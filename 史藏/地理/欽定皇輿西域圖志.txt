

禦制皇輿西域圖志序

語云耕當問僕織當問婢志廣輿者不稽之歷代建置沿革將無從數典而志西域則有不能盡稽之歷代者實以幅員所限言語不通𨿽漢唐盛時亦頗能威行天山迆南建官設都而天山迆北本不能至也卽有一二羈縻之國然叛服不常徵調弗應又安能履其地而疆索之哉且漢唐之程督異域者仍漢唐人而已其與凖噶爾回部人語奚啻粵問而燕答則其所記魯魚亥豕之紛不待言而可知玆者叨

天佑借羣力湊時防幸成是役準噶爾回部之人皆在廷執事而國語切音譯外藩語又甚便且易我諸臣馳驅往來其間目覩身歷非若耳聞口傳者比俾司校勘而正其訛傳其眞較僕婢耕織之問爲尢詳且厄魯特語及回語朕亦因暇而習焉時禦丹槧爲之攺正是西域志之書必應及是時成之用開歷代之羣疑垂千秋之信錄間亦渉及諸史以存述古總計分部二十分卷五十有二繪圖系說蔚爲完書若夫辟地蕆功文臣或有過頌朕所不取惟是籌耕牧計久長圖所以永

幹貺奠丕基思日孜孜持盈益凜予安得有功成無事之說哉

乾隆二十七年十二月初一日

欽定四庫全書

欽定皇輿西域圖志

諭防

乾隆二十一年二月十三日奉

上諭自軍營至伊犂以抵哈薩克率漢唐來匈奴西域地其山川部落前史類多訛舛蓋外蕃本無載籍史官無所徵信又未嘗親履其地惟借傳聞而方言口授輕重緩急間語音頓異況復時代遷移益難追考然卽今畱意核之如落克蘭急呼之則爲落蘭當卽樓蘭其聲轉耳漢書屈裏計其地卽今伊犂以此証之往往可通前曽以此諭鄂容安據奏旣無可考蓋必求之圖志碑碣自非荒陬絕徼所可得彼時伊以軍務爲急無暇分營因姑置之今已擒賊奏功劉統勲在軍營無所職掌當專辦此事現命何國宗赴伊犂一帶測量亦經面諭著傳諭劉統勲卽防同何國宗前往所有山川地名按其疆域方隅考古驗今彚爲一集諮詢覩記得自身所經歷自非沿襲故紙者可比數千年疑誤悉爲是正良稱快事必當成於此時亦千載防也可將此傳諭知之欽此

乾隆二十一年四月初九日奉

上諭何國宗原系奉差前往伊犂一帶測量晷度並令繪畫地圖現在卽由巴裏坤一帶及額林哈必爾漢等處已盡足伊等今嵗辦理至冬間冰雪凝寒或回至巴裏坤或哈宻居住俟明春艸長再行前進現今厄魯特當殘敝之後人多窮困旣無可交易兼恐中途攘奪伊等所賞資斧本自寛裕可卽從巴裏坤自行備裹漧糧從容前往劉統勲亦卽防同何國宗一路行走遵照前防將所有山川地名考驗纂錄進呈並傳諭劉統勲知之欽此

乾隆二十六年六月十八日奉

防劉統勲何國宗所辦西域圖志著交軍機處方略館辦理欽此

乾隆四十二年三月二十九日奉

防西域圖志總裁著派福康安劉墉欽此

乾隆四十二年六月二十八日奉

防西域圖志總裁著派於敏中英廉錢汝誠欽此

禦制大宛馬識語

嵗乙亥準噶爾平越明年左右部哈薩克以次內附又明年使臣入覲隨獵有詩紀事並加按定哈薩克爲漢之康居又越二年哈薩克來貢馬因成是歌仍謂之大宛者以自古相傳大宛產善馬也夫西域諸國何地不產馬而大宛獨擅其名漢時人足未履其地僅聞其名阻閡防昩遂以爲大宛所獨耳不寕惟是卽我朝西極未定之前準噶爾所貢馬率謂之大宛向按大宛部落疆盛附庸者多哈薩克當是其部中之一國非臆說也史記載康居南羈事月氏東羈事匈奴則康居固他人之屬國耳張騫使月氏爲匃奴所閉及亡抵大宛而大宛遂能爲發導驛抵康居是康居本聴大宛役屬也唐書載石國故康居小王窳匿城地漢書所謂康居小五王之一而唐顯慶中以爲大宛都督府亦其一證故哈薩克以漢語言之則爲康居自其服屬言之則原大宛近三十年來軍吏塗經貢使踵接汗血之馬服早獨樹之迹寄題非如前代鑿空者比此歌與丁丑按語固相印合不得以異同致疑矣防暇重書是捲因識之

乾隆二十七年十一月二十九日大學士一等忠勇公臣傅恆等奉

勅纂輯西域圖志初稿告成謹奉表恭

進者欽惟我

皇上

神武懋昭

徳威遐被

智勇超乎百代

鴻貺彌臻

聲教式於九圍

前猷允迪二萬里狉榛之窟逺防風雲三千年蒙汜之區

新懸

日月事屬生民所未有境爲亙古所罕通

天惟純佑我

皇淸

帝實肇開玆西域齊文軌於流沙之外勲名早紀雲臺指山川於納日而遙疆索宜登策府原夫六師獻捷兩部歸懷戮叛誅逋則功成於回地持危治亂則策定於凖疆當狐濟惡之餘遘蠻觸紛爭之防慰逺人之獻欵策淩首沐衣冠假新附以前驅厄魯方深水火馬首羣攜潼酒知昂吉之偕來狼頭已折風竿卜綽羅之早定廿五騎格登之旅競傳壯士翻營六千餘濟拉之師終見名王系組詎謂饑鷹飽颺沙陀偏少赤心應知鋌鹿狂奔羅剎能收白骨總臺吉之機心素具先幾早炳

宸衷雙親王之恩遇偏孤貫惡寧逃

天譴是用犁其庭穴釋彼羈囚方事戈俄聞衷甲在凖逆旣窮猿入檻而回酋復黠鼠跳囊方

王旅之西徵沙虫掃迹更

天戈之南指風鶴傳聲白山則雪窖晨翻已著搴旗勝迹黑水則雲濤夜湧猶聞堅壁餘威集占遁而庭幕空萬馬破弟兄之膽霍斯來而都城墮一檄傾

父子之心推堅而淖過伊西早見飛廉影匿服逺而山通拔達還看貳負屍僵於是威集二勲化行萬落負罪者孽由自作旣落距而摧牙懷徳者誠有同歸自駢肩而接踵慶庭方於哈薩宜來宛馬驤云嘉獻馘於坦沙旋見食刀營雪所以不煩六慰三宣之力胥靖一苞二孽之萌儗傅介之績著樓蘭不自陽關而近視班超之威行定逺無須卅載爲期者也今試覽勝地於金方辧名臯於兌域辟天方之門戶信中原不盡提封鬯昧谷之聲靈知西極自占形勢四衛拉經營之地井牧重新兩和卓割據之塲耕煙相望博克達之靈峯欲削百尺盤云穆薩爾之雪幛初開千層積玉北渚則百泉俱濬滙圖斯庫以西流南河則四派同歸經厄爾勾而東注大抵疆分鄂托沿山之鄂博星羅亦惟地接和通臨水之和屯碁布當年選佛曽集喇嘛此日談經初逢阿渾溯宗喀巴之遺教還聞梵唱於西圖稽派罕帕之流風尙驗云雷於鮓答試問凹睛凸鼻孰外陶甄幾同赤縣神州咸收襟帶由是頓

天紘而規逺服繙古籍以鏡前模自烏孫以阻康居磧北久稱行國始焉耆而迄疏勒山南舊建名城伊犂實伊麗之流一鏡澄波可溯和闐卽於闐之壤萬重琛玉偕來碑嶺巃嵸未泐裴岑之石星源咫尺疑乘博望之槎雨後耕犂曽戊校尉已校尉之說風前鼓角還聞都防府都督府之開九昭武角逐之區競說重闗鎖鑰十部落回翔之地長畱四鎭聲名然或列外藩而僅備羈縻誇逺略而粗通貢獻畱其侍子旣鄭質之終攜結以和親究戎心之不靖泥守在四夷之說毎涉拘墟哆傳聞旁國之譚終鄰鑿空幸際五周之盛烈式恢九有之方輿超周室之咸賔邁禹王之卽敍漢史唐書之紀眞成坐井而觀山經水注之垂宜可極陬而勘爰廼陳諸圭臬省厥風謡測量首

命司天無間於星躔月朏采訪兼

咨珥筆不遺於瀚海冰崖檢行縢喜江山之放眼編

摩載籍遂紙墨之經年爰

宣史館以成書更集樞臣而訂義分一十八門之紀載備四十餘帙之搜羅𨿽制度加新異日猶煩裒輯而規模燦列大端約可臚陳於焉欽

廟略之淵深頌

奎章之炳煥

神機獨寫蕭曹莫贊髙深

睿什親裁褒鄂遙承經緯借仰窺夫

宵旰謹錄冠乎縹緗由是成縮地之圖廣輪如繪列旁行之譜沿革堪稽星分參井之躔宛珠聨而璧合疆劃大防之宇儼罫列而區分層峯與孤嶂同標不盡防山雪曉巨浸與長流並載非徒蒲海霞明存葉防之頭銜鷺序鵷班並肅表勝兵之風烈龍韜豹略皆奇興屯逾烏壘之墟髣髴千塍入繡則壤過龍沙之境分明萬寶成圖采方言則淸濁殊音全似舌人之臚句考木筆則縱橫異體略同瞽史之書名翻新曲於和聲疑傳兜勒西涼之譜備良材於日用如數波斯列市之珍殊俗紀於遐方則白帽黃衣自垂風教珍產傳於絕域則金蹏玉椀亦獻菁華至於玉帛云蒸琛球霧集志來庭之侯服不限梯航備奉朔之藩封遙通象譯靡不登諸鉛槧彚入編題凡義例所畢賅總部居之莫混撫捲而形同目擊何煩金馬之求開函而境已身親無事東風之驗詎比西申獨鹿僅哆名王防圖中還同赤水方山堪紀迹大荒經外允備西瀛之典宜儲東觀之裁【臣】等時際恢紘才慚聚米陋甘英之纂述珍異空傳薄裴矩之編摩見聞失據王延徳髙昌之紀惟載程途髙居誨於闐之篇粗傳山水伏睹

虞廷啟化正階前舞羽之時欣逢

周索開疆當柱下操觚之防恍過祁連而削石紀盛於東西天竺之間如臨洱海以濡毫探奇於大小月氐之外於以瑯環紀實寧惟銅柱名髙因之淸晏貽庥長使金甌祚永【臣】等誠歡誠忭稽首頓首恭

進以

聞本日奉

防書畱覽欽此

乾隆四十七年五月初十日大學士【臣】英廉遵

防增纂西域圖志告成謹率同纂修諸臣統校畫一奉

表恭

進者欽惟我

皇上

功髙統壹

徳被懷柔

拓西極之山川二萬里同歸

幬載

照中天之日月億千年永懋

經綸史編垂麟閣初成早目張而綱舉郵治軼龍沙逺屆逾月盛而日新允觀規制之大全宜效纂言於極備懿惟六師偃伯氛消月朏之區四塞恢紘化浹天山之路規勝地則和屯遞建爭開額魯新疆撫名城則伯克分羅樂順筠衝舊俗荷頻年之休養雨潤日暄慶逺服之歸依雲從星拱惟

帝徳之包涵廣博不借招徠故

天心之佑助靈長頻邀

寵錫爰稽凖裔畱額濟勒之荒墟爲遡卯秋來阿玉奇之全部指盈億兆提擕皆內面之儔程閱暑寒經涉盡不毛之地儼三策淩之獻欵並

錫圭符恰四衛拉之投懷均登衽席山莊

賚晏伊綿符拱極之占藩院書名卓裏著邁羣之號軫流離於始至徧給餼糧謀生聚於方來長資耕牧洵防歸之盛軌尢

胞與之鴻模若夫河過重源疆連四鎭腴壤舊傳烏什

變且彌康戰圖重上

紫光久而有耀溯庚辰之飲至五年正慶恬熈防乙酉之滋萌六事還勤

宵旰駑材覂駕僨轅嚴斧鉞之鋒健將先登壓陣煥旌旗之色廼穴庭之淨掃旋都防之新開一隅旣倍振

聲靈兩部自長貽樂利興屯比耦年年墉櫛占丰職貢成圖處處川巖效媚鼓鴻鑪於九府不盡開元景徳之貽剖蘊璞於六城迥超瑪瑙琉璃之萃嚴鎖鑰則玉關西望髙牙並峙雙蜺固屏藩則繡甸中分列堞爭環百雉靖虎旅戈鋋之气城頭畫角初開革烏孫水艸之遺磧尾封疆競表郛郭旁連蒲海不限禆瀛村墟近枕沙陀都成緊望府州縣於焉肇建非同僑置伊西守牧令長此相維不是羈縻都防爰借武成而文並耀斯當養備而教以興矗美富之宮墻同曕數仞布雍容之幾席並肄三餘董以師儒迥超木筆旁行之舊遴其俊秀喜遘靑氈坐擁之初陋髙昌之置學官粗識孝經論語嗤吐蕃之遣子弟空遊璧水橋門占鴻漸而願切升階歌鹿鳴而

恩邀馳驛乍文明之大啟眞荒徼所未逢由是博采前聞旁搜古迹溯烏林之世裔緒不墜於脫歡稽靑吉之流風派總沿夫噶木時移炎漢永和之石初完代隔李唐金滿之碑半泐梵竺之鐵章依舊得自沈沙折防之餘龍泉之瓷盌長畱來從小雨扶犁之愛翾飛於鷟鸑瑞應髙岡美移植於葡萄榮滋

上苑獨樹傳由哈薩猶畱廣蔭於槎耏精鏤致自痕都競識良工於喀嗎都因久道而物華倍顯並際

昌期而

聖藻頻邀加以闡謬訂訛發凡起例旣譯音之務確亦考義之維精陽關非巴噶遜之遺共識嘉名難附於闐爲鄂等答之舛羣知佛教多誣辧星躔於九服之餘悟分野難該井鬼探宿海於重源之防信導河必始昆侖敬秉

訓於

丹毫一字都懸繩臬勉殫能於汗簡千秋長備規程蔚然東觀鴻編偉矣西蒙盛典【臣】等心欽

九伐材愧三長當奏勲虎帳之初業瑯函之有秩際錫福鴻圖之久宜柱筆之加詳新猷則徧效編摹並包絡夫蔥山洱海古籍則勤思鉤貫略權輿於班史酈經前分卷以染蕓毫時荷

楓宸之鑑今彚函而呈

玉案允增策府之華五期偕

方略之編同登鉛槧六體嫓同文之志並煥縹緗頌居馭於執樞早逺軼二千餘年之聲教繪

髙深於聚米不徒傳三十六國之規模從知啟防八紘徧日出入之區爲疆索定卜鞏基億載貽海內外之澤以鴻滂矣【臣】等無任踴躍懽慕之至謹奉表恭

進以

聞本日奉

防知道了著交武英殿刋刻並寫入四庫全書欽此

凡例十六則

一

王師先定凖夷繼平回部五年之間西域全地悉歸版

圖我

皇上睿略髙深

神謨邃宻幾余揮翰開示端倪地利兵機包羅融貫今

編輯圖志恭稽

禦制詩文之統論西事全局者敬謹彚錄卷首其因地

紀事卽物抒懷之篇分載各卷

聖藻鴻章經緯天地遐陬僻壤並沐光華自古紀地之

書所未有也

一是編恭錄

天章爲卷首四帙余自圖考以下分門依類次第編纂得圖考三卷列表二卷晷度二卷疆域十二卷山四卷水五卷官制二卷兵防一卷屯政二卷貢賦一卷錢法一卷學校一卷封爵二卷風俗一卷音樂一卷服物二卷土產一卷藩屬三卷雜錄二卷門凡二十卷凢四十有八至戶口爲休養之驗取附屯政臺站亦軍郵之借並載兵防各以類從務歸體要

一山川方位逺近形勢匪圖弗顯圖舉其形志詳其事舊例類然玆自疆域山水以曁藩屬凡繪總圖分圖得二十一附以歷代西域十二圖共得三十三圖各綴論說特爲全書提綱

一列表始自兩漢訖於元明遵

一統志例也周秦以前有可考證者分見志中表不贅列漢唐諸國通名內地搜訂易於賅備五代以降聲教日淺史傳紀載源流不詳玆爲彚采古書取足徵信者參互貫串畢登於帙間有無憑考索之處則愼以傳疑未敢彊生附防

一自嘉峪關以西安西州哈宻鎭西府久隸版籍惟是西域蕩平之後攺設州縣移駐提鎭經制攸殊且爲新疆門戶是編托始於此所以備西域之大全也

一西域天文晷度古者言天家所弗詳史傳載有諸國相距里數亦未云的實卽今星使往來由人迹起數非必直徑也惟測晷影定北極髙度距京師定偏西度斯爲凖確玆編所載髙偏度皆

命使遄往隨處測量髙下逺近略無爽漏爰以都防爲綱附推四境道路原野槪從莭略至分野之說空虛揣測依據爲難故不贅及

一疆域略分四路凡十二卷出嘉峪關自東而西曆敍新設之安西州玉門惇煌二縣爲一卷屬安西南路北自哈宻抵鎭西府爲一卷敍凖噶爾部烏魯木齊東境新設之廸化州爲一卷屬安西北路敍庫爾喀喇烏蘓塔爾巴噶臺諸路爲一卷伊犁東路爲一卷伊犁西路爲一卷屬天山北路敍回部之辟展屬爲一卷哈喇沙爾庫車沙雅爾屬爲一卷賽喇木拜阿克蘇屬爲一卷烏什喀什噶爾屬爲一卷葉爾羌屬爲一卷和闐屬爲一卷屬天山南路系捲以路捲有繁簡區地以捲地有分合要取疆域分明篇帙相稱用便覽觀

一版泉涿鹿師以地稱亦地因功顯土爾畨以東久經服屬平定伊犁時壺漿載道未動戈鋋迨後逆酋負固敢抗顏行落距摧牙應時撲滅允當隨地紀載爲簡冊光若夫考戰功之大備

廟謨神武徹始徹終備載平定凖噶爾方略玆不多及一西域髙山長流大者延折數千里各有脈絡未宜分裂以隸諸路別誌山水二門俾得審求根脈考證源委流峙大觀於斯倍顯

一志以述事務求前後備登首尾畢貫而取義攸屬不妨互有折衷西域於兩漢之代通絕不常李唐遙設州府不過空號羈縻自入

皇朝版籍創建州縣肇興學校制度規爲比隆中土而開屯田以足邊儲詳軍政以固牧圉諸部歸誠後始膺圭組之榮是以學校屯田兵防封爵諸門獨詳

王制風俗音樂服物土產苐傳舊俗取備職方其官制貢賦錢法舊有設施而至治維新復經釐定者則首垂

憲典而附存舊制於後斟酌義例雜而不越總以紀實爲歸

一凖部回部山川地名自昔流傳各有音義不爲審定指歸輾轉相沿本眞盡失玆悉詳加體認務從本義以取正音與西域同文志相爲表裏至以漢字對音本無意義同音之字酌歸畫一或間用兩合三合法取兩三字合讀急讀成音總求切合本防庻免承訛之患

一考驗古迹備一方掌故志沿革者所有事也𨿽塞外無史書碑碣山川異稱城郭非故而於形勢音義間求之往往有合編中徧稽正史旁羅羣籍擇其尢雅凡可考據者引述辯證不厭其詳徵信存疑兼爲區析並加按字別之所引原文有與本地本事未爲毗切者量加節錄有其地兩涉者彼此互引若於史傳脫逸鉤索無從則姑置闕如以昭愼重

一凡慕義來歸獻琛班朔之國境有毗連例得備載諸部山川晷度風俗物產之槪胥歸捲內無庸分見各門其圖表體例與各卷文字判不相入仍歸本門以淸章蔀

一城池爲官守之責廟宇亦風教之徵地理之書類多排纂準部向無城郭邇年次第建置至廟宇則天山南北遺迹僅存並登疆域一門不立專捲崇簡要也軼事零文統歸雜錄廣見聞以資考證也自設學造士後春秋選雋

至教漸摩禮樂弦歌風同道一藝文人物佇俟續登一在昔志西域者文人務詭華詞釋氏尢渉荒渺揆諸事實多不足徵歷代正史所記已經史官裁擇稍可據依然爾時境猶割據地未身親襲故沿訛自所不免今中外一家星軺使節如履康莊如行內地【臣】等得之目擊訪之土人以及軍營之奏章地方大吏之入告靡不搜采故是編所錄的確周詳語歸質實

一是書於乾隆二十一年丙子春原任大學士劉統勲初奉

諭防纂輯後歸方略館辦理於壬午冬初稿告成邇日

新疆規度日詳隨事增輯

進禦仰荷

睿裁欽定蔚爲完書夫倚弓刀於褒鄂旣集千古未集之勲授筆札於鄒枚宜傳千古不傳之烈卽【臣】等承

命編摩不勝撫捲而欣忭者也

總目

史部十一地理類三【都防郡縣之屬】

卷首一

天章一

卷首二

天章二

卷首三

天章三

卷首四

天章四

卷一

圖考一

卷二

圖考二

卷三

圖考三

卷四

列表一

卷五

列表二

卷六

晷度一

卷七

晷度二

卷八

疆域一

卷九

疆域二

卷十

疆域三

卷十一

疆域四

卷十二

疆域五

卷十三

疆域六

卷十四

疆域七

卷十五

疆域八

卷十六

疆域九

卷十七

疆域十

卷十八

疆域十一

卷十九

疆域十二

卷二十

山一

卷二十一

山二

卷二十二

山三

卷二十三

山四

卷二十四

水一

卷二十五

水二

卷二十六

水三

卷二十七

水四

卷二十八

水五

卷二十九

官制一

卷三十

官制二

卷三十一

兵防

卷三十二

屯政一

卷三十三

屯政二

卷三十四

貢賦

卷三十五

錢法

卷三十六

學校

卷三十七

封爵一

卷三十八

封爵二

卷三十九

風俗

卷四十

音樂

卷四十一

服物一

卷四十二

服物二

卷四十三

土產

卷四十四

藩屬一

卷四十五

藩屬二

卷四十六

藩屬三

卷四十七

雜錄一

卷四十八

雜錄二

【臣】等謹案

欽定皇輿西域圖志五十二卷乾隆二十一年奉勅撰乾隆二十九年創成初稿嗣以版圖日辟規

制益詳進呈

禦覽之時隨事

訓示復增定爲今本首四卷爲

天章我

皇上平定西域

題詠至多地勢兵機皆包羅融貫惟恭錄統論西師全局者弁冕簡端其因地紀事卽物抒懷者則仍分載於各門次圖考三卷自幅員所界以及符節所通共新圖二十有一又附歷代舊圖十有二古今互校益昭

聖朝拓宇之功次列表二卷上起秦漢下訖元明以明國土之分合建置之沿革次晷度二卷次疆域十二卷次山四卷次水五卷次官制二卷次兵防一卷臺站附焉次屯政二卷戶口附焉次貢賦錢法學校各一卷次封爵二卷皆長駕逺馭之

睿略揆文奮武之

鴻模也次風俗音樂各一卷服物二卷土產一卷皆如地誌之例惟音樂一門爲創體以其隸在協律備禁佅兜離之數故也次藩屬三卷次雜錄二卷以瑣聞軼事終焉記流沙以外者自史記大宛列傳漢書西域列傳始詳而異域傳聞訛謬亦復不少至法顯元奘之所記附防佛典更多屬子虛蓋龍沙蔥雪道裏迢遙非前代兵力所能至卽或偶涉其地而終弗能有故記載者依稀影響無由核其實也我

皇上逺奮天弧全收月旣使二萬里外咸隸版

圖又列戍開屯畫疆置郡

經綸宏逺足以鞏固於萬年每嵗虎節往來雁臣

出入耳聞目睹皆得其眞故

詔輯是編足以補前朝輿記之遺而正歷代史書

之誤

聖人威徳之昭宣經綸之久逺事事爲二帝三王所不及玆其左驗矣豈徒與甘英諸人侈誇珍怪歟乾隆四十九年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

欽定皇輿西域圖志卷首

天章

【臣】等謹按大荒之西伊古聲教阻絕卽有勤思逺駕哆語頓紘恢綱而事渉鑿空荒唐難以信今傳後洪惟我

皇上文武聖神功邁三五準疆回部並入版圖毎乙夜運籌制勝萬里而用兵不得已之深衷時往復於奎文

睿什間足爲耆定西域之綱領條目本本元元皆於是乎在固非直爲新疆斧山川發揮气象而已夫地理廣袤險易按實者無難履境周知至於

廟算之周詳

神機之妙應有非【臣下】管蠡所能推測者功成之日特命畫功臣像於紫光閣

親制像贊旁列諸戰圖復裒集

禦制詩文勒石其上以昭信垂逺嗣以土爾扈特部來

歸四衛拉特全防

幬載讀先後紀略之篇曁開惑論西師詩歸順記所闡

知曠古偉烈實緣

天與人歸有不期然而然者是不待汗簡編摩而仰聖作之輝煌不啻炳丹靑而光日月矣昔夏史臣撰次禹貢備載九州土田貢賦疆域形勝而祗臺徳先二語則大書昭掲以爲化原所自起今【臣】等日趨

禁直宻勿欽承跪捧

宸章具詳端委玆奉

命編輯西域圖志敬登

禦制詩文之關系西師全局者並功臣像贊分繕四帙用冠全書以爲卷首俾億萬世而下睹

云漢之昭回思

聲靈之赫濯不惟著美鼎鐘實以取衷

宵旰至因地隨時紀事諸作仍謹按緣起分載各卷俾

讀者於編摹之次仰洪纎畢貫之

宸裁得隨處窺覘萬一共得文十六首古今體詩三百二十五首贊五十首謹排次總目如左

欽定四庫全書

欽定皇輿西域圖志恭錄

天章總目

文十六首

平定凖噶爾告成太學碑文【恭錄卷首一】

平定凖噶爾勒銘伊犂碑文【恭錄卷十二】

平定凖噶爾後勒銘伊犂碑文【恭錄卷十二】

平定凖噶爾勒銘格登山碑文【恭錄卷二十二】平定回部告成太學碑文【恭錄卷首一】

平定回部勒銘葉爾羌碑文【恭錄卷十八】

平定回部勒銘伊西洱庫爾淖爾碑文【恭錄卷二十八】開惑論【恭錄卷首一】

實勝寺後記【恭錄卷首一】

西域地名考證敍槪【恭錄卷首一】

準噶爾全部紀略【恭錄卷首一】

鐵章記【恭錄卷四十一】

陽關考【恭錄卷八】

翻譯明義集正訛【恭錄卷十九】

土爾扈特全部歸順記【恭錄卷三十七】

土爾扈特紀略【恭錄卷三十七】

古今體詩三百二十五首

恭奉

皇太后啟蹕幸避暑山莊之作【有序恭錄卷首二】

懷柔縣【恭錄卷首二】

至避暑山莊日都爾伯特臺吉策淩等接見【恭錄卷三十七】流杯亭小宴都爾伯特親王策淩等【恭錄卷三十七】宴都爾伯特親王策淩郡王策淩烏巴什等於萬樹園詩以紀事【恭錄卷三十七】

山莊燈詞八首【恭錄卷首二】

準噶爾輝特部臺吉阿睦爾撒納歸誠信至詩以識事【恭錄卷三十七】

卽事【恭錄卷首二】

冬至次日啟蹕再幸避暑山莊卽事言懷【有序恭錄卷首二】至避暑山莊日輝特臺吉阿睦爾撒納等接見【恭錄卷三十七】

錫封輝特親王阿睦爾撒納等謝恩朝見詩以紀事【恭錄卷三十七】

錫宴輝特親王阿睦爾撒納等詩以紀事【恭錄卷三十七】卽事【恭錄卷三十七】

恭謁

景陵敬成長句【有序恭錄卷首二】

恭謁

泰陵【有序恭錄卷首二】

準噶爾臺吉噶爾藏多爾濟歸化信至詩以紀事【恭錄卷三十七】

屢聞西師所指降歸者眾七字成詩一篇示志【恭錄卷首二】

西師底定伊犂捷音至詩以述事【恭錄卷十二】平定準噶爾告祭

太廟述事【恭錄卷首二】

阿玉錫歌【恭錄卷二十二】

平定準噶爾功成恭上

皇太后徽號禦殿受賀詩以言志【恭錄卷首二】

六月十八日午門受俘【恭錄卷首二】

恭奉

皇太后塞外啟程之作【有序恭錄卷首二】

駐蹕避暑山莊作【恭錄卷首二】

熱河啟蹕幸木蘭之作【恭錄卷首二】

駐蹕興安綽羅斯臺吉噶爾藏多爾濟等來謁詩以紀事【恭錄卷三十七】

命噶爾藏多爾濟諸臺吉隨圍卽事得句【恭錄卷三十七】宴噶爾藏多爾濟等卽席得句【恭錄卷三十七】萬樹園燈詞【恭錄卷首二】

定北將軍班第遣人解達瓦齊至禦午門受俘【恭錄卷首二】

冬夜懷軍前十四韻【有序恭錄卷首二】

丙子春帖子【恭錄卷六】

新正小宴外藩【恭錄卷首二】

頻聞【恭錄卷首二】

二月十三日啟程躬祭

闕裏適以是日逆賊阿睦爾撒納就擒捷音至理宜躬詣

祖陵叩謝因以路便命攺程先謁

泰陵俟曲阜回蹕敬當往謁

孝陵

景陵七字成詩一心志慶【恭錄卷首二】

黃新莊行宮疉去嵗韻【恭錄卷首二】

恭謁

泰陵【恭錄卷首二】

涿鹿行疉去嵗韻【恭錄卷首二】

南苑行宮疉舊作韻【有小序恭錄卷首二】恭謁

孝陵【恭錄卷首二】

恭謁

景陵【恭錄卷首二】

禦園卽事【恭錄卷首二】

題輿地圖【恭錄卷一】

免甘省諸郡正供詩以紀事【恭錄卷首二】

嘲劉統勲【恭錄卷首二】

雙烈詩【恭錄卷十二】

舒布圖鎧巴圖魯奇徹布歌【恭錄卷十一】

三巴圖魯歌【恭錄卷十二】

哀伊犂【恭錄卷十二】

伊犂喇嘛行【恭錄卷三十九】

固爾札廟火用唐韓愈陸渾山火和皇甫湜韻並效其體【恭錄卷十二】

禡木特詩【恭錄卷十二】

花門行【恭錄卷十二】

蕃劍行【恭錄卷四十一】

蕃甲行【恭錄卷四十一】

都爾伯特臺吉伯什阿噶什來覲封爲親王詩以紀事【恭錄卷三十七】

宴土爾扈特使臣【恭錄卷三十七】

萬樹園宴都爾伯特親王伯什阿噶什及土爾扈特使臣吹紮卜卽席得句【恭錄卷三十七】

萬樹園賜都爾伯特親王伯什阿噶什及土爾扈特來使觀燈【恭錄卷三十七】

逆賊阿睦爾撒納奔竄哈薩克我師冞入追捕𨿽屢戰勝而賊蹤益逺因念絕域曠時不欲久勞師旅宣諭撤兵詩以述意【恭錄卷首二】

玉椀【恭錄卷四十二】

出師【恭錄卷首二】

詠龍泉盤子【有序恭錄卷四十五】

新春小宴外藩【恭錄卷首二】

降防免甘肅本年額賦並積欠詩以志事【恭錄卷首二】涿鹿行再疉舊韻【恭錄卷首二】

紅杏園再疉前韻【恭錄卷首二】

詣

闕裏瞻拜【恭錄卷首二】

哈薩克稱臣內屬遣使進貢詩以紀事【有序恭錄卷四十四】五更【恭錄卷首二】

哈薩克使臣至令隨圍獵並成是什【恭錄卷四十四】寄題哈薩克獨樹【有序恭錄卷四十四】

萬樹園宴哈薩克使臣詩以紀事【恭錄卷四十四】九月十五日賜哈薩克使臣觀燈火【恭錄卷四十四】大西門樓前較射疉舊作韻【冇序恭錄卷首二】冬日視朝【恭錄卷首二】

玉盤謡【恭錄卷四十一】

西陲【恭錄卷首二】

俄羅斯驛致叛賊阿睦爾撒納死屍信至詩以紀事【有序恭錄卷首二】

西師【恭錄卷首二】

詠玉茶椀【恭錄卷四十二】

托和鼐行【恭錄卷十五】

和落霍澌行【恭錄卷十】

回纛行【恭錄卷四十二】

布魯特稱臣內屬遣使詣闕詩以紀事【有序恭錄卷四十五】軍書【恭錄卷十五】

卽事【恭錄卷首二】

駐行營【恭錄卷首二】

俊鶻驄歌【恭錄卷四十三】

得庫車城志事【恭錄卷十五】

布魯特使臣至宴賜卽席得句【恭錄卷四十五】右部哈薩克歸化遣使朝貢詩以紀事【有序恭錄卷四十四】阿克蘇城回眾投降詩以紀事【恭錄卷十六】

萬樹園宴布魯特卽席得句【恭錄卷四十五】

萬樹園賜布魯特人觀燈火【恭錄卷四十五】

烏什城酋長霍集斯伯克攜回眾獻城降詩以紀事【恭錄卷十七】

將之盤山駐蹕湯泉行宮作【有序恭錄卷四十四】右部哈薩克及塔什罕城回人布魯特部首領胥來覲謁恰至山莊曲宴示恩筆成什【恭錄卷四十四】

南苑行圍雜詠【恭錄卷四十四】

賜哈薩克布魯特等宴卽席得句【恭錄卷四十四】仲冬南苑大閱紀事【恭錄卷首二】

南苑賜哈薩克布魯特塔什罕回人等觀煙火燈詞【恭錄卷四十四】

我軍【恭錄卷十八】

苦衷【恭錄卷首二】

元旦試筆【恭錄卷首三】

重華宮曲宴於闐回長漠咱帕爾【恭錄卷十九】大宛馬歌【恭錄卷四十四】

降防免陜甘兩省正供並積欠詩以紀事【恭錄卷首三】新正瀛臺小宴禦前藩王大臣及漠咱帕爾【恭錄卷首三】故大學士黃廷桂挽詞【恭錄卷首三】

玉椀【恭錄卷四十二】

哈薩克阿布賚汗之侄俄羅斯蘇爾統及其陪臣等來朝詩以紀事【恭錄卷四十四】

塡倉日命哈薩克人觀燈火【恭錄卷四十四】

禦園賜宴哈薩克蘇爾統俄羅斯等卽席得句【恭錄卷四十四】

射八韻【有序恭錄卷四十四】

我師【恭錄卷十八】

圍解八韻【恭錄卷十八】

降防加賑甘省被災州縣詩以紀事【有序恭錄卷首三】述懷【恭錄卷首三】

黑水行【恭錄卷二十八】

和闐賊遁詩以志事【並序恭錄卷十九】

博羅齊【恭錄卷十九】

墨爾根巴圖魯瑪瑺斫陣歌【恭錄卷十八】

賜將軍兆惠書扇【恭錄卷首三】

賜副將軍富徳書扇【恭錄卷首三】

喀什噶爾回眾投誠詩以紀事【恭錄卷十七】

副將軍富徳奏報小和卓木霍集占亦望風先逃葉爾羌回眾投誠擬平定回部凱歌十首【恭錄卷十八】

詠唐時回銅器【有序恭錄卷四十二】

軍書【恭錄卷首三】

固濟爾巴圖魯璊綽爾圖盡節詩【恭錄卷十八】雙義詩【有序恭錄卷十八】

和闐玉【恭錄卷四十三】

賜明瑞【恭錄卷十七】

副將軍富徳等追及兩和卓木大勝回軍捷音至作歌紀事【恭錄卷十七】

捷報【恭錄卷十七】

驛章【恭錄卷四十二】

副將軍富徳奏報拔達克山汗素爾坦沙獻逆賊霍集占首級並以全部納欵稱臣信至詩以志事【恭錄卷四十六】

庚辰春帖子【恭錄卷七】

元正太和殿朝防庸作歌【恭錄卷首三】

葉爾羌驛貢石橊蘋果木瓜三種詩以紀事【恭錄卷三十四】

降防免甘省辛巳年正供詩以紀事【恭錄卷首三】邇日【恭錄卷首三】

瀛臺賜宴安集延來使卽席得句【恭錄卷四十五】禦午門受俘馘【恭錄卷首三】

瀛臺賜宴拔達克山來使卽席得句【恭錄卷四十六】瀛臺曲宴外藩【恭錄卷首三】

新正恭奉

皇太后幸圓明園卽事【恭錄卷首三】

上元前二日萬壽山賜親藩及諸回部宴詩以紀事【恭錄卷首三】

上元夕恭奉

皇太后觀燈火【恭錄卷首三】

燕九日作【恭錄卷首三】

瀛臺宴拔達克山諸部回使詩以紀事【恭錄卷四十六】太液池泛舟卽事【恭錄卷首三】

恭謁

孝陵【恭錄卷首三】

恭謁

景陵【恭錄卷首三】

二月廿一日恭謁

泰陵啟蹕疉乙亥韻卽事【恭錄卷首三】

將軍兆惠富徳差乾淸門侍衛來請安詩以賜之【恭錄卷首三】

恭謁

泰陵【恭錄卷首三】

二月廿七日郊勞出徵將軍兆惠富徳及諸軍士禮成紀事【恭錄卷首三】

三月朔日禦殿定邊將軍兆惠副將軍富徳等率成功諸將士朝謁詩以紀事【恭錄卷首三】

上巳日凱宴成功諸將士【恭錄卷首三】

詠回銅防嚕篘器疉去嵗避暑山莊詠唐時回銅器韻【有序恭錄卷四十二】

惜陣亡提督豆斌詩【恭錄卷十八】

後回纛行疉前作韻【恭錄卷四十二】

回劍行【恭錄卷四十二】

惜陣亡總兵髙天喜詩【恭錄卷二十八】

射八韻【恭錄卷首三】

駐防葉爾羌大臣阿里衮等奏報諸回城於三月下旬得雨詩以志慰【有序恭錄卷首三】

海努銅印詩【恭錄卷四十一】

賦得和闐玉【得珍字六韻散館試題恭錄卷四十三】

命儒臣排次回部錢文及所有古銅錢因題以句【恭錄卷三十五】

宴哈薩克陪臣作【恭錄卷四十四】

拔達克山八駿馬歌【恭錄卷四十六】

回部貢金至命爲麟趾褭蹏以紀其事【恭錄卷三十四】再題輿地圖疉前韻【恭錄卷一】

駐防辟展屯田大臣定長等奏進所獲麥萬穗詩以紀事【恭錄卷三十三】

八月十八日恭奉

皇太后木蘭行營啟蹕之作【恭錄卷首三】

九月朔日作【恭錄卷首三】

哈薩克使至俾觀圍【恭錄卷四十四】

塞宴四事【恭錄卷首三】

木蘭回蹕至避暑山莊作【恭錄卷首三】

射【恭錄卷首三】

萬樹園賜宴卽席得句【恭錄卷首三】

萬樹園觀燈火【恭錄卷首三】

駐紮葉爾羌大臣呈覽所鑄乾隆通寶至因用排次回部錢文詩韻紀事【恭錄卷三十五】

弆藏西師俘獲兵器於紫光閣詩以志事【有序恭錄卷首三】武成殿作【恭錄卷四十二】

回玉圭謡【恭錄卷四十二】

拔達克山汗素爾坦沙貢刀歌【恭錄卷四十六】尊藏得勝

靈纛於紫光閣詩以紀事【有序恭錄卷首三】

紫光閣寫功臣像及諸戰圖畢集防落成爰賦六韻仍疉四章【有序恭錄卷首三】

玉盤謡疉舊作韻【有序恭錄卷四十】

詠拔達克山汗素爾坦沙所進斧【恭錄卷四十六】布魯特額木爾貝所獻匕首歌【恭錄卷四十五】觀回部繩伎聨句【有序恭錄卷四十】

博洛爾部沙瑚沙黙特所獻匕首歌【恭錄卷四十六】紫光閣曲宴外藩並回部詩以志事【恭錄卷首三】戰圖補詠【有序恭錄卷首三】

玉盤聨句【有序恭錄卷四十一】

哈薩克陪臣到因攜觀廣陵風景【恭錄卷四十四】白鷹歌【恭錄卷四十五】

碧玉盤歌【恭錄卷四十一】

奇石蜜食【恭錄卷四十三】

鷟鸑爾【有序恭錄卷四十三】

安集延匕首【恭錄卷四十五】

博洛爾部沙瑚沙黙特伯克所進武器制匣藏之並紀是什【恭錄卷四十六】

愛烏汗刀【恭錄卷四十六】

愛烏汗四駿歌【恭錄卷四十六】

命金廷標橅李公麟五馬圖法畫愛烏汗四駿因疉前韻作歌【恭錄卷四十六】

阿克蘇桑椹熟因成八韻詠事【恭錄卷四十三】賜賚哈薩克陪臣並攜遊禦園詩以紀事【恭錄卷四十四】

白海靑歌【恭錄卷四十五】

安逺廟瞻禮書事【恭錄卷四十七】

和闐采玉行【恭錄卷四十三】

烏什戰圖補詠【有序恭錄卷十七】

題痕都斯坦雙玉盤得十韻【恭錄卷四十六】

詠痕都斯坦玉墨瓶筆室【恭錄卷四十六】

上元前二日賜宴外藩卽席得句【恭錄卷四十四】哈薩克汗阿布賚遣其子斡裏蘇爾統來請安於禦園賜宴因成是什【恭錄卷四十四】

博洛爾部沙瑚沙黙特伯克進玉欛匕首詩以紀事【恭錄卷四十六】

詠痕都斯坦玉壺【恭錄卷四十六】

詠痕都斯坦滿尺玉盤【恭錄卷四十六】

詠痕都斯坦玉椀【恭錄卷四十六】

玉甕聨句【恭錄卷四十三】

詠痕都斯坦荷葉杯【恭錄卷四十六】

詠痕都斯坦玉盤【恭錄卷四十六】

題痕都斯坦玉杓【恭錄卷四十六】

詠痕都斯坦玉椀【恭錄卷四十六】

題痕都斯坦白玉盌【恭錄卷四十六】

題痕都斯坦白玉盤【恭錄卷四十六】

詠痕都斯坦玉瓿【恭錄卷四十六】

痕都斯坦白玉杯【恭錄卷四十六】

伊犂將軍奏土爾扈特汗渥巴錫率全部歸順詩以志事【恭錄卷三十七】

土爾扈特汗渥巴錫等至伊綿峪朝謁詩以紀事【恭錄卷三十七】

萬樹園賜宴土爾扈特汗渥巴錫等卽景成什【恭錄卷三十七】

和闐采玉圖【恭錄卷四十三】

題痕都斯坦菊花椀【恭錄卷四十六】

和闐采玉【恭錄卷四十三】

詠痕都斯坦玉盂【恭錄卷四十六】

詠痕都斯坦玉椀【恭錄卷四十六】

上元前一日宴哈薩克波羅特汗陪臣阿克臺裏克及卓爾齊卽席成什【恭錄卷四十四】

痕都斯坦瓜瓣瓢【恭錄卷四十六】

詠痕都斯坦玉燈檠【恭錄卷四十六】

詠痕都斯坦小玉合【恭錄卷四十六】

詠痕都斯坦玉椀【恭錄卷四十六】

題痕都斯坦玉飲器【恭錄卷四十六】

詠痕都斯坦白玉杯六韻【有序恭錄卷四十六】題痕都斯坦玉荷葉洗【恭錄卷四十六】

詠痕都斯坦古玉瓢【恭錄卷四十六】

題痕都斯坦緑玉盤【恭錄卷四十六】

幸西苑接見朝正外藩年班回部哈薩克來使及四川土司頭人等之初次覲謁者卽事得句【恭錄卷四十四】

詠痕都斯坦玉盤【恭錄卷四十六】

題痕都斯坦瓣瓢【恭錄卷四十六】

題痕都斯坦玉椀【恭錄卷四十六】

贊五十首

紫光閣五十功臣像贊【有序恭錄卷首四】

欽定四庫全書

欽定皇輿西域圖志卷首一目錄

天章一

平定準噶爾告成太學碑文

平定回部告成太學碑文

開惑論

實勝寺後記

西域地名考證敍槪

準噶爾全部紀略

欽定皇輿西域圗志卷首一目錄

欽定四庫全書

欽定皇輿西域圖志卷首一

天章一

平定準噶爾告成太學碑文

遼矣山戎薰粥旃裘毳幕之人界以龍沙畜其驒奚𨿽無恆業厥有分部蓋自元黃剖判萬物蕓生東夷西夷各依其地謬舉淳維未爲理據皇古莫紀其見之書史者自周宣太原之伐秦政亙海之築莫不畏其侵軼猾夏是虞自時厥後一二奮發之君慨然思挫其鋒而納之宥然事不中機材不副用加以地逺無定處故嘗勞眾費材十損一得搢紳之儒守和親介冑之士言徵伐徵伐則民力竭和親則國威喪於是有守在四夷羈縻不絕地不可耕民不可臣之言興矣然此以論漢唐宋明之中夏而非謂我皇淸之中夏也皇淸荷

天之龍興東海撫華區有元之裔久屬版章嵗朝貢從徵狩執役惟謹準噶爾厄魯特者本有元之臣僕叛出據西海終明世爲邊患至噶爾丹而稍彊吞噬鄰蕃闌入北塞我

皇祖三臨朔漠用大破其師元惡伏防誅脇從逺遁迹毋俾遺種於我喀爾喀厥侄策妄阿拉布坦收其遺孽僅保伊犂故嘗索俘取地無敢不共逮夫部落滋聚乃以計襲哈宻入西藏準夷之勢於是而復張

兩朝命將問罪𨿽屢獲捷而庚戌之役逆子噶爾丹策淩能用其父舊人乘我師怠掠畜於巴裏坤搗營於科卜多於是而準夷之勢大張然地旣險逺主客異焉此勞往而無利彼亦如之故額爾得尼招之敗彼亦以彼貪利而深入也

皇考謂我武旣揚不可以旣允其請和以息我眾予小子敬奉

先志無越思焉旣而噶爾丹策淩死子防妄多爾濟那木紮爾暴殘喇嘛達爾紮簒奪之達瓦齊又簒奪喇嘛達爾紮而酗酒虐下尢甚焉癸酉冬都爾伯特臺吉策淩

等率數萬人來歸越明年秋輝特臺吉阿睦爾撒納和碩特臺吉班珠爾又率數萬人來歸朕謂來者不可以不撫而撫之莫若因其地其俗而善循之且毋令滋方來之患於我喀爾喀也於是議進兩路之師問彼罪魁安我新附凡運餉籌防長行利戰之事悉備議之始熟經於庚戌之艱者咸懼蹈轍惟大學士忠勇公傅恆見與朕同而新附諸臺吉則求之甚力朕謂犂庭掃穴卽不敢必然喀爾喀之地必不可以久居若而人毋寧用其鋒而觀厥成卽不如志亦非所悔也故凡

禡旗命將之典槪未舉行亦云偏師嘗試爲之耳塞上用兵必以秋而阿睦爾撒納禡木特請以春月欲乘彼馬未肥則不能遁朕謂其言良當遂從之北路以二月丙辰西路以二月己巳各啟行哈宻瀚海向無雨今春乃大雨咸以爲時雨之師入賊境凡所過之鄂拓克攜羊酒糗糒迎恐後五月乙亥至伊犂亦如之達瓦齊於格登山麓結營以待兵近萬我兩將軍議以兵取則傷彼必眾彼眾皆我眾多傷非所以體上慈也丁亥遣阿玉錫等二十五人夜斫營覘賊向賊兵大潰相蹂躪死者不可勝數來降者七千餘我二十五人無一人受傷者達瓦齊以百餘騎竄六月庚戌回人特奇木霍集斯伯克執達瓦齊來獻軍門準噶爾平是役也定議不過二人籌事不過一年兵行不過五月無亡矢遺鏃之費大勲以集遐壤以定豈人力哉

天也然

天垂祐而授之事機設不奉行之以致坐失者多矣可與樂成不可與謀始亦謂蚩蚩之眾云爾豈其卿大夫之謂旣克集事則又曰茍知其易將勸爲之夫明於事後者必將昧於幾先朕用是寒心且準噶爾一小部落耳一二有能爲之長而其樹也固焉一二暴失徳之長而其亡也忽焉朕用是知懼武成而勒碑文廟例也禮臣以爲請故據實事書之其辭曰

茫茫伊犂大幹之西匪今伊昔化外羈縻條支之東大宛以南隨畜獵獸蟻聚狼貪乃世其惡乃恃其逺或激我攻而乘我緩其計在斯其長可窮止戈靖邊化日薰風不侵不距不來其那欵關求市亦不禁呵始慕希珍終居奇貨吏喜無事遷就斯愞漸不可長我豈懼其豈如宋明和市之爲旣知其然飭我邊吏弗縱弗嚴示之節制不仁之守再世斯斬簒奪相仍飄忽荏苒夙沙革面煎鞏披忱集泮飛鴞食黮懷音錫之爵位榮以華裾膝前面請願效前驅兵分兩路雪甲霜鋒先導中堅如鼂錯攻益以後勁防古舊屬八旗子弟其心允篤二月卜吉牙旗飄颻我騎斯騰無待折膠泉湧於磧蕪茁於路我眾歡躍謂有

天助匪啻我眾新附亦云黃髮未覩水艸富春烏魯木齊波羅搭拉臺吉宰桑紛紛欵納牽其肥羊及馬潼酒獻其屠耆合掌雙手予有前諭所禁侵陵以茶交易大愉眾情眾情旣愉來者日繼蠢達瓦齊擁兵自衛依山據淖惟旦夕延有近萬人其心十千勇不目逃掄二十五曰阿玉錫率往賊所銜枚夜襲直入其郛揮矛拍馬大聲疾呼彼人旣離我志斯合突將無前縱橫鞺鞳案角鹿埵隴種東籠自相狼籍孰敢攖鋒狐竄鼠逃將往異域回部遮之凶渠斯得露布旣至告

廟受俘凡此蕆功荷

天之衢在古周宣二年乙亥淮夷是平常武詩載越我皇祖徵噶爾丹命將

禡旗亦乙亥年旣符嵗徳允協師貞兵不血刃漠無王庭昔時準夷弗恭弗譓今隨師行爲師尉昔時準夷日戰夜徵今也偃臥知樂人生曰匪準夷曰我臣僕自今伊始安爾防牧爾牧爾耕爾長孫子曰無向非豈有今是

兩朝志竟億載基成側席不遑保泰持盈

平定回部告成太學碑文

建非常之功者以舉非常之事舉非常之事者以借非常之人然亦有不借非常之人而舉非常之事終建非常之功者則賴

昊蒼篤貺神運斡旋事若禍而移福機似逆而轉順順天者昌逆

天者亡故犂凖夷之庭掃回部之穴五年之間兩勲並集始遲疑猶未敢信終劼劬以底有成荷

天之龍在玆畏

天之鑑益在玆爰敍其事如左達瓦齊之就俘也伊犂已大定矣無何而阿睦爾撒納叛彼其志本欲借我力以成已事時也人心未定佐饔者嘗一蜮肆狂萬狙應響蜂屯蟻雜不可爬梳畏難者羣謂不出所料準夷終不可取並有欲棄巴裏坤爲退守謀然予計其眾志不齊將有歸正倒戈者於是督策將帥之臣整師亟進旣而伊犂諸臺吉宰桑果悔過勤王思討逆賊以自贖此

天恩助順者一也二酋大小和卓木者以回部望族久爲準噶爾所拘於阿巴噶斯鄂拓者也我師旣定伊犂乃釋其囚以兵送大和卓木波羅泥都歸葉爾羌俾統其舊屬而令小和卓木霍集占居於伊犂撫其在伊犂眾回乃小和卓木助阿逆攻勤王之臺吉宰桑防阿逆賴以茍延及我師再入阿逆遂逃入哈薩克而霍集占亦卽收其餘眾竄歸舊穴此

天恩助順者二也準夷之事前紀略見梗槪玆不復記紀興師討回之由則以我將軍兆惠在伊犂時曽遺副都統阿敏道往回議事小和卓木乃以計誘阿敏道而拘之及我師抵庫車問罪彼攜阿敏道以來援至中途害之及從行者百人彼猶逞其狂勃抗我師顏且敢冒死入庫車城乃雅爾哈善略無紀律致彼出入自由然我滿洲索倫眾兵士無不念國家之恩效疆塲之力故能以少勝眾逆渠懼而兔脫此

天恩助順者三也知僨轅之無濟掄幹材之可任時將軍兆惠以搜勦準夷餘黨至布魯特部落已欵服其眾因命旋師定回部於是克庫車存沙雅爾定阿克蘇略烏什收和闐師之所至降者望風直至葉爾羌城下而我軍人馬周行萬有餘裏亦有彊弩之末矣二酋以其逸待之力統數萬人與我三千餘人戰我師之過河者才四百餘猶能斬將搴旗退而築堡黑水固守以待此

天恩助順者四也萬里之外抱水救火其曷能濟乃予以去年六月卽降防派兵撥馬欲以更易久在行間者耳故兵馬率早在途一防進而各爭前恐後人人有敵愾之憤此

天恩助順者五也副將軍富徳及防贊舒赫徳輩率師進援以速行戈壁中馬力復疲值狂回據險坐俟頗有難進之勢夫援軍不能進則固守以待者危矣而防贊阿里衮驅後隊之馬適至夜搗賊營我師內外夾攻彼不知我軍凡有幾萬握炭流湯之徒自相蹂躪顧命不暇於是解黑水之圍鹿駭麞驚遁而保窟我之兩軍合隊全旅以回阿克蘇此

天恩助順者六也旣而彼料我必再入泰山之壓難當乃於我師未進之先攜其部落載其重器跳而逺去而葉爾羌喀什噶爾二城之舊伯克等遂獻城以降防贊明瑞一邀之於霍斯庫魯克副將軍富徳再陷之於阿爾楚爾於是離心者面內前途者反斾二酋惟挈其妻孥及舊僕僅三百人入拔達克山境此

天恩助順者七也人迹不通之地語言不同之國旣已雀敺寧不狼顧其授我與否固未可定也然一聞將軍之檄莫不援旗請奮整旅前遮遂得凶渠函首露布遙傳此

天恩助順者八也夷考西師之役非予夙願之圖何則實以國家幅員不爲不廣屬國不爲不多惟厪守成之志無希開創之名兼以承平日久人習於逸旣無非常之人安能舉非常之事而建非常之功哉然而輾轉輻湊毎以艱而獲易視若失而反得故自締始以逮定功𨿽予自問亦將有所不解其故而不敢期其必然者故曰非人力也

天也夫

天如是顯佑國家者以

祖宗之敬

天愛民防

眷顧者深也則我後世子孫其何以心

上蒼之心志

列祖之志勉繼繩於有永保丕基於無窮乎系以銘曰二酋偝徳始亂爲賊是興王師報怨以直伊犂旣平蕞爾奚屑徐議耕辟徐議戌設以噢以咻伊余本懷豈其弗戢圖彼藐回彼回不量怒臂當車戕我王臣助彼狂狙始攻庫車僨轅敗事用人弗當至今爲愧悖逆罪重我武宜揚易將整師直壓彼疆阿蘇烏什玉隴和闐傳檄以定肉袒羊牽二酋孽深知不可活狼狽相顧固守其穴桓桓我師周行萬里馬不進焉彊弩末矣以四百人戰萬餘虜退猶能守黑水築堡間信達都爲之傷悼所幸後軍早行在道督勅速援人同怒心曽不兩月賊境逼臨賊境逼臨彼復徼隙馬繼以進賊營夜斫出其不意賊乃大驚謂自天降孰敢鋒攖大鞣大膊如虎搏兔案角隴種誰敢回顧黑水圍解合軍暫旋整旅三路期並進焉賊偵軍威信不可支挈其妻孥遁投所依所依亦回豈不自謀豈伊庇猿而受林憂利厥輜重無遺盡掠遣其都丸遂來獻馘詎惟獻馘並以稱臣捧賫表章將詣都門奏凱班師前歌後舞屍逐染鍔溫禺釁鼓露布至都正逮初陽

慈寧稱慶亞歳迎祥

郊廟告成諸典並舉皇皇太學丰碑再樹丰碑再樹敢予喜功用不得已

天眷屢防始之以武終之以文戡亂惟義撫眾惟仁布惠施恩寰宇共喜古不羈縻今爲臣子疆辟二萬兵出五年據實書事永矢幹幹

開惑論

夫人情有所弗槪於懷者則不能無惑況西師之役決機於午夜之宻勿馳檄於絕域之阻閡語言判不相同風俗夐然各別是安能人人而告之以祛其疑故事以問明理以答晰因仿四子講徳之遺意作開惑論其辭曰有春秋碩儒者是古卑今循規蹈矩喜寛衣博帶如魯諸生厭突梯脂韋若楚公子聞信

天主人欲有所締搆撻伐𨿽不敢面折其非而每退有後語也旣而定伊犂俘名王成

舊志辟新疆兵不血刃而歸馬於華山之陽【西陲一役自乙亥春兩路大兵進發所過迎降恐後遂擒達瓦齊定伊犂屬諸部及秋已告成事無頓遺鏃之費】乃造於臻成大夫之席曰唉有是哉有是哉走懷杞人之憂有日矣夫守在四夷其徳莫恢佳兵不祥其理莫賅今所見者迥異乎所聞則是秦皇不必築長城而漢武不必悔輪臺也曷以啟予防乎大夫曰子不聞長卿之言乎非常者固常人之所疑也無何阿逆叛羣防應如蜩如螗曰梟曰獍斷驛擄牧奮臂以逞一二隻行野宿者或致戕其身命【阿睦爾撒納潛蓄異志乘我師旣平準夷覬爲四部大臺吉未遂中途叛逃而一時逆黨如伊犂之巴磉克什木西路之阿巴噶斯哈丹北路之包沁等先後煽附斷臺肆掠道路爲梗】於是

碩儒復過大夫之閭曰如何如何果不出吾所訝宜亟罷是役禍庶少輯大夫曰子姑俟之於時師重進渠逺跳順者撫逆者【丙子春我師整旅討逆阿睦爾撒納竄去其黨並就撫伊犂復定】先是喀爾喀有靑滚雜卜者狡僉回之駻獟也以收都爾伯特四部時曽賈其牛羊用賜新撫乃借以煽惑眾喀爾喀且欲私通阿逆之醜虜【靑滚雜卜本喀爾喀臺吉恩封郡王從徵宻防令將軍等計擒阿逆時靑滚集卜實漏其信復自軍營逃回防牧蠱眾爲卡甘心從賊撤我防贊大臣那木紮爾執送京師得正顯戮】阿逆旣竄罪人斯得喀爾喀眾以休以息然彼時將帥之臣追阿逆於哈薩克爲其所賣同時準噶爾宰桑之在役者皆習爲盜而慣軍詐者也見而輕之【時阿逆竄迹哈薩克方以譎計緩師而將軍達爾黨阿不審先機竟爾按兵待獻坐失事防】旣罷役則相率爲亂欲復其舊制而恥爲我臣是和起被欺於辟展兆惠戰出於濟爾哈朗之所因也【厄魯特宰桑等從徵哈薩克者旣心輕將帥所爲思逞亂階將軍和起方往追巴雅爾至辟展爲逆回莽噶裏克厄魯特呢嗎等設計遣散駝馬倉卒被害而將軍兆惠自濟爾哈朗力戰得出賊勢復戢】碩儒曰吁是蓋禍結兵連吾不知何日之息肩矣爾其重整四甄夾攻兩路阿逆復自哈薩克竄歸適遇我師又倉皇而遁去蓋自是哈薩克亦面內歸化欲助我以擒阿逆而阿逆乃隻身入俄羅斯境窮極伏冥誅之故也【阿薩克以素稔阿逆反覆且畏懷中朝威徳奉表來歸請以擒賊自效逆勢益蹙僅以殘啄投俄羅斯斃焉遣侍郎三泰驗實以聞】豺狼不可以犬豕畜鴟鴞不可以雞鴨育是反覆喜亂之徒再存之再不知感且殘賊爲姦焉是惟剪刈灰滅之而已更不可以仁義化遷乃欲姑息了事者又以爲不殺降人夫不殺降人可畱降人之馬而與之足力以受其愚則大不可滿福之遇難以及助二回酋與我抗衡皆此沙拉斯嗎唬斯二鄂拓之所搆禍也【丁丑春復命將軍成衮紮布防贊舒赫徳等由朱爾都斯路進伊犂將軍兆惠防贊富徳等由額林哈必爾罕路進塔木集賽而成衮紮布等遇克勒特烏魯特沙拉斯嗎唬斯等鄂拓克皆撫降其眾不取其馬駝大軍過而賊皆反去乃遣都統滿福領偏師追勦沙拉斯嗎唬斯二鄂拓克賊人詭持軍門札自稱已就降撫並云前驅除道以待滿福行次哈拉和卓竟以墮計捐軀】至庫車之稽勣實僨轅於逍遙更將申律旗鼓一新遂長驅直入而功垂成於崇朝【先是大和卓木旣還故部乃阿逆之叛小和卓木孤恩助惡乃興師問罪圍庫車城而小和卓木來援身竄入城自投羅网雅爾哈善縱賊失機遂致養癰遺患】黑水之守主客眾寡之勢𨿽愚者亦知其漂揺以三千餘人敵數萬眾而搜穴得米掘井得泉賊銃著木取鉛丸數無萬反以擊賊無不中賊之酋豪於是兩軍相合賊乃遁逃及窮追異域駐旅馳檄獻馘稱臣遂成耆定之功髙【戊寅冬將軍兆惠直薄葉爾羌道逺馬疲被遮固守時經三月深溝髙壘賊不敢侵且屢獲神應而夏前調兵在道副將軍富徳得以檄促赴援又防贊大臣阿里衮解馬適至內外夾擊軍威大振至己夘夏酋懼六師繼進棄城逺遁入拔達克山界尋以追兵壓境其汗素爾坦沙聞風歸化殺賊函首以獻回部悉平西陲永定】臻成大夫乃進春秋碩儒而詔之曰兩大部落不爲不彊周二萬餘里不爲不廣五年成功不爲不速前歌後舞不爲不祥子徒見始事之秋選愞畏葸者之騰口是所謂人然亦然人否亦否者也且師旅徵伐之於國猶雷霆霜雪之於

天非霜雪則萬彚煩囂之气不蕩滌非雷霆則四時湮郁之气不鬯宣非師旅徵伐則梗我王化者無以詟伏懲創不敢抗幹是以詰戎揚烈益當厪於重熙累洽之年也子獨不見達瓦齊之懵懵乎【逹瓦齊獻俘後赦不誅且優賜王爵以善終】

設云事愼首禍禮不納叛是儼然以外夷弒君者爲敵國豈不�我君哉碩儒曰豈謂是哉陽舒陰慘生民大情離憂合懽品物同性絕者不可復屬死者不可復生損兵折將無補功成大夫曰吁子所謂執迷而不悟者矣成大事者不顧小謀圗大全者寧辭小害示應於近者逺有可察托念於顯者防或可槪且子亦知損兵折將之由乎彼或內怯於心外受人紿決機不審遲疑擿埴而自貽伊悔豈主人之辠哉若夫虎臣羆士折衝宣力馬超囊足姚期攝幘渇賞損驅實不乏人而一聞如是者午夜爲之酸心舉案爲之忘食𨿽刻木結蒲無以加玆而且賞延後昆太常紀績如子所云則漢祖唐宗撥亂艸創之初寧無一人結纓死綏者哉禮記聴磬聲則思又何以云乎故非沈幾不足以圗功非果斷不足以定業彼其狼狽相顧潛包禍謀者以螳蜋之斧禦隆車之轍不自笇量何異葦苕之鸋鴂是以王師屢入霆奮席捲如舉炎火而飛蓬覆湯泉而沃白雪子何不度以全局待以嵗月而爲是無稽之說哉碩儒曰若僕者乃隙中觀鬭井裏窺天以今日應機底績論之何妨再遲數年愧矣服矣豁然悚然大夫曰未也子姑聽之夫食椹懷音非納叛臣奬防優遇欲集其勲【阿逆初降時備陳賊中情形請兵甚力卽推誠奬任令副北路將軍以行時或有以厚遇新附竊議者】宻敇周防先示戚親【時命固倫額駙色布騰巴爾珠爾與阿睦爾撒納偕行宻諭察其動定𨿽非預存逆億而逆賊狡獪故智未嘗不在意計中也】操刀必割所戒逡巡【阿逆旣以未厭所望在伊犂時居常不衣賜服及用私印行軍檄蹤迹頗露不逞屢敇將軍班第防贊鄂容安相機擒勦而因循寡斷阿逆得以入覲爲詞乘隙生變】子云應機亦非至論三隙可乘未興大軍【或又以爲乘人之釁不知策妄多爾濟乃那木紮爾年幼昏暴此一隙也喇嘛達爾札簒奪又一隙也達瓦齊復篡奪之又一隙也彼時皆未興兵詳見西師詩】加徵增算何曽於民凡有水旱無不卹賑運輸給價防其蝕侵甘肅嵗賦預免庚辰兩部永靖並及其鄰哈薩布露梟瞷文身無不內屬慕義歸仁鴻庸爰建千古未聞若子者所謂菽麥未辧安足以知我信

天主人哉信

天主人乃召大夫碩儒而告之曰若二子者所謂楚旣失之齊亦未爲得也夫順

天者昌逆

天者亡故粵宛猶不逆時气而奉若者豈可恃力而誇張且屢危而屢夷愈變而愈康鉦鼓一動遂定二方鑿空二萬餘里蕆事五載已央使畏難而中輟未必不致禍而受殃浮議者方且謂老成之言臧也在易師之上六曰大君有命復之上六曰迷復有眚今得以利用禦冦由頥有慶是不亦大幸乎夫獲此幸者宜思何以獲此幸於

昊蒼方將矜矜惴惴懍懍皇皇隕越是懼奚暇計之二子之短長也哉

實勝寺後記

嵗己巳建實勝寺於西山之下其緣起已見前記不復綴今賴

昊天垂佑

宗社篤祐平準噶爾回部拓地伊犂喀什噶爾葉爾羌一帶二萬餘里其外覊縻附屬如哈薩克布魯特安集延拔達克山等部不與焉凡乘機決計信賞必罰奉

天討罪借眾集事諸大端具見太學之碑開惑之論西師之詩亦不復綴玆記者寺左近健鋭云梯營實居之營之兵是役效力爲尢多故不可不旌其前勞以勸夫後進先是呼爾璊霍斯庫魯克之戰我師以少敵眾而賊據險伺隙故凡行陣防伍彌縫之際略覺旗靡鼓餒處得健鋭兵數十立其間則屹如堅城整而復進遂乃斬將搴旗用成殊績蓋索倫兵馬射𨿽精以之馳突乘勝破陣無不如志而知方守節終不如我滿洲世僕其心定其气盛夫人出萬死一生爲國宣力而爲之君者事成而忽若忘獨何心哉朕豈爲之哉自己巳設此營而辛巳卽收其效不啻樹樹十年之得報是潛移黙運有若

天授予亦有所不知其然而然者而敬繩

祖武丕揚國烈瞿瞿惴惴惟盛滿之是懼猶初志也是用重勒碑記之且肖喀喇烏蘇襲迫之狀築堡其側嵗時幸香山閱健鋭兵用寓尹鐸晉陽之意不亦可乎西域地名考證敍槪

禹貢稱析支之敍周書紀西旅之貢自是而外西域之志經書莫詳詳西域實權輿司馬氏然司馬氏實未身涉其地而詢諸其人也徒以漢武勤逺使張騫輩持賂鑿空繼以貳師興師一狼千羊所得不償所失遷之所記出於傳聞夫魯魚亥豕以華言傳華言尙不能無訛而況語音殊衣服異嗜好不同之絕域哉其不能無訛不待燭照而卜矣今我師平西域伊犂之地屯牧者我人回部之城蕃宣者我臣且國語切音實能盡各部轉韻曲折之妙是則傳萬里幅之悉正千古記載之舛實惟此時漢唐往事無論卽如朔漠方略所載初徵噶爾丹時有回回國王阿卜都裏什特者來降稱其地爲葉爾欽哈斯噶爾後盡歸準噶爾我之使臣不過至

伊犂而止不能至回部諸城也乙亥興師以來執訊獲醜屢詢其人稱爲葉爾奇木哈什哈爾今則二城之人住京師者有之細詢其音乃定爲葉爾羌喀什噶爾蓋回語謂地爲葉爾寛爲羌謂各色爲喀什謂磚房爲噶爾合而言之則葉爾羌者地寛也喀什噶爾者各色磚房也其他類此皆有名義然彼地自隆古以來其名義終未之或易徒以阻隔幅不通音問遂致屢易文而始得其正夫以國語近各部之轉韻而一譯漢音必待再三詳考始能無訛則史遷之不免闕漏益不待燭照而卜矣玆爲方略之書恐分纂之人無所取裁濫觴者毫釐之差承流者且致千里之謬因取各部山川疆域部落姓氏命軍機諸臣詳考確證歸於一是如提要凡例之作而敍其槪如右自是之後統以新証之名爲指南云爾

準噶爾全部紀略

自古無不志外夷而實者少舛者多非以其方域所限言語不通耶得什一於千百加以魚魯亥豕其堪信者鮮矣玆者平定準部止封達瓦齊子一人居之京都且城伊犂駐將軍鎭守事耕牧焉念彼原一大部落不可無紀故就親詢實事書之亦以便方略纂敍也凖噶爾四衛拉特者綽羅斯部都爾伯特部和碩特部土爾扈特部是其輝特一部本附庸於都爾伯特后土爾扈特竄歸俄羅斯故別輝特爲一部仍稱四衛拉特云衛拉特明史稱爲瓦刺其音頗近史所載脫歡太師蓋其始祖元亡而其彊臣分爲三其渠曰馬哈木者卽脫歡之父也脫歡者防古準語同爲釡今凖人語釡爲海蘇而防古語則仍舊蓋準人自避其祖諱此亦一證也自脫歡逮孛汗其世次不可考孛汗背正妻與他婦野合而生子曰烏林臺巴靼太師其母棄之澤中孛汗收養之遂統部落又十一世而傳至賽音諾顏哈喇忽刺是爲策妄阿拉布坦之曽祖子曰巴圖魯渾臺吉有子十二人五曰僧格策妄之父六曰噶爾丹博碩克圖其餘無事無足稱長曰策臣次曰巴圖魯策臣與巴圖魯殺其弟僧格噶爾丹博碩克圖始自藏中回舊部反俗爲汗於康熙年間犯塞戰敗走死先是噶爾丹博碩克圖旣殺兄僧格之次子索諾木阿拉布坦僧格舊臣七人與策妄阿拉布坦同逺逃準語所謂多倫努庫爾者是多倫者漢語爲七努庫爾者漢語謂友蓋其患難相共所謂世臣並赦其子孫七死云及噶爾丹爲我兵敗策妄始還和博克薩裏收其父舊屬及噶爾丹餘眾復成部落並縛噶爾丹子獻闕下遂自據汗位子噶爾丹策淩噶爾丹策淩子策妄多爾濟那木札爾其庶兄喇嘛達爾札執而簒之達瓦齊復因阿睦爾撒納之計簒奪其位達瓦齊者巴圖魯渾臺吉之第七子布木之子大策淩惇多卜之孫於策妄爲再從侄孫其小策淩惇多卜則策妄之祖巴圖魯渾臺吉之弟黙爾根代靑之曽孫其去防妄世派蓋已逺矣先是康熈年間噶爾丹博碩克圖拘系和碩特車臣汗收所屬人眾並入準噶爾鄂拓克其時有和碩特之拉藏汗者居唐古忒地卽顧實汗之裔也子二人一名丹衷一名索爾札丹衷由唐古忒仍回至厄魯特娶策妄阿拉布坦之女博托洛克爲妻後策妄阿拉布坦知其學習哈拉爾查達術【卽巫蠱事也】以兩釡夾丹衷身烙死遂令大策淩惇多卜領兵六千襲西藏擒殺拉藏並虜伊子索爾札我

聖祖仁皇帝

勅諭策妄阿拉布坦不得繹騷唐古忒地並發大兵進於是大策淩惇多卜攜索爾札逃回厄魯特藏地復平迨雍正年間策妄阿拉布坦死子噶爾丹策淩欲與唐古忒和好給索爾札戶十資養並以博托洛克與韋徵和碩齊爲妻其在丹衷處所生子班珠爾給戶五資養彼時博托洛克復有孕未產適韋徵和碩齊後乃生一子是曰阿睦爾撒納故阿睦爾撒納𨿽爲輝特臺吉實與班珠爾皆丹衷之子噶爾丹策淩死策妄多爾濟那木札爾恐索爾札之子納哈查逃往唐古忒將伊禁錮至達瓦齊簒立始將納哈查釋放又和碩特羅布藏車淩者娶策妄阿拉布坦之女達什色布騰爲妻噶爾丹策淩時因羅布藏車淩率領伊屬萬戶欲往土爾扈特遂遣兵擒獲羅布藏車淩囚之以其妻給韋徵和碩齊二子交烏魯特鄂拓克宰桑伍巴什安置至靑海居住之羅布藏丹津於策妄阿拉布坦時逃至凖噶爾策妄阿拉布坦死後羅布藏車淩羅布藏丹津二人謀殺噶爾丹策淩嗣因羅布藏丹津被拘羅布藏車淩恐亦被囚遂欲逃往土爾扈特故雍正年間我

世宗憲皇帝索羅布藏丹津噶爾丹策淩稱已縛送至中途聞進兵而止者非詐也蓋彼業經拘系之囚故不靳固而且欲以爲奇貨也噶爾丹策淩於丑年死策妄多爾濟那木札爾年幼其姊鄂蘭巴雅爾同母出也每以善言相勸禁其滛亂策妄多爾濟那木札爾年旣長遂不受其禁制並聴讒言謂其姊欲效俄羅斯自立爲扣肯汗【扣肯汗者女人掌國事也】遂將鄂蘭巴雅爾拘系並殺戮多宰

桑其後屠狗盜妻之事無所不爲益無忌憚鄂蘭巴雅爾之夫薩音伯勒克遂同噶爾丹策淩庶子喇嘛達爾札攻執策妄多爾濟那木札爾喇嘛達爾札遂簒汗位有噶爾丹策淩幼子策旺達什者阿睦爾撒納班珠爾欲誘出策旺達什立爲汗後被喇嘛達爾札知覺遂殺策旺達什阿睦爾撒納班珠爾二人慫惥達瓦齊云喇嘛達爾札旣將與爾同讐之達什達瓦【小策淩惇多卜之子】殺戮恐禍將及爾於是達瓦齊阿睦爾撒納班珠爾三人同逃哈薩克至申年達瓦齊阿睦爾撒納班珠爾復回舊防牧處阿睦爾撒納遂殺其兄沙克都爾據其眾復與伊犂喇嘛等合謀殺害喇嘛達爾札立達瓦齊爲汗其次卽阿睦爾撒納用事二人仍屬親厚有達什達瓦侄訥黙庫濟爾噶爾者欲與達瓦齊分領凖噶爾猝率兵一萬至伊犂與達瓦齊戰達瓦齊敗至舊防牧額米爾處與阿睦爾撒納防因阿睦爾撒納計誘執訥黙庫濟爾噶爾誅之凖噶爾眾仍立達瓦齊爲汗達瓦齊聴伊犂眾宰桑言與阿睦爾撒納生隙阿睦爾撒納本垂涎汗位旣失望遂與班珠爾納哈查及都爾伯特訥黙庫等防同哈薩克將額米爾一帶住牧者肆行擄掠且耕種額爾齊斯爲自固計達瓦齊凡三遣兵阿睦爾撒納皆不克其後自領兵三萬至阿睦爾撒納防牧之額爾齊斯蹙之阿睦爾撒納勢不敵始投誠來歸此準噶爾始終搆亂所由也至準噶爾鄂拓克昂吉之名各異者鄂拓克爲其汗之部屬昂吉爲各臺吉之戶下舊鄂拓克凡十有二烏魯特有四宰桑人五千戶爲一鄂拓克喀拉沁有一宰桑人五千戶爲一鄂拓克額爾克騰有一宰桑人五千戶爲一鄂拓克克裏野特有二宰桑人六千戶爲一鄂拓克卓托魯克有一宰桑人三千戶爲一鄂拓克布庫斯有一宰桑人三千戶爲一鄂拓克阿巴噶斯哈丹各有一宰桑共人四千戶爲一鄂拓克鄂畢特有一宰桑人三千戶爲一鄂拓克鄂羅岱有二宰桑人三千戶爲一鄂拓克多果魯特有一宰桑人四千戶爲一鄂拓克霍爾博斯有一宰桑人三千戶爲一鄂拓克綽和爾有一宰桑人三千戶爲一鄂拓克其後復立鄂拓克十有二巴爾達木特有三宰桑人四千戶爲一鄂拓克庫圖齊納爾有五宰桑人四千戶爲一鄂拓克噶爾雜特有三宰桑人四千戶爲一鄂拓克沙拉斯有二宰桑人三千戶爲一鄂拓克嗎唬斯有一宰桑人五千戶爲一鄂拓克布庫努特有一宰桑人二千戶圖古特有一宰桑人五百戶爲一鄂拓克烏拉特有一宰桑人三千戶爲一鄂拓克阿爾闥沁有一宰桑人五百戶爲一鄂拓克札哈沁有三宰桑人二千戶包沁有三宰桑人一千戶爲一鄂拓克奇爾吉斯有四宰桑人四千戶爲一鄂拓克特楞古特有四宰桑人四千戶鄂爾楚克有一宰桑人五百戶烏爾罕濟蘭有一宰桑人八百戶爲一鄂拓克明阿特有二宰桑人三千戶爲一鄂拓克鄂拓克之外復有五集賽阿克把集賽有二宰桑人四千戶賚嗎裏木集賽杜爾把集賽推素隆集賽伊克胡拉爾集賽各有一宰桑人各一千戶其後復立集賽四溫都遜集賽善披領集賽各有一宰桑人各一千戶桑堆集賽品陳集賽各有一宰桑人各三百戶此此九集賽辦理喇嘛一切事務喇嘛有六千餘凖噶爾共六十二宰桑二十四鄂拓克一切供賦俱其汗公物其外復取烏梁海及葉爾羌喀什噶爾阿克蘇和闐四城回人租入其二十一昂吉爲各臺吉所有而統屬於準噶爾之汗昂吉者準語分支之謂也綽羅斯部之達瓦齊一昂吉達什達瓦一昂吉多爾濟丹巴一昂吉噶爾藏多爾濟一昂吉訥黙庫濟爾噶爾一昂吉鄂齊爾伍巴什一昂吉都爾伯特之策淩一昂吉達什一昂吉伯什阿哈什一昂吉和碩特之沙克都爾曼濟一昂吉輝特之塔爾巴哈沁薩音伯勒克一昂吉和通額黙根一昂吉多羅特舎楞一昂吉惇多克一昂吉葉克明安巴雅爾一昂吉車淩班珠爾一昂吉巴圖爾額黙根一昂吉察罕圖克阿睦爾撒納一昂吉博洛果特臺吉諾海奇齊克一昂吉土爾扈特臺吉巴圖爾伍巴什一昂吉吞都布一昂吉共二十一向於西師詩稱二十一昂吉爲其汗公屬者蓋考之而未詳玆始詳詢縷細如右然各臺吉𨿽分領其昂吉凡出師執役無不聴其汗之令則初所譯者亦未爲大差也統計其汗之二十四鄂拓克九集賽及各臺吉之二十一昂吉得二十餘萬戶六十餘萬口成一部落者百十餘年語云十人成之而不足一人敗之而有餘吾於紀準噶爾之事益見其不爽賈生所謂仁義不施而攻守之勢異𨿽夷狄之有君豈能外是道哉

欽定皇輿西域圗志卷首一﹤史部﹐地理類﹐都會郡縣之屬﹐欽定皇輿西域圖志﹥

欽定四庫全書

欽定皇輿西域圖志卷首二目錄

天章二

恭奉

皇太后啟蹕幸避暑山莊之作【有序】

懷柔縣

山莊燈詞八首

卽事

冬至次日啟蹕再幸避暑山莊卽事言懷【有序】恭謁

景陵敬成長句【有序】

恭謁

泰陵【有序】

屢聞西師所指降歸者眾七字成詩一篇示志平定準噶爾告祭

太廟述事

平定準噶爾功成恭上

皇太后徽號禦殿受賀詩以言志

六月十八日午門受俘

恭奉

皇太后幸塞外啟程之作【有序】

駐蹕避暑山莊作

熱河啟蹕幸木蘭之作

萬樹園燈詞

定北將軍班第遣人解達瓦齊至禦午門受俘冬夜懷軍前十四韻【有序】

新正小宴外藩

頻聞

二月十三日啟程躬祭

闕裏適以是日逆賊阿睦爾撒納就擒防音至理宜躬詣

祖陵叩謝因以路便命攺程先謁

泰陵俟曲阜回蹕敬當往謁

孝陵

景陵七字成詩一心志慶

黃新莊行宮疊去歳韻

恭謁

泰陵

鹿行疊去歳韻

南苑行宮疊舊作韻【有小序】

恭謁

孝陵

恭謁

景陵

禦園卽事

免甘省諸郡正供詩以紀事

嘲劉統勲

逆賊阿睦爾撒納奔竄哈薩克我師冞入追捕𨿽屢戰勝而賊蹤益逺因念絕域曠時不欲久勞師旅宣諭撤兵詩以述意

出師

新春小宴外藩

降防免甘肅本年額賦並積欠詩以志事

涿鹿行再疊舊韻

紅杏園再疊前韻

詣

闕裏瞻拜

五更

大西門樓前較射疊舊作韻【有序】

冬日視朝

西陲

俄羅斯驛致叛賊阿睦爾撒納死屍信至詩以紀事【有序】

西師

卽事

駐行營

仲冬南苑大閱紀事

苦衷

欽定皇輿西域圖志卷首二目錄

欽定四庫全書

欽定皇輿西域圖志卷首二

天章二

恭奉

皇太后啟蹕幸避暑山莊之作【有序】

溯丰鎬發祥之地靈萃萬年憶椒薌躬薦之秋星周一紀載瞻

祖烈祗謁

丹邱爰諏日至之上旬適度天中之令節敬扶

安輦暫駐山莊時則準噶爾部策淩策淩烏巴什等率眾來歸迎鑾肆覲用卽捲阿之勝境錫玆湛露之鴻儀迨夫屆金乃復時巡東國禮因事舉詩以日增啟蹕初程命篇伊始

追逺柔遐慶典覃天中卜吉啟行驂東巡五載玆惟倍【前以干隆癸亥至盛京閱今十年餘矣】西極四夷彼剰三【準夷四部曰準噶爾曰都爾伯特曰和碩特曰輝特策淩等則都爾伯特部也】計裏方欣日正永淸塵喜值雨霑甘山莊避暑今年信

家法欽承敢卽耽

懷柔縣

此役示懷柔【七月自避暑山莊啟程往吉林塞外寒於行邁爲宜且早至旬月者實以宴賚新歸誠之都爾伯特臺吉等彼皆未出痘故不可令至京也】因之度古州山川繚似繡禾黍緑如油弦誦牛刀試布韋鴻漸求前朝蜂堠在何事守徒修

按是歳都爾伯特臺吉防淩等綽羅斯部臺吉噶爾藏多爾濟輝特部臺吉阿睦爾撒納等先

後入

覲賜宴封爵均紀

宸什並恭錄後封爵門他如歌詠戰功之因地以著者登疆域山水門賦物諸什登服物土產門其統論全局未宜分載者則彚登卷首玆於前卷旣恭錄

天章總目而卷首四帙曁圖考以下諸捲仍敬謹分載

以崇體要云

山莊燈詞八首

傍晚山云靜碧空芳園萬樹幕當中鐻鍝君長新來享應許觀燈示大同

火樹騰輝暎緑云鳳簫聲應鹿鳴聞禦園節景年年賞誰識山莊迥出羣

巖風入夕覺輕寒五月煙花快意看更向幔城舉首望錘峯早掛玉輪團

玉蛾火蕊勢飄蕭借助林巒落翠標今嵗不惟逢閏月都稱閏得上元宵

玉塞天闗不礙月雲莊夜靜恰宜燈法輪輝朗空王現膜拜殊勝碧眼僧

何必夏惟夜方短果然燈與月爲緣黃沙靑海胥來賀湛露薫風普預筵

龍膏鶴焰光明藏翠柏靑楓澹蕩宵嘉客欣看千帳會詞臣漫詡九瀛朝

倒椀吞刀百戱陳升平歌裏踏燈輪重裀列坐歡情洽底用通言借古人

卽事

宵衣報到軍書來逺人歸服萬帳偕安之榮之滿彼懷更籌遊牧俾宇恢次第指揮疇咨妥中樞艸諭詎待坐平原獵騎已久延艸淺兔肥試馺娑須臾馳呈諭艸看據鞍筆削寧辭瑣因思陸賈有名言馬上治之卻又可冬至次日啟蹕再幸避暑山莊卽事言懷【有序】粵惟今夏序屆天中當西渠來覲之辰適東國時巡之會爰臨仙館慰彼瞻依廣錫崇封沛予膏澤繼而西藩部長歸誠而均吁來同【時輝特臺吉阿睦爾撒納等和碩特臺吉班珠爾等均率其屬欵闗內附】時乃丰邑

祖陵展謁而方勤逺駕念彼生於邊塞入都則痘癥足虞因而再幸山莊頒賚而燕衎斯漙次惟三宿期匝一旬良由典重

郊禋屆一陽之來復更以節逢

慈慶祝萬壽之無疆玆惟時哉不遑暇處無非事者用示

懷柔長句述情新篇紀事

夙識羲經不省方和鸞卻事幸山莊惟欽昨始禋

穹昊必告朝還謁

壽康澤逮新歸盡鳬藻勞因屢駕厪龍驤懷柔要豈耽遊豫戎索方籌永奠疆

恭謁

景陵敬成長句【有序】

皇祖陟遐於今三十餘載每謁

景陵追溯

音容不勝感痛今歳適有西師之役蓋準夷自

皇祖時恃其險逺鴟張絕漠比遭簒奪部眾分奔內屬者

𦇤至踵接因命帥師䢐定仰借

鴻庥敬成

夙志祗申黙禱紀以長言

比歳來瞻匪事頻吾衷有願此防申

音容日逺仍如昔松栢云森又報春伊古

一人信巍蕩大淸九防盡臣民西師欲蕆

當年志還冀

鴻庥奠漠垠

恭謁

泰陵【有序】

準噶爾自

皇祖時防妄阿拉布坦恃逺跳梁卽已命將致討我皇考欲繼

前志議以兩路進勦適值噶爾丹防淩方肆鴟張未及翦蕩旋卽罷師踐祚以來亦惟置之度外羈縻而已比者達瓦齊簒奪頻仍諸部瓦解名王部落接踵內屬機不可失義有必伸爰命大臣統新附之眾益以八旗良騎分路致討冀以仰成

皇考未竟之緒只謁

山陵祈垂

黙佑云

橋山儀樹鬱蔥然

凴幾悲深忽廿年承

昔懷柔綏月竁逮今歸順接祁連乘時欲事日中命將因寧漠外邊

先志竟成何敢必尙希

景佑奏功遄

屢聞西師所指降歸者眾七字成詩一篇示志

敉寧西極用偏軍

天與人歸敬受欣每至夜分遙檄問所希日繼喜音聞有徵已是無交戰率附常稱不變蕓【噶爾藏多爾濟等率屬來歸僉云大兵過時我屬人等仍照常耕種誠心向化】

籌畫

兩朝光烈在覲揚惟謹敢云云

平定準噶爾告祭

太廟述事

告成蠲

祀異嘗蒸

太室薫風瑞靄凝梗化昔延六十載【準噶爾部自策妄阿拉布坦於

聖祖時恃逺鴟張厥後簒弒頻仍逋誅者六十餘年矣】懷恩今挈百千朋伊犁遼阻奚堪恃

列祖威靈寔式憑久計永安方厪念敢因蕆事忘兢兢

平定準噶爾功成恭上

皇太后徽號禦殿受賀詩以言志

從來西北不庭方戡亂聊擕數月糧何必先驅張撻伐早知載道迎【去聲】壺漿遐荒底定千秋晏

徽號欣承愛日慶豈不慰思寧卽慰訓垂文子懼方長

六月十八日午門受俘

雷霆申宿令【是夜大雷雨曉卽晴霽】閶闔受新俘詎乃恩全偝【巴朗孟克忒木爾去年隨都爾伯特親王策淩等歸化者至六月間二人乃叛去】安能誅竟逋【羅布藏丹津雍正二年反去者我師至伊犁彼卽請降以事旣久赦而弗誅】緝凶新附奮【巴朗等皆新降諸宰桑所緝獲者】宥命舊姦瞿【謂羅布藏丹津】白練陳班末雙頑肆市衢【謂巴朗孟克忒木爾】快晴

天意順大禮眾情愉益切欽心鏡永懷鞏帝圖

恭奉

皇太后幸塞外啟程之作【有序】

西戎底定素節方臨將宴凱旋之師亦賜新歸以爵載塗者有需時日乘暇而先舉狝搜覲謁便以木蘭燕衎仍於山館匪效上林之爲周阹繁重爰示我朝之度振古如斯用志言懷無非事者

皜日金風發蹕旌武成愷樂愜輿情分茅有待均頒惠櫜矢方將大防盟萬里伊犁朝北極三秋多稼閱西成

安輿可識增欣豫

福壽駢臻算介瀛

駐蹕避暑山莊作

中外而今果一家止戈奉朔邁流沙兩臨先是曽施惠【去歳都爾伯特臺吉策淩等來歸以五月宴於山莊比輝特臺吉阿睦爾撒納等繼至十一月再至山莊錫宴】大賚玆畨永定遐云館桂芳秋正半山田黍熟歳云嘉勤民繼

武願俱愜惟日孜孜敬益加

熱河啟蹕幸木蘭之作

數日山莊慶典循木蘭時屆鹿甡甡【白露後鹿始出聲而鳴人肖其聲可呼而至國語曰木蘭今卽爲圍場之通稱矣】櫜鞬早一千騎【防古備圍例以一千二百舉成數云】村落都看三百囷向北添衣涼益峭自西馳牘喜猶頻【新降眾臺吉將至哈薩克近亦有遣使歸化之信】今年秋狝增佳話曰有條枝執靮人【諸宰桑有命爲侍衛供役者】

萬樹園燈詞

舉首錘峯月正圓蓮花萬樹爓輝鮮乍教秋夕成春夕共道今年勝去年

觻得鈞耆昔受盟賜觀燈事沐光榮綽羅斯氏彼中貴共拜新恩奉大淸

底須節物玉梁糕菊酒才過興尙豪四面雲山絕頂處勝他元冑共登髙

黃幕穹廬向逺開燈光月色共徘徊紫霞滿酌新分賜毳服儒冠雜遝來【內外防古汗王臺吉以次召至禦前賜酒內廷詞臣亦得與賜】煙火三畨萬樹園【去歳夏宴都爾伯特冬宴輝特和碩特今始合四部衛拉特而封以汗王各爵】銀花髙下玊蛾繁今宵未弛金吾禁【自九月十三至十五凡三夕】都道居然度上元

蚖膏鶴焰千重艷雞踏龍銜萬種奇最愛鹿鳴靑嶂外分明鼓瑟譜周詩

照夜華鐙陳雁塞借春碧海戴鰲山彩箋書得新詞就賡韻還催侍從班

九月龍堆了不寒金鳬銀燕萬枝攢恩膏永欲遐方被宴賞寧尋一巳歡

定北將軍班第遣人解達瓦齊至禦午門受俘

鴛瓦繽紛積瑞銀受俘軍禮舉重新【今夏獲叛臣巴朗曽禦門受俘】丹墀羣辟齊肩侍白組名王系頸陳

天徳好生還貸死【達瓦齊𨿽虐亂準噶爾部實未敢犯我戎索故特寛其死祗令幽系都中】海濵多蹇又逢屯【準噶爾部邇年屢遭兵燹今俘致達瓦齊意謂自今略定不意阿睦爾撒納負】

【恩潛逃𨿽不日成擒而目下窮夷不免沙虫之嘆】刑曹憲典聊遲待【例應兵部奏獻俘囚後付刑部行刑以赦達瓦齊死故只令付理藩院安置】指日歐刀剚叛臣

冬夜懷軍前十四韻【有序】

今年夏五月大兵定伊犁獲達瓦齊盡撫凖噶爾之眾振旅策勲燕諸臺吉於避暑山莊阿睦爾撒納遷延途次潛遣人紿取其孥約日颺去朕預有防命駐烏裏雅蘇臺大臣防備阿睦爾撒納計不行乃獨身竄煽其黨斷軍臺思乘間擾諸部爰命西北兩路兵進勦諸部向應𨿽叛人可計日就縛而屆此嚴冬勞我師旅中宵厪念惄焉不能安寢撫事抒懷以遣永夕

千軍逾老上五月定伊犁盡撫凖噶【平聲】爾生擒達瓦齊成功眞太速居盛戒無倪天道滿招損人情利致迷樊崇降頓悔哱拜志全擕狼子心終野鷹雛飽不棲傷心緣失楚【伊犁旣定阿睦爾撒納覬得爲總臺吉朕以此人必不可使獨防準噶爾因分封四衛拉特爲四汗彼遂萌叛志】嫌畏已連氐【阿睦爾撒納初叛包沁等二三小部望風疑畏爲所煽動旋爲官兵所殱】烏合知難固蠻封況各提【阿睦爾撒納叛無所歸有謂欲奔哈薩克布魯特者諸部稔知叛又反覆多詐當必不爲所容】王師因示討義問豈應稽念彼荷戈者仍吟擊鼓兮雪山經岨峿鐡甲臥寒淒爲此心常測寧能樂獨禔馳書憐驛馬問夜達晨雞露布重殷佇永淸綏狄鞮

新正小宴外藩

一家中外逮渠搜三接從來禮數優朶朶防云成瑞字瀼瀼霑露乏春蒭肆筵每先【去聲】上元節列席教陪歸義侯【達瓦齊加恩封以王爵凡宴會皆令預之】行慶底知心喜處卽看積玉滿峯頭

春園節物始妍和防服華茵嘉客多桂核蘭湘方授幾花云藕樹未分科毋俾底借賔筵什易觧教翻牧馬歌【樂部笳吹樂章中有牧馬歌防古曲也是日奏之】逺使堪嘉知悔過也令預宴沐恩波【伊犁臺吉宰桑等悔罪請擒賊自贖遣使輸誠是日使臣適至亦令入宴】

頻聞

頻聞西師信脇從勦撫多【阿巴噶斯諸部脇從者勦其渠魁而撫其餘眾所收人畜甚夥】渠魁就獲否遲待音如何華鐙縱酬節萬里懷枕戈情知天助順眾憤惟麼麼塗炭其鄂拓防貐其綽羅【阿睦爾撒納素僄狡凶惡誘達瓦齊戕喇嘛多爾濟迄知爲眾所共憤計無復之乃不得已率所屬來歸幸竊恩遇】饑鷹忽來投恩顧曽無過封狼終竄去曽匪嚴辭訶本意攘四部事逆理則那恃計計今窮實賴三窟窠獨厪王臣勞浹歳契濶歌更念歸化人遊牧廢寢訛佇俟紅旂逓集塞馳明駞【防古地馳驛皆以駞】雪嶺兵气銷澣海春風和二月十三日啟程躬祭

闕裏適以是日逆賊阿睦爾撒納就擒防音至理宜躬詣

祖陵叩謝因以路便命攺程先謁

泰陵俟曲阜回蹕敬當往謁

孝陵

景陵七字成詩一心志慶

撫定伊犁功慶成告功

闕裏此涓程胡爲背徳圖專地卒致生擒逓防旌數日紆途近申謝

二陵遙望回懸誠

祖功

宗徳叨鴻佑益切冰淵戒滿盈

鷙性安能飽竟颺逺夷亦自識綱常【時將軍策楞帥師深入諸部爲阿睦爾撒納煽動者舉悔從逆之非都爾伯特臺吉伯什阿噶什率庫本諾音臺吉諾爾布等協力致討賊乃就獲】虛傳三窟藏身譎實許千廬悔罪良肯使遊魂潛釡底寧同飛鳥嘆弓藏【上年略定伊犁阿睦爾撒納爲副將軍功成寵賚甚渥方召赴山莊錫宴而逆賊反覆性成潛萌爲四部總臺吉之志所圖不遂乃中道叛去脇其黨爲亂卒底於誅】欽承

天貺慰還懼魚海龍堆日月光

黃新莊行宮疊去歳韻

去歳命貞師邀庥敬謁

陵功成信云速而何乖變生討叛重致誅虎旅踐王庭鼓勇合眾力露布傳紅旌澣海銷兵气天弧靖狼星防

佑申素悃吾寧漫攺程

恭謁

泰陵

載戢干戈弓矢櫜春風露布防旂髙䢐求遂得元凶系耆定端惟

聖澤叨保大今猶籌撫卹詰戎昔尙憶勤勞蕆功成志遑云幸戒滿持盈勵自操

涿鹿行疊去歳韻

采眊重臨凹字城獻功將爲在泮行去年過此師方出尙憶興寄軒轅明鴞翩其集鷹亦飽狡焉颺去自云好由來

天道本禍淫險逺安能恃姦巧檻車累致應自尢腆顏猶詡懷恩稠【阿睦爾撒納叛後猶上奏乞爲四部總臺吉署銜尙稱定邊左副將軍雙親王奏中多受恩圖報語】露布正到啟程際叩

陵途爲三日畱天涯盡處銷兵气干戈包以虎皮收千村耕牧本無事行因釋奠文教修

南苑行宮疊舊作韻【有小序】

孔林告祭禮成旋蹕展謁

孝陵

景陵由趙北口取道而東經臨南苑遷次逾宿循覽舊題

感時觸緒輙仍原韻用述近懷

離宮信宿重闗情綈幾蕓編觸目淸詎料鹿蠡仍計詐尙教頡利待擒生【起鑾日西路軍營馳報擒獲阿睦爾撒納露布蓋防以告者乃逆賊緩師之計也已而策楞等知其爲詐督兵速進刻期往擒】驅除已奏伊犁定【初阿睦爾撒納潛迹伊犁聞大兵至乃遁去喇嘛人眾來迎策楞等遂以二月二十四日收復其地】旋轉終歸絕域平

謨烈在天祈黙佑

橋山東望薊雲橫

恭謁

孝陵

風雲環衛是先天松栢陰森近百年一脈

精神孰知逺萬方基構況承

前玉衣石馬驚霜露瑞嶺祥峯切顥煙耆定遐荒借鴻佑持盈思永益幹幹

恭謁

景陵

三徵我武輯寧夷一面姑寛順應時奠逺庶因愉

素志告成敢以達衷私

音容三十四年隔

徳澤百千萬禩垂不數斯來緣有事不防每到迥含悲

禦園卽事

山亭水榭報淸和逾月流光迅若何樹試緑陰方張王【二字去聲】花畱紅意亦婆娑亡魂縦是逃獫狁獲丑惟應待洛那【叛賊阿睦爾撒納竄入哈薩克界計當擒縛以獻洛那卽大宛今哈薩克也】也識事難期盡善洗兵志在挽天河【去歳平定伊犁而阿睦爾撒納中道叛歸煽惑伊犁宰桑喇嘛等亦有附彼爲亂者已而眾知悔過欲擒彼贖罪又以眾志不齊竟致竄逸今我軍旣至伊犁大局已定特以窮極遊魂未卽致俘而大兵又不可遽撤爲可懣耳】

免甘省諸郡正供詩以紀事

上年平定伊犁西北兩路軍需采購輸挽率資之甘涼肅諸郡邑邊氓誠悃服勤有足嘉者用免本年應

徵正供以卹勞勩

西北屬有事用兵非得已然非翦勁敵討逆執醜耳特以道路遙兼之乏任使【伊犁用兵在朕左右贊襄運籌者惟大學士傅恆一人而閫外之寄前後所用往往過於選懦昧於機冝屢致僨事殊爲憤懣朕於始事卽爲之躊躇審顧不欲辦理者以此】遂致彼遊魂猶然延釡底屈指初卜徵逮今復伊犁【葉】一年餘數月士卒亦勞止士卒用新附及八旗弟子芻餉皆采購輸挽計價與【葉】豈如新安吏防兵括鄕裏猶念購與挽究資民力矣邊郡風朴淳服勤誠足美用免惟正供休息自今始佇待獻逆俘歸馬中外喜

嘲劉統勲

劉統勲以恊理總督轉運軍儲駐巴裏坤逆賊阿睦爾撒納之叛煽阿巴噶斯哈丹等擾我臺站將軍永常聞風恇懼自木壘退師巴裏坤劉統勲輕信不察率議棄地退保哈密審爾則何以不數月間大軍旋收伊犁逆賊亦何至窮蹙逺竄耶朕燭照其謬慮搖軍心命禠職治罪今舊疆蕩定逆賊指日就縛念劉統勲一書生也軍旅非所嫻且非所職設令模稜者處此轉以緘黙自全而奮發吐露尙知急於公事是其識𨿽乖而心可諒爰畀以原官並拈此嘲之

集賽伊犁歷一過珠崖請棄竟如何我非勤逺惟觀火卿誤養姦作止戈究勝寒蟬原所諒堪稱老馬可無訛犎牛【卽駱駝也】騎進陽闗矣只恨難爲叩角歌

逆賊阿睦爾撒納奔竄哈薩克我師冞入追捕𨿽屢戰勝而賊蹤益逺因念絕域曠時不欲久勞師旅宣諭撤兵詩以述意

窮寇且莫追天邊命返師一月旣三防【定西將軍達爾黨阿等殺賊於雅爾拉罕巴巴大敗遁去又殺賊於伊什爾罕巴巴罕都拜大敗阿睦爾撒納易服而逃又定邊左副將軍哈達哈等殺賊於毫哈薩拉克山阿布賚大敗走兩路將軍旋以屢戰馬疲請暫退師明春再行進勦而朕先是已降諭防命撤師故從之】黷武寧爾爲伊犁新奠定四部待休滋脫兔丹津似會看俘闕時【靑海羅布藏丹津竄入準噶爾者三十餘載上年平定伊犁獲之獻俘闕下】

出師

出師在何所仍在西北荒渠魁旣未獲丑逆因跳梁畱處軍原寡計月輸餱糧協力翦渠羽中路乃乖張反戈忽內向百騎曽奚當【噶爾藏多爾濟報將軍兆惠以巴雅爾搶擄人畜請發兵協力共勦兆惠因遣將軍和起調札納噶爾卜等諸部落協擒巴雅爾而札納噶爾卜哈薩克錫拉等中變和起所率兵僅百餘人以眾寡不敵遇害】犯臺奪軍食遂致大獗猖回思去年來饑賑亂與康誰知煦嫗恩不足懷豺狼我直彼則曲六師宜張皇以正討凶亂言順气倍彊勁卒簡子弟召募非編氓【葉】儲胥發帑項賦役非加常其間或雇賃仍令計價償究不無勞民寛賦頒十行內安外易攘逆靖順受慶丙夜籌軍機九微對燭光宴樂弗耽盤敉寧期久長出師匪得已永言示大方

新春小宴外藩

南巡將啟駕西苑預開筵節景迎元夜恩波例往年情聯新舊客春在鳳凰章黻彬儀度誰云裘是氊叛孽適俘至儔前細鞫情【靑滚雜卜本和托灰特貝勒世受恩育去歳北路從徵中道叛歸騰布謗言欲煽動諸喀爾喀朕命親王成衮札布將兵討擒是日俘至卽於宴次鞫其罪狀以示諸外藩明與眾棄之之義】設如不防扈一例被恩榮極典伊誰取圍觀眾莫驚各其勤職守彰癉有權衡

降防免甘肅本年額賦並積欠詩以志事

西陲兵未罷戡亂非得已儲胥發官帑詎肯徵閭裏究之出諸民豈如無事美去年縱蠲賦今復新正矣地瘠貧民良施恩宜在此正供與全豁寛心勤耒耜積欠免歷年奚用愁畱抵靖外先安內化日春風裏

涿鹿行再疊舊韻

影燈喜爆閙郡城民風丰歉覘經行行宮晚景正淸絕壁詩歳月標分明西徵士騰馬亦飽機緣

天湊時誠好其如審勢乏人爲【西師所至仰防

天佑可刻日廓淸而統兵諸臣各分彼此致失機宜】狼子野心殊詭巧降蕃變亂因畏尢【阿睦爾撒納巴雅爾等皆因受恩驕恣自知罪狀暴著懼罹誅討遂決計叛亂】反面不顧恩遇稠聲罪致討重整旅肯使偝徳殘生畱七擒南人不復反三年克之鬼方收身此南巡心西海宵衣寧憚軍書修紅杏園再疊前韻

練日巡江國乘春發鳳輦昨歳告武成憶曽於斯館豈知馳防旌詭計事後顯【去春以伊犁底定親告孔林起鑾時擒獲阿睦爾撒納之報適至閱數日乃知叛賊誑言以懈眾志統軍者不審其謬遂馳露布久之屢失機宜迄未擒賊因正軍帥之罪云】三軍賴司命一籌何莫展選將更整旅問罪王師遣【去歳以阿睦爾撒納未就獲故懷觀望如巴雅爾之類者旋復搆亂因更名喀爾喀親王成衮紮布爲定邊將軍以今春統索倫察哈爾等兵進討諸逆】佇待奏膚功戡亂靖鄯善詣

闕裏瞻拜

去歳躬親奠

素王回程重謁

廟堂皇誰知獻馘翻成僞【去春以上年平定伊犁親告闕裏啟蹕時適得擒獲阿睦爾撒納之報久之乃知策楞等爲賊所紿輕信妄奏】遂致余氛更搆殃【逆賊旣未就獲颺竄哈薩克其餘孽呢嗎等復與噶爾藏多爾濟紏結爲亂】豈礙告成斯定局曰惟聲罪不庭方

祖功

聖徳胥垂佑在泮行歌載戢章

五更

五更軍書至云速六百里宵衣急披閱乃知報防喜呢嗎已俘獲並系其妻子去歳重猖獗禍魁實曰此札納噶爾布倡和如魚水執魁訊厥蹤云亦就拘矣乃因彼中亂操戈同室裏達瓦及渾齊【二臺吉名】縛獻贖罪已【呢嗎與札納噶爾卜同謀戕殺噶爾藏多爾濟而札納噶爾卜旋爲阿睦爾撒納所襲頃執呢嗎訊之則札納噶爾卜又爲臺吉達瓦渾齊所以出痘尙未來獻】先是我北軍早擒巴雅爾亂首大半殱所餘惟二耳哈薩克錫拉組頸期可指阿睦爾撒納喙息尙逃死斯實魍魎渠亦失三窟恃【阿睦爾撒納竄入哈薩克竊馬遁還揚言哈薩克助其兵力以煽動逆黨近哈薩克汗阿布賚遣使稱臣約擒逆賊以獻】佇待白練牽絕域兵革弭

大西門樓前較射疊舊作韻【有序】

戊辰九月較射於此發二十矢中十有九詞臣齊召南以七律四首進呈因用其韻勒之壁間次年己巳孟夏

皇太后禦樓觀射是日十中其九破的者三仍用韻紀事

頃秋狝回蹕九月廿有三日問

安之次引見樓下復命射屢中後懸的最小者亦再破的適哈薩克使臣列觀班末三疊前韻紀之

朔塞回鑾擕貴山扈隨經月六龍間視朝許厠千官末【將以廿六日進宮視朝亦命哈薩克使臣入班行禮】駐苑聊乘數日閒問

寢敬趨

慈壽閣亮工對鷺鵷班疇咨已罷餘淸暇較射令【平聲】觀騂角彎

漏言誰者犯無當跳爰爰脫大黃【阿睦爾撒納爲官兵追急復投哈薩克阿布賚畱之欲擒以獻而爲阿睦爾薩納所覺隻身徒步夜遁】愧我猶然失前著示伊空自擅穿楊銷兵惟厪肆時夏懷逺因教觀國光和議羅義素應守【昔年俄羅斯請和與定十一條內彼此不食逋逃今逆賊已入彼想彼定當縛送闕下也】待期防送致封狼

南服災傷重洛嵩慙稱饑溺已躬同旰宵惟亟籌衣食支詘何能適矢弓荒服卻因至鶼鰈羽林況復待羆熊聨情示度聊親禦連中休誇此素工

罷射平蕪一軃鞭山光萬壽正迎前飛樓入丹霞嶠畫檝衝開碧水天菊放恰疑金布地稻收喜看遺田陪臣擕賞非驕富惇史傳將自此年

冬日祖朝

百寮劍佩集明廷班末陪臣贊謁聆【是日哈薩克使臣行禮】黃道星辰聯畢昴小陽候節靄元冥東鶼西鰈誰分域【琉球使臣適亦隨班叩闕】北極南荒一太寧逺服邇安心敢肆敬

天勤政

訓聰聽

西陲

西陲方蕩定卒未得休師勤逺非初意三年乃逮玆設能先執領安用屢移碁事順乏人幹乏人責在誰西陲用兵非本意具見前記幸成大功斷無中棄之理使任事者智勇兼備早誅一阿睦爾撒納則眾叛惕息必不敢再生事而諸臣屢失事機以致羣孽反覆逆酋逺竄勞我師徒於今三年矣準噶爾素稱雄長諸部哈薩克從來未通中國今伊犁旣已平定哈薩克汗阿布賚亦不煩招徠傾心內向孰非

上蒼之黙佑耶然伊犁耕牧善後與夫一二遺孽尙待剿靖一時不能罷師𨿽不似古者役民之爲而曉夜運籌自覺勞心亦事之不得已也若夫濟事無人則惟深感愧耳

俄羅斯驛致叛賊阿睦爾撒納死屍信至詩以紀事【有序】

去歳因阿睦爾撒納由哈薩克竄入俄羅斯境內執言索取爾時浮議或慮致啟邊釁然俄羅斯以逆賊素稱凶狡畱之以資其力未卽送此更不可不力索矣因命典屬嚴辭疊促玆以逆賊患痘身斃俄羅斯遂傳送其屍修辭遣使以祈永睦蓋彼有大圖則不屑守和約而奇貨旣亡則毋寧遵舊盟此事理之易見者設使不向取則並此亦不俘獻矣從此俄羅斯之和好益固準噶爾餘孽擕貳自消而爲庸懦姑

息之浮言者當自知愧赧撫玆事迹略誌顚末旣以抒因時斷制之懷且用昭示來玆俾知息事因循實不足與語詰戎固圉之道也

聨猭善走更工藏蘇對潛逃又北荒詎識羅義和約固獻來萬里逆屍僵功如彭寵遼東豕【執達瓦齊之役阿睦爾撒納原不可謂無功而伊犁旣平遂懷擕貳然使任事者能遵朕防而中事機亦不致僨事三年之久也】心是溫禺天外狼遺孽廓淸永砥屬持盈益勵敬皇皇

早嫌牛腹與鳶肩密防丁寧敕事先【初命阿睦爾撒納爲將軍時恐其有反心密勑固倫額駙色布騰巴爾珠爾及軍營大臣等言彼不叛則已若露叛迹當先誅之而諸臣徘徊遷延遂致兔脫】亂弭安能待訿訿禍成因未塞涓涓由來一勇士之力何致惟姑息以延荒服遵盟歌保定槁街寧逭首明懸

西師

西師歷四載王臣久於役誰無室家心而能忘契濶始緣趁機動操刀乃必割終以阻逺艱舉碁忌屢易欲罷又未能永言志顚末

皇祖徵朔漠卽此厄魯特三畨整六師狼羣始窘迫策妄退守巢於以延喙息取馘索賊子惟命無敢逆【噶爾丹兵敗仰藥死其子脫身逃竄時策妄阿拉布坦鼠伏一隅畏威赧徳獻出逆屍不敢容畱逆子】厥後漸滋饒遂復劫西域【策妄阿拉布坦逞其詐力勢漸彊橫計誘拉藏汗以女妻其長子丹衷襲殺拉藏汗大肆劫略我師抵西藏其酋帥大策零惇多卜始引眾歸巢大防零惇多卜卽今達瓦齊之祖爲策妄族兄】終康熈年間蓋未止兵革

皇考闡

前猷思一勞永逸兩路命大舉帑藏非所惜究因時弗輳勝敗互軒輊【雍正年間西北兩路駐兵賊以送還羅布藏丹津爲名又值西帥入覲劫竊西路馬羣因借所獲馬力跳梁北路勢甚猖獗後爲額駙策楞擊敗於額爾徳尼招幾至匹馬不返而將帥之臣按兵不追賊眾得以兔脫我武旣遂有罷兵之議】曰予守

成訓罷兵事安戢稔知賊所恃其長有二術一曰激我怒勞我眾逺出彼乃邀近功坐絀我物力一曰窺我邊列堠疲戍卒戍久心或懈彼乃逞陵軼知然明告彼以主待其客逺兵旣罷徵逺戍亦罷撥近邊汝或伺汝逺勞竭蹶噶爾丹策淩聞言乃計絀得失故曉然求和使來亟來亦弗之拒厚往示恩澤如是終彼身無事皆寜謐其子曰阿占【卽策妄多爾濟那木紮爾之乳名】暴虐莫可詰用是失眾心相延爲簒奪喇嘛達爾濟戕彼位自襲達瓦齊攘之計蓋由撒納【喇嘛達爾濟旣簒阿占而奪其位達瓦齊偕阿睦爾撒納奔哈薩克借其聲援復簒喇嘛達爾濟偕阿睦爾撒納爲之謀畫蓋欲自取也】綽羅斯汗族達瓦齊一脈阿睦爾撒納輝特別枝葉時慮眾鮮從以此綴旒設終不忘伊犁【伊犁蓋四衛拉特防宗之地也】煽亂事狡譎達瓦齊弗甘兵連禍相結惟時三策淩【都爾伯特臺吉策淩策淩烏巴什策淩孟克恐禍及已率所部來降】避禍來投闕撒納旋亦歸寵遇厠班列熟籌如許眾雜居喀爾喀如狼入羊羣幾不遭咥嚙就其力請師毋寧授之鉞【阿睦爾撒納歸命乞帥朕思機旣可乘而新降多人若盡處我喀爾喀之地終非長策故定議出師遂命阿睦爾撒納副將軍班第以往】國家全盛時出帑儲胥挈曽弗加賦徭更未廢賑卹八旗及索倫勁旅多英傑其心盡忠篤其技善撇捩那如杜甫詩慘惻新婚別乙亥我出師一矢曽未發五月大功成庶以慰

前烈而何狼子心飽揚去飄瞥畱語啖眾狙倡亂動戈防致我二臣捐驛路四唐突【阿逆潛蓄異謀於達瓦齊就擒大兵凱旋時卽流言脇眾黨惡之徒倉猝變動班第鄂容安同時致命疆場賊眾紛紛四出竊占伊犁截斷臺路】羣言益蜩螗無怪懦者怯欲棄巴裏坤堅志斥其說整師重討叛所向復無敵一二畏首尾乃致賊兔脫【大兵復進前徒倒戈阿逆眾叛親離成擒在邇乃因將軍防楞參贊玉保等不和又無克敵致果之略阿逆得以亡命】申命事窮追大宛搜三窟於詐應以直殘喘命得乞【哈薩克汗阿布賚始意欲畱阿睦爾撒納大兵已壓其境相隔一谷阿逆自度力不能支因遣使詭辭稱哈薩克眾卽欲擒獻阿逆但其汗阿布賚未到乞暫緩師適以策楞獲罪命達爾黨阿將兵前往我兵以逆賊在目前爭欲進促而達爾黨阿以爲天朝當示大義彼旣縛獻不宜加師力阻眾兵徘徊觀望而賊得以槖載逺颺矣】宰桑勤王者見此笑以竊遂生輕我心旋師反又忽【時呢嗎哈薩克錫拉皆以授職從徵見達爾黨阿爲賊所賣笑其無能自哈薩克還復生變計與巴雅爾莽噶裏克等密謀搆亂以害將軍和起】賺計我和起奮勇沙場沒兆惠全師還則予命往接【將軍兆惠以孤軍逺駐伊犁聞呢嗎等作亂整師東旋中途屢殱逆眾值朕命侍衛圖倫楚等率師赴援乃得振旅而歸抵巴裏坤】丁丑重問罪值彼互殘殺因緣撒納歸遇我竄倉猝【諸將分南北兩路直指伊犁維時紮納噶爾卜殺其叔綽羅斯汗噶爾藏多爾濟欲並其眾尋又爲臺吉達瓦所殺而獻其首軍門時阿睦爾撒納復自哈薩克逃回伊犁聚眾爭長突遇我師跳身遁迹】富徳躡其後大宛徠汗血稱臣許捕冦冦更逃羅剎【富徳追阿睦爾撒納適值哈薩克之兵而哈薩克畏我兵威稱臣貢馬且誓擒賊自效阿逆知不能免乃奔俄羅斯俄羅斯一名羅義或曰羅剎】或曰不必追或曰不必索或曰捐伊犁築室謀紛汩北荒守和議冥誅致賊骨伊犁倡亂流大半就擒訖初議眾建侯爲撫四衛拉二十一昻吉公屬掄閥閱【凖噶爾厄魯特又各四衛拉特部內有綽羅斯輝特和碩特都爾伯特四族各領其眾而綽羅斯爲長噶爾丹策淩時設二十一昻吉昻吉者部落之稱也爲其汗公屬達瓦齊旣執歸京師於四部各封一汗而二十一昻吉則歸之公屬如八旗防古然仍擇其世族宰桑軰長之】是予奉

天道好生體

造物詎知被孽深歷世不可活以其狙詐類誠如向所畫每歳費豢養終亦背恩蔑是傷我脂膏而育彼羽翼不如反之速掃蕩今將潔防貐肆惡流三氏淪亡歇【噶爾藏多爾濟被殺綽羅斯族殄滅無幾輝特汗巴雅爾亦以叛逆誅殛和碩特汗沙克都爾曼濟心懷擕貳參贊大臣雅爾哈善詗知異謀殱之於巴裏坤外】余都爾伯特始終守臣節所以至今存耕牧安織殖其廿一宰桑非誅卽病歿不善降百殃此理愈昭晰謂禍乃成福致得每於失幸以免眾議孰非

鴻佑錫設使司事者惟明更勇決萬全盡美善詎有小差跌都大承平久軍旅誰經歷益因警宴安求全肯過刻先是花門類雜種曰回鶻久屬凖噶爾供役納秷稭羈縻其和卓【噶爾丹策淩先以兵威迫脇回人執其酋長和卓拘繋於阿巴噶斯之部落以回民分隸各昻吉下而役使之】籠絡其臣妾我師定伊犁乃得釋絏紲我將縱之歸撫眾許朝謁【和卓初聞大兵西伐獻欵輸誠備極恭順我將軍班第等因縱還故土俾撫馭其眾納賦執役】肉骨生死恩感應久不輟報徳乃以怨轉面凶謀黠我將所遣使百人遇害劇【和卓歸故域後我將軍等差副都統阿敏道率百人往防盟而彼乃設計盡行戕害】是皆奉上命守義遭臬兀茍不報其讐何以勵忠赤厄魯今蕩平回部餘波蕞徒以守堅城未可一時防賈勇誠易登傷眾非所悅中夜披軍書萬里遙籌防窮荒信安用上矢難遏志因繼

兩朝變豈防一切

蒼靈賴有成浮論寧袪惑開邊竟無已自問多慙徳但思文子言解嘲守弗誖

卽事

厄魯蕩平回部連止戈畢竟是何年固緣上矢必發終愧階前羽舞旋勃律正聞踵來接堅昆佇待首誅駢山莊行慶暇奚念念到庫車阿那邊

駐行營

今年獵塲向迆東崖口外卽行營駐曉涼羣己換防冠背指離宮猶驛路輕驄得得進圍界漸逺村莊多野趣四十八家率獵騎櫜鞬供役年來赴牛牟駝滿谷中乳餅馬潼隨意酤厄魯驚嘆有如是伊犁較此難言富山莊幾日陪宴賞宮室衣冠非所諭古來北部輕南朝今日歸新原勝故我聞此語心爲怡延美孰非

祖烈貽共搢紳士議兵革與介冑士談書詩以水投石昔所譬枘鑿弗入其奚疑習勞繩

武益勤懇一家中外綿丕基

仲冬南苑大閱紀事

廿年一舉寧爲數【乾隆己未大閱至今蓋廿年矣】周禮分明節論便設軍容示西域【時哈薩克布魯特塔什罕回人等皆令預觀】佇看露布靖堅昆【邇日盼將軍兆惠喜音殊切於懷】好齊以暇千旓颭旣正還奇萬礟喧風日晴和士挾纊非予恩也總

天恩

苦衷

苦衷早已賦西師孰謂頑回尙守持當俎刀操終必割在矢發可容遲獨慙

天與人歸防竟致窮兵黷武嗤師直理長觀事定目前浮論付憑伊

欽定皇輿西域圖志卷首二

欽定四庫全書

欽定皇輿西域圖志卷首三目錄

天章三

元旦試筆

降防免陜甘兩省正供並積欠詩以紀事

新正瀛臺小宴禦前藩王大臣及漠咱帊爾

故大學士黃廷桂挽辭

降防加賑甘省被災州縣詩以紀事【有序】

述懷

賜將軍兆惠書扇

賜副將軍富徳書扇

軍書

元正太和殿朝防庸作歌

降防免辛巳年正供詩以紀事

邇日

禦午門受俘馘

瀛臺曲宴外藩

新正恭奉

皇太后幸圓明園卽事

上元前二日萬壽山賜親藩及諸回部宴詩以紀事上元夕恭奉

皇太后觀燈火

燕九日作

太液池泛舟卽事

恭謁

孝陵

恭謁

景陵

二月廿一日恭謁

泰陵啟蹕疉乙亥韻紀事

將軍兆惠富徳差乾淸門侍衛來請安詩以賜之恭謁

泰陵

二月廿七日郊勞出徵將軍兆惠富徳及諸將士禮成紀事

三月朔日禦殿定邊將軍兆惠副將軍富徳等率成功諸將士朝謁詩以紀事

上巳日凱宴成功諸將士【有序】

射八韻

駐防葉爾羌大臣阿里兗等奏報諸回城於三月下旬得雨詩以志慰【有序】

八月十八日恭奉

皇太后木蘭行圍啟蹕之作

九月朔日作

塞宴四事

木蘭回蹕至避暑山莊作

射

萬樹園賜宴卽席得句

萬樹園觀燈火

弆藏西師俘獲軍器於紫光閣詩以志事【有序】武成殿作

尊藏得勝

靈纛於紫光閣詩以紀事【有序】

紫光閣寫功臣像及諸戰圖畢集防落成爰賦六韻仍疊四章【有序】

紫光閣曲宴外藩並回部詩以志事

戰圖補詠【有序】

欽定皇輿西域圗志卷首三目錄

欽定四庫全書

欽定皇輿西域圖志卷首三

天章三

元旦試筆

祥啟屠維冒茆駢靑陽一律徧三千嵗開

天紀欣迎祚月建王正勵體幹磬管韶英宣太蔟衣冠鴛鷺厠於闐【時賜漠咱帊爾公品級冠服】諸軍昨報平安信實沐

恩禧意倍防【將軍兆惠等與賊回相持昨據舒赫徳奏報降回至阿克蘇者言我軍中有一厄魯特逃出至回軍稱我營內掘地得回人埋糧百餘窖且布魯特又侵彼喀什噶爾城以此兩和卓木欲議和而我將軍不允此際舒赫徳已領兵進援計日可到餘糧之獲實賴

天佑也】

爆竹千門達曙鳴鞠陵初旭耀晨明土爰稼穡資丰稔木盛春陽肇發生南北東西共文軌京垓億兆願康平金川耆定溯前已【平定金川乃已年今嵗又逢已實幸理紀之符願遂武成之慶】佇葉貞符聴凱聲

降防免陜甘兩省正供並積欠詩以紀事

西海有徵師卒未得息事屈指軍興來屆今凡四嵗凖夷則蕩平逆回尙稽系國威屬觀瞻欲罷焉能置厚集我軍容益勵我士志乘春期一舉永靖遐荒謐【葉】肅涼近接邊挽運最勞勩連年免正供預豁庚辰逮復思陜連甘豈無所波及【葉】體察將並寛降防付連帥其餘雜欠項槪免大施惠肯因討小醜而傷我元气申命良有司推行俾均被

新正瀛臺小宴禦前藩王大臣及漠咱帊爾

運斗屠維單閼廻順時行慶合瀛臺千羣尙可冰嬉試三接都教春宴陪屏翰何妨厠蔥嶺歡娛齊說到云來鵠場晴靄因觀射【是日發十五矢中十三蓋外夷𨿽宜宴賚厚惠尢當示之以射獵之事彼更樂亦畏服】示逺寧徒好樂哉

故大學士黃廷桂挽辭

華鐙廣樂正陳時扼擥驚聞辰尾騎

慈慶朝儀難並輟彊酬節物淚雙垂

屈指軍興逮五年儲胥事事合機先【凡軍需事宜有經朕先時規畫而傳諭批示甘肅尙未奉到者及郵牘至無不適相脗合】亶維良弼蒼生福痛惜摧心敢問

天

馬利軍行粟賑民彌畱兩事尙諄諄【遺疏內深以調飤馬匹及地方賑防諸務籌辦未竟爲憾覽奏防傷不忍終幅】鞠躬盡瘁今誠已葛亮而來此一人

運籌力疾尙勞心驛館誰爲下鵲鍼【時以督辦軍需赴涼州𨿽抱屙日劇猶勉力視事邊地素少良醫經布政使蔣炳奏聞卽命福隆安挈禦醫前往診治甫行而惡耗遽至可勝慟悼】賜賻行將歸故里椒漿寫痛定親臨

封疆歷三十餘年公正廉明眾共傳

皇考時臣所餘幾鼻酸然復思愀然

降防加賑甘省被災州縣詩以紀事【有序】

甘涼爲西陲轉饟孔道土瘠而風醇其民受直執公旬惟謹給復蠲逋之詔嵗旣數下其偏隅以薄祲告者廩餼優卹訖於夏五顧念時未登秋節方屆閏心有慜焉申命貸之牛種仍予展賑三月庶幾綏我蒼赤資彼靑黃卽事攄懷以當咨牧

涼肅窮邊末鮮逢溫飽家何當運餉苦更抱被災嗟討逆非容已思艱詎有涯豁徵明嵗預繼賑到秋賖不窘寧無窘𨿽加可再加所希歌載戢萬戶樂休嘉述懷

勤逺非本意乘時賴

天佑予曰有禦侮予曰有奔走準夷永蕩平敢詡武徳茂夤緣討逆回戰勝頻捷奏重賞實未惜神勇亦屢遘逼巢堅城下彊弩致逗𨖻羽檄繼進軍重圍急援救夾攻士气張況當疉破冦肉薄豈不易傷眾予心疚以此令稍戢齊力圖其後惟是閱時久待秋乃功就枕戈眾效忠擊鼓五哀鬭焦勞分所當萬方均在宥厪彼此詎忘幹惕惟益懋

賜將軍兆惠書扇

火嶺炎蒸劇將軍未解鞍國威揚萬里臣節率【三】單贈奬赤心篤持同白羽看黃香思漫引存問悉平安【兆惠母年髙時遣人存問】

賜副將軍富徳書扇

師進和闐路搗虛事夾攻恩威僕儓識甘苦伍偏同推解厪予念馳驅勵汝忠箑頭題句贈回部播英風軍書

軍書淸曉到兩回城已定【葉爾羌喀什噶爾兩大城其兩城所屬小城更以十數計皆已傳檄而定】賦役及建置惟將軍所令【將軍兆惠等旣收撫回中諸城請酌定賦役視噶爾丹策淩時徵取之數分別蠲減有差並定錢制廣圍銖兩正面用天朝年號而以城名回字附之於背其建置官屬自三品至五六品詳系職掌名目則各緣其舊俱降防如所請行】逋逃𨿽有挈捨而來相迎詢以所去方乃無可投境【葉軍中得回人詳詢逆賊潛逃蹤迹云初議投安集延旣懼爲布魯特劫掠繼又得抜達克山伯克回信以往投人眾其地必不能容二酋不得已暫匿附近之塔益嗎地方或就彼竄入塞爾古爾土城苟延殘喘計大兵一經圍壓可以立就俘獲矣】邏騎遮其前大軍逐以競此舉或成余載戢載櫜詠佳兵詎得已討逆惟義勝借眾集大勲盟獨欽

天命

元正太和殿朝防庸作歌

晨參晝食肅朝儀正殿春融赤羽旗考夏綜周原舊典

戞球舞籥迓新禧十年一舉寧爲數【正殿朝防𨿽舊典然率不舉行庚午以平定金川又朕四旬之慶故一舉行玆西師武成綏服回部拔達克山安集延哈薩克布魯特皆稱臣入貢兼值五旬大慶故命循例宴饗】萬國來同倍切寅吏治民生厪宵旰問方詎止借斯時

祥花瑞葉玉樓棲慶恰占年景福禔耆定不期徠黙克安和惟是洽羣黎漫陳漢殿魚跳水卻聴天方鳯奏西【時將軍兆惠自葉爾羌得回部樂奏送適至因命於大饗所陳之部末肄之其器有大小鼓簫管提琴洋琴之屬其伎有倒刺都盧及承盌轉碟之屬】簮筆誰成元防賦持盈應悉敬彌躋

降防免甘省辛巳年正供詩以紀事

邊省民風淳是予亟嘉眷師旅所由經能無勞郡縣連嵗免正供給值酬輸轉遇災仍賑卹閭閻期惠徧卽今縱武成休養寧當緩【葉】預免循向例【去嵗卽預免今嵗正供矣】初春頒渙汗惠心勿問吉助陽實政見

邇日

武成歌振旅長途歸凱軍汜勝占三白積玉徧塍鱗邇日更有喜次第奏章聞王畿固普被河南北亦均於東逮登萊於西則晉秦江浙及荊襄盈尺報鋪銀深消遺蝗種淨蠲癘气氛兵後不易值何修沐

天恩敬勤惟益黽遑敢忽笑嚬休養愜恆願額慶同吾民

禦午門受俘馘

函首霍占來月竁傾心素坦欵天閶理官淑問寧須試驃騎窮追實可臧西海永淸武保定午門三禦典昭詳從今更願無斯事休養吾民共樂康

瀛臺曲宴外藩

仙臺曲宴答韶年舊典惟遵憓愫聨北漠戶庭眞宻邇西瀛裘帕許防連【蒙古王公等朝正來者賜以曲宴嵗以爲常今嵗並令回部來使入席且奏回樂】兜離歌與任僸舞拔達山將安集延近悅逺來寧易易側身基命益幹幹

新正恭奉

皇太后幸圓明園卽事

西山積素喜迎人今嵗韶春果是春振旅三軍前後接朝天使者到來頻【時諸部並遣陪臣入覲安集延使陀克塔嗎特等拔達克山使額穆爾伯克等已先後與宴而布魯特所遣西拉噶斯等亦卽日抵京】逖疏率與光明耀勞徠猶宜燕衎申略得對時愽

慈豫

壽徵福履自駢臻

上元前二日萬壽山賜親藩及諸回部宴詩以紀事

萬壽山光隔嵗防初韶行慶駐鳴鑾朱琴儀鳯調伶史翠釡供羊出大官詩孰蔡襄詠嘉祐節同景徳宴蒲端何期戎索玆開拓敬保金甌永乂安

上元夕恭奉

皇太后觀燈火

樓頭嵗嵗奉

慈娛今嵗

慈娛勝且殊樂聴侏離復僸佅舞看跳劍與都盧明燈忽綴千珠网翠火全張

萬壽圖所喜

萱階紓念切敢誇蒲海奏功膚

燕九日作

七日燈宵一日余【自十三日放燈至十九日收燈共七日】樓西婪景醼渠胥纒頭羣喜瞻天表挺臂何妨挽月虛【是日令肄馬上諸技畢復親率近侍諸藩較射命矢疊中俾回使觀之蓋外夷所重惟武燈宵百戲彼𨿽愛觀不至如此驚服也】慶節發陽原典故騰輝吐爓尙龍魚新年百務咸亨順爲【去聲】是矜矜越凜予

太液池泛舟卽事

錫宴花門備禮容乘間蓬島泛遊龍【舟名】仍擕�首俾同樂所喜葵心總致恭春水生來蘭葉細霽煙低處栁條濃西瀛試問爲何若道是奚如天上逢

半月韶光爾許殊冰消漭沆水平湖更逢雨霽祥暉可喚仙遊碧海圖理趣鳶飛復魚躍生機白芷與靑蒲對時懷逺胥和順益凜虧盈奉化樞

恭謁

孝陵

隔嵗我來東

珠丘敬告功

衣冠天浩松栢嵗靑蔥凡此封疆拓永維

庇防防藎臣皆努力幸與創時同

恭謁

景陵

西域已班師

東陵展祀宜辟疆二萬里奏績五年期

黙黙深叨佑淒淒更益悲敢云成

祖志

祖志注今斯

二月廿一日恭謁

泰陵啟蹕疉乙亥韻紀事

東歸旣蕆

祀西來緣上

陵啟蹕疉舊韻往事回憶生【舊作有命師奠西極有事告

二陵之句】逆者畢掃穴順者胥來庭展謁叩

黙佑首頓駐翠旌拓疆萬餘里告功五易星郊勞循祖典卽看舉回程【將以二十六日

告功禮成旋蹕黃新莊時將軍參贊大臣凱旋至郊卽於翌辰詣良鄕縣南迎勞其築壇張幄列纛拜天諸臣以次行禮覲詣一遵

祖制】將軍兆惠富徳差乾淸門侍衛來請安詩以賜之

數年萬里未爲遙遙在將逢隔五朝卻爲勞儀待旋蹕【時將軍等凱旋近郊擬以二十七日上

陵回程具儀迎勞】如三秋念轉無聊恭謁

泰陵

質明峯樹辧

陵園趨謁

松宮冠劍存敢曰

志成蕩鹽澤亦云功定靖花門凡玆萬里遐宣武總荷九天黙佑恩二十五年如一瞬

鼎湖回憶痛難言

二月廿七日郊勞出徵將軍兆惠富徳及諸將士禮成紀事

京縣郊南親勞軍

圜壇陳

纛謝成勲出師本意聊嘗試【西陲之役始於厄魯特諸臺吉率眾欵附請兵甚力我喀爾喀牧圉勢不可以錯處滋患無寧及其鋒而偏師嘗試特計因其地以撫之故禡旗命將之典槪未舉行謹具乙亥告成碑記玆凖夷旣平而回中諸部以次戡定實荷

上蒼

宗社鴻庥非敢謂先時逆睹及此也】奏凱今朝備禮文釋甲弢戈罷徵伐論功行賞策忠勤膝前抱見詢經歷【國朝舊制凡出徵將領成功還者行抱膝跪見禮以示優異今卽遵行】一瞬五年戚以欣

同心萬里那暌違畢竟歡言賦采薇勇將歸來兼福將黻衣著得解戎衣漫稱偃武修文日恐卽嬉文恬武機飲至寧誇暢和樂持盈益勵愼防微

三月朔日禦殿定邊將軍兆惠副將軍富徳等率成功諸將士朝謁詩以紀事

黃麾簇仗正衙排奏凱來朝樂孔皆脫劍釋冰搖玉佩捲班按隊叩金階幸逢耆定干戈戢況值熈和風日佳範士爕言予敢忘惴矜保泰是長懷

上巳日凱宴成功諸將士【有序】

筵開飲至剛逢祓飲之辰苑啟瀛臺恰奏蒙瀛之績於時上公晉斝靑郊解甲初還蕃長敷茵黃幄纒頭列侍宮懸陳百部將回中樂府齊登錫爵徧三巡以閣上圖形爲次詎因詡挾纊投醪之惠期得抒推心造膝之忱且食刀闐璧偕來包匭宜酬其效順而紫綺朱提並賚簽名合第彼成勞從玆凱宴遐宣足使天堂知樂是用寅承永切毋忘月依光非矜七徳升歌爰借八章紀實

出勞嘉勲蕆禮旋升平凱宴液池壖辟疆掃逆誠資眾助順成功總賴

天策績林林恩予厚詢勞一一命來前寧惟云不重生望祗覺回思越悚然

日麗風和春未深奬庸備禮有壬林試看偃伯靈臺上詎數流觴曲水潯命預綺筵排伯克也陳夷樂奏任禁笑聆蜀伎無情者那覺西悲動乃心

圓幕髙張楡栁垂犒筵喜值禊修時策勲舎爵竟今日鬯武書常允不期誰擬浯溪泐崖頌我歌靈夏出車詩紫光將畫淩煙像【西師蕆成大功自元臣及在事將軍防贊禁衛統領諸臣第其勲績懋著者命工圖形紫光閣以崇奬勸】穆棣同叨

幹貺貽

成功將士錦衣旋日月光輝軍气蠲借我虎臣典宿衛笑他杯酒解兵權【將軍兆惠副將軍富徳旣以酬庸晉爵均命爲禦前領侍衛大臣宋藝祖權術駕馭夙所鄙故戲及之】八旗子弟心如石萬禩國朝龍荷

天宣看瘡瘢猶未愈【三等侍衛綽克圖巴圖魯恩特驍勇過人臨陣不避鋒鏑今預宴賜酒時撫其額傷猶未痊復爲之惻然】能無一體痌瘝連

栁舒花放正良辰上日前期福履申【三月三日爲上已然是日始戊申故云】卸甲韔弓盡鳬藻凹睛丰額集魚鱗千秋難遇太平宴百戰歸來義勇身獨憶儲胥宣力者【故大學士黃廷桂綜理軍儲調遣諸務備殫忠勤未及武成溘焉先逝故前賜詩冇奪我賢臣何太劇不教畱看凱歌回之句】凱廻未見惜斯人

惇烝栗允堪憐二萬何期竟拓邊逺愧周王興六月遲過殷帝克三年依楊霏雪凡經防立幟登弧盡陷堅此日徵夫眞邇止皇州春滿七條

拔達山人獻馘歸三軍飲至藹晴暉勞心幸我紓宵旰公道憑伊論是非紫綺朱提頒渥澤前歌後舞迓鴻禨歡來憶不同來者【軍興以來我大臣將弁等咸以藎忱自奮其間有遇阿逆之叛如將軍公班第防贊伯鄂容安遇噶爾藏多爾濟等之叛如寧夏將軍和起而追色楞之逃者如副都統唐喀祿誤聴沙拉斯嗎唬斯之詐者如都統滿福至遇回酋和卓木之叛如副都統阿敏道前鋒統領鄂實副都統三格侍衛特通額總兵髙天喜而奉命在途猝遇亂賊如將軍伯那木紮爾參贊侍郎三泰其巴圖魯侍衛中之奇徹布巴寧阿寧古禮富錫爾璊綽爾圖等並能以死勤事秉節捐軀𨿽加恩優予旌卹而當功成飲至時回念義烈炳然尢不勝雪涕云】勞爵手持淚暗揮

芳節延禧淑气淸禊歌聲是凱歌聲元戎允合躬承衮勇校均教手賜觥借眾力玆疆地戒勅予心永奉

天行從來悟得受招理防鞏流謙愼捧盈

射八韻【有序】

門啟賢良掄材式資觀徳階陳蕃部肄武兼示柔遐爰循聴政常程庶愜依光夙願耦聨十五子臣之鵠並張雋獲疊雙齊夏之規胥葉以身先爲則詎詡穿堅紮七重俾目擊而存共喜侍長楊百步將告成功而匪懈益遵

先制以彌勤華林百戲異靡文差不負春園日永壁上一

觀同壯志鎭毋忘朔塞風淸

勅幾恊九經量職授明廷志敢懈耆定治惟求永寧大防胥列侍中國式儀型繁弱月觀魄四侯星寫形骲音鳴未已鵠影落無停擅巧非誇已綏遐所適丁由來重弓矢庶以鬯聲靈

赫濯於昭在欽惟

懿訓聴

駐防葉爾羌大臣阿里衮等奏報諸回城於三月下旬得雨詩以志慰【有序】

諸回城旣隸版圖人忻復業駐防大臣循行勸墾插蒔方興而三月二十一二十二日兩晝夜甘霖大沛葉爾羌喀什噶爾和闐洋阿雜爾同時霑渥回人忭舞欵告詫爲希有阿里衮等以聞回湟古稱艱澤之鄕比嵗復苦逆酋蹂躙玆獲

天仁降鑑槁壤頓蘇視前此師行瀚磧嘉澍應時均深感

荷因欽

鴻貺載紀長言

蔥嶺火州致艱雨一犂

天澤沛今春灌田不借穿渠力利穡都欣纒首人校尉方將設戊巳

神農未始禱庚辛遙遙萬里祈年望敢詡休徵益敬寅八月十八日恭奉

皇太后木蘭行圍啟蹕之作

每嵗金秋舉狝苗悠悠旌斾馬蕭蕭承

歡內外都無間繩

武覲揚亦孔昭示法子孫從啟蹕【毎嵗木蘭行圍諸皇子皇孫畢從俾習勞也】隨圍賔客扈來朝【今年防古諸賔客以祝萬壽來京者眾卽由此扈駕而行】新攜回部鶻師赤【回部霍集斯等皆令隨圍彼中放雕鶻者謂之鶻師赤如元史稱司鷹者謂之錫保赤之類】髙處興安試放雕【雕鶻宜於髙處就下放之滿洲防古以騎射爲重若回部厄魯特則以此爲重云】

九月朔日作

秋季惟朔旦塞圍第一塲千山斂雲气萬樹絢晴光廻巘鴻絧合深溪魚貫長咸賔逮回部【入覲之都爾伯特親王策淩烏巴什等向曽預觀塞圍其回部酋長霍集斯伯克霍什克伯克等以賜爵畱居京師並屬櫜鞬從獵則自今嵗始云】執役有名王【舊紮薩克王公臺吉等率所部防古隨圍執役嵗以爲常】柔逺繩

先切詰戎寓意良寧當懈防務獵罷閱封章

塞宴四事

詐馬

詐馬爲防古舊俗今漢語俗所謂跑等者也然元人所云詐馬實咱馬之誤防古語謂掌食之人爲咱馬蓋呈馬戲之後則治筵以賜食耳所云只孫乃馬之毛色卽今防古語所謂積蘇者是亦屬魚魯玆紮薩克於進宴時擇名馬數百列二十里外結束尾去

覊韉馳用防童皆取其輕捷致逺以鎗聲爲節遞施傳響則眾騎齊騁驫駥山谷騰躍爭先不逾晷刻而達掄其先至者三十六騎優賚有差所以柔逺人講武事也

名王詐馬存遺風獻筵備陳表敬恭廿里以外列駿驄置郵傳命聴發蹤宣教施銃星火紅連聲遞令頃刻通砰磕萬雷忽落空翩若驚鴻逸若龍云屯颷歘倒呂洪旁唐閃霍復舂容振林駭谷躙阜嵏平沙艸軟淨塳駃騠束尾綰其輕方致速騎以童捷足獨出傑且雄選三十六惟良駥按第行賞務從丰只孫古俗想象中和樂還因寓詰戎

什榜

什榜防古樂名用以侑食今俗所謂十番或因此楊萬里詩有全畨長笛橫腰鼓一曲春風出塞聲之句蓋樂曲名畨本塞外語而傳僞耳其器則笳管箏琶弦阮火不思之類將進酒輙於筵前鞠奏之鼓喉而歌龢羅赴節有太古之遺音焉

平原擇向圓幕張酪酥乳酒湘黃羊名王捧觴起上壽較漢公卿禮數詳渾撥四火不思曲長朔管如鞭吹鳴羽發徵气內運叩角動商響外披初奏君馬黃大海之水不可量【曲首句】繼作善哉行無貳無虞式谷友朋誰云朔漠無古樂絕勝鄭衛爲新聲我惟中外一家用聨上下情亦不侈談有虞氏四裔之樂舞於庭

相撲

相撲之戲防古所最重筵宴時必陳之國朝亦以是練習健士謂之布庫防古語謂之布克脫防短褠兩兩相角以搏踤僕地決勝負勝者勞以巵酒厄魯特則袒裼而撲𨿽蹶不釋必控首屈肩至地乃爲勝彼嘉其壯賜之羊臛則拱臂探掬顧盼呿吞聲若飲歠其舊俗如此因以示惠云

健兒揎袖短後衣席前相撲呈雄嬉捭拖拗拉矜扲掑跮踱踞蹋蹍且防乘間伺怠出以奇恧然躓蹶力不支勝者賜酒跽飲之別有厄魯均新附其撲法乃異舊部露身赤腳惟著袴撇捩踔空拳赴失計忽僕伏地據騰跳翻作康王跨兩肩著地頭倒竪方得謂之決勝負勝者揚揚意實歡負者反求微靦顏宣傳典屬呼來前上方肥羊出廚盤長胾碩臛如舉山箸不設俾恣餐誰識不足君所言快哉大嚼眞壯觀豈對屠門空望懸跪振雙臂攫且搏右哆左噏直下咽倐似長鯨吸百川意气自若殊昻軒均令染指果腹便小哉食肥張齊賢是蓋衛拉眾俗傳示恩奬勇一試旃食罷命前面詢焉弗玆食者閱十年【據云準噶爾自喇嘛達爾紮搆釁以來日就凋敝不得如此飽啖者十年於玆矣】

教駣

教駣攻駒周禮𨿽載然後世僅知攻駒而不能教駣防古則熟習其法謂之騎額爾敏達駻馬三嵗以上曰達駻額爾敏則未施鞍勒者也每嵗紮薩克於所部驅生馬多羣至宴所散逸原野諸王公子弟雄傑者執長竿馳縶之加以覊鞲始則怒騁駥趯或豨突人立嘶齧雷殷馭者騰趠而上控掣自如須防調良率得名馬

二嵗爲駒不勝鞍三嵗爲駣始堪教夏官庾人早失傳未若朔漠存古調紮薩戲宴必備觀分羣別色陳平原氊廬賜食較撲罷按轡一覽同名藩名藩子弟皆吉服上馬執竿好結束【馭生馬者必馳騎逐之襭衣綰帶持尋丈竿系革絙其上以爲控縶俗名套馬竿】敺來萬錦歘披前光采陸離紛奪目薄言駉者有驈皇騂騏駵駱駰騢黃縶之維之取傑驁絏絆未及先跳梁�艸飲水本天性鞿鞚乍拘自覺病驚軼狂擲詎能無處之以暇堪力勝牽來蹀人爭騎驀跨那待覊馽施擢足軒立忽落地翻身騰騗捷於飛盡態極變不可狀駻突雄驅若翻浪毛龍逸虎旋就馴人有餘間據馬上馳驟寧供耳目娛駃騠騄耳中掄諸憑閱考牧悟至理不教而成事所無

木蘭回蹕至避暑山莊作

鹿期促駕駐兩日塞上行圍倐又回美土如斯可漫去逺人爾許況攜來【時回部郡王霍集斯伯克等自京隨駕都爾伯特親王策淩烏巴什等以入覲扈從秋搜而哈薩克陪臣都勒特赫勒等亦赴木蘭朝謁旣命觀圍並攜至山莊錫宴】從容宴樂應教預假借淸涼得久陪繩

武惠遐綿奕葉山莊嘉兆自

天開

射

射是朝家夙所長承平遊豫那宜忘攜來新附控部駐此

當年避暑莊親禦矢弧聊示度數頒幣帛用旌良樹侯疉中休稱頌【是日發矢二十七中十之九破的者六及易小鵠復連中舊部新蕃曁哈薩克陪臣侍觀者無不喜躍稱異】敬仰

前猷敢不蘉

萬樹園賜宴卽席得句

小陽春旭暖溫暾令日筵開萬樹園屈膝捧觴逮鹽澤纒頭式禮厠花門【回部郡王霍集斯伯克等及哈薩克陪臣咸預宴】敢云一己承

先烈或可千秋示後昆坐有鐻鍝如舊僕偏稱兩度沐深恩【策淩烏巴什等以甲戌夏入覲曽宴賚於此今入舊紮薩克之列賜坐】

萬樹園觀燈火

巖風傍晚淨魚鱗東望錘峯掛璧輪塞卽京華林卽上燈原嘉夜月原春千枝蠟鳯燃銀樹百道星虹落玉津義寓光明輝曶爽寧云誇示逺徠人

弆藏西師俘獲軍器於紫光閣詩以志事【有序】幕庭收絕域運翊風雲臺閣應中臺圖兼將相軍儲森列旗常已炳上方陣獲便蕃仗械胥登武庫甲函靑瑣得自前驅脫冑之時鎗委緑沈出諸後隊伏之防貫矢詎來肅愼應知貳負先僵佩刀疑壓赫連早識溫禺久釁掃蚩尢之長彗還帶犛纓轟屍逐之鋒車曽資鉛彈凡此勲銘百戰無須漂杵矜奇方當績著九功用借包戈紀實云爾

髙閣巍巍表藎忠弆藏俘獲類從同戢幹櫜矢肆時夏奪鎧搴旗借眾功信可傳神畱百世寧稱屈指數三雄器書名例太常紀【甲冑旗纛之類孰所獲者各書名其上以志永久】一善吾惟憶莫窮

武成殿作

紫光閣後殿因額武成名千載丹靑貌五年宵旰情被

天恩獨厚資眾力斯誠那更生余望回思幸以驚

尊藏得勝

靈纛於紫光閣詩以紀事【有序】

亭鄣靖金牙威宣載斾燧烽銷洱海徳表結旌爰開髙閣以圖形並弆

靈斿爲守器原夫一麾臨閫外彌文不侈

禡禨七宿炳

壇中壯志初傳鐃鼓方過祁連而壓陣千山風鶴騰聲更驅疏厲以揮軍百部沙虫埽迹昔也緬李程刁鬥遜是森羅今焉輝褒鄂弓刀逾其英特彼龍堆邈矣詎惟銅柱齊標而虎紐累然合與金符同譜從此電霜生色匪徒充武庫之儲還將日月承華庶永隸奉常之掌

麟閣圖形例紫光大師

靈纛並尊藏招搖伊古資

神佑功績從今紀太常信是元戎篤忠悃肯忘羣力效疆場持盈知足懷

幹貺敢復佳兵恃盛彊

紫光閣寫功臣像及諸戰圖畢集防落成爰賦六韻仍疉四章【有序】

勲標偃伯煙銷蒙汜之氛迹炳圖形云擁趯陂之勝時則掄偉績而系贊先教褒鄂傳神逮一善亦臚名乃屬鄒枚紀實匪詡天經地緯恰符五數之重眞逾漢史唐書能覯百賢之萃且聚米狀山川阨塞壁間八陣常存而列星占旌纛飛揚磧裏參斿盡埽試按升平王防詎惟萬里而遙爲思宵旰軍書何幸五年式集昨者歸而飲至行觴趁上已良辰玆焉落以慶成展席繼先庚嘉宴凡在股肱心膂借國家翊運多才應知竹帛旂常承

天

祖垂庥永靖維億載綏遐有象已被丹靑予一人持滿彌

殷長鐫金石

閣就勝朝址【見日下舊聞】圖標昭代勲格慙虞帝羽數過漢時云【閣中圖功臣像勲績顯著者五十人朕親制題贊余命儒臣擬爲者又五十人視雲臺二十八將不啻倍蓰】

大造無私佑諸臣實盡勤五年勞突將此日幸休軍有覺上林表斯幹液水濆落成緣戢武錫宴重【去聲】摛文建置惟旌績運籌匪詡勲永期紀勞勩寧爲【去聲】賞煙雲保大

天垂貺開遐予敢勤帑原出內庫督未命將軍掄武駐冬日【每科武殿試例於閣下校閱騎射及諸技勇】慶成臨沼濆詰戎求

世徳

寶訓掲鴻文【恭讀

太宗

聖祖

世宗實錄中飭武備懲晏安爲萬世大法者敬勒石閣中以昭彛訓】

伊犁徵不戰五月已成勲將謂業安石誰知事幻云驅馳常厪逺擘畫不辭勤最恨庫車轍深虞黑水軍【事均見歷年詩章】轉旋叨

昊縡仍執竟淮濆始末親籌筆其觀勒壁文【經畫西師前後所制詩文於成功端委運籌次第綜彚刻石壁間示志實也】

衛拉勞

前烈【厄魯特舊謂之四衛拉特】

重華與

放勲敢云成不日惟凜望

如雲載先【去聲】傳柑宴允嘉荷防勤歸春舞幹旅洗雨伏波軍風嬾中和樂冰酥太液濆賡歌鴛鷺侶可以共論文紫光閣曲宴外藩並回部詩以志事

值嵗外藩入覲顏新增伯克序年班四方來賀誠非易三接推恩未可刪筐篚兩廂頒等第魚龍百戲鬭斑斕西師繪壁思羣力敢曰折衝尊爼間

戰圖補詠【冇序】

西師定功於己卯越七年丙戌戰圖始成因詳詢軍營徵戰形勢以及結搆丹靑有需時日也夫我將士出百死一生爲國宣力賴以有成而使其冺滅無聞朕豈忍爲哉是以紫光閣旣勒有功臣之象而此則各就血戰之地繪其攻堅斫銳斬將搴旗實迹以旌厥勞而表厥勇爾時披露布已有成詠者卽書之幀間其未經防筆者玆特補詠凡六事禮不云乎聴鼓鼙之聲則思將帥之臣撫是圖也有不啻若彼之感先是宵旰勤勞𨿽日神馳於連營列陣之間此則目擊心存竟如指揮諸將士於折衝禦侮之際而痛定之懼予惟益欽

天眷於無窮凜月盈於有永遑敢自詡坐謀伐赫濯而忘

兢業哉

鄂壘紮拉圖之戰

丙子冬將軍兆恵聞準噶爾宰桑等煽亂自濟爾哈朗移兵甫至鄂壘紮拉圖突遇達什策淩等賊眾無

算因乘其不備夜出衝殺殱千餘人爾時噶爾藏多爾濟紮那噶爾布等渠酋防兵邀歸路連戰不退兆惠等且守且進適朕所遣圖掄楚等援兵至並力夾擊賊始解圍遁去我軍全隊回至巴裏坤

以誠馭詐致相輕【阿逆竄迹哈薩克勢將就乃以譎計緩師將軍達爾黨阿不審虛實按兵待獻遂失事防而厄魯特宰桑之從徵者旣心輕將帥所爲因復同謀變亂】哈薩才廻譎變生戊巳駐營攜少卒【時兆惠爲副將軍駐兵濟爾哈朗所攜不過偏師鎭守伊犂等處而已猝值叛賊坌集因以少擊眾全軍而出】螳螂怒臂阻前程直何畏曲中宵出一可當千眾賊驚竟得全師逢接騎整軍後入大功成

庫隴癸之戰

庫隴癸附近伊犂我師三入賊時叛黨昂克圖塔爾巴等四宰桑據險藏匿兆惠所率將士才八十餘人夜進山口鏖戰時曉霧迷漫布庫圖特克爾得克二宰桑脫身逃去其餘悉被斬獲時戊寅三月十六日也

威弧有事射天狼三穴窮追那許藏挺險賊人𨿽鼠竄搗虛士气正鷹揚五更直襲屯營寨兩騎先收牧馬羊【兆惠於奪險攻賊時分遣侍衛紮延保投誠厄魯特達什車楞二人收其牧羣以故賊不能脫】以少擊多張撻伐將軍誠勇著旂常

通古思魯克之戰

霍集占兄弟負恩各據城反將軍兆惠旣定庫車烏什等遂直抵葉爾羌薄城南賊眾馬步二萬餘兆惠所領兵不過三千率以渡黑水河者才五百騎迎敵血戰適喀什噶爾賊黨後至我軍遂結營固守經冬渉春己夘正月援兵繼進克敵奏功故繪通古思魯克之戰以紀攻伐葉爾羌回城初交遇險之始事云

兩回酋昔困莎車得地忘恩應【去聲】剪除赤翟蜂屯助白翟僑如狼顧庇榮如渡河騎卒五百耳背郭賊將二萬餘守壘竟同援兵進【時副將軍富徳奉命領兵在道因命速進赴援而防贊大臣阿里衮所辦巴裏坤馬亦刻期至軍營遂大敗賊人兆惠等全軍已出然計我師掘壕守險已及百日矣】忠誠回憶益欷歔

霍斯庫魯克之戰

逆酋因葉爾羌喀什噶爾旣破失其巢窟悉眾逃竄防贊大臣公明瑞於閏六月十五日選兵邀截偵知兩酋暫息塞爾古勒是地爲去拔達克山安集延兩處之要路時二酋欲赴拔達克山而賊之眾伯克悉力窮追至霍斯庫魯克賊避其輜重婦子以六千人登山成列我軍先至者九百騎卽奮勇仰攻轉戰三時斬馘數百俘其男婦駝馬賊遂轉向拔達克山一路而逃明瑞仍督兵追躡後防副將軍富徳等軍有阿爾楚爾伊西洱庫爾淖爾等處之戰

回城旣定進追凶雙耳山前竄迹逢【回語霍斯庫魯克者華言雙耳也】賊已六千橫據嶺兵才九百仰攻峯遮回安集延逃路直躡拔達【平聲】山去蹤將卒同心奮敵愾千秋國史勒勲庸

阿爾楚爾之戰

二酋於霍斯庫魯克爲明瑞所創懼我師勇鋭難當設伏於阿爾楚爾兩山峯頂以待我師時富徳明瑞等軍皆合諸大臣集議眾寡相殊彼又先據險要非整旅結陣難出萬全因以健鋭營火器當其中堅更張兩翼設奇兵統計以三千人之眾克敵致果所傷者一卒殺賊至千餘人陣斬其大伯克數十始披靡逃竄急追躡之遂及之於伊西洱庫爾淖爾

霍斯庫魯遁余魂合旅窮追至水源蕃部勤王隨契苾【時布魯特皆隨軍爲向道】旗軍勵志定堅昆蚩尢所恃依重險風後宛同握八門健鋭營兵精火器雪山倐作陸渾原

伊西洱庫爾淖爾之戰

我師乘勝追賊七月十一日抵伊西洱庫爾賊復據山阻水此地山髙石危淖爾緣邊僅容單騎大和卓木波羅泥都先據山嶺爲往拔達克山之計小和卓木霍集占以眾賊阻絕淖爾隘口與我對敵我兵分布攻擊竪纛招降眾賊跳崖丐命阻水者蹂躙淤泥中霍集占止之不能遂奪馬繞山防其兄遁往拔達克山我軍直壓其境索取賊魁自是之後兵不血刄矣

三交三勝武貔雄【霍斯庫魯克阿爾楚爾及此凡三戰皆以少勝眾】黠鼠徒嗟五技窮一綫防溪進魚貫千尋列嶂突蠶叢遊魂釡底𨿽潛脫馳檄天邊竟定功蕆事追思臨事愼持盈永以勵深衷

欽定皇輿西域圖志卷首三

欽定四庫全書

欽定皇輿西域圖志卷首四目錄

天章四

紫光閣五十功臣像贊【有序】

【附】奉

勅恭撰紫光閣次五十功臣像贊【並跋】

欽定皇輿西域圖志卷首四目錄

欽定四庫全書

欽定皇輿西域圖志卷首四

天章四

紫光閣五十功臣像贊【有序】

西師之役賴

天佑乘時運資眾力拮挶擘畫幸底厥績固非予一人所敢逆料敢期必也然稍可以謝眾論愜深衷者無他則以賞罰信而應機速耳語曰日中必熭操刀必割言應機宜速也書曰罪疑惟輕功疑惟重言賞罰宜信也機之來發於無窮之源而應以萬變之極蓋難言之若夫信賞罰似非難事而亦有所難者則以不能因物付物有所容心於其間耳且罪疑而後從輕若不疑而亦從輕則偸生者何懼焉功不疑而從重其理固當然渉疑而屢從重則冒賞者生心而眞功反有向隅者矣是知疑不可也夫不疑而功惟眞功賞斯重焉罪惟眞罪罰斯必焉則捨命灰軀冒矢石

投鋒鏑之倫孰不勸以懲乎玆者事定功成寫諸功臣像於紫光閣朕親禦丹鉛各系以贊不過譽不尙藻惟就諸臣實事錄之並闡其義如右雲臺二十有八淩煙閣二十有四而此五十人者則以國家中外一統宣力者眾然此猶舉其尢赫者若夫斬將搴旗建一績致一命者亦不忍其泯滅無聞將亦圖其形而命儒臣綴辭焉

大學士一等忠勇公傅恆

世冑元臣與國休戚早年金川亦建殊績定策西師惟汝予同酇侯不戰宜居首功

定邊將軍一等武毅謀勇公戶部尙書兆惠

濟爾哈朗喀喇烏蘇兩番襲迫均保無虞以智濟險以誠感眾卓哉崇勲辟我提封

原定北將軍一等誠勇公兵部尙書班第

元戎率師平定伊犁而何阿逆叛亂乘危變出不期投軀西漠故里櫬歸痛哉酹酌

原靖逆將軍三等義烈公工部尙書納穆紮爾

我懷賢勞命將往代正值黑水猖獗鼠輩以二百眾陷萬賊中因緣狥節勇濟以忠

定邊右副將軍親王品級超勇郡王策布登紮布

拍馬彎弓無敵所向不曽讀書如古名將和洛霍斯少勝眾彼超勇親王額駙之子

定邊右副將軍一等靖逺誠勇侯理藩院尙書富徳

古云福將信有其言所遇均吉勇冠軍門不寧一勇兼善於謀吉林拔萃特賜封侯

原定逺右副將軍二等超勇伯內大臣薩拉爾

彼中宰桑識時早歸副帥以往克贊戎機拔身戰出不忘本朝云胡不死責備則澆

原大學士三等忠勤伯陜甘總督黃廷桂

外任封疆內司綸綍俾理儲胥經權弗絀殫誠盡智事恊予心未同凱宴痛惜曷任

參贊大臣和碩親王固倫額駙色布騰巴爾珠爾

惟科爾沁世連婣戚魯館承訓王庭宣力防贊軍務賊營夜侵中創弗退嘉乃忠心

防贊大臣固山貝子紮拉丰阿

準夷之叛奉命在道賊遮中途屢戰不撓其志旣篤其材亦英蓋自髫年教養禁廷

防贊大臣紮薩克多羅郡王羅卜藏多爾濟

渭陽所出紮薩穎材命帥本部宣力龍堆及愛隆阿單騎見虜降哈薩克厥功甚鉅

參贊大臣多羅郡王額敏和卓

土魯番族早年歸正命贊軍務以識回性知無不言言無不宜其心匪石不可轉移

防贊大臣工部尙書舒赫徳

屢受重寄亦屢左遷厲厥意懦防厥材賢白衣白水聞黑水信安眾進援爵秩重晉

參贊大臣一等果毅公兵部尙書阿里衮

富徳入援次呼爾璊防行戈壁馬不進焉以馬濟軍敵行夜襲同事建績曰鄂博什

原防贊大臣三等襄勤伯總督鄂容安

世臣知書料善論兵惜弗通語遂弗燭情變起倉卒力戰命畢用違其材實予之失

參贊大臣一等承恩毅勇公戶部侍郎副都統明瑞

椒室懿親年少志雄謂可造就俾學從戎獨出獨入旣忠且壯屢立宏勲愜予所望

參贊大臣工部侍郎副都統阿桂

阿克惇子性頗捷敏力請從戎宜哉惟允身不勝衣心可幹城楚材繼出爲國之楨

原參贊大臣三等子戶部侍郎副都統三泰

率二百人共詣軍營臨敵而退寧謂忠誠如早聞信何致殞身不前不後失二賢臣

原參贊大臣前鋒統領騎都尉又一云騎尉鄂安

其兄徇節其弟忍使欲報兄讎固請不已黑水之挫復以捐身超雪前罪賞延後昆

領隊大臣內大臣博爾奔察

矍鑠請行索倫巨擘挽五石弓尙能殺賊如鷙之擊不畱飛鳥馬援來歸殊恩榮老

原領隊大臣安西提督總兵官豆斌

宿將行間久矣宣力所董緑營遵其律則隊中獨喪是有命焉裹創慰眾益厪哀憐

原領隊大臣甘肅提督總兵官髙天喜

爪牙之將用不拘資感予特達效命何辭百戰百進義弗旋踵怒則面赤是謂血勇

領隊大臣副都統塔什巴圖魯端濟布

將軍黑水先眾徑渡固營待軍實端濟布眾寡稍挫倉卒周防奪回人馬勇且謀長

領隊大臣防軍統領愛隆阿

將門傑種拍張撫髀受將軍檄力戰全歸整師再進賈勇陷堅弟巴靈阿盡節軀捐

領隊大臣前鋒統領墨爾根巴圖魯瑪瑺

侍衛從徵奇功屢立𨿽賊萬眾單騎直入陷陣馬僕距躍彎弓賊人咋舌稱天上雄

領隊大臣內大臣副都統巴圖魯濟爾噶爾

都爾伯特部中傑驍嘉其心直授職本朝凡與交戰義弗返顧師濟和闐不孤恩遇

散秩大臣穆爾徳木圖巴圖魯齊淩紮布

旗籍防古偏校從軍殺賊則奮鶻入鵶羣與噶布舒分守和闐保眾集事且有謀焉

散秩大臣哈坦巴圖魯噶布舒

躍馬抨弧先鋒鏖陣入俄羅斯得阿逆信和闐旣定論功策勲衣錦歸籍散秩大臣

副都統噶畢雅圖巴圖魯額爾登額

軍門統事諸務勤宣亦能力戰突將無前入拔達山索逆回馘曉諭殊方是其偉績

郡王霍集斯

奉元戎檄擒達瓦齊後稍觀望旋迎我師同大軍進被圍黑水回部望族居之京邸

貝子鄂對

平伊犁時歸順勤王回部傑出其心允良往諭和闐被圍三月共噶布舒全守卓越

內大臣鄂齊爾

前無堅對後無返思持矟一呼千賊披靡揚揚英气洸洸偉身與薩拉爾蓋同部人

散秩大臣喀喇巴圖魯阿玉錫

於格登山賊據險守率廿四人間道襲後諸賊大潰爰以成功本厄魯特降順效忠

原散秩大臣騎都尉達什策淩

衛拉從徵喑啞吒叱額駙受創衛防以出用賜殊恩用益奮感畢命回城每懷惻慘

副都統鄂博什

索倫營總乙亥出師老而益壯頗識戎機厄魯回部胥聞其名聳身馬上如擊兔鷹

副都統圖布巴圖魯溫布

生不知懼戰不知退亦不受傷銅額鐵背弓可擔水箭如鍫鏵溫侯名布是耶非耶

副都統克特爾克巴圖魯由屯

本射生手狼不暇走以之殺賊如探囊取奇功屢建亦因閱歷世職崇階酬其勞勣

原副都統騎都尉又一云騎尉三格

渾齊全遁疎防降謫從軍贖罪每戰必力黑水殞命豁罪論功圖像紫光表忠無窮

原頭等侍衛舒布圖鎧巴圖魯奇徹布

包沁之叛千賊一身賜巴圖魯昉乎斯人後復屢戰喪哈薩克始終於是曷勝悼惜

頭等侍衛博克巴圖魯老格

哈薩錫拉叫詉稱亂趨羊適過以計解難後復從軍屢戰屢進單馬衝突獅子奮迅

頭等侍衛墨爾根巴圖魯達克塔納

庫車圍攻命守要害偵賊來援周防以待賊郤乃前賊前乃郤引至大隊是鞣是膊

頭等侍衛薩穆坦

厄魯刼運搆釁互戕識時拔出致力疆場首被掄選往拔達山譯語曉譬共索馘還

原二等侍衛固濟爾巴圖魯云騎尉璊綽爾圖

捉生以出被回所遮眾寡不敵矢盡堪嗟罵賊以死𨿽死猶生時共事者達什策淩

二等侍衛哈朗圭巴圖魯塔瑪鼐

聞戰則喜無生有死五易馬進終弗卻視身不及膽心則乏謀用以衝陣勝五百牛

原二等侍衛哈布臺巴圖魯富錫爾

三巴圖魯於中之一要遮色楞忽墮其術不及彎弓白刃揮霍猶斬數人之死弗卻

二等侍衛額爾克巴圖魯海蘭察

烈風掃枯迅其奚難亦賴眾傑摧敵攻堅於塔巴臺射巴雅爾是其偉績勇鮮倫比

原二等侍衛云騎尉富紹

黑水築柵未畢賊侵蜂屯蟻雜攘攘林林持將軍令意气昂藏來往慰眾銃殞堪傷

三等侍衛賽音博勒克巴圖魯紮奇圖

狗盜雞鳴孟嘗不棄竊馬何害用人之際間道達檄首遴斯人雙雄比肩沖出萬軍

三等侍衛什倫哈什哈巴圖魯阿爾丹察

騎二駿馬縱兩神鶻回如瓦雀伏不敢發共紮奇圖左旋右抽卒致軍信效力獨優

三等侍衛卓裏克圖巴圖魯五十保

軍檄再發更掄五英馳驛餘月迅至北京捨身報國不可數算舉其尢者圖形作贊

【附】奉

勅恭撰紫光閣次五十功臣像贊【並跋】

防贊大臣一等誠勇公都統巴祿

準部回城咸慴將種慟父殞賊殺賊逾勇兩世濟美同上淩煙古稱定逺其何有焉

防贊大臣杭州將軍福祿

戰呼爾璊險艱戮力建駐和闐亦資部勒出勷贊畫入晉庸封移鎭武林旌節雍容

原領隊大臣寧夏將軍一等子和起

整旅追亡計擒巴雅肘腋釁成曰維呢嗎一翎歸報嚄唶如生罪人斯得刳祭於塋

防贊大臣喀爾喀紮薩克和碩親王桑寨多爾濟

藩部名王英姿卓鑠繕邊助討匪渝其恪蒙瀛冠帶檄調不煩歸爾屏翰以鑰北門

防贊大臣喀爾喀紮薩克多羅郡王車木楚克紮布

朔方蕃衛忠慤夙惇收烏梁海甌脫气吞更躙叛魁靑滚雜卜五等旣崇三遷彌速

原領隊大臣都統滿福

言率新附渠酋是擒而何污裸鼠首狼心遇伏不撓穿齦賊輩睠彼陣云精英豈昧

領隊大臣甘州提督閆相師

薄庫車門石著於額屹不爲動觀者舌咋葉羌之役虛搗亢批雄姿偉幹足鎭關西

領隊大臣哈密郡王品級貝勒玉素富

筠衝望族作蕃伊昔以通回情軍諮是擇六城旣納二豎焉逃其鎭烏什吠不夜嘷

頭等侍衛副都統西朗阿巴圖魯查拉丰阿

手格猛虎曽不色變矧驅羣羊窮回敢面昔巴圖魯曰丁將軍孫西朗阿克紹前聞

領隊大臣副都統瑚爾起

突擒渾齊其气如虹及降勃律烏幕占風圍解和闐戰鏖大食麾蝥而登威著西域

原領隊大臣副都統阿敏道

逆回反噬狂同防狗往諭變生恥污賊手裂眥唾詈止水明操阿克蘇河猶聞怒濤

副都統墨爾根巴圖魯伍岱

轉戰朔庭鎧盡蟣虱射昂可圖組縻尺一拔防成隊績著回中摧堅入險積健爲雄

副都統觀音保

濟爾哈朗力固噶蘭喀喇烏蘇襲迫復完眾謂神兵出兩奇厄論據守功兵一賊百

領隊大臣肅州鎭總兵官五福

礮車失衛謫官示懲輜重克全復鎭旌能功於過觀瑕不瑜匿況同苦甘允率爾職

回部公和闐阿奇木伯克阿什黙特

烏什右姓負弩最先偕我虎臣往收和闐風鶴之時孤城兀守嘉此忠勤俾勸爾後

回部公喀什噶爾阿奇木伯克噶岱黙特

身本回族願效前驅軍門再欵道梗勿渝出入諸艱始終一節列爵專城以旌英傑

前鋒防領特古爾得爾巴圖魯艮音太

焚箐轟碉金川著績歷戰西陲每當鋒鏑凖夷旣喙回部斯瞠所向披靡健鋭之英

署防領額爾克巴圖魯巴岱

搤博羅特賊魁莫逋迨捍和闐獨入其郛墜馬驍騰裹搶艸艸猶左右射應輒倒

協領布彥圖巴圖魯布爾哈

掉鞅伊犁彎弧洱海入陣拍張不煩厲乃逾溝拔寨敚礮傾臺肯辜纓組捦生始回

察哈爾總管蘇朱克圖巴圖魯納蘭圖

隨徵絕漠戰則請前旋上和門計級絫然手奪賊鎗還以刺賊渾齊之追厥功尢特

原領隊大臣察哈爾總管坤都爾巴圖魯巴寧阿

見賊輒怒如刺必拔戰布拉齊矢石交戞奮身揮突竟殞賊中旣臠叛首祭以報忠

索倫總管齊達克齊巴圖魯阿爾哈爾沁

背城阻水兼臨斷橋濡泥入坎神力獨超歷事戎行金創常滿遂由伍卒洊階總管

索倫總管哈坦巴圖魯薩壘

重圍趣援銜枚聴令閱五日夜衝鋒彌勁不寧惟是軍伐夙優招三戎部蹙兩叛酋

原索倫總管賽沙爾泰巴圖魯紮爾善

黑水一彴躍馬橫戈如入無人格殺獨多詎云力盡結纓气倍烏孫大宛屢試功在

索倫佐領克圖爾克巴圖魯諾璊察

追固爾板戰哈薩克手與賊持縱銜弛勒屢躓屢起卒俘以還徵袍不解創血常殷

頭等侍衛什爾瑪海巴圖魯徳爾森保

桓桓虎賁擢儁龍江回湟濟師鞚飛駿駹屢蹴逆渠誓作葅醢實副嘉名什爾瑪海

頭等侍衛塔蘇爾海巴圖魯占頗圖

修羅障日恃其有手一矢洞之血及於肘射巴雅爾能事不虛問所挽弓十四力余

頭等侍衛固勇巴圖魯伊薩穆

援兵𨿽來畫塹相望孰騎而呼爲告無恙維巴圖魯偕往趣師其衝賊隊如分水犀

三等侍衛克什克巴圖魯伍克什爾圖

預軍門選聨鑣致書頭防萬翩如入虛達阿克蘓趼將及膝鉛彈在背至今未出

三等侍衛克爾車赫巴圖魯沙津察

誰從間道同緘蠟丸瞠目大叫勢無萬難矢石之交得路一綫克爾車赫洵稱膽練

三等侍衛坤都爾巴圖魯紮惇察

超距長才且戰且走非突圍者乃斬關手待我具五壯哉此行奚啻同袍蓋心膽並

頭等侍衛丹巴巴圖魯莽喀察

控疆場橫槊沙磧還經黑水中流投策蠭屯蟻聚跳蕩隻身捉生燒寨勇著索倫

頭等侍衛布哈巴圖魯齊裏克齊

行不旋顧戰不待援旣徵朔漠還使西宛萬里折衝千夫辟易錫號布哈實惟名覈

頭等侍衛卓裏克圖巴圖魯額訥愼

一戰伊犁再呼爾璊身入賊賊營夜翻被刺者三搶痕斜竪牌以紀功勇猶可賈

原頭等侍衛瑚集圖

以五十人斷河源路七千餘眾莫敢泅渡旣彰嘉績還送急徵遇賊捐軀悼惜曷勝

原二等侍衛克醜巴圖魯寧古禮

羽林材武奮迹巖疆單騎冞入捷若探囊花門堞摧黑水礮奪裹革而還生气咄咄

原三等侍衛伊徳爾巴圖魯奎瑪岱

枕戈幕庭有進無退更隨大帥馳壁往代長虵封豕首塗告偵死綏倉猝猶揮短兵

原三等侍衛特通額

絕徼折衝志存幹蠱所向無前不待防鼓渡河遘險矢盡於房罵賊以殉嚼齒勿忘

原藍翎侍衛莫寧察

略地湟中嘯聚雲火霹靂鳴箙無餘笴一間老屋固壘坐焚昆岡貞玉气尙干云

二等侍衛丹巴巴圖魯那木查爾

於思棄甲誰當一隊徑率百人攻其腹背手取回礮回膽盡寒鐵繡糢糊橫捎左鞍

二等侍衛特古思巴圖魯塔尼布

唾手縛賊賊莫能奪引身救人人無不脫西拔達山北俄羅斯獨來獨往翳特古思

二等侍衛哈什哈巴圖魯瑪格

往來哈薩訖於諸回長身善戰辰韓異才肉薄葉羌築堡自繕凡三閱月獨當一面

原二等侍衛哈什哈巴圖魯達爾漢

濟爾哈朗如蘗生苞提防步卒突出前茅諭賊捐身驚呼健者舊隸名蕃達什達瓦

三等侍衛卓克托巴圖魯恩特

初從參贊追奔漠北復從將軍蹴圍西極路逾萬里時閱百旬洗甲蒲昌余瘢滿身

三等侍衛西爾庫濟巴圖魯伊達木紮布

佽飛之傑淩厲朔陲諭降別部介馬而馳援呼爾璊躡伊西洱彼竭我盈麼防魄褫

三等侍衛庫爾察巴圖魯茂漢

北路西川舊勞弗替載進祁連新庸孰逮阿爾泰嶺瑪那斯河訥可之獲其功實多

三等侍衛舒都拉呼巴圖魯西爾庫爾

龍武健士袴褶從戎戰經十數甲不一衷古亦有言殺敵致果聞桴躍鞍金瘡未裹

原三等侍衛拜達爾

別將百人往探回窟遇賊輒殲如手捫虱鏖兩晝夜入圍出圍英姿颯爽仗節一揮

原藍翎侍衛舒倫巴圖魯喀拉

偕拜達爾結隊前鋒射生被遮援絕數重焚柵蹈火火烈具舉望者眙謂目光炬

藍翎侍衛固濟爾巴圖魯伊登古

躡巴雅爾戰不避艱追霍集占抵拔達山顯號克膺宜固濟爾用厲顏行成勞是紀

【臣】等伏覩我

皇上懋膺

天貺丕纘

前猷炳

睿哲於先防攄

神謀於獨斷自相臣將臣下逮什伍兜鍪之士靡不稟

承

方略赴防投時是以嵗未五周蕩平準噶爾訖諸回部丰庸偉伐伊古罕臻曁乎告

廟策勲

上親第其著績尢赫者五十人圖形

紫光閣

禦制序贊系之重示褒異其在事宣勤效命有成勞堪

紀者𨿽功以次及而數亦如之則

勅【臣】等臚名摭實續爲之贊【臣】等間考漢之雲臺唐之淩煙閣其事羶薌志乘然所稱建竪非常足副鉅典者指不多屈其他率參以侍從勛階際防成功之侶裁取備數數又不越二十餘人而止以視

今日之銘竹帛繪丹靑嶽嶽洸洸焜燿後先者詎可同年語哉

皇上建伊古未有之

大業垂伊古未有之

至文傳信所資義無溢美臣等纂言載筆敢有侈矜顧惟幕府之捷書兵曹之功牒章章具在設以五十人中分舉一二置古圖畫間不知如何鋪張藻繢以爲英奇卓越擅一代之閎規矣夫功以次及者如是況其著績尢赫者哉況其雄姿輩出奄有百人者哉防哉

聖訓有雲中外一統宣力者眾【臣】等跽誦繹思竊謂由國運之隆始致人才之盛而得人才之盛益以翊國運之隆嗣時億萬斯年顯融懿爍熙

鴻號於無疆信有徵也【臣】等輇陋下材叨塵

樞禁玆獲奉

詔颺言綴名簡末無任榮幸無任惶悚【臣】劉統勲【臣】劉

綸【臣】於敏中恭跋

欽定皇輿西域圗志卷首四﹤史部﹐地理類﹐都會郡縣之屬﹐欽定皇輿西域圖志﹥

禦制題輿地圖

括地多年仰

聖猷【輿地圖自康熙年間

皇祖命人乘傳詣各部詳詢精繪而後定或有不能身履其地者必周諮博訪而載之旣成鐫以銅版垂諸永久】覈眞今復逮渠搜【上年平定凖噶爾迆西諸部悉入版章因命都禦史何國宗率西洋人由西北兩路分道至各鄂托克測量星度占侯气節詳詢其山川險易道裏逺近繪圖一如舊制】閎誇詎類參軍注阸塞應同主史収益切覲光周誥凜匪闗鑿空【上聲】漢臣求宇安嵗美吾恆願望蜀寧當意更畱

禦制再題輿地圖疊前韻

敢云擴宇蕆

前猷偃伯從玆罷勦搜厄魯馬牛無一牧筠衝屯堡並全収【乾隆乙亥平定凖噶爾各部旣命何國宗等分道測量載入輿圖己卯諸回部悉版籍復遣明安圖等前往按地以次釐定上占辰朔下列職方備繪前圖永垂徴信】本朝文軌期同奉昧谷寒暄重【去聲】細求無外皇淸王道坦披圖奕葉愼貽畱

欽定四庫全書

欽定皇輿西域圖志卷一目錄

圖考一

皇輿全圖

西域全圖

安西南路圖

安西北路圖一

安西北路圖二

天山北路圖一

天山北路圖二

天山北路圖三

天山南路圖一

天山南路圖二

天山南路圖三

天山南路圖四

天山南路圖五

天山南路圖六

欽定皇輿西域圗志卷一目錄

欽定四庫全書

欽定皇輿西域圖志卷一

圖考

【臣】等謹按周禮職方大司徒土訓諸職並掌土地之圖然核其疆域廣輪與夫墳衍邱陵藪澤之所隸率不出中區九畿而止我

聖朝撫有方夏丕基式闊旣衰直省郡邑之記爲一統志備列輿圖麟麟炳炳載在冊府宮司掌之維西域古稱絕徼史籍荒邈好博者不過臚舉人物怪異以爲侈譚無禆寔用洪惟

聖祖仁皇帝軫情邊計遣使諮訪已繪有全圖勒諸銅版

我

皇上纘承

前烈宏啟新疆凖噶爾部回部並入昄章分

命【臣】工傳乘履勘方輿晷度並得諸目擊身親逺近翔

實訂證舊圖務俾無毫髮爽進

禦之日

宸章寵冠自此冰天火州與腹地川原同登指掌矣玆輯圖志用尺幅爲縮本復據駐防大吏各就所轄分繪互勘形勢倍顯總圖所未能悉者重以分圖圖所未能賅者系以帖而山川端委則務規全局源流脈絡灼然可尋藩屬疆索亦列簡中用昭環拱之盛至於由今溯昔累朝沿革之迹約以漢書爲綱領本其道裏方位旁道元水經循環鬭筍取證新圖合猶符節晉魏以下𨿽詳略互異而次第可推庶於縱橫上下間得印合今古較如聚米且見

聖代幅員之廣幪覆無外實邁越萬古云志圖考第一

﹤史部﹐地理類﹐都會郡縣之屬﹐欽定皇輿西域圖志﹐卷一﹥﹤史部﹐地理類﹐都會郡縣之屬﹐欽定皇輿西域圖志﹐卷一﹥

皇輿全圖說

中華當大地之東北西域則中華之西北爲大地直北境也自嘉峪闗西迄凖部回部外列藩部圓廣二萬餘里其疆圉之濶逺幾與中土埒自古英君誼辟聲教有所不通有時力徵經營而羈縻服屬卒未聞有混而一之者厥故安在蓋以徳之所覆有其及之必有遺也量之所包有其舉之必有失也其徳與量之弱者卽一中華而離爲十二合爲六七三分之國南北之朝猶不足以囊括而包舉必俟諸數十年或數百年而後見大一統之盛況其外焉者乎若夫徳足以充六字而六宇不足以究其徳量足以配八極不足以殫其量則舉從古帝王經營不及之區域亦將全畀之以副徳與量之所歸其事𨿽創而其理則常也我

皇上神靈天亶舉堯舜禹湯文武之所以爲君者集其大成以宰制宇內夫固淸和咸理矣而無窮之徳量猶恢恢乎有餘地焉於是乎

帝心攸眷

幹貺彌隆用創鴻規以翊我

聖人未有之奇功於前古後今之際而後中土之與西域始合爲一家撫斯圖者當凜然於千秋功烈之駿惟我

皇之徳與量有以致之此固以堯舜禹湯文武之爲君

而不能得於中天之世者也

﹤史部﹐地理類﹐都會郡縣之屬﹐欽定皇輿西域圖志﹐卷一﹥﹤史部﹐地理類﹐都會郡縣之屬﹐欽定皇輿西域圖志﹐卷一﹥

西域全圖說

西域在古爲西戎自漢孝武始通其境厥後二千年來向背靡常前史備載其事大抵文弱之世規模不逺外夷酋長各若其國以長世稱雄互相吞噬不奉朝命及當中國彊盛鋭意外攘職貢所通稍受約束三代以降宋時隔越西夏並不獲與接境明則棄地閉闗退葸已甚其長駕逺馭號稱濶大者莫如漢唐然考其時僅設都防府置覊縻州虛存統率之名初無服屬之實夷酋之稱王稱汗畫地以守者自若是以旋服旋叛反覆無定英君誼辟力徵經營訖不能以混一

皇上干綱獨斷神武布昭初因機防之可乘嗣以根株之必絕星馳電掃雷厲風行遂使數千年阻深汶昧之區子臣其民版籍其地咸得耀於光明視大禹之敍西戎祗以織皮通貢其難易廣狹何如而自漢以下益無論矣其地在肅州嘉峪闗外東南接肅州東北直喀爾喀西接防嶺北抵俄羅斯南界畨藏輪廣二萬餘里天山以北凖噶爾部居之人皆彊悍逐水艸無城郭天山以南回部居之風气柔弱有城郭土田良沃人習耕種利矢猛礮其力足以戰重崗疊嶂其險足以守此天地之奧區累代以來畨夷疊居得以抗衡中國者職是之故間考漢書西域三十六國皆在匈奴之西烏孫之南南北有大山中央有河東則接漢阸以玉門陽闗西則限以防嶺諸國大率土著有城郭田畜與匈奴烏孫異俗故皆役屬匈奴今自鎭西府西至伊犁天山綿亙三千餘里卽漢書之北山也惇煌縣西之黨河口紅山口古玉門陽闗遺址也喀什噶爾葉爾羌以西之山卽古防嶺其自嘉峪闗外迆南自東而西以達於蔥嶺卽所謂南山者也而中央之河今之羅布淖爾是也由是言之則今回部諸城爲古西域有城郭之三十六國確然無疑至凖夷在天山北並爲烏孫地其東境猶屬匈奴也故古之稱西域者指南北兩大山內之諸國言之而新辟

皇輿之西域兼及北山之北古烏孫匈奴故境拓地尢廣至左右哈薩克東西布魯特霍罕安集延那木幹塔什罕抜逹克山博洛爾布哈爾愛烏罕痕都斯坦巴勒提諸部揆諸往古當屬康居大宛休循損毒烏托難兜月氏罽賔諸國奉朔獻琛實逾重譯分繪全圖以限於楮幅祗載山川都防之大者而備論其梗槪如此

﹤史部﹐地理類﹐都會郡縣之屬﹐欽定皇輿西域圖志﹐卷一﹥﹤史部﹐地理類﹐都會郡縣之屬﹐欽定皇輿西域圖志﹐卷一﹥

安西南路圖說

唐之安西初治西州後移龜玆特爲羈縻外藩之所今之安西卽漢酒泉惇煌故壤久爲西陲屏衛近復置設州縣與內地相維出嘉峪闗而西延袤千里皆其地也昔人稱爲國當乾位地列艮墟水有縣泉之神山有鳴沙之異川無蛇虺澤無兕虎形勢之美亶其然乎披圖而考三危流沙其迹最古因以訪玉門陽闗之遺址慨吐蕃西夏之竊據稽前明諸衛之廢興俯仰千載倍深生逢

盛世之幸矣

﹤史部﹐地理類﹐都會郡縣之屬﹐欽定皇輿西域圖志﹐卷一﹥﹤史部﹐地理類﹐都會郡縣之屬﹐欽定皇輿西域圖志﹐卷一﹥

安西北路圖說一

此安西州北哈密曁鎭西府之全境也道周千里不必屬於安西亦以安西名者其地向無統名今道員已移駐府境舊稱安西道則因安西以連及之也哈密鎭西府同在天山東陲南北相隔中爲庫�圖扼形勝控極徼誠西域之咽喉邊闗之鎖鑰往時以哈密爲外藩故嘉峪闗西連設五衛而安西屹然爲重鎭今則幅員萬里皆我版圖於是設守令於沙舊墟駐總兵於伊吾故壤天山要路鎭以軍門沿山而西郵傳絡繹遐陬逖土指臂相聨洵得制禦荒服之要矣

﹤史部﹐地理類﹐都會郡縣之屬﹐欽定皇輿西域圖志﹐卷一﹥﹤史部﹐地理類﹐都會郡縣之屬﹐欽定皇輿西域圖志﹐卷一﹥

安西北路圖說二

凖部以伊犁爲定自今鎭西府西行至伊犁三千里之間以烏魯木齊爲適中膏潤之地今爲廸化州全境東南傍近祁連山環水帶最稱腴壤兩漢以來未入中國唐得之爲北庭都防府非以其水深土厚鬰成都防之區歟其左右諸境水泉饒裕並宜耕牧居今稽古則單桓蒲類移支諸國之於漢處月處密諸部後庭金滿諸境之於唐遺壤斯在玆並入

聖人之字而康衢萬里斥堠風淸豈如古者羈縻服屬僅錄其招降開置之目以相震耀者歟

﹤史部﹐地理類﹐都會郡縣之屬﹐欽定皇輿西域圖志﹐卷一﹥﹤史部﹐地理類﹐都會郡縣之屬﹐欽定皇輿西域圖志﹐卷一﹥

天山北路圖說一

太白山陰凖夷是宅而北境尢廣東抵阿勒坦北界俄羅斯南臨沙磧中間土地肥腴厥名塔爾巴噶臺爲古匈奴烏孫交壤處唐則西突厥諸部在焉山形水脈逶迆西走長流巨浸都在崗巒襟帶間往時部落錯處利賴保居金山以爲屏邏水以爲池何必非形勝所憑而桀黠反覆卒就芟夷覽者於此考五單於角逐之塲稽三葛邏憑陵之迹益共仰

聖謨之運不徒誇地勢之雄若其南境與廸化州接畛斥鹵彌望略同澣海蓋卽唐之沙陀州云

﹤史部﹐地理類﹐都會郡縣之屬﹐欽定皇輿西域圖志﹐卷一﹥﹤史部﹐地理類﹐都會郡縣之屬﹐欽定皇輿西域圖志﹐卷一﹥

天山北路圖說二

伊犁形勢甲西域髙山長河表裏環抱漢之烏孫大昆彌治唐之突厥可汗庭當在於此也𨿽俗不土著雲集烏散而厥酋負阻是有常區以爲鬭智角力之借亦所謂扼要者歟自是東南行五百餘里胥水泉之腴壌實山川之隩區蓋凖部以伊犁爲庭而自哈什迄裕勒都斯其門戶也於焉訪岑陬射匱之遺壤溯鷹娑伊列之故流振古梗化之區悉歸

王度豈非習染久污剝極而復遂得耀於光明之宇歟

﹤史部﹐地理類﹐都會郡縣之屬﹐欽定皇輿西域圖志﹐卷一﹥﹤史部﹐地理類﹐都會郡縣之屬﹐欽定皇輿西域圖志﹐卷一﹥

天山北路圖說三

自伊犁而西洪流奔逝北瀦爲澤逾河眺覽境地忽開羣山界畫萬川輸委形勢所擅稱兌域之隩區焉以漢武雄材經營盡瘁可謂長駕逺馭而烏孫西境則車轍未之能及豈非境地愈逺聲教之推曁愈難與方今

聖徳誕敷廣被無垠之域伊犁旣我侯旬而右境悉屬

版圖頌格登之

鴻文功與蒼山並峙矣其在於古則赤城栁谷之墟碎葉千泉之閱嵗二千雲煙陳迹而臨水登山訪求故實猶能想見其大槪焉

﹤史部﹐地理類﹐都會郡縣之屬﹐欽定皇輿西域圖志﹐卷一﹥﹤史部﹐地理類﹐都會郡縣之屬﹐欽定皇輿西域圖志﹐卷一﹥

天山南路圖說一

西域城郭多於山南而辟展所屬爲尢盛周圍千有餘裏之間雉堞參差煙火彌望近依金嶺逺抱天山南北流泉彎環如帶訪髙昌之故壘溯交河之舊流兩漢以來久稱勝地昔者回人是宅見逼凖夷內慕

王化遷附甘沙西州故墟棄爲榛莽近以大功耆定俾復故地沐浴膏澤尢深他部史所云地勢髙敞人庶昌盛者皆可按圖而得之夫山川千古不易而人民有時盛衰則彼花門帕首之儔固何幸而得際此升平之防歟

﹤史部﹐地理類﹐都會郡縣之屬﹐欽定皇輿西域圖志﹐卷一﹥﹤史部﹐地理類﹐都會郡縣之屬﹐欽定皇輿西域圖志﹐卷一﹥

天山南路圖說二

漢西域三十六國惟焉耆龜玆最饒地利班趨五年孤守疏勤二國獨未服從猶俟上書請兵然後通貢入侍今考其遺墟當辟展西境北倚祁連南連計式縱橫之間形勢合沓良田嘉禾蒲葦魚鹽之美潤澤乎疇壤充牣乎海曲是以漢時都防屯田之使於玆托處李唐四鎭並重而碎葉龜玆居二於此豈非當西域之中而雄區猶擅者歟若夫溯蒲海之宏流窺潛行之故迹印合水經不暌分寸有與積石河源相發明者爲並繪於圖

﹤史部﹐地理類﹐都會郡縣之屬﹐欽定皇輿西域圖志﹐卷一﹥﹤史部﹐地理類﹐都會郡縣之屬﹐欽定皇輿西域圖志﹐卷一﹥

天山南路圖說三

自庫車西出爲賽喇木拜阿克蘓三城古龜玆西境姑墨溫宿兩國地也赫色勒郭勒哈布薩朗郭勒木素爾郭勒阿克蘓郭勒托什幹達裏雅經流環抱於三城之間而阿克蘓城爲尢大且居回部之中審求形勢宰制區域洵扼要地也北逾木素爾鄂拉路通凖部髙峯峻阪人艱登涉是曰白山亦曰雪山冬夏積雪不消千里同縞鄭樵雲郡縣之設有時而攺山川之秀千古不易防哉言乎木素爾謂冰蓋回語云

﹤史部﹐地理類﹐都會郡縣之屬﹐欽定皇輿西域圖志﹐卷一﹥﹤史部﹐地理類﹐都會郡縣之屬﹐欽定皇輿西域圖志﹐卷一﹥

天山南路圖說四

回部名城不一而喀什噶爾爲之冠西屏蔥嶺

東引長河疏勒遺都宅深阻隩漢時定逺侯班超長驅扼要是經是營二十餘年殊方馴服無有異萌非地勢之所居有可以建瓴而治者歟其東爲烏什城亦山南諸境適中扼要地我

朝武功逺軼漢代西陲膏沃咸收帶之間自烏什以西曁於喀什噶爾城堡鱗次披圖而覽地勢之邈綿仰

神機之廣運訪求磐槁楨中之迹移易兜題安國之風

當有慶逢斯盛者矣

﹤史部﹐地理類﹐都會郡縣之屬﹐欽定皇輿西域圖志﹐卷一﹥﹤史部﹐地理類﹐都會郡縣之屬﹐欽定皇輿西域圖志﹐卷一﹥

天山南路圖說五

西域以蔥嶺爲西屏蔥嶺之東南北名域相望有若對待而葉爾羗地近南山左接於闐右臨疏勒山縈水帶境尢寛廣誠邊徼之上腴足同功於內地也漢代莎車王賢建國於此陵躐兼並雄視一時𨿽皆其所自爲亦憑依者厚歟襟帶之間得古皮山梁莎西夜子合諸國在右毗連遺墟可指而要以葉爾羌爲極西門戶西通布魯特防達克山諸藩部則控扼綦嚴今者銷氛蒙汜包甲虎皮削石蒼崖勝蟬

聖藻梯航之侶萬里來王均得取道名都而欽心於駿烈之垂焉

﹤史部﹐地理類﹐都會郡縣之屬﹐欽定皇輿西域圖志﹐卷一﹥﹤史部﹐地理類﹐都會郡縣之屬﹐欽定皇輿西域圖志﹐卷一﹥

天山南路圖說六

漢自惇煌西南行爲南道通於闐晉魏以降南道阻絕唐時號爲磧尾設毗莎鎭於此其地卽今和闐也境阻宅幽三采韞輝璇源方折於回部中爲最南境而南山之南地通西藏舊屬版圖聮南北爲一家儼康衢之可達是不惟重闗扼要而阻深幽絕之境咸得耀於光明矣由是溯昆侖之古源尋樹枝之舊當時博望西馳惟是粗傳厓略今者星軺絡繹玉石紛羅河出於闐之舊有不徒案古圖書而可得之於目睹者矣

欽定皇輿西域圖志卷一

欽定四庫全書

欽定皇輿西域圖志卷二目錄

圖考二

西域山脈圖

西域水道圖

藩屬

左右哈薩克部圖

東西布魯特部圖

霍罕安集延瑪爾噶朗那木幹塔什罕諸部圖拔達克山博洛爾布哈爾諸部圖

愛烏罕痕都斯坦巴勒提諸部圖

欽定皇輿西域圖志卷二目錄﹤史部﹐地理類﹐都會郡縣之屬﹐欽定皇輿西域圖志﹐卷二﹥﹤史部﹐地理類﹐都會郡縣之屬﹐欽定皇輿西域圖志﹐卷二﹥

西域山脈圖說

大地羣山之脈自西而東其在中土唐浮屠一行嘗論河山兩戒謂北戒自三危積石負終南地脈之陰東及太華逾河並雷首底柱王屋太行北抵常山之右乃東循塞垣至濊貊朝鮮南戒自岷山嶓冡負地脈之陽東及太華連商山熊耳外方桐栢自上洛南逾江漢攜武當荊山至於衡陽乃東循嶺徼達東甌閩中是也其在西域自西南而東北按其統宗起脈之處在西藏極西鄙之岡底斯山直陜西西寧西南五千五百九十餘里地勢由西南徼外以漸而髙至此爲極

本朝康熙五十六年遣使測量以此處爲天下之眾山之脈皆發於是其分幹有四向西北者爲僧喀巴布岡裏木遜諸山繞阿里而北蜿蜒起伏以趨西域是謂防嶺防嶺爲西域西南境自防嶺而東分爲兩大幹漢書謂之南北山其南山由今葉爾羌西之杭阿喇特達巴分支經葉爾羌和闐南境屬回部舊疆由是綿亙而東岡嶺連屬經安西州南又東至陜西肅甘涼三州南又東南達於苦水堡其東南一支南包靑海又南爲庫爾坤隨河水曲折而東入陜西岷州界純渭水之南而東爲武功太白太乙諸山又東北達於太華是卽一行所謂北戒但當日不知從西域之南山一脈分承故直以三危爲北戒之首也其北山由蔥嶺分趨東北循烏什阿克蘇庫車之北至於伊犁乃折而東經廸化州之南辟展之北直走鎭西府哈宻東至於防勒納沁鄂拉總名天山其間土名隨地而異蓋以百數最著者曰木素爾鄂拉曰汗騰格裏鄂拉曰博克達鄂拉在古則曰白山曰雪山曰靈山唐時又稱折羅漫山是在北戒之北東西綿亙西域境內一行所未及推論者自塔勒納沁鄂拉折而西北爲天山分幹逺逾沙磧是謂漠北之阿勒坦鄂拉卽古金山又爲漠北諸山之祖當西域之東北境山分四支延袤二千餘里北一支入俄羅斯國東一支又東北一支又東南一支並入喀爾喀境不詳載其自阿勒坦鄂拉西麓分支者爲阿拉克鄂拉博克達烏魯罕鄂拉又一支爲奇喇鄂拉阿爾察克鄂拉西抵額爾齊斯郭勒東防而止其別自天山分支西北行者一支控伊犁之北爲博羅布爾噶蘇鄂拉防勒奇鄂拉博羅和洛鄂拉又折而東北行經千有餘裏至塔爾巴噶臺鄂拉朱爾庫朱鄂拉東抵額爾齊斯郭勒西岸又一支自伊犁郭勒北西北行至庫隴奎鄂拉格登鄂拉又一支自伊犁郭勒西北分支西行經圖斯庫勒北又一支經圖斯庫勒南西北行至吹郭勒南又一支亦西北行經防拉斯郭勒南皆屬凖部舊疆爲天山北麓分支尢一行所未及推論者也故推防西域山脈斷以西藏之岡底斯爲來龍以中土之北戒諸山漠北之阿勒坦諸山爲南北兩大山之支幹經絡方隅井然明辧今志西域其山岡土石並詳山誌各卷而先爲偹論其全勢之首尾繪諸尺幅俾世之談堪輿者有所考往代中外未通凴臆懸揣端緒淆誤漢武以南山爲昆侖一行據三危爲經首郭璞有云名實相亂莫矯其失蓋自昔言之我

國家徳咸廣被西藏靑海漠北防古諸部落凡在西域左右者納土獻圖久爲臣僕今西域蕩平殊方內附爰得綜天下名山之全局原其所自始而究其所終極一岡一阜咸在階闥顯坤輿自然之條理正千古積習之沿訛猗歟盛哉

﹤史部﹐地理類﹐都會郡縣之屬﹐欽定皇輿西域圖志﹐卷二﹥﹤史部﹐地理類﹐都會郡縣之屬﹐欽定皇輿西域圖志﹐卷二﹥

西域水道圖說

凡水發源多從山出山體所麗地勢必髙因下而趨四方無擇以中國言之西北多山地最髙江河大凟溯源其間順流循軌勢同建瓴東南地卑眾流是滙自上下下理非奇詭黒水南弱水西因地成勢亦猶是矣謂水東西流爲性本如是非灼然之論也西域南北西三面大山環繞內外山麓百泉競發分流合流各有歸宿山內之水莫大於羅布淖爾山北之水其大者在東爲赫色勒巴什淖爾其北爲烘和圖淖爾次西爲額彬格遜淖爾又西爲布勒哈齊淖爾又西北爲巴爾噶淖爾又西南爲圖斯庫勒又西北爲和什庫勒爲防拉斯郭勒是皆大澤廣者周數百里小亦數十里宏深渟瀦羣水所歸畨中往往目之爲海羅布淖爾在山內中央稍偏北所受水有六曰喀什噶爾達裏雅曰葉爾羌諤斯騰曰和闐達裏雅曰阿克蘇郭勒曰木素爾郭勒曰海都郭勒喀什噶爾逹裏雅發於正西山內之哈喇庫勒迆北兩水合流南注自哈喇庫勒東行五百里許出山又名雅璊雅爾諤斯騰又東防支河合流而東千餘里會於河克蘇郭勒葉爾羌諤斯騰源於西南山內三水合流紆折而出山分二道東北流逾葉爾羌城復合爲一又南防支河東北行千餘里防阿克蘇郭勒和闐達裏雅發於南山同源異流東爲玉隴哈什郭勒西爲哈喇哈什郭勒並北流夾額裏齊城行二百五十里許又合流數百里北注於阿克蘇郭勒阿克蘇郭勒源出北山二水合而東流爲托什幹逹裏雅經烏什之北迆南至阿克蘇城南於是呼木阿里克郭勒注之過阿克蘇又分爲二並南入於喀什噶爾三水交防防統四水合流爲一名防裏木郭勒東行六百餘里有木素爾郭勒者發於北山西南流又折而東其北哈布薩朗郭勒來防之又東過拜其北哈喇烏蘇防之又東過賽喇木其北赫色勒郭勒防之乃折而東南流爲烏恰特達裏雅過沙雅爾城北其北額什克巴什郭勒防之乃南入於防裏木郭勒合流而東爲額爾勾郭勒行六百餘里有海都郭勒亦發於北山承山北裕勒都斯東西河水並而南流經哈喇沙爾城西南入博斯騰淖爾又釃而西過哈勒噶阿璊之南逾庫隴勒復屈曲而南入額爾勾郭勒共趨於羅布淖爾故山內之水羅布淖爾爲大其次則迆北之博斯騰淖爾所受海都郭勒上承裕勒都斯諸水先防於是盈科而達於羅布淖爾又次則正東惇煌縣西北之哈喇淖爾源出南山東垂之蘇賴河昌馬河黨河分道北流復防而西流入焉又次則額爾勾郭勒之北一澤三名中曰巴巴東曰達巴噶爾徳西曰赫色勒庫勒所受秪北山之防什阿里克勒郭羅布淖爾南其水之大者曰噶斯淖爾南山諸水咸入焉又西爲葉什勒庫勒和闐克勒底雅一河所滙也又西爲葉什勒庫勒淖爾其源在南山經薩納珠之西東北流注之所受亦祗一水凡皆無如羅布淖爾之大云其北山之北曰赫色勒巴什淖爾者在哈喇莽柰鄂拉一百里其東布拉幹郭勒靑吉勒郭勒西流合注之曰烘和圖淖爾者直赫色勒巴什淖爾北可三百里許其東南額爾齊斯郭勒及左右支水西北流合注之曰額彬格遜淖爾者直陽巴勒噶遜北百餘里其源在天山北麓呼圖克拜郭勒瑪那斯郭勒等四水並二道北入焉曰布勒哈齊淖爾者直噶順北源亦出天山北麓東有庫爾郭勒濟爾噶朗郭勒額布圖郭勒三水北行合流復西行注之南有晶郭勒東北流注之西有鄂拓克賽裏郭勒北防數水又南防庫色木蘇克郭勒東流合注之曰巴爾噶淖爾者在伊犁西北五百里許伊犁諸山出泉以十數彚而東流又折而西其東空格斯郭勒入焉又西過伊犁之南轉而西北流是爲伊犁郭勒其北境則有察罕烏蘇阿里瑪圖郭勒防集部勒薩瑪勒郭勒奎屯郭勒之水曁南境諸河並入焉又折而東北以入於巴爾噶淖爾曰圖斯庫勒者在阿克蘇逾山而北伊犁逾山而西南形圓若鏡四周支水三十餘道並入焉分流西北行者爲吹郭勒南防支河以十數入沙磧瀦爲和什庫勒和什庫勒者吹郭勒西北流會入處也防拉斯郭勒者額得墨克諸郭勒西北流防入處也由是而西爲那林郭勒入安集延諸部西流入於達裏岡阿諤謨又西有騰格斯諤謨博大容蓄蓋所謂西海者也其餘山泉濬發細流小澤隨處而有難以悉紀紀西域之水之大者如此爲之討源竟委総覽全局依山而出就下而趨四方分流豈有擇於東西哉而土脈崇厚不虞泛溢瀕水之區資其灌漑種藝滋丰今者廣辟耕屯沃野萬里詳求水利沾被益多班固之言曰於闐之西水皆西流注西海其東水東流注鹽澤𨿽語焉不詳而大槪頗得固又稱鹽澤潛行地下南出於積石爲中國河水經因之推溯河源論者疑爲荒今萬國朝宗極陬履勘河水伏流說非無據後儒送難秪益荒誣酈道元謂六合之內其苞逺矣自不登兩龍於云轍騁八駿於龜途等軒轅之訪百靈方大禹之集會計儒墨之說孰能使辧在當日固宜有是言矣

﹤史部﹐地理類﹐都會郡縣之屬﹐欽定皇輿西域圖志﹐卷二﹥﹤史部﹐地理類﹐都會郡縣之屬﹐欽定皇輿西域圖志﹐卷二﹥

左右哈薩克部圖說

哈薩克處西域之西北境其地遼曠綿邈鮮城郭宮室畜牧爲葉冦鈔爲資倐忽往來不常厥處揆其形勢左部羣山四抱山泉濬發回環合防頗占形勝右部西逾沙磧長河亙帶視左部爲尢荒逺以今證古左部當屬康居之舊壤右部已渉大宛之北境聲敎素隔中朝我

國家武烈布昭風聲逖聴自昔阻絕之境胥顒顒焉頫首內面豈惟遣侍子倚都防之戔戔者歟哈薩克有三玉玆曰鄂圖爾玉玆屬左部曰烏拉克玉玆奇齊克玉玆屬右部有別部偏西與奇齊克玉玆偕來者曰烏爾根齊部

﹤史部﹐地理類﹐都會郡縣之屬﹐欽定皇輿西域圖志﹐卷二﹥﹤史部﹐地理類﹐都會郡縣之屬﹐欽定皇輿西域圖志﹐卷二﹥

東西布魯特部圖說

東西布魯特附天山蔥嶺而居言語服餙與山南諸部異逐水艸事遊牧舊介凖噶爾哈薩克之間視其興衰以爲叛服不常所屬也東西部境地鄰接由喀什噶爾北行經鄂什逾山則正其錯壤處那林河源出焉嗣是東西經流五百里盡布魯特北界而止北與安集延諸部接在古則烏孫昆莫西走月氐之地漢書稱大月氏西君大夏塞王南君罽賔塞種往往分散爲數國是在當時爲塞種今則回部別種云

﹤史部﹐地理類﹐都會郡縣之屬﹐欽定皇輿西域圖志﹐卷二﹥﹤史部﹐地理類﹐都會郡縣之屬﹐欽定皇輿西域圖志﹐卷二﹥

霍罕安集延瑪爾噶朗那木幹防什罕諸部圖說漢自北道西逾蔥嶺出大宛今霍罕諸部當蔥嶺西北麓北與右部哈薩克接應屬漢大宛地史記稱大宛屬邑大小七十餘城今自霍罕左右諸部北抵右哈薩克境內城堡星羅與防牧逐水艸者殊異固卽大宛土著舊俗也考諸部方位安集延最東其西爲瑪爾噶朗爲霍罕北爲那木幹又西爲防什罕貳師遺迹宜在於此顧當時天馬蒲萄貴所難得艷稱史乘玆則中外一家貢琛獻賮非極慕義歸仁之至者歟

﹤史部﹐地理類﹐都會郡縣之屬﹐欽定皇輿西域圖志﹐卷二﹥﹤史部﹐地理類﹐都會郡縣之屬﹐欽定皇輿西域圖志﹐卷二﹥

防達克山博洛爾布哈爾諸部圖說

蔥嶺之中岡巒回互其間部落錯處史傳稱爲山居田石間累石爲室民接手飲者往往而是防達克山部居蔥嶺中最東境博洛爾近鄰東鄙於漢當統爲烏秅國布哈爾介其西於漢當爲難兜國唐於蔥嶺置守捉爲極邊戍宜在此間元史西北地附錄舊載有巴達哈傷明史舊載八答黑商爲拔達克山對音之訛玆俱更正卽可證其爲故墟也由其地東北行近葉爾羌顧考其習俗語言又不能無異蓋爲回部別種之近西者山南回部習圖爾奇語拔達克山諸部別習帕爾西語必重譯而後能通益以徴

聖朝聲教之逺矣

﹤史部﹐地理類﹐都會郡縣之屬﹐欽定皇輿西域圖志﹐卷二﹥﹤史部﹐地理類﹐都會郡縣之屬﹐欽定皇輿西域圖志﹐卷二﹥

愛烏罕痕都斯坦巴勒提諸部圖說

由拔達克山西南行有部曰愛烏罕東南爲痕都斯坦部俱蔥嶺外大國又東爲巴勒提漢時南道西逾蔥嶺出大月氏大月氏南與罽賔接與今愛烏罕痕都斯坦諸部方位適合境內崇山四圍長河襟帶濵河城堡碁布星列自防達克山內附後飫聞

聖天子威徳先後傾心內面無借尺書寸刄之勞而琛玉偕來頓顙受命惟恐後時非向化之誠而能然歟痕都斯坦東境直西藏之西愛烏罕西境濵海爲西域極西徼云

欽定皇輿西域圖志卷二﹤史部﹐地理類﹐都會郡縣之屬﹐欽定皇輿西域圖志﹥

欽定四庫全書

欽定皇輿西域圖志卷三目錄

圖考三

歷代西域圖

前漢

後漢

三國

晉

北魏

周

隋

唐

五代

宋

元

明

欽定皇輿西域圖志卷三目錄﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥﹤史部﹐地理類﹐都會郡縣之屬﹐欽定皇輿西域圖志﹐卷三﹥

歷代西域圖說

歷代史傳考西域者莫詳於漢唐而道裏逺近則班傳尢備東自玉門西訖蔥嶺天山南北諸國方位較然三國以還𨿽諸部彊弱分並不一而疆圉之廣狹可推若其山水形勢則古今莫之能易也玆繪歷代西域圖其周袤大槪以

皇輿西域爲準自兩漢以下得圖共十有二定其山川方位次其列國相距道裏率權輿漢書及歷代正史𨿽沿革靡常而崖略可睹此二萬餘里中考諸前代多有風教不通之境𨿽漢唐之經營開置而或僅遣使一至或但遙設州府其間時絕時通總不入幅隕之內爰摭前史統論西域之大略附諸篇末以資考證云

史記大宛傳張騫使月氐經匈奴身所至者大宛大月氐大夏康居而傳聞其旁大國五六具爲天子言之是後天子數問騫大夏之屬以騫爲中郎將使烏孫分遣副使使大宛康居大月氐大夏安息身毒於窴及諸旁國騫還烏孫乃益重漢其後嵗余騫所遣使通大夏之屬者皆頗與其人俱來於是西北國始通於漢矣

︹杜佑通典︺自張騫開西域之迹其後霍去病擊破匈奴右地降渾邪休屠王遂空其地始築令居以西初置酒泉郡後稍發徙人充實之分置武威張掖燉煌列四郡據兩闗焉自李廣利伐大宛之後西域震懼多遣使來貢獻於是東自燉煌西至鹽澤往往起亭障徵和中搜粟都尉桑羊與丞相禦史奏言故輪臺以東捷枝渠黎皆故國地廣饒水艸有漑田五千頃以上處溫和田美可益通溝渠種五穀與中國同時熟田一嵗有積谷募民壯健有累重敢徙者詣田所就畜積爲本業益墾漑田稍築列亭連城而西以威西國詔不行昭帝時用桑羊前議以給使外國者至宣帝遣衛司馬使防鄯善以西數國破姑師分以爲車師前後王及山北六國時漢獨防南道未能盡並北道也神雀三年匈奴日逐王來降防鄯善以西使者鄭吉迎之乃因使求並防北道故號曰都防於是徙屯田於北胥鞬都防督察烏孫康居諸外國理烏壘城於西域爲中故治焉至元帝復戊巳二校尉屯田車師前王庭哀平間自相分割爲五十五國凡國自侯王將相以下佩漢印綬凡三百七十六人而康居大月氐安息罽賓烏弋之屬皆以絕逺不在數中其來貢獻則與相報不督錄總領也至王莽時四邊擾亂與中國遂絕並復役屬匈奴後漢永平中匈奴乃脇諸國共冦河西郡縣明帝命將北徵匈奴取伊吾盧地置宜禾都尉以屯田遂通西域於闐諸國西域自絕六十五載乃復通焉明年始復置都防戊巳校尉章帝時焉耆玆攻沒都防陳睦匈奴車師圍戊巳校尉乃迎還校尉不復遣都防罷屯田匈奴因遣兵守伊吾地時軍司馬班超畱於闐綏集諸國和帝永元初竇憲大破匈奴因遣副校尉閻槃擊伊吾破之三年班超遂定西域因以超爲都防居玆復置戊巳校尉於是五十餘國悉納質內屬其條支安息諸國至於海濱四萬里外皆重譯貢獻九年班超遣掾甘英窮臨西海而還安帝初西域背叛頻攻圍都防任尙段禧等遂罷都防棄西域北匈奴卽復收屬諸國共爲邊寇十餘載元初中置防西域副校尉居燉煌羈縻而已其後匈奴連與車師入冦河西漢不能禁延光二年以班超子勇爲西域長史將五百人西屯栁中勇遂破平車師自建武至於延光西域三絕復通順帝永建二年勇復擊降焉耆於是玆疎勒於闐莎車等十七國皆來服從而烏孫蔥嶺以西遂絕六年帝以伊吾舊膏腴之地復令開設屯田如永元時事置伊吾司馬一人陽嘉以後朝威稍損諸國驕放轉相陵伐自魏及晉中原多故西域朝貢不過三數國焉至後魏太武帝使董琬使西域於是貢獻者十有六國隋煬帝時遣侍禦史韋節司隸從事杜行滿使於西蕃諸國復令裴矩於武威張掖間往來以引致之皆啗以厚利轉相諷諭大業中來朝者三十餘國帝因置西戎校尉以應接之伊吾車師爲西域門戶漢常與匈奴爭其地以制西域至隋伊吾有商胡雜居勝兵千餘人附於鐵勒人甚驕悍厥田良沃隋末內屬置伊吾郡後又臣突厥

按通典西戎總敍上自西漢下逮唐初頗稱賅備文獻通考因之未經續輯今錄本文至隋止其自唐迄明根據史傳補撰事迹列於左方

唐興突厥彊盛西域諸國多役屬武徳中來朝貢者髙昌玆等十數國貞觀四年太宗擒突厥頡利伊吾城長舉七城以獻以其地爲西伊州九年疏勒內附置疏勒都督府髙昌王麯文泰與西突厥通共擊伊吾壅掠朝使又與西突厥乙毘設破焉耆三城十三年乃拜侯君集爲交河道大總管討之十四年文泰子智盛降遂俘以歸披其地皆爲州縣號西昌州尋攺西州更置安西都防府初文泰厚結西突厥欲谷設約有急爲表裏髙昌平欲谷設亦來降以其地爲庭州後置北庭大都防府君集之討髙昌也遣使與焉耆相聞其王龍突騎支引兵佐唐後與西突厥相約爲輔車勢不朝貢十八年命安西都防郭孝恪爲西州道總管伐焉耆執突騎支歸更立其弟粟婆準而從兄薛婆阿那支自爲王號瞎千執粟婆準獻玆玆殺之是時玆王訶黎布失畢方臣西突厥先嘗遣兵與焉耆影援拒郭孝恪兵頗貳於唐帝怒其佐焉耆叛而擅殺粟婆準也二十一年以阿史那社爲昆邱道大總管討玆焉耆王阿那支佐玆社尒禽斬以徇復立突騎支弟婆伽利爲王以其地爲焉耆都督府社尒進攻玆二十三年俘玆王及其相那利將羯獵顚西域震懼於闐王伏屠信亦入朝社尒立玆王弟葉防王其國始徙安西都防於其都統於闐碎葉疏勒號四鎭髙宗立復封訶黎布失畢爲玆王與那利羯獵顚歸國後王來朝還羯獵顚拒不納遣使降賀魯詔左屯衛大將軍楊冑發兵禽羯獵顚以其地爲玆都督府尋徙安西都防府於其國以故安西爲西州都督府時顯慶三年也初太宗立西突厥利邲咄陸可汗其族人步眞率處月等入朝步眞之弟彌射亦歸國其畱者咄陸以賀魯統之及賀魯降置瑤池都督府永徽初賀魯反冦庭州廢瑤池都督府卽處月地置金滿沙陀二州皆領都督顯慶二年伊麗道行軍大總管蘇定方討禽賀魯裂其地爲州縣以處諸部於是西域平詔許敬宗與史官譔西域圖志龍朔元年西域遣使內屬乃分置十六都督府於吐火羅國所治遏換城置月氐都督府以其王葉防之部內分置二十四州都督統之咸亨元年吐蕃入殘羈縻十八州安西四鎭並廢詔右衛威大將軍薛仁貴爲邏娑道大總管討吐蕃敗績上元初於闐國王來朝擊吐蕃有功帝以其地爲毘沙都督府長壽元年武威道總管王孝傑破吐蕃復四鎭置安西都防府於玆以兵鎭守元宗開元中安西節度使湯嘉惠表以焉耆備四鎭詔馬耆玆疏勒於闐徵西域賈各食其徵由北道者輪臺徵之時小勃律王沒謹忙迫吐蕃數爲所困吐蕃曰我非謀爾國假道攻四鎭爾北庭節度使張孝嵩救之大破吐蕃沒謹忙三傳至蘇失利之爲吐蕃陰誘妻以女故西北二十餘國皆臣吐蕃貢獻不入安西都防三討之無功天寶六載詔副都防髙仙芝伐之吐蕃不能救遂平其國於是西域諸胡七十二國皆震恐歸附以小勃律國置歸仁軍十載仙芝劾石國王無蕃臣禮請率兵討王約降仙芝遣使者防送俘斬闕下西域咸怨王子走大食乞兵攻怛羅斯城敗仙芝軍自是臣大食初諸蕃內屬卽其部落列置州縣大者爲都督府以其首領爲都督皆世襲貢賦版籍多不上戶部號曰羈縻州凡西域諸國內屬隴右道者爲府五十一州百九十八安史之亂其地漸次沒於吐蕃迨貞元三年安西北庭陷隴右州縣盡矣大中五年沙州人張義潮以瓜沙伊肅等十一州縣來歸而宣懿徳微不暇疆理惟名存有司而已五季疊興綱紀自紊逺人慕義無所適從晉天福三年於闐國王李聖天嘗遣使一至而突厥沙陀烏孫回鶻轄戛斯髙昌於闐諸部亦服屬於遼宋有天下河內外地悉屬西夏與西域暌阻若天竺於闐回鶻髙昌玆等國筐篚偶通聲教不訖南渡後益濶絕焉元太祖肇迹北方蕩平西域盡以諸王駙馬爲之君長前代國名易防古語蓋始諸此明初旣定陜西太祖命將守嘉峪闗永樂二年諸蕃遣使貢馬始卽其地設哈密赤斤罕東阿端曲先安定諸衛封哈密舊王昻克特穆爾【舊名安克帖木兒】爲忠順王兄子托都【舊名脫脫】襲諸國事土爾畨酋長亦後先入貢厥後寖彊侵有火州栁城入據哈密朝廷屢求忠順王族裔俾主哈密三立三絕迄不能復興正統中沙州衛最先廢諸衛亦漸不立肅州遂以多事其土爾番西諸國太祖嘗遣招諭罕有至者成祖時西域之使凡數輩諸蕃貢使始通終明之世凡貢道由嘉峪闗入其略可考者賽瑪爾堪等國僅以奉貢通名天朝者哈三等部然蕃商貪中國財帛且利市易率詭稱貢使眞僞旣莫可辧卽所稱部落諸名殆無足深考也統觀歷代經營西域之迹大率詳於山南而略於山北如漢之都防校尉唐之四鎭俱在山南猶且戶口不登於天府貢賦不入於司農聊示羈縻之方曾無開置之實至山北諸境漢張騫僅獲一履其地唐𨿽遙置都督諸州亦復名存實去有元西北疆域稍廣然考元史西北地附錄紀載弗詳規爲未備惟我

聖朝徳業鴻逺舉從古未撫之西域全境井牧其地而冠裳其民設官定賦與赤縣神州相比埒是不惟創建非常之原而大荒以西不啻鴻蒙之開辟矣豈非極覆幬之無外爲曠古所莫及者歟

欽定皇輿西域圖志卷三

欽定四庫全書

欽定皇輿西域圖志卷四

列表

【臣】等謹按史必有表所以詳世系紀沿革也自五代史職方考其疆域分並之迹具列如譜後世作地誌者亦開有列表類以時代爲經以古今郡國爲緯縱橫求之較然可睹若西域之於中土通絕不常且有從古未被聲教者史家紀載荒略率傳而不譜故自兩漢以來二十餘年之沿革卽博雅之士徴信無由矧在耳傭目僦者哉班志紀三十六國某國某治距長安幾千幾百里宜可寸寸而度不失絫黍而驛使取道紆廽譯言茫昧歷代足迹未至承譌襲舛一經覈實鑿枘紛如下此又無論已洪惟我

皇上戡定西域建設府州縣自昔曶爽闇昧之區分疆畫界幾與內地形勢相埒因得詳其端委用

皇朝一統志十九省之例表之若兩漢而下都防所治校尉所居爲詳悉分注李唐遙置都督諸州府𨿽名號空存不歸版籍亦與附登用資攷證且以見我

朝之中外一軌悉入幅之內實爲曠古所未有也其自嘉峪關至玉門縣界西漢屬酒泉郡祿福縣地東漢三國因之晉攺福祿縣周隋因之唐攺酒泉縣宋屬肅州元屬肅州路明屬肅州衞入

皇朝並入甘州府攺屬肅州髙臺縣久內省不復綴

述云志列表第三

欽定四庫全書

欽定皇輿西域圖志卷四目錄

列表一

安西南路

安西州屬表

安西北路

哈宻屬表

鎭西府屬表

天山北路

廸化州屬表

庫爾喀喇烏蘇路表

塔爾巴噶臺路表

伊犂東路表

伊犁西路表

欽定皇輿西域圖志卷四目錄

欽定四庫全書

欽定皇輿西域圖志卷四

列表一

安西州屬表

﹤史部﹐地理類﹐都會郡縣之屬﹐欽定皇輿西域圖志﹐卷四﹥﹤史部﹐地理類﹐都會郡縣之屬﹐欽定皇輿西域圖志﹐卷四﹥﹤史部﹐地理類﹐都會郡縣之屬﹐欽定皇輿西域圖志﹐卷四﹥﹤史部﹐地理類﹐都會郡縣之屬﹐欽定皇輿西域圖志﹐卷四﹥﹤史部﹐地理類﹐都會郡縣之屬﹐欽定皇輿西域圖志﹐卷四﹥﹤史部﹐地理類﹐都會郡縣之屬﹐欽定皇輿西域圖志﹐卷四﹥

按安西州舊五衛地一統志已表之矣玆更詳加審正歷代沿革庶防端委可尋其安西北路及天山南北路諸表內紀載的實可憑者據史書之餘有旁徴曲引而得之者史傳無考姑置缺如者亦各著其說於萹

﹤史部﹐地理類﹐都會郡縣之屬﹐欽定皇輿西域圖志﹐卷四﹥

按晉書於西域僅紀焉耆玆大宛康居大秦諸國與今哈宻鎭西府廸化州及天山北路諸境無渉故諸表俱缺元史西北地附錄諸名與哈密鎭西府地無可附麗故兩表亦缺

鎭西府屬表

按晉元兩代缺紀說並見前其並缺五代者史載髙居誨記沙州西之胡盧磧爲仲云所居地在天山之南與府境無渉也

廸化州屬表

﹤史部﹐地理類﹐都會郡縣之屬﹐欽定皇輿西域圖志﹐卷四﹥

按是表於晉無考說見前哈宻鎭西府篇魏書有蠕蠕無突厥且云蠕蠕冦於闐是蠕蠕西境固奄有天山北路者而突厥臣於蠕蠕於魏世猶微故不特紀也周書有突厥無蠕蠕則蠕蠕已爲突厥所滅而有其地矣又北魏時蠕蠕髙車傳俱云蠕蠕主社崘與髙車戰於伊吾北山蒲類海髙車主彌俄突西走三百餘里又云社侖侵髙車深入其地遂並諸部是髙車東境後更入於蠕蠕可知以今形勢考之則伊吾北山當在哈宻鎭西府北又西走三百餘里當在博克逹鄂拉之陰故以博克達鄂拉東爲蠕蠕境西爲髙車境至周則統爲突厥也五代史四裔外錄稱突厥至唐之末爲諸裔所侵五代之際最微又來不數故其君長不能紀今因從略元史地理誌稱回鶻五城唐號北庭置都防府又西北行四五千里至阿爾穆爾【舊音阿力麻裏】今約以天山北路廸化州屬及庫爾喀喇烏蘇路爲回鶻五城以西北境之伊犁一帶爲阿爾穆爾庶得其槪云

庫爾喀喇烏蘇路表

按後漢書載車師後王國又載移支國居蒲類地俱見前表更西則無國可紀故是表從略宋史外國傳所載回鶻多在山南其居山北者惟髙昌國北庭在今廸化州界與本路亦缺明史衛拉特在韃靼西土爾番北衛拉特舊作瓦剌爲對音之訛卽今天山北路凖噶爾部之四衛拉特無疑矣

塔爾巴噶臺路表

﹤史部﹐地理類﹐都會郡縣之屬﹐欽定皇輿西域圖志﹐卷四﹥﹤史部﹐地理類﹐都會郡縣之屬﹐欽定皇輿西域圖志﹐卷四﹥﹤史部﹐地理類﹐都會郡縣之屬﹐欽定皇輿西域圖志﹐卷四﹥

按是表缺晉五代宋說見前塔爾巴噶臺路卽廸化州正北境也廸化州於元爲回鶻五城則屬塔爾巴噶臺路者當與回鶻五城相近

伊犁東路表

﹤史部﹐地理類﹐都會郡縣之屬﹐欽定皇輿西域圖志﹐卷四﹥﹤史部﹐地理類﹐都會郡縣之屬﹐欽定皇輿西域圖志﹐卷四﹥

按晉書焉耆國北與烏孫接焉耆爲今之哈喇沙爾裕勒都斯登努勒臺一帶在其北據此斷爲晉烏孫地五代及宋史書所載略於山北故闕

伊犁西路表

﹤史部﹐地理類﹐都會郡縣之屬﹐欽定皇輿西域圖志﹐卷四﹥﹤史部﹐地理類﹐都會郡縣之屬﹐欽定皇輿西域圖志﹐卷四﹥﹤史部﹐地理類﹐都會郡縣之屬﹐欽定皇輿西域圖志﹐卷四﹥

按晉五代宋皆缺說見前表天山以北明屬衛拉特惟伊犁西北路地更偏西史無明文亦缺

欽定皇輿西域圖志卷四﹤史部﹐地理類﹐都會郡縣之屬﹐欽定皇輿西域圖志﹥

欽定四庫全書

欽定皇輿西域圖志卷五目錄

列表二

天山南路

辟展表

哈喇沙爾表

庫車表

賽喇木表

阿克蘇表

烏什表

喀什噶爾表

葉爾羌表

和闐表

藩屬

左右哈薩克部表

東西布魯特部表

安集延瑪爾噶朗霍罕那木幹諸部表

塔什罕表

拔達克山博洛爾布哈爾諸部表

愛烏罕痕都斯坦巴勒提諸部表

欽定皇輿西域圖志卷五目錄

欽定四庫全書

欽定皇輿西域圖志卷五

列表二

辟展表

﹤史部﹐地理類﹐都會郡縣之屬﹐欽定皇輿西域圖志﹐卷五﹥﹤史部﹐地理類﹐都會郡縣之屬﹐欽定皇輿西域圖志﹐卷五﹥﹤史部﹐地理類﹐都會郡縣之屬﹐欽定皇輿西域圖志﹐卷五﹥﹤史部﹐地理類﹐都會郡縣之屬﹐欽定皇輿西域圖志﹐卷五﹥

按辟展屬漢爲車師六國三國時猶仍舊名晉書不載車師髙昌等國然考北史髙昌傳云其地有漢時髙昌壘晉以其地爲髙昌郡張軌裏光沮渠防遜據河西皆置太守以統之是髙昌之名實始於晉也五代時山南諸部悉防吐蕃其分並之迹無可考故諸表俱缺魯克察克元史舊名魯古塵哈喇和卓元史舊名合喇火者明史舊名火州亦名哈喇火州皆對音之訛今並攺正

哈喇沙爾表

﹤史部﹐地理類﹐都會郡縣之屬﹐欽定皇輿西域圖志﹐卷五﹥﹤史部﹐地理類﹐都會郡縣之屬﹐欽定皇輿西域圖志﹐卷五﹥

按元史載巴什伯裏置新站三十道裏必廣明史稱其南接於闐北連衛拉特西抵賽瑪爾堪東抵哈喇和卓據此則自辟展以西於闐以東皆當爲巴什伯裏地故自哈喇沙爾以下諸表元明兩代略同若葉爾羌在和闐西境自與巴什伯裏無渉

庫車表

﹤史部﹐地理類﹐都會郡縣之屬﹐欽定皇輿西域圖志﹐卷五﹥

賽喇木表

按玆於古爲大國疆域廣逺庫車沙雅爾賽喇木拜皆屬玆國故地而其東境則晉魏周隋尙渉哈喇沙爾西界故庫車賽喇木兩表略同

阿克蘇表

按後漢書疏勒國東北經尉頭溫宿姑墨玆至焉耆而未爲溫宿立傳前漢書云王莾時姑墨國王殺溫宿王並其國疑溫宿於後漢時尙爲姑墨所並至三國而其國復立也又溫宿姑墨尉頭疏勒莎車於闐諸國不著於晉書卽所載焉耆玆二國亦無兼並他國之文周書自焉耆玆於闐三圖以外紀載未偹故自阿克蘇以西晉周二代多缺

烏什表

喀什噶爾表

﹤史部﹐地理類﹐都會郡縣之屬﹐欽定皇輿西域圖志﹐卷五﹥

按元史地理誌西北地附錄中名號錯出莎車於闐故地難以確指令並從略喀什噶爾元史作合失合兒明史作哈實哈兒今並從本音更正

葉爾羌表

﹤史部﹐地理類﹐都會郡縣之屬﹐欽定皇輿西域圖志﹐卷五﹥﹤史部﹐地理類﹐都會郡縣之屬﹐欽定皇輿西域圖志﹐卷五﹥﹤史部﹐地理類﹐都會郡縣之屬﹐欽定皇輿西域圖志﹐卷五﹥

按自皮什南至皮雅勒阿勒瑪漢爲皮山國地北魏後並屬於闐與今之和闐西境接界考古俱屬於闐國地然爲葉爾羌東南境故晰系表內

和闐表

﹤史部﹐地理類﹐都會郡縣之屬﹐欽定皇輿西域圖志﹐卷五﹥

按西域前代諸國分並更置稱名不常惟和闐爲古於闐則自漢迄明無異尢堪徴信元史𨿽缺紀載然明於永樂間入貢則其國存於元代可知矣

左右哈薩克部表

按外藩諸部史傳紀載多有未偹僅就史書中有防者書之而別詳其說於傳其無據者略

東西布魯特部表

﹤史部﹐地理類﹐都會郡縣之屬﹐欽定皇輿西域圖志﹐卷五﹥

安集延瑪爾噶朗霍罕那木幹諸部表

﹤史部﹐地理類﹐都會郡縣之屬﹐欽定皇輿西域圖志﹐卷五﹥

塔什罕部表

拔達克山博洛爾布哈爾諸部表

愛烏罕痕都斯坦巴勒提諸部表

欽定皇輿西域圖志卷五

欽定四庫全書

欽定皇輿西域圖志卷六

晷度

【臣】等謹按古地理之書類載天文分野誠以周天三百六十度應大地七萬二千里憑地測天數緣理顯非如占驗禨祥恍忽侔揣者可比也人居地面有南北則北極出地有髙下而晝夜之長短因以不同是爲南北裏差人居地面有東西則見時刻有早晚偏東一度見時應遲四分偏西一度見時應早四分是爲東西裏差測量之法在先定京師北極之髙四十度以定緯次定京師西距中綫四十二度以定經由是推之自北極髙四十度至四十七度爲西域緯度自京師偏西二十度至四十二度爲西域經度其晝夜刻分午正日景卽無難按次而攷

國家戡定西陲

特命推步之臣先俊乘傳測量凖道裏之逺近憑彜器以審求俯察仰觀弗逾銖黍旣加詳於都防之區亦不遺於邊境所屆此固信而可徵者矣若分野之法始於周禮以星分辧九州之地而不及九州以外其在四裔外藩卽以附近分野之星牽連統屬如鶉首爲秦分春秋時未有武威張掖酒泉惇煌之地也漢置爲郡不過附於鶉首之次今西域拓地二萬餘里欲以秦屬井鬼之說統之則井鬼之次晰之至於無可晰非通論也伏讀

禦制毛晃禹貢指南詩注闡論雍州兩星之難槪伊犂

葉爾羌諸境

睿裁超卓曠若發防因灼然於古來分野之說之不可可信旣數有所窮亦理原難據未敢因仍傅防致滋岐誤爰舉極度晷景髙卑贏縮之數著於篇志晷度第四

欽定四庫全書

欽定皇輿西域圖志卷六目錄

晷度一

安西南路

安西北路

天山北路

欽定皇輿西域圗志卷六目錄

欽定四庫全書

欽定皇輿西域圖志卷六

晷度一

安西南路

嘉峪關北極髙三十九度四十五分距京師偏西十七度三十二分夏至晝長五十九刻五分夜長三十六刻十分冬至晝長三十六刻十分夜長五十九刻五分午正日景夏至長二尺九寸二分冬至長一丈九尺八寸三分春秋分長八尺三寸二分

安西州屬

安西州治北極髙四十度三十四分距京師偏西二十度二十八分夏至晝長五十九刻九分夜長三十六刻六分冬至晝長三十六刻六分夜長五十九刻九分午正日景夏至長三尺零七分冬至長二丈零五寸五分春秋分長八尺五寸六分

柳溝堡北極髙四十度二十五分距京師偏西十九度三十四分夏至冬至晝夜長刻分與安西州治同午正日景夏至長三尺零五分冬至長二丈零四寸一分春秋分長八尺五寸二分

新州北極髙四十度三十二分距京師偏西二十度二十九分夏至冬至晝夜長刻分與安西州治同午正日景夏至長三尺零七分冬至長二丈零五寸二分春秋分長八尺五寸五分

古州北極髙四十度三十分距京師偏西二十度三十六分夏至冬至晝夜長刻分與安西州治同午正日景夏至長三尺零六分冬至長二丈零四寸九分春秋分長八尺五寸四分

馬蓮井北極髙四十一度五十分距京師偏西二十度三十六分夏至晝長六十刻四分夜長三十五刻十一分冬至晝長三十五刻十一分夜長六十刻四分午正日景夏至長三尺三寸二分冬至長二丈一尺七寸六分春秋分長八尺九寸五分

玉門縣治北極髙四十度五分距京師偏西十八度二十一分夏至晝長五十九刻七分夜長三十六刻八分冬至晝長三十六刻八分夜長五十九刻七分午正日景夏至長二尺九寸八分冬至長二丈零一寸二分春秋分長八尺四寸二分

恵回堡北極髙四十度三十四分距京師偏西二十度二十八分夏至晝長五十九刻九分夜長三十六刻六分冬至晝長三十六刻六分夜長五十九刻九分午正日景夏至長三尺零七分冬至長二丈零五寸五分春秋分長八尺五寸六分

靖逆城北極髙四十度十分距京師偏西十八度五十七分夏至冬至晝夜長刻分與玉門縣治同午正日景夏至長三尺冬至二丈零一寸九分春秋分長八尺四寸四分

昌馬河源北極髙三十九度距京師偏西十九度四十分夏至晝長五十八刻十四分夜長三十七刻一分冬至晝長三十七刻一分夜長五十八刻十四分午正日景夏至長二尺七寸八分冬至長一丈九尺二寸春秋分長八尺一寸

惇煌縣治北極髙四十度十二分距京師偏西二十一度三十七分夏至晝長五十九刻七分夜長三十六刻八分冬至晝長三十六刻八分夜長五十九刻七分午正日景夏至長三尺冬至長二丈零二寸二分春秋分長八尺四寸五分

黨城北極髙三十九度三十五分距京師偏西二十度二十四分夏至晝長五十九刻三分夜長三十六刻十二分冬至晝長三十六刻十二分夜長五十九刻三分午正日景夏至長二尺八寸九分冬至長一丈九尺六寸八分春秋分長八尺二寸七分

噶斯北極髙四十度四分距京師偏西二十六度二十分夏至冬至晝夜長刻分與惇煌縣治同午正日景夏至長二尺九寸八分冬至長二丈

零一寸春秋分長八尺四寸一分

安西北路

哈宻屬

哈宻城北極髙四十二度五十三分距京師偏西二十二度三十四分夏至晝長六十刻八分夜長三十五刻七分冬至晝長三十五刻七分夜長六十刻八分午正日景夏至長三尺五寸二分冬至長二丈二尺八寸五分春秋分長九尺二寸九分

哈喇都伯北極髙四十二度五十二分距京師偏西二十三度十六分夏至晝長六十刻十分夜長三十五刻五分冬至晝長三十五刻五分夜長六十刻十分午正日景夏至長三尺五寸二分冬至長二丈二尺八寸四分春秋分長九尺二寸八分

星星峽北極髙四十二度五分距京師偏西二十度四十二分夏至晝長六十刻四分夜長三十五刻十一分冬至晝長三十五刻十一分夜長六十刻四分午正日景夏至長三尺三寸七分冬至長二丈二尺零一分春秋分長九尺零三分

塔勒納沁北極髙四十三度三十一分距京師偏西二十度五十分夏至晝長六十刻十四分夜長三十五刻一分冬至晝長三十五刻一分夜長六十刻十四分午正日景夏至長三尺六寸五分冬至長二丈三尺五寸六分春秋分長九尺五寸

半池泉北極髙四十二度三十七分距京師偏西二十度三十四分夏至晝長六十刻八分夜長三十五刻七分冬至晝長三十五刻七分夜長六十刻八分午正日景夏至長三尺四寸七分冬至長二丈二尺五寸七分春秋分長九尺二寸

額什墨北極髙四十二度十五分距京師偏西二十四度五十六分夏至晝長六十刻六分夜長三十五刻九分冬至晝長三十五刻九分夜長六十刻六分午正日景夏至長三尺四寸冬至長二丈二尺一寸八分春秋分長九尺零八分

南山口北極髙四十二度十五分距京師偏西二十二度三十分夏至晝長六十刻六分夜長三十五刻九分冬至晝長三十五刻九分夜長六十刻六分午正日景夏至長三尺四寸冬至長二丈二尺一寸八分春秋分長九尺零八分

鎭西府屬

鎭西府治北極髙四十三度三十九分距京師偏西二十三度夏至晝長六十一刻一分夜長三十四刻十四分冬至晝長三十四刻十四分夜長六十一刻一分午正日景夏至長三尺六寸七分冬至長二丈三尺七寸一分春秋分長九尺五寸四分

宜禾縣治與鎭西府同治晷度同

木城北極髙四十三度五十三分距京師偏西二十二度四十分夏至晝長六十一刻三分夜長三十四刻十二分冬至晝長三十四刻十二分夜長六十一刻三分午正日景夏至長三尺七寸二分冬至長二丈三尺九寸八分春秋分長九尺六寸二分

松樹塘北極髙四十二度三十二分距京師偏西二十二度二十分夏至晝長六十刻八分夜長三十五刻七分冬至晝長三十五刻七分夜長六十刻八分午正日景夏至長三尺四寸五分冬至長二丈二尺四寸八分春秋分長九尺一寸七分

圖古裏克北極髙四十三度四十二分距京師偏西二十一度四十三分夏至晝長六十二刻夜長三十四刻冬至晝長三十四刻夜長六十二刻午正日景夏至長三尺六寸八分冬至長二丈

三尺七寸七分春秋分長九尺五寸六分

哈喇和屯北極髙四十三度五十分距京師偏西二十一度四十八分夏至晝長六十一刻三分夜長三十四刻十二分冬至晝長三十四刻十二分夜長六十一刻三分午正日景夏至長三尺七寸一分冬至長二丈三尺九寸三分春秋分長九尺六寸

噶順北極髙四十三度距京師偏西二十三度五十三分夏至晝長六十一刻三分夜長三十四刻十二分冬至晝長三十四刻十二分夜長六十一刻三分午正日景夏至長三尺七寸一分冬至長二丈三尺九寸一分春秋分長九尺六寸

奇臺縣治北極髙四十三度四十五分距京師偏西二十五度五十一分夏至晝長六十一刻一分夜長三十四刻十四分冬至晝長三十四刻十四分夜長六十一刻一分午正日景夏至長三尺六寸九分冬至長二丈三尺八寸三分春秋分長九尺五寸七分

木壘北極髙四十三度四十五分距京師偏西二十五度三十六分夏至冬至晝夜長刻分及午正日景均與奇臺縣治同

烏蘭烏蘇北極髙四十三度四十四分距京師偏西二十五度三分夏至冬至晝夜長刻分及午正日景均與奇臺縣治同

古城北極髙四十四度四分距京師偏西二十六度五十三分夏至晝長六十一刻三分夜長三十四刻十二分冬至晝長三十四刻十二分夜長六十一刻三分午正日景夏至長三尺七寸六分冬至長二丈四尺二寸春秋分長九尺六寸八分

哈布塔克北極髙四十五度距京師偏西二十四度二十六分夏至晝長六十二刻夜長三十四刻冬至晝長三十四刻夜長六十二刻午正日景夏至長三尺九寸四分冬至長二丈五尺三寸六分春秋分長一丈

拜塔克北極髙四十四度四十三分距京師偏西二十五度夏至晝長六十一刻七分夜長三十四刻八分冬至晝長三十四刻八分夜長六十一刻七分午正日景夏至長三尺五寸六分冬至長二丈三尺零七分春秋分長九尺三寸五分

迪化州屬

按前安西州哈宻鎭西府諸境舊隸疆籍極度晷景久徵儀象玆迪化州境爲烏魯木齊舊壤屬凖噶爾東境由是西行盡天山以北之庫爾喀喇烏蘇路塔爾巴噶臺路伊犂東西路屬凖噶爾西境入版圖後

命臣工挈儀器往測列入輿圖憲書用垂久逺是編所

載則按地分紀倍爲詳宻云

禦制丙子春帖子【乙亥】

嵗紀重開子星杓又指寅天涯息徵戰歌舞太平春烏孫歸去各封汗協紀明時命五官訛正従前珠露海【防古推步家謂之珠露海凖噶爾舊有之玆以歸我版圖命何國宗等挈儀器往測晷度注之憲書以示同文】條風翹首向東看

迪化州治北極髙四十三度二十七分距京師偏西二十七度五十六分夏至晝長六十刻十四分夜長三十五刻一分冬至晝長三十五刻一分夜長六十刻十四分午正日景夏至長三尺六寸三分冬至長二丈三尺四寸八分春秋分長九尺四寸七分

昌吉縣治北極髙三十三度四十五分距京師偏西二十八度二十六分夏至晝長五十七刻一分夜長三十八刻十四分冬至晝長三十八刻十四分夜長五十七刻一分午正日景夏至長一尺八寸一分冬至長一丈五尺五寸四分春秋分長六尺六寸八分

羅克倫北極髙四十四度三分距京師偏西二十八度二十八分夏至晝長六十一刻三分夜長三十四刻十二分冬至晝長三十四刻十二分夜長六十一刻三分午正日景夏至長三尺七寸五分冬至長二丈四尺一寸八分春秋分長九尺六寸六分

綏來縣治北極髙四十四度二十分距京師偏西二十九度四十八分夏至晝長六十一刻五分夜長三十四刻十分冬至晝長三十四刻十分夜長六十一刻五分午正日景夏至長三尺八寸一分冬至長二丈四尺五寸二分春秋分長九尺七寸七分

陽巴勒噶遜北極髙四十四度十七分距京師偏西二十九度三十四分夏至晝長六十一刻六分夜長三十四刻九分冬至晝長三十四刻九分夜長六十一刻六分午正日景夏至長三尺八寸冬至長二丈四尺四寸六分春秋分長九尺七寸五分

安濟哈雅北極髙四十四度十三分距京師偏西三十度五十四分夏至晝長六十一刻七分夜長三十四刻八分冬至晝長三十四刻八分夜長六十一刻七分午正日景夏至長三尺七寸九分冬至長二丈四尺三寸八分春秋分長九尺七寸三分

阜康縣治北極髙四十四度九分距京師偏西二十七度五十分夏至晝長六十一刻五分夜長三十四刻十分冬至晝長三十四刻十分夜長六十一刻五分午正月景夏至長三尺七寸七分冬至長二丈四尺三寸春秋分長九尺七寸一分

濟木薩北極髙四十三度四十分距京師偏西二十六度五十二分夏至晝長六十一刻一分夜長三十四刻十四分冬至晝長三十四刻十四分夜長六十一刻一分午正日景夏至長三尺六寸八分冬至長二丈三尺七寸三分春秋分長九尺五寸五分

天山北路

庫爾喀喇烏蘇路

庫爾喀喇烏蘇北極髙四十四度二十四分距京師偏西三十度四十四分夏至晝長六十一刻七分夜長三十四刻八分冬至晝長三十四刻八分夜長六十一刻七分午正日景夏至長三尺八寸三分冬至長二丈四尺六寸一分春秋分長九尺七寸九分

晶河北極髙四十四度三十三分距京師偏西三十二度三十分夏至冬至晝夜長刻分與庫爾喀喇烏蘇同午正日景夏至長三尺八寸五分冬至長二丈四尺七寸九分春秋分長九尺八寸四分

察防拜甡北極髙四十四度三十二分距京師偏西三十二度五十七分夏至冬至晝夜長刻分與庫爾喀喇烏蘇同午正日景與晶河同

塔爾巴噶臺路

塔爾巴噶臺城北極髙四十七度五分距京師偏西三十度三分夏至晝長六十二刻十分夜長三十三刻五分冬至晝長三十三刻五分夜長六十二刻十分午正日景夏至長四尺三寸七分冬至長二丈八尺三寸四分春秋分長一丈零七寸六分

雅爾北極髙四十七度五分距京師偏西三十度二十分夏至晝長六十二刻十二分夜長三十三刻三分冬至晝長三十三刻三分夜長六十二刻十二分午正日景夏至長四尺三寸七分冬至長二丈八尺三寸四分春秋分長一丈零七寸六分

烏蘭呼濟爾北極髙四十六度十五分距京師偏西二十九度十五分夏至晝長六十二刻六分夜長三十三刻九分冬至晝長三十三刻九分夜長六十二刻六分午正日景夏至長四尺二寸冬至長二丈七尺零八分春秋分長一丈零四寸五分

額敏北極髙四十六度八分距京師偏西三十度五十九分夏至晝長六十二刻四分夜長三十三刻十一分冬至晝長三十三刻十一分夜長六十二刻四分午正日景夏至長四尺一寸七分冬至長二丈六尺九寸一分春秋分長一丈零四寸

納林和博克北極髙四十五度二十五分距京師偏西二十九度五十四分夏至晝長六十二刻夜長三十四刻冬至晝長三十四刻夜長六十二刻午正日景夏至長四尺零三分冬至長二丈五尺九寸二分春秋分長一丈零一寸五分

克特和博克北極髙四十五度二十五分距京師偏西二十九度二十二分夏至晝長六十二刻夜長三十四刻冬至晝長三十四刻夜長六十二刻午正日景夏至長四尺零三分冬至長二丈五尺九寸五分春秋分長一丈零一寸五分

納木北極髙四十五度十分距京師偏西二十九度五十四分夏至晝長六十一刻十三分夜長三十四刻二分冬至晝長三十四刻二分夜長六十一刻十三分午正日景夏至長三尺九寸八分冬至長二丈五尺五寸八分春秋分長一丈零六分

綽爾北極髙四十五度四分距京師偏西三十一度四十一分夏至晝長六十一刻十一分夜長三十四刻四分冬至晝長三十四刻四分夜長六十一刻十一分午正日景夏至長三尺九寸六分冬至長二丈五尺四寸五分春秋分長一丈零三分

齋爾北極髙四十五度三十分距京師偏西三十一度夏至晝長六十二刻夜長三十四刻冬至晝長三十四刻夜長六十二刻午正日景夏至長四尺零四分冬至長二丈六尺零三分春秋分長一丈零一寸八分

額爾齊斯北極髙四十五度五十分距京師偏西二十四度十分夏至晝長六十二刻二分夜長三十三刻十三分冬至晝長三十三刻十三分夜長六十二刻二分午正日景夏至長四尺一寸一分冬至長二丈六尺四寸九分春秋分長一丈零三寸

伊犂東西路

伊犂北極髙四十三度五十六分距京師偏西三十四度二十分夏至晝長六十一刻一分夜長三十四刻十四分冬至晝長三十四刻十四分夜長六十一刻一分午正日景夏至長三尺七寸三分冬至長二丈四尺零四分春秋分長九尺六寸四分

空格斯北極髙四十三度三十三分距京師偏西三十二度夏至晝長六十二刻十分夜長三十三刻五分冬至晝長三十三刻五分夜長六十二刻十分午正日景夏至長三尺六寸六分冬至長二丈三尺六寸春秋分長九尺五寸一分

哈什北極髙四十四度八分距京師偏西三十三度夏至晝長六十一刻七分夜長三十四刻八分冬至晝長三十四刻八分夜長六十一刻七分午正日景夏至長三尺七寸七分冬至長二丈

四尺二寸八分春秋分長九尺七寸

裕勒都斯北極髙四十三度十七分距京師偏西三十三度五十分夏至晝長六十刻十四分夜長三十五刻一分冬至晝長三十五刻一分夜長六十刻十四分午正日景夏至長三尺六寸冬至長二丈三尺二寸九分春秋分長九尺四寸二分

登努勒臺北極髙四十三度十三分距京師偏西二十九度十分夏至晝長六十刻十二分夜長三十五刻三分冬至晝長三十五刻三分夜長六十刻十二分午正日景夏至長三尺五寸九分冬至長二丈三尺二寸二分春秋分長九尺四寸

烘郭爾鄂籠【圖斯庫勒南岸】北極髙四十二度十七分距京師偏西三十七度四十五分夏至晝長六十刻六分夜長三十五刻九分冬至晝長三十五刻九分夜長六十刻六分午正日景夏至長三尺四寸冬至長二丈二尺二寸二分春秋分長九尺零九分

哈喇塔勒北極髙四十五度四十分距京師偏西三十七度十分夏至晝長六十二刻二分夜長三十三刻十三分冬至晝長三十三刻十三分夜長六十二刻二分午正日景夏至長四尺零八分冬至長二丈六尺二寸六分春秋分長一丈零二寸四分

吹北極髙四十三度三分距京師偏西四十一度二十分夏至晝長六十刻十一分夜長三十五刻四分冬至晝長三十五刻四分夜長六十刻十一分午正日景夏至長三尺五寸五分冬至長二丈三尺零四分春秋分長九尺三寸四分

額得墨克北極髙四十二度十分距京師偏西四十度夏至晝長六十刻六分夜長三十五刻九分冬至晝長三十五刻九分夜長六十刻六分午正日景夏至長三尺三寸八分冬至長二丈二尺一寸春秋分長九尺零六分

塔拉斯北極髙四十二度三十分距京師偏西四十二度三十分夏至晝長六十刻八分夜長三十五刻七分冬至晝長三十五刻七分夜長六十刻八分午正日景夏至長三尺四十五分冬至長二丈二尺四寸四分春秋分長九尺一寸六分

欽定皇輿西域圗志卷六﹤史部﹐地理類﹐都會郡縣之屬﹐欽定皇輿西域圖志﹥

欽定四庫全書

欽定皇輿西域圖志卷七目錄

晷度二

天山南路

欽定皇輿西域圗志卷七

欽定四庫全書

欽定皇輿西域圖志卷七

晷度二

天山南路

辟展屬

辟展城北極髙二十四度五十二分距京師偏西二十五度四十五分夏至晝長六十刻十分夜長三十五刻五分冬至晝長三十五刻五分夜長六十刻十分午正日景夏至長三尺五寸二分冬至長二丈二尺八寸三分春秋分長九尺二寸八分

塔呼北極髙四十三度十九分距京師偏西二十四度二十三分夏至晝長六十刻十二分夜長三十五刻三分冬至晝長三十五刻三分夜長六十刻十二分午正日景夏至長三尺六寸一分冬至長二丈三尺三寸三分春秋分長九尺四寸三分

洪北極髙四十二度五十分距京師偏西二十五度一分夏至晝長六十刻十分夜長三十五刻五分冬至晝長三十五刻五分夜長六十刻十分午正日景夏至長三尺五寸一分冬至長二丈

二尺八寸春秋分長九尺二寸七分

魯克察克北極髙四十二度四十分距京師偏西二十六度十一分夏至晝長六十刻八分夜長三十五刻七分冬至晝長三十五刻七分夜長六十刻八分午正日景夏至長三尺四寸八分冬至長二丈二尺六寸二分春秋分長九尺二寸三分

土爾畨北極髙四十五度四分距京師偏西二十六度四十五分夏至晝長六十刻十二分夜長三十五刻三分冬至晝長三十五刻三分夜長六十刻十二分午正日景夏至長三尺九寸六分冬至長二丈五尺四寸五分春秋分長一丈零二分

招哈和屯北極髙四十三度六分距京師偏西二十六度五十二分夏至冬至晝夜長刻分與土爾畨同午正日景夏至長三尺五寸六分冬至長二丈三尺零九分春秋分長九尺三寸六分

伊拉裏克北極髙四十二度五十六分距京師偏西二十度二十五分夏至晝長六十刻十分夜長三十五刻五分冬至晝長三十五刻五分夜長六十刻十分午正日景夏至長三尺五寸三分冬至長二丈二尺九寸一分春秋分長九尺三寸

哈喇沙爾屬

按天山南路惟辟展屬舊隸版籍自哈拉沙爾以西迄於葉爾羌和闐新疆內附諸境

命使測量一如準部諸回咸有城郭可憑各就治所起

數方隅道裏尢稱準的云

禦制庚辰春帖子【己夘】

臘半發靑陽曉春萃百祥十干周復始又慶值金穰東陸延禧肈西師告武成南端雙鳳闕北拱萬年淸嚕斯訥黙防文同【回中諸部有相沿占書名嚕斯訥黙今命欽天監官往測量日景定時憲書節气之差】測景詳求昏旦中從此凹睛凸鼻輩一齊受吏驗東風

哈喇沙爾城北極髙四十二度七分距京師偏西二十九度十七分夏至晝長六十刻八分夜長三十五刻七分冬至晝長三十五刻七分夜長六十刻八分午正日景夏至長三尺三寸七分冬至長二丈二尺零五分春秋分長九尺零四分

楚輝北極髙四十二度十七分距京師偏西二十八度三十七分夏至晝長六十刻六分夜長三十五刻九分冬至晝長三十五刻九分夜長六十刻六分午正日景夏至長三尺四寸冬至長二丈二尺二寸二分春秋分長九尺零九分

庫隴勒北極髙四十一度四十六分距京師偏西二十九度五十六分夏至晝長六十刻二分夜長三十五刻十三分冬至晝長三十五刻十三分夜長六十刻二分午正日景夏至長三尺三寸冬至長二丈一尺六寸九分春秋分長八尺九寸三分

玉古爾北極髙四十一度四十四分距京師偏西三十二度六分夏至晝長六十刻二分夜長三十五刻十三分冬至晝長三十五刻十三分夜長六十刻二分午正日景夏至長三尺三寸三分冬至長二丈一尺六寸六分春秋分長八尺九寸二分

沙山北麓北極髙四十一度三十二分距京師偏西二十九度六分夏至晝長六十刻一分夜長三十五刻十四分冬至晝長三十五刻十四分夜長六十刻一分午正日景夏至長三尺二寸六分冬至長二丈一尺四寸六分春秋分長八尺八寸六分

庫車屬

庫車城北極髙四十一度三十七分距京師偏西三十三度三十二分夏至晝長六十刻二分夜長三十五刻十三分冬至晝長三十五刻十三分夜長六十刻二分午正日景夏至長三尺二寸七分冬至長二丈一尺五寸四分春秋分長八尺八寸八分

托和鼐北極髙四十一度二十分距京師偏西三十二度四十五分夏至晝長六十刻夜長三十六刻冬至晝長三十六刻夜長六十刻午正日景夏至長三尺二寸二分冬至長二丈一尺二寸七分春秋分長八尺八寸

赫色勒郭勒入烏恰特達裏雅處北極髙四十一度三十五分距京師偏西三十四度八分夏至晝長六十刻二分夜長三十五刻十三分冬至晝長三十五刻十三分夜長六十刻二分午正日景夏至長三尺二寸七分冬至長二丈二尺五寸一分春秋分長八尺八寸七分

額什克巴什北極髙四十二度九分距京師偏西三十三度五十九分夏至晝長六十刻六分夜長三十五刻九分冬至晝長三十五刻九分夜長六十刻六分午正日景夏至長三尺三寸八分冬至長二丈零二寸八分春秋分長九尺零五分

沙雅爾城北極髙四十一度五分距京師偏西三十三度二十一分夏至晝長五十九刻十三分夜長三十六刻二分冬至晝長三十六刻二分夜長五十九刻十三分午正日景夏至長三尺一寸七分冬至長二丈一尺零二分春秋分長八尺七寸二分

托伊博羅多北極髙四十一度十分距京師偏西三十二度五十一分夏至晝長五十九刻十三分夜長三十六刻二分冬至晝長三十六刻二分夜長五十九刻十三分午正日景夏至長三尺一寸九分冬至長二丈一尺一寸一分春秋分長八尺七寸四分

布古斯孔郭爾郭北極髙四十度十五分距京師偏西三十六度五十八分夏至晝長五十九刻七分夜長三十六刻八分冬至晝長三十六刻八分夜長五十九刻七分午正日景夏至長三尺零一分冬至長二丈零二寸六分春秋分長八尺四寸七分

賽喇木屬

賽喇木城北極髙四十一度四十一分距京師偏西三十四度四十分夏至晝長六十刻二分夜長三十五刻十三分冬至晝長三十五刻十三分夜長六十刻二分午正日景夏至長三尺二寸九分冬至長二丈一尺六寸一分春秋分長八尺九寸

赫色勒北極髙四十一度四十五分距京師偏西三十四度二十五分夏至晝長六十刻二分夜長三十五刻十三分冬至晝長三十五刻十三分夜長六十刻二分午正日景夏至長三尺三寸冬至長二丈一尺六寸八分春秋分長八尺九寸三分

哈喇烏蘇北極髙四十一度四十五分距京師偏西三十五度夏至晝長六十刻二分夜長三十五刻十三分冬至晝長三十五刻十三分夜長六十刻二分午正日景夏至長三尺三寸冬至長二丈一尺六寸八分春秋分長八尺九寸三分

拜城北極髙四十一度四十一分距京師偏西三十五度十二分夏至晝長六十刻二分夜長三十五刻十三分冬至晝長三十五刻十三分夜長六十刻二分午正日景夏至長三尺二寸九分冬至長二丈一尺六寸一分春秋分長八尺九寸

葉伊勒幹北極髙四十一度四十五分距京師偏西三十五度三十一分夏至冬至晝夜長刻分與拜城同午正日景夏至長三尺三寸冬至長二丈一尺六寸八分春秋分長八尺九寸三分

阿克蘇屬

阿克蘇城北極髙四十一度九分距京師偏西三十七度十五分夏至晝長六十刻夜長三十六刻冬至晝長三十六刻夜長六十刻午正日景夏至長三尺一寸九分冬至長二丈一尺零九分春秋分長八尺七寸四分

伊勒噶齊北極髙四十一度四十四分距京師偏西三十五度三十二分夏至晝長六十刻二分夜長三十五刻十三分冬至晝長三十五刻十三分夜長六十刻二分午正日景夏至長三尺三寸冬至長二丈一尺六寸六分春秋分長八尺九寸二分

烏朱瑪北極髙四十度距京師偏西三十六度四十五分夏至晝長五十九刻七分夜長三十六刻八分冬至晝長三十六刻八分夜長五十九刻七分午正日景夏至長二尺九寸七分冬至長二丈零四分春秋分長八尺三寸九分

哲爾格哲克得北極髙四十度五十二分距京師偏西三十七度三十八分夏至晝長五十九刻十一分夜長三十六刻四分冬至晝長三十六刻四分夜長五十九刻十一分午正日景夏至長三尺一寸三分冬至長二丈一尺八寸三分春秋分長八尺六寸五分

烏什屬

烏什城北極髙四十一度六分距京師偏西三十八度二十七分夏至晝長六十刻夜長三十六刻冬至晝長三十六刻夜長六十刻午正日景夏至長三尺一寸八分冬至長二丈一尺零四分春秋分長八尺七寸二分

色帕爾拜北極髙四十一度一分距京師偏西三十八度五十二分夏至晝長五十九刻十三分夜長三十六刻二分冬至晝長三十六刻二分夜長五十九刻十三分午正日景夏至長三尺一寸六分冬至長二丈零九寸七分春秋分長八尺七寸

素衮北極髙三十九度五十分距京師偏西四十一度九分夏至晝長五十九刻五分夜長三十六刻十分冬至晝長三十六刻十分夜長五十九九刻五分午正日景夏至長二尺九寸三分冬至長一丈九尺九寸春秋分長八尺三寸四分

喀什噶爾屬

喀什噶爾城北極髙三十九度二十五分距京師偏西四十二度二十五分夏至晝長五十九刻九分夜長三十六刻六分冬至晝長三十六刻六分夜長五十九刻九分午正日景夏至長二尺八寸六分冬至長一丈九尺五寸四分春秋分長八尺二寸二分

鄂什北極髙四十度十七分距京師偏西四十二度五十一分夏至晝長五十九刻九分夜長三十六刻六分冬至晝長三十六刻六分夜長五十九刻九分午正日景夏至長三尺零二分冬至長二丈零二寸九分春秋分長八尺四寸八分

阿喇古北極髙三十九度五十二分距京師偏西四十二度四十一分夏至晝長五十九刻十三分夜長三十六刻二分冬至晝長三十六刻二分夜長五十九刻十三分午正日景夏至長二尺九寸四分冬至長一丈九尺九寸三分春秋分長八尺三寸五分

赫色勒布伊北極髙三十八度三十分距京師偏西四十度五十分夏至晝長五十八刻十二分夜長三十七刻三分冬至晝長三十七刻三分夜長五十八刻十二分午正日景夏至長二尺六寸八分冬至長一丈八尺七寸九分春秋分長七尺九寸五分

英噶薩爾北極髙三十八度四十七分距京師偏西四十一度五十分夏至晝長五十八刻十分夜長三十七刻五分冬至晝長三十七刻五分夜長五十八刻十分午正日景夏至長二尺七寸四分冬至長一丈九尺零二分春秋分長八尺零四分

托璞魯克北極髙三十八度二十九分距京師偏西四十一度十二分夏至晝長五十八刻十二分夜長三十七刻三分冬至晝長三十七刻三分夜長五十八刻十二分午正日景夏至長二尺六寸八分冬至長一丈八尺七寸八分春秋分長七尺九寸五分

葉什勒庫勒北極髙三十八度二十八分距京師偏西四十六度三十分夏至晝長五十八刻十二分夜長三十七刻三分冬至晝長三十七刻三分夜長五十八刻十二分午正日景夏至長二尺六寸五分冬至長一丈八尺六寸六分春秋分長七尺九寸一分

葉爾羌屬

葉爾羌城北極髙三十八度十九分距京師偏西四十度十分夏至晝長五十八刻十分夜長三十七刻五分冬至晝長三十七刻五分夜長五十八刻十分午正日景夏至長二尺六寸五分冬至長一丈八尺六寸五分春秋分長七尺九寸

巴爾楚克北極髙三十九度十五分距京師偏西三十九度三十五分夏至晝長五十八刻十分夜長三十七刻五分冬至晝長三十七刻五分夜長五十八刻十分午正日景夏至長二尺八寸二分冬至長一丈九尺四寸春秋分長八尺一寸七分

庫克雅爾北極髙三十七度七分距京師偏西三十九度二分夏至晝長五十八刻四分夜長三十七刻十一分冬至晝長三十七刻十一分夜長五十八刻四分午正日景夏至長二尺四寸三分冬至長一丈七尺七寸五分春秋分長七尺五寸七分

薩納珠北極髙三十六度五十八分距京師偏西三十七度四十七分夏至晝長五十八刻二分夜長三十七刻十三分冬至晝長三十七刻十三分夜長五十八刻二分午正日景夏至長二尺四寸冬至長一丈七尺六寸四分春秋分長七尺五寸三分

都窪北極髙三十六度五十二分距京師偏西三十七度七分夏至晝長五十八刻二分夜長三十七刻十三分冬至晝長三十七刻十三分夜長五十八刻二分午正日景夏至長二尺三寸八分冬至長一丈七尺五寸七分春秋分長七尺五寸

阿克阿里克北極髙三十七度四十一分距京師偏西三十九度四十八分夏至晝長五十八刻六分夜長三十七刻九分冬至晝長三十七刻九分夜長五十八刻六分午正日景夏至長二尺五寸三分冬至長一丈八尺一寸六分春秋分長七尺七寸二分

塞爾勒克北極髙三十七度四十八分距京師偏西四十二度二十四分夏至晝長五十八刻十分夜長三十七刻五分冬至晝長三十七刻五分夜長五十八刻十分午正日景夏至長二尺五寸五分冬至長一丈八尺二寸五分春秋分長七尺七寸六分

喀爾楚北極髙三十一度十一分距京師偏西四十二度三十二分夏至晝長五十六刻二分夜長三十九刻十三分冬至晝長三十九刻十三分夜長五十六刻二分午正日景夏至長一尺三寸五分冬至長一丈四尺一寸一分春秋分長六尺零五分

和闐屬

額裏齊北極髙三十七度距京師偏西三十五度五十二分夏至晝長五十八刻二分夜長三十七刻十三分冬至晝長三十七刻十三分夜長五十八刻二分午正日景夏至長二尺四寸冬至長一丈七尺六寸六分春秋分長七尺五寸

玉隴哈什北極髙三十六度五十二分距京師偏西三十五度三十七分夏至晝長五十八刻二分夜長三十七刻十三分冬至晝長三十七刻十三分夜長五十八刻二分午正日景夏至長二尺三寸八分冬至長一丈七尺五寸七分春秋分長七尺五寸

哈喇哈什北極髙三十七度十分距京師偏西三十六度十四分夏至晝長五十八刻十分夜長三十七刻五分冬至晝長三十七刻五分夜長五十八刻十分午正日景夏至長二尺四寸三分冬至長一丈七尺七寸八分春秋分長七尺五寸八分

齊爾喇北極髙三十六度四十七分距京師偏西三十二度四十二分夏至晝長五十八刻二分夜長三十七刻十三分冬至晝長三十七刻十三分夜長五十八刻二分午正日景夏至長二尺三寸六分冬至長一丈七尺五寸一分春秋分長七尺四寸八分

塔克北極髙三十六度十三分距京師偏西三十三度四十五分夏至晝長五十七刻十三分夜長三十八刻二分冬至晝長三十八刻二分夜長五十七刻十三分午正日景夏至長二尺二寸六分冬至長一丈七尺一寸一分春秋分長七尺三寸二分

克勒底雅北極髙三十七度距京師偏西三十三度二十五分夏至晝長五十八刻二分夜長三十七刻十三分冬至晝長三十七刻十三分夜長五十八刻二分午正日景夏至長二尺四寸冬至長一丈七尺六寸六分春秋分長七尺五寸四分

按北極髙偏度分及晝夜時刻午正日景皆就新疆各屬地形髙下測量而得非如古分野之說托諸空虛也西域分野舊惟附於雍州井鬼之次參用漢志其界自宏農故闗以西之說以京師偏西十八度三十二分至四十度三十三分當屬井宿自偏西四十度三十三分至四十七度當屬參宿而始盡夫天山南北路凖回諸境然考唐書西域傳貞觀二十一年議討焉耆是夜月食昴詔曰月陰精用刑兆也星胡分數且終是又以昴爲西域分星與井參之說不合況如春秋內外傳所載只渾舉某宿屬某國其晰指度分始於漢初堪輿家顧謂郡國所入度非古數鄭康成早已疑之又古人分星或以配食或以主祀若以恆星次第分配十二州東西南北方位則據其一必違其八而二十八宿之躔已盡於中土外此大地尙賖更於何所附麗洪惟

聖論昭垂見於毛晃禹貢指南詩注炳照日月【臣】等數四防繹知九州十二次之說流傳近誣而占驗禨祥更非正道故於西域分野舊說均置弗錄而復綴論其大槪如此

欽定皇輿西域圖志卷七

欽定四庫全書

欽定皇輿西域圖志卷八

疆域

【臣】等謹按古者度地分野辧服區州禹迹成經職方命氏申郊圻而固封守列藩鎭以周天下莫不賅通八埏條貫九域此地理郡國之志所由作也若夫大荒以外提封不及號稱四塞而西境尢廣夏書卽敍之義僅紀流沙王制狄鞮之通未區方域三代以降紀載日詳班範二史舊稱該洽亦不過臚列國之名稱凖道裏之逺近其於都城亭堡之殊形原隰墟沙之異致罕得而詳焉唐志西域兼采釋氏所述稱名頗異於古列爲州府僅曰羈縻錯壤之疆域不分領州之名號或缺揆厥所由豈非存駕馭之名鮮開辟之實有都防校尉之置而不能革單於之頭銜有安西北庭之而不能登農部之版籍是以方隅觕具圭臬難徴也歟我朝統壹函夏式廓丕基玆復防逄

盛際收凖夷之疆索輯回部之昄章其人民足以守耕牧之業其土宜足以昭貢賦之經爰設郡縣建學校與內地赤縣神州相表裏固已逺軼漢唐而上矣今試覧其崖略玉闗東峙洱海西環廬帳區分城垣保界莫不仰流鱗集繩貫絲聯以成大一統之盛於是區列部以居方辧廣輪而知數首紀安西南北路次紀天山南北路表百餘年

謨烈之長著二萬里

聲靈之逺其歷代以來沿革故寔史傳足徵者亦隨地引證使首尾貫穿用資考鏡夫不履虞淵之濵不知日月之所屆不登昆侖之頂不悟天地之無窮【臣】等躬逢

郅治記載

鴻圖括兩戒於階庭鞏九州如戶闥是誠伊古以來郡國地理諸書所未臻之極軌也志疆域第五

欽定四庫全書

欽定皇輿西域圖志卷八目錄

疆域一【安西南路】

嘉峪闗

安西州屬

安西州治

得勝墩

小灣堡

雙塔堡

布朗吉

柳溝堡

馬蓮井

橋灣堡

新州

古州

百齊堡

踏實堡

苦峪

石包城

蘆艸溝

玉門縣治

髙見灘

騸馬城

恵回堡

靖逆城

塔兒灣堡

惇煌縣治

甜水井

黃墪堡

靑墩峽

沙棗墩

黨城

呼羅蘇臺

古玉門闗

古陽闗

白龍堆

流沙

色爾騰海

噶斯

欽定皇輿西域圖志卷八目錄

欽定四庫全書

欽定皇輿西域圖志卷八

疆域一

安西南路

嘉峪闗

嘉峪闗爲西域東陲在肅州西七十里嘉峪山西麓西距玉門縣一百八十里距安西州六百五里其地屬漢酒泉郡之祿福縣後漢攺福祿縣晉魏周因之隋大業初攺屬張掖郡義寧初攺酒泉縣唐武徳二年屬肅州大歷初防吐蕃宋入西夏元屬肅州路明屬肅州衛洪武五年馮勝下河西置嘉峪闗以限中外爲西域貢道所從入嘉靖二年閉闗自守

本朝初屬肅州衛雍正二年裁衛屬甘州府七年攺屬肅州闗城周二百二十二丈西四十里曰雙井又西接安西州玊門縣界

明史地理誌肅州衛西有嘉峪山其西麓卽嘉峪闗也宏治七年扁闗曰鎭西西域傳太宗置哈宻沙州赤斤罕東四衛於嘉峪闗外以屏蔽西陲按漢列四郡唐據沙古稱西域門戶以玉門陽闗爲扼要明初嘉峪闗之設是曰重門季世因循諸番內徙但以嘉峪爲中外巨防聲教所及不逾閨闥我

朝初五衛之立聲援聯絡長防逺馭西屆流沙

皇上徳威遐暢底定西陲蔥嶺以西儼同內地惟是

列聖經營之區撫綏駕禦升防衛爲州縣適當大武告成之後未可以略而弗書爰追舊邊之屏翰拓全盛之山川仍以嘉峪闗爲首

安西州屬舊爲靖逆赤金柳溝安西沙州五衛地設安西鎭乾隆二十四年西域平以其地置安西府統縣三淵泉墩煌玊門三十八年裁府以淵泉縣地攺安西州統縣二惇煌玊門州境東接肅州

界北接哈宻界西至流沙南至南山

︹漢書地理誌︺酒泉郡武帝太初元年開縣九祿福表是樂涫天防玉門防水池頭綏彌幹齊惇煌郡武帝後元年分酒泉置縣六惇煌防安效谷淵泉廣至龍勒

︹後漢書郡國志︺酒泉郡武帝置雒陽西四千七百里九城福祿表氏樂涫玉門防水沙頭安彌幹齊延壽惇煌郡武帝置雒陽西五千里六城惇煌防安效谷拼泉廣至龍勒

︹晉書地理誌︺元康五年恵帝分惇煌郡之宜禾伊吾防安深泉廣至等五縣分酒泉郡之沙頭縣又別立防稽新鄕凡八縣爲晉昌郡張駿分酒泉爲涼州惇煌晉昌爲沙州張祚又以惇煌郡爲商州︹隋書地理誌︺惇煌郡舊置州統縣三惇煌常樂玊門

︹唐書地理誌︺沙州惇煌郡下都督府本州武徳五年曰西沙州貞觀七年曰沙州縣二惇煌壽昌州晉昌郡下都督府武徳五年析沙州之常樂置縣二晉昌常樂肅州酒泉郡下武徳二年析甘州之福祿州之玊門置縣三酒泉福祿玉門︹五代史四裔附錄︺唐文宗時嘗遣使者至西域見甘涼沙等州城邑如故而防虜之人語言稍變衣服猶不攺至五代時吐蕃已微弱回鶻黨項分侵其地惟甘涼沙四州常自通中國涼沙三州將吏猶稱唐官數來請命周世宗時涼州遂絕於中國獨沙二州終五代常來

︹元史地理誌︺宋景祐初西夏防沙肅三州盡得河西故地金因之元太祖二十二年破其城以八都大王至元十四年復立州十七年升爲沙州路總管府州焉

按漢晉酒泉郡所屬之福祿表是樂涫三縣唐肅州酒泉郡所屬之福祿舊地在今俱屬肅州是今安西州本境及所屬惇煌玉門二縣境以漢晉惇煌一郡之全而兼酒泉郡之半以唐沙兩州之全而兼肅州之半北魏分置會稽玊門常樂三郡隋並爲惇煌一郡實與今之州屬全境相凖也唐至徳後防吐蕃大中五年沙州刺史張義潮以其地來歸唐末復防五代因之宋入西夏元屬肅州沙州路明爲赤斤防古沙州二衛地我

朝初屬邊外雍正三年始設安西鎭領靖逆赤金柳

溝安西沙州五衛近以武功耆定

詔升府縣嗣因移設鎭西府於巴爾庫勒安西復攺府

爲州闗外雄封玆其首著矣

安西州治

安西州治在嘉峪闗西六百五里玊門縣治西四百二十五里惇煌縣治東二百七十里乾隆二十四年以安西柳溝二衛地攺置淵泉縣與安西府同城二十七年移安西府於惇煌縣遂爲淵泉縣治三十七年復移安西府來治三十八年攺府爲直安西州淵泉縣裁以縣境爲州境東至三道溝七十里西至蘆艸溝九十里南至南山三百里北至半池泉八十里距京師六千三百十里城周四里二分東西南北凡四門城內有

萬壽宮

闗帝廟城隍廟城外有風雲雷雨壇社稷壇先農壇乾隆三十三年移建新城於舊治南二里城周三里三分東南北三門全境所轄爲漢防安淵泉廣至三縣地

︹漢書地理誌︺惇煌郡淵泉縣師古曰闞駰云地多泉水故以爲名

︹隋書地理誌︺惇煌郡統縣常樂後魏置常樂郡後周並涼興大至防安閏泉合爲涼興縣開皇初郡廢縣攺爲常樂

︹唐書地理誌︺州晉昌郡縣二晉昌武徳四年更名常樂武徳五年別置

按淵泉縣漢時舊名後漢攺拼泉晉曰深泉並屬惇煌郡苐考漢書惇煌郡在酒泉郡西所領六縣淵泉最東西曰防安又西北曰廣至又西曰惇煌又西南曰效谷又西曰龍勒今安西州屬之柳溝衛城左右爲十道溝水西南有黑水橋亂泉子等處當爲漢淵泉縣地又今安西州城北有蘇賴昌馬兩河合流西注爲南籍端水又西入於哈喇淖爾南籍端水卽防水當爲漢防安縣地漢廣至縣爲唐常樂縣東至州一百五十里今安西州治西北一百五十里爲百齊堡當爲漢廣至縣地是今安西州本境兼有漢時防安淵泉廣至三縣地也晉之宜禾新鄕伊吾爲廣至分邑境地毗連是又兼有晉時廣至宜禾防安深泉伊吾新鄕六縣地而隋之常樂縣唐之常樂晉昌二縣皆與今安西州本境疆域相凖也至於漢惇煌效谷龍勒乃今之惇煌縣境說見後

得勝墩

得勝墩在州治北五里舊無水泉乾隆二十二年大兵討凖噶爾師出其地湧甘泉數十處士馬得濟

勅建龍神廟於此

封助順昭靈龍神遣官告祭每歳春秋致祀

勅建助順昭靈龍神廟碑文

國家徳被遐方威宣絕漠不惟師武臣力亦實有神靈之助用能厚集士眾克成大勛惟嘉峪闗本酒泉故郡素稱天險闗門外爲戈壁地沙磧彌望澶漫逶迆向因艱於水泉行旅重困朕蕩平西域誅其一二苞蘗之不順命者爰整六師冞入其阻初慮士馬萬眾綆汲或缺於供及行其地而甘泉隨地湧出滃滃然汩汩然渟滲漉不特荷殳之士潄濯淸流而馬駝絡繹赴飲不匱按酒泉城下舊有金泉泉味如酒漢氏遂以名郡玆泉出自沙漢瑞應尢異守土之吏以告朕惟祭法徳施於民則祀之當疆事方殷而泉流肆溢天人協應靈貺聿臻其事非偶爰封神爲助順昭靈龍神命守臣經營髙敞建立神廟春秋祀事惟謹繡棟云楣崇巖巨鎭屹峙闗外廟旣成當建碑紀述神之功烈守臣鍥石以請稽諸古人君爲政太平則醴泉湧朕嗣守鴻業圖大思艱命將出師龔行

天討掃百年逋誅之冦用以纘承

先緒式廓丕基計自今邊圉靜謐屯牧安恬其所以荷天庥而迓神祐者萬萬禩靡有紀極爰系以銘銘曰嘉峪之山巖闗峩峩六師於徵後舞前歌宛宛流沙迢迢逺道天戈所臨地不愛寶連巖滋液並醴防甘光澄冰鏡潔比秋潭汲之日新挹之無竭士飽馬騰霜淸月澈廼營髙敞廼建甍標春秋載薦丹荔黃蕉斟酌靈泉惟神之庇洗兵萬載錫我繁祉

勅建助順昭靈龍神廟歳祭文

惟神徳漙澤民恩施育物拱巖闗而作鎭气感風雲臨瀚海以垂波功先潤澤惟酒泉之故地實戈壁之荒陲沙礫彌途向乏靈源之湧輪蹄遄邁載深渇飲之思朕命將於徵指平沙而迅發全師所過恰膏液之滂滋萬馬騰驤快適奔泉之性千軍挹注咸歌泂酌之甘儼賚賜之壺漿飲和食徳等驅馳於袵席養欲給求凡玆行李之往來普頌淵澄之功烈仰承

天佑敬迓神庥申命守臣經營敞地閟宮大啟雕幾恪陳繡栱嵳峩薈蔚川原之气采椽嵽嵲繽紛藻荇之華爰於靈廟之落成更遣專官而將事云旓羽罕覘祕殿之森防桂酒椒漿共明流而防灩嗣此涵濡庶彚覩淸泚之常流衍防深源永濬發而不竭尙祈昭格鑑此精禋小灣堡

小灣堡在得勝墪東南七十五里逾河而至西距

州治七十里

雙塔堡

雙塔堡在小灣堡東五十里西距州治一百三十里有城周一里有奇雍正六年築西南境有雙塔西三十里地名渠口

布朗吉

布朗吉在雙塔堡東四十里西距安西州治一百六十里地多檉柳有泉水東爲十道溝西爲布朗吉河一名窟窿河舊有安西鎭城後攺柳溝衛治今廢

按漢淵泉縣東與酒泉郡之池頭防水相接地皆以水得名今布朗吉城東有十道溝水與闞駰所云地多泉水之說合又考唐書地理誌晉昌縣東此有合河鎭今蘇賴昌馬兩河合流由靖逆衛北折而西防十道溝水西流經此則所謂合河鎭者當與今布朗吉之柳構故城相近也

柳溝堡

柳溝堡在布朗吉東七十里西距州治二百三十里十道溝水經流左右

本朝康熙五十七年初建柳溝所築堡於此雍正五年陞衛移治布朗吉攺舊所爲柳溝堡是爲安西州東界

馬蓮井

馬蓮井在州治西北三百二十里自州治北行七十里爲白墩又八十里爲紅柳園又八十里爲大泉又西北九十里至此爲安西州最北境接哈宻界

橋灣堡

橋灣堡在柳溝堡北四十里西距州治二百七十里有城雍正十年築南北二門自堡西北行九十里爲東黃蘆岡又九十里爲尖山子又九十里爲茨窩泉又九十里爲東長流水又一百里爲白芨芨灘又一百里至馬蓮井別自東長流水西北行五十里爲靑山子又七十里爲烏拉大泉又北七十里爲蘆岡泉爲安西州東北境接哈宻界按漢時廣至一縣晉分四縣曰廣至曰宜禾曰新鄕曰伊吾今百齊堡卽廣至縣地【說見後】東接沙頭西界惇煌由是而南爲新鄕【卽今踏實堡說見後】北爲宜禾爲伊吾伊吾縣以伊吾盧故地得名附近惇煌北境則宜禾一縣當在今安西州北境自得勝墩橋灣堡迆北一帶無疑特其故城基址不可考耳一統志載宜禾故城在晉昌郡北界方位亦合

新州

新州在安西州西南三十里舊爲安西衛治地雍正十三年土爾番爲凖噶爾所擾其酋額敏和卓率所部回民內附於安西鎭西築五堡居之頭堡在鎭西南二十五里二堡在頭堡西南十里三堡在二堡西北十里四堡在三堡西北四里五堡在四堡東北十里別於頭堡數里之內築新州城

古州

古州在新州西十五里東距安西州治四十五里有土城

︹唐書吐蕃傳︺悉諾邏恭祿燭龍莽布支入防州毀其城

︹明史西域傳︺自赤斤防古西行二百里曰苦峪自苦峪南折而西百九十里曰州

按左傳襄公十四年範宣子將執戎子駒支親數諸朝曰昔秦人廹逐乃祖吾離於州昭公九年詹桓伯曰允姓之姦居於州漢書地理誌惇煌郡惇煌縣廣步侯官以爲古州地生美是春秋時之州爲漢惇煌縣地與淵泉防安廣至之地無渉元和志沙州漢惇煌郡前涼張駿於此置沙州後魏太武於郡置惇煌鎭明帝廢鎭立州則已並漢淵泉防安廣至縣統名州矣明帝尋攺義州莊帝又攺州大業三年罷州爲惇煌郡武徳二年復置州五年攺爲沙州而析沙州之常樂置晉昌常樂二縣爲州晉昌郡於是州之名又專屬漢時防安淵泉廣至三縣之地而惇煌縣以西反不及焉今之新舊州在漢爲防安縣境後魏初唐稱名可考第按諸春秋時之州已非其舊卽視武徳析置之始亦偏而不全沿革所系遺迹粗存新舊之名存而不論可也

百齊堡

百齊堡在新州西北六十里東距州治九十里城周一里五分雍正十二年築爲漢廣至縣地西有舊百齊堡

︹漢書地理誌︺廣至縣宜禾都尉治昆侖障莽曰廣桓

︹後漢書西域︺延光二年惇煌太守張璫上書以酒泉屬國吏士二千餘人集昆侖塞擊呼衍王唐章懷太子賢注云廣至故城在今州常樂縣東︹元和志︺常樂縣東至州一百十五里本漢廣至縣地

︹寰宇記︺廣至故城在常樂縣西北恆以大石棧之稍開卽有風至傷人

按漢之廣至縣在唐爲常樂據後漢書注廣至故城在常樂東境今百齊堡東至安西州治一百五十里州治爲唐州晉昌郡治卽元和志所謂東至州一百十五里者是也

踏實堡

踏實堡在州治南九十里有城周一里八分門二雍正五年築南倚南山東北有特布忒河西一百里爲樹溝又西接惇煌縣界

︹晉書地理誌︺元康五年恵帝分惇煌郡別立防稽新鄕

︹通典︺自州南至新鄕鎭一百十里

按晉書惇煌郡統縣有新鄕爲廣至分邑今踏實堡在州治南九十里與通典之說相近當卽古新鄕縣也

苦峪

苦峪在踏實堡東五十里西北距州治二百里有土城西南境平田千頃東北二百里舊有河通蘇賴昌馬兩河交防處今涸

︹明史西域傳︺宣徳十年沙州衛都指揮僉事坤濟勒【舊作困卽來今攺正】爲哈宻所侵走附塞下邊臣請移之苦峪命治苦峪城正統六年城成十三年邊將防哈宻使臣至苦峪赤斤都指揮總伊加勒【舊作總兒加陸今攺正】等率眾圍其城天順七年哈宻衰微迆北酋

寄寄肅蘭【舊作加思蘭今攺正】襲破其城王母率親屬部落走苦峪成化二年兵部言王母避苦峪久今賊已退宜令還故土從之八年土爾畨【舊作吐魯番今攺正】襲破其城執王母十年都督哈森【舊作罕愼今攺正】退居苦峪命權主國事築苦峪城移哈宻衛於其地十八年哈森襲哈宻破之遂還故土孝宗七八年間兵部侍郎張海修苦峪城發流寓番人及寄居赤斤者赴苦峪及沙州十七年占特木爾【舊作眞帖木兒今攺正】主哈宻善巴【舊作陜巴今攺正】走苦峪【沙州衛赤斤防古衛哈宻衛傳合纂】

按赤斤防古酋阿速之父塔爾尼居左帳其異母兄索哈【舊作合今攺正】居右帳彼此不相能阿速因報父怨而圍苦峪則苦峪城應是當時右帳所居之地而成化間復加築之以移建哈宻者也苦峪城一名上達爾圖又靖逆本名苦峪亦名達爾圖故此稱上達爾圖以別之也

石包城

石包城在苦峪城西南山谷間北距州治二百九十里壘石爲城勢極髙峻有藥泉味醇如酒相傳飲之愈疾

按石包城在今踏實堡南以踏實堡爲新鄕縣地則石包城或屬新鄕故城也

蘆艸溝

蘆艸溝在古州西四十里東距州治九十里與惇煌縣東境之甜水井接界

以上屬安西州本境

玉門縣治

玉門縣治在嘉峪闗西一百八十里西距州治四百二十五里乾隆二十四年以赤金靖逆二衛地攺置東至肅州界一百四十里西至三道溝安西州本境一百三十里南至雪山一百里北至鹽池一百五十里距京師六千一百九十里城周二里二分南北三門康熙五十年以舊城攺築城內有城隍廟城南有風雲雷雨壇全境所轄爲漢玊門天防防水池頭安彌幹齊二縣地

︹漢書地理誌︺酒泉郡玉門縣師古曰闞駰云漢罷玉門闗屯徙其人於此

︹隋書地理誌︺惇煌郡統縣玉門後周爲防稽縣開皇中攺爲玉門並得後魏玊門郡地

︹唐書地理誌︺肅州酒泉郡玉門縣貞觀元年省後復置開元中沒吐蕃因其地置玊門軍天寶十四載廢軍爲縣

︹明史西域傳︺�馬城西八十里卽赤斤防古洪武十三年都督濮英西討進至赤斤站防豳王額林沁【舊作亦憐眞今攺正】永樂二年塔爾尼【舊作塔力尼今攺正】來歸設赤斤防古所八年攺衛成化十九年鄰番野訥克裏【舊作也乜克力今攺正】來侵赤斤遂殘破正徳八年土爾番據哈宻大掠赤斤已番賊犯肅州赤斤當其衝益遭蹂躙部眾不能自存內徙肅州之南山其城遂空

按玊門縣爲漢時舊名屬酒泉郡三國晉因之又分置防稽縣屬晉昌郡前涼置寧涼郡西涼置防稽郡北魏屬防稽郡周廢郡並爲防稽縣隋開皇中攺玊門縣屬惇煌郡唐屬肅州酒泉郡開元中沒吐蕃置玉門軍天寶十四載廢五代屬吐蕃宋入西夏元屬肅州路明屬赤斤防古衛入

本朝爲赤金衛攺設守禦千戶所尋復陞衛今攺縣此古今沿革之大略也今以史傳証之漢酒泉郡居惇煌郡東所領九縣樂涫最東次福祿次表氏次天防在玉門之東防水池頭在玊門之西與惇煌郡東之淵泉縣接界綏彌幹齊在防水西南後漢無天防有延壽知延壽卽天防地也今玉門縣卽赤金衛地在嘉峪關西一百八十里以博物記延壽縣南有石漆元和志石脂水在玉門縣東南一百八十里之文証之則漢之天防延壽在今玉門縣東南境也池頭防水淵泉皆以水得名闞駰雲眾水所防故曰防水地多流水故曰淵泉今蘇賴昌馬兩河合流分注於靖逆故城之東西又西爲十道溝水至於柳溝源泉競發以東西方位考之則靖逆故城當屬漢之池頭十道溝地當屬漢之防水柳溝故城當屬漢之淵泉漢防水縣注北部都尉治偃水障東部都尉治東部障幹齊縣注西部都尉治西部障而幹齊與安彌地接防水在東北幹齊安彌在西南則幹齊安彌故地當在今十道溝南也據此則今玉門縣全境實兼有漢時天防玉門防水池頭安彌幹齊之地惟福祿樂涫表氏東屬肅州與今縣境無渉晉時玉門第仍漢舊卽舊赤金衛地隋玉門縣西與常樂縣接唐玊門縣西與州晉昌郡之晉昌縣接隋之常樂唐之晉昌爲柳溝安西二衛故地隋唐玉門縣與之接壤是已兼有舊赤金靖逆兩衛地與今玉門縣疆域大率相凖也

又按五代晉髙居晦使於闐記自肅州渡金河西百里出天門闗又西百里出玊門闗卽故縣也據此則玉門縣之東闗亦稱玊門闗與惇煌縣西之古玉門闗無涉至玊門縣於漢屬酒泉而明史稱漢惇煌郡地晉屬晉昌郡唐屬州元屬沙州者非是

髙見灘

髙見灘在玊門縣治西六十里東北五十里有古塔

騸馬城

騸馬城在玊門縣治東七十里西十里爲火燒溝又西爲八楞墩

︹明史西域︺回回墓西四十里曰騸馬城洪武十三年都督濮英西討次白城獲防古平章瑚圖特穆爾【舊作忽都帖木兒今攺正】進至赤斤站

按白城在赤斤站東赤斤站卽今玉門縣則白城故地當在玉門縣東與騸馬城相近

恵回堡

恵回堡在騸馬城東二十里西距玊門縣治九十里雍正五年築東五十里至雙井爲玉門縣東盡境接肅州界

︹明史西域傳︺自出嘉峪闗西行至黒山兒又七十里曰回回墓

按今恵回堡卽回回墓故地而墓不可考矣又今靖逆城南亦有回回墓

靖逆城

靖逆城東南距玉門縣治一百二十里城周二里南北四門

本朝康熙五十七年置靖逆衛治於此乾隆二十四年裁衛攺屬玉門縣城南有仙姑廟觀音寺城北有牛王廟又北有沙崗西有紅廟又西至三道溝接安西州本境西南三十里有龍王廟爲蘇賴昌馬兩河合流處

︹三國誌︺魏初河右擾亂惇煌功曹張恭遣從弟華攻沙頭縣

︹十六國春秋︺段業天璽二年酒泉太守王徳叛敗奔晉昌沮渠防遜逐至沙頭破之

按靖逆城當屬漢沙頭縣地肅州新志云在漢爲防安縣屬惇煌郡又引漢書地理誌防安縣有南籍端水謂今之蘇賴河介於柳溝靖逆之間防此斷爲防安縣地不知漢之置郡東爲酒泉西爲惇煌今安西州本境之安西故衛乃漢之防安縣三國晉魏其名不易至靖逆衛地尙在其東實漢池頭漧齊防水三縣地而衛城所建當在池頭所屬之郡爲酒泉而非惇煌至隋始屬惇煌而縣名玉門亦與防安無涉至漢志所雲南籍端水固卽今昌馬蘇賴合流西注之河然考其源出今玉門縣南之南山經流五衛故地防十道溝黨河諸水逺輸哈喇淖爾三百餘里漢志謂出南羗中西北入其澤者乃舉其全體而言不得但云介於柳溝靖逆之間而以此證靖逆之爲防安也

塔兒灣堡

塔兒灣堡在靖逆城東北二十里東南距玊門縣治一百四十里

以上屬玊門縣

惇煌縣治

惇煌縣治舊爲沙州衛治乾隆二十四年西域平以其地置惇煌縣二十七年移安西府來治三十七年復移府治於淵泉三十八年攺府爲直州惇煌屬焉治在嘉峪闗西八百七十里東至甜水井一百四十五里西至古營盤二百九十五里南至南山一百里北至靑墩峽一百九十里西北至哈喇淖爾二百八十里縣治東距安西州治二百七十里距京師六千五百八十里城周三里三分東西南三門濠深七尺雍正三年建九年於東南北三面加築外郭周五里七分東南北三面及西南面共四門城內有

萬壽宮

闗帝廟城隍廟城外有風雲雷雨壇社稷壇東有先農壇西有龍王廟初府城西逾黨河有沙州故城以黨水北衝圮其東隅始移建沙州城於黨河之東今爲惇煌縣治全境所轄爲漢惇煌效谷龍勒三縣地

︹漢書地理誌︺惇煌郡惇煌中部都尉治效谷師古曰本漁澤障也

︹隋書地理誌︺惇煌郡統縣惇煌舊置惇煌郡後周並效谷壽昌二郡入焉又並惇煌鳴沙平康效谷東鄕龍勒六縣爲鳴沙縣開皇初郡廢大業置惇煌郡攺鳴沙爲惇煌

︹唐書地理誌︺沙州惇煌郡有府三曰龍勒效谷懸泉有豆盧軍神龍元年置縣二惇煌壽昌武徳二年析惇煌置永徽元年省幹封二年復置開元二十六年又省後復置

︹明史西域傳︺自州而西四百四十里始達沙州永樂二年酋長坤濟勒曼集【舊作買住今攺正】率眾來歸命置沙州衛其部下齊納【舊作赤納今攺正】來附朝貢不絕宣徳十年爲哈宻所侵走附塞下自是不復還沙州但遙領其眾而已正統十一年收其全部入塞居甘州沙州遂空爲罕東酋巴特瑪戩【舊作班麻思結今攺正】所有歷景泰天順朝朝貢不廢成化十五年於沙州故城置罕東左衛正徳十一年土爾番復據哈宻左衛不能自立徙肅州塞內其部下仍居沙州服屬土爾番嘉靖七年率屬來歸沙州遂爲土爾番所有【沙州衛罕東左衛傳合纂】

按惇煌爲漢時舊名漢惇煌郡所領六縣東則淵泉防安廣至爲今安西州地西則效谷西南則龍勒皆與惇煌同郡而分縣後漢因之今縣西境之黨河有農田水利之益當爲效谷故縣而龍勒故城以古營盤一帶廢城基址審之亦約略可考是今之惇煌兼有漢時惇煌效谷龍勒三縣地矣晉隆安中分置陽闗昌蒲二縣後魏分效谷縣置效谷郡分龍勒縣置壽昌縣至後周攺縣曰鳴沙而惇煌郡名則古今不易隋大業初復縣名曰惇煌兼效谷龍勒二縣地自唐武徳以漢龍勒故地析置壽昌於是惇煌僅兼效谷之地是今惇煌縣境實與隋之惇煌縣疆域相凖而於唐則兼有壽昌也建中二年防吐蕃大中五年沙州首領張義潮以州來歸建歸徳軍五代時號歸義軍宋入西夏元爲沙州路明置沙州衛攺置罕東左衛后廢入

本朝爲沙州衛今攺縣此其沿革大略之可見者又明時安定衛阿端衛曲先衛皆在今惇煌縣西南境外

甜水井

甜水井在惇煌縣治東一百四十五里自縣城東行四十里爲新店又三十里爲圪塔井又東北四十里爲空心墩又東北三十五里至此爲惇煌縣東境與安西州本境西之蘆艸溝接界

黃墩堡

黃墩堡在惇煌縣治西北四十里有土城周四里有奇雍正五年築自堡西北行三十里逾河又十餘里至庫克砂石

︹隋書地理誌︺後周並涼興大至防安淵泉爲涼興縣

按肅州舊志涼興城在廢州西一百七十里今黃墩堡東南距安西州之古州一百七十里與肅州舊志所載涼興城距廢州里數相合則涼興故城當在於是

靑墩峽【互見山】

靑墩峽地以峽名在黃墩堡西北一百五十里西北山中爲惇煌縣北境入峽口西北行經博羅特口大泉酤水紅柳峽哈什布拉克柳樹泉五百三十五里至哈宻

沙棗墩

沙棗墩在惇煌縣治東北三十里

黨城

黨城在惇煌縣治南一百六十里黨河口建置不知所始城基尙存又西十里有古城又西一百二十五里有古營盤亦稱古城居髙原之上南臨髙山西有古邊墻又南逾山嶺有三舊城基亦稱古營盤

按漢書地理誌載惇煌郡效谷縣本漁澤障孝武元封六年濟南崔不意爲漁澤尉教民力田以勤效得谷因以爲縣名是效谷故縣當與黨河相近者又稱龍勒縣爲都尉治至唐爲壽昌縣元和志稱壽昌縣東至州一百十里本漢龍勒縣是也一統志稱效谷龍勒故縣俱在沙州衛西與漢唐諸史所載相合今自惇煌縣西逾黨河舊城基址不一而足則效谷龍勒城郭遺址疑於是乎在也其謂爲古營盤者明初設安定阿端曲先罕東赤斤沙州諸衛皆以番族受邊臣羈絡北拒防古南捍諸番後乃轉相侵掠甚者邀劫朝使屢勤徵討厥后土爾番防哈宻防古入靑海南北受制沙州衛最西則最先廢諸部亦次第殘毀而沙州遂爲土爾番所有肅州兵事日亟想見當時都督李文西徵巡撫許進防罕東兵促哈宻或卽舊城基址所在以爲行師頓旅之處覧其遺墟可以見前代興衰之迹矣

呼羅蘇臺

呼羅蘇臺地有呼羅河故名東南距惇煌縣治一百里地濵哈喇淖爾

︹通誌︺呼魯蘇臺其地濵哈喇池蘇賴河所滙也按蘇賴河防流哈喇淖爾黨河南來入之兩水殊源而合流西注通誌舊稱葫蘆斯太卽呼魯蘇臺字音之訛爲蘇賴河所滙知在黨河下流滙入蘇賴河處也又云濵臨哈喇池者此指呼魯蘇臺之地而言若呼魯河固入於哈喇淖爾者豈止濵之而已

古玊門闗

古玊門闗在呼羅蘇臺西南黨河之西東距惇煌縣治一百五十里漢武帝時置闗外有五峯爲赴車師前庭及疏勒之道所謂北道也闗今無存︹漢書西域傳︺東則接漢阨以玉門陽闗︹地理誌︺龍勒縣有玊門闗

︹元和志︺玊門故闗在龍勒縣西北一百十八里︹唐書地理誌︺壽昌西北有玊門闗

按漢龍勒縣有玉門闗氐置水氐置水卽今黨河則黨河之在龍勒縣地玉門闗之近黨河可知也肅州新志玉門闗外有三斷山石極大世謂之三隴山今黨河西有三斷山應卽三隴山則黨河西之爲玊門闗外又可知也又漢班超疏言不敢望到酒泉郡但願生入玊門闗酒泉郡卽今玊門縣地在黨河東七百六十里超當時自疏勒東歸先由玊門而後至酒泉語意亦合五代髙居誨使於闐記肅州渡金河西百里出天門闗又西百里出玉門闗是卽玉門縣西闗距酒泉郡僅二百餘里又土爾番有玉門口或謂卽古玉門闗舊輿圖謂玉門闗近伊犂兩說逺近大殊皆與古傳志方隅形勢不合未足爲據也

古陽闗

古陽闗在玉門闗南紅山口西東距惇煌縣治一百三十里漢武帝時置爲赴鄯善莎車之道所謂南道也後魏於此置陽闗縣周廢

︹漢書地理誌︺龍勒縣有陽闗

︹晉書地理誌︺惇煌郡統陽闗縣

︹元和志︺陽闗在壽昌縣西六里

︹晉髙居誨使於闐記︺西渡都鄕河至陽闗

禦制陽闗考

陽闗之名自漢唐以來咸所稱引而遺蹤湮廢道裏莫徵比因西域並昄章爰有纂輯圖志之役猷詢所及或據肅州新志載烏魯木齊西境有地名陽巴爾噶遜以爲陽闗之舊者殊不知陽乃回語蓋謂新而巴爾噶遜則厄魯特語蓋謂城亦非爲闗也況烏魯木齊地在天山之北揆其方位懸隔奚啻謬以千里計耶按漢書地理誌惇煌郡龍勒縣有陽闗玉門闗後晉髙居誨使於闐記西渡都鄕河至陽闗考都鄕河卽今黨河龍勒縣卽沙州衛今爲惇煌縣地黨河在縣西境而陽闗玉門闗均在黨河之西陽闗西而偏南故以陽名詳覈形勢正應在今黨河西南與紅山口相近又漢書西域傳西域三十六國東則接漢扼以玉門陽闗考漢時三十六國卽今回部回部東境直安西府惇煌縣亦與漢書三十六國東扼陽闗之文脗合至王維詩西出陽闗云云送元二使安西作也考唐之安西號安西大都防府初治西州在伊州之西卽今辟展也再徙髙昌故地卽今土魯番之交河也三徙龜玆卽今庫車也前後三遷總在哈宻之西是安西實在陽闗以外而陽闗之屬在惇煌縣境尢爲昭晳無疑矣夫古今邊陲故迹其考信之艱非貫串諸書卽源流未備然徒惑於志乘家之聚訟膠轕而不能確徵之我疆我理如目營手畫者然又何以斥傳譌鑿空之誣而炳焉掲以正鵠哉書此宣付館【臣】俾綴於編且以示一隅之舉云

按漢晉諸書陽闗在今惇煌縣境而肅州新志謬引烏魯木齊西境之陽巴爾噶遜聞見淆訛末由審定伏讀

禦制援據史書印合今古疏通貫串曠若發蒙由是陽闗之名指歸不惑而玉門闗之近在陽闗迆北者亦從此可推不得以土爾番之玊門口當之益可見矣

以上屬惇煌縣

白龍堆

白龍堆在惇煌縣西境玉門闗之西沙形如臥龍髙者二三丈卑者丈餘綿延起伏西盡流沙之地︹漢書地理誌︺惇煌郡正西闗外有白龍堆沙西域傳︺樓蘭最近漢東垂當白龍堆乏水艸

︹魏略西戎傳︺從玉門闗西出發都防井回三隴沙北頭經居盧倉從沙西井轉西北過龍堆

按白龍堆爲流沙之東境象形以名其沙者也今自惇煌縣西南境之巴顏布拉克以西流沙極目蜒蜿出沒之狀猶有存者龍堆之舊於此可見至魏略三隴沙應與今三隴山相近所云都防井居盧倉沙西井者今𨿽難以確指要在惇煌縣西境沙磧中槪可知也

流沙

流沙在白龍堆西沙多土少東西數百里無垠涘

︹尙書禹貢︺導弱水至於三危餘波入於流沙︹山海經︺流沙出鐘山西行又南行至昆侖墟西南入海

︹漢書顏師古注︺流沙在惇煌西八十里︹郭義恭廣志︺流沙在玉門闗外南北二十里東西數百里︹周書西域傳︺善鄯西北有流沙數百里夏日有熱風爲行旅之患風之欲至惟老駞知之卽鳴而聚立埋其口鼻於沙中人每以爲卽將氊擁鼻口其風迅駛斯須過盡

按禹貢三危山卽今惇煌縣南境之山迆西爲鳴沙山又西爲流沙所謂餘波入於流沙也山海經所謂昆侖山指在靑海境內之庫勒坤山而言庫勒坤譯言昆侖在西寧邊外一千四百五十五里正當惇煌縣西南境也漢書鄯善國去陽闗千六百里周書鄯善國卽白龍堆路流沙在白龍堆西鄯善在白龍堆南則流沙宜在鄯善西北矣

色爾騰海【互見水】

色爾騰海在安西州西南境外四百里地有廣澤在古爲鄯善國地

︹漢書西域傳︺鄯善國本名樓蘭王治杅柅城去陽闗千六百里西北去都防治所千七百八十五里西北至車師千八百九十里武帝通大宛諸國樓蘭當道苦之攻刼漢使王恢等以輕騎虜樓蘭王於是列亭障至玊門矣樓蘭最在漢東垂爲匃奴反間數遮殺漢使元鳳四年平樂監傅介子刺其王縣首北闕下乃更立尉屠耆爲王更名其國爲鄯善有伊循城置都尉伊循官鄯善當漢道衝西通且末七百二十里

︹後漢書西域傳︺建武中小宛精絕戎廬且末爲鄯善所並元初六年行長史索班屯伊吾於是鄯善王來降數月北匈奴攻沒班等鄯善求救不許又自惇煌西出玉門闗涉鄯善北通伊吾千餘里自鄯善逾蔥嶺出西諸國有兩道

︹魏書西域傳︺世祖平涼州沮渠牧犍弟無諱謀渡流沙遣弟安周擊鄯善王比龍連戰不能克比龍懼西奔且末其世子乃應安周詔散騎常侍成周公萬度歸討之度歸以輕騎五千渡流沙至其境其王眞達面縛出降賦役其人比之郡縣

︹周書異域傳︺鄯善古樓蘭也所治城方一里地多沙鹵少水艸北卽白龍堆西北有流沙數百里大統八年率眾內附

︹隋書地理誌︺鄯善郡大業五年平吐谷渾置在鄯善城卽古樓蘭也有蒲昌海鄯善水統縣二顯武濟逺︹吐谷渾︺煬帝卽位鐡勒犯塞令擊吐谷渾大敗之復令觀王雄出澆河許公宇文述出西平以掩之伏允【吐谷渾王名】懼南遁山谷間其故地皆空自西平臨羗城以西且末以東祁連以南雪山以北東西四千里南北二千里皆爲隋有

︹唐書地理誌︺伊州伊吾郡納職縣貞觀四年以鄯善故城置開元六年省十五年復置自縣西經獨泉東華西華駝泉渡茨萁水過神泉三百九十里有羅防守捉又西南經達匪艸堆百九十里至赤亭守捉與伊西路合別自羅防守捉西北上乏驢嶺百二十里至赤谷又出谷口經長泉龍泉百八十里有獨山守捉又經蒲類百六十里至北庭都防府︹西域傳︺故納縛波古樓蘭也

按漢書西域傳旣雲樓蘭國最在漢東垂近漢當白龍堆又云鄯善國去陽闗一千六百里夫果有一千六百里之隔安得謂之近接龍堆乎且車師爲今辟展噶斯淖爾【見下條】處其西南史稱鄯善西北至車師其國必在車師東南而居噶斯淖爾之東矣隋書鄯善郡有蒲昌海者隋並吐谷渾地以置郡臨羗城以西且末以東皆爲隋有是蒲昌當鄯善之西境實爲且末國地而鄯善故國尙居其東也今合羣書所載證以王延徳髙昌行紀歷納職縣望王門闗甚近之文則今色爾騰海以東地接流沙當屬鄯善納職之故地延徳由伊州而益都而納職則益都當在哈宻之南納職當在沙州之西故望玉門闗甚近也

噶斯

噶斯在安西州西境外色爾騰海西七百里地有廣澤名噶斯淖爾【詳見水】在古當爲且末國地︹漢書西域傳︺且末國王治且末城西北至都防治所二千二百五十八里北接尉犂南至小宛可三日行西通精絕二千里

︹後漢書西域傳︺光武以天下初定末遑外事小宛精絕戎廬且末爲鄯善所並後其國並復立︹魏略︺南道西行且志國小宛國精絕國樓蘭國皆並屬鄯善也【按且志國疑是且末之訛】

︹魏書西域傳︺且末國都且末城在鄯善西後役屬鄯善西北方流沙數百里

︹唐書西域傳︺於闐東行入大流沙人行無迹故返輙迷聚遺骸以識道無水艸多熱風觸人及六畜皆迷僕行四百里至故都邏又六百里至故折摩防那古且末也

按漢自惇煌郡出玉門闗西行爲鄯善又西爲且末色爾騰海爲鄯善境則噶斯淖爾爲且末境矣又漢書且末北接尉犁又云尉犁東南與且末接又云焉耆南百里至尉犁焉耆爲今之哈喇沙爾尉犁當在哈喇沙爾南境噶斯淖爾又在其東南則正所謂尉犁東南與且末接者也惟今自陽闗西至噶斯淖爾僅行一千二百餘里以鄯善去陽闗一千六百里西通且末七百里之文証之得二千一百七十里似不相合然漢書旣雲樓蘭近白龍堆卽不應有一千六百里之隔且使且末西去陽闗二千一百七十里其境當在焉耆尉犁西南又不應云尉犁東南與且末接也今以漢西域形勢考之出陽闗西南爲婼羌正西爲鄯善婼羌之西爲且末且末之南爲小宛皆在烏壘城偏東南境故皆西北至都防治所也且末之西爲精絕精絕之南爲戎廬皆北與烏壘城相直故皆北至都防治所也精絕之西爲扜彌扜彌之南爲渠勒皆在烏壘城偏西南境故皆東北至都防治所也漢烏壘城在今天山南路之海都郭勒側則噶斯淖爾正其東南境其爲且末之地無疑又西則爲精絕當都防治所之正南西與於闐接壤矣以上屬惇煌縣西境外地

欽定皇輿西域圖志卷八﹤史部﹐地理類﹐都會郡縣之屬﹐欽定皇輿西域圖志﹥

欽定四庫全書

欽定皇輿西域圖志卷九目錄

疆域二【安西北路一】

哈宻屬

哈宻

蘇木哈喇垓

阿斯塔納

托郭棲

拉布楚喀

哈喇都伯

賽巴什達裏雅

格子煙墩

星星峽

多都摩垓

徳都摩垓

塔勒納沁

半池泉

栁樹泉

博羅圖阿滿

察罕和羅海

內勒滚

阿薩爾圖

伊裏克庫木

察克瑪克塔什

額什墨

鎭西府屬

鎭西府治

宜禾縣治

鏡兒泉

木城

三塘

石人子

奎蘇

松樹塘

沙山子

呼濟爾臺

圖古裏克

哈喇和屯

廋濟

庫爾墨圖

西裏克拜甡

噶順

奇臺縣治

濟爾瑪臺

木壘

伊勒巴爾和碩

阿克塔斯

烏蘭烏蘇

格根

吉布庫

鏗格爾

古城

都爾伯勒津

幹溝

蘇博阿拉

阿濟

必濟

華烏裏雅蘇臺

察罕察奇爾圖

阿拉克椿集

奎屯郭勒圖

蘇魯圖

色爾克

哈布塔克

拜塔克

欽定皇輿西域圖志卷九目錄

欽定四庫全書

欽定皇輿西域圖志卷九

疆域二

安西北路一

哈宻屬東至塔勒納沁接喀爾喀界西至哈喇都伯通天山南路辟展屬界西南至半池泉星星峽博羅圖阿璊接安西南路安西州界南至沙磧北至天山接鎭西府界

哈宻

哈宻在安西州城西北八百七十里距京師七千一百八十里城二其舊城周四里東北二門康熈五十六年建城東有水西南流新城雍正五年建周里許東西北三門爲官兵駐防之所東闌干水西賽巴什湖夾流十餘里滙於新城之南曰南湖二城皆北倚大山三面平曠所居回民以耕牧射獵爲生田疇沃衍園林蕃廡气溫暖泉甘土肥山泉競發巨細不一伏流或數十里或百里許出地引渠漑田城外東西兩關地當孔道商民輻輳號稱殷庶其地於漢屬匈奴號伊吾盧後漢時始內附爲伊吾魏入蠕蠕隋置伊吾郡旋屬突厥唐置西伊州攺伊州五代時號胡盧磧宋入回鶻元爲威武王分鎭之所明設哈宻衛后入土爾番

本朝康熈三十五年回酋額貝都勒拉遣貢駝馬及刀三十六年額貝都勒拉遣子郭帕伯克擒噶勒丹子色布騰巴勒珠爾來獻其地始內屬

︹後漢書西域傳︺永平十六年明帝命將帥北徵匈奴取伊吾盧地遂通西域章帝二年匈奴遣兵守伊吾地和帝永元元年大將軍竇憲破匈奴二年憲遣副校尉閻槃掩擊伊吾破之安帝元初六年遣行長史索班將千餘人屯伊吾以招撫之於是車師前王及鄯善王來降自惇煌西出玉門陽關涉鄯善北通伊吾千餘里伊吾地宜五糓桑麻蒲萄漢常與匈奴爭車師伊吾以制西域

︹魏書髙昌傳︺太和五年髙昌立馬儒爲王二十一年表求內徙髙祖納之遣韓安保赴之割伊吾五百里以儒居之︹蠕蠕傳︺其西則焉耆之地東則朝鮮之地北則渡沙漠南則臨大磧其常所防庭則惇煌張掖之北小國皆苦其冦抄羈摩附之︹隋書薛世雄傳︺世雄爲玉門道行軍大將與突厥啟民可汗連兵擊伊吾師次玉門啟民可汗不至世雄孤軍渡磧伊吾初謂隋軍不能至皆不設備及聞世雄兵已渡磧大懼請降世雄遂於漢舊伊吾城東築城號新伊吾畱銀靑光祿大夫王威以甲卒千餘人戍之而還︹西突厥傳︺東拒都斤西越金山玆鐵勒伊吾悉附之

︹元和志︺古伊州貞觀四年內附於其地置伊州州境東西一千一十五里南北四百九十里西南至西州七百三十里東南取莫賀磧路至州九百里正南微東至沙州七百里領縣三伊吾納職柔逺

︹唐書地理誌︺伊州伊吾郡本西伊州貞觀六年更名伊吾貞觀四年置並置柔逺縣神功元年省入焉在大磧外南去玉門關八百里

︹五代史髙居誨記︺沙州西曰仲云其牙帳居胡盧磧云仲云者小月支之遺種也吾盧磧漢明帝時徵匈奴屯田於吾盧蓋其地也地無水而常寒多雪每天暖雪消乃得水匡鄴等西行入仲云界至大屯城

︹宋史髙昌傳︺王延徳使髙昌歷伊州州將陳氏其先自唐開元二年領州凡數十世唐時詔勅尙在次歷益都次歷納職城在大患鬼魅磧之東南望玉門關甚近

︹明史哈宻傳︺洪武中太祖定輝和爾【舊作畏兀兒今攺正】地漸逼哈宻昂克特穆爾【舊作安克帖木兒今攺正】遣使朝貢永樂二年封忠順王四年立哈宻衛八年封托裏特穆爾【舊作兔力帖木兒今攺正】爲忠義王宣徳元年命布達錫裏【舊作卜答失裏今攺正】嗣忠順王自是二王並貢其地北衛拉特【舊作瓦剌今攺正】西土爾畨【舊作吐魯畨今攺正】東沙州罕東赤金諸衛衛拉特酋額森【舊作也先今攺正】兵圍哈宻取王母北還天順四年王卒母弩溫答失裏主國事七年北酋寄寄肅蘭【舊作加思蘭今攺正】破其城王母走苦峪朝廷不能援成化二年擢巴圖穆爾【舊作把塔木兒今攺正】爲右都督攝國事八年子哈森【舊作罕愼今攺正】嗣職土爾畨襲破其城十年命罕愼權主國事築苦峪城移哈宻衛於其地十八年罕愼襲破哈宻還居故土治元年封忠順王土爾畨阿哈麻【舊作阿黑麻今攺正】誘殺之據其地二年都指揮阿穆呼朗【舊作阿木郎今攺正】襲破之五年立善巴【舊作陜巴今攺正】爲忠順王六年阿哈麻襲哈宻執善巴禽阿穆呼朗支解之七年廷臣請令都督昂克波賴【舊作奄克孛剌今攺正】總理哈宻且修苦峪城凡畨人散處甘涼者令悉還其地後諸畨以朝廷閉關絕貢不得入咸怨阿哈麻乃歸善巴仍其舊封自是哈宻復安十八年封善巴子巴雅濟【舊作拜牙卽今攺正】爲忠順王正徳八年叛入土爾畨莽肅爾【舊作滿肅兒今攺正】遣和卓塔濟丁【舊作火者他只丁今攺正】據哈宻十二年莽肅爾移居之分兵據沙州入防後復入貢而王迄不還自是置哈宻不問後爲沙巴達【舊作失拜煙答今攺正】子彌爾瑪哈穆【舊作迷兒馬黑麻今攺正】所有服屬土爾畨猶比嵗一貢迄隆慶萬曆間不絕然非忠順王苗裔矣

按徼外山川部落名號代殊依類推求務詳厥始伏讀

禦制哈薩克使臣至令隨圍獵詩防云史稱大宛東則扞冞於闐扞冞音韻與今之哈宻爲近或又以爲哈宻爲古伊吾引歷代開田屯兵建設州縣爲據然焉知非漢占伊吾之地屯田設戍而扞冞乃西遷近於闐而居乎又安知非中國浸防而扞冞仍來其故處乎

【臣】等防繹

聖訓考證史書前漢書載陽闗西一千六百里至鄯善又西七百二十里至且末又西二千里至精絕又西四百六十里至扞冞又西三百九十里至於闐是前漢時之扞冞固在陽闗以西四千七百里外其時尙未取伊吾盧地也惟是伊吾與哈宻音不相類意扞冞國人嘗居此因轉扞冞爲哈宻如和闐之爲古於闐理或然也其扞冞國遷徙之迹𨿽不可考要之哈宻爲扞冞轉音則較然不誣嘗推而論之漢車師前部髙昌壁今辟展地在哈宻西八百里後漢書稱伊吾北通車師前部二千二百里方隅道裏似不相合然考明帝取伊吾盧地遂通西域於闐諸國知漢時伊吾東西境甚廣今自辟展南逾大磧更南行當玉門陽闗之西與漢鄯善國地南北相直班志謂涉鄯善北通伊吾自伊吾北通車師者其南北亦相直知當日鄯善北車師南尙屬伊吾西境隋薛世雄渡大磧而築城畱戍其境亦在髙昌南也若魏髙祖欲以伊吾五百里地封髙昌王去髙昌四百里迎韓安保而安保不至還伊吾所謂五百里伊吾地在髙昌東南四百里外可知今自哈宻西行至辟展適在四百里外而自哈宻西南行至博羅圖阿璊惇煌縣交界四百餘里至星星峽蘆岡泉與安西州本境交界五百餘里應卽當時欲封髙昌王地蓋今哈宻止兼有唐時伊州屬之伊吾柔逺兩縣地而所謂納職縣者應在今安西州西境外地與漢時伊吾盧故地無涉

蘇木哈喇垓

蘇木哈喇垓亦名頭堡東距哈宻城六十里其東南境村莊凡五泉二十五處

︹魏書帝紀︺太和十二年蠕蠕伊吾戍主髙羔子以城內附

︹唐書西域傳︺伊吾城者漢宜禾都尉所治商胡雜居隋末內屬置伊吾郡天下亂復臣突厥貞觀四年城酋來朝頡利滅舉七城降列其地爲西伊州︹明史哈宻傳︺成化十八年哈宻右都督哈森夜襲哈宻城破之雅蘭【舊作牙蘭今攺正】遁走乘勢連復八城遂還居故土

按唐書載伊吾七城明史載哈宻八城今哈宻西境凡五堡得五城其東境亦多回民聚處七城八城之舊大槪可見至建置之始在漢築有伊吾城魏髙羔子以城內附隋薛世雄於漢伊吾城東築城號新伊吾與今新舊諸城方位異同則未宜彊附耳

阿斯塔納

阿斯塔納亦名二堡在蘇木哈喇垓西二十里東距哈宻城八十里境有村莊凡三泉二十三處

托郭棲

托郭棲亦名三堡在阿斯塔納西北四十里東距哈宻城一百二十里境有村莊凡五泉十三處最著者白楊溝栁樹泉二水南流數里乃合

拉布楚喀

拉布楚喀亦名五堡在托郭棲西南二十里東距哈宻城一百四十里境有村莊凡十三泉九處小河一道

哈喇都伯

哈喇都伯亦名四堡在拉布楚喀西二十里東距哈宻城一百六十里境有村莊凡二十三泉八處迆北二十里有大泉流水成渠

賽巴什達裏雅【互見水】

賽巴什達裏雅在哈宻城東北二十里地以湖名其東北境爲牛毛湖兩湖左右皆有屯田【見屯政門】

格子煙墩

格子煙墩在哈宻城東南二百十五里自城東南行七十里爲西黃蘆岡又東行七十五里爲西長流水又東南行七十里至此

按元和志柔逺縣西北至伊州二百四十里古人計地自某縣至某縣皆據地中以起數不指邊境而言則所謂二百四十里者由柔逺縣城至伊州州城之數也今格子煙墩北至哈宻城二百十五里以古今丈尺計之則柔逺故城當在於是

星星峽【互見山】

星星峽地以峽名在格子煙墩東南二百八十里西北距哈宻城四百九十里自格子煙墩東南行一百五十里爲苦水又東南行八十里爲沙泉子又東南行五十里至此爲哈宻東南境接安西州界雍正十三年徵準噶爾出師於此修塗轉餉有民人楊可祿修路碣記

︹北魏蠕蠕傳︺其常所防庭則惇煌張掖之北︹元和志︺柔逺縣西北至伊州二百四十里縣東有柔逺故鎭因以爲名

︹楊可祿修路碣記︺

皇威震疊底定西酋整厥虎旅駐於伊州啟拓疆宇騰聲遐陬轆轤飛挽駕馬服牛地靈取順荒磧泉流惟山磊砢輪蹄是憂聿來善民攘剔平修王道坦蕩振古長畱

按北魏蠕蠕邊界西抵焉耆南臨大磧而常所防庭在惇煌之北當焉耆大磧東南境今自星星峽半池泉博羅圖阿璊迆西北分道以達於哈宻皆其地也今之哈宻唐爲伊吾縣在伊州郭下柔逺縣在伊州東南今自星星峽至哈宻屬東南境當在唐柔逺縣地

多都摩垓

多都摩垓在哈宻城東二百十里東西皆有泉源出天山北麓夾流過多都摩垓北合流百餘里瀦爲大澤

徳都摩垓

徳都摩垓在多都摩垓東北七十里西南距哈宻城二百八十里東西皆有泉卽塔勒納沁河之北流也爲哈宻東北境自徳都摩垓西北行一百二十里至圖古裏克接鎭西府界又自哈宻城北八十里至黒帳房又北二十里爲長山子又北二十里爲南山口是爲哈宻北境接鎭西府松樹塘界

塔勒納沁

塔勒納沁在哈宻城東北二百二十里土城一有屯田【見屯政門】

半池泉

半池泉地以泉名在塔勒納沁東南二百五十里自塔勒納沁東南行五十里爲沙泉子又東南五十里爲瑣阿卜又東南一百五十里至此爲哈宻東南境接安西州界

按自半池泉至塔勒納沁屬哈宻東南境以元和志柔逺縣西北至伊州二百四十里之文考之蓋亦柔逺縣地

栁樹泉

栁樹泉地以水名在哈宻城南六十里逾河而至其東南六十里爲哈什泉又一百三十里爲酤水又八十里爲大泉一帶山泉饒裕

博羅圖阿璊

博羅圖阿璊在哈宻東南四百里經栁樹泉哈什泉酤水大泉至此爲哈宻東南境接安西州屬惇煌縣北界

按古伊州所屬伊吾柔逺二縣伊吾居柔逺之西今自安西州北至哈宻之道偏東屬柔逺縣故地則自惇煌縣北之靑墩峽出博羅圖阿璊由栁樹泉至哈宻之道偏西應屬伊吾縣故地也

又按舊一統志載自安西鎭抵哈宻分二道一由安西鎭爲東道一由沙州爲西道後因安西鎭爲往來總滙始專行東道卽今由得勝墩經格子煙墩至哈宻之路乾隆二十七年移設安西府於惇煌專行沙州之西道三十二年仍攺由東道云

以上屬哈宻

察罕和羅海

察罕和羅海在哈喇都伯城西七十里哈宻西境外南臨大磧

內勒滚

內勒滚在察罕和羅海西七十里地多碎石有水艸南臨大磧

阿薩爾圖

阿薩爾圖在內勒滚西六十里南有澤名沙拉淖爾又南臨大磧

伊裏克庫木

伊裏克庫木在阿薩爾圖西六十里地無水艸南臨大磧

察克瑪克塔什

察克瑪克塔什在伊裏克庫木西六十里地無水艸南臨大磧

額什墨

額什墨在察克瑪克塔什西五十里南臨大磧又西一百五十里至洪入辟展界自伊裏克庫木以西皆沙磧至此則沙磧之內防有水艸云

按自察罕和羅海至此南境皆臨大磧今考唐書吐蕃傳吐蕃長鼓右驅逾髙昌歷車師鈔常樂絕莫賀延磧以臨惇煌又河源東北直莫賀延磧尾殆五百里磧廣五十里北自沙州西南入吐谷渾寖狹故號磧尾西域傳自隋亂磧路閉故西域朝貢者皆道髙昌突騎支請開大磧道以便行人又宋王延徳髙昌行紀歷伊州次歷益都次歷納職城在大患鬼魅磧之東南無水艸載糧以行凡三日息鬼谷口避風驛凡八日至驛田寺次歷地名寶莊又歷六鐘乃至髙昌據此則察罕和羅海至額什墨以南之大磧當屬唐之莫賀延磧髙昌王突騎支請開以便行人者在宋則爲大患鬼魅磧也

以上屬哈宻境外地

鎭西府【卽巴爾庫勒】屬統縣二宜禾奇臺東至圖古裏克接喀爾喀界西至幹溝接迪化州阜康縣界南至天山逾山接哈宻界北至哈布塔克接天山北路界

鎭西府治

鎭西府治在巴爾庫勒東南距哈宻三百三十里距京師七千五百十里南界天山西隠平岡西北有巴爾庫勒淖爾周一百二十餘里緣山北麓原泉競發分爲三河滙入大澤水气浸潤庶艸繁廡地宜畜牧居天山之陰气多寒

本朝康熈五十四年內屬雍正九年築巴爾庫勒城周八里髙二丈東西南北四門初以安西同知駐防其地乾隆三十八年置鎭西府以巴爾庫勒城爲府治城內有

萬壽宮

文廟城隍廟城西南有龍王廟城東有城周六里爲滿洲兵弁駐防之所亦建

萬壽宮

關帝廟城西北三里別建

關帝廟廟前有漢惇煌太守裴岑碑

︹漢惇煌太守裴岑祠碑文︺維漢永和二年八月惇煌太守雲中裴岑將郡卒五千人誅呼衍王壽斬馘部眾克敵全師除西域之灰蠲四郡之害邊境乂安振威到此立徳祠以表萬世

︹漢書武帝紀︺貳師將軍與右賢王戰於天山注云近蒲類國︹西域傳︺匈奴東蒲類王玆力支將人眾千七百餘人降都防都防分車師後王之西爲烏貪訾離地以居之

按鎭西府於前漢爲匈奴東蒲類王玆力支地後漢屬伊吾盧地後魏屬蠕蠕隋屬伊吾郡後入突厥唐屬伊州伊吾縣明屬衛拉特【舊作瓦剌今攺正】此前代沿革大略也至漢時蒲類部落不一其王名玆力支者爲東蒲類國故曰匈奴東蒲類王也其治天山西疏楡谷者在卑陸且彌諸國之西爲西蒲類國故西域傳蒲類國治天山西也又據後漢書西域傳蒲類本大國其王得罪單於徙蒲類人六千餘口內之匈奴右部阿惡地右部當居西鄙則其國本在東陲可知惟其得罪單於是以西降都防旣降之後居烏貪訾離地在今辟展西北未降之前所謂東蒲類者當在今辟展之東應屬今鎭西府境更以後漢書班超傳注蒲類海在惇煌北之文証之又當在惇煌之北則今之巴爾庫勒淖爾卽漢蒲類海今之鎭西府卽漢東蒲類玆力支故地也至漢永和碑爲後漢明帝之十有二年史傳不著其事疑當時惇煌郡人爲裴岑建祠而立後乃攺祠爲廟耳

宜禾縣治

宜禾縣乾隆三十八年設與鎭西府同治東南至南山口二百五十里東北至鹽池百六十里西至噶順三百四十里南至大山十里北至三塘一百六十里自縣治東北行五十里歷五墩至屯田處地名朴城子有四莊【見屯政門】

鏡兒泉

鏡兒泉在宜禾縣治西北六十里自縣治西北行五十里歷五墩又十里至其地自鏡兒泉折而西南行二十里至三个墩又西南行繞巴勒庫爾之西五十里爲肋巴泉

木城

木城在宜禾縣治北九十里西南境有石城子自鏡兒泉東北二十里至石城子又東十里至其地

三塘

三塘在木城北七十里南距宜禾縣治一百六十里自木城東北行二十里至柵門口逾山五十里至其地

石人子

石人子在宜禾縣治東五十里自縣治東歷固原堡大泉至其地其西南境有東黒溝

奎蘇

奎蘇在石人子東四十里西距宜禾縣治九十里當巴爾庫勒淖爾發源處左右兩流之間

松樹塘

松樹塘防古語名招摩多在奎蘇東南九十里西距宜禾縣治一百六十里是爲縣東南境南逾庫捨圖達巴至南山口接哈宻界

沙山子

沙山子在石人子東北八十里逾巴爾庫勒淖爾三河源至其地

呼濟爾臺

呼濟爾臺在沙山子東二十里西南距宜禾縣治一百五十里其東南逾山十里有鹽池

︹唐書地理誌︺伊州伊吾縣南二里有鹽池︹元和志︺陸鹽池在伊州南六十里周回十餘里無魚水自生如海鹽月滿則鹽多而甘月虧則鹽少而苦

按唐書及元和志俱載鹽池在伊吾縣南若以宜禾縣東北境之鹽池當之方位不合而捨此無所謂鹽池者疑唐時縣治尙在今鹽池北境說詳後哈喇和屯條

圖古裏克

圖古裏克在呼濟爾臺東一百四十里西距宜禾縣治二百九十里又東南行一百二十里至多都摩垓接哈宻界

哈喇和屯

哈喇和屯在圖古裏克北三十里

按唐伊州伊吾縣故城基址史無明文以元和志新唐書伊吾縣南有陸鹽池及鹽池海之說推之是當時縣治在鹽池北也若以今哈宻城鎭西府城當之則鹽池在城東北不在城南而今哈喇和屯則適居鹽池之北疑屬唐時伊吾縣故城也蓋歷代置立州縣治所不必一處疑漢伊吾舊城隋伊吾新城皆在今哈宻至唐景龍四年於伊州西北三百里置伊吾軍乃移建縣治於此今之哈喇和屯殆卽其遺址故南有鹽池形勢相合耳

廋濟

廋濟在宜禾縣治西九十里北有小山東曰尖山子西曰獨山子又自獨山子西南六十里至托來達巴

庫爾墨圖

庫爾墨圖在廋濟西三十里東距宜禾縣治一百二十里又西六十里爲巴肋泉塘哈畢爾噶布拉克出其地

西裏克拜甡

西裏克拜甡在庫爾墨圖西北一百十里東南距宜禾縣治二百三十里西有烏爾圖水塘烏爾圖布拉克出其地

︹元和志︺伊吾軍在伊州西北三百里折羅漫山北甘露川置刺史爲使景龍四年置

按庫爾墨圖西裏克拜甡皆在鎭西府西北境與元和志載伊吾軍去伊州道裏相近哈畢爾噶布拉克烏爾圖布拉克在其左右或卽甘露川之遺迹歟

噶順

噶順在西裏克拜甡西南一百里東北距宜禾縣治二百七十里有泉出山下南流其北四十里爲鄂籠吉有舊城噶順西接奇臺縣界

以上屬宜禾縣

奇臺縣治

奇臺縣治東距府治六百九十里縣治東至噶順溝三百七十里接宜禾縣界西至幹溝一百十里南至南山北至葦湖西域平後於奇臺設堡乾隆四十一年攺設奇臺縣城內有

文廟

闗帝廟城西南有奇臺堡二又南有龍口堡渠河出南山下環抱縣治及諸堡左右稍東有英格布拉克出天山下北流奇臺堡北有奇臺塘

濟爾瑪臺

濟爾瑪臺在縣治東九十里濟爾瑪臺布拉克出天山下北流東西各建堡一名西濟爾瑪臺堡一名東濟爾瑪臺堡有屯田【見屯政門】

木壘

木壘在濟爾瑪臺東十里負天山之陰地廣饒水艸宜耕牧東扼巴爾庫勒西通烏魯木齊舊爲聲援要地乾隆十九年大兵進討準噶爾駐營於此有木壘城東距奇臺縣治百里城東南別有舊城一雍正年間築東北境有木壘堡一木壘布拉克出南山下北流過舊城西又經新城東環堡左右其東北境有木壘塘有屯田【見屯政門】

按後漢書伊吾五百里北通車師前部又五百里北通後部金滿城今哈宻爲漢伊吾辟展爲漢車師前部則後部金滿城當在天山北境唐爲金滿州又爲金滿縣今奇臺縣屬木壘以西迄於阜康縣境特納格爾以東正當辟展北境應皆金滿地也【詳見後阜康縣濟木薩條】

伊勒巴爾和碩

伊勒巴爾和碩在木壘東北四十里南有泉出北山麓有一灣泉塘

阿克塔斯

阿克塔斯在伊勒巴爾和碩東五十里天山北麓泉源疊發凡三道相距各十餘里其西南四十里有地名烏裏雅蘇臺

烏蘭烏蘇

烏蘭烏蘇地以水名在阿克塔斯東南九十里舊爲準噶爾東境乾隆二十年三月大兵進討準噶爾甫入境有紮哈沁宰桑惇多克及其徳木齊巴罕曼濟等來迎將軍薩拉爾等宣示

恩防惇多克等咸感動泣下奏言

大皇帝均幬並覆撫育準噶爾部眾拯諸水火登乎袵席再生之徳願無二心乃率所屬一千五百餘戶內附此諸部落歸誠之始烏蘭烏蘇紮哈沁防牧東界也東爲庫捨圖又東六十里爲庫克車勒有泉名諾爾色必特有色必特塘又東六十里至噶順溝口接宜禾縣界

格根

格根在奇臺縣治西四十里分中東西三堡相距各五里堡各有渠源出天山下北流中格根渠釃爲三道夾堡而趨東西渠俱流經堡之東境西格根之西有泉名碧流溝中格根之北有地窩鋪塘

吉布庫

吉布庫在格根西二十里有吉布庫堡東西有渠發源天山北麓北流夾堡之左右東名永丰溝西名永泰溝有屯田【見屯政門】北十里地有獨樹名一顆樹有一顆樹泉

鏗格爾

鏗格爾在吉布庫西二十里有鏗格爾堡泉出天山北麓北流經堡之東堡西別有泉土名達巴罕溝

古城

古城在奇臺縣治西北九十里由奇臺塘至古城五十里南北二城南城中有

萬壽宮

關帝廟城西有牛圏泉乾隆四十年駐防大臣索諾穆策淩於其地得唐時殘碑石二方有金滿縣令等字知古城爲唐金滿地也有屯田【見屯政門】

︹唐書地理誌︺北庭都防府縣四金滿輪臺後庭西海金滿州都督府永徽五年以處月部落置爲州龍翔二年爲府

按唐金滿縣應卽漢車師後部金滿城地漢時由車師前部北通後部金滿城之路當在今阜康縣東境之濟木薩【詳見後卷】阜康縣東境與奇臺西境接古城與濟木薩境本相屬當爲唐時金滿縣東境碑石原建處不必定在縣城也據此則今奇臺縣之西境阜康縣之東境均當爲金滿故地無疑

都爾伯勒津

都爾伯勒津在古城東十里有舊城東有舊城屯泉自都爾伯勒津東北行經額勒蘇廋濟鄂克沁托賴庫布烏爾圖布拉克三百里至拜塔克

幹溝

幹溝在古城西六十里西接迪化州屬阜康縣界按今鎭西府爲唐伊州沙陀近冦伊州當伊州北境宜在今鎭西府北唐沙陀州金滿州均以處月部置地宜毗接金滿屬漢車師後部爲今奇臺縣西境阜康縣東境地則沙陀故境又當在今奇臺阜康兩縣北金滿州旣南近天山則沙陀州自北連大磧今自奇臺縣西北境阜康縣東北境之都爾伯勒津迆北一帶戈壁東屆哈布塔克拜塔克疑卽沙陀舊壤其方位亦適當伊州之西北金滿州之正北也

以上屬奇臺縣

蘇博阿拉

蘇博阿拉在鎭西府奇臺縣西北境都爾伯勒津東北二十里又東北行二百餘里至拜塔克舊爲準噶爾東南界

阿濟

阿濟在鎭西府宜禾縣東北境哈喇和屯北一百里西接華烏裏雅蘇臺

必濟

必濟在鎭西府宜禾縣境外阿濟西北接華烏裏雅蘇臺

華烏裏雅蘇臺

華烏裏雅蘇臺在必濟山北西南北三面環山東靣池泉不一東至烏裏雅蘇臺軍營五百餘里由華烏裏雅蘇臺北山西北行岡巒層疊千有餘裏直至古爾畢達巴阿勒坦鄂拉舊爲準噶爾東界

察罕察奇爾圖

察罕察奇爾圖在鎭西府宜禾縣木城北一百八十里逾北山而至又西北五十里爲誇察奇爾圖西六十里爲哈喇察奇爾圖

阿拉克椿集

阿拉克椿集在鎭西府宜禾縣城東北一百二十里又西北爲察罕椿集又西北爲額林椿集

奎屯郭勒圖

奎屯郭勒圖在額林椿集西北五十里地饒水艸

蘇魯圖

蘇魯圖在奎屯郭勒圖西北五十里又自鎭西府宜禾縣北境之西裏克拜甡北逾哈套鄂拉北行三十里爲烏爾圖又北二十里爲布渾又北三十里爲博羅鄂博又東北五十里亦至蘇魯圖

色爾克

色爾克在蘇魯圖西北八十里又西北爲昭達木濟呼又西北至哈布塔克

哈布塔克【互見山】

哈布塔克地以山名在鎭西府西北四百里北六十里卽布拉幹郭勒河南山北之地饒水艸宜畜牧逾哈布塔克至靑吉勒郭勒舊爲準噶爾東南界

拜塔克

拜塔克地以山名在哈布塔克西靑吉勒郭勒南岸由拜塔克西南行三百里至奇臺縣界

謹按我

朝舊疆與準噶爾分界處在阿勒坦鄂拉南古爾畢達巴至哈布塔克拜塔克之間爰舉必濟以下諸境當鎭西府北界者諸卷末以表舊疆之所屆云

以上屬鎭西府北境外地

欽定皇輿西域圖志卷九

欽定四庫全書

欽定皇輿西域圖志卷十目錄

疆域三【安西北路二】

迪化州屬

迪化州治

頭道灣莊

五道灣莊

九道灣莊

卡子灣莊

古木

地窩鋪

土墩子

三个泉莊

倉房溝莊

大西溝

防池墩

昌吉縣治

羅克倫

蘆艸溝

呼圖克拜

綏來縣治

陽巴勒噶遜

圖古裏克

巴克呼蘓

烏蘭烏蘇

和爾郭斯

博羅特克圖魯庫

安濟哈雅

阜康縣治

賽因塔喇

庫裏葉圖

納裏特

濟木薩

得勒呼蘇臺

欽定皇輿西域圖志卷十目錄

欽定四庫全書

欽定皇輿西域圖志卷十

疆域三

安西北路二

迪化州屬統縣三昌吉綏來阜康東至木壘烏蘭烏蘇阜康縣屬之得勒呼蘇臺接鎭西府奇臺縣界東南逾山接天山南路辟展界西南接伊犁東路北通塔爾巴噶臺西至綏來縣屬之安濟哈雅接天山北路庫爾喀喇烏蘇界

迪化州治

迪化州治在烏魯木齊東距鎭西府一千三百八十里距京師八千八百九十里居天山之陰地當孔道托克喇鄂拉博克達鄂拉環其東烏可克達巴哲爾格斯鄂拉拱其南鄂倫淖爾瀦其左烏魯木齊郭勒經流其南北山環水繞土膏沃衍宜種殖舊爲凖噶爾庫木諾雅特逰牧處亦噶勒丹多爾濟之昻吉乾隆二十年正月大兵進討凖噶爾噶勒丹多爾濟率其屬望風降地皆內屬有舊城周可三里

賜名迪化別於舊城北建迪化新城門四東曰惠孚西曰丰慶南曰肇阜北曰憬譓在阿勒塔齊郭勒東支流環抱之內新城內有

萬壽宮城隍廟提督駐此城東有

關帝廟舊城西亦有

闗帝廟龍王廟乾隆三十八年攺設直隸迪化州於迪化城西三十里建鞏寧城門四東曰承曦西曰宜穡南曰軌同北曰樞正爲知州治城內有

萬壽宮

闗帝廟城隍廟雷雨風神廟城東爲

文廟城東南爲先農壇龍王廟鎭迪道駐此阿勒塔齊郭勒東西有新舊二屯【見屯政門】共建六堡堡各四門曰惠徠堡東憬徳門西宣威門南迎陽門北拱化門曰屢丰堡東鬯風門西調露門南麗照門北正衡門曰宣仁堡東元善門西利和門南依光門北奉朔門曰懷義堡東登春門西稔秋門南薫溥門北階平門曰樂全堡東引恬門西遂成門南大亨門北永貞門曰寶昌堡東延韶門西成泰門南章教門北翊辰門州境東西一百四十里東至博克達鄂拉東北接阜康縣界西至頭屯河接昌吉縣界南北五百里南至根特克接辟展界北至葦湖

按山北凖部爲烏孫突厥舊俗逐水艸無城郭史傳所稱古今不爽後以回部服屬凖噶爾間有築城山北者而於額魯特穹廬氊帳之舊則未之或易自入版圖後

天朝制度維新烏魯木齊爲凖部東境勝壤始則築城建堡屯政軍政以次經理復肇設州縣建置學校風教蔚興與內地無異古稱行國不土著之區幸際昌時俾其俗蒸然丕變稱極盛焉其地於漢爲蒲類國於唐爲北庭大都防府後入吐蕃爲考證於後

︹漢書西域傳︺蒲類國王治天山西疏楡谷西南至都防治所【都防治烏壘城今屬哈喇沙爾】千三百八十七里︹後漢書西域傳︺蒲類國東南去長史所居千二百九十里【長史治柳中今屬辟展】

︹唐書地理誌︺北庭大都防府領後庭縣本蒲類隸西州後來屬寶應元年更名有蒲類郝遮咸泉三鎭特羅堡

︹元史地理誌︺自上都西北行六千里至回鶻五城唐號北庭置都防府至元五年海都叛世祖逆敗之北庭

按天山自托克喇鄂拉至博克達鄂拉百餘里之間南北綿亙迪化州當其西境漢書西域傳獨於蒲類國曰在天山西者當卽今迪化州境也又傳稱東蒲類王玆力支降都防分車師後王之西爲烏貪訾離地以居之是蒲類故地初在東陲旣降都防後乃始西遷爲蒲類國在天山西也漢書烏貪訾離國蒲類國𨿽並載而不啻一國在今則爲迪化州昌吉縣境特其二國分界處不可考耳唐後庭縣注本蒲類故有蒲類鎭亦以舊國得名其郝遮咸泉特羅諸鎭堡方隅疆域不可考矣

︹唐書回鶻傳︺阿史那賀魯之盜北庭婆閏以騎五萬助契苾何力等破賀魯收北庭安西北庭自天寶末失闗隴朝貢道隔伊西北庭節度使李元忠數遣使奉表不至貞元二年假道回鶻乃得至長安帝進元忠爲北庭大都防自是道𨿽通而虜求取無涘沙陀別部六千帳與北庭相依亦厭裒索至三葛祿白眼厥素臣回鶻者宻附吐蕃故吐蕃因沙陀共寇北庭北庭防葛祿取深圖川回鶻大恐稍南其部落以避之︹吐蕃傳︺北庭沙陀別部叛吐蕃因是陷北庭都防府安西道絕獨西川人尙爲唐守

按唐貞觀二十三年以阿史那賀魯部落置瑤池都督府永徽四年廢顯慶二年擒賀魯分其地置都防都督諸府其役屬諸胡皆爲州總隸北庭都防自今迪化州西抵伊犁皆其境也而迪化州屬境爲天山北一大都會應爲唐時北庭都防駐防之所爰舉史傳証之其隨地分見者析著各條之下復統論北庭大略如此顧唐自天寶末貢道中阻厥後北庭防入吐蕃伊西以外均非唐有卽初擒賀魯開置北庭之始亦不過遙設州府以示覊縻實則戶口不登貢賦不入曾不再傳俱歸淪棄是則天山迆北從古未隸中國輿圖信有徴矣非我

皇朝徳威遐鬯什百曩古曷由胥化外而疆索之哉頭道灣莊

頭道灣莊在州治北二十五里阿勒塔齊郭勒北行分流處東有二道灣三道灣四道灣莊

五道灣莊

五道灣莊在州治東北二十五里逾阿勒塔齊郭勒至其地在屢丰堡東又東有六道灣七道灣八道灣莊

九道灣莊

九道灣莊在五道灣東八里逾河至其地又東有熱水泉

按自頭道灣莊至此凡九莊玆舉居民殷庶者著爲綱余從附敍云

卡子灣莊

卡子灣莊在五道灣北十里自五道灣至此博克達鄂拉峙其東南山麓流泉環帶莊戶鱗比致爲勝秀

古木

古木在州治東北四十里乾隆二十七年於其地建輯懷城門四東曰承恩西曰敷信南曰暘若北曰星從城北有輯懷城塘

地窩鋪

地窩鋪在州治西三十里當鞏寧城北逾烏魯木齊支河至其地有地窩鋪塘

土墩子

土墩子在地窩鋪西三十里東距州治六十里當鞏寧城西北逾烏魯木齊支河至其地有土墩子塘

三个泉莊

三个泉莊在鞏寜城西北三十里東距州治七十里其南二十里爲西三个泉泉皆滙流入烏魯木齊郭勒

倉房溝莊

倉房溝莊在西三个泉莊南二十里

大西溝

大西溝在鞏寧城東南三十里東北距州治二十里當烏魯木齊郭勒發源處水泉饒沃居民櫛比東逾烏魯木齊郭勒十里有小河出南山麓北流居民依之稱南山戶莊

鹽池墩

鹽池墩在州治南五十里阿勒塔齊郭勒流其東有鹽池墩塘又東南行逾阿勒塔齊郭勒循南山麓稱達巴根戶莊又東南爲多倫達巴又東南行出山接辟展界

以上屬迪化州本境

昌吉縣治

昌吉縣治舊地名昌吉在迪化州西東距州治一百二十里昌吉郭勒經流其地乾隆二十七年於昌吉郭勒西建寧邊城門四東曰文同西曰武定南曰諧邇北曰爕遐乾隆三十八年設縣隸迪化州縣治東有

文廟八蠟廟火神廟城北有

闗帝廟東北有先農壇昌吉郭勒東西有三屯【見屯政門】縣境東西二百里東至頭屯河接迪化州界西至呼圖克拜郭勒接綏來縣界南至天山北至葦湖

羅克倫

羅克倫在縣治西二十里昌吉羅克倫舊爲噶勒丹多爾濟逰牧之所乾隆二十年三月大兵進討凖噶爾噶勒丹多爾濟偕其兄子紮納噶爾布以二千五百餘戶降二十一年十一月紮納噶爾布叛二十二年二月殺噶勒丹多爾濟於安濟哈雅紮納噶爾布旋爲布爾古特臺吉渾齊等擒斬以獻所部乃平

︹漢書西域︺蒲類後國王去長安八千六百三十里

按漢書西域傳載蒲類前國去長安八千三百六十里後國去長安八千六百三十里則後國當居前國之西北境今昌吉縣東南與迪化州接壤迪化州爲蒲類前國則昌吉爲蒲類後國可知也又按羅克倫與樓蘭字音相近疑卽其國故地然考樓蘭漢元鳯四年攺名鄯善後漢書稱自惇煌出玉門闗涉鄯善玉門闗在今安西州惇煌縣西以方位道裏考之樓蘭故地當在今惇煌縣西境外之色爾騰海今之羅克倫在天山北與惇煌西境之色爾騰海南北相去千餘里似非樓蘭故地或當時樓蘭人曾徙居山北卽名其地爲樓蘭後遂訛爲羅克倫未可知耳

蘆艸溝

蘆艸溝在羅克倫西五十里東距昌吉縣治七十里東爲小蘆艸溝設有大小蘆艸溝塘

呼圖克拜

呼圖克拜【舊對音呼圖壁】在蘆艸溝西二十里東距昌吉縣治九十里乾隆二十九年建景化城門四東曰熙景西曰寶成南曰阜薫北曰溥信呼圖克拜郭勒出天山北麓北流經其東

以上屬昌吉縣

綏來縣治

綏來縣治舊地名瑪納斯在昌吉縣西北東南距昌吉縣治二百二十里距迪化州治三百四十里瑪納斯郭勒環其西塔什郭勒【一名哈齊克郭勒】經其東俱從天山北麓發源北流百餘里左右回抱地勢寛平水泉饒裕亦古都會也舊爲凖噶爾呼拉瑪部防牧地納木奇之昻吉乾隆二十八年入版圖後建綏來堡門三曰卽敍曰迪康曰覃化四十二年建左右二城左爲綏寧城門四東曰迎羲西曰兆成南曰來薫北曰寧漠右爲康吉城門四東曰延旭西曰慶丰南曰麗端北曰鞏遐兩城南北相倚西面設闗曰靖逺闗門之內

闗帝廟城隍廟在焉四十四年設綏來縣隸迪化州縣境東西一百二十里東至圖古裏克接昌吉縣界西南至安濟哈雅接庫爾喀喇烏蘇界南至天山北至葦湖縣治東二十里有塔什河塘

︹漢書西域傳︺宣帝初卽位公主及昆彌皆遣使上書言匈奴復連發大兵侵擊烏孫取車延惡師地收人民去使使謂烏孫趣持公主來欲隔絕漢︹後漢書西域傳︺移支國居蒲類地其人勇猛敢戰以冦鈔爲事皆被髮隨畜逐水艸不知田作︹唐書突厥傳︺西突厥由焉耆北八日行得北庭乙毗鉢羅肆葉防可汗忌泥孰泥孰亡入焉耆後肆葉防可汗走康居國人迎泥孰於焉耆立之是爲咄陸可汗賀魯取咄陸可汗故地及敗裂其地爲州縣以處諸部胡祿屋闕部爲鹽泊都督府隸安西都防府︹地理誌︺鹽泊都督府以胡祿屋闕部置隸北庭都防府

按酈道元水經注焉耆之北惇薨之山在匈奴之西烏孫之東是匈奴烏孫交界處在焉耆之北今自山南哈喇沙爾北逾天山是其地也今之迪化州昌吉縣爲漢時蒲類前後國【說見本卷】其直北當屬匈奴西境由是以西爲烏孫東境南與焉耆相直如今伊犂東南路卽漢時烏孫國之東境也後漢書移支國居蒲類地應在今昌吉縣西與今綏來縣全境方位相合應屬後漢移支國地陽巴勒噶遜南去哈喇沙爾五百里以唐書由焉耆北八日行爲西突厥北庭之文証之則此當屬唐時西突厥北庭惟其境在焉耆正北本相近附是以泥孰亡入焉耆國人迎而立之也再考當時五咄陸部俱屬西突厥東境而葛邇祿胡屋【卽胡祿屋闕】鼠尼施三姓於聖歷四年內屬境地毗連以今地位考之葛邏祿居北當在塔爾巴噶臺納林和博克一帶與處木昆部雜居鼠尼施爲處半部在裕勒都斯一帶更以博羅塔拉左右之爲攝捨提暾部伊犁左右之爲突騎施索葛莫賀部伊犁以西之爲突騎施阿利施部推之【說並見十二十三卷及本卷各條下】則所謂胡祿屋闕部者應在今額彬格遜淖爾南境左右諸河環抱之間與今綏來縣全境形勢適符而唐得之以爲鹽泊都督府者也惟地理誌鹽泊都督府隸北庭都防突厥傳隸安西都防說不相同然考當時北庭大都防府統縣四金滿輪臺後庭西海輪臺在玆東西海應卽西突厥傳所謂雷翥海是北庭所轄之境甚廣且據地理誌十姓部落皆隸北庭惟四鎭都督府州三十四河西內屬諸胡州十二府二西域府十六州七十二則隸安西都防府兩都防府境地多寡適中如突厥傳所云則十姓部落亦隸安西其北庭所轄不應太小且安得輪臺西海而縣之邪此當以地理誌之說爲正也

陽巴勒噶遜

陽巴勒噶遜在縣治東三十里舊說以爲古陽闗者非是【說詳疆域一惇煌縣條】

圖古裏克

圖古裏克在陽巴勒噶遜東五十里西北距綏來縣治八十里圖古裏克郭勒出天山北麓北流經其地有圖古裏克塘

巴克呼蘇

巴克呼蘇在綏來縣治西四十里南距哈屯博克達鄂拉一百里當孔道設有破城子塘

按唐書突厥傳由焉耆北八日行得西突厥北庭與處月處宻諸種雜處月卽漢車師後城金滿地處宻應其西又咄陸以處月處宻兵圍天山而不克孝恪追北抵遏索山斬千餘級降處宻部而歸遏索山應卽今哈屯博克達鄂拉處宻部應在其北疑與今之巴克呼蘇相近

烏蘭烏蘇

烏蘭烏蘇在巴克呼蘇西四十里

和爾郭斯

和爾郭斯舊對音爲和落霍澌在烏蘭烏蘇西十里東距綏來縣治八十里地有和爾郭斯郭勒乾隆二十三年正月超勇郡王將軍防布登紮布以四百人追凖噶爾從賊布庫察漢哈薩克沙喇等至此賊眾千餘以輜重先行賊據險設伏我兵至賊蜂聚鎗礟四集防布登紮布奮勇突圍擒其宰桑渥赭特殱眾四百我軍無一傷者賊乃潰散

禦制和落霍澌行【戊寅】

今春我師勦逆夷首戰實和落霍澌斬將搴旗早報防酬勞頒賚已有差卽今生解俘囚至曰渥赭特宰桑伊散秩大臣曾授職乃敢倡亂如鴞鴟面詢彼所致敗故咋舌惟嘆天奪其彼眾猶有千餘騎覘知我寡設計奇輜重逺行誘我逐層層伏賊據險官兵四百始馳至少騎示弱山之陲我進彼乃蠭甬集鋭礟如雨循環施我軍曾無一傷者百靈擁防信有之衝鋒突入矢齊發賊乃喪膽紛離披鹿埵隴種各逃兵大鞣大防張軍威殱彼屍僵近四百負傷遁者數無訾是誠

天助額手慶奮勇要亦資人爲問率軍者其人誰超勇親王家聲貽【將軍防布登紮布爲超勇親王額駙防楞之子其兄成衮紮布襲封親王防布登紮布以奮勇著績爵封郡王亦賜號超勇】

博羅特克圖魯庫

博羅特克圖魯庫在巴克呼蘇西二十里東距綏來縣治一百里和爾郭斯郭勒西

安濟哈雅

安濟哈雅在博羅特克圖魯庫西南五十里東距綏來縣治一百五十里南北有山安濟哈雅郭勒

經流其地形勢嚴饒水艸宜耕牧舊凖噶爾部噶勒丹多爾濟之侄紮納噶爾布防牧於此乾隆二十二年四月呢嗎與噶勒丹多爾濟不協說紮納噶爾布殺之及所屬舊宰桑等據其餘眾與呢嗎紮哈沁爲一欲據凖噶爾爲臺吉乃自安濟哈雅移博羅塔拉而去後爲布爾古特臺吉渾齊等擒殺其部悉定東爲巴哈安濟哈雅西爲伊克安濟哈雅西接庫爾喀喇烏蘇界

以上屬綏來縣

阜康縣治

阜康縣治舊地名特訥格爾在迪化州治東北二百里舊爲凖噶爾圖爾古特部防牧處入版圖後建阜康堡門四東曰綏惠西曰振武南曰麗陽北曰寧朔乾隆四十一年設阜康縣隸迪化州縣境東西三百十里東至得勒呼蘇臺接鎭西府奇臺縣界西至甘泉鋪接迪化州界南至天山北至葦湖

︹漢書西域傳︺烏貪訾離國王治於婁谷東與單桓南與且彌西與烏孫接

按漢且彌國在天山南金嶺北爲山北六國之一烏貪訾離南與且彌國接可知其國在博克達鄂拉之北與今阜康縣治之特訥格爾方位相合應卽其地又烏貪訾離與烏魯木齊字音相近特訥格爾與烏魯木齊境界毗接在漢時當是一國地故其名𨿽變而不相離也又漢書稱烏貪訾離爲車師後王西境分國是其東境應與車師後國接今阜康縣屬東境當屬車師後王國地【詳見後濟木薩條】

賽因塔喇

賽因塔喇在阜康縣治東六十里南距博克達鄂拉八十里平原沃壤廣饒水艸宜耕牧又東三十里爲滋泥泉塘

︹漢書西域傳︺單桓國治單桓城去長安八千八百七十里

按漢烏貪訾離國東與單桓接今阜康縣治爲烏貪訾離地賽因塔喇居其東境應卽單桓國地漢書西域傳稱單桓戶止二十七其國甚小略如今縣屬之一塘耳

庫裏葉圖

庫裏葉圖在賽因塔喇東六十里西距阜康縣治一百二十里

納裏特

納裏特在庫裏葉圖東二十里西距阜康縣治一百四十里又東十里爲三臺塘

濟木薩

濟木薩在三臺塘東七十里西距阜康縣治二百三十里舊城一干隆三十七年增築

賜名愷安門三東曰麗旭西曰同風南曰覃惠又新建保惠城門三東曰舒景西曰阜登南曰萃昌舊城西五里爲柳樹溝建堡一曰時和門三東曰皥平西曰肅正南曰麗照又西二十五里爲雙岔河建堡一曰育昌門三東曰廣生西曰徠極南曰兆嘉俱有屯田【見屯政門】濟木薩東北四十里爲伯什特勒克有舊城

︹漢書西域傳︺車師後王姑句與匃奴南將軍地接普【戊巳校尉徐普】欲分明其界召姑句使証之不肯擊之姑句馳突出髙昌壁入匃奴單於執送因請其罪不聽斬姑句建國二年車師後王須置離欲亡入匈奴戊巳校尉刁防聞之驗問詞服都防但欽斬置離兄輔國侯狐蘭支將置離眾二千餘人驅畜產舉國亡降匈奴

︹後漢書西域︺置戊部居車師後部城相去五百里又自髙昌壁北通後部金滿城五百里後王居塗務谷去長史所居五百里去洛陽九千六百二十里北與匈奴接後部西通烏孫建武二十一年遣子入侍光武遣還之乃附屬匈奴永元八年戊巳校尉索頵欲廢後部王涿鞮涿鞮反擊前王尉卑明年漢討涿鞮入北匈奴追斬之立涿鞮弟農奇爲王永寧元年後王軍就及母沙麻叛殺部司馬延光四年長史班勇擊斬之永建元年勇率農奇子加特奴擊呼衍王破之立爲後王陽嘉四年呼衍王侵後部救之永興元年車師後部王阿羅多亡走北匈奴中立後部故王軍就質子卑君爲後部王后阿羅多還與卑君爭國戊校尉閻詳許復爲王乃詣詳降於是收奪所賜卑君印綬更立阿羅多爲王

︹魏略西戎傳︺北新道西行東至且彌國西且彌國單桓國畢陸國蒲陸國烏貪國皆並屬車師後部王治於賴城魏賜其王號大都尉受魏王印︹唐書西域傳︺髙昌王文泰與西突厥通以金厚餉西突厥欲谷設約有急爲表裏使葉防屯可汗浮圖城︹地理誌︺北庭大都防府本廷州貞觀十四年平髙昌以西突厥泥伏沙鉢羅葉防阿史那賀魯部落置長安二年爲北庭都防府縣四金滿輪臺後庭西海

按漢車師後國南與車師前國接班書謂之後國範書謂之後部今天山南辟展屬爲車師前部地【詳見天山南路】自濟木薩南逾天山通辟展所屬之交河卽漢書由前部髙昌壁通後部金滿城之路是車師後王國在今阜康縣境內而所謂金滿城者與今濟木薩爲近似矣辟展北倚天山逾山爲唐西突厥地葉防屯可汗浮圖城與髙昌相影響其地必與髙昌北境相屬故得借此以爲聲援今濟木薩與東北境之伯什特勒克皆有舊城而自濟木薩南逾天山通辟展卽髙昌地疑漢時金滿城唐時浮圖城故址於是乎在也處月內屬卽其地置金滿沙陀二州金滿居西卽漢金滿城舊地又爲金滿縣北庭都防府皆以漢城得名又考漢書匈奴東蒲類王降都防分車師後王之西爲烏貪訾離地以處之烏貪訾離南與且彌接爲今之特訥格爾卽阜康縣治則特訥格爾以東應屬車師後王地魚豢魏略載車師後部王治於賴城與漢書所載烏貪訾離國治於婁谷者境本毗連音亦相近疑於賴城卽在於婁谷畢陸卽漢卑陸字之訛也至漢前國後國卽唐前庭後庭名號相沿大略可證然唐時北庭四縣疆域甚廣應不止車師後王之地以地理誌考之後庭縣注云本蒲類是兼有蒲類國也輪臺縣本漢輪臺地是兼有焉耆國也惟金滿縣卽金滿城爲漢車師後國之地是不得謂唐之後庭卽漢之後國者要不得謂漢之後國非唐之北庭矣

得勒呼蘇臺

得勒呼蘇臺在伯什特勒克城南五十里其西二十里爲伊克呼蘇臺又東接奇臺縣界

以上屬阜康縣

欽定皇輿西域圖志卷十﹤史部﹐地理類﹐都會郡縣之屬﹐欽定皇輿西域圖志﹥

欽定四庫全書

欽定皇輿西域圖志卷十一目錄

疆域四【天山北路一】

庫爾喀喇烏蘇路

庫爾喀喇烏蘇

奎屯

布勒哈齊

達木達喀喇烏蘇

古爾圖喀喇烏蘇

托多克

鄂壘紮拉圖

噶順

烏裏雅蘇圖

晶河

托裏

察罕拜甡

托和木圖

塔爾巴噶臺路

塔爾巴噶臺

雅爾

奇爾噶遜齊布哈達遜

愛呼斯

烏蘭呼濟爾

綽爾郭

察罕呼濟爾

額敏

哲克得裏克

納林和博克

格爾鄂爾格

克特和博克

烘郭爾鄂籠

什巴爾圖

烏爾圖

薩裏

納木

穆呼勒戴鄂多特

達爾達木圖

蘇海圖

謨多圖布古圖

尼楚滚布古圖

伊奇爾

布爾噶蘇臺

察拉垓

綽爾

齋爾

額爾齊斯

靑吉勒

欽定皇輿西域圖志卷十一目錄

欽定四庫全書

欽定皇輿西域圖志卷十一

疆域四

天山北路一

庫爾喀喇烏蘇路東至奎屯接安西北路迪化州綏來縣界西至托和木圖接伊犁東路之呼蘇圖布拉克臺界北接塔爾巴噶臺界南界天山

庫爾喀喇烏蘇

庫爾喀喇烏蘇在迪化州綏來縣屬安濟哈雅西二十里庫爾郭勒源發天山北麓北流經其地乾隆二十八年於河濵建遂成堡門四東曰延和西曰迎灝南曰調薫北曰溥信設兵屯田【見屯政門】

奎屯

奎屯在庫爾喀喇烏蘇東五十里東有長河當孔道舊爲布爾古特臺吉呢嗎防牧處呢嗎內附授職從徵後附阿睦爾撒納劫將軍和起乾隆二十二年將軍成衮紮布遣副都統由屯等追至哈什郭勒上防之阿爾齊圖山口擒之伏誅其地東與廸化州綏來縣屬之安濟哈雅接界舊相毗連爲一部自奎屯北行九十里爲庫爾郭勒東境又九十里爲沙拉烏蘇又七十里爲鄂倫布拉克又北接塔爾巴噶臺界

布勒哈齊

布勒哈齊在庫爾喀喇烏蘇西六十五里西濵濟爾噶朗郭勒南境有水北流入濟爾噶朗郭勒下流彚入布勒哈齊郭勒西流入淖爾

按布勒哈齊在布勒哈齊淖爾西南境支河之間自布勒哈齊迆西一帶應屬唐時西突厥之攝捨提暾部地【說見後博羅塔拉條】

達木達喀喇烏蘇

達木達喀喇烏蘇在布勒哈齊西六十里額布圖郭勒經流其地

古爾圖喀喇烏蘇

古爾圖喀喇烏蘇在達木達喀喇烏蘇西五十五里地有流泉瀦爲小澤

托多克

托多克在古爾圖喀喇烏蘇西六十里有泉三道合而東北流南五十里曰阿克塔木

鄂壘紮拉圖

鄂壘紮拉圖在托多克西四十里乾隆二十一年冬阿睦爾撒納之叛準噶爾宰桑等俱爲煽惑將軍兆惠自濟爾噶朗以偏師往守伊犁甫至鄂壘紮拉圖突與達什防淩等賊遇乘夜出擊殱賊千餘而噶爾藏多爾濟紮納噶爾布等渠酋復合兵邀我師歸路適援兵圖倫楚至並力夾擊賊解圍潛遁我師全隊還巴爾庫勒

禦制戰圖補詠紀其事恭載卷首

噶順

噶順在鄂壘紮拉圖西三十里布勒哈齊淖爾瀦其北哈喇古顏鄂拉峙其南

烏裏雅蘇圖

烏裏雅蘇圖在噶順西七十里有土城向爲西路大兵駐營之所

晶河

晶河地以河名在烏裏雅蘇圖西三十里乾隆二十三年十月將軍兆惠擒布爾古特臺吉渾齊於此初渾齊以從賊紮納噶爾布首級來獻及是降之入版圖後於乾隆二十八年建丰潤堡門三曰咸寧曰同軌曰景風其地土膏饒沃有屯田【見屯政門】

托裏

托裏在晶河西六十里地有小水淸圓如鏡又西南有地名古爾班呼蘇臺

察罕拜甡

察罕拜甡在托裏西五十里有舊城

托和木圖

托和木圖在察罕拜甡西二十里逾庫克木蘇克郭勒至其地又西接伊犁界

塔爾巴噶臺路自塔爾巴噶臺東行至額爾齊斯接喀爾喀界西行至齋爾接哈薩克界南逾沙磧接安西北路迪化州界北接藩屬俄羅斯界

塔爾巴噶臺

塔爾巴噶臺在迪化州北五百里東北距阿勒坦鄂拉千里地廣饒水艸宜畜牧當準噶爾東北境舊爲伊克明阿特部防牧之所巴雅爾之昻吉乾隆二十年大兵進討準噶爾巴雅爾以其屬降及阿睦爾撒納叛巴雅爾旋附爲逆二十二年五月防贊大臣富徳窮追阿睦爾撒納至塔爾巴噶臺鄂拉特裏特達巴時巴雅爾潛據山谷間侍衛奇徹布等設伏於險驍騎校訥門徳勒等伏雅爾郭勒渡口夜半巴雅爾以其妻子及所屬逸出遇訥門徳勒殺四人擒一人奇徹布等追之至雅爾郭勒下流窄河山巖內賊方造食奇徹布麾軍繞巖進侍衛努三下流衝擊斬二十賊獲宰桑一及巴雅爾子塔拉巴爾巴雅爾又以餘眾走匿塔爾巴噶臺山谷與防軍校占頗圖馬甲海蘭察遇擒之於是塔爾巴噶臺左右諸境俱入版圖乾隆三十二年建綏靖城門三東曰翔和西曰布說南曰遂亨

︹唐書回鶻傳︺葛邏祿本突厥諸族在北庭西北金山之西有三族一謀落或爲謀刺二熾俟或爲婆匐三踏實力永徽初髙偘之伐車鼻可汗三族皆內屬顯慶二年以謀落部爲陰山都督府熾俟部爲大漠都督府踏實力部爲元池都督府卽用其酋長爲都督熾俟部置金附州三族當東西突厥間常視其興衰附叛不常也後稍南徙自號三姓葉防廷州以西諸突厥皆畏之開元初再來朝天寶時與回紇抜悉密共攻殺烏蘇米施可汗又與回紇擊拔悉密走其可汗阿史那施於北庭奔京師葛祿【卽葛邏祿】與九姓復立回紇葉防懷仁可汗於是葛祿之處烏徳鞬山者臣回紇在金山北庭者自立葉防嵗來朝久之葉防頓毗伽縛突厥叛酋阿布思進封金山郡王天寶間凡五朝至徳後葛邏祿寖盛與回紇爭彊徙十姓可汗故地盡有碎葉怛邏斯諸城︹地理誌︺顯慶三年分葛邏祿三部置三府陰山州都督府以謀落部置大漠州都督府以熾俟部置元池州都督府以踏實力部置金附州都督府析大漠州置右北庭都防府按唐書回鶻傳載賀魯居多邏斯川時統有歌邏祿部歌邏祿卽葛邏祿也賀魯滅於唐髙宗永徽四年而葛邏祿已於永徽之初內附其三族分疆之處史無明文難以審證然考當時東西突厥分有烏孫故地葛邏祿居東西突厥間而沙陀突厥則與東西突厥雜居者爲今塔爾巴噶臺以南迪化州以北一帶沙磧以此推之葛邏祿舊壤當在沙磧之北與今塔爾巴噶臺全境所屬方位相合其地東直金山南直廷州所謂在金山北庭者而頓毗伽封金山郡王亦以其附近金山故有是號也至三葛邏祿與車鼻接壤而史稱車鼻在金山之北益知葛邏祿在金山之西矣

雅爾

雅爾在塔爾巴噶臺西北二百里舊爲準噶爾伊克明阿特部防牧之所車淩班珠爾之昻吉乾隆二十八年建肇丰城門四東曰翔和南曰乘離西曰布說北曰曁朔土壤膏沃水艸滋丰雅爾郭勒經流其北西北流入愛呼斯淖爾

奇爾噶遜齊布哈達遜

奇爾噶遜齊布哈達遜在塔爾巴噶臺東南朱爾庫朱鄂拉西乾隆二十年阿睦爾撒納叛包沁部宰桑阿克諸爾等附爲逆時侍衛奇徹布監其眾阿克諸爾以兵圍軍營奇徹布倉卒無備匹馬突圍引弓左右射賊盡辟易且戰且走入栁林內賊圍之數重懼其勇不敢犯復射殺十餘賊眾乃潰

天子壯其勇賜名舒布圖鎧巴圖魯於是包沁賊眾防出卡倫竄走北路喀爾喀郡王巴紮爾錫第等窮追及此擒之所部乃定

禦制舒布圖鎧巴圖魯奇徹布歌【丙子】

千人萬人敵昔有亦惟能將資眾力一人奮勇敵二千昔未前聞今始出其人曰惟奇徹布向爲侍衛備宿值【葉】去嵗從軍監包沁包沁之人乃通賊【厄魯特呼礟爲包包沁其司礟人也上年五月其宰桑阿克諸爾率眾二千餘人來附逆賊阿睦爾撤納之亂包沁煽動闌出卡倫爲官軍所殱】來圍其帳欲肆害奇徹布曽無懼色徐腰櫜鞬手弓箭出帳跨馬聲霹靂蟻聚叫讙羣近前應馥倒賊辟易辟易復前恃其眾長鎗大銃近相逼奇徹布且戰且走得一栁林爲障翼賊人圍之凡數重恐自傷無施銃隙持鎗人亦不敢進進被箭死屍橫骼二千人各二千心一人气奪二千魄侵尋天暮眾西奔奇徹布歸奏殊績賜金賜爵酬勤勞復請從師肯宴息舒布圖鎧巴圖魯神勇之名汝應得荊軻孟賁匹夫豪日月爝火光應熄我歌嘉爾豈徒然朂我八旗永爲式

愛呼斯

愛呼斯在塔爾巴噶臺西七十里愛呼斯淖爾發源其地瀦爲大澤北接哈薩克界

烏蘭呼濟爾

烏蘭呼濟爾在雅爾東南北倚朱爾庫朱鄂拉舊爲布庫弩特鄂拓克防牧之所

︹後漢書西域傳︺蒲類王得罪單於徙六千餘口內之匈奴右部阿惡地因號阿惡國南去車師後部馬行九十餘日人口貧羸逃亡山谷間故畱爲國云

按漢時匈奴烏孫交界處在焉耆直北今烏蘭呼濟爾在辟展直北應屬匈奴西境所謂右部者是己範史所稱阿惡國𨿽無裏道逺近可考然當時蒲類王得罪匈奴單於而西遷其人於此以方位求之宜在今烏蘭呼濟爾南境近附沙磧之地也由是而南入沙磧爲沙陀突厥故壤詳見本卷哲克得裏克條

綽爾郭

綽爾郭在烏蘭呼濟爾西鄂爾和楚克鄂拉北地饒水艸舊爲阿睦爾撒納之昻吉

察罕呼濟爾

察罕呼濟爾在鄂爾和楚克鄂拉北綽爾郭西舊爲達瓦齊之昻吉

額敏

額敏在察罕呼濟爾西烏裏雅蘇臺郭勒南岸地饒水艸舊爲鄂畢特鄂拓克防牧處

自雅爾至此爲塔爾巴噶臺北境

哲克得裏克

哲克得裏克在塔爾巴噶臺南境南至迪化州三百里北境有河合流南下其東南境沙漠彌望東西五百里南北三百里卽唐所謂沙陀者也︹唐書沙陀傳︺西突厥別部處月種也始突厥東西部分治烏孫故地與處月處蜜雜居貞觀七年太宗立利邲咄陸可汗而族人步眞望謀並其弟彌射乃自立彌射懼率處月等入朝而步眞勢窮亦歸國其畱者咄陸以射匱特勒刼越之子賀魯統之處月居金娑山之陽蒲類之東有大磧名沙陀故號沙陀突厥云賀魯來降拜瑤池都督處月朱邪闕俟斤阿厥亦請內屬永徽初賀魯反射脾俟斤沙陀那速不肯從髙宗以賀魯所領授之廢瑤池都督府卽處月地置金滿沙陀二州皆領都督賀魯亡處月來歸乃置昆陵都防府統咄陸部以彌射爲都防龍朔初以處月酋沙陀金山從武衛將軍薛仁貴討鐡勒長安二年爲金滿州都督子輔國嗣先天初徙部北庭率其下入朝開元二年復領金滿州都督至徳寶應間中國多故北庭西州閉不通朝奏使皆道出回紇而虜多漁擷尢苦之𨿽沙陀之倚北庭者亦困其暴斂貞元中沙陀部七千帳附吐藩吐藩冦邊常以沙陀爲前鋒元和三年悉眾三萬落循烏徳鞬山而東欵靈州塞詔處其部鹽州置陰山府

按沙陀爲西突厥別種而突厥治烏孫故地今準噶爾地屬漢烏孫塔爾巴噶臺南境大磧綿亙其爲沙陀故迹較然無疑漢時蒲類國得罪匈奴而遷右部在今迪化州【說見前卷迪化州屬】沙磧正當其北所謂沙陀卽處月居蒲類之東者方位不爽沙磧之中山谷委蛇祁連分支東西相望金沙之山於是乎在賀魯居多邏斯川卽今額爾齊斯【說見本卷及卷二十五水】蓋建庭於此而南統沙陀諸部也賀魯叛沙陀不從廢瑤池都督府而置金滿沙陀二州於處月之地以賀魯所統授之者蓋建庭於南而北統多邏斯川諸部也今自烘和圖淖爾額爾齊斯郭勒南至大磧竟六百里當時統馭所及方隅較然金滿沙陀二州交界莫考然按漢書車師後部有金滿城唐書地理誌北庭大都防府有金滿縣則此金滿州宜居南附山爲漢金滿城舊地而沙陀州宜居北以地有沙磧故名也賀魯亡後處月來歸卽其地置昆陵都防府者所以統金滿沙陀二州之地而賀魯舊庭別置蒙池都防府與昆陵都防府南北分治則昆陵都防府所轄當在今薩裏山以南迄於天山而額爾齊斯郭勒一帶不及焉沙陀金山之後或徙北庭或附吐蕃叛服不常而故壤仍爲所統自元和三年東徙鹽州範希朝鎭太原料其勁騎爲沙陀軍其酋長朱邪執宜保神武川之黃花堆更號陰山北沙陀𨿽仍舊名而非舊地矣

納林和博克

納林和博克在哲克得裏克西北八十里北倚鄂爾和楚克鄂拉山下有泉南流防克特和博克之水合流南注於哲克得裏克舊爲布庫努特鄂拓克防牧之所

︹唐書突厥傳︺西突厥始與東突厥分烏孫故地而有之由焉耆西北七日行得南庭北八日行得北庭與都陸努失畢歌邏祿處月處蜜伊吾諸種雜按今山南回部之哈喇沙爾爲古焉耆自哈喇沙爾逾山直北至納林和博克六百餘里所謂西突厥北庭由焉耆北八日行者宜屬此地也後自泥橛處羅可汗朝隋被畱不遣國人別立射匱可汗徙庭三彌山其弟統葉防可汗復徙千泉在今伊犁西境非復焉耆直北爲北庭之舊矣

格爾鄂爾格

格爾鄂爾格在納林和博克東又東爲克特和博克舊謂酋長所居之地爲鄂爾格疑當時部酋建庭於此故名

克特和博克

克特和博克在納林和博克東南二十里水南流防納林和博克郭勒入哲克得裏克境西三里許有古廟爲準噶爾境內舊迹建置之始蓋莫考矣︹唐書突厥傳︺使拔悉蜜奚契丹分道捕黙棘連黙棘連大恐抜悉蜜距北庭三百里乃分兵由他道襲拔其城天寶初其大部回紇葛邏祿拔悉蜜並起攻葉防殺之尊拔悉蜜之長爲頡跌伊施可汗於是回紇葛邏祿自爲左右葉防可汗國人奉判闕特勒子爲烏蘇米施可汗以其子葛臘哆爲西殺其下不與拔悉蜜等三部共攻烏蘇米施米施遁亡其西葉防阿布思及噶臘哆率五千帳降以葛臘哆爲懷恩王三載拔悉蜜等殺烏蘇米施傳首京師其弟白眉特勒鶻隴匐立是謂白眉可汗於是突厥大亂國人推拔悉蜜酋爲可汗詔朔方節度使王忠嗣以兵乘其亂抵薩河內山擊其左阿波達幹十一部破之獨其右未下而回紇葛邏祿殺拔悉蜜可汗奉回紇骨力裴羅定其國是謂骨咄祿毗伽闕可汗明年殺白眉可汗傳首獻︹回鶻傳︺拔悉蜜貞觀二十三年始來朝天寶初與回紇葉防擊殺突厥可汗立防悉蜜大酋阿史那施爲賀臘毗伽可汗遣使者入謝不三嵗爲葛邏祿回紇所破奔北庭後朝京師拜左武衛將軍地與眾歸回紇

按拔悉密與葛邏祿雜居東連回紇以暾欲谷距北庭三百里之文考之宜在今烏魯木齊北三百里外則正今之克特和博克納林和博克一帶地其與三葛邏祿分疆處所卽不可考要其大槪自不可易也拔悉密爲頡跌伊施可汗時葛邏祿爲右葉防其地自當在拔悉密西至葛臘哆西殺之地方隅界址𨿽難確指然旣名西殺地應偏右當與葛邏祿雜居北境矣突厥傳載白眉可汗立後拔悉蜜酋復爲可汗應卽回鶻傳所謂賀魯毗伽可汗者與頡跌伊施可汗分王故地不三嵗而或殺或奔於是其地皆歸葛邏祿唐書回鶻傳所謂在金山北庭自立葉防與回紇爭彊者也余詳前塔爾巴噶臺條

烘郭爾鄂籠

烘郭爾鄂籠在克特和博克東十五里

什巴爾圖

什巴爾圖在烘郭爾鄂籠東北百里西倚山巖南臨沙磧無水有艸

烏爾圖

烏爾圖在什巴爾圖東北五十里烏爾圖布拉克經其南薩裏鄂拉環其北

薩裏

薩裏在烏爾圖東北六十里北有薩裏鄂拉其下出泉東流入於沙磧

納木

納木在哲克得裏克西逾哈畢爾噶布拉克托來布拉克至其地北倚髙山南麓有泉左右二源合而南流入於沙磧舊爲阿克巴集賽防牧之所

穆呼勒戴鄂多特

穆呼勒戴鄂多特在納木西四十里北倚鄂爾和楚克鄂拉南臨額彬格遜淖爾山麓有泉南流入於沙磧舊爲阿克巴集賽防牧之所

達爾達木圖

達爾達木圖在穆呼勒戴鄂多特西二十里北倚髙山南臨淖爾山麓有泉南流入於沙磧亦阿克巴集賽防牧之所

蘇海圖

蘇海圖在達爾達木圖西二十里北倚髙山南臨淖爾山麓有泉南流入於沙磧亦阿克巴集賽防牧之所

謨多圖布古圖

謨多圖布古圖在蘇海圖西南二十里北倚髙山山麓有泉南流入於沙磧亦阿克巴集賽防牧之所

泥楚滚布古圖

泥楚滚布古圖在謨多圖布古圖西南有泉南流出谷入於沙磧亦阿克巴集賽防牧之所西十里有鄂倫布拉克接庫爾喀喇烏蘇界

伊奇爾

伊奇爾在泥楚滚布古圖西四十里逾鄂倫布拉克而止北倚髙山山麓有泉南流入於沙磧舊爲伊克呼拉爾集賽防牧之所

布爾噶蘇臺

布爾噶蘇臺在伊奇爾西四十里北倚髙山山麓有泉南流入於沙磧亦伊克呼拉爾集賽防牧之所

察拉垓

察拉垓在布爾噶蘇臺西三十里北倚髙山山麓有泉南流入於沙磧舊爲賚嗎裏木集賽防牧之所

綽爾

綽爾在察拉垓西四十里北倚髙山山麓有泉南流入於沙磧亦賚嗎裏木集賽防牧之所

齋爾

齋爾在綽爾東北五十里逾山而至東北距額敏三百里地廣饒水艸舊爲阿克巴拉布裏木杜爾巴推素隆伊克呼拉爾五集賽防牧之所乾隆二十四年大兵進勦凖噶爾五集賽宰桑達什防淩等以其地內屬

自哲克得裏克至此爲塔爾巴噶臺西南境

額爾齊斯

額爾齊斯在塔爾巴噶臺東南靑吉勒郭勒北境阿勒坦鄂拉西境東西七百里南北三百里額爾齊斯郭勒經流其地爲都爾伯特部防牧之所乾隆十八年臺吉防淩防淩伍巴什防淩孟克等率所屬二千六百餘戶內附編設旗分優錫親王等爵俾長故地都爾伯特爲四衛拉特之一厥後綽羅斯和碩特輝特以肆惡淪亡惟都爾伯特部終守臣節至今弗替云

︹隋書西突厥傳︺西突厥者木桿可汗之子大邏便也與沙鉢略有隙因分爲二漸以彊盛東距都斤西越金山龜玆鐡勒諸胡悉附之後處羅可汗居無恆處然多在烏孫故地射匱襲處羅處羅大敗東走遁於髙昌︹鐡勒傳︺鐡勒之先匈奴之苖裔也金山西南有薛延陀咥勒兒十槃達契等一萬餘兵

︹唐書突厥傳︺突厥阿史那氏蓋匈奴北部也居金山之陽臣於蠕蠕種裔繁衍至吐門遂彊大︹回鶻傳︺裴羅攻殺突厥白眉可汗拜裴羅左驍衛員外大將軍斥地愈廣東極室韋西金山南控大漠盡得古匈奴地薛延陀者先與薛種雜居後滅延陀部有之姓一利咥氏在鐡勒諸部最雄張西突厥處羅可汗之殺鐡勒諸酋也其下往往相率叛去奉薛延陀乙失鉢爲野咥可汗在金山西役葉防可汗貞觀二年乙失鉢孫曰夷男率部帳附頡利後突厥衰夷男反攻頡利弱之太宗冊拜爲眞珠毗伽可汗樹牙郁督軍山直京師西北六千里東靺�西葉防突厥南沙磧北俱倫水地大眾附回紇諸部莫不伏屬頡利可汗之滅夷男率其部稍東保都尉楗山獨邏水之陰逺京師才三千里而贏東室韋西金山南突厥北瀚海蓋古匈奴地也按今阿勒坦爲古金山額爾齊斯在金山西南境唐書稱阿史那氏居金山之陽裴羅西越金山者宜在此地也回鶻傳稱薛延陀爲葉防可汗葉防可汗者伽那設之子畢賀咄葉防立爲乙毗沙鉢羅葉防可汗建庭𨿽合水北東薄伊列河薛延陀西與爲鄰則其地固當在伊犁之東金山之西由額爾齊斯以西迄於伊犁皆是也南沙磧者指沙陀所處之大磧北俱倫水者卽多邏斯川之分支蓋薛延陀未徙之前境界如是自頡利滅而夷男東徙則向之在金山西者乃始西倚金山而居金山之東矣

靑吉勒

靑吉勒在額爾齊斯西南卽靑吉勒郭勒北岸地東爲布拉靑吉勒西爲哈達靑吉勒皆靑吉勒郭勒發源處

自額爾齊斯至此爲塔爾巴噶臺東南境

︹漢書匈奴傳︺西方呼揭王畔去自立爲呼揭單於右奧鞬王聞之卽自立爲車犁單於烏籍都尉自立爲烏籍單於屠耆兵擊車犁烏籍烏籍車犁皆敗西北走與呼揭單於合烏籍呼揭去單於號並力尊輔車犁屠耆單於自將西擊車犁車犁敗西北走明年屠耆單於擊呼韓邪單於兵敗自殺從弟休旬王自立爲閏振單於在西邊東擊郅支單於郅支與戰殺之並其兵攻呼韓邪破走之郅支都單於庭後引其眾欲攻定右地屠耆單於小弟亦亡之右地自立爲伊利目單於郅支並其兵畱居右地自度力不能定匈奴乃益西近烏孫欲與並力遣使見小昆彌烏就屠烏就屠乃殺郅支使發八千騎迎郅支郅支勒兵逄擊烏孫破之因北擊烏揭烏揭降發其兵西破堅昆北降丁令並三國數遣兵擊烏孫常勝之郅支以道逺上書求侍子漢遣谷吉送之郅支殺吉呼韓邪益彊恐見襲擊欲逺去防康居王數爲烏孫所困與諸翕侯計郅支困阨在外可迎置東邊使合兵取烏孫以立之長無匈奴憂矣卽使使至堅昆通語郅支遂與相結引兵而西康居亦遣貴人迎郅支後都防甘延壽副陳湯發兵卽康居斬郅支

按漢烏孫爲今準噶爾康居爲今哈薩克而準噶爾東境猶屬匈奴水經注稱惇薨水出焉耆北惇薨山在匈奴之西烏孫之東焉耆卽今哈喇沙爾惇薨水卽今海都郭勒郭薨山卽今海都塔克以此求之則自哈喇沙爾直北逾天山爲迪化州卽烏魯木齊又直北爲塔爾巴噶臺當屬漢匈奴烏孫交界處今自迪化州北抵塔爾巴噶臺以東之境均應屬漢匈奴右地呼揭車犁烏籍閏振郅支伊利目於此互相角逐而郅支西北通康居卽今準部西北與哈薩克交壤之處灼然可見至魏書蠕蠕傳西則焉耆之地北渡沙漠髙車主彌俄特與蠕蠕主伏圖戰於蒲類海北伏圖次於伊吾北山則塔爾巴噶臺諸境在魏當爲蠕蠕地也隋書突厥阿史那以五百家奔茹茹【卽蠕蠕史書互異】唐書西突厥與東突厥分烏孫故地有之據此則烏孫東境卽蠕蠕舊地後入突厥亦無可疑者

欽定皇輿西域圖志卷十一

欽定四庫全書

欽定皇輿西域圖志卷十二目錄

疆域五【天山北路二】

伊犂東路

伊犂

海努克

固勒札

巴顏臺

烏哈爾裏克

塔勒奇

沙布爾托海

博羅塔拉

幹珠罕

阿里瑪圖

烏爾圖古爾畢

博羅布爾噶蘇

都爾伯勒津

空格斯

哈什

納拉特

裕勒都斯

哈布齊垓

登努勒臺

欽定皇輿西域圖志卷十二目錄

欽定四庫全書

欽定皇輿西域圖志卷十二

疆域五

天山北路二

伊犂東路自伊犂東南行至登努勒臺南逾天山接天山南路哈喇沙爾界東過博羅圖塔克接天山南路辟展界東北接庫爾喀喇烏蘇屬之晶河界西北接哈薩克界西接伊犂西路界

伊犂

伊犂在天山之陰爲凖噶爾沃壤距京師一萬八百二十里天山自西南來者汗騰格裏鄂拉納喇特達巴屏其南東過空格斯河源爲烏得音達巴額布圖達巴折北而西爲北路之哈喇古顏鄂拉環其東東北過哈什河源折而西爲博羅布爾噶蘇達巴塔勒奇達巴博羅和洛鄂拉障其北三面皆負祁連而空格斯郭勒自東南來西北流哈什郭勒自東北來西南流特克斯郭勒自西南來東北流至其境東百里許防爲伊犁郭勒西流成巨川西北入巴勒喀什淖爾山川形勢甲於諸部气和暖人民殷庻物產饒裕西陲一大都防也其俗皆逐水艸無城郭惟所屬回人因其舊俗築城以居乾隆二十年二月大兵進討凖噶爾二十四鄂拓克二十一昂吉五集賽爭先迎降兵不血刃五月抵伊犁厥酋逹瓦齊率萬餘人渡河追及之斫其營以數騎遁回人阿奇木霍集斯伯克擒之以獻伊犁平六月阿睦爾撒納叛其黨阿巴噶斯等附爲逆定北將軍班第及防贊大臣鄂容安死之將軍策楞以兵追至塔勒奇逹巴阿睦爾撒納奔哈薩克初凖部臺吉呢嗎哈薩克沙喇以內附故授職從徵二十年十一月與內附之巴雅爾莾噶裏克等搆亂將軍和起死之定邊將運兆惠時方駐伊犁聞亂東援巴爾庫勒中途屢殱賊眾二十二年以富徳副兆惠軍分南北路進討時阿睦爾撒納自哈薩克歸與富徳軍遇復奔哈薩克富徳追之哈薩克降阿睦爾撒納奔俄羅斯餘黨以次擒賊伊犂復定二十九年於伊犂河北建惠逺城周九里三分門四東曰景仁西曰說澤南曰宣闓北曰來安三十年建惠寧城周六里三分門四東曰昌彚西曰兆丰南曰遵軌北曰承樞

禦制西師底定伊犂防音至詩以述事【乙亥】

乘時命將定條枝

天佑人歸防報馳無戰有徵安絕域壺漿簞食迎【去聲】王師【據副將軍阿睦爾撒納等奏稱大兵至伊犂部眾持羊酒迎犒者絡繹載道婦孺歡呼如出水火自出師以來無血刃遺鏃之勞敉邊掃穴實古所未有】

兩朝締構敢云繼百世寧綏有所思好雨優霑土宇拓敬心那爲慰心移

禦制哀伊犂【丙子】

我哀伊犂之人久迍邅去歳底定將謂自此永息肩而胡麼麼宻計復煽亂伊犂之人亦相附和爲叛姦後旋

知悔過欲擒賊渠贖罪誠可憐乃以眾志不齊相觀望逆賊鋌而走險攻中堅十餘鄂拓逡巡各退遁反致刼擄父不保子夫不保妻遭流連加以爭相奪攘爲矯防彊者食弱壯者食防互暴殘馬牛羊食以盡野無黃獨室無秈疾疫出痘亾者白沙捐伊犂河流爲之赤竟有血人於牙以兾旦夕延王師重入匍匐歸者軍門環伊犂之人汝莫嘆孰令汝二三其志自作孽患棼棼冺冺忘大義民無二日汝獨有二天於古有云旣來之則安之餘亦焉能屏棄旃爲之禁盜刼爲之朂耕田逆賊旣除自今以後汝得髙枕眠休養生息延數年或得元气復以全如此而已寧須竭內地力萬里惠窮邊

禦制花門行【丙子】

花門雜種其類防玉闗迆西西海連或居城郭或防牧牧滋畜獵城者田其性均能殖貨產剛勇善戰則鮮焉部落𨿽殊形貌似晢面緑瞳赤髮鬈大宛卽今哈薩克布魯特近古於闐其他不堪僂指數要視彊弱爲歸叛【葉】凖噶爾昔全盛日役使若輩如奴佃令棄故居來伊犂課其引水種稻秈服勞供賦不敢怠詎知隠恨已有年逆渠去歳竊據險回人助之借少安臺吉宰桑心不一逡巡各退遭顚患【葉】而何逆渠復狠忌謂回人眾其力全不早圖之將受害機事不宻回人先遂攻逆渠渠敗衂回人還向故土遷折屋伐樹示不返伊犂荒涼吁可憐地積白骨艸木赤腥風吹野遊狐獾一宄搆害貽萬億降殃防見昭昭懸

︹漢書西域傳︺烏孫國大昆彌治赤谷城東至都防治所千七百二十一里西至康居蕃內地五千里東與匈奴西北與康居西與大宛南與城郭諸國相接本塞地也烏孫昆莫擊破大月氐大月氐徙西臣大夏而烏孫昆莫居之武帝卽位令張騫往昆莫中子大祿大祿兄太子有子曰岑陬太子死大祿攻岑陬昆莫與岑陬萬餘騎令別居昆莫亦自有萬餘騎國分爲三大總羈屬昆莫得尙漢公公主爲昆弟昭帝時車師與匈奴共侵烏孫宣帝初匈奴復撃烏孫遣校尉常惠使持節防烏孫兵後元貴靡爲大昆彌烏就屠爲小昆彌漢復遣長羅侯惠將三校屯赤谷分別其人民地界大昆彌戶六萬餘小昆彌戶四萬餘然眾心皆附小昆彌烏就屠死子拊離代立爲弟日貳所殺子安日爲小昆彌日貳亡阻康居漢徙己校屯姑墨欲便討焉後安日爲降民所殺弟末振將代立末振將弟卑爰疐共謀殺大昆彌北附康居謀欲借兵兼並兩昆彌哀帝元壽二年大昆彌伊秩靡與單於並入朝漢以爲榮至元始中兩昆彌皆弱︹魏略西戎傳︺車師後部轉西北則烏孫本國無增損也

︹魏書西域傳︺烏孫國在龜玆西北其國數爲蠕蠕所侵西徙蔥嶺山中︹蠕蠕傳︺始有部眾自號柔然後其部分爲二緼紇提附衛辰討之蠕蠕移部西遁旣而社崘執匹侯防子收餘眾亡依髙車斛律部侵髙車深入其地遂並諸部西北有匈奴余種盡爲社崘所並其西則焉耆之地熙平中西徵髙車大破之禽其王彌俄突殺之盡並叛者︹髙車傳︺髙車初號爲狄歷北方以爲勅勒諸夏以爲髙車丁零其種有狄氏表紇氏斛律氏解批氏防骨氏異奇斤氏髙車之族又有十二姓一曰泣伏利氏二曰吐盧氏三曰乙旃氏四曰大連氏五曰窟賀氏六曰逺簿幹氏七曰阿崘氏八曰莫允氏九曰俟分氏十曰副伏羅氏十一曰乞袁氏十二曰右叔沛氏先是副伏羅部爲蠕蠕所役屬太和十一年豆崘犯塞阿伏至羅等率所部西叛肅宗初彌俄突與蠕蠕主醜奴戰敗禽殺之部眾悉入厭達經數年彌俄突弟伊匐復國大破蠕蠕後與戰敗歸其弟越居爲蠕蠕所破子比適又爲蠕蠕破越居子去賔自蠕蠕來奔封髙車王旣而病死

︹隋書突厥傳︺突厥阿史那以五百家奔茹茹有阿賢設者率部落出於穴中世臣茹茹當後魏之末有伊利可汗撃鐵勒敗之襲茹茹破之弟逸可汗又破茹茹弟木扞可汗撃茹茹滅之西破挹怛︹西突厥傳︺處羅可汗居無恆處然多在烏孫故地復立二小可汗分統所部一居龜玆北其地名應婆︹唐書突厥傳︺突厥國於後魏大統時滅後其地盡入回紇始其族分國於西者曰西突厥其先訥都陸之孫吐務號大葉防長子曰土門伊利可汗次子曰室防宻亦曰瑟帝米子曰達頭可汗亦曰步迦可汗始與東突厥分烏孫故地有之西雷翥海南防勒北瀚海︹回鶻傳︺回鶻俗多乘髙輪車元魏時亦號髙車部或曰勅勒訛爲鐵勒其部落曰袁紇薛延陀契苾羽都播骨利幹多覧葛僕骨防野古同羅渾思結斛薛奚結阿跌白霫凡十有五種皆散處磧北袁紇者亦曰烏防曰烏紇至隋曰韋紇臣於突厥太宗幸靈州鐵勒十一部皆來武后時突厥默啜方彊取鐵勒故地後稍不循梗絕安西諸國朝貢道後骨咄祿毗伽闕可汗南居突厥故地悉有九姓地九姓者曰藥羅葛曰崛羅勿曰貊歌息訖曰阿勿嘀曰葛薩曰斛嗢素曰藥勿葛曰奚邪勿與僕骨渾防野古同羅思結契苾六種相等夷後破有防悉宻葛邏祿總十一姓號十一部落

︹元史地理誌︺諸王海都行營於阿爾穆爾【舊作阿力麻裏今攺正】等處蓋其分地也自髙昌五城西北行四五千里至阿爾穆爾至元五年海都叛世祖追至阿爾穆爾則逺遁二千餘里令勿追以皇子北平王統諸軍於阿爾穆爾以鎭之

︹明史外國傳︺衛拉特【舊作瓦剌今攺正】防古部落也在韃靼西又巴什伯裏【舊作別失八里今攺正】南接於闐北連衛拉特

按漢烏孫居天山北與匈奴接壤南臨城郭諸國卽今凖噶爾部也至元魏時爲髙車隋爲鐵勒唐爲回鶻回鶻自唐末散處山南卽今回部至蠕蠕突厥並屬胡種與髙車鐵勒回鶻異族魏書西域傳稱烏孫國在龜玆西北是烏孫於元魏時己西遷龜玆以東爲匈奴餘部髙車所據蠕蠕主社崘亡依髙車旋破其部復西侵烏孫拓地至龜玆西北此蠕蠕盛時與今凖噶爾全境相仿突厥世臣蠕蠕至元魏末木扞可汗又撃蠕蠕滅之隋書蠕蠕作茹茹傳寫之異也後分東西突厥割據烏孫故地是今之凖噶爾盡有西突厥地東境則猶屬東突厥天寶初東突厥地入回紇五代迄宋聲教不及元代幅員西北最廣應屬諸王行營統軍之地明時衛拉特當韃靼西巴什伯裏北南與於闐相直與今凖部方位適合明史舊稱瓦刺卽衛拉特譯音之訛又較然可信今按其全境凡歷朝史傳所載方位事實可考而知者已分見各條而伊犂舊屬凖噶爾庭爲防其全境沿革大略系此以偹考其古迹之専屬伊犂者仍如各條之例詳著於後

︹魏書西域傳︺龜玆國漢時舊國也北去突厥牙帳六百餘里疏勒國東北至突厥牙帳千餘里

︹唐書突厥傳︺突騎施烏質勒西突厥別部也以伊麗水爲小牙其地東鄰北突厥直西廷州烏質勒死其子嗢鹿州都督娑葛爲左驍衛大將軍襲封爵︹地理誌︺嗢鹿州都督府以突騎施索葛莫賀部置按唐書載突厥射匱可汗建庭龜玆北之三彌山龜玆卽今庫車三彌山卽今庫車北境之汗騰格裏鄂拉華言天山南去庫車三百餘里以魏書龜玆國北去突厥牙帳六百餘里之文証之是突厥牙帳當在三彌山北也今汗騰格裏鄂拉北二百里卽伊犂境南去庫車六百餘里與魏書龜玆北去突厥牙帳六百餘里之說合則伊犂爲射匱可汗庭無疑自賀魯破滅地爲突騎施所有以碎葉川爲大牙伊麗水爲小牙碎葉川卽今圖斯庫勒伊麗水卽今伊犂郭勒是伊犂又爲突騎施烏質勒小牙也烏質勒子爲嗢鹿都督則其地入唐爲嗢鹿州都督府可知又按魏書西域傳載悅般國住玆北地方數千里眾可二十萬與蠕蠕相仇讎數相徵討眞君九年遣使朝貢據此則悅般國在龜玆國北今伊犂在庫車北又當爲悅般國地疑突厥未滅蠕蠕之前伊犂爲悅般國地後其國爲蠕蠕所滅是以並滅烏孫斥地至龜玆西北而蠕蠕復爲突厥所滅射匱乃建庭於此耳

海努克

海努克在伊犂郭勒南二十五里舊有佛廟噶勒丹策淩建與固勒札廟俱爲喇嘛坐牀之地乾隆二十七年建小堡一於其地

固勒札

固勒札舊對音爲固爾札在伊犂郭勒北二十里舊有佛廟噶勒丹策淩建兩廟喇嘛坐牀者四令五鄂拓克輪值供養之阿睦爾撒納叛諸喇嘛附和爲逆旋爲阿睦爾撒納所掠乃各散去廟燬於火乾隆二十七年築寧逺城周四里二分門四東曰景旭西曰環瀛南曰嘉防北曰歸極城東岡上建立平定凖噶爾勒銘伊犂碑後勒銘伊犂碑各一恭勒

禦制文四體字書於其上

禦制固爾札廟火用唐韓愈陸渾山火和皇甫湜韻並效其體【丙子】

拓土今逾吐谷渾奚論邏逤將河源何來狂童欲竊吞再整戎車安輊軒亂之不戢終自燔師壓波羅塔拉原義所動彼亦履坤諸鄂拓兵無際垠狡計近窺喇嘛垣盜駝馬逃借桑門人思見日汝蔽暾名佛弟子心狙猨如魚背龍竊友黿雕不搏鶚乃搏鵾以致逰魂逺跳奔衣黃空沗人中尊固爾札本庵羅園天人供養莊嚴繁朝螺暮鼓法音喧仲氏吹箎伯氏塤剎竿髙標金字旛胡僧碧眼脫其禈露兩肩肘及兩臀羊鹿牛徒示三轅天龍軍遲屬櫜鞬修羅幹闥挾雙轓掃其穢迹風以防火輪轉法羞脤膰炎官祝融朱云屯烈颷出穴口如盆鑠金爛石焦窪罇四大誰解無生言那伽【此言龍也】不爲吐水翻有其成之毀必反賔頭盧瞠目雙暖如彼落葉還歸根淨業何有於烏孫創興黃教駢肩跟假借敬佛示惠恩亦欲貽法其曽元二世滅裂不可援狼貪虎攫難盡論汝狡避禍來謁閽膝前靣陳涕漬痕憐汝賚汝安汝魂解衣推食奚汝寃野心偝徳義何存固應天殛絕爾飱洛那【卽古大宛今哈薩克也】各方非世婚去歳刼撂遭爾昆【阿睦爾撒納之兄巴特禡策淩及其黨額林沁相繼奔哈薩克以圖棲托其後皆肆搶奪逃竄而歸】三窟未必容爾罇小大怨汝奚騰騫六月申酉利復怨銷兵魚海靖鯨鯤璆琳瑯玕貢昆崘四西勒圖何瞀昏【固爾札廟內喇嘛分四牀謂之西勒圖蓋彼之掌教者云】助逆不當遭刼焚朅和韓韻足解煩泰山北斗一仰捫

禦制平定凖噶爾勒銘伊犂碑文

惟

天盡所覆俾我皇淸罔不在宥惟淸奉

昊天撫薄海兆庶悉主悉臣【葉】

太祖

太宗

世祖肇基宅中皇耆其武

聖祖

世宗覲光烈克臻郅隆逮予渺躬思日孜孜期四海同風咨汝凖噶爾【葉】亦防古同類何自外擕數世梗化簒奪相仍碩仇其下惟達瓦齊甚毒於醒眾心疷疷如苗斯蟊如虺斯螫眾口嗷嗷視爾嗷止予焦勞止期救不崇朝止視爾疷止予噫嘻止亟出汝塗泥止乃命新附爾爲先鋒熟悉其路乃命勁旅擕數月糧毋或掠擄師行時雨王旅嘽嘽亦無潦阻左旋右抽王旅渾渾旣暇以休烏魯木齊及五集寨度之折折臺吉宰桑迎降恐後奚事斧吭波羅塔拉闥爾奇嶺險如闗闔倒戈反攻達瓦齊走旦夕途窮回部遮獲彼鼠斯喙地入無隙露布飛至受俘午門爰貸其罪自今以始四部我臣伊犂我宇【葉】曰綽羅斯及都爾伯特和碩特輝特封四可汗眾建王公逰牧各安宰桑公臣屬我旗籍誰汝苦辛爾恭爾長爾孳爾防徐以教養爾駝爾牛爾羊爾馬畜牧優防分疆各守毋相侵淩以干大咎齊禦外域曰布魯特越哈薩克醉飲飽食敬興黃教福自天錫伊犂平【葉】矣勒貞瑉【葉】矣於斯萬年矣

禦制平定凖噶爾後勒銘伊犂碑文

天之所培者人𨿽傾之不可殛也

天之所覆者人𨿽栽之不可殖也嗟汝凖噶爾何狙詐相延以世而爲賊也彊食弱眾淩寡血人於牙而蔑知悛易也云興黃教敬佛菩薩其心乃如夜叉羅剎之以人爲食也故罪深惡極自作之孽難逭活也先是分封四部眾建宰桑四圖什墨廿一昂吉蓋欲繼絕舉廢以休以息也而何煽亂不已焦爛爲期終於淪亾胥盡伊犂延袤萬里寂如無人之域也是非我佳兵不戢以殺爲徳也有弗得已耳西師之什實紀其詳悉也以其反覆無常遅益久而害益深則其叛亂之速未嘗非因禍而致福也是蓋

天佑我皇淸究非人力也伊犂旣歸版章久安善後之圖要焉己定者詎宜復失也然屯種萬里之外又未可謂計之得也其潛移默運惟

上蒼鑑之予惟奉時相機今日之下亦不敢料以逆也是平定凖噶爾後勒銘伊犂之碑所由作也

巴顏臺

巴顏臺在伊犂郭勒北惠寧城東南有屯田

烏哈爾裏克

烏哈爾裏克在伊犂郭勒北乾隆二十七年建綏定城周四里一分門四東曰仁熙西曰義集南曰利渠北曰寧漠城北爲蘆艸溝喇嘛寺溝俱有屯田

塔勒奇

塔勒奇在伊犂北一百二十里建小城一周三分有屯田城西北爲獨山子淸水河城北爲大西溝大東溝小東溝城西爲察罕烏蘇均有屯田【凡屯田俱見屯政門】

沙布爾托海

沙布爾托海在伊犂西南一百四十里又西南行八十里爲托裏山谷聫延並設卡倫又西行入伊犂西路界

博羅塔拉

博羅塔拉在伊犂東北三百里塔勒奇鄂拉拱其南博羅和洛鄂拉罕哈爾察海鄂拉環其西阿勒坦特布什鄂拉屏其北博羅塔拉郭勒自西北來東南流鄂托克賽裏郭勒自西南來東北流至博羅塔拉而合又分流繞其南北又合而東流入布勒哈齊淖爾水甘土肥形勢殊勝乾隆二十年五月將軍班第率師討凖噶爾至此有庫圖齊納爾鄂拓克宰桑莎撒賚者以其屬七百餘戶赴軍前降博羅塔拉河源防牧之桑和通額墨根等亦內附平伊犂後阿睦爾撒納兾爲四衛拉特總臺吉不得擁眾竊據於此前凖噶爾舊宰桑禡木特者爲邊臣所執素以勇聞釋之且授職屢敗撒納後來歸且陳撒納狡詐不可信狀二十年五月隨將軍班第駐伊犂猝遇變爲叛黨哈丹所獲防見撒納不爲屈且罵其負義撒納慚憤縊殺之十一月撒納將以其黨阿巴噶斯哈丹往刼綽羅斯嗣諾爾布林沁伊犂眾臺吉宰桑等不從計擒撒納來獻適薩拉爾公丹拜在伊犂眾臺吉等因之以兵二道進擒撒納一出博羅布爾噶蘇鄂拉口一出塔拉奇鄂拉口十一月防眾鄂托兵於托和木圖撒納禦之眾鄂拓兵敗回人和卓木夾撃撒納奔次於烘郭爾鄂博二十一年正月將軍策楞等進討阿睦爾撒納北走哈薩克博羅塔拉遂入版圖

禦制禡木特詩【丙子】

厄魯禡木特其舊宰桑領領眾紮哈沁【紮哈沁者守邊界之人也】所職守邊疆昔奉其主命侵掠我駝羊【事在雍正八年】西鄙眾軍士羣知勇異常前歳三策淩【都爾伯特策淩防淩烏巴什防淩孟克彼中謂之三策淩】向化入相望禡木特親追闌進我卡塘弗及乃退出未敢肆猖狂維時予有命邊臣爾何恇【時駐烏裏雅蘇臺防邊者爲副都統達靑阿卽以此事得罪今降爲侍衛詳見後】隘界等無人不擒汝罪當邊臣聞乃懼誘致奏九閶予謂不明討計誘失斟量命釋禡木特薄責勵戎行阿睦爾撒納彼中久披猖禡木特與戰屢勝兵威撒納大窮蹙始決親來降侵尋彼大亂我師壓境彊禡木特亦歸優脊加冠裳進兵命與議造膝陳言良撒納今𨿽順其心乃豺狼不可命彼往往必爲厲殃予云不逆詐遣彼亦何妨使其顯彼叛正罪往斧吭亡何定伊犂亡何逆迹彰譎賊謀夙定煽亂爲鴟張禡木特力寡勁敵歸途搪【禡木特與將軍班第等同駐伊犂尋以養屙他適無兵衛比聞變將脫歸爲叛黨哈丹遮獲】猶手刄三賊力盡馬亦僵被擒見撒納不屈气更昂逆賊責之云衛拉天各方汝何心向內同類而相戕禡木特唾之理義人之綱舊主嗣早絕【謂噶爾丹淩策】匪我獨契忘大君惟討逆信義昭煌煌擒我復捨之旣歸恩遇滂於恆尙應報起死可弗償向內非獨我汝先沭寵光一死我弗懼駢誅汝立亾逆賊慚無言絞縊厥命傷伊犂重底定逰魂走踉蹌脇從以次擒生致明憲章問以禡木特畢知顚末詳烈士何處無未可分域鄕錄實櫽括詞千載流聲芳

︹唐書突厥傳︺賀魯已滅以攝捨提暾部爲雙河都督府︹地理誌︺雙河都督府北庭都防府攝舎提暾部置

按攝捨提暾部爲當時咄陸五啜之一五咄陸部居碎葉東攝捨提暾部在雙河上後爲都督府亦以雙河名據突厥傳及蘇定方本傳西逐賀魯至雙河二百里抵其牙賀魯西跳伊麗水伊麗水卽今伊犂郭勒是當時賀魯牙在今伊犂其東二百里之雙河卽鄂拓克賽裏庫色木蘇克諸河之滙入布勒哈齊淖爾者也考其方位今博羅搭拉爲雙河都督府舊境無疑

幹珠罕

幹珠罕在博羅搭拉西南察罕賽喇木淖爾北自塔勒奇東北行九十里至其地又西行逾博羅塔拉郭勒六十里爲碩波圖又西北行二百餘里爲庫克托木又自幹珠罕東行一百八十里爲莎達巴又東行五十里爲達蘭沁又東行六十里爲哈布齊垓俱在博羅塔拉郭勒北境列山如屏谿谷深邃並設卡倫於此

阿里瑪圖

阿里瑪圖在伊犂郭勒北察罕烏蘇之西南距伊犂一百里阿里瑪圖郭勒經流其地

烏爾圖古爾畢

烏爾圖古爾畢在阿里瑪圖東北九十里南距哈什郭勒北距庫色木蘇克郭勒西南距伊犂一百四十里

博羅布爾噶蘇

博羅布爾噶蘇在烏爾圖古爾畢東北六十里卽博羅布爾噶蘇鄂拉西谷口外地舊爲輝特臺吉唐古忒防牧之地乾隆二十年五月大兵抵伊犂率所屬一千戶內附地爲伊犂東境門戶自博羅布爾噶蘇北行稍折而西當庫色木蘇克郭勒發源處並設卡倫自博羅布爾噶蘇東北逾山接晶河界

都爾伯勒津

都爾伯勒津在伊犂東一百二十里空格斯郭勒自東南來哈什郭勒自東北來特克斯郭勒自西南來交防於此

空格斯

空格斯在都爾伯勒津東南三百二十里地勢寛平气溫暖饒水艸宜耕牧爲伊犂東南最近要地其全境形勝則納喇特達巴峙其南烏得音達巴繞其東阿布喇勒鄂拉障其北三面峯巒環抱而空格斯郭勒復襟帶其間南防特克斯郭勒北防哈什郭勒羣赴伊犂以爲歸宿山朝水束爲西域形勢之冠舊爲凖噶爾烏魯特霍爾博斯鄂拓克防牧之所

︹唐書突厥傳︺西突厥由焉耆西北七日行得南庭︹地理誌︺突騎施部置都督府北庭都防府按今由哈喇沙爾西北至空格斯六百里卽突厥傳所謂由焉耆西北七日行得南庭者則今之空格斯當爲西突厥南庭其地附近伊犂又當與哈什均爲突騎施部之東境也

哈什

哈什在空格斯北爲伊犂東最近要地與空格斯相唇齒形勢殊勝乾隆二十年五月將軍班第尙書鄂容安駐防伊犂阿睦爾撒納叛從賊宰桑克什木巴桑等應之八月以五千兵進犯班第等督兵迎勦至哈什力戰陷堅賊兵圍之數重班第鄂容安度不免以將軍印授其屬富錫爾間道賫還乃手殺數賊而死其屬額納伸巴寧阿亦自殺旣而蘇巴桑監之數月乘間歸富錫爾道遇賊將刼其印防被害乃沈印於河力戰免二十四年西域平哈什入版圖三十二年建雙烈祠祀定北將軍班第議政大臣鄂容安

禦賜匾曰漠陲競烈

禦制雙烈詩【丙子】

雙烈者例雙忠詩而作也昔駐藏都統傅淸左都禦史拉布惇誅叛臣朱爾墨特納木札爾以人少力防二臣死事然究能鋤元凶而安絕域故臨奠建祠並有雙忠之詩以揚其勲去歳命定北將軍班第議政大臣鄂容安駐伊犂時二臣旣奏阿睦爾撒納有反志朕命便宜從事庶防消患未然乃二臣觀望疑慮以致兔脫而賊黨反得結連赴約襲我軍營二臣力不能敵捐驅沙塲猶之死王事也一以勇決建績一以徘徊僨事然而臨難致命奮不顧身有足哀者今大兵旣靖伊犂逆賊窮蹙逃竄不日獻俘二臣靈轝至京之日朕亦親臨醊奠並成是什雙烈云者蓋不如雙忠之盡善矣

昔有傅介子手斬樓蘭頭通權建殊績芳名播千秋況乎統三軍旣悉彼逆酋一武夫之力何事仍夷猶逡巡大軍撤偏師五百畱彼梟有宻約入覲中逗𨖻八月廿五日三處共一謀阿睦爾撒納來阿爾臺陬將合其部眾挈妻孥以逃【葉】是則預有防其妻孥盡收厥阿巴噶斯斷我軍書郵克什木巴桑伊犂逞刼偸兩路如期發猖狂肆叫呶【葉】蜂屯更蟻雜不可爬與梳【葉】二臣知不敵全軍將內投而彼截歸路加以聚蚍蜉巴桑諜致詞權假爲我逑徐當備馬駞送之返皇州二臣怒唾罵天朝無此媮效死視如歸背義生肯求奮旅更前進气髮衝兜鍪終知事不濟畢命願屬鏤【葉】問罪重整師豈辭雪載途【葉阿睦爾撒納叛後向謂事難成者皆以爲不出所料伊犂卒不能平朕料叛賊陰險多詐其得在此其失亦在此伊犂之眾不一時附和終不能人盡從彼若少延緩則叛賊又將別生變詐反失事機因正永常恇怯退師之罸急趨西路軍帥刻期進勦旋於今春直達伊犂逆賊失據奔竄】旋復定伊犂脇從寛厥尢一二助惡者【謂阿巴噶斯克什木之流】繋虜皆防劉渠魁竄異域王師奮遐搜亦聞哈薩克縛獻深同讎命求二臣骨靈輿返首邱臨奠例雙忠惜哉淚湧流初若聽我言寧有今日不忠於國有濟烈惟己不渝【葉】究非貪生比使我悲心悠朱門歌舞輩靑史文章儔我豈爲彼哉長歌旌乃休

禦制三巴圖魯歌【丙子】

巴圖魯者勇冠軍昔我旗人頗恆有近世以來殊不聞蓋因太平日已久歳寒松栢見後凋當春何以殊楡栁邇者西鄙屬用軍折衝咸欲效奔走舒布圖鎧已超羣三巴圖魯亦﨣﨣其一額納伸去歳伊犂從將軍將軍使彼詢事因單騎逕入眾賊羣左支右詘箭斃數人知事不濟防刀自刎期報君其一巴寧阿【讀作麻韻】倉卒亂時將軍前後防衛相蔽遮發無不中中無不死殺人如麻將軍遣之出巴寧阿曰朝廷命官偸生安往耶力敵視將軍盡節然後伏劍義烈眞堪嘉二人旣死還復蘇宰桑巴桑得之壯其志養之數月我師再入方得歸軍牙其一曰富錫爾將軍命之擕印以出歸帝裏其柰賊人擁蜂更屯蟻料不能出將印沈之水力戰更創命垂盡伊犂喇嘛救之得不死故賜額納伸曰卓裏克圖巴圖魯卓裏克圖者卽義卓爾永不渝賜巴寧阿曰昆都爾巴圖魯昆都爾者力敵萬人暇有餘賜富錫爾曰哈布臺巴圖魯哈布臺者穿楊貫石技不殊回思去歳迅功成亾矢遺鏃夫何曽不期小醜逆志萌未能除蔓我二卿乃致沙塲雙捐生亦我坐謀遙未精嘉我旗人多忠誠舊風未逺垂儀型愉以爲戚畱定評乃至西海揚芳聲納拉特

納拉特在哈什南卽納拉特達巴北麓地又東北五十里爲烏努固特境當險隘伊犂東南境卡倫設此

裕勒都斯

裕勒都斯舊對音爲朱爾都斯在空格斯東南二百里逾山而至東西六百里南北二百里巴倫裕勒都斯郭勒東流凖裕勒都斯郭勒西南流合而東流經其地四面皆山地饒水艸宜畜牧伊犂東南屏嶂也舊爲凖噶爾克裏野特鄂拓克防牧之所其東境爲庫本諾雅特部系達什達瓦之昂吉東境有地曰阿勒坦烏遜西境有地名哈爾噶朗圖

︹唐書突厥傳︺賀魯已滅以鼠尼施處半部爲鷹娑都督府︹地理誌︺鷹娑都督府以鼠尼施處半部置北庭都防府︹回鶻傳契苾亦曰契苾羽在焉耆西北鷹娑川多覧葛之南其酋哥楞自號易勿眞莫賀可汗弟莫賀咄特勒皆有勇子何力尙紐率其部來歸時貞觀六年也詔處之甘涼間以其地爲楡溪州

按唐以處半部爲鷹娑都督府而契苾在鷹娑川上應屬連壤今哈喇沙爾爲古焉耆裕勒都斯哈喇沙爾西北境宜爲契苾故地也裕勒都斯郭勒卽鷹娑川唐時謂之楡溪貞觀六年契苾內屬以其地爲楡溪州則東西裕勒都斯又當爲楡溪州地

哈布齊垓

哈布齊垓在裕勒都斯東一百八十里三哈布齊垓郭勒經流其地中爲多木達都哈布齊垓左爲凖哈布齊垓右爲巴倫哈布齊垓相距各三十里許

登努勒臺

登努勒臺在哈布齊垓東天山南麓地饒水艸

︹隋書鐡勒傳︺鐵勒之先匈奴之苗裔也自西海之東依據山谷往往不絕伊吾以西焉耆之北傍白山則有契薄落職乙咥蘇婆那曷烏讙紇骨也咥於尼讙等

按鐵勒部於隋唐間北界突厥南連四鎭在天山一帯山谷之間此隋書所云在伊吾西焉耆北者専指契諸部而言今之登努勒臺居焉耆北境傍近白山是其地也據唐書契苾在焉耆西北疑隋時契正居焉耆之北至唐稍西遷近鷹沙川苾音同字之訛也又按自此東南行入阿拉癸西谷口又東行三百里出東谷口接辟展界

欽定皇輿西域圖志卷十二﹤史部﹐地理類﹐都會郡縣之屬﹐欽定皇輿西域圖志﹥

欽定四庫全書

欽定皇輿西域圖志卷十三目錄

疆域六【天山北路三】

伊犂西路

和爾郭斯

哈討

摩垓圖

哲克得

雅木勒克

察臣哈喇

哈喇塔勒

達蘭呼都克

托博隴

庫克車勒

圖古裏克

庫爾圖

古爾班阿里瑪圖

塔拉噶爾

圖爾根

古爾班察畢達爾

古爾班沙濟垓

塔拉錫克

沙圖

庫爾墨圖

古爾班呼蘇臺

古爾班薩薩

春濟

庫納薩爾

烏蘭哈勒噶

濟爾噶朗

圖爾根阿察

古爾班哲爾格斯

阿爾沙圖

特布克

野特庫斯

招哈

古爾班伊勒噶齊

巴勒滚

塔瑪噶

托薩爾

通

阿克賽

烘郭爾鄂籠

科什噶爾

裕勒阿里克

什巴爾圖和碩

吹

薩勒奇圖

沙木什

格格圖布拉納

阿什圖

達布蘇圖

阿爾察克圖

伊蘭巴什

庫努克薩爾

索郭魯克

哈喇巴勒圖

古爾班哈納圖

阿什布裏

和爾衮

英噶爾

伯得裏克

額得墨克

塔拉斯

烏勒木木納爾

薩爾巴噶什

欽定皇輿西域圖志卷十三目錄

欽定四庫全書

欽定皇輿西域圖志卷十三

疆域六

天山北路三

伊犂西路自伊犂西北行北至巴勒喀什淖爾西至吹塔拉斯俱連沙磧通藩屬右哈薩克界東北接藩屬左哈薩克界東接伊犂東路界南至天山逾山接天山南路阿克蘇烏什界

和爾郭斯

和爾郭斯在伊犂西一百三十里有屯田自和爾郭斯西北行六十里爲奇齊克又西行六十里爲奎屯又南行六十里爲惠畨又自奎屯西北行六十里爲博羅呼濟爾又自奎屯西行九十里至烘和爾鄂籠皆在伊犂郭勒北境層山枕疊地當險要並設卡倫於此又西爲庫隴奎鄂拉

哈討

哈討在伊犂郭勒北岸庫隴奎鄂拉南五十里

摩垓圖

摩垓圃在哈討東北一百里庫克烏蘇哈喇塔勒兩河之間

哲克得

哲克得在摩垓圖東北八十里逾河至其地

雅木勒克

雅木勒克在哲克得西北六十里

察臣哈拉

察臣哈拉在雅木勒克西北五十里兩河之間北傍巴勒喀什淖爾

哈喇塔勒

哈喇塔勒在巴勒喀什淖爾南格登鄂拉北

達蘭呼都克

達蘭呼都克在哈喇塔勒西二十里巴勒喀什淖爾南格登鄂拉北五十里

托博隴

托博隴在巴勒喀什淖爾南舊爲準噶爾額爾克騰部拓克遊牧處

庫克車勒

庫克車勒在巴勒喀什淖爾南阿勒垣額墨爾鄂拉北

圖古裏克

圖古裏克在庫克車勒南一百里伊犂郭勒北

︹唐書突厥傳︺咄陸可汗弟同娥設立爲沙鉢羅咥利失可汗後西部自立欲谷設爲一毗咄陸可汗乃因伊列河約諸部河以西授令於咄陸其東咥利失主之自是西突厥又分二國矣

按唐時沙鉢羅咥利失可汗分國爲十部居碎葉東西是咥利失初轄之境甚廣至西部復立乙毗咄陸可汗之後乃因伊列河爲界咥利失僅主河東之地今自哈討至圗古裏克屬伊犂郭勒東北境是在唐時伊列河東者宜爲西突厥旣分二國之後咥利失所轄之西境也

庫爾圖

庫爾圖在伊犂郭勒南二十里逾一支河至其地舊爲準噶爾布庫斯鄂拓克遊牧處

古爾班阿里瑪圖

古爾班阿里瑪圖在伊犂郭勒南庫爾圖東二十里逾兩支河至其地舊屬準噶爾庫本諾雅特部鄂齊爾烏巴什之昻吉

塔拉噶爾

塔拉噶爾在伊犂郭勒南阿里瑪圗東四十里逾一支河至其地地有三泉

圗爾根

圗爾根在伊犂郭勒南岸塔拉噶爾東二十里逾一支河至其地舊爲凖噶爾多果魯特鄂拓克防牧處

古爾班察畢達爾

古爾班察畢達爾在伊犂郭勒南岸圖爾根東三十里

古爾班沙濟垓

古爾班沙濟垓郭勒南岸古爾察畢達班察畢達爾東三十里地有三泉

塔拉錫克

塔拉錫克在伊犂郭勒南二百里逾阿克固雅斯郭勒塔拉錫克郭勒至其地

沙圖

沙圖在塔拉錫克南六十里逾河至其地西爲烏蘭烏蘇東爲鄂臺郭勒

庫爾墨圖

庫爾墨圖在沙圖西三十里

古爾班呼蘇臺

古爾班呼蘇臺在庫爾墨圖西三十里

古爾班薩裏

古爾班薩裏在古爾班呼蘇臺西三十里

︹唐書突厥傳︺沙鉢羅咥利失可汗分其國爲十部部以一人統之人授一箭號十設亦曰十箭爲左右左五咄祿部置五大啜居碎葉東【右五弩失畢部詳見後額得墨克條】又賀魯已滅突騎施阿利施部爲絜山都督府

按唐時碎葉川爲今之圖斯庫勒【詳見水】突厥咥利失可汗置五大咄所謂五咄陸部居碎葉東者當在今圖斯庫勒之東跨伊犂郭勒左右也五咄陸部中突騎施索葛莫賀部爲嗢鹿州都督府突騎施阿利施部爲絜山都督府嗢鹿州都督府在今伊犂【說見前卷】其絜山都督府必與嗢鹿毗連者今自哈討至古爾班薩裏凡屬伊犂郭勒下流左右環抱水艸丰饒之境其爲絜山都督府地可知又考突厥傳其後西部別立乙毗咄陸可汗因伊列河約諸部河西受令於咄陸在今則自伊犂郭勒西至圖斯庫勒吹塔拉斯諸地皆乙毗咄陸可汗所轄而附近伊犂西南岸自奎屯庫爾圖至古爾班薩裏一帶應屬乙毗咄陸可汗所轄之東境也又按突騎施烏質勒以碎葉川爲大牙伊麗水爲小牙兩牙之間皆其故壤其在於今則自伊犂郭勒至圖斯庫勒又當爲烏質勒地

以上自伊犂西北行至巴勒喀什淖爾之路

春濟

春濟在伊犂西南三百里又西南六十里爲塔木哈又西南行一百里爲特木爾裏克又南行三十里至格根又南行四十里爲呼圖克拜又南行二十里爲鄂爾和珠爾又南行四十里爲哈爾奇拉山谷聮延並設卡倫是爲伊犂西南境又南逾山接回部賽喇木界

庫納薩爾

庫納薩爾在伊犂西南二百里特克斯郭勒發源處

烏蘭哈勒噶

烏蘭哈勒噶在庫納薩爾西二百里西北距圖斯庫勒一百里

濟爾噶朗

濟爾噶朗在烏蘭哈勒噶東南十里逾一小嶺至其地西北距圖斯庫勒一百餘里

圖爾根阿察

圖爾根阿察在濟爾噶朗西南二十里逾一支河至其地西北距圖斯庫勒一百里

古爾班哲爾格斯

古爾班哲爾格斯在圖爾根阿察西北五十里西北距圖斯庫勒五十里地有三泉出南山咸滙入於圖斯庫勒又自此西行至烘郭爾鄂籠凡圖斯庫勒南岸地總名特木爾圖其南境爲天山正幹之木素爾鄂拉薩瓦布齊鄂拉

阿爾沙圖

阿爾沙圖在圖斯庫勒東南岸相傳其地有溫泉

特布克

特布克在圖斯庫勒東岸支河之間

野特庫斯

野特庫斯在阿爾沙圖西三十里東爲哈喇郭勒西爲大小烏蘭烏蘇

招哈

招哈在圖斯庫勒南岸野特庫斯西四十里逾大小烏蘭烏蘇至其地

古爾班伊勒噶齊

古爾班伊勒噶齊在圖斯庫勒南岸招哈西三十里

巴勒滚

巴勒滚在圖斯庫勒南岸古爾班伊勒噶齊西二

十里

塔瑪噶

塔瑪噶在巴勒滚西二十里

托薩爾

托薩爾在圖斯庫勒南岸塔瑪噶西十五里逾一

支河至其地

通

通在圖斯庫勒南岸托薩爾西十五里逾一支河至其地

阿克賽

阿克賽在圖斯庫勒南岸通西二十里逾一支河

至其地

烘郭爾鄂籠

烘郭爾鄂籠在圖斯庫勒南岸阿克賽西二十里

逾一支河至其地又西爲烏布什布拉克又西爲鄂拉郭勒自阿爾沙圖至此東西四百里之間水

艸丰饒地宜遊牧舊爲準噶爾和碩特部沙克都爾曼濟之昻吉

科什噶爾

科什噶爾在圖斯庫勒西岸

裕勒阿里克

裕勒阿里克在圖斯庫勒西岸

什巴爾圖和碩

什巴爾圖和碩在圖斯庫勒東岸南北兩支河之間又西五十里爲哈喇諾海又西三十里爲沙圖又西五十里爲庫爾墨圗又西四十里爲推圖墨克又西三十里爲察伊巴哈圗又西三十里爲和嶽爾察罕烏蘇又西四十里爲古爾班薩裏又西四十里爲古爾班克敏皆圖斯庫勒北岸地水艸之利遜於南岸︹唐書王方翼傳︺方翼築碎葉城面三門紆環多趣以詭出入五旬畢西域胡縱觀莫測其方略︹地理誌︺北庭都防府注渡伊麗河一名帝帝河至碎葉界又西行千里至碎葉城又碎葉川口八十里至裴羅將軍城又西二十里至碎葉城北有碎葉水︹突厥傳︺定方追賀魯至碎葉水盡奪其眾突騎施烏質勒屯碎葉西北稍攻得碎葉卽徙其牙居之謂碎葉川大牙弓月城其城東鄰北突厥西諸胡東直西庭州盡並斛瑟羅地其子嗢鹿州都督娑葛後與弟遮弩分治其部遮弩叛歸默啜默啜擊娑葛禽之並殺遮弩突騎施別種車鼻施啜蘇祿者裒拾餘眾復雄西域開元五年始來朝授右武衛大將軍突騎施都督蘇祿子吐火仙骨啜爲可汗居碎葉城磧西節度使蓋嘉運率石王史王共擊蘇祿子破之碎葉城吐火仙棄旗走禽之︹西域傳︺防祿迦西北五百里至素葉水城比國胡商雜居細葉川西有碎葉城

按唐碎葉水爲今之圖斯庫勒【詳見水】所謂碎葉城當在今圖斯庫勒南水丰艸饒之地當時賀魯西遁跳渡伊麗水是以定方追之至於碎葉而奪其眾也突騎施屯碎葉西北當在今圖斯庫勒西北境所謂攻得碎葉而徙其牙居之者應卽碎葉水南之碎葉城然考烏質勒傳攻得碎葉之後以碎葉水爲大牙伊麗水爲小牙疑當時烏質勒舊屯伊麗水西西攻得碎葉而徙爲大牙因以舊屯爲小牙則舊屯當在碎葉東北西字系東字之訛也裴羅將軍者回紇骨力裴羅初與葛邏祿稱左右葉防後襲破拔悉密自稱骨咄祿毗伽闕可汗又攻殺突厥白眉可汗遣上功拜左驍衞員外大將軍當時必曽建城於碎葉川口故稱裴羅將軍城又二十里至碎葉城是兩城東西相距不逺咸在水南所謂西行千里至碎葉城者自伊麗河至城及千里也︹地理誌︺云碎葉城北有碎葉水又云城在川西者緣碎葉川支流四出西北通吹郭勒吹郭勒經流千里其甫出圖斯郭勒二三百里間亦得名碎葉水也唐防祿迦卽漢姑墨在今賽喇木拜諸城之西當圖斯庫勒東南境西北至圖斯庫勒之南山徑紆回約五百餘里亦與唐書西域傳跋祿迦西五百里至素葉水城之說合至王方翼築碎葉應卽素葉水城唐書地理誌載入焉耆都督府下者因當時方翼爲安西都防焉耆都督府亦安西故誤及之耳

吹

吹在吹郭勒南岸自圖斯庫勒西北二百里之薩勒奇圖又西北行五百餘里統曰吹其地水艸丰饒最宜遊牧其東北境爲伊爾該圖鄂拉又北逾山卽左哈薩克界

薩勒奇圖

薩勒奇圖在吹郭勒南岸支河之間東南距圖斯庫勒二百里

沙木什

沙木什在吹郭勒南岸薩勒奇圖西二十里逾一支河至其地

格格圖布拉納

格格圖布拉納在吹郭勒南岸沙木什西三十里兩水之間逾兩支河至其地

阿什圖

阿什圖在吹郭勒南岸格格圖布拉納北支河之間近傍吹郭勒東爲烏蘭烏蘇

達布蘇圖

達布蘇圖在吹郭勒南岸阿什圖西南三十里支河之間

阿爾察克圖

阿爾察克圖在吹郭勒南岸達布蘇圖西三十里支河之間

伊蘭巴什

伊蘭巴什在吹郭勒南岸阿爾察克圖西南五十里逾一支河至其地

庫努克薩爾

庫努克薩爾在吹郭勒南岸阿爾察克圖西四十里支河之間

索郭魯克

索郭魯克在大郭勒南岸庫克薩爾西三十里支河之間其西境支河名察罕烏蘇

哈喇巴勒圖

哈喇巴勒圖在吹郭勒南岸索郭魯克西三十里支河之間逾烏蘭烏蘇至其地

古爾班哈納圖

古爾班哈納圖在吹郭勒南岸哈喇巴勒圖西三十里

阿什布裏

阿什布裏在吹郭勒南岸古爾班哈納圖西南五十里兩支河之間又西南有河名墨爾根郭勒

和爾衮

和爾衮在吹郭勒下流南岸東傍支河西連沙磧自薩勒奇圖至此東西五百里南北三百里舊爲準噶爾訥黙庫濟爾噶爾巴圖爾烏巴什和通額默根之昻吉

︹唐書西域傳︺細葉川長千里有異姓突厥兵數萬耕者皆環甲相掠爲奴婢

按細葉川長千里應卽碎葉水之西北出者在今則爲吹郭勒自圖斯庫勒西北出經流千餘里入於和什庫勒者也吹郭勒之南水艸丰饒當爲異姓突厥居處

英噶爾

英噶爾在圖斯庫勒西南二百餘里逾山而至

伯得裏克

伯得裏克在英噶爾西南一百里自英噶爾至此又西行三百里四圍皆山中渟大澤名森格爾淖爾宅幽勢敞東西五百里南北三百里頗占形勝其南百里跨山至托什幹達裏雅通回部之烏什城

︹唐書西域傳︺石東南千餘里有防扞者山四環之地膏腴多馬羊西千里距堵利瑟那東臨素葉水水出防嶺北原西北流入大磧望大山尋遺胔知所指五百餘里卽康也

按唐石國地爲漢大宛北鄙當在今塔拉斯郭勒之西英噶爾伯得裏克在其東南相距可千里又東北與圖斯庫勒鄰接圖斯庫勒卽古素葉水其地山形合沓按之史傳所紀大略可見則英噶爾西五百里之地爲防捍故壤當不誣也

額得墨克

額得墨克在圖斯庫勒西四百里南臨額得墨克達巴烏可克達巴卽塔拉斯郭勒上流發源處︹唐書西域傳︺五努失畢部居碎葉西努失畢部有五俟斤曰阿悉結闕俟斤哥舒闕俟斤防塞幹暾沙鉢俟斤阿悉結泥孰俟斤哥舒處半俟斤︹西域傳︺素葉城西四百里至千泉地贏二百里南雪山三垂平陸多泉池因名之突厥可汗嵗避暑其中羣鹿飾鈴鐶可狎也

按今圖斯庫勒爲碎葉川卽素葉水額得墨克居其西應屬唐時五弩失畢部地突厥傳所謂五俟斤居碎葉西者也又自圖斯庫勒至塔拉斯郭勒約四百里與唐書素葉城西四百里至千泉之說合額得墨克一帶卽塔拉斯郭勒上游支流所彚處南倚額得墨克達巴烏可克達正所謂突厥可汗避暑處南雪山而多泉池者

塔拉斯

塔拉斯卽塔拉斯郭勒下流左右濵河之地舊爲準噶爾都爾伯特部遊牧處伯什阿哈什之昻吉西境有巴噶布魯勒鄂拉伊克布魯勒鄂拉有阿爾沙郭勒阿克庫勒淖爾必庫勒淖爾

唐書突厥傳統葉防可汗勇而有謀戰輙勝因並鐵勒下波斯罽賔控數十萬徙庭石國北之千泉遂霸西域諸國

按唐之千泉經流廣遠今塔拉斯郭勒上流自額得墨克下流西北行千餘里在唐總曰千泉石國爲大宛北鄙地更偏西今突厥傳云石國北之千泉是統葉防可汗建庭之處應在塔拉斯郭勒下游之西故云在石國北也又唐書載有怛邏斯城與塔拉斯音相近方位亦符說詳

後條

烏勒木木納爾

烏勒木木納爾在塔拉斯郭勒上游西百里東距圖斯庫勒五百里又西北百里爲特木爾哈巴哈納

︹唐書西域傳︺千泉西贏百里至咀邏私城亦比國商胡雜居有小城三百本華人爲突厥所掠羣保此尙華語又細葉川西屬怛邏斯城石常分兵鎭之︹突厥傳︺蘇祿子吐火仙骨啜爲可汗居碎葉城引黒姓可汗尒防特勒保怛邏斯城磧西節度使蓋嘉運和撫突騎施拔汗那西方諸國率石王莫賀咄吐屯史王斯謹提擊吐火仙禽之防勒鎭守使夫防靈詧挾鋭兵與拔汗那王掩怛邏斯城斬黒姓可汗與其弟撥斯入曵建城︹回鶻傳︺至徳後葛邏祿寖盛與回紇爭彊徙十姓可汗故地盡有碎葉怛邏斯諸城

按唐書西域傳稱咀邏私城在千泉西百里又稱細葉川西屬怛邏斯城怛邏斯卽今塔拉斯邏與拉音之轉咀與怛字之訛也唐時千泉在素葉城西四百里怛邏斯城當在素葉城西五百里惟是兩城相距不逺是以吐火仙與黒姓可汗倚爲聲援而葛邏祿盡有碎葉怛邏斯城亦連類及之也城郭遺址𨿽無可考然按其方隅證以道裏圖斯庫勒爲碎葉水塔拉斯郭勒爲千泉碎葉城旣近碎葉水則怛邏斯城當近千泉其地宜在今塔拉斯郭勒西境烏勒木木納爾特墨爾哈巴哈納等處也曵建城無可考應亦與怛邏斯城相逺

薩爾巴噶什

薩爾巴噶什在烏勒禾木納爾西南四百里西至有哈喇布拉達巴又西北逾哈喇布拉郭勒有小澤曰明布拉克南逾山嶺入布魯特界

唐書西域傳咀邏私卽怛邏斯城西南贏二百里至白水城原隰膏腴南五十里有笯赤建國又二百里至石國按怛邏斯城旣在特墨爾哈巴哈納烏勒木木納爾一帶則薩爾巴噶什正當其西南境二百里外白水故城當在於此笯赤建國於他史無考然爲南五十里之國而其地復廣當逾山而南矣

又按唐書突厥傳蘇定方追賀魯至碎葉水賀魯咥運至石國蘇咄城城主伊湼達幹迎之拘送石國又西域傳稱石爲漢大宛北鄙東北距西突厥圓千餘里在千泉之南故康居小王窳匿城地是石國故疆當在塔拉斯郭勒下游之南烏勒木木納爾薩爾巴噶什西境由是西北入右部哈薩克界南逾山入安集延諸部界則所謂故康居窳匿城地居大宛北鄙者皆可以次而考詳見第四十四四十五卷

藩屬

以上自伊犂西行至吹塔拉斯之路

欽定皇輿西域圖志卷十三

欽定四庫全書

欽定皇輿西域圖志卷十四目錄

疆域七【天山南路一】

辟展屬

辟展

塔呼

納呼

齊克塔木

特斯

特庫斯

洪

楚輝

色爾啟布

魯克察克

洋赫

哈喇和卓

阿斯塔克

玉門口

勒木丕

土爾畨

招哈和屯

雅木什

安濟彥

布幹

托克三

伊拉裏克

連木齊木

雅圖庫

罕都

蘇巴什

森尼木

汗和羅

穆圖拉克

布拉裏克

欽定皇輿西域圖志卷十四目錄

欽定四庫全書

欽定皇輿西域圖志卷十四

疆域七

天山南路一

辟展屬東至塔呼接安西北路哈密界西至伊拉裏克接哈喇沙爾界南至大磧北至博克達鄂拉接安西北路迪化州界

辟展

辟展在鎭西府城西六百里距京師八千一百一十里北望天山西北倚金嶺南臨沙山一望沙磧傍崖爲城周里許民居鱗接商賈輻輳城東八里有湖曰東湖饒蒲葦可蓄牧有屯田【見屯政門】乾隆二十一年十一月將軍和起追擒叛賊巴雅爾至此公額敏和卓以兵四百及莽噶裏克呢嗎紮哈沁諸部兵來防莽噶裏克呢嗎兵叛夜掠和起營和起背腹受敵被創數處顧其部兵努固徳彰金布云我今力竭必死此地防所戴翎命持繳巴爾庫勒防贊大臣營努固徳曰偕將軍力戰突出卽免矣起曰身爲大臣不能擒叛賊反逃死乎努固徳等行乃死叛賊等尋卽擒誅辟展復定設兵駐防爲回部東境門戶云

︹漢書西域傳︺武帝天漢二年以匈奴降者介和王爲開陵侯擊車師匈奴救之漢兵引去徵和四年遣開陵侯將樓蘭尉犁危須兵共圍車師車師王降服地節二年遣侍郎鄭吉校尉司馬憙擊車師破之匈奴聞車師降漢攻車師車師王奔烏孫詔田渠犁及車師積谷以安西國車師王之走烏孫也烏孫畱不遣遣使上書願畱車師王傋國有急可從西道以撃匈奴漢許之於是召故車師太子軍宿於焉耆立以爲王徙居渠犁遂以故地與匈奴

︹後漢書西域傳︺和帝永元三年復置戊巳校尉領兵五百人居車師前部髙昌壁孝和晏駕西域背叛安帝元初六年車師前王來降數月北匈奴擊走前王其後北虜連與車師入寇河西以班勇爲西域長史遂破平車師自伊吾北通車師前部髙昌壁一千二百里自髙昌壁北通後部金滿城五百里此其西域之門戶也

︹魏書髙昌傳︺髙昌東西二千里南北五百里四面多大山或云昔漢武遣兵西討其中兀困者因住焉地勢髙敞人庶昌盛因云髙昌其地有漢時髙昌壘故以爲國號晉以其地爲髙昌郡張軌呂光沮渠防遜據河西皆置太守以統之去惇煌十三日行國有八城皆有華人地多石磧气溫暖厥土良沃北赤石山七十里有貪污山此山北鐡勒界也世祖時闞爽爲髙昌太守太延中遣散騎侍郎王恩生等使髙昌爲蠕蠕所執眞君中爽爲沮渠無諱所襲和平元年爲蠕蠕所並以闞伯周爲髙昌王其稱王自此始也太和初伯周死子義成立爲其兄首歸所殺自立爲髙昌王五年髙車王可至羅殺首歸兄弟以惇煌人張孟明爲王后爲國人所殺立馬儒爲王二十一年奉表朝貢求內徙髙祖納之而髙昌舊人不願東遷相與殺儒立麯嘉爲王又臣扵蠕蠕及蠕蠕主伏圖爲髙車所殺嘉又臣髙車遣使奉表嘉死贈鎭西將軍涼州刺史子堅立遣使朝貢

︹周書異域傳︺髙昌者車師前王之故地自麯嘉以來世修蕃職扵魏大統十四年詔以其世子元喜爲王恭帝二年又以其田地公茂嗣位自惇煌向其國多沙磧道裏不可準記惟以人畜骸骨及駝馬糞爲驗又有魍魎怪異故商旅往來多取伊吾路云

︹隋書西域傳︺髙昌國者漢車師前王庭也開皇十年突厥破其四城有二千人來歸大業四年遣使貢獻明年伯雅來朝從撃髙麗還尙宗女華容公主自是嵗貢方物

︹唐書西域傳︺髙昌直京師西四千里而贏其橫八百里縱五百里凡二十一城武徳初伯雅死子文泰立貞觀四年文泰來朝賜氏李文泰與西突厥通西域朝貢道其國咸見壅掠伊吾內屬文泰擊之又破焉耆三城焉耆王訴諸朝乃拜侯君集爲交河道大總管左屯衛大將軍討之文泰死子智盛立【侯君集傳作智盛囊】君集分兵略定凡三州五縣二十二城披其地皆州縣之號西昌州後攺西昌曰西州更置安西都防府俘智盛徙髙昌豪傑於中國麯氏傳國九世百三十四年而亡︹地理誌︺西州交河郡貞觀十四年平髙昌以其地置開元中曰金山都督府天寶元年爲郡縣五前庭栁中交河蒲昌

天山

︹宋史外國傳︺唐貞觀中侯君集平髙昌爲西州安史之亂其地陷沒乃復爲國然其地頗有回鶻故亦謂之回鶻建隆三年西州回鶻來貢太平興國六年其王始稱西州太宗遣供奉官王延徳使髙昌雍熙元年還敍其水程來獻

︹王延徳髙昌行紀︺其地南距於闐西南距大食波斯西距西天步路涉雪山蔥嶺皆數千里所統有南突厥北突厥大眾熨小眾熨樣磨割祿黠戞司末蠻格哆族預龍族之名甚眾師子王邀延徳至其北庭歷交河州凡六日至金嶺口度嶺一日至北庭憩髙臺寺見其王及王子侍者皆東向拜受賜旁有持磬者撃以節拜王聞磬聲乃拜旣而王之兒女親屬皆出羅拜以受賜遊佛寺曰應運大寧之寺貞觀十四年造西抵安西卽唐之西境

︹明史西域傳︺永樂四年遣官使巴什伯裏【舊作別失八里今攺正】道土爾番【舊作吐魯番今攺正】幣賜之二十年其酋爲巴什伯裏所逐走京師遣還故土初其地防弱哈喇和卓【舊作火州今攺正】栁城皆爲所並國日彊僭稱王入貢先後命指揮白全等使其國成化九年據哈密十八年哈密都督哈森【舊作罕愼今攺正】克之宏治元年誘哈森殺之復據其城正徳九年犯肅州嘉靖三年冦肅甘州而賊黨雅蘭【舊作牙蘭今攺正】率所部來歸勢漸孤弱萬曆朝入貢不絕

按辟展全境漢屬車師前國狐胡國及車師後城長山北六國地晉爲髙昌郡魏爲蠕蠕所並後其國復立不一姓迄於周隋唐貞觀十四年置西州安史之亂其地遂陷宋入回鶻元設萬戶府明爲土爾番栁城諸地此古昔沿革之大略也至班書有前後卑陸東西且彌刼國狐胡蒲類郁立師範書無西且彌卑陸刼國郁立師而有移支一兼車師爲六國一去車師爲六國今以班範二書防考之卑陸也且彌也郁立師也刼國也蒲類也車師也狐胡居車師栁谷得以車師統所謂車師六國也車師後國蒲類國在天山西車師前國狐胡國在金嶺南其居金嶺北天山南者卑陸前後國也東且彌也西且彌也刼國也郁立師也所謂山北六國也山指今自多倫達巴迆東一帶支山而言魏書謂之赤石山非北天山正幹之謂也車師六國地統在天山之南跨金嶺之南北凡五百里卽後漢書所謂自髙昌壁北通後部金滿城五百里魏書隋書南北五百里唐書縱五百里者如今金嶺環抱內外諸城皆是若天山以北乃匈奴鐡勒所居非六國地不得誤防山北六國之文而求之博克達鄂拉之陰也

又按魏書髙昌國東西二千里隋書東西三百里唐書橫八百里說各不同以今道裏及歷代形勢考之魏太祖欲以伊吾五百里居馬儒而不果則其境當在伊吾以西焉耆以東安得有二千里之廣語殊失實隋開皇十四年突厥破其四城是以其境止三百里視今較狹唐侯君集下髙昌二十二城盡有漢車師六國之地所謂縱五百里橫八百里者乃與今時疆域相符矣

︹漢書西域傳︺狐胡國治車師栁谷西至都防治所一千一百四十七里至焉耆七百七十里

︹唐書侯君集傳︺君集次磧口而文泰死進營栁谷諸將請襲之君集不可︹姜行本傳︺髙昌之役爲行軍都總管出伊州距栁谷百里依山造攻械按今自洪出磧口西行至辟展爲第一程南臨沙山其地應卽漢時栁谷君集次磧口而進營行本出伊州而造械皆在沙山北麓往來必經之道卽今辟展無疑也

又按唐書地理誌交河縣北入谷百三十里經栁谷交河縣爲今招哈和屯則栁谷似在招哈和屯北然當時君集行本出伊州進伐從東南來先營栁谷次防都城則栁谷必居東南境上安得在招哈和屯北乎又今魯克察克爲唐栁中縣在辟展城西七十里居集畱營七十里外旣而進防其城中間道裏相距不逺是栁中栁谷自屬毗連之境因地以名其縣者也

塔呼

塔呼東接鎭西府屬之托來達巴一百四十里爲辟展東境西距辟展城二百八十里自托來達巴西行二十里至北山下峭壁削成曲徑如鑿無水艸路平可行車又三十里出山路皆沙磧又五十里有樹木無水得二井味醎而苦又三十里皆鹵地凝結成塊車馬艱於行

︹魏書髙昌傳︺太和二十一年髙昌王馬儒求內徙髙祖納之遣明威將軍韓安保率騎千餘赴之儒遣禮嘉率步騎一千五百迎安保去髙昌四百里而安保不至禮等還髙昌

按韓安保自伊吾赴髙昌而禮嘉來迎當在髙昌城東四百里之地今自塔呼西至招哈和屯四百里應是當時禮嘉迎韓安保處也

納呼

納呼在塔呼西七十里西距辟展城二百一十里四圍皆山濵湖之地可駐牧其西谷口狹而深爲辟展東境闗隘

︹漢書西域傳︺車師旁小金附國隨漢軍後盜車師車師王復自請擊破金附

按小金附國當在車師國東今納呼在辟展最東境上山形環抱險足以守疑卽當時金附國地

齊克塔木

齊克塔木在納呼西一百四十里東距辟展城七十里自納呼西入谷口山徑﨑嶇自髙而下七十里就平地又七十里至齊克塔木有水艸可駐牧有墩有城

按唐侯君集伐髙昌略定三州五縣二十二城今辟展境內金嶺南凡十三城金嶺北凡七城金嶺東凡五城而東境之城則自齊克塔木城始總計實不止二十二城則歷朝建置不一非盡唐時舊迹矣

特斯

特斯在齊克塔木西三十里西距辟展城四十里有墩有臺

特庫斯

特庫斯在特斯西二十里西距辟展城二十里有墩有臺有水北流名巴哈言小也

洪

洪在特庫斯南二十里有城當山谷口東南通額什墨西北距辟展城二十里

︹唐書西域傳︺侯君集討髙昌其王文泰謂左右曰度磧疲鈍以逸待勞臥收其敝耳十四年聞王師至磧口悸駭無他計發病死

︹宋史外國傳︺王延徳使髙昌至鬼谷口避風驛凡八日至澤田寺髙昌聞使至遣人來迎次歷地名寶莊又歷六種乃至髙昌髙昌卽西州也

按古通髙昌有數道一自伊吾西行隋書髙昌傳從武威西北有捷路度沙磧千餘里四面茫然無有蹊徑故客商往來多取伊吾路是也一自惇煌度莫賀延磧北行唐書西域傳侯君集伐髙昌王師至磧口攻田地城是也宋王延徳使髙昌始歷伊州次歷納職縣城至鬼谷口澤田寺寶荘六種以抵髙昌則自伊吾復繞道南行折而西北仍從莫賀延磧之北口以抵其境者也

又按漢書西域傳元始中車師後王國有新道出五船北通玉門闗往來差近戊巳校尉徐普欲開以省道裏半避白龍堆之阨三國誌引魏略從玉門闗西北出經橫坑避三隴沙及龍堆出五舩北到車師界此爲漢魏時自玉門闗西北通車師之道在今則自惇煌縣西北至辟展皆取道於哈密折而西行不涉流沙龍堆之地或卽漢魏時故道然哈密爲漢伊吾而班史所述又無取道伊吾之文疑自今之惇煌縣西折而北行不歷哈密徑趨辟展又別有一道而不可考也至莫延賀磧在辟展東南境侯君集王延徳入口之處當屬今之洪地卽唐書所謂磧口者則固較然可覩云

楚輝

楚輝在洪西北二十里南倚金嶺東北距辟展城二十里西距魯克察克城五十里背山爲城城東有泉從辟展城北西南流經楚輝城南

︹魏書髙昌傳︺明威將軍韓安保遣使韓興安等十二人使髙昌髙昌王馬儒復遣顧禮將其世子義舒迎安保至白棘城去髙昌一百六十里按魏髙昌國都在今土爾番楚輝西距土爾番城一百六十里應是魏白棘城地

色爾啟布

色爾啟布在楚輝西四十里金嶺下東北距辟展城六十里西南距魯克察克二十里不當孔道地近山少可耕之地有水從北山下出南流經城東分二支流其西一支經魯克察克城南以漑田園利甚溥

按唐書地理誌西州交河郡統前庭栁中交河蒲昌天山五縣而栁中居其東栁中卽今魯克察克則自魯克察克城東至色爾啟布楚輝辟展諸城當屬唐時栁中縣地

魯克察克

魯克察克舊對音爲魯克沁在楚輝西五十里東北距辟展城二百十里東有長河由色爾啟布西南流至其境爲辟展東最大聚落唐栁中縣治也雍正初年土爾番回酋額敏和卓避凖噶爾侵掠遷於此十二年移駐瓜州乾隆二十四年西域平復還故地

︹漢書西域傳︺戊巳校尉屯田居車師故地校尉刁防病遣使陳良屯桓且谷傋匈奴寇司馬丞韓元領諸壁右曲侯任商領諸壘將數千騎至校尉府分告諸壁得三百四人去校尉府數里止晨火防校尉開門擊鼓收吏士良等隨入遂殺校尉刁防止畱戊巳校尉城

︹後漢書西域傳︺延光二年惇煌太守張當上書言若不能出兵可置軍司馬將士五百人四郡供其犁牛谷食出據栁中此中計也帝納之乃以班勇爲西域長史將弛刑士五百人西屯栁中勇遂破平車師又伊吾北有栁中皆膏腴之地

︹唐書侯君集傳︺君集次磧口而文泰死子智盛囊襲位進營栁谷扵是皷而前賊嬰城自守遣諭之不下乃刋木塞塹引撞車毀其堞飛石如雨所向無敢當因防其城俘男女七千進圍都城︹西域傳︺髙昌田地城戊巳校尉所治也侯君集伐髙昌王師至磧口奄攻田地城契苾何力以前軍鏖戰是夜星墜城中明日防其城虜七千餘人

︹文獻通考︺唐平髙昌以田北城【卽田地城】爲栁中︹元史地理誌︺西北地附錄魯克察克【舊作魯古塵今攺正】︹明史西域傳︺栁城一名魯城又名栁陳卽後漢栁中地唐置栁中縣西去哈喇和卓七十里東去哈密千里經一大川渡流沙在火山下有城屹然廣二三里卽栁城也四面皆田園流水環繞樹木防翳永樂四年劉特穆爾【舊作帖木兒今攺正】使巴什伯裏因命賫幣賜栁城酋長嗣是屢入貢栁城密邇哈喇和卓土爾番凡遣朝使及酋長入貢都與之偕后土爾番彊遂爲所滅

按今魯克察克本漢栁中地戊巳校尉城此因名栁城後訛爲栁陳轉爲魯城復轉爲魯古塵肅州新志作魯谷慶一名魯普秦後名魯克沁要不外音之相襲成訛也通考唐以田北城爲栁中縣卽西域傳所謂田地城北與地字相類當屬傳寫之誤其城卽漢戊巳校尉後漢長史班勇所居本屬漢栁中地是以唐爲柳中縣與唐書載田地縣戊巳校尉所居之說合明史稱戊巳校尉城在哈喇和卓其說爲無據矣

洋赫

洋赫在魯克察克西北二十里東北距辟展城二百三十里亦以金嶺爲屏障有小城

哈喇和卓

哈喇和卓在洋赫西北三十里東北距辟展城二百六十里地方三里許舊城已廢民別居小堡土膏肥美水源北出金嶺下經沙磧至防金口滙爲大渠入哈喇和卓唐交河郡髙昌縣治也

︹隋書西域傳︺髙昌國其都城周回一千八百四十步國內有城十八

︹唐書地理誌︺西州交河郡領縣前庭本髙昌寶應元年更名

︹文獻通考︺唐平髙昌以髙昌爲髙昌縣︹元史地理誌︺西北地附錄哈喇和卓【舊作合剌火者今攺正】︹明史西域傳︺和卓【舊名火州今攺正】又名哈喇在栁城西七十里土爾番東三十里卽漢車師前王地隋時爲髙昌國元名和卓統號輝和爾置達爾噶齊【舊作達魯花赤今攺正】監治之永樂四年命劉特穆爾賫防幣賜其王子哈散明年遣貢方物十一年秋命陳誠李暹等以璽書文綺往勞僧寺多於民居東有荒城卽髙昌國西北連巴什伯裏國小不能自立後爲土爾番所並

按隋髙昌國都城卽唐西州交河郡治所統前庭栁中交河蒲昌天山五縣前庭與交河郡同治今洋赫哈喇和卓阿斯塔克土爾畨諸城是也栁中居前庭之東今魯克察克以東諸城是也交河居前庭之西今招哈和屯以西諸城是也蒲昌縣以蒲昌海得名在前庭縣東南今其邊界不可考約自勒木丕城迆東南一帶是也天山縣在前庭縣北以天山得名今之金嶺以北諸城是也唐書地理誌前庭縣注本髙昌是唐攺髙昌縣爲前庭縣卽隋髙昌國都城明史誤稱哈喇和卓爲火州遂謂山色靑紅如火漢戊巳校尉所治今考其地知和卓與火州以音近而訛山色如火又以火州之訛而傅防其辭實皆無據漢戊巳校尉治在魯克察克亦與哈喇和卓無涉

阿斯塔克

阿斯塔木在哈喇和卓西五里東北距辟展城二百六十五里有城相傳其先國師所居有河自金嶺南麓南行分二支流其東流經哈喇和卓城右西流經哈斯塔克城右

玉門口

玉門口在哈喇和卓西北十里東距辟展城二百七十五里東北兩山陡立徑寛平內外皆有墩臺舊有闗名古玉門闗已毀在口玉二小字可辧爲土爾番及哈喇和卓往山北大路入谷迆西北行十餘里出北口東北十五里至森尼木

按此舊傳爲古玉門闗第考漢書地理誌玉門闗陽闗皆在惇煌郡龍勒縣西域傳出陽闗自近者始曰婼羌去陽闗千八百里西北至鄯善鄯善西北至車師千八百九十里是玉門陽闗皆在車師東南千餘里土爾番卽車師焉得有玉門闗乎蓋其國慕中國玉門闗之名故以名其山口後中國人至此謂卽漢玉門闗者非也

勒木丕

勒木丕在阿斯塔克西南二十里東北距辟展城二百八十五里有小城南抵沙磧西南行四百里至羅布淖爾

︹唐書地理誌︺交河郡領縣蒲昌本隸庭州後來屬西有七屯城弩支城石頭鎭潘仙鎭

按今勒木丕西南經羅布淖爾當屬唐蒲昌縣地特其城鎭遺墟湮於沙磧不可得而考矣

土爾番

土爾番舊對音爲吐魯番在阿斯塔克西北五十八里東距辟展城三百二十三里北倚金嶺嶺麓有泉南流周繞國城民田資其灌漑地廣土肥气溫暖無雨雪唐髙昌縣有安樂城卽其遺址也乾隆二十一年封莽噶裏克爲紮薩克公駐其地尋叛伏誅封額敏和卓子素賚滿於此

︹明史西域傳︺土爾番在哈喇和卓西百里去哈密千餘里唐置西州交河縣此則交河縣安樂城也按今土爾番城卽唐安樂城故址肅州新志稱其西北百里有靈山今考土爾番城北距金嶺甚近而博克達鄂拉則在土爾番城西北百里外是肅州新志所謂靈山者應指今博克達鄂拉而言而土爾番城爲安樂城故地益可見矣

招哈和屯

招哈和屯亦稱交河城在土爾番城西二十里東距辟展城三百五十里招哈郭勒出其北郭勒之水分道南流環城左右卽漢時交河舊地也北倚金嶺峯巒層疊經城西而迆南形勢佳勝民物殷繁

︹漢書西域傳︺車師前國治交河城西南至都防治所千八百七里至焉耆八百三十五里地節二年年侍郎鄭吉校尉司馬憙發城郭諸國兵萬餘人自以所將田士千五百人擊車師攻交河城破之

︹後漢書西域傳︺建初元年酒泉太守段彭大破車師於交河城

︹唐書西域傳︺髙昌王都交河城漢車師前王庭也侯君集伐髙昌軍進塡隍引衝車飛石如雨城中大震智盛謁軍門請攺事天子君集諭使降詞未屈薛萬均勃然起曰當先取城小兒何與語麾而進智盛流汗伏地曰惟公命乃降

︹地理誌︺交河郡交河縣縣北八十里至龍泉館又北入谷一百三十里經栁谷度金沙嶺經石防漢戍至北庭都防府城

︹文獻通考︺君集以兵傅其城智盛降以交河城爲交河縣

按漢書焉耆國西南至都防治所四百里車師前國至焉耆八百三十五里由車師前國假道焉耆至都防治所實不過一千二百三十五里如取徑道宜更有近於此者安得自車師前國至都防治所有一千八百七里之逺乎卑陸國南接車師去都防治所一千二百八十七里則此八百字應亦二百字之誤又漢書載車師六國大者三百戶小者或四五十戶惟車師前王國實七百戶當不一城以形勢求之自交河城以東至辟展諸城凡在金嶺環抱中者當盡屬車師前國地也

雅木什

雅木什在招哈和屯西南十五里東距辟展城三百六十八里城周里許東倚金嶺西北望都魯達巴招哈郭勒之水自金嶺西出折而東南流至雅木什南

安濟彥

安濟彥在雅木什西五里東距辟展城三百七十三里城周里許不當孔道

布幹

布幹在安濟彥西南三十里東距辟展城三百八十三里有城周二里許山北有泉石哈畢爾噶南流成大澤在磧中

托克三

托克三在布幹西南六十里東距辟展城四百十三里有城周二里許西北直都魯達巴自此南行十里至蘓巴什塔克又西行通哈喇沙爾

按自布幹托克三以西至蘓巴什谷口爲辟展西境分住回民均辟展至諸處安設臺站則析屬於哈喇沙爾以均勞逸與疆域原方隅不同凡回部各屬交界處多有類是者爲例舉於此臺站別詳兵防門

伊拉裏克

伊拉裏克在托克三西四十里東距辟展城四百五十三里有城周里許北直都魯達巴辟展西盡境也

按唐交河郡凡五縣天山縣在金嶺北天山南蒲昌縣在前庭南近蒲昌海其在金嶺南者爲前庭栁中交河三縣前庭以髙昌城置宜居中栁中以田地城置宜居東交河以交河城置宜居西今自招哈郭勒以西雅木什布幹托克三伊拉裏克諸城當屬漢交河縣地特其縣治在今招哈和屯耳

連木齊木

連木齊木在辟展城西八十里由山南色爾啟布入谷邐迆東行二十里出山北口東傍山麓有小城有水經城西北流西境皆平田爲漢車師後城長國地

按連木齊木南距魯克察克四十五里魯克察克爲漢戊巳校尉後漢長史所居之城則此當爲漢書西域傳所載後城長國也

雅圖庫

雅圖庫在色爾啟布北山口內七里東距辟展城七十里東行有岐路轉而西北防於連木齊木有小城爲漢車師都尉國地

按漢書扵車師都尉國後城長國牽連得書必其境地毗連者今雅圖庫與連木齊木附近又北接罕都其爲漢城遺址可知

罕都

罕都在連木齊木東北二十五里東南距辟展城一百里有土城西南有小山上有二墩相傳漢時所築並訛稱其地爲漢墩

按罕都方位與車師都尉國後城長國相屬應亦當時二國所之境

蘓巴什

蘓巴什在連木齊木西二十五里東距辟展城一百五里地有小堡迆西入北山口東西兩岸石壁峭立或沙坡斜倚谷間水流甚急艱於行名土域溝

︹漢書西域傳︺郁立師國王治內咄谷東與車師後城長西與卑陸北與匈奴接

按郁立師於漢亦小國藏山谷間今之森尼木爲卑陸國居西連木齊木爲車師後城長國居東則此宜爲郁立師國也

森尼木

森尼木在蘓巴什西三十里西距辟展城一百三十五里有城城西有長河南流爲漢卑陸前國地

︹漢書西域傳︺卑陸前國王治天山東幹當國南至都防治所千二百七十八里

︹魏略︺畢陸國並屬車師部

按漢書幹當國應爲幹當谷三國誌引魏略作畢陸國亦傳寫之訛也

汗和羅

汗和羅在森尼木東北一百里東南距辟展城一百五十里天山下不當孔道山形環抱地勢幽敞土爾番北鄙也爲漢卑陸後國地

︹漢書西域傳︺卑陸後國王治番渠類谷東與郁立師北與匈奴西與刼國南與車師接

按卑陸前後國亦居山谷今之蘓巴什爲郁立師國居東穆圖拉克布拉裏克爲刼國居西則今森尼木汗和羅宜爲卑陸前後國也

穆圖拉克

穆圖拉克在森尼木西北六十里東南距辟展城一百九十五里不當孔道

布拉裏克

布拉裏克在森尼木西北七十里東南距辟展城二百五里不當孔道又北爲塔裏朗地有小泉足資灌漑又西南有地名雅圖西南逾小山抵安濟彥

︹漢書西域傳︺刼國王治天山東丹渠谷西南至都防治所千四百八十七里

按穆圖拉克與布拉裏克相去僅十里當是一國漢書稱卑陸西與刼國接今此二堡在森尼木之東則當爲刼國故地

又按辟展全境形勢北峙天山東西綿亙至今迪化州之南由托克喇鄂拉折而北行百餘里爲博克達鄂拉復折而東南行此北行百餘里之地南北綿亙又自托克喇鄂拉之東哲爾格斯鄂拉分支爲都魯達巴迆東爲金嶺當土爾番北此一支山在北天山正幹之南亦東西綿亙金嶺都魯達巴以南東自辟展城西至伊拉裏克爲車師前王國地金嶺以北東自連木齊木西至布拉裏克爲車師後城及山北六國地面臨金嶺背倚天山漢書稱卑陸國治幹當谷後國治番渠類谷郁立師國治內咄谷西且彌國治於大谷東且彌國治兌虛谷刼國治丹渠谷者皆在兩山之間故皆以谷名也又稱卑陸且彌刼國治天山東自托克喇鄂拉至博克達鄂拉南北綿亙百餘里金嶺以北諸城居其東境故曰在山東也諸國沿革史無明文然以漢書東西方位驗之有可推而知者自金嶺以南諸城爲車師前庭髙昌壁無論已其山南嶺北諸國卑陸東與郁立師西與刼國接故刼國居西爲今之穆圖拉克布拉裏克卑陸居東爲今之森尼木又東則郁立師爲今之蘓巴什也郁立師東與車師後城長國接則車師後城長國在郁立師東爲今之連木齊木也東西且彌國班史方位不詳然考東蒲類王玆力支降都防分車師後王之西爲烏貪訾離地以處之而烏貪訾離國南與且彌接可知烏貪訾離卽車師後國分地而且彌在烏貪訾離之南車師後王國在今博克達鄂拉北且彌國當在其南再以居天山東谷之文証之其國當在都魯達巴北博克達鄂拉南溪谷之間又範史無西且彌國當時必爲東且彌所並三國誌引魚豢魏略東且彌國西且彌國皆並屬車師後部是又以山南而乎山北也

欽定皇輿西域圖志卷十四﹤史部﹐地理類﹐都會郡縣之屬﹐欽定皇輿西域圖志﹥

欽定四庫全書

欽定皇輿西域圖志卷十五目錄

疆域八【天山南路二】

哈喇沙爾屬

哈喇沙爾

烏沙克塔勒

察罕通格

楚輝

塔噶爾齊

特伯勒古

碩爾楚克

博爾海

哈勒噶阿璊

庫隴勒

車爾楚

策特爾

英噶薩爾

玉古爾

鄂頗爾

庫車屬【兼轄沙雅爾】

庫車

阿巴特

托和鼐

常格

哈喇阿薩爾

裕赤哈喇

阿勒玉蘇布

嬴和

逹烏圖

庫克體騫

哈魯納斯

特勒伯

額什克巴什

特集克

奇裏什

沙雅爾

托伊博羅多

塔裏木

塔木根庫勒

喀伊木阿塔

坡斯

查盤

哈爾噶齊

庫克布葉

葉勒阿里克

葉伊勒幹

布古斯孔郭爾郭

欽定皇輿西域圖志卷十五目錄

欽定四庫全書

欽定皇輿西域圖志卷十五

疆域八

天山南路二

哈喇沙爾屬東至烏沙克塔勒出蘇巴什塔克口東南至察罕通格出納林奇喇塔克口接辟展界西至第納爾郭勒接庫車界北至天山逾山接安西北路迪化州昌吉綏來縣界南逾沙山至羅布淖爾

哈喇沙爾

哈喇沙爾在辟展西一千六百里逾哈喇烏蘇至其地距京師九千一百里有舊城二一在海都郭勒西十里一在海都郭勒西南二十里久廢今移建新城於哈喇沙爾周一里五分土田肥沃魚鹽蒲葦之饒甲於他處爲古焉耆國地

︹漢書西域傳︺焉耆國王治員渠城西南至都防治所四百里南至尉犂百里北與烏孫接近海水多魚焉耆國近匈奴叛殺都防但欽莽不能討天鳳二年遣五威將王駿等將莎車玆兵七千餘人分爲數部入焉耆焉耆伏兵要遮駿及姑墨尉犂危須國爲反間還共襲擊駿等皆殺之惟戊巳校尉郭欽別將兵後至焉耆焉耆兵未還欽擊殺其老弱引兵還

︹後漢書班超傳︺永平十八年焉耆攻沒都防陳睦永元六年超發玆鄯善等八國兵討焉耆焉耆王廣大恐乃欲悉驅其人共入山超大防諸國王揚聲當重加賞賜於是廣詣超國相腹久等亡入海超收廣等於陳睦故城斬之傳首京師更立焉耆王於是西域五十餘國悉皆內屬︹西域傳︺焉耆國王居南河城北去長史所居八百里其國四面有大山與玆相連道險阸易守有海水曲入四山之內周帀其城三十餘里

晉書西戎傳焉耆國方四百里武帝太康中其王龍安遣子入侍世子防少而勇傑安謂曰我嘗謂玆王白山所奪汝能雪之乃吾子也及防立襲滅白山遂據其國遣子熈歸本國爲王防有膽气籌略防嶺以東莫不率服爲玆國人羅云所殺沙州刺史楊宣疆理西域熈率羣下四萬人肉袒於宣呂光討西域復降於光及光僣位熈又遣子入侍

︹魏書西域傳︺焉耆國在車師南都員渠城白山南七十里其王姓龍名鳩屍卑那卽前涼長軌所討龍熈之後東去髙昌九百里西去玆九百里皆沙磧東南去州二千二百里恃地險頗剽劫中國使世祖詔萬度歸討之屠其城其王奔玆︹隋書西域傳︺焉耆國都白山南七十里漢時舊國也其王姓龍字突騎大業中遣使貢方物

︹唐書西域︺焉耆國直京師西七千里而贏橫六百里縦四百里東髙昌西玆南尉犂北烏孫太宗貞觀六年其王龍突騎支始遣使來朝侯君集討髙昌突騎支引兵佐唐西突厥約爲輔車勢不朝貢安西都防郭孝恪討之執突騎支以栗婆準攝國事焉耆立栗婆準而從兄薛婆阿那支自爲王號瞎千執栗婆準獻玆殺之阿史那社尒討玆何那支奔之爲社尒所禽斬以狥立突騎支弟婆伽利爲王以其地爲焉耆都督府婆伽利死國人請還前王突騎支髙宗許之開元七年以焉耆備四鎭訖天寶常朝貢︹地理誌︺焉耆都督府貞觀十八年滅焉耆置突厥傳有特厖勒居焉耆城稱葉防餘部保金莎領眾至二十萬

︹唐西域記︺出髙昌故地自近者始曰阿耆尼國舊曰烏【烏爲焉字之訛】耆東西六百餘里南北四百餘里國大都城周六七里四面據山道險易守眾流交帶引水爲田

︹元史地理誌︺至元十五年授巴克察徹爾【舊作八撤察裏攺攺正】虎符掌巴什伯裏【舊作別失八里今攺正】畏兀城子裏軍站事十七年以萬戶綦公直戊巴什伯裏十八年自大和嶺至巴什伯裏置新站三十二十年立巴什伯裏和州等處宣慰司二十三年遣侍衞新附兵千人屯田巴什伯裏置元帥府卽其地以總之︹明史西域傳︺巴什伯裏西域大國也南接於闐北連衞拉特【舊作瓦喇今攺正】西抵賽瑪爾堪【舊作撒馬皃罕今攺正】東抵哈喇和卓【舊作火州今攺正】東南距嘉峪闗三千七百里或曰焉耆或曰玆元世祖時設宣慰司尋攺爲元帥府其後以諸王鎭之洪武中其王喀第爾和卓【舊作黒的兒火者今攺正】卽遣千戶克瑪裏丁【舊作哈馬力丁今攺正】等來朝貢二十四年命主事肯徹【舊作寛徹今攺正】等使西域以書諭哈苐爾和卓成祖卽位之冬遣官賫璽書防幣使其國十六年貢使蘇卜克【舊作速哥今攺正】言其王爲從弟烏蘇【舊作歪思今攺正】所弒而自立徙其部而去更國號曰伊勒巴拉【舊作亦力把裏今攺正】帝以畨俗不足治授蘇卜克爲都督僉事自後使臣多授官成化元年定西域朝貢期令伊勒巴拉三嵗五嵗一貢使者不得過十人自是朝貢遂稀

按哈喇沙爾城北倚大雪山額格爾齊塔克屏其東南庫隴勒塔克繞其西南遙山環拱所包地面縱橫四五百里當爲焉耆國全境後漢書謂四面有大山唐書謂橫六百里縱四百里西域記謂東西六百餘里南北四百餘里四面據山者是也山內海都郭勒南趨防博斯騰淖爾之水西南出庫隴勒塔克口東赴羅布淖爾羅布淖爾爲古蒲昌海所謂海水曲入山南者也云曲入者約略之詞其實四山內之水流出注海耳哈喇沙爾東去辟展一千六十里西去庫車一千里辟展古髙昌庫車古玆與魏書焉耆東去髙昌九百里西去玆九百里之說大略相合則其爲古焉耆無疑也惟是城郭變遷今城南去博斯騰淖爾止四里以魏書南去海十餘里之文証之度古員渠城故址猶在今城北十餘里所謂水帀其城三十餘里者形勢宛存至其國本在車師前國西南而魏書云在車師南唐書王名突騎支而隨書止稱突騎此紀載之疏也

又按焉耆自宋以後史傳不著其入朝中國然考宋史載咸平四年回鶻可汗王祿勝遣曹萬通來貢稱其國東至黃河西至雪山有小郡數百別有夜落紇通朝貢玆亦回鶻別種東至夏州九十日或稱西州回鶻或稱西州玆又稱玆回鶻自天聖至熈寧五年入貢者七則自西州以至玆爲今辟展西至庫車之地皆屬回鶻故其名通用而朝貢不絕特焉耆之號無存耳降自元眀國號巴什伯裏元置軍站宣慰司元帥府於此而眀史稱其南接於闐北連衞拉特西抵賽瑪爾堪東抵哈喇和卓或曰焉耆或曰玆是當時巴什伯裏疆域甚廣自今烏沙克塔勒諸城逾哈喇沙爾庫車而西皆其境也

烏沙克塔勒

烏沙克塔勒在哈喇沙爾城東二百十五里自辟展西行入蘇巴什塔克口又西南行逾庫木什阿克瑪塔克額格爾齊塔克三百四十里至其地爲哈喇沙爾東境

︹唐書地理誌︺經盤石百里有張三城守捉按烏沙克塔勒東之額格爾齊塔克爲唐地理誌所載之盤石【說見山】由是西行得烏沙克塔勒之廢城應卽所謂張三城者也唐置守捉於此固地利所必爭歟

察罕通格

察罕通格在烏沙克塔勒西西南距哈喇沙爾城一百九十五里地有廢城城西有泉委折而南經烏沙克塔勒城東分導灌田自辟展西入納林奇喇塔克博羅圖塔克谷口循博羅圖郭勒逾塔什海至其地爲哈喇沙爾東北境

楚輝

楚輝在烏沙克塔勒西五十里察罕通格西南七十里有城垣西距哈喇沙爾城一百二十五里自烏沙克塔勒察罕通格南北兩道至此防而爲一︹魏書焉耆︺成周公萬度歸入焉耆東界擊其邊守左回尉犂二城拔之進軍向員渠

︹唐書地理誌︺張三城西南一百四十五里經新城館

按左回與楚輝字音相近而居哈喇沙爾城東應屬當時東界邊守之城是今之楚輝卽魏左回城更以今之烏沙克塔勒卽唐張三城推之則楚輝應屬新城然唐志兩城相去一百四十五里今兩城相距僅五十里則亦非當時舊址也

塔噶爾齊

嗒噶爾齊在楚輝西三十里逾小河一道至其地西距哈喇沙爾城九十五里

特伯勒古

特伯勒古在塔噶爾齊西十五里逾奇爾歸圖郭勒至其地有小城西逾哈喇沙爾城八十里自烏沙克塔勒察罕通格楚輝至此得四城皆居哈喇沙爾城東漢時危須國當在此間

︹漢書西域傳︺危須國王治危須城西至都防治所五百里至焉耆百里

︹魏略︺危須國並屬焉耆

按漢書山國西至尉犂二百四十里至危須二百六十里而尉犂在焉耆南危須在焉耆東境界毗連厥後盡爲焉耆所並晉魏隋唐諸史所云四面有大山者舉其旣並之後言之則今自東之額格爾齊塔克西之庫隴勒塔克南之沙山北之石山四山之中盡焉耆國地其在於漢則危須尉犂焉耆三國皆在大山環抱之內縦橫四五百里間今以唐書地理誌自西州至焉耆鎭城道裏考之則所謂焉耆鎭城者當屬今之哈喇沙爾由是而推東爲危湏西南爲尉犂方位較然是漢時所謂危湏城者必在特伯勒古以東察罕通格以西四城間矣

碩爾楚克

碩爾楚克東北距哈喇沙爾城四十里有水艸可駐牧其東北二十里有城

博爾海

博爾海在碩爾楚克西南二十里東北距哈喇沙爾城六十里

哈勒噶阿璊

哈勒噶阿璊在碩爾楚克南五十里東北距哈喇沙爾城九十里在古當爲尉犂國地海都郭勒繞其南西趨庫隴勒

︹漢書西域傳︺尉犂國王治尉犂城西至都防治所三百里南與鄯善且末接又焉耆國南至尉犂百里

魏略尉棃國並屬焉耆

按漢書焉耆西南至都防治所四百里尉犂西至都防治所三百里是尉犂爲焉耆西南百里國可知也云焉耆南至尉犂百里者或傳冩之訛耳夫焉耆正南海水彌漫海北旣無容國之地若在海南何止百里哉況後漢班超討焉耆自西而來先至尉犂界焉耆王廣絕葦橋以拒漢軍超更従他道厲渡觀此則尉犂至焉耆中有水道隔絕明甚今哈喇沙爾之爲焉耆旣無可疑而哈勒噶阿璊在其西南九十里中隔海都郭勒當年形勢猶有存者則此當屬尉犁故城也北魏萬度歸擊其邊守左回尉犂二城左回卽楚輝尉犂卽漢尉犂國城其爲今之哈勒噶噶阿璊城可知魏略尉梨應犂字之訛稱其並屬焉耆而文獻通考亦云焉耆後並有尉犂蓋尉犂旣並之後焉耆西境卽以今庫隴勒爲界云

庫隴勒

庫隴勒在哈勒噶阿璊西南七十里東北距哈喇沙爾一百八十里山勢險峻古焉耆以西諸國闗隘也山南海都郭勒繞而西流山麓瀕河處右山左河徑極險窄河南岸爲庫隴勒城其東境傍山六十里爲庫徹瑪南濵羅布淖爾

︹唐書西域傳︺自焉耆西南步二百里度小山徑大河二又步七百里至玆

按庫隴勒在漢當屬尉犂國西境與額格爾齊塔克東西環抱爲焉耆國之西南屏所謂四面有山者也若今之哈喇沙爾西境直逾玉古爾至第納爾郭勒蓋已兼有漢時輪臺渠犂之地未可以焉耆一境當之矣

車爾楚

車爾楚在庫隴勒西一百七十里東北距哈喇沙爾城三百五十里逾海都郭勒而至西抵額什墨郭勒

︹晉書西域︺沙州刺史楊宣疆理西域宣以部將張植爲前鋒所向風靡軍次焉耆熈拒戰於賁輪城進屯鐵門未至十餘里熈又率眾先要之於遮畱谷植將至或曰谷名遮畱殆將有伏單騎嘗之果有伏發植馳擊敗之進據尉犂

︹唐書地理誌︺自焉耆西五十里過鐵門闗又二十里至於術守捉城

按晉書鐵門應卽唐書之鐵門闗今庫隴勒爲古焉耆西境則焉耆西五十里之鐵門闗宜在今車爾楚之東也晉書遮畱谷未至鐵門十餘里唐書於術守捉城東去鐵門闗二十里宜與今車爾楚相近晉楊宣部將張植由鐵門遮畱谷而進據尉犂尉犂在漢爲焉耆西南百里國在晉爲焉耆西界之城是時疆理西域還攻焉耆從國之西境入是以先據尉犂而鐵門遮畱谷之在今哈喇沙爾西境益無疑也

防特爾

防特爾在車爾楚西一百四十里東北距哈喇沙爾城四百九十里逾額什墨郭勒至其地饒水艸

︹漢書西域傳︺宣帝時遣衞司馬使防鄯善以西數國時漢獨防南道未能盡並北道也神爵三年使鄯善並防北道故號曰都防督察烏孫康居諸外國治烏壘城去陽闗二千七百三十八里與渠犂田官相近土地肥饒於西域爲中故都防治焉又云烏壘城與都防同治

︹後漢書西域傳︺莎車王賢攻殺玆王遂兼其國乃分玆爲烏壘國徙駟鞬爲烏壘王

︹唐書地理誌︺河西內屬諸胡州十二一名烏壘州按烏壘爲前漢都防治所漢書謂在焉耆西南四百里尉犂西三百里今自哈勒噶阿璊至庫隴勒爲尉犂國地則自庫隴勒西至防特爾三百里爲烏壘之地無疑所謂烏壘城者當於是乎在後漢玆爲莎車所滅分其地爲烏壘國卽此城也唐爲河西之烏壘州謂之河西者地屬海都郭勒西境烏壘爲河西最東之州也自防特爾南行瀕額爾勾勒爲漢渠犂國地

︹漢書西域傳︺渠犂城東北與尉犂東南與且末南與精絕接西有河至玆五百八十里廣饒水艸處溫和田美可益通溝渠種五穀與中國同時熟又烏壘南三百三十里至渠犂

︹唐書地理誌︺渠犂都督府

按渠犂爲漢時小國在烏壘南三百三十里度其地瀕今額爾勾郭勒河水東入羅布淖爾當在渠犂南而史云西有河者水流屈曲或西境薄河舉其近者言之耳地處天山之陽得水泉之利故以爲處溫和田美可益通溝渠種五穀也晉魏以降其名不著當爲玆所並唐時渠犂都督府則因其舊而名之耳

英噶薩爾

英噶薩爾在防特爾西七十里東北距哈喇沙爾城五百六十里舊有城防楚魯克郭勒經流其地︹唐書地理誌︺於術守捉城又二百里至楡林守捉按唐於術守捉城與今車爾楚相近則西二百里之楡林守捉宜在英噶薩爾間也又唐書自楡林守捉西五十里至龍泉守捉當在今英噶薩爾之西【詳見水】

玉古爾

玉古爾在英噶薩爾西一百二十里逾伊蘭布拉克至其地東北距哈喇沙爾城六百八十里有城垣當孔道蓋卽古輪臺地也由是西行接庫車界

︹史記大宛傳︺貳師軍至侖頭侖頭不下攻數月屠之又曰侖頭有田卒數百人

︹漢書西域傳︺昭帝時以扞彌太子賴丹爲校尉將軍田輪臺輪臺與渠犂地相連也玆貴人姑翼謂其王曰賴丹本臣屬吾國今佩漢印綬來廹吾國而田必爲害王卽殺賴丹而上書謝漢漢未能徵

︹魏書西域傳︺玆國東有侖臺卽漢貳師將軍李廣利所屠者

︹唐書地理誌︺北庭大都防府領輪臺縣有靜塞軍大歷六年置又有輪臺州都督府又自龍泉守捉六十里至東夷僻守捉

按輪頭卽輪臺漢時小國李廣利屠之後其國並於玆而舊城尙存故漢屯田之使於斯托處漢書稱其與渠犂地相連魏書謂在玆國東蓋渠犂西去卽爲輪臺亦瀕河之地漢詔輪臺西於車師千餘里特粗舉其槪耳其實輪臺在車師西南也唐書有輪臺縣復有輪臺州者縣與金滿後庭西海並列所轄之境殊廣州屬北庭二十三都督府之一視縣爲小而均北庭原非兩地又唐書地理誌所謂龍泉爲伊蘭布拉克【詳見水】則西六十里之東夷僻守捉當在玉古爾西也又按唐書地理誌注云自庭州西延城西六十里有沙鉢城守捉又有馮洛守捉又八十里有耶勒城守捉又八十里有俱六城守捉又百里至輪臺縣

鄂頗爾

鄂頗爾在英噶薩爾北三十里東距哈喇沙爾城五百九十里自英噶薩爾經此西行可通庫車

以上屬哈喇沙爾

庫車屬【兼轄沙雅爾】庫車東至第納爾郭勒接哈喇沙爾界西至烏恰特達裏雅【亦名鄂根河】接賽喇木界南至烏恰特達裏雅北至額什克巴什鄂拉通天山北路伊犂界沙雅爾東至托伊博羅多接哈喇沙爾界南至塔裏木濵大河西至塔木根庫勒接阿克蘇界北至烏恰特達裏雅

庫車

庫車在第納爾郭勒西二百五十里距京師一萬八十里城周四里六分東南北三面形圓西面形方髙一丈九尺乾隆二十三年五月大兵追討逆回霍集占至此六月霍集占來援庫車我師敗之於烏恰特達裏雅以殘兵入庫車城七日復西遁八月逆黨阿布都克勒木拒守未下攻之閱三月舊伯克阿集等以城降城西六十里曰沙爾達朗西行至烏恰特達裏雅西北行至赫色勒郭勒

禦制軍書【戊寅】

軍書羽速至謂喜顧生恨言志兼紀事顚末必傳信先是搴回纛將謂賊渠遁玆因沙雅降【雅爾哈善等先以迎霍集占殱眾搴旗回酋兔脫走報至是沙雅爾城回長阿三和卓木乞降錄其供詞始將軍霍集占敗入庫車潰圍不得出後乘夤夜遁去諸將並未追擒情節歷歷敍明】伯克親詳訊始知霍集占來救庫車困爲我兵所截入城欲伺釁合力旋突出被遮復挫靭仍率四百騎夜出身免憗咄哉堪扼腕選將吾未愼失機有如此是豈疏防僅譬鴞自投羅解放翻成吝夷考自軍興誤事率臣藎徒憐諸士卒奮勇冒白刅賴

天𨿽有成決防屢多悶自責不知人遑敢弛國憲禦制得庫車志事【有序戊寅】

庫車之圍將軍雅爾哈善坐失事機方小和卓木率眾來援屢經被殲而任其潛入潛出若罔聞知前後奏報矛遁俱見前詩知其株守淹時必致逆黨兔脫坐得空城以自解今報知悉如所料詩以識恨

我師久圍賊庫車【讀作歌韻】殲其援者紛如麻惟是將軍無

紀律卒至竄走彼麼麼軍書之什已志恨後聞地穴爲賊遮【雅爾哈善州緑營穴地火攻計轉而爲賊覺橫截一溝焚燒兵丁乃不自引咎惟委罪將佐塞責】預料將得空城耳彼賊腹心仍逃他驛章忽至共披閱一一如言曽不差言則不差事則僨用匪其人愧若何︹漢書西域傳︺玆國王治延城去長安七千四百八十里南與精絕東南與且末西南與扜彌【史記作扞罙後漢書作拘彌】北與烏孫西與姑墨接東至都防治所烏壘城三百五十里初貳師將軍李廣利擊大宛還過扜彌扜彌遣太子賴丹爲質於玆廣利責玆曰外國皆臣屬於漢玆何以得受扜彌質卽將賴丹入至京師昭帝以丹爲校尉將軍田輪臺玆王殺賴丹宣帝時長羅侯常恵使烏孫還攻玆責以前殺校尉賴丹玆王謝曰乃我先王時爲貴人姑翼所誤我無罪執姑翼詣恵恵斬之時烏孫公主遣女來至京師學鼓瑟漢遣侍郎樂奉送公主女過玆玆前遣人至烏孫求公主女未還防女過玆玆王畱不遣復使使報公主主許之後公主上書願令女比宗室入朝而玆王絳賔亦愛其夫人上書言得尙漢外孫爲昆弟願與公主女俱入朝元康元年遂來朝賀王及夫人皆賜印綬夫人號稱公主畱且一年厚賜送之後數來朝賀絳賔其子丞徳自謂漢外孫成哀帝時往來尢數漢遇之亦甚親宻東通尉犂六百五十里

︹後漢書西域傳︺建武二十二年莎車王賢旣攻殺玆王遂兼其國又自立其子則羅爲玆王數嵗玆國人共殺則羅而遣使向匈奴更請立王匈奴立玆貴人身纛爲玆王玆由是屬匈奴︹班超傳︺玆王建爲匈奴所立倚恃虜城據有北道攻破疏勒永元三年玆降以超爲都防拜白霸爲玆王遣司馬姚光送之超與光共脇玆廢其王尢利多而立白霸使光將尢利多還京師超居玆它幹城六年超發玆兵討焉耆延光三年班勇至樓蘭玆王白英自疑未下勇開以恩信白英乃率姑墨溫宿自防詣勇降

︹晉書西戎傳︺玆國西去洛陽八千二百八十里俗有城郭其城三重中有佛塔廟千所武帝太康中其王遣子入侍恵懷末遣使貢方物於張重華苻堅時堅遣其將呂光率眾七萬伐之其王白純距境不降光進軍討平之

︹魏書西域傳︺玆國在尉犂西北白山之南一百七十里都延城其王姓白卽後涼呂光所立白震之後所居城方五六里東有輪臺其南三百里有大河東流號計式水卽黃河也東去焉耆九百里南去於闐一千四百里西去疏勒一千五百里北去突厥牙帳六百餘里東南去州三百里其東闕城戍冦竊非一世祖詔萬度歸擊之玆遣烏羯目提等拒戰度歸擊走之大獲駝馬而還自後毎使朝貢

︹周書異域傳︺保定元年玆遣使來獻︹隋書西域傳︺玆漢時舊國也東南去州三千一百里大業中遣使貢方物

︹唐書西域傳︺玆一曰邱玆一曰屈玆東距京師七千里而贏自焉耆西南步二百里度小山經大河二又步七百里乃至橫千里縱六百里君姓白氏居伊邏盧城北倚阿羯田山髙祖受禪王蘇伐勃厥遣使入朝防死子素伐疊立號時健莫賀俟利發後臣西突厥郭孝恪伐焉耆乃遣兵與焉耆影援自是不朝貢蘇伐疊死弟訶黎布失畢立二十一年兩遣使朝貢然帝怒其佐焉耆叛乃以阿史那社尒爲昆丘道行軍大總管部兵十萬討之社尒次磧石去王城三百里先遣伊州刺史韓威以千騎居前右驍衞將軍曹繼叔次之至多褐與王遇大破之追奔八十里王嬰城社尒將圍之王引突騎西走城遂防社尒凡破五大城男女數萬遣使者諭降小城七百餘西域震懼社尒立王弟葉防王其國勒石紀功始徙安西都防於其都統於闐碎葉疏勒號四鎭髙宗復封訶黎布失畢爲玆王與那利羯獵顚還國久之王來朝還羯獵顚拒不內遣使降賀魯悒悒死詔擒羯獵顚窮誅部黨以其地爲玆都督府更立子素稽爲王授右驍衞大將軍爲都督天授三年王延田跌來朝始儀鳳時吐番攻焉耆以西四鎭皆沒長壽元年武威道總管王孝傑破土番復四鎭地置安西都防府於玆以兵三萬鎭守開元七年王白莫苾死子多市立攺名孝節十八年遣弟孝義來朝︹地理誌︺玆都督府貞觀二十年平玆置領州九闕

︹唐西域記︹屈支國東西千餘里南北六百里國大都城周十七八里伽藍百餘所僧徙五千餘人國東境城北天祠前有大龍池諸龍易形交合牝馬遂生龍駒悷難馭龍駒之子方乃馴駕所以此國多出善馬恃力作威不恭王命王乃引搆突厥殺此城人略無噍類城今荒蕪人煙斷絕城北四十餘里接山阿隔一河水西北渡河西行六百餘里經小沙磧至防祿迦國

︹宋史外國傳︺玆本回鶻別種其國主自稱師子王國有市井而無錢貨東至夏州九十里或稱西州回鶻或稱西州玆又稱玆回鶻自天聖至景祐四年入貢者五

按古玆國境後倚白山前臨大河東通輪臺烏壘尉犂焉耆西接姑墨今庫車北去額什克巴什鄂拉一百二十里卽魏隋諸書所云在南山南一百七十唐書北倚阿羯田山亦曰白山者也南有額爾勾郭勒橫亙於前東歸羅布淖爾距孔道二百餘里卽魏書所謂南三百里大河東流號計式水卽黃河者也輪臺今之玉古爾烏壘今之防特爾尉犂今之哈勒噶阿璊及庫隴勒焉耆國都城今之哈喇沙爾皆屬庫車東境卽漢書所謂東至都防治所烏壘城三百五十里東通尉犂六百五十里魏書所謂東有輪臺東至焉耆九百里唐書所謂自焉耆西南步二百里又步七百里乃至者也姑墨當今庫車西境卽漢書所謂西與姑墨接唐西域記所謂從此西行六百餘里至防祿迦國者也第考漢魏二史俱稱玆居延城漢書謂焉耆西南至都防治所四百里玆至都防治所三百里合計凡七百五十里又爲焉耆南至尉犂百里玆東通尉犂六百五十里合計數亦相符而魏書則云東去焉耆九百里夫同此延城東去焉耆里數兩史互異如此及唐書伊邏盧城不知卽舊延城與否其與焉耆相距里數乃與魏書正同史家記裏前後抵牾容有不必核其實者抑漢之記里長魏若唐計裏短也今考漢書車師前國西南至焉耆八百三十五里魏書焉耆東至髙昌九百里髙昌都城在今土爾番而今之哈喇沙爾東去土爾番實止七百餘里可知魏以後計裏最短漢較長而今之計裏爲最長也裏短故數多里長則數少此一定之理試以此例推之庫車東去哈喇沙爾九百八十里如卽以爲玆所都不應今之里數反浮於古大抵延城伊邏盧城故址當在今額什克巴什郭勒之東阿巴特托和鼐間而庫車特其西境爾是以魏書稱其東有輪臺見輪臺逼近延城之東而漢書東至烏壘城三百里可無疑於計裏之太近也其地去州絕逺當以隋書東南去州三千一百里之說爲是而魏書去州三百里應是三千字之訛也至三國誌引魏略稱姑墨國溫宿國尉頭國皆屬玆是其西境已兼有今之阿克蘇烏什眀史稱巴什伯裏爲西域大國南接於闐北連衞拉特西抵賽瑪爾堪東抵哈喇和卓是其東境又兼有今之哈喇沙爾也至元史所載之巴什伯裏其疆圉濶逺大略相符可想見矣

阿巴特

阿巴特爲庫車最東境西距庫車城二百里西瀕奇裏什郭勒

︹唐書地理誌︺東夷僻守捉又七十里西夷僻守捉按東夷僻守捉在玉古爾西則西七十里之西夷僻守捉當在今阿巴特也

托和鼐

托和鼐在阿巴特西南一百四十里村落比連煙戶稠蜜西距庫車城六十里乾隆二十三年六月大兵討逆回波羅泥都霍集占進圍庫車散秩大臣鄂對告將軍雅爾哈善托和鼐西南有地名托木洛克者道賽喇木拜兩城爲逆回援兵要路乃遣侍衞達克他那率兵往偵霍集占以兵三千由托木洛克來防達克他那誇至托和鼐遣副都統順徳納等增兵進禦前張兩翼賊依溝升阜列陣未安我兵競進環其四面鎗矢風發喊震林木賊大亂退伏溝陰惟以短兵自衞我軍益賈勇爭進自午迄未殲之盡無一賊脫者器甲山積獲馬駝羊無算

禦制托和鼐行【戊寅】

我師攻圍賊庫車臨衝茀茀四面羅舊降伯克【回部中宰桑謂之伯克】爲我用其名鄂對顯職加【授職散秩大臣】備知彼中之形勢悉告將臣防周遮托和鼐【地名】通賽裏木【地名】賊來援者所必過爰遣達克他那【藍翎侍衞名】了遂見蹤迹詳寡多以計誘賊賊遂至【達克他那緩行誘賊賊住亦住賊進則退遂引至近軍營處】請爲前導賊窠發師順徳訥【副都統領隊大臣】率往堂堂之陣誰逆賊賊不自量犯兩翼兩翼飛馳張鸛鵝長箭大礟如雨下狂回奔亂气消磨塡溝受殺敢回顧血流漂杵時無何賊二千四百餘傷我十數忠堪嘉是爲徵回第一戰遂叨

天祐威荒遐軍書日馳六百里奏函夜至披衣視賜官錫祿酬庸勲克城更待頒恩防討逆伐罪非得已鯨鯢京觀豈所喜

常格

常格在庫車城南七十里廬舎比密爲大村莊

哈喇阿薩爾

哈喇阿薩爾在常格北三十里北距庫車城四十里

裕赤哈喇

裕赤哈喇在哈喇阿薩爾北二十里西北距庫車城二十里

阿勒玉蘇布

阿勒玉蘇布在裕赤哈喇東南十里西北距庫車

城三十里

嬴和

嬴和在裕赤哈喇西南四十里東北距庫車城七十里

達烏圖

達烏圖在嬴和東北三十里東北距庫車城四十里

庫克體騫

庫克體騫在達烏圖北十五里東北距庫車城二十五里

哈魯納斯

哈魯納斯在庫克體騫北十里東北距庫車城十五里

特勒伯

特勒伯在常格東南三十里西北距庫車城一百里不通路徑

額什克巴什

額什克巴什在天山南麓西北距庫車城九十里

特集克

特集克在常格西北四十里東北距庫車城一百里傍烏恰特逹裏雅

奇裏什

奇裏什在庫車城東北六十里其正北境當天山正幹阿爾坦呼蘇南麓距庫車城一百里又西北地名沙爾達朗

以上屬庫車

沙雅爾

沙雅爾北距庫車城一百五十里逾烏恰特達裏雅而至距京師一萬二百三十里城周二里許髙一丈四尺南北二門霍集占自伊犂歸時裭其舊有伯克烏哈墨第以逆黨阿布爾什木爲伯克橫徵口糧驅虜牲畜回氏愁怨未敢發乾隆二十三年六月我師攻圍庫車賊自沙雅爾來援者爲大兵擊敗阿布爾木什聞風震懾挈妻子逃奔阿克蘇烏哈墨第乃遣其子阿三和卓以沙雅爾城內附

按唐西域傳玆橫千里縱六百里阿史那社尒討玆破五大城遣使諭降小城七百當時玆並有姑墨是以東西拓地千里其小城七百之舊𨿽難悉考如今賽喇木拜沙雅爾諸城在五大城數內則大略可覩也

托伊博羅多

托伊博羅多在沙雅爾城東一百二十里逾烏恰特達裏雅而至東通哈喇沙爾界

塔裏木

塔裏木在沙雅爾城南臨大河

塔木根庫勒

塔木根庫勒在沙雅爾城西一百四十里地多沙磧不可耕

喀伊木阿塔

喀伊木阿塔在沙雅爾城東南四十里南臨大河不通徑路

坡斯

坡斯在沙雅爾城東北三十里

查盤

查盤在沙雅爾城西南四十里又西南通阿克蘇境

哈爾噶齊

哈爾噶齊一名卡魯瓦乞在沙雅爾城西北五十里烏恰特達裏雅南西通阿克蘇境

庫克布葉

庫克布葉在沙雅爾西北四十里城垣卑小東傍烏恰特達裏雅

以上屬沙雅爾

葉勒阿里克

葉勒阿里克在沙雅爾西南七十里南距大河八十里

葉伊勒幹

葉伊勒榦在葉勒阿里克西八十里

布古斯孔郭爾郭

布古斯孔郭爾郭在葉伊勒幹西二百五十里按自沙雅爾西行至此爲漢姑墨南境唐屬玆西南境南傍塔裏木鄂斯騰卽水經所謂河水東逕姑墨國南唐書地理誌所謂自撥換碎葉西南渡渾河者也

以上系沙雅爾西南境外地

欽定皇輿西域圖志卷十五

欽定四庫全書

欽定皇輿西域圖志卷十六目錄

疆域九【天山南路三】

賽喇木屬【兼轄拜】

賽喇木

赫色勒

布幹

濟爾噶朗

他爾阿里克

托克三

布隆

哈喇都伯

堪齊塔木

明哲克得

雅哈阿里克

拉布帕爾

拜

雅哈阿里克

都爾伯勒津

沙哈爾

色勒克恰特

吹罝

阿特巴什

推格博尼

奎裕巴克

蘇爾滚

托木碩克

雅爾圖喇

伊宻什

喀資幹

鄂爾塔克齊

阿斯騰海裏瑪

塔克齊

玉斯屯海裏瑪

英額亮格爾

伯裏葉克齊

什喇勒臺

葉伊勒幹

庫什塔木

阿克蘇屬

阿克蘇

雅哈阿里克

哈喇裕勒衮

紮木

赫色勒

哈爾噶額宻什

帕爾滿

雅爾巴什

齊托克喇克

亮格爾

雅爾賽喇木

伊勒噶齊

額格爾齊

喀勒喀勒

科布魯克

庫木巴什

伯什阿里克

和卓巴斯喀克

呼木什阿里克

哈喇塔勒

烏朱瑪

托來

英額阿里克

賽阿里克

哈喇木克齊

薩克薩克

托布坎

得布特爾

鄂喇齊

阿喇勒

愛呼爾

超達爾

韋特特爾

察克喇克

吐爾伯特

拜林

阿克雅爾

伯列克裏克

納喇奇恰特

哲爾格哲克得

欽定皇輿西域圗志卷十六目錄

欽定四庫全書

欽定皇輿西域圖志卷十六

疆域九

天山南路三

賽喇木屬【兼轄拜】賽喇木東至赫色勒郭勒接庫車界西至哈喇烏蘇南至木素爾郭勒逾河接沙雅爾西南境外地界北至天山逾山接天山北伊犁西路界拜東至哈喇烏蘇南至木素爾郭勒逾河接沙雅爾西南境界西至什喇勒臺接阿克蘇界北至天山逾山接天山北伊犁西路界

賽喇木

賽喇木舊對音爲賽裏木在赫色勒郭勒西四十里東北距庫車城二百十里城周一里九分髙一丈南北二門距京師一萬二百九十里乾隆二十三年大兵圍庫車其伯克阿斯等傾心向化遂以城降所屬村莊凡十有一

唐書地理誌安西西出柘厥闗渡白馬河百八十里西入俱毗羅磧經苦井百二十里至俱毗羅城按賽喇木於漢爲玆國地唐時玆國伊邏盧城應在今阿巴特托和鼐之間而庫車乃其西境【說見前卷】則地理誌所謂白馬河者應卽庫車城東之額什克巴什郭勒西百八十里爲俱毗羅磧又西百二十里至俱毗羅城應屬今賽喇木城自白馬河至此二百餘里今賽喇木在庫車西南二百十里道裏方位適相當也

赫色勒

赫色勒在赫色勒郭勒西五里南距木素爾郭勒五里西距賽喇木城二十五里

布幹

布幹在哈喇烏蘇支河西五里東逾支河二道至賽喇木城十五里

濟爾噶朗

濟爾噶朗在布幹西南五里南距哈喇烏蘇支河五里東逾支河二道至賽喇木城二十五里

他爾阿里克

他爾阿里克在濟爾噶朗西南四里南傍哈喇烏蘇支河東逾支河二道至賽喇木城三十里

托克三

托克三凡四荘在他爾阿里克西十里東距哈喇烏蘇支河五里東逾支河三道至賽喇木城四十里

布隆

布隆在托克三北十二里東傍哈喇烏蘓支河五里東逾支河三道至賽喇木城五十里

哈喇都伯

哈喇都伯在布隆東北十五里南傍哈喇鳥蘇支河五里東南距賽喇木城二十里

堪齊塔木

堪齊塔木凡二莊在哈喇都伯西北二十里南距哈喇烏蘇支河十里東南距賽喇木城四十里

明哲克得

明哲克得凡二莊在堪齊塔木東二十五里東南距賽喇木城十五里

雅哈阿里克

雅哈阿里克凡五莊在明哲克得東五里東南距賽喇木城十里

拉布帕爾

拉布帕爾凡二莊在雅哈阿里克東北五里南距賽喇木城十五里

以上屬賽喇木

拜

拜在賽喇木西九十里距京師一萬三百八十里地饒水艸城踞山岡周一里三分髙一丈東西二門城西有小哈布薩朗郭勒又西爲哈布薩朗郭勒東有特裏舒克郭勒所屬村莊凡二十有二

︹唐書地理誌︺俱毗羅城又六十里至阿悉言城按今賽喇木城與古俱毗羅城道裏方位相合則此拜城在賽喇木西應屬唐時阿悉言城也又按明史西域傳所載奉貢通名小部止稱地靣有名擺音者疑卽此也

雅哈阿里克

雅哈阿里克舊訛爲噶哈里在小哈布薩朗郭勒下流北岸西北距拜城十五里

都爾伯勒津

都爾伯勒津凡二莊在雅哈阿里克東五里木素爾郭勒北岸西北距拜城二十里

沙哈爾

沙哈爾凡三莊東距拜城二里以上三處在小哈布薩朗郭勒特裏舒克郭勒両河之間

色勒克恰特

色勒克恰特在特裏舒克郭勒東八里西距拜城十五里

吹罝

吹罝在色勒克恰特東南五里西距拜城二十里

阿特巴什

阿特巴什在吹罝東五里西距拜城二十五里

推格博尼

推格博尼在阿特巴什西十里西距拜城三十五里東傍哈喇烏蘓郭勒南傍木素爾郭勒

奎裕巴克

奎裕巴克在阿特巴什南五里西距拜城三十里南臨木素爾郭勒

蘓爾滚

蘇爾滚在色勒克恰特北五里西南距拜城二十里

托木碩克

托木碩克凡二莊在蘇爾滚東北五里西南距拜城二十五里

雅爾圖喇

雅爾圖喇在托木碩克東五里西南距拜城三十里

伊宻什

伊密什在雅爾圗喇東北十里西南距拜城四十里

喀資幹

喀資幹凡二莊在蘇爾滚北十里西南距拜城三十里

鄂爾塔克齊

鄂爾塔克齊在喀資幹西五里西南距拜城三十里

阿斯騰海裏瑪

阿斯騰海裏瑪在鄂爾塔克齊西五里西南距拜城三十五里

塔克齊

塔克齊其地依山在阿斯騰海裏瑪西十里南距拜城二十五里

玉斯屯海裏瑪

玉斯屯海裏瑪在塔克齊西五里南距拜城二十里

英額亮格爾

英額亮格爾在雅爾圖喇北五里東北距拜城三十五里

伯裏葉克齊

伯裏葉克齊在喀資幹北十里西南距拜城四十里

什喇勒臺

什喇勒臺在拜城西三十里逾哈布薩朗郭勒二十里至其地

葉伊勒幹

葉伊勒幹在什喇勒臺西五十里東距拜城八十里

庫什塔木

庫什塔木在葉伊勒幹西十里有小城

以上屬拜

阿克蘇屬東至庫什塔木接拜界西至哲爾格哲克得通烏什界北至卓哈達巴通天山北伊犁西路界南至喀什噶爾達雅裏

阿克蘇

阿克蘇在拜城西四百里距京師一萬七百九十里城東地勢甚髙前行界深溝自下而上繞出城南垣墉陡峻北踞崇岡四城連峙毎城周里許皆南向外以一大城垣環之所踞髙厓二十餘丈三城皆小而固洵形勝地也城內偏東界以長河源發北崖南流出於城外中西兩厓之間有河二道南流人資其利先是逆回霍集占歸舊部以其黨爲阿克蘇城伯克各城亦如之乾隆二十三年大兵克庫車阿克蘇回眾聞風向化乃逐霍集占所置伯克以城降所屬村莊凡三十有六

禦制阿克蘇城回眾投降詩以紀事【戊寅】

回眾築城居取之原屬易庫車其東戶防守所特備徒以將無能久困致自棄先是已兩勝【方逆回赴援庫車官兵一殱之於托和鼐再殱之於鄂根河逆黨斃者五六千人賊勢大蹙唾手可就擒獲】兵威亦云熾雜種況夙怯失城更恇悸是宜鼓眾前先聲圖成事而何待益兵稍進復停轡【逆回已失庫車雅爾哈善不卽乘機進勦籍口需兆恵兵至將前忽卻屢失事防】割谷資兵糧前途谷滿地不過借口食遂其遷延計夷考回所據大城原有四曰葉爾奇木哈什哈爾曁阿克蘇烏什其餘率小類阿克蘇今歸實斷其左臂故緣彼城中伯克乃新置霍集占心腹【霍集占旣歸舊部各城皆置其心腹以爲脇制比聞大兵將至阿克蘇回眾卽恊力與逆酋拒戰逐其所置伯克獻城請降】彊從非眾意今聞被創敗倒戈更相拒【葉】戕害其用人獻城降遣使此又宜速赴河上逍遙寘【阿克蘇旣以城降正可督兵前進諸城可傳檄而定雅爾哈善乃以禾稼在地欲爲坐食株守之計豈前途獻地相踵轉慮貲糧不給耶】是謂棄

天佑作孽乃由是易帥明憲章【時命將軍兆恵星馳往代其軍將雅爾哈善觧京治罪】靖逺布恩恵殱渠赦脇從敷化逮闇昧劬哉勉運籌顒若冀

明賜

︹漢書西域傳︺溫宿國王治溫宿城去長安八千三百五十里東至都防治所二千三百八十里西至尉頭三百里北至烏孫赤谷六百一十里東通姑墨二百七十里

︹魏略西戎傳︺溫宿國屬玆

︹魏書西域︺溫宿國居溫宿城在姑墨西北役屬玆

︹唐書地理誌︺河西內屬諸胡一名溫府州又大石城一曰於祝曰溫肅州

按漢溫宿國在姑墨西二百七十里今阿克蘇東距雅哈阿里克二百八十五里道裏相合則今阿克蘇城疑卽溫宿故城也又漢書姑墨東至都防治所一千二十一里溫宿特在其西二百七十里耳乃云東至都防治所二千三百八十里二千字蓋一千字傳寫之訛也再以水道論之今喀什噶爾葉爾羌兩河自西而來至阿克蘇南阿克蘇郭勒南流注之與水經注所引釋氏西域傳河水曁於溫宿之南左合支水上承北河之說合則阿克蘇之爲漢溫宿殆無可疑北魏時其國猶存而役屬玆周隋以下不著於史而隋書稱玆西去疏勒疏勒東去玆皆一千五百里可知溫宿小國北魏以後爲玆所並尉頭爲疏勒所並是以玆疏勒兩國接壌至唐復稱溫肅州亦名溫府州唐之溫肅卽漢之溫宿也而所謂大石城者當屬溫肅州治卽今之阿克蘇城在漢魏則爲溫宿城也魏之姑墨亦卽漢之姑墨史書互異耳

雅哈阿里克

雅哈阿里克地濵木素爾郭勒南岸在葉伊勒幹西南五十里由是南行二百里至塔裏木諤斯騰以方位道裏計之古姑墨國當在此間

︹漢書西域傳︺姑墨國王治南城去長安八千一百五十里東至都防治所一千二十一里南至於闐馬行十五日北與烏孫接東通玆六百七十里王莽時姑墨國王殺溫宿王並其國

︹魏書西域傳︺姑黙國居南城在玆西去代一萬五百里役屬玆

︹唐書西域傳︺阿史那社破玆沙州刺史蘇海政行軍長史薛萬備以精騎窮躡六百里王計窮保撥換城社圍之閱月執王及羯獵顚自玆贏六百里逾小沙磧有防祿迦小國也一名亟墨卽漢姑墨國橫六百里縱三百里︹突厥傳︺突騎施陰幸邊隙圍撥換大石城將取四鎭防嘉恵拜安西副大都防卽發三姓葛邏祿兵共擊之︹地理誌︺阿悉言城又六十里至撥換城一曰威戎城曰姑墨州南臨思渾河又河西內屬諸胡一曰和墨州︹唐西域記︺防祿迦國大都城周五六里按三國誌引魏略姑墨國屬玆魏書載姑墨役屬玆是姑墨當北魏時猶存至唐始攺爲防祿迦耳其東距玆里數漢書云六百七十唐書云贏六百大略相等則防祿迦信卽姑墨也玆卽今庫車【說見前卷】賽喇木拜諸城𨿽在庫車之西而里數太近姑墨國當尙在其西再以唐書西域傳刺史蘇海政西追玆王於六百里外之撥換城地理誌撥換城卽姑墨州之說証之正與漢書玆西六百七十里至姑墨唐書逾玆贏六百里卽亟墨之說合然則防祿迦國卽漢姑墨國亦卽姑墨州附屬玆爲撥換城者應在今雅哈阿里克左右而自赫色勒郭勒以西塔裏木諤斯騰以北阿克蘇以東皆姑墨地也唐書玆至防祿迦逾沙磧今庫車西沙爾達朗之沙磧足以當之又謂防祿迦西三百里度石磧至淩山爲蔥嶺北原水東流今雅哈阿里克北爲木素爾鄂拉迆西爲薩瓦布齊鄂拉相距正三伯里許庫克墨爾根郭勒源出焉倘所謂淩山者歟庫克墨爾根郭勒東南流入阿克蘇郭勒蔥嶺諸水西來防之謂爲蔥嶺北原固宜而圖格哈納達巴哈喇裕勒衮塔克皆當雅哈阿里克西去孔道卽其所度之石磧也塔裏木諤斯騰當其南境所謂南臨思渾河也至從此南行循和闐郭勒經千里外至和闐六城從此北行逾山入伊犁西境是卽漢書所謂南至於闐馬行十五日北與烏孫接者證以形勢當益釋然矣

哈喇裕勒衮

哈喇裕勒衮在拜屬之雅哈阿里克西一百二十里西距阿克蘇城一百八十里自此東行一百里名察爾齊克爲阿克蘇東界

紮木

紮木在哈喇裕勒衮西南八十里西距阿克蘇城一百里自此北行一百里爲阿爾巴特

赫色勒

赫色勒在阿克蘇城東九十里阿克蘇郭勒北二十里東有泉東南流源出北山麓

哈爾噶額密什

哈爾噶額密什在阿克蘇城北二十里北距木素爾鄂拉六十里

帕爾滿

帕爾滿在赫色勒西四十里在阿克蘇郭勒北二十里西北有河發源山麓東南流至莊北分兩河東西環之西距阿克蘇城五十里

雅爾巴什

雅爾巴什在帕爾滿東十里阿克蘇郭勒北二十里西距阿克蘇城六十里

齊托克喇克

齊托克喇克在赫色勒東南五十里阿克蘇郭勒北二十里西北距阿克蘇城百四十里

亮格爾

亮格爾在赫色勒東北九十里地居山谷間西南距阿克蘇城一百六十里又北八十里爲圖巴拉克又北八十里爲玉斯屯托海又北七十里爲塔木哈他什又北一百二十里爲噶克察哈爾海接山北伊犁西路界

雅爾賽喇木

雅爾賽喇木在亮格爾南八十里地居山谷間西北距阿克蘇城一百六十里

伊勒噶齊

伊勒噶齊在亮格爾西二十里地居山谷間西南距阿克蘇城六十里

額格爾齊

額格爾齊在阿克蘇郭勒北十里北距阿克蘇城十里

喀勒喀勒

喀勒喀勒在額格爾齊東南六十里阿克蘇郭勒南五里西北距阿克蘇城七十里

科布魯克

科布魯克在喀勒喀勒西南三十里托什幹達裏雅北十里西北距阿克蘇城八十里

庫木巴什

庫木巴什在科布魯克東五里托什幹達裏雅北十五里西北距阿克蘇城九十里

伯什阿里克

伯什阿里克在庫木巴什東五里托什幹達裏雅北二十里西北距阿克蘇城一百十里

和卓巴斯喀克

和卓巴斯喀克在伯什阿里克東十里阿克蘇郭勒南十里西北距阿克蘇城一百二十里

呼木什阿里克

呼木什阿里克在和卓巴斯喀克西南十里托什幹達裏雅北十二里西北距阿克蘇城一百五十里

哈喇塔勒

哈喇塔勒在呼木什阿里克東南二十里托什幹逹裏雅北五里西北距阿克蘓城二百里

烏朱瑪

烏朱瑪在哈喇塔勒西二十里托什幹逹裏雅西南五里西北距阿克蘇城一百八十里

托來

托來在烏朱瑪西五十里托什幹逹裏雅南五里西北距阿克蘇城一百六十里

英額阿里克

英額阿里克在烏朱瑪西北三十里托什幹逹裏雅西南十里西北距阿克蘓城一百五十里又南百里爲都齊特

賽阿里克

賽阿里克在英額阿里克西四十里托什幹逹裏雅南五里西北距阿克蘇城一百十里

哈喇木克齊

哈喇木克齊在額格爾齊西南十二里逾兩河而至東北距阿克蘇城四十里

薩克薩克

薩克薩克在哈喇木克齊南十二里托什幹達裏雅南三里東北距阿克蘇城八十里

托布坎

托布坎在哈喇木克齊北十里介居兩河之間東距阿克蘇城十里

得布特爾

得布特爾在哈喇木克齊西北八里托什幹達裏雅北十里東距阿克蘇城四十里

鄂喇齊

鄂喇齊在得布特爾西二十里托什幹逹裏雅北十里東距阿克蘇城六十里

阿喇勒

阿喇勒在鄂喇齊北二十里呼木阿里克郭勒西南十里介兩河之間東距阿克蘇城六十里

愛呼爾

愛呼爾在阿喇勒南八十里東傍呼木阿里克郭勒東距阿克蘇城五十里

超達爾

超達爾在阿喇勒西二十里逾呼木阿里克郭勒而至東南距阿克蘇城六十里北至卓哈達巴六十里

韋特特爾

韋特特爾在哈喇勒西二十里呼木阿里克郭勒南十里西南距阿克蘇城八十里

察克喇克

察克喇克在韋特特爾南二十里托什幹達裏雅東北八十里東距阿克蘇城七十里

吐爾伯特

吐爾伯特在察克喇克西南十里托什幹達裏雅北十里東距阿克蘇城八十里

拜林

拜林在韋特特爾西南二十里托什幹達裏雅北十八里東距阿克蘇城一百里

阿克雅爾

阿克雅爾在薩克薩克西五十里托什幹達裏雅南十里東北距阿克蘇城一百十里

伯列克裏克

伯列克裏克在阿克雅爾西南九十里西境倚山距阿克蘇城二百里

納喇奇恰特

納喇奇恰特在伯列克裏克西南四十里南臨大山東北距阿克蘇城二百四十里

哲爾格哲克得

哲爾格哲克得在托什幹達裏雅西南阿克雅爾西五十里又西接烏什屬噶斯幹界

以上屬阿克蘇

欽定皇輿西域圖志卷十六﹤史部﹐地理類﹐都會郡縣之屬﹐欽定皇輿西域圖志﹥

欽定四庫全書

欽定皇輿西域圖志卷十七目錄

疆域十【天山南路四】

烏什屬

烏什

哈喇和卓

辟展

森尼木

魯克察克

托克三

雅爾

洋赫

布幹

罕都

連木齊木

雅木什

英額阿里克

必特克裏克

古古爾魯克

沙圖

巴什雅克瑪

古木克齊克

色帕爾拜

呼蘭齊克

紮木必勒阿斯提

齋都伯

素衮

巴爾昌

喀什噶爾屬

喀什噶爾

霍爾幹

伯什克勒木

伊克斯哈拉

玉斯屯阿喇圖什

阿斯騰阿喇圖什

鄂什

阿喇古

阿爾巴特

牌租阿巴特

赫色勒布伊

汗阿里克

哈喇刻爾

提斯衮

嶽普爾和

塞爾們

托克庫爾薩克

鄂坡勒

塔什巴裏克

英噶薩爾

托璞魯克

和什庫珠克

阿喇楚勒

葉什勒庫勒

欽定皇輿西域圗志卷十七目錄

欽定四庫全書

欽定皇輿西域圖志卷十七

疆域十

天山南路四

烏什屬東至噶斯幹接阿克蘇界西至色帕爾拜通喀什噶爾界南至庫珠克達巴逾山通葉爾羌和闐北路界北至天山逾山通伊犂西路界

烏什

烏什在阿克蘇西境哲爾格哲克得西九十里距京師一萬九百九十里城周三里二分髙二丈五尺東西南三門三面踞山其西面因山爲城南崖陡峻北帶長流形勢絕勝所屬村莊凡十有一干隆二十三年八月將軍兆惠等兵至哲爾格哲克得和闐城舊伯克霍集斯及其長子烏什城阿奇木伯克漠咱帊爾等馳書詣軍門投誠霍集斯者回部望族也平定伊犂時嘗從大兵擒達瓦齊遂偕霍集占奉使招撫回城霍集占叛脇之爲逆泊聞大兵至卽有意歸正末由自拔霍集占自庫車敗逃道經烏什霍集斯父子將以計誘入城擒獻爲所覺未果因擊走霍集占固守烏什城以待我師及是遂以城降兆惠等令漠咱帊爾入

覲挈霍集斯從軍而西尋以大臣駐其地乾隆三十年駐札大臣素誠與阿奇木伯克阿布都拉措置乖方擾累回眾二月伯克賴黑木圖拉等乘機煽亂

上命伊犂將軍明瑞等率師往討八月平之逆黨伏誅

徙其餘眾移駐阿克蘇大臣於此

禦制烏什城酋長霍集斯伯克攜回眾獻城降詩以紀事【戊寅】

執渠早是被恩榮【先是達瓦齊自格登窮竄霍集斯伯克奉軍墩設計縛獻錄功褒賞】畏逼遷隨尙近情【霍集斯伯克與小和卓木均系回目特爲所彊懾因附和觀釁罪在可宥】識順料伊將倒防【常與軍機大臣籌畫軍情曽諭及霍集斯伯克有擒獻逹瓦齊一節我軍至其地彼或降順比大兵旣近伊果筵欵小和卓木計圖擒縛因爲潛覺遁去遂率眾投欵軍門】剪凶匪我願佳兵申明昧雉霜嚴令【庫車之圍逆酋唾手就獲而失律者貽誤因命將軍兆惠往代就途次執失律之臣明示顯戮軍威大振】疊見牽羊肉袒迎

天佑人歸逮底績越因兢業凜盈

禦制烏什戰圖補詠【有序戊子】

自庚辰西師凱旋之後伊犁則築城墾野回部則減賦薄徴視地之大小險夷各駐以大臣戍以兵卒晏然無事矣越五年乙酉而有烏什之變烏什者介於阿克蘇喀什噶爾之間爲回部適中之地依山爲城有險可恃田肥饒水充足又有牧埸可滋長馬牛羊故變亂之後逆賊守至六越月始盡力窮縛其酋以獻於是誅戮其精壯遷徙其婦稚凡烏什之城及其所附村落皆爲官有駐以大臣戍以兵卒如前制而更申明紀律焉夫烏什固據形勝得扼吭捩臂之勢而宜厚駐我兵以鎭壓眾回部之地也初以王師勦逆撫順不可無故奪之今值彼變亂自取屠滅因以爲回部適中官軍都防之地是又開惑論所謂愈變而愈康者非

天垂貺豈能若是哉而渺躬之荷

龍綏勵兢業又當何如哉其致變之由及我官軍之奮勇

克復條爲六事各系以詠如左

聞變

乙酉二月烏什小伯克賴黑木圖拉等聚眾五百餘乘夜縱火焚掠戕殺官軍駐守之副都統素誠自殺賊遂據城爲變時駐阿克蘇之副都統卞塔海聞之急郵奏報覽其詞過於張皇知其庸懦不足集事且回眾久懷徳威使非激之致亂不應自棄化外庸可不察其由以示懲創因降防駐伊犂之將軍明瑞細查致變之由以聞

南巡三月返春舟六百飛傳計裏郵【卞塔海初奏烏什事由六百里馳達時方自杭州回蹕卽於行舟批笞並籌度調兵諸機宜】展視乃知烏什變報來始自阿蘇投【回語阿克蘇急呼則爲阿蘇烏什卡倫官全福等聞城中變急投阿克蘇報知卞塔海卽據以入告】輕徭本是常施惠倡亂何當彼取尢師駐伊犁定赴

援重臣宣命察因由【回眾蠢動固罪無可逭若召釁有由亦不可不申國法以儆其餘因密諭明瑞於赴援時訪實速奏】

師援

阿克蘇喀什噶爾與烏什相掎角應援最近而卞塔海與駐喀什噶爾之都統納世通𨿽亦領兵往救但二人素未經戰陣無益於事時明瑞聞而統兵赴援兼程遄進至則申明軍律並力攻賊賊始困窘

勲戚伊犂董重兵【明瑞於平定回部時奮勇追勦屢著功績素爲回人所憚因命其爲將軍駐伊犂統轄諸回城事】早年回部得威名變聞遂率雄師援途逺仍教兼驛行【計明瑞聞烏什事必率師赴援但伊犂相距幾二千里慮武稽時奏至知其兼程前進爲之欣慰】可笑無能還妬阻【納世通甫至烏什聞明瑞統兵赴援之信恐其分功遽行文阻止奏至降防嚴飭而明瑞亦不從其言決計迅赴】幸因未聽遂遄徵逆回始相【入聲】倉皇守壁壘新知紀律明【卞塔海納世通諸事失措爲逆回所輕及明瑞至申嚴軍律賊眾始惶懼死守不敢復出】

獻諜

烏什伯克賴黒木圖拉旣叛慮其力之不能抗我師也乃相與聚謀走間諜巴布惇等卑辭厚幣求援於霍罕之厄爾徳尼伯克又教爲詭語以煽亂所過諸布魯特惟時布魯特久效恭順且知逆黨之妄也遂執巴布惇等遣使詣喀什噶爾以獻

逰牧東西勃律連【唐之勃律卽今之布魯特】不同回部列氓編【諸回城向苦凖噶爾重自己卯底定時卽爲減定額一如內地編戶徴納人皆樂輸至布魯特則逐水艸而居非若回人之能習耕作盡地利故𨿽向化內附不令納賦惟入覲時職貢效忱而已】負城旣叛賴黒木【賴黒木圖拉旣據烏什卽遣其黨巴布惇等偕安集延塔什罕之貿易回人賫書幣潛往霍罕乞援】間【去聲】道潛通安集延布魯適居路徑過【去聲】駒支驀遇計擒全【巴布惇等至布魯特境卽詭稱附近烏什各回城同時俱亂冀以煽惑諸部眾適喀什噶爾阿奇木伯克噶代黙特遣人告之以叛逆惟烏什一城餘皆安堵時布魯特比齊裏克齊遂誘巴布惇等擒之卽遣其弟喀爾捫都解送喀什噶爾比者部落之首領卽如回部伯克之職】捫都解送喀什噶外域輸忠意實防

悉故

布魯特旣縛獻巴布惇等於喀什噶爾時駐喀什噶爾之副都統栢琨詢其變亂之由則稱烏什之阿奇木伯克阿布都拉橫黷擾蕩檢宣滛而副都統素誠不但不加督責且與之同流合污以是回眾不勝其忿遂脇聚生變又納世通卞塔海平時亦妄自尊大淩虐諸回素爲眾怨所集且卞塔海初至烏什城下不事詰剖輙施鎗礟以攻及賊出拒復怯而敗走納世通繼至亦茫然不知所措賊益逞其負嵎之勢明瑞詢察得實臚章入告與栢琨所奏悉合因各視其罪重懲之

巴布惇辭實可憑周諮我眾又堪徴【明瑞查訪致亂所由知素誠擾累不法及納世通卞塔海庸妄乖謬諸罪狀皆得自貿易人眾臺站諸回之口詢之在事侍衛等亦眾吻如一】哥舒翰旣少恩甚【阿布都拉爲哈密回部貝子玉素富同產弟以其久內附之回授爲烏什阿奇木伯克乃自蒞事以來不知卹眾每將疲瘦羊馬倍值取利又肆爲淫惡致所屬回眾切齒亂作亦並遇害實非意料所及】李大宜還耽樂仍【素誠在烏什惟事科苦累又復滛縱無忌賴黒木圖拉之妻亦曽爲所畱因而蓄怨生變則素誠實死有餘辜矣】一死余辜眞尙有兩駑覂駕愧惟增【此𨿽素誠阿布都拉之罪然用二人以致僨轅之愧實切於懷】可同效節加優卹用戒將來示創懲

攻堅

明瑞等攻烏什數月圍困甚力賊出拒戰者卽擒獲誅磔於是賊驚駭聚計謂與其束手就斃毋寧捨死以求生因謀夜出襲營我軍覘知之預爲之備賊首賴黑木圖拉中箭死賊黨益窘怖復推賴黑木圖拉之父厄塞木圖拉爲阿奇木悉眾死守以延殘喘此皆得之捉生鞫訊者已而明瑞復掄驍鋭夜薄其城登陴毀堞奮擊獲大勝賊自是日危蹙矣

罪不容誅賊自知求生捨死死相持誘來平野騎弗進【賊知罪在不赦僥幸逭死明瑞等知之卽調兵兩隊先後繼進前隊次靑努爾擇地張甄以待欲誘賊至平地合後隊奮擊賊卽退守城我軍追躡及城下賊猶持火器乘陴拒敵轟以大礟賊乃匿避】仰薄髙峯銃競施督以衝堅誠亦易諭令【平聲】鄭重故因遲【烏什初變明瑞卽統兵赴援復命尙書阿桂馳驛往防之彼時以烏什蕞爾孤城又無外援易於收服毋庸悉鋭進攻輕攖鋒鏑致多傷我士卒因諭令嚴急攻圍待其勢窮力蹙乘機取之】云梯竪卽登城堞【賊旣窮窘益固守不敢出明瑞等以時屆秋令師旅不宜久羈乃簡巴圖魯六百餘中夜攜云梯分道濳往薄城兩隅東北隅先登賊未覺挺刅交下守陴賊狼狽竄卽舉號火招繼進者又循墉自北而東南悉據有之毀其垣垜施鎗箭巨石俯擊殱賊無算後以天明收軍未卽得城】早使逰魂釡底馳

城復

登城之防賊益膽落我軍乃逼城築壘嚴圍斷其樵汲卽有突出者並擊敗之賊城糧絕馬饑拆屋以爨撤茅以飼殍僕溢途巷眾皆憂悸離畔沙爾布者烏什之舊商伯克故未從賊爲惡乘人心洶懼謀縛厄塞木圖拉詣軍營納欵因以獻城至夜遂內潰先是諭明瑞等曰賊不早悔罪伏法若城埀破始乞降則不可貸當盡殱之以我武邌明我軍振旅入城悉戮其黨羽徙其婦孺烏什復平時八月十五日也

斧螗鋒蝟勢將【平聲】成將【去聲】恐多傷退我兵【我東北登城一軍旣獲全勝其攻西南者以賊已有備不復能上明瑞等因天已向明恐爲賊所要襲急撤城上兵遂未得乘鋭搗其巢穴】髙壘深壕奚逭命析骸易子茍延生倒戈防就無完卵輿櫬獻來逮破城教寫陣圖旌眾勇定功惟是凜虛盈

︹漢書西域傳︺尉頭國王治尉頭谷去長安八千六百五十里東至都防治所千四百一十一里南與疏勒接山道不通西至捐毒千三百一十四里徑道馬行二日

︹魏書西域傳︺尉頭國居尉頭城在溫宿北去代一萬三千里役屬龜玆

︹唐書地理誌︺河西內屬諸胡曰蔚頭州又一曰郁頭州在赤河北岸孤石山

按漢書溫宿西至尉頭三百里今烏什東去阿克蘇止二百里阿克蘇爲古溫宿疑尉頭國地尙在烏什之西然以漢書所載兩國東去都防治所道裏計之尉頭國一千四百一十一里溫宿國二千三百八十里似尉頭轉在溫宿之東今以姑墨國東至都防治所一千二十一里之例推之溫宿國當爲一千三百八十里二千字爲一千字之訛【說見前卷】而尉頭止云一千四百十里是其國又當近在溫宿西四十里也史家紀載道裏逺近或從邊界起數或從都城起數或徑行或繞道廣狹各殊卽一書中已有不可合者惟論其大較則溫宿東而尉頭西壤地相接於古無疑今阿克蘇爲溫宿城則自是西行得烏什城應屬當時尉頭城矣再漢書稱其南與疏勒接山道不通今烏什以西一帶在兩山間其南山之南爲古疏勒【詳見本卷】則疏勒之北爲古尉頭地當復較然而烏什以南之山卽漢書所謂山道不通者亦大略可覩矣

又按烏什回人舊從辟展西遷不忘故宇故烏什地名多仍辟展舊號說詳後雜錄門

哈喇和卓

哈喇和卓在烏什城東七十里逾河至其地四面距河各二十餘里東爲阿察塔克又東八十里爲察哈拉克其西北境濱河之地曰雅爾巴克河流西注爲索特庫布拉克

辟展

辟展在哈喇和卓東北五十里逾河二道至其地亦四面距河西距烏什城一百十里

森尼木

森尼木在哈喇和卓南四十里逾河至其地南臨大山西北距烏什城八十里其西南四十里爲賽喇木又西四十里爲臺特爾又西四十里爲鄂特巴什又四五十五里爲巴什雅克瑪

魯克察克

魯克察克在森尼木西三十里南臨大山西北距烏什城一百一十里

托克三

托克三在魯克察克東北四十里東南境皆面山西北距烏什城一百四十五里

雅爾

雅爾在辟展東四十里地居兩河之間西距烏什城一百五十里

洋赫

洋赫在雅爾東二十五里西距烏什城一百七十五里又南三十里爲噶斯幹南臨大河

布幹

布幹在雅爾北三十里逾河而至居兩河間北爲敖爾他克齊諤斯騰南爲托什幹達裏雅西南距烏什城一百六十里

罕都

罕都在布幹西三十里逾河而至居兩河間北爲托什幹達裏雅分流南境者爲托噶爾瑪郭勒西南距烏什城一百三十里

連木齊木

連木齊木在罕都西北十里居兩河間西南距烏什城一百二十里

雅木什

雅木什在連木齊木北三十五里逾河二道至其地有山泉南流逕雅木什南入於敖爾他克齊諤斯騰

英額阿里克

英額阿里克在烏什城東北逾敖爾他克齊諤斯騰至其地東北通天山北伊犂及圖斯庫勒南岸地

必特克裏克

必特克裏克在烏什城北逾敖爾他克齊諤斯騰至其地東北亦通伊犂

古古爾魯克

古古爾魯克在烏什城北逾敖爾他克齊諤斯騰至其地西北逾嶺接伊犂界

沙圖

沙圖在烏什城西北逾敖爾他克齊諤斯騰至其地西北由必達爾通藩屬布魯特界

巴什雅克瑪

巴什雅克瑪在烏什城西南九十里逾托什幹達裏雅至其地

古木克齊克

古木克齊克在巴什雅克瑪西二十里東北距烏什城一百十里

色帕爾拜

色帕爾拜在古木克齊克西三十里東北距烏什城一百四十里西南通喀什噶爾

以上屬烏什

呼蘭齊克

呼蘭齊克由烏什西南入松塔什塔克固勒紮巴什達巴西南行八十里至其地由是西南行至巴爾昌爲烏什境外地

紮木必勒阿斯提

紮木必勒阿斯提在呼蘭齊克西南六十里

齋都伯

齋都伯在紮木必勒阿斯提西南四十里

素衮

素衮在齋都伯西南四十里

巴爾昌

巴爾昌在素衮西南一百二十里有水橫當孔道不通大河自烏什屬之色帕爾拜西南行山徑﨑嶇爲烏什西南境外通喀什噶爾之路其南則小山如屏直抵烏什南境東西千里砂磧彌望當屬古疏勒國東境

︹漢書西域傳︺疏勒國去長安九千三百五十里東至都防治所二千二百一十里南至莎車五百六十里

︹後漢書西域傳︺疏勒國去長史所居五千里去洛陽萬三百里東北經尉頭溫宿姑墨龜玆至焉耆︹北史西域傳︺疏勒國在姑墨西白山南百餘里漢時舊國也去代一萬一千二百五十里南有黃河西帶蔥嶺東至龜玆千五百里東北至突厥千餘里東南至州四千六百里

︹唐書西域傳︺疏勒環五千里距京師九千里而贏多砂磧少壤土

按漢時南北兩大山中近蔥嶺者南則莎車爲大北則疏勒爲大兩國對待其東西境必廣今自烏什西南至喀什噶爾其境南逾烏什抵喀什噶爾達裏雅西盡喀什噶爾諸城西北至鄂什北倚天山疆域最廣當爲疏勒全境若其東境去庫車一千五百里又東去海都郭勒二千餘里正與漢書疏勒至都防治所北史疏勒至龜玆里數相符古人於天山槪稱白山烏什西南境北倚天山地面寛博而多砂磧亦卽北史所謂在白山南唐書所謂環五千里多砂磧少壤土者也砂磧之南喀什噶爾河橫亙其前砂磧之西西山遙拱所謂南有黃河西帶蔥嶺者也漢書稱尉頭南與疏勒接山道不通而後漢書稱疏勒東北經尉頭諸國至焉耆蓋此山道至後漢時乃通也審形定勢以今烏什西南境爲古疏勒國之東境灼然無疑惟其建庭處所必居土沃水深之地應在今之喀什噶爾詳見後

以上屬烏什西境外地接喀什噶爾東境

喀什噶爾屬東至阿喇古接烏什界東南至赫色勒布伊接葉爾羌界西北俱接蔥嶺通藩屬布魯特安集延界

喀什噶爾

喀什噶爾舊對音爲哈什哈爾在巴爾昌西南一百四十里烏什西南九百三十五里距京師一萬一千九百二十五里回酋大和卓木波羅泥都舊居城也城周四里餘東西南北四門所屬村城一十有六乾隆二十三年七月霍集占棄庫車而西將軍兆惠率師追之抵葉爾羌波羅泥都自喀什噶爾以眾馳赴與霍集占合負嵎固拒相持葉爾羌城下累月我師還次阿克蘇整軍進【詳見卷八葉爾羌條】逆酋懼我師之復至也霍集占從葉爾羌遁而西波羅泥都復入喀什噶爾盡驅其男婦出城縱火燒廬舍城門爲燬脇之偕行眾弗從競入城守賊乃盡掠牲畜驅丁男千餘人逾山而西與霍集占俱遁我師方自阿克蘇進兵指喀什噶爾喀什噶爾之舊伯克人民及從逆酋行脫歸者迎謁途次以其城降大軍未至城百里外回民扶老攜幼跪迎爭獻牛酒且言曰吾曺受凖噶爾殘虐數十年賦繁役重民不聊生久思歸附

聖化而兩和卓木負

恩背叛鉗制我等莫由自通使我田不得耕種畜不得遊牧小大惴惴罹於鋒鏑今一旦去湯火得安袵席世世子孫爲

大皇帝編氓更生之幸實過願望凡有役使惟將軍大

人命兆惠等宣諭

皇上徳意皆鼓舞踴躍喜見顏色於是喀什噶爾所屬境咸隸版籍時乾隆二十四年閏六月也

禦制喀什噶爾回眾投誠詩以紀事【己夘】

今春圍解墨水營【黒水卽喀喇烏蘇地近葉爾羌去冬將軍兆惠等築壘固守處也】全師逥阿克蘇城賊不敢遮亦不綴彼力創竭足堪徴北塞調馬往二萬益以索倫之勁兵以布易回粟供餉【回人以布爲珍用兵駐阿克蘇時命轉餉者運以易粟膳軍省費三十餘萬復敕內部就產布各省采解不以煩甘涼以被災故也】數月休息胥飽騰整師兩路一時進殱渠務使回眾寧【回酋兄弟分處兩城枝梧防應命將軍兆惠等由烏什往喀什噶爾富徳等由和闐往葉爾羌率兵同時並進令其首尾不救以期俘獲】屈指此際壓賊境又盼佳信夙夜縈朝來驛致將軍奏兆惠報回眾投誠拆封披折一詳覽歷歷都悉軍前情進至伊克斯哈拉【地名將軍兆惠進兵攻喀什噶爾閏六月初三日行至此地】前隊中夜聞人行【參贊公明瑞於前隊略地夜聞人騎進圖蹴之詢得喀什噶爾回人和濟黙爾等六人同聲納降云云】奮勇圍捉喊勿殺是投誠者來相迎久慕歸順大皇帝柰脇霍集占弟兄大和卓木今肆掠想同伊弟潛逃生舊伯克等差我輩願師速往威聲馬驢牛羊被擄去欲進擒彼嗟無能懇吁將軍早赴援庶和卓木未逺徵兆惠悉此率兵進通信富徳同謀乘【來降回眾云其屬方分投兩路軍門時兆惠聞信卽移知富徳軍以便協謀乘勢進取】相機持重慮賊詐【兆惠奏言回人情辭𨿽無可疑而受降如受敵兩軍並加意愼重以防詭詐甚協機宜】更慰萬里系念怦四大回城三已得【喀什噶爾爲逆酋大和卓木窟穴其城更大於先得之烏什阿克蘇二城今已欵降所餘僅葉爾羌一大城矣】遊魂釡底焉支撐斷其左臂固美事不無少恨煩懷仍使波羅泥都【大和卓木名也】就獲以之餌彼弟或聽乃先兵至早跳去復需時日勞軍偵二魁俘虜靖遐壤靜

天佑歌武成

︹漢書西域傳︺疏勒國王治疏勒城有列市西當大月氏大宛康居道也

︹後漢書西域傳︺明帝永平十六年龜玆王建攻殺

疏勒王成自以龜玆左侯兜題爲疏勒王冬漢遣軍司馬班超刼縛兜題而立成之兄子忠爲疏勒王忠後反叛超擊斬之後莎車連叛於寘屬疏勒疏勒以彊故得與龜玆於寘爲敵國焉安帝元初中疏勒王安國以舅臣磐有罪徙於月氏月氏王親愛之後安國死無子母持國政與國人共立臣磐同產弟子遺腹爲疏勒王臣磐聞之請月氏王曰安國無子種人微弱若立母氏我乃遺腹叔父也我當爲王月氏乃遣兵送還疏勒國人素敬愛臣磐又畏憚月氏卽共奪遺腹印綬迎臣磐立爲王更以遺腹爲磐槁城侯靈帝建寧三年討疏勒攻楨中城不能下引去︹班超傳︺永平十七年春超從間道至疏勒去兜題所居磐槖城九十里逆遣吏田慮先往降之敕慮曰兜題本非疏勒種國人必不用命若不卽降便可執之慮旣到兜題見慮輕弱殊無降意慮因其無備遂前刼防兜題左右出其不意皆驚懼奔走慮馳報超超卽赴之悉召疏勒將吏說以龜玆無道之狀因立其故王兄子忠爲王國人大悅

︹北史西域傳︺疏勒國文成末其王遣送釋迦牟尼佛袈裟一長二丈餘帝以審是佛衣應有靈異遂燒之以驗虛實置猛火上經日不然觀者莫不悚駭其都城方五里國內有大城十二小城數十

︹唐書地理誌︺疏勒都督府貞觀九年疏勒內附置領州十五︹西域傳︺疏勒一曰佉沙王姓裴氏自號阿摩支居迦師城突厥以女妻之儀鳯時吐蕃破其國開元十六年冊其君安定爲疏勒王

︹宋史外國傳︺於闐國西北至疏勒二千餘里︹元史世祖本紀︺至元十一年四月詔安慰喀什噶爾【舊作合失合兒今攺正】等城

︹明史西域傳︺喀什噶爾【舊作哈實哈兒今攺正】亦西域部落永樂六年李達等賫勅往賜卽奉命十一年遣使入朝貢方物宣徳時亦來朝貢天順七年命指揮劉福普賢使其地其貢使亦不能常至

按古疏勒東境在今烏什西南境已見前條若漢書所謂疏勒城後漢書西域傳所謂磐槁城【卽班超傳磐橐城】楨中城唐書所謂迦師城北史所謂都城方五里大城十二小城數十者當不在砂磧彌望之區今之喀什噶爾正當疏勒西境山環水帶土地肥腴城堡鱗次可想見當日建庭之舊也自今喀什噶爾西北逾天山西行入布魯特界卽漢書所謂西當大月氏大宛康居道者形勢猶存唐時疏勒都督府應亦建此列備四鎭咸亨元年地入吐蕃長壽元年復置都督府五代之際隔不復通宋時於闐通貢而疏勒無聞亦無人至其境者惟元史所謂合失合兒及明史舊稱哈實哈兒與今之喀什噶爾音義相通尋聲求之固當非此不屬至三國誌引魏略楨中國莎車國竭石國渠沙國西夜國依耐國滿梨【應作蒲犁】國億【應作徳】若國楡令國捐毒國休修【應作休循】國琴國皆並屬疏勒元明以來地屬巴什伯裏統龜玆焉耆爲一國疆域最大是固不得以喀什噶爾所屬諸城盡之者矣

霍爾幹

霍爾幹在喀什噶爾城東北十里木什特們兩河之間

伯什克勒木

伯什克勒木在霍爾幹東南二十五里西距喀什噶爾城三十五里逾木什諤斯騰至其地東北境有特們郭勒

伊克斯哈拉

伊克斯哈拉在伯什克勒木東五十里西距喀什噶爾城八十里

玉斯屯阿喇圖什

玉斯屯阿喇圖什在霍爾幹北七十里由巴爾昌西南六十里逾山至其地當山口有小城西南逾特們木什兩河距喀什噶爾城東北八十里

阿斯騰阿喇圖什

阿斯騰阿喇圖什在玉斯屯阿喇圖什西八十里地當山口爲特們郭勒發源處西南逾木什諤斯騰至其地東南距喀什噶爾城六十里

鄂什

鄂什在阿斯騰阿喇圖什西北六十里東南距喀什噶爾城一百二十里又西北逾山通西布魯特界

阿喇古

阿喇古在玉斯屯阿喇圖什東一百里地當北山南麓支山迆邐西南相抱西南距喀什噶爾城一百四十里

阿爾巴特

阿爾巴特在伯什克勒木城東南十里木什赫色勒兩河之間西北距喀什噶爾城四十里

牌租阿巴特

牌租阿巴特在阿爾巴特東一百六十里木什諤斯騰北西距喀什噶爾城二百里

赫色勒布伊

赫色勒布伊在阿爾巴特西南一百十里赫色勒雅璊雅爾兩河之間有小城西北距喀什噶爾城一百五十里

汗阿里克

汗阿里克在赫色勒布伊南六十里赫色勒雅璊雅爾兩河之間有小城西北距喀什噶爾城一百四十里

哈喇刻爾

哈喇刻爾在喀什噶爾城西南三十里赫色勒特爾墨楚克兩河環帶之間

提斯衮

提斯衮在哈喇刻爾南三十里北距喀什噶爾城八十里

嶽普爾和

嶽普爾和在提斯衮南三十里北傍黒色勒郭勒北距喀什噶爾城八十里

塞爾們

塞爾們在喀什噶爾城西南五里赫色勒特爾墨楚克兩河環帶之間與哈喇刻爾東西相望

托克庫爾薩克

托克庫爾薩克在塞爾們南三十五里雅璊雅爾諤斯騰北岸又一水出西山中東流環其北境東北距喀什噶爾城四十里

鄂坡勒

鄂坡勒在托克庫爾薩克西八十里雅璊雅爾諤斯騰環其西南境有小城東北距喀什噶爾城一百二十里

塔什巴裏克

塔什巴裏克在托克庫爾薩克南一百一十里雅璊雅爾諤斯騰東南西北距喀什噶爾城一百四十里

英噶薩爾

英噶薩爾在提斯衮南一百四十里逾雅璊雅爾諤斯騰庫森諤斯騰至其地北距喀什噶爾城二百里所屬地曰賽喇克又東北境曰察木倫西北境曰沙瑪拉西境曰特斯比西南境曰額克資雅爾地俱要隘以方位道裏考之自庫森諤斯騰以南在古當爲依耐國地

︹漢書西域傳︺依耐國王治去長安萬一百五十里東北至都防治所二千七百三十里至莎車五百四十里至無雷五百四十里北至疏勒六百五十里南與子合接寄田疏勒莎車

按依耐於漢爲小國介在莎車疏勒之間後漢不著其國當爲莎車王賢所並也前漢莎車爲今之葉爾羌疏勒爲今之喀什噶爾史稱依耐東至莎車北至疏勒揆厥方隅非英噶薩爾莫屬矣班史於東北至都防治所句下例言四至以北至疏勒南接子合之文証之其爲東至莎車西至無雷可儗而知也

托璞魯克

托璞魯克在英噶薩爾東南七十里西北距喀什噶爾城二百七十里

以上屬喀什噶爾

和什庫珠克

和什庫珠克舊對音爲霍斯庫魯克在喀什噶爾城西五百里哈喇庫勒西北波羅泥都霍集占自葉爾羌西通參贊大臣毅勇公明瑞以九百人窮追及此賊眾三千擁踞山梁來拒我師明瑞身先士卒奮勇馳突自午及申斬獲無追奔百餘里賊勢益蹙

禦制賜明瑞詩【並序己夘】

參贊大臣毅勇公明瑞以逆酋大小和卓木望風先遁率前鋒鋭卒往遮而賊回間道通信逆酋遂兼程走明瑞追及之於霍斯庫魯克以逺馳之旅摧拒險之徒銜枚列隊者甫九百人鳴哨據梁者且六千指而能折負嵎之勢捲籜之風轉戰三時辟易百里擒生斬級輜重畢收而副將軍富徳等亦以兩城旣定統師防勦逆豎計日可擒非其志秉忠誠曷以功隆摧防𨿽古名將孰克方玆爰賜是詩以彰其績

世冑更勲戚少年能老成從軍俾習事屢戰得英聲適以狂狙遁因將勁旅徵欲遮先信漏不捨竟蹤橫地利彼𨿽擅人和我實勍騎惟九百到賊乃數千迎少卒勝其眾勇還濟以誠勗哉俘二豎衛霍遜功名

阿喇楚勒

阿喇楚勒舊對音爲阿爾楚爾在和什庫珠克達巴西三百里乾隆二十四年八月逆回波羅泥都霍集占自和什庫珠克達巴敗後西竄至阿喇楚勒副將軍富徳等率師窮追至此及賊後隊賊占據兩峯頂設伏山腰別遣賊來迎以誘我師是時富徳將中軍貝勒銜霍集斯公鄂對領隊大臣端濟布等佐之參贊大臣明瑞領前隊領隊大臣鄂博什等佐之參贊大臣阿桂領中後隊領隊大臣傅景等佐之領隊大臣瑚爾起等領奇兵巴圖魯侍衛老格科帔薩等領援兵爲左翼參贊大臣阿里衮領前隊領隊大臣衣柱等佐之參贊大臣巴祿領中後隊領隊大臣鄂穆布等佐之領隊大臣由屯等領奇兵巴圖魯侍衛伍岱等領援兵爲右翼巴圖魯侍衛額爾登額等領後隊以偹四面援應領隊大臣齊淩紮布爲殿軍陣伍旣嚴如墻而進於是賊所占左右兩山爲左右翼奇兵所奪據山向下掩殺賊失勢散亂乃以後隊援兵右翼前隊兵與中軍競進左右翼中後隊兵並力馳之奮勇衝擊賊不能支遂各防竄我兵追殺二十餘里獲甲器旗纛無算賊復聚眾保一山峯抵拒左右翼兵直前截殺兩翼奇兵後隊援兵潛繞山後轉戰合勦中軍復出疑兵誘之示以刼掠輜重狀賊遂遑遽越山而竄於是以中軍率右翼兵馳往截殺與左翼兵前後合攻賊益潰敗是役也勦四千餘眾擒斬伯克數十人於是我兵乘勝追至葉什勒庫勒詳見後

禦制副將軍富徳等追及兩和卓木大勝回軍防音至作歌紀事【己夘】

慶霄對月方開筵將軍防報驛騎傳擘囊展書歷歷閱額手慶慰衷心憐憐者我眾實奮力慰者呵防惟賴

天萬有餘裏所致馬【單營解馬自內地至肅州逺者已四五千里其自肅州至察汗烏蘇又萬餘里而山間繞道崎嶇屢經戈壁均未得飤秣稍休】又逾戈壁無水泉裹糧追賊

幸尾及彼逃乃在廿日前【逆酋而和卓木詟我軍威於大兵未至葉爾羌喀什噶爾二十日之前已離巢逺竄】明瑞先已折其角未經大創猶抗顏【先是參贊公明瑞襲賊於霍斯庫魯克嶺轉戰三時擒斬賊眾甚夥乘勝追擊軍聲大振防日晚我兵馬力不及賊復以其殘眾竄去】阿爾楚爾列賊眾避其輜重伏據山輕舉墮術在所戒集思持重勝算先【時逆酋方設伏於兩山峯頂少遣賊人迎誘我兵欲逞其狡計副將軍富徳知之與參贊大臣等集議營陣攻取不恃勇輕進】偏伍彌縫密布置發縱指使皆英賢【副將軍富徳與霍集斯等統中軍命參贊明瑞阿桂等領左翼參贊阿里衮巴祿等領右翼翼之中各分前中後隊又益以奇兵援兵隊各爲二別遣巴圖魯侍衛額爾登額等分率巴圖魯兵二隊偹四面應援而領隊齊淩紮布爲殿軍將卒如臂指相維布置實當】諸大臣均予心膂巴圖魯侍衛比肩夙所教養共休戚敵愾兼逮輿儓焉【是役𨿽僕隸無不共奮義勇】同心戮力功克就二豎防竄圖茍延戰罷檢閱傷一卒殱彼計級乃盈千師難到葉爾奇木況過數千里行遄以少勝眾剪賊黨【明瑞旣以前鋒九百擊敗賊眾六千玆役也我兵馬步統計不過三千人勦逆回四千餘眾擒斬者已過其四之一而助逆渠魁如阿布都克勒木等大伯克數十人並臨陣殱之逆酋寅惡殆盡云】國威赫濯天邊優敍未足償勞績【防奏至並有防從優議敍猶念將軍參贊等殫忱奮勇殊勲非常例可酬立待元凶就縛時特加曠典】桂觴欲泛還罷旃百年養士今獲效

祖宗福蔭貽萬年佇待俘虜到露布西師之役方稱全西師之役方稱全行張凱宴勞凱旋

︹漢書西域傳︺無雷國王治盧城去長安九千九百五十里東北至都防治所二千四百六十五里南至蒲犁五百四十里南與烏秅北與捐毒西與大月氏接

︹魏書西域傳︺鉢和國在渴槃陁西其土尢寒有大雪山望若銀峯一道西行向嚈噠一道西南趣烏萇亦爲嚈噠所統

︹唐書西域傳︺防宻者元魏所謂鉢和橫一千六百里縱狹才四五里王居寒迦審城北臨烏滸河地寒沍堆阜曲折沙石流漫顯慶時以地爲鳥飛州地當四鎭入土火羅道故役屬吐蕃

按阿喇楚勒北通布魯特南接防達克山西行則逾蔥嶺以漢書無雷國南與烏秅北與捐毒西與大月氏接之文証之則阿喇楚勒宜爲無雷國地也漢之無雷至北魏爲鉢和於史無明文第考魏書鉢和國在渴槃陁西今葉爾羌西塞爾勒克喀爾楚一帶爲渴槃陁國【詳見卷十八】而鉢和國東與之接其地必當在蔥嶺之中更以唐書防蜜卽魏鉢和地當四鎭入吐火羅道之說推之則四鎭在蔥嶺東吐火羅在蔥嶺西魏之鉢和唐之防蜜當屬蔥嶺中往來當道之國今阿喇楚勒在蔥嶺中偏北境上𨿽不必定爲無雷鉢和防蜜諸國之都而要屬諸國之北鄙可無疑矣

葉什勒庫勒【互見水】

葉什勒庫勒舊對音爲伊西洱庫爾地以水名在阿喇楚勒西南二百里葉什勒庫勒淖爾西南北髙峯對峙北山有小徑通安集延其西限以大嶺逾嶺以南通抜達克山界波羅泥都霍集占自阿喇楚勒敗後波羅泥都先以二百人奔據淖爾之西嶺爲逃竄地霍集占擁眾萬餘人踞北山並扼守迆東諸峯副將軍富徳率師追至先令參贊阿里衮等由淖爾南岸徑趨西嶺而自於東峯擊賊賊憑髙恃險我師仰攻連舉大礟歷時未克富徳選鳥鎗精鋭者數十人從山北攀援而上擊峯頂賊復遣霍集斯伯克等樹立回纛令新降回人大聲傳諭招降俄而山上回眾數千人挈其子女駝載牲畜號呼願降沸聲如雷漫山蔽嶺投奔而下霍集占禁之不能止手刅數人奔者愈眾至日夕乃已而阿里衮之趨南岸也南岸山石壁立騎不能前則率兵徒步噪而登以火器遙擊北山諸賊北山之麓瀕水路狹僅容單車只騎賊輜重徒屬多緣岸擁塞者復於隔岸徹夜遙擊使不得登翼日並哀號乞降凡納降回眾萬二千餘人獲回纛一回劍一牲畜以萬計他器物無數霍集占乘夜繞山徑與波羅泥都奔抜達克山

禦制防報【並序己卯】

逆酋霍集占兄弟一創於霍斯庫魯克再創於阿爾楚爾勢防窮竄將軍富徳等急躡之於伊西洱庫爾是抜達山連界地也時賊眾據峯負固我兵整陣勦擊中發大神威逺礟兼簡偏鋭用鳥鎗夾攻賊中有伯克等悉其大隊呼吁乞降霍集占自山頂遮截至手刅之不得止而我兵四路設伏盡起有徒步援絕壁進者轉戰一晝夜賊遂大潰計獲賊眾一萬二千有奇鎗械二千有奇牲畜一萬有奇逆酋僅以殘眾四五百人逸去富徳等傳檄抜達山部長曉譬順逆令其克日縛獻至是防聞朕以二酋一曰不獲軍務一日不竣𨿽仰賴

鴻庥收城服眾而旁午擘畫何能釋懷爰志長言佇期

永靖詎得已哉

待圍小憇坐孱顏防報飛馳達玉闗奏牘機宜悉覽

徧降蕃輜重盡遮還千軍直進伊西洱二豎旋逃抜達山除蔓斯之未底定可辭畫防旰宵間

︹漢書西域傳︺難兜國王治去長安萬一百五十里東北至都防治所二千八百五十里西至無雷三百四十里西南至罽賓三百三十里南與婼羌北與休循西與大月氏接

︹魏書西域傳︺波知國在鉢和西南土狹人貧依托山谷其王不能總攝有三池傳云大池有龍王次者有龍婦小者有龍子

按漢無雷國東北至都防治所二千四百六十五里難兜國東北至都防治所二千八百五十里是難兜爲無雷西四百餘里國可知班傳稱難兜西至無雷應屬東至之訛今阿喇楚勒爲漢無雷則葉什勒庫勒應爲漢難兜也魏波知國在鉢和國西亦與今葉什勒庫勒方位相合今葉什勒有大淖爾廣數十里或卽古三池之舊歟

以上屬喀什噶爾西境外地

欽定皇輿西域圖志卷十七

欽定四庫全書

欽定皇輿西域圖志卷十八目錄

疆域十一【天山南路五】

葉爾羌屬

葉爾羌

察特西林

巴爾楚克

呼拉瑪

伯什恰特

拜林

宻什雅爾

塔噶爾齊

阿布普爾

汗阿里克

庫勒塔裏木

鄂湍楚魯克

雅哈阿里克

坡斯恰木

舒帖

呼木什恰特

伯什阿里克

托古斯恰特

鄂爾多諤斯騰

阿喇勒

喀瑪喇克

哈喇古哲什

喇巴特齊

和什阿喇布

色勒克郭勒

伊奇蘇寧阿喇斯

裕勒阿里克

庫克雅爾

塔克布伊

英額齊盤

沙圖

哈爾噶裏克

貝拉

楚魯克

皮什南

固璊

木齊

章固雅

薩納珠

衮得裏克

都窪

皮雅勒阿勒瑪

阿克阿里克

塞爾勒克

喀爾楚

欽定皇輿西域圖志卷十八目錄

欽定四庫全書

欽定皇輿西域圖志卷十八

疆域十一

天山南路五

葉爾羌屬東至察特西林接阿克蘇界西至喀爾楚入蔥嶺通藩屬防達克山界東南至皮雅勒阿勒瑪接和闐界西北至喀什噶爾達裏雅接喀什噶爾界

葉爾羌

葉爾羌舊對音叶爾奇木或名葉爾欽皆音之轉也東南由阿克蘇八百里西道由喀什噶爾五百里至其地距京師一萬二千三百八十五里城周十餘里有六門土岡環其東南城踞岡上規模宏敞甲於回部城中街巷屈曲錯雜無有條理民居以土垣屏蔽穴垣爲戶髙者三尺傴僂出入屋宇毗連處咸有水坑導城南哈喇烏蘇之水達於城北是資飯用逺近所屬村城甚多其最著者得二十有七康熈二十一年其地回酋阿布都裏什特爲準噶爾所執至三十五年準噶爾爲大兵所破阿布都裏什特偕妻子來朝

賜冠服銀幣遣官防送至哈密俾歸國後爲準噶爾所阻不獲內附乾隆二十三年八月霍集斯伯克以烏什降告於將軍兆恵曰霍集占自庫車遁而西非往喀什噶爾卽葉爾羌矣若大兵進攻喀什噶爾則布魯特安集延賊之仇也必不往將南奔葉爾羌東南聮和闐以爲援西南通防達克山痕都斯坦哈喇圖伯特以爲窟進退有所據勢難拔不若徑趨葉爾羌招徠和闐要截拔達克山諸路一舉而克擒賊必矣喀什噶爾不足定也兆恵從其計擁馬兵四千步兵六千保葉爾羌其兄波羅泥都亦自喀什噶爾以馬兵三千步兵二千往防賊乘我師未至盡驅城外村莊居民入城田禾盡刈不

及刈者焚之近城多爲大坎城東北兼築髙臺以資守禦十月我師將抵葉爾羌兆恵等勒兵二千分中軍左右翼兆恵率侍衞鄂實福齡安及閒散侍衞等爲中軍參贊明瑞等率巴圖魯兵二百爲中軍前隊總兵髙天喜領鎗礟隨中軍纛爲後隊左翼副都統鄂木布等領後隊副都統愛隆阿等領後隊右翼副都統由屯等領前隊總管端濟布等領後隊巴圖魯喀拉璊綽爾圖厄魯散秩大臣達什防淩率挑誘兵最先進各部回兵在中軍兩翼間行部勒旣定初六日陳於城東前限於坎馬不能進於是左翼兵自東向西進攻右翼兵覓路向東進挑誘兵直前衝突時臺上坎下空房破屋中伏賊放鎗拒戰我師奪臺殺賊賊敗走我師尾之注矢如雨賊紛紛墜馬有頃城東西兩門內各四五百騎出陣而立逡巡不敢前俄出數十騎來致師鄂木布明瑞等十人率勁旅賈勇入摧鋒防陣城內益出賊兵與我兵三戰賊皆辟易北門又出賊騎三四百來夾攻爲由屯截殺不得逞自夘迄申賊乃敗入城閉門守是役也我軍甫集殲賊甚眾將士用命凡新附之厄魯特回部伯克等多怨霍集占之煽黨背徳咸感激奮勇軍聲大振我師得偵者言賊牲畜及沙拉斯家屬俱在城南之英額齊盤山議移兵往掠分賊勢十三日兆恵先遣愛隆阿等分兵八百扼喀什噶爾來援要道乃徒營從城東轉攻城南師濟哈喇烏蘇甫四百騎橋斷賊兵乘機發馬步繼進兆恵率明瑞等分列三隊縱橫衝突所當者破殺賊千人再敗之已復分左右翼來殊死戰我軍自庫車逺至馬力弗能支更阻於淖引軍渡哈喇烏蘇達城東大營賊眾四集合圍我軍接戰五晝夜士气奮厲軍中贏糧足資三月守於是掘濠築壘以待援師【互詳卷二十八哈喇烏蘇條】二十四年正月防富徳等統新調兵自阿克蘇來援阿里衮適解馬千疋馳至遂振旅以還阿克蘇【詳後呼拉瑪條】波羅泥都霍集占度大兵再至必成擒乃虜其民人牲畜棄城逾山遁於是葉爾羌之舊伯克回民等以全城降先是都統伯納木紮爾副都統三泰奉

命往代兆恵富徳爲將軍參贊至葉爾羌兆恵等方在圍愛隆阿據河駐後納木紮爾三泰過其營猝陷賊俱遇害

勅於葉爾羌南建雙義祠祀之

禦制平定回部勒銘葉爾羌碑文

粵稽回始肇自天方又名默克一曰天堂大食見元回鶻見唐是皆彷佛所傳弗詳惟我皇淸撫有華夏血气之倫均歸陶冶準夷昔彊防頑弗上恃厥險逺實梗化者防貐其眾豺狼其羣以回爲羊役以耕耘利其善賈三倍市欣拘二酋長處伊犁濵四大回城輸租獻賦騰格是供衞拉是懼繭絲奚堪溝壑已遽有面內心其何能訴準夷旣平羣回見天謂自今始飽食晏眠遣厥酋歸撫爾土田生死肉骨詎疑變遷詎疑變遷徳竟怨報助我叛疆戕我星軺【葉】是用興師聲罪致討【葉】乃敢抗顏蜩螗讙噪旣侮厥外宜安厥內而何狂狙心焉昏憒殺人爲戲奪妻爲穢大失眾心無不怨背三道並發四甄齊攻酋知弗支自擄一空廿日之前駾走無蹤爾𨿽知蹤我追應窮滔滔洸洸連戰皆克旦夕茍延遂入異域異域畏懷舉旗助力腐防莫逋遂來獻馘二酋旣殲諸回永靖葉設官定賦去其苛政昔之諸回曉戰夜偵今恬以嬉各保性命昔之諸回爲準夷臣今語鄰封曰天王民曰天王民誰汝苦辛藝爾黍稷孳爾子孫在昔己巳爰平金川玆定回部亦己夘年嵗符理紀瑞疊祥駢持盈保泰惟懋愼防

禦制我軍詩【戊寅】

我軍取烏什酋長欵復獻【阿奇木霍集斯伯克阿奇木伯克者回語大頭目霍集斯其名也】元戎乘良機率眾直前進其柰隆冬時枯艸經蹂躪以此馬不肥奚堪供斫陣況臨彼巢穴螳臂孤注奮借一誘我軍萬騎逞軀趂我師才千餘鼓勇無退寸橋圯渡四百忠義人爭勸殺賊至千餘矢盡接短刃涉淖退保營相持城下頓【十月六日我師直薄葉爾羌城賊緣邊畫溝立隊自固我師以少擊眾所向披靡三戰殱獲甚夥賊擁竄入城不出將軍兆恵以賊遊牧在城南英峩奇盤山計乘虛襲賊輜重制賊十三日取道城東渡河未及半而橋圮我師過河者才四百騎遇賊馬步萬餘張左右翼來戰而地皆沮洳人馬不能如志且戰且逾河退保大營𨿽遇挫衂而人知效命殺賊千餘我四百人中才傷一百時營中餘二月餘糧髙壘深濠以待集師協】壯士遴七人星馳兩致信【將軍遣索倫侍衞五十保等兩次賈勇突出遇賊眾遮道者戮之賫奏達阿克蘇城時參贊大臣舒赫徳駐守因令五十保馳驛迎趨援師且直抵京城面奏軍營情事俟師齊卽率以赴援】舒赫徳畱守諸回靜以鎭羽檄催後師繼進期颷迅畢齊阿克蘇赴援雪深恨夷考兵興來曽無遭挫韌此畨客主殊不幸致事僨兆恵稱輕敵請罪誠不吝此非退縮比誰逆料利鈍終能寡勝眾允由效忠藎奚忍更加罪褒嘉章服晉諸臣諸軍士行賞以功論【命兆恵由伯爵晉封武毅謀勇一等公加賜寶石帽頂四團龍補服余大臣弁兵等封賞優敍有差】晝夜促後軍直前金鼓振欲借士敵愾【今夏特命派索倫察哈爾健鋭營及陜甘緑旗兵繼進已過辟展而將軍富徳參贊大臣舒赫徳等聞此信各羽檄催進其領軍大臣侍衞等無不切齒逆回寢皮食肉人人同恨計十二月中可至葉爾羌】仰冀

天助順捷音共春來平回鴻績建

禦制圍解八韻【己夘】

圍解萬里逺懷紓午夜頻【客冬將軍兆恵等薄賊城堅壁固守三閱月趣調援師時縈宵旰至是始得正月十四日官兵剿賊解嚴兩軍防合之信】將軍誠善守

天意本先仁少挫終能勝知難在審因勞哉惟眾士予曰有良臣更議搗虛策相籌應變神【逆回大和卓木已遁回喀什噶爾危城勢同孤注惟慮小和卓木乘陳潛突豫籌於各路偵備以防鋌險】兔營終詎脫蠖屈乃求伸【時軍中方議乘勝進取因念士卒久勞且兵饟在道正宜少休養鋭勅於附近城中駐營以需繼進】重賞斯寧吝明徵要必申舞幹𨿽美事何以謝軍人【回酋反噬稔惡傷我官兵非脇從比恇怯無識之徒或議解圍卻賊可以罷兵匪直無以伸國威且何由渫士怒耶】禦制固濟爾巴圖魯璊綽爾圖盡節詩【己夘】

璊綽爾圖者索倫侍衛員曽以血戰功因賜號旌賢【璊綽爾圖於乾隆二十一年冬隨大兵進剿阿穆爾撒納與哈薩克力戰有功特賜是號】固濟爾何謂敢勇能摧堅亦云其勇耳大節乃炳然兆恵定回城【喀什】

【噶爾】驛章一一宣云有瑪穆特被回擄去年其人厄魯特隨軍廝役焉將軍遣偵騎彼亦隨往旃【時將軍遣散秩大臣達什防淩及璊綽爾圖莫寧察岱屯等率兵百人前行捉生口瑪穆特莫寧察廝養也】忽被賊回遮眾敵寡實難矢盡守空屋奮突揮以拳莫寧察戰沒岱屯命亦捐璊綽爾圖在傷重飲劍艱猝被生縛去至霍集占前卓立唾賊罵裂眥發衝冠巴圖魯侍衛豈懼爾狂防天兵今少至數萬繼進連以千敵爾萬汝滅踵不旋霍集占乃怒持刀向頸剸其達什防淩同時遭系牽霍集占忿詈爾厄魯特人【葉】唇齒應相依何受中國官鐵鉤鉤四肢其死最可憐皆是所親見飾語敢取愆徒以無足數旦夕命苟延渠逃定回城乃復得見天兆恵聞此語旣悅繼涕漣悅以我有人涕以已所遣【葉】據實歷詳陳痛淚不忍看心與帥臣同恩加寧惜駢【璊綽爾圖等前已有防勅部照陣亡例賜卹今悉其死事英烈狀復命察其子嗣優加恩卹】爲齒睢陽張爲舌常山顏古有今豈無詩錄其人傳

禦制雙義詩【有序己夘】

副將軍富徳至葉爾羌旣定回城痛去嵗將士之沒於王事暴骨沙塲爲之築墳表墓因以奏聞蓋隨將軍兆恵力守者固已無恙而旁出捉生及在途值賊者猝致捐軀實出逆料時則納木紮爾三泰適以奉差而往遇賊而殉此雙義之詩所由作也夫雙忠戡亂於無形雙烈表節於有北今之雙義亦復炳然此皆我八旗世臣與國同休戚者在諸人含笑九泉已知世錄之必被而朕捫心午夜奚啻手足之如傷用兵旣非得已盡節豈所樂聞且卽此役而言非生擒二酋何以雪我三軍之恨哉然旣建大業寧免防疵卽走卒廝養頗切同仇則知我國家豢養旗人萬年鞏固之基而非周秦漢唐一興兵而天下驛騷怨聲載道者比此又朕所深慶幸者夫

雙忠昔集事雙烈能防身【二事皆見前集】玆作雙義詩其故得細陳曰納木紮爾曽贊北路軍奮勇剪逆賊封伯酬其勲【納木紮爾先以都綂參贊北路軍務曽擒喀爾喀叛逆靑衮雜卜論功加封伯爵】副都統三泰英气頗超人均禦前侍衛素悉厥忠純兆恵富徳輩從戎久效勤欲代俾將母【將軍兆恵富徳母俱年髙比嵗領軍討賊故特簡二臣往代之】二臣被選掄去嵗黒水役【事見前】固守遣索倫致信愛隆阿權退催後援可支百日間速進莫逡巡【將軍兆恵等猝被賊遮時愛隆阿拒河駐後將軍兆恵自圍中遣索倫二人間道傳語大兵未集可速回阿克蘇俟後軍一齊進援】將軍及參贊輕進徒俱焚當待師並來何慮狂狙狺【時授納木紮爾爲靖逆將軍三泰爲參贊大臣之信兆恵已知之故亦令暫廻以俟後軍】爾時二臣者馳驛往軍門過愛隆阿營卻近黒水濱所遣人未遇礟聲前忽聞知賊與我戰聞戰恥退奔徒攜百餘騎赴義命同捐【葉】凶信驛遞來痛淚傷心魂使早知拒守退俟熊羆羣同進可樹功何致均沈淪卽先至一日合兆恵軍屯亦可旋今嵗奚煩以身殉【葉】不前復不後此實若有神富徳自和闐重至黒水津葉爾奇木降諸事粗處分痛念我將士沙場化爲燐黃頭𨿽不備掩骼權爲墳猿鶴昔屬幻邱隴今可循因以此事奏西望揮淚頻丰碑旌墓門千秋西海垠捐軀固臣節在爾非所論在予則何忍此恨終當伸夷考六人迹事異心同均與國休戚共寧止曰藎臣史筆多訛傳永言傳其眞禦制副將軍富徳奏報小和卓木霍集占亦望風先逃葉爾羌回眾投誠擬平定回部凱歌十首【己夘】

伊犂平定擬功成孰謂狂回乃背盟師直從來荷

天佑詎予本意好佳兵

偏師防衞入回城【逆酋大小和卓木爲準噶爾拘禁日久我師旣定伊犂乃出諸系中遣兵送大和卓木歸舊部時葉爾羌喀什噶爾城中伯克不容大和卓木進城賴我師之力攻克其城大和卓木乃能復統其眾】反靣樓蘭太寡情是用再勤將與卒亦惟誅彼弟和兄

庫車去嵗事逡巡不戰不追兔脫身【初雅爾哈善方領重兵圍庫車城而小和卓木旋入旋出竟付諸不問自以坐得空城卽可報命老師縱賊至今實貽養癰之害】設使就擒早偃武至今猶恨僨轅人

阿蘇【卽阿克蘇也克字從上阿急呼之原成二字】烏什遞投降直進原期速定駹【去冬將軍兆恵率師徑薄葉爾羌城𨿽以再定伊犂投降布魯特周行萬餘里道逺馬乏猝爾被遮然其時適當諸回城望風獻欵因乘勢直前速期綏靖非輕進也】萬里周行彊努末將軍猶是气如杠

二千餘人守三月逆回數萬不能攻援軍催進前師出【命副將軍富徳等統兵往援轉戰五晝夜我師全軍防壘而還以少當眾且固守淹時而整暇如故洵有神助云】實賴

鴻禧益惕衷

整軍三路進攻齊早慮同逃不暇賫【將軍兆恵富徳議兵分往定兩城朕以二酋勢蹙或棄其人畜輜重而遁屢命將軍等熟籌詳計以偏師遮其要路周防潛竄】哈什哈爾【平聲】才納欵葉爾奇木又來徯

自古火州傳不雨纒頭驚訝雨隨軍驛致佳音感

幹貺【土爾番辟展及葉爾羌喀什噶爾一帶素少雨澤今大兵所過甘應時回眾絡繹來降者無不詑爲神異】降夷日日出千羣

可知化外有同心簞食壺漿獻致欽【將軍等奏降人爭持糗糧羊酒歡迓營門具見悃忱】便爾先逃更何往前途遮獲定成擒【時兆恵富徳方撫定兩城之眾尅日進軍而參贊公明瑞等一面往躡賊蹤期必俘獲】

窮回歸化卽吾民安集勞徠命藎臣【兩城回眾本爲逆渠所脇非自甘抗拒者今旣不肯從亡且迎降恐後因諭將軍等加意拊循以示無外】檢校漢唐西域傳可

能到此事傳眞

安集延將防達山【軍知偵知二酋先期通好防達山伯克將欲往投又以賊黨願赴安集延持議未決然於彼於此皆屬回地可以尺組系也】豈能自外八鴻間行看往遺【去聲】來俘獻兵气漸銷唱凱還

︹漢書西域傳︺從鄯善傍南山北波【後漢書作陂注循河曰陂】河西行至沙車爲南道莎車國王治莎車城去長安九千九百五十里東北至都防治所四千七百四十六里西至疏勒五百六十里西南至蒲犂七百四十里宣帝時烏孫公主小子萬年莎車王愛之莎車王無子死死時萬年在漢莎車國人計欲自托於漢又欲得烏孫心卽上書請萬年爲莎車王漢許之遣使者奚充國送萬年萬年初立暴惡國人不悅莎車王弟呼屠徵殺萬年並殺漢使者自立約諸侯背漢防衛侯馮奉世送大宛客卽以便宜

發諸國兵擊殺之更立他昆弟子爲莎車王是嵗元康元年也

︹後漢書西域︺傳莎車國西經蒲犂無雷至大月氏東去洛陽萬九百五十里匈奴因王莽之亂略有西域惟莎車王延最彊不肯附彊常勅諸子當世奉漢家不可負也延死子康立建武五年立康爲漢莎車建功懷徳王西域大都尉五十五國皆屬焉康死弟賢立十四年賢與鄯善王安並遣使詣闕貢獻於是西域始通蔥嶺以東諸國皆屬賢十七年賜賢西域都防印綬更賜賢以漢大將軍印綬賢由是始恨而猶詐稱大都防移書諸國諸國悉服屬焉號賢爲單於數攻諸國二十二年冬攻殺玆王遂兼其國嬀塞王自以國逺殺賢使者賢擊滅之後於窴王廣徳攻莎車執賢虜賢妻子而並其國匈奴聞廣徳滅莎車復遣兵將賢質子不居徵立爲沙車王廣徳又攻殺之更立其弟齊黎爲莎車王章帝元和三年時長史班超發諸國兵擊莎車大破之由是降漢莎車東北至疏勒︹班超傳︺超發於窴諸國兵二萬五千人擊莎車而玆王遣左將軍發溫宿姑墨尉頭捨五萬人救之超召將校及於窴王議曰今兵少不敵計莫若各散去於窴從是而東長史亦於此西歸可須夜鼓聲而發陰緩所得生口龜玆王聞之大喜自以萬騎於西界遮超溫宿王將八千騎於東界徼於窴超知二虜已出宻召諸部勒兵雞鳴馳赴莎車營胡大驚亂奔走追斬五千餘級莎車遂降自是威震西域

︹魏書西域傳︺渠沙國居故沙車城在子合西北去代一萬二千九百八十里

︹唐書西域傳︺疏勒東南五百里濟徒多水逾大沙嶺有斫句迦種或曰沮渠地千里東逾嶺八百里卽於闐也

︹元史世祖本紀︺至元十一年正月立於闐葉爾羌【舊作鴉兒看今攺正】兩城水驛十三年正月詔安慰葉爾羌等城

按莎車在漢爲大國東接於闐北連疏勒今和闐爲於闐方位道裏不爽采玉河流證據猶在而喀什噶爾諸城爲疏勒西境按諸史傳與南有黃河西帶蔥嶺之說合亦無可疑者今葉爾羌在喀什噶爾東南和闐西北應爲莎車故壤而又饒地利擅形勢儼然西域一大都防是卽後漢時莎車王賢所恃以憑陵與國者以疏勒莎車兩國全勢論之莎車在疏勒南範史稱莎車東北至疏勒而前書則云西至疏勒五百六十里者疏勒東西之境最廣各就邊界而言故不同也後漢班超頓兵疏勒發於闐諸國兵擊莎車超謂於此西歸者自今葉爾羌至喀什噶爾當西北行而玆王於西界遮超應卽今自葉爾羌城西赴英噶薩爾一路而前書稱自鄯善西行至莎車爲南道則莎車自屬南道極西附近蔥嶺之國今葉爾羌城西直接蔥嶺以是知爲莎車也降自北魏號渠莎國介於兩大漸就微弱周隋以來不著於史當爲於闐所並唐書疏勒東南五百里有斫句迦種一曰沮渠疑卽北魏渠莎之舊又按唐書地理誌毗沙都督府爲四鎭之一注曰本於闐國是則莎車轉爲渠莎渠莎又轉爲毗沙而莎車故墟久爲於闐所並故直以毗沙名四鎭也今和闐葉爾羌均隸

天朝以古證今數典必從其朔則和闐爲於闐葉爾羌爲莎車方位較然未宜假借也至元世祖於鴉兒看城置水驛與於闐城並敍應卽葉爾羌對音之訛耳

察特西林

察特西林在葉爾羌東北境喀什噶爾達裏雅流經其南西南距葉爾羌城八百里

巴爾楚克

巴爾楚克在察特西林西南一百里喀葉噶爾達裏雅流經其南西南距葉爾羌城七百五十里自葉爾羌東行七十里爲愛吉特呼又東九十里爲賴裏特又東一百二十里爲邁納特又東九十里爲阿朗格爾又東六十里爲阿克薩克瑪拉爾又東八十里爲畢薩克又東七十里爲賽爾古努斯又東七十里爲哲克得裏克托海又東一百里逾喀什噶爾達裏雅至此又東八十里爲庫克轍爾又東七十里爲汗阿里克又東六十里爲烏圖斯克璊又東五十里爲伊拉都接阿克蘇界又自巴爾楚克西行通喀什噶爾樹木叢茂小山如屏逆酋霍集占自庫車亡命道經其間有牲畜之民驅脇以西余遭戮殆盡逆酋伏誅後始遷回民居此按巴爾楚克在喀什噶爾達裏雅北水經謂北河自疏勒逕流南河之北東南流逕疏勒城下南去莎車五百六十里此指今喀什噶爾達裏雅逕巴爾楚克之南而東注者言也北史稱疏勒國南有黃河又云有大城十二小城數十今巴爾楚克城正當喀什噶爾達裏雅北岸當卽在小城數十之內蓋今喀什噶爾達裏雅之北東自巴爾楚克西至喀什噶爾皆古之疏勒地當時城郭隨在而有亦事之常無足疑者

呼拉瑪

呼拉瑪舊對音爲呼爾璊在巴爾楚克西南百三十里逾喀什噶爾達裏雅至其地乾隆二十三年十月將軍兆恵追逆酋霍集占於葉爾羌城下懸師深入賊眾蝟集先是夏六月

皇上軫念從徵軍士在行間久欲以更番休養調撥兵馬次第抵阿克蘇及是阿克蘇參贊大臣舒赫徳卽統新調兵三千五百赴援馳至巴爾楚克副將

軍富徳以兵三百來防簡卒搜乘汰存疲弱率鋭師遄行以新撥馬未至士多步行者二十四年正月六日次呼拉瑪霍集占擁賊五千餘騎迎戰我馬兵才六百富徳等令努三愛隆阿分領參贊大臣福祿等各按部伍督放中軍火器步行之索倫察喀爾善射兵分列兩翼自己至申與賊鏖戰十餘次賊敗走提督豆斌率中軍鎗礟奮進奪取賊人負固處誤中賊礟遂遇害富徳努三率左翼兵獲霍集占所居帳及鎗礟旗纛諸物舒赫徳愛隆阿以右翼兵擊敗餘賊追奔逐北十五里許翌日黎眀整兵進行砂礫中賊又率眾踞髙阜逆我師富徳等督兵突擊竟日夜初八日賊輕我馬少四面迎截官兵屹不動我師在砂礫地兩晝夜不得水拾冰塊以咽是夜陣而行將移駐有水處未十里賊隨後挑戰我兵亦隨機擊殺至天曉及葉爾羌諤斯騰渡口富徳等整兵守渡賊不能奪轉戰復一日夜是夜擇營中堪乘馬得五六十盡給壯士選精鋭步兵二百從之往襲賊營未至適參贊大臣阿里衮遵

防督解馬千匹星馳來防阿里衮與鄂博什分兵兩翼讙呼馳突賊眾驚敗越日與富徳等合軍威大振而敗去之賊復在外吹螺招集餘黨於是努三鄂博什等自右翼馳出乘勢襲擊阿里衮愛隆阿自左翼夾攻富徳以中軍合戰殺賊千餘及大伯克數十獲器械馬匹無算波羅泥都脇間中鳥鎗傷創甚賊舁之入城潛回喀什噶爾方是時師行千里地無水艸猝然遇賊步騎勢殊五日四夜酣戰不息仰賴

聖謨神逺先事綢繆呼吸之間雲集響應我師旣盛賊乃敗逃富徳等遂鼓行而前抵葉爾羌與兆恵夾攻破賊

禦制我師詩【己夘】

我師萬里外馬力實難繼況深入賊巢主客勢誠異以此被所圍固守鼓眾气豈忍罪輕進惟奬勤王事【上年十月十三日之役將軍兆恵直薄葉爾羌城僅以四百餘人衝剿賊眾二萬餘又道逺馬乏猝有挫衂然深溝髙壘悉力持守賊不敢犯其果鋭沈毅有大過人者若輒以幸試爲訾議將徒快懦夫首防之論何以勵將集事是以屢詔褒勉而趨諸軍刻日赴援】再三督援師速進以接濟亦不待督責敵愾人同勵【參贊尙書舒赫徳於阿克蘇城先簡駐城鋭卒並督諸路兵先至者星馳往營而將軍伯富徳等所統滿洲索倫察哈爾及緑旗營兵取道雲集參贊公阿里衮以次解馬濟師一時軍聲士气爲之益振】屈指數【上聲】居諸兵應臨彼地爭勝在俯仰所闗信非細中夜不安寢亟盻佳音至忽傳驛致章秉燭披衣視【葉】鏖戰五日夜斬將搴旗幟副將軍富徳參贊及軍士【葉】同心成巨功殲賊數千騎【富徳報至稱本年正月初六日統兵行至呼爾璊地方遇賊騎五千麾眾夾擊轉戰五日四夜防參贊阿里衮督解馬匹亦至分翼斫陣賊眾創潰戮賊千餘人余悉負傷敗竄而逆酋大和卓木脇中鎗傷賊眾舁之入城且潛回喀什噶爾矣】已近將軍營通信卒遣四【時將軍兆恵營中聞鎗礟聲和援兵已至乃厲兵邀戰將賊營焚燬數處且陣戮千餘人生擒五十餘人獲器械無算並遣索倫回兵各二人自軍門持牘相聞富徳因附以入奏】頑回百計攻官軍一意備以此歷三月無恙皆寧謐【葉先是舒赫徳得兆恵檄取援兵札云營中有餘糧可支二三月爲堅壁計自後回酋或用云梯或用決水皆爲我兵先覺應手破之而營中繕備益嚴故困守𨿽逾時而人皆有固志至是馳報自將軍下逮介士並整暇如故云】相啇夾擊防一舉期功遂四月寤寐縈今朝始慶慰殷心念眾勞額手感

天賜佇持捷音馳國朝威遠被

禦制墨爾根巴圖魯瑪瑺斫陣歌【己卯】

乙亥以來有事戎賴我眾力成膚功重賞之下多勇士捨身圖報羣輸忠舒布圖鎧實巨擘三巴圖魯繼厥蹤【見丙子集中】後乃不可屈指數就中瑪瑺尢稱雄經卅余戰皆首出搴旗斬將誰爭鋒鐵騎憑陵諸鄂拓【準夷部落名】肅淸伊犂英風今春我軍急進援富徳率師如羆熊瑪瑺命領塗路首【防古語先鋒探信者】呼爾璊處賊迎攻堂堂之陣賊辟易瑺乃獨進躡冦窮金鞭連防大宛馬繡蝥不用用雕弓一箭正中賊要害再箭倉卒乃落空三箭終殪賊墜馬忽忘深入賊隊中蜂屯蟻雜齊擁簇瑺之馬斃倒沙蓬捨馬步戰短兵接叱吒淩厲气如虹我軍隨進瑺乃出檢傷十處中【去聲】其躬以帛裹傷明復戰義膽自

有神帡幪花門降胡咋舌嘆如此超勇聞何從將軍一一據實奏不奇其勇憐其忠設非立志忠且壯安能效命功名崇馳驛令歸不可再嫖姚賜第今堪同席前備陳隕涕聴厚賚覺未酬勲庸仍歸禁旅領宿衞【命爲防軍統領】若無曩勣防謙沖古來歸奏未央殿卻聞天子不召見禦制惜陣亡提督豆斌詩【庚辰】

去嵗正月初九日副將軍富徳自阿克蘇率諸師兼程進援將軍兆恵遇賊要戰於呼爾瑪時豆斌領緑旗兵列鎗礟對敵不期中賊銃捐軀詩以惜之

老將行間名久標【雍正元年間西陲用兵豆斌卽以禆將特著功伐後屢膺節鎭勇略夙優】援師深入從【去聲】嫖姚鋪惇縱已占三防矍鑠不期喪一朝杜牧悲曽譏防筆孟明壯詎肯廻橈最憐來歙臨終際彊起猶虞眾志搖【豆斌中創時猶力疾拊循諸將士奮勇殺賊】

伯什恰特

伯什恰特在葉爾羌城東五十里

拜林

拜林在伯什恰特東北五十里西距葉爾羌城一百里

宻什雅爾

宻什雅爾在葉爾羌北十五里

塔噶爾齊

塔噶爾齊在密什雅爾東十八里南距葉爾羌城二十里

阿布普爾

阿布普爾在塔噶爾齊東二十里西南距葉爾羌城三十里

汗阿里克

汗阿里克在密什雅爾北逾河至其地南距葉爾羌城四十里

庫勒塔裏木

庫勒塔裏木在汗阿里克東北二百六十里南距葉爾羌城三百里

鄂湍楚魯克

鄂湍楚魯克舊對音通古思魯克在葉爾羌城南四十里逾哈喇烏蘇至其地

雅哈阿里克

雅哈阿里克在葉爾羌諤斯騰北岸五里北距葉爾羌城四十里

坡斯恰木

坡斯恰木在雅哈阿里克南三十里逾河至其地北距葉爾羌城七十里

舒帖

舒帖在鄂湍楚魯克南一百六十里逾河至其地北距葉爾羌城二百里

呼木什哈特

呼木什哈特南距葉爾羌支河五里北距葉爾羌城二百里

伯什阿里克

伯什阿里克在呼木什哈特東南一百里逾葉爾羌支河至其地北距葉爾羌城三百里

托古斯恰特

托古斯恰特在伯什阿里克東一百里北距葉爾羌城三百五十里

鄂爾多諤斯騰

鄂爾多諤斯騰地以水名在葉爾羌城西二十里

阿喇勒

阿喇勒在鄂爾多諤斯騰西南二十里東距葉爾羌城二十里

喀瑪喇克

喀瑪喇克在阿喇勒西南二十里逾哈喇烏蘇至其地東距葉爾羌城二十里

哈喇古哲什

哈喇古哲什有小城當哈喇烏蘇雙流交防之地東距葉爾羌城二百里

喇巴特齊

喇巴特齊在喀瑪喇克西五十里東距葉爾羌城七十里

和什阿喇布

和什阿喇布在哈喇古哲什城西南二十里有小城東距葉爾羌城二百里

色勒克郭勒

色勒克郭勒地以水名在和什阿喇布西五百里東距葉爾羌城七百里

伊奇蘇寧阿喇斯

伊奇蘇寧阿喇斯有小城在和什阿喇布城東南一百里東北距葉爾羌城一百里

裕勒阿里克

裕勒阿里克在波斯恰木南七十里有小城東北距葉爾羌城三百里由是西南爲漢西夜國地

︹漢書西域傳︺西夜國王號子合王治呼犍谷去長安萬二百五十里東北到都防治所五千四十六里東與皮山西南與烏秅北與莎車西與蒲犂接西夜與胡異種類羌氐行國

︹後漢書西域傳︺西夜國一名漂沙漢書中誤云西夜子合是一國今各自有王

︹魏書西域傳︺悉居半國故西夜國也一名子合其王號子治呼犍在於闐西去代萬二千九百七十里太延初遣使來獻自後貢使不絕

︹唐書西域傳︺朱俱波一名朱俱槃漢子合國地直於闐西千里蔥嶺北三百里西距喝盤陀北九百里屬疏勒南三千里女國也

按漢西夜國北與莎車接莎車卽今葉爾羌則西夜故國當在葉爾羌南境裕勒阿里克西南也所治以國名應附蔥嶺而居者至北魏時爲

悉居半唐爲朱俱波也惟魏書於悉居半外別有朱居國亦在於闐之西而山居疑此兩國至唐而並又兼有蒲犂伊耐徳若諸國之地疆域殊廣非復漢時西夜附庸大國者比矣

庫克雅爾

庫克雅爾在裕勒阿里克城西五里東北距葉爾羌城三百里

按後漢時西夜子合各自爲王裕勒阿里克爲西夜國則庫克雅爾當爲後漢子合國也在唐亦屬朱俱波地

塔克布伊

塔克布伊在庫克雅爾西北二百里有小城東北距葉爾羌城三百里

︹魏書西域傳︺朱居國在於闐西其人山居按魏朱居國亦屬唐朱俱波國地魏書稱其人山居今塔克布伊傍山爲城且與裕勒阿里克庫克雅爾相連應屬朱居國舊地

英額齊盤

英額齊盤舊對音爲英峩奇盤在塔克布伊西南一百里依山爲左東北距葉爾羌城四百里

沙圖

沙圖在呼木什恰特東南二十五里逾葉爾羌支河至其地西距葉爾羌城二百二十里

哈爾噶裏克

哈爾噶裏克在伯什阿里克東南逾提斯衮諤斯騰又東南十里至其地北距葉爾羌城二百二十里

貝拉

貝拉在哈爾噶裏克東南六十里逾庫森諤斯騰至其地北距葉爾羌城二百二十里哈爾噶裏克以東地皆砂磧至貝拉始有水艸

楚魯克

楚魯克在哈爾噶裏克東南七十里西北距葉爾羌城二百九十里

皮什南

皮什南在楚魯克東三十里有河出南山下北流百餘里饒水艸西北距葉爾羌城三百十里按漢書皮山國西北通莎車三百八十里莎車爲今葉爾羌皮什南當葉爾羌東南三百十里是其地已入皮山國界而所謂皮山城者尙在其東也

固璊

固璊在皮什南之東七十里逾河至其地西距葉爾羌城三百八十里

木濟

木濟在固璊東南八十里東距葉什勒庫勒五里西距葉爾羌城四百六十里

章固雅

章固雅在固璊南四十里東傍葉什勒庫勒當孔道南西距葉爾羌城三百九十里

薩納珠

薩納珠在章固雅南二十里西距葉爾羌城四百里有城垣由此西南行可達根都斯坦城西北面臨葉什勒庫勒

︹唐書地理誌︺於闐西三百九十里有吉良鎭︹唐西域記︺瞿薩旦那國王城西行三百餘里至勃伽夷城

按今和闐額裏齊城卽唐時於闐國都唐書西域傳稱於闐卽瞿薩旦那國今自和闐額裏齊城西行至薩納珠三百九十里疑屬當時吉良鎭地卽西域記所稱勃逆夷城亦於是在也又按唐書地理誌由於闐葦闗西經勃野西北渡系館河六百二十里至郅支璊城一曰磧南州又西北經苦井黃渠三百二十里至雙渠故羯飯館又西北經半城百六十里至演渡州又北八十里至疏勒鎭以今道裏計之勃野地無可考要在哈喇哈什以西無疑自和闐西行玉隴哈拉兩郭勒外以葉什勒爲大應卽所謂系館河也由葦闗西六百餘里爲郅支滿城應卽今葉爾羌城由此西北入疏勒鎭卽今由葉爾羌西北入喀什噶爾之路

衮得裏克

衮得裏克在木濟東南四十里逾葉什勒庫勒至其地西距葉爾羌城四百八十里

都窪

都窪在衮得裏克東南六十里有城垣西距葉爾羌城五百里

︹漢書西域傳︺皮山國王治皮山城去長安萬五十里東北至都防治所四千二百九十二里西南至烏秅國千三百四十里南與天篤接北至姑墨千四百五十里西南當罽賔烏弋山離道西北通莎車三百八十里

︹魏書西域傳︺蒲山國故皮山谷也居皮城其國西南三里有凍淩山後役屬於闐

︹唐書西域傳︺於闐並有漢皮山國故地︹地理誌︺於闐西南三百八十里有皮山城

按漢書載於闐國西通皮山三百八十里與唐書地理誌於闐西南至皮山城里數相合今自和闐額裏齊城西南至都窪三百五十餘里莎車今葉爾羌東南行至都窪亦三百餘里是皮山故城當與此相近也又與都窪城毗連者左有皮雅勒阿勒瑪右有皮什南皆與皮山字音相近疑當時悉屬皮山國地至其東西邊界不可考矣

皮雅勒阿勒瑪

皮雅勒阿勒瑪在木濟東南二百里逾葉什勒庫勒至其地西距葉爾羌城六百六十里東境有黃水溝

︹唐書西域傳︺於闐或曰瞿薩旦那西有沙磧防大如蝟色類金出入羣防爲從

︹唐西域記︺瞿薩旦那國王城西百五六十里大沙磧正路中有堆阜並防壤墳也此沙磧中防大如蝟其毛則金銀異色

按今自額裏齊西行至皮雅勒阿勒瑪東境若以今哈喇哈什爲王城由此西行百五十里應在皮雅勒阿勒瑪西境也

阿克阿里克

阿克阿里克在木濟東北二百里西南距葉爾羌城六百餘里東傍葉什勒庫勒不當孔道自阿克阿里克逾葉什勒庫勒自皮雅勒阿勒瑪逾黃水溝東境俱交河闐界

以上屬葉爾羌又西爲葉爾羌境外地

塞爾勒克

塞爾勒克在蔥嶺中由齊齊克裏克達巴西南行八十里至其地有小城葉爾羌諤斯騰北源經流其左

喀爾楚

喀爾楚在蔥嶺中由塞爾勒克西南行一百五十里至其地有小城葉爾羌諤斯騰南源經流其陽東距葉爾羌城五百餘里東北至喀什噶爾亦如之自塞爾勒克以西在葉爾羌西境外於漢當爲蒲犂國地

︹漢書西域傳︺蒲犂國王治蒲犂谷去長安九千五百五十里東北至都防治所五千三百九十六里東至莎車五百四十里北至疏勒五百五十里南與西夜子合接西至無雷五百四十里寄田莎車種俗與子合同

︹後漢書西域傳︺徳若國東去長史居三千五百三十里去洛陽一萬二千一百五十里與子合相接

︹魏略西戎傳︺中道西行滿犁國億若國皆拜屬疏勒

︹魏書西域︺渴槃陀國在蔥嶺東朱駒波【魏書又作朱居】西河經其國東北流有髙山夏積霜雪附於嚈噠

︹唐書西域傳︺喝盤陀或曰漢陀曰喝館檀亦謂渴羅陀由疏勒西南入劍末谷不忍嶺六百里其國也距州四千五百里直朱俱波西南距懸度山北抵疏勒西防密西北判汗國也治蔥嶺中都城負徒多河其王本疏勒人世相承爲之西南卽頭痛山也

按漢蒲犂國東至莎車北至疏勒之文與今自喀什噶爾葉爾羌西南至塞爾勒克喀爾楚道裏相合則塞爾勒克喀爾楚一帶當爲蒲犂故壤也後漢無蒲犂而有徳若且云東與子合接今塞爾勒克與裕勒阿里克庫克雅爾相接知徳若卽蒲犂地矣魏略滿犂億若二國並載而滿之與蒲億之與徳應屬傳冩之訛北魏渴槃陁在朱駒波西以今裕勒阿里克爲悉居半國推之則此宜屬元魏渴槃陁地唐書所謂由疏勒西南入劍末谷六百里卽其國者也【唐書西域傳又稱朱俱波並有漢之蒲犂西距喝槃陀疑元魏渴槃陀國之東鄙至唐爲朱俱波之西鄙是漢之蒲犂於魏屬渴槃陀者於唐又屬朱俱波也】由此西北行通哈喇庫勒阿喇楚勒葉什勒庫勒淖爾西南行通拔達克山咸在蔥嶺環帶之間【詳見卷十七及四十六】

又按蔥嶺周圍千有餘裏山環水帶境幽勢阻宅國非一在漢則東爲蒲犂西爲無雷難兜無雷北爲涓毒其大較也傳於西夜國曰西與蒲犂接於蒲犂則曰南與西夜子合接互文觀之西夜當在蒲犂東南也於無雷國曰南至蒲犂於蒲犂則曰西至無雷互文觀之無雷當在蒲犂西北也無雷北與捐毒接捐毒西上蔥嶺爲休循則難兜北與休循接可知難兜在無雷之西故東北去都防治所較遠而傳有西至無雷之文當屬東字傳寫之訛也惟是婼羌最近陽闗去長安僅六千三百里戶四百五十小國耳而傳於去長安萬有餘裏之難兜復曰南與婼羌接殊不可解後漢徳若國傳云自於窴經皮山至西夜子合徳若焉是徳若固居西夜子合西者宜附近蔥嶺魏書有朱居【又作朱駒波】渴槃陁諸國而蒲犂無雷難兜不著於錄其卽朱居等國之地無疑唐書朱俱波國疑卽魏書朱居國於傳稱其卽漢子合並有西夜蒲犂依耐徳若諸國則辟地最廣應兼有元魏時渴槃陁之地參互考之是唐之朱俱波於漢兼有西夜子合蒲犂依耐徳若五國地於魏兼有悉居半朱居渴槃陁三國地而唐之喝槃陁始則兼有漢時無雷難兜蒲犂之地後蒲犂故地爲朱俱波所並止兼有漢時無雷難兜之地於魏爲渴槃陁西境及鉢和波知賖彌諸國在朱駒波西者也【魏書渴槃陁尙在蔥嶺東故必兼鉢和波知賖彌諸國方足盡漢時蒲犂無雷難兜之地】惟是諸部犬牙相錯其邊界頗難追考卽分並之由史傳亦有未詳要此數國在今葉爾羌喀什噶爾以西蔥嶺環帶之內無可疑者又按魏書載有伽倍折薛莫孫鉗惇弗敵沙閻浮謁五國爲大夏五翖侯地伽倍國在莎車之西去代一萬三千里而史於渠莎國則云故莎車城去代一萬二千九百八十里以伽倍國較之僅逺二十里自是西行至閻浮謁國去代一萬三千七百六十里亦止在莎車西七百里外今自葉爾羌西行七百里尙在蔥嶺環帶之中而史稱五國皆居山谷則於蔥嶺中立國亦無可疑特其與悉居半朱居諸國辧方分界之處無可考耳又載有者至拔國在疏勒西去代一萬一千六百二十里迷密國在者至拔西去代一萬二千六百里地與疏勒爲近亦當附近蔥嶺至大月氐於元魏時別自爲國去代一萬四千五百里自當在蔥嶺之外矣

欽定皇輿西域圖志卷十八﹤史部﹐地理類﹐都會郡縣之屬﹐欽定皇輿西域圖志﹥

欽定四庫全書

欽定皇輿西域圖志卷十九目錄

疆域十二【天山南路六】

和闐屬

額裏齊

托蘇拉固葉

哈朗歸塔克

皮什雅

玉隴哈什

哈喇哈什

博羅齊

皁窪勒

博爾烏匝克

吉爾布斯喀藏

瑪枯雅爾

烏哈什

巴爾漠期伊克

勒沁托海

素勒坦雅伊拉克

額克裏雅爾

喀提裏什

塔喀克

瑪爾占鄂勒氐

吉拉木雅伊氐

巴什布克色木

鄂托喇布克色木

愛雅克布克色木

伯徳裏克鄂托克

伯什阿喇勒

齊克齊鄂托克

波斯湯托郭喇克

齊爾拉

塔克

克勒底雅

阿勒屯郭勒

蘇格特

巴爾呼都克

阿氐爾幹

欽定皇輿西域圖志卷十九目錄

欽定四庫全書

欽定皇輿西域圖志卷十九

疆域十二

天山南路六

和闐屬東至克勒底雅郭勒入砂磧又東至阿氐爾幹西至皁窪勒鄂斯騰接葉爾羌界南至南山北盡和闐達裏雅接阿克蘇界

額裏齊

額裏齊舊對音爲伊立齊距京師一萬二千一百五里和闐境內村莊櫛比最著者凡六城曰額裏齊曰哈喇哈什曰玉隴哈什曰齊爾拉曰塔克曰克勒底雅咸屬和闐而額裏齊當道衝爲之首所屬有罕第雅爾齊莊諸城向受回酋和卓木約束乾隆二十年駐札阿克蘇尙書舒赫徳遣散秩大臣鄂對侍衛齊淩紮布噶布舒傳檄往撫時逆賊霍集占遣使在其地六城伯克聞

天朝使至卽擊遂逆黨迎我使臣入城奉檄欣喜傾心降服畱鄂對等以鎭撫之其後賊以和闐僻逺大兵不能到率眾來攻鄂對等鼓勵降回悉力城守與賊相持三閱月防將軍兆惠富徳等自葉爾羌旋兵阿克蘇途次聞信遣副都統巴圖濟爾哈爾瑚爾起等統兵千名赴援和闐方困於賊而大兵適至與鄂對等合我師偵知賊眾駐營哈喇哈什城外將往勦擊忽大霧彌漫人對面不相見遂乘霧急行旣薄賊營賊始覺迎戰官兵奮勇衝突賊驚潰竄去追奔數十里和闐復定事在二十四年三月和闐回長漠咱帊爾霍集斯伯克子也初霍集斯伯克再赴將軍兆營投誠時遣其子漠咱帊爾入

覲曲宴重華宮

禦制重華宮曲宴和闐回長漠咱帊爾【己夘】

朝天兼值預朝正曲宴宜教沐寵榮爾父誠爲識時務【漠咱帊爾之父霍集斯伯克先以縛獻逹瓦齊得邀奬賚比大兵討回部復自烏什赴阿克蘇投將軍兆惠軍營隨徵自效而遣其子入覲】王臣詎有限禆瀛【是日禦前行走防古靑海諸王公皆在座】舊宮小防輕齊史新域來賓願武成入律東風方湊達春臺樂與物咸亨

禦制和闐賊遁詩以志事【並序己夘】

和闐爲回部扼要重地所屬六城曰伊立齊哈拉哈什玉隴哈什齊喇塔克克裏雅而統名之曰和闐先是將軍兆惠遣侍衛齊淩紮布噶布舒及回長鄂對伯克等往招歸順繼大軍被圍小和卓木遣賊黨往攻和闐齊淩紮布噶布舒等分守伊立齊哈拉什玉隴哈什三城百計抵禦以待援師其餘三城力不能支復叛降賊兆惠等解圍之後卽遣副都統巴圖濟爾噶爾瑚爾起等分兵馳救望見賊營時值大霧彌漫我師乘勢奮勇直前衝擊殱其渠魁阿布都海裏克及和集雅斯二人鄂斯滿被創竄去餘賊悉遁和闐得以解圍其三城仍卽撫定

傳檄曾聞定六城狂且怒臂致加兵力單三堡重【去聲】反覆【伊立齊哈拉哈什玉隴哈什被圍時齊喇塔克克裏雅城內降回度守禦單弱不能自存隨復叛從賊】計守十旬實勇誠產玉河邊遁敵騎采花沙上識王旌古稱羊侃斯爲盛何吝嘉勤爵賞行

禦制翻譯名義集正訛

歳辛夘爲

皇太后八旬大慶年欲敬書華嚴全部以祝

無量壽算因取宮藏明宣徳間金書經閱之則稱於闐國三藏沙門實義難陀譯於闐之名見漢書卽今所正爲和闐而自古及今不易之回部也回部本自有回經不信佛教不宜有名僧譯佛經之事命考翻譯名義集則所載略同心知其非而不能爲之說也問之章嘉國師乃知實叉難陀本梵僧之髙行者以今同文韻統証之應爲施嘠剎納納低而直書之則爲施剎難低此實叉難陀所由訛而訛尙不至大相逕庭也施剎難低生於鄂徳納答直書之則爲鄂等答【徳納切漢字不可得當作吳人呼等音乃近之】

乃天竺之西印度也唐時此僧自天竺至中國譯經實見於梵經【天竺】畨經【西藏】及漢經髙僧傳此鄂等答所由訛爲於闐而其訛乃不啻魯魚亥豖矣於是霍然去疑而憮然恨法云【宋僧作翻譯名義集者】之不悉心考究誤後世爲不淺也𨿽然彼以一漢僧不深解梵語畨語梵音畨音卽漢文亦非通今博古之大手筆也而勤索二紀乃成是編則其用力之苦亦有可尙向作萬泉莊記所謂賴有失實者存而得以考是非辧差訛未嘗無小補者未足深怪也旣正其訛乃命司事者一依同文韻統所定書其名地至全集之似此錯謬者想復不少當付章嘉國師一一更正夫鄂等答訛爲於闐不過音韻之偶誤耳遂致疑天竺爲回部並有疑回部亦有佛教者展轉耳食愈幻愈逺豈特失之毫釐而且謬以萬里吾更因之瞿然有戒於綸綍之悖矣

︹漢書西域傳︺於闐國王治西城去長安九千六百七十里東北至都護治所三千九百四十七里南與婼羌接北與姑墨接西通皮山三百八十里︹後漢書西域傳︺於闐國居西城去長安所居五千三百里去洛陽萬一千七百里建武末莎車王賢彊盛攻並於窴徒其王兪林爲驪歸王明帝永平中於窴將休莫霸反莎車自立爲於窴王休莫霸死凡子廣徳立後遂滅莎車從精絕西北至疏勒十三國皆服從而鄯善王亦始彊盛自是南道自蔥嶺以東惟此二國爲大順帝永建六年於窴王放前遣侍子詣闕貢獻元嘉元年長史趙評在於窴病癰死評子迎喪道經拘彌拘彌王成國與於窴王建素有隙乃與評子云於窴王令胡醫持毒藥著創中故致死耳評子信之還入塞以告惇煌太守馬達明年以王敬代爲長史達令敬隱覈其事敬先過拘彌成國復說云於窴國人欲以我爲王今可因此罪誅建於窴必服矣敬貪立功名且受成國之說前到於窴設供具請建而陰圖之或以敬謀告建建不信旦日建詣敬坐定建起行酒敬叱左右執之吏士並無殺建意時成國主簿秦牧隨敬在防持刀出曰大事已定何爲復疑卽時斬建於窴侯將輸僰等遂防兵攻敬敬持建頭上樓宣告曰天子使我誅建耳於窴侯將遂焚營捨燒殺吏士上樓斬敬輸僰自立爲王國人殺之而立建子安國焉馬達聞之欲將諸郡兵出塞擊於窴桓帝不聴徴達還而以宋亮代爲惇煌太守亮到募於窴令自斬輸僰時輸僰死已經月乃斷其頭送惇煌而不言狀亮後知其詐竟不能出兵於窴恃此遂驕

︹魏略︺戎盧國扞彌國渠勒國皮冗國皆並屬於闐︹魏書西域傳︺於闐國在且末西北蔥嶺之北二百餘里東去鄯善千五百里南去女國二千里去朱俱波千里北去龜玆千四百里去代九千八百里其地方亙千里連山相次所都城方八九里部內有大城五小城數十城南五十里有贊摩寺卽昔羅漢比邱盧旃爲其王造覆盆浮圖之所石上有辟支佛跣處雙迹猶存於闐西五里有比摩寺云是老子化胡成佛之所眞君中世祖詔髙涼王那擊土谷渾慕利延慕利延懼驅其部落渡流沙那進軍急追之慕利延遂西入於闐殺其王死者甚眾顯祖末蠕蠕冦於闐於闐患之遣使素目伽上表望救顯祖詔公卿議之公卿奏曰於闐去京師防萬里蠕蠕之性惟習野掠不能攻城若爲所拒當已旋矣𨿽欲遣師勢無所及於是停師不行先是朝廷遣使者韓羊皮使波斯波斯王遣使獻馴象及珍物經於闐於闐中於王秋仁輒畱之假言慮有冦不達羊皮言狀顯祖怒又遣羊皮奉詔責讓之自後毎使朝獻

︹水經注︺釋法顯自烏帝西南行【佛國記作烏夷】路中無人民沙行艱難所逕之苦人理莫比在道一月五日得達於闐其國殷庶民篤信多大乘學威儀齊整器鉢無聲南城一十五里有利剎寺中有石鞾石上有足迹彼俗言是辟支佛迹法顯所不傳疑非佛迹也

按和闐爲於闐轉音乃西域回部而列史多稱其奉佛教由晉以來莫能訂其舛今自西陲耆定於闐我版圖如前史所載地有河源山多美玉者皆歷歷可尋而回俗相沿不奉佛法亦無所謂辟支舊迹者與歷代史書所載不符防讀

禦制翻譯名義集正訛灼知和闐爲自古及今不易之回部自有回經不信佛教而史所稱譯經奉佛之於闐則當爲鄂等答乃天竺之西印度其地迥不相涉自酈道元水經注始稱釋法顯來至於闐其國多大乘學又寺中有石鞾佛迹魏収以下修史者多據以爲於闐奉佛故實然辟支佛迹語爲法顯佛國記所未載道元尙且疑之其不足據審矣而踵其說者不加深考遂至牽謬支離皆由未嘗親履其境又不習西土語音耳食相仍沿襲滋誤豈若今日聲教所通詳徴目覩之足以傳信哉玆恭錄

禦制文以標定論而諸書所述於闐奉佛故事間錄一二以見事不審眞每多傅防存其說正以斥其妄耳

︹隋書西域傳︺於闐國王姓王字卑示閉練山多美玉

︹唐書西域傳︺於闐或曰瞿薩旦那示曰渙那曰屈丹北狄曰於遁諸胡曰豁旦距京師九千七百里州贏四千里並有漢戎盧桿彌渠勒皮山故地西有沙磧王姓尉遲氏名屋宻本臣突厥貞觀六年遣使者入獻後三年遣子入侍阿史那社尒之平龜玆也其王伏闍信大懼長史薛萬備謂社尓曰今破龜玆西域皆震恐願假輕騎羈於闐王獻京師社尒許之至於闐陳唐威靈勸入見天子伏闍信乃隨使者來防髙宗立授右衛大將軍子葉防玷爲右驍衛將軍畱數月遣之請以子弟宿衛上元初身率子弟酋領七十人來朝擊吐蕃有功帝以其地爲毗沙都督府析十州︹地理誌︺毗沙都督府本於闐國貞觀二十二年內附初置州五髙宗上元二年置府析州爲十

︹唐西域記︺瞿薩旦那國周四千餘里沙磧大半壤土隘狹王甚驍武

︹五代史四裔附錄︺於闐國地君世物俗見於唐五代亂世中國多故不能撫來四裔其常自通於中國者僅以名見其君世終始皆不可知而於闐尢逺去京師萬里外其國西南近蔥嶺與婆羅門爲鄰國而相去猶三千餘里南接吐蕃西北至疏勒二千餘里晉天福三年於闐國王李聖天遣使者馬繼榮來貢晉遣供奉官張匡鄴假鴻臚卿彰武軍節度判官髙居誨爲判官冊聖天爲大寶【宋史作大食】於闐國王是嵗冬十二月匡鄴等自靈州行二嵗至於闐至七年冬乃還聖天又遣都督劉再升來獻漢幹祐元年使者王知鐸來

︹宋史外國傳︺於闐國去京師九千九百里西南抵蔥嶺東接吐蕃西北入疏勒二千餘里嘉祐八年以其國王爲特進歸忠保順鱗黑韓王其王乞賜此號也於闐謂金翅烏爲鱗黑韓蓋可汗之訛也

︹明史西域傳︺於闐古國名自漢迄宋皆通中國永樂四年遣使來朝仁宗後貢使漸稀於闐自古爲大國隋唐間侵並戎盧諸國其地益大南距蔥嶺二百餘里東北去嘉峪闗六千三百里大略蔥嶺以南賽瑪爾堪【舊作撒馬兒罕今攺正】最大以北於闐最大元末時其主暗弱鄰國交侵人民僅萬計悉避居山谷生理蕭條永樂中漸行賈諸蕃復致富庶按西域國名古今互易其不易者惟和闐之爲古於闐猶存舊號史記後漢書作於寘顏師古注闐字與窴同音形別音同實爲一字考許愼說文寘從宀窴從穴徐鍇注寘支義切窴待年切史記後漢書載於窴俱應從穴從眞刻本作寘者非也唐書北狄曰於遁卽闐字之轉音漢書於闐北接古墨西通皮山後漢書南道自蔥嶺以東鄯善於窴二國爲大是於闐固在南山之北蔥嶺之東南道所經之國證以今時形勢確無可疑魏書稱於闐在且末西北東去鄯善是已乃云在蔥嶺北者誤指南山爲蔥嶺故也明史猶沿其說而實非是自今葉爾羌東境至克勒底雅城東西千有餘裏當爲古於闐全境魏書所謂其地方亙千里也南山峙其南瑪雜爾塔克繞其北連山相次形勢猶存其云都城方八九里部內有大城五是於闐所屬舊有五城及鎭城爲六與今額裏齊等六城之數適相符矣唐置毗沙都督府於此與焉耆龜玆疏勒號稱四鎭其地當吐蕃之衝是以假道勃律以取四鎭於闐實首受其敝云

托蘇拉固葉

托蘇拉固葉在額裏齊城南

哈朗歸塔克

哈朗歸塔克在額裏齊城南

皮什雅

皮什雅在額裏齊城西南一百六十里有城垣不當孔道其南卽玉隴哈什哈喇哈什兩郭勒發源處分流於城之東西三面距河各二十里許河以外連山環抱卽漢書所謂南山玉石之所出也

玉隴哈什

玉隴哈什在額裏齊城東南三十里玉隴哈什郭勒環抱之內民物繁庶無城垣而居六城之一所屬有薩木普拉莊寶義莊

哈喇哈什

哈喇哈什舊對音爲哈拉哈什在額裏齊城西北六十里居六城之一東傍哈喇哈什郭勒二里西距皁窪勒鄂斯騰二十里

︹唐書地理誌︺於闐西五十里有葦闗

按唐於闐鎭城應屬今之額裏齊西五十里之葦闗當在今哈喇哈什城東境

博羅齊

博羅齊在哈喇哈什西十里東南距額裏齊城七十里乾隆二十四年三月和闐防於賊將軍兆惠等遣將往援賊眾聞風西遁畱其餘黨於博羅齊以窺我師副都統瑚爾起巴圖濟爾哈爾等擊敗之詳見額裏齊條

禦制博羅齊行【己夘】

博羅齊者鄰和闐賊回據險偵我軍先是圍解黑水困元戎遣救掄二臣【去冬將軍兆惠兵偪葉爾羌恃勇逕渡葉爾羌河以眾寡不敵爲賊所困乃築柵黒水之地相持累月小河卓木乘間遣賊黨往圍和闐六城已失其三逮副將軍富徳統兵應援與兆惠夾擊破賊圍解之後兆惠與諸將集議遣副都統瑚爾起及巴圖濟爾噶爾率偏師馳救和闐】一爲瑚爾起吉林舊族世受恩一巴圖濟爾噶爾乃厄魯特宰桑其勇誠超羣同心協力速赴援率軍數不能盈千途歷戈壁不毛之地負甲步進無俄延哈拉哈什已垂防齊淩紮布馳來言夜急行至伊立齊時賊望風先逃奔集兵拯哈拉哈什賴

天大霧彌漫漫乘霧直搗賊營後伺怠奮勇攻中堅斬將搴旗獲輜重孤城恢復余俱安昔薛延陀禬神能致雪兾困李勣終乃自敝焉此霧或亦敵鮓答【西域習咒術者能禁制作使風雲雨雪霜霧名爲鮓答】翻爲我用成功全易云

天所助者順向猶未信今信然特盈知足感

帝祐敢肆志詡能開邊

皁窪勒

皁窪勒在哈喇哈什郭勒迆西二十里東南距額裏齊城一百二十里村落毗連居民稠宻東濱皁窪勒鄂斯騰由是西行逾黃水溝交葉爾羌界

博爾烏匝克

博爾烏匝克在額裏齊城西

吉爾布斯喀藏

吉爾布斯喀藏在額裏齊城西

瑪枯雅爾

瑪枯雅爾在額裏齊城北

烏哈什

烏哈什在額裏齊城北

巴爾漠期伊克

巴爾漠期伊克在額裏齊城北

勒沁托海

勒沁托海在玉隴哈什城北一百里東傍玉隴哈什郭勒西南距額裏齊城一百六十里

素勒坦雅伊拉克

素勒坦雅伊拉克在勒沁托海北三十里東傍玉隴哈什郭勒西南距額裏齊城一百九十里

額克裏雅爾

額克裏雅爾在素勒坦雅伊拉克北七十里東傍玉隴哈什郭勒西南距額裏齊城二百六十里

喀提裏什

喀提裏什在額克裏雅爾北七十里玉隴哈什郭勒經其東哈喇哈什郭勒經其西防於其北入和闐達裏雅西南距額裏齊城三百三十里

塔喀克

塔喀克在喀提裏什北二十五里東傍和闐達裏雅西南距額裏齊城三百五十五里

瑪爾占鄂勒氐

瑪爾占鄂勒氐在塔喀克北六十五里東傍和闐達裏雅西南距額裏齊城四百二十里

吉拉木雅伊氐

吉拉木雅伊氐在瑪爾占鄂勒氐北二十里東傍和闐達裏雅西南距額裏齊城四百四十里

巴什布克色木

巴什布克色木在吉拉木雅伊氐北五十里東傍和闐達裏雅西南距額裏齊城四百九十里

鄂托喇布克色木

鄂托喇布克色木在巴什布克色木北四十里東傍和闐達裏雅西南距額裏齊城五百三十里

愛雅克布克色木

愛雅克布克色木在鄂托喇布克色木北六十里東傍和闐達裏雅西南距額裏齊城五百九十里

伯徳裏克鄂托克

伯徳裏克鄂托克在愛雅克布克色木北八十里東傍和闐達裏雅西南距額裏齊城六百七十里

伯什阿喇勒

伯什阿喇勒在伯徳裏克鄂托克北九十里東傍和闐達裏雅西南距額裏齊城七百六十里

齊克齊鄂托克

齊克齊鄂托克在伯什阿喇勒北六十里東傍和闐達裏雅西南距額裏齊城八百二十里

波斯湯托郭喇克

波斯湯托郭喇克在齊克齊鄂托克北一百二十里東傍和闐達裏雅西南距額裏齊城九百四十里又北行七十里至哈喇烏蘇交阿克蘇界自和闐城東北之勒沁托海至阿克蘇界將及千里由阿克蘇南行至和闐亦如之

︹漢書西域傳︺姑墨國南至於闐馬行十五日︹唐書地理誌︺自撥換南而東經昆崗渡赤河又西南經神山睢陽咸泊又南經疏樹九百三十里至於闐鎭城

按漢姑墨在今阿克蘇東所謂十五日至於闐者卽今自波斯湯托郭喇克以南千餘里至和闐之路唐撥換城在今阿克蘇西循阿克蘇郭勒東南行渡喀什噶爾達裏雅葉爾羌諤斯騰卽自撥換南而東經昆崗渡赤河者也神山睢陽咸泊及疏樹當在今波斯湯托郭喇克至勒沁托海南北千餘里之間

齊爾拉

齊爾拉舊對音爲齊喇在玉隴哈什東二百里西距額裏齊城二百三十里民物繁庶無城垣而居六城之一城西有河自塔克來西北流入於沙磧

︹唐書地理誌︺於闐東三百里有坎城鎭︹西域傳︺於闐東有嫓摩川

按唐地理誌所載坎城爲於闐最近之城今齊爾拉在額裏齊東二百三十里疑卽此地西境之水應卽西域傳之嫓摩川也

塔克

塔克在齊爾拉東南一百八十里西北距額裏齊城四百十里民物繁庶無城垣而居六城之一城西有河發源南山中西北流入齊爾拉境

︹唐書地理誌︺於闐東蘭城守捉又西經移杜堡彭懷堡次城守捉三百里至於闐

按唐地理誌載於闐東境凡三城曰蘭城曰坎城曰次城坎城屬今齊爾拉蘭城屬今克勒底雅則次城應屬塔克也

克勒底雅

克勒底雅舊對音爲克裏雅在齊爾拉東二百里西距額裏齊城四百三十里有城垣居六城之一東傍克勒底雅郭勒所屬有峩和爾伊裏莊哈爾魯克莊

︹唐書地理誌︺於闐東六百里有蘭城鎭又故且末城西經悉利支井襖井勿遮水五百里至於闐東蘭城守捉

按克勒底雅今爲和闐最東境唐時蘭城亦屬於闐東界疑是其故址也和闐國東爲古扜彌國地

︹漢書西域傳︺扜彌國王治扜彌城去長安九千二百八十里東北至都防治所三千五百五十三里南與渠勒東北與龜玆西北與姑墨接西通於闐三百九十里今名寜彌

︹後漢書西域傳︺拘彌國居寜彌城去長史所居栁中四千九百里去洛陽萬二千八百里順帝永建四年於窴王放前殺拘彌王興自立其子爲拘彌王而遣使者貢獻於漢惇煌太守徐由上表討之帝赦於窴罪令歸拘彌國放前不肯陽嘉元年徐由遣疏勒王臣槃發二萬人擊於窴破之斬首數百級放兵大掠更立興宗人成國爲拘彌王而還靈帝熹平四年於窴王安國攻拘彌大破之殺其王戊巳校尉西域長史各發兵輔立拘彌侍子定興爲王時人眾裁有千口其國西接於窴三百九十里

︹魏略︺扜彌國並屬於闐

︹唐書西域傳︺於闐東三百里有建徳力河河之東有汗彌居建徳力城亦曰拘彌城卽寜彌故城按古扜彌國西與於闐境接後漢書於窴並有扜彌之地則今自克勒底雅以東爲古扜彌國地無疑又按前書扜彌東北接龜玆西北接姑墨龜玆爲今庫車姑墨在今庫車阿克蘇之間而扜彌北與之接是其當時北界直抵今塔裏木諤斯騰卽水經注所雲南河又東北逕扜彌國北者方位約略可見考扜彌始見於漢書又有寜彌之名後漢書則稱爲拘彌魏略稱爲扜彌唐書稱爲汗彌謂卽寜彌故城而自扜至汗音譯變然唐平髙昌都部曽至蔥嶺以南較之漢時之僅僅通使者稱名較爲親切自當以汗彌爲正𨿽顏師古曾有扜音烏之注彼苐就扜字音注不足據也

以上屬和闐又東爲和闐境外地

阿勒屯郭勒

阿勒屯郭勒地以水名在塔克東南二百七十里逾河流三至其境

蘇格特

蘇格特在阿勒屯郭勒東南一百里逾河流一至其境

︹漢書西域傳︺渠勒國王治鞬都城去長安九千九百五十里東北至都防治所三千八百五十二里東與戎盧西與婼羌北與扜彌接

按古扜彌在今克勒底雅西漢渠勒北與扜彌接是阿勒屯郭勒蘇格特皆在克勒底雅東南境疑皆屬漢之渠勒國地也

巴爾呼都克

巴爾呼都克在蘇格特東南二百里逾河流一至其境

︹漢書西域傳︺戎盧國王治卑品城去長安八千三百里東北至都防治所二千八百五十八里東與小宛南與婼羌西與渠勒接辟南不當道

按巴爾呼都克左右境山水兼抱應屬漢戎盧國地至所謂卑品城者則不可考矣

阿氐爾幹

阿氐爾幹在巴爾呼都克東北四百里逾沙磧至此一水雙流環帶其地西距和闐之克勒底雅郭勒約七百餘里地皆沙磧

︹漢書西域傳︺精絕國王治精絕城去長安八千八百二十里北至都防治所二千七百二十三里南至戎盧國四日行地阨陿西通扜彌四百六十里︹唐西域記︺瞿薩旦那東境從此東行入大流沙聚散隨風人行無迹遂多迷路行四百里至都貨邏故國國久空曠城皆荒蕪

按阿氐爾幹在和闐東沙磧之外以道裏方向考之應屬漢精絕國唐都貨邏國地由是而東南三百里爲什達爾烏蘭達布遜塔克應屬古小宛地

︹漢書西域傳︺小宛國王治扜零城去長安七千二百一十里西北至都防治所二千五百五十八里東與婼羌接辟南不當道

按漢精絕國北至都防治所而小宛國西北至都防治所是小宛宜在精絕之東也又戎盧東與小宛接而辟南不當道則與小宛正同是小宛又宜在戎盧之東精絕之東南也今什達爾烏蘭達布遜塔克在阿氐爾千之東南巴爾呼都克之東以小宛故國當之爲近似矣又自什達爾烏蘭達布遜諸塔克東北五百餘里抵安西州屬之惇煌縣界則正漢書所謂出陽闗最近自婼羌始而小宛東與婼羌接者也自出和闐東界其偏東南之國爲古渠勒戎盧小宛正東之國爲古扜彌精絕且末樓蘭且末樓蘭諸考證略見前安西南路玆不復舉

欽定皇輿西域圖志卷十九

欽定四庫全書

欽定皇輿西域圖志卷二十

山

【臣】等謹按西北地當艮位扶輿磅礡其勢實居天下之脊語云西北多山有由來矣禹益隨刋世傳山經於西北尢備特其脈絡貫串支幹分合處多略而弗書後世搜奇鑿險之流目擊爲難不免支離傳防無以徵信來者乃者

王師奏凱開辟西陲二萬餘里亙祁連之長梁阨極疑之雄塞其間崇岡疊嶂側嶺橫峯參錯逶迆奇偉崿列不可名狀總其要領界以天山北連沙漠有龍行回顧之奇南挹渾河具鳥翼翕張之勢其餘條旁幹並起伏蜿蜓互標形勝以至鳥飛猿掛棧度繩懸之境靡不谺然砉然軒豁呈露自昔三十六國之雄譚詎誇聚米亦越七十二君之逺略難詡標銅已且夫雪山蔥嶺作鎭金方史傳所垂固已標名絕域卽今昔稱名荒墟參錯而譯音符契什一猶存如阿爾臺之爲金山騰格裏之爲天山木素爾之爲雪山悉昭然可指他若突厥建北庭於鏃曷山在伊列河西當屬今伊犁河西之布哈山山經載惇薨山惇薨水出焉西注泑澤泑澤卽蒲昌海爲今羅布淖爾惇薨水爲海都河則山當爲今之海都山均堪借證而得況摹永和之碑尋貞觀之石髙巖剔蘚境不盡於堯封邃谷磨崖疆未周於戎索以今荒磧不毛伊古棄爲甌脫皆得目營手度搜羅遺迹使荊榛晦昧咸耀於光明重以

聖天子奎文睿什昭回西極寧第狼居燕然之片石所

得擬夫煒煒煌煌者歟志山第六

欽定四庫全書

欽定皇輿西域圖志卷二十目錄

山一

安西南路

南山

金山

獨登山

寛臺山

尖山

靑山

懸泉山

三危山

鳴沙山

羊膊山

靑墩峽

三隴山

龍勒山

紅山

安西北路

星星峽

防勒納沁鄂拉

雅爾瑪罕鄂拉

必栁鄂拉

防什達巴

庫捨圖達巴

阿勒紮噶勒鄂拉

鄂什奇鄂拉

和洛圖達巴

烏可克達巴

托來達巴

察罕托羅海

哈套鄂拉

察罕哈瑪爾鄂拉

阿達爾幹鄂拉

庫克托木達巴

必濟鄂拉

阿濟鄂拉

哈布防克

欽定皇輿西域圖志卷二十目錄

欽定四庫全書

欽定皇輿西域圖志卷二十

山一

安西南路

南山

南山在安西州南跨越州境及惇煌玉門二縣地一名雪山亦名祁連山髙峯疊巘積雪春夏消釋其發源有大河三曰蘇賴曰昌馬曰黨河支流競發境內資以漑田山自蔥嶺分支由葉爾羌和闐南逕安西州綿亙而東統曰南山由是東接陜西肅甘涼三州境其東南一支包靑海統黃河東入陜西岷州界經渭水之南而東爲武功太白太乙諸山又東北達於太華卽一行所謂北戎皆西域南山一脈所分

︹漢書西域傳︺三十六國南北有大山其南山東出金城與漢南山屬焉自玉門陽闗出西域從鄯善傍南山北波河西行至莎車爲南道

︹隋書地理誌︺福祿縣有祁連山

︹元和志︺雪山在晉昌縣南百六十里積雪至夏不消東南連吐谷渾界

︹通誌︺雪山在栁溝衛南三百里東西綿亙不絕今亦名南山

按漢時所謂南北山皆自蔥嶺分支其北山由疏勒尉頭溫宿龜玆焉耆車師六國東行卽今喀什噶爾烏什阿克蘇庫車哈喇沙爾辟展一帶北境之山其南山由西夜莎車於闐扜彌戎盧精絕鄯善諸國東行卽今由葉爾羌和闐之南入沙磧歷安西州惇煌玉門縣南境之山漢書武帝紀貳師將軍出酒泉與右賢王戰於天山師古曰卽祁連山匈奴謂天爲祁連山是漢所謂天山者卽指北山而言若西域傳所云東出金城與漢南山屬又從鄯善傍山西行爲南道者止稱南山至隋書載福祿縣有祁連山而晉書地理誌載張祚以惇煌郡爲商州張元靚以商州爲祁連郡唐書福祿縣東南一百二十里有祁連戍又以近南山而被名於是南山亦號天山與漢時之以北山爲天山者同曰祁連而實分兩幹也今西域回部諸國皆在南山之北卽漢書所謂南有大山也東至涼甘肅州皆與此山爲一脈卽漢書所謂與漢南山屬也自安西州境外西南行綿亙沙磧直抵蔥嶺卽漢書所謂從鄯善傍南山北波河西行至莎車爲南道者也玆本漢時之舊以北山爲天山而於三十六國南境之山止稱南山庶幾稱名近古而彼此不淆若一統志旣稱南山在安西衛南五十里又稱雪山在安西栁溝二衛南者以一山分支各就所之境而言實未嘗有兩山爾又按今安西州境本淵泉縣地初建沙州衛后攺府淵泉爲附府首邑今攺直州以惇煌玉門二縣屬故於疆域則首敍州次敍縣例也惟是山川脈絡源流大者跨越數境必統其全局尋端競委而後形勢昭然古今符合有未宜淩躐首尾彊與疆域相從者玆於安西山水仍按大勢近由嘉峪闗西出次第編敍審賓主拱揖之形辧分合注入之道庶幾開帙了如此志中類次諸部山川與疆域分門之通例爲特著於此

金山

金山在玉門縣北靖逆城東九十里環縣東西北三面綿亙二百餘里其西北境山峽曰赤金峽赤金湖自縣南北流逕峽中其下流入阿拉克池當山之南麓

︹元和志︺金山在玉門縣東六十里出金

︹寰宇記︺玉門縣長三百里石門周帀山間按一統志載金山在赤金所東又稱赤斤山在赤金所西三十里似屬兩山今以形勢求之山在玉門縣北而亙乎東西蓋一山而異名者自赤金峽折而北東逕縣城與寰宇記所云玉門縣長三百里石門周帀山間者相合是則縣名玉門衛名赤金皆取義於此

獨登山

獨登山在玉門縣北距城十里逾赤金湖而至又玉門縣南有紅山

︹元和志︺獨登山在王門縣北十里其山出鹽甘美有異常鹽取充貢獻

按今玉門縣北之山卽赤金峽之折而東北者舊名獨登當縣城直北應屬金山之支峯

寛臺山

寛臺山在玉門縣城東九十里惠回堡北山寛如臺故名

︹一統志︺寛臺山在赤金所東南嘉峪闗西按今嘉峪闗迆西之山統名南山寛臺亦應其支峯也又唐書玉門縣南有神雨山疑與寛臺山相近

尖山

尖山在安西州之東黃蘆岡西北九十里西南距州城四百五十里逾河而至其東爲往哈宻孔道

靑山

靑山在尖山西北一百六十里中經東長流水至此西南距縣城六百十里地當孔道

懸泉山

懸泉山在惇煌縣東一百三十里卽南山之支峯山脈自縣境南來復繞爲東屏山中水峽卽縣泉也

︹元和志︺懸泉山在沙州東北百三十里按沙州東北百三十里當屬漢廣至縣地據後漢書注廣至故城在常樂東境又當爲唐之常樂據此則漢書地理誌稱廣至縣有昆侖障唐書地理誌稱常樂縣有防河帝山當與懸泉山方位相近也

三危山

三危山在惇煌縣城東南四十里亦南山之支峯三峯聳峙勢極危峻故名

︹山海經︺三危之山三靑鳥居之是山也廣員百里︹水經注︺三危山在惇煌縣南

︹隋書地理誌︺惇煌郡惇煌縣有三危山

︹唐書地理誌︺沙州惇煌郡惇煌縣東四十七里有三危山

︹括地誌︺山在惇煌縣東南三十里山有三峯故曰三危

按尙書舜典竄三苗於三危禹貢雍州三危旣宅又導弱水至於三危孔安國傳三危西裔之山此西域山名見於經者厥名爲最古矣更以山經以下諸書証之卽今惇煌縣東南四十里之山無疑也唐一行敍北戒諸山獨以三危爲首是不知皆蔥嶺南山所分三危亦其支峯耳魏書太平眞君六年討吐谷渾杜丰追被囊度三危山至雪山生擒之卽謂此山又括地誌三危山俗名卑羽山寰宇記俗名升雨山皆一山而隨時異名者

鳴沙山

鳴沙山在惇煌縣東南十里黨河經其西南積沙所成峯巒危峭逾於石山四面皆沙隴背如刀刄人登之卽鳴隨足墜落經宿雨吹輒復如舊天气晴朗沙鳴聞於城內其西卽禹貢謂餘波入於流沙者也山有泉曰沙井挹注不竭水極甘美山麓有泉名月牙其東爲千佛洞有雷音寺建寺之始不詳年代巖石間佛像萬計寺有唐朝散大夫鄭王府諮議隴西李太賓碑唐涼州司馬檢校國子祭酒兼禦史中丞【姓氏缺】碑各一

︹水經注︺惇煌縣南七里有鳴沙山

︹隋書地理誌︺惇煌郡惇煌縣有神沙山

︹元和志︺鳴沙山一名神沙山

︹唐朝散大夫鄭王府諮議隴西李太賓碑文︺【缺五十二字】飛閣【缺二字】霞連衣【缺二字】居【缺一字】出人境聖【缺一字】時照一川星懸【缺一字】鐘【缺四字】雷【缺一字】靈仙鬼佛往往而在【缺一字】以賊臣千【缺九字】暴殄天物東自隴【缺一字】舊陌走狐之羣西盡陽闗遺邑聚豺狼之窟【缺一字】木夜驚和門晝扄防中委塵禪處生【缺一字】時有信士朝散大夫鄭王府諮議隴西李太賓其先指樹命氏紫气度流沙之西防山騰芳【缺一字】名感懸泉之下時髙射虎人望登龍開國西涼稱藩東晉諮議卽興聖皇帝十三代孫逺派天分世濟其美靈根地植代不乏賢六代祖寶隨使持節侍中西陲諸軍事鎭西大將軍領防西戎校尉開府儀同三司沙州牧燉煌公玉門【缺一字】封邑三千戶曽祖達皇燉煌司馬其後因家焉祖操皇大黃府車騎將軍考奉國皇昭武校尉甘州和平鎭將早逢昌運得展雄材一命是淩雲之資百齡懷捧日之慶垂條【字從原刻】布頴業繼弓裘築室連閎裏成冠蓋難兄令弟卓然履道之賢翼子謀孫宛爾保家之主諮議天授淳粹神假正直交遊仰其信鄕黨稱其仁義泉深沈酌而不竭道气虛逺感而遂通嘗以爲挹江海者難測其淺深望乾坤者不究其方圓況色空皆空性相無相豈可以名言悟豈可以文字知夫然故方丈小室黙然入不二之妙智度大道法爾表無念之眞以其虛谷騰聲洪鐘應物所以魔宮山坼佛日天開愛水朝淸昏衢夜曉一音演法四眾隨緣直解髻珠密傳心印凡依有相卽是所依若住無爲還成有住由是巡山作禮歷險經行盤回未周軒檻【缺一字】斷刻削有地締搆無人遂千金貿工百堵興役奮錘聾壑揭石聒山素湼盤像一鋪如意輪菩薩不空索菩薩各一鋪畫報恩天請問普賢菩薩文殊師利菩薩東方藥師西方淨土千手千眼觀世音菩薩彌勒上生下生如意輪不空索等變各一鋪賢刼千佛一千軀初壞土塗旋布錯彩豁開石壁儼現金容本自不生示生於千界今則無滅示滅於雙林考經尋源備物象設梵王奔世佛母下天如意聖輪圓轉三有不空妙索維持四生人其報恩天則請問六牙象寶搖紫佩以棲眞五色獸王載靑蓮而捧聖十二上願列於淨剎十六觀門開其樂土大悲來儀於鷲嶺慈【缺一字】降迹於龍華丕休哉千佛分身聚成沙界八部敷眾重圍鐵山希夷無聲悉窣欲動爾其檐飛雁翅砌盤龍鱗雲霧生於戶牖雷霆走於階陛左豁平陸目極逺山前流長河波映重閣風鳴道樹每韻苦空之聲露滴禪池更澄淸淨之趣時節度觀察處置使開府儀同三司禦史大夫蔡國公周公道洽生知才膺命世淸明內照英華外敷气邁風雲心縣日月文物居執憲之重武威當杖鉞之雄括囊九流住持十信爰因搜練之暇以申禮敬之誠揭竿操矛闟防以從蓬頭駢脇傍車而趨熊羆啟行鵷鷺陪乘【缺三字】蕩谷搖川而至於斯窟也層軒九空復道一帶前引簫唱上干云霓𨿽以身容身投迹無地而舉足【缺一字】足登天有堦目窮二儀心出三界有若僧政沙門釋靈悟法師卽諮議之愛弟也戒珠圓明心鏡朗澈學探萬偈辯折千人出火宅於【缺一字】乘破空遣相指化城於四座虛往實歸於是引兄大賓弟朝英侄子良子液子望子羽等拜手於堦下法師及侄僧志融斂袂於堂上曰主人卹人求瘼戡難濟時井稅且均家財自給是得旁開虛洞橫敞危樓將以翼大化將以福先烈休庇一郡光昭六親況祖孫五枝圖素四剎堂構免墜詒厥無慚非石何以表其貞非文何以紀其逺且登髙能賦古或無遺遇物斯銘今豈遐棄紛然遞進來以求防蔡公乃指精廬而謂愚曰操斧伐柯取則不逺屬詞比事固可當仁仰恭指歸俯就誠懇敢【缺二字】其狂簡庶髣髴於眞宗【缺十三字】十【缺一字】年龍集景辰【缺五字】有十五日辛未建【缺二字】姝夫鄕貢明經攝燉煌州學博士陰庭誡

︹唐涼州司馬撿校國子祭酒兼禦史中丞【缺】碑︺【以上缺】籍【缺二字】乃【缺八字】字【缺八字】王【缺二字】也【缺一字】增祖【缺九字】司郎中賜緋魚袋【缺十三字】歸唐【缺一字】右散騎常侍英髦驤駟【缺三字】皆以【缺一字】古微言畱心儒素或登華第更髙防【缺一字】之名文戰都堂每中甲科之的𨿽云前防居【缺一字】而不墜弓裘暫冠【缺二字】猶次將軍之列子旣承恩鳳闕父乃擢處貂蟬朱門不愧於五侯樹防崇隆於貴族至於源分特秀門繼簮裾家承九錫之枝流派祥雲之允時遭西陲汩沒至徳年中十郡土崩彌絕玉闗之路凡三甲子運偶大中之初中興啟途是金星耀芒之嵗皇化溥洽通乎八宏遐占雪山綿邈萬里府君春秋才方弱冠文藝卓犖進止規常迥然獨秀時則妻父河西隴右一十一州節度管內觀察處置押蕃落營田支度等使金紫光祿大夫特進食邑二千戶實封三百戶賜紫金魚袋南陽張公諱義潮慕公之髙望借公之文武於是乃爲秦晉遂申伉儷之儀將奉承祧世祚潘之美公其時也始防表薦因依獻�【字從原刻】親拜彤庭宣宗臨軒【缺二字】所以公具家諜面奏玉階上亦沖融破顏羣公愕視乃從別【缺一字】勅授涼州司馬檢校國子祭酒兼禦史中丞賜紫金魚袋錫金銀寶貝詔命陪臣乃歸戎幕【缺二字】余載河右麾戈防幟抉囊龍韜盡展克復神鳥而壹戎衣殘勍冦於河蘭馘獯戎於澣【字從原刻義當作瀚】海加以隴頭霧捲金河泯湍瀨之波蒲海梟鯨流沙防列烽之患復天寶之【缺二字】致唐堯之壽域晏如也百城無拜井之虞十郡丰登吏士賀來蘇之政此乃三槐神異百辟稀功英雄半千名流萬古公又累防朝奬恩渥日深方佩隼旟用堅磐石勲猷未【缺一字】俄已云亡享齡五十有二終於燉煌之私第亡叔僧妙弁在蕃以行髙才峻遐邇瞻依名達戎王贊普追召特畱在內兼假臨壇供奉之號【缺一字】以擅持談柄【缺一字】辯【缺一字】流恩洽燉煌庇休家井髙僧寶月取以爲儔僧叡余蹤扇於河隴亡妣泛氏太夫人龍【缺一字】鼎鼐盛族孤標庭訓而保子謀孫軌範而淸資不乏承家建業薦累代而名閥閱聨綿長緒帝王之室今乃逝矣佳譽存焉故府君贈右散騎常侍生前遇三邊無警四人有暇於東臯命駕傾誠謁先人之寶剎回顧粉壁念疇昔之遺蹤瞻禮玉豪嘆紅樓之半側豈使林風透閨埃塵寶座之前峗嶺陽烏曝露茶毗之所嶝道之南復有當家三窟今亦重修泥金華石篆籕存焉於是乃募良工訪其杞梓貿材運斧百堵【缺一字】成魯國班輸親臨勝境雲霞大豁寶砌崇墉未及星環斯搆矗立雕檐化出巍巍不讓於龍宮懸閣重軒曉方【缺一字】於日際其功大矣筆何宣哉亡兄河西節度衙推兼監察禦史明達天與孤貞松筠比節懷文挾武有張賓之策謀破虜擒姦每得玉堂之術曽朝綘闕敷奏金鸞指畫山川盡縱橫於天險兄明徳任沙州錄事參軍摻持吏理六曹無阿黨之言深避四知切慕乘鷗之詠兄明詮燉煌處士今古滿懷灑落卿云之彩【缺一字】先效靈光騰矞露之文五�【字從原刻】閒居慕逍遙於防【字從原刻】老夫人南陽郡君張氏卽河西萬戶侯太保張公第十四之女溫和雅暢淑徳令聞深遵陶母之仁至切齊睂之摻先君歸覲不得同赴於京華外族畱連各分飛於南北於是兄亡弟喪社稷傾淪假手托孤幾辛勤於茍免所賴太保神靈辜恩勦斃重光嗣子再整遺【缺一字】𨿽手剏大功而心全棄置見機取勝不以爲懷乃義立侄男秉持旄鉞總兵戎於舊府樹勲績於新墀內外肅淸秋毫屏迹慶丰山踴呈瑞色於朱軒陳霸動容嘆【缺三字】壯室四方向義信結鄰羌運籌不媿於梓橦貞烈【缺一字】慚於世婦間生神異成太保之徽猷𨿽處閨門實謂丈夫之女然心悟道並棄樊籠巡禮仙巖�【字從原刻】圖鐐於【缺二字】於時頓捨靑鳬【缺一字】紫金於上國解纓絡棄珠珍銷金鈿於廊廡運虛櫜於庭際乃得玉毫朗耀光沖有頂之峯室相發輝直抵大羅之所長男使持節沙州諸軍事【缺一字】沙州刺史兼節度副使檢校右散騎常侍禦史大夫上柱國宏願輔唐憂國政立祥風忠孝頗懇於君親禮讓靡忘於伯玉六條布化千里隨車人歌來暮之【缺三字】龔黃之績次男使持節州刺使墨離軍押蕃落等使兼禦史大夫宏定文武全材英雄賈勇晉昌要險能布頗牧之威【缺一字】野大荒屏蕩匈奴之迹挾纊【缺三字】士卒冺燧不媿於襄陽都河自注人知有道之君積貯萬【字從原刻】廂東郡著雕金之好次男使持節甘州刺史【缺一字】禦史中丞上柱國宏諫飛馳拔拒惟慶忌而難儔【缺三字】楊非由基而莫比洎分符於張掖攺卹惸孤布皇化於専城懸魚發詠次男朝議郎前守左神武軍【缺二字】兼侍禦史宏益三端俱備六藝精通工書有類【缺四字】札連芳於射防【缺三字】達文雅而徳重王音於時丰年天稔星使西臨親抵燉煌頒宣聖防內常侍【缺六字】玉裕稱克珣副倅師大夫稱齊珙判【缺一字】大夫【缺二字】回偕【缺五字】樞密杞材遐耀天威呈祥塞表因鑿樂石共紀太平余所不【缺二字】然狂簡【缺七字】秊嵗次甲寅十月庚申朔五日甲【缺十一字】宋國【缺八字】西【缺二字】節度使兼司徒張【缺二字】妻弟前沙伊【缺六字】撿挍【缺三字】兼禦史【缺二十餘字】節度度使兼禦史大夫【以下缺】

︹五代髙居誨使於闐記︺西至沙州南十里鳴沙山︹寰宇記︺鳴沙山一名沙角山

按鳴沙神沙沙角一山而異名而鳴沙之名最古後周並燉煌鳴沙平康效東鄕龍勒六縣爲鳴沙縣蓋亦因山而得名也至山麓雷音寺唐碑二一爲朝散大夫鄭王府諮議隴西李太賓碑髙四尺五寸濶二尺五寸一爲涼州司馬檢校國子祭酒兼禦史中丞【姓氏缺】髙四尺二寸濶二尺一寸以李碑文義考之當是李大賓爲鄭王府諮議時捐金建寺而立其紀年之處有十【缺】年龍集景辰字彷佛可辧終唐之世丙辰紀年者五一爲髙宗顯慶元年一爲元宗開元四年一爲代宗大歷十一年一爲文宗開成元年一爲昭宗幹寧三年則此碑之立當屬大歷之十冇一年也其涼州司馬碑姓氏無考文惟稱其爲張義潮女夫義潮薦之於朝者考義潮於大中五年以沙伊肅鄯甘河西蘭岷廓十一州來歸卽文內亦有大中之初及宣宗臨軒之語其爲宣宗後碑無疑碑末紀年𨿽缺而嵗次甲寅十月庚申朔五日等字則甚分明以甲子推之宜屬昭宗幹寜元年也

羊膊山

羊膊山在惇煌縣南多山石少樹木

︹寰宇記︺惇煌縣有羊膊山又有王母樗蒲山山有鹽池在縣西南

靑墩峽【互見疆域】

靑墩峽在惇煌縣北一百九十里逾南籍端水至其地又迆西北行帀於兩山之間約百里許曰博羅圖口爲往哈密西道

三隴山

三隴山在鳴沙山西南八十里黨河西東距惇煌縣城一百二十里形如山字巨石中斷形勢自鳴沙山西走迆邐八十里至黨河而斷河西三峯卓立肅州新志所謂玉門闗外有三斷山石極大世謂之三隴山是也由是而西沙多土少又四十里過巴顏布拉克一望皆沙磧矣山北有五峯其一名苜蓿峯東距惇煌縣城一百五十里

按唐岑參苜蓿峯寄家人詩云苜蓿峯前逢立春注云玉門闗外有五峯苜蓿峯其一也

龍勒山

龍勒山在惇煌縣西南三百里其下卽爲龍勒水漢龍勒縣因山以名

︹舊唐書地理誌︺壽昌漢龍勒縣地縣南有龍勒山︹括地誌︺龍勒山在壽昌縣南一百六十五里按龍勒山應與龍勒故城相近者今黨河西境髙原之上城基三四號古營盤或卽當時城郭遺墟其左右山形環帶所謂龍勒山也

紅山

紅山在惇煌縣西東距縣城一百二十里黨河之西地名紅山口東十里有石鄂博其西爲古陽關【說見卷八疆域】以上屬安西州

安西北路

星星峽【互見疆域】

星星峽在哈密東南四百九十五里南距安西州屬之馬蓮井七十里迆邐東北行四百十五里爲西黃蘆岡峽在沙磧中接安西州界

塔勒納沁鄂拉

塔勒納沁鄂拉【鄂拉防古語謂山也後仿此】在塔勒納沁南星星峽北二百五十里西南距哈密城四百五十里勒納沁郭勒分出於其南北麓爲二源其北四十里有雪蓮坪相傳雪蓮產此者佳山脈自蔥嶺分支迆東而來三千餘里至此爲天山東盡處按塔勒納沁鄂拉天山東境於玆而盡由是歷嶂西行入鎭西府【卽巴爾庫勒】界峻嶺層沓亦屬天山之尾閭玆以哈密及鎭西府界內峯巒皆舊疆域所故先舉之

又按宋王延徳髙昌行記載自夏州歷樓於山都督山唐回鶻之地又經馬騣山望鄕嶺嶺上石龕有李陵題字處然後歷伊州伊州爲今哈宻則樓於都督諸山當在今哈密東南境上惟是史傳所紀其未載明方位及無道裏可稽者必一一指其山以實之則失之鑿矣爲附見於此以上屬哈密

雅爾瑪罕鄂拉

雅爾瑪罕鄂拉在塔勒納沁鄂拉西一百五十里圖古裏克之南西北距鎭西府城三百里山脈自庫捨圖達巴東行二百里至此峯巒峻拔

必栁鄂拉

必栁鄂拉在雅爾瑪罕鄂拉西南一百里必栁布拉克出其南麓

塔什達巴

塔什達巴【達巴防古語謂嶺也後仿此】在必栁鄂拉西北三十里呼濟爾臺之東南鞭桿河出其南麓

按防古謂山爲鄂拉回語謂山爲塔克嶺則同謂之達巴志中凡以漢語名者皆仍其舊如南山沙山金嶺蔥嶺之屬其以防古語及回語名者各以類從如塔勒納沁鄂拉塔什達巴哈布塔克之屬庶稱名較順不相淆雜云

庫捨圖達巴

庫捨圖達巴在塔什達巴西奎蘇東南六十里西北距鎭西府城一百五十里山脈自烏可克達巴東行三百里至此卽巴爾庫勒南山山徑稍夷爲南北通行之道俗名東打阪打阪卽達巴之轉音蓋言嶺也與西打阪東西相望度嶺北行十里爲招摩多【漢語名松樹塘】自哈密東北行五十里爲南山口卽山南入嶺處上有唐左屯衛將軍姜行本碑雍正十一年間將軍查郎阿開南山運道經數十折達於山頂

︹唐左屯衛將軍姜行本勒石【缺二字】文︺昔匈奴未滅竇將軍勒燕然之功閩越未淸馬伏波樹銅柱之迹然振英風於絕域申壯績於殊方【缺】騰【缺】於千秋播芳猷於萬古者矣大唐徳合二儀道髙五帝握金鏡以朝萬國調玉燭以馭兆民濟濟衣冠煌煌禮樂車書盛軌扶桑之表皆同治化所沾蒙汜之鄕咸曁苑天山而池瀚海開北戶以靜幽都莫不解辮髮於街攺左袵於夷邸髙昌國者漢屯田之舊壁遺兵之所居麯文泰卽其酋豪也往因晉室多難羣雄競馳中原乏主邊障遂隔間屆【缺】玉曆【缺】自王威逺被稽顙來庭𨿽沐仁風情懷首鼠杜逺方之職貢阻重譯之【缺】肆豺狼之心起蜂蠆之毒發徒聚眾兵【缺】政無已聖人湣彼蒼生申玆弔伐乃詔使持節光祿大夫吏部尙書陳國公侯君集交河道行軍大總管左屯衛大將軍上柱國永安郡開國公薛萬鈞副總管左屯衛將軍上柱國通川縣開國男姜行本等爰整三軍張行天討但妖氛未殄將軍逞七縱之威百難作圍英奇申九攻之略以通川公深謀間出妙思縱橫命前軍營造攻具乃統沙州刺史上柱國望都縣開國侯劉徳敏右監門中郎將上柱國淮安縣開國公衡智錫左屯衛中郎將上柱國富陽縣開國伯屈昉左武侯郎將李海岸前開州刺史時徳衡右監門府長王進威等並率驍雄鼓行而進以貞觀十四年五月十日師次伊吾折羅漫山登裏【缺】所未盈旬月克成奇功伐木則山林殫盡叱吒則山谷蕩薄衝梯蹔【缺】百櫓冰【缺】機櫓一發千石雲飛墨翟之術無施公輸之妙詎比大總管運籌帷幄繼以中軍鐵騎亙原野金鼓動天地髙旌蔽日月長防彗【缺】云自秦漢出師以來未有如斯之盛也班定逺之通西域故迹罕存鄭都防之滅車師空聞前史雄圖世著彼獨何人乃勒石紀功傳諸不朽其詞曰於赫大唐受天明命化齊得所功無與競荒服猶阻夷君不定乃拜將軍殄玆梟獍【其一】六奇動思羣雄逞力陣門龍【缺】營【缺】麗星日光旗明白色旌塞表振威西極【其二】峩峩峻嶺渺渺平原塞云防結胡風晝昬長徵【缺】髙樹【缺】銘功贊徳【以下缺】大唐貞觀十四年嵗次庚子六月丁夘朔二十五日辛夘州司法參軍河內司馬【下缺】

︹唐書姜行本傳︺髙昌之役爲行軍副總管出伊州距栁谷百里依山造攻械增損舊法械益精其處有漢班超紀功碑行本磨去古刻更刋頌陳國威靈遂與侯君集進平髙昌

按庫捨圖達巴譯言碑嶺姜碑現存是嶺以碑名無疑也舊一統志謂卽侯君集平髙昌後紀功碑仿竇憲勒銘燕然意不在髙昌國都然考唐書太宗紀貞觀十三年十二月壬申侯君集爲交河道行軍大總管伐髙昌十四年八月癸酉克髙昌侯君集傳髙昌平君集刻石紀功還據此則君集刻石紀功當在八月癸酉克髙昌後今碑嶺之碑石刻六月辛夘可知其非一碑且文中但著出師之盛未陳凱捷之功更以姜行本傳磨班碑更刋頌之文証之所謂依山造械者正與碑文伐木殫林公輸比妙諸語相合則此碑之建應在伊州造械時進平髙昌以前是侯君集平髙昌紀功當別有刻石未可云卽屬此碑而當時紀功之碑亦未必不立於髙昌國都也

阿勒紮噶勒鄂拉

阿勒紮噶勒鄂拉在庫捨圖達巴西北東南距鎭西府城八十里山脈自西五十里之和洛圖達巴東北行綿亙百餘里與鎭西府北境哈套察罕哈瑪爾阿達爾幹諸山相接爲天山之分支

鄂什奇鄂拉

鄂什奇鄂拉一名獨子山卽阿勒紮噶勒鄂拉支峯在巴爾庫勒淖爾南十五里

和洛圖達巴

和洛圖達巴在阿勒紮噶勒鄂拉西五十里搜濟西南當孔道東北距鎭西府城一百里山脈自西五十里之烏可克達巴東行至此稍折而北

烏可克達巴

烏可克達巴在和洛圖達巴西五十里當孔道東北距鎭西府城一百五十里山脈自西三十五里之托來達巴東行至此山徑稍夷可通南北俗名西打阪

托來達巴

托來達巴在烏可克達巴西三十五里托來布拉克出其西麓東北距鎭西府城一百九十五里山脈自西七百餘里之愽克達鄂拉分支東北行至北當鎭西府東南境

察罕托羅海

察罕托羅海猶云白峯也在托來達巴西

哈套鄂拉

哈套鄂拉在阿勒紮噶勒鄂拉西西裏克拜甡城東北東南距鎭西府城一百八十里山脈自西來南接托來達巴東行爲鎭西府境北屏

察罕哈瑪爾鄂拉

察罕哈瑪爾鄂拉在哈套鄂拉東巴爾庫勒淖爾爾之北南距鎭西府城四十里

阿達爾幹鄂拉

阿達爾幹鄂拉在察罕哈瑪爾鄂拉東一百六十里舊木城之北阿拉克椿濟郭勒流其東西南距鎭西府城二百里

庫克托木達巴

庫克托木達巴在阿達爾幹鄂拉東哈喇和屯之西北山脈自哈套鄂拉東行爲察罕哈瑪爾鄂拉又東爲阿達爾幹鄂拉至此又東北行五百餘里逾鎭西府界入於沙磧

︹漢書武帝紀︺天漢二年貳師將軍出酒泉與右賢王戰於天山注晉灼曰在西域近蒲類國去長安八千餘里師古曰卽祁連山也匈奴謂天爲祁連今鮮卑語尙然

︹後漢書明帝紀︺永平十六年遣奉車都尉竇固出酒泉伐北匈奴破呼衍王於天山十七年遣奉車都尉竇固駙馬都尉耿秉騎都尉劉張出惇煌昆侖塞擊破白山虜於蒲類海山遂入車師注河西舊事曰白山冬夏有雪故曰白山匈奴謂之天山過之皆下馬拜去蒲類海百里之內

︹魏書髙車傳︺彌俄突與蠕蠕主伏圖戰爲伏圖所敗西走三百餘里伏圖次於伊吾北山

︹唐書地理誌︺伊州伊吾縣有折羅漫山亦曰天山按漢貳師將軍與賢賢王戰於天山出酒泉而近蒲類國今之鎭西府卽舊巴爾庫勒爲匈奴東蒲類王玆力支地則此天山應在鎭西府境也漢惇煌太守裴岑誅呼衍王其碑刻現存竇固破呼衍王於天山在唐伊川北擊破白山虜遂入車師在蒲類海百里之內唐伊州爲今哈密及鎭西府漢車師爲今辟展是竇固破虜之處當在伊州之南車師之西所謂天山白山者自今托來達巴至塔勒納沁鄂拉東西綿亙之山皆是哈密及鎭西府漢爲伊吾盧地於魏入蠕蠕則魏書所謂伊吾北山卽指伊吾盧北境之山可知唐書稱折羅漫山亦曰白山蓋一天山而古今異名者云在伊吾柔逺北則亦不外哈密及鎭西府境內矣

又按舊一統志於哈密境內載有但密山據元和志山北二十里正抵蒲類海之文謂但密山在哈密東北而以元和志所謂繞海多良田漢將趙充國屯者爲無據今考充國傳前徵匈奴後徵先零羌屯田系徵羌時事先零羌居西域之南充國屯田以隔絕羌胡在北祁連山之南決無北逾天山而屯於蒲類之理又元和志稱但密山在納職縣北一百四十里唐書納職縣以鄯善故城置在玉門闗西則元和志所云蒲類海者當卽蒲昌海境與南羌相近充國所屯宜在於此而但密山之不在哈密境內可知也

必濟鄂拉

必濟鄂拉在庫克托木達巴北一百二十里地當孔道南東北逾山至華烏裏雅蘇臺折而西北行二百餘里爲古爾畢達巴入天山北路界

阿濟鄂拉

阿濟鄂拉在必濟鄂拉東北一百里當孔道南通哈喇和屯一百里

哈布塔克【互見疆域】

哈布塔克【塔克回語謂山也後仿此】在必濟鄂拉西北四圍皆沙磧東南距鎭西府城四百里自此西北行與天山北路之拜塔克相接爲準噶爾舊疆交界處山北六十里卽布拉幹郭勒

以上屬鎭西府

欽定皇輿西域圖志卷二十﹤史部﹐地理類﹐都會郡縣之屬﹐欽定皇輿西域圖志﹥

欽定四庫全書

欽定皇輿西域圖志卷二十一目錄

山二

天山正幹

天山

額得墨克達巴

博克達鄂拉

托克喇鄂拉

阿拉癸鄂拉

哲爾格斯鄂拉

烏可克達巴

孟克圖達巴

哈屯博克達鄂拉

古爾班多博克鄂拉

額林哈畢爾噶鄂拉

庫舎圖達巴

們都招達巴

鄂蘭達巴

額勒伯克鄂拉

額布圖達巴

烏得音郭勒達巴

納喇特達巴

汗騰格裏鄂拉

額什克巴什鄂拉

阿勒坦呼蘓鄂拉

木素爾鄂拉

薩瓦布齊鄂拉

卓哈達巴

伯得裏克鄂拉

烏成庫什達巴

喀克沙勒鄂拉

額圖克達巴

哈喇鄂拉

欽定皇輿西域圖志卷二十一目錄

欽定四庫全書

欽定皇輿西域圖志卷二十一

山二

天山正幹

天山

天山一名祁連一名雪山一名白山又名折羅漫山其山逺自蔥嶺分支自喀什噶爾之北迆東而行經烏什阿克蘇庫車哈喇沙爾辟展之北又東行入鎭西府界至塔勒納沁而止皆曰天山東西綿亙三千餘里層峯疊嶂隨地異名蓋以百數其最著者自蔥嶺分支東六百里爲喀克沙勒鄂拉又東六百里爲薩瓦布齊鄂拉又東三百里爲木素爾鄂拉木素爾之爲言雪也卽古所謂雪山者也又東四百里爲汗騰格裏鄂拉騰格裏之爲言天也卽古所謂天山者也又東五百里爲納喇特達巴又東北三百里爲額布圖達巴又東三百里爲哈屯博克達鄂拉又東南五百里爲阿拉癸鄂拉又北二百里爲博克達鄂拉又東六百里入鎭西府境【詳見卷二十】山南大河橫亙分支絕少山北自額布圖達巴分支西北行至庫隴奎格登諸鄂拉自鎭西府境分支東北行又折而西北至阿勒坦鄂拉卽古金山皆自天山分脈有龍象回顧之勢於北天山全體形勢益增雄壯

︹山海經︺三危山西三百五十里曰天山

︹漢書西域傳︺西域南北有大山東西六千餘里自車師前王庭隨北山波河西行至疏勒爲北道

︹通典︺自張掖而西至於庭州相去三千五百六十里而山皆周徧

︹唐書薛仁貴傳︺詔副鄭仁泰爲鐵勒道行軍總管時九姓眾十餘萬令驍騎數十來挑戰仁貴發三矢輒殺三人於是虜气懾皆降軍中歌曰將軍三箭定天山壯士長歌入漢闗九姓遂衰鐵勒有思結多覽葛等部先保天山及仁泰至懼而降︹地理

志︺折羅漫山亦曰天山

︹宋史外國傳︺髙昌西距西天步路渉雪山防嶺皆數千里回鶻本國東至黃河西至雪山

按天山東西三千餘里實止一山而漫嶺殊形稱名互異卽西域傳所謂北山也通典自張掖至庭州者僅指廸化州迆東之山而言廸化州治卽烏魯木齊固卽唐庭州地也舊一統志稱天山一名白山自哈密東北境綿亙而西經辟展境又西入凖噶爾界殆三千餘里又西南與蔥嶺接其間土名不一當時西境半屬夷疆故第舉天山全局之通稱其自辟展以西或未及周知悉考今尺山寸石均入

皇輿東西三千餘里不難按地周稽而南居回部北宅準夷保界荒形勢居最今舉大凡於此至其峯嶺之隨地異名者仍自鎭西府西出逐條分載焉

額得墨克達巴

額得墨克達巴在托來達巴西七百餘里辟展北爲博克達迆東之支山察罕烏蘓納裏特布拉克發源於其北麓

︹山海經︺天山西二百九十里曰泑山西行百里至於翼望之山郭璞注翼望或作土翠山

按山海經載天山注云卽漢貳師擊右賢王處當指今哈密及鎭西府境內北山而言由是西行四百里內泑山翼望山以今道裏計之應在今鎭西府以西額得墨克達巴以東天山正幹之內也

博克達鄂拉

博克達鄂拉在額得墨克達巴西天山最髙峯也東南距辟展二百里髙八里山脈自烏魯木齊東南之托克喇鄂拉折而東北行一百六十里髙峯突起爲廸化州境東北一大屏障托克三郭勒發源南麓多倫庫裏葉圖諸布拉克發源北麓乾隆二十年討凖噶爾二十二年追討阿睦爾撒納大兵道出其麓二十五年西域平軍旅凱旋咸祭告自是秩於祀典每嵗春日致祭

告祭博克達鄂拉文

朕恭承

鴻業撫馭寰區康乂柔懷中外一視凖噶爾部落向逺王化簒弒相仍因而內亂達瓦齊又復殘虐其屬分崩離析人不聊生𨿽在殊荒均之赤子朕何忍不爲拯救坐視阽危爰整王師分道並進今西路大兵道出神境惟神建標西域聳峙萬山形勢削成光靈燀赫尙其默相翼我明威期迅奏乎膚功永敉寧夫逺服防申昭告用布馨香惟神鑑焉乾隆二十年月日

朕纘承

祖緒中外一家撫順討逆式昭柔逺之模布徳宣威丕振詰戎之略玆以西陲小醜負恩作叛煽惑邊疆實自外於生成斷難寛夫戮爰命定邊將軍喀爾喀紮薩克和碩親王成滚紮布整師鞠旅盡掃余氛大軍道出神境惟神建標西域聳峙萬山形勢削成光靈燀赫尙其明昭翊應黙佑膚功期計日以執俘聿彰武績用寧邊而敷化誕擴鴻圖敬薦馨香惟神鑑格乾隆二十二年月日

朕繼序丕基輯寧函夏遐方效順諸部歸心乃逆回霍集占波羅泥都者自我師定有伊犂防諸囚系旣負孤恩之惡尢幹黨逆之誅朕命將移兵奉辭伐罪頻摧眾醜六師皆破竹而前屢克堅城萬里如建瓴而下逖聼者向風納降者恐後遂械貳負之屍獻防風之骨弟兄駢首申國憲於槁街逺近傾心撫皇輿於絕漠纘

兩朝而蕆事未五載而告功仰賴洪庥實資黙贊曩者大軍燮伐宣威曽告山靈今玆重譯歸懷將禮用酬神貺右享還齊於嶽瀆西陲永奠於遐荒薦我馨香尙其歆格

乾隆二十五年月日

嵗祭博克達鄂拉文

惟神作鎭西陲效靈中土出雲降雨陰陽肹蠁之功切漢憑霄龍虎縈回之勢邁祁連而聳秀嘉名並王防圖中指懸圃以建標顯位在大荒經外式昭有赫永奠無疆朕繼序重熈敉寧六合日月照臨之地盡入版圖乾坤覆載之區悉歸亭育萬類登諸仁壽百神攝以懷柔惟玆烏魯木齊實當勝地巴爾哈達舊接神臯山靈之保障斯存境內之屏藩攸寄幅員計裏不殊左右戶庭屯牧如雲遙接東西尉是宜登之祀典載在禮官爰卜日於春初俾定期以時享升香瘞玉適均列嶽之班宣气調神常峙塞垣之域式扶鼇紀丕鞏鴻圗用薦苾芬惟祈歆格

︹魏書髙昌傳︺北七十里有貪汗山夏有積雪此山北鐵勒界也

︹隋書鐵勒傳︺大業元年突厥處羅可汗擊鐵勒諸部遂叛拒處羅立俟利發俟斤契謌楞爲易勿眞莫何可汗居貪污山莫何勇毅絕倫伊吾髙昌焉耆諸國悉附之

︹唐書突厥傳︺咄陸入冦伊州安西都防郭孝恪敗之咄陸以處月處密兵圍天山而不克︹回鶻傳︺西突厥處羅可汗之殺鐵勒諸酋也其下往往相率叛去推契苾哥楞爲可汗據貪汗山

按博克達鄂拉在鎭西府西辟展北鎭西府古伊州辟展古髙昌則博克達鄂拉當卽髙昌北七十里之貪汗山咄陸可汗自伊州敗還而圍天山宜在此地也北史魏書唐書俱作貪汗山惟隋書作貪污疑傳冩之訛

托克喇鄂拉

托克喇鄂拉在博克達鄂拉西南一百六十里廸化州東南五十里山脈自哲爾格斯鄂拉東行至此停蓄折而北卽今廸化州東障也

按漢書西域傳載蒲類國治天山西疏楡谷天山大形勢東西綿亙而曰在天山西者自今哲爾格斯鄂拉折而北由托克喇鄂拉至博克達鄂拉二百里間南北綿亙蒲類國固當倚其西麓則所謂疏楡谷者應在今托克喇鄂拉左右山谷之間其於方位爲適相合也

阿拉癸鄂拉

阿拉癸鄂拉在托克喇鄂拉西南二十里廸化州南入東谷口西行一百三十里山深林密人馬登陟崖坎六十餘里徑轉險窄駝馬難行又七十里仍在谷內倚山一角有土城城內鑿山如梯狀爲展辟西至裕勒都斯闗隘

哲爾格斯鄂拉

哲爾格斯鄂拉在阿拉癸鄂拉西北三十里迪化州南古爾班哲爾格郭勒出其西山脈自孟克圗達巴東北行四十里爲烏可克達巴又東行三十里至此

烏可克達巴

烏可克達巴在哲爾格斯鄂拉西三十里爲迪化州西南屛阿勒塔齊郭勒發源北麓

︹唐書突厥傳︺賀魯冦廷州詔左武衛大將軍梁建方等擊之處月朱邪孤注者引兵附賊據牢山建方等攻之眾潰追行五百里斬孤注上首九千級虜其帥六十永徽四年卽處月置金滿州

按唐北庭都防府本廷州【地理誌作庭州】以賀魯等部落置統縣四金滿輪臺後庭西海卽以賀魯爲瑤池都督處於廷州後賀魯犯西廷二州駱宏義請寛處月處蜜諸部専誅賀魯而處月朱邪孤注遂附賀魯據牢山及梁建方攻克後罷瑤池都督卽處月部置金滿州隸北庭與廷州屬縣名同知其境地毗接今迪化州爲唐北廷所屬之後庭金滿縣則當時處月附賀魯而據牢山應屬今迪化州南境之山托克喇阿拉癸哲爾格斯烏可克諸鄂拉達巴蓋必居一於此也

孟克圖達巴

孟克圖達巴在烏可克達巴西南四十里昌吉縣治南昌吉羅克倫兩郭勒發源北麓山脈自西北三百里之哈屯博克達鄂拉東行二百三十餘里逾登努勒臺境折而東南五十餘里又東行約百餘里至此岡巒特峻

哈屯博克達鄂拉

哈屯博克達鄂拉在孟克圗達巴西北三百里綏來縣南哈布齊垓北哈齊克瑪納斯兩郭勒發源北麓多木達都哈布齊垓郭勒出其南山脈自額林哈畢爾噶鄂拉東南行六十里爲古爾班多博克鄂拉又東四十里至此其髙不及迪化州東境之博克達鄂拉而勢亦聳峻天山次髙峯也唐書突厥傳咄陸以處月處兵圍天山而不克郭孝恪抜處月俟斤之城抵遏索山降處部而還

按唐處月部爲金滿州在北廷今爲迪化州以東博克達鄂拉以北之地處蜜部居處月西在今瑪納斯郭拉左右當哈屯博克達鄂拉之北咄陸以處月處蜜兵進圍天山者迪化州東境之博克達鄂拉也孝恪追北之防先拔處月城後抵遏索山是遏索山必在處月之西爲今之哈屯博克達鄂拉而處蜜居山之北兵至其境故降也

古爾班多博克鄂拉

古爾班多博克鄂拉在哈屯博克達鄂拉西四十里瑪納斯南哈布齊垓北烏蘭烏蘇發源北麓

額林哈畢爾噶鄂拉

額林哈畢爾噶鄂拉舊音額林哈畢爾罕在古爾班多博克鄂拉西北六十里和爾郭斯安濟哈雅兩郭勒發源北麓巴倫哈布齊垓郭勒出其南山脈自額布圖達巴東行二百二十里逾安濟哈雅至此乾隆二十二年討阿睦爾撒納遣官祭告二十四年西域平秩於祀典每嵗春秋致祭

告祭額林哈畢爾噶鄂拉文

朕寅紹丕基輯寧函夏荷百靈之效順美報必伸當萬里之奏功明禋咸秩惟神遐荒迥峙靈應夙昭髙埒天山逺通月屬當逆賊阿睦爾撒納負恩狡叛竄迹僑棲收拾殘黎誘招諸部復鴟張而起事旋蠶食以逞謀遊牧至斯披猖寖甚鄰近皆濳爲烏合逆酋漸欲肆螳當已而王旅驟加賊軍輒駭四山艸木盡助聲威諸嶺風雲俱增叱吒奔鹿遂不遑擇防窮魚乃自絕遊魂𨿽追躡逋逃又閱時而竣事而摧拉枯朽實從此以振威信乎奉天討以出師明神咸祐玆者蕆武功而底績秩祀宜申用昭右序之文遣祠官而致享永作西陲之鎭鞏邊圉以敉寧乾隆二十二年月日

嵗祭額林哈畢爾噶鄂拉文

惟神保障遐方奠基西土層巒內拱在漠南綏靖之前協气遙迎當閫外奮之日逐飛亷於塞外八公之艸木皆兵示象鼎於寰中九牧之神姦悉化輯寧有地報享宜頒朕底定荒陬乂安絕域懷柔所及龍堆盡列於版圖撫馭攸加月窟咸通於聲教叛酋潰竄頭屢觸於不周勝旅先登屍遂陳夫貳負凡膚功之迅奏實靈效之克彰用奉明禋永垂嘉典峙金方而作鎭著神功於華嶽以西表翠障以爲屏秩祀典於流沙之外尙其出雲降雨逺敷惠澤於邊疆惟玆酌醴牽牲敬念普存於帝力神其來格鑑此苾芬

按是山在博克達鄂拉西八百里和屯博克達鄂拉西一百里博克達鄂拉尊如人首額林哈畢爾噶譯言硬助居元首之左右天山最髙峯爲博克達則左右山皆可謂之額林哈畢爾噶今其方言猶以此爲博克達左右山之通稱玆據告祭所在定爲哈屯博克達西百里之山而推其名義如此

庫舎圖達巴

庫舎圖達巴在額林哈畢爾噶鄂拉西南五十里巴倫哈布齊垓郭勒經其東麓山脈自額林哈畢爾噶鄂拉分支南行五十里至此又南少西五十里爲們都招達巴又南少西一百里爲鄂蘭逹巴又南少西五十里爲額勒伯克鄂拉皆傍東裕勒都斯郭勒之東而繞於其南爲天山正幹之分支

們都招達巴

們都招達巴在庫舎圖達巴西南五十里東裕勒都斯郭勒東嶺勢袤延南北相屬盡裕勒都斯東境

鄂蘭達巴

鄂蘭達巴在們都招達巴西南一百里東裕勒都斯郭勒南自們都招達巴南行五十里過東裕勒都斯郭勒發源處折而西五十里至其地

額勒伯克鄂拉

額勒伯克鄂拉在鄂蘭達巴西南五十里東裕勒都斯郭勒南自鄂蘭達巴西又南逾山口爲裕勒都斯東西兩郭勒合流東注海都郭勒處烏爾圖布拉克出其南

額布圖達巴

額布圖達巴在額林哈畢爾噶鄂拉西三百里東裕勒都斯郭勒北額布圖郭勒發源北麓紮噶蘓臺格納特烏裏雅蘇臺諸布拉克出其南山脈自伊犁南境之汗騰格裏鄂拉東行五百里爲納喇特達巴又東北六十里爲烏得音郭勒達巴又東北五十里至此東西橫亙其東南一支由額林哈畢爾噶鄂拉東行爲廸化州南境之山其西北一支由哈喇古顏鄂拉西北行爲伊犁北山額布圖達巴其分脈處也

烏得音郭勒達巴

烏得音郭勒達巴在額布圖達巴西南五十里東裕勒都斯郭勒西空格斯郭勒發源西麓山脈自納喇特達巴東行六十里折而北至此東谷口通裕勒都斯西谷口通空格斯東西谷口相距五十里

納喇特達巴

納喇特達巴在烏得音郭勒達巴南六十里空格斯南山脈自汗騰格裏鄂拉由特克斯郭勒南折而北又南經西裕勒都斯郭勒北蜿蜒東走五百里至此又折而北

汗騰格裏鄂拉

汗騰格裏鄂拉在納喇特達巴西五百里特克斯郭勒發源北麓東北距伊犁一百五十里南距庫車三百里山脈自西南四百里之木素爾鄂拉東行分二支其北一支由圖斯庫勒東南折而東北至特克斯郭勒源南其南一支自拜賽喇木庫車之北折而北行逾西裕勒都斯郭勒發源處折而西與北一支合汗騰格裏當其交防處山勢尊嚴羣巒環拱爲天山之主峯

︹唐書西突厥傳︺初曷薩那朝隋被畱不遣乃共立達頭號射匱可汗建廷玆北之三彌山玉門以西諸國多役屬與東突厥亢

按玆爲今庫車迆北諸山汗騰格裏爲大應卽唐時三彌山射匱可汗當建廷山北也

額什克巴什鄂拉

額什克巴什鄂拉在汗騰格裏鄂拉南二百里山形寛廣產硫黃哈喇庫勒發源東南麓赫色勒郭勒東一源出西南麓又東一源出南麓是山爲庫車北屏距庫車城百里山脈自木素爾鄂拉分支東南行百餘里爲阿勒坦呼蘓鄂拉至此北與汗騰格裏鄂拉合又東行一支接庫克納克達巴詳見天山南路

︹魏書西域傳︺玆國西北大山中有如膏者流出成川行數里入地如防糊甚臭服之髮齒已落者能令更生病人服之皆愈

︹隋西域傳︺白山一名阿羯山常有火及煙卽是出碙砂之處

︹唐書西域傳︺伊邏羅城北倚阿羯田山亦曰白山常有火

按今庫車古龜玆地伊邏羅城唐龜玆國王居之則今庫車城北之額什克巴什鄂拉應卽唐書龜玆國北之阿羯田山隋西域傳所稱阿羯山也史稱阿羯田山出碙砂今額什克巴什鄂拉產硫黃考本艸石硫黃一名黃碙砂而字書無碙字疑碙砂卽砂若魏書所云膏流如川能令齒髮更生愈病者今不可考矣又考宋王延徳髙昌行記載北廷北山中亦出碙砂有煙火則隋所謂阿羯山者又疑與今之廸化州爲近

阿勒坦呼蘇鄂拉

阿勒坦呼蘇鄂拉在額什克巴什鄂拉西一百餘里赫色勒郭勒西一源出其南麓山脈自木素爾鄂拉東南行百餘里至此爲賽喇木之北屏

木素爾鄂拉

木素爾鄂拉舊音穆薩爾在汗騰格裏鄂拉西南四百里圖斯庫勒南拜城北哈喇烏蘇哈布薩朗郭勒發源東南麓木素爾郭勒兩源皆出其南麓綽爾噶布拉克都楚特郭勒阿察哈喇郭勒出其西山脈自西三百里之薩瓦布齊鄂拉東行至此峯巒峻抜冰雪嵯峩艱於行旅自鄂拉北東北行通伊犁乾隆二十五年秩於祀典毎嵗春秋致祭

嵗祭木素爾鄂拉文

惟神徳符艮止位在兌維秀甲羣峯拔地倚天之勢靈鐘絕徼出雲降雨之功匹蔥嶺以稱尊洵回中之巨鎭臨於闐而作障允塞外之隩區朕紹服丕基敉寧方夏渠搜卽敍遂犁頡利之庭蒲海載淸逺致防風之骨逾二萬里而獻防不四五年而成功維玆木素爾之山實鄰阿克蘓之域曩者六師奏凱式彰黙佑之庥今玆百部屯田聿顯懷柔之應是用登之祀典載在秩宗練吉日以薦馨遣重臣而展告屐縣肇舉巍乎列嶽鎭之班肸蠁丕昭巋然作塞垣之固介以繁祉休有烈光陳此苾芬庶其歆格

按古天山統名雪山卽今西陲諸部气早寒自鎭西府以西髙巖積雪所在多有而阿克蘇城東北木素爾鄂拉勢尢聳崒飛花攢玉倍於他嶺是以雪山𨿽天山之通稱而玆嶺専有其名也

薩瓦布齊鄂拉

薩瓦布齊鄂拉在木素爾鄂拉西南三百里圖斯庫勒南阿克蘓北庫克墨爾根郭勒發源南麓山脈自喀克沙勒鄂拉東北行二百三十里爲伯得裏克鄂拉又東北二百四十里爲卓哈達巴又東二百里至此岡嶺層防綿亙東北境凡七百里

︹唐書西域傳︺漢姑墨國西三百里度石磧至淩山蔥嶺北原也水東流冬夏山谷積雪

按唐書西域傳稱自龜玆贏六百里有防祿迦一曰亟墨卽漢姑墨國又三百里至淩山是淩山在龜玆西九百里也今薩瓦布齊鄂拉在庫車西北七百里似所謂淩山尙在其西然考唐書又云淩山西北五百里至素葉水城在今圖斯庫勒西則唐之淩山又當在今圖斯庫勒之南與薩瓦布齊鄂拉之方位適合更以東西七百餘里中大局考之東爲木素爾郭勒西爲托什幹達裏雅皆出北山麓而東流自木素爾鄂拉以西嶺多雪難行皆與唐書所謂水東流春

夏積雪者相合是唐之淩山卽不定爲薩瓦布齊鄂拉亦必在薩瓦布齊迆西一帶自庫車西行數百里之間也

卓哈達巴

卓哈達巴在薩瓦布齊鄂拉西南二百里阿克蘇之西北特木爾烏蘓郭勒出其東

︹唐書地理誌︺溫肅州西北三十里至粟樓烽又四十里度拔達嶺

按今阿克蘓爲古溫肅卓哈達巴在其西北應卽溫肅州西北粟樓烽防達嶺之舊地

伯得裏克鄂拉

伯得裏克鄂拉在卓哈達巴西南二百四十里

烏成庫什達巴

烏成庫什達巴在伯得裏克鄂拉西一百里烏什之西托什幹達裏雅出其東

喀克沙勒鄂拉

喀克沙勒鄂拉在伯得裏克鄂拉西南二百三十里自額圖克達巴東北行至此逾山而北通布魯特境山南爲喀什噶爾南北相距各三百餘里

額圖克達巴

額圖克達巴在喀克沙勒鄂拉西南三百里逾山而北通布魯特境山南爲喀什噶爾山脈自蔥嶺分支由烏魯阿喇特達巴東北行三百里至此

哈喇鄂拉

哈喇鄂拉在額圖克達巴西北爲其支山博羅和什郭勒木什諤斯騰特們郭勒發源南麓

按蔥嶺分支自額圖克達巴東行爲木素爾鄂拉又東爲汗騰格裏鄂拉又爲博克達鄂拉又東入鎭西府境極於塔勒納沁鄂拉東西三千餘里爲天山正幹其南北諸山皆從此分支故別敍於天山南北路諸山之首

欽定皇輿西域圖志卷二十一

欽定四庫全書

欽定皇輿西域圖志卷二十二目錄

山三

天山北路

拜塔克

哈喇莽柰鄂拉

古爾畢達巴

庫爾圖達巴

阿勒坦鄂拉

烏可克達巴

阿拉克鄂拉

博克達烏魯罕鄂拉

薩爾巴噶什達巴

古爾班奇喇鄂拉

阿爾察克鄂拉

阿斯哈圖達巴

朱爾庫朱鄂拉

塔爾巴噶臺鄂拉

巴爾巴什鄂拉

通古斯巴什鄂拉

雅瑪裏克鄂拉

阿顏臺和洛鄂拉

巴顏哈瑪爾鄂拉

博羅哈瑪爾鄂拉

奇喇圖魯鄂拉

阿爾噶裏圗鄂拉

哈喇古顏鄂拉

博羅布爾噶蘓鄂拉

阿布喇勒鄂拉

塔勒奇鄂拉

博羅和洛鄂拉

烘郭爾鄂博

薩勒巴圗烏蘭布喇逹巴

罕哈爾察海鄂拉

庫克托木達巴

阿勒坦特布什鄂拉

巴爾魯克鄂拉

鄂爾和楚克鄂拉

薩裏鄂拉

色伯蘓臺鄂拉

呼察斯阿爾噶裏圗鄂拉

察罕布古圗鄂拉

庫隴奎鄂拉

格登鄂拉

阿勒坦額墨勒鄂拉

莎達巴

他巴爾遜達巴

察察圗逹巴

圗賚愛古爾鄂拉

布喀鄂拉

墨爾根西裏鄂拉

阿奎鄂拉

阿斯哈達巴

伊爾該圗鄂拉

渾都賴鄂拉

庫古裏克鄂拉

烏可克達巴

額得墨克達巴

庫穆什鄂拉

哈喇布拉克達巴

呼巴海鄂拉

巴噶布魯勒鄂拉

伊克布魯勒鄂拉

欽定皇輿西域圗志卷二十二目錄

欽定四庫全書

欽定皇輿西域圖志卷二十二

山三

天山北路

拜塔克

拜塔克在鎭西府西北境之哈布塔克西一百十五里山脈自鎭西府北山東行至塔勒納沁之北折而西北行爲阿濟鄂拉又西行爲哈布塔克又西行至此盤回千有餘裏蓋天山分支也烏裏雅蘇臺布爾噶蘇臺烏爾圖諸布拉克皆出其南麓按準噶爾舊疆在拜塔克以西故以此爲天山比路諸山之始

又按後漢書陽嘉三年夏車師後部司馬率加特奴等千五百人掩擊北匈奴於閶吾陸谷四年北匈奴呼衍王侵後部帝以車師六國接近令惇煌太守發諸國兵及玉門闗伊吾司馬合六千三百騎救之掩擊於勒山今考車師前後部在博克達鄂拉東天山南北漢時呼衍王近與相接應在哈密西北博克達鄂拉東北一帶是以裴岑誅呼衍王碑卽在哈密庫捨圖達巴而後漢書所謂閶吾陸谷與勒山者亦當在哈密西北博克達鄂拉東北一帶與今之哈布塔克拜塔克哈喇莽柰鄂拉爲相近也特其地難確指爲附見於此

哈喇莽柰鄂拉

哈喇莽柰鄂拉在天山北三百里拜塔克北東西綿亙山脈亦自東而西北距赫色勒巴什淖爾一百里又西一百里入於沙磧

︹隋書突厥傳︺其先國於西海之上爲鄰國所滅男女無少長盡殺之至一兒不忍殺刖足斷臂棄於大澤中有一牝狼每銜肉至其所此兒因食之得以不死其後遂與狼交有孕焉彼鄰國者復令人殺此兒而狼在側使者將殺之其狼若爲神所憑歘然至於海東止於山上其山在髙昌西北下有洞穴狼入其中遇得平壤茂艸地方二百餘里其後狼生十男其一姓阿史那氏最賢遂爲君長故牙門建狼頭纛示不忘本也

︹唐書沙陀傳︺處月居金娑山之陽

按自哈喇莽柰鄂拉而西岡巒相屬西過髙昌疑卽隋書所謂髙昌西北之山苐其言荒渺逺近道裏不著於史難以深考若唐時沙陀居蒲類之東境有大磧爲今迪化州東北一帶無疑則唐書所謂金娑山者應卽今之哈喇莽柰鄂拉以其地居迪化州東北正當沙陀北境故也

古爾畢達巴

古爾畢達巴在額爾齊斯郭勒東北哈喇圖郭勒發源西麓山脈自鎭西府東北境之必濟鄂拉西北行二百餘里至此崒特拔其支山西出走哈喇額爾齊斯郭勒哈喇圖郭勒之間

庫爾圖達巴

庫爾圖達巴在古爾畢達巴西北一百里山脈相屬哈喇額爾齊斯郭勒發源西麓其支山西出走哈喇額爾齊斯郭勒奇喇郭勒之間

阿勒坦鄂拉

阿勒坦鄂拉舊音阿爾泰爲古金山在庫爾圖達巴西北三百里哈栁圖郭勒發源西南麓山脈自庫爾圖達巴屈折至此其迆東境峯巒層沓亙數百里爲北路名山之冠東爲舊藩喀爾喀防古諸部西爲準噶爾部乾隆二十年大兵討準噶爾道出阿勒坦鄂拉遣官祭告

告祭阿勒坦鄂拉文

朕恭承

鴻業撫馭寰區康乂柔懷中外一視準噶爾部落向逺王化簒弒相仍因而內亂達瓦齊又復殘虐其屬分崩離

析人不聊生𨿽在殊荒均之赤子朕何忍不爲拯救坐視阽危爰整王師分道並進今北路大兵道出神境惟神起幹西北綿亙東南實塞外之名區作內藩之屏障尙其黙相翼我明威期迅奏乎膚功永敉寧夫逺服防申昭告用布馨香惟神鑑焉乾隆二十年月日

︹北魏蠕蠕傳︺那蓋出自金山累有勝防國人咸以那蓋爲天所助乃殺豆崘母子那蓋襲位號其伏代庫者可汗自稱太安元年子伏圖立號他汗可汗伏圖西徵髙車爲髙車王所殺子丑奴立禽其王殺之盡並叛者國遂彊盛

︹隋書突厥傳︺姓阿史那氏後魏太武滅沮渠氏阿史那以五百家奔茹茹世居金山工於鐵作金山狀如兜鍪俗呼兜鍪爲突厥因以爲號西突厥大邏便彊盛東距都斤西越金山

︹唐書突厥傳︺車鼻亦阿史那族而突利部人也頡利敗薛延陀稱可汗乃往歸焉延陀將殺之乃遁去竄金山之北自稱乙注車鼻可汗西葛邏祿北結骨皆並統之延陀後衰車鼻勢益張右驍衛郎將髙偘擊之攻阿息山追至金山獲之景雲中葛邏祿胡屋防尼施三姓大漠都督特進朱斯陰山都督謀落匐雞元池都督蹋實力胡鼻率眾內附詔處其眾於金山︹回鶻傳︺薛延陀乙失鉢爲野咥可汗在金山者西役葉防可汗乙失鉢孫夷男率其部稍東保都尉楗山獨邏水之陰東室韋西金山南突厥北瀚海

按防古語謂金爲阿勒坦與阿爾泰音相近更以方位考之阿勒坦鄂拉卽古金山無疑也蠕蠕主那蓋西出金山而立國應在今阿勒坦鄂拉之西更以髙車傳彌俄特與伏圖戰於蒲類海北之文証之則自阿勒坦鄂拉西南迄天山之北皆其境壤突厥世居金山因兜鍪之狀以爲國號而邏便越金山之西車鼻竄金山之北皆以金山爲望鎭者至葛邏祿三姓本處金山西境因其內附徙眾居之薛延陀乙失鉢未遷之前本處金山西南是以西役葉防至夷男東徙乃與回紇均以金山爲西界焉

烏可克達巴

烏可克達巴在阿勒坦鄂拉東

阿拉克鄂拉

阿拉克鄂拉在阿勒坦鄂拉西三百餘里西南距烘和圖淖爾四十里山脈與阿勒坦鄂拉東西相屬乾隆二十年大兵討準噶爾二十二年追討阿睦爾撒納至此皆遣官祭告

告祭阿拉克鄂拉文

朕恭承

鴻業撫馭寰區康乂柔懷中外一視準噶爾部落向逺王化簒弒相仍因而內亂達瓦齊又復殘虐其屬分崩離析人不聊生𨿽在殊荒均之赤子朕何忍不爲拯救坐視阽危爰整王師分道並進今西路大兵道出神境惟神雄標兌域秀峙坤維磅礡鐘靈綿延西幹尙其黙相翼我明威期迅奏乎膚功永敉寧夫逺服防申昭告用布馨香惟神鑑焉乾隆二十年月日

朕纘承

祖緒中外一家撫順討逆式昭柔逺之模布徳宣威丕振詰戎之略玆以西陲小醜負恩作叛煽惑邊疆實自外於生成斷難寛夫勦戮爰命定邊將軍喀爾喀札薩克和碩親王成衮紮布整師鞠旅盡掃余氛大軍道出神境惟神建標兌域挺秀坤維磅礡鐘靈崔嵬綿亙尙其明昭翊應黙佑膚功期計日以執俘幸彰武績用寧邊而敷化誕擴鴻圖敬薦馨香惟神鑑格乾隆二十二年月日

博克達烏魯罕鄂拉

博克達烏魯罕鄂拉在阿拉克鄂拉南三十里西

距烘和圖淖爾三十里

薩爾巴噶什達巴

薩爾巴噶什達巴在阿勒坦鄂拉西南一百餘里

古爾班奇喇鄂拉

古爾班奇喇鄂拉在薩爾巴噶什達巴南一百里奇喇郭勒尼斯庫郭勒出其西麓

阿爾察克鄂拉

阿爾察克鄂拉在古爾班奇喇鄂拉南五十里

阿斯哈圖

阿斯哈圖達巴在古爾班奇喇鄂拉西二百里奇喇河南哈喇額爾齊斯河北哈爾巴郭勒出其南麓博喇濟郭勒出其西麓

按自薩爾巴噶什達巴至此皆自阿勒坦鄂拉分支西走額爾齊斯支河之間

朱爾庫朱鄂拉

朱爾庫朱鄂拉在烘和圖淖爾西南八十里山脈自必濟鄂拉北古爾畢達巴南分支西出走靑吉勒河北額爾齊斯河南六百餘里折而西北行四百里至此北路羣山之次髙者山北有水東南流滙爲小澤乾隆二十年大兵進討凖噶爾遣官祭告

告祭朱爾庫朱鄂拉文

朕恭承

鴻業撫馭寰區康乂柔懷中外一視準噶爾部落向逺王化簒弒相仍因而內亂達瓦齊又復殘虐其屬分崩離析人不聊生𨿽在殊荒均之赤子朕何忍不爲拯救坐視阽危爰整王師分道並進今北路大兵道出神境惟神幹連北界勢控西陲雄峙邊隅郁爲要隘尙其黙相翼我明威期迅奏乎膚功永敉寧夫逺服防申昭告用布馨香惟神鑑焉乾隆二十年月日

按阿勒坦鄂拉西南羣山縈落而朱爾庫朱鄂拉厥名較著處烘和圖淖爾之西南唐書葛邏

祿部跨僕固振水包多怛嶺僕固振水爲今烘和圖淖爾【說見水】則多怛嶺應於此山爲近是矣

塔爾巴噶臺鄂拉

塔爾巴噶臺鄂拉在朱爾庫朱鄂拉西北一百里山脈相屬爲準境北屏山有特裏特額達巴尢稱險隘乾隆三十一年秩於祀典每嵗春秋致祭

嵗祭塔爾巴噶臺鄂拉文

維神衍脈天山效靈中土表崇髙於北徼標形勝於西陲夙稱邊塞之屏藩聳重巒而特出永作鴻圖之拱衛環疊嶂以相維瑞靄祥氛答四時之靈貺升香薦幣昭萬載之懷柔秩祀攸隆洪庥丕著

按自此西南行爲鄂爾和楚克鄂拉其脈自博羅塔拉北山東行至此始合

巴爾巴什鄂拉

巴爾巴什鄂拉在迪化州城西北三十里

通古斯巴什鄂拉

通古斯巴什鄂拉在巴爾巴什鄂拉西二十里迪化州北境

︹宋王延徳髙昌行紀︺北廷北山中出碙砂山中嘗有煙气湧起無雲霧至夕光焰若炬火照見禽防皆赤采者著木底鞵取之皮者卽焦下有穴生靑泥出穴外卽變爲砂石土人卽以治皮

按迪化州爲唐北庭【亦作北廷】宋時山北並髙昌而北廷之稱不攺則所謂北廷北山當屬今迪化州卽烏魯木齊北境之山考其方位宜與巴爾巴什通古斯巴什諸山相近又隋書西域傳載阿羯山應卽唐書玆國北之阿羯田山史亦稱其有煙火出碙砂疑延徳所記有不定屬於烏魯木齊北境者或自今之烏魯木齊以西迄於阿克蘇北山皆屬天山正幹地气積厚當時產吐煙焰有大略相同者是以諸書紀載率多近似不妨兩存之以備考證

雅瑪裏克鄂拉

雅瑪裏克鄂拉在昌吉郭勒西羅克倫郭勒東昌吉縣治西南五十里當孔道南

阿顏臺和洛鄂拉

阿顏臺和洛鄂拉在雅瑪裏克鄂拉西四十里羅克倫郭勒西當孔道南

巴顏哈瑪爾鄂拉

巴顏哈瑪爾鄂拉在阿顏臺和洛鄂拉西五十里呼圖克拜郭勒西圖古裏克郭勒東河源發於北麓當孔道南

博羅哈瑪爾鄂拉

博羅哈瑪爾鄂拉在巴顏哈瑪爾鄂拉西七十里哈齊克郭勒西陽巴勒噶遜南和屯博克達鄂拉北當孔道南

奇喇圖魯鄂拉

奇喇圖魯鄂拉在博羅哈瑪爾鄂拉西五十里瑪納斯郭勒西烏蘭烏蘇東當孔道南

阿爾噶裏圖鄂拉

阿爾噶裏圖鄂拉在奇喇圖魯鄂拉西二百里奎屯西北庫爾郭勒東當孔道南

按自巴爾巴什鄂拉至此皆附近天山之分支在迪化州迆西五百里之間

哈喇古顏鄂拉

哈喇古顏鄂拉在額布圖達巴西北二百里晶郭勒南哈什郭勒發源南麓山脈自額布圖達巴折北而西爲天山分支至此孤峯聳竪

博羅布爾噶蘇鄂拉

博羅布爾噶蘇鄂拉在哈喇古顏鄂拉西一百里入東谷口西行三十里爲覺羅托海又西南一百一十里爲額博爾濟達巴又西九十里爲塞特爾臺哈喇海其地皆在山谷中又九十里出西谷口於是全山之形勢始盡乾隆二十二年六月將軍成衮紮布遣副都統由屯等窮追逆賊呢嗎至額博爾濟達巴口擒之殱其眾二百餘獲馬駝牛羊七百餘所部乃平

阿布喇勒鄂拉

阿布喇勒鄂拉在博羅布爾噶蘇鄂拉南由天山正幹之額布圖達巴分支迆西北行在哈什郭勒空格斯郭勒兩河環帶間當伊犁正東面乾隆二十八年秩於祀典每嵗春秋致祭

嵗祭阿布喇勒鄂拉文

惟神秀甲金方勝標玉塞崇岡起伏從蔥嶺以分支疊嶂崚嶒界烏孫而作鎭近通哈什逺控伊犁納喇特峙其陽翠屏儼對空格斯繞其左碧水如環緬靈異之夙傳宜馨香之式薦朕丕昭武略龕定遐荒昧谷之西遣亥章以測日輪臺以外駐戊巳而開屯乃眷名山實稱福地犁庭露布久徴黙佑之功觸石云興允著懷柔之效緬昄章之式辟庶沙磧之永寧嘉貺聿臻明禋肇舉刋旅未詳於禹貢始知際會有期庪懸載考夫周官益信報功不爽春秋望秩瞻峻極於北庭風雨和甘垂祜庥於西海自今以始申錫無疆

塔勒奇鄂拉

塔勒奇鄂拉在博羅布爾噶蘇鄂拉西北山形迆邐西南相屬庫色木蘇克郭勒發源西麓塔勒奇郭勒發源南麓其東谷口在察罕拜甡城西七十里托裏西一百二十里南谷口距東谷口一百八十里由南谷口外一百里至伊犁郭勒北岸之阿里瑪圖爲博羅塔拉之南山逾山而南卽哈什空勒斯地乾隆二十八年秩於祀典每嵗春秋致祭

嵗祭塔勒奇鄂拉文

惟神保障金方安惇兌域南屏拱抱沿山之鄂博星羅北渚回環傍水之謨多錦簇源泉有本開一鑑於峯頭煙火相望聳孤城於遙岸形勢冠諸絕域典物錫以隆文朕逺服咸賔西戎卽敍壺漿載道受蕃長之來降旗鼓分馳擒叛臣之往竄黙孚神貺迅奏膚功設百雉之雄闗弓懸新月導雙流之谷口馬飲淸泉爰錫庪懸用申望秩屆春秋而頒帛慶雉譯之咸通諏辛甲以薦馨保鴻圖之常固尙其昭格永克歆承

博羅和洛鄂拉

博羅和洛鄂拉在塔勒奇鄂拉南谷口西北一百里博羅塔拉西南二百里鄂拓克賽裏郭勒發源東麓

烘郭爾鄂博

烘郭爾鄂博【鄂博謂壘石爲祭處】在博羅和洛鄂拉西山脈自額布圖達巴分支西行至此又分二支其西北一支曲折五百里北至格登鄂拉西至莎達巴其東北一支繞博羅塔拉西北折而東行至鄂爾和楚克鄂拉與阿勒坦西來之山脈相接乾隆二十八年秩於祀典每嵗春秋致祭

嵗祭烘郭爾鄂博文

惟神鐘靈地絡分乾天山南眺伊犁與塔勒奇以並峙西通蔥嶺鎭衛拉特以稱雄符艮徳之安惇助宣元化臨兌方而聳拔夙著神威沙暖艸肥洵眞靈之祕宅巒環谷抱實絕域之隩區朕拓地烏孫洗兵魚海單於系頸三防成掃穴之勛貳負陳屍列戍息傳烽之警選重臣以畱鎭度沃壤以興屯益恢一統之模爰秩百神之祀曩者籌邊五夜曽識聚米之形今玆刋旅九山長作維屏之固乃咨祠部載練吉辰典禮肇稱薦馨香以昭格懷柔式應配嶽鎭以尊崇補山海之圖經傳於奕禩表渠支之疆域綏我邊黎用奠淸樽永垂鴻祐

︹唐書突厥傳︺定方追賀魯至雙河距賀魯牙二百里陣而行抵金牙山賀魯眾適獵定方縱兵破其牙俘數萬人獲鼓纛器械

按博羅和洛鄂拉烘郭爾鄂博爲博羅塔拉之西屏博羅塔拉爲賀魯牙則所云金牙山應與此相近

薩勒巴圖烏蘭布喇達巴

薩勒巴圖烏蘭布喇達巴在博羅和洛鄂拉北一百里博羅塔拉西

罕哈爾察海鄂拉

罕哈爾察海鄂拉在博羅和洛鄂拉北二百里當博羅塔拉之西北境鄂拓克賽裏郭勒發源東麓察林郭勒發源西麓

庫克托木達巴

庫克托木達巴在罕哈爾察海鄂拉東北博羅塔拉北

阿勒坦特布什鄂拉

阿勒坦特布什鄂拉在罕哈爾察海鄂拉東二百里博羅塔拉西北一百五十里舊爲準噶爾塔爾巴哈沁部遊牧處系賽音伯勒克之昻吉宰桑烏魯木亦遊牧其地乾隆二十年五月大兵進討伊犁烏魯木以四百餘戶內附

巴爾魯克鄂拉

巴爾魯克鄂拉在布爾哈齊淖爾東北一百五十里爲塔爾巴噶臺之西屏綽諾布拉克發源西北麓逾山接哈薩克境乾隆三十一年秩於祀典每嵗春秋致祭

嵗祭巴爾魯克鄂拉文

維神列方兌位合鎭坤維疊蒼翠於層巒防鬱蔥之嘉木虯枝吐秀靈蹤標太華而遙云葉交陰勝迹紀流沙之外奠新疆而永固保障斯存防邊塞以垂庥馨香特薦尙希來格永享明禋

鄂爾和楚克鄂拉

鄂爾和楚克鄂拉在巴爾魯克鄂拉東北四百里綽爾郭南納林和博克北布隆郭勒發源北麓達敏郭勒烘郭爾布拉克發源南麓

按自此東北行一百五十餘里與朱爾庫朱鄂拉相接其南行一支入沙磧者爲薩裏鄂拉色伯蘇臺鄂拉

薩裏鄂拉

薩裏鄂拉在鄂爾和楚克鄂拉東一百里南臨沙磧

色伯蘇臺鄂拉

色伯蘇臺鄂拉在納林和博克東北十里山脈自鄂爾和楚克鄂拉分支東南行百餘里至此又南行入於沙磧

呼察斯阿爾噶裏圖鄂拉

呼察斯阿爾噶裏圖鄂拉在罕哈爾察海鄂拉西北三百餘里濵巴勒喀什淖爾

按此自罕哈爾察海鄂拉西北行者別爲一小支

察罕布古圖鄂拉

察罕布古圖鄂拉在伊犁郭勒北一百里山脈自博羅和洛鄂拉分支西北三百里至此庫克烏蘇源出其北麓

庫隴奎鄂拉

庫隴奎鄂拉舊音庫隴癸在察罕布古圖鄂拉西南一百里伊犁郭勒北哈討北境庫克烏蘇郭勒發源北麓山脈自博羅和洛鄂拉西北行三百餘里至此乾隆二十三年三月將軍兆惠追討阿睦爾撒納有喀拉沁宰桑昻克圖多和落特宰桑布庫圖噶爾雜特宰桑特克爾得克阿爾坦沁宰桑塔爾巴者率二千餘戶由和爾郭斯【舊音和落霍斯】敗北至伊犁郭勒東之哈討將渡河聞大兵至往據庫隴奎鄂拉將軍兆惠防卜登紮卜富徳等分道夜半擊之時大霧迷漫賊倉猝棄輜重赤身走山巖間施鎗石抵禦學士溫福副將髙天喜各挾一礮登於山以擊賊之在山者皆死兆惠等從之賊大潰殺塔爾巴獲昻克圖餘眾盡殱獲輜重無算布庫圖特克爾得克僅以身竄

格登鄂拉

格登鄂拉在庫隴奎鄂拉北一百八十里庫克烏蘇東七十里乾隆二十年五月將軍班第等平伊犁達瓦齊以萬餘眾西走保格登鄂拉後踞山根前臨泥淖西北兩路官兵各據形勢整陣以待十四日遣翼長阿玉錫厄魯特章京巴圖濟爾噶爾宰桑察哈什等以鋭兵二十二人夜襲達瓦齊將及阿玉錫突其營鎗矢並發聲震山谷出賊不意乃大潰亂自相蹂躪無一人敢攖吾鋒者擒其臺吉二十宰桑四宰桑子弟二十五人逹瓦齊率其濟拉特怯五百餘所部兵二千諸鄂拓克兵四千餘竄至黎明悉收撫之達瓦齊僅以身免是役也以二十五人敗六千餘眾阿玉錫之功居最焉且手撤達瓦齊所居帳及礮六位而還

天子壯其勇作阿玉錫歌制紀功碑文勒石山巖乾隆隆二十五年遣官致祭每嵗春秋秩於祀典

禦制阿玉錫歌【乙亥】

阿玉錫者伊何人準噶爾屬司牧臣其法獲罪應剉臂何不卽斬犯厥尊徒步萬里來向化育之塞外

先朝恩【事在雍正十一年】薩拉爾來述其事云卽彼中勇絕倫持銃迎面未及發直進手奪無逡巡召見賜銀擢侍衛卽命先驅淸漠塵我師直入定伊犂達瓦齊聚近萬軍鼓其螳臂欲借一依山據淖爲營屯我兩將軍【阿睦爾撒納薩拉爾】重諮議以此眾戰玉石焚廟謨本欲安絕域撻伐毋乃違皇仁健卒掄選二十二曰阿玉錫統其羣曰巴圖濟爾噶爾【去年投誠封郡王訥墨庫屬之章京也】及察哈什副以進【葉此人乃我師至伊犁新投誠之宰桑】阿玉錫喜曰固當【去聲】廿五人气摩靑旻銜枚夜襲覘賊向如萬祖父臨兒孫大聲防馬入敵壘厥角披靡相躪奔降者六千五百騎阿玉錫手大纛搴達瓦齊攜近千騎駾走喙息嗟難存荊軻孟賁一夫勇徒以借甚人稱論神勇有如阿玉錫知方亦復知報恩今

我作歌壯生色千秋以後斯人聞

禦制平定準噶爾勒銘格登山碑文

格登之崔嵬賊固其壘【葉】我師堂堂其固自摧格登之嶻嶭賊營其穴我師洸洸其營若綴師行如流度伊犁川粵有前導爲我具船渡河八日遂抵格登面淖背巖借一昏冥曰搗厥虛曰殱厥旅豈不易易將韜我武將韜我武詎曰養冦曰有後謀大功近就彼眾我臣已有成辭火炎昆岡懼乖皇慈三巴圖魯二十二卒夜斫賊營萬眾股栗人各一心孰爲汝守汝頑不靈尙竄以走汝竄以走誰其納之縛獻軍門追悔其遲於恆有言曰殺寧育【葉】受俘赦之光我擴度漢置都防唐拜將軍費賂勞眾弗服弗臣旣臣斯恩旣服斯義勒銘格登永詔億世

告祭格登鄂拉文

詰戎龕暴蘄遐邇之綏安蕩穴焚巢荷神人之協應乃者準噶爾以諸蕃瓦解欵塞請兵達瓦齊當累世貫盈負嵎假息方王師壓境窮鱗尙戀泥蟠而禆將選鋒鍛羽難延株守廿五騎自天而下不借梯衝十千人無地可容悉縻纓組溯國威之逺暢瞻神貺之丕昭緬爾時呵防斯存曽著翻營勝迹迨今日庪懸用薦還依表碣雄風秩我明禋惟神歆格乾隆二十五年月日嵗祭格登鄂拉文

惟神位正金方勢崇西極鎭準噶爾之全部夙著靈奇導岡底斯之羣峯丕宣气化職方未載乃應運而服懷柔王會新圖早報功而行刋旅嵸巃在望報饗宜防朕爰定遐荒削平大漠負陰抱陽之類莫不尊親出雲降雨之司咸同覆載惟格登山之雄峙環伊犂河以髙騫地險爰標神功攸懋當奪壘擒生之日助王旅以宣威值磨崖紀績之辰翼

天庥而效順作屏逺服載赫濯聲靈考制名山用展庪懸典物令先期而諏吉俾時享以薦馨康我邊陲永秩春秋之祀表玆絕域式垂山海之經雉譯咸通鴻圖常

固聿將芬苾庶克歆承

阿勒坦額墨爾鄂拉

阿勒坦額墨爾鄂拉在格登鄂拉西南與莎達巴接薩木爾郭勒防集郭勒奎屯郭勒左右環帶乾隆二十八年秩於祀典毎嵗春秋致祭

嵗祭阿勒坦額墨爾鄂拉文

惟神鎭定邊隅奠寧朔漠東接格登之險疊嶂岧嶤南通莎嶺之雄排云峭崿坤元協吉色偏應乎乾金艮止常安位乃居乎坎水洵伊犁之保障宜禋祀之優崇朕撫卹準夷綏來蕃部自古職方有典未服懷柔於今王會新圖如親刋旅惟玆山之雄峙爲絕域之殊觀襟帶環流束銀濤於防集屏藩拱列連碧巘之和羅特詔祠官用頒制帛牲牢具備遙申徧望之誠俎豆維馨永著庪懸之典神其來格鑑此明禋

莎達巴

莎達巴在阿勒坦額墨勒鄂拉西南濵伊犁郭勒東北岸自庫隴奎鄂拉以下至此皆在巴勒喀什淖爾南伊犁郭勒環抱之間

按自察罕布古圖鄂拉至此爲博羅和洛鄂拉西北支

他巴爾遜達巴

他巴爾遜達巴在伊犂郭勒西南三百里東距特克斯郭勒源二百里西距圖斯庫勒一百里其脈從汗騰格裏鄂拉西行一百里至此

察察圖達巴

察察圖達巴在伊犁郭勒西一百五十里嶺脈從他巴爾遜達巴稍西北行旋折東北八十餘里至此

圖賚愛古爾鄂拉

圖賚愛古爾鄂拉在察察圖達巴北四十里伊犁郭勒北

布喀鄂拉

布喀鄂拉在圖賚愛古爾鄂拉西北伊犁郭勒南︹唐書突厥傳︺伊列河以西受令於咄陸吐陸可汗建廷鏃曷山西

按玆爲今庫庫伊犁居其直北隋書載玆國西北六百餘里爲突厥牙似其牙在今伊犁郭勒西唐伊列河卽今伊犁河也然突厥本傳又云小可汗居玆北其地曰應婆似所謂應婆者仍卽今之伊犁惟唐書載西突厥又分二國西部自立欲谷設爲乙毗咄陸可汗建北廷於鏃曷山西是與咥利失部因伊列河爲界者所謂鏃曷山必當在伊列河西矣今之布喀鄂拉東薄伊犁郭勒而又近北唐伊列河西之北廷宜建於此若葉防可汗建廷𨿽合水北謂之南廷𨿽均在今伊犁郭勒西而南北不同又不可以不辧

墨爾根西裏鄂拉

墨爾根西裏鄂拉在伊犁郭勒西南三百里山脈自他巴爾遜達巴西北行瀕圖斯庫勒北岸西行二百餘里折而北行一百里至此塔拉錫克郭勒發源山麓

阿圭鄂拉

阿圭鄂拉在墨爾根西裏鄂拉北四十里伊犁郭勒西古爾班阿里瑪圖布拉克發源北麓

阿斯哈達巴

阿斯哈達巴在阿圭鄂拉西北五十里伊犁郭勒西南阿斯哈郭勒發源南麓圖爾根布拉克發源北麓古爾班察布達爾布拉克發源東麓

伊爾該圖鄂拉

伊爾該圖鄂拉在阿斯哈達巴西北五百里伊犁郭勒下流西奎屯郭勒發源東麓山脈自墨爾根西裏鄂拉西行近傍伊犁郭勒西南二面連山相次屈折至此又西北入於沙磧

渾都賴鄂拉

渾都賴鄂拉在圖斯庫勒西北吹郭勒北岸山脈從圖斯庫勒北岸諸山分支及此

庫古裏克鄂拉

庫古裏克鄂拉在渾都賴鄂拉東北一百里

烏可克達巴

烏可克達巴在薩瓦布齊鄂拉西北卓哈達巴北一百餘里圖斯庫勒西面支河發源於此

額得墨克達巴

額得墨克達巴在烏可克達巴西一百里與圖斯庫勒南境之山東西相屬嶺北泉流競發卽塔拉斯郭勒源也由是西行折北當塔拉斯西南岸連山相次

庫穆什鄂拉

庫穆什鄂拉在額得墨在額得墨克達巴西二百里庫穆什郭勒發源東麓

哈喇布拉克達巴

哈喇布拉克達巴在庫穆什鄂拉西二百里哈喇布拉郭勒發源東北麓

呼巴海鄂拉

呼巴海鄂拉在烏可克達巴北一百五十里圖斯庫勒西北吹郭勒環抱之間哈喇郭勒發源西麓︹漢書西域傳︺烏孫國大昆彌治赤谷城溫宿國北至烏孫赤谷六百一十里

︹魏書西域傳︺烏孫國治赤谷城在玆西北︹唐書地理誌︺度防達嶺又五十里至頓多城烏孫所治赤山城也碎葉水北四十里有羯丹山十姓可汗每立君長於此

按烏孫赤谷城卽赤山城班史不詳其方位而溫宿國爲今阿克蘇則較然無疑據溫宿北至赤谷六百十里魏書在玆西北之文證以唐書度防達嶺五十里至赤山城之說則今阿克蘇北六百里外之呼巴海鄂拉當卽所謂赤谷一名赤山亦曰羯丹山是也呼巴海鄂拉東薄圖斯庫勒則自此以西爲五弩失畢部所謂置五大俟斤居碎葉西者也

巴噶布魯勒鄂拉

巴噶布魯勒鄂拉在塔拉斯郭勒下流之西阿爾沙郭勒東

伊克布魯勒鄂拉

伊克布魯勒鄂拉在阿爾沙郭勒西與巴噶布魯勒鄂拉東西相距二百餘里由是西北行沙磧彌望中時露峯嶺瞻望綿邈不知紀絕

欽定皇輿西域圖志卷二十二﹤史部﹐地理類﹐都會郡縣之屬﹐欽定皇輿西域圖志﹥

欽定四庫全書

欽定皇輿西域圖志卷二十三目錄

山四

天山南路

金嶺

都魯達巴

蘇巴什塔克

納林奇喇塔克

博羅圖塔克

楚輝塔克

海都塔克

庫木什阿克瑪塔克

額格爾齊塔克

沙山

庫隴勒塔克

達蘭達巴

拜拉克塔克

烏什噶克塔克

哈喇庫爾達巴

愛呼木什塔克

庫克納克達巴

布裏博克濟塔克

鄂克阿特庫塔克

卻爾噶塔克

圖格哈納達巴

哈喇裕勒衮塔克

額爾齊斯哈喇塔克

松塔什塔克

固勒紮巴什達巴

赫色勒額什墨塔克

英額齊盤塔克

密爾岱塔克

庫克雅爾塔克

貝拉搭克

奇勒塔克

和什塔克

薩納珠塔克

堅珠塔克

哈朗歸塔克

瑪雜爾塔克

蔥嶺

和什庫珠克達巴

烏魯阿喇特達巴

汗特勒克塔克

克伯訥克達巴

齊齊克裏克達巴

特勒克達巴

杭阿喇特達巴

沙圖圖達巴

碩勒圖郭勒塔克

什達爾烏蘭達布遜塔克

欽定皇輿西域圖志卷二十三目錄

欽定四庫全書

欽定皇輿西域圖志卷二十三

山四

天山南路

金嶺

金嶺在辟展北境嶺脈系天山分支自迪化州東境之托克喇鄂拉東出爲都魯達巴經土爾畨城北東至辟展四百餘里凡辟展所屬諸城皆以此山爲屏障亦皆借此山之水導之繞城以漑田園

︹隋書髙昌傳︺北有赤石山山北七十里有貪污山夏有積雪

︹唐書地理誌︺西州交河郡開元中曰金山都督府︹宋史外國傳︺有水源出金嶺導之周圍國城以漑田園作水磑

︹宋王延徳髙昌行紀︺歷交河州凡六日至金嶺口寶貨所出又兩日至漢家砦又五日上金嶺嶺上有龍堂刻石記云小雪山也嶺上有積雪行人皆服毛罽度嶺一日至北廷

按漢書西域傳卑陸國治天山東幹當國【劉奉世曰下國字當作谷】卑陸後國治畨渠類谷郁立師國治內咄谷西且彌國治天山東於大谷東且彌國治天山東兌虛谷刼國治天山東丹渠谷狐胡國治車師栁谷考諸國舊疆卽今辟展所屬之蘇巴什森尼木汗和羅諸境居金嶺之北者則所謂幹當畨渠類內咄於大兌虛丹渠栁谷應卽今金嶺以北博克達鄂拉東南一帶山谷而幹當於大兌虛丹渠云在天山東當與博克達鄂拉爲尢近唐書薛延陀傳載契苾哥楞爲易勿眞莫賀可汗據貪汗山以隋書赤石山北七十里有貪污【污爲汗字之訛】山之文証之則貪汗山當卽今之博克達鄂拉【詳見卷二十一】而其南七十里之赤石山當卽唐地理誌所謂金山宋史所謂金嶺其名至今不易者但考唐書稱自交河縣北八十里有龍泉館又北入谷百三十里經栁谷度金沙嶺則自縣北二百一十里至金沙嶺也延徳行紀稱自交河州六日至金嶺口又兩日至漢家砦又五日上金嶺則自交河城十三日行至金嶺也疑當時自都魯達巴至托克喇鄂拉一帶總名金嶺今則専屬辟展諸城之北山矣

都魯達巴

都魯達巴在交河城西北一百二十里其脈從迪化州東之托克喇鄂拉分支迆邐而東屬於金嶺東西百里西有圓澤周數里名鄂蘭淖爾其支流出於嶺谷間乃雅木什以西諸城屏障也

按宋王延徳髙昌行紀歷交河州凡六日至今嶺口又兩日至漢家砦以今形勢証之都魯達巴與漢家砦爲近

蘇巴什塔克

蘇巴什塔克在辟展南自博羅圖納林奇喇諸塔克迆邐東屬經辟展南境逾東界而止爲辟展南屏過此而東南皆沙磧矣其北谷口在托克三西南五十里谷內有兩大石入谷行十里微有水艸蓋古車師通焉耆道也

︹唐書地理誌︺自西州西南有南平安昌兩城百二十里至天山西南入谷經礌石磧

按唐西州今爲辟展蘇巴什防克在辟展西南一百七十里唐地理誌稱西州西南入谷者當指蘇巴什山谷而言谷內兩大石意卽所謂礌石也又按自托克三西出有三道其一出伊拉裏克由阿拉癸鄂拉入谷口經裕勒都斯以抵伊犂其一經納林奇喇山口逾博羅圖谷口迆南以抵楚輝其一西南入蘇巴什谷口逾庫木什阿克瑪塔克亦抵楚輝

納林奇喇塔克

納林奇喇塔克在蘇巴什塔克西五十里其東谷口在托克三西南九十里山峯最髙處爲額爾坤達巴自谷口迆西南崷崪如屏

博羅圖塔克

博羅圖塔克在納林奇喇塔克西五十里當哈喇沙爾東北境山多積雪博羅圖郭勒發源北麓乾隆二十六年遣官告祭每嵗春秋致祀入北谷口西行通裕勒都斯出西南谷口西南行卽哈喇沙爾境

告祭博羅塔克文

維神體結坤輿靈昭兌位連峯峻峙拔萬仞以倚天積雪髙攢歷四時而浮玉作花門之巨鎭永奠西遐界蔥嶺以中維遙通南道朕統臨縣防式廓輿圖異域歸仁列嶂曁於闐之外殊方在宥興屯逾烏壘而遙乃諸部之往來仰崇山之綿亙𨿽幽遐不閉久已荷乎

天休而梯棧無虞實更資乎神應用申秩祀練時日以薦馨敬遣専官肇庪縣而展告自此途開九折共遵王路之蕩平亦惟寒斂六花長被春風之和煦丕彰肸蠁來鑑苾芬乾隆二十六年月日

嵗祭博羅圖塔克

維神鐘靈遐域正宅西陲險辟蠶叢導我武維之路髙逾龍阜界殊方內屬之區作巨鎭於回中峯層嶂疊通奧區於域外棧接梯連實惟名山允宜嘉秩朕八荒在闥六合爲家旣耆定乎準夷遂全收乎回部興屯更戍宜安枕席以過師駐牧遊羣當順涼暄而應惟神庥之是賴仰靈貺之攸昭爰伸圭幣之儀登諸祀典更肅春秋之祭載在秩宗並協柔懷宜彰肸蠁長此冰消寒玉調燭被於光天行當雷浹春膏湛恩漸於絕徼苾芬式薦歆格斯誠

按博羅圖塔克與阿勒癸鄂拉南北相接形如鎖鑰西通準部南界回疆辟展西南境一大闗隘也

楚輝塔克

楚輝塔克在哈喇沙爾城北十里阿拉癸鄂拉分支也奇爾歸圖郭勒發源南麓南流至楚輝城東資以灌田

︹後漢書西域傳︺焉耆國四面有大山

按今哈喇沙爾古焉耆國楚輝塔克當其北是爲古焉耆國之北山至周隋二書所謂焉耆國在白山南七十里者指天山正幹而言又當在楚輝塔克北以今之孟克圖達巴當之方位適合

海都防克

海都防克在楚輝防克西二百五十里哈布齊垓南哈喇沙爾北哈布齊垓郭勒裕勒都斯郭勒咸防而南行出此山之口爲海都郭勒山脈自西九百里之汗騰格裏鄂拉分支東南行至此爲哈喇沙爾北屏

︹水經注︺焉耆之北惇薨之山在匈奴之西烏孫之東

按哈喇沙爾爲古焉耆海都塔克正當其北應爲古惇薨山也

庫木什阿克瑪防克

庫木什阿克瑪防克在蘇巴什塔克北谷口西南一百四十里自蘇巴什北谷迆邐西南行十里漸聞水聲徧谷皆淺水山勢漸狹兩厓壁立人行其間如一綫天又里許卽沙灘又二十里有大石﨑嶇者二處車不能行爲古車師國西境闗隘又二十里至艾噶爾布拉克又五十里出南谷口山脈自蘇巴什塔克分支西南行至此

︹唐書西域傳︺焉耆國王龍突騎支不朝貢命安西都防郭孝恪爲西州道總管率兵出銀山道討之

︹地理誌︺西州西南經礌石磧二百二十里至銀山磧

按回語庫木什銀也阿克瑪積而不散之謂庫木什阿克瑪塔克卽唐書所謂銀山磧也郭孝恪進討焉耆兵出銀山道亦卽此地

額格爾齊防克

額格爾齊塔克在庫木什阿克瑪塔克西南一百三十里自庫木什阿克瑪塔克東口西行四十里入南山之北口折而東南又迆邐西南行三十里出南口又轉而西行六十里至西山下玲瓏怪石徧地葦艸掘之得水自此西南行入於沙磧晉書西戎傳焉耆國四面有大山道險隘百人守之千人不過

唐書地理誌銀山磧四十里至焉耆界呂光館又經盤石

按今庫木什阿克瑪譯言銀山額格爾齊塔克有奇石當庫木什阿克瑪西南境卽唐書所云盤石也呂光館𨿽不可考然總在額格爾齊塔克東據唐書稱焉耆國橫六百里以今形勢考之東自庫木什阿克瑪塔克西至庫隴勒系焉耆全境則自當以銀山磧爲東界而呂光舊館卽在其西可知

沙山

沙山在博斯騰淖爾南一百二十里爲哈喇沙爾之南屏山脈自額格爾齊塔克逾沙磧至此岡巒亙互西接庫隴勒塔克

︹漢書西域傳︺山國西至尉犂二百四十里西北至焉耆百六十里西至危須二百六十里東南與鄯善且末接山出鐵民山居寄田糴谷於焉耆危須︹晉書西戎傳︺沙州刺史楊宣疆理西域以部將張植爲前鋒所向風靡軍次焉耆熙【焉耆國王名】拒戰於賁侖城爲植所敗植進鐵屯門未至十餘里熙又率眾先要之於遮畱谷植將至或曰谷名遮畱殆將有伏單騎嘗之果有伏發植馳擊敗之進據尉犂

按漢書山國民山居師古注云常在山下居不不爲城治也更以焉耆危須尉犂三國相距數里考之焉耆爲今哈喇沙爾危須爲今察罕通格尉犂爲今哈勒噶阿璊則此山國當在今沙山之東麓山谷間所謂東南與鄯善且末接者由沙山東南行入沙磧正當古且末鄯善國地也至晉張植之伐焉耆由沙州西北行次其國當在焉耆東南境今沙山居哈喇沙爾之南其山東西相屬則所謂遮畱谷者亦當在今沙山東南麓由是西行而據尉犂總在焉耆南境若賁侖城故址則不可考矣沙山以漢名相傳非準回語云

庫隴勒塔克

庫隴勒塔克在哈喇沙爾西南一百八十里脈自沙山西走百餘里至此勢極險峻古焉耆以西諸國闗隘也

︹唐書西域傳︺自焉耆西南步二百里度小山經大河二又步七百里至玆

按庫隴勒在漢爲尉犂國地與額格爾齊塔克東西環抱所謂四面有山者也東距哈喇沙爾一百八十里唐書所謂二百里小山者指此又按自納林奇喇塔克至海都塔克爲哈喇沙爾北境之山自庫木什阿克瑪塔克至庫隴勒塔克爲哈喇沙爾南境之山西境皆抵海都郭勒

達蘭達巴

達蘭達巴在海都郭勒西八十里哈勒噶阿璊城西北一百八十里山脈自汗騰格裏鄂拉東南行七百餘里至此東與海都塔克接

拜拉克塔克

拜拉克塔克在達蘭達巴西北三百里西裕勒都斯支河發源北麓

烏什噶克塔克

烏什噶克塔克在拜拉克塔克西一百里西裕勒都斯支河發源北麓

哈喇庫爾達巴

哈喇庫爾達巴在烏什噶克塔克西南一百里鄂頗爾西玉古爾北巖崖髙峻爲天山支峯之傑出者苐納爾郭勒伊蘭布拉克發源南麓

愛呼木什塔克

愛呼木什塔克在哈喇庫爾達巴西一百五十里山形卑小亦天山支峯

庫克訥克達巴

庫克訥克達巴在愛呼木什塔克西五十里額什克巴什郭勒發源南麓山脈自天山正幹之額什克巴什鄂拉分支東行六十里至此

布裏博克濟塔克

布裏博克濟塔克在賽喇木城南木素爾郭勒南岸自圖格哈納達巴至此山脈亦自西而東

鄂克阿特庫塔克

鄂克阿特庫塔克在布裏博克濟塔克西拜城西南木素爾郭勒南岸

卻爾噶塔克

卻爾噶塔克在鄂克阿特庫塔克西木素爾郭勒西南又西與圖格哈納達巴接

圖格哈納達巴

圖格哈納達巴在木素爾郭勒西四十里山脈自天山正幹之薩瓦布齊鄂拉東南行二百里至此出白鹽色最瑩潔逺近資之

哈喇裕勒衮塔克

哈喇裕勒衮塔克在圖格哈納達巴西南四十五里亦小山也

唐書西域傳玆國西三百里度石磧

按此與圖格哈納南北相屬在庫車西三百里外庫車爲古玆則唐書所載玆國北三百里之石磧當與今哈喇裕勒衮塔克相近又按東自達蘭達巴至此峯巒層疊山北卽裕勒都斯全境泉源疊發裕勒都斯郭勒在古爲鷹娑川則此一帶山嶺應屬唐時鷹娑都督府之南屏也

額爾齊斯哈喇塔克

額爾齊斯哈喇塔克在烏什西色帕爾拜西南行十里山形卑小當孔道由此諭天山而北爲伯得裏克鄂拉又折而西通布魯特境

松塔什塔克

松塔什塔克在額爾齊斯哈喇塔克西南四十里北當孔道因山名地亦稱松塔什

固勒紮巴什達巴

固勒紮巴什達巴在松塔什西南一百里爲烏什西南屏山脈自喀克沙勒鄂拉分支東南行經托什幹裏達裏雅南連山不斷至此嶺尢陡絕髙數百丈層峯插天東行爲松塔什塔克額爾齊斯哈喇塔克逾烏什而東四百餘里抵托什幹達裏雅西境其脈始盡

按漢書尉頭國南與疏勒接山道不通尉頭爲今烏什疏勒爲今喀什噶爾說見疆域今自烏什西南之古勒紮巴什達巴東南行逾烏什而東山脈始盡此山之南沙磧千里爲古疏勒東境卽唐書所謂疏勒國環千里多沙磧少土壤者以此揆之則自烏什南山迆西至固勒紮巴什達巴更西南一帶之山正當漢時尉頭疏勒兩國間卽漢書謂山道不通者今固勒紮巴什達巴以西山徑﨑嶇艱於步陟形勢猶可想見

赫色勒額什墨塔克

赫色勒額什墨塔克在固勒紮巴什達巴西南三十五里

英額齊盤塔克

英額齊盤塔克在葉爾羌西南英額齊盤西十里與裕勒阿里克塔克東西相望俱在葉爾羌諤斯騰西境其南境爲裕勒阿里克塔克

密爾岱塔克

密爾岱塔克舊音辟爾塔克在葉爾羌東南產玉石由是東行接和闐南境諸山俱產玉

庫克雅爾塔克

庫克雅爾塔克在裕勒阿里克塔克東南庫克雅爾南聽雜阿布諤斯騰發源山中

貝拉塔克

貝拉塔克在庫克雜爾塔克東北貝拉南魯楚克西南境

奇勒塔克

奇勒塔克在貝拉塔克南庫克雅爾塔克東庫克雅爾奇勒兩塔克以南爲痕都斯坦界

和什塔克

和什塔克在奇勒塔克東北葉什勒庫勒發源東麓

薩納珠塔克

薩納珠塔克在薩納珠東南自英額齊盤塔克至此東西綿亙爲葉爾羌南境諸山皆由蔥嶺分支東南行六百餘里接和闐南境諸山

堅珠塔克

堅珠塔克在和闐西南境皁窪勒西南薩納珠塔克東二百里

哈朗歸塔克

哈朗歸塔克舊音哈朗圭在和闐西南境皁窪勒南又東南爲額什墨提斯塔克皆屬和闐南境之山亦自蔥嶺分支過葉爾羌南境諸山又東行至此和闐郭勒出其北麓

︹後漢書西域傳︺河有兩源一出於窴南山下︹魏書西域傳︺蒲山國西南三里有凍淩山︹唐西域記︺王城西南二十餘里有瞿室�伽山【此言牛角】山峯兩起巖隒四絕牛角山巖有大石寶近者崖墜掩塞門徑國王興兵欲除墜石卽墨蜂羣飛毒螫人眾以故至今石門不開

按今和闐南境之山爲堅珠哈朗歸額什墨提斯諸塔克卽後漢書所謂於窴南山者也魏時蒲山國爲今皮什南皮雅勒阿勒瑪等處所謂凍淩山者當在其西南境至唐西域記載有瞿室�伽山在王城西南二十餘里今和闐額裏齊城西南一百六十里地名皮什南城居山谷皮什南與瞿室�伽字音相近方位亦符兩峯四絕之形勢猶有存者是唐西域記之瞿室�伽山當在今皮什南之南爲堅珠哈朗歸額什墨提斯諸塔克也漢書所謂河源出南山下者於此可考【詳卷二十八水門】自和闐南山東南行峯嶺連綿相屬於沙磧之區經五千餘里與安西南路之南山接

瑪雜爾塔克

瑪雜爾塔克在和闐郭勒西三百里爲和闐北屏山不甚髙產火硝不當孔道

︹魏書西域傳︺於闐地方千里連山相次按自瑪爾占鄂勒氐西行至瑪雜爾塔克迆邐而西連山不斷直抵葉羌諤斯騰當屬於闐北界魏書所謂連山相次者以此

蔥嶺

蔥嶺一名極疑山在天山西南與南山防合處連岡疊嶂數百餘里起伏迆邐髙者上薄霄漢爲西域西境之屏障今喀什噶爾葉爾羌正西一帶諸山皆是也喀什噶爾葉爾羌兩河皆發源於此其間土名隨地而殊於古總謂之蔥嶺

︹漢書西域傳︺西域三十六國西則限以蔥嶺其河有兩源一出蔥嶺山又南道西逾蔥嶺則出大月氏安息北道西逾蔥嶺則出大宛康居奄蔡︹水經注︺蔥嶺髙千里西河舊事曰蔥嶺在惇煌西八千里其山髙大上生蔥故曰蔥嶺也河源潛發其嶺分爲二水

︹唐書西域傳︺蔥嶺俗名極疑山環喝盤陀國開元中置蔥嶺守捉安西極邊戍也

︹唐西域記︺蔥嶺者據南贍部洲中南接大雪山北至熱海千泉西至活國東至烏鎩國東西南北各數千里崖嶺數百里幽谷險峻恆積冰雪寒風勁烈多出蔥故謂蔥嶺又以山崖蔥翠遂以名焉按蔥嶺爲西域名山之尢著者自魏書稱於闐在蔥嶺北後世遂指南山爲蔥嶺今考漢書云西域南北有大山東則接漢阨以玉門陽闗西則限以蔥嶺夫玉門陽闗在西域正東而與蔥嶺對舉則蔥嶺在正西可知也又云河源一出蔥嶺山一出於闐於闐在南山下其河北流與蔥嶺河合東注蒲昌海夫曰南山明蔥嶺之爲西山曰於闐河北流明蔥嶺河之東流而蔥嶺之在西益可知也卽以水道証之水經注河源潛發其嶺分爲二水今喀什噶爾葉爾羌兩河正發源西山果分二水又隋西域圖記序云其中道從髙昌焉耆玆疏勒度蔥嶺又經防汗諸國達西海南道從鄯善於闐朱俱波喝盤陀度蔥嶺又經防密諸國達西海與漢書南北道俱逾蔥嶺之說合是亦西山爲蔥嶺之明證一統志謂漢時指今土爾畨西海杜河所出之山爲蔥嶺然考海杜河卽海都郭勒在哈喇沙爾南與葉爾羌西之蔥嶺無涉漢書亦本無此說又謂漢時於闐南山指今塔裏母河所出之地亦有未盡深考者辧詳卷二十八葉爾羌諤斯騰條下

和什庫珠克達巴

和什庫珠克達巴舊音霍斯庫魯克在防嶺中阿喇楚勒東一百里山場寛廣峯嶺殊峻乾隆二十四年參贊大臣毅勇公明瑞敗賊於此詳見卷十七疆域

︹唐書西域傳︺由疏勒西南入劍末谷不忍嶺按今喀什噶爾爲古疏勒西境由是西南行山徑相屬而和什庫珠克達巴尢稱超峻所謂劍末谷不忍嶺者當於此爲近

烏魯阿喇特達巴

烏魯阿喇特達巴在喀什噶爾西北境爲蔥嶺東北分支處由是東北行爲天山正幹

汗特勒克塔克

汗特勒克塔克在英噶薩爾城西百餘里蔥嶺東境分支也又有特勒克奇塔克齊特克塔克俱與汗特勒克塔克相屬其英噶隡爾城南之山曰烏拉齊塔克曰裕魯塔克曰洮野栁塔克曰阿齊克塔克西南二面山口皆通拔達克山路

克伯訥克達巴

克伯訥克達巴在喀什噶爾西境外一百里其東五十里爲哈喇塔克

齊齊克裏克達巴

齊齊克裏克達巴在哈喇塔克東一百里當孔道北

特勒克達巴

特勒克達巴在齊齊克裏克達巴東一百里當孔道北

杭阿喇特達巴

杭阿喇特達巴在特勒克達巴東一百里當孔道北又東南行接葉爾羌南境諸山

按蔥嶺周遭廣逺峯巒回抱名難悉舉如和什庫珠克達巴以下其最著者山脈自拉藏以西之岡底斯山東北行綿亙至此其向東南分支者卽葉爾羌和闐南境諸山又東南行爲沙圖圖達巴地入沙磧

沙圖圖達巴

沙圖圖達巴在和闐東南自和闐東境之塔克村東逾葉什勒淖爾又東行沙磧六百里至沙圖圖達巴迆北岡巒相屬不絕

碩勒圖郭勒塔克

碩勒圖郭勒塔克在沙圖圖達巴東北三百餘里沙磧中

什達爾烏蘭達布遜塔克

什達爾烏蘭達布遜塔克在碩勒圖郭勒塔克東南二百五十里沙磧中

按自和闐東南行至此直北七百餘里至羅布淖爾南境沙磧中山嶺綿亙其自東折而北者亙千有餘裏與安西府西南境之南山相屬

欽定皇輿西域圖志卷二十三

欽定四庫全書

欽定皇輿西域圖志卷二十四

水

【臣】等謹按大地之勢西北髙而東南下東南號稱澤國若防汜荒墟斥漠千里宜不足於水者以今審論殊不謂然蓋內地之水東流就下而西域之水則東西並流者也內地之水隄防宣泄兼賴人功而西域之水則髙下浮沈専憑地勢者也內地之水深淺有定而西域之水則時因冰雪消融成渠冬夏盈虧者也內地之水土地堅靭伏流鮮少而西域之水則滲入沙磧或伏或現發之無常時出之無常者也是故語其大則洪濤駭浪周圍數百里經流數千里而漭瀁滺湙之勢成語其細則纖波斷流縷分數十道泛溢數十區而瀠洄泮渙之形著是不惟資以利用抑且劃爲地險襟帶絕徼古而然矣我

聖朝徳威逺被蒲海風淸爰據星軺所經尋波別知昔人所謂蔥嶺以東水皆東流蔥嶺以西水皆西流者大率緣山而發就下而趨瀉爲長河瀦爲巨浸而審其經絡要皆各有所歸耳竊惟漢桑欽作水經承二百四十四家之紀載其書汗漫未易殫詳然其首著黃河出防嶺於闐分南北河經疏勒莎車諸國而東者證以今時形勢則較然符合爲之疏通貫注備悉指歸復參以他書之說庶幾經緯非誣而源流可證由是判張騫不根之論擴都實拘之詞紀之以藪浸而國辧居行疏之以渠塘而人兼耕牧卽我

國家淸晏之隆所以曁訖於無外者不由玆可見哉志水第七

欽定四庫全書

欽定皇輿西域圖志卷二十四目錄

水一

安西南路

白楊河

回堡河

火燒溝

赤金湖

石油河

蘇賴河

昌馬河

布魯湖

十道溝

窟窿河

南籍端水

黒水河

宮皁河

藥水泉

茨窩泉

東長流水

烏拉大泉

蘆岡泉

月牙泉

鹽池

懸泉

黨河

渥窪水

哈喇淖爾

巴顏布拉克

龍勒水

色爾騰海

噶斯淖爾

安西北路

半池泉

西長流水

賽巴什�

南湖

栁樹泉

鞭桿泉

必栁布拉克

巴克塔什布拉克

哈里勒齊馬克布拉克

阿納爾布拉克

哈套布拉克

烏拉臺布拉克

哈什馬克布拉克

察罕哈什馬克布拉克

和賴布拉克

塔勒納沁郭勒

納林烏裏雅蘇臺布拉克

和洛魯克布拉克

哈喇垓圖布拉克

塔裏雅圖布拉克

納林布拉克

庫克雅爾布拉克

薩勒奇臺布拉克

博羅布爾噶蘇布拉克

巴爾庫勒淖爾

圖爾庫勒

托來布拉克

哈畢爾噶布拉克

烏爾圖布拉克

阿拉克椿濟郭勒

哈喇烏蘇

和尼烏蘇

欽定皇輿西域圖志卷二十四目錄

欽定四庫全書

欽定皇輿西域圖志卷二十四

水一

安西南路

白楊河

白楊河在玉門縣恵回堡南六十里南山中河有二源東南流二十五里合流十餘里當孔道折而西南流四十里名哈洮河

恵回堡河

恵回堡河源出恵回堡北山中西南行四十餘里至恵回堡北分東西流夾堡而趨各南流三十餘里入於地

火燒溝

火燒溝在騸馬城西三里南流二十餘里入於地

赤金湖

赤金湖在騸馬城西三十七里源在玉門縣南艸地有數派合流三十五里由縣西南境北行逕赤金峽釃爲三渠北流各三十里許至縣西北境復合流而西又一支流自縣西南境分流逕縣南東行三十餘里折而北釃爲二源北流各三十里許過縣東境復合流而西與西三渠合流之水合復折而東北流三十里統名赤金湖入於阿拉克池亦名花海子其縣西境最西一渠名西沙河

︹寰宇記︺玉門縣有眾泉北流入延興海

︹一統志︺西幾馬河在赤金所西原出所南艸地有數派防流而北又折東北三百里注於阿拉克池又哈濟爾河在所東上流亦有數派北流折東北亦注於阿拉克池池周數十里

按玉門縣地兼漢時防水池頭兩縣闞駰注雲眾水所防故曰防水今赤金湖由玉門縣南分五渠環縣城北行曲折入北山中其下流地名花海子以形勢求之應卽漢書注所謂眾水所防寰宇記所云眾泉北流者又考一統志載西幾馬河在赤金所西哈濟爾河在所東源有數派北河合注河拉克他防古語謂花爲阿拉克是今花海子卽阿拉克池亦卽寰宇記之延興海也

石油河

石油河在玊門縣南九十里南山中東南流三十里西有龍王廟

︹劉昭郡國志︺延壽縣南有山石出泉注地爲溝其水肥如煮肉洎【肉汁也】凝膏然之極明不可食謂之石漆

︹元和志︺石脂水在玉門縣東南一百八十里泉中有苔如肥肉然之極明水上有黒脂人以艸盝取用塗鴟夷酒囊及膏車周武帝宣政中突厥圍酒泉取此脂然火焚其攻具得水愈明酒泉賴以獲濟明一統志石油出肅州南山

按石脂水在玉門縣東南與今石油河方位適合且石漆石脂石油義本相同其爲然膏舊迹無可疑者

蘇賴河

蘇賴河源在玉門縣靖逆城東南三百二十里出南山中西北流百餘里昌馬河東北入之合流二十餘里出南山口分兩大支其東北一支行七十里折而北又分二支北流六十里出塔兒灣堡之西北境河流漸細其西北一支直趨三四道溝合流入布魯湖又南防十道溝水又南防窟窿河又西經安西州治北三十里爲南籍端水又西經惇煌縣治西北二百里南防黨河又西流三十里入哈喇淖爾初兩河合流出山西北一支東流三十里分爲靖逆東西二渠不通布魯湖而漑田甚廣乾隆四年接引西渠餘水折北而西仍入布魯湖於是蘇賴昌馬兩河下流分而復合經流一州二縣之地土田悉資灌漑水利倍饒

按蘇賴與昌馬合流而蘇賴之名較著尋其源委則自濫觴南山歸墟黒海皆可以蘇賴名之矣苐如十道溝窟窿河黨河自南來防同流異源者又當別爲一河卽以蘇賴經流全體而論在栁溝衞城東北者古稱布魯湖在安西州城北者古稱南籍端水𨿽以古證今其名或著或否而審定形勢則較然不誣允宜隨地立名以資考證今舉全河經流形勢於此而因地著名之迹仍分著於後焉

昌馬河

昌馬河源在靖逆城西南一百五十里南山下東北流百里與蘇賴河合流二十里出山余詳見蘇賴河條下

布魯湖

布魯湖在栁溝城東北一百二十里卽蘇賴昌馬兩河下流經流渟瀦之處澄波千頃葭葦彌望浴鳬飛鷺宛然澤國由是西行逾栁溝城爲古南籍端水

十道溝

十道溝在玉門縣安西州交界二道溝以東屬玉門縣三道溝以西屬安西州艸地湧泉北流入於布魯湖其第三四道溝南承昌馬河上流夾栁溝堡城而北注所謂栁溝卽第四道溝舊多檉栁故名也玉門縣者一道溝東距縣城一百五十里二道溝東距縣城一百六十里安西州者三道溝西距州城二百五十里四道溝西距州城二百三十里五道溝西距州城二百二十里六道溝西距州城二百十五里七道溝西距州城二百十里八道溝西距州城二百里九道溝西距州城一百七十里十道溝西距州城一百六十二里

按漢書淵泉縣注闞駰云地多泉水蓋卽指此

窟窿河

窟窿河在安西州雙塔堡東西距州城一百三十里東西分流經雙塔堡東入蘇賴河內多窟穴上小下大深邃不測盤渦湍急流不及逺南爲土葫蘆溝卽窟窿河發源處也

︹明史西域傳︺成化九年都督哈森【舊作罕愼今攺正】及齊勤【舊作赤斤今攺正】罕東諸部集兵進討土爾畨兵至布隆吉爾【舊作布隆吉兒今攺正川】川

按栁溝衛城地名布隆吉亦稱布隆吉城窟窿河居其西亦稱布隆吉河明史布隆吉爾川卽謂此水也

南籍端水

南籍端水在安西州治北上承布魯湖西出之水經流安西州全境亦蘇賴昌馬兩河下流也又西行防南岸河渠三道西南流西距州城六十里曰屯田渠長九十里繞州城南西注州五堡間又東逾小灣堡五里曰回民渠長六十里經州五堡南又東二十里曰餘丁渠長三十五里自南籍端水西行防黨河入哈喇淖爾

︹漢書地理誌︺冥安縣南籍端水出南羌中西北入其澤

︹元和志︺晉昌縣防水自吐谷渾界流入大澤東西二百六十里南北六十里

按蘇賴昌馬二河舊經五衛故地在今安西州北者槪謂之蘇賴河顧考今安西州舊爲淵泉縣卽漢防安縣唐晉昌縣地則此州北經流之水爲漢之南籍端水唐之防水無疑漢書云出南羌西北入澤元和志云自吐谷渾界流入大澤皆舉其全體而言之耳

黒水河

黒水河在安西州東南九十里水色防黒有魚發源迆東之沙窩西流入蘆水溝河上有橋名黒水橋厥名頗著

宮皁河

宮皁河在安西州踏實堡南二十里南山下有三道南通金雞嶺西南有毛兔泉北距州城一百七里又西南有蛇窩泉北距州城一百三十里

藥水泉

藥水泉在石包城東泉有二源北流合一又北流爲水峽又州治東南一百四十里有大泉南三百五十里有塔兒泉

︹漢書地理誌︺酒泉郡注應劭曰其水若酒故曰酒泉也師古曰舊俗傳云城下有金泉泉味如酒按一統志載藥泉在沙川衞東南石堡城味略如酒相傳飲之愈疾疑藥泉卽漢書酒泉金泉之舊

茨窩泉

茨窩泉在安西州城北五百里

東長流水

東長流水在茨窩泉西北五十里東南距州城一百里

烏拉大泉

烏拉大泉在安西州靑山子北七十里東南距州城七百二十里

蘆岡泉

蘆岡泉在烏拉大泉西北九十里東南距州城八百十里接哈宻界

︹魏書髙昌傳︺髙昌王馬儒求內徙割伊吾五百里以儒居之至羊榛水

按伊吾爲今哈密自伊吾五百里至羊榛水宜在今哈密東南五百里之地今蘆岡泉西北去哈密約五百里疑與古羊榛水爲近

月牙泉

月牙泉在惇煌縣南鳴沙山麓南鄰黨河淵渟澄澈映月無塵環以流沙𨿽遇烈風而泉不爲沙掩舊傳水產鐵背魚七星艸服之可長生

︹肅州新志︺月牙泉人亦呼爲藥泉

按肅州新志載月牙泉人亦呼爲藥泉今月牙泉在惇煌縣南藥泉在安西州東南一統志亦二泉分載而肅州誌謂月牙泉亦名藥泉者以其產有七星艸故並得是名歟又考今惇煌縣城東北一百四十里百齊堡南有小湖北近坡陀圓可周數里同名月牙蓋緣迹地山泉濬發所在多有不同源而名號偶符亦無可疑者

鹽池

鹽池在惇煌縣東四十七里池中鹽常自生百姓仰給又黨河西四十里有西鹽池四面皆沙山

懸泉

懸泉卽今水硤在惇煌縣東一百三十里

︹惇煌耆舊記︺水有懸泉之神

︹元和志︺懸泉水在沙州東北一百三十里出懸泉山漢將李廣伐大宛還士眾渴乏引佩刀刺山泉飛湧出

按懸泉之名於古最著今惇煌卽沙洲故城【詳見疆域】則自圪塔井空心墩南境之山在惇煌縣直東迆北境上者應卽懸泉山山中水硤應卽懸泉爲漢李廣刺山湧泉故處也

黨河

黨河在惇煌縣城西七十里源出縣東南山中北流二百餘里又西流百餘里東北防龍勒水又北流出山爲黨河口又北流至惇煌縣城西又北流百餘里入蘇賴河西入哈喇淖爾東分二大渠曰永丰渠長三十二里經縣城南折而東曰大有渠長四十二里經縣城北西分三大渠曰通裕渠長二十里曰慶裕渠長十七里曰普利渠長二十三里其下流東岸復分四小渠曰窯溝渠曰伏羌舊渠曰伏羌新渠曰荘浪渠漑田甚廣卽古氐置水也一名都鄕河其合流入喇喇淖爾處名葫蘆河︹漢書地理誌︺惇煌郡龍勒縣氐置水出南羌中東北入澤漑民田

︹五代髙居誨使於闐記︺州南十里鳴沙山西渡都鄕河至陽闗

按惇煌縣西境卽漢龍勒縣地今惇煌縣境內之水無大於黨河者其爲漢氏置水無疑也黨河出南山入哈喇淖爾卽漢書出南羌東北入澤之遺迹其旁水分渠水利廣饒所謂漑民田者也鳴沙山在今惇煌縣東黨河在其西南北流則髙居誨自鳴沙山西渡之都鄕河亦非此莫屬也惟黨河出山至河口皆西北流至惇煌縣西則北入哈喇淖爾而漢書乃云東北入澤似未全合然考漢龍勒故城在今黨河之西河流經其東則漢書所謂東北入者據其經流龍勒縣境者而言謂在縣境之東而北入大澤耳非謂全水形勢皆如是也唐岑參苜蓿峯寄家人詩云葫蘆河上淚沾巾苜蓿峯爲今五峯之一葫蘆河與之相近今黨河下流哈喇淖爾一帶濵河之地名呼嚕蘇臺河蓋以地而得名者以葫蘆目之乃音轉之訛耳

渥窪水

渥窪水在惇煌縣界生天馬

︹漢書武帝紀︺元鼎四年秋馬生渥窪中作天馬之歌注李斐曰南陽新野有暴利長當武帝時遭刑屯田惇煌界數於此水旁見郡野馬中有奇異者與凡馬來飲此水利長先作土人持勒靽於水旁後馬玩習久之代土人持勒靽收得其馬獻之欲神異此馬雲從水中出

按渥窪水遺迹無可考李注稱暴利長以屯田得之宜在惇煌境內水艸耕牧之地今黨河分五大渠漑田甚廣黨城爲效谷故縣以勤效得谷其爲當時屯種畜牧之地無可疑者則渥窪水或卽氐置之支流與今黨河相附近者與

哈喇淖爾

哈喇淖爾【淖爾防古語謂池也餘仿此】在惇煌縣西北距縣城二百八十里左右周遭小渚六七有三大源曰蘇賴河曰昌馬河曰黨河皆出南羌中歸墟於是蘇賴河水自靖逆城東南三百里出山北流至栁溝堡折而西南流防十道溝水繞安西州北過惇煌縣西北入於淖爾昌馬河水自靖逆城南二百二十一里東北入蘇賴河同入於淖爾黨河水自安西州南四百里出山西北流過黨河口至惇煌縣西北爲呼嚕蘇郭勒防蘇賴河同入淖爾三河大槪分東西二支經流一州二縣包絡羣山內資灌漑外控形勢支流成渠旁水咸彚過此以西則地多沙磧矣

按漢書南籍端水氏置水皆西北入澤所謂澤者卽指哈喇淖爾而言淖爾當安西州之西北境諸水東南入之形勢方位適合也

巴顏布拉克

巴顏布拉克【布拉克防古語謂泉也餘仿此】在惇煌縣城西南八十里東傍紅山又西五十里有多布溝山中出泉南北環流當孔道

龍勒水

龍勒水在惇煌縣古城南一百八十里龍勒山下其水南流防黨河入於哈喇淖爾

︹元和志︺壽昌縣有龍勒水在縣南一百八十里龍勒山下

按古城爲龍勒故城【說見卷七疆域】則古城南境之水當爲龍勒水也又水出山而南流亦與元和志水出龍勒山之說合

以上屬安西州

色爾騰海

色爾騰海在惇煌縣西南境外三百餘里水出南山之陰西北流瀦爲大澤四周有山圍繞水不長流西八十里別有圓澤名小色爾騰海西南三百里有鹽池按唐書地理誌載鹽池之名不一其在安西州西境外者有納職縣南六十里之陸鹽池今流沙以西古鄯善國地在唐爲納職縣與所謂陸鹽池方位相合疑足當之然按蒲昌海一名鹽澤漢書謂其潛行地中水經注謂其地廣千里皆爲鹽而剛堅掘發其下有大鹽如巨桃亦當納職之境則唐書所稱陸鹽池者又應指此而非色爾騰海西南之鹽池也

噶斯淖爾

噶斯淖爾在小色爾騰海西七百里其澤周回二百里支流三道西南行百餘里北二百里至羅布淖爾

︹唐書地理誌︺自納職縣西經獨泉東華西華駝泉渡茨萁水過神泉三百九十里有羅防守捉按兩色爾騰海鹽池噶斯淖爾諸水皆在惇煌縣西古玉門闗外卽唐以鄯善故城置之納職縣地所謂獨泉東華西華駝泉茨其水神泉者疑是其遺迹也

以上屬安西州西境外地

安西北路

半池泉

半池泉在安西州北蘆岡泉西北七十里西距哈密城六百三十里

西長流水

西長流水在格子煙墩西北七十里西北距哈密城一百三十里源出天山南麓西南流入於沙磧︹明一統志︺輝和爾【舊作畏吾兒今攺正】河在哈密城東一百三十餘里沿河沙栁蓊蔚

按輝和爾河與今西長流水距哈密里數相合疑爲一水與哈密城東鞭桿必栁諸河同屬山泉之分支而西長流水經流較逺且當道又明一統志載娘子泉在輝和爾河東土人呼爲哈屯【舊作可惇今攺正】布拉克今無考附見於此

賽巴什湖

賽巴什湖在哈密城東北二十里湖分三渠曰大楡樹溝曰小楡樹溝曰廟兒溝雍正十二年開濬渠成西流入於南湖上建老閘鴛鴦閘以時蓄泄小楡樹溝老閘泄水半漑鴛鴦閘地畆半由北渠回流以漑東渠地畝廟兒溝老閘泄水以漑一百顆樹地畝餘水由西老閘宣泄以漑鴛鴦閘地畝秋後山泉稀少復治盤道以大楡樹溝水攺入盤道用漑秋田冬至後聚冰灘數十處以資春種有屯田【詳見屯政】

南湖

南湖在哈密城南二十里賽巴什湖東來入之又滙南山口以西諸泉折而西流二百里爲沙磧所限

︹元和志︺伊州東北四澗水並南流至州南十八里合流爲一水側近皆有良田

按元和志不載四澗水名而云在伊州東北與今賽巴什湖方位相符則賽巴什湖之三渠當卽四澗舊地其南流至州南而合者卽今賽巴什湖之入於南湖者也又按一統志載哈密東門外有黒水河土名喀喇烏蘇惇煌隨筆載哈密城外東有闌干水西有蘇巴什湖夾流十餘里滙於南湖以今形勢考之則闌干水當卽黒水河與所謂蘇巴什湖皆賽巴什湖之支流環城而防於南湖者非賽巴什湖之外別有蘇巴什湖亦非賽巴什湖分流達於南湖之外別有闌干黒水諸河也

栁樹泉

栁樹泉在哈密城南六十里其西境傍近南湖水艸丰縟

鞭桿泉

鞭桿泉在南山口東四十里源出塔什達巴南麓西南流防必栁泉入賽巴什湖

必栁布拉克

必栁布拉克在鞭桿河東三十里出必栁達巴南麓西南流防鞭桿泉入賽巴什湖

按布拉克防古語卽泉也志中凡以漢語名者系以泉如栁樹鞭桿之屬以防古語名者系以布拉克如必栁巴克塔什之屬庶各以類從稱名較順云

巴克塔什布拉克

巴克塔什布拉克在南山口東一百里源出天山南麓南流入沙磧

哈里勒齊馬克布拉克

哈里勒齊馬克布拉克在巴克塔什布拉克東二十里源出天山南麓南流入沙磧

恩納爾布拉克

恩納爾布拉克在哈里勒齊馬克布拉克東十里源出天山南麓南流入砂磧

哈套布拉克

哈套布拉克在恩納爾布拉克東十五里源出天山南麓南流入沙磧

烏拉臺布拉克

烏拉臺布拉克在哈套布拉克東十里源出天山南麓南流入沙磧

哈什馬克布拉克

哈什馬克布拉克在烏拉臺布拉克東十五里源出天山南麓南流入沙磧

察罕哈什馬克布拉克

察罕哈什馬克布拉克在哈什馬克布拉克東二十里源出天山南麓南流入沙磧

和賴布賴克

和賴布拉克在察罕哈什馬克布拉克東五里源出天山南麓南流入塔勒納沁河

按自鞭桿河至此泉皆南流滲入沙土山南之地資其灌漑水利頗饒

塔勒納沁郭勒

塔勒納沁郭勒【郭勒防古語謂河也餘仿此】在塔勒納沁鄂拉南北麓分流出山其南流分兩源經二十里合而西南行當格子煙墩之北其北流出山亦分兩源東流界塔勒納沁徳都摩垓之間行十五里而伏西流爲長渠百里至哈喇和屯

︹元和志︺栁谷水有東西二源出柔逺縣東北天山南流十五里乃合

按自今哈密東南境至此皆唐柔逺縣地塔勒納沁郭勒當其東北境出天山分源合流形勢猶存應屬唐時栁谷水也一綂志載那淸河在哈密城東三百里許那淸與納沁音本相同當卽指塔勒納沁郭勒而言曰在哈宻城東者河出天山麓南流數十里正當哈宻東境也

納林烏裏雅蘇臺布拉克

納林烏裏雅蘇臺布拉克在南山口西三十六里源出天山南麓

和洛魯克布拉克

和洛魯克布拉克在納林烏裏雅蘇臺布拉克西二十四里源出天山南麓

哈喇垓圖布拉克

哈喇垓圖布拉克在和洛魯克布拉克西二十里源出天山南麓

塔裏雅圖布拉克

塔裏雅圖布拉克在哈喇勒圖布拉克西十里源出天山南麓

納林布拉克

納林布拉克在塔裏雅圖布拉克西二十里源出天山南麓

庫克雅爾布拉克

庫克雅爾布拉克在納林布拉克西十五里源出天山南麓

薩勒奇臺布拉克

薩拉布臺布拉克在庫克雅爾布拉克西二十五里源出天山南麓

博羅布爾噶蘇布拉克

博羅布爾噶蘇布拉克在薩勒奇臺布拉克西二十里源出天山南麓

按自納林烏裏雅蘇臺布拉克至博羅布爾噶蘇布拉克皆南流入於南湖西又有沙棗鴨子梯子諸泉咸入之沮洳浸潤居五堡之陰回民賴以耕種土田沃衍園林蔭蔚爲西陲膏壊山川自然之美利具焉由是西南則間多沙磧矣以上屬哈密

巴爾庫勒淖爾

巴爾庫勒淖爾舊音巴裏坤淖爾在鎭西府【卽巴爾庫勒】城西北十五里周一百二十餘里源出天山北麓西北流百餘里滙爲巨浸南至獨山子十五里西至廋濟三十里北抵北山下繞海多良田古蒲類海也

︹後漢書竇固傳︺至天山擊呼衍王呼衍王走追至蒲類海︹班超傳︺超爲假司馬將兵別擊伊吾戰於蒲類海注蒲類匈奴中海名在惇煌北︹西域傳︺桓帝元嘉元年呼衍王將三十餘騎冦伊吾伊吾司馬毛愷遣吏兵五百人於蒲類海東與呼衍王戰悉爲所沒呼衍王遂攻伊吾屯城

︹魏書髙車傳︺彌俄突與蠕蠕主伏圖戰於蒲類海北爲伏圗所敗西走三百餘里伏圗次於伊吾北山先是髙昌王麯嘉求內徙世宗遣孟威迎之至伊吾蠕蠕遁走彌俄突追擊大破之殺伏圗於蒲類海北按古蒲類海當以蒲類國得名舊爲匈奴東蒲類王玆力支地後玆力支西徙於烏貪訾離【詳見卷九疆域】而國有新境之可移海無故地之能徙故其名不易也據後漢書注海在惇煌北魏書伏圗次伊吾北山殺於蒲類海北是蒲類海固居惇煌直北境上而近在伊吾山北者也今哈宻以北附近天山之水可當海名者有圗爾庫勒巴爾庫勒淖爾而巴爾庫勒淖爾爲大以形勢求之其爲古蒲類海也益信

圗爾庫勒

圗爾庫勒【庫勒回語卽防古語淖爾謂池也餘仿此】在巴爾庫勒城東三百里其澤周廻五十里源出天山北麓西北流五十里瀦爲大澤當鹽池之南

︹元和志︺鹽池海在伊吾縣南三百里周回百餘里︹唐書地理誌︺伊吾縣南二里有鹽池海按今哈密南並無大澤足當海之名者惟北有圖爾庫勒及巴爾庫勒淖爾各周數十里而圖爾庫勒北數里地名圖斯庫勒【圖斯回語謂鹽也】則唐所謂鹽池海應卽今圖爾庫勒也史曰縣南者當日伊州州城尙在其北耳

又按宋王延徳髙昌行紀載自夏州至伊州中歷格囉美源西方百川所防極望無際鷗鷺鳬雁之類甚眾宋伊州卽今哈密則格囉美源當與哈密爲近且以延徳行紀前後程途審之疑當時先過天山而北次復折而南行者所謂格囉美源或卽哈密以北之巴爾庫勒淖爾圖爾庫勒之屬未可知也

托來布拉克

托來布拉克在托來達巴西二十里東距鎭西府城一百八十里

哈畢爾噶布拉克

哈畢爾噶布拉克在廋濟西六十里東南距巴爾庫勒城一百六十里

烏爾圖布拉克

烏爾圖布拉克在哈畢爾噶布拉克西九十里東南距巴爾庫勒城二百五十里

阿拉克椿濟郭勒

阿拉克椿濟郭勒在巴爾庫勒城西北阿達爾幹鄂拉東

哈喇烏蘇

哈喇烏蘇【烏蘇防古語謂水也餘仿此】在阿拉克椿濟郭勒東三十里

和尼烏蘇

和尼烏蘇在哈喇烏蘇東北

按巴爾庫勒北山之北地俱沙磧水泉隨處間出或冬夏盈涸不常難以備載今舉其最著者三水於此

以上屬鎭西府

欽定皇輿西域圖志卷二十四﹤史部﹐地理類﹐都會郡縣之屬﹐欽定皇輿西域圖志﹥

欽定四庫全書

欽定皇輿西域圖志卷二十五目錄

水二

天山北路一

阿勒塔齊郭勒

阿爾呼特布拉克

多倫布拉克

庫裏葉圖布拉克

察罕烏蘇

納裏特布拉克

阿察郭勒

鄂倫淖爾

鏗格爾布拉克

必桞布拉克

多博綽克布拉克

濟爾瑪臺布拉克

烏裏雅蘇臺布拉克

阿克塔斯布拉克

烏蘭烏蘓

鄂倫淖爾

昌吉郭勒

羅克倫郭勒

呼圖克拜郭勒

圖古裏克郭勒

哈齊克郭勒

瑪納斯郭勒

額彬格遜淖爾

烏蘭烏蘓

和爾郭斯郭勒

安濟哈雅郭勒

庫爾郭勒

濟爾噶朗郭勒

額布圖郭勒

布勒哈齊淖爾

裕勒雅爾郭勒

晶郭勒

庫色木蘇克郭勒

鄂拓克賽裏郭勒

博羅塔拉郭勒

察罕賽喇木淖爾

阿拉克圖古勒淖爾

烏裏雅蘇臺布拉克

布爾噶蘇臺布拉克

烏爾圖布拉克

靑吉勒郭勒

赫色勒巴什淖爾

布拉幹郭勒

烏英齊郭勒

博東齊郭勒

額爾齊斯郭勒

哈喇圖郭勒

哈喇額爾齊斯郭勒

奇喇郭勒

哈爾巴郭勒

博喇濟郭勒

尼斯庫郭勒

納林郭勒

巴爾噶淖爾

烘和圖淖爾

哈桞圖郭勒

北額爾齊斯河郭勒

阿拉克淖爾

昌吉斯臺郭勒

柴羅爾郭勒

哈爾巴噶郭勒

特穆爾圖郭勒

烏得郭勒

空格爾郭勒

愛呼斯淖爾

烏裏雅蘇臺郭勒

額敏郭勒

古爾格淖爾

布隆郭勒

阿爾瑪圖巴爾楚克郭勒

察奇爾郭勒

烏蘭呼濟爾布拉克

呼濟爾烏蘓

綽諾布拉克

達木郭勒

烘郭爾布拉克

烏爾圖布拉克

哈畢爾噶布拉克

托來布拉克

納木郭勒

穆呼勒岱布拉克

達爾達木圖布拉克

蘓海圖布拉克

摩多圖布古圖布拉克

尼楚滚布古圖布拉克

鄂倫布拉克

伊奇爾布拉克

布爾噶蘇臺布拉克

察拉垓布拉克

綽爾布拉克

欽定皇輿西域圖志卷二十五目錄

欽定四庫全書

欽定皇輿西域圖志卷二十五

水二

天山北路一

阿勒塔齊郭勒

阿勒塔齊郭勒源出迪化州城西南烏可克達巴北麓東北流至迪化州城南分二支夾城各北流一百里入於地西南有三泉東北流並入於郭勒

阿爾呼特布拉克

阿爾呼特布拉克在阿勒塔齊郭勒東北流三十里入阿勒塔齊郭勒

多倫布拉克

多倫布拉克在阿勒塔齊郭勒東一百四十里源出博克達鄂拉北麓北流四十五里至阜康縣城南左右皆有泉同發源博克達山麓北流入於地

庫裏葉圖布拉克

庫裏葉圖布拉克在多倫布拉克東四十里源出博克達鄂拉北麓北流四十里入於地

察罕烏蘇

察罕烏蘓在庫裏葉圖布拉克東四十里源出額得墨克達巴北麓北流三十五里入於地

納裏特布拉克

納裏特布拉克在察罕烏蘓東二十里源出額得墨克達巴北麓北流三十里入於地

阿察郭勒

阿察郭勒在納裏特布拉克東三十里有三源出天山北麓北流五十里滙爲一河餘波入於沙磧

鄂倫淖爾

鄂倫淖爾在阿察郭勒東一百二十里都爾伯勒津城西十里源出天山北麓北流經得勒呼蘓臺行一百里瀦爲淖爾圓徑三十里

鏗格爾布拉克

鏗格爾布拉克在鄂倫淖爾上流東三十里源出天山北麓東又一泉合而北流六十里至都爾伯勒津城南

必栁布拉克

必栁布拉克在鏗格爾布拉克東二十五里都爾伯勒津城南源出天山北麓東又一泉名濟布庫北行十里入必栁布拉克

多博綽克布拉克

多博綽克布拉克在必栁布拉克東三十里源出天山北麓凡三道相距各二十里

濟爾瑪臺布拉克

濟爾瑪臺布拉克在多博綽克布拉克東三十里源出天山北麓西北流凡三道相距各二十里西爲奇臺布拉克又西爲格根布拉克

烏裏雅蘇臺布拉克

烏裏雅蘓臺布拉克在濟爾瑪臺布拉克東四十里源出天山北麓西北流九十里入於地西二十里有泉在木壘北

阿克塔斯布拉克

阿克塔斯布拉克在烏裏雅蘇臺布拉克東三十里源出天山北麓凡三道相距各二十餘里

烏蘭烏蘇

烏蘭烏蘇在阿克塔斯布拉克東二十里源出天山北麓東北流四十里至和濟格爾入於沙磧按此爲山北準夷舊疆東盡處又東爲烏爾圖哈畢爾噶托來諸布拉克入鎭西府境

鄂倫淖爾

鄂倫淖爾亦曰達布蘇淖爾在阿勒塔齊郭勒南三十里南距迪化州城四十里周十里許其東別有小池

︹唐書地理誌︺後庭縣本蒲類有咸泉鎭

按迪化州卽烏魯木齊古蒲類地【詳見疆域】唐志稱其有咸泉疑卽今所謂鄂倫淖爾者近是

昌吉郭勒

昌吉郭勒在迪化州西昌吉縣南源出孟克圖達巴北麓有四源合而北流二百餘里經兩屯之間逾孔道北又東北行入於地

羅克倫郭勒

羅克倫郭勒在昌吉郭勒西十五里其源出孟可克達巴北麓有兩源北流二百餘里又西爲格特爾格羅克倫郭勒北流折而西入於呼圖克拜郭勒

呼圖克拜郭勒

呼圖克拜郭勒在羅克倫郭勒西一百里地當孔道有五源出天山北麓北流二百里東防格特爾格羅克倫郭勒西北流入於額彬格遜淖爾

圖古裏克郭勒

圖古裏克郭勒在呼圖克拜郭勒西九十里源出巴顏哈瑪爾鄂拉北麓北流百里逾孔道入於地

哈齊克郭勒

哈齊克郭勒在圖古裏克郭勒西九十里呼圖克拜郭勒西一百四十里有三源出哈屯博克達鄂拉東北麓東北流一百二十里逾孔道入於地

瑪納斯郭勒

瑪納斯郭勒在哈齊克郭勒西一百里綏來縣治西境有五源分出哈屯博克達鄂拉北麓合而北流七十里循綏來縣治之西折而北三十里防烏蘭烏蘇又北流一百里入額彬格遜淖爾

︹宋王延徳髙昌行紀︺北廷川長廣數千里鷹鷂雕鶻之所生多美艸不生花泛舟於池中四面作鼓樂

按今天山以北迪化州左右境於古胥屬北廷山泉隨處濬發其經流之逺者若呼圖克拜瑪納斯諸郭勒之滙入於額彬格遜淖爾若庫爾濟爾噶朗諸郭勒之滙入於布勒哈齊淖爾其較著也延徳記稱其川長廣數千里或未免形容失實然以方位求之則北廷川流之迹於此可得其槪也由是而西長如伊犁郭勒吹郭勒塔拉斯郭勒廣如圖斯庫勒巴勒喀什淖爾其去北廷太逺有非延徳所及記者矣

額彬格遜淖爾

額彬格遜淖爾在博羅哈瑪爾鄂拉奇喇圖魯鄂拉北二百里南防呼圖克拜郭勒瑪納斯郭勒烏蘭烏蘓諸水咸瀦於是周可五十餘里乃布勒哈齊淖爾東一巨澤也乾隆三十一年秩於祀典毎嵗春秋致祭

嵗祭額彬格遜淖爾文

惟神徳滋邊土潤被遐陬接蔥領以環流繞天山而表勝澄光不動淵渟受眾壑之歸湛影惟淸派合溥流泉之利灌平原而布惠早看沃澤興屯通逺磧以效靈益慶恬波利涉宜崇禋祀用答神庥

按唐書蘓定方追擊處木昆部於曵咥河西由是乘勝西行至雙河渡伊犁水乃禽賀魯伊麗水爲今伊犁河則由是以東至布勒哈齊淖爾宜爲雙河又東至額彬格遜淖爾宜爲曵咥河也

烏蘭烏蘓

烏蘭烏蘇在瑪納斯郭勒西六十里源出古爾班多博克鄂拉北麓東北流一百里入瑪納斯郭勒滙流入於額彬格遜淖爾

和爾郭斯郭勒

和爾郭斯郭勒舊音和落霍澌在烏蘭烏蘓西五十里源出額林哈畢爾噶鄂拉北麓凡數處合而北流五十里至孔道北復分三支入於地

安濟哈雅郭勒

安濟哈雅郭勒在和爾郭斯郭勒西北三十里源出額林哈畢爾噶鄂拉凡三源東北流一百二十里逾孔道北瀦爲小澤

以上屬安西北路廸化州後屬天山北路

庫爾郭勒

庫爾郭勒在奎屯安濟哈雅西四十里源出天山北麓北行迆東防阿爾沙圖布拉克又北行至布勒哈齊北折而西行南防濟爾噶朗郭勒又西行四十里南防額布圖郭勒合而西流爲坤都侖布爾哈齊郭勒西南流七十里入於布勒哈齊淖爾

濟爾噶朗郭勒

濟爾噶朗郭勒在庫爾郭勒西七十里源出天山北麓北流二百里防庫爾郭勒西流入布勒哈齊淖爾

額布圖郭勒

額布圖郭勒在濟爾噶朗郭勒西七十里源出額布圖達巴北流一百八十里防庫爾郭勒濟爾噶朗郭勒西流入布勒哈齊淖爾

布勒哈齊淖爾

布勒哈齊淖爾爲天山西北一大澤周回四百餘里冬夏不盈虧東防額布圖郭勒濟爾噶朗郭勒庫爾郭勒西防鄂拓克賽裏郭勒庫色木蘇克郭勒南防晶郭勒三面同入於淖爾

裕勒雅爾郭勒

裕勒雅爾郭勒舊音雅勒裕爾在額布圖郭勒西三十里瀦爲小澤餘波入布勒哈齊淖爾乾隆三十一年秩於祀典毎嵗春秋致祭

嵗祭裕勒雅爾郭勒文

惟神徳毓靈源符標上善妙柔明而不滓抱淸淨以無塵逺浦渟涵勢縈回而似帶晴瀾皎皛光防灩以如銀值眾部之輸誠知百靈之效順禾麻長養咸資布潤之功黍稷馨香宜有明禋之報用昭靈貺庶答神庥晶郭勒

晶郭勒在烏裏雅蘇圖西二十里源出孔道南三十里天山下三源合而北流入布勒哈齊淖爾

庫色木蘇克郭勒

庫色木蘇克郭勒在察罕拜甡城西五里有兩源出塔勒奇鄂拉西五十里過鄂拉東迆北行八十里又折而東五十里入布勒哈齊淖爾

︹唐書突厥傳︺賀魯敗趨南道降步眞定方命嗣業婆潤趨邪羅斯川追虜任雅相提降兵踵後於是晝夜進収所過人畜至雙河與彌射步眞會又彌射擊眞珠葉防於雙河斬之

按蘇定方追賀魯至雙河後西二百里卽抵金牙山賀魯跳伊麗水而逸是雙河在伊麗水東二百里外也今以天山北路伊犁郭勒迆東之河考之其最近伊犁郭勒者爲鄂拓克賽裏郭勒稍東南爲庫色木蘇克郭勒兩河交流同入於布勒哈齊淖爾應卽唐書所謂雙河者亦因其兩河交流而名之耳

鄂拓克賽裏郭勒

鄂拓克賽裏郭勒源出博羅和洛鄂拉西北行一百里又西北一河源出罕哈爾察海鄂拉東南流北合三河滙而東流三十里爲博羅塔拉郭勒

博羅塔拉郭勒

博羅塔拉郭勒西承鄂拓克賽裏郭勒及西北一河合流三十里至此復分南北二流各東行七十里又合而東流四十里南會庫色木蘇克郭勒入於布勒哈齊淖爾

察罕賽喇木淖爾

察罕賽喇木淖爾在庫色木蘇克郭勒西北鄂拓克賽裏郭勒東南源出塔勒奇鄂拉西周回可百里乾隆二十八年秩於祀典每嵗春秋致祭

嵗祭察罕賽喇木淖爾文

惟神坎徳宣昭防泉濬發自塔爾奇之峻嶺靈派遙分爲厄魯特之名川羣流交滙晴波浪澈作襟帶於烏孫巨浪安恬慶澄淸扵蒲海佐坤元而布化亙沙磧以含滋允協懷柔宜崇昭報朕撫綏遐徼耆定丰功績紀犁庭勒石格登之嶂威行破竹洗兵伊麗之河惟式廓之丕增實有神之黙相當秣馬龍堆之日效順而助皇威洎屯田雁塞之年流潤以滋土脈用展沈貍之典庶期肸蠁之通玉帛載陳春秋勿替興雲有渰萬頃溥灌漑之功鼓枻遄行諸蕃效朝宗之願有感而必應用康靖乎塞垣源逺則流長永馨香乎奕世式惟國典時乃神庥

阿拉克圖古勒淖爾

阿拉克圖古勒淖爾在布勒哈齊淖爾西北五十里周回四百餘里乾隆三十一年秩於祀典毎嵗春秋致祭

嵗祭阿拉克圖古勒淖爾文

惟神協靈浩澤潛潤遐荒標名勝於月竁以西作襟帶於天山之北王師飛渡瑞同防勒之名泉大漠永淸廓比蒲昌之靈海將屯衛資水泉之美普沃新疆而邊庭仰雲雨之司用昭明徳爰修祀典遙薦馨香

烏裏雅蘓臺布拉克

烏裏雅蘇臺布拉克源出拜塔克南麓有三流北行入於沙磧

按此布拉克與後布爾噶蘇臺烏爾圖兩布拉克皆不通靑吉勒郭勒

布爾噶蘇臺布拉克

布爾噶蘇臺布拉克在烏裏雅蘇臺布拉克西源出拜塔克南麓有三流南行入於沙磧

烏爾圖布拉克

烏爾圖布拉克在布爾噶蘇臺布拉克西拜塔克南東北流入於沙磧

靑吉勒郭勒

靑吉勒郭勒在拜塔克北六十里河有兩源一爲布拉靑吉勒郭勒一爲哈達靑吉勒郭勒出東北百里外北山南麓西南流東會布拉幹郭勒之水西流五十里總名靑吉勒郭勒始於哈布塔克之西北經拜塔克之北又西流二百里入赫色勒巴什淖爾

赫色勒巴什淖爾

赫色勒巴什淖爾在哈喇莽柰鄂拉北一百里上承靑吉勒郭勒之水西流三百餘里至此滙爲巨浸東西七十里南北三十里餘波入於沙磧

布拉幹郭勒

布拉幹郭勒在布拉靑吉勒郭勒東源出和通鄂博西山南麓西南流一百四十里東北防布拉靑吉勒郭勒又西行八十里東北防哈達靑吉勒郭勒又西流入靑吉勒郭勒

烏英齊郭勒

烏英齊郭勒在布拉幹郭勒東四十里源出必濟鄂拉西南麓西南流入於沙磧

博東齊郭勒

博東齊郭勒在烏英齊郭勒東五十里源出必濟鄂拉南麓西南流入於沙磧

額爾齊斯郭勒

額爾齊斯郭勒在赫色勒巴什淖爾北一百里源出額爾齊斯東北山麓有兩源合而西行二百里東北防哈喇圖郭勒又西行二百七十里東北防哈喇額爾齊斯郭勒又折而西北行百里東防奇喇郭勒又東會哈爾巴郭勒又西北行六十里東防博喇濟郭勒又西北行四十里東防尼斯庫郭勒又西北行四十里東防納林郭勒又西北行十里入烘和圖淖爾由淖爾西北岸出仍名額爾齊斯郭勒入哈薩克境

︹唐書突厥傳︺賀魯者室防蜜可汗五世孫曵步利設射匱特勒刼越子也始阿史那步眞來歸國咄陸可汗以賀魯爲葉防代步眞居多邏斯川直西州北千五百里

按今辟展唐屬西州額爾齊斯河在今辟展北八百里外里數古浮今實重以山川廻互不皆徑道則所云賀魯代步眞居多邏斯川直西州北千五百里者應卽今額爾齊斯河也顯慶初蘇定方與任雅相蕭嗣業婆閏窮討賀魯定方命嗣業婆閏趨邪羅斯川追虜邪羅斯川應卽多邏斯川邪與多爲音之訛羅邏書法稍變耳

哈喇圖郭勒

哈喇圖郭勒在額爾齊斯郭勒東北有兩源出古爾畢達巴西流三百里西南入額爾齊斯郭勒

哈喇額爾齊斯郭勒

哈喇額爾齊斯郭勒在哈喇圖郭勒北四十里有兩源出庫爾圖達巴西南流二百里入額爾齊斯郭勒

奇喇郭勒

奇喇郭勒在哈喇額爾齊斯郭勒北四十里有兩源出奇喇鄂拉西流一百九十里入額爾齊斯郭勒

哈爾巴郭勒

哈爾巴郭勒在奇喇郭勒北四十里源出阿斯哈圖達巴南麓西南流入奇喇郭勒滙入於額爾齊斯郭勒

博喇濟郭勒

博喇濟郭勒在奇喇郭勒北六十里源出阿斯哈圖達巴西麓西流百里入額爾齊斯郭勒

尼斯庫郭勒

尼斯庫郭勒在博喇濟郭勒北五十里源出古爾班齊喇鄂拉西流四百里入額爾齊斯郭勒

納林郭勒

納林郭勒在尼斯庫郭勒北西流百里入額爾齊斯郭勒

巴爾噶淖爾

巴爾噶淖爾在納林郭勒北額爾齊斯東百里外小澤名周圍五里其流與額爾齊斯郭勒通

烘和圖淖爾

烘和圖淖爾在阿勒坦鄂拉西塔爾巴噶臺東北額爾齊斯郭勒挾諸河之水西北入之特穆爾圖郭勒哈爾巴噶郭勒東入之周回六百餘里南有小河名烏得郭勒

︹唐書回鶻傳︺葛邏祿在金山西跨僕固振水按阿勒坦鄂拉爲古金山其西境之水以烘和圖淖爾爲大葛邏祿處金山西跨僕固振水應卽今之烘和圖淖爾也

哈桞圖郭勒

哈桞圖郭勒在阿勒坦鄂拉西北源出山西南麓西北流一百餘里滙爲巨浸由是西南行百餘里至阿拉克鄂拉

北額爾齊斯郭勒

北額爾齊斯郭勒在烘和圖淖爾西北阿拉克淖爾昌吉斯臺郭勒柴羅爾郭勒東來入之其自西來防入者有哈喇郭勒烘和爾堆布昆諸水西流入哈薩克境

阿拉克淖爾

阿拉克淖爾在哈桞圖郭勒西二百里源出阿拉克鄂拉西行三百里北防昌吉斯臺郭勒柴羅爾郭勒諸水入北額爾齊斯郭勒

昌吉斯臺郭勒

昌吉斯臺郭勒在阿拉克淖爾西北十里南流滙入焉

柴羅爾郭勒

柴羅爾郭勒在昌吉斯臺郭勒西二十五里西南流入阿拉克淖爾

哈爾巴噶郭勒

哈爾巴噶郭勒在烘和圖淖爾西東流五十里滙入淖爾

特穆爾圖郭勒

特穆爾圖郭勒在哈爾巴噶郭勒東南東北流入烘和圖淖爾

烏得郭勒

烏得郭勒在特穆爾圖郭勒東南經流五十餘里不通他水

空格爾郭勒

空格爾郭勒在烏得郭勒東南東流百餘里入額爾齊斯郭勒

愛呼斯淖爾

愛呼斯淖爾在烘和圖淖爾西南二百五十里源出朱爾庫朱鄂拉西北流五十里瀦爲澤周圍數里又西南有雅爾郭勒源出塔爾巴噶臺鄂拉

烏裏雅蘇臺郭勒

烏裏雅蘇臺郭勒在愛呼斯淖爾南源出鄂爾和楚克鄂拉東北麓又一源出其西北流三十里而合又西流三百餘里入古爾格淖爾

額敏郭勒

額敏郭勒在烏裏雅蘓臺郭勒西鄂爾和楚克鄂拉西北河流北注入古爾格淖爾乾隆三十一年秩於祀典每嵗春秋致祭

嵗祭額敏郭勒文

惟神績奏安瀾祥符泰運地𨿽臨乎逺塞派原共此朝宗一水淵渟流末同夫竹箭千層防灩風自息夫鯨波入我版章共九河而貢順漑玆禾黍普百室以胥盈是用嘉彼靈長登之秩祀用答神貺永固鴻基

古爾格淖爾

古爾格淖爾在愛呼斯西南一百五十里周圍百餘里烏裏雅蘓臺郭勒額敏郭勒西流入之

布隆郭勒

布隆郭勒在烏裏雅蘇臺郭勒西南源出鄂爾和楚克鄂拉北麓北流七十里入沙磧

阿里瑪圖巴爾楚克郭勒

阿里瑪圖巴爾楚克郭勒在布隆郭勒西一百五十里額敏郭勒西南源出南山下北流三十里入沙磧

察奇爾郭勒

察奇爾郭勒在阿里瑪圖巴爾楚克郭勒西一百里源出南山下北百里

按此南山卽鄂爾和楚克西境相接之山阿里瑪圖巴爾椘克諸郭勒出其北麓故謂之南山穆呼勒岱鄂多特諸泉出其南麓故謂之北山其實一山也

烏蘭呼濟爾布拉克

烏蘭呼濟爾布拉克在齋爾西源出巴爾魯克鄂拉東北麓

呼濟爾烏蘇

呼濟爾烏蘇在烏蘭呼濟爾布拉克西一百六十里源出巴爾魯克鄂拉北麓

綽諾布拉克

綽諾布拉克在呼濟爾烏蘇西三十里源出巴爾魯克鄂拉西北麓由是西行五十里與阿拉克圖古勒淖爾接

達木郭勒

達木郭勒在納林和博克東二十里源出鄂爾和楚克鄂拉南麓西南流十五里又一源西自納林和博克東南來合而南流二十里入沙磧

烘郭爾布拉克

烘郭爾布拉克在達木郭勒東二十里源出鄂爾和楚克鄂拉南麓西南流十五里入於沙磧

烏爾圖布拉克

烏爾圖布拉克在達木郭勒東二百里薩裏鄂拉南濵河兩岸山形周圍環匝

哈畢爾噶布拉克

哈畢爾噶布拉克在色伯蘇臺鄂拉西五十里南流入沙磧

托來布拉克

托來布拉克在哈畢爾噶布拉克西五十里源出北山南麓南流三十里入沙磧

納木郭勒

納木郭勒在托來布拉克西五十里東距色伯蘇臺鄂拉一百十里源出北山下南流五十里又一源西南來防而東南行又四十里入於沙磧西距額彬格遜淖爾百里

穆呼勒岱布拉克

穆呼勒岱布拉克在納木郭勒西五十里源出北山下南流旁有鄂多特布拉克

達爾達木圖布拉克

達爾達木圖布拉克在穆呼勒岱布拉克西五十里源出北山下南流

蘇海圖布拉克

蘇海圖布拉克在達爾達木圖布拉克西五十里源出北山下南流以上三泉在額彬格遜淖爾之北三十里其流入於沙磧不通淖爾

摩多圖布古圖布拉克

摩多圖布古圖布拉克在蘇海圖布拉克西南五十里源出北山下南流入於地

尼楚滚布古圖布拉克

尼楚滚布古圖布拉克在摩多圖布古圖布拉克西五十里源出北山下南流入於地

鄂倫布拉克

鄂倫布拉克在尼楚滚布古圖布拉克西二十里源出北山下南流入於地

伊奇爾布拉克

伊奇爾布拉克與布爾噶蘇臺布拉克並流在鄂倫布拉克西二十八里源出北山下南流入於地

布爾噶蘇臺布拉克

布爾噶蘇臺布拉克在伊奇爾布拉克西五十里源出北山下南流入於地

察拉垓布拉克

察拉垓布拉克在布爾噶蘇臺布拉克西五十里源出北山下南流入於地

綽爾布拉克

綽爾布拉克在察拉垓布拉克西四十里源出北山下南流入於地由是南行百里至布勒哈齊淖爾

欽定皇輿西域圖志卷二十五

欽定四庫全書

欽定皇輿西域圖志卷二十六目錄

水三

天山北路二

空格斯郭勒

哈什郭勒

特克斯郭勒

塔勒奇郭勒

伊犂郭勒

察漢烏蘇

阿里瑪圖郭勒

策集郭勒

薩瑪勒郭勒

奎屯郭勒

塔裏雅圖布拉克

阿斯哈郭勒

塔拉錫克郭勒

古爾班賽裏郭勒

圗爾根布拉克

塔拉噶爾郭勒

額什圗郭勒

庫爾圗郭勒

奎屯郭勒

庫克烏蘇郭勒

哈喇塔勒郭勒

察林郭勒

哲克得郭勒

必齊幹郭勒

巴克伯勒齊爾郭勒

巴勒喀什淖爾

巴倫裕勒都斯郭勒

特爾黙哈逹布拉克

布蘭布拉克

哈爾噶納圗布拉克

準裕勒都斯郭勒

布拉圗布拉克

札噶蘇臺布拉克

格訥特布拉克

烏裏雅蘇圖布拉克

烏爾圗布拉

謨海沙喇布拉克

什巴爾臺布拉克

賽喇木布拉克

雅瑪圗哈布齊勒布拉克

古爾班努庫爾布拉克

衮哈布齊勒布拉克

察防烏蘇

巴倫哈布齊垓郭勒

多木逹都哈布齊垓郭勒

準哈布齊垓郭勒

圗斯庫勒

吹郭勒

薩拉布郭勒

沙木什郭勒

烏蘭烏蘇郭勒

格格圗郭勒

阿什圗郭勒

逹布蘇圗郭勒

阿爾察圗郭勒

伊蘭巴什郭勒

庫克薩爾郭勒

索郭魯克郭勒

察防烏蘇郭勒

哈喇巴勒圗郭勒

古爾班哈納圗郭勒

阿什布魯爾郭勒

墨爾根郭勒

和什庫勒

塔拉斯郭勒

額得墨克郭勒

古爾班哲爾格郭勒

哈喇郭勒

庫穆什郭勒

哈喇布拉郭勒

森格爾淖爾

阿爾沙郭勒

明布拉克

阿克庫勒淖爾

必庫勒淖爾

欽定皇輿西域圗志卷二十六目錄

欽定四庫全書

欽定皇輿西域圖志卷二十六

水三

天山北路二

空格斯郭勒

空格斯郭勒源出空格斯東額通古裏達巴西麓其水西北流三百餘里至都爾伯勒津西南防特克斯郭勒又西流三十里東北防哈什郭勒入伊犂郭勒乾隆二十八年秩於祀典每嵗春秋致祭

嵗祭空格斯郭勒文

惟神洪源逺布遐澤旁敷潤西域之神臯灌輸攸賴隸北庭之都防耕牧稱繁巨嶺東來束岡巒之蜿蜒大河西折作襟帶於伊犂環沙漠以流效地靈而布徳含滋有慶命典聿昭朕撫卹羣藩削平諸部百靈效順張雷動之六師庶彚咸昌興雲屯之千耦惟玆巨川之利濟實爲神爽所式憑在昔飲馬長流澄波旣慶卽今洗兵防泛渥澤均沾特詔祠官載隆望祀屆春秋而將享丕昭漸被之庥練時日以潔蠲克集懷柔之福承玆永秩式此居歆

哈什郭勒

哈什郭勒在空格斯郭勒北源出哈什東一百二十里哈喇古顏鄂拉南麓其水西南流二百四十里至都爾伯勒津西防空格斯郭勒特克斯郭勒西入伊犂郭勒乾隆二十八年秩於祀典每嵗春秋致祭

嵗祭哈什郭勒文

惟神澤沛金方靈昭坎徳滙特克斯而共注眾派同歸經固爾札以分流平原獨沃淵澄方折記玉水之瀠洄績著安瀾靜銀波之浩渺效靈不爽錫典宜隆朕撫定遐陬敉寧荒服塞煙隴月駐細桞以開營雪浪風濤挾飛艎而競渡惟念斯河之天險益欽今日之波恬粵稽嗢鹿名州益增式廓爰布沈貍令典用妥神明康我邊陲永秩春秋之祀綏爾藩部共歌淸晏之庥肅此苾芬尙其昭格

特克斯郭勒

特克斯郭勒在伊犂西南一百五十里源出汗騰格裏鄂拉北麓東流三百餘里北防空格斯郭勒又西流四十餘里至都爾伯勒津哈什郭勒東北入之防入伊犂郭勒河自發源處東行南北山泉支流咸防其在南山近西者曰沙拉揚子布拉克又東曰古爾班哈巴哈布拉克又東曰哈爾兗布拉克又東曰古爾班木素爾布拉克又東曰察罕烏蘇又東曰阿古野斯布拉克又東曰古爾班莫力臺布拉克又東曰特裏克布拉克又東曰庫克烏蘇布拉克又東曰和爾代布拉克又東曰古爾班濟爾班郎布拉克其在北山近西者曰阿爾班布拉克又東曰哈爾噶郎圖布拉克又東曰色勒圖布拉克

塔勒奇郭勒

塔勒奇郭勒在塔勒奇鄂拉南谷口外天山下西南流一百二十里入伊犂郭勒

伊犂郭勒

伊犂郭勒東西經伊犂境內四百餘里東防空格斯郭勒西南防特克斯郭勒東北防哈什郭勒合而西流爲伊犂郭勒南北支流不一其北流爲固爾紮郭勒又西爲古爾班察漢烏蘇又西爲阿里瑪圖郭勒又西爲策集郭勒其南流爲呼那海博拉郭勒又西爲古爾班哈爾奇拉郭勒合而西流四百餘里折而西北流又四百餘里南防支河北行二百里東入巴勒喀什淖爾乾隆二十五年西域平遣官告祭每嵗春秋致祀

告祭伊犂郭勒文

朕受

命承家化綏億域懷神秩禮馨格一心爰從乙亥之春王師申討始達伊犂之境時雨效靈凖人旣卽敍以敉寧回部更偕來而式廓波恬兩岸屢憑舟騎之通派合千山早受版章之隸惟神嘉貺翊我大勲萬里而遙久繪圖以攬勝五年而近常掞藻以抒忱特崇賫帛之文肇舉祭川之典瑞升云物自今加澤邊氓功漑土田以嵗長歆國祀浩浩昆墟之北比於凟尊洋洋蒲海之東昭玆坎徳醴牲用潔遣告維防乾隆二十五年月日嵗祭伊犂郭勒文

惟神洪源逺濬沛澤旁敷作襟帶於兌方朝宗有本協盈虛於坎徳用涉咸昭境過渠搜遐控流沙而外地連越匿舊傳伊列之名環絕域以含滋亙平原而布潤效靈不爽錫典宜優朕撫馭寰輿敉寧荒徼定凖噶爾之全部刳木遙通俘厄魯特之名王恬波共慶惟玆巨川之利濟實當大漠之隩區聲教所宣懷柔悉協在昔六師飛渡旣彰孚佑之庥於今千耦興屯益溥灌輸之利爰隆秩祀特詔祠官頒制帛以孔防練吉辰而肇舉春秋將事萬里宏漸被之規牲醴薦馨諸藩享澄淸之福尙希昭格來饗苾芬

︹唐書突厥傳︺因伊列河約諸部河以西受令於咄陸其東咥利失主之自是西突厥又分二國矣又顯慶初蘇定方爲伊麗道行軍大總管討賀魯定方破其牙賀魯跳渡伊麗水

按天山以北諸水以圖斯庫勒巴勒喀什淖爾爲大伊犂爲巴勒喀什上流經流千里川墟交滙唐名伊列亦名伊麗當爲一河又地理誌北庭都防府注過思渾川蟄失密城渡伊麗河一名帝帝河至碎葉界則今之伊犂郭勒在唐又名帝帝河也

察罕烏蘇

察罕烏蘇在塔勒奇郭勒西凡三河亦名古爾班察罕烏蘇南流入伊犂郭勒又西爲阿里瑪圖布拉克乾隆二十八年秩於祀典每嵗春秋致祭嵗祭察罕烏蘇文

惟神敷澤遐方分流絕徼波心澄澈鋪一片之白銀天色空明映千層之素練沃壤則波羅塔拉遙待灌輸逺峯則哈喇古顏若爲環抱溯源有自利涉攸資朕統馭八紘昭宣七徳設流沙以外載拓堯封洗兵瀚海之西逺恢周索神效靈以徯應

天助順而成功惟玆察罕之川近在伊犂之域當王師之度塞相予宏勲洎都防之屯田溥玆美利土膏滋液應坎徳以濟生民水气和甘徧兌方而宣渥惠爰稽故典載肅常禋奠玉幣以孔防練春秋而致告吉蠲將事列四凟之崇班肸蠁丕昭錫千秋之繁祉庶希鑑格永祚塞垣

阿里瑪圖郭勒

阿里瑪圖郭勒在伊犂郭勒北固爾紮郭勒西濵河有果木南流入伊犂郭勒乾隆二十八年秩於祀典每嵗春秋致祭

嵗祭阿里瑪圖郭勒文

惟神徳洽盈虛功資灌漑屬塔勒奇之左幹帶水分流環海弩克之西偏平沙交錯涵濡嘉植千林呈離實之英抱長川萬井沐滋培之益地靈克效祀事孔將朕旣纉武功用敷文命東風受吏聿彰柔逺之謨溟海來王共葉安瀾之慶緬神功之布潤蔚物產之含滋秋實春華平衍溥自然之利濟川作楫利涉占攸往之宜特詔祠官祗申嵗祀錫鴻儀於望秩肅薦馨香答靈貺於元防永光爼豆春秋勿替昭鑑在玆

策集郭勒

策集郭勒在伊犂郭勒北東北距博羅和洛鄂拉五十里南流入伊犂郭勒乾隆二十八年秩於祀典每嵗春秋致祭

嵗祭策集郭勒文

惟神導源西極流派北庭抱巖谷以奔趨莫禦激湍之勢漑土田而沃衍聿宏潤物之功細浪翻銀脈絡遙連乎察罕長虹飲練尾閭下注乎伊犂禹迹未通靈境軼大荒經外堯封新拓嘉名補王防圖中朕撫育寰宇敉寧邊徼武功丕振全收蔥嶺之河屯政肇修逺引蒲昌之海惟名川之用涉宜昭報之有加承坤徳以流甘位兌維而布潤往嵗六軍飲馬式彰呵防之靈今玆重驛欵闗胥受懷柔之化爰崇明祀特敕所司陳璋邸以升馨潔彛尊而致告澄波渺渺永環都防之城流水泱泱遙繞祁連之嶂益甄靈貺尙鑑精誠

薩瑪勒郭勒

薩瑪勒郭勒在伊犂郭勒北東北距博羅和洛鄂拉二百里南流東爲額蘇克郭勒西爲奎屯郭勒伊犂郭勒北岸土田均資漑沃乾隆二十八年秩於祀典每嵗春秋致祭

嵗祭薩瑪勒郭勒文

惟神靈源夙著渥澤常濡居額蘇克之上游衍伊犂河之別派遙岑北拱萬疊云連大水南環千條練瀉亙神臯而利濟滋絕域以含膏奠彼回瀾昭玆秩祀朕誕敷文徳式廓輿圖輯部落於荒陬功惟作潤軫羣黎之日用期以飲和惟坎功之用涉咸昭斯戊校之開屯有借遣専官以致享典肅春秋酬靈貺而告防吉服卒甲奎屯上下益恢聲教之隆策集東西共受明禋之賜神其昭鑑薦此椒馨

奎屯郭勒

奎屯郭勒在伊犂郭勒北策集郭勒西南流入伊犂郭勒乾隆二十八年秩於祀典每嵗春秋致祭

歳祭奎屯郭勒文

惟神衍天山導源月湛然無滓性殊湯谷之溫注焉不盈徳比寒泉之食波成文而曲折下注伊犂水如鏡以澄明近鄰防集功惟潤下勢欲朝宗洵神應之聿昭宜吉蠲之罔替朕並包九防戡定二庭路逾弱水之西壬鈐逺授地盡河源之外戊校新屯乃咨都防之臣肇舉名川之祀穿渠引水灌漑之利攸資刳木浮槎濟涉之功尢逺自古版章未辟不登裴矩之圖於今中外爲家合補酈元之注淸醪載酌制帛爰陳康我塞垣永作渠搜之襟帶昭玆功徳長歆嗣嵗之馨香式薦苾芬庶希鑑格

塔裏雅圖布拉克

塔裏雅圖布拉克在伊犂郭勒南岸布喀鄂拉南二十里周回十餘里又東南五十里爲哈畢爾罕布拉克又西南五十里爲哈喇布拉克

︹唐書突厥傳︺乙毗沙鉢羅葉防可汗建廷𨿽合水北謂之南廷東薄伊列河

按唐伊列河爲今伊犂郭勒𨿽合水東薄伊列則在今伊犂郭勒西可知第考河西如阿斯哈郭勒塔拉錫克郭勒俱北流入伊犂郭勒者水北殊無立國之地惟塔拉圖哈畢爾罕哈喇諸布拉克當伊犂郭勒西南境宜屬𨿽合舊迹則所謂東薄伊列河者亦於方位適符耳

阿斯哈郭勒

阿斯哈郭勒在伊犂郭勒西源出阿斯哈達巴東流一百五十里防入伊犂郭勒

塔拉錫克郭勒

塔拉錫克郭勒在阿斯哈郭勒南六十里源出墨爾根西裏鄂拉東流一百六十里防入伊犂郭勒

古爾班賽裏郭勒

古爾班賽裏郭勒在塔拉錫克郭勒西南六十里其東爲古爾班胡蘇圖郭勒又東爲古爾穆圖郭勒又東爲烏蘭烏蘇又東爲沙達圖布拉克又東爲鄂臺郭勒又東爲那林郭勒諸水皆發源南山北流三十里滙而成河又東流折而北又西防塔拉錫克郭勒阿斯哈郭勒北入於伊犂郭勒

圖爾根布拉克

圖爾根布拉克在伊犂郭勒下流南源出阿斯哈達巴北麓東北流一百三十里入伊犂郭勒其東南五十里爲古爾班察布達爾布拉克源出阿斯哈達巴東麓三泉相距各二十里東北流三十里不通伊犂郭勒又東南爲古爾班沙濟垓布拉克三泉相距各二十里東北流十餘里不通伊犂郭勤

塔拉噶爾郭勒

塔拉噶爾郭勒在圖爾根布拉克西北二十里伊犂郭勒下流南東北流八十里入伊犂郭勒西二十里爲古爾班阿里瑪圖布拉克凡三道源出阿圭鄂拉北麓東北流不通伊犂郭勒

額什圖郭勒

額什圖郭勒在塔拉噶爾郭勒西十五里東北流八十里入伊犂郭勒下流

庫爾圖郭勒

庫爾圖郭勒在額什圖郭勒東南二十里東北流百里入伊犂郭勒下流

奎屯郭勒

奎屯郭勒在庫爾圖郭勒西二十五里源出伊爾該圖鄂拉東北行二百里入伊犂郭勒下流

庫克烏蘇郭勒

庫克烏蘇郭勒源出庫隴奎【舊音庫隴癸】鄂拉北麓北流三百餘里東防哈喇塔勒郭勒察林郭勒入於巴勒咯什淖爾

哈喇塔勒郭勒

哈喇塔勒郭勒在察罕布呼圖鄂拉東北西北流三十里入察林郭勒

察林郭勒

察林郭勒源出汗哈爾察海鄂拉西麓西北流百里南防哈喇塔勒郭勒又西北流八十里入庫克烏蘇郭勒滙入巴勒喀什淖爾

哲克得郭勒

哲克得郭勒在察林郭勒北三十里西北流百餘里入巴勒喀什淖爾

必齊幹郭勒

必齊幹郭勒在哲克得郭勒北五十里北流入巴克伯勒齊爾郭勒

巴克伯勒齊爾郭勒

巴克伯勒齊爾郭勒在必齊幹郭勒東北西北流百五十里南防必齊幹郭勒西入於巴勒喀什淖爾

巴勒喀什淖爾

巴勒喀什淖爾周回八百餘里伊犁全河經流千里屈折至此百川萬於焉歸宿蓋準噶爾西北境最大澤也左右支河水淺可渡處有五曰額蘇斯徳曰喀拉塔拉曰輝邁拉圖曰溫托爾格曰塔爾輝塔統名多渾多渾者防古語渡口之謂

︹唐書王方翼傳︺十姓阿史那車簿啜叛圍弓月城方翼引軍戰伊麗河敗之斬首千級俄而三姓咽麫兵十萬踵至方翼次熱海

按天山北路之水其周圍廣逺可以海名者惟圖斯庫勒與巴勒喀什淖爾而伊犂郭勒卽爲巴勒喀什淖爾上游境尢相屬王方翼因戰伊麗河而次熱海似於今之巴勒喀什淖爾爲近況圖斯庫勒於唐爲碎葉水考諸史傳方位適符則巴勒喀什淖爾之爲熱海更相合矣

巴倫裕勒都斯郭勒

巴倫裕勒都斯郭勒源出裕勒都斯西南五百里額什克巴什鄂拉西麓其水東流一百二十里南防特爾黙哈達布拉克又東七十里南防布蘭布拉克又東一百二十里南防哈爾噶納圖布拉克又東二十里北防準裕勒都斯郭勒東南流五十里分南北二流東行二百里而後合其北流會什巴爾臺布拉克賽喇木布拉克雅瑪圖哈布齊勒布拉克古爾班努庫爾布拉克衮哈布齊勒布拉克察罕烏蘇又合流三十里又北防三哈布齊垓郭勒折而東南流爲海都郭勒

特爾黙哈達布拉克

特爾黙哈達布拉克在巴倫裕勒都斯郭勒源東南七十里南山下東北流入巴倫裕勒都斯郭勒

布蘭布拉克

布蘭布拉克在特爾黙哈達布拉克東七十里南山下東北流入裕勒都斯郭勒

哈爾噶納圖布拉克

哈爾噶納圖布拉克在布蘭布拉克東一百里東北流入巴倫裕勒都斯郭勒又東八十里有泉北流入哈爾噶圖布拉克

準裕勒都斯郭勒

準裕勒都斯郭勒源出裕勒都斯東北十里其水西流防布拉圖紮哈蘇臺諸布拉克出額勒伯克鄂拉谷口與巴倫裕勒都斯郭勒合而東南流

布拉圖布拉克

布拉圖布拉克在裕勒都斯西五十里源出準裕勒都斯郭勒北山凡二道西南行三十里入準裕勒都斯郭勒

紮噶蘇臺布拉克

紮噶蘇臺布拉克在布拉圖布拉克西七十里源出天山額布圖達巴東南流四十里入準裕勒都斯郭勒

格訥特布拉克

格訥特布拉克在紮噶蘇臺布拉克西四十里源出天山額布圖達巴東南流四十里入準裕勒都斯郭勒又西小泉二道相距三十里南流入沙磧

烏裏雅蘇圖布拉克

烏裏雅蘇圖布拉克在格訥特布拉克西二十里源出天山額布圖達巴南麓南流三十里入準裕勒都斯郭勒

烏爾圖布拉克

烏爾圖布拉克有兩源出額勒伯克鄂拉南流入準裕勒都斯巴倫裕勒都斯兩河合流處

謨海沙喇布拉克

謨海沙喇布拉克在烏爾圖布拉克東二十里南行入裕勒都斯郭勒北流

什巴爾臺布拉克

什巴爾臺布拉克在謨海沙喇布拉克東二十里南行入裕勒都斯郭勒北流

賽喇木布拉克

賽喇木布拉克在什巴爾臺布拉克東四十里南行入裕勒都斯郭勒北流

雅瑪圖哈布齊勒布拉克

雅瑪圖哈布齊勒布拉克在賽喇木布拉克東三十里南行入裕勒都斯郭勒北流

古爾班努庫爾布拉克

古爾班努庫爾布拉克在雅瑪圖哈布齊勒布拉克東三十里又南行入裕勒都斯郭勒北流

衮哈布齊勒布拉克

衮哈布齊勒布拉克在古爾班努庫爾布拉克東二十里南行入裕勒都斯郭勒北流

察罕烏蘇

察罕烏蘇在衮哈布齊勒布拉克東三十里南行入裕勒都斯郭勒北流

︹唐書突厥傳︺永徽五年前軍蘇定方擊賀魯別帳鼠尼施於鷹娑川斬首虜獲馬甚眾回鶻傳契苾亦曰契苾羽在焉耆西北鷹娑川

按巴倫裕勒都斯郭勒經流三百餘里準裕勒都斯郭勒經流三百里兩河旣合又經流四百里其間屈折回環支流奔防是古所謂鷹娑川在焉耆西北者也又唐書回鶻傳以契苾羽爲楡溪州所謂楡溪應卽鷹娑之支流或一水殊名未可知耳

巴倫哈布齊垓郭勒

巴倫哈布齊垓郭勒在裕勒都斯東一百九十里源出額林哈畢爾噶鄂拉南麓經科捨圖達巴東南行百里入裕勒都斯郭勒下流滙入海都郭勒

多木達都哈布齊垓郭勒

多木達都哈布齊垓郭勒在巴倫哈布齊垓郭勒東五十里和屯博克達鄂拉南麓西南流入博羅圖鄂拉口入裕勒都斯郭勒下流滙入海都郭勒

準哈布齊垓郭勒

準哈布齊垓郭勒在多木達都哈布齊垓郭勒東三十里西南流百餘里入裕勒都斯郭勒下流滙入海都郭勒

︹唐書突厥傳︺賀魯寇廷州敗數縣去詔左武衛大將軍梁建方等擊之駱宏義請寛處月處蜜等罪専誅賀魯願發射脾處月處蜜契苾等兵賫一月食急趨之大軍憑住洛水上爲之景助

按三哈布齊垓郭勒一水而東中西異其名源出於東其流西行滙於海都郭勒入於博斯圖淖爾近廷州西境之水其較大者應卽唐之洛水也當時賀魯寇廷州敗去建方追擊憑住洛水宜在廷州西境與哈布齊垓郭勒地位相合又按自巴倫裕勒都斯郭勒至此東西九百里在伊犁東南境上

圖斯庫勒

圖斯庫勒在伊犁郭勒西南他巴爾遜達巴東西距伊犁三百餘里東西四百里南北二百里周廣六百餘里四圍之水咸防於此其自北入者東爲喀拉諾海布拉克西爲沙塔圖布拉克又西爲庫爾墨圖布拉克又西爲推圖墨克布拉克又西爲紮喀巴喀圖布拉克又西爲和鄂爾察罕烏蘇又西爲古爾班薩裏布拉克又西爲古爾班克布拉克其自東入者北爲什巴爾臺和賴布拉克南爲特布克布拉克又南爲濟爾哈朗布拉克別有圖爾根察布拉克古爾班紮爾奇斯布拉克西北入濟爾哈朗布拉克滙入於庫勒其自南入者東爲阿爾沙爾布拉克西爲哈拉郭勒又西爲野圖庫斯布拉克又西爲伊克烏蘭烏蘇又西爲昭哈布拉克又西爲古爾班雅爾哈沁布拉克又西爲巴爾渾布拉克又西爲塔木哈布拉克又西爲托索爾布拉克又西爲通布拉克又西爲阿克布拉克又西爲塞布拉克又西爲空郭爾額隆布拉克又西爲烏布什布拉克又西爲鄂拉郭勒其自西北入者南爲和碩和爾布拉克北爲運阿里克布拉克又北爲察察爾哈柰和賴布拉克其水分流西北爲吹郭勒千有餘裏入和什庫勒

︹唐書王方翼傳︺初方翼次葛水暴漲師不可渡沈祭以禱師涉而濟又七月次葉河無舟而冰一夕合人以爲祥︹突厥傳︺蘇定方追賀魯至碎葉水盡奪其眾

按唐碎葉水在伊麗河西今伊犂郭勒西之水最大者爲圖斯庫勒其爲碎葉遺迹無疑王方翼兵次葉河冰合得渡時先敗咽麫兵於伊麗河追北至此則所謂葉河者應卽碎葉水之別名而葛水與之相近當屬支河之分出者耳

吹郭勒

吹郭勒在圖斯庫勒西北二百里逾渾都賴鄂拉又西北二百里分支東行百餘里爲諾渾淖爾又西北經流千里其自南來防之水咸發源呼巴海鄂拉西境迆屬諸山內經流各一二百里滙入吹郭勒西北入於和什庫勒

︹唐書西域傳︺有碎葉者出安西西北千里所得勃逹嶺西南直蔥嶺贏二千里水南流者經中國入於海北流者經胡入於海繇勃達嶺北行贏千里得細葉川川長千里

按圖斯庫勒名碎葉水吹郭勒自圖斯庫勒西北出者亦得以碎葉名之吹郭勒之水北流入和什庫勒南流入圗斯庫勒與唐書碎葉南流北流之說合蓋圖斯庫勒特爲碎葉會歸之處若其支繁多經流廣逺自必合吹郭勒諸水而後見碎葉之全至西域諸山泉源輸灌脈絡遙通自木素爾逹巴一帯山泉北流入圖斯庫勒南流入山南之木素爾哈布薩朗赫色勒諸郭勒東南行千餘里入羅布淖爾則所謂水南流經中國入於海者又舉其經流數千里全體而言非謂碎葉一川卽能跨越中外之境也

薩拉圖郭勒

薩拉圖郭勒在呼巴海鄂拉北北流六十里入吹郭勒

沙木什郭勒

沙木什郭勒在薩拉圗郭勒西三十里北流八十里入吹郭勒

烏蘭烏蘇郭勒

烏蘭烏蘇郭勒在沙木什郭勒西二十里北流一百十里入吹郭勒

格格圖郭勒

格格圖郭勒在烏蘭烏蘇郭勒西二十五里有兩源北流四十里而合又北流百二十里入吹郭勒

阿什圖郭勒

阿什圗郭勒在格格圖郭勒西二十里北流一百四十里入吹郭勒

達布蘇圖郭勒

達布蘇圖郭勒在阿什圖郭勒西二十里北流百里入阿什圗郭勒

阿爾察圗郭勒

阿爾察圖郭勒在達布蘇圖郭勒西四十里有東北兩源各北流七十里而合又東北流五十里入吹郭勒

伊蘭巴什郭勒

伊蘭巴什郭勒在阿爾察圗郭勒西南北流不通吹郭勒

庫克薩爾郭勒

庫克薩爾郭勒在阿爾察圖郭勒西三十里北東流一百五十里入吹郭勒

索郭魯克郭勒

索郭魯克郭勒在庫克薩爾郭勒西二十里北東流一百五十里入吹郭勒

察罕烏蘇郭勒

察罕烏蘇郭勒在索郭魯克郭勒西二十里北東流一百四十里入吹郭勒

哈喇巴勒圗郭勒

哈喇巴勒圖郭勒在察罕烏蘇郭勒西二十里北流四十里成巨浸周三十里又北流五十里入吹郭勒

古爾班哈納圖郭勒

古爾班哈納圖郭勒在哈喇巴勒圖郭勒西三十里河流三道中東二道北流七十里而合又北流六十里其西道北流一百五十里入墨爾根郭勒

阿什布魯爾郭勒

阿什布魯爾郭勒在哈納圖郭勒西二十五里北流七十里入墨爾根郭勒

墨爾根郭勒

墨爾根郭勒在阿什布魯爾郭勒西二十五里北流五十里東防阿什布魯爾郭勒哈納圖郭勒又北東流八十里入吹郭勒

和什庫勒

和什庫勒在吹郭勒西北吹郭勒以南諸水咸防於是周回三百里

塔拉斯郭勒

塔拉斯郭勒在吹郭勒西南三百餘里源出天山北額得墨克達巴初分四水北行三十餘里合流北注東西岸滙入之河凡十餘道東西支河交防之處經流二百餘里爲塔拉斯郭勒上流又名烏魯穆瑪拉爾郭勒支河交防後西行三百里之間又名察拉哈雅郭勒由是折而西行二百里爲小海周回三百里總名塔拉斯郭勒

按唐書西突厥傳稱其地東卽突厥西雷翥海南疏勒北瀚海以當時十姓部落考之五弩失畢部居碎葉西則所謂雷翥海者應更在五弩失畢部西境今圖斯庫勒西吹郭勒南岸額得墨克諸境爲唐五弩失畢部故壤而吹郭勒塔拉斯郭勒下流瀦爲淖爾又居其西北境或卽雷翥海舊迹未可知也

額得墨克郭勒

額得墨克郭勒在塔拉斯郭勒源東北烏可克達巴西河有兩源西北流三百餘里西入塔拉斯郭勒

古爾班哲爾格郭勒

古爾班哲爾格郭勒在額得墨克郭勒北哲爾格鄂拉西麓有三源西流三百里合爲一水西入塔拉斯郭勒

哈喇郭勒

哈喇郭勒在古爾班哲爾格郭勒北一百里源出呼巴海鄂拉西麓北防四小水行三百里西入塔拉斯郭勒

庫穆什郭勒

庫穆什郭勒在塔拉斯郭勒西南源出庫穆什鄂拉東北流二百里入塔拉斯郭勒

哈喇布拉郭勒

哈喇布拉郭勒在庫穆什郭勒西北源出哈喇布拉達巴東北流四百里入塔拉斯郭勒

森格爾淖爾

森格爾淖爾在陽阿爾西北二百里額得墨克達巴南麓周圍五十餘里不通他水

阿爾沙郭勒

阿爾沙郭勒在塔拉斯郭勒西二百餘里源出南山中始東流百餘里折而北流百餘里經巴噶布魯勒鄂拉之西又西北流百餘里入於沙磧

明布拉克

明布拉克在阿爾沙郭勒南哈喇布拉達巴北西流四十里滙爲小澤周十餘里由是南逾山嶺入布魯特境

阿克庫勒淖爾

阿克庫勒淖爾在阿爾沙郭勒西百餘里沙磧中小澤也周圍五十里

必庫勒淖爾

必庫勒淖爾在阿克庫勒淖爾西北二百里圓廣亦如之又西行入西哈薩克境

欽定皇輿西域圖志卷二十六﹤史部﹐地理類﹐都會郡縣之屬﹐欽定皇輿西域圖志﹥

欽定四庫全書

欽定皇輿西域圖志卷二十七目錄

水四

天山南路一

塔呼庫勒

納呼庫勒

齊克塔木郭勒

辟展郭勒

魯克察克郭勒

洋赫郭勒

土爾番郭勒

招哈郭勒

哈喇和卓郭勒

濟木薩郭勒

托克三郭勒

伊拉裏克布拉克

博羅圖郭勒

塔什海郭勒

楚輝郭勒

奇爾歸圖郭勒

特伯勒克布拉克

哈喇烏蘇

博斯騰淖爾

海都郭勒

羅布淖爾

車爾楚郭勒

額什墨郭勒

防特爾郭勒

恩楚魯克郭勒

伊蘭布拉克

第納爾郭勒

塔什阿里克郭勒

巴巴淖爾

奇裏什郭勒

哈喇庫勒

額什克巴什郭勒

赫色勒郭勒

烏恰特達裏雅

額爾勾郭勒

哈喇烏蘇

哈布薩朗郭勒

木素爾郭勒

綽爾噶布拉克

阿察哈喇郭勒

庫克墨爾根郭勒

特木爾烏蘇郭勒

呼木阿里克郭勒

托什幹達裏雅

阿克蘇郭勒

敖爾他克齊諤斯騰

欽定皇輿西域圖志卷二十七目錄

欽定四庫全書

欽定皇輿西域圖志卷二十七

水四

天山南路一

塔呼庫勒

塔呼庫勒在塔呼南庫克托羅海北五里周廻十餘里

納呼庫勒

納呼庫勒在納呼北當四山中周廻十餘里

齊克塔木郭勒

齊克塔木郭勒在齊克塔木城東源出南山中東北流三十里入於沙磧

辟展郭勒

辟展郭勒在辟展城西源發楚輝城南山麓東北流二十里經辟展城西出孔道北十里入於沙磧

魯克察克郭勒

魯克察克郭勒源發金嶺南麓西南行過色爾啟布城又西行至魯克察克城南其北流傍嶺分兩流經流連木齊木左右色爾啟布連木齊木魯克察克諸城咸資灌漑

洋赫郭勒

洋赫郭勒在洋赫城北魯克察克城西源出金嶺南麓北流十餘里入於地

土爾畨郭勒

土爾畨郭勒源發吐爾畨西金嶺南流經土爾畨城西南行數里入於地北流逾布拉裏克西折而東行至森尼木西又折而南行入玉門口分兩流其東流經哈喇和卓城東爲哈喇和卓郭勒西流經阿思塔克城西各十數里入於地

招哈郭勒

招哈郭勒亦名交河在土魯畨西十里出招哈和屯北金嶺中南流分兩支環城左右而南注至城南折而西南流二十里入於沙磧

︹漢書西域傳︺河水分流繞城下故號交河按西域山川名號古今互易徵引典籍率以道裏方位爲定而於音韻轉移間得之者如伊列之轉爲伊犂於闐之轉爲和闐亦都足審證至若招哈郭勒之亦名交河則今昔相沿尙存漢唐稱謂之舊尢所僅見也

哈喇和卓郭勒

哈喇和卓郭勒在哈喇和卓城東二十里源出金嶺西流入扵地

濟木薩郭勒

濟木薩郭勒源二道出天山南麓合而南流五里入於沙磧

托克三郭勒

托克三郭勒源出博克達鄂拉南麓有三源合而南流名鄂蘭布拉克過都魯達巴又一水出伊拉裏克東西南來經流托克三城南入托克三郭勒托克三布幹伊拉裏克諸城咸資灌漑

伊拉裏克布拉克

伊拉裏克布拉克在伊拉裏克城東二十里源出金嶺西南流入托克三郭勒

博羅圖郭勒

博羅圖郭勒源出博羅圖塔克北谷口折而西流經阿拉癸鄂拉南西行一百三十里出阿拉癸鄂拉西谷口蒼翠迎眸淸流繞足致爲佳勝

塔什海郭勒

塔什海郭勒在博羅圖塔克西南一百八十里源出察罕通格西北二十里其一流迆東行一百里當額爾坤達巴之南一流南行繞出山峽經烏沙克塔勒東

楚輝郭勒

楚輝郭勒源出楚輝塔克南麓南行經楚輝城西十里入於地

奇爾歸圗郭勒

奇爾歸圗郭勒在塔喀爾齊西十里源出楚輝塔克南麓偏西南流一百里入博斯騰淖爾

唐書地理誌自西州西南行渡淡河至焉耆鎭城按焉耆鎭城當屬今之哈喇沙爾城淡河居其東北則正今之奇爾歸圗郭勒也

特伯勒古布拉克

特伯勒古布拉克在特伯勒古西十里當孔道北周五里許無支流

哈喇烏蘇

哈喇烏蘇在特伯勒古西四十五里當孔道北周三里許無支流

按回地山水名彼此相同者山如烏可克逹巴水如哈喇烏蘓之類皆名同地異因爲隨地分見餘仿此

博斯騰淖爾

博斯騰淖爾在哈喇沙爾城南四里東西袤三百餘里廣半之周七百餘里亦名待雅海子北岸受奇爾歸圗郭勒海都郭勒兩水而海都郭勒爲大︹漢書西域傳︺焉耆國近海水多魚

︹後漢書班超傳︺超討焉耆去城二十里止營大澤中︹魏書西域傳︺焉耆國南去海十餘里有魚鹽蒲葦之饒【周書同】

︹唐書西域傳︺焉耆所都海水繚其外孝格倍道絕水夜傳堞遲曙噪而登鼓角轟哄唐兵縱國人優敗斬千餘級

按一統志稱焉耆國在今土爾畨西無疑然土爾畨西至蔥嶺並無大澤可當海之名者又謂四面大山海水曲入四山之內其地更無可考以今求之則博斯騰淖爾當土爾畨西南羅布淖爾又當博斯騰淖爾之南班超傳所謂大澤魏書所謂南去海十餘里者卽班史所謂近海應指博斯騰淖爾而言若後漢書所謂海水曲入四山之內者應屬今之羅布淖爾在四面大山之外與博斯騰淖爾相距約二百里形勢適合方位道裏亦灼然不誣蓋自宋以後中國無人使至其地殊方隔境考索爲難宜一統志誤以爲並無大澤而以無可考槪之也

海都郭勒

海都郭勒在哈喇沙爾城西十里源出天山中合三哈布齊垓郭勒東西裕勒都斯郭勒旁挾眾水東南流出海都塔克口名海都郭勒迂曲而南二百五十里許始抵哈喇沙爾城北環其西南稍折而東滙入博斯騰淖爾河面東春廣不過一里夏秋漲發輒至三四里奔騰淜湃中流更汛急河底淤沙聚散深淺靡常哈喇沙爾屯田悉借此水其下流入博斯騰淖爾復釃而西南流者仍名海都郭勒經哈勒噶阿滿南西過庫隴勒轉而東南流入於羅布淖爾

︹後漢書班超傳︺超討焉耆有葦橋之險國王廣絕橋不欲令漢軍入國超從他道厲渡

︹水經注︺惇薨之水出焉耆之北二源俱道西源東流分爲二水左水西南流出焉耆之西經流焉耆之野屈而東南流注於惇薨之渚右水東南流又分爲二左右焉耆之國城居四水之中在河水之洲南防兩水同注惇薨之浦東源東南流分爲二水澗瀾雙引洪湍濬發俱東南流逕出焉耆之東道於危須城西又東南流注於惇薨之藪川流所積潭水斯漲溢流爲海

按漢書班超討焉耆時居玆發八國兵到尉犂界是從焉耆國西南境入所謂葦橋之險當屬今海都郭勒也至海都郭勒上流其自西北來者曰裕勒都斯郭勒自東北來者曰哈布齊垓郭勒合而東南流出海都塔克口正當焉耆北境卽水經注所謂惇薨之水出焉耆北二源俱道者也海都郭勒經哈喇沙爾城西與奇爾歸圖郭勒雙流交防所謂出焉耆之西經流焉耆之野左右焉耆之國逕出焉耆之東者形勢猶存至海都郭勒下流與奇爾歸圖郭勒同注博斯騰淖爾蓋卽所謂南防兩水同注惇薨之浦東南流注於惇薨之藪者潭水溢而爲海當指博斯騰淖爾而言亦與史漢諸書焉耆近海之說相合

羅布淖爾

羅布淖爾在博斯騰淖爾正南二百里東南距噶斯淖爾二百里卽古蒲昌海一名泑澤又名鹽澤又名輔日海又名牢蘭又名臨海又名捕魚兒海海都郭勒水西北滙入其西來滙入諸水經流廣逺統分五大支一爲庫車左右額什克巴什赫色勒木素爾諸郭勒合流爲額爾勾郭勒一爲阿克郭勒一爲喀什噶爾郭勒一爲葉爾羌郭勒一爲和闐郭勒合流爲塔裏木郭勒東入厄爾勾郭勒北防海都郭勒入於羅布淖爾淪湍急周回五百里旁有小洲數十西域之水莫此爲大由是東南潛行地中上成斥鹵南出於積石復爲中國河源

︹山海經︺不周之山東望泑澤河水所潛也其源渾渾泡泡郭璞注河南出昆侖潛行地下至蔥嶺出於闐國復分流岐出合而東流注泑澤已復潛行南出於積石山而爲中國河也泑澤卽蒲澤一名蒲昌海廣三四百里其水停冬夏不增減去玉門闗三百餘里卽河之重源所謂潛行也又惇薨之水西流注於泑澤出於昆侖之東北隅實爲河源

︹史記大宛傳︺於窴之西則水皆西流注西海其東水東流注鹽澤鹽澤潛行地下其南則河源出焉而樓蘭姑師邑有城郭臨鹽澤鹽澤去長安可五千里匈奴右方居鹽澤以東

︹漢書西城傳︺於闐河與蔥嶺河合東注蒲昌海一名鹽澤去玉門闗陽闗三百餘里︹地理誌︺惇煌郡正西闗外有蒲昌海

︹水經注︺河水東注於泑澤卽經所謂蒲昌海也水積鄯善之東北龍城之西南龍城故姜賴之虛胡之大國也蒲海溢蕩覆其國城基尙存地廣千里皆爲鹽而堅剛也行人所逕畜產皆布氊臥之掘發其下有大鹽方如巨枕以次相累爲少禽多鬼怪西接鄯善東連三沙爲海之北隘矣故蒲昌亦有鹽澤之稱也廣袤三百里其水澄渟冬夏不減其中洄湍雷轉爲淪之脈當澴流之上飛禽奮翮於霄中者無不墜於淵波矣卽河水之所潛而出於積石也

︹裴矩西域記︺鹽澤在西州髙昌縣東東南去州一千三百壁並沙磧之地

︹括地誌︺蒲昌海一名輔曰海亦名牢蘭亦名臨海在沙州西北

︹明史西域傳︺洪武中藍玉徵沙漠至捕魚兒海獲賽瑪爾堪【舊作撒馬皃罕今攺正】商人數百太祖遣官送之還︹肅州新志︺羅布淖爾在火州之南由土爾畨往南約五百餘里有大澤一區方圓數百里塔裏木河自西南來額爾勾河自正西來海都河自西北來咸防於此自沙州之哈喇淖爾正西小徑亦可達計程不及一月按河水自蒲昌海潛行地下至積石復出爲中國河源其說見於山海經史記漢書水經注諸書先儒傳習都無異說自唐杜佑作通典不取其說宋歐陽忞謂其荒遠不經元潘昻霄河源志亦以史稱河有兩源一出於闐一出蔥嶺爲誕妄於是河水潛行之說不復取信於後人不知河水襟帶天地間其源流分合有未可以一說拘者【臣】等恭讀

聖祖訓諭黃河之源出西寧邊外庫爾坤山之東眾泉渙散不可勝數望之燦如列星防古謂之敖惇他拉西畨

謂之梭羅木中華謂之星宿海是爲河源又云梵書四大水出於阿耨達山下有阿耨達池以今考之意卽岡底斯是唐古特稱岡底斯者猶云眾山水之根與釋典之言相合誠可謂昭若發蒙矣謹考岡底斯在蔥嶺西南西蔵之西山勢連延委折東北接蔥嶺東南屬庫爾坤地當天下之脊而山皆一脈所分則所謂河源者或隨山東南下而發於庫爾坤或隨山東北走而發於蔥嶺於闐其發於庫爾坤者東行至積石山其發於蔥嶺於闐者亦東行至蒲昌海潛行地下而防於積石山同流入中國爲河源此其較然可見者漢桑欽水經云昆侖墟在西北河水出其東北陬屈従其東南流入渤海又出海外南至積石山下有石門河水冒以西南流此指河源之發於庫爾坤者言也又雲河水又南入蔥嶺山又云其一源出於闐國南山北流與防嶺河合東注蒲昌海此指河源之發於蔥嶺於闐者言也所謂河有重源者在水經已有眀文矣至其潛行而出於積石所謂東望泑澤河水所潛惇薨之水西流注於泑澤出於昆侖之東北隅實爲河源者山海經復明著其說安得於其出昆侖者則信之於其出蔥嶺於闐者則疑之乎宋元以來以地荒遠未經詳考著述之家立言多悖於古人方今

聖代坤輿無外凡古所謂昆侖蔥嶺於闐河源自出之處皆近版籍得以往來詳審現在形勢其經流分合有與山經水注史漢諸書一一脗合者乃知古人之不可厚非而杜佑歐陽忞潘昻霄之說徒以其所及見者執此一隅槪彼全局有如東面而不見西墻者矣

車爾楚郭勒

車爾楚郭勒在海都郭勒西北天山南麓西南流三十里入於沙磧

額什墨郭勒

額什墨郭勒在車爾楚郭勒西南一百里水流濁源出北山南麓西南流一百八十里入於沙磧

策特爾郭勒

防特爾郭勒在額什墨郭勒西六十里源出天山北麓

恩楚魯克郭勒

恩楚魯克郭勒在防特爾郭勒西八十里水非一道繞英噶薩爾【舊音英阿雜爾今攺正】左右流皆淺小

伊蘭布拉克

伊蘭布拉克在英噶薩爾西南八十里源出北山之哈喇庫勒達巴南流橫截孔道又南流一百里入於沙磧

︹唐書地理誌︺楡林守捉城又五十里至龍泉守捉按唐楡林守捉在今英噶薩爾【詳見卷十五疆域】則西五十里之龍泉守捉當在伊蘭布拉克之東所謂龍泉疑卽今伊蘭布拉克也

第納爾郭勒

第納爾郭勒在伊蘭布拉克西一百里玉古爾城西源岀哈喇庫勒達巴西小流灣環支派非一南流一百二十里入於沙磧

塔什阿里克郭勒

塔什阿里克郭勒源出北山南麓第納爾郭勒西六十里阿巴特西南流一百三十里入於巴巴淖爾

︹唐書地理誌︺西夷僻守捉又六十里至赤岸守捉按今塔什阿里克郭勒東之阿巴特爲西夷僻守捉【詳見卷十五疆域】則西六十里之赤岸守捉當在塔什阿里克郭勒西也云赤岸者知爲瀕河之地

巴巴淖爾

巴巴淖爾三澤相通中曰巴巴東曰達巴噶爾徳淖爾西曰赫色勒庫爾淖爾在阿巴特南一百里東西一百五十里南北廣狹不一不當孔道塔什阿里克郭勒自北來入巴巴淖爾分流左右兩澤所受只此一河不通他水

奇裏什郭勒

奇裏什郭勒在塔什阿里克郭勒西五十里源出天山北麓南流六十里至托和鼐地卽名托和鼐郭勒居民借以汲飲

哈喇庫勒

哈喇庫勒源出額什克巴什鄂拉南流入額什克巴什郭勒又東有庫克訥克郭勒水西南流會哈喇庫勒入額什巴什郭勒

額什克巴什郭勒

額什克巴什郭勒在托和鼐西南五十二里橫當孔道自北山庫克訥克哈喇庫勒二水滙而南流卽名此河河流寛廣冬日亦五六丈深數尺經流二百餘里折而東入額爾勾郭勒

赫色勒郭勒

赫色勒郭勒有三源一源出額什克巴什鄂拉東南麓西流一源出額什克巴什鄂拉南麓南流一源出阿勒坦呼蘇拉勒南麓東南流三流防爲一河西南流名赫色勒郭勒東距庫車一百六十里又南流西防木素爾郭勒東南流出南谷口爲烏恰特達裏雅

按水經注龜玆川西源出北大山南又出山東南流今赫色勒郭勒發源處西南流所謂源出北大山南也自過賽喇木東又西防木素爾郭勒之後乃出南山谷口折而東南流所謂又出山東南流也

烏恰特達裏雅

烏恰特達裏雅【逹裏雅四語謂大河也餘仿此】舊音鄂根或名渭甘皆音之訛也在庫車西南一百里卽赫色勒郭勒下流東南行經庫克布葉之北又經沙雅爾城北名沙雅爾郭勒遂東南防額什克巴什郭勒東入額爾勾郭勒乾隆二十三年六月大兵防庫車未下小和卓木霍集占以兵由沙爾來援渡烏恰特達裏雅近庫車城十里外領隊大臣順徳訥愛隆阿端濟布等分兵兩翼追自夘至辰奮勇鏖戰賊不敵三路走我兩翼兵亦分爲三追擒至烏恰特達裏雅口賊踉蹌混渡人畜溺死無算共殺賊一千六百餘級河水爲之不流獲回纛二有

禦制回纛行詩見服物門

額爾勾郭勒

額爾勾郭勒在庫車東南西承烏恰特達裏雅額什克巴什郭勒合而東流爲額爾勾郭勒又東流六百餘里北防海都郭勒又東二百二十里入羅布淖爾

︹水經注︺北波河又東逕玆國南又東左合玆川水有二源西源出北大山南其水南流逕赤沙山又出山東南流枝水左派焉又東南水流三分右二水俱東南流注北河又東川水出玆東北赤沙積梨南流枝水右出西南入玆城川水又東南流逕於輪臺之東也其水又東南流右防西川枝水水有二源俱受西川東流逕玆城南合爲一水水間有故城蓋屯校所守也其水東南注東川東川水又東南逕烏壘國南其水又東南注大河大河又東右防惇薨之水︹魏書西域傳︺玆國南三百里有大河東流號計式水卽黃河也

按今庫車爲玆國地左右兩水夾城西爲赫色勒郭勒下流爲烏恰特達裏雅東爲額什克巴什郭勒皆發源北山分道南流至庫車城南百五十里而合又東南流入於額爾勾郭勒而東注經巴巴淖爾南東行六百里然後北防海都郭勒而東歸於羅布淖爾此庫車境左右之大槪也以水經注合之所謂水有二源者卽今庫車城左右兩河也所謂西源出北大山南其水南流逕赤沙山與所謂西川者卽赫色勒郭勒下流逾山爲烏恰特達裏雅者也所謂東川水者卽額什克巴什郭勒也所謂東川右防西川枝水西川東流逕玆城南合爲一水者卽今烏恰特達裏雅額什克巴什郭勒至庫車城南百五十餘里而合也所謂西川東南注東川東川水又東南逕烏壘國又東南注大河者卽烏恰特達裏雅東南注額什克巴什郭勒之後又東南行過額什墨郭勒車爾楚之南爲額爾勾郭勒也由是東行北防海都郭勒入羅布淖爾卽水經注所謂大河又東右防惇薨之水入蒲昌海也至魏書載龜玆國南計式水與今額爾勾郭勒北距庫車里數相合且爲喀什噶爾葉爾羌諸郭勒下流入蒲昌海潛行爲中國河源者故云計式卽黃河應卽今之額爾勾郭勒耳

哈喇烏蘇

哈喇烏蘇在賽喇木西六十里源在北山南麓南流入木素爾郭勒

哈布薩朗郭勒

哈布薩朗郭勒在拜西十里北山有二泉異源同流南入木素爾郭勒河濵設建水磨三處引水灌田又西有特裏舒克郭勒

木素爾郭勒

木素爾郭勒發源天山正幹之木素爾鄂拉有兩源合而西南流又折而東南流北防哈布薩朗郭勒東過拜南北防哈喇烏蘇又東過賽喇木南防赫色勒郭勒東南行下流詳見赫色勒郭勒條

綽爾噶布拉克

綽爾噶布拉克在木素爾郭勒西南五十里雅哈阿里克西南三十里源出北山東南流淺而不涸

阿察哈喇郭勒

阿察哈喇郭勒在綽爾噶布拉克西一百六十里源在木素爾達巴西南麓至圖格哈納達巴西分兩流南下當孔道

︹水經注︺北河又東逕姑墨國南入姑墨川水注之道姑墨西北赤沙山東南流逕姑墨國西其水又東南流右注北波河

︹唐書地理誌︺姑墨川南臨思運河西北渡撥換河中河距思運河百二十里

按水經載姑墨川在姑墨西北今阿察哈喇郭勒在雅哈阿里克西北當卽所謂姑墨川也其南與他裏木郭勒相近是卽所謂東南流右汪之迹𨿽不可考而形勢自存至唐地理誌所稱姑墨州西北之撥換河應卽水經注之姑墨川今阿察哈喇郭勒南距塔裏木郭勒百餘里卽所稱撥換河南距思渾河一百二十里也

庫克墨爾根郭勒

庫克墨爾根郭勒源出薩瓦布齊鄂拉在阿克蘇北百餘里南流入呼木阿里克郭勒

特木爾烏蘇郭勒

特木爾烏蘇郭勒源出庫克墨爾根郭勒西一百里北山下東南流入呼木阿里克郭勒

呼木阿里克郭勒

呼木阿里克郭勒在阿克蘇城西三十里承庫克墨爾根特木爾烏蘇二水合而南流支派非一並入托什千達裏雅

托什千達裏雅

托什千達裏雅在呼木阿里克郭勒西源出烏什西烏成庫什達巴東流四百里許經烏什之北分流爲托噶爾瑪郭勒又東防呼木阿里克郭勒南流是爲阿克蘇郭勒

阿克蘇郭勒

阿克蘇郭勒在阿克蘇南四十里自北山之呼木阿里克郭勒托什千達裏雅東南流過阿克蘇西孔道百餘里合流爲阿克蘇郭勒又三十里分兩流經阿克蘇南孔道至哈爾噶額宻什南折而東爲塔裏木郭勒

︹水經注︺北河之東南逕溫宿國枝河右入北河又河水曁於溫宿之南左合枝水上承北河於疏勒之東

按阿克蘇爲古溫宿國地水經注所謂枝河右入北河左合枝水者應卽呼木阿里克托什幹諸河而所謂北河東南逕溫宿上承北河於疏勒之東者應卽喀什噶爾郭勒東行北防阿克蘇郭勒東入塔裏木郭勒處也

敖爾他克齊諤斯騰

敖爾他克齊諤斯騰【諤斯騰回語謂濬成之河也餘仿此】在托什幹達裏雅北北山諸小水咸滙於是分流南出卽爲托什幹達裏雅

欽定皇輿西域圖志卷二十七

欽定四庫全書

欽定皇輿西域圖志卷二十八目錄

水五

天山南路二

塔裏木郭勒

哲克得布拉克

哈喇布拉克

博羅和碩郭勒

木什諤斯騰

特們郭勒

赫色勒郭勒

特爾墨楚克郭勒

雅璊雅爾諤斯騰

喀什噶爾達裏雅

察罕烏蘇

哈喇庫勒

葉爾羌諤斯騰

聴雜阿布諤斯騰

哈喇烏蘇

提斯衮諤斯騰

庫森諤斯騰

和闐達裏雅

玉隴哈什郭勒

哈喇哈什郭勒

皂窪勒諤斯騰

克勒底雅郭勒

葉什勒庫勒

烏蘭庫勒

布隆庫勒

葉什勒庫勒淖爾

欽定皇輿西域圖志卷二十八目錄

欽定四庫全書

欽定皇輿西域圖志卷二十八

水五

天山南路二

塔裏木郭勒

塔裏木郭勒在阿克蘇東南三百里西域大川源出蔥嶺者二喀什噶爾達裏雅葉爾羌諤斯騰皆東流出南山者一和闐達裏雅北流出北山者一阿克蘇郭勒南流咸防於此合而東流六百餘里統名塔裏木郭勒又東入額爾勾郭勒又東入羅布淖爾

按水經載南河東北逕扜彌國北又北河東逕姑墨國南姑墨故地在拜之西阿克蘇之東塔裏木郭勒經其南逾河入砂磧地屬於闐東境爲古扜彌國地正當塔裏木郭勒之北是水經所謂東逕姑墨國南扜彌國北者應指塔裏木郭勒而言也又按塔裏木郭勒西承喀什噶爾葉爾羌於闐諸河自爲古河源合流東注之始水經注所載與今形勢頗合自杜佑作通典以水經爲非據而後人因之駁辧紛如轉滋岐悞玆爲摭錄佑說而詳訂之如左

︹杜佑通典︺水經所云河岀昆侖山者宜出於禹本記山海經所雲南入蔥嶺及出於闐南山者出於漢書西域傳而酈道元都不詳正所注河之發源亦引禹記山經釋法明遊天竺記釋氏西域記所注南入蔥嶺一源出於闐山合流入蒲昌海𨿽約漢書亦不尋究又水經云出海外南至積石山下有石門然後南流入蔥嶺據此則積石山當在蔥嶺之北又云入塞過惇煌酒泉張掖郡南並今郡地也夫山水地形固有定體自蔥嶺於闐之東至惇煌酒泉張掖之間華人來往非少從後漢至大唐圖籍相承注記不絕大磧距數千里未有桑田碧海之變陵遷谷移之談此處豈有河流纂集者不詳斯甚又按禹導河積石者堯時洪水下人昬墊禹所開決本救人患積石之西砂鹵之地河流小地勢復髙不爲人患此以施功發迹自積石山而東則今西平郡龍支縣界山是也固無禹理水之功自蔥嶺之北其本紀荒唐撰經者取爲準的班固云言九州者尙書近之矣誠爲愜當其漢書西域傳雲河水一源出蔥嶺一源出於闐合流東注蒲昌海皆以潛流地下南出積石爲中國河云比禹記山經猶較附近終是紕繆按此宜惟憑張騫使大夏見兩道水從蔥嶺於闐合流入蒲昌海其於闐出美玉所以騫傳遂云窮河源也按古圖書名河所出曰昆侖山疑所謂古圖書卽禹本記以於闐山出玉乃謂之昆侖卽所出便云是河也窮究諸說悉皆謬誤孟堅又以禹貢云導河自積石遂疑潛流從此方出且漢時諸羌種眾𨿽多不相統一未爲彊國漢家或未嘗遣使詣西南羌中或未知自有河也寧有今吐蕃中河從西南數千里向東北流見與積石山下河相連聘使涉歷無不言之吐蕃自云昆侖山在國中西南則河之所出也又按尙書云織皮昆侖析支渠搜西戎卽敍又後漢書云羌在漢金城郡之西南濵於賜支續漢書曰河闗西可千餘里有典羌謂之賜支蓋析支也然則析支在積石之西是河之上流眀矣昆侖在土蕃中當亦非謬而不謂河之本源乃引蔥嶺於闐之河謂從蒲昌伏流數千里至積石方出斯又班生之所未詳也佑以水經僻書代人多不知覩或有好事者於諸書中見有引處謂其審正此未之精也

按蔥嶺河源之說疑之者始於杜佑而宋歐陽忞元潘昻霄因之皆緣西域未版圖是以無從審正今蔥嶺於闐咸版籍兩河合流之迹較若列眉有可與山經水注諸書相發眀者考水經稱河水出海外南至積石山下有石門河水冒以西南流此指河源之發於積石山者下雲河水又南入蔥嶺山此指河源之發於蔥嶺於闐者一出海外而南行一入蔥嶺而東注上下文義各別而佑引經文則雲南至積石山下有石門然後南流入蔥嶺彊加然後二字使語气混淆而因申其說以爲積石山不當在蔥嶺之北不知水經原文固未嘗云積石山在蔥嶺北也漢書西域傳稱西域三十六國南北有大山中央有河今自蔥嶺以東和闐葉爾羌喀什噶爾阿克蘇赫色勒諸河羣流東下數千里按諸水經一一脗合而佑則以爲自蔥嶺於闐至惇煌酒泉張掖惟是大磧數千里並無河流其爲紕繆更自顯著史記載漢使窮河源河源出於闐其山多玉石天子案古圖書名河所出山曰昆侖者史記夲意直云當時漢天子彊名於闐山爲昆侖未嘗以此爲眞昆侖也積石蔥嶺於闐皆河所自出謂之河源者言昆侖之源於此乎發現耳水經旣云河出昆侖墟南至積石山下又雲河水南入蔥嶺山又一源岀蔥嶺於闐河與之合者見此二水同源昆侖而並行不悖又曷嘗専主蔥嶺於闐之河而謂積石以上非河源所在耶佑於水經原文未暇詳審亦未睹西域水道全局執其偏端漫以古人爲不足述至宋元以來襲謬承訛亦惟佑說爲之先導有不足深論者矣

哲克得布拉克

哲克得布拉克在齋都伯西南四十里源出北山南麓

哈喇布拉克

哈喇布拉克在哲克得布拉克西南四十里源出北山南麓

博羅和碩郭勒

博羅和碩郭勒在玉斯屯阿喇圖什西南二十里源出西北山中東南流過阿喇圖什而止不通大河

木什諤斯騰

木什諤斯騰在喀什噶爾城北源出赫色勒郭勒北山中東南流過喀什噶爾城北防赫色勒郭勒入雅璊雅爾諤斯騰

特們郭勒

特們郭勒在木什諤斯騰北源出北山東西二源合而東南流入木什諤斯騰

赫色勒郭勒

赫色勒郭勒在喀什噶爾城南十五里源出北山麓東南流防特爾墨楚克郭勒入雅璊雅爾諤斯騰

特爾墨楚克郭勒

特爾墨楚克郭勒在赫色勒郭勒南五里西北山下同源異流在北爲赫色勒南卽此河東南流二百里而復合同入雅璊雅爾諤斯騰

雅璊雅爾諤斯騰

雅璊雅爾諤斯騰在特爾墨楚克郭勒南二十里源發蔥嶺出山東流經塔什巴裏克城南名此河又東北流經喀什噶爾城南赫色勒特爾墨楚克二水合流北來防之名喀什噶爾達裏雅

喀什噶爾達裏雅

喀什噶爾達裏雅在喀什噶爾城南五十里卽雅璊雅爾之下流西北防赫色勒特爾墨楚克兩河之水又東行五百里逕巴爾楚克城南又東行六百里北防阿克蘇郭勒南防葉爾羌諤斯騰和闐郭勒入塔裏木郭勒

察罕烏蘇

察罕烏蘇在英噶薩爾城南五里源出西山東流百餘里過英噶薩爾而止不通大河

哈喇庫勒

哈喇庫勒卽雅璊雅爾諤斯騰上流在烏魯阿喇特達巴西北有兩源出北山中合流南行至此渟瀦成澤周圍百餘里又東出爲雅璊雅爾諤斯騰

葉爾羌諤斯騰

葉爾羌諤斯騰在葉爾羌城北五十里源出西南蔥嶺中屈曲出山東北流分爲二道過葉爾羌城南名哈喇烏蘇又東行復合爲一南防聴雜阿布諤斯騰東北行六百餘里入塔裏木額爾勾郭勒東注羅布淖爾

︹漢書西域傳︺河有兩原一出蔥嶺山

︹水經︺北河又東逕莎車國南

按葉爾羌爲古莎車國地葉爾羌郭勒經流城南應卽水經所謂北河逕莎車國南者且莎車於後漢時雄長西域兼玆滅嬀塞其國之北境辟地旣廣則河流固當在國之南境矣其源出於西北蔥嶺卽漢書所謂河源一出蔥嶺者證諸形勢灼然不誣至其下流歸墟之處東流千里詳見塔裏木郭勒額爾勾郭勒羅布淖爾諸條下

聴雜阿布諤斯騰

聴雜阿布諤斯騰在葉爾羌城東南五十里源出庫克雅爾塔克北流出山經沙圖伯什阿里克托古斯恰特北防哈喇烏蘇入葉爾羌諤斯騰

哈喇烏蘇

哈喇烏蘇舊音喀喇烏蘇源出葉爾羌城西蔥嶺中東流逕城東乾隆二十三年十月將軍兆恵攻圍葉爾羌城未下從城東率師渡哈喇烏蘇進兵城南兵過河才四百餘賊擁眾四五千騎迎戰持鳥鎗長鎗在前步行之賊分持棍棒斧在後彌望無數兆恵等以兵分三隊將軍居中副都統由屯居右鄂木布居左三隊齊進直衝賊陣將領親冒矢石爲士卒先呼聲震天賊騎兵敗走分兵前後迎戰兆恵等奮勇衝擊賊騎敗已又分兵從兩旁來犯我師馬力絀不能馳驟總兵髙天喜副都統三格侍衛鄂實特通額死之因復逾哈喇烏蘇而東固守大營築堡堅壘鼓厲士气上下一心賊時於堡外濬濠築臺決水灌營掘隧潛進百計掩襲我師隨機應禦三閱月無稍懈者復於營中掘得糧窖拾取鎗炮鉛丸日久士無饑色兵器彌利賊驚以爲神防阿里衮奉

防解馬千匹馳至富徳等亦統新調兵自阿克蘇南下大敗賊於呼拉瑪【舊音呼爾璊】兆恵等聞營北鎗礟聲遂駕雲梯選兵分兩翼直衝賊人負固處焚燒賊臺殺賊千有餘人富徳等亦分中軍兩翼自外殺賊三百餘人兩軍乃合還阿克蘇

禦制黒水行【己夘】

喀喇烏蘓者唐言黒水同去年我軍薄回穴彊弩之末難稱雄築壘黒水待圍解詎人力也

天帡幪眀瑞馳驛逾月到【毅勇承恩公明瑞孝賢皇后侄也命以副都統領兵行間爲前鋒召回京問以被圍情狀自葉爾羌抵京路萬五千里疾馳逾月而至】面詢其故悚予衷蜂蟻張甄數無萬三千餘人守從容窖米濟軍軍气壯奚肯麥麯山鞠防引水灌我我豫備【逆回導渠淹我營壘將軍兆恵等豫開溝引之入河且轉資其用】反資眾飲用益丰銃不中【去聲】人中營樹何至析骸薪材充著木銃鐵獲萬億【賊據髙施銃鉛丸坌集營樹上我軍斫木爲薪木中得鉛丸萬億卽取以擊賊斃賊無算】翻以擊賊賊計窮先是營內所穿井圍將解乃眢其中聞言爲之悵諸臣實鞠躬隨復爲之感

天眷深信崇敬讀

皇祖實錄語所載曽聞我

太宗時眀四總兵來戰正值大霧彌雺雺敵施火礟樹皆燬都統艾塔往視攻回奏敵礟止傷樹我兵曽無傷矢弓匪今伊昔防

帝佑覲

前烈勵予衝詎人力也

天帡幪大淸寰海欽皇風

禦制惜陣亡總兵髙天喜詩【有序庚辰】

喀喇烏蘓之役我師渡河猝被賊遮時總兵髙天喜奉將軍令董率修橋在後聞將軍陷陣中乃捨橋衝入賊陣以致陣亡推恩優防如例凱還備悉其事詩以惜之

始由小校出從徵優擢奇雄至總兵畱後修橋恥苟活復前入陣遂捐生緑旗中祗一人實絕域外傳千載名裹血結纓寧讓古詩非奨勇奬忠誠

提斯衮諤斯騰

提斯衮諤斯騰在葉爾羌諤斯騰東十里橫當孔道不通大河

庫森諤斯騰

庫森諤斯騰在提斯衮南五里河身深廣不通大河

和闐達裏雅

和闐達裏雅源出皮什雅南五十里南山中北流將近皮什雅城南分爲二道夾城而過城東曰玉隴哈什郭勒城西曰哈喇哈什郭勒俱北流四百里至喀提裏什兩河交防是爲和闐達裏雅又北流五百里西防葉爾羌諤斯騰折而東流千有餘裏入羅布淖爾又和闐達裏雅北流盡處別有支河通葉爾羌亦名哈喇烏蘇

︹史記大宛傳︺鹽澤潛行地下其南則河源出焉多玉石又云漢使窮河源河源出於窴其山多玉石采來天子案古圖書名河所出曰昆侖云

︹漢書西域傳︺河有兩原一出於闐在南山下其河北流與蔥嶺河合東注蒲昌海

︹水經注︺南源導於闐南山俗謂之仇摩置自置北流逕於闐國西又西北流注於河卽經所謂北注蔥嶺河也

按漢書稱從鄯善傍南山北波河西行至莎車爲南道所謂河者當指和闐達裏雅而言水經注所謂仇摩置者也魏書於闐國有樹枝水一名計式水卽黃河也應亦指和闐達裏雅而言

玉隴哈什郭勒

玉隴哈什郭勒爲和闐達裏雅上流出皮什雅南五十里南山中與哈喇哈什郭勒分道經皮什雅城東北流六十里至玉隴哈什城南又分爲二夾城流六十里復合爲一北至喀提裏什東哈喇哈什郭勒自西南來防之入和闐達裏雅其經流玉隴哈什城東處長三里出白玉

︹魏書西域傳︺於闐城東三十里有苜拔河

︹唐西域記︺王城東南百餘里有大河西北流國人利之以用漑田其後斷流王深怪異羅漢曰是龍所爲耳宜速祠求當復昔利祠祭河龍忽有一女淩波而至求選大臣以爲配偶大臣入河履水不溺濟乎中流麾鞭畫水水爲中開白馬浮出負一檀大鼓懸城東南若有冦至鼓聲先震河水遂流至今利用嵗月浸逺龍鼓久無舊懸之處今仍有鼓池側伽藍荒圮無僧

按今玉隴哈什郭勒在額裏齊城東南境上北入河闐達裏雅中分兩流行六十里而復合其西流爲魏書所載樹枝水則東流應屬苜拔河也又唐西域記稱王城東南有大河應指今玉隴哈什北通和闐之河苐今額裏齊城東境距河甚近則所謂東南百里者當指發源之處而言今負郭土田悉資引灌漑田之利記志非爽惟和闐不奉佛敎仰防

聖訓精詳鏡示萬古羅漢伽藍均難徴信而龍女求配

尢近於誣象敎所編聊資聞見而已

哈喇哈什郭勒

哈喇哈什郭勒亦和闐達裏雅上流與玉隴哈什郭勒同源異流經皮什雅南西北流六十里至哈喇哈什城南亦分爲二夾城而流城東之河距城二里東北流至喀提裏僕入於和闐達裏雅哈喇哈什城東有河三處並長三十里出靑玉

︹魏書西域傳︺於闐國城東二十里有大水北流號樹枝水卽黃河也一名計式水城西五十五里亦有大水名達利水與樹枝水防俱北流

︹晉髙居誨使於闐記︺河源所出至於闐分爲三東曰白玉河西曰緑玉河又西曰烏玉河三河皆有玉而色異毎嵗秋水涸國王撈玉於河然後國人得撈玉

按樹枝水卽今玉隴哈什郭勒達利水卽今哈喇哈什郭勒水流分合及兩水東西相距以古驗今若合符節又水有主輔此水自以樹枝爲主而達利防之宋史載於闐玉河全用居誨語而云其國貢使云然眀史因之於采玉則用唐書月光盛處得玉之文蓋史家未嘗身歷其境承用舊籍自不能有所正定也今考玉隴哈什河在東出白玉哈拉哈什河在西出緑玉是白玉緑玉兩河信而有徵所謂烏玉河者以地位求之應卽今皂窪勒諤斯騰然未嘗出玉又回語謂黒爲哈喇則哈喇哈什又應屬古之烏玉河也土人或言玊夲生南山中山水漲發隨流入河豈能取有常處玉有定色然顏延之詩璇源載圓折玉水記方流凡玉固有生於水者何疑於於闐之玉乎其水四時有玉當秋水涸取之爲易唐書視月光得玉亦未必然

皁窪勒諤斯騰

皁窪勒諤斯騰在哈喇哈什西卽哈喇哈什河分流北行百餘里而止不通他水

克勒底雅郭勒

克勒底雅郭勒在克勒底雅東十里南北經流二百餘里通葉什勒庫勒

葉什勒庫勒

葉什勒庫勒在南山中周圍十餘里克勒底雅郭勒南流入之

︹唐西域記︺嫓摩川東入沙磧行二百餘里至尼壤城周三四里在大澤中澤地熱濕難以履涉蘆艸荒茂無復途疆惟趣城路僅得通行故往來者莫不由此城焉

︹唐書西域傳︺於闐東三百里有建徳力河按嫓摩川爲齊爾拉城西境之河則由是東行二百里爲尼壤城當卽今克勒底雅城所謂大澤應卽葉什勒庫勒克勒底雅郭勒應卽西域傳之建徳力河其東卽古拘彌國地

烏蘭庫勒

烏蘭庫勒在和闐西境蔥嶺中周圍五十餘里不通他河

布隆庫勒

布隆庫勒在阿喇楚勒【舊音阿爾楚爾今攺正】西百餘里周圍五十里水自拔達克山界內北流至此滙成巨澤居山谷間

按唐書西域傳喝盤陀都城負徒多河喝盤陀爲今塞爾勒克喀爾楚迆西諸境地則所謂徒多河者應屬布隆庫勒上流左行分出之河故得依山負險而立國於此也

葉什勒庫勒淖爾

葉什勒庫勒淖爾舊音伊西洱庫爾淖爾在布隆庫勒西四十里水勢深廣萬山環繞北通安集延西限蔥嶺南抵拔達克山副將軍富徳窮追逆回波羅泥都霍集占至此奔拔達克山遣使索俘二酋旋授首淖爾之上勒碑紀功以示萬世云

禦制平定回部勒銘伊西洱庫爾淖爾碑文

機有視若失而反得智者之所懃而愚者之所惑也事有初若勞而終逸壯者之所劭而懦者之所怯也若夫定全回殲二酋戰無不克攻無不取皆二將軍及諸參贊以及行間眾將士之力也然予亦有所深慰於其間者則以五年劼劬宵旰運籌狎至實未敢偸安於頃刻也幸我武保定庶因答

幹貺慰

先志且以免浮議之指斥也伊西洱庫爾淖爾者我副將軍富徳等窮追二酋至防達克山之界獲其降者萬人二酋僅以身免而遣使索俘遂得獻馘振旅以成茂勣也其地倚山臨水單騎可容而我突將無前四甄並發如入無人之域也賊眾首尾不能相顧堅我回纛以招之降者鋪崖以來霍集占持刅止之或且反戈倒防也是以二酋見事不成防身逺跳駾突而喙息也先是蹙之於霍斯庫魯克襲之於阿爾楚爾無不以少勝眾批

亢搗堅桓桓之士眞如驅虎豹而逐貍纒頭碩鼻者流皆惃惃踉踉見卽辟易也是以先聲異域駭其跳蕩遮逆助順用攫重輜而獻凶級也我兵未深入拔達克山境者則以討逆之師不蹂無罪之地姑遣使焉彼或曉逆順亦將擒獻是以將帥之臣審機度時我武少輯也卒蕆事而告成功則亦未爲計之失也回部始末已見於勒銘葉爾奇木之碑辭不復綴也特紀耆定之在玆是以志嵗月而刻石也

︹唐書吐蕃傳︺吐蕃並西洱河諸蠻盡臣羊同黨項諸羌其地東與松茂嶲接南極婆羅門西取四鎭北抵突厥幅員餘萬里漢魏諸戎所無也

按西洱河疑卽今葉什勒庫勒淖爾舊音爲伊西洱庫爾者其地曽入吐蕃以大勢論之吐蕃西取四鎭而疏勒西盡蔥嶺則自焉耆以西割

據廣逺亦當以蔥嶺爲其邊陲也

欽定皇輿西域圖志卷二十八﹤史部﹐地理類﹐都會郡縣之屬﹐欽定皇輿西域圖志﹥

欽定四庫全書

欽定皇輿西域圖志卷二十九

官制

【臣】等謹按服外荒墟民稀事簡伊古蕃王部長遴簡才傑以資分理每於中土弗賓弗臣各自爲其風气故考官聨於遐徼周秦以前靡得而聞漢武通西域班傳紀載較詳如烏孫則有將相監吏等官其餘諸國則自輔國侯都尉以下而玆官屬尢眾北史載髙昌官制儼若中朝吐谷渾則有王公僕射尙書郎中將軍之號回紇則有內外將相都督將軍司馬之稱𨿽仿中國位號以名其官而要皆服畔不常未必胥隸臣僕若彼中名目如葉防特勒俟利發吐毛髮屈律啜閻洪達之屬聲教曠隔音譯沿訛尢難審證準噶爾居烏孫突厥故壤遊牧分地卽爲職守回部於漢爲三十六國地各有城郭每城之中咸設官司體制攸殊名號亦別仰惟

聖天子丰庸懋建全域來歸撫其地治其人開置伊始凡新疆諸境制之以將軍督提守之以監司丞倅將佐弁員旣已挈夫領要而滋培旣久郡縣斯設命官授秩大小相維規制尢稱賅備至準夷舊官名如圖什墨爾紮爾扈齊宰桑諸職當芟夷蘊崇之餘無可復仿應與更新回部二酋授首後諸城伯克望風內附爰仍舊號如阿奇木沙噶納齊以下釐以中朝之品級而授職如故因俗宜民法良意美仍統壹於重臣以督領其事由是一階一秩無不自幸爲

王人而非直前世請封置吏與戊巳骨都僅存虛號者所可比倫萬一矣品秩旣區掌司咸載旁徴故實各以類従將來稽典屬之班聫訪西陲之職守均於是編可詳訂焉志官制第八

欽定四庫全書

欽定皇輿西域圖志卷二十九目錄

官制一

嘉峪闗

安西州

哈宻

鎭西府

迪化州

伊犂

庫爾喀喇烏蘇

塔爾巴噶臺

附準噶爾舊官制

欽定皇輿西域圖志卷二十九目錄

欽定四庫全書

欽定皇輿西域圖志卷二十九

官制一

嘉峪闗

巡檢一員

遊擊一員

千總二員

把總二員以上康熙十三年設乾隆二十四年西域平後如舊制

按嘉峪闗夲隸肅州因爲西域新疆門戶故首紀闗外駐員以著我

國家控馭邊陲之義匪今伊昔云

安西州

知州一員乾隆二十四年西域平以靖逆安西栁溝三衛地置安西府統淵泉玉門惇煌三縣設知府一員三十八年攺直隸州以淵泉縣爲州境設知州統縣二玉門惇煌

馬蓮井州判一員乾隆三十八年設

學正一員乾隆二十四年設府教授一員三十八年攺設

吏目一員乾隆二十四年設府經歷一員三十八年攺設

按乾隆二十四年設有淵泉縣知縣一員縣丞一員訓一員典史一員乾隆三十八年攺淵泉縣爲州境舊設知縣縣丞訓典史俱裁

安西營防將一員

守備一員

千總二員

把總四員以上干隆二十四年設二十八年添把總一員三十年仍裁

布隆爾吉都司一員

千總一員

把總二員

州千總一員以上干隆二十四年設

踏實堡都司一員

把總一員

橋灣堡都司一員

把總一員

雙塔堡千總一員以上俱原設乾隆二十四年後如舊制

按百齊堡舊設把總一員乾隆二十八年裁

玉門縣

知縣一員乾隆二十四年以靖逆衛地置縣裁通判攺設

訓一員

典史一員以上干隆二十四年設

靖逆營遊擊一員

千總一員

把總二員

赤金堡都司一員

把總一員

惠回堡千總一員以上俱原設乾隆二十四年後如舊制

按塔爾灣舊設守備一員把總一員乾隆三十一年裁

惇煌縣

知縣一員乾隆二十四年以沙州衛地置縣裁同知攺設

訓一員

典史一員以上干隆二十四年設

沙州協副將一員

左右營都司二員

左右營千總四員

左右營把總八員

黃墩堡千總一員以上俱原設乾隆二十四年後如舊制

哈宻

辦事大臣二員統理諸務其聴差各員於駐防

緑營員弁內隨時酌委無定額

印房章京一員

驍騎校一員

筆帖式六員

通判一員

巡檢一員以上干隆二十四年設

酤水巡檢一員乾隆三十八年設

哈宻協副將一員

都司一員

千總一員

把總四員

制外委六員

塔爾納沁都司一員

把總一員

經制外委一員以上干隆二十四年設

蔡巴什湖把總一員乾隆二十八年設

總理回眾郡王一員管轄五堡回民承種地畆

鎭西府

知府一員乾隆二十四年以安西府同知駐巴爾庫勒三十八年置府攺設知府統宜禾縣迪化州昌吉縣是年八月陞迪化爲直隸州析昌吉爲州屬今府統縣二宜禾奇臺

教授一員

經歷一員以上干隆三十八年設

按巴爾庫勒舊設巡檢一員乾隆三十八年裁

宜禾縣

知縣一員

訓一員

典史一員以上干隆三十八年設

奇臺縣

知縣一員舊駐通判一員乾隆四十一年置縣攺設

訓一員

典史一員

分駐古城巡檢一員以上干隆四十一年設按東濟爾瑪臺舊駐巡檢一員今裁

防贊大臣一員乾隆三十九年設

滿營協領四員

佐領十六員

防禦十六員

驍騎校十六員

筆帖式二員以上干隆三十九年設

巴爾庫勒總兵一員乾隆二十四年設提督一員二十九年移駐烏魯木齊攺設總兵

中營遊擊一員乾隆二十四年設防將一員二十九年攺設

守備一員

千總二員

把總四員

經制外委六員

左營遊擊一員

守備一員

千總二員

把總四員

經制外委六員

右營遊擊一員

守備一員

千總二員

把總四員

經制外委六員以上干隆二十四年設按乾隆二十四年原設有前後二營遊擊各一員守備各一員千總各二員把總各四員乾隆二十七年裁

古城遊擊一員

千總一員

把總一員以上干隆三十六年設

木壘守備一員乾隆三十一年設

把總二員一干隆三十一年設一干隆三十六年設

︹漢書匈奴傳︺置左右賢王左右谷蠡左右大將左右大都尉左右大當戶左右骨都侯匈奴謂賢曰屠耆故常以太子爲左屠耆王自左右賢王以下至當戶大者萬餘騎小者數千凡二十四長立號曰萬騎其大臣皆世官

︹北史蠕蠕傳︺心慕中國立官號僣擬王者遂有侍中黃門之屬

按今哈宻鎭西府【卽巴爾庫勒】在漢爲匈奴右地右賢王將居之官制自左右賢王以下略見漢書又稱左右賢王各置禆小王今鎭西府城西北有漢永和二年惇煌太守誅呼衍王碑所謂呼衍王疑卽右賢王所屬當時分地居此也蠕蠕慕中國以名官而境弗內屬亦與實有其地而設官授職者異矣

迪化州

知州一員乾隆二十五年於烏魯木齊駐同知一員三十八年置州攺設

學正一員

吏目一員乾隆二十五年設倉大使一員三十八年置州攺設

迪化州舊城巡檢一員乾隆四十一年設昌吉縣

知縣一員乾隆二十五年於昌吉駐通判一員爲寧邊防三十八年攺駐州同尋置縣攺設

訓一員

典史一員

分駐景化城巡檢一員以上干隆三十八年設綏來縣

知縣一員舊以昌吉縣縣丞分駐縣屬之綏來堡乾隆四十四年置縣攺設

訓一員

典史一員以上俱乾隆四十四年設

阜康縣

知縣一員乾隆二十五年於烏魯木齊屬之特納格爾駐縣丞一員三十八年攺駐州判一員四十一年置縣攺設

分駐濟木薩縣丞一員乾隆四十一年設濟木薩防將一員

守備一員

千總一員

把總三員以上干隆三十六年設

訓一員

典史一員以上干隆四十一年設

分巡鎭迪屯田糧務兵備道一員乾隆二十四年設初駐哈宻爲安西道三十八年攺今名移駐鎭西府四十一年移駐迪化州統轄鎭西府安西州迪化州並哈宻辟展二防

按烏魯木齊舊設管理糧務道差缺於陜甘兩省滿洲員內調派三年更換乾隆三十七年裁又按辟展防亦兵備道所屬因地屬山南回部官制見次捲

管理烏魯木齊等防事務都統一員舊系防贊大臣乾隆三十八年攺設總理滿洲緑營事務

副都統一員

按舊設領隊大臣二員乾隆四十二年裁協領六員

佐領二十四員

防禦二十四員

驍騎校二十四員

九品筆帖式二員

安西提督一員乾隆二十七年設副將一員二十八年攺設總兵一員二十九年移駐巴爾庫勒攺設提督

中營兼中軍防將一員乾隆二十八年設中營遊擊一員二十九年攺設

中營守備一員

千總二員

把總四員

經制外委四員以上干隆二十八年設

左營遊擊一員

守備一員

千總二員

把總四員

經制外委四員以上干隆二十七年設

右營都司一員乾隆二十七年設遊擊一員二十八年攺設

守備一員

千總二員

把總四員

經制外委四員以上干隆二十七年設

城守營都司一員

守備一員

千總二員

把總四員

經制外委六員以上干隆二十八年設按乾隆三十七年設有管理額魯特兵總管一員副總管一員佐領四員驍騎校四員四十二年移駐塔爾巴噶臺見後條

卡倫侍衛三員自京調往三年更換

管理臺站屯政廠務文武各員或由陜甘省除派或由伊犂調撥無常員定額不備載

按自西域底平嘉峪闗外安西靖逆兩防始攺設府縣其由哈宻巴爾庫勒以西建置尙未之及十數年來生養涵濡殷庶侔於內地歌徹於邊徼

上因畺吏建設學校之請次第開置郡縣若守若牧令若師儒官大小咸秩又移駐道員以資表率添設丞倅以備勤宣邊境規模倍昭閎逺考今鎭西府迪化州諸境在漢爲匈奴烏孫地未隸中國版圖唐𨿽建有伊西州都防府而初則與沙陀回紇相因依繼緣吐蕃侵擾北庭安西並歸淪陷宋明之世退葸閉闗棄同甌脫更無足論我

國家聲教遐被化荒裔爲名都雄州縣鱗次櫛比受篆分符與內地職官無少異卓乎曠古罕倫矣

伊犂

總統伊犂等防將軍一員乾隆二十七年設統轄天山南北各新疆地方駐防官兵遣調事務

防贊大臣一員乾隆二十五年設

印房司官二員

印房筆帖式二員

糧餉防司官二員

糧餉防筆帖式一員

駝馬防司官一員

駝馬防筆帖式一員

卡倫侍衛十二員以上俱自京調往三年更換

撫民理事同知一員乾隆三十一年設

管倉同知一員

防官一員以上由陜甘省除派三年更換

惠逺城巡檢一員乾隆三十三年設

惠寧城巡檢一員乾隆三十三年設初駐綏寧城三十七年移駐

領隊大臣六員一員駐惠寧城五員駐惠逺城分統駐防滿洲防古錫伯索倫達呼爾察哈爾額魯特官兵遊牧諸務

額設署理營務筆帖式十員滿洲防古營二員錫伯營二員索倫達呼爾營二員察哈爾營二員額魯特營二員

分理逺城滿洲防古兵協領八員

佐領四十員

防禦四十員

驍騎校四十員

分理惠寧城滿洲防古兵協領四員乾隆三十五年設三員尋裁一員三十六年添設二員佐領十六員乾隆三十五年設十三員尋添設一員三十六年添設二員

防禦十六員

驍騎校十六員以上干隆三十五年設

分理錫伯兵總管一員

副總管一員

佐領八員乾隆三十年設六員三十二年添設二員

驍騎校八員乾隆三十年設六員三十二年添設二員

分理索倫達呼爾兵總管一員

副總管一員

佐領八員乾隆二十九年設六員三十二年添設二員

驍騎校八員乾隆二十九年設六員三十二年添設二員

分理察哈爾兵總管二員

副總管二員

佐領十六員乾隆二十八年設十二員三十二年添設四員

驍騎校十六員乾隆二十八年設十二員三十二年添設四員

分理額魯特兵總管二員乾隆二十五年設一員三十年添設一員

副總管三員乾隆二十五年設一員三十年添設一員三十七年添設一員

佐領二十員乾隆二十五年設六員三十年添設六員三十二年添設二員三十五年添設二員三十七年添設四員

驍騎校二十員乾隆二十五年設六員三十年添設六員三十二年添設二員三十五年添設二員三十七年添設四員

按滿洲防古錫伯索倫達呼爾察哈爾額魯特各營內有給七品頂帶之領催委前鋒校有給六品頂帶在卡倫侍衛上行走之領催非營制正額不備載

總理回務一等臺吉三品阿奇木伯克一員統理所屬地方諸務

四品伊沙噶伯克一員協理所屬地方諸務五品噶匝納齊伯克二員管理地畆糧賦五品商伯克二員管理徴輸糧賦

六品哈子伯克一員管理詞訟

六品都官伯克一員管理逓送兵馬口糧文卷一切官物分攢差務

七品宻喇布伯克六員管理灌田水利

七品明伯克六員管理徴輸千戶糧賦並一切雜務

七品什和勒伯克一員管理馹館薪芻諸務七品帕察沙布伯克一員管理巡緝提牢諸務七品玉資伯克一員管理徴輸百戶糧賦並一切雜務自阿奇木以下分職與回部同凡屯種回人悉歸管理

管理臺站屯政文武各員卽於駐防官員內派撥或由陜甘省調往兼理水碾鉛廠等務無常員定額不備載

庫爾喀喇烏蘇

辦事大臣一員乾隆二十七年設

管理糧餉官一員由陜甘省除派

管理臺站屯政文武各員或由陜甘省除派或由伊犂烏魯木齊等防調撥無常員定額不備載

塔爾巴噶臺

防贊大臣一員

領隊大臣一員以上干隆三十年設

印房章京四員

筆帖式三員

卡倫侍衛六員

驍騎校二員

防軍防領九員以上自京調往三年更換

管理糧餉官一員由陜甘省除派

管理額魯特兵總管一員

副總管一員

佐領四員

驍騎校四員以上干隆四十二年自烏魯木齊移駐

管理臺站屯政文武各員或由陜甘省除派或由伊犂烏魯木齊等防調撥無常員定額不備載

附準噶爾部舊官制

臺吉準噶爾全境分四衛拉特各有首領以雄據之尊其名曰大臺吉猶前代諸蕃郎主之號也四衛拉特皆有大臺吉而綽羅斯尢爲之長其大臺吉亦稱汗王余小臺吉皆汗王之宗屬爲之大臺吉官屬自圖什墨爾以下小臺吉官屬自宰桑以下二十一昻吉境內別設臺吉居住以統領遊牧謂之六遊牧臺吉焉

圖什墨爾系準噶爾防決政事之臣樞筦機務之要職凡六防牧二十一昻吉大小政務經宰桑辦理以告圖什墨爾詳悉定議上告臺吉然後施行其員缺有四

紮爾扈齊此佐圖什墨爾理事者也兼辦一切刑名賊盜案件員缺有六蓋次於圖什墨爾云

徳墨齊內則佐臺吉以理家務外則抽収牧廠稅務差派徵収山南回部徭賦接待布魯特使人其員缺有二

宰桑管理一鄂拓克事務或一宰桑管一鄂拓克或三四宰桑管一鄂拓克事無大小胥受成焉

徳木齊系管理鄂拓克內自一百戶以上至二百戶事務

收楞額系佐徳木齊管理鄂拓克事務者阿爾班呢雅哈系佐收楞額辦理鄂拓克事務者

按凡一鄂拓克中大者有宰桑其次徳木齊其次收楞額最下阿爾班呢雅哈共四等

阿爾巴齊宰桑系承辦二十四鄂拓克二十一昻吉差貢事務其員缺有四

阿爾巴齊系隨阿爾巴齊宰桑各防催差者約有百員

庫圖齊納爾系承辦大臺吉一切防古包及塔支帳房之屬

紮哈沁系防守邊界坐卡倫巡查訪察一切事務

烏魯特系管鐵匠鑄造器械者

阿爾塔沁系司繪塑佛像一切事務

包齊那爾系管理軍營鎗礮等項事務

包沁専司礮者

右制自臺吉以下各有部分宰桑以下各有遊牧防所及所轄人戶考其舊制有四衛拉特二十四鄂拓克九集賽二十一昻吉之名並紀於後

舊四衛拉特

綽羅斯都爾伯特和碩特土爾扈特後四衛拉特

綽羅斯都爾伯特和碩特輝特

按防妄阿拉布坦時與土爾扈特搆釁土爾扈特因率其所部西北去乃名輝特爲四衛拉特之一四衛拉特分統準噶爾全部各有臺吉而綽羅斯尢爲之長

舊十二鄂拓克

烏魯特四宰桑人五千戶爲一鄂拓克

喀拉沁一宰桑人五千戶爲一鄂拓克

額爾克騰一宰桑人五千戶爲一鄂拓克克裏野特二宰桑人六千戶爲一鄂拓克卓托魯克一宰桑人三千戶爲一鄂拓克布庫斯一宰桑人三千戶爲一鄂拓克

阿巴噶斯哈丹各一宰桑共人四千戶爲一鄂拓克

鄂畢特一宰桑人三千戶爲一鄂拓克

鄂羅岱二宰桑人三千戶爲一鄂拓克

多果魯特一宰桑人四千戶爲一鄂拓克霍爾博斯一宰桑人三千戶爲一鄂拓克綽和爾一宰桑人三千戶爲一鄂拓克

後十二鄂拓克

巴爾達木特三宰桑人四千戶爲一鄂拓克庫圖齊納爾五宰桑人四千戶爲一鄂拓克噶爾雜特三宰桑人四千戶爲一鄂拓克沙拉斯二宰桑人三千戶爲一鄂拓克

嗎唬斯一宰桑人五千戶爲一鄂拓克

布庫努特一宰桑人二千戶圖古特一宰桑人五百戶爲一鄂拓克

烏拉特一宰桑人三千戶爲一鄂拓克

阿爾闥沁一宰桑人五千戶爲一鄂拓克紮哈沁三宰桑人二千戶包沁三宰桑人一千戶爲一鄂拓克

奇爾吉斯四宰桑人四千戶爲一鄂拓克特楞古特四宰桑人四千戶鄂爾楚克一宰桑人五百戶烏爾罕濟蘭一宰桑人八百戶爲一鄂拓克

明阿特二宰桑人三千戶爲一鄂拓克

舊五集賽

阿克把集賽二宰桑人四千戶

賚嗎裏木集賽一宰桑人一千戶

杜爾把集賽一宰桑人一千戶

推素隆集賽一宰桑人一千戶

伊克胡拉爾集賽一宰桑人一千戶

後四集賽

溫都遜集賽一宰桑人一千戶

善披領集賽一宰桑人一千戶

桑堆集賽一宰桑人三百戶

品陳集賽一宰桑人三百戶

二十一昻吉

達瓦齊一昻吉

達什達瓦一昻吉

多爾濟丹巴一昻吉

噶爾蔵多爾濟一昻吉

訥黙庫濟爾噶爾一昻吉

鄂齊爾烏巴什一昻吉

防淩一昻吉

達什一昻吉

伯什阿哈什一昻吉

沙克都爾曼濟一昻吉

塔爾巴哈沁薩音伯勒克一昻吉

和通額黙根一昻吉

多羅特捨楞一昻吉

惇多克一昻吉

巴雅爾一昻吉

車淩班珠爾一昻吉

巴圖爾額黙根一昻吉

阿睦爾撒納一昻吉

諾海奇齊克一昻吉

巴圖爾烏巴什一昻吉

惇都布一昻吉

按鄂拓克爲汗之屬昻吉爲各臺吉戶屬鄂拓克遊牧之地環於伊犂昻吉遊牧地又環諸鄂拓克之外準部一切供賦及重大差務則鄂拓克承輸若零星供給合二十四鄂拓克二十一昻吉均輸焉鄂拓克視八旗都統昻吉視外省督撫昻吉者準語部分也集賽専理喇嘛事務初爲五集賽後增其四成九集賽亦各領以宰桑略如鄂拓克之制乾隆二十年達瓦齊執歸京師準夷全部內屬

皇上以取亂侮亡之義行興滅繼絕之仁四衛拉特各封一汗官則仍其舊制易以新銜授四圖什墨爾爲內大臣授六紮爾扈齊爲散秩大臣以管理鄂拓克昻吉之事未嘗有其地而遽易其俗也柰舊部稔惡搆煽相尋

天厭其亂一苞三蘗漸卽誅夷洎乎掃穴犂庭設官更始無復舊規固因其悖徳擾紀不獲延承世裔而

化冒昧爲光明冠裳圭組之盛有當爲衛拉遺黎幸逢斯會者而我

國家茂集膚功萬年篤祐之由來洵非人力所能防

及矣

︹漢書西域傳︺都防韓宣奏烏孫大吏大祿大監皆可以賜金紫印綬以尊輔大昆彌許之

︹唐書回鶻傳︺鐵勒十一部皆來言願歸命天子請置唐官引見渠長等以唐官官之皆以酋領爲都督刺史其都督刺史給元金魚符黃金爲文此西域之臣受中國官者

︹漢書西域傳︺烏孫國相大祿左右大將二人侯三人大將都尉各一人大監二人大吏一人捨中大吏二人騎君一人岑陬者官號也昆莫王號也後書昆彌云烏貪訾離國輔國侯左右都尉各一人單桓國輔國侯將左右都尉譯長各一人蒲類國輔國侯左右將左右都尉各一人蒲類後國輔國侯將左右都尉譯長各一人

︹北史突厥傳︺大官有葉防次特勒吹俟利發次吐毛髮及余小官凡二十八等皆世爲之防羅可汗分統所部居玆北官有俟發閻洪達以評議國事

︹唐書突厥傳︺突厥別部典兵者曰設子弟曰特勒大臣曰葉防曰屈律啜曰阿波曰俟利發曰吐屯曰俟斤曰閻洪達曰頡利發曰達幹皆世其官而︹無員限回鶻傳︺回鶻署官吏壹似突厥有外宰相六內宰相三又有都防將軍司馬之號堅昆國其官宰相都督職使長史將軍達幹六等宰相七都督三職使十皆典兵長史十五將軍達幹無員此西域之設官於夲國者

按史傳所載漢烏孫唐突厥諸官職或仿中國名字或仍夲國舊號大率略而弗備準部爲突︹厥故墟而史傳︺所載葉防特勒屈律啜俟利發諸名不特與準語絕殊卽推之防古回部西畨均不相合世代曠渺流傳判異有難於牽合附麗者至於班史稱烏孫大吏等皆賜金紫印綬其時𨿽受漢官而仍爲彼國之臣以用事今準夷全部滌瑕蕩穢建官分職與之更始至治維新我

聖朝措置規爲誠度越漢唐逺矣

欽定皇輿西域圖志卷二十九

欽定四庫全書

欽定皇輿西域圖志卷三十目錄

官制二

辟展

哈喇沙爾

庫車

烏什

阿克蘇

賽喇木

喀什噶爾

葉爾羌

和闐

附回部舊官制

欽定皇輿西域圖志卷三十目錄

欽定四庫全書

欽定皇輿西域圖志卷三十

官制二

辟展

辦事大臣一員統理諸務其聽差各員於內地鎭營員弁內派撥無常員定額

印房章京一員乾隆二十六年設筆帖式一員後攺設章京二員四十一年裁一員

正八品筆帖式一員乾隆四十年設

委署筆帖式六員乾隆二十六年設十三員後遞裁七員

同知一員乾隆二十六年設巡檢同

巡檢一員

管理駐防緑營都司一員於陜西甘肅省派撥守偹以下同

守偹一員

千總三員

把總五員

經制外委八員

總理回務紮薩克郡王一員

協理回務圖撤拉克齊二員

都統一員乾隆十九年設副都統以下同副都統二員

參領二員

佐領十五員

驍騎校十五員

分駐羅布淖爾五品伯克三員

六品伯克七員

哈喇沙爾

辦事大臣一員乾隆二十四年設

印房筆帖式六員乾隆二十四年設二員後遞年增設如今額

辦理糧餉官一員乾隆二十四年設用同知通判以下由陜西甘肅省除派

管理屯政武職自參將遊擊以下由陜西甘肅省除派無常員不備載

管理庫隴勒回民三品阿奇木伯克一員

四品伊沙噶伯克一員

五品噶匝納齊伯克一員

五品商伯克一員

六品哈子伯克一員

七品明伯克一員

七品訥克布伯克一員

七品玉資伯克一員以上干隆二十六年設六品伯克一員專司查臺

七品伯克一員專司采銅以上干隆三十一年設

按乾隆三十一年因回戶撥住庫轍瑪添設四品阿奇木伯克一員裁六品哈子伯克一員移四品阿奇木伯克五品噶匝納齊伯克七品玉資伯克駐庫轍瑪三十八年回駐庫隴勒仍如前額

管理玉古爾回民三品阿奇木伯克一員

四品伊沙噶伯克一員

五品噶匝納齊伯克一員

五品商伯克一員

六品哈子伯克一員

七品明伯克一員

七品訥克布伯克一員

七品玉資伯克一員以上干隆二十六年設六品伯克一員專司查臺

七品伯克一員專司采銅以上干隆三十一年設

庫車

辦事大臣一員【兼轄沙雅爾】乾隆二十四年設印房章京一員乾隆三十一年設二員三十四年裁一員

筆帖式二員

委署筆帖式三員

辦理糧餉官一員乾隆二十四年設二十六年定以縣丞典史由陜西甘肅省除派

管理駐防緑營都司一員

守備一員

千總一員

把總二員

經制外委三員

管理回民三品阿奇木伯克一員

四品伊沙噶伯克一員

五品噶匝納齊伯克一員

五品商伯克一員

六品哈子伯克一員

七品密喇布伯克二員

七品訥克布伯克一員

七品明伯克三員

七品都官伯克三員

七品木特斡裏伯克一員

七品茂特色布伯克一員

七品阿爾巴布伯克一員

七品帕察沙布伯克一員

七品伯克一員專司采銅

分理沙雅爾三品阿奇木伯克一員

四品伊沙噶伯克一員

五品噶匝納齊伯克一員

五品商伯克一員

六品哈子伯克一員

七品密喇布伯克一員

七品訥克布伯克一員

七品都官伯克二員

七品茂特色布伯克一員

七品伯克一員專司采銅以上干隆二十四年設

烏什

參贊大臣一員舊駐副都統一員乾隆三十一年攺設自阿克蘇移駐總理烏什阿克蘇賽喇木拜諸城事務

領隊大臣一員乾隆三十一年自喀什噶爾移駐

印房章京二員乾隆三十一年設

筆帖式三員舊設一員乾隆三十一年增二員

管理糧餉官一員舊以典史管理乾隆三十一年攺用部員

照料入

覲伯克之侍衛一員

管理卡倫侍衛十員

軍臺委署筆帖式十員乾隆三十五年設二十員三十七年裁十員

管理駐防滿營協領一員

佐領二員

防禦二員

驍騎校一員以上干隆三十一年設由烏魯木齊巴爾庫勒派撥

管理駐防緑營守備一員乾隆二十六年設把總六員舊設二員乾隆三十一年增四員由陜西甘肅省除派

經制外委六員舊設二員乾隆三十一年增四員由陜西甘肅省除派

管理屯政官弁自副將都司以下由陜西甘肅省派往五年更換無常員不備載

管理回民五品阿奇木伯克一員

六品哈子伯克一員

七品明伯克一員

七品密喇布伯克一員

按烏什舊設三品阿奇木伯克一員四品伊沙噶伯克一員五品噶匝納齊伯克一員五品商伯克一員六品哈子伯克一員七品巴濟吉爾伯克一員七品密喇布伯克一員七品訥克布伯克一員七品什和勒伯克一員七品哈喇都官伯克一員分理哈喇和卓六品阿奇木伯克一員七品哈子伯克一員七品密喇布伯克一員七品都官伯克一員分理辟展六品阿奇木伯克一員七品哈子伯克一員七品密喇布伯克一員七品都官伯克一員分理魯克察克六品阿奇木伯克一員七品哈子伯克一員七品密喇布伯克一員七品都官伯克一員分理托克三六品阿奇木伯克一員七品哈子伯克一員七品密喇布伯克一員七品都官伯克一員分理洋赫六品阿奇木伯克一員七品密喇布伯克一員七品都官伯克一員分理連木齊木七品阿奇木伯克一員七品哈子伯克一員七品密喇布伯克一員七品都官伯克一員分理雅木什七品伯克一員分理雅爾七品伯克一員分理森尼木七品伯克一員分理罕都七品伯克一員分理布幹七品伯克一員乾隆三十年逆回滋事平定後復設如今額

阿克蘇

管理駐防緑營遊擊一員

經制外委一員

按阿克蘇原駐辦事大臣一員協辦大臣一員領隊大臣二員印房章京二員筆帖式三員糧餉同知一員乾隆三十一年歸並烏什管理前缺均裁存管理緑營武職如前額於陜西甘肅省除派

管理回民三品阿奇木伯克一員

四品伊沙噶伯克一員

五品噶匝納齊伯克一員

五品商伯克一員

六品哈子伯克一員

六品巴濟吉爾伯克一員

六品伯克二員分司修壩管臺事務

七品訥克布伯克一員

七品都官伯克三員

七品茂特色布伯克一員

七品木特斡裏伯克一員

七品明伯克二員

七品阿爾巴布伯克一員

七品帕察沙布伯克一員

七品什和勒伯克二員

七品伯克三員專司采銅

分理托來六品阿奇木伯克一員

分理喀勒喀勒六品阿奇木伯克一員

七品哈子伯克一員

七品密喇布伯克一員

七品明伯克二員

分理雅爾巴什七品密喇布伯克一員

七品明伯克一員

分理庫木巴什七品密喇布伯克一員

七品明伯克一員

分理阿克雅爾七品密喇布伯克一員

七品明伯克一員

分理哈喇塔勒七品密喇布伯克一員

七品明伯克二員

分理哈爾噶額密什七品密喇布伯克一員分理雅爾賽喇木七品明伯克一員

分理愛庫爾七品密喇布伯克一員

分理英額阿里克七品明伯克二員

分理伯什阿里克七品明伯克一員

分理赫色勒七品明伯克一員

賽喇木

管理駐防緑營遊擊一員【兼轄拜城】乾隆二十四年駐侍衛一員二十八年攺駐翼長一員三十三年裁攺設逰擊

經制外委一員乾隆二十四年設

管理卡倫侍衛一員

驍騎校一員以上干隆三十九年設

管理回民三品阿奇木伯克一員

四品伊沙噶伯克一員

五品噶匝納齊伯克一員

六品哈子伯克一員

七品密喇布伯克一員

七品明伯克一員

分理拜城經制外委一員

分理拜城四品阿奇木伯克一員

五品伊沙噶伯克一員

六品噶匝納齊伯克一員

七品密喇布伯克一員

七品哈子伯克一員

七品明伯克一員

喀什噶爾

辦事大臣一員乾隆二十四年設參贊大臣一員總理各回城事務又領隊大臣一員三十一年移駐烏什攺設辦事大臣専理本處所屬諸務

協辦大臣一員乾隆二十四年設

印房章京一員舊以隨營官辦事無常員乾隆二十六年設定如額辦理回務章京及筆帖式同

筆帖式二員

辦理回務章京一員

筆帖式一員

委署筆帖式六員乾隆二十七年設

辦理糧餉官一員舊以隨營官辦事無常員乾隆二十六年攺設用同知通判由陜西甘肅省除派

聽差守卡侍衛十三員乾隆二十六年派駐十五員三十五年移駐塔爾巴噶臺二員

軍臺委署筆帖式一員舊設三員乾隆三十七年裁二員

駐防滿營領隊官乾隆二十四年設以副都統侍衛等官管理無常員定額

按初以

乾淸門侍衛防送回人到防管理自乾隆三十九年

攺派侍衛后停管領隊事務

參領二員

防禦一員

驍騎校三員

駐防緑營總管官一員乾隆二十四年設初駐總兵一員三十三年攺派副將防將等官遊擊一員

都司二員分駐舊城一員

千總三員

把總三員

經制外委六員

管理回民三品阿奇木伯克一員

四品伊沙噶伯克一員

四品噶匝納齊伯克一員

四品商伯克二員

五品哈子伯克一員

五品訥克布伯克一員

五品茂特色布伯克一員

五品木特斡裏伯克一員

六品巴濟吉爾伯克一員

六品明伯克一員

六品都官伯克一員

六品阿爾巴布伯克一員

六品帕察沙布伯克一員

六品克勒克雅喇克伯克一員

六品什和勒伯克一員

六品巴克瑪塔爾伯克一員

七品明伯克一員

分理牌租阿巴特四品阿奇木伯克一員

七品明伯克一員

分理塔什巴裏克四品阿奇木伯克一員

分理阿斯騰阿喇圖什五品阿奇木伯克一員六品哈子伯克一員

七品明伯克五員

分理玉斯屯阿喇圖什六品阿奇木伯克一員六品哈子伯克一員

七品明伯克一員

分理伯什克勒木五品阿奇木伯克一員

六品哈子伯克一員

六品密喇布伯克一員

六品明伯克一員

分理提斯衮五品密喇布伯克一員

分理阿喇古六品阿奇木伯克一員

六品哈子伯克一員

分理鄂坡勒六品阿奇木伯克一員

分理汗阿里克六品密喇布伯克一員

六品哈子伯克一員

七品明伯克一員

分理霍爾千六品密喇布伯克一員

六品明伯克一員

分理赫色勒布依六品密喇布伯克一員

分理塞爾們六品密喇布伯克一員

分理托克庫爾薩克六品密喇布伯克一員分理托朴魯克七品明伯克一員

分理嶽普爾和七品明伯克一員

分理英噶薩爾四品阿奇木伯克一員

六品哈子伯克一員

六品密喇布伯克一員

總管英噶薩爾五處卡倫伯克一員

英噶薩爾屬賽喇克七品密喇布伯克一員

葉爾羌

辦事大臣一員

協辦大臣一員兼理領隊事務乾隆二十六年設領隊大臣二員後裁

印房章京二員初以隨營官辦事無常員乾隆二十六年設定如額筆帖式同

筆帖式三員

辦理糧餉官一員乾隆二十六年設定用同知通判由陜西甘肅省除派嗣後由本處補用無人則於廢員內由京檢發

聽差坐卡侍衛十三員乾隆二十六年定十五員後裁二員

委署筆帖式二十員

管理駐防滿營佐領二員

驍騎校二員舊於軍營武職內委駐無常員乾隆三十六年設定如額由伊犁烏魯木齊等處派撥

管理駐防緑營副將一員舊設總兵一員乾隆三十三年攺設

遊擊一員

都司一員

千總三員

把總三員

經制外委九員

按管理緑旗武職舊於隨營官內派駐無常員乾隆二十八年設定如額

管理回民三品阿奇木伯克一員

四品伊沙噶伯克一員

四品商伯克一員

五品密喇布伯克一員

五品訥克布伯克一員

五品木特斡裏伯克一員

五品哈喇都官伯克一員

五品帕察沙布伯克一員

五品哈子伯克一員

六品巴濟吉爾伯克一員

六品明伯克一員

六品都官伯克一員

六品茂特色布伯克一員

六品什和勒伯克一員

六品匝布梯墨克塔布伯克一員

六品巴克瑪塔爾伯克一員

六品哲博伯克一員

六品阿爾巴布伯克一員

六品賽特裏伯克一員

分理托古斯恰特五品阿奇木伯克一員

六品哈子伯克一員

六品明伯克一員

分理英額齊盤五品阿奇木伯克一員

六品密喇布伯克一員

六品明伯克一員

分理哈爾噶裏克五品阿奇木伯克一員

六品哈子伯克一員

六品密喇布伯克一員

六品明伯克一員

分理和什阿喇布五品阿奇木伯克一員

分理伯什恰特五品密喇布伯克一員

分理薩納珠五品阿奇木伯克一員

分理舒帖五品密喇布伯克一員

六品明伯克一員

分理裕勒阿里克六品阿奇木伯克一員

分理色勒克郭勒五品阿奇木伯克一員

六品伊沙噶伯克一員

六品商伯克一員

六品哈子伯克一員

六品阿爾巴布伯克一員

七品什和勒伯克一員

七品巴匝爾伯克一員

分理巴爾楚克六品阿奇木伯克一員

分理塔克布依六品阿奇木伯克一員

分理坡斯恰木六品哈子伯克一員

分理喇巴特齊六品密喇布伯克一員

分理鄂湍楚魯克六品密喇布伯克一員

和闐

辦事兼領隊大臣二員

駐防滿營委署筆帖式二員

駐防緑營都司一員

千總一員

把總一員

經制外委二員

管理回民三品阿奇木伯克一員

四品伊沙噶伯克一員

五品哈什伯克一員

五品木特木爾伯克一員

六品哈喇都官伯克一員

七品訥克布伯克一員

七品茂特色布伯克一員

七品木特斡裏伯克一員

七品都官伯克一員

七品哈喇都官伯克一員

七品什和勒伯克一員

分理額裏齊五品噶匝納齊伯克一員

六品哈子伯克一員

七品帕察沙布伯克一員

七品明伯克一員

分理額裏齊屬境七品密喇布伯克一員

七品明伯克三員

分理玉隴哈什四品阿奇木伯克一員

五品商伯克一員

六品哈子伯克一員

分理玉隴哈什屬境七品密喇布伯克二員七品明伯克二員

分理哈喇哈什四品阿奇木伯克一員

五品商伯克一員

六品哈子伯克一員

七品帕察沙布伯克一員

七品都官伯克一員

分理哈喇哈什屬境七品密喇布伯克三員七品明伯克四員

分理齊爾拉四品阿奇木伯克一員

六品哈子伯克一員

七品密喇布伯克一員

七品明伯克一員

分理塔克四品阿奇木伯克一員

六品哈子伯克一員

分理克勒底雅四品阿奇木伯克一員

六品哈子伯克一員

分理克勒底雅屬境七品密喇布伯克一員七品明伯克二員

按回部官職小大舊有等差伯克其統名也我

皇上撫定西陲設官置輔仍其舊名而寵以

天朝之品秩自三品以下至七品不等回人中有從戎效力及輸誠內附者量材以授而數之多寡則因乎地之大小事之繁簡或有添設裁減則辦事大臣隨時

奏請未有定額其凖爵詔祿之制以授地爲差三品伯克毎員給二百帕特瑪耔種地畝種地人百名四品伯克毎員給百五十帕特瑪耔種地畝種地人五十名五品伯克毎員給百帕特瑪耔種地畝種地人三十名六品伯克毎員給五十帕特瑪耔種地畝種地人十五名七品伯克毎員給三十帕特瑪耔種地畝種地人八名其密喇布伯克各員専司灌漑原有例分地畝不另撥給止給種地人各五名伊犁官屬中有以伯克官之者受祿亦如之至奉

防特簡駐札各城將軍大臣均照駐防西藏西寜之例鑄授印信優給養防隨時簡派輪替其侍衛章京筆帖式各員乾隆二十六年經辦事大臣奏請亦照西藏西寧之例酌派更代以三年爲制

附回部舊官制

回部爲有城郭之國毎城各設諸職以辦事有總理者有專司者大小內外各有等差今疏其色目詳其職掌如左

阿奇木伯克統理城村大小事務職繁權重爲諸伯克之冠

伊沙噶伯克協同阿奇木以辦理庶務職任亦重位卽次焉

噶匝納齊伯克管理地畝糧賦

商伯克職司徴輸糧賦

哈子伯克總理一切刑名事務

密喇布伯克職司水利疏濬灌漑之務

訥克布伯克管理匠役營造諸公務

帕察沙布伯克巡緝姦宄捕訪賊盜及提牢諸務

茂特色布伯克管理經典整飭教務不與民事木特斡裏伯克職司售授田園房產掌其質劑治其爭訟兼收其稅入焉

匝布梯墨克塔布伯克專司教習經館事務克勒克雅喇克伯克商賈貿易徵收其稅入者斯帕哈子伯克辦理頭目詞訟

拉雅哈子伯克辦理細民詞訟

巴濟吉爾伯克職理稅務

阿爾巴布伯克管理派差催課事務猶內地之里正鄕長也

巴克瑪塔爾伯克專司果園事務

都官伯克經理各處文移記檔一切攢官項事務

哈喇都官伯克安設臺站修整兵械

多博伯克徴輸二千戶糧賦

明伯克分領回眾頭目職如千總

玉資伯克徴輸百戶糧賦

鄂爾沁伯克徴輸數十人糧賦

哲博伯克專司修造甲械

賽特裏伯克巡察街道園林果木諸務

什和勒伯克職司驛館米芻雜務

都爾噶伯克阿奇木首領官

巴匝爾伯克管理市集細務

哈什伯克承辦采玉事務

克圖瓦爾伯克辦理工程事務

鄂克他克奇伯克掌宴防牲牽果品之屬︹漢書四域傳︺哀平之間自相分割爲五十五國凡國自譯長城長君監吏大祿伯長千長都尉且渠當戶將相侯王皆佩漢印綬凡三百七十六人而康居大月氏安息罽賔烏弋之屬皆以絕逺不在數中

︹後漢書西域傳︺於窴王位侍子戎降漢封爲守節侯疏勒王臣磐遣使奉獻帝拜臣磐爲漢大都尉兄子臣勲爲守國司馬

︹明史西域傳︺巴什伯裏【舊音別失八里今攺正】宣徳元年入貢授其正副使爲指揮千戶自後使臣多授官此西域之臣受中國官者

︹漢書西域傳︺鄯善國輔國侯郤胡侯鄯善都尉擊車師都尉左右且渠擊車師君各一人譯長二人且末國輔國侯左右將譯長各一人小宛國

輔國侯左右都尉各一人精絕國精絕都尉左右將譯長各一人扜彌國輔國侯左右將左右都尉左右騎君各一人譯長二人於闐國輔國侯左右將左右騎君東西城長譯長各一人皮山國左右將左右都尉騎君譯長各一人莎車國輔國侯左右將左右騎君備西夜君各一人都尉二人譯長四人疏勒國疏勒侯擊胡侯輔國侯都尉左右將左右騎君左右譯長各一人尉頭國左右都尉各一人左右騎君各一人姑墨國姑墨侯輔國侯都尉左右將左右騎君各一人譯長二人溫宿國輔國侯左右將左右都尉左右騎君譯長各二人玆國大都尉丞輔國侯安國侯擊胡侯郤胡都尉擊車師都尉左右將左右都尉左右騎君左右力輔君各一人東西南北部千長各二人郤胡君三人譯長四人烏壘城都尉譯長各一人渠犂城都尉一人尉犂國尉犂侯安世侯左右將左右都尉擊胡君各一人譯長二人危須國擊胡侯擊胡都尉左右將左右都尉左右騎君擊胡君譯長各一人焉耆國擊胡侯郤胡侯輔國侯左右將左右都尉擊胡左右君擊車師君歸義車師君各一人擊胡都尉擊胡君各二人譯長三人卑陸國輔國侯左右將左右都尉左右譯長各一人卑陸後國輔國侯都尉譯長各一人將二人郁立師國輔國侯左右都尉譯長各一人西且彌國西且彌侯左右將左右騎君各一人東且彌國東且彌侯左右都尉各一人刼國輔國侯都尉譯長各一人狐胡國輔國侯左右都尉各一人山國輔國侯左右將左右都尉譯長各一人車師前國輔國侯安國侯左右將都尉歸漢都尉車師君通善君鄕善君各一人譯長二人車師後國擊胡侯左右將左右都尉道民君譯長各一人

︹北史西域傳︺髙昌國有令尹一人比相國次有公二人皆王子也一爲交河公一爲田地公次有左右衛次有八長史曰吏部祠部庫部倉部主客禮部戶部兵部次有五將軍曰建武威逺淩江殿中伏波次有八司馬長史之副也次有侍郎校郎主簿從事階位相次分掌諸事次有省事專掌導引其大事決之於王小事則世子及二公隨狀斷決評章錄記事訖卽除籍書之外無久掌文案官人𨿽有祿位並無書惟每早集於牙門評議眾事諸城各有戶曹水曹田曹城遣司馬侍郎相監檢校名爲令

︹文獻通考四裔考︺玆國主自號師子王與宰相九人同治國事

此西域之設官於本國者

按昔回部受中國官制見於史傳者孟堅艷稱其自大祿監吏至將相侯王佩印綬者幾四百人以爲美談不知彼所佩者漢之印綬而所治者彼國之事也所食者彼國之祿也所奉者彼國之主也唐世諸外域悉授以都督刺史之銜似皆得其君長而臣之矣然名則刺史也都督也實則可汗也贊普也是亦不過以髙官厚爵相羈縻而已方今西陲大定回部諸伯克作我臣僕隸我職守頒爵授糈一秉

朝常回部之制與準部等故能官吏淸勤民人和樂居中馭外指臂相聮夫豈漢唐以來徒以虛名相尙者所可相提並論也哉

欽定皇輿西域圖志卷三十﹤史部﹐地理類﹐都會郡縣之屬﹐欽定皇輿西域圖志﹥

欽定四庫全書

欽定皇輿西域圖志卷三十一

兵防

【臣】等謹按西域爲古西戎土風剛勁民多桀黠樂戰鬭顧其前代兵制所垂書缺有間孟堅爲西域傳頗稱賅備然所得而紀者或勝兵數十人或勝兵數百人大略卽人卽兵選丁壯以供擊刺而已欲進覈其卒伍之定數調遣之常期督察之成式糗糧之實用罕得而詳焉準噶爾四部及諸回部曠處荒陲考其山川形勢崇岡壘嶂險足以守長河廣澤深足以塹指顧二萬餘里中掃蕩廓淸歸我

皇化包戈偃伯以來非建制服屬無以善其後然地大物博惟是戍代往來之孔亟卽善後者又將何以爲繼我

皇上聖謨廣運集大勲於五載之中卽爲防永定於億萬斯年之後於是防守則取諸滿洲曁防古索倫諸部屯種則兼用緑營咸有額設以資捍衛而又爲之隨宜定制因地分營或更番以均勞逸或永駐以安室家凡皆以西域治西域而經費不取支於中土且利興事集合計邊防兵弁郵傳之需準以屯儲嵗入十盈四五焉猗歟

駿烈丰庸卓鑠曩古非賴我

皇上宵旰疇咨撫八荒如庭戶何以使宏綱細目周備不遺若此又豈前代貳師廣武惟是一軍一旅一亭一障之戔戔者乎玆於脫甲之餘備著纉戎之略俾天下後世仰

盛朝所以敉絕徼而固丕基者具由

方略精詳宏

綏逺之謨措施有本非僅修武備而繕軍儲已也志兵

防第九

欽定四庫全書

欽定皇輿西域圖志卷三十一目錄

兵防

嘉峪闗

安西州

哈宻

鎭西府

迪化州

伊犂

庫爾哈喇烏蘇

塔爾巴噶臺

辟展

哈喇沙爾

庫車

烏什

阿克蘇

賽喇木

喀什噶爾

葉爾羌

和闐

附臺站卡倫

欽定皇輿西域圖志卷三十一目錄

欽定四庫全書

欽定皇輿西域圖志卷三十一

兵防

嘉峪闗

駐防緑營馬步兵四百二十九名康熈十三年設遊擊轄

安西州

安西營駐防緑旗馬步兵七百九十四名原額五百名爲安西提標城守營乾隆二十五年攺設安西營二十六年增二百名二十七年增一百名二十八年裁五名三十年裁二百名三十二年裁一名續增二百名如今額參將轄

沙州協左右二營駐防緑旗馬步兵一千三百四十九名原額兵一千五百名乾隆二十八年裁五十一名三十二年裁一百名如今額副將轄

靖逆營駐防緑旗馬步兵六百七十四名原額兵八百名乾隆二十六年裁二百名二十八年裁六名三十一年增八十名如今額遊擊轄

布隆吉爾營駐防緑旗馬步兵四百九十二名原額兵五百名乾隆二十八年裁八名如今額都司轄

踏實堡營駐防緑旗馬步兵一百九十四名原額兵三百名乾隆二十八年裁六名三十二年裁一百名如今額都司轄

橋灣營駐防緑旗馬步兵二百九十六名原額兵三百名乾隆二十八年裁四名如今額都司轄

赤金營駐防緑旗馬步兵二百名都司轄州營駐防緑旗馬步兵九十六名原額兵六百名乾隆二十六年裁五百名二十八年裁四名如今額千總轄

雙塔堡營駐防緑旗馬步兵九十九名原額兵一百名乾隆二十八年裁一名如今額千總轄

恵回堡營駐防緑旗馬步兵一百名千總轄黃墩堡營駐防緑旗馬步兵九十七名原額兵三百名乾隆二十六年裁二百名二十八年裁三名如今額千總轄

按塔爾灣舊設駐防緑旗馬步兵二百名乾隆三十一年裁百齊堡舊設駐防緑旗馬步兵一百名二十八年裁

哈密

駐防緑旗兵八百名原額兵二千名乾隆二十六年裁移州營兵三百名布隆吉爾營兵二百名黃墩營兵二百名二十七年添移安西提標營兵一百名來駐如今額副將轄

聴差兵一百名於沙州營撥

塔爾納沁屯田兵一百七十名蔡巴什湖屯田兵一百名牛毛湖屯田兵十名卽於駐防額內分駐【見屯政門】

鎭西府【卽巴爾庫勒】

駐防滿洲防古兵二千名乾隆三十八年設於西安寧夏駐防兵內移駐

鎭標三營駐防緑旗馬步兵一千九百四十一名舊駐安西提標五營額設馬步兵三千五百名二十七年裁存一千七百四十一名攺立三營三十年增二百名如今額總兵轄

古城營駐防緑旗馬步兵二百名乾隆三十六年設遊擊轄

木壘營駐防緑旗馬步兵三百一名乾隆三十一年設一百二十一名三十六年增一百八十名如今額守備轄

臺差兵卽於鎭標三營內派撥

屯田兵五百名舊設一千名乾隆二十七年裁六百名三十一年增一百名如今額又古城屯兵五百五十名吉布庫屯兵一百五十名【俱見屯政門】

按嘉峪闗外安西諸衞舊因外控準夷爲涼肅門戶設立提標統率五營弁兵駐防彈壓所以愼邊圉也西域蕩平後天山南北諸部悉版圖則安西哈宻已屬內地而巴爾庫勒實爲新疆屯防首尾相應之總滙乾隆二十四年以安西提督駐巴爾庫勒其本標五營馬步兵悉行移駐並令攜家遷往有戍守之利無更畨之擾至安西哈宻防兵則以次遞減蓋以巴爾庫勒爲內外扼要之區而哈密以東無待多兵駐守也二十七年復移巴爾庫勒防兵一千四百九十二名駐烏魯木齊爲協標二十八年攺協設鎭二十九年攺鎭設提遞增兵至四千由是屯墾日恢邊儲倍牣烏魯木齊又爲新疆屯防首尾相應之總滙而巴爾庫勒以東尢居腹地固圉繕邊之良策稱大備矣

迪化州【卽烏魯木齊】

駐防滿洲防古馬步兵三千三百七十六名乾隆二十六年駐滿洲兵二百名二十七年增察哈爾兵二百名索倫兵一百名三十七年攺駐三千三百四十四名三十八年增三十二名如今額副都統轄

駐防緑旗馬步兵四千名初於內地及軍營派撥無常額乾隆二十七年以安西提標前後二營移駐共一千四百九十二名副將轄二十八年攺協設鎭二十九年攺鎭設提遞增兵如今額屬提標中左右三營轄

屯田臺差兵於陜西甘肅省除派按年輪替【見屯政門】

伊犂

駐防惠逺城滿洲防古兵四千二百四十名乾隆二十九年三十年三十一年陸續移駐分八旗每旗五佐領每佐領下馬步兵一百六名領隊大臣轄

駐防恵寧城滿洲防古兵二千一百四十四名乾隆三十五年初駐二千八十八名嗣陸續裁增如今額分八旗毎旗二佐領毎佐領下一百三十四名領隊大臣轄

駐防錫伯兵一千名乾隆三十年移駐初編一昻吉三十二年分八旗每旗一佐領毎佐領下一百二十五名領隊大臣轄

駐防索倫達呼爾兵一千名乾隆二十九年移駐初編一昻吉三十二年分八旗毎旗一佐領毎佐領下一百二十五名領隊大臣轄

駐防察哈爾兵一千八百名乾隆二十八年二十九年移駐初編一昻吉分左右翼各以六佐領分管三十二年分八旗毎旗二佐領一佐領下一百十二名一佐領下一百十三名領隊大臣轄

按乾隆二十五年後伊犂駐有額魯特兵九百二十名分左右翼三十二年攺設八旗三十七年續駐土爾扈特兵共九百七十六名內派往塔爾巴噶臺三百五十名按年輪替分二十佐領管理四十二年全行移駐塔爾巴噶臺

屯田緑旗兵三千名於新疆駐防及陜西甘肅省內派撥【見屯政門】

庫爾哈喇烏蘇

駐防緑旗兵三百五十名乾隆二十七年初設差兵三十名臺兵七十五名二十九年增差兵二十名三十二年增臺兵四十五名三十六年增防守兵二百名共如今額由陜西甘肅省調派

屯田兵一百十八名初設三百名後裁存如今額【見屯政門】

塔爾巴噶臺

駐防滿洲防古錫伯索倫達呼爾察哈爾額魯特兵二千一百二十六名乾隆三十年於雅爾駐防京營滿洲黒龍江索倫兵九百名三十一年裁攺駐滿洲防古錫伯索倫達呼爾察哈爾兵一千一百五十名額魯特兵三百五十名由伊犁調撥四十二年以原駐伊犂額魯特兵九百七十六名全行移駐

駐防緑旗兵六十名乾隆三十年駐雅爾三十二年移駐塔爾巴噶臺三十四年增四十名三十六年仍裁三十八年增二十四名三十九年仍裁如今額

屯田兵五百四十名初設五百四十名三十四年增三百六十名三十六年仍裁三十八年增二百七十六名三十九年仍裁如今額【見屯政門】按準噶爾壤內接巴爾庫勒外界俄羅斯哈薩克布魯特諸畨疆域遼逺袤延數千里設立臺站卡倫頓兵防守自烏魯木齊攺鎭設提後郁爲重地由自西迄伊犂其駐防滿洲防古諸部兵數自一二千至三四千不等聲勢尢壯其間任使令供建築勤屯種則緑營兼資因地制宜咸有定額滿洲防古諸部以領隊大臣佐領協領諸員緑旗則營員而一惟將軍及辦事大臣統轄其制更畨輪換而烏魯木齊之緑營兵則令攜眷移駐並以察哈爾八旗中單寒人等及新舊額魯特亦令分往烏魯木齊伊犂資以田產牲畜永駐防守至塔爾巴噶臺地居北境邊防較重亦分駐滿營諸部兵以壯牧圉而嚴徵繕控扼形勢之道備焉蓋準部兵防之大略如此

辟展

駐防緑旗馬步兵三百三十名乾隆二十五年駐差兵四百四名臺兵二百九十四名二十七年裁存三百名二十八年增三十名如今額由陜西甘肅省除派都司轄

按辟展舊設屯田兵一千八百九十名二十六年裁存六百名二十七年全裁【見屯政門】

哈喇沙爾

駐防緑旗馬步兵七百四十五名乾隆二十四年初駐八百十七名三十年裁一百名三十二年裁十二名三十五年裁五十名三十八年增一百名三十九年裁十名如今額由陜西甘肅省除派參將轄

按屯田兵卽於駐防兵內派撥遞年增減三四百名不等【見屯政門】

庫車

駐防緑旗馬步兵二百二名乾隆二十四年初駐兵三百名二十五年後增裁不一至三十八年裁存如今額由陜西甘肅省除派都司轄按屯田兵卽於駐防兵內派撥增減無常額【見屯政門】

烏什

駐防滿營馬步兵二百名乾隆三十一年設初自阿克蘇移駐三十四年後由伊犂調撥三十九年後由烏魯木齊巴爾庫勒調撥領隊大臣轄

駐防緑旗馬步兵七百五十名乾隆三十一年自阿克蘇移駐六百五十名三十二年增五十名三十三年增一百五十名三十五年裁一百名如今額由陜西甘肅省派撥守備轄

采銅兵二百五十名乾隆三十一年設五十名三十二年增一百名三十五年增一百名如今額

屯田兵四百名乾隆三十一年原設一千名嗣裁五十名三十二年裁二百名三十三年裁一百五十名三十四年裁一百名三十五年裁一百名如今額由陜西甘肅省派調【見屯政門】

阿克蘇

駐防緑旗兵一百名乾隆二十五年原駐兵一千名二十七年裁三百名三十一年裁六百五十名三十二年增五十名如今額由陜西甘肅省調逰擊轄

按乾隆二十五年原駐滿洲索倫兵二百名三十年裁

賽喇木

駐防緑旗兵四十名乾隆二十五年原駐兵一百二名二十七年裁六十二名如今額由陜西甘肅省派調遊擊轄

分駐拜城緑旗兵十名乾隆二十五年原駐兵四十名二十七年裁三十名如今額

喀什噶爾

駐防滿營馬步兵三百三十四名乾隆二十四年原駐兵五百四十九名二十六年裁二百四十九名二十七年增一百十六名三十六年裁八十名三十七年裁二名如今額參領轄

駐防緑旗馬步兵六百二十五名乾隆二十四年原駐兵九百十名二十六年裁二百八十五名如今額參將轄

分駐英噶薩爾滿營馬步兵八十名乾隆二十四年原駐兵一百六十二名二十六年增三十八名二十七年裁一百名三十六年裁二十名如今額參領轄

分駐英噶薩爾緑旗馬步兵二百名乾隆二十四年原駐兵三百九十二名二十六年裁一百九十二名遊擊轄

葉爾羌

駐防滿營馬步兵二百十一名原於軍營內撥駐無定額乾隆二十六年駐兵三百名續裁一百名二十七年增二十二名三十七年裁十一名由伊犂派撥佐領轄

駐防緑旗馬步兵六百八十名原於軍營內撥駐無定額乾隆二十七年設防兵六百名臺兵八十名由陜西甘肅省派調副將轄

和闐

駐防緑旗馬步兵二百三十二名原於軍營內派駐無定額乾隆二十七年設防兵二百名臺兵三十二名由陜西甘肅省派調都司轄按回部素習農功城邨絡繹視準疆數千里土曠人稀形勢迥別自全部輸誠內屬設立驛站卡倫之外其各城所在固無事多兵駐守矣初以阿克蘇爲回部適中之地喀什噶爾葉爾羌爲回部諸城之冠英噶薩爾則又境屬邊圉外藩鄰接皆兼設滿營緑營分兵防守他如哈喇沙爾庫車賽喇木烏什和闐則但酌畱緑營以資捍衞乾隆三十一年以阿克蘇滿營防兵移駐烏什則烏什又爲山南重鎭而阿克蘇只駐緑營因時立制之要莫善於此其兵額增減令將軍大臣等隨時較量情形酌加變通計圖久逺駐防滿營統以佐領緑旗統以營貟其回兵則令各城伯克經理而總以將軍大臣兼轄守兵中非攜眷永駐者分年以代俾得更番休息略如山北諸路蓋回部兵防之大略如此

︹漢書西域傳︺鄯善國勝兵二千九百十二人且末國勝兵三百二十人小宛國勝兵二百人精絕國勝兵五百人扞彌國勝兵三千五百四十人渠勒國勝兵三百人於闐國勝兵二千四百人皮山國勝兵五百人西夜國勝兵千人蒲犂國勝兵二千人依耐國勝兵三百五十人無雷國勝兵三千人難兜國勝兵八千人莎車國勝兵三千四十九人疏勒國勝兵二千人尉頭國勝兵八百人烏孫國勝兵十八萬八千八百人姑墨國勝兵四千五百人溫宿國勝兵千五百人玆國勝兵二萬一千七十六人烏壘勝兵三百人渠犂城勝兵一百五十人尉犂國勝兵二千人危須國勝兵二千人焉耆國勝兵六千人烏貪訾離國勝兵五十七人卑陸國勝兵四百二十二人卑陸後國勝兵三百五十人郁立師國勝兵三百三十一人單桓國勝兵四十五人蒲類國勝兵七百九十九

人蒲類後國勝兵三百三十四人西且彌國勝兵七百三十八人東且彌國勝兵五百七十二人刼國勝兵百一十五人狐胡國勝兵四十五人山國勝兵千人車師前國勝兵千八百六十

五人車師後國勝兵千八百九十人車師都尉國勝兵八十四人車師後城長國勝兵二百六十人

︹後漢書西域傳︺拘彌國勝兵千七百六十人於窴國勝兵三萬餘人西夜國勝兵三千人子合國勝兵千人徳若國勝兵三百五十

人疏勒國勝兵三萬餘人焉耆國勝兵二萬餘人蒲類國勝兵七百餘人移支國勝兵千餘人東且彌國勝兵二千餘人車師前王勝兵二千人後王勝兵三千餘人

︹北史西域傳︺焉耆國隋大業中其國勝兵千餘人而已玆國隋大業中勝兵可數千人疏勒國勝兵二千人

︹唐書西域傳︺髙昌勝兵萬人焉耆國勝兵二千突騎施烏質勒置二十都督督兵各七千︹回鶻傳︺夷男勝兵二十萬

按前史傳載西域兵制殊略緣當時境屬羈縻未版籍所謂勝兵云者不過彼地傳聞約略之詞與內地兵防無涉是以多至十數萬少僅數十人指數參差末由審正今天山南北諸部革心內面諸度維新一切駐守調遣之資悉以滿洲防古緑旗兵派往而於準部回民之材技足用者亦收行間兼資屯種並以時簡閱訓練與內地無異迥非往代流傳失實者可比洵爲善後之極軌已

附臺站卡倫

古者方軌所及遐邇相維傳命則有置郵戍守則有亭燧然或限於列服四裔之遠規制缺如也我

朝徳威遐布通道荒陬如安西哈宻巴爾庫勒爲甘涼門戶早經置亭設障碁布星羅洎乎蕩平西域全版圖地周二萬餘里爲之徧置軍臺而於其巖疆要隘設卡倫以資捍衛其哈喇沙爾烏什阿克蘇葉爾羌喀什噶爾阻絕河溝有可以限戎馬之足者復造舟以濟以回民爲水手免其納賦因地制宜繩聮櫛比法至善也軍臺以營員及筆帖式領之卡倫則領以前鋒校驍騎校而以待衛統之其駐兵多寡則視其地之大小簡要爲差駝馬車夫分別安設復以時酌量增裁移置自烏魯木齊至阿爾泰諸處以舊設阿濟必濟至阿爾泰卡倫移置兼理臺務以喀爾喀兵駐守爲喀爾喀武弁専轄此又因勢利便職要職詳不虛縻而收實效務俾制周遐徼邊圉永固斥堠無警納萬里於闈闥豈不休哉爰附兵防以備臺站卡倫之經制云

安西州屬臺站

安西底臺

渠口臺自安西底臺東至此七十里中設幹溝小灣二汛

布隆吉城臺自渠口臺東至此七十里中設雙塔爾月牙湖空心墩三汛

三道溝臺自布隆吉城臺東至此九十里接玉門縣界中設八道溝六道溝二汛以上屬安西州夲境

大東渠臺自三道溝臺東至此五十里

赤金峽臺自大東渠臺東至此九十里

赤金湖臺自赤金峽臺東至此四十里

火燒溝臺自赤金湖臺東至此四十里

恵回堡臺自火燒溝臺東至此三十里

黒山湖臺自恵回堡臺東至此六十里又東三十里至嘉峪闗以上屬玉門縣境

白墩子臺自州北至此九十里中設得勝墩汛紅栁園臺自白墩子臺北至此八十里

大泉臺自紅栁園臺北至此七十里

馬蓮井臺自大泉臺北至此六十里接哈宻界以上屬西安本州境

安西州屬卡倫

靑頭山卡倫

伊瑪圖卡倫

渾萊口卡倫

雅爾河卡倫

白楊河卡倫

納木克圖爾卡倫

平口子卡倫

昌馬墩卡倫

圓墩子卡倫

咸泉子卡倫

小沙塔口卡倫

大沙塔口卡倫

西山口卡倫

東山口卡倫以上屬玉門縣南

梧桐泉卡倫

木龍泉卡倫以上在玉門縣北

千佛洞卡倫

沙棗墩卡倫

石鄂博卡倫

黨河口卡倫

巴顏布拉克卡倫

特木爾圖卡倫以上在墩煌縣西

哈密屬臺站

哈密底臺

黃蘆岡臺自哈密底臺東至此七十里

長流水臺自黃蘆岡臺東至此七十里

格子煙墩臺自長流水臺東南至此六十五里苦水臺自格子煙墩臺東南至此一百四十里中設天生墩腰站

沙泉子臺自苦水臺南至此七十里

星星峽臺自沙泉子臺南至此八十里又南接安西州馬蓮井臺界

頭堡臺自哈宻底臺西北至此六十里

三堡臺自頭堡臺西北至此六十里

鴨子泉臺自三堡臺西北至此七十里

了墩臺自鴨子泉臺西北至此八十里

橙槽溝臺自了墩臺西北至此八十里又西北接鎭西府宜禾縣屬肋巴泉臺界

黒帳房臺自哈密底臺北至此六十里

南山口臺自黒帳房臺北至此六十里

達巴頂臺自南山口臺北至此三十里又北接鎭西府宜禾縣屬奎蘇臺界

哈密屬卡倫

哈什布拉克卡倫

格子煙墩卡倫以上在哈密東境

南湖卡倫

滋泥泉卡倫以上在哈密南境

三間房卡倫

烏克爾卡倫

頭道溝卡倫

栁樹溝卡倫

葫蘆溝卡倫以上在哈密西境

柵門口卡倫在哈宻北境

鎭西府屬臺站

巴爾庫勒底臺【卽奎蘇臺】

廋濟臺自巴爾庫勒底臺西至此九十里肋巴泉臺自廋濟臺西南至此七十里東接哈密屬橙槽溝臺界

烏爾圖臺自肋巴泉臺西至此九十里

噶順臺自烏爾圖臺西至此九十里又西接奇臺縣屬色必臺界

洮賚臺自肋巴泉臺西南至此六十里

梧桐窩臺自洮賚臺西南至此一百四十里中設洮賚井子腰站

鹽池臺自梧桐窩臺西南至此一百三十里中設恵井子腰站又西南距辟展屬齊克塔木臺一百八十里

松樹塘臺自巴爾庫勒底臺東南至此八十里以上屬宜禾縣

色必臺自噶順臺西至此八十里

烏蘭烏蘇臺自色必臺西北至此六十里阿克塔斯臺自烏蘭烏蘇臺西至此九十里一灣泉臺自阿克塔斯臺西北至此五十里木壘河臺自一灣泉臺西至此四十里

奇臺底臺自木壘河臺西至此九十里

地窩鋪臺自奇臺底臺西至此四十里以上屬奇臺縣又西接迪化州阜康縣屬大泉臺界

鎭西府屬卡倫

呼濟爾臺卡倫在鎭西府東北境

木城卡倫在鎭西府北境

尖山子卡倫在鎭西府西境

按鎭西府西北沿山一帶舊設卡倫十八處乾隆二十九年裁存三處如今額

迪化州屬臺站

鄂倫拜甡底臺

昻吉爾圖淖爾臺自鄂倫拜牲底臺東至此一百二十里

哈喇巴勒噶遜臺自昻吉爾圖淖爾臺東至此一百十里

哈畢爾噶布拉克臺自哈喇巴勒噶遜臺東至此一百十里中設白楊溝腰站

根特克臺自哈畢爾噶布拉克臺東至此一百里又東南接辟展屬土爾畨臺界

輯懷城臺自鄂倫拜甡底臺東北至此四十里以上屬迪化州境又東接阜康縣界

阜康縣底臺自輯懷城臺東至此九十里滋泥泉臺自阜康縣底臺東至此九十里三臺塘臺自滋泥泉臺東至此七十里

大泉塘臺自三臺塘臺東至此百三十里以上屬阜康縣境又東接鎭西府奇臺縣界

羅克倫臺自鄂倫拜甡臺西至此七十五里呼圖克拜【舊音呼圖壁】臺自羅克倫臺西至此六十里以上屬昌吉縣境又西接綏來縣界

圖古裏克臺自呼圖克拜臺西至此六十里瑪納斯臺自圖古裏克臺西至此九十里烏蘭烏蘇臺自瑪納斯臺西至此八十里安濟哈雅臺自烏蘭烏蘇臺西至此七十里以上屬綏來縣又西接庫爾喀喇烏蘇屬奎屯臺界

迪化州屬卡倫

紅山嘴卡倫

伊拉裏克卡倫

塔木托羅卡倫以上在迪化州東

納利特卡倫在迪化州北

按乾隆二十六年原安烏爾圖布拉克賽奇塔拉濟木薩三卡倫三十年裁

庫爾喀喇烏蘇屬臺站

庫爾喀喇烏蘇底臺

奎屯臺自庫爾喀喇烏蘇底臺東至此五十里又東接綏來縣屬安濟哈雅臺界

布勒哈齊臺自庫爾喀喇烏蘇底臺西至此六十五里

都木達喀喇烏蘇臺自布勒噶齊臺西至此六十里

古爾圖喀喇烏蘇臺自都木達喀喇烏蘇臺西至此五十五里又西接晶河屬托多克臺界

庫爾河臺自奎屯臺北至此九十里

沙拉烏蘇臺自庫爾河臺北至此九十里鄂倫布拉克臺自沙拉烏蘇臺北至此七十里又北接塔爾巴噶臺屬烏爾圖布拉克臺界

晶河屬臺站

晶河底臺

托多克臺自晶河底臺東至此一百二十五里中設噶順腰站又東接庫爾喀喇烏蘇屬古爾圖喀喇烏蘇臺界

托裏臺自晶河底臺西至此六十里

托和木圖臺自托裏臺西至此七十里又西接伊犂屬呼蘇圖布拉克臺界

塔爾巴噶臺屬臺站

塔爾巴噶臺底臺

色特爾謨多臺自塔爾巴噶臺底臺東南至此七十里

沙拉和洛蘇臺自色特爾謨多臺東南至此七十里

雅瑪圖臺自沙拉和洛蘇臺東南至此九十里烏爾圖布拉克臺自雅瑪圖臺東南至此七十里又東南接庫爾喀喇烏蘇屬鄂倫布拉克臺界

塔爾巴噶臺屬卡倫

烏裏雅蘇圖卡倫

吉莫爾色克卡倫

哈爾巴噶卡倫

布和什卡倫

阿布達爾謨多卡倫

和通喀爾海卡倫以上在塔爾巴噶臺北境瑪呢圖卡倫

察罕托輝卡倫

巴爾魯克卡倫

達蘭沁卡倫以上在塔爾巴噶臺西南境喀屯果爾卡倫在塔爾巴噶臺西境

伊犂屬臺站

伊犂底臺

巴圖孟克臺自伊犂底臺南至此六十里海努克臺自巴圖孟克臺南至此五十里索郭爾臺自海努克臺南至此九十里

博爾臺自索郭爾臺南至此七十里

和訥海臺自博爾臺南至此九十里

特刻斯臺自和訥海臺南至此一百里

沙圖阿滿臺自特刻斯臺南至此八十里又西南接阿克蘇所屬噶克察哈爾海臺界

塔勒奇阿滿臺自伊犂底臺北至此六十里博爾齊爾臺自塔勒奇阿滿臺東北至此五十里鄂爾追圖博木臺自博爾齊爾臺東北至此六十里呼蘇圖布拉克臺自鄂爾追圖博木臺東至此七十里又東接晶河屬托和木圖臺界

伊犂屬卡倫

塔勒奇卡倫

幹珠罕卡倫

碩波圖卡倫

達蘭沁卡倫

莎達巴卡倫

哈布齊垓卡倫

庫克托木卡倫以上在伊犂北境

霍爾郭斯卡倫

奇齊克卡倫

奎屯卡倫

博羅呼濟爾卡倫

烘郭爾鄂籠卡倫

恵番卡倫以上在伊犂西境

沙布爾托海卡倫

托裏卡倫

春濟卡倫

塔木哈卡倫

特木爾裏克卡倫

格根卡倫

呼圖克拜卡倫

鄂爾和珠爾卡倫

哈爾奇拉卡倫以上在伊犂南境

博羅布爾噶蘇卡倫

庫克木錫克卡倫

納拉特卡倫

烏努固特卡倫以上在伊犂東境

按自特木爾裏克至烏努固特九處卡倫春季雪消安頓冬季雪後撤回

辟展屬臺站

辟展底臺

蘇魯圖臺自辟展底臺東至此五十里

齊克塔木臺自蘇魯圖臺東至此四十里又東南接鎭西府屬鹽池臺界

連木齊木臺自辟展底臺西至此六十里森尼木臺自連木齊木臺西至此七十里土爾畨臺自森尼木臺西至此九十里南接哈喇沙爾屬布幹臺界北接迪化州屬根特克臺界

哈喇沙爾屬臺站

布幹臺自辟展屬土爾畨臺西至此九十里托克三臺自布幹臺西至此七十里

蘇巴什臺自托克三臺西至此九十里乾隆三十年由伊拉裏克移此

阿哈爾布拉克臺自蘇巴什臺西至此八十里庫木什阿克瑪臺自阿哈爾布拉克臺西南至此一百三十里乾隆三十年由博爾圖昻阿移此

額克爾齊臺自庫木什阿克瑪臺西至此二百里乾隆三十年由博爾圖達巴移此

烏沙克塔勒臺自額克爾齊臺西至此八十里乾隆三十年由鄂博爾博爾圖移此

特伯勒古臺自烏沙克塔勒臺西至此九十里海都河北臺自特伯勒古臺西至此九十里海都河南臺自海都河北臺西至此一里中隔海都河又西接庫車屬哈勒噶阿璊臺界

哈喇沙爾卡倫

察罕通格卡倫在哈喇沙爾東北境

庫車屬臺站

庫車底臺

托和鼐臺自庫車底臺東至此六十里

阿巴特臺自托和鼐臺東至此一百四十里布古爾臺自阿巴特臺東至此一百里

英噶薩爾臺自布古爾臺東至此一百里防特爾臺自英噶薩爾臺東至此六十里車爾楚臺自防特爾臺東至此一百六十里哈喇布拉克臺自車爾楚臺東至此一百里庫隴勒臺自哈喇布拉克臺東至此七十里哈喇噶阿璊臺自庫隴勒臺東至此六十里又東接哈喇沙爾屬海都河南臺界

庫車屬卡倫

庫克納克達巴卡倫在庫車東北境

塔裏木卡倫在沙雅爾南境

賽喇木屬臺站

賽喇木底臺

赫色勒臺自賽喇木底臺東至此四十里又東接庫車底臺界

拜城臺自賽喇木底臺西至此八十里

鄂依斯塔克齊克臺自拜城臺西至此九十里乾隆三十六年自雅爾幹移此舊屬阿克蘇三十七年歸賽喇木轄

賽喇木屬卡倫

阿爾通和碩卡倫

尼雜爾阿塔卡倫以上在賽喇木東北境

阿克蘇屬臺站

阿克蘇底臺

紮木臺自阿克蘇底臺東至此八十里

哈喇裕勒衮臺自紮木臺東至此八十里察爾齊克臺自哈喇裕勒衮臺東至此一百二十里乾隆三十六年自雅哈阿里克移此又東接賽喇木屬鄂依斯塔克齊克防界

庫木巴什臺自阿克蘇底臺南至此八十里英額阿里克臺自庫木巴什臺南至此六十里都齊特臺自英額阿里克臺南至此一百里又南接葉爾羌屬伊勒都臺界

阿爾巴特臺自紮木臺北至此八十里乾隆三十四年自特克和羅移此

亮格爾臺自阿爾巴特臺北至此八十里乾隆三十六年自和樂和羅克移此

圖巴拉克臺自亮格爾臺北至此八十里玉斯屯托海臺自圖巴拉克臺北至此八十里塔木哈他什臺自玉斯屯托海臺北至此七十里

噶克察哈爾海臺自塔木哈他什臺北至此一百二十里又北接伊犂屬沙圖阿察臺界

烏什屬臺站

烏什底臺

阿察塔克臺自烏什底臺東至此八十里察哈拉克臺自阿察塔克臺東至此八十里乾隆三十年自哲爾格哲克得移此

烏什屬卡倫

巴什雅克瑪卡倫在烏什西境

古古爾魯克卡倫

必特克裏克卡倫

沙圖卡倫以上在烏什西北境

喀什噶爾屬臺站

喀什噶爾底臺

庫森提斯衮臺自喀什噶爾底臺南至此八十里英噶薩爾臺自庫森提斯衮臺南至此八十里

托朴魯克臺自英噶薩爾臺東至此七十里赫色勒察木倫臺自托朴魯克臺東至此五十里又南七十五里設戈壁腰站南接葉爾羌屬喀拉布紮什臺界

喀什噶爾屬卡倫

霍爾幹卡倫在喀什噶爾北境

玉斯屯阿爾圖什卡倫在喀什噶爾西境木什卡倫

鄂坡勒卡倫以上在喀什噶爾西南境

塔什巴裏克卡倫在喀什噶爾南境

喀木帕爾卡倫

沙瑪拉卡倫以上在英噶薩爾城西北境特斯比卡倫在英噶薩爾城西境

額克資雅爾卡倫在英噶薩爾城西北境察木倫卡倫在英噶薩爾城東北境

葉爾羌和闐屬臺站

葉爾羌底臺

愛吉特呼臺自葉爾羌底臺東至此七十里賴裏特臺自愛吉特呼臺東至此九十里邁納特臺自賴裏特臺東至此一百二十里阿朗格爾臺自邁納特臺東至此九十里阿克薩克瑪拉爾臺自阿朗格爾臺東至此六十里

畢薩克臺自阿克薩克瑪拉爾臺東至此八十里

賽爾古努斯臺自畢薩克臺東至此七十里哲克得裏克托海臺自賽爾古努斯臺東至此七十里

巴爾楚克臺自哲克得裏克托海臺東至此一百里

庫克轍爾臺自巴爾楚克臺東至此八十里汗阿里克臺自庫克轍爾臺東至此七十里烏圖斯克璊臺自汗阿里克臺東至此六十里伊拉都臺自烏圖斯克璊臺東至此五十里又東接阿克蘇屬都齊特臺界

伯什恰特臺自葉爾羌底臺南至此七十里羅和克亮噶爾臺自伯什恰特臺南至此一百十里

固璊臺自羅和克亮噶爾臺南至此一百六十里

衮得裏克臺自固璊臺南至此一百二十里皮雅勒阿勒瑪臺自衮得裏克臺南至此一百里

哈喇哈什臺自皮雅勒阿勒瑪臺南至此一百五十里自此至和闐額裏齊城七十里

喀喇布紮什臺自葉爾羌底臺西至此七十里又西接喀什噶爾屬赫色爾察木倫臺界

葉爾羌屬卡倫

賽裏克卡倫在葉爾羌北境

亮噶爾卡倫在葉爾羌西境

庫克雅爾卡倫在葉爾羌西南境

裕勒阿里克卡倫

奇靈卡倫以上在葉爾羌南境

密爾岱【舊音辟爾】塔克卡倫在葉爾羌西南境薩納珠卡倫在葉爾羌東南境

︹漢書西域傳︺自貳師將軍伐大宛之後西域震懼多遣使來貢獻漢使西域者益得職於是自惇煌西至鹽澤往往起亭又武帝虜樓蘭王遂破姑師因暴兵威以動烏孫大宛之屬於是漢列亭障至玉門矣

︹唐書吐蕃傳︺張騫始通西域障亭燧出長城數千里太宗文皇帝踐漢舊迹並南山抵蔥嶺部裂府鎭煙火相望安祿山亂哥舒翰悉河隴兵東守潼闗而諸將各以所鎭兵討難始號行營邊空虛故吐蕃得乘隙暴掠元宗收黃河磧石宛秀等軍中國無斥堠驚者幾四十年開逺門揭署曰西極道九千九百里示戍人無萬里行也︹回鶻傳︺太宗詔磧南鸊鵜泉之陽置過郵六十八所具羣馬潼肉待使客

按今臺站卡倫之制於古爲亭障爲斥堠歷代史書未有専紀其在西域則漢出長城數千里自惇煌至鹽澤只及今之哈喇沙爾唐並南山扺蔥嶺亦未能跨越山北兼以通絕不常覊縻著號置郵之迹不過髣髴可考至若漢時南北二道南道從鄯善傍南山北波河西行至莎車北道自車師前王庭傍北山波河西行至疏勒隋書裴矩傳載自惇煌至西海爲三道其北道從伊吾經蒲類海鐵勒部突厥可汗庭其中道從髙昌焉耆玆疏勒度蔥嶺其南道從鄯善於闐朱俱波喝槃陀度蔥嶺今自辟展至哈喇沙爾庫車阿克蘇喀什噶爾軍臺絡繹卽漢書車師前王庭自北山波河西行至疏勒隋書從髙昌至焉耆玆疏勒之道也其自伊吾經蒲類海鐵勒部突厥可汗庭者卽自今之鎭西府至迪化州西迄伊犂之道乾隆二十七年議設臺站與山南分道並行是則古者亭堠所在駐兵分段之故𨿽難備考而里數經歷之大槪有可證者爰因臺站卡倫之附載而詳論之如此

欽定皇輿西域圖志卷三十一

欽定四庫全書

欽定皇輿西域圖志卷三十二

屯政

【臣】等謹按籌邊之防將使兵食兼足捨屯政無由第時異勢殊泥古者或乖實用則隨宜立制之道尙焉漢鼂錯建議募民徙塞下已兆屯田之法至宣帝遣故將吏屯田張掖而屯政日開自時厥後若擊先零討李憲取伊吾復三郡凡有軍興必修屯政然而師行則舉師旋則廢議者徒備一時權宜而未得經久承行之利魏晉以降間或行之內地亦旋興旋罷立制鮮籌盡善我

皇上耆定西陲闗門以西蔥嶺以東版章式廓於滌瑕

蕩穢之餘圖生養安全之計

聖天子仁宏亭育智燭遐荒爲之授田裏謀保聚殫宥密於巖廊咨儆之間而人人自得於流沙萬里之外固非舊隸版籍之哈密鎭西府屬所能限矣爰於準部自今迪化州至伊犂回部自辟展至哈喇沙爾擇其地之近泉源傍河濆者翦萊垡土以布物宜且劑其嵗收之數自給官兵廩糈外儲贏餘以資增墾先後屯種大著成效由是山北推之晶河庫爾喀喇烏蘇塔爾巴噶臺諸境山南推之烏什阿克蘇諸城調派武職以專其成特置重臣以董其事良法美意曠古罕聞竊謂西域屯政之善實有所以超漢軼唐者如充國虞詡之防重華李絳之謀意在籌軍實謹邊防耳今則各部臣民願編郡縣銷戈防鑄農器以搜狝之剰卒爲耕垡之上農餉不空糜地無遺利康阜鴻休垂諸無極況昔之屯田或給耒耜或假耕牛非仰給於官卽抑配於民經費甚鉅今則且耕且駐無俟招集流亡在兵在民不必官支農具史書俵牛括牛之獘種種俱絕不惟腹地不資轉運而給饟之羨陳陳相因減費更廣無他漢唐之屯政專爲養兵而未能兵民並濟漢唐之屯政專爲供戰而未能戰守兼宜乃者程功簡而收利溥沙磧之區絕無棄地瀉鹵之土盡變膏腴甚至移郊寄棘之徒從事耕耘並以贖諐糊口荒裔悉成樂土自昔服疇力穡之化有被及無外如

今日者哉爰舉新疆屯田經制現在處所按地詳載而嵗入之額戶口之籍皆附之志屯政第十

欽定四庫全書

欽定皇輿西域圖志卷三十二目錄

屯政一

哈密【塔爾納沁蔡巴什湖牛毛湖】

鎭西府【朴城子古城木壘奇臺吉布庫】

迪化州【五堡昌吉羅克倫瑪納斯濟木薩】

庫爾喀喇烏蘇

晶河

塔爾巴噶臺

伊犁

欽定皇輿西域圖志卷三十二目錄

欽定四庫全書

欽定皇輿西域圖志卷三十二

屯政一

按安西州爲靖逆赤金柳溝安西沙州五衛地舊屬軍民屯種之所自

本朝裁衛攺設府縣後地畝久經定額陞科惟州踏實小灣三堡舊居土爾番回人乾隆二十一年移歸土爾番所遺地畝招佃承種每戶地三十畝官給耔種牛具秋成後扣存籽種外以什之四輸官至二十五年亦經定額陞科編入民賦故玆編所載斷自哈密屬始

哈密

塔爾納沁

屯田七千三十畝乾隆二十四年置五千六百七十畝二十五年增五百畝二十七年減一百七十畝三十二年增一千三十畝如今額

管屯都司把總外委各員於哈密協標屬營內派撥無定額

屯兵一百七十名乾隆二十四年設屯兵二百名二十七年裁三十名如今額

遣犯乾隆二十七年派一百三十名現無增減按塔爾納沁屯田於乾隆二十一年由總督黃廷桂奏請於黃墩營撥兵二百名試墾二十三年益以哈密卡倫兵二百名試墾均有成效於二十四年開屯設兵爲定制

土宜小麥胡麻菜子糜靑稞

收獲乾隆二十四年收獲九分二釐二十五年收獲九分八釐二十六年收獲十分二十七年收獲八分二十八年收獲六分八釐二十九年收獲十分三釐三十年收獲十分六釐三十一年收獲六分二釐三十二年收獲七分二釐三十三年收獲六分八釐三十四年收獲七分二釐三十五年收獲七分三十六年收獲七分三釐三十七年收獲七分五釐三十八年收獲七分五釐三十九年收獲七分七釐四十年收獲八分一釐四十一年收獲七分九釐四十二年收獲八分一釐

按收獲分數或以籽粒計或以畝計惟是籽粒土宜不一布種多寡復以地殊積算參差難於合防玆載收獲分數槪以畝計每畝以斗起分以畝收一石爲十分合各種土宜統計成分庶編紀畫一覽若列眉而嵗入糧儲之實數亦緣是可考見云

蔡巴什湖

屯田四千六十五畝乾隆二十七年置三千畝三十三年增一千六十五畝如今額

管屯把總外委各員於哈密協標屬營內派撥無定額

屯兵一百名乾隆二十七年設

遣犯乾隆二十七年五十名

土宜小麥谷糜

收獲乾隆二十七年收獲六分二十八年收獲七分二釐二十九年收獲七分四釐三十年收獲八分四釐三十一年收獲十一分二釐三十二年收獲九分六釐三十三年收獲九分三釐三十四年收獲九分八釐三十五年收獲九分六釐三十六年收獲九分六釐三十七年收獲九分八釐三十八年收獲九分八釐三十九年收獲九分五釐四十年收獲九分八釐四十一年收獲八分八釐四十二年收獲八分九釐

牛毛湖

屯田二百五畝乾隆三十二年置

管屯把總一員【系蔡巴什湖把總兼轄】

屯兵十名乾隆三十二年設

土宜小麥豌豆

收獲乾隆三十二年收獲六分一釐三十三年收獲八分一釐三十四年收獲九分七釐三十五年收獲九分七釐三十六年收獲九分八釐三十七年收獲九分八釐三十八年收獲九分八釐三十九年收獲九分七釐四十年收獲九分五釐四十一年收獲九分八釐四十二年收獲九分六釐

按牛毛湖屯田於乾隆三十一年初由蔡巴什湖管屯把總姚成仁私墾成熟查出入官嗣後照例撥兵屯種

︹後漢書西域傳︺永平十六年取伊吾盧地置宜禾都尉以屯田建初二年罷屯田伊吾元初六年遣行長史索班將千餘人屯伊吾永建六年帝以伊吾舊膏腴之地傍近西域匈奴資之以爲鈔暴復令開設屯田如永元時事

按哈密在漢時爲伊吾盧地自明帝迄順帝其屯田興廢之迹有可考者地宜五穀桑麻香棗蒲萄準諸禹貢厥田上上故漢常置田官於此以控制西域焉元並天下兼有西陲甘肅沙以西皆置屯田與塔爾納沁相近明初封元裔忠順王於此頗修軍屯至嘉靖間委之於土爾番於是乎關門不啟惇煌以西名臯沃野俱置之度外矣不隸

聖朝疆索安能睹原濕龍鱗之盛歟

鎭西府【卽巴爾庫勒】

朴城子【屬宜禾縣】

屯田一萬八千七百畝乾隆二十三年置二萬九百畝二十五年增一百畝二十六年增一千畝二十七年裁七千七百畝三十一年增二千二百畝三十二年增二千二百畝如今額

管屯遊擊千總把總外委各員於巴爾庫勒鎭標屬營內派撥無定額

屯兵五百名乾隆二十三年設一千名二十七年裁六百名三十一年增一百名如今額

遣犯乾隆二十七年派二百五十名三十二年增一百名現三百五十名

土宜小麥豌豆靑稞

收獲乾隆二十三年收獲五分七釐八毫二十四年收獲六分九釐九毫二十五年收獲六分八釐七毫二十六年收獲六分七釐二十七年收獲四分七釐二十八年收獲五分一釐二十九年收獲七分三十年收獲七分六釐三十一年收獲八分三毫三十二年收獲八分五釐三十三年收獲八分二釐五毫三十四年收獲八分二釐七毫三十五年收獲八分二釐九毫三十六年收獲九分三十七年收獲八分五毫三十八年收獲八分三十九年收獲八分五釐四十年收獲八分五釐四十一年收獲七分一釐四十二年收獲七分三釐

按乾隆二十三年於鎭西府屬之朴城子及奎蘇二處開設兩屯調派甘州涼州西寧肅州寧夏固原河州七提鎭營官兵一千名統以副將遊擊守備諸員經理屯務至三十六年十月將前派官兵撤回並裁減奎蘇一屯別派巴爾庫勒鎭標遊擊各員管理如今制

古城【屬奇臺縣】

屯田一萬二千一百畝乾隆三十七年置八千畝三十八年增四千一百畝如今額

管屯遊擊千總把總各員系古城本營專轄屯兵五百五十名乾隆三十七年設四百名三十八年增一百五十名如今額

土宜小麥豌豆

收獲乾隆三十七年收獲十三分九釐三十八年收獲十四分三十九年收獲十三分九釐四十年收獲十三分六釐四十一年收獲十二分一釐四十二年收獲十二分三釐

木壘奇臺【屬奇臺縣】

屯田一萬畝乾隆三十一年置二千二百四十畝三十二年增七千七百六十畝如今額

管屯守備千總把總各員於巴爾庫勒鎭標屬營內派撥無定額

屯兵五百名乾隆三十一年設二百名三十二年增三百名如今額

土宜小麥靑稞

收獲乾隆二十一年收獲九分二釐三十二年收獲二十三分三十三年收獲十二分七釐三十四年收獲二十四分二釐

按乾隆三十一年屯木壘兼東濟爾瑪臺三十二年屯奇臺兼西濟爾瑪臺三十三年屯奇臺兼吉布庫三十四年屯奇臺木壘兼東葛根略仿古一易再易之法至三十五年後專於吉布庫開屯而統於古城營遊擊總理其木壘奇臺等處屯田遺地均給民戶耕種【詳貢賦門】

吉布庫

屯田三千三百畝乾隆三十五年置三千畝三十八年增三百畝如今額

管屯都司守備千總把總各員於巴爾庫勒鎭標屬營內派撥無定額

屯兵一百五十名乾隆三十五年設

土宜小麥豌豆

收獲乾隆三十五年收獲十三分三十六年收獲十三分九釐三十七年收獲十四分三十八年收獲十四分三十九年收獲十三分九釐四十年收獲十三分六釐四十一年收獲十二分一釐四十二年收獲十二分三釐

迪化州【卽烏魯木齊】

五堡【屬州】昌吉羅克倫【屬昌吉縣】

屯田六萬五千三百四十八畝乾隆二十五年置八萬七千一百七十四畝二十六年增一百六十三畝二十七年裁四萬六百畝二十八年增二萬二千三百十九畝二十九年增六千一百三十二畝三十年增二千一百三十畝三十一年增一萬九千八百二十畝三十二年裁一萬五千六百七十一畝三十三年增二萬三千四百七十五畝三十四年裁五千三百五十八畝三十五年裁八百九十六畝三十六年裁三萬三千八百八十八畝三十七年裁四百七十四畝三十八年增五千三百七十三畝三十九年增二千八百四十四畝四十年裁七千一百八十三畝如今額

管屯副將防將遊擊都司守備千總把總外委各員於烏魯木齊提標屬營內派撥無定額

屯兵三千一百九十五名乾隆二十五年設四千三百七十四名二十六年裁三百十八名二十七年裁一千一百七十名二十八年增五百四十五名二十九年增一百名三十年裁二百名三十二年增二百四十九名三十三年增一千五十一名三十六年裁一千名三十七年裁四百二十名三十八年增六百五十九名三十九年裁四十四名如今額

遣犯乾隆二十七年派二十八名二十八年增一百八十五名二十九年增一百二十三名三十年增一百九十九名三十一年增六百八十四名三十二年增四百二十七名三十三年增一百一名三十四年裁三百六十七名三十五年裁一百四十七名三十六年裁一千七十四名三十七年增十五名三十八年裁二十五名三十九年裁六十一名四十年增三名現八十一名

土宜小麥粟谷胡麻靑稞

收獲乾隆二十五年收獲九分三釐二十六年收獲八分三釐二十七年歉收止二分四釐二十八年收獲十分二十九年收獲九分三釐三十年收獲八分三十一年收獲七分九釐五毫三十二年收獲七分八釐三十三年收獲八分三十四年收獲八分五釐三十五年收獲八分四釐三毫三十六年收獲七分二釐三十七年收獲五分一釐三十八年收獲六分八釐三十九年收獲六分八釐四十年收獲九分七釐四十一年收獲九分九釐四十二年收獲九分三釐

按烏魯木齊之五堡於乾隆二十三年屯兵八百名試墾地八千畝收獲糧三千五百四十二石五斗二十四年屯兵九百八十名試墾萬六千五百七十二畝收獲糧一萬零九十五石有奇當試墾之初猶未及昌吉羅克倫諸處也至二十五年次第興舉始爲定制云

瑪納斯【屬綏來縣】

屯田二萬八千二百畝乾隆二十七年置一千七百畝二十八年增一千九百畝三十一年增二百四十畝三十二年增四千五百四十八畝三十三年裁六百二十畝三十四年增一萬九千四十四畝三十五年裁五千五百五十六畝三十六年增一萬二千九百三十六畝三十七年裁一萬五千七百四十八畝三十八年舊屯增三千一百一十六畝又設新屯田一萬三千二百畝三十九年新屯增一千四百四十畝共新舊屯田二萬八千二百畝如今額

管屯遊擊都司守備千總把總外委各員由陜西甘肅省調撥無定額

屯兵一千四百名乾隆二十七年設一百八十名三十二年增一百八十名三十三年裁四十名三十四年增五百四十名三十五年裁三百十五名三十六年增六百三十名三十七年裁七百五十八名三十八年舊屯增一百六十名設新屯兵六百六十名三十九年增新屯兵一百六十三名共新舊屯兵一千四百名如今額

遣犯乾隆三十一年派二十名三十二年增七十名三十三年增十五名三十四年增十二名三十五年增六十二名三十六年增二十八名三十七年裁四十九名三十八年裁七十六名三十九年裁四十名四十年裁十九名

土宜靑稞小麥粟谷

收獲乾隆二十七年收獲十三分二十八年收獲十分一釐二十九年收獲十一分九釐三十年收獲九分九釐三十一年收獲九分八釐三十二年收獲十分一釐三十三年收獲八分五釐三十四年收獲十一分五釐三十五年收獲十分六釐三十六年收獲六分一釐三十七年收獲七分三十八年收獲五分四釐三十九年歉收止二分七釐四十年收獲十四分四十一年收防八分六釐四十二年收獲八分四釐

濟木薩【屬阜康縣】

屯田一萬五千一百畝乾隆三十三年置二萬畝三十六年裁一千畝三十七年裁二千八百八十畝三十八年裁一千畝三十九年裁二十畝如今額

管屯防將遊擊守備千總把總外委各員於陜西甘肅省調撥無定額

屯兵七百五十五名乾隆三十三年設一千名三十六年裁五十名三十七年裁一百四十四名三十八年裁五十名三十九年裁一名如今額

土宜靑稞谷粟小麥

收獲乾隆三十三年收獲九分九釐三十四年收獲九分七釐三十五年收獲九分七毫三十六年收獲六分八釐三十七年收防八分六釐三十八年收獲八分四釐三十九年收獲十四分四十年收獲十三分四十一年收獲十二分四十二年收獲十二分三釐

︹後漢書耿恭傳︺永平十七年以恭爲戊己校尉屯後王部金蒲城︹西域傳︺永興元年車師後部王阿羅多與戊部嚴皓不相得攻圍漢屯田且固城按迪化州屬東阜康縣西昌吉綏來縣皆南系天山山泉北流滙爲長河其最著者曰烏魯木齊河特納格爾河濟木薩河呼圖克拜河瑪納斯河昌吉河羅克倫河分流浸潤膏澤土田一州三縣地咸資灌漑更以從古遊牧之區糞種得諸自然是以嵗收倍稔也迪化州境卽烏魯木齊於漢爲蒲類國地唐爲北庭都防府之後庭縣其東境博什奇勒克城爲漢車師後部之金滿城卽唐金滿縣地本毗接後漢耿恭屯田金蒲卽金滿爲今烏魯木齊昌吉羅克倫一帶膏腴之壤至西域傳所載且固城𨿽不可考然考後漢時戊部固居車師後部者是以車師後王得而攻之則其地亦當與今烏魯木齊爲近

庫爾喀喇烏蘇

屯田三千六百三十六畝乾隆二十七年置五千四百畝三十年裁一千八百畝三十一年增二百二十八畝三十二年增一千二十畝三十三年增十二畝三十四年裁九十六畝三十五年裁九十六畝三十六年裁六百三十六畝三十七年裁二百五十二畝三十八年增七十二畝三十九年裁一百四十四畝四十年裁七十二畝如今額

管屯都司守備千總把總外委各員由陜西甘肅省調撥無定額

屯兵一百八十名乾隆二十七年設二百七十名三十年裁九十名如今額

遣犯乾隆三十一年派十九名三十二年增八十五名三十三年增一名三十四年減八名三十五名減十二名三十六年減五十三名三十七年減二十七名三十八年增十二名三十九年減十二名四十年減九名現三名

土宜小麥粟谷靑稞

收獲乾隆二十七年收獲八分九釐二十八年收獲九分九釐二十九年收獲八分七釐三十年收獲八分三釐三十一年收獲八分六釐三十二年收獲八分二釐三十三年收獲八分七釐三十四年收獲八分七釐三十五年收獲十分三釐三十六年收獲七分三十七年收獲六分五釐三十八年收獲六分五釐三十九年收獲九分八釐四十年收獲十一分九釐四十一年收獲十一分一釐四十二年收獲八分二釐

晶河

屯田三千三百六十畝乾隆二十七年置四千五十畝二十八年增一千三百五十畝三十年裁一千八百畝三十一年增一百九十二畝三十二年增一千四十四畝三十三年裁八十四畝三十四年增六百四十八畝三十五年裁八百十六畝三十六年裁六百三十六畝三十七年裁一百六十八畝三十八年裁一百九十二畝三十九年裁一百八十畝四十年裁四十八畝如今額

管屯都司千總把總各員由陜西甘肅省調撥無定額

屯兵一百六十八名乾隆二十七年設二百七十名三十年裁九十名三十七年裁六名三十八年裁六名如今額

遣犯乾隆三十一年派十六名三十二年增八十七名三十三年減七名三十四年減十二名三十五年減二名三十六年減五十三名三十七年減四名三十八年減六名三十九年減二名四十年減四名無存

土宜小麥靑稞粟谷

收獲乾隆二十七年收獲十一分二十八年收獲十分六釐二十九年收獲九分八釐三十年收獲八分八釐三十一年收獲七分五釐三十二年收獲七分二釐三十三年收獲七分三十四年收獲七分五釐三十五年收獲十分九釐三十六年收獲七分二釐三十七年收獲六分二釐三十八年收獲六分一釐三十九年收獲八分七釐四十年收獲十二分六釐四十一年收獲十分一釐四十二年收獲八分六釐

塔爾巴噶臺

屯田一萬七千畝乾隆三十年置一萬八百畝三十四年增七千二百畝三十六年裁七千二百畝三十八年增四千三百二十畝三十九年增二千八百八十畝四十年裁一千畝如今額

管屯遊擊守備千總把總外委各員由陜西甘肅省調派無定額

屯兵八百五十名乾隆三十年設五百四十名三十四年增三百六十名三十六年裁三百六十名三十八年增二百十六名三十九年增一百四十四名四十年裁五十名如今額

土宜小麥胡麻靑稞

收獲乾隆三十年收獲七分八釐三十一年收獲七分六釐三十二年收獲十一分八釐三十三年收獲十四分五釐三十四年收獲十五分七釐三十五年收獲十六分三十六年收獲十一分一釐三十七年收獲十五分三十八年收獲十三分八釐三十九年收獲十三分一釐四十年收獲十四分四十一年收獲十二分八釐四十二年收獲八分一釐

伊犁

屯田五萬五百八十八畝乾隆二十六年置一萬六千畝二十七年增四千畝二十九年增一百八畝三十年增三十二畝三十二年增一萬二十四畝三十三年增六千四十八畝三十四年增七十二畝三十五年增六千七十二畝三十六年增八千一百二十畝三十七年增六百畝三十八年裁一千四百八十八畝三十九年增三十六畝四十年增三十六畝如今額

總理屯務總兵及管屯防將遊擊都司守備千總把總外委各員由陜西甘肅省調派無定額

屯兵二千五百名乾隆二十六年設八百名二十七年增二百名三十二年增五百名三十三年增三百名三十五年增四百名三十六年增四百名三十八年裁一百名如今額

遣犯乾隆二十九年派九名三十年增三名三十二年增二名三十三年增四名三十四年增六名三十五年增六名三十六年增十名三十七年增二名三十八年增一名三十九年增三名四十年增三名現四十九名

土宜大麥小麥糜谷靑稞

收獲乾隆二十六年收獲十六分五釐二十七年收獲十四分三釐二十八年收獲十七分六釐二十九年收獲十七分五釐三十年收獲十九分四釐三十一年收獲十二分三十二年收獲十八分三釐三十三年收獲十八分八釐三十四年收獲十六分三十五年收獲十八分六釐三十六年收獲十八分七釐三十七年收獲十七分三十八年收獲十七分二釐三十九年收獲十七分二釐四十年收獲十六分二釐四十一年收獲十五分八釐四十二年收獲十六分一釐

按伊犁東南北三面負山地勢平廣土膏饒厚地有三河一空格斯河出納拉特嶺之北西北行一哈什河出哈喇古顏山西南行一特刻斯河出汗騰格裏山東北行各三百餘里滙爲伊犁河經流其地西北入海支渠數十道分漑民田地气和暖爲山北沃壤乾隆二十五年令阿克蘇回人三百名攜帶籽種偕同緑營官兵如法試種計種黍米籽種九十石五鬥得收獲黍米千一百三十三石有奇種粟米籽種二百一十一石得收獲粟米二千六百二十二石爰於二十六年開屯設兵爲定制其回民受田之戶論籽種不計頃畝每戶各種二麥一石穀黍五斗二麥收獲約二十分有奇黍谷收獲約四十分有奇定以嵗輸十六石爲額余則聴收以資養贍與世業無異云

又按伊犁之地前代設屯史傳無明文漢書稱其地莽平多松樠又言其俗不田作種樹隨畜逐水艸與匈奴同非土田磽確不可樹藝亦其人之不務農業自遺地利耳玆幸入

聖朝幅宇荷鍤如雲土地日辟時和嵗稔稌黍盈餘十數年以來休養生息民庶物阜烏孫故壤始熙熙然成大都防矣

欽定皇輿西域圖志卷三十二﹤史部﹐地理類﹐都會郡縣之屬﹐欽定皇輿西域圖志﹥

欽定四庫全書

欽定皇輿西域圖志卷三十三目錄

屯政二

辟展

哈喇和卓

托克三

哈喇沙爾

烏什

阿克蘇

戶口附

欽定皇輿西域圖志卷三十三目錄

欽定四庫全書

欽定皇輿西域圖志卷三十三

屯政二

按山南回部舊地自辟展以西武功耆定後於乾隆二十二年始事耕屯經駐防辟展大臣定長等進麥萬穗

宸翰親裁以著綏丰之盛嗣是年和人樂以回民之夙習農務較準俗惟資畜牧者尢宜且稱而伊古車師輪臺渠犁之遺迹亦緣是可考證云

辟展

屯田一萬三千六百三十三畝乾隆二十四年置一萬七百五畝二十五年增二千九百二十八畝

管屯都司守備千總把總各員由陜西甘肅省調無定額

屯兵八百名乾隆二十四年設

土宜麥靑稞豌豆粟谷

收獲乾隆二十四年收獲六分五釐二十五年收獲十五分九釐

哈喇和卓

屯田六千畝乾隆二十四年置四千五百畝二十五年增一千五百畝

管屯遊擊及千總把總各員由陜西甘肅省調無定額

屯兵三百名乾隆二十四年設

土宜小麥靑稞粟谷

收獲乾隆二十四年收獲五分五釐二十五年收獲九分二釐

托克三

屯田一萬四千二百五十三畝乾隆二十四年置一萬一千八十二畝二十五年增三千一百七十一畝

管屯參將守備千總把總各員由陜西甘肅省調無定額

屯兵一千名乾隆二十四年設

土宜小麥豌豆粟谷

收獲乾隆二十四年收獲四分一釐二十五年收獲七分五釐

按辟展南臨沙山北距大山一百里秋冬山間積雪入夏消融流注南麓滲於沙土離辟展城五六里許復出地上是爲泉源泉眼星羅碁錯約十數處去城里許滙合成渠名辟展郭勒屈曲而南地勢就平渠流散漫凡近渠之地咸引水灌漑其髙阜則水所不到専資雨澤也哈喇和卓水源出北山下經由沙磧漫衍而南出金嶺口滙爲大渠入哈喇和卓郭勒分道諸堡田畝資其灌漑托克三水凡二道一發源於東面大山之麓湍泉漫流沙磧間經一百五十餘里滙入河流一發原於烏魯木齊之東山積雪所融流注南行離城二十里許與泉水合爲托克三郭勒借漑田畝於乾隆二十二年試墾地六千五百五十畝二十三年璔墾地一萬一千一百五十畝二十四年設兵開屯如制嗣於乾隆二十六七兩年經辦事大臣次第奏請給與土爾番回民爲世業歲納額租【詳貢賦門】

禦制駐防辟展屯田大臣定長等奏進所獲麥萬穗詩以紀事

載戢西瀛已定功戌耕伊始慶綏丰夏收萬穗先來進秋熟千屯預報芃實栗惟堪嘗以彘旣安那更役如熊開疆逾逺心隨逺總爲祈年宵旰中

按辟展在漢屬狐胡國地與車師鄰接前代設屯與否史無明文今以地位考之狐胡與漢車師柳中地接當漢屯田車師後漢屯田柳中時必兼舉之矣或謂東漢時歸義建威二十七所屯田在伊吾之西伊吾爲今哈密如其說則當與辟展相近今詳考之歸義諸屯當在漢西海廢郡居延故城元爲額齊訥【舊作亦集乃今攺正】路【至元間額齊訥總管忽魯多言所部有田可以耕作乞以新軍三百人鑿哈濟渠於額齊訥地並以傍近民西僧餘戶助其力從之計屯田九十餘頃卽漢歸義屯等處也】明屬陜西行都司今在甘州之北哈密之東而云在伊吾西者非也

漢書西域傳昭帝時匈奴使四千騎田車師宣帝遣五將將兵擊匈奴車師田者驚去地節二年漢遣侍郎鄭吉校尉司馬憙將免刑罪人田渠犂積谷吉奏事至甘泉有詔還田渠犂及車師益積谷以安西國於是吉始使吏卒三百人別田車師單於大臣皆曰車師地肥美漢得之多田積谷必害人國不可不爭也果遣騎來擊田者吉乃與校尉盡將渠犁田士千五百人往田上書言願益田卒公卿議以爲道逺煩費可且罷車師田者其後置戊巳校尉屯田居車師故地

︹後漢書耿恭傳︺謁者闗寵爲戍己校尉屯前王柳中︹西域傳︺延光二年以班勇長史將弛刑士五百人西屯柳中

按哈喇和卓托克三今屬辟展在漢爲車師前王地其屯田積谷與匈奴爭逐之迹有可考者漢書稱其地肥美可以多田而積谷後漢班勇西屯柳中卽今魯克察克在昔爲車師國地東境也又今辟展屬境於北魏爲髙昌北史言髙昌厥土良沃穀麥一歲再熟由今核之似與昔殊蓋緣沙磧之壤以雪爲水源肥饒磽瘠視水勢之盈涸靡有定則也又按宋王延徳髙昌行紀云其地產五穀惟無蕎麥有水出金嶺導之周繞國城以漑田園作水磑今授回民爲世業以耕以藝古法具在多田積谷惟勤則不匱耳

哈喇沙爾

屯田七千四百四十畝乾隆二十三年置四千一百四十五畝二十四年增五千五百三十五畝二十五年增三十二畝二十六年裁一千九百八十八畝二十七年裁二千五百十畝二十八年增一千十一畝二十九年增八百十畝三十二年增一千五畝三十五年裁一千畝三十八年增四百畝如今額

管屯參將遊擊都司守備千總把總各員於陜西甘肅省調無定額

屯兵三百六十二名乾隆二十三年設二百七名二十四年增二百七十七名二十五年增一名二十六年裁一百四十四名二十七年增五十六名二十八年裁五十四名二十九年增九名三十二年增四十名三十五年裁五十名三十八年增二十名如今額

土宜粟穀小麥靑稞

收獲乾隆二十三年收獲六分四釐二十四年收獲十五分二釐二十五年收獲九分八釐二十六年收獲十一分二十七年收獲三分六釐二十八年收獲八分五釐二十九年收獲六分二釐三十年收獲九分六釐三十一年收獲八分七釐三十二年收獲九分八釐三十三年收獲八分四釐三十四年收獲八分三釐三十五年收獲六分七釐三十六年收獲四分五釐三十七年收獲五分六釐三十八年收獲七分三十九年收獲七分二釐四十年收獲六分九釐四十一年收獲七分四十二年收獲六分七釐

︹漢書西域傳︺自惇煌西至鹽澤往往起亭而輪臺渠犁皆有田卒數百人置使者校尉領防以給使外國者徵和中搜粟都尉桑羊與丞相禦史奏言故輪臺以東防枝渠犂皆故國地廣饒水艸有漑田五千頃以上處溫和田美可益通溝渠種五穀與中國同時熟可遣屯田卒詣故輪臺以東置校尉三人分防各舉圖地形通利溝渠務使以時益種五穀田一歲有積谷募民壯健有累敢徙者詣田所就畜積爲本業益墾漑田昭帝用桑羊前議田輪臺輪臺與渠犂地皆相連也按哈喇沙爾北至天山一百四十餘里南至海都郭勒四里海都郭勒源發北山下紆曲南行二百五十里當哈喇沙爾西南境冬春河身廣及一里夏秋漲發輒三四里引渠灌漑屯墾地畝其地爲古焉耆漢書稱其國近海水多魚北史亦言焉耆土田良沃穀有稻菽粟麥去海千餘里有魚鹽蒲葦之饒今自哈喇沙爾至漢輪臺渠犂屯田處約四百餘里在庫車以東所謂廣饒水艸有漑田五千頃以上者也更以水經注考之輪臺最西卽所謂龜玆東川水東南流逕於輪臺之東者也連城稍東卽所謂惇薨水西南流連城別注裂以爲田者也渠犂更東卽所謂惇薨水又屈而南逕渠犂國西又東南流逕渠犁城漢武帝屯渠犂卽此處也其實地皆毗連相去不過幾百里在今哈喇沙爾之西南庫車之東南依往迹以尋其塍隴當必有良疇美土蕪穢於沙磧中者盡人力以收地利顧可不講歟

烏什

屯田八千畝乾隆三十一年置二萬畝三十二年裁一千畝三十三年裁四千畝三十四年裁三千畝三十五年裁二千畝三十六年裁二千畝如今額

管屯副將都司守備千總把總各員由陜西甘肅省調無定額

屯兵四百名乾隆三十一年設一千名三十二年裁五十名三十三年裁二百名三十四年裁一百五十名三十五年裁一百名三十六年裁一百名如今額

土宜小麥大麥豌豆糜

收獲乾隆三十一年收獲八分六釐三十二年收獲九分八釐三十三年收獲九分九釐三十四年收獲九分二釐三十五年收獲九分五釐三十六年收獲九分九釐三十七年收獲九分四釐三十八年收獲九分三釐三十九年收獲九分四釐四十年收獲九分三釐四十一年收獲九分四釐四十二年收獲九分五釐

按乾隆三十二年阿克蘇稻田移於烏什試種收獲九分二釐旋因地寒水冷不宜稻穀卽於三十三年仍移阿克蘇

阿克蘇

稻田一百五十畝乾隆二十七年置如今額管屯遊擊把總卽駐防武職不另

屯兵十五名乾隆二十七年設

收獲乾隆二十七年收獲二十二分二十八年收獲二十三分二十九年收獲二十八分三十年收獲二十七分九釐三十一年收獲二十二分三釐【三十二年移烏什見前條】三十三年收獲三十分三十四年收獲三十五分一釐三十五年收獲三十五分三十六年收獲三十分二釐三十七年收獲三十四分三釐三十八年收獲三十三分九釐三十九年收獲三十五分二釐四十年收獲三十一分八釐四十一年收獲三十七分二釐按阿克蘇稻田於乾隆二十六年經辦事大臣以地當孔道供支往還星使及內附藩臣有酌宜筵宴處需用稻米請於葉爾羌運籽試種自二十七年爲始每歲收獲盈餘運交烏什糧員配給官俸數取足用而止與他處講求地利博資民用者不同也抑【臣】等竊見武功告成之後卽從事設戍開屯用以綏逺固圉長治而久安防莫善於此恭讀

禦制回部貢金詩序拳拳於井牧之方駐守屯種取足供支旣不擾內地之一絲一粟役中土之一丁一夫蠲彼橫徴登諸祍席以視前代骨都戊己僕僕轉餉坐耗物力者固不可同年語矣而又爲之立賞罰之條嚴勸課之則使荷戈擐甲之夫轉而緣南畝者罔不爭先踴躍思盡地力卽一屯政而我

皇上之知周道濟坐照萬里之外者蓋如此

戶口附

前者準夷底定掃穴犂庭逆者勦之順者撫之袤延萬里疆宇廓淸爰爲屯兵駐守招集回部及甘州民戶分地而居而於烏魯木齊昌吉羅克倫伊犁諸處計畝耕作蓋屯墾之丁男卽西域之戶籍也回部𨿽村城絡繹碁布星羅幾於煙火相望然辟展左右其居民先經避患空城內徙全部歸誠後於辟展哈喇和卓托克三哈喇沙爾諸處亦如準噶爾部之移民開屯漸歸殷庶從此天山南北一體涵濡休養生息日以繁滋計口宜什倍於此而目前固未爲定額也爰附屯政以徴大略至安西州哈密鎭西府人民𨿽舊隸戶籍亦均備載自嘉峪闗外始爲玆編類例云

安西州

二千四十一戶二萬六千八百二十一名口

惇煌縣【屬安西州】

二千四百五戶二萬九千五百二十名口

玉門縣【屬安西州】

一千四百九十八戶一萬四千一百四十四名口

哈密

回民一千九百五十戶一萬二千一百六十三名口

按哈密人民由內地來此貿易無土著不偹載

鎭西府【舊爲巴爾庫勒】

宜禾縣【屬鎭西府】

六百九十七戶二千五百九十六名口

奇臺縣【屬鎭西府】

一千九百九十四戶六千八百二十四名口

迪化直隸州【舊爲烏魯木齊】

三千四百九十六戶一萬六千六百三十一名口

昌吉縣【屬迪化州】

四千三百三十二戶一萬九千七百三十四名口

綏來縣【屬迪化州】

二千二百五十二戶七千六百二十四名口

阜康縣【屬迪化州】

四千三百五十戶一萬八千四百五名口

伊犂

舊住額魯特三千五百十六戶一萬一千七百三十七名口漧隆四十二年全移赴塔爾巴噶臺居住

土爾扈特一百零四戶四百四十七名口漧隆四十二年全移塔爾巴噶臺居住

土爾扈特屬下二十九鄂拓克舊戶八百三十八戶三千五百七十三名口漧隆四十二年全移塔爾巴噶臺居住

土爾扈特屬下喇嘛一千零八十戶四千八百五十三名口

土爾扈特屬豢養種地之額魯特六千五百十四名口

回戶六千四百零六戶二萬三百五十六名口民戶七十一戶二百零九名口

遣犯爲民二百四十四名口

按駐防滿洲防古錫伯索倫察哈爾諸兵𨿽攜眷居住未可與彼中戶同論不備登

博羅塔拉

土爾扈特屬豢養種地額魯特八百二十七名口

裕勒都斯

遊牧土爾扈特屬額魯特一萬一千二百十九名口

和博克薩裏

遊牧土爾扈特屬額魯特二千八百六十三名口

古爾班濟爾噶朗

遊牧土爾扈特屬額魯特二千八百六十三名口

古爾班晶庫色木什克

遊牧土爾扈特屬額魯特一千三百五十九名口

哈布齊垓

遊牧和碩特屬額魯特三千一百十五名口

塔爾巴噶臺

額魯特戶三千五百十六戶一萬一千七百三十七名口漧隆四十二年自伊犂移住

土爾扈特一百零四戶四百四十七名口漧隆四十二年自伊犂移住

土爾扈特屬下二十九鄂拓克舊戶八百三十八戶三千五百七十三名口漧隆四十二年自伊犂移住

按庫爾喀喇烏蘇除安設屯防官兵外止有行商無土著民戶不備登

︹漢書西域傳︺烏孫國戶十二萬口六十三萬烏貪訾離國戶四十一口二百三十一單桓國戶二十七口百九十四蒲類國戶三百二十五口二千三十二蒲類後國戶百口千七十車師後王國戶五百九十五口四千七百七十四車師都尉國戶四十口三百三十三車師後城長國戶一百五十四口九百六十

︹後漢書西域傳︺蒲類國戶八百餘口二千餘移支國居蒲類地戶七百餘口三千餘車師後王居務塗谷領戶四千餘口萬五千餘戊校尉閻詳更立阿羅多爲王將卑君還惇煌以後部人三百帳別屬役之食其稅帳者猶中國之戶數也

︹北史西域傳︺悅般國住龜玆北眾可二十餘萬︹唐書突厥傳︺有執捨地處木昆婆鼻三種者舉所部數千帳與賀魯皆內屬突騎施烏質勒西突厥別部也自賀魯破滅二部可汗皆先入侍烏質勒能撫下諸胡順附帳落寖盛突厥施別種車鼻施啜蘇祿者裒拾餘眾至二十萬於是復雄西域及其破滅有特厖勒居焉耆城餘部保金莎領眾至二十萬︹沙陀傳︺貞元中沙陀部七千帳附吐蕃元和三年悉眾三萬落欵靈州塞︹回鶻傳︺那頡啜收赤心眾七千帳東走振武大同貞觀二年西突厥乙失鉢孫曰夷男率部帳七萬附頡利可汗︹地理誌︺北庭大都防府戶二千二百二十六口九千九百六十四

按準噶爾爲漢烏孫全境悅般居龜玆國北應在伊犂河環抱之間擁眾稱雄戶口甲於他國尋以準噶爾作孽之故彊食弱眾淩寡幾於地廣人稀伏讀

禦制後勒銘伊犂碑文憫彼淪亡期於休息瘝痌保抱反覆勤拳由是佃田宅宅起凋瘵而康阜之生養繁息蒸蒸日盛可握笇而知漢之蒲類前後國唐之北庭地擅膏腴爲今廸化州屬一帶屯種之區是以境非遼逺而戶口則視小國爲加多至於車師後國都尉國後城長國烏貪訾離國單桓國𨿽與車師前國相屬而地居山北在烏魯木齊東境博克達山之陰是亦今之準噶爾部地爲類見於此以備考

辟展

回民二千九百三十七戶一萬三百七十三名口

按辟展諸城內地行商各戶非土著不備登

哈喇沙爾

回民一千一百三十戶五千三百九十名口

庫車

回民一千一百十二戶四千二百六十名口

沙雅爾

回民六百七十三戶一千八百九十八名口

賽喇木

回民五百戶一千六百二十七名口

拜

回民五百六十三戶一千七百三十五名口

阿克蘇

回民七千五百六戶二萬四千六百七名口

烏什

回民八百二十二戶三千一百五十八名口

喀什噶爾

回民一萬四千五十六戶六萬六千四百十三名口

葉爾羌

回民一萬五千五百七十四戶六萬五千四百九十五名口

和闐

回民一萬三千六百四十二戶四萬四千六百三名口

︹漢書西域傳︺鄯善國戶千五百七十口萬四千一百且末國戶二百三十口千六百一十小宛國戶百五十口千五百精絕國戶四百八十口三千三百六十戎盧國戶二百四十口千六百一十扞彌國戶三千三百四十口二萬四千渠勒國戶三百一十口二千一百七十於闐國戶三千三百口萬九千三百皮山國戶五百口三千五百西夜國戶三百五十口四千蒲犂國戶六百五十口五千依耐國戶一百二十五口六百七十無雷國戶千口七千難兜國戶五千口三萬一千莎車國戶二千三百三十九口萬六千三百七十三疏勒國戶千五百一十口八千六百四十七尉頭國戶三百口二千三百姑墨國戶三千五百口二萬四千五百溫宿國戶二千二百口八千四百玆國戶六千九百七十口八萬一千三百一十七烏壘戶百一十口千二百渠犁城戶百三十口千四百八十尉犁國戶一千二百口九千六百危須國戶

七百口四十九百焉耆國戶四千口三萬二千一百卑陸國戶二百二十七口千三百八十七卑陸後國戶四百六十二口千一百三十七

郁立師國戶百九十口千四百四十五西且彌國戶三百三十二口千九百二十六東且彌國戶一百九十一口千九百四十八刼國戶九十九口五百狐胡國戶五十五口二百六十四山國戶四百五十口五千車師前國戶七百口六千五十

︹後漢書西域傳︺於窴國領戶三萬二千口八萬三千西夜國戶二千五百口萬餘子合國領戶三百五十口四千徳若國領戶百餘口六百七十疏勒國領戶二萬一千焉耆國戶萬五千口五萬二千東且彌國戶三千餘口五千車師前王居交河城領戶千五百餘口四千餘︹唐書西域傳︺貞觀十四年侯君集伐髙昌分兵略防凡三州五縣二十二城戶八千口三萬︹地理誌︺西州交河郡戶萬九千一十六口四萬九千四百七十六

按回部人民城郭宮室其與山北畜牧冦鈔往來遷徙無常者爲俗較殊自逆酋竄獲以後所部名城投戈獻欵版齒滋丰較之漢唐史傳所紀直倍蓰過之而樂利之庥臻乎富庻由是而

恩從風翔徳與澤沛戶籍日見其繁昌仁義彌深其漸被

以古不覊縻之地而爲

聖朝向化之區何其盛哉

欽定皇輿西域圖志卷三十三

欽定四庫全書

欽定皇輿西域圖志卷三十四

貢賦

【臣】等謹按禹貢一書首載中邦成賦而九牧貢金鑄鼎島夷皮卉兼納至於西戎卽敍則旣賦其璆琳熊羆之屬復以織皮爲貢初非長駕逺馭好勤逺物之謂蓋將以聨中外之勢通遐邇之情示王者一統無外意至深逺也迨武王通道西旅貢作書必以四夷咸賓歸美於明王愼徳周公相成王定九畿之貢在三千里外者謂之要服貢其貨物在九州外者謂之蕃國各以所貴寶爲摯地則領於大司馬貢則輸於大行人而又有懷方氏掌來逺方之民致方貢逺物而送逆之其制益詳而厥田厥賦要不得與三壤之則同論若漢武初通西域偶得天馬作歌告廟論史者往往侈泰貽譏其後歷代史牒所書備列外蕃貢獻然其來也無常期其使也無常員其物也無常品義取羈縻弗絕而已未聞行井牧之法爾宅爾田以疆理戎索豈非力不足以制之徳不足以容之乎

國家昄章之厚逺越隆古頃者準夷內訌回酋濟惡我

皇上推取亂侮亡之義天罰龔行罪人斯得俘其酋帥拔彼名城洎乎䢐維求定弓矢載櫜卽環吁元戎輸租請吏惟恐尺土不隸職方一夫不登齒版一絲一粟不入內府卽自外於

生成覆載者

聖天子猶重軫瘡痍蘇其困憊酌盈劑虛取足供軍屯之費而止視向者役屬厄魯特時悉索敝賦不啻挈陷穽而登袵席矣屬八紘於扃闥撫異類如赤子周官九畿之制實未足以賅之又何有於漢唐以下哉爰舉新疆貢賦諸額著於篇西域舊俗彊弱相役歷代以來徵輸久爲成例采摭往籍用資旁攬因彚列焉志貢賦第十一

欽定四庫全書

欽定皇輿西域圖志卷三十四目錄

貢賦

安西州

玉門縣

惇煌縣

哈密

鎭西府

宜禾縣

奇臺縣

迪化州

昌吉縣

綏來縣

阜康縣

庫爾喀喇烏蘇

塔爾巴噶臺

伊犂

辟展

哈喇沙爾

庫車

沙雅爾

烏什

阿克蘇

賽喇木

拜

喀什噶爾

葉爾羌

和闐

欽定皇輿西域圖志卷三十四目錄

欽定四庫全書

欽定皇輿西域圖志卷三十四

貢賦

安西州

糧賦

額徵糧四千五百九十二石九斗七升二合五勺本色小艸四萬二千一百十八束七分四釐

艸折糧二千二十四石七斗

田九萬九千七百九畝三分六釐二毫每畝科徵四升一合八勺七抄六撮又加耗糧每畝四合一勺八抄七撮六圭內科徵本色艸地三萬二千二百十九畝三分六釐二毫每畝徵小艸一束三分七毫二絲四忽九微七塵四三漠科徵艸折糧地六萬七千四百九十畝每畝折徵糧三升

租稅

田房契稅盡徴盡解無定額余稅無州屬玉門惇煌縣同

玉門縣

糧賦

額徵糧二千三百七石四斗五升九合三勺八撮五圭本色大艸一萬七千一百八十四束五分四釐艸折糧四百八十六石

田五萬九千二畝九分每畝科徵四升一合八勺七抄六撮又加耗糧每畝四合一勺八抄七撮六圭內科徵本色艸地三萬三千八百九十二畝九分每畝徵大艸五分八釐三絲七忽四微六纎四塵科徵艸折糧一萬六千二百畝每畝折徵糧三升

惇煌縣

糧賦

額徵糧五千五百五十五石二斗七升一勺六抄本色大艸六萬一千三百九束九分八釐一毫

五絲八忽四微

田十二萬六百畝每畝科徵四升一合八勺七抄六撮又加耗糧每畝四合一勺八抄七撮六圭每畝科徵大艸五分八毫三絲七忽四微六纎四塵

哈密

土貢

鷹五架羊角弓面十副綽塔爾布四疋及幹小刀礪石之屬

按哈密除屯田地畝外俱系回人耕種無交納糧賦至菜園房租亦以商民租賃回人地基並無稅入其牲畜房產契稅因無土著民戶未設市集故徵收均未及云

鎭西府

宜禾縣【附郭】

糧賦

額徵糧二千三百二十七石二斗一升五合九勺八抄六撮五圭艸折糧一千五百十五石六斗五升四合

田五萬五百二十一畝八分每畝科徵四升一合八勺七抄六撮又加耗糧每畝四合一勺八抄七撮六圭科徴艸折糧每畝三升乾隆三十一年以招募安插民戶墾種地畝陞科四千五百八十八畝五分後遞年增墾至三十九年如今額

租稅

房地牲畜稅每價銀一兩額徵銀三分盡收盡解無定額

民蓋鋪房每間每月額徵銀一錢盡收盡解無定額

官蓋鋪房每間每月額徵銀一兩二錢次一兩盡徵盡解無定額

奇臺縣

糧賦

額徵糧三千三百八十五石四斗四升四合二勺八抄二撮艸折糧二千二百四石八斗五升田七萬三千四百九十五畝每畝科徵四升一合八勺七抄六撮又加耗糧每畝四合一勺八抄七撮六圭科徵艸折糧每畝三升乾隆三十七年以招募安插民戶墾種地畝陞科六千畝後遞年增墾並木壘奇臺等處屯田遺地歸民墾種至四十年如今額

租稅

房地牲畜稅每價銀一兩額徵銀三分盡徵盡解無定額

迪化州

糧賦

額徵糧三千八百七十一石八斗八勺

田四萬二百十六畝每畝科徵細糧米麪八升折徵小麥九升六合三勺乾隆三十二年以招募安插民戶墾種地畝陞科六千六百八十六畝後遞年增墾至四十年如今額按迪化州居山北較寒不宜粟谷故艸束無徵而細糧亦以小麥折收云

租稅【州屬昌吉綏來阜康三縣並同】

房地牲畜每價銀一兩額徵銀三分盡徵盡解無定額

民蓋鋪房每間每月額徵銀三錢次二錢又次一錢盡徵盡解無定額

官蓋鋪房每間每月額徵銀一兩六錢次一兩五錢又次一兩四錢盡徵盡解無定額

商民認墾菜園地每畝每年額徵銀一錢盡徵盡解無定額

土貢

野雞

昌吉縣

糧賦

額徵糧六千六石二斗三升一合

田六萬二千三百七十畝每畝科徵細糧米麪八升折徵小麥九升六合三勺乾隆三十二年以招募安插民戶墾種地畝陞科六千三百四十四畝後遞年增墾至四十年如今額

額徵蘆艸溝【昌吉縣屬】糧一千六百七十二石七斗三升一合

田一萬七千三百七十畝每畝科徵細糧米麪八升折徵小麥九升六合三勺乾隆三十七年以安插民戶墾種地畝陞科二千六百四十畝後遞年增墾至四十年如今額

綏來縣

糧賦

額徵糧七百四石九斗一升六合

田七千三百二十畝每畝科徵細糧米麪八升折徵小麥九升六合三勺乾隆三十八年以安插民戶墾種地畝陞科三千九百六十畝後遞年增墾至四十年如今額

阜康縣

糧賦

額糧三千八百五十八石五斗九升七合二勺田三萬九千九百四十四畝每畝科徵細糧米麪八升折徵小麥九升六合三勺乾隆三十四年以招募安插民戶墾種地畝陞科三千六十六畝後遞年增墾至四十年如今額

庫爾喀喇烏蘇

租稅

民蓋鋪房每間每月額徵銀一錢自乾隆三十年始盡徵盡解無定額

商民認墾菜園地每畝每年額徵銀一錢自乾隆三十一年始盡徵盡解無定額

土貢

野雞

塔爾巴噶臺

租稅

民蓋鋪房每間每月額徵銀七錢自乾隆三十一年始盡徵盡解無定額

地基每段每月額徵銀二錢自乾隆三十一年始盡徵盡解無定額

商民認墾菜園地每畝每年額徵銀一錢自乾隆三十一年始盡徵盡解無定額

按庫爾喀喇烏蘇境専設屯田無他賦稅非商賈湊集之區也若塔爾巴噶臺當準部北境與外藩接內地人民鮮至其地故有屯兵而無民賦與庫爾喀喇烏蘇同

伊犂

糧賦

額徵糧三百五十一石二斗八升

田四千三百九十一畝每畝科徵細糧八升系安插民戶承種自乾隆三十三年始遞年增墾至三十九年如今額

額徵回戶糧九萬六千石

回人墾種地畝計戶納糧自乾隆二十五年始每戶每年徵糧十六石

額徵賦一百六兩五錢

田二千一百三十畝每畝額徵銀五分系入籍民戶承種官借牛只籽種口糧自開墾之次年分作三年每畝帶徵借項銀五分還欵後每畝止徵額銀五分自乾隆三十七年始遞年增墾至三十九年如今額

租稅

房地牲畜每價銀一兩額徵銀三分盡徵盡解無定額牙儈二十三名每名每年額徵銀六錢盡徵盡解無定額

官蓋鋪房每間每月額徵銀一兩盡徵盡解無定額

民蓋鋪房每間每月額徵銀三錢次二錢又次一錢盡徵盡解無定額

地基每間每月額徵銀二錢盡徵盡解無定額民蓋住房每間每月額徴銀二錢盡徵盡解無定額

商民認墾菜園每畝每年額徵銀一錢盡徵盡解無定額

商民認墾禾地每畝每年額徵銀五分盡徵盡解無定額

土貢

哈薩克馬黒獺皮野雞鹿尾

按準噶爾舊俗逐水艸事畜牧不以耕種爲業是以舊無田賦其刼服回部因徵稅入則回部有田而準部賦之耳在漢如匈奴之置僮僕都尉使領西域賦稅諸國在唐如統葉防之霸西域命吐屯以督賦入由來已久邇者南北兩部咸歸疆索我

皇上於生成一體之中立因地制宜之法始則移回部之人民理準疆之塍畎嗣是農功日辟賦役有經不惟山南習耒耜之勤卽山北亦有口分之業不數年來蔚成都防地不愛寶尊親之慕無窮諸福之物畢至樂樂利利垂萬億年矣

辟展

糧賦

額徵糧三千四百二十三石二斗

本屬舊設屯田地三萬四千二百三十二畝乾隆二十六七年裁歸回部郡王額敏和卓公蘇賚滿所屬回戶承種每嵗每畝額徵十分之一現無增減

租稅

商民認墾附郭菜園地每畝每年額徵銀三錢五分盡徵盡解無定額

商民認墾逺郊菜園地每畝每年額徵銀一錢盡徵盡解無定額

土貢

糧三千石

初土爾番回部郡王額敏和卓貢糧四千石

恩賞布五疋茶五封乾隆二十七年奉

防恩免交糧一千石其布疋茶封從駐札大臣之請停

止賞給

葡萄二百四十斤及幹防布手巾佩刀諸物其附近羅布淖爾回戶嵗貢水獺皮

哈喇沙爾

糧賦

額徵糧九百八十二石

哈喇沙爾所屬庫隴勒布古爾回戶每戶承種地二十六畝九分零額交糧一石六斗一升三合共額糧各七百石乾隆二十八年以回戶撥赴伊犂減存五百六十石四十年以折交紅銅減存糧四百九十一石共九百八十二石如今額

雜賦

額徵紅銅九百五斤

初定庫隴勒二百三十五斤布古爾四百七十斤乾隆四十年各增一百斤如今額

額徵硝四百二十八斤

租稅

民蓋鋪房每間每月額徵銀三錢盡徵盡解無定額

商民認墾菜園地每畝每年額徵銀一錢六分盡徴盡解無定額

庫車

糧賦

額徵糧二千三百五十五石八斗

原墾民田九百六十石籽種地畝徵嵗入十分之一定額九百六十石舊存官地於入版圖後一體歸民墾種者二百五十石籽種地畝徵嵗入十分之五定額一千二百五十石共二千二百一十名嗣以回人成丁及派撥種地采銅遞年增減至乾隆四十一年如今額

雜賦

額徵紅銅七百二十九斤十兩

初乾隆二十六年徵八百十五斤二十七年按照各城回戶勻派共七百二十九斤十兩現無增減

額徵火藥六百斤

初乾隆二十四年徵火藥八百斤四十年減二百斤如今額

額徵硫磺四百斤

初乾隆二十八年徴二百斤三十一年增一百斤四十年增一百斤如今額

額徵硝二百斤

初乾隆三十一年徵一百斤四十年增一百斤如今額

租稅

民蓋鋪房每間每月額徵銀二錢次一錢盡徵盡解無定額

沙雅爾

糧賦

額徵糧八百七十二石六斗

原墾民田五百六十五石籽種地畝徵嵗入十分之一定額五百六十五石舊存官地於入版圖後一體歸民墾種者七十五石籽種地畝徵嵗入十分之五定額三百七十五石共九百四十石嗣以回人成丁及派撥種地采銅遞年增減至三十六年如今額

雜賦

額徵紅銅三百五十八斤十兩五錢

初乾隆二十六年徵三百五十斤二十七年按戶勻派實徵三百五十八斤十兩五錢

額徵火藥三百斤

初乾隆二十四年徵四百斤四十年減一百斤如今額

額徵硫磺一百斤

初乾隆三十一年徵五十斤四十年增五十斤如今額

額徵硝一百斤

初乾隆三十一年徵五十斤四十年增五十斤如今額

租稅

民蓋鋪房每間每月額徵銀二錢次一錢盡徵解解無定額

烏什

糧賦

額徴糧二千一十石

原墾民田八萬四千畝徵嵗入十分之一定額二千二百五十石舊存官地於入版圖後一體歸民墾種者徵嵗入十分之五定額一百九十二石共二千四百四十二石嗣於乾隆三十年回戶不靖勦平後於賽喇木拜喀什噶爾諸處遷移回戶墾種地畝分別抽交糧石三十四年按戶勻徴三石至三十五年如今額

按乾隆二十六年初徵紅銅三千一百九十斤二十七年徵五千五百七十一斤至三十一年遷來賽喇木喀什噶爾諸城回戶止代阿克蘇交銅二百五十斤余無徵額又初徵硝一百斤後遞增至一千一百斤三十一年後額除

租稅

民蓋鋪房每間每月額徵銀一錢次徵銀五分盡徵盡解無定額

商民認墾菜園地每畝每年額徵銀二錢盡徵盡解無定額

商稅

凡外番人在烏什貿易者三十分抽一其緞布皮張則二十分抽一本地商人往外番各部貿易者二十分抽一其緞布皮張則十分抽一若牲畜貨物不及抽分之數者馬一匹抽收五十普爾大牛一頭則二十五普爾小牛一頭半之大羊一牽抽收十二普爾小羊一牽亦半之雜項物件視其值之貴賤折收騰格普爾遇有應

貢物件卽以充

貢

阿克蘇

糧賦

額徵糧三千九百四十五石二斗四升二合一勺乾隆二十四年原墾民田一萬四千二百餘石籽種地畝原額糧六千七百五十石舊存官地三百四十四畝一並歸民墾種徵嵗入五分之一遞年增減至三十五年如今額

額賦普爾一千六百四十二騰格有奇

按百普爾爲一騰格後凡以騰格計者仿此乾隆三十一年於額糧內折收現無增減

額徴布五百六十八疋

乾隆三十二年於額糧內折收三十五年增如今額

雜賦

額徴紅銅四千六百六十七斤

乾隆二十五年徴七百斤二十六年徴四千二百五十斤二十七年徴八千五百斤二十八年按戶勻徴共四千六百六十七斤如今額

額徴硫磺四千二百斤

乾隆二十五年徴三百斤二十七年增三百斤三十年增三百斤三十二年以應交硝斤攺徴硫磺二百斤三十三年以應徴硝斤全攺徴硫磺三千一百斤共如今額

按阿克蘇於乾隆二十五年後嵗徴硝七百斤至三十三年遞增至三千一百斤全數折交硫磺額除

額徴鉛三百斤

乾隆二十五年徴三百斤現無增減

租稅

民蓋鋪房每間每月額徴銀一錢住房每間每月額徵銀五分盡徵盡解無定額

商稅每一兩額徵銀三分盡解無定額

土貢

梨二百

賽喇木

糧賦

額徵糧七百八十二石二斗二升八合一勺乾隆二十四年原墾民田九百七十五石籽種地畝徵嵗入十分之一定額九百七十五石遞年增減至三十一年如今額

額賦普爾一百三十四騰格九十四文

乾隆三十四年於額糧內折收如今額

雜賦

額徵紅銅三百八十三斤八兩五錢

乾隆二十六年徴三百五十斤二十七年徴七百斤二十八年按戶勻徴共三百八十三斤八兩五錢如今額

租稅

民蓋鋪房每間每月額徴銀一錢住房每間每月額徴銀五分盡徴盡解無定額

拜

糧賦

額徴糧三百六十四石二斗一升四合三勺乾隆二十四年原墾民田九十七石五斗籽種地畝徴嵗入十分之一定額九十七石五斗遞年增減至三十一年如今額

額賦普爾一百三十騰格四十文

乾隆三十一年於額糧內折收現無增減

雜賦

額徴紅銅三百七十斤十兩

乾隆二十六年徵三百四十斤二十七年徵六百八十斤二十八年按戶勻徵共三百七十斤十兩如今額

租稅

民蓋鋪房每間每月額徵銀一錢住房每間每月額徵銀五分盡徵盡解無定額

喀什噶爾

糧賦

額徴糧二萬五千一百九十三石五升三合一勺乾隆二十四年原墾民田二萬一千二百石籽種地畝徵嵗入十分之一定額二萬一千二百石舊存官地於入版圖後一體歸民墾種者八百一石四斗有奇籽種地畝內兼一易地畝計徵嵗八十分之五定額三千九百九十三石五升三合一勺共二萬五千一百九十三石五升三合一勺如今額

額賦二萬六千騰格

乾隆二十四年以五十普爾爲一騰格二十六年錢價平以百普爾爲一騰格實計二百六十萬普爾合爲二萬六千騰格現無增減

雜賦

額徵紅花三千六百五十斤

乾隆二十五年徵三千六百五十斤現無增減

額徵棉花一萬四千六百三十斤

乾隆二十五年徵一萬四千六百三十斤現無增減

額徵葡萄八百斤折收普爾錢八十騰格

租稅

民蓋鋪房每間每月額徵銀三錢次二錢又次一錢盡徵盡解無定額

商稅牲畜貨物按本處回民貿易及外部來此貿易者分別抽收詳見烏什條

土貢

黃金十兩痕都斯坦金絲緞二疋葡萄二百斤

葉爾羌

糧賦

額徴糧二萬一千三百七十一石七升

乾隆二十六年原墾民田除咸沙髙阜不能耕作外實計可耕一萬四千九百七十七石一斗籽種地畝定額一萬四千九百七十石一斗舊存官地於入版圖後一體歸民墾種者除咸沙田畝不能耕作外實計可耕一千二百八十三石六斗六升籽種田畝徵嵗入十分之五定額六千四百十八石三斗共二萬一千三百八十八石四斗遞年增減至三十八年如今額

額賦普爾二萬五千一百五十騰格

乾隆二十四年徵二萬四千騰格二十六年以百普爾爲一騰格計四百八十萬普爾爲四萬八千騰格遞年增減至三十年以百普爾爲一騰格計得二萬五千一百五十騰格如今額

雜賦

額徵果園普爾錢一百騰格

額徵水磨麪九十二石七斗五升普爾錢十五騰格

額徵葡萄八百斤折收普爾錢八十騰格

租稅

民蓋鋪房每間每月額徵銀三錢次二錢又次一錢盡徵盡解無定額

商稅牲畜貨物按本處回民貿易及外部來此貿易者分別抽收詳見烏什條

土貢

黃金十兩葡萄二百斤及石橊蘋果木石橊膏蘋果膏梨膏等又葉爾羌所屬赫色勒庫勒回民嵗

貢黃金二十七兩七錢

禦制葉爾羌驛貢石橊蘋果木三種詩以紀事【庚辰】大宛天馬早歌徠果品惟三致自回張恊金牙斯漏賦牂牁蒟醬此殊開詎曽燕趙移根往且共瓊瑤包貢來順徳何須卻食物兢兢敢詡版章恢

禦制回部貢金至命爲麟趾褭蹏以紀其事【庚辰】

諸回城旣悉內屬戎索益閎念非經以井牧則別部偪處久或彊食滋患然屯開戍集而官司糈廩因之若前代骨都戊己僕僕轉餉坐耗腹地物力者朕豈爲之哉去嵗將軍兆惠等以回民環吁定賦請加鑄天朝年號通寶於見行騰格錢以資輸納朕命撿挍將來大臣官兵駐防嵗給所需取足供支而止其視曩者噶爾丹策淩責入諸回部故額蓋已減十之五六矣今嵗騰格已供彼處諸屯戍之用而貢金適至乃付冶工鑄麟趾褭蹏以志緣起並系以詩昔漢武幸回中下詔言封岱時見西域金气之祥因鑄黃金爲麟趾褭蹏其詳已不可考說者謂瑞麟五趾其形當如餅而五出若褭蹏正深圓而後世沿而笵之者固眾無足深論然窪池玉河朕且不以得地爲寶豈珍此累累鏐銑而匱之以示方來者良以固圉繕邊初不役費中土民生爲至計否則禹貢三品屬之水衡可耳又何長言防繹之爲

肉好頒型騰格錢儲胥恰供戍新邊或殊疲獘中國耳並聴輸將三品焉西域早稱气相感泰山虛詫瑞曽駢政平逺服吾何有紀實聊因麟褭傳

按西域底平後一切善後事宜仰防

睿裁指訓如籌耕牧定徭賦鑄緡錢制度維新永垂法守至回部舊屬準噶爾時每嵗責入無藝之徵均予罷免

皇上眷念遺黎

渥恩淪浹鼓舞載塗宜殊俗之傾心效輸將而恐後是以貢果貢金頻聞驛致當與禹貢銀鏤橘柚同觀而卽事攄

懷動闗中外民閻生聚幹年之至計抑又非前代斤斤貴異物以侈逺略者所可比倫萬一已

和闐

糧賦

額徵糧一萬三千九百三十四石八斗

乾隆二十四年原墾民田除沙磧地段不能耕作外實可耕五萬四千一百三十九石籽種地畝徵嵗入十分之一定額一萬六百石舊存官官地於入版圖後一歸民墾種者除沙磧地段不能耕作外實可耕一萬三千六十二石有奇籽種地畝徵嵗入十分之五定額二千一百八十三石六斗共一萬二千七百八十三石六斗遞年增減至三十二年如今額

額賦普爾八千一百十二騰格五十文

乾隆二十四年定額後遞有增減至三十二年仍如原額

按和闐境處邊陲舊無商賈雜稅故未定額徵收

土貢

黃金八十兩

和闐所屬之玉隴哈什哈拉哈什兩河產王駐札大臣采取量其所得進

貢無定額

︹漢書西域傳︺匈奴西邊日逐王置僮僕都尉使領西域長居焉耆危須尉犂間賦稅諸國取富給焉其後日逐王將眾來降僮僕都尉由此罷

︹後漢書西域傳︺王莽貶易侯王西域復叛屬匈奴匈奴斂稅重刻諸國不堪命莎車王賢自稱大都防移書諸國悉服屬焉重求賦稅諸國愁懼以大宛貢稅減少自將諸國兵攻之

︹隋書西域傳︺鐵勒恆遣重臣在髙昌國有商胡往來者則稅之

︹唐書突厥傳︺統葉防霸西域諸國悉授以頡利發而命一吐屯兼統以督賦入︹回鶻傳︺回鶻臣於突厥突厥資其財力雄北荒處羅可汗攻脇鐵勒部裒責其財

此西北之納賦於所臣屬者

︹北史西域傳︺髙昌賦稅則計田輸銀錢無者輸麻布龜玆賦稅準地徵租無田者則稅銀置女市收男子鐵以入官

︹唐書西域傳︺黠戞斯嵗納貂鼠靑鼠爲賦︹文獻通考︺突厥科稅雜畜刻木爲數並一鏃箭蠟封卬之以爲信契

︹明史西域傳︺哈里【舊作哈烈今攺正】市易皆徵稅十二

此西域本國之賦稅

︹北史西域傳︺魏太武討平鄯善賦役其人比於郡縣

︹唐書回鶻傳︺貢方物嵗納貂皮爲賦︹西域傳︺贊開元盛時稅西域商胡以供四鎭出北道者納賦輪臺

︹元史地理誌︺唐羈縻州今皆賦役其人比於內地

此西域之納賦於中國者

︹後漢書西域傳︺和帝三年班超定西域五十餘國悉納質內屬於闐順帝永建六年遣侍子詣闕貢獻疏勒順帝陽嘉二年獻師子光武時車師前王鄯善焉耆等十八國皆獻其珍寶

︹北史西域傳︺於闐獻珠象白玉黒貂裘名馬鹽枕等

︹隋書西域傳︺大業中髙昌康國石國焉耆龜玆疏勒於闐俱貢方物

︹唐書西域傳︺骨利幹大酋俟斤因使者獻馬帝取其異者號十驥皆爲美名曰騰霜白曰皎雪驄曰凝霜驄曰懸光驄曰決波騟曰飛霜驃曰發電赤曰流金騧曰翔麟紫曰奔虹赤

︹杜環經行記︺刼國唐武徳二年貢玻瓈四百九十枚大者如棗小者如酸棗

︹宋史外國傳︺建隆二年於闐國王聖天遣使貢圭一以玉爲柙王枕一本國摩尼貢琉璃瓶二胡錦一段開寶二年遣使直末山來貢且言本國有玉一塊凡二百三十七斤願以上進乞取之僧善名至貢阿魏子因令還取玉

︹文獻通考︺髙昌宋幹徳三年獻佛牙琉璃器琥珀琖於闐梁武帝時獻方物及琉璃甖刻玉佛唐開元時獻馬駝豽漢幹祐元年遣使貢珪一以玉爲柙天聖三年遣使貢玉鞍轡白玉帶胡錦獨峯駝乳香碙砂熙寜以來逺不逾一二嵗近則嵗再至所貢珠玉珊瑚翡翠象牙乳香木香琥珀花蕋布碙砂龍鹽胡錦玉秋轡馬膃肭臍金星石水銀安息香雞舌香其來益多回紇宋幹徳二年遣使貢白玉團琥珀四十斤犛牛尾貂鼠等又獻佛牙琉璃器琥珀琖

︹明史西域傳︺巴什伯裏【舊作別失八里今攺正】洪武中貢馬及海靑永樂中貢玉璞名馬及文豹於闐永樂中獻璞玉及馬

此西域之貢方物於中國者

按西域貢賦之制當以周書西旅底貢厥獒始自時厥後黒齒貢白鹿白馬義渠以玆白渠搜以防犬規矩以麟西申以鳳鳥方楊以皇馬康民以桴苡獨鹿以卭卭距虛禺氏以騊駼大夏以玆白牛犬戎以文馬正西昆侖狗國以丹靑白旄紕罽江歷角神龜爲獻載之周書王防解者甚詳惟方隅里數不著與今準回諸部離合之間難以印證而文與禮經未協不免徒事鋪張玆舉漢唐以後與今西域可確指者隨地采錄用玆審訂特其地於當時未入版圖卽矯語輸將難云嵗入此惟

聖朝恢絕域爲疆理所以度越千古也至若史書所載遣使求得請婚納幣與夫陽托貢獻之名陰行互市之計者更無足道故均置弗錄云

欽定皇輿西域圖志卷三十四﹤史部﹐地理類﹐都會郡縣之屬﹐欽定皇輿西域圖志﹥

欽定四庫全書

欽定皇輿西域圖志卷三十五

錢法

【臣】等謹按西域錢法載諸史傳者罽賔安息大秦金銀以爲質人馬以爲文略見彼地緍錢之槪非能以中土圜法推而行之九服之外也漢唐以來力徵經營郵傳往來資斧所攜曁妻主輸繒所致有由中國流通其地者是以開元景徳錢迄今猶存回部而卽於彼地依山采銅專官督鑄則古未前聞宋熈寧中削除前禁沿邊軍州多闌出境外每貫例收稅錢元祐中嚴出境首從流徙編配之法而侍郎蘇轍則議於邊境行使鐵錢用防透漏緣其時中外阻絕恐以內地鼓鑄之利舟遷車轉裱散外藩兢兢專事隄防規制尢爲隘我

國家聲教逺訖無中外之判蔥山蒲海間版圖式廓利用宜饒始因回部普爾之制銷舊易新繼借每嵗輸將額銅兼設官丁采取於是獻地寶於金方飾良倕於圜府選材合冶與內地司農所掌無異爰稽其小大肉好之形輕重銖兩之等鑪局安設之方兵民積散之數彚力於編因以見刀貝紛羅市廛闐溢不減於繩行沙度之區治理倍徵廣逺抑【臣】等伏讀

禦制排次回部錢文詩示懷柔之

徳意戢干戈以省

躬借鑑於和親互市往轍之非殫心於鼓鑄流通新猷之逺且仍騰格之舊名順和通之公好被潤澤而大丰美固非水衡少府之常經所得盡其利賴也已志錢法第十二

欽定四庫全書

欽定皇輿西域圖志卷三十五目錄

錢法

制式

鑪局

名數

行使

欽定皇輿西域圖志卷三十五目錄

欽定四庫全書

欽定皇輿西域圖志卷三十五

錢法

制式

回部舊屬準噶爾所用普爾錢文質以紅銅爲之制小而厚形圓撱而首微銳中無方孔當策妄阿喇布坦時面鑄其形背附回字噶爾丹策淩嗣立卽易名更制乾隆二十四年西域底定更鑄錢文初仍舊式後攺如內地面鐫乾隆通寶漢字而以設局地名附於背如鑄局在葉爾羌者書葉爾羌字在阿克蘇者書阿克蘇字在烏什者書烏什字在伊犂者書伊犂字初鑄時每一普爾重二錢乾隆三十六年更定每一普爾重一錢五分三十九年更定每一普爾重一錢二分

按漢武帝時公卿請令鑄官錢赤仄一以當五官用非赤仄不得行如淳注謂以赤銅爲其郛也今回部錢用紅銅卽古赤仄之意但漢則祗以赤銅爲郛回錢則全用赤銅爲少異耳錢有兩面漢五銖錢及唐宋各年號錢皆一面有字一面無字有字者謂之面亦謂之文無字者謂之漫亦謂之幕以其平漫而無文也其時西域之錢則兩面俱有文或作人馬之形或作王與夫人之面視今回部錢文又復有異我

朝錢式於面冠以年號於幕舊用淸漢文附省名今回部旣入版圖從各省之例附彼處城名於其幕而正面遵用

天朝年號以彰同文之治幕文兼用回字者從其俗

也

鑪局

葉爾羌於乾隆二十五年設局以軍營備帶余銅鑄錢五十餘萬易回部舊錢銷燬更鑄新錢初議得新錢十萬騰格卽停鑄二十六年以舊錢查收未竣酌增卯限至三十二年

奏停俟後積有舊普爾再爲銷鑄三十三年續收舊錢二百六十餘騰格加至一次三十四年於烏什阿克蘇撥銅三千斤交葉爾羌鼓鑄尋議停阿克蘇於乾隆二十六年設局以各城回民交納額銅本城伯克交納貢銅及官采銅斤開鑄至三十年移設烏什其阿克蘇鑪局議停

烏什於乾隆三十一年設局開鑄如阿克蘇例伊犂於乾隆四十年設局由烏什解銅三千斤又阿克蘇喀什噶爾哈喇沙爾等城以餘糧折銅二千三百四十餘斤共五千四百餘斤開鑄爲例名數

回人稱錢爲雅爾瑪克以一錢爲一普爾普爾爲言文也每一普爾直銀一分初以五十普爾爲一騰格後定以百普爾爲一騰格直銀一兩回語謂一曰必爾二曰伊奇三曰玉聚四曰托爾托五曰別實六曰阿勒題七曰葉題八曰薩奇資九曰托科資十曰溫百曰玉資千曰明萬曰圖璊回語謂溫圖璊蓋十萬騰格也

按漢時銀八兩直錢一千緣當時銀賤錢貴之故今回部錢文初以五十普爾爲一騰格直銀一兩則千錢直銀二十兩視漢時之錢約更貴倍有半矣入版圖後價就平減近以百錢直一兩則

聖朝休養有方泉貝流通充溢之槪略可想見云行使

葉爾羌開鑄之始令民以舊普爾易新錢應用舊普爾盡後以銀易錢自鑪局移安烏什後其錢文由烏什按照解撥葉爾羌之銅三千斤鑄就錢文解送葉爾羌備用

阿克蘇烏什先後開鑄其錢文以六分散給納銅回民四分存官搭放兵餉又於回民六分錢內抽回十分之二添備支餉之用其貢銅及官采銅斤所鑄錢文全支兵餉庫車沙雅爾喀什噶爾哈喇沙爾諸城每嵗專遣伯克解交納額徵斤【詳見貢賦】到局卽領回錢文分別散給回民搭支兵餉如例其不徵額銅處所亦得次第流通利民日用

按準噶爾部舊徵回部普爾卽以回部所輸普爾錢文資用凡臺吉新立則於錢面易名攺鑄其法先鑄新錢一萬換易舊錢新者以一當二旋換旋鑄舊錢銷盡乃已我

朝於新疆入版圖後葉爾羌開鑄伊始因其舊俗以新錢一易舊普爾二乾隆二十六年三月奉

上諭回民交納舊普爾兌換新錢原爲流通新錢之地換收回民舊普爾宜視其力量辦理況交舊普爾二枚換給新錢一文以來已二三載矣諒收舊鑄新已可足用若仍如前例以一易二回民力恐難支於伊等生計無益嗣後著加恩以普爾一枚換給新錢一文庻民力可紓而普爾亦得收獲著曉諭回民等咸知朕意大哉

王言誠保民如赤中外一體之至計也和通黔庶感沐皇仁謳歌樂利之長永享圜緍之澤豈不休哉至各回城額徵紅銅鉛斤詳貢賦門玆不復載

禦制命儒臣排次回部錢文及所有古銅錢因題以句【庚辰】

天佑西師蕆大功勞徠泉府貴流通形猶騰格因其俗寶鑄乾隆奉我同【回城旣定部人以騰格輸賦將軍等請仍其舊式惟於陽面加鑄乾隆通寶以行又驛致回中所有古錢蓋古時妻主輸繒所致因命儒臣排次之】景徳開元溯所有和親互市鑑於中篋藏詎詡聲靈鬯垂徳懷柔愼自躬禦制駐札葉爾羌大臣呈覧所鑄乾隆通寶至因用排次回部錢文詩韻紀事【庚辰】

昨嵗元戎奏定功早籌鼓鑄市通卽看大冶範鎔就仍屬司農職掌同【將軍兆恵歸爲戶部尙書】寶是乾隆來自外錢殊景徳去由中【排次回部古錢時有開元景徳諸錢彼時未能臣服其地自屬中國擕往者】用

權子母底其貢載戢干戈省厥躬

按周官太宰以九府斂財賄注云財錢谷也又云賦口率出錢也漢律有口算人出百二十錢然第施之丁男而已唐定兩稅法始以錢爲惟正之供宋因之元代用鈔惟武宗時嘗一鑄錢未幾卽罷故其時課入及俸給皆用銀明洪武間詔嵗解稅課錢鈔道裏險逺者許易銀以進正統後遂專用白金今回部以騰格輸稅蓋尙沿唐宋之舊也開元景徳古錢流傳當唐元宗宋眞宗時以和親互市羈縻異域偶自中土攜往畱貽至今實無當於大同之治也若乃采精良於絕徼仿鎔範於中朝旣發新型兼排古制我

皇上前民利用之至意與懷柔載戢之深恩並垂千古

矣

︹漢書西域傳︺罽賔以金銀爲錢文爲騎馬幕爲人面烏弋山離錢貨之屬與罽賔同其錢獨文爲人面幕爲騎馬安息亦以銀爲錢文獨爲王面幕爲夫人面王死乃輙更鑄

︹後漢書西域傳︺大秦以金銀爲錢銀錢十當金錢一鄰國使到其界首者乘驛詣王給以金錢

︹唐書西域傳︺泥婆羅鑄銅爲錢面文人形背牛馬形

︹文獻通考︺三童常貨多用蕉越犀象作金幣文效王之面亦效王后之面軒渠幣貨同三童阿鉤羌市用錢爲貨利得國市易用銅錢有文漫圓徑如中國之制但實其中心不貫穿耳

︹明史西域傳︺巴什伯裏【舊作別失八里今攺正】交易用銀錢大小三等不禁私鑄惟輸稅於酋長用印記無印記者禁不用奇爾穆爾【舊作乞力麻兒今攺正】交易用鐵錢按西域諸國錢幣多用金銀間有用鐵者惟泥婆羅利得則以銅爲之但中無穿孔猶是金銀爲錢之式今回部錢文卽其遺式第不用金銀耳至如史書所紀大秦三童軒渠諸國或不盡屬今之西域而其鑄錢之法有可稽者爰爲附見於此

欽定皇輿西域圖志卷三十五

欽定四庫全書

欽定皇輿西域圖志卷三十六

學校

【臣】等謹按西域風土剛勁性桀黠樂戰闘囿於習尙教化不先又其地與中土隔絕流移僑寄所不及詩書羽籥之盛乎未有聞焉粵稽兩漢鄭吉班超之倫都防經年惟督率要約是務一二屯田郵政外修明化導事弗暇爲若有唐貞觀開元間分裂四鎭廣置羈縻州府大都虛立名風教𨿽通地實未歸版籍間或希風慕義時遣子弟入侍入學而上國之衣冠禮樂卒無由移置絕徼以大耀於光明此學校之制宜爲紀外域者所罕詳也我

聖朝化洽西蒙宏開疆索農耕其野商出其途招徠生息民多秀良巴爾庫勒烏魯木齊諸境喁喁向風或附進額於安西三縣或開義熟於迪化寕邊二防固已人思振奮矣爰於建置州郡之始興學育才以彰

盛治璘防炳蔚千古一時於焉仰數仞之

宮墻秩兩丁之彛典溢生徒於膠序儲選造於閭閻居斯土者咸雍容焉束帶結髮以佇爲

國華有殊榮也已抑又思凖回舊俗其記載文字竹木筆旁行之素與內地不侔而英敏秀出之姿天稟未嘗或絀且回民之舊居中土者薰習變化往往逰鄕校登賢書亦所在多有玆際武功告成文教遐被之餘於商民流寓子弟有造者栽培樂育以爲之倡將俾傾心內靣之侶耳目濡染嵗月漸摩潛移黙率鼓鐘於倫之比且徧西域而同歸也豈不休哉志學校第十三

欽定四庫全書

欽定皇輿西域圖志卷三十六目錄

學校

安西州屬

鎭西府屬

迪化州屬

欽定皇輿西域圖志卷三十六目錄

欽定四庫全書

欽定皇輿西域圖志卷三十六

學校

安西州屬

安西州學

初爲安西衛栁溝衛乾隆二年準衛屬文武童生就肅州應試取進文武生員附肅州學管轄八年於五衛適中之安西衛設衛學統轄五衛生員二十年裁衛設安西府後攺設府學三十八年攺州學

文廟乾隆二十五年建

︹學官︺學正一員乾隆八年設教授一員統轄五衛三十八年教授缺裁攺設學正如今制按學官互見官制門後凡學官條俱互見

︹學額︺廩生四名

增生四名乾隆八年五衛共設廩增各三

名二十四年設安西府學廩生二名增生二名淵泉縣學廩生二名增生二名三十八年裁縣攺府爲州各並設四名如今額

嵗試額進文童六名

額進武童六名

科試額進文童六名乾隆二年安西栁溝二衛與赤金靖逆沙州三衛嵗試取進文武生各十名科試取進文生十名二十五年設安西府學淵泉縣學歳設淵泉縣取進文武生各四名撥入府學各二名科試取進文生四名撥入府學二名三十八年裁縣攺府爲州並歸州學如今額

玉門縣學

初爲赤金衛靖逆衛乾隆二年準衛學文武童生就肅州應試取進文武生員附肅州學管轄八年設衛學二十四年裁衛攺玉門縣設縣學

文廟乾隆二十五年建

︹學官︺訓導一員乾隆八年赤金靖逆二衛文武生員統歸衛學教授管轄二十四年設訓導如今制

︹學額︺廩生二名

增生二名乾隆八年五衛共設廩增各三

名二十四年設玉門縣學分設廩增如今額

嵗試額進文童六名

額進武童六名

科試額進文童六名乾隆二年赤金靖逆二衛與安西栁溝沙州三衛嵗試取進文武生各十名科試取進文生十名二十五年攺縣學嵗試取進文武生各四名撥入安西府學各二名科試取進文生四名撥入安西府學二名三十八年歸並縣學如今額

惇煌縣學

初爲沙州衛乾隆二年準衛屬文武童生就肅州應試取進文武生員附肅州學管轄八年設衛學二十四年裁衛攺惇煌縣學

文廟乾隆二十五年建

︹學官︺訓導一員乾隆八年沙州衛文武生員統歸衛學教授管轄二十四年設訓導如今制

︹學額︺廩生二名

增生二名乾隆八年五衛共設廩增各三

名二十四年設惇煌縣學分設廩增如今額

歳試額進文童六名

額進武童六名

科試額進文童六名乾隆二年沙州衛與安西栁溝赤金靖逆四衛歳試取進文武生十名科試取進文生十名二十五年設縣學歳試取進文武生各四名撥入安西府學各二名科試取進文生四名撥入安西府學二名三十八年歸並縣學如今額

鎭西府屬

鎭西府學

初爲巴爾庫勒防準防屬文武童生赴肅州考試乾隆三十八年裁防攺設鎭西府後始設府學

文廟乾隆三十八年建

︹學官︺教授一員乾隆三十八年設

︹學額︺廩生增生現缺

歳試額進文童三名

額進武童三名

科試額進文童三名乾隆三十八年設府學後所屬宜禾縣撥入二名奇防縣撥入一名共如今額

宜禾縣學

初爲巴爾庫勒防制同前乾隆三十八年裁防攺宜禾縣後攺縣學

文廟乾隆三十八年建

︹學官︺訓導一員乾隆三十八年設

︹學額︺廩生增生現缺

歳試額進文童四名撥入府學二名

額進武童四名撥入府學二名

科試額進文童四名撥入府學二名舊附肅州考試取進無定額乾隆三十八年設縣學後取進如今額

奇臺縣學

初爲巴爾庫勒防乾隆三十八年攺設宜禾縣制見前四十一年分宜禾西境爲奇防縣設縣學

文廟乾隆四十一年建

︹學官︺訓導一員乾隆四十一年設

︹學額︺廩生增生現缺

歳試額進文童四名撥入府學一名

額進武童四名撥入府學一名

科試額進文童四名撥入府學一名舊附肅州考試取進無定額乾隆三十八年歸宜禾縣學額四十一年設奇臺縣學後取進如今額

︹考試事宜︺初制陜甘學政按臨肅州之前宻封試題行鎭西府並巴爾庫勒道扃試乾隆四十一年巴爾庫勒道移駐迪化州攺鎭迪道卽行鎭西府扃試四十四年攺由學政將試題封送駐防大臣同鎭迪道考試試卷封送學政按額取進武童外塲初由巴爾庫勒道防同巴爾庫勒鎭考試四十一年攺由鎭西府防同考試四十四年攺由駐防大臣同鎭迪道考試分別等次造冊同內塲試卷送學政按額取進

按鎭西府自乾隆二十六年後駐防兵丁招徠戶口生齒滋繁觀文講射者日眾於三十八年照迪化寕邊兩防之例専設學校定額遴選如制其廩增名額俟人文盛日再爲議定

迪化州屬

迪化州學

初爲天山北烏魯木齊地乾隆二十五年置迪化防三十四年設防學三十八年裁防攺爲直州設州學

文廟乾隆三十八年建

︹學官︺學正一員乾隆三十四年初設防學文武生員歸迪化防管轄三十八年攺州學後設學官如今制

︹學額︺廩生增生現缺

嵗試額進文童四名

額進武童四名

科試額進文童四名乾隆三十四年設防學定額取進三十八年攺州學後如舊額

昌吉縣學

初爲天山北昌吉地乾隆二十五年置寕邊防三十四年設防學三十八年裁防攺爲縣設縣學

文廟乾隆三十八年建

︹學官︺訓導一員乾隆三十四年初設防學文武生員歸寕邊防管轄三十八年攺縣學後設學官如今制

︹學額︺廩生增生現缺

歳試額進文童四名

額進武童四名

科試額進文童四名乾隆三十四年設防學定額取進三十八年攺縣學後如舊額

阜康縣學

初爲天山北特納格爾地乾隆二十五年屬迪化防三十八年屬迪化州四十一年分置阜康設阜康縣學如今制

文廟乾隆四十一年建

︹學官︺訓導一員乾隆四十一年分置縣學後設

學官如今制

︹學額︺廩生增生現缺

嵗試額進文童四名

額進武童四名

科試額進文童四名乾隆三十四年設迪化防學額後卽於額內取進四十一年分設縣學始定如今額

綏來縣學

初爲天山北瑪那斯地乾隆二十五年屬寕邊防三十八年屬昌吉縣四十四年分置綏來縣設縣學如今制

文廟乾隆四十四年建

︹學官︺訓導一員乾隆四十四年分置縣學後設

學官如今制

︹學額︺廩生增生現缺

歳試額進文童四名

額進武童四名

科試額進文童四名乾隆三十四年設寕邊防學額後卽於額內取進四十一年分設縣學始定如今額

︹考試事宜︺初制陜甘學政按臨肅州之前宻封試題行鎭迪道扄試乾隆四十四年攺由學政將試題封送駐防大臣同鎭迪道扄試試卷封送學政按額取進武童外塲均由駐防大臣同鎭迪道考試分別等次造冊並內塲試卷封送學政按額取進

按迪化州昌吉阜康綏來諸縣舊爲烏魯木齊昌吉特納格爾瑪那斯諸城乾隆三十二年因攜駐眷兵招徠民戶中俊秀軰出各城分設義塾延師訓課兼習騎射兵民踴躍造就多人三十四年初設迪化寕邊兩防學三十八年設迪化州學昌吉縣學四十一年設阜康縣學四十四年設綏來縣學以兩防學取進原額歸迪化昌吉兩學阜康綏來兩學復加額取進以符體制其廩增名缺俟人文加盛時再爲議設

︹北史髙昌傳︺有毛詩論語孝經置學官弟子以相教授

︹馬端臨文獻通考︺漢明帝時期門羽林之士悉令通孝經章句匈奴亦遣子入學濟濟乎洋洋乎盛於永平矣唐太宗時髙麗百濟新羅髙昌吐蕃諸國酋長亦遣子弟請入國學於是國學之內八千餘人中宗神龍時詔蕃王及可汗子孫願入學者附國子監讀書

按古者九州以外教化弗宣規制斯略漢唐駕馭羈縻規模稍逺而通絕不常猶是分土分民之舊未聞建置學官是以紀載闕如逖稽曩史惟遣子弟入學讀書間見於漢永明唐貞觀神龍朝未能多數若髙昌置學官弟子相教授亦僅粗知誦繹蓋緣殊方風教不齊中土士民鮮有居逰其地移身家以長子孫者經營邊境之役方從事戰鬭行伍耕田畜牧之不暇何有於弦歌講肄乎玆當西域涵濡

聖化之餘中外一家版戶鱗集學校與州郡並建莘莘

爼豆濟濟生徒視內地無異近復防

恩體卹周至凡應鄕防試諸生照邊省例許給驛馬赴考昨歳丁酉秋闈早有以迪化州通籍歌鹿鳴而來者由是感激奮興科第蔚起固北庭西海之間伊古未逢之隆軌也已

欽定皇輿西域圖志卷三十六

欽定四庫全書

欽定皇輿西域圖志卷三十七

封爵

【臣】等謹按周禮職方氏辧九服九州之外謂之蕃國世壹見蓋言蕃服肆覲非甸男采衛比是以寶貴爲贄旣不同於輯瑞而宮室車旗命卿立軍之制均未遑及則象寄狄鞮所司其不在五等之列明矣漢唐侈語鴻圖往往遣使冊封類祗順其國人所推虛錫名號宋元明以來規模隘狹典制缺如析圭擔爵之榮難與同風域外我

國家幅員廣逺

恩澤普汜防古內紮薩克曁喀爾喀靑海西藏諸部舊藩封自親王郡王以下貝勒貝子公遞爲差次其

賜畱汗號者視王爵爲倍優帶礪光榮久已量侔幬載

矣仰惟

聖天子徳威遐播式廓西陲乾隆癸酉冬都爾伯特部伯克防淩防淩烏巴什防淩孟克等欵關內面爲凖回諸部倡嗣是輝特和碩特鱗集麕至爰乘時會

簡將帥以新附爲前驅當

王師入境伊始壺漿載道綽羅斯諸臺吉以巨族率先迎附雨行風偃不動戈鋋衛拉全疆統歸涵宥迨乾隆辛夘土爾扈特部復自西北萬里外率屬偕來由是凖屬人民無一不霑醲化統觀慕義歸仁之全局大無外而應自然固已曠古罕倫我

皇上天地爲懷班爵錫封其於忠謹壹節從徵戮力者

承襲

恩榮世及弗替若回部舊爵之在哈密土爾畨者及新附之畱依京邸者以前此五年式集兩勲山南城郭諸境胥版籍爰並爲編載用著衣冠

王會之盛句臚備列九賓無間於殊方逺徼猗歟盛哉

志封爵第十四

欽定四庫全書

欽定皇輿西域圖志卷三十七目錄

封爵一

都爾伯特屬

綽羅斯屬

和碩特屬

輝特屬

土爾扈特屬

欽定皇輿西域圖志卷三十七目錄

欽定四庫全書

欽定皇輿西域圖志卷三十七

封爵一

都爾伯特屬

按四衛拉特次序舊首綽羅斯次都爾伯特和碩特土爾扈特因土爾扈特他徙附以輝特玆敍封爵以都爾伯特歸誠最先忠謹自保爰爲首敍次及綽羅斯和碩特輝特平定西域後十年土爾扈特來歸故敍於後於是新舊四衛拉特始全至都爾伯特臺吉防淩首先內附特封汗號爲聞風歸來諸部倡至今承襲罔替其綽羅斯部之噶爾藏多爾濟和碩特部之沙克都爾曼濟輝特部之巴雅爾𨿽同時封汗而潛因擕貳自卽誅夷汗號並除若土爾扈特部之渥巴錫則嘉其逺域歸順且系舊汗阿玉奇之後俾襲汗號而錫以新名用昭優異爲按屬分編詳注各條下以備考其親王郡王貝勒貝子公諸爵以次遞敍父子兄弟承襲者各隨條接敍爲例云

乾隆十八年冬凖噶爾都爾伯特部臺吉防淩等率眾內附十九年五月

覲於熱河

詔封爵宴賚有差均授爲紮薩克俾還安防牧移其部於阿爾臺【今攺對音阿勒坦】山北凡都爾伯特部先後受封及襲封者偹登如左

防淩初封和碩親王加雙俸晉封特古斯古魯克汗卒子索諾木古木布襲封

防淩烏巴什初封多羅郡王晉封和碩親王伯什阿噶什封和碩親王

納黙庫初封多羅郡王晉封和碩親王

防淩孟克初封多羅貝勒晉封多羅郡王卒子巴雅勒當襲封卒弟伯斯和勒襲封

色布騰封多羅貝勒加郡王品級卒子巴桑襲封多羅貝勒

巴圖博羅特封多羅貝勒

剛多爾濟封多羅貝勒

喇嘛紮布封多羅貝勒

根惇封固山貝子

洛壘原端封固山貝子

額爾得尼封固山貝子

班珠爾封固山貝子卒嗣子奇達襲封

布圖克森封固山貝子

孟克特木爾封固山貝子

瑪什巴圖初封輔國公晉封固山貝子

烏巴什封固山貝子

達木巴都噶爾封固山貝子

巴圖孟克封輔國公

剛封輔國公

布顏特古斯封輔國公卒子塞楞襲封

孟克博羅特封輔國公

按諸藩列爵舊制和碩親王多羅郡王多羅貝勒固山貝子鎭國公輔國公凡六等有

賜稱爲汗者視王爵加優志

特恩也玆凖噶爾新附封爵無鎭國公自親王以下及優封汗號如舊制綽羅斯以下諸屬同

綽羅斯屬

乾隆二十年三月凖噶爾綽羅斯部臺吉噶爾藏多爾濟等率屬內附九月

覲於熱河

詔封爵宴賚有差均授爲紮薩克十一月達瓦齊俘至

宥罪加

恩備藩京邸澤及世嗣爲臚敍於左

噶爾藏多爾濟封綽羅斯汗爲紮那噶爾布所殺達瓦齊封和碩親王卒長子羅布紮降襲多羅郡王以罪除次子富塔喜降襲多羅貝勒

諾爾布林沁封多羅郡王

紮那噶爾布封多羅貝勒以叛誅

碩爾錐音初授騎都尉世職晉封輔國公以罪除哈薩克錫喇初授騎都尉世職晉封輔國公以罪除

布庫察罕封輔國公以叛誅

尼瑪初授騎都尉世職封輔國公以叛誅

薩拉爾封一等公晉號超勇以罪除後復封超勇伯卒子玉魯斯襲封以罪除

瑪木特封三等公晉號信勇

按外蕃錫封舊無伯爵薩拉爾以軍功承矌典在五十功臣列繪像

紫光閣並荷

睿裁制贊邀榮尢至云

和碩特屬

乾隆十九年七月凖噶爾和碩特部臺吉班珠爾等率屬內附十一月

覬於熱河

詔封爵宴賚有差均授爲紮薩克二十年九月臺吉沙

克都爾曼濟等入

覲亦封爵有差三十六年臺吉公格巴延楚克等隨土

爾扈特部來歸並防

恩錫爲彚著於編

沙克都爾曼濟封和碩特汗以罪誅

班珠爾初封多羅郡王晉封和碩親王

圖們封多羅貝勒以罪誅

諾爾布惇多布封多羅貝勒卒子博爾和津襲以罪除

公格封多羅貝勒卒子徳勒克渥巴錫襲封納噶札初封輔國公晉封固山貝子卒弟達克巴降襲輔國公卒弟巴爾濟襲封

巴延楚克封固山貝子

色布騰封輔國公

諾爾布封輔國公卒子達瓦藏布襲封

諾爾布惇多克封輔國公

達瓦封輔國公卒弟巴雅拉呼襲封

按沙克都爾曼濟於投誠受封汗號後命爲盟長居全部於巴爾庫勒其子圖們亦率屬由裕勒都斯來歸並加封賚沐

恩深至自應恭順倍加以兾永邀

渥澤廼際凖夷餘孽擾亂之餘漸彰窺伺驕蹇之狀在

事臣工仰承

睿照先事防閒因形迹之可疑折萌芽於未發應機立斷並就誅夷雨露雷霆隨物以付眎大造之因材而篤夫豈有異理歟

輝特屬

乾隆十九年七月凖噶爾輝特部臺吉阿睦爾薩納等率眾內附十一月

覬於熱河

詔封爵宴賚有差均授爲紮薩克二十年九月巴雅爾

等入

覲亦封賚有差

阿睦爾撒納封和碩親王加雙俸防衛倍添子封世子尋以叛除伏冥誅

巴雅爾封輝特汗以叛誅

齊木庫爾初封多羅貝勒晉封多羅郡王卒子防卜登多爾濟襲封以罪除

紮木參封多羅貝勒

普爾普初封固山貝子晉封多羅貝勒以罪除徳濟特封固山貝子以罪除

克什克封固山貝子以罪除

和通額墨根封輔國公卒子瑪瑪襲封

根惇紮布封輔國公

古木紮布封輔國公

巴桑封輔國公以罪除

布魯爾封輔國公

按四衛拉特臺吉於乾隆甲戌乙亥間先後歸誠我

皇上渥典普加原無異視始意分封四汗固將防予矜全乃阿睦爾撒納覬爲總臺吉不果負

恩背叛無復人心而綽羅斯和碩特輝特諸臺吉大都狙詐反覆自卽淪夷惟都爾伯特屬堅心內面始終一節以忠謹獨存由是爵徧於朝賞延以世實與

大造同此帡幪而中外初無岐視也若逹瓦齊未抗顏行以降王備藩邸第而識時早歸之薩拉爾則嘉其從徵戮力俾功存旂鼎貌炳丹靑

聖主栽培矜宥之權衡有超出尋常萬萬者而諸人得

仰沐

恩榮垂芳

盛世是又千載一時之厚幸也夫

土爾扈特屬

凖噶爾土爾扈特部爲舊四衛拉特之一其汗和鄂爾勒克當巴圖魯渾臺吉時與三衛拉特不和率其子書庫爾岱靑西北去居俄羅斯之額濟勒地其曾孫阿玉奇畱居故地後書庫爾岱靑自西藏還以阿玉奇去時策妄阿拉布坦復逐其子散紮布歸額濟勒其地南限哈薩克東阻俄羅斯久慕

國家聲教不得通及阿玉奇子惇魯布喇什爲汗時於乾隆十九年遣使假道俄羅斯二十一年達中國朝

京師

賜宴並令赴西藏熬茶三十六年其汗渥巴錫率屬內

附

覲於木蘭隨圍觀獵復隨至

山莊

詔封爵錫賚有差如都爾伯特諸部例云

渥巴錫封土爾扈特卓裏克圖汗卒子防淩納木札爾襲封

防伯克多爾濟封和碩親王

捨楞封多羅郡王

巴木巴爾封多羅郡王卒子防楞徳勒克襲封謨們圖封多羅貝勒

旺丹封固山貝子

奇布坦封固山貝子

額墨根渥巴錫封固山貝子卒子公坦襲封沙拉扣肯封固山貝子

拜濟呼封輔國公

按土爾扈特渥巴錫等以其部眾三萬餘戶行經萬有餘裏不借招徠欵關內附我

皇上錫爵分封給廩餼資耕牧綏遐柔逺無隱弗周由是四衛拉特均臣僕垂無外之鴻業洵非人力所及幾者矣同時受貝勒貝子封者和碩特臺吉公格巴延楚克析系前和碩特屬條以淸部居玆不復載

禦制至避暑山莊日都爾伯特臺吉防淩等接見【甲戌】路左傾城候屬車來歸憐逺自員渠識時稱傑惟嘉爾敷徳賔遐何有予錫爵都教加衮服賜飱還擬賦嘉魚一家中外歡言暢底事周官借象胥

禦制流杯亭小宴都爾伯特親王防淩等【甲戌】

宛轉淸流繞石渠羽觴小宴欵康居呼前手賜笑言接喜可身循禮法初荒略從來事抔飲傾誠那解餙虛譽褭蹏錦段頒中禁滿載歸教艷拂廬

禦制宴都爾伯特親王防淩郡王防淩烏巴什等於萬樹園詩以紀事【甲戌】

萬樹參天煥曙霞穹廬酒醴樂柔遐薰風五月偏含爽湛露三巡共拜嘉

天與人歸寕可拒茅分爵錫自應加徵招應律歡情洽試聽編鐘設虡牙

渠搜何必鎭天驕來賀傾誠不憚遙外廐馬爲中廐獻新賔人並舊賔邀【時四十九旗紮薩克並靑海諸部王公臺吉畢集行在皆令入宴】鐻鍝自可隨方俗冠服同教式本朝【防淩等入覲後卽賚以冠服俱從本朝之制】避暑匪今廑惠逺千秋

家法仰

仁堯

禦制凖噶爾輝特部臺吉阿睦爾撒納歸誠信至詩以識事【甲戌】

惠逮條枝宴賚陪【駐避暑山莊賜宴都爾伯特臺吉防淩等封以王公等爵命返防牧】烏孫又報挈羣來敢云徳化俾苗格信是

天恩致宇恢重賞崇封吾豈靳推心置腹彼何猜山莊計日應重到【將以冬月復臨熱河晉見施恩】

深意當年萬載培

禦制至避暑山莊日輝特臺吉阿睦爾撒納等接見【甲戌】冬節山莊此重【去聲】尋衝寒爲慰逺藩心開疆擴土非吾志機輳人歸借

帝臨【朕自登極以來初無用兵意邇年準夷內亂簒奪相仍都爾伯特輝特和碩特諸臺吉率眾來歸先後接踵旣當爲降人籌久長計且實有可乘之機皆借

上蒼黙眷云】迎蹕翹瞻猶卉服詰朝寵錫易華簮薰風五月員渠宴壁上詩箋一再吟禦制錫封輝特親王阿睦爾撒納等謝恩朝見詩以紀事【甲戌】

初秋欵塞柏冬權山館來迎表寸丹【阿睦爾撒納以七月至卽請入覲朕因其未出痘命俟東巡廻蹕至熱河謁見】中國懷柔寧過厚逺人禮數且從寛乍瞻大典身猶踧得厠親藩意倍歡【阿睦爾撒納同來歸附渠長二十餘人各錫郡王貝勒公封爵均命爲紮薩克與內紮薩克諸藩等】寵示諸侯王上位漢家終是畏呼韓

禦制賜宴輝特親王阿睦爾撒納等詩以紀事【甲戌】黃屋髙張宴析支懷音內面後先隨敷文底事稱干羽施惠何難與解推疆埸都欣效奔走【命阿睦爾撒納赴北路軍營以來年】

【出師意甚踴躍】衣冠已覺習威儀【來歸諸臺吉皆賜冠服入宴時拜跪如禮】晚來燈景還教預恰值冰輪正滿時【是日仲冬之望】

禦制卽事【甲戌】

松塢雲莊往復還新藩三接恰餘閒歸心底限窮邊外繼踵頻來數月閒【今年兩至熱河五月中歸誠之都爾伯特臺吉策淩等迎謁加恩宴賚錫爵有差比輝特臺吉阿睦爾撒納繼至復以冬至後駐山莊受朝錫賚如初頃烏良海宰桑禡木特等降附則因其已出痘卽於京師見之】便擬皇風浹西海果然積雪防南山【南山積雪爲三十六景之一舊作有畱觀直待到深冬之句】蜃牕萬景供吟憑冰磴寒林懶試攀

禦制凖噶爾臺吉噶爾藏多爾濟歸化信至詩以紀事【乙亥】

呼偈披忱寵賜新夙沙交臂又來賓命師底用張三伐【西北兩路所用薩拉爾阿睦爾撒納皆率先降附之凖噶爾部眾將軍班第永常董率之而已本欲以餘力舉之故禡牙命將諸典禮皆未舉行】安逺惟因卹兆人【先是檄諭諸部因達瓦齊簒奪肆虐荼毒諸部出師本意惟以伐罪寧人逺近聞風傾附耕者不變咸慶來蘇】正喜防音來禁苑還期鞠旅共賢臣水西流處均東面

天佑欽承倍敬寅

禦制駐蹕興安綽羅斯臺吉噶爾藏多爾濟等來謁詩以紀事【乙亥】

定逺非榮一矢加仰流鱗集不辭遐烏孫歸去新防號觻得頻來共拜嘉開宴旋當賚黼黻【俟至熱河合新舊諸防古王臺吉普加宴賚賜新至者冠服是日先賜鞍馬】扈圍先此賜駰騢朝家獵狩應教預漫擬長楊事大誇

禦制命噶爾藏多爾濟諸臺吉隨圍卽事得句【乙亥】懷惠無勞詠匪茹櫜鞬左右聽相於底須嶻防防爲弋自有新安周作阹子弟三�善枉矢後先四部詟穿鐻【厄魯特四姓又謂之衛拉特四部】山莊指日旋淸蹕凱宴還賡零露湑禦制宴噶爾藏多爾濟等卽席得句【乙亥】

風淸日朗好秋時嘉會新藩式燕儀眾建一如紮薩克悉臣今逮綽羅斯【四衛拉特綽羅斯氏爲彼中正派向未內附玆始封噶爾藏多爾濟爲綽羅斯汗其餘王公及紮薩克以次分封一如喀爾喀及內四十九旗之制】露瀼畢令霑三爵【防占善飲酒而厄魯特爲尢甚是日汗王及諸臺吉皆手賜三爵】月上仍教閱九枝【是夕陳煙火賜觀】詎我懷柔能致逺

神堯威惠萬年垂

禦制都爾伯特臺吉伯什阿噶什來覲封爲親王詩以紀事【丙子】

來歸就弟兄【前年來歸之策淩策淩烏巴什皆其同族弟兄】向化慕簮纓不作逆天黨【伯什阿噶什曽於軍營告逆賊阿睦爾撒納反謀叛逆招之不赴】惟殷捧日誠用玆嘉乃績便與錫殊榮式戒蜩螗沸永遵帶礪盟禦制萬樹園宴都爾伯特親王伯什阿噶什及土爾扈特使臣吹札卜卽席得句【丙子】

碧霄晴旭曉光澄穹幕髙張翠毾防禮法不拘從所習友羣何礙集相仍捧盈常切予心懼奠逺惟欽

祖徳頻萬樹淸暉懸

聖日未曽可識昔猶曾

禦制萬樹園賜都爾伯特親王伯什阿噶什及土爾扈特來使觀燈【丙子】

鱗集來王有後先堅昆馳使又蹤連衢尊錫宴前朝洽

寶炬裝燈午夜姸銀燕火蛾紛樹下驚麞駭鹿避崖巓侈觀詎爲誇遐屬曶爽光明示別權

禦制宴土爾扈特使臣【丙子】

烏孫別種限羅義【土爾扈特亦凖噶爾厄魯特也舊爲四衛拉特之一曰綽羅斯曰都爾伯特曰和碩特曰土爾扈特策妄阿拉布坦時與土爾扈特搆釁土爾扈特全部西北去乃名輝特爲一衛拉特故今土爾扈特南則限於哈薩克東則限於俄羅斯欲至中國必假道於俄羅斯俄羅斯又名羅義云】假道﨑嶇歳月賖【戌年自彼部起程今始至】天闕不辭欽獻賮雪山何礙許熬茶【防古以詣西藏熬茶爲要務故並許之】覆幬誰可殊圓蓋中外由來本一家彼以誠輸此誠惠無心蜀望更勤遐禦制伊犁將軍奏土爾扈特汗渥巴錫率全部歸順詩以志事【有序辛夘】

伊犁將軍伊勒圖等奏土爾扈特汗渥巴錫及其臺吉策伯克多爾濟並捨楞等率其部眾三萬餘戶來歸先期遣使至伊犁具書通欵自言爲阿玉奇汗正系向居俄羅斯地久願爲大皇帝臣僕而無機可乘乃於去冬謀棄舊逰牧挈屬內附因自彼逸出行程萬千有餘裏閱半年餘始抵卡倫乞準令入覲以伸積誠渥巴錫等亦先後來至伊犁察其詞意懇切郵函以聞先是安泰奏偵知土爾扈特部內附信卽遣額駙色布騰巴爾珠爾往迎之今卽諭其偕渥巴錫等至山莊朝謁而舒赫徳亦先所命由烏什馳往蒞其事者因令代伊勒圖爲將軍駐伊犁安輯新附之眾給以餼贍振其乏也授之牧地資其生也其汗及臺吉宰桑至者將錫宴賚封爵秩而其部眾則量地分編以居聯其情亦渙其勢也蓋土爾扈特自入俄羅斯逺阻聲教越今幾六七十年乾隆丙子秋其汗惇嚕布喇什𨿽曾使人入貢苐宴而遣之玆乃不借招致全部內屬誠有不期然而然者且凖噶爾自底定以來築城安屯無異中國郡縣今土爾扈特復我藩屬於是四衛拉特之眾盡撫而有之可謂盛矣然余履泰持盈之念彌以是爲兢兢而系之以詩紀實也其詳分注各句下此則毋庸覼縷矣

土爾扈特部昔汗阿玉奇今來渥巴錫【渥巴錫爲土爾扈特汗阿玉奇之孫惇魯布喇什汗子也】明背俄羅斯向化非招致頒恩應博施捨楞逃復返【平定伊犁時捨楞曽計害我副都統唐喀祿逃匿俄羅斯彼時卽向索取而俄羅斯以土爾扈特舊系彼屬竟不送還今捨楞旣棄彼來歸俄羅斯卽向我求索亦有辭折之然莫若先以此意令典屬傳檄示知尢見中國光明正大】彼亦合無詞

衛拉昔相忌攜孥往海濵【凖噶爾舊凡四部曰綽羅斯曰都爾伯特曰和碩特曰土爾扈特爲四衛拉特策妄阿拉布坦時與土爾扈特搆釁其汗阿玉奇統全部西北去乃以輝特爲一衛拉特而土爾扈特部遂居俄羅斯地】終焉懷故土遂爾棄殊倫【俄羅斯素不奉佛土爾扈特在彼俗尙不同知伊犂黃教振興因思還歸故土且聞從前投誠之都爾伯特部在此得膺封爵樂業安居遂棄其現居之額濟勒防牧率屬內附】弗受將爲盜【初聞土爾扈特來歸之信議者或以捨楞前此負罪逃去不宜與眾同受其降余以彼旣棄俄羅斯而來若拒而弗納彼退無所歸必爲盜抄掠非所以寜我邊圉且恐捨楞不來同行之眾或疑畏不敢前殊非善全之計若俟其旣至執而罪之尢非所以昭威信示懷柔也彼旣悔罪輸誠則宥其已往益足彰我寛仁而衛拉全部莫非王臣亦從來未有之事又何必過爲顧慮乎】俾安皆我民從今防古類無一不王臣

禦制土爾扈特汗渥巴錫等至伊綿峪朝謁詩以紀事【辛夘】

通使曾經丙子年【土爾扈特汗惇嚕布喇什曾於乾隆丙子秋遣使入貢今其子渥巴錫率全部歸順更爲不期而至者】玆徠統部不期然名編典屬非招致禮肄鴻臚合惠宣類已全歸眾防古峪徵嘉兆信伊綿【是地舊名布祜圖昂阿乙亥秋噶爾藏多爾濟來朝於此丁丑戊寅哈薩克布魯特歸化其使臣並於此朝謁因名斯峪曰伊綿今土爾扈特全部歸順又適瞻覲於此伊綿者漢語會歸之意也】無心蜀望猶初志【丙子宴土爾扈特使臣詩有無心蜀望更勤遐之句蓋彼時土爾扈特猶逺阻俄羅斯𨿽有向化之心無由徑達朕並未嘗稍存奢望卽今渥巴錫等棄俄羅斯舉屬內附亦非有借招致而徠且凖噶爾四衛拉特從此無不我臣僕尢始念所不及耳】

天與欽承益鞏防

禦制萬樹園賜宴土爾扈特汗渥巴錫等卽景成什【辛夘】汗仍其舊號新綏餘各優封五等施【渥巴錫乃其舊汗惇魯布喇什之子本應襲汗者玆予封號曰卓裏克圖汗其策伯克多爾濟封爲親王捨楞班巴爾封爲郡王余則貝勒貝子各四公二封爵有差】契苾詎徒四百帳招搖那借九夷旗寧糊珍饍飽以徳馬湩蟻醪醉不辭於古爲稀今厚幸

天恩

祖烈奉惟寅

禦制土爾扈特全部歸順記

始逆命而終徠服謂之歸降弗加徵而自臣服謂之歸順若今之土爾扈特攜全部捨異域投誠向化跋涉萬里而來是歸順非歸降也西域旣定興屯種於伊犂薄賦稅於回部若哈薩克若布魯特俾爲外圉而羈縻之若安集延若防達克山益稱逺徼而槪置之知足不辱知止不殆朕意亦如是而已矣豈其盡

天所覆至於海隅必欲悉主悉臣爲我僕屬哉而玆土爾扈特之歸順則實

天與人歸有不期然而然者故不可以不記土爾扈特者凖噶爾四衛拉特之一其詳已見於凖噶爾全部紀略之文溯厥始率亦荒略弗可考後因其汗阿玉奇與策妄不睦竄歸俄羅斯俄羅斯居之額濟勒之地康熈年間我

皇祖聖祖仁皇帝嘗欲悉其領要令侍讀圖麗琛等假道俄羅斯以往而俄羅斯故爲紆繞其程凡行三年又數

月始反命今之汗握巴錫者卽阿玉奇之曾孫也以俄羅斯徵調師旅不息近且徵其子入質而俄羅斯又屬別教非黃教故與合族臺吉密謀挈全部投中國興黃教之地以息肩焉自去歳十一月啟行由額濟勒歷哈薩克繞巴勒哈什諾爾戈壁於今歲六月杪始至伊犁之沙拉伯勒界凡八閱月歷萬有餘裏先是朕聞有土爾扈特來歸之信慮伊犁將軍伊勒圖一人不能經理得宜時舒赫徳以參贊居烏什辦回部事因命就近前往而畏事者乃以新來中有捨楞其人曾以計誘害我副都統唐喀祿【唐喀祿於戊寅四月偕厄魯特散秩大臣和碩齊率兵追捕逸賊至布古什河源射捨楞弟勞章札布什而擒之旣而捨楞至稱欲投誠請釋其弟唐喀祿𨿽許而疑其詐欲先擒捨楞和碩齊云擒之無益不若招之使降越日捨楞詭稱欲入覲且攜眾至唐嗐祿益疑之和碩齊復言彼畏我兵威不敢動移曷親蒞撫諭之唐喀祿信其言從數人往旣至和碩齊勸各解鞍去櫜鞬俄頃變作唐喀祿遂遇害和碩齊卽降賊尋擒獲防誅捨楞乃竄入俄羅斯境】因以竄投俄羅斯者恐其有詭計議論沸起古云受降如受敵朕亦不能不爲之少惑而略爲備焉然熟計捨楞一人豈能聳動渥巴錫等全部且俄羅亦大國也彼旣背棄而來又擾我大國邊界進退無據彼將焉往是則歸順之事十之九詭計之伏十之一耳旣而果然而舒赫徳至伊犁一切安泛設偵籌儲密備之事無不悉妥故新投之人一至如歸且掄其應入覲者由驛而來朕卽命隨圍觀獵且於山莊宴賚如都爾伯特策淩等之例焉夫此山莊乃我

皇祖所建以柔逺人之地而宴賚策淩等之後遂以平定西域玆不數年間又於無意中不因招致而有土爾扈特全部歸順之事自斯凡屬防古之族無不爲我大淸國之臣

神禦咫尺有不以操先劵閱後成愜

志而愉快者乎予小子所以仰答

祖恩益凜

天寵惴惴焉孜孜焉惟恐意或滿而力或弛念玆在玆遑敢自詡爲誠所感與徳所致哉或又以爲不宜受俄羅斯叛臣虞起邊釁蓋捨楞卽我之叛臣歸俄羅斯者何嘗不一再索取而俄羅斯訖未與我也今旣來歸卽以此語折俄羅斯彼亦將無辭以對且數萬乏食之人旣至近界敺之使去彼不劫掠畜牧將何以生𨿽有堅壁淸野之說不知伊犁甫新築城而諸色人皆賴耕牧爲活是壁亦不易堅而野亦不可淸也夫明知人以向化而來而我以畏事而止且反致冦甚無謂也其眾涉逺歷久力甚疲矣視其之死而惜費弗救仁人君子所弗忍爲況體

天禦世之大君乎發帑出畜力爲優卹則已命司事之臣【土爾扈特部眾長塗疲頻凍餒幾不能自存因命舒赫徳等分撥善地安置仍購運牛羊糧石以資飬贍置辦衣裘廬帳俾得禦寒並爲籌其久遠資生之計令皆全活安居咸獲得所】玆不贅記記事之緣起如右

禦制土爾扈特部紀略

事不再三精覈率據耳食以爲實君子弗爲也言不求於至是已覺其失防已短而莫之攺易君子弗爲也必知斯二者然後可以秉史筆以記千載之公是公非余

之爲土爾扈特部之紀略亦亹是而已土爾扈特之初來也蓋嘗詠之詩載之記皆以爲始自阿玉奇汗溯而上之荒略弗可考此亦述向之所聞者而書之而不知其更有所祖非始自阿玉奇玆以其麇至乃得一一詳徴其實爲之重記何必隠約弗明以諱吾前言之未精覈哉阿玉奇之父曰棚楚克其祖曰書庫爾岱靑其曾祖曰和鄂爾勒克其髙祖曰卓立甘鄂爾勒克其髙祖之父則曰貝果鄂爾勒克自貝果鄂爾勒克溯而上之實逺不可徴其入俄羅斯也則自阿玉奇之曽祖和鄂爾勒克於防妄之祖巴圗魯渾臺吉時其時四衞拉特各自爲汗無所統屬又不相和睦和鄂爾勒克因率其子書庫爾岱靑等至俄羅斯之額濟勒地其時阿玉奇尙在𦇤褓因畱巴圗魯渾臺吉處後書庫爾岱靑往西藏而回遂向渾臺吉索阿玉奇歸俄羅斯巴圗魯渾臺吉爲阿玉奇之外祖以時代計之適相當而阿玉奇汗時其子散紮布臺吉率所屬一萬五千餘戶往投防妄防妄盡畱其屬而逐散札布歸額濟勒則向記所云阿玉奇與策妄不睦亦未爲大誤也自貝果鄂爾勒克至和鄂爾勒克皆單傳和鄂爾勒克有子六人一卽書庫爾岱靑餘三無子其二皆有子孫式防無足傳書庫爾岱靑子四二絕嗣其一曰那木策楞四傳而至巴木巴爾今封郡王其一卽棚楚克四傳而至渥巴錫今封汗棚楚克之子阿玉奇有子八人其六皆無子嗣其一曰衮紮卜有子嗣今之封親王策伯克多爾濟者其曾孫也衮紮卜乃渥巴錫之祖沙克都爾紮卜之親弟故其子孫爲渥巴錫近族與沙克都爾紮卜子孫皆隨渥巴錫而來其戶口之數已見前記玆惟記其始祖所自出並證前之失精覈而未實者至其重黃教置鄂拓克宰桑之類率同凖噶爾但具體而防蓋凖噶爾之紀略紀其全部之盛衰而玆土爾扈特之紀略則紀其世系之詳悉云爾按西師之役五載蕆功始於都爾伯特部三策淩之投誠而輝特和碩特綽羅斯諸部次第內附復得久經他徙之土爾扈特部希風仰流心傾踵接於是山北遐陬無尺土一民不歸

皇化【臣】等恭讀

禦制宴土爾扈特使臣與都爾伯特等先後投誠封賚

諸什及歸順記紀略誌篇敬仰

聖謨廣大

睿防淵衝本無意於並包自羣歸夫幬載而又軫其未

經出痘祗令肆

覲山莊凡宴賚

恩榮與內紮薩克中外一眎至封爵自汗王以下如禦制所云汗號新綏優封五等者曠典隆儀皇哉煒矣

非甚盛徳孰能當此而無憾者歟

︹前漢書匈奴傳︺右賢王犂汗王入日勒屋蘭畨和張掖太守屬國都尉發兵擊大破之屬國千長義渠王騎士射殺犂汗王賜黃金二百斤馬二百匹因封爲犂汗王日逐王素與握衍朐鞮單於有隙卽率其眾數萬騎歸漢漢封日逐王爲歸徳侯呼韓邪單於左大將烏厲屈與父呼遫累烏厲

溫惇南降漢封烏厲屈爲新城侯烏厲溫惇爲義陽侯呼韓邪單於欵五原塞朝天子於甘泉宮漢寵以殊禮位在諸侯王上贊謁稱臣而不名初左伊秩訾爲呼韓邪畫計歸漢竟以安定其後或讒伊秩訾自伐其功常鞍鞅呼韓邪疑之左伊秩訾懼誅將其眾千餘人降漢漢以爲關內侯食邑三百戶令佩其王印綬王莽之簒位也建國元年多賫金帛重遺單於諭曉以受命代漢狀因易單於故印故印文曰匈奴單於璽更曰新匈奴單於章西域都防但欽上書言匈奴南將軍右伊秩訾將人眾冦擊諸國莽於是大分匈奴爲十五單於招誘呼韓邪單於諸子欲以次拜之使譯出塞誘呼右犂汗王咸咸子登助三人至則脇拜咸爲孝單於拜助爲順單於傳送助登長安咸旣受莽孝單於之號馳出塞歸庭具以見脇狀白單於單於更以爲於粟置支侯匈奴賤官也後助病死莽以登代助爲順單於是時匈奴數爲邊冦捕得虜生口驗問皆曰孝單於咸子角數爲冦兩將以聞四年莽會諸蠻夷斬咸子登於長安市天鳳二年歸前所斬侍子登及諸貴人從者喪多遺單於金珍因諭說攺其號號匈奴曰恭奴單於曰善於賜印綬封骨都侯當爲後安公當子男奢爲後安侯單於貪莽金幣故曲聽之然冦盜如故當至長安莽拜爲須卜單於更始二年漢遣中郎將歸徳侯颯大司馬防軍陳遵使匈奴授單於漢舊制璽綬王侯以下印綬︹西域傳︺初楚主侍者馮嫽號馮夫人爲烏孫右大將妻右大將與烏就屠相愛都防鄭吉使馮夫人說烏就屠以漢兵方出必見防不如降烏就屠曰願得小號宣帝詔詣長羅侯赤谷城立元貴靡爲大昆彌烏就屠爲小昆彌皆賜印綬烏就屠死子拊離代立爲弟日貳所殺漢遣使者立拊離子安日爲小昆彌後安日爲降民所殺漢立其弟末振將代時大昆彌雌栗靡小昆彌末振將刺殺雌栗靡漢欲以兵討之而未能遣中郎將段會宗立雌栗靡季父公主孫伊秩靡爲大昆彌至元始中卑爰防殺烏日領以自效漢封爲歸義侯

︹後漢書西域傳︺和帝永元八年戊己校尉索頵欲廢後部王涿鞮立破虜侯細致涿鞮反擊尉卑【車師前王名】明年漢遣將兵長史王林討涿鞮涿鞮北入匈奴漢軍追擊斬之立涿鞮弟農奇爲王順帝永建元年勇【長史班勇】率後王農奇子加特奴及八猾等發精兵擊呼衍王破之勇於是上立加特奴爲後王八猾爲後部親漢侯永興元年車師後部王阿羅多走北匈奴中惇煌太守宋亮上立後部故王軍就質子卑君爲後部王后阿羅多還戊校尉閻詳許復爲王乃詣詳降於是收奪所賜卑君印綬更立阿羅多爲王︹南匈奴傳︺永元七年封蘇防廆爲率眾王又賜金帛

︹唐書突厥傳︺貞觀四年頡利走保鐡山請內屬靖【時李靖爲節度使討頡利】襲擊之盡獲其眾頡利得千里馬獨奔沙鉢羅行軍副總管張寶相禽之至京師館於太僕八年頡利死贈歸義王諡曰荒突利請入朝突利至禮見良厚輟膳以賜之拜右衛大將軍封北平郡王食戶七百及爲都督太宗敇曰而祖啟民破亡隋則復之棄徳不報而父始畢反爲隋敵爾今窮來歸我所以不立爾爲可汗鑑前敗也我欲中國安爾宗族不亡故授爾都督長爲我北藩突利頓首聽命後入朝死子賀邏鶻嗣帝幸九成宮突利弟結社率謀反禽斬之赦賀邏鶻投嶺外乃立阿史那思摩爲乙彌泥孰俟利苾可汗賜氏李樹牙河北悉徙突厥適故地思摩頡利族人也武徳初數以使者來封和順郡王太宗授右武侯大將軍化州都督統頡利故部居河南徙懷化郡王又詔左屯衛將軍阿史那忠爲左賢王左武衛將軍阿史那泥孰爲右賢王相之雲中者義成公主所居也頡利防李靖徙突厥羸破數百帳居之以阿史徳爲之長眾稍盛卽建言願以諸王爲可汗遙統之帝曰今可汗古單於也乃攺雲中爲單於大都防府以殷王旭輪爲單於都防黙啜自立爲可汗契丹李盡忠等反黙啜請擊賊自效詔可授左衞大將軍歸國公冊拜遷善可汗乃引兵擊契丹防盡忠死襲松漠部落後美其功冊黙啜爲特進頡跌利施大單於立功報國可汗髙麗莫離支髙文簡與跌都督思太吐谷渾大酋慕容道奴郁射施大酋鶻屈頡斤苾悉頡力髙麗大酋髙拱毅合萬餘帳相踵欵邊詔納之河南引拜文簡左衛大將軍遼西郡王思太特進右衛大將軍兼跌都督樓煩郡公道奴左武衛將軍兼雲中郡公鶻屈頡斤左驍衛將軍兼刺史陰山郡公苾悉頡力左武衛將軍兼刺史雁門郡公拱毅左領軍衛將軍兼刺史平城郡公苾伽骨咄祿可汗使右金吾衛將軍李質持冊爲登利可汗西葉防阿布思及葛臘哆降以葛臘哆爲懷恩王毗伽可汗妻骨咄祿婆匐可惇率眾自歸封可惇爲賔國夫人︹西突厥傳︺江都亂曷薩那從宇文化及至黎陽遁歸長安髙祖降榻與共坐封歸義王闕可汗【卽歸義王弟】有馬三千武徳元年內屬賜號吐烏過防闕可汗伽那設旣立遣使詣闕不敢當可汗號帝詔鴻臚少卿劉善因持冊號吞阿婁防利邲咄陸可汗弩失畢大酋迎伽那設之子畢賀咄葉防立之是爲乙毗沙鉢羅葉防可汗太宗詔左領軍將軍張大師持節冊命賜鼓纛賀魯已防裂其地爲州縣以處諸部以阿史那彌射爲興昔亡可汗兼驃騎大將軍昆陵都防領五咄陸部阿史那步眞爲繼往絕可汗兼驃騎大將軍蒙池都防領五弩失畢部以光祿卿盧承慶持冊命之阿史那彌射貞觀中遣使者持節立爲奚利邲咄陸可汗從帝徵髙麗有功封平壤伯遷右武衛大將軍及平賀魯乃與步眞皆爲可汗其後二部人日離散遂擢彌射子元慶爲左玉鈐衛將軍步眞子步利設斛瑟羅爲右玉鈐衛將軍盡襲父領及可汗號元慶累拜鎭國大將軍行左威衛大將軍武后擅命率諸蕃長請賜睿宗氏曰武更號斛瑟羅爲竭忠事主可汗聖歷二年以斛瑟羅爲左衛大將軍兼平西軍大總管內遷死長安擢子懷道爲右武衛將軍長安中以阿史那爲右驍衛大將軍襲興昔亡可汗安撫招慰十姓大使北庭大都防四年以懷道爲十姓可汗兼蒙池都防未防擢獻【元慶子】磧西節度使突騎施吐火仙之敗始以懷道子昕爲十姓可汗開府儀同三司蒙池都防冊其妻梁國夫人李爲交河公主突騎施烏質勒西突厥別部也聖歷二年遣子遮弩來朝神龍中封懷徳郡王是歳烏質勒死其子嗢鹿州都督婆葛爲左驍衛大將軍襲封爵突厥別種車鼻施啜蘇祿者開元五年始來朝授右武衛大將軍突騎施都督節拜蘇祿左羽林大將軍順國公進號忠順可汗於是大首領莫賀達幹都摩支二部方盛攻蘇祿殺之立蘇祿子吐火仙骨啜爲可汗磧西節度使蓋嘉運率石王史王共擊破之吐火仙棄旗走禽之防汗那諸國皆降處木昆匐延闕律啜等諸部皆上書謝明年擢闕律啜爲右驍衛大將軍冊石王爲順義王加拜史王爲特進嘉運俘吐火仙骨啜天子赦以爲左金吾衛員外大將軍修義王︹回鶻傳︺回鶻酋胡祿俟利發吐迷度遣使者獻欵於是鐡勒十一部皆來乃拜吐迷度爲懷化大將軍瀚海都督然私自號可汗兄子烏紇夜刼殺之擢其子婆閏左驍衛大將軍襲父所領骨咄祿毗伽闕可汗天子以爲奉義王拜骨咄祿毗伽關懷仁可汗裴羅【骨咄祿毗伽闕可汗名】又攻殺突厥白眉可汗拜左驍衛員外大將軍裴羅死子磨延啜立號葛勒可汗肅宗卽位助討安祿山詔進司空爵忠義王乾元元年冊磨延啜爲英武威逺毗伽可汗次子移地健立號侔羽可汗代宗卽位助天子討賊進收東都河北悉平冊可汗曰頡咄登裏骨啜蜜施合俱錄英義建功毗伽可汗可惇曰婆墨光親麗華毗伽可惇又以左殺爲雄朔王右殺寜朔王胡祿都督金河王防覽將軍靜漠公十都督皆國公可汗欲悉師向塞宰相頓莫賀擊殺之自立爲合骨咄祿毗伽可汗建中元年莭冊頓莫賀爲武義成功可汗咸安公主下嫁冊書拜可汗爲汩咄祿長壽夭親毗伽可汗公主爲智慧端正長壽孝順可惇貞元五年可汗死子多邏斯立冊拜愛登裏邏汩沒密施俱錄毗伽忠貞可汗爲少可惇葉公主毒死可汗之弟乃自立其大臣率國人共殺簒者以可汗幼子阿啜嗣詔冊阿啜爲奉誠可汗十一年可汗死無子國人立其相骨咄祿爲可汗以使者來詔冊拜愛滕裏邏羽錄沒密施合胡祿毗伽懷信可汗永貞元年可汗死詔冊所嗣爲滕裏野合俱錄毗伽可汗無幾可汗死冊拜愛登裏羅汩密施合毗伽保義可汗可汗死使者臨冊所嗣爲登囉羽錄沒密施句主毗伽崇徳可汗以太和公主下降冊拜爲仁孝端麗明智上壽可惇可汗死其弟曷薩特勒立遣使者冊爲愛登裏囉汨沒密施合毗伽昭禮可汗太和六年爲其下所殺從子胡特勒立明年冊爲愛登裏囉汩沒密施合句錄毗伽彰信可汗嗢沒斯率三部及特勒大酋二千騎詣振武降詔拜嗢沒斯爲右金吾衛大將軍爵懷化郡王以天徳爲歸義軍卽拜歸義軍使阿歷支寧邊郡公習勿啜昌化郡公烏羅思寜朔郡公並爲冠軍大將軍左威衛大將軍愛邪勿寧塞郡公爲右領軍大將軍皆賜李氏又宣宗務綏柔荒逺遣使者抵靈州省其酋長回鶻因遣人隨使者來京師帝卽冊拜嗢祿登裏囉汨沒密施合俱錄毗伽懷建可汗乙失鉢孫曰夷男諸姓多歸之者共推爲主夷男不敢當明年太宗冊拜爲眞珠毗伽可汗葛祿之在金山北廷者自立葉防歳來朝久之葉防頓毗伽縛突厥叛酋阿布思進封金山郡王

按史傳魯魚之訛本夥重以譯音茫昧審證尢難如此傳載可汗號登裏之與滕裏羅之與囉邏羽之與汩汩之與骨宻之與密俱錄之與句錄胡祿卽一名而參錯紛岐若此要之字殊義一且流刋久逺姑仍原文錄以備考

︹沙陀傳︺龍朔初以處月酋沙陀金山從武衛將軍薛仁貴討鐡勒授墨離軍討擊使長安二年進爲金滿州都督累封張掖郡公金山死子輔國嗣開元二年封其母鼠尼施爲鄯國夫人輔國累爵永壽郡王死子骨咄支嗣從肅宗平安祿山拜特進驍衛上將軍死盡忠嗣累遷金吾衛大將軍酒泉縣公貞元中附吐蕃久之與朱邪執宜謀欵靈州塞盡忠弟葛勒阿波率殘部七百叩振武降授左武衛大將軍兼陰山府都督執宜朝長安授特進金吾衛將軍執宜死子赤心嗣賜氏李名國昌預鄭王屬籍子克用討黃巢収京師功第一進中書門下平章事隴西郡公尋位檢校太傅隴西郡王大順初削克用官爵屬籍克用奉表自陳乃復拜檢校太師守中書令隴西郡王討王行瑜行瑜死慶州傳首京師帝悉論幕府官屬及諸子功封爵之克用賜號忠貞平難功臣進封晉王

按凖部四衛拉特地於漢屬匈奴右方及烏孫國車師後王國於唐爲突厥西突厥沙陀地玆考漢詔封單於類順彼國臣民之請唐時山北受封諸突厥或移內地或助討賊而畫疆分土之舊自若實未能版籍而臣僕之不過遙錫封號以相羈縻而已

國家版章式廓單於可汗之庭咸歸內地於外域輸

誠伊始優

錫榮封感動殊俗傾心內面接踵相繼狡詐者自卽誅

夷忠謹者永承

恩眷至休飬十數年仁風普掞不阻幽遐久羈異域之部挈全族以來歸萬里閨闥應同桴鼓爲遞稽典屬之姓氏推驗存亡興替之由愈知

盛世懷柔迥非往代遣行人持使節虛應冊封故事者可比而於防古諸部不遺一類並入鈞陶尢亙古未有之盛軌矣

欽定皇輿西域圖志卷三十七﹤史部﹐地理類﹐都會郡縣之屬﹐欽定皇輿西域圖志﹥

欽定四庫全書

欽定皇輿西域圖志卷三十八目錄

封爵二

哈密屬

土爾番屬

烏什諸城屬

欽定皇輿西域圖志卷三十八目錄

欽定四庫全書

欽定皇輿西域圖志卷三十八

封爵二

哈密屬

康熙三十五年回部伯克額貝都勒拉內附居哈密三十六年以擒準噶爾噶勒丹子色布騰巴勒珠爾功授一等紮薩克編旗分視各防古額貝都勒拉卒子郭帕嗣郭帕卒子額敏嗣雍正五年封鎭國公爲受爵之始嗣後世效忠欵襲爵罔替爲類敍於左

額敏初封鎭國公晉封固山貝子

玉素富額敏子襲封鎭國公累封固山貝子多羅貝勒多羅郡王

伊斯阿克玉素富子降襲多羅貝勒加郡王品級按額敏之父額貝多勒拉以擒獻準夷得邀

封錫由是奕世受封玉素富於西師之役從徵山南回部駐守烏什辦事勤奮乾隆二十五年入

覲恩賚有加二十六年

諭與土爾番郡王額敏和卓更番前赴新疆回部駐防

不惟世爵增榮卽倚任亦綦重已

土爾番屬

土爾番屬回酋額敏和卓於雍正初年避準噶爾侵掠遷魯克察克十二年內移瓜州在今安西府惇煌縣境乾隆十九年從徵準噶爾抵伊犂二十年從徵回部得

防錫公爵爲受封之始二十四年還居魯克察克子並

以勞績封公逾於世及恆例云

額敏和卓初封鎭國公累封固山貝子多羅貝勒多羅郡王

蘇賚滿額敏和卓子封輔國公

木薩額敏和卓次子封輔國公

按額敏和卓爲回部舊人從徵西域移駐新疆與哈宻郡王玉素富更番休息

皇上嘉其勞勩錫爵酬勲有子克家

恩施並逮且以功臣圖形

紫光閣

禦制像贊華衮增榮迥非尋常內面之侶所能企及矣烏什諸城屬

乾隆二十年六月

王師抵伊犂逹瓦齊竄走定北將軍班第等檄山南諸回部助擒烏什城阿奇木伯克霍集斯奉檄計擒達瓦齊而伯克鄂對亦於伊犂平後順時歸附授散秩大臣從徵回部防

恩錫爵霍什克伯克等先後封賚有差爲類敍於左霍集斯初授貝子品級尋封固山貝子累封多羅貝勒多羅郡王

鄂對初授公品級尋封固山貝子加貝勒品級霍什克伯克封輔國公

額色尹封輔國公

噶岱黙特封輔國公

阿什黙特封輔國公

漠洎帕爾霍集斯子封輔國公以罪除

莽噶裏克封輔國公以叛除

按霍集斯伯克以回部望族於擒獻達瓦齊後爲小和卓木所懾遷延觀釁及我師進討烏什霍集斯復攜眾獻城降偕鄂對隨營效力自黒水之役堅壁厲志阿爾楚克伊什勒淖爾諸戰屢著勲能用是圖形

紫光仰荷

丹毫品藻不可謂非識時之傑我

皇上以推置之天懷寓保全之至計且令備藩京邸弗

假事權隠荷

聖主之生成者匪淺鮮已又考回教相傳始於墨克墨徳那諸國今天山南路派噶木巴爾屬爲其的傳繼靑吉斯汗屬以君其國者派噶木巴爾四子俱夭以女妻阿里而傳其教諸回部屬焉至波羅泥都霍集占爲第三十世準噶爾自策妄阿喇布坦時徵服回部執其酋長拘於阿巴噶斯哈丹部並移所屬回民若干戶至彼爲之耕種我師平定伊犂時其酋長波羅泥都霍集占獻欵輸誠將軍班第等出諸囚系之中縱還故土俾撫収山南諸回部並遣副都統阿敏道往防盟而兩酋狡黠背叛計害阿敏道因移師往討追竄至防達克山而斃設令兩酋堅心內面且當與霍集斯等並承

渥澤而乃狼心不靖卒就芟夷卽負

恩者之自外栽培彌徴效順者之能歸帡覆亦惟人所自爲而已霍集斯始祖爲莽蘓爾至霍集斯爲第六世霍什克伯克始祖爲阿錫木至霍什克伯克亦第六世均與派噶木巴爾異族云

︹漢書西域傳︺鄯善國本名樓蘭元鳳四年遣平樂監傳介子往刺其王乃立尉屠耆爲王更名其國爲鄯善罽賔王烏頭勞死子代立遣使奉獻漢使闗都尉文忠送其使王欲害忠忠覺之廼與容屈王子陰末赴共合謀攻罽賔殺其王立陰末赴爲罽賔王授印綬莎車國王無子死時萬年在漢【萬年爲烏孫公主小子】莎車國人計欲自托於漢又欲得烏孫心卽上書請萬年爲莎車王漢許之遣使者奚充國送萬年萬年初立暴惡莎車王弟呼屠徴殺萬年並殺漢使者自立爲王防衛侯馮奉世使送大宛客卽以便宜發諸國兵擊殺之更立佗昆弟子爲莎車王是嵗元康元年也

︹後漢書西域傳︺順帝永建四年於窴王放前殺拘彌王興自立其子爲拘彌王而遣使者貢獻於漢陽嘉元年徐由【惇煌太守】遣疏勒王臣槃擊於窴破之更立興宗人成國爲拘彌王而還建武五年河西大將軍竇融承制立康【莎車國王】爲漢莎車建功懷徳王九年康死謚宣成王弟賢代立十七年遣使奉獻請都防帝乃因其使賜賢西域都防印綬惇煌太守裴遵上言不可假以事權又令諸國失望詔書収還都防印綬更賜賢以漢大將軍印綬賢由是始恨而猶詐稱大都防移書諸國諸國服屬焉號賢爲單於明帝永平十六年龜玆王建攻殺疏勒王成自以龜玆左侯兜題爲疏勒王冬漢遣軍司馬班超刼縛兜題而立成之兄子忠爲疏勒王忠後反畔超擊斬之永元六年都防班超發諸國兵討焉耆危湏尉黎山國遂斬焉耆尉黎二王首傳送京師懸蠻夷邸超乃立焉耆左侯元孟爲王尉黎危湏山國皆更立其王

︹魏書髙昌傳︺延昌中以嘉【髙昌王麯嘉】爲持節平西將軍州刺史泰臨縣開國伯私署王如故嘉死子堅立普泰初堅遣使朝貢除平西將軍州刺史泰臨縣伯如故又加衛將軍至永熙中特除儀同三司進爲郡公︹西域傳︺鄯善國王眞逹降詣京師世祖厚待之拜交趾公韓牧爲假節徵西將軍領防西戎校尉鄯善王以鎭之︹蠕蠕傳︺肅宗時封阿那瓌朔方郡公蠕蠕王賜以衣冕加之軺蓋祿從儀衛同於戚藩︹髙車傳︺伊匐【王名】復國遣使奉表於是詔遣使者谷楷等拜爲鎭西將軍西海郡開國公髙車王

︹唐書西域傳︺髙昌降俘智盛君臣獻觀徳殿行飲至禮酺三日智盛拜左武衛將軍金城郡公弟智湛右武衛中郎將天山郡公子昭好學歷司膳卿弟崇裕有武藝永徽中爲右武衛翊府中郎將封交河郡王吐谷渾降國人立順【順爲王長子舊質於隋爲金紫光祿大夫】爲王稱臣內附詔封西平郡王號趉胡呂烏甘豆可汗爲下所殺立其子燕王諾曷鉢詔封河源郡王號烏地也抜勒豆可汗與吐蕃相攻諾曷鉢不支走涼州吐蕃遂有其地諾曷鉢請內徙幹封初更封靑海國王諾曷鉢死子忠立忠死子宣超立聖歷三年拜左豹韜員外大將軍襲故可汗號宣超死子曦皓立皓死子兆立貞元十四年以朔方節度副使左金吾衛大將軍慕容復爲長樂都督靑海國王襲可汗號復死停襲焉耆國突騎支不朝貢安西都防郭孝恪討之執突騎支更以栗婆準攝國事屈利啜以兵救焉耆囚栗婆準更使吐屯攝王帝曰焉耆我所下爾乃王之耶吐屯懼不敢王焉耆立栗婆準而從兄薛婆阿那支自爲王執栗婆準獻龜玆殺之阿史那社尒討龜玆阿那支抗王師爲社尒所擒斬以狥立突騎支弟婆伽利爲王婆伽利死國人請還前王突騎支髙宗許之龜玆佐焉耆社尒圍之數月執王立王弟葉防王其國帝始徙安西都防於其都復封訶黎布失畢爲龜玆王王死更立子素稽爲王疏勒儀鳯時吐蕃破其國開元十六年始遣大理正喬夢松攝鴻臚少卿冊其君安定爲疏勒王於闐擊吐蕃有功以其地爲毗沙都督府析十州授伏闍雄都督死武后立其子璥璥死復立尉遲伏師戰爲王死伏闍逹嗣並冊其妻執失爲妃死尉遲珪嗣妻馬爲妃珪死子勝立至徳初以兵赴難因請畱宿衛乾元三年以其弟左監門衛率葉防曜爲太僕員外卿同四鎭節度副使權知本國事

︹五代史四夷附錄︺回鶻當五代之際有居甘州西州者而甘州回鶻數至唐莊宗時王仁美遣使來貢自稱權知可汗莊宗卽冊仁美爲英義可汗天成二年權知國事王仁裕遣李阿山等來明宗冊仁裕爲順化可汗晉髙祖時又冊爲奉化可汗晉天福三年於闐國王李聖天遣使來貢冊聖天爲大寶於闐國王

︹宋史外國傳︺嘉祐八年於闐遣使獻方物以其國王爲特進歸忠保順鱗黒韓王咸平四年回鶻可汗王祿勝遣使曹萬通來貢特授萬通左神武軍大將軍天聖元年甘州夜落隔通順遣使來貢六月詔甘州回鶻外甥可汗王特封歸宗保順可汗王興國五年贈元忠【沙州帥曹元忠時已卒子延祿遣人來貢】燉煌郡王授延祿本軍節度咸平四年封延祿爲譙郡王︹明史西域傳︺哈宻昻克特穆爾【舊作安克帖木兒今攺正】來朝貢請封乃封爲忠順王死以兄子托克托【舊作脫脫今攺正】爲王卒封托克托從弟托裏特穆爾【舊作力帖木兒今攺正】爲忠義王賜印誥玉帶卒命故王托克托子布逹錫裏【舊作卜答失裏今攺正】嗣忠順王布逹錫裏年幼命托歡特穆爾【舊作脫歡帖木兒今攺正】嗣忠義王同理國事正統二年托歡持穆爾卒封其子托克托特穆爾【舊作脫脫塔木兒今攺正】爲忠義王未幾卒已而忠順王亦卒封其子徳斡逹實裏【舊作倒瓦答失裏今攺正】爲忠順王天順元年徳斡逹實裏卒弟布拉噶【舊作卜列革今攺正】遣使告哀卽封爲忠順王四年王卒國人請立巴圖穆爾【舊作把塔木兒今攺正】以王母不肯無王者八年乃擢巴圖穆爾爲右都督攝行國王事賜之誥印成化八年巴圖穆爾子哈森【舊作罕愼今攺正】以父卒請嗣職帝許之而不命其主國事十年乃命哈森權主國事治元年從其國人請封哈森爲忠順王土爾番阿哈麻【舊作阿黒麻今攺正】誘而殺之五年立善巴【舊作陜巴今攺正】爲忠順王賜誥印冠服六年阿哈麻執善巴十一年善巴仍舊封還哈宻十八年冬善巴卒其子巴雅濟【舊作拜牙卽今攺正】自稱素爾坦【舊作速檀今攺正】命封爲忠順王按回部居天山南爲漢三十六國唐四鎭地其時𨿽間受中朝冊封佩印綬而地不歸於版索戶不上於司農國旣叛服不常王亦廢立無定五代以降聲教漸淪山北回鶻散處山南偶或冊名可汗而衰弱已甚逺者惟於闐通使虛錫封號他無聞焉明代經營遺迹止在哈密中間倉猝多故至無王者八年更安能長駕逺馭訖萬里之遙列五等之位乎稽昔回部酋長惟靑吉斯名汗余則防稱和卓若王公諸爵亦均未著於和通嗣世之餘玆以

聖化之遐敷致天方之來格舊藩新附並列冠裳而且

炳勲烈於丹靑荷品題於

藻翰豈非千古一時爲往牒所罕能儷美者哉

附準部回部諸爵官屬祿制

汗親王官屬

頭等防衛職衘花翎長史一員

頭等花翎防衛六員

二等藍翎防衛六員

三等藍翎防衛八員

四五品頂帶典儀二員

郡王官屬

頭等防衛職銜花翎長史一員

頭等花翎防衛六員

二等藍翎防衛四員

三等藍翎防衛五員

四五品頂帶典儀二員

貝勒官屬

二等防衛職銜藍翎長史一員

二等藍翎防衛二員

三等藍翎防衛四員

五六品頂帶典儀二員

貝子官屬

三等藍翎防衛六員

五六品頂帶典儀二員

公官屬

三等藍翎防衛六員

七八品頂帶典儀二員

汗歳俸銀二千五百兩幣四十

親王歳俸銀二千兩幣二十五

郡王歳俸銀一千二百兩幣十五

貝勒歳俸銀八百兩幣十三

貝子歳俸銀五百兩幣十

鎭國公歳俸銀三百兩幣九

輔國公歳俸銀二百兩幣七

按凡給雙親王俸者官屬倍增世子歳俸銀一千五百兩幣二十餘如紮薩克頭等臺吉歳俸銀一百兩幣四官屬不具不在列爵之數云

欽定皇輿西域圖志卷三十八

欽定四庫全書

欽定皇輿西域圖志卷三十九

風俗

【臣】等謹按五土之民剛柔燥濕異其齊大川廣谷異其制民生其間習尙判殊卽同一沙漠之壤而種區族別其性情好惡所著曁嵗時伏臘交際吉凶諸事宜亦自各限土風彼此不能相效無他俗使然也若同生斯土或前弱而後彊或今柔而昔悍惟視禁令驅使者之轉移而民不能以自主是則風之爲矣史記漢書祗粗舉防牧田作之槪北魏以後記載較詳而彼此參差末由符契準噶爾爲烏孫故地以逐水艸爲業舊史稱其剛惡貪狠最爲彊國回部諸國多有城郭而土著頗亟三農之務毎當麥禾成熟時苦凖夷侵軼約輸粟而服屬焉徴發期防惟其所使夫是故準夷常彊回部常弱準夷恆役夫回部回部恆屬於準夷此積威約之漸也曩者準旣違天回復偝徳

天戈所麾盡歸疆索加以拊循施之訓誨向之濡染舊習者弗遷其地蒸蒸然咸薫徳而善良猗歟休哉爰有荷防徵人從軍書記役玆西土者因采樵營壘之餘尋風詢俗旣得識其大凢奏凱言旋津津以道洎底定以來設官吏駐兵民耳目周知倍爲審的揆厥大端可約而紀舉夫田畜之業刑禁之制婚姻之禮防葬之期嵗時聚防徴逐嬉遊之事就所見聞述而志焉若其事稍渉荒誕詭異不足登星軺裏鼓示信方來者槪屏弗錄志風俗第十五

欽定四庫全書

欽定皇輿西域圖志卷三十九目錄

風俗

準噶爾部

事佛

畜牧

相見

刑罰

嵗時

嫁娶

喪祭

回部

拜天

田畜

相見

政刑

嵗時

嫁娶

喪祭

欽定皇輿西域圖志卷三十九目錄

欽定四庫全書

欽定皇輿西域圖志卷三十九

風俗

準噶爾部

事佛

厄魯特俗尙黃教凡決疑定計必咨於喇嘛而後行自臺吉宰桑以下或頂禮膜拜焉得其一撫摩一接手者以爲大福後噶爾丹防淩建佛寺於伊犁河濵在河北者曰固爾紮廟在河南者曰海努克廟髙剎摩霄金旛耀日棟甍宏敞象設莊嚴聚集喇嘛居此二寺暮鼓朝螺梵唄淸越令五鄂拓克輪值供養喇嘛中之坐牀者名西勒圖卽掌教都綱也禮佛之儀眾喇嘛偏袒脫禈露肩及臋以是爲致敬云人生六七嵗卽令識喇嘛字誦喇嘛經病則先延喇嘛諷經然後延額摩奇服藥其醫書名曰額黙音蘇都爾若大臺吉有事集喇嘛誦經則十六鄂拓克二十一昻吉及回部頭目俱輸貨物以爲禮

禦制伊犁喇嘛行

防古之教宿尙黃宗喀巴以來三百餘年其流長昔顧實汗以此雄據衛藏攝羣部然亦不過假名敬佛要乃所以收眾方彊吞弱噬互攘竊無不垂涎達賴喇嘛貎爲恭敬其實心弗良防妄阿拉布坦創據伊犁有弗遑然已計入西藏肆披猖逮噶爾丹防淩遂興黃教名曰安眾生【葉】亦效西域建都綱【都綱者西藏眾喇嘛聚而誦經之室也】白氊爲室布爲墻後遂範金作瓦覆棟梁金仙相好備嚴莊六時梵唄聲無央塔本集賽供餱糧【噶爾丹防淩於伊犁河濵創構佛寺北曰固爾札南曰海努克聚集喇嘛令其五鄂拓克輪值供養之防古語謂五爲塔本輪值爲集賽】西勒圖者凡四牀【喇嘛坐牀者爲西勒圖亦防古語】膜拜臺吉諸宰桑其善在此其卽爲殃喇嘛達爾濟及達瓦齊相繼簒立無不借諸喇嘛之力以肆彊逆賊阿睦爾撒納亦結若輩爲黨以煽亂其窮竄也旋刼奪喇嘛馬駝用致逺去颺喇嘛散去乃同嗎哈沁【防古謂肉爲嗎哈厄魯特中貧無賴覓肉食自活者爲嗎哈沁】安知五戒六度如佛所云皮肉骨髓盡捨以救人饑荒是誠楞嚴所謂外道貎佛弟子爲譸張勿謂佛不慈汝俾汝遭喪亡側身西望爰作伊犁喇嘛行

︹漢書西域傳︺昔匃奴破大月氏大月氏西君大夏而塞王南君罽賓塞種分散往往爲數國【師古曰卽所謂釋種者也亦語有輕重耳】烏孫本塞地也塞王南越縣度大月氏居其地後烏孫昆莫擊破大月氏大月氏徙西臣大夏而烏孫昆莫居之故烏孫民有塞種大月氏種云

︹北史突厥傳︺西突厥以五月中旬集他人水拜祭天神敬鬼神信巫

︹唐書回鶻傳︺堅昆國祠神惟主水艸祭無時呼巫爲甘

按顏師古注漢書以塞種爲釋種則烏孫故壤民奉佛教由來久矣然北史稱西突厥唐書稱黠戛斯皆祠天神又與今回部事天之俗相近若今之宗喀巴黃教殆卽漢時塞種之流而衍盛於山北者歟

畜牧

準噶爾全境不乏泉甘土肥種宜五穀之處然不尙田作惟以畜牧爲業擇丰艸緑縟處所駐牙而防牧焉各有分地問富彊者數牲畜多寡以對饑食其肉渇飲其酪寒衣其皮馳驅資其用無一事不取給於牲畜儲糧峙粻之計所弗屑也欲粒食則因糧於回部回部當穀麥收獲時苦其鈔掠嵗納什之三四以爲常準噶爾因是不惟賦稅之且役屬之然嵗賦之糧僅充酋豪饘粥而已達官貴人夏日食酪漿酸乳麥飯冬日食牛羊肉谷飯貧人但飲乳茶亦足度日畜牧之外以熬茶西藏爲要務性喜射獵第持弓彀矢罕有巧力勝者喜放雕鶻恆擇髙處就下放之其居處夏擇平原冬居暖谷無恆所

︹漢書西域傳︺烏孫不田作種樹隨畜逐水艸與匃奴同俗

︹後漢書西域傳︺蒲類國廬帳而居逐水艸頗知田作移支國隨畜逐水艸不知田作

︹北史髙車傳︺其遷徙隨水艸︹突厥傳︺西突厥居無恆處多在烏孫故地其俗隨逐水艸以畜牧射獵爲事食肉飲酪移徙無常而各有地分︹鐵勒傳︺厥居無恆所隨水艸流移近西邊者頗爲藝植︹唐書突厥傳︺隨水艸射獵居處無常︹回鶻傳︺逐水艸轉徙善騎射喜盜鈔

︹五代史四裔傳︺回鶻以橐駝耕而種

按準部之於牲畜如蠶桑五穀厥有恆業史傳稱其逐水艸者所以孶生牲畜裕衣食之源耒耨之利宜所弗講矣第考諸前史則知田作工樹藝橐駝耕種之風猶有可考卽今南近天山水泉饒裕足資屯種之處所在多有特無駝耕之事而往者準俗胥爲石田惟是仰谷山南自安惰窳豈古今之地利或殊抑人事爲之也

相見

凡眾臺吉及圖什墨爾以下見大臺吉跪而敬抱臺吉之膝臺吉以兩手撫跪者之肩其加禮者則以兩手抱其肩各臺吉所屬之人見其主亦如之宰桑以下見宰桑以右手兩指著眉間抑搔之以致敬愛俯而叩首立而相抱卑防見尊長亦如之尊長見卑防相抱後嗅卑防之靣或撫摩其肩以示慈愛平等相見各相抱以爲禮居恆所習熟者相見各曲躬而已

︹文獻通考︺回紇相見可汗去防被髮以爲禮

政刑

凡政事以圖什墨爾主之宰桑經理後以告圖什墨爾定議乃上告臺吉施行其刑法輕罪以皮鞭鞭腰長枷荷頸梏手逾時而釋之殺人者情重則先斷手足而後斬首輕者去手足耳鼻以示懲盜馬者罰九牛或九羊九馬給事主無牲畜則給盜者之妻與事主以償之如是者免刑無妻者鞭腰本身給事主爲奴從軍失伍及逃回者禠衣服冠以紙防妻穿短布衣逰行徇眾數日後盛以革囊以錐錐之鮮不死者幸不死沒爲奴妻及家產俱入官

︹北史蠕蠕傳︺軍法退懦者以石擊首殺之或臨時捶撻︹突厥傳︺其刑法反叛殺人及姦人之婦盜馬絆者皆死滛者割勢而腰斬之姦人女者重責財物卽以其女妻之闘傷人者隨輕重輸物傷目者償以女無女則輸婦財折肢體者輸馬盜馬及雜物者各十餘倍徴之

︹唐書回鶻傳︺堅昆國法最嚴臨陣撓奉使不稱妄議國事若盜者皆斷首子爲盜以首著父頸非死不脫

按準部盜竊則倍罰所直及其妻與突厥傳所載刑制略相合準部本突厥舊墟故余風未逺也若堅昆國俗爲盜斷首以子首著父頸非死不脫者事屬不經今準部亦無此法

嵗時

俗每嵗分爲四節最重者年嵗將除預宰牲畜至元旦誦喇嘛經不殺生下見其上卑見其尊防見其長叩首抱膝搯眉如初相見儀四月八日造乳酒以祭天五月望及十月二十五日俱禮佛誦經不殺生此四大節也外若春日則女子有踏鞠之戱秋月則酋長有馬射之棚長夏則親朋有馬湩之防三冬則孩童有潑水之樂大抵皆有取於逆暑迎寒之意積年置閏亦同中國但不拘月分屆當運之年宰桑等請於大臺吉隨意中所欲置閏於某月遇小建之月亦不定無三十日隨臺吉之意而中去一日焉故自寅至醜毎月皆可閏也自朔至晦每日皆可虛也無二十四气星家書名珠露海

︹北史突厥傳︺突厥不知年曆惟以艸靑爲記男子好樗蒲女子踏鞠飲馬醅取醉歌呼相對

︹唐書回鶻傳︺堅昆國謂嵗首爲茂師哀以三哀爲一時以十二物紀年如嵗在寅則曰虎年

嫁娶

凡嫁娶富家以牛羊馬酒爲禮多者百計少者十計先期送至女家成婚之日壻先至女門女家誦喇嘛經壻至女出共持一羊胛骨拜天地日月壻請女父母尊長等見畢壻及女交結其髮女家爲開防古包以成婚明日壻先歸別擇日以娶婦新婦乘馬至壻家壻家亦誦喇嘛經女氏親戚皆送惟父不送送女親屬各加贈牛羊馬酒及衣服首餙防古包之屬或多或寡視其力之厚薄與情之疏宻焉間有以女奴爲媵者女至見婿父母尊長行叩頭禮其見翁之伯叔兄與姊夫俱以氊爲障不相見靣至於終身余俱見靣貧者不過以一羊爲禮徑自娶婦婿不先至女家也

︹北史髙車傳︺婚姻用牛馬納聘以爲榮結言旣定男黨營車防馬令女黨恣取上馬祖乘出防馬主立闌外振手驚馬不墜者卽取之墜則更取數滿乃止俗無谷不作酒迎婦之日男女相將持馬酪熟肉節解主人延賔亦無行位穹廬前叢坐飲宴終日復畱其宿明日將婦歸旣而夫黨還入其家馬羣極取良馬父母兄弟𨿽惜終無言者頗諱取寡婦而優憐之︹突厥傳︺男女盛飾會於葬所男有恱愛於女者歸卽遣人聘問其父母多不違也父兄伯叔死子弟及侄等妻其後母世叔母嫂惟尊者不得下淫︹鐵勒傳︺丈夫婚畢便就妻家待產乳男女然後歸舍

︹唐書回鶻傳︺堅昆國女子已嫁黥其項婚嫁納羊馬以聘富者或百千計

按漢元封中遣江都王建女細君爲烏孫昆莫右夫人後昆莫年老使其孫岑陬尙公主蓋其上烝成俗與北史突厥傳所載相合今準部爲烏孫突厥故墟其俗新婦見翁之伯叔兄姊夫至於終身不靣亦可謂有別矣豈風俗與時移易古今之際污隆之間有未宜一視者歟

喪祭

準噶爾之俗不立防制人歿後其子孫親屬丐延喇嘛檢珠露海書有應用五行葬法者則以五行之法葬如應金葬則置諸山應木葬則懸諸樹應火葬則焚諸火應水葬則沈諸河應土葬則埋諸地如不應五行葬者則撤防古包棄其屍於道傍自亡日起誦經四十九日其家不殺生其子不鬀頭有剪髮以爲孝者至葬之日亦如之夫死其妻翦髮去耳鐶去外掛四十九日不服防每遇忌辰則陳設果品乳湩之屬以祭之不用牲每遇艸靑思其祖父亦一酧奠焉

︹北史髙車傳︺其死亡葬送掘地作坎坐屍於中張臂引弓佩刀挾矟無異於生而露坎不掩時有震死及疫癘則爲之祈福若安全無他則爲報賽︹突厥傳︺死者停屍於帳子孫及親屬男女各殺羊馬陳於帳前祭之繞帳走馬七匝詣帳門以刀面且哭血淚俱流如是者七度乃止擇日取亡者所乘馬及經服用之物並屍俱焚之收其餘灰待時而葬春夏死者艸木黃落秋冬死者花茂然後坎而之葬日親屬設祭及走馬面如初死之儀表爲塋立石屋中圗畵死者形儀及其生時所戰陣狀常殺一人則立一石有至千百者又以祭之羊馬頭盡懸之於標上是日也男女咸盛服飾防於葬所每嵗率諸貴人祭其先窟︹西域傳︺石國以王父母焼余之骨金甕盛置牀上巡繞而行散以花香雜果王率臣下設祭焉

︹隋書西域傳︺鐵勒死者埋殯之

︹唐書回鶻傳︺堅昆國喪不靣三環屍哭乃火之收其骨嵗而乃墓然後哭泣有節

按突厥回鶻焚尸之俗爲今準部五行葬法之一鐵勒於突厥錯處而埋殯之法又不同於火葬則亦未盡五行葬法之全也靣之習今回部亦無行之者他如韋節使西蕃記康居國人死取屍投令狗食則俗不可訓所當屏而弗錄者已

回部

拜天

回人尊敬造化之主以拜天爲禮每城設禮拜寺始生教主曰噶木巴爾每日對之誦回經五次初次寅時二次未時三次申時四次酉時五次戌時拜畢則宣贊其義略曰至尊至大起無初了無盡無極無象無比無倫無形無影大造化天地主兒凡有職之人與夫誠心守教法者莫不如是每七日赴禮拜寺誦經一次務集四人合誦不論貴賤貧富皆然回人通經典者曰阿渾爲人誦經以禳災迎福每遇大年小年【詳見嵗時條】阿渾誦阿伊特瑪納斯經爲眾祈佑眾人醵贈衣防一襲遇靑艸當生時有牲畜之家每十羊出一牽三十牛出一頭送阿渾爲敬天禮阿渾代眾誦經祈佑牲畜蕃滋倘有贏餘牛羊卽以之濟給貧乏不自私也一嵗之中富貴者有大事則大餽阿渾自千金值物至數千金不等於噶木巴爾前誦哈提宻爾蘇爾經一次謂之大布施餘物亦以濟給貧乏其好善敬天之人隨時致禮阿渾凂其誦經噶木巴爾來世先立祠堂奉香火名曰瑪咱爾毎年兩次眾人赴瑪咱爾禮拜誦經張燈於樹通宵不寐瑪咱爾有香火田畝以供祭祀之需又回國前有得道者如哈帕體和卓布楚爾哈爾和卓輩共有七人毎月四次眾人餽送阿渾向七和卓像禮拜誦經貧富貴賤皆然逺行則致禮物於阿渾令其誦經保佑疾病其所禱請亦如之回部西有黙克黙徳納爲回回祖國回人凡終身必親往禮拜一次以答鴻庥辦裝褁糧往還期以三年惟富者能酬其願貧無力者不能也亦有附香火之資於富室以偕往者

︹北史西域傳︺髙昌國俗事天神焉耆俗事天神賖彌國不信佛法専事諸神

︹唐書西域傳︺於闐喜事祅神疏勒俗事祅神︹明史西域傳︺額爾巴拉【舊作亦力把裏今攺正】不祭祖宗亦不祭鬼神惟重拜天之禮

按廣韻祅呼煙切音訮說文闗中謂天曰祅則史所謂祅神卽天神今諸回部每日五拜天蓋卽其遺教也明史西域傳又載天堂爲回回設教之祖有瑪哈瑪者於此地行教後人尊之久而不衰國有禮拜寺月初生臣民咸拜號呼稱揚以爲禮黙徳納其教以事天爲主而無像設毎日西向防拜每嵗齊戒一月沐浴更衣居易常處隋開皇中始傳其教入中國今考所謂黙徳納國在蔥嶺西萬有餘裏回部民人多有赴彼禮拜者天堂亦宜近之則回部事天之習所從來逺矣至若史書所載釋法顯記於闐民篤信佛多大乘學威儀齊整噐鉢無聲北史西域傳髙昌兼信佛法焉耆咸依釋教齋戒行道於闐俗重佛法寺塔僧尼甚眾唐書西域傳玆疏勒國貴浮屠法宋王延徳髙昌行紀髙昌佛寺五十餘區有摩尼寺波斯僧各奉其法與今回教迥殊仰防

聖明考定昭示指歸知回部舊無佛法而列史沿訛率多傅防失實爰因回部拜天之教而推論之如此

田畜

山南諸回部有城郭宮室故居處有恆有溝塍隴畝故田作有時男識耕耘女知紡織漢書言自且末以東皆種五穀由今觀之不異於古所云也耕織之外多善商賈故西域賈人自西土以及傍近諸國無不至回俗以豕性昏形穢忌不食喜從髙處放雕鶻其人謂之鶻師赤云

︹漢書西域傳︺西域諸國大率土著有城郭田畜與匃奴烏孫異俗蒲犁國寄田莎車依耐國少谷寄田疏勒莎車輪防以東防枝渠犁皆故國地廣饒水艸田美種五穀與中國同時熟其旁國少錐刀貴黃金采繒可以易谷食

︹後漢書西域傳︺東且彌國廬帳居逐水艸頗田作︹晉書西戎傳︺玆人以田種畜牧爲業︹北史西域傳︺髙昌國中羊馬牧在隠僻處以避冦非貴人不知其處

︹明史西域傳︺於闐國桑麻黍禾宛然中土

相見

自阿奇木以下等官見汗之禮凡大年小年令節及逺方使回見時屈一足如著地狀以雙手捧汗膝問安好汗以一手撫其背而慰勞之尋常相見止略屈足下不抱膝上不撫背也伊沙噶以下至明伯克見阿奇木嵗時相見亦如阿奇木以下見汗儀尋常相見鞠躬而已如於馬上相遇伊沙噶鞠躬不下馬行相抱禮商伯克以下下馬行抱膝禮嵗時子孫見祖父行屈足抱膝禮凡卑防見尊長亦如之平時相見止鞠躬婦見舅姑𨿽嵗時亦止鞠躬也尊長見卑防以手摩之以鼻嗅之平等相見各行抱膝禮毎日阿奇木以下見汗二次伊沙噶以下至明伯克見阿奇木一次有計議之事不在此限凡阿奇木伊沙噶新除必致禮於其汗如古贄見儀數以九其物則逺方珍異之屬也商伯克以下新除見汗亦如之有則致珍異之物無則馬牛鷹犬噐甲之屬職漸卑不求備也各城伯克新除見汗亦如之自阿奇木以下行軍得勝以數軍實必以上品者先進於汗自逺方使回有珍異之物必以獻於汗遇嵗時則各獻其時物毎大小年各村莊伯克炰羔炊黍爲禮以致於阿奇木及伊沙噶子弟逺歸見父兄婿逺歸見婦翁及大小年必炰羔炊黍以爲禮也平等之人願請見者以餺餺爲禮數亦以九爲率一九二九至三九禮最丰矣

︹晉書西戎傳︺焉耆倨慢無尊卑之禮

︹文獻通考︺於闐貎恭敬相見皆跪凡得問遺書戴於首乃發之

按回俗凡下之於上卑防之於尊長有事相見必執贄以爲禮𨿽在荒陬而意猶近古至史書所載焉耆於闐同屬今之回部而倨慢恭謹說各不侔史冊流傳難於符合姑存之以備參考

政刑

回部諸城大事則阿奇木遣一人伊沙噶遣一人共理之其小事則各有主者每嵗汗設大宴防三次牲牽果品之屬鄂克他克奇掌之阿奇木設宴兩次各村莊明伯克供之以大饗僚屬回人有小罪或禠其衣墨塗其靣逰行以徇次重者系之又重者枷之最重至鞭腰而止阿奇木以下犯小罪奪其職當苦役或課耕或監畜牧或責令入山取銅鉛三年五年而復之竊物者必斷手視其直十倍輸之無則械其足鎖於市上以示眾役其妻以輸直再犯者刑之如前掘地爲牢幽之一月乃出之闘毆者視其被傷之情形而坐之傷人目者抉其目傷人手足者亦斷其手足犯姦者依回經科斷則殺之寛則罰令當苦役終其身不復有證則坐之無則釋之殺人者抵有證者據證佐之言以定讞無證則鞫之鞫之之法或仰臥犯者於地以水灌之或攢縛其手足懸諸髙處或縛於柱令足不著地而以防勒其腹不服則鞭其腰繼則刖其足甚則囚之於地牢期嵗而出之給苦主爲奴吐實則定讞設木架於市懸於上以示眾至三日鮮有不死者逋逃外附之人緝獲時施罪亦如之甚則梟之證佐有誣證人罪者卽以其罪罪之有職者奪其職禠其衣鞭其腰以墨塗其靣令倒騎驢逰行示眾以辱之

︹北史西域傳︺於闐刑法殺人者死餘罪各隨輕重懲罰之髙昌大事決之於王小事則世子及二公隨斷狀決風俗政令與華夏略同焉耆綱紀法令同華夏玆刑法殺人者死刼賊則斷其臂並刖一足

︹唐書西域傳︺渴槃陀其法殺人剽刼者死余得贖按北史稱玆刼賊斷其臂與今回部竊物斷手足之制相符嘗推而論之北史載女國斷手刖足唐書載吐蕃小罪必抉目劓刖悉立刑有劓刖波斯刑有髠鉗刖劓小罪耏皆近於古者肉刑之法漢文所謂痛而不徳者也至後漢書稱烏萇人訟服之以藥曲者發狂直者無恙唐書稱波斯以鐡灼其瘡白爲直黒爲曲外域立法離理存異不可究詰而北史嚈噠偸盜無多少皆腰斬唐書越底延法不殺人明史達爾瑪【舊作答兒宻今攺正】刑止箠朴則輕重失倫視今回部之法則今猶近是也若唐書西域傳稱吐蕃掘地深數丈內囚於中二三嵗乃出者應卽今之回部納囚地牢之法吐蕃地近回部南是以其法相符耳

嵗時

回俗以教主初生之年爲元年閱一嵗則加一年云可傳之無窮𨿽汗新正亦不攺元也刻年數於汗之印上以爲識毎三百六十日爲一年不增減故每四年而餘二十一日四十年而餘七月四百八十年而餘七年矣滿三百六十日爲一年謂之大年大年第一日如中國之元旦伯克戎裝賫教主所賜纛鼓樂擁防率所屬赴禮拜寺行禮眾回人咸隨以行禮禮畢交相叩賀不殺生先期三十日必把齋俱日出閉齋星見開齋不茹葷惟產婦不把齋兒大則補之其大年前十五日相傳教主是日下降監察人間善惡先一夜舉家晝夜誦經不寢達旦懸葫蘆於樹盛油其中以爲燈油盡燈落遂踏破之以是爲破除一切殃咎云元旦後七十日爲小年殺羊以祭天伯克行禮相慶賀如大年例此兩年者相傳以爲噶木巴爾所畱遺流傳久逺守其教而不變也小年後再滿三十日相傳爲教主外孫難日禮拜寺阿布塔爾服墨色衣赴各家乞齋誦經各家量其力而布施之︹唐書西域傳︺焉耆俗尙娛遨二月朏出野祀墓四月望日防林七月七日祀生祖十月望日王始出逰至嵗盡乃止玆嵗朔鬭羊馬槖它七日觀勝負以卜嵗盈耗云

︹宋王延徳髙昌行紀︺用開元七年曆以三月九日爲寒食餘二社冬至亦然以銀或鍮石爲筒貯水激以射或以水交撥爲戱謂之壓陽气去病居民春月多羣聚遨樂防者馬上持弓矢射諸物謂之禳災

︹文獻通考︺於闐以六月爲嵗首

按明史西域傳載哈里無干支朔望毎七日爲一轉周而復始嵗以二月十二月爲把齋月晝不飲食至夜乃食周月始茹葷哈里去中國道裏莫詳顧所稱無干支把齋之說與今之回部習俗相近則其地當亦在天山南路一帶也

嫁娶

回俗將議婚婿家邀媒氏造女家以連襟爲辭不敢質言議婚女家邀集宗族尊親防議意允可媒氏以告於婿家婿家乃烹一羊盛之以桌借之以防覆之以被媒氏將之以送於女家爲定婚之禮女家受之答以防布是日也女家定議擇於何日成婚應送牛羊之屬若干防布之屬若干以告於媒氏媒氏受詞還告婿家屆期婿及父母親戚賫所送禮物如約鼓樂迎導以至於女家女家是日肆筵設席邀阿渾伯克及親戚以觀禮親長一人出迎婿家禮物母氏徧閱焉遂以幣物分給婿與女余以酬親戚親戚亦各持禮物以贈所分給婿女之幣物三日內咸裁剪制服無逾期者是三日也婿宿於女家而不入內婿之父母朝往而暮歸至第三日女家延阿渾誦經婿及婿家之親戚咸設誓於教主前言女無大故無敢淩虐誓畢婿之父母親戚先歸婿畱以俟女女家坐女於氊毯四人扶舁出門豫備駿馬雕鞍於門外女戚抱以上馬施幛靣以行鼓樂前導贈物隨之女先行婿後隨女家之母及女親咸送女及婿以至婿家越宿歸又越三日婿家設筵延女父母爲燕防兩家親屬無不與者女始至婿家先拜竈神澆油於竈神之門然後入房以示主饋之意舅姑不卽拜也或半嵗或經年婿之卑防入房去新婦障靣始出拜舅姑行叩頭禮

︹北史西域傳︺焉耆婚姻略同華夏玆婚姻與焉耆略同

按晉史載吐谷渾婚姻富家厚出聘財唐書載都播婚姻富者納馬今回部嫁娶多尙財禮與吐谷渾都播𨿽其地不屬而習俗相同爲附志於此

喪祭

回俗夫死其妻散髮去簪鐶父母死其子婦不散髮不去簪鐶擗踴號泣無常時毎哭必繞屍無服制但去紅緑諸色服黒布而已卑防死尊長如常服死之日浴屍以水入屍口云滌膓胃始可見教主裹之以白布殯之以無底棺其棺之底蓋可脫去也覆之以綢及緞停柩於室三日延阿渾誦爾爾必經而後葬葬之日親屬咸送至墓所匐匐哭泣以臨焉臨穴抽棺底墜屍土中因瘞之畱棺以送後死者棺上所覆綢縀分致送葬者以爲小防葬後復延阿渾誦經禮拜把齋三十日或布施錢文布帛粥食之屬於貧民以結緣其富室則赴黙克國禮拜以報本葬後三日到墓一祭七日再祭期年三祭期年之後每遇大年小年則祭掃於祖墓懸燈冡樹上毎月四次爲祖父誦經設小祭

︹北史西域傳︺焉耆死亡者皆焚而後葬其服制滿七日則除之

按今回部無服制與北史載焉耆服制七日之說不合紀載傳訛存備參攷推之晉書載吐谷渾喪服葬訖而除隋書波斯人死持服一月唐書載女國居喪三年不易服不櫛沐𨿽久暫不同而總非無服者比然考吐谷渾居今回部之南女國居其西南波斯更逾蔥嶺而西較今回部疆域差逺而不廢服制若吐蕃傳所稱居父母喪斷髮黛靣墨衣旣葬而吉者吐蕃地近今之回部故其爲俗亦未之或異也

欽定皇輿西域圖志卷三十九

欽定四庫全書

欽定皇輿西域圖志卷四十

音樂

【臣】等謹按周禮春官有鞮鞻氏掌四夷之樂與其聲歌又有旄人掌教夷樂王者功徳隆盛陰陽和調聲教所曁外浹八埏殊方絕域相與懷仁慕義詠歌而舞蹈之於是采其音聲按其節奏被諸管弦施於干戚朝防燕饗用陳門右所謂其徳盛者其樂偹也按孝經鉤命訣云西方之樂謂之株離毛萇詩傳亦同其說白虎通義則以西方爲昧夫昧屬東方明堂位已明言之康成之注周禮亦以東方爲昧西方爲株離從孝經緯以立訓周衰樂廢雅鄭俱佚漢張騫使西域得摩訶兜勒一曲傳之中國李延年翻爲二十八解於是始有西音魏太武得西涼樂有陽翟新聲等曲周齊之代北曲與西涼雜奏梁有隔谷等三十六曲隋設九部樂而西涼天竺玆防勒安國康國西域之樂乃居其六蓋是時依玆樂工五旦七聲之說以定律彼土之音始行於中國矣唐因隋舊增髙昌爲十部總名燕樂後分坐立二部參以玆西涼之曲皆系別奏不參雅音至於開元乃合法曲戎樂而雜奏之識者譏焉若夫百音繁防角觝雜陳馴至都盧尋橦之奇人狄鞮之獻西京之風由斯寖熾而宋明帝時則有西傖羗胡雜舞元魏北齊參以西伎唐開元時有軟舞健舞西域之技大略粗陳然而疆索未歸聲容弗偹亦苐以佐淸暇歡娛無當於光被同和之盛也我

皇上天縱聰明身度聲律邇者西域底定致其戎樂準部器物略同防古旣得審音以資考訂回部則譜在伶工參之嘉宴以察殊方聲气之感以垂鐘虡無疆之庥惟古所紀

天子建中和之極兼綜條貫金聲而玉振之爰是按其

曲譜詳其樂器工衣而備載焉知

聖朝徳和所及實漸被於金方蒙汜之區𨿽僻防遐陬

亦得和其聲以鳴

國家之盛焉志音樂第十六

欽定四庫全書

欽定皇輿西域圖志卷四十目錄

音樂

準噶爾部

樂器

樂譜

回部

樂器

樂譜

樂伎附

欽定皇輿西域圗志卷四十目錄

欽定四庫全書

欽定皇輿西域圖志卷四十

音樂

準噶爾部

樂器

雅托噶卽箏也通體以桐木爲之長四尺七寸三分八釐五毫額廣七寸二分九釐尾廣六寸四分八釐前梁內際至額三寸六分四釐五毫後梁內際至尾七寸二分九釐前後梁之髙廣俱四分三釐七毫梁內長三尺六寸四分五釐前額中髙三寸七分八釐九毫中厚二寸九分八釐八毫足髙八分邊髙二寸六分二釐四毫邊厚一寸八分二釐二毫後尾中髙三寸五分七釐二毫中厚二寸五分五釐一毫足髙一寸零二釐六毫邊髙二寸六分九釐七毫邊厚一寸六分七釐六毫前梁內際邊髙二寸八分四釐三毫後梁內際邊髙四寸五分一釐九毫邊厚俱一寸六分七釐六毫與尾邊同額邊云牙長四寸三分七釐四毫尾邊云牙長倍之首尾兩端云牙與濶等底二孔前孔四瓣徑二寸九分一釐六毫後孔上圓下平長三寸六分四釐五毫徑二寸一分八釐七毫下濶與前孔徑等前孔上周距首牙內際五寸一分零三毫後孔下周距尾牙內際一寸四分五釐八毫施弦十四馬亦十四或六皆以絲爲之

伊奇裏呼爾卽胡琴也以木爲槽面冒以革槽徑三寸八分四釐厚二寸一分六釐柄亦以木爲之通長二尺七寸八分四釐曲首長五寸五分六釐八毫柄端木本長二寸八分八釐穿直孔以施扣槽面正中設柱以承曲首下際安山口開孔通後槽以設軸槽長二寸零二釐濶得長十之一軸長三寸零三釐施二自山口至柱長二尺零三分五釐二毫以馬尾爲之別以木爲弓以馬尾爲弓以弓軋雙以取聲

圖布舒爾卽二也以木爲槽形方底有孔面長六寸八分二釐六毫濶五寸三分九釐三毫邊長七寸八分八釐五毫濶六寸四分八釐以木爲柄自山口至槽邊內際長一尺七寸二分八釐上濶九分一釐下濶一寸零七釐八毫曲首長與槽面濶等後開槽以設軸槽長二寸零四釐濶三分軸長四寸零四釐自山口至覆手內際長二尺三寸零四釐通體用樟木槽面用桐木施二以羊腸爲之系於左右兩小軸以手冒撥指彈之取聲

披帕呼爾卽提琴也圓木爲槽冒以蟒皮而空其下竹柄貫槽中柄末槽外覆之以木穿直孔以施扣柄上穿四直孔以設軸四共貫以小環束之於柄槽面正中設柱以承竹片爲弓馬尾雙夾四間而軋之槽徑二寸三分長三寸二分四釐柄長二尺一寸一分七釐環距柱一尺一寸一分五釐第一軸距環四寸五分五釐第四軸距一一軸五寸三分九釐第四軸距柄端一寸二分三釐軸長四寸五分五釐竹弓長八寸六分四釐

特木爾呼爾卽口琴也以鐡爲之一柄兩股中設一簧柄長三分二釐四毫股長二寸八方八釐股本相距三分六釐四毫股末相距七釐二毫簧長與股等簧末上曲七分二釐九毫簧端防以蠟珠橫銜其股於口以指鼓簧轉舌噓吸以成音綽爾形如內地之簫以竹爲之通體長二尺三寸九分六釐凡四孔最下一孔距管端二尺一寸三分次上一孔距管端一尺九寸三分三釐次上一孔距管端一尺七寸二分最上一孔距管端一尺五寸二分三釐上口徑九分六釐四毫管末口徑六分三釐以舌側抵管之上口吹以成音鏗格爾格卽鼓也以木爲腔皮冒兩面面徑三尺以二小木杖裹氊擊之

倉卽鐃也或銅或鐡爲之大小不一大者圓徑幾及三尺小者亦不下尺餘形同內地之鐃登捨形同內地之小鈸圓徑三寸餘

轟和卽鈴也以銅爲之中施小舌或鐡或銅振以作聲制如鐸

畢什庫爾卽小銅角也或紅銅或黃銅爲之本小末大管長一尺四寸一分四釐上口內徑三分零一毫外徑八分零一毫下口內徑六寸五分五釐一毫外徑三寸零一釐管口上安外管長三寸一分零五毫外管口上安蘆哨長三分五釐哨上口寛二分正面七孔後出一孔左側面一孔伊克布勒卽大銅角也或紅銅或錫爲之形如竹筒上下兩截本細末大通長三尺六寸七分二釐下截長一尺九寸四分四釐下口徑六寸四分八釐上口徑一寸四分四釐其出於下截上口之外者一尺七寸二分八釐上口徑四分三釐二毫上接小銅管長一寸四分四釐

冬布勒以白螺殻爲之於旋螺之末穿孔吹气出聲中土謂之海螺

按準部樂器與防古相若惟防古畨部合奏樂笳吹樂中有胡笳軋箏和畢斯【舊作火不思今攺正】之屬今準部則無之耳雅托噶以下六器爲其歡防宴飲所用以絲爲主而竹附之鏗格爾格以下七器則喇嘛誦經應和所用久爲內地梵剎之音蓋緣佛法本來西域是以樂器流傳沿及中土今審其形名往往而合也

樂譜

尺六工工工工五工工工工工工工工工工工工五六六六六六六六六六六六六工合六六六六六六六

右一曲名圖爾本衛拉特有聲無辭用以試

尺六工五六五工合四四合合尺六工五六五尺六工乙合四尺六工乙五

五尺六工乙合四

尺六工五六五工合四四合合尺六工五六五尺六工乙合四尺六工乙五

五尺六工乙合四

尺六工五六五工合四四合合尺六工五六五尺六工乙合四尺六工乙五

五尺六工乙尺四

尺六工五六五工合四四合合尺六工五六五尺六工乙合四尺六工乙五

五尺六工乙尺四

右一曲名噶爾達木特共四解嘆美其人之辭

五六尺工工六五五六五乙四合合六工工六五五

五六尺工工六五五六五乙四合合六工工六五五

右一曲名布圖遜雅布達爾頌禱之辭以此煞尾

按工尺字譜宋樂志有之等而上之則楚辭大招篇所謂四上競气極聲變只者卽招魂篇所謂吳歈蔡謳奏大呂些大呂爲宮其譜下四仲呂爲角其譜上字四上競气蓋宮角相應之謂是尺工四上在屈原時已有之卽殊方外域稱名或異而寄諸絲竹者音無不同惟積音成調則參差長短之間厥有土風嘆於比一玆準噶爾爲元臣遺裔樂曲音節略近防古𨿽無工尺名而審音定字固與工尺四上之九音應黃鐘十二律者未之有異凡曲謂之愛足慕得十有一凡調謂之愛雅斯得三十有二苐其文辭近陋難以稱述卽音節流傳亦頗零落失次今略準圖爾本衞拉特以下三曲音節協以尺工諸字爲一闋以著其槪準之於古殆卽樂之一小成也別有沙津奇防克噶拉達瑪奇爾吉斯訥庫濟爾噶勒呼哩莽拉圖們額奇諸曲率以雅托噶以下六器相和成調云

︹北史西域傳︺詔有司以悅般國鼓舞之節施於樂府

︹唐書回鶻傳︺堅昆國樂有笛鼓笙篳篥盤鈴戲有防駝師子馬伎繩伎

︹樂苑︺回紇商調曲也

按準部音樂考之於古史傳之紀載多防惟回紇居白山之北悅般處烏孫故地戞黠斯未還西北之前爲古堅昆國附近天山俱屬準部故土之音存之以資審證

回部

樂器

哈爾紮克狀類胡琴以椰爲槽面徑二寸五分六釐冒以馬首之革碧色槽底中開一孔徑六分八釐二毫有奇側開三小孔徑二分五釐六毫槽上木柄通長一尺八寸二分有奇圓徑七分二釐九毫柄上一段微巨長三寸四分一釐有奇圓徑一寸一分三釐有奇柄上段設二軸前面爲山口上開圓孔徑四分有奇後面有空隙長一寸八分二釐有奇濶二分六釐九毫有奇槽下鐡柄長五寸一分二釐方二分四釐三毫其末圓頂著槽之處有兩環其以馬尾爲之有二縷每縷約用馬尾八十餘莖上自山口穿於後繋於柄上端之二軸下則系於槽末鐡柄之二鐶槽面施柱以承柱有小孔距山口一尺四寸五分八釐又馬尾下有鋼絲弦十下則系於鐡柄自柱間小孔穿入上則繋於木柄左右各設五軸自柱間距軸左第一五寸七分六釐第二六寸八分二釐六毫第三七寸八分七釐有奇第四八寸八分五釐九毫有奇第五九寸七分六釐有奇右第一六寸零二釐六毫有奇第二六寸九分九釐八毫有奇第三七寸九分八釐七毫有奇第四九寸零一釐有奇第五一尺零一釐有奇另以圓木桿爲弓長二尺一寸零六釐有奇桿本以皮條系銅鐶長二寸八分八釐以馬尾八十餘莖爲長一尺七寸七分有奇上繋於銅鐶下繋於桿末以弓軋馬尾應鋼以取聲

喀爾柰狀類洋琴以木爲胎空其中厚三寸七分一釐七毫九絲前長二尺五寸一分五釐後長九寸一分零二毫寛一尺六寸三分九釐四毫四絲左端直右端曲左端上面施木梁似琴之嶽山以繋鋼之本鋼之末施木軸似琴之枕入於右端側面孔內轉其軸以定之緩急木梁距上面髙六分九釐九毫八絲寛一寸二分九釐六毫九絲長與左端等施十八下柱形與右端曲形相應髙七分二釐九毫柱脊距右端五寸一分二釐第一單長二尺四寸三分有奇得合字第二雙長二尺四寸零一釐九毫二絲得四字第三雙長二尺三寸七分有奇得乙字第四雙長二尺三寸二分七釐有奇得上字第五雙長二尺二寸五分九釐九毫得尺字第六雙長二尺一寸八分四釐五毫得工字第七雙長二尺零八分有奇得凡字第八雙長一尺九寸七分二釐有奇得六字第九雙長一尺八寸四分八釐九毫得五字第十雙長一尺七寸三分七釐有奇復得乙字第十一雙長一尺六寸五分八釐八毫復得上字第十二雙長一尺五寸四分八釐有奇復得尺字第十三雙長一尺四寸三分三釐有奇復得工字第十四雙長一尺三寸有奇復得凡字第十五雙長一尺二寸二分一釐有奇復得六字第十六雙長一尺一寸二分八釐有奇復得五字第十七雙長一尺零四分九釐有奇復得乙字第十八雙長九寸八分二釐九毫有奇復得上字以手冒撥指彈之取聲巴拉滿狀類管以木爲之本小末大餙以金木管通長九寸四分上口內徑四分外徑八分下口內徑六分外徑一寸三分木管上口安蘆哨長二寸七分三釐哨入木管五分九釐上口寛二分九釐正面七孔最下第一孔距上口七寸七分得凡字次上第二孔距上口六寸九分得合字次上第三孔距上口六寸五分五釐得四字次上第四孔距上口五寸四分得乙字次上第五孔距上口四寸五分一釐得上字次上第六孔距上口三寸七分五釐得尺字次上第七孔距上口二寸九分三釐得工字最上後出一孔距上口一寸六分八釐得凡字皆應笛聲

喇巴卜狀類和畢斯木槽通柄絲五綱三上端曲向後以施軸槽形似半瓶長四寸八分六釐髙二寸九分一釐六毫柄槽通長二尺零七分七釐六毫五絲瓶形以上柄濶一寸一分三釐七毫有奇髙一寸三分三釐有奇柄上端濶七分零五毫有奇髙八分六釐四毫柄上曲長三寸三分二釐八毫曲柄之本濶一寸八分二釐有奇末濶七分五釐二毫有奇其厚與柄上端之濶等直柄之上作山口曲柄之中有空隙兩傍施五軸通五絲而繋於軸五之本系於木槽下側靣五通長一尺九寸二分九釐有奇又綱二其本亦繋於槽下側靣其末則繋於直柄右側面之二軸一長一尺四寸九分有奇一長一尺四寸零八釐有奇一爲合字二三皆爲乙字四五皆爲工字以手冒撥指彈之應鋼以取聲色塔爾狀類二木槽通柄共長三尺四寸二分五釐有奇槽形如匕面平下圓冒以革長八寸二分零八毫上濶九分二釐一毫六絲厚一寸一分三釐七毫有奇腹濶三寸三分三釐七毫有奇厚三寸一分五釐五毫有奇柄長二尺六寸零四釐九毫有奇面平背圓濶八分六釐四毫厚九分五釐有奇柄上漸濶至端濶一寸二分八釐兩側有八軸絲二大應合字小應上字雙鋼一單鋼六應絲以取聲上系於軸下系於槽末側面柄端向下設山口以起度距端三寸八分四釐槽面設柱以承山口距柱二尺八寸四分三釐一毫柄身設綫圍二十三道似琵琶之品第一道距柱二尺六寸八分有奇第二道距柱二尺五寸三分四釐有奇第三道距柱二尺四寸八分三釐有奇第四道距柱二尺四寸一分五釐有奇第五道距柱二尺二寸六分二釐有奇第六道距柱二尺一寸九分四釐有奇第七道距柱二尺零二分八釐有奇第八道距柱一尺九寸六分三釐有奇第九道距柱一尺九寸一分有奇第十道距柱一尺六寸六分七釐有奇第十一道距柱一尺六寸零九釐有奇第十二道距柱一尺五寸零五釐有奇第十三道距柱一尺四寸六分七釐有奇第十四道距柱一尺三寸九分四釐有奇第十五道距柱一尺二寸七分三釐有奇第十六道距柱一尺二寸一分四釐有奇第十七道距柱一尺一寸三分三釐有奇第十八道距柱一尺零一分一釐有奇第十九道距柱九寸六分第二十道距柱八寸四分六釐有奇第二十一道距柱七寸五分二釐有奇第二十二道距柱七寸零三釐有奇第二十三道距柱六寸四分一釐有奇以左手按絲之綫圍以右手冒撥指彈之合字第一道散聲得合字按第二道得四字按第三道得乙字按第四道得上字按第五道得尺字按第六道得工字按第七道得凡字按第八道得六字按第九道得五字按第十道復得乙字按第十一道復得上字按第十二道復得尺字按第十三道復得工字按第十四道復得凡字按第十五道復得六字按第十六道復得五字按第十七道復得乙字按第十八道復得上字按第十九道復得尺字按第二十道復得工字按第二十一道復得凡字按第二十二道復得六字按第二十三道復得五字上字第一道散聲得上字按第二道得尺字以下遞髙一字應鋼以取聲

達卜卽鼓也以木爲腔冒以革面徑一尺三寸六分五釐二毫髙二寸二分七釐五毫其小者面徑一尺二寸二分四釐髙一寸六分二釐以手指擊之

蘇爾柰狀類小銅角木管本小末大上下飾以金木管通長一尺四寸一分四釐上口內徑三分零一毫有奇外徑八分零一毫九絲下口內徑二寸五分五釐一毫五絲外徑三寸零一釐木管上口安銅管長三寸一分零五毫有奇銅管入木管內一寸三分三釐出木管外一寸七分七釐銅管上口安蘆哨長三分五釐冒於銅管二分哨上口寛二分四釐木管正面七孔後出一孔左側面一孔距木管九寸一分二釐無聲字正面最下第一孔距上口八寸三分得凡字次上第二孔距上口七寸三分三釐得合字次上第三孔距上口六寸三分得四字次上第四孔距上口五寸三分得乙字次上第五孔距上口四寸二分得上字次上第六孔距上口三寸一分九釐得尺字次上後出一孔距上口二寸七分得工字最上第七孔距上口二寸一分得凡字

納噶喇狀類行鼓以鐡爲腔其腔上大下小冒以革面徑六寸四分八釐底徑二寸六分二釐八毫髙四寸八分六釐以二木杖擊之

樂譜

尺尺尺上乙尺尺上乙合四四乙乙

右一曲名斯納滿愛慕其人之辭凡按工尺字一周終而復始節以人聲隨其長短以成調後仿此

合四乙合四四四上上上上上工尺工上乙合四上

乙四乙

右一曲名色勒喀斯拊掌行樂之辭

四四上尺工工尺工上乙

右一曲名察罕

上工上工上

乙四乙

右一曲名珠魯馬前鼓吹之辭

合四乙乙

四合乙四

右一曲亦名色勒喀斯

按樂有五音增二變二淸爲九音樂工則取字音之相似者易之以宮爲工以商爲凡以角爲合以淸角爲六以變徴爲四以淸變徴爲五以徴爲乙以羽爲上以變宮爲尺中土之音數者咸有低昻亢墜率以曼聲取致若回部喀爾柰色塔爾諸器九音具備與中土無異苐其音繁莭促少舒遲廣大之響而每於一調之中移宮換羽絫絫相貫如環無端豈非回部地近天方本精音律玆五旦七調又與中華五均七音之防相脗合是以隋唐九部十部之樂西音居其六七諧聲協律以衷大雅有足資采聼者歟

回部樂技附

始作樂

司達卜一人司納噶喇一人司哈爾紮克一人司喀爾柰一人司色塔爾一人司喇巴卜一人司巴拉滿一人司蘇爾柰一人皆服錦面絹裏雜色綢接袖衣冠錦面布裏倭縀緣邊回回防著靑縀鞾系緑防帶攜諸樂器進奏斯納滿色勒喀斯察罕珠魯諸樂曲以爲舞節

次起舞

司舞二人舞盤二人皆服背褂上下身錦腰襴綢接防衣冠錦面布裏倭縀緣邊回回防履靑縀鞾系緑防帶於樂作後卽上司舞二人起舞舞盤人隨舞

次呈雜技

大回子四人皆服背褂上身雜色綢下身接防衣冠五色防回回小防著靑縀鞾系緑綢帶小回子二人服雜色防絹裏衣冠五色防回回小防著靑縀鞾系緑防帶司舞舞盤人舞畢卽上走索尋橦百戱俱呈技畢樂止乃下每嵗三大節筵宴髙麗國俳掌儀呈技之後回部樂技始進

禦制觀回部防伎聫句【有序辛巳】

繩伎卽古尋橦度索之遺而徴信者史闕有間國家諸蕃向化方伎畢轃若僸佅兜離大之可以數典紀功精之可以省風體物所由來逺矣比因回紇內屬花門抱器者胥隸樂府獻嵗列部畨覲燈筵欵侍乃命回人緣髙楔跨修縆前奏斯伎以愜觀聼其始也戞戞孑孑無挾而造則近乎勇其繼也於於徐徐出險而亨則近乎智其究也油油灑灑奉身而退則又近乎仁蓋一藝而三善具焉若是昔昌黎石鼎聫詠重自標置謂吾詩云云不解人間書矧我二三詞臣方當釐宮懸所必備補王會所未圖而可孤勝事作恆語乎是用卽目首倡俾劉綸於敏中聨成五十韻以示志西域者埀之副墨

【禦制】筠衝今允服都盧昔所稱燈節陳長伎

撞戱超同朋首髠省纒鬕脛露辭裹縢扱袵屬櫜鞬【臣劉綸】束體雜組繒連隊次樂部儲具供林丞差排跂斯翼【臣於敏中】

【禦制】控擊捄之陾雙撐千尺木直拽三尺繩如虹拖碧落不棧懸丹峻窮巓互槅庋拓勢麼搄腔遲秋篳峭【臣劉綸】拍急臈鼓咚居然謝梯筏詎爾忘淵冰臨崖送者返【臣於敏中】

【禦制】防宅仙乎登發地上累足淩空息撫膺奇趫忽百出邪許時一譍布武失偪仄振臂誇倰僜鞠效秦贅【臣劉綸】擔匪虞卿簦低腰宛舞女合掌俄枯僧迹習邯鄲學【臣於敏中】

【禦制】意防痀僂承履銅取滑細著屐寕慫競屏營無二慮搘拄惟兩肱絲曵蜓立顫角掛羚睡瞢竿頭詣成進【臣劉綸】系表神來騰廻旋轆轤軸盤辟浮屠層亭亭嘂閶闔【臣於敏中】

【禦制】軒軒棲觚稜瞥下儼跨馬虛躍似翻鷹安其危永吉動亦定乃凝叱陋九折阪抽嫺三釋掤佛跏妥帖結【臣劉綸】禹步蹣跚仍繃殊孩兒倒牽詫傀儡興爪攫鸚在架【臣於敏中】

【禦制】尾掉魚離罾目正徑無險心卑髙可乘木雞差足擬磨蟻猶難勝初虞引發重轉喜絫卵增逵中或重繭【臣劉綸】棘端孰鋪防磬折筍虡系蓬轉颷車淩奄馳籋云驥【臣於敏中】

【禦制】將徙培風鵬諷元徒傳藻賦張眞究升蹁躚有餘暇彳亍鮮後懲情移禦防善力靡偃師憎卻行退宋鷁【臣劉綸】縮守黏曺蠅進止自栩栩視聼交蕄蕄防河鬭謾騁【臣於敏中】

【禦制】罥索走妄譝旁觀駭汗致孤翹壯心憑教猱猱遜防憐防防敢矜方外遊殆庶域中見何曽巧習履而防【臣劉綸】道藝貞以恆眗哂石火熾機鄙扶風縆爻閭新志備【臣於敏中】

【禦制】幻人前事徴列睹俾愜眾論賞聊勸能行慶輯戎索熈春和气蒸

按回部樂伎有倒剌都盧承盌轉碟諸戱而防伎尢工每當獻歳燈筵獲供

淸賞並邀

睿藻賡吟殊方末藝有餘榮已考諸前代所傳如魏略載大秦國俗多奇幻口中出火自縛自解跳十二丸巧妙非常唐書西域傳載天竺獻胡旋之舞又睿宗時婆羅門引獻樂舞人倒行而以足舞極銛刀鋒倒置於地抵目就刀以歷臉中及其背上又伏伸其手兩人躡之旋身繞手百轉無已此見西域樂伎流傳由來已久凡今回部所獻固從其風俗之同者歟

︹北史西域傳︺髙昌俗尙音樂

︹唐書西域傳︺玆俗尙歌樂

︹鄭樵通誌︺七音序隋柱國沛公鄭譯議曰周武帝時有玆人曰蘓祗婆善胡琵琶聼其所奏一均之中間有七聲問之則曰父在西域爲知音世相傳習調有七種以其七調校之七聲防若合符一曰婆陀力華言平聲卽宮聲也二曰雞識華言長聲卽南宮聲也三曰沙識華言質直聲卽角聲也四曰沙侯加濫華言應聲卽變徴聲也五曰沙臘華言應和聲也徴聲也六曰般贍華言五聲卽羽聲也七曰俟利箑華言斛牛聲卽變宮聲也就此七調又有五旦之名旦作七調以華譯之旦卽均也

︹郭茂倩樂府︺隋自開皇初置七部樂六曰玆伎唐太宗增髙昌其著令者十部六曰玆八曰疏勒九曰髙昌而總謂之防樂後又分爲立坐二部︹樂苑︺伊州商調曲西涼節度蓋嘉運所進也︹樂府雜錄︺胡旋舞居一小團球子上舞縱橫騰擲而足終不離毬上其妙如此

︹宋王延徳髙昌行紀︺樂多琵琶箜篌國王拜受賜傍有持磬者擊以節拜遂張樂宴飲爲優戱明日泛舟扵池中池四面作鼓樂俗好音樂行者必抱樂器

︹文獻通考︺樂考銅角髙昌之樂器也形如牛角長二尺西魏與髙昌通始有髙昌部之樂以備燕饗隋開皇中獻聖明樂曲唐太宗伐其國盡得其樂其器有竪箜篌琵琶五弦笙笛簫觱篥毛員鼓都曇鼓答臘鼓腰鼓羯鼓雞婁鼓銅鼓銅鈸具等十五種爲一部工二十人舞人白襖錦防赤皮鞾赤皮帯紅抹額玆隋有西國玆齊朝玆土玆等凡三部開皇中列於七部樂有彈箏竪箜篌琶琶五橫笛笙簫觱篥答臘鼓毛員鼓都曇鼓侯提鼓雞婁鼓腰鼓齊鼓檐鼓具皆一銅鈸二舞者四人設五方師子髙丈餘餙以五方色毎師子有十二人畫衣執紅拂首加紅抹謂之師子郎樂工人皂絲布頭巾緋絲布袍錦袖緋布袴舞者四人紅抹額緋襖白袴帑烏皮鞾其曲有小天【通考原本作小天查天竺有大朝天小朝天曲亦見通考此疑系小朝天之訛】疏勒鹽焉疏勒其樂有竪箜篌琵琶五橫笛簫觱篥答臘鼓腰鼓提鼓雞婁鼓十種爲一部工十二人隋唐以備燕樂工人皂絲布白頭巾袍錦褾白絲布袴舞人白襖錦袖赤皮鞾赤皮帶曲調有昔昔鹽一臺鹽之類於闐其俗以十二月一日肆筵設席拍手撥胡琴唱歌

按回部音樂之扵古自髙昌以下各有專條致爲賅備郭茂倩樂府所載七部十部等樂府內有玆疏勒髙昌等部皆屬今之回部故全載於此可見回部舊精音律備太常之掌職是故也今者回部聲歌得隸樂官卽準部器曲流傳亦土風足采並得備四夷之奏導八方之和鳯儀獸舞海宇同庥治莫盛於此矣

欽定皇輿西域圖志卷四十

欽定四庫全書

欽定皇輿西域圖志卷四十一

服物

【臣】等謹按古聖王垂衣裳以治天下制器尙象以前民用觀系辭所載作网罟以下十三事不惟制民生飲食衣服居處之宜使之咸遂其欲而且行旅有其資捍患有其備飬生送死有其具所以衛人生而周人用者薄海以內罔有弗曁而外域殊方則規制未之或及勢限之也且夫創物固知者所爲而述非工巧不能精且良魯縞齊紈鄭刀宋斤國能所擅弗可遷也故有此之所急彼或不適於用彼之所有此或不具其材者五方之民猶且衣服異宜器械異制況在荒陬遐裔乎載稽周禮考工記典絲典枲厥有定制攻金攻木爰垂良法今西域稟金行之性气沍寒人之擅長在乎攻金與皮其婦功不尙絲枲而尙織罽毯有城郭者頗務攻木之工而弗精造車近和闐者間擅磨礲之技若夫書繪陶旊諸事兼之或鮮玆者疆索逺閎羣生咸遂舉其人之日用飲食胥被

聖天子範圍曲成之澤自今伊始冠帶文物制作精良固當駸駸乎日盛矣顧前此朴遫之風尙存未宜略而弗考爰采其服飾器用之倫各仍本號用中土備物所有擬議而審定之至於古物流傳傳若玉盤玉圭銅防嚕篘之屬舊號彼中珍異當掃穴開屯之後均得驛致

明廷詳求端委偕兌和而列序荷

宸翰以增輝借仰我

皇上日新永保不貴異物之至意非僅如曩代獲休屠金人漫侈逺略者所可比倫萬一也因並著於編志服物第十七

欽定四庫全書

欽定皇輿西域圖志卷四十一目錄

服物一

準噶爾部

被服之具

坐臥之具

飲食之具

日用之具

攻戰之具

成物之具

欽定皇輿西域圗志卷四十一目錄

欽定四庫全書

欽定皇輿西域圖志卷四十一

服物一

準噶爾部

被服之具

哈爾邦氊卽冠也與內地暖防略同其頂髙其邊平以白氊爲裏外飾以皮貧者無皮飾氊或染紫緑色無冬夏之別但以毛質厚薄爲差上綴纓名紮拉止及其防之半婦人冠與男子同辮髮雙垂約髮用紅帛在辮之腰帛間綴以好珠瑟瑟之屬望若繁星

拉布錫克卽袍也臺吉用錦縀爲之上飾以繡宰桑則絲繡絲紵氆氌爲之賤者多用緑色及雜色禦冬則以駝毛爲絮名庫繃亦有止衣羊皮者右袵防平不鑲四圍皆連紉臺吉宰桑之婦衣用錦繡兩防兩肩及交襟續絍鑲以金花或以刺繡民人婦女襟防衣袵俱用染色皮鑲之

固都遜卽鞾也以牛皮爲之臺吉多用紅香牛皮中嵌鹿皮刺以文繡宰桑亦用紅牛皮不嵌鹿皮不刺繡民人穿皮履或黒或黃無敢用紅者婦人鞾履與男子同

布色卽帶也以絲爲之端垂流蘇其長委地或以全幅帛爲之端長尺餘

哈卜塔噶卽荷包也縀布爲之制與內地防異結穗精羙

綏克卽環也金銀爲之以墜耳飾以珠男婦皆用之

︹北史髙車傳︺婦人以皮裹羊骸戴之首上縈屈髮鬢而綴之有似軒冕︹西域傳︺西突厥居烏孫故地身衣裘褐悅般國剪髮齊肩以防糊塗之昱然光澤

︹唐書回鶻傳︺回鶻汗妻可惇服綘通裾大襦冠金冠前後稅堅昆國服貴貂豽阿熱冬防貂夏防金扣鋭頂而卷末諸下皆防白氊喜佩刀礪賤者衣皮不防女衣毳毼錦罽綾

︹文獻通考︺回紇國可汗相見去防復髮以爲禮婦人總髮爲髻髙五六寸以紅絲絹囊之旣嫁則加氊防

按準部服飾史傳所紀殊略以今證古大致相同乾隆十九年封都爾伯特臺吉防淩等爵首

賜冠服迄蕩平而後革心向化之侶被服均同內地於是笑氊裘之喬野慚卉服之惷愚苟非幸際休嘉孰能得此殊榮異數乎

坐臥之具

繅和什勒以木爲之長六七尺濶三尺許髙尺餘有四足制如內地之牀其左右及後三面咸有邊防或加雕刻惟大臺吉坐之宰桑以下不僣坐故稱臺吉襲位爲坐牀云

西勒圖制同繅和什勒掌教喇嘛坐之

錫爾徳克以羊毛織成其形長方或鋪於牀或鋪於地施坐褥於上卽內地氊毯也

都爾布錦亦以羊毛織成其形正方大者二尺小者尺餘加於爾徳克之上制如內地坐褥徳爾卽枕也其形長方內著棉絮之屬外防以布或縀首與足皆有之首枕稍髙足枕稍卑琨濟勒卽被也以縀及布爲之中著棉絮殊厚徳必斯克爾卽臥褥也以氊爲裏或一層或兩層冒以縀綢及布之屬用以臥被有絮而褥無絮不產木棉以駝毛代之

庫什格其形如幔施於座前面分兩幅而中開之或以布或以氊隨時寒燠以張之其貴官則有兼用縀者流蘇銀鉤之屬綴於其上

博克綽以皮爲包用盛衣服

格爾卽防古包也稱房屋亦云

︹唐書回鶻傳︺堅昆國阿熱駐牙靑山周柵代垣聮氊爲帳號宻的支它首領居小帳

︹北史突厥傳︺西突厥其俗穹廬氊帳牙帳東開蓋敬日之所出也

按今準噶爾部方位之名以東爲南以南爲西西爲北北爲東彼處戶皆東向卽內地之南向北史謂西突厥牙帳東開卽南向之謂今準噶爾所居戶皆東向猶存西突厥之遺意也

飲食之具

阿雅噶屈桞木及樺木爲之大小不等制同桮棬

塔巴克形同內地之盤盛食及羮以紅銅爲之亦有用木者深淺大小不等其貴重之盤則以玉爲之

禦制玉盤謡【戊寅】

玉盤博徑得二尺圍六尺有【去聲】五寸益虛中盛水受一石素質不雕其色碧旁逹孚尹瓊華澤葆光撫不畱手迹羣玉之精出昆侖吉日甲子天子賔於西王母瑤池津行觴介紹簠簋罇爾時所禦器今存作鎭西極永好完未入震旦三千年問今何來不脛偶準噶爾亡淪世守阿睦撒納玆竊取王師冞入靖孽醜於將獲之聮猭走棄其重器爲我有元英大呂陳座右咄哉玉盤徒華滋不可食兮不可衣連城價詎如窮奇俘彼禍除可罷師前歌後舞樂雍熈瓌玩吾將安用之擬付鄛人一例椎

禦制玉盤謡疊舊作韻【有序壬午】

西蒙穴掃元戎重器同遷北漠屯開督防遺珍載獻在徳致詎誇夫俘玉而功成宜切於銘盤一圍因以重之兩羙玆其合矣爾乃闐河粹毓準部材程昔焉靑鉢偕登世作蹛林之寶昨者金屠不守時投甌脫之墟當夫琛賮來庭兌和列序璆瑯匪乏奚煩徴典瑞於骨都輪廣依然亦未著鐫文於阿渾祗以五期殊績防應轉圜百部永淸歡回覆盎此則逹瓦齊故物已虛槃防行酒弗辱乎降王阿睦爾撒納齊貲空盜大弓襲蹏防歸於太府是用摛二篇而述事鑄謝鼎詞閱三載以系時欹箴座侑云爾

與昔獲盤符寸尺只復成雙補闕益忽分忽合無情石猶覺愉焉色潤碧卻似延津龍躍澤是宜有詩紀其迹出師昔嵗略昆侖五載功成咸來賔天方黙克西瀛津或貢鏁甲或玉罇付之有司武庫存精金華服防帛完薄來厚往已數年物固有幸奇聮偶伊犂扼要輪番守儲胥詎借邊內取哈薩布露胥地醜敢萌覬覦市易走墾耕忽見此盤有驛致同舊列左右絕域秋登萬寶滋旣足食矣還足衣喜固在彼斯非奇敢因志滿不戢師

天庥敬奉戒恬福謙保泰永志之向欲速矣思增椎【前篇以得盤時逋逆尙未就殛故有擬付鄛人一例椎之句】

禦制玉盤聮句【有序壬午】

懷任協紀齊頒九譯之春娵訾迎韶早展重華之宴試覓新題於甲觀寧沿舊例乎辛盤則有西部輸珍尙方典器靑筠浮面一雙承露交擎碧蓞爲趺三五矅滿暈始也軍諮驛遞未碎斗而楚帳烏飛繼焉屯長犂翻存竊鉤而魯庭盜走失守見可惇並棄龍沙鼂采猶韜得時思咱馬同陳魚海土花不蝕矧乃泥都椀進朝端餵肉無煩和卓篘來徼外分醪足樂維

鴻庥告永淸之防正神物昭終合之期旣偕地出圜鐘元气兼通乎異域還應霄呈疊璧貞符適葉於前年當玆什襲初披六巡載詠禁中頗牧胥目屬以爭誇臺上鄂褒亦手捫而暗認繄爾韻催銅鉢程功庻慶其得全顧予銘切金甌記實蘄箴夫持滿

【禦制】令曰靑宮集近臣聮吟例許列文茵玉盤先後來殊域

石鼎推敲繼綺晨隔嵗紫光圖凱防韶年

蒼縡答精禋東升旭影霞初絢【臣傅恆】西繞山容黛半皴防勝吉占迎曙燦花幡芳信颺風頻鶯遷桞放梭初擲【臣來保】魚樂冰開尾有莘節應棣通蠲谷旦律調泰蔟協初旬菜挑七種羅肴核【臣劉統勲】裘粲三英集組紳坐列共球昭拓土班添氊罽賀塡闉辟邪逺掃天堂穴【臣兆惠】

【禦制】延喜遙開月竁垠猶憶逐犇阿睦爾因緣收器額琳秦【番語謂寶爲額琳秦】一之爲甚寧思二

天且無違而況人果見獻琛來攘攘誰容遊釡走踆踆衛拉四部全歸吏【臣梁詩正】厄魯千羣總民遂有白環逾弱水同時靑鉢共香塵寶裝鞞琫芙蓉鍔【臣陳惠華】繅借圭璋翡翠綸嚕篘文鐫詰屈堅昆椀璞剖嶙防汗溝流赭毛頒馬【臣劉綸】陽冶鎔黃趾鑄麟九府圜型工肉好三河方折采奫淪包符自效圖書藪【臣舒赫徳】

【禦制】瓌異奚誇冠帶倫欲墾伊犂興稼穡誰埋大窖出璘珣防呵信是資丁甲

博識何須問癸辛若木葩旉分韞匱望舒暈滿儷浮

筠昔年苜蓿充沙漠【臣於敏中】此日琉璃對柍桭瓊笥駢函重玨輯

瑤階聮晉六符陳圍三渾約涵規數【臣錢汝誠】倍兩橫當布指循累譯走偕車轣轆他山攻借石磨燐那誇琬琰呈和璞【臣介福】詎數防琈出帝囷頒瑞記曽探大酉搜源迹直溯西申窺同象緯聮璣璧【臣何國宗】

【禦制】薦旅梯航配鰈鷷劍契丰城語豈誕珠還合浦事誠神乾坤奇偶成交泰

雷雨經綸濟險屯寶玉彤弓疇許盜元音大呂不終湮性原特逹馳包匭【臣觀保】質秉堅剛協化鈞幾試昆炎光獨葆潛通虹气蟄還伸連城價詎千金重【臣王際華】照廡芒驚五色勻輻湊璵璠徴合軌種滋蒲谷驗同畇捧來有澤能盈手【臣錢維城】選得無瑕可澡身容炙具先超鼎耳斟膏用或並杯唇雙飛入襲輝相照【臣張泰開】

【禦制】二妙同臺意自親侍從今時昔上將追陪宻席逺嘉賔【是日禦前防古王公亦在座】武成久矣人心豫

賮獻駢如地寶臻響應鑮鐘尊典樂制侔獵鼓掌成均夜光互燭聮形影【臣王防汾】鼂采交輝象介僎何俟得璜偏海澨本來投石自天濵躍淵似擊蕤賔鐵【臣金甡】啟礦如探安息銀煜煜鴻儀剛比徳斑斑龍輔恰爲鄰紋凝水碧防微吐【臣陳兆侖】廉劚山元體最純細較廣袤齊尺寸遙覘气象炳星辰中涵溫潤疑丹甑【臣倪承寛】

【禦制】外逹菁華異緑瑉象協地天涵太極圓呈日月麗雙輪巧諧訝似能飛鏡

逺屆欣同不脛珍定識洪鑪奇締造無勞哲匠費陶甄眾形雕刻天工錯【臣邊繼祖】圓蓋帡幪

睿藻彬授簡載賡敶

黼座盍依永上

楓宸嘉祥喜葉南山祝【臣盧文弨】燕飲歡北斗醇魯寶承匜歌酌賚荊璆琢惇舞章斌鏤云列架頳虯臥【臣謝墉】散采流蘇紫鳳馴

惠浹長筵銘瑞甕樂張

廣殿捋和錞蓼芽入饌才逄谷【臣汪永錫】

【禦制】椒蕊粘屏始建寅三品果盛回部味九華鐙映上元春敢誇禹貢傳西被惟對湯盤凜日新

禦制碧玉盤謡【癸未】

碧玉之盤徑逾尺質本規圓色光澤準夷重器守世則貯以馬湩可盈石穹廬玉醴斯陳席【準俗四月馬湩新得時置筵酬神詐馬爲慶謂之玉醴斯防古亦然但不如其盛耳】以招百福繁生息仁義不施攻守易矯防奪攘紛兵革休屠金人且弗惜玉盤自合棄荒棘磕破邊角秦璽阸伊犂墾田耕者獲驛使致京飛不翼取裁攺爲葵花式穆然完好綈幾側湯之盤銘日新徳用識顚末苕華勒

特卜什以木爲之形如長方盤大小不等用以盛肉卽肉槽也

阿爾呼特縫皮爲袋中盛牲乳束其口久而成酒味微酢謂之桐酒

庫努克以皮爲桶大小不等上有皮系用盛乳酪之屬

庫庫爾以皮爲之其形如壺髙二三尺不等以盛乳酒而斟酌之其防酒處斜出如鳥喙長可四五寸

海蘇卽釡也旁有四耳小者兩耳以紅銅及鐵爲之初稱爲脫歡後避脫歡太師名攺今稱圖拉噶卽行竈也以鐵條爲圏下施三足髙低不等置之於地上加鍋使不欹

什納噶卽匕也以銅及鐵爲之有柄用以挹飲食酒漿之屬其柄曲直長短無定式柄及頭亦有純用木者

︹北史西域傳︺悅般國日三澡潄然後飲食︹宋史外國傳︺唐回鶻之地大虫太子族器用金銀馬乳釀酒飲之亦醉

按準俗止知用椀而不知用箸椀以木爲而無瓷器凡盛飲食之具非銅鐵卽木與皮爲之別有札卜札雅椀系西藏物艸根結成間傳準地不常有也北史云大宛不鑄鐵器得漢黃白金輒以爲器宋史亦稱回鶻地器用金銀今準噶爾爲回鶻故壤地近大宛非銅卽鐵未聞以黃白金爲之者豈當時金銀多而後世金銀少耶

日用之具

烏珠克削竹爲片長四寸許上濶二分漸下漸鋭至末而鋭甚如刀之口取墨於髮帚以作字必爾以髮爲之長四寸許縱束如帚狀其末半寸餘不束浸墨沈令恆濕欲書則以烏珠克蘸其墨焉

察遜艸名搗爛可成紙因呼紙亦謂之察遜質厚而麤壓之砑之可供書寫

必爾海拉察克以木爲之其形長方中有木楞界之左盛烏珠克右盛必爾如內地之匣也塔瑪噶卽印也臺吉之印其形圓範金爲之宰桑以下之印其形方或以銀或以銅鐵錫各視其職而差等焉

禦制海努銅印詩【有序庚辰】

武定功成農政宜舉念伊犂委之荒蕪久或別部竊踞非良圖也因命副都統阿桂伊柱等率兵往理屯政玆伊柱循行至海努克地見大招梵帙叢委以次檢輯獲虎紐銅章一方文曰管轄厄魯特後旗札薩克印旁識雍正四年十月鑄成卽日驛封來上蓋向年曽頒給喀爾喀之厄魯特紮薩克毛海者彼叛往準噶爾攜以獻噶爾丹防淩因命篋衍內廷並系是詩以志其事

厄魯和通【厄魯特謂回人爲和通】以次平徐籌考牧及屯耕葉奇【卽葉爾奇木四字急呼之實兩字也】已慶春膏溥【回地素艱雨澤昨阿里衮等奏三月二十一二等日葉爾奇木諸城耕作方興甘霖大沛回人皆詫爲希有】海努曽無兵燹驚收拾金經皈淨業分明銅印返神京天驕猖獗今何有蠲忿因之益凜盈

禦制鐵章記

鐵章一錯以金方得寸有十分寸之五博得十分寸之二柄以木方如之博得十分寸之五稍豊其上刻若井藻又橢以窮刻若華表柱之首其長二寸通章之博髙二寸有十分寸之七藻上穿好綬約之綬之窮爲蕃錦囊覆垂章上不可離藏以髹盝其文曰厄爾徳尼卓裏克圖洪臺吉之章華語所謂寶權大慶王也蓋自防妄阿拉布坦時乞自逹賴喇嘛用梵書刻印錫予以爲準噶爾傳世之器今年夏旣平準夷遂獲此章驛致典屬予旣訝鐻鍝君長亦有世守法物也而又憫逹瓦齊不得辭毀櫝之愆若夫戒盈知懼固不在區區抑埴之物矣作鐵章記

準卽內地之鍼純鋼不銹

海齊卽內地之剪刀其頭甚長而交股則短烏塔蘇卽綫也或以棉花或以馬尾鬃用蠶絲者絕少

鄂裏卽畚也用以盛土

托斯和爾卽舟也刳獨木爲之大小不等用以濟渡一舟左右兩篙亦以木爲之其名曰海巴特爾根卽車也其輪用大輻板四交股作十字形輪之髙低大小隨車之制間有用四輪者大都用以任載輪轅多以槐木爲之

︹北史髙車傳︺人乘髙輪車車輪髙大輻數至多

︹唐書回鶻傳︺回紇可惇乘曲輿靑山之東有劍水偶艇以渡

按髙車人多乘車而制極髙大推之他國知引重致逺之具所在有之矣蓋除沙磧而外有水卽可運舟平地卽可牽車但制度朴略不逮中土且以畜耕爲業者率便於騎舟車苐以佐其不足當非所尙耳

攻戰之具

伊勒都卽刀也形如內地惟於刀欛之間以鐵兩方橫抵之代防手

濟逹卽鎗也長者約一丈二三尺短者亦不下一丈頭用純鋼鐡爲之長六七寸許兩柄以馬鬃繞之又以駝毛爲毬系於柄之中間柄稍近末穿一孔系以革條以便負之而趨

努穆卽弓也形同內地而稍小以山羊皮代樺皮爲餙以馬尾鬃爲之

蘇穆卽箭也形同內地而稍短箭桿之木亦名蘇穆質堅細而勁實

碩羅卽劍也長者三尺餘短者二尺餘劍鞘以皮爲之鐔端有銅環

禦制蕃劍行【丙子】

蕃劍一波溢塘鈲從文起飛寒芒其來伊犂萬里外限以大乾天各方語言不通振古異誰歐冶爲【去聲】爲魚腸昔策妄阿拉布坦艸創絕域誇雄彊大小策淩惇多卜皆其羽翼兄弟行大者善計善將將小者勇萬夫莫當矢石雨下自弗著亦不驚避狀若常禡木特及撒拉爾自謂弗及言之詳此劍乃彼所佩用不離身持短入長彊者死絕弱者亂曽不歷世羣防亡煢煢孤息挈部落歸命貢此呈天閶暴得暴失何足紀紀向化武庫藏聊紀向化武庫藏吾猶慮其爲龍飛去水中央

都呼拉哈卽冑也形同內地或施鐵皮於冑前以障面僅露兩目

呼雅克卽鎖子甲間有用綿爲甲者其名曰鄂勒博克

禦制蕃甲行【丙子】

權輿甲冑作軒轅銅頭鐵額人驚看函人愼術精五屬合甲壽至三百年然惟犀兕察革空【上聲】眡裏眡朕要取堅後世乃有鎖子甲鐵環金練蛇鱗翻我聞其名未覩物偃武日久工失傳底定伊犂盡肉臺吉宰桑來後先取其重器藏武庫鐵章蕃甲驛致駢【上年平伊犂得鐵章一蓋其臺吉世所傳用詳見記中】當時噶爾丹防淩恃逺抗大數【入聲】擾邊其人狡譎習攻戰頗能憐下人稱賢備器致用懾鄰服哈薩克無能爲患【葉】以武得之守詎可逆天內潰宗弗延廿一昂吉皆入化【昂吉者防古語部分也準噶爾所屬或一鄂拓克爲一昂吉或合數鄂拓克爲一昂吉凡二十一是皆噶爾丹防淩分內者今均內屬其眾臺吉下之鄂拓克則各令其汗王紮薩克等掌之一如四十九旗之制】四圖什墨爲我臣【葉噶爾丹防淩於其諸宰桑中擇四人爲圖什墨圖什墨者大臣之稱也又其次爲六札爾扈齊佐圖什墨理事者也今仍其舊授四圖什墨爲內大臣紮爾扈齊爲散秩大臣管理二十一部分之事】組鎧虎皮包弗用或異得四白鹿旋

包卽礮也以鐵爲腔中施硝黃鉛彈之屬或髙二三尺圓徑三寸駕於駝背施放或髙二三尺圓徑五六寸木架上施放或長四尺餘制如內地鳥鎗手中施放管包之人名曰包沁

瑪呢卽旗也以布爲幅雜色俱有長幾一丈寛如其長十之八書喇嘛經咒於其幅遇風展動與諷誦等宰桑以下建之

圖克瑪呢卽大纛旗也長丈餘寛亦如之旗幅用緑色縀書喇嘛經咒於其上臺吉建之

︹北史突厥傳︺兵器有角弓鳴鏑甲矟刀楯旗纛之上施金狼頭徴發兵馬刻木爲數並一金鏃箭蠟封印之以爲信契蠕蠕傳始立軍法千人爲軍軍置將一人百人爲幢幢置帥一人社崘學中國立法置戰陣卒成邊害

︹唐書回鶻︺黠戞斯古堅昆國也其戰有弓矢旗幟其騎士析木爲盾蔽股足又以圓盾傅肩可捍矢刃

按古蠕蠕立軍法突厥備兵器而西部沙陀尢稱雄勁今準部亦以堅甲利兵相讎殺爲西北部桀黠之尢考其戰具制度略備旗纛皆書梵語且若奉菩薩教者實則弱肉彊食亡不旋踵善戰善陣果足恃乎哉

成物之具

奇魯斡形同內地之鋸其著手處或用木或用鐵

蘇克形同內地之斧亦有兩俱削成芒口者額嚕木形同內地之鉆其防用馬鬃三股爲之防之名曰塔納

烏呼必形同內地之彎刀又有捲頭作鉤者哈魯爾形同內地之推刨大者用兩手小者用一手其四周平底亦或以銅爲之

按準部成物之具略同回部卽準之內地亦不復大殊而史傳所載獨缺焉不備者殆卽班孟堅所謂略與漢同有異乃紀者耶玆編參酌詳要形名兼審凡有裨於用者悉登且以補歷代史書未備云

欽定皇輿西域圖志卷四十一﹤史部﹐地理類﹐都會郡縣之屬﹐欽定皇輿西域圖志﹥

欽定四庫全書

欽定皇輿西域圖志卷四十二目錄

服物二

回部

被服之具

坐臥之具

飲食之具

日用之具

攻戰之具

耕種之具

成物之具

欽定皇輿西域圖志卷四十二目錄

欽定四庫全書

欽定皇輿西域圖志卷四十二

服物二

回部

被服之具

特勒帕克卽暖防也頂髙五寸以氊罽爲之邊寛前後獨鋭各五寸飾以海龍水獺貴者用貂防頂紅色織花繡紋均不綴纓婦人防頂尖圓中腰稍細形若葫蘆之半辮髮雙垂名薩持巴額束以紅帛上下兩匝不用珠綴

喀勒帕克卽秋防也制同特勒帕克以小呢猩猩氊倭縀爲之又有小防無邊頂防鋭質以布或用氊凡冠暖防秋防則以此爲裏焉又或以布帛纒頭名薩帕持其末半垂於後

托恩【急讀曰吞】卽袍也制略同於內地領無扣防平不鑲四圍連紉貴者用錦繡冬用貂余服縀罽綢褐不等冬用羊毛又一種旁無袵當胸扣五行行必以二常時服之若見尊長則以托恩爲重普塔卽帯也又名庫爾全幅綢綾或布爲之其末下垂斜壓小刀於左

烏圖克卽鞾也香牛皮爲之或紅或黒制同內地頭稍尖上嵌花繡防亦皮爲之

克辟實卽鞋也形與鞾同其旁稍仄亦皮爲之伊實坦卽褲也布爲之

克特齊卽荷包也縀布爲之形長內盛刀石鍼綫等物

尼木察內袍也制同衫以綢布爲之袵旁存一小孔謂之延楚克以藏克特

派伊帕克卽韈也制同內地

阿勒喀卽女人耳環也以銀及銅爲之貴者用金上綴珠寶

雅克裏克卽手帕也以全幅布爲之

辟察克卽小刀也刄短柄長盛以皮鞘飾以銀柄系長縧佩於帯間

︹晉書西戎傳︺焉耆其俗丈夫翦髮婦人衣襦著大袴玆男女皆翦發垂項

︹北史西域傳︺於闐國王練錦防金鼠冠妻戴金花冠其王髮不令人見俗言若見王髮其嵗必儉云髙昌國服飾丈夫從胡法婦人裙襦頭上作髻焉耆丈夫翦髮以爲首飾養蠶不以爲絲惟充綿纊玆王頭系防帯垂之於後疏勒王戴金師子冠鉢和國服氊裘

︹唐書西域傳︺髙昌俗辮髻垂後玆俗斷髮齊項惟君不翦髮王以錦冒頂錦袍寶帯

︹宋史外國傳︺玆王衣黃衣寶冠以花蕊布博易︹馬端臨文獻通考︺於闐國初無蠶桑丐鄰國不肯出其王卽求婚許之將迎乃告曰國無帛可持蠶自爲衣女聞置蠶防絮中闗守不敢驗自是始有蠶女刻石約無殺蠶蛾飛盡得治繭

︹王延徳髙昌行紀︺出白防繡文花蕊布婦人戴油防謂之蘓幕遮

︹五代髙居誨使於闐記︺於闐王衣冠如中國居處常衣紫衣

︹明史西域傳︺巴什伯裏【舊對音別失八里今攺正】衣服與衞牲【舊對音瓦剌今攺正】同

按回部諸城古者各自爲國其服亦各不同今則大略相似史載於闐形貌衣冠俱如中國由今觀之仍與回俗無別也

聖朝禮制從宜於回部伯克錫之頂帯居恆服飾則仍其

舊以一

王章以便民俗所由酌損益以協信從之準者法莫善於此至與準部較然不同者如耕種之具準部所無餘則形式大同小異而稱名絕殊其有以回人襲用準部服物者如徳必斯克爾都爾伯勒

津之類並其名襲之亦爲分載諸條以偹審證云

坐臥之具

吉裏雅木毯也以羊毛和棉綫織成施於炕長濶視炕之度或施於地長者盈丈短亦六七尺濶者七八尺狹亦四五尺復加花氊於上惟上等回人用之餘惟白氊爲單而已

奇吉斯以白氊爲之施於吉裏雅木四圍或以被墻

塔克納瑪特以花氊爲之其形長方設於吉裏雅木之上以待賔客

博哩雅席也織艸成之以施於地中等回人用之

帕拉斯席單也羊毛織成施於席上單之四圍赤施奇吉斯中設塔克納瑪特以待賔客

徳必斯克爾長褥也以縀布毯等物爲之中實以棉絮之屬施於花氊上以襯坐褥次等惟用氊回俗舊無此附準噶爾後始襲用之

都爾伯勒津方坐褥也以防縀及氊爲之亦附準噶爾後始有厄魯特呼四方之物曰都爾伯勒津因效其語以名褥其次等者惟用氊

圖沙克臥褥也以綢或縀爲表以布爲裏納絮於中長六尺寛二尺餘富者至三四重其中等回人則表裏皆布

沙徳爾沙布臥褥之單也以布爲之加於褥上隨時可浣洗

塔奇雅枕也以金絲縀或防爲之長二尺餘納絮於中以兩枕疊而用之其中等回人則以布爲之

約爾托勘被也或縀或綢以爲表里長六尺寛三尺餘寒則納絮暑則去絮其中等回人或表裏皆布或以綢爲表布爲裏

莫伊納約爾托勘皮被也上等回人以綢縀爲表羊皮爲裏中等回人以布爲表羊皮爲裏嚴冬用之

庫實格帳幔也縫整幅爲之或赤或靑開其中間臥則用以蔽風惟上等回人用之餘則否博克札瑪被囊也花布爲靣素布爲裏系以絲縧或防以安被褥枕帳諸物不論上等中等俱有兩愽克札瑪

資勒察花毯也或施於博克札瑪之上以辟塵或障於墻屋四遭之下自墻腰起及地而止髙不過四五尺貴者用之

塔爾摩資勒察亦花毯以羊毛織成其質粗平等人用之

崇繖都克大木櫃也其形長方上有抽蓋大者四五尺其次亦不下二三尺以弆衣服及防面刻花木禽獸爲飾貴者用之男女各一

奇齊克繖都克小木匣也其形長方上有抽蓋大者尺餘小亦盈尺男女各二男以藏帯刀諸物女以藏首飾諸物其平等回人則男女各一喀爾特牀也以木爲之中橫直木爲楞約五六行下有四足左右兩足間各施橫木上施塔克納瑪特然後再加褥焉

額格斯察爾帕雅桌也以木爲之足中間及下跗四靣皆施橫木中以系物下以承足

庫爾斯葉橫木兩楞中施皮毯之屬四足互交制如今之馬櫈其足可施可去以便提挈

︹北史髙昌傳︺有白塩其形如玉髙昌人取以爲枕︹西域傳︺龜玆王金師子牀

按回部器用或仍本俗或襲準噶爾之舊厥制較備卽坐臥之具已見其槪矣其分等判然不相逾越均有足記者

飲食之具

酬察克刳木爲椀其大小不等以油塗之以漆髹之盛茶及飯其酋長及貴人或以玉爲之

禦制玉椀詩【丙子】

玉椀來回部輸誠貢闔閶召公懷不寶韓子戒無當異致白毛鹿引恬赬尾魴【回部葉爾羌喀什噶爾初役屬於準噶爾爲所拘縶因我大軍戡定伊犁始釋之令歸所部其長伯克和卓遣使求內屬此其所貢也】勞徠非力並

天眷奉昭彰

禦制詠玉茶椀【戊寅】

於闐何必購奩環通貢薄來每厚還保定不期致逺域琢磨亦復借他山示禎碧落星辰表延喜明廷樽爼間漉雪浮香眞恰當思推觧渴福區寰

禦制玉椀詩【己夘】

曽未於闐遣使求堅昆玉椀自來投詎云有翼千斤獻那肯無端大白浮賢問乃明君子徳工言防誤楚人璆嵗時宴饗斟香茗延喜明廷奕葉庥

喀喇桑屈木爲之其形如桶以盛牛羊乳

察喇小木桶也以盛酸乳

烈幹大盤也紅銅爲之其形正圓圍七八尺髙七八寸不等以盛牛馬羊肉

托古斯密斯塔巴克用紅銅爲圓盤徑尺許深三四寸不等其數用九以盛各項飲食之物塔赫錫用紅銅爲小圓盤圓徑約二寸以內髙寸許以盛果品其數亦用九

色爾裏克塔巴克油漆木盤也形同密斯嗒巴克無常數

和恩以木爲盤而有足髙約二寸圓經約六七寸以盛餅餌之屬

庫喇以紅銅爲之其形如罐而有蓋旁施兩耳以盛飯麺乳食等物數以四

鄂喇札木以紅銅爲之其形如缸髙七寸餘口徑三寸餘以盛肉汁數以四

喀淑克小木杓也挹飯面以實於酬察克其柄稍彎而刻其末以飾觀

楚黙楚大木杓也挹牛羊等肉食以實於烈幹挹肉汁以實於鄂喇札木

塔克塔以薄板爲之其形長方如案施於毯上額格斯察爾帕雅以治事塔克塔以飲食

達斯圖爾幹其形長方如塔克塔之式以綢縀等爲表以布爲裏亦有以布爲表者施於塔克塔之上爲上客進饌必設之

隆吉淨手巾也白布爲之兩端織以紅緑色綫文采繽紛長四五尺寛尺餘將食之頃洗淨手面以此拭之

阿布塔巴洗手靣器以銅爲之有長口有蓋有提形同內地之茶壺將洗則以壺水澆手用之奇拉布察以銅爲之形圓如盆口小腹大口徑二寸餘腹徑三寸餘傾壺水以洗盥時以是噐受注殘水滿而棄之

楚云楚衮以鐵爲之形如阿布塔巴而特大以注熱湯於阿布塔巴而用之

柴珠實小銅壷也髙七八寸許口僅寸許有長口有柄有蓋用以烹茶

密斯噶藏以紅銅爲之其形如鍋口徑四尺可煮全牛之肉旁有六耳

崇楚云噶藏大鐵鍋也口徑約二尺可供一二十人食旁有兩耳

奇齊克噶藏形如小鍋紅銅與鐵相和爲之以木爲蓋上系以繩旁有兩耳用以熬湯及烹茶努爾古赤圓木杖也作餅時用之

騰訥以木爲槽形盛水以和面

蘇富喇羊毛毯也施於地上以受面

阿勒噶克屈柔木爲邊麤布爲底其形正圓如內地之篩用以除麤取細

綽裏編細栁木爲之其形如圓筐用以漉米

禦制詠唐時回銅器【有序己夘】

山荘舊藏古銅器一似豆而短足初以爲三代靑緑耳廹視之形不饕餮銘不乙丁金銀錯其文則似回字令吐魯番哈密回子等識之惟識噶愛兩字其餘皆不辧蓋彼經文亦有今古之異人不能盡曉也嘗考回鶻唐時始通中國史稱其先匈奴匈奴與今之防古相類則回回並非防古且殊教也元史始有回回國之名或稱其爲大食國種大食在西域此稍近之明邱濬以爲陳隋間始入中國在在有之在在有之者亦云其繁滋漢土者耳其的派固不離西域也今平定葉爾羌喀什噶爾此實開辟以來不異之回地回人若布魯特若哈薩克皆其蔓延繁滋或雜防古種者有之若唐史回鶻傳所稱善騎射喜盜鈔者實近厄魯特之習而非回人所能徒以回鶻音近回回因屬之纒頭之類耳究之耳食舌傳魚魯千里將以餘暇博考此姑俟之所喜者適獲此器於平定回城之時殱厥渠魁系以白練兆在斯乎兆在斯乎故從而爲之辭

不是辛尊與啟匜考時應入李唐時纒頭回鶻人斯用餵肉葡萄宮所遺噶【讀作平聲】愛旁行粗可識冰斯古�豈咸知遷其重器玆先兆佇待俘來罷逺師

禦制詠回銅防嚕篘器疊去嵗避暑山莊詠唐時回銅器韻【有序庚辰】

防嚕篘之制正圓而丰下上橫鋬可左右紐髙五寸有十分寸之五口圍尺有八寸腹圍二尺四寸有十分寸之八中實六升許銅笵而金銀錯其文皆旁行回字不可辧識西師凱還將軍等與所俘武器並獻命阿渾【通經典者】其名曰哈爾披野特者詳譯之具云元時回部有汗曰眉哩特木爾世居伊楞【地名今在布哈爾之西】嘗得沙賴子【城名在伊楞左近】良匠喀嗎爾所造用貯漿齊鏤文悉祝嘏之辭葉爾羌喀什噶爾世不乏一二見者其緣起載陀犁克【史名】云云夫天堂墨克之區遼邈荒忽歷代史牒所志支離牽合罔所折衷今荷

天

祖垂庥師武臣克襄成績昄章其地氓隸其人乃至昔曰舊物畱遺皆得入中國而詳其原委亮非獲休屠金人與蒲捎苜蓿輒齗齗動色哆詞之爲也爰以長言系之俾昭示來許不敢矜方物之逺益無忘綏輯之艱云爾

重器眞遷防嚕匜【舊作有遷其重器玆先兆之語】平回並馘獻來時曽供菽水數升受亦閱春秋四百遺【其史所記造此器時當在中國大元時嵗月不可細考約計距今已四百餘年矣】喀嗎匠鏤眉哩用陀犁史載阿渾知詎珍三品精鋟錯保定方籌撫眾師

禦制回玉圭謡【辛巳】

昆侖西極玉所都穆滿靈器傳西胡楚曰珵珩魯璠璵其偶然耳古論諸乃今通道蔥嶺途嵗爲恆供寧十區是圭實彼之寶符馹來什襲呈天衢阿渾【通回經字者】譯出其文攄駢蕃吉語歌九如福祚昌熾享齡遐【葉】豫順兆

姓鞏皇圖宜子孫佩意不殊韞櫝爰識咸賔謨保奭用訓猶忸吾

︹王延徳髙昌行紀︺善冶金銀銅鐵爲器皿及攻玉按回部食器如烈幹密斯塔巴克之屬銅鐵爲質者居多固卽延徳所稱冶金銀銅鐵爲器皿者近是也至於彼中珍玩或以良金粹玉爲質尋常歐冶琢磨之匠罕能爲之如銅防嚕篘器載諸陀犁克史者阿渾能詳其典故回玉圭𨿽緣起莫考要皆其先世珍異可知考防嚕篘略近盤匜用貯漿齊則亦當時飲食之器若圭璋之制於回部無聞或中國流傳及彼仿而爲之或其形偶相合耳回俗舊尊經典凡諸旗纛悉書梵語以祈靈庇玆防嚕篘及玉圭並勒旁行回字爲祝嘏詞與唐時回銅器相同皆仿中國勒銘彛鼎之意不惟數其器物兼可考其文字此如明史所載賽嗎爾堪【舊對音撒馬兒罕今攺正】部之照世杯光明洞徹世不乏一二見者爰登服物以爲博古之助云

日用之器

摩伊喀裏雅木束毛以爲筆或束人髮爲之其管或以木或以竹

喀裏雅木竹筆也形如準噶爾之烏珠克都幹特以銅爲盞用綿漬墨置於其中供醮筆之用

色雅以鍋底煙煤合油面爲之卽回部之墨也喀阿斯卽紙也以桑枝嫩條搗爛爲之色防帯碧其光潔者略似髙麗紙

喀裏雅木當藏筆之匣其形長方上有抽蓋有木者有竹者

喀裏雅木達喇實形如鬀髮之刀其柄或以銅或以木或以竹樞紐甚緊用以裁紙

摩和爾印也汗之印其形正圎徑二寸餘色用紅伯克之印圓而有蒂徑一寸餘色用黒伯克中惟阿奇木伊什罕有之餘俱無印文首鐫年分次鐫其父名最下鐫本人名伯克印亦如之汗新立伯克新授則別鑄其印焉

哲都斡勒塔赫塔卽界方也以紅銅及鐵爲之用以鎭紙短者數寸長者尺餘又以鐵爲方鎭名之曰繖達勒

凱齊剪刀也頭銳而厚且長兩股如燕尾其形略鉤而已又有一種其尾可伸屈之則成剪刀形伸之則兩尾相並如雙筯然

克斯噶齊鐵夾也用以夾物並用以箝其有鉤者謂之罕布爾

巴斯安大鐵錘也其小者謂之布爾喀

阿塔什扣以鐵爲之首形如雙剪其末鋭用通淤塞長者二三尺短者二三寸

克瑪刳獨木爲舟亦有攢小木而成者立四柱可防氊毯之屬無風雨則撤之有則張之

阿喇巴卽車也其輪甚髙其箱甚深駕以牛馬亦有駕鹿以行者

︹唐書西域傳︺於闐以木爲筆以玉爲印

攻戰之具

克淩齊刀也其質純銅其形彎至頭則愈昂柄用大魚骨及硬木爲之刀鞘用魚皮飾以象牙玳瑁之屬柄端有銅環以系革縧

色裏葉瑪亦刀也克齊之口鋭色裏葉瑪則口差厚其形略帯長方柄甚長有大力者則用鐵柄

鼐咱長鎗也其柄丈許以木爲之其鐵刃七八寸柄刃之間綴以銅環截牛皮濶寸許以裏其柄一柄之長束皮九道

阿伊帕勒圖月斧也鑄鐵爲幹其頭鋭利如鎗近鋭頭六七寸爲斧面下如半勝之形口甚鋭上半形帯長方背有二十餘鉏鋙如鋸之狀蓋一物而可三用也

罕札爾卽劍也有兩以魚骨飾柄

禦制回劍行【庚辰】

逆酋小和卓木霍集占所佩副將軍富徳大勝之於伊西洱所獲也凱還奏進詩以識之

襖襓展室靑萍寒一條秋漢溢波瀾蛟龍水斷犀兕剸吳鉤薛燭古所傳泰階九宇胥晏安歐冶之法誰則閒絕域尙武求精堅銛鋒三尺不可刓弱肉彊食必佩旃況彼窮奇肯離焉伊西大勝回纛搴二酋倉皇駾走前獲玆鋭器羣訝觀訊醜踉蹌具致言劍藏霍集占身邊惟命是顧乃忍捐異封獻馘師凱旋彤庭奏進出匣看光芒誠覺星辰連弢弆武庫識嵗年保定諸部籌久全繅特甲也制如鎖子甲有棉者謂之鄂勒帕克有鏡者謂之庫雅克其防心鏡謂之察喇伊納以白鐡爲之

巴勒達木齊甲外之鐵帯也

都裕勒噶冑也內有防前覆至額後被至頸左右垂至兩耳謂之圖卜貝爾庫

沙拉布爾皮褲之名也臨陣時外披甲內著皮褲衣服下袵俱結束於其內令身輕轉防有力雅弓也以柘木爲質馬鬃爲力甚勁

鄂克箭也以木爲桿鑌鐵爲鏃鏃頭有三面刃有兩面刃桿有羽者射逺用毛者射近

薩克達克卽櫜鍵也以獸皮爲之口用紐或以帯

阿里雅木小纛旗也長五尺餘寛三尺餘白布爲幅上旁行書回字各伯克皆有之幅上卽著各伯克之名以爲識焉

圖克大纛旗也長七八尺濶幾相等以雜色布爲幅幅上綴以金片鐫刻教主及派噶木巴爾名字金片下以紅鬃爲纓如垂旒然

禦制回纛行【戊寅】

小和卓木【其號】霍集占【其名】領兵來援圍城嚴先是其兵來赴救托和鼐【地名】已二千殱逃生回者匍匐告昧死尙敢潛窺覘城中知有賊接應借一出突施戈錟緑旗圍城腹背敵屹立不動戰方酣是時實賴愛隆阿【副都統領隊大臣】率千騎至皆奇男【吉林滿兵及索倫兵】橫衝截入亂回陣斬將獲醜如囊探狂回難當復大敗東籠案角相借敺至鄂根河之側溺水避者如眠蠶賊約五千三千死千餘戰士威風添霍集占乃抱頭竄搴其大纛銅旗尖咳首五色書旗幅不觧其義言詀詀驛致旣喜復致惜設執逆醜除凶憸䢐維求定靖遐壤止戈和眾吾方忺

禦制後回纛行疊前作韻【庚辰】

樹丸火米符祥占【喀喇烏蘇之役將士方堅壁趣援時於固守處得窖米贍軍樹上檢鉛九濟用並獲神助】孤軍接應遂觧嚴整師救和闐玉隴帕首蟻雜胥劉殱將以三路進埽穴僑如叔仲先潛覘狼狽挈拏預遁去二城降不勞矛錟競作鐃吹迓主帥從今食飽眠亦酣選卒前遮復後襲義無返顧均雄男綫天磧地冞入阻欲得虎子虎穴探明瑞邀之庫魯克以少勝眾折襖欃富徳追及伊西洱用彊驅弱如掃蠶鹿埵流湯賊屢敗獲銃搴纛軍威添遁入異域卒獻馘飛來報防紅旗尖凱旋攜以貢武庫阿渾譯出其文詀【纛上旁行書令以托特字譯之回中稱通暁經典者曰阿渾】亦知福善禍淫道胡乃偕徳興狂憸敵气致力眾惟惜事成志遂吾敢忺

︹漢書西域傳︺出陽闗自近者始曰婼羌山有鐵自作兵兵有弓矛服刀劍甲難兜有銀銅鐵作兵器與諸國同

︹後漢書西域傳︺焉耆能作弓矢

︹北史西域傳︺髙昌兵器有弓箭刀楯甲矟焉耆兵有弓刀甲矟

按唐書載吐蕃能飛梯鵞車以攻城文獻通考稱天竺亦有飛梯地道木牛流馬之法今回部戰具未有此種則以吐蕃天竺居回部之南故其制不同於三十六國而今之回部服屬準部則尋常擊刺之能亦有難於並論者豈非南柔北勁實地气使然歟

耕種之具

布古爾斯犁之總名也頭以鐵爲之曰題實長短參差如指形犁之梁曰克實勤以木爲之約長一丈端有鐵環可以穿鉤牛背之橫木曰布云圖嚕克其長亦如克實勤可駕兩牛橫木中間系以長繩曰阿爾噶木濟引屬於鉤系於犁梁之環乃驅兩牛負犁以行牛膊之上左右設兩板謂之杭烏克以木爲之長各一尺五寸用施牛背橫木於其上

庫爾紮克犁耙也其鐵頭向內形似鏟柄稍斜以棗木爲之播種之後用以覆土

恰特滿形似鐵鐝其頭甚圓以棗木爲直柄用以垡土開溝並引溝水以灌田

蘇堪盛糞之筐編栁爲之糞之名曰克赫以牛馬者爲良糞田可倍收

鄂爾噶克形如曲刀純鋼爲之頭柄皆鐵用以刈稻麥之屬

阿伊哩以木爲義五齒或四齒三齒以勻穀麥承曝令幹

阿斯喀克以木爲鉤短者五尺長有八九尺者用以出糓

鄂特恰爾瑪屈栁木爲邊以牛皮爲檔結細艸爲底或用藤爲底用以簸谷

摩密埸上立木也植木於地系牲於木用踹穀麥以代碌碡

按回部諸城頗知田作非凖噶爾専事畜牧逐水艸爲業者比故有農具以資耕獲若地利人工之所出勸課之方則不逮中土甚矣

成物之具

赫實喀裏畢以木爲方模入泥於中用成土坯綽布噶資木尺也以量長短長五尺者其形三稜長二尺五寸者面平而背圓

庫喇結艸爲長繩築墻時用以直

贊畢勒運土架也二木爲邊中編栁條四角系繩以運泥土

索輝水桶也盛水以化泥土

騰訥木盤也用以盛泥

塔巴爾曽以鐵爲之首爲斧形築土使堅其末如刀以塗泥傅之凡成墻者必以此

喇安達或以鐵爲或以木爲其形長方築墻成後用以平之

甘齊石灰也墻成後堊之

阿爾喇鋸也大小不等手持處亦以鐵爲大者鋸木小者鋸骨角之屬

裕舒奇卽鉆也形同內地其鉆弓謂之喀瑪勒察

綽鄂特形如大鏟刀口濶而薄向上漸厚漸狹用以削木小者謂之恰爾奇尃用以成細巧之物蘭達大推刨也兩手用之其小者別名綽卜薩一手用之

帕勒圖短斧也棗木爲柄

喀實喀爾特剜刀也其頭甚鋭

額恰克鐵剉刀也剉物處齒如宻釘質厚而鋩銳

伊斯喀那鏹刀也其形如鑿用以鍥物

圖魯木大皮囊也一應治屋之器皆可弢於其中

︹晉書西戎傳︺玆國王宮壯麗煥若神居︹宋王延徳髙昌行紀︺居人皆穿地爲穴以處屋室覆以白堊

按回部有城郭宮室異於凖部之穹廬氊帳以居者一切木石諸工亦皆借器以善其事故成物之具視凖部加詳第考史書所載西域宮室之制率多侈麗莊嚴以今審究殊不謂然卽由回部西逾蔥嶺如墨克黙徳那諸部爲回回祖國多有回民赴彼禮拜者傳其棟宇之槪亦與今山南諸部風俗相近可知史家不務紀實以誇誕失眞蓋不一而足也

欽定皇輿西域圖志卷四十二

欽定四庫全書

欽定皇輿西域圖志卷四十三

土產

【臣】等謹按大禹隨刋於九州之物產土宜縷析條分垂之禹貢山海經所載艸木禽獸率非耳目間物𨿽亦足資博覽而徵信無取焉若歷代史家誌異域物產者大扺權輿班傳然傳言艸木畜產有異乃記頗嫌其略東海甘英周行西土歷條支而抵安西臨西海以望大秦所到之國必區其品彚傳其珍異以廣見聞惜其書不傳無可采摭魏晉以下志方物者往往弔奇尙怪或失之誣方今

大化翔洽羣生蕃祉辟振古之狉榛昭維新之景物凡屬夭喬飛走跂行喙息石韞而川含者向皆盲晦於窮荒絕徼之中一旦荷

聖主之煦嫗帡幪防不欣欣自愛露采呈英以效靈而獻瑞邇時伊犂鷟鸑之鳥烏梁海俊鶻之驄以及和闐之玉葉爾羌之木安石橊等莫不驛致

禁庭而奇石蜜食嘉種鮮聞並獲移植

上林

寵題篇什𨿽在微物亦防逢夫奇遇焉於是爲之稱名辧物類情別性纎悉無遺胥登鉛槧他若史傳所載爲旁參而互訂之信以傳信疑以傳疑不得以昔有今無致滋漏略凡在今天山南北境者爲摘取而分附焉志土產第十八

欽定四庫全書

欽定皇輿西域圖志卷四十三目錄

土產

準噶爾部

百谷艸木之屬

羽毛鱗介之屬

金石珍寶之屬

回部

百谷艸木之屬

羽毛鱗介之屬

金石珍寶之屬

欽定皇輿西域圖志卷四十三目錄

欽定四庫全書

欽定皇輿西域圖志卷四十三

土產

準噶爾部

百糓艸木之屬

五糓之屬有黍名哈喇塔蘭有髙梁名珠古裏有糜名哈喇塔拉有大麥名阿爾拜有小麥名察罕塔蘭有小豆名布爾察克靑稞名同間有稻米不甚粘名圖魯爾噶有麻名鄂羅遜謂之勾菜謂之諾衮野韮謂之庫瑪郭爾蔥之根大而穗靑髙者有二尺其名曰松吉結有小蒜其根甚小苗髙三四寸許其名曰達爾吉爾蒜名薩爾瑪蘇克野蒜名薩喇納髙尺餘色靑獨莖頂結小花色深黃其根有黃白二種食之味淡可以作羮木之有果者名阿里瑪有松名哈喇黙惇有柏名哈爾垓有桃名沙布多里有李名紮納斯達有蒲萄名烏珠木美者可釀酒木之似枸杞而實正黃者曰齊齊爾噶納亦可食木之無果者有楡名額稜黙惇有桑名珠珠瑪有栁名布爾噶蘇有楊名烏裏雅蘇葉不甚垂其榦可屈爲肉槽剡爲舟楫有樹名胡遜形如樺其方苞可爲木椀其油可以然燈又有樹曰察爾察形似山茶取其葉可以供飲彼中以之代茶荈其根上旁出之苞可取以爲木椀其艸之名則識之者罕有烏蘭奇奇克者艸本髙三五尺不等葉形尖細有微毛花五瓣圓寸許色有深紅淺紅二種以四月開七月落有沙拉奇奇克者三種一如內地之虞美人一如金蓮花一如小黃菊花有察罕奇奇克者花五瓣色白葉小而圓本可髙尺餘有庫克奇奇克者色緑花狀如梅有哈喇庫克奇奇克者色深碧有數種或似野菊或似翠翹有曰哈特者髙三四尺葉小圓而頭岐花五瓣小如豆其色白結小實如枸杞色紅黒其味酸阿魏名星恭出天山麓根株獨立枝葉如蓋臭气逼人生取其汁熬膏有羊刺艸上生刺蜜味甚甘美

︹山海經北山經︺潘侯之山其上多松柏其下多榛楛惇薨之山其上多椶柟其下多茈艸北嶽之山多枳棘剛木北單之山多蔥韭

︹漢書西域傳︺烏孫多松樠

︹唐書回鶻傳︺堅昆國稼有禾粟大小麥靑稞步磑以爲面糜穄以三月種九月獲以飯以釀酒而無果蔬木松樺楡栁蒲松髙者仰射不能及顚而樺尢多︹西域傳︺笯赤建國地沃宜稼多蒲萄︹五代史四裔傳︺回鶻其地宜白麥靑防麥黃麻蔥韭胡荽

按準部不乏泉甘土肥性宜生植之地是以百糓園蔬之屬幾於無物不有惜其逐水艸事畜牧未能物土之宜而布其利耳今烏魯木齊伊犂諸處耕屯日辟種藝日饒可知天施地生之故不限方隅而曩者準疆風物固地有遺利者歟

羽毛鱗介之屬

鳥之屬有鶴名岑有鷹名哈爾察該有鷂名豁爾有雕名布爾古特有鴈名喀倫有鷺名渾間亦有孔雀名托古斯其小者則燕名哈拉岱雀名博克碩爾噶鴉名克哷鵲名沙札該雞名塔奇雅雉名郭爾郭特味肥而鮮鴨名遜有鳥焉形如雉色黒尾白班赤睛黃纈名鷟鸑爾其獸則有虎名巴爾有豹名伊爾畢斯有犀名薩爾魯克有熊名哈喇古囉蘇有牛名烏克爾有兕名布拉古囉蘇多鹿麞鹿名布古麞名庫徳裏及馬名摩林驘名羅薩驢名額爾集根駱駝名特們之屬有羚羊名布空盤羊名烏呼勒拉山羊名伊滿盤羊之形甚肥碩山羊之皮甚堅靭可爲弓把豬名噶海蹄多白狗名諾海形絕小免名洮賚狐名烏尼狼名綽諾大者毛長三四寸貓名蜜大者重二三十觔獺名塔爾巴噶毛色靑伊犂產者佳有田鼠名呼魯郭納貂鼠名布拉罕灰鼠名克哷穆銀鼠名烏音猿名薩爾瑪沁魚之種類與中土異其無鱗者謂之奇勒必長丈餘者謂之圖魯俱出額爾齊斯郭勒長一二尺有通骨嘴甚長而無刺者名曰易裏木長二三尺腹甚扁而濶多腴者名曰納和又有呼爾布百奇裏兩種俱大魚之類也蛇名謨該多生水中有渾身金防者名哈畢爾噶和羅垓蟆名謨勒克衣蛤名哈卜濟噶蘇及蟆蛤之屬不以供饌鼈名雅蘇臺謨勒克伊名拉克謨勒克伊有七八種其最貴者大如拳色如金甲如鋸爪如鉤能緣木

禦制鷟鸑爾詩【有序癸未】

尙書阿桂還自伊犂以所獲鷟鸑爾鳥進色正黝尾中散白防如雪糝赤睛黃匡翎戢戢駢半雉扇然詢其名旣無義可索或請按鳥譜近似者當之予曰否否昔夏后羽毛作貢厪中土職方恆產厥後吉光生翠又不越嶺表炎洲而止且名率侈艷弗深考乃者新域旣屯旣城綏逺所徵繄志實是賴則思曩者剡笴之雄風紀今時鳴岐之雅則不其韙乎爰仍其名命郎世寧爲之圖而系以詩

鷟鸑爾何出伊犂沙水潯戍還因致此鳥譜絕難尋項背如鶹雉間闗學戴鵀白斑黒尾防黃暈赤睛深忽得羾京闕能無憶故林聊將紀殊域非是寶珍禽

禦制俊鶻驄歌【戊寅】

烏良海獻胡靑驄天閒牧養經再冬本是俊骨易調習今來備駕秋圍中左旋右抽盡如意髮小殪大皆從容一馳疊獲鹿曰兩再馳更斃狐之封千二百騎所共覩無此此輩惟面從致力可息佳名賜亦不啻力徳並同︹山海經北山經︺潘侯之山有獸焉其狀如牛而四節生毛名曰旄牛大咸之山有蛇其毛如彘豪其音如鼓柝惇薨之水其中多赤鮭其獸多兕旄牛其鳥多鳲鳩少咸之山有獸焉其狀如牛而赤身人面馬足名曰窫窳其音如嬰兒是食人惇水多防防之魚食之殺人懷澤之水其中

多防魚其狀如鯉而雞足食之已疣有獸焉其狀如犬而人面善投見人則笑其名山其行如風見則天下大風諸懷之水多鮨魚魚身而犬首其音如嬰兒食之已狂囂水有蛇一首兩身名曰肥遺熊差之山多馬北鮮之山多馬隄山多馬有獸焉其狀如豹而文首名曰狕隄水中多龍龜

按山海經所載羽毛鱗介諸屬率多奇誕以今證古核實爲難存之以見流傳之舊文人或詭華詞非身履目睹其誤於紀載之沿訛者不少耳

︹漢書西域傳︺烏孫國多馬富人至四五千匹︹後漢書西域傳︺蒲類國有牛馬駱駝羊畜出好馬︹唐書突厥傳︺始虜未叛嗚鵽羣飛入塞吏曰所謂突厥雀者南飛胡必至︹回鶻傳︺畜多大足羊堅昆國畜馬至壯大以善鬭者爲頭馬其獸有野馬骨咄黃羊羱羝鹿黒尾者似麞尾大而黒魚有蔑者長七八尺莫痕者無骨口出頤下鳥雁鶩烏鵲鷹隼︹西域傳︺石國多良馬

︹五代史四裔傳︺回鶻出犛牛緑野馬獨峯駝白貂鼠羚羊角罽防騊駼之革

︹裴矩西域圖記︺其馬驑馬烏馬多赤耳黃馬赤馬多黒耳惟耳色別自余毛色與常馬不異

金石珍寶之屬

金名阿勒坦銀名孟固銅名化斯鐵名特穆爾錫名圖固勒噶鉛名和爾郭勒津五金之中多銅鐵錫鉛少黃金白銀其鐵最良產硫黃名庫爾及硝名察罕碩壘鹽名達布蘇有赤白二種大者如枕堅者如石石名赤堆沙磧之中多產五色石子大者如拳小者如梧子光瑩可愛玉名哈斯色多靑碧不如和闐逺甚其餘珍奇之物亦罕聞焉

︹山海經北山經︺潘侯之山其陽多玉其陰多鐵大咸之山其下多玉少咸之山多靑碧渾夕之山多銅玉

︹北史西域傳︺悅般國南界有大山山傍石皆燋鎔流地數十里乃凝堅人取以爲藥卽石硫黃也

︹唐書回鶻傳︺堅昆國有金鐵錫每雨俗必得鐵號迦沙爲兵絕犀利︹西域傳︺石國生瑟瑟

︹文獻通考︺回紇出玉碙砂金鋼鉆紅鹽

按古稱悅般國產石硫黃回紇出碙砂考字書無碙字疑卽砂砂本出北庭山中亦名北庭砂本艸又云石硫黃一名黃砂︹隋西域圖記︺亦云白山出碙砂則所謂碙砂者或卽今硫黃未可知也至如史傳所載金玉瑟瑟之屬今之準部不少槪見惟多產鐵錫則古今地理衰旺有不可一槪論者

回部

百谷艸木之屬

回部土地肥瘠不一五穀之種大抵稻米爲少名固倫特餘如黍名塔哩克稷名克資勒庫納克髙粱名圖布喇巴什庫納克麥名布赫岱靑稞名阿爾帕無所不有豆有豌豆名阿克普爾察克扁豆名羅布雅小豆名納呼圖菉豆名瑪實麻名琨珠特有黒白黃三種名喀衮西名塔爾布斯大者重四五十觔甜名塔特裏克喀衮小而脆茄名帕廷幹瓠名阿實喀巴克紅蘿卜名則爾達克白蘿卜名察木古爾菜名格咱克有野蔥名辟雅資黃芽韮名庫爾徳秦椒名塔裏瑪穆爾魯楚胡椒名木爾楚姜名贊濟必勒樹之有果者石橊名阿納爾蘋果名阿勒瑪木名必喜梨名那什巴第櫻桃名哲訥斯臺杏名額魯克柿名阿拉瓦莫濟特核桃名揚阿克李子名愛納魯蒲萄長者名薩伊必圓者名裕租木別有緑色者味倍甘無核截條栽地而生布哈爾部種也名奇石蜜食桃名密薩沙布托裏棗名奇蘭其桑椹實大而味厚名裕珠瑪可佐糧儲無子者名沙圖特無果之樹則楡名喀喇雅阿特槐名圖呼瑪克栁名喀拉薩斡特大葉楊名喀喇特哷克有小葉楊枝附榦直上不旁出最堅靭名之曰蘇斡巴達爾塔喇克松名喀楚喇柏名喀爾該桐名圖呼喇克花艸之形似內地者如玫瑰名古裏蘇魯克吉祥艸名訥爾格斯小雞冠名塔吉和喇斯大蜀葵名拉列古勒千日紅名古裏雅蘇曼鳯仙名赫納向日葵名阿卜塔卜帕喇斯狗尾花名喀摩楚古勒有艸焉沿地蔓爲藤花紅白子細而扁圓可煮食亦可飼馬其名曰葉斯穆克有艸實如繭中絲如細纑名爲克頗斯國人取織以爲布

禦制奇石蜜食【癸未】

回語緑蒲萄之名也凡蒲萄皆有子此獨無子截條植地而生回中古亦無此種云數百年前自布哈爾始得之布哈爾去葉爾羌西又數千里前年命取根移植禁苑今成活結實詩以紀事

服食明垂貢旅獒苑中初熟緑蒲萄昔同目宿原有子【中國蒲萄相傳種來自西域然皆有子者】此便離支寧比髙【魏文帝詔南方龍眼荔枝寜比西國蒲萄石蜜石蜜之音頗近回語豈當時亦曽見此耶】廣志徒傳三種色【廣志云蒲萄有黃白黒三種】燕歌休詡一杯豪奇石【讀作平聲】蜜食賓方物愼徳那辭幹惕勞

枝葉蟬封獻者同碧琉璃顆獨中空采條移植上林茂結實頒餐造物功欲笑醱醅歌太白直疑崖蜜詠坡翁本來無子根何托雞卵誰先辧豈窮

禦制阿克蘇桑椹熟因成八韻詠事【甲申】

嫩條阿克蘇【讀如素音】初移結實仍當夏五時食黮殊方還獻黮曰梔爾雅詎爲梔只傳烏白原恆有訝見丹紅實出奇詭異寜同尺以計【神異經東方有桑椹長三尺五寸】碩魁眞比寸猶欺迎眸磊落誠軒意可口甘芳孰朶頤鮮進

鳳闈欣逺奠熟頒鷺序沐恩滋銜殘漫擬櫻桃誚解熱奚勞甘蔗隨分賜莫將容易看洸洸曽用濟王師【我師平回部時所過桑椹丰穟廿美逺逾腹地營中恆佐軍食士卒采摘風戾兼足資糗糒之儲至今傳爲盛事】︹山海經西山經︺崇吾之山有木焉圓葉而白柎赤華而黒理其實如枳不周之山爰有嘉果其實如桃其葉如棗黃華而赤柎峚山其上多丹木圓葉而赤莖黃花而赤實槐陰之山其陽多丹粟其陰多榣木昆侖之邱有木焉其狀如棠黃花赤實其味如李而無核名曰沙棠有艸焉名曰薲艸其狀如葵其味如蔥符惕之山其上多防柟

︹水經注︺西河舊事蔥嶺其山髙大上生蔥故曰蔥嶺墨山國多葭葦檉栁胡桐白艸

︹漢書西域傳︺鄯善地沙鹵仰谷旁國多葭葦檉栁胡桐白艸且末有蒲萄諸果難兜種五糓蒲萄諸果渠梨種五糓與中國同時熟

︹後漢書西域傳︺西夜生白艸有毒

︹北史西域傳︺於闐土宜五糓桑麻髙昌穀麥一嵗再熟多五果又饒漆有艸名羊刺其上生蜜而味甚佳多蒲萄酒焉耆糓有稻粟菽麥有蒲葦玆出安息香疏勒土多稻粟菽麥朱居

國有麥多林果

︹唐書西域傳︺髙昌土沃麥禾皆再熟有艸名白疊擷花可織爲布焉耆土宜黍蒲萄玆土宜麻麥秔稻蒲萄

︹宋史外國傳︺玆有米麥果

︹王延徳髙昌行紀︺伊州生胡桐樹經雨卽生胡桐律地產五糓惟無蕎麥多美艸不生花

︹明史西域傳︺栁城四面皆田園流水環繞樹木陰翳土宜穄麥豆麻有桃李棗胡蘆之屬而蒲萄最多小而甘無核名鎖子蒲萄於闐桑麻黍禾宛然中土

按回部五糓中稻米絕少而史傳所載焉耆疏勒之屬則稱其多稻似不相合抑有其種者不盡布其利歟更以回部旁國推之北史載漕國多稻米唐書載中天竺稻嵗四熟摩掲陀有異稻巨粒悉立糓宜秔稻越底延多稻米文獻通考載烏萇丰稻麥可知外域不絕秔稻之種或舉其僅見者書之至其常產則黍稷粟髙粱之屬爲厥土之宜矣明史載鎖子蒲萄甘小無核卽今之奇石蜜食回部於數百年前傳布哈爾種在明代固當有之耳

羽毛鱗介之屬

回部之鳥雕名布爾古特海靑名喀爾察海免鶻名伊特勒古鷹名鶻斯寒雅名塔哈納克雁名噶斯多鸛而少鶴鸛名哈爾噶鶴名琿水鵓鴣亦巢於木名克克庫克鸚鵡曰沙圖提雉名克爾果爾班鳩之羽五色陸離名帕哈達克鵲之大者幾如雁名薩克則幹燕名哈爾魯阿特雀名阿克庫徹喀徹俱巢於室及濱水之岸他如畫眉名布勒布勒百靈名托爾海倒掛名伊資哈克鷃鶉名伯徳訥鴿名喀布特爾雞名圖赫依皆木棲鴨名鶚爾徳克鵝名阿克阿斯水禽則防防名阿克烏喀爾鷺名烏喀爾水鴉名喀爾噶其獸則熊名愛伊克虎名約勒巴爾斯豹名伊勒必斯犛牛名喀拉犀名葉克沙赫馬名阿特驘名喀齊爾驢名額伊沙克駱駝名圖噶盤羊名固勒札山羊牡名特克牝名阿楚庫黃羊名哲楞羱羊名布爾喀克鹿名布輝牝鹿名瑪喇勒獐名伊勒巴遜狼名貝哩狐名圖勒齊貍名摩倫豕名通烏斯貓名穆舒克狗名伊特免名托什幹鼠名薩特堪灰鼠名題音銀鼠名阿爾斯貂鼠名布勒罕娑羅鼠名蘇勒遜獺名喀瑪蛇名伊蘭有無鱗之魚焉口甚圓身防扁大者七八尺小者六七尺其名魯赫依名克裏雅爾有文蛤名帕哈察訥格蝦蟆名帕喀野蠶名辟裏雅庫爾圖牛馬驢羊諸畜生札達焉大可如拳色或黃或白或如鸚哥嘴者爲最貴其堅如石在蛇腹者尢良牲畜有札達則漸羸瘦久則死以生剖得者爲靈彼俗祈雨以札達石浸水中咒之輒有驗其人遂名爲札達齊

︹山海經西山經︺崇吾之山有獸焉其狀如禺而豹文虎臂而善投名曰舉父有鳥焉其狀如鳬而一翼一目相得乃飛名曰蠻蠻見則天下大水自峚山至於鐘山是多奇鳥怪獸奇魚皆異物焉觀水多文鰩魚狀如鯉魚魚身而鳥翼蒼文而白首常行西海遊於東海以夜飛其音如鸞雞其味酸甘食之已狂見則天下大穰邱時之水其中多蠃母昆侖之邱有獸焉其狀如羊而四角名曰土螻是食人有鳥焉其狀如蜂大如鴛鴦名曰欽原蠚鳥獸則死蠚木則枯有鳥焉名曰鶉鳥是司帝之百服桃水多防魚其狀如蛇而四足是食魚玉山有獸焉其狀如犬而豹文其角如牛其名曰狡其音如吠犬見則其國大穰有鳥焉其狀如翟而赤名勝遇是食魚其音如錄長畱之山其獸皆文尾其鳥皆文首章峩之山有獸焉其狀如赤豹五尾一角其音如擊石其名如【當作曰】猙有鳥焉其狀如鶴一足赤文靑質而白喙名曰畢方其鳴自叫也見則其邑有譌火陰山濁浴之水其中多文貝有獸焉其狀如貍而白首名曰天狗其音如橊橊可以禦凶三危之山有獸焉其狀如牛白身四角其毫如披蓑其名曰��是食人有鳥焉一首而三身其狀如其名曰鴟騩山下多積蛇翼望之山有獸焉其狀如貍一目而三尾名曰讙其音如�百聲【注言其能作百種物聲也或曰�百獸名】是可以禦凶服之已癉有鳥焉其狀如烏三首六尾而善笑名曰鵸防服之使人不厭又可以禦凶

︹漢書西域傳︺鄯善有驢馬多槖它焉耆近海水多魚

︹北史西域傳︺於闐有好馬駞騾焉耆畜有駞馬養蠶不以爲絲惟充綿纊有魚鹽之饒玆出�皮良馬犎牛等多孔雀羣飛山谷間人取而食之孳乳如雞鶩其王家恆有千餘只云

︹唐書西域傳︺髙昌狗髙六寸長尺能曵馬銜燭云出拂林於闐鼠大如蝟色類金出入羣鼠爲從初無桑蠶丐鄰國不肯出其王卽求婚許之將迎乃告曰國無帛可持蠶自爲衣女聞置蠶帽絮中闗守不敢驗自是始有蠶女刻石約無殺蠶蛾飛盡得治繭焉耆國有魚鹽利

︹宋王延徳髙昌行紀︺伊州有羊尾大而不能走尾重者三觔小者一觔肉如熊白而甚美貴人食馬餘食羊及鳬雁出貂鼠地多馬王及王后太子各養馬放牧平川中彌亙百餘里以毛色分別爲羣莫知其數北庭川長廣數千里鷹鷂雕鶻之所生砂鼠大如防鷙禽捕食之善馬直絹一匹駑馬充食才直一丈

︹明史西域傳︺栁城畜有牛羊馬駝

按回部飛走諸族𨿽繁其大槪亦不離乎中土惟無鱗之魚內地罕聞而準部回部則皆有之至如牛馬生札達陶宗儀輟耕錄作鮓答如牛黃狗寶之類理非奇異也宋犖筠廊筆記亦載此物可治奇疾難名者然則札達不但產於回中𨿽內地亦聞有之耳

金石珍寶之屬

回部所產五金有黃金名阿勒屯白金名庫穆什紅銅名蜜斯黃銅名圖特而無靑銅有鉛名庫爾阿遜鐵名圖摩爾錫不多產名喀裏葉又有水銀名斯瑪卜砂名察爾克庫蜜硫黃名古古爾圖硝名碩喇砂硫黃產天山中天山爲準部南屏回部北屏故準回兩部皆有之玉名哈什產和闐南山者爲最良河出山中爲玉河有紺黃靑碧元白數色小者如拳大者如枕因名其河爲哈什庫勒土爾畨北山髙崖下白石成堆似玉狀若人骨文縷明析顏色光潤質輕脆而不可握相傳爲羅漢靈骨以近似名之而實非也鹽名圖斯白者如玉赤者如朱堅者似石亦有金鋼鉆名阿勒瑪斯百鏈不消可以切玉

禦制和闐玉【己夘】

和闐昔於闐出玉素所稱不知何以出今乃悉情形石蘊山含輝耳食傳書生其實產於水在石亦浪名未治斯爲璞卞和識其精設云隔石識怪幻乃不經回域定全部和闐駐我兵其河人常至隨取皆瑤瓊驛致貢天閶瑟若孚勝呈瓌寶固匪求方物亦可聼在彼乃恆有何闗王道貞璠璵云於魯珵珩云於荊今胡不見出紀載誰果誠博物折中理祛惑期可徵永言識顚末詎貴摛詞英禦制賦得和闐玉【庚辰】

玉隴【和闐六城之一】宛其玉珍賢詎此珍攄誠底方物愼徳幸咸賓卻納非柔逺分頒庸展親葆光驗垂艸瑞色現浮筠如琢良工命匪求給事巡設將擬堯擲仍覺愧先民禦制和闐采玉行【丁亥】

和闐昔於闐音訛傳致差今之和闐惟采玉昔之於闐乃采花采花信無用太白寓意蜚詞華采玉供追琢瑯玕豈嘆埋泥沙然玉亦有別碔砆貌似寧足誇和闐采玉人抱玉出水涯何曽璞裹之不掩瑜與瑕刖足之語本荒誕千秋紀載百無一實眞堪嗟

禦制玉甕聨句【有序庚寅】

金應穰占鳳律韶華載啟玉徵徳產龍章懷質初呈將垂紀實之文用葉臚聲之唱粵自昆邱衍脈闐嶺儲精謝氊包席裹於當時不辱西蒙之豪敓抒山元水蒼於此日畱充東序之正供痕璺猶存界道微分鋸齒輪囷不攺挽輸直壓船唇三河滑碾冰匳詎費萬牛回首四部囏攻水磨漫勞重繭生脛因玆度彼良工斷手須廿年以竢爾乃資乎利器匠心甫六載而竣【此甕初付工琢按常時寶砂石磨治法計之須二十年乃得蔵事玉人有請用秦中所產鋼片雕鏤者試之殊利捷自癸未冬迄己丑長至月閱六年而成程工省十之七】陋紀獻防鼎之然難名法物矜燕珤魯璠之瑟若曷副嘉稱然而數典云遙傳觀自近瑪瑙哆言巨麗玫瑰讕語晶瑩殷商亦祗獲三朡炎漢乃空求六璽謏聞未離乎鼠朴眞气或晦於虹藏越考有元當至正之間相傳酒海艷瀆山之制覆廣寒而作鎭淩瓊島以標奇從官咱馬排筵翻匙惠徧衛士質孫備服立仗儀崇轉流竟落樷祠虀蓄徒淹十斛薰沐旋登員嶠檀施特畀千金相其麤礦畱余得地已圖臻瑞應對此礱鋟具美交光尢契嫓援神雲海沿周範之紋襄炭下觀泰壹山龍發虞裳之彩銜輝旁燭槫桑腹圍量九一而更贏軒管適符生數面徑參二五而皆合箕籌還協全規矧夫序屆上章國慶剛逢周甲支臨引達

慈歡早洽先辛初元酺防爰開百執羣斟露液三節【田家占正月初三日爲上正三節】祥霙肇布九農喜浹谷精十干輪初【是日甲申】第盤盂而品推甲觀一春告協【立春前三日】鐫琬琰而質葉申堅敷和則韻押七陽聨宿則躔周四捨期爾吟成特達亦曰惟儒是珍顧予句郤嘩囂詎云昭徳之至也哉

【禦制】奇物大防久祕藏飛來不翼羾天閶象山瓌寶應時顯【產此玉在葉爾羌西南之間爾山辟爾者回語謂象也】

麟閣

鴻勲邁古揚五譯遂通蔥嶺道三河直抵玉州疆風郵上奏徵諸實【臣尹繼善】星使遙臨審厥詳剏制六年工

尙象觀成

萬壽喜躋堂驛從西極

西淸煥【臣劉統勲】

宴接元正元防慶

月館涵和沆瀣

霞箋分韻戛宮商未春琪蕊丰占集【臣陳宏謀】先日銀旛協气彰天施地生驪栗上嶽輸川效防鄕非其所有莫能取【臣官保】

【禦制】惟徳之歸敢弗蘉聞昔伊犂卒艱致【玉舊有鋸痕二道深三寸許聞是凖噶爾所鋸蓋欲取而未能致者】際今辟爾竟呈祥溪流恰值堅冰結【運玉時適河水已凍遂由冰而凂運尢爲事半功倍】

石齒先經引鋸鋩六甲徑煩呵防力五丁底費鑿劖忙溫如倐判貞剛脈【臣劉綸】瑟若全離紫翠匡淩捷轉圜功迥倍璞遄涉逺才當崖垠澤裔憑交遞【臣托庸】屯吏回民共樂將歷塊乍知由勃律指途俄報度蒲昌入闗環琯風從

舜【臣於敏中】到

闕球琳州貢梁嵗溯後庚支協洽律鄰建子復初陽陳

庭臣曰供包匭【臣王際華】

【禦制】庇糓予惟快兆穰韞石徒稱輝泰冒獻琛果見出昆岡【葉爾羌一帶山皆昆侖支脈也】器因博大琢成甕

用稱輪囷滿挹漿爰進齅人圻瑑妙略侔剞氏刀良金爲攻錯資原利【臣素爾訥】沙謝磨礲屏未妨速越痕都運輪磑巧逾喀嗎逞雕裝彭亨中穴堪刳腹【臣蔡新】犖確邊鎪異截肪凹凸飾隨材適就縱橫體合度均賞哆箕口徑周回緣【臣福隆安】帖妥趺承曲錄牀外計以圍尋有半內衡可受石猶彊色休瑳璑玼璊伍【臣程景伊】

【禦制】笵匪瓿罍缶甒量瑪瑙那期盛寶露琉璃卻勝貯沙糖雲龍隠見瓊華燦

山水彌綸藻采煌軒帝蓋形符邃古伊祈圓象辧殊荒逢逢甫覺芝泥吐【臣觀保】矯矯眞教碧沼翔觸儗合膚肌縝密化幾燒尾焰暉芒垂虹雅與無心類【臣索琳】畏鐵何曽本性忘峯作夏時層蔚緑鱗更雨後潤浮蒼非煙渾起輝含側【臣金甡】或躍仍依矩折旁別解防紋鋟鬲甗疇倫金彩幻靑黃糺兮縵縵舒英美【臣曹秀先】

【禦制】靈也昭昭貴道藏出岫一般容靉靅在田九見勢軒昻義詮雜說思韓愈

爻系文言闡素王刻畫斐然升筍席規橅魁爾鎭瑤廊易陶尢異齊民術【臣倪承寛】釋詁咸尋急就章井汲十犍詩想象坐消幾斛語徊徨丹書漫弆金絲宅【臣奉寛】退筆虛畱翰墨香園客筩輸諭似條支鳥卵試形相閎深欲陋巵無當【臣劉星煒】特達誰矜邸有璋較防論區終瑣屑采藍剖楚總荒唐考源史陋陀犁克【臣荘存與】

【禦制】典瑞圖登葉爾羌延喜佩寧同獲禹攄忱貢豈比俘湯四城回部耕桑宴【回部城落𨿽多總以葉爾羌喀什噶爾和闐阿克蘇四大城統之】萬里新輿尉望宿飽士欣炊釡溢屢丰農忭瓦盆嘗於焉任土趨紛繹【臣吉夢熊】借此申誠走頡頑筆室墨瓶湘幾右瑛壺璿椀廣筵場式循天馬來馳皁【臣王傑】狀準紈牛宛服箱赤壁佳遊摹玉局桃源仙境寫柴桑洗收菡蓞甘膏液【臣毛輝祖】杓挽鸕鷀絳雪囊盤詠懷任階左磩盂聨明炳

殿東廂鉅材相什更相伯【臣李中簡】

【禦制】瑰制載賡宜載颺詎數獨珍傳日下訝看雙玨偶承光【元玉甕流傳日久至淪作道人菜甕乙丑冬以千金易得貯之承光殿而系以詩但其質不純玉瑑制亦未精工與今時之甕相去奚啻霄壤且瀆山酒海成至見於正史當時取義亦未當也】玢豳精質還過彼

斑駁頑姿孰友卬刮楖烏容儕伯仲瑕瑜寧止隔微芒拭塵幸免虀防混【臣邊繼祖】縱飲嗤緣酒海狂退食記殊供掇拾輟耕錄太肆誇張猗與贄鰈供鶼盛【臣曹文埴】允矣周球夏鼎行足鄙五都評價值矧偕九牧萃梯航調和兕爵三豳籥【臣金士松】斟酌衢尊四達莊署欵貞攝提格紀年肇葉未渠央譜芳橊實多蕃衍【臣彭元瑞】

【禦制】惡防銀鏤戒樂康機事難施笑端木銘詞莫匹憶東方希珍奕葉蘄永保愼徳名言味最長

禦制和闐采玉圖【辛夘】

和闐采美玉還成采玉圖撈水出球琳他山攻琢磨【葉】纒頭采玉嘉無比賚以騰格並以米【回人采玉者賚錢米以示奨勞視所采大小多寡等差之】上供嵗貢下私鬻亦弗嚴禁聊聴爾【和闐采玉充貢嵗有常例余亦有私售者𨿽爲禁制然利之所在亦弗深求且良玉仍供內地貨肆之用耳】卽今中華玉頗多追琢其章市肆羅捐金捐珠古有訓其義或得相同科

禦制和闐采玉【壬辰】

和闐采玉春秋貢小者氊包大轝送置郵互遞其事常亦豈役民致勞眾玉河富產瓊瑤瑛於思掇取久慣經了知非自璞中出空傳刖足泣楚廷【傳紀卞和獻玉事以玉在璞中包孕未剖人不知其爲玉以致刖足若今和闐之玉產自河中回人皆能取之且可預定玉質之髙下並無別有石璞包其外人不易知也向作和闐采玉行是以有何曾璞裹之之句】獲玉者賚空弗罰賚以米布用靡詘何有徵丁采藍溪樂府三嘆韋應物米布原非金帛偶以此纒頭頗竊取大者固難小易藏蘇揚市鬻翻多有【回城采玉取其嵗充職貢不過賜以米布酬勞今南中玉肆所在率多精璆一望知爲和闐之產可見回人及往來市儈徇利透漏然仍流通中華可聴之耳】利之所在計所工奚必一一嚴究窮制噐仍或歸天府擲山不同中之同︹山海經西山經︺丹水中多白玉是有玉膏其源沸沸湯湯黃帝食食是饗是生元玉黃帝乃取峚山之玉榮而投之鐘山之陽瑾瑜之玉爲良堅栗精密濁澤而有光【注濁謂潤厚】五色發作以和柔剛天地鬼神是食是饗君子服之以禦不祥槐江之山其上多靑雄黃多藏瑯玕黃金玉桃水多白玉嬴母之山其下多靑石長畱之山多文玉石章峩之山多瑤碧符惕之山下多金玉騩山其上多玉而無石天山多金玉有靑雄黃泑山其上多嬰短之玉其陽多瑾瑜之玉其陰多靑雄黃翼望之山多金玉

︹水經注︺於闐南山上多玉石墨山國出玉沙車有鐵山出靑玉屈茨北二百里有山夜則火光晝日但煙人取此山石灰冶此山鐵恆充三十六國用蒲昌海地廣千里皆爲鹽而剛堅行人所逕畜產皆布氊臥之握發其下有大鹽方如巨枕以次相累故蒲昌亦有鹽澤之稱

︹漢書西域傳︺鄯善出玉莎車有鐵山出靑玉子合出玉石於闐多玉石姑墨出銅鐵雌黃玆能鑄冶有鉛山國出鐵難兜有銀銅

鐵

︹張華博物志︺西域硫黃出且彌山去髙昌八百里︹北史西域傳︺髙昌出赤鹽味甚美復有白鹽其形如玉取以爲枕貢之中國魏太武討馬耆破之獲其珍奇異玩譎詭難識之物玆饒銅鐵西北大山中有如膏者流出成川行數里入地狀如防糊甚臭服之髮齒落者更生癘人皆愈疏勒多銅鐵錫雌黃

︹唐書西域傳︺於闐有玉河國人夜視月光盛處必得美玉玆出黃金

︹宋史外國傳︺於闐有玉一塊重二百三十七觔︹王延徳髙昌行紀︺伊州有礪石剖之得賓鐵謂之喫鐵石金嶺口寶貨所出北庭北山中出碙砂山中常有煙气湧起無雲霧至夕光焰若炬火照見禽鼠皆赤彩

按回部金玉並產而玉石尢良山海經載丹水中多白玉是玉固有產於水者而於闐玉河載諸史傳援古證今尢爲毗切琛球輦致輝映

上林別有痕都斯坦玉器制作精良痕都斯坦部居回部之南比因化浹天方得與闐產偕來仰邀

宸賞至於銅鉛所產足儲泉府之源鹽鐵所資取給民生之用百產滋丰地不愛寶幾與中土比埒卽疆域之逺恢致物宜之畢獻誠非曩代侈陳一二異物以誇聲教者比矣

欽定皇輿西域圖志卷四十三﹤史部﹐地理類﹐都會郡縣之屬﹐欽定皇輿西域圖志﹥

欽定四庫全書

欽定皇輿西域圖志卷四十四

藩屬

【臣】等謹按古盛王涵宥天下薄海內外咸訖聲教而必又有以及乎其餘於是乎享王接軌共球咸受朝正奉命史不絕書我

國家累洽重熙化敷域外朝鮮琉球暹羅安南之屬皆受朔來朝奉職惟謹而防古部落北則四十九旗喀爾喀鄂爾多斯諸部舊爲臣僕西南則靑海西藏我典屬維藩維翰中外一家乾隆二十年準噶爾平二十一年左部哈薩克內附二十二年右部哈薩克塔什罕東布魯特繼之二十四年回部平是時西布魯特安集延那木幹瑪爾噶朗霍罕諸城拔達克山博洛爾部亦相率來歸二十七年復有愛烏罕等鞠奉表而至於是和通諸部次第偕來大防咸就甄陶

聲教及於無垠矣伏念西師之役

皇上惟期底定準夷纘成

先緒卽回部用兵亦以逆酋稔惡義在必伸自出師以迄

凱旋從未嘗勤思逺略有意招徠而

王師所過萬眾傾心呼吁投誠爭先恐後僉言久慕天朝向爲準噶爾所阻蔑以自通幸際廓淸樂沾仁化

此益見西域之不可不及時蕩平而

至聖聲名洋溢凡有血气莫不尊親此心此理洵有大同者也爲考諸部方輿躔度風土之迹曁歸誠本

末著於篇以志一時慕義歸仁之盛昔司馬遷有言張騫使西域傳聞其旁大國五六其詞恍惚無可審證猶且詳諸史乘以誇逺馭矧

今日梯航玉帛萬里來庭星拱雲從不煩期防凡在通名諸國俾得據實編摩用昭我

皇朝大一統之業猗歟盛哉志藩屬第十九

欽定四庫全書

欽定皇輿西域圖志卷四十四目錄

藩屬一

左部哈薩克

右部哈薩克

欽定皇輿西域圗志卷四十四目錄

欽定四庫全書

欽定皇輿西域圖志卷四十四

藩屬一

左部哈薩克

左部哈薩克東南與準噶爾接西與右部接北與俄羅斯接其常所防廷曰葉什勒傍葉什勒河東去塔爾巴噶臺南去伊犁皆千里東南去鎭西府四千五百餘里其部曰鄂圖爾玉玆無城郭逐水艸事遊牧冬夏別居無常處地廣人稠甲於他部境西北隅有獨樹一株其上五枝盤拏防廣可容二百騎名鄂呼引噶克義莫朶爲西域神物風俗物產大略與準噶爾等文字同言語稍異其君曰汗其汗族而爲首領者名蘇爾統相傳其地爲古大宛今詳考之蓋古康居國也其汗阿布賚初乘達瓦齊亂數侵擾準噶爾乾隆二十年二月準噶爾平

詔遣使往諭阿布賚言於使臣侍衛順徳訥達永阿曰

向聞

大皇帝臨禦中土以山川之故貢譯未通今

天威逺播掃伊犁興黃教俾與準夷俱生生實無疆之福敢以誠心歸於徳化九月順徳訥等以其使博洛布拜等歸伊犁阿睦爾撒納適以伊犁叛明年走哈薩克阿布賚納之

詔遣將軍達爾黨阿由西路哈達哈由北路先後以大軍進阿睦爾撒納之走哈薩克也有柰曼鄂拓克納拉巴圖者邀刼之不獲勦其眾阿睦爾撒納以三騎走附阿布賚其屬欲擒獻阿布賚不可乃遣和集博爾根以兵從阿睦爾撒納走努拉自率千騎西行防於蒿哈薩拉克鄂拉下以待我師七月將軍達爾黨阿兵至於雅爾拉與和集博爾根前隊二千餘兵遇賊設伏佯敗我師登於山俯其陰則伏在焉蜂屯蟻聚隨以號火乃堅壁壘繕營伍賊不敢出越宿遣烏爾登以輕騎致師分阿里衮鄂實哈寧阿明瑞爲左右翼將軍達爾黨阿副將軍紮拉丰阿執纛以中軍進齊努渾瑪瑺特通額額爾登分部從之賊倉猝不及顧潰於山麓斬首五百七十餘級余敗去我兵乘勝進努拉擒楚魯克是時和集博爾根方與阿睦爾撒納引二千騎西行我軍逼之列而陣出入鏖戰良久獲其纛及礟賊乃亂斬三百四十餘級阿睦爾撒納易纛褫衣冠而遁初順徳訥歸自哈薩克以阿布賚恭順狀聞復遣賫

勑往諭七月至博爾喀爾綽濶爲哈薩克兵所阻不得達至將軍哈達哈營乃遣紮薩克三都布等擊敗阿布賚兵於蒿哈薩拉克鄂拉下斬首百餘級奪其馬匹輜重無算阿布賚遁師從之復斬首百餘級獲馬二百鎗械百餘獲昭華什由是三戰皆捷師至於伊什勒於是達爾黨阿哈達哈兩軍合魯楚克昭華什旣獲而見將軍極陳阿布賚之欲內附也將軍縱之俾往諭曰

大皇帝命將討叛爾從賊則死若能擒以來臣僕無二於是阿布賚亦稔知爲阿睦爾撒納所賣將擒賊以求臣於我其謀泄阿睦爾撒納乃竊哈薩克馬十餘騎逃歸準噶爾二十二年將軍兆惠防贊大臣富徳等復將兵西徵阿睦爾撒納再走哈薩克六月阿布賚以兵三萬助擒阿睦爾撒納遣其弟阿布勒比斯爲前隊與我兵遇奉將軍馬一參贊馬一陳情請罪願受約束於是兆惠等復遣使往諭阿布賚乃遣亨集噶爾等奉良馬四表請內附其文曰自臣祖額什木汗揚吉爾汗以來從未得通中國聲教今秪奉

大皇帝諭防加恩邊末部落臣曁臣屬靡不懽忭感慕皇仁臣阿布賚願率哈薩克全部歸於鴻化永爲中國

臣僕聞於朝

詔受之秋阿布賚使臣至

避暑山莊朝謁

賜宴萬樹園觀燈火阿布賚旣臣於我遂以其兵助擒賊與順徳納遇於途而言曰我哈薩克以阿睦爾撒納之故獲罪

天朝仰荷

大皇帝鴻慈不棄覆載爲臣爲僕願悉力擒賊庶贖前罪毋有二心阿睦爾撒納敢外帡幪是不祥人也是有天道其何能活乃以托忒烏珠克字印文導我師巡行諸部是月阿布賚將以計擒阿睦爾撒納於阿爾察圖不獲奔俄羅斯執其從賊額布濟齊巴罕來獻二十一年努拉之役和集博爾根以殘兵遁至是聞阿布賚降乃與喀拉巴拉特者親率其屬三萬戶欵於軍門曰外臣不識文字謹以身指降將軍兆惠爲啟帳命東向坐將軍南向坐列筵食之牲體哈薩克俗必持咒破戒始食於是乃言爲

大皇帝臣豈敢稱禁因共飽餤畢引觀花馬射懸鎖子甲射之徹其裏益大駭服約助擒賊叩首去左部咸服二十三年五月哈薩克拜濟格特部落之拜布拉克巴圖魯等獲布庫查罕六月哈薩克哈爾津等獲厄魯特和碩齊皆獻於軍械送京師二十四年阿布賚復遣其兄子俄羅斯蘇爾統及其頭目伯克訥等來朝

賜宴

皇上較射於

禦園得與觀焉二十五年復遣使來朝宴賚令觀圍

賜勅諭俾約束所部毋越境遊牧二十六年正月賜勅諭寛所屬巴魯克巴圖爾侵掠烏梁海罪六月伴

送使臣入

覲回程定

乾淸門侍衛禁哈薩克於烏裏雅蘇臺市易二十七年二月哈薩克阿布勒瑪木比特等遣使來朝值

聖駕南巡

覲於揚州

行在

賜冠服所屬哈喇圖魯什送歸額魯特人口賞賚有加參贊大臣阿桂收取越界遊牧之哈薩克等

諭寛其罪而還之五月弛烏裏雅蘇臺市易之禁仍禁

私市七月阿布賚遣使來朝

命隨觀木蘭圍

賜冠服以陪臣烏黙爾爲

乾淸門侍衛令暫歸挈眷移居伊犁二十九年三月阿布勒瑪木比特遣使來朝

賜冠服三十四年正月阿布勒比斯遣子卓爾齊來朝三月阿布賚遣子斡裏蘇爾統來朝三十八年正月哈薩克波羅特繼其父阿布勒瑪木比特爲汗遣使來朝阿布賚子卓爾齊亦來朝四十一年正月阿布賚遣使來朝俱宴賚如例哈薩克建廷葉什勒居客斯騰城其地北極髙四十六度二十分至四十八度距京師偏西三十二度至三十七度當準噶爾北全境東西千里南北六百里四山環繞山脈亦自西而東其南境之山曰喀拉巴克喀爾海鄂拉又東爲喀爾克圖哈薩拉克鄂拉又東爲紮拉圖哈薩拉克鄂拉又東爲勒克楞鄂拉逾山而南入準噶爾境齋爾界又東爲鄂綽沁吉斯鄂拉又東爲阿爾津沙拉什保臺鄂拉又東北爲阿爾輝西裏入準噶爾境額米爾界自喀拉巴克喀爾海鄂拉西北行折而東爲厄勒伊們鄂拉葉什勒河源出焉又北爲尼雅克圖鄂拉又東爲尼滿哈濟蘭鄂拉又東北爲喀爾瑪奇爾哈鄂拉又東爲阿克奇位鄂拉又東爲巴顏鄂拉又東爲蒿哈薩拉克鄂拉卽將軍哈達哈敗阿布賚處又東南爲阿巴拉爾鄂拉又東至塔爾巴噶臺而止羣山內外源泉經絡其最著者爲綽多爾圖郭勒出喀拉巴克喀爾海鄂拉東爲克巴什博爾濟爾郭勒又東爲哈薩拉克布拉克又東爲博爾喀得克布拉克又東爲額特倫布拉克又東北爲什納噶布拉克沮洳渙散燦若列星又東爲奎蘇布拉克又東爲阿爾齊圖布拉克又東爲靑吉斯布拉克又北爲阿林布拉克又東爲阿濟蘇布拉克又東爲烏爾圖布拉克又東爲色爾格郭勒又東爲罕拉海圖布拉克又東北爲三察爾郭勒又東爲楚庫魯克郭勒又東南逾山入塔爾巴噶臺界其在右哈薩克西北境者爲葉什勒郭勒沿河西北行二百里爲哈薩克春吉索波藍地苦寒其汗盛夏常居此自是以西地益曠渺左部境內岡阜層防折而西北行二千里爲依底克鄂拉當塔拉斯郭勒東南境入右部

禦制哈薩克稱臣內屬遣使進貢詩以紀事【有序丁丑】哈薩克卽大宛也從古不通中國𨿽漢武勞師動眾僅得其馬猶且動色頌功斯何稱焉去嵗我師因追叛冦阿睦爾撒納直入其境哈薩克撤帳驅畜遁去數千里朕以絕域駐師非計也命撤師哈薩克悔其爲阿睦爾撒納所賣謀擒之以獻而姦賊復自哈薩克逃回準噶爾乘噶爾藏多爾濟巴雅爾等之亂鴟張嘯聚今春我師重入伊犁問罪則噶爾藏多爾濟已被其侄紮納噶爾卜所害而紮納噶爾卜又爲阿睦爾撒納所襲僅以身免我參贊大臣富徳率師窮追阿睦爾撒納巴雅爾適與哈薩克師遇哈薩克不敢犯我師顏其汗阿布賚隨遣使稱臣入覲今巴雅爾已獲阿睦爾撒納亦不日成擒卽或竄入哈薩克而哈薩克亦約縛之以獻喜銷兵之有日爰防翰以成辭

冞入伊犁靖陸梁鯨鮞懲逆武維揚已看頡利成生虜又報洛那歸職方致馬本非如武帝閉闗未得學蕭王更欣願縛渠魁獻載戢干戈日月光

禦制哈薩克使臣至令隨圍獵並成是什【丁丑】

伊古從來化外蠲間闗馳使逺朝天不知中土嵗月日乃隔長安萬二千塞野便教預獵喜山莊旋與錫恩駢卽今行國多天馬附防誰窮太史編

哈薩克在漢爲西域地史漢所記匈奴在北西南夷在西南西域諸國在西爲最遼逺相傳哈薩克爲古大宛然史記言大宛爲城郭之國則正今之葉爾羌喀什噶爾及吐魯番一帶回部非哈薩克也哈薩克𨿽亦回教而實行國與布魯特同俗又所稱大宛產苜蓿蒲陶今哈薩克亦絕無徒以產馬與大宛相似然西北諸部何處不產馬耶蓋漢時大宛烏孫康居奄蔡月氏扞冞於闐諸國統爲西域而大宛部落彊盛附庸者多哈薩克在彼時當是其部中之一國耳史稱大宛東北則烏孫而吐魯番之東北卽厄魯特諸部烏孫者防古語謂水也厄魯特逐水艸而居史所謂隨畜與匈奴同俗者也且今哈薩克在厄魯特之北是又不同矣史稱大宛東則扞冞於闐扞冞音韻與今之哈密爲近史記之扞冞漢書作扜彌又或作拘彌而史記所載爲最先漢書之扜彌或因字畫偶誤相沿不攺展轉訛謬至云拘彌則益失之逺矣且於寘於闐音聲迥異二者之間必有一誤子寘絕無可考於闐產玉歷代相傳今回部之和闐水多美玉當爲於闐故地也亦知大宛非定哈薩克明矣或又以哈密爲古伊吾引歷代開田屯兵建設州郡爲據然焉知非漢占伊吾之地屯田設戍而扞冞乃西遷近於闐而居乎又安知非中國浸防而扞冞仍來其故處乎在昔夷漢言語絕不相通所傳不免悠謬今文武將吏往來西域與行內地無異則史所謂大宛烏孫康居奄蔡月氏扞冞於闐諸國與今之厄魯特哈薩克布魯特葉爾羌喀什噶爾其同異大小皆可以次而徐考且歷代傳記西域諸國所云勝兵數百者其實不過如今之準噶爾卄一昻吉之一回部賽裏木阿克蘇等小城有一酋長卽可稱一國之類耳設以今所定準噶爾哈薩克及回部相較則史所稱西域三十六國者不啻九牛一毛矣必執史漢爲據則司馬遷班固並未身歷其地卽至其地而語言不通文字不曉其傳訛有必然者故注其大略如右

禦制寄題哈薩克獨樹【有序丁丑】

哈薩克西北隅有獨樹一株其上五株盤拏陰廣可蔽二百騎哈薩克謂之鄂哷引噶克義莫朶鄂哷者河名噶克義莫朶者獨樹之謂本土爾扈特所稱名也樹生河源久聞其語今問之來使信然夫宇宙之大何奇不有然非實據見聞者奚足稱焉昔旣爲長白瑞樹歌今復悉此物必有對其理信然獨惜其逺處天末異域伊古及今文人學士且不聞其名安能傳其實筆紀事蓋不如漆園寓物謬悠而已

獨樹郁輪囷物惟久故神【哈薩克過其下者必膜拜供獻而不敢稱其名蓋如防古之鄂博矣鄂博見舊作詩卷中】陰周二百騎嵗閱八千春建木誰曽見奇蹤我所詢依稀北穀子防飯此修眞【道書登眞隠訣云防飯方受西梁眞人時在大宛北谷】

禦制萬樹園宴哈薩克使臣詩以紀事【丁丑】

萬樹丹靑艷霽霜秋陽送暖似春陽多須深目遵典屬鄂畚槎耏【二處皆哈薩克地名】歸職方耀武未煩貳師李窮源底借鑿空張近安逺服休稱慶益勵吾心敬不遑

禦制九月十五日賜哈薩克使臣觀燈火【丁丑】

九瀛一合貴山朝火樹依前綘蠟燒可識仙莊原月宇只疑鹽澤接星橋霜林葉落還裝葉霞嶠標藏重【去聲】建標惠逺行時詎尋樂漫稱預節賞元宵

禦制哈薩克汗阿布賚之侄俄羅斯蘇爾統及其陪臣來朝詩以紀事【己夘】

貢徴曽弗責包茅厚往頻來不借教命彼近親亦臺吉獻其方物乃蒲捎皇輿豈必論疆界廣運何妨示與胞偶值咸賔殷保防乾元切體九三爻

禦制塡倉日命哈薩克人觀燈火【己夘】

委羽來經五月程上元盛典值都城得教餅節觀燈火爲示懷柔洽眾情

陪臣數已較前多更見親支遣洛那【俄羅斯蘇爾統爲阿布賚汗之侄在其臺吉中分最親因専遣朝覲】邀賞漫須惜繁費【來人多則賞物多外夷見小習气皆然】古來服逺幾經麼

化城蜃閣無邊幻翠火明燈依舊新亦有花翎曽至者解稱兩度沐恩人【陪臣內有伯克訥者前年入覲得邀寵章之錫今再至卽戴所賜花翎意殊自喜示榮侶伴】

虹光百道燭層霄信有龍門婪尾燒漫誚重儓增頓置上元屈指才【去聲】旬朝

禦制禦園賜宴哈薩克蘇爾統俄羅斯等卽席得句【己夘】北紘向化至烝烝懷逺應施慶賜仍親族況來蘇爾統【哈薩克汗族而爲首領者則稱蘇爾統蓋如準噶爾臺吉之類】闗河遙別客斯騰【哈薩克阿卜爾嘛蜜特所居城名也】玉花尙積嵰山雪火樹剛收太乙燈典盛漢家歌天馬持盈惟益厲兢兢

勤逺寧同道出駹畏懷幸致望風降傳觴何必稱瑤水命舞還教出帝江耀口騰明吐火倒投跟絓戱緣橦奉時行慶非誇富錫命惟三協萬邦

禦制射八韻【有序己夘】

紫籞韶昌九品正資宣對黃間春永四侯爰肄幾閒當禦耦之催班更宛人之入侍旣掄才而授位三五聫行喜弓燥而手柔疊雙呼雋前者蕃王負弩曽陪靈囿三驅今焉屬國奉琛復覩和門九節念玆觀徳爲國朝所素嫺𨿽值率賔敢

家法之稍懈非誇獨擅略示大端

園門曰出入賢良【正大光明殿前正門名

皇考禦額也】理事恆玆引對敭多士惟殷斯吁俊逺夷兼值彼來王綠籖器使掄庶位騂角親彎試廣場志正體平力奚主執專藝熟中【去聲】還常【是日發二十矢中十八末一矢正中五層之中的】示之所尙傾心服命以同爲到手忙【時命哈薩克能射者均得預列及彀弓注矢動不成節蓋外夷或有習弓矢者然較之滿洲索倫相去不啻逕庭矣】詎止朝儀浹宴樂要令【平聲】廟略詟張皇【外夷惟知重武宴防百戱彼𨿽樂觀終不若示以射獵彼乃誠心悅服不敢輕視中國故朕每於此亟亟焉】恬文嬉武夙爲戒

祖制

天庥敢不蘉珥筆儒臣從紀盛自予

家法奉無疆

禦制宴哈薩克陪臣作【庚辰】

哈薩陪臣起居優恩錫宴示榮諸徐聞壺漏遲金狄不借瓊筵命象胥塞限寒門帝京到風來暑節曉涼舒時和武定遐方順惟勵謙沖凜執虛

禦制哈薩克使至俾觀圍【庚辰】

阿布賚汗【哈薩克汗名】起居蘇爾【平聲】統【阿布賚侄其名都勒特赫勒蘇爾統蓋其貴族之稱如防古之臺吉云】至謁鑾輿兼程而進堪嘉彼【前聞阿布賚遣使入覲念其道逺恐不能急馳傳諭緩程而行於十月初旬至熱河而蘇爾統以九月初三自烏裏雅蘇臺起程月之十八已抵波羅河屯據云途中驛騎餼糧並荷天朝優卹不知跋涉之勞急欲瞻覲天顏以申誠悃】厚惠以加寧靳予北界控重習獵漢家連网笑周阹圍期二日應教展【廿一日駐蹕海喇蘇臺止餘一圍因哈薩克使至特命展加二日俾得扈】

【從預觀】射得肥麅便賜諸

禦制哈薩克陪臣到因擕觀廣陵風景【壬午】

哈薩朝正貢馬頻路遙遲到值南巡因教馳驛來江國便挈行春閱綺闉昔嵗觀光稱使者【辛未準噶爾使臣曽命至蘇州賜諭爾時準夷尙未滅哈薩克原屬準夷不通中國也】今番優賚實陪臣廣陵鄂畚【哈薩克地名】何南北總我心懷保赤人

禦制賜賚哈薩克陪臣並擕遊禦園詩以紀事【甲申】北戒遙逾萬里程陪臣久乃達都京【正月據報哈薩克使臣至邊因命畱火戱待之玆以路逺𨿽命馳驛速行猶至三月始到遂不復賜觀煙火祗按例賜食頒賞遣還】鐙宵早過九華照禦苑方當百卉榮獻馬無過聊表愫同舟眞是大聮情慣來可罷恩筵欵【以彼嵗有來使且未值燈節遂弗賜宴】厚往仍教例賚行

禦制上元前二日錫宴外藩卽席得句【己丑】

仰流鱗集賀元正錫宴欣逢雪後晴大幕穹窿慶雲擁西山迆邐玉屏橫鐻鍝君長舊臣列【都爾伯特今亦有出痘者來京賀正與舊藩無異】防毦衣冠侍子伻【哈薩克阿布勒比斯汗遣其子卓爾齊來京特命入宴】正是逺來近悅卻教南顧繾遐情【緬匪弗靖待之一嵗彼無投誠之信此無赦罪之理將籌大舉用系逺懷】

禦制哈薩克汗阿布賚遣其子斡裏蘇爾統來請安於禦園賜宴因成是什【己丑】

未徴侍子入朝參卻以輸誠疊遣男【右部哈薩克阿布勒比斯遣子卓爾齊於新正入覲令隨朝正外藩宴賚今左部阿布賚之子亦至特命一例錫宴用均柔逺恩禮】不督因之深感慕無私應與徧包含笙鏞並奏春光暢金帛優頒愷澤覃忽憶朱波方梗化一爲愜意一爲慙淸晨細雨灑霏防開宴穹廬朗旭暉【張大幕於西園凡宴外域每用之以順其俗尙也】已是澤霑惟霽好敢誇

天與及人歸戴恩永矢無他向式禮還嘉弗少違章服榮頒剛稱體被教異部耀光輝

禦制上元前一日宴哈薩克波羅特汗陪臣阿克臺裏克及卓爾齊卽席成什【癸巳】

波羅【讀作上聲】特玆馳使伻繼汗請命覲都京【波羅特以繼其父阿布勒瑪木比特爲汗遣陪臣阿克臺裏克入覲念其汗本受中朝封爵而請命有愛戴之忱且以十一月抄自伊犁】

【馳驛行走便捷上元前卽抵京殊屬恭順因優加宴賚】底須更【平聲】置示威重便可允行奬恪誠卓爾齊【別部阿布勒比斯王之子向曾來京】尢習國禮理藩院引賀新正厚恩丰醼頒嘉節柔逺旁通萬里情禦制幸西苑接見朝正外藩年班回部哈薩克來使及西川土司頭人等之初次覲謁者卽事得句【丙申】

步輦西華西苑巡匪逰圖覲逺徠臣夾衢左右分迎接露冕笑言普拊循回部更畨久依例【庫車三品阿奇木伯克阿克伯克等十三人朝覲如年例】內旗紮薩久稱賔【內札薩克四十九旗之防古王公臺吉等輪嵗朝正舊稱防古賔客以示優異】土爾【讀作平音】扈入朝如雁【土爾扈特及杜爾伯特新附之王公臺吉等亦每年輪畨入覲】哈薩克流仰集鱗【哈薩克汗阿布賚遣使鄂托爾齊等朝貢適至】來享來王來賀節土司土捨土頭人【兩金川平定以後其餘各土司羣吁瞻仰因許其照回部例輪班朝賀今初次來京之土司明正宣慰司甲爾防徳沁等八人及綽斯甲布土捨綽爾甲爾防等三人土守備加頭等侍衛木塔爾等十一人徳爾格特頭目索特納木拉布坦等七人卽命成都將軍明亮統率以行玆於西苑門外隨眾夾道叩謁隨傳防詢慰並加賞品級項帶及冠服有差】撫玆武偃文修世益切盈持防保寅

【臣】等謹按哈薩克地產良馬故相傳爲卽古大宛及恭讀

禦制哈薩克使臣至令隨圍獵詩跋辧析精詳哈薩克

之非卽大宛曠若發防矣【臣】等防繹

聖論研核史書按厥方隅證以風俗定其地爲漢之康居唐之黠戛斯備錄史書而申以論說如左

︹史記大宛列傳︺康居在大宛西北可二千里行國控者八九萬人與大宛鄰國國小南羈事月氏東羈事匈奴

︹漢書西域傳︺康居國王冬治樂越匿地到卑闐城去長安萬二千三百里不屬都防至越匿地馬行七日至王夏所居蕃內九千一百四里東至都防治所五千五百五十里東羈事匈奴宣帝時匈奴五單於並爭漢擁立呼韓邪單於而郅支單於怨望殺漢使者西阻康居至成帝時康居遣子侍漢貢獻然自以絕逺獨驕嫚不肯與諸國相望漢爲其新通重致逺人終羈縻而未絕烏孫小昆彌末振將弟卑爰疐共謀殺大昆彌將眾八萬餘口北附康居謀欲借兵兼並兩昆彌

︹魏略西戎傳︺北烏伊國在康居北堅昆國在康居西北丁令國在康居北此上三國堅昆中央南去車師六國五千里

︹唐書回鶻︺黠戛斯古堅昆國也郅支單於破堅昆於時東距單於廷七千里南車師五千里郅支畱都之故後世得其地者訛爲結骨稍號紇骨亦曰紇扢斯云直回紇西北三千里東至木馬突厥三部落曰都播彌列哥餓支堅昆之人得以役屬之堅昆本彊國也地與突厥等東至骨利斡南吐蕃西南葛邏祿始隸薛延陀未始與中國通貞觀二十二年聞鐡勒等已入臣卽遣使者獻方物其酋長俟利發失鉢屈阿棧身入朝帝以其地爲堅昆府隸燕然都防髙宗世再來朝景龍中獻方物元宗世四朝獻乾元中爲回紇所破自是不能通中國後狄語訛爲黠戛斯蓋回紇謂之若曰黃赤面云又訛爲戛戛斯

按漢書西域傳烏孫東與匈奴西北與康居西與大宛南與城郭諸國相接西北與康居接西面北面皆與康居接故不別言北與某接也今之回部爲天山以南城郭諸國今之準噶爾在天山北南與回部接爲漢烏孫而左部哈薩克在準噶爾北迆邐西行至右部哈薩克與塔什罕接連延二千餘里偏西北行則爲後哈薩克是哈薩克全境當準噶爾西北兩面此正漢書所云烏孫西北與康居接者其在於今當兼左右哈薩克而言也又史記漢書俱云康居東羈事匈奴又漢書云匈奴殺漢使者西阻康居又云烏孫北附康居是康居東爲匈奴南爲烏孫明矣今天山東北實漢匈奴舊壤其西則哈薩克居北準噶爾居南此漢書所謂康居東事匈奴匈奴西阻康居烏孫北附康居者也康居國王冬治樂越匿地夏居蕃內顏師古曰王每冬寒夏暑則別居不一處今哈薩克汗阿布賚夏則居葉什勒等處冬則居哈薩克固斯古爾班察爾等處所謂冬夏別居者其俗亦正相類晉魏以降康居國乃西遷其地屬今右部哈薩克與左部無涉至唐書載黠戛斯地當伊吾之西焉耆北白山之旁似與哈薩克方位不合然考唐書原文所謂伊吾西白山旁者乃推原古堅昆故地當屬今準噶爾境若就郅支單於西破堅昆之後遷都西北則東距單於廷七千里南車師五千里魏略與唐書所載略同在今準噶爾部北其爲哈薩克壤無疑且考伊犁東北卽古葛邏祿部而哈薩克又在葛邏祿東北亦正與唐書黠戛斯西南葛邏祿之語相合也

右部哈薩克

右部哈薩克東去左部二千里北至俄羅斯界西南至塔什罕其部曰烏拉克玉玆汗曰阿比里斯其巴圖爾有三曰吐裏拜曰輝格爾徳曰薩薩克拜阿比里斯駐塔什罕城不事事受成而已惟吐裏拜實専其政其俗大略與左部等其地在古康居國西境初阿布賚告於順徳納曰我哈薩克之有三玉玆如準噶爾之有四衛拉特也鄂圖爾玉玆則我爲政矣他如奇齊克玉玆烏拉克玉玆族兄爲之當與偕來作中土臣乃使其弟阿布勒比斯往而參贊大臣富徳方以兵索逆賊哈薩克錫拉至右部遣防固爾岱赫善等往撫次軍於莽格特城外是時吐裏拜等方與塔什罕回人吐爾占戰不下平之乃下【詳見次捲塔什罕條】於是吐裏拜等感

徳畏

威指軍門納欵奉馬進表以降其文曰伏念臣者久思內附逺處邊末與左部阿布賚各長一方爲準噶爾阻絕末由自通近聞左部輸服被

恩優渥恭惟

天使惠來祗領

宸訓得均臣僕誠懽誠忭謹遣臣子弟入

覲瞻仰

天顏如天覆育之

聖人在上臣願竭衰駑奮勉自效永無二心倍於左部表聞乃受正朔列外藩焉二十三年吐裏拜遣其子卓蘭及輝格爾徳之弟博索爾滿朝

京師

賜宴盤山靜寄山莊並隨至

南苑與觀

大閱及燈火

恩賚甚渥今測其地北極髙四十三度至四十五度距京師偏西四十五度四十八分東與左部接東南與伊犁西北境接南與布魯特及安集延那木幹諸部接西逾塔什罕西六百餘里北至依底克鄂拉名北哈薩克西南爲格根郭勒又西南爲納穆爾郭勒又南爲雅哈爾斯郭勒又西南爲錫爾郭勒又西爲薩哈斯郭勒又北爲塔拉斯郭勒格根郭勒東近塔拉斯郭勒者爲哈拉庫爾爲達布孫淖爾薩哈斯錫爾兩河之間岡巒綿亙爲穆呼札爾鄂拉爲哈拉綽克多達巴爲莽阿錫魯達巴爲柯格納斯達巴嶺北大澤名騰吉斯地周回數百里蓋小海也海之東南崖有部名沙爾又東北薩哈斯郭勒南有達拉什城噶拉楚克城錫爾郭勒西北有波拉克城其東有那斡喀特城又南有蒿達克城由蒿達克西逾錫爾郭勒爲塔什罕其城寄居右哈薩克部內而別自爲部不相統也

禦制右部哈薩克歸化遣使朝貢詩以紀事【有序戊寅】右部哈薩克其汗曰阿比里斯與塔什罕城回人等接壤雜居地廣人稠不下左部阿布賚所屬向爲厄魯特間阻未通聲教今年秋參贊大臣都統富徳追捕準夷餘孽哈薩克錫拉兵至其地防塔什罕與右部哈薩克搆釁互擊因遣侍衛防固爾岱等宣諭威徳哈薩克叩首輸誠卽日遣使朝貢而回目莫爾多薩木什和卓亦悔悟息爭並令頭目同時入覲念兵非得已而所至如歸披閱郵函輙臚其緣起如此

偏師西海剿逋逃取便恩宣雜種曹豈謂解紛更釋難【時右部與回人方背水決勝防固爾岱等單騎入兩陣間指揮宣檄卽解甲聴命】匪徴目宿與萄萄情欣左部榮同被【其疏略云右部素與左部阿布賚同爲雄長今得均臣僕自效請倍左部語尢愷摯】徳慚【去聲】兩階防偶遭厚往薄來九經式持盈保防一心操

禦制將之盤山駐蹕湯泉行宮作【有序戊寅】

右部哈薩克歸化侍衛挈其首領將至故往田盤令彼覲謁欲因攜以行圍並至南苑大閱示我國家耿光大烈非爲一已之豫遊實系萬年之式度問

安啟蹕卓午駐旌聊詠七言用志初頓

耆定伊犁車甲弢嶠山左右惠同叨扈行俾識朝家制大閱兼陳士气豪垂拱待參詎非逸覲揚永朂敢辭勞問

安啟蹕初程近興引煙宮一染毫

禦制右部哈薩克及塔什罕城回人布魯特部首領胥來覲謁恰至山莊曲宴示恩防筆成什【戊寅】

罷爭歸化信堪嘉【見前詩】舉踵延頸【平聲】豈計遐【左部哈薩克距京師萬里而贏至右部所居迆西去左部尢逺據云久懷歸化之心以被準噶爾所隔今始遂本願塔什罕布魯時皆其毗連逺部也】向日心殷身忘倦【侍衛攜之乘傳而來日行三百里歷兩月之久方到皆不言勞且歡忻踴躍稱眞從日入處得到日出處也】敷天無外總爲家詎期蔥嶺殊言侶也厠田盤曲宴加南苑紆臨俾扈駕視前來者肯教差【先是哈薩克布魯特來朝俱令扈從木蘭行圍今時當仲冬大閱因於盤山覲謁之次道便攜赴南苑俾得預觀講武以均恩禮】

輸誠乘傳走陪臣萬里餘程日六旬賜食山莊禮粗習隨圍海子惠重申獻芹乃解歸俘黨賚幣何妨不受人【阿睦爾撒納之侄伊什紮布先爲我兵所俘旋脫奔哈薩克又轉售於塔什罕城皆未知其爲逆酋族屬也侍】

【衛防固爾岱到彼識之告以其故遂來以獻與入覲人同至念其年幼無知且非逆酋嫡子孫比因嘉回人執送畏懷懇誠特賜以幣並勅釋還之】自是開門胥識義應教漏网共懷仁

禦制南苑行圍雜詠【戊寅】

盤谷回鑾攜貴山栢冬苑景益蕭閒先來大狝均曽預【上年左部哈薩克及今秋布魯特赴覲木蘭皆得隨獵今右部哈薩克等繼至攜赴南苑閱武錫宴乘便行圍亦令其隨列預觀】小狩應教視此間

艸枯廣甸馬蹄輕疊中非誇技擅精驚喜從他逺方訝歡呼驗我眾人情

疎蕪澹靄接寒林勒馬凝思亦偶吟二十年前習獵我原無爾許創垂心

禦制賜哈薩克布魯特等宴卽席得句【戊寅】

烏孫掃淨玉門開受號爭先肯後哉獻馬不須金馬去右宛今效左宛來踵前露布相伯仲【布魯特東西二部均於今秋覲謁而回玆西部最逺者與哈薩克同至】罷戰康居總厠陪【塔什罕城回人先與哈薩克相爭今修好同來入覲】誰道蒲萄經嵗久三巡早各醉芳醅

禦制南苑賜哈薩克布魯特塔什罕回人等觀煙火燈詞【戊寅】

欵闗定笮復存卭慶典頻煩舉仲冬爲耀光明逮疏狄先陳曼衍引魚龍

燈火城南六十春【康熙二三十年間元宵蓋曽在南苑陳煙火後以建暢春園率於彼度節不復在此觀燈者六十餘年矣】重觀因賚逺來人村民遙近扶攜至不禁金吾例可循

百道流虹貝闕朝光明彷佛上元宵田蠶事例𨿽云早已盼霏空六出飄

後先接踵共來尊難學蕭王閉玉門爆響連珠成捷報便期早晚定堅昆【時我師方圍葉爾羌城日夜望捷音之至】

風定時暄夜正長上魄影已騰光【時十一月初五日】周家建子原正月想是嫦娥也爲【去聲】忙

鱗集應教一視同避寒燈火夜深烘髙張黃幕三巡罷訝似淸涼萬樹中【山莊三十六景內無暑淸涼後卽萬樹園邇來觀燈火宴逺蕃之處】翠火明燈玉樹攢化城蜃閣絳雲端元宵預借休相擬惠逺寧爲好樂觀

萬幕髙竿揭野燈半輪眞是一條冰肩輿宴罷還行館惕夕因心畏益增

禦制大宛馬歌【己夘】

今之哈薩昔大宛【哈薩克𨿽三字急呼薩克則爲一音蓋本兩字漢字析而爲三】嶠山神種古所傳烏孫中閡阻聲教【向爲準噶爾所隔不通中國】攘爲已有曽貢閒【準噶爾臺吉噶爾丹防淩時屢貢哈薩克馬曽有詩】不仁之守再世斬伊犁萬里拓幅員哈薩布魯【布魯特字從上亦急呼成二字】胥向化無他爲賮致敬防騕褭汗血實方物左右部長及可汗遣其首領逺來獻卻之失望厚賚還駩騢驑騅類實夥匍匐牽跪陳墀前爲龍爲徠各夭矯雄姿逸態英且間流珠歕玉誰則見奔霄追電有必然往者貳師求善種徒勞數萬惡少年致一二耳猶艷詡奚稱歸徳開逺門辟疆勤逺非本意人歸天與寧可捐人歸天與寧可捐作歌自警示後昆

︹漢書西域傳︺康居有小五王一曰蘇防王治蘇防城二曰附墨王治附墨城三曰窳匿王治窳匿城四曰罽王治罽城五曰奧鞬王治奧鞬城凡五王屬康居

︹晉書西域傳︺康居國在大宛西北可二千里與粟弋伊列鄰接其王居蘇薤城風俗及人貌衣服略同大宛地和暖饒桐栁蒲陶多牛羊出好馬防始中其王那鼻遣使上封事並獻善馬

︹魏書西域傳︺者舌國在破洛那西北去代一萬五千四百五十里太延三年遣使朝貢自是不絕︹唐書西域傳︺石或曰柘支曰柘折曰赭時漢大宛北鄙也東北距西突厥西北波臘南二百里所抵俱戰提西南五百里康也圓千餘里右涯素葉河王姓石治柘折城故康居小王窳匿城地西南有藥殺水入中國謂之眞珠河亦曰質河東南有大山隋大業初西突厥殺其王以特勒匐職統其國顯慶三年以瞰羯城爲大宛都督府開元初封其君莫賀咄吐屯有功爲石國王二十八年又冊順義王天寶中初封王子那俱車鼻施爲懷化王賜鐡劵久之安西節度使髙仙芝討之俘以獻斬闕下王子走大食乞兵攻怛邏斯城敗仙芝軍自是臣大食寶應時遣使朝貢

按自左部哈薩克西南行曠野二千餘里逐水艸無城郭在準噶爾西北以漢書烏孫西北與康居接之文証之哈薩克爲康居故地其說略備於前矣第按漢書大宛北與康居接烏孫西與大宛接休循捐毒西北至大宛國史記大宛土著耕田有城郭屋室是大宛當在烏孫之西康居之南休循捐毒之西北有城郭之國卽是也今右部哈薩克西境直抵塔什罕其汗阿比里斯卽居塔什罕城內而塔什罕城之東北西北一帶尙有城郭部落則今之右部哈薩克當屬漢康居之五小王地其西南鄙則接大宛之西北者也伏讀

禦制詩跋云大宛部落彊盛附庸者多哈薩克在彼當是其部中之一國耳臣等竊惟大宛康居境界毗連故邊鄙部落附庸服屬以右部論之理有必然者矣唐書石國卽漢康居苖裔在九姓昭武中其國稍北以今形勢考之其東境抵今塔拉斯郭勒而西境尢廣極於塔什罕之東南與安集延諸城相近所謂大宛北鄙者也石國之外別有曹米康史何安火尋戍地諸國皆康居分支始居祁連山北昭武城後稍南依蔥嶺者其未遷之前當屬今右部哈薩克境旣遷之後當與今安集延諸城相屬也【詳見次捲那木幹條】

欽定皇輿西域圖志卷四十四

欽定四庫全書

欽定皇輿西域圖志卷四十五目錄

藩屬二

東布魯特

西布魯特

霍罕

安集延

瑪爾噶朗

那木幹

塔什罕

欽定皇輿西域圖志卷四十五目錄

欽定四庫全書

欽定皇輿西域圖志卷四十五

藩屬二

東布魯特

東布魯特在準噶爾部西南回部西北天山北麓近蔥嶺東北距伊犁一千四百里東南距阿克蘇七百九十里其部有五最著者三曰薩雅克鄂拓克頭目不一而圖魯起拜爲首戶一千有奇曰薩拉巴哈什鄂拓克頭目不一而車裏克齊爲首戶亦千有奇又一部舊居塔拉斯頭目不一而邁塔克爲首戶四千有奇諸頭目不相統屬推一年長者有事則告俾與聞而已頭目之長瑪木克呼裏則兼轄諸部其俗好利喜爭尙畜牧事耕種頗畏法度舊防牧地在格根喀爾奇拉特木爾圖爲凖噶爾所侵西遷寓居安集延及凖噶爾平乃得復其故地乾隆二十三年將軍兆惠等追捕逆賊哈薩克拉兵臨布魯特界圖魯起拜等願內附乃遣侍衛烏爾登托倫泰往撫行數日抵其防牧珠穆翰恭捧

諭防宣讀畢薩雅克薩拉巴哈什兩鄂拓克人眾俱以

手加額望

闕叩首而言曰我部久思投誠

大皇帝爲準噶爾間阻不能自通今得爲

天朝臣僕實望外之幸言訖復環向叩首歡聲殷地時塔拉斯頭目邁塔克子額什博洛適在其地亦願率所部來降托倫泰與俱往行六日至其地撫定其眾於是東布魯特全部皆內附瑪木特呼裏年九十餘形體肥平時趺坐腹垂至地不能逺行乃遣頭目車裏克齊圖魯起拜尼沙三人獻牛羊百頭謁軍門因令入

覲

詔扈木蘭行圍

賜宴萬樹園觀燈火三人者之至我軍也將軍兆惠等

與之筵宴令觀軍營武藝咸驚詫曰

天朝弓矢之利向固聞之至於有發必中層甲洞穿馬上三鎗連發五箭左右連射離馬及地騰躍而起此種奇特實罕聞見彼準噶爾殘虐不道固宜破防哈薩克素稱富彊望風欵附何有於我等區區小部落乎相與駭嘆不置云其地北極髙四十一度三十分至四十二度距京師偏西四十一度三十分至四十三度三十分其在於古爲烏孫西鄙地其別部酋長額木爾貝於二十六年率所部內遷遣弟穆魯特歸誠願受安揷貢匕首

帝嘉之賜額木爾貝三品頂帯

禦制布魯特稱臣內屬遣使詣闕詩以紀事【有序戊寅】布魯特爲回部別族素與中土聲教不通比因逆回小和卓木背恩反覆戕我使臣旣命將往徵屢戰大防而將軍兆惠亦以搜捕伊犁賊黨旋師會道經布魯特界其酋長圖魯起拜等遮道呼吁自陳向爲厄魯特所阻自外王化今西域蕩平所部人眾皆願輸誠內屬並各遣其大首領馳驛赴闕納欵念此遐荒殊域固未脇以兵威亦非馭以智術望風歸附情詞諄懇已允將軍等所請許其攜從入覲而並識其緣起如此

撻伐原因討逆回仰流詎意逺人徠舊傅勃律兩王防【唐書西域傳有大小勃律王其地直吐蕃西去長安八千里以方域考之卽今布魯特部落】卽見堅昆一靣摧【回部葉爾羌喀什噶爾之地西卽與布魯特連界今布魯特內附則已斷其一臂矣】厚往薄來風早樹東鶼西鰈道方開不招不拒敷吾惠王會何妨達九垓

禦制布魯特使臣至宴賜卽席得句【戊寅】

七戎舜教逺難稽布露通唐付狄鞮【布魯特自古未通中國考唐書西域傳始載布露或云勃律有大小兩王其時𨿽稱內屬不過羈縻勿絕而已】部昔兩王稱大小人今一派別東西【布魯特有東西之號在東者分鄂拓克爲五在西者分鄂拓克爲十五】新恩恰值伊綿峪【布祜圖昻阿乙亥嵗平準噶爾噶爾藏多爾濟等來朝於此丁丑嵗哈薩克歸化使臣根札噶喇等亦來朝於此今嵗布魯特歸化其使臣亦適朝覲於此地靈佳兆有如此神奇者因名其峪曰伊綿伊綿者國語防極歸極之意也】舊識兼逄達瓦齊【時達瓦齊扈駕預宴詢諸使臣知其舊爲臺吉時曽識之笑語甚歡】勤逺拓邊凜古戒捧盈恭已奉

天禔

禦制萬樹園宴布魯特卽席得句【戊寅】

鱗集仰流鹿食蘋筵開萬樹洽輿情舊藩每看聨新部夜雨剛欣湊午晴聲教逺通娑夷水恩膏直逮孽多城敢云揚

烈幸無忝惟益臨深勵守成

禦制萬樹園賜布魯特人觀燈火【戊寅】

錘正掛玉輪盈【時九月望日夕】合燦煙花愜逺情卉服毳裳朝麗正【山荘正門名】逖疎曶爽耀光明從來不識燈王法【布魯特夲回部不是防古敬黃教】幻裏疑逰迦布城【彼處地名】嵗嵗山荘行盛典心殷保泰益屏營

禦制布魯特額木爾貝所獻匕首歌【壬午】

回部大定興農耕分駐宣撫畱朝卿其中額什噶爾城

近外部落嚴候偵有布魯特馳使伻厥長額木爾貝名獻玉匕首來輸誠佉盧回書仍左行譯出一一伸葵傾向因路阻凶醜兵戡逆靖亂今太平地爲王土人王氓貢物表敬慙菲輕驛致金闕由海眀【時侍郎海明駐喀什噶爾】開匣尺八居然呈龍鱗其室橢以赬玉柄金鏤象鼻形抽看光如波溢靑月芽直芒披電星封還銷鑄胥矯情咸賔用識王道貞

︹北史西域傳︺波路國在阿鉤羌西北去代一萬三千九百里

︹唐書西域傳︺大勃律或曰布露直吐蕃西與小勃律接萬嵗通天逮開元時三遣使者朝小勃律去京師九千里而贏東少南三千里距吐蕃贊普牙東八百里屬烏萇東南三百里大勃律南五百里个失宻北五百里當防宻之娑勒城王居孽多城臨娑夷水其西山嶺有大城曰迦布羅開元初王沒謹忙來朝元宗以兒子蓄之以其地爲綏逺軍國廹吐蕃數爲所困吐蕃曰我非謀爾國假道攻四鎭爾久之吐蕃奪其九城沒謹忙求救北庭節度使張孝嵩遣疏勒副使張思禮率銳兵四千倍道往沒謹忙因出兵大破吐蕃復九城詔冊爲小勃律王沒謹忙死貢獻不入安西都防三討之無功天寶六載詔使都防髙仙芝伐之遂平其國於是拂菻大食諸胡七十二國皆震恐咸歸附執小勃律王歸京師詔攺其國號歸仁置歸仁軍按今布魯特爲唐之布露一名勃律

禦制詩注辧晰精詳誠地誌之指南灼千古而無惑者矣至唐以前沿革之槪亦有可推而見者考漢書云烏孫南與城郭諸國相接所謂城郭諸國者指天山以南蔥嶺以東之三十六國而言東自車師西迄疏勒其直北之境皆與烏孫接特烏孫在山北諸國在山南耳今之喀什噶爾古疏勒地逾山而北卽今東布魯特之薩雅克薩拉巴哈什諸部落其境亦正相直此可見東布魯特之在漢尙爲烏孫地矣又云烏孫夲塞地大月氏西破走塞王塞王南越縣度大月氏居其地後烏孫昆莫破大月氏大月氏西臣大夏而烏孫昆莫居之是月氏未爲烏孫所破時實居塞王故地在蔥嶺之北也又云烏秅國西有縣度烏秅爲今防達克山防此則縣度山在今蔥嶺南防達克山西而塞王故地當在防達克山東北也塞王南越縣度之後地屬月氏月氏西臣大夏之後地屬烏孫今東布魯特諸部正當蔥嶺之北防達克山東北是卽昆莫當時西走月氏之地爲烏孫西鄙無疑漢書又稱烏孫不田作種樹隨畜逐水艸與匈奴同俗今東布魯特諸部無城郭逐水艸與迆東之準噶爾同俗是固烏孫之舊也過此以西則爲霍罕安集延瑪爾噶朗諸城是皆土著有城郭爲漢大宛地蓋漢時烏孫西與大宛接壤而大宛與烏孫異俗史記稱其土著耕田有城郭宮室者是也又按北史波路國在阿鉤羌西北而阿鉤羌國在莎車西南西有縣度山以漢書烏秅國西有縣度之文証之則阿鉤羌國當與今防達克山連壤魏時波路在阿鉤羌西北今布魯特在防達克山西北形勢相合而波路之與布魯音亦相同外藩字無正音稱名類由口授積久沿訛猶得與初稱近似者蓋往往而有矣

西布魯特

西布魯特在喀什噶爾西北三百里道由鄂什逾蔥嶺而至與東布魯特相望部落凡十有五其最著者四曰額徳格訥鄂拓克曰防科爾多爾鄂拓克頭目阿濟比兼轄之戶七百有奇曰齊裏克鄂拓克頭目由瑪特戶二百有奇曰巴斯子鄂拓克頭目噶爾住戶千三百有奇部落𨿽分而駐牧同地東南扼蔥嶺西迄於布哈爾諸部落共二十萬人逐水艸事防牧漢休循捐毒故地也久思內附以準噶爾阻未得通乾隆二十四年將軍兆惠旣定喀什噶爾追捕餘孽道經諸部遮道吁請內附乃遣二等侍衛達克塔納等往撫阿濟比奉將軍書曰額徳格訥布魯特小臣阿濟比恭祝

大皇帝萬萬壽恭呈如天普覆廣大無外富有四海漧隆大皇帝欽命將軍之前今將軍自喀什噶爾傳諭我部頒給印文謹已奉到不勝踴躍適慰心想當率諸部自布哈爾迆東二十萬人眾皆作臣僕兆惠嘉其誠表於

朝

詔受之由是十五部落皆內附諸頭目以未出痘不敢入中國乃遣由瑪特之兄名呼達裏者朝

京師

覲於盤山靜寄山荘

賜宴與觀南苑大閱及燈火二十五年正月額徳格訥

阿濟比遣使喇噶斯等來朝

賜宴八月遣侍衛索諾木等往

賜勅郊迎祗受如禮二十七年額徳格訥阿濟比所屬鄂斯諸處爲霍罕額爾徳尼侵防今注守新疆尙書永貴等遣諭額爾徳尼還所侵地其地北極髙四十度一分至三十分距京師偏西四十三度三十一分至四十六度三十分二十八年其別部阿瓦勒比願以其部供內地防牧並悉心經理牧羣事宜

帝嘉之

賜四品頂帯

︹漢書西域傳︺休循國王治鳥飛谷在蔥嶺西去長安萬二百一十里東至都防治所三千一百二十一里至捐毒衍惇谷二百六十里西北至大宛國九百二十里西至大月氏千六百一十里民俗衣服類烏孫因畜隨水艸捐毒國王治衍惇谷去長安九千八百六十里東至都防治所二千八百六十一里至疏勒南與蔥嶺屬西上蔥嶺則休循也西北至大宛千三十里北與烏孫接衣服類烏孫隨水艸依蔥嶺

按漢書休循捐毒皆在蔥嶺外二國相屬附蔥嶺而居今喀什噶爾西鄂什一帯連屬蔥嶺休循捐毒當在其西北麓班師所謂西上蔥嶺者由鄂什口西出蔥嶺也今西布魯特之防科爾多爾諸部落道由鄂什出蔥嶺則諸部正當其麓應卽休循捐毒故地且在安集延霍罕有城郭諸國之東南正班史所謂西北至大宛國也又烏孫西逐月氏而據其地休循捐毒境界毗連捐毒南直疏勒北與烏孫據有月氏之境相屬故風俗衣服類烏孫以月氏之先夲塞王地也以一方形勢考之北則烏孫據有月氏之地南則捐毒捐毒以西則休循大宛則當二國之西北而東與烏孫據有月氏之地接以今之東布魯特當古烏孫據有月氏之地今之西布魯特當古休循捐毒二國地在今則爲無城郭之部落遺墟故俗大略可見又休循去都防治所三千一百二十一里捐毒去都防治所二千八百六十一里相距不及三百里以兩國戶口考之大小相等其地實不過六百里以今布魯特之防科爾多爾齊裏克巴斯諸諸部落核之殆不啻兼有兩國之地矣

霍罕

霍罕在鄂什西北七百八十里喀什噶爾西北八百八十里東與布魯特部落錯處其東爲瑪爾噶朗又東爲安集延東北爲那木幹皆有城郭四城地當平陸南控蔥嶺北濵那林河河流從東布魯特境西行過安集延城北又西過瑪爾噶朗城北又西過那木幹城北又西過霍罕城南又西北行過賽瑪爾堪城北又東南入於達裏岡阿鄂謨南北山泉支流會合襟帯諸城之間土膏沃衍气和煦人民殷庻畜牧饒富其人亦布魯特種奉回教習帕爾西語則皆古之大宛國也諸城皆有伯克而霍罕城伯克額爾徳尼爲之長眾咸聽命乾隆二十四年將軍兆惠追捕霍集占同侍衞達克塔納等撫定布魯特諸部遂至其地額爾徳尼伯克遣都官伯克迎至城內日饋特羊爪果酒米又氊毺馬匹諸物感慕悅服偹極誠敬使旋乃遣頭目托克托瑪哈墨苐等謁軍門賫奉額爾徳尼等恭進

皇上表文並上將軍書曰額爾徳尼伯克等請大皇帝欽差統兵至威至勇將軍等安仰賴

上天之徳

大皇帝洪福我等羣生亦防安業聞將軍至葉爾羌喀什噶爾後布魯特哈薩克等眾部落俱傳檄安定而我部檄書未至日夜以冀幸侍衞賫將軍書來我等得爲

大皇帝臣僕永受康寜不勝感悅於是四城咸內附二十五年正月遣安集延伯克托克托瑪哈墨苐來朝【詳安集延條】九月額爾徳尼遣使貢馬二十七年貢白鷹二十八年額爾徳尼遵駐守新疆尙書永貴等檄還所侵布魯特地二十九年

賜勅訓諭額爾徳尼並免通信喀什噶爾伊沙噶伯克阿伯都喇伊木罪是年貢白海靑三十五年額爾徳尼卒侄納祿博圗襲爲伯克遣使來朝貢龍泉盤子其地北極髙四十一度二十三分距京師偏西四十五度五十六分

禦制白鷹歌

霍罕額爾徳尼伯克所進歌以紀事【壬午】

受將軍檄遮賊魁設防未入慚雉媒【逆酋霍集占兄弟窮竄至防達克山獻馘而安集延霍罕諸回部一奉軍門札並請設計誘擒𨿽逆酋未及取道而先後悃忱偹著】捧首以降心無乖方物屢獻表賔徠每教厚往而薄來九經正義誠昭哉白鷹今復致鷙材雪毛金腳刷羽皚下鞲目不畱狼豺鶻師赤飬皆旗回【回人飬鷹鷂者謂之鶻師赤居之京師隸八旗】蒲萄餵肉那可儕開門揖盜謀非佳博觀今古益凜懷作歌匪詡荒遐開

禦制白海靑歌【有序甲申】

霍罕汗額爾徳尼向風欵塞獻白海靑一重數譯而達京師所謂積雪全映飛花碎防信鷙鳥之奇特者也金元以來賦海靑者率目爲海東之產故有扶余東溟之詠今林丞所掌金眸玉爪廻異凡材者蓋習見習聞玆霍罕地在玉門萬里外於古爲大荒以西順秋气而應瑤光其精明俊竦爲金方之英固宜旣命郎世寜繪圖狀其神貎更賦七言長句以紀其實匪若天馬興歌極鋪張誇詡之爲亦如旅獒底貢深持盈愼徳之思耳

海東翻飛下海西【海靑夲名海東靑】變靑爲白斯更奇東木西金五行配各從其色非人爲霍罕部在天山右其汗名額爾徳尼攄誠通貢致方物韝來鷙鳥隨譯鞮黃睛玉爪气雋逸素翹皓羽光陸離籠育林監昭逺服爲之造屋誠無稽【見元史】豪騰雄擊都弗借純精明防覃宜題瑞圖越裳漫比擬冩形傳實寜可遺冩形傳實寜可遺久安永奠殷吾思

禦制詠龍泉盤子【有序庚寅】

向侍衞自吐魯蕃廻者曽攜一盤至亦旣有詩紀事此盤乃霍罕所貢霍罕安集延部類相近而霍罕爲之長舊伯克額爾徳尼今其侄納博圖襲爲伯克其地蓋逺於吐魯番數倍使使者貢萬壽並告新用事因成是什錄實

古宋龍泉世頗稀云何外域尙或有吐魯番器昔訝看霍罕包貢今復走不寶厚往致頻來所嘉彼亦知獻壽質厚色蔥弗茅蔑【出遵生八牋磁器開路曰蔑少損曰茅】定窯之下斯掄首趙家幅員未逮彼彼何以得故難剖長言紀實非玩物更厪深意愼所守

︹史記大宛傳︺大宛在匈奴西南在漢正西去漢可萬里其俗土著耕田有城郭屋室其屬邑大小七十餘城其北則康居西則大月氏西南則大夏東北則烏孫東則扞冞於窴

︹漢書西域傳︺大宛國王治貴山城去長安萬二千五百五十里東至都防治所四千三十一里北至康居卑闐城千五百一十里西南至大月氏六百九十里北與康居南與大月氏接宛別邑七十餘城多善馬張騫始爲武帝言之上遣使者持千金及金馬以請宛善馬宛王不肯與漢使妄言宛遂攻殺漢使於是天子遣貳師將軍李廣利伐宛宛人斬其王母寡首獻馬三千匹漢軍乃還

︹晉書西戎傳︺大宛去洛陽萬三千三百五十里南至大月氏北接康居大小七十餘城太康六年武帝遣使楊顥拜其王藍庾爲大宛王藍庾卒其子摩之立遣使貢汗血馬

︹魏書西域傳︺洛那國故大宛國也都貴山城在疏勒西北去代萬四千四百五十里太和三年遣使獻汗血馬自此每使朝貢

︹唐書西域傳︺寜逺者夲防汗那或曰防汗元魏時謂破洛那去京師八千里居西鞬城在眞珠河之北有大城六小城百貞觀中王契苾爲西突厥瞰莫賀咄所殺阿瑟那防匿奪其城防匿死子遏波之立契苾兄子阿了參爲王治呼悶城遏波之治渇塞城顯慶初遏波之遣使朝貢三年以渇塞城爲休循州都督府授阿參了刺史自是嵗朝貢天寶三載攺其國號寜逺

按漢書稱自車師前王廷隨北山波河西行至疏勒爲北道西逾蔥嶺則出大宛康居奄蔡今喀什噶爾爲古疏勒其逾蔥嶺必經鄂什是卽古自疏勒西逾蔥嶺出大宛之北道也漢書休循在蔥嶺西捐毒與蔥嶺屬二國附蔥嶺而居西北皆當大宛而捐毒稍東其北尙與烏孫接則是鄂什出蔥嶺之道計之蔥嶺西北爲休循休循西北爲大宛也休循捐毒爲今布魯特【說見前條】由是西北爲安集延瑪爾噶朗霍罕那木幹塔什罕皆有城郭土著與史記大宛土著有城郭之說合則大古宛地當卽今安集延諸城無疑元魏以洛那國爲古大宛云在疏勒西北方位非誣唐之防汗那卽魏破洛那而更名寜逺者應卽漢大宛故地東界西突厥南接蔥嶺是以其王契苾爲西突厥所殺而以渇塞城爲休循州者境當蔥嶺北原夲漢休循國地是今安集延諸城在漢爲大宛在唐爲寜逺也

禦制詩防云史記言大宛爲城郭之國則正今之回部非哈薩克也臣等防繹

聖訓考證方隅如今之葉爾羌一帯回部附近蔥嶺𨿽與漢時大宛相去不逺尙在蔥嶺之內其在蔥嶺外者爲今霍罕安集延諸城亦奉回教參互史書審證方位其爲大宛故壤無疑

安集延

安集延在霍罕東三百八十里東南去鄂什四百里去喀什噶爾五百里西北爲那木幹西爲瑪爾噶朗北濵那林河南接蔥嶺乾隆二十四年奉將軍檄諭令協擒霍集占旣內附專使吁請入

覲二十五年正月其城伯克托克托瑪哈墨第等朝京師

賜宴瀛防其地北極髙四十一度二十八分距京師偏

西四十四度三十五分

禦制瀛防賜宴安集延來使卽席得句【庚辰】

奉檄猶慚力未宣【安集延奉將軍遣侍衞檄諭卽欲協擒霍集占兄弟以逆賊未至彼境卽専使吁請入覲】右旋書捧使來專閉關難學漢光武謁陛何期安集延西宛都稱到天上南蘭羣喜沐恩先【時防逺山使尙未到】仰流嘉彼明於順三接應申賚駢

禦制安集延匕首【癸未】

持短入長不逾尺應速用近兩刄窄水晶爲靶月芽直筠衝插腰豫戒廹感我厚澤貢弗惜徒觀羙理霜雪色纒綿經冗金錯餙漆龍文鞘偃蹇奕自來非擬鄧遵得錦襖襓更檀匣襲用昭絕域兵戈釋

瑪爾噶朗

瑪爾噶朗在安集延西百八十里北濱那林河東與安集延接南拱蔥嶺西有河出蔥嶺北山北行入那林河乾隆二十四年侍衞達克塔納往撫其城伊拉斯呼裏拜伯克以其屬內附其地北極髙四十一度二十四分距京師偏西四十五度十分

那木幹

那木幹在瑪爾噶朗城西北八十里霍罕城東北八十里南濱那林河東西有水出北山南流入那林河東北與布魯特雜處乾隆二十四年與霍罕安集延同時內附其地北極髙四十一度三十八分距京師偏西四十五度四十分東五十里逾河爲塔爾罕

按霍罕安集延瑪爾噶朗那木幹諸部跨那林河之南北列城四五應卽漢大宛別邑七十餘城唐寜逺大城六小城百之故地說並見前霍罕條又按唐時寜逺卽破洛那其西南境別有曹史康米諸國卽康居五小王支庻爲匈奴突厥所請西南依蔥嶺者亦應在今安集延諸城以西其詳備見北魏隋唐諸史爰摭錄故實而系以論說焉

︹北史西域傳︺康國者康居之後也遷徙無常不恆故地自漢以來相承不絕其王本姓溫月氏人也舊居祁連山北昭武城因被匈奴所破西逾蔥嶺遂有國枝庻各分王故康國左右諸國並以昭武爲姓示不忘夲也王字世夫畢其妻突厥達度可汗女也都於薩寶水阿祿迪城名爲彊國西域諸國多歸之大業中始遣使貢方物米國都那宻水西舊康居之地無王其城主姓昭武康國王之支庻字閉拙都城方二里西北去蘇對沙那國五百里西南去史國二百里東去州六千四百里大業中頻貢方物史國都獨莫水南舊康居之地也其王姓昭武字狄遮亦康國之支庻也都城方二里北去康國二百四十里南去吐火羅二百里西去那色波國二百里北去米國二百里東北去米國二百里東去州六千五百里大業中遣使貢方物曹國都那宻水南數里舊是康居之地也國無主康國王令子烏建領之都城方三里東南去康國百里西去何國百五十里東去州六千六百里大業中遣使貢方物何國都那林水南數里舊是康居地也其王姓昭武亦康國王之族類都城方二里東去曹國百五十里西去小女國三百里東去州六千七百五十里大業中遣貢貢方物【魏書隋書載康米史曹何諸國與北史同】

︹唐書西域傳︺康者一曰薩末鞬亦曰颯株建元魏所謂悉萬斤者其南跨史百五十里西北距西曹百餘里東南屬米百里北中曹五十里在那宻水南大城三十小堡三百君姓溫本月氏人始居祁連北昭武城爲突厥所破稍南依蔥嶺卽有其地枝庻分王曰安曰曹曰石曰米曰何曰火尋曰戊地曰史世謂九姓皆氏昭武隋時其王屈木支娶西突厥女遂臣突厥武徳十年始遣使來獻髙宗永徽時以其地爲康居都督府東曹或曰率都沙那蘇對沙那刼布咀那蘇都識匿凡四名居波悉山之陰漢貳師城地也東北距俱戰提二百里北至石西至康東北寜逺皆四百里許南至吐火羅五百里有野義城武徳中與康同遣使入朝西曹者隋時曹也南接史及波覧治瑟底痕城武徳中入朝天寶元年獻方物中曹者居西曹東康之北王治迦底眞城米或曰彌末曰彌秣賀北百里距康其君治鉢息徳城永徽時爲大食所破顯慶三年以其地爲南謐州朝貢不絕何或曰屈霜你迦曰貴霜匿卽康居小王附墨城故地史或曰佉沙曰羯霜那居獨莫水南康居小王蘇薤城故地西百五十里距那色波北二百里屬米南四百里吐火羅也

按唐書吐火羅居蔥嶺西烏滸水之南古大夏地那色波亦曰小史居吐火羅故地東扼蔥嶺而於史國則稱其西距那色波南接吐火羅北史亦云史國南去吐火羅五百里是史國在蔥嶺西北也北史米國西南去史國二百里史國北去米國二百里東北去米國二百里唐書史北二百里屬米是米爲史直北偏東二百里國在蔥嶺北也唐書康國南距史百五十里東南距米百里是康爲史直北米西北百餘里國在蔥嶺西北也唐書東曹卽蘇對沙那西至康是東曹在康國之東而雲南去吐火羅五百里亦應在蔥嶺西北以北史米國西南去史國二百里西北去蘓對沙那五百里之文証之則東曹固在史國之北是以南去吐火羅與史國同也東曹之西爲中曹南接康中曹之西爲西曹南接史而康之南境亦接史是史國東西之境較長唐書東曹西至康北史曹國東南至康一專就東曹而言一兼中東西三曹國而言故其文不同北史稱何國東去曹國百五十里是何國又居諸國之西也總計史米曹康何五國南北約四百里東西六百餘里在蔥嶺直北迆西境上以今形勢揆之當爲霍罕安集延諸城西南五百餘里內地安集延諸城爲唐之寜逺說見前條由是西南行得曹米諸國卽唐書所謂東曹東北四百里至寜逺者也九姓昭武爲匈奴突厥所破稍西南行依蔥嶺者如此旣遷之後在漢大宛西南依蔥嶺未遷之前在漢大宛西北傍祁連舊屬康居五小王地漢書所謂大宛西北與康居接北道西逾蔥嶺則出大宛康居者於此可見唐書稱東曹爲漢貳師城猶在大宛境內又云西曹者隋時曹也隋書曹國舊康居之地是則唐之東曹西曹實漢之大宛康居交界處益灼然矣

塔什罕

塔什罕東北與右部哈薩克接東與布魯特接東南與那木幹接距喀什噶爾城一千三百里漢大宛康居交界處唐則石國地也地居平原有城以三和卓分轄回眾曰莫爾多薩木什曰沙達曰吐爾占向爲右部哈薩克羈屬嵗供差役莫爾多薩木什者哈薩克所置和卓也爲吐爾占所逐哈薩克以兵問罪於吐爾占久而不觧乾隆二十三年參贊大臣富徳追擒哈薩克拉至其地遣防固爾岱赫善等往撫塔什罕回眾及右部哈薩克次軍於莾格特城外以待之防固爾岱赫善旣諭哈薩克降復憫回眾之受兵也將平之召吐爾占未至索諸野方與哈薩克戰於河上因諭以睦鄰守土之道並宣示

聖主威福乃大感悟與哈薩克釋爭相睦如初遂遣其

屬莫呢雅斯奉表降

詔受之其文曰臣莫爾多薩木什跪奏

大仁至聖普冒羣生大皇帝恭惟

天使惠臨臣土臣不勝懽躍奉承

諭防若開防瞽蠢玆邊末敢備外藩罔或有二心所有準孽額什木札布謹獻闕下外臣艸莾冀隨星軺仰瞻

聖容躬服

彛訓回歸防牧宣示臣屬永永無極誠忻誠慶九月莫

呢雅斯來朝

賜宴盤山靜寄山荘與觀南苑大閱及燈火額什木札布阿睦爾撒納兄子也從賊亡走爲塔什罕所得至是獻之其地北極髙三十度五分距京師偏西四十七度三十三分由塔什罕西南行七百里外逾爾河又逾那林河爲賽瑪爾堪城又西南爲哈拉克則城又西爲烏爾根齊城又西臨達裏岡阿鄂謨西境盡矣

︹明史西域傳︺塔失罕【舊作逹失幹今攺正】西去賽瑪爾堪【舊作撒馬兒罕今攺正】七百餘里城居平原周二里外多園林饒果木土宜五穀民居稠宻

按北魏以降康居五王分爲九姓後稍西南遷居漢大宛西南卽北史所謂舊居祁連山北昭武城因被匈奴所破西逾蔥嶺唐書所謂始居祁連北昭武城爲突厥所破南依蔥嶺者也今塔什罕城在古康居大宛之間當蔥嶺直北四百里外必古所謂昭武城者去此不逺是以南遷則依蔥嶺西遷則逾蔥嶺也眀代去今差近達失幹卽塔什罕其名不昜所謂西去賽瑪爾堪七百餘里者卽今自塔什罕西南行逾鍚爾那林兩河而至之賽瑪爾堪城也

欽定皇輿西域圖志卷四十五﹤史部﹐地理類﹐都會郡縣之屬﹐欽定皇輿西域圖志﹥

欽定四庫全書

欽定皇輿西域圖志卷四十六目錄

藩屬三

防達克山

博洛爾

布哈爾

愛烏罕

痕都斯坦

巴勒提

欽定皇輿西域圖志卷四十六目錄

欽定四庫全書

欽定皇輿西域圖志卷四十六

藩屬三

防達克山

防達克山在蔥嶺中東南自喀什噶爾葉爾羌西南行六百餘里至其境有城郭部落繁盛戶十萬有奇其酋曰素爾坦沙其國負山險扼蔥嶺之右頗擅形勢有河北流經博洛爾拔達克山兩部之間至葉什得拉克分流一流經北入圖斯庫爾一流道西南又北入於葉什勒庫勒【舊對音伊西洱庫爾今攺正】淖爾其北鄙之城曰斡罕其地北極髙三十六度二十三分距京師偏西四十三度五十分在古當爲烏秅國地也乾隆二十四年八月波羅泥都霍集占自葉什勒庫勒淖爾敗後奔拔達克山副將軍富徳率師追之遣使往諭其汗素爾坦沙宣示波羅泥都霍集占負

恩悖逆狀今擒獻是時二賊方竄入拔達克山沙木爾伯克所屬之克南村詭稱假道往墨克時沙木爾伯克適在素爾坦沙處賊得乘間逸去肆掠村落及沙木爾伯克與將軍遣使遇送致素爾坦沙素爾坦沙因遵檄防波羅泥都而以兵圍霍集占於阿爾渾楚哈嶺賊退保齊那爾河素爾坦沙以其屬進戰賊不能支傷背及胯乳擒之囚之於柴札布柴札布者拔達克山系囚處也素爾坦沙乃遣人詣軍門投欵報逆賊就擒副將軍富徳察其忠順進使者撫諭素令獻俘進軍斡罕以待之是時痕都斯坦方以兵臨拔達克山謀刼霍集占兄弟而塔爾巴斯者拔達克山讎國也賊將通之攻防達克山初素爾坦沙以二酋與已同派噶木巴爾派欲防獻恐諸部不從難之富徳曉以順逆利害之故卽感悟曰我屬爲

大皇帝臣當同所惡且豈忍以兩凶故貽數萬生靈患耶乃殺波羅泥都霍集占波羅泥都屍身被盜遂專凾霍集占首來獻率其部落十萬戶與博洛爾部三萬戶俱降二十五年遣陪臣額穆爾伯克等入

覲貢八駿馬

賜宴瀛臺並頒

勅諭嘉奬時素爾坦沙與侄塔什瑪木特相攻塔什瑪

木特聞

勅使至卽釋爭率屬內附二十六年素爾坦沙貢刀斧二十八年獻波羅泥都屍及其妻子並遣使來朝是年拔達克山侵博洛爾部葉爾羌駐臣諭還戶口牲畜尋素爾坦沙以博洛爾部之齊特喇爾爲拔達克山舊逰牧地表乞給與下

詔斥責素爾坦沙隨奉表請罪恭順有加

禦制驛章【己卯】

中途驛章遞逺自軍營來啟篋急披視旣慰又廑懷防達山遵檄興兵阻逃回【防達克山汗曰素爾坦沙奉將軍富徳等檄卽親率兵遮截逆酋和卓木兄弟於阿爾渾楚哈嶺酋退伏嶺下齊那爾小河相持再戰素爾坦沙並調抜達克山屬沙木爾伯克帯兵星赴協勦】阿爾渾楚哈其嶺髙崔嵬相持回少卻守齊那爾隈厥路乃四通薩嘛罕布孩【二回部名居布魯特安集延極西】獲否未可知遁或投其儕備悉報將軍回字頭人差【先是逆酋於伊西洱庫爾爲我兵擊敗竄至拔達克山沙木爾伯克所轄克南村詭稱欲赴墨克地方禮拜時沙木爾適赴拔達克山汗所防子在逰牧不知其詐也及沙木爾遇將軍遣使卽爲供馬送致素爾坦沙而自遣頭人賽特多羅特馳報賊情且賫回字表具言前因葉爾羌爲凖噶爾所有我等亦爲服屬今天朝悉定回城我等均爲大皇帝臣僕矣詞甚恭順】將軍正言斥此語皆阻推二數百眾如雉往投防不以時卽擒巧語將誰詒【葉將軍富徳等以軍營遣使未回而彼中所遣回目恐是潛來試探且賊敗竄時殘眾無幾又經拔達克山部內沙莾蘇爾阿里瑪伯克沙木爾伯克素爾坦沙汗各處俱云賊人被殺馬駝被獲何至遲延未擒又云素爾坦沙與賊相持之所路通薩嘛罕布孩各處或是預爲他時縱賊地因書檄督責尅日傳送令卽防囚以獻】勒兵在汝境爲奉皇恩恢虞驚汝老防再遲兵臨哉【將軍等責遣回使時一靣復宣示恩意以爾等部曲褊小不忍遽行移兵若不卽擒賊則罪在爾等應早自爲計因對使揀派偵探兵付副都統伊柱等帶領啟行並將卡倫按隊外展以須繼進】區畫頗中綮所惜少徘徊【閱折內部署索賊具協機宜惟我兵直抵拔達克山連界時未卽窮追就獲以逺道亟攻故馬力不及事防殊堪惜耳】馬力實不進亦弗深督責【葉】防獻斯事畢飲至凱宴開設或更逸去數月復延迢迢萬里外機務親籌裁寜辭午夜勞所期七徳諧

禦制副將軍富徳奏報拔達克山汗素爾坦沙獻逆賊霍集占首級並以全部納欵稱臣信至詩以志事【己卯】

冞入殲渠逃望風情知三窟已途窮嘉玆識早獻馘順笑彼悔遲跋扈雄和眾永看兩部定成功速在五年中【西師之役始於乙亥春凖噶爾汗達瓦齊卽於是秋就擒各部欵附嗣是辦理回部收城服眾距今逆酋授首統計蕆事未逾五年】

天恩如此昭優貺保泰彌殷愼勅躬

禦制瀛臺賜宴拔達克山來使卽席得句【庚辰】歸俘獻馘識忠誠貢使隨來萬里行第一西方足嘉國無雙天下此都京俾觀禮樂三千盛待賞煙花午夜明重譯又須宣象寄【近始略習回語可以不煩譯寄而拔達克山居極西語又異於葉爾羌故仍須回人譯彼語也】筠衝語異逮蒙瀛

禦制瀛臺宴拔達克山諸部回使詩以紀事【庚辰】逺使徠朝宴遣歸傾誠憐彼戀依依燈宵剛度韶春麗夜雨欣晴瑞旭輝乍可頒餳聨撒荔何妨卉服接絲衣從來曰信大防重安爾耕桑永受禨

禦制拔達克山八駿馬歌【庚辰】

大宛駿馬斯已奇拔達山駿奇陪之方隅貢山南以西獻馘稱臣誠識時艮驥服皁納賮隨靑驄送喜領羣蹄防音早共紅旂馳【右送喜驄】堅昆底定我馬歸鶻其英鷙色其騏【右堅昆鶻】洱海【卽伊西洱淖爾】一戰搴厥旗獲良翻以徠白羲【右洱海驦】有騋紫電名雅宜掃塵防迹追無遺【右紫電騋】服逺在徳不在威闞虎【舊上方十駿之一】已老玆其妃【右服逺驑】蝦蟆一跳丈六齊掉尾肅肅白玉題【右玉題駿】呈覧按隊荷池祥霞輝映光配黎【右祥霞驥】逸足未騁望可知籋云底借鞭箠施【右籋云騢】徒觀骨格皆英姿揣稱且命儒臣爲天閒調習付有司待餘秋狝徐試騎譬霍集斯居京師【回部郡王霍集斯以擒達瓦齊及隨徵功賜第畱京城父子俱膺封賞蓋以望族傑材不宜令歸回部具深意焉】富貴之更教禮儀遊閭闔兮觀玉臺【葉】初非求馬興戎麾銷兵從此含生熙

禦制拔達克山汗素爾坦沙貢刀歌【辛巳】

獻馘早已嘉攄誠薄來厚往遣使行感恩致貢器用呈佩刀一握偃月形兩馬先之白與靑邊臣代進達帝京出鞘麗水輝如星昆吾割玉古所稱銛鋒鑄出浪人精寶鈿金錯太麗生皮室革帶堅且輕無所用也方銷兵付弆武庫徵來庭

禦制詠拔達克山汗素爾坦沙所進斧【辛巳】

素爾坦沙自獻俘奉貢夙著悃忱後因遣侍衛等賫勅宣諭各部拔達克山復以使臣還朝疏進方物中有斧一白金鏤錯文蓋回制所重也詩以志事且鍥諸函

齊斧方戡亂蠻書遂獻誠嘉忠頒厚賚貢物表情肅肅諭由義蛾蛾葉利貞【斧刀蛾蛾利匠人之貞見太元經】匵藏無所用聊識武功成

︹漢書西域傳︺烏秅國王治烏秅城去長安九千九百五十里東北至都防治所四千八百九十二里北與子合蒲犁西與難兜接山居田石間有白艸累石爲室民接手飲其西則有縣度去陽闋五千八百八十八里去都防治所五千二百里縣度者石山也谿谷不通以繩索相引而度云

︹魏書西域傳︺權於摩國故烏秅國也其王居烏秅城在悉居半西南去代一萬二千九百七十里阿鉤羌國在莎車西南去代一萬三千里西有縣度山其間四百里中往往有棧道下臨不測之淵人行以繩索相持而度因以名之

︹唐書西域傳︺喝盤陀或曰漢陀曰渴館檀亦謂渴羅陀由疏勒西南入劍末谷不忍嶺六百里其國也距州四千五百里直朱俱波西南縣度山北抵疏勒西獲宻西北判汗國也治蔥嶺中都城負徒多河其王夲疏勒人世相承爲之西南卽頭痛山也蔥嶺環其國後魏太延中始通中國貞觀九年遣使者來朝開元中破平其國置蔥嶺守捉安西極邊戍也

︹元史地理誌︺西北地附錄巴達哈傷【今更正爲抜達克山】︹明史西域傳︺八答黒商【應卽元史之巴達哈傷均爲拔達克山之訛】在俺都淮東北城周十餘里民俗富饒

按漢書皮山國西南至烏秅國千三百四十里皮山在於闐國西今自和闐城西行至拔達克山國都亦千三百餘里路適相當其國居蔥嶺南境四面皆山與班史山居田石間之說相合則今之拔達克山在漢爲烏秅在魏爲權於摩也又魏書載阿鉤羌國在莎車西南西有縣度山輿漢書烏秅國西有縣度之說合莎車今之葉爾羌在拔達克山東北亦與阿鉤羌國在莎車西南之說合叉權於摩國去代一萬二千九百七十里阿鉤羌國去代一萬三千里二國相距止三十里當屬毗聨之境疑漢時統爲烏秅至魏乃分兩國東屬權於摩故去代較近西屬阿鉤羌故獨與縣度相接也唐書不載烏秅權於摩阿鉤羌諸國而有喝盤陀由疏勒西南六百里至其國今之喀什噶爾古疏勒地西南六百里至拔達克山道裏相合城居山內河抱城東所謂治蔥嶺負徒多河者形勢可驗至元史舊載巴達哈傷明史舊載八答黒商均爲拔達克山對音之訛今元史明史俱經更正夲音與喀什噶爾之訛爲哈實哈爾塔什罕之訛爲達失幹無異證以道裏方位亦往往而合可以類推矣

博洛爾

博洛爾在拔達克山東有城郭戶三萬有奇四面皆山西北面有河乾隆二十四年其酋沙瑚沙黙特與拔達克山同時內附二十五年遣使沙伯克等來朝

賜宴賚予優渥並頒

勅書二十八年貢劍及斧二十九年爲拔達克山素爾坦沙所侵乞援於葉爾羌駐札都統新柱諭素爾坦沙還俘罷兵沙瑚沙黙特表謝並遣使來朝貢匕首宴賚如例三十四年貢雙玉欛匕首其地北極髙三十七度距京師偏西四十三度三十八分

禦制博洛爾部沙瑚沙黙特伯克所進武器制匣藏之並紀是什【癸未】

文列星行光溢濤切昆璆似斷秋毫於闐西去千餘里【博洛爾在和闐西幾二千里和闐卽古於闐也】那數防常玉欛刀【宋開寶二年於闐貢玉欛刀】

右回劍

齊斧言旋早洗兵更無拓逺袛持盈集鱗流仰寜當拒厚往惟嘉底貢誠

右回斧

禦制博洛爾部沙瑚沙黙特所獻匕首歌【甲申】

風胡歐冶徒傳昔淬鋒斂鍔術誰核外域尙鬭防暴廹必佩利器求精飭博洛小部自守城近拔達山時被逼訴之守臣爲和息【拔達克山與博洛爾部接壤屢行搆釁圍城刼掠其部長沙瑚沙黙特乞援於駐札葉爾羌都統新柱遣使誡諭防達克山恪遵約束還俘罷兵沙瑚沙黙特進貢謝恩匕首尢其部中所最珍者】感恩獻此表食徳出匣月芽光奕奕斷蛟龍復剸犀革解紛懷逺斯堪式非同侈詡鄭遵得

禦制博洛爾部沙瑚沙黙特伯克進玉欛雙匕首詩以紀事【己丑】

戢幹西極各安居表進佉盧弗攺初雙器先之宜酌納五年貢亦不爲疎【是部隔和闐又二千餘里癸未年曽遣使進武器亦有詩】球琳欛內鐵銜定氆氌室內銀鏤諸以短乘長休諭彼薄來厚往益懷予

按博洛爾部附近拔達克山應卽古烏秅國地

布哈爾

布哈爾在拔達克山西乾隆二十五年回部底平遣使頒

勅賚二十九年其部長阿布勒噶爾遣使諾羅斯伯克達雅爾伯克因拔達克山素爾坦沙以其屬內附其地北極髙三十八度四十二分距京師偏西五十七度三十二分當屬古難兜國地

︹漢書西域傳︺難兜國王治去長安萬一千五百里東北至都防治所八百九十里西南至罽賔三百三十里

按布哈爾部在拔達克山西境拔達克山爲古烏秅國也說見前條漢書烏秅西與難兜接則今布哈爾當爲古難兜國也

愛烏罕

愛烏罕在拔達克山布哈爾西南部落最大爲古大月氏地乾隆二十七年其汗愛哈黙特沙知西域底平聞風慕義遣使宻爾漢等來朝貢刀及四駿馬

賜宴賚予優渥二十八年正月頒

勅書嘉奬遣使歸國

禦制愛烏罕刀【癸未】

西蒙奉表馳使伻獻名駒二抒逺誠陪臣乘傳達帝京敬同諸部朝元正丰饗曲宴皆預令承筐幣帛厚賜行繄宻爾漢【宻爾漢陪臣名】感恱並貢刀可否諮公卿笑而許之聨彼情長跪百鏈雙手擎彎如碧水弓在檠𨿽弗適用器則精【刀取輕直乃宜刺斫此刀彎如半弓知不適用】上有白气橫長庚不資磨瑩漫理呈匣庋武庫志偃兵玉關開後通昆瀛旣非招致來亦迎殷殷予意惟持盈

禦制愛烏罕四駿歌【癸未】

天山左右多回部聲教古艱通譯鞮分疆劃界各領眾其名不可僂指稽愛烏罕實土著國遙在拔達山更西遣使進表非招致浡泥蠟紙金字題先以乘馬色不一嘉誠那責比物齊使者郵至早賜遣按程馬到憐穿蹏曰驄超洱菊花簇度西海忽蹀金隄【右超洱驄】昂藏之駵若�玉用昭徠逺房星低【右徠逺駵】有騋有騋生月一形十影耳竹批【右月騋】淩昆之駿色正白不須鞭策行追霓【右淩昆白】髙逾七尺長八尺爲龍一一皆駃騠於闐董氊四五尺【見李伯時五馬圖】伯時圖畫猶艷提別毛按品予嘉號永志底貢無乖暌所幸在此懼在彼太保作訓吾將徯禦制命金廷標橅李公麟五馬圖法畫愛烏罕四駿因疊前韻作歌【癸未】

元祐頗亦訖聲教於闐董氊達狄提左騏驥院育良駟鳯頭錦防名堪稽以此公麟畱妙迹不脛乃入西淸西徒觀傳神及畫骨詎珍金躞與玉題玆者致貢愛烏罕昻藏有過無不齊泰西繪具別傳法【前歌曽命郎世寜爲圖】沒骨曽命寫褭蹏著色精細入毫末宛然四駿騰沙隄似則似矣遜古格盛事可使方前低廷標南人善南筆橅舊令貎銳耳批驄駵騋駿各曲肖卓立意已起雲霓副以於思服夲色【郎世寜所畵有馬而無人玆各寫執靮人一如伯時卷中法】執靮按隊牽駃騠以郎【世寜】之似合李【公麟】格爰成絕藝稱全提匪說攸聞垂往訓萬類一理終無暌長歌慚匪工部健徒懷往作吟蘇徯【向題李公麟五馬圖起句雲杜陵題畵馬不一要貴取義非修辭又子羙別蘇徯詩有贈爾秦人防莫鞭轅下駒之句】

︹漢書西域傳︺南道西逾蔥嶺則出大月氏大月氏國治監氏城去長安萬一千六百里不屬都防東至都防治所四千七百四十里南與罽賔接都嬀水北爲王庭

︹後漢書西域傳︺初月氏爲匈奴所滅遂遷於大夏分其國爲五部翖侯後貴霜翖侯邱就攻滅四翖侯自立爲貴霜王又滅濮達罽賔悉有其國邱就郤死子閻膏珍代爲王復滅天竺置將一人監領之月氏自此之後最爲富盛

︹魏書西域傳︺嚈噠國大月氏種類也原出塞北自金山而南在於闐之西都馬許水南二百餘里去長安一萬一百里去州六千五百里

︹隋書西域傳︺挹怛國都烏滸水南二百餘里大月氏之種類也大業中遣使貢方物

按愛烏罕爲今蔥嶺西大國漢書南道西逾蔥嶺則出大月氏與今愛烏罕方位相符也愛烏罕東南接痕都斯坦部痕都斯坦爲古罽賔國說見後條愛烏罕南與相接亦與漢書大月氏南接罽賔之說合惟其境壤相接是以貴霜王得滅罽賔而有之也罽賔南與北印度接五印度卽五天竺國範史稱貴霜王於滅罽賔後並滅天竺亦其境地毗接之明證又班書稱大月氏都嬀水北魏書稱其都馬許水隋書稱其都烏滸水烏滸與嬀爲音之近烏滸與馬許則字之訛也範史又稱天竺在月氏之東南天竺爲今西藏亦適當愛烏罕東南境據此斷以愛烏罕爲月氏故壤無疑

痕都斯坦

痕都斯坦在拔達克山西南愛烏罕東國工治玉以水磨成器最精爲內地所弗逮舊於葉爾羌貿易乾隆二十五年頒

勅書賜物令通市如故其地蓋北印度交界北極髙二十九度十五分距京師偏西四十五度五分當爲古罽賔國地

禦制題痕都斯坦雙玉盤得十韻【戍子】

蔥嶺接昆侖痕都天竺藩【向稱溫都斯坦乃痕都斯坦之誤今考梵文攺正以新疆道裏方向証之其地當由回部過蔥嶺至防達克山西南卽其地蓋北印度交界說詳考訛篇中】瓊枝產寶夥水磨省工煩【聞彼處治玉以水磨不以沙石錯】泰冒徒聞浴和闐此溯源匪求來不拒弗韞賈堪言盈尺區寜論【去聲】成雙玨實存中規仍瓣瓣合度更渾渾帶蒂芳葩簇通身翠葉翻荒唐說溯水【卞和之事向曽有詩辧其誣】約略比嬰垣謾詡連城貴端知五徳尊孫卿有佳諭恭已愼臨軒

禦制詠痕都斯坦玉墨瓶筆室【有序戊子】

制出回中珍儲席上抽璚筦則擬毛錐戢戢珥時可比昭華貯隃糜則見墨海潭潭蘸處奚誇銀甕琢成附體文房信具二難收便聨凾璧府疑兼雙玨蓋彼貴人所用供奉謄章其來萬里而遙微慚玩物爲憶旁行左向緘祕笈者曽供削牘之書更同四角中央詠瓣香焉試續銘盤之句

削木中書擬管城【中土聚毫爲筆外域削木供書猶存古制也】橫行卻向左而行【梵書向右行外域書多同惟回書𨿽旁行而向左與漢書同】宛看琢玉成筆室更介爲瓶貯墨卿染謄章供述事取攜湊便恰怡情非珍新樣兼精玖用識同文異獻荊

禦制詠痕都斯坦玉壺【己丑】

繽紛水葉翻水磨制嬰垣細入毫髮理渾無斧鑿痕冰心欣可在仁色表斯溫典雅司空品買春且漫論禦制詠痕都斯坦滿尺玉盤【己丑】

考工未借玉人爲萬里從風貢自馳【守伊犁將軍伊勒圖所進】巧匠由來琢喀嗎【回之古巧匠名】金神會是守勲池規圓外復出瓜瓣尺滿中仍結蕤不寶華囂寶獻善王孫圉語廑吾思

禦制詠痕都斯坦玉椀【己丑】

良璆出大防山石那須攻省力資水磨精鐫夲鬼工式成列辧气吐艸垂虹曽未三朡伐【平定回部師未至痕都斯坦】貢原西旅同

禦制詠痕都斯坦荷葉杯【庚寅】

痕都斯坦玉杯一圓橢作荷葉形跗有蒂曲柄環之旁出艾葉二達於杯唇捲其上可執瑩薄如紙惟彼中匠能之內地玉工謝弗及也

四疊團荷葉雙牽長艾枝制非出華夏巧實勝般倕撫處不畱手琢時那搆思旅獒垂法語三復略慙斯禦制詠痕都斯坦玉盤【庚寅】

昆嶠產瑤琳泰防毎獻琛薄來𨿽厚往不寶恧攸箴跗鄂承還疊英華燦且沈錦囊珍什襲可復憶云岑禦制題痕都斯坦玉杓【庚寅】

掌非周玉府攻自泰西瀛絕勝舒州杓何須力士鐺璞原誤荊國蕊特艷昌城試問宜誰贈應調傅說羮禦制詠痕都斯坦玉椀【有序庚寅】

郵從西土蕊簇四面重防碾出筠浮暈若兩旁抱珥貢效泰防包匭來隨都防歸軺用是摛吟以代紀實

截肪出泰冒制椀自痕都形色雙合相磨礲了似無葉翻含蕾耳瓣發抱花趺通道恆來貢懷柔義廑吾禦制題痕都斯坦白玉盌【庚寅】

懿此嬰垣玉出惟羭次山色眞勝霜雪器豈類釵鐶設貢岐周際應陳琬琰間車磲定何物八斗費言艱【曹植有車磲盌賦】

禦制題痕都斯坦白玉盤【庚寅】

周尺將盈尺斯盤乃是盤幾曽掌玉府見說鬻都丸【拔達克山迆西至痕都斯坦掌貨稅者皆爲之都丸】圓似月輪滿薄於楮葉單截肪置其裏辧質信應難

禦制詠痕都斯坦玉瓿【庚寅】

荷柄曲擎一朶花旁生兩蕾致堪挐琢由西海如甊瓿制弗東周有虺蛇栗縝圓雕粲瑤蕊髮絲防起尙瓊華奇珍不脛還常至空谷白駒嘆轉遐

禦制痕都斯坦白玉杯【庚寅】

痕都澇玉出河濵水磨【去聲】磨【平聲】成制絕倫百辧細攢穩承足雙葩夾輔巧持唇瓊瑤自古來西域精致而今勝玉人不以飲醪以啜茗戒哉惡防久書紳

杯圓而橢口四出趺攢菊英下圍敷葉十二左右長葉各一上出及杯唇稍外偃復有兩花下垂承以短葉可用執玉旣瑩淨制薄如紙良材巧琢非中土玉工所能髣髴也

禦制題痕都斯坦菊花椀【辛丑】

徑一圍三尺有餘水磨工異考工書耳垂翻出雙苞綴足底紛承碎瓣舒包貢卻非來玉隴【和闐所屬城名】通商恆是走渠胥【痕都斯坦猶在抜達克山西南彼處商人時持玉器來鬻葉爾羌】菊花依舊重陽節合贈淵明五柳居

禦制詠痕都斯坦玉盂【有序壬辰】

制出月邦貢來蔥嶺撫碧琳之溫潤搴芳艾之葳蕤腴琢連城閬圃宜承晞露光開四照善捲正艷秋陽惟置盂取義乎益安而銘器寓懷於非寶

四出形如秋海裳葉翻雙耳執承漿瓊英那許薫池守垂艸當生敖岸陽冷語嘩囂漫致誚溫容沕穆自含光泰西制豈能知古諭水休論圓與方

禦制詠痕都斯坦玉椀【有序壬辰】

璞韞昆山鏤傳印度捲芳莖而環耳攢花纈以承趺晶瑩一規允彼良工巧琢瑑縈五字嘉玆寶器恆來

西昆率產玉良匠出痕都楮刻異三載水磨成百瑜制精畫難比器鉅執如無不寶非求彼頻來卻慙吾禦制痕都斯坦玉瓜瓣瓢【癸巳】

玉瓢一握如瓜瓣有蒂有葉還有花和闐有玉不能琢【和闐𨿽有玉工而不能精琢精琢者皆出痕都斯坦彼處亦出玉蓋愈西愈近昆侖矣】琢自痕都萬里遐昆侖之岡產羙質喀嗎水磨攻錯加制爲飲器可攜帶淸泉舉酌勝烹茶異域都大尙武備以獵以戰隨操挐是蓋彼中貴者用非棗乃似安期瓜弗徵弗索聽貿易近利市至三倍奢徒置棐幾佐文玩殊方聲教奚事誇卻笑設贈許顏輩棄而弗顧當興嗟

禦制詠痕都斯坦玉燈檠【癸巳】

逺域逮西瀛崇昆產翠瓊省工有水磨巧匠作燈檠那更稱銀燭雅宜燦玉瑛趺承盤一具柄置盞雙撐致芴層翻葉昻藏獨挺莖寜誇髙七尺眞足重連城善市由他致【回人皆善賈痕都斯坦𨿽地當印度絕逺而懋遷每至葉爾羌故今恆得其玉器聞其攻玉純用水磨工省而制精尢內地所不及也】頻來亦自驚似玆供繼照借可贊離明禦制詠痕都斯坦小玉合【癸巳】

昆嶠產瓊琪良工精琢之爛然七寶聚斐若五花披漆制徒傳古金縷詎足奇南山藍玊合雅似李家詩禦制詠痕都斯坦玊椀【有序甲午】

劚出云腴擎來雪椀磨是西蒙之水挹殊北斗之漿圜規徑四寸而贏輕縠比五銖以薄截肪旣美超魏札鏤冰況巧壓吳工無翼斯飛有懷朅詠

良球本是出昆墟中【去聲】噐成珍亦鮮【上聲】如巧制水磨貽喀嗎【古時回巧匠名】羞稱吳匠富專諸【吳中玉匠多居專諸巷】羊脂比色脂嫌膩楮葉方輕葉欠疎精玩弗求廼頻致每因擎用率慙予

禦制題痕都斯坦玉飲器【甲午】

西昆玉工巧無比水磨【去聲】磨【平聲】玉薄如紙制爲飲器佐閜盌形異梓人載周禮半匡芰荷葉翻上一朶薝卜花承底又如老蚌擘方諸映月分明欲生水撫不知痕視知痕何以措思何運指奇技直擬下增椎徐觀又復弗忍耳

禦制詠痕都斯坦玉瓜瓣飲器【甲午】

天方瓜樣夥此器肖瓜形瓤訝畱斯白皮寜借彼靑一花承妥貼五瓣列勻停貯水鄭門市擎漿裴驛亭種疑召家圃泣匪楚王庭綿瓞𨿽徵雅賔夷亦經

禦制詠痕都斯坦白玉杯六韻【有序甲午】

瑩比截肪薄疑鏤翼質輕且羙五銖機若仙成制巧而精十合規由神運磨水旣冺玆圭角貯冰自徹彼中邊徠逺足珍詠懷非寶

稷翼出奇質良工心運靈作杯成照世映斗見明星【禮含文嘉曰玉石得宜則太白常明】耳葉翻而拱身花勻且停磨礲冺楞角攢簇鎖瓏玲在手疑無物定睛知有形自應生穆瀣那可酌湘

禦制題痕都斯坦荷葉洗【甲午】

色如截肪薄如紙西昆玉人巧無比那知士禮設東榮萬里流沙亦有此器同其制略弗同荷葉爲形柄曲委讀阿里卜【回書名讀其書者必始於此】通漢書寓義依然是承水禦制詠痕都斯坦古玉瓢【乙未】

痕都玉器來已夥似玆舊物誠罕覩制旣朴雅非華囂質亦渾然穆而古瓠可酌水斯象之細腰大腹如剖腑皮略爲瓣疑就模【瓠無瓣此器外皮有瓣上林以模夾葫蘆成器者乃有之或外國葫蘆夲有有瓣則不可知矣】柄孔穿繩便攜取瓢飲由來古所稱而彼那知顏與許喀嗎【匠名】琢爲眉哩【汗名】用戰獵佩之隨步武賁來中國兩無借數典難防周玉府宣和刻印非所云【洞天淸錄宣和有玉瓢禦寶】建初脫粟儉堪祖【漢章帝紀有恨不能瓢飲脫粟耳之語】文房眞稱【去聲】伴淸吟偶用輙因懷杜甫【杜甫詩瓢飲惟三徑】

禦制題痕都斯坦緑玉盤【乙未】

量材爲器匪瓊英【此玉盤品乃中平而制絕精巧蓋以掩其不逮也】工致訝難意想成喀嗎【回語以匠人爲喀嗎】匠能逞彼巧專諸人或遜其精【蘓城玉人多居專諸巷】相金釘寶撫無迹簇葉攢花視有情每憶旅獒篇著訓摛吟還覺愧平生

禦制詠痕都斯坦玉盤

初琢繼磨細花攢葉簇精目原覩其疊手乃撫之平表裏都圓防色形若混成新疆嵗貢果三品恰宜盛【回部嵗貢蘋果石橊木三果每以盤貯陳設向曽與乾淸宮西暖閣幾上虎錞內所供之吉祥艸同繪爲嵗朝圖因以聫句】

禦制題痕都斯坦瓜瓣瓢【丙申】

脂白原非緑緣何形作瓜庭堅臉如削顏子巷曾挐蔓自靑連葉背還黃綴花考工當致愧攻錯若爲加禦制題痕都斯坦玉椀【丁酉】

年班伯克入朝覲【伯克回部官名而職掌及名號各不同其曰阿奇木伯克總理一城事務若內地之都統伊什罕伯克協理事務若內地之副都統其品級則自三品至七品不等皆以城務大小爲差又有噶咱納齊伯克管理地畝錢糧商伯克爲其協理哈資伯克司刑名訥克布伯克司貿易匠役摩提色布伯克司念經事宻圖巴哩伯克司買賣田產宻拉布伯克司水利都管伯克司來使供給及文移等事巴濟格爾伯克司牲畜稅務巴克瑪塔爾伯克司果園什瑚兒伯克備差遣之事阿爾巴布伯克承催錢糧帕提沙布伯克管巡捕事明伯克管夲城夲村一切事務及雜項差務克拉克雅拉克伯克司外來貿易稅務哈資伯克司詞訟鄂爾親伯克司水利事黙克塔布伯克司教防童經卷塞依得爾伯克司街道巡察及園木事務哲百伯克司軍器官品大小及員數皆不同亦視各城之防簡爲率其職掌相沿以久官名悉仍其舊而選補則由駐辦大臣等核定奏聞玆敍其大略其詳則於西域輿圖志備載之】包貢呈由典屬官昆嶠良材中【去聲】盂椀痕都巧制冺雕刓食芹負曝通誠逺厚往薄來折賞寛【回部貢物所司例應折賞命倍其直予之以示柔逺】不貴異物賤用物慚仍民足致艱觀

︹漢書西域傳︺罽賔國王治循鮮城去長安萬二千二百里不屬都防東北至都防治所六千四十里其民巧雕文刻鏤出珠璣珊瑚虎魄璧流離

︹唐書西域傳︺西天竺與罽賔波斯接罽賔居蔥嶺南距京師萬二千里而贏貞觀中遣果毅何處羅拔等厚賫其國並撫慰天竺罽賔王遣人導防使者至天竺

按五天竺國卽五印度唐書稱罽賔居蔥嶺南與天竺接導引唐使者至天竺其國在印度交界可知伏讀

禦制詩注痕都斯坦爲北印度交界揆其方位與罽賔爲近是矣又漢書罽賔國民巧工雕刻出璧流離今痕都斯坦治玉精巧甲於西域其俗亦相似也

巴勒提

巴勒提在博洛爾南東接土伯特西接克什米爾又西接痕都斯坦南接哈普倫中有長河其地北極髙三十一度五十分距京師偏西四十五度二十八分分兩部落其酋黙黙斯帕爾烏蘇完分統之各八千餘眾舊在葉爾羌貿昜乾隆二十五年六月內附令通市如故

按巴勒提部在痕都斯坦東痕都斯坦爲古罽賔國巴勒提與之附近應屬罽賔國東境也

欽定皇輿西域圖志卷四十六

欽定四庫全書

欽定皇輿西域圖志卷四十七

雜錄

【臣】等謹按歷代正史分門編纂外或綴以自序或附以語觧至雜錄之目則間見於後世郡國志乘大都錯舉遺聞軼事無可附麗者別成卷帙用全書之末所以廣搜羅便省覽也玆編西域圖志凡天文纒度之逺山川疆域之廣曁入版圖後建官行政良法鴻規旁及土風物產以至來王奉朔之區固已次第就裁偹登鉛槧因復近稽凖部源流當我

朝底定更始之餘四衛拉特𨿽舊聞零落而受氏傳國之大凡世系宗支之分派猶有可考回部於兩和卓木伏辜後諸城望風輸欵溯自靑吉斯汗以下曁派噶木巴爾諸族屬尢堪詳詢縷指至兩部字書母子孳生防畫配合爲法迥殊標例發凡總不外十五字頭二十九字頭之推衍若簡牘之用原於唇齒凖噶爾爲防古苖裔本不待舌人臚句而通而回部語言略分三種一譯再譯皆得近典屬仰惟

大聖人昭同文之郅治會絕域之方言每於

勤政幾余隨時諮詢且復爲辧其異同訂其訛舛洵乎知臨之無外已余凡剰事零文爲專門所不載或互見而未詳者咸勤搜討條系捲內往代史傳所垂事屬創聞亦堪資該洽之助並爲酌存一二若荒誕傅會詞不雅馴則槪置弗錄仍別爲五類曰世系曰字書曰語言曰故事曰附記庶於旁搜博采中寓雜而不越之義云志雜錄第二十

欽定四庫全書

欽定皇輿西域圖志卷四十七目錄

雜錄一

凖噶爾部

世系

字書

語言

故事

附記

欽定皇輿西域圖志卷四十七目錄

欽定四庫全書

欽定皇輿西域圖志卷四十七

雜錄一

準噶爾部

世系

綽羅斯屬第一世爲孛汗元臣脫歡後自脫歡至孛汗世次不可考孛汗子烏林臺巴達臺什【舊音巴靻太師今更正】爲第二世烏林臺巴達臺什子達耀爲第三世達耀子鄂爾魯克諾顏爲第四世鄂爾魯克諾顏子巴圖蘭靑森爲第五世巴圖蘭靑森子額森諾顏爲第六世額森諾顏次子額斯墨特達爾汗諾顏爲第七世額斯墨特達爾汗諾顏子額斯圖米爲第八世額斯圖米子哈木克臺什爲第九世哈木克臺什長子阿喇哈靑森爲第十世阿喇哈靑森子翁郭楚爲第十一世翁郭楚子布拉臺什爲第十二世布拉臺什第四子哈喇忽剌爲第十三世哈喇忽刺長子巴圖爾渾臺吉爲第十四世巴圗爾渾臺吉第五子僧格爲第十五世僧格弟噶勒丹襲位傳僧格長子防妄阿喇布坦爲第十六世防妄阿喇布坦長子噶勒丹防淩爲第十七世噶勒丹防次子防妄多爾濟那木紮勒爲第十八世其庶兄喇嘛逹爾紮簒防妄多爾濟那木紮勒位防妄阿喇布坦同髙祖兄弟逹瓦齊復簒喇嘛逹爾紮而自立亦孛汗第十八世孫也按以上爲準噶爾襲位稱汗者自額森諾顏六世以上無旁支其第七世旁支博羅納哈勒爲額斯墨特逹爾汗諾顏兄卽都爾伯特始祖別詳都爾伯特條其第十世旁支以下載後

第十世旁支阿克賽臺什翁郭爾輝爲阿喇哈靑森弟第十一世旁支阿克賽臺什子那巴圗翁郭爾輝子噶勒滿臺什爲翁郭楚同祖兄弟第十二世旁支那爾巴圗子尼布勒呼噶勒滿臺什子圗爾根臺什華爲布拉臺什同曽祖兄弟第十三世旁支額伯內伊勒登額濟內臺什圖納克爲哈喇忽刺之兄墨爾根諾顏薩哈勒圖阿勒輝丙圖呼爾幹臺什綽克圖烏巴什爲哈喇忽剌之弟尼布勒呼子呼蘭洪郭爾圖爾根臺什子巴圖爾臺吉巴特瑪喇什爲哈喇忽剌同髙祖兄弟第十四世旁支墨爾根代靑楚庫爾達爾瑪色楞沙巴圖諾木齊爲巴圖爾渾臺吉弟額伯內伊勒登子都喇勒和碩齊額爾克塔蘇爾海多爾濟班達巴圖爾索克綽克多爾木圖納克子巴達裏墨爾根諾顏子洪霍代巴顏阿巴該薩哈勒圖子都喇勒阿勒輝子巴噶臺吉丙圖子墨爾根和碩齊博貝呼爾幹臺什子索魯木惇墨爾根博斯博勒堆阿勒達爾克勒刻巴圖爾楚克楚奎達爾札綽爾圖烏巴什子和碩齊車克齊爲巴圖爾渾臺吉同祖兄弟呼蘭子諾顏哈什哈巴特瑪喇什子額爾克巴圖爾洪郭爾子薩瑪爾幹額爾克爲巴圖爾渾臺

吉同五世祖兄弟第十五世旁支車臣巴圖爾卓裏克圖和碩齊爲僧格兄溫春多爾濟札布布木朋楚克達什鄂春達爾瑪班達裏爲僧格弟墨爾根代靑子丹津阿海堪布胡土克圖楚庫爾子羅布藏胡土克圖巴噶班第羅布藏防淩羅布藏額林沁色楞子鄂克珠木羅布藏阿喇布札爲僧格同祖兄弟都喇勒和碩齊子常納多爾濟渾津諾巴哈什哈博霍諾克巴濟額爾克塔蘓爾海子巴喇多爾濟子達木巴班達巴圖爾子阿哈特索克子阿玉奇那木札勒綽克多爾木子色楞衮巴達裏子哈代巴圖爾沙裏洪霍代巴顏阿巴該子舒古古魯淵丹哈坦色楞都喇勒子古古丹津阿玉奇巴噶臺吉子甲都木巴墨爾根和碩齊子昻噶巴噶漠博貝子瑪木特珊惇墨爾根子塔奇齊索魯木子烏克爾堆巴圖爾博斯博勒堆子嶽博摩魯木沙布載克勒刻巴圖爾子惇專布達什裏達爾札子多爾濟札勒車克齊子防淩札勒和碩齊子色楞達爾札爲僧格同曽祖兄弟諾顏哈什哈子博堆扣肯巴圖爾額爾克巴圖爾子根惇薩瑪爾幹額爾克子貝多斯爲僧格同六世祖兄弟第十六世旁支索諾木阿喇布坦鄂木布爲防妄阿喇布坦之弟噶勒丹子色布騰巴勒珠爾車臣子札勒溫春子丹濟拉達爾札楚木丕勒布木子防淩端多布多爾濟札布子薩爾濟塔爾朋楚克達什子博第木爾那木札勒多爾濟達爾瑪子鄂克卓木羅布藏爲防妄阿喇布坦同祖兄弟丹津子古木布巴圖爾都噶爾達都古阿海子衮藏巴噶班第子堪都索諾木端多布羅布藏額林沁子阿喇布坦防淩特雷格木丕勒烏巴什爲防妄阿喇布坦同曽祖兄弟巴喇子那木準逹木巴子濟木巴阿哈特子索諾木逹什色楞衮子根惇札布沙裏子運丹朋楚克格隆達木巴達爾札烏巴什舒古子布圖古勒古魯淵丹子綽勒東瑪爾特子布木古古丹津子達爾汗烏克爾堆巴圖爾子孟克色布騰阿玉爾惇專子烏巴什楚克楚奎色楞達爾札子特古斯孟克爲防妄阿喇布坦同髙祖兄弟博堆子敏楚扣肯巴圖爾子達什貝多斯子那瑪斯奇爲防妄阿喇布坦同七世祖兄弟第十七世旁支羅布藏舒努舒努達木巴巴朗巴噶巴朗爲噶勒丹防淩之弟鄂木布子阿雜納爲噶勒丹防淩同祖兄弟丹濟拉子多爾濟色布騰逹爾札子多爾濟札勒防淩端多布子那木札勒逹什多爾濟逹木巴巴裏逹什防淩巴勒珠爾薩爾濟塔爾子圖克濟札布衮楚克博第木爾子端多布那木札勒色布騰那木札勒多爾濟子古木札多爾濟噶勒藏多爾濟鄂克卓木子索諾木吹濟羅布藏子齊旺札勒爲噶勒丹防淩同曾祖兄弟古木布巴圖爾子防淩孟克都噶爾子防淩堪都阿喇布坦達瑪林達都古子色布騰衮藏子防淩多爾濟防淩端多克堪都子巴噶防淩端多布旺布索諾木端多布子綽爾濟幹珠噶那木奇達什爲噶勒丹防淩同髙祖兄弟濟木巴子索諾木防淩孟克子阿喇布坦索諾木達什子旺札勒爲噶勒丹防淩同五世祖兄弟那瑪斯奇子吹因珠爾爲噶勒丹防淩同八世祖兄弟第十八世旁支防妄達什爲防妄多爾濟那木札勒之弟多爾濟色布騰子三都布伊達木札布烏巴什丹津多爾濟札勒子沙喇布額林沁那木札勒逹什子逹克巴逹瓦齊雅滿呼勒巴勒珠爾子庫圖津色布騰子賔雜什裏色楞札納札納嘠爾布嘠爾瑪都雜噶勒藏多爾濟子諾爾布林沁索諾木吹濟子古木布札布三濟札布堪都子衮楚克索諾木阿喇布珠爾阿喇布坦子防旺布色布騰旺布達瑪林子漠海防淩防淩端多克子滿濟防淩那木札勒達什達瓦徳勒格爾伯格裏爲

防妄多爾濟那木札勒同髙祖兄弟

按自孛汗傳十八世而亡其旁支亦以十八世爲斷後不偹載

都爾伯特與綽羅斯同族孛汗第七世孫博羅納哈勒都爾伯特始祖也爲第一世博羅納哈勒子額什格臺什爲第二世額什格臺什子雅尼斯臺什爲第三世雅尼斯臺什子特爾格圖臺什爲第四世特爾格圖臺什子噶勒當達賴臺什色伊勒登爲第五世噶勒當子哈哈勒代諾顏烏巴什達賴臺什子敏珠楚托音鄂布木代靑和碩齊古木布達額臺什塔爾渾臺什包伊勒登子鄂羅斯巴特瑪多爾濟額林沁巴圖爾伯什布爲第六世哈哈勒代諾顏烏巴什子蘇都奎綽克托喇嘛札布敏珠子鄂博堆烏朗海楚子阿勒達爾臺什鄂木布代靑和碩齊子齊什奇布察衮車臣塔爾渾臺什子孟庫特木爾色特爾鄂羅斯子札布巴特瑪多爾濟子孟和代札勒丹達爾額林沁巴圖爾子孟克得伯布什子防淩孟克爲第七世蘇都奎綽克托子呼都魯克喇嘛札布子阿玉奇多爾濟滿濟沙克都爾達什阿勒達爾臺什子諤勒衮札布齊什奇布子札勒丹津達爾札車臣子布裏什第得齊特札布子唐古特達什端多克孟和代子達賴巴圖孟克烏勒木濟札勒子和托郭爾車淩滿推三札布孟克得子巴圖孟克瑪什巴圖防淩孟克子齊墨克巴雅勒當博斯和勒爲第八世呼都魯克子烏都木圖臺什鄂勒衮子防淩紮勒子巴噶滿濟防多爾濟老占喇布坦丹津子喇布坦達克巴巴圖鄂齊爾達爾札子車淩達什伯勒克布裏什第子防淩唐古特子公格什喇達什端多克子保貝和托內拜英格努斯海達賴子恩克根札布巴圖孟克子達木巴烏勒木濟子剛烏邁和托郭爾車淩子色布騰滿推子薩音察克庫圖齊扣肯達瓦三札布子翁郭帶伯登巴圖孟克子根惇多爾沁車畚空和爾伯省瑪什巴圖子布顏濟爾噶勒門都伯勒克齊墨克子齊巴克巴本爲第九世烏都木圖臺什子巴拜防淩子額克徳瑪賚巴拜防妄達爾札防淩多爾濟子布逹札布達瓦克什克伯什阿噶什達瓦濟特根則巴克喇布坦子達什防淩烏巴什達克巴子達喇巴札洛壘原端剛多爾濟額爾得尼車淩達什子烏巴什伯勒克子多第巴布顏得勒格爾達瓦津防淩子索諾木古木布公格什喇子車登古爾古木額爾奇斯孟克特木爾烏朗海恩克子額布根車伯克哈里特根札布子班珠爾奇達達木巴子烏魯斯剛子札納巴克巴齋色布騰子巴桑嘠瓦扣肯根惇子和通扣肯車畚子巴爾布顏濟爾噶勒子和塔拉扣奎達克都爾噶爲第十世額克徳子訥刻車木伯勒額林沁札木蘇瑪賚子額爾克薩他木防妄達

爾札子多爾濟喇布坦達什子訥墨庫達瓦克什克子達木巴都噶爾防淩烏巴什子索諾木邕隴車登子烏勒墜鄂羅什呼達喇巴札子布圖克森額爾得尼子什喇巴勒爲第十一世多爾濟喇布坦子惇多克喇布坦爲第十二世

按都爾伯特之第十二世卽綽羅斯之第十八世也都爾伯特以孛汗第七世孫爲始祖故世次不同

和碩特以阿克薩噶勒代諾顏爲第一世以上無考阿克薩噶勒代諾顏子烏魯克特穆爾爲第二世烏魯克特穆爾子博羅特布古爲第三世博羅特布古子博羅特特穆爾爲第四世博羅特特穆爾子都楞代博爲第五世都楞代博子圖古堆爲第六世圖古堆子那郭代爲第七世那郭代子賽謨勒呼爲第八世賽謨勒呼子庫綏爲第九世庫綏子鄂博克博貝爲第十世鄂博克子雅代靑三博貝子哈鼐諾顏洪郭爾爲第十一世哈鼐諾顏洪郭爾子拜巴噶斯昆都侖烏巴什布顏鄂特歡札薩克托音雅代靑三子吹庫爾哈穆克哈薩克爲第十二世吹庫爾子額爾得尼達那多爾濟拜巴噶斯子車臣罕阿巴賴昆都侖烏巴什子瑪邁達賴烏巴什烏巴什渾臺吉多爾濟額爾克代靑鄂克綽特布第巴卓裏克圖諾顏嘎布楚孟克靑巴圖爾伊那克巴圖爾伊勒察克賽巴克哈喇庫濟羅布藏達什色楞塔爾巴朋素克札薩克托音子塔爾衮額爾得尼渾臺吉阿里魯克三托音額爾得尼托音達爾瑪多札烏巴什瑪賚茂濟喇克庫穆什庫畢爾噶達什烏珊布顏鄂特歡子多郭朗防淩諾顏哈喇烏克勒瑪齊克渾臺吉伊斯坦濟車木貝多爾濟爲第十三世額爾得尼子達蘭臺車臣罕子額爾得尼渾臺吉噶勒達瑪阿巴賴子阿玉奇察衮齊巴喇嘛瑪邁達賴烏巴什子丹津渾臺吉什喇布羅布藏烏巴什渾臺吉子都爾格齊雅璊塔爾巴多爾濟子額布根阿海察衮多里斯呼額爾克代靑鄂克綽特布子察衮塔爾巴靑巴爾圖子楚木伯勒瑪賚朋素克子什喇布原端阿玉錫衮楚克老占什喇布阿里魯克三托音茂濟喇克子額爾得尼楚魯木阿喇布坦淖海都喇勒多郭朗防淩子札木蘇代巴圖爾達什車木貝多爾濟子推博噶爲第十四世達蘭臺子色楞額爾得尼渾臺吉子噶勒丹多爾濟噶勒達瑪子羅布藏古木布阿玉奇子索諾木汪札勒察衮子瑪克本阿巴丹津渾臺吉子烏巴什達什喇布坦都爾格齊子巴木巴塔爾墨爾根巴圖爾塔爾巴子海努克額布根子索諾木札勒阿海子達什多里斯呼子端多克楚木伯勒子廷沁瑪賚子巴勒勒珠爾鄂端阿玉錫子博羅勒代衮楚克子烏巴什老占什喇布子格木巴勒齊旺公格渾臺吉索諾木子札薩克圖達什喇布坦額爾得尼楚魯木子哈爾噶斯阿喇布坦子色布騰和推淖海都喇勒子璊濟塔爾伯色紮木蘇代巴圖爾子瑪什巴雅爾達什子美都推博噶子阿布爲第十五世色楞子丹達爾瑪克本子噶勒丹端多布巴雅爾圖達什喇布坦子噶勒丹端多克端多布車淩索諾木紮勒子瑪尼色布騰達什子羅布藏防淩廷沁子車淩那木紮勒哈爾噶斯子吹鐘紮布公格車淩和推子車淩額布根璊濟塔爾子吹紮布濟克濟紮布伯色子朋楚克車淩瑪什子色布騰巴雅爾子達爾濟達瑪林羙都子色楞達什阿布子達瓦鄂爾奇達遜爲第十六世噶勒丹端多克子沙克都爾曼濟端多布車淩子明噶特薩爾圖特羅布藏防淩子諾爾布端多布托音車淩那木紮勒子那木噶恩克拜呼吹札布子沙喇濟克濟札布子那木札勒色布騰子博郭勒代爲第十七世諾爾布端多布子博爾和津爲第十八世

按和碩特第十一世哈鼐諾顏洪郭爾之兄哈那克圖什葉圖一支哈鼐諾顏洪郭爾第三子顧實汗一支均移駐靑海不居凖噶爾舊地不備載

輝特阿勒達爾和碩齊子衛徴和碩齊衛徴和碩齊子沙克都爾齊木庫爾紮木燦伊什丹津阿睦爾撒納【阿睦爾撒防實顧實汗裔丹衷子冒輝特後詳後故事條】沙克都爾子巴朗舎楞阿勒達爾和碩齊族弟額爾克臺吉額爾克臺吉子巴圖孟克巴圖孟克子巴雅爾巴雅爾子布都巴拉札拉巴拉

按輝特部本附庸於都爾伯特部自土爾扈特遷俄羅斯後始別爲一部後爲阿睦爾撒納擾亂譜系散失故所收僅阿勒達爾和碩齊額爾克臺吉兩支余俱無考

土爾扈特以奇旺爲第一世奇旺子蘇賚爲第二世蘓賚子巴雅爾爲第三世巴雅爾子孟克爲第四世孟克子貝果鄂爾勒克爲第五世以上無旁支貝果鄂爾勒克子卓立甘鄂爾勒克衛昆察卜齊爲第六世卓立甘鄂爾勒克子和鄂爾勒克衛昆察卜齊子額濟鼐臺什爲第七世和鄂爾勒克子書庫爾代靑羅藏額濟鼐臺什子札薩克圖爲第八世書庫爾代靑子那木防楞朋楚克羅藏子嘎爾塔木札薩克圖子丹津托音爲第九世那木防楞子那咱爾朋楚克子阿玉奇嘎爾塔木子巴爾布丹津托音子托察爲第十世阿玉奇子沙克都爾札卜衮札卜那咱爾子多爾濟巴爾布子惇多布托察子雅璊阿嘎察爲第十一世沙克都爾札卜子惇多布拉什巴圖衮札卜子惇多布旺布多爾濟子羅卜札惇多布子謨們圗雅璊子巴圖爾烏巴什阿嘎察子舎楞爲第十二世羅卜札子巴木巴爾紮木沁旺丹惇多布拉什子渥巴錫惇多布旺布子噶勒丹諾爾布巴圖子托木衮啟木齊克巴圖爾烏巴什子沙拉扣肯爲第十三世渥巴錫子防淩那木札勒噶勒丹諾爾布子防伯克多爾濟奇裏布阿克薩哈爾巴木巴爾子防楞徳勒克札木沁子奇布坦托木滚子額墨根渥巴錫啟木齊克子拜濟呼爲第十四世額墨根渥巴錫子公坦爲第十五世

按土爾扈特屬於巴圖爾渾臺吉時其汗和鄂爾勒克與三衛拉特不和率其子書庫爾代靑西北去居俄羅斯之額濟勒地逮乾隆三十六年其汗渥巴錫始率屬內附書庫爾代靑兄弟本五人三無子其二子孫式防傳者惟那木防楞朋楚克兩支余無考

禦制土爾扈特紀略恭載前封爵門

字書

凖噶爾字書名托忒共十五字頭每一字頭凡七音�【音阿】�【音額】�【音衣】�【音臥】�【音屋】�【音寤】�【音互】爲第一字頭前三音開口呼屬陽後四音合口呼屬陰皆發端阿字之轉音也故合爲一字頭後仿此�【音那】�【音訥】�【音呢】�【音諾】�【音奴】�【音拏】�【音挪】爲第二字頭�【音哈】�【音豁】�【音呼】�【音磕】�【音欺】�【音顆】�【音枯】爲第三字頭�【音噶】�【音郭】�【音狐】�【音哥】�【音基】�【音適】�【音觚】爲第四字頭�【音搭】�【音得】�【音低】�【音多】�【音都】�【音堵】�【音哆】爲第五字頭�【音塔】�【音忒】�【音梯】�【音托】�【音禿】�【音圖】�【音脫】爲第六字頭�【音巴】�【音伯】�【音逼】�【音博】�【音不】�【音撥】�【音卜】爲第七字頭�【音瑪】�【音抺】�【音米】�【音摸】�【音模】�【音木】�【音摩】爲第八字頭�【音拉】�【音勒】�【音裏】�【音羅】�【音魯】�【音樂】�【音鹿】爲第九字頭�【音渣】�【音遮】�【音�】�【音拙】�【音朱】�【音著】�【音啄】爲第十字頭�【音義】�【音車】�【音七】�【音綽】�【音出】�【音簎】�【音楚】爲第十一字頭�【音呀】�【音噎】�【音衣】�【音藥】�【音淤】�【音約】�【音聿】是爲第十二字頭�【音喇】�【音哷】�【音哩】�【音囉】�【音嚕】�【音樂】�【音鹿】此七字捲舌音爲第十三字頭�【音紗】�【音賖】�【音詩】�【音朔】�【音書】�【音說】�【音束】爲第十四字頭�【音薩】�【音塞】�【音西】�【音莎】�【音梭】�【音疏】�【音素】爲第十五字頭共得一百五音

按右十五字頭舊並稱爲第一字頭合後化出正字之十四條稱十五字頭第考後十四條俱於此十五字下添用尾音各成正字自應以此一百五音爲字頭以後添用尾音十四條爲正字說詳後

十五字頭一百五音之下各加一音合讀成字如第一字頭�������七音之下各加�收聲爲恩音與上七音合讀則成�【阿恩】�【額恩】�【衣恩】�【臥恩】�【屋恩】�【寤恩】�【互恩】七音而爲七字也餘仿此又於十五字頭下加�收聲爲坷音加�收聲爲爾音加�收聲爲衣音加�收聲爲鋪音加�收聲爲忒音加�收聲爲模音加�收聲爲勒音加�收聲爲英音加�收聲爲歐音加�收聲爲斯音加�收聲爲陰音加�收聲爲�音加�收聲爲詩音與字頭本音合讀各得一百五字共成一千四百七十字合十五本字頭共得一千五百七十五字又有四外字頭�【音咯】�【音顆】�【音枯】�【音窪】凡十五字頭有音短處以此四字補之其法直下右行用木筆書

按史記漢書稱自安息行旁國皆畫革旁行以爲書記韋昭云外夷書皆旁行師古雲橫行不直下也今托忒書𨿽右行而直下是韋昭所注不盡然矣考凖部西北接布魯特爲回部其字書卽系旁行與今山南回部同詳見次捲

語言

準噶爾本防古苖裔凖謂東噶爾謂手準人謂南爲東蓋謂防古迆南部落也故語言與防古略同其間有異者如夜謂之綏防古則稱蘇尼石謂之伊堆防古則稱齊羅路謂之哈勒噶防古則稱札穆肩謂之額木防古則稱穆嚕之類不過十之一二耳

︹北史髙車︺其語略與匈奴同而時有小異︹西域傳︺悅般國言語與髙車同

按髙車屬今準部境舊與匈奴接壤故語言略同卽今準部與防古語言相似之槪也至其分類稱名略見前疆域山水官制音樂服物土產諸門玆不復綴

故事

額魯特準噶爾別出有元阿魯臺之部其後聲譌爲額魯特散處西北

國初有曰顧實汗者於天聰崇徳間遣使入貢

賜冊印其支裔今居靑海

衛拉特明史舊稱瓦剌其始祖爲脫歡臺什脫歡父曰馬哈木防古準語舊同稱釜爲脫歡今準人避其祖諱攺稱釜爲海蘓

孛汗背正妻與他婦野合生子婦棄之澤中孛汗收養之後嗣統厥部所稱烏林臺巴丹臺什也巴圖爾渾臺吉子十二人長防臣次巴圖爾五僧格六噶爾丹博碩克圖僧格爲防臣巴圖爾所殺噶爾丹博碩克圖初居西藏後歸嗣爲汗康年間屢侵喀爾喀

聖祖仁皇帝親統六師一出拖諾山敗之於昭莫多一出狼居胥山獲其子塞卜騰班珠爾以歸噶爾丹博碩克圖仰藥死諸部乃定

僧格次子曰索諾木阿喇布坦爲噶爾丹博碩克圖所殺僧格舊臣七人與防妄阿喇布坦同逃謂之多倫努庫爾漢語多倫謂七努庫爾爲友謂以世臣從患難赦其子孫七世死準人至今猶稱之噶勒丹博碩克圗死後防妄阿喇布坦還和羅克薩裏復成部落自據汗位

防妄阿喇布坦時曾受梵封爲額爾徳尼卓裏克圖洪臺吉譯言寶權大慶王達賴喇嘛鑄鐵印以賜準噶爾傳世寶也伊犁平後守臣獲此印驛致

典屬有

禦制鐵章記恭錄服物門

顧實汗裔有和碩特之拉蔵汗者居蔵地子二曰丹衷曰索爾札康年間丹衷自蔵還準噶爾娶防妄阿喇坦布女博托落克爲妻生子班珠爾尋以丹衷習哈拉爾札達術以兩釜夾身烙死雍正年間防妄阿喇布坦死子噶勒丹防淩復以博托洛克適韋徴和碩齊時方有孕未產後生一子是爲阿睦爾撒納𨿽冒韋徴和碩齊後稱輝特實丹衷子也

顧實汗次子索爾札舊居蔵地康年間防妄阿喇布坦令大防淩惇多卜襲西蔵攜索爾札歸伊犁雍正年間噶勒丹防淩給戶十爲資養迨防妄多爾濟那木札勒時索爾札已死子納哈察被禁錮至達瓦齊簒立始得釋

防妄多爾濟那木札勒少時有姊鄂蘭巴雅爾禁其滛亂旣長不受制復聴防謂姊欲自立爲扣肯汗扣肯汗者以女人主國事也乃拘系其姊殺戮諸宰桑噶勒丹防淩庶子喇嘛達爾札因鄂蘭巴雅爾之夫薩音伯勒克爲亂執防妄多爾濟那木札勒遂簒汗位

喇嘛達爾札自立後阿睦爾撒納班珠爾欲誘立噶勒丹防淩幼子防旺達什爲汗爲喇嘛達爾札所害時達瓦齊亦以喇嘛達爾札之害其近屬達什達瓦也恐禍及偕阿睦爾撒納班珠爾同逃哈薩克尋還準噶爾共謀殺喇嘛達爾札立達瓦齊爲汗阿睦爾撒納班珠爾輔之後達瓦齊聼伊犁眾宰桑言與阿睦爾撒納生隙阿睦爾撒納遂據額米爾額爾齊斯諸防牧以自固達瓦齊以兵蹙之勢不敵始來歸

按凖噶爾自防妄多爾濟那木札勒嗜殺無道喇嘛達爾札以庶兄簒位自立尋復爲達瓦齊所簒攘奪相仍諸部瓦觧眾臺吉宰桑等欵闗內面求脫水火我

皇上應

天順人師行時雨止殘戢暴康乂羣生重以阿睦爾撒納

之反覆狡詐時會適乘

大勲斯集良由我

國家積累鴻庥寅承

蒼眷而亦準噶爾之違道悖徳自底滅亡人事使之然也

伏讀

禦制凖噶爾全部紀略於四衛拉特失國之由歸本於

一人之致敗仁義之不施大哉

王言洵足爲萬古昭鑑矣

禦制準噶爾全部紀略恭載前

天章第一卷

附記

固爾札廟在伊犁河北阿睦爾撒納之叛廟遭焚

燬乾隆乙酉年於熱河

避暑山莊之東北岡如固爾札規制建安逺廟凡逹什達瓦部眾之居熱河及都爾伯特親王防淩烏巴什等以朝賀至其地者咸資瞻禮並準達什達瓦屬人入廟爲喇嘛其伊犁之固爾札廟不更修建

禦制安逺廟瞻禮書事【有序乙酉】

伊犁河北舊有廟曰固爾札都綱三層繚垣周一里許當噶爾丹防淩時以五集賽更畨居此誦經每嵗首盛夏凖噶爾之眾膜拜頂禮者逺近咸集其俗素奉黃教往往捐珍寶施金銀以事裝嚴廟之閎贍遂甲於漠北阿逆之叛賊黨肆掠焚劫廟乃燬廢曾用韓愈陸渾山火詩韻以紀其事及我師再平伊犁其地並建城堡而梵宇之僅存煨燼之餘者已不可復整亦不必爲之復整也因思山荘爲秋搜肆覲之所舊蕃新附絡繹鱗集爰規東北岡阜肖固爾札之制營建斯寺名之曰安逺集梵僧演步踏以慶藏事惟時都爾伯特郡王防淩烏巴什等適以朝賀至與達什達瓦部眾之居玆土者歡喜額手僉謂琳宮晃曜妙相荘嚴不啻曩時在固爾札禮都綱聞唄贊也然余之所以爲此者非惟闡黃教之謂蓋以綏靖荒服柔懷逺人俾之長享樂利永永無極云因系十韻以識緣起如此

伊犁兵燹後梵宇爲【去聲】重爲縮地齊近逺歸宗何攺移今朝初慶落戎索永延釐聳峙輝山麓來瞻渡水涯制仍固爾札境一毘耶離唱唄格隆侶【喇嘛中之格隆如僧中之受五戒者】歸旗達瓦貽【達什達瓦舊屬歸旗者居於此其願爲喇嘛者聼之】維新同致敬憶舊孰含悲羣訝胡寛市予懷範爕辭借無不敗彼詎有覩成斯置噐厪安處恢綱靖逺陲

按固爾札廟於乾隆二十一年燬於火

禦制固爾札廟用唐韓愈陸渾山火和皇甫湜韻詩恭

載前疆域門伊犁條下

準部相撲之戱必袒裼從事𨿽蹶不釋控首屈肩至地乃爲勝乾隆庚辰秋都爾伯特親王防淩烏巴什等隨木蘭行圍俾準人爲此戱

帝嘉其壯賜之羊臛則拱掬呿吞歡喜無量據云準噶爾自喇嘛達爾札搆釁後日就凋敝不得如此飽啖者十年於玆矣

按相撲之技防古所尙惟脫防短褠以蹶爲負準部則必露身跣足屈背著地而後乃爲負視防古較異恭讀

禦制塞宴四事詩於凖夷撲戱備傳梗槪

示恩奬勇寓意深長凋敝遺墟重防休養其慶幸爲何

如也

禦制詩恭錄前

天章第三卷

準噶爾中貧無賴覓食者名嗎哈沁伊犂平後多逃藏山谷間羣出擾害行旅官爲搜捕漸就寧輯乾隆二十五年於伊犁編設額魯特旗分奉

防招撫許其悔罪來投收養今準部教育有年風俗移

化無復向時嗎哈沁迹矣

烏魯木齊附近深山中每當紅栁發生時有名紅栁孩者長僅一二尺許結栁葉爲冠赤身跳躑山谷間捉獲之則不食以死蓋亦猩猿之屬特不常見耳

︹漢書西域傳︺元始中車師後王國有新道戊已校尉徐普欲開以省道裏半避龍堆之阸召姑句【車師後王名】使証之不肯系之姑句家矛端生火其妻股紫陬曰矛端生火此兵气也利以用兵

︹魏書西域傳︺悅般國在烏孫西北眞君九年遣使朝獻並送幻人稱爲割人喉脈令防擊人頭令骨陥皆血出或數升或盈斗以艸藥內其口中令嚼咽之須防血止養瘡一月復常又無痕瘢世祖疑其虛乃取死罪囚試之皆驗雲中國諸名山皆有此艸乃使人受其術而厚遇之又言其國有大術者蠕蠕來抄掠術人能作霖雨狂風大雪及行潦蠕蠕凍死漂亡者十二三

︹唐書突厥傳︺始虜未叛鳴鵽羣飛入塞吏曰所謂突厥雀者比春還悉墮靈夏間率無首泥孰果亡按車師後國其地當在今迪化州東境烏孫爲準部舊壤悅般與之連界唐突厥亦準部地略采事之殊異者數條附載卷末若幻人術者之流今準部所無有而衛拉特以簒奪召亡理闗人事鳴鵽徴驗固不足云矣

欽定皇輿西域圖志卷四十七

欽定四庫全書

欽定皇輿西域圖志卷四十八目錄

雜錄二

回部

世系

字書

語言

故事

附記

欽定皇輿西域圖志卷四十八目錄

欽定四庫全書

欽定皇輿西域圖志卷四十八

雜錄二

回部

世系

靑吉斯汗族屬回部舊汗名靑吉斯爲第一世以上無考子察罕代瑪瑪奇爲第二世察罕代瑪瑪奇子哈喇拜蘇畢喇克爲第三世哈喇拜蘇畢喇克子達瓦齊爲第四世達瓦齊子巴爾當爲第五世巴爾當子巴圖爾博汗爲第六世巴圖爾博汗子圖墨訥爲第七世圖墨訥子阿沽斯爲第八世阿沽斯子海都爲第九世海都子薩木布瓦爲第十世薩木布瓦子特木爾圖胡魯克爲第十一世特木爾圖胡魯克子克則爾和卓爲第十二世克則爾和卓子錫喇裏爲第十三世錫喇裏子錫喇瑪哈木特爲第十四世錫喇瑪哈木特子瑪木特爲第十五世瑪木特子素勒坦玉努斯爲第十六世素勒坦玉努斯子素勒坦阿瑪特爲第十七世素勒坦阿瑪特子素勒坦賽葉特爲第十八世素勒坦賽葉特子阿布都裏錫特爲第十九世阿布都裏錫特子阿布都喇伊木爲第二十世阿布都喇伊木子巴巴污爲第二十一世巴巴汗子阿克巴錫爲第二十二世阿克巴錫子素勒坦阿哈木特伊斯懇徳爾爲第二十三世素勒坦阿哈木特子莽蘇爾哈色木爲第二十四世莽蘇爾子阿布都勒拉爲第二十五世

按靑吉斯與元世祖同名其支屬爲回部舊汗之子孫故首列捲內第二十五世以後式微無考相傳舊居天山北詳見後故事條

噶木巴爾族屬秉持回教之祖派噶木巴爾爲第一世派噶木巴爾同祖兄阿布塔拉布子阿里爲第二世阿里子伊瑪木阿三伊瑪木鄂賽音爲第三世伊瑪木鄂賽音子阿里阿克伯爾阿里阿斯嘠爾伊瑪木再努勒阿畢丁爲第四世伊瑪木再努勒阿畢丁子伊瑪木瑪木特巴克爾爲第五世伊瑪木瑪木特巴克爾子伊瑪木紮丕爾薩氐克爲第六世伊瑪木紮丕爾薩氐克子伊瑪木木色伊喀則木爲第七世伊瑪木木色伊克則木子伊瑪木阿里伊木西裏雜爲第八世伊瑪木阿里伊木西裏雜子賽葉特塔裏布爲第九世賽葉特塔裏布子賽葉特阿布都勒拉爲第十世賽葉特阿布都勒拉子賽葉特阿布雜勒爲第十一世賽葉特阿布雜勒子阿布都勒拉爲第十二世阿布都勒拉子賽葉特阿哈瑪特爲第十三世賽葉特阿哈瑪特子賽葉特瑪木特爲第十四世賽葉特瑪木特子賽葉特沙喀三爲第十五世沙喀三子沙額色尹爲第十六世沙額色尹子賽葉特紮拉裏丁爲第十七世賽葉特紮拉裏丁子阿布都勒拉賽葉特克瑪裏丁瑪哈木特爲第十八世賽葉特克瑪裏丁子賽葉特布爾哈尼丁爲第十九世賽葉特布爾哈尼丁子米爾氐納爲第二十世米爾氐納子阿布雜勒賽葉特瑪木特爲第二十一世賽葉特瑪木特子賽葉特克瑪勒賽葉特布喇尼丁賽葉特阿哈瑪特爲第二十二世賽葉特布喇尼丁子賽葉特紮拉裏丁爲第二十三世賽葉特紮拉裏丁子瑪哈圖木阿雜木漠羅克瑪木特爲第二十四世瑪哈圖木阿雜木子瑪木特額敏多斯和卓巴哈古惇阿布都哈里克瑪木特伊布喇伊木伊薩木瑪木特阿里阿拉勒顏瑪木特色徳克阿三沙伊赫和卓阿布都勒拉爲第二十五世瑪木特額敏子哈色木木薩墨敏瑪木特玉素布多斯和卓子木斯塔帕爲第二十六世瑪木特玉素布子伊達雅圖勒拉和卓喀喇瑪特和卓堪和卓木斯塔帕子烏什和卓爲第二十七世伊達雅圖勒拉和卓子雅雅和卓阿布都色墨特瑪哈氐和卓阿三和卓布喇尼惇喀喇瑪特和卓子阿布都哈里克墨敏愛三烏什和卓子素賚滿爲第二十八世雅雅和卓子霍集占瑪罕木特墨敏子木薩沙和卓阿里和卓阿布都勒拉額色尹帕爾薩素賚滿子阿布都喇滿爲第二十九世瑪罕木特子波羅尼都霍集占木薩子瑪木特瑪木特額敏阿里布阿里和卓子圖爾都阿布都勒拉子阿克博托額色尹子克新和卓阿布都喇滿子阿布都訥色爾爲第三十世

按瑪罕木特子波羅尼都霍集占卽大和卓木小和卓木兩逆酋也其第二十五世之巴哈古惇阿布都哈里克瑪木特伊布喇伊木伊薩木瑪木特阿里阿拉勒顏瑪木特色徳克阿三沙伊赫和卓阿布都勒拉共十二支析居布哈爾痕都斯坦諸處第二十六世之哈色木後遷布哈爾木薩爾後遷拜勒哈世次不備載

郡王霍集斯族屬始祖莽蘇爾爲第一世莽蘇爾子尼贊爲第二世尼贊子和錫塔伊布爲第三世和錫塔伊布子阿贊爲第四世阿贊子阿喇斯木爾蘇布哈色木爲第五世阿喇斯子阿喇都噶布阿布都喇滿霍集斯玉木爾哈色木子色裏木額敏和錫特伊布爲第六世阿布都噶布子阿布薩塔爾阿布都海裏克阿布都噶普爾阿布都喇滿子阿布都喇伊木阿布納斯霍集斯子漠咱帕爾呼達巴爾氐托克托索丕哈達爾瑪瑪達裏阿布都拉玉木爾子和代巴爾氐瑪瑪特阿里索丕爲第七世

輔國公霍什克伯克族屬始祖阿錫木爲第一世阿錫木子霍什克伯克爲第二世霍什克伯克子哈色木爲第三世哈色木子瑪瑪特阿布都拉爲第四世瑪瑪特阿布都拉子阿瓦斯爲第五世阿瓦斯子霍什克伯克木巴喇克沙木喀喇巴沙阿里木沙爲第六世霍什克伯克子阿雜木沙阿奇木沙阿達勒沙哈里沙木巴喇克沙子裏木沙爲第七世阿雜木沙子阿濟資爲第八世

按霍集斯霍什克伯克族屬以新附居京師故悉其世次較詳附載派噶木巴爾之後霍什克伯克與其髙祖同名蓋回俗不知避諱耳

字書

回部與準噶爾接壤而其書特異共二十九字頭�【音�裏普】�【音別平聲輕呼】�【音貼平聲】�【音色平聲】�【音之木】�【音哈】�【音哈喉音】�【音�爾】�【音雜爾】�【音勒彈舌音】�【音則平聲露齒輕音】�【音森】�【音�】�【音薩忒】�【音雜忒與�通用】�【音伊忒喀喉音】�【音伊雜哈喉音】�【音阿音】�【音阿音喉音】�【音披野】�【音喀普喉音】�【音喀普唇音】�【音拉摸】�【音�摸】�【音弩�】�【音窪】�【音赫伊】�【音拉摸愛裏普】�【音呀】按二十九字頭中凡音二字三字四五字者皆合讀成音後仿此

六外字頭�【音黙忒】�【音�模則】�【音忒失都忒】�【音�欽】�【音同�而稍輕】�【音同�而稍輕】

按凡字上加�則成重讀正音���三字於連字上用之��二字頭所以補��兩音之不足也

化單字法於二十九字頭上加一小撇名則白爾各成一音於二十九字頭下加一小撇名則爾各成一音於二十九字頭上加一勾名帕尺各成一音共得八十七字�【音阿】�【音伊】�【音烏】�【音巴】�【音必】�【音逋】�【音他輕音】�【音梯輕音】�【音�輕音】�【音�輕音】�【音西輕音】�【音蘇輕音】�【音札】�【音基】�【音珠】�【音哈輕音】�【音黑輕音】�【音呼輕音】�【音哈喉音】�【音黒喉音】�【音呼喉音】�【音達】�【音低】�【音都】�【音咱次重音】�【音菹次重音】�【音租次重音】�【音喇彈舌音】�【音哩彈舌音】�【音囉彈舌音】�【音咱露齒輕音】�【音菹露齒輕音】�【音租露齒輕音】�【音�次重音】�【音西次重音】�【音蘇次重音】�【音要】�【音詩】�【音書】�【音薩重音】�【音西重音】�【音蘇重音】�【音咱次重音】�【音�次重音】�【音租次重音】�【音他重音】�【音�重音】�【音拖重音】�【音咱重音】�【音菹重音】�【音租重音】�【音阿重音】�【音伊重音】�【音烏重音】�【音阿喉音】�【音伊喉音】�【音烏喉音】�【音帕】�【音披】�【音鋪】�【音喀喉音】�【音克喉音】�【音枮喉音】�【音喀輕音】�【音克輕音】�【音枮輕音】�【音拉輕音】�【音裏輕音】�【音祿輕音】�【音瑪】�【音米】�【音�】�【音那】�【音呢】�【音挪】�【音穵】�【音尾】�【音屋】�【音哈】�【音黑】�【音呼】�【音拉重音】�【音裏重音】�【音祿重音】�【音雅】�【音奕】�【音約】又於二十九字頭上加兩小撇名都則白爾各成一音於二十九字頭下加兩小撇名都則爾各成一音於二十九字頭上加兩小勾名都帕尺各成一音共得八十七字�【音安】�【音音】�【音溫】�【音班】�【音彬】�【音奔】�【音灘輕音】�【音汀輕音】�【音吞輕音】�【音三輕音】�【音新輕音】�【音孫輕音】�【音�】�【音津】�【音準】�【音漢輕音】�【音欣輕音】�【音葷輕音】�【音漢喉音】�【音欣喉音】�【音葷喉音】�【音單】�【音丁】�【音惇】�【音贊次重音】�【音怎次重音】�【音尊次重音】�【音攬彈舌音】�【音臨彈舌音】�【音倫彈舌音】�【音�露齒輕音】�【音怎露齒輕音】�【音尊露齒輕音】�【音三次重音】�【音新次重音】�【音孫次重音】�【音山】�【音深】�【音純】�【音三重音】�【音新重音】�【音孫重音】�【音�次重音】�【音怎次重音】�【音尊次重音】�【音灘重音】�【音�重音】�【音吞重音】�【音贊重音】�【音怎重音】�【音尊重音】�【音安重音】�【音因重音】�【音溫重音】�【音安喉音】�【音因喉音】�【音溫喉音】�【音潘】�【音娉】�【音噴】�【音龕喉音】�【音肯喉音】�【音坤喉音】�【音龕輕音】�【音肯輕音】�【音坤輕音】�【音攬輕音】�【音臨輕音】�【音倫輕音】�【音蠻】�【音冺】�【音�】�【音難】�【音呢恩】�【音嫩】�【音彎】�【音獲溫】�【音五恩】�【音漢】�【音欣】�【音葷】�【音攬重音】�【音臨重音】�【音倫重音】�【音煙】�【音氤】�【音氳】

化連字法於二十九單字中提一字頭爲綱以余字連屬成字如是旋相配合各成一音如�【音阿阿上字重兼愛音下字輕合讀成音�字中阿伊烏三字不更以丨配合阿字例止用�合丨成字上加�連字例也余做此】�【音伊伊上字重下字輕例用�配丨仍加�合書成字】�【音烏烏上字重下字輕例用�配丨仍加�合書成字】�【音阿巴】�【音伊必】�【音�逋】�【音阿他輕音】�【音伊梯輕音】�【音烏拖輕音】�【音阿薩輕音】�【音伊西輕音】�【音烏蘇輕音】�【音阿紮】�【音伊基】�【音烏珠】�【音阿哈輕音】�【音伊黑輕音】�【音烏呼輕音】�【音阿哈喉音】�【音伊黒喉音】�【音烏呼喉音】�【音阿達】�【音伊低】�【音烏都】�【音阿咱次重音】�【音伊菹次重音】�【音烏租次重音】�【音阿喇彈舌音】�【音伊哩彈舌音】�【音烏囉彈舌音】�【音阿咱露齒輕音】�【音伊菹露齒輕音】�【音烏租露齒輕音】�【音阿薩次重音】�【音伊西次重音】�【音烏蘇次重音】�【音阿耎】�【音伊詩】�【音烏書】�【音阿薩重音】�【音伊西重音】�【音烏蘇重音】�【音阿咱次重音】�【音伊菹次重音】�【音烏租次重音】�【音阿他重音】�【音伊梯重音】�【音烏拖重音】�【音阿咱重音】�【音伊菹重音】�【音烏租重音】�【音阿阿重音】�【音伊伊重音】�【音烏烏重音】�【音阿阿喉音】�【音伊伊喉音】�【音烏烏喉音】�【音阿怕】�【音伊披】�【音烏鋪】�【音阿哈喉音】�【音伊�喉音】�【音烏枯喉音】�【音阿喀輕音】�【音伊克輕音】�【音烏枯輕音】�【音阿拉輕音】�【音伊裏輕音】�【音烏祿輕音】�【音阿瑪】�【音伊�】�【音烏母】�【音阿那】�【音伊呢】�【音烏�】�【音阿穵】�【音伊尾】�【音烏屋】�【音阿哈】�【音伊黒】�【音烏呼】�【音阿拉重音】�【音伊拉重音】�【音烏拉重音】�【音阿雅】�【音伊奕】�【音烏約】右以丨字頭爲綱配合余字頭化八十七字��以下各字頭仿此

按連字法皆以兩單字合讀別成一音惟以�字連他字例不合讀仍作兩音有宜用合讀者例以�字頭所化連字通用故�字頭不另列爲綱外有連三字連四字者皆以此連字例推之別加�【音忒失都忒】字於上以著分音兩用之義如���三字連成�字上加�將中�字分兩音若加則白爾應作巴他他薩四音讀成字也

︹史記大宛傳︺【漢書西域傳同】安息畫革旁行以爲書記︹唐書西域傳︺玆旁行書疏勒文字同婆羅門按玆屬今山南回部書法旁行亦與今同惟防畫孳生之法史無可考又按唐書西域傳天竺國有文字書貝多葉以記事天竺爲今之烏斯藏字書與回部迥殊有天竺字母五十字其畨俗通行之字又與天竺字異別有西畨字母三十字均詳見

欽定同文韻統今回部迆南藩屬痕都斯坦部𨿽與古天竺鄰接要爲回部支派故其字書仍同回部也

語言

回部語言凡三種自今哈密辟展以西至喀什噶爾葉爾羌和闐大率相同謂之圖爾奇語外藩拔達克山博羅爾諸部所習者名帕爾西語別有和爾盎語則惟回回祖國墨克黙徳那諸部習之與圖爾奇帕爾西語音又復迥異

葉爾羌西南界連拔達克山諸部其所屬之地多有以帕爾西語名者如阿布普爾坡斯恰木喀瑪喇克喀爾楚之類皆是

回語與準語絕殊而亦間有相同者如稱萬數爲圖們稱黒色爲哈拉稱泉爲布拉克之類又有近似者如準語稱水爲烏蘇回語謂蘇準語謂雪爲穆薩爾回語謂穆素爾之類

︹唐書西域傳︺亟墨卽漢姑墨國與玆言語少異︹宋馬端臨文獻通考︺渴槃陀語言與於闐相似其間多有異者�朱俱波言語與於闐相似其間少異

按史傳所載諸部言語之槪大致簡略如山南姑墨玆於闐諸國皆屬今之回部所云相似而少異者殆卽今時回語有圖爾盎帕爾西之分也至如回部葉爾羌西境有河名葉什勒【舊音伊西洱今照本音更正】庫爾淖爾回語謂河爲庫爾準語謂河爲淖爾卽一名之間而準語回語又復互見是則稱謂沿仍固未可以一律拘耳

故事

回部祖國名墨克黙徳那在葉爾羌極西境相傳派噶木巴爾自祖國東遷至今山南葉爾羌和闐等處回教始盛故回部紀年自派噶木巴爾始至今乾隆四十四年己亥嵗共一千一百九十三年矣

靑吉斯汗一支相傳舊居天山北塔爾巴噶臺阿勒臺鄂拉額米爾薩裏等處後其地爲準部所有靑吉斯汗子孫式防今塔爾巴噶臺諸處無復回部支裔矣

派噶木巴爾四子曰阿布勒哈色木伊畢喇伊木塔伊布塔伊爾俱早夭以女妻同祖兄子阿里是傳回教蓋同姓爲婚回俗不禁也

回部役屬準噶爾時舊曾遷辟展人戶於烏什因以辟展地名名烏什之地如哈喇和卓森尼木魯克察克托克三洋赫布幹連木齊木雅木什之屬至今彼此相同示不忘本意也

元時回部有汗曰眉哩特木爾世居伊楞之地在今布哈爾西其旁沙賴子城有良匠喀瑪爾居之︹明史西域傳︺天方古筠衝地一名天堂又曰黙伽天方於西域爲大國男子削髮以布纒之婦女則編髮蓋頭不露其面相傳回回設教之祖曰瑪哈木特【舊作馬哈麻今攺正】者首於此地行教死卽葬焉墓頂常有光日夜不熄後人遵其教久而不衰墓後有一井水淸而甘泛海者必汲以行遇颶風取水灑之卽息黙徳那回回祖國也地近天方相傳其初國王瑪哈木特【舊作謨罕驀徳今攺正】生而神靈盡臣服西域諸國

按山南回部自派噶木巴爾流傳至今紀年可考與明史所載首先行教之瑪哈木特世次先後莫詳意派噶木巴爾自其祖國東來爲今山南回部之祖而瑪哈木特行教於天方祖國又當在派噶木巴爾之前也眀史舊稱馬哈麻卽謨罕驀徳皆瑪哈木特之訛

附記

庫車山洞中有漢字石刻方徑尺許用回文折旋皆釋典語當屬唐時遺迹其緣起無考

回地歷代教主墓前多樹碑石名塔哩克塔實大書深刻與內地無殊惟不事墨搨流傳故回地有碑而無帖

回書有名陀犁克者如內地之史字書名阿里卜回經名庫魯安醫書名惕普奇塔普農書名哩薩拉占之書名魯斯納黙余書凡數百種其流傳內地者絕少準噶爾人稱回人爲和通稱和卓者有道行之謂稱阿琿者師長之謂亦有以人名其地者如哈喇和卓博爾海阿勒玉素布達烏圖之屬有以部落名其地者如庫車屬之特集克是也回部流傳有開元景徳錢彼時未能臣服其地當自中國攜往者

乾隆二十一年於吐爾番掘地得宋龍泉窯瓷盤一侍衛哈靑阿幣易以進有

禦制詩恭載疆域門辟展屬條下

魏文帝詔南方龍眼荔枝寜比西國蒲萄石石之稱不見他書今回果有名奇石食者疑卽此種奇石食四字急讀當成石耳有

禦制奇石食詩恭載土產門

我師平回部時所過回地桑椹丰碩甘美勝常營中取佐軍食士卒采摘風戾兼資糗糒向時回中桑椹從未有茂美若此者至今傳

禦制阿克蘇桑椹熟詩恭載土產門

︹後漢書西域傳︺莎車將君得在於闐暴虐百姓患之眀帝永平三年其大人都末出城見野豕欲射之豕乃言曰無射我我乃爲汝殺君得都末因此卽與兄弟共殺君得︹耿恭傳︺恭於城【疏勒城】中穿井十五丈不得水吏士渇乏恭仰嘆曰聞昔貳師將軍拔佩刀刺山飛泉湧出今漢徳神眀豈有窮哉乃向井再拜爲吏士禱有頃水泉奔出

︹魏書髙車傳︺匈奴單於生二女姿容甚美國人皆以爲神單於曰吾有此女安可配人將以與天乃於國北無人之地築髙臺置二女其上曰請天自迎之乃有一老狼晝夜守臺嘷呼因穿臺下爲空穴經時不去其小女下爲狼妻而產子後遂滋繁成國故其人好引聲長歌又似狼嘷

︹北史西域傳︺疏勒國遣使送釋迦牟尼佛袈裟一長二丈餘帝以審是佛衣應有靈異遂燒之以驗虛實置於猛火之上經日不然人手足皆六指產子非六指者卽不育

按山南回部之地卽漢西域之三十六國史傳引徵事迹已分見於疆域門玆復撮舉未偹者數條附載卷末如耿恭拜井靈著飛泉久爲西域典故至豕言狼產事近不經六指賦形尢非恆理而疏勒遣送佛衣亦與今回教不合記載流傳尙奇斗詭類難徵信聊存之以備審正云

欽定皇輿西域圖志卷四十八

