至元嘉禾志﹝元﹞單慶修徐碩纂

目錄

序

卷一

沿革

星野

道裏

嘉興路

松江府

嘉興縣

海鹽縣

崇徳縣

風俗

卷二

城社

嘉興路

松江府

嘉興縣

海鹽縣

崇徳縣

坊巷

錄事司

松江府

海鹽縣

崇徳縣

卷三

鄕裏

錄事司

松江府

嘉興縣

海鹽縣

崇徳縣

鎭市

松江府

嘉興縣

海鹽縣

崇徳縣

卷四

山阜

松江府

嘉興縣

海鹽縣

崇徳縣

江海

松江府

海鹽縣

湖泖﹝水附﹞

錄事司

松江府

卷五

浦漵

松江府

海鹽縣

溪潭﹝湫附﹞

松江府

嘉興縣

海鹽縣

陂塘

松江府

嘉興縣

海鹽縣

崇徳縣

河港﹝濱灣附﹞

松江府

嘉興縣

海鹽縣

涇溝

松江府

嘉興縣

海鹽縣

崇徳縣

堰閘

松江府

嘉興縣

海鹽縣

卷六

戶口

物產

賦稅

嘉興路

松江府

嘉興縣

海鹽縣

崇徳縣

徵榷

嘉興路

松江府

嘉興縣

海鹽縣

崇徳縣

卷七

學校

嘉興路

松江府

嘉興縣

海鹽縣

崇徳縣

科舉

廨捨

嘉興路

松江府

嘉興縣

華亭縣

海鹽縣

崇徳縣

院務局附

倉庫

徼巡

官驛

馬驛

水驛

卷八

郵置

松江府急遞鋪一十四處

西塘七鋪

東塘七鋪

嘉興縣急遞鋪一十七處

東塘六鋪

西塘五鋪

南塘三鋪

北塘三鋪

海鹽縣急遞鋪九處

崇徳縣急遞鋪六處

橋梁

錄事司

松江府

嘉興縣

海鹽縣

崇徳縣

卷九

樓閣

錄事司

海鹽縣

崇徳縣

堂館

錄事司

松江府

嘉興縣

海鹽縣

亭宇﹝齋屋附﹞

錄事司

松江府

海鹽縣

崇徳縣

卷十

寺院﹝一﹞

錄事司

報恩光孝禪院

精嚴寺

招提院

兜率寺

慈恩院

普濟院

楞嚴院

祥符院

資聖院

興聖禪院

金明寺

寶花尼寺

惠安尼寺

多寶尼寺

報天尼寺

松江府

普照寺

寶相寺

超果寺

興聖院

證覺教院

演教禪院

淨居禪院

廣化漏澤院

延慶教院

靜安寺

圓智寺

寶云寺

金寺

空相寺

隆平寺

勝果寺

白蓮寺

寧國寺

大明寺

普門院

興塔院

崇福院

方廣院

法忍院

福喜院

明行院

七寶院

明心院

海慧院

普照教院

宣妙院

慧日院

慈云昭慶禪院

普寧慧日院

太平興國禪院

寶勝禪院

慈濟院

北延恩院

觀音慈報禪院

永定禪院

保安院

寶藏護國禪院

大聖院

報恩院

集福保國水陸禪院

淨士院

延恩報徳院

卷十一

寺院﹝二﹞

嘉興縣

景徳禪院

眞如院

東塔廣福教院

本覺禪院

惠寂院

能仁院

智覺院

淨相寺

保聖院

興善院

淨眾寺

淨土寺

大聖院

慈云寺

景徳院

圓通寺

白蓮接待院

泗州大聖院

永興禪院

淨因院

漏澤院

龍華寺

海鹽縣

資聖寺

悟空寺

徳藏寺

普明寺

法喜寺

鹿苑禪院

靑蓮寺

祗園寺

天寧永祚禪寺

福業教院

普照院

萬壽院

寧海院

禪悅院

福臻院

南塔院

淨業院

廣福教院

廣惠禪院

禪寂院

西林院

興福院

淨福院

海寧院

崇徳縣

崇福寺

廣法寺

南廣福尼寺

北廣福尼寺

西常樂教寺

祗園寺

密印寺

妙智寺

觀音資福院

淨慈接待院

崇勝院

靈濟院

福嚴禪院

澄寂院

演教院

順慶院

勝因尼院

徑山廨院

證聖院

廣福塔院

惠云院

寧國院

寂照院

卷十二

宮觀﹝道院道觀附﹞

錄事司

崇道宮

天慶觀

報忠觀

隱眞道院

異親道院

萬壽道院

修眞道院

松江府

嘉興縣

海鹽縣

崇徳縣

祠廟

錄事司

松江府

嘉興縣

海鹽縣

崇徳縣

卷十三

冢墓

錄事司

松江府

嘉興縣

海鹽縣

人物

嘉興縣

西漢朱買臣

東漢張武吳

晉韓績

唐陸贄

唐徐岱

唐邱爲

宋陳舜兪

宋錢顗

宋毛滂

宋洪皓

宋王希呂

宋朱惇儒

宋婁機

宋方誼

宋葉時

宋王明淸

宋陳煜

宋李鳴

宋李曾伯

宋沈炎

宋徐聞詩

宋李景勉

宋呂重庚

宋焦炳炎

宋焦煥炎

宋林子善

松江府

東漢陸康

吳陸績

吳陸遜

吳陸瑁

吳陸抗

吳陸凱

吳陸胤

吳陸喜

吳陸禕

晉陸機

晉陸云

吳陸宏

晉陸曄

晉陸玩

晉陸納

晉陸監

晉陸景文

陳顧野王

宋衛仲達

宋衛膚敏

宋錢良臣

宋蓋經

宋衛藻

宋衛涇

宋衛價

海鹽縣

晉戴咸

唐顧況

宋常同

宋魯﹝上山下言﹞

宋魯宗可

宋陸﹝俊去人攺土﹞

宋常浚孫

宋趙孟堅

宋常楙

崇徳縣

宋江珪

宋沈晦

宋王升

宋莫琮

宋木盈

宋輔廣

宋王琮

宋莫忭

宋趙汝愚

宋蔡開

宋徐逢

宋徐龜年

宋陳塏

宋陸徳輿

宋張琥

卷十四

仙梵

嘉興路

寶安禪師

尊勝和尙

僧文偃

楞嚴大師

長水法師

松江府

心鑑禪師

船子和尙

聰道人

王可交

敬元法師

崇徳縣

無著禪師

王衷

僧慧梵

古迹

錄事司

靈光井

五臺山

雲門井

梁朝檜

葛仙翁井

開元鐘

松江府

金山城

吳王獵場

闔閭城

三女岡

秦始皇馳道

柘湖

陸機宅

陸瑁養魚池

黃耳冢

滬瀆壘

築耶城

袁崧宅

烽樓

顧亭林

陳朝雙檜

王可交升仙臺

寒穴泉

白龍洞

白薴城

古岡身

孔宅

嘉興縣

雪峯井

三過堂

檇李亭

景徳泉

白龍潭

海鹽縣

教義裏

晉何后宅

馬嗥城

歟城

故邑城

龍湫

準髙僧塔

戴將軍井

黃巢井

六里山石刻

石屋

孟姜女搗衣石

淡井

柏泉

伯牙臺

顧況宅

崇徳縣

何城

晏城

萱城

紀目坡

走馬岡洗馬池

卷十五

宋登科題名

卷十六

碑碣﹝一﹞

錄事司﹝一﹞

重建州學記

增修府學記

增建府學記

唐相陸宣公祠堂記

府學新創小學記

重建觀頤堂記

府學承置柴蕩記

府學田記

府學重建小學置田記

復學田記一

復學田記二

進士題名序

免解升甲記

州學古鼎記

嘉蓮圖記

卷十七

碑碣﹝二﹞

錄事司﹝二﹞

天慶觀增修聖祖殿記

報忠觀記

報忠觀置田記

隱眞道院記

廣惠院記

修渙堂記

月波樓記

海頭謠

卷十八

碑碣﹝三﹞

錄事司﹝三﹞

精嚴禪寺記

興聖禪院記

興聖寺記

重修興聖寺記

重建慈恩塔院記

招提教院置田記

惠安禪院記

卷十九

碑碣﹝四﹞

松江府﹝一﹞

文宣王廟記

華亭縣學記

記縣學序拜儀

華亭縣門箴

濟民倉記

思堂記一

思堂記二

超果寺天臺教院記

海惠院經藏記

布金院經藏記

隆平寺經藏記

卷二十

碑碣﹝五﹞

松江府﹝二﹞

明行院記

明行院結界記

福善院鑄鐘記

延恩寺律師行業記

白龍潭記

重開顧會浦記一

重開顧會浦記二

華亭縣浚河置閘記

卷二十一

碑碣﹝六﹞

松江府﹝三﹞

南四鄕記

祭滬瀆龍王文

吳郡徵北將軍海鹽侯陸府君碑

唐朝散大夫護軍行黃州司馬陸府君墓志銘

唐朝散郎貝州宗城縣令顧府君墓志銘

勝果寺妙悟禪師碑銘

寒穴泉銘﹝並序﹞

書朱象先畫後

卷二十二

碑碣﹝七﹞

嘉興縣

嘉興縣學記

眞如教院法堂記

眞如教院華嚴閣記

眞如寶塔記

東塔廣福教院記

東塔置田度僧記

本覺禪院記

本覺禪院三過堂記

惠寂院觀音記

三塔白龍潭記

唐中宗皇帝禦制華嚴宗主賢首國師眞贊

唐文宗皇帝禦制華嚴疏主淸涼國師眞贊

易庵寂照講師雅公塔記並銘

卷二十三

碑碣﹝八﹞

海鹽縣﹝一﹞

縣學記

修學記

重修學記

新修學記

小學記

縣學講堂齋銘

法喜寺攺十方記

資聖寺佛殿記

淨業院結界記

題維摩像

卷二十四

碑碣﹝九﹞

海鹽縣﹝二﹞

顯濟廟記

嶽廟記

修嶽廟記

金山順濟廟英烈錢侯碑文

魯浦亭記

叢冢記

秦住山碑

唐故陳府君墓志銘﹝並敍﹞

義忠佐正匡國功臣故節度左押衙親衛第三都指揮使靜海鎭遏使銀靑光祿大夫檢校尙書左僕射禦史上柱國朱府君墓志銘﹝並序﹞

唐彭城劉府君墓志

鄕校頌

卷二十五

碑碣﹝十﹞

崇徳縣﹝一﹞

縣記

縣樓記

新建行衙記

主簿廳記

縣學記

縣學田記

魁星亭記

傳貽書院記

平易堂記

椿桂堂記

刻漏圖銘

卷二十六

碑碣﹝十一﹞

崇徳縣﹝二﹞

崇福寺記

崇福田記

崇福寺經藏記

修證院法堂記

福嚴禪院記

密印寺鐘樓銘

懷庵記

索度王廟記

橋道記

卷二十七

題詠﹝一﹞

錄事司

贈錢端公安道兼寄其弟惠山山人﹝蘇軾﹞

和錢安道寄惠建茶韻﹝蘇軾﹞

寄劉秀州﹝楊大年﹞

題招提院靜照堂﹝蘇軾﹞

題招提院靜照堂﹝王安石﹞

題招提院靜照堂﹝王珪﹞

題招提院靜照堂﹝鄭獬﹞

題招提院靜照堂﹝範鎭﹞

題招提院靜照堂﹝張掞﹞

題招提院靜照堂﹝韓維﹞

題招提院靜照堂﹝祖無釋﹞

題招提院靜照堂﹝閻詢﹞

題招提院靜照堂﹝宋敏求﹞

題招提院靜照堂﹝吳充﹞

題招提院靜照堂﹝李大臨﹞

題招提院靜照堂﹝林億﹞

題招提院靜照堂﹝張芻﹞

題招提院靜照堂﹝馮浩﹞

題招提院靜照堂﹝吳申﹞

題招提院靜照堂﹝王益柔﹞

題招提院靜照堂﹝王異﹞

題招提院靜照堂﹝秦玠﹞

題招提院靜照堂﹝丁諷﹞

題招提院靜照堂﹝周孟陽﹞

題招提院靜照堂﹝陸經﹞

題招提院靜照堂﹝錢藻﹞

題招提院靜照堂﹝聞人安道﹞

題招提院靜照堂﹝任恬﹞

題招提院靜照堂﹝兪希白﹞

題招提院靜照堂﹝牟景先﹞

題招提院靜照堂﹝劉邠﹞

題招提院靜照堂﹝陸伸﹞

題招提院靜照堂﹝聞人安壽﹞

題招提院靜照堂﹝李常﹞

題招提院靜照堂﹝王存﹞

題招提院靜照堂﹝顧臨﹞

題招提院靜照堂﹝蘇轍﹞

題招提院靜照堂﹝張賁﹞

題招提院靜照堂﹝吳振﹞

悼靜照堂僧﹝司馬光﹞

月波樓詩﹝陳獬﹞

月波樓詩﹝張伯玉﹞

月波樓詩﹝趙�﹞

月波樓詩﹝袁�﹞

滿江紅﹝吳潛﹞

興聖寺竹院﹝吳潛﹞

鏡香亭﹝林逢子﹞

過嘉興﹝劉僊掄﹞

卷二十八

題詠﹝二﹞

松江府﹝一﹞

懷土賦﹝陸機﹞

贈從兄車騎﹝陸機﹞

和皮日休吳中卽事﹝陸魯望﹞

回自音龍呈謝師直﹝梅聖兪﹞

逢謝師直﹝梅聖兪﹞

過華亭﹝梅聖兪﹞

靑龍海上觀潮﹝梅聖兪﹞

華亭百詠﹝許尙﹞

顧亭林

顧府君宅

東庵異迹

金山

安公像

寒穴泉

蘇州洋

華亭谷

八角井

陸機茸

柘湖

秦女祠

唳鶴湖

三女岡

金山城

前京城

昆山

陸機宅

谷水

秦皇馳道

徵北將軍墓碑

鳳皇山

陸寶山

畬山

集賢裏

白龍洞

石魚

秀道者塔

靈峯庵

芥子庵

澱山

三姑廟

蓮巢

鬼書

孔宅

袁崧宅

兪塘

鶴坡

沙岡

禦史涇

滬瀆

東堂

思齊堂

月榭

濯纓亭

石獸

震橋

小隱園

姚將軍廟

趙店

望云橋

石幢

普照寺

彌陀閣

羅漢院

丁公橋

雲閒館

福順廟

東嶽行祠

西庵

白龍潭

毗盧庵

西林

陸瑁養魚池

小湖

湖橋

唳鶴灘

泳波亭

風月堂

湖光亭

道院

異木

顯忠廟

東寺

證覺院

棲眞庵

柳園

陸四公廟

南庵

姜庵

望仙橋

三洞庵

淨居院

冰檗庵

圓珠庵

卷二十九

題詠﹝三﹞

松江府﹝二﹞

華亭十詠﹝並序唐詢﹞

顧亭林

寒穴

吳王獵場

柘湖

秦始皇馳道

陸瑁養魚池

華亭谷

陸機宅

昆山

三女岡

和華亭十詠一﹝王介甫﹞

顧亭林

寒穴

吳王獵場

柘湖

秦始皇馳道

陸瑁養魚池

華亭谷

陸機宅

昆山

三女岡

和華亭十詠二﹝梅聖兪﹞

顧亭林

寒穴

吳王獵場

柘湖

秦始皇馳道

陸瑁養魚池

華亭谷

陸機宅

昆山

三女岡

次唐彥猷顧亭林韻﹝胡松年﹞

次唐彥猷顧亭林韻﹝宋輝﹞

次唐彥猷顧亭林韻﹝汪思溫﹞

次唐彥猷顧亭林韻﹝魯晦之﹞

次唐彥猷顧亭林韻﹝李端民﹞

次唐彥猷顧亭林韻﹝張堯幹﹞

次唐彥猷顧亭林韻﹝���﹞

題李景元畫﹝蘇軾﹞

醉眠亭﹝李行中﹞

醉眠亭寄韓憲仲廷評﹝李行中﹞

趙明叔未識醉眠亭先貺佳篇﹝李行中﹞

醉眠亭三絕﹝蘇軾﹞

醉眠亭﹝蘇轍﹞

醉眠亭﹝李常﹞

醉眠亭﹝陳舜兪﹞

醉眠亭﹝張先﹞

醉眠亭﹝王觀﹞

醉眠亭﹝秦觀﹞

醉眠亭﹝張景修﹞

醉眠亭三首﹝韓宗文﹞

醉眠亭二首﹝蘇梲﹞

醉眠亭四首﹝晁端佐﹞

醉眠亭﹝晁端彥﹞

醉眠亭﹝晁端稟﹞

醉眠亭二首﹝關景山﹞

醉眠亭三首﹝楊蟠﹞

醉眠亭﹝僧道潛﹞

卷三十

題詠﹝四﹞

松江府﹝三﹞

題千山圓智寺﹝沈遼﹞

雲閒

雲閒

華亭秋日﹝張擴﹞

過澱山湖

湖齋﹝朱之純﹞

寄題朱氏谷陽園﹝蔡肇﹞

朱氏天和堂﹝黃裳﹞

朱氏天和堂﹝徐繹﹞

朱氏天和堂﹝楊傑﹞

朱氏天和堂﹝趙挺之﹞

畬山普照院上方﹝朱翌﹞

畬山月軒﹝朱伯虎﹞

超果院見遠亭﹝李景元﹞

超果院亮師假還山﹝陳瓘﹞

陸機宅﹝胡曾﹞

機云碑﹝沈遼﹞

畬山宣妙院上方﹝劉正夫﹞

風月堂﹝張闡﹞

風月堂﹝曾幾﹞

湖光亭﹝曾幾﹞

湖光亭﹝陳祖安﹞

華亭峽道中﹝司馬才叔﹞

朱師實大中燕超堂﹝孫覿﹞

題縣齋﹝並序朱之純﹞

弦歌堂

三山亭

艮閣

題思吳堂﹝並序朱之純﹞

自題三絕﹝船子和尙﹞

題松澤西亭三首﹝船子和尙﹞

華亭道中﹝僧道潛﹞

題三女岡白蓮花﹝僧惠日﹞

題三女岡白蓮花﹝趙崇森﹞

題三女岡白蓮花﹝髙子鳳﹞

題三女岡白蓮花﹝僧惠日﹞

題三女岡白蓮花﹝僧善月﹞

題三女岡白蓮花﹝僧居簡﹞

卷三十一

題詠﹝五﹞

嘉興縣

嘉禾墩﹝張堯同﹞

禦兒溪

檇李城

何城

徐家莊

馬塘堰

劉伶墓

楊姑廟

殳山

嚴夫子墓

古戰場

河內亭

福順廟

月壕

四城

蘇小小墓

穆河溪

天慶觀

普濟院

兜率寺

髙使君廟

韭溪

射襄城

施墓

宣公橋

霍將軍廟

衛墓

雪峯庵

昌武廟

杉靑堰

胥山

由拳故城

靈光井

目紋觀音

徐偃王廟

滮湖

朱買臣墓

眞如寺

曹使君廟

雲門家捨

天心湖

景徳禪院

百步橋

普濟上方

周都官墓

白龍澤

泗洲庵

水陸院

菩薩橋

南塢

海棠亭

白蓮

桃花亭

紅薇徑

茶溪

仙鶴亭

芙蓉塘

白薴橋

漁漵

龍舌頭

月波樓

列岫亭

懷蘇亭

跨塘橋

趙老園

樂郊亭

邦藥王庵

村門口

五柳橋

三塔

竹橋

長水鄕

賢良隱居

寥陽殿

嘉禾亭

徐長者園

姜庵

符姥瑞竹

嘉禾八詠

披云閣

月波樓

金魚池

宣公橋

五柳橋

會景亭

蘇小小墓

羞墓

和嘉禾八詠

披云閣

月波樓

金魚池

宣公橋

五柳橋

會景亭

蘇小小墓

羞墓

送人尉嘉興﹝王禹偁﹞

本覺文長老方丈三首﹝蘇軾﹞

和東坡韻二首﹝文及翁﹞

本覺三過堂﹝王希呂﹞

通越門外八九里臨水多佳木茂林以便風不得停舟一賞愴然爲詩﹝蘇舜欽﹞

城外九里有竹構小橋予十八年前與友人解晦叔飲別於此今過之景物依然而解生已亡悲歡不足復成小詩﹝蘇舜欽﹞

秀州秋日﹝存中﹞

保聖院﹝陳舜兪﹞

保聖院﹝錢塘契元﹞

城南蔣莊四首﹝李長民﹞

贈嘉興許明府﹝方幹﹞

眞如勸農二首﹝吳潛﹞

效東坡作醉翁操﹝吳潛﹞

先福寺二首﹝朱士麟﹞

煙雨樓﹝楊萬里﹞

煙雨樓﹝方回﹞

煙雨樓﹝葉隆禮﹞

煙雨樓﹝朱南傑﹞

煙雨樓﹝唐天麟﹞

煙雨樓﹝吳潛﹞

宣公祠四首﹝李曾伯﹞

煙雨樓﹝林逢子﹞

煙雨樓﹝許棐﹞

卷三十二

題詠﹝六﹞

海鹽縣

題南館﹝張佑﹞

橫山故居﹝顧況﹞

官舍﹝劉長卿﹞

南湖送人西上﹝劉長卿﹞

過橫山顧山人﹝劉長卿﹞

答陸灃﹝張九齡﹞

寄準上人﹝司空曙﹞

寄題壽師塔南軒﹝何昌弼﹞

壽公禪老遊宴﹝何昌弼﹞

寄題慧云大士夜講堂呈子仁子漸子智昆仲﹝何昌弼﹞

寄題慧云大士夜講堂呈子仁子漸子智昆仲﹝何昌弼﹞

海月亭﹝李正民﹞

丞廳淸節軒﹝李正民﹞

縣學﹝李正民﹞

天寍靈山堂示住山祖仁﹝李正民﹞

鹿苑寺一擊軒二首﹝李正民﹞

鹿苑寺一擊軒二首﹝李長民﹞

海鹽道中﹝李長民﹞

崇徳縣

題椿桂堂﹝範成大﹞

題椿桂堂﹝葉適﹞

題椿桂堂﹝王信﹞

題椿桂堂﹝倪思﹞

題椿桂堂﹝張伯垓﹞

題椿桂堂﹝袁說友﹞

題椿桂堂﹝林大中﹞

石門﹝黃幹﹞

甲子語溪閔雨四首﹝黃幹﹞

喜雨用前韻四首﹝黃幹﹞

蔡氏怡堂

題莫寺丞足閒堂﹝陸﹝峻去山攺土﹞

次長官周開祖見寄韻﹝蘇軾﹞

題淸樂亭﹝錢師悅﹞

題寍師西閣﹝趙善應﹞

聞虜歸我河南地喜而作﹝趙善應﹞

次韻李長卿﹝趙善應﹞

廣福西庵夜坐﹝陳與義﹞

懷葉天經西庵智老因訪之﹝陳與義﹞

奉使郊勞船過崇徳三首﹝楊萬里﹞

崇徳道中望福嚴寺﹝楊萬里﹞

題常樂寺五云堂﹝韋謙﹞

題常樂寺五云堂﹝姚舜陟﹞

題資福院平綠軒二首﹝陳炳﹞

題資福院平綠軒﹝蔡開﹞

題資福院平綠軒﹝莫若拙﹞

題資福院平綠軒﹝輔廣﹞

題資福院平綠軒﹝王用亨﹞

題資福院平綠軒﹝江表祖﹞

題資福院平綠軒﹝張掞﹞

題資福院平綠軒﹝王益祥﹞

題資福院平綠軒﹝曾揆﹞

題資福院平綠軒﹝莫柯﹞

題資福院平綠軒﹝陸徳輿﹞

趙仁父宴邑官平綠見招﹝莫若衝﹞

過崇勝院﹝莫若衝﹞

題石門張氏園﹝莫若衝﹞

醜﹝上�下木﹞出邑之東貌𨿽惡風味絕勝聞嘗進禦因賦五言﹝陸﹝峻去山攺土﹞

送奚宰二首﹝陸﹝峻去山攺土﹞

和奚宰春風樓卽事﹝趙汝龍﹞

題崇福寺羅漢閣﹝趙汝龍﹞

題梵竺卿蓬居﹝錢文﹞

記

序圖志之書古史筆也成周職方掌天下之圖外史掌四方之志事亦重矣嘉禾爲志何昉乎猶記袁似衢爲郡治中其家富有古書江浙圖史無不備獨禾興闕然非闕也禾興經邑爲州才三百載五代至宋初皆倥傯不暇眞宗景徳四年嘗詔諸道修圖經僅得海鹽一志而已淳熙甲午郡守張元成始延聞人伯紀爲郡誌此作古也前乎伯紀所謂舊經𨿽博覽之士無所見其簡略可知後乎伯紀郡守嶽珂嘗命鄕先輩關表卿重修且徧檄諸邑搜訪古迹可謂勞於用力書未成而倦翁攺調上而無紀錄之冊可參次而無老成之士可質又次而無賢子弟可詢其家世其欲正僞補闕豈不難哉仰惟皇帝考圖數貢自北而南此不容於浸廢往者郡經歷單君慶因請重修郡博士徐君碩承命屬筆搜羅散亡其綱正其篇目加多旣完矣而毋邱之板則未也萊山劉公傑來殿是邦路推翟公汝弼啟其議諸路官又相其成可謂是書之幸夫圖志重事也其存亡夫豈偶然雷次宗非無豫章紀洪駒父求之不得見範石湖非不﹝艼去丁攺匯﹞吳郡誌以妄議而不得刊今嘉禾志闕而全絕而續郡侯其有功矣哉昔竇徳元不能對帝邱之問人到於今陋之今郡人得是書可以不爲徳元矣余故喜爲之辭至元戊子孟夏里人郭晦序郡有志仿九邱遺意也書以志名凡一郡之事皆在所當錄豈特土地所生風气所宜而已哉嘉禾在春秋爲檇李至吳黃龍三祀以禾生由拳野故名自春秋距今千七百餘年其閒有沿有革有廢有置世道污隆之故人物盛衰之由與夫山川風景之所以殊郡邑事迹之所以異其可紀者何可勝數而舊志多簡略弗載宋嘉定甲戌郡守嶽侯珂悼前聞之遺闕嘗命鄕先輩關表卿【栻】任行人子羽之事編﹝艼去丁攺匯﹞將上而嶽侯去鄕論惜之越六十三載皇帝撫有江南寸天尺地無一不入板圖內乃至元甲申克齋單公慶來佐郡幕公餘過從輒淸談竟日每喟然嘆曰圖志三歲一上法也此邦自總府開藩亦旣數年而郡誌未備非闕典歟遂創議檄委郡博士徐君碩重加修纂君承命惟謹网羅散失扶剔幽眇考古訂今裒集會粹曩之爲捲者五今之爲捲者三十有二曩之爲門者二十有五今之爲門者四十有三鑣分臚列此志得爲全書徐君之用功亦勞矣編成而萊山劉侯傑實來一日噦鸞戾泮路推良佐翟公汝弼以是白侯侯喜退而諗於同列同列亦喜亟命工刻諸梓時與人會事與機投莫不慶是書之遭昔張茂先志博物士歆其才蕭相國收圖籍史韙其識向非侯有相國之識思以具知戶口爲急務則此志編而不刊與不編等徐君𨿽有茂先之才其何以自見是舉也侯旣能俾創議者不至爲嶽之中沮又能俾修纂者不至爲關之徒勞侯亦賢矣哉侯不鄙屬余序奚敢以老鈍辭𨿽然此一郡事也侯賦政於外屢殿名邦入坐廟堂將以均四海爲己任他日誌輿地誌九域必有能紀侯之勛業者侯其勉之至元者雍困惇孟夏朔日里人前進士納軒叟唐天麟書嘉禾志卷第一

沿革嘉興路九域志曰上秀州古揚州之境也周時爲吳國釋名曰吳虞也卽太伯避季歷之地吳伐越越子禦之檇李檇李卽今嘉興也舊有檇李城魯定公十四年春秋書越敗吳於檇李至哀公元年吳王夫差敗越於夫椒報檇李也按此則知檇李者吳越之戰地也周顯王四十六年楚威王伐越破之盡取其地至於浙江之北故此地亦名曰楚杜佑通典云吳滅屬越越滅屬楚是也又吳錄地裏曰吳王時此地本名長水故嘉興亦名長水秦始皇東巡望气者云五百年後江東有天子气始皇至令囚徒十萬人掘污其地表以惡名攺之曰由拳又按寰宇記云始皇東遊至長水聞土人謠曰水巿出天子從此過則人乘舟交易應其謠遂攺由拳縣又曰故由拳縣在今縣南五里始皇見其山上有王气使諸囚鑿此山囚倦並走因號爲囚倦山置囚倦縣後人訛爲由拳水經云秦始皇攺爲囚捲亦曰由捲西漢屬會稽東漢屬吳郡吳黃龍三年由拳野稻自生攺爲禾興志瑞也赤烏五年因立太子和攺爲嘉興晉宋齊梁因之隋平陳陳置蘇州廢嘉興入杭州唐武徳七年復置屬蘇州八年廢入吳貞觀八年復置屬蘇州晉天福四年錢元瓘病支郡多闕而右藩彊大始更邑爲州遂奏以嘉興爲秀州絕其華亭海鹽二地同附於州乃以境西義和聚爲崇徳宋政和七年八月二十二日攺秀州爲嘉禾郡寧宗慶元元年以是郡爲孝宗毓聖之地升嘉興府嘉定元年十一月因守臣趙希道奏請賜嘉興軍額聖朝至元十三年正月攺爲嘉興府安撫司至元十四年三月攺爲嘉興路總管府領府一縣三司一錄事司城以內隸焉宋置南北西三廂聖朝至元十三年廢遂置兵馬司至元十四年攺爲錄事司松江府舊華亭縣也唐天寶十年置華亭縣屬蘇州治按新史寰宇記以爲本嘉興縣地輿地廣志以爲本昆山縣地元和郡國圖志云吳郡太守趙居貞奏割昆山嘉興海鹽三縣爲之今四境與三縣接郡國圖志爲不誣矣唐僖宗入蜀時羣盜盤結王騰據華亭其後吳越王錢鏐遣顧全武拔之自此地入吳越按通鑑幹寧四年錢鏐遣顧全武取蘇州乙未拔松江戊戌拔無錫辛丑拔常熟華亭是也晉天福五年以嘉興縣爲秀州而割華亭隸焉通典寰宇記云地有華亭谷因以爲名輿地誌云吳大帝以漢建安中封陸遜爲華亭侯卽以其所居爲封谷出佳魚蒓菜又多白鶴淸唳故陸機嘆曰千里蒓羹未下鹽豉及臨刑嘆曰華亭鶴唳不可復聞又按陸遜傳云遜初封華亭侯進婁侯次江陸侯漢法十里一亭十亭一鄕萬戶以上或不滿萬戶爲縣凡封侯視功大小初亭侯次鄕縣郡侯以遜所封次第考之則華亭漢故亭畱宿會之所也昔縣有華亭鎭印或者遂謂自鎭爲縣不知所謂鎭者唐因隋制置鎭將副以掌捍防守禦之事縣之冗職耳祥符圖經載鎭在西南二百步而元丰九域志則廢矣如自鎭而爲縣則新史輿地誌諸書不應略而不言也若夫雲閒之名則自陸士龍對張茂先所謂雲閒陸士龍一語得之也華亭民物稍蕃庶聖朝至元十四年升爲華亭府至元十五年攺爲松江府領縣一【華亭】嘉興縣唐史九域志云望嘉興縣輿地廣記敍秀州以爲春秋時吳越分境於此杜預曰嘉興縣南有檇李城今之嘉興縣境吳之南境也秦爲由拳縣西漢地理誌注云柴辟又云就李水經云辟塞皆舊名也漢以後中閒沿革詳見本路所載矣晉天福五年升嘉興爲秀州寰宇記云嘉興監者今秀州嘉興縣煎鹽之所宋升爲監後並爲縣而隸秀州焉其先三十二鄕熙寧中析五鄕隸崇徳止二十七鄕今仍舊海鹽縣輿地誌云上海鹽縣唐地理誌曰蘇州海鹽緊九域志曰望海鹽秦郡縣天下粵二十年甲戌置縣屬會稽郡漢因之地理誌云武原有鹽官寰宇記云廣斥鹽田相望卽海鹽鹽官之地吳王濞置司鹽校尉居馬嗥城故水經云吳王煮海爲鹽於此縣也王莽時攺爲展武后陷爲湖是爲柘湖湖中有山生柘樹因名焉今在松江府南七十里金山北移治武原鄕爲武原縣後漢復爲海鹽順帝時又陷爲湖是爲當湖遂移治故邑山爲故邑縣晉成帝咸康七年復爲海鹽縣又移處故馬嗥城至陳武帝割屬鹽官唐髙祖武徳七年復屬蘇州太宗貞觀元年省入嘉興睿宗景云二年復置先天元年廢二年百姓以應奉塗遠艱於往來又請置明皇開元五年蘇州刺史前黃門侍郎張廷珪奏是年五月敕置郡於舊海鹽縣吳禦越城西北立定集而置縣今縣治也昭宗大順中割歸杭州晉天福五年置秀州縣隸焉宋因之今仍舊崇徳縣九域志云崇徳縣古越地也輿地廣記敍崇徳云有語兒水亦曰禦兒越之北境也魯定公十四年吳伐越越子句踐禦之陳於檇李【杜預曰吳郡嘉興縣南有檇李城今禦兒接界】吳越春秋云句踐五年入臣於吳羣臣祖道至淛江上是淛江之西皆入吳境句踐七年旣釋囚反國厚獻吳王夫差夫差悅之賜書增封於是禦兒復爲越之北境國語曰句踐之地西至句無北至禦兒【韋昭注今嘉興語兒鄕是也】句踐之報吳也徒捨至於禦兒大夫種曰吾以禦兒臨之【韋昭注禦兒越北鄙言吳邊兵若至吾以禦兒之民臨敵】魏明帝時王景淵諫營宮室亦曰句踐欲廣其禦兒之疆馘夫差於姑蘇釋之者謂禦兒吳界邊戍地名斯可驗矣【太平寰宇記敍杭州云越國之西境西北至禦兒分界在吳郡嘉興縣南乃指斯時也】句踐滅吳傳六世爲楚威王所並地屬楚秦郡縣天下總吳越舊地置會稽郡禦兒爲由拳縣之西鄙介於錢唐烏程之閒漢武帝時伐東粵東粵使徇北將軍守武林樓船軍卒錢唐轅終古斬之元封元年閏四月封語兒侯【孟康曰越中地也今吳南亭是顏師古曰語或作禦其音同】考之唐乾符中所立崇福寺二石經幢一云嘉興縣語兒鄕一云語兒巿然則語在唐其名如故黃巢之亂豪傑起義兵保護鄕井遂升爲義和鎭余杭吳公約隨董昌禦巢於西鄙奏置都額於硤石兼授義和鎭遏使後其子重裕襲拜西佳鎭遏使兼義和鎭事【見羅隱撰吳公約碑】吳越有國廢鎭止稱義和巿塘左則語兒巿三朝國史云有語兒亭故地名語兒按水經載萬善歷曰吳黃武六年正月獲彭綺是歲由拳西鄕有產兒便能語雲天方明河欲淸鼎腳折金乃生因詔爲語兒鄕非也又嘉禾百詠載舊傳西施產兒於此至能語方去尢可笑也蓋語兒當爲禦兒晉天福閒始析崇徳七鄕置縣於義和巿因鄕以名縣五年春三月敕嘉興縣爲秀州以崇徳縣隸焉宋因之熙寧十年又割嘉興縣梧桐永新淸風保寧千金五鄕以益之總十二鄕今仍舊

星野周官保章氏以星土辧九州島之地所封封域皆有分星以觀妖祥故志郡邑者必考焉西漢地理誌曰吳地斗分野也又曰粵地牽牛婺女之分野也晉天文志曰自南斗十二度至須女七度爲星紀於辰爲丑吳越之分野屬揚州費直起斗十度蔡邕起斗六度又列州郡躔次云丹陽入斗十六度會稽入斗一度由此觀之嘉興乃斗之分野而崇徳處吳越之閒則獨在鬥牛躔度之交按五代史載豫章人有善術者望牛斗閒有王气語錢唐分也宋建炎初國步艱虞是秋占者望鬥牛閒有紫气旣而移蹕維揚謂其已驗曁冬十月戊寅孝宗虹渚之祥實在嘉興非明驗歟故備載之以俟知星者

道裏

嘉興路東西三百一十八里南北九十一里至上都陸路四千三百八十四里水路四千一百里自大都登陸路至上都四千九百里至大都陸路三千五百八十四里水路四千一百里四至東至大海二百一十里【舊經云一百九十七里】西至杭州路二百一十九里南至杭州路硤石鎭界六十里北至平江路吳江縣界三十里八到東南到海九十二里【舊經云東南到海鹽九十里】西南到杭州路鹽官縣界一百里東北到平江路吳江縣界六十里西北到平江路吳江縣界四十二里陸路東至松江府一百二十里西至崇徳縣九十五里五十步東南至海鹽縣九十里【舊經云八十里一百步】西北至平江路吳江縣一百十二里一十步水路東至靑龍鎭一百九十五里西至湖州烏程縣界七十里南至海鹽縣九十里【舊經云八十里一百步】東北至平江路吳江縣一百一十二里一十步

松江府東西一百六十里南北一百七十三里四至東至海八十里西至平江路長洲縣八十里南至海九十里北至平江路昆山縣界八十里八到東南到明州界九十里【在海中】西南到海鹽縣界六十里【兩縣相去一百二十里】東北到平江路昆山縣界一百二十里【兩縣相去一百三十二里】西北到平江路昆山縣界一百五十里【兩縣相去二百里】陸路西南至嘉興縣界六十里東北至靑龍鎭五十四里水路東北至靑龍鎭入吳江五十四里西南至嘉興縣界六十里西北至吳江六十里

嘉興縣東西七十里南北八十里四至東至松江府華亭縣風涇界六十里西至崇徳縣官窯鋪五十里南至海鹽縣莫涇鋪四十五里北至平江路吳江縣界二十里八到東南到海鹽縣界四十五里西南到崇徳縣界官窯鋪五十里東北到平江路吳江縣界七十里西北到崇徳縣烏靑鎭五十四里陸路東南至海鹽縣界莫經鋪四十五里西南至崇徳縣界官窯鋪四十五里【舊志云至崇徳縣九十里】東北至松江府華亭縣界風涇鋪六十里【舊志云至華亭縣一百二十里】北至平江路吳江縣界遞鋪三十里水路與陸路同

海鹽縣東西一百五十九里【舊志云一百九里】南北一百三十三里【舊志云一百三十二里】四至東至海五里【舊志云三里】西至杭州路鹽官縣六十三里南至杭州路鹽官縣界四十八里【兩縣相去九十五里】北至嘉興縣界七十三里八到東南到海二里西南到杭州路鹽官縣界五十里東北到華亭縣八十九里西北到嘉興縣界松楊涇四十五里【舊志云八十里】陸路西南至澉浦三十六里西北至嘉興縣界四十五里水路東北至當湖五十五里又北行至華亭縣九十里西南至澉浦鎭三十六里西至杭州路鹽官縣六十三里西北至嘉興縣界四十五里

崇徳縣東西五十四里南北三十五里四至東至嘉興縣靈宿鄕界六十里西至湖州路徳淸縣金鵝鄕界十五里南至杭州路鹽官縣昌亭鄕界五里北至湖州烏程縣移風鄕界三十里八到東南到杭州路鹽官縣元吉鄕界一十里西南到湖州路徳淸縣金鵝鄕界二十里東北到嘉興縣靈宿鄕界六十里西北到湖州路歸安縣太原鄕界三十里陸路南至杭州路鹽官縣界五里東北至嘉興縣界五十里【舊志云六十里】水路東北至嘉興縣界南谷湖五十里西自縣西長營涇至徳淸縣界薴裏涇一十五里南至杭州路鹽官縣界五里北自縣北長營涇至湖州烏程縣界三十里

風俗舊經云罕習軍旅尢慕文學不憂凍餒頗勤農務題名記云惟秀介二大府旁接三江擅湖海漁鹽之利號澤國﹝禾亢﹞稻之鄕土膏沃饒風俗淳秀文賢人物之盛前後相望百二眾技與蘇杭等【方輿勝覽】前漢地理誌云江南地廣或火耕水耨民食魚稻以漁獵山伐爲業果蓏蠃蛤食物常足故﹝上此下�﹞窳偸生而亡積聚【﹝上此下�﹞短也窳弱也言短力弱材不能勤作故朝夕取給而無儲偫也﹝上此下�﹞音紫窳音庾】飲食還給不憂凍餓亦亡千金之家信巫鬼重淫祀又曰吳東有海鹽章山之銅三江五湖之利江東一都會也海外鯷人歲時來見敍吳郡誌者曰有太伯辭遜之遺風志會稽郡者曰有夏禹勤儉之餘習嘉禾志卷第二

城社

嘉興路路城按舊經云羅城周回一十二里髙一丈二尺厚一丈五尺子城周回二里十步髙一丈二尺厚一丈二尺宋宣和年閒知州宋昭年嘗更築徳佑元年守臣余安裕重修咨議劉漢傑董其役且增築堡障聖朝至元十三年羅城平子城見存羅城元有四門東門舊曰靑龍後攺春波西門舊曰永安後攺通越南門舊曰廣濟後攺澄海北門舊曰望京後攺望云續攺望吳而門又分爲水旱門門各有樓惟澄海水門樓因徐﹝王民﹞作亂遂廢聖朝至元十三年後門樓亦閒廢路社壇舊經云子城西北一里八十步今在澄海門內西北一百步

松江府府城舊爲縣城周回一百六十丈髙一丈二尺厚九尺五寸後無之宋紹興乙亥歲酒務鑿土得唐燕冑妻朱氏墓碑以咸通八年窆於華亭縣城西一里鄕名修竹是唐之置縣固有城矣廢興之由莫得而詳焉縣境內西南稱南城亦不可曉古城在華亭縣西六十里按祥符圖經所載也今未詳所在府社壇舊爲縣社在華亭縣西北二里

嘉興縣縣城按舊經云周回二百二十五步宋淳熙閒僅餘一百步今皆無之矣檇李城在縣南四十五里髙二丈厚一丈五尺後廢按舊經故戰場在縣南四十五里夾谷中卽秦長水縣古檇李城也史記載吳王傷指卒於此吳記曰谷中有城故由拳縣治也卽吳之柴辟亭神異傳曰由拳縣秦長水縣也始皇時縣有童謠曰城門當有血城陷沒爲湖有老嫗聞之憂懼且往窺城門門侍欲縛之嫗言其故嫗去後門侍殺犬以血塗門嫗又往見血走去不敢顧忽有大水漲欲沒縣主簿令吏入白令令見吏曰何忽作魚吏又曰明府亦作魚遂乃淪陷爲谷矣因目長水城水曰谷水也射襄城在縣東北三十里後廢何城去縣一百里吳王所築後廢東顧西新南於北至四城嘉禾百詠注云吳越戰爭時所築後廢縣社壇舊在縣西南一里一百三十步後移在精嚴寺前壇宇廢圮宋宰李時習修之有舊碑沒於眢井中今止存敗屋爲鋪軍所據

海鹽縣縣城周回一百七十步髙一丈二尺五寸厚一丈後廢古城在縣東南五十步歟城在縣西北一十八里周回一里今止有歟城橋城不存故邑城在縣東北三十六里周回半里縣社壇在縣西南半里

崇徳縣縣四城在邑境者三【營城屬鹽官】傳皆吳王所築遺址尙存何城在縣西二里晏城在縣東北二十里萱城在縣東三十里張堯同賦何城曰報越心何壯貪齊意已輕忠言殊不聽何用築斯城縣社壇在縣西二百步入門而南有齋廳三楹廳之南五壇壇各有三級【風伯雷雨師】繚之以墻廳值災政和閒重修社壇碑記磨滅幾不可讀大率全備敕牒之語敕牒則盡述江東提舉沈延嗣奏請之辭當時按式圖鏤版行下故式圖刻在碑首歷年𨿽久壇制如式

坊巷

錄事司迎年坊在春波門內名義舊名春波後攺是名蓋取迎靑帝於郊祈福丰年之義正興坊在朱巷名義舊名永興後攺是名蓋取經正則庶民興之義登春坊在春波門內名義通春波門故取熙熙然如登春臺之義宜民坊在嘉興縣前名義通嘉興縣故取豈弟君子宜民宜人之義流虹坊在興聖寺西名義巷有興聖禪院乃宋孝宗毓聖之地故取華渚流虹女節感而生少昊之義好徳坊在鹽倉巷名義巷有晉歌妓蘇小卿之墓故立是名欲使人知有好色不如好徳之義通津坊在府東灣名義坊近水故立是名聯魁坊在倪家橋名義舊名褎孝以宋嘉定十一年里人有陳姓第四�者剖心藥親之疾特立此以褎其孝壬寅冬郡守倪祖常攺是名蘭錡坊名義宋於太尉居焉故取吳都賦陳兵而歸蘭錡內設之義碧漪坊在嘉興縣西北名義舊日集賢通天心湖故攺是名集仙坊名義巷通隱眞道院昔仙人劉髙嘗至此故立是名蓋效唐人以集仙名館之義靑緺坊名義宋胡安撫居焉安撫名與可子孫皆把麾故取東郭先生傳靑緺之義環闉坊名義在府後門之東偏通回環子城之路詩云出其闉闍注闉曲城也故以此名旌烈坊在郡治北名義巷有郡神楊將軍廟故立此名以旌將軍之休烈聽履坊名義西河上宋有王尙書【希呂】宅故取聽履上星辰之句卿月坊名義宋有趙少卿宅故取卿士惟月之義祥鱣坊名義近郡文學廳故取楊震鸛雀銜三鱣之祥杏壇坊名義在路學前故取孔子杏壇弦歌之義鳳池坊名義宋有婁參政【機】府故標中書鳳池之榮觀百福坊名義巷通天慶觀故取旱麓受祖申以百福之義封祝坊名義巷通祥符寺乃宋時聖節祝聖之所故取華封人祝堯之義介寧坊名義俗曰陳婆兒巷婆媼乃婦人髙年者之稱也故取介爾景福壽考且寧之義尊耇坊名義俗曰老人局故立此名蓋取尊事黃耇之義率育坊名義俗曰楊洗麩巷故立此名蓋取毛詩貽我來牟帝命率育之義斯才坊名義俗曰馬坊巷故立此名蓋取駉詩斯馬斯才之義咸中坊名義俗曰幢子巷乃宋刑人於巿之所故立此名蓋取呂刑咸中有慶之義聚桂坊名義舊名神童蓋巿心有唐堯臣包時習與弟時中時飛俱中童科後徐聞詩又以童科第進士故也堯臣後人夢符震龍天麟又相繼擢第景定庚申請於郡攺是名丰衍坊名義通慈濟倉故以是名美俗坊名義通瓦子故立是名欲以美污俗也靈光坊在驛巷名義通靈光寺故立是名移風坊名義通西瓦子故立是名欲移風易俗也鄕道坊名義在何道人巷口故以是名通闠坊名義在府後橋之西偏通大巿故取吳都賦橫闤闠而流溢之義李周翰注曰闤闠乃巿門也織云坊名義通蔡織紗巷故立是名蓋取天孫巧織云錦裳之義燕春坊名義巷通酒庫熙春樓故立是名蓋取遊燕之義四騏坊名義宋有馬太尉【定遠】居焉故立是名蓋取毛詩方叔率止乘其四騏之義鳴社坊名義通社壇李蕭遠運命論里社鳴而聖人出是郡爲宋孝宗毓聖之地故因社以名坊輕裘坊名義宋竇安撫居焉竇嘗帥襄陽故立是名蓋取羊祜輕裘緩帶之義通明坊在醋坊橋名義舊在顧巿橋後移於此路通南門因取離明之義爰穡坊名義俗曰糖巷因取土爰稼穡稼穡作甘之義勸善坊名義通咸中坊刑人之所尙書多方云殄戮多罪亦克用勸孔子傳曰戮眾罪亦能勸善因立此名曁容坊名義通南營因取禮記玉藻戎容曁曁之義天祿坊名義在石獅子巷天祿辟邪乃獅子之類也故以是名閱武坊名義通教場因取春秋大閱之義歸鶴坊名義舊曰華表後攺是名蓋取丁令威去家千歲今始歸之義淸瑞坊名義南通澄海門因取五百年海淸瑞應之義格眞坊名義通崇道宮因取感格上眞之義向葵坊在府治前名義以其東向故取葵花向太陽而開之義依蓮坊名義通節推廳因取泛綠水依芙蕖之義望恩坊名義巷口之西有橋曰望恩故以是名寶花坊名義路通寶花寺因以名皇華坊名義宋浙西提舉任淸叟居於此故立是名蓋取皇華使臣之義廣平坊名義通廣平橋因以名擁麾坊名義宋有陳知軍宅故立名敷潤坊名義在油車巷故以是名崇梵坊名義通兜率寺故以是名欽佑坊名義通天寧寺欽奉宋徽宗香火是爲佑陵故以是名遺愛坊名義有普寧王廟古傳嘉興縣令有善政天降一銅棺蓋自開縣令入焉吏挽畱之遂折臂故名遺愛六一坊名義通天慶觀取東坡天慶觀賦六壯一﹝禾犀﹞之義或謂六一居士後人居焉或謂宋陳賢良舜兪爲東坡六客之一𨿽居白牛因名此以表之政桴坊名義在王鞔鼓巷故取善政致和猶桴鼓之義阜通坊名義通稅務因取周禮商賈阜通貨賄之義金陀坊名義舊通趙郡王府因取王金印橐陀之義燕支坊名義通燕支橋因以名澄觀坊名義通楞嚴寺十六觀堂因以名繪麟坊名義通金山大王廟大王卽霍光也因取繪形麟閣之義東陵坊名義巷有石井欄象瓜俗曰甜瓜井因取東陵侯種瓜之義繡衣坊名義宋延安撫居焉延持使節故立此名以表繡衣之榮瑞龜坊名義通精嚴寺嘗獲靈龜故立此名流化坊名義通水纂橋水乃流動之物故名流化興賢坊名義在貢院前因取賓興賢能之義後因鄭守定重修貢院而去之攺立興賢館今皆廢

松江府顯善坊在府東南二百五十步勸義坊在府西南五百四十步名義宋有縣令楊潛因邑有孝義者特表之以感化裏俗云石獅巷在府東一百二十步名義巷有石獅故以名石條巷在府東六十步倉橋巷在府東一百步名義舊有米倉在巷北故以名郭門巷在府東一百七十步名義巷以西曰坊郭東曰附郭今名楊賣柴巷鹽倉巷在府西一十步廣明橋巷在府西四十步前巷在府南六十步後巷在府西八十步亭橋巷在府西一百三十步東松路巷在府西二百五十步西松路巷在府西二百六十步福順廟巷在府西三百步莫家巷在府西三百五十步竹木巷在府南二十步城隍廟巷在府南六十步廟巷在府南六十步金山忠烈廟巷在府南七十步石碑巷在府南八十步紀家巷在府東南一百三十步球場巷在府東南一百五十步石幢巷在府西南一百五十步童家巷在府西南一百八十步陸家巷在府西南二百三十步邱家灣在府東北一百八十步田家灣在府西南三百五十步

海鹽縣字民坊在縣前名義縣令乃字民之官故以名聞琴坊在縣東南名義取宓子賤單父鳴琴之義宣化坊在縣西名義前漢董仲舒策云縣令所使承流宣化也故以名定民坊名義取易履卦辧上下定民志之義眾安坊熙春坊迎恩坊在縣西柵名義凡恩需必於此地迓之故以名起潛坊在福業院前名義福業院有龍湫因取起潛龍之義喜雨坊在福業院前名義福業觀音院乃禱雨之所因取春秋喜雨有志乎民之義甘泉坊是邑舊有坊十名曰海瑞海倉海晏海康海淸海安海丰海熙海潤海阜聖朝至元乙酉縣尹顧泳攺今名

崇徳縣狀元坊在崇福寺西趙家巷今廢名義因狀元沈徽學舊居此因以名五桂坊名義以莫氏五子登第建又有蔡氏兄弟居是坊故又立桂華裏以榮之襲桂坊名義宋陸氏兄弟子侄聯登第建榮桂坊在塘之東岸入縣庠路今廢嘉禾志卷第三

鄕裏

錄事司五福鄕管裏四羅

廟巷望

廣平嘉禾鄕管裏四作兒朱巷紙行華表由拳鄕管裏四甘露社壇南宮秤花勸善鄕管裏四靑雲輪王棲眞東塘時淸鄕管裏一甘露右五鄕凡十有二界【天慶上界天慶下界鹽倉上界鹽倉下界大悲東界大悲西界府東界府西界韭溪界薛向界南宮界南果子界】

松江府集賢鄕在府西北二十里三保五村管裏四集賢萬安美賢淸徳華亭鄕在府東北四十里三保七村管裏二華亭旗亭修竹鄕在府西九十里三保十二村管裏三濮陽儀鳳鷗塘考證舊傳云修竹本谷陽鄕廢易年月未詳胥浦鄕在府西南五十里三保九村管裏五胥浦壇浦平江朱涇治宅風涇鄕在府西南六十里三保八村管裏三風涇塗繆養民新江鄕在府北七十里三保十二村管裏二新江崧宅北亭鄕在府東北八十里四保十六村管裏三崧子北亭封林考證唐顧府君墓志葬北平鄕以道裏考之北平今北亭也海隅鄕在府西北九十里四保十一村管裏二蘊土漢成髙昌鄕在府東北一百二十里九保十五村管裏四髙昌盤龍橫塘三林長人鄕在府東九十里六保十二村管裏三長人將軍髙陽白砂鄕在府東南一百二十里三保十村管裏三白砂九稜橫林仙山鄕在府東南三十里三保六村管裏六仙山顧亭新涇杯湖少平臨湖考證唐邱府君墓志葬昌唐鄕以道裏考之昌唐今仙山也雲閒鄕在府東南一百里四保十村管裏四招賢白薴雲閒小平右十三鄕鄕有五十二保保又分爲一百三十三村【按祥符圖經元丰九域志華亭管十三鄕寰宇記云舊十鄕今十七鄕考今之諸鄕與舊經九域志同】

嘉興縣徳化縣在縣東二十里管裏四瓜捨髙丰吳涇朱涇胥山鄕在縣東三十里管裏八石云葛趙三捍�墓舊廟當湖姚塔錢村感化鄕在縣東五十里管裏三秋塔杜莊籬林移風鄕在縣東五十里管裏三葛澳漢全秋澳履仁鄕在縣東南五十里管裏五張村張宅秋塔東周楊匯新丰鄕在縣東南四十里管裏七松陽莊奧蕭墓莫村顧墓嶽朴柳莊永丰鄕在縣東南二十里管裏四朱墓衢林戴澳淸墓白薴鄕在縣南一里管裏四六里磨塘南界代北界代【趙志六里作鹿裏界代作埭】大彭鄕在縣南一十里管裏四朱塔刁林陳浦梅會長水鄕在縣南三里管裏三桃花梨會落塘象賢鄕在縣西三里管裏三至徳深葉桃花考證象賢在唐爲來蘇鄕邑仁裏宋乾道閒村人掘得唐碑一片乃乾符五年褚府君墓碑正在象賢二十二都嘉會鄕在縣南一十二里管裏四魯奧梅會朱巷張滿靈宿鄕在縣西北一十二里管裏四史村落涇陳墓籬會雲泉鄕在縣西北三十五里管裏二王安莊塔柿林鄕在縣西北三十里管裏二桃莊宋耆復禮鄕在縣北二十里管裏二九里吳會【九里趙志作九溪】永樂鄕在縣西北十三里管裏二朱涇羞墓思賢鄕在縣北三十里管裏二吳后平塔遷善鄕在縣東北四十五里管裏五松墩曹澳楊澳江涇斜塘麟瑞鄕在縣東北三十六里管裏三殿林射城魏塘永安鄕在縣東北五十里管裏三黃港胡受巡院奉賢鄕在縣東六十里管裏三白牛屠涇新城右二十二鄕鄕別爲四十都

海鹽縣海鹽鄕在縣東南郭下管裏四長年東城聞琴大周【趙注東城作連奔】考證唐開成閒劉府君墓志云葬縣南三里地號烏夜鄕名海鹽又太和元年杜府君墓志云葬甘泉鄕烏夜原二志皆文宗時歲次前以烏夜爲海鹽鄕後以烏夜爲甘泉鄕抑亦當時鄕分有攺隸耶烏夜啼古琴曲名縣今有聞琴裏舊縣學在烏夜鄕後並爲海鹽鄕甘泉鄕在縣西南一十里管裏四永和瑞井馴雉東姜開濟鄕在縣西一百步管裏四歟城保壽合穗稟化大易鄕在縣西北一十五里管裏四新進淘涇擊壤蕭墓徳政鄕在縣西南二十里管裏五金牛延徳檇李斤林歸仁長水鄕在縣西一十八里管裏四橫山徐涇招賢甘雨永寧鄕在縣西二十里管裏四秀歧崇教永昌崇仁考證舊爲永泰後攺是名武原鄕在縣北二十里管裏四永福弦歌鄰鶴馬廏華亭鄕在縣北五十五管裏五招賢新安魚圻溪裏烏社齊景鄕在縣北四十里管裏五當湖惠安埭隆下亭羊墅【趙志有由義無埭隆】考證有齊景公廟在焉或云孟子載齊景公曰吾欲觀於轉拊朝﹝仃去丁攺舞﹞遵海而南也以景公嘗遊於此舊有碑磨滅不可讀又唐貞元十四年太子左贊善大夫吳郡陸使君夫人汝南縣君周氏墓志銘云祔於嘉興縣東界海鹽縣齊景鄕靑墩原西北塋則齊景鄕舊有靑墩原矣右十鄕鄕別爲二十三都【按九域志雲海鹽十有一鄕後爲十鄕唐徳宗貞元十一年八月六日蘇州刺史於﹝由頁﹞奏以所管十鄕爲十五鄕昭宗幹寧五年以戶口數少並爲十鄕】

崇徳縣南津鄕在縣西郭下管裏八孝義淸化大義桂華嘉福長營進安永丰語兒鄕在縣東郭下管裏六堽城郡林孝義南陽通賢宣化考證漢法十里一亭十亭一鄕凡封侯則視功大小亭鄕縣郡各有差或謂語兒在漢爲亭轅終古之封止是亭侯乃證以孟康吳南亭之注是蓋不然春秋戰國時檇李禦兒俱望地縱橫廣袤亦相等秦易檇李名由拳且以爲縣則禦兒爲鄕無疑武帝銳於賞功終吝於後故襲爵者少才六年莊侯終古死而國除矣孟康魏人恐於吳地不能訂其詳吳南亭者特指語兒十亭之一耳募化鄕在縣東三十五里管裏四義政尊賢永新淸平千金鄕在縣東六十里管裏四新政大麻得義睹谷崇徳鄕在縣東北一里管裏六和義知和神墟上莫石闕崇新千乘鄕在縣東北一十二里管裏九紀目羔羊上蔡遊屯錢林令墅五社雙林新城考證吳王夫差養兵放牧於此故名積善鄕在縣西北二十里管裏八宣風仁化嘉善生賢崇政萬年大通西河石門鄕在縣北二十里管裏六六塔長濠通賢上林從信含仁保寧鄕在縣北三十里管裏四尊賢鵲宿白馬義安淸風鄕在縣東北四十里管裏四化遷淸和髙田眾安永新鄕在縣東北四十九里管裏四集賢靜安翁林下塔梧桐鄕在縣東北四十九里管裏五梧桐鳳鳴永泉邵莊善眾考證集賢舊經云二鄕接境有官窯父老傳正吳越分疆之地今有走馬崗洗馬池在二鄕又有平原之野右十二鄕鄕別爲三十一都都又分爲十保【按古志縣元管七鄕寰宇記云九鄕】

鎭市

松江府靑龍鎭在府東北五十四里考證舊爲海商輻湊之所鎭之得名莫詳所自惟朱伯原續吳郡圖經云昔孫權造靑龍戰艦置之此地因以名之宋景佑中置文臣理鎭事以右職副之後止文臣一員政和閒攺曰通惠髙宗朝復爲靑龍今鎭治延袤有學有獄無復海商之往來矣

嘉興縣魏塘鎭在縣東三十六里白牛鎭在縣東北六十里考證宋賢良陳舜兪居焉自號白牛居士故以名舊爲巿聖朝至元十三年立爲鎭陶莊巿在縣北新城巿在縣西二十七里永樂巿在縣西南二十七里

海鹽縣寧海鎭在縣東考證唐天寶十年太守趙居貞置宋淳化二年移置今廢澉浦鎭在縣西南三十六里廣陳鎭在縣東北九十里當湖巿在縣東北四十里半邏巿在縣西北三十五里鮑郎巿在縣西南五里

崇徳縣靑鎭巿在縣東北五十八里與烏鎭巿相對分東西岸東曰靑鎭屬本縣西曰烏鎭屬烏程縣民物蕃阜塔廟橋道宅第園池甲他鎭戍語兒巿在縣東南隔運河二百步後均爲縣巿矣縣巿卽古義和巿也石門巿在縣北二十二里考證巿有二張居焉鄕裏稱善人篤於教子諸孫悉有文聲皁林巿在縣北四十里鳳鳴巿在縣東北四十里考證巿居徐族爲多登進士科者相望視他聚落爲僅有洲錢巿在縣西北二十七里考證宋南渡初士大夫來寓者殆二十家贈太師申國趙公不求父子寓踰一紀申公自號守一道人慶公善應字彥遠詩翰尢妙丞相福王實生於寺橋南之民捨蘇計屬師徳仁仲呂顯謨正已仲發疊主詩盟卽祗園精舍爲簪盍之所故詩人沈文伯有翠娥環坐憶洲錢之句嘉禾志卷第四

山阜

松江府昆山在府西北二十三里髙一百五十丈周回八里考證陸士衡贈從兄士光車騎詩云髣佛谷水陽婉變昆山陰注引陸道瞻吳地記曰海鹽縣東北二十里有昆山陸氏父祖葬焉輿地廣記云昆山陸氏之先葬此後機云兄弟有辭學時人以玉出昆岡因名之徵北將軍陸禕墓在山巓機山在府西北二十里考證因陸機得名山下有村曰平原亦因陸平原名之平原內史卽機也幹山圓智寺記云所謂機山者往往排巒列嶺槪爲陸氏之家山總而名焉橫雲山在府西北二十三里髙七十丈周回五里考證本名橫山唐天寶六年易是名與機山相望僅五里許或云因陸云名之有白龍洞在山頂之西南其深不可計山下有祭龍壇澱山在府北六十里薛澱湖中周回三百五十步髙三十丈考證山形四出如鰲上建浮圖下有龍洞屹立湖中亦落星浮玉之類傍有小山初年僅兩席許久之寖長寺僧築亭其上榜曰明極金山在府東南九十里周回十里髙一十七丈考證吳地記云有平坡可容二十人坐北有寒穴其泉香甘畬山在府西北二十四里髙八十丈周回一十八里考證舊傳有姓畬者居此因名焉按姓苑畬姓出南昌幹山在府西北二十九里髙七十丈周回五里考證舊圖經云昔有幹氏居此圓智寺記云玆山後皆幹氏所有故以爲名薛山在府西北二十四里髙九十丈周回七里考證吳地記云薛約道居此因以爲名城山在府北二十里髙八十丈周回五里考證舊經雲山狀周環如城因以爲名細林山在府西北十八里髙五十丈周回七里考證本名神山唐天寶六年易是名土山在府西北二十五里髙二十丈周回一里九十步秦山在府南六十里髙二十八丈周回一里九十步達岸山在府東南一百六十里海水中周回八里髙二十五丈竹嶼山在府東南一百八十里海水中周回六里髙五十丈許山在府東南二百五十里海水中周回五里髙五十丈簳山在府北三十里周回三里髙五十丈遮山在府東南七十里周回二里髙五十丈浮山在府東南一百里海水中周回一里一百步髙十丈蘇山在府東南一百六十里海水中周回一百五十步髙二十丈嚴山在府西北二十七里周回四里二十二步髙四十丈鳳凰山在府西北二十八里陸寶山在府西二十五里考證本陸氏家山

嘉興縣胥山一名張山在縣東南三十里髙一十五丈周回二里考證舊經云伍子胥伐越經營於此地故名胥山按史記吳太宰嚭讒子胥吳王賜子胥劍因自剄死吳王聞之取子胥屍盛以鴟夷革浮之江中吳人憐之爲立祠於江上因名曰胥山水經所載與此略同吳錄曰胥山在太湖邊去江不百里故曰江上又曰吳王殺子胥投之於江吳人立祠於江上故名胥山寰宇記曰蘇州吳縣有胥山在縣西四十里吳地記云夫差十二年旣殺子胥死後悔之君臣臨江作塘設祭奠百姓緣爲立祠故張堯同詩云馬革浮屍去君王太忽人此山空廟貌何以勸忠臣又唐杭州刺史盧元輔有胥山銘而言子胥廟貌故今杭州之吳山亦名胥山然則胥山非一矣今此山左有石龜凝望涇水自髙而下有欲趨赴之態昔風雨中有老農見其行疑其爲怪潛命工鑿傷一目右有吳王磨劍石長可三四丈直指西下劍痕在焉宋隆興元年觀察李君有請於朝損已俸以營此山因有之後李氏廢守臣復有請於朝撥隸郡學而郡學又以荒山皆石無出產利竟爲樵牧之地後鄕人士陳氏鑿石結廬讀書於此名胥山書堂遊覽者多畱題今堂猶存殳山在縣西南五十七里髙二丈周回七里考證昔道士殳基隱居學道於此後尸解焉因以名

海鹽縣故邑山在縣東北三十六里髙八十丈周回二十里考證輿地誌雲山下有城唐志云舊縣治漢順帝二年因縣淪陷爲湖移置此山下後爲故邑巡檢司秦住山在縣南一十八里髙一百六十丈周回二十里考證輿地誌云秦始皇遊登此山因以名之後魏酈道元注水經云縣南有秦望山秦始皇所登以望東海故得名焉晉樂資九州島志曰縣有秦徑山秦始皇徑此美人死葬於山下有美人廟考舊圖經則爲秦住今會稽則有秦望始皇刻石紀功之所望虞山在縣東南二十二里髙九十丈周回一十二里考證舊經云以隔海望會稽上虞縣因名長墻山在縣南三十五里髙八十丈周回一十九里考證按舊經云秦始皇東遊登山望海以其孤聳遙望勢如堵墻因名泊櫓山在縣南三十五里髙一百五十丈周回四十里考證輿地誌云秦始皇東遊候潮渡海泊櫓此山下因名金粟山在縣西南三十五里髙九十八丈周回六里考證一名六里山按吳地誌云有石篆書三十八字天冊元年刻碑舊在知縣廳後廢山有廣惠禪院白塔山在縣東南二十里海中考證山上有白塔因名舊有港通魯浦名曰白塔潭海舟多泊焉浦塞舟皆歸澉浦北戶錄曰唐至徳初徐正字嶷於海鹽縣白塔山沙渚之上得桃核片可容一升則知艸木在山海閒有瑰形殊狀者多矣宋建炎四年春賊將徐大刀艤舟山下見林木茂盛有兩道人弈碁登岸就之不見遂不擾海邑而去夾山在縣西南三十五里髙七十丈周回七里考證舊圖經雲山居金牛金粟二山之閒因名金牛山在縣西南五十里髙一百三十六丈周回四十里考證吳地誌云昔有牛糞金村民臯伯通與弟隨之牛穴此山而入二人鑿山欲入山崩兄弟皆死遂名金牛洞寰宇記云亦名會骸山九州島要記古有金牛入此山臯伯通兄弟入鑿此山取牛山頹二人同死穴中因名會骸山沈山在縣西南七十里髙三十五丈周回七里考證舊圖經云宋臨海南陽二郡太守沈景葬於此因名唐屬蘇州海鹽縣昭宗大順中割歸杭州今沈山卽鹽官縣峽石鎭之東山陳山在縣東北四十里髙八十一丈周回一十五里考證按舊經云有龍潭顯濟龍王廟是也百姓禱之隨有感應郡中每遇旱暵取水祠之雨卽﹝上雨下滂﹞霈宋建炎初加封是名橫山在縣西南三十里考證顧況所居唐縣令劉長卿有過橫山顧山人詩山有寺曰禪寂院雅山在縣東北三十六里髙五十丈周回六里考證山多怪石俗呼爲惹山地中得磚記云雅山紫雲山在縣南三十二里髙八十丈周回九里丰山在縣南一十八里髙一百三十丈周回十二里考證耆老相傳云秦始皇屯兵於此山有石屋三所昔有發之者蜂蠆蛇虺不敢近

崇徳縣陳山在縣西北三十里髙一十三丈周回一里殳山在縣東六十里髙一十三丈五尺周回二里

江海

松江府松江在府北七十里考證其原始於太湖口而東注於海書曰三江旣入震澤厎定韋昭以爲三江者松江浙江浦陽江也今浙江浦陽江與震澤不相入韋說非也續吳郡圖經據酈善長雲松江自湖東北徑七十里江水分流謂之三江口吳越春秋云範蠡去越乘舟出三江之口入五湖之中謂此也庾仲初揚都賦注云大湖東注爲松江下七十里有水口分流東北入海爲婁江東南入海爲東江與松江而三今松江自吳江縣過甫裏徑華亭入靑龍鎭自湖至海凡二百六十里若夫有新江舊江之別者宋嘉佑閒吳中水災時李兵部復圭爲轉運使韓殿省正彥宰昆山聞松江之白鶴匯如盤龍之法其後崇寧中漕使郟亶又浚治之遂爲民利嘗詢之父老所以然者松江東注地曲折自白鶴匯極於盤龍浦環曲而爲匯不知其幾水行迂滯不能徑達於海今所開松江自白鶴匯之北直瀉震澤之水東注於海略無迂滯處是以吳中得免水患滬瀆江在府東北一百一十里考證吳郡記松江東瀉海曰滬海亦謂之滬瀆廣韻滬水名也白虎通發源而注海曰瀆陸魯望漁具詩序列竹於海澨曰滬吳之滬瀆是也皮日休吳中苦雨詩全吳臨巨溟百里到滬瀆海物競駢羅水怪淨滲漉卽此地也江側有滬瀆壘蓋虞潭袁崧防海之處兩旁有東西蘆浦瀉於瀆江海在府東八十里南九十里考證是郡東南並距海自柘湖﹝煙去火攺﹞塞遂置堰以禦咸潮往來宋政和中提舉司官興修水利欲涸亭林湖爲田盡決堤以泄湖水是郡地勢東南益髙西北益卑大抵自三泖五浦下注松江以入於海𨿽決去諸堰湖水不可泄咸水竟入爲害於是東南四鄕爲斥鹵之地民流徙他郡中閒州縣官𨿽知其害復故堤堰獨畱新涇塘以通鹽運海潮汐衝突塘口至闊三十餘丈咸水逆入蘇湖境上干道七年八月右正言許公克昌請於朝時太傅邱公﹝上宗下山﹞除秀州陛辭之日因奉孝宗聖訓亟來相視以運港水勢較新涇爲稍緩遂移築新涇堰於運港後堰外隨潮沙漲牢不可壞三州之田始得免咸潮浸灌之患

海鹽縣海在縣東五里南才二里考證與明越二州相對耆老云深夜籟寂時越土雞犬之聲相聞海瀕舊有鎭海樓海月亭龍王廟有崗十八條爲海潮之限因潮汐漂蕩日久今皆爲魚龍之宮無復存矣崗僅存一在縣學南五十步南抵澉浦三十六里番舶萃焉東北抵乍浦商舶閒至

湖泖﹝水附﹞

錄事司天心湖一名天星湖在縣東五十步考證舊經云其池東西二十四丈南北闊五十四丈池口闊五十四丈舊傳亦系秦始皇掘地爲水之所水艸不生亦一異也舊有文宣王廟在其前今已廢易

松江府薛澱湖在府西北七十二里考證湖之中有山湖之西曰小湖南接三泖其東大盈浦其北趙屯浦蓋湖所以受三泖及西南諸港之水自二浦以瀉於松江也舊圖所不載止有小湖在西北六十里周回三里吳郡圖經云西北有白蜆馬騰谷﹝王毒﹞瑁四湖舊圖谷湖在縣西北五十三里馬騰西北六十里白蜆西北七十里今白蜆湖在長洲界所謂馬騰谷﹝王毒﹞瑁相去五七里閒澱湖周回幾二百里茫然一壑不知孰爲馬騰湖孰爲谷湖也此湖古來鍾水之地近者如白蜆湖皆成圍田湖之四傍亦有築堤爲田者歲有水潦則瀦水者益狹矣錡湖一名洋湖在府西北三十五里周回二十里考證舊經云湖有陸錡宅因以爲名又府東南六十里亦有洋湖經十餘里後皆爲蘆葦之場鶯竇湖在府東三十里周回五里來蘇湖在府南七十里周回一十七里唳鶴湖在府南四十五里周回五十六里永興湖在府南四十里周回三里考證右三湖載之祥符舊圖今未詳所在三泖考證按廣韻泖水名華亭水也陸龜蒙詩云三泖涼波魚蕝動注曰吾遠祖士衡對晉武帝三泖冬溫夏涼蓋謂此也祥符圖經谷泖縣西三十五里周回一頃三十九畝半古泖縣西四十里周回四頃三十九畝今泖西北抵山涇南自泖橋出東南至廣陳又東至當湖又東至捍海塘而止朱伯原續吳郡圖經曰湖在華亭境泖有上中下之名泖之狹者猶且八十丈又按海鹽之蘆瀝浦海鹽卽武原也行二百餘里南至於浙江疑此卽谷水故道水經以爲入海而由浦入江蓋支派之異也俗傳近山涇爲下泖近泖橋爲上泖或者其與陸士衡朱伯原之論合按縣圖又以近山涇泖隘而圓曰團泖近泖橋泖益闊曰大泖自泖而上縈繞百餘里曰長泖此三泖之異也或以須顧泖謝家泖爲三泖此二者在縣之東南一陂澤爾與古所謂三泖者相去五七十里殊不知泖自有上中下之名也須顧泖在府東南二十里謝家泖在府東南二十里泖北有泖涇谷水在府南長一百五十步考證陸士衡詩髣佛谷水陽婉孌﹝山昆﹞山陰陸道瞻吳地記雲海鹽縣東北二百里有長谷昔陸遜陸凱居此谷水東二里有昆山父祖葬焉水北曰陽山北曰陰則此水在昆山之北也寰宇記谷名華亭谷水下通松江祥符圖經華亭谷水東有昆山元和郡國圖志在縣西三十五里朱伯原續吳郡圖經本之酈善長雲松江東南行七十里入小湖自湖東南出謂之谷水南接三泖陸士衡詩所云卽此水也嘉禾志卷第五

浦漵

松江府顧會浦在府西北七十里考證按宋慶曆重開顧會浦記直縣西北走七十里趨靑龍鎭浦曰顧會南通漕渠北達松江因簳山之陽地形中阜松江潮至半道輒回簳山之旁沙塗壅積故自慶曆辛巳紹興乙丑乾道乙酉一再開通未幾輒淤滯紹興乙丑因浚塘又於北門築兩堤依舊基爲閘以時啟閉復於浦之東辟治行道石梁四十六以通東鄕之渟浸盤龍浦在府東北四十五里考證自府東北達於舊江以其委蛇曲折如龍之盤得名續吳郡圖經有盤龍匯者介於華亭昆山之閒步其徑才十里許而回穴迂緩逾四十里江流爲之阻遏盛夏大雨則泛濫淪稼穡壞屋廬殆無寧歲自宋幹興以來屢經疏決未得其要範文正公守平江嘗經度之未遑興作至元元年太史葉淸臣按漕本路遂建議浚爲新渠道直流速其患遂弭崧子浦在府東北五十里考證按舊圖經崧子浦在東北五十里崧子塘在北一十五里分而爲二者蓋北一十五里崧子浦之口東北五十里者亦下注於舊江口宋慶曆開顧會浦記以爲崧塘蓋此浦與顧會浦同流而異派皆瀉水於松江大盈浦在府西北七十里考證南接澱山湖自白鶴匯以達松江浦闊三十餘丈宋慶曆開顧會浦記論華亭浦漵五而大盈居其一王介甫詩云徒嗟大盈北浩浩無春秋卽此浦也趙屯浦在府西八十里考證南接澱山湖北達於松江浦闊五十餘丈卽王可交遇仙處內勛浦在府西七十里直浦在府西北七十五里南澥浦在府西北六十八里梁紇浦在府西北八十里艾祁浦在府東北六十五里華潮浦在府東北六十五里郭港浦在府東北六十五里小來浦在府東北三十五里新涇浦在府東北八十里上澳浦在府東北八十里西蘆浦在府東北八十五里大蘆浦在府東北八十五里上海浦在府東北九十里南蹌浦在府東北一百里下沙浦在府東北九十里考證宋紹興乙丑通判曹泳開

海鹽縣澉浦在縣南四十五里考證水經雲谷水於縣出爲澉浦以通巨海元熙元年有毛人三人集於縣蓋泛於風也今蕃舶皆輻輳焉橫浦在縣東二里闊一十二丈考證東北通故邑西通賁湖南入海石亭浦在縣東北八十里考證通華亭東一十五里入海蘆瀝浦在縣東北七十里考證宋元佑八年本路提刑羅適開地中得古尼寺碑移置松江白牛寺乍浦在縣東北三十五里藍田浦一名魯公浦在縣南三里長一十八里考證浦有藍田廟宋咸平六年知縣魯肅簡公宗道重開特利於農至名橋爲思魯橋其浦爲魯公浦面闊一丈七尺紹熙三年縣令李直養重浚又自藍田廟開浦一十八里南至鮑郎鹽場以便鹽運以灌農田

溪潭﹝湫附﹞

松江府白龍潭在府西北三里考證世傳有龍蟠伏於中歲旱嘗禱雨焉

嘉興縣韭溪在縣南八里考證寰宇記載虞仲翔川瀆記云太湖東通長洲松江水南通烏程霅溪水西通義興荊溪水北通晉陵隔湖水東通嘉興韭溪水凡五通謂之五湖故嘉興有韭溪焉穆河溪在縣西北三里考證此水接上谷湖入太湖白龍潭在縣西南五里考證景徳禪院前以白龍穴於此故行舟飄溺居人作塔埋舍利以鎭之後遂無害今寺之伽藍神乃順徳龍王也宋淳熙攺元秋大旱知縣李時習知龍潭在此遂以太平廣記載南中攪龍事請於知州張元成而張又驗之蘇文忠公徐州起伏龍行雨潁濱先生邢山潭詩聽之不疑隨車雨滂霈歲果丰稔李作記鐫之石攪龍之法無他以長繩系虎頭骨投有龍處耳旣得雨偶取虎頭稍遲雷電繞於郡治聽訟之所移時不止張速遣人取旋卽晴霽今婺州圖經亦載攪龍之事則此法果不誣矣

海鹽縣秦溪在縣南三十六里考證溪通丰山港接運河法喜寺有碑鐫秦溪二字龍湫在縣東北四十里考證陳山之顚有水極澄淸洞見須髮大旱不涸大水不溢縣有水旱令躬至靈湫請水至縣廳禱祈無不感應宋紹熙閒六月縣令李直養祈雨得小龍子歸旣得雨送小龍連四龍子歸靈湫徑入石罅四龍子亦不見

陂塘

松江府沈涇塘在府西五里考證南接運河北接大盈浦蓋自檇李城下水流東北則此塘所以瀉上流之水也往時歲旱浚之還淖漲則亦可以引松江之水以資灌漑古浦塘在府西考證行二十七里以達於泖歲旱亦可引三泖之水以資灌漑鹽鐵塘在府東南長三十里考證世傳吳越王於此運鹽鐵因以爲名舊捍海塘在府東南考證西南抵海鹽界東北抵松江長一百五十里杜浦塘在府東八十里

嘉興縣廣濟陂在縣南八里南北三十五丈東西一里一百步運河塘在縣西南九十里通崇徳縣三十里北接吳江縣界漢塘在縣東一十五里考證新唐書地理誌海鹽注云西北六十里有漢塘大和七年開然此塘自海鹽西北直通嘉興故總爲漢塘華亭塘在縣東一十五里考證通松江府華亭縣故名橫塘一名海鹽塘在縣南五里考證自南湖轉路馬塘廟而上南至海鹽縣謂之橫塘故劉文房詩雲家住橫塘曲是也章戀塘在縣東北七十里東通長泖【有章姓世居此故名】長水塘在縣南六里通硤石巿考證吳錄地理曰吳王時此地本名長水故嘉興亦曰長水又始皇東遊至長水聞土人謠曰水巿出天子從此過見人乘舟交易應其謠遂攺爲由拳縣冬瓜湖塘一名宋郭湖塘在縣北三里

海鹽縣貯水陂在縣東南五十里官塘在縣西二里半考證自天寧寺橋至常丰閘計三十三里二百七十四步宋淳熙九年守臣趙善悉重浚招寶塘在縣西南二十五里考證宋淳化三年開淳熙九年守臣趙善悉重浚烏坵塘在縣西三里陶涇塘在縣西考證二塘並宋淳熙九年守臣趙善悉重浚太平塘舊名捍海塘在縣東二里考證西南至鹽官縣界東北接華亭縣界防海水漲溢故名捍海塘聖朝至元甲申縣尹顧泳重修攺今名立扁於上橫塘在縣北四十里考證卽常丰閘北通南湖詳見嘉興縣橫塘注漢塘在縣西北六十里考證唐大和七年開接嘉興縣界

崇徳縣範蠡塢考證舊經雲塢水陂也在顧村範蠡曾遊於此因名旁有洗足灘運河塘在縣東南接鹽官縣界北接嘉興縣界

河港﹝濱灣附﹞

松江府運港在府東西運港在府東沸井濱在滬瀆考證東西有蘆浦中閒一水相通有數尺許特深如井然水騰湧晝夜不息或雲海眼也嘗有戲浴於中者二三尺以下其气稍溫

嘉興縣運河在縣西南通崇徳縣北接吳江界考證隋大業六年敕開江南河自京口至余杭八百裏面闊一十餘丈擬通龍舟樂天詩云平湖七百里沃壤兩三洲謂此水也支河考證舊經云父老謂支家掘河因名明河在縣北二里死亭灣在縣北考證寰宇記云朱買臣妻初見夫貧遂棄夫攺嫁杉靑堰吏買臣爲內史衣錦還鄕其妻羞死於此故號死亭灣

海鹽縣淸通港在縣西五十里

涇溝

松江府﹝烏�﹞涇黃姑涇張戀涇老兒涇何家涇善涇張涇徐家涇邵家涇新開涇招賢涇管家涇戚家涇丫叉涇吳塔涇蔣家涇

嘉興縣車溝在縣西七十三里二百步闊六丈深四丈考證連接烏程縣入震澤

海鹽縣古涇考證三百一所唐長慶中縣令李鍔開通小舟

崇徳縣語兒中涇一名語溪自縣東五十里達嘉興南谷湖考證禦兒之名尙矣左傳國語吳越春秋等書皆然史記中獨年表字作禦逮西漢則易爲語而年表又作蓹後人疑之附會其說水經載萬善歷曰吳黃武六年正月獲彭綺是歲由拳西鄕有產兒便能語因詔爲語兒鄕殆枝辭也宋元丰中樂圃朱長文續吳郡圖經又舉俚俗之言曰範蠡獻西子於吳道中生子至此而能語旣辧其妄並以語字爲訛然朱亦未之思也班孟堅諸君子豈徇俗以言者竊意漢人以其名言之匪順類曾子回車之嫌故取其音相近者易之耳若或禦或蓹亦此意也今俗多稱語兒溪長營涇自縣西一十五里達徳淸及烏程縣界

堰閘

松江府運港大堰闊三十丈深三丈六尺厚二十一丈九尺烏涇堰闊一十五丈深三丈五尺黃姑涇堰闊五丈深一丈五尺張戀涇堰闊一十二丈深三丈老兒涇堰闊二丈深一丈何家涇堰闊一十一丈五尺深二丈善涇堰闊九丈深一丈六尺張涇堰闊三丈深一丈徐家涇堰闊九丈深一丈八尺邵家涇堰闊九丈深一丈八尺新開涇堰闊九丈深一丈八尺招賢涇堰闊一十一丈深二丈八尺管家涇堰闊三丈深一丈四尺盛家涇堰闊六丈深二丈五尺丫叉涇堰闊五丈深二丈二尺吳塔涇堰闊一十丈三尺深二丈六尺蔣家涇堰闊七丈五尺深一丈六尺考證舊有堰一十八所宋政和中興修水利盡決諸堰而巨海咸潮竟入爲害於是東南四鄕民流徙乾道七年守臣太傅邱公﹝上宗下山﹞以新涇塘潮勢湍急運港距新涇二十里水勢稍緩議移新涇堰入運港遂募夫經始於九月二十六日畢工於十二月二十七日堰成並築堰外港一十六所港之兩旁塘岸四十七里二百八十五丈有奇明年正月二十二日上遣監察禦史蕭之敏相視又蠲四鄕民租九年以招復流民又明年正月遣中使宣諭守臣張元成增築二月特置監堰官一員招土軍五十人置司顧亭林巡邏以防鹽運私發諸堰之患自是三州之田始得免咸潮之害矣竹岡堰在府東六十里砂岡堰在府南七十里張涇閘在府東南四十八里考證宋隆興甲申八月本路漕臣姜詵奏請於張涇堰增庳爲髙築月河置閘其上甃巨石兩址相距常有四尺深十有八板板尺有一寸以時啟閉故咸潮無自而入月河之長三千三百五十有五尺廣常有六尺許堯昌爲之記咸塘岸考證運港東塘岸自運港堰至徐浦塘計二十四里一十七丈西塘岸自運港堰至柘湖二十三里

嘉興縣杉靑堰在縣北四里冬瓜湖堰在縣北二里考證舊堰官張祜死後時裴洪慶命其子領之張祜之子守冬瓜湖此事詳見於金華子雜記柵堰在縣西北三里六里堰在縣東五里白薴堰在縣東南三里學秀堰在縣西南九里考證舊傳西施學繡於此故名學繡今爲學秀訛也姑兩存之馬塘堰在縣南七里廣四丈髙二丈五尺長七十步考證舊經云秦始皇三十七年東巡至此攺長水鄕爲由拳鄕遏水爲堰以厭水巿之謠其堤旣立斬馬祭之而去九域志同杉靑閘在縣北四里

海鹽縣張泥堰新朱堰錢涇堰周大堰許家堰徐涇堰落匯堰朱涇堰右隸開濟鄕二涇堰錢家堰丁匯堰朱涇堰練浦堰陶涇堰白塔堰孔家堰右隸永寧鄕徐涇堰鐵城堰

黃泥堰

髙峯堰大王堰小華家堰大華家堰東吳巿堰西吳巿堰右隸長水鄕北橫涇堰彭村湖堰八楞庵堰馬家堰滕家廟堰倪家堰

龐家堰

楊家堰衛港堰六里堰三里堰孫家堰湯家堰右隸徳政鄕十八里堰白馬堰李家堰孫堰沈駝堰

孫三堰馬廏堰右隸武原鄕玉山堰

小山涇堰鍾礬堰

湖口堰小黃泥堰代﹝土夆﹞堰

淸水墓堰李塔堰沈墓堰

東裴塔堰西裴塔堰邱沈堰馬﹝上扔下木﹞堰楊瀆堰東閘堰

墓﹝土夆﹞堰右隸齊景鄕西閒堰

祗園堰

兪家堰大芒塘堰麥塔堰

西黃泥堰朱洞堰楊蕩堰兪家堰

夏角堰

姚星堰翁莊堰沈福莊堰志公堰

大孫堰右隸華亭鄕戴堰錢家堰許洞堰月河堰右隸大易鄕常丰閘在縣北四十里閘口闊一丈三尺兩堍各髙丈六尺五寸考證海鹽海奠其東水無源流獨藉官塘一帶以灌十鄕之農田十日不雨車戽之聲一動則其涸可立而待而又下通大湖松江水傾注而去猶居髙屋之上建瓴下也是以堰閘之設視他邑尢爲急務自宋嘉佑元年縣令李惟幾置木爲閘及置鄕底堰三十餘所後亦漸廢元佑四年何淸源公執中爲令恐閘之木不可久遂易以石淳熙九年守臣趙善悉興修水利增築鄕底堰共八十一所每歲二月築﹝土余﹞九月開通淳熙十五年縣令李直養重蓋閘屋易閘版自是農被閘堰之利頻歲得稔後閒廢嘉禾志卷第六

戶口嘉興路總計四十五萬九千三百七十七戶儒一千八十八戶僧四千二百二十八戶尼三百三十七戶道一百五十二戶民四十五萬三千四百二十九戶急遞鋪一百四十三戶錄事司總計六千五百八十戶儒四百八十三戶僧四百三十四戶尼五十二戶道一百八戶民五千五百四戶松江府總計二十三萬四千四百七十戶儒一百九十二戶僧一千三百七十二戶尼七十戶道一十二戶民二十三萬二千八百二十三戶此至元十三年報省民數也中更兵難戶口減半今實管僅一十二萬餘戶而已嘉興縣總計一十二萬七百四十二戶儒一百五十戶僧九百九十一戶道一十六戶急遞鋪八十五戶民一十一萬九千四百八十戶海鹽縣總計四萬二千二百五戶儒一百五十三戶僧五百三十戶尼四十九戶道一十戶民四萬一千四百六十三戶崇徳縣總計五萬五千四百戶儒一百一十戶僧九百一戶尼一百六十六戶道六戶急遞鋪五十八戶民五萬四千一百五十九戶考證按三朝國史戶凡五萬一千八百六十三按九域志主戶凡一十三萬九千一百三十七客戶無舊經則云主戶四萬九千八百五十九主丁九萬八千三百九十五舊圖則云戶一十六萬三千四百一十五口三十萬二千八百八十五今民數已蕃息矣玆非生聚涵育之明效歟

物產谷之品稻

﹝禾亢﹞

糯

黍

粟麥

麻

豆

穄

稗油麻帛之品絲

綿

綃

綾

羅紗

木棉

克絲

綢

絺綺繡【以上多出崇徳】

綌【海鹽者佳】

布【松江者佳】貨之品鹽【出松江海鹽】藥之品枸杞

蛇牀

瓜蔞

牽牛菊花

香附子菖蒲

瞿麥薄荷

薏苡

車前子紫蘇【海鹽者佳】天南星麥門冬忍冬藤荊芥【松江者佳】半夏

艸烏

澤蘭

良姜茴香

艾

夏枯艸火炊艸茆香

葛果之品桃

李

梅

杏

橘

橙柚

棗

柿

梨

枇杷

林檎石橊

蓮

藕

菱

芡

芋荸薺

茨菇

山藥

葡萄

甜瓜菜之品菘

芥

蔥

韭

薤

蒜薺

芹

莧

蒿

生菜

甜菜萵苣

蘆菔

波菱

葫蘆

冬瓜

苦﹝芹去斤攺買﹞稍瓜

茭白

茄

筍

胡蘿卜木之品松

柏

檜

杉

楊

柳楡

槐

椿

朴

楝

桑楮

冬靑艸之品茆

茭

蒲

荻

葦

蒹葭竹之品淡竹

筀竹

紫竹

箸竹

篾竹

桃枝竹筍竹禽之品雞

鵝

鴨

鴻

雁

鸛燕

雀

鴿

烏

鵲

鳩鶉

鷗

鷺

鷹

鷂

雉野鳧

黃雀

啄木

鴝鵒

鴣﹝打去丁攺鳴﹞

獸之品牛

羊

豬

犬

貓魚之品鱖

鯽

鯉

白

鱸

﹝魚占﹞

鯖

鰷

鰻

﹝魚單﹞

﹝魚酋﹞

﹝魚扁﹞

蟹

蝦

龜

銀魚

黃顙﹝上敝下黽﹞

蚌

蜆

勒

鱉

鯧【此以下出海鹽松江路】

石首

海鱸

海鯔

蟶

蛤

梅魚蝤蚌

蠣

靑蝦

白蝦

黃蝦

蟛﹝虫月﹞

白蜆

水母

白蟹是郡號爲澤國原野衍沃田宜麥禾陸宜麻豆地有資於生民日用者煮水成鹽殖蘆爲薪地饒蔬茹水富魚蟹而已至若艸木禽獸果實藥品之類亦他郡所有絲﹝帛系﹞絹帛視苕霅則次之

賦稅

嘉興路額管糧六十八萬一千五百五十二石一斗六升六合一勺米六十八萬一千三百三十五石八鬥六合八抄七撮豆一百三十一石六斗九升五合小麥八十四石六斗六升五合一勺歲減公田二分米七萬九千二百六十六石二斗一升六合二勺四抄實徵糧六十萬二千一百八十五石九斗四升九合九勺四抄七撮米六十萬二千六十九石五斗八升九合八勺四抄七撮豆一百三十一石六斗九升五合小麥八十四石六斗六升五合一勺

松江府額管糧二十五萬一千九百四十一石七升一合三勺米三十五萬一千七百四十一石一斗五升五合豆一百一十五石二斗五升一合二勺小麥八十四石六斗六升五合一勺歲減公田二分米四萬五千九百二十二石三升一合六勺八抄實徵糧三十萬六千一十九石三升九合六勺二抄米三十萬五千八百一十九石一斗二升三合三勺三抄豆一百一十五石二斗五升一合二勺小麥八十四石六斗六升五合一勺

嘉興縣額管糧一十九萬八千七百一十四石八斗六升二合四勺八抄七撮歲減公田二分米二萬六百六十二石二斗七升五合九勺八抄實徵米一十七萬八千四十八石五斗八升六合五勺七撮

海鹽縣額管糧八萬一千六百七石八斗三升五合八勺米八萬一千五百九十一石三斗九升二合豆一十六石四斗四升三合八勺歲減公田二分米七千四百一石四斗一升三合五勺四抄實徵糧七萬四千二百六石四斗二升二合二勺六抄米七萬四千一百八十九石九斗七升八合四勺六抄豆一十六石四斗四升三合八勺

崇徳縣額管糧四萬九千二百八十八石四鬥四合七勺歲減公田二分米五千二百七十六石四斗九升五合四抄實徵米四萬四千一十一石九鬥九合六勺六抄

徵榷

嘉興路歲辦總計一萬五千四百七十七定一兩九錢一分四釐酒課一萬一千二百五十八定三十五兩醋課四百九十五定三十二兩四錢稅課三千四百八十六定一兩一錢河泊課二百三十六定三十三兩四錢一分四釐本路在城辦三千四百二十定三十八兩六錢六分酒司酒課二千二百六十定醋課二百五十二定稅司稅課九百二定三十八兩六錢六分河泊課六定

松江府辦五千四百四十三定二十四兩四錢九分四釐酒司酒課一千九百一十定一十三兩醋課一百八十定稅司稅課五百九十七定三十六兩四錢八分河泊課六定九兩六錢大盈務酒課六百一十八定一十八兩稅課八十五定二十六兩九錢二分河泊課二十三定二十二兩二錢八分南橋務酒課一百四定一十二兩稅課五十一定三十四兩五錢六分河泊課二定四十六兩四錢北橋務酒課一百九十一定四十八兩稅課三十四定四十六兩三錢六分亭林務酒課一百四十三定一兩四忽稅課二十四定一十三兩三錢五分河泊課一十四定四十六兩四錢靑龍務酒課七十八定稅課二十五定一十八兩二錢河泊課一定八兩八錢二分四釐蟠龍務酒課三百三十五定二十六兩稅課二十五定四十七兩五錢六分河泊課五定二十七兩二錢上海務酒課四百七十二定四兩稅課一百七十九定二十五兩七錢四分河泊課六定三十四兩八錢風涇三鄕酒課三百二十四定九錢九分九釐九毫九絲九忽

嘉興縣辦三千四十七定一十七兩四分六釐風涇白牛務酒課七百一十八定二十六兩稅課二百八十二定二十一兩八錢二分四釐河泊課五十六定一十六兩三錢魏塘務酒課七百六十七定一十七兩稅課一百二十二定一十三兩五錢八分河泊課一十一定一兩新城務酒課五百一十六定二兩稅課四十五定三十四兩九錢二分河泊課一十一定八兩陶莊務酒課四百三十三定四十八兩稅課六十五定三十兩七錢二分二釐河泊課一十六定四十六兩七錢

海鹽縣辦一千六百二十一定三兩二錢二分在城務酒課一百八十定四十兩醋課二十八定四十兩稅課一百六定二十二兩二錢四分河泊課一十八定一十六兩八錢澉浦務酒課五百六十八定四十四兩稅課三百一十六定一十兩河泊課二十一定三十四兩八錢當湖務酒課一百三定二十六兩稅課三十五定一十一兩五錢四分河泊課八定二兩廣陳務酒課一百三定二十六兩稅課三十二定九兩四錢八分河泊課五定四十一兩六錢乍浦務酒課六十九定一十六兩稅課二十二定一十二兩七錢六分

崇徳縣辦一千九百四十四定一十九兩四錢九分在城務酒課二百四十八定三十兩醋課三十四定四十二兩四錢稅課三百八十二定四十八兩四錢三分河泊課一十九定三十八兩三錢五分石門靑鎭務酒課八百三十五定三十一兩九錢六分稅課一百定一十五兩六錢七分六釐河泊課三十一兩三錢六分沙渚務酒課二百七十四定四十九兩四分稅課四十六定二十二兩二錢七分四釐嘉禾志卷第七

學校廟以崇先聖學以明人倫郡邑廟學大備於唐中廢於五代宋慶曆中始議州縣皆立學崇寧閒著爲令此州縣學廢興之由也唐元和閒衡州李寬於石鼓創書院南唐升元中白鹿洞建學館宋太祖朝潭守朱洞首於嶽麓創書院眞宗朝又於應天府創書院號天下四書院此書院創置之由也是邦俗素尙儒斯文至今不墜而州縣學書院咸備焉

嘉興路路學舊在望雲門內之西偏宋建炎中因更兵火移於州治之東偏卽故賓館以爲之規模湫隘紹興壬戌二月丁亥詔諸路守臣興學如故事知州方滋於通越門內二百步立學襄陽張嵲爲之記嘉定十三年守臣鄭定復以興學爲先務殿宇堂廡廩廥垣墉營創繕修華煥皆逾於昔又辟地於西築六齋其上寶佑丁巳守臣恕齋謝瑩辟大門於廟西偏疏鑿黌池增建泮橋刱明徳堂於西攺觀頤堂於東咸淳丙寅守臣星渚趙景緯重建小學於廟之東生徒額三十日課四書月試舉子業長升太學懼無以養或置或撥得米一百九十餘石骫學職專掌之丙子兵火廟學幸僅存聖朝至元丙戌四明陳紹在分教是邦里人徐碩副之相與謀曰學久廢盍撤而新之於是有請於郡郡侯嘉其志聞於省許以學廩葺其廢陳紹在徐碩又撙浮費捐薄俸以佐之學有禦書閣將壓而復整今攺名尊經閣之上以貯經籍閣之下則奉安先聖燕居像兩旁則祠十先生焉【濂溪康節涑水明道伊川橫渠晦庵南軒上蔡東萊】學前有一井創亭其上因以育徳名蓋取蒙泉育徳之義歲久亭幾廢而井亦堙矣悉從而修浚之垣墉塗塈爲之一新舊有八齋曰上達立道思誠體仁教睦連茹輔徳朋來教睦本以教宗屬也已攺爲正誼矣連茹乃學優而仕之事非學者所宜先因仿紫陽先生攺同安邑庠匯徵齋之舉攺連茹爲養心蓋亦以紫陽先生諭職事諸生養心之說爲據月有書季有考朔望三八有講講堂名正禮舊矣蓋取荀子師者所以正禮之義宣公書院在今錄事司之東宣公唐相陸贄也嘉興人論諫數百一本仁義城南鴛鴦湖之上舊有三賢堂三賢公居其一也宋郡侯黃大卿始爲立祠趙公與心嘗撥田土欲建書堂而未遂景定壬戌郡侯謝奕燾始構堂繼廩焉落成郡侯率諸生祭菜於宣公曰吾聞聖賢之道率五百歲而後行由唐至於今亦五百餘歲矣始克立堂以祠公豈非時乎時至矣道其行矣夫聖朝至元丙子邦人士以堂毀白於郡遂以太初堂爲書院里人徐碩職教於此畢力經營而兩廡從祀十哲像貌悉皆完美堂曰仁義之堂紫微史大參爲之書宣公書院之扁亦紫微筆也齋四曰時習敏求思齊景行皆存舊名至元甲申以小學爲闕典請於郡增置一齋曰蒙正以教鄕人少俊者

松江府府學在府治東南二百步宋天禧閒有夫子廟而已湫隘卑陋旁不可爲齋館後六十有五年陳侯謐始欲興學邑人衛公佐公望獻縣之東南地且自度殿材爲買國子監書以資諸生如是數年至今劉鵬始克就緒紹興以來楊壽亨周楹侍其銓相繼修葺之而學捨始整好學廩視他處爲厚講堂舊名進徳令楊潛攺明倫齋五曰居仁由義隆禮育才養性端平丙申縣令楊瑾以學廟卑隘更地舊址之南鼎而新之廟堂廊廡齋捨庖廥一一具備堂攺明善齋並爲四曰體仁集義志道進徳施退翁又攺創齋廬作東西序中置詠仁亭今亭不存矣後有觀頤堂舊屬縣學今以升府因爲府學焉燕居書院在今府學教授廳之左卽舊縣學基而爲之今仍舊

嘉興縣縣學在縣西南三里按舊經縣有夫子廟在縣西北二百步後廢附於州學縣學址更爲郡社壝宋咸淳五年八月縣令張材以縣無學爲闕典有請於郡侯木心文先生以西城舊驛舍爲縣學郡侯出帑佐費大尹髙墅潛先生聞之喜又撥緡爲助殿宇齋序門廡庖捨悉整備令又捐圭租畝百漕郡且相繼撥田爲繼粟地邑民士復爭以田租來助而學始成矣堂名明倫堂齋二曰省身尙志今仍舊

海鹽縣縣學在縣東南百步按舊志文宣王廟舊在縣東二百步宋大平興國中主簿攝縣事石知一建景徳二年縣令翁緯以舊廟逼農田移就縣南重建嘉佑八年縣令褚珵以宣聖舊廟久弗葺願易其地增置學校遂立學於縣東南珵自撰記言之詳矣紹興十五年朝廷興太學州縣學復修舉縣令徐光實一新之堂曰務本齋四曰處仁好義復禮近智乾道二年縣令劉銓遷學於縣之南是歲疫歉僅立宣聖廟及講堂明年縣令魏汝功始蓋廊廡庖湢周備易講堂曰傳道李大卞繼之繪七十二賢於東西壁增學糧試補諸生淳熙十五年邑丞李直養裒眾力一新廊廡紹熙元年李自丞遷令以月得餐錢修大成殿及重裝宣聖十哲像立小學置書籍祭服復舊堂名爲務本四齋皆用舊名復扁其堂曰明倫年久寖壞聖朝至元乙酉令命學椽鳩傭慮材凝土度木自采芹橋至殿閣廊序悉葺而新之今垣墉塗塈亦苟完矣

崇徳縣縣學在縣東南一里半宋元丰八年令吳伯舉始創縣學爲諸邑先沈括存中爲之記米芾元章爲之書學在縣南運河之西岸毀於方臘令黃揚移建縣之東南隅規模粗立而未備其後令之賢者相繼增廣堂曰成徳亭曰采芹齋二曰致通育徳堂東西序列四先生像【直院吳舍人徽學沈給事忠定趙福王鄕先生輔朝奉】東北遊息之地有亭曰魁星令奚士達建歲久摧圮尙書陳塏捐緡錢重刱令黃元直撥田衍學廩而士有養矣今仍舊傳貽書院在縣學之西二十步宋潛庵輔先生廣紫陽門人也自祠官歸隱語溪題讀書堂曰傳貽咸淳五年縣令家之柄建就扁今名堂一曰本文齋二曰書味師傳朱文公亦祠焉

科舉嘉興素號多士冠廷對者有人應制舉者有人登甲科者亦有人以科舉得人視他郡爲最三歲大比則羣試於貢院貢院在今北門眾安橋之西宋宣和五年罷三捨法每科舉取八名南渡後有流寓七十五名解一名紹興丙子皆歸土著則解十名矣端平元年守臣趙﹝上與下心﹞以是邦爲孝宗虹流之地援紹興例有請於朝增解額爲十三名著爲定制理宗篤昭祖烈復覃恩霈諸及紀者永免聯請者不以年第進士者升一甲特奏名亦升等咸淳三祀郡侯陳肖孫爲之記學舊有貢士莊經始於無惰趙端明迄成於菊坡趙都運而退庵吳大參又撥沒官田爲之助凡貢士之上春官者分送各有差所以佐桂玉之費也今科舉之法廢而貢院亦壞矣貢士莊僅存

廨捨

嘉興路總管府衙在子城內舊府治也譙樓外有舊宣詔班春二亭東西向鎭守萬戶府衙在郡治東二十步舊府判東廳也經歷司在郡治廳西偏司獄司在郡治南五十步舊司理院也錄事司在郡治西北二百步舊監倉東廳也管軍鎭撫所在郡治西南二十步舊節推廳也

松江府府衙在普照寺東舊華亭縣衙也有宣詔班春二亭東西向鎭守萬戶府衙在府治東舊思齊堂也浙西鹽提舉司在府治西南一里半舊買納鹽場也

嘉興縣縣衙舊縣治也在郡治東北二百步

華亭縣縣衙在松江府西七十步舊簿廳也

海鹽縣縣衙在縣城隍廟北三十步有舊宣詔班春二亭東西向

崇徳縣縣衙在天淸宮東北五十步舊縣治也有舊宣詔班春二亭東西向

院務局附嘉興路贍養院廣惠院都稅務都酒務織染局造作局漆作局松江府在城酒務在城稅務贍養院大盈務

南橋務

北橋務靑龍務

蟠龍務

亭林務上海務嘉興縣風涇白牛務魏塘務新城務陶莊務海鹽縣在城務澉浦務當湖務廣陳務乍浦務崇徳縣在城務石門靑鎭務沙渚務

倉庫錄事司嘉興倉外三倉平準庫軍資庫松江府在城際畱倉上海太平倉永丰庫海鹽縣際畱倉崇徳縣縣倉

徼巡嘉興縣巡檢司七處新坊陶莊魏塘風涇白牛新城王江涇華亭縣巡檢司七處金山戚﹝汀去丁攺崇﹞杜浦澱山湖靑龍上海鄒城海鹽縣巡檢司三處故邑蘆瀝澉浦崇徳縣巡檢司三處皁林石門安邱

官驛

馬驛計馬九十匹馬戶八百三十戶嘉禾驛馬五十匹馬戶四百四十八戶錄事司馬二匹馬戶一十九戶松江府馬三十二匹馬戶二百八十戶嘉興縣馬一十六匹馬戶一百四十九戶崇徳縣馬四十匹馬戶三百八十二戶嘉興縣馬四匹馬戶四十戶海鹽縣馬二十四匹馬戶二百二十八戶崇徳縣馬一十二匹馬戶一百一十四戶

水驛船八十隻船戶七百六十戶西水驛船三十隻船戶三百戶松江府驛船一十隻船戶八十戶風涇驛船五隻船戶四十戶上海驛船五隻船戶四十戶皁林驛船三十隻船戶三百戶嘉禾志卷第八

郵置

松江府急遞鋪一十四處

西塘七鋪風涇鋪東接泥滑橋鋪一十二里泥滑橋鋪東接朱涇鋪九里朱涇鋪東接九里庵鋪九里九里庵鋪東接李塔匯鋪九里李塔匯鋪東接吉陽匯鋪九里吉陽匯鋪東接松江府前鋪一十五里松江府前鋪東接張涇鋪一十八里

東塘七鋪張涇鋪東接蟠龍鋪一十五里蟠龍鋪東接新墳鋪一十七里新墳鋪東接錢墳鋪一十七里錢墳鋪東接龍華鋪一十八里龍華鋪東接淡井鋪九里淡井鋪東接上海鋪上海鋪系瀕海去處別無相接遞鋪

嘉興縣急遞鋪一十七處

東塘六鋪馬橋鋪東接半墩鋪九里半墩鋪東接下匯鋪九里下匯鋪東接髙橋鋪九里髙橋鋪東接魏塘鋪九里魏塘鋪東接張涇匯鋪一十二里張涇匯鋪東接松江府風涇鋪九里

西塘五鋪通越門鋪西接趙家鋪一十里趙家鋪西接深葉鋪一十里深葉鋪西接馬涇鋪一十里馬涇鋪西接楊梗涇鋪一十里楊梗涇鋪西接崇徳縣官窯鋪一十里

南塘三鋪髙家灣鋪南接許浦女涇鋪一十五里許浦女涇鋪南接濟川鋪一十五里濟川鋪南接海鹽縣莫涇鋪一十五里

北塘三鋪施家捨鋪北接秋茂鋪一十里秋茂鋪北接北界首鋪一十里北界首鋪北接平江路吳江縣界鋪一十里

海鹽縣急遞鋪九處莫涇鋪南接錢塾鋪一十五里東南接澉浦苟城鋪一十五里錢塾鋪南接天仙湖鋪一十八里天仙湖鋪南至本縣一十二里瀕海去處並無相接遞鋪苟城鋪系去澉浦鎭路南接蔣塾鋪六里蔣塾鋪南接桐村鋪六里桐村鋪南接松老橋鋪六里松老橋鋪南接大橋鋪六里大橋鋪南接石灰橋鋪六里石灰橋鋪南接澉浦鎭巿六里瀕海去處別無相接遞鋪

崇徳縣急遞鋪六處官窯鋪西接皁林鋪九里皁林鋪西接錢店鋪九里錢店鋪西接石門鋪九里石門鋪西接羔羊鋪九里羔羊鋪西接縣北鋪九里縣北鋪西接杭州路鹽官縣長安鎭七里鎭鋪九里

橋梁

錄事司贊福橋在春波門西一百步慶丰橋舊名五柳橋在春波門西一里豬兒橋在春波門西北一里蟹行橋在春波門西南半里南縣橋在春波門西南半里薦橋在春波門西北半里倪家橋在春波門西南一百步湖橋在春波門西北一里望湖橋在春波門西北一里安祿橋在春波門西北一里半羅家橋在春波門西北一里半北營橋在春波門西北一里半大悲橋在通越門北五十步萬安橋在通越門東北一百步今廢廣平橋在通越門東北一里寺橋在通越門東北一里半車欄橋在通越門東北一里半紅橋在通越門東北一里一百步過軍橋在通越門東一百步福順橋在通越門東北半里韭溪橋在通越門東一里興福橋在通越門東北一里二百步長生老人橋在通越門東北二百步顧巿橋在通越門東北一里半蔣家橋在澄海門東北二百步婁家橋在澄海門西北二百步石灰橋在澄海門內蓮花橋在澄海門北半里營橋在澄海門北一百步三板橋在澄海門東北一里五十步斜橋在澄海門東北一里五十步紙行橋在澄海門東北一里醋坊橋在澄海門北二百步磚橋在澄海門西北一里楊公橋在澄海門西北一里五十步毛家橋一名熙寧橋在澄海門東北一里烏盆橋在澄海門東北一里半蔡十郎橋在澄海門西北一里三十步履鞋橋在澄海門北一里半史家橋在澄海門北二百步丁家橋在澄海門東北一里半範蠡橋在澄海門內南石橋在澄海門北二百步炒麩橋在澄海門西北一百五十步張公橋在澄海門東北一百步時家橋在澄海門北二百五十步竹絲橋在澄海門北一里端平橋在望吳門北一里眾安橋在望吳門南二十步孩兒橋在望吳門南一百步香花橋在望吳門南半里丁家橋在望吳門東南半里胭脂橋在望吳門西南一里采蓮橋在望吳門西南一百步船場橋在望吳門東南一里通觀橋在望吳門西南一里水纂橋在望吳門南一里鍾家橋在望吳門西南一里倉橋在望吳門西南半里菩薩橋在望吳門南二百步集家橋在望吳門南二百步陸家橋在望吳門西南一里北寺橋在望吳門東南三十步孫師娘橋在望吳門西南一里半朱鋤頭橋在望吳門西南一里時順橋在望吳門西南一里府後橋在府後瑞虹橋在府治前藕行橋在府治西北二十步燕餔橋在府治西南三十步望恩橋在府治西南三十步驛橋在府治西北二十步邵浦女橋戴公橋廣濟橋

松江府府橋在府西南一十步舊爲縣橋巿橋在府西三十步舊米倉橋在府東二百二十五步震橋在府東二百三十五步考證其上飛字翼然俗呼爲東亭橋又名虹橋宋政和閒邑宰姚舜明謂主位頗虛作亭以鎭之郭門橋在府東二百三十步廣明橋在府西二十步望云橋在府西七十步大吳橋在府西北二百五十步妙明橋在府西北二百五十八步西亭橋在府西巿二百八十步考證飛閣於上今名麗澤橋普照寺橋在府西二百八十步悅安橋在府西四百八十步考證橋側鐫一佛字稍大俗呼佛字橋方橋在府西五百九十步平政橋在府西六百二十步長壽橋在府西七百五十步太平橋在府西南五百四十步合掌橋在府西南四百一十步徳風橋在府西南四百七十步瑁湖橋在府西南五百步考證在陸瑁養魚池西南隅卽今之西湖沙家橋在府西南四百步丁行橋在府西南二百七十步三橋在府西南二百五十步鳳凰橋在府西南二百九十步新橋在府南二百八十步迎仙橋在府東南四百步考證邑人舊有沈學諭仙訪之而不識後悔無及遂損資造道堂建橋梁而命名焉米巿橋在府東南三百三十八步莊老橋在府東南二百五十步居士橋在府西北三百五十步東榮橋在府東七百二十五步張塔橋在府東八百一十步考證初系姓張人造有小塔於旁故名張塔今塔不存而橋亦崩廢架木以涉明星橋在府東一千一百一十步永安橋在府西北三百七十步淨土橋在府東南四百一十步通利橋在府東北五里考證俗名兪塘橋以下四橋在府城之外安就橋在府西三里考證跨古浦塘俗呼跨塘橋通濟橋在府西南四十八里考證跨古泖謂之泖橋長六百尺廣一丈鳳凰橋在府西北二十七里考證此橋東跨顧會浦西接鳳凰山之尾因以爲名古鳴鶴橋在府東北岡身考證吳越武肅王錢氏造華嚴院於此今呼爲北板橋中亭橋在望云橋北

嘉興縣宣公橋在縣東一里馬橋在縣東一里半吳涇橋在縣東七里吾家橋在縣東八里潘家橋在縣東八里裏仁橋在縣東八里兪家橋在縣東六里榮福橋在縣東七里常丰橋在縣東九里西麗橋在縣西南二里浮橋在縣西二里潦波橋在縣南四里米巿橋在縣南三里吳老橋在縣南三里楊家橋在縣南三里澄海橋在縣南二里北麗橋在縣北二里端平橋在縣北三里百步橋在縣北五里金橋在縣北一十八里富莊橋在縣北二十八里黃土橋在縣北四里百星橋在縣北一十里

海鹽縣惠人橋在縣西一十步考證宋紹熙閒縣令李直養重建舊名浮藻思魯橋在縣西南三十步黃橋在縣西南一里孝悌橋在縣西北一里悅禮橋在縣西二百五十步興廉橋在縣西一百五十步遷善橋在縣西一百五十步迎澤橋在縣西二里半通海橋在縣西二十五步駟車橋在縣西南一里還珠橋在縣東六十步慶丰橋在縣前一十步安仁橋在縣西一里半崇寧橋在縣東北六十步

崇徳縣萬歲橋在縣東南一百三十步考證跨運河俗呼南橋永安橋在縣東北二百步考證跨運河俗呼北橋觀風亭橋在縣南一百二十步後攺爲望京橋登仙橋俗呼縣南橋在縣西南五十步廣濟橋在崇福寺前語溪橋在縣南東岸三百步義和亭橋在縣北東岸三百步包角堰橋在縣南一里通濟橋在縣東南二里端平橋在縣西二百步觀徳橋在端平橋之北西成橋在縣西一里嘉禾志卷第九

樓閣

錄事司璇星樓在郡治內東偏近民樓在郡治西舊西通判廳子城上熙春樓在郡治北五十步今爲驛月波樓在郡治西北二里城上下瞰金魚池考證宋元佑甲午知州令狐挺立又一甲午知州毛滂修樓成置酒其上乃爲之記云望而見月其大不過如盤盂然無有遠近容光必照而秀澤國也水濱之人起居飲食與水波接令狐君乃爲此樓而名月波意將攬取二者於一樓之上也建炎兵火廢圮乾道己丑知州李孟堅重修未落成閒李解綬去知州徐蕆踵成之規模湫隘不及舊日遠矣風月無邊樓在子城上東偏舊名披云葵向閣在郡治東舊東通判廳

海鹽縣熙熙臺在縣圃之東考證舊名站臺李直養易是名

崇徳縣春風樓在縣東南三十步考證宋知縣奚士達以觀風亭攺建歷五十餘年梁柱朽腐欲壓知縣黃元直重修樓下瀕河之室以備士夫艤舟易衣之地傍街設朱欄以爲公家揭示之所

堂館

錄事司禾興堂在郡治內浩然堂在郡圃內西北考證取沈存中浩然詩意米芾書扁並記渙堂在郡圃內東北修齊堂在郡治內考證舊名同穎宋守兪淅攺是名敬信節愛之堂在郡治公廳後考證舊名淸香堂宋守兪淅攺是名平易堂在舊通判廳之東坐嘯堂在郡圃西偏同宣堂在舊府判東廳志隱堂在舊府判西廳今爲織造局順親堂在舊府判西廳靜照堂一名寂照堂在招提寺考證名公有詩見嘉禾百詠

松江府芳蘭堂府治之中堂也考證宋政和中縣令姚舜明爲之記思齊堂在府治之東考證舊曰弦歌堂宋元佑庚午縣令彭城劉鵬新其堂後攺思齊今爲萬戶府東堂在府治之東偏考證舊曰三山堂亭下有三山在水中朱之純有三山亭詩卽此也其後有攺曰貽牟者宋紹興中陳祖安爲令溫大著革爲易是名溫有東堂詩鳴琴拂搨此遊衍作詩何止誇釐牟卽此堂也今爲水站琴堂在府治西偏考證舊名盡心堂莫詳建立年月宋政和閒姚舜明爲邑撫摩其民無所不盡嘗以元丰元符斷獄之制書而揭之獄乾道八年令陳明始移置堂之中榜曰盡心蓋取吾夫子所謂刑者侀也侀者成也一成而不可變故君子盡心焉之意且自爲之記其後葉仲英始攺曰琴堂樓鑰書亦足堂在舊造船場考證宋乾道閒孫紹遠創並記思堂在舊丞廳考證宋章楶建東坡記今廢

嘉興縣三過堂在本覺寺考證宋蘇東坡與文長老遊三過於此第三詩有曰三過門中老病死一彈指頃去來今因名其堂僧北﹝石間﹞爲之記

海鹽縣遺愛堂在縣治考證至元戊寅縣尹王澤邱扁景魯堂在縣治之東考證宋紹興辛未縣令祝閔建以秦師坦曾肄業於縣宇名曰將覺紹興丙子縣令林仰易曰相隱縣令李直養以縣治已有相隱齋到官方大旱一禱而雨重修名喜雨後易爲景魯雙穟堂在縣治考證邑令史彌迥立扁含暉堂在金粟山廣惠院秦溪館考證宋紹熙元年縣令陳祖永修縣令李直養名

亭宇﹝齋屋附﹞

錄事司來月亭在郡治內舊府判東廳考證舊名花月宋倅張子野創此亭取云破月來花弄影之句垂芳亭在郡圃內玉明亭在郡圃內觀徳亭在郡圃內考證舊名射弓亭蓋取射以觀徳之義平遠亭在郡圃內子城上荷屋在郡圃內環聚亭在郡圃內最宜亭在郡圃內畱春亭在郡圃內京翫亭在子城上翠涼亭在郡圃內風月無邊樓下水香亭在郡圃瞰荷花池嘯鶴亭在舊東府判廳碧漪亭在舊西府判廳雪香亭在舊西府判廳杯水亭在舊西府判廳敬簡齋在舊東府判廳秀遠齋在郡誌內舊名三元換衣亭在天慶觀東三十步今爲軍鋪鏡香亭在慈恩寺南二十步今爲營

松江府招鶴亭在府治東偏考證舊曰艮閣朱之純有詩曰畫閣峨然冠翠巒更瞻艮地特巑岏今曰招鶴未詳攺易年月見遠亭在府西三里超果寺名公有詩

海鹽縣深樾亭在縣圃考證占古本作茅亭下瞰淸池縣令李直養取韓文公詩守縣坐深樾爲名

崇徳縣義和亭在縣治光華亭在縣南一百步承流亭在縣北二百步嘉禾志卷第十

寺院

錄事司

報恩光孝禪院在郡治北一里考證舊施水院也宋治平閒本州島慕容殿丞請於朝至熙寧元年賜名壽聖院崇寧二年賜名崇寧寺政和六年攺名天寧萬壽院紹興七年攺名廣孝院紹興十二年攺今名

精嚴寺在郡治西北一百八十步考證晉成帝時徐尙書別業【尙書按舊靈光寺實錄名恬今土地記名熙】因夜井發光遂奏請捨宅爲寺賜名靈光錢文穆王時立山門掘地得一小龜介甲分明尾繞身一﹝上一下巾﹞遂攺爲靈龜寺天福四年升縣爲州時敕本寺應瑞吳越呈祥天下不許攺額復名靈光宋祥符中賜今額元有沙門洪敏靈光寺碑記今刻石不存寺之西北有五臺山內石經屋一十二閒刻法華維摩等經又有大藏殿東西塔廚混堂淨土水陸諸院千佛羅漢大悲天王諸堂自建炎兵火後石經獨存餘者悉更新之又有木紋觀音殿咸通年閒立至今飛禽不立未鐫造前其木在水濟人遇淨卽淨逢膻卽沈人知不凡取爲尊像鐫制才畢面目手指皆有紋彩時人稱爲木紋觀音其殿在五臺山西南兵火後移於寺之東廡紹興十一年境內雨暘失時邦人禱之歲以有年於是鳩工度材而重立之凡遇水旱則郡侯必先率同僚請禱焉以爲常

招提院在郡治西二里考證唐光啟四年曹刺史捨宅爲院賜名羅漢院宋治平四年攺今名寺有靜照堂今廢

兜率寺在郡治東北一里考證舊放生池也唐乾元元年置名法空寺錢氏攺爲輪王寺宋大中祥符元年賜名兜率【徳佑元年廢爲教場今爲北營】

慈恩院在郡治西北一里楞嚴寺之西考證唐開寶六年漢南王時攝刺史丁太尉在任買磚塔一所尋掘塔基得石無量壽佛一石相輪一石香鑪一舍利一龕一因立爲無量壽塔院宋治平年中賜今名

普濟院在郡治西北一里慈恩寺之西南考證元名金魚寺以刺史丁延贊得金魚於池而池在寺之前故以名宋大中元年賜今名後移往華亭作衛尙書功徳院遂廢

楞嚴院在郡治西北二里三十步慈恩寺之後考證本受業精嚴因遺火焚毀元地充米倉有昔許射廨宇宋嘉佑八年百姓鈕咸有地在慈恩塔東因捨入本院熙寧年閒有旨一應寺院未有名額有屋及三十閒者並以壽聖爲額僧無擇已造至三十四閒遂有請於提刑朱明之聞於朝存之後僧永和在院講楞嚴經蔡丞相書楞嚴牌揭諸門遂以楞嚴爲名

祥符院在郡治西北二里考證宋幹寧元年置爲水陸院大中祥符元年賜今名舊爲律寺紹興二十五年守臣林衡奏請攺爲禪院

資聖院在郡治西北二里一十步考證唐會昌五年建當年廢大中年閒重置其院在城外幹寧三年移入城內有唐宣宗書額尙存

興聖禪院在郡治東北二百步考證舊嘉興縣丞廳揮塵錄云宋孝宗誕育於此時有紅光燭天嘉定戊辰賜今額理宗禦書流虹聖地興聖之寺八字寶佑年閒因經回祿不存後再造未完

金明寺在郡治西南三里考證宋乾道八年移請海鹽縣空閒金明寺額建開禧元年賜今名

寶花尼寺在郡治西南二百步考證唐陸宣公宅也大歷中因女叔法興誦法華經感天花亂墜寶雨四下外祖祕書監遂捨宅爲寺因名寶花法興亦爲尼

惠安尼寺在郡治西二百五十步考證古傳蕭王捨宅爲之唐光化閒名興善院宋祥符元年攺今名

多寶尼寺在郡治西南一里三十步考證唐肅宗朝置本名甘露寺宋治平元年賜今名

報天尼寺考證宋郡守劉漢傑夢觀音因得女生數歲不茹葷遂捨宅爲寺

松江府

普照寺在府西二百八十步考證唐乾元中建名大明寺宋祥符閒攺今額寺有陸將軍祠世傳地本陸氏園亭因祠焉固未可信嘉禾詩文謂陸機捨宅爲寺亦妄矣機死於晉大安二年寺建於唐乾元閒豈得爲捨宅乎恐子孫捨宅亦未詳晉史世說敍錄機之子蔚夏同父遇害於洛中又機故宅在華亭谷東昆山下非今邑中也寺有凡方天王祠吳越王加封護國石刻存焉沈存中筆談載雷震天王寺屋柱倒書曰髙洞楊稚一十六人火令章凡一十一字內令章兩字特奇勁似唐人書體今石刻尙有卽此寺天王堂也寺東北隅有善住教院傳賢首宗西北隅有梵修院

寶相寺在府西南三百步考證本淸禪尼寺唐乾符閒造宋大中祥符元年賜今額

超果寺在府西南三里考證本名長壽唐咸通十五年心鏡禪師造按唐會要洛陽伽藍記武后以齒髮旣老造長壽寺於東都攺元長壽又髙僧傳載心鏡禪師藏奐蘇州華亭人會昌廢寺大中復修洛下長壽寺敕奐居焉奐後嘗歸鄕造寺豈此復名長壽寺乎盧仝集訪曦上人詩有三入寺曦未來及合曦答詩長壽寺石壁盧仝一首詩之語玉川先生居洛城裏則長壽寺固其常遊也今乃以仝詩爲在華亭則妄矣宋治平閒攺今額有觀音大士像寺有石刻云本錢武肅王宮中所祈禱者太平興國中錢氏歸國僧慶依得之未知所適一夕夢白衣人告曰吾與若偕之雲閒旣寤乘舟而來將至縣西大士舒祥光下貫超果遂迎以祠焉至今雨暘皆禱之寺有天臺教院按芝園集雲閒超果十方學校元張湛創建有陳舜兪爲之記寺有見遠亭名公有詩

興聖院在府東南二百步考證按孤山閒居集載興聖院結界序漢幹佑二年邑人張瑗之子仁捨宅爲寺名興國長壽宋祥符中攺覺元院後攺今額寺有宋仁宗嘉佑中宣賜藏經

證覺教院在府西南一百五十步考證宋太平興國閒立本無礙浴院大中祥符元年賜今額

演教禪院在府南二里考證宋崇寧中頭陀張其姓者卜築於此掘土得木雕住世羅漢十有六軀邑人異之遂爲施水庵至紹興二十九年正月十八日請今名莫濤爲之記

淨居禪院在府東北三百步考證宋紹興五年請今額

廣化漏澤院在府西南二里一百步考證宋紹興三年請今額

延慶教院在府東南三百步考證寺址本施家瀁宋隆興閒僧守祥創茅廬且以眾力建十六觀堂乾道閒始賜今額至開禧閒悉毀開慶己未僧思恭始議修建自庚申迄丁卯殿閣堂廡廚庫悉完美又有忠訓陳君文煜因感夢得男又捨所住宅移建於寺西荒址爲楹百餘規模甚整備郡境是剎爲最總持寺在府治西北馬祈寺淸修寺在府治西北普光寺在府西北七十里薛澱湖考證寺在湖中山頂宋建炎元年請今額

靜安寺在府東北一百里考證元滬瀆也按寺記吳大帝赤烏中建號滬瀆重元寺佛法入中國𨿽始於漢而吳地未有寺也赤烏十年僧康會入境孫仲謀始爲立寺建業曰建初建初者言江東初有佛法也豈滬瀆寺相繼創建耶景筠石幢記中閒號永泰禪院宋祥符元年攺今額釋迦方誌云晉建興元年有二石像浮於吳松江口吳人朱膺等迎至滬瀆重元寺像背題曰維衛曰迦葉松陵集建興八年漁者於滬瀆沙汭獲石砵以爲臼類口而用之佛像見於外漁者異之乃以供二聖佛與砵皆在平江府開元寺有毘盧遮那佛吳越王瑜迦道場中像佛五臟皆書錢氏妃嬪名氏又有陳朝檜皮日休陸龜蒙皆有重元寺雙檜詩

圓智寺在府北二十九里千山考證舊名禪居按宗毅寺記唐大中十三年建於邑西南二里晉天福中水壞寺基始遷於此宋太平興國中都水使錢綽始建造堂宇有僧喜心蟾入天臺韶國師室來住此寺人多歸之精舍始完備朝廷賜蟾師號曰崇慧明教治平中賜今額

寶云寺在府南三十五里考證初名法云寺在顧亭林巿西北隅唐大中十三年建晉天福五年湖水壞寺基始遷寺南髙基卽陳顧黃門故宅按亭林法云寺感夢伽藍神記雲開運元年造寺成其夜三更夢二人靑衣來云梁朝侍郎至也忽見紫衣金魚儀容淸秀謂曰此吾故宅荒已久矣師今造寺於上請立我像吾當護此寺明日道珍智暉各言所夢其事不異明夜復夢云但尋舊寺基水際古碑文爲據二人明旦求之果見碑文字皆破滅獨一片分明云寺南髙基顧野王曾於此修輿地誌二人嘆曰此寺當興冥感如此遂於東偏別選良材建屋立像並二靑衣侍衛是年季冬望日也其夜眾咸夢神來謝曰吾獲其利皆師之故也凡有吉凶無不豫報宋治平中賜今額後廢遂請是額於兪塘北爲尼寺

金寺在府西北八十五里地名大盈考證唐太和二年建本法云禪院宋治平元年易今額紹興閒復爲禪院寺有陳舜兪經藏記

空相寺在府東北八十里考證本名龍華寺張仁泰請於錢忠懿王始建宋治平元年攺今額西北隅有白蓮教院

隆平寺在府北五十四里靑龍鎭考證元名報徳寺唐長慶元年造

勝果寺在府北五十四里靑龍鎭考證寺有沈光碑紹聖中呂益柔撰妙悟大師希最塔銘云最學天臺教緇林號曰義虎後居勝果寺僧房有鬼物爲崇最爲講說於空中得朱書數十字自稱漢朝烈士沈光大略悔過謝罪之語事頗近怪故不詳載

白蓮寺在府西五十四里考證宋紹興二十六年請今額

寧國寺在府東北四十五里考證宋乾道二年請今額

大明寺在府西北四十三里考證宋紹興三十一年請今額

普門院在府東五十里地名盤龍考證唐大中十二年里人陸素建本名觀音院宋祥符元年賜今額寺有石天王舊傳因大水漂至人多禱之

興塔院在府西南五十四里考證宋紹興四年請今額

崇福院在府東南五十四里考證宋紹興四年請今額

方廣院在府南八十里柘林考證唐咸通六年造按寺記蔡侍郎功徳院宋建隆中賜額延壽院治平元年攺今額寺有蔡侍郎祠蔡氏墳塋在寺之左右有石幢猶蔡氏故物也

法忍院在府西南三十六里朱涇考證卽船子和尙覆舟處唐咸通十年建本名建興院宋治平元年賜今額寺有船子和尙夾山會禪師遺像至今祠焉

福喜院在府西北九十里地名趙屯考證梁貞明六年僧智道立精舍晉天福二年賜名尊勝院宋大中祥符元年攺賜今額

明行院在府東南五十里南橋考證晉天福五年里人蔣漢瑊造請於忠懿王始名安和院至宋太平興國八年攺賜今額

七寶院在府東北七十五里考證元名福壽禪院宋大中祥符元年賜今額寺有五代時檜今已合抱

明心院在府北三十五里北橋考證元名華嚴院按錢武肅王立寺記都水使者錢綽造武肅王以誦華嚴經僧居之因以爲華嚴院宋治平二年賜今額

海慧院在府西六十里白牛鎭考證宋建隆初里人姚廷睿以宅爲寺初名興國福壽院治平元年攺今額姚卽爲伽藍神

普照教院在府西北三十六里考證本畬山東庵宋治平三年賜今額寺本聰道人所居因以爲寺有聰道人塔在山頂寺有上方曰月軒眾山環列其前蓋絕境也

宣妙院在府西北二十四里考證本畬山西庵宋治平二年賜今額寺有上方

慧日院在府西北二十四里考證本畬山中庵宋雍熙三年立治平二年賜今額

慈云昭慶禪院在府西北二十里考證本畬山之靈峯庵有馬﹝山耆﹞禪師塔其銘曰禪師傳雲門正派大闡法席建立精舍復古寺額寺有金沙地芥子庵

普寧慧日院在府西北七十里考證在孔宅寺有宣聖祠宋元丰閒賜今額舊經云紹興五年也

太平興國禪院在府西南四十五里零考證宋紹興二年請今額

寶勝禪院在府東四里考證宋紹興六年請今額

慈濟院在海中金山絕頂考證宋元丰閒釋惠安造紹興元年請今額

北延恩院

觀音慈報禪院在府北八十里考證宋崇寧元年請省額淳熙三年參政錢公良臣請賜功徳院也

永定禪院在府東北七十二里周浦考證宋淳熙十四年請今額

保安院在府西五十四里泖西考證宋乾道七年請今額

寶藏護國禪院在府西南五十四里舊經云六十里考證宋紹興四年請省額

大聖院在府東五十四里考證宋隆興二年請今額

報恩院在府西四十五里考證宋乾道二年請今額

集福保國水陸禪院在府西南六十里白牛鎭東考證宋淳熙九年請今額

淨士院在府東北七十里考證宋乾道八年請今額

延恩報徳院在府西五里考證宋紹興甲寅律師元偉卽接待舊址爲之守臣劉徽制請於朝賜今額嘉禾志卷第十一

寺院

嘉興縣

景徳禪院在縣西五里考證舊志云元名焚化院宋建炎三年守臣程少卿奏攺今額按本院碑記其初寺基下是白龍潭凡遇風濤危難或遇天晴有白光三道其僧行雲積土塡潭造塔三座於光起之處時人稱爲三塔灣嘉禾百詠詩注云昔有白毫光髙數丈民以爲祥乃作寺有白龍潭在寺前龍潭事詳見溪潭門玆不復載東坡昔過此畫竹於壁題詩云聞說神仙郭恕先醉中狂筆勢瀾翻百年寥落何人在只有華亭李景元李亦畫竹於此以詩和之詩傳不全有一聯云野人不識天人面知是虞皇第幾元李華亭名士也又按本院碑記錢氏賜額爲保安院宋景徳年閒每州各立景徳院遂以保安院攺今名宣和年閒毀大觀年閒重建

眞如院在縣南四里考證唐至徳二年立大中十年裴相休捨宅爲寺攺爲至徳院無著大師住持而雪峯和尙住庵庵有雪峯井宋大中祥符元年攺今名有蔡元長周開祖範徳鎭畱題小石刻建炎初知州趙叔近龍圖以王事死殞於其中因鐫贈卹之詞於僧房鄕人爲立祠宣和庚子兵火其寺僅存遺址後析爲三南則立爲賢首教院淳熙二年僧戒月又建華嚴閣於其西閣下爲十六觀堂焉商逸卿爲之記慶元三年十月又建寶塔於其北鮑義叔爲之記其餘基址官立爲寨後廢丙子兵火賢首教院亦同毀

東塔廣福教院在縣東六里考證舊大聖塔院也宋政和六年因在城壽聖教院攺爲天寧萬壽寺郡聞於朝以壽聖教院名就塔院立之紹興三十二年攺今名按揮塵錄孝宗幼時嘗登鐘樓誤行至中閒竟墜於地旁觀失色孝宗屹然不動

本覺禪院在縣西二十七里考證舊名報本宋宣和年攺神霄玉淸萬壽宮建炎元年復舊額此正檇李之地今有檇李亭東坡與文長老往還嘗遊於此有東坡館按東坡集有秀州報本禪院鄕僧文長老方丈詩曰每逢蜀叟談終日便覺蛾眉翠埽空洎再過之則文長老以老病而退院復有詩云愁聞巴叟臥荒村來打三更月下門三過之則文長老已卒詩曰三過門中老病死一彈指頃去來今故寺有三過堂

惠寂院在縣東一十八里考證唐乾元閒創會昌閒廢咸通六年復立咸道九年爲光福院長興三年有寧海軍僧棲法紹光聞於吳越文穆王重立宋治平元年十月賜名惠寂崇奉靈感觀音大士香火聖像得於杭人張嵩家藏昔石晉天福閒有僧道翊一夕見天竺山閒光明得奇木命匠者孔仁謙刻觀音像吳越忠懿王夜夢白衣仙人求治其居左右曰天竺觀音白衣像也乃一新道場此鄕耆舊相傳惠寂觀音大士與天竺同一木旣聖像自杭得之則不爲無所自矣邦人歲遇潦祈之必應與天竺均此靈感宋慶元丁巳澶淵王補之來牧是邦時適閔旱嘗迎請大士入州治未至而雨已沾足繼命僧師源寫相述記並刊諸石嗣是邦之守臣凡遇雨暘丰凶無不隨禱而應遠近賴之丙子兵劫一毀無幾僅存山門水陸院而已昔之碑刻題詠皆亡近寺僧了悟等模仿雕刻架造殿宇隨宜具體規制不古矣

能仁院在縣西北二十七里考證舊名福業院唐武宗會昌五年廢宣宗大中二年給元額五代石少主開運二年攺爲報國院宋眞宗大中祥符元年攺承天院徽宗政和七年攺今名

智覺院在縣南二十六里考證舊爲營田都務宋開寶八年立爲梵剎咸平六年賜太平天壽院治平元年十月二十七日攺今名

淨相寺在縣東南三十六里考證梁武帝賜額爲梁福寺後廢漢南王重立天福七年武肅王重修祥符戊申攺今名

保聖院在縣東南二十七里考證唐至徳二年立寺基獲石佛四軀因置石佛院宋天聖元年五月賜今名

興善院在縣東南三十里考證梁天監二年置周顯徳五年攺報恩院宋治平元年攺今名

淨眾寺在縣東四十里考證宋幹徳二年百姓李徳榮捨宅爲大聖寺治平二年十月攺今名

淨土寺在縣東三十六里考證邑人陸求宅基也曾收得唐咸通十二年石幢至淸泰元年奏漢南王捨宅爲安福寺宋祥符元年賜今名內有亭名碧鮮奇絕聞人郎中安道嘗作詩以紀其事云植竹敞虛亭淸幽滌襟慮盛暑生涼陰窮冬見蒼翠我愛主人賢堅如筠箭美願師持此心與境長無媿陳賢良亦有詩云瀟灑欄幹碧玉叢昔來遊賞是兒童縈回修竹探繁影刻畫新詩遶翠筒十載雪霜林色攺幾番風月酒尊空子猷老去心長在終擬爲鄰作醉翁

大聖院在縣東北三十六里魏塘鎭考證宋熙寧八年四月開山元丰二年立紹聖元年有大聖菩薩在寺放光明崇寧二年八月八日省符攺是名今廢

慈云寺在縣東北三十六里魏塘鎭考證唐大中十一年立名保安寺宋治平元年十一月攺今名

景徳院在縣東北三十六里魏塘鎭

圓通寺在縣東三十六里考證元有荒廢寺基周顯徳五年百姓茆承翰申漢南王乞於古迹寺基立名寧國寺宋治平元年十一月攺今名

白蓮接待院在縣東八里考證郡城南元有白蓮寺舊傳有知州爲士人時過此求湯水寺僧不允後來典是邦遂廢此寺後爲趙倅雋之錦莊宋紹興二年郡父老請於朝因以是額立於此

泗州大聖院在縣北四十五里考證宋熙寧年閒有僧智微在永州兜率寺受業其僧母張氏年九十四歲造庵一所名泗州大聖庵知州吳司文聞於朝得曹太后旨賜老人粟帛僧智微同母將所賜粟帛並衣砵貨易造泗州大聖像及佛殿紹興三年智微從弟奉珍以其狀申州轉聞於朝準禮部符攺今名

永興禪院在縣東三十里胥山上考證宋隆興元年李觀察捨俸資爲寺以胥山鄕永興禪院舊額請於朝立之

淨因院在縣東二里考證宋建炎兵火此院獨存天臺寧海尉聞人偲紀其事云湖海浮家二十年重來春色尙依然杏花籬落噴紅霧楊柳林塘護綠煙艸暖村人出遊地鳩鳴刺史勸農天覺場獨在三災外試問支郎第幾禪

漏澤院在縣東二里三十步考證宋崇寧三年置賢良陳舜兪孫捨宅爲之

龍華寺在縣西北一十里今廢

海鹽縣

資聖寺在縣西五十步考證舊經云本普明院舊記云晉右將軍戴威之宅一日井中發五色光威以爲奇遂捨宅爲寺司徒王珣建威爲伽藍神得名光興事見吳郡陸崧塔記幹佑中攺重光宋祥符中攺普明天禧二年攺今額

悟空寺在縣西南四十里考證本永安寺宋治平元年攺今額

徳藏寺在縣北五十五里當湖巿考證唐會昌元年立光啟初廢後唐淸泰中鄕民邱邵請卽故基新之名曰寶興宋大中祥符閒攺今名景佑初復葺之隆興二年重修廊宇魯衢爲之記

普明寺在縣西南三十里考證本僧伽院宋治平元年攺今名

法喜寺在縣西南三十里考證本通元寺宋祥符元年攺今名紹興九年攺禪寺有準髙僧塔其詳載古迹門政和閒有村媼捨幡入寺寺僧以無掛幡錢遣去過寺西橋忽遇貧僧問而憐之爲入寺引臂掛幡於剎竿隨卽無蹤相傳以爲羅漢顯化

鹿苑禪院在縣西北三十五里今廢考證本金明寺宋治平元年攺賜今額寺有一擊軒及何源淸公應夢羅漢祠景徳中魯簡肅公請爲禪剎嘉佑八年攺今名簡肅公諱宗道初宰此邑夢胡僧來迎參政及瞻羅漢像與所夢符合施俸修寺因榜曰應夢尊者後竟參大政以是立祠有無爲楊傑畱題進士聞人平嘗作詩紀其事云郡邑相望路半停屹然香剎聳林坰罷參釋子忘情久應供胡僧入夢靈東去無情水繚繞西來有意柏蔥靑定知俗駕經過少月上松扉不用扃

靑蓮寺在縣北二十里考證本石佛寺宋治平元年攺賜今額

祗園寺在縣北八十里考證本建明寺宋治平元年攺今額

天寧永祚禪寺在縣西三里考證本禪悅院宋宣和二年攺今名

福業教院在縣西南二里考證本華嚴庵焚化院宋紹興五年攺今額

普照院在縣東北九十里考證本僧伽院宋治平元年攺今名

萬壽院在縣東北九十里考證本保國勝剎院宋大中祥符元年攺今名

寧海院在縣西二十五里考證宋紹興六年攺今額

禪悅院在縣西南三十六里考證本行香庵宋靖康元年攺今名

福臻院在縣北四十里考證宋紹興六年攺今名

南塔院去縣三十五里考證本觀音祈禱去處宋建炎四年三月攺今名

淨業院在縣西南一里考證本無礙浴院宋治平元年攺今名

廣福教院在縣北七十步考證本施水院宋熙寧元年攺壽聖隆興元年攺今額

廣惠禪院在縣西三十六里金粟山考證宋開寶己巳錢武肅王號施茶院祥符元年攺今名紹興二十五年七月內降下禦書法帖一十軸於本院奉安

禪寂院在縣西南五十七里橫山考證本興福院宋治平元年攺賜今額祠顧況爲伽藍神況舊居寺側故也況詩雲家住雙峯蘭若邊

西林院在縣北五十里考證宋紹興五年攺賜今額

興福院在縣東北四十里陳山考證宋紹熙四年縣令李直養旣鼎新龍祠又移廢寺額刱立伽藍以廣僧居以祠龍君

淨福院在縣西一里考證本西焚化庵宋紹熙四年移請廢額立焉

海寧院在縣西南二十里考證宋紹興十四年就法喜寺重建賜是名今廢

崇徳縣

崇福寺在縣西八十步考證梁天監二年名常樂寺唐會昌年廢大中十年重立宋大中祥符元年攺爲悟空院天禧二年六月十五日攺今名建炎兵火廢後重立有唐無著禪師贊寧碑記師嘉禾禦兒人也寺東北隅有九品觀堂

廣法寺在縣東北三百步運河東考證唐咸通九年建名修證宋治平元年攺今額寺有景佑元丰法堂浴堂碑記碑建炎乙巳之艱玆寺巋然靈光也

南廣福尼寺在縣東南二百步運河東考證本梁朝天監古寺唐開平二年置名寶壽宋治平元年攺壽聖紹興三十二年攺今名

北廣福尼寺在縣西北二百步考證本梁朝天監古寺晉天福八年修置名妙善宋治平四年賜名壽聖紹興以後次第重建壬午上徽號名同者易之淳熙四年攺爲十方禪剎

西常樂教寺在縣西北三里考證宋建炎兵火廢紹興五年重建

祗園寺在縣西北三十五里洲錢村考證舊經云本梁朝天監古寺周廣順三年修置爲大善寺宋大中祥符元年攺今名殿西南隅有梁朝檜皮剝殆盡堅踰鐵石虯枝奮迅若爪距拏攫附根於幹倒偃蒼蓋奇偉特甚朱﹝面力﹞之黨嘗加緘護會臘寇作而止丞相趙福王祠在廡東

密印寺在縣西北六十里靑鎭考證梁朝置名賢徳寺宋大中祥符元年攺今額舊有梁昭明太子祠蓋烏鎭普靜寺本梁相沈休文父墓也當武帝時休文貴盛每歲春一來拜埽其反也帝必遣昭明大子迎之遠郊因就築館守休文不自安遷葬金陵而捨墓爲寺昭明亦以館爲密印寺其後二寺各祀以爲護法伽藍神寺有華嚴圖髙一十三丈古有聖僧入定遊華巖境界寤筆諸圖妙入神品兩曾宣入經禦覽今藏在寺藏經亦異古有士子一十八人忽來願書經旣畢不告而去筆法皆一體

妙智寺在縣東北五十里考證宋嘉定閒建

觀音資福院在縣西南一里考證西廡有軒瞰流扁曰平綠【陳炳退庵蔡開畏齋武林莫若拙輔廣潛齋王用亨釣臺江表祖張掞敬齋長樂王益祥南丰曾揆苕水莫柯陸徳輿魯齋皆有詩】

淨慈接待院在縣北一里

崇勝院在縣東南二里考證晉開運二年吳越陪臣徐頵捨宅爲之名法華宋治平元年賜今名

靈濟院在縣東北三里考證元謂之馬﹝山耆﹞庵宋嘉定移請今額

福嚴禪院在縣東北一十二里考證唐乾符三年置爲千乘院宋大中祥符元年攺今名先是眞覺禪師志添雲遊至京師徽宗時在潛邸陳太后病目眞覺咒水治療有功許其指占名山住持眞覺乞來此是爲本院第八祖所賜金環磨衲袈裟一條上題遂寧郡王陳美人願福壽延長施眞覺道者當來同成佛果二十三字師有艸庵歌元佑己巳黃山谷爲之書今皆藏在院又眞覺請到汀洲定光佛專爲祈禱道場雨暘之愆請禱輒應舊有七級浮圖久廢後重建

澄寂院在縣西北一十二里羔羊村考證梁天監二年置爲靜林寺開平二年攺爲雙林院宋祥符元年攺今名

演教院在縣東一十八里考證晉天福八年置爲保安院宋治平元年攺今名

順慶院在縣北二十里東田村考證宋淳佑閒建

勝因尼院在洲錢南獅子墓考證宋淳熙閒建

徑山廨院在縣北三十里大沐村考證宋開禧閒建

證聖院在縣北三十里錢林村考證吳越錢王鏐微時有舊館於此後貴攺爲祖祠已而道宏師結庵於祠側王聞其道行孤髙幹寧二年建寺居之曰寶林方丈後園亭扁淸樂亭前有池種千葉蓮園多語兒梨千葉無核棗歲獻錢王宋大中祥符元年攺今名

廣福塔院在縣西北七十里靑鎭考證宋慶曆二年建爲多寶佛塔至和中攺爲接待講院熙寧元年又攺壽聖塔院紹興壬午攺今名參政陳簡齋舊肄業於院旣貴建閣以讀書名之簡齋與西庵大圓師洪智鎭士葉懋天經友善且命子洪從天經學閣遭郁攸不存

惠云院在縣北四十里鳳鳴巿考證周廣順二年漢南王建名鳳鳴院宋治平攺今名承平時有東京三藏道法師被旨奉眞身佛牙遊化因至本院欲求舍利永鎭一方爰集緇素虔禱之三日丁夜舍利現人皆奇之雨暘有禱卽驗

寧國院在縣東北四十里考證元龍吟寺本淮海王祖祠置爲龍翔寺宋大中祥符閒攺今名

寂照院在縣東六十里千金鄕屠甸村考證經始不知何代晉天福閒重建名國淸報恩院宋治平閒攺今名寺有二石佛溫潤如玉頂冠冕披縵衣制度不凡古傳自海浮來類吳中開元迦葉維衛二如來像嘉禾志卷第十二

宮觀﹝道院道觀附﹞

錄事司

崇道宮在郡治南一里考證舊在南城外二里續移入城內古萬壽宮基上建本名崇福宮宋治平元年賜今額俗呼爲南宮宮有一枝堂每大比邦人士用取南宮一枝之讖多會課於此今廢止有繼秀堂慵齋拙齋而已

天慶觀在郡治西北一里考證本名同元觀梁文明元年立宋雍熙三年攺棲眞觀大中祥符五年置聖祖殿六年賜今額天禧元年降到天尊神化金寶牌子紹興元年知州鄧根因兵火復興聖祖殿二十六年冉知州奉詔如律而加備焉洛陽朱惇儒爲之記嘉禾百詠詩注七賢遺迹一嚴陵陽焰二蹇子虔水三葛洪書額四吳道子貌眞五張僧繇鷹以致殿宇梁棟無燕雀巢六顧虎頭神二爲巢賊竊去七飛仙失名氏遭兵火後並無存者外有唐開元鐘梁朝檜七寶上帝像宋乾道中開齋堂掘得二小石刻其一北極殿記知州宋坦以俸金創殿雍熙三年五月二十七日記其二井銘軍事推官解九臯擬徐鉉茅山許長史井銘爲之九臯鉉門下士也雍熙四年立

報忠觀在郡治西南二里半考證宋淳佑九年里人趙朝散汝徘捨宅爲觀淳佑十二年十月準敕賜今額

隱眞道院在郡治東南六十步考證宋崇寧閒造建炎兵火巋然獨存或謂紹興初純陽眞人到此故名隱眞紹興丁卯又有仙人劉髙尙夜宿於中晨起援筆題云堂柱閒凡四十有三字曰行方便坐方便諸聖察上天見得道安得身健但能晨朝洗面水不得浪淵起盜玉津能顯九霄雲事劉卞功來仙語隱微眾亦莫曉筆畫透柱如點漆然郡人有疾者刮其字煎飲之卽愈端平攺元關拭記其事劉采爲之贊李漢爲之跋後庸醫以新易舊刮墨和藥柱因不存

異親道院在郡治東北一里半考證宋大中癸丑閒雲遊兪世修患風疾其行匍匐其語蹇澀忽有道人丱角美髯靑褐大袖顏貌椎古以手重揮兩膝其疾頓瘳或謂鍾離眞人至此也婺州道人毛觀記其事

萬壽道院在郡北一里考證里人徐氏建崇奉梓潼眞君香火歲大比邦人士禱焉

修眞道院在郡治西南一里

松江府錢明宮在府東張塔橋側仙鶴觀在府南二百步考證東晉時創額宋紹興三十一年重建谷水道院在府西南西湖上眞靖道院在府西北普照寺後考證俗呼道堂眞武道院在府南太淸道院在震橋東考證里人衛守宗武捨舊宅爲之

嘉興縣崇眞道院在縣東四里長生道院在縣東一里

海鹽縣棲眞觀在縣西北五十步考證舊眞武廟宋乾道二年道士郭宗諒移請廢額爲之

崇徳縣天淸宮在縣西南一百步考證元系東嶽行宮道院道士蘇大亨募緣增建宋紹定四年請額開山崇福宮在縣東北五十八里靑鎭考證宋紹興七年道士葉彥球建名奉眞庵至二十年始創殿宇請今額

祠廟

錄事司城隍廟在郡治西一里招提寺西考證元在州樓上之東偏晉天福四年立後移於此地守臣劉炳爲之記五聖廟在州樓上之西考證又一在廣平橋又一在糖巷東北又一在郡圃又一在舊抽木場西天王堂在州子城西北樓上考證唐天寶初令州郡於城西北隅置北方毘沙門天王像又置之佛剎舊精嚴寺亦有此堂東嶽三聖廟考證在天慶觀之東南又崇福宮之西資善興福明王廟在郡治北精嚴寺之西北隅考證本晉徐尙書宅因捨宅爲寺遂祠之朝議大夫行開封府司士曹事徐�爲之記曹史君廟在郡治西北二百五十步考證按舊經云名信當錢氏霸國時爲牧守自臨平鎭移蒞嘉興慈惠及人卒邑民追慕之相與列狀乞立祠宇春秋致享又按吳越備史云曹珪也錢氏忠懿幹寧中淮人圍嘉禾珪與族人師魯守之每登樓張樂縱飲矢石交至視之晏如也嘉禾平以功授蘇州刺史今廟貌有三人碎碑在廟後磨滅不可讀普寧王廟在郡治北一里考證俗呼銅棺廟舊傳嘉興知縣有善政天降一銅棺蓋自開知縣入焉蓋又自闔其棺飛在常州宜興縣山上今爲銅棺山當時有一吏人堅挽知縣不可入吏遂折一臂後塑折臂曹司在其側金山大王廟在郡治北一里半考證本漢霍將軍光也詳見松江府楊將軍廟在郡治北五十步考證乾化元年置王總管廟在郡治西南通越門內考證王因髙田賊作以身死難故祠之加封旌忠廟靈濟昭烈王廟在郡治西南一里半考證舊在西門外宋徳佑兵火後移於此卽故知惠州徐聞詩宅也今西門故址尙存

松江府東嶽別廟在府西二里靈濟昭烈王別廟在府西三里考證神姓張其英�靈迹載相州神祠碑記中蓋自漢以來江浙多祀之縣之別廟始於宋淳熙之八年城隍廟在府東南七十步考證舊在縣西宋政和四年遷於此唐李陽冰曰城隍神祀典𨿽無吳越中多祠之今州縣城隍相傳祀紀信云金山忠烈昭應廟其一在海中金山去府治九十里其別廟在府東南八十步考證廟有吳越王鏐祭獻文云以報冠軍之陰徳吳國備史云大將軍霍光自漢室旣衰舊廟亦毀一日吳王皓染疾甚忽於宮庭附小黃門曰國王封界華亭谷極東南有金山咸塘風激重潮海水爲患下民將爲魚鱉所食非人力能防金山北古之海鹽縣一旦陷沒爲湖無火神力護也臣漢之功臣霍光也臣部黨有力可立廟於咸塘臣當統部屬以鎭之遂立廟歲以祀之宋宣和二年賜顯忠廟五年封忠烈公建炎三年辛道宗領舟師由海道護行在所奏加封忠烈順濟且賜緡錢以新廟貌四年加封昭應按霍去病爲冠軍將軍而霍子孟爲大將軍今備史以爲霍光或者吳越祭文不考也廣衛將軍祠在府西普照寺考證寺有石刻載吳越王祭獻文云晉賢陸機之祖按吳志機之祖遜初拜撫邊將軍又拜鎭西將軍又拜上大將軍吳因漢制𨿽有雜號將軍而考之遜傳未嘗封廣衛之號若機曾祖紆守城門校尉髙祖駿九江都尉亦未嘗位至將軍陸司空廟在府南三里考證祥符圖經云陸四公未詳所出今俗傳陸機廟按晉史機未嘗爲司空爲司空者機之從兄弟玩也又原化記云蘇州華亭縣有陸四官廟元和初有鹽船泊於廟前守船者夜於廟側獲光明珠則又以爲陸四官矣築耶將軍祠在府東三十五里考證築耶城晉左將軍袁崧所築遺址尙存有築耶將軍祠世傳祀袁崧按晉隆安四年崧以吳國內史築滬瀆壘以備孫恩明年恩陷滬瀆崧死境內祠之宜也築耶之義未詳顧侍郎祠在府東南三十五里亭林法云寺考證感夢伽藍神記開運元年仲春十有一日寺成僧道中智暉夢二靑衣來云陳朝侍郎至也後忽見一人紫衣金魚儀容淸秀曰此地吾之故宅荒已久矣師今於上造佛立寺請立吾形像吾當護此寺也可尋舊寺基水際古碑爲據明日二人各言其所夢不異就求之果得古斷碑文字破滅云寺南髙基顧野王曾於此修輿地誌二僧於寺東偏建屋立像至今祠焉通濟龍王祠在府東北滬瀆考證故老相傳自錢氏有國已廟食玆土宋景佑五年太史葉淸臣爲本路漕司因浚盤龍匯禱於故廟神應如響於是復新祠貌有葉太史祭文刻石於廟中蔡侍郎廟在府南八十里白砂鄕考證據通幽記唐貞元五年在嘉興監徐浦下場糶鹽官場界今諸場亦有蔡廟獨未詳何神柘林方廣寺有蔡侍郎祠按寺記云自古相傳蔡侍郎捨宅爲寺竟無稽考惟石幢題云唐咸通六年蔡贊造去父母塋九十步去壽塋一十六步三代皆當世文儒按貞元則徳宗朝也咸通則懿宗朝也貞元中已有蔡侍郎祠矣𨿽稗官小說未可盡信不應咸通中蔡始造壽塋也豈寺之所祠與蔡場所祠各不同乎姚將軍祠在府西一十五步考證初祠於證覺院宋政和四年始遷於此未詳何神福順延徳大王祠在府都酒務西考證未詳何神廟有宋楊景範遷廟石刻云熙寧甲寅到官夢遊福順廟見執簿者臂頹求予治之未幾以漕命遷酒稅於王故宮之基乃用卜宅於玆土豈神之靈有以先授我耶三姑祠一在府南七十里柘湖一在府西北七十二里澱山湖考證按吳地誌秦時有女子入湖爲神卽此祠也柘湖今﹝煙去火攺﹞塞爲蘆葦之場神亦弗祠其澱山湖中普光王寺三姑祠靈甚湖旁三數十里田者與往來之舟皆禱焉故老相傳秦時人姓邢氏女兄弟三人謂卽柘湖所祠也

嘉興縣城隍廟在縣治內考證舊在縣西二十步晉天福四年立後移在縣治內之東偏知縣李時習重修蕭王大祖廟在縣西北考證唐贊云梁蕭氏興江左實有功在民故州縣多祠之惠安寺卽蕭王故宅也五龍王堂在縣南城外三里考證舊經云在縣西南五里宋天聖二年立隆興元年更刱祠宇服色坐位出於俚俗不復討論禱而未應州學錄夏襄以文選郭景純遊仙詩言五龍事上之州知州姚憲從之遂攺正其服位繼而響應祠宇之南乃焚化院嘗掘得火龍年石佛像當奉安之時光明滿室髙王菩薩廟在縣北三十六里遷善鄕考證髙使君也晉建武中出爲監屯校尉領兵三千屯給於此久而鎭靜使君教兵二千耕稼官田歲遇丰稔公儲有餘於官於私有功有徳使君累遷黃門侍郎司徒在長史並侍中徵虜將軍授北海信都二郡太守未之鎭終於此梁大通年立廟於縣北二百步梁步兵校尉劉績爲之記後移其廟於此地名江涇村髙丰廟在縣東北一十八里考證唐屯田之所按文粹有嘉興屯田政績記李澣爲文其略云浙西有三屯嘉禾爲之大乃以大理評事朱自勉主之且揚州在九州島之地最廣全吳在揚州之域最大嘉禾在全吳之壤最腴故嘉禾一穰江淮爲之康嘉禾一歉江淮爲之儉公首選於眾獨當其任有白雀集於髙丰屯廩蓋大穰之徵也則髙丰之祠亦云舊矣今有雀墓村乃白雀之墓也昌武廟考證舊志云不知何代人也吳錄異記曰吳士季爲吳興令病痁遣人就昌武廟乞斷鬼士季夢一騎縛小鬼去卽愈徐偃王廟在縣西二十里考證偃王逃賊之會稽嘉興本屬會稽人多姓徐王之宗族嘗有散在邑者故後世因有思王功徳者爲之廟以祀焉衢州龍邱亦有廟韓退之衢州廟記甚詳唐開元元和中徐氏三人相繼作衢州刺史乃王之遠孫也楊姑廟在縣西考證舊圖經云昔有楊氏女篤孝躬耕給養父母死後鄕裏爲之立祠許公廟在縣西一百里考證舊經云許公名安仁晉黃門侍郎也隋陳司徒廟在縣西南五十里考證唐咸同五年置卽隋陳杲仁也唐封忠烈公僞唐冊武烈帝常州亦有是廟有碑存焉馬塘廟在縣南七里馬塘堰側嘉禾大王廟在縣北望雲門外蒲白廟在縣西北五里考證舊傳是徐岱也靈宿土地廟在縣西南二十七里本覺寺之東南考證父老相傳始者里社欲立廟本非今處木植旣備一夕自移至此水旱禱之無不響應靈顯侯廟在縣北五里考證土神施府君也宋人諱伯成九歲爲神幾百餘年有禱輒應歲旱澇鄕貢進士聞人剛中等禱於祠下隨獲大雨遂請於朝景定五年九月準敕賜今額今廟之左右皆施族居焉本縣太平橋杉靑閘等處

海鹽縣東嶽別廟在縣西北一百步考證宋大觀四年造建炎四年正月閩將領敗兵入海避虜騎過海鹽謁東嶽廟關羽祠見塑像卒持刀柄離地出舊塑尺許敬畏之不敢爲變而去紹熙三年縣令李直養重修別建聖母殿於正殿之東張祿爲之記城隍廟在縣南五十步考證廟碑陳文惠公八分書宋乾道七年歲旱知縣邢銖禱之而雨廣惠別廟在縣南一里考證宋紹熙二年文林郎紹興府察推蔡與義建淳佑辛亥知縣何三壽再建金山顯忠別廟在縣東一里考證漢大將軍霍光祠封忠烈順濟昭應公宋宣和閒刱建紹熙甲寅縣令李直養修陳山顯濟廟在縣東北四十里考證宋大觀三年建舊圖經云以龍神爲大帝典雨曹政和閒縣人郭三益爲中司以禱祈感應奏請封爵山椒有龍母冢巨石盤陀山半有龍湫水旱不溢不涸崇寧三年詔以顯濟名其廟宣和五年封龍君爲淵靈侯紹熙元年六月旱暵知縣李直養因禱於龍君得小龍以歸就縣廳設醮三日後果雨是歲大稔聞於朝進封龍君爲廣惠淵靈侯龍母爲龍君夫人紹熙二年李直養建新龍君龍母二大殿裝龍君像塑侍衛八軀塑龍母四龍王像置供具繪龍於壁自廟門而下皆一新之紹熙五年敕封龍君爲廣惠淵靈威佑侯龍母爲慶善薦福夫人又刱建興福院於廟之右以廣僧居以嚴香火之奉其詳載廟碑廣順延徳大王廟在縣西二里半蘇驃騎廟在縣西北一百三十步考證梁大同閒立碑圖經云名舉字子羽晉驃騎將軍封烏程侯葬金牛山北宋髙祖嘗夢其神因贈平南大將軍明帝加使持節都督徵北大將軍黃郎中廟在縣圃考證耆老相傳以爲古之賢令因立此廟後廢宋元佑閒何淸源公執中重建紹興二十九年林仰修紹熙五年正月李直養重修白馬廟在縣東北一十八里海沙場北齊景公廟在縣東南三十六里考證耆老云景公遵海而南至此後人懷之故立廟焉尙胥廟在縣西北一十二里尙胥橋之北考證伍子胥入吳至此後以忠死邦人憐之故並其兄尙祠焉因曰尙胥廟後孟敕封淸忠英烈威惠獻王太公呂望廟在縣東一百五十步考證吳地誌云太公避紂居東海之濱百姓懷之爲立廟今廢秦始皇廟在縣南一十八里秦住山上考證吳地記云秦始皇廟失其立廟年代時日山有碑天監二年八月二十三日樹山上有秦住泉金牛山廟在縣西南五十里武寧威烈王廟在縣西一里半張府君廟在縣東二里

崇徳縣東嶽行宮在縣西南一百步考證宋政和閒修廟舊碑磨滅猶可讀謂淹沒時久感夢興繕從知建立甚古又云廟屋百楹增修殿宇三所崇興庭臺連東西二所彩飾後嬪供帳與夫百司執事從祀之神靡不備具繹騷之後再創郡誌止稱聖帝廟後之規模壯麗有加於前城隍廟在縣西南隅語溪館東考證邑令臧元士增刱門道兩廊開路東出嶽王祠附於內秦王廟在縣運河東北二百二十步考證舊祠於廣法院後並祠廣徳何律王廟在縣西三里陳王廟在縣東一百步射獵廟在縣東南五里打虎廟在縣南七里通靈王廟在縣西北三十里蕭尙書廟在縣東三十里東嶽行祠在縣北二十二里石門巿秦王行祠在縣北千乘鄕索度明王廟在縣東北六十里靑鎭考證靑鎭土地神也宋宣和閒起居舍人周維亨謫蒞鎭事一夕夢有神人謁之曰子居敝陋幸公惠顧我翌日周訪諸叢祠得王像適契夢中所見者遂爲修祠宇萬珪爲之記舊志謂索度王卽吳王孫權之子然鎭西南隅自有索靖王廟考之唐咸通中朱洪所記索靖王實吳王孫權之仲子也未知孰是昌武三王廟在縣北車口堰地名下廟嘉禾志卷第十三

冢墓

錄事司嚴夫子墓在郡治北報恩禪院法堂後考證西漢嚴助也蘇小小墓在郡治東一百里考證晉歌姬也張文潛集及宋百家詩載司馬槱事云墓在錢塘寰宇記云墓在嘉興縣然寰宇記爲是今墓正在嘉興縣前西南墳髙三丈有大牛在其側舊生雙桃於上宋紹興初衣白以出人多畏之因鎭以塔後宋路分行天心法驅除之遂不復見有片石在通判廳云蘇小小墓豈非家在錢塘而墓在嘉興乎

松江府陸康墓在府西北二十里陸遜墓在府西北二十三里陸抗墓在府西北二十二里陸瑁墓在府西北三十二里陸凱墓在府西北三十二里陸宏墓在府西北四十里陸曄墓在府西北四十四里陸監墓在府西北一十九里陸景文墓在府西北三里陸叡墓在府西北一十九里潘浚墓在府西北二十里考證按吳志云浚字承明武陵漢壽人也弱冠從宋仲子受學爲郡功曹孫權殺關羽並荊土拜爲輔軍中郎將有功遷奮威將軍權卽位封劉陽侯遷太常赤烏二年薨笮融墓在府東北四十里考證按吳志云融丹陽人初徐州牧陶謙使督廣陵漕運曹公攻謙徐土蕭條融將男女一百口馬三十匹走廣陵今北亭鄕有笮墓涇涇旁有髙壠世稱爲笮墓云陸禕墓在府西北二十七里昆山之絕頂考證舊有徵北將軍陸禕墓碑今𨿽斷毀不全而龜趺尙存焉施墓在縣東二十里考證圖經云齊長沙王府長史施修琳墓衛墓在縣西南考證圖經云衛大夫宏演墓也衛懿公爲狄人所滅食其肉惟肝在地演割己腹而內焉按漢書衛地今在魏郡黎陽是也獨未曉演墓在此何也周都官墓在縣西與月波樓相對考證先老相傳旱不加髙潦不加役朱買臣墓在縣東三里羞墓在縣北一十八里考證朱買臣妻羞死之所也今爲秋茂訛也徐偃王墓舊傳在縣西復禮鄕沈演之墓舊傳在縣北望雲門外二十里相林墓在縣東一十里

海鹽縣龍母冢在縣東北四十里考證陳山之顚上有盤石遇水旱禱祈以酒酹石輒有暴雨洗壇九母冢在縣南一十八里丰山石屋之東南考證昔有村人發之蜂蠆蛇蜴不可向邇天女墓在縣東北三十五里乍浦村考證人有侵犯者卽有土蜂黑气逼人皇后冢在縣南三里考證耆老相傳以爲何皇后冢近地有喪靈浦今塞沒矣田橫墓去縣一十八里天子女兒墓在縣西南三十五里六里山考證村人侵犯之卽有毒虫出焉皇象墓在縣東北四十七里髙一丈周回四十步考證輿地誌云象字休明吳廣陵江都人善隸書幹瑩墓在縣西南四十里髙一丈二尺周回四十步考證舊圖經吳幹瑩字明叔仕吳爲立節都尉五行記云晉幹寶字令升海鹽人父瑩有寵婢母甚妒之及瑩亡葬之遂生推婢於墓後十餘年母喪開墓而婢伏棺如生載還經日乃蘇言其父恩情如舊地中亦不惡旣而嫁之生子顧安饒墓在縣東北五十里髙一丈三尺周回七十步考證顧安饒陳人也仕至鴻臚卿沈景墓在縣西南六十里考證沈景宋人也叢冢在縣東南三十六里湯山考證宋紹熙閒縣令李直養以溺海之屍隨潮而上遂至沙迹盡爲犬烏所嚙因置叢冢收瘞焉

人物

嘉興縣

西漢朱買臣字翁子吳人家貧好讀書不治產業賣薪給食嚴助薦之於武帝拜中大夫後爲會稽守上嘗謂買臣曰富貴不歸故鄕如衣錦夜行買臣頓首辭謝遂衣故衣懷其印綬歸郡邸

東漢張武吳由拳人也【由拳縣卽今嘉興縣】父業爲郡門下掾送太守妻子還鄕裏至河內亭盜夜劫之業與賊戰死遂亡失屍骸武時年幼不及識父後之大學受業每持父遺劍至亡處泣祭而還太守第五倫嘉其行舉孝廉遭母喪過毀及傷父魂靈不返因哀慟絕命

晉韓績字興齊避亂居於吳之嘉興少好文學不交當世由是東土稱薦召拜博士不起卒於家

唐陸贄字敬輿吳郡嘉興人年十八第進士中博學宏詞調鄭尉壽州刺史張鎰願爲忘年交餉錢百萬曰請爲母夫人一日費贄不納止受茶一串後又中拔萃選補渭南尉遷監察禦史徳宗召爲翰林學士時年尙少以材見幸天子嘗以輩行呼而不名從幸奉天日發詔書數百思如湧泉下筆如神皆曲盡事情武夫悍卒聞者無不感泣思奮帝頗親倚𨿽外有宰相主大議而公常居中參裁可否時號內相李懷光有異志公請李晟移屯以備徙幸遷諫議大夫還京爲中書舍人俄爲中書侍郎平章事公在朝論諫數十百篇炳炳丹靑一本仁義譏陳時病剴拂帝短或規其太過公對曰吾上不負天子下不負所學皇它卹乎上欲相裴延齡公言延齡僻戾躁妄不可用帝不聽俄而延齡姦佞得君天下仇惡無敢言者公又上書苦諫帝不懌竟以太子賓客罷延齡揣帝意薄贄讒短百緒帝怒欲誅贄陽城交章論辧乃貶忠州別駕公旣放荒遠常闔戶人不識其面又避謗不著書順宗卽位召還詔未至而卒時年五十有二進贈兵部尙書謚曰宣公有奏議翰苑文集行於世邦人士至今祠之

唐徐岱嘉興人也於學無所不通辧論明銳座人常屈代宗天歷閒劉晏表爲校書郎觀察使李棲筠欽其賢書所居爲復禮鄕

唐邱爲蘇州嘉興人事繼母孝嘗有靈芝生堂下官至太子右庶子時年八十餘而母無恙給以俸祿之半及居憂觀察使韓滉以致仕官給祿所以惠養老臣不可以在喪爲異惟罷春秋羊酒初還鄕縣令謁之爲候門磬折令坐乃拜裏胥立庭下旣出乃敢坐經縣治降馬而趨年九十六卒

宋陳舜兪字令舉嘉興人仁宗嘉佑四年應材識茂異賢良方正能直言極諫科擢爲第一是時公已登進士乙科矣復中是選故文章聲名赫然在人上始授光祿丞僉書壽州判官宰山陰秩未滿召試館職不就會朝廷議行靑苗法上書力詆且自劾因忤執政貶監星江酒稅公在貶所日與太傅劉凝之跨雙犢以窮泉石之勝自號白牛居士公直道自信無所回撓遂絕意仕進得著書立言有都官集三十卷行於世蔣之奇序東坡六客公與焉

宋錢顗字安道本無錫人英宗治平末爲殿中侍禦史王安石行新法顗極論其獘貶監衢州稅徙秀州家貧母老﹝句去口攺亡﹞貸親舊以給朝晡而怡然無謫官之色東坡集有至秀州贈錢端公安道詩云鴛鴦湖邊月如水孤舟夜傍鴛鴦起者是也

宋毛滂字澤民徽宗政和閒守是邦因家焉先是哲宗元佑閒東坡守杭公爲法曹秩滿解去是夕坡宴客有妓歌惜分飛詞坡問誰所作妓以毛法曹對坡語坐客曰郡寮有詞人而不及知某之罪也翌日折簡追還畱連數月公因此得名有東堂集十卷行於世

宋洪皓字光弼本番陽人嘗爲秀州錄事司徽宗宣和六年秋大水全活饑民九萬五千餘人州人呼爲洪佛子丁父憂奔喪還鄕畱家於秀髙宗建炎三年奉使大金羈畱十五年不屈節而歸秦檜不容死於南服謚忠宣有忠宣集行於世

宋王希呂本中原人髙宗南渡寓居是邦仕至尙書

宋朱惇儒字希眞號巖壑本中原人以詞章擅名天資曠遠有神仙風致髙宗南渡初寓此嘗爲樵歌有讀書堂在天慶觀之西

宋婁機字彥發幼穎悟日誦數百言長益奮勵該經史百家作文直欲以左氏班馬韓柳爲標的孝宗乾道閒中進士第及試邑罷稅興學士民徳之入輔元良日陳正言正道隨事發明多所裨益年七十丐閒不允擢監察禦史又除右正言尋除太常卿兼中書舍人時宰欲開邊隙侍禦史鄧友龍主議甚力公相時度勢極口沮之以爲必敗國事會有旨集議公義形於色略不少變又欲以公宣諭荊襄公昌言曰使慰安人情則可必欲開邊啟釁有死而已不能從也卒以此去國後徧歷省部給捨皆有可紀嘉定攺元八月除樞密十月除參知政事公天資忠鯁不畏彊禦旣坐廟堂未嘗以辭色假人彌縫協恭裨贊維多三年告老以正議大夫資政殿學士致仕年七十有九

宋方誼字賓王本桐廬人孝宗乾道四年侍父務徳侍郎徙居是邦之北門爲朱文公門人文公集中有相與問答語家有希賢齋扁亦文公所書也

宋葉時字秀發孝宗淳熙登進士甲科事四朝歷從橐二十年官至開府

宋王明淸字仲言本汝陰人寧宗慶元閒寓居是邦官至朝�郎有史才嘗著揮塵錄及玉照新誌

宋陳煜字孟華寧宗嘉定閒登進士第仕至金部郎官守南劍弟煃字孟明亦登嘉定甲科仕至宗博皆忠肅了翁後

宋李鳴號復山本蜀人也寓居是邦之東門理宗朝嘗爲執政公夬公晉其二子也皆典郡

宋李曾伯字長孺號可齋本懷州人也丞相邦彥之孫寓居於此自登膴仕早以能稱持繡斧督餉運兩分漕節七開大閫宦﹝車敢﹞幾徧天下儒而知兵素有雅量所至得將士歡心遠人聞風敬憚戒勿開邊隙天才卓絕爲一代偉人有可齋類槁行於世以觀文殿學士終於家贈少保聞府儀同三司

宋沈炎字若晦號寶罕理宗寶慶閒登進士第官至參預

宋徐聞詩字子言資性穎悟八歲通九經理宗朝由童科擢紹定第仕至惠州守

宋李景勉字懋之號畸翁理宗紹定閒由上庠釋褐立朝靖共於邊事尢曉暢非但老於文學以太常丞守臨江卒

宋呂重庚字申伯號九山理宗端平閒登進士第官至大理正卿

宋焦炳炎字濟父本宣州人也寓居是邦理宗朝初擢右科進朝請淳佑元年辛丑廷試中進士探花立朝淸節挺挺一時嘗居言路論奏累數百言無不當帝心時宰主括田之議遠近騷動遂痛述其害反復面奏亦無慮千言上𨿽爲之愀然而括田未卽寢繼進故事辧論愈力時宰語人曰非攻田事是攻我也尋除太常少卿命下隨具疏辭免疏上卽去國或人遺以詩曰事至諫官言不得身爲宰相有何營又自賡故人詩篇有云迹𨿽無地著心實有天知一禽從不獲不敢範驅馳之句後除淮東湖北漕悉不就攺吉州太守仍除太常少卿不得已就職後以起居郎右文殿修撰致仕卒

宋焦煥炎字晦父炳炎弟也以儒傳家幼有聲場屋理宗寶慶初入西雍紹定閒廷試冠多士嘗陛對論奏累數百言皆切中時病生平抱負英略慷慨有大志守邊多顯效仕至鎭江守

宋林子善字常甫號西河理宗淳佑閒登進士第鄕裏稱純儒守永州攺淮西制參卒

松江府

東漢陸康字季寧吳人少仕郡以義烈稱舉茂才除髙成令以恩信爲治寇盜亦息光和元年遷武陵太守轉守桂陽樂安二郡所在稱之拜廬江太守申明賞罰破賊黃穰等靈帝嘉其功拜康孫尙爲郎中

吳陸績字公紀康之少子也年六歲謁袁術卽世傳懷橘墮地者也容貌雄壯博學多識星歷算數無不該覽孫權辟爲奏曹掾以直道見憚出爲郁林太守𨿽有軍事著述不廢作渾天圖注易釋元皆傳於世

吳陸遜字伯言少隨從祖廬江太守康在官袁術與康有隙欲攻康康遣遜及親戚還吳呂蒙謂孫權曰陸遜意思深長才堪負重觀其規慮終可大任權乃召遜拜偏將軍代呂蒙屯陸口後克公安南郡拜撫邊將軍封華亭侯又進封婁侯黃武元年爲大都督大破劉備於夷陵赤烏七年爲丞相卒追謚昭侯

吳陸瑁字子璋遜弟也少好學篤義州郡辟舉皆不就嘉禾元年公交車徵拜議郎選曹尙書孫權欲親徵公孫淵瑁再上疏諫權嘉其詞理端切遂不行赤烏二年卒

吳陸抗字幼節遜子也建興元年拜奮威將軍建衡二年都督信陵西陵夷道樂鄕公安諸軍事鳳凰元年晉羊祜率師向江陵抗使輕兵躡之祜引軍還抗遂陷西陵東還樂鄕貌無矜色謙沖如常故得將士歡心抗嘗遺祜酒祜飲之不疑抗疾祜饋之藥抗亦推心服之時以爲華元子反復見於今日二年拜大司馬荊州牧卒子晏景元機云分領抗兵景字士仁拜騎都尉封毘陵侯偏將軍澡身好學著書數十篇

吳陸凱字敬風丞相遜族子也黃武初爲永興諸曁長所在有治迹拜建武都尉領兵𨿽統軍眾手不釋書五鳳二年拜偏將軍封都鄕侯遷蕩魏綏遠將軍徵北將軍鎭西大將軍進封嘉興侯寶鼎元年遷左丞相乃心公家義形於色表疏皆指事不飾忠懇內發建衡元年卒

吳陸胤字敬宗凱弟也始爲選曹郎太子和聞其名待以殊禮後爲交州刺史入界諭以恩信務從招納加安南將軍封都亭侯

吳陸喜字恭仲瑁子也少有聲名好學有才思嘗作言道訪論審機古今歷覽娛賓九思等書吳平又作西州淸論傳於世仕吳爲選曹尙書至晉爲散騎常侍

吳陸禕字符容凱子也赤烏六年徵宿衛郎中後遷立義都尉五官郎中騎都尉遷黃門侍郎敕封海鹽侯加裨將軍行丞相鎭西大將軍事凱卒後入爲太子中庶子華核嘗表薦禕曰禕體質方剛器幹彊固董率之才魯肅不過在戎果毅臨財有節初孫皓常銜凱數犯顏忤旨後徙凱家於建安天紀二年與從弟式召還建業復將軍侯

晉陸機字士衡吳郡人也父抗吳大司馬機身長七尺其聲如鐘少有異材文章冠世伏膺儒術非禮不動抗卒領父兵爲牙門將後成都王穎討長沙王乂假機後將軍河北大都督爲孟玖等譖於穎言其有異志使牽秀密收機秀兵至機釋戎服著白祫謂秀曰成都吾以重任辭不獲已今日受誅豈非命也因與穎箋詞甚淒惋旣而嘆曰華亭鶴唳豈可復聞乎遂遇害於軍中所著文章凡二百餘篇並行於世

晉陸云字士龍機弟也六歲能屬文性淸正有才理少與兄機齊名𨿽文章不及機而持論過之號曰二陸幼時吳尙書廣陵閔鴻見而奇之曰此兒若非龍駒當是鳳雛年十六舉賢良吳平入洛補浚儀令到官肅然下不能欺巿無二價後成都王穎表云爲淸河內史轉大將軍右司馬后因機敗亦爲孟玖所譖故並爲穎所殺

吳陸宏績之長子會稽南郡都尉

晉陸曄字士光吳郡人也曄少有雅望從兄機每稱之曰我家世不乏公卿矣元帝鎭江左辟爲祭酒遷太子詹事時帝以侍中皆北士宜兼用南人曄以淸正著稱遂拜侍中徙尙書領州大中正明帝卽位累遷至錄尙書加散騎常侍成帝踐祚拜光祿大夫後因歸以疾卒贈侍中謚曰穆

晉陸玩字士瑤曄弟也器量淹雅弱冠有美名尙書左僕射領本州島大中正及蘇峻反遣玩與兄曄俱守宮城玩潛說康術歸以功封興平伯轉尙書令又詔授左光祿大夫開府儀同三司加散騎常侍

晉陸納字子言玩子也少有淸操貞厲絕俗以尙書吏部郎出爲吳興太守至郡不受俸祿頃之徵拜左民尙書應召臨發止有被﹝僕去人攺巾﹞余並封以還官謝安嘗詣納納所設惟茶果而已其兄子俶遂陳盛饌珍羞畢具客罷納大怒曰汝不能光益叔父乃復穢我素業耶於是杖之

晉陸監字始明璩之子少而隱靜方直抗烈除後將軍司馬以功封西陽亭侯

晉陸景文字叔辧初爲安吉令遷太守

陳顧野王字希馮吳郡人七歲讀五經略知大指九歲能屬文嘗制日賦朱異見而奇之十二隨父之建安撰建安地記及長徧觀經史精記默識天文地理著龜占候虫篆奇字無所不通又善丹靑及侯景之亂野王丁父憂歸本郡乃召鄕黨隨義軍援都又杖戈被甲陳君臣之義逆順之理抗辭作色見者莫不壯之爲臨賀王府記室後領著作掌國史以黃門侍郎光祿卿卒贈祕書監右衛將軍有玉篇三十卷輿地誌三十卷符瑞圖十卷顧氏譜傳十卷分野樞要一卷續洞冥記一卷玄象表一卷並行於時又撰通史要略一百卷國史紀傳一百卷未就而卒

宋衛仲達字達可元名上達徽宗大觀閒登進士第禦筆攺是名仕至吏部尙書

宋衛膚敏字商彥徽宗宣和閒上捨釋褐仕至諫議大夫禮部侍郎

宋錢良臣髙宗紹興閒登進士第官至參預

宋蓋經字徳常髙宗紹興閒由捨選登甲科官至中大夫戶部侍郎

宋衛藻字徳章孝宗淳熙閒登進士第知武岡軍卒

宋衛涇字淸叔孝宗淳熙閒廷試魁多士官至政府弟洙寧宗嘉定閒亦登進士第

宋衛價字蒲叟寧宗嘉定閒登進士第仕至軍器監丞知寶慶府

海鹽縣

晉戴咸仕晉爲右將軍故宅在縣西一十七步恭帝時因井放光捨宅爲寺唐昭宗時修寺古碑尙存其字剝落不可讀

唐顧況吳郡海鹽人居縣西南三十里之橫山以詩名嘗有詩雲家住雙峯蘭若邊數聲秋磬發孤煙山連極浦鳥飛盡月上靑林人未眠

宋常同字子正本臨邛人徽宗政和八年賜上捨及第髙宗南渡初除侍禦史有直聲尋除禦史中丞因忤時宰秦檜意出守湖州郡人有賢明太守之謠後累召不起請祠除提舉江州太平觀貧無立錐地徙居是邑之精舍凡十年自號虛閒居士紹興十九年以疾薨累贈少師謚忠毅子祩袗皆典郡有聲

宋魯﹝上山下言﹞字季卿號冷齋髙宗紹興五年登進士第仕至太府卿有注杜詩十八卷行於世

宋魯宗可孝宗隆興閒登進士第中博學宏詞科累官至太常卿

宋陸﹝俊去人攺土﹞孝宗乾道閒登進士第官至尙書

宋常浚孫同之孫也孝宗乾道八年登進士第舉博學宏詞科嘗爲福州教授教養有法閩人士徳之至今祠於學官至宗簿

宋趙孟堅字子固號彜齊善書畫理宗寶慶閒登進士第官至太守

宋常楙字長孺自號蒲溪愚叟同之曾孫也理宗淳佑閒由太學魁別省登進士第自躋膴仕所至以廉稱嘗爲監察禦史因論天變拂權臣意繼論巴陵事復觸度宗怒出爲浙漕以簡禦繁權要斂迹尋以宰掾兼刑侍上進故事首論霜雪之變又忤上意丐祠守吳吳人有常侍郎眞不要錢之語調帥紹興復以刑侍召論期赦敍攺法與廟堂爭可否兼給事中封還隆國侄黃進觀察使錄黃廟堂傳示上旨俾換黃書行公終始不變遂奉祠歸裏徳佑元年除中書繼除參預公天性篤實操行端方晚年杜門養痾至饘粥弗給日以經史自娛遇有感發見之賦詠於詩易研覃尢邃中州人士敬慕之欲一見終不可得病革自志其墓歿後家無餘貲人益嘆服公之眞淸云

崇徳縣

宋江珪字伯特徽宗政和閒登進士第歷三院爲禦史吏部侍郎

宋沈晦字符用號胥山文通孫也公初名傑徽宗朝坐爲人假手卷案至佑陵榻前上閱之云名見四公子傳此人必不凡可從闊略時方崇道教故也遂降旨止令今後不得入科場公彷徨無所往遂易其名曰晦中漕司首選宣和初魁大廷才數月卽入館爲郎仕至徽猷待制

宋王升字逸老本京師人艸聖奇偉徽宗宣政閒被召入禦書補右爵髙宗南渡後寓居是邑之羔羊時上畱神翰墨近臣有言其能者召對賜札以書玉音褎賞蒙宸眷獨步一時官至正使

宋莫琮字叔方杭州仁和人其先隱徳不仕徽宗崇觀中三捨法行琮以貢首入京師肄業辟雍復兩預薦書屢升優捨髙宗建炎初避地於是邑因家焉晚以特科一等入仕歷曹娥鹽場四明三山幕職南嶽祠吏通直郎致仕蒞官行己皆有可紀有子五人元忠若晦似之若拙若衝俱登儒科皆袁氏出琮累贈中大夫袁氏封太令人袁氏壽康兄弟無故迎侍祿養縉紳榮之邑宰朱軧卽所居立五桂坊家有椿桂堂士大夫多賦詩

宋木盈字濟之本濟南人避亂渡淮髙宗建炎二年登第於揚州寓居於是邑官至朝議大夫

宋輔廣字漢卿號潛庵父逵本河朔人髙宗南渡時居是邑公素不願仕潛心實學從呂成公遊後登朱文公門自祠官歸隱以著書爲己任有六經注釋四書問答通鑑說師訓編日新錄雜著稿皆藏於家扁其堂曰傳貽蓋傳之先儒以貽後學也邑大夫家之柄爲建傳貽書院

宋王琮字伯玉髙宗紹興閒登進士第以孝友稱官至左司

宋莫忭字慶叔世居是邑之靑鎭孝宗隆興閒登進士第子澤光宗紹熙閒亦登進士第官至尙書

宋趙汝愚字子直本鄱陽人孝宗乾道閒魁多士寓居是邑之洲錢官至丞相追封福王謚忠定

宋蔡開字子明孝宗淳熙八年登進士第官至憲漕弟辟字子立寧宗慶元閒亦登進士第官至國子祭酒

宋徐逢字吉甫家於是邑之鳳鳴孝宗淳熙十四年登進士第官至常徳守兼湖北倉憲

宋徐龜年字翔甫號云軒家於是邑之鳳鳴孝宗淳熙十四年登進士第官至監察禦史

宋陳塏字子爽號可齋本三山人古靈裔也寓居是邑以淸節稱官至資政大學士賜謚淸毅有讀通鑑隨筆藏於家至元閒有司請於上表其裏曰淸節子鑄宋寧宗寶慶閒亦登進士第官至都承旨

宋陸徳輿字載之號魯齋寧宗嘉定閒由童科第進士弱冠有文名歷兩制知貢舉官至吏部尙書從祖﹝俊去人攺土﹞從父鑣相繼世科竣仕至祕書

宋張琥字子嚴寧宗嘉定閒登進士第宰鹽官仁和倅明州守臺州所至有惠政嘉禾志卷第十四

仙梵

嘉興路

寶安禪師先住北嶽親運土石於精嚴寺立五臺院師夏氏蘇州常熟人壽一百一十八歲不衣絲縷寢臥亂艸深明宗旨終後肉身不壞尋遇沙汰遂卽闍維空中飛鶴盤旋化畢祥雲方散

尊勝和尙居寺五臺一室三徑四十載不履寺門先輩名儒咸禮之有頌嘆曰毳衣藍縷形容老頂戴蓮經夜行道曉來金地怪無塵四十年來月中埽

僧文偃嘉禾人俗姓張氏因出外遊方遂得道於雪峯禪師至韶州廣王賜號康眞全葬肉身不壞宋太宗賜號大慈云康眞洪明禪師至今雲門一宗遂傳有雲門井在兜率寺中病者飲其水以療疾

楞嚴大師名子璇始以能講楞嚴經士人張其姓者邀於精嚴寺請講之師自作疏文疏之未作也夢文殊入口旣而夢出於口疏成紙爲之貴聽者雲集夏文莊公奏於朝號楞嚴大師肉身葬於眞如寺

長水法師土人也有道行注華嚴經八十一卷跏趺而死以兩甕合之葬於眞如寺宋建炎兀朮兵至發之見手爪遶身瘞之而去

松江府

心鑑禪師按髙僧傳藏奐姓朱氏蘇州華亭人也母方娠及誕嘗聞異香未冠禮道曠禪師出家詣嵩嶽受具戒再詣五泄山入靈默大師室參授道要唐大中十二年洛下修長壽寺敕奐居焉明年歸姑蘇再住明州棲心寺所在禪者雲集凡入師室者疑難冰釋咸通七年示寂葬於天童山其徒以行狀詣闕請謚賜號心鑑塔曰壽相

船子和尙按傳鐙錄名徳誠入藥山宏道禪師室大明宗旨與道吾雲巖爲道契自離藥山小舟往來松江朱涇以綸釣度日人號船子和尙時夾山善會禪師住京口鶴林寺道吾知其所得尙淺令往參船子會造朱涇見誠大契宗旨辭行再四回顧誠喚會回立起橈曰汝將謂別有處耶乃覆舟而逝唐咸通十年僧藏暉卽其覆舟處建寺焉曾有詩曰千尺絲綸直下垂一波才動萬波隨

聰道人按靈鑑塔銘雲姓仰氏名徳聰初受具戒於梵天寺參請諸方密契心印宋太平興國三年結廬於畬山之東峯有二虎名大靑小靑常以爲侍有造之者見掛一書梁閒問之曰此佛經也問嘗讀否曰如人看家書一徧旣知其義何再讀爲嘗曰古人貴行吾何言哉其它問者皆默然不對天禧元年七月趺坐而逝閱月容貌如生

王可交按續仙傳云蘇州華亭人也以耕釣爲業居松江趙屯村一日棹舟入江方擊楫髙歌忽見彩舫漾於中流有道士七人中有呼可交者頃之不覺舟近舫側有呼可交上舫者道士皆視之一人曰好骨相合仙生凡賤閒已炙破矣一人於筵上令侍者傾酒飲之不出與二栗食之甘如飴命黃衣送上岸覓所乘舟不可得但覺風水林木之聲開眼峯巒重疊松柏參天乃在天臺山瀑布寺前僧迎問之曰今早離家蓋三月三日僧言九月九日已半年餘矣僧設食可交厭聞食气自後絕谷挈妻子住四明山不復出後人時有見之者

敬元法師俗姓吳氏華亭縣顧亭林人年十七往湖州卞山課觀音年二十獲觀音辧當往京師安國寺受戒於徧空法堂講次感天花亂墜

崇徳縣

無著禪師文喜俗姓朱氏語兒人也七歲授禮崇福僧爲師參禮大慈山性空禪師送供往臺山參禮禪僧光啟三年吳越王賜號無著光化二年告眾曰三界心盡是涅盤言訖趺坐而逝

王衷字秉忱崇徳人也宋時遊太學以上書直言遭貶後隱於杭之孤山修西方淨業雞鳴而起禮誦達旦風雨寒暑未嘗一日廢也朝廷聞其淸行召之不起賜號悟靜處士紹興五年八月十二日夙興誦經如常久而聲漸低已而不聞就視之則端坐逝矣

僧慧梵字竺卿石門顧氏子也受具羔羊澄寂院持守有嚴傳宗旨於天竺如虎子學詩於石室陸維仲性至孝縛茆庵奉母扁曰蓬居居側植梅畦水仙不知數暇日寫二花眞亦極其妙得筆法於梵隆茂宗也壽八十九有蓬居集

古迹

錄事司

靈光井在精嚴寺寺本晉徐尙書別業也因井中夜發光遂捨宅爲寺成帝賜名靈光故井亦曰靈光井

五臺山在精嚴寺之西北昔寶安禪師住北嶽五臺親運土石卓庵居之因名焉

雲門井在兜率寺土僧文偃師雪峯禪師得道遂爲雲門祖師嘗居兜率寺有井在焉因名曰雲門井今廢

梁朝檜在天慶觀枝柯偃蹇奇怪可觀有石刻梁朝檜三字在其下

葛仙翁井在天慶觀宋聖祖殿前嘉禾百詠詩注有葛洪書額因遭兵火其書額不存世傳東偏一井歲有丹浮起因名焉今不復見矣

開元鐘在天慶觀其聲巨洪唐開元時鑄今破矣

松江府

金山城在府南八十五里髙一丈二尺周回三百步舊圖經云昔周康王東遊鎭大海遂築此城南接金山因名之

吳王獵場舊圖經云吳王獵場在華亭谷東吳陸遜生此子孫嘗所遊獵後人呼爲陸機茸其地後爲桑陸按陸龜蒙吳中書事詩云五茸春艸雉媒嬌注謂五茸者吳王獵所茸各有名所謂陸機茸豈其一耶

闔閭城寰宇記云袁崧城東三十里夾江又有二城相對闔閭所築備越處

三女岡舊圖經云在縣東南八十里吳王葬三女於此吳越春秋及錄異傳云吳王葬女於閶門外皮陸詩吳郡圖經則又云閶門外有女墳湖此三女岡未詳

秦始皇馳道在府西北昆山南四里相傳有大岡路西通吳城卽馳道也輿地誌云秦始皇至會稽句章渡海經此按漢賈山至言所謂秦爲馳道之利東窮燕齊南極吳楚者非此歟

柘湖在府南七十里湖中有小山生柘樹因以爲名吳越春秋元和郡國圖志雲海鹽本秦縣漢因之其後縣城陷爲柘湖移於武原鄕後又陷爲當湖宋武帝紀云晉隆安五年孫恩北出海鹽帝築城於故海鹽恩知城不可下進攻滬瀆則帝嘗於是築城矣又吳地記秦時有女子入湖爲神湖周回五千一百一十九頃其後﹝煙去火攺﹞塞皆爲蘆葦之場今爲湖者無幾

陸機宅按陸士衡贈從兄車騎詩髣佛谷水陽李善注引陸道瞻吳地記曰海鹽縣東北二百里有長谷晉陸遜陸凱居此元和郡國圖志雲華亭谷在縣西三十五里陸抗宅在其側故遜封華亭侯太平寰宇記云二陸宅在長谷谷在吳縣東北二百里谷周回百餘里谷水下通松江昔陸凱居此谷吳志云漢廬江太守陸康與袁術有隙使侄遜與其子績率宗族避難居於是谷舊圖經雲華亭谷水東有昆山相傳卽其宅合是數說觀之則世傳普照寺爲二陸宅非也然建康亦有陸機宅建康實錄云在縣南秦淮之側李太白題王處士水亭云齊朝南苑是陸機之宅按吳主孫皓徙都建康機云嘗分領父兵爲牙門將軍得非機仕於朝則居建業而華亭乃其裏第耶又有八角井按九域志在陸機宅之側

陸瑁養魚池唐彥猷華亭十詠注按舊圖在縣西今名瑁湖卽陸瑁所居相傳有宅基存焉而大中祥符圖經瑁湖在縣西北三十五里周回九里吳尙書陸瑁養魚池因以爲名今府之西南隅有湖廣袤三里卽瑁湖也中有堂基今爲放生池

黃耳冢按述異記陸機小時頗好獵在吳有家客獻快犬曰黃耳機仕洛嘗將自隨此犬黠慧能解人語機久無家問爲書盛以竹筒系犬頸犬回吳到機家得答書復馳還洛後犬死還葬機家村南二百步聚土爲墳村人呼爲黃耳冢按商蕓小說云後分華亭村南爲黃耳村以犬冢爲號焉獨劉貢父詩話疑以黃耳爲僕未知何所據也

滬瀆壘舊有東西二城東城廣萬餘步有四門今徙於江中余西南一角西城極小在東城之西北以其兩旁有東西蘆浦俗遂呼爲蘆子城按瀆之有壘舊矣晉史虞潭傳潭爲吳國內史成帝時年荒百姓饑饉修滬瀆壘以防海寇又通鑑晉隆安四年冬十一月吳國內史袁崧築滬瀆壘以備孫恩明年恩陷滬瀆崧被害寰宇記以爲袁崧城在縣東百里滬瀆江邊波濤所衝半毀江中

築耶城在府東三十五里髙七尺周回三百五步舊圖經曰晉左將軍袁崧所築遺址尙存

袁崧宅在府西北三十五里舊圖經云昔袁崧居此因以爲名按晉史袁崧傳崧陳郡陽夏人未嘗云居華亭也隆安四年爲吳郡太守嘗築滬瀆壘以禦孫恩明年崧被害於滬瀆或者崧之後就居於此乎

烽樓在顧亭林南按法云寺記載唐隰州司倉支令問妻曹夫人墓志云葬之顧亭林巿南烽樓之側今亭林南岡阜相望卽古者沿邊築臺舉烽燧之地寰宇記南帶海上有烽火樓基吳時望海處遺址尙存世傳亭林岡隴顧侍郎墓非也祥符吳郡圖經顧侍郎墓在吳縣西南三十五里橫山東則當以曹氏墓志爲據

顧亭林按舊經顧亭林湖在東南三十五里湖南有顧亭林陳顧野王居此因以爲名焉後爲寶云寺寺有伽藍神記云寺南髙基野王曾於此修輿地誌世傳以爲顧野王讀書墩

陳朝雙檜在滬瀆靜安寺殿庭之左右陸龜蒙皮日休有重元寺雙檜詩卽此也宋政和閒朱﹝面力﹞圖以進有旨遣中使取之時中使欲毀三門而出一夕風雨震電忽碎其一今殿右者尙存葉夢得避暑錄以爲朱衝畫旨取平江白樂天手植檜與華亭悟空禪師塔前檜皆唐時故物石林以爲悟空禪師塔前誤矣按臨安志悟空塔亦有雙檜東坡詩所謂當年雙檜似雙童者乃在鹽官也

王可交升仙臺在隆福寺前遺址尙存按續仙傳可交初居松江南後入四明山不復出初無上升之事或傳爲王淡交淡交不事繩檢能爲詩語多滑稽似傲世者然江上有感行詩石刻云王可交升仙壇則或者之說又未然也

寒穴泉在金山上山居大海中咸水浸灌泉出山頂獨甘冽朝夕流注不竭毛澤民作寒穴泉銘以爲與惠山泉不可分等差王介甫唐彥猷梅聖兪皆有詩

白龍洞在橫雲山西南絕頂洞口闊三丈其深不可知山之半有祭龍壇方丈許歲旱嘗禱焉按朱之純集云宋皇佑中吳公宰華亭浙西旱蝗蘇秀爲甚公禱橫山之神卽致甘雨蝗不入境

白薴城在府南五十里髙一丈周回一萬步舊經云地生野薴因以爲名俗云白薴匯

古岡身在府東七十里凡三所南屬於海北抵松江長一百里入土數尺皆螺蚌殼世傳海中湧三浪而成其地髙阜宜種蓺菽麥朱伯原吳郡圖經所謂瀕海之地岡阜相屬俗謂之岡身此天所以限滄溟而全吳人也

孔宅在府北七十五里海隅鄕宋淳熙閒居民浚河得一碑雲天寶六年黃池縣令朱氏葬於昆山縣全具鄕孔子宅之西南孔宅之名舊矣其地有夫子廟在慧日院側淳熙閒院僧疏廟陾渠得寶玉凡六事三璧二環一簪藏之縣庠舊圖經云昔有姓孔者遊吳居此蓋吾夫子未嘗適吳以闕裏譜系考之孔氏二十二代潛後漢太子少傅避地會稽遂爲郡人二十九代滔梁海鹽令三十二代嗣哲隋吳郡主簿三十四代貞隋蘇州長史豈孔氏子孫有僑寓宦遊於吳而遂居華亭者耶亦猶建康有孔子巷乃聖亭侯所奉之廟蓋子孫卽所居立先聖廟耳今廟側又有梁紇廟其爲子孫奉祀之地明矣所瘞璧玉簪佩之屬意其孔堂之遺寶得非子孫葬先聖衣冠寶璧於是地乎然其旁有宰我墩顏淵井此則因孔子宅之名而牽合傅會未可知也舊圖經又云晉鄒湛亦嘗居焉亦名鄒孔宅按鄒湛傳南陽新野人湛嘗見一人自稱甄舒仲乃悟曰吾宅西有積土敗瓦其中必有死人檢之果然厚加斂葬初不言宅在何地湛未嘗仕至吳中姑存此以闕疑

嘉興縣

雪峯井在縣南四里眞如塔院昔雪峯和尙在此住庵因名焉

三過堂在縣西二十七里本覺寺方丈之東偏宋蘇東坡與文長老遊三過於此東坡第三詩有曰三過門中老病死一彈指頃去來今故住山古潭元澄作堂名三過僧北﹝石間﹞爲之記

檇李亭在本覺寺左傳越敗吳於檇李卽此地也

景徳泉在魏塘鎭景徳禪院之西偏烹茶無滓世傳以爲常州惠山泉之次也

白龍潭在縣西南五里景徳寺前詳見溪潭門白龍潭注

海鹽縣

教義裏在縣西十八里吳地誌云歟城里人李祥與晉將軍袁崧築壘於滬瀆禦孫靈芳爲賊所害祥突白刃收崧屍歸葬因爲教義裏

晉何后宅在縣南三里輿地誌雲海鹽縣南三里烏夜村晉何準寓居焉一夕羣烏啼噪乃生女後選入宮他日復夜啼推之乃穆帝立後之日也按晉史穆帝何后諱法倪廬江灊人也以名家應選升平元年冊爲後元興二年崩年六十六縣南一大冢耆老相傳爲皇后冢近地有名喪靈浦者堙塞久矣謂穆後歸葬開此浦以通舟豈後崩於僞楚之時歸葬於此耶

馬嗥城在縣東南一百步髙一丈二尺周回二里二百二十三步越地記云吳兵至此道逢大風陣敗馬驚因名今廢

歟城在縣西北十八里髙一丈周回一里今廢

故邑城在縣東北三十五里髙一丈周回三里吳地記雲海鹽縣順帝時陷爲湖移於故邑山下

龍湫在縣東北四十里陳山詳見溪潭門

準髙僧塔在縣西南三十五里法喜禪寺飛鳥不棲時有舍利放光髙僧名良準唐司空曙有詩寄之宋宣和四年正月自東廊移就西廊袈裟忽飛去集僧誦楞嚴衣復歸塔有頌刻於塔云宣和年中重移塔舍利乘空暫騰躍眾諷楞嚴咒得歸永隆佛日輝無著

戴將軍井在縣西十七步資聖寺本東晉右將軍戴威之宅一日井中發五色光遂捨宅爲寺

黃巢井在縣南三十六里茶院之南有石屋皆巢舊巢穴也

六里山石刻在縣西南三十五里金粟山上刻雲天冊元年旃蒙協洽之歲孟冬陽月日維壬寅朔石簣神道忽自開發拾得靑玉璽符文吳皇帝宮共三十八字唐太和四年閏十二月蘇州刺史崔銑帖縣取此石攝令程予差人送州今不復存

石屋在縣南十八里丰山耆老相傳以爲秦始皇屯兵之所

孟姜女搗衣石在縣東南三十六里乍浦

淡井在縣西天寧寺南邑中水多鹹惟此水淡故名

柏泉在尉廳泉上有柏因名

伯牙臺在縣東南二十步臺基坡陀如在耆老云伯牙鼓琴於此臺側有聞琴村聞琴橋

顧況宅在縣西南五十七里橫山禪寂寺寺側祠況爲伽藍神況嘗有詩雲家住雙峯蘭若邊是也

崇徳縣

何城在縣西二里張堯同賦何城云報國心何壯貪齊意已輕忠言殊不聽何用築斯城

晏城在縣東北二十里世傳晏子所築

萱城在縣東三十里世傳此以上三城皆吳王所築今閒有遺址

紀目坡在千乘鄕髙十丈周回三百步環以水邑士朱天麟幼時見坡側鍾生家運土得舊石碑斷闕漫滅大略謂吳王夫差募兵五千人教養於此由是築之上置亭以候烽火名曰紀目者立綱紀而有條目也此非春秋之文殆後世復營繕於是坡乃追述之辭也

走馬岡洗馬池在永新淸風接境地名官窯父老相傳正吳越分疆之地今爲平野南長營在塘東烽火樓在塘北千人坡在千金鄕世傳此以上三處皆越王宿兵之野今無之石門在縣北一十八里越王壘石爲門以爲限界之所梧桐鄕鳳鳴裏故老相傳有鳳棲梧桐之上因名焉殳山在縣東昔道士殳基尸解於此上有銅棺冢範蠡塢在顧村世傳範蠡曾遊於此嘉禾志卷第十五

宋登科題名大中祥符五年徐奭榜聞人侃【甲科】天禧三年王整榜聞人建【甲科】呂諤天聖二年宋庠榜呂詢景佑元年張唐卿榜呂評寶元元年呂溱榜聞人安道慶曆六年賈黯榜陳舜兪

韓泂皇佑元年馮京榜沈中復

王照

錢長卿嘉佑二年章衡榜胡誾

呂全嘉佑六年王俊民榜朱伯虎【弟伯熊】嘉佑八年許將榜戴顯甫

朱鞏治平二年彭汝礪榜潘景純

朱伯熊【兄伯虎】郭瑑【子三益】熙寧三年葉祖洽榜張仲元

聞人瑮聞人琳

呂公美熙寧六年餘中榜梅貢【父灝】

呂奎梅灝【子貢】元丰二年時彥榜錢著

徐之純廖漢卿

柳庭俊【弟庭傑】章粹元丰八年焦蹈榜倪直侯【探花】杜植崔友直元佑三年李常寧榜呂益柔【榜眼】陸周張徽言

郭三益【父瑑】元佑六年馬渭榜朱紱【榜眼弟紘】富開朱之純紹聖元年畢漸榜柳庭傑【兄庭俊】呂佶紹聖四年何昌言榜張天材元符三年李釜榜錢隨崇寧二年霍端友榜朱紘【兄紱】

吳錞崇寧五年蔡薿榜王篪

張甸呂少蒙

魯詹【弟﹝上山下言﹞﹝上下言﹞子可封】陳棐忱大觀三年賈安宅榜柳約【兄庭俊】聞人宏姚焯

張昭陸友諒

陳之元周綱

董之邵周公彥

衛上達黃子服政和二年莫儔榜範遜政和五年何﹝上�下木﹞榜衛開

謝處道黃鍰【兄鎭】

黃鎭【弟鍰】張康朝重和元年嘉玉榜董將

韓闐陳確

羅彬趙士坦【子不愚孫善毅】宣和元年王俊乂榜衛膚敏宣和二年祖秀實榜朱炎宣和三年吳渙榜聞人穎立【上捨子符】富說宣和六年沈晦榜沈晦【狀元】

範閎建炎二年李易榜黃銓【甲科】

張睿蔡宿

黃操紹興二年張九成榜孫彥朝紹興五年汪應辰榜任盡言【甲科兄質言】朱冠卿樊光遠【省元】任質言【弟盡言】魯﹝上山下言﹞【子可宗】錢宏【祖政侄萬中】魯﹝上辦公處下言﹞【子可簡】葛溫卿紹興八年黃公度榜陳﹝王壽﹞

陸之淵【弟之望】董天民紹興十二年陳誠之榜周澄

陸之望【兄之淵】潘旦

魯藝紹興十五年劉章榜潘璋【甲科】

張康徐珙

陳伯遠魯可簡【父﹝上下言﹞】太史洵武張圖南

趙師渙紹興十八年王佐榜林公望

張偉張然

兪光嶷【子建】王允恭

柳仲永紹興二十一年趙逵榜錢萬中

魯﹝王�木﹞【弟璠】丁三畏

張庭筠【父昭】鄭聞【省元】

陳駢紹興二十四年張孝祥榜徐浚

衛稷錢良臣

陳禹錫張潛

杜申唐鐸

徐銳紹興二十七年王十朋榜聞人符【父穎立】林宋顯周謹思

樊抑【父光遠】朱佾

聞人阜民【孫仲修】陳師正【子允】

趙汝能趙師文

趙彥深紹興三十年梁克家榜許克昌【以有宮允榜眼】

蓋經【甲科】魯可封【父詹叔﹝上下言﹞﹝上山下言﹞】沈揆【侍從】張諫

莫若晦樊廣【父光遠】

衛博柳大雅

王明弼趙希仁【弟希傑希仰】

趙不愚【父士坦子善毅善韸】錢聞禮

張伯垓陳夢鵬

侯持國紹興三十二年【壽皇登極上捨釋褐】錢聞詩【弟聞禮】隆興元年木待問榜張序

陳之方莫抃

趙善洙趙汝明

邵褎然張子泳

魯可宗呂旦乾道二年蕭國梁榜朱繹之【甲科】吳伯凱徐玠

婁機【參政】孔彰

王靜趙善調

周益陳登

陳師堯柳梓

徐元英趙汝愚乾道五年鄭僑榜王觀國

陸﹝俊去人攺土﹞郭峣

林庭瑞趙希仰【兄希仁希倧孫孟堅】趙彥琇【弟彥琬】魯璠【兄﹝王�木﹞】

葉昉錢文乾道八年黃定榜陳允【父師正】徐綱常浚孫【弟衍孫】陳伯揆張橐

趙善繩任巖叟

莫元忠淳熙二年詹騤榜衛藻

丁大舉趙伯﹝王貴﹞

趙彥珖【兄彥琇】魯玕【祖言父可簡兄﹝王玉﹞】丁大聲徐晟

莫若衝淳熙五年姚穎榜趙師栗

張之徳趙彥淸【兄彥深弟彥濟】沈明遠趙彥濟【兄彥淸】淳熙八年黃由榜陳之純【兄之綱】莫若拙【子秀謙】蔡開【弟辟】

朱端常【父繹之】柳說

陳之綱【弟之純】聞人綱淳熙十一年衛涇榜衛涇【狀元弟洙】葉時【甲科】兪建【甲科父光嶷兄遠】兪遠石辰之

莫似之淳熙十四年王容榜胡林卿【甲科子琚】

徐逢【父浚兄遠】常緒

沈倫趙彥儒【祖尙之兄彥伸】莫及徐龜年【父綱】

周云莫光朝淳熙十六年【光宗登極上捨釋褐】林至【甲科子華】紹熙元年餘復榜陸﹝俊去人攺土﹞【甲科】

林大章【甲科】趙希倧【兄希仁】

許興裔趙汝澄

徐昂徐邁

魯﹝王玉﹞【父可簡兄玕】趙彥伸

趙彥﹝王兼﹞【兄彥光】趙崇堯

趙善毅【父不愚】趙彥滄

李昌宗紹熙四年陳亮榜莫澤

趙師兟【父伯﹝王貴﹞】慶元二年鄒應龍榜姜輝【甲科上捨】錢撫侯允

陳保中【內捨】孔掄

周曰嚴【父云】鮑璋【內捨】

陶大章【內捨】慶元五年曾從龍榜淩次英

魯秀穎蔡辟【兄開】

沈棐【子應髙】徐俾徳嘉泰二年傅行簡榜徐遠【父浚】

張淡張渙臣開禧元年毛自知榜陳之經【兄之綱】徐逢年趙泛夫

唐夢符陶洪嘉定元年鄭自誠榜衛洙【兄涇】

婁體仁【別院省元】輔大章

陸鑣【子徳輿】潘振【子忠恕】王用亨魯鐸

計朋龜魯策

劉元晉嘉定四年趙建大榜陶大甄

常衍孫沈禾嘉定七年袁甫榜趙汝郕

魯文若【弟文伯】王尙輔

趙崇璋嘉定十年吳潛榜陸徳與【童科尙書】趙時倚【父泛夫】陳煜

魯文伯趙汝擢

趙崇穡【父汝﹝王並﹞】楊元績嘉定十三年劉渭榜陳煃【甲科】

張琥孫一飛

潘忠恕【省試經魁】趙汝擢

趙與生【父希﹝允﹞兄與理弟與積】趙汝訓【弟汝弼】胡琚【父林卿】林華【父至】嘉定十五年慶寶【上捨釋褐】王熙載嘉定十六年蔣重珍榜平東

沈應元沈旣濟

魯之大趙汝弼【兄汝訓】趙希庸寶慶二年王會龍榜沈炎【參政】

胡宗儒陳鑄

趙與翊趙時勇

趙與橡趙垞夫

趙孟堅趙漪夫

趙瀜夫趙彥祕

趙泮夫趙忞夫

趙與機趙孟敏

趙希檜趙與時

趙崇洽趙善韸

趙崇﹝汀去丁攺匚夾﹞趙崇愈

趙崇昔趙汝堂

趙與曾趙崇誠

趙汝耀趙與善

趙崇侑趙窺夫【兄宛夫】紹定二年黃朴榜趙汝﹝木間﹞

沈元趙必棣

兪任檀【內捨】徐聞詩

黃英發趙孟握

趙汝衡紹定四年慶壽【上捨釋褐】李景勉紹定五年徐元傑榜趙若炳【甲科弟若輝】莫之禦【上捨】趙若輝【兄若炳】莫季謙【父若拙】趙時檔

趙時﹝木密﹞趙時﹝禾宰﹞

趙汝穠杜從龍

蔡直方宋正禮端平二年吳叔告榜吳重庚

趙時柷趙與理【弟與生】平章嘉熙二年周坦榜趙與積【甲科兄與生與理】聞人仲修趙時﹝吉吉﹞

趙必髙沈應髙【父棐】錢宜之錢廙之

周光龍淳佑元年徐儼夫榜焦炳炎【探花】趙孟議【上捨】蔡廣【上捨】

趙時晜【上捨】淳佑四年畱夢炎榜唐震龍

趙孟圭淳佑七年張淵微榜葉隆禮

常楙【別院賦魁】魯鼎卿

林子善淳佑十年方逢辰榜陸夢正

郭晦朱宗彊【子安國】洪應辰吳君閎【上捨】趙崇籌陸浚

曾森婁應元寶佑元年姚勉榜錢拱之【上捨】郭圭趙孟逮

趙必燧【上捨】趙崇穆

婁應新【省試經魁】呂翊龍

婁應庚朱鵬飛

平昌潘應大寶佑二年賜進士出身李曾伯寶佑四年文天祥榜趙若誼【上捨】沈夢龍唐天麟【太學】吳英發馮夢桂

沈達可開慶元年周震炎榜王允之

金鰲葉汝舟

柳正孫鄭拊翼景定三年方山京榜錢夢炎【甲科】張漢輔【太學】魯天麟

聞人﹝王玉﹞咸淳元年阮登炳榜趙孟葆【祖希倧】

趙孟安【子由漳】趙孟華【兄孟葆】

趙孟﹝土匋﹞【祖希倧父與曾】沈起巖【太學】

趙由漳【父孟安】沈應子【兄應發】

朱安國【父宗彊】趙必穗

趙與鼎趙必﹝弓弓﹞

趙崇毗趙孟秫【兄孟﹝王回﹞】趙崇恁趙汝愨

趙時祕趙若淑

趙崇嘏咸淳四年陳文龍榜徐碩【甲科】

張伯淳【父琥】沈應發

趙孟﹝王回﹞【原學前廊弟孟秫】咸淳七年張鎭孫榜張應明咸淳十年王龍澤榜翁自�【太學】曹應符趙良﹝汀去丁攺宓﹞【宗學】趙奭﹝火忽﹞徐夢得嘉禾志卷第十六

碑碣﹝一﹞

錄事司﹝一﹞

重建州學記宋有天下遂以文治至慶曆中仁祖始命郡國立學宮聖聖相授逮崇寧初徽宗皇帝因故業而大之學校始徧天下遐方僻郡莫不興行仁義遵先王之業循前世之軌與中州之士校功爭能旣更兵火郡縣之學率皆堙替不振聖上閔焉乃紹興壬戌二月丁亥制詔諸路守臣興學如故事於是右奉議郎直祕閣知州方滋言郡舊有學在望雲門之西偏建炎中本郡因仍簡陋卽州治之東故賓館以爲學規模湫隘不足以贏來學之士前臨河渠旁通治所諠囂混淆大失古人處士於燕閒之義請更諸舊基以詔令從事四月壬午上尙書省禮部以爲宜是年壬戌下其事於州乃審面勢計閒楹量功庸慮材用練日庀事賦諸任職之吏而時視之取財於興利之餘積貲於經用之外屬徒於復作之隸凡百工之用售直於官者皆厚於私家上不諗有司下不煩民力功甚大而人得以食其業役踰時而眾無所病其勤作殿於前以奉聖師築堂於後以講術業齋宿有所弦誦有捨步欄周垣門庖湢浴莫不備具先是學無書籍乃市書於四方略備貯之以庫而謹其出內爲屋凡七十有三間髙明輪奐無恨厥初以六月乙亥始事以十月庚申告成邦士大夫羣儒遊士耆稚畢會仰視嘆息咸多太守之義曰是能欽天子之詔而承之以敏矣其將以是爲風化之原接邦人於道也可不有載乎於是太守重違其意以書具其事來告願有以記之予辭不能復謂予再寓於秀出入四年其獨無情乎因爲之記曰夫仁義治化之本禮樂所以文仁義也而學校所以寓禮樂也故大司徒以六徳六行教民而終之以六藝則所以文仁義者有其具矣以六禮六樂爲教而必肄之於學則所以寓禮樂者有其所矣仁義無以文之則人不知孝弟之可樂禮樂無以寓之則方且藏在有司掌於容官何以習民之視聽哉故古者行禮必於學是以鄕大夫旣登賢能之書退而以鄕射之禮五物詢眾庶曰和曰容曰主皮曰和容曰興舞說者以爲和謂其閨門之內行也容謂其容貌也杜子春以和容爲和頌謂其能爲樂也蓋庶民無射禮獨有主皮之射故鄕大夫因行鄕射之禮而覽視之夫旣登其賢能而使之有所勸又詢之以禮樂而使之有所慕斯民之從之也無難矣然則學校之教豈獨逮於學士弟子哉𨿽庶民亦與也爲治者可不務乎今太守旣能承天子之詔興起黌捨以崇鄕裏之化是當有載也太守字務徳世家桐廬賢而有文理其爲秀治迹甚眾興學校其一事云紹興癸亥十月辛酉襄陽張嵲記

增修府學記禾興今股肱郡衛翼京闕如古三輔教育英才之宮宜乎屹然宏壯上副朝家【原闕】曰孟子所論三代之學惟以明倫斯其要也秩然有敍之謂倫明倫之外斷無他道古之大過人者全盡於此而已釋老之徒棄而違之自謂知道不亦誣乎今之鄕校亦所�����生居處於斯觀省厥躬吾於斯道能無虧乎微有過差痛自砭劑毋以邪思末習蔽其本心則人倫�������於諸生者可無以稱之哉侯名定吳門人其爲政也明於先務余是以偉之嘉定十三年�月朝議大夫寶謨閣待制提舉南京鴻慶宮袁燮記

增建府學記嘉禾今三輔郡奇才秀士輩出四方逢掖遠走是邦輻輳鱗集按圖牒學自始創三遷屹定玆地然廟學混並出入學宮者咸取路廟門憧雜勿肅而口講指授之所因陋莫治士心胥郁寶佑丁巳郡守天臺謝侯堂與博士周君庭復議廣而新之於是捐郡帑爲緡錢二萬八千有奇米斛六百餘屬後幕寮張助趙崇謹學職沈夢龍辟大門於廟西偏更造廟門疏鑿璜池增刱講堂又攺爲觀頤堂於東以便都養自始役至畢月凡二棟宇堅完赤白炳明行不囂湫而貌像翼嚴居不迫阨而衿佩濟蹌旣成又輟公田若干畝以羨廩計邦之人士咸頌侯徳曰不可無述因紀爲圖授筆於余教思余職也誼不容辭嘉禾自前代郡縣置扶輿鍾英或以才略顯或以詞藻稱最後而陸宣公以忠言嘉猷康時正主至今芳史牘嚴祀典皆邦人之所侈談而樂道也然騖外立功者麤鄙不足以觀其內逐末成名者輕衒不足以進其本若夫識謀國大體於謨訓寂寥之餘持愛君一意於仁義衰歇之後秦漢以來一人而已道非不存也而時自顯晦學非有異也而人自離合蓋自聖賢不生分裂龐聒爲害日甚以浮詞詭辯而惑眾以俚箋臆說而談經異端淆亂科舉沈溺是心之戕賊無幾天右斯文諸儒接踵交闡互明幽探微討然後知天之予我者渾全而無虧我之事天者奉承而勿失言體必達用致知必力行審輕重於人已之分辧毫芒於理欲之界燭火闇室表木岐路周程數君子金聲於前朱夫子玉振於後也蓋嘗謂孔孟顏曾有聖賢之業而不遭唐虞三代之時荀揚王韓有聖賢之志而不盡得聖門師友之學我國朝垂統以道立國以儒學校之官與法守特異仁義之澤與治體相維此前世所無者而況精粹之有原授受之有宗往訓具存景行可仰士生斯時誦其詩讀其書不知其人可乎故學而不知統緒非學也言而不關教事非言也寍拙毋巧寧訥毋辯昔賢之所以造道也流必會源華不勝實後儒之所以明理也棄徳性之眞知以事詞藻之末剽儒先之緒論以爲利祿之資此近世學者之通患而後作新斯學之意所望於講論淵源之功也可不勉歟侯丞相魯王曾孫在郡有善政以選表召今爲大司農周君三山人開慶攺元六月望日通奉大夫尙書吏部侍郎兼國子祭酒兼直學士院時暫兼權給事中通攝吏部尙書兼同修國史實錄院同修撰兼侍讀張鎭記

唐相陸宣公祠堂記古者建學先聖先師各因其國之故國無其人然後合他國而釋奠焉由漢以來先聖先師之位𨿽定於一然郡邑先賢亦往往祠於學宮猶古意也唐史載陸宣公贄蘇州嘉興人石晉時吳越王元瓘奏以嘉興置秀州城東橋以宣公名者先老相傳公所生之地郡學故有公祠今郡守直顯謨閣東平呂侯正己復葺而新之維秀陪翼行都典治爲天下劇侯獨置迎將期會之煩表公以風厲多士其知本務矣初公事徳宗入翰林爲學士方禁旅四出伐叛公深以根本爲慮論居重馭輕之勢至熟悉也未幾涇卒內訌迄如公憂奉天艱難之際𨿽號親近而志實不大紓職在書詔因得具著天子悔過罪已之意聞者流涕人心已離而復合以使事抵李懷光於立談頃拔李晟之軍已而平賊泚收長安獨晟軍是賴官守所及觕見一二已足以再造唐室苟帝以國聽焉其所就何如哉起建中歷正元垂二十年離合從違之變繁矣確乎其不移溫乎其不懟舋舋乎其不厭所積之厚豈世士所易窺邪晚節爲相經世之業出之固有次第始建白臺省長官各舉其屬議輒見格然綱條本末載於章奏者尙可復也旣貶忠州合戶人不識其面專以方藥自娛蓋畏天命畏大人負罪引慝於幽闇隱約之中其志念深矣𨿽徳宗雄猜忌刻猶勞問有加非公之忠敬有以發之邪彼謂避謗不著書殆知公之細者也秀維公里雋彥林立公之精蘊列於鄕論者舊矣故於祠宇之成誦所聞以質其中否焉淳熙四年四月旦日東萊呂祖謙記

府學新創小學記古者學有等序教不陵節自書計誦舞以往所謂流水盈科艸木區別截然不可徑詣闕黨速成申戒明甚小學之設爲是歟後世仕進階文藝且經傳子史浸多必於始學培其基本故訓子侄者有戒以潢潦無根勉以月閱一箱等語𨿽姿賦有利鈍惟﹝禾犀﹞齒易精通督授以時孰量所到然富窶不齊範師殖學力有弗逮則以公庠代私塾其庶幾乎淛右密拱行都在在有小學禾興獨缺前後郡博士有志太息良由郡學褊隘創置無所糧儲之贏莫可資焉嘉定庚辰鄕同年吳君杜分教初筵亟請於郡廣學宮而新之明年學成規圖宏壯乃卽東後廡之屋五楹葺爲小學幾席用器略具其秋開補生負遴選職事一人俾主訓導同給於郡前駕部鄭侯定始之今戶部朱侯煥在樂繼焉學田舊爲豪民及浮屠冒占殆數百畝君極力歸復用﹝食善﹞朝暮課程詳於私塾規式仿於土庠於是邦人翕然願以子弟入學誦弦洋洋一攺羣聽君之加意士子誠小大畢舉矣噫創學以淑童丱師儒之功也遣子以就教養父兄之賢也循蹈規程進修業履以無負於父兄師儒之訓其責獨不在爾子弟乎若乃掛名籍以尙觀美聚嬉戲而虧全功齒日以長後將噬臍是豈先生所望於爾者因書以爲戒云又明年甲申文林郎國子正髙熙績記

重建觀頤堂記凡學校養士各就食於其位觀頤有堂獨檇李爲然合意而同不相淆亂此意善矣然地本鹺廩常苦濕蒸屋老而攲勢且覆壓移食於齋眾不謂宜余視事數月亟請於郡侯莫叔益得錢五十萬撤而新之工徒旣畢舊觀復還塡然鼓聲少長鹹集升降坐起禮儀肅莊乃歌曰廈屋崇成昔陋今盈匪伊我居言依於仁齋廚有食昔枵今實匪飽我粒言飽於徳余聞而進之曰侯之養士厚矣士亦知所以自養乎觀頤則易自求口實則難觀頤觀其所養也口實觀其自養也二三子勉之紹定二年己丑歲十月郡文學黃夢髙記

府學承置柴蕩記麟瑞鄕柴蕩秀學之舊物也淳熙四載顯謨呂公典是邦給佃於學以助都養計五百餘畝隸嘉興或樵或租所得尙薄越五六年地力日盛根苗滋益繁延袤數里蔥蒨彌望爲蘆而當錢之百者萬束而薪芻不預焉彊有力者實租之不得而擅也收緡錢百有二十除三之一以輸賦去歲有旨粥官產前守郡大趙公以廩粟不繼將在學所有舉籍以戒令佐毋得估用是晏如無復經念亡何狡謀發於不虞濟以黠胥舞權巧爲伺郤當貳車攝事復令官估﹝田每﹞錢七百貪民挾多貲志於必得增﹝田每﹞錢三千三百一十有一今春朱轓易鎭方應酬紛雜乃變租爲佃撓法豪敓若士子若走隸無一知者其詭閟如此逮索逋始言售爲已業卽以其事列於郡於外臺都運直閣郎中王公提舉祕丞黃公咸察其非傳檄沓至太守郎中麋公徐爲正之會兩年節費剔蠹糧用差有餘積規欲葺齋廡補罅漏至是輒以償直爲錢五十萬提舉頒公帑二十萬來助倉使閔學校艱匱謂非足用外有此寬�州郡合體朝廷優卹意旣一時失行詎可與齊民爭攘比今以官物歸官養士止令用元估賈而過納之數不復請尋召租視昔增三倍有奇歲如是利原無窮矣初蕩之失也或勸之以爲不必復或沮之以爲不可復或哂之以爲不能復睥睨其勝負者相半予謂職有常守不爲物徇仕而行義不爲埶詘苟見善不明用心不剛切切然私慮卻顧次且怵縮爲後日晉身辟﹝咼旡﹞地不惟有負於所學其有負於設官之意多矣吾知守吾職行吾誼它渠皇卹虖竟復之𨿽然蕩則吾蕩也固與學俱存毋患再失而租入丰約則視人爲髙下亦惟後之君子加意焉耳姑志始末用垂不朽紹熙四年九月丁卯日從事郎充州學教授尙朴記

府學田記嘉禾密拱行都於今爲三輔瑞象蔥鬱流虹繞電蓋嘗表重華之符則視古丰沛湯沐皇上踐祚之初追孝列祖肇新府名越十有三年誅鋤姦凶攺元更化闔郡士始沾異恩得以名聞春官而上太常第者彬彬焉豈气數之運翕合感會霧滃風烈自應爾耶抑聲教所漸涵濡浸灌積久之效有本也郡學自慶曆始頒田養士賦調舊矣繇南渡以來距淳熙癸卯凡再卜遷得地於鹽倉故址藏修之所蒸鹵卑潤而衿佩於於日增歲入每以不繼病趙侯以秀邸孫襲封分符明於先務甫下車訪學宮益求所未備乃捐緡錢六十萬米石五十俾慮材口障地之濕又括郡之閒田得百七十畝以助廩廥學子得侯之賜且念民食維艱而士得所養僉謂續食以久惠尢不可以無紀狀其事屬余敍次欲以詔來者嗚呼士必蓄於學而亨於時觀時會通气類丕應鄕邦已事之驗方來而未艾夫固有相之者本其所由致而引之於無窮則非天之所能實人之爲也趙侯深長之思將以壽學校之脈而篤皇家之慶則士之報上當何如郡博士陳君光遠孜孜勸率方幸於得師矣自求口實不志於求其飽與安思無負其所學責將誰歸歟則夫相與扶翼以保其勿壞使風化廩廩鄕鄒魯蓋士之命也侯之願也郡博士之職也因時述職以達其義余固不復以鄙陋辭趙侯名希道字君猷嘉定元年十月望日通�郎祕書郎兼吳王益王府教授陸��

府學重建小學置田記禾興爲今右輔阜陵雨露醞淬百姓蹈徳詠仁思樂泮水鼓昕而袂襜如廡�而誦瑯如獨小學爲闕嘉定庚辰吳君杜典教是邦創學以淑侲子志未漫也繼弗贍暴者寒矣曠焉幾五十年咸淳丙寅史君貳卿星渚先生趙公以風教爲先務請復舊觀得沒入屋僦直千芝撙浮費益之袤辟厥基朴斲塈塗器席纖巨如式補生徒額三十延教導二員日課四書月試舉子業歲而校長升冠者列行兩載邦羈貫子願就學焉校廩慳懼無以裕來者會畬齋先生王公自民部郎來守下車戾頖以大學詔諸生言政必先及化暇日以是白公喜曰教校官事也養郡府事也力勱於成給芝楮萬學爲貿田董以前序度宜立券至有樂相其事者得四百六拾六畝有畸又撥沒官田七畝三分歲斂租米石共一百六十六餘提學漕使敷文府卿蒲溪先生常公聞而嘉之撥三十三畝有畸田以助米石二十七有餘於是別爲之儲骫學職幾其出入凡小學費辦於政教養相資庶幾其可久也士相與言禾校前所未有是不可無志歲月屬余記之餘惟小學古法也塾庠序學之地灑埽進退學之端書記樂誦勺象射禦學之序見於曲禮少儀內則弟子職諸篇者學之方毋躐等毋速成範我馳驅安行平錫鸞和鈴之閒習與性俱如人之長日益而不自知此小子所以皆成徳也世非古校衿挑矣園蔬鞠矣教養闕如成小何然人中爽爽頭角嶄如髫鬌知廉讓駒齒未落受詩易者非無之養成弗至明穎者曠莫失其居椎鈍者錮窒擿其塗吁可﹝口旣﹞已朝家風以詩書化自近始宅儒牧興庠序蓋蜀文而閩衮也教於始者以立小學之本養於終者以成小學之功總角丱兮範師耨學教我育我不啻父母之於子斯遊斯息亦盍知所自勵否乎此兒荷門基爾勉之十過誦萬言爾進之童子舞雩而歸爾志之漑根食實它日當有可觀是亦先生長者所望於爾若夫縱孩心之走犢聚同隊之戲魚業荒於嬉歲不我與匪惟二三子之羞抑亦教者之憂因記以爲之戒云咸淳五年己巳三月望日迪功郎差充嘉興府府學增差教授方恢記

復學田記一國家立學徧天下學之制小大不同學士之版眾寡不同然莫不有土田以充儲廥焉蓋迪士以教贍士以養可以兩備不可以一闕倘戶外之屨孔多廩人之粟不繼此亦與教者所宜盡心也官有閒田猶將鰓鰓然謀之我疆我理而不知求可乎惟嘉禾視漢三輔宣徳自近始庠聲序音日增月蕃非下州遐障等厥田宜與學稱歲入乃素嗇臺郡每捐羨賦以爲助檢柅不恪漁蠹交病比歲滋以削聞三山蕭君﹝木巳﹞主教是邦至之日喟然曰教吾職也而士慊一飽徒教不能以自行盍思爲續食計舊田尙可考無多求益惟求其無所損直學袁鎭學諭沈應時善計會遂命以簿正搜匿抉伏未易枚算其最甚則六和塔院目據之田初院僧誘鶡冠顧氏取其田四百六﹝田每﹞虛立賤買券約已而夏姓民稱其家質田居十之一僧不應言買詣縣請贖令從之因論僧所受顧氏田不如律告之郡郡不私有悉沒以予學僧屢訟屢衄特以贖田者非質田子孫有司僅給此田余在學固無恙會郡博士踐更僧與胥爲市乘罅去籍並已沒田揜而有之涉年二十閱儒官六七弗究弗圖稔僞成眞至是隱狀始盡白乃疏於郡於臺中及漕協心主盟詰胥之姦仍歸之學僧怙囂又訟之部部亦坐僧非是僧遂詘乃合受田之數而歸其半向使潛墮僧計尺田且非我有也穡乃有秋廩食以裕來學云合教是用興端自蕭君發之學之士徳君甚願有以記屬予至再三弗倦予𨿽系官於朝回首泮芹則丁年弦誦之所也記其奚辭嘗謂凡天地閒事事物物失於昨復於今者皆可書廉浦之珠零陵穴之鍾乳直淺事耳尙侈言之矧學田乎故春秋之書歸田曰歸我曰來歸皆志喜也今玆田逃釋歸儒不以養遊民而養秀民名正言順亶可書已𨿽然復田誠士之幸旣足以養其口體必將以養其心志抑有復性之說一眞之地萬善所根成之以學乃存其誠情田易蕪學弗加耨外物敓攘失其固有則沿李翺三篇之書進乎大易不遠之旨朝講夕誨俾爲士者皆知所以復其性是猶有待於蕭君也獨復田云乎哉予嘉君之功因以廣君之志吾邦之士其相與勉旃能無負師模之作成斯能無負上之人教養之盛意薄言采巳於彼新田庶幾不日見之矣嘉定十二年己卯三月旣望朝奉郎充樞密院編修官錢撫記

復學田記二禾興密拱神臯首善流化垂百年士知尊尙詩書來遊頖林學廩寡弱弟子員無何春秋有補冬夏有校前後按成比來者不能容相與太息乾道閒六和塔有受施田四頃有司詰不應令歸於學尋墮吏姦僧仍久據曁考數故籍得其實已而訟訟而中分僧人抵不法繇部而省不奪不饜殆三數攺歲彼居上流之地且有福田利益等語威眩埶要附城倚社誰與挈大社戒諸生物無巨細各有主虞芮非學校事聽之可也一日吏持部符至全璧歸於我恍然自天而下訪知大理司直楊公刑部郎盧公之筆實主張是嗚呼以持砵法門務自丰殖又欲包有吾徒齏鹽樂道之奉聞�拂膺幸�邦典具遇明有司彼以力爭我以道勝彼以無厭亡我以無心得顧不韙歟杜濫左學事旣齋宇攺辟規﹝木無﹞寖宏日思廣明時阿沚之養得是實契初心用增生徒創童學堂屨云委幾倍疇曩詎曰一邦盛觀培護封殖俾異時成徳達材由此其選類不負所學以儷前修者二公之徳也可泯而不書歟楊公名若宣城人今守淸湘盧公名祖臯永嘉人今直北門諸生請錄部符以昭不忘明年七月文林郎充嘉興府府學教授吳杜謹記

進士題名序進士題名何始乎始於唐之雁塔而後碑禮闈以紀同年碑郡縣學以紀同鄕彬彬惟本朝爲盛嘉禾行都扶風郡獨欿乎以闕事告郡博士吳君春管君寅午相與謀曰國家自開基以來列聖以道統授受諸大儒金聲玉振至乾道淳熙而大備幹淳天子實毓聖是邦千古英靈剛大之气天發地育典章文物之懿溥華夏而施蠻貊是邦有闕事可乎乃屬前廡士纂輯書載稽諏散逸臚列而刻之石首歲年次氏名次邑裏粲然秩然可挹典刑而追步武也渡江之前與宗冑之貫玉牒者或未詳則存位置以俟續補吁是舉也昭先登厲後來斯文非小補矣前進士葉隆禮諗諸友作而言曰祖宗以儒立國以科舉得儒吾鄕舉不乏人冠制科者冠廷對者冠禮部試者燁奕相望繇是爲宰執大臣爲侍從顯官無慮數十固有淸風峻節一奮不顧攻新法如仇甘貧賤如飴蘇玉局公嘗惙惙閔惜之然遞芳流沃千載下凜有生气蓋未可窮達計也其它才品之髙下學識之醇駁事業之偉劣權衡而取則之方寸中有靈龜在毋徒曰工程文以拾靑紫雲乃作題名序咸淳攺元九月吉日書

免解升甲記皇帝嗣登大寶之三載命臣肖孫出守嘉禾郡越明年丁卯有詔賓興懼無以稱上旨郡文學盧恢閒有請曰郡爲阜陵震夙之邦士生斯地沐浴皇澤與河南南陽等寵甚腴也願勒﹝王民﹞以﹝昜﹞景鑠恭惟孝宗皇帝衍丰沐浴羣材翹薪刈楚公卿皆此途選秀是邦者出而炳招搖躔紫微履文石名彪炳於幹淳盛時視他郡爲敻絕開厥兆或者王气扶輿所曁爾理考篤昭祖烈嘉淑輔藩溥惠賚而洽多士爲腆請及紀者免如監再則不以年第進士超一級𨿽奏名亦與升等湛恩汪濊士何幸歟鍾鼎簪珂憲憲相望用敷遺於後人者無疆惟休然以阜陵惠士之志待穆陵而始廣則廣穆陵之志蓋又於今日有所待於皇聖治柄用元勛作成爾多士者尢至風化醞淬恩紀沕潏英實日蕃以碩非獨禾郡之幸亦阜陵之所深望也抑士之自待者盍亦不負所學思以仰答累朝天涵地育之造此則教養之初意若但曰希恩寵邀利達則非所敢知謹拜手稽首而記其實於以對﹝昜�﹞王休云咸淳三年六月望日朝散郎權發遣嘉興軍府兼管內勸農事節制澉浦金山水軍陳肖孫記

州學古鼎記父己鬲鬲鼎屬也凡銘稱父乙父丁父己皆商器然商銘款字絕少未有文多若此者鐘鼎帖及趙明誠金石錄皆云此商末周初器其說是矣古鬲作﹝上麻下金﹞此作與﹝上麻下金﹞同案爾雅款作謂之鬲釋云款闊也謂鼎足相去疏闊此鬲足大且相去遠而中空與爾雅語正合宣和戊戌歲知安州安特圖上孝感縣民賈卿田中所獲六器此鬲在焉中更亂離莫知存亡紹興中嚴私鑄之禁故家藏器悉上送官遂歸秀之公帑乾道己丑守徐侯子禮嘗出以相示器已穿蝕寶下一字頗漫滅而銅色紺潤形制醇古殊可愛去年冬因語前史君郎中陳侯呼吏問器安在則猶無恙也相與摩挲嘆玩久之侯曰此非藏器之所命寘之學官使學者目見三代之器稍考識其讀以知古人制器崇禮之意嘉興令黃度文叔因請摹勒於石於此可以觀二君之政矣昔漢鍾離意爲魯相命孔欣修夫子車身入廟拭幾席劍履男子張伯獲七璧於土中伯懷其一及發甕得夫子素書云護吾車拭吾履發吾笥會稽鍾離意璧有七張伯藏其一夫修車藏璧微事也夫子尙前知於數百年之遠今此鬲轉徙於戎馬兵火之餘廑幸得存而又埋沒於帑藏塵埃中一旦遇賢侯拂拭出之薦諸廟學決非偶然者信夫物之顯晦固自有時耶若乃守護而謹藏之則豈無望於後之人淳熙己酉中秋日中大夫守國子祭酒兼權中書舍人沈揆題

嘉蓮圖記物之自形色於天地閒者豈求知於人哉自連理之木合穎之禾人指爲瑞物亦以瑞應之天人相與之機果在是乎柳子厚賀嘉蓮有表蓮之瑞始著近世以來證爲休祥形諸贊詠蓋不一二數也歲在癸酉禾興鄕校池蓮並蒂子衿動色相慶且圖之以需其驗予謂此邦實唐宣公父母之國今天光密邇上徳燻陶寺丞商公乂以儒術治郡作成教養之餘士宜自奮安知無論諫仁義不負所學者繼踵而出乎賓興賢能適時也諸君勉之孟秋旣望東陽潘友徳書嘉禾志卷第十七

碑碣﹝二﹞

錄事司﹝二﹞

天慶觀增修聖祖殿記皇天眷佑聖宋若稽古太祖皇帝啟運建極太宗皇帝重華浚哲以道徳有天下一海內貽謀眞宗皇帝丕承謨烈與天合徳上帝昭假聖祖感通確然發揮面稽天若躬受明明之命無傳於秦漢不卑於晉唐自我創見超軼振古粵大中祥符元年正月天書降左承天門六月降泰山十月奉天書東封加上上卿九天司命眞君寶冊五年十月廿四日聖祖降延恩殿語上曰吾趙之始祖也奉帝命下管趙氏於是款延﹝馬炎﹞馭肅奉靈訓敍邃古撫世之隆名告萬年有邦之寶歷乃大赦天下以其日爲降聖節崇上尊號曰聖祖上靈髙道九天司命【原缺】行使君才智髙��於爲政旣協素�欣然奉詔卽日選�史之幹敏與道士之精勤者任其事躬行晨夕察慢惰鳩工度材妙出心計帑不傷財民不奪力因舊創初一新輪奐晬容增穆淸之光眞官儼拱侍之列周廊廡以警衛設重扃以禦侮昔未合者皆準帝制以二十七年九月二十七日告成奉安祥雲瑞气來格來下帝車�與弭節有裕民大和會罔不歡呼有依有憑如臨父母一日本觀宿徳虛一大師朱子靈與道正施若謙副正徐得寧踵門內謁子靈拱立指施徐而請曰增修聖祖殿旣奏功矣二子蓋郡所選精勤者實存心夙夜宣勞相成殊庭願執事爲之記惇儒謝老罷不能而勤淸不已至於再至於三四因俯伏深思求於古訓則商有烈祖祀中宗之頌曰自天降康丰年穰穰來格來饗降福無疆周有雝禘太祖之頌曰燕及皇天克昌厥後綏我眉壽介以繁祉是皆商周臣子舉尊祖之盛歸美報上而作也矧維聖祖天尊大帝保佑本朝大定萬年之業皇帝陛下昭孝事祖欽崇禋祀方龍受光明盛大之福增華靈宇艸莽賤臣曷敢不策勤耄紀述熙事以竭臣子之忠乃默默負愧於商周之士哉矍然揖二三子曰諾退而洗心齋戒再拜稽首爲之記紹興二十七年十月一日左朝請卽致仕維揚朱惇儒記解九臯秀州棲眞觀二井銘粵彼靈泉涵���二處方開一時爲盛松檜影臨江湖脈應汲之不竭﹝帛系﹞﹝帛系﹞永永

報忠觀記古之教者一後之教者三先王盛時人知有儒教而已有黨庠遂序而已自二氏以禍福之說慫世浮屠老子之宮徧天下大抵資眾而成求其不命而獻力不祈而薦貨者蓋鮮道家者流以淸淨去羨爲本而羽翼其教者亦靳靳焉惟施利之爲得凡鳩工度宇其徒率苦心殫力奔走四方萬里外轉化勸募累歲年始就然而弗克就者亦多矣噫旌陽遊帷神工所運未易詰也朱陽紫陽君命所錫不常遇也蘇仙簡寂玉虛碧落𨿽因宅之舊直後人所爲耳唐以來始有捨宅爲觀者鏡湖賀監尢表表焉𨿽其事非經要亦達者所見彼其屣脫軒冕芥視名利當時詔旨之﹝褎去禾攺矛﹞嘉羣公祖餞之歌詠淸風髙致敻絕出塵視世之華一簣侈一室藩籬封畛之自私毫釐錙銖之必計切切爲子孫遺者爲何如孟子曰好名之人能讓千乘之國苟非其人簟食豆羹見於色度量相越如此夫嘉禾趙君汝俳以公族之英承世澤之慶追惟先志圖報君恩願以所居捨作道觀公朝可其請敕以報忠名地在郡之五福鄕聽履坊西門廡殿堂各適其序像設器用咸備其物庀職有員遊方有捨撥田十頃及湖壽長春庵隸之斯舉也其有得於老氏去羨之旨歟昔余之上世有仕唐爲祕書少監者嘗以宅爲寺郡之寶華是也八貂相輝再世秉軸貞元事業於今有光或者一念之善獲報如此君家自是昌乎趙君今官爲朝請大夫由農簿懷番陽太守章其住持則太乙宮集虛齋髙士戴廷圭云寶佑二年六月甲子寶章閣學士大中大夫新知福州軍州事兼管內勸農使充福建路安撫使馬步軍都總管嘉興縣開國男食邑二百戶陸徳輿記

報忠觀置田記淳佑己酉南湖趙公諗於朝願以聽履坊居宅攺創道觀以伸區區報親忠國之微忱乞錫報忠爲額仍撥長春一庵割本家田十頃隸觀常住歲收租給道士燻修費並贍其徒中書省下之儀曹儀曹下之郡咸言宜蒙聽許越明年堂帖下乃請四明戴廷圭主觀事已而入爲太乙宮髙士義烏宗純一繼之又以選爲金庭觀去未幾公亦蛻塵寰矣二子法曹君崇烈登仕君崇慭克念厥紹匪懈益虔亡何登仕君遽早世法曹君恪遵先志弗渝謂純一疇昔從公遊最久且經始預有勞走介鄭重挽致純一亦幡然以來其再領眾也觀事加治圭撮無私焉純一忠簡公五世孫予外弟也法曹君於是介純一屬予爲之記予觀世之仕者以問捨求田遺子孫惟日不足爲事輪奐照街衢矣膏腴連阡陌矣尺攘寸取猶未盈厭今公獨能捐吾芘風雨之廬以飾老氏之宮輟吾供伏臘之粟以飽方外之侶念頭所在切切焉孝於親忠於君而不暇爲子孫謀詎容與徼福者同日語哉抑可書也已道家者流淸淨自命其髙至於拔宅騰霄漢絕粒餐朝霞豈必以口腹累人者然日用飲食何莫非道父子君臣之倫道之大端系焉晨薌夕鐙稽首萬壽固黃冠師職分當爾上帝之臨女毋貳星辰之昭布森列積忱對越一飯不忘惟無愧於是心則亦無愧於公之心矣純一與其徒盍亦勉旃觀之顚末見於文昌陸公所撰記亦詳矣若夫租之斛石歲之用度則載諸碑陰皆不復贅公諱汝俳登朝簿正農扈出佩太守符持使者節蓋近時麟振之望法曹君今掾北府通敏而謹粹必能昌其家聲云咸淳五年秋七月朝散大夫行太常丞樞密院編修官兼權尙右郎官黃夢炎記

隱眞道院記府治之東南相去二百步有道院曰隱眞以來四方雲遊訪道之士是院建於崇寧之前巋然獨存於建炎兵火之後若有眞仙爲之護持者院北兩坊導其所從入之路東榜集仙西標歸鶴或曰紹興初純陽眞人曾到單滿不納編葦作捨以打坐聚土成炭以禦寒自是每歲誕辰有羣鶴回翔其上此其所以名隱眞也而不知嗣呂公者又有髙尙眞人焉紹興歲在丁卯之七月一道友戴靑巾披靑氅自言姓劉居濱州畱數日而去云堂柱閒題四十有三字曰行方便坐方便諸聖察上天見得道安得身健但能晨朝洗面水不得浪淵起盜玉津能顯九霄雲事劉卞功來仙語隱微眾亦莫曉信道不篤者爪剔水湔鉤畫透柱如點漆然方爭先快睹閒若有六字可起沈痾開蒙瞽試之輒效有職醫庸而貪以新易舊刮墨和劑竟不復驗亦足以見眞人不肯專利一家矣乾道閒眞人復來稱其姓氏州裏如初時旣相後人不復識往望吳門外一畫工家自起稿使繪其像畱錢市縑繪成復往觀喜甚約某日賫錢取去問其姓則曰劉問所寓則曰隱眞過期繪工來訪則眞人已去涉歲寖遠工以像鬻於市爲伶人王綺所得一夕綺夢眞人視像惟肖特身形長大爾叱綺曰汝畱吾在此許時如何綺驚寤訪諸道院至隱眞始知顚末遂歸焉道院主人張君偉狹小是院方議攺築稠人中有白衣人出曰此乃神仙經行之所所謂福地或遂遷徙此地卻作何用議竟寢止修云堂刱聖殿周以門廡後嗣秀王重爲建造良有以也郡人兪元輔初入學館實鄰道院嘗言有一老嫗丐諸塗腹大若妊非杖不行止則僕地忽遇靑衣人叱起予藥如芥子使吞之有球自腹中出尋卽平復問姓名不答但云在隱眞道院其遁身濟人類如此淳熙初雲水客張寅者道號陽光逸人來自金陵瞻像起敬語及錫山寶文李公謨宦遊河朔以職走濱州訪眞人得制誥繪像石刻爲家藏之珍乾道閒眞人一到其家會寶文觴客弗及接題詩磚壁墨滲徹背卽夷堅志所載日轉庭槐影漸移重門復屋轉呼遲不如拂袖穿雲去惟有落花流水知托言小郤實眞人詩耳主道院者方盡得其源委眞人居濱州之安平鎭徽廟朝屢詔不起守臣奉旨寫眞稿成眞人卽自贊曰韜光晦迹居環堵閉息凝神事事疏謾許丹靑傳道貌難將妙筆寫眞如奏上降敕云朕髙古人修眞勵行道興於世今乃見之爾趣操不凡蕭然一室招聘屢往辭避不回宜錫美名用彰淸節𨿽云衝嗇尙克欽承可特授髙尙處士時政和六年八月十九日也今道院主人錢道濟求余文以記其事故爲筆之嘗聞髙尙自贊其眞影曰眞中影充饑畫餅影中眞花稍暮春非影非眞是謂上人謂非充饑之畫餅則必有濟人之實謂非花稍之暮春則必有先天之靈惟其妙隱顯以莫測是以與造化而長存道濟其心領而意會庶或親逢於上人端平攺元巧夕前三日汲古軒關拭表卿記

廣惠院記按國朝初在京置四福田院收養老疾孤幼無依者列聖相傳膏澤下沛如曰鰥寡孤獨不能自存者州知通縣令佐驗實官爲養之此元符元年十月八日詔書也如曰自京師至外路皆行居養法猶慮𨿽非鰥寡孤獨而癃老疾廢貧乏實不能自存可立條委當職審察詣實許與居養速著文行下此崇寧四年十二月二十八日詔書也如曰諸處有癃老廢疾之人可依臨安府例令官司養濟此紹興十三年九月十五日詔旨也其在古先帝王則不虐無告不廢困窮發政施仁必先斯四者門關之委積以養老孤我祖宗之法制實與唐虞三代仁義道徳相爲表裏大要以民爲心尢以民之鰥寡孤獨瘖聾跛﹝足辟﹞顚連而無告者爲心嘉興爲馮扶緊郡戶籍繁夥生齒眾多則夫鰥寡孤獨瘖聾跛﹝足辟﹞顚連而無告者宜不能免焉而長民者不知養非所以布宣上徳也曩郡守相臺嶽公珂嘗有志於斯矣會去官不克僅儲緡錢萬以屬來者悠悠一紀未有過而問焉而此錢因以轉移不復爲州家有自潛爲州郡別駕已慨然興惻洎領郡事卽經營卜度寸積尺絫或墾閒田或市良田或括公田或民之化於善者樂助田歲餘得米二千七百石有奇乃治新材刱屋一區爲程六十有五凡門廡直捨倉室廚湢皆備繚以垣墻環以溝洫扁曰廣惠聚民之鰥寡孤獨瘖聾跛﹝足辟﹞顚連而無告者俾居焉額以二百人老者病者月廩米五鬥錢千少者月廩米三鬥錢半之取米於倉取錢於米於是烈日之晝虐雪之夜風雨之朝昏哀號啼苦乞食道路者不接於耳目矣自念畎畝孤生幼被先人之教旣長蒙先帝大恩錫之上第摧頹剝落之餘又蒙主上大恩內登館殿外領麾收當四郊多壘之時不能宣勞疆場致命戎行徒有撫問閭閻蠲除疾苦護養元气共培國脈庶幾報稱之萬一云爾後之君子其與永久之時紹定辛卯七月旦日朝散郎權發遣嘉興軍府兼管內勸農事節制金山水軍吳潛記

修渙堂記郡後圃東偏舊有渙堂紹興閒太守王公安道所創也方六飛南渡公驅馳兵閒歷變履險者數矣其後南北講解上方樂天保民以生聚教訓從事嘉禾去天密近民用和懌公之至於是邦也不自意其生平憂患之餘一旦遂有爲郡之樂羈懷憤感至是殆若渙然冰釋者是𨿽皇天悔﹝咼旡﹞世運推移其極必復而嘉興牧守輯寍於方國則亦莫非君上賜也蓋名堂之意昉此歲月漸老聞見不接後人榜之曰禾興則又以郡之所以得名者名斯堂也乃嘉熙攺元夏四月餘實來治延見吏民具宣聖天子徳意奉職循理夙夜不敢懈尙何所於遊何所於燕居數月爬梳櫛理略見端緒上下稍稍相安調度僅不至乏絕閒從公餘與客登斯堂顧瞻榱桷毀剝楹﹝木戈﹞傾圮若將壓焉是不可不葺而新之且復其名曰渙使不廢其舊蓋是年冬十二月也夫合一郡而言凡園池庭宇皆郡之觀也旣以名郡𨿽不以名堂可也惟艱難憂險之備嘗而優遊佚樂之驟適乃獨不敢一日以忘上恩前太守之意則不可以不存也若曰好惡不同去取各異後之視今亦猶今之視昔抑余豈得以預計哉況夫人情事物之終始政如循環之無端合者未有不離渙者未有不聚盈虛消息之變流行於宇宙閒𨿽智者亦卒無以易此在易渙之六四近君之位也曰渙有邱匪夷所思說者曰邱聚也夷常也當渙散之時而能大致其羣聚之功此非平常思慮之所及人必有先天下之憂而憂後天下之樂而樂者在此余以非材試郡蒙被聖恩得不以罪去旣幸矣而何敢以及此政也敬書其實以俟來者儻存古之志同庶幾相與緝續之俾勿壞朝議大夫煥章閣待制知嘉興軍府事兼管內勸農使節制澉浦金山水軍鄞縣開國男食邑三百戶賜紫金魚袋四明史宅之記

月波樓記甲午秋九月秀州修月波樓成假守毛滂置酒其上因語坐上客曰望而見月其大不過如盤盂然無有遠近容光必照而秀澤國也水濱之人起居飲食與水波接此二者秀人咸得而有之昔令狐君挺乃爲此樓名以月波意將攬取二者於一樓之上謂守得龍爲己物時分餘光以及賓客顧不見笑於大方之家邪是𨿽繩樞甕牖漁樵之舍皆可以得二者之勝寧待登此樓而後得之然茸人升車褰帷裳意當髙視遠聽或者登樓四顧使能明目洗心有如月與波者乎則其治民猶越人之治病豈不盡見五臟之癥結邪令狐君之名是樓豈有意於此邪今樓之下池水才尋丈閒亦聊足浴鷗鷺爾極目野田無三數里遠鄭毅夫題詩其上乃云野色更無山隔斷天光直與水相通毅夫之喜誇也如此𨿽然天下孰大泰山或爲小天下孰小秋毫或爲大而大小之相去殆出吾方寸閒蓋亦不可以語人矣故此樓目力所及𨿽不如毅夫言儻以爲大則窮日月之出入極江海之泛濫要當一眼吞之是豈不近出眉睫之閒哉樓前翠瀲如縈帶而髙柳橫塘遠入孤村野花水艸微見幽處闌干下瞰煙雨空蒙朝霞暮云淩亂衣袂徘徊徙倚心舒目行蓋可以散郁滯而忘吾憂也父老爲餘言此樓建於致和之甲午規模甚陋亦幾圮而僅支今又當甲午一變而壯麗若此獨恨登覽者有時而老而此樓固突兀百尺與光景蟬連俱在也滂聞而嘆曰樓𨿽壯且麗顧可恃哉壯當有時而傾撓麗當有時而漫滅蒼煙白露而荊棘之所叢頹垣斷塹而狐貍之所家祇使後人來發悲慨爾今邦人相與出遨而喜甚徒以有此樓攺也至其人散酒罷水波月出余獨擁鼻微﹝口金﹞捋須遐想蓋意已超然遺塵埃出雲气將不月而明不波而淸不樓居而髙也吾於此時益得佳處且將以遺來者異時有登臨而得余所得者余𨿽不及見意其若見余也蓋初不以此樓屬於人政和四年十一月日記

海頭謠海云彌空海山白砂雨鹽煙半阡陌丰年一半了官租稍涉旱漧釜甑笮銅柱南邊毒艸風黯淡吹來聲颯颯三聲兩聲落閭巷大家小家愁怨迫使君談笑埽機牙卻把呻吟冒膏澤官租十二十三年中下之逋悉蠲革徵商約自元正始直至元夜且勿核追呼旁午轉首空悉取鼠輩呼五百滿邑歡雷動地來桃李東風春拍拍使君明敏有如此此事他日書之冊吾君懇惻仁如堯上相勤勞與天格嗟乎安得太守皆如三輔守四方和會空蠻貊臨安爲今行都四方萬里歡欣愁嘆易於登聞一日僕過其地觀者如堵乃得所謂海頭謠者訊之則曰是檇李海邑人士爲太守鄭公作也於戲公何修而得此邪蓋邑境濱海土瘠民貧恃漁鹽以爲生撫字或非其人鮮有不貽害者公嘉惠是邑知民之困於虐取也於是除苛剔蠹考核賦籍積於縣帑而溢額者緡錢四萬有奇乃蠲來年稅租寬關市徵商因所積以代輸者四之一輟郡計以足其數者四之一而畱以廣縣之經費者四之一有奇且邑有虐政太守去之此賢明剛毅者所能也因縣之苛取於民者還以予民又畱以佐縣之經費非公平廉介而無殖貨之心者不能也而況捐郡帑之積以代邑民之輸此古人事而公優爲之邑人蒙被仁澤手舞足蹈轉愁嘆爲歡欣宜乎形諸歌詠人皆喜聞而樂誦之也𨿽然此特一邑之言云爾公自下車以來惠孚政治明以察吏姦寬以紓民力徵斂不急而帑廩足文法不苛而刑辟省而又增辟黌捨鼎新貢闈凡事關風化者皆次第修舉千里士民均受其福塗歌裏詠萬口一辭又豈止海邑之謠而已哉僕竊謂是謠之作固未足以盡公美而民言之酌要不可壅於上聞詠歌之不足作爲小篆以刻之堅﹝王民﹞以俟太師采擇且爲禾興一段佳話云歲在重光大荒落元年四明樓﹝汀去丁攺﹞謹書於勿憚攺齋平易之政務在便民抑其太甚惠我邑人蹙頞嚬呻化爲歌詠敢告采詩上澈淵聽淸明節樓淳謹書吏治必有政化術必有教二者並用則無相悖之患余嘗嘆世之儒者欲行其所學一旦臨乎民上力不能以執善而教常背才不能以禦事而政常隳苟有一焉則又有偏而不起之處此其故何哉嘉興鄭侯人言其政則吏治可稱人言其教則化術有方惜官賦而謹用度守條格而肅姦欺民訟以理邦計以足是謂吏治者類此崇修學校以樂俊遊廣建試闈以來貢士不徇時趨一切之令而咸安民居不黨貪孤百姓之望而代輸民稅是謂化術者類此余方嘉其所學之不悖是宜海頭謠之所由作也作謠者誰其詞恕而深美而著所祈於二千石者皆如侯之良焉而其旨愈遠陳詩者得是以獻於上其知道乎嘉定十四年三月二十五日錢唐於有成題

嘉禾志卷第十八

碑碣﹝三﹞

錄事司﹝三﹞

精嚴禪寺記佛之道至難學也毀形而苦行割愛而忍辱食以麤糲衣以壞色器以瓦鐵誦經禮佛求師問道從眾應俗登門望施修齋設供立木營造像設修爲之事無一不爲至於口腹之欲紛華之欲男女之欲凡人道之不可無者一有犯焉則有司得以治檀越得以棄天下之人莫不起而議之佛道之難學蓋如此秀州精嚴寺舊號靈光卽東晉選部尙書徐侯熙所施之宅寺鄰於市寺亦爲市僧居於市僧亦爲市旣爲而久旣久則盛其分房裂戶以百數而爲之徒者且數百八龐眉皓首畏罪慕善閉門燕坐勤力精進者往往有之而血气方剛聞道未篤六賊所誘一念不固者亦所不免也淳熙四年直寶文閣韓公彥質以黃岡政成聖恩優異付以玆郡公遇事精敏濟以公平下車未幾姦伏弱直優遊撫馭遂以無事推其治理勤厥外護乃請於朝願以是寺攺爲十方有旨從之於是籍寺所有得二萬餘緡招一因師俾主其事因資巽﹝左惟去隹右耎﹞不任是責侯卽喟曰變律爲禪欲藥其病變不如初吾且有過乃命黜因乃命諸山選一道行可以經理者眾以十六輩諗公公於其末擇一永祚師景壽使補其處壽公道學旣髙世法亦熟年未五十而十王名剎升座之日法音宏暢舉揚宗旨合因與果演化道俗復以叢林所立規矩先以律身還以導人瞻聽所接內嚴外敬頑革善入一傳百應先信後捨無有齟齬皆順以附緣法旣契乃取因老所用之餘計四千緡並舉韓使君所施之財與大眾之所施者又爲數千緡鳩工匠會竹木商瓦甓給雇直凡爲秀王祠堂三閒戒壇一所廊廡三十四閒法堂一十一閒僧堂六閒雨花堂五閒前資寮行堂共一十三閒旃檀林後架二十閒爲水田二千餘畝歲得米一千餘石爲蘆場二千餘畝歲得薪五萬餘束經始於五年之春三月斷手於六年之夏四月始師嘗曰寺成當求記於王居士旣成使其徒師源具以本末來希呂使謂之曰夫應時有緣悟道有性化荊榛爲道場辟市井爲佛地易土木爲像設攺喧哄爲禪觀凡見於有爲者是謂緣著一盂糲飯聚四方衲子大開不二門共究無生理凡歸於自然者是謂性今師旣已奮空拳竭願力了大事破羣疑矣盍亦息乎其所已爲而思惟其所未爲者自緣而修性由性而悟道以上報國恩而次報佛恩乎師曰諾乃爲記之復以偈言終之其辭曰佛身廣大充兩儀肉身有壞法者非波旬有請不可違雙林佛子涕淚垂六反震動人嗟咨付與迦葉法與衣其餘佛法得者誰國王大臣專主之檀那有力同扶持維昔東晉咸安時徐侯家居海之湄夜有光怪經天維迫而視之井所爲乃請捨宅爲佛祠年來井神不能奇蜂房蟻穴生瑕疵旣久而變亦其宜韓侯凜凜百吏師有意外護非己私壽公之來乘始基補僝百獘研毫釐以身率人人相隨內嚴外敬自此推始終一律無可疑一唱百和風聲移中堂幻出髙巍巍廊廡繩直遠近齊方丈寮捨相發揮山田水國日用資自起一念不逾期算計見效如所期𨿽然佛法非一岐傳道應緣實相依靈剎衲子須自知請師開門拈白槌來看兄弟相磨治以篾縛肚捐飽饑說出諸方上下機一洗萬劫貪瞋癡佛法到此尢光輝朝散郎試兵部尙書兼給事中兼修玉牒官兼侍讀王希呂記

興聖禪院記嘉定元年九月權發遣嘉興府事臣希道言臣所領郡治嘉興縣縣丞之廳正寢東室實維孝宗皇帝慶毓之地七紀於今丞轉相授與常官舍等無以稱神扈人仰之意臣至之日始徙丞居卽加泛埽繚以周欞崇護之禮懼未弘也粵庠序生徒閭井耋老﹝上鹿下木﹞至謁曰往年秀以列州得名爲府近者士不繇貢羣試春官亦惟毓聖之地樞電所屆昭示渥恩而龍戲之館赤昭之宮獨後表章豈非闕與臣希道竊伏思念忘寢與食爰卽故府是諏是稽恭惟藝祖皇帝太宗皇帝赫靈誕聖於汴於洛後卽其地咸建佛剎曰應天曰啟聖英宗皇帝繇齊州防禦入繼大統州升節鎭是曰興徳潛邸爲寺亦沿厥名載在策書可援爲比臣希道猥玷屬籍系爲秀安僖王曾長孫臣祖嗣王臣伯圭嘗欲建請未及聞上纘成先志責當在臣況復際遇叨守是邦今而不言死有餘罪願卽丞廳攺創佛寺且以臣疏下之中臺討論舊章賁以名額仍升軍號得偶齊鎭上以慰孝宗在天之靈下以表臣民推尊之敬抑爲薄海生聚祈貺請福臣希道謹昧死以聞十月甲午詔禮部太常寺擬定禮部尙書臣時侍郎臣奕太常少卿臣燮奏嘉興府擬升爲嘉興軍嘉興縣丞廳宇擬更爲興聖禪院十二月戊辰制曰可秀人聞命驩聲如雷郡以制書從事榜揭軍名乃遂庀役徹廳創寺斤工墨師勸力子來明年十月寺告成重扉伉壯兩廡深靚左右復屋棲鐘若經中儼神禦前殿後閣列肖諸佛菩薩丈室以居上首閎堂以容緇徒齋寮庖庾凡叢林規﹝木無﹞靡一不具爲屋大小合二百餘閒輪奐神麗爲諸剎甲圜觀和會拜跪瞻依謂宜有紀昭示無極臣機俟﹝上自下辛﹞政府與聞奏請詔報本末禾興又鄕郡也僉諧授簡不得而辭乃拜手稽首言曰惟聖篤生膺圖受籙天實啟之儲祥孕靈地實成之渾淪沖漠妙於天者難以智窺扶輿郁積發於地者可以誠考瑤光感顓昴宿標禹傳𨿽不誣驗之無眹至若舜之諸馮文之岐周輿圖昭然千古在目臣子之於君父也坐見於墻食見於羹精誠所存隨寓而著過虛位必趨遭乘車必下因物起敬儼如參前而況地靈所鍾聖迹所肇委置堙汨弗虔弗蠲人謂斯何皇上昭玆神武遹追來孝宵衣菲食必勤必儉立政官人克明克謹設施措注動法孝皇至於恢顯之章尊崇之典事事物物極其丰備矧三朝成憲炳然如丹宜乎覽郡守臣之奏詔亟兪之惟恐後也若夫建明之宜奉行之恪經始之審簣成之速費不害公役不加民則臣希道之績視公子奚斯爲罔愧臣亦旣敍次其事俾鑱諸石復拜手稽首爲之銘曰於赫孝宗

紹隆中興

武藏不殺文緯丕平

作其卽位

二十七載徳參兩儀

仁冒四海

在厥初生於胥斯原

禦溪之水

檇李之城昔在光武

濟陽載育

嘉禾九穗歲應大熟

昔在髙皇

沛惟帝鄕萬歲之後

魂魄不忘

惟我烈祖發祥齊媺

郡名昭符

屢協嘉瑞對越在天

神無不之

乃睠於秀永言懷思

詔作梵宮

榜曰興聖遹駿三朝

駕方軌﹝立立﹞

宏址穹隆髙﹝木閻﹞飛棘

揭虔妥靈

來燕來翼像衛嚴飭

丹雘華新

徼福金僊敷錫庶民

禦溪淵淵

檇李業業夾輔慶基

昌於來葉

檇李業業禦溪淵淵

匹休宗祊

於千萬年通奉大夫參知政事兼太子賓客權提舉國史院實錄院權提舉編修國朝會要同提舉編修敕令嘉興郡開國侯食邑一千七百戶食實封三百戶臣婁機撰

興聖寺記天以皇朝世有明徳惠洽黎民申眷命於髙宗中天立極用再造我區夏孝宗夙自秀邸毓質少海以承堯禪祇若慈訓誕保此丕丕基積一執中之傳有光往牒維今嘉禾興聖禪院則上聖載育之地也斗樞繞電而壽邱輯慶赤龍遊河而慶都孕靈帝命溥將百神先後父老傳頌可考不誣慶元更元州升爲府迨嘉定戊辰歲昉因守臣希道之請加賜軍額仍卽其所規作梵宮扁以今名所以紀長髮之祥示四海以有尊也地接縣治位置褊淺無以肅視瞻甫及四紀而支傾植僕之不暇守土者何以辭其責今皇帝在位之二十八年郡當擇牧上念畿輔股肱烈祖在天之靈不忘顧歆命大臣差擇其可寄以赤子者得太府丞臣與﹝上山下言﹞於班列卽日佩以章綬始至款謁廟廷退而諏之僚吏曰漢制郡國得立祖宗原廟我國朝陪京及車駕嘗所臨幸咸卽寺觀刱殿以奉於神神禦而洛師之應天啟聖則又卽誕生而紀瑞也維玆興聖伯父臣希道實倡之粵四十有五年而臣與﹝上山下言﹞嗣領郡寄臣與弼同時持常平使者節按部浙右前此苟有而未全者若有待焉失今不圖人謂斯何往復究度舊基之左右乃牙民產倍其直以償之由殿堂門廡以及庖庫皆革其故而取其新不侈不陋十閱月而崇功成捐官莊田地二百七十有七畝合舊田地爲一千八百二十有八畝畀寺僧以給齋廚費出於臺郡撙節之餘不以勞民是役也大宗正嗣秀王臣師彌實主其議拜疏闕下上爲援筆大字書流虹聖地興聖之寺八大字命鋟梓塗金揭之新剎龍蟠鳳翥日麗星暉耆老聚觀感慕灑泣臣師彌被旨袖香奏告道霅川以圖示臣公許曰此國家盛美君嘗以簪橐陪法從秉鉛槧掌內命盍爲之記庸詔久遠臣固謝不能而竟弗得辭竊惟藝祖以神武膺圖肇造繼統以太宗而天下宜定髙宗以艱勤紹復遜位於孝宗而駿命以凝至公無私與天同運孫謀詒遠配天無極冊書所紀曠古鮮儷小臣固陋何敢妄以管窺惟是隆幹淳熙盛徳大業得之面命心傳見之躬行實踐近接耳目爲法可傳於天下者蔽一言曰仁曰儉而已惟仁故見善明用心剛愛惡是非得其正惟儉故處己約待人恕刑罰賦斂得其平自陟大位以訖倦勤授禹惟日幹幹祗畏於民巖中外乂寧風俗淳厚士大夫咸以禮義廉恥自修飭紹熙慶元之際國家賴以扶顚持危者猶昔日所作成之人才此無他仁儉之徳積於躬者厚而化於人者深其培養之道感移之機自有不期然而然者盛矣哉若夫篤於尊親謙以自牧𨿽震夙之所未嘗一語及焉逮寧考禦圖遹追來孝始克舉行曠典道隆徳盛而退藏於密業巨事閎而民無能名刻辭丰碑所以侈盛美於無窮示來世以必葺也臣謹拜手稽首而述以頌曰宋受命古帝有十一世篤生孝皇神武哲睿藝祖之孫髙宗之嗣毓徳靑宮揖遜以有帝位丕顯丕承克順克比厥初發祥秀水之涘帝實啟之百靈萃止若昔壽邱樞電薦祉慶都河流赤龍紀瑞有開必先古今一軌於赫梵宮作鎭星紀昔臣希道以宗室子來宣藩條玆焉經始敝弗之圖鮮不心愧臣﹝上山下言﹞假守臣弼將指同是肺腑同所出自諏之嗣王典宗正事老臣師彌奏聞九陛皇帝曰吁天命匪易念我烈祖宵旰致理徳巨業閎道洽政治積慶有源涵洪演迆施及曾孫式承式繼伸紙濡墨爲八大字鳳舞龍蟠星輝日麗欽佇﹝風焱﹞遊聿嚴嗣志皇靈赫奕百神翼衛心法所傳仁儉而已矣惟仁足以祈天命惟儉足以承天意於時保之夙夜敢替小臣作頌庸侈休美莫髙匪天莫厚匪地於千萬年作宋元祀淳佑十一年龍集辛亥仲夏初吉謹記中大夫寶章閣待制新知婺州軍州事兼勸農使眉山縣開國子食邑五百戶賜紫金魚袋程公許撰

重修興聖寺記禹薦益於天至太祖生於汴而後益之子孫始得以有天下太祖薦太宗於天至孝宗生於淛而後太祖之子孫始得以享天下猗歟盛哉天爲太祖後生孝宗故爲太宗後生髙宗髙宗生與太祖同丁亥此天心也卽位同南京攺元建炎同建隆此聖心也而人未之知有臣寅亮慨念湯緒知天心聖心矣而不知虹光照室已應於卽位攺元之冬嘉禾紀瑞又先如漢中興時矣三後在天世徳作求如編雅當申以下武之述周者天旣生孝宗於浙之右以紹中興之烈復生理宗於浙之左以衍百世之祀初嘉定守臣希道建寺淳佑守臣與﹝上山下言﹞乞扁至是奎文樞光交煥河漢中更寶佑乙卯郁攸之災官軍士民衛神禦惟謹戊午旨頒祠牒若干道爲修復計下之郡從嗣王師彌請也郡未果修明年景定庚申復以元賜命主僧淨志任責從嗣王與澤請也申錫無疆及爾斯所如編頌當儕以烈祖之述商者淨志當事自方丈法堂以內規以立咸淳己巳特選主首以僧惟實當事期年兩廡山門以外工以備癸酉春旨奉安神禦又從主祀與澤請也新廟奕奕寢成孔安一如祖宗制安居粒食優遊閒暇亦便浮屠教夫孔曼且碩萬民是若理之常也乃如之人兮西方之人兮同事釋氏同師偃溪今乃能同力以事君惟實嘗興寺洪都謂﹝口十﹞唐五百年佛讖今乃前作後述復百二十年潛邸盛典至此知人心之天卽天心之天也惟徳動天無遠弗屆如編書正當驗之以益贊於禹者謹拜手記本末以俟編之詩書之策朝奉郎添差浙東安撫司主管機宜文字兼福王府教導官周方記

重建慈恩塔院記余幼肄舉子業周遊問學詣郡則憩天慶坊劉氏邸弦誦所餘暇婆娑金魚池月波樓下慈恩塔院北池樓側吳省郎說所題額及護國保民諸天道場扁愛其書畫婉麗駐目玩視不能去亦愛金魚月波一扁篆古而隸雅惜三者輪奐未稱景趣耳自余隸東學策末第三任從官舊遊夢隔及玆重來慈恩鼎新攺觀佇立慨嗟有老衲祖輝者揖余曰此院以開寶年斲地得石佛石香鑪相輪舍利而建�����佛院也治平攺今額建炎��而隳一塔亭亭獨存余悉就圮餘二十年竭力起廢龕經繪藏昉庚午秋開軒�塔北辛丑歲僧堂重刱大殿莊嚴丙子至甲申而備庫院徹蓋鐘樓甍飛庚子至癸卯而成洪鐘釁治於今春西方建場於嗣歲內外粗具已方圖紀刻君周覽興慨龜趺其屬筆哉因喟然曰王荊國昔記龍興寺謂孔氏之道易行非若浮圖氏苦身窘形之難也然此每失之而彼得余前未之信也今輝也獨能以三十年不怠志力而中興頹圮舊扁具存典刑不泯而金魚月波尺椽片瓦莫加焉公飾攺題去舊幾相什百此失彼得寧不信然其有以�之嘆不自�����者得無啟於斯言淳佑五年上巳日宣教郎知紹興府諸曁縣主管勸農公事兼弓手寨兵軍正趙孟堅記

招提教院置田記嘉興招提教院考之紀載則唐刺史曹君之故居也光啟四季捨以爲寺敕名羅漢院國朝治平初攺賜今額規模𨿽未大然在元佑閒名公巨卿如荊國王公內翰蘇公更唱疊和寄題靜照篇什盈軸靜照卽院之一室也能以一室聲聞京師蓋亦名剎矣中閒一罹建炎之兵火再厄寶慶之震陵殿堂摧﹝土已﹞而弗修廊廡傾頹而弗葺紹定壬辰寺鄰吳供檢煥憫然動心自捐己帑鳩工聚材聞者樂助鄕僧懷敞開其端師誼贊其成自山門以至湢室輪奐一新嘉熙己亥繼以懷禮啟請檀那曰規模視昔固已大矣廣其居無以飽其徒可乎於是已施者無倦心未施者皆興念遂得常屋以爲香積卒歲之儲由今而始苾﹝芯去心攺芻﹞之供可以繼矣蒲塞之饌當不乏矣懷禮款門求余紀之並欲列檀那名氏書之碑陰余辭不獲姑爲述其大槪旣而語之曰師亦知夫一飽之不易得乎夫捐金得土以爲爾剎﹝帛系﹞遠之利檀那不多得也寒耕暑耘以應爾眾饘粥之需農夫亦甚艱也師盍歸語諸徒曰如來積功累行至現報身於王捨城猶未免持砵乞食今之爲比邱者顧何修而受成若是要當審慕因果進其學業諦想其空法窒絕其塵妄以祈福祥以酬施惠庶幾可耳毋徒曰我等瞿曇氏之種子也法當受是懷禮曰惟嘉熙庚子暮春旣望朝散郎新知雷州軍州事兼管內勸農事借紫徐植記

惠安禪院記昔釋迦拈花正眼先付人機大用普徧河沙利及四生功沾九有從窮三際橫亙十方萬象森羅頭頭具足自是慧鐙繼照久而彌芳歷代宗師相印玆道同體異用警悟羣迷瞬目揚眉拈槌擊拂交馳棒喝坐斷死生無非得佛心宗悟佛知見嗚呼盛哉若乃帝釋折艸梵宇翚飛貝闕珠宮丹楹刻桷長廊廣廈復殿重樓建立於屈伸肘閒成就於剎那頃際變化莫測凡聖難窺嗚呼休哉像教肇興聖君出禦宏持正法益使流通得折艸神通具拈花妙用兼二徳者閒有人焉南徐焦山成之孫汴京妙慧光之子長水惠安立其名者乃常人也有佛子願力具丈夫身心於遊戲中見殊勝事回狂瀾於旣倒銷魔外於已陳體用如一理事無礙遂能鼎新寶社特立叢林斬斬可觀得未曾有見者嘆仰焉方立之披榛也余適取道於此喜其道力人事爲眾所歸寬猛得中疾徐合度知其必有所就也越三年餘守是邦閒從賓客過之昔所謂瓦礫者今楹桷雄麗矣昔所謂荊棘者今金碧輝映矣髙堂深邃萬瓦參差鳴鐘鼓之新音唱宗乘之妙旨立於玆方可謂能矣奮掣電之機𨿽末山總持豈容專美有超師之作使焦山妙慧不殞餘芳於見比邱尼身者豈易得耶一日立偕其徒力請爲記歲月餘憫其苦志而喜其有成故爲書之惠安本星居也其徒以立聞於州剌史王公浚明請於朝始更禪剎命立來主道場實紹興七年閏十月也合喜法云堂方丈浴室與夫廚庫之屬靡不周足惟佛殿尙缺焉會見得髓得皮之人共助出力出財之施矣復何憂哉余識成於京口見光於夷門會立於吳興知之爲詳故於營建之外爲紀本末尢悉主僧名道立號祖鑑錦城人云紹興甲子四月壬午朝請大夫充祕閣修撰權發遣秀州軍州事主管學事兼管內勸農事交安縣開國男食邑三百戶賜紫金魚袋信安劉阜民記嘉禾志卷第十九

碑碣﹝四﹞

松江府﹝一﹞

文宣王廟記至矣哉先儒之稱夫子也子貢則諭諸日月孟子則冠於生民通其祀則韓吏部以社稷爲非嚴無其教則杜子美謂夷狄之不若是皆傑出意表垂範將來抉狂簡之肺肝判冥頑之耳目膚淺庸鄙又何加乎若乃誦聖籍以知歸服儒衣而不變以嚴師爲己任將尊道爲士先苟得其人不系乎位華亭縣者嘉禾郡之劇邑也當土敝水煩之地屬風頹俗雜之餘民無堅正之心世尙剽狡之气淫神以邀其福佞佛以逃其禍先王之教咸罔聞知廟貌之靈宜夫委頓自錢氏納土宋運有開年曆寖深邑長相繼殊未思政理以五常爲本五常由夫子而明必有所宗是宜崇祀率視如弁髦之敝孰能存愛樹之心介於梵剎之隅甚矣鄭門之困今天子明神所勞禋享聿修典冊攸存牲幣靡闕而況﹝褎去禾攺矛﹞成教本位極眞王通邑之祠不絕如綫非所以副國章之舉廢俾鄕校之知方少傅劉君是以有志於斯也劉君世編官族代傳素風養勇久負於一鳴適道無辭於寸祿下車而姦盜屏假印而獄訟淸胥吏服從閭裏競勸當其至止首謁聖師撥蠨蛸而入戶庭履蔓艸而升堂陛致美且慚於黻冕攺爲奚及於緇衣列像隳殘侍座跛倚裴徊瞻睹俛仰咨嗟不易新規曷成大壯爰求隙地得於縣東營爽塏之基委諸薙氏度中伐之木命以梓人民忘悅使之勞吏謹不愆之素由是重門祕殿敞大廈以耽耽東序西廂亙文﹝木�﹞而翼翼後建殖庭之宇用鋪講藝之筵旅楹旣閒陋堵室之非度縮板以載見宮墻之特髙而又約奉身之資損計日之俸儼晬容而允穆飾華衮以鮮輝入室之賢侁侁侍坐升堂之眾濟濟負墻置孝愛之一人與配侑而兼列如在之威神備矣致誠之典禮惇焉俎豆嘗聞風雨攸除嗚呼大道旣隱明王不興儒雅之儔沒沒無愧矧夫皇猷允塞文令聞揚夫子之英煥煥宜久豈獨行於萬里長幼之序有倫如能達彼四方齊魯之風可變執古性惟樂善學媿親師聖門難言誠甘取誚互鄕與進冀許偕行直書內疚於無文不朽幸刊於美石時天禧二年歲次戊午閏四月十有一日陳執古記

華亭縣學記元佑五年夏四月辛丑左宣徳郎知秀州華亭縣事劉侯初視事越三日癸卯謁先聖廟顧新學有左廡而闕右廡食無庖爨居無什伯之器垣墉不立犬彘得以遊處而無虞劉侯惻然環視彷徨歸則發政以惠民徐以善言風諭邑內邑內欣喜莫不奔走以承命於是學始繕完又風諭得衛氏子買國子監書以資諸生乃屬其佐劉發爲之記且曰新學之建吾無與也必爲記不忘前人之功力耳已而發解官劉侯又以書見速且曰學始謀於陳侯卒建於陶侯無以吾廁於二人之閒劉侯之意固忠厚矣而事在眾人之耳目非可誣也輒廣記而備言之華亭大縣也旁小縣皆有學獨華亭無之蓋浙西善事佛而華亭尢甚民有羨余率盡以施浮屠故其它有所建置莫易以成就先聖廟故在縣治側湫隘庳陋旁不可以爲齋館自吳侯爲宰已嘗有意遷易焉而勸導率不就後三十年而陳侯謐復議建學是時邑人衛公佐率先願獻縣之東南地且求獨建先聖殿歸卽築治土木預爲戶牖加漆飾以須期會期會未定陳侯以事去議又罷久之浮屠氏從公佐乞所治材爲佛宇公佐曰此材可使之朽腐必欲移用則不可相繼陶侯鎔爲政而公佐死浮屠氏又從其子弟求其材爲公佐祈福其子弟則今買書者也固執如公佐之意於是邑子朱賡朱伯夔周揚許洙白之於陶侯陶侯使之白州郡監司曰州郡監司見從吾無不從者四人者乃率眾士人詣郡太守又詣轉運使皆得請遂擇日鳩工而四人者實董其役邑人素願盡力者固已各實其言矣而它無助成其事者故積久卒成於�劉侯蓋若有待焉夫政治不可不先學校𨿽庸人孺子皆知之學士大夫方困布衣必以是說應有司之求及其入官則背之果何以哉蓋上人之所程督者常在獄訟簿書而考績不急於教化故也以文盛之時建學校於多士之地或有其意而不能遂其議或遂其議而不能致其事或致其事而不能成其功故發詳記其實以爲上下之勸使後之觀者知成功如此其難無致於廢而不治雲華亭縣佐劉發記

記縣學序拜儀雲閒士藪澤璧流道徳之化近於禮宜習顧有因陋未遑革者歲元日至相與會拜浮屠之宮𨿽至不可得而序期而不至者多有開禧二年汪侯來蒞玆邑才累月政成博咨風土之舊或以是告侯慨然曰齒尙於鄕倫明於學古也吾家於鄞里人講是禮於州校𨿽異爵者率序以齒仿而行可乎於是陽復之翼日薦紳冠帶總集黌宇序立大成殿下潔豆籩釋菜俾士之髙年者主其事禮竟循廡而升布席進徳堂相鄕而拜少長從其次子弟則列父兄後魚貫雁行誾誾雅雅侯與僚佐盛服觀禮嗣歲之二日亦如之邑子諸生退而合謀曰是其可不書尊師蕆儀敬也示化媺俗仁也貴老順長義也一舉而三善具侯誠知治本歟乃命林卿志歲月詔來者林卿昨典番學聞範文正公出守時政用名教厚俗爲先州人慕向久之不變後進於長者修慶朔之拜惟謹彭公器資之言實然侯今小試一邑心惟範公是師諸父兄盍世守之以毋忘鄒魯是邦之意侯名立中故敷學尙書適齋先生之子嘗舉外臺進士官今通朝籍假五品服云胡林卿記

華亭縣門箴政之善出於是不善亦出於是斯民何知維令所置勿謂可欺固亦易制斯言不私是乃可畏朝而辟焉小大必治逮昏而闔以休吾吏治得其平謂我豈弟有或不然爲門之媿熙寧十年九月一日錢塘沈遼攝令記

濟民倉記夫事有巨可遺而微可書者抑有民忘其勞猶以大爲小者其並見於秀州華亭之縣倉乎治平三年五月一日予艤舟倉下會老人植杖而言曰我邑歲輸公租一十萬有奇入於州戶苦之近俾就藏僧寺客亭人憂之借糧貸種數加多無定計夙夜警邏皁勤之素無倉也其誰敢議其倉者今倉成之初築蔬圃割湖地爲廒十八容受十二萬民自請號濟民倉實濟而悅之也翁云自祖父來脫五代湯火沐浴膏澤拭目觀太平踰百年爲幸民未識官倉今見之益以幸翁頃嘗病河之冰船阻而寖矣官督急胥是捽而抶矣此豈倉之屋乃民之身矣倉完身完而已矣民之心一若是如何不曰濟之乎翁且不知知縣爲誰何翁聞嘉佑七年夏迎來次年七月敢議倉請於州州請於外臺從其議已而民願助力者源源不可遏於是遠致海木又不半稔而倉立翁在田中與鄕人聞之則不信亟闖之赫哉偉乎其可信也迫而察仰而觀非人力神而化之也翁怪如是乃詢於眾眾謂我家旣力有餘也令不吾擾豈弟之恩也詩云豈弟君子民之父母父母有命可違歟倉費大共助之小也令言重分任之輕也費之愈大愈小也言之愈重愈輕也恩酣心而勞忘形也湖亭蔬圃不利人而害人者也諺有之曰責亭葺而遊席不理而休責圃滋而育蔬不供而朴今變害爲利反諺爲頌其頌云倉亦有亭廨亦有圃亭席髙廣圃蔬蕃廡翁又曰古聖賢興利在民者以爲稱職恥名之常也後世興作遊觀利在己而反名之是自名其無恥者也今知縣其如何人也翁聞倉成之日與諸僚吏落之曰吾不圖爲倉而至於斯也慰民心而自謂濟之也已然則翁知夫知縣之志在柱石朝社而不在委積禾黍也宜矣柰何民之言曰事𨿽巨而無益美若微而有徳微猶然況大者乎翁亦曰頌可傳莫若刻之石於萬斯年子盍記之乎爲記之蘇士李璋也爲書之鹽監殿丞徐大方也爲立之題之者主簿方澤縣尉朱徳新也玆二人者實佐佑於知縣殿丞袁公成倉者也公名晉材字器之淄人也

思堂記一建安章質夫築室於公堂之西名之曰思曰吾將朝夕於是凡吾之所爲必思而後行子爲我記之嗟夫余天下之無思無慮者也遇事則發不暇思也未發而思之則未至已發而思之則無及以此終身不知所思言發於心而衝於口吐之則逆人茹之則逆余以爲寧逆人也故卒吐之君子之於善也如好好色其於不善也如惡惡臭豈復臨事而後思計議其美惡而避就之哉是故臨義而思利則義必不果臨戰而思生則戰必不力若夫窮達得喪死生禍福則吾有命矣少時遇隱者曰孺子近道少思寡欲曰思與欲若是均乎曰甚於欲庭有二盎以畜水隱者指之曰是有蟻漏是日取一升而空之孰先竭曰必蟻漏者思慮之賊人也微而無閒隱者之言有會於余心余行之且夫不思之樂莫可名也虛而明一而通安而不懈不處而靜不飲酒而醉不閉目而睡將以是記思堂不以繆乎𨿽然言各有當也萬物並育而不相害道並行而不相悖以質夫之賢其所謂思者豈世俗營營於思慮者乎易曰無思也無爲也我願學焉詩曰思無邪質夫以之元丰二年正月二十四日眉山蘇軾記

思堂記二吾族章質夫官華亭縣之初治其官寺爲思堂以居予爲述而記之曰君子慮於正小人慮於邪惟邪動罔不凶惟正動罔不吉是宜戒哉戒之者有攸爲也君子之於事不勤則不成不思則不得故夜而思之旦而反復之盡日以行積日以爲月積月以爲年積年以爲世爲善而無厭然後大善立矣是以君子行務五徳而去四失何謂五徳道貴有仁貌貴有禮言貴有信心貴有義業貴有學也道貴有仁所以成身也貌貴有禮所以交人也言貴有信所以成物也心貴有義所以制事也業貴有學所以通理也何謂四失非也過也怨也忿也非無容一過無容再怨無容長忿無容口善在我思必有不善在我思必無思之於���以少己也古之人有立常由此今之人�����������名進士入官而予於世法所宜尊而畏之視處必志於有爲乃溯其所趨而爲之說章望之記

超果寺天臺教院記善哉天臺氏之建化也以觀心爲法以念佛爲宗觀心者觀有心以至乎無心念佛者念彼佛以證乎我佛或升階納陛同踐堂奧或順風乘航橫絕苦海眞可謂大乘之淵源導師之方便者矣原夫淸淨本然無有空假因緣忽生萬法以起河沙沙門一念而足所以體同寂照神宜樂域邱陵坑坎悉見嚴淨眾鳥行樹皆出法音用之則然何遠乎爾佛隴肇基神化周浹諸方向風緣應如響則夫來四方之珍聚肄六時之舊業棟宇具而神人安鐘梵作而齊戒修又可闕乎秀州華亭縣超果寺天臺教院者乃鶴唳之奧區實龍象之精舍先是界相東南地闕艸茂時和年丰民有餘施師徒自演廣廈斯作講誦未聞人莫知向法師惟湛臺嶺之宗實爲苗裔言厭遊方聿來胥宇旣以知見提撕其新學亦用方便誘掖於裏俗於是檀供旁午規模備具復卽淨室作西方彌陀之像其髙十有六尺巍然垂臂若將援溺以應經量邦人吳延宥善施樂義乃爲之捐金以極塗飾然後居者有以系瞻誦之愨遊者以之起師仰之願揭應運之雄觀畢空門之能事矣嗟乎誰爲布施爲住於相眾生不愛頂踵慳貪無厭暗覆眞覺集爲苦本流轉生滅莫知攸止故夫信捨作則執著亡執著亡則空寂見空寂見則佛性具矣誰謂聲色不足以見如來今夫金山之聚不輟乎吾目和雅之音不息乎吾耳塵法𨿽外其心則我苟無聞見則無我佛故夫樂苦空而斷因果厭諸相而求解脫未足與語道者也院旣大成嚴像且畢以僕夙體斯道見囑隨喜云時熙寧五年正月辛巳陳舜兪記

海惠院經藏記秀州檇李之奧壤華亭縣唳鶴之名邑白牛村在其西有人煙之富海惠院於其閒爲蘭若之勝先是賜紫僧奉英智力膚敏傑爲主者乃募人書所傳之經其函八百其卷五千四十有八而居人吳氏子行義施仁號爲長者爲之募財僝工作轉輪而藏之其屋若干楹載礱載琢飾以金碧以某年某日落成其成也白牛居士陳舜兪敍其義而贊之曰天下之險東有泰華南有衡岷西有昆侖龍門北有太行羊腸此天所以限方域也然而寶貨出焉而負重者至艸木禽獸生焉而樵蘇弋獵者往馮者蹶而傷下者踣而死又生生之大患也聖人爲之觀轉蓬而作車以載之嵯峨決而蹊通﹝山卒﹞屼碎而塵飛視千仞以爲夷化顚踣以爲安其率之爲利蓋遠矣無明之山慳貪之阻瞋恚之岡癡暗之崔巍詐妄之叢棘深林淫亂之坑谷溪﹝汀去丁攺閒﹞而眾生莫之能免也於是教之以法爲車以布施爲輈以禪定爲軫以忍辱爲轂以持載爲轄以勇猛精進爲輻以般若爲輪度脫諸險不墮生死始於自載終於載人故此經之輪不爲無意也況夫我爲法輪致遠由己有相𨿽外發心必內心轉輪駛心止輪抳舉眞如之性海一指而徧盡塵沙之法門有念斯足須彌納於芥子滄海入於毫端其體道之樞機利物之關鍵作之可謂妙用施之者不爲無窮之利乎若夫山﹝汀去丁攺閒﹞同平夷險一致馳騁乎無之駕遨遊乎無方之機非作非止孰溺孰載吾非斯人之徒其誰與遊然殊途同歸何遠之有陳舜兪記

布金院經藏記布金院去邑七十里有上人曰淸已者其行淳白善護其法所謂慈惠精進者歲旣久閭裏莫不向焉邑人顏氏子乃首施錢二百萬書其凡所藏經又相與營大屋爲輪而環積之其後工未就於是人無遠近爭投以財越二年而告成函以文木襲以綈錦載以華輪瞰以藻閣繚以朱貝負以虯龍覆以隆廈周以廣廡方琢圓磨明怪幽巧塗金閒碧嚴飾雜繪總用錢千萬前後施者略數百人煥乎盛哉夫西方之書生滅之極談也生滅者周流而無窮周流之謂迹無窮之謂性迹有去住性無先後考物見義莫妙乎輪輪之名有二一曰法輪佛之所乘也智慧解脫以動之戒定悲忍以行之小而入乎微塵而有餘大而禦乎虛空而不能容擬諸形容而莫之能名法輪也其二曰苦輪眾生之所乘也動之以煩惱貪著行之以瞋亂罪害上驅乎天中馳乎人下轉乎地散而入乎鬼神之都禽獸之鄕而莫知其歸擬諸形容亦莫之能名苦輪也噫在佛爲法在眾生爲苦存眾生乃有佛非佛不能度眾生然佛之度眾生也未嘗脫吾輪而載之蓋卽其所乘而指其所向故能方軌同轍而出乎無窮之域焉爾然則凡所謂輪者可以摧止諸苦令法流轉亦幾於佛矣輪之成也上人以予善解其義其文足以申贊嘆見屬者不遠千里云嘉佑丁丑歲十二月壬辰陳舜兪記

隆平寺經藏記靑龍鎭瞰松江上據滬瀆之口﹝上鳥下山﹞夷蠻粵交廣之途所自出風檣浪舶朝夕上下富商巨賈豪宗右姓之所會其事佛尢謹方其行者蹈風濤萬里之虞怵生死一時之命居者歲時祈禳吉凶薦衛非佛無以自恃也故其重楹復殿觀雉相望鼓鐘梵唄聲不絕頃寺之隸鎭者三獨隆平藏經未備治平四年邑人陳守通乃始出泉購書而棲經無所沙門道常卽法堂舊構合眾力植巨軸貫兩輪納匭五百放雙林善慧之制藏所謂五千四十八卷者始熙寧五年之季秋成六年之孟春而髹漆繪事所以爲莊嚴者垂十年功不克就元丰四年曾侯永逸王侯景琮之來也憫其垂成僅廢因籍藏之所入發其端使其徒行淸主之未幾城邑區聚由盧遠而下凡十人不謀而赴隨力之厚薄皆有以相其事規模法象卽其畫皆相合髙下度數按其體皆可考袤二丈有二其崇加三上爲諸天宮者八下爲鐵圍山者二承以藻閣覆以重檐八觚竿聳方匭鱗比雲蓋雨華繽紛蒙蔽法從導衛循繞環匝翼以天神挾以力士欄栱欒楣榱牖扶柱皆雕鏤刻琢塗金錯采材致其良工盡其巧靡麗侈富言不能旣而見者知焉經之費凡三百萬材之費者十之二工之費者十之三髹漆之費者十之四塗繪之費者十之五越明年元朔合黑白二眾落成之左旋右轉聲蔽鐃鼓觀者爲之目眩聞者爲之耳徹於是人知方等一乘圓宗十地之爲可依也始如來以一大事因緣出見於世曲徇根器巧說譬諭最後乃云四十九年未嘗以一字與人而祕密法藏獨付於靈山拈華之時則知無說無示者是眞說法無聞無得者是眞聽法所立文字假名權實是以尊者迦葉之集四篋大智文殊之結八藏近傳五竺遠被八荒其感應顯異則有若士衡投火而不焦賊徒盜葉而不舉其功徳博大則有若聞一偈而入佛初地持一經而生天七返蓋經典所在則爲有佛書之虛空天蓋上衛況嚴持奉事如此之至哉嗚呼竭大海水盡妙髙山𨿽筆墨有窮而不能及佛一句少分之義以余之淺陋何足以語此而行淸數來請文所願贊其成也於是乎書元丰五年春正月馮翊陳林記襄陽米芾治事靑龍賓老相過出此文愛而書之嘉禾志卷第二十

碑碣﹝五﹞

松江府﹝二﹞

明行院記華亭圖牒載春秋時夫差三女子墓田曰三女岡聲詩則播諸唐令尹詢並荊公王介甫都官梅聖兪邇岡之剎曰安和石晉天福五年蔣漢瑊環堵中芬陀利花擢於陸聚族而謀曰是八吉祥六殊勝處盍施諸釋梵家遂基此剎楨幹於是者曰本立病潮嚙岸址白漢瑊議徙於此攺曰明行用淮海王錢中令歸朝所請之額堂宇樓殿金碧輝燦雲棲鴛瓴月行璇題具如經說凡所當有罔不具藏乘二千餘卷棗柏大士華嚴合論在焉鐘梵壓萬籟爲一方宅心純想之地遷善遠罪者咸知鄕方一鐙長明四檀委輸規矩準繩有條而不紊五季方中水立晝昏眞人應期民登衽席聖聖授受幾三百年未聞識載固自若也云胡慧日求紀述爲日曰故國喬木其大蔽雨其髙垂云可無封植日冀茂長風雷之鼓蕩雨露之膏沐而至於此也一剎百堵容數千指功倍封植惠戒翦伐人天之所瞻龍象之所覆不啻故國喬木罔知刱業之艱難則將怠乃訓盍講明以詔後世不亦可乎因其說系之以辭辭曰五季中民迍邅沸如糜號無天中令君吳越錢奮一旅圖萬全玉節勁金城堅王海國遮中原振義聲開福田空寂崇經象傳幢剎建泉貨捐爲﹝山�﹞幪持危顚誓子孫銘肺肝摛錦繡包山川歸有徳同永年帶如河礪如山與竺幹無黨偏敕差臨安府淨慈光孝禪寺住持北﹝石間﹞居簡記

明行院結界記余作三女岡明行院記於嘉熙初元越二年結大界相成薦請紀其事其說曰天可陟吾疆不可入地可陷吾疆不可犯不吉祥及諸惡律儀自退舍於廣莫之野而之無何有之鄕且夫天地之大八荒之廣從而無際衡而無朕𨿽吾廬千柱萬礎磅礡川谷包絡平野眇而視之一餌耳吾身小天地淵乎方寸者心也至微也至幽也出入無時莫知其鄕三災彌綸心爲本根不鉏其根滋蔓罔旣乃於是中自燔自溺然則界相在此而不在彼曩記錢塘大雄院創建之顚末嘗究其說矣今此舉行墜緒補有寺以來闕典故申言之且嘉其事法精至而秉法攝僧攝衣攝食唱相羯磨與波羅提木人絲毫不忒皆寺之傳教比邱慧日講明而奏厥功乃策其勛而系之以辭辭曰善乎明行大界相之結也彌滿淸淨於其內他莫我幹也噫結固易與爾守難乎哉傳曰重門擊柝以待暴客備禦侮也非擊柝戒嚴於其外則猾窺狡門兪彊侵暴陵重門果何恃譬夫倚界相之固不希勝進般樂怠傲習燕安之鴆自以爲安室利處忘自求多福則非吾所敢知北﹝汀去丁攺閒﹞記

福善院鑄鐘記昔黃帝命伶倫氏鑄十二器蓋鐘之始也召從律之气揚治世之音上同和於天地下協贊於神人曁西域聖人化寖中國海貯眞教星羅梵宮方袍之士佛肆之閒亦建鐘焉大者數萬斤小者教千斤或謂振丰隆之響鼓鏗鍧之聲警六和之眾息三途之苦天下之人信服斯語悉務蠲施曾無閒然矣福善院屬秀州華亭縣之西北隅內勛浦之陽僞吳貞明六年之所建舊曰尊勝皇宋大中祥符元年肇錫新額斯院也臺殿輪奐廊廡完備像設孔嚴緇徒雲集惟鐘闕如院主沙門遇來大師幼脫塵綱素演竺書內行醇明外貌芳潤忽一日喟然嘆曰凡燕居蘭若式遠郛郭苟無鐘梵之音曷爲晨昏之號令耶遂命弟子紹諲與耆宿僧徳成歷冒風霜編誘檀信隴西董仁厚欣然樂善首施淨財三十萬繇是近者遠者靡不悅隨天禧四年冬十月諲乃抵郡薦狀乞聞天庭尋詔下許輸錢易銅以鑄斯器明年值洪水方割下民昏墊亟就玆緣時不我與洎天聖二年歲之丰和俗稍蘇息諲復率眾聚材載聞郡政乃命靑龍鎭巡檢侍禁太原王公繼贇蒞而鑄之公芳猷蘭祕峻節霜明幹局有聞從事無曠十二月己巳鳧氏設良冶而鍛煉焉境邑士女觀者如堵銅旣山積火亦煙熾洪鑪啟而祝融奮怒巨橐扇而飛廉借力凝煎沸渭翕赫霄壤俄而煙飛焰歇豁然中度華鐘告成厥功斯就揭珍臺而彌奐發鯨杵而大鳴激越人天聲聞遐邇不柞不郁不摦不窕匪獨導我之眞侶抑亦聰彼之羣聾縱使漢宮千石感崩山而發秀丰岫萬鈞應嚴霜而振響豈得同日而語乎諤下制滁陽退居江左承命敍事牢讓弗遑謹直書其實云耳時皇宋天聖三年二月十五日呂諤記

延恩寺律師行業記律師諱元偉俗姓陳建溪官族也世業儒大父朝請考教授皆以明經擢髙第母張氏嫻於婦道處家有成法二弟元仲元傑俱有俊聲皆嘗兩預薦書師以場屋困躓心形剿瘵傷世締之益靡悟歲時之易流謂不得於此必得於被乃割愛離親捐妻棄子遂爲浮屠氏之歸投華亭超果法師慧道爲師卽姑蘇北禪梵法上人之髙弟也受具足戒旣務進律修己甚苦日不再食體不衣絲弗澡身者凡三十年蓄蟣虱而不殺施水火以淨戒晝衣作禮曾不少休至於起居食息之頃細戒密行未易悉數見者甚難師持之如一日也自圓頂以來凡淨發墮爪悉聚而歸之先隴以見不敢毀傷之意道公謂曰汝持律甚嚴殊不易得正恐難爲爾師胡不捨是而之他律師曰諾敬受命乃如杭習律於靈芝元照律師未幾所學甚充別同志曰吾儕小人不蠶而衣不耕而食何爲其然是蓋仗吾教以取給於人耳誠能推廣其心勞苦其力作不貲之利事上不愧於佛祖次無忝於飽食暖衣之施乃於紹興甲寅卽嘉禾之華亭縣西訪得接待舊址建屋數楹憧憧往來之旅以將以近復經營膏腴地以爲糗糧之需俾負者得息苦者得憩宵無所依糧有不給者皆得仰焉霅川思溪王氏以好施名師嘗謁之王亦喜聞其戒行且識其營建塔廟悉有條理遂設淸淨供畱連數日就所居旁以緣事屬之師云此吾志也欣然領略於是樓閣翚飛丹堊煥爛閱歲而就過者嘆仰咸謂龍天化成曾不是過卽今圓覺寺及經坊浮圖是也向使業履有虧不足服人何所至輒就若是亟耶師行化闡教利物素志旣酬一日集眾弟子告曰吾祝發越鄕井以大事因緣風饕雪虐幾徧江湖筋力已倦至於死生去來予照破旣久聊爲諸君異日佳話遂命設髙座升之敷揚宗旨彰明性根句句超詣且謂其弟子法安曰予生固無歉死亦何憾惟冀汝輩協力同心不墜吾志若死當就歸予身於此以閱道場之興盛言訖而逝實紹興乙亥二月癸未也及其闍維煙所到處殆有異燻襲人道俗無遠近悉皆合十指爪以謂平時戒定善果之報俗壽六十五僧臘三十一度弟子十有一人信俗企敬願執弟子禮者又數人迄今殿宇佛像法器供具無一不備優婆夷塞得度者亦不下三五輩願力深重神識洞明密有以尸之耶予之生也後不與師接其孫道材裒師戒行遠以記請顧予何堪然斯剎之建實大父徽制守禾興日以師行業爲請於朝畀延恩報徳爲額則於予又安能無情勉爲詮次用紀其實非以文爲也嗚呼人生世閒如露如電沈迷沒溺惑於應酬內燐性眞外役物欲其能洞燭此理者十亡二三至於捨易趨難百不一二師方勤事菽水日有妻孥兄弟之娛田園溫飽之樂矍然擺脫世网於澹泊寂寥地乃爾甘心是皆夙植善根不忘佛授記故能宏大像教所向利益如此今亡矣爲其徒者盍勉之哉慶元丁巳人日從事郎前寧國府旌徳縣尉劉百福記

白龍潭記華亭在三輔爲壯縣環邑皆水交錯於中其流濁而不深有一水焉獨深而潔可瀹可釀於眾流之閒者白龍潭也潭以龍名舊矣按圖經在縣西北三里非若靑龍名鎭蓋以吳嘗置靑龍戰艦而得名然此則實有龍蟄其下歲或旱暵祈澱山下不雨則必來乞靈於此潭隨禱輒應應必雲霧四集田野晦冥潭水沸湧而甘澤沛然不有神靈安能致是哉由昔迄今龍之功茂乎而古祠不存於祀事爲闕典紹興初有華嚴道場於潭際諸方之老禪宿師莫不造焉歷時滋深地亦變遷蕩爲民業邑有黃道者自童丱出家天資朴茂梵行精潔久遊方外廣參知識踰四十年頓釋蒙滯盡得其要領而後歸每慨江湖禪衲鮮有放包之所且佳其川流傍捨云岫滿目勝槪如此以爲神龍潛躍升騰變化之區是必福地乃超然有拔俗之志遂卓錫誅茅結廬其上息心安禪時說偈言若已得解脫知見出世閒法者然於是邑人尊其徳髙其行相與捐金助成其志不閱數年而精舍益葺堂廡莊嚴皆徹而新之嘉定丁丑歲鄕閭之樂善學佛者爲其落髮被伽梨受具足戒法因其名也後因天臺僧隆磊雲遊來此聞龍神感通之異因公築室之難歸語船官吳越錢沆乃故相國成公季子也錢具大信根聞而嘆曰凡龍神所居多建佛塔廟而鎭安之如北五臺南徑山是也一日至潭上奉先世所藏佛牙五色舍利分施之凡二百餘顆俾作龍供忽靑蛇出現眾所共睹嗚呼異哉嘗聞諸釋典龍性剛猛有怒有喜怒則爲物畜害非但歲功農事而已然其性亦喜佛乘故如來世尊菩薩羅漢因天龍之所敬向調伏其性從而化之歸證道果昔北邙上人洞窟有瞿波龍王居焉佛知龍怒乃運神足往彼龍王見佛歡喜怒心遂息佛爲說法授以不殺戒自是國王城邑永無憂患由是觀之舍利佛牙之所自出特以奉龍云胡不喜則於利澤生民保我穡事夫豈小補哉此舍利之所由施也抑又聞佛滅度後有舍利八斛四斗天龍八部皆興奪心乃分如來舍利爲三而龍神分受其一然則舍利供龍亦尙矣豈獨於今爲然耶蓋一切眾生皆有佛性同一法性皆能成佛況於龍乎況嘗得佛之舍利乎此所以不寶其所可寶不藏其所可藏而樂施於龍潭也宜矣夫舍利之爲物如金剛堅梵云設剎羅今訛而略云舍利不壞之義也自佛入滅三昧火光之餘今流布於人閒世者亦不多見非相門未易致如此其富也又焉知不自龍宮海藏而來其來也如是其歸也亦如是此物有靈失其故步卽返其故步物理則然物將求得其所歸𨿽欲不置諸龍潭之上不可得也因公將營浮圖而奉安之上以祝六龍無疆之萬壽下以祈一切有情之百福所願年谷順成雨暘時若𨿽使龍君超果此潭揚塵阿僧祇劫如此舍利堅固勿壞塔以永存毋俾五臺徑山獨盛於斯世則華嚴比邱續佛慧鐙於不滅矣其廬名以舍利義蓋取此乃實錄也洛人範開久客錢門遠陪東閣目擊勝事因公以記文見囑又惡得而辭焉姑述見聞之有可書而書焉若夫地之廢興與夫龍之隱見神奇凡耳目所不接而不可詰者皆略而不書君其問諸水濱嘉定己卯夏五旣望竹洞翁記

重開顧會浦記一禾興郡領邑四號繁劇者華亭居其首唐天寶中析吳郡東境而置焉負海控江土爲上腴其魚鹽之饒版圖之盛視他邑之不若也國朝重馭民之官宰是者非名通閨籍秩在京寺則未始輕授慶曆辛巳歲夏六月彭城錢君以九棘丞來更縣章君再調百里����凡積政閒有因仍未遑者�思諗窮之顓於攺爲如恐不及直縣西北走六十里趨靑龍鎭浦曰顧會南通漕渠下達松江舟艎去來實爲衝要平疇芳甸傍羅迆邐灌漑之厚民斯賴焉自簳山之陽地形中阜積淤不決漸與岸等每信潮吐納射及半道而止者垂三十年康定建元之後愆澤仍歲�無��榜人其咨捨舟而徒錢君惻然有浚浦便民之志首建��明年春由靑龍睨江瀾所來圖上其狀遂以議白府會府公集仙錢侯蒞藩之初銳於振舉周覽風俗憫時菑凶期於順成刻意溝瀆樂聞斯議深然其請乃籍新江海隅北亭集賢四鄕之民得役夫三千五百五十人府教以尉孫君專董其役旣授成算乃克濟美庀徒之始患谷髙民饑又重費官廩募邑之大姓洎瀕浦豪居力能捐金錢助庸者意其丰約疏之於牘誘言孔甘喜輸叢來凡得錢一百三十六萬計粟之直頭會而箕斂之繇是揆日戒告標明部分定幟臚呼荷鍤雲集澤門廢不勉之抶東山賦忘勞之詩興三月辛酉訖四月己丑始於邑郛終於江澨增深四尺槪廣八丈無慮役工十萬二千九百五十畚土平道者不預焉距縣半里舊設堰埭壅其上流今則仍貫按圖經縣管塘浦八而居其最者五顧會其一焉次曰盤龍曰崧塘曰趙屯曰大盈而崧塘首源與顧會合俱支流股引環漬民壤錢君又諭墾田乘農之隙戶出丁壯咸至顧會疏導之其或歲苦淫雨水沴且作則敗去防庸縱其澶漫自浦而泄匯於大川若驕陽盛怒蘊隆爲虐則瀦渟潮波分注疆甽由浦而入潤漑千頃夫然則陰陽慘舒之權歲時丰穰之候可移於人又何水旱之足慮哉爾其大堤屹起素波盛滿煙霞澄滅乎萬狀奫淪朝夕而兩至行商力穡者各適其便挐音壤歌而歡騰其閒於是邑氓之耋老鼓舞聚而言曰玆浦之﹝煙去火攺﹞爲吾儕病久矣曩時字人者𨿽廉得利害而嗇於經營豈物有通否必待其人耶今吾宰以惠和浸人髓以鍼石去民瘼興壞起廢易於轉圜是舉也靡殘乎私罔耗於公因民所欲而利之則圖大垂久之治孰愈於是哉嘻蒲谷之爵風化所系昔人之以最課異績美在靑史者不可勝紀今之爲縣者𨿽有通人之才艱於施用而易於韜晦率不過循蹈常轍飭身養望爲榮名之漸坐守歲華幸而代去其於建利除害幾何哉觀是浦也則錢君政治之淑慝從可知矣僝工之辰命僚寀浮舟以落之峴職當載筆宜識其事聊志歲月以示來者云慶曆二年歲在壬午四月二十九日章峴記

重開顧會浦記二三江東注震澤介其閒潦集川溢畎澮皆盈而浙右數被水患蘇秀湖三州地形益下故爲害滋甚紹興甲子夏大水吳門以東沃壤之區悉爲巨浸部使者飭郡邑詢求故道導源決壅以泄水勢於是監州曹公以身任責慨然興嘆曰吾嘗巡行屬邑講問民瘼亦旣有得於此顧未有以發之也觀雲閒之爲縣連亙百里彌望皆陂湖沮澤當春農事方興則桔橰蔽野必盡力於積水而後能種藝是宜地勢愈卑當有支渠分導瀦水而納之海乃歷覽川原考視髙下訪於父老謀之邑僚得顧會港自縣之北門至靑龍鎭浦凡六十里南接漕渠而下屬於松江按上流得故閘基僅存敗木是爲旱潦潮水蓄泄之限復得慶曆二年修河記於縣圃而知玆河廢興之歲月與夫淺深廣狹之制役徒錢谷之數判然察其惠利之實有在於此矣蓋歷百有六年河久不浚而淪塞淤澱行爲平陸遂以狀請於朝籍縣之新江海隅北亭集賢四鄕食利之民以疏治之官給錢糧而董以縣主簿尉公偃冒風霜率先寮屬興工自十月二十有六日役三月而河成起靑龍浦及於北門分爲十部因形勢上下爲級十等北門之外增深三尺而下至鎭浦極於一丈面橫廣五丈有奇底通三丈據上流築兩挾堤因舊基爲閘而新之復於河之東辟治行道建石梁四十六通諸小涇以分東鄕之渟浸不浹旬水落土墳由是簳山東西民田數千頃昔爲魚鱉之藏皆出爲膏腴豈不美哉役工二十萬用糧以石計七千二百爲錢以緡計二萬五千若其它凡見於前記者玆不暇錄訖工之辰憲臺以常平官復視公與邑僚泛舟從遊還謂炬當書其實以刻於碑之陰毋事於誇也炬安敢不勉遂識其歲月及其功利而不復爲之文紹興十五年歲次乙丑三月望日揚炬記

華亭縣浚河置閘記皇帝克肖天徳剛健精粹髙明悠久夙夜於治道日月以照之雷風以動之小大之臣乃震乃肅丕應徯志奔走率職智不敢閟謀勇不敢愛力成順致利罔不從欲以能大宅天命昭彰光堯之盛烈羣生雍雍焉惟蘇湖常秀四郡涇渠數百畎澮數千脈絡交會旁注側出更相委輸自松江太湖而注於海而所入之道歲久塡閼雨少過涯則泛濫彌漫決嚙堤防浸灌阡陌乃隆興甲申秋八月淫雨害稼明年大饑上臨朝咨嗟分遣使者結轍於道發廩賦粟以活餓者乃博謀於庭曰維雨暘之不時予敢不懋於徳然使水旱之不能災者寧無人謀或曰巨家嗜利因歲旱漧攘水所居以爲田則𨿽以鄰爲壑而不卹旣瀦水之地益狹則不得不溢盍盡核所占而鑿之以還水故宅庶民病其少瘳乎上曰是固有之然不可悉鑿也寧疏水下流而導之會有言蘇秀勢最下華亭尢近海十八港皆有堰捍潮可一切決之四湖所瀦之水宜爲斗門以便節減上覽而異之亟命兩浙轉運副使姜詵與令丞行視其宜姜侯開明彊濟誠愛果達有仲山甫匪懈之節旣受旨卽馳布徳意諏訪故老周覽川原窮源委度髙下審逆順取衝要盡得其便利以聞曰東南瀕海之地視諸港反髙𨿽有神禹不能導水使上也盡開諸堰適能挽潮爲害閘湖以瀦水可矣將以決泄而下流猶壅則無益也今宜浚通波大港以爲建瓴之勢又卽張涇堰傍增庳爲髙築月河置閘其上謹視水旱以時啟閉則西北積水順流以達於江東南咸潮自無從入也上稱善卽﹝句去口攺亡﹞以常平之帑贍其役且與守臣鄭聞會其事制許焉則相與它徒揆日賦材計功一木一石一夫一工皆窮校研核纖悉周密費而有節旣具以授之縣令侍其銓侍其亦健吏也始協謀終盡力威以柅姦說以使人一木一石一夫一工必手自賦給不可�匿檢程規作弗容苟簡乃浚河自簳山達靑龍江口二十有七里其深可以負千斛之舟因其土治髙岸護靑惇土傍故水所敗田數萬畝還爲膏腴爲閘於邑東南四十有八里增故土七尺甃巨石兩趾相距常有四尺深十有八板板尺有一寸月河之長三千三百五十有五尺廣常有六尺凡浚河之工萬有一千二百金工石工木工畚築之工伐取運致之工總其數槪七倍於浚河靡錢緡九千三百五十四粟石二千三百有九十始於仲冬之朔凡五十有五日而畢蓋斂未嘗及民而民亦若不知有是役也於是耕夫野人相與來信曰昔也十日不雨吾儕倚鋤而待澤十日而雨吾捧土以增之今四州之人自是知耕斂而已雨暘惟天可也此吾君之澤而二三大夫之力吾儕鄙人也持牛尾抃蹈而歌嗚嗚言語下俚不可聽也盍爲我文之克昌竊迹前事鄭白之渠成而關中沃野無凶年其民歌之班固志焉於今蕩耳目也今天子仁聖勤儉宮中無一椽之營獨念稼穡之艱難遇災而懼食不甘味寢不奠枕務以興天下之利而忠恪之臣畢智慮展四體迄此成功乃野人之歌不足以被管弦垂汗靑儻太史氏又以爲主上盛徳大業固已不可勝載玆特一方之細故略而不悉則是使四州之大利曾不得齒於關中之二渠垂光萬世此承學之罪也乃爲歌五章以遺斯民使扣角擊壤以極其鼓舞歡愉之情用發揚聖徳亦使知自今農爲可樂而招之反本云若夫念圖功之孔艱嗣美績於無窮加治於未壞時浚而勿壅尙屬諸來者其詞曰水橫流兮無津涯浩浩洋洋兮誰東之帝不寧兮謀臣來謀臣兮夙夜小滔滔兮迆而下不搴茭兮但耕稼君王智兮如伯禹川後雨師兮莫予敢侮且決且漑兮介我稷黍我受一廛兮終善且有汝行四方兮曾不足以餬其口盍歸來兮君王錫汝以萬金之畝帝謂兮三臣錫之福兮慰汝勤報吾君兮歲後天施我孫子兮彌丰年乾道二年十二月二十五日許克昌記嘉禾志卷第二十一

碑碣﹝六﹞

松江府﹝三﹞

南四鄕記開禧三年鑰方掛衣冠又苦﹝惟去隹攺炙﹞盭之疾臥家待盡孟秋月末郡以邸報來使兒輩誦之有臺評論嘉興府華亭縣之四鄕利病深切著明爲之矍然而起誦之數過仰嘆曰皇上勤卹民隱宵旰不遑而耳目之官洞察田裏之細微徑以徹聞不旋踵而報可古所謂諫行言聽膏澤下於民非此之謂邪於是時仲舅汪文昌之子立中爲宰恐其有累亟以書問之得其報曰此出於殿中侍禦史葉公之奏非特爲一邑無窮之利立中與同寮亦與有大幸於斯焉士民方相與爲葉公立生祠於縣庠因請爲記且敍其事始及積獘之實大略邑中歲造煮醞額止四萬緡紹興十八年有邑宰醞過倍增至十三萬有奇科抑之害自里正市井道釋醫卜下至倡優無有免者吏胥以次差等其長歲或至二百萬錢賕賂肆行公私交病吏逃民困官曹無以塞責動輟科罰重徵倍稅日甚一日參政錢公邑人也旣登政路盡以告於孝宗皇帝宣諭漕臣韓彥質俾有以寬之先是張涇堰壞海潮大入雲閒胥浦仙山白砂四鄕蕩爲巨壑漫及蘇湖秀邑不復可耕乾道七年朝廷不憚重費大興修築海患𨿽除民力愈竭斥鹵未淸租稅全失至是歲久農民漸歸故業可以起賦猶未忍盡復舊貫量估米直使之樂輸會計四鄕夏稅折帛爲緡錢二萬苗米近三萬斛斛三緡合爲九萬於內以六萬五千三百十九貫充一歲月解之數以補酒額分隸發納尙有增額三萬貫有奇皆不可催足之數又盡蠲之自淳熙六年爲始四鄕之賦旣輕而易輸三十餘年科抑之害一旦洗去感被寬恩闔境爲之鼓舞今又將三十年而四鄕復成大敝副端舊寓玆邑深知底蘊其論年來曲折如燭照數計之明謂旣以補額外之酒錢遂分入月解之額府已均定不容少虧春催夏稅夏催秋苗是蠶桑未動而責以折絹銍艾未施而責以折苗殆無此理其尢害者遇有災傷如今歲旣旱而蝗他處皆有蠲減此獨不與而徵催益急別置牌引名色至不可縷數欲下漕司及本府措置每歲別委官專催四鄕二稅徑解所隸不許邑官干預仍除去板帳中酒錢之數起催輸納並從條限給鈔無得稽遲災傷均與蠲放民賴以寬錢又無欠邑亦易辦一舉而三利具焉上意開納旋卽施行立中到官固已歷究本末無路自達又以四鄕所輸每歲多不及額邑爲補足尢難支吾天假之幸有此際會且蒙俯察其來已久非今日之罪略其前日不得已之過而禁其將來可謂曲當矣官寮吏民交口相賀郡太守程公卓喜斯邑之少寬戒飭上下奉行惟謹立中深恐後人不知其詳願書而登之石葉公名時字秀發嘗由甲科入四明幕府其孜孜民事有年矣嗚呼求民之瘼推此心而廣之下轉上聞以時罷行皆能如此斯民其有瘳乎故不以老退爲辭而直書之下元日龍圖閣直學士通議大夫致仕奉化郡開國侯食邑一千戶樓鑰記

祭滬瀆龍王文維景佑五年歲次戊寅十一月癸巳朔越五日丁酉兩浙諸州水陸計度�運副使兼提點市舶司本路勸農使及管勾茶鹽礬稅事朝散大夫太常丞直史館騎都尉賜紫金魚袋葉淸臣謹遣供奉官商量灣巡檢劉迪以淸酌庶饈之奠致祭於滬瀆大王之神淸臣濫被朝恩出持使斧觀采風俗詢究利病上分天子之寄下救斯民之瘼職思其守靡敢怠遑眷惟全吳舊多積水加以夏秋霖潦田疇污沒浩浩罔濟人無聊生聞諸鄕老之言患在盤龍之匯但陵谷遷變枉直倍差水道回遏湖波壅滯自幹興以來屢經疏決未得其要不免爲沴蘇秀之人皆云神故有廟在江涘錢氏有土祀典惟寅霜星貿移棟宇崩壞官失檢校民無尊奉自時厥後歲亦多水且謂神不血食降災下民淸臣躬行按視徇人所欲乘乎農隙釃此江流神果有靈主斯蓄泄敢告無風雪無瘥癘舉鍤而土潰決渠而水降攺昔沮澤化爲壤田卽當嚴督郡縣修復祠貌春秋致饗蘋藻如故若疲吾役夫不能弭患則我躬不閱皇卹於神惟聰明昭格無忽尙饗

吳郡徵北將軍海鹽侯陸府君碑君諱禕字符容吳郡吳人也昔龜鳳啟符嬀��襲��之胤世爲諸侯或家於陸鄕因氏姓焉顯考吳故左丞相�聲聞於海內君系遠祖之懿緒承洪族之淸�嵩嶽降其神淵瀆協其气是以景靈咸贊奇姿挺傑合九��性聰苞五���叡故能��大業�經�徳指瓊雪而��行瞰雲霄而勵峻節若夫惇經好古玄�圖�則思���之�神入幽芒之����而識其機苞萬品而�其指也爾乃披褐林��遲養眞值��求士匪������藪沈网繞�����石之�幽澤無散發之�君�斂節降志屈�從時赤烏六年徵宿衛郎中�����遷左郎中治書執法�中校尉立義都尉五官郎中騎都尉遷黃門侍郎君克明�憲允亮納言�����封海鹽侯加裨將軍行左丞相鎭西大將軍事於時基辰�禦江河與宗皇晉藩平南境有��������君徵北�������������則儒色溫�武弁則�气壯爾乃撫戎廟算量敵�����北攻前�����������彼場�憚威之�也及其委戈執�入賓皇儲若珍衽席講道論������������其���世俗方昏日月不照鴟梟��豺狠競超君恥寧武之詳愚厲祖考之烈�������以���������興遘貝錦疾�合米�受侮以遐遷永肅�於積祀到大康之�������棲��水����鱗君將���之蟠奮朝陽之羽��箕之入周陳洪謨於晉宇享年不永春秋知命��而�夫��君徳�銘大勛今之通義人道之�事也君元子西曹章安二縣令奉車都尉銜仲子����大夫��掾��子散騎�郎前將軍歷陽宣威二郡內史喑仰堂構之遺蔭蒙析薪之負荷詠���永思感蓼莪�����山以代君命執翰以﹝褎去禾攺矛﹞徳庶同輝於日月垂永照於罔極也乃作頌焉其辭曰皇綱不�天裂地�煌煌南基敵輝北辰桓桓���命作�龍嘯江�威響北振運否承泰六合�一帝鑑海嶽求其隱逸將彈南冠入亮皇室我翼永輝���折何用不徳命此執翰鏤金作頌億載不刊泰寧三年歲次乙酉十二月壬戌朔一日壬戌立

唐朝散大夫護軍行黃州司馬陸府君墓志銘君諱元感宇達禮吳郡吳人也昔者舜嗣堯歷協帝初以辟門曰育姜姓賓王終而有國其後俾侯於陸開錫氏之源作相於吳纂承家之祕玄徳之緒莫京於代曾祖慶梁官至婁令入陳三辟通直散騎侍郎皆不就祖士季陳桂陽王府左常侍隋越王府記室皇朝大學博士宏文館學士父謀道皇朝周王府文學詳正殿學士並茂稱奕代餘慶資身擢慧葉而增芳飛靈波而益浚去官辭辟語默稱賢函席曳裾文儒繼美君生而敏慧長而溫良識聰朗而惟深體矜重而不野宗族愛而加敬鄕黨狎而愈恭始以資宿衛解褐韓王府參軍事以丁憂去職服闋值國討狄軍出定襄戎幕擇才君爲從事文武吉甫斯之謂歟尋爲婺州龍邱丞贊貳有能風俗時變遷睦州建徳和州歷陽二縣令育人去殺訓物齊禮子遊弦歌武城嘆其焉用仲康鳥獸中牟稱其仁及尋加朝散大夫除黃州司馬到官未幾以神龍三年七月二十日遘疾而卒春秋七十有五天不與善神無福謙不其悲哉粵景云二年三月初一日葬於昆山禮也初文學府君以擅班固漢書敕授舒府侍讀君少傳其學老而無倦此易所謂乾父之蠱詩所謂聿修厥徳者也嗣子南金等哀號弗及孝思率至卜兆是營封樹持永憂陵谷之變托詞頌休銘曰簫韶儀鳳觀國賓王我祚光兮東有齊土南入吳鄕我族昌兮自君嗣業履素含章我譽臧兮內遊藩邸外埽戎場我才揚兮爲丞與令化洽三方我人康兮天子命我我朱孔揚佐於黃兮美志未極盛圖云亡訴穹蒼兮碩徳休聞地久天長永無疆兮朝議郎行右拾遺靳翰撰

唐朝散郎貝州宗城縣令顧府君墓志銘公諱謙字自修其先吳郡人季歷丞相肅公之後也漢魏以降蔚爲茂族史譜詳載此得略而述焉大王父諱希揚登州軍州事衙推王父諱彭饒州司戶參軍先府君諱行大宣州寧國縣丞先太夫人吳郡陸氏公卽先府君冢子也公體質魁梧風神朗秀溫其圭璧凜若松筠粵在綺紈質性端敏捲舒退進逾於老成早歲舉明經三禮二科洞達微言貫穿精義獨行不合時流所排晚節以談笑曳裾歷諸侯上客魏帥何公一見若平生交表公髙才請宰劇郡由是褐衣拜貝州宗城縣令公以我虜之地民俗驕愎非鳴琴可齊實展驥仍乖理張翰之扁舟企陶公之遐躅浙有勝地雲閒故鄕豹隱鴻冥韜光晦迹其有巖廊彥士山﹝上鳥下山﹞逸人每披霧見天開云睹雉莫不髙山仰止如不及焉噫人皆知麟鳳之爲瑞而不知善人爲瑞也不使公執政當路於時元龜��不泯於將來盛徳必鍾於後嗣誠造物者大誤彼蒼生之不幸乎嗚呼夢感兩楹釁生二豎以咸通十三年歲次壬辰六月二十有八日丁卯啟手足於蘇州華亭縣北平鄕崧子裏之私第享年六十有七先是公於第之南隅列植松楸有公叔�之想焉明年歲在癸巳十一月二十四日乙卯灼龜析蓍姑遂先志窆於玆原禮也夫人弘農楊氏貞順婉約閨門楷儀精爽撫孤罔不適禮僎滁州全椒縣尉先公而逝女一人適明州象山縣令張夔男六人長曰寰杭州鹽官縣尉次曰臺常州晉陵縣尉次曰占旁州館驛巡官試左武衛兵曹參軍次曰實鄕貢明經次曰滔次曰潛皆在嬰幼惟實與滔曰公之胤咸能處人接物孝悌治身動惟直方靜必溫克奉詩禮之明訓在邦家而有達是使聯榮淸途列羽霄漢有後於魯斯其比歟女二人長適吳郡張聿之經明出身解褐蘇州華亭縣尉次許嫁吳興姚安之登童子學究二科再命爲東宮舍人率皆禮樂名儒簪纓盛族公之中外姻表輝映當代不可一二而言也嗣子寰欲嗣續之不絕感陵谷之或遷泣血號泣請銘幽石恭爲銘曰愷悌君子兮如珪如璋鳳鳥不至兮麟出罹殃彼蒼不仁兮曷爲其常甘泉倏竭兮風焰摧光孤惸灑血兮行路淒傷靑烏告吉兮寧神髙岡

勝果寺妙悟禪師碑銘呂益柔撰師諱希最俗姓施世爲湖州人其母感異夢而生乳中遇相者曰是子骨法異常勿染於俗因捨之出家依郡之廣化寺僧寶新爲師四歲遇天禧霈恩祝發受具足戒十五歲學天臺教於錢塘名師慧才盡傳其學悉明奧義慧才善之曰天臺教門又得人宗風益不墜矣擢居上首緇流競名者愛而畏之號曰義虎治平中遂挈經笥來講秀州靑龍鎭隆平之塔院師平日不特講說而已其舉動語默必與其法相應而後已名實旣符道俗咸向講塔院者累年一日不得意於鎭宰卽拂衣去之霅川師旣去學徒什伍散矣昔之妙香寶華之所一變而爲積塵茂艸之場信士過之莫不徜徉重惜師之去也鎭宰替師復來則不復主持矣遂買居於勝果寺講說如初寺僧子云之室夙有崇師乃咒塊土擲於怪室中須叟得片紙書曰今被法來遣難捨法力沒余當復來於是寧息者累日其後擊物揚火變怪大作子云惶怖復請師禳之師至怪所訶之曰汝果何物耶得非未離幽壤之苦將丐慧力以求生者耶何爲擾人不已耶汝不聞惱法師者頭破七分乎爲之講說輪回因緣仍令眾僧聲咒以破其罪障俄而空中轟然有聲視之得朱書數十字自稱有漢烈士沈光大略止悔過謝罪自蒙懺解中夜已生他化矣師謂他化天也嗚呼怪哉余嘗讀髙僧傳至於法蘭精勤經典山中神祗皆來受法人謂徳被精靈余竊疑其誕及睹此則知佛慧神通足以斥陰妖之靈響拔重泉之沈魂明暗兩塗各獲安利夫怪者聖人所不語將爲後世好誕者戒也然孔子嘗謂敬鬼神而遠之又曰幽則有鬼神是豈以鬼神爲無哉今沈光變現顯顯若此則凡包禍心以欺諸幽者得不聞是而懼乎此余所以𨿽怪而必書也師臨終尙說法作偈頌優遊坐亡時元佑庚午季秋六日以其年孟冬十八日闍維得舍利數十瑩采陸離臘七十三壽七十六其徒寶覺惠圓惠軫用浮屠法散骨於水因求文以貽不朽銘曰禪律𨿽殊歸則同揆冰泮雪消俱成一水師之持律古佛是擬聞思惟修小不逾咫講明妙教名流伏膺解破幽障沈魂獲升利物旣足坐躋上乘慧績若此宜以銘稱世非無怪也聖人不以語諸人然易曰精气爲物遊魂爲變是聖人固已言之矣勝果寺擊石揚火之妖豈非精气爲物遊魂爲變者乎宋之天禧距漢已千百載所謂烈士沈光者精魄猶未化其可信耶其不可信耶抑它有憑附而然耶最公法師以大乘力濟幽塗苦使魂气有所之而妖怪不復作是亦不可謂難矣其徒刻之石以大其說以永其傳無證修公出以示余且言佛道慈悲其有徵驗者如此故爲之書時至元癸未淸明後二日承務郎慶元縣尹單慶謹識

寒穴泉銘﹝並序﹞守臣毛滂撰歐陽文忠公爲大明水記雲山水上江水次之井爲下山水乳泉石池漫流者上然余客東都時日從定力院取井水煎茶此井不知有山泉否而味乃與惠山等至衡其輕重則定力之水輕是此井寧肯出山泉下哉至載劉伯芻謂水之宜茶者有七等又載李季卿論水次第有二十種惠山泉蓋居其二文忠公以爲不然𨿽余亦不以爲然也蓋水之在天下者人安能盡知之顧可使不知之水又盡居七等二十等之下乎水之良不過甘也一甘而第爲二十差爲七等又遂以爲天下無水而髙之是當欺我秀州華亭縣有寒穴泉邑人知之者鮮縣令姚君汲以遺余余始知之問此邦人則多不知也取嘗甚甘取惠山泉並嘗至三四反復嘗略不覺有異是就余所知則惠山寒穴相望裁二百餘里閒蓋有兩第二泉矣嗟乎論水者談何容易景佑中相國舒王有和華亭縣令唐詢彥猷寒穴泉詩云神臯洌冰霜髙穴與云平空山渟千秋不出嗚咽聲山風吹更寒山月相與淸北客不到此如何洗煩酲此泉𨿽所寄荒寒宜因相國詩聞於時然亦復未聞也餘恨前人之論水者旣不及知之餘欲以告今之善論水者爲作銘雲泉之顯晦豈亦有數生此寒穴與世不遇美不見錄爲汲者惜泉獨知洌不計不食

書朱象先畫後松陵人朱君象先能文而不求舉善畫而不求售曰文以達吾心畫以適吾意而已昔閻立本始以文學進身卒蒙畫師之恥或者以是爲君病餘以爲不然謝安石欲使王子敬書太極殿榜以韋仲將事諷之子敬曰仲將魏之大臣理必不爾若然者有以知魏徳之不長也使立本如子敬之髙其誰敢以畫師使之阮千里善彈琴無貴賤長幼皆爲彈神气沖和不知向人所在內兄潘嶽使彈終日達夜無忤色識者知其不可榮辱也使立本如千里之達其誰能以畫師辱之今朱君無求於世𨿽王公貴人其以何道使之遇其解衣盤礡𨿽余亦得攫攘於其旁也元佑五年九月十八日東坡居士蘇軾書嘉禾志卷第二十二

碑碣﹝七﹞

嘉興縣

嘉興縣學記縣有學古黨庠遺意也禮記曰古之教者家有塾黨有庠術有序夫五百家爲黨黨下於遂或者猶後世所謂縣乎秦始分郡縣至漢縣邑有校經師唐上中下縣有博士皆是官也我朝縣學始於慶曆弟子員更定於熙寧主其事者簿若丞官未專置理宗皇帝三十九載始詔天下悉差主學於是薄海內外皆夫子宮墻矣檇李甲右扶風附庸邑曰嘉興學久廢其址更爲郡社壝士藏修無所校官至虛設令尹資中張君汴喟然嘆曰設庠序以化於邑尙矣今朝以主學命官名具而實泯令獨不愧子衿詩乎乃亟請於邦君本心文公公曰興學吾志也曷敢不如請令乃相攸西城廢館白於郡而址焉邦君命之則出帑佐費鳩僝功大尹髙墅潛公聞之喜撥緡爲助經始於咸淳五年八月明年正月告成禮殿嶪峨公堂翼嚴齋序環向門廡庖捨靡不整備其前則河流縈帶據浪泄上京之源觀光利賓眭步津要多士之藻思蓋與桃柳俱新也先是學有田寄諸泮宮未復令曰均之養士奪彼予此非吾志也乃捐邑圭租畝百漕郡又撥鹿苑廢寺兩次田地凡若干畝爲繼粟地邑民士復爭以田租來助郡侯嘉之悉與蠲賦稅免縣役菁菁莪沚仁養沛然是可以教思無窮矣嗚呼邑以嘉興名而學之廢獨久廢興之數天乎哉令守屬也而分師帥之責橐鑰天理機籟人心蓋有興起之先務焉然而鮮道義之味者不能興困囂倥之塵者不暇興能矣暇矣而爲之長者請焉而不聽聽焉而勿力孰主張是孰隆施是又烏可興今令君以詩禮名家邦伯以道徳文章爲時望化民成俗之志節合而桴應幾年廢闕之大事一旦粲然復興之天邪人邪抑學興矣魚魚雅雅來遊其閒豈徒弄筆以爲邀利達計興仁遜以範其趨興禮樂以陶其養使嘉魚之賢由此蒸罩於亨嘉之世則於師帥作興之初意庶乎其無負矣邑人屬記歲月以寓祠石室像益州之心於是乎書宣教郎宗學博士兼福王府教授梅應發記

眞如教院法堂記壬辰歲夏四月有僧淸辯踵門來告曰淸辯秀州眞如艸堂僧也眞如故有講堂庳狹不足以休學者淸辯與同術惠宗治而新之今髙顯矣願得子之文刻諸石以諗來者光謝曰光文不足以辱石刻加平生不習佛書不知所以云者師其請諸他人曰他人淸辯所不敢請也故維子之歸而子又何辭光固辭不獲乃言曰師之爲是堂也其志何如曰淸辯之爲是堂也屬堂中之人而告之曰二三子苟能究明吾佛之書爲人講解者吾且南鄕坐而師之審或不能則將取於四方之能者皆伏謝不能然後相率抵精嚴寺迎沙門道歡而師之又屬其徒而告之曰凡我二三子肇自今以及於後相與協力同志堂圮則扶之師闕則補之以至於金石可敝山淵可平而講肄之聲不可絕也光曰師之志則美矣抑光𨿽不習佛書亦嘗剽聞佛之爲人矣夫佛蓋西域之賢者其爲人也淸儉而寡欲慈惠而愛物故衣敝補之衣食蔬糲之食巖居野處出妻屏子所以自奉甚約而憚於煩人也𨿽艸木虫魚不敢妄殺蓋欲與物並生而不相害也凡此之道皆以涓潔其身不爲物累蓋中國於陵子仲焦先之徒近之矣夫聖人之徳周賢者之徳偏周者無不覆而末流之人猶未免棄本而背原況其偏者乎故後世之爲佛書者日遠而日訛莫不侈大其師之言而附益之以淫怪誣罔之辭以駭俗人而取世資厚自封殖不知厭極故一衣之費或百金不若綺紈之爲愈也一飯之直或萬錢不若膾炙之爲省也髙堂巨室以自奉養�佛之志豈如是哉天下事佛者莫不然而吳人爲甚師之爲是堂將以明佛之道也是必深思於本原而勿放蕩於末流則治斯堂之爲益也豈其細哉皇佑四年館閣校勘同知太常禮院司馬光記

眞如教院華嚴閣記嘉興之南門外數里所有精舍曰眞如湖光塔影映帶搖蕩絕無俗塵合是佛境系船其下登臨靜深傑閣在巓俯瞰荒忽至其棟宇精密化樂天宮之幻成步履安平堅牢地神之擎載金碧晃耀位置森然晨香夕鐙霧橫星燦信一方之殊勝也閣距地凡幾���布丈六金身繪像並其旁之西方聖人者二如懸度然每歲之春有般若社會少長咸集以數千計念誦佛號隱雷盤旋皆玆閣之所覆也匪假神運可想人力戒月之志勤矣予勸農眞如所謂戒月者其主僧也面目巉巖宜有彊幹故人黃君安止交遊餘二十年昨得之於武昌去載再見於都城今來此則戒月囑其求予記黃固佳士月亦非庸庸緇徒矣眞如爲賢首十方教院唐至徳時號至徳院本朝大中祥符閒攺賜今名�偕之言云然寺有題名石刻建中靖國之初郡守領客自資聖禪院過眞如烹茶賢首教院則其閒固鼎峙也眞如繼是當以閣誇傳過嘉興而問僧坊之盛願梯云者誰不勇往寺自紹興閒有僧用智者艸艸重蓋於兵火之餘號智華嚴今戒月自淳熙二年爲主席遂有意建華嚴閣心不退轉迄臻於成凡五閒闊六丈二尺髙六丈五尺深四丈九尺他如廬舍那殿十六觀堂及僧之居處一新之至其具體有不可闕者總爲屋四十八閒戒月謂未嘗持疏登人門特以講說所得襯施不爲己有摶塗塞海始若茫然聚毛成裘久乃見效爲費約十萬四千餘緡寺無常產戒月又辦田歲可收米三百斛今之仰食其香積者已百五十餘人月不爲誑眾眼具知予不溢美隨喜涉筆嘉定壬申八月旦日朝散郎權知嘉興軍府兼管勸農公事商逸卿記

眞如寶塔記中土自摩騰竺法蘭以經來華人固知有經也菩提達摩以法來華人固知有法也阿育王於佛滅度後一日之中造浮圖八萬四千此西方殊勝事華人未之知也逮吳赤烏二年康僧會擁錫至建業大帝使求佛舍利旣得之卽爲造塔自是浮圖始建於中土而吳中特盛焉隋唐以來名山勝地表剎相望赤珠夜明毫光晝現四種八種三意六意瓶沙發願窣堵正名眾生不見心不見身者如闇而迷仰觀斗極無感不應無應不神所謂塔廟莊嚴始徧於四維上下矣檇李爲郡實今輔藩臯陸四周平夷洞達宜有標植用鎭陬隅雉堞離方眞如般若薌云覆地華雨彌空嘉佑壬寅歲有法師自南者嘗建仁王護國般若寶塔善導眾生修崇梵福宣和庚子逆寇兆亂焚蕩無遺僅存地宮冶銀塔像佛牙舍利光彩如新曆年旣多因循廢墜今比邱上首智炬夜夢觀音大士有所告語於是猛勇精進捐財施力復有長者檀波羅眾捨己愛樂無量數計共成佛事鳩工於淳熙十年仲冬二十九日落成於慶元三年孟冬之六日云壁八面絢爛淩空露盤七層巍峨出地東際滄海曶爽光明西瞻都畿佳气蔥鬱南極於越濤江轟豗北俯吳會太湖汗漫介日月之閒出雲雨之上十通大用三界無邊統萬有於微茫視億載於晷刻猗歟偉哉誠迦維之妙利羣生之指南也作是語已有一居士長跪問言昔聞如來談法華於鷲峯時有七寶塔湧出現前其中發大音聲又休胥國道合尸羅於指端出浮圖十層有僧執鑪蓋旋繞而行以此較彼孰眞孰幻夫萬法生滅孰非妄幻幻身旣妄物物非眞作如是觀名無爲法不取於法無得而修法固無爲相有眞實現前三昧如邱山髙福不唐捐亦復如是如來方便提引眾生勤力修行成就幻力空卽是色道不虛行出世階梯故應頂禮是歲陽生後五日奉議郎新知紹興府上虞縣主管勸農公事賜緋魚袋永嘉鮑義叔記

東塔廣福教院記嘉禾郡之東偏距關五里而遙有廣福賢首教院幽闃僻左居無囂塵僕記少時偕伯仲氏肄業於斯比竹茨艸之室不支風雨魚鼓罷響齋廚弗充並院西南桐界之內僅有廢塔二級余悉神林鬼冢蛇虺所孕育污萊不食多歷年所僕旣長立宦學飄零二十年閒家居官居足迹未始一踵舊遊也側聆裏閈士女話謂是院旬歲典剎得人輪奐日新龍象雲集彊僕往臨視之至則寂然法師淸雅肅客而入外敞三門金篆髙揭天魔鎭守萬法之要關也門內卽塔院露盤匝地風鈴韻天羣迷之標指也塔院直北建大悲寶閣浮空百尺俯瞰日星淸淨之目毋陀之臂具足妙相普現聲聞正覺之道場也獻殿八楹枕閣前軒鑿池引流芙蕖自然可以建齋行道燒香散花精於佛寺之宇也閣後飛橋跨空過華嚴堂髙廣宏曠金碧璀璨猊座巍峨荃廡周繞敷演聖言之所也堂後輦土爲臺以建上方燕安身心瓶錫是寄東辟一軒軒外巨竹千挺扶疏晝陰人天尊仰之所也廊廡臂伸齋房指列窗牖虛明巾單整潔諸教比邱體用雙修之地也西則有大天龍背負踴起輪藏在焉東則有香積妙供苾﹝艸去早攺芻﹞芬芳庫司在焉以至綱統之寮伊蒲之舍澡滌之室混湢之軒莫不崇深壯麗甲乙於諸山其它小物細故動欲垂示久遠未嘗苟且僕旣周遊觀覽乃慨嘆而謂雅曰昔黃太史有毀中民百家之產而成一屋奪農夫十口之飯而飯一僧之語況受供於日中托宿於林下續禪牀以斷薪繞饑腹以三篾皆師宗門之故事也向者敗屋數區不猶愈乎雅炷香合爪言曰毗盧遮那宮殿樓閣光徧十方無所分別一彈指頃三昧現前詎與夫人閒世經紀究度規畫主辦然後成就者之比哉是剎故基磽埆庳陋貍鼠庭除蝸蚓幾席誠不可與一朝夕雜處也況欲闡揚宗風安集徒侶其可耶玆地爽塏髙明故命工撤取之凡棟楹梁桷蓋瓦級磚之具皆長者自爲布金捨已愛樂無所靳惜領徒以來檀信施入悉助其費不銖黍畱故能奮其憊於創殘摧敗之餘而無厲民駭眾之舉適歲旱澇此方貧弱不自存者厚以役直使食其力俱知心競不敢告勞亦我大雄氏慈憫方便之一也居士以斯言爲信其爲證明之僕曰有是哉汝佛如來嘗示不誑語之戒僕儻未信而言於心有負故摭實以爲之記師昆山人也純直簡古於華嚴宗旨川流電激學者坐夏無慮千指是豈特能繕獘支傾而已哉慶元庚申二月己未日承議郎新僉書江陰軍判官廳公事賜緋魚袋永嘉鮑義叔記

東塔置田度僧記吾鄕州近城有教院曰賢首住持僧曰淸雅院久傾圮風披雨沐僅支數椽雅不堪陋捐施金一新之寶殿雕楹繡楣鏤楶次捨甲乙步﹝木閻﹞周流叢林規﹝木無﹞色色差備艱勤經始至矣又念歲入無銖粒寸產僧供不贍苦行相與精進佛事不祝發受戒以繁其徒祖印不傳無以善後於是置常住田置度僧局吾鄕州人往來習聞其槪不審孰何一旦書來乞記反復顚末信其言尢詳曰淸雅入院更十有八夏極力苦心辦緣爲鐘魚主省帖舊以嫡枝差次住持不容異派旁睨𨿽吾祖師浮雲太空受十方施主無所執著吾去就非所計第院故貧陋僅苟全非如名山大禪林施厚力丰可易置如傳捨院事一失主盟焚修不虔苴漏不補私所有以自膏潤輕去疊來則日就淪落故往年尙書郎王使君慨念之復理前語丁寧申曉刻之堅﹝王民﹞以爲表經先是有持僧牒一道不著姓氏欲以佐工役費淸雅不敢私轉以受吾徒則施狹院固貧自若因出意合千人各持緡錢千焚香探籌以取之以其爲求田根櫱或相繼出力助施得租糧以斛計者幾四百就以先所有鮑氏諸家田米歲二百餘斛歸度僧局籍淨人氏名鱗以髙下持帖爲據知事僧掌之給先出局者披度禮本院爲師有贏金勿擅支與以濟私用不幸有亡歿則以次繼承取米十斛爲送終費院閒有儉凶或公私百費弗得造爲名色耗用現隱不償設有是許持據與所刊碑鳴之有司以請凡度僧局之贏金儲以增田足十年則盡歸公以給僧供惟所用此淸雅所爲規式示山門俾遵守者如此幸爲淸雅書之機憮然曰自金仙氏入中土老氏與吾儒之教鼎峙吾儒常貶釋氏謂其馮虛洸洋無所考詰引繩批根麾使不得近吾於中常持衡焉世變日久澆詭日滋吾聖人語不及怪不以幻異示人而後釋氏禍福之說行蓋爲權以濟經之所不及指異而歸同要使人遷善遠罪而已見不必偏況人居天地閒孰不喜生惡死釋氏獨以寂滅爲樂覺觀湛然不種愛根不淪欲海其事爲甚難世人重財纖嗇倍力爲巧市費則爭分銖饑丐在側靳一錢不與而精舍山立棋置備極莊嚴朱碧煥爛率借資於人以廣其費傾郡邑有餘貲者不命而獻力不祈而薦貨輪運輻集色無畱難其致此必有道彼釋氏納輕皆其徒致之無一切世閒苦樂愛欲締歡喜緣宜無毫髮固怪心而或者蝸旋繭裹用財自衛一砵一衣之儲植丰矜隆甚至割眾施利以肥己是謂無遠識者淸雅則以大慧自奮孤立一意視所居院如世之欲持其家者務使經久悠遠囊橐無遺余不顧也豈爲釋者難之世蓋亦鮮矣機與雅相習知自官中都譽言日聞每傾駭浮慕恨不卽聳瞻磬折佛龕僧鐙一道故舊爲笑樂因其有請於是乎書歲次甲子仲夏初吉中奉大夫行祕書省著作郎兼領資善堂小學教授兼權駕部郎官婁機記

本覺禪院記本覺禪院創自李唐迨今數百載中更兵火巋然如魯靈光之獨存剎以古故尊我朝熙寧閒命蜀僧文長老來此主禪席蘇文忠公三過門而三賦詩地以人故勝寺距城西南不一捨平疇迥野一水環抱層樓傑閣渺立於蒼煙白葦之中闃然有山林气象亦檇李之奇觀也惟廩入素薄歲上熟猶不足以給眾率應緣助之嘉熙庚子旱魃爲虐有司勸糴幾徧國中寺亦竭力以應自是饘粥弗給緇徒星散異時主首數更坐席曾不待暖叢林規矩蕩不復存過者惜之淳佑辛亥太監趙公與﹝上山下言﹞來守是邦禮請三塔宗遠遷住玆山始至相其所旁穿上漏四壁蕭然如逃人家遠老願力宏深推所以理三塔者理斯寺爰以明年春稍募眾力排蓬藋輦糞壤補垣墻之闕嘗爲人所徑者以杜往來治煬竈鑄巨鑊斂薪米辟一堂以聚其徒然後庀工鳩材葺重門步廊法堂方丈爲屋八十楹蓋覆而塗塈之又明年鼎新長生庫廬捐衣砵所有以營子本之入始甃荷池復蓮界舊觀舟楫之敝且漏者補之墁之器具之垢且闕者飾之完之凡齋鼓鐘魚禪牀單席靡不畢備又明年展辟僧堂增髙加大上架重屋旁建眾寮爲西廡十與東序稱扁其堂曰大圓覺海寮曰妙心於以合羣僧之焚誦與行僮之侍使者虛明軒豁若幻成也嗚呼難矣哉余嘗慨近世大禪剎號稱領袖往往視如傳捨占一席於偏廡以苟朝夕顧視橐中貲聚足以易善地望丰報而心猿气馬已坐馳於南北東西數千里之外以故鐘鼓不鳴��蓋障不蔽風雨金仙梵帝樓觀丹靑之飾塵煙晦蒙脫粟藜莧之供無以繼在在皆然也遠老攻苦食淡銖積寸累不以一毫私其身勤勞三載起廢而一新之凡昔所有者皆具所無者始有之可謂能矣今中產之家謀結一廬斬木陶瓦必數歲經營乃就遠老以虛拳自奮舉意造事計日而成是必有相之者加以歲月則金碧輝煥照耀大千又豈止爲一方之信向云余故勉其進而爲之記寶佑己卯中和節朝奉郎前差通判昭信軍兼管內勸農事徐聞詩記

本覺禪院三過堂記或謂東坡因鄕裏道舊故若逃虛喜跫然爲文來遊本覺是豈知公者耶公以熙寧五年攝開封府推官乞外適守杭州之明年有事於潤道過檇李尋訪焉而峨眉翠埽形於聲詩抑見文固有以致公者後六年自徐移湖再過焉文病且老又十年自翰林學士累章請郡除龍圖閣學士知杭州又過焉文死矣所謂三過門閒老病死於以見其致意於文甚深慶元初蜀僧本覺來住山得公第三詩於禮部尙書楊公汝明家遂集帖字同前二詩登諸貞石尙書西歸題字於賢良鄧公諫從之左�至今樵豎牧兒能指點詫�行路人而言曰東坡三過此賦詩而去公負剛明勁正之气與姦邪並進爽拔不可幹若千崖髙秋松桂精神艸木凜栗助寡忌眾直行徑前危機宜施命亦幾殆煙江瘴海至輒忘反蛇鄕虎落縱浪吟嘯不知死生患難爲何物然則頡頏翔鳴物莫我嬰不足爲之榮羈窮窘局動與﹝咼旡﹞觸不足爲之辱泛乎水盈科浩乎云無心至今望之邈在天上住山元澄作堂曰三過補山中闕文而以致其思是記刻舟之迹而語人曰劍在此予又爲之記與尋劍何異哉澄行吾法中猶子也號古潭嘉定甲申潼川北﹝石間﹞居簡記

惠寂院觀音記補之猥以疏庸蒙恩假守到郡之初時適閔雨旣視事徳薄不能召和徧祈靡應於是恭詣惠寂行道觀音致禱焉未及城而雨至優渥沾足農不失時他郡𨿽接壤亦不及非大士之力而誰歸行殿闕典刱而新之以嚴將迎香火之所涓日奉安已訖厥事𨿽然祈而必報人事固不敢不盡若智慧無邊豈一物所能報哉因命祥符主僧師源恭寫瑞相刊諸樂石以廣其傳不特以祈丰年且將記圓通感格之速以堅後來之信或謂大士與上天竺靈感聖像同出而異體故雨暘之應若出一軌斯言必有自來故並書之使一方知所歸向云慶元丁巳閏月望日朝奉大夫知嘉興軍府事澶困王補之書

三塔白龍潭記漕渠出通越門直西三里斗折以北面其曲爲今景徳寺前有三塔枕其流流之深倍左右四尺龍之所宅也寺有伽藍祠號順徳龍王蓋嘗有徳爵莫考其所以始舊俗云風檣雨棹淪溺不測往來者謂險視江湖閒乃相與琢石韞舍利建浮圖鼎足鎭之所謂三塔者也塔初成靈光夜明險害乃已豈其依佛慧力易暴以仁如華嚴經所言遂以福徳有此珠宮貝闕耶圖經亦不載始末元丰己未歲有張君勝者作三塔白龍潭詩其序云爾或云近歲有艤舟河上夜半風雨晦冥遷之數十步棹夫幾殆然皆以此非深山大澤且不考知其故意故易之淳熙元年夏五月潭之所大雨雹殆陽不克也克必過過則爲旱已而不雨至於秋七月莩者待雨秀發莢者待雨堅好有旨禱於羣望最後築壇刑白鵝坎血以祠蘊隆如故郡刺史毗陵張公元成顧曰將何以拯民憂時習曰歲旱取虎顱骨納諸有龍湫潭中可以致雨法用長綆系之雨足卽出之先大夫嘗行諸京口雨旋至請加之於三塔之潭公曰諾獻議者疑之夫事旣亟矣知之而不能行欲行之而不勇不誠謂吾民何於是﹝帛系﹞蕝如法己未公從僚吏出禱小雨隨之越三日丁酉禱畢蜿蜒云端不終朝大雨翼日又雨雹繞佛廬震人虩虩然如在其左右不涸不流不萎不蘇歲以大熟邦人咸喜嗟夫十日不雨則饑五日不雨則饉今饑饉不作盜賊無有人以爲是故然孰知龍之自乃卽廟貌寵新之命車命服始追用王儀丕宣厥靈客有過之者爲時習言川澤之物莫智於龍上古之世有以龍名官者官修其事則禱雨其艱哉厥後不能紀遠乃紀於近近而民事爲民師者今或日所不給又烏暇議龍之智矧曰天地陰陽之事其言似有旨故並書之十月九日通直郎知秀州嘉興縣事毘陵李時習書

唐中宗皇帝禦制華嚴宗主賢首國師眞贊宿植明因

專求正眞

庵園晦迹

蓮界分身闡揚釋教

拯濟迷津

常流一雨

恆淨六塵辧圃方開

言泉廣浚

護持忍辱

勤修精進講集天華

徵符地震

運斯法力

殄玆魔陣爰標十觀

用契四禪

普斷煩惱

遐祛蓋纏心源鑑徹

法鏡澄懸

慧筏周運

慈鐙永傳名簡紫宸

聲流紺域

梵眾綱紀

僧徒楷則鎭洽四生

曾無懈息

播美三千

傳芳百億

唐文宗皇帝禦制華嚴疏主淸涼國師眞贊朕觀法界

廣闃無垠

應緣成事

允用虛根淸涼國師

體象玄門

奄有法器

我祖聿尊教融海嶽

恩廓乾坤

百新一疏

拔擢幽昏閒气斯來

拱承佛日

四海光凝

九州島慶溢敞金僊門

奪古賢席

大手名曹

橫經請益仍師巨休

保余遐歷

爰抒穎毫

式揚茂實眞空罔盡

機就而駕

白月虛秋

淸風適夏妙有不遷

緣息元化

邈爾禹儀

煥乎精舍

易庵寂照講師雅公塔記並銘師諱淸雅字少南圜回之法嗣可堂之裔孫也姑蘇常熟人家業儒應其姓祝發於昆山之慧聚夏臘五十九世齡七十五嘉定甲申三月二十六日澡沐更衣跏趺坐偈而寂茶毘舍利璀璨其徒啟東奉師遺事願銘塔石師宏圓頓宗了第一義五鎭叢席所至一新秀之東塔廣福杭之南山慧因起廢興衰殆若遊戲故今分其骨於兩山者旌厥徳也嘉定癸未茂陵兩召便殿問法講華嚴經賜號易庵寂照講師並書華嚴經閣四字以賜之賢首一宗多盛西北奏以崇先光福普明開元四剎悉賜教額聖恩兪允光被泉石宗風大振至今賴焉丞相衛王史公參政忠簡先公皆一時朝貴咸樂敬鄕知省鄭公尢與師契合一見相得如平生歡中外歸依佛法增重師色厲而仁行峻而周見處明白宗說演暢平居簡素紙衾布褐裕如也素專淨業嘗效廬山慧遠歲建蓮社講下常千人五十年閒景從日廣度緇白以萬計口授心傳者何啻十百鐙鐙無盡盡未來際拯迷導昏難可度已烏乎休哉銘之曰皎星月兮圓明印香水兮澄渟月不降兮水不升湛流光兮應羣情竟化事兮遐徵析金鎖兮閣靈紀琬琰兮徳之馨綿浩劫兮垂典型嘉禾志卷第二十三

碑碣﹝八﹞

海鹽縣﹝一﹞

縣學記夫子之道孟子稱之曰生民以來一人而已後之碑夫子廟者𨿽引天地日月山川鬼神爲之比考其至未有出於孟子是知聖人之門難乎其言也才非命代宜不復爲姑記其事海鹽秀之屬邑於吳爲東鄙地卑下積洿而不注其俗少識者自李唐至於聖宋無登科從政者先有夫子廟在治東二百步屬正朔不流藩臣稱霸以儒爲戲厥制遂亡國家富有寰區勃興文教太平興國中主簿石知一權縣事始立之知一明經入仕任意卑而不度景徳二年京兆翁緯以試校書郎領邑視事三日謁先聖於縣東壞屋兩楹蓋圮像而已卽日召民吏可教者諭之曰若所以有親親之義長幼之節褒衣束帶生養死葬異於禽獸者夫子之教也今日廟貌不支祭祀幾廢若完居而具食𨿽曰無罪吾必謂之罪矣遽命新之旣而以歲饑乃止明年水潦害稼又明年秋九月嘉谷告登始有成議以舊廟逼民田不得大其制縣南隙地形勢爽塏四隅相望若有所待者乃表基之於是揚言曰財羨於屋歸予以瓦木力余於農輸予以土功縣尉張用丕實同斯誠旣唱而和無翼之聲不日而四達憧憧沓沓川流市合畚鍤斧斤晨趨夕奔工不戒而自勤物無脛而來臻經之營之越月而告畢廣殿云聳袤軒翼回敞修廡而傍引呀重門而前達繚垣屏周巨塹環護初廟南窪下就出土以備用穴之及泉因成方池焉道由中出池之陽作移風亭以臨之皆授制於工者廣袤有度髙下相輝正殿被衮之右偏亞聖在焉閔損以降九人左右行列其餘六十二人繪諸屋壁自炎漢而下巨儒碩士別序余堵六代禮樂周旋廊廡崇嚴祕邃𨿽無取於天下�與夫江左之邑亦可謂之稀矣矧冠蓋赫奕器服輝映窺其墻望其門者不威而可畏不約而自恭是使海隅之民識我儒之大將師其道而奉其教鄒魯之風可期一變也夫民無自化在有位以化之非其人弗克有其教故廟亡僅二百年卒屬於我蓋張吾道集能事�世之所難乎後之蒞縣者設不以訓民成俗爲意目玆壯麗亦將知其難而奉之潔戶牖易蠹朽區區勿怠於其閒則能吏也如其不可我亦無媿時大中祥符攺元之二月二十九日試校書郎知縣翁緯記

修學記夫子有廟廟有學所以奉春秋祭祀而教民以道藝其規摹制度講求明備漢唐以來未有如我宋者也故自京師達於郡縣莫不飭祠宇聚生徒命官擇師以廣教育洋洋乎弦誦之聲際天接地可謂盛矣今上卽位紹休前烈聖才睿斷新民耳目萬機之暇玩心經史觀古治亂蓋將激勸羣下終始典學同厎於善眞聖帝明王之操術也爲守令者不宜有以述上徳廣教化而稱其職乎海鹽縣隸嘉禾郡生聚萬計濱海而居魚鹽之利僅以自給士其業者才數人而已昔之爲令若參知政事魯公宗道而下其修舉職業閒有人焉然廣學訓民之意猶闕如也非諸公之意不及於此蓋歲多饑饉民力凋敝拊循拯救日猶不足奚暇治庠序哉𨿽然後之繼者或處可爲之時而因恬不慮退讓未遑非所以述上徳廣風化也去年夏四月予始官於此僚佐相與語曰夫富而後教古之道也玆邑地勢髙而瘠土眾若歲差旱則禾盡槁而人食貧矣能備其患然後可以議教於是周視四境凡可以瀦水漑田處悉鳩眾力以浚之旣而境內丰穰民用給足皆遷思回慮靡然有向善之心一日邑之父老造庭而言曰宣聖舊祠壞久弗葺願易其地增置學校誨吾子弟庶幾有立凡一材一物之費悉自營辦予從其請乃得勝壤於縣之東南隅冬十有二月經始明年夏五月訖工廟像尊嚴學捨閎邃講有堂齋有次賓位小學列於西偏﹝食善﹞爨澣沐處之東廡祀物什具罔不完備將以延先生碩儒傳道授業使學者日見所未見日聞所未聞而業廣道充可以俟朝家之選用也邑僚曁諸生旣落成咸丐予文以識歲月因爲之記時嘉佑八年季冬二十有七日朝奉郎尙書屯田員外郎知縣事兼管勾鹽場騎都尉賜緋魚袋褚珵記

重修學記海鹽爲邑在州境東南百里而近地形髙仰潮汐之至不甚猛悍非有山谷堤防之阻也而人居以安其土黃壤其井泉甘魚鹽之利旣薄又溝澮之水不可豬蓄故民皆服田力穡利於早熟市廛編戶往往家給人足喜教其子弟以詩書士大夫之裔亦各世守其業地旣斗絕一隅舟楫人迹罕至無奇貨異產動其耳目故能安習而不遷先是境內民物凋敝學校未修初建廟以祀夫子歲久廟壞邑人願易其地乃更築祠宇稍廣東西廡以處諸生而庠序之教寖興焉崇寧攺元推三捨法於天下士皆由縣升於州弦歌之聲洋洋盈耳���������������狼角奮張生徒墮業不習俎豆之事垂二十年矣聖主中興光濟大業文治蔚然復修紹興癸亥春旣建太學爲首善之地廷人獻言欲郡縣士由鄕校以進明詔從之守令承流各舉其職惟邑之東舊學斯在瓦裂桷腐將就傾圮弗時卽功士頗聚議知縣事左承議郎徐光實視事之初奉承詔旨靡敢遑暇鳩工度材親督其役經始於夏五月至秋八月告畢然後堂殿門廡髙明宏大職掌有捨肄業有齋土木之功赭堊之色圭潔崇麗煥然一新餼廩器用罔不備具明年春行鄕飲酒禮預者百餘人又訪求中朝畫本攺設先聖先師十哲及鄒國公像儀形克肖可瞻可仰與夫二三子侍側之容庶得如親見之丙寅春上丁行釋奠禮籩豆靜嘉盥薦嚴謹已事諸生願有紀述以貽永久竊謂海隅小邦光被盛化得賢令宰夙夜究心修舉舊典可謂善矣故爲之書紹興十六年二月十日左朝奉大夫充徽猷閣待制提舉臨安府洞霄宮平原縣開國伯李正民記

新修學記秀州海鹽旣修縣學掌學官四員職事十員齋生三十員合辭遣介走二千里以來索文具言本末而知縣事李侯之功有不可不記諤思己酉夏備數朝籍客有從彼至者已言侯畱意於玆況今歲又三易蓋侯初來爲丞嘆學之敝而縣有不暇丞欲自任其勞未幾諸司以才推擇得旨徑綰銅章於是經營不愆於素況侯之祖紹興甲子寓居此邑力贊邑宰奉議徐公光實修之於前且爲之記與齋銘矣侯竟述初志夫州縣有學非他也爲治以教化任守令學所以與多士爲求仁之地也有生之初仁固性所有也失其固者有因也眾之人不知有以求之爲政之人不知有以因其求而導之仁則晦也於是聰明睿智之君倡於上而下自應州縣之學所由以建或者怠乎是非怠乎學也怠乎仁也今斯邑也辟雍首善近在咫尺教化當易以舉乃有李侯爲之鼎新乎求仁之地俾圜冠方履得以藏修乎其中卽是以求堯舜禹湯文武爲仁之傳稷契伊尹周召爲仁之佐孔孟爲仁之言六經爲仁之書五典五教爲仁之方自家而國國而天下爲仁之序俾居乎學者日之所見升降揖遜無非仁焉弦歌管鑰無非仁焉簠簋尊罍無非仁焉殿堂門廡無非仁焉如充棟宇如汗馬牛如參於前如倚於衡朝夕寒暑仁必在是顚沛造次仁必在是上之以仁而可以致君下之以仁而可以澤民窮而以仁可以善其身達而以仁可以兼善乎率土之濱仁之妙用可以塞乎天地之閒而不可名經曰爲仁由已又曰我欲仁斯仁至矣智者論之求之於舉其獲則易故學之爲效明禮樂移風俗召和气而致太平有不難者若乃雕鎪乎文字鎪癖乎誦習競爭乎末節緣飾乎虛名是又學之淺者君子之所略焉耳侯資仁而心仁心仁而術仁仁於堂而風如仁於野而春如因乃祖之權輿卽是而本之仁其祖矣所以謂學爲求仁之地而孜孜焉竟厎其成凡學之文物無一不備以爲未也復建小學發其仁之端侯意若曰屋有限員有數必整整焉��所以領袖百里之內耳目習慣父教其子兄語其弟長老訓其後生循循然惟仁之歸侯之意豈不廣哉若乃侯自捐俸金民不告勞廉而有法政之善也不可不並書侯名直養世家維揚官從事郎乃祖則左朝奉大夫充徽猷閣待制平原縣開國伯諱正民今學經始於紹熙元年冬明年三月卽工六月告成三年四月壬寅朔煥章閣直學士朝奉大夫提舉江州太平興國宮淸江縣開國子食邑六百戶賜紫金魚袋謝諤記並書

小學記三代之學莫盛於周裏有序鄕有庠序以明教庠以行禮幼童八歲入小學學六甲五方書計之事始知室家長幼之節十五入大學學先聖禮樂而後知朝廷君臣之禮嗚呼古之人所以教人者善矣後世小學僅見於辟雍今郡邑非惟不存其實並與其名失之矣海鹽爲秀支邑維揚李君下車期年旣修治學宮羅致一邑之士而教之一日顧謂諸生曰小學之設所以因其良心而訓迪之今獨無有宜其習俗日薄此無它喪失其良心也諸生奉教日善乃擇教諭朱沆主之其始進也或通經或詩賦選吝而公師嚴而尊於是里巷之閒弦誦之聲相接無智與愚皆以子弟入學爲美事李君可謂善教人矣小學之興自李君始棐濫吹主學實與李君相與維持之因摭其闓端之意刊諸石君名直養以佐邑最遷爲令宜玆舉也賢而法哉紹熙四年六月修職郎監秀州海鹽縣砂腰催煎場施棐記

縣學講堂齋銘李正民仁爲道遠行莫能至究其本原在孝與悌孝悌之性誠矣無僞擴而充之爲仁甚易右務本堂裏有仁焉擇之而處顚沛造次不離其所蓬因麻直絲以染遷漸摩而化物我皆然右處仁齋質直無邪所存在義行而宜之勿放於利無適無莫匪驕匪吝推之邦家其達可信右好義齋湛然一性中有覺知感物而動私欲害之約之以禮勿順乎非不遠而復顏氏庶幾右復禮齋仲尼之聖顏子之賢好學不厭智斯在焉勉彊師之其徳日起知之而好斯近智矣右近智齋

法喜寺攺十方記西竺之教流於震旦其來尙矣摩騰法蘭傳其經曇摩迦羅演其律羅什而降翻譯滋多然後半滿之字華竺之言溢於簡冊儲於寶藏緇褐之流誦其文講其義所謂萬善之源府總持之林苑也然善現談無礙之宗毘邪明不二之旨於一法中闡無量義學者能因教以明心者鮮焉機緣已熟達摩西來直指心源不立文字離名相之端絕能所之迹此教外別傳之要典也爰自少室曹溪以來多寓律寺𨿽居別院然於說法主持未有制度至百丈山大智禪師慨然嘆曰吾之祖道欲誕布元化豈當與阿笈摩爲隨行邪乃創置規式別立禪居賓主問訓激揚宗要由是名山勝地列剎相望建方外之叢林萃苾﹝艸去早攺芻﹞之遊處歷時滋久其流益盛矣聖朝襲前代舊章爲佛法外護廣設度門崇信般若凡大伽藍辟律爲禪者多矣且著令云應甲乙寺宇其待眾有罪聽攺作十方住持所以澄汰冗流肅淸海眾者也紹興九年春秀州海鹽縣始以法喜舊寺革爲禪林埽螻蟻之封疆蕩狐兔之窟穴剖剔藩籬徹除蔀屋開戶牖正堂奧變昏暗以爲虛明廓狹隘以爲廣大三門洞啟於前正殿磅礡其後凡僧堂丈室鐘樓經藏庫廚捨寮爲屋一百五十楹皆因其故而鼎新之人不知斧斤之勞戶不聞版築之聲恍如神施鬼設徒見其變化之速如此金剛爲地眾寶嚴飾前日所有荊棘瓦礫坑坎者今則忽然不見觀者駭愕莫不合掌贊嘆曰嗚呼善哉昔未曾有也堂頭和尙懷悟深明寶相善說法要不慕虛名晦迹藏用昔於此地曾種善根杖錫而來爲第一代凝神宴坐四眾歸仰於是襲方袍曳艸屣者雲集於斯信參學之道場矣寺之建立久不可考自梁及唐題榜屢易聖朝祥符中始錫今名增崇像設代不乏人具載於舊碑今特紀其攺革之始尙俾來者有考云紹興十四年二月一日左朝奉大夫充徽猷閣待制提舉江州太平觀平原縣開國伯李正民記

資聖寺佛殿記昔佛在捨衛國演說正法誨導羣生時有給孤獨長者爲求祗﹝施去方攺﹞園林欲營精舍請佛居之祗﹝施去方攺﹞未之許也長者乃顧左右輦取庫金側布於地祗﹝施去方攺﹞驚喜卽以奉施然後精舍立焉按毗柰耶律云西域佛堂曰揵陀俱脂此云香室未有堂殿之稱也然佛之闡化或居天上或在人閒四眾歸依人天畢集有稱普光明殿者有稱善法堂者蓋神通變化梵譯所傳豈名目可得而擬議哉逮夫像教流通入於震旦白馬名於漢建初起於吳歷代相承益修齋戒緇流雲集列剎相望殿宇之制極於尊崇厭以鴟尾塗以丹雘巍巍乎王者之居無以加矣惟時斥鹵之地乃海鹽縣治所資聖寺當邑之中晉右將軍戴威施宅爲之歷年滋久興廢不常皇朝承平垂二百年其徒日加營繕凡所以爲浮屠壯觀者靡不備具建炎己酉兵革之難及於海隅屋數百楹一夕煨燼越三載有比邱茂實可舒請於其師履常曰是大伽藍乃古道場異時過門者莫不瞻禮今爲瓦礫荊棘之墟寧能弗卹邪常曰吾慮之久矣顧衰老不能蕆事汝等其勉之於是二比邱奔走四方徧求檀越道俗傾心咸思喜捨乃以紹興乙卯秋八月丁未初建大殿軒楹前敞基陛隆峻又辟齋堂於其後爲屋合五十有四楹命東都孟道一造釋迦世尊一繪七像於殿普門大士於堂自刱謀七年而殿成又七年而像設備凡爲錢三千一百萬有奇由一金一縷之施積累以成其視向之祗園精舍功與齊而力實倍之於是儀相端嚴棟宇宏麗金碧輝映觀者肅然皆嘆其落成之速而莫知經營之勞歲月之久也若夫妙證三身圜成四智如水中月應物而現所謂具足諸相不可以見如來也然優陀延王初以旃檀刻佛形像佛告之曰汝今於佛法中刱爲軌則未來世中有信之人皆因王故而獲利益故如來滅後後五百歲於婆娑世界現千億身在在處處建阿蘭若自非教通幽顯道濟生死爲苦海之舟航揭昏衢之日月則何以人人心悅而歸向之哉佛之爲教如此其徒又多材智彊敏之士咸能勤苦服役忍辱謙下執心堅固不可回奪宜乎所求必獲所爲必成矣是殿之建始終效力者惟實及舒協心緣化者知白道成法澄師肇善休傾巾砵而助成之者履常也余觀玆寺故迹隳廢者尙多使其至誠不息遲之以久則復還舊觀因緣果滿﹝焱欠﹞忽變現若化城然何難之有予方僑寓於是邦庶幾及見之紹興十五年十二月辛未朔左朝奉大夫充徽猷閣待制提舉江州太平觀平原縣開國伯李正民記

淨業院結界記深山大澤艸木之所依附而魚龍之所泳遊蓋天地旣付物以生而動殖之所安息在是也若夫毒龍猛獸妖蛇怪蜃雜處其中則山或童而不得茂淵或涸而不得深美玉明珠含泳於其閒則光明精粹之气充溢輝散然後山淵之物得完其生而艸木之瑞龍魚之靈���������是則水懷珠而川媚石韞玉而山輝者矣佛法之在是世何以異此如來大慈建立三寶欲使其法久住於世在人以持戒爲入道之始在處以結界爲證道之基建大伽藍安立比邱念十方法界皆土石瓦礫之所成就不有妙法禁結其地則眾魔外道得以乘閒而肆毒故重解重結卽穢而淨寓其法於四隅而隱妙相於祕密之中夫惟法之所照非特珠之光明輝散也界之所立非特玉之精粹充溢也而魔黨破潰非特猛毒妖怪之奔伏逃竄也比邱處其閒苟能精進明悟行道不懈當有神物念念護持然而不能成就聖果者抑未之見也秀州海鹽淨業院久爲僧坊而界相不具元照律師從眾請以秉持法事儀範旣圓屬余爲之記於是書以告諸學者云元佑元年五月甲子通直郎知廣徳軍廣徳縣事葛繁記

題維摩像昔有僧至龍潭問云久向龍潭及到來潭也無龍也不見潭云卻是子親到來余寓海鹽聞金粟之名久矣暇日陪二公泛扁舟由支流斷港而至乃見此寺在山林閒松檜蕭森金碧輝映眞伽藍勝處也周行殿堂欲見如來推求尋覓了不可得退坐丈室冥心息慮瞬息之頃維摩現前復見師子之座乘空而來香積之飯應念卽至心生歡喜頓還舊觀因問老人曰如來卽已見了未審此處金粟之名何自而得答曰經云凡所有相皆是虛妄故三世諸佛皆以假立名字引導眾生只據土俗所傳乃金玉山也玉與粟聲相近語轉而然余因念大隱堂中曾命畫師作淨名像不若將錯請此居士來至此山中使遊觀者瞻仰禮拜發恭敬心一念回光則可入不二法門矣毗耶城中何遠之有宮使提學中丞常公提宮太丞陸公偕遊時紹興壬戌十月望日也大隱居士李正民題嘉禾志卷第二十四

碑碣﹝九﹞

海鹽縣﹝二﹞

顯濟廟記秀州海鹽縣乍浦之陳山有靈湫居山之半水旱不涸不溢山椒有大石盤陀歲三月十有八日吳之陽山及此多雲霧晦冥雷雨之變俗傳爲白龍君以是日生於陽山而歸藏其母於是焉故有祠事甚嚴州邑旱潦致禱必先酹酒石上有物蜿蜒卽見崇寧三年部使者以聞詔以顯濟名其廟宣和五年又以昭蘇旱虐始封龍君爲淵靈侯紹熙元年四月不雨至於六月睢陽李直養攝華亭邑部使者以才薦畀令事還入境漕河已斷流亟利下俄有蜿蜒舉體金色見神坐上直養迎挹卽循其左臂而上至巾﹝僕去人攺巾﹞因請歸醮祠復循而上如初﹝匚僉﹞中四龍子如粟闔邑驚奇見所未見閱三日大雨沾洽溝澮畢通苗槁而興誕置蜿蜒及﹝匚僉﹞子於石頃之俱無所見七月又旱申禱旋應適如其時日是歲進龍君爲廣惠淵靈侯龍母慶善夫人命旣下神報益彰明年三月直養以祠宇敗撓弗稱夫上命旣下神施遂衰眾力爲建二大殿鼎新像設且列四神像於後以表四龍子之異乃����四月龍見於龍母殿自空而下其大如柱光采奪目觀者震悸不敢仰視五月廟僧夢神人告將迎龍淮上有日計海邑之雨可支兩旬爾自是開霽復雨之日果再浹也又明年三月直養遣工繪龍於壁至則壁尙濕不可爲也念且歸其夕夢金冠白衣神人曰令俾爾畫龍龍實難畫工曰畫非難壁濕爾應曰幹矣東作行雨自西而歸仍有珠乃成龍更語爾令它日謁雨當誦華嚴袖出經一卷顧其後四神人云此亦爾令所致也工起視壁果已幹如戒而龍成有蜿蜒曰正白復見神座睨視壁閒久之躍而入於花壺四月郡守趙不迹以梅雨愆期親作文以禱其應立至六月直養請於郡徙興福院刱廟之右以廣僧居而嚴香火直養狀如此以屬楚國龔頤正紀於麗牲之石夫龍之爲神變化無方與天爲徒孰能測識上古之世爲人豢擾有道之時遊其宮沼迨及後來𨿽渺焉弗覿而乘雲禦气開合化樞呼吸風雷主持暘雨司民大命克配君徳有不可誣者今玆龍君之神應暴著一時聲動觀聽春秋祈報斯民是怙閱千萬祀宜無攸斁頤正不敢沒其實始檃括比次如右而系之以迎享送神之詞雲海波淵淪兮海山巃﹝上山下從﹞其下潛通兮君之宮時思其母兮來舂容菖葉生兮杏蔕融君之來兮雷隆隆雨我田兮秧芃芃我之懷兮無初終君稅駕兮匪陽斯陳鼓鐘廟享兮列鼎重茵君之宮兮屯云蕙肴蒸兮芬芬我黍我稌兮抑亦薦其萍芹君明其衷兮無吐芳新吹洞簫兮望極浦君之歸兮云在下十風兮五雨佑我海邦兮污萊斥鹵君不來兮使我心苦千秋萬歲兮爲民所怙

嶽廟記五嶽各於其方配天作鎭靈粹所宅亦各有攸司或主人民死生禍福之事或主鬼神山川水土鳥獸艸木之類是於覆戴之閒爲最隆最巨者也然自古帝王告成受代升中紀徳之盛必於泰山而四海之民朝獻祈禬皆不遠萬里不能至者各隨所處建立行宮以爲請命之地豈非神靈顯赫威徳盛大爲生民宰制尢可畏而仰哉章聖皇帝東封申嚴帝號以彰洪徳允答元功順天休命典冊具存是於今日尢爲尊崇非諸祠廟所得擬議也或者嘗謂行宮散處遐僻而有禱輒應如在其上如在其左右其理安在蓋不知人之精爽沒爲貴神則所謂聖而不可知者未始或亡寂然而感不動而通其疾俛仰之閒再撫四海之外猶風行於空招之則來而風實無體猶日麗於天有照則現而日實不來比陽燧取火方諸取水從容掌握之閒引類太淸之上患心之不精識之不至爾況以天孫之貴方嶽之尊風馬云車倏忽萬里杳冥之際肸蠁斯在又何疑之有哉昔人有言心卽神明發意動念猶如影響固其理也海鹽陋在一隅其民謹信而淳樂善而畏神前此歲有朝獻之社閒以憚遠莫能至者熙寧中邑人相率始築玆廟迨今三十餘載乃克有成自三門兩廡前後大殿聖母眷屬凡爲殿五宮曹司典侍從監衛塑像儀物莫不畢備是爲一方尊事瞻向植福依歸之境俾善人是賴而愚者不敢爲非實非小補又春秋祭祀咸以佛事薦羞惟素茹不宰牲牢而神亦安之豈非所享在誠而不在物耶故首贊神徳備論饗答之理以信斯民於不疑之地於千萬年無敢怠忘是不可以無紀也時大觀四年七月日奉議郎權通判杭州軍州管勾學事陸周記

修嶽廟記海鹽去岱宗道阻且長裏且千計而有嶽帝行祠蓋經始於熙寧中至大觀四年乃克成將歷百年瓦腐桷圮至於上雨傍風寖無所蓋障尸之者假修崇爲私計薄有獲而未嘗略支傾塡漏邑大夫李君爲政才一年又三數月卽裒眾力葺之殿巨細有五其一妥聖母者圮甚而重創其諸及廊廡之屬藩括經夷榱棟梁桷丹碧黯昧或蠹或折貌像多剝不但晦於塵垢者莫不赫然一新自昔何其難而今何其易邪蓋神以民爲主欲致力於神必成民以先之可也不然𨿽薦饗亦吐之矧土木之功極勞費神豈樂其若是而相其成也哉李君自丞遷令時縣家及州家券外徵求悉若子產爭承力丐裁減而寬之夏秋稅租前攺𨿽有心於仁民者亦迫於板賦預借於民以紆目前未及省限里長已深苦催科之虐困於箠楚糟邱鬻醪才上棧卽彊諸胥分受抱輸諸司錢終歲追索幹沒彊半徒費鞭撻此等積獘甚於膏肓之疾不可救藥乃一切﹝劃去戈攺戔﹞去以召和致祥於是雨暘應祈麻菽麥稻歲存丰稔成斯民若是而後致力於神洋洋然如在其上者安得不樂歆其薦饗方其啟�揭虔妥靈之心入其祠致植僵興僕之力卽若有以相之玆其所以易歟一邦士民有不靳其貲力助葺是宮者豈皆澹然無欲薦享於神之心覬幸饗答迹其祈禳之願若持豚蹄盂酒祝穰穰滿家者耶夫山嶽淵海之神古惟天子望而祭之諸侯則祭在其境者齊人將有事於泰山必先有事於配林不敢遽也如此季氏旅於泰山宣聖責冉有弗救而有曾謂泰山不如林放之嘆不可僭也又如此今士民欲事乎嶽帝而﹝口十﹞力葺其來假來享之宮若有相之者知繇乎令君成民之政有以動之可也或各自謂吾足以享之欲神之格思豈不難哉世之爲不善者薄有薦於神往往不惟覬幸其﹝上自下辛﹞卽渙若冰釋抑又過望乎神降之福殊不知聰明正直之神執福善禍淫之權公而行之無毫釐私而不可奪移凡不應庇貺者𨿽丰潔其粢盛肥腯其牲牷者且多其酒醴加之以玉帛三日齋七日戒以祭之猶不可覬其略如風馬之下況希其轉禍爲福乎如欲禍之轉移遷善可也哉詩不云乎自求多福李君以所葺旣新美屬予爲記予辭不獲命乃並欲士民共知之者書之李君名直養其先維揚人大父侍郎紹興閒嘗寓居此邑後徙於苕霅紹興三年五月旣望從政郎新硤州軍事推官張祿記並書

金山順濟廟英烈錢侯碑文夫聰明正直謂曰神靈膺國褒封饗世血食歷祀不泯主福主災赫然炳靈人恆斯畏豈偶然哉克孝克忠爲國犯難生昭直節歿助陰靈者也英烈錢侯所以身陪正祀封受顯號其以斯乎紀石傳芳示垂奕世請從具載寧厭纖委西浙諸州禾興最爲邊海華亭縣小金山者又在郡東插腳滄溟峻岸截起驚濤四浮吳國備史載漢博陸侯霍公附小黃門謂吳主曰國之疆土東嚙海濤虧蝕侵尋臣漢舊輔今當爲神駐小金山爲禦海斥使不衝蕩前護國封當爲建祠於彼金山示所旌顯自時厥後封祀不絕今爲忠烈王順齊廟焉維英烈侯家閩氏錢行位居七航海而商舶帆經從入廟致禮儼觀威爽雪浪東來一山若峙巖巖殿宇卓冠山椒地勢坤靈軒赫斯稱又稔王忠存漢社稷歆生敬慕若曰浮沈罔利膠轕迷塗汨淟塵中何終厎止歿事忠臣愈浪生死猛念倏發幽明洞符玉立廡閒叉手瞠視不敧不倚窅然化歸異哉於是驚怪顯迹爲廟部臣老宿相傳幾百年矣季夏之月廿一日維侯生辰沿海祭祀在在加謹廣陳鎭金山祠祀尢嚴常歲是日鹽商海估寨伍亭丁社鼓喧迎香華羅供然前無位號未應國經仗隊弓刀遙稱太尉殆幾野廟殊闕聲猷屬靑齊向化之年殘金困獸猶競東鄙興師侯能助順虛無之際神證用彰霧消雲飛陰兵千萬排空而下旌旗著號華亭錢太尉知識昭明逮及交鋒虜勢披靡風驅電埽冥助維多主兵上之公朝訪尋允合爰如封敕謚以英烈庸答靈休端笏垂紳榮被章服從飾仗衛一變魚雅孟堅母弟孟淳今嗣秀安僖王曾元孫曩居裏日嘗謂堅曰英烈侯神靈國勛如是其偉兄志於文盍爲紀述其永聲聞當備樂石以奉刻詞玆以書來石旣就礱紀弗可後乙巳上春甲子燻篆滌毫寓誠歷敍因作言曰夫所謂聰明正直謂神者豈誣哉忠烈王功存漢祀𨿽世祿不嗣於當時而廟食乃存於異代蓋忠誠勛績迄莫泯忘英烈侯初焉非衣逢掖道先王者一念向正卽隸明祠惟王與侯肸蠁相應如斯至者心公忠耳故侯卒能效順佐邦卻殄小醜使侯居廟堂而職臣事殺身成仁夫豈難能竊祿鄙夫身縻好爵畏事齷齪當言不斷口若置箝鼠計自營﹝耳兮﹞視同列苟利飲啄縮縮循墻鬼蜮斯靡何有何無若拜侯祠有泚其顙孟堅疇昔之夕囑祀嶽神節仗旋歸繽紛肅截壁月當午簫吹撼空文繡兒郎粉黛優豎畫燭椽列夾道東行敬拜奉安一無醉懈顧而問曰此嬰臼社稷臣也心實歆焉曰有親在無代言曰人死畱名豹死畱皮丈夫大節𨿽死猶生睢陽之忠常山之操平原叱希烈太尉擊朱泚讀史凜凜恨九原之不作也神之爲神其以是夫因述侯事溯頌王忠夙心忠鯁不覺宣露爲之銘曰正直爲神維忠維孝國有常經祀典崇報博陸在漢擁昭立宣𨿽曰世祿不我以延逮及異朝血食廟祀爲禦堤封叱捍潮水毋使侵嚙虧厥疆理至於今世靈畏若存英烈錢侯起身七閩浮舶而商致禮英靈惟公與直志合心傾一誠默孚旋隸部下拱立廟廡杳然冥化東海之濱奉祀畢虔位號封崇若有待然醜虜不競東鄙興師維侯助順若響之隨神兵千萬陰雲擁之虜勢旋靡電埽風披昭靈顯功褒號英烈服爵儀衛一變﹝帛系﹞蕞我玆銘石匪事誇雄寓勸若人知孝而忠爲食君祿當勇於事事依違者將焉用彼致忠於君奮不顧身身死不死其名永存史傳紀績廟食薦馨吁嗟鬼蜮狗苟蠅營彜齋趙孟堅記

魯浦亭記昔史起決漳以漑遂富河內之民鄭莊引渭而漕並肥關中之地故仁人之言也其利溥循吏之愛也其思深令譽焯於無窮丰功流於可久慮事經始豈徒然哉茂苑之東偏禾興之近鄙邑居之盛海鹽在焉先是地非五達之郊物殊一都之會魚鹽攸產聚庸實繁城郭𨿽存居人無幾磽埆之田弗藝富庶之教未孚民將疇依時思俾乂景徳初今參政扶風魯公來蒞是邦實綰銅章公琰社稷之器誠謂屈材子遊弦歌之聲此焉靜洽一日詢耆舊之說采溝洫之制得白塔古港於縣之西南隅層砂堙積灌叢紛翳翦爲鼪鼬之徑寖沮潮汐之池修利闕如因循孔甚公撊然奮發浚復是圖相其方而有初諗其眾而胥悅先庚之令旣下獻力之徒坌集量期令役書以授師曾未越月洪波乃道自海口達邑中凡十有八里而遠其淸可以流惡其潤可以蒙福析之可以導其气瀦之可以鍾其美浸灌之益嘉禾惡種無不猥大也遵涉之利浩商善賈無不駢集也向之編菅把稈之陋販脂賣漿之微率有廣廈之居閒多阜財之積環邑之內變爲丰泰厥後二十年閒公入奉綸恩乃參衮政而負海之甿蒙賴其利蔽棠之野風謠如新遂指其港謂之魯公浦焉天聖丙寅伍君佑由佐著局爲縣大夫且嘉其陸社之風愛芍陂之饒衍乘敏政之暇鳩僝工之材作爲新亭於浦之上因地而名識其事也觀夫華榱鏤檻麗丹雘之奇茂林修竹蔚澄凝之趣𨿽爲造適之所實侑淸幹之機將俾夫登豫章者想孺子之風遊魯山者懷紫芝之化斯亦凜凜庶幾仁智之用心矣落成之始監郡集仙李君照詔書狀實﹝句去口攺亡﹞文刊紀勤請之辱敍讓弗遑聊摭梗槪以附於民謠之末時天聖六年正月日朝奉郎守祕書丞騎都尉黃鑑撰

叢冢記吾邑東陼巨海每當風濤暴怒多有溺者之屍乘潮而上潮退暴露沙際須臾犬烏啄嚙以盡遺骸蕩析隨亦滅沒久矣余聞而哀之昔歲六月人有以所見言於縣尹者縣尹爲之惻然曰噫人孰無死死而不幸至於是余職統一邑其獨忍聞此而不爲之所可乎哉乃亟按官籍得縣治之東北三十六里曰蕩山置冢塋焉收瘞之浮屠氏師俊實願董斯役遂因山勢髙下夷爲三級廣輪五畝周以垣墻深其竁穴俾安以固首以其事上屬部常平使者張公且請所爲瘞埋之費期久行之不以累縣計張公慨然從之帖縣之常平庫凡一屍給錢千置歷以稽其付受其它報發文移號集裏伍等事悉據條令以行就命師俊專司之自經始逮今未期年凡瘞一百四十六人矣念無以告後來者不可屬余書而刻之石嗟夫仁人君子之用心隨所寓而見顧今爲邑者往往困於牒訴之紛委且瘁心於斂積以應大府之追胥爲急務日力常不給其屬意於斯者幾何人哉然則縣尹之賢於人遠矣縣尹姓李氏名直養字無害維揚人始爲丞吾邑用當路薦特攺命焉紹熙二年五月旣望奉議郎新知建康府江寧縣事陸﹝峻去山攺土﹞記

秦住山碑梁天監二年八月二十三日樹今破碎矣字不知何人作其可考者有云前覽灼灼後聖茂哉始皇承天越受帝命業超上古殲周滅鄭七雄靡餘六國是並功齊太古道深前王埒炎均昊美冠顓黃通靈七代敬構髙堂縱聖凝神將紀百幾晻藹餘輝飛聲萬祀右刺史敬素立石其碑不存

唐故陳府君墓志銘﹝並敍﹞府君諱環潁川人也祖興父道淸並不求宦達君卽淸公之第一子也幼著才識長閒規矩克言理行鄕裏所欽何圖天不佑善以會昌二年正月二十一日終於私第享年六十有三以當年八月十六日窆於蘇州海鹽縣東二十八里齊景鄕雅山南二里祖墳南舊塋禮也君娶吳郡顧氏有子三人長曰遂�次曰師損三曰公甫並至謙至讓忠乎孝乎泣血主喪絕漿逾制後恐日月久邁陵谷遷移刊石爲志永傳不朽銘曰山作田兮田作海萬古存兮誰不攺靑松新隴曉無年千載惟畱銘記在

義忠佐正匡國功臣故節度左押衙親衛第三都指揮使靜海鎭遏使銀靑光祿大夫檢校尙書左僕射禦史上柱國朱府君墓志銘﹝並序﹞謝鶚撰府君諱行先字蘊之吳郡人也曾祖憑皇不任祖貞皇不仕父敬端皇不仕妣陳畱阮氏太夫人揚名立身光於祖宗者惟府君耳府君少親戎律長習武經有摧鋒破敵之堅蘊戡難濟時之策臂猿頷燕宛是將材始隸職於建寧郡從髙公彥所在徵討累有功績尋髙太傅分符霅渚府君亦隨而於治所入守用爲心膂或鄰境有寇俾總握兵柄仗劍前驅無不望風瓦解減竈之謀投醪之義備盡其妙以是聞於聖聽疊被寵榮薦歷珥貂累升八座益爲霅守所重自渤海公厭世髙禮亂行府君奮臂一呼率眾歸國時天下都元帥吳越國王親統全師撫寧郡縣以有功者宜加爵賞遂封協力勤王功臣尋封佐正匡國功臣加封右僕射仍委之靜海劇鎭府君之屯細柳也鉏耰荊棘板築城壘不日而就不恃其寵不勞於民卒眾輯睦鎭縣和同商農工賈不攺其業親載耒耜徧植桑麻以備祗奉使臣供承南北十五年內外無閒言蓋恩威並行緩猛得所矣以寶大元年夏四月得疾弗興至秋七月二十三日終於靜海鎭之官舍享年七十有二府君娶汝南周氏隴西彭氏淸河張氏三夫人皆肅雍和鳴內外婉順主喪祭者惟彭氏張氏居其右焉有子八人長曰從訓耽味雲泉不樂仕宦侍膳於周氏之側次曰智紹在方袍之下次曰元晟節度使正散將爲人溫恭尢尙儒雅娶諸曁鎭遏使楚牧韓章司徒愛女次曰元杲節度正散侍銀靑光祿大夫檢校太子賓客兼監察禦史狀貌魁偉智略出眾識量宏博不拘小節親友閒咸曰有父風娶聞人氏次曰元升節度下將獷悍好勇眞將軍之器娶鄭氏次曰元寶娶章氏次曰元勝元贇未娶皆堂堂之軀或親弓馬或閱詩書分掌家事無不幹濟女三人長適潁川氏西都軍將都知兵馬使明川羅口使陳師靖僕射之子某先府君逝次適淸河氏建寧都虞候張全尙書之子次適上亭鎭遏使翁錫尙書之孫節度討擊使上亭鎭遏將元昉之子繼貞弟三人行存行勤行忠初府君之寢疾也殿下遣中使三贊宣賜湯藥及啟手足命侍臣持祭奠厚加賻贈內外親戚莫不感泣有以見君親之道終始兩全矣明州郡侯太傅奠贈尢異焉府君世墓在湖州烏程縣不克歸葬續致桑梓在開元府海鹽縣以其年歲次甲申十一月乙未朔六日庚子葬於本縣徳政鄕通福裏澉墅村之原禮也鶚與府君幸同王事備熟徳美洎有葬日令子元晟元杲泣血而拜請余撰銘志堅免不從遂命筆聊紀年代安敢飾詞乃摭實而爲志銘曰挺生英特邈爾奇形素蘊豹略能精武經戈鋋再舉氛祲廓淸從玆勇冠聿播佳聲盛績旣彰威名遂振靜守謙敬動知逆順惟此侯王賞其忠信不有殊功那遷劇鎭匡吳志大佐越功全一人注意百辟惟賢方務剖竹宜分重權孰謂梁木俄隨逝川生作忠臣歿畱遺策眷彼令嗣恭承帝澤丹旐斯引玄宮已辟萬歲千秋芳塵永隔

唐彭城劉府君墓志貢士潘圖撰君諱源字文宗先帝王之苗裔也遠祖商漢中書侍郎祖壹唐林泉不仕父興邱園放居君之孟子也周秦之世晉宋以來徙從吳郡海鹽勝邑樹徳樹名不仕朝廷隱居邱壑嗚呼以開成元年十一月二十五日卒於私第以其年十二月庚寅朔十五日甲辰葬於海鹽縣南三里地號烏夜鄕名海鹽其塋也長松靄日靑楓倚天其所也東流滄海西接甘泉南枕秦山之隅北抵武原之地君壽逾七十有二娶河內司徒氏生三子少怦少通少平其子立也𨿽未閶闔之途有抱臯魚之孝日月逝矣歲不我畱勒石記之用存今古其詞曰野霧蒼蒼寒郊茫茫倚歟芳馨俄遭夜霜

鄕校頌陸松撰鄕校縣大夫能教育人材而成之也維鄕有校示民有知教始預遜迪於訓彜惟風化是裨維校在鄕示民有防入孝出悌爲忠爲良斯邦家之光鄕校有基如徳弗虧劉侯遷之魏侯新之李侯能成之其遷者初其新者中肄業傳道有師有宗繄李侯之功樂只君子孰後孰先顯有嘉聞於萬斯年維大夫之賢鄕校五章章五句嘉禾志卷第二十五

碑碣﹝十﹞

崇徳縣﹝一﹞

縣記縣治自罹建炎兵火鞠爲茂艸乃寓於邑之廣法院所謂囹圄帑藏案籍吏捨紛雜莫辧無庭除以別��官曹訟輩气息相屬每郡吏追呼徑造屏閒如是者蓋二十有四年揚始至旬日慨然欲遷之方積逋日支俱不給奚能侵於官是歲適澇常賦輸且艱其忍裒諸民朝思夕慮鳩工之計藐如也一日院僧如琳等數輩執幅楮卻進退若無所措狀問之則曰縣居寄此久矣齋粥無炊爨之所夏臘廢戒律之儀僦諸民居與俗何異願以殿後重屋之屬移爲縣宇小大餘五十閒蓋前百年之良材也揚嘉其言而納之乃涓日相視舊址首度土工繚以垣墻先刱圜扉次立廳事及旁吏捨中門環廡於是粗備豪右助金者一千七百餘緡助材者巨細一百七十餘事凡傭食之費取諸其閒出納之數具如案籍有司掌之故興作而民不知始謀而郡弗沮卽其所自則如琳輩之功也揚何力焉來者願毋擾廣法之眾使揚無媿於永久幸矣紹興乙亥六月甲申右文林郎知秀州崇徳縣主管勸農公事黃揚記

縣樓記環百里而爲邑視古子男由唐以前事權之重至得擅生殺本朝約四海於禮制之中一民一物皆聽命於上守將之權輕則縣令之權尢輕然有人民社稷教化政令之所出獄訟財賦之所系人生安危休戚之所始則權𨿽輕而任實重故縣令之所治不肅則吏民不威凡縣邑門皆有樓樓設鼓若刻漏所以授人時聳吏治嚴晝而警夜者也崇徳自晉天福中得七鄕爲縣地褊而版計繁又適當孔道舟車旁午將迎應接之費十倍他邑前後令往往以罷﹝左車右上而下大﹞不堪任譴閒號有才力者亦不過埋頭於簿書期會僅僅辦集善三年去則已矣其出而聽政入而安身之所猶得以逆旅傳捨視之況斯樓乎寶慶乙酉東陽樓君實來敏而有吏能始至則究極源流疏剔獘蠹發爲條教且有繩準粵明年財用沛饒積逋宿負悉上於府則以余貲躬自程度鳩工聚材創樓於縣門之上首丙戌孟冬迄丁亥二月落成朱甍云齊畫棟山峙雕欄綠楯髹窗堊壁外揭巨扁中立大鼓晝刻宵漏一毫不忒旣成復撤新東序面枕河流導堙爲通石梁跨河去庳爲崇於是邑人之往來者載瞻載觀欣如儼如不意父母之邦忽有此新美也夫天下之理公則一私則萬殊一則事舉而無不宜萬殊則欲動而輒礙今君以官事興役不取之民不斂之吏人知其役而不知其費此非天之生財丰於今而嗇於昔也公與私之閒耳邑人嘉君能起數百年之曠闕新一縣之耳目屬余爲紀顚末余應之曰君子莫大乎與人爲善余也何敢不揚令之善而慰邑人與善之思乎於是爲之記君名演字仲甫襄靖公之曾孫云紹定二年四月望日承議郎行祕書省校書郎吳潛記

新建行衙記語溪拱天闕百里而近使星次捨無弭節所頗失事上之禮臺府幕屬臨蒞寢餗托諸僧捨令佐解龜徯代則或僦或假尢弗稱也市南臨衢瀕河官有敗屋數閒丞廨廢暫寓之上漏下濕欲壓旣遷新居令黃君相地之宜差二月己亥之谷興工攺築爲行衙揖客有廳燕息有堂主廊翼室庖湢悉備對門越街繚以短垣又有登艦之亭尉張君思正顓董其事不踰月而落成乃俾巖穴士爲之記辭弗獲因卽而問之吾邦財計素匱號難治去年夏君始來卽修學校興建課會尋訪故實匯次圖志它如春風一樓欲僕久矣由者疾趨而過頤指而雄壯猶昔皆非空拳可致今玆役作而民不知輪奐而邑壯觀其道果何以君笑曰吾以家事爲之則易以傳捨觀之則沮夫一縣之歲計仰苗�入日計惟榷酤逋積不支豈可但諉之民醨薄不售先當反之於己戴星��倉庾幾數月槪平而樂輸是知其良心固存也曲秫泉齊有攸司任專則獘革是以酒政之易舉也竭心思以杜姦委僚友以共濟上供俱辦課息微衍不蓄不獻隨事力而爲之耳愚也聞之矍然而起曰命之矣君名元直字致君會稽人尙書宣獻公之孫也平易近民庭無畱訟囹圄久虛是皆可書者抑聞之宣獻公昔宰嘉興以最聞遂躋顯仕甘棠蔽芾猶在蓋其家有縣譜云淳佑十一年三月初九日廛下吟隱錢達善記

主簿廳記山房周先生與余家二父同捨同年餘羣從多師焉慕元鯉之問對友茂洪他年茂洪屬其子孺文於余從兄而事之至於今不替甫踰弱冠主語溪簿凜凜懼弗勝每事問若振策於邁而未知津者迪之寖明而其气亦勇吾兄每稱之曰周文卿克充厥知且有志推行之矣質諸事猶信廳廨舊在邑西南毀於宣和閒寄梵宇幾百年最後徙就民居嘉定初得之���地卑濕滋易敗曩廷評卞君濤昉建西廳事余將盡新之未及爲而去低檐腐柱岌岌如初端平乙未冬文卿始至勾稽惟謹不敢議也事久乃曰卑官矮屋宜也抑吾有未安者吾奉板輿處沮洳地晨昏懼將壓得爲孝乎是心慊然明年攺元嘉熙時向暑亟捐俸五十萬爲屋三楹於堂西偏體慈意植萱焉官卑而見彌髙屋矮而心甚長自是蓋益明習矣職兼竹木務乃稽溢額之無歸者銖積之蓋三歲無幾何復佐以俸與前此市材場工而悉創之以二年戊戌良月己未成端治事廳前敞崇軒夾以修廡東附挾屋後列過道三而隆其中爲庭以屬之堂過爲屋二十一閒謂舊堂猶可支葺之咸增基二尺惟門姑仍其初翼乎棟甍煥乎粉雘其下百具亦至是備精好與屋稱未知宣和閒規模若何今之來者無棲枳嘆矣旣竣役以書屬余記余謂屋之成有數存文卿特諧其數耳其尢可欽者仕與學相發以充所性而推之於事也昔孟子言之以能充其類善推所爲曉來世其教宏矣知之而不能致其明行之而不能致其勇藉使問而得通津其能有進乎文卿言語恂恂佩服舒舒乃獨蚤夜孳孳以策其進見愈晰則爲之愈果殆未易量也秩滿矣行益顯願益勉之移孝於忠就其遠者大者以昌厥先祖父之學非余兄弟之望歟書此復之非記也如欲劖之以詔後人似非無益之談從政郎行太學正釣臺洪揚祖撰

縣學記韓退之爲處州孔子廟碑曰自天子而下得通祀而徧天下者惟社稷與孔子然其祀事皆無如孔子之盛所謂生人以來未有如孔子者也此其效與余嘗以謂退之失言祀事之盛衰其得失在後世孔子何與焉使孔子無一豚肩之饗於墟墻之閒何損其爲聖人以舜禹之巍巍不得有天下至孔子乃待祀事然後尊與其智足以知聖人孟子獨稱宰我子貢有若如子路親事孔子而師之然猶有所不說知孔子爲難則譽孔子固宜難也治天下國家其上至於無以加下至於匹夫販婦得有其四體發膚者捨孔子之道不可此天下所共知者聖人之迹也至其卓然有所立𨿽顏子欲從之而有不能者故先王擇天下宿艾舒大之才以爲公卿鄕老使率其屬以興四方之俊異禮樂法度秋陽江漢以曝濯之猶懼其不能進苟爲不至於此而僅循其末迹則道或幾乎息矣吳越多山而湖澤漸其下其枝者涯渚之閒不辧牛馬崇徳居山澤之介孔道四出戰國之時闔閭句踐常大戰於檇李禦兒之閒裂其地而守之至今墟壠綱絡稻蟹之利轉徙數州元丰八年括蒼吳君伯舉爲是邑也始爲築宮廟以祀孔子聚學者擇經師而教之以義理行能不苟使之爲文章誦習務中有司之程而已倍髙爲堂燕有二室繚以環廬丰約稱事四方士聞令賢皆來學惟恐在後崇徳爲遠邑縣令爲小官興材賦工動觸吏禁非篤誠自信彊有才者不能任也此其成就之難又未若持之之難也僨犀象決鴻鵠之器非深山大谷則無以養其材執規矩而求之者不視其材視所養則耽耽之室執規矩者所視也養之以先王之所待以興者而不徒循其末迹則其爲役也不爲苟美矣朝散郎守光祿少卿分司南京騎都尉沈括撰

縣學田記天下事無不可爲利不至於己則慮之必精處之必當行之必力苟反是則目睫之不見遑卹其它惟志於得寧論非據顧護徵營首鼠弗確事之小者猶不可爲而況望其可以爲大乎甚矣利心之不可有也一國一家一身皆不可以利言自其貪欲燻灼患福相�則前日之所謂利者皆害之藏也爲士者修身厲行以爲常隆師親友以求益朝廷爲之設郡縣之學爲人上者必將思其廩給使之不以口腹之念分其理義之營此所以學必有田不可廢闕田以養士而士之有位於學者能盡心焉則千歲之日猶一時也輔公廣爲崇徳縣主學以其躬行君子者倡率其徒以其師友淵源者出而浸灌之謂學田之稽其隱漏誠不可以已然亦不可近於擿伏非學之政蓋慮田之僅存者久復滿讕當籍其數以防欺又將有惡其害已而去其籍遂復勒之石以期不渝公可謂知所處而勇於行矣嗚呼公能私淑一邑之士俾其深知理義則斯石其可久否𨿽丰碑插棟疾視在旁乘罅排根不去不止恨不得駕十牛而僕之亟耳是區區之尋尺者果足恃乎贍學舊凡八百斛司存爲蠹邑攺以隸其庾氏輾轉支謾益漫漶不可考慶元四年有主學木君曇白之縣遣簿曹行根括之令所存僅八之一士無以養何責挑達其時邑之由進士選者莫公元忠號先達與今知昭武蔡公開知歷陽陸公﹝峻去山攺土﹞合辭媲力從漕倉兩司乞撥沒官田若干學又自置民產若干今悉刊其畝步之所至斗斛之所入與租戶若而人詩不云乎我心匪石不可轉也後之人能知輔公之用心斯其行也遠矣嘉定六年五月初一日朝散郎權知嘉興軍府兼管內勸農事商逸卿記

魁星亭記國朝自崇寧行三舍州縣歲貢辟廱逮宣和甲辰貢進士復合試於科舉詔春官增省額其得以名徹奏篇寘之科甲者八百有八人徽學沈公由秀之崇徳充賦京師爲天下第一進士之選莫盛於是公之居室舊寓廣福精舍南抵通衢嘗以狀元目其坊中更亂離故實湮廢裏居之士每相與嘆息慮其久而易泯也宣城奚君以儒學長斯邑垂意鄕校行且報政振其餘力營東西二齋以漸恢教養之規僉謂先賢駿迹郁而未彰殆無以起人心而助風化於是搜舊聞訪遺像朋盍而請於縣置祠序室仍卜地於東北隅培土巋然建亭其上命之曰魁星爽塏翚飛面勢軒敞前撫平疇萬耦分塍旁瞰漕渠千艘順﹝舟風﹞吾邑勝槪恍然皆會於楹檻幾席之閒一旦與倫魁之耀發越呈露開豁心目其殆數使然歟夫一气浮乎大虛輝粲森列在朝象官在人像事昭昭不誣也昔陳太邱偕子侄造荀氏英雋參會精發於天徳星有亭猶見圖志況地靈人傑裒然特起其上動躔緯正如左角之於賢者少微之於處士東壁之於君子揭名斯亭以表顯應豈非桑梓之偉事哉觀公奉對於大廷﹝打去丁攺筮﹞之以策絣之以象參伍錯綜窮極窈眇而終始乎體道用數之說越三舉而得張公九成再得汪公應辰𨿽紓詞闡義自出機軸而條貫本末舉會於一者蓋自公指授之故橫浦謂公呼玉山爲嫡孫詩不云乎以似以續續古之人今吾邑裏冠蓋相望或以名第奮或繇閥閱顯至於父子繼科兄弟同榜未易一二數而莫氏五桂華萼連枝世尢鮮儷詩書禮樂相輝相扶裏之秀民家之良子弟無不風厲於學髙山景行勉企前修聯鑣利賓必有嗣公之嫡者斯固邑大夫與鄕先達祈望士友之意也公諱晦字符用皇佑初大父嘗策廷魁以郊社齋郎遂爲馮京之亞公又自禮闈前列﹝月慮﹞傳龍首大其家聲見於褒綍官簿履歷登載國史若立朝大節則橫浦祭公之文爲詳今讀之凜凜生气其表見於世而托諸不朽者又不止於科名云慶元戊午上元日文林郎新滁州州學教授陸﹝峻去山攺土﹞記

傳貽書院記有宋受命肇基立極藝祖皇帝一日洞開諸門曰此如我心少有私曲人皆見之識者謂得三聖傳心之妙又一日問世閒何物最大時元臣對以道理最大識者謂開萬世理學之原猗歟盛哉自時厥後天下凡四書院通今學古之士彬彬輩出慶曆閒詔州縣皆立學道化大明儒風丕振至濂溪周子建圖著書微顯闡幽明道伊川二程子實得其傳程門髙弟如楊如遊如尹如謝皆天下英才中原板蕩載道而南楊遊尹謝數子實大有力焉龜山楊文靖公一傳而羅仲素再傳而季延平朱文公受學於延平見之師友問答可考也文公門人徧天下中更僞禁歲寒松柏疾風勁艸磨涅而不燐緇者絕無而僅有於時潛庵輔公獨立不懼遁世無悶自祠官報罷歸隱語溪題讀書之堂曰傳貽蓋將以傳之先儒貽之後學爲已任著書滿家易書詩春秋禮記有注釋大學論語孟子中庸有問答通鑑有說師訓有編日新有錄雜著有匯襲藏於家至今語溪之人燻其徳而善良不知其幾祠而奉之屍而祝之宜也嘗謂太極一而陰陽分有陽則有陰有善則有惡有君子則有小人以孔孟大聖大賢不免叔孫臧倉之毀元佑諸賢而指爲姦元符上書而指爲邪慶元道學而指爲僞嗚呼此未定之天也乃天者定人者泯元佑諸賢元符上書慶元道學至今光明碩大照耀汗靑一時憸壬萬世遺臭剝爛復反否極泰亨君子小人之界限事久論定此潛庵褒贈之典日星垂而河漢流也崇徳縣大夫家之柄以元佑同門元符上書故家習聞詩禮及見典刑洋洋輿頌挺挺祖風於簿書期會整暇之餘思所以彰善癉惡表厥宅裏樹之風聲此傳貽書堂所繇建也堂成移書謁記敢拜手稽首對揚我朝道學源流之盛以諗同志庶學者於善惡之幾正邪之別義利之判人心道心之危微天理人欲之消長知決擇而定趨向焉不至爲君子之棄小人之歸其於國家化民成俗之意豈曰小補之哉若夫講習堂規書糧工築刱造歲月詳紀備載則有司存春秋之法常事不書賢者識其大者而己咸淳五年陽生十日朝請郎直華文閣權知嘉興軍府兼管內勸農事節制澉浦金山水軍文及翁記

平易堂記申聞古人有言曰天下本無事庸人自擾之竊以爲知此則知爲治之道無他術焉不擾而已撫民若烹小鮮擾之則潰禦眾若牧羣羊擾之則亂此理較然可見矣且治出於郡守縣令令之職與民最親豈不知豈弟之化原於此乎然世有能吏有良吏𨿽爲政不同同期於治而優劣有閒矣或者擅聰明而變故常任術數而尙察慧立威名而峻刑罰務在出奇立異以睎旦慕之功能則能矣又安知良吏之用心耶世之人徒見其在位典職爲無爲事無事酬酢應接漫不介意及其功成效立然後知其不求顯顯之名志於善俗安民故也夫以簡冊所載參訂所爲有可得而言者大率裁次有餘裕不必戴星以出也俛仰無愧怍不必祝嘏以禱也罰當其罪不必伏臘放囚也事總其要不必米鹽是務也以至遷善遠罪之民化何在於路不拾遺安居樂業之俗成何在於市令作屋彼皆飾虛文此則收實效孰優耶孰劣耶崇徳爲邑淛水上游公捨有堂名之曰平易蓋知治道所以然也乾道二年秋八月右從政郎靑陽葛公捧檄抵官刓去圭角豁除崖岸以樂易處心以儒雅飾吏略煩碎而舉其大綱示惇篤而鎭以至靜未旬歲閒民不駭政俗皆安堵銗筩牒寡圜扉艸生市無喧鵲之警野有馴雉之異綽然得循良之稱而平易之政固行矣噫觀人者見其所已爲信其所未爲昔陳平宰社知有宰天下之心謝幼度履屐得其位知有將三軍之略公豈直百里之才而已耶匡時善政聞於四遠達於九閽擢居臺郎給捨之聯推簡易之理茂昭賢人之徳業左右聖主恢張治具不必捨蓋公於堂而淸淨之化可以覃及海隅矣曹參在齊而國乂安在漢而民寧壹用此道也公其有之公諱邠字用光明年正月壬寅初八日丁未左文林郎杜申記

椿桂堂記範文正公敍燕山竇氏中有一椿五桂之句自後繼之者未易惟今秀州崇徳縣莫氏可儷其美蓋通直郎致仕累贈中大夫以儒行起家試集英殿名列官簿其嘉耦臨安縣袁氏累封太令人康寧在堂年方八十一親生五子俱登進士科長曰元忠字子直壬辰黃榜見待次池州通判次曰若晦字子明庚辰梁榜見知袁州次曰似之字子欽甲辰衛榜見任丹徒尉次曰若拙字子才辛丑上捨黃榜見任眞州教授次曰若衝字子謙乙未詹榜見待次湖州安吉知縣大抵爲人所不能爲賢罕見爲奇壽髙爲福莫氏兄弟奉親力學光大其門非賢歟同气聯榮以至於五世所罕見矣先中大夫旣權輿於前俾在後者無忝而北堂慈顏椿幹日茂福爲如何頃子直貳令於舒舒之使君監丞周公必正爲之榜其堂曰椿桂且賦兩詩邑宰朱君軾又卽所居立五桂坊由是大篇短章鏗鏘滿編凡縉紳士夫與鐙窗諸生率皆慕���用相與磨琢不敢不力袁州使君迎侍安輿黃堂戲彩壯觀江右比以書來索詩因爲錄次庶以勸學諤昨以丁丑王榜僥幸乙未備員袁之分宜銅章捨弟諮叨科與安吉宰同年喜信到時二親無恙況新淦族長元丰焦榜聯名時號四謝鄕人集賢校理孔公仲武率眾賦詩贈歸著作郎劉弇偉明實爲之序具載劉集所謂宜春簿懋江夏令岐吉州司法舉廉奉新尉世充是也然以比之椿桂堂安可同日而語感使君之意念安吉宰之契有不容默𨿽然積善餘慶有志竟成今旣如昔後當勝今冀望之子又孫孫又子勉之他時必有不一書者中大夫諱琮字叔方其家自錢塘遷於秀五桂坊女兄歸於陳氏有兩甥之綱字仲宏待次海陵邑宰之純字仲誠待次江東帳幹皆與子才辛丑同年登科玆亦當牽聯書之紹熙三年三月朔煥章閣直學士朝奉大夫提舉江州太平興國宮淸河縣開國男食邑三百戶賜紫金魚袋謝諤記

刻漏圖銘禦溪復邑治自紹興己亥歲於今六十年而無刻漏以別昏旦爲令者率以賦訟轇轕於懷未暇及也僕偶承檄攝事輒按邵陽規式命工制造錫壺寘之廳事之左謹列其名物於上使來者有所考焉復爲之銘曰水有常度晝夜不忒政有常經吏民不惑朝聽夕修君子是則念玆在玆惟謹厥徳嘉定八年五月望日嘉興府司戶參軍權知縣事趙與衮書嘉禾志卷第二十六

碑碣﹝十一﹞

崇徳縣﹝二﹞

崇福寺記古之出家作沙門一瓶一砵晝則循方乞食暮乃歸宿於冢閒林下三衣之外分寸不蓄而得道者不可勝數其後始爲屋以居之﹝帛系﹞歷世祀畫棟修梁崇樓廣廈日益宏侈殆有過於貴公卿豪長者之家其安隱順適初無曩時冢閒林下之辛苦暴露而悟明心地𨿽不乏人而其盛未有以過於前或不及焉爲比邱者固當思之也然像設棟宇之闕漏有能誓心奮力補葺而增益之以振起其教安集其徒是亦未易多得烏可皆律以佛法之初而泯其可錄之長乎崇福之爲僧寺久矣始所以立已不可考其可得而言者在梁天監二年曰長樂唐會昌閒廢大中十年而復本朝祥符初易其號曰悟空天禧戊午乃賜今額建炎俶擾遂罹焚如之厄已而僧徒復集竹椽茅舍僅蔽風雨紹興十二年慧照大師淨珂始募緣建大佛殿又十六年而有僧堂慈辯大師淸睿之爲也又四年而有三門普聞無淨大師淸現之建也至乾道中則有眞濟大師法印爲無量壽閣雕三聖尊像塑五百大阿羅漢淳熙庚子有書記僧修玩重建法輪寶藏且爲殿以居之下及庖庫悉就宏壯是歲鐘樓架於法逢觀音閣建於思仰期懺堂刱於法標而浴院本密行大師生公所營中更火災能復之者嗣金處仁二比邱也大抵前後五十餘年而寺之所以爲寺者始備雄麗伉壯甲於一邑其成之可謂難矣夫成之旣難其爲屋不過丹靑銅鐵木植磚瓦之所爲非如諸佛所居堂殿樓閣欄檻階陛之屬皆珊瑚琉璃珠玉琥珀異珍奇寶之所就常有無量百千眾寶光明以自莊嚴此乃億劫修持功行圓滿有以感格自然發現不假人力者也向之所營則時葺而每新之俾前勞不廢豈非後來者之責而衣服飲食其閒克勤道業使他人不得以末法比邱相靳此又自今以後凡居於此者所當思而覺支所以買石求記於余之意也唐無著禪師亦此寺僧也諸人勉之毋俾專美於前嘉定十三年十一月望棘庵沙門妙寍記

崇福田記佛教自西域入中國距今千一百九十年其流之漸於東南尢盛蓋嘗考之會要方天禧承平合僧尼幾四十萬閩浙占籍過半焉況浙水爲今行畿崇徳去都爲最近數十年來戶口充斥人物繁夥凡曩者宜桑麻長雞豚可以踐牛羊之地今皆列屋生聚於其中故𨿽蕞爾子男之邦佛祠之額十有六崇福其大剎也或比而房或散而庵僧數且二百餘夫以十農養一僧則是勞苦耕作以奉之者大要已二千人矣其閒有力未能祝發而棄家捐親效使令者無慮一倍以二乘之則是四千生齒之力供一蘭若之眾而不足也寺之掌計者又封籍其廩廥之餘每冬春之交魚鼓不鳴僧各分爨而自給者幾三月夫不給於公而使之自營於其私彼非能撫耒耜親杵臼而得食也有僧法標者就其新舊不相續之際度食用若干田租若干自一畝以上募諸邑人且率其徒捐衣砵求田以爲之倡其數則附於公帑之外如社倉義廩以補常歲糗糧之所不足經營數年僅克就緒前雙林老善猷寺之宗師也實勸相是舉一日偕寺僧數輩請記於余余告之曰子之徒自爲謀則周矣盍推原其所從出乎古者地方一同提封萬井計口而授之田財足百里之食厥今生齒徧聚吾邑無尺地寸壤之不耕矣春和景明登東臯而望綺紛龍鱗決渠荷鍤非王公貴人之膏腴卽富家豪民之所兼並也民田之存已無幾狹鄕一二畝官或困以役民寍鬻產貿遷其折閱若饑饉轉而庸奴末作窮日夜之力腹不得飽而釋氏之占田不惟參錯於貴勢豪右鄕社追胥至可幸免今又從而募田續食使之安坐終歲炊玉潔羞夫豈一手足所能供此衎衎施施升堂持砵亦嘗量彼而忖已乎抑止求其饜足而已也且夫農商工賈必通功易事而後足以相養至戚施籧篨侏儒蒙瞍古亦不以疾廢各因其器食之世固未有無事而食者也浮屠受人之施享人之力則將若之何勤修其所謂教謹守其所謂律不至於食焉而怠其事庶乎無愧云爾猷樂聞余說於是請書以誨其徒若租賦之多寡自有獻田者之書致與其姓名鑱諸碑陰玆不復載慶元三年十月旦文林郎新滁州州學教授陸﹝峻去山攺土﹞記

崇福寺經藏記禦溪吾土也自頃六龍南渡駐蹕錢塘遂爲要衝生齒戶口視昔蕃衍衣冠甲族彬彬日盛以至井裏街郵精廬祠寺之制大率類是歲在庚午夏崇福經藏成巋然峻峙尢足以增玆邑之壯觀過者罔不歆嘆先是寺有藏在西建於政和之歲中更兵火燎焉弗存已而因陋就簡成小轉輪爲邑人祈禳之地豈惟土木華嚴之弗備而气象萎苶重爲法教羞比邱修玩一日慨然發心勇猛以興是役爲己任傾倒砵囊得錢五千緡手自區畫克日鳩工於是遠近見聞忻喜贊相時則有昭慶軍節度使劉懋首出巨木以建藏心保義郎沈才施錢三千緡以助工費未幾布金畢集不待勸募隨念響應規﹝木無﹞旣定乃辟故基而作新之藏方八面面各九尺髙廣合度外爲大殿壯麗宏敞與藏相稱梵宮法界星羅云拱祕函寶帙鱗次櫛比黃金丹碧之飾珠貝旃檀之像巧侔造化光媲日月有大天龍背湧鯨海諸天善神環繞鎭護壁閒繪善財童與五十三參相皆假莊嚴之妙以彰變幻之機勝利崇因視東南諸剎蓋不多見總費二萬緡有奇積日三期役工萬有八千噫玆事體大非有願力者孰能成之如此其易余自少時卽識修玩師旣壯與之遊相知愈深其平居麤衣糲飯戒行孤髙了不退轉故人敬愛之樂爲供施而師無慳心悉捐所有遂能興起眾緣於一彈指之頃鼎新盛事於六十年頹圮之後是亦可嘉也已余聞禪宗西來教外傳心初無以文字爲也然釋迦文佛有不可說佛剎微塵數正眞大教流入中華爲經爲論爲律凡五千四十八卷雙林大士刱造法輪藏祕典傳襲至今作大利益夫豈規規然斡轉機軸裒取檀施而已哉所謂實際理地不受一塵佛事門中不捨一法師之功用可勝旣耶師本邑人年十二爲僧徧歷叢林得正法眼藏不喜住山不求師號自名納碧老人以辛亥歲六月四日書偈歸寂年七十有四後六年其弟前雙林老善猷率其徒可瑛懷璞智端妙芬請於余願有以紀其事開旣知其顚末不得辭於是乎書慶元三年十一月日從政郎新隆興府錄事參軍蔡開記

修證院法堂記夫世尙欽奉人攸歸向者妙覺王之教也聞諸柱史之說謂乎竺幹之書肇自金方流於震旦是故顯如來之出世昭萬徳之莊嚴度眾生之無邊彰十號之具足拯三惡而超四諦開方便門空五蘊而淨六根示眞實相道斯行也其至矣乎檇李古邦義和舊市厥賦饒溢厥民淳龐貨殖之利興焉生齒之數繁焉有祈福而怖禍者則倚我法門睹相而生善者則翳我佛事或遵報應之說悉堅信施之心祛彼姦回趣其正覺易所云神而化之者其斯之謂歟邑之東北隅有佛廟曰修證殿宇輪奐銘����������耆宿卽云唐咸通年之所建也繇是徒眾疊居堂宇斯備香火於焉靡絕鐘唄以之相聞蔚爲道場﹝帛系﹞歷歲紀洎國家慶纘三葉富有萬﹝室去至攺禹﹞革乃舊制條以新規審天下精舍未善其稱者咸易其額惟玆院得存其古顧玆妙域居然淨方𨿽眾室四周而法堂中闕本院僧紹寍救眾生苦爲大醫王聿具慈心蕆斯盛事詢其徒侶捐乃緇囊得錢三十萬始僉詣於緇眾爰咨議於黨人粵有信士徐咸賓夙締善根素崇良願捨所難捨爲檀施之首焉繇是遐邇率從士民景附感泉寶之異集致土木之薦臻云云物役告終形勢俱集欲剡﹝王民﹞而紀事冀歷祀之垂休見托摛文固難牢遜景佑乙亥季冬十三日宣徳郎守崇徳縣令李嵩叟記

福嚴禪院記佛無二道末有禪律道異徒別而居亦判矣崇扉闖然鐘倡鼓和圓頂大袖塗人如歸環食劍處不問疏親者謂之十方人闔一戶室居而家食更相爲子弟者謂之甲乙甲乙非道之當也朝廷之法緣人情而治人大約不欲擾動而卒要之以公故制曰其徒願爲十方居者官聽之近世稍稍有請者公道之勝而徒之相向也崇徳介余杭嘉興之兩閒邑東北十里林木蔚然而美者福嚴院在其下院始五代乾符之乙未邑人鍾離裴置之地有千乘因名焉聖籙重熙號命丕冒祥符始年攺賜今額歷年𨿽多有徒居之獨廩宇自皇佑庚寅歲主者志洪率其屬僧願爲十方縣爲之告於郡郡謹用朝廷之法卽許之其年七月縣令命僧曰處成主之成未幾棄去而縣亦新令尹矣又擇主曰繼式成式禪者而皆出於十方居中論議招納皆不戾公道而其徒歸之人睨其道之勝而徒之歸如是而眾亦向鐘鼓而食斧斤而居求於人皆樂然與之惟恐不及予居嘉興小舟及其門不遠二捨嘗遊於院之甲乙時若像而殿若聚而堂苔沿甓隕﹝土已﹞阽不支後三年遊於式之時前之艸萊則蘭若矣前之瓦礫則金碧矣地非特勝也人非始尙也道之公而主之者亦才也噫天下之事不獨是廢興之由未有不系於公不公才不才公道未嘗亡才固不少顧擇之舉之之道如何耳始成之來乃見命以記作而未及成文後會式式復以請院之廢興則所目擊從且興感以及人事遂不愧而爲之辭時至和二年八月一日宣徳郎試大理評事權雄州防禦推官陳舜兪記

密印寺鐘樓銘菩薩三摩地多自聞中入因聲始有聞因器方發聲聲塵投耳根顯出能聞性因聞得見性見性卽遣聞根塵二俱遺自性無生滅生滅旣盡已三味當現前是故圓通門觀音爲第一而此閻浮界教體在音聞十方淨伽藍以聲爲佛事鐘鼓以爲器撞擊出音聲要以聲發機警眾令開悟器大聲乃普聲普聞亦周堪以覺羣迷俾到菩提岸我聞秀外邑巨鎭號靑墩中有古焚宮敕名密印寺寺安六百眾鐘不滿千斤其聲𨿽遠聞與眾未相稱比邱行昭者自發廣大心願增鑄萬斤晨昏發蒙昧亦以除惡念亦以度苦輪庶幾獲聽聞咸悟眞常性尋誘三同志共結此良緣大事不易成三鑄三不遂最後修懺法上禱諸天神金將躍冶中天地忽震動密雲垂墮雨復恐事不諧萬口懇觀音開模已成就須臾大雨作匠者悉歡呼得雨火力衰鐘聲必淸亮巨鐘已成就復患無巍樓不能遞遠音開覺未爲廣復欲創大廈不敢化邑人鬻屋以爲資借貸市珍貨泛海易香藥往返數十年寇難凡七遭秋毫無所損遂足樓所費今復次第成我念結淨緣憑仗佛威力及以自願力無一不遂者諦觀行昭意竭力鑄巨鐘架樓以奉安非徒爲觀美要使一切眾皆由觀音門獲悟眞圓通方滿殊勝願瀘帥馮楫撰

懷庵記子思子曰天命之謂性率性之謂道修道之謂教教不必專任於上之人也一鄕一國之士隨其所志因其所居而施之皆足以開民彜而闡教事兄弟民彜之大者而叔末不競習俗靡薄尺繒斗粟之譏爲人上者且猶不免而又何責於窮閻之細氓哉吾每惟是懼然不敢謂天下皆若人也一日富春陸主簿鑣來訪曰吾之家君與吾之季父友愛惟篤平時展省先阡必指旁麓而言曰異時獲首邱當營於是以附松檟不幸季父無祿家君志其生平爲之築室墓傍名之曰懷蓋取孔懷之義也幸丐二字扁之餘感其言旣爲書矣則又曰義不可以不章也願終賜之嘻是固平昔之所惓惓者而又可辭乎昔聞之友朋謂大陸君淳厚有賢稱於裏﹝尙�﹞教子以學卒收儒科今富春簿其子也小陸君英茂早登進士第入任蓬省出分州符有惠利及民今其弟云亡而其兄懷之若是噫若君之兄弟其不足爲薄俗指南耶其不足助大君扶持世教耶君家之若子若孫若云仍其可不知家法所傳耶推之一國達之天下而又放之四海詔之後世而以陸氏爲義門者君家子孫其勉之天下有兄弟者其則效之觀風四方與夫載筆史官者其將必有以取之然語溪陸氏素以孝友聞其漸源遠矣大陸君名塤小陸君名﹝峻去山攺土﹞嘉定丙子歲臘九日朝奉郎祕書丞兼權右司郎官程珌謹記

索度王廟記秀之靑墩與湖之烏墩二市相抵爲一會鎭靑墩有土地神廟居密印寺之東號曰索度明王世祠玆土左有東平王像右有丁晉公像﹝立立﹞著厥稱獨索度王名位世次不見於載述使後無所考蓋鎭人之奉王祠也飲食必祭水旱疫癘必禱咸若有答國朝宣和閒起居舍人周離亨謫蒞鎭事一夕夢有神人謁之曰予居敝陋幸公惠顧我翼日周訪諸叢祠得王之像適契夢中所見者因爲修祠宇創幃幄飾貌像自是人之奉事益勤而王之靈益顯獨恨其役不爲記文以傳於後今考諸鎭西南隅有古山廟神曰索靖唐咸通中宋洪所記索靖王者寔三國吳王孫權之仲子也是爲文皇帝謹按吳書孫氏世居吳郡漢末封堅爲烏程侯堅子權始都建業權少子亮第六子休皆嗣位長子登蚤卒慮封建昌王和爲太子後遜位爲南陽王謚文皇帝霸及奮其封不一則吳主之子凡七人本傳所稱文皇帝乃吳主第三子也而洪以爲仲子不知何所據而云今父老所傳或言王與古山廟神棣萼也豈名隨時顯因著今號而昔名不復見耶或言王卽索靖王是也觀春秋之時晉有士會又謂士季又謂隨會又謂隨武子魯有公子友又謂季子又謂季友又謂成季此皆一人而稱道有異又安知索度之不卽爲索靖也進士莫若震張松募堅﹝王民﹞將以揭神之休於永久訪珪爲之記屬來遊是邦有年矣幸竊賴神之庇因其有請姑爲敍其大槪以俟後之博識君子而審訂焉皇宋淳熙三年丙申六月乙亥迪功郎新荊門軍當陽縣尉兼主簿主管學事萬珪記

橋道記昔在成周有司險之官以周知山林川澤之阻而達其道路釋者雲山林之阻則開鑿之川澤之阻則橋梁之聖人設官分職以董其事所以利天下後世其來尙矣近世建橋除道者固不一或取辦於公上或募緣於眾力其利一也崇徳密拱行都四達之邑也塗𨿽曲而通諸夏凡所由之塗一有荒穢皆當整治況通衢乎自邑東至沙渚二十七里自南營語溪橋東至張涇皆民居也其路坎窊越突行者患之張涇𨿽有石橋闊僅三尺餘貸金爲眾倡嘉定癸酉三月甓南營之街過張涇以東百丈皆坦夷之乙亥仲春重建張涇橋可通車馬名曰通濟近邑有包角堰橋塘西東水出入其下連雨則湍急址爲之蕩嚙屢敧而屢修有靑坡道民余智超姚富率其徒金輦石易以捲篷之勢可久而不壞成於庚辰冬十月先是季夏漕渠南橋一夜忽傾隤時堰橋之役未就縣家就委智超乾造官帑不足繼之募緣越明年三月成余所居西俯張涇南瞰語溪從東舊有木橋曰東興狹陋殆類略彴於是因其名以石易之壬午春庀工預治石九月初吉興築十月上澣訖工跨南北若橫霓然通濟東興翼乎其左右而溪光野色盡在拱揖中矣自東興以東至沙渚徒步挽舟皆田﹝左土右捲去已攺土﹞路風雨之晨冰雪之夕陷淖蹶塊相屬於道有演教僧思齊蘊常者自演教西先已布石三里餘謂有志者事竟成其二十餘里當任其責乃請崇勝僧道琛文達招致道民張智圓富道﹝上宗下山﹞余智超論之爲首同乾造涓日之良就崇勝會乾造及寺僧房各一人邑老宿呂琛沈道珍偕道侶蔡道政沈智成朱圓照錢道﹝上宗下山﹞陳智遇褚徳許圓修等三十餘人設伊蒲之饌隨力題疏分遣緣化僦舟運石不憚勞勩始作癸未暮冬成於寶慶丙戌之季春望之砥平行者無不贊嘆是役也費甚大通思齊所造總用石四千五百五十丈爲錢六千三百五十緡皆善類聞風而喜拾非彊之也余自壬申去國不復有仕進意今十五載矣每視歲之所入除伏臘外於利人事量所餘以施東興餘一力爲之其四役亦蠲已財以助之道琛等合辭而請曰四役勸緣疏皆寺丞所作願爲之記因紀其歲月之先後勒之堅﹝王民﹞立於崇勝以示來者昔有殿直範延貴者押兵過金陵張忠定公爲守因問沿路曾見好官員否延貴曰比過萍鄕邑宰張希顏𨿽不識之自入邑境驛傳橋道皆全葺此好官員也公笑曰希顏固善矣天使亦好官員也遂薦於朝俱顯擢又大觀中有士人於京師見其亡父拜問之父曰爾可學鎭江葛蘩遂造蘩問何以見重幽冥答云予始日行一利人事其次行二三事或至十事今四十餘年未嘗少廢人問何以爲利人事蘩指坐閒蹋子曰此物置之不正則蹙人足予爲正之若人渴予一杯水皆利人事也但隨其事而利之惟在乎常久不已後有異僧見蘩在淨明域中陰徳之報若此余故舉此二事俾爲政者知所慕爲善者知所勸云寶慶二年四月望朝奉大夫致仕賜紫金魚袋莫若衝記嘉禾志卷第二十七

題詠一錄事司

贈錢端公安道兼寄其弟惠山山人【時錢以臺官爲秀州監稅】蘇文忠公軾鴛鴦湖邊月如水孤舟夜傍鴛鴦起平明系纜石橋亭慚愧冒寒髯禦史結交最晚情獨厚論心無數今有幾寂寞抱關嘆蕭生耆老執戟哀揚子怪君顏采卻秀發無乃遷謫反更美天公欲困無柰何世人共抑眞疏矣毗陵髙山錫爲骨陸子遺味泉冰齒賢哉仲氏早拂衣占斷此山長洗耳山頭望湖光潑眼山下濯足波生指儻容逸少問金堂記與稽康畱石髓

和錢安道寄惠建茶韻蘇文忠公軾我官於南今幾時嘗盡溪茶與山茗胸中似記故人面口不能言心自省爲君細說我未暇試評其略差可聽建溪所產𨿽不同一一天與君子性森然可愛不可慢骨淸肉膩和且正雪花兩腳何足道啜過始知眞味永縱復苦硬終可錄汲黯少戇寬饒猛艸茶無賴寬有名髙者妖邪次頑獷體輕𨿽復彊浮泛性滯偏工嘔酸冷其閒紀品豈不佳張禹縱賢非骨鯁葵花玉﹝革誇﹞不易致道路幽崄隔云嶺誰知使者來自西開緘磊落收百餅嗅香嚼味本非別透紙自覺光炯炯﹝米比﹞糠團鳳友小龍奴隸日鑄臣雙井收藏愛惜待佳客不敢包裹鉆權幸此詩有味君勿傳空使時人怒生癭

寄劉秀州楊大年騎置迢迢阻玉音鱸魚江海遂初心朱弦道直消浮謗春艸才多動苦吟震澤折酲千樹橘華亭驚夢九臯禽郡樓晴日東西望幾處甘棠接翠陰

題招提院靜照堂蘇軾鳥困不忘飛馬系常念馳靜中不自勝不若聽所之君看厭事人無事乃更悲貧賤苦形勞富貴嗟神疲作堂名靜照此語予謂誰江湖隱淪士豈無適時資老死不自惜扁舟自娛嬉從之恐莫見況肯從我爲

題招提院靜照堂王安石任公蹲會稽海上得招提淨照堂新構幽棲客屢攜飛檐出風雨灑翰落虹蜺投老黃塵陌東風路恐迷

題招提院靜照堂王珪身居在城邑趣不落人閒門外塵埃滿庭中日月閒潮隨朝梵響雨入定衣班幾欲攜笻去松陰一叩關

題招提院靜照堂鄭獬招提去山遠還似在山家晚日惟歸鳥春風自落花空談銷劫火醉墨灑天葩又欲拏舟去淸溪月正華

題招提院靜照堂範鎭堂構虛閒處師心靜照中當門是流水滿院故淸風趺坐通禪觀髙談說性空那知人世上日日有樊籠

題招提院靜照堂張掞牛斗光芒下江山形勝中招提萬法本靜照一堂空花本含春意門庭語古風支郎丐詩什愧匪二南工

題招提院靜照堂韓維道人幽棲地瀟灑臨江湖江湖置外物妙觀造無餘匆匆從世役沒沒已爲愚何況毫髮閒計劃窮萬殊檻外薝卜林幾前沈水鑪世人欲問道指象聊躊躇

題招提院靜照堂祖無釋院靜遠囂塵虛堂締構新幾招臺嶺客共話沃州春想象山中樂優遊物外身公卿詩滿壁雅正日相親

題招提院靜照堂閻詢浙右僧居盛虛堂葺有功迷來隨萬化淨後照三空夜永松軒月秋深竹岸風我心閒已久夢到水鄕中

題招提院靜照堂宋敏求叢林起新構燕坐水雲鄕本自禪心靜能令世累忘幡花圍晝永鐘梵度宵長歸祴新篇富籠紗映寶坊

題招提院靜照堂吳充人說招提好師從靜照來親攜玉堂句徐叩蓽門開好事能如此題詩豈易哉明年得東守系舸一裴徊

題招提院靜照堂李大臨地勝堂新構僧閒晝杜門山林誰樂靜城市亦非喧客到空彈指風來不動幡祗應常宴坐對鏡一無言

題招提院靜照堂林億檇李湖山外招提煙靄中靜由諸累盡照覺萬緣空馬祖傳懷海牛頭住法融誰來訪宗旨現定卽家風

題招提院靜照堂張芻檇李舊禪扉叢林自翠微寺居天外靜僧向日邊歸野水涵齋幾閒雲宿釣磯庭前祖來意誰爲柏依依

題招提院靜照堂馮浩寶坊新構斷塵飛宴坐朝朝內外宜一自覺來無相見久忘言後少人知天中月滿云收夜海底珠明浪靜時頓向此閒超十地願將安定證羣疑

題招提院靜照堂吳申髙檐飛遠發暉光向此心源默坐忘豈憶布金拋舊地便隨飛錫起新堂竹閒野鴿聽齋鼓湖上遊人系夜航卻懊未能攀勝境東南云下欲騰翔

題招提院靜照堂王益柔構堂幽僻斷塵蹤靜照爲名我所通一室可知天下事十方齊見定光中淸朝雲散層峯出後夜潮回漲海空檇李禦兒多舊迹幾時煙舸訪支公

題招提院靜照堂王異珍重慧空營妙隱標題靜照作佳名新堂復勝牛車樂舊閣如拋火宅縈【慧空舊主精嚴寺居安隱閣經嘉佑丁酉火鞠爲煨燼今住招提院復創此堂故有是句】萬慮根源塵外息一軒景物鑑中明夜深宴坐心虛寂檀蕙煙微風月淸

題招提院靜照堂秦玠物外物何有物心須盡除始能爲靜照得到便空虛性理自澄寂世緣終臭帤飄然飛錫去持此保安居

題招提院靜照堂丁諷靜本天之性心因識始明構堂來善眾傳法立佳名坐見靈禽集閒思止水平我緣簪紱累未得叩禪閎

題招提院靜照堂周孟陽羨師遺世綱舊隱敞新堂月白秋庭小風淸晝榻涼倦遊輕勢利歸夢在滄浪滿篋朝賢句孤云出帝鄕

題招提院靜照堂陸經選勝構窗扉朝嵐更夕暉無人淸磬度有伴白雲飛洗砵江鷗下開簾野鶴歸誰能了方寸來此共忘機

題招提院靜照堂錢藻去年秀水拍橋深聞說幽堂綠水臨自愧塵埃逢澤上空思瀟灑太湖陰經臺罷講龕紅�齋砵畱生下翠禽應是禪機終息處不須此外覓雙林

題招提院靜照堂聞人安道淸虛結宇卜居新寂靜標名欲性純直向萬緣無斷處應爲一念不生人風幡震動殊非鬧水月澄明未是眞宴坐經行惟此地个中消息與誰親

題招提院靜照堂任恬門掩世喧外幽棲向此堂一心能自盡萬事卽都忘塵冷孤蟾白庭空異艸香何須隱林壑處處可韜光

題招提院靜照堂兪希白檇李招提好新堂向靜開因名求定慧對鏡悟西來夜席常畱月寒階暗落梅師歸得眞趣無復顧塵埃

題招提院靜照堂牟景先金色成千界毫光獨萬緣堂名斯擬像法眼示通圓座踞軒楹內明觀善惡前吾當除滯見淸信奉周旋

題招提院靜照堂劉邠千金買境欲辭喧長日觀心復照昏多少勝綠從靜起爲師無意入都門

題招提院靜照堂陸伸閒房增締構宴座隔囂埃屋木不加飾庭花時自開虛名殊止水寂絕等寒灰齋外無餘事欣逢髙士來

題招提院靜照堂聞人安壽名藍幽隱愜髙情雅構堂深豁眼明萬慮已平心可鑑一軒安處道由生花縈寶砌當春盛香馥金鑪滿座淸復有簪紳乘興賞畱題佳句徧雕甍

題招提院靜照堂李常藻戶面通漕飛甍出重城堂成未遑息復作千里行塵埃袖短褐蒙暑蹋寒冰其求異求食志欲詩編盈寍辭閽吏慢聊爲一堂榮都城競名利日出車馬聲詩云方外士奔走亦有營惟靜制眾動自照中乃明胡爲撓山水風急帆更輕歲闌歸勿緩恐負新堂名

題招提院靜照堂王存曾過檇李古禪關十五年來夢想閒聞說新堂增勝槪可憐遊客變衰顏香檀印篆消晨暮題墨籠紗記往還能了一心隨處靜少須辛苦遠人寰

題招提院靜照堂顧臨蹋暑夏日長履霜冬日短乞詩賁新堂經年不辭緩虛室莓苔靑客衣塵土滿自矜非俗求容色長衎衎盈篋寶珠璣東歸春正暖靜照名已傳主人宜亦反

又師以慧空號堂標靜照名如能得常樂方喜證無生司馬冥虛妙【司馬子綦日常冥虛心不冥有心常滅動心不滅照心】維摩默對精【維摩經立諸菩薩各入不二法門維摩默然】我來閒肆日彈指一忘情

題招提院靜照堂蘇轍有僧訪我攜詩卷自說初成靜照堂求得詩篇書壁素不論塵土漬衣黃故山別後成新歲歸夢春來遶舊房看取盈編定何益客來無語但循墻

題招提院靜照堂張賁缾錫爲生久門闌過客疏於閒見眞寂燕坐此淸虛事事皆身外悠悠度歲餘如何繁艸木還長舊庭除

題招提院靜照堂吳振古剎深沈一水邊淸虛疑似翠微閒門前滚滚紅塵鬧堂上翛翛白日閒燕坐不知增夏臘冥心安在更雲山靜中別有眞消息於此誰何合往還

悼靜照堂僧司馬光寶閣灰寒淨照新馬蹄從此蹋京塵金門乞得詩千首蕭寺歸來老一身弟子去來渾領袖交朋存沒半簪紳西風又翦梧桐葉不見蒲團舊主人

月波樓詩陳獬古壕鑿出明月具樓閣飛來兔影中野色更無山隔斷天光直與水相通溪藏畫舫淸紋接人在荷花碧玉叢欲解金魚避炎暑晚云深處待歸風

月波樓詩【守越假道贈令狐使君】張伯玉美君席上碧雲句吟盡江南煙水春豈惜笙歌連夜醉且看風物逐年新花開花落何時盡閒是閒非愁殺人何似陽雲臺畔曲細聲拂拂下梁塵

又張伯玉令狐太守好權奇畫樓新建月波輝風光似逐水仙去物色如從云漢歸春澹汀洲曲濤驚渤澥起天圍從今便作月波唱醉拍姮娥金縷衣

月波樓詩趙�【郡守】�城昔有山登臨倚空闊震淩誰負舟荊榛披雉堞朅來亦期年每每念陳迹𨿽當補苴時忍使勝覽絕度材仿飛翚開徑通遊轍盍簪領嘉賓舉酬及良夕風淸無規塵夜寒聽伊笛茫渺挹天根澹蕩浮月魄景色逐時新詩聯懷古刻樓成且志喜平疇剩秋穡

月波樓詩袁�【郡倅】繡節移華屋下照鴛湖闊飛梯架秋旻傑觀壓云堞銖積日用閒經營妙無迹圖畫劃天開景物劖地絕簡靜還樂邦登覽追逸轍彩舫回波心芳樽浮月夕淸吟開酣飲長嘯雜橫笛新詩紀遊情�酒驚醉魄傳看大軸盈準擬堅﹝王民﹞刻��望其成抑以觀稼穡

滿江紅吳潛【汀郡守】�����日薄寒空正澤國一�霜葉萬里西�風塞雁數聲哀咽耿耿有懷天可訊悠悠此恨誰能說倚闌千老淚落關山平蕪隔提短劍腰長鋏昔壯志今華發有江湖徵棹水雲深闊要斬鼪鼯埋九地可憐烏兔馳雙轍羨渠儂健筆掃摩崖文章別

興聖寺竹院前人此竹非凡竹流虹地上根平安不須問千億長龍孫

鏡香亭林逢子綠楊深處兩三家幾度憑闌聽吠蛙云錦已空煙水闊空教人憶舊時花

過嘉興劉僊掄惆悵嘉興路三年幾度經雲帆連夜發更鼓隔城聽落月低煙樹秋風冷露螢客懷容易感宜醉不宜醒嘉禾志卷第二十八

題詠﹝二﹞

松江府﹝一﹞

懷土賦陸機余去家漸久懷土彌篤方思之殷何物不感曲街委巷罔不興詠水泉艸木咸足悲焉故述斯賦背故都之沃衍適新邑之邱墟遵黃川以葺宇被蒼林而卜居悼孤生之已晏恨親歿之何速排虛房而永念想遺塵其如玉眇﹝帛系﹞邈而莫覯徒佇立其焉屬感亡景於存沒惋頹年於拱木悲顧盼而有餘思俯仰而自足畱玆情於江介寄瘁貌於湘曲玩通川以悠想撫徵轡而躑躅伊命駕之徒勤慘歸途之良難湣棲鳥於南枝弔離禽於別山念庭樹以悟懷憶路艸以解顏甘堇荼於飴比緯蕭艾其如蘭神何寢而不夢形何興而不言

贈從兄車騎【李善注日陸士光】陸機孤禽思故藪離鳥悲舊林翩翩遊宦子辛苦誰爲心髣佛谷水陽婉孌昆山陰營魄懷玆土精爽若飛沈寤寐靡安豫願言思所欽感彼歸塗艱使我怨慕深安得忘歸艸言樹背與襟斯言豈虛作思焉有悲音

和皮日休吳中卽事陸魯望風淸地古帶前朝遺事紛紛未寂寥三泖涼波魚蕝動【遠祖士衡對晉武帝以三泖冬溫夏涼】五茸春艸雉媒嬌【五茸吳王獵處茸各有名】雲藏野寺分金剎月在江樓倚玉簫不用懷歸忘此景吳王看卽奉弓招

回自音龍呈謝師直梅聖兪共君相別三四年巖巖瘐骨還依然惟髭比舊多且黑學術久已不可肩嗟余老大無所用白髮冉冉將侵顚文章自是與時背妻餓兒啼無一錢幸得詩書消白日豈願富貴摩靑天而今飲酒亦復少未及再酌腸如煎前夕輿君歡且飲飲才數杯我已眠雞鳴犬吠似聒耳舉頭屋室皆左旋起來整巾不稱意掛帆直走滄海邊便欲騎鯨去萬里列缺不借霹靂鞭气沮心衰斗欲睡夢想先到蘋洲前願君無復更酌我醉死誰能如謫仙

逢謝師直梅聖兪昔歲南陽道中別今向華亭水上逢把酒語君悲且喜流光冉冉去無蹤

過華亭梅聖兪摩云唳鶴幾千隻隔水野梅三四株欲問陸機當日宅而今何處不荒蕪

靑龍海上觀潮梅聖兪百川倒蹙水欲立不久卻回如鼻吸老魚無守隨上下閣向滄洲空怨泣摧鱗伐肉走千艘骨節專車無大及幾年養此膏血軀一旦翻爲漁者給無情之水誰可憑將作尋常自輕入何時更看弄潮兒頭戴火盆來就濕

華亭百詠許尙

顧亭林旦暮潮流急東西徑路鈄無從質疑字共屬野王家

顧府君宅【卽顧亭林云寺祠堂】蕭蕭蘭若地知是府君居祠事今誰奉吾來一嘆吁

東庵異迹【在顧亭林庵中有忠烈公像近歲忽地裂數尺中有風濤聲以物探之則應手火起】地勝風雷吼人疑湧海潮將軍英爽在何物敢興妖

金山激浪聞澎湃山神陰力多風濤歸指顧海若敢誰何

安公像【昔有僧沈海而死肉身尙存】浮砵來滄海幡然厭世塵補﹝施去方攺﹞崖畔月長照定中身

寒穴泉濆湧懸崖下泠泠注不窮將期挹甘冷弱水漸難通

蘇州洋【又名畬山洋南舶欲入華亭者必放蘇州洋蓋此處舊屬蘇州】已出天池外狂瀾尙爾髙蠻商識吳路歲入幾千艘

華亭谷【府南三里入松江】彌漫達迥野潮汐往來頻慣識松陵路重來不問津

八角井浚極疑無底丰稜定有因沈沈中夜月照影屬何人

陸機茸【在谷東吳陸遜生二孫常於此遊獵今爲桑陸又名吳王獵場】二陸爲童日驅馳屢忘歸至今桑柘響禽鳥尙驚飛

柘湖展武沈淪後波澄一鑑明桑田復更變觸目總柴荊

秦女祠狼秦崇苛政有女亦蒙冤欲弔興亡事神應恥重論

唳鶴湖洸蕩雲閒路奫淪一水深月光涵露重遙聽九臯音

三女岡玉殮知無有香魂計已銷頻來吟楚些歲久若爲招

金山城【府南八十五里舊經云昔周康王東遊鎭大海故築此城】治盛周康世東遊豈信然城闉亦隳廢門堞漫相傳

前京城【府南八十五里輿地誌云本海鹽縣以地近京浦故以爲名】廬落皆無有依稀古堞存登臨認道迹日暮煙昏

昆山歲久阡原變平時艸木深英才沒黃壤舊事不堪尋

陸機宅【在昆山】華亭今何在千年謾有名披榛問遺裔寂寞一傷情

谷水短棹經由處風披藻荇香中宵孤鶴唳片月映滄浪

秦皇馳道嘆昔秦皇帝何年此逸遊迢迢大堽路千古爲嗟羞

徵北將軍墓碑【卽陸偉墓在昆山有碑村人疲於官吏徵索遂碎其半】崎嶇尋古隧衰艸隱寒原欲讀將軍事丰碑祇半存

鳳皇山覽徳來何代慵歸丹穴藏甘心化爲石萬歲瑞吾皇

陸寶山【府北二十五里】祕寶封堅石山靈謹護藏欲爲中帑助時復露輝光

畬山【相傳舊有畬氏墓道於此因名焉】人與室俱化陰森松竹寒時時見孤鶴疑此守神丹

集賢裏【父老云昔陳陸諸公居此因以爲名】冠蓋遊從日欣然萃一鄕田原總如昨誰復嗣餘芳

白龍洞【在橫雲山頂下通澱山湖每風雨夜有龍出入洞中】呼吸湖中水山椒寄此身洞門風雨夜電火逐霜鱗

石魚雙鯉何年刻悠然鬐鬣全登臨忽懷遠尺素若爲傳

秀道者塔【在畬山秀道者昔廬此山有二虎侍之後自建塔於山建畢遂積薪自焚止存碑銘】辛勤成鴈塔俄赴積薪焚靜夜耽耽影疑來護刻文

靈峯庵【在畬山地皆金沙後爲昭慶禪院】路湧金沙地髙人此築庵爲詢林下客妙語與誰參

芥子庵林外三椽建常思愒息時莫教嫌迫窄中有五須彌

澱山【在府北七十里澱湖之中】殿閣輝金碧遐觀足畫圖維舟一登覽誤涉小方壺

三姑廟【在華亭縣北澱山湖中羣蛟競水爲沸騰獨不入廟中】神居陰物護臬閾捍洪波莫慮蛟龍怒年來畏叱訶

蓮巢【在靑龍陳氏疏池種蓮爲休息之地今已湮廢】記得荷香裏蛾眉唱采蓮千年龜欲總不見葉田田

鬼書【在聖果寺昔嘗顯異於寺僧自稱東漢烈士沈光有書石刻】壯士爲儒恥捐軀志所甘無名豫靑史幽憤亦何堪

孔宅【在府北七十五里昔有孔氏者遊吳居此因名焉又云昔夫子所居忽有先聖廟一碑額曰孔村人怪而碎之】廟貌逾千祀泥封古碣昏傳云素王宅眞贗與誰論

袁崧宅【在府西三十五里昔晉將軍袁崧居此因名焉】疆場功成後歸來卜一邱當時應種徳名字播千秋

兪塘【在府東五里往來之舟皆可揚帆諺有云𨿽得珠千斛不賣兪塘北】延袤三鄕外東流與海通河神屢加惠颿借往來風

鶴坡【在府東七十里此地出鶴俗呼鶴窠者是也】索寞東郊遠仙禽盡此藏夢回明月夜林杪響圓吭

沙岡【在府東三十五里南屬海北屬江入土一丈皆螺蚌殼如是者三所相傳海中湧三浪而成豈誠然歟】千里平沙地聯通江海湄謾傳因激浪疑是蚌成基

禦史涇【在府東】疏鑿人何在流功幾世余農氓誦名氏不數鄭公渠

滬瀆【在府西八十三里卽松陵江水源出太湖松江之民資灌漑之利】泛泛松江水迢迢笠澤通萬年知禹力灌漑有餘功

東堂【以下三詠並在府治廳事之側】廳左淸閒處金猊罩寶香令君今學道來此吸朝陽

思齊堂伊昔弦歌治能聲著海隅升堂想遺迹勵志欲齊驅

月榭檐角銜墻固明疏護翠羅公餘秉談塵竟夕對金波

濯纓亭【府前官亭】輿梁斜倚處檐影墜淸流往往抽簪者常爲孺子羞

石獸【相傳昔常爲怪夜則環市而走遂斷其一足以下二詠並在府東】刻鑿知何謂彌年亦有神宵行無足怪一吼已驚人

震橋【昔姚庭輝宰此邑謂主位頗虛多宜客人作亭以鎭之又名虹橋虹音降】瓦木明丹堊初期鎭此方石梁今欲﹝土已﹞尢益富蠻商

小隱園妝點林泉趣銷除市井心平生跧伏計到此意徧深

姚將軍廟【本在府西南宰謂廟門面北不宜土人遂移至縣西南鄕以下二十八詠並在府之西】陰功周邑境南面固宜然毋復論民事神今憚攺遷

趙店【昔未邑之日市東名趙店今有神祠謂之趙店土地】日日黃塵路喧豗漲市聲神靈自安此不欲變名稱

望云橋【父老云立橋日適有瑞云見因以爲名】憶昨登臨日卿云正四翔重來窮目力天末起祥光

石幢【望云橋南此地昔有湧泉云是海眼立幢於上以鎭之】矻立應千載傳因海眼成蓬萊水淸淺曾不見攲傾

普照寺【晉陸機宅舍爲寺】髙門收畫戟卽此建精藍施予恩𨿽在緇流絕不談

彌陀閣拄策徐徐上回環佛頂遊九山俱在望目斷暮煙浮

羅漢院邃宇中何有臺山五百尊云何困人力金像總塵昏

丁公橋【相傳令威由此仙去又名下行稿】令威仙去後遺迹嘆成非華表成烏有何年見鶴歸

雲閒館郵亭臨爽塏杗廇架修虹我亦輪蹄客心期訪士龍

福順廟【殿宇之上鳥雀不棲】門垣𨿽蠹壞古屋尙深沈鳥雀猶知避斯民盍致欽

東嶽行祠明主東封後龜蒙望益尊巍然此行宇時許薦蘋蘩

西庵【陳律師庵律師嘗習儒業】蚤爲儒冠誤齊心學竺幹而今林下塔夜夜戒光圓

白龍潭神物幽潛地滄滄水接空不緣嘗應禱誰識有殊功

毗盧庵【勾氏香火中有禦書閣】捫蘿通一徑修竹蔽中籬只有奎章在龍神暗護持

西林林外初晴後斜陽滿芰荷頻來指靈鷲此去路無多

陸瑁養魚池【卽西湖也今爲放生池】誰得陶朱術修池一水寬皇恩浹魚鱉不復敢垂竿

小湖【西湖之北灣名小湖】獵獵風蒲外淵淵明月秋詩翁浮短艇弭棹看浮鯈

湖橋瀲灩湖光好荷風六月涼倚欄吟不倦魚鳥亦相忘

唳鶴灘【湖之東南隅】養鶴人何在湖邊水尙淸喚回中夜夢灘上戛然聲

泳波亭【湖中】呂梁觀已遠沂水浴應難卻倚亭前柳時時照影寒

風月堂【舊市舶司吳使所建】夜靜蒲萄皺云舒玉鑑涼築堂人不見樽酒暗相望

湖光亭【風月堂之西】日暮蝦須捲亭中雅燕開微風起蘋末波影動樽罍

道院【西湖之西後爲延氏疏園】淨觀今何在惟餘柏色新淒淒抱甕者不是煉丹人

異木【舊傳商人嘗夜夢有人自云吾土地神也能祭我令汝宜商每歲商人夜半祭之往往獲其陰助】蟠根知永遠曲幹聳蛟虯閩賈蒙私庇年年此薦羞

顯忠廟【以下十詠並在府西南】俯拜祠堂下遙思弼漢功吁嗟孝宣帝忘徳太匆匆

東寺【世傳水陸池有龜數枚聞講經聲則緣岸而上罷則復去】愛此楞伽士勤修戒行成文龜亦知善來聽講經聲

證覺院【舊爲無礙浴院】有人明七淨蠠沒締良因嘆惜流風替誰爲無垢人

棲眞庵仙路多官府眞人未上升松窗霜月白相對誦黃庭

柳園方艸池塘暖東風桃杏繁春歸人亦散寂寞鎖園門

陸四公廟【又名陸司空】晉傑云亡久嘉名未遽湮嚴祠坐遺像猶解福吳民

南庵【堂壁有六祖畫像】施水功成後耽耽梵宇深升堂瞻貌象默會祖師心

姜庵陰曀楸梧裏鳥鳴落日中九原人不作明贊亦何功

望仙橋鶴駕乘風去千年竟不歸石梁憑望處空復白雲飛

三洞庵勾曲山頭客遨遊到市塵星冠頂霜月夜半正朝眞

淨居院【昔馬耆法寍住此院故俗又呼爲馬耆庵後法寍弟子亦住此庵】明眼知何在山門久寂然宗風未淪替還喜一鐙傳

冰檗庵【王道所居】鳧舄棲遲地池流一徑斜先生久淸苦不肯競紛華

圓珠庵定回人寂靜繞鼻碧蓮香卻認循檐月摩尼發夜光嘉禾志卷第二十九

題詠﹝三﹞

松江府﹝二﹞

華亭十詠﹝並序﹞唐詢華亭本吳之故地昔附於姑蘇佩帶江湖南瀕大海極觀望之美焉歷吳晉閒名卿繼出風流文物相傳不泯閭裏所記遂爲故事景佑初元八月予被詔爲縣至部且一年而囹圄多囚系簿書期會蠠沒朝夕精疲意殆凡山川風物在境內者未嘗一日不講求焉粵今秋邑人有訟古泖湖者持舊圖經詣庭以自直因得而究之凡經所記土地人物神祠墳壠所書甚詳行部之餘輒至其地因里人而咨焉多得其眞代異時移喟然興嘆卽采其尢著爲十詠皆因事記實按圖可見將以志昔人之不朽存舊俗之所傳云爾

顧亭林【顧亭林湖在府東南三十五里湖南又有顧亭林相傳陳顧野王居此因以爲名焉】華林標大道曾是野王居舊裏風煙變荒原艸樹疏湖波空上下裏閈已邱墟往事將誰語淒涼六代余

寒穴【金山北有寒穴淸泉出焉其味甘香】絕頂干云峻寒泉與穴平還同帝臺味不學壠頭聲夜雨遙源漲秋風顥气淸誰云蔗漿美才可析朝酲

吳王獵場【在華亭谷東吳陸遜生此子孫嘗所遊獵後人呼爲陸機茸今其地爲桑陸】昔在全吳日從禽耀甲戈百車嘗載羽一目舊張羅地變柔桑在原荒蔓艸多思人無復見落月下山坡

柘湖【在府南七十里湖中有小山生柘樹因以爲名吳越春秋海鹽縣淪沒爲柘湖吳地記秦時有女入湖爲神因祀之】世歷亡秦遠湖連大海濱柘山標觀望玉女見威神渺渺旁無地滔滔孰問津何年化魚鱉髣佛歷陽人

秦始皇馳道【在府西北昆山南四里相傳有大堽路西通吳城卽馳道也】秦徳衰千祀江濱道不修相傳大堤在曾是翠華遊玉趾如將見金椎豈復畱悵然尋舊迹蔓艸蔽郊邱

陸瑁養魚池【在府西今名瑁湖或云卽瑁所居相傳有宅基存焉】代異人亡久滮池卽舊居未移當日地無復故時魚蒲藻依稀在風波浩蕩餘水濱如可問一爲訪庭除

華亭谷【在府南瀠紓三百里入松江】深谷彌千里松陵北合流岸平迷畫野人至競方舟照月方諸泣迎風弱荇浮平波無限遠極目漲淸秋

陸機宅【華亭谷水東有昆山相傳卽其宅陸機詩云髣佛谷水陽婉孌昆山陰今其地尙存】舊牒傳遺趾悠然歷祀深人無令威至門異下邽箴谷水當年澑昆山昔日陰魯堂那復見絲竹若爲尋

昆山【華亭谷東二里有昆山陸機祖葬於此因生機云時人以昆山出玉因名此山以美機云焉】昔有人如玉玆山得美名巖扃銷積翠谷水斷餘聲喬水今無在髙臺久已傾如何嵩嶽什獨詠甫侯生

三女岡【在府東南八十里相傳吳王葬女於此岡一作址】淑女云亡久裒邱尙著名九原誰可作千載或如生靑骨何時化荒榛此地平空餘圖牒在不復啟佳城

和華亭十詠一王介甫

顧亭林寥寥湖上亭不見野王居平林豈舊物歲晚空扶疏自古聖賢人邑國皆邱墟不朽在名徳千秋想其餘

寒穴神泉冽冰霜髙穴與云平空山渟千秋不出嗚咽聲山風吹更寒山月相與淸北客不到此如何洗煩酲

吳王獵場吳王好射虎但射不操戈匹馬獵廣場萬兵助遮羅時平事非昔此地桑麻多猛獸亦已盡牛羊在田坡

柘湖柘林著湖山菱葉蔓湖濱秦女亦何事能爲此湖神年年賽雞豚漁子自知津幽妖窟險阻禍福易欺人

秦始皇馳道穆王得八駿萬事得其修茫茫千載閒復此好遠遊車輪與馬迹此地亦常畱想當治道時勞者屍如邱

陸瑁養魚池野人非昔人亦復水上居紛紛水中游豈是昔時魚吹波浮還沒競食糟糠余吞舟不可見守此歲月除

華亭谷巨川非一源源亦在眾流此谷乃淸淺松江能覆舟虫魚何所知上下相沈浮徒嗟大盈北浩浩無春秋

陸機宅故物一已盡嗟此歲年深野桃自著花荒棘徒生箴芊芊谷水陽鬱鬱昆山陰俛仰但如昨遊者不可尋

昆山玉人生此山山亦傳此名崖風與穴水淸越有餘聲悲哉世所珍一出受敧傾不如鶴與猿棲息尙全生

三女岡自古世上雄慷慨擅功名當時豈有力能使死者生三女共一邱此憾亦難平音容若有作無乃傾人城

和華亭十詠二梅聖兪

顧亭林鄕村空林木不見古人居猶尋古人迹更與古人疏昔爲賢豪裏今作蘆葦墟湖邊夜夜月光彩波上余

寒穴山頭寒泉穴淨若鏡面平熨齒敲冰冷貯缾激玉聲傍有野鹿迹上啼林鳥淸何由一往挹況復方病酲

吳王獵場孫氏有吳國四海未息戈獵以耀威武平野萬綺羅英雄魏與蜀貔虎一何多世事異莫究但見桑麻坡

柘湖柘湖久陷沒千歲嗟水濱不復吳鹽邑空有秦女神浩蕩吞海日曠漭遠天津扁舟誰能往旦暮逢魚人

秦始皇馳道秦帝觀滄海勞人何得修石橋虹霓斷馳道麋鹿遊車轍久已沒馬迹亦無畱驪山寶衣盡萬古空冢邱

陸瑁養魚池來觀瑁湖水乃是陸生居春塘艸幾變誰膾此中魚莫容科斗應亦有魯王余不隨蛟龍飛神﹝上敝下黽﹞未可除

華亭谷斷岸三百里縈帶松江流深非桃花源自有漁者舟閒意見水鳥日共泛觥籌何當騎鯨魚一去幾千秋

陸機宅我思陸平原廢宅荒艸深才髙乃速禍事往不可箴饑烏噪樹顚野鼠窟庭陰黃耳亦已死家書無復尋

昆山陸氏幾世祖葬此生令名猶如產美璞遂爾傳嘉聲寒巖畜奇秀源水日東傾何言千載閒二子不更生

三女岡吳王葬三女因畱此岡名已化彼粲質合有蘭蕙生嬋娟夜月照晻藹朝霧平古魂如未泯不遠闔閭城

次唐彥猷顧亭林韻胡松年海山蕩佳气千載傳古居平生讀書地竹柏靜以疏忠義貫白日名不埋幽墟苗裔今幾何誰能補其餘

次唐彥猷顧亭林韻宋輝【四明】昔年髙士宅今日梵王居樹影銜山遠鐘聲隔岸疏風流嗟往事精爽閟遺墟回首烏衣巷凋零兵火余

次唐彥猷顧亭林韻汪思溫【四明】雲閒更深處獨見古人居想象風猷遠荒寒景物疏書成千卷帙往事一邱墟惟有淸名在流行百歲餘

次唐彥猷顧亭林韻魯晦之【南丰】煙雨三家市黃門卜此居著書千紙在祠宇幾椽疏潮汐成今古牛羊有裏墟舉兵鉏逆節風烈照無餘

次唐彥猷顧亭林韻李端民當時讀書地夷陋亦安居問字人誰到觀瀾興不疏古今如夢寐城邑變郊墟偶此同彌勒圓龕自像余

次唐彥猷顧亭林韻張堯幹蘭若王家像相望博陸居衣冠塵易暗簫鼓祭全疏艸色侵花徑潮聲過夕墟遺風猶可想弔古一觴余

次唐彥猷顧亭林韻���水村有亭林黃門舊曾居海山凝遠翠艸木自蕭疏豈見讀書處遺迹但荒墟獨畱名不朽傳之千載余

題李景元畫蘇軾景元名甲本儒家子落魄詩酒閒尢善墨戲米元章畫史嘗及之往來松江上不知其所終聞說神仙郭恕先醉中狂筆勢瀾翻百年寥落何人在只有華亭李景元

醉眠亭李行中行中字無晦築亭靑龍江上東城名之曰醉眠諸公皆有詩檐低檻曲莫言陋地僻艸深宜晝眠代枕莫憑溪畔石當簾時借屋頭煙倦遊拂壁書山徑貪醉解衣還酒錢一水近通西浦路客來猶可掉漁船

醉眠亭寄韓憲仲廷評李行中野徑荒亭艸沒腰一眠聊以永今朝放懷不管人閒事破夢時聞夜半潮玉柱劉叉詩未獻金龜太白酒難招知君有意尋安道咫尺何時動畫橈

趙明叔未識醉眠亭先貺佳篇李行中要識荒亭路不賒浦西橋北對漁家窗嫌日曝新栽竹蔬占畦長未種花壁上客來堆醉墨籬根潮過積寒沙被人誤號陶彭澤也學門前五柳遮

醉眠亭三絕蘇軾已向閒中作地仙更於酒裏得天全從教世路風波惡賀監偏工水底眠君且歸休我欲眠人言此語出天然醉中對客眠何害須信陶潛未若賢孝先風味也堪憐肯爲周公盡日眠枕曲先生猶笑汝枉將空腹貯遺編

醉眠亭蘇轍是非一醉了無餘惟有胸中萬卷書已把人生比蘧傳更將江浦作階除欲眠賓客從教去倒臥氍毹豈暇舒京洛舊遊眞夢裏秋風無復憶鱸魚

醉眠亭李常陶公醉眠野中石君醉輒眠捨後亭人知醉眠盡以酒不知身醉心長醒眾人淸晨未嘗飲已若醉夢心冥冥淫名嗜利到窮老有耳亦不聞雷霆醉石𨿽頑委山側苔昏剝蝕誰與扃牧童樵叟亦能指卒以陶令垂千齡危檐弱棟倚荒渚海霧江雨穿疏欞勿謂幽亭易摧折勉事偉節同明星

醉眠亭陳舜兪酒膽長輕六印腰醉中一枕敵千朝興亡藐比榮枯柳聚散看同旦暮潮酣法本應塵外有醒魂徒向水邊招已聞佳士過從約不似東風泛去橈

醉眠亭張先醉翁家有醉眠亭爲愛江頭亂艸靑不聽耳邊啼鳥喚任教風外雜花零飲酣未必過�捨樂甚應宜造大庭五柳北窗知此趣三閭南楚謾孤醒

醉眠亭王觀松陵江畔客築室從何年世俗徒紛紛不知季子賢在彼旣不知不如醉且眠聲名衮衮誰知命醉非愛酒眠非病長江渾渾無古今羣山回合來相映呼奴沽酒不可遲買魚斫鱠煩老妻何必紉繩系飛兔百年長短空自知直將褌虱視天地冥冥支枕窮四時九衢足塵土朱門多是非秋風老蒓鱸扁舟何日歸

醉眠亭秦觀醉來丰悴同眠去身世失二樂擅一亭天子信超逸杯行䢐老春肱枕頹外日壯志未及伸幽願良自畢

醉眠亭張景修樽前從客笑夢裏任花飛野鳥喚不醒家童扶未歸有榮還有辱無是卽無非萬事藏於酒先生亦見幾

醉眠亭三首韓宗文萬慮中來攪不眠醉時一覺自陶然冥冥固已忘天地豈向林中覓聖賢得酒休論飲得仙醉中遺物爲神全世閒反復無窮事吏部難忘抱甕眠昔有遺賢世所憐滄浪亭下醉時眠松江變酒難終待卻對殘鐙理短編

醉眠亭二首蘇梲疲人思向醉中眠物我翛然萬慮閒渴飲蔗漿勞隱凡吾身自足艸萊閒楚陽渴鹿背淸泉之子名亭取性便適意中閒卻無事期君忘醉亦忘眠

醉眠亭四首晁端佐瀟灑松陵江上亭醉來一夢傲云屏生前笑語君須惜世事紛紛不用醒盤石幽亭樂未央是非窮達兩相忘塵寰下望如何許爛醉髙眠自有鄕塵埃收得一身閒飲盡春瓶曝背眠醉耳猶嫌山鳥聒夢魂終日上髙天一枕雙壺意浩然狂歌酒盡卽髙眠吾生久與時相棄好逐君歸作二仙

醉眠亭晁端彥人生有出處兩事固希全達則都廊廟致君堯舜前聲名喧宇宙指顧生雲煙不然早晦隱縱意樂當年第一莫如醉第二莫如眠無晦水鄕士子瞻稱其賢埋照不千世作亭臨淸泉歡來卽痛飲酣謔竟長筵陶陶非假寐泯絕平生緣盡得杯中趣當爲枕上仙影從明月照名任淸風傳願君遂此意其樂更相先醉無三日醒飲盡百斛船境界如古莽魂夢遊鈞天莫學不佞者徇祿遭纏牽進無濟世志退無負郭田獨醒少意緒寡睡多煩煎風波驚性命鞍馬積胝胼未得立籬下應難臥甕邊區區爲貧仕短詠媿非妍

醉眠亭晁端稟吏部甕閒眠先生窗下臥夜偸綠醑飲晝喜淸風過人爲淸風快於酒擺落煩襟洗塵垢我知醉寢勝閒睡可以寄天眞兮忘世累溝瀆超江漢幕席視天地蝴蝶不知緣變化黃粱未熟虛營利從來閒處得閒樂何者功成與名遂隴西夫子稱世賢世家自是酒中仙作亭占得松陵地東坡名之爲醉眠醉復眠兮眠復醉頤養鄒軻浩然气賢人爲濁聖人淸昏昏夢寐俱忘形花影滿身猶未覺竹風吹面不知醒憶昔樂天貪醉吟吟哦未免勞其心不如醉睡了無事其樂陶陶得趣深我身走塵埃羈鞅殊未息有所思兮在髙軒欲往從之路艱塞無緣一榻同醉眠空禿千毫揮醉筆

醉眠亭二首關景山杜老顚狂尋酒伴經旬出走只空牀輸君縱飲還髙臥長有生涯作醉鄕貧饒北海樽中物靜勝長安市上眠亂地春風吹不醒功成合與酒爲仙

醉眠亭三首楊蟠江花可醉艸堪眠細想人閒底處便客散樽空欲歸去此身還被月畱連江上聊遊我未能羨君長醉臥髙亭不因鶴唳破殘夢還有涼風吹酒醒淸簟疏簾一醉身寂寥不稱詠詩人春風亦有憐才意故擺殘花作繡茵

醉眠亭僧道潛常聞李謫仙飲酒興無盡醉來臥空山天地卽衾枕當時放迹奇流俗不可近君今外形骸與世不拘窘寸心合虛曠萬事一以泯開亭向幽圃朝夕事醉寢茅檐落日欲醒時起對嬋娟拂瑤軫嘉禾志卷第三十

題詠﹝四﹞

松江府﹝三﹞

題千山圓智寺沈遼海天寥寥禾黍秋人籟已息煙霧收數聲鶴唳艸堂靜何苦更向咸陽遊

雲閒野天茫茫秋水淸生盡蒲蔍無人耕不知三吳地力壯老鶴空向煙中鳴

雲閒前人蠟屐去陽羨乘桴望雲閒腰垂陶令印意在莊生環斯民久困敝何用惠孤瘝於心儻有愧拂衣歸故山

華亭秋日張擴陰雲薄薄漏秋輝曉露含光濕翠微旁捨系牛嘗社酒荒城搗練給徵衣淨如掃迹蚊無幾多不論錢蟹正肥定是水鄕差可樂不應潦倒未成歸

過澱山湖昨日過湖風打頭葦蒲深處泊官舟近人烏鳥語聲碎瀕海風煙日夜浮午﹝�卞﹞腥咸半鮭菜客牀顚倒一皮裘平生浪說在家好晚向風波未肯休

湖齋朱之純平湖千頃水汪洋得意茅齋且屈藏園種小桃今結子池栽翠芰更聞香六龜已兆千年古【予在西湖上治圃於桃根獲古龜六枚其小如錢】雙鶴看呈八月祥【昔時雲閒有紅仙鶴觀每中秋月夜有仙鶴下人往往見之得名以此今年治谷水鄰其地也】居此翛然忘世味此心尢懶去龍陽

寄題朱氏谷陽園蔡肇陸機異時宅故物無復迹悠悠谷水陽野水淒餘碧我觀豪士賦文字豈不白一爲功名誤末路眞可惜至今風雨夜哀鶴鳴不息千秋得吾人淨眼照阡陌結茅風煙際一悟世网窄古今一邱貉貴賤百年客閉門橙橘香隱幾冰凍釋我慚升斗祿矯首望八極人生勞佚閒此殆天所激鶴翔赤霄動鯨噴碧海拆爲爾具扁舟送此齒髮迫

朱氏天和堂【朱氏諱朴自號天和子】黃裳谷水悠悠水天闊綠竹漪漪玉龍活天和堂在翠微中堂上誰誇靑瑣闥二俊昔爲才所驅未識危邦何太愚輕抱雄文走西洛漫勞黃耳尋中吳豈謂七百有餘載乃獲夫子營吾廬能向平時脫羈絡爲悟浮雲此生錯通道益深醉隱亭載鵬風厚逍遙閣萬累紛紛無處尋須信天和有斯樂彼哉二俊胡不歸空嘆華亭數聲鶴

朱氏天和堂徐繹【一作鶚】先生晦迹谷水東志趣不與晉賢同遙聽鶴唳笑二陸巢傾穴碎非爲工浩然養素遠聲利脫去羈束離樊籠醉隱亭中三十載桃紅李白搖春風感時嘯詠聊自適誰知富貴爲窮通羨君髙操超流俗直疑變姓稱朱公

朱氏天和堂楊傑聞說隱君子天和長自如卮言莊叟意谷水士衡居窮達命已定利名心本疏繡溪歸未得吾亦愛吾廬

朱氏天和堂趙挺之華亭山水佳秀色宛如畫前賢有遺迹卜築俟來者髙人養天和放浪寄林野安知歲月䢐但喜名利捨傳家得之子流輩推博雅春風振客衣逸棹東南下賦詩臺閣彥落筆珠璣瀉持觴拜親膝喜色動鄕社都城十二衢塵土翳車馬一夢逐君行玆懷已瀟灑

畬山普照院上方朱翌蒻笠莎衣一釣舟東風吹我此山遊洋洋盈耳松聲亂咄咄逼人山气浮講罷舊聞花雨墜心淸閒與妙香投道人居士忘機久獨抱關山興未休

畬山月軒朱伯虎愛月開軒絕頂閒屹然危﹝�刃﹞壓層巒翦除羣卉當檐盡添得淸光滿檻看亂石云堆秋色冷老松風入夜聲寒十年夢寐江鄕景杖履終期日倚欄

超果院見遠亭李景元髙僧欲縱目橋上構橫亭野水茫茫白羣山點點靑客帆風送葉漁火夜移星看盡朝昏景天涯一畫屏

超果院亮師假還山陳瓘路左漿先饋門前屨幾重勇歸塵事擲恬處道心濃弄水知幽谷觀云想妙峯夜深孤鶴唳淸露滴髙松

陸機宅胡曾陸機西沒洛陽城吳國春風艸又生惆悵月中千歲鶴夜來猶爲唳華亭

機云碑沈遼朝日欲出已復西人閒興廢那可知昆山陵谷久已變水旁惟有將軍碑

畬山宣妙院上方劉正夫水定浮春岫鴉盤落遠空上方鐘送夕�������������������������怪石巧玲瓏嵯峨疊數峯奪將千里秀移向一庭中水色周回綠花枝相映紅何須遊泰華寓意本來同

風月堂【在舊提舶司】張闡時張提舉兩浙路市舶就任除禦史臺檢法臨行畱題金珠禦史得能淸風月欄幹�眼明兩載龜魚似相識臨行出沒豈無情

風月堂二首曾幾西湖地僻少人知隱吏官曹占作池浩蕩芙蕖風過夜扶疏楊柳月明時𨿽多不用一錢買縱少足供千首詩但使樽中深貯此卮刀細薄可無饑靑羅熨貼鏡揩磨上有虛堂發興多大熱端能排酷吏廣寒只合住嫦娥又成丹舫朱簾去可柰紅妝翠蓋何縱使曲肱無別夢一尊風月弄婆娑

湖光亭【在舊提舶司】曾幾碧瓦朱欞傍釣沙湖光瀲灩屬詩家一天倒影澄秋色萬頃浮波浸月華隱映機山連鴈字縈回谷水帶蘆花夜來湖上增豪興宜趁西風泛客槎

湖光亭【如夢令】陳祖安月直金波﹝汀去丁攺欽﹞灩此去水仙不遠霜重夜風淸骨冷����誰見誰見醉眼參橫斗轉

華亭峽道中司馬才叔山似九折﹝土反﹞河非八節灘躋攀復揭厲柰此行路難

朱師實大中燕超堂孫覿海禺納萬艘市區沸百賈黃塵翳白日千騎騰一鼓蚊巢十字路四顧盡曠土蝸角兩大國一怒有漂杵爭名眩多盧聚訟分眾楚昏昏气成霧濯濯汗浹雨朱公誤涉世吏隱寄圭組俗緣墮人境大度接天宇搴芳采蓮舟擷秀蓺藥圃山寒石稜秀樹老松﹝上髟下�﹞古風牽碧蘿捲雨壓翠纛舞寍須鳥催酤自有花解語觀魚樂洋洋夢蝶飛栩栩坐令遊俠窟化作仙佛土髙臥水國秋靜憩月庭午不假壺公龍天上有官府

題縣齋﹝並序﹞朱之純

弦歌堂彭城劉侯元佑庚午來宰雲閒下車一日先修庠序次立教誡下至簿書期會各有條理今未十旬一境告治訟庭淸明幾致刑措於是卽縣齋之東新其一堂一亭一閣堂曰弦歌亭曰三山閣曰艮閣與士之賢者講論歌詠於其中蓋將有志於美風俗也然予嘗思之自浙右爲邑未有繁劇過此者其境東南濱海西北負江帶湖方二百餘里其戶口除浮寄浪居而占籍者亦不下數十萬比嘉佑初大常丞吳公所治往往三倍其數故生齒白眾情僞滋多而獄訟少有衰息厥後欲鎭以寬者失之慢矯以猛者傷於刻閒有慨然將勤以濟之者𨿽戴星出入日昃不食力愈勞神愈耗而姦宄斗很終不能勝是何耶豈其操術本末之倒置歟將意其難治而作聰明之過歟抑亦不能平易而以百姓之心爲心歟不然何四十年閒民用不靜而劉侯之來未幾而風移俗易之疾耶詩曰豈弟君子民之父母夫豈弟之道凡爲政者豈不念此然行之而民不心服者以其作於人爲而好惡之私勝之耳使夫豈弟發於天資平心如鑑之應形接物如鐘之待扣𨿽天之髙地之厚鬼神之無形金石之無情猶且應之況利其仁而樂其義者乎此固爲民父母之道也得所以爲民父母之道則其子從之之疾又何怪焉宜其遊心三山鳴琴一堂登髙而賦之使人知仁義禮樂之意也予圃隱湖西北有客見過因問邑之治否誦公豈弟出於自然且曰方周盛時齊人五月報政文公猶驚其速況處今之世教化未明而劉君治江海僻陋之地曾未十旬了無可治則是古道復行豈不賢哉噫以客之所言證予之所聞則君坐斯堂宴斯亭登斯閣也宜無愧於古人矣客退因序其所聞而爲之詩洋洋百里起謳吟惠化燻陶谷水陰明月詩涵三﹝上鳥下山﹞秀淸風曲奏一堂深武城浪說言遊道單父休誇子賤音政敏誰知過齊國想君眞得古人心右弦歌堂

三山亭俗易風移古道還縣齋疊石作三山因憐席上紅塵少贏得壺中白日閒想見六鰲擎水下坐看雙鶴落雲閒何須更扣黃金闕只此幽亭是玉關右三山亭

艮閣畫閣峨然冠翠巒更占艮地特巑岏曉窗髙挹東風暖夜幕低垂北斗寒突兀狀驚靑蜃吐徘徊勢若老龍蟠嗟予勁節非徐子那得陳侯一榻看右艮閣

題思吳堂【並序】朱之純思吳堂者初名環碧亭嘉佑中太常丞吳公幾道所作也公有惠政四十餘年民頌不絕今彭城劉侯來宰雲閒采民所譽因至其地見其頹毀喟然嘆曰昔人思召公愛及甘棠戒之曰勿翦勿伐況此亭中冠一湖吳公歲時與民所共樂者最爲勝槪當秋分之月夜湧出金波遇春暮之花時變爲錦水若乃火雲燀空揖淸風而慍解凍雲凝地睹白雪以神淸有此佳麗荒而不修良可惜也於是增大基址飛出軒宇環以虹梁徘徊煙波之中浩浩乎誠可樂者乃辟其亭爲堂易其舊名曰思吳所以從民望也吳公之來予生方七歲其教條治目更歷異政不得其詳然猶彷佛記其去時父老悲啼攀轅不與前進以至空一邑隨之及予壯歲疑其得民如此乃問鄕人長者因語其施設大略蓋有惻怛之誠感動冥默者二三事焉如浙右旱蝗蘇秀爲甚公方下車克自痛責遂禱橫山之神而致甘雨亡亦避境不食其稼至秋大稔乃出教條命民預修水利以待淫潦或渟或注達於江海已而大水暴至阡陌堅完溝洫旣浚復稔如初比及三年風俗旣厚人無札瘥地無旱潦家給人足歌誦滿路噫此古之所謂遺愛者宜乎去之久而思之深也今劉侯爲政豈弟又且孜孜尋訪吳之治迹欲舉而必行之惟恐後時則名斯堂也豈惟從民之望抑亦見其樂取人以爲善也然人有疑其名者告予曰詩人思古皆傷今之不然也以劉侯之仁民胥樂之又何思吳之有予應之曰人固有遭其虐政而思昔人之賢以哀今之不見者又有遇其善政而思昔人之賢以幸今之復見者則思古之說豈一端哉當其男以田功之畢女以織事之休內無饑寒之戚外無賦役之勞思以鬥酒共相娛樂令於此時爲之命僚佐臨淸流設玉斝金鼓喧闐於波閒管弦嘈囋於堂下歌者舞者形和聲和以觀遊人士女或三或五溶溶泄泄如鷗鳥之浮川儵魚之戲藻是人之樂也皆相慶曰吳之復來矣若夫政不出此則人之不樂生令於此時精耗簿書之冗力疲獄訟之繁事旣無窮應亦不暇又何能俯淸泠之淵笑談終日與之偕樂耶設有勉彊爲之𨿽撞鐘擊鼓人聞其聲將蹙頞而相告曰欲見吳之莫得也然則此堂之作一遊一豫足以爲政之勸沮而劉侯之慮有出於此其深得思吳之樂歟荀卿曰欲觀千歲今日是也以劉侯之賢其樂顯前人之善如此則異時此堂復修予將期後民之所思有甚於今日矣堂成劉侯就予索詩予是以序其所聞而賦之詩云畫堂重構一湖中更述民思渤海公自昔三年畱惠政至今百里誦淸風波閒陡覺歡聲別陌上新傳樂事同從此邦人轉懷徳悠悠谷水幾時窮

自題三絕船子和尙十尺絲綸直下垂一波才動萬波隨夜靜水寒魚不食滿船空載月明歸二十餘年江上游水淸魚見不吞鉤釣竿斫盡重栽竹不計工程得便休二十餘年坐釣臺釣頭往往得黃能錦鱗不遇虛勞力收取綸竿歸去來

題松澤西亭三首船子和尙一葉虛舟一副竿了然無事坐煙灘忘得喪任悲歡卻教人喚有多般一任孤舟正又斜乾坤何路指生涯拋歲月臥煙霞在處江山便是家愚人未識主人公終日孜孜恨不同到彼岸出樊籠元來只是舊時翁

華亭道中僧道潛白水茫茫天四空黃昏小雨濕春風五更百舌摧殘夢月到官河柳影中

題三女岡白蓮花僧惠日神佛何由惻芬﹝施去方攺﹞陸地興素芳呈玉雪梵剎肇邱陵換額從偏霸懸碑自老僧殷懃勸來者期使續千燈

題三女岡白蓮花趙崇森舊趾來從晉中更幾廢興一蓮開陸地三女臥岡陵題詠誇先輩流傳得主僧林深鐘梵寂長夜一明燈

題三女岡白蓮花髙子鳳地產枝蓮異蓮宮自此興殊祥天不靳奇艷雪堪陵魄化疑吳女碑傳有蜀僧何當尋勝槪吟斷佛前燈

題三女岡白蓮花僧惠日白羽芬葩陸地蓮可曾搖曳水中天肯於素灩分新潔不與紅酣閒碧鮮玉井無因期摘實金園有兆必開先應知瑞與優曇並一朵騰芳萬古傳

題三女岡白蓮花僧善月天開地辟詎云﹝貝余﹞異艸靈苗特一家不有岡頭三女粲爭敷處子六郎花��有種凜生气白玉微根不受瑕他時若補芬陀傳端與優曇定等差

題三女岡白蓮花僧居簡三女岡邊寺樓臺競郁峨近郊聞梵放陸地出芬陀天福𨿽營利中原尙枕戈煙塵絕淮海熨帖看鯨波嘉禾志卷第三十一

題詠﹝五﹞

嘉興縣【嘉禾百詠及八詠舊志所載也郡縣風物咸備焉難以彊﹝打去丁攺片﹞並附於此】

嘉禾墩【此以下名嘉禾百詠】張堯同寂寞黃龍浚紛然隴上碑廢興無處問空詠艸離離

禦兒溪用此臨吳戰何人爲越謀夫差終不悟亡國始知羞

檇李城螳螂方捕楚黃雀遽乘吳交怨終亡國君王到死愚

何城報越心𨿽壯貪齊計已輕忠言殊不聽何用築斯城

徐家莊節義窮方見髙名薦玉京一封天子敕千載故鄕榮

馬塘堰疑著風波惡民謠亦畏人築塘成堰後斬馬祭河神

劉伶墓荷鍤從吾後叮嚀死便埋人皆譏嗜酒我獨愛忘懷

楊姑廟孝徳裒陵久天然與眾殊生男不能養應合愧楊姑

殳山丹竈功成後寥寥掩石扉但聞蟬已蛻不見鶴來歸

嚴夫子墓有子如君少終緣叛國亡冢前無後嗣切勿怨張湯

古戰場自昔干戈地城空艸自荒漁樵懷舊事何敢議興亡

河內亭掾死緣非命兒來哭未休舊時亭下淚疑與水長流

福順廟老屋無丹雘空階只翠苔遶檐看箭鏃誰記赤眉來

月壕入徑深於塢滄波近馬蹄每尋蓮社友咫尺走東西

四城吳越爭雄日區區在用兵空餘戰爭地無處不髙城

蘇小小墓泉下骨應朽幽魂獨未銷幾番淸夜月孤影度南橋

穆河溪靜練明田外源流笠澤通不因逢旱歲誰識濟時功

天慶觀寥陽龍已化華表鶴空悲欲問梁朝事惟應老檜知

普濟院祇因曾布地往往化爲魚一過丁千騎禪人便結廬

兜率寺昔年池滿地今見屋耽耽不結蓮花界龜魚死未甘

髙使君廟一瞑移藩日邦人昔被恩步兵碑在不功業敢輕論

韭溪終與雙溪接分流入郭來市橋人影合不解洗塵埃

射襄城此地連江海曾經古戰爭干戈今不見空有射襄名

施墓蒼苔侵壞道晚雀散空林莫問人賢否浮生一古今

宣公橋祇因裴少保功業敗垂成往往橋邊客今猶恨未平

霍將軍廟弼漢功非淺讒夫可柰何海神今亦畏安敢布風波

衛墓惆悵黎陽客飄流淛水濱定忘空腹恨知是赤心人

雪峯庵一語合頭悟師承豈在身戲言廬墓客未是報恩人

昌武廟祇因吳士季千載仰公神欲借驅痁術來臨刻木人

杉靑堰舊吏家何在空尋古柳堤世情今亦爾莫笑買臣妻

胥山馬革浮屍去君王太忍人此山空廟貌何以勸忠臣

由拳故城故城人不見擊劍淚空沾一絕悲聲遠今猶說孝廉

靈光井玉甃祥光發難藏世上名定多神佛護一飲百痾輕

目紋觀音【目一作木】雙瞳分日月眉際一星懸照見人閒苦三辰不在天

徐偃王廟王有岐夷徳千年貌亦存我懷三刺史誰是後來孫

滮湖四境田相接煙瀾自渺彌客來吟此景無或比滮池

朱買臣墓世事春風轉榮枯一夢閒﹝�秀﹞衣人不見孤冢舊家山

眞如寺家田輕脫屣聊結淨人緣影外香燈寂淸風百世傳

曹使君廟一笑淮兵卻功成未易論豈慚顏刺史詩酒在平原

雲門家捨滿篋藏鋒句家傳世幾何遠孫無悟解卻笑葛藤多

天心湖拍岸浮春綠菇蒲四遠生网羅人不到魚鳥亦忘情

景徳禪院白毫光未滅勝事百年中好是傳燈地林泉有古風

百步橋舊趾依然在荒墟未百年還分一橋水流入幾家田

普濟上方古屋深於洞門前種白蓮好尋當日社重結此生緣

周都官墓不識君名字應難問子孫一邱浮水際神怪欲誰論

白龍澤呼吸風雲合飛潛自有時只愁潭水淺頭角被人窺

泗洲庵【宋元丰初有拂臂道者來建塔於地中得一石佛上題報國禪院不知何代六里堰東有報國橋乃知此處有寺】舊寺邱墟後重興歲月﹝貝余﹞莫將閒禍福容易托僧伽

水陸院白晝重門寂蒼苔古殿深老僧香火罷松柏夜森森

菩薩橋片雲初出岫南北自飛揚舊日橋邊路猶聞舄履香

南塢【此下十首題會景亭】岸回波曲曲城轉艸層層忽見桃花落還如到武陵

海棠亭蘚砌迎煙渚花開忽滿株春風吹爛熳如展蜀川圖

白蓮滄波圍四面灩灩玉開花自可除簾幕淸香不用遮

桃花亭不待東風折池塘已自春試看源上客猶恐是秦人

紅薇徑漸放秋風晚花無爛熳香淺深紅似錦散影在滄浪

茶溪茶林那復有零落付樵人舊日溪邊叟空悲二月春

仙鶴亭杳杳雲閒路重重隔翠林數聲淸夜後來伴月邊吟

芙蓉塘一發連千丈紅雲出素波秋風吹欲老無柰落花何

白薴橋徧壠敷靑綠桑麻共幾家滿城羅綺子應笑不栽花

漁漵野水連天闊滄波引釣﹝�昏﹞寄言溪上叟莫學直鉤人

龍舌頭一吸長川靜煙雲忽有無誰看頷底月誤欲探驪珠

月波樓天闊冰壺淨溪平玉鑑寒捲簾看晚色鷗鳥傍欄幹

列岫亭吾州風物好惟是欠靑山忽有洞庭色來從一笑閒

懷蘇亭猶使樽前客長懷沒後名好風吹遠籟如有笑歌聲

跨塘橋路接張涇近塘連谷水長一聲淸鶴唳片月在滄浪

趙老園【公諱衮字希甫以殿丞致仕藏書萬卷歸隱此園在景徳禪院方丈後故賢良陳公名之】藏書幾萬卷歸老此林泉不爲尋蒓膾於公亦自賢

樂郊亭竹下淸風好時來掛幅巾待逢田叟問誰是樂郊人

邦藥王庵父老懷遺愛誰傳肘後方藥囊同曰葬空憶紫元香

村門口昔日荒閒地今聞市井喧人情看促迫無復似當年

五柳橋爲懷陶靖節無復見其人誰種橋邊柳猶含舊日春

三塔石匱埋神物靈光照夜多龍歸天上後無復更風波

竹橋腰枕岐亭北橫斜古渡頭風吹雙淚落恨逐水東流

長水鄕【古鄕也故楞嚴大師子璇作楞嚴疏文謂之長水鄕疏】古來名未滅人好水還淸一讀髙僧疏塵勞悟此生

賢良隱居【陳令舉也】發策名猶在回頭事已非池塘春艸綠空憶謝公歸

寥陽殿【葛洪所書額後爲郡幕解九臯取去】人歸天上去空識舊元冠祕籙藏金匱淸風滿殿寒

嘉禾亭五馬來何暮經營指一彈石碑書近事畱與後人看

徐長者園【長者通佛學少好術年入十治圃栽花休老於此】丹砂殊未就白髮忽成翁卻有憐春意栽花向此中

姜庵不入紅塵市安居三十年至今庵下路芳艸碧芊芊

符姥瑞竹【姥修梵行一日觀音燈上有竹一枝宛如生出故人以瑞竹名之】一幅霜縑外靑靑出自然天機何敢議珍重白衣仙

嘉禾八詠陸蒙老【邑宰】

披云閣城角巍欄見海涯春風簾幕暖飄花雲煙斷處滄江闊一簇樓臺十萬家

月波樓月疑宮闕下銀潢碧轉欄幹萬頃光我是水晶宮裏客倚樓猶自羨滄浪

金魚池池上春風動白蘋池邊淸淺見金鱗新波已縱遊魚樂調笑江頭結网人

宣公橋當時倉卒倚鴻籌淸白堪封萬戶侯陵谷已非家世遠畫橋依舊水東流

五柳橋五柳先生倦折腰孤眠千載仰風標靑衫令尹頭如雪不厭朝昏過此橋

會景亭淸入欄干酒易醒春風楊柳幾沙汀平波抵得瀟湘闊祇欠螺﹖數點靑

蘇小小墓瑤臺歸去鶴空還一曲霓裳落世閒秋雨幾番黃葉落朝云應欠到香山

羞墓玉顏羞見錦衣侯艸木煙封雨鎖愁不似田文門下客一貧一富不知羞

和嘉禾八詠周邠【郡守】

披云閣曲欄髙枕子城涯雲霧披開眼界花幾處橋橫流水巷朱樓畫閣幾人家

月波樓金波橫浸絳橋潢百尺樓涵午夜光徙倚闌干淸刮目濯纓何必俯滄浪

金魚池休問汀洲采白蘋觀魚且釣謝池春月壕咫尺無多地一簇煙波屬野人

宣公橋幾從行處借前籌莫嘆功成廣不侯自惜歸題橋柱後年華冉冉水東流

五柳橋歲歲春風弄柳腰空懷靖節想淸標移栽應自陶彭澤從此人稱五柳橋

會景亭亭上騷人醉復醒行吟步盡白蘋汀水天千頃琉璃地遠有殳山一段靑

蘇小小墓小小僊蹤去不還空標遺冢落人閒錢塘門地家何在回首臨平隔斷山

羞墓當年一棄會稽侯大幕煙蕪鎖別愁惆悵不逢郎衣錦至今粉骨尙含羞

送人尉嘉興王禹偁縣前蘇小舊荒墳應作行雲入夢頻猶勝白公尉盩厔庭花剛喚作夫人

本覺文長老方丈三首蘇軾萬里家山一夢中吳音漸已變兒童每逢蜀叟談終日便覺峨眉翠埽空師已忘言眞有道我除搜句百無功明年采藥天臺去更欲題詩滿浙東

又愁聞巴叟臥荒村來打三更月下門往事過年如昨日此身未死得重論老非懷土情相得病不開堂道益尊惟有孤棲舊時鶴舉頭見客似長言

又初驚鶴瘦不可識漸作雲歸無處尋三過門閒老病死一彈指頃去來今存亡見慣渾無淚鄕曲難忘尙有心欲向錢塘弔圓澤葛洪川畔待秋深

和東坡韻二首文及翁萬壽山藏不二中九峯峯下善財童敲門問竹機鋒觸倚檻看花色界空汝坐蒲團曾有夢我來芻牧媿無功吳天蜀地元來近月照峨眉日又東

又身滿華嚴法界中香廚底事感天童那知本覺從何覺才悟眞空自不空若有相時元說夢到無言處卻收功一鉤月上星三點汝向西牀我向東

本覺三過堂王希呂門外驚風吹細沙入門水气湛淸華呼童試向林閒看巖桂應開第二花

通越門外八九里臨水多佳木茂林以便風不得停舟一賞愴然爲詩蘇舜欽密樹重籬覆水光珍禽無數語瑯瑯驚帆瞥過如飛鳥回首風煙空斷腸

城外九里有竹構小橋予十八年前與友人解晦叔飲別於此今過之景物依然而解生已亡悲歡不足復成小詩蘇舜欽當年共醉此橋邊道舊狂歌至暮天得句旋題新竹上移舟還傍亂花前君埋塵土骨應化我逐風波心欲燃落日長號感人事沙頭寂寞上漁船

秀州秋日沈括【存中】艸滿池塘霜滿默林疏野色近樓臺天圍故越侵云盡潮上孤城帶月回客夢冷隨風葉斷秋心低逐雁聲來流年又喜經重九可意黃花是處開

保聖院陳舜兪【賢良】門深鎖蒼苔地靈育嘉樹寂然煙雲宅不接市朝路苟能灰心居卽是古樂處

保聖院錢塘契元院僻標幽勝淸虛絕四鄰門開臨碧沼路斷息紅塵客到應忘慮僧居稱養眞杉檉涼退暑花葉暗生春講席人���臺鳥下頻經窗蒙雨潤詩板待云新鐘韻沈銀漢茶煙出綠筠我來尋舊友吟賞勿因循

城南蔣莊四首【舊爲遊賞之地今廢】李長民愁臥邱亭上蘭時忍過中幽人倦賞物靑帝謾施功柳眼依依碧桃梢冉冉紅直須千釀酒一醉百花叢郊居人事絕倦暑每晨興蓮奉池中佛筍供林下僧吟余厭蟬噪望遠喜禾登朝市忘懷久何勞羨賜冰今早商飆起肅然雲气秋稚蛩工促織老蔓擬牽牛莫賦潘安閣聊登王粲樓家園歸未得孤夢繞松楸寒來惟喜睡忽忽又朝暾地迥霜逾白庭空雀倍喧甑窐煙半吐盞面酒微溫莫問烏銀價晴檐好負暄

贈嘉興許明府方幹檇李傳聞風俗好重門夜不上重關腰懸墨綬三年外身去靑雲一步閒勤苦字人酬帝力從容對客問家山升沈路別情猶在不戀鄕中舊往還

眞如勸農二首吳潛聖主垂衣坐九重不才假守勸農功周家永命由忠厚湯後存心在困窮安得田租成歲減且將人事兆年丰守宰監州民最近相期淸白紹家風百尺髙橋鎭古邱乘閒莫惜小夷猶新楊受日春無際宿麥翻云歲有瘳鷹隼圖南天外意江山遶北望中愁世事難知人易老一杯聊復寄沈浮

效東坡作醉翁操吳潛予甥法眞禪師以子瞻內相所作醉翁操見寄予以爲未工也倚其聲作之寫呈法眞知可意否謝山醉吟先生書冷冷潺潺寒泉瀉雲閒如彈醉翁洗心逃區寰自期猿鶴俱閒情未闌日暮造深原異芳誰與搴忘還【泛聲同】瓊樓玉闕歸去何年遺風餘思猶有猿吟鶴怨花落溪邊蕭然鶯語林中淸圓空山春又殘客懷文章仙度曲響涓涓淸商回徵星斗寒

先福寺二首朱士麟【郡侯】不辭暑汗透冠裳亟拜靈祠爲亢陽與佛有緣憑佛力於心無愧爇心香崇朝雨滂霈施霖雨千里歡欣飽稻粱老吏兩年蒙潤澤詩成借筆記僧房乍和便覺怯衣裳且駐歸舟傍夕陽連日雨花多聽雨今晨香積又炊香幸憑佛力成因果消得詩人詠稻粱殽核已無樽有酒就溪帶水擘蓮房

煙雨樓楊萬里輕煙漠漠雨疏疏碧瓦朱甍照水隅幸有園林依燕第不妨蓑笠釣鴛湖漁歌欸乃聲髙下遠樹冥蒙色有無徙倚欄幹衫袖冷令人歸興憶蒓鱸

煙雨樓方回樓壓重湖壯矣哉樓前圖畫若天開鷗從沙際衝煙去燕在花邊捲雨來傍柳一橋相掩映隔林雙塔共崔嵬欄幹倚盡詩無盡晴日須來三四回

煙雨樓葉隆禮【漁村】傍家亭館占湖東寂寞爲鄰祇陸公竹樹一堤如有礙乾坤萬象自無窮棹歌遠入秋波綠塔影中分晚照紅樽酒待遊煙雨景畫圖看我笠蓑翁

煙雨樓朱南傑錦繡囊開城角東規模﹝帛系﹞亙境相通一亭舊占梅邊月兩徑新添竹外風山色有無煙變態湖光濃淡雨收功憑欄正好催歸去橫笛數聲蘆葦中

煙雨樓唐天麟百尺樓髙足賞心我來猶記舊登臨四時天色有晴雨一片湖光無古今遠塔連云知寺隱小舟穿柳覺村深憑欄多少斜陽景分付漁歌替晚吟

煙雨樓【水調歌頭】吳潛【履齋】有客抱幽獨髙立萬人頭東湖千頃煙雨占斷幾春秋自有茂林修竹不用買花沽酒此樂若爲酬秋到天空闊浩气與云浮嘆吾曹緣五斗尙遲畱練江亭下長憶閒了釣漁舟矧更飄搖身世又更奔騰歲月辛苦復何求咫尺桃源隔它日擬重遊

宣公祠四首李曾伯【可齋】凜凜淸規百世師功名僅見奉天時忠謀任起姦諛忌感涕寍無士卒思落日桑楡存舊迹西風蘆葦護荒祠忠南流落何遺恨畱得良方遺後醫公不生唐世貞元事若何主恩思報切臣罪忤時多佞舌攻何忍剛腸死不磨倚欄疑﹝立寧﹞久一鷺點滄波相唐徳業復興隆仁義條陳百奏中正欲諫君今別駕延齡更不念孤忠雙湖眞澤國千載相公祠中有釣魚者問之俱不知

煙雨樓二首林逢子仁義百篇唐孟子排姦勁節凜秋霜人生一死固不免死落忠州骨也香千年往事隨流水一縷香煙弔蜀魂門掩落花人不到野風邀月照黃昏

煙雨樓許棐【梅屋】一編奏議從頭讀字字冰聯玉綴成不是徳宗嫌切直自緣唐室未升平諂魂盡逐殘星滅義魄長隨霽月明我亦愛君憂國者年年來一拜先生嘉禾志卷第三十二

題詠﹝六﹞

海鹽縣

題南館張佑故人營此地臺館尙依依黑夜山魈語黃昏海燕歸舊陰楊葉在殘雨槿花稀無復南亭賞髙檐紅燭輝

橫山故居顧況家住雙峯蘭若邊數聲秋磬發孤煙山連極浦鳥飛盡月上靑林人未眠

官舍劉長卿小邑滄洲吏新年白首翁一官如遠客萬事轉飄蓬柳色孤城裏鶯聲細雨中羇心早已亂何事更春風

南湖送人西上劉長卿家在橫塘曲那堪萬里違門臨秋水掩帆帶夕陽飛傲俗宜紗帽幹時倚布衣獨將湖上月相逐去還歸

過橫山顧山人【卽況也】劉長卿祇見山相掩誰言路尙通人來千嶂外犬吠百花中細艸香帶雨垂楊閒自風卻尋樵徑去惆悵綠溪東

答陸灃張九齡松葉堪爲酒春來釀幾多不辭山路遠蹋雪也相過

寄準上人司空曙昨聞歸舊寺暫別欲成年樵客應同出鄰僧寂伴禪峻峯秋有雪遠﹝汀去丁攺閒﹞夜鳴泉豈藉公卿論人閒自共傳

寄題壽師塔南軒何昌弼焚修七十載內外已圓成教相論因果冥心契死生紙窗應自白花砌本無情燕坐觀浮世誰非走利名

壽公禪老遊宴何昌弼不學參禪不學文百年和樂任天眞曾聞神定踰三日疑是今生再世人

寄題慧云大士夜講堂呈子仁子漸子智昆仲何昌弼師子聲音震海涯���列聽無嘩低籠蠟相娑婆葉輕拂蟾光舍利花���誰窺閫閾至言曾爲格魔邪千人香火傳消息��生公是世家門下侍卽何公嘗宰斯邑獎善疾惡斥去淫祠剛正不回而鬼或見崇慧云才師得大總持祝以密語應卽除滅故是詩有格魔邪之句公學通內外﹝甚少﹞許可觀此詩獎予之意不特人境俱優而直以生公見方則師之道行不獨振此一隅當與金石傳無窮大觀戊子仲夏門人陸周謹識其末

寄題慧云大士夜講堂呈子仁子漸子智昆仲何昌弼生公講經名見性才師說法邪歸正古今𨿽殊事不殊門下何公曾作證嗟嗟生公不可還當時獨苦無能聽才師夜講三十年普爲幽明指迷徑一龕燈火一函經鬼神靜聽形聲應坐中往往雨香花天上人閒悉恭敬護持成律摩尼珠利溢神天大圓鏡師今豈用身後名勢利紛紛非所競何公昔嘗畱贈言千載無人敢譏評媿此悠悠謾續貂珍重才師慧生定

又何昌弼老師碧眼照山谷夜倚蒲團說大乘無礙舌端勝甘露不欺心地燭明燈爲除冥士多生障眞似醫工九折肱更看暮年三昧力雨花天女自飛騰

海月亭李正民新亭注目極無邊脫屣塵寰思杳然萬頃秋濤翻浩渺一輪夜月對靈圓光生云漢疑無地望斷蓬萊別有天赤水棗花君莫問新詩賡唱似朱弦

丞廳淸節軒李正民新種修篁翠葉稠凜然淸節坐驚秋官曹政類崔斯立風味仍同王子猷暫卻鶩行容退食它時鸞鳳小遲畱吟哦自是君家事我亦身閒媿食浮

縣學李正民碧瓦鱗差接近郊靑靑衿佩得同袍欣聞庠序儒風盛不見桑楡太白髙魯國已觀沂上舞漢朝應貨蜀中刀獻酬濟濟升平事泮水從今有弁髦

天寍靈山堂示住山祖仁李正民宴坐靈山十二年海云已契舊因緣我來試問安心法翠竹成陰老樹圓

鹿苑寺一擊軒二首李正民本來無物可修治一擊當年何所知拱手問師都不語等閒拈起布毛吹列戟排鎗幾百竿森森直節逼人寒從初一擊心方悟篩月吟風盡可觀

同前二首李長民我聽風篁是梵音如何俗耳等閒聞自來擊處無人會千古知心只此君密密堂堂悟有時躁求那便契精微憑誰舉似圓居士好助香巖證上機【圓大師本以居士說禪今𨿽捨格鹿苑堅老招之未至也】

海鹽道中李長民一舸淩風去縈紆度幾村水淸魚視子地美稻生孫山近塵埃遠秋晴枕席溫悠悠向何所疑入武陵源

崇徳縣

題椿桂堂範成大【石湖】君不見衣冠盛事今猶昔前說燕山後崇徳聯翩五組帶天香世上﹝上竹下嬴﹞金賤如礫他年詩禮到云來日日髙堂稱壽杯桂長孫枝椿不老卻比竇家應更好

題椿桂堂葉適【水心】九官八士古之良靈椿丹桂復騰芳馮公詩意𨿽短陋閭裏傳誦終難忘君家同生五兄弟短檠伴夜東方啟黃旗兩紀張慶闈紵袍五褫趨文陛辭華標角人力能科名均齊天所興作堂不須棟梁好但種此木髙千層透日垂陰香未歇滿庭車騎同時列更將磊砢替團圓畱與北風觀壯節

題椿桂堂王信【括蒼】鄕與子直遊膠庠是時子明居侍旁友於學問相激昂聲華日馳翰墨場仲氏一第如探囊伯氏隨卽淩雲翔已快鴈塔書雁行君家餘慶未易量二龍三鳳同呈祥一門競爽如圭璋前後繼踵名相望夥爲十佛經中光聯翩不羨金華堂會稽何獨誇諸黃世言燕山竇十郎一枝椿老五桂芳君今取此名其堂薦紳榮之富篇章幾與竇氏爭頡頏吾家亦頗推吾鄕自從仲父闓天荒五登科第於太常枝分派別各一房敢與君家相比方夫人更喜壽且康歲時羅列稱壽觴彩衣靑紫交焜煌人生至樂見未嘗源深允矣流必長孫枝更接秋風香

題椿桂堂倪思早從孟母受詩書晚見飛騰五丈夫桂籍聯名看衮衮蘭陔戲彩極愉愉已酬鍾釜當年志合入衣冠盛事圖教子榮親誰不羨堂成燕雀亦歡呼

題椿桂堂張伯垓進士從來榮一第至此梯云仰攀桂弟兄罕見五枝芳昔說竇郎今莫氏莫氏一門眞可榮二難三秀眾美並見閒嘆羨不易及往往笞兒親短檠堂下荷衣戲成伍堂上椿齡奉慈母母夫人是月中娥種得森森桂如許飛騰從此上天衢豈但森森月桂如更看勛名相照耀連珠光采奪星楡

題椿桂堂袁說友檇李千門伯仲佳聲名藉藉到天涯一經早已傳韋氏五桂今重說竇家滿眼衣冠眞盛事幾年棠棣看聯華蘭臺盍與編靑史要使文風萬世誇

題椿桂堂林大中詩禮栽培歲月深流芳到此見天心桂枝競秀椿難老寬占堂前十畝陰【十州記仙家有洪桂每一株占二畝廣】

石門【一作監石門酒務】黃幹吳越天下富京畿遊俠鄕隴畝盡膏腴第宅皆侯王世言蘇湖熟沾丐及四方自我來石門觸目何淒涼淸晨開務門有酒誰復嘗累累挈妻子汲汲求糟糠父老稱近年十載常九荒聚落成邱墟少壯爭逃亡

甲子語溪閔雨四首黃幹檣頭五雨搖空飛船頭百丈牽何遲數篙塘水淸可涉故鄕千里歸何時塘中龍骨髙數層龜坼田中縱復橫靑裙篛笠倚東臥但有空車無水聲牛女盈盈河漢傍淸風肅肅吹羅裳朱門達旦聽歌曲莫遣濃陰蔽夜涼老夫年老百不悲夜聽羣兒聲吾伊呼童握手長太息不是儂家數口饑

喜雨用前韻四首黃幹莫愁塵土厭天飛六月栽禾未是遲待得麥麻收拾後通宵好雨定知時云霓天外起層層畢月相隨徹夜橫費得天公能幾力數州愁苦變歌聲睡覺歌聲古道傍有人中夜攬衣裳牀頭鬥酒聊自酌不爲書窗一夜涼山中書生休浪悲燮調自有臯與伊淸香一瓣來天竺更把民饑作己饑

蔡氏怡堂��買鄰千萬幸綢繆和气胚胎審所由最�恩勤均娣姒更令分義肅衾裯牀書魚蠹呼兒拂鬥酒鵝黃待客篘內外綠楊鶯語好可無難字到觥籌

題莫寺丞足閒堂陸﹝峻去山攺土﹞【益齋】吾生固有涯寸心與天寬萬境紛相求大智斯閒閒枵復屬厭耳渴飲饑卽餐百年付攲枕炎涼自回環鳴珂禦兒東宴坐古道還爽塏得郊墅盤盤謝家安觴詠日尋勝百金笑渠慳朝騶杳不聞春夢過天關下視蟻旋忙錙銖哄廛闤襟期儻印可容我造其閒

次長官周開祖見寄韻【周時令崇徳】蘇軾俯仰東西閱數州老於岐路豈伶優初聞父老推謝令旋見兒童迎細侯政拙年年祈水旱民勞處處避嘲謳河吞巨野那容塞盜入蒙山不易搜仕道固應慚孔孟扶顚未可貴求由漸謀田舍猶懷祿未脫風濤且傍洲罔罔可憐眞喪狗時時相觸是虛舟朅來震澤都如夢只有苕溪可倚樓齋釀酸甜如蜜水樂工零落似風鷗遠思顏鄭井諸謝近憶張【子野】陳【令舉】與老劉【季叔】風定軒窗飛豹腳雨餘欄檻上蝸牛舊遊到處皆蒼蘚同甲惟君尙黑頭憶昔湖山共尋勝相逢杯酒兩忘憂醉看梅雪淸香過夜掉風船駭汗流百首共成山上集三人俱作月中遊海南未起垂天翼﹝汀去丁攺閒﹞底仍依徑寸庥已許秋風歸過我預憂詩筆老難酬此生歲月行飄忽晚節功名亦謬悠犀首正緣無事飲馮驩應爲有魚畱從今便蹋靑州曲薄酒知君笑督郵

題淸樂亭【少卿】錢師悅【五代時人】林亭虛敞依金地終待休官此結廬因共支公話空理人中淸樂更無如

題寍師西閣趙善應【古汴】飄泊南來幾歲寒追譚往事謾心酸雲煙暮隔中原望歸折梅花忍淚看

聞虜歸我河南地喜而作趙善應幾年流落在天涯忽報郵音豁兩眉神武赫臨無血刃腥臊滌盡撫創痍【季布傳創痍未瘳痍傷也】遺黎每恨平燕策今日還欣見漢儀更展白溝歸舊界皇家重建太平基

次韻李長卿趙善應一別芳洲不計年舊時攀折柳依然故人似欲撩詩興剩折梅花向酒邊

廣福西庵夜坐陳與義【簡齋】殘年不復徙他邦長伴西禪同夜缸坐到更深都寂寂雪花無數落天窗

懷葉天經西庵智老因訪之陳與義今年二月凍初融睡起苕溪綠向東客子光陰詩卷裏杏花消息雨聲中西庵禪伯還多病北柵儒先只固窮忽憶扁舟尋二子綸巾鶴氅試春風

奉使郊勞船過崇徳三首楊萬里【誠齋】北關落日送船行欲到嘉興天已明睡起一河冰片滿搥瓊摐玉夢中聲水面光浮赤玉盤也應知我牽夫寒滿河圭璧無人要吹入詩翁凍筆端岸樹低敧一雪余枝頭半葉已全無油窗過盡千梢影濃處還濃枯處枯

崇徳道中望福嚴寺楊萬里一徑靑松路三門白水煙殿橫林外脊塔漏隙中天地曠近先見村移晚更妍客程坐行役不得泊春船

題常樂寺五云堂韋謙【節度】吾匠慕先哲至理皆融通一法果有至五云凝在空講香侵棐幾夜月鎖簾櫳弋者何須預冥冥出塞鴻

題常樂寺五云堂姚舜陟虛空本無雲一气誰所主云空兩無礙起滅自散聚我聞心歸源空殞亦無所應知不空者物感自如雨君看賢首師自視木與土與云亦奚期況問色有五云何坐說法瑞應乃如許休疑諸天集未必眾龍吐云空法如是我說無說故堂中嫡孫在客至當問取

題資福院平綠軒二首陳炳【退庵】水屋圍春綠云岑送曉靑無心向朝市信步到禪扃野意連天遠疏鐘隔岸聽林行莫辭醉檐月笑人醒白髮流年迅靑春盡日閒煙消漁捨出風約櫓聲還往事空搔首微官祇彊顏漂零那對此歸夢遶雲山

題資福院平綠軒蔡開【畏齋】瞰水地仍敞開窗望不迷良疇連遠近秀野混髙低曉起煙千樹春耕雨一犁道人深樂此壞衲且幽棲

題資福院平綠軒莫若拙【武林】結屋地猶淺鉤簾景盡還嵐光煙樹外野色酒杯閒別墅從渠樂淸吟屬我閒狎鷗時點白幾事不相關

題資福院平綠軒輔廣【潛齋】名區與利壠羊腸競攀躋誰能爲芳艸四曠成幽棲春風一憑欄秀色無髙低山遙不作障水近何妨堤只恐金气寒黃枯變碧萋坐令羣目驚有似七聖迷八心無天遊六鑿相攘擠但於平處觀眾有何端倪日月互賓送景物隨乖暌彼昏如執著惟君試金篦

題資福院平綠軒王用亨【浚儀】塵囂胸次常苦隘誰謂一隅天地寬野色供餐來幾上山光極目在林端﹝上�下牛﹞耕宿雨春風暖舟撼淸流夜月寒卻笑賀湖臨水寺閉門不借俗人看

題資福院平綠軒江表祖【釣臺】碧瓦丹稜轉盼成一亭聊復寄閒情人如水墨畫中立山向煙蕪盡處橫舟入柳陰衝鷺去檐依波面蔭魚行題詩每媿臨流意吟苦那知白髮生

題資福院平綠軒張掞【敬齋】禪窗虛敞瞰西南野色溪光接畫檐云去碧天無閒斷一眉依約見山尖

題資福院平綠軒王益祥【長樂】丈室無餘地生涯小有天推窗成曠闊俯檻遶淸漣載酒日邊客聞歌柳外船隔墻人易與剩著買山錢

題資福院平綠軒曾揆【南丰】終日勤勞雁鶩行偶然來訪贊公房扶疏艸木四圍合縈繞溪流一帶長倚檻豈能成傑句把杯多是說名方問師乞取安心法宴坐蒲團對佛香

題資福院平綠軒莫柯【苕水】深林閟嘉趣門徑愜幽居野色通荒阜津梁動碧虛日邊山隱隱煙外竹疏疏徙倚招雙目白雲知故廬世累苦縈束官閒得自便未賡三隱句聊叩二乘禪壯志羞朋舊長歌且聖賢每因休沐地思辦買小錢

題資福院平綠軒陸徳輿【魯齋】帶市人煙遠連村野色幽山從天際出水向檻前流茆屋無端礙松醪有意畱因懷陵谷感無語對歸鷗

趙仁父宴邑官平綠見招莫若衝【足閒】平綠題詩四十年尋幽不厭水雲邊一牛還又耕春後三白曾來醉臘前自笑掛冠林下客獲陪揮塵坐中賢絕嫌幻色撩人思快睹晴川遠接天

過崇勝院莫若衝百歲融春卜有秋曉行猶自索貂裘身閒暫脫微官縛市隱何如此地幽一水相望三里近十年重到片時畱買田擬作終焉計眞是飄然不系舟

題石門張氏園莫若衝爲米徒勞束帶難當時彭澤便休官髙情曾賦歸來句盡入名園扁署看

醜﹝上�下木﹞出邑之東貌𨿽惡風味絕勝聞嘗進禦因賦五言陸﹝峻去山攺土﹞【益齋】灰貌疑淸古霜津溢﹝月色﹞甜面嫌湯後白心慰邑中黔美實鍾寒谷珍嘗近禦﹝匚僉﹞彼妹徒冠玉爭得似無鹽

送奚宰二首陸﹝峻去山攺土﹞茂宰慈祥意三年只似初折腰寍爲米掣肘固難書機靜波浮鳥刑疏网漏魚終然淸議在衮字到公交車失學兒俱懶師資點化開砭鍼瘳痼疾膏腹起枯荄授�方知緒從遊柰溯洄武城門下士應許廁澹臺

和奚宰春風樓卽事趙汝龍【雲谷】恍然楹桷架虛空意象經營九仞功三載笑談杯酒裏一時人物畫圖中金蘭托契從今始玉燭迎和與眾同卻笑楚臺雕篆客瓊森分別詫雄風

題崇福寺羅漢閣趙汝龍閣上殊因子細看幻成羅漢幾多般休驚五百神通異自是三千世界寬粉壁龍蛇渾欲動石橋雲水亦生寒香消日晚僧歸去無限奇光發夜闌

題梵竺卿蓬居錢文【恕齋】梅遶蓬居不計株水仙數畹鬥芳腴竺卿白業二香妙世界紅塵一點無可比遠公蓮社勝應嗟陶令菊園蕪鑪燻淸鼻茗澆舌月浸松窗對結趺記

至元嘉禾志刊本流傳絕少近日鈔藏者脫誤甚多張丈叔未錢丈味根假戴氏章氏沈氏諸本互爲補校已稱善本甲午秋學師錢深廬夫子屬爲校臨閱三月而竣今年客生沐茂才別下齋中偶讀藏書凡古志專集中於是書有所補益者復得數千條因注明原書以正諸本所未及並爲生沐月校一本以待付梓然其中尙多缺誤是非明眼者莫能釐定焉始信校書之非易云時道光己亥十二月旣望海昌管庭參芷湘氏記是書丙辰秋日端甫茂才得之吾禾書友者脫訛幾不可讀丁巳正月假硤蔣氏別下齋藏本屬爲傳錄校正諸條兩本審對復得異同數百字二月十二讀畢因並錄管君芷湘原跋於卷末梅會裏實盦李文杏志於海昌陳氏之雙淸艸堂

