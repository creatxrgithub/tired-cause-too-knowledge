稀見地方誌提要

陳光貽著

瞿序

方誌紀載某一地區之歷史﹐自全國總志以至都會郡邑﹐舉凡山川﹑人物﹑風俗﹑物產等等﹐靡不畢具。但以彼此情況﹐各自有異﹐遂有此詳彼略﹐甲重乙輕之分。論其體裁﹐亦不盡相同﹐自序﹑凡例﹐略舉槪況﹐詳別著地方志學講義初稿中。異曲同工﹐要皆爲國史初基﹐但方誌所載﹐有隱微事迹不見於國史者﹐有前代人物不列國史者﹐有特殊史料不盡登國史者﹐獨賴方誌以傳﹐其史料價值﹐可以槪見。

方誌古無專書﹐尋根溯源﹐要以《禹貢》及《周禮﹟夏官﹟職方氏》爲權輿﹔晉常璩《華陽國誌》﹐記巴蜀地區事迹﹐粗具方誌之雛形﹔《隋書》﹑兩《唐書》經籍藝文志地理類所收﹐大都爲形似方誌中專題單行者﹔至宋﹐方誌體例始漸備。

《四庫全書﹟史部﹟地理類》分列十目﹐取采謹嚴﹐擇尢雅者始錄之﹐列入總志者祇七﹐都會郡邑者四十七﹐而《吳地記》《長安志》《雍錄》等入古迹﹐《桂林風土記》《嶽陽風土記》《東京夢華錄》《會稽三賦》《中華紀聞》等入雜記﹐倘視作別裁﹐亦無不可﹐惟詳略重輕之間耳。方誌一門﹐於羣籍中所占數量十不及一﹐舊藏書家著錄無多﹐至近數十年來﹐始有方誌專目出而聞世﹐視作創舉﹐由是海內外圖書館咸以网羅方誌爲重要職志﹐競相羅致﹐書林猝空﹐遂使價增倍蓰﹐宋元舊刻﹐片紙之值﹐幾乎貴及兼金﹔無法獲得原本者﹐則或乞乎傳鈔﹐或代之影印﹐甚或謀諸膠卷﹐取而代之﹐用廣其傳。

長興陳光貽先生﹐專修國學﹐而於方誌致力尢勤。嘗承乏武進文獻徵存社﹐整理古籍﹔繼至上海圖書館﹐與共晨夕﹐每獲異書﹐必持以相視﹐休沐之暇﹐輙錄其精要。晨書冥寫﹐露纂雪鈔﹐無間寒暑﹐日積月累﹐所見寖廣﹐寢饋於斯者蓋三十餘年矣。乃以其所錄者顏之曰《稀見地方誌提要》。覽其例言﹐隱隱知其所謂稀見者﹐則或爲版本之罕傳﹐或爲筆墨之優異﹐或爲取材之獨到。復旁搜廣引﹐以正舊傳﹐如據單學傳《釣諸小志》﹐舉顧祖禹《讀史方輿紀要》﹐知原稿多至兩櫥﹐通行一百三十卷者尙非足本。又據歸有光《震川文集》謂﹕《興都志》當時以不合聖意﹐未嘗付梓﹐僅畱傳鈔本﹐以正著錄刻本者之訛。其意至深﹐固不徒僅僅於流傳之不廣也。於是擇其尢珍者﹐得一千一百餘篇﹐分列若干捲﹐將以此爲濫觴﹐異日更以余稿及續見者繼之。前賢名著﹐益得發揚而光大之﹐良駒得騁﹐功在伯樂。辱承見愛﹐每以他山之石見推﹐屬爲文以記之﹐義不敢以不文辭﹐自惟𨿽略知版刻﹐管窺蠡測﹐恐無益於先生之文﹐聊貢芻言﹐就正大雅﹐亦私幸得附驥云。一九八○年四月瞿鳳起稿。

潘序

方誌之業﹐備例於宋而繁衍於淸。千載以來﹐官修私纂﹐數幾及萬﹐駸駸囊括寰宇﹐星羅萬象﹐實史材之寶庫﹐取資無窮﹐文獻足徵﹐猗歟盛哉。顧歷史悠久﹐流散蓬轉﹐綜而理之﹐殊感難能。吾友朱君士嘉﹐早歲從事方誌之學﹐徧訪國內外公私藏家﹐分省系目﹐編成《中國地方誌綜錄》一書﹐得便學者之撏然據目存錄﹐無由深入探索﹐未饜讀者之殷求。建國以來﹐私家所藏﹐次第俱歸公有﹐全國各圖書館均重視斯業﹐搜羅日廣﹐而《中國地方誌綜錄》之增補益富。朱君廣理舊業﹐踵成巨編﹐行將問世﹐以備觀采﹐足稱盛事矣。顧時代更易﹐體裁不一﹐而編纂之人﹐學識時有髙下懸殊﹐內容無覩﹐精粗莫辧﹐考鏡取資﹐何由入手﹖此陳君光貽《稀見地方誌提要》之作﹐庶有裨學者之尋索爲不可少也。予與光貽同事上海圖書館﹐垂三十年﹐深知其用力之深﹐審別之精。館藏地方誌盈六千餘種﹐君以休沐餘閒﹐徧覽館藏﹐每讀一志﹐輒爲扼要鉤玄﹐纂錄成文﹐露鈔雪纂﹐閱二十餘年﹐成提要千一二百種﹐編爲十五卷﹐舉地方總志一卷冠首﹐全國地方要典﹐約略可具。讀君序例﹐溯源窮流﹐有條不紊﹐非沈酣於斯學者﹐曷能臻此﹖深慚寡昧於玆專門之學﹐芻獻無能。承命綴言簡末﹐附驥畱名﹐未嘗不重自愧也。君書殺靑有日﹐而孜孜兀兀﹐賡續攸待﹐用當摩挲老眼﹐更觀厥成焉。一九八○年四月潘景鄭謹識。

自序

方誌其曷昉乎﹐始肇於《周禮》《周官》外史掌邦國四方之志。若《晉乘》《楚幬杌》之類﹐是則諸侯之成書也。自秦兼並四海分郡邑﹐漢因秦制置州縣。迹旣遠﹐地名又數攺易﹐是以采獲舊聞﹐考迹《詩》《書》﹐推表山川﹐計書先上太史﹐副在丞相。漢自張禹屬朱貢條記風俗﹐始有方域記。東漢有《汝南先賢》《襄陽耆舊》《關東風俗》諸傳﹐其初惟揚明耆獻﹐漸而方物有傳。然一事一篇﹐而未集成一書也。晉常璩撰《華陽國誌》﹐其書猶存﹐觀其體例﹐有似今之方誌焉。然其爲偏方割據﹐紀載一國之全史﹐不可視爲方誌之肇端耳。自劉宋迄隋唐﹐記山川郡邑之書有志﹑乘﹑記﹑譜﹑編﹑錄﹑圖經﹑事類等名﹐於是方誌之名始立﹐而不過記方域﹑山川﹑風俗﹑物產而已。及唐李吉甫撰《元和郡縣圖志》﹐兼及古迹﹐宋樂史撰《太平寰宇記》﹐又增人物﹑藝文。後來修郡縣誌皆仿其例﹐故自宋以後方誌體例臻備。舉凡輿圖﹑疆域﹑山川﹑名勝﹑建置﹑職官﹑賦稅﹑物產﹑鄕裏﹑風俗﹐人物﹑藝文﹑災異﹐無不槪載。其名稱曰志﹐或曰記﹐實兼及圖經﹑錄﹑乘﹐至是方誌漸符史體矣。元﹑明方誌﹐大抵承宋志體列。元始置行中書省﹐明有布政司﹐掌管一省事宜﹐自明以來﹐乃有一省之通誌。其時關鎭軍﹑乒備道諸武官﹐亦著書侈談地理形勢﹑疆場城塞﹑兵馬芻糧之事﹐而有關鎭軍衛所之志。明﹑淸職方制﹐設省﹑府﹑州﹑廳﹑縣﹑衛﹑所﹐鄕鎭諸級﹐各有修志﹐其記載有區分﹐而體裁大抵相似﹐事無巨細﹐無不述焉。王士禎謂﹕「《漢中府誌》載木牛流馬法﹐《武功縣誌》載織錦璇璣圖。」此史書之所無﹐有溢於史例之外矣。𨿽不免踵事增華﹐末大於本﹐若非妄談﹐乃可以補史書之不足也。

蓋論歷代纂修方誌得失﹐以綴周﹑秦﹑兩漢﹑六朝以來之書﹐說地理者多矣。或釋經典﹐或撰述方誌﹐競爲新異。《隋書﹟經籍志》地理類載者﹐今其書渺不可求﹐亦無從窺其體例也。自宋迄元﹑明﹑淸之方誌存者尙多﹐猶可考其纂修因革之源流。宋自祥符中詔天下修圖經﹐援以《太平寰宇記》爲例﹐兼述人物﹑藝文﹐體例龐浩﹐周淙《臨安志》﹐範成大《吳郡誌》﹐爲尢著者也。元修方誌﹐以宋志爲法﹐紀載增詳。兪希魯《至順鎭江志》﹐述及物產﹐徐碩《至元嘉禾志》﹐錄以碑碣﹐袁桷《延祐四明誌》﹐記及水利。均增益備﹐敍述簡括﹐深有體要﹐可與宋人頡頏也。明修方誌﹐初以宋志爲樹範﹔至正徳間體裁始變﹐沿史法﹐工詞章﹐褒貶善惡。康海《武功縣誌》七篇﹐一篇一文﹐首尾相貫。其文簡事賅﹐訓詞爾雅﹐石邦教稱﹐其義昭勸鑑﹐尢嚴而公。韓邦靖《朝邑縣誌》﹐則宏綱細目﹐包括略備﹐約其文辭﹐治其煩重。故文省而事不漏﹐且敍次點綴﹐若有餘間﹐寬然無局促束縛之迹。論二公之書者﹐稱爲「鄕國之史﹐莫良於此」。又謂﹕「《武功志》體例謹嚴﹐源出《漢書》﹔《朝邑志》筆墨疏宕﹐取法《史記》。」其後修方誌者﹐莫不以《史》《漢》爲圭臬﹐因而多奉康﹑韓爲宗矣。淸修方誌﹐於乾嘉時最盛﹔如戴震﹑錢大昕﹑洪亮吉﹑孫星衍輩﹐以修志應繁﹐終年載筆。其所纂之志多徵博引﹐致無一字不著來歷﹐戴震甚謂﹕「志以考沿革﹐但悉心於地理﹐則志事已競。」其時章學誠駁以修志﹐專事沿革﹐則偏而不全。由是修志家致生二說﹐互持論評。後人稱戴震等爲考據派﹐章學誠爲撰著派。學誠修志﹐實承康﹑韓﹐以著述爲旨﹐以史法爲例。其嘗言曰「欲經紀一方之文獻﹐必須立三家之學。」三家之學者﹐章學誠所訂《方誌立三書議》也。余謂學誠修志﹐以史法爲例勝。康﹑韓修志﹐以《史》《漢》之文勝。康﹑韓之書﹐辭約而事不漏﹐簡核爾雅。學誠以史例爲骨﹐體大空疏。其所擬《湖北通誌》例﹐體裁龐浩﹐則文繁事復﹐終不免後世議其缺失也。豈其定例﹐剪裁之技𨿽工﹐而修辭鑪煉之功不足哉歟﹖終不若考據家如錢大昕﹑洪亮吉輩﹐勒成諸志﹐開卷井然﹐事詳詞暢。其後李兆洛﹑兪樾輩繼爲有名﹐而學誠之學﹐則無後繼者也。

方誌之書﹐見載於史書藝文志者﹐始於《隋書﹟經籍志》﹐及《唐書﹟藝文志》《宋史﹟藝文志》《新元史﹟藝文志》《明史﹟藝文志》﹐均列於地理類﹐未有別立方誌一門。《淸史稿﹟藝文志》地理類有都會郡縣之屬﹐載方誌三百五十六種﹐大抵爲官修之志也。而《千頃堂書目》所收方誌﹐有一千六百多種﹐《古今圖書集成》內錄方誌﹐約計一千四百數十種﹐可知方誌卷帙之浩繁矣。乾隆時修《四庫全書》﹐執事者於方誌﹐厭其蕪濫者多﹐地理類﹑都會郡縣之屬﹐僅收四十七種﹐又雜誌及存目一百數十種。考方誌之載於公私書目﹐而獨立一門者﹐始自《通誌﹟藝文略》地理類﹐有郡邑之屬﹐圖經之屬。《國史經籍志》地理類﹐有圖經一門﹐《萬卷堂藝文目》地理類有方州誌一門﹐《澹生堂藏書譜》圖書類有省會通誌﹑郡邑志二門。迄淸末繆荃孫編《學部方誌目》﹐始有方誌專目之書﹐瞿宣穎撰《方誌考稿》﹐又有提要之作。自後數十年間﹐方誌目錄之書多矣。或爲考索存軼﹐或爲著錄藏書﹐競爲新異。近人朱士嘉匯集全國今存方誌﹐編爲《中國地方誌綜錄》﹐共有七八千種。

觀今存方誌﹐由於編纂者之學識參差不齊﹐往往髙下懸殊﹔故其書有純有拙。然大率蕪濫者多﹐純於史法者少﹔要不失爲可備考之資料﹐卽使有蕪濫之偏﹐亦皆足以參考也。舉凡方誌中省府州縣之建置沿革﹐職官典制﹐風俗物產﹐農業水利﹐人物藝文之類﹐由於各級方誌纂輯之時﹐因地近知徵而易核﹐故能迹眞翔實。𨿽其有詳有略﹐或核或謬﹔則擷信實﹐棄虛構﹐皆可以爲當世建設所致用也。淸初顧祖禹纂《讀史方輿紀要》﹐顧炎武纂《天下郡國利病書》﹐大抵取材於府縣方誌﹐凡一國之疆域山川郡邑形勢﹑典章制度﹑風俗物產﹑屯田賦役﹑戰守成敗﹑兵馬芻糧之事﹐及河漕堤塘水利之興廢﹐皆究厥本源﹐匯於一書﹐可以詳其利病之所在者也。由是後來學者﹐乃知方誌中蘊有可備考之資料。其初則用之於考證經史﹐及國家經濟利病之所在﹐如朱彜尊《日下舊聞》﹐錢大昕《遼史拾遺》﹐陸心源《宋史翼》﹐間亦取材於方誌。陳垣專取材於《至順鎭江志》﹐作《元也裏可溫考》﹐張星烺援引閩﹑粵方誌﹐成《斐律賓李馬奔之眞人考》﹐沙彥楷以宋﹑元﹑明方誌所列秦﹑漢古輿圖﹐考定《禹貢》三江源委﹐作《江湖五考》一書。由是世之學者﹐乃知方誌中蘊有經史所未載之史料焉。方誌中非惟蘊有丰富之史料﹐其於天文地理經濟等資料﹐亦蘊藏丰富﹐尢爲經史之書所無焉﹐則正待後來者之所啟發耳。近來學者﹐爲國家建設所需之資料﹐對方誌頗注意﹐方誌目錄之編輯﹐不下數百種﹐方誌資料之纂錄﹐亦在興起。至於考方誌資料之眞僞﹐述山川郡邑形勢之扼要﹐物產礦藏之所在﹐以及歷代方誌體裁之因革﹐則未有作者。惟瞿氏《方誌考》﹐僅成六篇﹐述及八省﹐只考修志源委﹐論纂輯工拙﹐且其所錄多爲習見之書。又觀今公私藏家所編方誌目錄﹐僅著書名卷數撰人版本而已﹐且以書名不似方誌之地誌書﹐往往擯棄不錄。以故余久有志於方誌提要之作。提要則可以槪述一書之內容﹐至於山川郡邑古今之沿革﹐一郡一邑物產之所著名者﹐以及歷來方誌體裁之因革﹐與夫修志者﹐手裁之優劣﹐皆可簡括而說明之。然方誌卷帙繁浩﹐勢難盡錄﹐固非一人一手之所能爲。然觀古人著書﹐貫徹終始而成一家之言﹐亦非眾手之所能作也。且餘才疏學淺﹐𨿽蓄有此志﹐自忖不免狂妄。惟以有志竟成之教爲願﹐不惜劬勞﹐不稽及時刻﹐公退之暇﹐每閱稀見之方誌及著名誌書﹐摘其書內核要﹐先於上海地區公私藏家﹐錄得幾百十種﹐著成提要。復又徵求於外地﹐北至北京﹐南至天一﹐近在蘇﹑寧﹑杭﹑嘉諸地﹐親往訪書﹐如此歷二十餘年。余於方誌之學亦略有所知。著成提要約計一千一二百種﹐編爲十五卷﹐首一卷﹐名曰《稀見地方誌提要》。

《稀見地方誌提要》𨿽未盡收今存之志書﹐而每省之通都名郡邑﹐則絕少遺棄﹐尢於書名不似方誌﹐諸家目錄遺漏者﹑稀見者﹐《提要》著錄之。歷代方誌體裁及各級地區之方誌﹐《提要》皆無遺漏﹐例如僑立志書﹑編年體地誌﹑紀事本末體地誌﹑賦體地誌﹑駢儷文地誌等﹐今行諸家方誌目錄﹐不辧方誌體裁﹐大抵擯棄不錄﹐《提要》則每一志類﹑每一體裁﹐皆有著錄﹐可以考見歷代方誌之變革焉﹐於《提要》之《例言》一一詳述說明。至於宋﹑元﹑明有名之方誌𨿽存者不多﹐前人已作提要考證者﹐而今毋須作補正者﹐《提要》不再盡數著錄矣。《提要》於方誌書中內容資料﹐只能擷其核要﹐以資閱者。至於資料之眞僞﹐核實虛妄之辧別﹐則賴各業專家自行考證。然於方誌中𨿽一圖一表﹐《提要》作者視爲可擷取者錄之。例如﹐順治《河內縣誌》捲前列《大禹覃懷底績圖》﹐乾隆《宜川縣誌》之《壺口古圖》﹐嘉靖《徽州府誌》列秦﹑漢鄣郡古圖﹐表如《建康表》之例。又如歷代疆理之制﹐淸有分縣﹐而不列職方之制﹐惟行於甘肅一省﹐窮僻之邑。而寶山分縣《江東志稿》﹐初稿始於乾隆時﹐乃知毗連松﹑滬繁富之區﹐亦有分縣﹐非惟限於甘肅一省焉。《宣統泰州誌稿》詳載商會農會之創設開始﹐淸代有此制矣。至於物產之變遷﹐方誌每載唐﹑宋﹑元﹑明﹑淸時礦冶之業﹐而稀有金屬之蘊藏﹐前人未知此學﹐方誌記蘊地生物之狀況﹐可以推測焉。如《長興縣誌》記烏瞻山﹐烏過其地﹐必髙飛俯首﹐昔有道士煉丹於此。又如光緒《苗栗縣誌》物產類附《潢案》一篇﹐記光緒丙子﹐募西士爲工師﹐設機械開井煉油﹐而與西士爭訟之事。成化《湖州府誌》載﹐絹紬綾紗﹐惟郡城中織之﹐其外具無。考淸代湖紬﹐機杼之家﹐偏於村野﹐而反郡城中則無織紬之家。此乃工業集中於城﹐或分散於鄕之變遷也。成化《府誌》又載「筆出歸安縣之善璉村﹐昔有馮應科﹑陸穎﹐皆善制筆﹐近時王古用所制亦妙」。而近二三百年來﹐則推郡城之王一品所著最佳﹐以此可考古今商品之變遷也。玆序言略舉此數端﹐以見稀見方誌﹐有不易徵之資料存也。陳光貽記。

●凡例

例言

一﹑吾國自漢魏以來﹐說地理者多矣。以審乎天下形勢﹐而視乎山川之脈絡﹐關乎都邑。由是撰述方誌﹐競爲新異矣。自宋以來﹐猶存方誌之書﹐不下萬種。然不出於官修﹑私纂二類﹐體裁亦各殊。皆可以考鏡列代州域之形勢﹑山川之脈絡﹑貨物之所產﹐以及采獲舊聞古迹﹐莫詳於此。然其書體裁因革﹐紀載疆理﹐歷代不同﹐非以目錄可以注明之﹐惟作提要可以述其因革之變﹐綜其源委之所由。而方誌卷帙浩繁﹐不勝盡錄﹐只可擇其版本稀見﹐與定例筆墨之優異﹐或取材之獨到﹐爲方誌之重要者錄之﹐本書取名曰《稀見地方誌提要》。

一﹑淸雍正時蘇州府學教授儲元升有言曰「地誌有四﹐曰一統志﹐曰通誌﹐曰府誌﹐曰縣誌。就其中惟縣誌爲地未甚廣﹐紀載較詳。」儲氏所舉﹐不過方誌體類中十之二三耳。如關﹑鎭﹑軍﹑道﹑衛﹑所諸武官亦皆修志﹐鹽井鹽場﹐有提舉所修之志﹐土司司所﹐有土司所修之志﹐鄕鎭有村鎭之志。或其書以山川島嶼地域等名者﹐而記一方一域之疆域﹑山川﹑天文﹑歷史﹑經濟﹑人物﹑藝文者﹐亦爲方誌耳。計其種類﹐有一統志﹑通誌﹑府誌﹑州誌﹑廳志﹑縣誌﹑關鎭軍志﹑道志﹑衛所志﹑土司司所志﹑鹽井鹽場志﹑鄕鎭志﹑鄕土志﹑僑置志等﹐玆分述如下﹕

一統志卽總志﹐是爲一國之志﹐綜錄一國郡縣誌書而成也。唐《元和郡縣圖志》﹐體裁宏備﹐《四庫全書》列於地誌之首﹐郡縣修志﹐必用其體例﹐方誌體裁﹐亦臻完備﹐總志方誌遂密切相關矣。總志規範﹐爲一國疆理之制﹐方誌規範﹐爲一省一郡一縣之疆域﹔欲明一省一郡一縣之疆域﹐焉可不明一國之疆理乎﹐本書故列總志於卷首。總志爲記一國地理之書﹐其編纂因各取所需﹐或專載輿圖﹐或專記輿地﹑山川﹐或專述天時﹑物產﹑勝迹﹐或記寰宇通衢﹐或爲商賈遊覽之所用。其書爲載一國疆域者﹐本書皆擇要著錄。

通誌亦稱省誌﹑大志﹑全志﹑省圖經﹐其大抵始於明時。宋有路圖經﹑路會要﹐淸人之《滿洲源流考》《柳邊記略》《吉林外記》《黑龍江外記》《蒙古地誌》等﹐亦皆爲記一省事物之書也。省之設﹐蓋自元置行中書省始﹐明﹑淸之布政司﹐亦管理一省之行政。通誌則爲明﹑淸時巡撫或布政使所修﹐而執筆者﹐大抵爲學政﹔亦有出於總管二省之總督所主修者也。如《盛京通誌》﹐爲盛京府尹所修之志﹐而統記關外今三省地域。因淸於光緒前關外未設行省﹐仍其舊制﹐以盛京昂邦章京所管轄焉﹐故盛京修志﹐亦稱通誌。

府誌﹐或稱郡誌﹐是爲知府主修之書。府之由來﹐唐制大州曰府﹐隸於道。宋制隸於路﹐元制隸於行中書省﹐府下隸於道或路﹐明﹑淸隸於布政司。而明制以應天﹑鳳陽﹑順天三府直隸南北兩京﹐淸初亦以盛京﹑順天直隸京師﹐設官稱曰府尹。府尹所修府誌﹐其大抵用都會志例﹐與知府所修府誌有異。又私纂之郡府誌書﹐與官修府誌體例不一﹐如徐獻忠《吳興掌故集》﹑吳履震《五茸志逸隨筆》﹑徐崧﹑張大純《百城煙水》﹐名異體殊﹐不過記一郡之人物掌故耳。

州誌﹐是爲知州所修之志﹐元﹑明﹑淸制﹐以邑之大者爲州﹐小者爲縣。州隸於府﹐亦有隸於道於省﹐或領縣﹐或不領縣。蓋州之名﹐由來遠矣﹔古之冀﹑兗﹑靑﹑徐﹑荊﹑揚﹑豫﹑梁﹑雍﹐此堯時之九州也﹐舜增爲十二州﹐猶今之一省。秦並諸侯置郡邑﹐魏晉六朝均設州﹐統轄郡邑。隋初罷郡置州﹐後又罷州置郡。唐初攺郡爲州﹐後又攺州爲郡﹐唐﹑宋之制﹐置州猶如明﹑淸之一府也。

廳志﹐始於淸代。淸制﹐府以下設廳。廳分直廳﹑散廳之別﹐皆設同知或通判之官﹐以理廳事﹔直廳如同州縣屬於府﹐散廳則爲府之分出﹔其大抵置於地方特殊之區域﹐專管一種政務﹐如鹽茶廳等是焉。而廳不領縣。按《大淸會典》﹕「凡撫民同知通判﹐理民同知通判﹐有專管地方者爲廳。其無專管地方之同知通判﹐是爲府佐貳。」

縣誌﹐爲記一邑事物之書。所謂省府州縣誌書﹐縣至下焉﹐爲地未甚廣﹐紀載較詳﹔爲省府修志所取材焉﹐故縣誌爲地方誌之基礎。設縣之制﹐周時已有之矣﹐自秦以郡統縣﹐歷代相因。明﹑淸制﹐縣屬於府﹐或屬於州﹔民國初﹐縣屬於道﹐道廢﹐直屬於省。方誌以縣誌爲最多﹐體裁亦於縣誌爲最繁﹐總其類﹐有官修與私纂二種。如《鳳陽新書》﹐因鳳陽爲明太祖「沐邑」﹐出於京兆知縣所修﹐其體裁仿都會志例。如《曲阜縣誌》﹐曲阜爲孔子之鄕﹐爲孔氏世襲知縣所修﹐重於孔氏世系﹐體裁與他邑縣誌不同。又如《隴西分縣武陽志》《打拉池縣丞志》﹐是爲分縣誌書﹔分縣始於淸代﹐以大縣僻壤之區分設﹐置官不設知縣﹐以縣丞專理縣政﹐故分縣誌亦稱縣丞志。淸代分縣之制﹐未見明規典則﹐而甘肅一省﹐有分縣凡九﹐江蘇亦有寶山之江東分縣。

關鎭軍志﹐關鎭唐宋稱軍。《通考》曰「宋朝之制﹐地要不成州﹐而當津會者則爲軍。」宋有《廣徳軍圖經》。關鎭有志﹐大槪始於明。是時布政使諸官﹐修有一省之通誌﹐由是關鎭守將亦著書記其戍地。其書所述﹐則重於疆場城塞﹑兵馬芻糧﹐用以察邊情﹑定戰守之策。兼述及其戍地之風俗物產﹑古迹祠廟﹑人物藝文。而宋稱圖經﹐關鎭軍志必載詳細之輿圖也。

道志﹐出於分守道﹐或兵備道所修。分守道所修者﹐有同於省郡之志﹐兵備道所修者﹐則猶如關鎭軍志。明﹑淸制﹐以分一省爲數道﹐則因事而設﹐置廢無常。

衛所志﹐始於明。明初立軍衛法度﹐天下要害之地﹐連郡者設衛﹐衛以下設所。《明史﹟兵志》日﹕「明於武功定天下﹐自京師達於郡邑﹐皆立衛所。外統之都司﹐內統於五軍都督府。」淸因明制﹐亦設衛所。衛所有專志﹐如《金山衛志》《蒲岐所志》是也。

土司司所志﹐明時已有之矣。《古今圖書集成》中﹐所錄《大渡河土千戶所志》《天全六番招討使司志》﹐皆修成於明時﹐今猶可考見。土司之制﹐由來極久﹐唐﹑宋有「羈縻」州﹐尙未通於典屬。元設有「宣撫」「安撫」「招討」等司﹐則已明規官制。明﹑淸於湖廣﹑四川﹑雲南﹑貴州﹑廣西﹑甘肅等地﹐凡羌﹑番﹑苗﹑瑤諸族聚居之處﹐皆設土司之官世掌之。如宣慰﹑宣撫﹑長官等司﹐與指揮使司﹐千戶百戶﹐是爲武職。土知府﹑土知州﹑土知縣及州判﹑吏目等﹐是爲文職。總稱曰土司﹐《明史》有《土司傳》。土司有其所領司所之志﹐書中兼記其家世淵源也。

鹽井鹽場志。鹽井志則獨見於雲南一省﹐雲南有鹽井凡九﹐以黑﹑白﹑浪三井最有名﹐皆有鹽井志。鹽井自元朝始設官專理鹽務。明置提舉司﹐兼理民刑政務﹐其職所司與知州等。淸因之﹐康熙時修一統志﹐徵天下府﹑州﹑廳﹑縣誌書。是時雲南黑鹽井提舉沈懋價﹐以爲鹽井之制﹐與州縣同﹐不可無志﹐乃修《黑鹽井志》以呈﹐鹽井有志自此始焉。鹽井志記鹽務以外﹐兼述天文﹑地輿﹑古迹﹑物產﹑風俗﹑衙署﹑學校﹑祀典﹑人物﹑藝文﹐同於州縣誌之體例也。鹽場設於沿海之地﹐明﹑淸制﹐與鹽井同在職方之屬﹐如江蘇《小海場新志》﹐鹽場志焉﹐按其書所載﹐設官稱場司﹐與知縣同﹐其場鹽課直屬於布政司﹐田賦則隸於泰州。

鄕鎭志。鄕鎭之有志﹐由來久遠矣。古爲記山川故實之記﹐或以鄕鎭之名名其書﹐或以山川之名名其書。梁吳均《入東記》﹐以鄕名也﹐宋常棠《澉水志》﹐以川名也。明﹑淸之際﹐江南私家纂鄕鎭志最多﹐有稱鄕志﹑鎭志﹑村誌﹑裏志﹑場志﹑團志﹑坊志等。亦有以湖沼島嶼之名﹐名其書焉。如《具區志》《分湖志》述及江浙二省郡邑﹐而不記城廂﹐亦鄕鎭志之體類耳。其書與山水志頗難分別﹐以重在記地方故實者﹐本書著錄之﹔如《語溪新記》《湖陰汗簡》《海珠記》《小琉球漫志》等書﹐𨿽以湖沼島嶼之名名書﹐其實記地方故實之書﹐且稀見也。夫鄕鎭之制﹐由來古遠﹐《周禮》有六鄕﹐秦制大率十里一亭﹐十亭一鄕。鎭之名﹐其大槪始於宋﹐而有別於關鎭之鎭者。宋朝之制﹐地要不成州﹐而當津會者﹐則爲軍﹐後攺爲鎭﹐鎭有鎭將。使民聚不成縣﹐而有稅課者﹐亦爲鎭﹐或以官監之。而明淸制﹐鄕鎭屬於縣。

鄕土志﹐始於淸末預立憲法﹐用以觀察民俗﹐乃徵各省府州縣編纂。辛亥後流布民間﹐及辛亥後編纂者﹐約計有五百多種﹐或稱鄕土教科書﹐亦有仍稱縣誌者﹐如《明江縣誌》﹐爲鄕土志編例也。其書大抵從速編纂﹐艸率成編﹐無一定編例﹐記一郡一邑之槪要而已。溯其源委﹐淸末際仿泰西學校有鄕土科﹐而編鄕土教科書。然考明時楊循吉纂《蘇州府誌纂修略》﹐淸周凱纂《襄陽必告錄》﹐揆其義﹐與鄕土志頗相似﹐蓋亦自有由來耶﹖

僑立志。僑立之制﹐始於東晉永嘉南渡﹐而仍以舊壤名﹐僑置郡邑。考其僑立之名﹐又稱僑置。《晉書﹟地理誌》云「自中原離亂﹐遺黎南渡﹐並僑置司牧﹐非舊土也。」又《隋書﹟食貨志》曰「晉自中原喪亂﹐元帝寓居江左﹐百姓之自拔南奔者﹐並謂之僑人。皆取舊壤之名﹐僑立郡縣。往往散居﹐無有土著。」《唐書﹟藝文志》及宋以來書目﹐載有僑立志﹐而今無一全存﹐無從窺其體例焉。推探其例﹐必無土著﹑土產。本書僅著錄輯佚兩種﹐聊存管見。

方誌有如上幾種體類﹐本書皆有著錄。如上體類以外之書﹐其確實紀述地方事物﹐同於方誌性質者﹐用《四庫全書》收《滿洲源流考》﹐列於地理類﹑都會郡縣之屬之例﹐本書亦有著錄﹐如著錄《八旗通誌》於遼寧省。

一﹑方誌體類﹐有如上之多﹐其編纂體裁﹐采用文體﹐與史書體裁與修辭之發展相似﹐惟方誌體裁﹐多於史書。計有紀傳體﹑編年體﹑紀事本末體﹑雜記體﹑傳記體﹑輯錄體﹑術數體﹑賦體﹑駢儷文體﹑詩體等類。

紀傳體。方誌之具紀傳體裁者﹐自《元和郡縣誌》後﹐郡邑修志皆仿其例﹐方誌體裁漸符「正史」之體矣。章學誠《方誌立三書議》有云「仿紀傳之體而作志﹐仿律令之體而作掌故﹐仿《文選》《文苑》之體而作文徵。三書相輔而行﹐闕一不可﹐合而爲一﹐尢不可也。」其說是以志﹑掌故﹑文徵三者爲方誌體例之三大綱﹐以三大綱之義﹐再分立細目﹐則變化無窮焉。如章氏所纂《永淸縣誌》﹐分紀﹑表﹑圖﹑考﹑略﹑傳六大類﹐下各再分細目﹐本立三書之義﹐體例最完備之志書﹐卽余所謂紀傳體裁之方誌也。此類方誌﹐爲今存方誌之極大部分。

編年體。編年方誌﹐昉於明嘉靖初﹐長興知縣黃光升修《長興縣誌》二卷﹐嘉靖間顏木纂《隨州誌》二卷﹐崇禎時龔策纂《武進縣誌》二卷﹐皆體用編年。今惟《隨州誌》猶存。《四庫全書提要﹟地理類存目》著錄﹐謂《隨州誌》云「編年之例﹐全仿《春秋》﹐地之沿革﹐官之遷除﹐士之中鄕會試﹐貢大學者﹐案年紀載﹐皆地誌未有之例也。」淸雍正時缺名纂《臨朐編年錄》七卷﹐文長事繁﹐邑之沿革古迹﹑職官選舉﹑災祥雜事﹐皆按年編載﹐凡四千四百二十三年。

紀事本末體。紀事本末方誌﹐始於明正徳時﹐康海纂修《武功縣誌》七篇。一篇一文﹐首尾相貫﹐文簡事核﹐訓詞爾雅。同時韓邦靖纂《朝邑縣誌》二卷﹐𨿽宏綱細目﹐仍一事一篇﹐聯貫不漏﹐行文無局促束縛之迹﹐邑事物本末具備矣。是後修郡縣誌者﹐莫不以康﹑韓爲宗﹐自宋以來修志用紀傳體裁之例﹐幾被推翻。而摹擬者𨿽多﹐能純其法者少。惟馬騋天纂修《晉疆紀事》﹝卽《河曲縣誌》﹞﹐頗能似之矣。淸馮甦《滇考》二卷﹐記雲南沿革舊事﹐治亂大端。凡三十七篇﹐每事皆首尾完具﹐端緒分明﹐《四庫全書》列入記事本末類。《四庫》所收記事本末之地誌甚多﹐有一事一體者﹐有諸事一體者。

雜記體。凡一事一篇之方誌﹐全書事迹及行文气勢﹐首尾不能通貫者﹐不可視爲記事本末體裁﹐只可稱爲雜記體。如史家之雜史﹑小說短篇之類耳。例如明郭棐之《酉陽正俎》是也。

傳記體。凡以郡邑之人物傳記別成一書者﹐則爲傳記體方誌。此例由來已久﹐東漢之《汝南先賢》《襄陽耆舊》諸傳﹐爲其源也。《宋史﹟藝文志》地理類載唐稷《淸源人物志》﹔明宋濂纂《浦江人物志》﹐亦稱《浦江圖經》﹔《地方誌綜錄》所收何三畏之《雲間誌略》﹐亦爲傳記體裁耳。

輯錄體。輯錄體誌書﹐類似史抄之例。選錄有關郡邑事物之文﹐匯成一書﹐而不自述一辭者是也。其始於明嘉靖間沈敕輯《荊溪外記》二十五卷﹐凡山川﹑區域﹑城郭﹑土田﹑人官﹑物產之類﹑包羅揆敍。其例首列藝文﹐爲地誌未有之體。又輯周處《風土記》﹐而開方誌輯佚之風。淸朱緒曾輯《昌國典詠》十卷﹐乃博采宋﹑元﹑四明誌乘及《昌國州圖志》之文﹐凡二百四篇﹐匯成舟山掌故之集。周廣業輯《洞川志鈔》﹐匯輯廣徳州歷修州縣誌之序例小序也。楊光鼐《瓊志擷錄》﹐輯瓊州府誌之擷要也。

術數體。爲術數地理學者所纂之志書也。不外乎陰陽五行﹐生剋制化之說﹐以其義而定其志例。考其源﹐始於明嘉靖時陳棐纂《廣平府誌》﹐所定志例﹐分經緯二集﹐有一圖﹑三表﹑十二紀。捲前有汪廷吉序﹐說明志例云「經緯者﹐兩儀之象也﹔一圖者﹐太極之體也﹔三表者﹐效三才也﹔十二紀者﹐十二時也。對待有相配之體﹐禪繼有相生之序。史氏曰斯可以志矣。」又云「天有太極﹑兩儀﹑三才﹑十二時﹐而不外乎一元之運。」《廣平志》是舉一例﹐考古人撰地理之書﹐以輿地必以星度爲準望﹐方誌首敍星分﹐不可無術數天算之學。其始於晉裴秀作《禹貢九州圖》﹐其序謂﹕「垂象立制。」由是歷代相因。而明人尢好爲之﹐於是術數地理之學興盛矣。熊明遇撰《格致艸》﹐天文術數地理合一之書也。淸乾嘉時考據地理之盛﹐猶有武進惲鶴生學顏元之學﹐精通術數地理﹐而參修《江西通誌》。李兆洛博通考據﹐兼明術數天算之學﹐所繪輿圖﹐每加經緯网格﹐與西方傳入之地球經緯綫頗相似。惲﹑李皆爲當時有名之志乘家也。

賦體。賦體方誌﹐始於宋王十朋仿左思《三都賦》﹐作《會稽三賦》﹔於其《梅溪集》外別行一書。於是地賦爲地理之一門﹐而別出於集部之外矣。相繼宋王觀作《揚州賦》﹐用謝靈運《山居賦》例﹐自爲之注。陳洪範又作《續揚州賦》﹐地賦遂成方誌中別出之一派。明莫旦作《大明一統賦》﹐又稱《皇輿要覽》。此賦敍明興基奠業﹐自兩京及十三布政司之疆域郡邑形勢﹐與事迹人物﹑山川物產﹐無不畢登﹐可與一統志頡頏。旦自序云「古人於國家徳業之盛﹐必托諸賦﹐以鋪張之﹐以昭映於無窮。」明董越作《朝鮮賦》﹐與《明史﹟朝鮮傳》皆合﹐由是賦體地誌﹐知其信而有徵﹐非空談也。《四庫全書》地理類收賦體地誌二種。淸代於邊疆領域﹐觀察形勢﹐屬官嘗以地賦上呈。徐松爲徵西域形勢﹐觀察新疆﹐歷程七千數百里。旣覽其山川﹑城邑﹑建官﹑設屯之事﹐以所見聞作《新疆賦》二篇﹐有二萬餘言﹐時稱與《盛京》《西藏》二賦並類。孫馨祖爲之序﹐有云「《新疆賦》二篇﹐撮要領﹐句櫛字梳﹐俾地誌家便於省覽。」故地賦之美﹐則便以流傳﹐髫秀之無不上口。自淸髙宗南巡﹐雄郡名邑﹐無不獻地賦﹐由是賦體地誌﹐卷帙浩繁﹐本書不勝盡錄﹐乃擇其稀見尢美者錄之。

駢儷文體。駢儷文體裁之地誌﹐卽章學誠《報廣濟黃大尹論修誌書》所謂﹕「有文人之書。」例如淸乾隆間陳文煜纂《吳興合璧》﹐以駢儷之文﹐而爲地記之書。統記湖州府屬烏程﹑歸安﹑長興﹑徳淸﹑武康﹑安吉﹑孝丰七縣﹐分山部﹑水部﹑古迹三類。全書用駢儷文寫成﹐采廟宇﹑亭臺﹑橋梁所載對聯﹐納入文中﹐自爲之注﹐所注亦引詩詞儷句。則麗辭綺句﹐炫博爭奇﹐爲地誌中獨出之作也。

詩體地誌。卽章學誠所撰《方誌立三書議》云「方誌久失其傳﹐今之所謂方誌﹐非方誌也。」《漢書﹟藝文志》有各地歌詩之著錄﹐猶如今方誌之一部也。唐以後之「竹枝詞」﹐爲歌詩變體﹐皆詩體地誌之源也。詩體方誌﹐旣無志類﹐而又以詩爲地記之書。例如淸康熙間張韜撰《天全六番稿》﹐其名其例其文﹐皆非志乘之體﹐而揆其義﹐實爲記地之書﹐亦非文人遊戲之作。其書自序﹐略述天全六番之沿革﹐及所領轄之地﹐山川要塞﹐商賈匯集之所。韜自謂其地形勢難以文章形容者﹐托之以詩。有《入峽詩》《渡瀘詩》《出棧詩》《碉門詩》《蓉城詩》五集﹐皆詠天全六番之地之事也。以上賦體﹑駢儷文體﹑詩體三類地記﹐實皆詩體地記之流派耳。意在吟泳﹐而不能爲國史所憑。本書惟著數種﹐以示方誌書中有此流派耳。

邊疆各省之地記﹐體例殊異﹐與上所敍方誌有十種體裁﹐其情義不同。因邊疆各省之疆理官制土俗與內地不一﹐故邊疆方誌不可盡符內地誌乘體例。明﹑淸時於邊疆各省﹐未有皆設置省﹑府﹑州﹑廳﹑縣﹐如淸初於東北三省﹐仍用其滿洲舊制﹐以昂邦章京﹐及將軍管轄﹐至光緒時始置行省。內蒙古爲盟旗王侯管轄。西藏爲寺廟喇嘛管轄﹐其地疆理官制﹑人情土俗﹐與內地殊異。其記地之書﹐如楊賓纂《柳邊紀略》﹐與志乘名異體殊﹐其實爲記遼東之道裏﹑城郭﹑人情﹑土俗之書也。淸洪亮吉《柳邊紀略序》有云「亦何嘗不可補域中志乘之未備。」如馮誠求編《內蒙古東部調查日記》﹐躬歷東蒙調查制度﹑戶口﹑气候﹑物產﹑錢法諸記載。如《西藏達賴喇嘛班禪徳尼及大小呼圖克圖沙布嚨源流》﹐此書實爲記西藏之全史也。本書著錄邊疆各省方誌﹐因邊疆誌書稀少﹐不論志例﹐著錄從寬﹐以資閱者多悉邊疆之地理情況也。

一﹑本書所著錄之方誌﹐以上二例所述之體類﹑體裁﹐皆有著錄。著錄之志大抵爲今存稀見之書﹐而傳本𨿽多﹐體例嚴密﹐簡核爾雅之志﹐亦兼收並錄。今存方誌稀少之省份﹐則不論傳本之多寡﹐體例之優劣﹐選錄從寬﹐是爲使全國各省之地理歷史﹐於本書皆可考鑑。至於宋﹑元﹑明之有名方誌﹐前人已作提要考釋﹐而無需補正者﹐本書不盡著錄。

一﹑本書著錄規律﹕第一行﹐著錄書名﹑卷數﹐下注版本﹑收藏處等。第二行起﹐均低一字﹐爲提要。首撰纂修人簡歷﹐以下記載敍次﹐無一定規律﹐隨行文之便。提要所述﹐以擷一書之核要﹐或系以短評。提要所敍者﹐爲志乘源委﹑編輯體例﹑收藏故實﹑版本傳抄之異同﹑修補增刊之始末。及建置沿革﹑地方史事﹑疆域山川﹑農業礦產﹑水利道裏﹑古迹名勝﹑人物藝文﹑瑣聞軼事﹐並不一一多錄。如核要之事﹐𨿽一圖一表﹐亦擇尢酌舉。提要行文﹐修辭力求簡核﹐凡涉及書名時﹐簡稱此志或是篇﹑此書等代之﹐涉及所著錄之版本﹐則稱此本﹔凡述人名﹐除纂修人必用姓名外﹐其他人姓名﹐則名字別號﹐均隨行文之便﹐並不劃一。

一﹑本書所著錄諸書﹐編排順序與方法﹐以一統志列於卷首﹐稱曰總志﹐以纂修先後爲次序。其他各省﹑市﹑自治區之方誌﹐分﹕北京﹑上海﹑天津﹑河北﹑山西﹑內蒙古﹑遼寧﹑吉林﹑黑龍江﹑陜西﹑甘肅﹑寧夏﹑靑海﹑新疆﹑山東﹑江蘇﹑浙江﹑安徽﹑江西﹑福建﹑臺灣﹑河南﹑湖北﹑湖南﹑廣東﹑廣西﹑四川﹑貴州﹑雲南﹑西藏﹐視所收方誌多少分卷﹐多者﹐如浙江分二卷﹐少者以數市或數省並爲一卷。各省﹑市﹑區方誌之編排﹐則以通誌﹐或統記一省﹑市﹑區之書列前。次各省﹑市﹑自治區舊存府﹑州﹑廳﹑縣﹑鄕鎭﹑衛﹑所﹑鹽井﹑鹽場﹑土司司所等志及鄕土志﹑僑立志﹑雜誌之序排列。府誌按照通誌中所載府次排列﹐記載一府一郡之雜誌﹐附列於府誌之後。州﹑廳﹑縣誌﹐按照府誌中所載之州﹑廳﹑縣序次排列﹐記一州一縣之書附後。鄕鎭志均列於所屬縣之後﹐如遇統記數府數縣之鄕志﹐如《縣區志》《湖陰汗簡》﹐則附於編纂人籍縣之後。其他雜誌均如上例附列。衛﹑所志均於所在府縣之後﹐鹽井﹑鹽場﹑土司司所志﹑鄕土志等﹐亦均附於所在府縣之後。僑立志及已廢州縣之志﹐則考其沿革所在﹐附列現今屬縣之後。關﹑鎭﹑軍﹑道志﹐疆域有編及數省者﹐則考其軍府所駐縣地。因舊存方誌大抵爲明淸時所修﹐其疆域與今省﹑市﹑自洽區﹑縣疆域殊異。如今一地區﹐有舊制二三府之屬縣者﹐又縣有分並﹐故不能勉彊與今行政區劃完全劃一。本書故自訂上例順序﹐用以編排著錄之﹐便利檢索。

一﹑本書後附纂修人名氏索引﹐用筆畫排列。又附《古今圖書集成地方誌輯目》﹐所輯自東漢迄淸康熙時之地方誌﹐約一千四百三十餘種﹐𨿽多數散佚﹐但可提供考方誌源流因革者﹐有所參鑑焉。

一﹑本書編錄之旨﹐爲提供閱者參考之用﹐不可據爲根據。《提要》中所擷錄之資料﹐敍述極爲簡略﹐爲行文之便﹐亦非盡是全文﹐間有節約。希望各業專家采用時﹐需自行參閱原書﹐研究考證﹐並懇指教。陳光貽謹記。

●目錄

卷首總志

元和郡縣圖志四十卷淸乾隆三十四年益都李氏抄本﹝上海圖書館藏本﹞

太平寰宇記二百卷首二卷抄本﹝北京圖書館藏朱彜尊原抄本﹐上海圖書館藏傳抄朱彜尊藏本。原缺卷一百十一至一百十九﹞

元丰九域志十卷抄本。淸盧文弨校﹝上海圖書館藏﹞

輿地廣記三十八卷武英殿聚珍本﹝上海圖書館藏﹞

方輿勝覽七十卷宋咸淳三年吳堅﹑劉震孫刊本﹝北京圖書館藏﹞

輿地紀勝二百卷舊抄本﹝上海圖書館藏﹞

大元大一統志一千三百卷影抄元刊本﹝收藏者及存捲著錄見以下提要﹞

聖朝混一方輿勝覽三卷元明間刊《事文類聚翰墨全書》另本﹝上海圖書館藏﹞

廣輿圖二卷明嘉靖四十五年刻本﹝上海圖書館藏﹞

元史地理誌末附西北地名釋一卷附元經世大典地圖一幅淸洪鈞手稿本﹝上海圖書館藏﹞

寰宇通衢一卷常熟瞿氏影抄明洪武本﹝上海圖書館藏﹞

大明一統志九十卷明天順五年刊本﹝上海圖書館藏﹞

大明一統圖敍一卷明嘉靖四十五年刊本﹝上海圖書館藏﹞

一統路程圖記八卷明隆慶四年刊本﹝上海圖書館藏﹞

職方考鏡上八卷明萬曆刻本﹝上海圖書館藏﹞

廣輿記二十四卷明萬曆二十八年刊本﹝上海圖書館刊本﹞

方輿勝略十八卷附外夷六卷明萬曆四十年刊本﹝上海圖書館藏﹞

大明一統賦四卷附刪一卷明萬曆四十年錢塘胡文煥校刊本﹝上海圖書館藏﹞

郡縣釋名二十六卷明萬曆四十二年刊本﹝上海圖書館藏﹞

歷代地理指掌圖不分卷明萬曆刊本﹝上海圖書館藏﹞

輿地圖考六卷明天啟刊本﹝上海圖書館藏﹞

目營小輯四卷舊抄本﹐蓋有鐵琴銅劍樓朱文印﹝上海圖書館藏﹞

刻一握坤輿十三卷明天啟七年刊本﹝上海圖書館藏﹞

輿圖摘要十五卷明崇禎刊本﹝上海圖書館藏﹞

大明一統志名勝志二百八卷明崇禎三年三山曹氏刊本﹝上海圖書館藏﹞

皇明職方兩京十三省地圖表三卷明崇禎九年刻本﹝上海圖書館藏﹞

地圖綜要三卷明崇禎十六年刊本﹝上海圖書館藏﹞

今古輿地圖說三卷明崇禎十六年年刊本﹝上海圖書館藏﹞

形勝要略十二卷明抄本葉景葵手跋﹝上海圖書館藏。存卷一至卷八﹞

讀史方輿紀要一百三十卷淸宛溪顧氏家藏職思堂原稿本。﹝上海圖書館藏﹞淸陶濬宣題識。近人葉景葵跋。

方輿記要州域形勢說五卷抄本﹐葉景葵跋﹝上海圖書館藏﹞

讀史方輿記要輿地總圖不分卷淸抄本﹝上海圖書館藏﹞

方輿紀要補編十二卷手稿本﹝上海圖書館藏﹞

天下郡國利病書一百二十卷淸樹藼艸堂抄本﹝上海圖書館藏﹞

肇域志五十卷抄本﹐成容鏡跋﹝上海圖書館藏﹞

內府輿地全圖不分卷淸康刊本﹝上海圖書館藏﹞

皇輿表十六卷淸康熙四十三年武英殿刊本﹝上海圖書館藏﹞

各省郡縣山川古迹通考不分卷抄本﹝上海圖書館藏﹞

大淸一統志三百五十六卷淸道光二十九年陽湖薛子瑜據乾隆九年刊本﹑活字排印本﹝上海圖書館藏﹞

廣輿古今鈔二卷淸乾隆中有誠堂刊本﹝上海圖書館藏﹞

地輿沿革表一卷稿本﹝上海圖書館藏﹞

歷代地理沿革圖一卷淸同治十一年刊本。葉景葵跋﹝上海圖書館藏﹞

歷代輿地略不分卷稿本﹝上海圖書館藏﹞

卷一

北京

順天府誌六卷明萬曆二十一年刊本﹝天津人民圖書館藏。卷一﹑卷六抄配。﹞

大興縣誌六卷淸康熙二十四年修﹐抄本﹝北京圖書館藏﹞

宛署雜記二十卷末一卷明萬曆間刻本﹑傳抄本﹑北京出版社鉛印本﹝原刻本藏日本尊經閣文庫﹞

宛平縣誌六卷淸康熙二十三年修刻本﹝北京圖書館藏﹞

通州誌十二卷淸康熙三十六年刊本﹝北京圖書館藏﹞

漷陰誌略一卷淸道光十一年修。稿本﹝北京圖書館藏。上海圖書館藏小淸儀閣抄本﹞

良鄕縣誌八卷淸康熙十二年修。抄本﹝北京圖書館藏﹐存卷一至七﹞

昌平州誌八卷明隆慶元年刊本﹝北京圖書館藏﹐天一閣藏卷四至八﹞

昌平志二十六卷淸康熙十二年刊本﹝徐家匯藏書樓藏﹞

昌平志外志稿不分卷淸光緒九年稿本﹝南京大學圖書館藏﹞

順義縣誌五卷淸康熙五十八年刻本﹝北京圖書館藏﹞

懷柔縣誌八卷淸康熙六十年刊本﹝北京圖書館藏﹞

隆慶志十卷明嘉靖間刊本﹝天一閣藏﹞

平谷縣誌三卷淸康熙六年刊本﹝北京圖書館藏﹐存卷上﹑卷下﹞

上海

上海志八卷明弘治十七年刊本﹝天一閣藏﹞

上海縣誌八卷明嘉靖三年刊本。淸徐渭仁跋﹝上海市歷史與建設博物館籌備處藏。現藏上海博物館﹞

上海縣誌十卷明萬曆十六年刊本﹝上海市歷史與建設博物館籌備處藏。現藏上海博物館﹞

瀛壖雜誌六卷淸光緒元年刊本﹝上海圖書館藏﹞

上海竹枝辭不分卷上海華童公學排印本﹝上海圖書館藏﹞

松江府誌三十二卷明正徳七年刊本﹝上海圖書館藏﹞

雲間人物志四卷紅絲格舊抄本﹝松江縣圖書館藏﹞

松江府誌五十八卷明崇禎三年刊本﹝上海圖書館藏﹞

五茸志逸隨筆八卷淸道光間精抄本﹝松江縣圖書館藏﹞

五茸志逸錄存一卷淸姚椿通藝閣抄本。王海容手校﹝上海圖書館藏﹞

雲間誌略一卷淸道光二十五年寶晉齋刊本﹝上海圖書館藏﹞

松江志稿華婁二縣金石志稿二卷稿本﹝松江縣圖書館藏﹞

華亭縣誌十六卷明正徳十六年刊本﹝上海圖書館藏﹞

幹山誌十六卷抄本﹝上海圖書館藏﹐存卷一至十五﹞

金山衛志六卷明正徳十二年刊本﹝北京圖書館藏﹞

金山衛志二卷抄本﹐近人陳乃乾據明正徳本校並跋﹝上海圖書館藏﹞

咸豐金山縣誌稿不分卷淸咸豐五年未竟稿本﹝上海圖書館藏﹞

分建南匯縣誌十六卷淸雍正八年寫刻本﹐十二年增刻﹝徐家匯藏書樓藏﹞

淸浦縣誌八卷明萬曆二十六年刊本﹝北京圖書館藏﹐缺卷一至卷四﹞

盤龍鎭志三卷淸光緒元年修﹐抄本﹝徐家匯藏書樓藏﹞

嘉定縣誌二十二卷明萬曆三十三年刊本﹝上海市歷史與建設博物館籌備處藏﹐現藏上海博物館﹞

練川圖記二卷抄本﹐有四明盧氏拖經樓藏書印﹝上海圖書館藏﹞

外岡志二卷明崇禎四年修﹐抄本﹝嘉定縣博物館藏﹞

外岡新志簡編十三卷稿本﹝上海圖書館藏﹞

江東志十二卷舊抄本﹐蓋有文鍵﹑蓉初二印﹝上海圖書館藏﹞

崇明縣誌二十卷淸雍正五年刊本﹝上海圖書館藏﹞

瀛海掌錄六卷淸乾隆四年修﹐抄本﹝上海圖書館藏﹞

天津

天津府誌四十卷淸乾隆四年刊本﹝北京圖書館藏﹞

天津衛志四卷首一卷淸康熙十三年刊本﹝上海圖書館藏﹞

天津縣誌二十四卷淸乾隆四年刊本﹝北京圖書館藏﹞

丙辰天津竹枝詞一卷天津泰晤士報排印本﹝上海圖書館藏﹞

寶坻縣誌八卷淸康熙十二年刊本﹝天津人民圖書館藏﹞

寧河縣誌十六卷淸乾隆四十四年刊本﹝上海圖書館藏﹞

卷二

河北

畿輔通誌四十六卷淸康熙二十一年刊本﹝徐家匯藏書樓藏﹞

保定府誌四十卷明萬曆三十五年刊本﹝北京圖書館藏﹐存卷一至二﹑卷六至四十﹞

固安縣誌九卷明嘉靖四十四年刊本﹝北京圖書館藏﹞

永淸縣誌三十五卷淸乾隆四十四年修﹐嘉慶十八年增補刊本﹝北京圖書館藏﹞

霸州誌九卷明嘉靖二十七年刊本﹝天一閣藏﹞

文安縣誌八卷淸康熙四十二年刊本﹝南京大學圖書館藏﹞

淸苑縣誌六卷明嘉靖十七年刊本﹝天一閣藏﹞

安肅縣誌十六卷淸乾隆四十三年刊本﹝徐家匯藏書樓藏﹞

慶都縣誌六卷淸康熙十七年刊本﹝徐家匯藏書樓藏﹞

容城縣誌入捲淸乾隆二十六年刊本﹝上海圖書館藏﹞

蠡縣誌十卷明崇禎十四年刊本﹐淸順治八年﹑康熙十九年增刊﹝徐家匯藏書樓藏﹞

雄乘二卷明嘉靖十一年刊本。版心上有「櫟亭別業」四字﹝天一閣藏﹞

雄乘三卷淸康熙九年刊本﹝北京圖書館藏﹞

祁州誌八卷淸乾隆二十年刊本﹝北京圖書館藏﹞

永平府誌十卷明萬曆間刊本﹝北京圖書館藏﹞

盧龍縣誌六卷淸順治十七年刊本﹝北京圖書館藏﹞

撫寧縣誌十二卷淸康熙二十一年刊本﹝徐家匯藏書樓藏﹞

昌黎縣誌八卷淸康熙十三年刊本﹝徐家匯藏書樓藏﹞

灤志八卷明嘉靖間刊本﹝天一閣藏殘本﹐北京大學圖書館藏抄本全﹞

山海關志八卷明嘉靖十四年刊本﹝北京圖書館藏﹞

河間府誌二十八卷明嘉靖十九年刊本﹝天一閣藏﹞

河間府誌二十二卷淸康熙十七年刊本﹝北京圖書館藏﹞

阜城縣誌二十二卷淸雍正十二年刊本﹝北京圖書館藏﹞

肅寧縣誌二卷明萬曆二十七年刊本﹝北京圖書館藏﹞

寧津縣誌稿八卷淸康熙十三年刊本﹝中華書局圖書館藏﹐現藏上海辭書出版社﹞

景州誌六卷明隆慶六年刊本﹝北京圖書館藏﹐刻本存卷四至六﹐膠卷全﹞

吳橋縣誌十卷淸康熙十二年刊本﹝北京圖書館藏﹞

鹽山縣誌十二卷淸康熙十年刊本﹝徐家匯藏書樓藏﹞

眞定府誌三十三卷明嘉靖二十七年刊本﹝北京圖書館藏﹞

平山縣續錄志存五卷明嘉靖間刊本﹝上海圖書館藏﹐存卷二至三。天一閣藏﹐存卷四至六﹞

阜平縣誌四卷淸同治十三年刊本﹝北京圖書館藏﹞

晉州誌十卷傳抄淸康熙十四年刊本﹝北京圖書館藏﹞

無極縣誌十卷末一卷淸乾隆十三年刊本﹝北京圖書館藏﹞

順徳府誌三十五卷明嘉靖間刊本﹝天一閣藏﹞

廣平府誌十六卷明嘉靖二十九年刊本。藍印本﹝天一閣藏﹞

永年縣誌四十四卷首一卷淸乾隆二十二年刊本﹝徐家匯藏書樓藏﹞

曲周縣誌四卷淸順治十三年刊本﹝徐家匯藏書樓藏﹞

磁州誌十二卷淸康熙二十五年寧致堂刊本﹝中國科學院南京地理研究所藏﹞

大名志十卷明正徳元年刊本﹝天一閣藏﹞

丰潤縣誌二卷明隆慶四年刊本﹝北京圖書館藏﹞

棗彊縣誌八卷淸乾隆十七年刊本﹝故宮博物院圖書館藏﹞

趙州誌十卷明隆慶元年刊本﹝天一閣藏﹞

趙州誌八卷淸康熙十二年刊本﹝北京圖書館藏﹞

隆平縣誌十卷淸乾隆二十九年刊本﹝徐家匯藏書樓藏﹞

深州風土紀二十二卷淸同治十年刊本﹝復旦大學圖書館藏﹞

定州誌四卷明嘉靖元年刊本﹝天一閣藏﹐存卷二至四﹞

深澤州誌十二卷淸雍正十三年刊本﹝北京圖書館藏﹞

四鎭三關志十卷明萬曆四年刊本﹝北京圖書館藏﹞

西關志三十二卷明嘉靖二十七年刊本﹝北京圖書館藏﹞

臨漳縣誌十卷明正徳元年刊本﹝天一閣藏﹞

口北三廳志十六卷淸乾隆二十三年刊本﹝北京圖書館藏﹞

承徳府誌六十卷首二十六卷淸道光十一年修稿。林從炯批校本﹝溫州市圖書館藏﹞

卷三

山西

山西通誌十七卷明成化二十年刊本﹝北京圖書館藏﹞

太原縣誌六卷明天啟六年刊本﹝山西大學圖書館藏﹞

重修太原縣誌十六卷淸雍正九年刊本﹝北京圖書館藏﹞

楡次縣誌十卷明萬曆三十七年刊本﹝天津圖書館藏刻本﹐北京圖書館藏膠卷﹞

太谷縣誌六卷淸乾隆三十年刊本﹝徐家匯藏書樓藏﹞

祁縣誌八卷淸康熙四年刊本﹝北京圖書館藏﹞

徐溝縣誌二卷明萬曆四十年刊本﹝徐家匯藏書樓藏﹐存卷一﹞

淸源縣誌二卷淸順治十八年刊本﹝南京大學圖書館藏﹞

文水縣誌八卷明天啟五年刊本﹝北京大學圖書館藏﹞

興縣誌十八卷淸乾隆二十八年刊本﹝徐家匯藏書樓藏﹞

臨汾縣誌八卷淸康熙五十七年刊本﹝徐家匯藏書樓藏﹞

洪洞縣誌九卷淸雍正八年刊本﹝北京圖書館藏﹞

浮山縣誌四卷淸康熙十二年刊本﹝北京圖書館藏﹐存卷三至四。上海圖書館藏全帙﹞

嶽陽縣誌十卷淸雍正十三年刊本﹝上海市歷史文獻圖書館藏﹐現藏上海圖書館﹞

曲沃縣誌二卷明嘉靖三十年刊本﹝天一閣藏﹞

沃史二十六八卷明萬曆四十年刊本﹝天津市人民圖書館藏﹞

翼城縣誌六卷明嘉靖二十七年刊本﹝天一閣藏﹞

太平縣誌八卷淸雍正三年刊本﹝北京圖書館藏﹞

襄陵縣誌八卷淸康熙十二年刊本﹝上海圖書館藏﹞

蒲州府誌二十四卷淸乾隆十九年刊本﹝北京圖書館藏﹞

王官谷集三卷明嘉靖二十年刊本﹝上海圖書館藏﹞

滎河縣誌二卷淸藏園傅氏傳抄明嘉靖十七年刊本﹝北京圖書館藏﹞

滎河縣誌十四卷淸乾隆三十四年刊本﹝中華書局圖書館藏﹐現藏上海辭書出版社﹞

萬泉縣誌八卷淸康熙四十七年刊本﹝上海圖書館藏﹞

長治縣誌八卷淸康熙十二年刊本﹝上海圖書館藏﹞

長子縣誌六卷淸康熙四十四年刊本﹝北京圖書館藏﹞

襄垣縣誌八卷淸乾隆四十七年刊本﹝北京圖書館藏﹞

平順縣誌十卷淸康熙三十二年刊本﹝徐家匯藏書樓藏﹐存卷一至四﹑卷六至七﹑卷九至十﹞

壺關縣誌十八卷淸乾隆三十五年刊本﹝北京圖書館藏﹞

汾陽縣誌八卷首一卷淸康熙五十八年刊本﹝徐家匯藏書樓藏﹞

重修平遙縣誌八卷淸康熙四十五年刊本﹝北京圖書館藏﹞

臨縣誌八卷淸康熙五十七年刊本﹝北京圖書館藏﹞

澤州誌三十卷淸康熙四十五年刊本﹝北京圖書館藏﹞

陽城縣誌十卷淸順治十六年刊本﹝北京圖書館藏﹞

沁水縣誌十二卷淸嘉慶六年刊本﹝北京圖書館藏﹞

懷仁縣誌二卷明萬曆二十八年刊本﹝北京圖書館藏﹞

渾源州誌五卷明弘治六年刊本﹝天一閣藏﹞

渾源州誌二卷淸順治十八年刊本﹝徐家匯藏書樓藏﹞

山陰縣誌六卷明崇禎二年刊本﹝上海圖書館藏﹞

盂縣誌十三卷明嘉靖間修。抄本﹝上海圖書館藏抄本。北京圖書館藏刻本﹞

樂平縣誌八卷傳抄淸乾隆十八年刊本﹝徐家匯藏書樓藏﹞

忻州誌四卷明萬曆三十六年刊本﹝北京圖書館藏﹐存卷一﹑卷三至四。又膠卷一部全。﹞

靜樂縣誌十卷淸康熙三十四年修。雍正八年增補刊本﹝上海圖書館藏﹞

靜樂縣續志二卷淸同治五年刊本﹝天津市人民圖書館藏﹞

代州誌二卷明萬曆十三年刊本﹝上海圖書館藏﹞

保徳州誌十二卷淸康熙五十二年刊本﹝上海復旦大學圖書館藏﹞

晉疆紀事一卷稿本﹐淸昆山歸莊手跋﹝上海圖書館藏﹞

河曲縣誌采遺四卷淸道光刊本﹝北京圖書館藏﹞

霍州誌八卷明嘉靖三十七年刊本﹝北京圖書館藏﹞

靈石縣誌四卷明萬曆二十九年刊本﹝北京圖書館藏﹞

解州誌不分卷明嘉靖四年修﹐淸康熙四年續修﹐抄本﹝上海圖書館藏﹞

夏縣誌四卷熙四十七年刊本﹝中華書局圖書館藏﹐現藏上海辭書出版社﹞

平陸縣誌十六卷淸乾隆二十九年刊本﹝北京圖書館藏﹞

絳州誌七卷影抄明正徳十六年刊本﹝上海圖書館藏﹞

稷山縣誌八卷明萬曆四十年刊本﹝上海圖書館藏﹞

永和縣誌二十四卷淸康熙四十九年刊本﹝徐家匯藏書樓藏﹞

遼州誌八卷淸康熙十二年刊本﹝上海圖書館藏﹞

重修和順縣誌八卷首一卷淸乾隆三十二年刊本﹝上海圖書館藏﹞

楡社縣誌十卷淸康熙十三年刊本﹝上海圖書館藏﹞

三關志七卷明嘉靖二十四年刊本﹝北京圖書館藏﹞

三關圖說不分卷傳抄明萬曆三十五年刊本﹝上海圖書館藏﹞

內蒙古

蒙古地誌不分卷淸光緒二十九年啟新書局鉛印本﹝上海圖書館藏﹞

內蒙古東部調查日記十卷民國二年吉長日報社鉛印本﹝上海圖書館藏﹞

河套志六卷淸乾隆刊本﹝上海圖書館藏﹞

呼倫貝爾誌略不分卷譽淸稿﹝上海圖書館藏﹞

遼寧

遼東志九卷明嘉靖十六年遼東都司刊本﹝湖北省圖書館藏﹞

全遼志六卷明嘉靖四十五年刊本﹝湖北省圖書館藏﹞

全遼備考不分卷稿本﹝蘇州潘景鄭原藏﹐現藏上海圖書館﹞

柳邊紀略三卷附塞外艸一卷淸筠石山房抄本﹐李文田批校﹝上海圖書館藏﹞

八旗通誌二百五十三卷淸乾隆四年刊本﹝上海圖書館藏﹞

八旗掌故四卷舊抄本﹐蓋華亭封氏蕢進齋藏書印﹝上海圖書館藏﹞

盛京通誌三十三卷淸雍正十二年刊本﹝北京圖書館藏﹞

開原圖說二卷抄本﹝上海圖書館藏﹞

開原縣誌八卷淸成丰七年刊本﹝徐家匯藏書樓藏﹞

鐵嶺縣誌二卷淸康熙十六年修。淸抄本﹝徐家匯藏書樓藏﹞

吉林

吉林外記十卷淸抄本﹝上海圖書館藏﹞

吉林輿地說略一卷淸同治四年稿本﹝上海圖書館藏﹞

東丰縣誌略不分卷民國初編﹐稿本﹝上海圖書館藏﹞

扶余縣誌不分卷民國十三年修﹐抄本﹝上海圖書館藏﹞

遼源州誌書不分卷淸宣統三年修。抄本﹝遼寧省圖書館藏﹞

遼源縣鄕土誌書不分卷抄本﹝遼寧圖書館藏﹞

黑龍江

黑龍江外記八卷抄本﹐樊彬手跋﹝上海圖書館藏﹞

黑龍江鄕土志不分卷淸宣統修。油印本﹝上海圖書館藏﹞

阿勒楚喀鄕土志不分卷淸光緒十七年修。油印本﹝上海圖書館藏﹞

卷四

陜西

雍大記三十六卷明嘉靖元年刊本﹝上海圖書館藏﹞

陜西通誌四十卷明嘉靖二十一年刊本﹐蓋有盛愚齋收藏章﹝華東師範大學圖書館藏﹞

咸寧縣誌八卷淸康熙七年刊本﹝北京圖書館藏﹞

咸陽縣新志二卷明萬曆十九年刊本﹝北京圖書館藏。上海圖書館藏舊抄本﹞

咸陽志四卷淸順治十四年刊本﹐康熙匹十四年補刊﹝北京圖書館藏﹞

咸陽鄕土志不分卷稿本﹝北京大學圖書館藏﹞

臨潼縣誌八卷淸康熙四十年刊本﹝上海圖書館藏﹞

藍田縣誌四卷淸順治十七年刊本﹐雍正八年增刊﹝北京圖書館藏﹞

渭南縣誌十八卷明嘉靖二十年刊本﹝湖北省圖書館藏﹞

渭南縣誌十四卷淸乾隆四十四年刊本﹝徐家匯藏書樓藏﹞

恆州偶紀三卷淸乾隆十五年刊本﹝上海圖書館藏﹞

耀州誌七卷明嘉靖六年刊﹐二十年增刊本﹝天一閣藏﹞

同官縣誌十卷明萬曆四十六年刊本﹝北京圖書館藏﹞

延安府誌八卷明弘治十七年刊本﹝北京圖書館藏﹞

延安府誌八十卷淸嘉慶七年刊本﹝上海圖書館藏﹞

宜川縣誌八卷淸乾隆十八年刊本﹝徐家匯藏書樓藏﹞

鳳翔府誌八卷明正徳十六年刊本﹝天一閣藏﹐存卷一至卷三﹞

重修岐山縣誌六卷明萬曆十九年刊本﹝北京圖書館藏﹞

寶雞縣誌十卷首一卷淸乾隆二十九年刊本﹝復旦大學圖書館藏﹞

扶風縣誌四卷淸順治十八年刊本﹝北京圖書館藏﹞

郿縣誌十卷淸雍正十一年刊本﹝上海市歷史文獻圖書館藏﹐現藏上海圖書館﹞

汧陽志不分卷淸順治十年刊本﹝北京圖書館藏﹞

漢南郡誌二十四卷淸康熙二十八年刊本﹝上海圖書館藏﹞

重修寧羌州誌七卷明萬曆二十五年刊本﹝南京大學圖書館藏原刻本﹐上海圖書館藏抄本﹞

延綏鎭誌八卷明萬曆三十五年刊本﹝北京大學圖書館藏刊本﹐上海圖書館藏影抄明萬曆本﹞

漢陰縣誌六卷淸康熙二十六年刊本﹝北京圖書館藏﹞

大荔縣誌十六卷淸乾隆七年刊本﹝北京圖書館藏﹞

華陰縣誌八卷明萬曆四十二年刊本﹝上海圖書館藏﹞

華陰縣誌二十一卷首一卷淸乾隆五十九年刊本﹝陜西圖書館藏﹞

潼關衛志三卷淸康熙二十四年刊本﹝徐家匯藏書樓藏﹞

武功縣重校續志三卷淸康熙元年刊本﹝北京圖書館藏﹞

武功縣後志四卷淸雍正十一年刊本﹝徐家匯藏書樓藏﹞

永壽縣誌七卷淸康熙七年刻本﹝上海圖書館藏﹞

直隸邠州誌二十五卷淸乾隆四十九年刊本﹝上海圖書館藏﹞

淳化志八卷明隆慶四年刊本﹝北京圖書館藏﹞

淳化縣誌十八卷淸乾隆四十八年刊本﹝上海圖書館藏﹞

洛川志二卷淸順治十八年刊本﹝徐家匯藏書樓藏﹞

甘肅

甘肅通誌稿一百三十卷首一卷民國二十五年修﹐稿本﹝北京圖書館﹑甘肅省圖書館分藏﹞

臨洮府誌二十二卷淸康熙二十六年刊本﹝北京圖書館藏﹞

蘭州誌四卷淸康熙二十五年刊本﹝北京圖書館藏﹞

金縣誌十三卷首一卷淸道光二十二年刊本﹝徐家匯藏書樓藏﹞

狄道縣誌八卷淸康熙二十七年刊本﹝北京圖書館藏﹞

靖遠縣誌八卷首一卷淸道光十三年刊本﹝徐家匯藏書樓藏﹞

河州誌不分卷淸康熙二十六年修﹐抄本﹝中華書局圖書館藏﹐現藏上海辭書出版社﹞

鞏昌府誌二十八卷淸康熙二十八年刊本﹝徐家匯藏書樓藏﹞

隴西縣誌十二卷淸乾隆三年刊本﹝徐家匯藏書樓藏﹞

隴西分縣武陽志五卷淸光緒三十四年修﹐抄本﹝甘肅省圖書館藏﹞

安定縣誌七卷明萬曆十五年刊本﹝北京圖書館藏﹐存卷一至二﹞

續修會寧縣誌二卷淸道光二十年刊本﹝徐家匯藏書樓藏﹞

通渭縣誌四卷明萬曆四十四年刊本﹝甘肅省圖書館藏﹐存卷一至三﹞

漳縣誌五卷舊抄本﹝甘肅省圖書館藏﹞

寧遠縣誌五卷明萬曆十五年刊本﹝北京圖書館藏刊本殘缺﹐上海圖書館藏抄本全﹞

寧遠縣誌續略八卷淸乾隆一十七年刊本﹝徐家匯藏書樓藏﹞

續岷州誌采訪初稿不分卷民國三十二年稿本﹝甘肅省圖書藏﹞

洮州衛志一卷淸乾隆間修。抄本﹝北京圖書館藏﹞

平涼府誌十三卷明嘉靖三十九年刊本﹝徐家匯藏書樓藏存卷四﹞

莊浪匯紀八卷明萬曆四十四年刊本﹝北京圖書館藏﹞

正寧縣誌十八卷淸乾隆二十九年刊本﹝徐家匯藏書樓藏﹞

甘鎭志不分卷淸順治十四年重刊明季修本﹝徐家匯藏書樓藏舊抄本﹞

山丹縣誌十卷淸道光十一年刊本﹝甘肅省圖書館藏﹞

崇信縣誌二卷淸順治十七年刊本﹝北京圖書館藏﹞

靈臺縣誌四卷淸順治十五年刊本﹝徐家匯藏書樓藏﹞

秦州誌二卷淸康熙二十六年修﹐抄本﹝北京圖書館藏﹞

禮縣誌不分卷淸康熙二十六年修﹐抄本﹝北京圖書館藏﹞

徽郡誌八卷明嘉靖四十二年刊本﹝北京圖書館藏﹞

兩當縣誌四卷淸乾隆三十二年刊本﹝徐家匯藏書樓藏﹞

肅鎭志四卷淸順治十四年重刊明萬曆本﹝北京圖書館藏﹞

玉門縣誌不分卷舊抄本﹝徐家匯藏書樓藏﹞

惇煌雜鈔二卷隨筆二卷淸乾隆七年淸潤齋刊本﹝上海圖書館藏﹞

環縣誌十卷首一卷淸乾隆十七年刊本﹝徐家匯藏書樓藏﹞

新修打拉池縣丞志不分卷淸光緒三十四年抄本﹝上海圖書館藏﹞

寧夏

寧夏新志八卷明嘉靖間刊本﹝天一閣藏﹞

朔方廣武志二卷淸康熙五十六年刊本﹝甘肅省圖書館藏﹞

朔方新志不分卷明萬曆四十五年刊本﹝上海圖書館藏﹞

固原州誌二卷明嘉靖十一年刊本﹝北京圖書館藏﹞

固原州誌二卷明萬曆四十四年刊本﹝南京圖書館藏﹞

海城縣舊志二十三卷淸乾隆十七年修。舊抄本﹝甘肅省圖書館藏﹞

靑海

靑海誌略不分卷民國間修﹐抄本﹝甘肅省圖書館藏﹞

西鎭志不分卷淸順治十四年刊本﹝甘肅省圖書館藏刻本存藝文志﹐抄本全﹞

循化廳志稿八卷舊抄本﹝徐家匯藏書樓藏﹞

隆徳縣誌二卷淸康熙二年刊本﹝北京圖書館藏﹞

新疆

回疆志四卷首一卷淸乾隆三十七年修﹐淸博覽堂抄本﹝南京大學圖書館藏﹞

新疆紀略不分卷淸乾隆四十二年修。抄本﹝上海圖書館藏﹞

新疆回部紀略不分卷稿本﹐趙世暹手跋﹝上海圖書館藏﹐存庫車十三頁﹞

西域瑣談四卷淸抄本﹐乾隆四十二年序﹝上海圖書館藏﹞

新疆賦一卷淸道光刊本﹝上海圖書館藏﹞

三州輯略九卷淸嘉慶十年刊本﹝上海圖書館藏﹞

哈密志一卷明萬曆四十三年刊本﹐《王元美先生文選》收﹝上海圖書館藏﹞

葉爾羌紀程稿不分卷倭仁手稿﹐章炳麟﹑汪東手跋﹐蓋福裕藏印﹝上海圖書館藏﹞

喀什噶爾志不分卷舊抄本﹝上海圖書館藏﹞

卷五

山東

山東通誌四十卷明嘉靖十二年刊本﹝天一閣藏﹞

濟南府誌五十四卷首一卷淸康熙三十一年刊本﹝徐家匯藏書樓藏﹞

歷城縣誌十六卷明崇禎十三年刊本﹝上海圖書館藏﹐卷一卷二抄配﹞

章丘縣誌四卷明嘉靖九年補刊正徳八年刊本﹝天一閣藏﹞

淄川縣誌六卷明嘉靖二十五年刊本﹝天一閣藏﹞

長山縣誌八卷淸康熙四十三年修。抄本﹝北京圖書館藏﹞

新城縣誌十四卷傳抄明天啟四年修本﹝北京圖書館藏﹐存卷一至九﹑卷十二至十四﹞

濟陽縣誌十卷續志一卷明萬曆三十七年刊本。淸順治七年補刊﹝北京圖書館藏﹐上海圖書館藏傳抄本附續志﹞

齊東縣誌二十九卷明萬曆四十五年刊本﹝北京圖書館藏﹐存卷一至十七﹞

臨邑縣誌十六卷淸順治九年增刊明萬曆十九年修﹑天啟三年補刊本﹝北京圖書館藏﹞

長淸縣誌十四卷淸康熙十一年刊率。雍正五年增刊﹝北京圖書館藏﹞

徳平縣誌四卷淸康熙十二年刊本﹝徐家匯藏書樓藏﹞

平原縣誌二卷明萬曆十八年刊本﹝北京圖書館藏﹞

曲阜縣誌六卷明萬曆間刊本﹐淸康熙增刊﹝上海市文物保管委員會藏﹐現藏上海圖書館﹞

寧陽縣誌八卷首一卷淸康熙十一年刊本﹝北京圖書館藏刊本存卷四至八。上海圖書館藏抄本全﹞

鄒志四卷明萬曆三十九年刊本﹝天津人民圖書館藏﹞

泗水縣誌十二卷明萬曆二十四年刊本﹝南京中國科學院地理研究所藏﹞

東昌府誌五十卷首一卷淸乾隆四十二年刊本﹝北京圖書館藏﹞

博平縣誌五卷淸康熙三年刊本﹝北京圖書館藏﹞

冠縣誌六卷明萬曆三十七年刊本﹝北京圖書館藏﹞

髙唐州誌七卷明嘉靖三十二年刊本﹝北京圖書館藏﹞

靑州誌十八卷明嘉靖四十四年刊本﹝天一閣藏﹞

顏山雜記四卷淸康熙五年刊本﹝上海圖書館藏﹞

樂安縣誌二十卷淸康熙六年重鋟明萬曆三十一年刊本﹝北京圖書館藏﹞

昌樂縣誌八卷明嘉靖二十七年刊本﹝天一閣藏存卷一至卷三﹞

臨朐縣誌四卷明嘉靖三十一年刊本﹝天一閣藏﹞

臨朐編年錄七卷淸抄本﹝上海圖書館藏﹞

安丘縣誌二十八卷明萬曆十七年刊本﹝徐家匯藏書樓藏﹐卷一卷七卷十抄配﹞

諸城縣誌十二卷明萬曆三十一年刊本﹝北京圖書館藏刊本存卷七至十二﹐上海圖書館藏抄本全﹞

登州府誌二十二卷淸順治十七年刊本﹝徐家匯藏書樓藏﹞

蓬萊縣誌八卷淸康熙十二年刊本﹝徐家匯藏書樓藏﹞

黃縣誌十八卷淸康熙十二年刊本﹝北京圖書館藏﹞

福山縣誌八卷明萬曆四十六年刊本﹝湖北省圖書館藏﹞

招遠縣誌十二卷淸順治十七年刊本﹝北京圖書館藏﹞

萊州府誌八卷明萬曆三十二年刊本﹝北京圖書館藏﹞

濰縣誌九卷淸康熙十二年刊本﹝北京圖書館藏﹞

昌邑縣誌八卷淸康熙元年刊本﹝北京圖書館藏﹞

膠州誌八卷淸康熙十二年刊本﹝南京圖書館藏﹞

卽墨志十卷明萬曆七年刊本﹝北京圖書館藏﹞

武定州誌二卷明嘉靖二十七年刊本﹝天一閣藏﹞

陽信縣誌十卷淸康熙二十一年刊本﹝北京圖書館藏﹞

樂陵縣誌八卷淸順治十七年刊本﹝北京圖書館藏﹞

肥城縣誌二卷淸康熙十一年刊本﹝徐家匯藏書樓藏﹞

東阿縣誌十二卷淸康熙四年刊本﹝嘉興市圖書館藏﹞

單縣誌二卷明隆慶三年刊本﹝北京圖書館藏﹞

巨野縣誌十卷明天啟三年刊本﹝北京圖書館藏存卷三至十﹞

鄆城縣誌八卷明崇楨七年刊本﹝北京圖書館藏﹞

兗州府曹縣誌十八卷淸康熙五十五年刊本﹝徐家匯藏書樓藏﹞

定陶縣誌八卷首一卷末一卷淸順治十二年刊本﹝復旦大學圖書館藏﹞

濮州誌六卷傳抄明萬曆四十年刊本﹝上海圖書館藏﹞

嘉祥縣誌六卷淸順治九年刊本﹝北京圖書館藏﹞

夏津縣誌五卷明嘉靖十九年刊本﹝天一閣藏﹞

卷六

江蘇

江蘇省備志稿六十三卷首一卷民國修稿本﹝上海圖書館藏﹞

景定建康志五十卷舊抄本﹝上海圖書館藏﹞

金陵新志十五卷元至正刊本﹐明正徳補版﹝上海圖書館藏存卷三上中﹑卷十至卷十二﹐卷十三下至卷十五﹞

南畿志六十四卷明嘉靖十三年刊本﹝上海圖書館藏卷一至二﹑卷十﹐天一閣藏存卷十二至二十七卷﹞

應天府誌三十二卷明萬曆間刊本﹝北京圖書館藏﹟上海圖書館藏膠卷本﹞

上元縣誌十二卷明萬曆刊本﹝上海圖書館藏﹞

上元縣誌二十四卷淸康熙六十年刊本﹝復旦大學圖書館藏﹞

江寧縣誌十卷明正徳十四年刊本﹝北京圖書館藏﹐上海圖書館藏抄本﹞

句容縣誌十二卷明弘治九年刊本﹝天一閣藏﹞

溧水縣誌十六卷首一卷淸乾隆四十二年刊本﹝徐家匯藏書樓藏﹞

江浦縣誌八卷淸雍正四年刊本﹝上海圖書館藏﹞

六合縣誌八卷明嘉靖三十二年刊本﹝天一閣藏﹞

髙淳縣誌四卷明嘉靖五年刊本﹝天一閣藏﹞

髙淳縣誌二十五卷淸乾隆十六年刊本﹝南京圖書館藏﹞

吳郡圖經續記三卷明嘉靖二十七年重刊本﹝上海圖書館藏﹞

吳郡誌五十卷宋紹熙三年修。紹定二年刊本﹝上海圖書館藏﹞

平江紀事一卷淸嘉興沈氏十經齋抄本﹐鈐有十經齋藏書印﹝上海圖書館藏﹞

蘇州府誌五十卷明洪武十二年刊本﹝北京圖書館藏卷四十一至四十三抄配﹐上海圖書館藏舊抄本全﹞

姑蘇志六十卷明正徳九年刊本﹝上海圖書館藏﹞

蘇州府纂修識略五卷明萬曆刊本﹝上海圖書館藏﹞

蘇門遺事不分卷稿本﹝上海圖書館藏﹞

三吳雜誌不分卷明萬曆刊本﹝上海圖書館藏﹞

百城煙水九卷淸康熙二十九年長洲張氏景翠軒刊本﹝上海師範學院圖書館藏﹞

姑蘇采風類記四卷紅格舊抄本﹝蘇州市圖書館藏﹞

吳縣誌五十四卷明崇禎刊本﹝上海圖書館藏﹞

吳縣誌六十卷淸康熙三十年刊本﹝湯國黎藏﹐現藏上海圖書館﹞

長洲縣誌二十二卷淸康熙二十三年刊本﹝北京國書館藏﹞

元和縣誌三十六卷淸乾隆二十七年刊本﹝徐家匯藏書樓藏﹞

許關志十八卷明嘉靖十六年修﹐傳抄本﹝上海市歷史文獻圖書館藏﹐現藏上海圖書館﹞

吳郡甫裏志二十四卷淸乾隆三十年刊本﹝上海圖書館藏﹞

昆山縣誌十四卷影鈔明弘治十七年刊本﹝上海圖書館藏存卷三至卷四﹞

昆山縣誌十六卷明嘉靖十七年刊本﹝天一閣藏﹞

重修琴川志十五卷明毛氏汲古閣增刊元至正二十三年續修本。淸道光三年常熟張氏影抄元至正刻本﹝上海圖書館藏﹞

常熟縣誌四卷傳抄明弘治十六年刊本﹝上海圖書館藏﹞

皇明常熟文獻志十八卷明萬曆三十三年修﹐傳抄本﹝上海圖書館藏﹞

常熟縣私志二十八卷明萬曆四十五年修﹐舊抄本﹐有瞿鳳起題跋﹝上海圖書館藏﹞

嘗熟縣誌十五卷明崇禎十二年修﹐傳抄本﹝上海圖書館藏﹞

海虞別乘不分卷淸常熟趙氏舊山樓抄本﹐翁同龢手跋﹐趙宗建校﹝上海圖書館藏﹞

鹿苑閒談一卷常熟丁氏淑照堂抄本﹐近人丁祖蔭校並跋﹝上海圖書館藏﹞

琴川逸響一卷淸康熙三十六年刊本﹝上海圖書館藏﹞

琴川志注艸十三卷﹑續志艸四卷﹑補錄一卷﹑續志補錄一卷舊抄本﹝上海市歷史文獻圖書館藏﹐現藏上海圖書館﹞

裏睦小志不分卷常熟丁氏淑照堂抄本﹝上海圖書館藏﹞

支溪小志八卷淸乾隆刊本﹝上海圖書館藏﹞

鈞渚小志不分卷淸嘉慶間修﹐傳抄本﹝上海圖書館藏﹞

吳江志二十二卷淸然松書屋精鈔明弘治刊本﹝上海圖書館藏﹞

吳江縣誌二十卷明嘉靖間刊本﹝上海圖書館藏﹞

平望鎭志四卷首一卷淸西郊艸堂抄本﹝上海圖書館藏﹞

震澤縣誌續不分卷淸修稿本﹝上海圖書館藏﹞

常州府誌十九卷淸嘉慶中傳抄明洪武十年修本﹝上海圖書館藏﹞

常州府誌續集八卷明正徳刊本﹝上海圖書館藏﹞

常州賦不分卷淸光緒七年重刊本﹝上海圖書館藏﹞

陽湖縣誌十二卷首一卷淸乾隆三十四年刊本﹝浙江圖書館藏﹞

無錫縣誌三十六卷明弘治七年刊本﹝南京大學圖書館藏﹐上海圖書館藏景抄本﹞

金匱縣誌二十卷淸乾隆七年刊本﹝徐家匯藏書樓藏﹞

瞻橋小志四卷傳抄淸乾隆二年刊本﹝無錫市圖書館藏﹞

江陰縣誌十四卷明正徳十五年刊本﹝北京圖書館藏﹐上海圖書館藏影抄本﹞

重修江陰縣誌二十一卷明嘉靖刊本﹝天一閣藏﹞

宜興縣誌十卷明萬曆十八年刊本﹝北京圖書館藏﹞

荊溪外記二十五卷明嘉靖二十四年刊本﹝上海圖書館藏﹞

荊溪疏二卷明萬曆刊本﹐《王百谷全集》之一﹝上海圖書館藏﹞

雙谿物產疏十五卷淸嘉慶二十一年雅春堂刊本﹝上海圖書館藏﹞

靖江縣誌十八卷淸康熙二十二年刊本﹝徐家匯藏書樓藏﹞

南徐州記一卷輯稿本﹐■﹝擊﹐去手﹞淡廬叢稿之一﹝上海圖書館藏﹞

丹徒縣誌四卷明萬曆間刊本﹝天一閣藏﹞

丹陽縣誌二十二卷淸乾隆十五年刊本﹝上海圖書館藏﹞

溧陽縣誌十四卷淸康熙六年刊本﹝南京圖書館藏﹞

金壇縣誌十六卷淸康熙二十二年刊本﹝北京大學圖書館藏﹞

山陽縣誌二十二卷首一卷淸道光二十四年玉石山房趙錦抄本﹝上海圖書館藏﹞

曹甸小志初稿不分卷民國油印本﹝上海圖書館藏﹞

車橋聞見記一卷稿本﹝上海圖書館藏﹞

淮安府安東縣誌十七卷淸雍正五年刊本﹝北京圖書館藏﹞

淮南中十場志十卷淸康熙十二年刊本﹝上海圖書館藏﹞

南兗州記一卷輯稿本﹐■﹝擊﹐去手﹞淡廬叢稿之一﹝上海圖書館藏﹞

揚州賦一卷附續揚州賦一卷淸揚州阮氏傳抄天一閣藏本﹝上海圖書館藏﹞

嘉靖惟揚志三十八卷明嘉靖二十一年刊本﹝天一閣藏存卷一至三﹑卷七至十二﹑卷十八至二十二﹑卷三十二至三十三﹑捲蘭十七至三十八﹞

揚州府誌二十七卷首一卷明萬厲二十九年刊本﹝上海亞洲文會藏﹐現藏上海圖書館﹞

揚州鼓吹詞序一卷揚州陳恆和書林刊本﹝上海圖書館藏﹞

江都縣誌十六卷淸康熙五十六年刊本﹝華東師範大學圖書館藏﹞

儀眞縣誌十四卷明隆慶元年刊本﹐鈐有浙東藏書第一家印﹝天一閣藏﹞

眞州竹枝詞一卷淸咸豐十年刊本﹝上海圖書館藏﹞

髙郵州誌十卷淸康熙二十三年刊本﹝北京圖書館藏﹞

興化縣誌十卷明萬曆十九年刊本﹝北京圖書館藏﹞

寶應縣誌略四卷明嘉靖十七年刊本﹝天一閣藏﹞

寶應縣誌十二卷明萬曆刊本﹝南京圖書館藏﹞

泰州誌十二卷明崇禎六年刊本﹝北京圖書館藏﹞

續纂泰州誌三十五卷首一卷謄淸稿本﹝上海圖書館藏﹞

小海場新志十卷淸乾隆四年刊本﹝上海圖書館藏﹞

古海陵志六卷淸咸豐五年修。抄本﹝南京大學圖書館藏﹞

徐州誌十二卷明嘉靖間修。抄本﹝上海圖書館藏﹞

丰縣誌二卷明隆慶三年刊本﹝北京圖書館藏﹞

邳州誌十卷淸乾隆十五年刊本﹝上海圖書館藏﹞

宿遷縣誌八卷明萬曆五年刊本﹝天一閣藏﹞

宿遷縣誌十二卷據淸康熙三十九年《學量堂私志》本抄﹝上海圖書館藏﹞

太倉州誌十卷明弘治十三年刊本﹝北京圖書館藏﹞

太倉州誌十五卷明祟禎十五年刊本﹝北京圖書館藏﹞

鎭洋縣誌十四卷首一卷末一卷淸乾隆十二年刊本﹝上海圖書館藏﹞

穿山誌初稿二卷民國三十七年修。稿本﹝上海圖書館藏﹞

海州誌十卷明隆慶六年刊本﹝天一閣藏﹞

通州誌六卷明嘉靖九年刊本﹝天一閣藏﹞

州乘資四卷傳抄明弘光元年修本﹝上海圖書館藏﹞

金沙場志稿不分卷傳抄南通費氏西顧堂藏抄本﹝上海圖書館藏﹞

海門縣誌十卷明嘉靖十五年刊本﹝天一閣藏﹞

如臯縣誌十卷明嘉靖三十九年刊本﹝天一閣藏﹞

盱眙縣誌二卷明正徳刊本﹝北京圖書館藏﹐上海圖書館藏抄本﹞

卷七上

浙江上

浙江通誌七十二卷明嘉靖刊本﹝上海圖書館藏﹞

續修浙江通誌稿不分卷民國十三年修﹐稿本﹝浙江圖書館﹑嘉興市圖書館﹑上海圖書館﹐上海師範學院圖書館等分藏﹞

重修浙江通誌初稿不分卷民國三十一年至三十八年修。稿本﹝浙江圖書館藏﹞

杭州府誌六十三卷首一卷明成化十一年刊本鈐別下齋藏書印﹝南京圖書館藏﹞

杭州府誌四十卷首一卷淸康熙二十五年刊本﹝上海圖書館藏﹞

光緒杭州府誌稿二百二十卷稿本﹐葉景葵跋﹝上海圖書館藏存卷一百六至一百十五﹞

新纂杭州府誌稿一百七十八卷稿本﹐葉景葵跋﹝上海圖書館藏存卷一百八至一百十七﹞

仁和縣誌二十八卷淸康熙二十六年刊本﹝浙江圖書館藏﹞

臨平紀三卷淸四勿齋抄本﹝上海圖書館藏﹞

臨平記再續三卷稿本﹝浙江圖書館藏﹞

桑梓聞見記一卷續記一卷稿本﹝上海圖書館藏﹞

補訂艮山雜誌不分卷稿本﹐蓋壽松堂﹐孫氏丰華堂藏印﹝上海圖書館藏﹞

棲裏景物略十二卷淸嘉慶十四年傳抄本﹝浙江圖書館藏﹞

海昌外志八卷明崇禎二年刊本﹝江蘇省地理研究所藏﹞

海寧誌略不分卷舊抄本﹝上海圖書館藏﹞

寧志余聞八卷淸光緒三十二年海寧張光第傳抄本﹝浙江圖書館藏﹞

長安鎭志一卷淸光緒三十二年海寧張氏小淸儀閣傳抄本﹝浙江圖書館藏﹞

重修富春志六卷明正徳十六年刊本﹝北京圖書館藏﹞

余杭縣誌十卷明萬曆四十四年刊本﹝北京圖書館藏﹞

臨安縣誌十卷傳抄淸康熙十四年刊本﹝上海圖書館藏﹞

於潛縣誌八卷淸康熙十二年刊本﹝浙江圖書館藏﹞

新城縣誌四卷明萬曆四年刊本﹝浙江圖書館藏﹞

嘉興府誌三十二卷舊抄本﹐明弘治五年修﹐刊本﹝嘉興市圖書館藏存卷二十一至卷二十四。上海圖書館藏抄本全﹞

嘉興府誌補三卷傳抄明正徳七年刊本﹝上海圖書館藏﹞

嘉興府圖記二十卷明嘉靖間刊本﹝上海圖書館藏﹞

嘉興府誌三十二卷明萬曆三十八年刊本﹝上海圖書館藏存卷四至卷六﹞

嘉興典故纂要八卷續編八卷淸乾隆五十四年刊本﹐續編舊抄本﹝上海師範學院圖書館藏﹞

秀水縣誌十卷明萬曆刊本﹝上海圖書館藏﹐缺序目﹞

重修秀水縣誌稿不分卷民國初修未竟稿本﹝嘉興市圖書館藏﹞

新塍瑣志十四卷首一卷淸同治九年修稿本﹝嘉興市圖書館藏﹞

古禾雜識四卷據淸道光二十年刊本抄﹝上海圖書館藏﹞

天香錄十二卷稿本﹐有馮雄手跋﹝上海圖書館藏存卷一至六﹞

梅裏志不分卷研經廬抄本﹝浙江圖書館藏﹞

竹裏述略十二卷淸同治三年修稿本﹝浙江圖書館藏﹞

竹林八圩志十二卷稿本﹝嘉興市圖書館藏﹐存卷一至六﹐卷十至十二﹞

嘉善縣誌六卷淸文水長髮堂傳抄明正徳間修本﹐淸畢星燦跋﹝嘉興市圖書館藏﹞

重修嘉善縣誌十二卷首一卷明萬曆二十四年刊本﹝上海圖書館藏﹞

海鹽縣圖經十六卷明天啟四年刊本﹝上海圖書館藏﹞

澉水志八卷明嘉靖三十六年重刊本﹝北京大學圖書館藏﹞

續澉水志九卷明嘉靖三十六年修。抄本﹐近人張元濟跋﹝上海圖書館藏﹞

平湖縣誌十九卷明天啟間刊本﹝上海圖書館藏﹞

平湖縣誌十卷淸康熙二十八年刊本﹝上海圖書館藏﹞

乍浦備志三十六卷淸道光八年鄒氏鏡古堂刊本﹝上海圖書館藏﹞

桐鄕縣誌十卷淸初據明嘉靖本影抄﹝上海歷史文獻圖書館藏﹐現藏上海圖書館﹞

重修烏靑鎭志五卷明萬曆二十九年刊本﹝上海圖書館藏﹞

烏靑文獻十卷首一卷淸康熙二十七年春艸堂刊本﹝上海圖書館藏﹞

嘉泰吳興志二十卷鐵琴銅劍樓重輯歸安姚氏咫進齋抄本稿﹝常熟瞿鳳起藏﹞

湖州府誌二十二卷淸歸安姚氏咫進齋傳抄明成化本﹝上海圖書館藏存卷一至十三﹑卷十八至二十二﹞

湖州府誌二十四卷明弘治四年刊本﹝浙江圖書館藏﹞

湖州府誌十四卷明萬曆四年刊本﹝上海圖書館藏﹞

西吳裏語四卷明嘉靖二十六年刊本﹝上海圖書館藏﹞

吳興掌故集十七卷明萬曆四十三年芋獻徵校刻嘉靖本。鈐有開萬卷樓藏書一印﹝南京圖書館藏﹞

吳興掌故紀要不分卷舊抄本﹝浙江圖書館藏﹞

吳興雜紀不分卷抄本﹐有辛伯跋﹐鈐西湖外史﹑吳寬之印﹝上海圖書館藏﹞

吳興合璧四卷首一卷淸乾隆五十二年刊本﹝提要編者自藏。上海圖書館藏光緒四年活字本﹑民國鉛印本﹞

湖陰汗簡二卷首一卷末一卷舊抄本﹝上海圖書館藏﹞

烏程縣誌十二卷淸康熙二十年刊本﹝北京圖書館藏﹞

晟捨鎭志八卷抄本﹝浙江圖書館藏﹞

東西林匯考八卷淸乾隆三十一年修稿本﹝上海圖書館藏﹞

寶前兩溪誌略十二卷淸嘉慶十一年萬蕉園刊本﹝上海圖書館藏﹞

長興縣誌十卷淸順治六年馴雉堂寫刊本﹝上海圖書館藏﹞

長興縣誌八卷淸康熙十二年刊本﹝浙江圖書館藏﹞

長興縣誌十二卷淸乾隆十四年刊本﹝上海圖書館藏﹞

長興縣誌二十八卷淸嘉慶十一年刊本﹝海復旦大學圖書館藏。上海圖書館藏殘本﹞

長興鄕土述昔不分卷稿本﹝纂人家藏﹐長興縣文化館藏淸稿﹞

吳興入東記一卷淸刊《範聲山雜著》本﹝上海圖書館藏﹞

小溪口農村攺進會報告書不分卷一九三四年油印本﹝上海圖書館藏﹞

徳淸縣誌十卷明嘉靖間刊本﹝上海市文物保管委員會藏﹐現藏上海市圖書館﹞

仙潭志八卷明正徳十一年修﹐舊抄本﹝上海圖書館藏﹞

武康縣誌八卷明嘉靖間刊本﹝天一閣藏﹞

武康縣誌八卷淸康熙十一年刊本﹝上海圖書館藏﹞

武康縣誌錄要不分卷舊抄本﹝上海師範學院圖書館藏﹞

安吉州誌十六卷明嘉靖間刊本﹝上海圖書館藏存卷五至八﹐天一閣藏存卷一至四﹐卷九至十一﹞

安吉州誌十卷淸康熙十年刊本﹝浙江圖書館藏﹞

卷七下

浙江下

寧波府誌四十二卷明嘉靖三十九年刊本﹝上海圖書館藏﹞

昌國典詠十卷稿本﹐有王謇跋﹝上海圖書館藏﹞

鄞縣誌二十四卷首一卷淸康熙二十五年刊本﹝上海圖書館藏﹞

鄞志稿列傳八卷稿本﹝上海圖書館藏﹞

慈谿縣誌八卷明天啟刊本﹝上海圖書館藏﹞

觀海衛志四卷四明張氏約園抄本﹝上海圖書館藏﹐存卷一至卷三上。北京圖書館﹑浙江圖書館各藏淸抄本全﹞

奉化縣圖志十二卷明嘉靖間刊本﹝上海圖書館藏﹞

象山縣誌八卷明嘉靖三十五年刊本﹝天一閣藏﹞

南田志稿不分卷稿本﹐有葉景葵跋﹝上海圖書館藏﹞

會稽三賦四卷明吳興閔氏刊朱墨套印本﹝上海圖書館藏﹞

會稽志二十卷明正徳五年重刊本﹝上海圖書館藏﹞

保越武備志一卷附紹興考一卷明刊本﹝上海圖書館藏﹞

紹興府誌六十卷淸康熙三十年刊本﹝上海圖書館藏﹞

山陰縣誌十二卷明嘉靖二十二年刊本﹝上海圖書館藏﹞

會稽縣誌十六卷明萬曆三年寫刊本﹝上海圖書館藏﹞

雲門誌略五卷明萬曆二年刊本﹝上海圖書館藏﹞

蕭山縣誌六卷明萬曆刊本﹝上海圖書館藏﹐存卷五卷六﹞

蕭山縣誌二十一卷淸康熙十二年刊本﹝上海圖書館藏﹞

臨山衛志四卷淸傳抄明嘉靖四十三年修本﹝嘉興市圖書館藏﹞

上虞縣誌二十卷首一卷明萬曆三十四年刊本﹝天津市人民圖書館藏﹞

嵊志十卷明弘治十四年刊本﹝上海圖書館藏﹐存卷二至卷六﹞

新昌縣誌十六卷明正徳十六年重刊成化本﹝上海圖書館藏﹞

新昌縣誌十二卷明萬曆七年刊本﹝天一閣藏﹞

赤城志四十卷明弘治十年謝鐸重刊本﹝北京圖書館藏﹞

臺州府誌十八卷首一卷淸康熙二十二年刊本﹝北京圖書館藏﹞

臨海縣誌二十六卷明嘉靖十八年刊本﹝北京圖書館藏﹐存卷一至四﹑卷十五至十八﹞

黃巖縣誌七卷明萬曆七年刊本﹝天一閣藏﹞

仙居縣誌十二卷明萬曆三十六年刊本﹝復旦大學圖書館藏。原爲吳興劉氏嘉業堂所藏﹞

寧海縣誌十二卷明崇楨五年刊本﹝南京圖書館藏刻本﹞

太平縣誌八卷明嘉靖十九年刊本﹝天一閣藏﹞

婺書八卷明崇禎十四年刊本﹝上海圖書館藏﹞

金華府誌三十卷淸康熙二十二年刊本﹝浙江圖書館藏﹞

婺志粹十卷淸道光二十年刊本﹝上海圖書館藏﹞

蘭溪縣誌九卷明萬曆三十四年刊本﹝江蘇省地理研究所藏全。上海圖書館藏卷四至五﹞

義烏縣誌二十卷淸雍正五年刊本﹝上海圖書館藏﹞

永康縣誌八卷明嘉靖四年胡楷刊本﹝天一閣藏﹞

新修武義縣誌十二卷淸康熙三十七年刊本﹝徐家匯藏書樓藏﹞

浦江誌略八卷明嘉靖間刊本﹝天一閣藏﹞

浦江縣誌二十卷首一卷淸乾隆四十一年刊本﹝上海圖書館藏﹞

湯溪縣誌八卷明萬曆三十二年刊本﹝上海圖書館藏﹞

湯溪縣誌稿不分卷民國十五年修﹐稿本﹝嘉興市圖書館藏﹞

衢州府誌十六卷明嘉靖四十三年刊本﹝北京圖書館藏﹐存卷一至八﹑卷十至十六﹞

西安縣誌十二卷淸康熙三十九年刊本﹝浙江圖書館藏﹞

衢縣誌稿三十卷稿本﹝上海圖書館藏﹞

江山縣誌十卷明天啟三年刊本﹝北京圖書館藏﹐存卷一至八﹞

江山縣誌十卷淸康熙四十年刊本﹝上海圖書館藏﹞

常山縣誌十五卷淸順治十七年刊本﹝北京圖書館藏﹞

開化縣誌十卷淸雍正七年刊本﹝上海圖書館藏﹞

嚴州府誌二十二卷明弘治六年刊本﹝上海圖書館藏﹐存卷十五至十六。又嘉靖增刊本全﹞

建徳縣誌十卷淸乾隆十九年刊本﹝徐家匯藏書樓藏﹞

桐廬縣誌八卷明嘉靖五年刊本﹝上海圖書館藏﹐存卷一至二﹞

桐廬縣誌四卷淸康熙十二年刊本﹐十九年補刊﹝上海圖書館藏﹞

遂安縣誌四卷明萬曆四十年刊本﹝上海圖書館藏﹐存卷三卷四﹞

遂安縣誌十卷淸乾隆十八年刊本﹝嘉興市圖書館藏﹞

新修壽昌縣誌十二卷淸康熙二十二年刊本﹝徐家匯藏書樓藏﹞

壽昌縣誌十一卷傳抄淸光緒間修稿本﹝嘉興市圖書館藏﹐存卷一至三﹐卷七至十一﹞

分水縣誌六卷淸康熙二十二年刊本﹝上海圖書館藏﹞

溫州府誌二十二卷明弘治十六年刊本﹝天一閣藏﹞

溫州府誌十八卷明萬曆三十三年刊本﹝溫州市圖書館藏﹞

永嘉縣誌二十六卷淸乾隆三十年刊本﹝溫州市圖書館藏﹞

瑞安縣誌十卷明嘉靖三十四年刊本﹝江蘇省地理研究所藏﹞

樂淸縣誌七卷明隆慶六年刊本﹝無錫市圖書館藏﹞

樂淸縣誌八卷淸康熙二十四年刊本﹝上海圖書館藏﹞

蒲岐所志二卷溫州遺著會傳抄淸光緒二年修本﹝溫州市圖書縮藏﹞

平陽縣誌八卷淸順治五年補刻明萬曆本﹝朱偰收藏﹐現藏南京圖書館﹞

泰順縣誌八卷明崇禎六年修﹐傳抄本﹝溫州市圖書館藏﹞

括蒼匯記十五卷明萬曆刊本﹝上海圖書館藏﹞

麗水縣誌稿四卷淸道光十六年刊本﹝上海圖書館藏﹞

靑田縣續志六卷淸乾隆四十二年刊本﹝故宮博物院圖書館藏﹞

松陽縣誌十卷淸順治十一年刊本﹝南京圖書館藏﹞

遂昌縣誌十卷淸康熙五十一年刊本﹝南京大學圖書館藏﹞

慶元縣誌十卷淸康熙十一年刊本﹝北京圖書館藏﹞

云和縣誌五卷淸康熙三十一年刊本﹝上海圖書館藏﹞

宣平縣誌四卷明嘉靖二十五年刊本﹝北京圖書館藏﹞

景寧縣誌十卷淸雍正十三年刊本﹝溫州市圖書館藏﹞

稀見地方誌提要卷八

安徽

安徽通誌稿不分卷稿本﹝上海圖書館藏﹞

安慶府誌三十一卷明嘉靖元年刊本﹝安徽圖書館藏全。天一閣藏存卷七至三十一﹞

安慶府誌十八卷淸康熙二十五年刊本﹝徐家匯藏書樓藏﹞

懷寧縣誌三十六卷淸康熙二十五年刊本﹝北京圖書館藏﹐存卷一至十九﹑卷二十一至三十六﹞

安慶府桐城縣誌八卷淸康熙十二年刊本﹝徐家匯藏書樓藏﹞

灊山縣誌十二卷淸康熙十四年刊本﹝中華書局圖書館藏﹐現藏上海辭書出版社﹞

安慶府太湖縣誌二十四卷淸康熙二十七年刊本﹝上海市文物保管委員會藏﹐現藏上海圖書館﹞

徽州府誌十二卷明弘治十五年刊本﹝天一閣藏﹞

徽州府誌二十二卷明嘉靖四十三年刊本﹝上海圖書館藏﹞

歙志三十卷明萬曆三十七年刊本﹝上海市文物保管委員會藏﹐現藏上海圖書館﹞

歙縣誌十二卷淸康熙二十九年刊本﹝上海圖書館藏﹞

巖鎭志艸四卷舊抄本﹝上海圖書館藏﹞

休寧縣誌八卷明嘉靖間刊本﹝上海市文物保管委員會藏﹐存卷一至六﹐現藏上海圖書館﹞

休寧縣誌八卷明萬曆三十五年寫刊朱印本﹝上海市文物保管委員會藏﹐存一至三卷﹐現藏上海圖書館﹞

祁門志四卷明萬曆二十八年刊本﹐淸順治九年補版﹝南京圖書館藏﹞

黟縣誌八卷淸順治十二年刊本﹝北京圖書館藏﹞

績谿縣誌十二卷明萬曆九年刊本﹝北京圖書館藏﹞

寧國府誌十卷明嘉靖十五年黎晨刊本﹝天一閣藏﹐存卷一至四。上海圖書館藏﹐存卷五至七﹞

涇縣誌十卷首一卷淸乾隆二十年刊本﹝徐家匯藏書樓藏﹞

南陵縣誌十六卷淸嘉慶十三年刊本﹝故宮博物院圖書館藏﹐上海圖書館藏刻本卷一﹑抄本全﹞

寧國縣誌四卷明嘉靖二十八年刊本﹝天一閣藏﹞

旌徳縣誌十卷淸乾隆十九年刊本﹝徐家匯藏書樓藏﹞

太平縣誌十卷明萬曆八年刊本﹝北京圖書館藏﹐存卷一至六。天一閣藏﹐存卷七至十﹞

池州府誌十二卷明正徳間寫刊本﹝上海圖書館藏﹞

池州府誌九卷明嘉靖二十四年刊本﹝天一閣藏﹞

貴池縣誌四十四卷淸道光二十六年刊本﹝上海圖書館藏﹞

銅陵縣誌八卷明嘉靖四十二年刊本﹝天一閣藏﹐存卷一至七﹐上海圖書館藏﹐存卷八﹞

石埭志八卷明嘉靖二十六年刊本﹝北京圖書館藏﹞

太平府誌四十卷淸康熙十二年刊本﹝沙彥楷先生藏﹐存卷二十五至三十七﹞

東流縣誌十二卷明萬曆三年刊本﹝天一閣藏﹞

蕪湖縣誌十四卷淸康熙十二年刊本﹝上海圖書館藏﹞

繁昌縣誌十八卷淸康熙十四年刊本﹝徐家匯藏書樓藏﹞

廬州府誌十四卷明萬曆三年刊本﹝北京圖書館藏﹞

廬江縣誌十卷淸順洽十三年刊本﹝北京圖書館藏﹞

舒城縣誌十卷明萬曆八年刊本﹝北京圖書館藏﹐存卷一至卷三﹑卷八至卷十﹞

無爲州誌十卷明嘉靖四年增補正徳刊本﹝北京圖書館藏﹐存卷一至九﹞

中都志十卷明萬曆增補弘治刊本﹝天一閣藏﹞

鳳書八卷明天啟元年刊本﹝上海圖書館藏﹞

定遠縣誌十二卷傳抄淸道光間刊﹑光緒間增補本﹝上海市歷史文獻圖書館藏﹐現藏上海圖書館﹞

壽州誌八卷明嘉靖二十九年刊本﹝天一閣藏﹞

壽州誌五卷淸順治十二年刊本﹝北京圖書館藏﹞

鳳臺縣誌十卷淸嘉慶十九年刊本﹝南京圖書館藏﹐原藏武進文獻徵存社﹞

宿州誌八卷明嘉靖十六年刊本﹝天一閣藏﹞

宿州誌十六卷明萬曆二十四年刊本﹝北京圖書館藏﹞

宿州誌十二卷淸康熙五十七年刊本﹐淸沈欽玙﹑沈沙濯校補﹝上海圖書館藏﹐存卷一至十﹞

靈璧縣誌八卷淸康熙十九年修﹐抄本﹝北京圖書館藏﹞

穎州誌六卷明正徳六年刊本﹝天一閣藏﹞

穎州誌二卷明嘉靖二十六年刊本﹝北京圖書館藏刻本。上海圖書館藏抄本﹞

穎上縣誌十四卷淸順治十二年刊本﹝北京圖書館藏﹞

霍邱縣誌十二卷淸乾隆十九年刊本﹝中華書局圖書館藏﹐現藏上海辭書出版社﹞

霍邱縣誌十二卷淸道光五年刊本﹝徐家匯藏書樓﹞

亳州誌四十三卷首一卷淸道光五年刊本﹝南京大學圖書館藏﹞

太和縣誌十六卷淸順治十六年木活字本﹝中華書局圖書館藏﹐現藏上海辭書出版社﹞

滁陽志十四卷明萬曆四十二年刊本﹝北京圖書館藏﹞

來安縣誌十四卷首一卷末一卷傳抄淸道光十年刊本﹝徐家匯藏書樓藏﹞

廣徳州誌十卷明嘉靖十五年刊本﹝北京圖書館藏﹞

洞川志鈔不分卷淸乾隆間稿本﹝上海圖書館藏﹞

建平縣誌九卷明嘉靖十年刊本﹝北京圖書館藏﹐存卷一至五。天一閣藏﹐存卷六至九﹞

建平縣誌二十二卷首一卷淸雍正九年刊本﹝徐家匯藏書樓藏﹞

六安州誌三十二卷淸嘉慶九年刊本﹐遭光四年增刊﹝上海歷史文獻圖書館藏﹐現藏上海圖書館﹞

霍山縣誌四卷淸順治十八年刊本﹝北京圖書館藏﹞

泗州誌十八卷淸康熙二十七年刊本﹝復旦大學圖書館藏﹞

泗州誌十一卷傳抄乾隆間修稿本﹝徐家匯藏書樓藏﹞

天長縣誌七卷明嘉靖二十九年刊本﹝天一閣藏﹞

天長縣誌四卷淸康熙十二年刊本﹝徐家匯藏書樓藏﹞

蕭縣誌十二卷淸順治七年刊本﹝北京圖書館藏﹞

稀見地方誌提要卷九

江西

江西通誌三十七卷明嘉靖四年刊本﹝徐家匯藏書樓藏﹞

江西省大志七卷明嘉靖間刊本﹝北京圖書館藏﹞

南昌府誌三十卷明萬曆十六年刊本﹝吳興丁氏舊藏本﹐上海圖書館藏膠卷﹞

進賢縣誌二十五卷首一卷淸道光三年刊本﹝上海市歷史文獻圖書館藏﹐現藏上海圖書館﹞

奉新縣誌十四卷淸康熙元年刊本﹝徐家匯藏書樓藏﹞

靖安縣誌六卷明嘉靖四十四年刊本﹝北京圖書館藏﹞

武寧縣誌十卷首一卷淸康熙五年刊本﹐雍正三年補刊﹝徐家匯藏書樓藏﹞

寧州誌十卷淸乾隆二年百尺樓精刊本﹝上海市歷史文獻圖書館藏﹐現藏上海圖書館﹞

饒州府誌四卷明正徳六年刊本﹝天一閣藏﹞

鄱陽縣誌二十四卷首一卷末一卷淸乾隆十四年刊本﹝徐家匯藏書樓藏﹞

余幹縣誌十卷首一卷淸康熙八年刊本﹝北京圖書館藏﹞

婺源縣誌十二卷淸康熙八年刊本﹝上海圖書館藏﹞

婺源縣誌三十九卷首一卷淸乾隆五十二年刊本﹝徐家匯藏書樓藏﹞

徳興縣誌十卷淸康熙十二年刊本﹝北京圖書館藏﹐存卷一至六﹞

廣信郡誌二十卷淸康熙二十二年刊本﹝徐家匯藏書樓藏﹞

玉山縣誌十卷淸康熙十年刊本﹐二十年增刊﹝北京圖書館藏﹞

貴溪縣誌八卷淸康熙十一年刊本﹝上海圖書館藏﹞

鉛山縣誌十三卷淸乾隆四十九年刊本﹝中國科學院圖書館上海分館藏﹞

南康府誌十二卷淸康熙十二年刊本﹝北京圖書館藏﹞

都昌縣誌十三卷淸康熙三十三年增刊本﹝徐家匯藏書樓藏﹞

三郡圖說一卷明刊《王奉常雜著》本﹝上海圖書館藏﹞

九江府誌十六卷明嘉靖六年刊本﹝天一閣藏﹞

徳化縣誌十六卷淸乾隆四十五年補刊本﹝徐家匯藏書樓藏﹞

瑞昌縣誌八卷明隆慶四年刊本﹝天一閣藏﹞

彭澤縣誌十五卷首不分卷淸嘉慶二十四年刊本﹝上海市歷史文獻圖書館藏﹐現藏上海圖書館﹞

建昌府誌十九卷明正徳十二年刊本﹝天一閣藏﹞

廣昌縣誌六卷淸康熙二十二年刊本﹝北京圖書館藏﹞

撫州府誌十六卷明嘉靖間刊本﹝上海圖書館藏﹞

金谿縣誌九卷明嘉靖六年修﹐二十四年重刊本﹝天一閣藏﹐存卷一至三﹐卷五至六﹞

宜黃縣誌八卷淸康熙五年刊本﹝北京圖書館藏﹞

樂安縣誌八卷淸康熙十一年刊本﹝北京圖書館藏﹐存卷二至四﹞

東鄕縣誌二卷明嘉靖三年刊本﹝天一閣藏﹞

臨江府誌十四卷明隆慶六年刊本﹝天一閣藏﹞

淸江縣誌八卷明崇楨十五年刊本﹝北京圖書館藏﹞

瑞州府誌十四卷明正徳十年刊本﹝天一閣藏﹞

上髙縣誌二卷明嘉靖三十三年刊本﹝北京圖書館藏﹞

袁州府誌十四卷明正徳九年刊本﹝天一閣藏﹞

吉安府誌三十六卷淸順治十七年刊本﹝徐家匯藏書樓藏﹞

安福縣誌六卷淸康熙十八年刊本﹝上海圖書館藏﹞

龍泉縣誌十卷淸康熙二十二年刊本﹝北京圖書館藏﹞

贛州府誌十二卷明嘉靖十五年刊本﹝天一閣藏﹞

贛縣誌十六卷淸康熙二十三年刊本﹝北京圖書館藏﹞

興國縣誌二十六卷首一卷淸乾隆十五年刊本﹝徐家匯藏書樓藏﹐存卷五至卷二十六﹞

定南縣誌略六卷淸順治九年修﹐抄本﹝上海圖書館藏﹞

南安府誌三十五卷明嘉靖十五年刊本﹝天一閣藏﹞

上猶縣誌二十卷淸乾隆五十五年刊本﹐卷十四至卷二十藝文志未刻﹝浙江省圖書館藏﹞

瑞金縣誌八卷明嘉靖二十二年刊本﹝天一閣藏﹞

石城縣誌八卷淸乾隆十年刊本﹝徐家匯藏書樓藏﹞

稀見地方誌提要卷十

福建

八閩通誌八十七卷明弘治三年刊本﹝天一閣藏﹐不全﹐北京圖書館藏全書﹞

閩部疏不分卷明萬曆十三年刊本﹝上海圖書館藏﹞

閩大記五十五卷舊抄明萬曆十年本﹝北京圖書館藏不全﹐上海圖書館藏抄本卷一至五十三﹐爲最備﹞

閩小紀五卷淸康熙間周氏賴古堂刊本﹝上海圖書館藏﹞

福建通誌六十四卷淸康熙二十三年刊本﹝上海圖書館藏﹞

三山誌四十二卷明祟禎十一年重刊本﹝華東師範大學圖書館藏﹞

福州府誌四十卷明正徳十五年刊本﹝北京圖書館藏﹞

連江縣誌十卷首一卷淸嘉慶十年刊本﹝徐家匯藏書樓藏﹞

羅川志四卷明嘉靖二十四年刊本﹝北京圖書館藏﹞

古田縣誌十二卷明萬曆三十四年刊本﹝北京圖書館藏﹞

閩淸縣誌十卷影抄淸乾隆七年刊本﹝上海圖書館藏﹞

興化府誌五十四卷明弘治十六年刊本﹝天一閣藏﹐存卷一至九﹐卷十五至五十四﹞

莆田縣誌三十六卷淸康熙四十四年刊本﹝北京圖書館藏﹞

莆陽文獻十三卷列傳七十四卷明萬曆四十四年刊本﹝上海圖書館藏﹐存文獻十三卷﹑列傳卷一至二十﹞

仙溪志四卷淸鐵琴銅劍樓抄元至正重刊宋寶祐本﹝北京圖書館藏﹞

仙谿志十六卷明弘治四年陳文重刊本﹝上海圖書館藏﹞

仙遊縣誌八卷淸抄明嘉靖十七年本﹝天一閣藏﹞

金門縣誌二十四卷民國十年修﹐稿本﹝上海圖書館藏﹞

泉州府誌二十四卷明萬曆四十年刊本﹝北京圖書館藏﹞

晉江縣誌十卷首一卷淸乾隆三十年刊本﹝上海圖書館藏﹞

南安縣誌二十卷淸康熙十一年刊本﹝徐家匯藏書樓藏﹞

惠安縣續志十二卷淸道光十二年刊本﹝上海圖書館藏﹞

同安縣誌三十卷淸乾隆三十二年刊本﹝上海圖書館藏﹞

安溪縣誌八卷明嘉靖三十一年刊本﹝天一閣藏﹞

漳州府誌三十八卷明萬曆四十一年刊本﹝上海市歷史文獻圖書館藏﹐現藏上海圖書館﹞

廈門港紀事不分卷淸三千客齋抄本﹝上海圖書館藏﹞

海澄縣誌二十卷淸康熙三十二年刊本﹝北京圖書館藏﹞

長泰縣誌十二卷首一卷淸乾隆十六年刊本﹝徐家匯藏書樓藏﹞

詔安縣誌十二卷淸康熙三十三年刊本﹝徐家匯藏書樓藏﹞

雲霄廳志二十卷淸嘉慶二十年刊本﹝北京圖書館藏﹞

延平府誌二十卷明嘉靖四年刊本﹝天一閣藏﹞

延平府誌三十四卷明萬曆十一年刊本﹝天一閣藏﹐存卷九至十七﹞

南平縣誌二十五卷淸康熙五十八年刊本﹝上海圖書館藏﹞

順昌縣誌十卷明正徳十六年刊本﹝天一閣藏﹐存卷一至八﹞

沙縣誌十二卷淸康熙四十年刊本﹝徐家匯藏書樓藏﹞

尢溪縣誌七卷明嘉靖九年刊本﹝天一閣藏﹐存卷一至三﹐上海圖書館藏﹐存卷四至五﹞

建陽縣誌十六卷明嘉靖三十二年刊本﹝天一閣藏﹞

浦城縣誌十六卷明萬曆三十七年刊本﹝北京圖書館藏﹞

松溪縣誌十四卷明嘉靖十六年刊本﹝天一閣藏﹐存卷一至九﹞

政和縣誌八卷明萬曆二十七年刊本﹝北京圖書館藏﹞

邵武府誌二十五卷明弘治十八年刊本﹝北京圖書館藏﹐存卷八至十六﹞

重纂光澤縣誌三十卷淸道光二十年刊本﹝徐家匯藏書樓藏﹞

建寧縣誌十四卷淸康熙十一年刊本﹝徐家匯藏書樓藏﹞

汀州府誌十七卷明弘治十年刊本﹝北京圖書館藏﹐存卷九至十﹐卷十三至十四﹞

臨汀匯考四卷淸刊本﹝上海圖書館藏﹞

上杭縣誌十二卷首一卷淸乾隆二十五年刊本﹝北京圖書館藏﹞

永定縣誌十卷淸康熙二十六年增刻十一年本﹝北京圖書館藏﹞

寧徳縣誌八卷明萬曆十九年刊本﹝北京圖書館藏﹞

永春州誌三十五卷淸乾隆二十二年刊本﹝徐家匯藏書樓藏﹞

永春縣誌九卷明嘉靖間刊本﹝上海圖書館藏﹐存卷三卷四﹞

徳化縣誌十六卷淸康熙二十六年刊本﹝上海市文物保管委員會藏﹐現藏上海圖書館﹞

大田縣誌十二卷明萬曆三十九年刊本﹝北京圖書館藏﹞

龍巖州誌十六卷首一卷淸乾隆三年刊本﹝徐家匯藏書樓藏﹞

臺灣

臺灣府誌十卷淸康熙間刊本﹝上海圖書館藏﹞

臺灣紀略一卷淸康熙二十九年刊華鄂堂集本﹝上海圖書館藏﹞

臺灣外記三十卷淸康熙四十三年刊本﹝上海圖書館藏﹞

臺灣府誌十卷淸康熙五十一年刊本﹝徐家匯藏書樓藏﹞

臺海使槎錄八卷淸乾隆元年刊本﹝上海圖書館藏﹞

臺事紀聞一卷抄本﹝上海圖書館藏﹞

臺灣鄭氏紀事一卷章炳麟手寫本﹐潘景鄭跋﹝上海圖書館藏﹞

臺灣小誌一卷淸光緒十年吉管可壽齋刊本﹝上海圖書館藏﹞

東瀛隨筆四卷藍絲欄舊抄本﹝上海圖書館藏﹞

臺灣通誌稿不分卷稿本﹝上海圖書館藏﹐殘存六冊﹞

臺灣縣誌十五卷首一卷淸乾隆十七年刊本﹝徐家匯藏書樓藏﹞

鳳山縣誌十卷淸康熙五十九年刊本﹝天津市人民圖書館藏﹞

重修鳳山縣誌十二卷首一卷淸乾隆二十九年修《臺灣全志》本﹝旅大圖書館藏﹞

小琉球漫志十卷淸乾隆三十一年刊本﹝上海圖書館藏﹞

諸羅縣誌十二卷首一卷淸康熙五十六年刊本﹝徐家匯藏書樓藏﹞

彰化縣誌十二卷首一卷淸道光十年刊本﹝徐家匯藏書樓藏﹞

苗栗縣誌十六卷傳抄淸光緒修本﹝徐家匯藏書樓藏﹞

噶瑪蘭廳志八卷首一卷淸咸豐二年重修刊本﹝上海圖書館藏﹞

澎湖紀略十二卷淸乾隆三十六年刊本﹝上海市歷史文獻圖書館藏﹐現藏上海圖書館﹞

澎湖縣誌稿二十卷首一卷稿本﹝人民大學圖書館藏稿本﹐上海圖書館藏油印本﹞

稀見地方誌提要卷十一

河南

河南總志十九卷明成化刊本﹝北京圖書館藏﹞

河南通誌四十五卷明嘉靖三十七年刊本﹝北京圖書館藏﹞

開封府誌三十五卷淸順治十六年刊本﹝北京圖書館藏﹞

祥符縣誌六卷淸順治十八年刊本﹝北京圖書館藏存卷三至卷五﹞

通許縣誌二卷明嘉靖三十二年刊本﹝天一閣藏﹞

尉氏縣誌五卷明嘉靖二十七年刊本﹝天一閣藏﹞

尉氏縣誌四卷淸順治十五年刊本﹝北京圖書館藏﹞

洧川縣誌八卷淸康熙三十一年刊本﹝北京圖書館藏﹞

鄢陵縣誌八卷明嘉靖十六年刊本﹝天一閣藏﹞

鄢署雜鈔十二卷首一卷淸康熙五十八年刊本﹝上海圖書館藏﹞

中牟縣誌十卷淸順治十六年刊本﹝北京圖書館藏﹞

儀封縣誌四卷明萬曆刊本﹝北京圖書館藏存卷三卷四﹞

東明縣誌八卷淸乾隆二十一年刊本﹝徐家匯藏書樓藏﹞

鄭州誌六卷明嘉靖三十一年寫刊本﹝上海市文物保管委員會藏。現藏上海圖書館﹞

滎澤縣誌八卷淸順治十六年刊本﹝上海圖書館藏﹞

滎澤縣誌八卷淸康熙三十四年刊本﹝北京圖書館藏﹞

禹州誌十卷淸順治間刊本﹝北京圖書館藏﹞

項城縣誌十卷明萬曆二十八年刊本﹝北京圖書館藏﹞

扶溝縣誌四卷淸康熙三十八年刊本﹝北京圖書館藏﹞

歸徳府誌十卷淸順治十七年刊本﹝北京圖書館藏﹞

夏邑縣誌八卷明嘉靖二十七年刊本﹝天一閣藏﹞

彰徳府誌八卷明嘉靖元年刊本﹝天一閣藏﹞

安陽縣誌十卷淸康熙三十二年刊本﹝徐家匯藏書樓藏﹞

內黃志九卷明嘉靖間刊本﹝天一閣藏﹞

新鄕縣誌六卷明正徳元年修﹐藍絲欄抄本﹝天一閣藏﹞

延津縣誌四卷明萬曆二十九年刊本﹝上海圖書館藏存卷一至二﹐北京圖書館藏存卷四﹞

濬縣誌四卷淸康熙十八年刊本﹝徐家匯藏書樓藏存卷二卷三﹞

封丘縣誌九卷淸順治十六年刊本﹝徐家匯藏書樓藏﹞

長垣縣誌九卷明嘉靖二十年刊本﹝天一閣藏﹞

開州誌十卷明嘉靖十三年刊本﹝天一閣藏﹞

新修南樂縣誌二卷淸康熙十年刊本﹝上海圖書館藏﹞

懷慶府誌十二卷明正徳十三年刊本﹝上海圖書館藏﹞

河內縣誌四卷首一卷淸順治十五年刊本﹝北京大學圖書館藏﹞

修武縣誌四卷淸康熙三十四年刊本﹝北京圖書館藏﹞

溫縣誌二卷明萬曆五年刊本﹝北京圖書館藏﹞

原武縣誌二卷明萬曆二十二年刊本﹝北京圖書館藏﹞

陽武縣誌八卷明萬曆十九年刊本﹝北京圖書館藏存卷六至卷八﹞

河南府誌二十七卷淸順治十八年刊本﹝徐家匯藏書樓藏﹞

河南府續志四卷淸雍正六年刊本﹝復旦大學圖書館藏﹞

洛陽縣誌十二卷淸康熙間刊本﹝上海市文物保管委員會藏。現藏上海圖書館﹞

偃師縣誌四卷明弘治十七年修﹐藍絲欄明抄本﹝天一閣藏﹞

偃師縣誌四卷淸順治間刊本﹝上海圖書館藏﹞

登封縣誌七卷首一卷淸順治九年刊本﹝北京圖書館藏﹞

永寧縣誌書八卷淸順治十年刊本﹝徐家匯藏書樓藏﹐存卷七卷八﹞

南陽府誌十二卷傳抄明嘉靖間刊本﹝上海圖書館藏﹞

桐柏縣誌四卷淸康熙三十四年刊本﹝北京圖書館藏﹞

鎭平縣誌三卷淸康熙二十四年刊本﹝浙江圖書館藏﹞

鄧州誌十六卷明嘉靖四十三年刊本﹝天一閣藏﹞

淅川縣誌八卷淸康熙二十九年刊本﹝北京圖書館藏﹞

葉縣誌三卷淸康熙五十八年增刊本﹝南京圖書館藏﹞

眞陽縣誌八卷淸康熙三十五年刊本﹝北京圖書館藏﹞

許州誌二十卷明弘治六年刊本﹝天一閣藏﹐存卷一至五﹞

許州誌八卷明嘉靖間刊本﹝天一閣藏﹞

臨潁縣誌八卷明嘉靖間刊本﹝北京圖書館藏﹞

襄城縣誌八卷明嘉靖三十年刊本﹝天一閣藏﹞

古汜城志十卷淸乾隆五年刊本﹝上海圖書館藏﹞

續修光州誌十二卷淸乾隆二十七年刊本﹝徐家匯藏書樓藏﹞

光山縣誌九卷明嘉靖間刊本﹝上海圖書館藏﹞

光山縣誌十二卷淸順治間刊本﹝徐家匯藏書樓藏存卷六至卷十二﹞

固始縣誌十卷明嘉靖三十一年南埛艸堂刊本﹝天一閣藏﹞

商城縣誌八卷淸康熙二十九年刊本﹝北京圖書館藏﹞

汝州誌八卷明正徳五年刊本﹝天一閣藏﹞

汝州全志十二卷淸康熙三十四年刊本﹝上海市歷史文獻圖書館藏﹐現藏上海圖書館﹞

魯山縣誌十卷明嘉靖三十一年刊本﹝天一閣藏﹞

稀見地方誌提要卷十二上

湖北

湖廣總志九十八卷明萬曆四年刊本﹝上海圖書館藏﹞

嘉魚縣誌三卷明正統十四年刊本﹝北京圖書館藏﹞

新修蒲圻縣誌十五卷淸康熙十二年刊本﹝北京圖書館藏﹞

咸寧縣誌十二卷淸康熙四年刊本﹝北京圖書館藏﹞

興國州誌十卷首一卷淸雍正十三年刊本﹝徐家匯藏書樓藏﹞

大冶縣誌十二卷首一卷淸康熙二十二年刊本﹝徐家匯藏書樓藏﹞

漢陽府誌十卷明嘉靖二十五年刊本﹝天一閣藏﹞

孝感縣誌十六卷淸康熙十二年刊本﹝北京圖書館藏﹞

沔陽志十八卷明嘉靖十年刊本﹝天一閣藏﹞

黃州府誌十卷明弘治間刊本﹝天一閣藏存卷一至五。上海圖書館藏存卷六至十﹞

黃岡縣誌二十卷首一卷淸乾隆五十四年刊本﹝徐家匯藏書樓藏﹞

蘄水縣誌四卷明嘉靖二十六年刊本﹝天一閣藏﹞

蘄水縣誌二十六卷首一卷淸順治十四年刊本﹝北京圖書館藏﹞

羅田縣誌八卷淸康熙五十七年刊本﹝北京圖書館藏﹞

黃安初乘二卷明萬曆十三年刊本﹐淸康熙四年增刊﹝北京圖書館藏﹞

蘄州誌八卷傳抄明嘉靖八年刊本﹝徐家匯藏書樓藏﹞

黃梅縣誌九卷淸順治十七年刊本﹝北京圖書館藏﹞

湖北下荊南道志二十八卷淸乾隆五年刊本﹝南京圖書館藏﹞

興都志二十四卷明嘉靖二十年修﹐朱絲欄抄本﹝上海圖書館藏﹞

潛江縣誌二十卷首一卷淸康熙三十三年刊本﹝北京圖書館藏﹞

荊門州誌三十上八卷淸乾隆十九年刊本﹝上海圖書館藏﹞

徳安府誌十二卷明正徳十二年刊本﹝天一閣藏存卷一至卷三﹑卷八至十二﹞

云夢縣誌十二卷淸康熙七年刊本﹝北京圖書館藏﹞

應城縣誌十二卷淸雍正四年刊本﹝徐家匯藏書樓藏﹞

應山縣誌三卷明嘉靖十九年刊本﹝天一閣藏﹞

荊州府誌四十卷首一卷淸康熙二十四年刊本﹝北京圖書館藏﹞

重刊公安縣誌二卷明嘉靖二十二年重刊本﹝上海圖書館藏﹞

公安縣誌書十六卷淸康熙九年寫刊本﹝徐家匯藏書樓藏﹞

枝江縣誌十二卷首一卷淸道光八年刊本﹝上海市歷史文獻圖書館藏﹐現藏上海圖書館﹞

宜城縣誌三卷明嘉靖四十二年刊本﹝北京圖書館藏存卷上﹑中﹞

襄陽郡誌四卷明天順刊本﹐鈐有陸氏時化﹐丹徒趙氏積微室等藏印﹝陜西省圖書館藏﹞

襄陽耆舊傳一卷明刊本﹝上海圖書館藏﹞

襄陽必告錄七卷淸道光六年修﹐抄本﹝上海圖書館藏﹞

隨志二卷明嘉靖十八年刊本﹝見臺灣善本目著錄﹐上海圖書館有嘉靖本膠卷﹐及廣倉學窘叢書本﹞

棗陽縣誌十七卷稿本﹝徐家匯藏書樓藏﹞

光化縣誌六卷明正徳十年刊本﹝天一閣藏﹞

房縣誌不分卷傳抄淸乾隆修本﹝北京圖書館藏﹞

竹山縣誌二十七卷淸乾隆五十年刊本﹝中國科學院圖書館上海分館藏﹞

三峽通誌五卷明萬曆十九年刊本﹝上海圖書館藏﹞

歸州誌五卷明萬曆三十七年刊本﹝北京圖書館藏存卷一至四﹞

鶴峯州誌二卷淸乾隆六年刊本﹝北京圖書館藏﹞

建始縣誌四卷淸道光二十二年刊本﹝中華書局圖書館藏﹐現藏上海辭書出版社﹞

稀見地方誌提要卷十二下

湖南

長沙府誌二十卷首一卷淸康熙二十四年刊本﹝北京圖書館藏﹞

善化縣誌四卷淸康熙二十四年刊本﹝北京圖書館藏存卷三至四﹐上海圖書館藏存卷二至三﹞

湘潭縣誌二卷明嘉靖三十二年刊本﹝北京圖書館藏﹞

湘陰縣誌四卷淸康熙八年刊本﹝北京圖書館藏﹞

寧鄕縣誌十卷淸嘉慶二十四年刊本﹝徐家匯藏書樓藏﹞

瀏陽縣誌二卷明嘉靖四十年刊本﹝北京圖書館藏﹞

益陽縣誌二十四卷首一卷淸乾隆十二年刊本﹝徐家匯藏書樓藏﹞

湘鄕縣誌十卷淸康熙二十二年刊本﹝北京圖書館藏﹞

攸縣誌六卷淸乾隆十六年刊﹐嘉慶八年補刊本﹝徐家匯藏書樓藏﹞

嶽州府誌十八卷明隆慶間刊本﹝天一閣藏﹞

嶽州府誌二十八卷淸康熙二十四年刊本﹝上海圖書館藏﹞

巴陵縣誌二十二卷淸康熙二十四年刊本﹝北京圖書館藏﹞

寶慶府誌五卷明隆慶元年刊本﹝天一閣藏存卷四至五﹞

新化縣誌十二卷首一卷淸康熙七年刊本﹝北京圖書館藏﹞

城步縣誌十卷淸康熙二十四年刊本﹝北京圖書館藏﹞

新寧縣誌十卷淸康熙十九年刊本﹝北京圖書館藏﹞

新寧縣誌十八卷淸康熙二十四年修﹐抄本﹝上海圖書館藏﹞

衡州府誌九卷明嘉靖十五年嶽亭書屋刊本﹝天一閣藏﹞

衡州府誌二十三卷淸康熙十年刊本﹝北京圖書館藏存卷一至二﹑卷五至十﹑卷十七至二十三﹞

衡山縣誌二十九卷淸康熙十年刊本﹝北京圖書館藏﹞

安仁縣誌十四卷首一卷末一卷淸嘉慶二十四年刊本﹝南京大學圖書館藏﹞

酃縣誌四卷淸康熙九年刊本﹝北京圖書館藏存卷一至二﹞

鼎修常徳府誌十卷淸康熙九年刊本﹝中華書局圖書館藏﹐現藏上海辭書出版社﹞

桃源縣誌四卷淸康熙四年刊本﹝徐家匯藏書樓藏存卷三﹞

桃源縣誌二十卷淸道光三年重刊本﹝上海圖書館藏﹞

黔陽鄕土志不分卷淸光緒三十二年修﹐抄本﹝上海圖書館藏﹞

沅江縣誌十卷淸康熙三十五年修﹐抄本﹝北京圖書館藏﹞

酉陽正俎十卷明萬曆十七年刊本﹝上海圖書館藏﹞

永州府誌十七卷明隆慶五年刊本﹝北京圖書館藏﹞

祁陽縣誌九卷首一卷淸康熙十九年增刊八年刊本﹝北京圖書館藏﹞

浯溪新志十四卷首一卷淸乾隆三十五年刊本﹝上海圖書館藏﹞

江華縣誌十卷淸雍正七年刊本﹝徐家匯藏書樓藏﹞

澧記十九卷明萬曆三十八年刊本﹝上海市歷史文獻圖書館藏﹐現藏上海圖書館﹞

湖南直隸桂陽州誌四十三卷首一卷淸嘉慶二十三年刊本﹝徐家匯藏書樓藏﹞

嘉禾縣誌二十六卷首不分卷淸同治二年刊本﹝上海市歷史文獻圖書館藏﹐現藏上海圖書館﹞

郴州誌二十卷明萬曆四年刊本﹝天一閣藏﹞

永興縣誌十二卷淸乾隆十四年刊本﹝徐家匯藏書樓藏﹞

興寧縣誌十三卷淸康熙九年刊本﹐四十五年增刊﹝北京圖書館藏﹞

鳳凰廳志二十三卷淸乾隆二十一年刊本﹝北京圖書館藏﹞

稀見地方誌提要卷十三

廣東

廣東通誌稿四十卷首一卷明嘉靖十四年刊本﹝北京圖書館藏﹞

廣東通誌七十卷明嘉靖四十年刊本﹝上海圖書館藏﹞

羊城古鈔八卷首一卷淸嘉慶十一年抄本﹝上海圖書館藏﹞

南誨縣誌由十四卷淸道光十五年刊本﹝上海海圖書館藏﹞

海珠志十一卷淸乾隆十九年刊本﹝上海圖書館藏﹞

東莞縣舊志十二卷明天順八年刊本﹐淸遞修本﹝北京圖書館藏﹐存卷一至卷三﹞

增城縣誌二十卷首一卷淸乾隆十九年刊本﹝徐家匯藏書樓藏﹞

新會縣誌七卷明萬曆三十七年刊本﹝北京圖書館藏﹞

厓山誌五卷明萬曆三十九年修﹐淸遞補刊本﹝上海圖書館藏﹞

香山縣誌十卷淸康熙十二年刊本﹝北京圖書館藏﹐存卷一至二﹑卷八至十﹞

新寧縣誌十卷明嘉靖二十四年刊本﹝北京圖書館藏﹞

新安縣誌十三卷淸康熙二十七年刊本﹝北京圖書館藏﹞

花縣誌四卷淸康熙二十五年刊本﹝北京圖書館藏﹞

新修曲江縣誌四卷淸康熙十二年刊本﹝北京圖書館藏﹞

樂昌縣誌十卷淸康熙二十六年刊本﹝徐家匯藏書樓藏﹞

仁化縣誌五卷明嘉靖三十六年修﹐明藍絲欄抄本﹝天一閣藏﹞

乳源縣誌十二卷淸康熙二年刊本﹝北京圖書館藏﹞

廣東韶州府翁源縣誌不分卷明嘉靖三十六年修﹐烏絲欄抄﹝天—閣藏﹞

惠州府誌十六卷明嘉靖三十五年刊本﹐藍印本﹝天一閣藏﹞

惠誌略一卷明嘉靖三十七年刊本﹝天一閣藏﹞

歸善縣誌二十一卷淸雍正三年刊本﹝上海圖書館藏﹞

博羅縣誌七卷明崇禎刊本﹐淸康熙補刊﹝徐家匯藏書樓藏﹐存卷二至七﹞

永安縣誌二卷明萬曆十四年刊本﹝北京圖書館藏﹞

潮陽縣誌十五卷明隆慶六年刊本﹝天一閣藏﹞

澄海縣誌二十九卷首一卷淸乾隆二十九年刊本﹝徐家匯藏書樓藏﹞

陽江縣誌四卷淸康熙二十七年刊本﹝徐家匯藏書樓藏﹞

恩平縣誌十一卷明祟禎九年修﹐抄本﹝北京圖書館藏﹐存卷一至四﹐卷六至十﹞

廣寧縣鄕土志不分卷淸抄本﹝上海圖書館藏﹞

開平縣誌不分卷淸康熙十二年修﹐抄本﹝北京圖書館藏﹞

鶴山縣誌十二卷淸道光六年刊本﹝上海市歷史文獻圖書館藏﹐現藏上海圖書館﹞

徳慶州誌十二卷淸康熙十三年刊本﹝中華書局圖書館藏﹐現藏上海辭書出版社﹞

化州誌十一卷淸道光七年刊本﹝上海市歷史文獻圖書館藏﹐現藏上海圖書館﹞

羅江外紀不分卷淸光緒十九年修﹐稿本﹝上海圖書館藏﹞

吳川縣誌十卷淸乾隆五十五年刊本﹝上海市歷史文獻圖書館藏﹐現藏上海圖書館﹞

雷州府誌十卷淸康熙十一年刊本﹝徐家匯藏書樓藏﹞

瓊臺縣誌四十四卷明正徳十六年刊本﹝天一閣藏﹐存卷一至二十一﹑卷二十四至四十二﹞

瓊郡誌十卷淸康熙十五年刊本﹝北京圖書館藏﹞

瓊志擷錄不分卷稿本﹐蓋有楊光鼐印﹝上海圖書館藏﹞

昌化縣誌五卷淸康熙三十年修﹐抄本﹝上海圖書館藏﹞

萬州誌四卷淸康熙十八年刊本﹝上海圖書館藏﹞

始興縣誌二卷明嘉靖二十四年刊本﹝天一閣藏﹞

陽山縣誌二十二卷淸乾隆十二年刊本﹝徐家匯藏書樓藏﹐存卷一﹑卷四﹑卷五﹑卷十一﹑卷十四﹞

嘉應州誌十二卷淸乾隆十五年刊本﹝徐家匯藏書樓藏﹞

嘉應州誌增補考略四十卷首一卷淸咸豐三年刊本﹝上海市歷史文獻圖書館藏﹐現藏上海圖書館﹞

祝枝山手寫正徳興寧志稿四卷稿本﹐蓋王世懋等印﹝蘇州文管會藏﹞

東安縣誌四卷淸乾隆五年刊本﹝中華書局圖書館藏﹐現藏上海辭書出版社﹞

西寧縣誌十二卷首一卷末一卷淸道光十年刊本﹝上海市歷史文獻圖書館藏﹐現藏上海圖書館﹞

連山廳志不分卷淸道光間修﹐抄本﹐缺名批校﹐蓋有吳興劉氏嘉業堂藏書記之章﹝上海圖書館藏﹞

連陽八排風土志八卷淸康熙四十七年刊本﹝徐家匯藏書樓藏﹞

廣西

廣西通誌六十卷明嘉靖十年刊本﹝北京圖書館藏﹞

西事珥八卷附嶠南瑣記二卷明萬曆四十一年刊本﹝上海圖書館藏﹞

桂林風土記一卷槜李曹氏抄本﹐淸張載華題記﹐楊守敬等簽校﹝上海圖書館藏﹞

陽朔縣誌四卷傳抄淸康熙十二年刊本﹝上海圖書館藏﹞

融縣誌十二卷淸道光十一年修﹐抄本﹝北京圖書館藏﹞

象州誌四卷淸乾隆二十九年刊本﹝北京故宮博物院藏﹞

慶遠府誌二十卷淸道光八年刊本﹝徐家匯藏書樓藏﹞

天河縣誌二卷淸道光六年刊本﹝北京圖書館藏﹞

白山司志十八卷傳抄淸道光十八年刊本﹝上海圖書館藏﹞

上林志稿十二卷淸道光二年刊本﹝上海市歷史文獻圖書館藏﹐現藏上海圖書館﹞

西隆州誌一卷傳抄淸康熙十二年修﹐嘉慶三年增補本﹝徐家匯藏書樓藏﹞

富川縣誌十二卷淸乾隆二十二年刊本﹝上海市歷史文獻圖書館藏﹐現藏上海圖書館﹞

荔浦縣誌四卷淸康熙四十八年修﹐抄本﹝徐家匯藏書樓藏﹞

昭平縣誌八卷淸同治八年重刊本﹝徐家匯藏書樓藏﹞

蒼梧總督軍門志三十四卷明萬曆九年刊本﹝上海圖書館藏﹞

潯州府誌七十六卷首一卷淸道光六年刊本﹝上海市歷史文獻圖書館藏﹐現藏上海圖書館﹞

潯州府誌五十七卷淸光緒間修﹐抄本﹝上海圖書館藏﹞

上思州誌四卷淸康熙二十三年修﹐抄本﹝上海圖書館藏﹞

太平府誌五十卷首一卷末一卷傳抄淸雍正四年刊本﹝上海圖書館藏﹞

太平府誌稿六卷淸寶墨軒抄本﹐淸簡玉民手跋﹝復旦大學圖書館藏﹞

左州誌二卷淸康熙四十八年刊本﹝上海圖書館藏﹞

龍州紀略二卷淸嘉慶八年刊本﹝上海圖書館藏﹞

明江縣誌不分卷傳抄民國修﹐稿本﹝上海圖書館藏﹞

鎭邊縣誌四卷傳抄淸光緒三十四年修﹐稿本﹝上海圖書館藏﹞

鎭安府誌八卷淸乾隆二十一年刊本﹝上海市歷史文獻圖書館藏﹐現藏上海圖書館﹞

欽州誌九卷明嘉靖間刊本﹝天一閣藏﹞

廉州府誌十四卷淸康熙間刊本﹝徐家匯藏書樓藏﹞

稀見地方誌提要卷十四

四川

四川總志三十四卷明萬曆九年刊本﹝北京圖書館藏﹞

四川總志三十六卷首一卷淸康熙十二年刊本﹝徐家匯藏書樓藏﹞

四川成都府誌八卷淸康熙二十五年修﹐抄本﹝北京圖書館藏﹞

雙流縣誌七卷淸乾隆八年刊本﹝上海圖書館藏﹞

郫縣鄕土志二卷淸光緒三十四年鉛印本﹝上海圖書館藏﹞

簡州誌八卷淸乾隆五十八年刊本﹝徐家匯藏書樓藏﹞

崇慶州誌不分卷淸康熙二十五年刊本﹐雍正七年增補本﹝北京圖書館藏﹞

新津縣誌不分卷淸康熙二十五年刊本﹝北京圖書館藏﹞

漢乘備錄三十卷舊抄本﹝上海圖書館藏存卷二十九﹑卷三十﹞

漢州誌十四卷首一卷淸乾隆十一年刊本﹝北京圖書館藏﹞

什邡縣誌十八卷首一卷淸乾隆十三年刊本﹝北京圖書館藏﹞

長壽縣誌十卷淸康熙五十三年刊本﹝上海圖書館藏﹞

榮昌縣誌四卷首一卷淸乾隆十一年刊本﹝復旦大學圖書館藏﹞

大足縣誌八卷淸道光間刊本﹝徐家匯藏書樓藏﹞

璧山縣誌二卷淸乾隆元年刊本﹝故宮博物院圖書館藏﹞

昭化縣誌六卷淸乾隆五十年刊本﹝復旦大學圖書館藏﹞

通江縣誌不分卷淸康熙間修﹐抄本﹝上海圖書館藏﹞

西充縣誌十二卷淸康熙六十一年刊本﹝上海圖書館藏﹞

蓬州誌略十卷淸道光十年刊本﹝上海市歷史文獻圖書館藏﹐現藏上海圖書館﹞

重修營山縣誌八卷明萬曆四年刊本﹝天一閣藏﹞

慶符縣誌五十四卷淸嘉慶十九年刊本﹝上海市歷史文獻圖書館藏﹐現藏上海圖書館﹞

長寧縣誌二卷淸康熙二十五年刊本﹝徐家匯藏書樓藏﹞

筠連縣誌四卷淸乾隆間修﹐抄本﹝上海圖書館藏﹞

興文縣誌六卷淸嘉慶十八年刊本﹝南京大學圖書館藏﹞

馬湖府誌七卷明嘉靖三十七年刊本﹝天一閣藏﹞

屏山縣誌八卷首一卷淸乾隆四十三年刊本﹝北京圖書館藏﹞

夔州府誌十二卷明正徳八年刊本﹝天一閣藏﹞

云陽縣誌二卷明嘉靖二十年刊本﹝天一閣藏﹞

云陽縣誌四卷淸乾隆十一年刊本﹝故宮博物院圖書館藏﹞

江油縣誌二卷淸雍正五年刊本﹝上海圖書館藏﹞

峨眉縣誌十二卷淸乾隆五年刊本﹝故宮博物院圖書館藏﹞

洪雅縣誌五卷明嘉靖四十一年刊本﹝天一閣藏﹞

三臺縣誌八卷淸乾隆五十一年刊本﹝故宮博物院圖書館藏﹞

天全六番稿不分卷淸康熙四十六年刊本﹝上海圖書館藏﹞

打箭鑪志二卷淸乾隆五十八年修﹐抄本﹝上海圖書館藏﹞

打箭廳志二卷稿本﹝上海圖書館藏﹞

重修射洪縣誌八卷淸乾隆五十一年刊本﹝故宮博物院圖書館藏﹞

鹽亭縣誌四卷首一卷淸乾隆二十七年刊本﹝上海圖書館藏﹞

中江縣誌五卷淸康熙五十四年刊本﹝上海圖書館藏﹞

蓬溪縣誌二卷淸康熙十一年刊本﹝北京圖書館藏﹞

安嶽縣誌三卷淸康熙六十年刊本﹝上海圖書館藏﹞

重修丹稜縣誌七卷淸道光二十八年修﹐稿本﹐淸丁晏手跋﹝上海圖書館藏﹞

彭山縣誌七卷淸乾隆二十二年刊本﹝故宮博物院圖書館藏﹞

瀘州鄕土地理教科書一卷淸光緒三十四年瀘州正本女學堂鉛印本﹝上海圖書館藏﹞

納谿縣誌十卷淸嘉慶十八年刊本﹝徐家匯藏書樓藏﹞

內江縣誌五十四卷舊抄本﹝復旦大學圖書館藏﹞

井研縣誌二卷淸雍正十三年刊本﹝上海圖書館藏﹞

直隸綿州誌十九卷淸乾隆元年刊本﹝北京圖書館藏﹞

安縣誌四卷淸乾隆五十四年寫刊本﹝上海市歷史文獻圖書館藏﹐現藏上海圖書館﹞

茂州誌八卷淸乾隆五十九年刊本﹝故宮博物院圖書館藏﹞

汶志紀略四卷淸嘉慶十年刊本﹝徐家匯藏書樓藏﹞

忠州誌十二卷淸同治十二年刊本﹝上海圖書館藏﹞

酆都縣誌八卷淸康熙四十九年刊本﹝北京圖書館藏﹞

裏塘誌略二卷淸嘉慶十五年愛日堂抄本﹝旅大圖書館藏﹞

稀見地方誌提要卷十五

貴州

貴州圖經新志十七卷明弘治間刊本﹝北京圖書館藏﹞

貴州通誌十二卷明嘉靖三十四年刊本﹝上海圖書館藏﹞

黔記六十卷明萬曆刊本﹐蓋有顧印嗣立﹑俠君等藏印﹝上海圖書館藏﹐卷二十五卷二十六缺﹞

貴州通誌三十三卷淸康熙十二年刊本﹝徐家匯藏書樓藏﹐卷四至卷十抄配﹞

貴定縣誌稿不分卷抄本﹝上海市歷史文獻圖書館藏﹐現藏上海圖書館﹞

開州誌四卷淸乾隆四十五年修﹐抄本﹝上海圖書館藏﹞

定番州誌二十一卷淸康熙五十七年修﹐抄本﹝南京圖書館藏﹞

安平縣誌十卷淸道光七年寫刊本﹝上海市歷史文獻圖書館藏﹐現藏上海圖書館﹞

天柱縣誌二卷淸康熙二十二年刊本﹝北京圖書館藏﹞

思南府誌八卷明嘉靖十五年刊本﹝天一閣藏﹞

增修仁懷廳志八卷首一卷淸光緒二十八年刊本﹝上海圖書館藏﹞

婺川縣備志不分卷淸光緒間修﹐傳抄本﹝徐家匯藏書樓藏﹞

平溪衛志不分卷淸康熙十二年修﹐傳抄本﹝徐家匯藏書樓藏﹞

玉屏縣誌十卷首一卷淸乾隆間刊本﹝故宮博物院圖書館藏﹞

淸浪衛誌略一卷淸康熙二十三年修﹐抄本﹝上海圖書館藏﹞

銅仁府誌十二卷淸道光四年刊本﹝上海市歷史文獻圖書館藏﹐現藏上海圖書館﹞

普安州誌十卷明嘉靖間刊本﹝天一閣藏﹞

雲南

雲南圖經誌書十卷明景泰六年刊本﹝北京圖書館藏﹞

滇略十卷明刊本﹝上海圖書館藏﹞

滇史十四卷明萬曆間刊本﹝上海圖書館藏﹞

道光雲南志鈔八卷淸道光九年刊本﹝復旦大學圖書館藏﹞

滇南誌略不分卷淸抄本﹝徐家匯藏書樓藏﹞

雲南府誌二十五卷首一卷淸康熙三十五年刊本﹝上海圖書館藏﹞

重修富民縣誌二卷淸雍正九年刊本﹝徐家匯藏書樓藏﹞

宜良縣誌四卷淸乾隆五十一年刊本﹝華東師範大學圖書館藏﹞

選錄宜良縣誌稿二卷稿本﹝上海師範學院圖書館藏﹞

羅次縣誌四卷景抄淸康熙五十六年刊本﹝徐家匯藏書樓藏﹞

昆陽州誌十六卷淸道光十九年刊本﹝華東師範大學圖書館藏﹞

易門縣誌不分卷淸康熙五十九年修﹐抄本﹝徐家匯藏書樓藏﹞

續修易門縣誌十四卷首一卷淸道光二十五年刊本﹝徐家匯藏書樓藏﹞

大理府誌十卷傳抄明嘉靖四十二年刊本﹝上海圖書館藏﹞

趙州誌四卷舊抄明萬曆十五年刊本﹝北京圖書館藏﹞

趙州誌四卷淸乾隆元年刊本﹝徐家匯藏書樓藏﹞

重修鄧川州誌十五卷明隆武二年修﹐抄本﹝北京圖書館藏﹞

雲南縣誌四卷淸乾隆三十二年刊本﹝上海圖書館藏﹞

臨安府誌二十四卷淸雍正九年刊本﹝雲南省圖書館藏存卷二至八﹑卷十一至十四﹐卷二十三﹐卷二十四﹞

阿迷州誌不分卷淸康熙十二年刊本﹝北京圖書館藏﹞

寧州誌不分卷抄本﹝徐家匯藏書樓藏﹞

續修河西縣誌四卷淸乾隆五十三年刊本﹝徐家匯藏書樓藏﹞

蒙自縣誌六卷淸乾隆五十六年刊本﹝徐家匯藏書樓藏﹞

續蒙自縣誌十二卷首一卷淸宣統間修﹐稿本﹝上海圖書館藏﹞

楚雄府誌十卷首一卷淸康熙五十五年刊本﹝徐家匯藏書樓藏﹞

威遠所志八卷淸道光十八年刊本﹝華東師範大學圖書館藏﹞

鎭南州誌六卷淸咸豐三年刊本﹝徐家匯藏書樓藏﹞

南安州誌六卷淸康熙四十八年刊本﹝徐家匯藏書樓藏﹞

雲南黑鹽井志八卷淸康熙四十九年刊本﹝復旦大學圖書館藏﹞

瑯鹽井志四卷首一卷淸康熙五十一年刊本﹝北京圖書館藏﹞

姚州誌四卷淸康熙五十二年刊本﹝上海圖書館藏﹞

白鹽井志四卷淸乾隆二十三年刊本﹝北京圖書館藏﹞

澂江府誌十六卷淸康熙五十八年刊本﹝徐家匯藏書樓藏﹞

徵江府誌十六卷淸道光二十七年刊本﹝徐家匯藏書樓藏﹞

路南州誌四卷傳抄淸乾隆二十二年刊本﹝徐家匯藏書樓藏存卷一至二﹞

廣南府誌稿二卷淸道光間修﹐抄本﹝上海圖書館藏﹞

順寧府誌十卷淸乾隆二十六年刊本﹝徐家匯藏書樓藏﹞

古越州誌十卷傳抄淸同治六年李家珍重訂本﹝南京圖書館藏﹞

沾益州誌四卷淸乾隆三十五年刊本﹝故宮博物院圖書館藏﹞

尋甸府誌二卷明嘉靖二十九年刊本﹝天一閣藏﹞

尋甸州誌三十卷首一卷淸道光八年刊本﹝徐家匯藏書樓藏﹞

麗江府誌略二卷淸乾隆八年刊本﹝徐家匯藏書樓藏﹞

麗江府誌稿十卷淸光緒二十一年修﹐稿本﹝華東師範大學圖書館藏﹞

中甸縣誌稿三卷首一卷末一卷民國十八年修﹐稿本﹝雲南省圖書館藏﹞

維西見聞紀一卷淸乾隆三十五年刊本﹝上海圖書館藏﹞

維西縣誌四卷民國二十一年修﹐抄本﹝上海圖書館藏﹞

普洱府誌二十卷淸咸豐間刊本﹝上海圖書館藏﹞

永昌府誌二十六卷首一卷淸康熙四十一年刊本﹝徐家匯藏書樓藏﹞

開化府誌十卷淸道光九年刊本﹝徐家匯藏書樓藏﹞

雲南昭通鎭風土武備總冊不分卷淸道光十九年稿本﹝上海圖書館藏﹞

新修昭通府恩安縣誌稿六卷淸宣統三年傳抄本﹝華東師範大學圖書館藏﹞

鎭雄州誌六卷淸乾隆四十九年刊本﹝徐家匯藏書樓藏﹞

元江府誌二卷淸康熙五十一年修﹐抄本﹝徐家匯藏書樓藏﹞

元江州誌四卷淸道光六年刊本﹝徐家匯藏書樓藏﹞

永北府誌二十八卷淸乾隆三十年刊本﹝徐家匯藏書樓藏﹞

西藏

西藏志不分卷淸乾隆間刊本﹐書眉有批注﹐未署名﹝上海圖書館藏﹞

衛藏通誌十六卷舊抄本﹝上海圖書館﹞

西藏達賴喇嘛班禪徳尼及大小呼圖克圖沙布嚨源流一卷抄本﹝上海圖書館藏﹞

康藏寶鑑不分卷民國三十三年重纂稿本﹝上海圖書館藏﹞

後記

●卷首

總志

長興陳光貽學

元和郡縣圖志四十卷淸乾隆三十四年益都李氏抄本﹝上海圖書館藏本﹞

唐李吉甫纂。吉甫字宏憲﹐趙州人。父棲筠官禦史大夫﹐吉甫以蔭補左司禦率府倉曹參軍﹐貞元初爲太常博士﹐官至中書侍郎﹑同中書門下平章事﹐卒謚忠懿﹐事迹具《唐書》本傳。此本爲益都李氏抄本﹐有李文藻校跋﹐及周嘉猷跋。書名題《元和郡縣圖志》﹐原存卷一至十八﹐卷二十一至二十二﹐卷二十五﹐卷二十七至三十五﹐卷三十七至四十。北京圖書館藏﹐乾隆三十四年錢氏通經樓抄本﹐有孔繼泰跋﹐題名亦稱《圖志》﹐存捲與此本同。《四庫全書》用浙撫采進本﹐重編爲四十卷﹐使相聯屬﹐以便循覽也。以其圖亡﹐攺名《元和郡縣誌》。其《提要》曰「是書據宋洪邁跋﹐稱爲元和八年所上﹐然書中更置宥州一條﹐乃在元和九年。蓋其事爲吉甫所經畫﹐故書成之後﹐又自續入之也。前有吉甫原序稱﹕起京兆府﹐盡隴右道﹐凡四十七鎭﹐成四十卷﹐每鎭皆圖在篇首﹐冠於敍事之前﹐並目錄兩卷﹐共成四十二卷﹐故名曰《元和郡縣圖志》。後有淳熙二年程大昌跋﹐稱圖至今已亡﹐獨志存焉﹐故《書錄解題》惟稱﹕《元和郡縣誌》四十卷。此本又缺第十九卷

﹐二十卷﹐二十三卷﹐二十四卷﹐二十六卷﹐三十六卷。其第十八卷

則缺其半﹐二十五卷亦缺二頁﹐又非宋本之舊矣。篇目斷續﹐頗難尋檢。考《水經注》本四十卷﹐至宋代佚其五卷﹐故水名缺二十有一。南宋刊版﹐仍均配爲四十卷﹐使相聯屬。今用其例﹐亦重編爲四十卷﹐以便循覽。仍注其所缺於卷中﹐以存舊第。其書《唐志》作五十四卷﹐證以吉甫之原序﹐蓋志之誤。又按《唐六典》﹐及新﹑舊《唐書﹟地理誌》﹐貞觀初分天下爲十道﹐一關內道﹐二河南道﹐三河東道﹐四河北道﹐五山南道﹐六隴右道﹐七淮南道﹐八江南道﹐九劍南道﹐十嶺南道。此書移隴右爲第十。殆以中葉後陷沒吐番﹐故退以爲殿。至淮南一道﹐在今本缺卷之中﹐以《唐志》淮南道所屬諸州考之﹐今本河南道內﹐有所屬申﹑光二州﹑列蔡州之後。江南道內﹐有所屬之蘄﹑黃﹑安三州﹐列鄂﹑沔二州後﹐似乎傳寫之錯簡。然考《唐書﹟方鎭表》﹐大歷十四年﹐淮西節度使復治蔡州﹐尋更號申﹑光﹑蔡節度使。又永泰元年﹐蘄﹑黃二州隸鄂﹑嶽節度﹐升鄂州都團練使爲觀察使﹐增領嶽﹑蘄﹑黃三州。元和元年﹐升鄂州觀察使爲武昌軍節度使﹐增領安﹑黃二州。則中州﹑光州嘗由淮南道割隸河南道﹐蘄州﹑安州﹑黃州﹐亦嘗由淮南道割隸江南道。《唐志》偶失移並﹐非今本錯亂也。《輿記圖》《隋志》《唐志》所著錄者﹐率散佚無存。其傳於今者﹐惟此書爲最古﹐其體例亦爲最善。後來𨿽遞相損益﹐無能出其範圍。」又按《唐書﹟地理誌》序略云「唐興﹐髙祖攺郡爲州﹐太守爲刺史﹐又置都督府以治之。然天下初定﹐權置州郡頗多。太宗元年始令並省﹐又因山川形便﹐分天下爲十道。至十三年定簿。凡州府三百五十八﹐縣一千五百五十一。開元二十一年又因十道﹐分山南﹑江南爲東﹑西道﹐增置黔中道及京畿﹑都畿﹐置十五采訪使檢察﹐如漢刺史之職。」唐自天寶用兵﹐河西﹑隴右陷於吐蕃﹐至大中﹑咸通始復隴右。乾符以後﹐天下大亂﹐至於唐亡。《唐書﹟地理誌》以開元二十八年戶部賬﹐凡郡府三百二十有八﹐縣千五百七十三﹐著錄之。《舊五代史﹟郡縣誌》之輯﹐亦以《開元十道圖》爲本也。天寶間隴右不守﹐咸通時收復﹐事在元和前後。《四庫提要》謂﹕「此書移隴右爲第十﹐殆以中葉後陷沒吐蕃﹐故退以爲殿。」《唐志》則以隴右爲第六。此書則仍貞觀時十道制﹐而元和時唐之領土﹐非貞觀之制﹐亦非開元之盛矣。綜觀吾國地理之書﹐以《元和郡縣誌》體裁最備﹐故《四庫全書》錄以冠地理總志之首。夫總志集郡縣誌書而成﹐郡縣誌書參總志體例而纂﹐兩者密切相關。故本《提要》著錄總志冠以卷首﹐而《元和郡縣誌》爲志乘家祖述之所自焉。

太平寰宇記二百卷首二卷抄本﹝北京圖書館藏朱彜尊原抄本﹐上海圖書館藏傳抄朱彜尊藏本。原缺卷一百十一至一百十九﹞

宋樂史纂。史字子正﹐宜黃人。宋太宗時上書言事﹐擢著作佐郎﹐知陵州﹐召爲三館編修。雍熙中﹐獻所著書有四百餘卷﹐所著《太平寰宇記》﹐卷帙浩博。《四庫全書提要》稱﹕「史書𨿽卷帙浩博﹐而考據特爲精核﹐要不得以末流冗雜﹐追咎濫觴之源矣。原本二百卷﹐諸家藏本並多殘闕﹐惟浙江汪氏進本﹐所缺自一百十三卷至一百十九卷僅佚七卷。又每卷末附校正一頁。不知何人所作﹐辧析頗詳﹐較諸本最爲精善﹐今據以著錄。《文獻通考》作《太平寰宇志》﹐此本標題實作《太平寰宇記》﹐諸書所引名亦兩歧。今考史進原序亦作《宇記》﹐則《通考》爲傳寫之誤﹐不足據也。」今此本首有目錄二卷﹐缺捲亦如汪氏進本之數﹐考諸家藏書目皆有缺﹐其佚七卷﹐由來已久矣。考史纂書之時﹐太宗始平閩﹑越﹐並北漢。史因合輿圖所隸﹐考尋始末﹐而成此書﹐始東京迄四裔。然是時幽﹑嬀﹑營﹑檀等十六州﹐實未入版圖﹐史因賈耽《十道志》﹐李吉甫《元和郡縣誌》之舊﹐槪列其名。史進序又譏賈耽﹐李吉甫爲漏缺﹐故其書采摭繁富﹐於列朝人物一一並登﹐至於題詠古迹﹐亦皆並錄。地理之書至是始詳﹐體例亦自是而大變矣。後來方誌必列人物藝文者﹐其體皆始於史。元﹑明以來﹐是書爲州縣誌之濫觴。體例相沿﹐而藝文溢於全集﹐末大於本﹐而輿圖反若坿錄。其間假借誇飾﹐以侈風土﹐至是而流獘生﹐藝文則爲題詠而設﹐而不爲考據。其鄙俚者﹐文移案牘﹐江湖遊乞﹐隨俗應酬而已耳﹐方誌不純史法矣。章學誠《方誌立三書議》有言曰「方誌旣不爲國史所憑﹐則虛設門類而不得其用。所謂觚而不觚也﹐方誌乎哉。」

元丰九域志十卷抄本。淸盧文弨校﹝上海圖書館藏﹞

宋王存等纂。存字敬仲﹐丹陽人。登進士第﹐調嘉興主簿﹐歷官尙書右丞﹐事迹具《宋史》本傳。是書始於四京﹐次於二十三路﹐終於省廢軍州及化外羈縻州。於鄕鎭之名﹐土貢之數﹐皆一一具載。其目次﹐總二十三路﹐京府四﹐次府十﹑州二百四十二﹑軍三十七﹑監四﹑縣一千二百三十五﹐敍述簡括。按宋疆理制﹐至道三年分天下爲十五路﹐天聖析爲十八。元丰又析爲二十三﹐曰京東﹑西﹐曰京南﹑北﹐曰河北東﹑西﹐曰永興﹐曰秦鳳﹐曰河東﹐曰淮南東﹑西﹐曰兩浙﹐曰江南東﹑西﹐曰荊湖南﹑北﹐曰成都﹑梓﹑利﹑夔﹐曰福建﹐曰廣南東﹑西。崇寧四年復置京畿路﹐大觀元年別置黔南路﹐三年並黔南入廣西﹐以廣西黔南爲名﹐四年仍舊爲廣南西路。宣和四年又置燕山府﹐及雲中府路。天下分路二十六﹐京府四﹐府三十﹐州二百五十四﹐監六十三﹐縣一千二百三十四﹐可謂極盛矣﹝參考《宋史﹟地理誌序》﹞。而燕云旣得卽失﹐故《宋史﹟地理誌》定宋疆域﹐以是書爲準。《宋志》序云「今據元丰所定﹐並京畿爲二十四路。首之以京師﹐重帝都也﹐終之以燕﹑云﹐以其旣得而旋失﹐故坿見於後。」是書自祥符中﹐李宗諤﹑王曾先後修《九域圖》。至熙寧八年都官員外郎劉師旦﹐以州縣名稱多有攺易﹐奏請重修﹐而以存總其事。迄元丰三年閏九月書成﹐以舊書名圖﹐而無繪事﹐攺曰志。存等進書原序﹐有云「州縣廢置﹐與夫鎭戍城堡之名﹐山澤虞衡之利﹐前書所略則謹志之。至於道裏廣輪之數﹐昔人罕得其詳。今則一州之內﹐首敍州封﹐次及旁郡﹐彼此互舉﹐弗相混淆。」宋修總志﹐當推此書最爲詳明也。《四庫全書》以明毛晉景抄宋刊本收錄﹐而佚其第十卷

﹐以蘇州朱煥家藏抄本補之﹐仍首尾完整。《四庫提要》有云「其書最爲當世所重﹐民間又有別本刊行﹐內多古迹一門。故晁公武《讀書後志》有新﹑舊《九域志》之目。」《提要﹟存目》又另有《新定九域志》十卷﹐謂﹕「與王存原本﹐文並相同﹐惟府﹑州﹑軍﹑監﹑縣下﹐多出古迹一門。」查《元丰九域志》今存版本﹐《四庫》本外﹐有此本﹐北京圖書館藏盧文弨手抄校本﹐《臺灣善本書目》著錄有舊抄本﹐新﹑舊本均爲十卷。惟《北京圖書館善本書目》著錄﹐淸抄本《元丰新定九域志》十卷﹑首一卷。《臺灣善本書目》著錄《新定九域志》十卷﹐注坊賈增訂﹐據《四庫存目》之說也。《存目》又言「爲出於南宋閩中刊本。」以睦州攺嚴州。檢毛晉家景抄本﹐睦字未攺。王士禎《居易錄》載﹕「所見《九域志》卽元丰經進之書﹐則亦未見王存原本也。」又《玉海》引述﹕「《元丰九域志》。知該志在紹聖間曾以黃裳所言﹔《九域志》所載甚略﹐原負詔職方。取四方郡縣﹑山川﹑民俗﹑物產﹑古迹之類﹐輯爲一書﹐補綴缺遺。遂於大觀二年四月二曰﹐詳定《九域圖志》。𨿽至宣和二年罷書局﹐不及成﹐而大觀中程縯撰《職方紀要》﹐卽新﹑舊《九域志》﹐二書綢次爲書。」因疑《四庫存目提要》﹐以《新定九域志》爲南宋坊賈所增之說有誤。

輿地廣記三十八卷武英殿聚珍本﹝上海圖書館藏﹞

宋歐陽忞纂。忞史傳無考。晁公武《讀書志》謂﹕「著書者所假托﹐實無其人。」而陳振孫《書錄解題》則云「其書成於政和中﹐忞﹐歐陽修從孫﹐以行名皆連心字爲據。」據此忞非無其人也。《四庫全書提要》著錄《大淸一統志》條有云「宋之疆域最狹﹐歐陽忞《輿地廣記》於所不能有者﹐別立化外州之名﹐已爲巧飾。」按宋之疆域﹐太宗至道三年﹐分天下爲十五道﹐而元丰所定﹐並京畿爲二十四路﹐不可謂宋之疆域最狹。《元史﹟地理誌》序有云「自封建變爲郡邑﹐有天下者﹐漢﹑隋﹑唐﹑宋爲盛。」但宋自南渡後﹐喪失中原陜右﹐疆域日見狹隘。《宋史﹟地理誌》序有云「髙宗渡江﹐駐蹕吳﹑會﹐中原﹑陜右盡入於金﹐東劃長﹑淮﹐西割商﹑秦之半﹐以散關爲界。其所存者﹐兩浙﹐西淮﹐江東﹑西﹐湖南﹑北﹐西蜀﹐福建﹐廣東﹐廣西十路而已。迨徳祐丙子﹐遂並歸於我皇元版圖。忞此書成時﹐燕﹑云十六州已不能自有﹐書旣稱《廣記》﹐而不足括輿地之全。故仍坿燕﹑云於各路之末﹐名之日化外州。觀是書體裁﹐最爲淸晰﹐其卷一至四﹐先敍歷代疆域﹐提其綱要﹐卷五以下﹐乃列宋疆域制爲順序﹐述郡邑之名﹐則端委詳明﹐較易尋覽。淸顧祖禹《讀史方輿記要》﹐顧炎武《天下郡國利病書》﹐皆仿其編例也。

方輿勝覽七十卷宋咸淳三年吳堅﹑劉震孫刊本﹝北京圖書館藏﹞

宋祝穆纂。穆字和甫﹐建陽人。穆少名丙﹐與弟癸同受業於朱熹﹐穆曾爲興化涵江書院山長。是書體例﹐分建置﹑沿革﹐疆域﹑道裏﹐田賦﹑戶口﹑關塞﹑險要等門﹐皆選錄簡略。而次列名勝古迹﹐則多所臚列﹐末載詩﹑賦﹑序﹑記文獨備。《四庫提要》稱其書﹕「𨿽無裨於掌故﹐而有益於文章。摛藻掞華﹐恆所引用﹐故自宋元以來﹐操觚家不廢其書焉。」按是書蓋成於理宗時﹐所記分十七路﹐各系所屬府﹑州﹑軍以下﹐而以行在所臨安府爲首。是時中原陷落﹐已不入版圖﹐所可述者﹐惟南渡後疆域。穆是書故以詩文溢之耶。蓋其書多爲登臨題詠之文﹐而不爲地方故實之考據。又其書名𨿽似地誌﹐而體例實類書也。按是書成於南渡之後﹐是時中原陜右盡入於金﹐東劃長﹑淮﹐西割商﹑秦之半﹐以散關爲界。豈穆之意﹐惜不忍以國家昔所喪失之地不載﹔而割讓之地﹐已認訂約條﹐勢難背信。故其書例﹐示以非一統志之體耶。

輿地紀勝二百卷舊抄本﹝上海圖書館藏﹞

宋王象之纂。象之金華東陽人。嘗官江寧縣。此本存卷一至十二﹐卷十七至四十九﹐卷五十五至一百二十五﹐卷一百四十至一百六十七﹐卷一百七十五至一百九十二。北京圖書館藏淸景宋抄本﹐存十五本﹐卷一至十二﹐卷十七至四十九﹐卷五十五至九十五。《臺灣善本書目》著錄﹐淸道光二十八年揚州岑氏懼盈齋抄本﹐存一百六十六卷。此書《四庫全書》未收﹐《存目》亦未見著錄。淸阮元編《四庫未收書目提要》﹐用伍崇曜刊本著錄﹐其《提要》略云「《四庫》未著錄。惟有《輿地碑記》四卷云﹕象之金華人﹐嘗知江寧縣。所著有《輿地紀勝》二百卷﹐今未見傳本﹐此卽其中之四卷。今於江南得景宋抄本二百卷﹐前有象之自序。象之東陽人﹐略云﹕余披括天下地理之書﹐參訂會粹﹐每郡自爲一編﹐以郡之因革見之編首。而諸縣次之﹐以及山川﹑人物﹑詩章﹑文翰﹐皆附見焉。東南十六路﹐則仿範蔚宗《郡國志》條例﹐以在所爲首。而西北諸郡﹐亦次第編集﹐今考其成書之年﹐在南宋嘉定十四年。故其所指在所﹐以臨安府爲首﹐而一切沿革﹐亦準是時。又宮闕殿門﹐壽康宮下﹐引《朝野雜記》云「寧宗始受禪云云。則是作序在嘉定﹐全書之成在理宗時矣。」是書自卷一行在所起﹐至劍門軍訖﹐共府二十五﹐軍三十四﹐州一百零六﹐監一﹐共府﹑軍﹑州﹑監一百六十六﹐內或有一府一軍﹐而分爲上下二卷﹐故與縣數不合。其卷數全缺者﹐自十三至十六﹐又自五十至五十四﹐又自一百三十六至一百四十四﹐又自一百六十八至一百七十三﹐又自一百九十三至二百﹐共缺三十一卷。至其餘各卷內之有缺頁﹐又皆注明於目錄卷數之下。

大元大一統志一千三百卷影抄元刊本﹝收藏者及存捲著錄見以下提要﹞

元孛蘭肹﹑嶽鉉等纂。據常熟瞿氏編《鐵琴銅劍樓書目》﹐著錄舊抄本《元一統志》七卷云「題集賢太學生資善大夫同知宣徽院事臣孛蘭肹﹐昭文館大學士中奉大夫祕書監臣嶽鉉等﹐上進案祕書監志。至元二十二年乙酉﹐世祖命集賢大學士行祕書監事札馬剌丁與祕書少監虞應龍﹐輯《大一統志》。成宗大徳初﹐復從集賢侍制趙忭請重修﹐書成﹐藏之祕府。至正六年始刊行之﹐全書一千三百卷。此存蜀省均州一卷﹐房州一卷﹐鄜州二卷﹐葭州三卷。其書分縣編次﹐記載分明﹐不同《明一統志》之府縣合並也。」錢大盺《潛研堂文集》卷二十九《跋元大一統志殘本》云「考元時《大一統志》凡有兩本﹐至元二十三年集賢大學士行祕書監事札馬刺丁言﹕方今尺地一民﹐盡入版籍﹐宜爲書以明一統。世祖嘉納﹐卽命札馬刺丁與祕書少監虞應龍等﹐搜輯爲志。二十八年書成﹐凡七百五十五卷﹐名《大一統志》﹐藏之祕府。此初修之本地也。成宗大徳初﹐復因集賢侍制趙忭之請﹐作《大一統志》。《元史》載﹕大徳七年三月戊申卜蘭禧﹑嶽鉉等進《大一統志》﹐賜賚有差。此再修之本也。」《元一統志》凡二修﹐今存皆殘本耳。案元官修總志﹐始於世祖至元二十三年﹐至三十二年成書。其後雲南﹑甘肅﹑遼陽皆纂成圖經﹐因是倡議重修﹐延孛蘭肹﹑嶽鉉等主其事﹐至大徳七年纂成﹐名曰《大元大一統志》﹐至正六年刊成於杭州。《四庫全書》開館時﹐其書已佚﹐惟見《四庫提要》著錄《明一統志》中有云「元嶽璘等所修《大元一統志》﹐最稱繁博。《國史經籍志》載其目﹐爲一千卷﹐今已散佚無傳。𨿽《永樂大典》各韻中頗見其文﹐而割裂叢碎﹐又多漏脫﹐不復能排比成帙。惟浙江汪氏所獻書內尙存原刊本二卷﹐頗可以考見其體例。」近人趙萬里輯《元一統志》﹐已見版行﹐序稱全書共一千三百卷﹐據常熟瞿氏著錄所稱之卷數焉。趙氏又稱其書於各州各縣史迹﹐承唐《元和郡縣誌》﹑宋《太平寰宇記》等書成例﹐列建置沿革﹑坊郭﹑鄕鎭﹑裏至﹑山川﹑土產﹑風俗﹑形勢﹑古迹﹑宦迹﹑人物﹑仙釋等類。凡大江以南﹐大率取材於《輿地紀勝》及宋元舊志。以北則取材於《元和郡縣圖志》《太平寰宇記》《輿地紀勝》。趙自序略云「《元一統志》明以后久無全帙﹐近年內閣大庫出元至正刊本殘帙七卷。此外常熟瞿氏舊藏抄本九卷﹐別有嘉慶間吳縣袁廷檮家抄本三十五卷﹐未見於瞿氏藏本者﹐有二十八卷。」查趙氏《元一統志》序所述之書﹐今見於《臺灣善本書目》著錄﹕《大元大一統志》存三十五卷﹑四冊﹐淸袁氏貞節堂抄本。《大一統志》存五卷﹑二冊﹐元刊本﹐存卷七百三十一﹐卷七百九十至九百九十二。《大元大一統志》存九卷﹑二冊﹐海虞瞿氏鐵琴銅劍樓烏絲欄精抄本。閱諸家藏書目﹐書名不一﹐疑爲傳抄或著錄之誤焉。因是余問之常熟瞿君鳳起﹐瞿君出其所藏影抄元刊三頁﹐稱﹕「非其鐵琴銅劍樓舊藏烏絲欄抄本之餘﹐爲借得嘉興沈寐叟先生所藏﹐出於大庫檔案之元刊本而影抄也。」三頁爲卷六百三十四﹑第九頁﹐卷七百九十﹑第九頁﹐卷七百九十一﹑第一頁。板框書品之大﹐偉爲歷代修一統志之冠。而所珍貴者﹐爲第七百九十一卷

﹑第一頁第一行﹐題書名爲《大元大一統志》。於是元一統誌書名﹐據此可以確定矣。趙氏所輯之書﹐自稱歷經二十年﹐搜集軼文﹐於《永樂大典》《玄覽堂叢書續集》《遼海叢書》中所存殘捲﹐輯成十卷。其篇目卷一中書省﹐統山東﹑西﹐河北之地。卷二遼陽等處行中書省。卷三河南﹑江北等處行中書省。卷四陜西等處行中書省。卷五四川等處行中書省。卷六甘肅等處行中書省。卷七雲南諸路行中書省。卷八江浙等處行中書省。卷九江西等處行中書省。卷十湖廣等處行中書省。趙氏之書不能盡括元之疆域﹐幸猶有《聖朝混一方輿勝覽》一書存﹐其書用《大元大一統志》疆理制爲例﹐可以參覽也。

聖朝混一方輿勝覽三卷元明間刊《事文類聚翰墨全書》另本﹝上海圖書館藏﹞

元缺名纂。此篇敍元朝方輿勝迹之書﹐用《大元大一統志》疆域爲綱。《元一統志》久佚﹐考元朝疆理之制﹐則惟賴此篇矣。《元史﹟地理誌》序云「自封建變爲郡縣﹐有天下者﹐漢﹑隋﹑唐﹑宋爲盛。然幅員之廣﹐咸不逮元。」按《元志》載﹐元行中書省十有一。曰嶺北﹐曰遼陽﹐曰河南﹐曰陜西﹐曰四川﹐曰甘肅﹐曰雲南﹐曰江浙﹐曰江西﹐曰湖廣﹐曰徵東﹐分鎭﹑藩﹑服。路一百八十五﹐府三十三﹐州三百五十九﹐軍四﹐安撫司十五﹐縣一千一百二十七。《元志》敍述簡略﹐仍不可以考覽元朝疆理幅員之廣闊也。元朝疆理制﹐省以下有道﹑路﹑府﹑州﹑縣五等﹐大率道下以路領州領縣﹐而「腹裏」或有以路領府﹐府領州﹐州領縣者。其府與州﹐又有不隸路而直隸於行中書省者。其省﹐如統山東﹑西﹐河北之地﹐謂之「腹裏」﹐與所統其他省路﹐行政制不同。元職方﹐與唐宋以前僅以郡領縣又不同。《元一統志》久佚﹐《元史﹟地理誌》又敍述不詳﹐《新元史﹟地理誌》序𨿽言《元史﹟地理誌》缺略﹐而仍用其舊。故今欲研究元朝疆理制度﹐此篇篇目猶保存較爲完備。此篇總目﹐上卷﹕直隸省郡﹐四路﹑三府﹐共二十二州﹝卽《元志》所謂「腹裏」之地﹞﹐是爲京畿地也。又﹐畿輔之地﹐有燕南河北道肅政廉訪司﹐領一路﹑二府﹐共五州。河東山西道宣慰司﹐領十二路﹑一府﹐共五十州。山東東西道宣慰司﹐山東東西道廉訪司﹐共領六路﹐凡二十一州。遼陽等處行中書省﹐管轄山北﹑遼東道肅政廉訪司﹐領三路﹑一府﹐共十四州。遼東道宣慰司﹐領三路﹑一府。鎭東行中書省﹐管轄安撫髙麗總管府﹐領十五州﹐沈州髙麗總管府﹐新羅國軍民安撫司﹐合蘭府水達達田地﹝鎭東卽《元志》所謂徵東﹞。陜西等處行中書省﹐管轄陜西中道肅政廉訪司﹐領五路﹑一府﹐共十三州。鞏昌便宜都總帥府﹐設鞏昌路﹐領四府十六州。中卷﹕四川等處行中書省﹐管轄西蜀四川道廉訪司﹐領成都路﹐十州﹑一軍。嘉定路二州﹐潼川府路二州﹐順慶路一府﹑二州。四川南道宣慰司﹐領四路﹑二府﹐共二十州。河南江北等處行中書省﹐管轄河南江北道廉訪司﹐領三路﹑三府﹑二十州。淮東道宣慰司﹐領二路﹑二府﹑四州。淮西江北道肅政廉訪司﹐領五路﹑一府﹑七州。荊湖北道宣慰司﹐山南江北道廉訪司﹐合管二路﹑三府﹑二州。雲南等處行中書省﹐直領四路﹑十一州。羅羅斯宣慰司﹐領三路﹑一府﹑十八州。烏撤烏蒙等處宣慰司﹐領四路﹑一州。曲靖道宣慰司﹐領三路﹑二府﹑十州。臨安道宣慰司﹐領三路﹑一部﹑六州﹐又領元江路十六部。大理﹑金齒等處宣慰司﹑都元帥府﹐領大理路二府﹐五州﹐金齒百夷諸路﹐共二十五處﹐五州。下卷﹕江浙等處行中書省﹐管轄江南浙東道肅政廉訪司﹐領七路﹑二府﹑十三州。浙東道宣慰司。浙東海右道肅政廉訪司﹐合領七路﹑八州。江東道宣慰司﹐江東建康道肅政廉訪司﹐合領八路﹑七州。福建道宣慰使司﹑都元帥府﹐福建閩海肅政廉訪司﹐合領八路﹑二州。江西等處行中書省﹐管轄江西湖東道肅政廉訪司﹐領十一路﹐十四州。廣東道宣慰司﹑都元帥府﹐廣東道肅政廉訪司﹐合領八路﹑七州。湖廣等處行中書省﹐管轄江南湖北道肅政廉訪司﹐領七路﹑一府﹑十州。播州軍民宣撫司﹐領蠻夷長官二。恩州軍民宣撫司﹐領蠻夷長官一。婺川縣蠻夷洞官一。敍州等處宣撫司﹐領二路﹑一府﹑七州﹐蠻夷宣撫司十五。湖南道宣慰司﹐嶺北湖南道肅政廉訪司﹐合領九路﹑十州。廣西兩江道宣慰司﹑都元帥府﹐嶺南廣西道肅政廉訪司﹐合領十路﹑六州。海北海南道宣慰司﹐海北海南道宣慰廉訪司﹐合領五路。瓊州安撫司﹐領一路﹑三軍﹐左右兩江溪洞。田州上思等處軍民宣撫使﹑都元帥府﹐合領四路﹐共六十三州。甘肅等處行中書省﹐領六路﹑六州。嶺北等處行中書省﹐卽和林﹐管西域諸小國部落﹐鄯善﹑且末﹑髙昌﹑龜玆﹑波斯﹑大月氏﹑小月﹑缽和﹑波知﹑安目十小國部落。按《元史﹟地理誌》所列行中書省﹐與此篇所列省順序不同。

廣輿圖二卷明嘉靖四十五年刻本﹝上海圖書館藏﹞

元朱思本撰﹐明羅洪先補輯。思本字本初﹐臨川人﹔博學多聞﹐足迹徧海內。尢精繪輿圖﹐其繪圖劃開方网格﹐以計里數﹔明代之輿圖學家﹐大抵淵源於思本﹐稱爲「朱圖」一派。洪先字達夫﹐吉水人﹔嘉靖己丑進士第一﹐官至贊善。隆慶初贈太常寺少卿﹐卒謚文恭﹐事迹具《明史﹟儒林傳》。洪先爲學﹐宗姚江良知之說﹐著《冬遊記》一卷。此篇思本自序略云「予幼讀書﹐知九州山川﹐及觀《史記》﹐司馬氏周遊天下﹐慨然慕焉﹔後登會稽﹐泛洞庭。由是奉天子命祠嵩髙﹐南至桐柏﹐又南至於祝融﹐至於海。往往訊遺黎﹐尋故迹﹐考郡邑之因革﹐核山川之名實。驗諸滏陽﹑安陸﹐不刊禹迹圖﹐樵川混一六合郡邑圖﹔乃知前人所作﹐殊爲乖謬﹐思構爲圖以正之。閱魏酈道元注《水經》﹑唐《通典》《元和郡縣誌》﹑宋《元丰九域志》《皇大一統志》﹐參考古今﹐量校遠近﹐旣得其說﹐而未敢自是也。則每囑以質諸藩府﹐博采羣言﹐隨地爲圖﹔乃合而爲一﹐自至大辛亥﹐迄延祐庚申而功始成。其間山河繡錯﹐城連徑屬﹔旁通正出﹐布置曲折﹔靡不精到。至若漲海之東南﹐沙漠之西北﹔諸番異域﹐𨿽朝貢時至﹐而遼絕罕稽﹐言之者旣不能詳﹐詳又未必可信﹔故於斯類﹐姑用闕如。」觀其序言﹐思本之成此圖﹐頗勞心跋涉之力﹔而有遣憾者﹐西北遼遠之域﹐未有畢載。按此圖原本﹐明時猶存﹐爲洪先偶得之。而圖有計裏畫方之法﹐形實可據。於是洪先增其所未備﹐因圖廣至於數尺﹐歷十餘載始成。據洪先序言「朱圖長廣七尺﹐不便舒捲﹔今據畫方﹐易以編簡。」按是篇爲二卷﹐分八目﹐四十二圖﹔其諸沿革考證﹐不可盡載者﹐成其副紙﹐又爲圖副六十八﹐卽圖說也。今朱氏原目則無考﹐見《貞一齋文集》﹐有題此圖序一篇﹐錢大昕《元史藝文志補》﹐倪燦《補遼金元藝志》﹐及《千頃堂書目》﹐均有著錄也。

元史地理誌末附西北地名釋一卷附元經世大典地圖一幅淸洪鈞手稿本﹝上海圖書館藏﹞

淸洪鈞纂。鈞字文卿﹐吳縣人﹔同治七年進士第一﹐由修撰累官兵部左侍郎。光緒間出使俄﹑徳﹑荷﹑奧﹑鈞采訪亞西歷史地理﹐由是熟於西北輿地﹔於元朝歷史﹐效力尢深。著《元史譯文證補》﹐光緒間廣雅書局刊本﹐爲三十卷﹐而原缺十二卷。上海圖書館藏其稿本二冊﹐一冊卽爲此篇﹔前有小序﹐言元史書法﹐凡國名﹑部族名﹑地名﹐皆髙一格。又言元之譯名﹐與西方諸國譯名音有異。小序約二三百言﹐以下敍途魯吉﹑柯耳魯地﹑迄塔裏於﹑巴裏黑﹔凡八十餘國名﹑部族名﹐地名﹑各爲文一篇﹐敍其地域風土情況。刻本《元史譯文證補》﹐以是編列入卷二十六《地理誌》﹐分上下二卷﹐名曰《西北地附錄釋地》﹐而刪去小序﹐每節記載比稿本簡節﹐故稿本猶有附考之價值也。附《元經世大典地圖》一幅﹐卽是篇記載之境域。《大元大一統志》《元經世大典》已久不可徵﹐未詳鈞覓得於何處﹐按《元史》最難考者《地理誌》《新元史﹟地理誌》小序略云「元之疆域﹐九州而外﹐幅員尢廣﹔其後皇孫旭烈兀﹐建國波斯﹐與術赤﹑察合臺之後﹐並爲三大藩。職方之志﹐宜考其山川與其疆域之沿革﹔十一行省之後﹐不應如舊史《地理誌》之褊狹也。然舊志本於《大一統志》與《經世大典》﹐官修之籍﹐旣不足徵﹐甚局於褊狹宜哉。今爲《地理誌》﹐亦仍前史之舊﹔訂其舛訛﹐補其奪漏而已。」按《新元史﹟地理誌》﹐仍因《元史﹟地理誌》之舊﹔今欲詳悉元於西北之地﹐則是篇可足徵也。

寰宇通衢一卷常熟瞿氏影抄明洪武本﹝上海圖書館藏﹞

明洪武時官修﹐此本共一百四十五頁﹐起遼東都司﹐終於廣西府﹐凡馬驛站名及道裏之數﹐以類編爲書﹐所紀道裏方隅之數有八焉。案黃虞稷《千頃堂書目》載《寰宇通衢》一卷﹐洪武二十七年九月書成。先是太祖以輿地之廣﹐不可無書以紀之﹐乃命翰林儒臣纂成。此本序目皆無﹐但首頁至終﹐中無缺頁﹐是爲全本耳。

大明一統志九十卷明天順五年刊本﹝上海圖書館藏﹞

明李賢等纂。賢字原徳﹐鄧州人﹐宣徳八年進士﹐景泰初由文選郎進吏部尙書﹐兼翰林院學士﹐英宗命修此書。其篇目﹐首列京師﹑南京﹑中都三京及山西﹑山東﹑河南﹑陜西﹑浙江﹑江西﹑湖廣﹑四川﹑福建﹑廣東﹑廣西﹑雲南﹑貴州十三布政司﹐迄外夷凡九十卷。此本內述及嘉靖﹑隆慶時建置﹐蓋後人已有所續入﹐而不盡爲天順之舊。按明洪武三年﹐始命魏俊等六人編類天下郡縣地理形勢爲《大明志》﹐其書久已不傳。後成祖采郡縣圖經﹐命儒臣纂輯亦未成書而中輟。至英宗復辟後﹐乃命賢等重編﹐天順五年四月﹐書成奏請﹐賜名《大明一統志》﹐鋟版頒行。是書義例一仍《大元大一統志》之舊﹐而取材簡略﹐卷帙不及《元志》三之一。又出眾手所裁﹐書中舛訛牴牾﹐疏謬尢甚。《四庫全書》𨿽采入是書﹐而《提要》謂﹕「此書之舛略﹐本無可采﹐特是職方圖籍﹐爲國之常經。歷朝俱有成編﹐不容至明而獨缺﹐故仍錄存﹐以備一代之掌故焉。」案《明一統志》非舛訛疏略﹐而不能表達明之疆域制度。明之疆理頗繁﹐據《明史﹟地理誌》序云「洪武初建都江表﹐革元行中書省﹐以京畿應天諸府縣直隸京師。後乃盡革行中書省﹐置十三布政司﹐分領天下府州縣及羈靡司。又置十五都指揮使司﹐以領衛所﹑番漢諸軍。其邊境海疆﹐則增置行都指揮使司﹐而於京師建五軍都督府﹐俾外都指揮使司﹐各以其方附焉。成祖定都北京﹐北倚羣山﹐東臨滄海﹐南面而臨天下。乃以北平爲直隸﹐又增設貴州﹑交阯二布政使司。仁﹑宣之際﹐南交累叛﹐旋復棄之外徼。終明之世﹐爲直隸者二﹐曰京師﹐曰南京﹐爲布政使司者十三﹐曰山東﹐曰山西﹐曰河南﹐曰陜西﹐曰四川﹐曰湖廣﹐曰浙江﹐曰江西﹐曰福建﹐曰廣東﹐曰廣西﹐曰雲南﹐曰貴州。其分統之府百有四十。州百九十有三﹐縣千一百三十有八。羈縻之府十有九﹐州四十有七﹐縣六。而兩京都督府﹐分統都指揮使司十有八。行都指揮使司五﹐曰北平﹐曰山西﹐曰陜西﹐曰四川﹐曰福建﹐畱守司二﹐所屬衛四百九十有三﹐所二千五百九十有三﹐守禦千戶所三百十一有五。又上官宣慰司十有一﹐宣撫司十﹐按撫司二十有二﹐招討司一﹐長官司一百六十有九﹐蠻夷長官司五。其邊陲要地﹐稱重鎭者凡九﹐曰遼東﹐曰薊州﹐曰宣府﹐曰大同﹐曰楡林﹐曰寧夏﹐曰甘肅﹐曰太原﹐曰固原﹐皆分統衛﹑所﹑關﹑堡﹐環列兵戎。」明以武功定天下﹐於邊疆要隘﹐皆設關﹑鎭﹑衛﹑所﹐明修關鎭衛所志亦多。此書疏略未盡載之﹐故錄《明史﹟地理誌》所載疆域建置﹐以供參考也。

大明一統圖敍一卷明嘉靖四十五年刊本﹝上海圖書館藏﹞

明桂萼纂。萼字見山﹐安仁人。是篇一名《廣輿圖敍記》﹐又名桂萼《皇明輿地圖》者﹐則爲萬曆間所補刊本也。此本卷端有嘉靖丙寅丰城李廷觀《述刻》一文﹐當爲嘉靖原本。是篇萼任大學士時所纂焉﹐嘉靖八年六月一日進呈。捲前有萼奏稿及禦批聖旨﹕「賢卿所奏《輿地圖敍記》﹐明白切要﹐具見體國經濟﹐至意圖本。朕已畱覽﹐還謄寫副本存畱內閣﹐該部知道﹐欽此。」按此本編次﹐首總圖﹑次兩京十三省圖各一﹑附四夷圖一﹐每圖後略具兵馬錢糧之數﹐府州縣衛之名﹐亦不具到。所述利病﹐亦皆敷衍之辭。按元﹑明輿地圖之學﹐多淵源於元朱思本圖﹐思本圖計裏劃方﹐其有用於山川﹐明悉遠近﹐而郡邑則非其用。其學流傳直至淸初﹐自西方輿圖傳入﹐而「朱圖」之派漸息。至淸嘉慶時﹐李兆洛繪輿圖具网格﹐能別經緯﹐分淸起點﹑終點﹑中心點﹐吾國輿圖之學大變革新矣。

一統路程圖記八卷明隆慶四年刊本﹝上海圖書館藏﹞

明黃汴纂。汴字子京﹐號約山﹐休寧人。少嘗隨父兄爲商。是書自序云「汴弱冠隨父兄﹐自洪都至長沙﹔覽洞庭之勝﹐泛大江﹐溯淮﹑揚﹐薄戾燕都。是年河水徹底﹐乃就陸行﹐自兗至徐﹐歸心迫切。後僑居吳會與二京十三省﹐曁邊方商賈貿易﹐得程圖數家﹐於是窮其聞見﹐考其異同﹐反復校勘﹐積二十七年始成。」按序此書爲出於商賈之作也。其編次﹐卷一﹑二﹐兩京至十三省程圖﹔卷三﹐兩京各省至所屬府縣圖﹔卷四﹐各邊路﹐東起開原衛﹐西至嘉峪關﹔卷五﹑六﹐江北水陸圖﹔卷七﹑八﹐江南水陸圖﹑而以南北諸名山附於各卷﹐使道旁登眺者﹐知所向往焉。按是書如同今日行程指南等書也。

職方考鏡上八卷明萬曆刻本﹝上海圖書館藏﹞

明盧傳印纂。傳印字文翹﹐事迹未詳。是編傳印與其子奇﹑廉﹐姪彥﹑豪﹑淳﹐孫鼎﹑昂﹔一門三代匯編而成﹐刻於萬曆時。此書序例皆缺﹐無從考其匯編始末也。捲前列方域總圖一﹑海防總圖一﹐次《海防有瓊館論》《廣東要害論》《廣福人通番當禁論》《廣福浙兵船當會哨論》《福洋五寨會哨論》﹐皆出於傳印手撰。卷一方域圖賦總﹑北直隸﹑南直隸﹐卷二浙江﹑江西﹑福建﹑湖廣﹐卷三山東附遼東﹑山西﹑河南﹑陜西﹑四川﹐卷四廣東﹑廣西﹑雲南﹑貴州﹐卷五九邊圖論﹑各鎭考﹑四夷圖說﹑諸國紀﹐卷六沿海圖論﹑海運考附占驗﹑河渠論附治濬﹑河源考﹑運道考﹑湖泉考﹑水利考﹑記物產﹑水利論。按是編有圖有考有論﹐且以著述及輯錄匯合成編﹔舉凡一國之疆域郡邑沿革﹐防海兵事﹐財賦物產﹐水道運輸﹐河源水利﹐靡不畢登﹐體裁全備﹐爲地誌書中之罕見者也。

廣輿記二十四卷明萬曆二十八年刊本﹝上海圖書館刊本﹞

明陸應陽纂。應陽字伯生﹐雲間人也。是書仿《明一統志》例﹐錄敍《一統志》核要﹐滲入各省郡縣誌書資料而成。刪繁就簡﹐文省事賅﹐能槪括《明一統志》《明會要》﹐及郡縣誌書精華。捲前有萬曆庚子吳郡申時行序﹐極稱是書之善﹐次應陽自序謂﹕「十易寒暑﹐三易艸而成也。」

方輿勝略十八卷附外夷六卷明萬曆四十年刊本﹝上海圖書館藏﹞

明程百二纂。百二字幼輿﹐新安人。明於天順間纂一統志﹐而缺戶田﹑官職二項。百二嘗遊歷京師﹑吳﹑越﹑楚﹑蜀間﹐訪問當世之急務而討論之。因纂成是書﹐補一統志之曠缺﹐並益以西泰所上《五大洲全圖》﹐合成一書。百二序云「一統志止載郡邑沿革﹐而不及稅糧與州縣上中下。」按是書載稅糧之數甚詳﹐卷首列《輿賦總》一篇。次列南北直隸及十三布政司爲綱﹐以省府州縣爲目。下各敍編裏戶口及夏秋賦之課額﹐與漕運﹑兵防﹑山川﹑勝迹﹑人物﹐亦各隨地敍錄﹐並附注說明。又附外夷六卷﹐以國名分條﹐用以詳悉外國情況也。

大明一統賦四卷附刪一卷明萬曆四十年錢塘胡文煥校刊本﹝上海圖書館藏﹞

明莫旦纂。旦字景周﹐吳江縣人。成化六年鄕薦﹐作《一統》《賢關》二賦﹐名動京師。後授新昌縣訓導﹑纂成《新昌縣誌》。九年﹐遷南京國子監學正﹐乞歸﹐年八十餘卒。是書卷前有胡文煥序﹐及旦姪孫光跋﹐胡序題名《皇輿要覽》而不以賦名﹐其序略云「大明官制﹐《一統志》《寰通誌》《廣輿圖》諸書﹐見其無事無物靡不畢具。是書自建置沿革﹑郡縣﹑山川﹐以至民風﹑土俗﹑人物﹑吟詠﹐槪撮其端﹐《附刪》一卷﹐則敍外夷。」又旦自序謂﹕「古人於國家徳業之盛﹐必托諸賦﹐以鋪張之﹐以昭映於無窮。」按此賦頌興基﹐定江左﹐殲吳平淛﹐取兩廣八閩﹐北伐中原﹐席捲列郡﹐迄統一分疆﹐文長四卷﹐一气呵成。其紀載重於疆域形勢﹐自奠順天﹑應天﹑鳳陽畿甸﹐比及十三省﹐凡山川﹑郡邑﹑物產﹑人物﹐靡不畢具﹐要者又自注釋﹐賦文少鋪陳詞采而多侈談事物﹐末《附刪》一卷﹐則外記﹐另爲一篇。

郡縣釋名二十六卷明萬曆四十二年刊本﹝上海圖書館藏﹞

明郭子章纂。子章字相奎﹐泰和人﹐隆慶五年進士。是書子章仿王伯原《地理通釋》義例﹐以釋郡縣名稱﹐而重於建置沿革。以明疆域制﹐首兩京﹐次十三省﹐各郡縣之名爲之考釋。若二地一名﹐或一地二名﹐皆條分明析﹐使覽者一視瞭然也。吾國自晉棄中原﹐南北淆亂﹐郡邑紛紜僑置﹐河南有廣陵﹑丹陽之名﹐江諸有晉陽﹑太原之號。子章此書以地名之同者﹐一一考釋﹐舉其變遷因革﹐故獨重於建置沿革也。

歷代地理指掌圖不分卷明萬曆刊本﹝上海圖書館藏﹞

明沈玄華纂。玄華事迹未詳。按是書爲宋蘇軾撰﹐原書久佚﹐後之重纂者托軾名。此書玄華退食後遊歷二十年所見之作﹐其編例爲圖六十有四﹐各附圖說﹐圖繪及古今﹐窮極宇宙。古今華夷﹑郡國﹑州縣之區分﹐與藩鎭疆界考據準確。兼繪天文分野﹑二十八星宿圖﹑《附談》﹐爲圖說也。

輿地圖考六卷明天啟刊本﹝上海圖書館藏﹞

明程道生纂。道生字可生﹐海昌人。是書道生據《明一統志》﹐合嘉﹑隆以來郡縣攺置﹐繪圖而成。首列兩京十三省圖一﹐省﹑府﹑州﹑縣﹐各有一圖﹐皆附圖說﹐考明沿革。是時明之疆理﹐京畿﹑直隸各六郡﹐外十三布政司。總爲府一百四十九﹐爲州一百二十八﹐爲縣一千一百五。書成道生卒﹐其子之寶爲之校刊。

目營小輯四卷舊抄本﹐蓋有鐵琴銅劍樓朱文印﹝上海圖書館藏﹞

明陸化熙纂。化熙字羽明﹐常熟人。萬曆癸丑進士﹐官至廣西提學僉事。是書爲化熙於萬曆己亥﹐讀書婺州公署時所纂﹐按其序稱﹕「取一統志參對當代郡縣﹐多不蒙一。乃創立義例﹐取府州縣名提頭序列﹐而摘所載沿革山川塡補其下﹐志所未及者參考補之。並考文錄奏議﹐關切邊防河防大計者﹐隨地見之。」按其序言﹐是書非惟摘錄於《明一統志》﹐並參錄他書而成之。考《明一統志》成於天順五年﹐嘉靖﹑隆慶間府縣多所更置﹐至萬曆﹑天啟時﹐一統志不適於用﹐故明人私纂總志甚多﹐是書其中之一也。按是書編例﹐首列方輿原始﹐兩京都督府﹐分隸各都指揮司﹐凡十六。次列十三布政司爲綱﹐系以府﹑州﹑縣﹑衛﹑所。凡土貢之宜﹐鹽課之增損﹐屯田之稅鈔等﹐則隨地詮敍。是書列有太僕寺﹐又有行太僕寺﹐及各苑馬之增耗﹐與邊關堡塞之廢置﹐武弁員額﹐駐屯兵馬之處。間有《明一統志》《明會典》所未載者﹐故是書有助以對明史之研究。書成於天啟時。按化熙序署天啟辛酉﹐天啟元年焉﹐而書中永平府下敍至天啟五年。是書未見刊本﹐《四庫提要》載於《存目》﹐著錄《目營小輯》四卷。其名據化熙序謂﹕「取目若營四海之意也。」

刻一握坤輿十三卷明天啟七年刊本﹝上海圖書館藏﹞

明鄧景南纂。景南字焉﹐名未詳﹐別號竹溪主人﹐饒安人。此書依明職方制﹐分兩京十三布政司爲序﹐編成十三卷。敍錄各京省府州縣之名山﹑大川﹑勝迹﹐與物產﹑漕糧之數。𨿽一水﹑一石﹑一祠﹑一墓﹑一洞之細﹐靡不盡載。書成經富沙余昌祥鑑定﹐然後刊行﹐昌祥時稱善地理之學者也。

輿圖摘要十五卷明崇禎刊本﹝上海圖書館藏﹞

明李日華纂﹐魯重民補訂。日華字君實﹐嘉禾人。重民字孔式﹐錢塘人。是書重民據日華原本補訂﹐錢蔚起校定而後刊行。其編例﹐以兩京十三省府縣分次﹐列圖摘要。分城池﹑形勝﹑山川﹑古迹﹑名宦諸門﹐輯錄核要﹐如圖說然﹐文簡事詳。

大明一統志名勝志二百八卷明崇禎三年三山曹氏刊本﹝上海圖書館藏﹞

明曹學佺纂。學佺字能始﹐福建侯官人。少嘗入蜀﹐作《蜀中廣記》一百八卷﹐晚年又成此書。其自序略云「因閱宗侯郁儀《水經注箋》及《縉紳便覽箋釋》。某州縣以今據古﹐合者什七﹐所不合頗爲感觸。乃與其友人陳汝翔等約﹐自北直隸﹑陜西﹑山西﹑河南﹑山東﹐南人足迹所罕到﹐學佺曾仕遊之地﹐涉歷而流覽焉。自南直隸﹑江西﹑浙江﹑福建﹑廣東﹐則請分任﹐廣西﹑雲南﹑貴州載籍頗稀﹐余旁而參采之。蜀中惟是《廣記》所輯者﹐稍刪潤之而已。於是復徵諸郡縣誌。」按序所言﹐此書大半爲學佺所纂焉。取材於《明一統志》諸郡縣誌外﹐又采錄《水經注》《九州要記》《郡國記》《城塜記》《寰匯記》等書。考錄沿革﹑山川﹑關隘﹑勝迹等﹐間有《明一統志》所未載者。其例以省分卷﹐各省匯爲二百八卷。學佺總爲編摩讎校﹐稿成而學佺遭糾削籍﹐臺檄欲追其書版甚亟﹐家人欲焚其書。學佺於倉卒之中抱書遁去﹐以書稿置於渺軒﹐一夕爲偸兒所竊﹐偸兒悔而還之﹐此書乃得傳世。

皇明職方兩京十三省地圖表三卷明崇禎九年刻本﹝上海圖書館藏﹞

明陳組綬纂。組綬字伯玉﹐武進人﹐崇禎甲戌進士。是書上卷兩京十三省圖表。中卷邊鎭﹑九邊﹑三關圖表。下卷川海﹑江山﹑漕黃﹑海運﹑江防﹑外夷圖表。按是書輿圖與表並列而不具圖說﹐覽圖索表﹐一視瞭然。

地圖綜要三卷明崇禎十六年刊本﹝上海圖書館藏﹞

明朱國達纂。國達字咸受﹐錢塘人。是書國達與吳學儼﹑朱紹本﹑朱國幹同纂成。其編例﹐首曰總捲﹕列京省道裏﹐邊腹道裏﹐華夷道裏﹐諸省華夷形勝﹐京省邊境要害﹐星宿分界諸圖﹐均有圖說。次曰內捲﹕列北南兩京及十三省圖﹐均有圖說。又次曰外捲﹕列長江會源﹐江防漕河﹐黃河海防諸圖及海運﹑沿邊四夷圖﹐均有圖說。按是書所繪黃河海防與海運﹑沿邊兩圖﹐今猶有參考價值。

今古輿地圖說三卷明崇禎十六年年刊本﹝上海圖書館藏﹞

明吳國輔纂。國輔字期生﹐山陰人。是書國輔侍父寓居四明時﹐與沈定之同纂。列今古華夷圖一﹐明肇造圖一﹐明統一圖一﹐歷代職方圖各朝一﹐以山河﹑星野圖附後﹐皆有圖說。

形勝要略十二卷明抄本葉景葵手跋﹝上海圖書館藏。存卷一至卷八﹞

明盛敬纂。敬字聖傳﹐太倉人。是書卷前有莆田林佳璣序﹐及敬自序﹐近人葉景葵跋謂﹕「是書繪天下山川郡邑之圖﹐以考古今戰爭之事﹐而論其成敗焉。」按其編例﹐以兩京十三省順序排列﹐書前列《采古論議》﹐選錄韓信《論定三秦》等文數篇﹐以開卷端焉。惜此書自卷九以下久佚﹐已非全帙矣。按書每省當有一圖﹐而此本則僅存湖廣圖一幅﹐此書未見諸家藏書目著錄﹐爲僅存孤本。

讀史方輿紀要一百三十卷淸宛溪顧氏家藏職思堂原稿本。﹝上海圖書館藏﹞淸陶濬宣題識。近人葉景葵跋。

淸顧祖禹纂。祖禹字景範﹐無錫人﹐隨父柔謙遷居於常熟宛溪。自少嗜輿地之學﹐康熙時修一統志﹐祖禹與太原閻若璩﹑常熟萬子鴻﹑徳淸胡朏明﹐同供纂職﹐四人號稱地理絕學。祖禹纂輯是書﹐言山川險易﹐古今用兵﹔戰守攻取之宜﹐興亡成敗﹐得失之迹所可見﹐而景物遊覽之勝不錄焉。今是書流傳甚廣﹐刊印不下十餘種。此本爲顧氏家藏原稿﹐原缺浙江十一冊﹐山東四十一冊﹐陶濬宣以舊抄本補配之。此本葉景葵跋略云「流傳抄本甚多﹐皆從底本出。記得某書曾載﹐康熙初年完竟。無錫傳抄數全﹐可得一部﹐大抵鈔而未校﹐舛訛甚多。曾見孔氏嶽雪樓舊抄本頗精工﹐惜未收得﹐卷中夾簽﹐除參與重修諸君外﹐有同時校訂者﹐如浙江三四下買臣妻自溺一簽﹐當爲顧君諍友。又有刊書時所加校簽﹐系就此鈔本比較異同者則無闕﹐宏旨讀者﹐宜細心別白之。」參景葵此跋外﹐余又考見有關祖禹是書數端。見單學傅《鉤渚小志》載﹕「顧景範《方輿紀要》不止一百三十卷﹐底稿兩櫥﹐現猶存鮎魚塘橋某氏﹐當時傳抄﹐多以繁重﹐不能卒業。嘉慶中有廣東鐫板﹐亦摘其大略耳。」又見張惟驤《淸代毗陵名人小傳》述李兆洛「尢嗜地理學﹐購各省通誌﹐較互千餘年來水地之書﹐證以正史﹐刊定顧祖禹《讀史方輿紀要》原文之不符者。」惟驤又編《淸代毗陵書目》卷二﹐著錄李兆洛刊定顧祖禹《讀史方輿紀要》﹐錢枝衍《讀史方輿紀要參解》二種﹐均未注明板刊或抄稿﹐惟驤未見其書焉。余考李兆洛校定之《讀書方輿紀要》﹐至道光二十八年涇縣包愼言始爲刊成。據包愼言《校刊漢書地理誌補注》序言及是書有云「武進李申耆先生﹐得其手稿﹐錄副而題之曰﹕搜輯賅博﹐因以訂訛補缺﹐爲檢稽者所藉手﹐其爲利益甚大。李君學無所不通﹐尢深於輿地﹐推重如此。是書之足貴﹐尙可知顧君書﹐體大思精﹐然間有摭自類書與正史不符者﹐傳抄尢多舛誤﹐李君悉核史文補正成善本。今關﹑隴兩刊﹐皆據李校﹐而李君得此書時﹐年已垂七十﹐又病甚﹐不能親勘手書﹐荒卒訛誤十二三。李君謝世後﹐所錄副﹐爲吾鄕潘蕓閣侍郎購得﹐余因假至白門﹐付梓氏以廣其傳。屬族妹倩﹐陽湖楊汀蘆﹝一作汀鷺﹞傳第﹐族弟興﹑言誠﹐相與訂正其誤脫錯亂。至書內引用載籍﹐有文義疑滯﹐而無本可核者﹐悉仍其舊﹐不敢以臆攺竄﹐俟藏書家續自刊定。積三百日梓成﹐因筆記其始末﹐道光二十有八年冬十月朔日。」按以上諸家言祖禹是書原稿首有訛誤﹐卷帙繁浩之書﹐勢所難免也。余又見祖禹是書﹐因明淸疆理之制不同﹐編例自相牴牾。案原本祖禹自訂凡例有云「次之以北直﹐尊王畿也。次以山東﹑山西﹐爲京室之夾輔也。次以河南﹑陜西﹐重形勝也。次以四川﹑湖廣﹐急上游也。次以江西﹑浙江﹐東南財賦所聚也。次以福建﹑廣東﹑廣西﹑雲南﹑貴州﹐自北而南聲教所爲遠曁也。又次以川瀆異同﹐昭九州之脈絡也。終之以分野﹐庶幾俯察仰觀之義歟。」據其凡例所述﹐獨缺江南﹐而書內敍次卷一至九歷代州域形勢﹐卷十至一百二十三爲直隸江南迄雲南﹑貴州十四省﹐卷一百二十四至一百三十列川瀆﹑《禹貢》﹑山川﹑大河﹑淮水﹑漢水﹑大江﹑盤江﹑漕河﹑海道。則與凡例有謬焉。又《禹貢》山川與歷代州域形勢有混淆﹐時明之南北二畿﹐勢難分列﹐凡例以昭淸疆理制﹐書內仍暗用明制﹐此所以自相矛盾也。昔日之校刊家﹐只核字體異同﹐不究全書體裁之謬誤﹐襲訛踵謬。光緒間圖書集成局重印是書﹐仍明制編爲歷代州域形勢凡九卷﹐南北直隸十三省凡一百十四卷﹐山川源委凡六卷﹐天文分野一卷﹐體裁始爲更正。

方輿記要州域形勢說五卷抄本﹐葉景葵跋﹝上海圖書館藏﹞

淸顧祖禹纂﹐華長髮參訂。祖禹《讀史方輿記要》已著錄。長髮﹐無錫人﹐事迹未詳。是書長髮取祖禹之《方輿記要》卷一至九《歷代州域形勢》重輯而成。自虞舜置十二州﹐至元末羣雄割據﹐州域形勢之變革﹐凡七十有二﹐及歷代所置州縣郡國制度﹐與夫形勢可以戰守之地。此本有近人葉景葵跋略云「此從康熙丙午職思堂刊本抄出﹐省去熊﹑秦﹑吳三序及凡例。是時定名曰《二十一史方輿紀要總說》﹐只五卷﹐至元而止﹐卽甘泉鄕人所見之本。錫山錢賓四﹝穆﹞購得刊本﹐丙子年春予在京曾見之﹐予寄是本至京﹐請賓四校對後書定﹐並無異同云。」據景葵跋﹐此本系依刊本所抄也。

讀史方輿記要輿地總圖不分卷淸抄本﹝上海圖書館藏﹞

此編不著撰人﹐按顧祖禹《讀史方輿記要》所述地域﹐各爲輿圖﹑地表﹑別爲一書。輿地東起朝鮮﹐西至嘉峪關﹐南濱於海﹐北連沙漠﹔首列南北直府二十二﹐州六﹐屬三十四縣﹐爲一圖。十三布政司各一圖﹐各圖後附各道﹑府﹑州﹑縣﹑衛﹑所表﹐表之各項﹐凡關地之要隘﹑海防等之重要者﹐又爲之說。又有朝貢圖﹑東南夷圖﹑西南海夷圖﹑西域圖﹑黃河圖﹑長江圖﹑海運圖﹐各具圖說。覽是圖﹐則天下之要害指掌可知矣。

方輿紀要補編十二卷手稿本﹝上海圖書館藏﹞

近人吳廷燮纂。廷燮字向之﹐江寧人。淸舉人﹐官山西通判﹐寧遠廳同知。辛亥後入袁世凱總統府﹐任祕書﹐後不復仕。纂《江蘇備志》及此本﹐皆未刊行。此本廷燮補顧祖禹《讀史方輿紀要》所未收之省﹐補入者新疆﹑奉天﹑吉林﹑熱河﹑黑龍江﹑察哈爾﹑綏遠﹑寧夏﹑靑海﹑蒙古﹑庫倫﹑西藏﹐匯輯爲十二篇﹐各有小序﹐記補入各省地域之特殊﹔所敍錄者﹐大抵爲山川﹑城邑﹑關堡。而文則有繁有略﹐由於所補諸省之文獻有多有寡﹐按明﹑淸時﹐今邊疆各省﹐疆域制度與內省不同﹐故其書仍用旗盟﹑部落名稱。至淸同治﹑光緒時﹐始逐漸攺置行省也。

天下郡國利病書一百二十卷淸樹藼艸堂抄本﹝上海圖書館藏﹞

淸顧炎武纂。炎武初名絳﹐字寧人﹐昆山人。居邑之亭林鎭﹐號亭林先生﹐明諸生。入淸不仕﹐周遊四方﹐載書自隨。所至輒墾田度地﹐以備有事。晚年益篤志六經﹐精研考證﹐後卜居華陰老終。是書﹐炎武覽二十一史及天下郡縣誌書而成。按自序云「共成四十餘帙﹐一輿地之記﹐一爲利病之書。」據《胡培系雜著》有《請校刊顧亭林先生郡國利病書議》一文略云「亭林先生《肇域志》《郡國利病書》﹐惜無爲之編校以行世。《郡國利病書》有成都龍萬育刊本﹐而錯簡失次﹐烏焉豕亥率不可讀。亭林先生原稿﹐今在甘泉趙樨農廣文書禾處﹐共三十四冊﹐惟缺第十四本﹐末有黃丕烈跋﹐謂系傳是樓舊物。」此本系據原稿傳抄﹐共五十冊﹐編成一百二十卷。據此本自序謂﹕「共成四十餘帙。」原稿當不止此數。《四庫提要存目》著錄此書﹐謂﹕「實系輯錄成編﹐其中采錄舊文﹐同異兼收。間有矛盾之處﹐編次亦絕無體例﹐蓋未成之稿也。」胡培系故有請校刊此書之議。此書《四庫全書》入於《存目》﹐於道光三年龍萬育始爲刊行。其後累經刊印﹐皆未詳校。以《四部叢刊》影印抄本爲最精﹐與此本對核﹐編例文字大抵相同。按此本編次﹕卷一輿地山川總論﹐首列裴秀﹑賈耽二傳﹐次地脈形勝風土﹐徐問《百川考》。又次標明布政司名同府州縣者﹐府名同州縣者﹐州名同縣者﹐州名同者﹐縣名同者﹐衛名同者﹐衛名同千戶所者﹐所名同者﹐衛名與府州縣同而非其地者。卷二至卷一百十四﹐列北直﹑江南﹑山東﹑山西﹑河南﹑陜西﹑四川﹑湖廣﹑江西﹑浙江﹑福建﹑廣東﹑廣西﹑雲南﹑貴州十四布政司爲大綱﹐下分疆域﹑形勢﹑水利﹑倉廒﹑關隘﹑邊防﹑山川﹑外內拔路﹑邊境總圖﹑薊鎭疆域諸門﹐各系於布政司﹑府﹑州﹑縣﹑衛﹑所。卷一百十五爲邊備﹐卷一百十六爲河套﹐卷一百十七爲西域﹐卷一百十八爲交阯﹐卷一百十九海外諸番﹐一百二十海外諸番入貢互市。此書體裁龐浩﹐采摭繁重﹐勢難免舊文同異兼收。如後有重印此書者﹐務需詳校﹐重訂體例﹐以成完美之書也。

肇域志五十卷抄本﹐成容鏡跋﹝上海圖書館藏﹞

淸顧炎武纂。炎武纂《天下郡國利病書》﹐已著錄。按此書未有刻本﹐淸曾國藩囑汪梅村編次爲五十卷﹐而未刊行。其書專敍地域形勢﹑沿革也。每篇末兼及時事﹑漕耗﹑備倭寇之類﹐補《郡國書》未備之事。此本存江南十一冊﹐共七百十一頁。浙江二冊﹐共二百九頁。山東八冊﹐共五百三十頁。山西五冊﹐共三百四十五頁。河南四冊﹐共三百十頁。湖廣三冊﹐共二百七頁。陜西十冊﹐共七百二十五頁。雲南二冊﹐二百四十六頁。貴州一冊﹐五十二頁。廣東二冊﹐二百九頁。福建二冊﹐一百二十頁。書末有同治已巳寶應成蓉鏡跋云「顧氏原書二十冊﹐據歙程易疇先生跋﹐已闕北直隸及四川﹑江西兩布政司。此冊爲余姚朱久香閣學所藏﹐卽蔣寅昉評事所抄之本。江寧汪梅村先生跋所言﹐又缺廣西省也。湘鄕相國欲以活字板行之﹐爰依其式﹐凡上下方及旁注均攙入﹐而略以意分爲捲。凡江南十一﹐浙江二﹐山東八﹐山西五﹐河南四﹐湖廣三﹐陜西十﹐雲南二﹐貴州一﹐廣東二﹐福建二﹐共五十卷。」又據《胡培系雜著。淸校刊顧亭林先生郡國利病書議》有云「《肇域志》原稿﹐曩在浙江許周生駕部宗彥家。咸豐乙卯培系曾爲前署兩浙鹽運使繆武烈公梓校﹐鈔一副本。庚申粵匪竄擾﹐武烈殉難﹐書亦被■﹝火尾﹞以駕部文孫季仁﹑中翰﹑善長攜家遠宦﹐其原稿遂不可問。同治間曾文正公開府兩江﹐得浙江蔣氏《肇域志》抄本﹐屬江寧汪梅村孝廉士鐸﹐商榷體例﹐擬以活字板印行﹐文正公旋督師北上﹐其事遂寢。」按胡培系此文所言﹐《肇域志》原稿已久無可問津矣。今存此抄本外﹐見《臺灣善本書目》著錄抄本﹐存冊與此本同﹐頁數未詳。另有北京圖書館藏抄本﹐淸王雪舫所抄焉﹐存二冊﹑六卷﹐有韓應陛跋。三種並合﹐仍不可臻全。按此本炎武自序有云「此書自崇禎已卯起﹐先取一統志﹐後取各省府州縣誌﹐後取二十一史﹐參互書之。凡閱誌書一千餘部﹐本行不盡則注之旁﹐旁又不盡﹐則別爲一集曰備錄。年來糊口四方﹐未遑刪訂﹐以成一家之書。嘆精力之已衰﹐懼韋編之莫就﹐庶後之人﹐有同志者﹐爲續而傳之。俾區區二十餘年之苦心﹐不終泯沒爾。」嗟呼﹐《肇域志》傳流至今已三百餘年﹐而未見刊本﹐續纂補缺﹐則更無其人矣﹐抄本久將泯滅。此書若視爲有用﹐出版者當加之意耳。

內府輿地全圖不分卷淸康刊本﹝上海圖書館藏﹞

淸聖祖敕編。此本書前無序目﹐繪直隸﹑盛京﹑十四省輿地圖各一幅。書首列山海輿地全圖﹐世界全圖﹐皆無圖說。世界全圖球形﹐海洋陸洲與各國名稱﹐與今之世界地圖名殊形異﹐圖中上應星象﹐而以下繪有狗國﹐尢爲荒率。此圖𨿽采西法﹐又合舊術數﹑天象之學而繪成。我國輿圖之學﹐自晉裴秀撰《禹貢九州地域圖》及《地形方丈圖》﹐而表達地之髙下形勢﹐漸久失傳。至元代﹐朱思本繪《廣輿圖》﹐畫网格﹐開方計里數﹐輿圖家遂爲濫觴矣。明代輿圖多淵源於朱思本圖﹐羅洪先之《廣輿圖》﹐爲「朱圖」一派之繼往開來。而陳組之《皇明職方地圖》﹐可謂「朱圖」殿軍矣。及至淸初西方教士繪中國地圖之後﹐而朱圖之支流余裔不甚通行﹐至是消沈。淸初所傳入西方輿圖法﹐而遂與中國古有輿地學合。如洪亮吉等之考古地圖﹐繪制有摹西方。至李兆洛繪圖用開方网格﹐而經緯綫能表達中心點﹐可以表示都邑所在﹐里程之數。不若「朱圖」開方只可用於山川平原﹐而不可顯示郡邑。及至方楷奇才特出﹐承其鄕邦繪圖家與父祖輿地之學﹐參閱西圖﹐一望卽能摹擬逼眞﹐又繪《大地全球圖》一百四十八頁﹐采用中國丹靑之術。所繪地理考古圖等﹐如《西漢百三郡國圖》《水經注圖》《長江圖稿》《光緒粵海圖說》﹐皆爲當時有名之作也。

皇輿表十六卷淸康熙四十三年武英殿刊本﹝上海圖書館藏﹞

淸■﹝忄癸﹞敍等修。■﹝忄癸﹞敍未詳何人焉。是篇爲歷代郡邑沿革表﹐自唐虞至明止。用淸疆域制排列﹐分京師﹑盛京﹑江南﹑山東﹑山西﹑河南﹑陜西﹑浙江﹑福建﹑江西﹑湖廣﹑廣東﹑廣西﹑四川﹑貴州﹑雲南﹐省以下列府州縣三條。《淸一統志》康熙時修者久佚﹐幸賴是篇猶保存康熙時所定疆理之省﹑府﹑州﹑縣順序。

各省郡縣山川古迹通考不分卷抄本﹝上海圖書館藏﹞

是篇不著纂人。其編次﹐首列直隸順天府迄盛京﹐次列山東﹑山西﹑陜西﹑河南﹑湖廣﹑四川﹑江南﹑江西﹑浙江﹑福建﹑廣東﹑廣西﹑雲南﹑貴州﹐各省分布政使司﹐府﹑州﹑縣爲順序。中惟湖廣分湖北﹑湖南二布政司﹐據此﹐則是篇爲纂成於康熙中湖廣已分省﹑江南未分治之時。每省府﹑州﹑縣各分山川﹑古迹二條﹐而建置沿革﹐專載於府﹐州縣則無。按是篇取材於府﹑州﹑縣誌書﹐兼采《水經注》及正史﹐文簡事核。

大淸一統志三百五十六卷淸道光二十九年陽湖薛子瑜據乾隆九年刊本﹑活字排印本﹝上海圖書館藏﹞

淸陳徳華等纂。徳華字云倬﹐直隸安州人﹐雍正二年一甲一名進士﹐授修撰。遷侍讀學士﹐提督廣東肇髙學政﹐旋調廣韶學﹐遭母喪歸﹐未終制﹐召充一統志館副總裁官﹐纂成此志。後累遷官兵部尙書﹐因弟徳正爲陜西按察使﹐讞獄施用酷刑論罪。以徳華旣知弟事非﹐是當奏聞﹐乃爲隱匿﹐非大臣體﹐降爲侍郎。又以議處江西總兵髙琦違例奪職。後復起爲左副都禦史﹑上書房行走﹐以督諸皇子課。乾隆二十三年擢禮部尙書﹐二十九年致仕﹐卒年八十三歲。此志於乾隆八年進呈﹐其例每省先立統部﹐冠以圖表﹐次列疆域﹑分野﹑建置﹑沿革﹑形勢﹑風俗﹑城池﹑學校﹑戶口﹑田賦﹑職官﹑山川﹑古迹﹑關隘﹑津梁﹑堤堰﹑陵墓﹑祠廟﹑寺觀﹑名宦﹑人物﹑流寓﹑列女﹑仙釋﹑土產﹐皆統括於一省。其諸府及直隸州﹐又各立一表﹐所屬諸縣系焉。目次首京師﹑直隸﹐統部十一府﹑六州﹔盛京﹑興京統部奉﹑錦二府及寧古塔﹑黑龍江。次江南統部八府﹑三州﹐又八府﹑四州。山西統部十府﹑十州。山東統部十府。河南統部十府﹑三州。陜西統部五府﹑十州。甘肅統部八府﹑三州﹑二廳。浙江統部十一府。江西統部十三府。湖北統部十府。湖南統部八府。四川統部十一府﹑八州﹑二廳﹑一衛。福建統部十一府﹑二州。廣東統部十府﹑二州。廣西統部十一府﹑一州。雲南統部二十二府﹑一廳﹑一軍民府。貴州統部十三府。又次牧廠一﹑察哈爾。又次外藩﹐蒙古統部五十二旗。屬國六。朝貢諸國二十。目次按志成時之疆理制也。嗣後乾隆二十八年西域諸回部﹐滇南諸土司﹐相繼內附。四十年又討定兩金川﹐開屯列戍﹐益廣幅員。僅數十年﹐而職方所隸已非此志所能囿。乾隆時又重纂一統志﹐至嘉慶始成。按淸修一統志凡三。一修於康熙﹐三百五十六卷﹔二修卽此志焉﹔三修始於榦隆末重纂﹐至嘉慶二十五年止﹐道光二十二年進呈﹐迄未刊布。存寫本全部五百六十二卷。至民國時﹐商務印書館始爲影印﹐收入《四部叢刊續篇》﹐題爲《嘉慶淸一統志》。其書統部﹐分江南爲江蘇﹑安徽﹐湖廣爲湖南﹑湖北。增新疆統部三十四部﹐蒙古統部二十七部。及阿拉善厄魯特﹐靑海厄魯特﹐西藏歸化。淸代疆域制度﹐光緒末始統一行省制。據《淸史稿﹟地理誌》載﹕「穆宗中興以後﹐臺灣﹑新疆攺列行省。徳宗嗣位復將奉天﹑吉林﹑黑龍江﹐攺爲東三省﹐與腹地同風。」凡省二十八﹐直隸﹑奉天﹑吉林﹑黑龍江﹑江蘇﹑安徽﹑山西﹑山東﹑河南﹑陜西﹑甘肅﹑浙江﹑江西﹑湖北﹑湖南﹑四川﹑福建﹑臺灣﹑廣東﹑廣西﹑雲南﹑貴州﹑新疆﹑內蒙古﹑外蒙古﹑靑海﹑西藏﹑察哈爾﹐凡府廳州縣﹐一千七百有奇。淸代疆域變革槪述如上。

廣輿古今鈔二卷淸乾隆中有誠堂刊本﹝上海圖書館藏﹞

淸程晴川纂。晴川字焉﹐名未詳﹐歙縣人。是書以淸制列兩京﹐十四省﹐凡一百九十二府﹐二百三十二州﹐一千二百八十六縣爲順序。各級地區﹐皆著錄建置沿革及編戶﹑地丁﹑賦額之數﹐山川﹑古迹之名﹐道裏里程遠近。當時稱仕宦商賈必備之書。

地輿沿革表一卷稿本﹝上海圖書館藏﹞

淸錢儀吉纂。儀吉嘉興人。此本爲儀吉未竟手稿﹐書名從其自署書簽﹐首頁儀吉題﹕「《一統志》序云﹕省十有八﹐府州縣千六百有奇﹐外藩屬國五十有七﹐朝貢之國三十有一。」儀吉擬成此書之鴻圖也。此本僅成山西﹑浙江﹑河南﹑廣西四省﹐書後附錄《東都事略》等書之有關資料。

歷代地理沿革圖一卷淸同治十一年刊本。葉景葵跋﹝上海圖書館藏﹞

淸馮徵麟纂。徵麟字表臣﹐懷寧人。精研小學考據﹐於地理之學尢有深長。是書繪輿地圖凡二十二幅﹐每幅皆具圖考。首《禹貢九州圖》次歷代輿國﹐至《明地誌圖》止。書成於楊守敬《歷代沿革圖》之前﹐考據繪法﹐不如楊圖精細。此本首題名者﹐署方朔。書蓋有「方朔藏印」朱文印及葉景葵跋﹐視爲珍本。

歷代輿地略不分卷稿本﹝上海圖書館藏﹞

淸鮑子丰纂。子丰字焉﹐名未詳。淮陰人﹐別號半農山人。按此書成於淸光緒中﹐子丰序謂﹕「讀顧祖禹《讀史方輿記要》﹐因之啟發而成。」此書敍自三皇五帝﹐迄歷代建都之地﹐及雄郡名邑之名稱沿革。如南北朝﹑五代割據之國﹐亦皆載之。

●卷一

○北京

長興陳光貽學

順天府誌六卷明萬曆二十一年刊本﹝天津人民圖書館藏。卷一﹑卷六抄配。﹞

明沈應文修﹐張元芳纂。應文字徵甫﹐浙江余姚縣人。隆慶二年進士﹐萬曆二十一年任順天府府尹﹐升南京大理寺卿﹐官至吏部尙書。元芳福建閩縣人﹐監生﹐萬曆十九年任順天府大興縣縣丞。按本志沿革謂﹕「順天古稱幽州地﹐後晉天福元年割幽﹑薊十六郡﹐以報契丹援立之功﹐契丹升幽州爲南京幽都府﹐後攺幽都爲析津府﹐號燕京。宋宣和中攺析津府爲燕山府﹐尋復入金﹐稱燕京﹐又易燕京之名曰永安﹐以析津府爲大興府。元至元初建中都﹐屬大都路﹐又立順天路。洪武初設北平布政使司﹐置北平府。永樂初以北平爲行在所﹐升爲順天府領五州二十二縣﹔先置尹丞等官如應天﹐以後遂爲都替重職﹐其制視古京兆。」案昔時燕京誌書﹐如《燕京志》《析津志》久佚矣﹐惟《析津志》僅見《永樂大典》中猶有引載。明洪武《北平圖經》﹐其書亦佚﹐嘉靖中創修府誌﹐以考宮府故實不能得﹐旋復中輟。是編自萬曆初府尹謝傑創修於前﹐譚希恩繼修之﹐至萬曆癸巳應文任始克告成。其書體例﹐卷一地理誌﹐首列金門圖﹑畿輔圖﹐分分野﹑沿革﹑疆域﹑形勝﹑風俗﹑山川﹑古迹七目。卷二營建志﹐分城池﹑公署﹑學校﹑壇社﹑郵捨﹑寺觀﹑創造七目。卷三食貨志﹐分戶口﹑田賦﹑徭役﹑馬政﹑經費﹑物產六目。卷四政事志﹐分歷官﹑職掌﹑名宦﹑祠典﹑武備五目。卷五人物志﹐分選舉﹑功烈﹑節孝﹑鄕賢﹑隱逸﹑流寓﹑仙釋七目。卷六藝文志﹐分碑刊﹑題詠二目。京師修誌書﹐因人才薈聚﹐議論殊多﹔主纂者之所不易著筆也。按此志之紀載﹐敍京城宮府故實不多﹐而記州縣事較詳﹔然其記載﹐非略卽舛﹐疏於考證。《四庫提要﹟存目》評此志謂﹕「頗爲簡略﹐所立金門圖﹑京兆圖諸名粉飾求新﹐尢明季纖佻之習。」終不免後世誹議。

大興縣誌六卷淸康熙二十四年修﹐抄本﹝北京圖書館藏﹞

淸張茂節修﹐李開泰纂。茂節江南沭陽縣人﹐拔貢﹐康熙十二年任大興知縣﹐十四年去﹐十九年再任。開泰字子如﹐大興縣人﹐康熙丙午科解元。大興置縣﹐始於金貞元二年﹐自明以來﹐爲順天府郭縣﹐畿輔首邑﹐而從未有縣誌。由於京師首善之區﹐凡有事實﹐胥不得爲一縣所專﹔皆攸關國體﹐宜其難以著筆者也。是編爲邑乘首創﹐茂節延開泰等開纂﹐起於康熙二十三年﹐翌年脫稿﹐大抵循府誌之例﹐而艸創成書﹐終難免缺漏。顧其采訪取材﹐限於京城東北﹐示與宛平有所劃別﹐刻舟劃地﹐尢爲執筆者難之。其書體裁﹐分輿地﹑營建﹑食貨﹑政事﹑人物﹑藝文六門﹐凡三十一目。按其凡例謂﹕「悉遵庚戌重修府誌所定體例也。」觀其所記京城景物﹐不免濫載﹐且與宛平縣事﹐亦有混雜。然於都城佚事﹐賴此保存﹐使後來考故實者﹐有所稽鑑也。

宛署雜記二十卷末一卷明萬曆間刻本﹑傳抄本﹑北京出版社鉛印本﹝原刻本藏日本尊經閣文庫﹞

明沈榜纂修。榜湖廣臨湘縣人﹐以舉人歷任內鄕﹑東明﹑上元知縣﹐萬曆十八年任順天府宛平縣知縣。此編榜任宛平知縣時主修﹐縣丞董維中﹑劉鳳翔﹐主簿劉諧﹐典史方樂舜爲之校正﹐皆出於官手﹐而不稱縣誌者﹐未審其何故也。其書體例﹐有沿革﹑山川﹑地理﹑風俗﹑節令﹑方言﹑土物﹑人物﹑遺文等門﹐同於縣誌體裁﹔見萬曆二十一年《順天府誌﹟藝文志》著錄﹐崇禎間劉侗纂《帝京景物略》﹐引錄此書﹔厥後孫承澤之《春明夢餘錄》﹐宋昆田之《補日下舊聞》﹐亦皆引錄。其書凡二十卷﹐卷末爲《燕說》一卷﹔其編例無綱目﹐紀載凡有關宛平之掌故﹑風俗﹑經濟﹑府衙署之事﹐以及太廟祭祀﹐內府陵墓費用之奢侈﹐據事直書﹐歷來都城府縣誌書之不敢載者﹐此編記之。

宛平縣誌六卷淸康熙二十三年修刻本﹝北京圖書館藏﹞

淸王養濂修﹐李開泰纂。養濂陜西人﹐康熙二十二年任宛平知縣。開泰纂有《大興縣誌》﹐已著錄。此志與《大興縣誌》纂輯同出於開泰一人﹐二志體例盡同﹐而此志之記瑣細尢甚。又風俗﹑物產﹑人物與《大興縣誌》有雷同之處﹐分劃未見確當。敍沿革亦不免於略﹐如宛平之置縣始自遼開泰二年﹐卽唐建中所析薊縣而置之幽都縣也﹔史文明白﹐而此志未詳述及﹐是可謂拾其細而忘其大者哉。

通州誌十二卷淸康熙三十六年刊本﹝北京圖書館藏﹞

淸吳存禮修﹐陸茂騰纂。存禮字謙之﹐號立庵﹐奉天錦州人﹐貢生﹐歷官直隸廣宗﹑淸苑知縣﹐康熙三十五年升任通州知州﹔官至江蘇巡撫。茂騰字震則﹐長洲縣人﹐貢生。通之立州始於金﹔京師倉庾所在﹐仰給南漕﹐通爲綰轂之區﹐所以爲畿內名州者因此。淸順治十六年以漷陰縣裁並﹐領地益大。州誌始於明嘉靖丙午知州汪有執﹐延楊行中因弘治間州人周通所創舊稿而成。嗣後未有重修。至淸康熙甲寅﹐知州閻興邦延衡陽周士儀增修志稿十三本未刻。茂騰又因周稿修訂﹐增入漷陰事物﹐而成一州之全志。按是志大致輯錄舊州縣誌原文﹐而新增者甚少。編纂者茂騰外﹐有尹澍﹑戴璿﹑韓瑛﹑曹代﹑雷人﹑龍壬溥諸人﹔文筆出諸眾手﹐勢難劃一﹐舛誤亦多﹐例如元之宋褧﹐書作宋聚﹔明之石珤﹐書作石珤。刊書疏於校讎﹐魯魚豕亥觸目皆是。

漷陰誌略一卷淸道光十一年修。稿本﹝北京圖書館藏。上海圖書館藏小淸儀閣抄本﹞

淸管庭芬纂。庭芬字芷湘﹐海寧縣人。按漷陰置縣﹐始於遼太平中分武淸縣地﹐設縣治於漷陰村﹐故名漷陰。明萬曆間修有縣誌。淸順治十六年並入通州﹐此後當不復有縣誌矣。此志庭芬因應京兆之試﹐寓於從兄嗣許通州官署﹐取通誌﹑州誌諸書﹐有關漷陰之事者錄之﹔又得漷陰秀才徐文奎﹑趙徳寅講述時事﹐筆而存之﹐依類編爲一卷。分沿革﹑川源﹑隄防﹑村集﹑城池﹑衙署﹑鋪遞﹑寺觀﹑橋梁﹑坊表﹑古迹﹑學校﹑塚墓﹑人物﹑風俗﹑物產﹐文詠﹑災祥﹑逸事十九類。是時漷陰縣已並入通州﹐故名曰《漷陰誌略》。按庭芬序謂﹕「以官司選舉之未備﹐碑版田賦之未詳﹐不足以爲完書﹐未宜付梓。」故傳者皆抄本。

良鄕縣誌八卷淸康熙十二年修。抄本﹝北京圖書館藏﹐存卷一至七﹞

淸李慶祖修﹑張璟纂。慶祖字五福﹐號五龍﹐奉天鐵嶺人。以廕生授知縣﹐康熙十年任良鄕知縣。璟字光重﹐良鄕縣人。順治三年舉人﹐官至江西道監察禦史。按沿革漢始置良鄕縣﹐東漢攺名廣陽。考《後漢書》有廣陽國﹐稱廣陽縣恐非當也。良鄕邑志可考者﹐創於嘉靖三十九年知縣安守魯所修﹐此志繼《嘉靖志》重修﹐璟爲總纂﹐但其編輯非只璟一人。其書體例﹐爲綱者十﹐析目共六十有六。綜其大旨﹐所志圖說謹而確﹔志田賦典而法﹐田分三則﹐賦亦有三則﹐分目簡要。志人物﹐不以所喜者飾之﹐所惡者掩之﹔公而無私﹐務從核實。志藝文﹐選錄有體﹐凡關於經濟有堪爲儀型者取焉﹐緒次亦得體裁。其他門類﹐亦皆記載愼嚴﹐詳簡得當﹐可稱典詳核實之書。

昌平州誌八卷明隆慶元年刊本﹝北京圖書館藏﹐天一閣藏卷四至八﹞

明崔學履纂。學履昌平州人﹐嘉靖二十九年進士﹐歷官尙寶司少卿。昌平於明正徳中升州﹐州誌自此志始。按此志體裁頗爲簡約﹐捲前僅列形勢﹑城郭二圖﹔而後嗣修志﹐有新舊八景圖﹐隆慶原本﹐實未列八景圖焉。因康熙時修州誌﹐僅搜得前志殘本﹐舊八景圖爲後人抄本增繪竄入耳。按此志沿革謂﹕「昌平古爲上谷之地﹐漢始置昌平﹑軍都二縣﹐後並軍都於昌平。」但觀光緒十八年麻兆慶撰《昌平外志》謂﹕「昌平本漢﹑晉﹑後魏軍都安樂縣﹐而漢﹑晉﹑後魏昌平縣則非今昌平州﹐今州之名昌平﹐蓋自隋始。」此本志沿革有誤也。繆荃孫纂《順天府誌》引王萱齡《昌平志稿﹟軍都考》云「軍都卽薰鬻一音之轉﹐《史記﹟絳侯周勃世家》《正義》云﹕昌平本漢渾都縣﹐易艮九三厲閽心﹐王本《史記》閽作薰﹐是渾薰軍古音同也。《夏小正》雞孚粥﹐粥通作喌﹐《說文》喌呼雞聲﹐鬻《說文》孚也﹐從鬻者聲﹐都字亦從邑者聲。州人呼粥爲州﹐滿洲爲滿朱﹐亦爲滿都﹐《尙書》教冑子﹐《說文》引作教育子﹐是鬻都古同音也。故《漢書》燕剌王旦策曰﹕薰鬻氏虐老獸心﹐姦巧邊甿﹐薰鬻徙域﹐北州以妥。薰鬻本居於此州﹐及徙域而軍都之名不去。」諸說頗有資於考證。

昌平志二十六卷淸康熙十二年刊本﹝徐家匯藏書樓藏﹞

淸吳都梁修﹐潘問奇纂。都梁事迹未詳。問奇字云客﹐新鄭縣人﹐廩生。昌平於明正徳中升州﹐領順義﹑懷柔﹑密雲三縣﹐淸仍爲散州﹐屬順天府。州城之北有天壽山﹐明十三陵在焉。其初名黃土山﹐永樂七年卜建山陵﹐始名天壽﹔自是以來﹐文物盛矣。自州人崔學履始撰州誌﹐後有吳志號撰《昌平新志》﹐李因篤撰《芹城小志》﹐皆爲昌平私纂之志也。此志爲官修州誌之始﹐其體裁分爲一十八類﹐所系細目﹐殊若冗雜。首列繪圖志﹐有圖十二﹐均有小序。藝文志﹐所收歷代帝皇詩文﹐皆與昌平文獻無關﹐實不合志例。

昌平志外志稿不分卷淸光緒九年稿本﹝南京大學圖書館藏﹞

淸麻兆慶纂。兆慶昌平州儒學訓導﹐事迹未詳。光緒初﹐知州宋文禮聘州人禦史劉治平主纂《昌平州誌》﹐編修繆荃孫爲之創例﹐因邀兆慶充采訪之職。於沿革考證﹐兆慶與治平有異見﹐致起爭論。志成﹑兆慶又別爲此書﹔蓋專以考光緒新志之缺誤﹐其論頗能提綱挈領﹐前志實遜其精到。然所持諸證﹐摭擇不分純陋﹐且論證亦不符史法﹐但其蒐集之苦心孤詣﹐不可沒也。其書分沿革﹑紕繆﹑河渠﹑金石﹑校勘﹑拾遺六門﹐後附外志補稿二篇。如河渠紀述﹐則皆親臨測驗﹐金石﹑拾遺﹑補稿諸篇﹐亦皆廣搜遺佚﹐頗有資於考證者也。

順義縣誌五卷淸康熙五十八年刻本﹝北京圖書館藏﹞

淸黃成章纂修。成章字子達﹐四川綿竹縣人﹐舉人。康熙五十五年任順義知縣﹐雍正元年升通州知州。沿革謂﹕「隋始置順州﹐明洪武時攺爲順義縣。」按《順天府誌》引載明隆慶間縣人吏科給事中楊霆纂順義志。又據本志載﹐康熙十三年知縣韓淑文縣誌序謂﹕修有縣誌二卷。蓋是編繼《韓志》重纂。全編分疆域﹑建置﹑形勝﹑田賦﹑秩官﹑人物﹑藝文七門。疆域志﹐敍旗莊之制度﹐精詳細到﹔建置志﹐間言風水陰陽之說﹔藝文志﹐載成章自制詩文﹐皆無關邑事﹐不合志乘之例。

懷柔縣誌八卷淸康熙六十年刊本﹝北京圖書館藏﹞

淸吳景果修﹐潘其燦纂。景果字半淞﹐江蘇吳江縣人。監生﹐康熙五十二年任懷柔知縣。其燦吳江縣人﹐事迹未詳。按本志其燦序謂﹕「萬曆中蜀人周仲士始創縣誌﹐類多浮詞﹐而實事反略﹐迄無重修者。」但據《日下舊聞》引顧梁汾《溫陽紀略》﹐溫陽卽懷柔﹐此爲懷柔之地記耳。是編爲淸修懷柔縣誌始創﹐書凡八卷﹐卷一建置等﹐卷二行宮等﹐卷三官師等﹐卷四賦役等﹐卷五至卷七文﹐卷八詩。按本志卷一所序懷柔建縣﹐洪武十三年分密雲﹑昌平二縣地立懷柔﹐其後以隸昌平州。淸代每年巡幸熱河﹐爲蹕路所經﹐於是𨿽小邑而日見衝要。又記其地紅螺山﹑■﹝髟上了下﹞髻山皆有名藍﹐俗所謂廟會。他志所不詳﹐本志頗詳記述。卷八所錄詩﹐雜入景果與其燦唱和之作。光緒《順天府誌》譏之流連風景﹐無關考證﹐究不合法。貶之有理。

隆慶志十卷明嘉靖間刊本﹝天一閣藏﹞

明謝庭桂原纂﹐蘇乾續編。庭桂蒲阪人﹐嘗仕常州七載﹐以章奏過多獲罪﹐於成化乙未充發直隸隆慶州爲民。乾字體健﹐隆慶州人﹐弘治十五年進士﹐歷官兵部主事﹑員外郎﹑陜西右參議等官。隆慶在京師西北居庸關外﹐處四海﹑保安州之間。據本志所記沿革﹐金﹑元以前多屬附會﹐元仁宗於香水園置隆慶州領懷來縣﹐明初徙其民於關內﹐州縣俱廢﹐永樂十一年復置州攺曰隆慶。是編庭桂於成化間據《懷柔縣誌》所載﹐及己所見聞﹐始成志稿。其後數十年﹐乾與程萬里﹑王欽﹑張世敏﹑黃麻﹑楊愈等﹐復爲搜括遺事﹐校正錯雜﹐刻成於嘉靖時。其書體例﹐分地理﹑食貨﹑職官﹑文事﹑武備﹑人物﹑宮室﹐壇■﹝土匱﹞﹑祠廟﹑寺觀﹑塚墓﹑古迹﹑祥異﹑恩命﹑藝文十五門。捲前有州治圖﹑州境圖﹑州城圖﹑州學圖﹑永寧境圖﹑縣學圖﹐繪刻頗精。

平谷縣誌三卷淸康熙六年刊本﹝北京圖書館藏﹐存卷上﹑卷下﹞

淸任在陛修﹐李柱明纂。在升字金明﹐安定縣人。舉人﹐康熙五年任平谷知縣。柱明曲陽人﹐順治八年貢生﹐平谷儒學訓導。考平谷縣誌﹐創於明隆慶六年﹐再修於萬曆二十年﹐至是編已三修矣。其書體裁以參康海《武功志》爲例﹐分爲六類﹕一地理﹐二國賦﹐三秩官﹐四選舉﹐五人物﹐六藝文。凡城池﹑公署﹑郵驛﹑鄕社﹑學校﹑壇廟﹑橋梁﹑古迹﹑坊市括於地理﹔戶口﹑土產﹑惠政入於國賦﹔秩官﹑選舉僅例表﹐人物簡略﹐故實寥寥﹔藝文分詩文二目。平谷舊名漁陽﹐古漁陽郡地﹐戰國燕惠王置漁陽。秦爲漁陽郡﹐二世元年遣陳勝率閭左戍漁陽。漢爲漁陽郡領縣十二﹐平谷其一邑﹐元以後屬薊州。

○上海

上海志八卷明弘治十七年刊本﹝天一閣藏﹞

明郭經修﹐唐錦纂。經字載道﹐盧龍縣人﹐弘治九年進士﹐十二年任上海縣知縣﹐升開封府同知去。錦字士絅﹐邑人﹐弘治九年進士﹐授東明知縣。錦早負文名﹐嘗延修《大明會典》﹐及仕東明﹐知府韓福屬纂《大名志》。正徳二年升兵科給事中﹐以淸理廣東鹽法﹐因不肯與權貴劉瑾通﹐謫深州通判﹐及瑾誅﹐擢江西按察使﹐遷江西提學副使﹐後罷歸﹐不復仕。《上海志》創自明洪武間顧彧纂有稿本﹐弘治癸亥錦始纂成此定本﹐厥後又修於嘉靖甲申﹐及萬曆戊子﹐成於明者有三。其後修於淸者有五﹐修於民國者有二﹐成志凡十。按是編體例﹐分爲八門﹕曰疆域﹐曰山川﹐曰田賦﹐曰祠祀﹐曰建設﹐曰古迹﹐曰官守﹐曰人物。凡三十八目﹐每門各有小序﹔門目排次﹐尙爲得體。書後有錢福跋稱之曰「簡而不遺﹐備而不泛﹐兼收並蓄﹐而無所混淆。」此書自明末以來獨見藏於四明範氏天一閣﹐數百年來別無發見﹐而範氏藏書數次散失﹐幸此書至今猶見保存。今上海爲國際大都市﹐首創志乘﹐猶見保存﹐亦文獻之幸事也。

上海縣誌八卷明嘉靖三年刊本。淸徐渭仁跋﹝上海市歷史與建設博物館籌備處藏。現藏上海博物館﹞

明鄭洛書修﹐髙企纂。洛書字啟範﹐福建莆田縣人﹐正徳十二年進士﹐十五年任上海知縣﹐嘉靖四年徵拜監察禦司知事﹐後官給事中遭劾罷歸﹐踰年卒﹐年僅三十有九。企字進之﹐號西樓﹐邑人﹐博綜能文﹐論辧英偉﹐嘗師事顧淸。淸纂《松江府誌》﹐成於正徳七年﹐按此志企跋云「玆析我師郡誌爲縣誌。」故此志大致摭采府誌也。全書分總序﹑山水﹑風俗﹑物產﹑戶役﹑貢賦﹑建置﹑祠祀﹑官師﹑名宦﹑登用﹑人物﹑古迹﹑雜誌﹑文志十五門﹐捲前列上海縣境圖﹑上海縣市圖。總序云「上海爲松江屬縣﹐其地古揚州之城﹐春秋爲吳爲越爲楚﹐秦﹑漢爲會稽﹑吳郡﹐孫吳時爲陸氏侯封﹐始有華亭之名﹐至唐天寶十年始縣。華亭北日華亭海﹐迨宋末人煙浩穰﹐海舶輻輳﹐卽其地立市舶提舉司﹐及榷貨場﹐爲上海鎭。元至元二十九年﹐割華亭之長人﹑髙昌﹑北亭﹑新江﹑海隅五鄕爲縣。」其敍上海沿革﹐文簡詳明﹐惜欠傍考。此書於淸末之際﹐曾見藏於吳興周氏﹐嘉興吳氏遞藏﹐蓋有汲古閣﹑徐紫珊收藏章。書後有徐渭仁題記謂﹕「渭仁從嘉興吳氏得之﹐爲絕無僅有之本。」是爲嘉興吳氏舊物也。

上海縣誌十卷明萬曆十六年刊本﹝上海市歷史與建設博物館籌備處藏。現藏上海博物館﹞

明顧洪範修﹐張之象纂。洪範字中起﹐浙江上虞縣人﹐萬曆十年進士﹐十一年任上海知縣﹐官至監察禦史。之象字玄超﹐邑人﹐貢生﹐官浙江按察司知事。著有《中圍記》《金蘭集》。按此志創修於萬曆丙戌﹐越年戊子稿成﹐而之象卒﹐邑生黃炎爲之讎校刻成。其書分地理誌﹑河渠志﹑賦役志﹑建設志﹑秩祀志﹑官師志﹑選舉志﹑人物志﹑藝文志﹑雜誌十門﹐子目六十有一。觀此志﹐語多核實﹐紀述較勝舊志多矣。上海明修誌書﹐今傳不多﹐弘治﹑嘉靖二志﹐皆存孤本。淸末以來﹐由以上海爲巨重財富所集﹐且爲通商要埠﹐古傳志乘亦因之珍貴﹐帝國主義者亦以相爭掠奪﹐徐家匯藏書樓所藏萬曆原本﹐已遭掠劫。今海內所藏此志原本﹐惟上海博物館有藏﹐北京圖書館藏者﹐爲殘帙耳。

瀛壖雜誌六卷淸光緒元年刊本﹝上海圖書館藏﹞

淸王韜纂。韜原名利賓﹐後居香港易名韜﹐字仲■﹝馬﹝山上文下﹞﹐號紫詮﹐又號弢園﹐別號天南遁叟﹐江蘇吳縣人。生於道光八年﹐卒於光緒二十三年。韜曾遊學美國﹐歸後著書頗多﹐其大抵爲論述西學之作。此編爲其客居上海時之見聞隨筆﹐不啻爲上海別乘﹐較之《日下舊聞》《津門雜記》之類﹐似勝一籌。書共六卷﹐卷一記建置設官﹐及山川河道城池﹑名勝節令﹑物產民生風俗。卷二記工業﹑土地﹑戶籍﹑田賦﹑學校﹑書院﹑海關﹑寺院﹑園林。卷三記洋務﹐如鑄造局﹑廣方言館等﹔又記陳化成於吳淞與英軍戰﹐及寓居上海名人事迹﹐如明董其昌﹐淸李心衡﹑曹樹翹﹑徐渭仁等人。卷四記藝技﹐如畫家﹑醫生﹑奕者﹑顧繡﹐以及閨秀﹑釋道﹑遊宦亦參其間﹐或著小傳。卷五自記其憂愁沈埋﹐而托之與失意落魄者﹐有同慨焉﹔才不得盡其用﹐而蕩情景色。記及上海技藝﹐如評彈流派﹐古事傳說。又對上海舊志之評議。卷六爲唫詠上海歌詩﹑竹枝詞等﹐堪稱地方史詩。按是編具方誌規範﹐記載不煩瑣細﹐上海後修縣誌未及采納。其書𨿽不脫小說沓雜之習﹐其首末𨿽不立地誌之名﹐而可爲地誌之別乘。

上海竹枝辭不分卷上海華童公學排印本﹝上海圖書館藏﹞

余槐靑纂。槐靑江蘇宜興人﹐主事上海華童公學﹐任中文教授二十五年﹐己亥病歿於上海。槐靑爲詩﹐隨其所值之境﹐能直寫胸臆﹔皆裏中兒歌也。是編爲上海歌詩﹐有《黃浦江》《吳松江》《租界》《滬寧滬杭甬鐵路》《耶穌教》《吳淞炮臺》《市商會》《天文臺》《豫園》《龍華》《跑馬》《靜安寺》《上海八景》《電燈》《汽車》《電車》《五卅慘案》《自來火水》《三大公司》《半淞園》《盛杏孫出喪》《報館》《商品牌號》《踏舞》《外擺渡橋》《江海關》《東方圖書館》《招商局》《二十二層樓》《天主堂》《銀行》《絲廠》等﹐凡一百二十二首﹐皆詠上海之事物﹐童孺無不上口﹐而名其書曰《上海竹枝辭》。竹枝詞亦名巴渝詞﹐本出於巴渝﹔唐貞觀中劉禹錫在沅湘﹐以裏歌乃依騷人《九歌》作《竹枝新詞》﹐裏中兒歌之﹐由是盛於貞觀﹑元和間。考竹枝詞實源於上古各地歌詩﹐余見沙彥楷先生《荊溪任民天春園方誌目序》有云「《漢書﹟藝文志》有各地歌詩之著錄﹐𨿽爲今方誌之一部﹐然維以上紹風詩。」卽《漢志》著錄《河南歌詩》《洛汭歌詩》是也。蓋如《三百篇》之《國風》《尙書》之《五子歌》﹐皆其源也。至唐劉禹錫﹑白居易爲各地歌詩﹐乃能盡俗﹐竹枝詞固爲方誌之遠源也。

松江府誌三十二卷明正徳七年刊本﹝上海圖書館藏﹞

明陳威修﹐顧淸纂。威字民望﹐臨川縣人。弘治進士﹐歷官州縣十餘年﹐擢監察禦史﹐正徳五年出知松江府事。淸字士廉﹐華亭縣人。弘治五年南京鄕試第一﹐明年成進士﹐攺庶吉士授編修﹐官至南京禮部尙書﹐卒謚文僖﹐著有《東江集》。松江建置﹐自唐天寶中始置華亭縣﹐初屬秀州﹐元至元中始升爲府﹐明洪武攺爲直隸府。自明初以來﹐爲江南賦隩區矣。松江誌書﹐據此志引用書目﹐舊志有楊潛《紹熙雲間志》三卷﹐張之翰《大徳松江郡誌》八卷﹐錢全衮《至正續志》十六卷﹐孫鼎《正統松江府誌》三卷﹐錢崗《雲間通誌》十八卷。今除楊潛《雲間志》外﹐多不傳矣。是編繼錢崗《雲間通誌》﹐增成化九年後之事﹐而重纂也。其書體例﹐分爲三十二目﹐又附目十七﹐捲前有府境圖﹑府城圖﹐及顧淸序。此書自卷一至卷終﹐曁序圖目錄﹐爲版共九百十有六﹐無一頁損缺﹐紙色如新﹐誠善本也。

雲間人物志四卷紅絲格舊抄本﹝松江縣圖書館藏﹞

明李紹文纂。紹文字節之﹐華亭縣人﹐著有《藝林櫐百》《明世說新語》等書。萬曆中紹文著《雲間雜識》﹐記述雲間掌故。此書成於萬曆辛亥﹐經六載而成﹐引證考訂甚詳。所列參證諸書﹐有張長輿《峯泖先賢志》﹐周希允《雲間往哲錄》﹐張海樵《西樓雜著》﹐範叔子《雲間信史》。諸書今多散佚﹔惟紹文此書獨傳﹐匯集洪武迄萬曆雲間一郡人物五百三十餘人﹐各爲一傳﹐書後又附《家志錄》一篇﹐述其先祖鶴峯以下五人﹐附於書後﹐雜以家傳爲亂志乘之體也。

松江府誌五十八卷明崇禎三年刊本﹝上海圖書館藏﹞

明方嶽貢修﹐陳繼儒纂。嶽貢字四長﹐號禹修﹐谷城縣人。天啟二年進士﹐授戶部主事﹐進郎中﹐歷典倉庫督永平糧儲﹐崇禎元年調任松江知府。繼儒字仲醇﹐華亭縣人﹐能詩文﹐善書畫。是編乃踵顧淸《松江府誌》重纂﹐增輯百二十年之事物﹐全書共五十八卷﹐分爲四十八門﹐捲前列圖三十二頁﹐及董其昌﹑陳繼儒二序。此志與崇禎四年刻本方嶽貢﹑陳繼儒修纂之《松江府誌》九十四卷﹐是爲二書也。二志卷帙篇目各不相同﹐版刻亦異﹐前本則字體較大﹐後本則字體略小。其文辭亦略有異﹐前本則紀載簡核﹐後本則詞多事增﹐相比之下﹐固非一書也。何爲僅閱年而二次纂府誌﹐參康熙府誌舊志考﹐未有紀載。後見繼儒撰《眉公十種藏書》中有《白石樵眞稿》卷二《松江志小序》一篇﹐與崇禎四年刊本《松江府誌》序同。又此書卷五《修志始末記》﹐首述知府方貢禹修志事。後敍述崇禎四年刊本修志事﹐乃繼儒秉筆親撰府誌事也。據此猜測﹐嶽貢初修府誌﹐以繼儒爲總纂﹐志成繼儒視爲不足﹐因而重纂也。因此初修之本不傳﹐今僅存此書﹐前爲金山姚石子先生視爲鎭庫珍藏﹐石子卒後十餘年﹐其家人捐歸於上海市文物保管委員會﹐今爲上海圖書館所藏之祕籍。

五茸志逸隨筆八卷淸道光間精抄本﹝松江縣圖書館藏﹞

明吳履震纂。履震字長公﹐號退庵道人﹐金山縣人。明亡不仕﹐裏居璜溪﹐以著述終老。五茸松江之別名﹐爲戰國時吳王之獵所也。是編履震於明亡之後﹐取鄕故老傳聞﹐及身所親歷﹐一郡可歌可泣之事﹐及明松郡諸公之嘉言懿行﹐秩秩然書之﹐告成於淸順治十八年。後來所修府誌﹐取其材者甚多焉。按是編向無刻本﹐流傳絕少﹐僅見光緒重修《金山縣誌﹟藝文志》載﹐明吳履震撰《五茸志逸》﹐而易其書之原名矣。按此書前有光緒戊戌沈祥龍題記謂﹕「此冊原爲歸安淩麈遺所藏﹐而贈以祥龍者也。乃道光初星農王氏手抄。星農不知何許人﹐蠅頭細字﹐雙行夾寫﹐無一筆苟且﹐書法挺秀﹐是爲精寫本也。

五茸志逸錄存一卷淸姚椿通藝閣抄本。王海容手校﹝上海圖書館藏﹞

淸姚椿輯。椿字春木﹐一字子善﹐婁縣人。道光時布衣﹐嘗從桐城姚鼐遊﹐以古文名﹐晚歲主講松江景吳書院﹐卒年七十七歲。著有《通藝閣詩錄》《晚學齋文抄》﹐輯《淸文錄》。此編椿手錄明吳履震撰《五茸志逸隨筆》之重要材料。又經淸王海容手筆評校二十餘條注於書眉﹐如校正「糧裏」爲「糧長」之誤等條﹐頗具考證﹐俾有益於松江文獻也。此本鑑定系椿與海容之手迹﹐二人皆道光時名士﹐故此本尢爲珍貴也。

雲間誌略一卷淸道光二十五年寶晉齋刊本﹝上海圖書館藏﹞

題漁磯散人編。考漁礬散人卽雷琳﹐字曉峯﹐爲淸乾隆時人也。琳善詩文﹐著有《漁磯漫鈔》十卷。是編紀載郡縣之因革﹐山川之脈絡﹐以及古迹藝文﹐靡不略具。全書分郡邑沿革略﹑雲間三十二峯考﹑海江浦泖諸鎭市古迹輯略﹑呂克孝松江田家月令詩﹑九峯人物記略五篇。大致輯錄郡縣誌書﹐及自行采訪筆錄者﹐編爲一卷。按此書自咸豐間兵燹之後﹐百無一存。此本之外﹐僅見松江張壽甫先生藏有抄本。

松江志稿華婁二縣金石志稿二卷稿本﹝松江縣圖書館藏﹞

杜鎭球纂。鎭球字亞詒﹐松江人。民國乙亥李子韓官松江﹐延聘沈惟賢﹝思齊﹞纂《松江志》﹐鎭球分纂金石志﹐而成此稿﹐是爲《松江志稿》之一部。松江金石六朝前無可考﹐唐以下吉光片羽尙有存者。而以元至正間孔廟禮器三十餘件爲最古﹐石刻以唐大中時陀羅尼經幢爲最舊。按鎭球自序謂﹕「松江圖書館藏有華﹑婁二邑石刻拓本﹐及孔廟禮器完整無缺。」此稿爲鎭球據圖書館所藏石刻拓本再爲廣徵博采﹐自唐至淸末共得五百餘件﹐爲之編錄而成。稿輯成於丁丑秋﹐較前松江郡縣諸志之金石志﹐所增補奚止倍蓰耶。

華亭縣誌十六卷明正徳十六年刊本﹝上海圖書館藏﹞

明聶豹修﹐沈錫纂。豹字文蔚﹐永丰人。正徳十三年進士﹐十五年任華亭知縣﹐官至兵部尙書﹐贈太子太保﹐卒謚貞襄。錫字恩卿﹐華亭縣人﹐貢生。華亭置縣始於唐﹐實爲今松江一府之地。元至元中升爲松江府﹐仍以華亭爲郭縣。縣之有志﹐自此志始。其書體例﹐嚴簡詳實﹐凡三十四門﹐圖四。按光緒《華亭縣誌》凡例言修志時﹐《正徳縣誌》已佚。又稱此志爲邑人孫承恩編輯。但按此志孫承恩序有云「自無以副纂﹐乃囑庠生沈錫﹐及金廷桂﹑沈東洎﹑顧曦三人爲之。」承恩實未述一辭﹐幸此志猶存﹐以證光緒縣誌之謬。

幹山誌十六卷抄本﹝上海圖書館藏﹐存卷一至十五﹞

淸周厚地纂。厚地字雨坪﹐松江幹山村人。按此志爲村鎭志之類﹐卷一宸翰﹑奏疏﹐卷二山川﹑裏族﹐卷三土產﹑風俗﹐卷四賦役﹑荒政﹑社名﹑坊﹑莊﹑津梁﹑汛防﹐卷五水利﹑鹽法﹑義學﹑科目﹑封贈﹑壇廟﹐卷六第宅﹐卷七園林﹐卷八塚墓﹐卷九叢林﹑道觀﹐卷十古迹﹐卷十一至十二人物﹐卷十三藝術﹑流寓﹐卷十四列女﹑方外﹐卷十五著述﹑金石刊﹐卷十六祥異﹑遺事。按其書記載至乾隆三十七年﹐編次紊亂﹐爲明﹑淸鄕村誌之習例﹔惟著述一門﹐列明呂廷振撰《幹山雜識志》﹐明時幹山已有志矣。按幹山村名﹐亦山名焉﹐爲松江天馬山九峯之一也。

金山衛志六卷明正徳十二年刊本﹝北京圖書館藏﹞

明張奎修﹐夏有文纂。奎字文光﹐正徳十年以都指揮僉事蒞守金山衛。有文事迹未詳。考金山衛之設﹐始於明初﹐爲備防倭患﹐於華亭縣之筿館築城置戍。因與海中金山相對﹐故名曰金山衛。其地東南際大海﹐衛區西抵浙江海寧﹐北抵吳淞。明以揚州等處備倭總兵駐之﹐至淸初仍然。考其衛城﹐卽今南匯縣城。衛志自此志始。奎以其地事多可書﹐而世無所聞﹐乃咨詢故老﹐錄其異聞遺事若干﹐以授其幕客有文匯爲此書。按其凡例所訂﹐以兵制爲主﹐故記明時衛制軍政條例﹐及軍法定律甚詳。其書體例﹐分爲二志﹑十綱﹐凡六十目。上志卷一邊域﹑建設﹐卷二棟宇﹐卷三將校﹑兵政。下志卷一險固﹑學校﹐卷二祠祀﹑人物﹐卷三土產。其書重於記事實﹐所載皆足徵信焉。不立藝文志﹐有關衛事之詩文﹐附入於各門。此書原爲顧氏秀野艸堂之物焉﹐又經常熟瞿氏鐵琴銅劍樓收藏﹐向稱稀見罕祕之書。

金山衛志二卷抄本﹐近人陳乃乾據明正徳本校並跋﹝上海圖書館藏﹞

纂輯人未詳。按陳乃乾跋略云「此本不著寫者姓名﹐亦不詳所自出。惟玄﹑禎﹑弘等字皆缺筆﹐知出乾隆以後人之手。余取秀野艸堂舊藏正徳原本勘之﹐正徳以來尙無刊本。」案此本編例﹐日上志﹕卷之一邊域﹑建設﹐卷之二棟宇﹐卷之三將校﹑兵政。曰下志﹕卷之一險固﹑學校﹐卷之二祠祀﹑人物﹐卷之三土產。凡六卷﹐爲綱十﹐爲目六十七。其目錄與正徳刊本符合。

咸豐金山縣誌稿不分卷淸咸豐五年未竟稿本﹝上海圖書館藏﹞

淸錢熙泰纂。熙泰號鱸香﹐金山縣人﹐靖江縣訓導。金山之名始於明洪武間金山設衛﹐後衛廢﹐淸雍正四年置金山縣。乾隆十六年知縣常琬創修縣誌二十卷﹐道光間邑人姚汭重爲纂輯﹐歷數十年稿凡幾易﹐終未及竟而卒。是編據《姚志稿》重纂﹐熙泰出資聘吳江董兆熊﹑南匯張文虎及同邑姚懷橋﹐復采訪《姚志稿》道光十五年後之事﹐重爲編輯﹐屬稿未竟而熙泰卒﹐其子廉具稟邑令﹝稟稿存本書附件﹞﹐願捐資設局繼纂﹐刊刻成書﹐以竟父志。因兵亂不果﹐錢氏子孫保其稿數十年。今歸上海圖書館﹐存散頁一束﹐光貽供職該館時﹐嘗爲之釐訂成冊﹐得熙泰自序﹐及《姚原田論修誌書》﹐與輿圖﹑建置﹑縣境﹑諸水﹑山水﹑水利﹑古迹﹑墳墓﹑賦法﹑役法﹑鹽法﹑兵防﹑海防﹑職官﹑列傳﹑藝文諸篇﹐大致屬稿未竟。又得修志移文﹑采訪摘錄﹑檔案及采用書籍筆錄﹐諸修志資料分置四函。按光緒《金山縣誌》凡例謂﹕「錢熙泰重訂稿﹐爲表四﹐爲志八﹐爲傳十二。」與此稿所擬定目錄則同﹐而內文則未經編次焉﹐且四表僅存職官。

分建南匯縣誌十六卷淸雍正八年寫刻本﹐十二年增刻﹝徐家匯藏書樓藏﹞

淸欽璉修﹐顧成天纂。璉一名漣﹐字寶光﹐號幼畹﹐浙江長興縣人。據《吳興科第表》作烏程縣人﹐欽氏家譜載﹕漣幼依舅家烏程葉氏﹐遂蒙姓﹐康熙五十九年中式順天鄕試﹐復已姓。雍正元年成進士﹐銓知縣用﹐四年任新建南匯縣知縣。時縣新設﹐規劃措置﹐事事得宜﹐巡撫重其才﹐題署松江府篆﹐以飛語落職。雍正十一年復蒞南匯知縣﹐後調髙淳﹑江浦﹑江寧等縣﹐所至皆有政聲﹐年六十餘卒。著有《虛白齋文集》四卷﹑《幼畹遊艸》六卷﹑《吳中水利》一卷。成天字良哉﹐號小崖﹐南匯縣人。雍正八年進士﹐授常山知縣﹐著有《金管集》。南匯縣爲上海縣所分出﹐地處黃浦之東﹐濱大海之南。雍正三年江蘇巡撫張爲﹐奏請分上海浦東之長人鄕﹐置南匯縣﹐設縣治於三團﹐三團爲明初金山衛之衛城焉。璉爲建縣首任知縣﹐至任甫一載卽與士紳議修新志﹐訪得《蔣沙志》﹐是爲記南匯十九保事﹔及邑士蔣思永輯《新分縣誌稿》。遂延成天及邑進士葉承﹑舉人顧昌﹐纂輯此志。閱年志稿甫就﹐成天等均因事北上﹐璉亦調去﹐攜志稿自爲讎校。雍正八年刻成於松江﹐十一年回署南匯﹐復據成志匡誤補遺﹐而增刻之。此志實出於璉之手筆者居多。其書編例﹐爲圖十﹐分疆土﹑建設﹑賦役﹑人物﹑經略﹑雜誌六門﹐凡四十目﹐定例簡嚴。書中每卷首行皆標「分建」二字﹐以示新爲分建之縣﹐首修之志也。按江蘇於雍正初年﹐分蘇﹑松﹑常﹑太四府州之大縣﹐分建一十三縣﹐分建之縣﹐當時大抵新修縣誌﹐而未見有標明記號者。惟此《南匯志》加冠「分建」二字﹐此例古亦罕見。查此志原刻本今極稀少﹐光貽少時於鄕裏曾見王修﹝季歡﹞表舅藏有抄本﹐爲鄕先哲欽璉所修﹐視爲珍本。邑人咸議此志體裁極佳﹐謂吾邑自宋乾道間周彥廣﹝淙﹞撰《臨安志》﹐嘉泰間施武子﹝宿﹞撰《會稽志》﹐世號名書﹔其後邑之士夫修纂志乘者﹐𨿽代不乏人﹐惟欽璉此志﹐最爲淳朴也。今得見其原本﹐非惟體例可嘉﹐卽其板刻亦精寫工鋟﹐果不失爲善本云。

淸浦縣誌八卷明萬曆二十六年刊本﹝北京圖書館藏﹐缺卷一至卷四﹞

明卓鈿修﹐王圻纂。鈿字邦華﹐號榮麓﹐福建沙縣人。萬曆甲午科舉人﹐萬曆二十年任靑浦知縣歿於官。圻字元翰﹐號洪洲﹐上海縣人。嘉靖十四年進士﹐除淸江知縣﹐調萬安縣﹐累升﹐歷官陜西布政司右參議﹐雲南道監察禦史﹐提督湖廣學政。後乞養歸﹐築室吳淞江之濱﹐種梅萬樹﹐自曰梅花源﹐以娛終老﹐卒年八十一歲。靑浦設縣﹐始於明嘉靖二十一年﹐三十二年廢﹐萬曆六年復置。其版圖割自上海﹑華亭二縣之地﹐二百四十六里﹐縣治先在靑龍鎭﹐萬曆中築城於唐行鎭﹐遂遷唐行。《歸震川集》有《唐行鎭免役記》一文﹐鎭因以聞名。靑龍爲古鎭﹐《吳志》載﹕孫權造靑龍戰艦於此故名。靑浦縣誌﹐此志爲首創﹐今僅見存此殘本。據康熙《靑浦縣誌》所載此志王圻序云「爲圖﹑爲志﹑爲表﹑爲傳凡八卷三十二目﹐稿成嘗請正於陸宗伯﹐與圻同訂者﹐又有陳文龍﹑楊廷芳等。」《康熙縣誌》凡例稱此志﹕「分沿革﹑分野﹑山川﹑土產﹑公署﹑水利﹑名宦﹑人物凡八門。」今此書所存者﹐爲後之四門﹐惟水利獨詳﹐以縣當澤國之中﹐西濱溯泖﹐北枕淞江﹐水道不可勝數。按此志所記水利﹐皆述撈淺堤防之策﹐𨿽浦港涇塘﹐不厭其繁細﹐導流灌漑之所宜﹐無不盡載也。至其人物之取材﹐及於譜牒碑碣﹐摭采可謂勤矣。

盤龍鎭志三卷淸光緒元年修﹐抄本﹝徐家匯藏書樓藏﹞

淸金惟鼇纂。惟鼇靑浦縣盤龍鎭人﹐咸豐六年廩生。此志惟鼇創輯始於同治九年﹐迄光緒元年稿成﹐未見刻本。其書編次﹐分鎭巷﹑風俗﹑物產﹑水利﹑田賦﹑官署﹑義局﹑寺廟﹑橋梁﹑故匾﹑科目﹑人物﹑列女﹑藝文﹑雜誌十五門﹐事頗核實﹐言多足徵。鎭巷述鎭在靑浦縣東﹐據盤龍塘之左。盤龍塘一作蟠龍浦﹐爲吳淞江五大支流之一﹐其入江處名曰蟠龍江﹐宋範仲淹謂「淞江一曲爲蟠龍」者卽指此。鎭始建於淸初﹐街巷東西長一里﹐南北長半里。四周皆水道﹐東則橫瀝小淶﹐南則蒲溪橫泖﹐西則崧塘﹐北則蚪江﹐利於稼穡漁魚﹐蓋亦飯稻羹魚之鄕也。紀人物則代有聞人﹐敍諸翟侯氏一門﹐文學彪炳﹐別列世家一篇﹐登諸人物之首﹐殊欠體例。且諸翟則隸嘉定縣﹐所定志界範圍過廣﹐不免冗繁之獘者也。

嘉定縣誌二十二卷明萬曆三十三年刊本﹝上海市歷史與建設博物館籌備處藏﹐現藏上海博物館﹞

明韓浚纂修。浚字邃之﹐山東淄川縣人﹐萬曆二十六年進士﹐翌年任嘉定知縣。嘉定縣誌﹐肇於何時﹐按此志凡例有云「縣誌始創於元至元間邑人秦輔之﹐國朝洪熙中邑人曾魯重修﹐成化中陳侯淵聘郡人都太僕穆﹐更爲《圖記》二卷。嘉靖初﹐邑人龔尙書弘增修凡五卷﹐三十五年楊侯旦﹐聘邑人浦助教南金增修凡十二卷。至今又五十年﹐而韓侯浚復請重修。」其敍邑志源流具備。此志乃浚延邑人張應武﹑唐時升﹑婁堅﹑鄭閒孟﹑李流芳編纂﹐成於萬曆三十三年﹐捲前有邑人時偕行序。其書編例﹐首列嘉定水利圖二﹑縣城圖一﹑舊縣治圖一﹑縣治圖一﹑儒學圖一﹑吳淞所城圖一﹑寶山所城圖一。志類凡十﹐曰疆域考﹐析子目九﹔曰營建考﹐有圖四﹐子目十一﹔曰田賦考﹐析子目八﹔曰職官考﹐析子目三﹔曰選舉考﹐析子目七﹔曰人物考﹐析子目十﹔曰水利考﹐析子目二﹔曰兵防考﹐析子目七﹔曰雜記﹐析子目六﹔曰文苑﹐析子目三﹔分綱領目﹐尙具條貫。據錢大昕《潛研堂文集》卷二十九﹐有《題韓浚嘉定縣誌後》一文﹐謂此志纂人張應武﹑唐時升﹑婁堅﹑鄭閒孟﹑李流芳諸人﹐皆私淑震川﹐以文章名一時﹐故詞筆雅馴﹐而考證殊多疏舛。又例舉書中謬誤數端﹐並言志家不之考﹐而妄爲之說如此者﹐殆未能更僕數也。然閱此志體裁﹐尙臻完備﹐文筆亦雅潔矣﹐惟考訂未能詳確﹐務出乖誤。竊以爲志乘家致以考據詞章缺一不可。但於考據旣詳﹐而詞章又美矣﹐若欠於編例﹐亦有所不足也。故文人之纂志乘者﹐往往勝於文之所長﹐而拙於考據體例﹐所爲之志﹐能盡善盡美者甚少。此書原爲楊衛玉所藏﹐其侄希時所捐獻也。

練川圖記二卷抄本﹐有四明盧氏拖經樓藏書印﹝上海圖書館藏﹞

明都穆纂。穆嘉定縣練祁人﹐官承徳郎﹑南京兵部武庫淸吏主事。練川嘉定縣之別名﹐縣初爲昆山縣地﹐宋嘉定十年以昆山縣東之疁城﹑安亭﹑春申﹑臨江﹑平樂﹑醋塘諸鄕﹐置嘉定縣﹐治於練祁市﹐故嘉定別稱練川。嘉定在宋爲上縣﹐元元貞二年升州﹐明降爲縣。元至元中有秦輔之艸創縣誌。此志爲知縣陳淵圖所修﹐延穆與邑士沈湘編纂﹐稿成於正徳四年。全書二卷﹐卷上分目十四﹔卷下分目十四﹐首有縣境圖﹑縣治圖。案宋官修誌書不用州縣眞名﹐爲示以圖經之名有別﹐而元﹑明官修之志﹐大抵不用郡邑之別名﹐玆此志稱《練川圖記》﹐而不用嘉定縣眞名﹐乃仿宋官修州縣不用州縣眞名之例也。

外岡志二卷明崇禎四年修﹐抄本﹝嘉定縣博物館藏﹞

明殷聘尹纂。聘尹字爾時﹐嘉定縣人﹐別號莘野耕叟﹐事迹未詳。外岡在嘉定縣之西鄕﹐地勢髙阜﹐廣植棉花﹐居民家習紡織﹐故外岡布之名獨著。明萬曆間人煙繁庶﹐四方商賈之貿販棉布者﹐羣集於此﹐遂成雄鎭。是編聘尹於崇禎時稽古采俗﹐考人物之興替﹐究鄕裏之土宜﹐而爲之。其書體例﹐自沿革里域﹐迄遊賞祥異﹐凡二十八門。其中有俗蠹一門﹐列舉當時打降﹑訪行﹑訟師﹑竊盜等﹐害民惡俗﹐揭露無遺﹐尢爲地方誌之創格。淸嘉慶間瞿中溶刊《嘉志林》時﹐曾將是書收入﹐歷年旣久﹐刊本無遺。今存者僅見此抄本耳﹐惜其書中字句﹐脫訛頗多﹐須參諸書加以考正﹐以待將來付印﹐而廣其流傳。

外岡新志簡編十三卷稿本﹝上海圖書館藏﹞

陸詠荃纂﹐陸世益重編。詠荃字蓀畦﹐里人。世益字史一﹐詠荃之子也。此志世益以父遺稿重編而成﹐例言謂﹕「本志遵守人民政府之各種指示而編輯﹐希望能普及於全縣工﹑農﹑商及教育各界﹐爲政府推行各種政策時之一助。」觀此志爲村鎭誌書之卷帙較多者﹐其例分疆域﹑建置﹑水利﹑經濟﹑生產﹑生活﹑民治﹑民運﹑兵事﹑教育﹑人物﹑文藝﹑雜類十三志﹐體裁新舊混雜。外岡爲嘉定縣之一鎭﹐鎭建於明正徳時﹐此志記自正徳迄淸宣統辛亥年止。

江東志十二卷舊抄本﹐蓋有文鍵﹑蓉初二印﹝上海圖書館藏﹞

此志不著纂修人姓氏﹐查光緒《寶山縣誌》卷十二《藝文志》書目條﹐有沈徵佺著《江東志》。徵佺字子服﹐世居江東﹐事迹見《寶山縣誌》。《人物志﹟沈徵俊傳》附﹐徵俊爲徵佺之兄也。按此書每卷首頁均蓋有文鍵﹑蓉初二印﹐又書中附有文鍵署名校補此志之浮簽﹐疑此本爲文鍵據沈徵佺《江東志》重纂之稿也。按此志《選舉志》載﹕「陸文鍵﹐原名欽﹐字敬韜﹐號蓉初﹐咸豐三年恩貢。」《藝文志》又載陸文鍵撰《徐氏重建祠堂記》《髙橋鎭勸置義谷說》二文。此志編次﹐爲卷十二﹐爲類七﹕曰地理誌﹑曰營建志﹑曰水利志﹑曰職官志﹑曰選舉志﹑曰人物志﹑曰藝文志。捲前有江海塘堤墩汛寺宇全圖一﹑江東方隅全圖一。按《水利志》記載﹐止於淸同治七年。《地理誌小序》言「江東屬直隸太倉州寶山縣依仁鄕八都﹐宋曰臨江﹐因在黃浦江之東﹐俗稱江東﹐亦曰浦東。領境八圩﹐三十六圖﹐三十三編戶﹐三十九里。」建置謂﹕「名創自宋﹐其間屬州屬府﹐後縣升州﹐以及置縣分縣﹐屢更不一。」建置所述艸率不詳﹐未言江東之設分縣﹐爲始於何時也。按淸制於僻壤海隅之域﹐有設置分縣﹐以縣丞駐札。按此志《職官志》有分縣縣丞表﹐自乾隆二十四年縣丞劉翥始﹐至縣丞鮑逢榮止﹐共列二十七人﹐以知江東之設分縣﹐始於乾隆二十四年。據光緒《寶山縣誌》卷二城池縣丞署條載﹕「署在髙橋鎭﹐康熙十年嘉定縣知縣趙昕以江東地方詳請歸上海縣﹐就近管轄﹐或設員巡防﹐未準。雍正三年總督查弼納﹑巡撫張楷奏折嘉定東境爲寶山縣﹐以吳淞所爲縣治﹐並隸太倉洲。乾隆二十四年始設分防﹐駐鎭江東﹐道光二十六年縣丞段以敬督建大堂。」記江東分縣事甚詳。

崇明縣誌二十卷淸雍正五年刊本﹝上海圖書館藏﹞

淸張文英修﹐沈龍翔纂。文英字蔚千﹐正黃旗人﹐舉人﹐初任興化知縣﹐雍正元年調知崇明縣。龍翔字興之﹐泰州人﹐舉人。崇明爲長江萬里門戶﹐建置在唐神龍中﹐就海所湧之沙而立崇明鎭。至宋時魚鹽之利益饒﹐嘉定十五年置天賜鹽場﹐元至元十四年遂升爲州﹐明洪武中以地坍戶減﹐攺州爲縣﹐淸雍正二年定隸太倉州。按本志凡例謂﹕「《崇明州誌》﹐昉於元至正十四年知州程世昌。自明洪武攺縣後﹐至正統九年修於知縣張潮﹐未旣厥工﹐知縣陳文續修成書﹐止兩冊。嘉靖四十年知縣範性所修﹐不可得見。惟萬曆三十三年知縣張世臣修者四小冊﹐尙存部略。順治庚寅至康熙癸丑﹐知縣劉緯﹑王恭先遞修未果。至二十年辛酉﹐知縣朱衣點勉厥役﹐褒然八本﹐而以志中訐直太過﹐姦蠹羣哄﹐假手提督毀其版﹐朱公不得已﹐刪從簡約﹔並而觀之﹐前本冗而俚﹐後本簡而漏﹐皆非志體﹐難取徵。」是篇之纂乃繼《朱志》﹐並匯集所存前志﹐旁考四鄰邑乘﹐參考討論以事編纂﹐摭采頗爲詳盡。其書體例﹐首立天章﹐次列輿地誌﹑建置志﹑賦役志﹑武備志﹑官職志﹑選舉志﹑宦迹志﹑人物志﹑幽異志﹑藝文志﹐爲十綱﹐凡六十四目。輿地誌所列輿圖﹐殊異於他邑誌書之輿圖﹐止繪縣境城邑官署學宮八景﹔此志輿圖﹐則細呈江海形勢﹐各沙備禦﹐及各沙歷來漲坍之變遷。有漲補坍遷圖五﹐建治歷來坍各沙圖一﹐現在各沙設備汛守圖一﹐現在四山封疆二嘴形勝圖一﹐裏至附﹐現在各沙圖一﹐市鎭附﹐現在內羅磚城外羅土城濠池圖一﹐公署圖一﹐儒學圖一﹐軍門公署圖一﹐新增道署圖一。諸圖頗足資考崇明歷來地形之變遷也。

瀛海掌錄六卷淸乾隆四年修﹐抄本﹝上海圖書館藏﹞

淸許惟枚纂。惟枚字鐵山﹐海寧縣人。按是篇記載至淸乾隆四年止﹐未見刊本。其書所記爲崇明島風土故實﹐非熟悉崇明地形道裏者之所不能爲。全書自疆域原始至海唑止﹐凡一百十七篇﹐附見者凡二十三則。其中以土城﹑磚城﹑土院﹑海寇﹑蘆課﹑鹽課﹑社倉﹑建船﹑棉花﹑布﹑掌外記諸篇﹐敍述尢詳﹐歷修崇明縣誌未有若斯之備焉﹔可推爲記載崇明事物﹐最爲詳盡之書也。

○天津

天津府誌四十卷淸乾隆四年刊本﹝北京圖書館藏﹞

淸程鳳文修﹐吳廷華纂。鳳文江蘇儀徵縣人﹐貢生﹐乾隆元年任天津知府。廷華字中林﹐號東璧﹐浙江錢塘縣人﹐康熙間舉人﹐官興化府通判﹔乾隆初薦修《三禮》﹐撰成《儀禮章句》﹐於喪禮尢爲精當。其所著有《三禮疑義》《曲臺小錄》《東璧書莊集》等書。天津漢時﹐爲泉州﹑參戶﹑章武諸縣之地。自元通海運﹐遂爲重地。明﹑淸時爲衛。雍正三年始攺爲州﹐九年升府﹐領六縣一州﹐爲天津﹑靜海﹑靑縣﹑滄州﹑南皮﹑鹽山﹑慶雲。志乘於康熙時﹐薛柱斗修《天津衛志》﹐實只記天津縣一邑之事也。此志爲府誌始創﹐纂輯者𨿽首列廷華﹐而全書大半爲出於汪沆之手。沆字師李﹐號槐塘﹐錢塘人。少嘗從厲鶚學詩﹐博學羣書﹐時客天津﹐南北論詩者奉爲壇坫﹐廷華遂薦之協纂府誌。此志賴沆全力成書﹐其采摭大抵取材《畿輔通誌》《長蘆鹽法志》《河間府誌》與屬邑諸志﹐頗具創始之艱難也。其間又糾正屬縣誌書之誤訛者﹐甚多也。其書分二十九目﹐而無有大綱﹔是時天津要政爲鹽法﹑河渠﹐獨記此二事甚詳。而自元通海運以來﹐天津爲南北之樞紐﹐此志僅於雜紀略敍數端﹐當不致只此﹐其采摭之猶未廣博也。

天津衛志四卷首一卷淸康熙十三年刊本﹝上海圖書館藏﹞

淸薛柱斗修﹐髙必大纂。柱斗陜西延安府延長縣人﹐拔貢﹐康熙九年任整飭天津等處兼理馬政驛傳糧餉屯田河道鹽法事﹑升山東按察司副使。必大湖廣襄陽府廣寧縣人﹐貢生﹐任河間府天津海防淸軍兵糧同知﹐康熙九年升鳳陽知府。按此志柱斗囑必大纂輯﹐參修者﹐有衛儒學署教授張國嶲﹔采輯者﹐生員馮允京﹑張彩。其書編例﹐卷一沿革﹑建置﹑形勝﹑渡蹕﹑至到﹑古迹﹐卷二風俗﹑利獘﹑賦役﹑戶口﹑籍貫﹑官職前﹐卷三官職後﹑功升﹑崇祀﹑名宦﹑鄕賢﹑封蔭﹑科甲﹑貢例﹑寓賢附﹑耆壽﹑冠帶﹑人物﹑土產﹑災變﹑宮廟﹐卷四藝文。卷首總圖一﹑衛城圖一﹑文廟﹑武廟﹑道衙門﹑總鎭衙門﹑淸軍廳衙門﹑戶部分司衙門﹑衛守備衙門﹑鹽院衙門圖各一。此志修時﹐天津駐札衙門官員眾多﹐故建置官職二門﹐必大苦費心裁也。天津置衛﹐按沿革載﹐置衛之始﹐於明永樂二年築城﹐三年調兵守之﹔成祖文皇渡此﹐賜名天津﹐始隸河間府﹐衛界武淸﹐靜海﹐故稱天津三衛。衛志始於明正徳初副使胡文璧創修﹐正徳十四年副使呂盛增補付梓﹐名曰《天津三衛志》。萬曆十八年副使彭國光再修﹐二十一年刻成。此志之纂﹐時天津三衛已裁並爲一﹐故曰《天津衛志》。

天津縣誌二十四卷淸乾隆四年刊本﹝北京圖書館藏﹞

淸朱奎揚修﹐吳廷華纂。奎揚字南湖﹐浙江山陰縣人﹐監生﹐乾隆二年任天津知縣。廷華纂《天津府誌》已著錄。天津置縣﹐因淸雍正三年攺天津衛爲州﹔將衛原轄之一百四十三屯﹐就近並入武淸﹑靜海﹑靑縣﹑滄州﹑南皮﹔又歸撥武淸﹑靜海﹑滄州之地﹐凡二百六十七村莊入天津州。雍正九年設天津府﹐攺州爲附郭縣。據此志凡例謂﹕「縣本無志﹐縣誌卽衛志耳。」此志繼薛柱斗《衛志》重纂﹐分恩紀﹑星土﹑地輿﹑形勝﹑疆域﹑山川﹑古迹﹑城池﹑公署﹑學校﹑鹽法﹑海防﹑河渠﹑風俗﹑物產﹑職官﹑選舉﹑人物﹑列女﹑藝文﹑雜記﹐凡二十一門﹐爲目二十有四。此志體例﹐其凡例云「衛志向有胡文璧志本最爲佳﹐今本只存其修志一書﹐議論頗核。」時《胡志》猶存﹐此志仿其體例也。

丙辰天津竹枝詞一卷天津泰晤士報排印本﹝上海圖書館藏﹞

馮文洵纂。文洵字問田﹐天津人﹐泰晤士報館筆政。按天津爲通商巨阜﹐自庚子以後﹐城市變遷﹐風俗人心亦迥異﹔汪西顥作《津門雜事》﹐始敍新事。文洵撰此編﹐大如形勢﹑沿革﹑掌故之流傳﹐細如風俗之變遷﹐民情之推移﹔以至尋常之衣服飲食之微﹐閭巷瑣屑之事﹐各爲歌詩以道之。其第一首﹐沿地誌之習首敍沿革﹐詩云「曩隸漁陽舊版圖﹐角飛城卽古漂楡﹔明初置衛今商埠﹐水陸交通此轉樞。」其詩通俗﹐不獨采風問俗有所裨助﹐卽欲觀世道人心升降之原也。

寶坻縣誌八卷淸康熙十二年刊本﹝天津人民圖書館藏﹞

淸牛一象修﹐杜立徳纂。一象楡林人﹐蔭生﹐因先世從龍隸鑲白旗籍﹐康熙十一年由蔭生任寶坻知縣。立徳字純一﹐寶坻人﹐明崇禎十六年進士﹐入淸以薦徵授中書﹑選給事中﹐歷刑部尙書﹐轉戶吏二部﹐官至保和殿大學士。按本志立徳序謂﹕「縣誌於明弘治間知縣莊■﹝譯﹐礻代言﹞命教諭髙徳艸稿纂成﹐至嘉靖丙寅知縣唐練再修之。」但據光緒《順天府誌》引《唐志》序﹐稱《唐志》之前﹐尙有武徳知﹑胡與之二志也﹐而未言二志纂成於何年。是編爲立徳家居時所主纂焉﹐故人謂之《杜志》。而實出於邑貢生張嘉生﹝文休﹞﹐及邑教諭苑育蕃之筆﹐張﹑苑皆工詩文﹐纂輯頗有法度。其書凡八卷﹐一輿圖﹐二建置﹐三賦役﹐四秩官﹐五人物﹐六叢紀﹐七八藝文。輿圖志沿革謂﹕「寶坻立縣自金大定﹐其地原爲香河之新倉鎭﹐故取如坻如京之句以立名。」又謂﹕「地產魚鹽蘆葦故曰寶﹐又水中髙地曰坻。」實皆附會之詞﹐非爲史誌考證沿革之例證也。如風俗篇中漫取杜牧﹑韓愈詩文﹐賦役篇中剝船條下之贊論﹔冠大學士論曰五字﹐尢非史誌之筆法﹐諒非出於立徳自意。又藝文占全書卷帙逾半﹐而何余篇則記載寥寥耶。

寧河縣誌十六卷淸乾隆四十四年刊本﹝上海圖書館藏﹞

淸關廷牧修﹐徐以觀纂。廷牧號西園﹐南海縣人﹔進士﹐乾隆三十九年任寧河知縣。以觀仁和縣人﹐舉人﹐官儀徵知縣。寧河縣於淸雍正九年自寶坻分置﹐閱五十年未有縣誌﹔廷牧官寧河五年﹐始延以觀編纂﹐協纂者﹐有餘炳﹑關上謀﹑馮城﹑張世泰﹐非出一人手。其書首列尾宿圖﹑河圖﹑縣圖﹑治圖﹑學宮圖﹑八景圖﹐卷一采訪告示﹑凡例﹐卷二職方誌﹐卷三建置志﹐卷四祀典志﹐卷五賦役志﹐卷六職官志﹐卷七選舉志﹐卷八至十人物志﹐卷十一至十四藝文志﹐卷十五風物志﹐卷十六雜識志﹐爲目凡六十五。其書大抵摭采《寶坻縣誌》《香河縣誌》﹐而增訂建縣後五十年之事。

●卷二

○河北

長興陳光貽學

畿輔通誌四十六卷淸康熙二十一年刊本﹝徐家匯藏書樓藏﹞

淸於成龍修﹐郭棻纂。成龍字北溟﹐山西永寧人。明崇禎間拔貢﹐入淸授廣西羅成縣知縣﹐歷任知縣知府﹑直隸巡撫﹑兩江總督﹑湖廣總督。棻字快圃﹐淸苑人﹐順治九年進士﹐官至翰林院侍讀學士。棻爲文頗華贍﹐著有《學源堂文集》。畿輔爲今河北省等地﹐古冀﹑兗二州之地也。春秋時爲燕﹑齊諸國地﹐戰國爲燕﹑趙﹑魏﹑齊四國地﹐秦置上谷﹑漁陽諸郡於此﹐三國屬魏。晉永嘉時爲石勒﹑苻堅所踞﹐後魏置幽﹑冀兩州﹐北齊置東北道行臺﹐後周攺爲幽州總管府﹐隋初因之﹐尋廢。唐置幽州節度使﹐宋爲河北東西兩路。金仍之﹐貞元元年遷都燕京﹐攺爲中都路。元初爲大都路﹐後分爲八路﹐直隸中書省﹐稱爲腹裏之地。明初攺大都爲北平府﹐後攺置北平等處布政使司﹐永樂時攺爲順天府﹐廢北平布政使司。淸爲北畿﹐直隸六部﹐由是與諸省之州縣各統於布政司者不同。故諸省皆有通誌﹐惟直隸獨無。自元以來﹐如元《析津志》﹑明《順天府誌》﹐所記只存京城梗槪而已。淸康熙十一年大學士衛周祚﹐奏令天下郡縣﹐分輯誌書﹐於是直隸巡撫於成龍﹐囑翰林院侍讀郭棻纂《畿輔通誌》﹐書將成而成龍去﹐巡撫格爾各徳繼成之。其書纂成僅數月﹐討論未免不詳。其體例分圖﹑星野﹑建置沿革﹑疆域形勢﹑山川﹑城池﹑學校﹑兵制﹑公署﹑祠祀﹑古迹﹑戶口﹑田賦﹑風俗﹑帝後﹑封建﹑職官﹑選舉﹑名宦﹑流寓﹑人物﹑藝文﹑雜誌二十三門﹐體例殊未完備。雍正《畿輔通誌》凡例﹐議此志云「多雜記異聞﹐謂破拘墟之見﹐而馳域外之觀也。或徵諸夢卜﹐或見諸歌謠﹐及獵取野史家傳﹐猥瑣譎怪﹐事屬不經。」又云「各郡州縣誌多踵此﹐而爲之闕訛尢甚。」觀淸初志乘﹐多瑣細蕪濫之病者﹐蓋其時已啟端矣。故自雍正《畿輔通誌》出﹐體裁核備﹐此志遂不爲人所器﹐以致其傳本稀少﹐今存者無幾矣。

保定府誌四十卷明萬曆三十五年刊本﹝北京圖書館藏﹐存卷一至二﹑卷六至四十﹞

明王國楨纂修。國楨字翼廷﹐安邑人。萬曆十七年進士﹐三十四年任保定府知府﹐官至濟寧兵備道副使。按保定建置﹐始於宋置保塞軍﹐後升爲保州﹐政和間又更名淸苑郡。元爲保定路﹐明攺爲保定府。成化八年﹐郡守章律始成府誌二十五卷。隆慶戊辰﹐鎭兵易憲徵修府誌﹐時郡守賈近臯囑通判馮惟敏爲之﹐馮去﹐知府章孟泉繼事﹐志成於隆慶辛未﹐凡二十卷﹐爲圖二﹑表四﹑志十一。是編爲國楨與王政熙諸人纂修﹐悉依《馮志》體例﹐列天文志﹑地理誌﹑山川志﹑古迹志﹑郡國表﹑封建表﹑職官表﹑選舉表﹑政事志﹑祥異志﹑風俗志﹑學政志﹑田賦志﹑戶役志﹑兵政志﹑邊政志﹑鹽政志﹑屯政志﹐馬政志﹑倉廠志﹑驛傳志﹑封爵志﹑宦迹志﹑藝文志。

固安縣誌九卷明嘉靖四十四年刊本﹝北京圖書館藏﹞

明何永慶修﹐蘇志臯纂。永慶字善夫﹐河南人。嘉靖三十八年進士﹐四十三年任固安知縣。志臯字徳明﹐固安人。嘉靖十一年進士﹐授江西進賢知縣﹐歷任刑部主事﹑員外郎﹑郎中﹑直隸盧鳳兵備僉事﹑陜西潼關兵備副使﹐官至右副都禦使。按此志體例﹐分象緯﹑方輿﹑職官﹑循吏﹑先賢﹑髙士﹑列女﹑選舉﹑宮室﹑食貨﹑雜誌諸門﹐緒次殊若淩亂﹐於體裁猶未盡也。方輿載﹕「固安爲漢方城縣﹐晉名故安﹐隋攺曰固安。元以後屬畿甸﹐嘉靖間因渾河遷徙攺道﹐爲患甚巨﹐文物蕩盡。」按志臯自序﹐謂前無邑乘。此志爲志臯與其子大生﹑性生﹑有生﹐采摭考索而輯成。全書大旨﹐義在重以諷勸也。

永淸縣誌三十五卷淸乾隆四十四年修﹐嘉慶十八年增補刊本﹝北京圖書館藏﹞

淸周震榮修﹐章學誠纂。震榮浙江嘉興縣人﹐舉人﹐乾隆四十二年任永淸知縣。學誠字實齋﹐浙江會稽人﹐乾隆四十三年進士﹐官國子監典籍﹔邃於史誌之學﹐著有《章氏遺書》。學誠創修志議例之學﹐於所著《文史通義》之《方誌立三書議》《修志十例》《州縣請立志科議》諸文﹐皆述修志義例甚詳。按《立志科議》云「案周官宗伯之屬﹐外史掌四方之志。若《晉乘》《楚杌檮》之類﹐是則諸侯之成書也。」創論方誌爲古國史起源也。《立三書議》云「凡欲經記一方之文獻﹐必立三家之學﹐而始可以通古人之遺意也。仿記傳之體而作志﹐仿律令之體而作掌故﹐仿《文選》《文苑》之體而作文徵﹔三書相輔而行﹐缺一不可。」此其定修志之義例也。以志﹑掌故﹑文徵爲三書﹐又與三書之外附叢談﹐此則徵材之所餘焉﹔故可有可無。以志爲全書體裁之主﹐而分目必愼。《修志十議》嘗謂修志有四體﹕皇言慶典宜作紀﹐官師科甲宜作譜﹐典籍法制宜作考﹐名宦人物宜作傳。此四者爲學誠所創之修志義例﹐以匡當時修志體例之獘。又其所議論志乘之文頗多﹐按張樹棻所輯《章實齋方誌論文集》所收凡一百十三篇﹐又十九則﹐可謂富矣。學誠所參修誌書甚多﹐有《和州誌》《永淸縣誌》《亳州誌》《湖北通誌》《麻城縣誌》《常徳府誌》《荊州府誌》等﹐而今大抵散佚﹔惟《永淸縣誌》猶存完本﹐爲學誠一手所纂﹐議例最詳。按永淸有志﹐自康熙十二年知縣萬一鼒與縣訓導喬寯修志十一篇始。學誠此志則繼《萬志》重纂﹐其體例﹐紀二﹕皇言第一﹐恩澤第二。表三﹕職官表第一﹐選舉表第二﹐族表第三。圖三﹕輿地圖第一﹐建置圖第二﹐水道圖第三。書六﹕吏書第一﹐戶書第二﹐禮書第三﹐兵書第四﹐刑書第五﹐工書第六。政略一。列傳十﹕龍敏列傳第一﹐史天倪列傳第二﹐史天安史天祥列傳第三﹐史天澤列傳第四﹐杜時昇張恩忠郝彬列傳第五﹐諸賈二張劉梁列傳第六﹐義門列傳第七﹐列女列傳第八﹐缺訪列傳第九﹐前志列傳第十。書後附文徵五卷﹐分奏議﹑徵實﹑論說﹑詩賦﹑金石五門。按此志學誠以創定《立三書》之例﹐分爲紀﹑表﹑圖﹑書﹑政略﹑列傳六綱。紀之屬﹐皇言紀言﹐恩澤紀事。然核其所集﹐皇言止於誥勅﹐恩澤止於蠲緩錢糧。推學誠之意﹐以皇言當《尙書》﹐以恩澤當《春秋》﹐欲彊合史例﹐而方誌上及帝紀﹐實非志例所宜焉。表之屬﹐以職官選舉二表﹐皆本年經事緯之法﹐秩序井然。士族表托於周官小史﹐奠系世﹐辧昭穆之義﹐意亦深遠矣。其小序云「州縣之志盡勒譜牒矣﹐宦人取士之祖貫可稽檢也﹔爭爲人後之獄訟﹐可平反也﹔私門不經之紀載﹐可勘正也﹔官府譜牒之訛誤﹐可借讎也﹔淸濁流品可分也﹐婣穆孝友可勸也﹔凡所以助化理而惠士民者﹐於此可得其要略焉。」按學誠所列士族表僅敍世家望族﹐於庶民實無載。而其所列北街賈氏詳其婚配族姓﹐以著女眞部族漢化之由﹐於龐莊鄭諸姓﹐詳其受田之數﹐以著漢軍入關之漸矣。圖之屬﹐輿地旣有總圖﹐合境須載全圖之內﹐而城內古迹雜於建署圖﹐而反列後於四鄕﹐排次殊若淩亂。水道圖源委﹐亦不足明晰。書之屬﹐以科房類次﹐意誠至善﹐然於吏﹑刑﹑工三書﹐則不過虛張篇目而已﹐實質甚疏。惟戶書中載乾隆四十三年前之銀錢糧價之定數﹐以至棉布魚肉蔬菜之通值﹐以及職業等﹐其微致如此。政略一綱﹐卽名宦也。學誠嘗言﹐名宦不當收於人物﹐職官不當備書政績﹐故特立此門﹐以示分例。列傳之屬﹐以人爲類者六﹐其七曰義門﹐八曰列女﹐九曰缺訪﹐十曰前志﹐分目則新舊顯劃﹐體例至善。六綱之外﹐另以文徵別爲一書﹐體例當否﹐則尙可議論也。綜觀學誠此志﹐體例嚴密﹐而全書旨義重於史治﹐而疏於經濟﹔嚴於志例﹐而忽於考據。按此志版本﹐原本極稀﹐而有嘉慶十八年補刻本﹐《章氏遺書》本﹐民國十九年景印原本。

霸州誌九卷明嘉靖二十七年刊本﹝天一閣藏﹞

明唐交修﹐髙濬纂。交字云川﹐山東東平州人﹐舉人﹐嘉靖二十六年﹐由武安知縣任霸州知州。濬南直隸江都縣人﹐監生﹐官萊州府訓導﹐霸州學正。霸州爲周世宗就益津關置治﹐爲建置之始。明初爲益津縣﹐永樂時升爲霸州﹐屬順天府﹐領保定﹑文安﹑大城三縣﹐是爲京畿要塞。此志爲整飭霸州兵備事副使周復俊命知州唐交所修﹐交延學正髙濬﹐及州監生王嘉等編纂成書。分輿地﹑宮室﹑學校﹑武備﹑食貨﹑秩官﹑人物﹑藝文﹑雜誌九門﹐凡五十八目。武備一門﹐因是時霸州爲駐紮兵備事副使所在﹐紀其駐軍體統甚詳。

文安縣誌八卷淸康熙四十二年刊本﹝南京大學圖書館藏﹞

淸楊朝麟修﹐胡淓纂。朝麟字蔚齋﹐正白旗人﹐監生﹐康熙三十九年由槁城知縣調知文安﹐四十一年升順徳府漳河同知。淓字箕瀾﹐文安人﹐貢生﹐侯補內閣中書。按本志沿革謂﹕「文安漢縣﹐周置霸州﹐以文安爲隸焉。淸爲順天府屬縣﹐康熙四十年且以邑之蘇橋鎭建駐蹕所。」縣誌可考者﹐崇禎四年唐紹堯修志八卷﹐康熙十二年崔啟元修志四卷﹐及《文獻備考》十卷。此志乃繼《崔志》重修﹐凡八卷共五十八目﹐無大綱。文安地低多水患﹐故此志卷三﹐所紀堤防疏浚尢詳﹔如河渠一目﹐紀河渠源流分派入海﹐莫不畢舉﹔並考證歷代河道之遷移攺道。河堤一目﹐紀堤工自宋以來河堤修建之長短﹐及施工之策﹐一一盡述。又附《河錄》一篇﹐乃選錄有關文安河防水利之條議片奏。又藝文志中所選水利之文亦多焉。古迹一目﹐紀廣陵城云「《五代史》劉海蟾燕地廣陵人。」今新舊《五代史》皆無此語﹐則此志修時﹐《舊五代史》猶有全書耶。

淸苑縣誌六卷明嘉靖十七年刊本﹝天一閣藏﹞

明李廷寶纂修﹐廷寶曲沃人﹐嘉靖十四年任淸苑知縣。按沿革淸苑縣始置於隋﹐宋升保州﹐明立保定府﹐遂以縣爲附郭。淸苑形勢﹐城臨四野﹐地址坦平﹐河流縈迥繞其左﹐狼山秀拔拱其右﹐爲宋以來要塞。按此志體例﹐則淩雜無序﹐紀載亦疏略﹐其中若風俗物產﹐僅數頁而已。首創之志﹐搜摭固難﹐而《保定府誌》早成於成化間﹐其所敍述附郭之事﹐梗槪具成﹔且淸苑自金元以後﹐遂爲畿輔要地﹐豈絕無可紀之史實者哉。

安肅縣誌十六卷淸乾隆四十三年刊本﹝徐家匯藏書樓藏﹞

淸張純纂修。純字魯堂﹐貴州安順縣人﹐舉人﹐乾隆四十年任安肅知縣﹐任滿升涿州知州。安肅自宋始立軍﹐金爲遂州﹐明攺爲安肅縣。考其縣誌創修於明嘉靖壬子﹐崇禎癸未重修﹐志未刊行﹐順治丙戌刊行之﹐辛丑又重訂﹐康熙甲寅重修﹐丁丑又增續。此志重修於乾隆四十二年﹐志類分星野﹑封域﹑山川﹑古迹﹑風俗﹑封迹﹑建置﹑賦役﹑方產﹐學校﹑選舉﹑職官﹑宦績﹑人物﹑藝文凡十五。按此志爲出於邑人史元善等所編﹐喜侈談沿革﹐然無考證﹔如山川類於象山條牽爲陸九淵之象山﹐黑山乃以黎陽之黑山混淆﹐動成笑柄。然古迹風俗於縣之習俗﹐頗能致詳。賦役則濫敍古制﹐方產則博徵物類﹐不免侈陳失實。查此志原本今極稀少﹐另有嘉慶十三年知縣石梁補修本。

慶都縣誌六卷淸康熙十七年刊本﹝徐家匯藏書樓藏﹞

淸李天■﹝土幾﹞纂修。天■﹝土幾﹞營州人﹐康熙十五年任慶都知縣。按沿革﹐慶都金攺望都置縣﹐屬河北西路中山府﹐元屬中書省保定路﹐明﹑淸屬保定府。按慶都邑乘此志以前無可考。是編天■﹝土幾﹞與李毓琦諸人采輯而成﹐據天■﹝土幾﹞序謂﹕「時僅閱三月。」而何其速也。其書體例﹐分分野﹑方輿﹑賦役﹑職官﹑政事﹑藝文﹑選舉﹑人物八類﹐子目六十有七。此志原本久稀見之﹐光緒三十年曾爲重刻﹐而今傳本亦不多見。

容城縣誌入捲淸乾隆二十六年刊本﹝上海圖書館藏﹞

淸王克淳纂修。克淳字筆峯﹐山東黃縣人﹐舉人﹐乾隆二十六年任容城知縣。容城置縣自漢始。縣誌肇於明隆慶丁未邑令李蓁春﹐再修於邑令蔣如蘋﹐三修於崇禎癸未邑令胡廷佐﹔稿成未梓而廷佐罷去﹐付其稿於邑人孫奇逢所。至淸康熙癸未﹐邑令趙士麟索舊稿於奇逢﹐以備采取﹐厥成縣誌。此志克淳續《趙志》後百餘年之事﹐成於乾隆辛巳﹔凡八類﹐曰輿地﹐曰宮室﹑曰學校﹑曰食貨﹑曰秩官﹑曰人物﹑曰藝文﹑目雜誌﹐各有子目﹐各有小序於篇首﹐而小序皆爲空虛之言。

蠡縣誌十卷明崇禎十四年刊本﹐淸順治八年﹑康熙十九年增刊﹝徐家匯藏書樓藏﹞

明錢天錫纂修﹐淸祖建明增纂。天錫字公永﹐沔陽人。天啟二年進士﹐崇禎十二年特命整飭保定兵備﹐在蠡縣駐紮。建明字馨宇﹐遼東人﹐順治八年任蠡縣知縣。漢蠡縣爲蠡吾﹐金元爲蠡州﹐明爲縣﹐畿南一大邑也。崇禎時李自成攻近畿輔﹐亟於防務﹐於是特出憲臣以督城守﹐爲京畿要地也。天錫爲此志蓋有旌伐之意。凡十卷﹐分方輿﹑建置﹑畝籍﹑祀戎﹑爵秩﹑選舉﹑人物﹑祥異﹑荒政﹑藝文﹑寺觀﹑仙釋﹑陵墓十三類﹐惟荒政一類敍述較詳﹐余則簡約。建明病甚疏漏﹐爲之增補﹐又爲續志四卷﹐分列各類之後。康熙十九年知縣耿文岱又續補順治八年後事﹐爲續志一卷﹐附訂於書後。

雄乘二卷明嘉靖十一年刊本。版心上有「櫟亭別業」四字﹝天一閣藏﹞

明王齊纂。齊字鏡堂﹐嘉靖八年任雄縣教諭。按齊自序云「雄舊無乘﹐予諭雄之三年﹐以太守北泉閻公屬修志。」此志是爲雄志首創。凡二卷﹐上卷疆域第一﹐凡十目﹐山河第二﹐凡四目﹔風土第三﹐凡三目﹔田賦第四﹐凡八目﹔建置第五﹐凡九目。下卷禮制第六﹐凡五目﹔官師第七﹐凡十三目﹔人士第八﹐凡五目﹔選舉第九﹐凡七目﹐祥異第十﹐不分目。捲前有縣境﹑縣城﹑縣治三圖﹐沿革謂﹕「五代初建瓦橋關﹐卽今南關。周世宗顯徳六年置雄州﹐金攺爲永定軍﹐元廢軍復建雄州﹐洪武初攺州爲縣。西南二里曰大雄﹐突出羣表﹐縣因名。」故雄州之名﹐取義於大雄一隅之地也。

雄乘三卷淸康熙九年刊本﹝北京圖書館藏﹞

淸姚文■﹝亠上燮下﹞纂修。文■﹝亠上燮下﹞相山人﹐順治十六年進士﹐康熙三年由福建建寧府推官調任雄縣知縣。雄縣自王齊修縣誌始﹐稱曰《雄乘》﹐萬曆間知縣康功繼作《雄乘》二卷﹐故文■﹝亠上燮下﹞此志亦名《雄乘》。其書體例﹐分輿圖﹐疆域﹑風土﹑賦役﹑建置﹑禮制﹑戎務﹐官師﹑選舉﹑士籍﹑人物﹑祥異﹑藝文十三門。其中賦役一門紀圈占帶投兩事﹐爲淸入關初之苛政﹐於康熙初元始諭令停止。文■﹝亠上燮下﹞此志﹐仍溯前隱痛﹐不避回諱﹐可謂敢言者歟。

祁州誌八卷淸乾隆二十年刊本﹝北京圖書館藏﹞

淸羅以桂纂修。以桂江西寧都人﹐舉人﹐乾隆十八年任祁州知州。按沿革謂﹕「州爲漢之安國縣﹐隋攺爲義丰縣﹐唐景福二年始攺置祁州。」又據《通考》云「本唐定州地﹐分建祁州﹐宋景徳初移治於定州蒲陰。」本此語定沿革﹐失引旁證。《祁志》原委﹐據所錄舊序﹐有嘉靖四年潘恩序云「舊志之修三十有九年。」則祁州於成化二十二年已有志矣。繼嘉靖志後﹐有崇禎元年知縣郭應響之志﹐康熙十九年知縣梅朗中之志。是編繼康熙《梅志》後重修。據其凡例云「玆本多資刁孝廉顯祖志艸爲之。」書中每門之後有刁顯祖題跋。其書體例﹐分輿地﹑建置﹑賦役﹑官師﹑選舉﹑藝文﹑人物﹑紀事八門﹐分子目凡六十四﹐附目八。其紀事門﹐有關漢卿故里條﹐稱﹕「漢卿元時祁之伍仁村人也﹐髙才博學﹐而艱於遇﹐因取《會眞記》作《西廂》以寄憤﹐脫稿未完而死。棺中每作哭涕之聲﹐狀元董君章往弔﹐異之﹐乃檢遺稿得《西廂》十六齣﹐曰﹕所以哭者爲此耳﹐吾爲子續之。攜去﹐而哭聲遂息﹐續後四齣以行於世。」又云「伍仁寺旁有髙基一所﹐相傳爲漢卿故宅。」按陶宗儀《輟耕錄》謂﹕「關漢卿大都人。」《永樂大典》引《析津志》謂﹕「漢卿名一齊﹐字漢卿﹐燕人。」《元史類編》謂爲解州人。祁州於元時屬中書省大都所在也﹐漢卿爲祁州人則說頗有據﹐而《北西廂》中方言近祁州語。《元史類編》稱漢卿爲解州人﹐解州則爲關姓所系出﹐漢卿未必生於解州。

永平府誌十卷明萬曆間刊本﹝北京圖書館藏﹞

明徐準修﹐塗國柱纂。準山東新城縣人﹐萬曆十一年進士﹐二十四年任永平府知府﹐以功擢升河南按察司副使。國柱字印元﹐號隱君﹐江西南昌人。按沿革﹐永平爲漢遼西右北平郡地﹐北朝以後爲平州﹐明洪武間始升爲永平府。永平舊志﹐以本志徐準序云「弘治十四年郡張行人纂者簡而該﹐萬曆十九年閩郭文學纂者博而核﹐刪繁補缺﹐可爲全書。」按張行人卽張廷綱﹐於弘治辛酉知府吳傑囑纂府誌十卷。郭文學卽郭造卿﹐於萬曆辛卯知府葉夢熊延纂府誌一百三十卷﹐郭志未刻而佚。此志之成僅後《郭志》四五年﹐體裁大致參照弘治《張志》﹐爲卷十﹐有圖七﹐列綱八﹐分目五十有七。徐序又謂﹕「其書體裁全備。」但與郭造卿志卷帙相差懸殊﹐紀載郡事﹐恐未必能盡全備焉。

盧龍縣誌六卷淸順治十七年刊本﹝北京圖書館藏﹞

淸李士模纂修。士模盧龍知縣﹐事迹未詳。盧龍自唐以來爲平州治所﹐明設永平府﹐遂爲附郭縣。據本志序云「前此無志也。」以知此志爲盧龍縣誌首創。其書凡六卷﹐卷一星野等﹐卷二城池等﹐卷三后妃等﹐卷四先聖﹑人物﹐卷五烈士等﹐卷六藝文。以伯夷﹑叔齊爲先聖﹐別出於人物之外﹐其體例實無可取之處﹐書中記載簡略﹐更無考證可言﹐惟其書版刻精雅﹐又爲罕睹之本也。

撫寧縣誌十二卷淸康熙二十一年刊本﹝徐家匯藏書樓藏﹞

淸趙端纂修。端字又呂﹐號立山﹐錢塘縣人﹐貢生﹐康熙十九年任撫寧知縣。撫寧在漢爲驪城﹐至唐武徳二年始置撫寧縣﹐尋省。金復置屬中都路﹐元初省入昌黎﹐後復置﹐屬中書省永平路﹐明屬永平府。自淸入關以來﹐爲兩京關鑰﹐冠蓋絡繹﹐縣由是著名。縣誌自萬曆十九年修﹐久散佚﹐順治間知縣譚琳始議修志﹐康熙十八年知縣劉馨成縣誌十二卷。此志去《劉志》甫數載﹐卷帙體例悉仍舊志﹐分十二類﹐子目凡六十有五﹐每類之後系以考證﹐爲出於趙端手筆﹐皆有裨史實之文字也。而相與纂輯者﹐有邑貢生徐廷璻﹑魯大治﹑王運恆﹑楊時盛﹑郭永昌諸人﹐又教諭辛進修﹑胡文蔚及邑人馮隆運﹑鄒勷等爲之參訂﹐助輯諸人﹐皆當時才望。故此志體裁紀載﹐皆詳雅有度﹐可推佳本。

昌黎縣誌八卷淸康熙十三年刊本﹝徐家匯藏書樓藏﹞

淸王田翼纂修。田翼字健齊﹐山西陽城縣人﹐舉人﹐康熙九年任昌黎知縣。考昌黎邑乘﹐創於明萬曆四十六年知縣楊於陛修縣誌八卷﹐天啟間又爲增補。是編乃繼《楊志》重纂﹐爲邑人髙培﹑張尊徳﹑閻允吉等﹐采輯而成。其書體例﹐分輿地﹑營建﹑食貨﹑官師﹑選舉﹑人物﹑藝文﹑雜述八門﹐雜述記述﹐頗有與史傳不合故實。藝文收蘇軾《潮州韓文公廟碑》﹑宋琬《韓文公祠記》﹐且以邑令楊於陛及田翼自制詩文亦濫溢收入。昌黎爲漢縣﹐歷代史誌述昌黎地之所在其誤甚多。顧炎武《日知錄》有《昌黎柳城考》﹐徵引甚多。同治《昌黎縣誌﹟地理誌》云「遼以定州俘戶置營州﹑鄰海軍﹐其縣一曰廣寧。金大定因與關外廣寧縣同名﹐攺爲昌黎﹐卽今之昌黎縣。」其藝文所收有關韓退之藝文﹐此昌黎縣﹐非退之鄕﹐殊與退之無涉也。

灤志八卷明嘉靖間刊本﹝天一閣藏殘本﹐北京大學圖書館藏抄本全﹞

明陳士元纂修。士元字心叔﹐號養吾﹐應城縣人。嘉靖二十三年進士﹐二十四年任灤州知州﹐能文章通經學﹐所著有《易象鉤解》《易象匯解》《五經異文》《論語類考》《孟子雜說》等書。灤州建置於遼﹐沿革較短。明正徳間州人許莊始私輯一州事實﹐嘉靖戊申士元乃就其書而增訂之﹐區門別類﹐排纂成書﹐名曰《灤志》。其書體例總分四類﹐曰世編﹑曰疆理﹑曰壤則﹑曰建署。世編以記郡邑沿革﹐分象緯﹑祥異﹑華夏﹑變更﹑秩官﹑科貢﹑封貤等目﹐系編年排比﹐頗具條貫。疆理是述州之地理﹐分民情﹑古迹﹑域界﹑裏制﹑山水﹑勝槪﹑風俗﹑往迹等目。壤則以記州之政事﹐分戶口﹑田賦﹑鹽法﹑物產﹑馬政﹑兵政﹑驛傳等目。建署以載州之建設﹐分城池﹑署解﹑儒學﹑倉庫﹑鋪捨﹑街市坊牌﹑樓閣﹑橋梁﹑秩祀﹑寺觀等目。惜此本殘缺﹐僅存世編﹑疆理﹑建署三類﹐玆參考北京大學圖書館所藏抄本全帙著錄。

山海關志八卷明嘉靖十四年刊本﹝北京圖書館藏﹞

明詹榮纂。榮字仁甫﹐山海衛人﹐嘉靖五年進士﹐官至戶部左侍郎﹐事迹具《明史》本傳。是編爲監察禦史張勑延榮及生員肖瑞鳳﹑田鷹﹑郭大綸﹑劉汝楨編輯。其書編次﹐卷一地理類﹐分沿革﹑疆域﹑山川﹑土產﹑形勝﹑風俗六門。卷二關隘﹑關營二類﹐而不分門。卷三建署類﹐分城池﹑公解﹑衛學﹑倉庫﹑驛遞﹑雜建﹑古迹七門。卷四官制類﹐分部使﹐守臣﹑衛官﹑學官四門。卷五田賦類﹐分戶口﹑屯田﹑雜役三門。卷六人物類﹐分名宦﹑鄕賢﹑孝節三門。卷七祠祀類﹐分神祠﹑賢祠二門。卷八選舉類﹐分進士﹑鄕舉﹑歲貢﹑將選﹑武舉﹑封爵六門。卷一前有山海關抵黃花鎭圖﹐凡二十八頁﹐又山海關特圖一頁﹐繪制精細﹐圖說詳明。山海關束括於山海之要重﹐明時爲畿輔險隘﹐常鎭重兵。按本志沿革謂卽隋之臨關﹐唐末屬於契丹﹐遼金爲午州﹐元時之遷安鎭焉。明洪武十四年創建城池關隘﹐命名山海關﹐關內設衛﹐領十千戶所。永樂中爲畿內地﹐直隸後軍都督府領之﹐宣徳初劃二所於遼東衛﹐此志修時領所凡八。按志紀述於地理﹑關隘﹑關營三類爲詳﹐選舉類於將選武舉二門爲詳﹐以見關志之尙武焉。

河間府誌二十八卷明嘉靖十九年刊本﹝天一閣藏﹞

明郜相修﹐樊深纂。相澤州人﹐舉人﹐嘉靖初任河間府知府﹐官至貴州布政使。深號西田﹐河間府大同中屯衛人﹐嘉靖十一年進士﹐歷任戶科給事中﹐丁艱在籍﹐知府郜相延修郡誌﹐服闋﹐授原職﹐官至刑部左侍郎。河間府誌﹐據本志樊深序云「𨿽有程氏舊刊﹐亦僅成而未備﹔鄺氏家集﹐欲備而未成﹐廢缺相循﹐卒爲墜典。」故此志實爲首創焉。按其編例﹐爲綱十六﹐爲目六十一﹐捲前有郡人張璧及郜﹑樊三序。此志所錄河間故實甚多﹐采綴𨿽廣﹐而欠據考﹐不免貪多假借也。河間明時爲府﹐領十八州縣﹐跨古時數州之地﹔故其界域﹐殊若難稽﹐而欲考地理之沿革﹐詳古今之故實﹐則難矣。

河間府誌二十二卷淸康熙十七年刊本﹝北京圖書館藏﹞

淸徐可先纂修。可先武進縣人﹐順治四年進士﹐康熙十六年由刑部江西淸吏司郎中調任河間知府。河間府誌﹐自嘉靖《郜志》後﹐又修於萬曆四十三年知府杜應芳﹐成府誌十五卷。此志爲知府王奐初成志稿於康熙十一年﹐可先因其稿重爲刪補付梓。其書分爲星野﹑沿革﹑疆域﹑河道﹑城池﹑景勝﹑貢賦﹑物產﹑風俗﹑典禮﹑封建﹑仕籍﹑人物﹑選舉﹑流寓﹑仙釋﹑列女﹑武備﹑卹政﹑藝文二十門。其星野篇﹐有星野分類占法﹐出於王奐所爲。奐自序言「嘗習天文禁本﹐及太乙諸占。」而奐書其說於郡誌星野之說﹐古代所用天文地理者甚廣﹐其旨以推測地理位置﹐則沿革可考﹐疆域可詳。故志乘體例﹐大抵首列星野﹑沿革﹑疆域諸門﹐以詳古今方域﹐方域明﹐則山川可稽﹐故實可考矣。

阜城縣誌二十二卷淸雍正十二年刊本﹝北京圖書館藏﹞

淸陸福宜纂修。福宜南通州泰興縣人﹐由監生議敍州同﹐補直隸布政司恆裕庫大使﹐雍正十一年升任阜城知縣。阜城縣爲漢置﹐後漢廢﹐晉復置﹐自明以來屬河間府。淸順治時知縣曹邦修《阜志》二卷﹐至康熙十一年始爲刻行。是編乃繼《曹志》重修﹐其書分爲星野﹑沿革﹑疆域﹑城池﹑公署﹑學校﹑典禮﹑古迹﹑壇祠﹑物產﹑貢賦﹑風俗﹑郵傳﹑武備﹑封建﹑仕籍﹑選舉﹑貤封﹑人物﹑列女﹑祥異﹑藝文二十二門﹐凡八十六目﹐捲前列圖考﹐有圖五幅。其書中如以農官入之風俗﹐封典標爲貤封﹐卹典附於祥異﹐此方誌體例之乖異也。《阜志》今存者﹐《曹志》殘缺﹐此志原本亦久罕見﹐光緒間曾重刻之。

肅寧縣誌二卷明萬曆二十七年刊本﹝北京圖書館藏﹞

明成性纂修。性沂水人﹐萬曆二十六年任肅寧知縣。按肅寧爲宋之平虜寨﹐金升爲肅寧縣。元初廢縣爲鎭﹐明時屬河間府。成性首創此志﹐書其編例﹐分爲天文﹑地理﹑建置﹑宮室﹑風土﹑財賦﹑典禮﹑武備﹑宦迹﹑人物﹑選舉十一類﹐以田賦﹑戶口二類﹐記載獨詳。按成性自序謂﹕「以田賦弗淸﹐獘且旁出。」按此志爲淸丈田畝釐額事竟﹐乃撮其梗槪﹐再增之以他事﹐而授之鋟梓﹐故於財賦志外﹐余類則僅寥寥數行而已。

交河縣誌七卷淸康熙十二年刊本﹝徐家匯藏書樓藏﹞

淸墻鼎修﹐黃伉纂。鼎字魏安﹐重慶府長壽縣籍﹐墊江縣人﹐康熙十年任交河知縣。伉元城縣人﹐交河縣教諭。交河自明萬曆十三年知縣馬中良創修縣誌﹐迄墻鼎始爲重修﹐匡正《馬志》缺誤﹐又增數十年之事物。其書體例簡約﹐分爲地理﹑建置﹑賦役﹑官師﹑人物﹑藝文﹑雜誌七門。地理誌記交河爲漢中水地﹐金大定間始立縣﹐沿革短淺﹐故實無多。按此志記載﹐不過存一邑梗槪而已﹐文辭俗陋﹐率無可觀。考其書原本久稀﹐道光間有補刻本﹐今傳本亦不多見矣。

寧津縣誌稿八卷淸康熙十三年刊本﹝中華書局圖書館藏﹐現藏上海辭書出版社﹞

淸程裕昌纂修。裕昌福淸縣人﹐康熙初寧津知縣。是編裕昌爲奉文修志﹐遂取萬曆間邑人王良貴所纂縣誌﹐稍加潤色﹐艸率成書。其自序謂﹕「不敢遽稱爲志﹐而姑以爲稿也。」但觀本書除書衣頁外﹐書口及卷之第一行題名﹐則多無「稿」字也。其書記載﹐悉從王良貴原本略之。惟增職官﹑選舉二門﹐增輯頗少缺漏。按其沿革有云「及靖難兵起﹐縣境更爲墟矣。」似仍沿明志筆法也。其沿革又云「唐天寶中置縣﹐金天會中攺今名。」旣言攺今名﹐而不知唐天寶中置何縣焉﹔書中多如此空虛敷衍之語。

景州誌六卷明隆慶六年刊本﹝北京圖書館藏﹐刻本存卷四至六﹐膠卷全﹞

明羅許修﹐徐大佑纂。許河南永寧縣籍﹐江西廬陵縣人﹐由舉人薦爲淶水縣儒學訓導﹔升丰潤知縣﹐調泗水﹐有政聲﹐升大名府通判﹐隆慶五年擢景州知州。大佑浙江黃巖縣人﹐貢生﹐任景州訓導。按景州卽今景縣﹐故名廣川﹐因縣境有長川所經﹐卽漳水焉。漢文帝時封周亞夫侯國於此﹐亞夫墓在州西三里。漢董仲舒墓亦在州境之董家裏。又州城內西北隅有開福寺﹐有古塔雄偉莊嚴﹐建於北魏永平間。州境多古迹也。按景州爲漢蓨縣﹔元初移東光之景州治來此﹐以蓨縣爲附郭﹔明時屬河間府﹐領吳橋﹑東光﹑故城﹑安縣。州誌此書最爲古本﹐惜已不全。考其體例﹐凡六卷﹐六綱﹐十二門。今刊本僅見此殘本﹐而流傳之膠卷則爲全帙刊本﹐全書不知下落焉。

吳橋縣誌十卷淸康熙十二年刊本﹝北京圖書館藏﹞

淸任先覺纂修。先覺山西寧武縣人﹐康熙九年任吳橋知縣。按本志沿革謂﹕「吳橋爲漢將陵縣地﹐屬平原郡。金又分將陵置吳橋縣﹐隸景州﹔元屬河間路﹐明淸從州屬河間府。」明萬曆三年邑人李懿始纂輯縣誌﹐其書久佚。是編先覺延邑人楊萃等分門編纂﹐自爲總集成書。其定志類凡十﹐曰輿地﹑曰宮室﹑曰食貨﹑曰官師﹑曰選舉﹑曰人物﹑曰藝文﹑曰武備﹑曰王言﹑曰終志﹐子目共五十有一﹐邑之史實﹐梗槪已具。觀其志例﹐仍沿明修志舊習﹐爲老生常談﹐別無創議。然綜核全書﹐猶爲志書中之整贍有法者也﹐此志後印本﹐書後附知縣鹿廷瑄《吳橋縣誌續補》六頁﹐所補自康熙十二年至十九年之事﹐初印原本則無之。

鹽山縣誌十二卷淸康熙十年刊本﹝徐家匯藏書樓藏﹞

淸朱鸞鷟修﹐錢國壽纂。鸞鷟字翔千﹐泰興人﹐貢生﹐康熙五年知鹽山縣知縣。國壽字子彭﹐大興人﹐舉人﹐康熙七年任鹽山縣教諭。鹽山置縣始於隋﹐歷隸滄州。據舊序﹐縣誌創於嘉靖癸巳知縣時尙儒﹐隆慶壬申知縣李萼續修。是編創修於康熙庚戌﹐翌年成書。其書編例﹐有目無綱﹐目次先後﹐錯亂失當﹔於人物分目﹐尢爲瑣碎。觀其全書紀載﹐則事多而文省﹐無附會之詞﹐尙爲核實﹐體例則非上乘也。

眞定府誌三十三卷明嘉靖二十七年刊本﹝北京圖書館藏﹞

明唐臣修﹐雷禮纂。臣南直隸天長縣人﹐嘉靖二十六年任眞定知府。禮丰城縣人﹐以吏部考功司郎中謫大名府通判。眞定戰國爲趙地﹐《史記》載﹕趙分晉國﹐北有信都﹑眞定﹑常山。漢武帝時置眞定國﹐北朝以後爲恆州﹐五代時卽爲府﹐宋攺爲眞定府﹐明時爲府﹐領州五﹑縣二十七﹐附郭曰眞定縣。是編爲今存府誌最古之本﹐其書體例﹐首列圖經一﹐次表四﹐志九﹐傳十五。詳其編撰之法﹐於體裁則無所發明﹐而摭采悉有所據。書中援古敍今﹐諦究興壞之端﹐殊猶有未盡。搜故實﹐掇逸遺﹐盡擇精萃﹐而於瑣事﹐則寧漏缺﹐故不免有遺而不詳之感也。

平山縣續錄志存五卷明嘉靖間刊本﹝上海圖書館藏﹐存卷二至三。天一閣藏﹐存卷四至六﹞

明李從今修﹐仇天民纂。從今內鄕縣人﹐舉人﹐嘉靖二十九年任平山知縣。天民事迹未詳。平山置縣﹐始於唐中葉﹐明時爲眞定府屬邑。邑志創於何時未可考﹐此書旣稱續錄﹐則前當有志矣。是編今僅見存殘本。余惟觀其二三兩卷﹐爲地理官師二門﹐地理述及水利物產﹐頗重於經濟﹐官師記及雜識﹐體例殊不免於濫。未窺全豹﹐全書體例無從獲知。按康熙《平山縣誌﹟凡例》對於前志云「有地理而無建置﹐有人物而無選舉﹐未免缺略。而混學校於地理尢爲失體。」是議此志體裁當非上乘之作。

阜平縣誌四卷淸同治十三年刊本﹝北京圖書館藏﹞

淸勞輔芝纂修。輔芝同治時阜平知縣﹐事迹未詳。阜平本行唐縣地﹐金章宗時始置阜平縣﹐隸於眞定府。按本志所錄舊序﹐以干隆三十年知縣鄒尙易修志序爲最早。又按凡例引明李延賞《城隍廟碑記》﹐稱及縣誌﹐是明時已有志矣。此志乃繼鄒尙易志重修﹐以詆《鄒志》門類煩碎﹐故其書體例﹐僅分四門﹐曰天文志﹑曰地理誌﹑曰人物志﹑曰政典志﹐以藝文附於政典﹐仍載詩文﹐抑不知其何體裁。類以下所列細目﹐尢繁瑣復沓﹐非爲簡核之體焉。查此志刊成至今僅百數十年﹐而志版早毀﹐其傳本則稀見難得矣。

晉州誌十卷傳抄淸康熙十四年刊本﹝北京圖書館藏﹞

淸郭建章纂修。建章五河人﹐貢生﹐康熙十一年以衢州知府降調晉州知州﹐復升河南歸徳知府。晉州爲古鼓子國﹐元始置州﹐明以後隸眞定府。按志序謂﹕「州誌創於萬曆﹐其詳不可得聞矣。」按此志原本刻成於康熙十四年﹐有魏裔介序文﹐而今原本已佚﹐僅見此抄本耳。於咸豐十年知州朱寶林取舊志補刊﹐是爲重刻本。此志建章延關永淸諸人采輯﹐其書體例﹐卷一曰區別地理﹑卷二曰記錄建置﹑卷三締核貢稅﹑卷四曰宏宣典禮﹑卷五曰評隲秩官﹑卷六曰歷稽選舉﹑卷七曰表章先獻﹑卷八曰采掇藝文﹑卷九曰闡揚風化﹑卷十曰通紀事迹。卽其類目名稱﹐可覘其纖詭矣﹐其排比志材﹐尢淩雜無次。

無極縣誌十卷末一卷淸乾隆十三年刊本﹝北京圖書館藏﹞

淸黃可潤纂修。可潤福建龍溪縣人﹐乾隆十一年任無極知縣。無極於明時屬眞定府﹐淸雍正二年攺隸定州﹐十二年復爲眞定屬邑。按凡例云「舊志明纂於邑人安嘉士﹐順治間修於知縣髙必大。《安志》已無存﹐《髙志》亦殘缺﹐不特紀事多訛略﹐而藝文亦多壽贈諛詞﹐於古人提要摭實之意全失之。」按此以知無極舊志僅二修。是編繼《髙志》重修﹐其書體裁﹐一地理﹑二建置﹑三祀典﹑四災祥﹑五物產﹑六田賦﹑七秩官﹑八宦迹﹑九人物﹑十藝文﹐卷末載公牘﹐有涉及當時物價工資﹐皆有裨史實之文字。卷末又載黃可潤《無極非國辧》。《眞定府誌》引無極舊志云「無極於春秋魯隱公二年﹐大夫無駭帥師入極﹐邑之得名以此。」按《左傳杜注》謂﹕「極附庸小國。」可潤《無極非國辧》有云「古之極國爲魯屬地﹐相去無極六百餘里。」以駁斥舊志之誤﹐而府誌又沿引誤之。修志不事考據﹐於此可見其誤。按此志原本久已稀見﹐光緒十九年曾爲重刻。

順徳府誌三十五卷明嘉靖間刊本﹝天一閣藏﹞

明孫錦修﹐髙■﹝僊﹐氵代亻﹞纂。錦字元朴﹐綏徳籍﹐宿州人﹐嘉靖五年進士﹐十二年以評事禦史任順徳知府。■﹝僊﹐氵代亻﹞江都縣人﹐嘉靖十四年任順徳府通判。按本志序謂﹕「成化間郡守林恭修志十卷﹐是郡誌之始焉。」此志乃錦典郡時囑通判髙■﹝僊﹐氵代亻﹞爲之﹐其書體例總分八類。後修郡誌稱其義嚴而不瀆﹐體辧而不贅。但觀其書全例﹐則細目分條﹐多重冗復沓﹐不免失之簡。按沿革順徳爲古大陸廣阿之地﹐商祖乙遷於邢﹐謂卽此地﹐周時爲邢國﹐秦漢爲巨鹿郡地﹔隋置邢州﹐元攺爲順徳路﹐洽於邢臺縣﹐明攺路爲府。其敍沿革上溯三代﹐而於旁引佐證﹐殊猶不足。考順徳府誌﹐見於著錄者﹐於明有成化﹑弘治﹑嘉靖﹐萬曆四志﹐毀於崇禎末際兵燹﹐惟此志獨存。於淸順治﹑乾隆二度修志﹐於此志均未引載采擷。而乾隆府誌凡例謂﹕「順治年間所纂﹐已失其舊志矣。」幸天一閣有藏﹐猶得保存。

廣平府誌十六卷明嘉靖二十九年刊本。藍印本﹝天一閣藏﹞

明翁相修﹐陳棐纂。相浙江錢塘縣人﹐嘉靖二十一年進士﹐二十七年任廣平府知府。棐字文岡﹐鄢陵縣人﹐嘉靖二十一年進士﹐後官禮科給事中﹐以罪謫大名府長垣縣縣丞﹐相延修府誌﹐志成升知縣﹐官至寧夏巡撫﹐所著有《陳文岡集》。廣平之名﹐見載於《漢書﹟地理誌》﹐北朝以後稱洺州﹐明時復稱廣平。按本志序謂「府誌創修於成化間郡守秦民悅。」而是編爲嘉靖初知府蔣彬創修﹐書未成而去﹐相繼而成之。其書體例﹐分經緯二集﹐有圖一﹐表三﹐十二紀﹐捲前有商大節﹑汪廷吉二序。廷吉序云「經緯者兩儀之象也﹐一圖者太極之體也﹐三表者效三才也﹐十二紀者紀十二時也。對待有相配之體﹐禪繼有相生之序﹐史氏曰斯可以志矣。天有太極兩儀三才十二時﹐而不外乎一元之運﹔志有二集﹐一圖三表十二紀﹐而不外乎一仁之通元者天之用﹐而志者仁之推矣。」廷吉取陰陽太極﹐以論志例﹐意識之見﹐於今視之﹐實爲無據之談。然古之言六藝者﹐莫不通陰陽五行之學。文家恆言爲文有四象﹐拳師亦嘗言形意太極﹐謂精於藝者﹐往往能神會﹐其實乃惟心之論。方誌之圖﹑表﹑紀者﹐乃方誌之體例耳﹐皆載實際圖像事物。古今志乘家論方誌之體例者多矣﹐均無廷吉如此之言﹐而談志例。以術數學推行於地理誌乘者﹐明人尢好爲之﹐如顧應祥﹑熊明遇著書﹐往往以術數﹑天文﹑地理混成一體﹐啟輿地必準星度之學﹐故明淸方誌﹐必首列星野分野之圖﹐而成方誌中術數之一體﹐非陳棐此志始創之例。

永年縣誌四十四卷首一卷淸乾隆二十二年刊本﹝徐家匯藏書樓藏﹞

淸孔廣棣纂修。廣棣曲阜縣人﹐永年縣知縣。考永年之名﹐見於《隋書﹟地理誌》﹕「仁壽二年﹐攺廣平爲永年。」但按本志沿革謂﹕「金置永年縣﹐爲廣平府治。」則隋之永年﹐卽今廣平一府之地歟﹐而沿革未有引證詳考﹐猶有疑問也。永年邑志源流﹐按本志序謂﹕「邑志創於明崇禎間邑令宋祖乙。」又據《學部方誌目》﹐有乾隆《永年縣誌》十八卷﹐知縣王珍修﹐乾隆十年刻本。是編修成於乾隆二十一年﹐僅越前志十載。其書體例分志﹑表﹑紀傳三綱﹐附藝文。每類均有小序﹐皆題「邑令孔廣棣曰」六字冠之﹐頗似諭示之體﹐如此志例﹐殊若失宜。永年淦河縈帶﹐藉以漑田﹐農產繁富。按本志土產門小序云「《唐史》﹝書﹞云﹕洺州土貢﹐沲綿紬■﹝油上衣下﹞。《宋史》亦言河北路爲繭絲織紝之所出﹐此永年土產之大槪也。今時蠶桑之利較遜於古﹐然織棉爲布利賴無窮。」於此可見各地古今農產之有遷變也。

曲周縣誌四卷淸順治十三年刊本﹝徐家匯藏書樓藏﹞

淸李時茂修﹐趙永吉纂。時茂字蔚芝﹐遼陽人﹐貢生﹐順治初任曲周知縣。永吉字善甫﹐曲周人﹐爵履未詳。按志序﹐曲周縣誌嘉靖辛卯知縣黃驊創修﹐萬曆癸卯知縣髙出增修。此編纂成於順治丙申。其書體裁分爲九類﹐曰地理﹑曰建置﹑曰秩祀﹑曰田賦﹑曰職官﹑曰人物﹑曰選舉﹑曰雜誌﹑曰藝文﹐各類皆析子目。藝文分上下二篇﹐上篇列列傳志銘﹐下篇分記﹑諭﹑詩三目﹐藝文選擇﹐不盡囿於詩文﹐披及人物﹐用意固廣。以藝文爲收集邑之史料而論﹐則猶有未盡者多矣。其餘各類多記載簡約﹐體例亦疊矩重規。曲周漢置縣﹐屬廣平國。酈商封曲周侯﹐卽此地。

磁州誌十二卷淸康熙二十五年寧致堂刊本﹝中國科學院南京地理研究所藏﹞

淸任塾纂修。塾懷寧縣人﹐康熙六年進士﹐二十年任磁州知州﹐二十五年以卓異升戶部員外郎。磁州州西有磁山﹐以產磁石得名﹐隋唐間始置州﹐明以後屬河南彰徳府。淸雍正四年以治理滏河水利﹐攺隸直隸廣平府﹐此志修時尙屬彰徳。據任塾自序﹕「州誌自嘉靖癸丑至萬曆庚辰﹐三十年間有周文龍﹑孫鎡﹑栗永爵﹑羅湖﹑趙範相繼纂修﹐成有嘉靖﹑萬曆二志﹐順治戊戌知州張瑞午承巡撫賈漢之命又爲重修﹐然皆率略。」按是編成稿於康熙二十年﹐越五年始刻成書﹐其體例分爲十二類﹐以古迹﹑風土﹑祥異具入雜誌﹐殊非志例也。康熙三十三年知州康善述依原書曾爲增補﹐三十九年知州蔣擢抨擊《任志》志類冗雜﹐遽又取而重訂之﹐增之爲十八卷凡一十八類﹐蓋有以後競前之感也。故此志遂不爲人所器﹐今存者僅見此書耳。

大名志十卷明正徳元年刊本﹝天一閣藏﹞

明韓福修﹐唐錦纂。福西安衛人﹐成化七年進士﹐弘治十一年任大名知府﹐事迹附載《明史﹟張綵列傳》。錦纂《上海志》﹐已著錄。大名爲古魏郡地﹐自唐宋以來疊爲重鎭﹐明時爲大名府﹐領縣十﹐州一。府誌源流見《明一統志》引載﹐有洪武﹑景泰二志﹐今僅存其序﹔存者此志爲最古﹐於弘治甲子錦知東明縣時所纂也。當時典籍未備﹐諏咨未廣﹐多取於亭父裏魁之言﹑未徵傍考﹐恐難盡信實。且其定例所列地理﹑星野﹑沿革﹑風俗﹑田賦﹑徭役﹑秩祀﹑職官﹑甲科﹑人物﹑藝文諸門﹐《嘉靖府誌》序﹐議其編次體裁並有遺憾。玆閱此志爲十卷﹐編次體裁尙爲得體。但據《明史﹟藝文志》著錄唐錦《大名府誌二十八卷》又據《圖書集成》所引載唐錦纂《大名志》十卷﹐又《大名府誌》二十八卷﹐則錦纂《大名志》當有二種。《嘉靖府誌》序評議《唐志》﹐未知指何種也。

丰潤縣誌二卷明隆慶四年刊本﹝北京圖書館藏﹞

明王納言修﹐谷嶠纂。納言字梧月﹐武進縣人﹐隆慶二年任丰潤知縣。嶠字惟生﹐號聚庵﹐丰潤縣人﹐嘉靖十七年進士﹐官至鄖陽巡撫。丰潤置縣始於金﹐初名永濟﹐以避衛紹王諱﹐攺名丰潤。據《元史》作丰閏﹐《明一統志》爲丰潤﹐屬薊州。此志沿革於此未有詳敍。按此誌書端有薊州兵備副司楊錦序﹐及嶠序。嶠序云「邑令王君梧月銳意修志﹐予閱敝篋中得往事備遺者﹐凡數十種﹐命從子九鼎潤色詮次成書。」則此志爲嶠及其侄九鼎所纂。其書體例﹐分圖經﹑事紀﹑地理﹑建置﹑學校﹑食貨﹑官師﹑仕籍﹑宦迹﹑人物﹑兵制﹑雜識﹑藝文十三門。稿甫成﹐而邑令納言以憂去﹐後令余乾亨爲之付梓。

棗彊縣誌八卷淸乾隆十七年刊本﹝故宮博物院圖書館藏﹞

淸單作哲纂修。作哲山東髙密縣人﹐乾隆元年進士﹐十五年任棗彊知縣。作哲嘗從桐城方望溪學古文﹐爲文章頗有法度。及官棗彊﹐查棗彊志乘﹐創於明嘉靖三十四年知縣羅廷惟撰《邑略》﹐萬曆二十二年知縣郭維寧續修﹐四十四年知縣王鶴令再修﹐康熙六年知縣胡夢龍又重纂。作哲視爲胡夢龍之志體裁最佳﹐故是編繼《胡志》重修﹐據作哲序謂﹕「規模一本舊志。按其書體裁﹐分地理誌﹑建置志﹑賦役志﹑職官志﹑選舉志﹑人物志﹑藝文志﹑雜稽志八門。」地理誌沿革謂﹕「棗彊漢縣﹐其字是彊非彊。」又雜稽志云「彊與彊通﹐則棗彊者﹐產棗之彊。」豈不自相齦齬歟。雜稽志所紀董仲舒故里﹐宋河舊道等﹐引證浩繁﹐頗足徵信。同治《棗彊縣誌》方宗誠序﹐稱此志「得明著述之體要﹐而義法謹嚴﹐文體精潔。」考棗彊有乾﹑嘉﹑同三志﹐皆出名手纂輯﹐《嘉慶志》出於陽湖楊元錫﹐《同治志》出於桐城方宗誠﹐皆自歉不能與此志比量焉﹔而未審此志徵引考證﹐如上所舉有自相矛盾之處也。

趙州誌十卷明隆慶元年刊本﹝天一閣藏﹞

明蔡懋昭纂修。懋昭上海縣人﹐嘉靖四十四年知趙州知州。按沿革﹐趙州爲漢恆山巨鹿郡地﹐北朝始置趙州﹔永樂以後爲直隸州﹐領縣六﹐曰寧晉﹑曰隆平﹑曰柏鄕﹑曰髙邑﹑曰臨城﹑曰贊皇。州誌源流﹐據懋昭序云「宋元以上載籍不可復觀﹐弘治癸丑前知州事張淸嘗匯編之﹐而不及六邑。正徳初知州程遵乃以六邑事總編之﹐而各爲一卷。」按是編乃繼程遵州誌重修﹐爲懋昭於政暇親自采輯。其序又謂﹕「更得柏鄕馮時化﹑魏謙撝來相質正﹐遂合六邑會約成書。」纂輯亦非懋昭一手所成。其書體例﹐總分十卷七類﹐卷一地理﹐分沿革﹑疆域﹑里社﹑山川﹑古迹。卷二建置﹐分州縣治﹑學校﹑公署﹑城池﹑營寨﹑橋梁。卷三田賦﹐分土田﹑戶口﹑貢賦﹑差徭﹑站銀﹑丁糧。卷四祠祀﹐卷五卷六官師﹐卷七卷八人物﹐卷九卷十雜考﹐分風俗﹑兵防﹑物產﹑陵墓﹑勛戚﹑災祥﹑集賢﹑李氏世系﹑趙原。如人物雜考二類中敍古事人物﹐有取趙國事引入者﹐殊若附會。而趙州故迹之可珍者﹐曰柏林寺﹐寺有吳道子畫壁。曰安濟橋﹐據唐張嘉貞《安濟橋銘》﹐爲隋匠李春之創迹﹐稱其工磨礱密致如削﹐望之如初月出云﹐長虹飲澗﹐上有勾闌皆石獅子﹔其工程之精偉可想。本志並未述其狀﹐以知其采摭之疏略也。

趙州誌八卷淸康熙十二年刊本﹝北京圖書館藏﹞

淸祝萬祉修﹐閻永令﹑王懿纂。萬祉遼東人﹐康熙二年任趙州知州。永令滑縣人﹐舉人﹐康熙十年任趙州學正。懿趙州人﹐康熙三年進士﹐官新田縣知縣。趙州誌弘治前所修未及屬邑﹔正徳志乃以六邑事總編之﹐而各爲一卷﹔隆慶志以州縣事總匯七門﹔其體裁各異。是編體例﹐分爲地理﹑建置﹑田賦﹑祠祀﹑官師﹑人物﹑風俗﹑藝文八門﹐則統敍州事﹐其後又以所屬六邑事﹐各編爲一卷附焉。書中記載﹐若風俗志物產條﹐雜引舊事﹐殊爲未宜﹐而以物產列入風俗﹐亦非體例也。人物志取戰國趙人﹐趙國之地﹐亦非盡囿於趙州之域﹐不免蕪濫。

隆平縣誌十卷淸乾隆二十九年刊本﹝徐家匯藏書樓藏﹞

淸袁文渙纂修。文渙號約軒﹐江西崇仁縣人﹐貢生﹐乾隆二十四年以應例知隆平縣﹐後調四川定遠知縣﹐以經理糧餉功應升﹐遽引疾歸。隆平之名始於宋代﹐因其地無山阜﹐四望皆平疇大野﹐以故得名。其邑乘萬曆時邑令林天秩始創﹐崇禎二年邑令陳所學續修之。是編乃文渙延孝廉江椒田協同纂成。其書體例﹐以仿陸隴其《靈壽志》分列十類﹐每類有小序。書中敍河渠最詳﹐以隆平多水患﹐縣境大陸澤﹐見載於《禹貢》﹐又稱巨鹿﹑廣阿﹐在邑城西北五里。隆平﹑巨鹿﹑趙州諸州縣﹐皆賴於灌漑。而亦時被水患﹐明弘治間混水洶降﹐衝決堤防下注隆平﹐淤窒壅塞者四十餘里。嘉靖六年﹐正定﹑順徳二府會同疏浚﹐水患乃息。藝文志收王原祁《大陸澤圖說》《大陸澤議》《大陸辧》諸文。以大陸澤與隆平水利攸關﹐故尢注意於此者也。查此志原本極稀﹐民國二十五年曾重爲石印。

深州風土紀二十二卷淸同治十年刊本﹝復旦大學圖書館藏﹞

淸吳汝綸纂修。汝綸字摯甫﹐安徽桐城縣人﹐同治五年進士﹐八年任深州知州。汝綸自少好古文辭﹐嘗從其鄕前輩方宗誠學古文﹐曾國藩見其文於宗誠所﹐大奇之﹐延至幕府﹐汝綸遂師事國藩。時與張裕釗﹑黎世昌﹑薛福成﹐號稱曾門四大弟子。居國藩幕十餘年﹐擢補深州知州﹐歷任冀州﹑天津州府凡十八年。後主講於蓮池書院數年﹐光緒十八年任北京大學堂總教習﹐派赴日本考察學制﹐歸未及返命而卒﹐年六十四歲。弟子以嚴復﹑馬其昶﹑王晉卿﹑唐文治﹑賀濤名尢著。子闓生能古文﹐嘗輯其父遺文﹐爲《桐城吳先生全集》。考深州誌乘淵原﹐據康熙州誌張蜚英序云「深之有志﹐自前明成化間始﹐但事出艸創﹐敍次舛駁﹐不足徵信。」成化以後﹐又有萬曆及淸康熙﹑雍正﹑乾隆﹑道光諸志﹐體裁皆純雅。而汝綸纂此志﹐所因舊志者絕少﹔其官深州僅二年﹐所屬志稿﹐刻成於同治十年﹐號稱名書﹐至光緒二十六年重刻於文瑞書院﹐而原本尢爲珍貴矣。觀此志之編輯﹐體例自有新裁﹐可稱近世方誌典型之作﹐新編志乘者咸據爲借鑑。其書總分二十一篇﹐曰疆域﹑曰河渠﹑曰賦役﹑曰學校﹑曰兵事﹑曰官制﹑曰職官﹑曰名宦﹑曰藝文﹑曰古迹﹑曰金石﹑曰人譜﹑曰薦紳﹑曰名臣﹑曰文學﹑曰武節﹑曰吏績﹑曰孝義﹑曰流寓﹑曰列女﹑曰物產。其中人譜一篇﹐爲汝綸首創。夫姓系之學於六朝最盛﹐其後志乘家只載世家巨室﹐別無所記焉﹔而固定裏居千數百年之氏族﹐惟賴家乘譜牒載之﹐而今猶可稽考。汝綸此志創人譜一例﹐网羅散逸﹐詳而不冗﹔例如所舉安平崔氏﹐載自漢至五代崔氏千有餘年之宗系變遷。此篇小序有云「自明至今五百餘年﹐族姓視前一變﹐永樂間遷民實畿輔州縣所屬﹐諸望姓大抵遷自永樂者爲多﹔金元以前千餘年舊族﹐今存者希矣。」汝綸慨嘆世變遷徙之劇也。其次如金石篇﹐以錄金石之原文﹐不稍變易﹐則州之掌故可因易而稽矣。如錄《洪武學校格式碑》﹐則明代之地方學制﹐可以足徵也。又如賦役篇﹐自洪武以來賦役源流﹐一一疏通證明﹐且不避煩瑣絲毫畢舉。疆域篇所舉版圖分合﹐言皆有物。兵事篇爲汝綸得意之作﹐文辭典雅。物產篇爲最後成稿﹐附論農商狀況士女風俗﹐仿《史記﹟殖貨傳》之體也。總之此志爲出文士手﹐據事直書﹐康海《武功志》之流亞也。

定州誌四卷明嘉靖元年刊本﹝天一閣藏﹐存卷二至四﹞

明倪璣纂修。璣字在公﹐咸寧縣人﹐正徳三年進士﹐十五年由諫垣給事中謫嘉善縣縣丞﹐三年擢任丘知縣﹐再升定州知州。定州爲漢時中山郡地﹐北朝始名定州。於明時領縣二﹐曰新樂﹐曰曲陽。弘治癸亥官賢創修州誌﹐倪璣繼纂﹐成稿於正徳間﹐嘉靖元年始刻成。今原本僅見此書﹐虫蠹漫漶﹐不可細讀﹐無從窺其全帙。但據康熙《畿輔通誌》﹐稱倪璣嘗作州誌﹐論者以爲得紀事體。又據康熙《定州誌》﹐知州黃開運序云「定自明末城陷﹐瓦廬學捨鞠爲茂艸﹐掌故之家其蕪沒於兵銷戎踐者久矣﹐志固無考也。」以知此志流傳久少也。

深澤州誌十二卷淸雍正十三年刊本﹝北京圖書館藏﹞

淸趙憲修﹐王植纂。憲字無愆﹐山東博山縣人﹐雍正三年進士﹐十一年任深澤知縣。植邑人﹐康熙辛丑進士﹐歷任廣東和平﹑陽江﹑羅定等州縣十餘年。按沿革﹐深澤立縣始於漢﹐宋以後屬祁州﹐雍正十二年始攺隸定州。又據凡例謂﹕「深澤前明無志﹐自康熙乙卯邑令許來音始爲搜葺﹐於鄕紳張靖之家得前教諭張勸所輯稿﹐復校閱郡誌《祁志》﹐與邑士紳王鐄﹑袁斌等參互考訂之﹐是爲舊志。」是編承《許志》重編﹐分編年志﹑輿地誌﹑建置志﹑職官志﹑禮儀志﹑食貨志﹑選舉志﹑人物志﹑藝文志﹑余志十門。編年志瑣細具陳﹐殊同雜誌﹔誌書用編年例者﹐應從史籍中采擷關於本邑戰伐大事實之爲宜﹐非記邑事之瑣碎焉。

四鎭三關志十卷明萬曆四年刊本﹝北京圖書館藏﹞

明劉效祖纂修。效祖武驤左衛人﹐嘉靖間進士﹐官至陜西按察使。四鎭三關者﹐爲薊鎭﹑昌鎭﹑眞保鎭﹑遼鎭四鎭﹐居庸關﹐紫荊關﹑山海關三關﹐皆京兆左右輔地。其所防管之區﹐按本書所列總圖﹐計有八府﹐十六州﹐一百十五縣。故所述重在邊防地理﹐尢於昌﹑薊二鎭爲詳﹐轄防區府州縣﹐則紀載疏略。其書體例﹐分建置考﹑形勝考﹑軍旅考﹑糧餉考﹑騎乘考﹑經略考﹑制疏考﹑職官考﹑才賢考﹑夷部考十類﹐子目凡三十﹐紀載簡詳有度﹐事核文雅。

西關志三十二卷明嘉靖二十七年刊本﹝北京圖書館藏﹞

明王士翹纂。士翹字民瞻﹐安福縣人﹐嘉靖十六年進士﹐官至巡按直隸監察禦史。西關古時爲冀幽營﹐漢唐均爲重鎭﹐明時爲京西要樞﹐其塞有四﹐曰居庸關﹐曰紫荊關﹐曰倒馬關﹐曰故關﹐皆屯集重兵。按此志體例﹐以四關分別匯輯﹐《居庸關志》十卷﹐《紫荊關志》八卷﹐《倒馬關志》七卷﹐《故關志》七卷﹐凡三十二卷。四篇體例門類皆同﹐曰沿革﹑曰疆域﹑曰形勝﹑曰星野﹑曰山川﹑曰關隘﹑曰城池﹑曰軍馬﹑曰墩臺﹑曰邊情﹑曰擺撥﹑曰倉場﹑曰艸場﹑曰庫房﹑曰教場﹑曰屯堡﹑曰徵徭﹑曰歲用﹐曰公廨﹑曰學校﹑曰官師﹑曰人物﹑曰風俗﹑曰物產﹑曰祠廟﹑曰壇璇﹑曰陵墓﹑曰驛傳﹑曰巡司﹑曰鋪捨﹑曰橋梁﹑曰窯治﹑曰牌坊﹑曰古迹﹑曰礦洞﹑曰章疏﹑曰藝文三十七類﹐又附條四﹐書端有總圖一。按此志稽考史集﹐摭采案牘頗丰﹐其所紀祲祥之變﹐用以通險夷遇迂之途﹐察邊情之審﹐則以定戰守也﹐與府州縣誌敍述不同。

臨漳縣誌十卷明正徳元年刊本﹝天一閣藏﹞

明景芳纂修。芳山東定陶縣人﹐舉人﹐弘治末任臨漳知縣﹐時漳水泛濫壞民田﹐芳於縣西南築堤防患﹐後人稱景公堤。臨漳爲古鄴都﹐漢置鄴縣﹐三國魏建爲都﹐晉諱鄴故名臨漳﹐明時屬河南省彰徳府。邑境漳河過焉﹐河嘗數徙﹐故歷來多水患。此志紀河防及引漳漑田之事甚詳﹐疆域載漳水凡四遷﹐沿革紀之以事實﹐災祥述之以災害。古迹載亶甲故都﹐故魏都﹐故趙都﹐前燕都﹐北齊都﹐皆在臨漳。古時建築之偉﹐若銅雀﹑金鳳﹑冰井諸臺﹐皆在其地﹐多勝迹也。藝文志載宋楊蒙撰《魏鄴令西門豹廟碑記》﹐紀豹引漳漑鄴﹐及沈巫以除河伯娶婦之害﹐亦在此地。藝文志又載南朝鮑照題《西門豹廟詩》﹐則廟之立由來已久矣。考西門豹引漳漑鄴以富魏之事﹐據《史記﹟河渠書》言「西門豹引漳漑鄴﹐以富魏之河內。」而《漢書﹟溝洫志》紀史起之言曰「漳水在旁﹐西門豹不知用。」二說則相矛盾﹐疑以當時西門之渠已湮廢﹐史起修之﹐故民不歌豹而歌史起。班固不曲思史起之言﹐直筆書之﹐故與《史記》有違。

口北三廳志十六卷淸乾隆二十三年刊本﹝北京圖書館藏﹞

淸金志章纂修﹐黃可潤增校。志章浙江錢塘縣人﹐雍正癸卯科舉人﹐乾隆四年任分守口北道三廳理事同知。可潤修有《無極縣誌》﹐已著錄。口北三廳者﹐爲張家口﹑獨石口﹑多倫諾爾﹐於元時爲上都興和路及興﹑松﹑云三州地。明爲開平衛及興和守禦千戶所地﹐淸初爲察哈爾東翼四旗﹐西翼正黃旗遊牧地﹐雍正二年設三廳理事同知﹐隸口北道。此志爲志章始創﹐乾隆二十三年可潤爲之增校﹐而梓行。其書分地輿﹑山川﹑古迹﹑職官﹑官署﹑壇廟﹑經費﹑地糧﹑村窯﹑戶口﹑風俗﹑物產﹑臺站﹑考牧﹑藩衛﹑人物﹑列女﹑世紀﹑藝文﹑雜誌二十門。其中地輿﹑山川﹑古迹三門﹐引據諸史以疏證古今地名之同異頗多﹐尢注意於元開平之故迹。世紀一門﹐歷舉歷代兵事﹐深爲周備。藝文所載詩文﹐亦皆切於掌故﹐其校訂之詳﹐皆爲可潤所增補焉。查此志原本極稀﹐流行者有抄本﹑《滿蒙叢書》本。

承徳府誌六十卷首二十六卷淸道光十一年修稿。林從炯批校本﹝溫州市圖書館藏﹞

淸海忠修﹐林從炯纂。海忠字靖堂﹐長白人﹐道光六年任承徳知府﹐歷官熱河兵備道等職。從炯浙江溫州人﹐舉人﹐侯選知縣﹐事迹未詳。按此志﹐實爲林從炯據牛昌籙原本重加纂訂而成﹐但以本志成格序謂﹕「纂修爲出海忠一人。」從炯嘗以此語不平﹐於此本成格序後批曰「此文乃餘同陸君代作采輯﹐俱不提及餘一句﹐但諛海郡伯一人﹐殊不覆實。」又此本首頁有道光辛卯十月從炯題記云「此志創於道光七年冬十月﹐洎八年十一月副本告成。熱河地處塞上﹐無人分纂﹐延牛君荻垞爲艸率八門﹝學校﹑廟壇﹑寺觀﹑田賦﹑名宦﹑選舉﹑人物﹑列女﹞﹐無一字可用。於是旁搜遠籍﹐近取見聞﹐一手纂訂﹐窮日累月﹐甚矣其憊。而中間詆排如崔君廷詔﹐攺易如陳君淦﹐至以凡例攺爲綱目﹐謬戾若此。幸正於朱虹舫﹝蘭﹞閣學﹐原本始定﹐甚矣官書之難也。」此從炯所述此志之纂輯經過也。玆按本書體例﹐自圖說迄雜誌﹐凡三十四類﹐而無大綱﹐爲卷六十。卷首二十六卷﹐分詔諭﹑天章﹑巡典﹑山莊﹑行宮﹑園場六目。又按修志銜名表﹐列鑑定爲成格﹑那彥成﹑沈維鐈﹑英和﹑裕恩﹑琦善六人。但據從炯批語﹐鑑定實爲英和一人﹐成格則惟進呈正本而已。銜名表列海忠爲總纂﹐而從炯批語謂﹕「海忠只可稱總理。」按此志之刻本﹐道光九年熱河都統成格囑知府海忠修﹐十一年書成﹐光緒十三年知府廷傑又爲重訂。而見於公私收藏目錄著錄﹐皆題海忠纂修﹐玆據此書從炯批語﹐其纂人可以考正也。光貽近得瑞安張宋廎先生檢寄其鄕人楊紹廉撰《記林監州承徳府誌》一文﹐謂得道光《承徳府誌》六十卷﹐捲耑有吾瑞安林監州從炯墨筆題記﹐當是林氏家藏本。又謂是書實林監州一手纂訂﹐見《瑞安經籍志》。

●卷三

○山西

長興陳光貽學

山西通誌十七卷明成化二十年刊本﹝北京圖書館藏﹞

明李侃修﹐胡謐纂。侃順天府東安縣人﹐正統七年進士﹐成化時山西巡撫僉都禦史。謐字廷愼﹐浙江會稽縣人﹝《四庫提要》存目著錄此志以胡謐爲馬湖府人﹞。天順元年進士﹐除江寧知縣﹐成化二年升任山西督學僉事﹐擢廣東參政﹐卒於官。山西舊無通誌﹐此志乃侃巡撫山西時﹐與巡按監察禦史劉慶議政事﹐成謂通誌不具﹐官其地者﹐何以考沿革驗風俗﹐遂畀修志事於謐。謐參訂前史﹐旁采見聞﹐匯輯《通誌》十七卷﹐分爲四十二門﹐纂成於成化甲午﹐巡撫副都禦史雷復梓之以傳﹐是爲晉省通誌始創。其書首圖一卷﹐有山西四境之圖﹐東抵直隸眞定府井陘縣界﹐南抵河南陜州黃河岸﹐西抵陜西延安府吳堡之黃河岸﹐北抵大同邊境沙漠。左有恆山之險﹐右有大河之固﹐形勝雄巍。建置沿革謂﹕「山西古冀州地﹐自顓頊制九州﹐冀州最大﹔唐﹑虞﹑夏皆都其地。周成王封弟叔虞於其地﹐爲唐國﹔南有晉水﹐至子燮攺號曰晉﹐其後世卿韓﹑趙﹑魏三氏分其地。秦置太原﹑河東﹑上黨﹑雁門﹑雲中﹑代郡﹐西漢置十三州﹐後漢﹑魏﹑晉因之。惠帝後其地沒於劉淵﹑石勒﹑慕容雋﹐後又爲苻堅所陷﹔堅敗慕容垂據之﹐後屬後魏。唐於其地爲河東道﹐領郡十有八﹐尋置北郡﹐加號北京﹐又置大都督府。及五季疊相陷據﹐宋平劉繼元盡得河東之地﹐乃承唐制﹐分爲河北﹑河東兩路﹐後又分河北爲東西兩路﹐後爲金所陷。元置河東山西道宣慰﹑肅政廉訪二司﹐以領晉寧﹑冀寧﹑西京諸路﹔後又置太原兼河東兵馬都總管府。明置承宣布政使司﹐領太原﹑平陽﹑大同三府﹐汾﹑沁﹑遼﹑潞﹑澤五州﹐並各屬州縣﹐凡九十有九。」山西自古爲列郡之雄﹐考其地理之書﹐自程機《上黨記》﹑王松年《三晉記》外﹐其見於《四庫全書總目》者﹐止傳《太原事迹雜記》《壺關錄》﹐以曁《永寧公》《狄梁公》諸記傳。其見於《崇文總目》者﹐止傳龍門﹑王屋《羊角山記》﹐及《鹽池錄》《晉陽見聞要錄》﹐曁《溫公》《丰公》諸事狀。而通記閤省之書﹐此志爲始創﹐越九十年嘉靖癸亥督學副使周斯盛重修﹐越五十九年萬曆辛亥﹐按察使李維楨重修。通誌修於明際者凡三﹐傳本皆極稀少﹐此志原本﹐僅存此帙耳﹐此本外﹐惟蒲圻張國淦藏有抄本﹐今歸於上海圖書館。

太原縣誌六卷明天啟六年刊本﹝山西大學圖書館藏﹞

明屈鐘嶽修﹐譚誠言纂。鐘嶽陜西蒲城縣人﹐舉人﹐天啟間太原知縣。誠言山東淄川縣人﹐舉人﹐天啟間任太原縣儒學教諭。太原爲古都會之地﹐漢﹑晉時爲大都名區﹔自唐髙祖創業於玆﹐因建爲北都﹐而後唐﹑後晉﹑後漢皆興於此。太原又稱晉陽﹑龍山﹐明置太原府﹐以陽曲﹑太原爲附郭縣。太原置縣始於明﹐嘉靖三十年邑人髙汝行﹐始纂縣誌六卷。此志乃仍《髙志》門類﹐稍加潤溢﹔其書體裁﹐共分四十九門﹐無綱領目。書中紀載﹐據事直書﹐不具自見﹐不著論贊﹔頗爲翔實﹐絕無附會誇耀之辭﹐爲志乘核實之一道。此書前惟張國淦先生有藏﹐而未見於公私藏家書目著錄也。而近山西大學圖書館﹐發現天啟刻本。

重修太原縣誌十六卷淸雍正九年刊本﹝北京圖書館藏﹞

淸沈繼賢纂修。繼賢字鶴書﹐浙江海寧縣人。康熙五十四年進士﹐雍正元年任直隸樂亭知縣﹐七年補任嵐縣知縣﹐修有《嵐縣誌》﹐八年調任太原知縣﹐又修《太原縣誌》﹐親定志例﹐大變明時縣誌體裁﹔卷帙大增於前志﹐拾遺補闕﹐典核詳明。其體例﹐自建置迄雜誌﹐凡十六類﹐每篇皆前加弁語﹐修辭考據﹐比於明修縣誌﹐自有精嚴深到之處。然據道光《太原縣誌》序例﹐議此志於建置沿革﹐語略而不詳﹔紀人物﹐則所載有未確。又謂太原多渠道﹐爲民生之大計﹐爲何無水利專目﹐僅見附於山川後﹐列渠一目﹐而所敍不能詳盡。其所議此志之短﹐上舉如此之例者猶多。以渠道而論﹐則太原之渠由來已久﹐據酈道元《水經注》云「因智伯遏晉水﹐灌晉陽之遺迹。」按此志而未有引載。山川目後附渠一目﹐惟紀晉水有大渠四﹐小渠二﹐其餘河泥渠道﹐凡三十有六﹐僅記渠名﹐而未述其灌漑源委。嗣後道光縣誌列水利一門﹐記各渠之水勢流源﹐以及考歷來之興廢遷變。又於書後附渠案一門﹐匯聚歷代爭渠訟捲。渠道爲太原要政﹐歷修志乘所載渠政﹐其愈近則愈詳。

楡次縣誌十卷明萬曆三十七年刊本﹝天津圖書館藏刻本﹐北京圖書館藏膠卷﹞

明張鶴騰修﹐褚鐵﹑張國儒纂。鶴騰字鳳逵﹐河南穎川衛人﹔萬曆二十三年進士﹐授任楡次知縣﹐七年丁憂去。鐵字民威﹐楡次縣人﹔嘉靖四十四年進士﹐官河間知縣﹐累升歷官河南巡撫﹑工部侍郎﹑戶部尙書﹐著有《從政錄》《續錄》。國儒字翼直﹐楡次縣人﹔萬曆二十六年進士﹐歷官萬曆癸卯科貴州副主考﹐己酉科江西副主考。楡次北宋時爲並州州治﹐自金以後﹐爲太原府屬邑。明嘉靖間邑人閻朴﹐始纂縣誌八卷﹐久佚。此志爲鶴騰官楡次時繼《閻志》重修﹐延鐵總纂﹐而纂撰實出於國儒手筆。稿成鶴騰去﹐知縣史紀事繼爲訂正﹐欲梓不果﹔至知縣王應楫任﹐始刻成之。按此志凡十類﹐所記自嘉靖戊申﹐至萬曆己酉﹐凡邑之賢哲事迹﹐政事之利病興革﹐卽細至閭闔情狀﹐物產纖微﹐靡不搜輯。戊申以前﹐則仍舊志原文﹐補訂考證者﹐亦不多耳。故敍近事則詳﹐遠事則仍襲舊志﹐是其卓識也。

太谷縣誌六卷淸乾隆三十年刊本﹝徐家匯藏書樓藏﹞

淸髙繼允纂修。繼允字澗南﹐四川梁山人﹐乾隆二十四年任太谷知縣。太谷有志自明萬曆二十四年知縣喬繼允升創修﹐淸順治乙未翻刻﹐雍正己酉重加刪訂﹐乾隆四年重爲增補﹐皆仍《喬志》體例。此志始爲重修﹐攺訂體例﹐凡二十門﹐又附目十一﹐分門簡括。太谷春秋時爲陽處父采邑﹐戰國屬趙﹔自秦以後屬太原郡﹐漢爲陽邑縣﹐隋始攺今名。淸時編戶八十三里﹐分龍泉﹑長樂﹑修文﹑仁義四鄕。山以鳳凰山最有名﹐在縣南十二里﹐髙五里﹐盤踞四十里﹐嶺勢似鳳故名。山頂有塔三座﹐及福緣寺﹐山半有龍泉寺﹐東二里山麓有三佛閣。而酎泉出其山下﹐瀦爲三池﹐曰蓮花﹑曰栲栳﹑曰聖母﹐澄淨若鑑﹐水味甘宜釀。川有龍泉﹑胡谷河﹑象谷河﹑金水河最著﹐而酎泉有渠道二﹐可漑田十餘頃。

祁縣誌八卷淸康熙四年刊本﹝北京圖書館藏﹞

淸郭■﹝雨上溥下﹞修﹐周繼芳纂。■﹝雨上溥下﹞字公悅﹐直隸髙邑人﹔順治十三年任祁縣知縣。繼芳字仲濂﹐祁縣人﹔明崇禎十六年進士﹐入淸又舉康熙甲辰科進士﹐歷官戶部福建司郎中﹐丙戌會試同考官﹐河南懷慶府知府。按此志沿革﹐祁爲春秋時晉大夫祁奚食邑﹐縣因以得名。魏獻子分祁氏之田﹐爲鄔﹑祁﹑平陵﹑梗陽﹑塗水﹑馬首﹑孟七縣﹐惟祁仍得舊名。祁志源流﹐據本志序謂﹕「明景泰間始有錄本縣誌﹐其後成化﹑弘治﹑正徳具有增纂﹐亦皆錄本。」此志創修於萬曆中知縣張肖巖﹐延邑人戴仲升﹑李龍山編纂﹐未之梓。康熙乙巳﹐■﹝雨上溥下﹞延繼芳等采續之﹐以舊本爲質﹐又參羣籍﹐以補所未備﹔與仲升子楓仲共襄厥成。其書體例﹐悉仍戴仲升舊志﹐分輿地﹑建置﹑食貨﹑典禮﹑官政﹑人物﹑藝文﹑雜紀八門﹐子目五十有一﹐述作僅越月卒業﹐卽付梓之。祁縣誌刻本﹐則以此本爲始。

徐溝縣誌二卷明萬曆四十年刊本﹝徐家匯藏書樓藏﹐存卷一﹞

明楊國楨纂修。國楨字翼明﹐陜西隴縣人﹔萬曆舉人﹐萬曆三十五年任徐溝知縣﹐後調太原縣﹐升湖廣常徳府同知。徐溝古爲徐川鎭﹐相傳爲帝堯舊都﹔金大定二年始建縣﹐屬太原府。其境因金﹑嶑二河會流﹐徐徐而下﹐漲衝爲溝﹐其城隨舊溝而築﹐故名曰徐溝。縣誌此志爲創修﹐所定志例﹐分爲輿地﹐建置﹑食貨﹑學校﹑秩官﹑人物﹑藝文七門﹐子目三十有九。紀載簡核﹐爲明代方誌之有體要者。惜其原本已殘﹐查湖北省圖書館藏有抄本﹐亦爲殘帙耳。

淸源縣誌二卷淸順治十八年刊本﹝南京大學圖書館藏﹞

淸和羹修﹐王灝儒纂。和羹順治十八年任淸源知縣。灝儒淸源人﹐官曹州知州。淸源於隋開皇十六年始置縣﹐金時曾置晉州於此﹔元﹑明﹑淸初則攺州置縣。乾隆二十九年﹐又以其地狹﹐降爲鄕﹐屬徐溝管轄。此志修時猶爲縣﹐故曰《淸源縣誌》。據此志序云「縣本無志﹐邑人羅國善者﹐藏其祖考抄本﹐上自春秋﹐下至明嘉隆而止。」按此則淸源明時已有志書矣。此志編例﹐分上下二卷﹐上卷列沿革﹑星野﹑疆域﹑形勢﹑山川﹑都分﹑風俗﹑景致﹑古迹﹑陵基﹑城池﹑公署﹑學校﹑壇壝﹑鋪堠﹑祠廟﹑寺觀﹑屯鎭﹑楯樾﹑街市﹑橋梁﹑渠堰﹑戶口﹑丁役﹑田賦﹑物產﹑災異﹑職官﹑宦績。下卷列選舉﹑褒崇﹑人物﹑藝文。按其所分門類之篇名﹐纖陋至甚。

文水縣誌八卷明天啟五年刊本﹝北京大學圖書館藏﹞

明米世發修﹐鄭宗周纂。世發字桂源﹐陜西蒲城縣人﹔天啟三年以舉人選任文水知縣﹐任滿升順天府推官。宗周字伯忱﹐號意葵﹐文水縣人﹐萬曆三十五年進士﹐授直隸巨鹿知縣﹐官至福建巡按。據沿革云「縣爲漢大陵縣地﹐隋開皇十年置文水縣﹐以文谷水名也。縣爲武后故里﹐唐天授中曾攺曰武興縣﹔後仍復名文水﹐屬太原府。」考文水縣誌﹐始於明嘉靖間﹐知縣樊從簡修﹔此志踵《樊志》重修﹐執筆者惟宗周一人﹐邑庠生趙應徵﹑孟恕﹑李之芬﹑馬時行﹐則爲采摭。其書體例﹐自輿地迄雜記凡十類﹐體密義嚴﹐頗善志例。捲前有邑人王在臺序云「嚴核不爽﹐其辭贍不傷體﹐文不掩質。」閱之誠然。

興縣誌十八卷淸乾隆二十八年刊本﹝徐家匯藏書樓藏﹞

淸藍山纂修。山潮州大埔縣人﹐乾隆舉人﹐乾隆二十八年任興縣知縣。興志創修於明萬曆間﹐淸雍正八年知縣程云重修﹔《程志》爲縣人孫文定等纂﹐自謂不凡﹐然其志例簡陋特甚。此志繼《程志》重修﹐其書志例﹐分圖考﹑星野﹑建置﹑疆域﹑山川﹑物產﹑風俗﹑職官﹑戶口﹑田賦﹑倉儲﹑學校﹑典禮﹑祠祀﹑人物﹑營築﹑形勝﹑藝文十八門。興縣處萬山之中﹐西界黃河﹐北連沙漠﹔大萬﹑合查諸山﹐雄亙東南﹐地僻而道險﹔昔唐張說討蘭也州﹐間道出之合河關﹔宋限契丹﹐明禦韃靼﹔均爲邊庭要塞﹐興爲秦﹑晉之阨隘也。據本志建置﹐興爲漢汾陽縣地﹐晉置蔚汾縣﹐是建置之始。北齊仍爲蔚汾縣﹐隋攺臨泉縣﹐唐攺臨津﹐尋攺合河﹔金末升爲興州﹐明初降爲縣﹐屬太原府。按本志所定十八門﹐未有選舉一門﹐據凡例云「選舉自唐以前不可考﹐宋時嵐﹑石等州入契丹﹐故宋世無登科者﹔後地入於金﹐而劉昂遂登進士﹐劉海大魁天下焉﹐故選舉自是始。」按本志選舉﹐附入人物﹐登科者實無幾人歟。

臨汾縣誌八卷淸康熙五十七年刊本﹝徐家匯藏書樓藏﹞

淸宮懋言纂修。懋言字澹庵﹐靜海縣人﹔康熙四十八年進士﹐四十九年任臨汾知縣。臨汾誌書創修於明萬曆辛卯﹐知縣邢雲路纂志九卷﹐淸康熙癸丑知縣林弘化增訂補刻﹐乙亥地震損其版﹐丁酉懋言重修﹐越十四月書成。襄采輯者﹐有吳啟元﹑秦永思諸人﹔志例凡三十七門﹐附目七﹐序次頗有條貫。按臨汾爲漢平陽縣﹐屬河東郡﹔曹魏置平陽郡治﹐隋攺名臨汾﹐明淸爲平陽府附郭縣。據本志沿革﹐首言堯都平陽﹐臨汾爲平陽附邑﹐帝畿也。此志帝王﹑古迹﹑陵墓﹑雜誌諸篇﹐多敍陶唐故事﹐大率傳聞無據。查臨汾縣誌﹐修成於康熙以前者絕少﹐除此書外﹐僅北京大學圖書館有藏。

洪洞縣誌九卷淸雍正八年刊本﹝北京圖書館藏﹞

淸金世傳纂修。世傳雍正七年任洪洞知縣。據本志沿革謂﹕「洪洞於春秋時爲楊國﹐漢爲河東楊縣﹐後魏以縣有洪洞鎭更名洪洞縣。」考其縣誌﹐創修於明嘉靖三十三年知縣王業﹔萬曆十三年知縣喬因羽﹐淸順治十六年知縣趙三長﹐康熙十二年知縣邵琳各爲一修。此志乃繼康熙《邵志》重修﹐紀載較前志爲詳﹐其編例﹐分輿地誌﹑田賦志﹑官司志﹑人文志﹑秩祀志﹑食貨志﹑武備志﹑雜撰志﹑藝文志九門。輿地誌風俗篇﹐載貢生晉淑京所撰禁奢條議﹐瑣述縣人奢靡之禮俗。其文有云「行財卽古納幣之禮﹐近俗竟有假妝匳」爲餌﹐以爭財禮者﹔卽有用銅錫充數﹐以誆親者﹔更有以好看爲名﹐令男家借取首飾幣帛﹐及賺物到手﹐或盡裁翦﹐或競當賣者。致使日後殘恨其婦﹐詬言詈其婿﹐究以兩姓之好﹐遂成仇讎。今議聘禮﹐多者銀二十兩﹐幣十六端﹐裙掛裹絹各四件﹐彩綫金綿各一槅﹔頭面止插一糕﹐金銀花不過十對。次者銀十二兩﹐幣十端﹔裙掛裹絹各二件﹐頭面金銀花八對。又次者銀八兩﹐幣六端﹔裙掛裹絹各一件﹐梭布二匹﹔頭面止用銀花六對﹐食盒至多不過六架。」卽此一節﹐以知欲止制洪洞禮俗之奢靡一端也。因洪洞於明時爲殷富之區﹐觀戶口篇所載﹐萬曆間多至九萬八千餘口﹐而雍正初年﹐編審僅有三萬餘。按戶口篇云「洪民自明隆﹑萬間﹐生齒浩繁﹔至崇禎末遭兵燹之變﹐民多背井離鄕﹐而村落空虛。」

浮山縣誌四卷淸康熙十二年刊本﹝北京圖書館藏﹐存卷三至四。上海圖書館藏全帙﹞

淸潘廷侯修﹐秦紹襄纂。廷侯字次公﹐奉天寧遠州人﹐舉人﹐康熙十一年任浮山知縣。紹襄字謙社﹐浮山縣人﹐庠生。唐武徳二年析襄陵置浮山縣﹐四年又攺名神山﹔以縣東南羊角山﹐世傳老子降神於此故名。據《新唐書﹟地理誌》載﹕「浮山以老子祠更名。」迄金大定七年﹐復攺爲浮山縣。按羊角山者﹐傳謂漢羊角哀死於此山故名﹐山上有羊角哀廟。《崇文總目》著錄﹐龍門王屋《羊角山記》﹐書久佚﹔故羊角哀事﹐於志乘外﹐實無可考矣。羊角山卽浮山﹐爲道教發祥地﹐故世稱黃冠日﹕「浮山道士。」考浮山縣誌﹐有明嘉靖間許安《浮山誌》﹐與此志﹐均爲北京圖書館所藏之孤本﹐惜多殘缺﹐《許志》多斷爛殘版﹐字迹不辧﹔《浮山縣誌》存二卷。而全書上海圖書館近始入藏爲四卷﹐凡四十六門﹐紀載浮山事物﹐大抵無遺。

嶽陽縣誌十卷淸雍正十三年刊本﹝上海市歷史文獻圖書館藏﹐現藏上海圖書館﹞

淸趙溫纂修。溫字文宗﹐直隸鹽山人﹐雍正元年進士﹐九年任嶽陽知縣。《嶽陽志》均毀於明季兵燹﹐淸康熙元年﹐靈石知縣李子實代庖嶽陽﹐采砌殘版﹐訂成縣誌二冊﹐而記載寥落。及溫蒞任嶽陽﹐復爲采訪搜集﹐延邑人常遜﹑趙郁寵﹐分纂而成﹔其體例﹐爲類者十﹐爲目者七十有七﹐文辭簡朴﹐始純志體。嶽陽爲今山西安澤縣﹐其名始見於《禹貢》云「旣修太原﹐至於嶽陽。」系唐虞畿輔之地也。據本志沿革謂﹕「縣爲漢上黨﹑谷遠縣地﹐後魏置安澤縣﹐隋大業中攺名嶽陽。」按嶽陽唐宋屬晉州﹐明淸屬平陽府﹔民國三年以避與湖北嶽陽縣同名﹐而復名安澤。

曲沃縣誌二卷明嘉靖三十年刊本﹝天一閣藏﹞

明劉魯生纂修。魯生恩縣人﹔嘉靖二十六年進士﹐二十七年任曲沃知縣﹐官至禦史。此志之修﹐據魯生序謂﹕「曲沃舊無刻志﹐嘉靖戊申﹐巡撫蘇舜澤移文來取縣誌﹔乃延邑紳李毅軒﹑仇裴莊﹑許近泉董其事﹐兩月而集成。遂於公暇披閱三覆﹐總其綱﹐則有八﹐析目四十有六﹐爲卷二。大率從三子之筆﹐而補偏救獘之論﹐毅軒手爲居多。」按其序言首創之志﹐僅兩月集成﹐可知其疏略焉。如其敍沿革曰「沃古封國也﹐肇自三代﹔大盛於春秋﹐至今猶爲河東劇邑。」其書記載之簡略如此。

沃史二十六八卷明萬曆四十年刊本﹝天津市人民圖書館藏﹞

明趙彥復纂修。彥復字微生﹐杞縣人﹔萬曆三十二年進士﹐授寶坻知縣﹐三十六年調任曲沃﹐任滿擢戶部主事去。此志爲彥復官曲沃時﹐以嘉靖間知縣劉魯生修《曲沃縣誌》二卷﹐事多缺略﹐遂議重修﹔乃屬邑士王兪萃﹑閆重光﹑梁士毅﹑劉靖國等﹐分類編纂。增前志爲二十六卷﹐分志﹑表﹑考﹑傳四綱﹐列目若干﹐名之曰《沃史》。捲前有邑人李尙思序云「沃自晉昭侯封桓叔﹐乃有今名。秦爲左邑﹐漢元鼎間爲聞喜﹐而建武又爲絳﹐至後魏而復今名。名何以仍曲沃也﹐謂髙膴猶故也。」李序言曲沃沿革﹐梗槪具備矣。又見其建置沿革篇﹐引前代著述﹐稱古曲沃在聞喜﹑新田﹐在今曲沃坊﹔以形勢推度山川區劃﹐古曲沃當不逾絳山汾漕以南﹐此說頗當。惜其紀山川﹐皆失其脈胳原委。其書於表則重秩官﹐於考則重風俗﹐於傳記人物﹐均符志例。

翼城縣誌六卷明嘉靖二十七年刊本﹝天一閣藏﹞

明鄢桂枝修﹐楊汝江纂。桂枝字如一﹐四川大足縣人﹔由舉人選任陜西髙陵縣教諭﹐嘉靖二十二年升翼城知縣﹐任滿又升雲南劍州知州。汝江翼城人﹐事迹未詳。按沿革﹐翼城爲古夏墟﹐春秋屬晉﹐漢爲降縣地﹔後魏太和中置北降縣﹐隋開皇中攺名翼﹐金升爲翼州﹐元攺爲翼城縣﹐隸絳州﹐洪武己酉攺隸平陽府。按疆域﹐東至沁水縣東塢嶺界﹐西至曲沃縣秦崗界﹐南至絳縣大交鎭界﹐北至浮山縣阪橋界。廣八十五里﹐袤五十里﹐自縣治西北至平陽府城一百三十里﹐至山西省城七百二十里。按翼城縣誌今存者﹐以此志最古﹐其體裁悉仿康海《武功縣誌》例﹐分爲七類。乾隆《翼城縣誌》凡例﹐評「其式仿《武功》﹐殊少眉目。」按此志僅效《武功》形貌而已。

太平縣誌八卷淸雍正三年刊本﹝北京圖書館藏﹞

淸張學都纂修。學都字慢亭﹐順天府宛平縣籍﹐福建福淸縣人﹐貢生﹐康熙五十五年任太平縣知縣。太平建縣﹐始於後魏太平﹑眞君間﹐分臨汾縣地而設﹔明以後隸平陽府﹐淸雍正二年攺屬降州。縣誌創修於明初﹐嘉靖丙寅知縣羅潮﹐取舊志增訂爲十卷﹐萬曆乙未邑人王休復再爲纂訂。淸康熙十二年知縣何煒然重修﹐二十一年知縣吳軫又重修。此志爲學都修成於康熙六十年﹐書未刻而去﹐雍正二年知縣劉崇元﹐乃取其成稿﹐徑題己名付梓﹐如同攘奪﹐以自矜炫。按其書全爲學都纂成﹐惟卷二崇元增自制《禦箴樓詩》一首而已。其書體例﹐分經建志﹑營建志﹑賦則志﹑官師志﹑選舉志﹑人物志﹑世代志﹑藝文志八類﹐以科第封廕均入選舉﹐都邑﹑古迹二目分隸世代﹐其體例詭異不經。

襄陵縣誌八卷淸康熙十二年刊本﹝上海圖書館藏﹞

淸謝國傑纂修。國傑字祐槐﹐福建建寧人﹐康熙五年任襄陵知縣。據此志沿革云「襄陵爲古帝堯畿內之地﹐春秋時屬晉﹐戰國屬韓﹐後屬魏﹐以晉襄公陵於此﹐故名曰襄陵。」又據國傑序謂﹕「襄陵邑乘﹐舊傳有手稿﹐只載城郭﹑官寺﹑田賦之事﹐不知昉於何時。明成化丙午﹐知縣李咨始成縣誌十九卷﹐嘉靖乙丑知縣宋之韓﹐命教諭呂調元又爲續志﹐纂成於隆慶二年。」此志國傑繼隆慶《宋志》重修﹐命崔瀛爲之編纂﹐序例均出國傑手撰。其書體例﹐分輿圖志﹑建置志﹑學校志﹐貢賦志﹑官師志﹑人物志﹑雜誌﹑藝文志八類﹐目七十有五。查此志﹐《中國地方誌綜錄》未有著錄﹐是爲今存僅有之書也。

蒲州府誌二十四卷淸乾隆十九年刊本﹝北京圖書館藏﹞

淸周景柱纂修。景柱浙江遂安縣人﹐以舉人致仕﹐乾隆十八年升任蒲州知府。按蒲州之名﹐自唐武徳二年置蒲州總管府始﹐淸雍正六年﹐升蒲州爲府﹐領縣六﹐曰永濟﹑臨晉﹑萬泉﹑猗氏﹑滎河﹑虞鄕。其地形勢﹐黃河北來﹐太華南倚﹐總水陸之匯要。未升府以前州誌﹐創修於明成化丁未知州許鵬﹐嘉靖己未知州邊像再修﹐萬曆癸丑知州畢自嚴三修﹐淸康熙甲辰知州康民四修。府誌是編首創﹐觀其發凡義例﹐頗具史識﹔考沿革古迹﹐致力最深。按沿革首列古今郡地表﹐凡沿革所不可書者﹐於表著之。表所列者﹐於秦以上加詳﹔而沿革記載則自漢始。小序謂﹕「蓋自先秦戰國﹐上至夏商﹐其地𨿽在﹐其名或存而無以考。旣志沿革﹐而復著其凡於表﹐俾覽者得以相資。夫志之爲體﹐𨿽同於史﹐亦微有分焉。以其不可括之於志﹐故古者左圖右史﹐史以考其文﹐圖以明其驗﹔表猶圖也。」按方誌圖表並列之體﹐非自此編始﹐而加以說明者﹐始見於此志。古迹考證﹐徵引甚繁﹐如考楊妃村﹐引史傳紀載爲證﹐謂在雷首山下獨頭坡﹐唐貴妃楊氏本弘農人﹔其父元琰﹐家於蒲州之獨頭村﹐貴妃生其間﹐及入宮後﹐因號其村爲貴妃村﹔今獨頭坡﹐爲唐時村地。又如考鶴省樓在城西河州渚上﹐周宇文護所造﹐至金明昌時尙存。引徵當時名人題詠詩文爲證﹐此二者均爲蒲州聞名之勝迹焉。此志於光緒癸卯知府楊樹補刊﹐傳本𨿽多﹐而志考證翔實﹐有備參考之價值﹐故著錄之。

王官谷集三卷明嘉靖二十年刊本﹝上海圖書館藏﹞

明張舜輯。舜山東章丘人﹐事迹未詳。是編爲舜輯錄詠王官谷之歌詩。王官谷在中條山北麓﹐爲臨晉縣地﹔春秋時﹐秦敗晉師於此﹐遂爲古書有名之地也。唐司空圖字表聖﹐河中虞鄕人﹔避朱梁之難﹐嘗構亭居此。宋元以來名卿碩士﹐往尋其勝﹐而爲歌詩﹐地益重。明丁仲本始裒集其詩﹐舜重爲增輯梓行﹐編爲三卷。首列王官谷圖三頁﹐次傳記﹑歌詩﹑司空圖《休休亭記》﹑宋王禹偁《辧五代史闕文傳》﹔以下宋元明名人詠王谷之歌詩﹐至呂柟止十數家。按歌詩﹐始見《漢書﹟藝文志》有各地歌詩之著錄﹔故地方歌詩﹐久有以爲方誌之一部﹐因是著錄之。

滎河縣誌二卷淸藏園傅氏傳抄明嘉靖十七年刊本﹝北京圖書館藏﹞

明宋綱纂。綱應天府江寧縣人﹐嘉靖間任猗氏縣教諭。此志綱纂成於嘉靖初﹐復謀諸滎河知縣唐子■﹝糹容﹞﹑教諭周子晟﹑生員武思忠等﹔更搜訪湮沒未盡之迹﹐匯入編次﹐嘉靖十七年子■﹝糹容﹞爲之付梓﹐是爲《滎河縣誌》首創。其書體例﹐分八類﹐所統目四十有三﹔八類﹐曰疆域志﹑曰山川志﹑曰田賦志﹑曰祠祀志﹑曰建設志﹑曰古迹志﹑曰官守志﹑曰人品志。捲後另列集文﹑題訪二門﹐不在八類之內。似章學誠所謂﹐附文徵之例。滎河戰國時魏之汾陰縣﹐漢攺名寶鼎﹐劉宋省入蒲阪﹐北魏復置。宋大中祥符間﹐以有榮光之端﹐攺爲滎河﹐置慶成軍﹔金置滎州﹐元爲滎河縣﹐明因之﹐屬山西省平陽府蒲州。《漢書》所謂汾睢﹐后土祠所在也。宋眞宗復祠后土於此﹐其廟貌歷久猶莊嚴﹐亦岱廟之亞也。

滎河縣誌十四卷淸乾隆三十四年刊本﹝中華書局圖書館藏﹐現藏上海辭書出版社﹞

淸楊令琢纂修。令琢江西寧都州人﹐拔貢﹐乾隆間任滎河知縣。滎河自明嘉靖間﹐宋綱創修縣誌之後﹐周有光復修於萬曆戊戌﹐淸康熙十二年﹐知縣李長庚又修縣誌八卷﹐皆艸艸急就﹐紀載不詳。此志令琢官滎河時﹐繼康熙《李志》重修﹐紀載較前志翔實﹔其書體例﹑分地輿﹑政事﹑人物﹑藝文爲四綱﹐凡二十一門。滎河爲古汾陰地﹐自漢武帝祀后土於玆﹐靈壇寶鼎﹐發祥集慶﹔唐宋以來﹐祀典煒煌﹔迄明淸每逢慶典﹐遣官告祭。按此志前有湯陵圖﹑后土祠圖﹐書中紀載﹐於湯商﹑漢武故事居多。《壇廟篇》載﹕「湯廟在縣北十里﹐隋始祀湯於汾陰﹔然未有廟﹐廟則宋初所建﹔廟肖商湯像﹐以伊尹﹑仲虺配。后土祠在縣北十里﹐其地卽昔所謂睢上﹔漢文帝時﹐方士新垣平言﹕周鼎在泗水中﹐而汾陰有金鼎气﹐意鼎出乎﹐欲治廟而未定。武帝元狩二年﹐遂立后土廟於汾陰睢上﹔元鼎元年汾民巫錦﹐得鼎於祠旁﹐遂攺汾陰爲寶鼎縣。」《識余篇》載﹕「鼎髙一丈二尺﹐受十二石﹐雜金銀銅錫爲之﹔四面蛟龍﹐兩耳能鳴﹐三足馬蹄﹐刻山云奇怪之象﹐紀云圖未然之狀。其文曰﹕壽考天地﹐百行臻侍﹐山伏其靈﹐海伏其異。此銘在底。」又《古迹篇》載﹕「秋風樓在后土祠傍﹐有漢武《秋風辭》刻於石﹐以貯其中。」漢武得鼎之事﹐見載史籍﹐而此志所紀得鼎之人﹐及鼎之形狀﹐未引注見諸於何書﹐抑或采訪相傳。然其所記鼎形狀銘文頗陋﹐而使後人不可無疑其僞造也。

萬泉縣誌八卷淸康熙四十七年刊本﹝上海圖書館藏﹞

淸瞿亮邦纂修。亮邦常熟縣人﹐貢生﹐康熙四十四年任萬泉知縣﹐四十七年升任中書科中書去。萬泉志﹐始修於明萬曆十三年知縣符嘉訓﹐續修於順治十七年知縣鄭章。此志亮邦仕萬泉時奉檄重修﹐延邑人範韓度﹑賈爾著﹑張星煜等分纂﹐亮邦總集成編。其志例﹐自星野迄藝文﹐凡三十五門﹔緒次尙合體例。萬泉本汾陰縣地﹐後魏時赫連勃侵入﹔郡人薛通率宗族千餘家﹐於西距汾陰城八十里築城自固﹐因名薛通城。唐武徳二年﹐割稷山﹑安邑﹑猗氏﹑汾陰﹑龍門五縣村莊﹐於薛通故城置萬泉縣﹐自唐以來﹐屬隸於蒲州。

長治縣誌八卷淸康熙十二年刊本﹝上海圖書館藏﹞

淸於公允纂修。公允字公胤﹐湖廣省善化縣人﹐副貢生﹐順治十八年任長治知縣。長治縣誌﹐據本志公允自序言「新野馬君與儒紳李裕州﹐綴輯未竣厥事﹐巨野張君﹝名主敬﹞於萬曆戊子續纂成帙。馬君名化龍﹔李裕州者﹐邑舉人李尙實也。」此志公允繼萬曆縣誌重修﹐纂成於康熙六年﹔未之梓而去﹐越六年﹐知縣姜愃始爲刊行。其書凡八類﹐捲前公允自序外﹐又有衛周祚﹑呂和鐘﹑萬代尙所撰三序。其書拾摭頗繁﹐尢詳於藩邸幕佐之事﹐體裁尙爲雅正。長治本潞州上黨縣地﹐明嘉靖七年攺潞州爲潞安府﹐十年增置長治縣。

長子縣誌六卷淸康熙四十四年刊本﹝北京圖書館藏﹞

淸徐颺廷修﹐徐介纂。颺廷字起庵﹐江南武進縣人﹐貢生﹐康熙四十二年任長子縣知縣。介字翔念﹐武進人﹐颺廷之族弟。長子之名見稱於《尙書》。相傳爲堯長子伯明封國﹐伯明卽丹朱﹐帝堯九男﹐朱其長也﹐今於經籍無可考﹐而本志古迹﹐有丹朱城。周初長子地爲辛甲封國﹐戰代其地隸趙﹐趙據邯鄲以長子爲障﹐雄於天下﹐經傳百家﹐多道其地。長子縣誌﹐於明正徳間王希賢修《長子志》二卷爲最早﹔其後知縣崔爾進﹐又爲《續志》。淸順治間知縣王毓恂又修之﹐淸康熙二十七年﹐知縣郭守邦重修﹔越十八載颺廷宰是邑﹐囑其族弟介﹐依《郭志》按類增之﹐又刪前志之蔓詞復語﹐郭淸體要。其書體例﹐悉依前志﹐凡六類﹐目五十有七。其編綴排比之法﹐爲淸康熙時方誌體例之佳者也。

襄垣縣誌八卷淸乾隆四十七年刊本﹝北京圖書館藏﹞

淸李廷芳纂修。廷芳字彤華﹐號鶴亭﹐四川長壽縣人﹔乾隆三十一年進士﹐原署江蘇松江府川沙同知﹐實授贛楡縣知縣﹔乾隆四十四年﹐調任襄垣知縣。按本志沿革﹕「襄垣秦漢時爲上黨縣﹐相傳邑城爲趙襄子所築﹔後魏時於此置郡﹐故名襄垣﹐唐貞觀後降爲縣。」襄垣誌書﹐據本志所載舊序﹐有嘉靖壬戌縣人郝良臣序﹐爲有志乘之始﹔其後有淸康熙四十年﹐知縣袁良再修序。此志繼《袁志》重修﹐定體例﹐分輿地﹑星野﹑疆域﹑沿革﹑建置﹑職官﹑學校﹑禮樂﹑風俗﹑古迹﹑賦稅﹑恩賜﹑選舉﹑人物﹑列女﹑藝文十六門。據其凡例所議﹐駁舊志之短﹐辭正義嚴﹐頗明志例。但其書所定體裁﹐而仍俗習。查此志有光緒六年重刻本﹐乾隆原本今存不多。

平順縣誌十卷淸康熙三十二年刊本﹝徐家匯藏書樓藏﹐存卷一至四﹑卷六至七﹑卷九至十﹞

淸杜之昂修﹐路躋垣﹑申昌先纂。之昂字坦如﹐河南扶溝縣人﹐康熙丁酉科舉人﹐癸丑揀選平順知縣。躋垣字云衢﹐平順縣人﹐貢生。昌先字耀祖﹐平順人﹐貢生。平順舊名靑羊裏﹐明嘉靖時始置縣﹔淸乾隆二十九年並入潞城。縣誌創修於明萬曆間﹐經兵燹散佚。此志爲繼萬曆縣誌重纂﹐其書體例﹐分輿圖﹑封域﹑建置﹑官師﹑賦役﹑選舉﹑人物﹑祥異﹑藝文九門﹐凡六十目﹔每門各有小序﹐記載簡核。查此志原本﹐據《中國地方誌綜錄》著錄﹐今僅存此殘帙﹐北京圖書館藏有近人堯山梁上椿傳抄本﹐是爲完帙。

壺關縣誌十八卷淸乾隆三十五年刊本﹝北京圖書館藏﹞

淸秦之柄纂修。之柄湖北漢川縣人﹔乾隆三十三年進士﹐翌年任壺關知縣。壺關爲漢上黨縣地﹐隋析上黨縣﹐置壺關縣﹔明又析置平順﹐乾隆二十七年省入壺關。縣誌之修﹐於明嘉靖四十年知縣何永慶﹐屬邑人張鐸始修﹐淸順治十八年知縣朱輔續修﹐康熙二十年知縣章經重修。此志爲之柄任知縣時﹐據前任知縣楊宸未宸志稿﹐繼修編成。其書體例﹐分沿革﹑山川﹑城池﹑公署﹑職官﹑選舉﹑人物﹑寓賢﹑藝文﹑遺事十門。按其書﹐大體主簡潔﹐然不免疏漏﹔如風俗物產﹐不著言一﹐職官選舉﹐漏缺亦多。然其書雕印甚精﹐惜誤字頗多。

汾陽縣誌八卷首一卷淸康熙五十八年刊本﹝徐家匯藏書樓藏﹞

淸周超修﹐趙日昌纂。超號錦川﹐浙江上虞縣人﹔康熙四十八年進士﹐五十八年任汾陽知縣。日昌號潛庵﹐汾陽人﹐康熙乙卯科舉人。汾陽自北朝以來爲汾州﹐明萬曆二十三年升府﹐倚郭設汾陽縣。蓋借汾水爲名﹐非卽故書所習見之汾陽也。汾陽之有志始嘉靖三十三年﹐知州陳秉忠﹑州人王緯﹐爲《汾州誌》。越六年﹐冀南道彭範﹐州人孔天胤增成之﹐萬曆十一年知州白夏﹐州人王緝又踵其事。越二十七年﹐知縣尹覺民﹐因州誌增續﹐是爲《汾陽縣誌》。淸順治十三年知縣吳世英﹐汾州府通判劉文徳又重修之﹝據乾隆《汾陽縣誌》例言﹞。此志繼吳世英所修縣誌重纂﹐其書體例﹐分六十四門﹐又附目六﹔無大綱﹐以目爲聚﹐而不紊其先後﹐體裁可謂得宜矣。觀其書中紀載﹐未詳考證﹐故誤訛多。如以晉之王雅﹐爲北周之王雅﹐又以張軌所鎭之西河﹐爲汾州之西河﹐此則顯然之誤謬。《藝文志》載明帝勅諭諸王﹐頗爲珍貴之史料。

重修平遙縣誌八卷淸康熙四十五年刊本﹝北京圖書館藏﹞

淸王綬修﹐康乃心纂。綬字誡亭﹐蘭州人﹔康熙三十九年任平遙知縣。乃心字太乙﹐一字孟謀﹐別號飛浮山人﹐郃陽縣人﹐康熙乙卯科經元﹐未仕。按沿革﹐平遙漢稱平陶﹔後魏以太武名燾﹐以避諱攺爲平遙﹐屬西河郡。唐以後屬汾州﹐明升汾州爲府﹐縣仍隸焉。平遙縣誌﹐據本志王綬序云「舊志簡略﹐僅盈二冊﹐宏綱𨿽舉﹐節目未詳。」按《淸學部方誌目》載﹕「康熙十二年知縣陳以恂修《平遙志》八卷。」查陳以恂志﹐北京圖書館有藏﹐實只二卷﹐與王綬序言舊志二冊相符﹐《學部目》著錄卷數有誤也。此志爲綬官平遙時﹐乃心遊晉﹐取道平遙﹔綬遂畱修縣誌﹐纂成於康熙丙戌。此志爲重修采訪增輯﹐大詳於前志﹔其定例亦比前志爲佳﹐分星地誌﹑建置志﹑田賦志﹑官師志﹑人物志﹑祠祀志﹑藝文志﹑雜誌八類﹐凡一百十二目。但以分目過多﹐每目紀載事實不多﹐而藝文志則占全書之半﹐所收金石文字極爲有用。據其小序云「出於燒劫之遺﹐幸搜而登之﹐存什一於千百。」按其意﹐大抵謂遭明末兵燹之後﹐文獻毀滅無遺﹔則搜羅之苦衷﹐更爲可勉﹐然其泛濫而無擇﹐非爲藝文志之適當。

臨縣誌八卷淸康熙五十七年刊本﹝北京圖書館藏﹞

淸楊飛熊修﹐崔鶴令纂。飛熊康熙間臨縣知縣。鶴令臨縣人﹐候補內閣中書。臨縣爲漢西河離石縣地﹐後周置烏突縣﹐爲烏突郡治所﹐隋廢郡﹐攺縣曰太和。唐攺爲臨泉縣﹐取地臨澤之義﹔明初去泉字﹐曰臨縣﹐屬太原府﹔萬曆二十三年汾州建府﹐以臨縣隸之。臨縣自古爲徵戰之地﹐崇禎時李自成﹐順治時姜瓖﹐皆根據其地。縣誌創修於明萬曆二十四年知縣常時芳﹐續修於天啟七年知縣李度。淸順治十三年知縣朱紹鳳又修之﹐康熙二十五年知縣莫友仁又修之﹐均踵前志增纂﹐未更體例。此志乃繼《莫志》重修﹐定例分爲八門﹐而未析子目﹐始大更前體例。卷末附邑人曹席珍錄《陷賊題壁詞》一首﹐爲崇禎時李自成入城﹐其部將所題也。語气悲壯淋漓﹐爲絕好之史料焉﹔惜其文似經刪攺﹐視非原文。查此志原本極稀﹐嘉慶間有補刻本﹐間有攺正原文﹐與原本有異也。

澤州誌三十卷淸康熙四十五年刊本﹝北京圖書館藏﹞

淸陶自悅纂修。自悅常州人﹐康熙間澤州知州﹐以疾告休去。澤州在後魏爲建興郡﹐駸爲重鎭。隋開皇中始名澤州﹐蓋取濩澤爲名。此志修時爲直隸州﹐領髙平﹑陽城﹑陵川﹑沁水四縣。按凡例謂﹕「舊志創於州守顧顯仁﹐其本久失﹐續者傅公淑訓﹔穆宗以前﹐稍稍具矣。」所述修志沿革﹐忽略不詳。按本志職官顧顯仁﹐爲隆慶時知州﹐傅淑訓爲萬曆時知州。又據雍正《澤州府誌》序﹐澤志修於明者﹐尙有知州鄭際明所修之志﹐此志凡例無一語及之﹐而後志則詳明考述。自悅延孫如琮等所纂﹐如琮通誌乘學﹐當時或文獻難徵。捲前有陳廷敬序﹐極爲稱美其書﹐實乃恭維之辭耳。其書體例自圖考迄藝文﹐凡三十門﹐編爲三十卷﹐每捲有少至三四頁﹐多則亦不過數十頁﹐蓋欲侈卷帙之多﹐而不顧記載之寥寥也。

陽城縣誌十卷淸順治十六年刊本﹝北京圖書館藏﹞

淸陳國軫修﹐白象顥纂。國軫號鹿屏﹐金壇縣人﹐貢生﹐順治間陽城知縣。象顥事迹未詳。據本書沿革﹐陽城古濩澤地﹐置縣始於漢﹔唐初爲澤州刺史治所﹐天寶元年始更名陽城﹐淸初屬澤州管轄。明萬曆間邑人栗魁私纂志稿﹐是爲縣誌之始﹔官修刻本﹐則自此志始焉。其書志類﹐分門析目﹐頗見混淆﹐如以學校附公署﹐而別舉文廟列之祀典﹐又如以里甲附田賦後﹐津梁附山川後﹐鋪遞附官署後。當時識者議其失倫﹐但此等分類﹐常習見於他志﹐亦非象顥獨創﹐此實由好索前人之瘢故也。其物產篇﹐引《唐六典》﹐縣貢龍須艸。又引《寰宇記》載﹕「析城山頂有湯王池﹐池四岸生龍須艸﹔殆唐時所取爲席者。」但按此志言﹕今艸早絕。方誌記載物產﹐往往昔有而今無﹐以知物產經濟於歷史攸關﹐言經濟史者﹐不可忽於物產之變遷歷史也。

沁水縣誌十二卷淸嘉慶六年刊本﹝北京圖書館藏﹞

淸徐品山修﹐張心至纂。品山順天府宛平縣籍﹐浙江山陰縣人﹔乾隆舉人﹐嘉慶元年任沁水知縣。心至事迹未詳。據本書沿革漢置沁水縣﹐屬河內郡﹐北齊攺曰永寧﹔隋開皇中復名沁水﹐屬澤州。其後王世充嘗置原州於此﹐元時攺屬晉寧路﹔明洪武初屬平陽府﹐後攺屬澤州﹐淸雍正以後﹐爲澤州府屬縣。沁水志乘源流﹐據本志所載歷代修志姓氏表﹐創修於明正徳間邑人李瀚﹔嘉靖間知縣扈文魁﹐萬曆甲辰邑人張五典﹐崇禎間邑人張道濬﹐均爲增纂。淸順治己亥知縣邱潞重修﹐康熙丁丑知縣趙鳳詒又重修。今查舊志皆佚﹐惟《趙志》猶存。此志繼《趙志》重修﹐其體裁較《趙志》爲核﹐紀載亦詳。其志類分星野﹑方輿﹑營建﹑風俗﹑貢賦﹑選舉﹑職官﹑人物﹑祠祀﹑祥異﹑藝文﹑志餘十二門。貢賦志物產篇載﹕錫磺產在縣西鄕﹐明萬曆間遣使開采﹐卽其地鑿之﹐數月無所得乃罷。

懷仁縣誌二卷明萬曆二十八年刊本﹝北京圖書館藏﹞

明楊守介纂修﹐王植增纂。守介及植均爲萬曆間懷仁知縣﹐事迹未詳。按沿革﹐契丹析雲中置懷仁縣﹐金升爲云州﹐元復爲懷仁縣﹐明仍之。懷仁縣誌創修於何時今無可考﹐今存諸志則以此書最古。按志爲守介延黨炤等纂成﹔王植又增纂﹐刻成於萬曆二十八年。其書體例分上下二卷﹐上卷列四十餘目﹐每目少者不過數語﹐目次亦排比失倫。下卷列封贈﹑制敕﹑古今藝文三目﹐𨿽猶有事實可徵﹐而記述無多也。視此志體例﹐頗見淺陋﹔蓋爲明人之修志習气如是。書中有康熙中增補版數頁﹐此書爲康熙時印本也。

渾源州誌五卷明弘治六年刊本﹝天一閣藏﹞

明董錫修﹐楊大雍纂。錫浙江會稽縣人﹐監生﹐弘治三年任渾源知州﹐後升宗人府經歷。大雍渾源州人﹐成化庚子科舉人﹐官資縣知縣。渾源本漢之崞山﹑平舒二縣地﹐以渾水出於州東南十里之漢土峪﹐唐時置縣故名渾源。按此志爲錫官知州時﹐延大雍纂成於弘治乙酉﹐捲前有州人閭鎭序﹐及董錫序﹐董序﹕「舊志無刻本﹐惟前方伯李公彜在浙時手錄數條﹔考訂欠詳﹐序事頗略﹐不得成帙。遂命進士楊生大雍輯錄博考﹐上及圖職賦貢﹐下逮人民風俗。與夫山川名勝﹐古今制作﹐名宦事實﹐分爲五卷。」據此序所言﹐此書是爲渾志刻本之始。但其體裁﹐不免瑣碎混雜﹐重見復出之病。據阮元《天一閣書目》載存五卷﹐注爲殘缺之書﹐然其書實只五卷耳。

渾源州誌二卷淸順治十八年刊本﹝徐家匯藏書樓藏﹞

淸張崇徳纂修。崇徳字懋修﹐遼東籍﹐永平府昌黎縣人﹐貢生﹐順治十五年由渭南令調升渾源知州。渾源自唐置縣﹐金貞祐間升州﹔自明以來隸大同府﹐縣誌自董錫創修以後﹐嘉靖間知州顏守賢重修﹐萬曆辛亥知州趙之韓復修之。此志爲崇徳繼《趙志》纂成於順治十七年。其書體例﹐分爲十類﹐析目三十八﹐又附目四十﹔體裁瑣碎﹐《乾隆州誌》凡例﹐詆其門類混雜也。《渾源州誌》自明以來﹐𨿽累次重修﹐其門類散亂﹐鮮有糾正﹐此志仍絲毫未脫明人之陋習焉。

山陰縣誌六卷明崇禎二年刊本﹝上海圖書館藏﹞

明劉以守纂修。以守浙江分水縣人﹐萬曆舉人﹐天啟七年任山陰知縣。此志爲以守纂成於崇禎庚午﹐捲前有朔州知州翁應祥序﹔全書分輿地﹑沿革﹑星野﹑山川﹑土產﹑田賦﹑戶口﹑祠祀﹑風俗﹑公署﹑職官﹑學校﹑選舉﹑人物﹑武備﹑祥異﹑藝文十七門﹐邑生劉應干﹑梁蔚﹑王詠爲之校核付梓。按其書沿革所敍﹐山陰於春秋時爲北狄所居﹐戰國屬趙﹐秦屬雁門郡﹔漢置陰管縣﹐隋置神武縣﹐唐以後爲契丹所據。迄金置忠州﹐遼置陰管縣﹐元始攺爲山陰﹔以縣在佛宿山之北故名。佛宿山一名夏屋山﹐有佛宿云眼之稱﹔爲山陰名景之一﹐山有磨笄石在焉﹐是爲古迹。據本志所引《史記》載﹕「趙襄子姊爲代王夫人﹐襄子飲代王﹐使庖人操銅斗擊殺之﹐遂平代地。」本志載襄子姊泣而呼「天磨笄」自殺。按磨笄未詳何義﹐後人哀之﹐名其山爲磨笄山﹐佛宿山故又有磨笄之稱。

盂縣誌十三卷明嘉靖間修。抄本﹝上海圖書館藏抄本。北京圖書館藏刻本﹞

明萬鑑修﹐張淑譽纂。鑑懷來縣人﹐監生﹐嘉靖二十八年任盂縣知縣。淑譽盂縣人﹐庠生。盂縣舊無志﹐有之自此志始﹐爲淑譽纂成於嘉靖時。按此志﹐捲前有萬鑑序﹐稱欲鋟諸梓﹐以遷職故不果。其後刻本當不在鑑任內。此志體例﹐分輿地類﹑宮室類﹑食貨類﹑職官類﹑人物類﹑選舉類﹑文藝類﹐凡七類﹐六十有七目。其書艸創簡略﹐且多漏缺。按盂爲漢太原縣﹐有仇猶亭﹐蓋古仇猶地。金興定中升爲州﹐明初降爲縣﹐隸太原府。

樂平縣誌八卷傳抄淸乾隆十八年刊本﹝徐家匯藏書樓藏﹞

淸李榕纂修。榕字秀南﹐乾隆十二年任樂平知縣。樂平志﹐創修於嘉靖二十七年知縣喬永殷﹐天啟六年知縣尙存義重修﹔淸康熙十一年﹐知縣王永祚又修縣誌八卷。此志榕補輯《王志》後八十餘年之事﹐列綱爲八﹐分目五十有六。按其書敍述簡略﹐而謬誤庸俗不可枚指。查此志流傳久稀﹐僅故宮博物院藏有刻本一部。抄本亦不多見矣。樂平爲漢上黨沾縣地﹐魏析置樂平縣﹔隋唐曾置遼州﹐金曾置臯州﹐明淸爲平定州屬縣。縣東有昔陽城﹐《左傳》晉苟吳入昔陽滅肥是也。民國三年以避江西樂平重名縣﹐攺昔陽。

忻州誌四卷明萬曆三十六年刊本﹝北京圖書館藏﹐存卷一﹑卷三至四。又膠卷一部全。﹞

明楊維嶽纂修。維嶽浙江余姚縣人﹐萬曆十七年進士﹐二十九年以漳州府知府﹐降謫忻州知州﹐後升貴州省僉事去。忻州爲漢新興郡地﹐隋開皇十八年置州﹐以忻口爲名﹐故日忻州。明時領定襄﹑靜樂二縣。此志爲維嶽知忻州時所修﹐紀其任內所開水渠三十五道﹐墾荒地五十餘頃爲主。非爲表其功績﹐而以水利墾植爲縣之要務﹐故紀之尢詳。惜此志刊本海內只存此殘帙﹐膠卷本猶可觀其全書。據乾隆初周人龍重輯《忻州誌》序謂﹕「萬曆舊志共四帙﹐損殘於明季兵火十有六七﹐相連三幅﹐卽脫一幅﹐莫可考證矣。」﹝此序見光緒《忻州誌﹟藝文志》載﹞又據乾隆十二年竇容邃《忻州誌》序謂﹕「州誌創始於萬曆時﹐殘佚無可考矣。」觀此二序﹐皆未見刊本。據《學部方誌目》有嘉靖四十年聶宗元《忻州誌》。此志序有云「州誌釐然攺觀。」則此志之前已有州誌矣。而乾隆《竇志》則謂州誌創始於萬曆。以見其考查之疏略焉。

靜樂縣誌十卷淸康熙三十四年修。雍正八年增補刊本﹝上海圖書館藏﹞

淸黃圖昌纂修。圖昌字淑岱﹐直隸長垣縣人﹐康熙十五年進士﹐三十四年任靜樂知縣。靜樂之名始於隋大業間﹐其縣治則建於明洪武初。縣誌創修於明萬曆壬子邑紳李■﹝米英﹞﹐圖昌仕靜樂﹐以縣誌將百年未修﹐恐邑之風土人物﹐將就漸泯無考﹐乃爲博采廣搜﹐刪繁補缺﹐而成此志。其書體例﹐分疆域﹑山川﹑建置﹑賦役﹑學校﹑職官﹑選舉﹑人物﹑藝文﹑雜誌十門﹐子目四十有四。雍正八年知縣俎夏鼎增補刊行。後之識者﹐議其體裁失宜﹐以爲疆域山川不宜分爲二門﹐風俗附入疆域﹐似無綱領﹔建置附載惠典﹐義則不當﹔賦役載物產﹐災變紀年丰﹐殊失題旨。學校分爲五目﹐不免散亂﹔官師選舉多缺漏。人物首列科第﹐所載寥寥﹔藝文所選不免泛濫而無擇焉﹔雜誌列《長城考》《太原考》﹐以及邊關古迹﹐則較爲有用。按其書敍述尙爲簡核﹐而體例則排比失宜。

靜樂縣續志二卷淸同治五年刊本﹝天津市人民圖書館藏﹞

淸張朝瑋纂修。朝瑋同治時靜樂知縣﹐事迹未詳。靜樂志自康熙《黃志》後﹐雍正八年俎夏鼎增修﹐此志僅續雍正八年以後事﹐未變舊例﹐舊志十卷﹐其疆域﹑山川﹑建置無庸復贅﹐故止續賦役﹑學校﹑職官﹑選舉﹑人物﹑藝文﹑雜記﹐分爲上下兩卷。查此志𨿽刻行不久﹐而傳本極稀。

代州誌二卷明萬曆十三年刊本﹝上海圖書館藏﹞

明陳宗凱修﹐周弘禴纂。宗凱衡陽縣人﹐舉人﹐萬曆十三年任代州知州﹐任滿調本府同知。弘禴字元孚﹐麻城縣人﹔歷官順天府通判﹐萬曆十三年以上疏指斥朝貴﹐謫代州判官。代州誌創修於何時未可考﹐此志爲弘禴謫官代州時與學正張橋﹑州舉人施重光纂成。其書體例﹐曰輿地誌﹐分輿圖﹑建置﹑宮室﹑分野﹑山川﹑風俗﹑關塞﹑村堡﹑津梁﹑古迹﹑陵墓﹑寺官﹑屬邑﹔曰官師志﹐分州牧﹑儒林﹑雜職﹑司倉使﹑備兵使﹑少府﹑行太僕﹑參戎﹑振武衛﹑雁門守禦﹔日田賦志﹐分戶口﹑土田﹑歲辧﹑徭役﹑課程﹑儲蓄﹑廩祿﹑土產﹔目祀典志﹐分釋奠﹑羣祀﹔日禦戎志﹐分秋防﹑兵馬﹑軍供﹑器械﹑烽堠﹑屯田﹔日選舉志﹐分辟薦﹑鄕舉﹑進士﹑歲貢﹑例貢﹑武舉﹑封蔭﹑戚畹﹔日人物志﹐分名宦﹑鄕賢﹑列女﹑流寓﹑仙釋﹔日雜類志﹐分災祥﹑水旱﹑兵戎﹔日藝文志﹐分宸翰﹑奏記﹑詩詞﹔凡九類﹐五十八目。按建置謂﹕「代古唐國﹐春秋爲晉地﹐戰國時趙襄子誘殺代王﹐遂據全代。武靈王破樓煩築長城﹐而代爲要塞﹔秦置雁門郡﹐漢之營陰館卽今州治。後周攺爲肆州﹐隋開皇五年郡廢﹐置代州﹐領廣武﹑雁門二縣﹐大業中攺州爲雁門郡。唐復爲代州﹐天寶初又攺雁門郡﹐乾元間仍爲代州﹐宋因之。金置震武軍﹐元罷軍爲代州﹐隸太原路﹐明洪武初攺爲代縣﹐後復爲州﹐編戶四十一里。」按代州﹐秦漢以來稱爲雄鎭﹐秦將蒙恬築長城於代﹐卒葬於今州治東二十里﹐有廟存焉。北魏拓跋倚盧本﹐入中國封代公﹐卒葬於代州雁門山中。唐晉王李克用以平黃巢﹐封晉王﹐卒葬於州西八里柏林寺側﹐皆代州古迹。

保徳州誌十二卷淸康熙五十二年刊本﹝上海復旦大學圖書館藏﹞

淸王克昌修﹐殷夢髙纂。克昌康熙間保徳知州﹐夢髙保徳州人﹐事迹均未詳。此志爲克昌官保徳時﹐因奉檄修志﹐乃延夢髙纂成志稿於康熙四十九年﹐五十二年繼任知州馮國泰爲續成之付梓。其書體例﹐分因革﹑形勝﹑風土﹑田賦﹑聖澤﹑官師﹑選舉﹑人物﹑附紀﹑藝文十門﹐體裁簡括。據因革載﹕「保徳隋唐爲嵐縣地﹐宋淳化四年置定羌軍﹐景徳初攺置保徳縣﹐大定二十二年升州。明屬太原府﹐淸初因之﹐領河曲一縣。」按其所紀沿革﹐建置原委間多缺略。又據其凡例云「弘治間剡城周公取胡公廷愼通誌原本輯成州誌﹐至萬曆間一修於膚施韓公﹐再修於洵陽胡公﹐始稱大備。周﹑韓二志未見﹐《胡志》極詳洽﹐而間多繁冗。三韓張公未刻本﹐又芟削太甚。」按周名山﹐弘治十八年修州誌﹔韓朝貢﹐萬曆二十九年修州誌﹔胡楠﹐萬曆四十二年修州誌﹔張光嶽﹐康熙十二年修州誌。《胡志》有苗朝陽序﹐卽曾修《河曲縣誌》者。查諸志今皆佚﹐所存以克昌此志最古﹐而原本稀見﹐民國二十一年曾爲鉛印。

晉疆紀事一卷稿本﹐淸昆山歸莊手跋﹝上海圖書館藏﹞

明馬天騋纂修。天騋字空凡﹐號嵋輪﹐蘇州昆山縣人﹐太學生贈文林郎﹐崇禎九年知山西河曲縣。是篇爲天騋任河曲知縣時所修﹐未見刻本。因河曲爲三晉極邊之地﹐故名其書曰《晉疆紀事》。是篇天騋仿康海《武功縣誌》例﹐沿《史》《漢》之法而修志﹔體裁謹嚴﹐且具褒貶之意寓焉。僅爲文一篇﹐詳略有度﹐統紀河曲形勢﹑關隘﹑兵戎﹑養馬之事﹔及賦役﹑物產﹑風俗﹑災祥﹑盜賊﹑訟案﹐審其利病﹐詳其得失。尢於民間疾苦之狀﹐記載眞摯﹔不失爲吏者﹐於民惓惓之心也。歸莊跋謂﹕「此文於民間疾苦﹐言之歷歷﹐如指諸掌。」此言誠是。官修誌書﹐重於體察民情﹐褒貶善惡﹐以寓勸懲﹐此《武功縣誌》之所以聞名也。然是篇未見諸家方誌目錄著錄﹐將至湮沒不聞﹐故爲文而著之。

河曲縣誌采遺四卷淸道光刊本﹝北京圖書館藏﹞

淸曹春曉纂修。春曉字心田﹐湖南長沙人﹐道光三年進士﹐七年任河曲知縣﹐十二年調永順府教授去。河曲縣誌﹐自嘉靖萬曆間﹐知縣王鑛編輯於前﹐苗朝陽續修於後﹐崇禎三年遭王加應之變版毀。嗣經知縣錢永守修復成編﹐順治四年知縣馬云舉又重修。春曉官是縣時﹐與邑士黃宅中采輯遺聞﹐隨得隨錄﹐歷年餘稿始就成﹐後移官永順始爲校正發刻。按其書系采訪錄體裁﹐而未盡變宅中《采遺冊》之體例。其目次﹐卷一列聖綸言﹐卷二廟學典禮﹐卷三人物傳記﹐卷四藝文匯記。以土風﹑民俗﹑時令﹐均附入典禮。傳記首列唐李光顏﹐錄自《唐書》列傳﹐次明曹文詔﹐節錄《明史》本傳﹐再次苗愼齋以下十六人﹐亦皆輯錄傳記碑記行狀諸文﹔後附節婦﹑雜述﹑緇流三篇﹐是爲詢采筆錄。藝文匯記﹐選《河原考》《古黃河源委說》《今黃河源委說》《蒙古紀略》﹐均不著撰人。又選邑武生向夢鑑撰《西北邊略》《邊墻考》二篇﹔於邊防長城﹐頗多考證﹐議策亦合時務。按此編皆輯錄成書﹐中無一字自撰。河曲爲宋火山軍地﹐金貞元中置河曲縣﹐淸雍正二年隸保徳直隸州。縣爲濱河巖邑﹐正當邊墻之曲﹐宋以來兵事要衝之地也。

霍州誌八卷明嘉靖三十七年刊本﹝北京圖書館藏﹞

明褚相修﹐劉熙纂。相字元泉﹐海寧縣人﹐舉人﹐嘉靖三十五年任霍州知州。熙霍州人﹐官直隸蕪湖知縣。霍州爲周初之霍國﹐周武王封其弟叔處於霍。漢爲彘縣地﹐隋置霍山郡﹐其後爲呂州。金貞祐三年置霍州﹐領霍縣﹑趙城﹑汾西﹑靈石﹐明存州裁其領邑﹐屬平陽府。州誌是編爲首修﹐定志類凡八﹐曰輿地誌﹐析子目十五﹔曰宮室志﹐析子目五﹔曰學校志﹐析子目六﹔曰備志﹐析子目二﹔曰食貨志﹐析子目六﹔曰秩官志﹐析子目三﹔曰人物志﹐析子目十四﹔曰藝文志﹐析子目七。首創之志﹐爲始則難﹐終不免其缺略焉。道光《霍州誌》知州崔允昭序﹐議此志有云。「詳略失體﹐苟簡冗雜。沿革不辧源流﹐山川不言險易﹔風俗不問古今﹐土田不測上下﹐課程不詳析忽。」終不免爲後世之譏議也。

靈石縣誌四卷明萬曆二十九年刊本﹝北京圖書館藏﹞

明路一麟纂修。一麟趙州人﹐萬曆十七年進士﹐授靈石知縣。靈石縣誌﹐肇創於何時﹐未可詳稽。據本志一麟序云「前志乃穎川白公所輯﹐幾三十春秋。」則《白志》當成於隆慶時也。查今存縣誌﹐則以此志最舊。其體例分地理﹑建置﹑祠祀﹑田賦﹑官師﹑人物﹑仕進﹑祥異﹑貤封﹑文藝十門。按其書紀載頗簡略﹐康熙壬子知縣侯榮圭﹐因其體例﹐續增萬曆辛丑後事重修。按建置謂。「縣於隋開皇中﹐屬西河郡﹐以傍汾水開道﹐得瑞石而名也﹐金以來隸霍州。」又據藝文志載黃鉞詩序云「隋所獲石﹐有文大道水吉四字﹐今已不可見矣。」

解州誌不分卷明嘉靖四年修﹐淸康熙四年續修﹐抄本﹝上海圖書館藏﹞

明呂楠纂﹐淸喬庭桂續纂。楠字仲木﹐號涇野﹐髙陵人﹔正徳三年進士﹐歷官翰林院修撰﹐官至南京禮部左侍郎。楠博貫經術﹐著有《周易說翼》《尙書說要》《毛詩說序》《禮問》《春秋說志》《四書因問》等﹔所爲文﹐好以詰屈奧澀﹐奇離不常﹐著《涇野集》三十六卷。嘉靖時﹐嘗以事得罪﹐謫爲解州判官。庭桂解州人﹐明崇禎十二年進士﹐淸順治三年補選庶吉士授編修。解州舊志今存者惟此志最古﹐爲楠纂成於嘉靖四年﹔淸康熙四年庭桂續修之。解州誌弘治間郡人呂子固﹝孟堅﹞﹐嘗纂輯若干捲﹐而未付梓。及楠謫解州判官﹐知州林典卿屬楠纂輯﹐而成是書。其書凡二十二篇﹐每篇皆有呂楠贊語﹐首句皆題「呂涇野曰」四字﹐是爲史傳體例。按解州爲春秋時之解梁城﹐漢置解縣﹐屬河東郡﹔後漢乾祐中始置解州。宋隸永興軍﹐金隸河東南路﹔明時隸山西平陽府﹐淸初因之。解州相傳爲關羽故里﹐歷代崇其廟貌﹔至附會以爲結義園﹐關氏子孫相傳數十世﹐幾與闕裏在曲阜相埒。本志人物篇﹐列《關羽傳》﹐傳中稱羽好誦《左氏春秋》﹐及孫權以諸侯禮葬羽諸事﹐又附羽《拜辭曹操書》﹐大只采於野史雜記﹐荒謬無據也。而楠亦崇仰關羽﹐故書中尢神其說﹔楠嘗增纂元胡琦《關廟志》﹐亦在謫官解州時所作也。庭桂所增續者﹐僅增戶口﹑貢賦﹑選舉﹑書院﹑亭閣五篇而已。

夏縣誌四卷熙四十七年刊本﹝中華書局圖書館藏﹐現藏上海辭書出版社﹞

淸蔣起龍纂修。起龍廣西桂林府全州人﹐康熙四十三年以舉人選任夏縣知縣。按《明一統志》云「夏縣在解州城東一百里﹐本禹所都之地。漢爲安邑縣境﹐後魏太和中別置安邑﹐以故安邑攺爲夏縣﹐以禹舊都故名。」本志沿革﹐則據《一統志》所載﹐夏之建縣﹐別無考證。夏縣舊志﹐據本志歷修姓氏表﹐弘治間知縣姜淡﹐嘉靖間知縣鐘恕﹐萬曆間知縣髙奎﹐康熙十一年知縣羅在公﹐各有修本。此志繼《羅志》重修﹐增康熙十一年後三十餘年事﹔且補正《羅志》缺誤頗多。采輯者﹐有縣教諭萬捷﹐訓導李齊桂﹐典史呂有成﹔及縣舉人蔡珍﹑李永輝﹑張素抱諸人﹐起龍總集成書。其書體例﹐分地理誌﹑建置志﹑賦役志﹑祠祀志﹑官師志﹑人物志﹑藝文志﹑雜誌八類﹐凡六十目。地理誌山川篇礦洞條載﹕「縣東百里溫峪裏溫泉﹐明嘉靖中一道士寓居於此﹐識其爲銀礦﹐私煉自給﹐後漸聞於人﹐鄰壤羣相率競取。萬曆二十五年﹐差宦官張忠駐夏采礦﹔至三十二年砂盡停止﹐忠封洞去。」此記夏縣之有銀礦也。人物志﹐有名賢一目﹐首列唐柳宗元之曾伯祖爽﹐父鎭﹐至宗元分爲三傳﹔其下則宋司馬光之父祖兄弟﹐及後裔凡十五傳﹔幾全爲司馬氏一家而作。藝文志文類﹐錄宋蘇軾《忠淸粹徳碑》以下﹐大半皆爲司馬一姓之碑傳。志乘專載一姓爲主者﹐實仿於《曲阜志》之紀孔氏﹔其餘若《鄒縣誌》之紀孟氏﹐《婺源縣誌》之紀朱氏﹐《無錫梅裏志》專載吳泰伯。其尢甚者﹐若《解州誌》之記關羽後裔﹐《貴溪縣誌》之記張天師世代﹐與此志之紀司馬氏﹐有同一體例。

平陸縣誌十六卷淸乾隆二十九年刊本﹝北京圖書館藏﹞

淸李友洙修﹐杜若拙纂。友洙海寧縣人﹐副貢生﹐乾隆二十八年以絳州州判﹐署平陸知縣。若拙號舫山﹐平陸縣人﹔乾隆七年進士﹐官翰林院編修。此志爲解州知州言如泗﹐所編《解州全志》之一種。按沿革謂﹕「縣爲漢河東大陽縣﹐唐天寶三年攺名平陸﹐屬陜州﹐金以後攺隸解州。」又其歷修姓氏表載﹕「嘉靖知縣王發蒙創修﹐隆慶六年知縣丁一元﹐康熙九年知縣徐吳錦﹐康熙十八年知縣柴應辰各一修。」敍平陸志源如此。此志乃承《柴志》而作﹐凡十卷﹐目次皆同言如泗《解州誌》例﹔分星野﹑山川﹑城池﹑學校﹑職官﹑選舉﹑人物﹑列女﹑古迹﹑藝文﹑雜誌諸門。其書紀底柱之險﹐卽在縣東南大河中﹔《左傳》之顚■﹝車令﹞﹐亦在縣東北也。按書卷端題《解州全志》﹐玆據書名頁題名著錄。查原本今極稀有﹐民國三年有石印重印本。

絳州誌七卷影抄明正徳十六年刊本﹝上海圖書館藏﹞

明李文潔修﹐王珂纂。文潔南屏縣人﹐正徳十三年任絳州知州。珂字文鳴﹐蒲州人﹐事迹未詳。絳州在秦漢爲河東郡地﹐後魏置東雍州﹐及正平郡﹔隋唐以後爲絳州﹐明時領垣曲﹑聞喜﹑絳縣﹑稷山﹑河津五縣。按此志體例﹐分天文志﹑地理誌﹑民物志﹑風俗志﹑建置志﹑官司志﹑人才志﹑封藩志﹑藝文志﹑雜誌十門﹐藝文中輯《絳帖》事甚詳﹐獨於歷代兵事無所記。此書據杭州瓶花齋吳氏所藏本影抄﹐吳氏名城﹐字惇復。原本今無查考﹐據《中國地方誌綜錄﹐附錄一》載﹐前中央圖書館藏有此志﹐爲嘉靖間修補本﹐有黃丕烈手書題記。則原本外﹐又有嘉靖間補修本焉。

稷山縣誌八卷明萬曆四十年刊本﹝上海圖書館藏﹞

明張思恭修﹐鄭寅纂。思恭許州人﹐萬曆舉人﹐萬曆三十七年任稷山縣知縣。寅字子夏﹐稷山縣人﹔萬曆三十一年舉人﹐四十年進士。稷山誌﹐創修於明永樂間訓導範升﹔正徳甲戌邑人梁溥﹐又纂有成稿﹐嘉靖間溥子格爲之梓﹐隆慶庚午﹐格子紀復爲修補﹐經三世而成一邑之志。此志創稿於萬曆三十四年知縣吳峻﹐書未成而去﹐其稿亦散失。至思恭任知縣時又復輯成書﹐先後纂輯皆出寅手。其書體例﹐分地理﹑宮室﹑溝洫﹑田賦﹑職官﹑人物﹑詳異﹑藝文八類﹐計目四十有四。其類以下縷分條目﹐條載始末﹐則有詳有略﹔如田賦系民間之大利病所系﹐故不煩瑣細。若古迹仙釋諸類﹐惟書地名而已。按絳州沿革﹐稷山爲春秋時晉之髙梁﹐西魏於其地築玉璧城﹐號爲重鎭。命韋孝寬守之﹐東魏丞相髙歡攻玉璧﹐孝寬堅守立勛。卽以其地置勛州總管﹔西魏降﹐又攺曰絳州。隋開皇間絳州治移正平﹐攺置稷山縣﹐唐以來爲絳州屬縣。按其地形勝﹐背據姑射山﹐面稷峯以爲障﹔汾水襟帶其中﹐左連故絳而抵龍門。晉侯嘗治兵於此﹐韋孝寬屢拒勁敵﹐亦屹然以恃形勝也。人物志列傳﹐首列羲仲﹑羲叔﹑和仲﹑和叔﹑后稷﹔以邃古之傳聞﹐居然列入傳紀。次及戰國廉頗﹐隋唐之裴眘﹑裴守貞﹐以下又述裴氏十數人。迄宋除髙秀巖﹑髙霖皇二傳外﹐又盡是裴氏諸傳矣。金自段應規﹑段整二傳後﹐以至明﹐又大抵爲段氏諸傳矣。惟志後附藝術紀﹐首載梁周泰爲至元間平陽路醫學教授﹐子孫皆世其業。次載畫師陳璉﹐成化時人﹐善繪山水諸科﹐子峯孫桂﹐能世其業。

永和縣誌二十四卷淸康熙四十九年刊本﹝徐家匯藏書樓藏﹞

淸王士儀纂修。士儀貴州銅仁縣人﹐康熙三十九年進士﹐由翰林院庶吉士攺授知縣﹐四十五年任永和知縣。永和本爲臨河縣﹐隋開皇十八年攺名永和。此志自康熙十二年﹐知縣張君美始采集成稿﹐事多遺訛﹐文多冗雜。士儀復以通誌府誌參互校正﹐僅歷月餘而成書。其定志例﹐凡二十四門﹐紀載極簡略。

遼州誌八卷淸康熙十二年刊本﹝上海圖書館藏﹞

淸楊天錫修﹐侯維泰纂。天錫奉天遼陽人﹐蔭生﹐康熙十二年任遼州知州。維泰遼州人﹐順治五年貢生﹐官寧國府通判。考遼志肇於明正徳﹐重修於萬曆三十一年州人孫毓英。此志繼萬曆《遼州誌》重修﹐維泰及州人王應﹑劉永昌﹑素容﹑孫玙﹑王毓奇﹑韓大儒﹑馬上斌等爲之﹐增補萬曆三十一年至康熙十二年之事。其書體例﹐分爲八類﹐於田賦﹑人物﹑風俗紀載較詳。按沿革﹐遼州爲秦上黨郡﹐漢爲冀州涅縣地﹔晉析涅縣置樂平﹐後魏置遼陽縣﹐北齊廢﹔隋攺置遼州﹐治遼山縣﹐大業間廢。唐武徳元年復置﹐旋攺箕州﹐又攺儀州﹐卒復故名。宋金元廢置無常﹐明淸爲遼州﹐領楡社﹑和順二縣。城池載﹕「古遼陽城在今城之北﹐相傳帝顓頊之子祝融所建。」山水載﹕「太行絕頂﹐漳水發源﹐爲州之有名山水也。」又有箕山在州治東六十里﹐相傳蓋避禹於箕山之陰﹐卽此。

重修和順縣誌八卷首一卷淸乾隆三十二年刊本﹝上海圖書館藏﹞

淸黃玉衡修﹐賈訒纂。玉衡號南亭﹐湖南善化縣人﹔乾隆四年進士﹐授宜興縣知縣﹐三十一年調任和順。訒字吉人﹐平州人﹔貢生﹐侯選儒學訓導。此志沿革謂﹕「和順古梁餘子國﹐《左傳》載﹕晉獻公使太子申生伐東山阜落氏﹑梁餘子養禦是也。漢爲上黨郡沾縣地﹐晉屬樂平郡﹐北齊爲梁余縣﹔隋始攺曰和順﹐因晉石勒於縣境築和順城故名。」縣誌創修於明萬曆十一年知縣李繼元﹐重修於淸順治十三年知縣李順昌﹐三修於康熙十四年邑令鄧憲璋。玉衡修此志時﹐前志均存﹐而視爲紕謬不經﹐乃延訒重纂。志本康海《武功志》體例﹐匯爲八類﹕一地理誌﹑二建置志﹑三祠祀志﹑四田賦志﹑五官師志﹑六選舉志﹑七風俗志﹑八藝文志。按其書頗能摭拾前志遺缺﹐如馬克禮爲金大定時人﹐前志誤爲元進士。邑人嚴坦名見藝文﹐而人物內失紀﹐補爲之傳。但其於每類下﹐又細分條目甚繁﹐務欲包羅無遺﹐渾括畢舉﹐實則徒勞冗雜耳。

楡社縣誌十卷淸康熙十三年刊本﹝上海圖書館藏﹞

淸佟國宏修﹐王鳳翔纂。國宏正藍旗人﹐康熙二年舉人﹐十年升任遼州知州。鳳翔遼州人﹐拔貢﹐官黃陂知縣。楡社爲春秋時晉箕邑﹐漢爲涅氏縣﹐隋開皇中攺楡社﹐五代以後屬遼州。舊無縣誌﹐此志爲國宏任知縣時﹐因奉檄修志﹐遂延鳳翔采輯﹐僅閱月而志成。其書體例﹐爲輿地﹑建置﹑食貨﹑兵政﹑職官﹑人物﹑藝文﹑雜誌八類﹐簡率殊甚。藝文志摘錄《史記﹟宋世家》關於箕子之事﹐殊爲附會。食貨志中有述及匠價﹐始自明時﹔各匠輪班赴京上工﹐其有願出價銀者﹐免其赴京應役。此等事例﹐他志甚少紀載也。

三關志七卷明嘉靖二十四年刊本﹝北京圖書館藏﹞

明廖希顏纂修。希顏茶陵縣人﹐嘉靖間山西按察司提學副使。此志爲前提學副使胡柏泉纂輯不果﹐希顏繼其事﹔乃按地形﹐考沿革﹐稽武備﹐覆軍儲﹐明署置﹔書成於嘉靖二年﹐後又二十餘年始刊刻行世。其體例﹐分地理考三卷﹐武備考一卷﹐兵食考一卷﹐馬政考一卷﹐官師考一卷﹐捲凡七﹔捲前列輿地圖四。其書旨以重疆圉﹐存故實﹐與州縣誌書有所不同。三關者﹐乃雁門關﹑寧武關﹑偏頭關﹐皆爲晉陽巖隘之地。雁門自三代以還﹐用以防匈奴者也﹔其次則寧武﹑偏頭﹐亦皆爲古雁門關地。其與雁關則輔車相依﹐並爲險要。故希顏之纂此志﹐以察山川疆理﹐以詰其兵時﹐以堅其城壘﹐以振其旗鼓﹐以一其策令﹐蓋有旌伐之意存焉。

三關圖說不分卷傳抄明萬曆三十五年刊本﹝上海圖書館藏﹞

明康丕揚纂修。丕揚字直指﹐濟南府陵縣人﹔萬曆二十年進士﹐歷任整飭三關監軍兵備道﹐駐節雁門。是編之修﹐用以籌邊防﹐備戰守之策﹔而以圖說﹐相互匯輯成書。三關者﹐東曰雁門﹐中曰寧武﹐西曰偏老﹐鼎立相輔﹐總稱三關云。按其沿革﹐自周武靈王驅三胡之後﹔三關之地﹐所恃以爲防範﹐秦卽因險築長城。漢有陳豨之叛﹐而周勃﹑樊噲來討﹔嗣後盧芳竊僭﹐而杜茂﹑王霸來屯。及劉武周之入寇﹐李國昌之肆掠﹐皆禦於此也。唐置三監﹐以養馬而充軍實﹐遂爲邊戍重地矣。明設監軍﹐則尢重於前代﹐全晉之安危系如鎖鑰。丕揚監軍於此﹐以其地山川之險夷﹐與夫士馬芻糧之額數﹔綢繆防禦之機宜﹐各自爲圖﹐而繼以說。列三關總圖西路﹐凡十四頁﹔老營守備所管城堡四座圖﹐凡四頁﹔水泉守備所管城堡二座圖﹐凡二頁﹔艸垛山守備所管城堡三座圖﹐凡三頁﹔偏關守備所管城堡六座圖﹐凡六頁﹔岢嵐守備所管城堡三座圖﹐凡五頁﹔樓子營守備所管城堡二座圖﹐凡二頁﹔河會守備所管城堡三座圖﹐凡四頁。共爲圖八幅﹐皆附說明里程形勢﹔關志之有圖說﹐自是編始也。

○內蒙古

蒙古地誌不分卷淸光緒二十九年啟新書局鉛印本﹝上海圖書館藏﹞

淸王宗炎譯纂。宗炎大興縣人﹐事迹未詳。是編爲宗炎供職駐日本公使館時所譯纂也。其書分位置﹑山脈﹑河江﹐湖澤﹑沙漠﹑气候﹑物產﹑風俗﹑政體﹐宗教﹑歲出﹑歲入﹑教育﹑兵制﹑制造﹑貿易﹑區分﹑道路﹑電信﹑通貨﹑都府﹑史略二十二門。原書爲日本參謀本部出版之日文書籍﹐乃日人下村修介﹐遊歷蒙古所記。蓋據我國史籍﹐參以彼所躬而得聞見者﹔及俄人布拉第挖斯奇氏所紀。其書指陳蒙古部落廣狹﹐山川險要﹐而政體﹑兵制﹑風俗﹑物產﹑商業﹑制造﹐罔不備述﹐簡效有法。譯本文筆﹐古雅鬯達﹐而能提要鉤玄﹐體裁具備。其考究編次之精嚴﹐記載蒙古諸書﹐無出其右者。當時畱心中俄交涉形勢者﹐無不能以先睹爲快哉。此編譯成以後﹐卽以鉛字印刷﹐頗爲精美﹐其後則未經重印﹐故今存者極稀。

內蒙古東部調查日記十卷民國二年吉長日報社鉛印本﹝上海圖書館藏﹞

淸馮誠求纂。誠求字保如﹐嘉定人。是篇纂於淸光緒三十二年﹐是時日俄戰終結﹐日勢驟張﹔蒙各盟旗﹐日人轍迹殆徧。於是淸政府命善耆籌蒙﹐善耆親歷東蒙﹐誠求隨同遊歷調查﹐每至一地調查所獲﹐以按月日紀錄﹔悉心鉤稽﹐分類纂集。凡所至之地﹐有喀喇沁﹑巴林﹑烏珠穆沁﹑士什業圖﹑達个罕等。所經各旗﹐一切形勢﹑制度﹑戶口﹑气候﹑物產﹑錢法﹑榷酤﹑禮俗﹑道路﹐詳載無遺﹔而皆得之目驗﹐或詢諸土著﹐無一字爲鑿空之談﹐簡明翔實。是篇成於淸宣統時﹐鼎革後方始印行﹔前有南匯顧次英序﹐略云「自庫逆勾結彊俄﹐軒然大波回環﹐及乎瀚海南北﹔東蒙壤地﹐處處與直東犬牙相錯﹐戰守均爲要點。」據次英序言﹐是篇於當時極爲有用之書也。全書分爲十篇﹐又名《東蒙遊記》。其編例﹐按月日系事﹐第一篇

﹐於三月十八日午一時起程﹐自北京至古北口。第二篇

﹐於三月二十一日晨﹐自古北口起程達熱河。第三篇

﹐於三月二十九日午十二時﹐自熱河至喀喇沁王府。第四篇

﹐於四月十八日十時﹐自喀喇沁王府至赤峯。第五篇

﹐於四月二十三日十時﹐自赤峯至烏丹城。第六篇

﹐於四月二十七日十二時﹐自烏丹城至巴林。第七篇

﹐閏四月初六日十二時﹐自巴林至阪西烏珠穆沁。第八篇

﹐於閏四月十七日十時﹐自阪西烏珠穆沁至上什業圖。第九篇

﹐於五月初三日十時起程﹐自土什業圖至新民屯。第十篇

﹐於五月十八日八時起程﹐自新民屯至山海關﹐十九日八時自山海關至北京。其書體裁﹐旣爲日記﹐又是記程﹔而書內所記﹐皆是東蒙之地理﹑經濟﹑風俗槪況。

河套志六卷淸乾隆刊本﹝上海圖書館藏﹞

淸陳履中纂。履中字執夫﹐商丘人﹔官至分巡寧夏兵備道。按此志捲前有柘城髙玢序﹑臨川李紱序﹑宜興儲大文序﹑山陽邱燾序。其編次﹐卷一河套建置沿革考﹔卷二河套內建置郡縣沿革考﹔卷三陜西寧夏鎭所屬沿河南邊城堡﹑山西﹑洛河﹑河套﹑邊營堡﹑城口﹑關寨﹑河套內外山川﹔卷四河套內古迹﹐河套內物產﹐河套地勢與興廢略﹐延綏鎭﹐河套邊防﹐明陜西邊城增築﹐邊市﹑邊餉﹑鹽法。卷五至六藝文。按此志分門瑣細﹐而以藝文列後。志沿革略云「河套內地東至山西偏頭關﹐西至寧夏﹐東西二千餘里。南自楡林邊墻﹐北接黃河﹐遠八九百里﹐近二三十里﹔惟黃甫川稍近﹐兩山夾黃河中流﹐過保徳州西折﹐又南向潼關也。套內周迥五千餘里﹐其土肥饒﹐甚可耕種﹔三面阻河﹐秦之九廈郡治於此。」沿革又敍歷代之所經略﹐及所置州縣之名之不同也。明時套在寧夏衛﹐衛有右衛﹑後衛﹑中衛﹐與平虜﹑靈州二所。淸初因明制﹐雍正三年升寧夏爲府﹐領州一﹐縣六。按寧夏之境﹐賀蘭山環於西北﹐黃河遶於東南﹐山川險固﹐土田肥美。此志《四庫提要﹟存目》著錄﹐謂志成於乾隆丙戌。又謂此志引《魏書》﹐以證涿祁山之爲楡林府地﹐引《冊府元龜》﹐證藥彥稠爲邠州節度使地﹐補五代沿革之缺。又證後魏代郡卽漢朔方郡﹐又據《通鑑注》﹐成城屬朔方﹐以證《漢書》列傳之大城塞於此。以知此志之徵引﹐頗爲繁富也。

呼倫貝爾誌略不分卷譽淸稿﹝上海圖書館藏﹞

近人程廷恆纂。廷恆字守初﹐江蘇昆山縣人。此志廷恆纂成於民國十一年﹐此書爲謄淸稿﹐書法秀麗。首列黑龍江省略圖﹐呼倫貝爾全圖﹑海拉爾圖﹑滿洲裏圖﹑邊卡圖﹐皆以五彩精繪﹐次列經緯度表一﹐頗淸晰。其書體例﹐爲方輿沿革﹑沿邊形勢﹑全境疆域方裏﹑各縣區域道裏﹑建置﹑官制﹑邊務﹑外交﹑兵事﹑軍備﹑司法﹑警察﹑淸鄕﹑市政﹑防疫﹑交通﹑財政﹑官績﹑民族﹑戶口﹑宗教﹑禮俗﹑人物﹑列女﹑選舉﹑教育﹑商業﹑墾殖﹑牧畜﹑森林﹑漁獵﹑物產﹑古迹﹑藝文﹑蒙旗﹑復治始末﹑善後﹑軍事記略諸篇。按呼倫貝爾位於黑龍江省之西北﹐舊爲黑龍江省屬地﹐今隸內蒙古。其地山河交錯﹐地勢髙﹐气候極寒﹐有經年不釋之冰雪。按此志所敍沿革﹐始自黃帝迄今﹐其所引證﹐多爲附會﹔惟所紀自雍正十年﹐設呼倫貝爾副都總管於其地﹔光緒三十四年攺爲道﹐民國十年攺設縣事﹐是爲可靠事實也。此志於民國十二年曾經上海太平洋印刷公司鉛印﹐傳本亦不甚多。此書爲謄淸稿本﹑全書無一字更攺﹐可爲善本也。

○遼寧

遼東志九卷明嘉靖十六年遼東都司刊本﹝湖北省圖書館藏﹞

明任洛纂修。洛字仲伊﹐號西溪﹐河南鈞州人﹔正徳六年進士﹐初任桐鄕知縣﹐修有《桐鄕縣誌》﹐後歷官左僉都禦史﹐巡撫遼東又成此書。明洪武四年置定遼都衛﹐八年攺爲遼東都指揮使司﹔都司治於遼陽﹐是爲遼東建置之始。據本志凡例云「遼陽𨿽都司會治﹐而廣寧﹑撫鎭﹑弭節﹐士馬獨盛。實與遼陽分東西河而治﹐次則開原控扼北虜﹐獨當一面。故今志俱表以自書﹐異於諸衛。」故此志實兼載全遼之地也。《遼東志》創修於明正統八年﹐爲都指揮司僉事畢恭纂。此志於嘉靖十六年洛官遼東僉都禦史時重修﹔仍依《畢志》卷帙﹐卷一地理誌﹐卷二建置志﹐卷三兵食志﹐卷四典禮志﹐卷五官師志﹐卷六人物志﹐卷七藝文志﹐卷八雜誌﹐卷九外志。考《遼東志》凡四修三刻﹐畢恭之志未刻﹐弘治陳寬刻本不傳﹔存者惟此志﹐及李輔《全遼志》。此志惟聞日本前田利爲藏有原本﹐湖北省圖書館近亦收得原本。前田氏於日本正大元年﹐曾爲之排校鉛印﹐附有解題一卷﹐爲日本橋葉巖吉撰。其後羅振玉輯入《遼海叢書》﹐並附校勘記一卷﹐爲髙鳳樓﹑許麟英合撰。書前有金毓黻校印序云「淸修《四庫全書》不收《遼東志》﹐存目內亦未著錄。然淸初實有傳本﹐康熙二十三年奉天府尹董秉忠﹐初纂《盛京通誌》﹔其凡例有《遼東舊志》﹐艸本舛謬尢多之語。當修《四庫全書》時﹐範氏天一閣尙藏此書﹐獨遺而不采。稻田君山先生謂﹕「其所紀間涉建州舊事﹐館臣懼觸忌諱。」《古今圖書集成》所采錄方誌﹐未見此書﹔亦爲恐觸忌諱耶。稻田氏之語﹐𨿽未能舉例證﹐但頗合理想。而今此志原本之發見﹐諒淸初時必傳本尙多﹔由於《圖書集成》《四庫全書》不敢收錄﹐藏書家書目亦不敢著錄耶。此書𨿽掩而不見者二百餘年﹐至今而始發現也。

全遼志六卷明嘉靖四十五年刊本﹝湖北省圖書館藏﹞

明李輔纂修。輔江西進賢縣人﹔嘉靖二十八年進士﹐歷官至巡按禦史﹐嘉靖四十三年奉命按察遼東。是編爲明時記載遼東最備之書﹐《明史﹟藝文志﹟地理類》載﹕「畢恭《遼東志》九卷﹐李輔重修《遼東志》十二卷。」李輔《遼東志》卽《全遼志》﹐嘉靖四十四年﹐輔取《遼東志》重修之﹐釐成六卷﹐攺題曰《全遼志》《明史﹟藝文志》猶用舊名﹔六卷各分上下﹐故稱十二卷。按《遼東志》﹐創修於明正統八年﹐爲遼東都指揮司僉事畢恭撰﹐並爲之序﹐未之付梓。弘治元年巡按禦史陳寬﹐與遼陽副總兵韓武﹐又爲增纂﹐而始刊行。嘉靖六年潘珍巡撫遼東又爲重修﹐以憂去﹐未果。嘉靖十六年巡按禦使任洛﹐繼爲之重纂刻行﹐仍本《畢志》卷帙。是編爲輔巡按遼東時﹐以病前志舛訛脫缺﹐乃屬憲副陳絳﹐太僕劉柰﹐少參張邦士﹐僉憲黃九成﹐參互考校﹐由輔總集裁定。遼志至輔已經四修三刻﹐欲以徵明代遼東之史實﹐則以此書爲最備。遼東沿革﹐據本志所錄畢恭舊序云「遼東之地﹐故漢襄平郡也﹔當元季時﹐有元平章劉益髙家奴分據是方。洪武初上遣使諭以天明人事﹐益等於是奉表來歸﹔上復遣使詔諭益等授職有差﹐設衛治於蓋州。洪武四年以都指揮使馬云﹑葉旺率兵渡海﹐自金州而抵遼陽﹔於遼北分設沈陽﹑鐵嶺﹑三萬﹑遼海四衛。自永樂中﹐上遣使諭本司纂修圖志。」按此序載明初定遼東之事甚詳﹐又知永樂時遼東已成圖記矣。玆據本志沿革云「洪武四年置定遼都衛﹐八年攺爲遼東都指揮使司﹐十年革所屬州縣置衛。永樂七年﹐復置安樂﹑自在二州﹔是時領衛二十五﹐州二。分鎭領管曰遼陽﹐統衛六﹐州一﹑曰廣寧﹐統衛五﹔曰義州﹐統衛二﹔曰錦州﹐統衛二﹔曰寧遠﹐統衛二﹔曰開原﹐統衛八﹐州一。」沿革載嘉靖前建置制度甚備。《全遼志》原本近始發見﹐前沈陽王氏藏明刻藍印本﹐今不知下落。日本舊紅葉山文庫亦藏原本。《遼東志》與輔修此志﹐則爲二書。此志則大更前志體例﹐易名《全遼志》。《任志》只分九門﹐此志分圖考﹑沿革﹑山川﹑賦役﹑邊防﹑兵政﹑馬政﹑職官﹑選舉﹑宦業﹑人物﹑典禮﹑風俗﹑方物﹑祥異﹑故迹﹑雜誌﹑藝文上﹑藝文下﹑外志二十門﹐增補《任志》遺缺甚多﹐考訂亦詳。

全遼備考不分卷稿本﹝蘇州潘景鄭原藏﹐現藏上海圖書館﹞

明李輔﹑陳絳纂。輔修《全遼志》已著錄﹐絳事迹未詳。按此稿﹐編纂艸率﹐爲未成之書﹐前有嘉靖乙丑巡撫遼東都禦中南郡王之誥序。其書編例分圖考志﹑星野附﹐沿革志﹑山川志﹑關梁志﹑海道附﹑賦役志﹑歲運附﹐邊防志﹑墩臺﹑路河﹑路臺﹑永利閘附﹐兵政志﹑軍器﹑糧賞附﹐馬政志﹑太僕﹑苑馬﹑二寺事附﹐風俗志﹑方物志﹑外夷志﹑邊防附。按此書編例瑣碎繁複﹐未見刊本。《遼海叢書》收《全遼備考》二卷﹐爲淸林佶纂﹐與此書對校﹐非爲一書也。

柳邊紀略三卷附塞外艸一卷淸筠石山房抄本﹐李文田批校﹝上海圖書館藏﹞

淸楊賓纂。賓字耕夫﹐一字可師﹐號大瓢﹐山陰人。父安城﹐以罪戍寧古塔﹐請代不許。其後二十七年﹐賓年已四十﹐始得一省兩親於塞外﹐數月輒返。於是自出關以達戍所﹐凡道裏城郭﹑屯堡﹑民情﹑土俗﹑方言﹐河山之險要阨塞﹐悉記之。歸而謀所以救其親於難者﹐𨿽萬策不可得﹔爰考古證今﹐筆之於書。當時名流爲之題辭者﹐有費密﹑潘耒﹑林侗﹑黃中堅﹑王源﹑魏世仿六人﹐及自爲之序。楊霈爲合編一冊﹐霈序言「此志士之爲也﹐當與《西域志》垂不朽。」柳邊者﹐自古遼東皆插柳爲邊﹐呼爲柳邊。猶於邊塞種楡﹐名曰楡關。柳邊又名條子邊﹐西自長城﹐東至船廠止﹔北自威遠堡門起﹐南至鳳凰山止﹐設邊門二十一座﹐曰鳳凰城門。船廠者﹐設於順治十八年﹐昂邦章京薩兒吳代造船於此也。此篇爲淸初記遼東最備之書﹐潘耒題序略云「白山黑水之間﹐在古爲荒服﹐不隸版圖﹔自遼﹑金疊典﹐本朝肇基﹐其地疆理規劃之制寢寢詳。然紀載疏略﹐志乘缺如﹔遼東流人遷客﹐頗多文士﹐往往能言其山川風俗﹐然未有考古證今﹐著成一書者﹔以地荒民朴﹑文獻無徵故也。」賓自序有云「文獻備﹐而郡縣之志成。」其意以備修志之用也。洪亮吉《捲施閣文集乙集》卷八《楊耕夫先生柳邊紀略序》有云「亦何嘗不可補域中志乘之遺備。」故此編當與《遼東志》《全遼志》同例。附《塞外艸》﹐爲賓出塞詠所見聞之歌詩也。

八旗通誌二百五十三卷淸乾隆四年刊本﹝上海圖書館藏﹞

淸鄂爾泰修﹐塗天相﹑王安國纂。鄂爾泰姓西林覺羅﹐字毅庵﹐鑲藍旗人﹔康熙舉人﹐授侍衛﹐雍正時官三省總督﹐進保和殿大學士﹐軍機大臣﹐封襄勤伯﹐卒謚文端﹐著有《西林遺稿》。天相字燮庵﹐號存齋﹐一號迂叟﹐孝感縣人﹔康熙四十二年進士﹐官至工部尙書﹐著有《謹庸齋札記》《守待錄》《存齋閒話》等書。安國字書城﹐號春圃﹐髙郵人﹔雍正二年進士﹐授編修﹐官至吏部尙書﹐卒謚文肅。八旗者﹐淸太祖時﹐分黃﹑白﹑紅﹑藍四旗﹔嗣後部屬日眾﹐加置鑲黃﹑鑲白﹑鑲紅﹑鑲藍四旗﹐此爲滿洲人之八旗也。太宗時又以蒙古人之附歸者﹐爲蒙古八旗﹐崇徳間又以漢人之歸附者﹐爲漢軍八旗。雍正五年爲仿行省通誌之制﹐始爲纂修《八旗通誌》﹐越乾隆四年書成。其書體例﹐首列八志﹐曰旗分﹑曰土田﹑曰營建﹑曰兵制﹑曰職官﹑曰學校﹑曰典禮﹑曰藝文﹐次列七表﹐曰封爵﹑曰世職﹑曰八旗大臣﹑曰宗人府﹑曰內閣大臣﹑曰部院大臣﹑曰選舉﹐再次爲列傳﹐曰宗室王公﹑曰名臣﹑曰勛臣﹑曰忠烈﹑曰循吏﹑曰儒林﹑曰孝義﹑曰列女。其紀載統以滿洲﹑蒙古﹑漢軍各旗事迹﹐體例則似行省通誌。然其以旗分﹑兵制﹑法令﹑宗室﹑典章﹑爵秩爲旨﹐又八旗之標誌﹐頗似遊牧社會之騰圖﹐則以行省之通誌亦有異也。

八旗掌故四卷舊抄本﹐蓋華亭封氏蕢進齋藏書印﹝上海圖書館藏﹞

按是編不著撰人名氏﹐所紀自滿洲建國迄乾隆時止。全書凡一百七十篇﹐述滿洲之建國﹐與山川形勢﹐以及八旗之編制﹐軍械之資用﹔至於宗人職官示典封爵﹐凡有關掌故者巨細無不收入。滿洲國號之始﹐其先世發祥於長白山﹔山有池曰布爾湖裏﹐相傳有天女降池畔﹐吞朱果生聖子﹐生而能言﹐體貌奇異﹔及長乘舠至河步﹐姓愛新覺羅氏﹐名布庫裏雍順。眾遂推此人爲國主﹐定居長白山東俄漠惠之野之俄朵裏城﹐國號曰滿洲。玆閱是編首記滿洲之建國﹐及山川形勢外﹐其中所記掌故佚聞﹐有於史傳所未見者甚多﹐例如《天裙陣■﹝耳力﹞大將軍》篇載﹐祝世蔭漢軍正紅旗人﹐天聰四年進造紅衣炮法﹐卽奉命監造﹐是爲滿洲制炮之始。《西洋炮》篇載﹐康熙十八年令湖廣巡撫張朝珍辦西洋炮二十具﹐遞送福建總督姚啟聖軍前資用﹔是爲滿洲采用洋炮之始。《種痘篇》載﹐雍正三年四月初八日諭﹐因滿洲蒙古等艱於子嗣者﹐大都爲出痘所傷﹔著滿蒙侍衛官員等﹐有未經出痘之子弟﹐欲行種痘者﹐告知太醫院﹐交劉聲芳看好時候﹐派種痘之醫生﹐令其診視。若痘科醫生不致敷用﹐著請添取﹐此爲滿蒙人種痘之始。《創立淸史》篇載﹐淸初欲以蒙古字制爲國語﹐頒行國中﹐令額爾徳尼巴克什﹐與噶蓋札爾固齊酌定﹐二人以蒙古文字﹐未能更制告辭﹔以知淸初有攺革文字之舉。是編玆如此類之紀載甚多﹐今研究淸史者大有考鑑之用。

盛京通誌三十三卷淸雍正十二年刊本﹝北京圖書館藏﹞

淸呂耀曾修﹐魏樞纂。耀曾河南新安縣人﹐康熙四十五年進士﹐雍正十一年任奉天府府尹。樞奉天府承徳縣人﹐雍正八年進士﹐官永平府教授。盛京爲今之沈陽﹐原淸太祖自遼陽遷都於此﹐定爲盛京。至世祖遷都燕京﹐遂以盛京爲畱都﹐設昂邦章京副都統總治之﹐其管轄﹐西接畿輔﹐北臨沙漠﹐東南瀕海﹐實爲今東北三省及內蒙諸地。盛京置奉天府﹐設府尹掌之﹐與京尹同。此志爲府尹所修﹐然其記載則統記昂邦章京副都統總所領管之地﹐其書體例與諸省所修通誌同﹐故稱通誌。盛京通誌創修於康熙二十二年府尹董秉忠﹐始創艸率。此志則仍舊志原文﹐兼采一統志﹐又參《南畿志》《中都志》《興都志》諸書編例﹐定例爲三十四類﹐前有圖凡九﹐較《董志》爲詳備多矣。

開原圖說二卷抄本﹝上海圖書館藏﹞

明馮瑗纂。瑗北海人﹐整飭遼東開原兵備道右參政。按是編編次﹐分開原控制外夷圖說﹐疆場總圖說﹐各城堡營圖說﹐凡二十五﹔及整飭營伍公移﹐嚴謹傳烽號令﹐稽查軍馬格式﹐凡三篇﹐是爲纂輯開原軍務公牘之書也。明初遼東歸附﹐元將納哈出據金山擾遼東﹔出兵三營﹐往牧楡林﹑養鵝莊﹑龍安。明將朱國公馮勝﹐潁國公傅友徳﹐永昌侯藍玉等師﹐斷金山﹐納哈出降。永樂中遂於開原城內﹐置安樂﹑自在二州﹐歸遼東都指揮使司管轄。是編記開原事﹐止於萬曆三十七年﹔其書編例﹐無綱領目﹐圖說有文無圖﹔不過匯輯有關開原公案﹐略述聞見而已。

開原縣誌八卷淸成丰七年刊本﹝徐家匯藏書樓藏﹞

淸全祿修﹐張式敬纂。全祿咸豐間開原知縣﹐式敬開原人﹐事迹均未詳。開原之名防自元之開元路﹐明永樂七年﹐置安東衛於三萬衛西南之開元城﹔因避太祖元璋諱﹐攺元爲原。淸康熙三年攺爲開原縣﹐屬奉天府。乾隆五十六年﹐知縣明亮修有縣誌﹐而未刊行。此志繼明亮縣誌稿重修﹐爲刻本之始。其書體例﹐分星野﹑祥異﹑建置﹑沿革﹑疆域﹑形勝﹑山川﹑城池﹑關隘﹑物產﹑古迹﹑景物﹑公署﹑職官﹑學校﹑祀典﹑禮制﹑壇廟﹑選舉﹑兵防﹑驛站﹑民戶口﹑田賦﹑風俗﹑名宦﹑人物﹑忠孝﹑節烈﹑流寓﹑仙釋﹑藝文﹑雜錄﹐凡三十二門﹔以天文﹑地理﹑人事爲綱。其書內記載﹐如建置沿革﹐敍述甚簡﹔而古迹中頗述遼東諸古地名﹐則頗足爲資考。又禮制一門﹐抄撮泛濫﹐實無可徵之處﹔其餘諸門內容寥寥﹐不過徒增門類而已。

鐵嶺縣誌二卷淸康熙十六年修。淸抄本﹝徐家匯藏書樓藏﹞

淸賈弘文修﹐董國祥纂。弘文字聞遠﹐延慶人﹐康熙十四年任鐵嶺知縣。國祥字掌錄﹐冀州人﹔康熙初與郝雪海同謫鐵嶺﹐遂成契友﹔及弘文仕鐵嶺時﹐同纂《鐵嶺縣誌》。鐵嶺明初置衛﹐康熙三年攺爲縣。縣誌此志始創﹐稿成於康熙丁巳﹔全編凡八類﹐建置﹑疆域﹑田賦﹑戶口﹑學校﹑官師﹑人物﹑藝文﹐細目二十九。纂成後﹐歷二百餘年以抄本流傳﹐而未梓行﹐民國初李廷榮據此本爲之補輯印行﹐故事迹較抄本爲詳。

○吉林

吉林外記十卷淸抄本﹝上海圖書館藏﹞

淸薩英額纂。薩英額字吉夫﹐滿洲人﹐道光初任吉林堂主事。是編纂成於道光間﹐是爲記載吉林最早之書﹐向以抄本流傳﹐與嘉慶間西淸所撰《黑龍江外記》相輔行世。迄光緒間桐廬袁氏《漸西村捨叢刊》﹐及《廣雅書局叢書》均收之﹐由是流世尢廣。其書凡十卷﹐分門別類﹐殊欠條貫。卷一禦制詩歌﹐卷二疆域﹑形勝﹑山川﹑城池﹐卷三滿洲蒙古事﹑建置沿革﹑驛站﹑船艦﹑橋梁﹐卷四職官﹑兵額﹐卷五俸餉﹑倉儲﹐卷六學校﹑學額﹑儒林﹑文苑﹑祠祀﹐卷七田賦﹑物產﹑公署﹑人物﹐卷八時令﹑風俗﹑貞節﹐卷九雜記﹐卷十雙城堡﹐伯都訥屯田。其自序云「事必徵實﹐言皆有據。」然觀其書紀述﹐猶有不免訛誤疏略之處。例如卷二《城堡篇》云「阿勒楚哈城﹐城南二里﹐有金顯祖建都故城﹐俗稱白城﹐有謂五國城者。「光緒間桐城蕭穆重印此書﹐自序嘗辧證其說謂﹕」五國城以地理考之﹐應在黑龍江城境內﹐近會寧府﹐當在吉林喇﹑寧古墖之間。據乾隆間副都統綽克托築吉林伯都訥城﹐得紫檀匣中﹐藏宋徽宗畫鷹一軸﹐墨迹如新。並得古銅瓷器多端﹐又有碑碣錄徽宗晚年日記﹐於天會十三年寄迹於此。五國城故址﹐卽今伯都訥城。」並又責薩英額著此書時﹐上距綽克托築伯都訥城不過五六十年﹐而竟無一所聞耶。由此類推之﹐吉林故事﹐當詳而不能詳﹐當載而未及載者﹐是編且不知幾何矣。按吉林原名吉林烏拉﹐四字連文﹐滿語吉林謂沿﹐烏拉謂江﹐沿江之意焉﹐其名吉林者﹐從漢文而省也。長白山在吉林之東南境﹐爲淸朝發祥地﹐淸入關後﹐設昂邦章京於盛京﹐掌管基本之地。康熙時設將軍以統轄之﹐分隸於各副都統之地﹐皆有八旗駐防之兵﹔其制則不同於設有巡撫或布政司者之行省。迄光緒間方設行省﹐初仍由將軍領管﹐三十三年始裁將軍設巡撫﹐與各行省官制同。

吉林輿地說略一卷淸同治四年稿本﹝上海圖書館藏﹞

此書不著編纂人姓名﹐首頁書呈冊字樣﹐每頁蓋吉林將軍官印﹐騎縫鈐記﹐是爲將軍呈報吉林情況之書也。此書不分綱目﹐敍述當時吉林地域制度。首記省城在盛京東八百四十五里﹐將軍副都統所治焉﹐卽打牲烏拉。次記長白山諸江發源之處﹐與盛京圍場。長白山發源之江﹐有松花江﹑佛多霍河﹑輝法河﹑蘇瓦延河﹑赫爾蘇河﹑木石河等。又次記寧古塔城在吉林城東八百里﹐副都統治所﹐領臺卡三十七﹐村屯二十七。山河所在者﹐有靑溝嶺﹑烏紮庫嶺﹑大橫山﹑牡丹江﹑布泥河﹑石頭河等。又次記琿春城﹐在吉林城東南一千二百里﹐協領治所﹐領卡倫二十二﹐村屯十二﹐境內有土們山﹑密古山﹑牡丹山﹑琿春河等。又次記伯都訥城﹐在吉林城西北五百八十里﹐副都統與理事同知同治於此﹐領驛站八﹐卡倫二﹐村屯一百六十三。又次記三姓城﹐在吉林城東北一千二百里﹐副都統治所﹐領臺卡四十三﹐村屯七十九﹐境內有非底河﹑七里河所發源處。又次記阿勒楚喀城﹐在吉林城東北四百八十里﹐副都統治所﹐領卡倫五﹐村屯六十四﹐而無名山大川所在焉。又次記雙城堡﹐在吉林城東北四百八十里﹐爲總管治所﹐領驛站一﹐村屯三十一。又次記長春廳﹐在吉林城西北三百里﹐理事通判治此﹐領村屯六十五。此書所記地域﹐皆是吉林未建省前﹐疆理制度也。

東丰縣誌略不分卷民國初編﹐稿本﹝上海圖書館藏﹞

此志未著纂人﹐考爲近人李藕纂。藕字子文﹐東丰縣人﹐中學教師。按此書爲藕創修之《東丰縣誌初稿》﹐其後再加考輯﹐制定體裁﹐編爲《東丰縣誌》三卷。東丰原爲遼寧省之東平縣﹐在昔分屬於扈倫﹑輝發兩部﹐其地長林茂艸﹐羣獸攸歸﹔元淸時遂置圍場爲會獵之所﹐至光緒二十九年始設治﹐置東平縣﹐民國初攺名東丰。舊未有志﹐藕於教課之餘﹐采摭軼聞﹐親自勘察﹐編成此稿。計有地理﹑政治﹑人事﹑人物諸門﹐於志例猶缺藝文一門。由於設治較短﹐文風往昔不盛﹐著述罕少。但其政治﹑人事二門﹐所敍抗官拒馬稅﹐諸苛政甚詳。

扶余縣誌不分卷民國十三年修﹐抄本﹝上海圖書館藏﹞

近人張其軍纂。其軍字步瀛。按此志編例﹐分二十章﹐書前列修志問答十六條﹐例言十三則﹐所論修志今議甚富。書中所敍疆域﹐山川形勢﹐物產﹐風土人情﹐文化﹐靡不必具﹐且考據甚詳。按沿革謂﹕「扶余於淸康熙三十二年始築城興市﹐名曰新城﹐設副都統兼理民事。雍正間攺置長寧縣﹐乾隆元年廢縣政設州同巡檢﹐又以辦理蒙古軍務主事駐之﹔光緒八年以同知衙門移孤楡樹﹐復歸權於副都統兼管其地。民國三年攺置扶余縣﹐蓋古有扶余族踞此地﹐因以名焉。

遼源州誌書不分卷淸宣統三年修。抄本﹝遼寧省圖書館藏﹞

是編不著纂修人姓氏﹐無序例﹐按其編次﹐分沿革﹑職官﹑疆界﹑城池﹑衙署﹑建置﹑村鎭﹑戶口﹑商務﹑道路﹑鐵路﹑營卡所駐﹑租界﹑旗官﹑險要﹑濱海港島﹑鹽灘荒地﹑山川﹑林礦﹑航路﹑田賦﹑榷稅﹑物產﹑土性﹑教育﹑警察﹑自治﹑郵政﹑文報﹑電報﹑風俗﹑民情﹑義舉﹑節烈諸門﹐因事定門﹐未審編例。按遼源州原爲內蒙古哲裏木盟﹑科爾沁部左翼中旗﹑達爾罕王旗﹐及博多羅噶臺親王旗遊牧之地。光緒七年在其地之鄭家屯設分防主簿﹐隸於奉天省昌圖府康平縣﹔光緒二十八年攺設遼源州﹐仍屬昌圖府﹐民國二年列爲二等縣﹐與吉林省雙山縣合並﹐攺名雙遼縣﹐屬吉林省。

遼源縣鄕土誌書不分卷抄本﹝遼寧圖書館藏﹞

是編不著纂修人姓氏。書前有縣全境輿圖一幅﹐志類編次﹐悉與《遼源州誌書》同﹐僅教育﹑警察增至民國五年。按此志系爲奉諮應徵之作﹐以《遼源州誌書》稍加增飾而已。

○黑龍江

黑龍江外記八卷抄本﹐樊彬手跋﹝上海圖書館藏﹞

淸西淸纂。西淸字研齋﹐長白人﹐爲名卿鄂爾泰之曾孫。是編纂成於嘉慶十五年﹐未付梓﹐以抄本流傳。光緒甲午桐城蕭穆印於上海廣方言館。此本有樊彬跋﹐謂最舊之抄稿﹐原爲漢陽葉氏所藏﹐葉氏後孫名琛﹑名丰昆季﹐頗名於世。自名琛於鴉片戰遇害﹐名丰亦相繼歿﹐葉氏藏書悉散。此書後歸閩人何秋濤﹐抄本錄副﹐乃得傳世不絕。玆閱抄本與印本體例悉同﹐凡八卷﹕卷一山川﹑形勢﹑沿革﹐卷二城堡﹑臺站﹑卡倫﹐卷三部落﹑種族﹑戶口﹑官制﹑兵制﹐卷四俸餉﹑錢糧﹑出入款項﹐卷五貢品﹑風俗﹑刑律﹑互市﹐卷六謫戍﹑方言﹑服食﹑紅白事件﹐卷七歷任職官﹑流徙﹑謫籍﹑人物﹐卷八五穀﹑果蔬﹑物產。捲前有全省圖﹑二嶺圖﹑三江二池圖﹐借此可考見黑龍江省之地理大槪焉。按其書紀載﹐於城堡﹑臺站﹑天時﹑物產諸門較備﹐其山川﹑形勢﹑道裏﹐則多訛誤。按是編爲統志黑龍江最早之書﹐但據穆序有云「旣稱外紀﹐必有《黑龍江志》﹐此特拾其餘沈耳。然多方覓正志﹐不可得。」按黑龍江因江而名地﹐元淸時爲喀拉沁達爾罕諸蒙旗遊牧之地﹐及都燕京﹐屬盛京昂邦章京統管。康熙二十二年﹐始設將軍都統等官築城分守﹐光緒三十三年裁將軍﹐設巡撫﹐建爲行省。

黑龍江鄕土志不分卷淸宣統修。油印本﹝上海圖書館藏﹞

林傳甲編。傳甲福建侯官縣人﹐事迹未詳。此志分地理﹑歷史﹑格致三篇﹐篇以下分課﹐各課均有插圖﹐是爲鄕土教科書也。地理自位置始﹐述所在之西經南緯度數﹐及全國圖說﹐黑龍江省山川城邑﹐與城市設備﹐至宗教風俗共八十課。歷史自古史至淸宣統立憲時間本省情況﹐凡八十課。格致自博物一課起﹐述及艸木谷果﹐鳥獸虫魚﹐金鐵煤等礦產﹔又別立人參﹑貂二課﹐爲該省特產﹐凡八十課。後附歌詩﹐及節孝婦事略﹐昭雪俄軍入境﹐婦女之殉難者也。又附《鐵路教科書》﹐分歷史﹑地理﹑社會﹑建築﹑機械﹑運輸﹑經費﹑利害八節﹐每節各分十課﹐大抵爲記本省鐵路狀況﹐爲傳甲與陳謨同編。

阿勒楚喀鄕土志不分卷淸光緒十七年修。油印本﹝上海圖書館藏﹞

是編不著編者姓氏﹐又名《阿城縣地方誌》。其書端第一行﹐題阿勒楚喀拉林等處副都統衙門﹐爲造送阿勒楚喀地方遵飭省領格式﹐照繪圖式﹐並創圖說淸冊事。下列計開﹐凡十九條﹐冊後具光緒十七年二月二十日。是編槪述該地疆域﹐輿圖說﹐城距省各地里程﹔阿城右靠土山﹐左傍阿什河。同治七年於舊城外套築土墻周十八里﹐辟四門。其中廟說一條﹐計廟七座﹕有關帝廟﹑文昌閣﹑三皇殿﹑龍神﹑城隍﹑土地﹑財神﹑火神祠﹐祀廟與中域盡同也。其餘諸條爲記副都統衙署﹑稅課﹑番役﹑公義倉﹑演武廳﹑圍場境﹑八旗官房﹑京旗屯說﹑四站說﹑賓州廳說等﹔賓州廳原爲阿勒楚喀圍場﹐封堆內之艸子溝﹐光緒十二年始設廳。冊末一條﹐爲旗屯遊牧界說﹐記設官兵事﹐副都統以下有拉林協領﹐及武職人員﹐甲兵定額五百二十七名。是編編輯﹐無系統條貫﹐爲呈報淸冊﹔而今則爲阿勒楚喀難得之地方史料也。

●卷四

○陜西

長興陳光貽學

雍大記三十六卷明嘉靖元年刊本﹝上海圖書館藏﹞

明何景明纂修。景明字仲默﹐號大復﹐河南信陽人﹔弘治十五年進士﹐正徳間官陜西提學副使。景明志操耿介﹐善詩文﹐與李夢陽齊名﹐人稱何李。又與邊貢﹑徐楨卿﹐並稱四傑﹔再加康海﹑王九思﹑王廷相﹐又稱明前七子。所著書有《大復集》。按是編志類﹐總分考易﹑考迹﹑考述﹑紀運﹑紀治﹑志獻﹑志賁七大綱。捲前有段炅序謂﹕「爲體裁者三﹐以擬於疆域者﹐屬之考﹐謂漁散有以稽也﹔以於人代者﹐屬之紀﹐謂政時有以著也﹔以成之修立者﹐屬之志﹐謂有以錄其存知也。」其體例﹐如攺沿革曰考易﹐攺藝文曰志賁﹐名目皆出臆創。後有姑蘇吳岫爲之題記﹐以評此志曰「足以當關全陜﹐且其考據核而精﹐其議論詳而要﹐鋪敍得作史家法﹐而文詞爛然矣。」按景明世稱才子﹐工文詞﹐修志頗得載筆之法﹐成一書於一方﹔廣事搜采﹐意欲突過前人宋敏求﹑程大昌所作。而嗜博務多﹐如歷代史贊之類槪爲收入。當時遂得時人評爲佳作﹐其於今日亦不失爲陜西全志中之佳品焉。其書撰成於正徳間﹐訂攺甫就﹐卽以病休去﹔及辰陽周宗化攝陜學政時﹐始爲校錄刊成﹐時嘉靖元年也。

陜西通誌四十卷明嘉靖二十一年刊本﹐蓋有盛愚齋收藏章﹝華東師範大學圖書館藏﹞

明趙廷瑞纂修。廷瑞號洪洋﹐開州人﹐正徳六年進士﹐官至兵部尙書。陜西之有通誌﹐肇於明成化乙未﹐馬鈞陽巡撫時﹐屬按察副使伍天錫纂通誌三十卷。天錫督學此邦最久﹐其志頗號詳盡。及廷瑞巡撫陜西﹐嘗與豁田馬理語及嗣修省誌﹐理乃舉其友呂涇野約之共事﹐此志乃得馬﹑呂二公之筆。居數月﹐涇野以憂歸﹐尋遘疾卒﹔此志蓋多出於馬理之手。其志分門四﹐曰土地﹑曰文獻﹑曰民物﹑曰政事﹐衍之以二十八目。訂古證今﹐詳略悉當﹐引用諸書﹐有百三十餘種。書中間有案語﹐以參考同異﹐亦均典核可取﹐附注詳明﹐爲明代通誌之詳該者也。陜西沿革﹐《禹貢》雍州之地﹐周爲王畿﹐東遷後屬秦﹔秦都咸陽﹐及至始皇以京師爲內史﹐兼置上郡﹑漢中諸郡。項羽以漢中爲漢國﹐分秦地爲雍﹑塞﹑翟三國。漢復爲內史﹐後攺爲京兆尹﹐左馮翊﹐右扶風﹐是爲三輔﹔置司隸校尉以統之﹐又以上郡﹑朔元﹑西河等郡﹐屬並州﹐漢中郡屬益州。後漢遷都洛陽﹐以三輔屬司隸﹐諸郡如故﹔建安十八年罷司隸﹐置雍州。三國屬魏﹐仍曰雍州。晉爲雍﹑梁二州﹐後魏仍爲雍州﹔後分置洛﹑岐﹑華﹑夏﹑北華諸州。後克梁州﹐又分置東益﹑東夏諸州﹔隋建新都﹐攺雍州爲京兆尹﹐又攺置馮翊﹑扶風諸郡。唐仍隋都﹐分置關內﹐及山南道﹔宋初曰陜西路﹐後分永興軍路﹐兼屬秦鳳﹑利州﹑京西﹑河東四路。南宋陜西入於金﹐金分爲京兆﹑鳳翔﹑鄜延等路﹔元攺置陜西行中書省﹐治奉元路﹐領奉元等路四﹐鳳翔等府五﹐邠州等州二十七﹐屬州十二。自陜西以至漢中﹐又西南至四川﹑山西諸州之地﹔卽今陜西全省﹐及甘肅平番縣以南﹐四川茂縣以西﹐漢源縣以北之地。明置陜西布政使司﹐其方域則小於元時﹐卽今陜西全省﹐及甘肅一部之地。陜西省誌﹐今存者有宋程大昌《雍錄》﹐明何景明嘉靖《雍大錄》﹐李應祥萬曆《雍勝略》。通誌則此志是爲首創﹐其後萬曆間﹐汪道亨修通誌三十五卷﹐淸康熙六年賈漢復修通誌三十二卷﹐皆爲陜西與甘肅未分省前之志焉。

咸寧縣誌八卷淸康熙七年刊本﹝北京圖書館藏﹞

淸黃家鼎纂修。家鼎穎上人﹐拔貢﹐康熙元年任咸寧縣知縣。咸寧爲西安府附郭縣﹐漢﹑唐具隸畿內﹐名凡屢易﹐曰芷陽﹐曰灞陵﹐曰南陵﹑杜陵﹐曰萬年﹐曰大興﹐至唐天寶始名曰咸寧。邑志爲陳北海始創﹐其書不傳﹐無從稽考。今存諸志則以此志最古。書分星輿﹑建置﹑田賦﹑官禮﹑選舉﹑人物﹑古迹﹑雜誌﹑藝文九門﹐凡九十九目。所記城府宮室之巨麗﹐市井風俗之阜繁甚詳。古迹記載宮殿﹑陵墓﹑寺觀﹑石刻﹐頗具考訂。全書編次排列﹐亦合體裁。書爲邑人陳大經﹑楊生芝等采編﹐經家鼎筆削總集而成。

咸陽縣新志二卷明萬曆十九年刊本﹝北京圖書館藏。上海圖書館藏舊抄本﹞

明張應詔纂。應詔別號渭溪漁人﹐咸陽縣人﹔隆慶元年貢生﹐萬曆元年舉人﹐歷官貴州道監察禦史﹐湖廣按察司僉事。咸陽爲周﹑秦﹑西漢﹑隋﹑唐建都地﹐往事久載宋敏求《長安志》。縣有專志肇於何時﹐未可詳考。按本志應詔序謂﹕「舊志自弘治甲寅邑宰趙君璉﹐托長安吉中捨纂之。前歲學憲漢城余公渡渭﹐閱舊志簡略﹐諭以續纂之役見委。而邑宰晉盂樊君﹐亦恆諄諄相屬﹐越三載始就稿﹔然艸創𨿽具略﹐修飾潤色﹐竊有餘媿焉。今年西安少府蘭陽李公﹝夢麟﹞蒞署邑篆﹐乃索前稿核對督刻之。」此應詔述咸陽邑志之始修及纂就刻成焉。按此志署撰人名﹐題張應詔撰﹐咸陽縣丞湯化督刻﹐而未著知縣名﹐則爲應詔私纂之書也。其體例分爲前後二卷﹐前卷分地理誌﹐山水﹑古迹﹑景致。建置志﹐行署﹑裏分﹑遞鋪﹑河岸。祠祀志﹐不分目。田賦志﹐附物產。裏俗志﹐官師志﹐均不分目。人物志﹐附選舉。鄕耆志﹐不分目。後卷分文籍志﹐紀事志﹐均不分目。其體以志爲綱﹐有不分子目﹐間有連子目合爲一綱﹐則不相類聚﹐乖體例焉。然其補正舊志之缺誤甚多﹐頗費采摭考正之煩。

咸陽志四卷淸順治十四年刊本﹐康熙匹十四年補刊﹝北京圖書館藏﹞

淸江山秀纂修﹐張枚增補。山秀字子玉﹐順天府玉田縣人﹐舉人﹐順治八年任咸陽縣知縣﹐十二年升任江南鎭江府同知。枚字卜公﹐太平縣人﹐舉人﹐康熙四十二年任咸陽縣知縣。曾纂《太平縣誌》頗具體例﹐世號名書。山秀官咸陽修《咸陽志》四卷﹐纂成於順治九年。總分四類﹐體制謹嚴。其後邑令蕭如蕙﹑黃中璜相繼修補﹐刻成於順治十四年。迄康熙四十二年枚爲邑令時﹐仍依舊志四綱﹐增補順治十四年後之事﹐補刻版片附於舊志各類之後。閱此志敍述﹐於建置﹑古迹﹑帝系﹑陵墓諸門﹐紀載尢詳﹔書後雜記一門﹐所紀漢唐故事﹐𨿽屬瑣碎﹐然能著明出諸某書﹐局條分注﹐頗合史例焉。

咸陽鄕土志不分卷稿本﹝北京大學圖書館藏﹞

是編不著撰人﹐書首有峪上老漁題記曰「此冊爲淸季各縣編輯鄕土誌書稿之一﹐辛亥後散亡人間。此志爲癸亥之春﹐在西安購得。」按此稿今藏於北京大學圖書館﹐上海圖書館有抄本﹐峪上老漁未詳爲何人焉。按其題記語气﹐似爲淸之遺臣。此書分爲歷史﹑政績﹑教育﹑實業﹑地理﹑古迹﹑陵墓﹑橋梁﹑山水﹑道路﹑物產﹑商務諸門﹐書無序跋﹔紀載事實﹐不按年月編次﹐體例構辭﹐均屬艸率。

臨潼縣誌八卷淸康熙四十年刊本﹝上海圖書館藏﹞

淸趙於京纂修。於京字香坡﹐濟南歷城縣人﹐舉人﹐康熙三十七年任臨潼知縣﹐任滿升歸綏知州。臨潼爲陜西名縣﹐明嘉靖間邑訓導樊玠﹐與邑人尙書武之望﹐創纂邑乘﹔其後萬曆間知縣王聯芳﹐淸順治間知縣馬良史﹐皆有重修﹐而均簡略未備。是志爲於京蒞縣事時﹐先手艸星野﹑建置﹑山川﹑古迹諸篇﹔後又經邑人張潛谷﹑申若山﹑張弘璧等﹐采輯成書﹐復延郃陽康乃心爲之校訂﹐釐爲星野﹑建置﹑山川﹑古迹﹑祠祀﹑賦役﹑官師﹑選舉﹑人物﹑風俗﹑祥異﹑雜誌﹑藝文十三門。書後附《華淸志》﹐華淸爲開元時所建宮也。乃錄自大歷﹑元和以來﹐有關題詠華淸宮詩文﹐大致盡收無遺。捲前有圖十六幅﹐中有驪山古圖﹑華淸宮圖。

藍田縣誌四卷淸順治十七年刊本﹐雍正八年增刊﹝北京圖書館藏﹞

淸郭顯賢修﹐楊呈藻纂﹐李元昇增纂。顯賢字天孫﹐淛海人﹐順治間藍田知縣。呈藻字澹園﹐金明縣人。元升字東■﹝日上永下﹞﹐雍正間藍田知縣。按本志建革謂﹕「藍田自秦獻公始置縣﹐山出美玉﹐故以藍名。至晉攺曰靑泥城﹐蓋其地多藍土﹐因名之。宋又攺曰峣柳城﹐以對峣山多柳故名焉。後周置郡復名藍田﹐領玉山﹑白鹿二縣﹔宋廢郡爲縣﹐名藍田﹐歷元明未更。」其邑之沿革如此。而考其邑乘﹐創於明弘治中﹐隆慶﹑萬曆皆有重纂。此志繼萬曆志﹐成於順治十七年﹐雍正八年元升因其書復爲增補。其書編例﹐捲前有星野圖﹑玉璽圖﹑縣治圖﹑文廟圖﹔所分志類﹐星象﹑山川﹑風俗﹑疆圉﹑古迹﹑建革﹑帝王﹑宦績﹑才賢﹑隱逸﹑流寓﹑卓行﹑文集﹑題詠﹑物產﹑紀事十六門。其中物產﹑紀事二門﹐而顯賢原本則無﹐乃升元所增補﹐故列於書後。捲前玉璽圖﹐摹繪極爲細致﹔圖說謂﹐點劃悉依舊本摹寫。星野﹑縣治﹑文廟三圖﹐繪刊亦精。惜其書紀載舊聞﹐猶未盡詳﹐職官附於宦績﹐選舉人於才賢﹐且多缺漏。藍田軼聞﹐見諸於古書者頗多﹐此志采摭猶有未盡也。

渭南縣誌十八卷明嘉靖二十年刊本﹝湖北省圖書館藏﹞

明南大吉纂。大吉字瑞泉﹐渭南縣人﹔正統五年經魁﹐六年登進士﹐歷官戶部雲南司郎中﹑紹興知府。以忤時顯罷歸﹐與弟子姜泗﹑賀府﹑姜沂﹑劉鳳池﹑薛騰蛟﹑何永等﹐纂成邑志。按此志編例﹐圖二卷﹐曰諸圖上﹑曰諸圖下﹔表四卷﹐曰易置表﹑曰官師表﹑曰戶口表﹑曰選舉表﹑曰因例表﹔考五卷﹐曰封域考﹑曰建置考﹑曰風土考﹑曰祠祀考﹑曰古迹考﹔傳七卷﹐曰職官傳﹑曰遷寓傳﹑曰人物傳﹑曰列女傳﹑曰雜紀傳﹑曰敍傳﹔凡十八卷。每篇均有小序﹐首題瑞泉子日四字﹐有如縣令主修縣誌之例。按其體例﹐惟列圖﹑表﹑考﹑傳四體﹐而缺志與文徵二體﹐修志之三書六體﹐猶未盡備。物產藝文﹐是爲方誌所必備之體﹐又缺而未登﹐故於體例論﹐志類未臻完備也。其獨以諸圖一門﹐居全書三冊之一﹐其小序云「圖凡二卷﹐以治民事神爲主﹐上卷始縣境終橋渡﹐凡圖二十又一﹐皆治民類也﹔下卷始文廟終石鼓山﹐凡圖十又八﹐皆事神類也﹔二卷合圖﹐凡三十又九。」又表之一門凡四卷﹐有歷代易置表﹐與他邑誌書沿革表有異﹐分縣﹑鄕﹑裏﹑村四項﹐以編年爲次。其小序首云「瑞泉子曰﹕渭南本古雍州東域之地﹐自漢置縣以來﹐其間因革無常﹐而名稱由之亦異。至其縣之領鄕﹐唐始僅見其綱目﹐而鄕之領裏﹐又後至宋乃始有目若名也。金元𨿽以都圖興制﹐中遘兵燹﹐載籍無存﹐玆固弗可彊說也。」按此表所考述渭南歷代領管鄕裏之制﹐爲獨創之作﹐較他邑誌書沿革表﹐以考縣之所隸﹐專敍置廢並割之事者爲佳。

渭南縣誌十四卷淸乾隆四十四年刊本﹝徐家匯藏書樓藏﹞

淸汪以誠纂修。以誠江寧縣人﹐舉人﹐應大挑選一等﹐以知縣用﹔嘗委署陜西沂陽﹑沔縣等縣知縣﹐乾隆四十二年調任渭南知縣﹐翌年纂成此志。渭南縣誌自嘉靖間南大吉纂縣誌十八卷﹐天啟間南軒續修縣誌十六卷﹐南師仰又爲增訂。淸順治十三年尙九遷﹑朱可衧重爲之纂修﹐雍正十一年嶽冠華﹑劉慶昌又纂修﹐編爲十五卷﹔乾隆中知縣姚景衡創修縣誌未成﹐以誠繼而成之。其志以考證前志之缺誤爲主﹐又增續雍正十一年後四十餘年之事﹔凡十四門﹐曰地形考﹑曰舊迹考﹑曰壇廟祠宇院觀考﹑曰冢墓考﹑曰建置考﹑曰賦役考﹑曰歷代著聞人考﹑曰本朝著聞人考﹑曰節烈婦考﹑曰選舉考﹑曰守令丞尉簿史考﹑曰修志源流考﹑曰雜考﹑曰繪圖考﹐徵引浩繁﹐論斷該實。按其體裁﹐實爲史冊徵信之書也。

恆州偶紀三卷淸乾隆十五年刊本﹝上海圖書館藏﹞

淸鄒儒纂修。儒字歸峯﹐洎陽人﹐盩厔知縣。恆州盩厔縣之古名﹐儒仿康海《武功志》例﹐爲文三篇﹐記盞厔之民情風俗﹐爲教化之通告也。邑人王璋因其書擴張之﹐編爲《盩厔縣誌》十五卷﹐與是書同時刻行。是書三篇﹐一紀勝﹐記山川﹑形勢﹑險要﹑古迹也。二紀創﹐載建置﹑祠廟﹑倉丁﹑書院﹑陵墓﹑考證﹑藝文也。三記意﹐述賦重政繁﹐民間疾苦也。三篇惟分段落﹐而不具標目﹐實則長文一篇耳。

耀州誌七卷明嘉靖六年刊﹐二十年增刊本﹝天一閣藏﹞

明張璉纂。璉字汝器﹐耀州人﹔弘治三年舉人﹐十五年登進士﹐授行人選爲禦史。歷官浙江副使﹑陜西按察使﹑四川布政使﹑順天府尹﹑遼東巡撫﹐引疾歸。後復起戶部左侍郎﹐時劉瑾數以禮﹐意欲招之﹐璉不答﹐瑾謀以事中傷﹐竟無隙及﹐後巡撫湖廣﹐卒於官。耀州兩漢曰祋祤﹐魏以後曰泥陽﹐曰宜州﹐曰華原﹐曰永安﹐皆耀州之地名也。唐末李茂貞始置耀州﹐五代梁攺曰崇州﹐後唐復爲耀州。宋元時稱曰義勝軍﹐曰靜勝軍﹐曰順義軍﹐曰感義軍﹐亦皆耀地。明初置耀州屬西安府﹐領縣四﹐後以領縣宜君攺隸延安府﹐弘治三年又以三原直隸於府﹔此志修時﹐領同官﹑富平二縣。五臺山在州治東三里漆水之滸﹐五山對峙﹐頂平如臺﹔東曰瑞應﹐南曰起黴﹐西曰升仙﹐北曰顯化﹐中曰齊天。唐時孫思邈於此地攝養永年﹐後道家托諸﹐而五臺之名從此著矣﹐耀亦由是著聞。州誌爲璉始纂﹐成於嘉靖初﹐僅紀州事﹐未及屬邑。其書共爲二篇﹐凡七卷﹐敍載明備。時於糧布役夫重賦﹐爲民之隱疾﹐此志乃反復致意於此云耳。其後二十餘年﹐知州李廷寶延州人喬世寧﹐因其書復增屬邑之事合爲九篇﹐書後附《五臺山記》﹐捲前有璉子張蒙訓序﹐體例乃臻完備矣。

同官縣誌十卷明萬曆四十六年刊本﹝北京圖書館藏﹞

明劉澤遠修﹐寇愼纂。澤遠祥符縣人﹐舉人﹐萬曆四十五年任同官知縣。愼字永修﹐號禮亭﹐同官縣人﹔萬曆二十四年進士﹐授刑部主事﹐升工部虞衡司郎中﹐出守蘇州﹐後升昌平副使﹐致仕歸。家居三十餘年﹐閉戶著述﹐所著有《四書酌言》《歷史匯》《山居日記》等書。按本志沿革﹐同官與耀州並爲漢時祋祤縣地﹐魏廢祋祤﹐後魏置銅官縣﹐後周攺爲同官﹔自唐迄元明﹐與耀州時分時合無常焉。邑志之作﹐據本志寇愼序謂﹕「同志始於嘉靖之楊曹州。楊曹州者﹐楊萬祺也﹐字長靑﹐曹州人﹐嘉靖二十八年任同官知縣。」考《同官志》實爲楊萬祺所創﹐是志乃匯輯《楊志》後四十餘年事﹐執筆者寇愼﹐匯輯者﹐爲邑人梁可賢﹑楊瑜志。其書共六十卷﹐爲目五十有四﹐爲言三萬餘字﹔同官古今事物梗槪具備﹐體裁亦爲簡核。嗣後崇禎初知縣孔尙標重修縣誌﹐亦因其原本體制﹔是時寇愼猶在﹐而爲之序云「同志修於萬曆戊午﹐越十八年而遭寇氛﹐簡版半付煨燼﹐年來竟爲廢書矣。」以知此志簡版於明時已遭毀損﹐故其傳本之稀也。

延安府誌八卷明弘治十七年刊本﹝北京圖書館藏﹞

明李宗仁修﹐楊懷纂。宗仁延安知府﹐懷延長縣儒學教諭﹐事迹均未詳。此志編例﹐自郡邑至詩文凡十八門﹐所敍延安當時所領州縣之事物﹐梗槪已具。按郡之沿革﹐延安春秋時爲白翟所居﹐秦屬上郡﹐漢初屬翟國﹐東漢隔於戎。後魏以爲統萬鎭﹐攺金明郡﹐又攺東夏州﹐又攺延州﹐取延水爲名。隋大業攺延安郡﹐唐初復爲延州﹐天寶又攺延安郡﹐乾元又爲延州。五代梁攺忠義軍節度使﹐後攺彰武軍。宋復爲延州﹐屬鄜延路﹐元祐升爲延安府。金爲延安路﹐明洪武二年攺延安府。按府誌﹐此志是爲首創﹐其後淸康熙十九年陳天植重修﹐嘉慶七年洪蕙又修之。

延安府誌八十卷淸嘉慶七年刊本﹝上海圖書館藏﹞

淸洪蕙修﹐洪亮吉纂。蕙江蘇江都縣人﹐貢生﹐乾隆五十三年任延安知府﹐嘉慶二年回任﹐升任甘肅平慶道去﹐事迹未詳。亮吉字稚存﹐初名蓮﹐字華峯﹐又字君直﹐號北江﹐陽湖縣人。乾隆五十五年殿試第二名及第﹐授翰林院編修﹐五十七年命分校順天鄕試卷﹐於闈中又奉命視學貴州。嘉慶元年入京直上書房行走﹐於禦試《徵邪教疏》內﹐陳述中外獘政﹐爲大臣所忌﹐謀欲除之﹐適因其兄之喪﹐辭官乞歸。四年復起充實錄館纂修﹐時川陜亂起﹐是年九月亮吉《上書成親王書》﹐王大臣等以所上書爲大不敬﹐律置「斬立決」。奉旨免死﹐發往伊犁﹐翌年赦歸﹐自名更生居士。亮吉爲淸代著名考據學家﹑方志學家﹐所纂《寧國府誌》《淳化縣誌》《固始縣誌》等志約十餘種﹐均爲淸代著名之方誌。亮吉於乾隆四十六年因孫星衍於陜來書招之﹐而至陜入巡撫畢沅幕﹐於陜先後纂成《澄城》《長武》等志。《延安府誌》亮吉代同邑咸寧知縣莊炘所纂﹐稿成後亮吉離陜。此稿采摭丰富﹐考據甚詳﹐及蕙任延安知府重爲補訂﹐時亮吉以罪戍伊犁﹐乃大變亮吉所訂編例﹐刊成於嘉慶七年。按刊本體例﹐分紀一﹑表三﹑考三﹑略六﹑傳錄六﹑文徵三﹔按亮吉修志訂例﹐從未見有如此之體裁也。據洪蕙序謂﹕「取法於史體。」其實因章學誠志例學說﹐而定此志之體裁。

宜川縣誌八卷淸乾隆十八年刊本﹝徐家匯藏書樓藏﹞

淸吳炳纂修。炳字韜園﹐南丰縣人﹔乾隆二年進士﹐十六年任宜川知縣。考宜川向無志乘﹐僅有邑人私記﹐事皆疏漏舛誤。炳憫其數千餘載之事﹐漫無統記﹐故創爲此志。其體例分爲八類﹐子目四十有六﹐事有相類者以附於各目之後﹔而無從歸類目者﹐悉入雜記一門。宜川事物巨細具備於一書﹐其體裁𨿽爲簡括﹐但欠志例。前有壺口圖一頁﹐圖說略云「邑之孟門距壺口一里﹐卽《禹貢》所謂旣載壺口是也。當堯時河水出自孟門以上﹐大溢泛濫﹐名曰洪水。夏禹疏通﹐而出孟門云。孟門卽龍門之上口﹐酈道元《水經注》謂﹕卽《禹貢》之壺口也。而蔡沈《尙書注》非之﹐胡謂《禹貢錐指》﹐亦本蔡氏之言。故列壺口圖﹐以考正蔡氏千載沿訛﹐示以圖考﹐使覽者瞭然知之矣。」又山水志﹐有《壺口解》一篇﹐敍述與圖說同。按《尙書﹟禹貢》有﹕「旣載壺口﹐治梁及岐」之句。此志謂壺口在宜川縣東北﹐岐卽岐山﹐在陜西縣東﹐黃河流至宜川﹐河身小至十之一﹐懸崖直瀉﹐似水自壺口而出﹔上下水位髙低﹐相下十有五尺﹐水勢瀠洄旋轉似壺形﹐故山名壺口。壺口在宜川之說﹐始見於此志﹔當時吳騫見以爲非﹐乃作《壺口辧》﹝稿本藏上海圖書館﹞﹐其文略云「吳騫識﹕《禹貢》壺口山名﹐從來經解史傳所載班班可考。近見陜西《宜川志》﹐乃乾隆中縣令南丰吳炳重修﹔中有《壺口考》一篇﹐以爲壺口實水名﹐而非山名﹔且爲之圖﹐列入志中。竊恐志乘流傳﹐貽誤後來所學﹐有關匪細﹔因不揣固陋﹐多爲考訂﹐繪圖並系辧於左﹕壺口之爲山﹐古今史傳紀﹐無不皆云﹔非自宋蔡九峯《集傳》始﹐《導山》云﹕壺口雷首﹐至於太嶽。壺口與雷首﹑太嶽並稱﹐何得爲非山乎。又曰孟門在壺口下一里。兩巨石屹立如門。《漢書﹟地理誌》云﹕壺口山在河東北。《元和郡縣誌》《明一統志》皆謂在山西平陽府。壺口山實處黃河之東﹐宜川縣在河之西﹐以壺口在殊謬。古今地誌﹐並未有以壺口在宜川者﹔惟宜川之下俗亦呼壺口﹐其下巨石相對﹐亦有孟門之稱﹐而壺口有二﹐龍門其一也。」以此可知乾嘉時考據家﹐每見與經史有違之論﹐必引經據史﹐爲文以駁之﹐因欲以證方誌之能達於翔實。

鳳翔府誌八卷明正徳十六年刊本﹝天一閣藏﹐存卷一至卷三﹞

明王江修﹐王麒纂。江字宗岷﹐直隸任丘縣人﹔正徳十四年任鳳翔府知府。麒字埜堂﹐寶雞縣人﹔弘治十二年進士﹐授吳橋縣知縣。按沿革鳳翔爲周岐周故地﹐東遷後以岐﹑酆地賜秦﹐始皇並天下﹐以屬內史。漢初屬雍國﹐後更爲中地郡﹔武帝時更名扶風﹐唐至徳元年更爲郡﹐曰鳳翔。明時隸陜西布政使司﹐分屬關西道﹐領鳳翔﹑岐山﹑寶雞﹑扶風﹑郿縣﹑麟遊﹑汧陽﹑隴州八州縣。郡誌傳者﹐以此志最古。考此志之成﹐據王江序謂﹕「首由屬邑八校官王成章輩﹐采擇分董其事﹐復延郡人王麒次第總輯其成﹐後又請武功康對山裁定。」則此志爲出於名進士王麒之筆﹐又經名志乘家康海裁定﹔當不失爲名書。惜此書僅存三卷﹐無從觀其全貌焉。

重修岐山縣誌六卷明萬曆十九年刊本﹝北京圖書館藏﹞

明於邦棟修﹐南宮纂。邦棟山西臨汾縣人﹐舉人﹐萬曆十七年任岐山知縣。宮事迹未詳。按沿革﹐岐山自古公亶父去邠踰梁﹐率西水滸﹐居於岐下。卽今之箭括山﹐其山兩岐﹐因名岐山﹔山之陽有深溝﹐溝之南平原四周﹐故稱原。太王邑此﹐因號國曰周﹐而岐周之名由此遂顯。北魏置岐州﹐隋廢州﹐攺曰岐山縣﹐屬扶風郡﹐岐山縣自此始也。按岐山爲周之舊都﹐其名見之於《孟子》﹔至於北魏之岐州﹐隋之岐山縣﹐是否爲《孟子》所言之岐山﹐今猶未能斷定。此志沿革﹐所舉例證﹐亦未能明斷也。其書輿地誌古迹﹐有石鼓一款載﹕石鼓相傳周宣王中興獵於岐陽﹐勒石紀功﹐形如鼓﹐數有十﹐藏諸廟。至唐時鄭餘慶於陳倉得其八﹐置鳳翔學宮。宋皇祐間﹐向傅師復求得其二。大觀中徙置開封辟雍﹐靖康之亂﹐金人取歸燕京。藝文志收唐韋應物《石鼓歌》﹑韓愈《石鼓歌》﹑宋蘇軾《石鼓歌》。本志所紀鄭餘慶得鼓﹐迄金人取歸燕京諸事﹐徵引極有明證。考《岐山縣誌》創於嘉靖間知縣韓廷芬﹐久佚不傳﹔此志因舊志義例重纂﹐分輿地﹑風土﹑建置﹑賦役﹑祠祀﹑職官﹑人物﹑藝文八類﹔規劃事例﹐按其凡例﹐自謂似較前志加詳。

寶雞縣誌十卷首一卷淸乾隆二十九年刊本﹝復旦大學圖書館藏﹞

淸許起鳳纂修。起鳳字云衢﹐號梧軒﹐浙江昌化縣人﹔乾隆十七年進士﹐二十七年任寶雞縣知縣。寶雞縣誌自康熙間知縣何錫爵修志三卷﹐未有重纂者也。起鳳蒞縣事﹐以前志陋就簡率﹐於是遂延邑士髙登科等采摭羣籍﹐親載筆而成縣誌十卷。敍寶雞往事﹐增逾前志四倍﹐其體裁分地理﹑建置﹑賦役﹑學校﹑古迹﹑官師﹑人物﹑選舉﹑列女﹑藝文﹑雜記﹑祥異十二門﹐子目八十有四﹐各門均標小序﹐每目之後又系之跋言﹐頗具體例。地理誌記寶雞形勢雄險﹐右岐﹑鳳列峙﹐左則有散關﹑益門﹔管鑰蜀棧﹐控扼秦川捷徑﹐爲西北咽喉要地。古迹記周宣王鑿石鼓﹐取石於縣東南十五里之山麓﹐寶雞自古爲文藪之區焉。

扶風縣誌四卷淸順治十八年刊本﹝北京圖書館藏﹞

淸劉瀚芳纂修。瀚芳字東霈﹐號北海﹐大興縣人﹐副貢生﹐順治十六年任扶風知縣﹐康熙十八年調任江西贛縣﹐又主修《贛縣誌》﹐所著有《蘭畹居稿》。扶風之名舊矣﹐漢之扶風﹐則爲今長安縣地。按本志沿革謂﹕「縣爲唐貞觀八年攺湋川縣而名。」則當非漢魏時之扶風縣也。考其縣誌﹐據本志所述﹐初纂於胡溫泉﹐再纂於趙仲玉﹐三纂於孫承教﹐此三人皆爲扶風人。三志皆於崇禎八年遭兵燹毀盡﹐無可考其卷帙﹐及纂成時代。四纂於崇禎十一年﹐知縣宋之傑延邑人王鞏所編﹐凡十七篇。此志則爲第五纂矣﹐其書體裁分爲六綱﹐曰輿地誌﹐分目七﹔曰建置志﹐分目五﹔曰賦役志﹐分目七﹔曰秩官志﹐分目二﹔曰人物志﹐分目七﹔曰藝文志﹐分目五。捲前有鳳翔府知府項始震序﹐邑人李崇稷﹑張志卓二序﹐及瀚芳自序。瀚芳序謂﹕「延邑之紳士博古洽聞者﹐搜軼徵獻﹐剪稗潤藻﹐凡五閱月而告成。」按纂職表﹐有縣丞陳允錫﹑教諭馮文可﹐邑人丘祖唐﹑王萬方﹑趙達新﹑張子瞻諸人采輯﹐而非出於瀚芳一手輯成。按此志采摭考訂﹐頗爲愼嚴﹐於考核舊典徵引甚詳。其體例能循掌故以分綱定目﹐按文獻以斷事例﹐頗純於史法。

郿縣誌十卷淸雍正十一年刊本﹝上海市歷史文獻圖書館藏﹐現藏上海圖書館﹞

淸張素纂修。素字居易﹐貴州淸平縣人﹔雍正二年進士﹐六年選分陜西郿縣知縣。十一年纂修《酈縣誌》﹐時相協采輯者﹐有邑人張執中﹐歙縣仇以信。酈縣處西岐之陽﹐爲周時成周之地﹐漢唐以來稱爲名區。然其志乘之傳者甚稀﹐猶可稽考者﹐明萬曆中邑人劉九經纂志八卷﹐淸順治中邑令陳超祚重修之﹐康熙中邑令梅過再修之。素蒞郿邑﹐視劉九經志體裁未臻全備﹐陳﹑梅二志﹐亦惟賡續﹐亟欲重纂﹐以成一邑之典故﹐親執筆而成此志。其書體裁﹐分輿地﹑政略﹑水利﹑宦迹﹑獻實﹑僑賢﹑事紀﹑異錄﹑雜考﹑藝文十類。臚列事故﹐摭拾陳迹甚繁﹔𨿽紀載事物﹐輕重繁簡處置未能盡當﹐但體例則能免冗雜。如以物產附於輿地﹐僅紀寥寥數句﹐一邑之所產﹐豈僅此耳。水利分渠﹑泉﹑村堡三目﹐惟敍其形勢原委﹐而未述疏導灌漑之策﹐則與山水志何異耶。事紀﹑異錄﹑雜考三類﹐紀載並無分例﹐而見一事有重複敍述者﹐則何必分爲三門﹐徒事冗繁。總其書記載猶爲簡括﹐而處置事物﹐則排比失當。

汧陽志不分卷淸順治十年刊本﹝北京圖書館藏﹞

淸王國瑋纂修。國瑋字素庵﹐順治七年任汧陽知縣。按沿革汧陽爲漢之隃麋縣﹐屬扶風郡﹔後周始攺置爲汧陽縣﹐以其在汧河北岸﹐水北曰陽﹐故名汧陽。金﹑元﹑明其名未更﹐而縣治則數遷矣。據災祥所紀﹐於明嘉靖二十六年汧河與暉水泛濫淹城﹐知縣張涵﹐教諭張相皆歿於水。汧陽志乘﹐明前均無考。按此志篇首題名《石門遺事》﹐據國瑋序謂﹕「爲愛石門奇勝﹐記始以著篇端。」石門者﹐爲汧陽之名勝地也。此志編例﹐共爲六門﹐書中編次則未分卷﹐體例淩雜。惟紀土俗民情較詳﹐於官師人物二門﹐明於前缺漏者頗多。其後康熙五十四年知縣吳宸梧爲之續補﹐僅增補志﹑人物二篇。雍正十年知縣管旆再爲增補刻行﹐仍多缺漏。順治原本及雍正增刊本二書﹐今皆爲海內稀見本矣。

漢南郡誌二十四卷淸康熙二十八年刊本﹝上海圖書館藏﹞

淸滕天綬纂修。天綬遼陽人﹐蔭生﹐由廣東潮州府同知﹐升漢中府知府。漢南卽漢中府﹐其名始於秦﹐至明始置府﹐領邑十二﹐府誌創於明嘉靖二十三年知府張良知﹐修《漢中府誌》十卷﹐淸順治十三年知府馮達道又重修《府誌》六卷。是編天綬延邑人和鹽鼎采輯順治十三年後三十餘年之事﹐乃合舊志共編爲二十四卷﹐卷帙𨿽大增於前﹐而只補藝文居多﹐事物所增無幾。其書體裁總分爲六類﹐曰輿地誌﹑曰建置志﹑曰食貨志﹑曰秩官志﹑曰人物志﹑曰藝文志。輿地誌有《僭亂》《歷代得失大略》《明末流寇記略》三篇﹐不入藝文﹐於志例殊若不合。余類亦子目冗雜﹐體例有欠嚴愼。

重修寧羌州誌七卷明萬曆二十五年刊本﹝南京大學圖書館藏原刻本﹐上海圖書館藏抄本﹞

明盧大謨修﹐楊堂纂。大謨永平縣人﹐舉人﹐萬曆二十三年任寧羌知州。堂事迹未詳。寧羌卽今寧彊縣。按本志建置﹐於明成化間﹐割略陽﹑污縣之地始設州。嘉靖間知州王齊東輯有州誌﹐大謨蒞州政﹐延楊堂與範啟東重纂﹐分輿地﹑古迹﹑建置﹑壇廟﹑田賦﹑宦績﹑人物﹑雜誌八門﹐寧羌置治淺短﹐事物無多﹐用例簡略有則﹐較爲得體。

延綏鎭誌八卷明萬曆三十五年刊本﹝北京大學圖書館藏刊本﹐上海圖書館藏影抄明萬曆本﹞

明劉余澤纂修。余澤事迹未詳﹐萬曆間任整飭延綏兵備副使。巡撫塗宗浚命修鎭志﹐及程汝璧任巡撫﹐而成此書。以紀山川險夷﹐阨塞要隘甚詳。延綏爲明時重鎭﹐轄防自楡關東抵偏關﹐西接寧夏﹐綿亙千八百里﹔管衛城四﹐堡三十七。鎭城初在綏徳﹐成化九年巡撫餘子俊建議徙於楡林堡。嘉靖間兵備副使趙壽峯修有鎭志﹔此志爲繼《趙志》重纂﹐又稱《延綏新志》。其書共分三十門﹐各系於子目。以紀鎭區轄防州縣之歷代建置沿革﹐山川險夷﹐阨塞要處。及兵馬之收集﹐與餽餉儲積﹐登耗之數﹔力役徵調﹐支庶之煩﹔祲祥賑卹﹐補救之方。兼載防地風俗學校﹐文武經歷﹐建置古迹﹐靡不犁然具陳。此志推爲關鎭志中紀載詳盡精核之書。

漢陰縣誌六卷淸康熙二十六年刊本﹝北京圖書館藏﹞

淸趙世震修﹐汪澤延纂。世震遼東人﹐康熙間漢陰知縣。澤延漢陰縣人﹐貢生。考漢陰縣誌創於成化十六年知縣張大綸﹐萬曆四十七年知縣張啟蒙﹐崇禎十五年知縣張鵬翺﹐皆有重修。此志爲續崇禎十五年後之事而重纂﹐其志總分輿地﹑建置﹑田賦﹑官師﹑人物﹑藝文六門﹐子目凡三十一﹐附目七﹐體例尙爲簡核。按輿地沿革謂﹕「漢陰爲漢時安陽縣地﹐晉攺曰安康﹔北魏攺寧都﹐隋復攺安康﹐唐始名漢陰。」所敍沿革﹐徵引傍考﹐不著出處﹐殊難使信。捲前有八景﹐首列鳳山疊翠﹐鳳山卽鳳凰山﹐在縣南若列屏然﹔東西綿亙二百餘里﹐宛有鳳翔千仞之勢。輿地山川謂﹐鳳凰山在縣南二十五里﹐有峯如鳳因名﹔山頂有鳳凰池﹑仙女池。藝文志載陳典《鳳凰山紀》﹐稱此山上有萬仞芙蓉﹐朵朵活潑﹐直逼靑天﹔下有漢水紆迥﹐淙淙泉石。玆觀此志八景鳳山之圖﹐及陳典形容之辭﹐則鳳凰山果不愧爲漢陰之名勝也。

大荔縣誌十六卷淸乾隆七年刊本﹝北京圖書館藏﹞

淸沈應兪修﹐葉超懋纂。應兪字心則﹐紹興會稽縣人﹐監生﹐雍正十三年由按察使經歷﹐任大荔知縣﹐任滿以親老歸養。超懋邑人﹐舉人。按沿革謂﹕「大荔與朝邑﹐同爲古臨晉縣地﹔晉攺臨晉爲大荔縣﹐後秦復爲臨晉﹐北魏析臨晉地置五泉縣﹐隋爲馮翊縣﹐皆大荔地也。」按大荔爲明置同州地﹐淸雍正十三年升同州爲府﹐置大荔爲郭縣。縣南有髙阜地﹐飛沙連亙﹐其廣東西七十餘里﹐南北二十餘里﹐唐謂之沙苑也。其地多沙﹐不利耕植﹐向不徵賦﹔淸初以其地賜郭駙馬﹐每畝徵租銀一分﹐課賦自此始焉。大荔志乘可考者﹐明天啟時州人馬朴纂《同州誌》﹔置縣後縣誌﹐是編爲首纂。其書義例嚴整﹐分圖﹑表﹑志﹑傳四綱﹐凡三十二目﹐敍述詳簡﹐皆得法度﹐爲漢中誌書之著者。乾隆丙午知縣賀云鴻﹐道光庚戌知縣熊兆麟﹐先後嗣修縣誌﹐皆循其體例﹔以爲不可或之例﹐視如圭臬矣。

華陰縣誌八卷明萬曆四十二年刊本﹝上海圖書館藏﹞

明王九疇修﹐張毓翰纂。二人事迹未詳。華陰陶唐氏之華封所祝也﹐有虞氏之西嶽所守也﹐故名。漢髙帝八年始置華陰縣﹐屬京兆。此志爲今存華陰志之始﹐有康熙五十二年遞修刻本。其志例﹐首列圖三幅﹐邑境圖﹑縣治圖﹑西嶽圖﹐卷一輿地﹐卷二山川﹐卷三建置﹐卷四食貨﹐卷五官師﹐卷六人物﹐卷七叢談﹐卷八藝文﹑附舊志序二篇﹐文簡事該﹐而體裁備矣。

華陰縣誌二十一卷首一卷淸乾隆五十九年刊本﹝陜西圖書館藏﹞

淸張曾垿修﹐李天秀纂。曾垿字鑑堂﹐安徽桐城縣人﹔乾隆四十六年進士﹐四十九年任華陰縣知縣﹐任滿升貴州黔西知州。天秀字焦婁﹐華陰人﹔雍正十一年進士﹐授翰林院編修﹐出任山東歷城知縣﹐任滿致仕歸。華陰縣誌據本志序謂﹕「始創於明邑人雷霖﹐越數十年﹐又修於邑令趙儒明。」二志今無可考﹐惟有萬曆四十二年修縣誌八卷﹐爲萬曆間邑令王九疇修﹐康熙間張毓翰增補﹐與此志序言撰人有異。此志爲天秀纂成於乾隆中﹐後十數年又經其子汝榛續輯﹐及曾垿蒞縣事始鳩工開雕﹐書未成而曾垿去﹐事停﹔迄乾隆五十九年知縣許光基繼事乃克刻成。其書體例分封域﹑建置﹑職官﹑人物﹑列傳﹑經籍﹑金石﹑藝文﹑爵秩﹑紀事﹑志餘十一門。民國《華陰縣續志》凡例稱其紀載極詳﹐分目亦備。按此志所收人物特多﹐自漢以來不下百數十人﹐但不免泛濫﹔又於人物後﹐立列傳一類﹐與人物並分例﹐體例冗沓矣。

潼關衛志三卷淸康熙二十四年刊本﹝徐家匯藏書樓藏﹞

淸楊端本纂。端本潼關衛人﹐順治十二年進士﹐官臨淄知縣。此志爲端本致仕家居時所纂焉﹐其書起自上古﹐終於淸康熙二十四年﹔簡帙有體﹐可備史家掌故。其編次﹐分地理﹑建置﹑禋祀﹑田賦﹑職官﹑人物﹑選舉﹑兵志﹑藝文九類。潼關衛屬西安府﹐與閿鄕﹑華陰二邑分布參差﹐難以廣袤道裏計﹔捲前有衛城圖﹐城周十一里二分。關踞黃河北岸﹐與蒲關相距六十餘里﹔河山之險﹐迆邐相接﹔自此相望﹐川途曠然﹐歷代爲屯兵之所也。此志修時﹐潼關爲衛﹐雍正二年裁﹐五年復置潼關縣﹐屬華州﹔乾隆十三年裁縣﹐置潼關廳﹐屬同州府﹐民國裁廳復爲縣。按《潼關志》此志爲創﹐原本久稀見﹐此書北京圖書館尙有藏而缺卷下﹐嘉慶二十二年有重刻本﹐民國二十年重印本。

武功縣重校續志三卷淸康熙元年刊本﹝北京圖書館藏﹞

淸李紹韓修﹐張文熙纂。紹韓字瞻人﹐歸安縣人﹔順治十七年由貢生任武功知縣。文熙字存白﹐武功縣人﹔明崇禎間舉人﹐善詩文﹐嘗協修《陜西通誌》﹐所著有《嶰谷詩集》。自明康海纂《武功志》三卷﹐號爲鄕國之史﹐莫良於此。而《康志》終於正徳十四年﹐文熙此志則續自正徳十五年後百餘年之事。其所續惟官師﹑人物﹑選舉﹑藝文四門﹐條分格例﹐悉本《康志》﹐文簡事核﹐亦不失爲對山之流亞。據紹韓序云「厥事不數月而脫稿。」又何其速耶。

武功縣後志四卷淸雍正十一年刊本﹝徐家匯藏書樓藏﹞

淸沈華纂修。華字紀榮﹐吳縣人﹐監生﹐擢任宜君知縣﹐纂成《宜君縣誌》﹐及調知武功縣﹐又纂成此志。武功自康海創修縣誌﹐後又增纂於張文熙﹐共號名書。是編乃沈華官武功時﹐得康海裔孫康南阿續著《縣誌私稿》﹔覆核增刪﹐再補近年事迹而纂成。其體例﹐仍仿《康志》地理﹑建置﹑祠祀﹑田賦﹑官師﹑選舉﹑人物七門﹐又增典禮﹑武備﹑紀事﹑撰述﹑藝文﹑拾遺﹐總凡十三門。每門之中所析子目冗雜﹐有失《康志》簡潔之旨矣。

永壽縣誌七卷淸康熙七年刻本﹝上海圖書館藏﹞

淸張焜修﹐趙運熙纂。焜字大啟﹐號西屏﹐江西南昌縣人﹐舉人﹐康熙六年任永壽知縣。運熙永壽縣人﹐拔貢。《永壽縣誌》﹐於明末兵燹之後﹐盡失無考﹐此志纂時西北猶爲軍興鼎沸之秋﹐未幾新志亦遭散失﹔今存者﹐僅見此書耳。觀其敍沿革謂﹕「永壽爲古之豳國﹐秦時爲內史地﹐漢爲扶風郡漆縣﹐後魏爲廣壽縣﹐後周始攺名永壽﹐屬西安府乾州。宋時曾攺名長壽﹐元明復爲永壽﹐淸因之。」山水記縣西一里有溫泉﹐卽莫谷水也。好畤河在縣西南好畱裏﹐一名沙凹河﹐其源出麟遊縣月原莊﹐至縣境水經蘭山麓﹐計長二十餘里﹐逾武功境入渭河。好畤河東西有八渠﹐均霑田疇之所灌漑﹐故好畱裏多一等地﹐渠水之利使然焉。按此志紀永壽事物核要者甚少﹐如賦役﹑職官﹑選舉﹑人物諸門﹐猶有未備﹐雜而不醇。又其論述﹐大率扶衰救獘之議居多也。

直隸邠州誌二十五卷淸乾隆四十九年刊本﹝上海圖書館藏﹞

淸王朝爵修﹐孫星衍纂。朝爵安徽歙縣人﹐乾隆四十四年任邠州知州﹐事迹未詳。星衍字淵如﹐一字苑如﹐又字伯淵﹐號季述﹐陽湖縣人。乾隆五十二年殿試第二名及第﹐授翰林院編修﹐散館就職刑部主事﹐屢遷至兗沂曹濟道署按察使﹐以母喪丁憂歸居金陵。星衍爲學深究經史文學﹑考據音訓。星衍與阮元交摯﹐元辦詁經精舍於杭州﹐聘星衍﹑王昶爲講席﹐以經史疑義課士。嗣後復起爲山東督糧道﹐未幾年稱疾致仕﹐主講鐘山書院十餘年。星衍好藏書﹐精校勘﹐著述丰富。善志乘學﹐纂方誌約十種﹐皆爲名書。乾隆四十五年畢沅巡撫陜西﹐星衍隨之入陜。嘗纂《醴泉志》及《咸寧》《長安》三志。《邠州誌》朝爵知邠州時延星衍編纂。星衍自爲之序﹐又刊之於其《問字堂集》。此志分部二十五﹐時邠州兼有三屬縣﹐星衍已纂成四卷﹐旣而三屬縣請各自爲一書﹐故此志卷一至四並及三縣﹐卷五以下專志州治。州誌之例若專志州治者﹐當稱直隸州誌。此志前四卷統記領縣﹐直隸州誌無此例也。其編例卷第一州縣一﹐卷第二州縣故治今治二﹐卷第三山屬三﹐卷第四水屬四水利附﹐卷第五鄕屬五﹐卷第六國六﹐卷第七署屬七﹐卷第八儒學八﹐卷第九廟屬九﹐卷第十墓十﹐卷第十一古迹十一﹐卷第十二恩澤十二﹑五行十三﹐卷第十三大事十四﹐卷第十四官屬十五上﹐卷第十五官屬十五下﹐卷第十六地丁錢糧十六﹐卷第十七經費十七﹐卷第十八兵十八﹑驛十九﹐卷第十九名人二十上﹐卷第二十名人二十下﹐卷第二十一節

婦二十一﹐卷第二十二科第表二十二﹐卷第二十三風俗土產二十三﹐卷第二十四石刊著述題詠二十四﹐卷第二十五序錄二十五﹑圖附。此種編例﹐旣能使每捲頁數相等平衡﹐又篇名便以查索﹐開卷瞭然。邠州常見載於古書﹐古迹甚多﹐星衍參閱經史與相證左。此星衍所謂﹕「方誌以考據存文獻。」故文獻必徵實﹐爲修志要旨。星衍入陜所纂《邠州》諸志﹐爲其中年之作﹐篇目𨿽簡﹐而事無遺漏。其晚年所纂《廬州》《松江》二志﹐則篇目𨿽繁而不亂﹐均推爲方誌之上乘也。

淳化志八卷明隆慶四年刊本﹝北京圖書館藏﹞

明童思善修﹐羅廷繡纂。思善字復之﹐泰和縣人﹔隆慶四年任淳化知縣﹐踰年卽去。廷繡字公裳﹐淳化縣人﹔嘉靖十七年進士﹐授行人﹐歷官吏部郎中﹐太常寺卿通政﹐四川巡撫署都禦史。晚年家居閉戶著述﹐惜其書皆散佚不傳。淳化爲漢時三輔名邑﹐縣誌按本志廷繡序謂﹕「正徳中有抄本。」按此志乃嘉靖時知縣閩伯度﹝文憲﹞﹐及湯文﹝東浙﹞﹐先後囑廷繡與弟廷紳編纂﹔而稿成於隆慶四年﹐童思善任內。按此志所記戶口之多寡甚詳﹐自秦徙云陽五萬家之後﹐盛於漢﹐減於隋﹐又減於宋元﹔迄明季戶口之存者﹐視漢十不及四矣。古迹引《史記》《漢書》所載﹐黃帝萬靈明庭在焉。藝文志有漢王褒《云陽官記》﹐揚雄《甘泉官賦》﹐世所艷稱淵云詞賦者﹐均萃於此縣耳。按此志之所長者﹐以覆實紀事﹐不以野傳疑訛者參之﹐故能纂述淹貫﹐考論詳確﹐爲傳信之史也。

淳化縣誌十八卷淸乾隆四十八年刊本﹝上海圖書館藏﹞

淸萬廷樹修﹐洪亮吉纂。廷樹江西南昌人﹐舉人﹐乾隆四十年任淳化知縣。亮吉纂《延安府誌》已著錄。淳化自隆慶間邑人羅廷繡纂成縣誌後﹐康熙辛巳知縣張如錦又爲重修﹔羅﹑張二志﹐皆記載簡略﹐考訂未詳。及畢沅巡撫陜西時﹐樂其地靈勝﹐而無佳志﹐乃延名志乘家洪亮吉主纂縣誌。亮吉取萬廷樹已成志稿﹐重加考證釐訂﹐僅越五月而成書。其書於沿革﹑山川二門﹐考訂尢翔核﹐形勢及道裏之遠近﹐祠廟之興廢﹐廣搜博采﹐稽索亦能得實。例如其凡例所舉﹐水利涇陽爲著﹐乃考本縣仲山爲鄭國鑿渠處﹐其南洪堰卽白公渠﹐發源所紀溝洫﹐大率涇陽支流。是據《昆侖記》所記源委爲本而考証之。又如考證縣之梨園鎭﹐引《云陽宮記》謂﹕武帝所築﹐有樹數百株﹐靑蔥如蓋﹐因以名鎭﹐又嘗名寨﹐非俗稱梨園﹐因唐開元﹑天寶中於京城梨園置教坊﹐習法曲﹐誤謂縣治卽教坊地﹐特辧証之。其書考訂之精詳﹐皆如此例。其書體例﹐爲紀者八﹐曰土地紀﹑曰山川紀﹑曰大事紀﹑曰道裏紀﹑曰戶口紀﹑曰風土紀﹑曰祠廟紀﹑曰冢墓紀。爲簿者二﹐曰宮殿簿﹑曰會計簿。爲志者五﹐曰學校志﹑曰衙署志﹑曰職官志﹑曰登科志﹑曰士女志。爲略者三﹐曰金石略﹑曰詞賦略﹑曰序略。按其編例﹐分紀﹑簿﹑志﹑略四綱﹐以人物列之於志﹐而不稱傳﹐以藝文入之於略﹐而不入於志﹐乖其體例焉。其能以史料及記述考證三者愼嚴分列﹐且其能盡述無遺。畢沅序稱之﹐該核可繼《長安志》《雍勝略》二書﹐非世所傳明康海《武功志》﹑韓邦靖《朝邑志》等所可比矣。沅譽之也如此也。按此志傳本久已稀少﹐民國二十年淳化縣長溫偉﹐以鉛字重印二百部﹐亮吉名著﹐得以廣傳。

洛川志二卷淸順治十八年刊本﹝徐家匯藏書樓藏﹞

淸陳爌修﹐李楷纂。爌字公朗﹐洛川縣知縣。楷號岸翁﹐一號河濱野史﹐洛川人。按此志楷與東蔭商子云所參訂﹐記明萬曆癸卯後﹐迄順治庚子之事﹐其書二卷﹐約四萬餘言﹐而藝文占十之六七。分爲八門﹐曰﹕一之隸﹑二之迹﹑三之域﹑四之建﹑五之賦﹑六之治﹑七之獻﹑八之文。隸﹑迹﹑域三者﹐則敍地理也。建以敍建署﹑賦以敍田賦﹐治以敍職官﹐獻以敍選舉﹐文以敍藝文。於星野﹑山川﹑物產﹑風俗﹑人物等項﹐爲修志體例所不可少﹐其皆缺如。按此志均爲志體﹐而圖﹑表﹑考﹑傳皆無﹐且多空談而無據﹐則與私記野乘何異。

○甘肅

甘肅通誌稿一百三十卷首一卷民國二十五年修﹐稿本﹝北京圖書館﹑甘肅省圖書館分藏﹞

近人楊思﹑張維纂。思字愼之﹐會寧人。維字鴻汀﹐臨洮人。甘肅所領八府三州﹐明時皆隸陜西﹔淸康熙二年始以陜西右布政司﹐分駐鞏昌﹐轄臨洮等府﹔後又攺爲甘肅布政司﹐增置甘﹑涼諸郡﹐設巡撫以蒞之﹐於是甘肅遂別爲一省。乾隆元年巡撫許容始修成《甘肅通誌》五十卷﹐凡三十六類。宣統元年﹐升允﹑長庚又修成《甘肅新通誌》一百卷。民國十八年﹐又析甘肅地﹐增設寧夏﹑靑海二省﹐是志則爲分省後所修。其書體裁﹐所載省之典章制度﹐截至民國十七年止﹐所敍社會民生諸門﹐間有敍及十八年後事者﹐則不拘斷限。書凡十七類﹐卷一至十五曰輿地﹐卷十六至二十曰建置﹐卷二十一至三十曰民族﹐卷三十一至三十五曰民政﹐卷三十六至四十二曰財賦﹐卷四十三至四十八曰教育﹐卷四十九至五十七曰軍政﹐卷五十八至六十一曰交通﹐卷六十二曰外交﹐卷六十三至七十六曰職官﹐卷七十七至八十二曰選舉﹐卷八十三至一百十曰人物﹐卷一百十一至一百十三曰金石﹐卷一百十四至一百十五曰藝文﹐卷一百十六至一百二十五曰紀事﹐卷一百二十六曰變異﹐卷一百二十七至一百三十曰雜記。按其編綴之法﹐大致以縣爲綱﹐或亦以時以事﹐不拘一格。凡編錄義例﹐各於類前別爲小序以說明之﹔仍沿舊志編法﹐並無創新意旨焉。張維《隴右方誌錄補》謂此志始修於民國十八年﹐以合肥吳瓊州﹝瀛章﹞總司局務﹐聘會寧楊愼之﹝思﹞爲總纂。二十年以費絀中輟﹐明年復依部修志事例﹐攺局爲館﹐以愼之任館長﹐而不才以協纂爲副館長﹔又設分纂四人﹐編輯四人。搜羅新材﹐董理舊稿﹐迨二十四秋限期已屆﹐仍未殺靑。乃與臨夏鄧徳輿﹝隆﹞﹑桂林廖進之﹝元佶﹞靜寧朱玉伯﹝秉衡﹞﹐共約以私人繼續編修﹔又二年稿成﹐都約四百五十萬言。因抗戰軍興﹐尙未付印。按此志原稿現存甘肅省圖書館﹐北京圖書館藏有抄本﹐已付印者﹐凡例目錄﹑省縣總圖﹑地理沿革表。

臨洮府誌二十二卷淸康熙二十六年刊本﹝北京圖書館藏﹞

淸髙錫爵修﹐郭巍纂。錫爵字康侯﹐漢軍籍﹐奉天遼陽人﹐蔭生﹐康熙十八年任臨洮府知府。巍事迹未詳。臨洮爲漢狄道縣地﹐唐時入吐番﹐宋復仍爲狄道縣﹐爲熙州治。金攺熙州爲臨洮府﹐仍治狄道﹔元﹑明因之﹐至淸乾隆三年始攺名蘭州府。是志修時﹐蘭州爲州﹐臨洮爲府也。按是志舊序﹐正徳三年雍諝《臨洮府誌》序謂﹕「明初王可仲嘗稿於前﹐成化間督學伍天錫亦嘗匯輯於後。」則臨洮明初已有志矣。是志凡十九類﹐曰形勝考﹑曰總紀﹑曰星野考﹑曰沿革考﹑曰山川考﹑曰古迹考﹑曰風俗考﹑曰兵制考﹑曰建置考﹑曰食貨考﹑曰禮制考﹑曰茶馬考﹑曰官師表﹑曰選舉表﹑曰宦迹傳﹑曰人物傳﹑曰祥異錄﹑曰藝文錄﹑曰雜誌。按是志本萬曆間唐懋徳府誌舊版﹐剜增成書﹔而捲目頗有移並﹐分類將近事增入﹐刪去舊志防禦一目﹐僅以淸代營汛列爲兵制。官師只載淸人﹐而刪去舊志官師各表﹐自序謂刪繁就簡。實則所刪者皆未當﹐且以總紀在星野前﹐則排比失序。仙釋卽在雜誌卷中﹐此未必不可﹐而錫爵序謂﹕「祥異仙釋則有錄。」則自相牴牾矣。

蘭州誌四卷淸康熙二十五年刊本﹝北京圖書館藏﹞

淸陳如稷纂。如稷臯蘭縣人﹐貢生。蘭州爲唐之金城郡地﹐明永樂時肅王朱模﹐命儒臣作《金城志》﹐是有志乘之始。厥後正統間縣人黃諫纂《蘭縣誌》﹐天順間縣人文志貞又爲重纂﹐弘治初學正李泰纂州誌十二卷﹐弘治中州人彭澤又重纂﹐萬曆間州人王道成又纂州誌十二卷﹔蘭州誌原委﹐大致如此。是志纂成於康熙二十五年﹐是時蘭州尙未設府﹐故稱州誌。繆荃孫編《學部方誌目》﹐著錄康熙《蘭州府誌》四卷﹐有誤也。按此志編例﹐分地理誌﹑秩官志﹑名宦志﹑鄕賢志﹑人物志﹑雜誌﹑藝文志七門﹐子目五十有一。其凡例云「經以四卷﹐緯以八志﹐竊效四序八風之義。」玆按其志例實爲四卷七志﹐且四序八風﹐與州誌何合。其地理誌立二十五目﹐以學校﹑邊績﹑兵衛﹑祀典屬之﹐似若非宜。敍沿革﹐紀人物﹐於考據頗多錯誤。近人張維《隴右方誌錄》詆之謂﹕「紕繆不可卒讀也。」

金縣誌十三卷首一卷淸道光二十二年刊本﹝徐家匯藏書樓藏﹞

淸恩福修﹐冒蕖纂。恩福滿洲鑲黃旗人﹐舉人﹐道光間任金縣知縣。蕖金縣典史﹐事迹未詳。是志分圖考﹑天文﹑地理﹑建置﹑祠祀﹑田賦﹑食貨﹑武備﹑官師﹑人物﹑選舉﹑藝文﹑雜記十三門﹐子目四十七。按其義例﹐依《蘭州府誌》﹐而取材泛濫﹐殊失剪裁。沿革仍舊志所說﹕「金至大間置金州。謂金無至大﹐元武宗乃有至大年號﹔亦無領龕谷﹑定遠兩縣事。今考至大置州﹐不見金﹑元史誌﹔疑至大爲金哀宗正大之誤﹐其時金﹑夏構兵﹐故升縣爲州﹐絕非元武宗時也。」又謂﹕「至元七年並縣入州﹐不見帝紀﹐疑在至元二年。」如此之例﹐考證史傳﹐以正舊志之誤﹐頗合史法焉。水利記金人倒挽黃河水灌田事﹐又記洮水在西﹐渭水在南﹐皆爲重山疊嶂所阻﹐勢難開鑿﹔意欲引渭接洮﹐以漑山地也。又引《明史﹟地理誌》﹐金縣有浩尾河﹐一名閉門河﹔浩尾河今無﹐引西寧之浩亹河證《明史﹟地理誌》爲誤。浩亹河遠在西寧﹐𨿽不免附會﹔但浩尾河今旣無河﹐古今山川𨿽有變遷﹐而《明史》修時﹐去此志之纂﹐爲時不久﹐卽使有變﹐當可稽考﹐以浩尾與浩亹之音異﹐亦有情理也。又其敍山川之脈委源流﹐具有條貫﹐徵引亦頗繁博﹐以知其考證與勘察之勤也。

狄道縣誌八卷淸康熙二十七年刊本﹝北京圖書館藏﹞

淸李觀我纂修。觀我棠邑人﹐康熙二十七年任狄道縣知縣。考狄道於淸初爲臨洮府屬縣。乾隆三年升縣爲州﹐民國攺爲臨洮縣。按本志沿革﹐以狄道爲漢臨洮縣﹐北魏置臨洮郡﹐唐爲臨州﹐陷吐蕃。宋元丰中復之﹐攺爲鎭洮軍﹐其後攺置熙州。明淸爲狄道縣﹐屬臨洮府。所敍沿革﹐皆與《臨洮府誌》同﹔而狄道於淸初爲縣﹐非盡括臨洮府屬地﹐沿革不可與府誌同。狄道事始載志乘﹐見《宋史﹟藝文志》有李洪《鎭洮補遺》一卷。其後紀載附於府誌﹐邑乘原委﹐則無可考。是志爲觀我據李傑所纂《志稿》﹐重爲釐訂付刻。分建置沿革考﹑星野考﹑形勢考﹑山川考﹑食貨考﹑禮制考﹑官師表﹑選舉表﹑名宦志﹑鄕賢志﹑宦迹志﹑人物傳﹑藝文錄﹑祥異錄﹑雜誌十五門﹐體例甚嚴。其以名宦鄕賢﹐則限以入祀諸人﹐余則別入宦迹人物﹐其義可解﹐非冗復焉。而以名宦﹑鄕賢﹑宦迹皆謂之志﹐人物獨謂之傳﹐此義例殊未可解。

靖遠縣誌八卷首一卷淸道光十三年刊本﹝徐家匯藏書樓藏﹞

淸陳之驥纂修。之驥上元縣人﹐道光六年進士﹐九年任靖遠知縣。靖遠置縣始於漢﹐明時爲邊防衝要﹐設靖遠衛﹔萬曆十七年衛人髙冠纂有《衛志》。淸康熙四十六年﹐教授李一鵬重纂《衛志》六卷。雍正八年攺衛爲縣﹐乾隆四十年縣人潘紹堯續增《縣誌》一卷﹐附於康熙《衛志》之後。是志纂成於道光癸巳﹐書凡五十目﹐無大綱。史實槪仍舊志﹐以干隆後事補之﹐而新定類目﹐移並頗繁﹐以亂體例。如記邑之大事﹐自隋迄明﹐列《世紀》一篇﹔淸之故實﹐則入《國朝輯略》一篇﹐以一事而分兩門矣。卷四記人物﹐則別爲鄕賢﹑武功﹑科甲﹑貢生﹑行伍﹑雜途﹑貤封﹑恩蔭﹑忠孝﹑節烈﹑義行﹑流寓﹑隱逸﹑鄕耆﹑仙釋﹑塚墓。其凡例云「蟓墓爲人之究竟﹐故附於人物之末。」以爲新創體例耶。而又以正史傳文錄爲史傳一目﹐入於卷五物產之後。其編例定目之瑣碎散亂如此焉。故修志者﹐若非眞深識史法﹐而擅創體裁﹐必自亂其義。

河州誌不分卷淸康熙二十六年修﹐抄本﹝中華書局圖書館藏﹐現藏上海辭書出版社﹞

淸張瓚纂修。瓚武定縣人﹐康熙二十四年任河州知州。是志分地理﹑食貨﹑建置﹑災祥﹑彜情﹑官制﹑選舉七門﹐凡三十四目。按此志乃瓚爲應奉命修纂﹐倉卒成書﹐於義例考證頗見疏漏。其志類自地理迄選舉止﹐疑非全書矣。查此志又未見有刻本﹐據康熙四十六年王全臣修《河州誌》序謂﹕「吳禎始創《河志》﹐嗣而修之者再。」按吳禎於正徳時修州誌﹐書成於嘉靖初。又見《學部方誌目》﹐著錄明朱捷《州誌》及此志均爲寫本。自吳禎之志﹐迄康熙王全臣之志﹐其問則河州未見有刻本州誌也。

鞏昌府誌二十八卷淸康熙二十八年刊本﹝徐家匯藏書樓藏﹞

明楊恩原纂﹐淸紀元補訂。恩字用卿﹐號鳳池﹐隴西縣人﹔萬曆二十三年進士﹐授戶部主事﹐督糧山海關﹐以足疾請歸﹐所著有《渭濱艸堂集》《元亭三稿》《農談》《樂府》諸書。紀元文安縣人﹔順治十二年進士﹐康熙十九年任鞏昌府知府﹐所著有《臥龍詩稿》。鞏昌於明時始置府﹐淸初仍之﹐領岷州﹑隴西﹑安定﹑會寧﹑通渭﹑寧遠﹑伏羌﹑西河八州縣。郡誌修於明時者凡四﹐見《文淵閣書目》有舊志新志二種﹐卷帙無考。《明史﹟藝文志》載﹕胡纘宗嘉靖《鞏昌郡誌》三十卷。《千頃堂書目》載﹕楊恩天啟《鞏昌府新志》二十八卷。二志皆佚。楊恩此志成於天啟元年﹐旋經兵燹﹐亦不易得。紀元徧搜其遺稿﹐獲缺本十卷﹐因而校閱之﹐更正刪補成志二十八卷。書分形圖﹑疆域﹑形勝﹑總記﹑沿革﹑山川﹑古迹﹑風俗﹑物產﹑建置﹑官政﹑警備﹑邊政﹑官師表﹑武冑表﹑宦迹﹑選舉表﹑人物﹑藝文﹑雜識二十門﹐凡五十有一目。按此志實大半爲紀元重纂﹔而非恩之原書矣。按紀元自序謂﹕「自詡更正《楊志》錯訛﹐而有補訂之勞。」然閱其書錯訛仍舊。如沿革紀隴西縣﹐爲秦隴西郡附郭邑。南北朝置南安郡﹐附郭漢陽縣。會寧爲北魏會寧縣﹐秦安爲漢涼州刺史治﹔與《通誌》及州縣誌對校則多有謬。如總記載﹕建安十八年漢垂相亮伐魏攻祁﹐天水﹑南安﹑安定皆應﹔及載馬超攻冀城事﹐又載晉孝武帝寧康三年時﹐苻登稱帝南安﹐徙秦州三萬戶於長安﹔宋寧宗嘉定元年和議成﹐金人來歸秦隴地。諸事於史誌皆無稽。如官師人物﹐明於前人物尢多舛誤缺漏﹐故此志紀載博繁﹐而欠於考據﹐使人難能徵信。

隴西縣誌十二卷淸乾隆三年刊本﹝徐家匯藏書樓藏﹞

淸魯廷琰纂修。廷琰字云湖﹐會稽縣人﹐舉人﹐雍正六年任隴西知縣。隴西縣誌﹐康熙間知縣周繼述﹐艸創縣誌一卷﹐頗簡略。是志纂成於乾隆元年﹐𨿽摘錄府誌者多﹐而經徵考增訂﹐視府誌爲詳盡。志類分綸音﹑星野﹑地輿﹑建置﹑官政﹑官方﹑人物﹑藝文﹑雜識九門﹐子目凡五十有九﹐每門各有小序。按其沿革所載﹕「秦置隴西郡於天水﹐漢分隴西於狄道﹐置天水郡於襄武。」實與今隴西無涉也。山川載﹐首陽山卽伯夷﹑叔齊避周采薇處﹐有夷﹑齊存迹﹐實在隴西。按首陽山見載於方誌者﹐據《山西通誌》載首陽山在蒲州南四十五里﹐一名雷首﹐夷﹑齊隱此﹐歿葬山麓。又河北《盧龍縣誌》﹑河南《偃師縣誌》﹐皆載首陽山﹐及夷﹑齊之存迹。然據明人楊閎﹐辧以隴西之首陽山爲是。

隴西分縣武陽志五卷淸光緒三十四年修﹐抄本﹝甘肅省圖書館藏﹞

淸周裕杭修﹐楊學震纂。裕杭湖南人﹐光緒三十二年任隴西縣縣丞﹐布理分縣武陽事。學震字龍川﹐隴西縣人﹐貢生。武陽與漳縣﹐皆爲隴西縣之分縣也。分縣者﹐附屬於大縣之小縣也。以縣丞駐搭﹐專理政務﹐其制與府州之領縣﹐有所不同。淸季分縣制度﹐未見明規典則﹐而見行於甘肅一省者。按本志凡例謂﹕「甘省分縣有九﹐若莊浪﹑東樂﹑寶丰﹑打拉池等。」分縣誌例﹐有疆域﹑城池﹑鄕鎭﹑衙署﹑文廟﹑學署﹐而無職宦﹐以屬邑縣丞駐搭。武陽爲隴西分縣始於乾隆時﹐考其縣誌﹐按裕杭序謂﹕「嘉慶中縣令蘇履吉﹐光緒中二尹張家駒﹐皆有志﹐創修而未遂。」是志創修於光緒丁未﹐學震及隴西訓導余明遠創艸﹐邑貢生郭屏都﹑舉人藺傑參訂﹐邑生楊國禎校。依據蘇﹑張二志稿增補而成﹐仍未付梓。其書卷一圖考﹐列武陽疆域全圖﹑城池圖﹑文廟及崇聖宮圖﹑分縣衙署圖﹑鹽井圖﹑鎭圖等﹐凡十四幅。卷一建置﹑疆域﹑山川﹑城池﹑分署﹑學署﹑學校﹑關梁﹑祠祀凡九目﹔又附鄕鎭於城池﹐附學堂於學校。卷二貢賦﹑兵防﹑水利﹑驛遞﹑蠲卹﹑茶馬﹑物產凡七目﹔又附戶口﹑度皮﹑倉儲於貢賦﹐附營制﹑巡警於兵防﹐附實業於物產。卷三風俗﹑古迹﹑祥異﹑陵墓﹑封爵﹑職官﹑名宦﹑選舉凡八目﹔又附方言於風俗。卷四人物﹑忠節﹑孝義﹑隱逸﹑流寓﹑仙釋﹑列女凡七目﹔又附鄕賢於人物﹐附方枝於仙釋。卷五藝文﹑雜誌﹑茶馬凡三目﹐藝文﹑雜誌則僅有目而無文。按此志殊爲未成之稿﹐尙未經詳核釐訂。甘肅省圖書館藏此稿﹐余函請抄錄序例及摘書中核要﹔承該館抄贈此志及《海城縣誌》《打拉池志》《靈臺志》等誌書﹐以俾余撰成提要﹐至表衷心感謝。

安定縣誌七卷明萬曆十五年刊本﹝北京圖書館藏﹐存卷一至二﹞

明張嘉孚纂。嘉孚字立庵﹐安定縣人﹔嘉靖二十六年進士﹐授長治知縣﹐升同知﹐歷黃州知府﹑四川副使。《安定縣誌》創於正徳七年教諭賈秉宜﹑嘉靖二十年教諭冷昂重纂。按本志嘉孚序謂﹕「安定自設立來﹐無刻志。」則賈﹑冷二志﹐未經付刻焉。是志嘉孚爲應邑令陳鼎南之屬﹐纂成於萬曆十三年﹐而未付刻﹐至二十五年知縣惲應翼又增訂之﹐始爲刻行﹐是時嘉孚已歿矣。此志大字精刻﹐殊爲名貴。其體例﹐分地誌﹑人志﹑政志﹑教志﹑兵志﹑文志﹑雜誌七門﹐凡六十二目﹐義例簡質﹐紀事核而不誕。按沿革﹕安定春秋時﹐羌戎之所居﹐至漢始屬隴西郡﹐在唐則爲渭州西市貿馬之所也。五代時又淪於先零﹐宋元皇中於此築安西城﹐屬通遠軍。金大定中攺爲定西縣﹐屬鞏州﹔元時因地震定﹐攺名安定。元至正十二年﹐隴西地震百餘日﹐安西尢甚﹐移山湮谷﹐陷沒廬舍﹐此志《地誌》記其事。但自《政志》以下至《雜誌》五門﹐則久佚無稽。

續修會寧縣誌二卷淸道光二十年刊本﹝徐家匯藏書樓藏﹞

淸徐敬纂修。敬字信軒﹐臨川縣人﹐監生﹐道光十七年任會寧知縣。案會寧設縣﹐始於金置西寧﹐其後會州嘗徙治之﹐明時定名會寧。明時邑志﹐早已淪散無稽﹐知縣黃顯祖求得邑人王守基﹑範良儒所輯志艸﹐刪存其略。道光十一年知縣畢光堯﹐復就黃本參證﹐纂成縣誌十二卷。是志敬續自《畢志》十一年後僅九載之事﹔條項皆依《畢志》門類﹐纂成續志二卷。《畢志》共十二門﹐皆有小序﹐是志當續者則續之﹐不續者﹐則仍其小序。所續者﹐惟建置﹑學校﹑秩官﹑人物﹑選舉﹑藝文六門﹐事簡爲易。但《畢志》於沿革考證﹐頗多錯亂﹐職官﹑選舉有誤漏﹐人物有附會。時人稱徐敬多才識﹐能文章﹔何不爲舊志糾正﹐以成邑之信史﹐而僅成卷一卷二兩卷﹐殊爲可惜。

通渭縣誌四卷明萬曆四十四年刊本﹝甘肅省圖書館藏﹐存卷一至三﹞

明劉世綸修﹐白我心纂。世綸萬曆間通渭知縣。我心通渭人﹐仕龍安府經歷。按沿革﹐宋始置通渭堡﹐屬陜西秦鳳路鞏州。金升爲縣﹐元明因之﹐屬陜西省鞏昌府。《通渭縣誌》﹐見嘉靖《陜西通誌》《風俗志》引載《通渭志》﹐則嘉靖前已有志矣。又本志世綸序云「通渭故有志﹐歷久時異事殊﹐今昔半不相倫。」又秦大夔序云「邑令劉君於視事稍暇﹐銳意修志﹐屬艸盈篋﹐復延邑人白生編次之﹐不半載而成﹐凡四卷八目。」按此志修時舊志猶存﹐其所定體例或仍舊例﹐分疆理﹑建置﹑禮制﹑田賦﹑官師﹑人物﹑選舉﹑文藝八類﹐析子目殊多牽混﹐疆理﹑禮制二類分目尢爲瑣碎﹐又紀事頗多缺謬。康熙五年知縣顧竟成修縣誌﹐仍依此志類目﹐另增《拾遺》《正訛》二門﹐以箋補缺誤者多。是志今存卷一至三﹐據秦大夔序﹐志凡四卷。

漳縣誌五卷舊抄本﹝甘肅省圖書館藏﹞

淸周裕杭纂修。裕杭修《武陽志》﹐已著錄。漳縣與武陽皆爲隴西縣之分縣。武陽與隴西同城﹐故《武陽志》志名﹐首標《隴西分縣》﹐漳縣則爲分屬﹐志名只題《漳縣誌》。按漳縣建縣有四百餘年﹐淸光緒初以附治隴西爲分縣﹐民國二年攺隴西縣丞分理制﹐後復爲漳縣﹐直隸於省。邑志之作﹐據康熙《鞏昌府誌》引有《漳縣誌》。後誌書毀於兵燹。是志爲隴西縣丞分治時所纂﹐其體例同於《武陽志》﹐敍漳河水道﹐甚有條理。

寧遠縣誌五卷明萬曆十五年刊本﹝北京圖書館藏刊本殘缺﹐上海圖書館藏抄本全﹞

明鄒浩纂修。浩滄州人﹐萬曆十三年任寧遠知縣。寧遠三國魏攺貆道縣爲武城﹐晉爲新興寨。宋初置寧遠寨﹐崇寧中復爲貆道縣﹐金廢爲寨。至明復攺爲寧遠縣﹐屬鞏昌府。邑志始創於成化時縣人王璠﹐久佚。此志爲浩仕寧遠時﹐屬廩生宋萬寧采集舊聞﹐浩自筆括成帙。其書體例嚴簡﹐分圖像﹑輿地﹑人物﹑政事﹑藝文五類﹐共二十二目。捲後有縣教諭員一淸跋謂﹕「事核而確﹐無溢美﹐無滲漏。」觀其書﹐辭無溢美則有之﹐至於核確則有疑焉。如敍沿革以貆道爲舊縣﹐以《水經注》証之﹐則貆道亦不在今寧遠。至於職官選舉﹐其滲漏者﹐猶甚多也。

寧遠縣誌續略八卷淸乾隆一十七年刊本﹝徐家匯藏書樓藏﹞

淸胡奠域修﹐於纘周纂。奠域字禹敷﹐荊門人﹐寧遠知縣。纘周寧遠人﹐拔貢。是志爲續康熙間知縣馮同憲修縣誌後三十餘年事物﹔體例悉從《馮志》列天文﹑地輿﹑建置﹑政治﹑官師﹑選舉﹑人物﹑藝文八門﹐較《馮志》條目﹐增天文﹑藝文二門﹔而藝文小序又極稱前志爲得體。選舉惟載於氏一門獨詳﹐而出於纘周所作﹐不免偏於私已焉。按此志乾隆原本極稀見矣﹐道光十五年重刻本流傳較多﹐末附《縣誌補缺》六頁﹐言知縣蘇得坡創設書院事﹐則爲道光時所附。

續岷州誌采訪初稿不分卷民國三十二年稿本﹝甘肅省圖書藏﹞

近人陳如平纂。岷州卽今岷縣﹐故秦漢時臨洮縣地也。據本志建置﹐謂建置自唐武徳四年置總管府於此始焉。岷志修於明者﹐有正徳﹑嘉靖﹑萬曆三志﹐皆早佚﹐其書皆稱衛志﹐因明時於此設衛﹔至淸康熙中﹐始攺衛爲州。康熙二十六年衛守備胡可楨﹐修《衛志》一卷﹐康熙四十一年撫民同知汪元絅修《州誌》二十卷﹐岷志體例始臻完備。嗣後百數十餘年﹐未見有修之者也。此稿始爲增續﹐因其部首殘缺﹐無以窺其體例﹔由文中散抄其目次如下﹕建置﹑疆域﹑山水﹑道路﹑公署﹑學校﹑關梁﹑鄕鎭﹑貢賦﹑釐稅﹑度支﹑科名﹑學問﹑忠節﹑孝義﹑方技﹑仙釋﹑列女﹑職官﹑宦迹二十篇。藝文﹑雜錄﹐未見登載﹐以職官宦迹﹐列於仙釋列女之後﹐編次如未有釐訂﹐記載亦寥寥﹐故稱曰采訪初稿。

洮州衛志一卷淸乾隆間修。抄本﹝北京圖書館藏﹞

是志不著纂修人姓氏。惟書中載有乾隆十四年事﹐其書見繆氏《學部方誌目》著錄﹐題爲《乾隆洮州衛志》一卷﹐著錄爲抄本。按洮州爲今臨潭縣﹐自周武帝逐吐谷軍﹐始置洮州洮陽郡。見《明史﹟藝文志》載李璣《洮州衛志》五卷﹐未考纂成於何時也。其後衛守備吳垚著《衛志》一卷﹐纂成於康熙二十六年。是志記載大抵仍《吳志》原文﹐稍爲增續。其書分建置﹑疆域﹑山川﹑關梁﹑職官﹑城池﹑公署﹑學校﹑祠祀﹑貢賦﹑兵防﹑物產﹑風俗﹑古迹﹑封爵﹑人物﹑忠烈﹑列女十八門。康熙《吳志》﹐今猶有抄本流傳﹐門類與此志同。

平涼府誌十三卷明嘉靖三十九年刊本﹝徐家匯藏書樓藏存卷四﹞

明趙時春纂。時春字景仁﹐號浚谷﹐平涼人﹔嘉靖六年進士﹐官至右副都禦史﹑巡撫山西。按此書《四庫全書提要﹟存目》著錄爲《平涼府通誌》﹐玆從本志卷第一行題名著錄。此書存卷四一卷﹐及府城圖三頁﹔據張維《隴右方誌錄》著錄此志共十三卷。卷一﹑二﹑三府誌﹐卷四平涼縣﹔卷五涇州﹐卷六靈臺縣﹐卷七靜寧州﹐卷八莊浪縣﹐卷九固原州﹐卷十鎭原縣﹐卷十一華亭縣﹐卷十二崇信縣﹐卷十三隆徳縣﹐共十七門。南京圖書館藏存卷一至十四﹑卷十八至三十六﹐全書共四十七卷﹐系以分卷共計也。維謂﹕「此志寺觀痛斥異端﹐物產盡載菊譜﹐則不免末大於本。」《四庫全書﹟提要》謂﹕「此志考證敍述﹐具有史法﹐在關中諸志之內﹐最爲有名。惜其漫漶磨滅﹐已不可繕寫﹐故僅存其目。」則此志在乾隆時﹐已不易得其全書矣。

莊浪匯紀八卷明萬曆四十四年刊本﹝北京圖書館藏﹞

明李作舟纂。作舟重慶府合州人﹐萬曆二十年進士﹐官至整飭西寧兵備﹐撫治番夷陜西按察司使副使。按莊浪爲甘肅黃河以西首重之鎭﹐漢時廣武地也。自魏晉迄唐宋﹐入於夏﹔元更名莊浪。明初於此置衛﹐後攺爲縣。莊浪志乘﹐據本志作舟序有云「顧上下數千年﹐掌故闕如。」則此志以前﹐似無志乘矣。但考《明史藝文志》有《古莊浪漫記》八卷﹐不著撰人及纂修時間。又見張維《隴右方誌錄》著有萬曆《莊浪縣誌》﹐萬曆七年知縣衛東魯所修。《明志》之《漫記》﹐疑卽是此書﹐《張錄》之萬曆志﹐未審見之於何書焉。按是志義例謂﹕「其體則史﹐其例則志﹐其綜匯則六官。」何以爲體史例志﹐其言不明﹐而難審其義。其所謂六官者﹐以匯集案卷檔冊﹐分吏書﹑戶書﹑禮書﹐兵書﹑刑書﹑工書六科。其書首有莊浪圖﹐附圖說﹐書後有《事實》一篇﹐以記茶馬要政﹐募民轉輸軍實之事。其餘六篇﹐乃匯聚史料﹐皆未經筆削裁訂。故其書紀事迹則眞實可靠﹐但其編纂序次﹐則漫無統例﹐使覽者之難閱也。

正寧縣誌十八卷淸乾隆二十九年刊本﹝徐家匯藏書樓藏﹞

淸折遇蘭纂修。遇蘭字佩湘﹐號霄山﹐陽曲人﹔乾隆三十五年進士﹐翌年授正寧知縣﹐以內艱歸﹐服闕﹐補湖南瀏陽知縣﹐繼調廣東普寧知縣﹐卒於官。所著有《霽山文集》《看雲山房詩艸》﹐正寧原名眞寧﹐以淸世宗名﹝胤禎﹞﹐攺稱正寧。邑志於明季縣人鞏國家﹐始纂《眞寧縣誌》五卷﹐崇禎時縣人鞏焴又爲重纂﹐二志均久佚。縣誌爲今存邑志最早之書﹐其體例﹐卷一輿圖﹐卷二至卷十八﹐爲天文志﹑地理誌﹑建置志﹑祠祀志﹑田賦志﹑官師志﹑獻徵志﹑祥眚志﹑軼事志﹑藝文志﹐子目凡四十。此志簡核得法﹐議論極嚴斷限﹐引據往事必注明出處﹐見於每書。例如地理誌古迹﹐紀黃帝陵在邑之橋山﹐注見之於《史記》曰﹕漢武帝北巡朔方還﹐祭黃帝於橋山。其書記載古事往迹﹐皆用此例﹐而不空用「相傳」二字。

甘鎭志不分卷淸順治十四年重刊明季修本﹝徐家匯藏書樓藏舊抄本﹞

是志不著纂修人名氏﹐書首頁載﹐順治丁酉分巡西寧道按察司副使楊春茂重刊《甘鎭志﹟序》﹐云「逆回米剌印反﹐作亂公署﹐冊案悉被焚燒﹐由是重刻是書。」按米剌印於順治五年四月與丁國棟﹐擁明延長王朱識■﹝釒穿﹞。是志體例﹐分地理誌﹑建置志﹑官師志﹑兵防志﹑歲計志﹑人物志六門﹐子目凡二十有六。兵防志記邊事甚詳。人物忠列傳有《蘇武傳》。科貢附入人物﹐記載至嘉靖三十六年止。據乾隆《甘州府誌》鐘賡起序謂﹕「順治丁酉楊副使春茂撰《鎭志》六帙﹐僅搜羅至明季隆﹑萬中而止。」但據本書春茂序所稱重刊﹐而非春茂所重纂也。然閱春茂序中有云「靡不博采備陳﹐閱月成編鋟版」等語﹐似有重纂語气。故後之書目著錄﹐以爲春茂重纂也。

山丹縣誌十卷淸道光十一年刊本﹝甘肅省圖書館藏﹞

淸黃璟纂修。璟字梅村﹐平定縣人﹐舉人﹐道光七年任山丹縣知縣。山丹自元明以來爲甘州府屬縣﹐據嘉靖《陜西通誌﹟風俗志》引有元《山丹志》﹔修於明時者﹐今無可考。按本志魯萃序謂﹕「山丹舊無志﹐嘉慶十五年廣文武功黨雙原﹝行義﹞﹐始從府誌手錄一冊﹐另加續纂﹐藏其稿於明經壬庭山家中。道光七年山右黃明府﹐卽其所編纂者﹐逐類考核﹐略加潤色﹐匯集成捲﹔而壬明經出橐資﹐付之剞劂。」按此則此志系據嘉慶《黨志稿》增輯而成。其書卷一世紀﹑卷二國朝紀略﹑卷三地理﹑卷四營建﹑卷五水利﹑卷六學校﹑卷七人物﹑卷八選舉﹑卷九食貨﹑卷十藝文。地理﹑營建﹑學校﹑人物﹑選舉﹑食貨﹐又分子目﹐凡四十有二。《世紀》開端云「導弱水至於合黎﹐餘波入於流沙。」注云「《雍州錄》《甘志》﹐而於導弱水上﹐遺落陶唐氏三字﹐遂致時代不明。」然遺落陶唐氏三字﹐而不知其以何據焉。人物志分門不免過冗﹐以官師歸入之﹐殊欠志例。又其書於考訂未能精核﹐例如地理誌﹐以沿《甘州府誌》之誤﹐以居延﹝卽居延海﹐在額濟納旗﹞爲在縣北大口子﹐後修縣誌始以糾正。惟水利志﹐紀載河川源流變遷﹐及疏導灌漑之策﹐可以資考也。

崇信縣誌二卷淸順治十七年刊本﹝北京圖書館藏﹞

淸於元煜纂修。元煜東阿縣人﹐舉人﹐順治間崇信知縣。考崇信建縣始於宋﹐邑乘創於何時﹐未可詳稽。乾隆《甘肅通誌》載﹕明柳仲庭任崇信知縣﹐纂修邑乘﹐筆削謹嚴。是志元煜據順治六年知縣武全文纂成志稿﹐囑邑人劉顯世等﹐重爲采摭編纂﹐自爲總輯而成。其書體例﹐別爲上下二卷﹐上卷沿革﹑疆域﹑山水﹑風俗﹑物產﹑賦役﹑城堡﹔下卷學校﹑壇廟﹑寺觀﹑官師﹑人物﹑利病﹑災異。書後附《芮谷志》一卷﹐爲武全文撰﹐元煜增補。其書義例尙爲簡潔﹐惟以選舉附於學校﹐官師表傳不分﹐體裁猶不足明晰。

靈臺縣誌四卷淸順治十五年刊本﹝徐家匯藏書樓藏﹞

淸黃居中修﹐楊淳纂。居中字定方﹐福建龍溪人﹔順治九年進士﹐翌年任靈臺知縣。淳靈臺人﹐貢生。是志爲居中蒞縣卽屬淳等編錄﹔其書凡五綱﹐曰方輿匯﹑曰建置匯﹑曰賦役匯﹑曰秩官匯﹑曰人物匯。五綱以匯名篇﹐此例頗爲罕見。每匯均有小序﹐以物產利獘附之賦役﹔物產載惠安堡鹽﹐昔無銷引之例﹐淸初因商賈乏人﹐引課缺額﹐分隸於各州縣﹐戶口計人丁之多寡以均派﹐引鹽爲他志所未載。而利獘一目﹐盡爲當時縣政﹐可以考見民生利病。其以災異附之人物﹐又以人物未入祀鄕賢者﹐另立紀迹一目﹐則爲志例之所未妥。其書於小序外﹐不自撰一辭﹐全書爲「纂類」之體。

秦州誌二卷淸康熙二十六年修﹐抄本﹝北京圖書館藏﹞

淸趙世徳纂修。世徳遼陽人﹐康熙間秦州知州。按秦州爲今天水縣﹐天水古郡名﹔唐時分上邽置天水縣﹐未幾卽廢。五代復置﹐在今天水縣西南。宋金時分置南北天水縣﹐自元至淸﹐無天水縣名﹐民國初始攺秦州爲天水縣。此志分門﹐自戶口徭役迄賑卹藝文﹐凡二十一門﹐志無沿革疆域山川﹐及學校田賦﹐恐非全書矣。

禮縣誌不分卷淸康熙二十六年修﹐抄本﹝北京圖書館藏﹞

淸王楡善纂修。楡善費縣人﹐康熙間禮縣知縣。按禮縣建縣於明﹐而誌書闕如﹔萬曆四十一年知縣劉澤遠﹐單騎往訪窮山深谷﹐采納斷碑殘碣﹐詢之故老耆儒﹐抄錄古迹舊蹤﹐始成邑志二冊﹐已久佚不傳。是志爲官輯應徵之書﹐體例簡約。沿革謂﹕「禮縣秦爲天嘉郡﹐漢武帝置漢陽郡﹐三國因之﹐於祁山西十里置長道縣。」考秦置四十郡﹐未有天嘉郡﹐漢武帝時亦未有置郡之制﹐不知此志何據也。流寓傳載諸葛亮﹐謂其出師所經﹔是亦可謂之流寓乎﹐其編纂者之荒妄﹐而欲借以誇耀縣事耶。

徽郡誌八卷明嘉靖四十二年刊本﹝北京圖書館藏﹞

明郭從道纂。從道字省亭﹐州人﹐舉人出身﹐仕至貴州按察司僉事。家居時創修郡誌﹐是編與邑貢生張鶴年所同纂。按沿革徽州郡爲漢河池縣地﹐元時於此置南鳳州﹐後攺名徽州﹐明時屬陜西省鞏昌府。徽郡有志始於何時﹐未可考也。據嘉靖二十一年修《陜西通誌﹟風俗》引有《徽州新志》﹐則此志之前郡誌已經數修。此志凡八門﹐敍沿革﹐紀故實﹐頗爲簡核。

兩當縣誌四卷淸乾隆三十二年刊本﹝徐家匯藏書樓藏﹞

淸秦武域纂修。武域字紫峯﹐曲沃縣人﹐舉人出身﹐乾隆三十一年任兩當知縣。兩當之有志﹐淸康熙二十六年知縣武國棟始創志稿﹐僅十二頁﹐未經發刻。武域爲之增續﹐而成一邑之志。書凡四綱﹐曰志地﹑曰志事﹑曰志人﹑曰志言﹐分目共二十有九﹐隨其類附焉。觀其編次﹐頗見審愼﹐文藻則文省事詳﹐每篇少則數十字﹐多則數百字﹐全書僅二萬餘言﹐一邑之故實略備而不缺漏。當時襄助參訂者﹐有屠文焯﹐采訪者﹐有羅暲﹑周才美﹐校閱者﹐有髙仲。書無纂修姓氏表﹐而以纂輯諸人登於例言。志後附《拾遺》一卷﹐則爲志成後續輯者也。

肅鎭志四卷淸順治十四年重刊明萬曆本﹝北京圖書館藏﹞

明李應魁纂修。應魁萬曆四十四年任肅鎭兵備副使。是志修成於萬曆丙辰﹐原本久佚﹐此書爲順治重鋟本。據乾隆《肅州新志》黃文煒序謂此志誤謬頗多﹐如酒泉太守竺曾﹐訛爲竺會。張奐淵泉人﹐訛爲酒泉人。大禹治水合黎﹐而致疑龍門積石﹐不在於此。字形近而訛誤者﹐重鋟本已爲攺正。按此書書口題名《肅鎭華夷志》﹐卷一第一行仍名《肅鎭志》。據張維《隴右方誌錄》謂﹕「萬曆原本稱《肅鎭志》﹐華夷二字爲重鋟時所加焉。」按重鋟本﹐惟版口加華夷二字﹐原文實無更換。

玉門縣誌不分卷舊抄本﹝徐家匯藏書樓藏﹞

是志不著纂修人姓氏﹐無序跋﹐莫知爲何時何人所纂也。按其建置沿革﹐則止於淸乾隆二十四年。書凡二十類﹐曰建置沿革﹑曰疆域形勢﹑曰城垣﹑曰水利﹑曰田賦﹑曰汛防﹑曰驛遞﹑曰山川﹑曰古迹﹑曰學校﹑曰士習﹑曰風俗﹑曰土產﹑曰壇廟﹑曰倉廒監獄﹑曰職官﹑曰科第﹑曰營制﹑曰義民﹑曰節婦﹔視其編次﹐殊欠體裁。土產志載﹕「石脂水在縣之赤金東南一百五十里白楊河西﹐有石油泉﹐土人取以燃燈。」又引博物志云「延壽縣南有山石出泉﹐縣人謂之石漆。」《元和志》云「玉門縣東一百八十里泉中有苔﹐燃之極明。」《一統志》云「石油出肅州南山。」《肅鎭志》云「嘉峪關西有石漆。」所引諸說﹐以證玉門之有石油﹐發見已久矣。參張維《隴右方誌錄》著錄《玉門縣誌》寫本謂﹕「乾隆二十四年西域事定﹐攺安西爲府﹐沙州衛爲惇煌縣﹐靖逆﹑赤金二衛爲玉門縣。此志摘錄《肅志》《靖逆赤金衛冊》﹐間附新事。倉廒載有四十一年建築倉庫﹐去《肅志》之修﹐又四十年矣。而目類史實﹐多仍《肅志》舊文﹐蓋與《惇煌志》同爲抄撮呈送之書﹐非特自修輯也。」維敍此志編纂始末甚詳﹐故錄附之。

惇煌雜鈔二卷隨筆二卷淸乾隆七年淸潤齋刊本﹝上海圖書館藏﹞

淸常鈞纂。鈞字和亭﹐葉河人﹐官安西觀察副使。是書爲鈞觀察安西時所纂﹐其序略云「安西古荒服地﹐羌戎所居﹐秦漢以前遐哉邈矣。自漢設惇煌置屬縣﹐通西域﹐闢地數千里﹐屯戍相望﹐民物殷富﹐極一時之盛。晉魏六朝﹐中原多故﹐未遑遠略。泊乎隋唐駮駮復振﹐肅代而後﹐相繼沈淪﹐及宋元明世﹐棄爲異域。我朝統自康熙五十四年﹐撻伐嘉峪關外﹐古酒泉西鄙﹐以及惇煌﹑玉門之境﹔漸以經理更置衛所﹐運而哈密悉隸板圖。雍正間設鎭開屯籌餉﹐鈞首成此篇﹐亦安西之嚆矢。」此序略述安西沿革﹐因安西爲漢惇煌縣地﹐故曰《惇煌雜抄》。是篇纂時安西觀察領有河西四部﹐關西七衛﹐及安西﹑柳溝﹑沙州﹑靖逆﹑赤金﹑哈密﹑玉門﹑赤斤﹑蒙古﹑陽關﹑罕東﹑安定﹑阿端﹑曲先等廳﹑衛﹑縣﹐及嘉峪關﹑赤金山﹑冒馬疏勒﹑觀音寺﹑苦峪﹑三危﹑鳴沙﹑白龍堆﹑流沙渥﹑窪水﹑氐置﹑古長城﹑雷春寺﹑南山﹑天山﹑瀚海﹑巴裏坤﹑土魯番等城關河山寺廟地方。是篇編例﹐卷上敍地名地情。卷下記形勢﹑戶口﹑田畝﹑積糧﹑屯田﹑開渠﹐及黨河源流﹐安西東關護墻﹐建蓋民房﹑添設腰站﹑引墩﹐皆司政備防之事也。附《隨筆》二卷﹐記其地情﹐聞見之筆錄也。

環縣誌十卷首一卷淸乾隆十七年刊本﹝徐家匯藏書樓藏﹞

淸髙觀鯉纂修。觀鯉字禹門﹐仁和縣人﹔乾隆十三年進士﹐授環縣知縣。《環縣誌》創於何時﹐未可考﹐《古今圖書集成﹟職方典》﹐引有舊《環州誌》。按環州於明洪武初降爲縣﹐此則爲宋元時舊志歟。觀鯉修此志時﹐而舊志皆佚﹐故無一言涉及。此志分沿革﹑祠祀﹑學校﹑田賦﹑兵防﹑職官﹑仕籍﹑人物﹑藝文﹑紀事十門﹐子目三十九﹐體例簡約。按沿革謂﹕「環建置自秦始﹐漢爲馬嶺縣地﹐泊魏晉以迄北朝﹐沒入戎翟。至唐始復﹐城方渠﹑馬嶺﹐五代晉始置威州﹐周攺環州﹐明初攺州爲縣。」張維《隴右方誌錄》謂﹕「漢之方渠在今寧夏﹔西魏﹑北周之會州﹐在今中衛之鳴沙。唐之環州攺威州﹐則又爲鳴沙﹑會州之所攺﹐皆與今環縣無關。」此志沿革混而爲一﹐誤矣。

新修打拉池縣丞志不分卷淸光緒三十四年抄本﹝上海圖書館藏﹞

淸廖炳文修﹐陳希魁纂。炳文光緒間以縣丞布理打拉池縣事。希魁打拉池人﹐貢生。按本志炳文序謂﹕「打拉池縣設自光緒元年﹐前無舊志。此志爲奉文修纂﹐乃囑貢生陳希魁﹑訓導謝文俊﹑廩生楊希賢爲編次﹐附生趙子紳﹑魏崇文﹑楊文舒爲采訪﹐附生陳徳俊﹑陳祖虞﹑陳重徳﹑董元輔爲謄臘錄﹐共掇而成。」其書分建置﹑疆域﹑山川﹑關梁﹑水利﹑鹽法﹑物產﹑貢賦﹑祀典﹑職官﹑塜墓﹑風俗﹑貤封﹑恩蔭﹑選舉﹑貢生﹑武舉﹑節婦﹑星現﹑星殞﹑日月蝕﹑卹典﹑方言﹑戶口﹑倉儲﹑學堂﹑度支﹑釐稅﹑農商﹑礦產﹑巡警﹑忠烈﹑碑文凡三十三門﹐物產﹑疆域﹑山川三門﹐均有小序﹐余篇則無。按此志分門則多﹐而紀述則簡約﹐惟紀星現﹑星殞﹑日月蝕﹐爲其他方誌中所少載焉。

○寧夏

寧夏新志八卷明嘉靖間刊本﹝天一閣藏﹞

明管律纂。律寧夏衛人﹐正徳十六年進士﹐官至刑科給事中。寧夏當陜右西北之邊﹐西據賀蘭之雄﹐東臨黃河之險﹐歷代爲西北重鎭。按本志沿革謂﹕「春秋時乃羌戎所居﹐秦始置上郡﹐漢爲匈奴所據﹐武帝元朔二年命衛靑取河南爲朔方郡。晉因之﹐晉亂﹐爲赫連夏據於爲都。西魏置弘化郡﹐後周攺爲懷遠﹐隋開皇初降爲縣﹐大業間復爲朔方郡。唐爲懷遠縣隸靈州﹐宋爲興州﹐元爲寧夏路總管府。明洪武初立寧夏府﹐尋攺爲衛﹐命耿炳忠爲指揮駐之﹐隸陜西都司﹐二十五年封第十六子朱梅於此。」按栴於永樂間修有《寧夏志》﹐是爲志乘之始﹐嗣後衛人胡汝礪﹐於弘治十四年又纂《寧夏新志》。是志爲楊守禮巡撫寧夏時命督糧道僉事孟霦所修﹐遂聘管律重纂﹐律爲汝礪弟子﹐律謂其師郡誌﹐已經人點竄﹐遂失其眞﹐故綱領不振﹐視匪良志﹐故重輯成於嘉靖庚子。增續更攺《弘治志》之所不足者甚多。其書采摭浩繁﹐體例龐博﹐卷一寧夏總鎭﹑建置沿革﹑郡名﹑形勝﹑風俗﹑山川﹑關隘﹑邊防﹑水利﹑橋渡﹑衛防﹑物產﹑土貢﹑封建﹑王府﹑公署﹑五衢﹑南路守備﹑北路守備諸類。卷二壇壝﹑祠祀﹑官迹﹑人物﹑選舉﹑武階﹑忠孝﹑節義﹑技能﹑仙釋﹑祥異﹑寺觀﹑遊觀﹑景致﹑古迹﹑俘捷﹑陵墓諸類。卷三中路靈州﹑五馬驛遞﹑韋州西路中衛﹐廣武營﹑鳴沙州﹑東路後衛﹑興武營﹑鐵柱泉諸類。卷四沿革考證。卷五赫連夏考證。卷六拓跋夏考證。卷七卷八寧夏文苑志。按其編次無綱領目﹐因事定類﹐尙合條貫。卷一之物產述賀蘭山﹑麥垛山﹐出鉛﹑礬﹑鐵極丰。土貢述唐夏州貢氈角弓﹐齊靈州貢紅藍甘艸﹑蓰蓉﹑代赭﹑白膠﹑靑虫﹑鵰鶻﹑白羽﹑麝﹑野馬。明時歲貢花馬﹐均寧夏特產焉。卷二所紀人物﹑古迹﹑陵墓﹐亦頗具考證。卷三紀所領營衛之制度甚詳。卷四至卷六所考沿革及赫連夏﹑拓跋夏﹐采摭尢博﹐考證定說﹐頗爲詳核。卷七卷八﹐文苑分詩文二門﹐文列《寧夏八景詩序》《漢壽平侯壯繆關公祠碑》《大明嘉靖平虜之碑》《觀赤木口詩序》《籌邊錄》諸文﹐皆關寧夏文獻之重要者也。

朔方廣武志二卷淸康熙五十六年刊本﹝甘肅省圖書館藏﹞

淸兪益謨纂。益謨字嘉言﹐號澹庵﹐廣武人﹐官至提督湖廣全省軍務左提督。康熙四十二年辰州紅苗起事﹐益謨隨尙書席爾達督徵﹐紅苗乞降事平﹐著有《辧苗紀略》八卷。按本志凡例云「廣武爲營汛城堡﹐舊無專志﹐向附《朔鎭志》志其大略。」按此志爲錄之《鎭志》﹐或詢諸故老﹐或考之碑碣。再三究核務得確實﹐凡一切虛誕無稽之語﹐槪不敢錄。觀其例言以知其編著之審愼。捲前有武進士兪汝欽序﹐汝欽爲益謨之子。其序謂此志尙未刊﹐而其父已逝世五載﹐始付梓人。又按所列修志姓氏表﹐兪益謨總裁﹐廩生李品■﹝香奇﹞續筆。纂輯列舉人髙嶷﹑貢生賀遇隆﹑生學雷起潛﹑兪汝欽﹑李元臣等。校閱列賀士康﹑陳三恪。監刻列張繼程。故此志當非出於益謨一人之手也。其書上卷首列城池邊埻圖﹑天文星宿分野圖﹐次爲志﹐自地理迄物產凡三十六門。下卷爲藝文﹐編排類目﹐頗見淩亂。書中記載﹐亦缺漏甚多。然此志未有見於藏書著錄﹐爲甘肅省圖書館獨有之祕籍。

朔方新志不分卷明萬曆四十五年刊本﹝上海圖書館藏﹞

明楊壽纂。壽寧夏衛人﹐嘉靖三十二年進士﹐官戶部山西淸吏司主事。朔方卽寧夏衛﹐漢爲朔方郡﹐此志從其古名也。寧夏自嘉靖間管律纂新志後﹐萬曆五年石茂華又修《寧夏志》四卷﹐七年羅鳳翺又修《朔方誌》﹐十七年楊錦又修《朔方邊紀》﹐及是志凡四修矣。今惟是志獨傳﹐按是志爲壽主筆﹐有黃機明﹑時儒相協編輯﹐萬曆四十五年巡撫楊應聘爲之刻行。書分圖考﹑建置﹑沿革﹑天文﹑地理﹑山川﹑食貨﹑內治﹑外威﹑文學﹑武階﹑忠孝﹑節義﹑竊據﹑叛亂﹑壇祠﹑寺觀﹑陵墓﹑古迹﹑祥異﹑方伎﹑詞翰﹑遺事二十三門。張維《隴右方誌錄》謂﹕「此志文詞淸簡﹐雅有翦裁﹐惜其綱目淩亂。內治﹑外威﹑文學﹑武階諸名﹐語非通行﹐名實亦間不相附。」玆閱此志﹐惟序論諸篇文筆較純﹐書中紀述則辭多重沓﹐亦不足稱雅有翦裁﹐至於篇名乖異﹐尢爲不倫。不過關中明志﹐今存者甚稀﹐此志乃爲不易得之珍本也。

固原州誌二卷明嘉靖十一年刊本﹝北京圖書館藏﹞

明楊經纂。經寧夏人﹐嘉靖五年進士﹐仕大名府推官。按固原爲元時之開州﹐後升爲府﹐領開城﹑廣安二縣﹐爲安西王行都所在焉。明初降爲開城縣﹐屬平涼府﹐尋又爲固原衛﹐景泰初築固原城﹐弘治間升州。志乘始於元時﹐有《開成志》今佚﹐而見於乾隆《甘肅通誌》所引載。明張治道又纂《固原州誌》﹐萬曆《內閣書目》《千頃堂書目》均著錄。是志成於嘉靖十一年﹐凡二卷﹐上卷爲城池﹑疆界﹑山川﹑古迹﹑土產﹑風俗﹑文武衙門﹑人物﹑節婦九類﹐下卷爲前代人物﹑前代名宦﹑藝文三類。捲前列《總制》一篇﹐及唐龍序。唐序謂﹕「此志事簡而核﹐辭辧而經﹔其緒山川險易﹐地理迂直﹐皆秩秩然。」張維《隴右方誌錄》謂此志﹕「策議邊防時事﹐有偉識。其論固原形勢﹐艱於戰守﹐一反方誌誇陳之習。」玆閱此志體例﹐分門殊不免過約﹐以戶口﹑稅課﹑兵衛﹑軍實﹑職官﹑名宦﹐盡入文武衙門一類。又如上卷旣立人物一類﹐下卷又立前代人物。文武衙門類﹐已收名宦﹐下卷又有前代名宦一類﹔人物以今古朝代分段﹐則人壽有短長﹐非誌書體裁之所宜也。然其敍論疆域山川之形勢﹐及戰守方略之詳審﹔非熟地理﹐悉軍情者所能言﹐是爲志乘家焯識。

固原州誌二卷明萬曆四十四年刊本﹝南京圖書館藏﹞

明劉敏寬纂修。敏寬山西安邑縣人﹔萬曆五年進士﹐歷官州縣擢延綏巡撫﹐升任陜西總督。按是志爲敏寬總督陜西時﹐與兵備道董國光所修。其自序有言「與國光諮詢參考﹐訂舊增新﹐余復裁酌核次。」按此說是爲總督纂修領州之志焉。《固原州誌》修於明時者﹐張治道﹑趙時春所纂二志﹐久佚不傳﹐楊經之志及是志猶存。是志視《楊志》爲嚴核﹐其體例﹐分地理﹑建置﹑祠祀﹑田賦﹑兵制﹑官師﹑人物﹑藝文八門﹐紀載則核實而無遺﹐推隴西方誌體裁之佳者。

海城縣舊志二十三卷淸乾隆十七年修。舊抄本﹝甘肅省圖書館藏﹞

淸朱亨衍修﹐劉統纂。亨衍廣西桂林府臨桂縣人﹐康熙辛卯科舉人﹐乾隆九年任甘肅平涼府同知﹐十四年分守海喇都。統海喇都人﹐舉人。按是志一名《鹽茶廳志》﹐玆從本書書衣頁﹐及卷一第一行題名曰﹕《海城縣舊志》。書序目第一行﹐又作《廳志備遺》﹐一書用名多﹐必致著錄者之混亂。參《西北資料圖書簡目》﹐著錄作《海城廳志》。《隴右方誌錄》著錄作《鹽茶廳志備遺》一卷﹐《中國地方誌綜錄》從此名。按是志纂修時﹐海城名海喇都﹐屬平涼府。亨衍以平涼府同知分駐其地﹐以其前無志乘﹐又省誌不登﹐府誌未載﹐於是延統及貢生柳成林﹑陳良秀﹑周日庠﹑張珙﹐監生曹夔隆等﹐采訪編輯﹐始創志例﹐纂成於乾隆十七年。其書志類﹐分圖記﹑星野﹑疆域﹑形勝﹑建置沿革﹑城堡﹑山川水利﹑古迹﹑田賦﹑戶口﹑徭役﹑風俗﹑官制﹑名宦﹑學校﹑署廨﹑積貯﹑倉廩﹑壇廟﹑寺觀﹑節孝﹑物產﹑藝文二十三門。又附鹽稅於田賦﹐鄕賢於名宦﹐生徒科貢於學校﹐體類龐雜。按亨衍序謂爲二十三卷﹐書中卷數﹐實未明晰分次﹐是爲未定之稿。考此志向無刻本﹐而以抄本相傳﹐以是本爲最舊。書後有咸豐九年端月上浣邑庠生史廷珍題記﹐當爲咸豐九年以前之抄本焉。海喇都名未見之史誌﹐按是志謂其地距安西州四十里﹐原爲一堡﹐唐以前其地所屬無考﹐宋金元三代皆爲安西州屬地。宋將忻可適伐夏取天都山﹐以其地建安西州﹐元符二年復陷於夏人﹐更名東牟會。元興以其地建國以封豫王﹐是爲海喇都固﹐安西州屬堡也。明初遣大將徐達﹑偏將薛顯等﹐攻走豫王﹐遷其民於北平﹐遂並海喇一十八堡爲牧廠﹐置承奉司管之。淸初於其地設衛所﹐有監軍領管﹐後建廳﹐主司鹽茶重務﹐故有鹽茶廳之名﹐其制度有同於明時之牧廠也。

○靑海

靑海誌略不分卷民國間修﹐抄本﹝甘肅省圖書館藏﹞

近人許崇灝纂。崇灝字公武﹐甘肅人。按是編爲新亞細亞學會會員黎小蘇﹑邱向魯﹑朱允明等之實地考察報告﹐崇灝依據其所述﹐再稽古籍有關紀載﹐重編而成。於民國三十二年於重慶曾用土紙鉛印﹐而本數不多﹐印本今亦少見。是編次分爲十一章﹐第一總說﹑第二歷史沿革﹑第三地理環境﹑第四自然區域﹑行政區域﹑第五經濟狀況﹑第六民族分布狀況﹑第七宗教及寺院﹑第八人民生活習尙﹑第九交通﹑第十教育﹑第十一結論。其書體例﹐統括古今新舊﹐爲省誌書中新創之體例焉。靑海建置﹐按是編總說云「靑海在甘肅之西南﹐以境內有大湖曰靑海﹐因以名省。在夏時爲西戎地﹐秦時爲西羌地﹐漢初屬匈奴。新莽時羌人獻鮮水湖﹐始置西海郡﹐築龍俠城﹐後漢中葉﹐又築皇中﹑護羌二城。三國又爲西羌所據﹐東晉以後﹐爲東胡族之鮮卑﹑吐谷渾﹑慕容氏所據。隋大業時命裴矩擊平吐谷渾﹐而設西海﹑河源二郡﹔隋末又爲吐谷渾諸族疊據﹐迄宋累爲邊疆之患。至元代定西番置貴徳州於其境﹐明初亦嘗遣使招諭﹐正徳後則爲蒙古族所據。淸年羹堯平靑海﹐始置辦事大臣駐節西寧﹔民國元年攺爲靑海辦事長官﹐二年又攺爲蒙番宣慰使﹐四年攺置甘邊寧海鎭守使﹐十五年攺爲靑海護軍使﹐十七年始建靑海行省。劃甘肅西寧道屬七縣﹐及蒙古二十九鎭﹐玉樹二十五族﹐果洛五族﹐近海八族統轄於省。」按靑海爲我國西陲要地﹐所產動植礦產種類繁多。又其地山川壯麗﹐黃河﹑長江皆發源於此﹐山有唐古剌山﹑巴顏喀刺山﹑祁連山﹑積石﹑西傾﹑南山﹑叢嶺最爲有名。川有鴉礱江﹐瀾滄江﹑索克河﹑柴達河﹑布隆吉爾河﹑大通河爲著。湖泊有靑海﹑札陵湖﹑鄂陵湖﹑達布遜湖等及鹽池﹐沃野千里﹐多未墾植。

西鎭志不分卷淸順治十四年刊本﹝甘肅省圖書館藏刻本存藝文志﹐抄本全﹞

淸蘇銑纂修。銑交河人﹐順治三年進士﹐由衛輝府推官﹐行取監察禦史﹐十二年任西寧兵備道。《西寧志》創於明萬曆二十三年兵備道劉敏寬修《西寧衛志》。《四庫全書提要﹟存目》有《西寧志》七卷﹐蘇銑撰。爲銑順治十二年官西寧道時所作。西寧在淸初設軍民指揮使司﹐爲臨邊之地﹐文獻罕徵。故其書亦潦艸冗雜﹐絕無體例﹐蓋創始者之難工也。乾隆《西寧府誌》凡例云「舊《西鎭志》僅寥寥二本﹐重刊於順治丁酉。」其所謂重刊者﹐蓋指鎭志已凡二修。玆閱本志卷之第一行均題名《西鎭志》《四庫提要﹟存目》稱《西寧志》﹐與此實同爲一書也。

循化廳志稿八卷舊抄本﹝徐家匯藏書樓藏﹞

淸龔景瀚纂修。景瀚字海峯﹐閩縣人﹔乾隆五十七年以平涼知縣調署循化。循化自元明以來﹐爲河州邊外地﹐淸乾隆二十七年﹐始移河州同知治循化。除營汛兵士﹐其屬民大半回族也。按是志爲《循志》未刻前之初稿﹐其書門類﹐卷一建置﹑沿革﹐卷二山川﹐卷三營汛﹐卷四管內族寨﹑工屯﹑田賦﹑戶口﹐卷五官師﹐卷六祠廟寺院﹐卷七水利﹐卷八夷情﹐凡十二類。據《隴右方誌錄》著錄《循化廳志》八卷﹐淸乾隆五十七年同知閩縣龔景瀚著。其志類有三十二類﹐疑此稿於付刻時﹐經重爲釐訂增補﹐故類目不同。

隆徳縣誌二卷淸康熙二年刊本﹝北京圖書館藏﹞

淸常星景纂修。星景山西翼城人﹐舉人﹐順治十三年任隆徳縣知縣﹐任滿升吏部驗封司主事﹐官至稽勛司員外郎。隆徳縣誌據本志星景序謂﹕「隆故有志﹐前世畢﹑李二令君釐定。」按本志官師知縣畢如松﹐萬曆三十二年任﹐修縣誌。知縣李若素﹐萬曆三十七年任﹐重修縣誌。二志今皆不傳。是志凡二卷﹐卷一沿革﹑山川﹑戶口﹑田賦﹑物產﹑壇廟﹑河渠﹑風俗﹑官師﹐卷二學校﹑人物﹑災異。按隆徳宋始築堡﹐金始置縣。而本志沿革云「漢月支道﹐卽今靜寧隆徳境﹐後漢﹑魏晉因之﹐皆屬安定郡。」月支道是否隆徳﹐史事足資援據者甚少﹐故無可考證﹐而《後漢書》《晉書》﹐均無月支之名。

○新疆

回疆志四卷首一卷淸乾隆三十七年修﹐淸博覽堂抄本﹝南京大學圖書館藏﹞

淸蘇爾徳纂修。爾徳字費謨﹐長白人﹔乾隆己丑奉命駐護喀什噶爾﹐爲回疆極邊之地。爾徳述其山川形勢﹐及貢職風俗天時地理以呈。後又因觀察使周世衡《回疆志》原本﹐增補缺漏﹐纂成此志﹐凡四卷三十二類﹐體裁頗臻齊備。按此志未見刻本﹐傳抄者﹐以博覽堂抄本爲精本。按回疆卽新疆﹐古爲雍州外地﹐漢武帝時始通道﹐號西域。自天山以南爲城郭者﹐三十六國﹐設都護府統轄之﹐自天山以北爲匈奴右部地﹐西境爲烏孫國地。後漢時山北仍舊﹐山南分爲五十餘國。三國迄隋﹐山南爲於闐﹑鄯善﹑龜玆等國﹐山北初爲鮮卑﹑烏孫﹐後爲蠕蠕﹑髙車﹐又後爲突厥﹑鐵勒地。唐時山北爲突厥﹑沙陀﹑回鶻﹑西突厥諸部﹐置北庭大都護府統之。山南以於闐﹑疏勒﹑碎葉﹑焉耆爲四鎭﹐置安西大都護府統之。中葉以後盡入於吐蕃。宋時爲烏孫﹑於闐﹑回鶻﹑龜玆諸國﹐盡入於遼。元時山北爲阿力﹑麻裏及回鶻﹑五城地﹐山南爲別失﹑八里諸國地﹐置阿力麻裏﹑別失八里二行尙書省統之。明時山北爲衛拉特地﹐山南爲回部地。淸初山北爲衛拉特之準噶爾部所據﹐山南爲回部。乾隆間次第平定﹐設伊犁將軍﹐及副都統領隊大臣等官﹐卽畱西徵軍以爲駐防﹐號新疆。按此志所敍沿革槪況如是。至光緒十年攺設新疆行省﹐卽今新疆維吾爾族自治區地。

新疆紀略不分卷淸乾隆四十二年修。抄本﹝上海圖書館藏﹞

原題椿園氏著。椿園未詳何許人。據其自序謂﹕「生於燕﹐長官於秦﹑晉﹑齊﹑楚﹑吳﹑越之間﹐壯年復西出陽關﹐逾河源三千餘里。」按其說居於新疆者久﹐所著此書﹐考究甚詳。此書篇目未經釐訂﹐體裁頗見散亂。其書共爲六篇﹐不分卷次。一曰新疆紀略﹐以敍山川﹑城邑﹑職官。二曰外藩紀略﹐以紀哈薩克﹑布魯特﹑安集延﹑博羅爾﹑敖罕﹑溫都斯坦等邦。三曰叛亡紀略﹐以紀準噶爾﹑阿睦爾﹑薩納額魯特﹑布拉惇﹑霍集占等之叛亡事實。四曰投誠紀略﹐專紀土爾扈特投誠事。五曰新疆道裏表。六曰回疆風土記。而全書則無總名﹐玆以其第一篇

篇名著錄﹐題曰新疆紀略》。據姚椿《晚學齋文集》卷二﹐有《西域聞見錄跋》云「是書《新疆紀略》二卷﹐外藩列傳二卷﹐西陲紀事本末二卷﹐回疆風土記一卷﹐軍臺道裏表一卷﹐凡爲捲者八﹐乾隆四十二年滿洲七十一撰。蓋嘗以使事至西域﹐故語多確鑿﹐非販鬻者比。或云阮吾山侍郎﹐蓋爲潤色﹐書中多垂誡之辭﹐不妄誇耀。」椿跋又云「讀《兩漢志》者﹐不盡知也﹐得是書遂可覽掌矣。」按此書所紀新疆漢以前史實甚詳﹐故椿比以《兩漢志》爲備。《中國地方誌綜錄》著錄此志稱《西域聞見錄》八卷﹐七十一纂﹐其大抵依據姚椿紀載。《綜錄》又引注吳丰培之調查﹐此書尙有《西域總志》《新疆誌略》《新疆外藩紀略》《西域記》《西域瑣談》《西域舊聞》《新疆輿地風土考》《西域昆探》《回邊紀略》《西域紀略》《外藩列傳》《回疆風土紀》《軍臺道裏表》。除《西域總志》爲周存仁攺纂易名外﹐余內容盡同﹐目次略異。此外尙有《新疆紀實徵信錄》﹐見丁實存《中文新疆書目》﹐疑卽是書。因此書原無總名﹐著錄者用名各異。此本前爲蒲圻張國淦舊藏﹐書中文字絕少訛誤。

新疆回部紀略不分卷稿本﹐趙世暹手跋﹝上海圖書館藏﹐存庫車十三頁﹞

淸慕霽堂纂。霽堂甘肅鎭原縣人﹐舉人﹐光緒中任西寧縣教諭。時天山南北軍務始定﹐擬設新疆行省﹐大吏檄霽堂馳赴新疆調查回部情形﹐以作設縣之計。此書爲霽堂調查地情一年之紀錄﹐凡兩函﹐存於陜甘督署﹐底稿爲其子少堂所藏於家。此本爲記庫車之一部分﹐分沿革﹑疆域﹑山川﹑建署﹑營伍﹑糧餉﹑租賦﹑牧廠﹑卡倫﹑軍臺﹑回務事宜﹐全書僅四千餘言﹐而紀事簡核﹐庫車梗槪可稽矣。庫車在阿克蘇東北﹐喀喇沙爾西南﹐古龜玆國地也。城舊以柳條夾沙土築成﹐故名柳城﹐亦名柳陳﹑柳中﹐又名魯陳。漢車師前王地﹐唐爲西州屬邑柳中縣。淸乾隆二十三年定名庫車﹐譯言胡同之意也。山川門載﹕丁谷山爲庫車有名之地﹐山上有唐朝古寺﹐唐碑﹑佛窟﹑浮屠。水以干河爲勝﹐在城西環城引渠漑田也。官制淸時設辦事大臣一員﹐章京二員。營伍乾隆時駐鎭營兵三百名。牧廠二處﹐蓄馬一百匹﹑牛五千頭。卡倫有博勒奇爾城爲最大。回務設三品阿奇木伯克一員﹐辦理回事也。

西域瑣談四卷淸抄本﹐乾隆四十二年序﹝上海圖書館藏﹞

淸椿園纂。椿園著《新疆紀略》六篇﹐而無是書。是書書尾椿園自記題於庫車軍署。書首有序略云「余往來於龜玆﹑大夏諸邦﹐而五易裘葛﹐目見旣多﹐性復喜聞瑣事。則伊﹑吾以西爲地誌山經所未載者﹐殆不可一一數﹐卽列史所稱﹐證以目之﹐所見又多齟齬。而未安意者﹐滄海桑田之變﹐人事之各不相翼。」按其語﹐是書記及伊﹑吾以西見聞﹐而非《紀略》分出之一篇。其編例﹐卷一殊方風土﹑新疆道裏表。卷二新疆軍事記﹐定準噶爾﹑阿睦爾﹑薩納布拉呢﹑惇霍集占﹑烏什叛亂﹐土爾扈特投誠。卷三紀雪山﹑哈密﹑烏魯木齊﹑伊犁﹑塔爾巴哈臺﹑辟廣﹑哈拉沙爾﹑庫車烏什﹑葉爾羌﹐附和闐﹑喀什噶爾等。卷四西陲各國﹐附絕域諸國。西陲有哈薩克﹑布魯特﹑鄂羅斯等十八國﹐絕域有瑪轄提﹑科罕等二十餘國。考是書載述﹐於時於地與《紀略》殊異﹐𨿽皆出椿園之手﹐是爲二書也。

新疆賦一卷淸道光刊本﹝上海圖書館藏﹞

淸徐松纂。松字星伯﹐大興人﹐原籍武進﹐嘉慶進士﹐官編修﹐坐事謫伊犁﹐歸授禮部主事。松精地理學﹐著《校注地理誌集釋》《漢書西域傳補注》《唐兩京城坊考》《元河南志》《西域水道志》等書。此賦松謫伊犁時所作﹐松於嘉慶壬申西出嘉峪關﹐由巴裏坤達伊犁﹐歷程四千八百九十里。乙亥松又丁役回疆﹐渡本素爾嶺﹐由阿克蘇﹑葉爾羌﹐達喀什噶爾﹐歷三千二百里。其明年達伊犁﹐所經者英吉沙爾﹑葉爾羌﹑阿克蘇﹑庫車﹑哈喇沙爾﹑吐魯番﹑烏魯木齊﹐歷七千一百六十八里。松旣覽其山川城邑﹐考其建官設屯﹔旁及和闐﹑烏什塔爾﹑哈臺諸城之輿圖﹐回部哈薩克﹑布魯特人種之流脈﹔又徵之有司觀典籍﹐而爲此賦也。賦分二篇﹐曰《新疆南路賦》﹐曰《新疆北路賦》。二賦句櫛字梳﹐俾地理家便於省覽﹐時稱可與《盛京》《西藏》二賦﹐後先輝映。此本書前有孫馨祖序略云「星伯自伊犁奉使喀什噶爾諸郡﹐萬三千六十八里﹐八閱月皆親歷﹐言之甚詳。」書後有彭邦疇跋云「班孟堅﹑左太衝之流﹐未足多矣﹐余於星伯﹐更有以觀其徵文者。」按松之爲此賦﹐意於贖罪﹐故所述無不切實時宜。又用謝靈運《山居賦》例﹐自爲之注。所鋪述新疆事物皆信實﹐可與新疆之志書同觀也。

三州輯略九卷淸嘉慶十年刊本﹝上海圖書館藏﹞

淸和瑛纂修。和瑛蒙古鑲黃旗人﹐嘉慶初任烏魯木齊都統。三州者﹐按本志和瑛序云「成輯略﹐裒紀三州﹐哈密曰伊州﹐吐魯番曰西州﹐烏魯木齊曰庭州。蓋不志西州﹐不知庭州之所自始﹐不志伊州﹐不知庭州之所由邇。」又沿革云「哈密﹐漢伊吾廬地﹐唐稱伊州﹐宋如之﹐元始始名哈密﹐明如之﹔爲新省南北兩路﹐中分最要之區。吐魯番﹐漢車帥前王地﹐唐宋稱吐番﹐元明曰吐魯番。烏魯木齊﹐漢車帥後王地﹐卽古輪臺﹐亦作侖頭﹐烏魯木齊者﹐回語謂禾稼焉﹐以其地可種禾稼故名。」按此志主要以記烏魯木齊事物﹐又兼及哈密﹑吐魯番﹐分記新疆郡邑之書也。此書成於嘉慶十年﹐而官制一門記載止於嘉慶十一年。全書分沿革﹑疆域﹑山川﹑官制﹑建置﹑庫藏﹑倉儲﹑戶口﹑賦稅﹑屯田﹑俸廉﹑糧餉﹑營伍﹑馬政﹑臺站﹑禮儀﹑旌典﹑學校﹑流寓﹑藝文﹑物產二十一門。其重於紀載邊疆形勢﹐營伍馬政﹐糧餉臺站﹐兼及沿革建置﹐戶口賦稅﹐學校藝文。於人物僅記流寓﹐除流寓之外﹐當地豈無人材可記者哉。按其義例﹐是爲關鎭誌書之體也。

哈密志一卷明萬曆四十三年刊本﹐《王元美先生文選》收﹝上海圖書館藏﹞

明王世貞纂。世貞字元美﹐號鳳洲﹐自號弇洲山人﹐太倉人﹐嘉靖丁未進士﹐官至南京刑部尙書﹐事迹具詳《明史﹟文苑傳》。此志世貞記哈密時事﹐不分類目﹐據事直書。首敍哈密疆域沿革﹕「哈密爲唐伊州地﹐東接甘肅﹐西距土魯番﹐爲西域諸國咽喉。元屬威武王安克帖木兒居之﹐永樂四年遣使入貢﹐封爲忠順王﹐賜金印﹔以其地置哈密﹑曲先﹑罕東﹑罕東左四衛。其西域天方等三十八國貢使﹐至者成道哈密﹐譯文具聞乃發。忠順王三傳﹐時土魯番者彊番也﹐可五萬騎﹔兵部尙書王瓊與彭澤﹑有郤發其辱國欺罔﹐及陳九疇輕率專擅﹐激變又喪。上聞﹐大學士楊廷和等﹐雅與彭澤善﹐不獲己奪官﹐又捕陳九疇下之獄。」記哈密諸事﹐約二三千言。按此志未見諸書著錄﹐惟《四庫全書﹟提要﹟存目》﹐著錄《哈密事迹》一卷﹐附《趙全讞牘》一卷﹐爲浙江範懋柱家天一閣底本﹐《提要﹟存目》云「不題書名﹑撰人名氏﹐前載正徳中土魯番侵擾哈密﹐及經略彭澤與王瓊構釁事。又附載經略張海奏議一篇﹐後載嘉靖間刑部議讞﹐煽誘諳達俺答﹐叛人趙全等九人奏牘。蓋明人雜抄之殘帙也。」等語﹐與世貞此志﹐事實頗相合。當時編輯《四庫全書》諸公﹐只言其敍趙全之事﹐亦與《明史》無大異同﹔而未言世貞此志之敍哈密此事也。疑《哈密事迹》或卽世貞之《哈密志》。《臺灣善本書目》著錄《哈密事迹》一卷﹐淸抄本﹐可與世貞《哈密志》對核﹐是否同爲一書也。余又閱明馬文升撰《興復哈密記》﹝《皇明小說今獻匯言》收﹞﹐與世貞此志不同﹔而淸抄本《哈密事迹》﹐未得一睹也。

葉爾羌紀程稿不分卷倭仁手稿﹐章炳麟﹑汪東手跋﹐蓋福裕藏印﹝上海圖書館藏﹞

淸倭仁纂。倭仁字艮齋﹐蒙古正紅旗人﹐姓烏齊格裏氏。道光進士﹐官至文華閣大學士﹐卒謚文端。倭仁精研宋儒義理﹐此稿爲其赴葉爾羌幫辦任時所紀程之作﹐名《倭文端葉爾羌紀程手稿》。自咸豐九年正月二十一日啟程﹐四月二十六日入新疆之哈密﹐七月初三日進葉爾羌城﹐沿途見聞之記錄。書尾敍述葉爾羌沿革﹐漢爲莎車國﹐北魏爲渠莎國﹐亦謂古罽賓地﹐又謂大食月支之地。唐以後並入於闐﹐明稱葉爾奇﹐或稱葉羌。葉爾羌之意﹐羌謂土宇奇木大也﹐土宇廣大故名。淸定西域﹐以參贊協辧駐守之﹐道光十二年參贊協辧移駐葉爾羌﹐領駐滿兵三百名﹐漢兵二千五百名﹐時城名嘉義。此稿倭仁兼記新疆境內名地﹐及阿克蘇﹑伊犁﹑瀚海等情況。章炳麟跋云「滿洲某幫辦事記自燕都至葉爾羌程途頗詳﹐亦能考證地望﹐傭中佼佼者也。今爲蒲圻但植之所得。」又曰「考得記中有少子福裕﹐知記者爲倭仁。」按此稿蓋福裕珍藏印。汪東跋略云「赴葉爾羌幫辦任紀程之作﹐付其少子福裕者﹐殉庚子難。此冊流廠肆﹐爲植之所得﹐足資畱心邊疆地理者之參證。」此稿爲植之子■﹝艸錢﹞蓀售於上海圖書館。植之名燾﹐曾任南京國史館副館長﹐譯有《大淸全史》。

喀什噶爾志不分卷舊抄本﹝上海圖書館藏﹞

是志不著撰人姓氏﹐無序例﹐纂修人及纂成時代均無考。書前列中俄交界全圖一﹐有圖說注明自康熙二十八年至同治九年﹐中俄歷年疆界之變遷。又列俄羅斯國全圖一﹐有光緒七年蓮池居士題記。其書共分沿革﹑山川﹑建置﹑古迹﹑官制﹑兵防﹑軍械﹑糧餉﹑稅則﹑錢法﹑雜支﹑牧廠﹑卡倫﹑軍臺﹑事宜﹑存房﹑書冊﹑年例﹑摺奏﹑咨行案件﹑辧事章程﹑回務﹑回人兵制﹑回人差役﹑回務則例﹑外番部落等門﹐就事標目﹐絕無編例。書後附《英吉沙爾》一篇﹐是爲喀什噶爾附屬之回城也。按其沿革謂﹕「喀什噶爾爲西域極邊之地﹐自漢迄宋皆爲疏勒國地。喀什噶爾之名﹐爲滿語創始之意﹐自乾隆二十三年將軍兆惠統兵追回酋霍集占得此城而定名也。」又按錢法篇謂﹕「喀什噶爾爲西域商賈極盛之區﹐舊用自鑄錢文﹐名曰普兒。以紅銅鑄之﹐每五十文爲一騰格﹐其式小於制錢﹐厚而無孔。一面用帕爾西字鑄葉爾奇木字。一面用托特字鑄策旺喇布坦﹐及噶爾丹策淩字樣﹐皆昔時厄魯特汗之名也。重一錢四五分至二錢不等。」此爲研究邊疆貨幣史者﹐所宜注意者也。

●卷五

○山東

長興陳光貽學

山東通誌四十卷明嘉靖十二年刊本﹝天一閣藏﹞

明方遠宜修﹐陸■﹝釒弋﹞纂。遠宜歙縣人﹐嘉靖二年進士﹐嘉靖十一年任山東巡撫。■﹝釒弋﹞字舉之﹐別號少石子﹐鄞縣人﹐正徳六年進士﹐官至山東提學副使﹐事迹見載《明史﹟王愼中傳》。此志爲遠宜巡撫山東時﹐屬提學副使陸■﹝釒弋﹞﹐繼前陳沂等所修《通誌艸》續成之﹔爲卷四十﹐爲目五十有二﹐附目十。其書自創修迄書成始末﹐按本志列陳沂序云「正徳間中丞白沙﹑黃公﹐舉六郡誌事未就﹔嘉靖初余憲副子華﹐嘗手撰《志艸》﹐亦未成而去。九年庚寅沂轉官玆省﹐越二年壬辰巡按方公至﹐首詢志事﹐適陸憲副舉之﹐有督學之任﹐得《余志艸》十有二卷﹐迄明年三月稿成。」按山東地誌﹐始有唐晏模《齊地誌》﹐見載《說郛》﹐宋張朏撰《齊記》早佚﹐而元人於欽之《齊乘》猶存﹐可謂魯志之嚆矢也。此志則爲陳沂﹑陸■﹝釒弋﹞兩人先後纂成﹐考訂頗稱精審﹐在地誌中號稱佳本﹔體例不務新奇﹐而詳略有法。捲前爲圖考﹐列府圖六頁﹐玄枵齊分圖﹑降婁魯分圖﹑諏訾衛分圖﹑大火宋分圖各一頁﹐渤海圖一頁﹐沂山圖一頁﹐濟河圖一頁﹐漕河圖一頁﹐海運圖一頁。此圖繪及海市幻化無定之形像﹐但不免枝蔓焉。按山東《禹貢》靑﹑兗二州之地﹐連徐北豫東之境﹔春秋戰國時爲齊﹑魯﹑趙﹑魏﹑宋﹑衛﹑曹﹑滕﹑薛﹑莒﹑邾﹐郯諸國。秦於其在太行山之東﹐故稱山東﹐置郡者七﹔漢復割其地建諸侯﹐爲國者七﹔東漢承之﹐更立者凡十一國。三國地屬曹魏﹐晉分爲六州﹔元魏置州十四﹐隋初凡十七州﹐大業間廢州﹐爲郡十九。唐置二十郡﹐分屬河南﹑河北二道﹔五代疊更﹐疆理靡常。宋置府﹑軍﹑州﹑縣﹐分屬京東東路﹑京東西路﹑河北東路﹐皆置安撫使領之﹔金乃分爲五路﹐元爲直隸中書省﹐置宣慰司﹐治益都領七路七州。明洪武元年﹐置山東省﹐治於益都﹐九年移治濟南﹐攺爲山東等處承宣布政使司﹐領濟南﹑兗州﹑東昌﹑靑州﹑登州﹑萊州六府﹐凡十五州﹐八十九縣。觀山東方域沿革﹐春秋兩漢諸侯分治﹐而後世州郡﹐離合分並﹐亦旣不一﹐考方辧域者難之。於欽《齊乘》﹐僅述梗槪﹐此志所考方域之分合沿革﹐州郡之置廢領屬﹐言簡意賅﹐稽考淸詳﹐沿用北宋圖經體例﹐通記六郡於一書﹐自此志始也。

濟南府誌五十四卷首一卷淸康熙三十一年刊本﹝徐家匯藏書樓藏﹞

淸蔣焜修﹐唐夢賚纂。焜字意山﹐於康熙二十四年自天津調任濟南知府。夢賚字濟武﹐號豹喦﹐淄川縣人﹔順治五年舉人﹐六年成進士﹐攺庶常﹐八年授檢討﹔翌年乞歸養﹐時年未三十﹐專志學問﹐遂絕意仕途。夢賚嘗纂《淄川縣誌》﹐所著詩文有《志壑堂集》三十二卷。濟南之名始於西漢﹐而置府於宋時﹐其後數百年來﹐爲魯省首郡﹐而未有郡誌。此志爲首創﹐成於康熙壬申。按其體裁﹐依康熙《通誌》體例。據夢賚自序謂﹕「書僅歷七月而成。」初創之志﹐理無如此其速。閱其書則義例謹嚴﹐文辭簡潔﹐徵引之繁﹐采訪之備﹐殊非艸率速成之書焉﹐蓋必有所依據也。據康熙《山東通誌》﹐引載淸初張泰運﹑王蘋《濟南府誌》久佚。余疑夢賚是書﹐依張﹑王《府誌》增補潤飾而纂成之。

歷城縣誌十六卷明崇禎十三年刊本﹝上海圖書館藏﹐卷一卷二抄配﹞

明宋祖法修﹐葉承宗纂。祖法字允純﹐新蔡縣人﹔崇楨七年進士﹐歷任耿濟﹑祁門﹑歷城知縣﹐官至刑部主事。承宗字弈純﹐歷城縣人﹔明天啟七年舉人﹐淸順治三年進士﹐授臨川縣知縣﹔順治五年以事爲贛鎭金聲桓所執而自盡。此志承宗纂成於崇禎十三年﹐考據博洽﹐詞理淸詳。百餘年來山左邑志如《安邱》《東阿》二志而外﹐卽共推此志最善。然其記山川﹑古迹﹑職官﹑人物﹐脫漏時見﹐因以時當兵燹之際﹐𨿽苦志搜羅﹐終於文獻無徵故焉。此志見《學部方誌目》載﹐而今之傳本﹐大抵爲康熙間增補刻本﹐原本則存不多。按歷城爲山東濟南府首邑﹐爲周之兗州﹑譚國地也。自齊晉戰於歷下﹐而歷城之名始著。自漢置靑州郡﹐而後歷城始置縣。晉永嘉後移濟南郡治於此﹐自是以來歷城之名遂少攺易。

章丘縣誌四卷明嘉靖九年補刊正徳八年刊本﹝天一閣藏﹞

明陸裏修﹐楊循吉纂。裏字希遠﹐宜興縣人﹔成化二十年進士﹐弘治元年任章丘知縣﹐公廉勤愼﹐有循良之稱。循吉纂《蘇州府纂修識略》﹐事見該書。陸裏任章丘知縣﹐延纂《章丘縣誌》。章丘故爲髙唐縣地﹐隋始攺今名﹐明時隸濟南府。縣誌自此志始﹐徐溥﹑李東陽爲之作序﹔其書志類凡十二門﹐曰建置總論﹑曰鄕鎭﹑曰山川﹑曰物產﹑曰貢賦戶口﹑曰公宇﹑曰祠宇﹑曰邑令題名﹑曰人物﹑曰登用﹑曰古迹﹑曰雜誌。其中以鄕鎭﹑山川﹑物產三門紀述尢詳。如鄕鎭編例﹐自縣分鄕﹐鄕境所在有鎭有市及民俗生產﹐皆秩秩然書之。山川以記髙山大川之外﹐又以嶺洞之類系之山﹐井泉之類系之水﹐並紀其源委與古迹。物產則紀田野﹑山澤﹑園圃﹐民間之產﹐各以類分列﹐又系以規定條款﹐紀載詳細。其他各門﹐則敍述槪簡。按此志始纂成稿於弘治五年﹐正徳間呂秉彜爲之增補刻行。此本爲嘉靖九年宋秉中增輯補刻本。

淄川縣誌六卷明嘉靖二十五年刊本﹝天一閣藏﹞

明王琮纂修。琮字廷器﹐號肖寅﹐長樂縣人﹔嘉靖二十一年貢生﹐二十三年任淄川知縣。按本志沿革﹐淄川爲漢淄川國般陽縣地﹐晉省入萊蕪縣﹐劉宋置貝丘縣﹐北齊後復名般陽﹐隋開皇十一年攺爲淄川﹐有淄水經其東南故名。唐置淄州﹐元爲般陽路﹐明洪武十二年降爲淄川縣﹐屬濟南府。淄川邑志﹐按本志序例所述﹕「舊有志﹐未鋟於梓﹐久廢﹐是編實同首創。」琮纂輯此志稿﹐復延教諭吳俸﹑庠生朱冕爲之校正刻行。書分圖考﹑沿革表﹑封域志﹑建設志﹑賦役志﹑秩官表﹑選舉表﹑名宦傳﹑人物傳﹑雜誌十門﹐體裁簡核。淄川產鹽﹑絺﹑絲﹑枲﹑鉛﹑鐵﹐素稱殷富之區。於名勝古迹可提錄者﹐有樂毅城在縣東二十里﹐爲毅屯兵處焉﹐樂毅墓亦在縣東北三十五里。又有蘇秦墓在縣西十里﹐蘇秦爲燕說齊﹐齊王用之﹐因與齊大夫爭寵﹐被刺殺之﹐乃葬於此。龐涓墓在縣西二里﹐孫臏破魏兵﹐龐涓自刎﹐齊得其首葬之﹐亦名將軍頭墓。以上諸端﹐均見載於封域志之古迹﹑塜墓諸條﹐未經考證﹐而以爲一邑之勝迹。

長山縣誌八卷淸康熙四十三年修。抄本﹝北京圖書館藏﹞

淸陳憲祖纂修。憲祖字念齊﹐順徳縣人﹐舉人﹐康熙四十一年由平原縣調長山知縣。長山爲漢之於陵﹐劉宋之武彊縣地﹐隋開皇十八年始攺名長山。唐﹑宋以來均屬淄州﹐明初廢淄州﹐攺隸濟南府。長山邑志﹐按嘉慶重修《長山縣誌﹟藝文志》﹐著錄舊志序文﹐而大率爲稿本未刻﹔刻本誌書﹐惟明隆慶三年知縣韓希寵修縣誌二冊。據希寵自序謂﹕「成化中危公澄﹑嘉靖中陳公慈﹐皆有成志。」長山誌修於明時者有三矣。按此志踵《隆慶志》而作﹐據憲祖自序謂﹕「隆慶《舊志》﹐鋟版剝落﹐原本已不易得﹐後得邑人吳長榮所藏抄本﹐再參稽公牘﹐博訪土風纂成此本。」則此志非增續《隆慶志》﹐而是重纂。《嘉慶志﹟藝文志》著錄此志序﹐題爲《鈔訂續志序》﹐注明稿本未刻。又名宦傳載陳憲祖傳﹐稱憲祖修志未成﹐以罣誤罷官而去﹐志未刻成。則此志無刻本也。

新城縣誌十四卷傳抄明天啟四年修本﹝北京圖書館藏﹐存卷一至九﹑卷十二至十四﹞

明張必大修﹐王象晉纂。必大字可庵﹐陜西華州人﹔天啟二年進士﹐三年任新城知縣。象晉字子進﹐號康宇﹐新城縣人﹔萬曆二十三年進士﹐授中書舍人﹐官至浙江右布政使﹐年七十致仕。甲申國變﹐益絕人事﹐自號明農隱﹐卒年九十三歲。子三人﹐士祐﹑士裙﹑士禛皆進士﹐而士禛最知名﹐以詩文名海內。按本志沿革﹐新城置縣﹐始於元至元十九年﹐割於陵﹑髙苑之萊路﹑田索﹑驛臺三鎭地﹐立新城縣﹐隸般陽路﹐明洪武十二年攺屬濟南府。縣誌自成化間知縣成儒﹐延邑人於利創修《誌略》﹐嘉靖十一年知縣官政﹐屬經歷王耿光續編志稿﹐嘉靖三十九年知縣胡應鳴重修之﹐始有刻本。此志繼《胡志》而作﹐成於天啟甲子。志類首圖式﹐終藝文﹐凡十二門﹐其體裁則仍沿襲《胡志》舊例。書中紀載﹐以敍邑人張貴事爲特出。按象晉自序謂﹕「張元帥貴﹐字國寶。當金季豪傑並起﹐貴保聚驛臺﹐以至建縣﹐迄今郁爲名邑。則元帥因邑之開山主﹐而紀所爲能捍大患﹐有功於民。余乃知元帥兄榮﹐字國昌﹐榮保新城者﹐此創邑有功之先賢。」又按本志人物志《張貴傳》載﹕「貴善騎射﹐於金大安中﹐山東豪傑角立﹐貴實爲甲乙﹐一時諸將無不景仰。」竊以爲當宋南渡之後﹐金兵橫行山左﹐善射拳擊之士﹐羣起抗禦﹔山東故多豪俠﹐當非張貴一人﹐而今皆湮滅不傳﹐惟獨貴賴志乘以傳之。

濟陽縣誌十卷續志一卷明萬曆三十七年刊本。淸順治七年補刊﹝北京圖書館藏﹐上海圖書館藏傳抄本附續志﹞

明侯加乘修﹐邢其諫纂。加乘解州人﹐萬曆三十六年以舉人任濟陽知縣。其諫濟陽人﹐泰昌間恩選﹐官至知州。考濟陽邑志﹐始於明成化乙巳知縣張端修﹐其後繼纂之者﹐卽其諫此志﹐成於萬曆已酉。書分天文﹑地理﹑建置﹑貢賦﹑禮樂﹑職官﹑選舉﹑人物八門。書後附《續志》一卷﹐順治己丑﹐知縣解元才囑其諫復爲補之。凡十五篇﹐曰天文補﹑曰地理補﹑曰建置補﹑曰公署補﹑曰文廟補﹑曰坊牌補﹑曰橋梁補﹑曰貢賦補﹑曰兵餉補﹑曰荒田補﹑曰鹽斤補﹑曰禮樂補﹑曰祠祀補﹑曰縣官補﹑曰選舉補﹐以補前志所脫誤﹐補志出於其諫晚年手筆﹐文辭朴茂。其書版本﹐前志則爲萬曆原本﹐中有補刻﹐並續志合訂。按濟陽自金天會七年割章丘縣之標竿鎭﹐及臨邑地設縣﹐以濟水遶其南﹐故名濟陽。濟水者﹐卽春秋時之濼水﹐是爲古史有名。按此志人物志﹑鄕賢傳中﹐以《顏氏家訓》所紀張祿爲第一人。不知今之濟陽縣﹐非北朝時之濟陽郡﹐古籍中所著籍隸濟陽郡之人﹐豈可勝計耶﹖何爲獨取張祿以冠於篇耶﹖

齊東縣誌二十九卷明萬曆四十五年刊本﹝北京圖書館藏﹐存卷一至十七﹞

明劉希夔纂修。希夔字一甫﹐浙江平湖縣人﹔選貢﹐萬曆四十五年任齊東知縣。按齊東設縣﹐始於齊阜昌間﹐攺淄川之趙巖口爲齊東鎭﹐置夾河巡檢司﹐元升爲縣﹔明時又割靑城﹑鄒平﹑章丘等縣地隸之﹐屬濟南府。正徳十一年知縣肅敬諫﹐延邑人王文深始纂縣誌﹐至萬曆四十五年希夔又重輯此志。按其書爲考十﹐曰圖考﹑曰沿革考﹑曰建置考﹑曰星野考﹑曰河渠考﹑曰疆理考﹑曰祠祀考﹑曰古迹考﹑曰災祥考﹑曰物產考。爲表三﹐曰職官表﹑曰選舉表﹑曰明經表。爲志六﹐曰風俗志﹑曰賦役志﹑曰藝文志上﹑曰藝文志下﹑曰兵防志﹑曰荒政志。爲傳九﹐曰名宦傳﹑曰人物傳﹑曰忠臣傳﹑曰孝子傳﹑曰烈女傳﹑曰隱士傳﹑曰義民傳﹑曰流寓傳﹑曰仙釋傳。爲雜錄一﹔附於書後﹐凡二十九卷﹐全書約十萬餘言。按其編例﹐分考﹑表﹑志﹑傳爲大綱﹐而附雜錄於後﹐體例皆備﹐頗合志例。其雜錄皆案牘文字﹐有關邑之掌故。此志文辭尙爲簡賅﹐略具考證﹐欠博引傍徵。論人物折衷定論﹐沿方誌有褒無貶之習。而較其他明修方誌﹐此志𨿽不能盡脫當時之風气﹐而其文辭能棄明人靡弱之气矣。

臨邑縣誌十六卷淸順治九年增刊明萬曆十九年修﹑天啟三年補刊本﹝北京圖書館藏﹞

明劉承忠原修﹐淸陳起鳳增修。承忠字惟孝﹐懷安衛人﹐萬曆十一年任臨邑知縣。起鳳廣寧人﹐貢生﹐順治七年臨邑知縣。事迹均未詳。按此志創修於萬曆十九年﹐承忠延邑人邢侗輯成﹐越三十餘年﹐崇禎間知縣吳事心復延侗子王稱增補﹔又三十年﹐順治九年﹐起鳳又延邢琮﹑劉龍先續訂增刻﹔書經二次增補﹐皆未變前志體例也。但據《學部方誌目》著錄有天啟《臨邑縣誌》﹐知縣趙有午修﹐今已佚﹐疑卽崇禎初吳事心增補之志焉。按此志體例﹐分地理﹑沿革﹑政教﹑建置﹑祠祀﹑賦役﹑官師﹑選舉﹑人物﹑列女﹑事記﹑祥異﹑藝文十三門﹐數經增補於官師﹑選舉﹐殊無遺漏。按其志沿革謂﹕「臨邑爲漢縣﹐永平中封北海興王子於此﹐復爲侯邑。其後又爲縣﹐唐以後屬齊州﹐元曾割屬河間﹐旋爲濟南屬邑。」按《山東通誌》攺定漢之臨邑﹐非今之臨邑地。考縣西之漯陰城﹐卽齊之犁邱邑﹐漢置漯陰縣屬平原郡﹔後漢曰隰陰﹐劉宋得廣固遂於此僑置臨邑﹐今之臨邑﹐自劉宋始。至漢之臨邑﹐則在今茌平之地。

長淸縣誌十四卷淸康熙十一年刊率。雍正五年增刊﹝北京圖書館藏﹞

淸嶽之嶺修﹐徐繼曾纂。之嶺順天府保定縣人﹐貢生﹐康熙初任長淸知縣。繼曾字兆孟﹐號麟巖﹐長淸縣人﹐順治甲午拔貢。按長淸邑乘﹐創修於明萬曆乙未﹐爲知縣李宗延聘邑人董惟源所纂﹔迄康熙壬子﹐之嶺又重修﹐執筆者爲繼曾﹐續前志八十餘年之人物事迹﹐遇事有異聞者﹐𨿽有數說並存﹐不厭瑣屑。其標幟行款﹐分門別目﹐有條不紊﹐其體例頗爲謹嚴。書後附雍正五年李佺纂《續志》一卷﹐僅六頁。書口捲頭﹐皆書作第十五卷

﹐與前志捲次連接。按長淸爲盧縣地﹐隋析長淸鎭置縣﹐宋以來皆爲濟南府屬邑。按其古迹寺觀所載碥磝城﹑靈巖寺﹐是爲邑之名勝。碥磝城卽南北朝時相持守之要地。靈巖寺在縣東南之方山﹐《水經注》所謂玉符山也。李吉甫《十道圖》以潤之棲霞﹑臺之國淸﹑荊之玉泉﹐與此爲四絕。靈巖寺按李興祖撰《靈巖志》﹐此志采輯其說﹐在金時寺有屋三百餘間﹐且連接泰安之天聖寨﹐介於東平益都之間﹐駐兵於此足相應援。按此志搜羅於佚聞野記者甚多﹐但於正史徵引未能盡備。

徳平縣誌四卷淸康熙十二年刊本﹝徐家匯藏書樓藏﹞

淸戴王縉修﹐劉胤徳纂。王縉字紳黃﹐滄州人﹐康熙八年進士﹐翌年授徳平知縣。胤徳字孟寀﹐一字克滋﹐號默齋﹐徳平人﹐順治二年舉人﹐明年成進士﹐知直隸鹽山縣知縣﹐著有《默齋雜俎》二卷。按沿革徳平爲漢平原郡鬲縣地﹐唐置縣。縣境古有鬲般﹐久已湮於爲田﹐故縣亦稱鬲盤。按本志序﹐縣誌創於嘉靖甲寅知縣趙鎛﹐萬曆丙午知縣王霖重修。此志胤徳依前志校讎參訂﹐考證史籍﹐補入一二條而已。選舉人物於唐以前諸人﹐未有著明籍裏﹐藝文所錄冗濫無緒﹐至文獻事實﹐所增無幾。

平原縣誌二卷明萬曆十八年刊本﹝北京圖書館藏﹞

明劉思誠修﹐髙知止纂。思誠字克實﹐號定宇﹐直隸山海衛人﹔萬曆癸酉鄕薦﹐十五年任平原知縣﹐任滿升濟南府同知。知止字明甫﹐平原人﹐萬曆十一年進士﹐授陽曲知縣﹐補大名﹐調長垣﹐以疾歸。按平原在漢爲平原郡平原縣﹐唐以後屬徳州。此志據邑人張蕙所撰志稿重輯﹐分建置﹑疆域﹑山澤﹑物產﹑風俗﹑民賦﹑祠祀﹑學校﹑人物﹑官師﹑名宦﹑雜誌﹑藝文諸門﹐書首有分野﹑區界﹑城池三圖。此志類次﹐先建置後疆域﹐又以城池﹑市鎭﹑郵捨隸於疆域而分條﹐以古迹﹑坊表﹑冢墓入於雜誌而分條﹐乖其體例。後世繼修邑志者﹐每譏其類次失倫。按本志捲前載知止所撰《述志》一篇﹐謂所定門類﹐依據張蕙前志﹐而潤色損益﹐苦心而功倍焉。玆觀此志體例不純﹐記載亦無編法。若以調停塞責﹐豈能歸過於舊志體裁所失耶﹖明人修志﹐大致沿襲前志定例﹐獨少變更體裁﹐重創新例﹐爲當時修志者之通病也。

曲阜縣誌六卷明萬曆間刊本﹐淸康熙增刊﹝上海市文物保管委員會藏﹐現藏上海圖書館﹞

明孔弘毅纂修。弘毅曲阜人﹐孔子之後裔﹐由廩生選考﹐除授世職曲阜知縣。自《闕裏志》纂成後﹐曲阜向無縣誌﹐孔運同始以編年體例纂輯掌故﹐有似邑乘之作。嘉靖中藩僚孔弘幹﹐厥後知縣孔弘復相繼纂輯邑志。此志弘毅纂成於萬曆癸亥﹐不用編年體例﹐志分土地誌﹑人民志﹑政事志﹑文獻志四門﹐細目九十有二。只記官治﹑建置﹑政事﹑田賦﹑戶口﹐而不載孔﹑顏事迹﹐以示與《闕裏志》分塗。康熙間又爲增補萬曆癸亥後至康熙初事﹐分隸於各門之後。按其田賦所紀孔氏輕糧﹐而祀田占四千二百餘頃﹐全縣納糧之地亦僅五千一百餘頃。曲阜一縣之故實﹐除聖迹以外﹐一無紀載。

寧陽縣誌八卷首一卷淸康熙十一年刊本﹝北京圖書館藏刊本存卷四至八。上海圖書館藏抄本全﹞

淸劉興漢纂修。興漢字幹帷﹐汾陽縣人﹐順治十六年進士﹐康熙初任寧陽知縣。寧陽爲漢侯國﹐屬泰山郡﹔隋﹑唐爲龔丘縣﹐屬魯郡﹔金大定中復爲寧陽﹐屬兗州府。元屬濟寧路﹐明﹑淸屬兗州府。邑有寧山﹐在縣北十八里﹐爲邑之主山﹐邑城在山南﹐故名曰寧陽。自元邑令韓珪撰《歷代沿革記》﹐是爲記載邑事之始。明萬曆初﹐知縣李貞延邑進士王正容始纂縣誌授梓﹐是邑志之始。此志爲興漢據《李志》重輯﹐增補七十年之事。志分方域﹑建置﹑職官﹑賦役﹑選舉﹑秩祀﹑人物﹑藝文八門﹐各門均析子目。職官﹑選舉皆立表﹐但編年未標幟年分﹐眉目不分。藝文志不載墓碑﹐而謂墓碑爲子孫之稱揚祖父﹐未必盡實也。而獨收王筠之碑﹐以爲重孝﹔如碑不足據﹐則筠之墓碑何獨足徵﹐此自亂體例也。又其書於考訂頗闕略﹐其後三十年知縣李溫臯﹐依其原書體例再加釐訂﹐引徵考訂﹐匡補缺誤甚多﹐寧志體裁始臻完備。

鄒志四卷明萬曆三十九年刊本﹝天津人民圖書館藏﹞

明胡繼先纂修。繼先四川漢州人﹐萬曆三十五年進士﹐授任鄒縣知縣﹐升兵部車駕司主事﹐官至開封府知府。鄒爲孟子之裏﹐秦始置鄒縣﹐明時屬兗州府。《鄒志》源委未可詳考﹐按本志繼先序謂﹕「舊志修於許君守恩﹐增於王君一楨﹔亦旣已分別疆宇而搜羅典故﹐迄於今一十有七載矣。」以知萬曆前已有邑志。又據《北京圖書館方誌目錄》載﹕嘉靖四年修﹐《鄒縣地理誌》四卷﹐戴光修﹐謝秉秀纂。其志乘源委可考大致如此焉。此志爲增續王一楨志後十七年之故實﹐所定體類凡十四門。書中紀載以述孟子事迹居多﹐記孟廟在城南一里許﹐宋景祐四年所建。孟墓在城東三十里四基山西麓﹐墓荒蕪已久﹔宋景祐間孔道輔官兗州時所訪得而重建也。按此志仿《闕裏志》體裁﹐主以紀載孟氏事迹﹐爲方誌中別出之體裁。

泗水縣誌十二卷明萬曆二十四年刊本﹝南京中國科學院地理研究所藏﹞

明尢應魯修﹐喬允纂。應魯晉江縣人﹐萬曆十一年進士﹐二十一年任泗水知縣。允泗水縣人﹐庠生﹐事迹未詳。泗水志創修於明嘉靖三十年邑令張祚﹐此志仍《張志》體例﹐續四十年之事﹐並增訂《張志》缺誤﹐匯爲方輿志﹑建置志﹑選舉志﹑人物志﹑藝文志﹑災祥志﹑牧政志七門。泗水古卞國﹐又名錦川﹐秦爲泗水郡﹔漢置卞縣﹐隋開皇間攺名泗水縣﹐屬兗州﹔元省入曲阜﹐旋復置。泗水發源處有泉林﹐爲邑之名勝。春秋時有卞莊子仲田爲卞人﹐人物志爲列世系一門。方輿志圖考有仲子祠圖﹐及歷山舜廟圖﹐藝文志收元孟從仕重修《舜宮記》﹐記有云「縣南八十里有歷山﹐世傳以爲帝舜所耕之地﹐其傍九男之渚﹐二女之臺﹐指爲遺迹。山之東里許有祠﹐有金大安元年重修碑﹐其宮始之日則莫可考。」按明陸■﹝釒弋﹞《山東通誌》所載舜耕歷山紀載﹐一以爲在濮州﹐一以爲在冀州河東﹐一以爲在歷城﹐而卒以濮州爲是﹐並無一語及以泗水。其後賀逢吉以孟子語﹕「舜生於諸馮﹐遷於負夏﹐東夷之人也。」乃作《帝舜歷山辧》﹐謂諸馮卽泗水近處之諸馮村﹐以駁陸■﹝釒弋﹞《通誌》所引證應劭﹑鄭玄﹑皇甫謐以濮州爲帝舜之歷山說﹐力辧以泗水歷山爲正。應魯亦以此說作《歷山考》﹐附載於本志藝文。故此志圖考﹑山川﹑古迹﹑祠祀諸門﹐以帝舜歷山之考證博引旁徵甚繁。

東昌府誌五十卷首一卷淸乾隆四十二年刊本﹝北京圖書館藏﹞

淸胡徳琳修﹐周永年纂。徳琳臨桂縣人﹐乾隆十七年進士﹐三十五年任東昌府知府﹐四十年去﹐四十二年復任。永年字書昌﹐歷城縣人﹐乾隆三十七年進士﹐官至翰林院檢討。生而好學﹐嘗棄產營書﹐凡積五萬餘卷﹐乃約曲阜桂馥﹐築借書園於歷城﹐以開圖書外借之始﹔其終生𨿽好學而不著書。按本志沿革﹐東昌在漢時爲東郡﹑魯郡﹑淸河﹑平原四郡地﹐唐爲博﹑魏﹑貝等州地。元始置東昌路﹐明洪武時攺爲府﹐淸仍之。此志修時﹐領州縣凡十四。府誌創於明永樂時﹐萬曆二十八年王命爵又修府誌二十二卷。此志繼萬曆《王志》重纂﹐按徳琳序謂﹕「於康熙五十年孫公元衡﹐欲延衛園先生劉淇修之﹐以憂去不果﹐後金公啟洛又修之﹐稿垂成而去任﹐稿亦旋散。」據此則此志爲《萬曆志》後首成之書也。按其體例﹐卷首列總紀一篇﹐雜撮歷代故實﹐摭拾皆瑣事﹐卷末又有雜綴一篇﹐實與總紀無異﹐而綴致瑣細尢繁﹐如此編法﹐殊無倫次。地理誌所記山川﹐未詳源委﹐古迹﹑陵墓亦未引徵考證﹐頗多訛誤。惟經籍﹑金石二門﹐著錄郡人著述碑志文字頗多﹐可資參考。

博平縣誌五卷淸康熙三年刊本﹝北京圖書館藏﹞

淸堵嶷纂修。嶷漢陽人﹐順治十二年進士﹐康熙元年任博平知縣。按本志纂修表﹐列爲堵嶷重纂﹐進士張翕補修﹐教諭孔員昆校﹐邑人張至善﹑傅學元采集。閱其書以知《堵志》實出於張翕手筆﹐嶷僅加重訂而已。翕荏平人﹐又纂有《荏平縣誌》。按博平秦爲博陵縣﹐漢攺名博平﹔唐﹑宋時屬博州管轄﹐元﹑明以後爲東昌屬邑。博平當南北朝及金﹑宋之時皆爲分疆要邑﹐地當兵衝﹐其阨運固不能免﹐以故文獻無存焉。及明正徳間知縣胡瑾始修縣誌八卷﹐萬曆辛卯知縣華汝梅延邑人馮訓又爲重纂。此志則仍因《馮志》舊本﹐而補七十餘年之事。其書體例詭異﹐多采舊志原文﹐而不注明系引舊志。其所記市井販廁鬻隸走卒﹐多纓帽緗鞋﹐紗裙細袴。全爲萬﹑隆間服飾風尙也。道光間楊祖憲修縣誌﹐亦仍其陋習﹐不脫明人風气。至光緒間李維城修縣誌﹐始脫舊志陋習。

冠縣誌六卷明萬曆三十七年刊本﹝北京圖書館藏﹞

明談自省修﹐杜華先纂。自省南直隸﹝今江蘇安徽地﹞丹徒縣人﹐萬曆三十二年進士﹐三十三年任冠縣知縣。華先字孝卿﹐冠縣人﹐萬曆十一年進士﹐授行人﹐官至湖南按察副使。冠縣爲春秋時晉冠氏邑﹐自晉三分屬魏﹐漢爲淸淵縣﹐西晉攺名淸泉﹔隋開皇六年析淸泉置冠氏縣﹐屬魏州﹔元升爲冠州﹐明洪武二年攺爲冠縣﹐屬東昌府。嘉靖二十四年始成縣誌五卷﹐紀載簡約﹐華先踵之纂成此志。其書考信自三代迄明﹐分爲星野建置志﹑山川城池志﹑公署祠祀志﹑秩官師儒風俗物產志﹑戶口田賦馬政志﹑人物選舉貤封志﹑古迹志﹑藝文志八類。顧其編例﹐殊無綱領﹐皆以志標篇名﹐亦屬未妥﹔但紀載絕少遺漏﹐爲邑人趙光遠所爲捃摭搜集焉。

髙唐州誌七卷明嘉靖三十二年刊本﹝北京圖書館藏﹞

明金江纂修。江字孔殷﹐義烏縣人﹐嘉靖中官髙唐州同知﹐嘗效宋濂《浦陽人物記》例﹐著《義烏人物志》二卷。按本志所述﹐《髙唐州誌》天順庚辰學正盧瑞始成志六卷﹐嘉靖壬午知州王大化又作《後志》二卷。此志乃繼前後二志重纂﹐其志類爲圖四﹐爲表三﹐爲記二﹐爲志﹑爲述﹑爲傳各一﹐總爲六綱﹐凡四十一目﹐又附目十一﹐體裁臻備。按其所敍髙唐沿革﹐春秋時爲齊邑﹐其名見載於《左傳》《孟子》﹐雜出於《史》《漢》及辭賦家之言。漢爲縣屬平原郡﹐隋攺屬博州﹐唐時曾攺爲崇武縣﹐尋復爲髙唐。五代﹑梁時又攺名魚丘縣﹐後晉爲齊城﹐後漢又復爲髙唐。元時升爲州﹐領髙唐﹑夏津﹑武城三縣﹐明省髙唐縣入州屬東昌府。觀其編法鋪陳記述﹐而無引徵考證。所紀州之政典故實﹐亦欠稽考史誌﹐髙唐見於史乘故事甚繁﹐而此志采擷爲何如此之缺略也。

靑州誌十八卷明嘉靖四十四年刊本﹝天一閣藏﹞

明杜思修﹐馮惟訥纂。思字子睿﹐鄞縣人﹐嘉靖三十五年進士﹐歷任州縣十餘年﹐升靑州知府﹐著有《考信編》七卷。惟納字汝言﹐臨朐縣人﹐嘉靖十三年與兄惟重同榜舉人﹐十八年又同榜登進士。授宜興知縣﹐調魏縣﹐升蒲州知州﹐歷官揚州同知﹐松江督賦﹐陜西按察僉事﹑陜西右布政使﹐江西左布政使。終身以著述爲事﹐輯《古詩紀》百五十六卷﹐《古逸詩》百三十卷﹐所著文曰《馮光祿集》十卷。靑州自隋﹑唐以來治益都﹐元爲益都路﹐明爲靑州府﹐曾一度爲山東布政司所。郡誌據《明史﹟藝文志》所載有鍾羽正《靑州風土志》四卷﹐《山東通誌》載曹珖有《靑州考》﹐均成於此志之前。按此志修時靑州領益都﹑淄川﹑臨淄﹑博興﹑髙苑﹑樂安﹑壽光﹑昌樂﹑臨朐﹑安邱﹑諸城十一州縣。其書編例﹐首例總記上下二篇﹐統記一郡千數百年之事﹐次例志﹑考﹑傳﹑藝文﹐分敍領屬州縣﹐條次極具法度﹐當時推爲山左名志。今傳本天一閣所藏者﹐存卷一至卷八﹐卷十二﹐卷十六﹐卷十八。北京圖書館所藏者﹐缺卷十二﹑卷十五至十八﹐二書合配猶不臻全﹐是爲憾事。

顏山雜記四卷淸康熙五年刊本﹝上海圖書館藏﹞

淸孫廷銓纂。廷銓字伯度﹐又字枚光﹐號沚亭﹐益都縣長孝鄕人﹐明崇禎庚辰進士﹐入淸以薦授河間府推官﹐擢吏部主事﹐歷官內祕書院大學士﹐卒謚文定。此志廷銓述其鄕裏之山川﹑風土﹑物產﹑古迹﹑舊事﹑軼聞﹔以長孝鄕之顏山而名﹐故曰《顏山雜記》。分山谷﹑水泉﹑城市﹑官署﹑鄕校﹑風土﹑歲時﹑長城考﹑物產﹑物暴﹑遺文諸門﹐書首無例目﹐書內分篇亦蕪雜無序﹐體裁次佳﹔然其敍一方之事物﹐則纖細無遺矣。《四庫全書提要﹟存目》著錄此記謂﹕「益都有顏神鎭形勢險阨﹐明代嘗建城設官以治之。」而此記自序謂﹕「今顏山上古長城﹐乃齊﹑楚之防塞。」《四庫提要》謂其爲考核之疏。但此記《長城考》非無考據焉﹐斷城始於戰國所築﹐《四庫提要》謂是明時之物。廷銓明人﹐豈不能考據明時築城事耶﹖夫城池代有興建﹐當不可斷爲最後興建之時爲是。不然則我國之長城﹐只可爲明時所建﹐而豈不可謂爲戰國秦時之物歟。此《四庫》不重視志乘之一證也。按廷銓著有《沚亭刪定文集》﹐有《顏山雜記手稿題辭》一文﹐此記未收入﹐此文爲此記刊成後所作也。《沚亭刪定文集》刊成於此志刊後二十餘年﹐廷銓又重纂二稿﹐而未見刻本也。

樂安縣誌二十卷淸康熙六年重鋟明萬曆三十一年刊本﹝北京圖書館藏﹞

明孟楠修﹐蔣奇鎛纂。楠字伯茂﹐大名府濬縣人﹐萬曆二十六年進士﹐三十一年任樂安知縣。奇鎛樂安縣人﹐萬曆己卯科經魁。按《樂安縣誌》始創於明成化間知縣沈淸﹐嘉靖丙午縣人李舜臣又重纂。此志增補嘉靖舊志而作﹐有邑人趙秉忠序謂﹕「始增訂於張四維﹐校正於張孔思﹐筆削而告成事則蔣奇鎛﹐綜理提調以付剖劂﹐則邑令孟楠也。」其書凡二十門﹐皆首有小序﹐後有論贊﹐捲前有圖四頁。如論水利﹑論土化﹑論荒施﹑論馬政﹑論物產﹑論風俗﹑論經術諸門﹐皆書考之體﹐鑿鑿典雅。沿革所載謂﹕「樂安本漢千乘縣也﹐地割於廣饒。言乎隋以前﹐千乘與樂安其實易以淆﹐言乎隋以後﹐千乘與廣饒其地乍不辧。」然據瞿宣穎《方誌考》﹐雍正山東《樂安縣誌》條謂﹕「樂安西漢千乘郡之千乘縣﹐而無據。《方輿紀要》則以爲漢齊郡之廣饒縣。淸胡朏明《禹貢錐指》說也﹐隋移千乘縣治於此﹐唐曾置乘州﹐旋廢﹐金天眷中攺今名。」宣穎之說﹐是按樂安﹑《雍正志》建置﹐但按本志所載《嘉靖志》李舜臣序謂﹕「引《水經注》之《淄水注》曰﹕淄水又東北逕廣饒縣故城南﹐言故當有新城。今城北二十里外有故城址﹐是酈道元時廣饒縣城。然又未知爲千乘歟﹐則又未知爲樂安歟﹐漢千乘縣者﹐河所從以入海也。」按此則樂安爲漢千乘縣之地﹐亦未必無據焉。又此志人物﹐首載歐陽生及兒寬﹐二人皆爲漢千乘縣人。歐陽生字和伯﹐事伏生受《尙書》﹐而授兒寬。寬復授伏生子世﹐世傳至曾孫髙﹐髙傳子陽﹐陽傳子地余。以中庶子授太子經﹐世爲博士﹐元帝時地余侍中貴幸至少府﹐卒﹐帝賜錢百萬。後其子政爲王莽講學大夫﹐由是《尙書》有歐陽氏學。樂安爲歐陽學派之所自出﹐至明時若孫整﹑閻寬﹑蔣暘﹑徐道﹑陳綸﹑李舜臣諸儒皆言《尙書》之學聞於時﹐皆爲樂安人也。

昌樂縣誌八卷明嘉靖二十七年刊本﹝天一閣藏存卷一至卷三﹞

明朱木纂修。木字守愚﹐常熟縣人﹐嘉靖二十三年進士﹐二十四年任昌樂知縣。按沿革﹐昌樂爲漢營陵縣北海郡治所﹐隋﹑唐爲營丘﹐宋始攺名昌樂﹔明時屬靑州府。邑事始見載邑人髙淩雲之《古靑郡邑志三略》及木任知縣﹐遂命淩雲再搜羅故實﹐自爲去取筆削﹐編成此志。總分八綱﹐文簡事核﹐義例謹嚴﹐由是昌樂一邑之故實備矣。

臨朐縣誌四卷明嘉靖三十一年刊本﹝天一閣藏﹞

明王家士修﹐馮惟敏纂。家士字汝希﹐河南光山縣人﹔正徳十一年舉人﹐嘉靖二十六年任臨朐知縣﹐任滿升灤州知州﹐時號魯省賢令。惟敏字汝行﹐臨朐縣人﹐嘉靖十六年舉人﹐謁選直隸淶水知縣﹐歷任鎭江府教授﹐保定府通判﹐致仕後自號海浮山人。所著詩文典雅核實﹐著有《山堂詞稿》四卷﹐《擊■﹝鞏上木下﹞餘音》四卷。按臨朐爲春秋時齊之駢邑﹐漢名臨朐﹐屬齊郡﹔東漢屬齊國﹐晉屬東莞郡﹐南北朝時爲昌國縣。隋初攺名逢山縣﹐大業間復名臨朐﹐屬北海郡。唐﹑宋屬靑州﹐金析置穆陵縣﹐元並爲益都﹐明爲臨朐縣﹐屬靑州府。按臨朐縣誌今存以此志最古﹐光緒十年知縣姚延福修《臨朐縣誌》序言此志已不存矣﹐然《天一閣藏書目》著錄此志﹐何云不存。按此志編次﹐捲前有臨朐縣邑內圖﹐縣境內圖。分類四﹐曰風土志﹐凡一十八目﹔曰官政志﹐凡一十目﹔曰人物志﹐凡一十二目﹔曰雜誌﹐凡八目。以物產入於風土。臨朐明時有銀礦﹐爲富豪開采﹐富豪依財勢抗官﹐有司莫可追理。按此志惟敏序謂﹕「邑有三大害﹐鑿然不易爲治也。」三大害者﹐按本志藝文志所載﹐惟敏《礦硐議》謂爲礦徒槍手及詭賦﹐礦徒恃富豪之勢虐礦工﹔槍手者爲護礦兵﹐其害與礦徒相表裏﹔詭賦者﹐則富豪拒納賦稅也。當時臨朐護礦槍手設有一千八百名﹐而礦工人數𨿽未見詳載﹐則必多於槍手數倍﹐以此可知明時臨朐礦場規模之大也。

臨朐編年錄七卷淸抄本﹝上海圖書館藏﹞

纂人未詳。臨朐縣誌今存者﹐有嘉靖﹑康熙﹑乾隆﹑光緒諸志﹐皆用「志類」編纂。此書體用編年﹐又未見於著錄。編年方誌﹐始於明嘉靖時黃光升修《長興縣誌》二卷﹐任徳修《隨州誌》二卷﹐今惟《任志》猶存。按此書首列臨朐二千餘年來之邑名﹐曰駢邑﹑曰郱﹑曰昌國﹑曰盤陽﹑曰零武﹑曰逢山。又其疆域半及者﹐曰朱虛﹑曰穆陵﹑曰西安﹑曰郚城﹑曰蓋﹑曰瑯玡。又其傳聞疑似者﹐曰東陽﹑曰桑瀆﹑曰臧馬﹑曰虛水﹑曰朱陽﹑曰校。以下編年記載﹐自黃帝元年至淸雍正四年﹐共四千四百二十三年﹐於邑之沿革﹑建置﹑賦役﹑職官﹑選舉﹑物產﹑雜事皆按年插入﹐事繁者又爲之注﹐考淸代編年誌書﹐存者惟見此書耳。

安丘縣誌二十八卷明萬曆十七年刊本﹝徐家匯藏書樓藏﹐卷一卷七卷十抄配﹞

明熊元修﹐馬文煒纂。元字子貞﹐光州人﹐萬曆十二年進士﹐翌年授安丘縣知縣。文煒字仲韜﹐安丘人﹐嘉靖四十一年進士﹐授確山知縣﹐歷任徳安﹑云夢﹑孝感﹐官至江西巡撫。所著有《雁門集》一卷﹐《淮陽雜錄》二卷。此志初爲邑人劉希孟執筆﹐未竟稿﹔再屬筆於文煒﹐告成於萬曆己丑。書分爲紀﹑考﹑表﹑傳四綱﹐紀一﹑考十﹑表五﹑列傳十二﹐每綱皆有小序。總紀一篇﹐敍一邑編年之史﹐體例得宜。補以歷代地理沿革封建諸表﹐綜核詳明﹐法度嚴整。惟人物諸傳﹐瑣分爲十二﹐殊不免蕪雜矣。然明人修志﹐體例能臻此境者﹐是爲難得耳。書末附康熙《續志》二十五卷﹐是爲任周鼎修﹐王訓纂。大致依前志體例﹐惟去其地理﹑封建﹑俷徳三門。爲《四庫全書提要》所譏曰「地理封建﹐本無可續﹔如俷徳不至﹐害及一邑。」

諸城縣誌十二卷明萬曆三十一年刊本﹝北京圖書館藏刊本存卷七至十二﹐上海圖書館藏抄本全﹞

明王之臣修﹐陳燁纂。之臣字任吾﹐陜西潼關衛人﹐萬曆二十三年進士﹐授沾化知縣﹐萬曆二十九年調知諸城知縣。燁字光宇﹐諸城縣人﹐嘉靖四十一年進士﹐授工部虞衡司主事﹐升員外郎﹐出知同州知州﹐眞定府知府﹐南京刑部郎中﹐延安府知府﹐官至陜西定邊道兵備副使。按本志沿革﹐諸城爲春秋時莒﹑魯之地﹐戰國爲齊下邑﹔秦爲瑯玡郡治﹐西漢至元魏﹐爲東武邑﹐迄隋始名諸城﹐屬髙密郡。自唐迄元均屬密州﹐明洪武省密州﹐並入諸城縣﹐遂爲靑州府領縣。又凡例云「永樂中始有縣誌﹐僅數十頁﹐所紀者惟洪武及永樂初年事。至嘉靖甲寅﹐縣教諭王應斗又爲纂輯﹐亦多缺漏﹐時邑令爲唐山祝天保也。」此志燁用嘉靖王應斗《志稿》體例﹐其於建置因革﹐迄歷代遺文﹐凡七十四篇﹐而無大綱領目﹐每篇有序有跋﹐其辭雅飾可誦。其書偏重文詞﹐而於事實缺少考證。

登州府誌二十二卷淸順治十七年刊本﹝徐家匯藏書樓藏﹞

淸施閏章纂。閏章字尙白﹐號愚山﹐宣城人﹐順治六年進士﹐康熙己未召試博學鴻詞﹐授翰林院侍讀﹐歷官江西布政司參議﹐山東提督學政按察僉事。此志閏章官學政按察僉事時所作。閏章以詩文名於時﹐與宋琬時號南施北宋。琬亦嘗撰《永平府誌》與閏章之《登州府誌》並稱淸初才士傑出之作。按其書凡例云「本之《水經注》﹐杜氏《通典》《齊乘》《一統志》《山東通誌》﹐仍以泰昌舊府誌參之。」按其時嘉靖舊志已亡﹐而八屬邑志亦未備﹐紀載難免闕漏。其書凡二十二卷﹐一星野災祥﹑二沿革疆域形勝山川﹑三城池公署﹑四學官祀典﹑五武備﹑六鄕都坊市橋梁宮室﹑七古迹陵墓寺觀﹑八物產風俗﹑九戶口田地賦役驛傳﹑十兵事海運﹑十一封建宦迹﹑十二十三職官﹑十四十五辟舉科貢封蔭武弁﹑十六十七人物﹑十八流寓列女仙釋﹑十九至二十一藝文﹑二十二雜誌。按其分條目瑣碎﹐體裁不純﹐所載典章制度﹑武備兵事﹑有關郡之大事﹐非漏缺則簡略。惟所載古迹甚繁﹐而附會亦多﹐又往往近在百年以內﹐故家園亭﹑仙釋碑碣﹐彊爲附麗﹐尢屬猥雜。而閏章自序謂﹕「若夫蓬萊三島﹐蜃樓海市之觀﹐神仙恍惚怪幻﹔此固騷人達士之遊目騁心﹐臨風自得者﹐非志所能盡也。」按其書以其記瑣事之汜濫﹐而閏章猶恐未盡也乎﹖然其所長者亦有之﹐若物產紀及龍芻﹑方竹﹐登州今無﹐而賴此可考。若《通誌》誤以東海﹑祝其爲在府境﹐亦賴本書而糾正也。又觀其序論諸篇﹐彬雅可誦﹐蓋出閏章手筆﹐而以其體裁則頗見疏解﹐而自謂討論於顧氏亭林﹐恐未必然也。總評此志﹐是爲騷人文士之書﹐至於卓然史裁﹐則猶未逮也。

蓬萊縣誌八卷淸康熙十二年刊本﹝徐家匯藏書樓藏﹞

淸髙崗纂修。崗字侖侯﹐灤州人﹔順治十六年進士﹐康熙六年任蓬萊知縣。蓬萊枕山負海﹐一丘一壑﹐莫不聳峙環抱﹐萬里澄波﹐丹崖仙境﹐見稱史冊。然其境萬山連續﹐皆童山不產﹐故其民以漁爲生。按沿革蓬萊初爲鎭﹐隸黃縣﹐唐始置縣。舊無邑志﹐有之自此志始。其書分爲八綱﹐二十七目﹐爲崗所議例﹐體例簡括。而修志姓名表題蔡永華修﹐疑有竄亂。此志乾隆間有補刻本﹐原本則罕見之。

黃縣誌十八卷淸康熙十二年刊本﹝北京圖書館藏﹞

淸李蕃纂修。蕃字錫徵﹐通江人﹐舉人﹐康熙九年任黃縣知縣。按黃縣爲唐先天中分蓬萊縣之黃冠村立縣。明以來爲登州府屬縣。考其邑乘原委﹐據乾隆知縣袁中立修縣誌序謂﹕「創於嘉靖辛丑知縣賈璋﹐一修於崇禎庚辰知縣任中麟﹐再修於康熙癸丑知縣李蕃。」李蕃之志卽此志﹐按蕃本志序謂﹕「與同官豫章肅子介庵﹐關中姚子瑞石﹐曁學博張子襲弼﹐商確參酌。」故此志非出於蕃一人之手。閱書中分纂﹐又有範廷鳳﹑門可榮﹑王一較諸人。黃縣明志今則無存﹐存者以此本最古﹐且傳本絕少也。其書以風俗及鄕都﹐紀述較詳﹐風俗言黃民爲生者﹐惟貿易爲計﹐而婦女尢勤紡織。鄕都記縣有四都﹐萊都則極小﹐積合都而不及別都之一大社。乾﹑盧﹑平三都﹐亦有小社﹐不及大社之一甲大。以記淸初鄕裏制度﹐都以下有社﹐社以下分甲。如此之類﹐可考古代鄕裏制度之絕好材料。

福山縣誌八卷明萬曆四十六年刊本﹝湖北省圖書館藏﹞

明宋大奎修﹐郭如泰纂。大奎陜西延長縣人﹔貢生﹐歷任獲嘉知縣﹐武定知州﹐萬曆四十三年調任福山知縣。如泰福山縣人﹐儒學生。此志爲如泰編次﹐劉弘任爲之刪訂﹐郭爾郊爲之校正。書凡地裏﹑建置﹑貢賦﹑職官﹑宦績﹑人物﹑恩綸﹑文翰﹑雜誌九門﹐子目凡七十有二﹐體裁尙爲簡核。按其沿革謂﹕「福山春秋時屬齊郡﹐漢爲東萊縣之兩水鎭﹐以淸洋﹑大姑二河匯於左故耳。迄金阜昌二年始建爲縣﹐隸登州﹐取西北境之福山爲名焉。」福山爲邑之主山﹐山多名勝﹐金劉豫嘗登臨之﹐視爲福地﹐遂名福山﹐又以名縣。燕臺在其縣南﹐於古遂爲名勝地。

招遠縣誌十二卷淸順治十七年刊本﹝北京圖書館藏﹞

淸張作礪修﹐張鳳羽纂。作礪順治十七年招遠知縣。鳳羽招遠縣人﹐事迹皆未詳。招遠舊爲掖縣之羅峯鎭﹐金天會二年始析地置縣﹐屬萊州。明初升登州爲府﹐割萊州之招遠﹑萊陽隸焉。縣誌此本爲首創﹐乃取郡州誌之涉及縣事者﹐輯錄成篇﹐而未有摭擷徵考。書分星野﹑山川﹑學宮﹑風俗﹑物產﹑賦役﹑職官﹑科貢﹑人物﹑藝文諸門。海濱僻邑﹐紀載無幾耳。此志原本今存者無幾矣。流行本爲道光二十六年重刻本。

萊州府誌八卷明萬曆三十二年刊本﹝北京圖書館藏﹞

明龍文明修﹐趙耀﹑董基纂。文明江西永新縣人﹐萬曆十七年進士﹐二十七年任萊州府知府。耀字見田﹐掖縣人﹐隆慶五年進士﹐選庶吉士﹐歷官至河南提學僉事﹐浙江提學副使﹐山西參政﹐陽和按察使﹐巡撫遼東右僉都禦使。所輯有《古文雋》一書。基掖縣人﹐萬曆八年進士﹐官刑部主事﹐南京禮部主事﹐升員外郎﹑南京光祿寺少卿。萊州置州始於唐﹐明時升爲府﹐領縣五﹑州二﹑掖縣﹑平度﹑濰州﹑昌邑﹑膠州﹑髙密﹑卽墨。府誌創於明嘉靖乙未郡人毛文簡所纂﹐此志爲繼《毛志》重纂。書首列考異﹔卷一列圖凡九﹐表三﹐卷二至卷八﹐自星野至藝文﹐凡五十三篇﹐無大綱統目。卷二山水附海運考一篇﹐記海運始自元初﹐從平江劉家港入海﹔卷五列帝迹賢哲二篇﹐帝迹紀漢孝武帝劉徹初封膠東王於此﹐後七年立爲皇太子﹐再三年卽皇帝位。又記蜀昭烈帝劉備﹐爲中山靖王之後﹐獻帝時爲密丞﹐後帝於蜀。此篇僅載二帝﹐寥寥數十言而已。賢哲記呂祖謙爲東萊人﹐呂祖謙外﹐又記周治長﹑鄭玄﹐皆不用傳記體例﹐記述散無法度。藝文志所收呂祖謙文及有關紀載呂氏家世之文居多。按此志體例文筆﹐未能臻於至善﹐其書原刻本﹐今存無幾矣﹐民國二十八年趙耀第十三世孫琪﹐以鉛字重印﹐首頁有吳佩孚題簽曰《重刊萬曆萊州府誌》。

濰縣誌九卷淸康熙十二年刊本﹝北京圖書館藏﹞

淸王珍修﹐陳調元纂。珍陜西臨潼縣人﹐舉人﹐康熙十一年任濰縣知縣。調元字巽甫﹐號鷗盟﹐濰縣人﹐明崇禎十六年進士﹐授寧津知縣﹐以殲盜功﹐擢刑科給事中。入淸爲行人司司正﹐卽致仕歸。《濰縣誌》昉於明萬曆癸酉﹐爲邑人劉廷錫所纂。按本志劉應節序謂﹕「舊有志﹐歲漫滅不可讀。」則萬曆前已有志矣。此志爲調元裏居時所纂﹐其體裁悉依《萬曆志》﹐所續者自萬曆癸酉至康熙壬子間之事﹐癸酉以前增補者極少。志中引錄古事泛及齊國之事﹐多爲附會。又其書第九卷

題爲《續濰縣誌》﹐是爲列女志也﹐因舊志未立此門﹐故題曰《續志》﹐於體例論﹐殊若不妥。因此志是爲重纂﹐不過沿用舊志體例﹐不可以續志標其篇。按濰縣置治﹐始於隋開皇中置濰州﹐明洪武中降爲縣﹐隸萊州府﹐淸因之。縣東北有濰水﹐源出瑯玡山之箕屋﹐流縣東迆入海﹔爲濰縣之襟帶﹐縣亦因是得名。

昌邑縣誌八卷淸康熙元年刊本﹝北京圖書館藏﹞

淸黨丕祿修﹐李肇林纂。丕祿字秀鐘﹐陜西郃陽縣人﹐舉人﹐順治十四年任昌邑知縣。肇林昌邑人﹐貢生﹐仕夏津縣訓導。按沿革﹐昌邑爲漢北海郡都昌縣地﹐宋建隆中始易名昌邑。縣誌可考者﹐爲明萬曆戊寅知縣侯鶴齡始修﹐此志爲肇林與邑人楊炅同纂﹐成於順治辛丑﹐捲前有丕祿及邑人於沛霖二序﹐丕祿序謂﹕「楊子多記往事﹐談上下數十年遺蹤舊迹﹐瞭若眉列﹔出所藏殘志一篇﹐數多手紀。」按其語﹐此志乃攺編楊炅私志而成﹐而楊炅志稿成於明時。此志率從其舊例﹐如涉及明朝若君國等字樣﹐仍用頂格擡頭。所紀忠臣孝子烈女﹐有多忠於明者。藝文多選明人著述﹐錄淸人所著﹐只有八景詩數首﹐纂者頗有民族气節。其體例凡八門﹐至於子目分隸未盡妥協﹐天文一門﹐所析分目﹐則多爲彊附。卷帙簡短﹐故實無多。

膠州誌八卷淸康熙十二年刊本﹝南京圖書館藏﹞

淸孫蘊韜修﹐髙國槱纂。蘊韜漢軍正紅旗人﹐官生﹐康熙十九年任膠州知州。國槱膠州人﹐生員。按沿革﹐膠古介國也﹐自春秋魯僖公二十九年﹐介葛盧來朝覲﹐始隸中土。其見載於《春秋傳注》曰計﹑曰介﹑曰介根﹐皆膠之古名。秦曰黔陬﹐漢曰計亓﹐自魏﹑晉迄隋﹑唐﹑五代又復稱黔陬﹐宋攺爲膠西縣。金時分設三鎭﹐曰梁鄕﹑曰張倉﹑曰陳邨﹔元始置膠州﹐領三縣﹐曰膠西﹑曰髙密﹑曰卽墨﹔明省膠西縣隸萊州府﹐淸仍之。明萬曆十九年知州余邦輔延郡人趙愼始纂州誌﹐康熙十三年蘊韜又成此志。其書采摭揣摩﹐皆出國槱一人之手﹐於古事搜擷繁博﹐棄取考核﹐尙爲嚴審。人物志所收董仲舒﹑費直﹑庸譚﹑張敞﹐皆爲膠人﹐但徵引猶未得實﹐如土貢物產﹐非膠產亦濫載之﹐不免虛構失實。志成後張謙宜作《州誌別本》﹐正其所失﹐可謂能力矯其浮濫之獘者也。

卽墨志十卷明萬曆七年刊本﹝北京圖書館藏﹞

明許鋌修﹐杜爲棟纂。鋌號靜峯﹐武淸縣人﹐萬曆二年進士﹐六年任卽墨知縣。爲棟祥符縣人﹐舉人﹐萬曆六年任卽墨教諭﹐升陜西洛南知縣。卽墨志原委未可詳考﹐按本志爲棟序謂﹕「原述作《墨志》﹐舊本莫考﹐其稿之傳於今者﹐範周﹑解孫手筆也﹐今志多因之。」則此志纂時﹐猶有範周之志﹐爲棟因之纂成新志﹐分編者有周都。書分地理﹑建置﹑田賦﹑戶口﹑秩祀﹑官師﹑選舉﹑人物﹑雜誌﹑藝文十門﹐子目凡六十四。按卽墨爲周時之夷國﹐春秋時入齊﹐名曰卽墨﹔隋開皇十六年置卽墨縣﹔唐﹑宋以來其名未攺。其地三面瀕海﹐右伏馬按﹐北至靈峯﹐二勞拱其南﹐天柱維其東﹐形勝險要。今之靑島爲縣境之一島﹐距縣治一百里﹐自明以來爲海防通商之地。按本志序稱﹕「卽墨之蹺﹐車轂擊﹐人肩摩。」其於明時已爲熙攘海市﹐此志雜誌﹑藝文二篇記之甚詳。

武定州誌二卷明嘉靖二十七年刊本﹝天一閣藏﹞

明劉佃修﹐劉繼先纂。佃安福縣人﹐嘉靖二十三年進士﹐官至武定知州。繼先字敬虛﹐武定人﹐嘉靖辛卯舉人。武定在漢爲樂安國﹐唐置棣州﹔明永樂初以避諱﹐攺爲樂安州﹐宣徳中平髙煦﹐以旌功攺名武定﹐屬濟南府﹐領陽信﹑海丰﹑樂陵﹑商河四縣。此志爲州誌首創﹐其體裁極佳﹐摉隱抉幽﹐事迹燦然。萬曆間邢侗重修州誌﹐稱之爲文獻之宗。

陽信縣誌十卷淸康熙二十一年刊本﹝北京圖書館藏﹞

淸周虔森修﹐張璥纂。虔森字天予﹐武進縣人﹐由捐貢爲陽信知縣。璥字霞城﹐陽信縣人﹐拔貢﹐任廣東潮州府海陽縣知縣﹐居官六年﹐以親老請歸﹐年僅四十三﹐所著有《懷歸集》《岵吟集》。陽信縣屬樂陵郡﹐本志沿革﹐以爲漢厭次縣地也。縣誌創於明嘉靖十一年知縣徐九臯﹐萬曆十三年知縣朱大紀再修。此志踵《朱志》重纂。其書分類凡十﹐其編次以天文次於沿革之後﹐歲時附於典禮之後﹐風俗附於戶口之後。乾隆《陽信縣誌》凡例議爲不妥。如此類次﹐明人所修州縣誌嘗見焉﹐此志乃沿襲舊志體例耳。藝文志載虔森《驅■﹝虫予﹞蚊文》一篇﹐■﹝虫予﹞蚊者害苗之虫﹐爲禾稼之蟊賊﹐古之縣令創導除虫﹐是爲難得焉。按此志摭采𨿽繁﹐以東方朔爲厭次人也。旣以爲厭次人﹐而朔之事迹不加搜采﹐不免有疏漏之病。

樂陵縣誌八卷淸順治十七年刊本﹝北京圖書館藏﹞

淸郝獻明修﹐胡嶽立纂。獻明萬全衛人﹐順治十二年進士﹐十五年任樂陵縣知縣。嶽立字萬仞﹐慈溪縣人﹐與獻明同年舉進士。遊華山道經歷下﹐獻明畱修縣誌。按沿革﹐樂陵置縣自漢始屬平原郡﹐東漢建安中置樂陵郡﹐以縣屬之。晉移郡治厭次﹐爲樂陵國。劉宋攺國爲郡﹐隋廢郡﹐以縣屬渤海郡。唐初屬棣州﹐後屬滄州﹐武徳四年析饒安地置鬲津縣﹐貞觀元年省。宋熙寧中徙治咸平鎭﹐明洪武中又徙治富平鎭﹐爲今縣治所。縣誌始於萬曆辛丑知縣王登庸所修。此志繼《王志》重纂﹐總分六門﹐以體裁過簡而不詳﹔惟記山川之名勝﹐景迹之大觀爲詳備。戶口之生息﹐土壤之黑赤亦備。敍鄕都之分區與名稱﹐仍明洪武初制焉。此志載縣分東西南北四路﹐每路分若干約﹐每約復領若干莊﹐爲縣疆理制﹐與淸初他縣有不同。

肥城縣誌二卷淸康熙十一年刊本﹝徐家匯藏書樓藏﹞

淸尹任修﹐尹足法纂。任棗彊縣人﹐順治十八年進士﹐授肥城知縣。足法肥城人﹐舉人﹐歷任麻陽﹑永明知縣。按舊序﹐志始修於隆慶壬申知縣顧庭﹐爲邑人巡撫河南右副都禦史李邦珍所纂。此志繼之重纂﹐成於康熙壬子。其書分上下二篇﹐篇以下分目淩亂而無條貫。肥城居泰﹑岱﹑濟﹑汶之間﹐農產丰富﹐尢以產桃味美﹐以惟呂﹑鳳山﹑因畱諸鄕所產尢佳。此志物產門僅述產桃而已﹐何疏略如此也。

東阿縣誌十二卷淸康熙四年刊本﹝嘉興市圖書館藏﹞

淸劉沛先纂修。沛先四川閬中縣人﹐舉人﹐康熙初任東阿知縣。按縣古爲東阿﹑榖城二縣地﹐北齊省穀城縣爲鎭﹐屬東阿﹐明初遷縣治於穀城縣。縣所轄之安平鎭﹐一名張秋﹐元時稱景徳鎭﹐商賈輻輳﹐比縣治爲重。《寰宇記》載﹕「貢阿膠出於阿井。」卽在此鎭。按舊序﹐邑志於明弘治庚申知縣秦民望始修﹐萬曆壬午知縣朱徳載重修﹐爲邑人於愼行所纂﹐頗具體裁。此志沛先序謂﹕「其書海內目爲信史﹐眞令洛陽紙貴。」惜《朱志》不傳﹐此志則仍依其體例﹐列爲四表八志﹐自方域迄藝文凡十二類﹐爲出於沛先親筆。康熙五十四年鄭廷瑾修縣誌序謂﹕「《劉志》爲之校讎者﹐有李居易﹑王吉臣。」閱鄭廷瑾志仍萬曆原版後增補﹐每類小序﹐皆用萬曆志原文﹐修辭典雅﹐爲於愼言所作。愼言爲文絕妙﹐推重於時﹐所著有《衝白齋存稿》。

單縣誌二卷明隆慶三年刊本﹝北京圖書館藏﹞

明夏維藩纂修。維藩直棣故城縣人﹐隆慶初任單縣知縣。按沿革﹐單縣爲春秋時單父封邑﹐漢置單父縣﹐屬山陽郡﹔劉宋攺號離狐﹐齊廢﹐隋復置單父縣﹔唐末朱全忠攺爲輝州﹐五代後唐同光二年攺爲單州﹐宋﹑元因之﹐明降爲縣。單故無邑志﹐此志爲維藩官單縣時﹐得邑紳惠鑑家藏縣誌稿﹐乃與其同年友潘春樓及邑人周衛陽增損繁簡﹐益以近事編成。書分爲輿地考﹑建置紀﹑學校紀﹑田賦考﹑官師表﹑選舉表﹑孝烈傳七門﹐凡四十二目。體例簡略﹐僅載一邑之梗槪而已。

巨野縣誌十卷明天啟三年刊本﹝北京圖書館藏存卷三至十﹞

明呂鵬云﹑方時化纂修。鵬云號溟南﹐直棣東明縣人﹔明萬曆四十四年進士﹐授任巨野知縣﹐官至禦史。時化歙縣人﹐舉人﹐天啟初任巨野知縣。按舊序《巨野縣誌》始於嘉靖丙午知縣江廷藻﹐萬曆庚寅知縣殷如孝重修。此志爲鵬云增續前志萬曆庚寅後三十餘年之事﹐纂成此稿﹐以奉召北上。及時化任邑令取其成帙﹐仍其體要﹐以芟削潤色﹐刻成於天啟癸亥。按此書卷前有天啟三年鵬云及時化二序﹐書內分方輿﹑山川﹑建置﹑食貨﹑學校﹑秩祀﹑職官﹑口碑﹑選舉﹑人物﹑列女﹑藝文﹑金石﹑風俗﹑雜稽十五門﹐職官﹑口碑﹑選舉﹐間有崇禎時補版。口碑者爲宦迹傳﹐立名偏好詭異。風俗記禮俗人情飲食令節民事甚詳﹐俾此可考巨野人民明時之風習。按巨野爲春秋時魯之武城縣﹐曾子出生﹑子遊所宰之地。哀公十四年春西狩獲麟於此﹐孔子往觀之曰「麟也﹐胡爲乎來哉﹖」因泣嘆以爲不祥。此志古迹載縣境有獲麟塚﹑麒麟臺﹑瑞嶙寺諸勝迹。

鄆城縣誌八卷明崇楨七年刊本﹝北京圖書館藏﹞

明米嘉穗纂修。嘉穗字大年﹐福建邵武縣人﹐舉人﹐崇禎四年任鄆城知縣。任滿調徳平縣。鄆城爲漢廩丘縣地﹐隋開皇中於其地置鄆州﹐郭縣曰鄆城﹔唐仍之﹐而移州治於須昌﹐領縣五﹐鄆城其一縣也。明時鄆城屬濟寧州﹐兗州府。按本志序謂﹕「傳聞正徳初年有野人逸書﹐紀鄆事大略﹐嗣後趙若唐因之﹐稍加筆削匯成一冊。又三十年隆慶元年﹐知縣王敬延邑人侯祁﹑張鎬等更修之﹐爲二卷。」按趙若唐所纂之志﹐見《天一閣書目》﹐是爲知縣馬奇修成於嘉靖十九年。此志爲嘉穗主輯﹐邑人李瓚﹑趙栩然﹑劉附衮﹑孫鯨等分曹助輯。其書義例尙能得體﹐詳略去取得宜。所紀風俗民情﹐頗爲詳備。災祥篇載天啟二年聞香教徐鴻儒入城事甚詳﹐可資史傳佐證。聞香教卽白蓮教也。

兗州府曹縣誌十八卷淸康熙五十五年刊本﹝徐家匯藏書樓藏﹞

淸郭道生纂修。道生漢軍鑲白旗人﹐康熙五十三年任曹縣知縣。按舊序言「曹縣誌書創修於明弘治間知縣鄒魯﹐嘉靖己亥知縣隆文良又修之﹐萬曆庚寅知縣錢達道又修之﹐崇禎庚辰知縣郭萬象又修之﹔康熙壬子知縣門可榮又修之﹐康熙乙丑知縣朱琦又修之。」此志成於康熙丙申﹐仍康熙乙丑志體例﹐書凡十五門﹐子目一百有十。於康熙一朝﹐疊經三次修纂﹐事多漏缺﹐猥瑣譎怪﹐事屬不經。志雜記述﹕「邑產孝女麥﹐迎春而生﹐一宿而實﹐約略四五顆﹐或見於門閭之上﹐或生於瓦釜之中。得之者以爲吉祥之應獻﹐是麥薦諸孝女祠。」按曹縣本唐﹑宋以來曹州附郭濟陰縣﹐洪武初以水患移縣治於安陵﹐又移磐石鎭﹔於是攺州爲曹縣﹐屬兗州府。正統十一年復於舊乘民地置曹州﹐而曹縣屬焉﹐此志稱兗州府曹縣誌﹐用明初制也。

定陶縣誌八卷首一卷末一卷淸順治十二年刊本﹝復旦大學圖書館藏﹞

淸趙國林纂修。國林會稽人﹐河間籍﹐貢生﹐順治十一年任定陶知縣。按舊序﹐邑志嘉靖四十四年知縣唐桐始修﹐萬曆七年知縣黎邦國修之﹐二十年知縣陳以見又修之﹐二十六年知縣楊克順續修。此志繼萬曆《楊志》重纂﹐書分封域志﹑建置志﹑田賦志﹑官師志﹑人物志﹑選舉志﹑雜稽志﹑藝文志八門。建置爲李復泰所纂﹐人物爲李盛所纂﹐雜稽﹑藝文爲張彥士所纂。國林纂其所餘﹐總集成書﹐分爲八卷﹐卷首列條議﹐卷末載誥勅。以誥勅列後﹐後之修志者﹐每議其失次﹔但淸初所修誌書﹐以誥勅排次並不嚴於定格﹐而後來修志者﹐必以誥勅列於書首也。按此志定例簡括﹐紀述核實﹐蓋出眾手﹐修辭不能劃一。又侈陳故實﹐有重見復沓之處。定陶爲秦﹑漢故縣﹐唐貞觀中曾省入濟陰﹐宋復置﹐以後遂爲曹州屬縣。按本志建置所載﹐堯帝居此﹐故曰陶唐。殆非也。又謂﹕範蠡居陶﹐爲陶朱公﹐亦非也。蓋其地戰國時爲齊﹑趙﹑梁﹑宋之衝﹐又爲通商重地也。

濮州誌六卷傳抄明萬曆四十年刊本﹝上海圖書館藏﹞

明李先芳纂。先芳字伯承﹐別號北山野史﹐濮州人﹔嘉靖二十六年進士﹐選新諭知縣﹐官至亳州同知。以詩文名﹐時與李攀龍﹑王世貞﹑謝榛﹑吳維嶽輩爲文詞交﹐李﹑王立詩社﹐先芳與焉。按沿革﹐濮州古爲顓頊之都﹐虞舜所寓焉。自唐置濮陽郡。治鄄城﹐濮之名自此始也。明正統戊辰河決於此﹐全州淪沒﹐景泰辛未知州毛晟徙郡治於王村﹐爲今治所。嘉靖癸未知州張實﹐延鄭韍﹑文度纂州誌﹐州之有志自此始也。此志爲先芳私輯之志﹐纂成於萬曆九年﹐後三十年始爲刊行。全書定四十五門﹐序次頗見散亂﹔所敍疆宇沿革﹐間多訛誤。淸葉圭綬《續山東考古錄》﹐爲之糾正者甚多。

嘉祥縣誌六卷淸順治九年刊本﹝北京圖書館藏﹞

淸張太升修﹐董方大纂。太升字霽旭﹐遼東人﹔順治五年任嘉祥知縣。方大字集之﹐嘉祥縣人﹐拔貢。嘉祥舊爲任縣﹑巨野二縣之地﹐金皇統間﹐始於巨野之山口鎭置縣﹐以獲麟故事因名嘉祥。巨野縣誌亦載魯哀公獲麟之事﹐實則同在一地也。嘉祥故多古迹﹐最著者﹐漢武氏祠石刻在此。邑乘於明萬曆時知縣龔仲敏創修﹐其書不傳。此志爲繼《龔志》而作。志類﹐曰方輿志﹐分爲七目﹔曰建置志﹐分爲十二目﹔曰食貨志﹐分爲九目﹔曰祀典志﹐分爲二目﹔曰表﹐凡六﹔曰傳﹐凡七﹔曰附傳﹐凡二﹔曰藝文﹐分上下二篇。編綴頗具體裁。

夏津縣誌五卷明嘉靖十九年刊本﹝天一閣藏﹞

明易時中纂修。時中字嘉會﹐號愧虛﹐福建晉江縣人﹔長《易》學﹐通天文﹐以舉人授東流縣教諭﹐嘉靖十五年升夏津知縣﹐任四年遷順天府推官﹐以養老歸。《明史﹟儒林傳》有傳。按此志爲時中與縣教諭王琳﹐及邑弟子員訂論而成﹐義例則爲邑生張翰弼所訂﹐書成於嘉靖庚子歲﹐凡二冊五卷。上冊地理誌﹑食貨志﹑官師志﹑公署志﹑學校志﹑選舉志﹑惠政志﹑祀典志﹑修武志﹐下冊名宦志﹑人物志﹑災異志﹑藝文志﹑雜誌。地理誌之星土篇﹐爲時中所撰﹐以分星定位而考夏津沿革﹐夏津爲古兗州之地﹐以證前《史》《漢》夏津屬冀州之誤。歷來志乘家往往以考據定沿革﹐而不知分星之在天者﹐則垂天象定位﹐而不以沿革隨之異也。分星定位﹐是古天文之度限﹐猶如今之經緯綫﹐萬古不稍或易。我國分星之說﹐見於《周禮》保章氏以星土辧九州之地﹐所封封域﹐皆有分星。後世輿地家﹐如晉裴秀以「垂象立制」而證《禹貢》之九州。方誌家證郡邑沿革﹐𨿽詳於考古而不涉占驗﹔𨿽博引曲證﹐以資談論﹐則可於實用﹐而與天象則毫無所當也。淸人傅鸞翔著《地輿之學須通天文說》有云「輿地之志﹐古今之沿革屢殊也﹐畺域之廣狹屢變也﹐山水之稱名屢更也﹐城市村鎭之盛衰無定也﹐宮府職官之廢立無常也。惟天文之度限則固亙萬古而不能或易。」﹝見《沅湘通藝錄》卷五﹞夫天文分野之學﹐自魏晉以後﹐歷朝聚訟紛紛﹐而從未占驗於地理沿革之學。而明人則復好言占驗﹐此志時中首以星土定夏津沿革﹐創此成例。而後來志乘家﹐又絕少以星土占驗沿革之遷變也。

●卷六

○江蘇

長興陳光貽學

江蘇省備志稿六十三卷首一卷民國修稿本﹝上海圖書館藏﹞

近人吳廷燮纂。廷燮纂《方輿記要補編》已著錄。淸初於明南畿地置江南省﹐康熙時又析江南爲江蘇﹑安徽二省﹐江蘇之名自此始也。按江蘇沿革﹐《禹貢》爲揚﹑徐二州之域﹐春秋分屬吳﹑楚﹐亦兼魯﹑宋之疆﹔戰國爲楚地﹐秦爲會稽﹑鄣郡﹐漢初封吳﹑楚於此﹐吳平置揚﹑徐﹑丹陽諸州。三國揚州屬吳﹐徐州屬魏﹐晉初爲揚﹑徐二州﹐東晉遷都建康﹐揚州遂爲京畿地矣﹔宋﹑齊因之﹐而揚州多僑置州郡﹐故今江南郡邑之名甚多﹐由是混淆南北地名。梁﹑陳𨿽僅保江南之域﹐爲南北險要之衝﹐而仍僑置不絕。至隋統一﹐置丹陽﹑江都﹑毗陵﹑彭城﹑東海﹑下邳諸郡。唐分入江南﹑淮南二道﹐宋爲江南東路﹑浙西﹑淮西二路。元分屬河南﹑江浙二行中書省﹐明初建都金陵﹑攺元之集慶爲應天府﹐永樂時攺北平爲北京﹐應天爲南京﹐而南畿轄地甚廣﹐兼及江左兩淮之域。明聞人詮《南畿志》﹐惟記都城畿輔獨詳﹐而疏言郡邑。又其書非通誌體裁。故江蘇之有通誌﹐實自康熙二十三年王新命修《江南通誌》始﹐厥後尹繼善修《通誌》﹐成於乾隆元年﹐因以兩江總督所修之志﹐統記其所領蘇﹑皖二省之地﹐仍名曰《江南通誌》。江蘇自分省以來﹐蔚爲東南文獻之邦﹐而二百餘年未成通誌。光緒間繆荃孫﹑馮熙等累創修通誌﹐僅成《大事記》《金石志》等稿﹐其後數繼經編纂﹐成稿亦屬不多。迄民國間﹐尹石公又爲繼纂﹐然終未成書。此志創議於梁平﹑章南夏﹐慨念江蘇二百餘年方誌失修﹐深慮文獻漸以就湮沒﹐爰囑廷燮纂輯。廷燮憫前《通誌稿》﹐於咸豐前一朝之中不過數冊﹐難以求備﹐嘗三遊北京﹐廣爲摭采﹐經數載考輯﹐成稿六十三冊。所記起乾隆迄乎宣統﹐民國所載﹐不過坿及﹐故略而未詳。蓋皆在北京艸創之稿﹐續乾隆通誌後事。名曰《備志》﹐以爲備通誌雛型。其書目次﹐卷首序目一卷﹐次曰方域記﹐列疆域﹑道縣沿革表﹑各縣面積表﹑河川表﹑湖泊表﹑各縣鄕鎭閭數目表﹑附淸府廳州縣沿革表﹐共一卷﹐捲分上下。次曰大事記﹐乾隆上中下三卷﹐嘉慶一卷﹐道光上下二卷﹐咸豐﹑同治合一卷﹐光緒上下二卷﹐附宣統。次曰職官表﹐乾隆上下二卷﹐嘉慶上下二卷﹐道光上下二卷﹐咸豐一卷﹐同治一卷﹐光緒上下二卷﹐宣統一卷﹐武職表一卷﹐職官考一卷。次曰選舉表﹐進士一卷﹐舉人一卷﹐分府州上下二卷﹐分州縣一卷。次曰民政記﹐戶口﹑民治﹑警察﹑保衛一卷﹐蠲賬上下二卷﹐水利一卷﹐河工﹑塘工一卷﹐實業上下二卷﹐風俗一卷。次曰度支記﹐田賦上中下三卷﹐關徵一卷﹐鹽務五卷﹐釐金一卷﹐漕運一卷﹐庫歲解款﹑協款﹑借款﹑洋款一卷﹐會計一卷﹐幣制一卷。次曰文教記﹐科場﹑書院﹑學校﹑附佛道兩教寺觀考一卷。次曰武備記﹐旗營﹑綠營一卷﹐防營﹑陸軍一卷﹐海防﹑海軍一卷﹐軍械﹑軍學一卷﹐補制造一卷。次曰郵傳記﹐路政﹑航政﹑電政﹑郵政﹑附舊鋪遞道裏一卷。次曰邦交記﹐首列各國駐江蘇領事等地表﹐道光一卷﹐咸豐上中下三卷﹐同治上中下三卷﹐光緒一卷﹐宣統附上海租界一卷。全書六十三卷﹐首一卷。凡記八﹐表二﹐凡十類。一﹑方域記﹐首列疆域﹐附山水市鎭新行政區域表。江蘇方域實跨江﹑淮﹐自分省後州縣之名僅逾六十﹐雍正時多所分置。民國區域水道湖沼﹐附表頗詳﹐若所領縣﹐易名爲多﹐增縣實少﹐市鎭之屬﹐至之羼雜﹐揀擇而載﹐難以盡登﹐村落堡寨﹐則未有載。二﹑大事記﹐敍前事略﹐近事則詳﹐不勞繁檢﹐編年系月﹐有若政記。三﹑職官表﹐大者督撫﹐小者州縣悉登﹐乾隆至今﹐時代非近﹐於宮抄官薄難得﹐府州縣誌未登者﹐仍缺﹐民國職官斷自戊辰歲。四﹑選舉表﹐因乾﹑嘉以來江南鄕試錄已難全見﹐府州縣誌﹐分見亦夥﹐仍若不備。於乾﹑嘉﹑同﹑光﹐較少缺漏﹐道光﹑咸豐﹐文獻無徵﹐勢難盡全。五﹑民政記﹐敍蠲賬﹑水利﹑實業爲詳﹐於風俗則簡略﹐而物產未登﹐因不擬摭采舊志﹐而俟實際調查。六﹑度支記﹐小序首云「唐﹑宋以後﹐國家財賦﹐本仰江﹑淮。」以知江蘇財賦﹐爲諸省之冠也。按本記所載﹐淸宣統蘇﹑寧兩屬﹐歲所入者三十五兆﹐實兼關鹽﹐乃得有此﹐供省用者﹐十兆而已。民國八年預算﹐所入者一千六百萬﹐以視宣統三分減二﹐則以關鹽歸之中央﹐定歲出者﹐謂尙可餘四百餘萬。屬地方者﹐田賦諸稅﹐營業收入諸類﹐視昔有加﹐歲入二千餘萬。交軍政所經用者﹐咸在中央﹐諸縣出入﹐亦復別出。甚貧之民﹐則無所與﹐同﹑光以來﹐蠲賬之政﹐有經畫之規﹐又計凡預算諸表皆入此記。七﹑文教記﹐自乾隆至同治﹐首記書院之重。光緒圖新﹐學堂弘起﹐曁南首倡﹐教及華僑。記圖書﹐乾隆書閣﹐文宗﹑文匯﹐胥毀於兵﹐不能修復。端方作督﹐有圖書館﹐搜藏之盛﹐各省莫及。八﹐武備記﹐紀乾隆軍制﹐旗營爲重﹐綠營次之﹐嘉﹑道而後﹐督撫河漕﹐皆有專標﹐提標而外﹐狼山﹑福山﹑徐州﹑淮揚﹐皆有專鎭。迨光緒間﹐歲支軍費二百萬﹐乙未以後﹐重習洋操﹔癸卯練兵﹐陸軍始著﹔舊有勇營疊經屢汰。民國軍制﹐省只有師﹐及都城攺此﹐悉歸中央﹐省無軍權。九﹑郵傳記﹐所載路政﹑航政﹑電政﹑郵政﹑附舊鋪遞道裏﹐路政載光緒初吳淞築鐵路﹐以屏外而毀之。航政同治間於寧﹑鎭﹑滬諸地﹐始經營招商局﹐欲航泰西﹐電政始通北洋﹐郵政始於海關。驛鋪漸廢﹐然原置者實皆衝要。十﹑邦交記﹐按小序云「壬寅之約﹐蘇省邦交﹐導源於此。咸豐間通商之節﹐復移於滬﹐道謀無成﹐庚申之役﹐於斯醞釀﹐迄未能就。庚子之難﹐互保有成﹔新寧大匡﹐自期而後﹔所商榷者﹐惟在本域滬上。」觀其小序﹐以知江蘇邦交﹐是爲近世國家首重。按此志爲廷燮纂成於北京﹐江蘇自分省至今﹐典章制度﹐大事掌故﹐此稿具備﹐惟職官表有缺。民國三十一年廷燮攜稿南來﹐是時年已七十八歲﹐未幾病卒﹐職官之卷二十武職表﹐卷二十一職官考﹐終未成稿。據朱士嘉《中國地方誌綜錄》﹐著錄此志﹐並引載蘇晉仁之調查﹐謂此志不止六十三卷。玆據《中國地方誌聯合目錄》注明職官表藏於北京師範大學。江蘇省誌﹐已纂成者﹐惟存此孤稿﹐宜速付印﹐以廣流傳。

景定建康志五十卷舊抄本﹝上海圖書館藏﹞

宋周應合纂。應合武寧人﹐自號溪園先生﹐淳祐間進士﹐官至實錄院修撰。以疏劾賈似道﹐謫饒州通判。是書應合充江南東路按撫司幹辦公事時所作也。其初建炎二年﹐設行宮於金陵﹐攺爲建康府﹐江南東路按撫司治所也。於乾道﹑慶元間屢輯地誌﹐而紀載尙多簡缺。景定中知建康府馬光祖﹐囑應合編輯﹔取乾道﹑慶元二志﹐合而爲一﹐復增入慶元以後之事編成。書首爲畱都四卷﹐次爲圖﹑表﹑志﹑傳四十五卷﹐末爲拾遺一卷。其編例﹐條理詳明﹐凡所考辧俱見典核。尢以史表見稱﹐史家所謂「建康表」者﹐卽此志之表也。其表《總序》云「《春秋》表年以首事﹐太史公年表經緯之﹐後之紀事者法焉。國史郡乘皆有表﹐而例不同。今考之古建康城邑﹐始於周﹐郡縣始於秦﹐爲都始於孫吳。自城而都地寢大﹐周元王四年﹐越城長幹時也。周命句踐爲伯時也。未城邑前不可表也。作建康表﹐斷自元王以下表之。緯四﹐一曰時﹐表其世年而記其災祥。二曰地﹐表郡縣之沿革﹐與疆土之分合。三曰人﹐表牧伯之更代﹐與官制之因革。四曰事﹐表其得失之故﹐成敗之由﹐美惡具書﹐勸戒寓焉。其年月可考者﹐爲年表﹐不可考者﹐爲世表﹐世不可考者﹐隨代附見。」按其表例﹐分時﹑地﹑人﹑事四項﹐相互聯系﹐而時實爲緯中之經。知其時﹐從時一項以下﹐皆可索地之沿革﹐官制之因革﹐事之成敗﹐故曰時﹐實緯中之經。若惟知地名﹐從地一項可索郡縣沿革﹐再從地名上﹐時之一項﹐卽知沿革之時代。惟知人名﹐從人一項可索得官之更代時代。惟知事實﹐從事一項﹐可索得事所發生時間及何人任官時所發生。「建康表」形式極簡單﹐而表內俾可爲有系統之觀察也。前人所撰此志之提要序跋﹐均未言及此志「建康表」之重要﹐故本提要特著錄之。

金陵新志十五卷元至正刊本﹐明正徳補版﹝上海圖書館藏存卷三上中﹑卷十至卷十二﹐卷十三下至卷十五﹞

元張鉉纂。鉉字用鼎﹐陜西人﹐官奉元路學古書院山長。金陵亦名秣陵﹑建康﹐自三國孫吳始建爲都﹐其後六朝嗣起﹐偏據江左﹐金陵遂爲文物之邦。歷代所修志乘頗多﹐見載於《唐書﹟藝文志》者﹐有《秣陵記》二卷。見載於《宋史﹟藝文志》者﹐有元廣之《金陵地記》六卷﹐史正志《建康志》十卷﹐宋舜庸《續志》十卷。見載於嘉慶《江寧府誌﹟藝文》所錄﹐又有吳琚慶元《建康志》﹐周應合爲馬光祖修景定《建康志》五十卷。均修於張鉉此志之前﹐而今大祇不傳﹐惟周應合《建康志》見收於《四庫全書》。此志鉉纂成於至正三年﹐翌年奉元路儒學刊版。書首有索元岱序及修志文移﹑修志本末﹑引用書目。此志見收《四庫全書》﹐原刻本此書外﹐惟北京圖書館藏有全帙。前人撰此志提要序跋𨿽多﹐均未述及金陵宋元以前志乘淵源﹐與此志之版刊流傳﹐故補綴之。

南畿志六十四卷明嘉靖十三年刊本﹝上海圖書館藏卷一至二﹑卷十﹐天一閣藏存卷十二至二十七卷﹞

明聞人銓纂。銓字邦正﹐余姚縣人﹐嘉靖五年進士﹐授寶應知縣﹐歷官至湖廣按察司副使。官寶應時﹐嘗纂修《寶應縣誌》﹐及官提督南畿學政﹐與南京太僕寺卿陳沂又纂成此志。明自永樂北遷之後﹐攺北平爲北京﹐以應天爲南京﹐南北二京皆直轄郡邑﹐而不設布政使司﹐以十三府四州爲畿甸﹐直隸南京部院﹐故稱南畿。南畿舊無通誌。此志爲學政主纂﹐其體例似都會誌書﹐與永樂時頒行之通誌義例有異。其編例﹐前三卷稱總志﹐分目凡八﹐卷四以下﹐次列畿外十四府四州﹐分目凡十二。而書中紀載﹐則惟紀都城事物者詳﹐采掇尙屬核實。

應天府誌三十二卷明萬曆間刊本﹝北京圖書館藏﹟上海圖書館藏膠卷本﹞

此志不著纂修人姓氏。按其編次﹐捲前列萬曆五年禮部左侍郎﹑管南京國子祭酒事﹑江左殷邁序﹐及凡例﹑應天府境圖。卷一至三﹐爲郡紀﹐分上中下三篇。卷四沿革表。卷五至七﹐歷官表﹐分上中下三表。卷八至十﹐封爵表﹐分上下二表。卷十一至十二﹐科貢表﹐分上下二表。卷十三﹐薦舉表﹐一表。卷十四至三十二﹐列詔令志﹑風土志﹑山川志﹑建置志﹑官職志﹑學校志﹑田賦志﹑祠祀志﹑雜誌﹐共九志。次列宦績傳﹑人物傳﹑勛封傳﹑一行傳﹑列女傳﹑雜傳﹐共六傳。按凡例謂﹕「志中所載﹐皆據史冊﹐《一統》《金陵》《南畿》各邑等志。惟志與史謬戾者﹐則從史而折衷之。」觀其書紀載明代典章制度﹐以及金陵往事﹐頗能與史傳相合無謬﹐紀述尙爲核實。考其撰人﹐據《明史﹟藝文志》有程嗣功《應天府誌》三十二卷﹐未注修志年代。朱士嘉《中國地方誌綜錄》﹐著錄明修《應天府誌》有二﹐一爲萬曆五年刻本﹐王一化纂修﹐日本內閣文庫藏。一爲萬曆二十年刻本﹐程嗣功纂修﹐北京圖書館藏﹐二志均是三十二卷。玆閱此志全文﹐並無一辭言及嗣功之修此書也。朱氏《綜錄》之著錄撰人﹐大槪依據《明史﹟藝文志》之著錄也。王一化之志﹐余未有見﹐疑或卽是此志﹐因王一化之志著錄是萬曆五年刻本﹐而此志首列殷邁序亦爲萬曆五年﹐焉有一年之中同修二志之事哉﹖故此志之纂修人﹐以俟將來考證。

上元縣誌十二卷明萬曆刊本﹝上海圖書館藏﹞

明程三省修﹐李登纂。三省字師曾﹐富順人﹐萬曆上元縣知縣。登字士龍﹐一字舜庸﹐號如眞﹐上元縣人。隆慶初以選貢充太學生﹐授新野知縣﹐去官不再仕﹐家居三十餘年。萬曆間登先後分纂上元﹑江寧二志﹐《上元志》登自纂成惟三卷﹐以下山川屬之盛敏畊﹐人物屬之顧起元﹐登總司校勘。按此志凡十二卷﹐捲前有京城圖﹑縣境圖二頁﹐卷一沿革表﹐歷代縣令表﹐卷二田賦志﹐卷三地理誌﹐卷四建置志﹐卷五祠宇志﹐卷六古迹志﹐卷七職官志﹐卷八科貢志﹐卷九至卷十一人物志﹐卷十二藝文志﹐凡表二﹑志九﹐子目三十六。全書大要﹐歸綜於紀政﹑觀風考﹑藝文﹐三者皆考覆賅博﹐討論精詳。如田賦一志﹐考往古之定額﹐尢足鏡覽﹐記戶口則昔繁而今耗﹐論徭役則昔簡而今增。又如紀風俗之浮漓﹐人物之盛衰﹐而皆令人有感焉。

上元縣誌二十四卷淸康熙六十年刊本﹝復旦大學圖書館藏﹞

淸唐開陶纂修。開陶字晉公﹐四川遂寧縣人。貢生﹐康熙五十五年由山東臨邑知縣調任上元。官臨邑時﹐曾纂修《臨邑縣誌》﹐及調上元又成此志。上元邑乘﹐可稽考者﹐明正徳辛巳知縣白思齊延管景始修﹐萬曆間知縣程三省又修之﹐於明凡二修。自明亡之際﹐金陵多兵燹之禍﹐陳迹已非﹐文獻無徵﹐故此志之纂頗費采摭之煩。玆按其編例﹐首例圖考﹑恭記﹑沿革表﹑秩官表﹑科貢表。次列疆域志﹑山川志﹑建置志﹑民賦志﹑學校志﹑祠宇志﹑五行志﹑名迹志﹑藝文志。再次列人物傳﹑摭佚﹐凡十六門。表﹑志﹑傳三體皆備﹐體例爲嚴整。論其優劣﹐如恭記一門﹐不免狃於積習﹐勛以紀恩澤之言冠於篇簡。諸表則頗少缺誤﹐稽考嚴愼。疆域﹑山川﹑建置﹑學校﹑民賦﹑祠宇諸門﹐大抵仍錄前志僅增補耳。五行志﹐正史亦不盡列﹐尢非郡邑誌書之所宜。藝文﹑人物﹐則所宜紀者﹐當以大事爲限﹐而此志采摭怪譎不經。故其書例𨿽嚴﹐而所紀事不免涉及瑣碎。按此志嘉慶七年曾爲重刻﹐而原本今海內僅存此書。

江寧縣誌十卷明正徳十四年刊本﹝北京圖書館藏﹐上海圖書館藏抄本﹞

明王誥修﹐劉雨纂。誥保定人﹐正徳間任江寧知縣。雨上元縣人﹐生員﹐正徳初曾應應天知府龔弘丞纂《南京志》。正徳十四年誥奉命尅期修成《江寧縣誌》﹐延雨編纂﹐僅閱四十五日而書成。事𨿽倉卒﹐而敍事則頗平實鮮謬﹐由於雨宿悉金陵文獻﹐無需多事稽考。按金陵古稱建康﹐附城惟設一縣﹐𨿽名稱累易﹐爲江寧﹑爲白下﹐爲歸化﹐後爲上元。南唐時復析上元置江寧縣﹐今之江寧縣﹐實爲南唐時所設焉。江寧之有縣誌﹐此志爲首創﹐志凡十卷﹐卷首列縣境圖﹑縣治圖﹐卷一列沿革表﹑官守表﹐及建置﹑沿革﹑分野﹑疆域﹐卷二列山阜﹑川澤﹑風俗﹐卷三列戶口﹑田畝﹑賦稅﹑物產﹐卷四列公署﹑學校﹑倉場﹑郵傳﹐卷五列坊鄕﹑市鎭﹑街衢﹑橋梁﹐卷六列壇廟﹑寺觀﹑樓閣﹐卷七列第宅﹑塚墓﹑古迹﹐卷八列宦迹﹑流寓﹑科貢﹐卷九人物﹐卷十列女﹑方伎﹑仙釋。按此志紀述﹐頗屬瑣雜﹐所紀江寧往事﹐於洪武時至爲繁盛﹐永樂後則漸衰落﹐如敍戶口篇云「按洪武二十四年圖籍﹐江寧縣戶二萬二千有奇﹐口二十二萬有奇。成化﹑弘治以來圖籍﹐戶五千一百一十二﹐口一萬一千二百一十三﹐視洪武多寡懸甚。」又如紀壇廟﹑寺觀﹑樓閣﹑亭臺﹑第宅園林﹐建於洪武時者居多﹐永樂後則荒落毀滅﹐所記明初江寧事物﹐頗多淒涼慨嘆之辭。

句容縣誌十二卷明弘治九年刊本﹝天一閣藏﹞

明王僖修﹐程文﹑王韶纂。僖字太和﹐浙江長興縣人﹐舉人﹐弘治九年任句容知縣。文江西浮梁縣人﹐弘治初任句容縣儒學訓導。韶句容縣人﹐景泰元年舉人﹐官四川合州同知。句容之名﹐始見於《漢書》載﹕漢武帝封長沙王定子黨爲句容侯。元朔元年遂建爲縣﹐屬丹陽郡﹐唐武徳二年以句容﹑延陵置茅州﹐因其縣境有茅山。宋復爲句容縣﹐元明以來均屬江寧。邑乘源委﹐無可稽考﹐今存邑志﹐此書最古。按此志編例﹐卷一沿革﹑邑名﹑分野﹑形勝﹑風俗﹑疆域﹑至到﹑城池﹑坊鎭﹑街巷﹑市﹑鄕﹑村﹑裏﹔卷二公署類﹐分二十三目﹔卷三歷代衙門官吏﹐本縣官員年表﹐儒學官員年表﹐戶口﹑田土﹑稅糧﹑課程﹑土產﹔卷四地理類上﹐分十目﹔卷五地理類下﹐又十四目﹔卷六人物類﹐分二十五目﹔卷七制詞類﹐選文四篇﹔卷八題詠類﹐分四目﹐卷九文章類﹐分縣治碑刻﹑儒學碑刻﹔卷十祠廟碑刻﹐寺觀碑刻﹔卷十一節孝﹑傳記﹐墓道銘表﹐卷十二雜錄﹐收雜文十六篇。按此志篇目繁亂﹐絕無編例﹔惟收茅山碑刻之資料較多。又如土產﹐載茅山之石堅而潤﹐以墨石尢貴。地理類﹑山巖記﹐載茅山史實形勢甚詳。雜錄類引載胡儼《茅山誌序》一篇﹐茅山舊志爲元時劉大彬所編集﹐有張伯雨抄本﹐書法精潔﹔至永樂癸未姚國榮鋟梓﹐凡十二篇。按此書久佚﹐茅山之碑碣石刻﹐幸賴此志收錄。茅山一名句曲山﹐山形如己字﹐又名己山﹔在句容縣治東南四十五里之茅山鄕﹐周百五十里﹐髙三十里。相傳漢元帝時﹐有茅氏兄弟三人﹐自咸陽來句曲山﹐學仙成道﹐人稱茅君山。山聳立三峯﹐有大茅﹑中茅﹑小茅之別。三峯之西﹐有赤山湖﹐周廣百二十里﹔四面皆岡﹐惟西北獨缺如門。門之南﹐有蒼崖斷壑者﹐赤山焉﹔赤山之下﹐磅礡方廣者數十里﹐望之坦然。民因其水落之際﹐近湖之濱築圍埂﹐辟爲圍田﹐多膏腴。茅山與赤山湖﹐皆爲句容之勝迹﹐而赤山湖可漑田百頃﹐又爲水利之所賴焉。

溧水縣誌十六卷首一卷淸乾隆四十二年刊本﹝徐家匯藏書樓藏﹞

淸淩世禦纂修。世禦字書巢﹐浙江錢塘縣人﹐乾隆三十六年進士﹐三十八年任溧水知縣﹐善吏治﹐能文章。溧水在春秋時爲吳﹑楚分域﹐漢置溧陽﹐隋始名溧水﹐唐析置溧陽縣﹐明析建髙淳縣﹐其先皆溧水地也。溧水志創始於明嘉靖中﹐萬曆中吳仕詮重修之﹐淸順治十二年閔派魯又修之﹐康熙十五年劉登科再修之﹐事多漏略。乾隆十六年邑令曹江創修未竣﹐世禦繼纂而成。列天官﹑輿地﹑官師﹑民賦﹑學校﹑選舉﹑廟祀﹑人物﹑列女﹑藝文﹑古迹﹑摭拾十二門﹐子目六十有五。輿地誌考溧水爲《禹貢》之中江﹐出今髙淳之固城湖﹐見《左氏傳》﹐吳爲瀨渚﹐楚曰平陵。古迹志引《史記》子胥至於陵水﹐謂平陵之水實固城湖也。陵溧以聲轉而訛﹐溧之名由此。

江浦縣誌八卷淸雍正四年刊本﹝上海圖書館藏﹞

淸項維正纂修。維正字端伯﹐號幹亭﹐嘉興縣人﹐舉人﹐康熙五十六年任江浦知縣。江浦爲金陵隔江要隘﹐自明洪武時﹐割江寧﹑滁州﹑六合之壤置邑﹐隸應天府爲畿縣。至景泰中邑人王郁珍始創志稿﹐成化中張鳳又纂而未定﹐弘治中黃巖章輯成而未刊﹐萬曆七年知縣沈孟化始爲成志。四十六年知縣余樞又爲續修﹐崇禎十三年知縣李維樾欲重加纂輯﹐時值四方民變﹐文獻無徵﹐志𨿽成而終未臻完備。淸康熙二十年知縣郎廷泰續編之﹐於啟﹑崇兩代人物事迹﹐始爲完備。此志爲維正與教諭朱廷策﹑訓導王■﹝香奇﹞﹑邑人楊居丙諸人﹐搜讓匯輯而成。其發凡起例﹐爲維正手定。全書分綱領爲八﹐曰封域﹑曰建署﹑曰武備﹑曰秩祀﹑曰田賦﹑曰官職﹑曰人物﹑曰藝文﹐子目七十有一。捲前有江浦名勝圖十六﹐爲邑人王之翰所繪﹐畫刊頗佳。建署志紀江浦縣城舊在浦子口﹐洪武四年指揮丁徳築城﹐周十六里﹐辟五門﹐弘治間因江波嚙城垣﹐遷縣於曠江山﹐初無城﹐萬曆八年知縣余乾貞始建。江浦古爲駐衛所﹐故多城池﹐按本志建署﹑古迹諸篇所載﹐有東葛城﹑西葛城﹑烏江城﹑秦州城﹑白城﹑曹城﹑黃龍城等。古迹又載在升中寺傍一畝三分地﹐有七十二圓井﹐古駐軍所用以汲水也。又紀韓信點將臺在縣西西華山之蓮華峯﹐周砌磚石﹐方圍半畝。虞姬塚在邑境髙望鎭西﹐皆是江浦名勝。田賦志紀明馬政孳牧之事﹐責之畿邑﹐江浦尢重。洪武初種馬定額一千三百九匹﹐景泰時又增四百四十五匹。馬艸場十一處﹐徵地共三十四頃。後因江幹所產不便馳驅始罷。

六合縣誌八卷明嘉靖三十二年刊本﹝天一閣藏﹞

明董邦政修﹐黃紹文纂。邦政字克平﹐山東陽信縣人﹐由選貢於嘉靖二十九年任六合知縣。以籌禦倭變盡力﹐升浙江按察兵備道僉事。紹文字道甫﹐孝陵衛人﹐嘉靖十五年選貢﹐授江西南安府儒學訓導﹐升福建晉江縣教諭﹐著有《廣徳州誌徵忠錄》。六合爲春秋時棠邑﹐漢屬臨淮郡。《吳志》載﹕「赤鳥十三年遣軍十五萬築棠邑塗塘﹐以淹北道。」塗卽今縣境之滁水。六合自古爲南北交爭中重鎭﹐隋開皇中攺棠邑爲六合﹐屬揚州﹐明初攺隸應天府。邑志自宋嘉定戊寅邑令劉昌詩始創﹐修於元時者﹐無可考矣。明永樂十七年一修﹐成化十二年知縣唐詔聘邑人季璘﹑周■﹝氵鳳﹞二修﹐正徳十六年知縣林干命訓導師卓﹐邑生徐祿三修。此志邦政延紹文及邑生孫忱﹑孫可久﹑謝銳﹑徐楠等所纂﹐其體裁悉仿正徳《林志》﹐記言敍事﹐尙爲雅簡。按其書所載賦貢徭役等篇﹐紀明初之屯田馬政﹐實爲六合重累。六合明洪武時屯田凡二十七衛屯﹐七營屯﹐屯田凡五千九百七十五頃八十四畝﹐每年共屯糧三萬八千六百零五石﹐折徵銀二千八百八十二兩﹐設屯田察院以理其事。馬政紀洪武初以馬牛孳牧民間﹐養馬戶歲納一駒﹐牛戶歲納一犢。馬艸場四處﹐共七十七頃七十六畝﹐屯田艸場﹐實占全邑耕田逾半﹐孳牧之重﹐過於賦貢。

髙淳縣誌四卷明嘉靖五年刊本﹝天一閣藏﹞

明劉啟東修﹐賈宗魯纂。啟東字伯陽﹐河南羅山縣人﹐嘉靖二年以給事中謫任髙淳知縣。宗魯嶧縣人﹐監生﹐嘉靖二年任髙淳縣教諭。髙淳縣於明弘治四年始自溧水縣析置。建縣後二十三年正徳申戌﹐知縣頓銳始纂輯縣誌。此志爲應巡撫陳靜齋徵集下屬郡縣誌書﹐倉卒纂成﹐體例條格﹐皆遵規劃。自建置以迄兵防﹑孳牧爲一卷﹐自公署以迄官秩﹑人物爲一卷﹐以壇祠﹑古迹爲一卷﹐藝文﹑外志爲一卷﹐凡四卷﹐分門二十有七。自髙淳建縣﹐至此志纂成僅三十六年﹐而其中貢賦﹑官職﹑選舉等項﹐大有脫漏﹐卽此一端﹐其編纂之艸率可見耳。

髙淳縣誌二十五卷淸乾隆十六年刊本﹝南京圖書館藏﹞

淸朱紹文纂修。紹文字在中。漢軍鑲白旗人﹐監生﹐乾隆十二年任髙淳知縣。《髙淳縣誌》修於淸代者﹐一爲順治丙申知縣紀聖訓之志﹐二爲康熙癸亥知縣李斯佺之志﹐三爲是編。按其體例﹐分爲沿革志﹑建置志﹑山川志﹑學校志﹑祀典志﹑賦役志﹑官師表﹑選舉表﹑卹典志﹑寺觀志﹑列傳﹑藝文志﹑摭軼﹑遺編十四類。山川志統括湖渠水利﹐而紀載尢詳﹐髙淳縣境﹐有丹陽﹑石臼﹑固城三湖﹐以丹陽湖爲最大﹐周二百里﹐石臼湖縱五十里﹐橫四十餘里﹐西連丹湖中流﹐與溧水﹑當塗三分爲界。明初建都金陵﹐欲通蘇杭運道﹐命崇山侯李新開鑿胭脂岡﹐引湖水匯秦淮入江﹐萬曆十五年大水﹐山崩塡塞遂廢。固城湖縱二十五里﹐橫三十里﹐西北通丹陽﹑石臼二湖﹐南岸界宣城﹑慈溪﹐西納徽﹑宣﹑廣﹑建諸水﹐而東泄於胥河﹐河下有五堰﹐設閘啟閉﹐水由宜興入太湖。明永樂﹑宣徳間﹐因蘇﹑常多水害﹐築壩增髙﹐閘遂廢﹐名曰東壩。於是水不東逝﹐水折流於石臼﹑丹陽﹐西由姑熟入長江﹐以除蘇﹑常水患。玆觀此志山川志水利條﹐論及設壩﹐則有利於蘇﹑常﹐而水患及髙淳諸邑﹐故仍主復設閘啟閉﹐以保兩全之策。

吳郡圖經續記三卷明嘉靖二十七年重刊本﹝上海圖書館藏﹞

宋朱長文纂。長文字伯原﹐蘇州吳縣人﹐未冠登進士﹐以疾致仕﹐後蘇軾薦爲本州教授﹐召爲太常博士﹐遷祕書省正字樞密院編修﹐元符初卒。著有《墨池編》《琴臺志》《樂圃余稿》等書。蘇州輿地記﹐自古以來頗多﹐據王鏊《姑蘇志》序謂﹕「子貢之《越絕書》﹐趙煜之《春秋》﹐張勃之《錄》﹐陸廣徵之《記》﹐羅處約朱長文之《圖經》。」按羅處約《吳郡圖經》已佚﹐長文所爲續記﹐成於元丰七年。全書三卷﹐上卷分封域﹑城邑﹑戶口﹑坊市﹑物產﹑風俗﹑門名﹑學校﹑州宅﹑南園﹑倉務﹑海道﹑亭館﹑牧守﹑人物十五門。中卷分橋梁﹑祠廟﹑宮觀﹑寺院﹑山水五門。下卷分治水﹑往迹﹑園第﹑冢墓﹑碑碣﹑事志﹑雜錄七門。觀其分門次第淩瑣﹐然其所述城邑﹑坊市﹑物產﹑風俗﹑園第﹑事志﹑雜錄﹐𨿽與今有殊異﹐皆非架空之談﹐頗足見宋時吳人習況﹐此爲宋志之可珍者也。此志原本﹐刊成於宋紹興四年﹐爲我國今存方誌最早之刊本﹐曾爲吳興蔣氏所藏﹐刊入《密雲樓叢書》﹔原本今在臺灣省。此志於明嘉靖二十七年有重刊本﹐又有萬曆二年錢氏懸磬室刻本﹐明凡二刻。淸代有乾隆二十四年重刊本﹐同治十二年江蘇書局刊本。又有嘉慶十年《學津討原》本﹐道光十年《得月籍叢書》本﹐咸豐三年《琳瑯祕室叢書》本﹐民國二年《榕園叢書》本﹐民國二十四年《密韻樓景宋本七種》等﹐與歷代傳抄本﹐爲方誌重刊傳抄最多之書。

吳郡誌五十卷宋紹熙三年修。紹定二年刊本﹝上海圖書館藏﹞

宋範成大纂。成大字致能﹐號石湖居士﹐吳郡人。紹興二十四年進士﹐孝宗時權吏部尙書參知政事﹑進資政殿學士提舉洞霄宮﹐卒謚文穆。事迹具詳《宋史》本傳。此志爲成大晚年所作﹐匯纂前志﹐剪裁新事而成。凡分三十九門﹐徵引浩博﹐紀述簡核﹐推爲宋以前吳郡地記中最臻完備之書。成於紹熙三年﹐未及梓﹐而成大卒。時有求附於修纂而不得者﹐會成大歿﹐乃騰謗﹐謂不出於成大手﹐遂寖而不得刻行。至紹定初﹐郡守李壽朋始爲鋟版。趙汝談爲之序謂﹕「以周平園所撰《石湖墓志》﹐定是書實所自爲。並申明龔頤正﹑滕茂﹑周南相三人者﹐嘗爲搜訪。」故謗有自來﹐其論乃定。此志原本按《中國地方誌綜錄》引載《吳中文獻展覽會特刊》載﹕「偶讀書齋主人藏宋刻本」﹐卽羅氏藏本﹐今在北京圖書館。余聞宜興沙武曾先生言「王綬珊曾藏有宋刻明印本。」今在上海圖書館﹐核綬珊藏本爲明汲古閣重刻本﹐應亦善本。上海圖書館又藏宋紹定二年刊本﹐僅補抄數頁﹐與他本對核每頁均系宋刊﹐末有一頁竄入汲古閣重刊者。此本原爲吳興張均衡所藏﹐吳興張氏景刊宋本此志﹐卽以此本爲底本﹐收入《擇是居叢書》﹐故此本爲海內收藏宋本此志之冠。此志重刊本有明汲古閣本外﹐又有《四庫全書》本《墨海金壼》本《守山閣叢書》本等。重刊本之多﹐僅次於《吳郡圖經續志》。

平江紀事一卷淸嘉興沈氏十經齋抄本﹐鈐有十經齋藏書印﹝上海圖書館藏﹞

元髙徳基纂。徳基平江人﹐事迹未詳。蘇州元朝名平江路﹐屬江浙等處行中書省﹐江東建康道肅政廉訪司。此書首無篇目﹐書內列四十餘則﹐全書僅千餘字。所紀虎丘及眞娘事迹﹐眞娘爲唐時名妓焉﹐又記泰伯廟﹑胥山﹑虎丘井﹑許市﹑嘉定州﹑吳江鱸鄕亭﹑昆山州﹑嘉定治﹑玄妙觀﹑吳城﹑東禪院﹐而非摭錄史傳﹐皆宋﹑元之遺聞佚事焉。兼錄神仙詼諧謠諺﹐爲說不純﹐又散漫無類可隸。按此書不全爲地誌﹐亦不全爲小說也。

蘇州府誌五十卷明洪武十二年刊本﹝北京圖書館藏卷四十一至四十三抄配﹐上海圖書館藏舊抄本全﹞

明盧熊纂。熊字公武﹐蘇州昆山縣人﹐官兗州知府。蘇州郡誌﹐以宋範成大《吳郡誌》﹐明盧熊﹑王鏊二志﹐最號名書。熊此志任吳縣教諭時所纂也﹐書前有洪武十二年宋濂序謂﹕「熊閔前志乖紛﹐乃攬眾說﹐摭遺事﹐芟繁取要﹐成書五十卷。洪武十一年知府李亨嘉其書﹐將命工刻版﹐以丁內艱去不果。知府湯徳耒繼其職﹐遂督成之。」按此志原本殘缺﹐據淸黃廷鑑《第六絃溪文鈔》卷三《書洪武蘇州府誌後》謂﹕「道光間錢塘何元錫得之浙中﹐以其爲佚而幸存之書﹐充爲鎭庫重寶。」此本今北京圖書館所藏。又蒲圻張國淦先生所藏鈔本﹐是爲全帙﹐不知依據何本謄錄﹐今藏於上海圖書館。

姑蘇志六十卷明正徳九年刊本﹝上海圖書館藏﹞

明林世遠修﹐王鏊纂。世遠廣東四會縣人﹐弘治十五年﹐以監察禦史﹐升任蘇州知府。鏊字濟之﹐吳縣人﹐成化時鄕會殿試皆第一﹐連中三元﹐歷官至國史副總裁﹐吏部右侍郎。鏊爲學鴻博﹐告歸後知府林世遠禮聘爲府誌總纂﹐又聘楊循吉襄助修志事﹐循吉不甘於名在鏊下堅辭。稿成鏊遣使持稿以問循吉﹐循吉曰「不通﹐不通。」鏊親往詢其故﹐循吉曰「當以蘇州名志﹐姑蘇吳王臺名。」﹝見陳繼儒《見聞錄》﹞循吉不知州縣誌不用州縣眞名者﹐始於宋﹐爲避與朝廷所修圖經之名重復也。南宋所修州縣誌﹐皆不用州縣眞名。姑蘇爲蘇州之別稱﹐以其境有姑蘇臺﹐因是得名。郡誌以姑蘇名者﹐始於明成化時﹐浦應祥纂《姑蘇志》。蘇州自盧熊《志》後﹐成化間郡守丘霽始創修述﹐聘郡士劉昌﹑李應禎﹑陳頎董編纂﹐未幾霽罷去﹐事遂寢。弘治中郡守史簡﹑曹鳳皆繼爲之﹐聘吳寬爲總纂﹐久而未成﹐史﹑曹先後去﹐寬亦卒。而卒成於世遠任內﹐已歷三十餘年矣。其書發凡定例﹐大抵依據吳寬舊稿﹐而芟繁摭要﹐爲鏊總集其成。書前列府城府境圖各一﹐郡邑沿革表﹑古今守令表﹑科第表各一。及沿革﹑分野﹑疆域﹑山水﹑水利﹑風俗﹑戶口﹑土產﹑田賦﹑城池﹑坊巷﹑鄕都﹑橋梁﹑官署﹑學校﹑兵防﹑倉場﹑驛徧﹑壇廟﹑寺觀﹑第﹑園﹑池﹑古迹﹑冢墓﹑吳世家﹑平亂﹑宦迹﹑人物﹑紀事﹑雜事諸門﹐文辭簡潔精嚴﹐可與範﹑盧二志並美。此書爲《四庫全書》所收﹐正徳原本﹐北京﹑上海二圖書館亦皆有藏﹐此本曾經八千卷樓收藏﹐更推珍本。

蘇州府纂修識略五卷明萬曆刊本﹝上海圖書館藏﹞

明楊循吉纂。循吉字君謙﹐吳縣人﹐成化二十年進士﹐官禮部主事﹐正徳六年參修孝宗實錄﹐事迹見《明史﹟文苑傳﹟徐禎卿傳》中附。此篇爲嘉靖時纂修實錄﹐因蘇州爲東南大都﹐文物特盛﹐事迹頗繁﹐惇請循吉主其事。取自成化二十三年九月初六日起﹐至弘治十八年五月初七日止﹐逐一編纂﹐定限八月內差人奏徼。此篇循吉匆促纂成﹐分政事﹑治水﹑賑濟﹑諸邑蠲免﹑收撫海賊﹑差役﹑鈔關﹑課程﹑水政﹑讞獄﹑人物﹑文詞諸項﹐按年月編敍﹐以府之公牘匯冠諸卷首。中惟政事一項﹐紀太倉之設州文獻最備﹐又撫海賊施天泰事﹐敍述較詳。此篇見載《四庫全書提要﹟存目》著錄。按循吉又別著《蘇談》一卷﹝《皇明小說今獻匯言》收﹞﹐專載蘇州往事舊聞﹐可與此篇合觀也。

蘇門遺事不分卷稿本﹝上海圖書館藏﹞

淸孫奇逢纂。奇逢豫籍燕人﹐寓居蘇州。此本爲未成稿。其凡例云「萬曆戊寅至癸卯﹐猶有郡誌可憑﹐自癸卯後之文獻﹐而無可徵矣。其事自多遺失﹐及今搜而輯之﹐猶可存什一於千百。」書首列名賢志﹐自周至明。次宦績志﹐自唐至淸。又次遊寓志﹐自晉至淸。後列藝文志﹐自晉至明﹐分說﹑記﹑考﹑議﹑詩五門﹐皆有裨益掌故。其名賢﹑宦績專爲考遺佚焉。如敍尹芝仙以中書彈琴事﹐崇禎皇帝每聽彈琴到得意處﹐不覺擊節曰「仙乎﹐仙乎。同號登仙兮﹐卜居蘇門。」此段﹐奇逢放毫勁書﹐筆法挺勁﹐爲得意之書也。抑其別有所托耶。芝仙爲程門髙弟﹐亦尹彥明之後裔也。

三吳雜誌不分卷明萬曆刊本﹝上海圖書館藏﹞

明潘子恆纂。子恆字景升﹐天都人﹐一作歙縣人﹔寓金陵﹐嘉靖中官中書舍人。三吳之名﹐其說有三﹔《通典》謂爲會稽﹑吳興﹑丹陽爲三吳。《水經》以吳興﹑吳郡﹑會稽爲三吳。《指掌圖》以蘇州﹑常州﹑湖州爲三吳。此編輯錄太湖故實爲主﹐錄王鏊等所撰《震澤篇》七篇﹐次錄震澤諸記文﹔又輯半塘﹑靈巖山﹑馬鞍山﹑丹陽﹑婁東﹑淮云﹑泖塔﹑雲棲﹑巢湖等湖山記文﹐因以震澤爲主﹐故曰《三吳雜誌》。

百城煙水九卷淸康熙二十九年長洲張氏景翠軒刊本﹝上海師範學院圖書館藏﹞

淸徐崧﹑張大純同纂。崧字曜庵﹐吳江縣人。大純字文一﹐號松齋﹐長洲縣人。是編原爲崧所編纂﹐名曰《百城煙水》﹐捲前有尢侗序謂﹕「崧意欲自吳而往﹐徧及江南諸邑﹐匆匆未就而溘焉。大純惜其齋志長往﹐重加纂輯補綴﹐而成蘇州一郡。」此書以紀述吳郡山川﹑寺觀﹑園亭﹑名迹﹑人物﹐並匯輯古今名賢辭藻。其書大旨以紀事實。匯集詩文皆吳郡文獻﹐有似方誌文獻。

姑蘇采風類記四卷紅格舊抄本﹝蘇州市圖書館藏﹞

淸張大純纂。大純事迹﹐已著錄於《百城煙水》。是編記蘇州及屬邑之掌故雜事﹐自春秋吳泰伯始﹐迄淸康熙間事﹐尢於張士誠事迹﹐及倭寇犯東南事最詳。書後有上元管同撰《寶山記遊》一篇﹐實與此志無關。管同嘉﹑道時人﹐當爲後人竄入。大純又輯有《三吳采風類記》﹐有刻本﹐所收多爲詩文﹐與此書可以同覽。

吳縣誌五十四卷明崇禎刊本﹝上海圖書館藏﹞

明牛若麟纂修。若麟字玉書﹐一字鶴沙﹐黃岡縣人﹐崇禎十年進士﹐十一年任吳縣知縣﹐十五年以憂去。吳縣誌始創於嘉靖間蘇祐﹐凡十六卷﹐文極簡略﹐歷百十四年﹐若麟始爲重修。載筆者爲邑人王煥如﹑楊廷樞﹑鄭敷教諸人﹐若麟總集其成。全書凡四十一門﹐而無大綱。捲前有圖十五﹐爲邑人徐霂摹繪﹐頗精致﹐稱五易紙而始定。各圖後有曹自守所撰圖說及若麟題跋。按此志紀述吳縣事物甚繁﹐然時值喪亂﹐未經潤色﹐卽以付梓。又采輯者搜羅𨿽富﹐而編次冗雜。

吳縣誌六十卷淸康熙三十年刊本﹝湯國黎藏﹐現藏上海圖書館﹞

淸張薩修﹐孫珮纂。薩字湛謀﹐濱州人﹐康熙十五年進士﹐十七年任吳縣知縣。珮吳縣人﹐諸生。自秦置會稽郡﹐以吳縣爲首縣﹐其境甚廣。晉分之﹐以置海虞﹐唐分之以置長洲﹐五代錢氏分之以置吳江﹐淸分之以置元和﹐其先皆吳縣地也。此志孫珮始事編纂於康熙初﹐歷十六年始克成書。全編皆出珮一人之手﹐事專而有度﹐文簡事詳。志類分圖說﹑建置﹑職員﹑師儒﹑文武科目﹑分野﹑疆域﹐城池﹑山水﹑鄕都﹑坊巷﹑市鎭﹑橋梁﹑風俗﹑戶口﹑田賦﹑徭役﹑物產﹑祥異﹑官署﹑學校﹑書院﹑壇壝﹑祠廟﹑第宅﹑園林﹑古迹﹑僧坊﹑道觀﹑塚墓﹑世家﹑封爵﹑氏族﹑平亂﹑宦迹﹑人物﹑雜記﹑藝文諸篇。按此志所敍吳縣事物繁浩﹐乾隆《吳縣誌》知府雅爾哈善序謂﹕「此志視《牛志》較簡﹐又失之誣。」而其言無據﹐按孫珮此志﹐所記吳中故事甚多﹐𨿽紀載不免縷繁﹐然皆考證史籍﹐參詳舊志。如田賦所記明代重賦之原﹐明初乃以籍沒張士誠部下之產﹐及富民沈萬三之產﹐槪名之曰官田﹐悉照租額定稅。於是蘇州賦額向增至八十八萬者﹐忽加至二百八十餘萬。吳民之困於重賦至此愈甚矣。如此之類﹐皆使讀者能自尋其脈絡﹐非誣謬焉。

長洲縣誌二十二卷淸康熙二十三年刊本﹝北京國書館藏﹞

淸祝聖培修﹐蔡方炳纂。聖培字思益﹐湖廣應城人﹐貢生﹐康熙二十年任長洲知縣。方炳長洲人﹐縣學生。長洲與吳縣爲蘇州府附郭縣。吳縣之名甚古﹐長洲分建則自唐始。邑之往事﹐具載郡誌﹐至明隆慶間﹐知縣張徳夫首創《長洲縣誌》十卷。萬曆間﹐知縣江盈科復爲增訂。按是編承張徳夫志而重加編纂﹐全編共列三十八門﹐而無大綱。乾隆修《長洲縣誌》序﹐議其修訂賦役﹐論則頗悉﹐而藝文槪置勿登﹐宦迹﹑科第之類﹐又多與明志大異。論及是編得失可謂至明。按長洲誌書自來無完美﹐是編修時元和未分﹐一邑之中賦稅至四十餘萬﹐蘇州賦稅之重﹐則始自明洪武中﹐定天下賦額總二千九百四十二萬石﹐而蘇州一府二百八十萬九千餘石﹐是居天下十分之一。歷朝累建減免﹐皆未議成﹔至康熙甲子始準修訂賦役諸則。故此志敍述修訂賦役特詳﹐以備後來稽考﹐修志之主要目的在此焉。其餘則不免率略﹐於藝文則未經收集﹐宦迹科第均未經詳考﹐諸端是爲此志之短。又其書校核極疏忽﹐如所列圖考一類﹐實有圖而無考。目錄所著篇名排次﹐與書中編次有錯亂﹐如目錄中著名星野﹐而書中則著分野﹐義𨿽同﹐但編例與標目亦須劃一﹐如此之例﹐亦爲此志之所短焉。

元和縣誌三十六卷淸乾隆二十七年刊本﹝徐家匯藏書樓藏﹞

淸許治修﹐顧詒祿纂。治字有野﹐湖北徳安府云夢縣人。乾隆三年舉人﹐四年登進士﹐歷任陜西宜君﹑江蘇昆山﹑華亭等縣知縣﹐二十五年調任元和縣。詒祿字祿百﹐長洲縣人﹐監生。淸雍正二年﹐以長洲財賦甲天下﹐於是析置元和縣。蘇州一城而置三縣自此始﹐當時𨿽都城京尹領轄之區﹐亦未有之。元和自建縣後﹐知縣張之煒謂分邑之初﹐必需修志﹐乃延施覺庵﹑楊臯裏編纂﹐三年而成﹐未付刻。張若燧繼任知縣﹐見之謂爲荒謬﹐而禁其書﹐囑屬官方曉巖攺易未成。及許治調任元和﹐禮聘沈徳潛爲修志總裁﹐而秉筆者實爲詒祿﹐閱十月書成﹐凡二十九篇﹐附目三﹐按此志體裁謹嚴﹐落筆矜愼﹐書中無瑣細冒濫之辭﹐一變吳志向所喜談佚聞雜事之習﹐而開志乘實核之一體﹐當時號稱佳著也。

許關志十八卷明嘉靖十六年修﹐傳抄本﹝上海市歷史文獻圖書館藏﹐現藏上海圖書館﹞

明張裕纂。裕事迹未詳。許關卽滸墅關﹐一名許市。在吳縣西北三十里﹐按本志沿革﹐鎭舊名虎疁﹐秦始皇求吳王劍發闔閭墓﹐白虎蹲於丘上﹐逐之西走二十五里而失﹐劍不能得﹐地裂爲池﹐因名其地曰虎疁。至唐諱虎﹐吳越諱鏐﹐攺名許。關自明初設立鈔關﹐置主事﹐監理稅務。志自是編始﹐其書體例﹐首自建置迄雜記﹐上從課稅則例﹐旁及人物﹑學校﹔下逮物產﹑風俗﹐纖微璅屑﹐靡不收錄。俾此可以考明時之關稅則例焉。查此志嘉靖原本﹐今藏北京圖書館。

吳郡甫裏志二十四卷淸乾隆三十年刊本﹝上海圖書館藏﹞

淸彭方周修﹐顧時鴻﹑王立禮纂。方周蜀南人﹐任元和縣分防縣丞﹐駐甫裏鎭。時鴻元和縣增生﹐里人。立禮副貢生﹐里人。此志編例冗繁﹐而所紀則無幾。卷一圖考﹑凡例﹐卷二設官﹑職掌附﹐卷三都圖﹑形勝附﹐卷四官署﹐卷五風俗﹑物產附﹐卷六人物﹐卷七耆碩﹐卷八進士﹐卷九孝廉﹐卷十貢生﹐卷十一庠生﹐卷十二國學﹐卷十三孝義﹐卷十四節烈﹐卷十五祠宇﹐卷十六古迹﹑亭園附﹐卷十七橋梁﹐卷十八封贈﹑塚墓附﹐卷十九遊寓﹐卷二十方外﹐卷二十一至二十二藝文﹐卷二十三歷朝詩選﹐卷二十四八景圖詩。甫裏於乾隆時爲蘇州巨鎭之一﹐屬元和縣﹐以縣丞駐此。按此志卷一之圖考﹐卷三之都圖﹐爲蘇州府縣誌所無﹐圖地小尢詳﹐可資參考。

昆山縣誌十四卷影鈔明弘治十七年刊本﹝上海圖書館藏存卷三至卷四﹞

明吳祺修﹐顧潛纂。祺字貴徳﹐丰城縣人﹐弘治十五年進士﹐翌年授昆山知縣。潛字孔昭﹐昆山人﹐顧鼎臣從子也﹔弘治九年進士﹐選庶吉士﹐攺授山西道禦史﹐官至副都禦史﹐以疾家居。邑令吳祺修邑志﹐聘潛爲總纂﹐書成於弘治中。按此志原刻本﹐未有發見﹐參藏家書目﹐僅見陳揆《稽瑞樓書目》﹐注十四卷﹐亦抄本耳。玆本所存僅三﹑四兩卷﹐卷三爲城池﹑市鎭﹑坊巷﹑橋井﹑古迹﹐卷四爲公署﹑學校﹑祭品﹑守令題名﹑壇壝﹑祠廟﹑墳墓﹑宮室﹑園池﹑寺觀。近於蘇州發見稿本卷一至十二﹐南京圖書館得抄本爲全帙﹐而與此影抄篇目略有小異。書首有圖五﹐卷一建置﹑分野﹑疆域﹑城池﹑山川﹑鄕保﹐卷二戶口﹑賦稅﹑土貢﹑土產﹐卷三市鎭﹑坊巷﹑橋井﹑古迹﹐卷四公署﹑學校﹑祭器﹑縣令﹑學官﹑壇壝﹑祠廟﹑墳墓﹑宮室﹑園池﹑寺觀﹐卷五進士﹐卷六舉人﹑歲貢﹑薦舉﹐卷七名宦﹑流寓﹐卷八封建﹑名臣﹑封贈﹐卷九文學隱逸﹐卷十孝友﹑貞節﹑藝能﹑釋道﹐卷十一至卷十三集文﹑集詩﹐卷十四拾遺。稿本十二卷藏於蘇州文管會﹐憾猶未獲見。

昆山縣誌十六卷明嘉靖十七年刊本﹝天一閣藏﹞

明楊逢春修﹐方鵬纂。逢春字仁甫﹐嘉靖初任昆山知縣。鵬字時舉﹐號矯亭﹐昆山縣人。正徳三年進士﹐授南京禮部主事﹐歷南京刑部員外郎﹐山西提學副使﹐官至南京太常寺少卿﹐遂致仕歸。家居十餘年﹐卒年七十一﹐著有《矯亭存稿》。昆山有志﹐肇自宋淩萬頃之《玉峯志》﹐邊實又爲《續志》。玉峯本昆山縣地﹐宋南渡時始析爲縣﹐卽今之嘉定是也。元至正時邑令楊譓又重修《昆山郡誌》﹐因昆山於元貞二年升縣爲州﹐故名郡誌。其後修於明者﹐有宣徳時範能﹑季篪之志﹐景泰時知縣蔣明又作《新志》﹐後稱曰《蔣志》。弘治問顧潛復爲重纂﹐稱曰《顧志》。本志於前之志乘源流﹐其大致如此。按本志方鵬自序評論前志得失曰「國朝修志者三人﹐《季志》遠矣﹐《蔣志》不足徵也﹐惟《顧志》爲近而太略焉。」是編之纂﹐按鵬自序謂﹕「補《顧志》所遺﹐續所不足。」玆閱是編體類﹐大抵仍依《顧志》補其所遺﹐續其後事。嘉靖以前昆山事物﹐是編始能臻齊備﹐如職官﹑科貢﹑人物﹐明際一段殊無闕漏﹐列傳亦無浮奢誇耀之辭﹐而明代昆山人才之盛﹐借此可見。其餘若山川﹑古迹﹑園池﹑寺觀等條﹐能考訂原委﹐以補訂前志之缺誤﹐全書體要﹐能斂實而黜華﹐精心之作也。

重修琴川志十五卷明毛氏汲古閣增刊元至正二十三年續修本。淸道光三年常熟張氏影抄元至正刻本﹝上海圖書館藏﹞

宋孫應時原纂﹐元盧鎭續纂。應時字季和﹐學者稱燭湖先生﹐嘗師事陸九淵﹐登進士第﹐慶元間常熟令。鎭字子安﹐淮南人。起於武弁﹐至正間任守禦常熟領兵副元帥﹐兼平江路常熟知州。是時常熟始升縣爲州﹐鎭卽因孫應時《琴川志》補輯之﹐自爲之序曰「按《琴川志》自宋南渡﹐版籍不存﹐其後慶元丙辰﹐縣令孫應時嘗粗修集。迨嘉定庚午﹐縣令葉凱始廣其傳﹐至淳祐辛丑﹐縣令鮑廉又加飾之﹔然後是書乃爲詳悉。是屬耆老顧徳昭等﹐徧求舊本﹐公暇集諸士﹐參考異同﹐重鋟諸梓。」按序言記元至正前常熟志乘源委甚詳。《盧志》原本久佚﹐據本書載邵恩多題記云「景抄元《琴川志》﹐蔭棠學博從言氏收藏本鈔。」又附錄嘉慶十年言朝楫記云「明季鋟版已失﹐《盧志》已不可得。是以明末龔公立本得見此原版刻本﹐寶同拱璧。國初子晉刻汲古閣版﹐文淸朗而無圖。余家所藏龔跋本﹐各圖皆全浚﹐余因書中有缺頁缺字﹐借汲古閣本補全之。忽爲當局借觀﹐索還日而圖少幾頁﹐嘆惋者久之。」言氏所藏原本﹐今無可查考。閱抄本書首有縣境圖一﹑縣治圖一﹑虞山圖一﹑鄕村圖一﹐疑鄕村圖有缺少焉。其編例分敍縣﹑敍官﹑敍山﹑敍水﹑敍賦﹑敍兵﹑敍人﹑敍產﹑敍祠﹑敍文十門﹐與通行之重刻本同。

常熟縣誌四卷傳抄明弘治十六年刊本﹝上海圖書館藏﹞

明楊子器修﹐桑瑜纂。子器字名父﹐寧波慈谿縣人﹐成化二十三年進士﹐歷任昆山﹑髙平知縣﹐弘治九年調任常熟知縣。瑜字廷瓚﹐常熟縣人﹐舉人﹐官溫州府通判。常熟孫﹑盧二志﹐及明初張洪《新志》﹐皆稱曰《琴川志》。子器修此志時﹐以琴川之名﹐非人所通曉﹐故更名曰《常熟縣誌》。其書繼張洪《新志》而作﹐總分四類。一曰地理﹐自建置沿革以至災祥﹐凡屬於地者﹐皆入焉﹔二曰宮室﹐自縣治學校﹐以至寺觀﹐凡所蓋藏者皆入焉﹔三曰官治﹐紀自縣令而下﹐以及政事之類皆入焉﹔四曰人物﹐自先賢而下﹐以及仙釋之類皆入焉。觀其編例﹐𨿽可綜括全體﹐然其編次終不免於淩亂。又此志是經眾手輯纂﹐體裁難以劃一。先自邑令李傑延進士錢仁夫﹑馬儒﹐及諸生姚椿﹑陳天麟﹐艸創大半。及子器任邑令﹐又延桑瑜賡繼總輯﹐分纂者四人﹐地理屬林傅﹐宮室屬林儒﹐官治屬蔣綺﹐人物屬張堯民。故此志今人或稱《李志》﹐或稱《楊志》﹐或稱《桑志》﹐其實則爲一書耳。

皇明常熟文獻志十八卷明萬曆三十三年修﹐傳抄本﹝上海圖書館藏﹞

明管一徳纂。一徳字士恆﹐常熟縣人﹐舉人。按此志總分四類﹐曰地類﹐分山川﹑建置﹑沿革﹑市鎭﹑村落﹑園亭﹑水利﹑名宦﹑鄕賢九門﹔曰獻類﹐分縣令﹑學博﹑科第﹑人物四門﹔曰文類﹐分詩文二門﹔曰余類﹐分災異﹑神異﹑風俗三門。其例地類分名宦鄕賢﹐與獻類之縣令人物﹐例有重沓。按書前有知府李右諫及知縣耿橘二序﹐耿序謂﹕「士恆此志僅踰年輯成﹐其體裁詳而不雜﹐簡而有體。所記自明興以來﹐凡學行勛節之在人﹐典章規制之在國﹔與夫數會遭逢之在天﹐罔不臚列。」觀此語以知此志搜羅之浩繁也。

常熟縣私志二十八卷明萬曆四十五年修﹐舊抄本﹐有瞿鳳起題跋﹝上海圖書館藏﹞

明姚宗儀纂。宗儀字鳳來﹐常熟縣人﹐事迹未詳。按是編宗儀綜錄管一徳之《文獻志》﹐李維柱之《儒學志》﹐耿橘之《水利志》。又博羣籍有關邑之史事者﹐合爲一書﹐爲常熟後來修志創一大稿。其書共列二十三門﹐臚列龐繁﹔自謂其書乃因宋志體裁﹐敍縣則紀沿革城郭﹐敍山則山誌﹐敍水則《水經》﹐敍風俗則《風俗通》﹐敍神則《搜神記》﹐敍二氏則記釋道﹐敍詩文則藝文志﹐敍族則綜錄諸家宗譜﹐共收一百十九姓﹐記述明時姓氏之分布甚詳。按此志卷帙龐浩﹐素無刻本﹐此本爲舊抄本而有淸嘉道時人筆意﹐未審出何人手筆。

嘗熟縣誌十五卷明崇禎十二年修﹐傳抄本﹝上海圖書館藏﹞

明龔立本纂。立本字淵孟﹐常熟人﹐萬曆四十四年舉人﹐官南京刑部主事。按此志名﹐以避明光宗常洛諱﹐故曰《嘗熟縣誌》。是編爲立本私輯之志﹐未見刻本。立本患虞邑圖志蕪缺﹐於萬曆甲辰﹑乙巳間﹐與同邑何季穆始事搜輯邑之遺事﹐垂二十餘年方爲輯成。全編分疆域﹑山川﹑橋梁﹑公宇﹑學校﹑第宅﹑官師表﹑宦績﹑先賢表﹑先賢考﹑封旌﹑選舉﹑列傳﹑土產﹑古迹﹑寺觀﹑墓域﹑災祥﹑摭遺十九門﹐卷首有圖。按其書大致搜采舊籍﹐而增補前志所缺誤者絕少﹔惟山川門﹐敍水利特詳。

海虞別乘不分卷淸常熟趙氏舊山樓抄本﹐翁同龢手跋﹐趙宗建校﹝上海圖書館藏﹞

明陳三恪纂。三恪字象賢﹐號玉淵﹐常熟人。博綜小學﹐堪輿卜筮﹑壬盾風角之學﹐年至七十七卒﹐同邑錢謙益爲之傳﹔列於此書首。海虞常熟縣之別名﹔三恪以縣誌百年未修﹐嘗聞街談裏語﹐捃摭收錄﹐旁行側注﹐參考確實者﹐而入此書﹐久之成帙。分大誥﹑建置﹑形勝﹑山川﹑疆域﹑城堡﹑倉庫﹑田賦﹑水利﹑兵防﹑風俗﹑災祥﹑古迹﹑學校﹑祠廟﹑寺觀﹑第宅﹑陵墓﹑官師﹑先賢﹑邑人﹑遊寓﹑釋道﹑節烈﹑集詩﹑集文﹑佚雜諸門。皆記現實事物﹐爲供常熟修志奠定基礎矣。

鹿苑閒談一卷常熟丁氏淑照堂抄本﹐近人丁祖蔭校並跋﹝上海圖書館藏﹞

明錢達道纂。達道字五卿﹐別號韓源道人﹐常熟縣人。此書成於明末﹐後達道之姪爾照又爲《補錄》。全書分談隱﹑談俠﹑談戒﹑談盛﹑談仙﹑談鬼﹑談神﹑談妖﹑談異﹑談伎﹑談讖﹑談夢﹑談事﹑談戍﹑談景諸門﹐記邑之往事者半﹐小說叢談者半﹐書爲雜記體裁﹐而明季常熟遺聞雜事卒賴以保存﹐供後修縣誌可爲參考也。

琴川逸響一卷淸康熙三十六年刊本﹝上海圖書館藏﹞

淸陸云沛輯。云沛字子漢﹐常熟縣人﹐事迹未詳。是篇爲常熟人贊頌邑令陶拜玉之歌詩﹐前有談九孔序﹐稱陶令有徳政於民﹔於是常熟紳民爲歌詩贊頌﹐云沛輯錄成帙。有馮武﹑錢良擇﹑陸宸鑰﹑錢中摳﹑顏文淵﹑陳中慶﹑蔣廷錫﹑瞿綬﹑孫徳音﹑單嘉孝﹑蔣拱辰等歌詩﹐歌贊陶拜玉能體察民隱疾苦﹐與民同耕同漁﹐兼及常熟古迹山川禮俗﹐云沛錄存一卷梓之。贊頌守令﹐蓋有懲戒之意寓焉﹔宋陳洪範作《續揚州賦》﹐歌頌郡守鄭典徳政﹔《琴川逸響》﹐可與頡頏。然審其寓意﹐爲使後來繼治者之所鑑也。

琴川志注艸十三卷﹑續志艸四卷﹑補錄一卷﹑續志補錄一卷舊抄本﹝上海市歷史文獻圖書館藏﹐現藏上海圖書館﹞

淸陳揆纂。揆字子準﹐常熟縣人。琴川常熟之別名焉﹐始見宋範成大《吳郡誌》謂﹕「梧桐園在吳宮﹐本吳王夫差園﹐一名琴川。」元鮑廉《琴川續志》謂﹕「其地縣治前後﹐橫港凡七﹐如琴絃然。」以故邑之志乘﹐以琴川名者﹐有宋孫應時《琴川志》﹐元盧鎭《琴川續志》﹐明《張洪琴川新志》﹐共號名書﹐是編揆補注《三琴川志》之缺誤﹐其體例悉依三志﹐纂成於淸乾隆時。所附《續志艸》則專補藝文﹐《補錄》一卷﹐則統補全書。其所羅輯軼聞遺事甚繁﹐而義例考證則未克精審。其書未見刻本﹐鈔本亦稀見。

裏睦小志不分卷常熟丁氏淑照堂抄本﹝上海圖書館藏﹞

淸顧崇善纂。崇善字齊宋﹐裏睦市人。按此志未見有刊本﹐此本系據稿本謄抄焉。裏睦市淸屬昭文縣﹐昭文今並常熟。裏睦與梅裏﹑支塘﹑吳市﹐爲常熟四大鎭也。按此志紀裏睦事物﹐實述不濫﹐絕無誇耀鄕裏。志類分地理誌﹑鄕校志﹑人物志﹑往迹志﹑雜誌五類﹐頗合鄕鎭誌書體裁。

支溪小志八卷淸乾隆刊本﹝上海圖書館藏﹞

淸顧鎭纂﹐周昂增補。鎭字備九﹐昂字千若﹐皆常熟縣支溪人。支溪亦名支裏﹐又名支塘。支溪川焉﹐支裏鎭焉﹐屬常熟縣﹐地濱江海﹐夙號巖疆﹐元末張士誠於此築支塘城也。此志地理門載﹐昔南沙廢縣城在此。南沙久廢﹐今爲常熟縣地。此志門類﹐仿《裏睦志》例﹐分地理﹑鄕校﹑人物﹑往迹﹑雜誌五門。昂增補藝文志﹐而藝文溢出全書之半。

鈞渚小志不分卷淸嘉慶間修﹐傳抄本﹝上海圖書館藏﹞

淸單學傅纂。學傅字師白﹐號鈞翁﹐里人﹐嘉慶五年庠生。鈞渚在常熟縣西南四十九都﹐距城三十六里﹐周連金匱縣界﹐獨此銳出之地屬常熟﹐形似鳥喙﹐舊名鳥啄﹝啄音似嘴﹞﹐後來記載更名鈞渚。其地方五里﹐而其內地名數十﹐自元﹑明以來爲常熟文物特盛之區。此志不分志類﹐分條記載鈞渚往事﹐而記人物獨詳﹐但其編綴無歸納及先後之次序﹐體裁欠佳。於人物記載顧祖禹逸事甚多﹐如範鼎九﹝賀﹞條載﹕「際乙酉之變﹐聞野哭聲﹐迹之乃蘆葦中一小舟二人﹐一爲顧祖禹﹐一爲黃守中﹐皆錫山豪傑﹐遂共醺酒禱天大哭於云慶橋﹐而訂交焉。顧嘗遊耿逆之幕不用而去﹐纂《方輿紀要》成於鼎九家者大半﹐故亦自號宛溪子在鈞渚。」又紀顧祖禹一條載﹕「祖禹字景範﹐範鼎九延爲塾師﹐修脯錢止六兩﹐時名七百文曰一兩。顧新歲卽盡取之﹐半買紙筆﹐半貯篋以待出遊資用﹐粗衣糲飯﹐日可行百里。散學不能限日期歸﹐則書錄夜恆弗寢。蓋足迹幾徧天下﹐地勢險易皆躬履詳審﹐而後筆之於書﹐故迥異經生家言。王丹麓《今世說》云﹕景範著《方輿記要》成﹐吳撫軍先刊五卷行世﹔孫宇臺謂其書﹐若長河亙天﹐珠囊照地﹐古今興亡﹐天下形勢﹐瞭如指掌﹐眞人間未有也。丹麓又云﹕顧無錫人﹐沈敏有大略﹐爲人貧而廉。輯《方輿記要》約一百二十卷﹝足本一百三十卷﹞﹐今按顧書不止一百二十卷﹐底稿兩櫥﹐現猶存鮚魚塘橋某氏﹐當時傳抄多以繁重不能卒業﹐嘉慶中有廣東鐫版﹐亦摘其大略耳。」閱此說﹐以知祖禹之《方輿紀要》不只一百三十卷﹐且祖禹爲此書之艱苦﹐而卒成大業﹐故錄之用以借鑑也。

吳江志二十二卷淸然松書屋精鈔明弘治刊本﹝上海圖書館藏﹞

明莫旦纂。旦撰《大明一統賦》﹐已著錄。按此志刻成於弘治元年﹐有吳江知縣孫顯序謂﹕「此書乃顯爲之刻行﹐莫先生纂而成書三十餘年矣。」據嘉靖《吳江縣誌》所錄舊序﹐有天順元年莫旦《松陵志》自序﹐序謂﹕「卷二十﹐爲類二十有七﹐類各有序。」又弘治元年莫旦《吳江志》自序謂﹕「卽天順間所編《松陵志》舊稿焉。」玆按此志共三十八類﹐較《松陵志》有所增補也﹐書後又增《續志》二卷﹐合爲二十二卷﹐而未注明《續志》。據正徳二年吳洪《吳江續志》序言「旦旣纂《吳江志》﹐病其疏﹐復纂《續志》二卷。」以證此志後二卷爲旦最後所增補。此志原刻本﹐僅見北京圖書館藏有殘本﹐抄本以此本最精。

吳江縣誌二十卷明嘉靖間刊本﹝上海圖書館藏﹞

明曹一麟修﹐徐師曾纂。一麟字伯禮﹐山東安丘縣人﹐嘉靖三十五年進士﹐授任吳江知縣。師曾字伯魯﹐吳江縣人﹐嘉靖二十六年進士。按是編總分八門﹐曰地理誌﹑曰建置志﹑曰食貨志﹑曰典禮志﹑曰官政志﹑曰經略誌﹑曰人物志﹑曰雜誌﹐捲前有圖九。食貨志歷述農蠶漁業之況﹐及嘉靖中綾紬絲價。師曾自序述及縣誌源流﹐昉於宋朱長文之《圖經》﹐而元人續之﹐竇公徳遠﹐吳公本又續之﹐至莫公旦而大備。又所列舊志序文﹐有洪武六年竇徳遠《松陵志》序﹐正統七年吳本增輯《松陵志》序﹐天順元年莫旦《松陵志》序﹐弘治元年莫旦《吳江志序》﹐正徳二年吳決《吳江續志序》。此外又有師曾《讀陳氏吳江志》一文謂﹕「爲陳君明纂稿。」又言「里人陳獻可亦嘗屬艸。」吳江嘉靖以前志乘源委﹐借此可考也。

平望鎭志四卷首一卷淸西郊艸堂抄本﹝上海圖書館藏﹞

纂人無考。此本卷首列凡例八條﹐題西郊艸堂主人謹識。主人未詳何人焉。書前有雍正十年蘇州府學教授宜興儲元升序﹐略云「地誌有四﹐曰一統志﹐曰通誌﹐曰府誌﹐曰縣誌。就中惟縣誌爲地未甚廣﹐紀載較詳。然至邨若鎭﹐亦豈能纖悉備書﹐則村鎭之有志﹐所以補邑乘之闕也。」按此志敍述詳細﹐首列鎭圖﹑鶯湖圖﹑八景圖。卷一沿革﹑疆域﹑城池﹑官舍﹑勝迹﹑橋梁﹑坊亭﹐卷二形勝﹑第宅﹑寺觀﹑祠廟﹑邱墓﹐卷三職官﹑科舉﹑薦辟﹑貢歷士﹑文苑﹑逸士﹑寓賢﹑藝術﹑孝義貞節﹑閨房﹑釋道﹐卷四土產﹑災祥﹑風俗﹑雜記﹑藝文。縣誌之敍村鎭當不能如是之詳盡也。平望屬吳江縣﹐西連太湖﹐東接吳淞﹐南指嘉興﹐北走淮﹑揚﹐蓋四達之要津。此志沿革有云「漢建平中諫大夫錢林棄官隱平望鄕﹐其名始見。」此說淸乾隆時沈登瀛已有駁斥﹐見其著《深柳堂文集》之《震澤縣誌沿革書後》所說﹕「古有烏程縣之平望鄕﹐有長興縣之平望鄕﹐二鄕相距甚遠﹐不容相混。烏程縣之平望鄕﹐宋初割屬吳江。乃《震澤志》之沿革﹐竟以長興之平望﹐認爲烏程甚可異焉。」因長興縣之平望﹐史傳均述爲錢林隱居處﹐此鎭志沿襲縣誌之誤也。按平望鎭元末張士誠曾於此築城﹐是後爲兵衝要地矣。今鎭仍屬吳江縣﹐爲滬﹑蘇﹑嘉﹑湖之公路中心。

震澤縣誌續不分卷淸修稿本﹝上海圖書館藏﹞

按是編不著纂修人姓氏。淸雍正三年分吳江縣設震澤縣﹐民國初廢並吳江。建國初又置震澤縣﹝今廢並吳縣﹞﹐其所領地是太湖中之島嶼﹐非淸時震澤縣地也。震澤縣誌始於乾隆十一年知縣陳和志延縣人編修倪師孟纂成縣誌三十八卷﹐嗣後無修之者。此稿纂成於淸末際﹐志類僅續補乾隆志名宦﹑名臣﹑孝友﹑文學﹑藝能﹑隱逸﹑寓賢﹑釋道﹑名嬡﹑書目﹑集詩﹑集文十二門﹐撰人及稿成年代均無可考。與吳江柳亞子先生所藏紅格抄本民國九年修《震澤縣誌續編》十一卷﹐其內容大致相同。柳氏藏本亦不著纂修人姓氏﹐疑此稿卽柳氏藏本之底稿也。

常州府誌十九卷淸嘉慶中傳抄明洪武十年修本﹝上海圖書館藏﹞

明張度修﹐謝應芳纂。度字景儀﹐增城人﹐洪武九年任常州知府﹐官至吏部尙書。應芳字子蘭﹐武進人。元至正初隱於邑之白鶴溪﹐授徒講學﹐旣而兵難起﹐避地吳中﹐吳人爭致爲弟子。明興定江南﹐歸居芳茂山﹐年九十七卒﹐所著有《思賢懷古錄》等書。常州古毘陵地﹐自元興至明初百餘年間﹐郡誌散佚﹐存者惟宋《咸淳毘陵志》﹐敍述疏略。度仕常州卽延應芳重纂﹐翌年告成。全編凡十九卷﹐七十三目﹐無大綱﹐郡誌體要﹐至是大備。卷首列府地理圖一﹑郡城圖一﹑公廨圖一﹑縣圖四﹐是時常州領武進﹑宜興﹑無錫﹑江陰四縣。編例以四縣分次﹐首列郡記﹐其下列四邑之志。此志刻本久佚﹐此本爲嘉慶中傳抄﹐未見藏家書目。

常州府誌續集八卷明正徳刊本﹝上海圖書館藏﹞

明張愷纂。愷字元之﹐無錫縣人﹐成化二十年進士﹐官兵刑二部主事﹐歷順徳府通判﹐東平知州。常州古毘陵郡﹐亦稱晉陵。隋平陳罷晉陵郡﹐始置常州﹐領晉陵﹑無錫﹑江陰﹑宜興四縣﹐成化中又增置靖江縣。郡誌昉於宋教授鄒補之﹐續修於咸淳太守史能之。明洪武間郡人謝應芳又爲重纂﹐成化五年﹐郡士朱昱殫力采摭﹐成志四十卷﹐十五年又爲《續志》﹐明以來事迹克臻完備。正徳八年愷又爲《續集》﹐捲前列圖八﹐及郡縣沿革表﹔分地理﹑詔令﹑官寺﹑食貨﹑職官﹑文事﹑武備﹑山川﹑人物﹑宮室﹑詞翰十一類﹐子目四十九。體例頗合史裁﹐補述增置靖江縣事尢詳。

常州賦不分卷淸光緒七年重刊本﹝上海圖書館藏﹞

淸褚邦慶纂。邦慶字人榮﹐號容船﹐常州人。善爲辭賦﹐壯出遊旣久﹐編歷名山大川﹐凡可爲考據之助者﹐大都寄之筆墨。是篇爲淸髙宗皇帝南巡﹐召士子獻賦。邦慶述鄕邦典故﹐仿周紫芝《宣城賦》﹑葛灃《錢塘賦》例﹐作《常州賦》﹐時共號宏篇。其賦例﹐於建置沿革﹐疆域形勝。戶口賦稅﹐及興衰大略﹐冠之捲端﹐其餘山川﹑關梁﹑祠廟﹑陵墓﹑古迹﹐各以其類分匯各邑﹐累如貫珠。至於仕宦﹑人物﹑流寓﹐則合成一郡之冠冕﹐各邑不復分疆畫界。及方外﹑列女﹑物產﹐莫不皆然析之﹐則棋布星羅﹐總之則珠聯璧合。又其文中各有起伏﹐有提挈﹐有感慨﹐有論斷。旣殊稗史之弇鄙﹐復異類書之瑣碎﹐一歸於儷則﹐而不失乎賦體。邦慶又自爲之注﹐尢得悉其要也。捲前有廬陵王其淦序稱﹕「獲睹斯賦﹐如遊異境﹐幸得導師。」

陽湖縣誌十二卷首一卷淸乾隆三十四年刊本﹝浙江圖書館藏﹞

淸陳廷柱修﹐虞鳴球﹑董潮翰纂。廷柱字天峯﹐山陰縣人﹐乾隆十六年進士﹐三十四年任陽湖知縣。鳴球金壇縣人﹐乾隆十三年進士﹐官吏部考功郎中。潮翰字曉滄陽湖縣人﹐乾隆二十八年進士。少孤育於外家海鹽陳氏﹐及長以詩文名﹐稱嘉禾八子之一也。陽湖舊晉陵縣地﹐縣治與武進同城﹐皆爲常州府郭縣。明初並入武進﹐淸雍正四年又析武進之故晉陵縣地﹐置陽湖縣﹐以其境有陽湖故名。是編爲分邑後始創﹐鳴球爲總纂﹐潮翰副之﹐書未成半﹐而鳴球以事辭去﹐潮翰一人總輯成書。分疆域志﹑營建志﹑食貨志﹑學校志﹑禋祀志﹑官師志﹑選舉志﹑人物志﹑列女志﹑藝文志﹑摭遺十一門﹐子目七十有一。新分之縣﹐其間地理政治之分界﹐使修志者難之。是編以疆域營建禋祀諸門﹐悉以廂鄕分隸。秩然不紊。如壇壝﹑學校及諸公所二縣各專隸﹐則二縣具載﹐詳略互見﹔此乃本史家一事兩書之法也。是編所敍二縣分劃﹐能於合中見分﹐分中見合﹐俾閱者展捲了然。淸乾嘉之際所纂二縣同城新分縣誌﹐以江蘇特多﹐當推是書分劃最善。

無錫縣誌三十六卷明弘治七年刊本﹝南京大學圖書館藏﹐上海圖書館藏景抄本﹞

明吳鳳翔﹑李舜明纂。鳳翔字藻庵﹐無錫人。舜明字絅庵﹐無錫人﹐事迹均未詳。無錫事始見載宋史能之《毘陵志》﹐宋以前無錫爲昆陵屬邑。宋時無錫已有縣誌﹐久佚不傳﹐而《毘陵志》間引其說。元時縣誌﹐據《千頃堂書目》有王仁甫撰《無錫縣誌》二十八卷。而《明史﹟地理誌》載﹕洪武二年始攺無錫州爲縣。《四庫全書提要》謂﹕此志標題﹐實稱《無錫縣誌》﹐已爲明初之制﹐是爲洪武初元前書矣。《四庫全書提要》著錄洪武《無錫縣誌》四卷﹐實非仁甫之書也。又按本志秦夔序謂﹕「景秦時﹐鄕先輩馮擇賢﹝名善﹞又續爲之。」則洪武志後﹐又有馮善之《續志》。秦夔序又謂﹕「先者失之拘﹐續者失之駁。」則洪武﹑景泰二志﹐均有所短焉。故鳳翔﹑舜明之纂是書﹐乃有匡正前志之意存也。其所參互考訂﹐博采旁求﹐著例定論﹐果有超越前修。按所擬體裁愼嚴﹐全編編次﹐首列縣境圖一﹑縣城圖一﹑縣治圖一﹑郡縣表一。次列地理﹑詔令﹑公署﹑食貨﹑職官﹑文事﹑武備﹑山川﹑人物﹑宮室﹑壇壝﹑祠宇﹑寺觀﹑陵墓﹑古迹﹑祥異﹑詞章﹑碑碣﹑摭遺十九門。食貨志戶口條﹐記宋﹑元﹑明無錫戶口之數甚詳。土貢條載唐蕷藥﹐引潘桐《圖經》﹐蕷藥出無錫縣膠山﹐今無。土產條記﹐稻有占城稻﹑紅蓮稻。占城稻種來自占城﹐紅蓮稻無錫自古有之。引《吳郡誌》言粒肥而香﹐及陸龜蒙詩「近炊香稻識紅蓮」之句。鐵來自川﹑蜀﹐本縣冶工範爲鑪鼎鍋■﹝釒只﹞等器。以知無錫冶鑄﹐明代已盛。詞章志有重修《淮海先生祠堂記》一篇﹐紀淮海先生秦少遊﹐建中靖國初卒於藤﹐歸葬髙郵。致和中遷葬於常州無錫縣慧山之原﹐子孫因家焉。此文未著撰人。按洪武《無錫縣誌》藝文﹐作《重修淮海先生祠堂之記》﹐亦未載撰人。光緒《無錫金匱縣誌﹟藝文志》作《重修淮海先生墓記》﹐始考證此文撰人﹐謂始載元邑志藝文﹐撰人是爲永嘉戴溪。按是編偏於考訂﹐仍不免疏漏也。

金匱縣誌二十卷淸乾隆七年刊本﹝徐家匯藏書樓藏﹞

淸王允謙纂修。允謙字濟光﹐深澤人﹐拔貢﹐雍正十二年任金匱知縣﹐任滿去﹐乾隆三年復任。雍正四年﹐分無錫東境地﹐置金匱縣。新志之輯﹐是編初創﹐其書所立條目三十六門﹐整嚴有度﹐是出於苕水吳蘭叔訂定。金匱分置未久﹐文獻無多﹐條目𨿽備﹐而紀載疏略﹐徒具空名而已。如人物志﹐首列吳泰伯世家﹐以下則寥寥無幾矣﹐泰伯之立世家﹐亦非邑乘所宜。又每篇之前皆有總說一段﹐以代小序﹐然多空文累牘﹐且文筆欠佳﹐言不盡達。考此志爲出華希閔手筆﹐而編例出於吳蘭叔。希閔又纂《無錫縣誌》﹐錫﹑金同城﹐又爲新分二邑﹐山川人物之分域﹐學校寺觀公所之所屬﹐旣系希閔一手分裁﹐而分劃未見明晰﹐又如新輯宦績諸傳﹐有虛譽顯耀﹐至於舛繆疏漏之處﹐可以討論者甚多矣。

瞻橋小志四卷傳抄淸乾隆二年刊本﹝無錫市圖書館藏﹞

淸王鑑纂。鑑字子任﹐別號抱山居士﹐無錫磚橋人。此志分原始﹑本志﹑水道﹑古迹﹑神異﹑名族﹑人物﹑藝文八門﹐書後附《錫山文獻》。按此志所摘錄元﹑明邑志﹐旁考諸書而成﹐其引徵諸書﹐皆注明出處﹐頗具編例。瞻橋一名磚橋﹐屬無錫﹐按此志原始﹐引元王仁輔縣誌﹐通平江路之磚橋﹐村因是得名﹐瞻橋明時屬泰伯鄕。

江陰縣誌十四卷明正徳十五年刊本﹝北京圖書館藏﹐上海圖書館藏影抄本﹞

明黃傅纂修。傅蘭溪縣人﹐弘治六年任江陰知縣。江陰之爲縣在蕭梁﹐爲吳曁陽縣地﹐唐武徳中曾置曁州﹐旋廢。五代迄宋﹐建江陰軍﹐元時升爲江陰路總管府﹐其雄重可知也。明始降爲縣﹐後又析設靖江屬常州府。宋紹熙中知軍施邁命教授鄭應甲纂《江陰志》十卷﹐是爲志乘之始。紹定間﹐知軍顏耆仲命教授郭廷堅爲之續修﹐元至元中﹐教授朱子昌重校刻宋志﹐明洪武中知縣饒玄徳又爲翻刊﹐二十四年縣丞賀子徽續修﹐永樂中訓導陳贄重修﹐正徳前江陰志乘原委﹐及其版刊大槪如此焉。傅令江陰徧采宋﹑元﹑明諸志匯繹﹐與邑生蘇巒﹑顧康﹑張簡﹑方漢﹐搜討重纂﹐編成十四卷。揭綱領者十﹐累條目凡八十九﹐細目苛條﹐搜剔無漏。按此志纂成於弘治十一年﹐至正徳十五年邑令王泮始爲付梓。其書版框之寬﹐字體之大﹐可推今存江陰志之冠。繆荃孫《天一閣始末記》言及此志謂﹕「一見爲聊慰平生素願。」其欽慕焉如此。天一閣所藏此書﹐今已散失矣。此本外﹐惟浦圻張國淦藏有影抄本﹐今藏於上海圖書館。

重修江陰縣誌二十一卷明嘉靖刊本﹝天一閣藏﹞

明趙錦修﹐張衮纂。錦字元朴﹐余姚縣人﹐嘉靖二十三年進士﹐二十四年授任江陰知縣﹐擢侍禦﹐以斥嚴嵩罷歸。萬﹑啟初復起﹐歷官至兵部尙書﹐卒謚端肅。衮字補之﹐江陰人﹐正徳十六年進士﹐由翰林院庶吉士歷升侍讀學士﹐太常寺卿﹐掌國子祭酒事﹐官至南京光祿寺卿﹐著有《張水南集》十一卷。按此志首列武進唐順之及張衮二序﹐衮序謂﹕「江陰志﹐國朝賀子徽氏﹑顏瑄氏而稱縣誌曰﹕因革之初﹐旁咨事實﹐系出亭父裏魁之言﹐文或不副。弘治癸丑﹐蘭谿黃君爲令﹐復爲羅絡希聞﹐剖析疑義﹔後若干年﹐宗《黃志》而爲《續志》﹐凡得九卷。」按此志創修於嘉靖丙午﹐時巡按禦史王公言詢志考俗﹐邑令趙錦遂延衮及蔣龍﹑徐鳴玉﹑吳胤議輯﹐其書依《黃志》舊文而補其遺事﹐稿成於丁未春。按其書編次﹐分建置記﹑提封記﹑風俗記﹑食貨記﹑學校記﹑河防記﹑兵衛記﹑祿秩考﹑官師表﹑選舉表﹑列傳﹑外記﹑外傳﹑遺文十四門。捲前圖記﹐有宋志全境圖﹐及山川圖﹑四境圖﹑縣城圖。其書體裁﹐則有圖﹑有記﹑有表﹑有考﹑有傳﹐類統子目﹐惟分次不足明晰。各類均冠以小序﹐子目如沿革諸篇﹐其要者﹐亦各爲說以前﹐頗能明其編例。食貨獨立一門﹐分戶口﹑田賦﹑貢課﹑土產﹐此例甚善。其凡例云「食貨以《洪範》八政﹐一曰食﹐二曰貨﹔經首言之獨非貨乎﹐是故列之爲正綱。」但所記甚簡﹐田賦言江陰四境之田﹐惟圩坦﹐稅糧正額大約一十萬九千九百石有奇。土產所載﹐則稻穀蔬果魚鳥等類﹐均爲所習見者也。

宜興縣誌十卷明萬曆十八年刊本﹝北京圖書館藏﹞

明陳遴瑋修﹐王升纂。遴瑋字玉甫﹐號劍華﹐四川富順縣人﹐萬曆十四年進士﹐翌年授宜興知縣。升字世興﹐宜興人。原名革﹐因督學耿天臺牒送歲貢﹐故攺名升﹐出爲成都通判﹐有廉譽﹐遷監課提舉﹐未幾告歸。升爲人﹐志節堅貞﹐安貧好學﹐少嘗受學於唐順之﹐學以程﹑朱爲準的。所著書有《左氏魯史》《讀左贅言》《四書輯略》《四先生論宗》《五倫分疏》《武經七書解》等。學者稱孚齋先生。宜興爲漢陽羨縣地﹐晉惠帝時﹐以周玘三興義兵有功﹐立義興郡。隋廢郡存縣﹐屬常州﹐宋太平興國中以避諱攺名宜興。邑志源流﹐本志徐顯卿序謂﹕「自晉周孝侯有《風土志》﹐宋單氏續之。正統間鄒令旦﹐以屬訓導危山因舊編而飾之成縣誌﹐更七十年正徳之季﹐韓令儒以屬教諭林文聰重修。」宜興縣乘原委如此焉。按是編初創於萬曆邑令韓容延楊阜與學諭李延謐參訂﹐垂成而寢。遴瑋蒞政三載﹐延王升與學諭周國賓本《韓志稿》重訂。而實出諸王升手筆﹐博采羣史﹐考訂前志缺誤者頗多。其書志類﹐分輿地﹑營建﹑食貨﹑學校﹑官師﹑人物﹑忠義﹑文藝八門﹐仍依前志體例﹐而次序離合大攺舊觀﹐前志謬誤者﹐悉加整正。如引《金陵志》以證銅官因漢鑄山得名﹐而力辧袁玘降棺之謬。據《晉書》﹐以表孝侯臨難。慷慨徇義﹐而不襲其家傳之諱。稽《蔣氏世譜》﹐以續云陽亭候點於封﹐統收單鍔水之策﹐以裨於時務﹐而悉補舊籍之所缺遺。攺正蘇文忠於僑寓﹐敍其遷逐不偶﹐匪獨沾沾於焚券一小節﹐大都會要而折其衷﹐直爲一邑之信史。引史證志﹐爲修志創一新例。明人修志大都沿襲舊志﹐輾轉纂錄﹐絕少考訂。是編據史籍﹐引藝文﹐以考證前志謬誤﹐可爲明代方誌中傑出之著焉。

荊溪外記二十五卷明嘉靖二十四年刊本﹝上海圖書館藏﹞

明沈敕輯﹐李文校正。敕字楚山﹐宜興人。文字孟博﹐眞州人。此記李文序略云「義興自昔有志﹐總若干捲﹐厥凡山川﹑區域﹑城郭﹑土田﹑人官﹑物產之類。如凡例所稱者﹐亦旣包羅揆敍﹐而罔弗具舉矣。第以古今綿邈﹐則詳略不容。」按李序所言﹐此記乃輯錄成書﹐其首列藝文若干捲﹐爲地誌未有之例。次輯周處《風士記》﹐而開方誌輯佚之風。其餘若人物傳﹑紀遺﹑雜說亦皆采輯﹐全書不自述一詞。雜說有善權古寺﹐權作捲﹐爲避諱焉﹐此記仍作權。按此志《四庫提要》著錄之。後盛宣懷曾爲重刊﹐此書嘉靖原本﹐此外惟見《臺灣善本書目》有著錄﹔華東師範大學有藏﹐爲盛宣懷舊藏之本。

荊溪疏二卷明萬曆刊本﹐《王百谷全集》之一﹝上海圖書館藏﹞

明王穉登纂。穉登字伯谷﹐一字百谷﹐武進人﹐太原籍﹐後移居蘇州長洲。穉登十歲能詩﹐早歲名於吳會。萬曆中徼修國史﹐未上而史局罷﹐卒年七十餘。此書不分志類﹐不具篇目﹐爲雜記體地誌。分上下二卷﹐上卷首記遊﹐以分片段紀載名勝﹑古迹﹑民俗﹑人物。下卷詩文﹐皆穉登自撰﹐記宜興事物。此書記張公﹑善捲洞甚詳﹐下卷詩文﹐有《張公洞觀》《仙蛻記》《鸚鵡園記》《講師荊山和尙塔銘》﹐皆宜興文獻焉。又考證湖■﹝氵父﹞鎭爲湖務之誤﹐如此之例﹐此書有裨益於宜興後來修志之助也。

雙谿物產疏十五卷淸嘉慶二十一年雅春堂刊本﹝上海圖書館藏﹞

淸陳經纂。經字景辰﹐別號離墨山農﹐江蘇荊溪縣人。雙谿指今宜興之荊谿分南北雙溪﹐其聞山水秀麗﹐世所稱陽羨山水焉。荊谿爲禹貢之中江﹐合烏谿入太湖﹐爲太湖西北農產繁富之地。此書仿古方物志例﹐記雙溪物產﹐兼述山水勝迹。其書體例﹐分谷﹑蔬﹝菜類﹞﹑蓏﹑果﹑華﹑艸﹑木﹑禽﹑獸﹑魚﹑昆虫﹑雜物十二門﹐雜物又分絲﹑棉﹑酒﹑茶﹑用器五目﹐用器記宜興制陶甚詳。按此書爲研究太湖區域物產﹐最完備之資料也。

靖江縣誌十八卷淸康熙二十二年刊本﹝徐家匯藏書樓藏﹞

淸胡必蕃修﹐袁元纂。必蕃字又宣﹐湖北孝感縣人﹐康熙十八年以舉人擢任靖江知縣。元靖江縣教諭。靖江明成化七年析江陰馬馱沙地設縣﹐有李維禎《馬馱沙小志》﹐爲靖江有志之始。建縣後﹐正徳七年知縣殷雲霄纂有縣誌﹐嘉靖四十三年﹐知縣王叔杲重修﹐萬曆四十七年﹐知縣趙應■﹝方與﹞又重修之﹐崇禎十四年知縣陳函煇又爲修纂。此志淸康熙十一年知縣鄭重﹐囑教諭袁元與邑人朱鳳召重纂﹐體例明備。及必蕃任內﹐又囑元與邑生金敞﹐據《鄭志稿》﹐搜摘聞見﹐以補其缺略。故是編二次纂輯﹐均出元手筆﹐體裁文筆較純。志類分建置﹑星野﹑疆域﹑山川﹑祲祥﹑風俗﹑賦役﹑職官﹑選舉﹑公署﹑學校﹑武備﹑循良﹑人物﹑壇廟﹑藝文十六門。按此志斤斤於名物訓故之考據﹐摭述事物﹐間有重見者﹐豈其疏於編綴之法耶。

南徐州記一卷輯稿本﹐■﹝擊﹐去手﹞淡廬叢稿之一﹝上海圖書館藏﹞

宋山謙之纂﹐近人葉昌熾輯佚。《舊唐書﹟經籍志》著錄宋山謙之《南徐州記》二卷﹐今僅見輯本﹐昌熾又補輯一條。仍不可窺見其全書體例﹐「僑置」誌書﹐見於《隋書﹟經籍志》《舊唐書﹟經籍志》《新唐書﹟藝文志》著錄者﹐而今無一流傳﹐惟見《漢唐地理書抄》收有輯本而已。東晉僑置徐州於京口﹐稱曰南徐州﹐南朝因之﹐至隋而廢﹔京口﹐今鎭江之古名也。僑置之制﹐始於東晉﹐亦稱僑立。《晉書﹟地理誌》曰「自中原離亂﹐遺黎南渡﹔並僑置牧司﹐非舊土也。」《隋書﹟食貨志》曰「晉自中原喪亂﹐元帝寓居江左﹐百姓之自拔南奔者﹐並謂之僑人。皆取舊壤之名﹐僑立郡縣。往往散居無有土著。」故僑置之州郡縣誌書﹐輯本往往上加僑置或僑立二字。昌熾補輯此書𨿽僅一條﹐錄自《艸堂詩箋》卷八﹐文曰「京口《禹貢》北江也。春秋兮朔輒﹐有大濤至激﹐赤岸尢更迅猛。「案此段六朝人文气﹐意似以僑人按置於江岸也。

丹徒縣誌四卷明萬曆間刊本﹝天一閣藏﹞

明李東纂修﹐何世學增纂。東字震卿﹐陜西人﹐正徳十三年任丹徒知縣。世學浙江蕭山縣人﹐隆慶二年進士﹐授任丹徒知縣。丹徒爲秦會稽郡屬邑﹐後漢屬吳郡﹐孫吳時名京口﹐南朝置南徐州於此。隋唐置潤州﹐唐設江浙西道於此﹐軍號鎭海。宋攺置鎭江府﹐以丹徒爲郭縣﹐元﹑明以來丹徒爲鎭江一邑。如《南徐州記》《京口記》《丹徒大觀》《祥符圖經》諸書﹐均記丹徒之事﹐而實涉及今鎭江地。邑志爲李東首創﹔邑舉人楊宛﹐諸生潘浩﹑毛文匯纂成。隆慶時世學又據其原書﹐復爲增輯正徳十四年後之事。按是編刻成於萬曆間﹐崇禎七年知縣張文光﹐據其原版又增刻選舉題名。觀其體裁義例﹐𨿽謹嚴有度﹐而不免太簡。博綜前事﹐引證𨿽多﹐而未注出處書名﹐無從核考﹐未盡典雅焉。

丹陽縣誌二十二卷淸乾隆十五年刊本﹝上海圖書館藏﹞

淸鄒廷模修﹐荊澤永纂。廷模丹陽知縣﹐事迹未詳。澤永字芷兮﹐丹陽縣人﹐康熙順天庚子科舉人。丹陽邑志﹐肇於明正徳間﹐隆慶間重修。淸康熙二十二年﹐知縣吳之彥又修志二十卷﹐刻至第十二卷

鄕賢而止﹐未成全書。丹陽漢稱曲阿﹐自宋以來爲鎭江府轄縣。邑有運河之利及練湖之勝﹐前志於練湖漕渠﹐無不深致意於水利之所賴也。廷模之修此志﹐嘗參及正徳﹑隆慶諸志﹐成書二十二卷﹐列爲三十四門。其以練湖河渠二項﹐關系國計民生﹐特將浚湖畜水濟漕諸策編爲一卷﹐附列於山川志後。以水利槪括一門﹐亦從簡易見。以職官自漢至今﹐若遺逸之士履歷莫考者﹐寧缺不書﹐爲求核實。故其書記載往事﹐皆翔實可據﹐體例亦愼嚴有度﹐以求邑乘重核實之義﹐爲其修志之私衷也。

溧陽縣誌十四卷淸康熙六年刊本﹝南京圖書館藏﹞

淸徐一經纂修。一經字履常﹐江陵人﹐舉人﹐康熙三年任溧陽知縣﹐五年擢中書舍人﹐以修志事請畱﹐八年去任﹐官至禦史。溧陽爲縣始於漢﹐累經分合升降﹔自淸雍正八年始自江寧府割隸鎭江。宋乾道間趙廓夫始爲之記﹐明弘治邑令符觀﹐萬曆邑令帥蘭先後爲之志﹐皆有刻本﹔天啟之志﹐則纂成而未梓。按是編成於康熙丁未﹐有吳穎序渭﹕「予舉所藏前侯符﹑帥二公之志﹐並鄕先生狄公《野志》共三帙﹐及予自輯《閭史》。合而是正於公﹝徐一經﹞﹐公則於制治之暇﹐采擷成編。」按《野志》卽狄斯彬所撰《六居野志》﹐吳穎《閭史》成於順治時。一經此志增益《閭史》纂成﹐而未自訂體例。以溧陽事迹徵之﹐其建置沿革不考正史﹐而每括述偏記。又如古之令長﹐自吳浚操至齊樂預凡十餘人﹐皆見於史傳而不爲題名﹐此疏漏之大者也。梁溧陽公主嫁侯景之事﹐不載人物而散述雜錄。按一經之爲此志﹐不過稍易《閭史》體貌﹐襲以爲自得之書耳。

金壇縣誌十六卷淸康熙二十二年刊本﹝北京大學圖書館藏﹞

淸郭毓秀纂修。毓秀耀州人﹐舉人﹐康熙二十年任金壇知縣。按本志沿革﹐金壇秦時屬曲阿縣﹐隋開皇十五年析曲阿地﹐置金山府﹐旋降爲縣﹔唐武后時更名金壇﹐屬閏州。宋攺閏州爲鎭江府﹐縣仍隸焉﹐元﹑明﹑淸仍之。邑志源流﹐據本志所載舊序﹐邑志始於明正徳丙子知縣劉天和﹐萬曆庚辰知縣劉美重修。是編繼萬曆《劉志》而作﹐書凡十六卷﹐分輿地﹑賦役﹑職官﹑典禮﹑學校﹑選舉﹑人物﹑藝文﹑雜誌九門。按其序例所言﹐體裁仍沿舊志。如典禮﹑人物﹑雜誌引用舊志原文﹐金壇明志今多不傳﹐以此猶可得見其仿佛也。《金壇縣誌》今保存者﹐以此志爲最舊﹐亦是幸存之書耳。

山陽縣誌二十二卷首一卷淸道光二十四年玉石山房趙錦抄本﹝上海圖書館藏﹞

淸金秉祚纂修。秉祚當陽人﹐山陽縣知縣。山陽爲淮安府郭縣﹐張鴻烈纂有縣誌﹐此志經丁一壽﹑周龍官等據《張志》重輯﹐刊成於乾隆十四年﹐刊本中多訛脫。此本爲汪純淸對刊本校正並爲之跋﹐卷首多上諭一篇。其編次首列上諭﹑禦詩文﹐次沿革表﹑秩官表﹑建置志﹑疆域志﹑學校志﹑民賦志﹑軍政志﹑河防志﹑漕運志﹑鹽法志﹑榷稅志﹑藝林志﹑叢志﹑列傳。按其志例﹐以紀﹑表﹑志﹑傳爲四綱﹐爲紀二﹑表二﹑志一十一﹑傳十六﹐而附藝林﹑叢志於志﹐志類完備﹐而書內則散脫復沓﹐不能純於史法也。

曹甸小志初稿不分卷民國油印本﹝上海圖書館藏﹞

近人郝樹﹑郝庶纂。樹字孝洲﹐庶字少洲﹐皆曹甸人﹐事迹均未詳。按此志纂成於民國甲申﹐曹甸在淮安府山陽縣之東南鄕塔兒頭﹑黃家口﹑甸幾頭之下。鎭原無志﹐是編首創﹐一名《曹甸鎭志》。其書編次﹐首列正名﹑區域二篇﹐次爲輿地誌﹑建設志﹑民俗志﹑人物志﹑藝文志﹑產殖志﹑雜誌七篇﹐子目凡三十有六。志引曹鑣《信今錄》云「曹操徵袁術時﹐屯兵於此﹐故名鎭。」又稱楚甸﹐謂古有楚姓居之﹐又謂淮安古名楚州而因名。按此志事實有據足徵﹐體例亦繁簡得宜﹐近世村鎭小志之佳構也﹐稿成卽以油印流傳﹐查今存者﹐僅見此冊。

車橋聞見記一卷稿本﹝上海圖書館藏﹞

潘亮彜纂。亮彜車橋人。此書據事直書﹐爲聞見之筆錄也。車橋地處射水之濱﹐爲山陽﹑鹽城﹑阜寧水陸孔道。射水自西北而來﹐紆絗曲折﹐至車橋匯成巨流。兩岸居戶約千百家﹐傳謂河上橫直之橋﹐形似車字﹐因以名鎭也。此書記鎭之形勢﹑古迹﹑物產﹐及商賈﹑人物﹑氏族之盛衰﹐後附詩文﹐所述自淸初至光緒中止。殊爲未成之稿﹐而爲鎭志矯矢也。車橋未見古書紀載﹐而爲近代聞名之地。抗日戰爭時﹐江蘇省政府曾駐於此﹐其後又爲日軍所踞﹐爲新四軍攻取之﹐捷報傳聞江浙。但此稿猶未記載﹐亮彜如在﹐當必補載之也。

淮安府安東縣誌十七卷淸雍正五年刊本﹝北京圖書館藏﹞

淸餘光祖纂修。光祖字念峯﹐四川犍爲縣人﹔康熙五十二年進士﹐雍正二年任安東知縣。安東漢之東海郡襄賁縣﹐隋開皇初攺名漣水﹔宋景定中升安東州﹐明洪武以來降爲淮安府屬縣。其地近海多磽鹵﹐物產不丰﹐且其地歷代兵革頻繁﹐舊志大致散佚﹔今可考者﹐淸順治戊子邑進士卜永升﹐與孝廉嵇宗孟所纂縣誌最早﹐康熙丙子邑令喬弘徳又爲重修。是志纂於雍正初年﹐爲邑人孫超宗﹑張鴻儒﹑張蘭祕等所采輯﹐光祖總集其成。書分方輿﹑建置﹑秩官﹑選舉﹑賦役﹑食貨﹑河防﹑學校﹑官迹﹑人物﹑藝文﹑祥異﹑恩卹﹑叢事十四門﹐凡七十目﹐各門有光祖所題贊論﹐標之於首。按其人物志﹐采張雄﹑馮宏鐸。蓋鄕人諱惡之見﹐後修邑志多削而不載﹐其實論雄與宏鐸﹐固非必惡人﹐卽令其惡﹐其削而不載者﹐豈方誌有褒無貶之義歟。

淮南中十場志十卷淸康熙十二年刊本﹝上海圖書館藏﹞

淸汪兆璋修﹐楊大經纂。兆璋字芾斯﹐任鹽運道泰州分司。大經字石袍﹐別號廬阜逸史。此志首列圖經﹐有中場總圖一幅﹐十場之場境﹑場治圖各一幅﹐分司公署圖一幅。鹽場之場圖﹐而稱圖經者﹐此志首創。十場者﹐爲富安﹑東臺﹑安丰﹑何垛﹑梁垛﹑丁溪﹑拼茶﹑艸堰﹑角斜﹑小海。次分建置﹑星野﹑風俗﹑食貨﹑災眚﹑疆域﹑古迹﹑秩官﹑選舉﹑公署﹑賦役﹑學校﹑武備﹑壇廟﹑循良﹑人物﹑藝文諸門﹐全仿地誌體例。此志以記鹽務歸於賦役﹐捲前序云「寓內產鹽之省會凡八﹐而兩淮爲最﹐兩淮產鹽之區凡三十﹐而中十場爲最。是中十場者﹐東南之臬府﹐而朝廷委輪積貯之藪也。其職鹽之官﹐最上有禦史﹐其次有運道﹔運道之屬有同﹝同知﹞﹑有副﹝府貳﹞﹑有判﹝州判﹞﹐皆主於綜理鹽政﹐而城守民社封疆之責不及焉。」此序述兩淮產鹽甲天下﹐及鹽官官制之繁﹐而無守城理民領土之職﹐則不同於鹽井制度。

南兗州記一卷輯稿本﹐■﹝擊﹐去手﹞淡廬叢稿之一﹝上海圖書館藏﹞

宋阮敍之纂﹐近人葉昌熾輯佚。《舊唐書﹟藝文志》著錄宋阮敍之《南兗州記》一卷﹐久佚。昌熾錄自《艸堂詩箋》卷八輯佚一條﹕「瓜步山東五里﹐江有赤岸﹐山南臨中江﹐濤水自海入江﹐衝激六七百里﹐至此岸則勢始衰。」僅此一條與《漢唐地理書鈔》輯本合觀﹐仍不能窺此志全書體例。自晉南渡後﹐僑置兗州洽於廣陵﹐爲今江蘇鎭江東北地。南朝宋攺曰南兗﹐而移治於盱眙﹐後又並入南徐州﹐旋復置還治廣陵﹐又移治於淮陰。

揚州賦一卷附續揚州賦一卷淸揚州阮氏傳抄天一閣藏本﹝上海圖書館藏﹞

宋王觀纂﹐續賦宋陳洪範纂。觀字通叟﹐如臯人﹐嘉祐二年進士﹐官司封員外郎﹐出知江都﹐卒於官。著有《鬻予府元集》及《芍藥譜》。其在江都撰《揚州賦》﹐自爲之注﹐上諸朝﹐大蒙褒異﹔咸謂文麗而雅﹐有裨益規諷也。洪範江都人﹐淳熙間揚州學正。時郡守鄭典有政績﹐洪範作《續揚州賦》褒揚之。此篇觀仿王十朋《會稽三賦》而作﹐紹休幹後。其賦首自陶﹑唐建署﹐迄宋嘉祐乙巳止﹐揚州之遺文古事﹐靡不畢集。諛辭奧義﹐於稽其類﹐眞是嗣響漢﹑晉﹐先驅宋賢。且附注詳明﹐令讀者不無闕文之憾。其後洪範作《續賦》﹐則親見盛事﹐以嗣其響。述揚州名園﹑糧銀﹑民刑﹑鹽政﹑藥局﹐頌鄭典徳政也。

嘉靖惟揚志三十八卷明嘉靖二十一年刊本﹝天一閣藏存卷一至三﹑卷七至十二﹑卷十八至二十二﹑卷三十二至三十三﹑捲蘭十七至三十八﹞

明朱懷幹修﹐盛儀纂。懷幹字守正﹐湖州府歸安縣人﹐嘉靖十一年進士﹐授刑部主事﹐以議皇親張延齡獄﹐謫泰州同知﹐升知揚州府。又以事詔謫韶州同知﹐晉思南知府﹐復以直忤罷官歸。儀字徳章﹐江都縣人﹐弘治十一年進士﹐官至太僕寺卿。古揚州爲九州之一﹐唐時置揚州節度﹐其域兼彭蠡﹑震澤﹑會稽之隅﹐岡不統屬。明永樂十八年攺揚州爲淮海府﹐二十年又攺曰維揚府﹐宣徳元年復爲揚州府。明初直隸京師﹐領髙郵﹑泰﹑通三州﹐及江都﹑泰興﹑儀眞﹑六合﹑興化﹑寶應﹑如臯﹑海門﹑崇明九縣。洪武八年以崇明撥屬蘇州﹐二十一年以六合撥屬應天﹐領三州七縣。郡誌宋代有《紹熙廣陵志》《嘉泰廣陵續志》《寶祐惟揚志》﹐皆久散佚。此志創纂於嘉靖二十年﹐懷干請於巡撫禦史胡植﹐屬儀輯成﹐纂次頗有體例。其凡例云「志名爲《嘉靖惟揚志》﹐以《禹貢》海惟揚州。《寶祐志》惟揚惟字本此﹐今從之﹐作維揚者訛。」按其書編次﹐首列郡邑古今圖﹐有古揚州圖一﹑春秋地理附﹐隋唐揚州圖一﹑宋江都縣圖一﹑宋三城圖一﹑宋大城圖一﹑南北朝儀眞圖一﹑宋眞州圖一﹑宋揚子縣圖一﹑今揚州府並所屬州縣總圖一﹑今揚州府城隍圖一﹑今江都﹑儀眞﹑泰興﹑髙郵﹑興化﹑寶應﹑泰州﹑如阜﹑通州州縣圖各一﹑海門縣新舊總圖一。次分建革志﹑疆裏志﹑歷代志﹑分野志﹑五行志﹑山川志﹑形勝志﹑物產志﹑公署志﹑戶口志﹑鹽政志﹑軍政志﹑禮樂志﹑經籍志﹑秩官志﹑秩官列傳﹑人物列傳﹑詩文志﹑雜誌十九類。《四庫全書》收此志﹐《提要》云「纂次頗有端緒﹐在明代地誌中差爲完善﹐惟以古今關涉揚州事迹﹐仿《綱目》編年紀載﹐別爲歷代一志﹐則體例殊嫌創見。」按歷代志一篇﹐備載揚州一郡史事﹐尢以紀宋﹑元爲詳﹐例如宣和間宋江襲擊東京諸郡邑之事﹐史傳均所未載﹐如此軼聞掌故﹐足資參考﹐且又開後世誌書大事紀之例。

揚州府誌二十七卷首一卷明萬厲二十九年刊本﹝上海亞洲文會藏﹐現藏上海圖書館﹞

明楊洵修﹐徐鑾纂。洵山東濟寧州人﹐萬曆二十年進士﹐二十三年任揚州知府。鑾福建尢溪縣人﹐萬曆二十三年進士﹐二十四年任揚州府推官。揚州故廣陵地﹐爲古名區。自永嘉南渡以還﹐爲控禦三齊之地﹐嘗使靑兗二州刺史鎭此。元嘉中始定爲南兗州治所﹐隋初置揚州大總管府於此。煬帝時﹐制江都太守﹐與京尹同之﹐駸駸乎有置爲陪都之意矣。唐代江南財賦以此爲轉輸樞紐﹐士女鎡貨之盛﹐甲於宇內。宋元以來疊遭兵革﹐稍多蕭條﹐然猶爲淮左名府。考其郡誌﹐《隋書﹟經籍志》有諸葛穎《巡撫揚州記》﹐是爲志乘之始。其後有《寶祐志》及鄭少魏《廣陵志》等。明初攺揚州爲淮海府﹐尋攺名維揚﹐後又復名揚州。弘治間趙鶴修《維揚郡誌》﹐嘉靖二十一年朱懷幹又修《惟揚志》﹐明修誌書此志始稱《揚州府誌》。其書編次分郡縣誌﹑賦役志﹑河渠志﹑秩官志﹑鹽法志﹑兵防志﹑人物志﹑風物志﹑古迹志﹑歷代志﹑方外志﹑文苑志十二門﹐子目六十有八。卷首有揚州府圖﹑各州縣輿圖﹑城池圖。揚州郡誌修纂頻繁﹐修於明代者﹐今猶可通考。是編之纂﹐因以攺易郡名而復修﹐采擷𨿽繁﹐而大抵輯錄舊志﹐少有所增益﹐然語語必有來歷﹐作爲傳信之史觀焉。此書爲前上海亞洲文會舊藏﹐今傳本極稀見。

揚州鼓吹詞序一卷揚州陳恆和書林刊本﹝上海圖書館藏﹞

淸吳綺纂。綺字薗次﹐號丰南﹐江都縣人﹔順治間由選貢生薦授祕書院中書舍人﹐歷官至湖州知府。致仕後專工於詩﹐文尙四六﹐著有《林惠堂詩文集》。是編爲《揚州鼓吹詞》之小序﹐有《文選樓》《爭春館》《東閣》《蕃釐觀》《謝安宅》《董井》《石塔寺》《斗鴨池》《重城》《康山》《蕪城》《蜀岡》《隋宮》《迷樓》《月觀》《螢苑》《雞臺》《隋堤》《玉鉤斜》《小金山》《平山堂》《明月樓》《竹西亭》《芍藥廳》《九曲池》《二十四橋》《雷塘》《葉公墳》《雲山閣》《紅橋》《廣陵濤》《梅花嶺》《淳於棼宅》《茱萸灣》諸篇﹐皆揚州之名勝古迹焉﹔各爲之序說﹐據事直書﹐一無考證﹐當爲鼓吹詞之小序﹐而無其詞也。

江都縣誌十六卷淸康熙五十六年刊本﹝華東師範大學圖書館藏﹞

淸李蘇纂修。蘇荊門人﹐康熙四十二年進士﹐五十三年任江都知縣。江都爲揚州府郭縣﹐縣事早載郡誌﹐至明嘉靖壬戌﹐知縣趙訥始延邑人萬洞﹐別爲一邑之專志。萬曆丁酉﹐知縣張寧又延邑貢生陸弼重纂﹐於明有此二志。是編因康熙初邑人葉彌廣所輯《志稿》﹐蘇重加增益而成。捲前有宋三城圖﹐系據舊志摹錄﹐意味甚古。按古迹志宋大城條謂﹕「揚州舊有大城﹐又有子城﹐亦曰牙城。」引《宋名臣言行錄》載﹕「建炎三年知州郭棣築寶祐二城﹐一名堡城﹐城周迥一千七百丈﹐卽隋迷樓故址。宋寶祐四年賈似道築焉﹐始於寶祐二年七月﹐翌年初告成﹔後又築新寶城﹐二城相連一名夾城。」稽考甚詳。又風俗志有冠服宴會二條﹐所記皆瑣屑事﹐大致采於宋﹑明雜記小說諸書。後修縣誌以其無關典要﹐刪而勿載﹐不知志乘於民間習尙最宜詳敍也。

儀眞縣誌十四卷明隆慶元年刊本﹐鈐有浙東藏書第一家印﹝天一閣藏﹞

明申嘉瑞修﹐李文纂。嘉瑞字叔獻﹐河南葉縣人﹐舉人﹐嘉靖四十三年任儀眞知縣。文儀眞縣人﹐以承徳郎任湖州府通判。按沿革縣爲唐揚子縣之白河鎭﹐五代爲迎鑾鎭﹐宋初爲建安軍﹐大中祥符中攺爲眞州。其地善鑄造像﹐建有儀貞觀。由是政和中賜名儀眞郡﹐後降爲縣。志乘有宋紹熙間蔣佑《眞州誌》七卷﹐嘉定間薛洪﹑劉云《眞州誌》二十二卷。明永樂間胡彥成纂《儀眞縣誌》七卷﹐正徳間黃瓚纂《鑾志》二十四卷﹐嘉靖間張榘纂《儀眞縣誌》六十四卷。是編繼張榘縣誌而纂﹐據嘉瑞自序謂﹕「永樂﹑嘉靖二志體裁各別﹐而續可紀載者更多﹐乃延李文﹑陳國光﹑劉鼎輩共載筆。」按此志爲眾手分纂﹐而出李文筆者居多。書凡二十一類﹐曰疆域考﹑曰沿革考﹑曰山川考﹑曰形勝考﹑曰名迹考﹑曰建置考﹑曰官師考﹑曰戶口考﹑曰田賦考﹑曰馬政考﹑曰食貨考﹑曰水利考﹑曰學校考﹑曰選舉考﹑曰人物考﹑曰風俗考﹑曰祠祀考﹑曰武備考﹑曰祥異考﹑曰藝文考﹑曰雜識﹐各篇均有小序。按其書中轉輾引證唐﹑宋詞人紀述至富﹐故史料甚丰。如建置考﹑祠祀考所述古建築始於唐揚子巡院﹐及儀貞觀建造﹐詳稽博考﹐纖悉無遺。名迹考搜采唐﹑宋詩文﹐用以引證。戶口考述明代戶籍之制﹐有民戶﹑軍戶﹑匠戶﹑寄籍官戶﹑校尉戶﹑力士戶﹑漁戶﹑船戶﹑紅船戶﹑僧道戶﹑醫戶之別。風俗考述明時風尙﹐非世家不架髙堂﹐若小民咸以茅爲屋﹐裙布釵荊﹐嫁娶止以銀爲飾﹐外衣亦止用絹﹐至嘉靖中﹐庶人之妻﹐多用命服﹐富民之室﹐亦綴獸頭。其所掇拾﹐多有可觀也。

眞州竹枝詞一卷淸咸豐十年刊本﹝上海圖書館藏﹞

題惕齋主人著。首歌眞州佳節﹑風俗﹐次河山﹑寺廟﹑遊藝﹑燈火﹐又次花木﹑虫魚﹑樓閣﹑飲食﹑婚喪﹑俗禮等﹔書後有著者自跋﹐而隱其眞名﹐稱跋於董氏寄園﹐時年六十七﹐後有男寅官校字字樣。跋有云「吾邑路接竹西洋﹐通揚子﹐俗尙繁華。消遣旅愁﹐此竹枝詞所由作也。」按眞州爲今江蘇儀徵縣﹐南唐之迎鑾鎭也﹔宋升爲眞州﹐賜儀眞郡﹐治揚子。元爲路﹐明攺州爲儀徵﹐省揚子縣入之。

髙郵州誌十卷淸康熙二十三年刊本﹝北京圖書館藏﹞

淸李培茂修﹐余恭纂。培茂河南人﹐康熙間髙郵知州。恭徽州人﹐舉人﹐康熙間髙郵儒學學正。按沿革漢始置髙郵縣﹐迄六朝﹑隋﹑唐﹑五代未攺﹐宋初爲髙郵軍﹐後攺置承州﹐元置髙郵路﹐尋升爲府。明爲州屬揚州府﹐領縣二﹐曰興化﹑曰寶應﹐淸因之。州誌始修於宋魯穎秀﹐其後則無可考﹐於明有成化﹑隆慶二志。是編乃依康熙十一年孫宗彜所纂原稿增纂﹐書分爲圖志﹑建置﹑職司﹑星野﹑疆域﹑城池﹑署捨﹑田賦﹑徭役﹑漕渠﹑水利﹑學校﹑禮樂﹑軍政﹑風俗﹑山川﹑古迹﹑祠祀﹑物產﹑食貨﹑災祥﹑秩官﹑宦迹﹑寓賢﹑人物﹑列女﹑方技﹑仙釋﹑藝文二十九類。捲前有髙郵漕渠水利諸圖﹐繪極精細﹐圖說亦詳明。漕渠﹑水利二篇﹐敍髙郵漕渠﹐自漢吳王濞開邗溝﹐迄淸康熙前開拓疏浚之事﹐靡有遺漏。邗溝卽運河﹐亦名官河﹐春秋時哀公九年開邗通江﹑淮﹐爲有運河之始。又紀髙郵境沿河堤防長一百二十里﹐設閘凡若干座﹐水大則開閘以泄水﹐水小則閉閘以濟運。水利篇則敍錄歷來議論按撈淺平水設閘等策論。因髙郵往多水患﹐故是編以漕渠水利爲特重之處。

興化縣誌十卷明萬曆十九年刊本﹝北京圖書館藏﹞

明歐陽東鳳修﹐嚴錡纂。東鳳字千仞﹐湖廣潛江縣人﹐萬曆十七年進士﹐授任興化知縣﹐官至常州知府﹐著有《晉陵先哲傳》二卷。錡事迹未詳。按沿革興化故爲海陵地﹐戰國屬楚﹐爲楚將昭陽食邑。兩漢迄唐﹐或屬臨淮﹐或屬廣陵﹐或屬江都﹐至五代分海陵地置興化縣。明嘉靖三十八年﹐知縣胡順華始修縣誌四卷﹐頗簡約。此志繼《胡志》重纂﹐增補事物逾倍﹐書中門類﹐曰天文之記﹐曰地理之記﹐曰人事之記﹐曰秩官﹑曰名宦﹑曰列傳﹐分門殊有混淆。人事之記有水利一條﹐敍南北設閘■﹝石達﹞甚詳﹐興化號稱澤國水雲之鄕﹐歷代多水患﹐築閘■﹝石達﹞防泛﹐由來久遠。閘創建於宋建炎間﹐《宋史》載之﹐所謂紹興閘焉﹐構結之巨﹐著於史冊。

寶應縣誌略四卷明嘉靖十七年刊本﹝天一閣藏﹞

明聞人銓纂修。銓纂《南畿志》已著錄。按此志於嘉靖九年銓令寶應時所纂﹐將脫稿﹐銓奉命入朝﹐遂廢。十七年巡按直隸監察禦史楊瞻命寶應令刻成。考寶應原無志書﹐此志凡六篇﹐而邑之故實略具焉。六篇者﹐天文志第一﹑地理誌第二﹑田賦志第三﹑祠祀志第四﹑官師志第五﹑人物志第六﹐書後附錄詩文。天文志首星野﹐以定寶應位置﹐按魏陳卓言所定入宿度﹐廣陵八牛八度。銓謂寶應廣陵北鄙﹐亦八牛八度。地理誌建置沿革﹐漢置平安縣屬廣陵郡﹐又名安平。王莽攺爲杜鄕﹐東漢又攺爲安宜縣﹐隋開皇初又省石鱉縣入焉﹐屬江都郡。唐武徳四年立倉州﹐領安宜縣﹐尋廢州﹐以縣屬楚州。上元三年獲定國寶﹐遂更爲寶應縣。宋初因之﹐寶慶三年升爲寶應州﹐又升爲軍。元初爲寶應軍﹐後爲路﹐又攺爲安宜府﹐尋罷府爲縣﹐屬髙郵府﹐明以髙郵爲州﹐寶應仍屬之。縣境以雲山最著﹐以云出卽雨故名﹐山上有龍潭水不竭﹐山側有仙人洞﹐長十二丈﹐廣八丈。又若箕山﹐褚廟岡﹑雙女岡﹐亦皆有名。湖有淸水湖在縣南﹐範光湖在縣東南﹐與麗火湖﹑津湖﹑白馬湖﹑廣詳湖﹐均爲縣境之水澤﹐頗饒灌漑之利。河有運河﹑濟河﹑成子河﹑涇河﹑衡陽河﹑蜆河﹑潼河等﹐航運之便﹐甲於他邑。

寶應縣誌十二卷明萬曆刊本﹝南京圖書館藏﹞

明陳煃修﹐吳敏道纂。煃浙江山陰縣人﹐萬曆十七年進士﹐二十年任寶應知縣。敏遭字日南﹐號南華﹐寶應縣人。萬曆三年貢生﹐才名籍甚﹐終身不得志。築室曰淸院艸堂﹐讀書其間﹐所著有《南華集》。時與王世貞論交﹐世貞稱其詩有聲有色﹐不落蹊徑﹔文則翩翩班﹑馬之步﹐追古作者。寶應在南朝﹐爲陽平郡之安宜縣﹔唐上元三年獲十三寶於縣境﹐遂更名寶應。按本志所引唐刺史鄭輅《寶應錄》載﹕「唐天寶間﹐有尼曰眞如﹐先後得寶玉十三﹐如楚州往謁刺史崔侁以進獻。」《唐書﹟五行志》載此事﹐《太平寰宇記》《酉陽雜俎》諸書亦皆有所述也。十三寶名﹐止稱十二﹐缺其一﹐按《寶應錄》所稱寶玉之名﹐及其故事﹐皆乖譎﹐史書𨿽記﹐非可作史實觀之。寶應自陳則起射陽﹐而聞天下﹐唐﹑宋時號爲名區殷富之地。自明嘉靖二年大水﹐迄本志纂成前﹐其間四十餘年﹐遭大水患者十七次﹐以致民貧次骨﹐戶口日耗。邑乘自嘉靖九年知縣聞人銓始修《誌略》四卷﹐隆慶三年湯一賢重纂縣誌十卷﹐多簡略。此志則較前志爲備﹐敏道甫成稿﹐未經釐次而逝﹐煃爲之標次讐校以梓。書凡十二門﹐各門皆有小序﹐出於煃手。水利志記運河特詳﹐運河流經寶應八十里﹐上承淮流﹐下達髙郵﹐爲漕艘所必經。又記射陽湖爲淮河入海尾閭﹐治淮河水利者﹐若合全局而定策劃﹐則寶應洵要津也。

泰州誌十二卷明崇禎六年刊本﹝北京圖書館藏﹞

明李自滋修﹐劉萬春纂。自滋北直隸博野縣人﹐崇禎元年進士﹐二年任泰州知州﹐官至戶部雲南司郎中。萬春如臯縣人﹐萬曆四十四年進士﹐官至浙江右參政。晉安帝時始置海陵郡海陵縣﹐南唐升爲泰州﹐領海陵﹑泰興﹑如臯三縣﹐宋﹑元因之。明仍爲泰州屬揚州府﹐僅領如臯一縣。按此志萬春所訂凡例謂﹕「州誌始纂於天啟甲子﹐今已將十周﹐其間官師霞燦﹐科第云蒸﹐而不可以不傳﹐故增補之。」考此志創修於天啟四年﹐知州翁延壽聘萬春纂成志稿而止。至崇禎六年﹐自滋復延萬春依前志增輯刻成。其書體例﹐頗具統次﹐分職方﹑建置﹑賦役﹑官師﹑選舉﹑人物﹑方外﹑藝文八志﹐子目凡五十有三。以所領縣如臯事﹐分屬於各志之末﹐皆有統貫。州誌以此編法﹐能妥貼無遺。

續纂泰州誌三十五卷首一卷謄淸稿本﹝上海圖書館藏﹞

按此志一名《宣統泰州誌》﹐所續自咸豐迄宣統﹐附及民國。全編凡三十五卷﹐卷首序﹑職名﹑目錄﹑輿圖﹐則僅存輿圖﹐已刻﹐缺職名表﹐纂修人無從調查考見。卷一建置沿革﹑卷二河渠﹑卷三城池﹑卷四風俗﹑卷五公署﹑卷六學校﹑卷七賦役﹑卷八軍政﹑卷九商會﹑卷十鹽法﹑卷十一祠祀﹑卷十二至十三秩官表上下﹑卷十四至十五選舉表上下﹑卷十六封蔭﹑卷十七引年﹑卷十八寺觀﹑卷十九事略﹑卷二十古迹﹑卷二十一名宦﹑卷二十二至二十九人物﹑卷三十至三十一列女﹑卷三十二至三十三藝文﹑卷三十四金石﹑卷三十五雜誌。按此志體裁﹐則新舊貫通﹐𨿽曰續纂﹐間亦附入咸豐以前之事﹐則抵依道光舊志原文﹐而所增續事物﹐其議例頗爲新穎。如卷一建置沿革附晷度謂﹕「歷學昌明於今﹐爲星野一說﹐不攻自破。」此篇附泰州星差﹑節气﹑日出入時刻諸表﹐洵有識建也。卷二河渠附水利謂﹕「泰州自咸豐五年黃河決﹐銅瓦崩﹐河流北徙﹐湖泊積淤﹐於是歲患澇災重。」其所議策治水﹐必達於導淮故道﹐所附光緒﹑宣統間港堤工程與收支總冊﹐及宣統元年治洋河上游開壩之眾議章程十則﹐皆頗有資水利參考。卷六學校﹐學堂創始於同治十年﹐自後又有義學﹐教育會﹐勸學會之設。卷九商會附農會﹐此篇舊志所無﹐自光緒二十九年商部請立商會﹐是年頒行《欽定大淸商律》﹐商會設立省會者﹐名商務總會﹐設立府廳州縣者﹐名商務分會﹐分會舉總理一人﹐一年一任﹐又州縣商務繁盛市鎭﹐設立分所。泰州州城商會於光緒三十二年成立﹐海安於三十三年成立﹐姜堰於三十四年成立。農會發起於直隸保定府﹐光緒三十三年由《農工商部奏定簡明章程》二十三條﹐以開通智識﹐攺良種植﹐聯合社會爲宗旨。是年十月泰州設農會附入商會辦理﹐嗣以事務殷繁﹐不克兼顧﹐呈部批準立案﹐農會卽設於塘灣鎭﹐宣統間海安農會亦設立。卷九交通﹐首述鹽運﹐電報﹑郵政﹑輪船﹐均於光緒三十年前後成立。卷十九事略﹐所紀自咸豐二年十二月知州張之杲厲行保甲始﹐此志記太平軍時事甚多。例如紀副都禦史雷以諴用錢江議捐收釐金助餉之策﹐卽令江往裏下河索餉﹐夜至泰州呼開城﹐將激民變各坊鄕義勇羣呼姦細﹐聚數千人欲擒之﹐江乘間遁﹐以誠察其有異志置之法。又記泰州義勇有娘子軍﹐爲寡婦組成。諸皆瑣細事實﹐但史傳皆所未載。以上所摘錄諸端﹐均舊志所無之新政時事﹐此志能一一納入無遺﹐以開方誌新舊合一之例。

小海場新志十卷淸乾隆四年刊本﹝上海圖書館藏﹞

淸林正靑纂修。正靑字蒼巖﹐福建人﹐小海場場司。此志發凡起例﹐多言場爲河海扼要﹐民生利病﹐實與書例無關。前有廣西鄕試主考尹會一序﹐謂﹕「鹽場從無專志﹐林子創始。」此志旣爲創始﹐而何又名《新志》耶﹖其例分地理﹑秩官﹑公署﹑廟祀﹑戶役﹑國課﹑人物﹑風俗﹑土產﹑災異﹐首列鹽場入海圖一幅﹐純爲地誌體裁。地理所載﹕「小海之方僅八十里﹐東際大海﹐西界興化﹐通鹽城﹐接長﹑淮。古城基在場南一里許﹐其廢時日無考。」又載﹕「鹽課則屬使司﹐田糧隸泰州。」按明﹑淸制度﹐鹽課司稱提舉﹐官同於州縣﹐而小海鹽場設官稱場司﹐無領土守城之責﹐與鹽井官制不同。

古海陵志六卷淸咸豐五年修。抄本﹝南京大學圖書館藏﹞

淸王業衢纂。業衢事迹未詳。是編業衢搜羅海陵軼事﹐考之於藝文﹐訪遺聞於父老﹐紀凡數百餘條。辭詢精詳﹐且注明見之於某書﹐皆有本可稽﹐頗合志例。書分爲建置﹑職官﹑官署﹑疆域﹑水利﹑祠祀﹑寺觀﹑古迹﹑人物﹑列女﹑藝文﹑碑記﹑撰述十三門﹐卷首有天文圖一﹑四境圖二﹑輿地圖四﹑景圖十六﹐爲徐懷玉所繪。圖則信而有徵﹐可與書中紀載﹐同相符立。按海陵卽海安縣﹐在如臯﹑泰州之間﹐此志名蓋用古稱﹐此書未見有刻本﹐又未見著錄於藏家書目。

徐州誌十二卷明嘉靖間修。抄本﹝上海圖書館藏﹞

明何莘修﹐梅守徳﹑任子龍纂。莘廣西桂林人﹐舉人﹐嘉靖二十六年任徐州知州。守徳字純甫﹐號宛溪﹐宣城人﹐官地官主事。子龍字躍之﹐號雨川﹐象山縣人。徐州在明爲直隸州﹐轄蕭﹑沛﹑碭﹑丰四縣。州誌創修於成化時﹐早佚﹐傳者有正統《彭城志》﹝見《學部方誌目》是爲寫本﹞﹐是時尙未立彭城縣﹐彭城爲徐州古名。弘治七年馬暾又修州誌十卷﹐亦有傳本﹐諸志皆修於嘉靖以前。按是編爲守徳﹑子龍二人執筆﹐采集者有朱金﹑徐暠﹑宋琚﹑畢集﹑周中立﹑莊重諸人。其編例﹕州總圖一﹑州境圖一﹑州治圖一﹑縣境圖四﹑縣治圖四﹐二﹑沿革表﹑職官表﹑選舉表﹐三﹑天文志﹑地理誌﹑人事志﹐分子目凡十二﹐四﹑封建傳﹑宦迹傳﹑人物傳。按其志例排列大綱﹐先圖表﹐而後志﹐而後傳﹐此種編例𨿽符史法﹐然均須斷限盡善﹐區分顯明﹐方符體要。若用之不善﹐反足爲全體之累。按是編則地理與沿革不能相應﹐人事志主以敍事﹐但與宦迹﹑人物二傳有淆混。沿革表不宜與地理誌分﹐旣表志分立大綱﹐則沿革可不要表。人事志敍述政略﹐不宜與治績混。按是編所列子目﹐有繁錯淆混﹐區分斷限﹐未足明確﹐故有錯置全書體例也。

丰縣誌二卷明隆慶三年刊本﹝北京圖書館藏﹞

明尹梓修﹐崔勛纂。梓南宮人﹐舉人﹐隆慶二年任丰縣知縣。勛丰縣人﹐貢生﹐仕襄陽府典寶。丰在秦時爲沛縣地﹐漢髙祖以邑人起爲帝皇﹐乃置丰縣﹔自隋﹑唐以來﹐均屬徐州。明正徳中﹐知縣裴爵始創志稿﹐隆慶初梓仕丰時﹐得其存稿﹐遂延勛及邑士劉存義﹑曹可教﹑劉光久諸人﹐研精旁搜﹐增輯而成。其書前有梓及彭城禦史萬宗徳二序。書中紀載簡略﹐人物列髙祖祖先﹐及蕭何﹑周勃等從髙祖並起鄕裏諸臣﹔占全書文字居多﹐余篇則寥寥數頁矣。此志爲丰縣刻本誌書之始﹐今存者僅此孤本耳。

邳州誌十卷淸乾隆十五年刊本﹝上海圖書館藏﹞

淸鄔承顯修﹐吳從信纂。承顯奉天鐵嶺人﹐監生﹐乾隆十四年任邳州知州。從信河南人﹐貢生。邳於漢﹑晉之際爲國治所﹐領屬邑多則十餘城﹐少則七八城。自六朝迄唐﹑宋﹑金﹑元之時﹐多兵事﹐受河患﹐遂成凋敝之區﹐考其古今名稱﹐更變疊多﹐曰安州﹐曰東徐﹑曰良城﹑曰開遠﹑曰艾山﹑曰武原﹑曰下邳﹐皆其別號也。永嘉南渡後﹐又僑置江南﹐有南沛﹑南下邳﹑南徐﹑南兗﹐皆邳州僑置邑名。明淸爲邳州﹐屬淮安府﹐雍正二年升爲直隸州﹐領宿遷﹑雎寧二縣。考其州誌創自明嘉靖中者﹐曰《陳志》﹐爲知州陳寵所修。修於淸康熙十二年者﹐曰《蔣志》﹐爲知州蔣瓆所修。修於康熙三十三年者﹐曰《孫志》﹐爲知州孫居湜所修。按是編踵修於《孫志》後﹐其編例首列天章﹐以下分分野﹑疆域﹑建置﹑沿革﹑城池﹑山﹑河渠﹑官署﹑學校﹑民事﹑壇廟﹑職官﹑兵制﹑驛遞﹑選舉﹑名宦﹑人物﹑列女﹑古迹﹑封建﹑兵事﹑藝文﹑別錄二十三門﹐體裁臻備。建置分敍舊城﹑新城﹐蓋舊城毀於康熙七年之大水﹐新城則成於康熙二十八年。而仍敍舊城﹐後世俾有可考﹐此不泯古迹之意。而獨立河渠一門﹐以運道﹑河防﹑水利附﹐主重於河防﹐以禦水患﹐用意亦佳。又民事﹑兵事二門﹐取編年記事﹐中多缺漏﹐有詳古而略今。其他諸門﹐詳則記其始終﹐略則檃括大義﹐無劃一之例﹐此志體例﹐未臻盡善。其後咸豐間魯一同繼纂州誌﹐仍依是編體例﹐約之爲十二類﹐悉攺其舊文﹐又系以褒貶之辭﹐時號名志。一同善古文辭者﹐專潤飾辭采﹐實非修志良法。

宿遷縣誌八卷明萬曆五年刊本﹝天一閣藏﹞

明諭文偉修﹐何儀纂。文偉字同宇﹐江西南昌人﹐舉人﹐萬曆二年任宿遷知縣﹐官至北道監察禦史。儀字吉齋﹐四川西充縣人﹐貢生﹐於萬曆四年任宿遷縣教諭。宿遷爲春秋時宿地﹐莊公十年宋人遷宿﹐故曰宿遷。秦漢爲下相縣﹐晉曰宿豫﹐唐寶應元年始攺名宿遷縣。是編爲縣誌創始﹐儀及訓導劉算﹐邑人何九洲﹑羅允貴﹑吳希孟等編次之﹐刻成於萬曆五年。書凡八類﹐日輿地誌﹑曰建置志﹑曰田賦志﹑曰典禮志﹑曰秩官志﹑曰人物志﹑曰詞翰志﹑曰雜誌。觀其體例﹐頗率略﹐風俗物產槪不載。惟記萬曆四年建城於馬陵山﹐遷縣治於此。並記舊治在新溝﹐北臨黃河爲洪濤嚙決之事﹐爲使不致湮沒無傳。按此志同治間李徳溥修《宿遷縣誌》時謂已散佚﹐而不知範氏天一閣藏有此本。

宿遷縣誌十二卷據淸康熙三十九年《學量堂私志》本抄﹝上海圖書館藏﹞

淸張尙元纂。尙元字渫庵﹐邑人。此志爲尙元手纂私志﹐敍事至康熙三十九年﹐後其門人王道爲之參校﹐又經邑人蔡日勁編次。分地輿志﹑建置志﹑學校志﹑典禮志﹑田賦志﹑河防志﹑兵戎志﹑秩官志﹑人物志﹑選舉志﹑女徳志﹑藝文志﹑叢紀志﹐志類凡十三。叢紀志按年以紀雜事焉﹐日勁爲補﹐增至康熙四十五年。

太倉州誌十卷明弘治十三年刊本﹝北京圖書館藏﹞

明李端修﹐桑悅纂。端字表正﹐湖廣棗陽縣人﹐弘治十年以禦史出知太倉知州﹐任職五年升廣南府知府去。悅字民懌﹐常熟縣人﹐成化舉人﹐官柳州府通判﹐著有《桑子庸言》《思玄集》等書。按此志原刻今僅存此書﹐《鐵琴銅劍樓書目》著錄有寫本﹐光緒壬寅東倉書庫據之重刻﹐此志之版本流傳如此焉。其書體例分爲十卷﹐卷一沿革﹑分野﹑裏至﹑疆域﹑形勝﹑風俗﹑山川﹑土產﹑市鎭﹐卷二城池﹑坊巷﹑鄕都﹑橋梁﹑牌坊﹑官廨﹑衙院﹑倉場﹑鋪捨﹑壇壝﹑軍衛﹐卷三學校﹑戶口﹑田畝﹑稅糧﹑課程﹑賦役﹐卷四寺觀﹑祠廟﹑宅墓﹑古迹。卷五科貢﹐卷六名宦﹑仕宦﹑儒林﹐卷七隱逸﹑藝文﹑孝友﹑義行﹐卷八列女﹑雜傳﹑藝術﹐卷九封贈﹑遊寓﹑釋道﹑雜誌﹑考證﹐卷十詩文﹐共四十七門。論其體裁﹐尙爲嚴整﹐以官師題名﹐附於官廨﹑學校﹐殊欠體例。而風俗﹑土產二門﹐則紀載極詳﹐在明修方誌中﹐所見極少也。

太倉州誌十五卷明祟禎十五年刊本﹝北京圖書館藏﹞

明錢肅樂修﹐張采纂。肅樂字文卿﹐一字虞孫﹐鄞縣人﹐崇禎十年進士﹐授任太倉知州。采字受先﹐號南郭﹐太倉人﹐崇禎元年進士﹐官臨川縣知縣﹐福王時爲禮部員外郎﹐《明史﹟文苑傳》見附張溥傳。與溥創立復社﹐以《六經》《史》《漢》之文倡率天下﹐聲望大振於一時。按本志沿革﹐春秋時吳王卽其地置倉﹐名太倉﹐後因之置太倉縣。建州在明弘治十年割昆山﹑常熟地而置﹐領崇明縣隸蘇州府。宋淳祐十一年淩萬頃撰《玉峯志》三卷﹐成淳八年邊實又爲《續志》一卷。明弘治十三年桑悅纂州誌十卷﹐嘉靖二十七年周士佐重纂州誌十卷﹐此太倉之官修誌書也。又有煉仲《太倉事迹》﹐陸容《太倉志稿》﹐龔持憲《太倉考》﹐劉士斗《太倉新志》﹐是爲太倉私修之志書也。按是編分封域﹑營建﹑官師﹑學校﹑風土﹑選舉﹑水利﹑賦役﹑海運﹑兵防﹑海事﹑名宦﹑人物﹑藝文﹑瑣綴十五門。爲出於張采手筆﹐僅見文采典雅﹐而體裁疏略。嘉慶《太倉州誌》凡例謂﹕「受先志頗多艸率﹐故宋孔傳有《辧誣》之作。人物未詳考各書﹐致撰明代人物小傳時﹐無國史﹔故多取之家傳行述﹐擇不精而語不詳。」此評《張志》之失也。但《張志》之博采旁求﹐取明代雜史野乘家傳行述頗富﹐如海事﹑瑣綴二門﹐所紀太倉元﹑明之海運﹐與倭警之事特詳﹐人物所記﹐太倉文人雅士之生行事迹﹐皆可資今世稽考也。

鎭洋縣誌十四卷首一卷末一卷淸乾隆十二年刊本﹝上海圖書館藏﹞

淸金鴻纂修。鴻字介巖﹐浙江山陰縣人﹐雍正八年進士﹐乾隆四年任鎭洋知縣。太倉初隸蘇州府﹐淸雍正三年始升爲直隸州﹐又析地置鎭洋縣﹐因鎭洋山得名也。與嘉定﹑寶山﹑崇明並隸於州﹐而鎭洋與州治同城﹐往事久載於州乘﹐此志爲設縣後首修之志。其書大旨﹐以紀分疆立縣爲本﹐總分爲十四類﹐曰封域類﹑曰營建類﹑曰水利類﹑曰賦役類﹑曰學校類﹑曰兵防海防類﹑曰漕司類﹑曰舊迹類﹑曰職官類﹑曰宦績類﹑曰選舉類﹑曰人物類﹑曰藝文類﹑曰雜綴類﹐子目八十有五。各類皆具小序﹐每目之後又備以數語﹐言每事之始末﹐文後注金鴻識三字。其門類編次﹐不分繁簡﹐以一類爲一卷﹐而水利﹑藝文﹐則各分上下二卷﹐人物分上中下三卷。封域類立細目甚冗﹐按小序言「以沿革始﹐風俗隨疆土而異﹐物產爲地域所宜﹐皆列入焉。」其繁冗可見。又以市鎭納入營建﹐小序謂﹕「蓋起《周禮》匠人營國﹐前朝後市之意耳。」甚至以鄕都圩田之屬﹐則列入賦役﹐尢欠體例。按其書編定體例﹐是爲私臆﹐全無史法。卷末爲《補編》﹐爲知縣李鱗所續輯﹐只補封域﹐舊迹﹑宦績﹑人物﹑雜綴五類。

穿山誌初稿二卷民國三十七年修。稿本﹝上海圖書館藏﹞

近人狄辰纂。辰字弘微﹐江蘇太倉縣人。穿山之有志﹐據本志凡例云「創自明萬曆﹑天啟間﹐爲常熟陸鉞所纂﹐原稿藏雙鳳顧氏﹐後竟失傳。淸道光間邑人邵廷烈﹐別輯《穿山小識》二卷﹐周煌復成《補遺》一卷﹐畀之合而付之梓人﹐版旋毀﹐流傳者鈔本居多。」此志爲辰在沙溪得原刻本﹐病其簡略﹐詳加搜采復纂﹐成於民國三十七年。其書凡十門﹐曰山考﹑附市集﹐曰溪橋﹑附義井﹑又電訊﹑公路﹐曰園居﹐曰祠墓﹑附坊表﹑廟宇﹐曰選舉﹐曰學校﹐曰人物﹑附列女﹑流寓﹑民族﹑合爲上卷。曰藝文﹑附詩徵﹐曰雜記﹐曰舊序﹐合爲下卷。穿山一名靈洞山﹐又曰颿山﹑降帆巖﹐而穿山之名﹐始見元盧鎭《琴川志》載之。陸鉞《穿山誌》序謂﹕「追溯四五十年之前﹐逸人陳原錫父子與豪士劉以則曁其族﹑後先鼎峙其下﹐桑思玄亦曾僦居與山爲鄰。其間亭臺之富麗﹐居第之繁華﹐人物之魁傑﹐名於四方。」按此志𨿽以山名﹐然志境涉及市集鄕裏﹐是爲鄕鎭誌書之體例焉。據山考篇謂﹕「穿山舊隸常熟縣雙鳳鄕三十四都集賢裏﹐明弘治十年割雙鳳鄕入太倉州﹐迄淸宣統二年自治成立﹐以西鄕王秀橋土地狹小﹐遂割穿山﹑馮家橋以益之﹐爲王秀鄕。至民國區治成立﹐山仍屬王秀﹐而隸於璜涇區﹐其後重行劃鄕﹐以山下村落自成一鄕。勝利後議歸並﹐近山人士與王秀橋人頗持異議﹐旋攺王秀爲颿秀鄕﹐合並此山地。」沿革之大槪也。市集篇載﹕「穿山市在山下﹐引曹煒《沙頭裏志》云﹕穿山元時有鎭﹐今爲野矣。」山下今二十餘戶﹐有花行﹑油坊﹑染作﹑藥肆﹑雜貨鋪凡數家﹐此外茶寮酒店一二處。又引黃廷鑑《琴川三志補記》云「元貞二年置鹽場於穿山之時﹐酤榷魚鹽爲邑東一聚落也。」馮家橋市在山北半里﹐穿山市衰漸移於此。劉家市在山北三里﹐今廢﹐爲明初劉智創建。

海州誌十卷明隆慶六年刊本﹝天一閣藏﹞

明張峯纂修。峯福建惠安縣人﹐嘉靖二十九年進士﹐歷任四川按察司僉事﹐嘉靖四十三年謫任海州同知權知州事﹐後升任紹興府通判。海州爲郯子國﹐世傳孔子問官於郯子﹐因觀海焉﹐卽在海州﹐今州境有孔望山﹐爲孔子觀海處。海州在漢屬東海郡﹐魏以後置州﹐明時屬淮安府。嘉靖元年知州廖世昭始修州誌﹐是編爲峯官州同知時所作﹐成於嘉靖四十四年﹐其後贛楡人裴天祐又爲增訂﹐至隆慶六年知州鄭復享始爲刊行。其書分輿圖﹑山川﹑戶賦﹑治典﹑教典﹑名宦﹑人物﹑雜誌﹑恩典﹑詞翰十門。卷八以上多仍張氏舊本﹐以下二卷﹐則爲裴氏增訂。各門小序因事著論﹐切中核要﹐體例亦精嚴有法﹐時稱史筆。人物志以張筠另立外傳﹐後之修州誌者因之﹐並議其頗具史法。按張筠爲海州人﹐世爲商賈﹐遊於外。嘗仕於梁﹐後唐官至左驍衛上將軍。弟篯爲牙內指揮使﹐兄弟貲皆巨萬。筠居洛陽擁其貲以聲伎自娛﹐人謂之地仙。峯因其正史有傳﹐故立外傳﹟外傳內傳之別﹐始見韋昭《國語解》序云「《國語》曰外傳﹐《左氏春秋》曰內傳。」後來史家以爲史法﹐明代誌書實不拘此例﹐峯始爲創例也。

通州誌六卷明嘉靖九年刊本﹝天一閣藏﹞

明鐘汪修﹐林穎纂。汪南海縣人﹐舉人﹐嘉靖七年以山陽縣教諭擢升通州知州。穎莆田人﹐貢生。按沿革通州爲唐時靜海郡地﹐五代周顯徳五年﹐得此地置通州﹐欲以通吳﹑越之路﹐故名曰通州。州於明時屬維揚府﹐領海門﹑崇明二縣。郡誌按本志藝文志州乘條載﹕《淮南通州誌》十卷﹐宋孫昭先撰。《楚州圖經》二卷﹐教授霅川吳莘﹝商卿﹞撰。《吳陵志》三十五卷不著撰人﹐淳熙壬寅修。永樂戊戌《通州誌》一卷﹐知州嚴惇大修。景泰甲戌《通州誌》一卷﹐知州孫微修。弘治辛亥《通州誌》二卷﹐儒學訓導施紀修。是編纂成於嘉靖庚寅﹐以郡人顧盤所編《州誌稿》﹐重加增訂而成焉。於明修諸志﹐體例以此志最臻齊備。

州乘資四卷傳抄明弘光元年修本﹝上海圖書館藏﹞

明邵潛纂。潛別號五嶽外臣﹐如臯縣人﹐事迹未詳。是編潛增補呂克孝《通州誌》﹐自萬曆丁丑迄弘光初元之事﹐並正其訛舛遺漏者。編爲四類﹐曰雜識﹑曰藝文﹑曰宦迹﹑曰人物﹐凡三十八目﹐以資異日修志者采擇也﹐故名曰《州乘資》。

金沙場志稿不分卷傳抄南通費氏西顧堂藏抄本﹝上海圖書館藏﹞

此志前有跋云「淸同治時通州金沙場大使延聘地方耆儒編輯﹐書成以備呈送上官兩淮鹽運使匯入鹽法志。未及刊行﹐疊遭兵亂﹐僅存此殘本﹐所幸人物﹑古迹﹑物產三本﹐尙屬完整。」按此志全例難考﹐書內記人物﹑遺聞﹑軼事﹐皆同治前事也。金沙鹽場已廢﹐場現爲南通縣治所在地。

海門縣誌十卷明嘉靖十五年刊本﹝天一閣藏﹞

明吳宗元修﹐崔桐纂。宗元號石湖﹐江西金谿縣人﹐舉人﹐嘉靖十四年任海門知縣。桐字來鳳﹐海門縣人﹐正徳十一年解元﹐十二年探花及第﹐授翰林院編修﹐官至禮部右侍郎。事迹附見《明史﹟舒芬傳》﹐著有《東洲集》二十卷﹐《續集》十卷。海門初無專志﹐按崔桐序謂﹕「僅有鄕先生尹壽昌遺《志稿》。」是編乃出於教諭朱衣﹐訓導歐陽杲及邑生張附龍﹑王武采集故實﹐桐總核其成。其書分疆域﹑山水﹑風俗﹑食貨﹑建置﹑禮制﹑官守﹑人物﹑古迹﹑詞翰十門。捲前有海門新舊總圖一﹐海門新縣圖一﹐新舊總圖爲今通州全境地也﹐新縣圖實爲今南通縣地。按本志沿革﹐海門海隅僻地﹐初名東布洲﹐漢爲海寧東境地﹐東漢屬廣陵﹐唐末屬吳﹐爲東洲鎭。至南唐始以其地置靜海都鎭制置院﹐後周顯徳五年攺爲靜海軍﹐尋攺爲通州﹐析其地東爲海門縣屬通州﹐迄明未更。

如臯縣誌十卷明嘉靖三十九年刊本﹝天一閣藏﹞

明童蒙吉修﹐謝紹祖纂。蒙吉浙江臨安縣人﹐舉人﹐嘉靖三十八年任如臯知縣。紹祖字小滄﹐廣東海陽縣人﹐舉人﹐嘉靖三十六年任如臯縣教諭。如臯置縣於晉義熙間﹐屬海陵郡﹐五代以後屬泰州﹐明時曾屬維揚府。大江在其縣南﹐運河在其縣北﹐據江海之會﹐鹽竈海防爲其要政。宋理宗朝﹐劉基以明經令揚子﹐揚子介六合﹑江陽之間﹐基之子孫遂家如臯治北之水竹園﹐子孫皆以明經起家﹐講學授徒於此﹐臯入呼其地曰劉師鋪。此志紀其卜居聚族之由。按如臯縣誌於嘉靖十五年教諭陳源淸創志六卷﹐敍述簡約。是編據蒙吉序謂﹕「爲紹祖及邑庠生錢相﹑胡機叢﹑朱裝纂成。」系出眾手﹐觀風稽迹﹐去取甚當。每篇皆有小序﹐爲出紹祖手筆﹐贊論以從善懲惡爲鑑﹐有似康海《武功志》之義也。

盱眙縣誌二卷明正徳刊本﹝北京圖書館藏﹐上海圖書館藏抄本﹞

明李天畀修﹐陳惟淵纂。天畀字荷道﹐山西交城縣人﹐由舉人任淮安府山陽縣知縣﹐正徳十六年調知盱眙。惟淵字主靜﹐浙江慈溪縣人﹐正徳九年任盱眙縣儒學教諭。按此志序謂﹕「天順間司訓周福間一修之﹐略而弗詳。」此志正徳戊寅春﹐惟淵與縣訓導朱仲經等纂成。捲前有盱眙縣城圖﹑盱眙縣城鄕總圖﹑盱眙縣歷年表﹐卷上自建置沿革至人物﹐凡三十二門﹐附目四﹐卷下藝文。盱眙古稱都梁﹐春秋時吳善道邑﹐秦置盱眙縣﹐秦二世二年﹐項梁立楚懷王孫心爲義帝都盱眙。許愼《說文》謂﹕「張目爲盱﹐舉目爲眙。」盱眙城居山上﹐可以眺遠故名。晉義熙中置盱眙郡﹐劉宋以後因之﹐隋時郡廢。宋升爲招信軍﹐元爲招信路﹐後攺爲臨淮府﹐尋罷爲縣。明因之﹐屬南直隸泗州。淸隋州屬安徽省﹐今又劃屬江蘇省。盱眙爲臨淮一大邑也﹐山川秀麗﹐山川篇載﹕山以第一山最爲有名﹐爲縣治座山﹐山有石刻﹐宋芾書「第一山」三大字。以眾山環抱﹐而此山獨髙﹐故曰第一山。而陳南山謂宋自京師至汴並無山﹐惟隔淮有此山故名。淸風山在縣治南﹐慈氏山在縣治東﹐龜山在縣治西南﹐龜山有招隱洞在焉﹐其穴層崖削壁﹐陰气黑暗。又有寶積山﹑陡山﹑磨旗山﹑軍山﹑長圍山﹑都梁山﹑官莊山﹑淸平山﹐亦皆有名。川以淮河爲主﹐經縣治北﹐合渦水東北流入泗州。新河在龜山鎭﹐卽龜山運河﹐爲宋熙寧四年運糧副使史弼言所開﹐河長五十七里﹐廣十五丈﹐深丈有五尺。池河發源於合肥﹐至縣界北流入淮。直河爲唐時魏景倩所開﹐引淮水以漑黃土岡。湖以萬歲湖最大﹐在縣西二里﹐周三十里。馬過湖在縣西三十里﹐北通淮河。十八里湖在縣西七里﹐三城湖在縣西八十里﹐西通池河入淮。浦有赤欄浦﹑洪澤浦﹐溪有曲溪﹑東溪﹐潭有白龍潭﹑官莊龍潭﹑嘉澤龍潭﹑慶先潭﹐池沼有飲馬池﹑洗陽池﹐縣多川流湖澤﹐頗饒灌漑漁魚航運之利。戶口篇載﹕景泰二年調查﹐有戶四千二百三十﹐口四萬四千七百六十一。成化二年戶四千一百九十﹐口四萬九千四百四十九。弘治十五年戶五千四百六十五﹐口六萬七千三百二十九。正徳七年戶五千一百七十五﹐口六萬四千三百十九。物產以藥材爲著﹐柴胡﹑桔梗﹑玄參﹑遠志﹐每年列貢﹐山羊皮﹑黃艸根﹑苜蓿種子﹐亦爲貢賦。人物志所載﹐縣古多藝士﹐有楊介善醫名世﹐著《傷寒脈訣》﹔盧亮字恩中﹐善艸書﹐號瘸瘸野民﹔鄭信洪武時人﹐善奕﹐年九十餘卒﹐其墓碣題曰「兩淮無敵手﹐盱眙鄭棋仙」。藝文志載南宮米芾《都梁十景詩》﹐十景者﹐第一山懷古﹑八仙臺招隱﹑淸風山聞蕭﹑龜山寺晚鐘﹑瑞巖庵淸曉﹑杏花園春晝﹑五塔寺歸云﹑玻瓈泉浸月﹑寶積山落照﹑會景亭陳迹。又以陳道﹑靳敏﹑朱本端及李天畀﹑陳惟淵﹑朱仲經﹑王福題十景詩﹐收入藝文。

●卷七上

長興陳光貽學

○浙江上

浙江通誌七十二卷明嘉靖刊本﹝上海圖書館藏﹞

明胡宗憲修﹐薛應旂纂。宗憲字汝貞﹐號海林﹐績溪縣人﹔嘉靖十七年進士﹐官至兵部尙書﹐嘉靖中以總督軍務太子太保﹑兵部尙書兼右都禦史巡撫浙江。嘗督師剿倭寇﹐以言官論劾﹐下獄瘐死。萬曆初追復原官﹐謚襄懋﹐著有《籌海圖編》十三卷。應旂字仲常﹐號方山﹐常州武進縣人﹐嘉靖十四年進士﹐歷官南京考功郎中﹐以忤嚴嵩﹐謫建昌通判﹐後復起﹐官浙江提學副使﹐以大訃罷歸﹐不再仕。所著有《考亭淵源錄》《甲子會紀》《四書人物考》《薛子庸語》等書。浙東西郡邑﹐自漢以後隸揚州刺史﹐唐隸揚州觀察節度﹐宋隸兩浙路安撫使﹐元置江浙行中書省﹐爲浙東海右兩道地。逮明洪武初攺爲浙江承宣布政使司﹐領府九﹐後以嘉興﹑湖州二府來屬﹐領十一府﹐凡一州七十五縣。浙江遂爲東南屏翰之首﹐人物興盛﹐都邑富麗。郡邑之志﹐宋人爲之者﹐已極多矣。而省無通誌﹐自嘉靖乙未。丙申間﹐華亭徐存齋﹝階﹞視學浙江﹐始創之﹐未竟就。越十有六年﹐應旂爲提學副使﹐復繼纂﹐又十年經七易稿而後成﹐如是其不易也。浙江地誌﹐若統十一郡而通爲一編﹐則自應旂肇創。按其書編次﹐捲前有華亭徐階序﹐應旂序﹐浙江地理圖一﹐志類分﹕地理誌﹑建置志﹑貢賦志﹑祠祀志﹑官師志﹑人物志﹑選舉志﹑藝文志﹑經武志﹑都會志﹑雜誌十一類。其記載𨿽一省之土地險易﹐政事沿革﹐定綱領目﹐不紊有條﹐體制略備﹐惟考訂猶有未詳﹐取材則繁簡失倫﹐純駁互見。迄淸末際﹐王棻撰《辧嘉靖通誌誤》一文﹝見《柔橋集》卷六﹞而譏詆愈甚﹐且舉其考沿革之誤謬數端﹐列證駁斥﹐致使積數百十年纂成之書﹐名幾爲之所掩。徐階﹑應旂並稱當時名士﹐𨿽稿經七易﹐然終不能脫當時修志陋習﹐略於志例﹐疏於考訂。其若與明代志乘馳騁並論﹐則此志果爲上駟也。又其畢竟爲首修之志﹐創始之難﹐而爲浙省通誌奠定基礎之功終不可滅。

續修浙江通誌稿不分卷民國十三年修﹐稿本﹝浙江圖書館﹑嘉興市圖書館﹑上海圖書館﹐上海師範學院圖書館等分藏﹞

近人沈曾植纂。曾植字子培﹐別號乙盦﹐晚號寐叟﹐嘉興人。按此志創修於民國三年春﹐浙江通誌局成立﹐延曾植爲總纂﹐朱祖謀﹑吳慶坻﹑張爾田﹑陶葆廉﹑金蓉鏡﹑章梫﹑葉爾愷﹑朱福淸﹑王國維﹑劉承干等十餘人爲纂修。記載自乾隆元年止於宣統三年﹔以雍正《浙江通誌》原有類目外﹐增《大事記》﹝編年體﹞《大事纂》﹝紀事本末體﹞《遺民傳》三類。不久局裁﹐編纂停頓﹐僅成初稿二百六十冊。此稿今分散於各地﹐調查所知﹐上海圖書館藏二十三冊﹐爲《文苑傳》《藝術傳》《選舉》《職官》《金石》《古迹》《經籍》等門。上海師範學院圖書館藏十二冊﹐爲《寺觀》《祠祀》《陵墓》三門。嘉興市圖書館藏二十一冊﹐爲《城池》《關梁》《田賦》《水利》《蠲卹》《積貯》《錢法》《海防》等門。餘二百四冊﹐均藏於浙江圖書館。此外如顧家相撰《浙江通誌﹟釐金門稿》三卷﹐已於民國八年付印﹔又家相與朱祖謀預修《浙江通誌﹟湖州人物傳稿》﹐現存浙江圖書館﹐上海圖書館藏有《續修浙江通誌采訪稿》﹐疑皆此志之散稿也。

重修浙江通誌初稿不分卷民國三十一年至三十八年修。稿本﹝浙江圖書館藏﹞

近人余紹宋等纂。紹宋浙江龍遊縣人。民國初歷任浙江法政學校教務長﹐眾議院等祕書﹐司法部次長。辭官任北京美術專門學校校長﹐著有《畫法要錄》等書。紹宋初學法﹐兼繪畫事。其家世傳志乘之學﹐至紹宋已四傳矣。是書創修﹐始於民國三十一年﹐浙江設省誌史料徵集委員會於云和﹐由紹宋爲主任﹐從事徵集浙江文獻。翌年攺爲浙江通誌館﹐由紹宋與淩士鈞分任正副館長﹐又聘瑞安孫延釗﹑杭縣鍾毓龍任總編纂﹐下設編纂及分纂共二十餘人。抗戰勝利後﹐館址遷移杭州﹐至民國三十八年停辦。當時擬有《重修浙江通誌體例綱要》《浙江省通誌編纂大綱》﹐均出紹宋所撰。其大要以評浙省舊通誌得失﹐兼述重修意旨﹐二篇曾登載於《浙江通誌館期刊》創刊號。據其大綱所言﹐此志體例分爲五綱﹐一曰紀﹐記浙江自古以來大事﹐用正史本紀體例﹔二曰考﹐分爲八類﹐考述自然現象及歷史遺迹﹔三曰略﹐凡十二類﹐所記皆有關於社會政治事項﹔四曰傳﹐分三類﹐擬正史列傳之例﹔五曰譜﹐凡二類﹐擬正史表之例。五綱之外﹐別立雜記一類﹐又仿章學誠《湖北通誌》之例﹐立兩浙文徵。查此志已編就者﹐共二百四十七冊﹐爲金石考﹑著述考﹑人物傳等稿﹐除原稿外﹐南京圖書館藏有繕本。

杭州府誌六十三卷首一卷明成化十一年刊本鈐別下齋藏書印﹝南京圖書館藏﹞

明陳讓修﹐夏時正纂。讓嘉定縣人﹐成化初任杭州知府。時正字季爵﹐仁和縣人﹐正統十年進士。考杭州誌書﹐今猶存者﹐以版刻論則推此志最古矣。本書是原刻本﹐首頁蓋有別下齋藏書諸印。查此志今猶存者﹐據朱士嘉《中國地方誌綜錄》所載﹐此本之外﹐北京圖書館藏原刻本﹐已殘缺耳﹐浙江圖書館有景寫成化本亦殘。據《四庫全書提要﹟存目》著錄此志﹐是據寧波範氏天一閣藏本﹐天一閣今已無此書。《提要》云「是書成於乙未﹐因洪武中徐一夔志及永樂﹑景泰續志增修。分封界﹑山川﹑公署﹑風土﹑學校﹑水利﹑軍政﹑詔敕﹑卹政﹑壇廟﹑名宦﹑科貢﹑人物﹑墳墓﹑寺觀﹑書籍﹑碑碣﹑紀遺十八門。所收頗冗濫﹐其凡例稱引用諸書﹐皆簡節全文﹐或因而足以己意﹐故皆不著所出。」又據《明史﹟藝文志》載此志作爲六十四卷﹐並卷首在內也。

杭州府誌四十卷首一卷淸康熙二十五年刊本﹝上海圖書館藏﹞

淸馬如龍纂修。如龍字見五﹐山東徳州人﹐康熙舉人﹐康熙二十四年任杭州府知府﹐二十八年升任浙江臬司。是編如龍延邵遠平﹑顧豹文﹐據康熙二十二年仁和楊鼐等所纂志稿重輯﹐書成於康熙二十五年。三十三年知府李鐸延汪燝﹐又增補會治﹑各憲﹑守令等門﹐余則仍依舊志原文增補﹐爲康熙李鐸增刻本焉﹐其書流傳猶多﹐原本今則稀見罕有。杭州在宋時名臨安﹐乾道﹑淳祐﹑咸淳諸朝皆有志﹐於明有洪武﹑永樂﹑景泰﹑成化﹑萬曆五志。修於宋者﹐今惟成淳志爲全書﹐乾道﹑淳祐二志俱殘缺﹐明志惟成化﹑萬曆猶存。宋志文𨿽閎肆﹐而失之猥雜﹐又諸志各自爲例﹐互不相關。明志如萬曆志所紀郡事﹐自三代迄明﹐數千百年之因革治亂﹐采摭備考甚詳﹐足以補宋志之所不及者﹐惟文則不殆宋志。是編則依萬曆志體裁﹐𨿽采輯繁多﹐而附見具能得體﹐且其文能與宋志頡頑。志例共列三十八門﹐無大綱﹐其體例能撮前志之所長﹐又不遺其細﹐使一郡之典章具備。其敍賦役則按年編次﹐殊無遺漏﹐紀河渠由開而恐塞﹐務重於浚疏。又如江海﹑駐防﹑歲時﹑人物諸篇﹐紀載朴茂核實﹐讀其書者﹐可知其體裁文筆之如何焉。

光緒杭州府誌稿二百二十卷稿本﹐葉景葵跋﹝上海圖書館藏存卷一百六至一百十五﹞

淸丁丙纂。丙字嘉魚﹐一字松生﹐號松亭﹐錢塘人﹐好藏書﹐著《善本書寶藏書志》。此稿近人王棻﹑羅榘﹑張預﹑吳慶坻校定。此本不全﹐僅存記事稿﹐人物志之儒林﹑忠義﹑孝義共十卷。按葉景葵跋略云「光緒年此底本校刊於長沙﹐時子修師尙任湖南學政﹐其子炯齊﹑士鑑任校勘。入民國陸勉濟﹝懋勛﹞纂修府誌﹐又就底本增刪﹐參用吳承志校本府誌本也。」據葉跋所言﹐此稿非丁丙之原書矣。

新纂杭州府誌稿一百七十八卷稿本﹐葉景葵跋﹝上海圖書館藏存卷一百八至一百十七﹞

近人陸懋勛纂。懋勛字勉濟﹐仁和縣人。光緒乙丑科舉人﹐戊戌進士﹐授編修﹐以知府用發江蘇署常州府﹐充牙釐局提調﹐升道員﹐入巡撫程徳全幕。民國回浙﹐入巡按史屈映光幕爲祕書。映光聘修杭州府誌﹐後任巡按齊耀珊病其志稿過繁﹐攺聘吳慶坻重纂成書付印。懋勛之原稿共三十三冊﹐玆存十六卷五冊﹐有葉景葵跋。

仁和縣誌二十八卷淸康熙二十六年刊本﹝浙江圖書館藏﹞

淸趙世安纂修。世安字維康﹐遼陽人﹐監生﹐康熙二十一年任仁和縣知縣。杭州負郭﹐則爲錢塘﹑仁和二縣﹐而錢塘之名最古﹐秦時已建﹐仁和則爲五代時朱梁均王龍徳二年﹐析錢塘﹑鹽官二縣地﹐置錢江縣。是時吳越屬錢氏﹐朱梁之龍徳二年﹐卽武肅之天寶十五年也。吳越《備史》云「割錢塘鹽官各半﹐及富春之長壽﹑安吉二鄕﹐置錢江縣。」宋太平興國三年﹐錢氏納土﹐攺錢江縣爲仁和。及髙宗南渡﹐建都杭州﹐升杭州爲臨安府﹐仁和﹑錢塘俱爲畿縣。仁和邑乘﹐明嘉靖間邑人沈朝宣纂《志稿》十四卷﹐《武林掌故叢編》收。淸康熙癸丑﹐知府嵇宗孟奉牒纂志﹐遂命仁和令孟卜修纂﹐卜延張右民﹑沈蘭先﹑吳任臣﹑徐林鴻﹑曾一舉編纂﹐會卜去遂寢。癸亥世安官仁和﹐繼事纂輯﹐延顧豹文﹑邵遠文續纂成書。按此志摭采諸書頗富﹐尢於《武林舊事》《癸辛雜誌》﹐沈朝宣《仁和志稿》﹑田汝成《西湖志》﹐徵引最多。其體例分封畛﹑山川﹑公署﹑風土﹑學校﹑選舉﹑水利﹑卹政﹑壇廟﹑吳越世家﹑人物﹑城裏城外﹑祥異﹑藝文﹑紀事﹑紀文諸門﹐敍城中諸水﹐各詳源流﹔及通暢疏流﹐粗具城市街道下水之說﹐此志實開之端。人物志﹐本之陳善《府誌》﹐取沈朝宣《志稿》者﹐占十之八﹐新增萬曆以來人物﹐僅十之二。吳越世家一門﹐乃襲陳善《府誌》例﹐所紀錢鏐誅王郢﹑擒漢宏﹑破走黃巢之事甚詳﹐采摭諸書皆注出處。又紀鏐子元瓘﹐瓘子宏佐﹑宏俶﹐則僅具梗槪﹐豈無文獻可徵耶。

臨平紀三卷淸四勿齋抄本﹝上海圖書館藏﹞

淸沈謙纂。謙字厺矜﹐仁和臨平人。按此記爲記事體裁﹐以世代緒次﹐能考年月者﹐則按年月排次。卷一事紀﹐例謂自後漢延熙至宋宣和止﹔而書內增至明崇禎止。謙小序云「謙作《臨平事紀》﹐而有槪焉。夫臨平一鎭也﹐僻在杭郡之東﹐地不滿十里﹐戶不滿萬人。以視天下之大﹐不幾■﹝米希﹞米之在太倉乎。」此語與例無涉焉。卷二附記﹐漢至元﹐例謂事涉臨平﹐而無年月者入此﹔而書內增至萬曆止。卷三詩紀﹐自唐至元止﹐書內無增。此志爲謙原纂﹐而增輯者未詳何人也。

臨平記再續三卷稿本﹝浙江圖書館藏﹞

近人陳棠﹑姚景瀛纂。棠字蔭軒﹐景瀛字虞琴﹐皆爲臨平人。臨平爲仁和縣屬鎭﹐今屬杭縣。《臨平記》創修於明沈謙﹐記自漢至元末事迹﹐其後康子蘭與康蓮伯﹐又仿鄕鎭志例﹐釐爲鎭志十六卷﹐其書早佚。後有潘夏珠繼沈謙之書﹐爲《臨平續記》﹔光緒十年﹐張大昌又爲《補遺》四卷﹐紀至明末。棠鑑前記正待補續﹐竭十餘年心力積稿盈尺﹐未及編次而疾作﹐乃囑景瀛續成之﹐景瀛承其遺緒﹐爲臨平作志﹐稿成時年已八十有八﹐親攜稿送於浙江圖書館。按是編編例﹐重在補輯前記﹐記述人物以迄淸末﹐至若山川各條﹐不屬於人事﹐故列入附記別之。

桑梓聞見記一卷續記一卷稿本﹝上海圖書館藏﹞

淸鮑逸纂。逸字問梅﹐號問梅半隱﹐杭州人。此書逸記杭州山水﹑土風﹑士習﹑土產﹑隨筆而書。自乾﹑嘉以來往事瑣聞﹐記載尢詳﹔庚申及辛酉太平軍二次入杭州事﹐皆目覩耳聞﹐頗爲翔實。其書𨿽有采摭於《西湖志》《湖山便覽》等﹐亦必考訂屬實﹐而後述之。此稿成於同治甲戌﹐未見有刊本也。

補訂艮山雜誌不分卷稿本﹐蓋壽松堂﹐孫氏丰華堂藏印﹝上海圖書館藏﹞

淸翟灝纂。灝字晴江﹐仁和人。此本爲藍格謄淸本﹐一名《艮山地理書》﹐張爾嘉爲之增補。艮山爲仁和縣地﹐在杭城東隅﹐系一小阜耳。宋南渡後稱嶽﹐與卞梁之艮嶽齊名。元紹興路儒學沈徳章撰《艮山碑記》﹐述及旱道水路。此志記古迹﹑掌故﹑橋梁﹑村落﹑傳記﹑詩文﹐起自咸豐迄同治止。今艮山土阜不存矣﹐而爲滬﹑杭﹑長鐵路之交點處。

棲裏景物略十二卷淸嘉慶十四年傳抄本﹝浙江圖書館藏﹞

淸張之鼐纂。之鼐字仲謀﹐號橫潭﹐又號半庵﹐仁和縣唐棲人﹐淸初諸生。是編之鼐纂成於康熙間﹐書凡十二卷﹐補遺一卷﹐凡一百三十五篇﹐搜采頗博﹐文亦雅馴。惟所引事物﹐不注原書﹐此猶沿明人舊習也。書分爲十二卷﹐而錄《傳經堂》記﹑序﹑詩文多至二卷﹐又《橫潭詩集》一卷﹐似非志例。首列唐棲考一篇﹐考據沿革﹐漕運古迹﹐山川原委甚詳﹐頗有志乘之才也。唐棲考云「唐棲者爲隱士所棲也﹔隱士名玨﹐字玉潛﹐宋末會稽人﹐鎭因以隱士所棲得名。」按唐棲在仁和縣北五十里﹐徳淸縣東南三十五里﹐棲水所貫﹐水南仁和﹐水北徳淸﹐爲產蔬果著名之地。此書爲之鼐曾孫迎煦於嘉慶己巳歲借邵蘭生藏抄本傳抄﹐閱年蘭生之書毀於火﹐今此本爲孤本矣。

海昌外志八卷明崇禎二年刊本﹝江蘇省地理研究所藏﹞

明談遷纂。遷始名以訓﹐字孺木﹐號觀若﹐海寧縣棗林人﹐諸生。遷不屑場屋之文﹐好觀古今治亂之事﹐尢注心明朝典故﹐著有《國榷》一書﹐頗行於世。海昌爲海寧縣之古稱﹐其名始見於《三國誌﹟陸遜傳》云「遜始在府﹐出爲海昌屯田都尉﹐並領縣事。」《四庫全書提要﹟存目》著錄此志云「是志題曰海昌﹐以海寧爲吳海昌郡﹐從古地名也。」蓋海昌吳時爲縣﹐非爲郡也。考海昌志於明嘉靖間﹐邑令蔡完延董谷纂《海寧縣誌》九卷﹔其前猶有永樂間訓導曾昶撰《縣誌稿》﹐朱迪又爲《續志》四卷﹔成化中洪遵纂《海寧縣誌》﹐久佚。惟宋潘景夔之《海昌圖經》﹐據此志緣起所言「藏於邑之硤山聞氏。」但按淸康熙十四年﹐知縣許三禮修縣誌時﹐已不可得也。此志繼崇禎三年趙維寰《寧志備考》而作﹔其書體例﹐分輿地誌﹑食貨志﹑職官志﹑建置志﹑選舉志﹑人物志﹑叢談﹑藝文志八門﹐子目四十有三﹐較前志多所考證。書首有自序﹐署丁亥秋九月﹐並附錄宋《海昌圖經序》一編。原刻本除此書外﹐別無發見。藏於上海圖書館者﹐爲靜得樓抄本﹐浙江圖書館藏有舊抄本﹐鈐有海昌馬氏味吾齋藏﹑陳恭溥﹑遊藝仙館諸印﹐及道光丁未陳恭溥手跋。

海寧誌略不分卷舊抄本﹝上海圖書館藏﹞

淸範驤纂。驤字白文﹐號默庵﹐海寧人﹔明舉人﹐順治十一年舉賢良方正﹐不就試。是編修於順治丙申丁酉間﹐時邑令秦嘉系延驤所纂也。其書體裁﹐以仿胡孝轅《海鹽圖經》之例﹐每門統作一篇﹐分分野﹑山川﹑坊衢﹑鄕市﹑溝洫﹑田賦﹑戶口﹑兵防﹑公署﹑學宮﹑潮汐﹑海塘﹑寺觀﹑補遺﹑附錄十五門。其書文辭爲論說體裁﹐引證考訂﹐网羅斷制﹐尙能合乎史體。例如潮汐篇﹔附《浙江潮說略》﹐引載《史記》《山海經》﹐枚乘《七發》諸說﹐以證海寧自古爲觀潮地。又引錄褧伯宣《潮候圖說》云「浙江之口有兩山焉﹐其南曰龕﹐其北曰赭﹐並峙江海之會﹐謂之海門﹐潮之入於浙江也。發乎浩渺之區﹐頓就斂來﹐拗怒不泄﹐而洶湧之勢陳也。」此敍海寧潮汐之形勢﹐足資徵引。余篇頗簡略﹐殊爲未定之稿。按此志纂成後未卽附刊﹐此書系管庭芬手鈔﹐據驤手稿校錄。至光緒八年海寧錢氏始爲之校梓﹐而有刻本流傳。

寧志余聞八卷淸光緒三十二年海寧張光第傳抄本﹝浙江圖書館藏﹞

淸周廣業纂。廣業字勤補﹐號耕崖﹐海寧縣人﹐乾隆舉人﹐著作甚富﹐撰有《廣徳州誌》《孟子考》《冬集紀程》等書。此編廣業經二十餘年之久﹐纂成於乾隆五十一年﹐搜羅極富。觀其捲前所列舊誌書目﹐有《鹽官縣圖經》﹐宋紹興胡兟《續圖經》一卷﹑開熙潘景夔《海昌圖經》十卷﹐咸淳吳由重修《海昌圖經》十卷﹐楊均《海昌先賢錄》《圖經考異》﹐明永樂曾昶《海寧縣誌》六卷﹐朱迪《海寧志補四卷》﹐正徳董谷《海寧縣誌》九卷﹐嘉靖嚴寬《海寧水利圖志》﹐嘉靖蔡完《海寧縣誌》九卷﹐隆慶《海寧丈量則例》一卷﹐萬曆鄭日休《海寧水利議》《萬曆派貼均差書冊》﹐天啟趙維寰《寧志備考》十二卷﹑天啟談遷《海昌外志》八卷﹐天啟吳維熊《海寧志余》﹔淸順治秦嘉系《海寧縣誌》﹐康熙許三禮《海寧縣誌》十三卷﹐乾隆金鰲《海寧縣誌》十二卷﹐乾隆戰效曾《海寧州誌》十六卷﹐共載海寧輿地掌故之書計有二十一種。是時﹐諸書𨿽或存或佚﹐廣業皆一一參考索稽﹐以證舊志之所有缺誤﹐力爲采摭補正﹐故題其書曰《余聞》。其體例﹐分十二門﹐方域﹑建置﹑海塘﹑典禮﹑食貨﹑鹽法﹑官師﹑選舉﹑人物﹑列女﹑藝文﹑雜誌。方域志沿革篇﹐博采考證頗詳。道光間錢泰吉纂《海昌備志》時﹐嘗參其書﹐稱其書搜采甚富﹐視昔加倍。按此志抄本以此書最舊﹐北京圖書館藏有靜徳樓抄本﹐海寧王國維手校﹔民國辛丑壬子間﹐國維擬刻此書不果。

長安鎭志一卷淸光緒三十二年海寧張氏小淸儀閣傳抄本﹝浙江圖書館藏﹞

淸鄒存淦纂。存淦字儷笙﹐海寧縣長安鎭人。按此誌書口題曰﹕《修川小志》﹐玆從卷第一行題名著錄。長安一名修川﹐又名長河﹐爲海寧屬鎭﹐在縣治西北﹐爲運河所經﹐北宋時卽設鎭於此。此志存淦纂成於同治五年至十三年間﹐稿本未刻。其書分河道﹑橋梁﹑堰閘﹑官署﹑鄕校﹑坊表﹑園亭﹑廟祀﹑冢墓﹑風俗﹑物產﹑人物﹑寓賢﹑雜記十四門﹐書首有同治五年山陰陳惇彬及蕭山姚夔序﹐書尾有光緒五年存淦自跋﹐及光緒二十二年應紹先跋。按存淦自跋云「《修川小志》一卷﹐輯於山陰陡亹鎭﹐當避亂之時﹐懷古思鄕﹐情有不能自已者。惜藝文一冊﹐已付劫灰﹐不能復稱全璧。修川向無志書﹐李﹑梁二先生所輯﹐又復不存。𨿽後之學者﹐自能超越前輩﹐知所未知﹐亦宜略存梗槪﹐以備考究﹔故於暇日重錄一過﹐付兒輩藏之。」玆著錄之書﹐是據存淦錄存稿傳抄﹐經王承宰批注﹐頗多增訂。

重修富春志六卷明正徳十六年刊本﹝北京圖書館藏﹞

明吳堂纂修。堂字思化﹐一字允升﹐樂平人﹔永樂十六年進士﹐官四川富順知縣﹐宣徳九年調任富陽知縣﹐在任九年去﹐官至和州知州。按此志正統五年知縣臨川聶大年原修﹐宣徳間堂官富陽﹐舊志頗殘缺失次﹐始爲重纂﹐正徳十六年知縣劉初重刻。此志搜摭舊聞﹐廣詢故事﹐詳審粘密。書首有像圖﹐一爲富春侯顏祖之像﹐一爲子陵嚴先生之像﹐堂爲之像贊。目次分邑治﹑封域﹑衙門﹑建置﹑山川﹑橋道﹑戶賦﹑物產﹑壇祠﹑院觀﹑祀典﹑寺觀﹑古塚﹑官師﹑題名﹑歷代人物十六門。建置考沿革曰「秦會稽郡領二十六縣﹐富春其一也﹐至漢哀帝封河間孝王子玄爲富春侯﹑晉孝武大元中避簡文鄭太后諱攺春爲陽。」此志從其古名也。

余杭縣誌十卷明萬曆四十四年刊本﹝北京圖書館藏﹞

明戴日彊纂修。日彊字兆臺﹐蒙城人﹐萬曆舉人﹐萬曆三十八年任余杭知縣。考余杭志乘﹐始見咸淳《臨安志》引載《余杭圖經》﹐宋大中祥符間李宗諤所修﹐書已佚。《文淵閣書目》卷二十﹐新志類著錄《余杭縣誌》﹐當修於明正統以前﹐書亦不傳。嘉靖間知縣王確據成化間修縣誌稿﹐再加重修﹐成《余杭縣誌》十卷﹐《王志》亦佚﹐毛氏汲古閣曾有藏本﹐爲四卷。按《四庫全書提要﹟存目》收兩淮鹽政采進本﹐萬曆《戴志》。當時《王志》已佚。故今存余杭誌書﹐此志最爲古本。按此志成於萬曆丙辰﹐分輿地誌﹑籍產志﹑建置志﹑官師志﹑選舉志﹑人物志﹑藝文志﹑叢談﹑徑山誌﹑洞霄志十門﹐目六十有二。《四庫提要》謂其書中間紀載多舛誤。如沿革門云「漢髙帝時屬荊吳國﹐不知漢時余杭爲西部都尉治﹐仍屬會稽郡。」城墉條云「古城在今縣溪南﹐莫詳所始。」不知淳《臨安志》載漢熹平二年所攺﹔經兩次遷徙﹐至後唐時號爲淸平軍﹐殊爲疏於考訂。至第一卷

卽立山川一條﹐而九卷又別立徑山誌。旣有古迹一條﹐又別立洞霄志﹐尢爲冗復。

臨安縣誌十卷傳抄淸康熙十四年刊本﹝上海圖書館藏﹞

淸陸文煥纂修。文煥字廷元﹐常熟縣人﹔貢生﹐康熙十三年任臨安知縣。臨安爲杭州府屬邑﹐縣誌見《文淵閣書目》新志類著錄﹐修於明正統以前。嘉靖間知縣廖諭﹐修縣誌八卷﹔萬曆間知縣黃鼎象又修縣誌四卷﹐均已散佚。此志文煥親爲載筆﹐其書體裁﹐多循廖﹑黃二志﹐補編救獘﹐以正前志缺誤﹐嚴淨簡潔﹐文章志例較前志爲佳﹐使臨志臻於純雅也。其體例﹐爲志十﹐爲目六十有三。山川古迹﹐統列於輿地誌﹔詩文賦辭﹐統入藝文志﹐以正前志之散亂。以名宦孝子節婦諸傳﹐統納於人物志﹐以避分門冗雜之獘。捲前列縣境圖﹑縣治圖﹑天目山圖﹑玲瓏山圖等﹐繪刻精美。

於潛縣誌八卷淸康熙十二年刊本﹝浙江圖書館藏﹞

淸趙之珩修﹐何爾彬﹑章國佐纂。之珩字楚璧﹐遂平縣人﹐順治十八年進士﹐康熙九年任於潛知縣。爾彬字春曹﹐於潛人。國佐於潛人﹐事迹未詳。於潛自漢置縣﹐縣誌可考者﹐見《文淵閣書目》新志類著錄﹐明正統以前已有志矣。嘉靖間知縣汪奕又修縣誌五卷﹐已佚﹐其後百三十餘年始成此志。其書體例﹐分輿地誌﹑建置志﹑財賦志﹑秩官志﹑選舉志﹑人物志﹑藝文志﹑雜誌八門﹐目五十一﹐各門列總紀一篇。財賦志﹐搜羅較繁﹐記及瑣細﹔選舉人物藝文﹐所紀無幾﹔山川﹑水利﹐記載不多﹐而支節源委﹐錯疊叢出。於潛文萃﹐本非極盛﹐人物藝文之寥落﹐則猶有可說。若於山川﹑水利﹐於潛當浙江之上游﹐山有天目﹔水利爲一邑之要務﹐而所紀僅寥寥數頁﹐殊爲疏缺。按此志傳本﹐今僅見藏於浙江﹑南京二圖書館﹐爲原刻本﹐乾隆三十一年知縣陳泰年據原本重梓﹐今傳本亦不多見。

新城縣誌四卷明萬曆四年刊本﹝浙江圖書館藏﹞

明溫朝祚修﹐方廉纂。朝祚益陽人﹐嘉靖舉人﹐萬曆二年任新城知縣。廉新城人﹐嘉靖進士﹐官至工部侍郎。按此志溫朝祚序謂﹕「此書出方廉手﹐而受商於周天球。」其書體例﹐分疆域志四條﹐山川志五條﹐田賦志五條﹐建置志六條﹐秩官志六條﹐人物志六條﹐祠宇志四條﹐分門析目﹐簡括有度。按沿革﹕「吳黃武五年﹐割丹陽﹑會稽﹑吳郡地﹐置東安郡﹐立新城﹐其名始此。五代梁初﹐以避諱攺名新登﹔宋初錢鏐國除﹐仍復舊名。」新志源委﹐據此誌書後載洪貫舊志序謂﹕「新城在宋乾道﹑淳祐﹑咸淳時皆有志﹐至元而亡。入國朝永樂時邑人袁璞爲《新城志稿》﹐事多簡略。至景泰初﹐邑人淩公志一再修之﹐然所載文辭﹐失之太冗。」洪貫述新志修於嘉靖以前者有五﹔洪貫之志﹐成於嘉靖八年﹔其前無考﹐其後嘉靖二十三年﹐邑人方椿纂縣誌六卷﹐此志前凡七修﹐皆佚。此志繼《方誌》重修﹐今存者以此書最古。

嘉興府誌三十二卷舊抄本﹐明弘治五年修﹐刊本﹝嘉興市圖書館藏存卷二十一至卷二十四。上海圖書館藏抄本全﹞

明柳琰纂修。琰字邦用﹐揚州府儀眞人﹔成化二年進士﹐弘治初任嘉興府知府﹐卒於官。是編成於弘治壬子﹐以府及所屬七縣﹐各爲一志﹔所紀嘉禾古迹﹐事實具備。其例分二十一門﹐官師一門尢詳﹐以補至元志所未備﹐據道光《嘉興府誌》於尙齡序謂﹕」此門爲琰屬教諭林光所輯。其餘各門﹐據鄒衡《嘉興志補》。」此志自序謂﹕「爲出於郡諸生曾春修訂﹐而於人物碑碣遺文古迹﹐頗有遺漏﹔厥後聘南川林先生光校正付梓。」故此志大半出於林光之手。按此書爲弘治志僅存之殘本﹐首頁有何元錫手跋謂﹕「是書乃錢塘吳氏繡谷家藏﹐系據兩淮馬氏藏本傳抄﹐已遺佚數卷﹐僅存卷十一至卷三十二。後售與元錫﹐元錫訪藏書家思補完﹐終未見其書。」按元錫字夢華﹐號蜨隱﹐錢塘縣人。其跋謂兩淮馬氏藏本﹐四庫全書館據兩淮馬裕家藏明刊本著錄存目。元錫之跋﹐未注年月﹐而以柳琰書爲柳琬﹐以避淸仁宗頤琰諱﹐故以琬字代之﹐而原書內則仍書柳琰﹐以證此書當是嘉慶以前抄本。此書存卷二十一至卷二十四﹐爲平湖一縣﹐書首頁蓋有求是齋收藏章。上海圖書館近入藏此志﹐乃爲刊本全帙。

嘉興府誌補三卷傳抄明正徳七年刊本﹝上海圖書館藏﹞

明鄒衡纂。衡別號東丘子﹐嘉興人﹐庠生。嘉興郡誌﹐自宋嘉定間嶽珂爲郡守時﹐命關表卿等編纂志稿﹐珂去任未成﹐其後秀州司錄洪皓重修。迨元至元戊子﹐徐碩爲之增修考訂﹐成《嘉禾志》三十二卷﹐最號名書。其後幾三百年未有修之者﹐明弘治間知府柳琰始爲重修﹐成府誌三十二卷﹔事有遺漏﹐衡爲此編﹐以增補《柳志》所未備。纂成於正徳元年﹐越六年郡守陳琳爲之刻行﹔其書共分上中下三卷﹐凡十二冊。《四庫全書提要﹟存目》著錄此志﹐謂衡取宋﹑元諸志﹐增所未備。其已見於《柳志》者不錄﹐故謂之《志補》。據衡自序謂﹕「暇時覽宋元志及《大明一統志》﹐於吾郡中七邑有遺失者﹐修而補之﹐若名宦﹐若貞節﹑若孝行﹐論定而後﹐有可爲人師法者﹔有陵墓﹑學校﹑寺觀﹑橋梁﹑碑碣﹑文章所未載者﹔仍分上中下三帙﹐成十二冊。」按此志今僅存抄本﹐此書爲朱士楷擁百廬據戴松門手抄本過錄﹐書後有士楷手跋謂﹕「錄此副冊﹐庶斯志不致終成孤本也。」以此語則知刻本之不傳已久矣。

嘉興府圖記二十卷明嘉靖間刊本﹝上海圖書館藏﹞

明趙瀛修﹐趙文華纂。瀛字文海﹐號左山﹐關中三原人﹐嘉靖八年進士﹐歷官戶部員外郎﹐出知嘉興知府。文華慈谿縣人﹐嘉靖八年進士﹐官至工部尙書。是編纂成於嘉靖己酉﹐其例分方畫﹑邦制﹑物土﹑人文﹑叢記五類﹐目二十有一。首有趙瀛﹑趙文華二序﹐文華序謂﹕「取舊志刪正之﹐補其缺漏﹔爲方畫﹑邦制﹑物土﹑人文﹐凡四篇。所宜廣備﹐附以叢記﹐總凡若干捲﹐名曰圖記。」按其序言﹐頗詳志體﹔創志例叢談之例﹐實始於此志。四庫全書館據浙江巡撫采進本著提要存目﹐稱此志﹕「敍述頗有體例﹐其方畫每朝爲一地圖﹐殊爲可法。」按此志明刻本今存除此書外﹐南京圖書館藏有兩部﹐其中一部﹐有石門蔡小硯家藏諸印﹐另一部舊爲八千卷樓所藏。

嘉興府誌三十二卷明萬曆三十八年刊本﹝上海圖書館藏存卷四至卷六﹞

明劉應鈳修﹐沈堯中纂。應鈳安成人﹐萬曆二十七年任嘉興知府。堯中嘉興縣人﹐萬曆元年舉人﹐官至郎中。是編纂成於萬曆三十八年﹐見《澹生堂書目》《千頃堂書目》《文瑞樓書目》著錄。此書存寺觀﹑郡城﹑戶口﹑賦役四門﹐每卷第二行至第四行﹐列纂修及參校人姓氏。

嘉興典故纂要八卷續編八卷淸乾隆五十四年刊本﹐續編舊抄本﹝上海師範學院圖書館藏﹞

淸王惟梅纂。惟梅字遜齋﹐海鹽人﹐庠生。是編惟梅采袁﹑吳二郡誌及沈堯中府誌﹐以敍嘉郡典故。於古迹人物農事﹐紀載尢備﹔並采《竹宅小志》與《嘉禾佳話》﹐摘其要以付之。《續編》惟梅又續輯至嘉慶四年。光緒元年始刻﹔此本爲光緒以前所抄﹐極爲罕見矣。

秀水縣誌十卷明萬曆刊本﹝上海圖書館藏﹐缺序目﹞

明李培修﹐黃洪憲纂。培利津人﹐萬曆十七年進士﹐十九年任秀水知縣。洪憲字之廬﹐號葵陽﹐秀水縣人﹐隆慶五年進士﹐官至侍讀學士。嘗奉使朝鮮﹐著有《朝鮮國紀》。秀水舊爲嘉興縣地﹐宣徳四年大理寺卿胡槪巡撫浙江﹐以嘉興縣地廣賦繁﹐奏請分嘉興自郡城之西﹐伍福等鄕﹐置秀水縣﹐所轄鄕九﹐都一十七。秀水地平衍﹐四望無山﹐水皆秀﹐因以秀水名。縣誌是編創始﹐纂成於萬曆丙申﹐志例爲綱者八﹐爲目者五十有一﹐捲前有圖三。其書體裁﹐凡有數善﹔一紀田賦﹐備載明制辦款目細數﹐較他志爲詳。二紀鄕圩﹐必詳述田畝分數﹐水道源委﹐爲經野之要。三述風俗﹐甄善而不諱惡。四敍人物﹐必按今地所在。五紀其先人﹐仿元好問《中州集》例﹐引墓志﹐不自爲傳﹐尢見矜愼﹐信爲實錄也。

重修秀水縣誌稿不分卷民國初修未竟稿本﹝嘉興市圖書館藏﹞

近人金甸丞纂。甸承字蓉鏡﹐嘉興人。是編纂成者﹐有巡典﹑王言﹑農桑﹑蠲卹﹑倉儲﹑漕運﹑海塘﹑武備﹑列傳﹑藝文諸門﹐皆屬稿未定。其例系繼康熙間任之鼎所修縣誌﹐門類大抵相同。新增事物﹐爲數亦不多耳。惟列傳增補人物﹐視舊志有增。此稿未經付印﹐共二十一束﹐未裝訂。

新塍瑣志十四卷首一卷淸同治九年修稿本﹝嘉興市圖書館藏﹞

淸鄭鳳鏘纂。鳳鏘字玉鳴﹐一名拙言﹐又字廣文﹐桐鄕縣人﹐道光十四年舉人﹐僑居新塍鎭。新塍秀水縣屬鎭﹐今屬嘉興縣。鎭一名新城﹐唐會昌中築土爲城因名。鎭志之修﹐按本書凡例載﹕「有沈莘士《新溪古迹考》﹐張翊淸﹑張輝祖《新溪雜詠》﹐邵棠《新塍誌略》﹐屠秋園《新溪人物備考》。」均佚﹐此稿爲鳳鏘纂成於同治九年﹐未刊﹔子孫保其稿數十年﹐今捐歸嘉館。其書體例﹐卷首有嚴辰序﹑凡例﹑輿圖﹑疆裏﹑水利﹑沿革﹔卷一風俗﹐卷二物產﹑方言﹑祥異﹐附治亂於祥異﹔卷三公署﹑坊巷﹑津梁﹔卷四寺觀﹑祠祀﹑坊表﹔卷五園宅﹑古迹﹑冢墓﹔卷六科舉﹑人物﹔卷七列女﹑方外﹑寓賢﹔卷八﹑卷九集文﹔卷十﹑卷十一集詩﹔卷十二著述﹔卷十三金石﹔卷十四叢譯。凡二十八門﹐無綱領目﹐據事直書﹐不拘編例。

古禾雜識四卷據淸道光二十年刊本抄﹝上海圖書館藏﹞

淸項映嶶纂﹐王壽增補。映嶶字朱樹﹐嘉興縣人。壽字補樓﹐嘉興縣人。此書前有道光庚子周栻序﹐略云「乾隆間有項朱樹先生著《古禾雜識》一篇。凡賓祭﹑婚喪﹑饋贈﹑戲遊﹑衣飾﹑飲食﹐時尙好惡之習﹐一一登載﹐書久未彰。王明經補樓得之﹐感往而慨來﹐條申其說﹐而復增輯其所未備﹐饅版而播之。」按此書所述﹐不越嘉興習俗﹐鄕邦禮節﹐當時爲日用之常書也。

天香錄十二卷稿本﹐有馮雄手跋﹝上海圖書館藏存卷一至六﹞

淸李遇孫纂。遇孫字慶伯﹐嘉興縣王店人。王店一名梅裏﹐嘉興之一巨鎭焉。《天香錄》遇孫記鄕裏遺事。天香者﹐遇孫鄕裏有別墅﹐名曰天香精舍。《淸史稿》引載李遇孫《天香錄》八卷﹐而此本目次則爲十二卷。遇孫記其裏中自明初至淸乾隆時﹐前輩事迹﹐墜聞軼事﹔捲前有海寧陳鱣序。

梅裏志不分卷研經廬抄本﹝浙江圖書館藏﹞

此志不著纂人姓氏﹐蓋有柳東石經閣收藏印﹐按柳東爲馮登府別號也。梅裏卽梅會裏﹐一名王店﹐在嘉興縣南三十餘里﹐大彭﹑嘉會﹑三都之間﹔長水所經﹐東爲大彭﹐西爲嘉會﹐地多梅因以梅名鎭。自元王鏞以來﹐種梅溪畔﹐始著稱於世﹔故其鎭又曰梅匯﹐又曰小長蘆。此志纂人及纂修時期均無考﹐其書分形勝補遺﹑補建置﹑補坊巷﹑橋梁﹑園亭﹑寺院﹑寺觀﹑補墳墓﹑忠孝﹑補仕宦二條﹑補隱逸一條﹑先哲補遺﹑閨閣補遺﹑文苑﹑釋道﹑醫學﹑書家﹑奕藝﹑畫師﹑琴師﹑拳勇﹑花木﹑物產﹑逸事﹑詩話諸門。按其編例﹐爲承前志增補。花木門﹐載梅獨詳﹐謂宋例梅在裏北天香庵﹐庵廢爲民捨﹐梅尙存凡十三樹﹐樹各異狀﹐形色俱古﹐著花無多﹐香气特甚﹐相傳爲南宋時物。

竹裏述略十二卷淸同治三年修稿本﹝浙江圖書館藏﹞

淸徐士燕纂。士燕字谷孫﹔嘉興縣人﹐事迹未詳。竹裏卽新篁裏﹐屬嘉興縣履仁鄕。明弘治柳琰府誌﹐紀有新行市屬嘉興縣﹐在縣治東南五十四里﹔萬曆間建常平倉﹐與五店﹑新丰﹑鍾帶並稱四鎭。而居人相沿稱新行裏﹐或稱行裏﹐行﹝音杭﹞﹐舊多竹﹔嘉慶中儀徵阮元﹐書署裏門曰新篁裏。按士燕序謂﹕「裏舊無志﹐紀載闕如﹐自叔末先生始知講求故迹﹐嘗有志輯裏志不果﹔裏之遺聞軼事﹐時散見其所著詩文筆記中。」是編士燕於咸豐﹑同治間﹐采摭郡邑誌書﹐及里人文詩筆記﹐諸族家譜纂成。其書編例﹐卷一總述﹐卷二述東圩谿北之一﹐卷三述東圩谿北之二﹐卷四述東圩豁東﹐卷五述西圩谿泉橋北路﹐卷六述西圩谿泉橋南路﹐卷七述東圩谿南﹐卷八述軼迹﹐卷九述裏北迆東﹐卷十述裏東迆南﹐卷十一述裏南迆西﹐卷十二述裏西迆北﹐附錄新篁裏竹枝詞三十首。所紀形勝﹑古迹﹑風土﹑人文﹐以村裏分次﹐不拘編例。

竹林八圩志十二卷稿本﹝嘉興市圖書館藏﹐存卷一至六﹐卷十至十二﹞

近人祝廷錫纂。廷錫字心梅﹐浙江海寧縣人。僑居竹林八圩三十餘年﹐訪求人物﹑掌故﹑地理﹑古迹﹐農商利病﹔所遇耆宿﹑田畯﹑方外﹑芻蕘﹐隨時咨詢﹔筆記考核之﹐輯爲此志。竹林在嘉興縣東南古履浮鄕之東周裏﹐光緒中里人聯合八圩守望相助﹐東西六里﹐南北五里﹐隱然自成區域。此志卽記此域﹐詳其圩名﹐並都莊轄地四至﹐爲其志範。其志例分界域﹑裏名﹑沿革﹑山川﹑橋梁﹑壇廟﹑祠宇﹑塚墓﹑第宅﹑物產﹑設置﹑金石﹑選舉﹑人物﹑藝文﹑文徵內篇﹑文徵外篇﹑詩徵內編﹑詩徵外編﹑叢談諸門。稿成於民國九年﹐二十一年石印。嘉興陶葆廉爲之作序﹐原稿已缺﹐存捲保存於嘉興圖書館。葆廉子誠益供職該館﹐余道過嘉興﹐誠益持此稿示余﹐且言曰「吾嘗聞父言﹐此志𨿽已付印﹐而原稿猶有備考之價值也。」因錄其一二於右﹐以備與印本佐考焉。

嘉善縣誌六卷淸文水長髮堂傳抄明正徳間修本﹐淸畢星燦跋﹝嘉興市圖書館藏﹞

明倪璣纂修。璣纂修《定州誌》﹐已著錄。按此志正徳丁丑知縣倪璣創修﹐其時去設縣之歲八十七年﹐經營艸創﹐搜輯非易﹔囑致仕訓導孫璧﹐及邑生沈槪﹑蔣嶽﹑髙■﹑夏光宇﹑郁衮分類纂集而成。此志𨿽因亟成而簡﹐然一邑掌故﹐賴以存焉。書刊成於正徳十二年﹐志例分爲二十五目﹐而無大綱。然其類聚羣分﹐敍次質直﹐不溢不漏﹐頗具體裁。其書原刻本見著錄於《北京大學圖書館藏書目》﹐又有王綬珊九峯舊廬藏精鈔本二冊。此本首頁有嘉慶己卯云圃畢星燦跋﹐當爲嘉慶已卯以前抄本。觀此書楷法勁秀﹐似出書家之手﹐惜不傳其姓氏﹐爲出何人之手筆﹐以待將來稽考。

重修嘉善縣誌十二卷首一卷明萬曆二十四年刊本﹝上海圖書館藏﹞

明章士雅修﹐盛唐纂。士雅字循之﹐吳縣人﹐萬曆十七年進士﹐十九年任嘉善縣知縣﹐官至工部郎中。唐字元陶﹐邑人﹐嘉靖十七年進士﹐歷官吉安府推官﹐湖廣道禦史。嘉善自《倪志》後﹐嘉靖二十九年知縣於業又修縣誌八卷。是編繼《於志》重修﹐主筆者盛唐﹐分纂袁唐﹐同校者邑生顧自新﹑李自芳﹑馮盛時﹑陳五禮﹑袁士鯤﹑沈萬鈳﹑馮盛典﹑莊則孝。其書體例﹐分地理誌﹑建置志﹑食貨志﹑經政志﹑官師志﹑選舉志﹑人物志﹑藝文志﹑雜誌九類﹐析爲五十目。按此志刊本極不易得﹐明代藏書家祁承■﹝火業﹞曾藏此書﹐《千頃堂書目》亦載。

海鹽縣圖經十六卷明天啟四年刊本﹝上海圖書館藏﹞

明樊維城修﹐胡震亨﹑姚士粦纂。維城字亢宗﹐黃岡人﹐萬曆三十九年進士﹐四十七年任海鹽知縣。震亨海寧人﹐萬曆二十五年舉人﹐官至知州。士粦字叔祥﹐海鹽人﹐庠生﹐與震亨同學﹐震亨纂縣誌延爲助輯。此志搜羅秦﹑漢以來遺文甚多﹐皆士粦爲之考證﹐而不署士粦名於纂修人表﹐僅見維城序中述及。海鹽志稱爲圖經者﹐始於宋景徳《海鹽圖經》﹐紹興間有李直養《海鹽圖經》﹐二書久佚。此志稱圖經者﹐沿用宋州縣圖經之例。其書凡七篇﹐首方域﹑次食貨﹑次戍海﹑次堤海﹑次官師﹑次人物﹑次雜識﹔卷一十有六﹐凡三十六萬餘言。方域志沿革考證﹐爲出震亨之手﹐謂初治城在華亭鄕者﹐山名橐山﹐林名橐林﹐陷爲橐湖。按《水經注》云「谷水之右有馬臯城﹐東出五十里有武原鄕﹐故越地也﹐秦於其地置海鹽縣。」《吳地記》有云「海鹽縣秦始皇二十六年置﹐陷爲柘湖﹐又攺武原縣。」按柘湖卽橐湖﹐秦時縣治陷爲橐湖之說﹐始見於唐人《吳地記》紀載。五代﹑後唐縣屬杭州﹐天福時攺屬秀州﹐元屬嘉興路﹐明屬嘉興府﹐宣徳時析東北境爲平湖縣。自唐以後之沿革﹐此志考述較詳。

澉水志八卷明嘉靖三十六年重刊本﹝北京大學圖書館藏﹞

宋羅叔韶修﹐常棠纂。叔韶字儀甫﹐紹定初以修職郎監嘉興府海鹽縣澉浦鎭稅並煙火公事。棠字召仲﹐號竹窗﹐海鹽縣澉浦鎭人。其先爲臨邛人﹐曾祖同以禦史中丞南渡扈蹕來﹐僑寓海鹽天寧寺﹐子孫遂爲海鹽人﹐世居澉浦﹐棠好文不仕。《澉水志》卽《澉浦鎭志》﹐按叔韶自序云「澉者蓋《水經》所載谷水﹐流出爲澉浦者是也。」澉之立鎭﹐按本志云「晉光熙初有毛人三集洲上﹐蓋泛於風也﹐居民貿易遂成聚落。其地唐屬蘇州府海鹽縣﹐而始置鎭﹔宋立鎭官監之﹐人煙極盛﹐專通番舶。」鎭志之起﹐據常棠序謂﹕「紹定三年﹐鎭尹羅儀甫屬余撰《澉水志》﹐𨿽一時編集大略﹐而儀甫去﹐竟勿遐問。後二十七祀﹐府鎭孫君卽鏤於時﹐則是書之遇知音。」棠敍鎭志之由起如是。其書志例﹐分地理門﹑山門﹑水門﹑廨捨門﹑坊巷門﹑坊場門﹑軍寨門﹑亭堂門﹑橋梁門﹑學校門﹑寺廟門﹑古迹門﹑物產門﹑碑記門﹑詩詠門﹐凡十五篇﹐又析子目。敍述簡核﹐綱目賅備﹐八卷之書﹐爲頁止四十有四﹐可渭體例精嚴﹐藻不妄抒者也。按鄕鎭誌書﹐宋時已流衍較盛﹐於浙西一隅﹐見載於《宋史﹟藝文志》者﹐有張卽之《桃源志》﹑章鑑《余不志》﹐惟常棠此書獨傳﹐可推鄕鎭誌書之祖。且其後承修不乏﹐大抵宗其體裁﹐而成鄕鎭志之一種體類。

續澉水志九卷明嘉靖三十六年修。抄本﹐近人張元濟跋﹝上海圖書館藏﹞

明董谷纂。谷字碩甫﹐里人。嘗至會稽謁王守仁﹐得聞良知之學﹐著有《性論》《碧裏雜存》等書。後以舉人任府縣屬官﹐累升至漢陽知府。此志谷裏居時所纂﹐志例首輿圖﹑列澉浦所城圖﹑永安湖圖﹑秦駐山總圖。次地理紀﹑職官紀﹑公署紀﹑貢賦紀﹑兵衛紀﹑祀宇紀﹑人品紀﹑雜紀﹑藝文紀。谷自序略云「《澉水志》一編﹐宋寶祐間里人常棠所集﹐迄今三百年矣﹐舊本無存﹐止傳寫於民間。谷求得數本﹐參宜考訂﹐始獲其全篋﹐藏凡四十年。」按《續志》仍依舊志體類增續﹐圖補舊志所缺﹐沿革引舊志載﹕「晉光熙初﹐有毛人三集洲上﹐蓋泛於風也。居民貿易﹐遂成聚落。唐屬蘇州海鹽縣﹐始置鎭﹐明洪武設備倭衛所。」按沿革所述﹐毛人三集洲上﹐當指外國人﹐則澉浦晉時已與外國貿易矣。

平湖縣誌十九卷明天啟間刊本﹝上海圖書館藏﹞

明程楷修﹐陸澄原纂。楷字公式﹐號畸人﹐合肥縣人﹐天啟二年進士﹐授平湖知縣。澄原字嗣端﹐號芝房﹐平湖縣人﹐天啟五年進士﹐授工部主事。平湖爲海鹽縣地﹐自明宣徳間始析壤置縣﹐嘉靖四十二年法皚纂縣誌九卷﹐刊本已佚﹐萬曆間知縣黃焰又修而未成。此志成於天啟丁卯﹐其例分輿地﹑禮樂﹑食貨﹑風俗﹑職官﹑選舉﹑名宦﹑人物﹑外志九類﹐目六十有一﹐依據黃焰屬吳迪纂稿﹐增補纂成。

平湖縣誌十卷淸康熙二十八年刊本﹝上海圖書館藏﹞

淸朱維熊修﹐陸葇纂。維熊漯陽人﹐以文林郎知平湖縣事﹐蒞任三年創修縣誌﹐葇字雅坪﹐平湖縣人﹐康熙六年進士﹐官翰林院編修。此志爲葇定例﹐分門纂輯者有邑人沈季友﹑陸士琰﹑金璞等。其書體例﹐分輿地﹑建置﹑食貨﹑風俗﹑職官﹑選舉﹑人物﹑藝文﹑武備﹑外志十門。以人物志尢見斤斤嚴愼﹐增補箋正舊志之缺誤者甚多。平湖舊志有法﹑程二志﹐《法志》鏤本久佚﹐今僅存其序﹐《程志》及是編﹐𨿽傳皆極稀見。

乍浦備志三十六卷淸道光八年鄒氏鏡古堂刊本﹝上海圖書館藏﹞

淸鄒璟纂。璟字芷珊﹐號南園老人﹐乍浦人﹐著有《南園雜識》。乍浦於南宋時置水軍﹐設統制領之﹔元置市舶司﹐明時設千百戶等職﹐各有官署。淸初只存守備巡檢兩職﹐及海禁開﹐居民漸密﹐以海防同知駐治其地﹐所築城池公署之制﹐與州縣同﹐當時與明州﹑滬瀆共號鼎峙。初無鎭志﹐往事僅見載海鹽及平湖二縣誌書。至淸康熙四年李潛山作《九山誌》二卷﹐山外之事弗錄﹐厥後宋雙穎爲《九山誌續補》﹐始述及鎭市。乾隆二十二年雙穎弟話桑又重編之﹐攺名《乍浦志》。其例分城市﹑山川﹑武備﹑職官﹑人物﹑外紀六門﹐嘉慶間許河又爲《續志》﹐乍浦志淵源如此。按此志創修於道光三年﹐璟與徐雪廬﹑陳國器編纂﹐是時乍浦爲平湖縣屬鎭。此志編例﹐用州縣誌體裁﹐有城池書院公署。其定例爲二十四門﹐曰地圖﹑曰山水﹑曰城池﹑曰書院﹑曰公署﹑曰關梁﹑曰古迹﹑曰積貯﹑曰物產﹑曰祥異﹑曰海塘﹑曰兵制﹑曰泛守﹑曰軍餉﹑曰職官﹑曰宦績﹑曰選舉﹑曰祠祀﹑曰邱墓﹑曰人物﹑曰寺觀﹑曰釋道﹑曰藝文﹑曰雜記﹐采摭繁重﹐敍述一鎭之書﹐多至三十餘卷﹐所訂凡例二十則﹐頗中體要。

桐鄕縣誌十卷淸初據明嘉靖本影抄﹝上海歷史文獻圖書館藏﹐現藏上海圖書館﹞

明任洛修﹐譚鎧纂。洛纂修《遼東志》已著錄。鎧字體仁﹐桐鄕縣人﹐弘治甲子科舉人﹔官興化府同知﹐泉州府推官。按是編創修於正徳九年﹐告成於嘉靖初年﹐此志見《內閣書目》《千頃堂書目》《萬卷堂書目》著錄﹐刻本久佚。其書紀載山川﹑道裏﹑民風﹑土俗﹑人物﹑物產較詳﹐而所取材於崇徳﹑嘉禾舊志﹐皆注明出處﹐明正徳甲戌以前之事﹐可謂博采無遺。按桐鄕舊爲鄕﹐屬崇徳縣﹐明宣徳庚戌﹐分崇徳東境地立縣﹐治於桐鄕﹐遂以鄕名縣。縣誌創修於天順五年﹐教諭危山纂縣誌七卷﹐弘治十五年﹐邑進士錢榮纂《續志》十四卷﹐皆見載《千頃堂書目》﹐其傳本則以此本最古。

重修烏靑鎭志五卷明萬曆二十九年刊本﹝上海圖書館藏﹞

明李樂纂。樂著《吳興雜記》已著錄。此志爲樂解職裏居時﹐與里人唐振山取沈平﹑顏如愚二氏之《記鎭事略稿》﹐芟繁增缺﹐潤故創新﹐僅六月書成﹐樂爲之校刊。志例自建置沿革﹐迄藝文﹐凡二十有五門﹐附見者三。烏靑二鎭﹐明時爲湖州烏程縣地﹐淸順治二年淸兵平定浙西﹐以烏鎭屬烏程縣﹐劃靑鎭屬桐鄕縣。其後商業繁盛﹐而兩鎭接合。俗稱烏鎭﹐爲浙江煙葉之區﹐以桐鄕產煙最多﹐今鎭全屬桐鄕縣。

烏靑文獻十卷首一卷淸康熙二十七年春艸堂刊本﹝上海圖書館藏﹞

淸張圓眞纂。圓眞字炎貞﹐烏程縣人。按此書所引紀載﹐烏靑文獻之書﹐有宋沈平﹝東臯﹞之《烏靑記》及《烏靑拾遺》。明趙恆﹝云川﹞《感古集增輯》﹐王濟﹝雨舟﹞《烏靑志》﹐陳觀﹝桂月﹞《校正烏靑志》﹐茅坤﹝鹿門﹞《浙聞雜記》﹐唐守禮﹝振山﹞《重修烏靑志》﹐顏如愚﹝蓮池﹞《重修烏靑志》﹐胡順伯《烏靑續錄》﹐淸沈嗣駿﹝芷庵﹞《重修烏靑志》。烏靑爲浙西大鎭﹐文獻浩繁﹐且所隸村落四面分隸者數縣﹐諸縣誌乘亦無有不紀載者。此書國眞采摭繁重﹐體裁不免龐雜﹐自沿革分野迄詩文﹐凡四十門﹐盡均采摭諸書輯成﹐而不自述一辭。

嘉泰吳興志二十卷鐵琴銅劍樓重輯歸安姚氏咫進齋抄本稿﹝常熟瞿鳳起藏﹞

宋談鑰纂﹐近人徐兆瑋輯。鑰字元時﹐湖州歸安縣人。淳熙八年進士﹐樞密院編修。兆瑋字少逵﹐號虹隱居士﹐常熟縣人﹐淸光緒十六年進士﹐授翰林。此本鐵琴銅劍樓主人聘兆瑋﹐據咫進齋抄本與《吳興叢書》本《嘉泰吳興志》校核﹐重輯而成。按《吳興叢書》本劉承幹跋謂﹕「《嘉泰吳興志》二十卷﹐宋談鑰﹝元時﹞撰。明嘉靖時徐長谷撰《吳興掌故集》猶及見之﹐後不傳。開四庫館時﹐館臣從《大典》輯出﹐未及編纂進呈。外間傳抄﹐有分二十卷者﹐有分十五卷者﹐亦有不分卷者﹐今所存原目﹐仍分爲二十卷。」《嘉泰吳興志》傳抄本頗多﹐劉承幹未見咫進齋抄本﹐劉氏刊《嘉泰吳興志》﹐未有與此本參校。此外有江陰繆氏煙畫東堂抄本藏於上海圖書館。吳興劉氏刊此書未詳校勘﹐訛誤頗多。兆瑋因鐵琴銅劍樓主人之請﹐據咫進齋抄本重爲校輯﹐時年逾七十矣﹐蠅頭細字﹐無一筆訛誤﹐書成於乙亥十月﹐而未刊行。捲前有兆瑋題識略云「劉氏所刊仍分二十二卷﹐著姓﹑賢貴事實二門﹐則爲卷十六及卷十七之首﹐以烏程縣以下爲卷十七﹐題賢貴事實下。咫進齋本惜少第三十二頁﹐從劉刊錄補﹐尙缺十九行﹐不能合攏。今以二本互校﹐劉本《沈恪傳》少三十餘字﹐不成文理﹐其他互異之字亦多﹐從姚本爲長。惟《沈約傳》姚本脫十字﹐則當從劉本耳。大抵傳抄互異﹐劉氏刊書疏於校讎﹐魯魚亥豕觸目皆是。此《吳興志》一卷﹐姚氏所得𨿽爲殘本﹐而仍付剞厥﹐可見當時傳本之罕縱﹐缺頁未能刊補而存此二十一頁﹐其足訂正﹐劉刊者不下三十餘條。鄙意不爲將殘刻附之《咫進四集》﹐而系跋於後﹐詳述此本之勝於劉本﹐援宋﹑元殘本之例﹐保存今刊﹐倘足備嗜古者校勘之一助乎﹐質之鐵琴銅劍樓主人以爲何如。」據此識以述此本較劉本爲佳﹐惜未刊行。按此志著姓﹐吳興著姓姚氏﹑沈氏﹑丘氏﹑鈕氏﹐上皆烏程。錢氏﹑胥氏皆長興。賢貴事實﹐記陳髙祖霸先﹐世祖蒨﹐廢帝伯宗﹐髙宗頊﹐後主叔寶。衡陽獻王昌﹐武帝第六子也。記陳朝帝冑封王者三十人﹐太子諸王十一人。記後七人﹐妃四人﹐嬪一人﹐夫人二人﹐婕妤一人﹐淑媛一人﹐太妃一人。又記自漢至宋﹑齊人物五十餘人。猶足爲吳興之寶貴文獻。

湖州府誌二十二卷淸歸安姚氏咫進齋傳抄明成化本﹝上海圖書館藏存卷一至十三﹑卷十八至二十二﹞

明勞鉞修﹐張淵纂。鉞字廷器﹐江西徳化人﹐景泰五年進士﹐成化八年任湖州知府﹐十二年卒於官。淵歸安縣人﹐事迹未詳。是編創修於景泰間司訓長洲陳頎﹐書成未刻。成化八年鉞蒞湖州﹐閱其書﹐考事實尙有缺略﹐乃延淵重爲增補﹐十一年始刻成書。其書編例﹐首揭之以地圖﹐繼次第其事實﹐而以詩文爲終﹐紀載自唐﹑宋迨明成化時事咸備。按湖州舊志﹐大抵都沿用古名﹐稱曰《吳興志》﹐此書始爲《湖州府誌》﹐以遵明時職方之制焉。據其凡例云「以禮部所頒式爲準。」但其志體﹐仍本談鑰《吳興志》﹐以各縣類於府下﹐總分四十門﹐附目六。其書以紀載土產較詳﹐紀蠶絲﹐土產志云「絲則各縣俱有之﹐惟出於菱湖﹑洛捨爲第一。綿則以武康爲尙﹐號曰鵝脂﹐屬縣俱有頭蠶綿﹐韌而可用﹐二蠶綿白而不韌﹐絹綢綾紗﹐惟郡城中織之﹐其外俱無。」紀產筆﹐土產志云「筆出歸安縣善璉村﹐昔有馮應科﹑陸穎﹐皆善制筆﹐近時王古用所制亦妙。」

湖州府誌二十四卷明弘治四年刊本﹝浙江圖書館藏﹞

明王珣纂修。珣字徳潤﹐山東曹縣人﹐成化五年進士﹔二十年任湖州知府﹐弘治六年升河南參政去﹐官至監察禦史。此志爲弘治辛亥珣官湖州知府時所重修﹐珣以郡誌極有分析﹐屬郡人汪翁儀﹑唐應徵﹑陳遠﹐襲《勞志》而論次增輯﹔其體裁與《勞志》無甚異﹐列爲三十三目﹔分禮﹑樂﹑射﹑禦﹑書﹑數六集。時《勞志》刻本不多﹐此志版匡字體極大。刻本除此本外﹐上海圖書館藏殘部﹐存卷五﹑卷十﹑卷十一﹐三卷。

湖州府誌十四卷明萬曆四年刊本﹝上海圖書館藏﹞

明栗祁纂修。祁字子登﹐號東巖﹐山東夏津人﹐嘉靖四十一年進士﹐隆慶五年以戶部郎中出任湖州知府﹐三年升山西副使﹐歷官參政﹐開府北邊﹐未上任而卒。按此志初爲歸安唐樞編纂﹐樞歿後﹐張應雷續成﹐經祁鑑定付刻。捲前有董份序﹐言纂修始末甚詳。其例分土地﹑人民﹑政事三綱﹐原本唐樞之定例。列郡建﹑疆域﹑山川﹑鄕鎭﹑區畝﹑形勝﹑津梁﹑物產﹑古迹﹑陵廟﹑戶口﹑功貴﹑風俗﹑■﹝召辛﹞召﹑甲科﹑貢陰﹑逸遺﹑列女﹑流寓﹑方藝﹑郡守﹑縣令﹑賦役﹑學校﹑修築﹑卹錄﹑形禁﹑兵屯﹑廨署﹑郵遞﹑壇祠三十一門。每門各綴子目﹐與他志小異。同治《湖州府誌》引鄭元慶《湖錄》云「予閱天下新舊誌書多矣。從未有此體例。董宗﹝伯份﹞以爲創格﹐吾則謂之變調﹔其舛錯遺失處﹐不可枚舉。」按此志體例未能精確﹐終不免後人之譏也。查明修《湖州府誌》﹐今存者有勞﹑王﹑張﹑栗四志﹐成化《勞志》﹐刻本久佚﹐弘治《王志》﹐刻本惟浙江圖書館藏有全書。此志除此本外﹐南京圖書館亦藏有原刻本。而嘉靖《張志》﹐原爲吳興陸氏所藏﹐已歸日本靜嘉堂文庫所有﹐而海內無之﹐是爲深憾焉。

西吳裏語四卷明嘉靖二十六年刊本﹝上海圖書館藏﹞

明宋雷纂。雷自號市隱居士﹐湖州人。此書成於明嘉靖初﹐書後有雷子鑑跋﹐謂其父旣歿後﹐鑑爲之裒集﹐而付諸梓者也。此書記湖州西鄕軼事﹐隨筆摭錄。《四庫提要﹟存目》入於小說家類﹐不審其書﹐爲記鄕邦雜事舊聞風俗焉﹔《四庫提要》且譏其所載皆不著所出﹐亦多涉荒誕﹐不盡可信。夫地記之書﹐爲記當地舊聞﹐大抵爲采訪記錄﹐則如何而著出處。例如《裏語》記宋徳祐初元兵破四安鎭﹐正將胡明等死之。長興歷修縣誌皆作陳明﹐而長興《譚志》直斥《西吳裏語》爲誤。至嘉慶時聘錢大昕修長興縣誌﹐《辧證》篇《胡明非陳明》一文謂﹕「見於《宋史》瀛國公紀﹐作胡明﹐《西吳裏語》本《宋史》也。」則《裏語》𨿽不著出處﹐而所述不是不據正史也。又《裏語》記永樂十二年廣苕鄕吳貴歸事甚詳。《裏語》又述水利載﹕「淳熙十年大理寺丞張某言﹕陂澤湖塘水﹐則資之瀦泄﹐旱則資之灌漑。近者浙西豪家每遇旱歲﹐築爲長隄﹐中植楡柳﹐外捍茭蘆﹐於是舊爲田者始隔水之出入。湖州等處﹐昔有水患﹐今多旱災﹐蓋由於此。」此書記水利灌漑﹐鄕裏事物者多﹐極爲翔實﹐當不可以小說視之焉。

吳興掌故集十七卷明萬曆四十三年芋獻徵校刻嘉靖本。鈐有開萬卷樓藏書一印﹝南京圖書館藏﹞

明徐獻忠纂。獻忠字伯臣﹐號長谷﹐華亭縣人﹔嘉靖四年舉人﹐曾知奉化縣﹐罷官後寓居湖州。是編其寓居湖州時所作﹐成書於嘉靖六年以後。其例分十三類﹐曰宦業﹑曰鄕賢﹑曰遊寓﹑曰著述﹑曰金石刻﹑曰藝文﹑曰名園﹑曰古迹﹑曰山墟﹑曰水利﹑曰風土﹑曰物產﹑曰雜考﹐考訂尙未詳審。按此志有嘉靖刻本﹐已佚﹐見載歷代史誌及藏書目著錄﹐四庫全書館據兩淮鹽政采進原刻本著於《存目》。

吳興掌故紀要不分卷舊抄本﹝浙江圖書館藏﹞

是書已殘缺﹐輯人無考。玆存山水﹑園亭﹑莊宅﹑古迹記略﹑寺觀﹑祠祀﹑建郡﹑郡守﹑同知﹑通判﹑推官﹑邑令﹑授辟召﹑進士﹑遺逸﹑七十二峯記﹑吳興人物考諸篇﹐每篇編例﹐府以下以縣別爲次。建郡篇載﹕「楚滅越﹐始立菇城縣﹐爲春申君黃歇之封邑﹐秦始皇三十五年攺菇城爲烏程縣﹐隸會稽﹐以烏巾﹝或作金﹞﹑程林二家善釀得名。三國孫權封兄子皓爲烏程侯﹐寶鼎元年孫皓以永安﹑余杭﹑臨水﹑陽羨﹑故障﹑安吉﹑原鄕﹑於潛﹐悉注烏程﹐乃合九縣爲郡﹐以烏程爲治﹐攺郡名曰吳興﹐謂兆皓之能興吳統也﹐吳興之名始此。」按是編未見史誌及藏書家著錄﹐纂修時期﹐據本書郡守篇截至明萬云鵬止。考云鵬嘉靖五年任湖州知府﹐十年去任。是編當纂成於嘉靖初。

吳興雜紀不分卷抄本﹐有辛伯跋﹐鈐西湖外史﹑吳寬之印﹝上海圖書館藏﹞

明李樂纂。樂字彥和﹐號險川﹐烏程縣烏靑鎭人﹐官至廣西左參議﹐纂有《烏靑鎭志》﹐萬曆二十九年刊行。此書署朱國禎﹝文寧﹞校正﹐國禎不知何許人也。書後有辛伯跋云「丁未冬至前﹐伯偶至松陵﹐於郭友三先生處﹐出示此冊﹐所載大明吳興事略﹐頗有可觀。惜未見刊本流行﹐想當時未鐫板耳。」按此書絕無編例﹐爲聞見之筆記耳。開卷記太湖﹐謂「陸魯望望云太湖﹐上稟咸池五車之气﹐故一水五名。然今湖中亦自有五湖﹐曰菱湖﹑莫湖﹑遊湖﹑貢湖﹑胥湖。」則五湖之名﹐明時湖州另有一說也。又記萬曆二十九年六月寒气逼人﹐里人單衣不能禦﹐倍而■﹝礻夾﹞﹐又倍而綿。富陽山中飛雪成堆﹐至七月始熱。又記郡賢守令﹐自顏眞卿以下十多人。樂所睹者﹐熊公汲﹐江西南昌人﹐栗公祁﹐山東夏津人﹔李公頤﹐江西余幹人﹔沈公孟化﹐福建永定人﹐陳公經濟﹐河南禹州人﹐諸人皆萬曆時湖州知府也。又記安吉江天祥事﹐勢不及麻九﹐然白日殺人。江天祥﹐明隆慶時湖州之大盜也。餘皆記烏靑鎭事甚詳。

吳興合璧四卷首一卷淸乾隆五十二年刊本﹝提要編者自藏。上海圖書館藏光緒四年活字本﹑民國鉛印本﹞

淸陳文煜纂。文煜字蓉裳﹐歸安縣人。案此篇以駢儷之文而爲紀載之書﹐統記湖州府屬烏程﹑歸安﹑長興﹑徳淸﹑武康﹑安吉﹑孝丰七縣﹐分山部﹑水部﹑古迹部三門。全書以駢儷文寫成﹐自爲之注﹐注文亦用儷句。儷辭綺句﹐炫博爭奇﹐爲地誌中獨創之作也。

湖陰汗簡二卷首一卷末一卷舊抄本﹝上海圖書館藏﹞

淸徐有珂纂。珂字曉笏﹐烏程縣人。按此書編次﹐簡上﹐世紀﹑世表﹑述古九篇﹔簡下﹐地紀﹑地圖﹑徵今七篇﹔簡末﹐補遺。《湖陰汗簡》記太湖南岸事。古稱﹕「水北爲陽﹐水南爲陰。」故曰湖陰。其書編例﹐頗有規畫﹐專記太湖小梅港以南之地﹐今吳興縣臨太湖之區。以小梅港納苕水入湖﹐苕水東迄至練聚﹝今名練市﹑產筆﹞﹐流百餘里﹐其間水口百數十處﹐皆太湖之來源﹐《汗簡》記此區域事物也。分世紀﹑世表記村鎭鄕裏沿革也。世家與述古九篇﹐記明時湖州人同盟抗宦官事。簡下地紀﹐述沿湖自西而東之村鎭﹑古迹﹑橋梁﹐地圖爲《汗簡》所紀載之地域斷限﹐徵今七篇﹐記鄕團及太平軍事。補遺記兵防水利也。

烏程縣誌十二卷淸康熙二十年刊本﹝北京圖書館藏﹞

淸髙必騰纂修。必騰字鳳翥﹐奉天遼陽人﹔蔭生﹐康熙十四年任烏程知縣﹐官九載﹐調新寧。此志爲必勝官烏程時﹐聘沈從龍﹑羅開驎等編纂﹐其書采摭於明王道隆撰《菇城文獻》者頗多。其志例﹐總立三十門﹐其餘以類附之。爲芟去崇禎間劉沂春修舊志標目之瑣碎﹐而書中紀載之雜冗﹐仍舊覼縷。按烏程自秦置會稽郡﹐攺菇城縣爲烏程縣﹐介於會稽﹑鄣郡兩郡之間。湖州郡屬一州六邑﹐除安吉與長興西南地爲故鄣地外﹐其餘大部分自烏程縣。而湖州以蠶桑著聞﹐亦以烏程爲最﹐烏程之桑﹐有密睛靑﹑白皮桑﹑荷葉桑﹑雞腳桑﹑扯皮桑﹑光葉桑﹑晚靑桑﹑火桑﹑山桑﹑紅頭桑﹑槐頭桑﹑靑雞桑﹑木竹桑﹑靑烏桑﹑紫藤桑﹑望海桑﹐凡十有六種。至大者株以二釐﹐其長八尺﹐所謂大種桑﹐至小爲密睛靑﹐葉小而密。絲以頭蠶爲上﹐柘蠶次之﹐柔細而白者﹐謂之「合羅」﹐稍粗者謂之「串五」﹐又分鹿者謂之「肥光」。綿以頭蠶「同宮繭」作者爲上﹐謂之「純綿」﹐兩蠶共成一繭也。蛾口綿蛾子咬出繭後者之爲次﹐最下者用織紬軟繭爲之﹐「大環綿」頭蠶繭造成﹐白如雪甚韌﹐他處不多﹐烏靑產之。紬有水紬﹑紡紬﹑花綿納﹑斜紋絀﹑兼絲納﹑綿經絲緯紬﹐又有光絲紬﹑花絲紬。桑皮又可造紙﹐有桑皮紙﹑長錢紙﹐皆以桑皮制成。以上具見此志物產所載。

晟捨鎭志八卷抄本﹝浙江圖書館藏﹞

淸閔寶梁纂。寶梁字小圃﹐烏程縣晟捨鎭人。晟捨籍烏程縣之常樂鄕二十九都﹐爲湖州郡城東第一鎭﹐與南潯﹑烏鎭﹑東林﹐並稱郡東之四大鎭也。晟捨之名始於唐﹐相傳李晟駐兵於此﹐故名﹐歷宋﹑元﹑明以迄淸﹐科第聯綿﹐簪纓繼其間﹐著述古迹﹐甲於他區。而數百年竟無鎭志﹐寶梁恐文獻之淪沒﹐自幼畱心鄕裏掌故﹐筆錄成帙。咸豐戊午宦遊中州﹐所成志稿﹐未藏行篋﹐同治元年攺官江南﹐航海來上海﹐聞家藏圖書盡付劫灰﹐感慨系之。自同治丁卯春至己巳夏﹐兩年之間重爲采輯﹐復成此志。其書分輿圖﹑界域﹑村捨﹑河渠﹑街巷﹑橋梁﹑廟宇﹑古迹﹑祠宇﹑墳墓﹑坊表﹑營汛﹑圩田﹑物產﹑風俗﹑進士﹑舉人﹑貢士﹑薦辟﹑封贈﹑蔭襲﹑臨雍﹑鄕飲﹑大壽﹑節孝﹑貞烈﹑殉難﹑人物﹑閨秀﹑流寓﹑方外﹑著述﹑雜記﹑藝文諸門。

東西林匯考八卷淸乾隆三十一年修稿本﹝上海圖書館藏﹞

淸茅應奎纂。應奎字湘客﹐雙林鎭人﹐纂此志稿成時年九十有二歲矣。東﹑西林在湖州郡城東南﹐屬歸安縣之松亭鄕﹐卽今浙江省湖州市雙林鎭也。鎭肇建於唐﹑宋﹐其先東林頗繁﹐後乃西林昌﹐而東林漸消歇。此編所定志境轄十里﹐捲前有雙林鎭圖﹑雙林鎭四境圖。其書體例﹐分形勝志﹑建置志﹑古迹志﹑土產志﹑徵獻志﹑列女志﹑藝文志﹑諸摭紀八門﹐附地理於土產﹐附科第﹑寓賢於徵獻﹐體裁皆備。土產志記雙林以產蠶絲名﹐尢以所制包頭絹最著﹐包頭絹婦女用爲首飾﹐明時通行天下﹐正﹑嘉以前南溪僅有紗絹帕﹐隆﹑萬以來機杼之家相沿。此業亦巧變百出﹐有綾﹑有羅﹐有花紗縐﹑紗斗紬﹑云緞﹐有花有素﹐有輕至三四兩者﹐有重至五六兩者﹐有連至數丈者﹐有開爲十六者﹐每方有四尺﹑五尺﹑七八尺不等。其花樣有四季花﹑西湖景致﹑百子圖﹑龍鳳圖等﹐大小疏密不等﹐各省客商雲集貿易。按包頭絹明﹑淸時婦女用爲首飾﹐至今農婦於捋桑采茶時猶用之﹐以避風暑﹐大致以布制﹐紬制者絕少有。閱此志是爲未竟之稿本﹐而未見有刻本及藏書家著錄。本書首有光緒壬午兪剛題記云「此書湘客先生手纂﹐初稿未經更定﹐觀徵獻寓賢等志名目太多﹐層見復出﹐大略可見。後半冊不知何人妄加塗抹﹐兼有增入﹐隨筆牽扯﹐尢不足取。然原本文筆髙深﹐的是作手。」按兪剛之題記所言﹐亦認爲是應奎所撰原稿也。查雙林鎭志今流行者﹐有同治九年蔡蓉升纂《鎭志》三十二卷﹐但據本志凡例云﹕前有萬曆四十五年陳所志撰《丁巳筆記》﹐以記鎭事﹐康熙十二年吳若金又纂《續志》。又據兪剛題記謂﹕此志後有談氏﹑鄭氏及載梅簷﹑蔡雪樵諸續修本。諸志今已大抵不傳﹐惟見《中國地方誌綜錄》載蔡蓉升纂《雙林鎭志》﹐疑卽蔡雪樵之書也。又日本《靜嘉堂文庫藏書目》著錄有抄本《雙林鎭志》﹐而未著明撰人。嘉興市圖書館藏有抄本《雙林鎭志新補》﹐撰人亦無可考﹐稽《雙林鎭志》源流﹐可考者惟此耳。

寶前兩溪誌略十二卷淸嘉慶十一年萬蕉園刊本﹝上海圖書館藏﹞

淸吳玉樹纂。玉樹字靈圃﹐歸安縣人。按此志嘉慶原刊本﹐久不多見﹐民國十一年吳興劉氏嘉業堂輯《吳興叢書》收刻此書。此志編例﹐卷一序例﹑山川﹐卷二卷三園林﹐卷四津梁﹐卷五寺觀﹐卷六祠禮﹐卷七卷八人物﹐卷九藝術﹐卷十釋老﹐卷十一卷十二著述。據玉樹自序略云「吾邑自宋錢氏歸順後﹐分烏程東南十五鄕別置歸安縣﹐議築城於寶前兩溪之間日射村﹐後因事乃寢。宋以後諸書所載﹐或闕而存疑。」又按此志編例云「事迹通關郡邑﹐不專屬兩溪者不載。人物止載實居玆土者。著爲一時典章﹐凡先輩遺書以志一方人文。」又云「《兩溪志》向無成書﹐今搜討歷代諸事及故老遺聞﹐隨得隨錄﹐不列前後。」又山川志小序云「寶前兩溪柳灣﹑竹塢﹐舞碧飛靑﹔與云淸﹑云因﹐水注其間。」按今四溪流源出百里外﹐而非射村之兩溪也。又人物述故鄣吳均等人﹐則濫及全郡。著述志﹐僅錄書名﹐而多至二卷﹐豈盡射村人之著述耶﹖眞是自亂編例也。

長興縣誌十卷淸順治六年馴雉堂寫刊本﹝上海圖書館藏﹞

淸張愼爲修﹐金鏡纂。愼爲字含銳﹐河南陽武人﹐順治三年進士﹐授長興知縣。鏡字金心﹐號次山﹐別號水一方人﹐邑人﹐明崇禎貢生﹐國變不仕。長興建縣﹐始於晉分烏程縣地置長城縣﹐五代吳越避梁諱攺名長興。宋升爲州﹐元因之﹐明初爲長安州﹐尋復爲縣﹐志乘源流﹐據此志《統例》云「縣誌肇於宋太平興國初﹐張韜禮攝令時編集﹐嘉定間重加纂修。明興洪武初邑人劉巽二修﹐永樂中周鎬夫三修﹐弘治二年﹐臧衍四修﹐嘉靖初年知縣黃光升五修﹔四十年刑部尙書顧應祥六修﹐崇禎十一年知縣吳鍾巒屬文學姚光佑七修﹐艸未就而鍾巒去任﹐光佑亦旋卒﹐事遂湮廢。宋志及劉﹑周所修﹐具不復可見。《臧志》六卷﹐計二百葉﹐《黃志》二卷﹐計五百五十葉﹐《顧志》有二本﹐一本十卷﹐計二百六十葉﹐一本十二卷﹐計四百五十餘葉﹐姚光佑艸未卒業。《臧志》六卷﹐不分志類﹐《黃志》二卷體用編年﹐當自爲一書﹐於志例未合。《顧志》一本十二卷﹐亦不分志類﹔一本十卷﹐分志者八﹐曰建置志﹑曰輿地誌﹑曰民業志﹑曰治道志﹑曰鍾英志﹑曰選才志﹑曰人物志﹑曰雜誌﹐其九卷十卷皆詩文也﹐則曰附錄上﹑附錄下。姚稿十二卷﹐分志類者十三﹐曰輿地誌﹑曰山川志﹑曰建置志﹑曰秩祀志﹑曰風俗志﹑曰食貨志﹑曰經政志﹑曰帝王志﹑曰官師志﹑曰選舉志﹑曰人物志﹑曰藝文志﹑曰雜誌。玆篇所纂定爲十卷﹐凡一千餘葉﹐分志類者十﹐曰輿地誌﹑曰建置志﹑曰民業志﹑曰經政志﹑曰鍾英志﹑曰官師志﹑曰選舉志﹑曰人物志﹑曰藝文志﹑曰稗官志﹐體裁簡質﹐率效舊志﹐徵文考獻﹐洋洋大觀﹐則詳於舊本遠矣。」觀此《總例》﹐舊志及新修之志﹐體例均敍。按鏡跋云「較顧司寇所修﹐事續八十餘年﹐篇增七百有奇﹐字增二十五萬二千有奇。」其書增益前志者﹐果屬不少。官師志﹑選舉志用編年例﹐用明弘光年號﹐爲淸修方誌所罕見。捲前列丁瑀《長興諸山總疏》《諸水總疏》二篇﹐敍述山水源委甚詳。輿圖有長興總圖﹑城隍圖﹑縣治圖﹑學宮圖﹑便民倉圖﹑子山圖﹑罨畫谿圖七幅﹐爲邑人楊藻繪。按此志遺佚已久﹐見雍正《浙江通誌》卷二百五十三﹑同治《湖州府誌》卷六十一著錄。此書上海圖書館得諸於廢紙廠中﹐拯救於湮沒之餘﹐是爲佚而幸存之孤本。

長興縣誌八卷淸康熙十二年刊本﹝浙江圖書館藏﹞

淸韓應恆修﹐金鏡﹑朱升纂。應恆字子久﹐山東安丘縣人﹐康熙舉人﹐康熙七年任長興知縣。鏡纂順治《長興縣誌》﹐已著錄。升字日如﹐號新菴﹐長興白溪村人﹐康熙舉人﹐未仕﹐以著述終老。按此志據順治志體例重修﹐釐輯新故事物﹐較前志核實﹐而刪前志藝文﹑稗官二門﹐以有關邑之文獻掌故﹐各從類引載。民業志物產條載﹕「顧渚山產茶﹐唐大歷五年置貢茶院以此﹐宋初猶貢﹐而後乃罷。元攺爲磨茶院﹐明洪武八年革罷﹔攺每歲貢茶芽二斤﹐貢南京「焚薦」於奉先殿﹐永樂時增至三十斤。」敍貢條﹐又詳述采茶制茶之法。按顧渚山在縣西北水口鎭﹐產茶以紫筍茶最佳﹐芽長二三寸﹐其梗色紫﹐其葉色綠﹐以上吉祥所產尢爲上品。紫筍茶以形如紫筍﹐陸羽《茶經》評爲第一。《茶經》云「紫者上﹐綠者次﹐筍者上﹐芹者次。」至今長興茶農猶奉羽爲茶神。據《湖州府誌》載﹕「明初丁酉﹐朱元璋據金陵稱吳國公時﹐進芽茶三百斤﹐以後年年遞增﹐並以茶一斤﹐折錢一百二十文。」按此說乃以貢品變爲苛稅矣﹔至淸初始罷﹐以後顧渚茶不爲人所津津樂道也。

長興縣誌十二卷淸乾隆十四年刊本﹝上海圖書館藏﹞

淸譚肇基修﹐吳棻纂。肇基字祝泰﹐號岐峯﹐廣東新會人﹐雍正十二年進士﹐乾隆八年由龍泉縣調知長興縣。棻歸安縣人﹐舉人。此志纂成於乾隆十四年﹐全書凡三十四門﹐卷首圖八幅。長興縣誌﹐自明邑人顧應祥纂縣誌二種﹐以後修志﹐大抵沿其體例﹔此志則分爲三十四門﹐編纂艸率﹐疏於考據﹐惟書中引錄公牘﹐足爲今日可備考之資料。如物產門器用之屬﹐煤一條﹐引錄當時礦窯開采之公告﹐可以反映當時礦工工作狀況與開礦制度﹐玆錄全文如下﹕「合溪以上﹐西山一帶﹐長邑煤窯﹔在合溪南北兩山﹐巖戶出貲呈報開采﹔其無關礙城池龍脈及民間墳墓等處﹐聽從民便。以地主爲巖戶﹐官地官山﹐則以領帖輸稅之人爲巖戶。此天地自然之利﹐上以輸國庫﹐下齊民用者也。但思圖煤之利﹐必先審煤之害﹕煤井深有百餘丈﹐遠至二三里﹔開挖者數十人﹐百餘人不等。往往有掘向深邃處﹐忽水泉湧出﹐抑或支木不堅﹐從上坍下﹔又有工人不謹﹐燃油失火延燒等獘。在下者﹐呼吁奔竄無路﹔在上者﹐披髮援手罔濟﹔人命輕如艸■﹝艸官﹞﹐莫此爲甚。因出示曉諭﹔不得過深遠﹐隨支板木﹐俱用堅樁﹔每夫各給麂皮袴﹐以免水气內浸﹐燈則用明角外罩﹐邇年報傷人命者﹐亦罕矣。其雇用人夫塡明年號住居﹐並取具連環結狀﹐以憑稽核。向日外來姦匪﹐具無處隱匿﹐其中至無業遊民盡行驅逐。倘有畱客致生事端者﹐責成巖戶與該甲長。如此庶於足國裕民之道﹐兩無妨礙﹐而民命亦借保全。」如若此記載采礦之情況資料﹐乾隆時所修方誌𨿽多﹐但極少有引錄此等資料。光緒間修《長興縣誌》﹐仍全文過錄也。

長興縣誌二十八卷淸嘉慶十一年刊本﹝海復旦大學圖書館藏。上海圖書館藏殘本﹞

淸邢澍修﹐錢大昕﹑錢大昭纂。澍字雨民﹐號佺山﹐甘肅階州人﹔乾隆五十五年進士﹐嘉慶元年任長興知縣。大昕字曉徵﹐又字及之﹐號竹汀﹐一號辛楣﹐江蘇嘉定縣人。乾隆甲戌進士﹐官至詹事。大昭字可廬﹐國學生﹐大昕之弟﹐兄弟均精考証之學。長興《譚志》止於乾隆十二年﹐艸率不精﹐故延大昕重纂。是時嘉靖《顧志》猶存﹐邑人視之爲縣誌圭臬。大昕之纂此志﹐故定例謹嚴﹐志凡二十九門﹐附類者凡八﹐爲其晚年精心之作﹐世稱善本。按其所定疆域﹑風俗﹑物產﹑帝王四門﹐備極詳謹﹐疆域下附形勢﹐以明邑境之扼要。記風俗﹐則重在蠶桑俗禮。物產則詳於土著﹐長興產煤﹑產茶﹑產酒有名﹐三者記之特詳。其物產小序云「逞博炫奇﹐類於茶經﹑蟹志﹑牡丹﹑荔枝譜之體例﹐《琴川志》嘗譏之矣。」衍其義﹐故述物產絕無炫博空談。帝王一門﹐則皆證史傳核實也。此外有雜識一門﹐兼及考證﹔而又別立辧證一門﹐視若重復﹐然其涇渭分淸。考證則正顯著之訛誤﹐辧證則不妄推前人議說﹐而引經據典﹐直斥無當。余閱此志﹐每嘆大昕考據之精微﹐兼通誌例深識﹐但於沿革之辧證﹐謂﹕「頤尙書失之討論沿襲。」而起眾議之誹。長興沿革﹐邑人顧應祥纂縣誌﹐據《史記正義》謂縣爲秦鄣郡﹑會稽二郡間地。而大昕《辧證》﹐以《顧志》沿革與郡誌兩相矛盾﹐乃引沈約《宋書﹟州郡誌》長城令﹕「晉武帝太康三年﹐分烏程立縣。」《辧證》謂﹕「當太康建縣之始﹐長城﹝今長興縣﹞與故鄣並爲吳興郡屬縣﹐而故鄣爲秦﹑漢舊縣。志但云分烏程立﹐不及故鄣明乎﹐故鄣與長城無涉也。休文武康舊族﹐以本郡人修國史﹐而所言鑿鑿。此所謂南山可移﹐此案必不可動者矣。」大昕指出《顧志》之誤﹔由是長興沿革﹐羣起爭論﹐百餘年不決焉。沈登瀛﹝乾﹑嘉時考據地理家﹐烏程縣人﹐著有《深柳堂文集》作《原鄕考》﹝《惲志》卷三十二引全文﹞謂﹕「錢大昕《長興縣誌﹟辧證》以孝丰爲原鄕舊地﹐彊於限斷﹐則惑之甚矣。原鄕以今長興之原鄕山得名。安吉﹑原鄕二縣﹐同分於故鄣﹐安吉在先﹐原鄕在後﹐安吉在南﹐原鄕在北。」登瀛以先後之分﹐方位所在﹐駁斥大昕妄羅《吳興掌故集》之謬﹐用以彊辧﹐以孝丰爲原鄕舊地之誤也。嗣後朱鎭纂《長興縣誌拾遺》及《拾遺補》﹝卽《故鄣考》﹞謂﹕「顧應祥志沿革引《史記正義》﹐其後論者轉以爲非。謂先貞觀之世﹐安吉並於長城﹐至麟徳初復立安吉﹐則故鄣城攺歸安吉矣。不知《唐志》言復立安吉﹐所復者原並之地﹐誰謂並故鄣城入之哉。」此指出大昕謂故鄣與長城無涉之誤也。沈登瀛又作長興《邢志條辧》《邢志訂訛》《邢志辧訛》等文﹝沈登瀛《深柳堂文集》收﹞﹐皆駁斥大昕《辧證》之誤。徐元禧作《邢志志余》﹐朱養元作《邢志補志》﹐皆斥大昕纂《邢志》之缺失。以大昕之才纂縣誌﹐而不免眾議之誹﹐以知修志之難也。

長興鄕土述昔不分卷稿本﹝纂人家藏﹐長興縣文化館藏淸稿﹞

嚴育三纂。育三長興縣人﹐石礦職工﹐於一九八一年疾卒於上海﹐年八十三歲。育三自少畱心於鄕邦文獻﹐經十餘年之搜羅﹐纂成是書。其書編例﹐分二十門﹐凡三十三篇﹐約五萬言。紀載自句吳始僻太湖西地﹐迄淸末際止﹐於金﹑元﹑淸入侵﹐及太平軍等地方史實﹐附及邑人錢江事迹﹐紀述甚詳。其次則爲農業﹑工業﹑特產﹑賦稅﹑茶貢﹑太湖水利﹑歷代災害﹑人物傳記等。其書取材﹐以參考舊文獻外﹐大抵經纂人實地調查﹐訪問民間傳說﹐具有批判槪括之鄕土敍述。

吳興入東記一卷淸刊《範聲山雜著》本﹝上海圖書館藏﹞

梁吳均纂﹐淸範鍇輯佚。均字叔庠﹐故鄣﹝今長興﹑安吉二縣間地﹞靑山人。《梁書》有傳﹐《南史﹟文學傳》有傳。鍇字聲山﹐烏程縣人。入東爲故鄣東境地﹐晉廢故鄣﹐西南境地歸入安吉與原鄕﹐東北境地歸入長城﹐故曰入東。長城今名長興﹐均居靑山﹐靑山在長興縣和平區﹐今其地猶有入東鄕。按長興《譚志﹟藝文志》著錄﹕梁吳均撰《入東記》﹐注謂﹕「吳興太守柳惲召補主簿﹐均始入東境﹐乃作《入東記》﹐以辧山川故實。」按《入東記》爲長興鄕村誌書之始焉﹐淸道光時鍇始輯佚成書﹐名曰《吳興入東記》。鍇輯佚僅十二條﹐編爲一卷﹐按十二條大抵選錄於《湖錄》﹐又仍用《湖錄》體例﹐以爲統記吳興郡事﹐未辧入東爲鄕地名。據長興《譚志》寺觀引《顧志》﹝佚﹞「縣西南六十里佛川寺﹐宋元嘉元年建﹐梁吳均《入東記》云﹕是時有石佛自川中湧出﹐因建寺名佛川。」又《輿地紀勝》載﹕「吳均《入東記》云﹕昔宋元嘉元年﹐有石佛自水湧出因名。」又長興《張志》云「佛川在縣南六十里﹐佛川寺梁吳均故宅。僧徳乾重建《佛川寺碑記》云﹕此地梁吳均隱居之地也﹐衰艸寒溪﹐不知幾許。」又《藝文類聚》引吳均文﹕「故鄣東三十五里有靑山﹐絕壁乾天﹐孤峯入漢﹔綠嶂百重﹐淸川萬轉。歸飛之鳥﹐千翼競來﹔企水之猿﹐百臂相接。秋露爲霜﹐春蘿被徑﹔風雨如晦﹐雞鳴不已。信足蕩累頤物﹐悟衷散賞。」此段似六朝人文气﹐且記入東地情也。嘉靖《安吉州誌》卷三山川東晉山條﹐引梁吳均《入東記》云「東晉欲於此立城郭故名。」玆補輯數條﹐聊以增鍇輯本之未備也。

小溪口農村攺進會報告書不分卷一九三四年油印本﹝上海圖書館藏﹞

里人雷震主編﹐周浩如編輯。震字儆寰﹐長興小溪口人﹐其先祖河南人﹐淸同治時黃河決口﹐豫人避河患流亡江南。江南兵戈之後﹐田園荒蕪﹐長興縣西南百數十里間﹐渺無人煙﹐良田萬頃﹐悉生楛榛。豫人避河患來此墾植者﹐集五萬餘人。震祖父挈全家來此﹐遂定居於小溪口﹐至震家境較裕。其母里人稱「四伯娘子」者﹐頗有才能﹐賣開墾之田給震讀書﹐震畢業於湖州三中學堂﹐卽赴日本畱學﹐考取帝國大學法政科﹐畢業後歸國﹐於杭州謀業﹐有密告於督軍署指震爲「赤黨」﹐震被捕下獄﹐督軍孫傳芳下令處於死刑。其母多方求救﹐因同邑周鳳岐向傳芳求免﹐得保釋歸裏。北伐戰後﹐震始出任南京考試院編審﹐時戴傳賢任院長﹐潘廉琛爲祕書長﹐王世傑﹑朱家驊﹑陳立夫皆在院任編審。時國民黨政府之人事工作附設於考試院﹐潘廉琛極爲反對﹐辭官歸田﹐相繼震與王世傑亦免職。震回裏種田﹐後潘廉琛薦爲湖州三中校長﹐及王世傑任教育部長﹐聘震爲總務司長。抗日戰起﹐震至重慶﹐當時所稱「考試院四編審」者﹐王﹑朱﹑陳皆得勢﹐惟震寥落於仕塗﹐王世傑薦爲國民參政會祕書長﹑政治協商會祕書長﹐是後世人始知其名。協商破裂﹐震心不安﹐時胡適之創言中國學術自主﹐震疾聲應和。適之如京﹐驅車訪震﹐由是相識。後震至臺灣﹐與適之創辦《自由中國》半月刊﹐震登載《我的母親》一文﹐被臺灣當局判刑十年﹐適之聞「雷案」﹐啣恨病亡﹐而震不知所終。浩如江西崇義縣人﹐江西公立法政專科學校畢業生﹐曾任上海郊區農業攺進會主任。震聘爲小溪口小學校長﹐兼小溪口農村攺進會主任。是編向小溪口里人之報告書﹐猶如舊方誌《襄陽必告錄》之類也。是編敍述小溪口之農民組織﹑防衛﹑教育﹑醫藥衛生﹑農貸﹑經濟諸事﹐開辟新村鎭志體裁。長興村鎭山川雜誌﹐遠源悠久﹐自梁吳均《入東記》以後﹐見於史書藝文志﹐邑志著撰志著錄者﹐有唐陸羽《顧渚山記》﹐宋朱輔世《茶山錄》﹐明熊明遇《羅芥茶記》﹐淸方文《罨畫溪記》﹐皆承吳均《入東記》一脈相傳﹐以記山川故實﹐自成一體。至近人雷震此書﹐始更前轍﹐新創體裁。

徳淸縣誌十卷明嘉靖間刊本﹝上海市文物保管委員會藏﹐現藏上海市圖書館﹞

明郝成性修﹐陳霆纂。成性江都人﹐嘉靖二十六年進士﹐授任徳淸知縣。霆字聲伯﹐號水南﹐徳淸縣人﹐弘治十五年進士﹐官刑科給事中。正徳初以忤劉瑾謫六安州判﹐攺知休寧知縣﹐瑾誅擢用刑部﹐官至山西按察司簽事﹐兼提督學校事﹐遂致仕歸裏﹐所著有《水南集》。漢﹑唐之時﹐徳淸尙未立縣﹐爲烏程縣之餘不鄕﹔宋嘉熙間章鑑撰《余不志》﹐是爲志乘之始。按是編序稱﹕「邑志則始自正統間肇創。」此志成於嘉靖乙酉﹐繼正統志重修。其書分輿地考﹑宮室考﹑食貨考﹑官制考﹑職官考﹑選舉考﹑治行傳﹑人物傳﹑藝文志﹑雜誌十門。按正統志已佚﹐以此志爲最舊之本﹐玆書亦僅存之孤本耳。

仙潭志八卷明正徳十一年修﹐舊抄本﹝上海圖書館藏﹞

明陳霆纂。霆字聲伯﹐號水南﹐里人﹐進士﹐官山西提學僉事﹑刑科給事中。按此志霆序謂﹕「幼喜從先生長老訪求其故﹐老歸志之。」此志爲霆憶故舊之作﹐分三十六門﹐附五﹐爲見聞紀述之書。仙潭爲徳淸縣新市鎭之別名也。鎭又名陸市﹐仙潭者﹐鎭有潭﹐仙人之所游泳也。自宋南遷臨安﹐鎭爲水路通江﹑淮門戶﹐鎭內多水街﹐可艤船數萬。此志載鎭內有橋四十四﹐今鎭內之橋不止此數焉。按序此志爲鎭志首創﹐後修之志皆名新市﹐《仙潭志》爲鎭志源始也。按新市自陳霆此志以後﹐明有胡道傳﹑潘谷﹐皆纂鎭志未成。至明末沈戩谷纂成《仙潭後志》﹐按其自序云「前讀水南先生《仙潭志》﹐心向往之﹐已而得懷川翁《續志》﹐遂考其與前誌異同。」按此則自陳霆此志以後﹐又有懷川之《續志》﹐戩谷之《後志》。其後程之彭又輯《仙潭文獻》十卷﹔淸嘉慶間沈赤然纂《新市鎭志》八卷。新市屬徳淸縣﹐徳淸原爲烏程縣之餘不鄕﹔自宋《余不志》以來﹐則歷承修纂﹐而不襲取府縣誌書﹐自成鄕鎭誌書之一體。

武康縣誌八卷明嘉靖間刊本﹝天一閣藏﹞

明程嗣功修﹐駱文盛纂。嗣功字午槐﹐歙縣人﹐嘉靖二十六年進士﹐授任武康知縣﹐後官應天府知府﹐修有《應天府誌》。文盛號兩溪﹐武康縣人﹐嘉靖十四年進士﹐授編修。文盛爲人孝弟力學﹐以經濟名﹐時嚴嵩秉政﹐能引身獨善。丁內艱﹐服闋不再仕﹐結屋石城山麓讀書其中﹐所著文見萬曆間邑人楊鶴所刻《武康四先生文集》﹐文盛其一也。武康之有專志﹐始於宋劉瞳撰《餘英志》﹐明弘治間知縣易綱修《武康縣誌》﹐仿年表體﹐分部體例﹐檃括稱當。是編仍其體例﹐分邑紀﹑星野表﹑疆域表﹑秩官表﹑人物表﹑山川志﹑風俗志﹑食貨志﹑學校志﹑祀典志﹑藝文志﹑名宦傳﹑儒林傳﹑卓行傳﹑宦業傳﹑文苑傳﹑隱逸傳﹑列女傳﹑寓賢傳﹑雜傳凡二十門﹐是爲文盛及邑生魏實﹑李森諸人纂輯。山川志紀莫幹山在縣城西北二十五里﹐地近三橋埠鎭﹐明時已頗稱盛﹐山有莫幹劍池及磨劍石﹐傳爲幹將﹑莫邪從此鑄劍﹐磨以其山之石﹐淬以其池之水﹐則銛利倍常。莫幹山於明時𨿽無今日之盛﹐而爲當時富商宦達避暑之地矣。食貨志載武康產絲紬著聞﹐縣城設織造府﹐歲產局絲三百三十三觔。而今湖屬諸縣產絲皆以兩計﹐不言斤數﹐明時則以觔計數﹐以此可以考古今市場貨物計數之變遷也。

武康縣誌八卷淸康熙十一年刊本﹝上海圖書館藏﹞

淸馮聖澤修﹐駱惟恭纂。聖澤字沛衢﹐順天蒲陰人﹐由內番譯官授知縣﹐康熙七年任武康知縣。惟恭武康人﹐事迹未詳。是編乃康熙壬子聖譯官武康時聘惟恭據明嘉靖間駱文盛所纂縣誌體例重修。先是順治間邑人駱仁埏考舊志﹐有前溪釣叟抄本﹐康熙乙巳﹑丙午間知縣吳定遠﹐復爲搜錄遺事﹐成《武康縣誌藏本》﹐此志乃集其成。其書體例﹐爲紀﹑表﹑志﹑傳四綱﹐凡八卷。卷一邑紀﹐卷二星秩﹑疆域﹑秩官﹑人物四表﹐卷三山川﹑風俗﹑創設三志﹐卷四食貨﹑學校﹑典祀三志﹐卷五藝文志﹐卷六至八﹐人物傳。每篇之後有附跋﹐大抵仍沿用駱文盛舊志﹐有維恭及邑庠生張復旦題識﹐皆言簡意詳。

武康縣誌錄要不分卷舊抄本﹝上海師範學院圖書館藏﹞

是編爲選錄淸道光九年疏筤修《武康縣誌》。筤號龍眠﹐道光二年進士﹐官武康知縣時﹐延陳殿階﹑吳敬義纂縣誌二十四卷﹐自咸豐間兵燹之後﹐版帙焚盡﹐流傳絕少。是編節錄疏筤之志﹐稱曰《錄要》。按其編次﹐分爲地域﹑建置﹑秩官﹑選舉﹑藝文﹑列傳﹑雜誌七類﹐已非《疏志》原例。藝文內金石一目﹐有周罐﹑漢銅洗﹑銅官錢範﹑寶相寺神鐘等十數器﹐只抄附考﹐圖像未有描繪。節本方誌﹐始見此書﹐而未詳出於何人之手﹐觀其所錄事物﹐皆典核有用﹐可資參考之價值。

安吉州誌十六卷明嘉靖間刊本﹝上海圖書館藏存卷五至八﹐天一閣藏存卷一至四﹐卷九至十一﹞

明伍餘福纂修。餘福字君來﹐一字疇中﹐蘇州吳縣人﹐正徳十二年進士﹐任安吉知州﹐歷官刑兵二部郎中﹐鎭遠知府。按此志﹐嘉靖三十四年餘福官安吉時所修﹐見《澹生堂書目》《千頃堂書目》《脈望館書目》《萬卷堂書目》著錄﹐皆作十六卷。同治《安吉縣誌》載此志序及凡例十四則﹐凡例一云「安吉自攺州以來﹐無有志者﹐𨿽有《古桃志》抄本﹐殘篇斷簡無可考。」考安吉立縣始於後漢光和之未﹐析丹陽郡故鄣之地建縣﹐曰安吉﹔明正徳元年升州﹐州誌肇自此志。玆書爲殘本﹐存課貢﹑戶口﹑軍役﹑公署﹑學校﹑祀典﹑關津﹑古迹﹑丘墓九篇﹐刻本久佚﹐此本外﹐天一閣所藏亦爲殘本﹐存卷一至四﹐卷九至十一。

安吉州誌十卷淸康熙十年刊本﹝浙江圖書館藏﹞

淸曹封祖修﹐朱進纂。封祖遼東人﹐蔭生﹐康熙八年任安吉知州。進字廣文﹐一字方城﹐海寧縣人﹐順治舉人﹐康熙六年任安吉州學正。安吉州誌肇修於知州伍餘福﹐後或議其浮華無實。其後二十年知州江一麟重修州誌八卷﹐又或評其簡略不詳﹐以知修志不易。此志爲封祖官安吉時與屬官朱進議例重修﹐以正舊志之失。其例參《江志》體例﹐定爲三十一目﹐書中文辭仍襲用《江志》舊文者甚多。是時安吉𨿽仍爲州而不領孝丰﹐此志所不同以《江志》者﹐書中盡削孝丰事不載。按此例亦非修志者之善法﹐未分前之事﹐不可不載﹔旣分後之事﹐固當不載﹐如此方能分合分明。

●卷七下

○浙江下

長興陳光貽學

寧波府誌四十二卷明嘉靖三十九年刊本﹝上海圖書館藏﹞

明周希哲修﹐張時徹纂。希哲威遠人﹐嘉靖二十九年進士﹐三十六年任寧波知府。時徹號東沙﹐鄞縣人﹐嘉靖二年進士﹐官至尙書。按此志纂成於嘉靖三十八年﹐當時諸生同參訂者﹐府學有倪詢﹑薛晨﹑盧叔麟﹑李賢﹐鄞縣有洪謨﹑沈明臣﹑何炯﹑張邦輔﹐慈溪有方詔﹑向斅﹐奉化有孫繼宗﹐象山有周易﹑兪瀾﹔纂輯旣非一手﹐又亟於成書﹐故不免有舛訛之處。其書體例﹐分輿地圖﹑秩官表﹑選舉表﹑疆域志﹑經制志﹑物土志﹑雜誌﹑藝文﹑列傳九類。按此志搜羅博洽﹐涉獵古今﹐斐然可觀。乾隆《鄞縣誌》序稱其論賦稅﹑海防﹐尢見經濟。寧波秦﹑漢至隋﹐爲會稽郡地﹐唐始置鄞州﹐宋曰明州奉化郡﹐後升爲慶元府。元爲慶元路﹐明初曰明州府﹐後攺爲寧波府。

昌國典詠十卷稿本﹐有王謇跋﹝上海圖書館藏﹞

淸朱緒曾纂。緒曾字述之﹐上元人﹐道光舉人﹐官至知府。此書緒曾辦理定海善後時﹐因爲其自用所需而輯也。成於咸豐元年﹐博采宋﹑元﹑明志乘。《昌國州圖志》﹐輯錄共二百四篇﹐記山海﹑洞巖﹑塘地﹑石浦﹑潭﹑礁﹑鹽場﹑門閘﹑田井﹑坊倉﹑書院﹑堂院﹑橋﹑亭﹑寺廟﹑墓等記文﹐匯成舟山掌故之集﹐而不自述一詞﹐別創地誌一體也。

鄞縣誌二十四卷首一卷淸康熙二十五年刊本﹝上海圖書館藏﹞

淸汪源澤修﹐聞性道纂。源澤字天門﹐揚州江都縣籍﹐徽州歙縣人﹐廩生﹐康熙二十二年任鄞縣知縣。性道鄞縣人﹐貢生﹐畱心於鄕邦文獻﹐歷四十載而纂成此志。博稽確訂志類爲一十二考﹔曰總識考﹑曰經制考﹑曰形勝考﹑曰利濟考﹑曰治化考﹑曰敬仰考﹑曰選舉考﹑曰品行考﹑曰修辭考﹑曰特藝考﹑曰方外考﹑曰雜紀考。捲前有王掞序略云「發凡起例﹐別具卓識。部分爲考者十有二﹐條系爲目者八十有六﹐詮次爲捲者二十有四。其載事也核﹐其臨文也愼﹔於星野﹑兵農﹑選舉﹑徳義﹑士女﹑節烈﹑采訂尢加詳確。」乾隆《鄞縣誌》卬憲曾序論此志云「𨿽屬詳備﹐而拙於文詞﹐未爲通人所詳。」余觀此書﹐均爲考訂之詞章﹐𨿽無詞采風韻﹐而文字簡核也。按鄞縣爲寧波府附郭縣﹐漢時爲鄮﹑句﹑章三縣地。唐置明州﹐以鄮爲附郭﹐五代梁以避祖諱﹐攺鄮爲鄞﹐自宋以來郡𨿽屢更﹐而縣則無攺。郡誌古本﹐今存者較多﹐而郭縣專志﹐傳者以此志最古。

鄞志稿列傳八卷稿本﹝上海圖書館藏﹞

淸蔣學鏞纂。學鏞字樗庵﹐鄞縣人。按此本爲紫格抄稿本﹐版口刊「鄞縣誌」。四明張壽鏞輯刊《四明叢書》第三集﹐收《鄞志稿》二十卷﹐蔣學鏞纂﹐成《甬上先賢傳》十九卷﹐《水利考》一卷。按鄞縣修志﹐未見有《蔣志》﹐後修諸志亦未有引稱《蔣志》者。考學鏞淸乾隆時人﹐故疑此本﹐爲錢維喬所修《鄞縣誌》之底本。維喬武進人﹐精志乘之學﹐及官鄞縣﹐聘嘉定錢大昕纂縣誌﹐親與大昕商訂志例﹐監該愼嚴﹐考據詳備﹐世號名書﹐刻成於乾隆五十三年。書中列傳采用學鏞此志稿也。

慈谿縣誌八卷明天啟刊本﹝上海圖書館藏﹞

明李逢申修﹐姚宗文纂。逢申字延之﹐號若鶴﹐靑浦縣人﹔萬曆四十七年進士﹐授慈谿知縣﹐以失閹黨意﹐降遷縣佐﹐丁母憂歸﹐服闋起爲工部主事。宗文慈谿人﹐萬曆三十五年進士﹐官至都禦史。按慈谿故句章地﹐自漢董孝子奉母大隱﹐而谿以慈名﹐唐開元中縣亦名慈谿。邑志起於何時﹐未可詳考﹐而寶慶《四明誌﹟張齊方傳》﹐引注慈谿舊志﹐則宋寶慶以前已有志矣。明志始見《文淵閣目》﹐新志類載﹐則正統以前已有之。正徳間邑人周旋﹑陸紳纂縣誌二十卷﹐已佚﹔而見歷代史誌﹔及公私藏書目著錄。是編乃繼正徳志重修﹐纂成於天啟四年。其編例﹐分二十四類﹐附類五﹐惟人物類﹐析子目十八﹐舊景圖及宸翰﹐列於卷之十二﹑十三﹐而不列以前﹐又不列纂修表﹐而以纂修人列於各卷之第二行﹐是爲其獨創之款式也。

觀海衛志四卷四明張氏約園抄本﹝上海圖書館藏﹐存卷一至卷三上。北京圖書館﹑浙江圖書館各藏淸抄本全﹞

明周栗纂修。栗廣西桂林人﹐進士﹐任臨觀戎政把總。按此志修成於嘉靖四十一年﹐今惟見存抄本﹐四明張氏以此本刊入《四明叢書》﹔此本爲張氏原抄本﹐已見缺一冊。此志編次﹐捲前有浙直等處地方總兵官右軍都督府﹑都督同知盧鏜序﹐其志例﹐首疆域﹑星土﹑形勢﹐次建置迄藝文﹐凡四十一門。記載重於關隘險要﹐不屬衛境者兼收﹐若文武官員不論古今具書姓名﹐方技災祥記述尢詳﹐濫及一方之雜事矣。觀海衛初爲吳﹑越地﹐隸勾章衛﹐宋始瀕海置向頭﹑鳴鶴兩水軍寨城。明洪武時湯和鎭此﹐於慈谿縣三十都之定水寺﹐塗田置觀海衛﹐設衛自此始﹐衛志則此志首創也。

奉化縣圖志十二卷明嘉靖間刊本﹝上海圖書館藏﹞

明錢璠修﹐仉復纂。璠字國用﹐常熟人﹐嘉靖舉人﹐嘉靖十二年任奉化知縣﹐在任六年去﹐著述頗富﹐有《五經旁注》《續古文會編》《詩韻釋義》。復字汝新﹐一字東巢﹐鄞縣人﹐著有《詩傳纂義》。按是編纂成於嘉靖十四年﹐捲前列姚鏌序及凡例﹐凡例後有邑人謝澭題記云「是篇一二卷爲復編纂﹐三卷將脫稿﹐而復以病辭歸﹐以下爲澭等纂成。」按其書體例﹐分輿地誌﹑山川志﹑建置因革志﹑疆裏志﹑諸職司志﹑公署志﹑壇廟志﹑戶口志﹑土田志﹑財賦志﹑徭役志﹑學校志﹑選舉志﹑人物志﹑職官題名志﹑祠祀志﹑錫典志﹑名賢遺迹志﹑風俗土產風物志﹑藝文志﹑碑文志﹑藝術方伎志﹑釋祠志﹑祠■﹝礻幾﹞祥志﹑雜誌﹐凡五十有六目﹐志圖分插於各類﹐定目糾紛雜冗﹔又編纂爲出多手﹐敍述亦不免乖錯。奉化建置﹐始於唐析鄮縣地置奉化縣﹐宋因之﹐元升爲奉化州﹐明降爲縣。縣東南五里﹐有奉化山﹐一名瑞峯山﹐峯巒特起﹐爲邑之主山。又有奉化溪在縣北﹐其上游曰剡溪﹐源出嵊縣界嶺及六詔嶺﹐北流凡九曲﹐至奉化縣東北﹐名奉化江﹐其流始大﹐又流入東北入鄞縣合甬江。

象山縣誌八卷明嘉靖三十五年刊本﹝天一閣藏﹞

明毛徳京修﹐楊民彜﹑卜乾﹑兪瀾纂。徳京字子極﹐富川縣人﹐嘉靖三十年任象山知縣。民彜象山人﹐貢生﹐官荊王府紀繕。乾象山人﹐貢生﹐官訓導。瀾象山人﹐庠生。按本志沿革﹐象山本爲鄞縣東南地﹐唐神龍間始析置縣﹐以邑境有象山故名。象山誌乘﹐據本志序謂﹕「自宋寶慶間已有之﹐永樂時一修﹐所謂舊志也。成化時楊實又爲重纂﹐所謂新志也。」考二志今皆佚﹐今存則以此志最舊。其體例﹐分建置﹑山川﹑風物﹑貢賦﹑學校﹑兵衛﹑人物﹔爲楊﹑卜﹑兪三人合纂﹐爲邑人周茂伯編訂。

南田志稿不分卷稿本﹐有葉景葵跋﹝上海圖書館藏﹞

淸馮登府纂。登府字衎石﹐嘉興人。南田初爲石補巡檢司地﹐在象山縣西南﹐光緒間置縣﹐未久並於象山。此稿未建縣前所纂﹐敍事至道光止。分山川﹑建置﹑兵寇﹑地理﹑形勢﹑藝文﹑雜誌七門﹐屬稿未成﹐每門僅寥寥數條。雜誌載倭夷通內之事﹐頗有參考價值也。

會稽三賦四卷明吳興閔氏刊朱墨套印本﹝上海圖書館藏﹞

宋王十朋纂﹐明渭南南逢吉注﹐上虞尹壇補注﹐會稽陶望齡評。十朋字龜齡﹐樂淸人。紹興二十七年進士第一﹐官至龍圖閣學士﹐謚文忠﹐《宋史》有傳。十朋著《梅溪集》﹐此三賦又於集外別行。三賦者﹐一曰《會稽風俗賦》﹐敍會稽之山川﹑物產﹑人物﹑古迹也。一曰《民事堂賦》﹐民事堂者﹐紹興中添差簽判廳之公堂也。一曰《蓬萊閣賦》﹐其閣以唐元稹詩「謫居猶得住蓬萊」句得名也。皆在會稽﹐故統名曰《會稽三賦》。十朋文章典雅﹐足以標舉會稽之勝。其後郡人史鑄病其不詳﹐復增之注﹐以爲後人想象考索者﹐亦持爲詳贍也。鑄此作﹐爲十朋耳聞目睹﹐言必有徵﹐故爲之注者也。此本爲南逢吉重注﹐尹壇補注﹐補鑄所注之不足。每篇末又有陶望齡評﹐故原書三卷﹐而增爲四卷。捲前有會稽圖附圖說﹐爲明盛文明補繪也。文明爲之序謂﹕「龜齡《風俗賦》﹐乃便流傳。髫秀之無不上口﹐其家傳戶習﹐似元和之誦﹐三賦殆將與會稽山水共天壤。」此三賦寄慨抒懷﹐宛轉流利﹐修辭典雅精核﹐駢儷英華﹐不媿爲宋賦之傑作也。

會稽志二十卷明正徳五年重刊本﹝上海圖書館藏﹞

宋沈作賓修﹐施宿纂。作賓字賓王﹐歸安縣人﹐以父蔭入仕﹐中刑法科﹐歷官大理評事。慶元初令平江﹐五年以朝請大夫守紹興府﹐六年轉朝議大夫除兩浙路轉運副使﹐官至工部尙書﹐除寶謨閣大學士。宿字武子﹐長興縣人﹐慶元初官余姚令﹐升任紹興府通判。宿通經博學﹐尢畱心金石之學﹐嘗治《石鼓》。父元之所注《蘇詩》未梓﹐宿推廣爲年譜﹐同郡傅穉善﹝歐書﹞﹐爲之繕寫鋟版。此志修成於嘉泰元年﹐全書凡一百十七目﹐附目七﹐采用圖經體例。捲前有陸遊序略云「直龍圖閣沈公作賓來爲守﹐始慨然任之﹔而通判府事施君宿發其端﹐安撫司幹辦公事李君兼﹑韓君茂卿爲之輔﹐郡士馮景中﹑王子虛﹑王度﹑朱鼐﹐永嘉邵持正等﹐相與搜羅討論焉﹐累月乃成。沈公去爲轉運副使﹐華文閣侍制趙公不迹﹐寶文閣學士袁公說友繼爲守﹐亦力成之。而始終其事者﹐施君也。」按陸序敍此志纂修始末甚詳。又其序首稱「禹會諸侯﹐而以思陵巡狩﹐升府配之」。气壯文雅﹐蓋奇作也。會稽夏封無餘﹐秦漢置郡﹐晉以爲王國﹐宋﹑梁﹑陳於郡置東揚州﹐至隋攺曰吳州﹐大業初攺越州﹐尋復爲郡。唐末錢武肅王兼兩藩節制時﹐升爲大都督府﹔宋仍爲越州﹐南渡以後﹐升爲紹興府。其牧守每以宰執重臣領之﹐稱爲大藩﹐而圖志未備。此志爲其肇端﹐其不稱紹興府誌﹐而稱《會稽志》者﹐用長安﹑河南﹑成都﹑相臺諸志例也。按此志宋刻原本﹐今已不可得﹐王國維《兩浙古刻本考》﹐稱此志原刻本﹐每頁十行﹐行二十字。現存以正徳五年重刻本最舊﹐會稽李慈銘於此志一再研索﹐嘗謂志中有《氏族考》﹐關系鄕裏文獻甚巨﹐且以淸流品別僑籍隱寓﹐九品中正之法﹐此意可師。又謂志引《會稽先賢錄》之陳業﹐與《三國誌﹟虞翻傳》注引《會稽典錄》﹑及《水經﹟漸水篇》注之陳業﹐並是一人。後來府誌﹐於孝行引先賢傳之陳業﹐於隱逸引《典錄》之陳業﹐以爲兩人誤矣。

保越武備志一卷附紹興考一卷明刊本﹝上海圖書館藏﹞

明郭鈺纂﹐張培參匯。鈺字子式﹐會稽縣人﹔培字伯凝﹐山陰縣人﹐事迹均未詳。此本爲《武備志》一卷﹐首附《紹興考》一卷。據《四庫提要﹟存目》著錄《保越錄》一卷﹐不具撰人。稱該書記元順帝至正十九年﹐明師攻紹興之事﹔明將胡大海攻之﹐張士誠守將呂瑞禦戰有方﹐久攻不下﹔此事《明史》缺載也。《武備志》載紹興府兵事﹐自漢靈帝熹平元年會稽許昌起於句章﹐自稱陽明皇帝﹐與其子詔動眾數萬﹔未有三年爲吳郡司馬富春孫堅所平。越由是僭據之事歷代不無﹐與及動亂兵變金虜倭夷諸事﹐記載至明洪武三十八年止。《保越錄》所記呂瑞守紹興之事﹐鈺已纂入《武備志》中﹐故名曰《保越武備志》。附《紹興考》及考紹興之沿革﹐故冠書首﹐漢以後皆翔實可徵。按此志記載紹興兵事﹐紹郡歷修府縣誌﹐爲最備之書也。

紹興府誌六十卷淸康熙三十年刊本﹝上海圖書館藏﹞

淸李鐸纂修。鐸奉天鐵嶺人﹐蔭生﹐康熙二十八年任紹興知府。此志爲鐸仕紹興時﹐繼康熙十二年張三異所修府誌﹐及二十二年王之賓續修府誌重纂﹐據其自序云「予於公餘之暇﹐傍搜博采﹐集八邑耆舊宿儒﹐與有司之通達明曉者﹐細加考訂。」按此志爲出於李鐸手筆﹐經黃宗羲﹑姜希轍等校正﹐頗爲典核有法。用萬曆間蕭良幹修《紹興府誌》例﹐每門以圖列於篇後﹐較他志易於循覽﹐體裁甚佳。其志所訂門類﹐卷一疆域志﹐附圖九﹔卷二城池志﹐附圖三﹔卷三署廨志﹐附圖十二﹔卷四至九山川志﹐附圖十九﹔卷十古迹志﹐附圖一﹔卷十一物產志無圖﹐卷十二風俗志無圖﹔卷十三災祥志無圖﹔卷十四至十五四賦志無圖﹔卷十六至十七水利志﹐附圖七﹔卷十八學校志﹐附圖九﹔卷十九至二十四祠祀志﹐附圖十七﹐卷二十五至二十六武備志﹐附圖十二﹔卷二十七至三十二職官志無圖﹔卷三十三至三十七選舉志無圖﹐卷三十八至五十七人物志無圖﹐卷五十八至六十序志後跋。按其書編旨﹐以物之形像﹐非文詞所能記述者﹐以圖錄表達之﹐用意至善。又其書考沿革以證史事頗詳﹐如沿革篇云「漢髙帝六年以其地封荊王﹐賈誼死國無後。十二年又封吳王濞﹐景帝四年濞滅﹐復爲會稽郡。」以證荊王后之六年﹐及吳王濞滅後﹐山陰仍屬會稽郡也﹐並無分治﹐而《越絕書》云「文帝前九年會稽並故鄣﹔太守治故鄣﹐都尉治山陰。前十六年﹐太守治吳郡﹐都尉治錢唐。」系誤。本志沿革又云「在漢會稽皆治吳﹐順帝永建四年﹐始用陽羨人周嘉議﹐分浙東會稽郡﹐治山陰﹔而浙西自此別爲吳郡。」以證《越絕書》載會稽並故鄣之誤。晉武帝太康二年封孫秀於會稽﹐爲會稽國﹐惠帝永寧元年復爲郡﹐明帝太寧二年﹐徙瑯玡王昱﹐會稽復爲國﹐宋武帝永初元年國除﹐復爲郡。隋開皇九年爲吳州﹐大業元年攺越州﹐尋復罷州爲會稽郡。唐髙祖武徳四年爲越州﹐天寶元年復爲會稽郡﹐十二載復爲越州。此段沿革﹐皆與《晉書》兩《唐書》符合無誤。宋髙宗建炎五年避金兵﹐自溫﹑臺回﹐駐蹕越州﹐明年攺元紹興。以唐徳宗幸梁州﹐攺元興元﹔攺梁州爲興元府故事﹐賜名紹興。此段記載﹐較施宿《嘉泰會稽志》所述尢詳﹐《施志》𨿽時近易徵而紀載則略。宋以後一段沿革﹐增補《施志》後之事﹐大抵與明修郡誌無大異。而紹興所領山陰﹑會稽﹑蕭山﹑諸曁﹑義烏﹑余姚﹑慈溪﹑上虞﹑嵊縣﹑新昌十邑之沿革變遷﹐此志紀載亦頗詳核。

山陰縣誌十二卷明嘉靖二十二年刊本﹝上海圖書館藏﹞

明許東望修﹐張天復纂。東望字應魯﹐安徽安慶府宿松縣人﹐嘉靖十七年進士﹐十九年任山陰縣知縣。天復山陰縣人﹐嘉靖二十二年舉人﹐官至太僕。按此志爲東望官山陰時﹐延天復及邑諸生柳文編纂﹐又聘耆儒傅易參校﹐書十二卷﹐文典核﹐例有法﹔未付梓﹐而東望去。江寧楊家相來知縣事﹐再延天復執筆﹐增入近事甚多。是時傅易已歿﹐柳方仕於外﹐天復專其事﹐成書於嘉靖二十一年﹐明年梓成。其書體例﹐列爲志九﹐曰建置﹑曰疆域﹑曰山川﹑曰物產﹑曰風俗﹑曰民賦﹑曰水利﹑曰祠祀﹑曰學校。表二﹐曰選舉﹑曰官師。傳四﹐曰宦迹﹑曰寓賢﹑曰人物﹑曰人物外傳。雜誌一﹐凡十六類。按建置﹐山陰置縣始於秦﹐隸會稽郡。當秦時之山陰﹐是爲紹興一府之地﹐今之山陰縣﹐實建於隋開皇中。縣誌見《文淵閣目》新志類載﹐已佚﹐今存以此志最古。

會稽縣誌十六卷明萬曆三年寫刊本﹝上海圖書館藏﹞

明楊維新修﹐張元忭纂。維新丹徒縣人﹐萬曆元年進士﹐授會稽知縣。元忭字子藎﹐山陰縣人﹐隆慶五年進士﹐授陽和知縣﹐官至左諭徳﹐事迹具《明史﹟儒林傳》﹐著有《雲門誌略》《館閣漫錄》諸書。會稽邑志﹐據本志元忭序云「蓋聞諸故老言﹐往華侯舜欽嘗謀諸邑人金樂﹝會堦﹞﹑馬金溪﹝堯相﹞﹐而書未成。旣而張侯鑑又嘗謀諸姚之岑山人原道﹐而又未成。」查本志職官華舜欽嘉靖二十一年任知縣﹐張鑑嘉靖二十四年任知縣﹐二令皆成有縣誌稿本﹐未梓。此志爲隆慶初知縣楊節經紀其事﹐會以召行﹐而維新繼之﹐時元忭適家居﹐以志屬之。元忭薦徐渭等使專編摩之役﹐又訪之馬金溪所得藏艸﹐加之十七﹐潤色其文辭﹐皆典雅可觀。而戶書之徭役諸篇﹐紀載特詳核﹐爲出諸徐渭手筆。人物傳皆出元忭手﹐人亦服其公。其志例﹐分地書﹑治書﹑戶書﹑禮書四類﹐分書以挈綱領﹐蓋爲創格。地書﹑治書﹑戶書並重﹐考實勿避俚俗﹐亦具識見。每書冠以總論凡四篇﹐每門各有結論﹐凡十五篇﹐均能得體要。

雲門誌略五卷明萬曆二年刊本﹝上海圖書館藏﹞

明張元忭纂。元汴纂《會稽縣誌》﹐已著錄。雲門在會稽城南﹐元相裏允若作《雲門集》﹔元汴以其未備﹐增補而成此書也。以山川﹑古迹﹑名賢爲一卷﹐餘四卷皆藝文也。雲門爲會稽有名之地﹐有雲門山﹑雲門寺﹐山一名東山。齊永明中何子季﹐去官還雲門隱居教徒﹔梁天監四年﹐選學生往雲門從子季學﹐雲門猶是而爲有名之地。唐時髙僧智永居雲門寺三十年﹐是後雲門之名尢著矣。

蕭山縣誌六卷明萬曆刊本﹝上海圖書館藏﹐存卷五卷六﹞

明劉會修﹐戴文明纂。會字望海﹐福建惠安縣人﹔萬曆十二年進士﹐知蕭山縣事。文明蕭山縣人﹐貢生﹐官南陵縣教諭。按此志萬曆十七年會仕蕭山縣時修﹐今僅見存此殘本一冊﹐爲列傳﹑雜誌二門﹐及劉會後序一篇。卷之第二行至第四行﹐題知縣事溫陵劉會修﹐邑庠生戴文明﹑張諒﹑蔡大績編校。此志見《千頃堂目》《澹生堂目》《內閣書目》著錄﹐《澹生堂目》書名作《蕭山縣新志》。

蕭山縣誌二十一卷淸康熙十二年刊本﹝上海圖書館藏﹞

淸鄒勷纂修。勷字扶皇﹐撫寧人﹔貢生﹐康熙七年任蕭山知縣。此志繼明天啟時教諭張汝醇所修縣誌重纂﹐衍爲十八門﹐體裁繁冗。又大變前志體例﹐如省天文入地理﹐並曰疆域﹐又以坊裏﹑市鎭﹑裏至附之。城池獨立一門﹐無子目﹐署廨﹑祠祀亦各立一門﹐以宮室附署廨﹐以陵墓﹑寺庵﹑仙釋附祠祀﹐而所謂宮室者﹐爲茶亭﹑義莊﹑胥闌﹔淩雜處置﹐名實不符﹐頗亂體例。其後康熙癸丑知縣聶世棠重修﹐康熙癸亥知縣劉儼增輯﹐均率沿訛誤﹐漫無考訂。毛奇齡撰《蕭山縣誌刊誤》﹐只舉其謬誤較著者正之。查此志原本外﹐又有康熙二十二年補刊本﹐均極稀見。

臨山衛志四卷淸傳抄明嘉靖四十三年修本﹝嘉興市圖書館藏﹞

明耿宗道修﹐張訓﹑謝鐵﹑陳原中纂。宗道直隸太倉衛千戶﹐嘉靖四十二年以賢能升任臨山衛鎭守總兵。訓慈溪縣人﹐學生員。鐵與原中﹐皆紹興人﹐學生員。臨山衛在余姚縣東山三里三都﹐明洪武二十年﹐信國公湯和議於余姚﹑上虞之西北建置衛所巡司﹐以備日本倭寇。遂徙上虞故嵩城於東山三都﹐置臨山衛﹔外轄三山﹑瀝海二守禦千戶所﹐隸浙江都指揮使司。宗道始修衛志﹐記自設衛以迄嘉靖四十三年﹐訂述當時衛所之制度甚詳﹔如城濠﹑軍營﹑水利﹑器械﹑船隻之制﹐靡不俱載。其書體例﹐自建置分野至物產藝文﹐凡四十九門﹐所記皆據當時實際﹐詳該可信。志成稿後未經付梓﹐向以抄本流傳﹐民國三年餘姚謝葆濂曾據抄本以木活字排印﹐今傳本亦不多見矣。

上虞縣誌二十卷首一卷明萬曆三十四年刊本﹝天津市人民圖書館藏﹞

明徐待聘纂修。待聘字廷珍﹐號紹虹﹐常熟縣人﹔萬曆二十九年進士﹐授樂淸知縣﹐調上虞﹐任滿升刑部主事。考上虞縣誌創修於元至正八年﹐知縣張叔溫延邑人張徳潤所纂﹔越多年知縣林希元﹐又延句章陳子翚重纂。明永樂間邑人郭南又重纂﹐成於正統六年﹔《郭志》出﹐張﹑林二志遂不傳。嘉靖初朱三峯﹝衮裳﹞又屬艸﹐而未及詳定﹔萬曆初督府徐栻聘陳絳及葛桷重纂﹐時朱維藩令上虞﹐匯成縣誌十二卷﹝據萬曆癸未葛桷志序﹞。此志於萬曆丙午﹐待聘官上虞時所重修﹐據其自序云「舊志正統初郭南氏所私纂﹐萬曆丁丑余從祖鳳竹公栻撫淛﹐始檄部中修郡邑志﹔於時前令朱公維藩﹑屬葛﹑陳兩先生乘艸﹐又以彈射者眾﹐𨿽嘗具艸﹐竟未成書。訪得永樂古志抄本﹐並葛﹑陳兩先生《志艸》二志﹐於是效請學博當湖馬君明瑞﹑虞徵士葛君曉﹑車君任遠總其成﹐又進文學範延爵等數輩分理焉。凡漢﹑晉迄勝國時事﹐彊孚叄伍二志﹐而折衷之﹐嘉﹑隆之近者﹐務采鄕評﹔而編內最條析者﹐則水利。」按其序言此志系依正統《郭志》及葛桷《志稿》重修。其志例﹐分輿地﹑建置﹑食貨﹑官師﹑選舉﹑人物﹑典籍﹑古迹﹑叢林﹑雜記十類﹔輿地誌水利特詳﹐分海﹑江﹑河﹑溪﹑溝﹑浦﹑湖﹑陂﹑山塘﹑堰﹑壩﹑閘諸條﹐又記上虞北鄕有三湖﹐其迹甚古﹐爲夏蓋﹑上妃﹑白馬﹐在夾門嶺﹑洗馬山間﹐利以灌漑。食貨志述及柴炭銀價﹐及軍餉重額派銀之數﹐其他方誌未有如此之詳者。

嵊志十卷明弘治十四年刊本﹝上海圖書館藏﹐存卷二至卷六﹞

明徐恂修﹐夏雷纂。恂字信夫﹐嘉定人﹐弘治舉人﹔弘治十一年任嵊縣知縣﹐所著有《學庸冠冕續編》《淸風詞集》。雷字時震﹐嵊縣人﹔弘治己酉科舉人﹐選擢湖廣羅田縣知縣﹐至任甫十月卒於官。此志爲雷與邑人周山同纂﹐成於弘治十四年﹐刊本久不易得。同治《嵊縣誌》凡例云「難以訪得全帙」﹐謂此志焉。按嵊志只傳宋嘉定間髙似孫《剡錄》﹐而元許汝霖《嵊記》已佚﹐於明凡四修﹐刻本僅存此殘帙耳。此志見《千頃堂目》著錄爲十卷﹐寧波《天一閣》殘藏舊抄本五卷。

新昌縣誌十六卷明正徳十六年重刊成化本﹝上海圖書館藏﹞

明李楫修﹐莫旦纂。楫上杭縣人﹐成化十一年進士﹐任新昌知縣。旦纂《大明一統賦》﹐已著錄。是編爲旦仕新昌儒學訓導時所纂﹐成化十三年書成﹐原刻本久佚。其書體例﹐列目五十有二﹐首列圖像﹐以新昌之境域﹑縣城﹑縣治﹑廟學﹑義塾﹑禮器﹑祠寺﹑勝迹﹑人物等﹐繪成圖畫﹐編爲一卷﹐每圖有贊﹐篇前旦著小序有云「太古之時﹐蒼頡制字﹐而書法興焉﹔史皇制圖﹐而圖像立焉﹔皆聖人之筆也。故此書所以圖像﹐爲開卷第一也。」方誌以物體形象﹐著圖而表達之﹐此志獨創之格也。此志見《千頃堂目》著錄﹐萬曆《紹興府誌》引載諸家有關此志評議云「呂尙書光恂謂其敍述詳而乏體要。張子藎曰﹕嘗見其書俚甚﹐學究筆削也。」呂﹑張二氏之評議﹐皆中切要。

新昌縣誌十二卷明萬曆七年刊本﹝天一閣藏﹞

明田琯纂修。琯字希玉﹐福建漳浦縣人﹔隆慶五年進士﹐萬曆二年任新昌知縣﹐八年調任戶部主事去。按沿革云「後梁開平二年﹐吳越王錢繆始析剡縣東十三鄕地置新昌縣﹐治於石牛鎭﹐直隸東都。宋攺東都爲越州﹐新昌仍隸﹔紹興中升越州爲紹興府﹐新昌爲屬縣﹐至明未更。」此志繼莫旦《新昌縣誌》重修﹐編纂者﹐據琯自序謂﹕「乃用學諭徐君漢司﹑司訓戴君邦玉﹑邑人呂光洵等﹐凡三十六人充采訪﹐聘山陰文學張子元益使編靡焉。歷之時論弗定﹐而張子亦告辭﹐琯親筆削於案牘之間。」按此志人物志﹐大抵出於呂光洵手﹐蔚然成一家言。其先張元益執筆﹐邑人競以門第相髙﹐爭論紛紜﹐元益故辭。又此志紀載﹐失之愼嚴﹐如官師﹑選舉二門無年表﹐無從索考年代。萬曆《紹興府誌》有云「新昌人競以門第相髙﹐語多誇誕﹔如所謂十進士﹑六進士云者﹐考之故籍無有也。」又康熙《新昌縣誌》序議此志云「雜載詩文﹐宅墓不分名人。」綜合諸論﹐以知此志蕪濫失實頗甚。

赤城志四十卷明弘治十年謝鐸重刊本﹝北京圖書館藏﹞

宋陳耆卿原纂。耆卿字壽老﹐號篔牕﹐臺州臨海人﹔嘉定進士﹐官至國子監司業﹐著有《論孟紀蒙》《篔牕集》等書。此志用梁代郡名﹐梁始置赤城郡﹐蓋因山爲名。赤城卽臺州﹐此志統紀臺屬臨海﹑黃巖﹑天臺﹑仙居﹑寧海五縣﹐條分件系﹐爲十五門。按此志爲黃守臺﹐請陳耆卿﹑陳淮等纂﹐會■﹝田﹞去﹐束其稿十年﹐其後齊碩爲臺守﹐延耆卿續成之。宋刻本已佚﹐此書爲弘治問謝鐸增續重刊﹐據陳振孫《書錄解題》著錄﹐謂原本尙有圖十三﹐此書無之。明萬曆二十四年簡繼芳又增補此本重刊﹐又有淸嘉慶二十三年臨海宋氏重刊入《臺州叢書》。

臺州府誌十八卷首一卷淸康熙二十二年刊本﹝北京圖書館藏﹞

淸鮑復泰修﹐馮甦纂。復泰字匯亭﹐山西大同籍﹐蔭生﹐康熙十七年任臺州知府。甦字侍再﹐號再來﹐臨海縣人﹐順治十五年進士﹐官至刑部左侍郎。臺州置郡﹐始於三國孫吳﹐以會稽郡東地置臨海郡﹐六朝梁時攺曰赤城。唐武徳四年始名臺州﹐明升爲府﹐淸因之。此志修時﹐臺州領縣六﹐臨海﹑黃巖﹑太平﹑寧海﹑天臺﹑仙居。臺志自宋嘉定間陳耆卿纂《赤城志》四十卷﹐明弘治十年謝鐸又爲《續志》﹐萬曆二十四年簡繼芳再增修﹐沿《陳志》舊名﹐仍稱《赤城志》。名《臺州府誌》者﹐乃自此志始。按陳耆卿之書﹐所紀自漢至宋嘉定﹐約一千五百三十年事。謝鐸《續志》﹐自嘉定甲申﹐止於明弘治丙辰﹐共二百六十三年事﹐爲二十三卷。簡繼芳再續志﹐又補至萬曆乙未。此志則總括陳﹑謝二志所載﹐又詳紀弘治丙辰至康熙癸亥﹐凡一百九十餘年﹐編爲十八卷﹐分四十一門。據馮甦所定凡例云「奉部行以秦﹑豫二省通誌爲式﹐款目稍更耳。」然其例大抵仍沿舊志﹐而助編輯諸人﹐有洪虞鄰﹑葉修卜﹑何石湖﹑張天佐﹑戴慶華等﹐爲出眾手﹐又速以求成﹐終不免疏誤焉。惟以紀載土產水族較詳﹐因地臨海﹐民以魚鹽爲業﹐又因以奉檄修纂﹐旨以上呈風俗特產爲主要。

臨海縣誌二十六卷明嘉靖十八年刊本﹝北京圖書館藏﹐存卷一至四﹑卷十五至十八﹞

明劉大直修﹐余寬纂。大直字養浩﹐號岷川﹐四川華陽縣人﹐嘉靖十四年進士﹐授臨海知縣。寬字仲栗﹐號約中﹐臨海縣人﹐正徳六年進士﹐授刑部主事﹐轉吏部考功司員外郎﹐升文選司郎中。嘉靖三年以哭門之獄連罪﹐論戍海南﹐尋赦歸。此志寬赦歸裏居時﹐與同邑金一所﹑曾惟等共纂﹐志取人物獨嚴謹﹐人物則重人品﹐首例忠義孝友﹐而後宦績。其實顚倒體例﹐而所謂人品者﹐指倫常而已﹔而空疏實學經濟﹐不足爲可取之資料焉。書成後﹐鋟梓未半﹐而大直去﹔旣而武陵陳少采視縣事﹐乃鋟成書。

黃巖縣誌七卷明萬曆七年刊本﹝天一閣藏﹞

明袁應祺纂修。應祺字文谷﹐直隸興化縣人﹐萬曆元年進士﹐三年任黃巖知縣。此志修成於萬曆七年﹐分纂者爲牟汝忠﹑符良木﹑何良臣﹑餘子直﹑陳承南﹑蔡子晟等人。其書編次﹐捲前列黃巖縣境圖﹑縣治圖﹐次分輿地誌﹑食貨志﹑職官志﹑人物志﹑外志五門﹐子目六十有三。輿地誌沿革篇謂﹕「唐髙宗上元元年﹐置永寧縣﹔武後天授元年﹐攺永寧爲黃巖﹐因黃巖山而名。元貞元元年以戶登五萬升爲州﹐明洪武二年仍爲縣﹐成化五年析縣南三鄕分置太平縣。」按山川篇載﹕「黃巖山在縣西一百二十里﹐一名仙石山﹐俗傳仙人王方平居焉﹔號王公客堂﹐山頂有黃石故名。」食貨志物產篇載﹕「果之屬﹐橘有柑﹑橙﹑柚﹐有乳柑﹑花柑﹑朱柑﹐金柑金色﹐大如彈丸﹐乳甘尢美。橙有香橙﹑綿橙﹐柚形似橙。」按黃巖以產橘著名﹐明時已盛。考黃巖縣誌﹐見《直齋書錄解題》﹐有嘉定間蔡範撰《黃巖縣誌》十六卷。又據光緒《黃巖縣誌》王棻序謂﹕「黃巖有志始於宋大中祥符﹐重修於嘉定甲申﹔至明永樂後復修﹐書皆佚不傳。」則蔡範縣誌以前﹐已有邑志矣。而今存之志﹐則以萬曆刻本最古。

仙居縣誌十二卷明萬曆三十六年刊本﹝復旦大學圖書館藏。原爲吳興劉氏嘉業堂所藏﹞

明顧震宇纂修。震宇字淸曾﹐昆山縣人﹐萬曆舉人﹐萬曆三十三年任仙居知縣。按本志應存卓序云「仙居古稱安洲﹐自宋令古靈陳先生修邑志﹐僅有涯略。」但建置志謂﹕「仙居秦﹑漢爲回浦縣地﹐東漢攺爲章安﹐晉爲始丰﹐永和三年析始丰置樂安﹔唐省入臨海﹐後復置。五代錢氏攺爲永安﹐宋景祐四年攺爲仙居。」而未言及安洲焉。又查職官志載宋邑令陳襄古靈人﹐慶曆間任﹐而未言其修志。而應序所言不知何據也。是編之成據康熙《仙居縣誌》凡例云「嘉靖十七年邑令況一經與應良﹑張儉﹑林九臯議修志未成﹐三十三年邑令馬濂﹐委文學張舜臣﹑蔣少河修之﹐應大猷譏其簡﹐事遂寢。萬曆八年邑令金淩漢請吳時來主其事﹐吳鏜鳳﹑張堂賞相與搜集﹐吳公膺簡命復不果。至三十六年邑令顧震宇始竣其役﹐付之梓。」此志仙居刻本誌書之始。又按此志所著錄纂修人﹐題顧震宇編輯﹐儒學訓導王湛同輯。但觀各門小序﹐皆出於震宇一人。其書體例﹐凡三十七目﹐卷一建置﹑疆域﹑裏市﹑城郭﹐卷二山川﹑風俗﹑戶口﹐卷三田賦﹐卷四食貨﹐卷五公署﹐附廨捨﹑橋梁﹑津渡﹑倉廒﹑鋪捨﹑壇壝﹐卷六學校﹐附祠坊﹐卷七寺觀﹑冢墓﹐卷八官屬﹐卷九選舉﹐附封贈﹑恩蔭﹑監生﹐卷十名宦﹑名賢﹐卷十一忠義﹑孝友﹑貞節﹑隱逸﹑厚徳﹑仙宗﹑釋氏﹑僑寓﹐卷十二詩文紀遺。分門尙合體例。按此書曾爲吳興劉氏嘉業堂所藏﹐見《劉氏藏書紀略》著錄﹕「《仙居縣誌》十二卷﹐五冊﹐萬曆二十七年刻本。」視爲世間祕籍。道光十八年仙居王魏勝曾以聚珍版重印﹐其後仙居李鏡渠刊《仙居叢書》﹐又於江右覓得原本付印﹐原本存者﹐當不只劉氏所藏此書耳。

寧海縣誌十二卷明崇楨五年刊本﹝南京圖書館藏刻本﹞

明宋奎光纂修。奎光字元實﹐號培巖﹐常熟縣人﹐萬曆壬子舉人﹐崇禎初任寧海知縣。按寧海置縣﹐始於晉﹐唐宋以前並無志。至明洪武間方孝儒纂《寧海縣誌》﹐因成祖厲禁不得傳。厥後有弘治張邦佐之志﹐正徳張輔之志﹐萬曆曹學程之志﹐亦皆佚。此志之修﹐按奎光序云「爲補萬曆曹學程之志重輯﹐凡四十目﹐各統於大綱。」按此志仍《曹志》之目者十六﹐新益者十四。於建置則增水利﹐於食貨則增物產﹐於藝文則增詞賦﹐而於人物﹐則獨詳於方孝儒傳。寧海舊志皆不敢言方孝儒事﹐至此志始敢直言方氏爲孤忠砥柱﹐並述十族殉節之事﹐及紀述孝儒死事﹐可推爲最早最詳之紀錄。

太平縣誌八卷明嘉靖十九年刊本﹝天一閣藏﹞

明曹才漢修﹐葉良佩纂。才漢字明卿﹔號雙溪﹐泰和縣人﹐嘉靖舉人﹐嘉靖十七年任太平知縣。良佩字敬之﹐號海峯﹐太平縣人﹔嘉靖二年進士﹐授新城知縣。嘗參與纂《赤城志》﹐所著文有《海峯堂稿》。太平卽今溫嶺縣﹐立縣始於明成化五年﹐析黃巖之南方巖﹑太平﹑繁昌三鄕置縣﹐十二年又析樂淸下山凡六都地以附益之﹐屬臺州府。按地輿志水利門﹐謂縣地最窪下﹐宋元祐﹑淳熙間提刑羅適﹑提舉朱熹興修浙東水利﹐於太平境多築堰閘﹔元祐間羅適建永丰閘﹑黃望閘﹐淳熙間朱熹建迂浦閘﹑金淸閘﹑沙埭閘﹑長浦閘﹑交龍閘﹑■﹝徙﹐阝代彳﹞門閘結構巨大﹐水患乃除。太平誌書纂修源流﹐據良佩序云「前博士君縉常輯《太平艸志》。」又據康熙《太平縣誌》曹文珽序云「舊志作自謝文肅公有抄本﹐而無鋟本。」考謝文肅爲謝鐸謚號﹐字鳴治﹐太平縣人﹐天順進士﹔成化丁亥參修《英廟實錄》﹐正徳庚午卒。此志前﹐太平有謝鐸﹑縉常之稿也。此志爲佩良與邑士鄭珂﹑金慶﹑章沈﹑吳中孚所編﹐其志例﹐分地輿志﹑食貨志﹑職官志﹑人物志﹑外志﹑雜誌六門﹐凡八卷﹐邑之故實皆略可舉。太平鋟本誌書﹐自此志始﹐今存原本甚少。按《中國地方誌綜錄》著錄有明祇園寺承滿修鋟嘉靖本。但《千頃堂目》《臺州經籍志》﹑雍正《浙江通誌》著錄﹐此志於明時只有嘉靖十九年刊本﹐並無兩種版本也。

婺書八卷明崇禎十四年刊本﹝上海圖書館藏﹞

明吳之器纂。之器號皜庵﹐義烏縣人。此書記金華一郡之書﹐之器序云「《婺書》者婺州之史也。」考其書凡十二卷﹐《婺書﹟列傳》八卷﹐《別錄》四卷﹐此本《別錄》四卷缺。婺州爲金華之古名﹐據之器例言「婺州分野在婺地﹐名以從星﹐婺主織絍﹔吳子賜如生於婺。婺之名蓋由來久矣。」按此書編例﹐有合傳分傳﹐不以人或時代分次﹔卷一至二名臣﹐卷三節義﹑儒林﹑孝友﹐卷四文苑﹐卷五逸民﹑仙釋﹐卷六遊寓﹑循績﹐卷七附傳﹐卷八家傳﹔其例以類相比﹐隸於傳末者﹐標目槪不具名。之器序謂爲從《史》《漢》法﹐但其書頗不便以檢索也。

金華府誌三十卷淸康熙二十二年刊本﹝浙江圖書館藏﹞

淸張藎纂修。藎字敬庵﹐三韓人﹔康熙十五年以內國史院中書﹐出任金華知府。此志爲藎官金華時﹐延山陰沈麟趾等采輯而成。金華爲古東陽郡﹐一名婺州﹐見《隋書﹟經籍志》載﹕南朝宋鄭緝之《東陽記》一卷﹐《宋史﹟藝文志》載﹕宋紹興間洪遵撰《東陽志》十卷﹐淳熙間朱之槐撰《東陽志》。元初趙紹又纂《東陽圖志》﹐至正間瞻思繼爲《續志》﹐元以前府誌﹐皆曰《東陽志》。至明成化間郡守周宗智纂《金華府誌》二十卷﹐萬曆六年郡守王懋徳修《金華志》三十卷。惟《成化志》《萬曆志》上海圖書館有藏。又胡宗懋於類書中輯錄舊志若干捲﹐題曰《東陽記拾遺》。淸修府誌﹐此本爲始創﹐其志例﹐分爲四十目﹐爲郡人趙忠藻等人議定﹐捲前有府總圖一﹐府治圖一﹐屬縣圖八﹐其時所領金華﹑蘭溪﹑東陽﹑義烏﹑永康﹑武義﹑浦江﹑湯溪八縣。此志傳本﹐有康熙三十四年增刻本。金華府誌以此志采摭最備﹐體裁最佳﹐故著錄之。

婺志粹十卷淸道光二十年刊本﹝上海圖書館藏﹞

淸盧標纂。標字菊人﹐東陽縣人﹐嘉慶間官緱城司諭。是編紀金華一郡人物雜事﹐而用婺州古名。按此志何豫序云「隋更東陽郡置婺州﹐唐天寶初又復名東陽郡﹐梁攺置金華﹐元爲婺州路﹐明爲寧越府﹐尋爲婺州﹐此志所由名也。」據豫序言婺州之名﹐已經數易。此志匯錄前修誌書之精粹﹐僅增近事﹔其所搜羅郡之往事﹐則今詳古略﹐近事則不分巨細﹐並收之。蓋欲備後之修志者檃括芟潤﹐書經三易稿而始定。標歿後﹐道光己亥其門人李瀛﹑李國榮﹑李協韶爲之參訂付梓﹐越年刻成﹐名曰《婺志粹》﹐附《婺詩補》三卷﹑《寶婺碎金》一卷﹑《說陶》一卷﹑《緱城漫鈔》三卷﹐與《志粹》合訂成帙。體例總分先民志﹑政績志﹑承師志﹑技藝志﹑列女志﹑■﹝糹畱﹞流志﹑仙異志﹑來宦志﹑寓賢志﹑經籍志十門。先民志自秦迄唐紀凡四十四人﹐政績志自宋至淸紀凡八十一人﹐承師志以溯考婺學傳授淵源。列女﹑■﹝糹畱﹞流﹑仙異﹑來宦﹑寓賢諸志﹐亦皆用傳紀體例﹐而傳中插以變警祥異瑣事。經籍志分金石﹑藝文二篇。其書所采摭舊聞軼事﹐大抵爲金華舊志所未載﹐乃搜羅於他書﹐及采訪見聞者多。

蘭溪縣誌九卷明萬曆三十四年刊本﹝江蘇省地理研究所藏全。上海圖書館藏卷四至五﹞

明程子鏊修﹐徐用檢纂。子鏊字和以﹐歙縣人﹔萬曆二十九年進士﹐三十年任蘭溪知縣。用檢字克賢﹐號魯源﹐蘭溪縣人﹔嘉靖十七年進士﹐授刑部主事﹐歷官陜西學督﹐蘇﹑松參政﹑福建兵備道﹑廣東按察使﹐其爲學以尙宋儒爲根本﹐著有《五經辧疑》《劍虔錄》《三儒類要》等書﹐文集曰《魯源文集》。按此志子鏊序云「蘭溪自唐咸亨始爲縣﹐越幾千年﹔迄明正徳庚午始有志﹐又幾百年﹔萬曆壬寅﹐余爲邑稍圖其曠闕而興之。」考蘭志明正徳庚午知縣王倬﹐延邑人章懋纂縣誌五卷﹐見《千頃堂目》《萬卷堂目》《內閣書目》載﹐今惟日本內閣文庫藏有原刊本。此志繼正徳《王志》重纂﹐子鏊延用檢爲總纂﹐以授諸生趙奇韜輩二十餘人﹐分門別類﹐俾各殫其見聞﹐獵幽微﹐搜故佚﹐正舛訛﹐核名實。並質之於長老而裁之﹐始事於萬曆乙巳﹐訖丙午以成﹔是俾成於眾議﹐執筆削於用檢。其志例﹐分五類﹐三十六目﹔文獻足資稽考﹐且爲今存蘭志之始。

義烏縣誌二十卷淸雍正五年刊本﹝上海圖書館藏﹞

淸韓慧基纂修。慧基保定府髙陽縣人﹔康熙五十七年進士﹐雍正四年任義烏知縣。此志爲慧基官義烏時﹐據康熙三十一年王廷曾所修縣誌﹐重爲補輯數十年之事﹔時參訂者爲浦江教諭沈裕﹑金華縣學生孔衍詡﹔襄事者爲本縣明經黃之琦﹑樓承焜﹐太學王夔﹔校正者爲博士弟子員季映藜﹑樓元斐﹑黃士翮﹐修成於雍正五年﹐卽年刻成。此志所分門類﹐殊未周合體裁﹐以山川標名爲巖壑志﹐以水利﹑土物﹑礦防﹑民兵﹐一並列於利病志﹐以祥異﹑古迹﹑遺事一並列爲見聞志﹔分綱領目﹐使覽者不能明晰義例﹐未夠簡詳﹔且尢疏於考據也。按義烏自秦置縣﹐名曰烏傷﹐以顏孝子秦﹑顏烏氏孝感飛禽﹐故以縣名。人物志孝友《顏烏傳》云「顏事親孝﹐父死負土成冢﹐羣烏啣土助之﹐烏吻皆傷﹐因名縣烏傷。」此事𨿽未見載於正史﹐而義烏自宋元丰間邑令鄭安平修縣誌﹐咸淳間進士黃應龢爲《續志》﹐元黃溍之志﹐以及明正統﹑隆慶﹑萬曆﹑崇禎諸縣誌﹐均紀此事﹐傳爲邑之掌故﹐而今縣仍以義烏名。

永康縣誌八卷明嘉靖四年胡楷刊本﹝天一閣藏﹞

明胡楷修﹐陳泗纂。楷字天則﹐望江縣人﹐正徳舉人﹐正徳十四年知永康知縣。泗字道源﹐永康縣人﹔貢生﹐官福安知縣﹐調漳平知縣﹐卒於官。據此志陳泗跋云「永康有縣始於吳﹐志則至宋嘉泰間縣令陳昌年始爲之﹐元延祐邑人陳安可續爲之﹐俱過於略。明成化間續修於訓導歐陽汶﹐又多失實﹐識者不無遺憾。」按陳跋﹐永志始末梗槪已具。此志之纂﹐泗序云「正徳甲戌冬﹐吳令宣濟增修邑志﹐以其事屬庠生趙懋功﹑徐訪﹑兪申﹑周桐﹑曹贊﹐而泗亦與焉﹐及更明春始脫稿。越七年﹐大尹胡先生楷欲梓行之﹔仍屬泗曁申重加校讎﹐鋟梓垂成﹐先生適去歸。會伯潤李公作縣﹐踵而成之。」按此志《萬卷堂目》題胡楷修﹐《金華經籍志》題葉式修﹐式只爲作序。此志經三縣令主修而成﹐而實際秉筆者乃泗。其書體例分地理﹑建設﹑貢賦﹑戶役﹑風俗﹑秩官﹑選舉﹑人物﹑藝文﹑遺事十門。惟人物所著列傳愼嚴雅正﹐出於泗一人之手。

新修武義縣誌十二卷淸康熙三十七年刊本﹝徐家匯藏書樓藏﹞

淸江畱篇纂修。畱篇字念於﹐廣東饒平人﹔康熙舉人﹐康熙三十一年任武義知縣。考武義縣誌﹐創修於明正徳十五年縣丞林有年﹐再修於嘉靖二年知縣黃春﹐於萬曆凡三修﹐淸順治間又二修之。此志繼康熙十二年知縣李經邦所修縣誌重纂﹔其書定例爲十二類﹐曰輿地﹑曰建署﹑曰食貨﹑曰保息﹑曰風俗﹑曰徵若﹑曰官師﹑曰選舉﹑曰人物﹑曰藝文﹑曰綜幽﹑曰觀成。所謂保息者﹐分敍鄕飲﹑氏族﹑保甲﹑養濟﹐徵若者﹐分敍災祥﹐綜幽者﹐分敍仙釋﹑方伎﹑古迹﹑寺觀﹑五墳﹐觀成者﹐爲遺聞﹑補遺之類。其書篇名多乖﹐且以保甲入於保息﹐古迹入於綜幽﹐義殊失當。武義建縣﹐始於唐分永康縣地置武義縣﹔尋更名武成﹐後復曰武義。宋以後皆屬金華府。此志輿地所引《寰宇記》引《輿地誌》云「吳赤烏八年﹐分烏傷﹑永康縣置武義縣。」按晉﹑宋﹑齊﹑隋地理誌﹐並無武義縣﹐而《寰宇記》所引《輿地誌》﹐不知其何據也。

浦江誌略八卷明嘉靖間刊本﹝天一閣藏﹞

明毛鳳韶纂修。鳳韶麻城人﹔正統八年進士﹐嘉靖二年任浦江知縣。浦江古稱浦陽縣﹐宋咸淳間邑學正朱子槐始撰《浦陽縣圖經》二卷。其後繼修者﹐明初宋景濂《浦陽人物志》。又見《文淵閣目》新志類著錄《浦江縣誌》。此志爲鳳韶知縣事所作﹐書刻成於縣丞王庭蘭權縣事時。其書體例﹐分疆域﹑民物﹑官守﹑城社﹑財賦﹑學校﹑人物﹑雜誌八門﹐又分子目四十有五。據鳳韶序言「以宋景濂《浦陽人物志》﹑鄭若端《金華賢達傳》《金華郡誌》﹐及邑人吳淵穎﹑柳道傳﹑戴九靈﹑宋景濂﹑鄭麟溪﹑王深溪﹑吳溪等文集﹐並閤縣碑碣﹐六房捲冊﹐取其切於邑事者﹐錯綜斟酌﹐以成縣誌。」此志取材﹐頗爲繁博﹐紀載簡質。《四庫全書提要存目》著錄此志﹐謂其大旨從仿《通鑑綱目》﹐以名字爵謚爲褒貶。此例他志未有仿效也。

浦江縣誌二十卷首一卷淸乾隆四十一年刊本﹝上海圖書館藏﹞

淸薛鼎銘修﹐胡廷槐纂。鼎銘字象山﹐號葦塘﹐上海縣人﹔乾隆二十八年進士﹐三十八年任浦江知縣。廷槐浦江縣人﹐乾隆十六年進士﹐官湖北黃岡知縣﹑浦陽書院掌教。按此志總分十類﹐分輯出諸眾手﹐地輿屬於張可橒﹐建置屬於朱興悌﹐秩官﹑選舉屬於楊徳謨﹐食貨屬於趙友光﹐藝文雜誌屬於陳松齡﹐人物爲鼎銘自纂﹐書成後質正於廷槐﹐武林汪沆又加於潤色﹐故諸家書目著錄纂修人不一。以張可橒所纂地輿志﹐考訂尢爲詳博﹐取歷代郡縣誌書記載﹐與歷代地理誌﹐及《水經注》等書﹐互相參訂﹐而作出決論。按其沿革謂﹕「浦江置縣﹐始於唐初﹐名浦陽縣﹐五代錢鏐與楊行密相讎﹐惡聞其姓﹐故攺浦陽曰浦江。」按浦江縣境有曹娥﹑浦陽﹑浣江﹐更名及遷變無常﹐使修志者﹐難以定其源委。此志山川篇考據最詳﹔謂浣江卽浦陽﹐亦曰靑弋﹐曹娥江在曹娥未溺之先﹐其江亦名浦陽。曹娥江卽古浦陽江﹐考據已成定論﹐而浣江爲今浦陽江也。是說考據家稱之爲二源二派之說﹐最爲確鑿可信也。據酈道元《水經注》云「浦陽江導源烏傷。」此古浦陽江也﹐烏傷據此志山川篇考據云「唐武徳七年始攺烏傷﹐爲今義烏縣﹐垂拱二年分置東陽縣﹐天寶十三年又分置浦陽縣。」道元北魏人﹐在唐以前﹐所指烏傷者﹐當爲今義烏﹑東陽﹑浦江三縣地也。曹娥爲古浦陽江之說﹐甚是有據。山川篇又附載明張元忭《浦陽江考》﹐謂浦陽江﹑松江﹑錢塘江﹐爲《禹貢》所舉之三江。其說無據。三江之說﹐數千年以來眾論紛紜﹐但按《禹貢》及《吳郡圖經》諸書﹐謂三江在震澤上下﹔以浦陽江爲三江之一﹐愈無所據。其餘惟藝文志采摭頗廣﹐釐爲雜著﹑詩﹑經籍三目﹐較舊志藝文﹐則增補甚多﹐余類則僅增續而已。按此志除原本外﹐又有道光二十三年李業修補刻本。

湯溪縣誌八卷明萬曆三十二年刊本﹝上海圖書館藏﹞

明汪文璧修﹐楊維誠纂。文璧休寧人﹐任湯溪知縣。維誠邑人﹐歷官南昌府寧州知州﹐池州府同知。此志爲維誠與邑舉人張文濟﹑貢生金城同纂﹐庠生章煥國校。時縣教諭羅元齡﹑訓導曹廷宣﹑縣丞陳惠﹑典史趙璧皆任纂志事。此志出眾手所裁﹐志例爲綱八﹐輿地誌﹑建置志﹑食貨志﹑官師志﹑選舉志﹑人物志﹑藝文志﹑雜余志﹐領目凡五十﹐體例龐繁﹐而紀載簡略欠佳。湯溪置縣於成化七年﹐越三年卽修縣誌﹐但今存明志惟見此書矣。

湯溪縣誌稿不分卷民國十五年修﹐稿本﹝嘉興市圖書館藏﹞

近人薛達修﹐戴鴻熙纂。達瑞安縣人﹐民國十五年任湯溪縣長。鴻熙字樂眞﹐湯溪縣人。湯溪縣誌創修於明成化十年知縣宋約﹔再修於萬曆三十九年知縣汪文璧。淸康熙十二年知縣張元會又修續志一卷﹐二十一年知縣譚國樞重修﹐五十九年知縣宋紹業延邑人張祖年又重纂﹐乾隆四十八年知縣陳鐘靈續修﹔自《陳志》以後百數十年﹐無重纂者也。民國六年武進丁燮宰湯溪﹐創修縣誌﹐聘葉潤芳爲修志局長﹔及薛達來長湯溪﹐潤芳遂辭局長﹐乃聘鴻熙爲總纂﹐民國十五年稿成﹐翌年謀付梓不果﹐十八年薛達以鉛印﹐凡二十卷﹐分編年﹑地理﹑民族﹑建置﹑典禮﹑職官﹑選舉﹑人物﹑藝文﹑雜錄﹑掌故﹑文徵﹑本志源流十三門。稿本今存六冊已殘﹐與印本有不同之處﹐可存爲備考。

衢州府誌十六卷明嘉靖四十三年刊本﹝北京圖書館藏﹐存卷一至八﹑卷十至十六﹞

明楊準修﹐趙鏜纂。準字安吾﹐宜興人﹐嘉靖三十二年進士﹐四十年任衢州知府。鏜字仲聲﹐號方泉﹐江山縣人﹔嘉靖二十六年進士﹐選翰林院庶吉士﹐官至應天巡按﹐所著書有《畱齋漫稿》。本志之纂﹐據趙鏜序云「衢有府誌舊矣﹐自弘治十六年迨今六十載﹐文獻故實未及嗣續。前郡伯安吾楊公準倡修﹐繼之者﹐郡伯南溟鄭公伯興﹔始葺於西安學正訓導汪子旦﹐重校於衢州府學教授金子汝礪﹐又重校於西安教諭徐子守﹐而總其成者則鏜。」按序語﹐此志幾經增校﹐始成定本﹔其書志類凡九﹐首輿地﹑次山川﹑次建置﹑次禮制﹑次官守﹑次人物﹑次食貨﹑次災異﹑次外紀﹐共十六卷。輿地誌所記沿革謂﹕「唐析婺州置衢州﹐治於西安縣﹐屬江南道﹔五代爲吳越地﹐宋屬兩浙路﹐元爲衢州路﹐明爲府﹔以郡境有三衢山﹐故名衢州。「衢志創始於宋張元成撰《衢州圖經》﹐其後代有纂修﹐書皆佚﹐而今傳者﹐則以此本爲最古。原刻本僅存此書﹐缺卷九官守一卷。龍遊余氏寒柯堂﹐曾據此本傳鈔﹐所缺官守一卷﹐以天啟葉秉敬纂府誌職官門補入﹐並經蘭溪葉渭淸手校﹐抄本今藏浙江圖書館。

西安縣誌十二卷淸康熙三十九年刊本﹝浙江圖書館藏﹞

淸陳鵬年修﹐徐之凱纂。鵬年湖廣湘潭縣人﹔康熙三十年進士﹐三十五年任西安知縣。之凱西安縣人﹐順治十五年進士﹐官四川茂州知州。自唐置衢州治於西安縣﹐歷五代﹑宋﹑元﹑明﹑淸皆未更變﹔至民國初廢衢州府﹐攺西安爲衢縣﹐西安之名遂廢。西安縣誌創始於明洪武間教授畱文溟﹐書已久佚。此志之纂﹐據鵬年志序云「始事於戊寅之冬﹐八閱月而竣事。」其大要折衷於郡誌﹔可因則因之﹐宜創則創之而已。其創修之體要如是﹐其志例﹐分輿地誌﹑官師志﹑風俗志﹑賦役志﹑祠祀志﹑水利志﹑人物志﹑藝文志﹑災祥志九門﹐目八十。觀其體裁﹐其善有三﹐一體例正﹐二紀載核實﹐三詳盡致用﹐可謂核實致用之書。

衢縣誌稿三十卷稿本﹝上海圖書館藏﹞

是編殘存一冊﹐爲卷二十七﹐詩文內編上﹐首頁第一行書名下有餘紹宋題記﹐書眉端亦有紹宋批語。按是編爲衢縣鄭永禧所纂縣誌原稿﹐經紹宋校正。浙江圖書館藏有傳抄稿本全部共三十卷﹐原稿原藏衢縣鄭氏﹐此冊不知何時失散。西安縣於民國元年攺稱衢縣﹐此志創修於民國九年﹐十五年修成﹐時縣長鄭平桂主修﹐爲邑人鄭永禧所纂﹐二十五年始爲鉛印。卷首有《衢志源流考》《釋衢》《古西安同名異地考》《修志膚言》四篇﹐撰者精於考訂﹐書中考嘉慶縣誌訛誤﹐凡百數十條﹐方言及碑碣兩篇﹐亦極精審。

江山縣誌十卷明天啟三年刊本﹝北京圖書館藏﹐存卷一至八﹞

明張鳳翼修﹐徐日葵纂。鳳翼字秉瑞﹐號岐陽﹐廣西興業縣人﹔萬曆舉人﹐天啟二年任江山知縣。日葵字叔向﹐號藿心﹐江山縣人﹔萬曆四十七年進士﹐授刑部江西司主事﹐升郎中﹐歷大理寺寺副﹐卒於官。按此志爲鳳翼官江山時得前令蔣九覲志稿﹐據之重修。其《自序》云「總其事者藿心徐先生﹐贊其美者﹐邑博張君大基﹑龔君應科﹑許君繼善。刪訂則孝廉鄭世熊﹐協理則貳幕謝君昌﹑張君文芳﹑黃子倫﹔分局纂述﹐則弟子員施於國﹑璩國賢﹑胡大經﹐較閱則弟子員程廷禎﹔而董其役者﹐邑耆徐實﹑王修也。」其書體例﹐先輿地﹑次建置﹑次籍賦﹑次秩祀﹑次職官﹑次人物﹑次雜誌﹑次藝文﹐凡八門。捲前有邑人蔣徳璟序云「前令蔣九覲有遷命﹐遂不果纂梓﹐命徳璟與伯兄徳瓚繕書成帙。」按此語以知蔣九覲志未經付刻。據沿革載﹕「唐武徳四年以信安爲衢州﹐始析州之南境爲須江縣﹐爲建縣之始。八年廢縣屬衢﹐垂拱二年復置。證聖二年析須江﹑常山及信之弋陽置玉山﹐後唐長興二年﹐錢氏有吳越﹐攺爲江山﹔宋咸淳間攺禮賢﹐元至元十三年復稱江山﹔洪武壬寅攺衢州爲龍遊府﹐癸卯年復爲衢州府﹐江山隸焉。」《形勝篇》謂﹕「江山居浙上游﹐爲八閩之孔道﹔而西達豫章﹐界聯三省。縣南一百里﹐有仙霞嶺﹐髙聳險峻﹐凡二十八曲﹐長二千三百六十級﹐爲唐末黃巢入閩所僻。」

江山縣誌十卷淸康熙四十年刊本﹝上海圖書館藏﹞

淸朱彩纂修。彩字紹亭﹐徽州府休寧縣人﹔貢生﹐康熙十六年任江山知縣。按此志前有衢州知府張濬序謂﹐江山誌「創修於前明正徳庚辰邑令吳君亞夫﹐嘉靖甲辰知縣金谿黃君綸繼修之﹔迄天啟癸亥已滅沒﹐僅有存者﹐得石南張令鳳翼來主縣﹐與邑紳徐君日葵﹐更加補輯復成﹐距今八十餘年矣。」其序言江山縣誌原委﹐梗槪已具。此志爲彩官江山時﹐以康熙二十三年知縣余錫所修縣誌﹐紀人紀事﹐多有缺遺﹐乃采補康熙二十三年後事﹐續人續事﹐皆取輿論公評﹐信實可據。其書體例凡十類﹐曰輿地誌﹑曰建置志﹑曰秩祀志﹑曰國計志﹑曰職官志﹑曰科名志﹑曰庶官志﹑曰人物志﹑曰雜記﹑曰藝文志﹐分爲七十目。江山淸時屬衢州府﹐其地界連浙﹑閩﹑贛三省﹐萬山環列﹐奇峯明媚。其水則從石鼓山發源﹐至峽口匯括蒼﹑拓浦諸派﹔至禮賢鎭爲文溪﹐過淸湖鎭﹐至城東爲廉溪﹔縈繞東注﹐合金川﹐至於府城之西爲濲溪﹐縣地勢獨髙﹐故山峻而水淸﹐山水秀麗區也。

常山縣誌十五卷淸順治十七年刊本﹝北京圖書館藏﹞

淸王明道纂修。明道字有功﹐江南省句容縣人﹔貢生﹐順治十三年選拔常山知縣。此志原本﹐爲萬曆十五年知縣傅良言修﹐邑人詹策纂﹐定例凡三十餘目。明道踵之重纂﹐每篇僅增補數頁﹐而首尾不相連接﹐終非定本。其書記沿革謂﹕秦置太末縣﹐以後孫吳建定陽縣﹐後或隸衢﹐或隸信州﹐元初稱常山。按其所敍﹐則魯魚紕繆﹐原無考證。山川篇載有三衢常山﹐郡邑皆以此得名。云昔有洪水自頂暴出﹐界玆山爲三道﹐因謂之三衢。按常山一名湖山﹐又名長山﹐在縣城東三十里﹐絕頂有湖﹐廣可數畝﹐有石環繞如城垣然。而洪水暴出之事﹐始見載《隋書﹟地理誌》。

開化縣誌十卷淸雍正七年刊本﹝上海圖書館藏﹞

淸孫錦修﹐方嚴翼﹑徐心啟纂。孫錦奉天籍漢軍鑲白旗人﹐雍正二年以文林郎任開化知縣。嚴翼開化人﹐貢生。心啟開化人﹐廩生。開化建縣﹐始於宋乾徳四年﹐吳越王錢俶析常山縣西境地置開化場﹐太平興國六年常山知縣鄭安請升爲縣。縣誌可考者﹐修於明萬曆戊子知縣汪應望﹐萬曆辛丑知縣諶士觀補修﹐萬曆丙午知縣蘇瑾又爲增補﹐崇禎辛未知縣朱朝藩重修。淸順治壬辰知縣朱鳳臺又修之﹐康熙癸亥知縣吉祥修之﹐康熙甲子知縣董鐸修之。是編繼《董志》重修﹐其書體例﹐志圖﹑輿地﹑建制﹑典禮﹑賦役﹑官師﹑選舉﹑人物﹑雜誌﹑藝文十類。志圖﹐列圖十七幅﹐皆有圖說﹔余篇於典禮賦役﹐記載甚詳﹐典禮有農政一篇﹐以記開墾荒山﹐種植桑柘棗栗桐柏﹐賦役記蠶桑棗栗之產量甚詳。而藝文志﹐占數最多﹐凡四卷﹐幾居全書之半矣。

嚴州府誌二十二卷明弘治六年刊本﹝上海圖書館藏﹐存卷十五至十六。又嘉靖增刊本全﹞

明李徳恢纂修。徳恢東安縣人﹐弘治二年任嚴州府知府﹐在任九年升參政去﹔在官時率諸生唐珪等﹐編成此志。嚴州古名嚴陵﹐於宋爲睦州﹐後攺爲遂安軍。紹興間知州董弅修《新定志》八卷﹐淳熙間董弅又修《嚴州圖經》八卷。景定間教授鄭瑤﹑方仁榮同撰《嚴州續志》十卷﹐當時附刊於《紹興志》之後﹐原本惟景定《續志》獨傳。其後嚴志之傳者﹐推是篇爲古本﹐惜今僅存此殘帙耳﹐序目均缺﹐無從窺其體例。但見近人潘景鄭先生《著硯樓書跋》著錄是編云「是書體例本之《圖經舊志》﹐如沿革﹑分野﹑疆域之類﹐無所損益。而補其軍物之遺者﹐如舊志不載守禦千戶所﹐此志考宋時軍營﹐及明千戶所建置沿革﹐立守禦一類。又舊志人物混載無別﹐此志分仕宦﹑儒林﹑文藝﹑忠義﹑孝友﹑隱逸類﹐紀載較詳。又舊志不錄詩文﹐以舊有《嚴陵集》《嚴陵別集》所錄已備﹐二集今已不傳﹐因爲摭拾以彌前缺。」又云「讀之益令人瞭然指掌﹐詢足上繼圖經﹐爲志乘中之上駟。惜是志傳本﹐已如星鳳﹐藏家著錄﹐惟天一閣有一本﹐亦殘齾不具。吾友懷辛齋主人藏有全帙﹐因得假讀一過﹐嚴陵舊聞﹐豁人耳目﹐何幸如之﹔天壤孤本﹐傳世能幾﹐寄語主人﹐其善守無失也。」閱此跋﹐以知天一閣藏此殘書外﹐世間猶存有全書也。光貽嘗詢之景鄭先生﹐以求懷辛齋藏本﹐欲謀一睹﹐景鄭爲餘言曰「懷辛齋主人﹐許博明別號也﹐今其藏書已失。」不得以睹此志全帙爲憾。又閱嘉靖增補本﹐則已變前志之義例也。

建徳縣誌十卷淸乾隆十九年刊本﹝徐家匯藏書樓藏﹞

淸王賓修﹐應徳廣纂。賓太倉州人﹐雍正丙午副榜﹐乾隆十八年任建徳知縣。徳廣建徳縣人﹐雍正元年舉人﹐官廣西平樂縣知縣。建徳爲嚴州府附郭縣﹔曩時紀載﹐附見郡誌﹐自明以來﹐別無邑志。迄淸康熙二十二年﹐知縣戚延裔延馬天選始纂縣誌九卷﹔此志繼之﹐演之爲十卷﹐志類十﹐曰方輿﹑曰食貨﹑曰營建﹑曰經略﹑曰秩官﹑曰治行﹑曰選舉﹑曰人物﹑曰藝文﹑曰軼事﹐目六十有五﹐附目二。此志所敍疆圉民物之類﹐大抵選錄於郡誌﹐所取資料﹐愼於畫境分界﹐今非在建徳縣境者不納。如嚴子陵釣臺﹑子陵祠等古迹﹐因非在今建徳縣境﹐皆不錄﹐而寧捨之。觀此志不假借﹐不附會﹐不誇耀﹐以盡志乘翔實之道也。

桐廬縣誌八卷明嘉靖五年刊本﹝上海圖書館藏﹐存卷一至二﹞

明屠繼祖纂修。繼祖宜興縣人﹐官桐廬縣主簿。此志爲繼祖爲主簿代署縣時﹐與縣學教諭所同修也。時教諭錢璨﹐又與邑生濮漑﹑兪言﹑王鵬年﹑王瀚﹑鄭謨﹑兪生民合任編纂﹐經代署縣事主簿屠繼祖總纂成書。前有國史經筵講官翟鑾﹐嘉靖五年序。其書目次﹐分爲四十一門﹐有小序﹐今僅見此孤本一冊﹐無從窺全書首尾也。

桐廬縣誌四卷淸康熙十二年刊本﹐十九年補刊﹝上海圖書館藏﹞

淸馬象麟纂修。象麟字靑黎﹐三水縣人﹔順治十八年進士﹐康熙九年任桐廬知縣﹐十三年因兵興調用﹐解任去。桐廬建縣於吳黃武間﹐至明萬曆丁丑修有縣誌﹐乙酉又重修之。此志爲象麟與邑生柴文卿﹑楊汝挺﹐及縣丞李俊諸人﹐纂成於康熙壬子﹐書甫成而解任去﹐迄庚申知縣王俊又爲增補刻行。其書體例總分四大類﹐曰風土類﹐分目十六﹐附目一﹔曰官政類﹐分目十五﹐附目一﹔曰人物類﹐分目十三﹐附目二﹔曰雜誌類﹐分目七﹐附目一。捲端有桐君山圖﹐釣臺圖。官政類﹐亭榭目載﹐釣臺在富春山﹐又有嚴子陵釣隱處。宋景祐中範仲淹爲郡守時﹐始建祠於臺下﹐嚴州因嚴子陵而得名﹐而子陵陳迹﹐皆在桐廬一縣。

遂安縣誌四卷明萬曆四十年刊本﹝上海圖書館藏﹐存卷三卷四﹞

明韓晟修﹐毛一公﹑毛一鷺纂。晟廣東博羅縣人﹐萬曆舉人﹐萬曆三十八年任遂安知縣。一公遂安縣人﹐萬曆十七年進士﹐官漢陽府推官﹐升工科給事中。一鷺遂安縣人﹐萬曆三十二年進士﹐官松江府推官。晉置遂安縣屬新安郡﹐隋開皇間廢﹐宋時方臘攺嚴州爲遂安軍﹐又置遂安縣爲郭邑﹔元攺軍爲建徳路﹐縣仍未更﹐明攺路爲嚴州府﹐縣亦因之。遂安縣誌修於明時者﹐據本志引載有成化間邑令朱福之志﹐嘉靖間邑令吳撝謙之志。是編爲二毛先生纂成於萬曆己亥﹐壬子復爲修補刻行。此志只北京圖書館藏有抄本﹐此書爲上海圖書館派員檢查造紙廠回制廢紙中所檢得之殘書一冊﹐系爲原刻。因此書殘缺不全﹐玆參抄本著錄﹐其志例分爲八門﹐曰方輿志﹐自沿革迄水利凡十目﹔曰營建志﹐自縣署迄養濟院凡十四目﹔曰食貨志﹐自戶口迄物產凡六目﹔曰官師志﹐自官制迄屬職凡八目﹔曰選舉志﹐自徵辟迄貤封凡九目﹔曰人物志﹐自名儒迄方伎凡九目﹔曰武備志﹐分城池﹑教場﹑彌盜三目﹔曰藝文志﹐分碑﹑序﹑紀﹑銘﹑表﹑詩﹑書七目﹐總其子目凡六十有六。以縣治圖﹑縣城圖﹑學宮圖﹐列於方輿志沿革篇之後﹐圖與沿革無關﹐處置殊若不當。

遂安縣誌十卷淸乾隆十八年刊本﹝嘉興市圖書館藏﹞

淸周世恩修﹐姜士崙纂。世恩河南商城縣人﹐副貢生﹐乾隆十七年由錢塘縣縣丞﹐升任遂安知縣。士崙遂安縣人﹐雍正二年進士﹐官至河南歸徳知府。遂安縣誌﹐自明萬曆間知縣韓晟﹐聘邑人毛一公﹑毛一鷺兄弟修成縣誌以後﹐淸康熙癸丑知縣劉從龍﹐聘邑進士方象璜﹑象瑛昆仲又重修﹐癸亥邑人毛升芳又爲續修﹐乙未知縣陳學孔親爲纂輯。是編先是知縣吳培源於乾隆壬申創修未竟﹐癸酉世恩繼事主修﹐延士崙及邑舉人方錫綱﹐縣教諭鄭爚﹑訓導蔡以堂繼纂成書。其書體裁﹐分方輿﹑營建﹑食貨﹑官師﹑文治﹑選舉﹑人物﹑武備﹑雜誌﹑藝文十門。各門分目甚細﹐惜其內容虛簡﹐紀載實事無多﹐而主重在文治﹑人物二門。其書於當時咸認爲上品﹐以承康海《武功縣誌》之流派﹐重在資治教化。然其在今日﹐則時異景殊﹐而書之估計﹐亦有不同矣。其他如方輿﹑營建﹑食貨三門﹐尢爲疏缺﹐其敍水利則無原委﹐而略灌漑。紀戶口不詳於古﹐而尢略於今﹐僅載止康熙五十年爲止。此後數十年中﹐豈可一無紀述﹐方誌能古今均詳﹐方爲上駟﹐其次則略古詳今﹐乃亦編纂之法。載物產列目無注﹐不詳所出﹐可謂有物名﹐而無產數。如此數端﹐均其編纂者之所失焉。按此志前未見於藏家書目著錄﹐是爲罕見難得之書。

新修壽昌縣誌十二卷淸康熙二十二年刊本﹝徐家匯藏書樓藏﹞

淸魯華蓋修﹐張可元纂。華蓋字文垣﹐揭揚人﹐康熙二十一年進士﹐授壽昌知縣。可元湯谿人﹐壽昌縣教諭。壽昌秦漢爲富春縣地﹐三國吳黃武七年析置新昌縣﹐晉太康元年攺名壽昌﹐隋廢﹐唐神龍元年復置﹐迄淸未更。縣誌創於元鄭彧﹐明初亦有修纂﹐無可考其纂修年代﹔嘉靖四十年知縣李思悅修縣誌十二卷﹐萬曆十二年知縣李世芳重修﹐卷帙如前志﹐又增圖表一卷﹔淸順治九年﹐知縣董珙三修之。是編原爲康熙九年知縣羅在位﹐囑訓導張熙纂成﹔及華蓋仕壽昌時﹐又囑教諭張可元等﹐依《羅志》逐條增補﹐體例悉依其舊﹔凡五十二目﹐無大綱。按此志列目繁冗﹐紀載考據﹐亦欠嚴核﹐惟其書今傳本極稀有矣﹐爲海內僅存之書耳。

壽昌縣誌十一卷傳抄淸光緒間修稿本﹝嘉興市圖書館藏﹐存卷一至三﹐卷七至十一﹞

淸貝蘊章修﹐黃標纂。蘊章字達夫﹐江蘇長洲縣人﹐光緒二十四年任壽昌知縣。標字組云﹐號廣文﹐仁和縣人﹐原籍徽州﹐任壽昌縣儒學訓導。此志修於光緒己亥蘊章官壽昌時﹐延標及邑人蔣屺培纂輯﹐粗成稿本﹐會庚子之役﹐江南震動﹐庶政停滯﹐此志終未付梓。據董巽觀撰嘉興圖書館藏浙志題記﹐著錄此志云「此書爲巽觀以《濟寧州誌》與中國書店易得﹐後捐送嘉館。此書似未刊印﹐各家書目均無。」今此書已散失卷四﹑五﹑六﹐光貽於上海市歷史文獻圖書館閱見此志殘本一冊﹐卻爲卷四﹑五﹑六﹐亦爲抄本﹐字迹與嘉館抄本相似﹐疑爲此書散失之冊。此志體例﹐分疆域﹑建置﹑田賦﹑官師﹑人物﹑選舉﹑藝文﹑雜誌八門﹐雜誌兵燹篇載咸﹑同間事甚詳﹐又附蔣屺培同治元年所撰《壽邑咸豐兵災記》一篇﹐皆爲有關太平天國之史料。

分水縣誌六卷淸康熙二十二年刊本﹝上海圖書館藏﹞

淸李檠修﹐錢世瀧纂。檠直隸永平府灤州人﹐康熙十九年任分水知縣。世瀧杭州府仁和縣人﹐康熙十六年任分水縣儒學教諭。分水置縣﹐始於唐武徳四年析桐廬北境地立縣﹐隸嚴州府。明景泰四年﹐知縣樂武創修縣誌﹐隆慶三年知縣侯汝白重修﹐萬曆三年知縣方夢龍又修之。淸康熙十一年知縣胡必譽修縣誌十二卷﹐及檠仕分水時﹐以《胡志》繁叢失實﹐距前志之成僅越十年﹐又重爲纂輯﹐成書於康熙二十二年。觀其志例﹐又不免過簡﹐所分乾象﹑坤輿﹑營建﹑古迹﹑名宦﹑鄕賢﹑仕宦﹑才徳﹑賦役﹑土產﹑藝文十一門﹐均無子目。其書內容虛簡﹐如乾象﹑營建﹑土產諸門﹐僅寥寥數頁﹐其他如名宦﹑仕宦﹑賦役﹐亦缺漏不詳。

溫州府誌二十二卷明弘治十六年刊本﹝天一閣藏﹞

明鄧淮修﹐王瓚纂。淮字學海﹐吉水縣人﹔成化十七年進士﹐弘治十二年任溫州知府。瓚字思獻﹐永嘉人﹐弘治九年進士﹐授翰林院編修﹐歷官至禮部侍郎﹐卒贈尙書﹐謚文定﹔著有《正教編》《甌濱集》等書。溫州爲晉永嘉郡地﹐至唐始更名溫州。宋時爲儒學極盛之區﹐如王景山﹑劉安節﹑陳傅良﹑葉適等﹐爲儒學大師﹐皆出生於其地﹔故有鄒﹑魯之鄕之稱。郡誌於南朝時﹐謝靈運撰《永嘉記》﹐鄭緝之撰《永嘉郡記》﹔至宋元時纂輯者尢多﹐如宋李宗諤之《溫州圖經》﹐徐嘉言之《永嘉志》﹐曹叔遠之《永嘉譜》﹐陳謙之《永寧編》。元夏開先之《溫州路志》﹐章嚞之《東甌志》﹐皆爲有名之志。其書抵毀元末方國珍﹑方國瑛﹐起兵抗元構兵﹐禍及文獻。至明洪武間知府任敬修《溫州圖志》﹐亦佚不傳﹔今存郡誌﹐以刻本論﹐推此志最古﹐書修成弘治癸亥。其體例繁博﹐以其纂錄冗雜﹐而疏考證﹐𨿽不免後世有遺議﹐然觀其書﹐如建郡﹑山川﹑列傳諸門﹐紀載則愼嚴翔實﹔又如敍永嘉道學﹐則本末精粗﹐一以貫之﹐可謂一無遺漏矣。嘉靖問張孚敬重修郡誌﹐以前志冗長﹐而大刪削﹐乃多缺漏﹐以開後來溫州郡誌簡陋之獘。

溫州府誌十八卷明萬曆三十三年刊本﹝溫州市圖書館藏﹞

明湯日昭修﹐王光蘊纂。日昭丹陽縣人﹐萬曆八年進士﹐二十年任溫州知府﹐升浙江右布政使兼按察司﹐整飭浙東兵備。光蘊字季宣﹐溫州永嘉縣人﹐事迹未詳。按溫州漢﹑晉時名東甌﹑永嘉﹑縉州﹐至唐置溫州﹐宋攺名瑞安﹐後復爲溫州﹐郡名不一﹔郡誌或稱永嘉﹐或稱東甌﹑溫州﹐自元以後則皆稱《溫州誌》﹐而無別名。此志爲日昭官溫州時所創修﹐後知府林繼衡按其成稿﹐復囑光蘊等增輯校正。捲前有湯日昭﹑蔣光彥﹑林繼衡﹑王光蘊諸序﹐林序云「此志以弘治癸亥志而刪潤之﹐增以嘉﹑隆﹑萬百年之事迹﹐幾易裘葛而始脫稿。王光蘊﹑王繼明﹑董其裁﹑余承蘭﹑陳大奎﹑周子恭﹑戴宗瑤等輔其事。」按此志不取法嘉靖《張志》﹐而踵弘治《王志》之例﹔其志稿成於島夷薄城之後﹐故所紀海警及倭夷擾境之事甚詳。四庫全書館據兩浙鹽政采進原刻本著錄於存目﹐今海內所存僅此全帙﹐北京圖書館所藏本已殘缺。

永嘉縣誌二十六卷淸乾隆三十年刊本﹝溫州市圖書館藏﹞

淸崔錫修﹐齊召南纂。崔錫漢軍正黃旗人﹔拔貢﹐乾隆十九年任永嘉知縣。召南字少宗﹐天臺縣人﹔乾隆元年舉博學宏詞﹐官至禮部右侍郎。考永嘉縣舊志﹐據光緒《永嘉縣誌》凡例云「自元﹑明及淸凡五修。」考其書今存者﹐惟日本尊經閣文庫藏嘉靖《永嘉縣誌》九卷最古﹐康熙時鄭廷俊纂縣誌過簡﹔此志出於召南及錢塘汪沆之手﹐條目悉依照新定府誌例﹐共列三十八門﹐體例嚴整﹐摭采亦不厭浩繁﹐搜材丰實﹐纂成於乾隆二十六年﹐未付刊﹐而錫解任去﹔知縣施廷燦繼事﹐始刻成於乾隆三十年。按其書所記物產特詳﹐縣以產梅最著﹔有鴛鴦梅﹑重葉梅爲鑑賞奇品﹔花頭丰﹐葉重屢﹐層層盛開﹐如小白蓮然。又有綠萼﹑玉蜨﹑檀心﹑檀香﹑朱砂﹑紅梅﹑黃香梅﹑墨梅﹑並蒂梅﹑雙鸞梅﹐皆爲名種。梅以外﹐於硯石頗聞名﹐產於華嚴川水中之石﹐以色黃而斑黑﹐色紫而有橫紋者﹐爲上品。

瑞安縣誌十卷明嘉靖三十四年刊本﹝江蘇省地理研究所藏﹞

明劉畿纂修。畿字子京﹐南直隸長洲縣人﹔嘉靖二十九年進士﹐三十年任瑞安知縣。按沿革謂﹕「唐武徳五年﹐析永嘉地置安固縣﹐天復二年以獲白烏之瑞﹐攺名瑞安。元元貞元年升州﹐明洪武二年降爲縣。」邑乘肇於元至大﹑延祐間﹐章熹纂《瑞安州誌》﹐明永樂間重修。此志畿官瑞安時重修﹐分輯者﹐爲邑人朱綽﹑歐陽熙﹑秦激﹑蔡芳四人。其書體例﹐分輿地﹑建置﹑田賦﹑職官﹑祠祀﹑兵防﹑選舉﹑人物﹑藝文﹑雜誌十門﹐目六十有九﹐附目二十。人物志首列理學傳﹐紀述永嘉學派﹐碩學名儒﹐出於瑞安者最多﹐林石﹑許景衡﹑陳良傅﹑葉適等傳﹐備詳永嘉學派之起源﹐《林石傳》有云「當宋之時﹐經新義行天下﹐學者靡然一肄習﹔獨林石不爲新學所及﹐則講《春秋》大義﹐以援後學。與人論古今﹐心先行﹐而後文藝﹔嘗曰﹕本之不立﹐末於何有。由是道徳性命之學﹐世始有永嘉學派之稱。」《陳傅良傳》有云「傅良其初從鄭伯熊﹑薛季宣﹐繼又交張栻﹑呂祖謙﹐深於性命之學﹐而其文章逼西漢。永嘉理學﹐傳至傅良﹐又得以文學名世。」《葉適傳》有云「適爲學﹐則近以侈談功利﹐喜品藻人物。」以此三傳所述﹐以足見永嘉學述之梗槪矣。此外又如許景衡﹑周行己﹑趙霄﹑沈躬行﹑潘子文亦皆立傳﹐此數人者﹐皆師事程頤。按此志見孫詒讓《溫州經籍志》注云「瑞安項氏藏有明刊本。」今溫州市圖書館藏有抄本﹐是孫詒讓據項氏藏本傳抄並手校。

樂淸縣誌七卷明隆慶六年刊本﹝無錫市圖書館藏﹞

明侯一元纂。一元字舜舉﹐號二谷﹐樂淸縣人﹔嘉靖十七年進士﹐歷官江西布政使司左布政。考樂淸舊有淳熙﹑大徳二志﹐皆久佚﹐今存嘉靖﹑康熙﹑遭光諸志﹐視其體裁﹐皆遠不逮一元此志焉。按此志爲一元與邑庠生侯一嶽﹑陳蕙芳等﹐纂成於隆慶初年﹐時胡用賓官樂淸爲之刻成。其原本此書外﹐別有樂淸陳氏有藏﹐民國七年邑人髙誼以其原本流傳久稀﹐曾爲石印。溫州市圖書館藏有抄本﹐爲孫詒讓手校﹐有詒讓題記﹐謂此志曰「其詳確有史裁固矣。或以比康對山之《武功志》﹐謂其自成一家之書﹐殊未當也。」玆閱此志﹐見其志例精﹐修詞古雅。書首有縣境﹑縣治﹑雁山三圖﹐列圖亦精簡。卷一曰壤地紀﹐分建置沿革﹑分野﹑疆域﹑城池﹑形勝﹑山川﹑坊裏﹑市鎭﹑街巷﹑水利﹑津梁﹑營堡﹐附衛所﹑風俗﹐共十四門﹔卷二曰廨宇紀﹐分公署﹑鋪捨﹑學校﹑書院諸門﹔卷三曰財用紀﹐分戶口﹑田土﹑賦稅﹑土貢﹑物產諸門﹔卷四曰秩祀紀﹐分壇壝﹑祠廟二門﹔卷五曰官師紀﹐卷六曰人物紀﹔卷七曰志余紀﹐分古迹﹑丘墓﹑叢祠﹑釋老﹑方技﹑藝文﹑書目諸門。按其體例﹐以七紀爲大綱﹐大綱備﹐而一邑之事物能巨細畢舉。而壤地紀﹐尢爲最巨且精﹐如山川一門﹐因邑有名山雁蕩所在﹐所紀雁蕩之形勝陳迹﹔徵引采訪﹐頗爲龐叢。雁蕩在樂淸縣東九十里﹐巖巒奇怪﹐凡數百里﹐谷邃峯疊﹐行不能徧。分東西谷﹐列十八寺﹐自黃巖東來﹐先雙峯﹑石渠﹐次謝公嶺。入東谷爲靈峯﹑淨名﹑靈巖﹐入西谷爲能仁﹑羅漢﹑石門﹑靈云﹑寶寇。周山其峯一百有二﹐奇洞有八﹐巖三十。自宋太平興國元年﹐永嘉僧全了﹐始至其處﹐結廬名芙蓉庵﹔其後僧文吉又居芙蓉之東﹐曰碧霄庵﹐由是世遂知雁蕩之名。按本志引載沈括《雁蕩山記》曰「雁蕩天下奇秀﹐然自古圖譜未嘗言﹐祥符中因造玉淸宮伐木取材﹐方有人見之。按《西域書》阿羅漢諾詎那居震旦東南大海際﹔有雁蕩經行雲漠漠﹐龍湫宴坐雨漾濛之句﹐相傳以爲雁蕩。謝靈運守永嘉﹐凡佳山水遊歷殆徧﹐獨不言此﹐蓋當時未有雁蕩之名。」觀括此言﹐雁蕩之名於古未有也。括此記又謂﹕「余觀雁蕩諸峯﹐皆峭拔險怪﹐上聳千尺﹔穹崖巨谷﹐不類他山。山皆包在諸谷中﹐自嶺外望之﹐都無所見﹐至谷中則森然幹霄。原其理當是谷中大水沖激﹐沙土盡去﹐惟石巋然挺立耳。如大山龍湫﹑水簾﹑初月谷之類﹐皆是水鑿之穴﹐自下望之﹐則髙崖峭壁﹐從上觀之﹐適與地平。」按括之理解頗合於科學﹐雁蕩於古是山是湖﹐欲究厥本源﹐須待地質學家作勘探決定耳。

樂淸縣誌八卷淸康熙二十四年刊本﹝上海圖書館藏﹞

淸徐化民纂修。化民江都縣人﹐由舉人仕樂淸知縣。此志爲化民官樂淸知縣時﹐屬邑教諭吳讓木﹑訓導劉漢彪﹑貢生林允楫﹑鮑易﹑李棟﹐據康熙十二年知縣出一駽未成志稿重纂而成。其志例﹐分星野﹑疆域﹑山川﹑建置沿革﹑城池﹑公署﹑學校﹑祠祀﹑貢賦﹑帝王﹑丘墓﹑職官﹑名宦﹑選舉﹑人物﹑孝議﹑列女﹑隱逸﹑流寓﹑翰藝﹑仙釋﹑寺觀﹑祥異﹑雜記﹑藝文﹑補遺諸門。樂淸縣治在溫州府城東北一百二十里﹐晉寧康二年始分永寧置樂城縣﹐梁開平二年﹐以避梁祖諱﹐攺爲樂淸。明時因海寇躪入內地﹐設有磐石衛﹐領蒲岐諸所。

蒲岐所志二卷溫州遺著會傳抄淸光緒二年修本﹝溫州市圖書縮藏﹞

淸倪啟辰纂。啟辰字子昌﹐樂淸縣人﹐事迹未詳。蒲岐爲樂淸縣濱海之地﹐自南宋時始築城以防海寇﹐明初設所﹐置指揮千百戶駐之﹐隸磐石衛﹐當時爲禦倭要地。所志創修於弘治間陳載陽﹐嘉靖四十一年朱聲振繼成之﹐書中僅敍駐軍籍貫﹐城池基址。隆慶間增修﹐淸康熙庚辰胡光仁又增遺迹一篇﹐道光間再增續。此志爲啟辰據前志參訂﹐分爲四門﹐一曰輿地﹐敍置所原始﹐及起科詳文﹑敍山﹑敍水﹑水利﹑橋梁﹑義冢諸項。二曰規制﹐敍城池﹑公署﹑坊額﹑軍民﹑籍貫﹑兵制﹑人物諸項。三曰藝文﹐分文內外﹑著述二項。四曰雜誌﹐分古迹﹑寺觀﹑軼事﹑災異﹑寇警﹑金石諸項。全書爲上下二卷﹐捲前有舊序﹐凡例﹑輿圖﹐及邑人髙誼序。髙序謂﹕「據考文獻不厭詳稽﹐卽如所城之築﹐得紹熙甲寅之城磚﹐以證自宋始。」又如人物志﹐諸傳據明代各氏族譜諜參考。按髙序所言﹐此志於考訂﹐可謂詳盡矣。此志刻本未見﹐今僅見此抄本。

平陽縣誌八卷淸順治五年補刻明萬曆本﹝朱偰收藏﹐現藏南京圖書館﹞

淸馬騰霄修﹐陳文謨纂。騰霄字漢衝﹐山東人﹐貢生﹐順治三年任平陽知縣。文謨平陽縣人﹐順治初貢生。此志爲隆慶五年知縣朱東光原修﹐萬曆十八年知縣萬民華補刊。淸順治辛卯﹐騰霄仕平陽時復延文謨與杜汝悊﹑徐有說﹑孫子詞﹑徐鏡等﹐校讎增纂﹐逾年始成。其書於山川﹑人物﹑世家﹑年表﹑政事諸門﹐補正原志之缺誤頗多。按沿革謂﹕「於晉太康間置陽縣﹐屬永嘉郡﹐五代錢鏐攺名平陽﹔元元貞間曾升爲州﹐明復爲縣。」考舊志﹐見《文獻通考》引載汪季良《平陽縣誌》﹐及《平陽會考》四卷。又《乾隆平陽縣誌﹟經籍志》載﹕元大徳丁未判官皮元﹐及永嘉教諭章嚞﹑西安教諭陳天祐纂《平陽州誌》。又《文淵閣目》及《溫州經籍志》著錄﹐明正統間知縣章惠﹐延邑人方燧纂《平陽縣誌》十卷。《乾隆志》又載﹕弘治五年﹐知縣王約﹐延靑田包瑜﹑邑士孔彥雍纂《續平陽縣誌》十卷﹐嘉靖間邑人陳彥生﹐又爲《補輯平陽縣誌》八卷。以上諸志皆佚不傳﹐隆慶﹑萬曆二志﹐亦不易得﹐是編今亦爲海內稀見之書矣。

泰順縣誌八卷明崇禎六年修﹐傳抄本﹝溫州市圖書館藏﹞

明塗鼎鼐修﹐包大方纂。鼎鼐江西靖安縣人﹐天啟間任泰順知縣。以內艱歸﹐服闋升衢州府同知﹐調北直隸永平府同知。大方字子義﹐泰順縣人﹔泰昌間恩貢生﹐仕常熟縣丞﹐升宣州經歷。泰順原爲瑞安縣義翔﹑羅陽鎭地﹐明景泰間巡撫孫原貞奏請割瑞安十二里﹑平陽六里﹐立爲縣﹐屬溫州府。嘉靖間邑人張慶暘纂成縣誌稿﹐萬曆元年知縣王克家初成刻本。及鼎鼐官泰順時﹐延邑人包大方﹑王家才﹑潘士望﹑鄭一宰﹑林一鵬重爲纂修﹐而成是編。其書分輿地﹑廨宇﹑賦役﹑祀典﹑官師﹑人物﹑雜誌﹑藝文八門。以選舉附於人物﹐風俗附於雜誌﹐殊欠志例。

括蒼匯記十五卷明萬曆刊本﹝上海圖書館藏﹞

明熊子臣修﹐何鏜纂。子臣新昌人﹐嘉靖四十四年進士﹐萬曆間任處州知府。鏜字振卿﹐號賓巖﹐麗水縣人﹔嘉靖二十六年進士﹐歷官廣東按察使﹑江西提學僉事﹐後仕滇南﹐以親老乞休。鏜治身心性命之學﹐爲時推重﹐著有《遊名山記》《翠薇閣集》等書。是編爲鏜纂成於萬曆七年﹐爲匯記處州全府之書。其編例﹐爲輿圖﹑沿制﹑秩統﹑次捨﹑官師﹑選舉﹑封爵﹑地理﹑食貨﹑禋祀﹑保圉﹑治行﹑往哲﹑閨操﹑藝文﹑大事﹑雜事十七門。鏜自序云「分匯爲記﹐邑以匯萃﹐統之以郡﹐題曰《括蒼匯記》。」但考處州建置﹐隋開皇九年分松陽之東鄕﹐置括蒼縣爲處州治﹐領括蒼﹑松陽﹑永嘉﹑臨海四縣﹐括蒼實爲處州府麗水一邑之別稱﹐以名冠一郡之記﹐其義殊若未當。而據《直齋書錄解題》﹐及《宋史﹟藝文志》載﹐乾道間曾賁撰《括蒼志》﹐嘉泰初陳百朋撰《括蒼續志》。二書久佚﹐今難考其志之境範﹐抑或處志稱《括蒼》者不自鏜始。《四庫全書提要﹟存目》敍此志有云「鏜以處州十邑各爲一篇﹐體例不當﹐又自成化以後記載缺如﹐因匯爲是篇﹐考隋代始置處州﹐治括蒼縣﹐本以括蒼山得名。今爲處州全府之志﹐不應以一縣冠一郡﹐又不應以一山該一境﹐名實相乖﹐於義未允。然宋無吳郡﹐而範成大爲《吳郡誌》﹔則訛誤相沿﹐亦不自鏜輩始矣。」

麗水縣誌稿四卷淸道光十六年刊本﹝上海圖書館藏﹞

淸金學超纂。學超字瑾階﹐嘉興縣人﹐拔貢﹐乾隆三十年任麗水縣教諭。此志爲學超於乾隆中官麗水教諭撰成志稿﹐嘉慶十年屠本仁任教渝﹐加以增修﹐至道光十六年知縣陳棠重加釐訂付刻。麗水爲處州府附郭縣﹐往事久載府誌﹐學超綜錄郡誌中所述縣事﹐加以旁徵博采﹐始創志稿。此志編纂審愼﹐考訂甚詳﹐正府誌中紀載麗水事謬誤者頗多﹔尢於人物志選擇矜嚴﹐甄綜核實﹐不濫載﹐不誇耀﹐文辭簡潔。此志僅四卷﹐而藝文志居全書半數。

靑田縣續志六卷淸乾隆四十二年刊本﹝故宮博物院圖書館藏﹞

淸吳楚椿纂修。楚椿字八千﹐徳州人﹔乾隆舉人﹐乾隆三十八年任靑田知縣。靑田自唐景雲中析括蒼地置縣﹐按本志序謂﹕「明景泰中知縣單瑛﹐延邑人葉仕寧纂成縣誌四卷﹐嘉靖中知縣李楷延邑人陳中州又成縣誌四卷﹐淸康熙間知縣張皇輔延錢喜選重纂縣誌十二卷﹐雍正六年沈淵懿又爲續纂。」此志爲楚椿官靑田時﹐與屬官教諭徐鶴齡﹑訓導董楷﹑邑貢生董永發﹑陳開基同纂﹔繼錢喜選《志續》補雍正己酉迄乾隆丁酉。分爲六門。其例首闔邑全局﹐次各都分局﹐皆有圖﹐各爲二卷﹔次政事﹑風俗﹑人部﹑文部﹐分爲四卷。惟政事門考訂沿革﹐頗爲精審﹐余篇則紀載寥寥無幾矣。

松陽縣誌十卷淸順治十一年刊本﹝南京圖書館藏﹞

淸佟慶年修﹐胡世定纂。慶年號輔萱﹐遼東人﹔貢生﹐順治間松陽知縣。世定荊溪人﹐事迹未詳。松陽志乘﹐始見《元史﹟藝文志補》載﹐元浦江吳萊撰《松陽誌略》。又見《文淵閣書目﹟新志類》著錄《松陽縣誌》﹐隆慶間邑人潘伯廣又重纂﹐書俱佚﹐無可考焉。此志爲慶年官松陽時延世定所修﹐其書例﹐爲類十﹐爲目五十有奇﹐類目煩冗﹐如以寺觀﹑冢墓悉附於禋祀﹐於體例殊若未協。其敍沿革﹐謂縣爲東漢章安縣南鄕地﹐獻帝建安八年分置松陽縣﹐屬會稽郡﹔隋屬括州﹐唐攺括州爲縉雲郡﹐松陽升爲松州﹐武徳八年廢州復爲縣﹔五代錢鏐攺爲長松縣﹐鏐子元瓘攺爲白龍縣﹔宋復名松陽﹐迄淸未更。

遂昌縣誌十卷淸康熙五十一年刊本﹝南京大學圖書館藏﹞

淸繆之弼修﹐程定纂。之弼字勷一﹐號劻嶽﹐江西撫州崇仁縣人﹔康熙二十九年舉人﹐四十八年任遂昌知縣﹐任滿去。乾隆二十六年回任﹐三十年春﹐髙宗南巡﹐時年一百七歲﹐奏對免跪。時人因之爲聯曰「上有萬年天子﹐下有百歲小臣。」傳爲曠世盛典。定遂昌縣人﹐事迹未詳。遂昌縣誌﹐見於《文淵閣書目﹟新志類》著錄﹐當創修於明正統以前。其後嘉靖﹑隆慶﹑崇禎﹑順治﹐皆有修續﹐順治後經三次議修﹐皆未成議。此志爲之弼初任遂昌知縣時﹐延邑人程定等所輯﹐書凡十綱﹐六十有六目﹐定例則繁簡得當。紀遂昌形勝﹐在某山某水﹐無不畢登﹐述古迹𨿽一閣一亭﹐而無遺漏﹔至於賦役﹐則田幾何﹐戶口幾何﹐皆悉詳載﹐可謂志乘之詳盡者矣。遂昌沿革﹐三國吳赤烏二年﹐分方末之南界﹐置平昌縣﹐以縣治東鄕十五里﹐有兩山﹐前後平疊如昌字﹐因以得名。初屬會稽郡﹐後屬東陽郡﹑臨海郡﹔晉太康元年攺爲遂昌﹐屬永寧郡﹔隋屬括州﹐唐省入松陽﹐景云二年復以松陽以西地﹐建遂昌縣﹐屬處州﹐歷宋﹑元﹑明未更。

慶元縣誌十卷淸康熙十一年刊本﹝北京圖書館藏﹞

淸程維伊修﹐吳運光纂。維伊靳水縣人﹔順治舉人﹐康熙二年任慶元知縣﹐蒞任九年去。運光字暉吉﹐康熙十一年舉人﹐官建陽教諭﹐政和縣丞慶元誌書﹐創修於明正統以前﹐書久佚﹐惟見載於《文淵閣書目﹟新志類》﹔於萬曆曾兩修﹐崇禎一修﹐其書亦佚。此志爲維伊官慶元時﹐仿通誌之例﹐別類分門。爲輿地﹑建置﹑食貨﹑官師﹑治行﹑禋祀﹑選舉﹑人物﹑藝文﹑雜事十類。意在速成﹐體裁疏於斟酌﹐如列寺觀於禋祀﹐以釋道入人物﹐於志例不無遺憾焉。慶元周爲七閩地﹐秦漢曁唐﹐爲龍泉縣東平鄕﹔五代時王審知據閩﹐攺名松源鎭﹔宋寧宗慶元三年﹐吏部侍郎胡紘請於朝﹐以所居松源鄕置縣治﹐因以紀年爲名曰慶元。明洪武三年曾革縣治爲巡簡司﹐治棘蘭隘﹐十四年復置縣。

云和縣誌五卷淸康熙三十一年刊本﹝上海圖書館藏﹞

淸林汪遠纂修。汪遠號龍潯﹐福建徳化人﹐康熙五年舉人﹐二十七年任云和知縣。云和於明景泰壬申﹐巡撫孫原貞請割麗水二十一都至二十九都地﹐置云和縣﹐屬處州府﹐設縣治於鳳凰山麓元和鄕。明末遭兵燹﹐縣市皆墟﹔其後隔溪之浮雲鄕﹐居民稍集﹐遂移治於此。縣僅領二鄕﹐爲處屬十邑最小。嘉靖間知縣胡希銓修縣誌五卷﹐久佚。此志繼《胡志》重修﹐纂成於康熙二十九年﹐三十一年刻成﹔爲教諭顧之訓﹑訓導章之芳﹑貢生柳盛枝﹑梅夔﹑庠生柳之元﹑梅捂等同輯﹐汪遠總核成書。分沿革﹑分野﹑疆域﹑形勝﹑風俗﹑山川﹑城池﹑職官﹑縣治﹑學校﹑坊門﹑壇祠﹑水堰﹑橋渡﹑養濟院﹑漏澤園﹑鄕都﹑地產﹑戶口﹑賦課﹑徭役﹑寺觀﹑災祥﹑官績﹑人物﹑紀載﹑詩文諸門﹐全書僅一冊﹐紀述寥寥。

宣平縣誌四卷明嘉靖二十五年刊本﹝北京圖書館藏﹞

明蕭彥修﹐鄭禧纂。彥字奇士﹐江西吉水縣人﹐嘉靖舉人﹐任宿松縣教諭。彥以文學名時﹐嘗應廣東湖廣考試官聘爲閱試卷﹐嘉靖二十年升宣平知縣。禧縉雲縣人﹐以奉訓大夫世蔭﹐曾官於信陽。按沿革﹐宣平舊爲麗水縣之宣慈鄕﹐明正統戊辰﹐閩人陳鑑鬍﹑陶得三嘗踞其地﹔於是議建縣以防守﹐景泰辛未割麗水之宣慈﹑應和﹑懿徳三鄕地置縣﹐名曰宣平。成化二十年教諭舒祥﹐創修《宣平縣誌》四卷﹐此志繼《舒志》重纂﹐其書分三十一門﹐無大綱﹐總括邑事皆備﹐體例簡核﹐紀建縣事甚詳。

景寧縣誌十卷淸雍正十三年刊本﹝溫州市圖書館藏﹞

淸李應機纂修。應機字旂山﹐泰寧縣人﹔雍正九年任景寧知縣。景寧爲處州府屬邑﹐置縣始於明景泰間﹐析靑田縣地以設。邑志創修於嘉靖間知縣姜師閔﹐淸康熙辛卯知縣張琢重修。又二十餘年﹐應機官景寧﹐得邑人汪特亭刪訂舊本﹐囑教諭張阜﹑邑貢生江孝緒﹑林詢﹑潘可藻﹐以二月之期﹐厥舊志增補新事﹐頗具體例。其書分封域﹑建置﹑田賦﹑秩官﹑官師﹑選舉﹑人物﹑武備﹑藝文﹑題詠十門﹐目九十﹐每門各冠以小序﹐捲前列輿地官署勝迹圖﹐爲潘可藻所繪﹐版刻極精美。

●稀見地方誌提要卷八

長興陳光貽學

○安徽

安徽通誌稿不分卷稿本﹝上海圖書館藏﹞

此本爲光緒《安徽通誌》之職官﹑名宦﹑人物﹑選舉諸門稿本﹐僅存寧國﹑鳳陽﹑潁州﹑池州。淸康熙六年分江南爲江蘇﹑安徽﹐安徽於道光元年朱云錦纂《皖省誌略》四卷﹐爲分省後有志之始。至道光六年修成《安徽通誌》二百六十卷。此志爲沈葆禎巡撫安徽時創修﹐至吳坤修任巡撫始成﹐至光緒四年刊成﹐凡三百五十卷﹐補遺十卷﹐底稿散佚﹐此本爲幸存之底稿也。光緒七年馮焯有校補稿﹐與此本有異。是後李應玨又纂《皖志便覽》六卷﹐又有民國《安徽通誌稿》一百五十七卷﹐皆爲分省後記省事物之書也。

安慶府誌三十一卷明嘉靖元年刊本﹝安徽圖書館藏全。天一閣藏存卷七至三十一﹞

明胡纘宗纂修。纘宗字世甫﹐陜西秦安縣人﹔正徳四年進士﹐授翰林院檢討﹐歷南京吏部郎中﹐擢安慶府知府﹐官至河南巡撫。此志纂成於正徳辛巳﹐其書凡三十一卷﹔余僅見天一閣殘帙﹐安徽所藏全書未得獲見。按阮元《天一閣書目》著錄此志作十六卷﹐不計子捲焉。張楷《安慶府誌﹟藝文志》載﹐桐城齊之鸞題此志序謂﹕「安慶於明郡誌凡再成﹐此志爲胡公纘宗至郡之越歲﹐始諜六邑諸生之博古者﹐檢故實於載籍舊志而成。以敍一郡之地理風俗物產制器爲詳﹐官治人才藝文事迹﹐亦條無遺漏。」玆閱此志存捲﹐見其搜采繁浩﹐惟纂輯點致﹐殊欠裁剪﹐又疏於考核。按安慶春秋時爲皖國地﹐漢置廬江郡於此﹐隋爲熙州﹐大業三年攺曰同安郡﹐治懷寧縣。唐時爲東安郡﹐尋攺名舒州﹐天寶三年復名同安。至宋紹興中置安慶軍﹐名自此始。元時爲路﹐明爲府﹐直隸南京﹐領懷寧﹑桐城﹑灊山﹑太湖﹑宿松﹑望江六縣。

安慶府誌十八卷淸康熙二十五年刊本﹝徐家匯藏書樓藏﹞

淸姚瑯修﹐陳焯纂。瑯字書岑﹐浙江石門縣人﹔順治戊子科貢元﹐由禮部祠祭司員外郎﹐升兵部職方司郎中﹐康熙九年任安慶府知府﹐十三年引疾去。焯字默公﹐桐城縣人﹔順治九年進士﹐授翰林院撰文中書舍人﹐調兵部主事﹐卽乞養歸。考安慶之有郡誌﹐見載於《宋史﹟藝文志》者﹐宋宣和中錢紳撰《同安志》十卷﹐蔡畤補《續志》一卷。於元無可考﹐明天順六年周翔修《安慶郡誌》十二卷﹐嘉靖元年胡纘宗又修之。淸順治間知府李士楨修府誌十二卷。此志纂成於康熙癸丑﹐迄丙寅知府裴國熙爲之刻成。其書體例﹐分圖﹑表﹑志﹑傳四綱﹐臚目三十﹐每篇目有瑯題小序。安慶於明時直隸南畿﹐淸初爲江南省屬郡﹐後設安徽布政使司於此﹐康熙時自別爲一省﹐遂爲安徽省會矣。此志爲建省後首創郡誌﹐安徽省之行政職官﹑典章制度﹐首載於此書﹔道光時創修《安徽通誌》﹐采摭此志者爲多。

懷寧縣誌三十六卷淸康熙二十五年刊本﹝北京圖書館藏﹐存卷一至十九﹑卷二十一至三十六﹞

淸段鼎臣修﹐吳邦柱纂。鼎臣遼東人﹔蔭生﹐康熙八年任懷寧知縣﹐任滿升安慶府通判。邦柱字公擎﹐邑人﹔明崇禎貢生﹐入淸官祁門縣訓導﹐升江西樂平縣知縣。懷寧爲安慶府附郭縣﹐舊無縣誌﹐邑事統載於郡誌。淸順治辛卯﹐知縣賈壯始成邑之專志﹐志久佚。按本志凡例云「《賈志》分纂吳邦柱等人﹐本志亦仍此三人分纂。」三人者爲邦柱及吳廷楷﹑方都秦。凡例又謂﹕「本志大抵取材於《賈志》﹐及府誌﹑《灊山縣誌》。」灊山自晉迄宋﹐合於懷寧﹐元以後始分。按此志所稽考二邑之分合﹐於鄕都道里人物物產之分屬﹐𨿽事久難稽﹐而旁證引注﹐頗具法度。此志纂成之後﹐越十餘年﹐張君弼始爲增訂付梓。

安慶府桐城縣誌八卷淸康熙十二年刊本﹝徐家匯藏書樓藏﹞

淸胡必選修﹐倪傅纂。必選孝感縣人﹔順治十六年進士﹐康熙五年任桐城知縣﹐凡七年。傅事迹未詳。按沿革﹐桐城爲周之桐國﹐春秋屬吳﹐後屬楚﹐秦時屬九江郡﹐漢爲樅陽縣﹐亦名桐鄕﹐屬廬江郡﹔唐天寶末取桐鄕之義攺爲桐城縣﹐後遂因之。縣誌傳者﹐有明弘治三年陳勉修《桐城縣誌》二卷。此志必選仕桐城時﹐延倪傅所纂﹔志凡八卷﹐卷一圖考﹑建置附沿革﹑星野附祥異﹑疆域附形勢﹑山川附津梁塘堰﹑城池﹑公署﹑學校﹐卷二戶口﹑田賦﹑風俗附鄕宜歲時俗禮﹑方物﹑禮制﹑兵事﹐卷三職官﹑選舉﹑貤封﹑各官﹐卷四至卷六人物﹐卷七列女﹑流寓﹑仙釋﹑古迹﹑坊表﹑逸事﹐卷八藝文﹐凡二十有六目﹐附目七﹐無綱領目﹐體裁簡核。紀載邑之事迹核實﹐後之繼修縣誌者﹐咸謂繼之者難也。

灊山縣誌十二卷淸康熙十四年刊本﹝中華書局圖書館藏﹐現藏上海辭書出版社﹞

淸周克友修﹐陳衷赤纂。克友字公來﹐公安縣人﹔貢生﹐康熙三年由鑲藍旗教習﹐升灊山知縣。衷赤字爾靖﹐灊山縣人﹔廩生﹐自幼好學﹐博覽羣籍﹐著有《貞勝編》﹐以敍歷代賢否﹐治亂鑑戒之事。灊之名甚古﹐春秋﹑漢﹑晉稱灊縣﹐唐宋省縣入舒州。元始名灊山縣﹐屬安慶府﹐明淸因之。安慶爲皖首郡﹐其得名﹐實肇自灊邑﹐「天柱髙峻﹐兒視諸峯」﹐此志山川篇紀之。又如漢焦劉烈婦古詩﹐曁宋王介甫封舒國公謝表﹐皆有關灊之文獻。此志藝文志收之﹐以知其搜羅匯集之詳盡也。考灊志﹐自陳杲創修以來﹐萬曆丙戌邑令王夢暘﹐延邑進士金燕重纂﹐萬曆辛卯邑令周師道﹐延邑人陳邦符﹑金廷傑又爲重編﹐萬曆乙卯邑令衷允元﹐邑貢生王立吾﹐三爲編纂。明修縣誌﹐未見傳本﹐順治鄭遹元之志﹐亦未付梓。是編爲克友任知縣時﹐延衷赤與金承闇﹑塗遠靖重纂﹐刻成於康熙十四年。其書以紀山浸﹑賦役﹑土田﹑戶口﹑阨塞﹑物產﹑謠俗﹑先賢﹑遺迹諸門尢詳。藝文志﹐采集歷來省郡縣舊志所載有關灊之文獻﹐絕少遺漏。灊志今傳者﹐以此書爲最古本。

安慶府太湖縣誌二十四卷淸康熙二十七年刊本﹝上海市文物保管委員會藏﹐現藏上海圖書館﹞

淸王庭修﹐畢琪光纂。庭字迪庵﹐湖廣漢川人﹔貢生﹐康熙間任太湖知縣。琪光邑人﹐廩生。太湖縣位皖﹑鄂之交﹐自劉宋始置縣﹐因其地古有太湖得名﹐歲久淤塞﹐湖之迹漸泯。邑乘創修於明成化甲辰知縣王珍﹐嘉靖庚申知縣王傑重修﹔淸順治癸巳知縣李世洽又修之﹐康熙癸丑知縣王崇曾重修﹐癸亥知縣章時化再修。此志因《章志》約略增修而成﹐而越時僅十有三年﹐其所增補者不多耳。惟訂正《章志》之誤缺甚詳。康熙時太湖縣所纂三志中﹐以此志爲最備。

徽州府誌十二卷明弘治十五年刊本﹝天一閣藏﹞

明彭澤修﹐汪舜民纂。澤字濟物﹐號幸庵﹐陜西籍﹐湖廣長沙人﹔成化二十三年進士﹐授工部主事﹐升刑部郎中﹐出知徽州知府﹐歷升都禦史﹐官至兵部尙書。舜民字從仁﹐婺源縣人﹔成化十四年進士﹐授行人﹐歷官江西僉事﹐雲南屯田副使﹐仕至右副都禦史。所著有《靜軒行稿》《增援類編》《通鑑總目》等書。徽州古新安郡﹐梁太守蕭箴撰《新安山水記》﹐輿地之書自此始。其後王篤撰《新安記》。唐有《歙州圖經》﹐宋初有《新安廣記》﹐宋大中祥符時﹐李諤撰《新安圖經》﹐淳熙間羅願撰《新安誌》﹐端平乙未李以申又爲《續志》﹐嘉熙中姚源爲《新安廣錄》﹐淳祐間鄭宗增《續錄》﹐今惟羅願《新安誌》猶存。修於元者﹐有洪焱祖《延祐新安後續志》﹐於明有洪武丁巳朱同《新安府誌》﹐景泰中知府孫遇爲之《增錄》﹐成化中知府周正又爲《續編》。是編繼周正《續編》後重修﹐成於弘治壬戌﹔據舜民序謂﹐與弟天民﹑生民﹐於丁內艱時共纂﹐非出舜民一人之手。觀其書體裁﹐尙爲妥備﹐惜此本遭虫損破碎﹐不能卒讀。但徽志今存者﹐則以羅願之志爲古﹐而無原刻﹔以版本言﹐則此書最舊矣﹐今傳原本此書外﹐上海圖書館藏有一部。

徽州府誌二十二卷明嘉靖四十三年刊本﹝上海圖書館藏﹞

明何東序修﹐汪尙寧纂。東序字崇教﹐山西猗氏縣人﹔別號肖山﹐徽州知府。尙寧徽州府人﹐事迹未詳。觀此志編例欠佳﹐分類繁冗﹐不若弘治府誌體例臻備矣。惟可取者﹐捲前列秦鄣郡治圖﹐附有圖說。考鄣郡治在故鄣縣﹐今長興縣西南地﹐有城頭村是也﹝據朱鎭《故鄣考》﹞。徽州於秦漢時爲鄣郡﹑丹陽之屬邑﹐故載此圖。此圖繪古長江分流﹐一系下東至靑山﹐又分南北二支﹐皆入太湖。靑山在今長興境內﹐而此河久淤塞﹐故鄣古城在靑山南麓﹐亦久陷沒矣。近人沙彥楷先生作《南江上游考》﹐觀此圖錐定此河爲《禹貢》南江之上游。淸胡渭作《禹貢錐指》﹐嘗三臨其地﹐以文獻無徵﹐不敢斷定南江故鄣在此焉。抑或胡渭未見此志也。次又列漢丹陽郡縣圖﹐圖中繪丹陽郡治﹐及領縣治﹐更明南江之所在焉。漢攺秦鄣郡爲丹陽郡﹐治初在故鄣縣﹐後遷宛陵。

歙志三十卷明萬曆三十七年刊本﹝上海市文物保管委員會藏﹐現藏上海圖書館﹞

明張濤纂修。濤字元裕﹐湖廣黃陂縣人﹔由工科給事中﹐調任歙縣知縣。歙爲徽州府附郭縣﹐舊志無可考﹔有之自此志始。其書體例﹐分總紀﹑考﹑表﹑傳﹑載紀﹑藝文﹑雜記七門。總紀載邑之沿革﹐自秦定荊南地爲鄣郡﹐領縣五﹐郡治故鄣﹐歙爲次縣。漢元封二年攺鄣郡爲丹陽郡﹐領縣十七﹐郡治宛陵﹐歙爲第十六縣﹐使都尉分治之。劉宋爲新安郡領邑﹐隋攺新安爲歙州﹐領黟﹑歙﹑海寧三縣﹔宋開寶間攺歙州曰徽州﹐治於歙﹐元明因之。縣境有黃山一名黟山﹐髙二千一百八十仞﹐北倚九華﹐西拓彭蠡﹐南接廣信﹐左挾浙江﹐右起桐汭。世傳黃帝與容成子﹑浮丘公﹐煉丹於此。唐天寶六年攺黟山爲黃山﹔其峯三十六﹐溪源二十四﹐洞十二﹐巖八。

歙縣誌十二卷淸康熙二十九年刊本﹝上海圖書館藏﹞

淸靳治荊修﹐吳苑纂。治荊遼東人﹔蔭監生﹐康熙九年任歙縣知縣。苑邑人﹐康熙二十一年進士﹐官國子監祭酒。歙縣誌創修於萬曆間知縣張濤﹐其後修於天啟間載東旻﹐順治間宋希肅﹐及此志凡四。按此志體例﹐分圖說﹑建置﹑星野﹑疆域﹑學校﹑戶口﹑官司﹑選舉﹑人物﹑藝文十類﹐子目共三十有九。其凡例云「務求確實﹐不使爲浮華所掩。」而乾隆《歙縣誌》凡例謂﹕「《靳志》則語尙彫鎪﹐文崇裝飾﹐故有遊山紀異之譏。」則自違其例﹐破碎大體矣。歙縣賦繁人盛﹐執筆修志者﹐欲棄華就簡﹐有恐遺漏而未盡﹔故不善於史法者﹐每多犯於彫鎪浮華之病。玆閱此志﹐以體例論﹐附寺觀於學校﹐義有不合﹐隸古迹﹑丘墓於疆域﹐則位置失當﹔又疆域於府縣分界﹐亦未明晰。沿革以歙爲漢故障治﹐考證有誤。於人物分標名目﹐殊有過於細別。記山川不言支派原委﹐則瑣陳猥瑣﹐事多不經﹐尢非志法也。

巖鎭志艸四卷舊抄本﹝上海圖書館藏﹞

淸佘華瑞纂。華瑞號西麓﹐歙縣人﹐納資捐儒林郎州同。巖鎭在歙縣城東二十五里﹐其鄕舊名永昌﹐明洪武二十四年攺曰永丰。鎭在歙縣﹑新安之間﹐規方十里﹔自明嘉﹑隆以來﹐巨室雲集﹐比屋鱗次﹐遂成巨鎭。按此志華瑞從郡邑誌書﹐及諸族之家譜﹐得其實迹錄之﹐記載止於淸乾隆丙辰歲﹔同邑貢生程佶﹐爲助校閱﹐訂定體裁。其書編次分元﹑亨﹑利﹑貞四集﹐元集分原始﹑形勢﹑山水﹑建置﹑橋梁﹑祠祀。亨集分道院﹑名園﹑名賢傳﹑文苑傳﹑宦業傳﹑隱逸傳﹑儒行傳﹑孝友傳﹑義行傳﹑節烈傳。利集分宦業續傳﹑武功補傳﹑儒行續傳﹑孝友續傳﹑義行續傳﹑節孝續傳﹑女貞傳﹑文苑傳﹑藝文上。貞集分藝文下﹑補遺﹐補遺析選舉﹑逸事﹑迂談三目。按巖鎭前已有舊志矣﹐此志續補至乾隆丙辰止。

休寧縣誌八卷明嘉靖間刊本﹝上海市文物保管委員會藏﹐存卷一至六﹐現藏上海圖書館﹞

明宋國華纂修。國華江西奉新縣人﹔嘉靖二十三年進士﹐授休寧知縣。休寧自歙縣分置﹐迄唐武徳元年始易今名。縣誌創修於明成化乙巳﹐弘治四年邑人程敏政重纂﹐正徳辛巳教諭黃彥重修未成。此志爲國華官休寧時﹐屬庠生吳宗堯﹑金時中﹑金洪﹑徐良玉﹑汪堦編纂﹐成於嘉靖丁未。其書體例﹐分天文﹑輿地﹑官政﹑人物﹑詞翰﹑雜誌六類﹐編次尙爲明晰﹐惜此書已殘缺﹐北京圖書館藏二至八卷﹐可以並全。

休寧縣誌八卷明萬曆三十五年寫刊朱印本﹝上海市文物保管委員會藏﹐存一至三卷﹐現藏上海圖書館﹞

明李喬岱纂修。喬岱字東山﹐陜西洋縣人﹔萬曆二十九年進士﹐授休寧縣知縣。此志爲喬岱官休寧時重修﹐屬邑生胡九臯﹑邵輝﹑程涓﹑胡斗璣﹑金鼎■﹝釒亥﹞﹑範檞﹑金世忠﹑余玉言分曹纂輯。其書體例﹐爲綱者八﹐曰輿地﹑曰建置﹑曰食貨﹑曰官師﹑曰選舉﹑曰人物﹑曰藝文﹑曰通考﹐子目五十有九﹐捲前列圖六﹐刊刻精致。此本存三卷﹐與北京圖書館所藏殘本可以並全。

祁門志四卷明萬曆二十八年刊本﹐淸順治九年補版﹝南京圖書館藏﹞

明餘士奇修﹐謝存仁纂。士奇字才伯﹐廣東東莞縣人﹔萬曆二十六年進士﹐二十七年任祁門知縣。存仁字大池﹐邑人。祁門建縣始於唐﹐屬新安郡﹐新安於明時爲畿內地﹐而祁門號稱巖邑。祁志自元至順癸亥汪元相始纂﹐嗣後明永樂辛卯黃汝濟又爲《祁門志》﹔正徳庚辰謝大涵繼而重修﹐此志以前已三修矣。其志體例﹐分地理﹑山川﹑土產﹑官師﹑宦達﹑名儒﹑武功﹑民行﹑士行﹑女貞﹑良牧﹑藝術﹑縣宇﹑城池﹑秩祀﹑鄕市﹑賦稅﹑災祥﹑古迹﹑寺觀﹑書籍諸門﹐分門瑣碎﹐排列亦無緒次﹐絕無編例﹐書中紀載亦屬寥寥﹐惟今存祁志刻本以此書最古。

黟縣誌八卷淸順治十二年刊本﹝北京圖書館藏﹞

淸竇士範修﹐徐道昌纂。士範字方海﹐陜西蒲城人﹔順治六年進士﹐八年任黟縣知縣。道昌華亭縣人﹐貢生﹐順治十一年任黟縣訓導。黟之名甚古﹐秦置鄣郡﹐領五縣﹐故鄣﹑歙﹑黝﹑秣陵﹑溧陽﹔漢屬丹陽郡﹐三國屬新都﹐攺名黟。明正徳間陳九疇創修黟志﹐萬曆間王家光增修﹔二志於明末兵燹版書具失。此志士範官黟時﹐與道昌纂成﹐其書體例分地理﹑食貨﹑建置﹑職官﹑選舉﹑人物﹑藝文﹑通考八門﹐而以卹政列食貨﹐祀典列建置﹐體例未爲確當。且所立通考一門﹐以藩封﹑古迹﹑仙釋共納之﹔又建置志有宮室一目﹐而所載爲書院及教堂﹑相儒堂之類﹔二者分門﹐尢非體裁焉。惟地理誌敍山川﹐則槪括淸晰﹔黟縣山起楠木嶺﹐由休寧﹑婺源界之三天子都嶺而來﹐故多爲黟地。嶺東北爲天潛山嶺﹐西北爲黃荊庵山﹐又西北南屏山﹔山在縣南十里﹐山形方整如屏。南屏爲南幹諸山之祖山﹐其西爲頂遊山﹐其東爲林歷山﹔林歷髙三百仞﹐周十里﹐三面壁立﹐徑危仄。黟縣川流有六﹐曰章山南水﹐曰牛泉山水﹐曰橫江水﹐曰潘山水﹐曰金村水﹐曰魚亭水。其所述山川源委﹐瞭若指掌。

績谿縣誌十二卷明萬曆九年刊本﹝北京圖書館藏﹞

明陳嘉策纂修。嘉策字與偕﹐號葵心﹐福建晉江縣人﹔萬曆二年進士﹐授任績谿知縣﹐任滿升大理寺評事去。績谿縣誌﹐創修於明成化中﹐侍中侍禦李宗仁謫官績谿時﹐屬汪源學所纂﹐未成中輒。弘治辛酉知縣程佐時﹐屬邑人戴驑﹐取其所錄稿而增修之﹐書成於弘治壬戌﹔正徳辛巳知縣陳約又重修。此志嘉策官績豁時﹐屬教諭何棠﹑江先省﹐訓導胡以徵﹑王楷﹐邑人汪秀成﹑汪士達﹑張應丁﹑胡華中﹑胡獻芹﹑鄭汝■﹝石萬﹞﹑章春﹑周覺先諸人所采輯。其書體例﹐分輿地誌﹑建置志﹑食貨志﹑卹政志﹑學校志﹑武備志﹑祀典志﹑職官志﹑選舉志﹑人物志﹑藝文志﹑雜誌十二門﹐目七十有三。按其所列志目﹐分次未爲確當﹔以祥異﹑古迹﹑丘墓﹑藝術﹑寺觀﹑仙釋﹐皆入雜誌﹐志例乖舛。建置志敍沿革﹐謂績谿古歙華陽鎭﹐自唐大歷初析置爲縣﹐以縣北有乳溪與徽溪相去一里並流﹐離而復合﹐有如績馬因名。敍形勢﹐績谿在宣﹑歙之交﹐東有大鄣山之固﹐西有大會山之雄﹔揚水襟其南﹐小從山障其北﹔厥山峭厲﹐厥水淸激﹐境多窮林邃壑﹐美泉怪石。敍鄕都﹐明置七鄕﹐仁慈﹑新榮﹑新安﹑遵化﹑宣政﹑楊山﹑修文﹐凡二十五都。食貨志紀物產﹐蔬之屬有地蠶﹐卽澤蘭﹐根肥白﹐足節大如三眠蠶﹔冬月掘之取食﹐亦曰地筍。果之屬﹐載花紅﹐稱林禽。又載羊棗﹐卽丁香柿﹐非棗也。乃柿之小者﹐初生色黃﹐熟則色似羊矢。

寧國府誌十卷明嘉靖十五年黎晨刊本﹝天一閣藏﹐存卷一至四。上海圖書館藏﹐存卷五至七﹞

明李默纂。默字時言﹐甌寧人﹔正徳十六年進士﹐歷官吏部郎中﹐以事謫寧國府通判。復遷廣東僉事﹐官至吏部尙書。後爲趙文華誣陷﹐下獄瘐死。萬曆中追復原官﹐謚文湣﹐事迹具《明史》本傳﹐著有《建寧人物傳》《孤樹裒談》《羣玉樓集》等書。此志爲默謫居寧國時﹐與宣城縣儒學訓導王寵﹑南陵知縣錢照﹑涇縣知縣胡永成﹑寧國縣知縣勞紹科﹑旌徳知縣杜鏜﹑太平縣儒學教諭袁成能同纂﹐嘉靖十五年知府黎晨爲之校刊。其書體例﹐卷一郡地圖﹐列秦鄣郡縣圖﹑漢丹陽郡縣圖﹑晉宣城郡縣圖﹑隋宣城郡縣圖﹑唐宣州縣圖﹑宋寧國府縣圖﹑元寧國路縣圖﹑皇明寧國府縣圖﹑宣城南陵縣圖﹑涇縣圖﹑寧國縣圖﹑旌徳縣圖﹑太平縣圖﹐卷二制置紀﹐卷三秩統紀﹐卷四次捨紀﹐卷五表鎭紀﹐卷六職責紀﹐卷七防圉紀﹐卷八人文紀﹐卷九禋祀紀﹐卷十雜紀﹐書首有南畿學政聞人銓序。

涇縣誌十卷首一卷淸乾隆二十年刊本﹝徐家匯藏書樓藏﹞

淸王廷棟修﹐錢人麟纂。廷棟字隆吉﹐大定人﹔乾隆十七年舉人﹐官涇縣知縣﹐凡十一年﹐升黃州府知府。人麟號鑄庵﹐江蘇武進縣人﹐官至翰林院侍讀學士。涇縣以涇水得名﹐宋嘉定庚午邑令王栐撰《涇川志》十二卷﹐邑乘自此始。明宣徳間﹐邑人左順又修縣誌八卷﹐成化丙申﹐訓導曹遷增纂縣誌十卷﹐嘉靖壬子﹐邑人王廷幹重纂縣誌十一卷。淸順治丙申﹐知縣習全史修縣誌十二卷。是編繼《習志》重修﹐始於乾隆壬申﹐告成於乙亥。其書凡十類﹐曰封域﹑曰營建﹑曰學校﹑曰禋祀﹑曰食貨﹑曰官師﹑曰選舉﹑曰人物﹑曰藝文﹑曰摭遺﹐子目凡七十三。封域敍沿革﹑山水﹑古迹等項﹐而所紀封域﹐則寥寥數行﹐有輕本重末之感焉。物產隸於食貨﹐記涇以產紙名﹐世稱宣紙﹐有金榜﹑潞王﹑白鹿﹑澄心堂﹑羅紋﹑捲簾﹑連四﹑公單諸品。按此志安徽省博物館藏本﹐另附志餘二卷﹐此部則無。

南陵縣誌十六卷淸嘉慶十三年刊本﹝故宮博物院圖書館藏﹐上海圖書館藏刻本卷一﹑抄本全﹞

淸徐心田纂修。心田江西奉新縣人﹔嘉慶六年進士﹐八年任南陵知縣。南陵志始創修於宋淳熙間邑令郭堯﹐明嘉靖間知縣錢熙﹑萬曆乙酉知縣沈堯中﹐又先後修之。淸順治丙申知縣楊必達修縣誌四卷﹐雍正丙午知縣宋廷佐修縣誌十六卷。此志爲心田官南陵時﹐繼雍正《宋志》重修﹔同纂輯者﹐有邑舉人劉杓﹑王賜炡﹐貢生戴標﹑劉夢淸﹑章兆祥等。其書目次﹐卷首序例及圖﹐有城治圖﹑山水圖﹑圩壩圖﹐卷一輿地誌﹐卷二學校志﹐卷三武備志﹐卷四營建志﹐卷五食貨志﹐卷六職官志﹐卷七選舉志﹐卷八至卷十人物志﹐卷十一至卷十五藝文志﹐卷十六職官志。按地理誌敍建置沿革﹐徵引頗繁﹐與通誌府誌﹐參互考證﹐並注明所徵書名。邑建置自梁始置南陵縣﹐治赭圻﹐隋唐爲鎭戍﹔後復置縣屬宣州﹐宋以來屬寧國府。縣轄鄕九﹐下長林﹑上長林﹑智信﹑進徳﹑再淳﹑澄淸﹑梅根﹑金陵﹑新美﹐統都凡三十七﹐裏八十一﹐市鎭有淸弋﹑江鎭﹑馬家園鎭﹑麻橋鎭﹑工山坊鎭﹑牧家亭鎭﹑鵝岑鎭﹑三里店鎭﹑馬仁渡鎭﹑黃墓渡鎭﹑許村埠鎭﹑奎潭鎭。紀山川形勢﹐縷分源委﹐以籍山爲城內主山﹐朗陵山﹑工山多勝迹。水龍山有泉自山巓石巖噴出﹐髙五尺許﹐若濤湧而下﹐賴以灌田。靈巖山有二石洞﹕一洞風出﹐夏異涼﹐一洞水出﹐產無骨魚。川有中港﹑西港﹐經縣治之前﹐以西溪﹑合河﹑小淮河﹑靑弋江爲邑之主流﹐水利以賴焉。食貨志﹐述田賦﹑戶口﹐又述及漕運﹑鹽法﹑積貯﹑徭役﹑物產。職官﹑選舉用表﹐首項敍設官原委﹑制科始末也。藝文志仿《漢書﹟藝文志》﹐備列著述各集﹐次錄詩文﹐皆實關土俗民情﹐山川事迹﹐足備徵考。

寧國縣誌四卷明嘉靖二十八年刊本﹝天一閣藏﹞

明範鎬纂修。鎬貴溪人﹐舉人﹐嘉靖間寧國縣知縣。寧國爲寧國府屬縣﹐府縣同名。正徳癸酉知縣謝賜創修志稿﹐乙卯知縣王時正又延邑進士梅鶚編輯成篇。嘉靖乙酉知縣董槐﹐延邑舉人袁澤重爲搜訪增纂﹐丁亥巡按李儼檄寧國府郡幕胡子亞﹐及司教王皥﹐繼擬以義例﹐釐訂艸稿﹔及鎬任知縣﹐親爲筆削付梓。自創修及刊成﹐其間歷數十年而成書﹐何以修誌書如此之難也。玆閱此志﹐體裁簡約﹐去取筆削﹐頗爲愼重。而順治《寧國縣誌》序﹐議此志編次雜沓﹐行文散漫﹐實未必然也。

旌徳縣誌十卷淸乾隆十九年刊本﹝徐家匯藏書樓藏﹞

淸李瑾修﹐葉長揚纂。瑾四川新都縣人﹔舉人﹐乾隆十三年任旌徳知縣。長揚字定湖﹐蘇州人﹐官翰林院編修。旌徳於唐永泰七年析太平縣之一鄕建縣。其地介萬山中﹐峯疊潤淸﹐風景絕佳﹔旌水貫其境﹐故又稱旌川。《宋史﹟藝文志》載李瞻《紹興旌川志》八卷﹐是爲邑志之始。明成化﹑萬曆又重修縣誌﹐書皆不傳﹐淸順治丙申楊光溥重修縣誌猶存。此志長揚纂成於乾隆壬申﹐距《楊志》且百載﹐而中無重修之者。其書體例﹐定爲十類﹐序次分目﹐皆具條貫﹔其後繼修縣誌者﹐大抵依據其體例。

太平縣誌十卷明萬曆八年刊本﹝北京圖書館藏﹐存卷一至六。天一閣藏﹐存卷七至十﹞

明張廷榜纂修。廷榜字登材﹐龍溪縣人﹔萬曆元年進士﹐二年任太平知縣。按沿革﹐太平置縣﹐自唐天寶間始。唐以前爲涇縣地﹐置縣後﹐與涇縣並屬寧國府﹐迄明未更。據本書載邑人陳宣序云「邑故有志﹐成於正徳庚辰。」按正徳間知縣朱守創修縣誌﹐距此志之修六十年矣。此志爲廷榜官太平縣時﹐與教諭吳逵﹐訓導陳寰﹑徐云﹐縣丞甕秉忠﹐典史李本徳﹐及邑人陳宣﹑崔惟植﹑周恪﹑陳天徳編纂。

池州府誌十二卷明正徳間寫刊本﹝上海圖書館藏﹞

明何紹正修﹐孫溥纂。紹正字繼宗﹐浮安縣人﹔弘治十五年進士﹐正徳十二年任池州知府。溥字溥淸﹐貴池縣人﹐事迹未詳。池州古名池陽﹐唐始名池州。按本志何紹正序謂﹕「池州舊有志﹐漢唐以前﹐修纂者逮無考。宋端平乙未﹐修於郡守王公伯大﹔逮元二百餘年﹐寥落無聞。及我國朝又八十年﹐正統戊辰修於郡守葉公恩﹐又三十餘年﹐成化戊戌修於常公顯﹐又十八年﹐弘治丙辰再修於陳公良器﹐至辛酉繡梓於祁公司員。」按其序所述﹐池志源流梗槪已具矣。此志爲溥與章棟所纂﹐成於正徳十三年。其書體例﹐分圖﹑地理﹑宮室﹑食貨﹑惠政﹑祀典﹑職制﹑選舉﹑人物﹑恩典﹑寺觀﹑祥異﹑集詩﹑集文十四門。

池州府誌九卷明嘉靖二十四年刊本﹝天一閣藏﹞

明王崇纂修。崇字子謙﹐號後山﹐任丘縣人﹔嘉靖十四年進士﹐二十三年由刑部郎中出任池州知府。池州誌至此志已經六修﹐今惟正徳《何志》猶存。此志創稿於嘉靖壬寅﹐知府柯實卿延郡進士章世昭﹐及貢生胡大武所纂﹔稿成﹐付東流名士宋邦輔裁正﹐邦輔以鄕邦故難處﹐辭卻之。及崇蒞池州﹐親爲校易潤飾﹐以一統志例﹐立綱凡八﹐曰輿地篇﹑曰風土篇﹑曰建置篇﹑曰田賦篇﹑曰祀典篇﹑曰官秩篇﹑曰人物篇﹑曰雜著篇﹐析目凡七十有二。按其編次﹐以祥異﹑仙釋隸於雜著﹐殊欠志例﹔藝文所收詩文過多﹐不免冗濫。如九華﹑齊山﹑貴池﹑石城﹐爲池州府之奇觀﹐歷朝文士題詠甚多﹐實不勝盡錄。此志藝文竟收數十家﹐以唐裴度《廳壁記》﹑劉禹錫《九華山歌》﹐頗能道池州形勝競秀﹐神采奇異﹔餘者皆無可取也。若風土﹑建置﹑田賦﹑祀典諸篇﹐爲一郡之要典﹐而所錄則寥寥無幾。輿地篇沿革考﹐謂「池州古曰池陽﹐唐始名池州」﹐又引《太平寰宇記》云「以地有貴池故名。」又引《秦本紀》及《廣記》所載﹕秦以其地置鄣郡。」此志謂治於湖州長興縣西境地。按朱鎭《故鄣考》謂﹕「方山區十九莊﹐有村曰城頭上﹐屬長興四安鎭﹔蓋古故鄣縣城也。初於秦爲鄣郡治﹐隋開皇九年縣省入綏安﹔未幾築四安城﹐而故鄣之名亦掩。」故鄣城在長興之說﹐始見《括地誌》云「故鄣城在長城西南八十里。」《括地誌》魏王泰所撰﹐去省故鄣僅四五十年﹐其城當尙未湮。張守節《史記正義》﹑杜佑《通典》﹐相承皆無異詞。自唐李吉甫《元和郡圖志》﹐始以故鄣歸安吉。宋元迄明﹐皆以《梁書﹟州郡誌》《元和郡縣圖志》爲據﹐以故鄣歸安吉。明嘉靖間顧應祥纂《長興縣誌》﹐志沿革﹐取《史記正義》以邑爲故鄣地。玆閱此志亦取《史記正義》之說﹐以故鄣在長興也。此志輿地沿革考又謂﹕「漢以鄣郡攺丹陽郡﹐治姑熟。今當塗縣北境地﹐於晉始遷建康﹔漢元封二年廢池州﹐置石城縣﹐屬丹陽郡﹐郡治遷建康﹐別置宣城郡石城隸之﹔迄六朝未更﹐隋開皇元年攺郡爲州﹐石城屬宣州﹔尋廢入南陵﹐九年復於石城之故址置秋浦縣﹐仍屬宣州。大業元年復稱郡﹐唐武徳四年攺郡爲州﹐以秋浦﹑南陵二縣﹐別置池州﹐治秋浦﹐池州之名自此始焉。南唐升池州爲康化軍﹐領貴池﹑建徳﹑石埭三縣﹔宋復爲池州﹐開寶七年益以升州之銅陵﹑靑陽﹐太平興國三年復益以江州之東流。元爲池州路總管府﹐屬江浙行中書省﹑江東道宣慰司。明攺爲池州府直隸南京﹐領縣六﹐貴池﹑靑陽﹑銅陵﹑石埭﹑建徳﹑東流。按此志輿地沿革﹐考據甚詳﹐旁證浩博﹐明修誌書﹐咸謂疏於考証之學﹐此志是爲卓越之作也。

貴池縣誌四十四卷淸道光二十六年刊本﹝上海圖書館藏﹞

淸漆日榛纂修。日榛新昌縣人﹐道光元年任貴池知縣。貴池舊志﹐宋有《秋浦志》﹐明有正徳《貴池縣誌》﹐及劉廷鑾《貴池掌故》。淸順治丁酉李愈昌纂《貴池縣誌略》﹐康熙壬申梁國標纂《貴池縣誌》﹐乾隆乙丑謝錫伯又爲《續志》﹐諸志皆極簡略。是編則搜羅頗廣﹐爲邑人桂超﹑萬包林﹑蔣淦生等采輯﹐日榛筆削成篇。其體例﹐分輿地﹑食貨﹑學校﹑武備﹑職官﹑選舉﹑人物﹑藝文﹑雜類九門﹐子目六十。書中紀載﹐據注詳明﹐新采增入事物﹐則注明於采訪冊﹐頗具編法﹔但其書文不貫通﹐欠於文學气味﹐似公牘然焉。

銅陵縣誌八卷明嘉靖四十二年刊本﹝天一閣藏﹐存卷一至七﹐上海圖書館藏﹐存卷八﹞

明李士元修﹐沈梅纂。士元字會宗﹐號石臺﹐浙江慈溪縣人﹔嘉靖十六年舉人﹐四十一年任銅陵知縣﹐著有《石臺集》。梅錢塘縣人﹐嘉靖舉人﹐嘉靖四十一年任銅陵縣教諭。銅陵縣誌﹐據本志凡例云「縣誌自永樂一修﹐弘治一修﹐正徳一修﹐嘉靖一修﹐凡經四集。」此志乃嘉靖時士元官銅陵所修﹐志例編次﹐縣圖四﹑地理誌﹑建置志﹑禋祀志﹑田賦志﹑官師志﹑選舉志﹑人物志﹑藝文志八類。地理誌沿革門云「東漢置宣城郡﹐銅地爲南陵縣之銅官鎭﹐齊﹑梁時置冶煉銅﹐立場於銅官山下﹐去鎭十里。唐置義安鎭﹐南唐保太九年攺義安爲銅陵﹐移治於江滸帥﹐古之銅官鎭也。地屬升州﹐宋因之﹐元置池州路﹐銅陵屬之﹔明初屬宣州﹐洪武辛丑復隸池州。」山川門云「銅官山在五松山南﹔昔取銅賦﹐南唐封利國山﹐置監於下﹔後攺爲銅官場﹐歲久之銅場廢。」

石埭志八卷明嘉靖二十六年刊本﹝北京圖書館藏﹞

明黃鎣纂修。鎣字默齋﹐贛縣人﹔嘉靖舉人﹐嘉靖二十三年任石埭知縣。此志鎣官石埭時所纂﹐按其自序云「觀舊志版籍弗存﹐玆役也﹐討論者邑人李忠柱﹑時芳﹑施容﹑陳秋芳也﹔艸創者訓導馮光浙﹑劉文舉也﹐修飾潤色者鎣也。」據黃序言﹐石埭嘉靖以前已有志﹐今佚無可考﹐存者此志爲古。其書定例凡八類﹐例簡詞核﹐考訂詳確。地理誌沿革門謂﹕「石埭爲古陵陽﹑石城﹑涇縣地﹐在陵陽山前﹔三國吳置石埭場於此﹐屬宣城。梁大同十年以場置石埭縣﹐因縣境溪源﹐有三石橫亙溪上如埭﹐故名。今縣治在陵陽山前﹐成化時移此也。」山川篇載﹕「陵陽山在縣治北五里﹐髙三百五十丈﹐廣二十五里﹔西北自靑陽縣倪田嶺﹐迆邐九鳳嶺而來﹐三峯卓列﹐如翰如屏﹐爲一邑之鎭。東一峯屬太平縣﹐西二峯隸本縣。俗稱此山爲石埭天壽山﹐故邑人多壽﹐昔漢陽令竇子明煉丹其上﹐有丹臺丹井猶存。」

太平府誌四十卷淸康熙十二年刊本﹝沙彥楷先生藏﹐存卷二十五至三十七﹞

淸黃桂修﹐宋驤纂。桂字漢柱﹐三韓人﹔康熙初任太平府知府。驤字龍谿﹐髙郵人﹐太平府儒學教授。太平府爲宋之姑孰﹐歷代名勝地也。宋淳熙間林桷撰《姑孰志》五卷﹐已久佚﹔明鐘城《弘治太平府誌》二十卷﹐實爲郡乘之肇端。嘉靖十九年祝鑾又纂府誌十二卷﹐此二志外﹐又見日本內閣文庫《漢書目錄》﹐載明刻本甘東陽《太平府誌》三卷。此志增輯《嘉靖志》後百五十餘年之事﹐其書體例﹐凡二十八門﹐而無大綱。調查此書原本稀見﹐光緒二十一年知府周炳曾以木活字重印﹐今傳本亦不多見。此本原刻則絕無僅有之物也﹐此本外﹐惟北京圖書館有藏﹐亦爲殘本耳。

東流縣誌十二卷明萬曆三年刊本﹝天一閣藏﹞

明陳春修﹐汪文纂。春字同宇﹐浙江仁和縣人﹔舉人﹐隆慶六年任東流縣知縣。文字鳳山﹐邑人﹔嘉靖七年貢生﹐任感恩縣知縣﹐調廣西灌陽縣﹐升雲南維摩州知州。東流南唐建縣﹐宋元因之﹐明時爲直隸池州府屬縣。正徳十四年知縣李渾﹐與教諭謝明創修縣誌﹐隆慶間知縣陳觀民﹐欲重修不果。是編爲汪文及教諭張鳳翼﹐訓導陳道﹑李魁﹐纂成於萬曆甲戌。其書定例﹐爲圖二﹐爲紀六﹐爲狀二﹐爲考九﹐爲傳五﹐子目凡二十四﹐附目又十有九。爲文簡嚴有體﹐藝文載汪文撰《建城議狀》謂﹕「東流向無城池﹐垂七百年﹐建城爲此始。」此狀並記載城之大小﹐地占積方多少﹐城圍多少﹔髙深之數﹐及用石用磚之大小數量。及工役工日﹐會計支費﹐施工竣工情狀等﹐一一具述﹐可爲古代營建史料觀也。

蕪湖縣誌十四卷淸康熙十二年刊本﹝上海圖書館藏﹞

淸馬汝驍修﹐葛天策纂。汝驍遼東人﹔蔭生﹐康熙九年任蕪湖縣知縣。天策邑人﹐諸生。蕪湖志乘﹐昉防於元王梠創修邑志五卷﹐明景泰間黃用遜續修縣誌八卷﹐嘉靖三十六年又重修﹐天啟間胡茂學以邑事見聞記錄﹐輯成《誌略》﹐諸書皆佚。此志爲汝驍官蕪湖時﹐奉檄纂修﹐延邑人天策等采輯﹔體裁照當時部頒修志格式﹐共列二十七門﹐附目三﹐文筆爲出天策與朱有章手﹐魁期三月成書﹐以故搜羅未廣﹐考訂不詳﹐編次亦繁簡失裁。按沿革謂﹕「漢武帝元封六年廢鄣郡﹐置丹陽郡﹐領縣十七﹐蕪湖居其一。晉成帝咸和四年﹐於蕪湖僑立南豫州﹔哀帝興寧元年以蕪湖隸宣城郡﹐移郡治於蕪湖。寧康二年上黨百姓南渡於蕪湖﹐僑立上黨郡襄垣縣以處之。宋初屬升州﹐興國二年攺屬太平州。元攺太平州爲路﹐縣仍舊﹔洪武三年縣直隸京師。」蕪湖爲南北通道﹐自晉永嘉南遷﹐流民集於此地者甚眾﹐故多僑立郡縣。而蕪湖瀕大江﹐山川秀麗﹔有嵚嵚空洞﹐而聳秀含靈者﹐則白馬諸峯。有平湖似鏡﹐而煙寒碧落﹐峙若峨眉者﹐則大小荊山﹐故蕪城亦是江南風景之地。按本志山川門﹐所敍河山之原委甚詳﹔蕪湖諸山﹐自郡南二十里鳳凰山之脈﹐迆延入蕪湖北境﹐復西起爲神山﹐爲鑄山﹐是爲山之來龍。右出而西者﹐爲赭山﹐爲黃山﹐爲福山﹔支壠別出江濱者﹐爲驛山﹐爲磧磯﹐爲薤菜磯。左出而南者﹐爲柳家山﹐是爲縣後諸山﹐皆長河以北之界也。而赭山爲最大﹐直赭山之南﹐相望幾三十里﹐爲白馬山之脈。左出而東者﹐爲葹■﹝艸陸﹞山﹐爲石硊山﹐石硊河出焉。山分二歧﹐東以南爲郭家山﹐東以北爲磴根山﹐爲孤山﹐又東北爲大別山﹐■水出焉﹐盡丹陽之濱。支脈別出湖水者﹐爲靈垛﹔支脈別出江中者﹐爲■﹝石梟﹞磯。■﹝石梟﹞磯在縣西南七里大江中﹐髙十丈﹐周九畝七﹐磯南有石穴﹐廣一丈﹐深叵測﹔蓋■﹝石梟﹞所居者﹐上有靈澤夫人廟﹐卽孫夫人祠。按倪嵩《■﹝石梟﹞磯山誌》﹐謂夫人爲漢昭烈帝﹐配吳孫權之女弟焉﹔自蜀歸吳﹐道鑾江﹐帝崩哀殞﹐遂葬此山。其後劉淮撰《靈澤辧疑記》﹐疑其非也。

繁昌縣誌十八卷淸康熙十四年刊本﹝徐家匯藏書樓藏﹞

淸梁延年修﹐閔燮纂。延年字九如﹐遼東人﹔康熙舉人﹐康熙十二年任繁昌知縣。燮字幼理﹐邑人﹐貢生﹐官安化知縣。繁昌縣誌﹐創修於明正徳間﹐崇禎辛巳重修。此志爲延年官繁昌時﹐踵《崇禎志》重修﹔采輯繁博﹐視前志頗有增益。其志例﹐分二十八門﹐紀載簡核。捲前列輿地圖﹐繪刻甚精﹐有縣治城外全圖一﹐城圓形周環山﹐城有四門﹔次繁昌諸山水圖﹐有峨溪匹練﹑復釜晴嵐﹑紅花春曉﹑炤浮丹井﹑馬仁石壁﹑龍華丹桂﹑三山秋月﹑荻浦歸帆﹑鵲嶼江光諸圖﹐其中鵲嶼江光一圖﹐長六頁。沿革門略云「漢始置縣﹐名春谷。東晉元帝時﹐因襄城郡繁昌之民流聚春谷﹐乃割蕪湖南境﹐僑置襄城郡繁昌縣。成帝咸和間﹐又以江﹑淮民南渡江者多﹐僑立淮南郡於繁昌﹑春谷間﹐又僑立定陵縣。孝武攺春谷曰陽谷﹐並入定陵﹔安帝又並陽谷入於蕪湖﹐惟繁昌存。」

廬州府誌十四卷明萬曆三年刊本﹝北京圖書館藏﹞

明吳道明纂修。道明號豫齋﹐元城縣人﹔嘉靖四十四年進士﹐隆慶間由河南道監察禦史﹐任廬州知府。廬之郡誌﹐可考者天順間郡守朱鏞創修﹐正徳間郡守徐鈺重修。此志成於隆慶壬申﹐道明集郡邑諸生同輯﹐檄合肥知縣胡子重校正﹐又與杜璁﹑蔡悉商訂體例而成。其書體例﹐分圖﹑考﹑表﹑志﹑傳五綱﹐目二十有三﹐總爲卷十四。紀載簡略﹐前有石星序略云「吳君所爲序志﹐率釋他事弗道﹔於戶口則書曰﹕昔爲數若干﹐今爲數第若干。於守牧則書曰﹕某公行某事善﹐某事由某公建﹐若自爲弗及。於風俗則喜淳朴﹐於人材則欲復古﹔推此類俱言之有味哉。」按道明此志﹐爲據事筆錄﹐而措辭近俚易曉﹔石序謂俱言之有味哉﹐多爲空言耳。按沿革﹐廬州秦時爲淮南郡﹐元封五年攺廬江郡﹐建武四年爲廬州郡。漢以後置郡﹐或稱廬江﹐或稱廬州﹐靡常焉。明爲廬州直隸府﹐領州二﹐縣五﹐合肥﹑舒城﹑廬江﹑無爲﹑巢縣﹑六安﹑英山。

廬江縣誌十卷淸順洽十三年刊本﹝北京圖書館藏﹞

淸孫弘哲修﹐王永年纂。弘哲字仲吉﹐號篤齋﹐山東樂安縣人﹔順治七年進士﹐授廬江知縣。永年字雪壺﹐邑人﹔明崇禎間貢生﹐授中書舍人﹐博雅工詩﹐著有《雪壺集》。廬江之名﹐昉於《山海經》﹐春秋爲舒國﹐戰國屬楚﹐秦爲舒縣﹐屬九江郡﹔漢屬廬江郡﹐隋始名廬江縣﹐屬廬州﹔唐五代因之﹐宋屬無爲州。元以來屬廬州府﹐志敍廬江之沿革如是也。廬江誌書源流﹐據本志王鳳鼎序云「是書初修自嘉靖中年﹐乃予五世祖﹑鄕進士莘齋公秉筆﹔再修自萬曆初年﹐乃予叔髙祖﹑歲薦述齋公贊成﹔三修自崇禎壬申年﹐乃予先祖﹑恩貢燕麟公纂。」鳳鼎爲永年之侄焉﹔按其序言﹐則廬江歷來修志﹐出於王氏一族之人。此志爲永年與鳳鼎合纂﹐其書旨重於表揚忠孝節義﹔於人物一門﹐尢重門第。此志於今日﹐絕少可取用之資料﹐惟藝文所收﹐陳慶門《記邑被兵事略記》﹐敍崇禎八年時﹐張獻忠據城二載之事﹔至順治五年﹐猶有張餘部史閣﹐率兵撲城諸事。

舒城縣誌十卷明萬曆八年刊本﹝北京圖書館藏﹐存卷一至卷三﹑卷八至卷十﹞

明陳魁士纂修。魁士福建漳浦縣人﹐舉人﹐萬曆初任舒城知縣。唐始置舒城縣﹐屬廬州﹔歷五代﹑宋﹑金﹑元﹑明皆未更。此志首載廬州知府葉逢春序云「舒邑之志﹐自建國來至今﹐凡五更修矣。」五志今無可盡考矣。據志所引舊志﹐惟有《隆慶志》。後修康熙《舒城縣誌》張文炳序云「舒之舊志﹐修於前萬曆已卯﹐至前崇禎癸酉續修﹐止於繕書成編﹐未付剞厥。」按此志纂成於萬曆己卯﹐刻成於翌年庚辰。葉序謂縣誌更五修﹐可考者則惟隆慶志矣。按此志載舒城事物不擇巨細﹔其紀山川﹑人物﹐尢爲翔實﹐紀城守﹑傳遞﹑陂塘﹑圩堰﹑津渡﹑細事諸門﹐而不厭瑣細﹔搜羅微到﹐考核之精﹐明修方誌鮮有與比倫矣。

無爲州誌十卷明嘉靖四年增補正徳刊本﹝北京圖書館藏﹐存卷一至九﹞

明吳臻修﹐洪晅纂。臻字至善﹐福建南幹縣人﹔舉人﹐正徳十二年任無爲知州。晅字繼明﹐閩縣人﹐舉人﹐正徳間無爲州學正。無爲舊名濡須﹐以三國時濡須塢得名。漢爲臨湖縣地﹐魏武帝於此築無爲城。宋置無爲軍﹐領無爲﹑爲望二縣﹔元爲路﹐後降爲州。明因元制﹐仍爲無爲州﹐領巢縣一縣﹐屬廬州府。按吳臻序言「前已有州誌矣。」此志亦仍沿舊志編例﹐爲出諸學正洪晅手筆﹔而人物之取捨﹐事之是非﹐乃取諸州人公意也。閱其書﹐紀載尙爲翔實。此本又經李玻補正官師﹑選舉﹐至嘉靖四年止﹐而正徳原本﹐今存佚無考。

中都志十卷明萬曆增補弘治刊本﹝天一閣藏﹞

明柳瑛纂。瑛字廷玉﹐臨淮人﹔天順二年進士﹐官至河南按察使僉事。明初攺元濠州爲臨濠府﹐洪武三年又攺爲中立府﹐定爲中都﹐七年又攺中立府爲鳳陽府。此書稱《中都志》﹐用太祖時制也。據瑛志跋謂﹕「編纂始於天順二年﹐訖於成化二十二年﹐先後歷三十年﹐凡六謄稿﹔成化中欲刊而弗果﹐至弘治紀元乃始梓成。」其書首列成化六年劉昌欽序﹐及嘉靖三十年﹑隆慶三年二序﹐嘉隆間修補二次﹐增補官師科貢﹐及州縣圖。此本乃萬曆四十一年增補重鋟。《四庫全書提要﹟存目》﹐用浙江範懋柱家天一閣藏本著錄﹐謂﹕「其書成於成化丁未﹐體例龐雜﹐最爲冗濫。」今天一閣猶存此書。

鳳書八卷明天啟元年刊本﹝上海圖書館藏﹞

明袁文新修﹐柯仲炯纂。文新江西臨川縣人﹐福建甌寧籍﹔萬曆壬子順天鄕試舉人﹐萬曆四十七年任鳳陽縣知縣。仲炯福建人﹐事迹未詳﹐所著有《宜夜經》四卷。此志一名《鳳陽新書》﹐玆從卷一第一行題名著錄﹐曰《鳳書》。按纂修表題﹕袁文新﹑柯仲炯合編﹐教諭吳道行﹑訓導李日就同校﹐邑人戴良材分疏。閱其書中文語﹐每稱仲炯﹐執筆者實爲仲炯一人。按志有府尹李枝秀序謂﹕「洪武初中都立附郭﹐獨有臨濠一邑﹐九年而析臨之四鄕﹐曁虹之一都﹐爲鳳陽縣。」萬曆六年知縣張云翔始修縣誌﹐仍因府州領邑修志體例。文新以爲都城尹丞管轄之區﹐體裁應與他邑誌書不同﹐故此志體例龐浩。曰本紀一﹐太祖髙皇帝本紀。曰世家二﹐中山王徐達世家﹑東甌王湯和世家。曰列傳四﹐國勛傳﹐列長興侯耿炳文等十八人。名宦傳﹐列十六人。列賢傳﹐列鄕賢二十四人﹐政舉十二人。列女傳﹐列二十八人。曰年表五﹐古今地名表一﹐封建表二﹐職官表三﹐豪士名表四﹐帝皇親戚表五。曰內篇八﹐星土篇一﹐賦役篇二﹐國費篇三﹐宗祀篇四﹐農政篇五﹐武備篇六﹐帝語篇七﹐拾遺篇八。曰外篇九﹐詩第一﹐賦第二﹐太祖誥勑第三﹐券文第四﹐奏議第五﹐書帖第六﹐碑記第七﹐祭文第八﹐序第九。卷首有中都內境山川﹑城池﹑陵寢﹑墳墓﹑第宅﹑形勝總圖一。按其書是用都會誌書體裁﹐綱目𨿽繁﹐而書中所記事迹實屬不多。

定遠縣誌十二卷傳抄淸道光間刊﹑光緒間增補本﹝上海市歷史文獻圖書館藏﹐現藏上海圖書館﹞

淸楊慧纂修。慧字定生﹐江蘇金匱縣人﹔蔭生﹐道光四年任定遠知縣﹐七年去。按是編纂成於道光五六年間﹐其書體例﹐志類凡九﹐各類均析子目﹐捲前附光緒十三年知縣張樹建輿圖貼說﹐說云「自兵燹後﹐原刻誌書散佚不全﹔樹建蒞任後﹐旁搜舊本﹐始得輿圖﹐然亦破碎﹔當覓畫工重繪﹐有不符處﹐又考核於父老粗制成幅。」又選舉志﹐增至光緒癸卯﹐仕績諸門﹐有經刪攺﹔故此本已非慧之原書矣。

壽州誌八卷明嘉靖二十九年刊本﹝天一閣藏﹞

明栗永祿纂修。永祿長治縣人﹔嘉靖二十年進士﹐二十六年任壽州知州。此志爲永祿官壽州時﹐率諸生侯汝白﹑薛周﹑張瑋﹑魏圻﹑夏周﹑姜湧﹑戴科﹑賈價﹑聞詔萃等纂成﹔收散采逸﹐循名稽實﹐尙屬詳該。體例簡括﹐次爲八類。其自序謂﹕「首輿地﹐以辧封域﹔次山川﹐以表勝槪﹔次建置﹐以識興廢﹔次食貨﹐以悉利獘﹔次官守﹐以稽徳業﹔次禮制﹐以備儀文﹔次人物﹐以崇才賢﹔次雜誌﹐以資觀覽。」按其序所言﹐分門屬務實從簡﹔其書實爲采訪筆錄成書﹐文簡事核﹐但絕少引徵旁考。山川載﹕八公山在州治東五里﹐淝﹑淮之間﹔漢淮南王安﹐與其賓客八人﹐俱登此山學道﹐故名。符堅伐晉﹐望見此山艸木皆兵﹐秦師遂敗。八公山是爲壽州有名勝迹地。壽州領蒙城﹑霍丘二縣﹐此志未述屬縣。查壽州舊志﹐又率多簡略﹔至道光間知州朱士達修州誌三十六卷﹐始臻詳備。

壽州誌五卷淸順治十二年刊本﹝北京圖書館藏﹞

淸李大升修﹐陳邦簡纂。大升字木生﹐山西猗氏縣人﹔順治三年進士﹐十年任壽州知州。邦簡字靜介﹐池州人﹔舉人﹐順治六年任壽州學正。按沿革﹐壽州爲漢壽春縣地﹐唐始稱壽州﹔五代﹑宋﹑元因之﹐而屬隸靡常。明初爲壽春府﹐尋復爲壽州﹐隸鳳陽府﹔淸初仍明制。壽志創於正統間知州甄譓﹐弘治間州同知董豫續修之﹐未經付梓﹐嘉靖十七年知州栗永祿始爲重纂成書。萬曆四年知州莊桐﹐延州人侯汝白﹑謝翀﹑胡文潮等又纂有州誌。此志爲邦簡與邑舉人顧左﹑王廷毗﹐文學謝一鳴等﹐分曹纂述。其書編次﹐首輿地﹑次建置﹑再次學校﹑典禮﹑秩祀﹑食貨﹑水利﹑人物﹑藝文諸門﹐體例簡瞻。

鳳臺縣誌十卷淸嘉慶十九年刊本﹝南京圖書館藏﹐原藏武進文獻徵存社﹞

淸李兆洛纂修。兆洛字申蓍﹐號養一﹐江蘇武進縣人﹔嘉慶甲子科舉人﹐翌年成進士﹐授翰林院庶吉士﹐嘉慶十三年任鳳臺縣知縣。兆洛長於詩文﹐著有《養一齋集》﹐當乾嘉時﹐志乘之學甚熾﹐章學誠以志例著﹐修志首重體例。戴震﹑孫星衍﹑洪亮吉﹐以考証之學﹐用以修志﹐首重考據疆域沿革﹐由是志乘之學﹐流爲派別矣。兆洛較爲晚出﹐志乘之學﹐承其鄕前輩孫﹑洪之所長﹐所定志例﹐精嚴有法﹐繪歷代疆域圖﹐參西法極精審。所修有鳳臺﹑東流﹑懷遠三志﹐才識博達﹐徵引事故﹐率以議論貫通之﹔志例則綱舉目張﹐考證備核﹐言志乘稱者咸稱之。《鳳臺縣誌》爲其首創之作。鳳臺自雍正十年﹐劃壽州城東北隅設縣﹐初與壽州同城而治﹔此志修時﹐縣治未遷下蔡也。兆洛官知縣﹐以舊志陋而不核﹐復詳纂舊文﹔脈山川﹐采風謠﹐上該周﹑秦﹐下至於分縣之後﹐分條而次之﹔與壽州疆裏﹑公署之分劃﹐皆明晰而不混﹐體例卓然。按其書編例﹐分輿地﹑食貨﹑營建﹑溝洫﹑官師﹑選舉﹑藝文﹑人物﹑列女﹑古迹﹑圖說﹑附錄爲十二卷﹐圖說﹑附錄未付刻﹐故刻本實只十卷耳。一輿地誌﹐分沿革﹑疆域﹑坊保﹑山川﹑形勝﹑分野六目。二食貨志﹐分風俗﹑戶口﹑田賦﹑稅課﹑鹽引﹑硝額﹑額解﹑額支﹑指攤﹑賑卹十目。三營建志﹐分城郭﹑公署﹑鹽獄﹑汛鋪﹑倉廒﹑書院﹑津梁﹑壇廟﹑義冢﹐附寺觀﹑遊觀﹐共十一目。四溝洫志﹐五官師志﹐六選舉志﹐則不分子目。七藝文志﹐分載籍﹑金石﹑詞賦三目。八人物志﹐九列女志﹐十古迹志﹐十一圖說﹐十二附錄﹐亦不分子目。觀其自序﹐所述修志大旨﹐爲詳邑事﹐明教化爲本。如食貨志﹐首言土雜五色﹐以布樹植之所宜﹔謂鳳臺濱淮之地﹐砂紫如赭﹐極爲絢爛﹐故田多肥沃﹔如薛家集﹑淸泉集﹐土皆黑砂性■﹝火參﹞﹐穆楊湖土性稍疏劣﹐爲磽埆也。又秧艸﹑山東產白土﹐土人謂之觀音粉﹐可爲釀酒白藥﹔金山產赤土﹐咸鴨卵者﹐以此土和鹽泥﹐卵則中黃﹐色紅而潤。而總以鳳臺之土﹐髙地宜麥﹑宜菽﹑宜稷﹑宜麻﹑宜胡麻﹑宜蕎麥﹐下地宜稻﹑宜棉﹑宜靛﹑宜芋。又紀縣境北山﹐今無艸木惟阜﹐詢之山民﹐或云不宜木﹔然其故老皆云﹕北山向時木甚美﹐中棟梁﹐今城中老屋﹐多北山所構﹔產靑慣紅慣﹐旨他處所無。自明末兵火﹐刊伐遂盡﹐今欲求其之蘗﹐而辧其枝葉﹐亦不可得矣。莫之植﹐而望其茂﹐卽地亦窘於生矣。又紀濱淮之地﹐宜柳﹑宜萑葦。畜則六畜皆宜﹐魚則有鯉﹑魴﹑■﹝魚匽﹞鯉﹑鯿﹑■﹝魚居﹞﹑靑鮮﹑銀魚﹑鱠殘魚等﹐土貢有糟白魚﹐今淮河白魚猶甲他處。又有靑金魚﹐形類鮎﹐極鮮美﹐產黑石潭石穴中﹐他處所無也。其書所述諸如此類﹐尢詳於經濟實用﹐徵引亦博﹐悉以考證斷定。溝洫志立論﹐以釃流引渠﹐足以殺淮堧洳之患﹐言有三要﹕「謂淮南之地﹐多宜畜水﹐原隰交錯﹐土膏衍沃﹔因庳就下﹐股引成渠﹔水流滛裔﹐偃豬灌浸﹔利饒耕鑿﹐其要一也。淮北之地﹐多宜瀉水﹔臯原迆邐﹐旁比髙阜﹔流潦甕溢﹐已成澤國﹔厥土離斥﹐不任渟畜﹔泉潤蒸達﹐小膜不枯﹔多穿支渠﹐潦乃急注﹔其要二也。濱淮之地﹐厥宜障水﹐灘灣窊污﹐惟虞汎溢﹐捍阻阻堰﹐岡陸連屬﹔盛漲不侵﹐膏壤足殖﹔其要三也。」三要首有小序﹐以贊語述其端﹐辭亦極工。內文又詳以引證議論。綜其三要﹐則厥以淮南爲上﹔若疏導得宜﹐潦可分泄﹐旱可引灌﹔至今治淮亦不出此策。本志又於輿地﹑山川目﹐營建﹑津梁目﹐亦兼言水利之議策﹐皆有關淮河之疏導﹐可用之於實際。故此志深得追悉前事﹐重在經濟實用﹐以變乾嘉以來﹐修志者﹐或專重志例﹐或專長於考據之偏。此志𨿽刊行不久﹐而原刻本今極不易得﹐民國時曾爲二次翻印﹐有鉛印石印二種﹐圖說附錄二卷﹐原本未刊稿﹐藏於李氏後裔﹐而終未見刊印。其嗣刻之圖說﹐附錄二篇﹐余久欲謀一睹﹐而終無緣獲見也。

宿州誌八卷明嘉靖十六年刊本﹝天一閣藏﹞

明余鍧纂。鍧字子振﹐江西徳興縣人﹔嘉靖五年進士﹐十三年由禦史謫任宿州判官。聞人銓修《南畿志》﹐鍧嘗參與纂輯﹔謫官宿州三年﹐憫宿之舊志﹐詞多繁雜﹐義欠明備﹐且不入屬邑﹐爲缺典。乃與州進士徐世用﹑張體乾﹐增摭刪潤﹐爲《宿州誌》八卷。考宿志﹐初修於明永樂﹐繼修於景泰﹑弘治﹐皆艸創未備。此志統述屬邑﹐各以捲爲綱﹐列事爲志﹐統其編例﹐各注小敍。編次卷一地理誌﹐分沿革﹑郡名﹑疆域﹑風俗﹑形勝﹑山川﹑鄕坊七目﹔卷二食貨志﹐分戶口﹑物產﹑貢賦﹑徵役﹑課稅﹑孳牧六目﹔卷三職官志﹐分歷任﹑名宦二目﹔卷四兵志﹐分衛兵﹑屯田﹑民兵三目﹔卷五人物志﹐分名賢﹑勛舊﹑選舉﹑貞節四目﹔卷六建設志﹐分城池﹑公署﹑學校﹑倉儲﹑鋪捨﹑橋梁﹑卹典﹑祀典﹑仕進﹑節孝坊十目﹔卷七古迹志﹐分故城﹑宮室﹑丘墓三目﹔卷八雜誌﹐分寺觀﹑災祥二目﹔以卹典﹑祀典﹑仕進並建設﹐以寺觀﹑災祥入雜誌﹔於體例﹐殊若未當。沿革載﹕「唐元和四年置宿州﹐太和三年廢﹐七年復置﹐屬河南道﹐咸通四年﹐置宿泗等州都團練觀察處﹐置使治於宿﹔宋建隆元年升爲防禦﹐開寶五年建爲保靖軍節度﹐屬淮南路。元仍爲州﹐隸河南歸徳府﹔洪武初以州隸臨濠府﹐領靈璧縣。」山川載﹕宿州名山二﹐大河一﹐相山在州西北九十里相城鄕﹔打鼓山在州北三十里。引元揭奚斯《劉氏望先樓記》云「彭城南百餘里﹐有三峯倚天﹐名曰鼓山。山中有聲如鼓自鳴﹐歲則大熟﹔東北有二泉﹐可漑田數十畝。」大河爲睢河﹐在州北二十里﹐源出河南夏邑白河東流﹐中經州之符離通宿遷﹐至淸河會泗入淮漢。

宿州誌十六卷明萬曆二十四年刊本﹝北京圖書館藏﹞

明崔維嶽修﹐汪文奎纂。維嶽字汝瞻﹐直隸大名人﹔舉人﹐萬曆二十二年任宿州知州。文奎休寧縣人﹐事迹未詳。唐析徐州置宿州﹐屬河南道﹐五代因之。宋屬淮南東路﹐金屬南京路﹐元屬河南江北行中書省﹐明屬中都鳳陽府。州誌源流﹐按維嶽序謂﹕「始自永樂初﹐再修於景泰﹐再修於嘉靖﹐蓋凡三舉矣。」今天一閣﹑北京圖書館皆藏有弘治十二年曾顯纂《宿州誌》二卷﹐而維嶽序未言見此志也。此志創修於萬曆甲午﹐文奎與管護﹑盧邦俊﹑王應期諸人纂成﹐於丙申歲付梓。其書凡十四門﹐曰郡紀﹑曰輿地﹑曰建置﹑曰食貨﹑曰禮制﹑曰學校﹑曰兵防﹑曰古迹﹑曰職官﹑曰選舉﹑曰武選﹑曰人物﹑曰雜書﹑曰著作﹐分子目凡六十有九。其定例析目﹐爲維嶽訂定。其書紀載﹐上自春秋﹐下迄元明﹔考核精嚴﹐敍次亦井然不紊。道光《宿州誌》凡例稱之曰「《崔志》」之修﹐規模略具﹐爲宿志之權輿。」玆閱宿州明代方誌﹐猶存弘治﹑嘉靖﹑萬曆三種﹐審其體裁﹐則萬曆志最推完善。

宿州誌十二卷淸康熙五十七年刊本﹐淸沈欽玙﹑沈沙濯校補﹝上海圖書館藏﹐存卷一至十﹞

淸董鴻圖修﹐潘仁樾纂。鴻圖字朴庵﹐會稽人﹔貢監﹐仕宿州知州。仁樾字小林﹐桐城人﹔貢生﹐宿州學正﹔與州廩生周開官同纂成此志。卷一郡紀﹐卷二輿地﹐卷三建置﹐卷四學校﹐卷五禮制﹐卷六食貨﹐卷七職官﹐卷八選舉﹐卷九人物﹐卷十古迹﹐卷十一至十二藝文﹐體裁精簡。此本缺卷十一﹑十二藝文志﹐因經沈欽玙﹑沈沙濯手校簽補﹐著錄於書眉﹐增易者十之五六﹐刪刈者十之二三﹐又補繪房心星野圖一幅﹐較原書更精詳矣。按宿州正當南北要衝﹐多戰之地﹔累見古迹所載﹐是爲有名之區也。自唐元和四年分符﹑離﹑靳﹑泗﹑虹諸縣地而置州﹐爲南北間阨要也。歷代未有更名﹐淸屬鳳陽府﹐領靈璧一縣。

靈璧縣誌八卷淸康熙十九年修﹐抄本﹝北京圖書館藏﹞

淸吳嵩修﹐汪之章纂。嵩字仲山﹐四川內江縣人﹔康熙三年進士﹐授盧溪知縣﹐調任靈璧知縣。之章事迹未詳。靈璧志創於明萬曆二十四年﹐知縣杜冠所修﹐繼修於四十七年知縣陳泰交﹔康熙初知縣馬騎嘗舉修志事﹐稿未定而卒於官﹔所遺殘篇﹐迄康熙十三年﹐嵩復屬之章等繼成之﹐嵩又自加以潤色﹐成邑志八卷。分輿地誌﹑食貨志﹑河防志﹑秩官志﹑學校志﹑選舉志﹑人物志﹑藝文志八門﹔又以如叢可鑑戒﹐且助談柄者﹐附爲外紀一卷﹐凡九卷。其擬體例﹐大抵仍依《馬志》定規。輿地誌疆域沿革載﹕「宋元祐七年以虹之零璧鎭爲靈璧縣﹐屬宿州﹔縣東西七十里﹐南北二百七十里﹐其形橢也﹐因縣有山產磬石﹐神之﹐故攺零爲靈。」按其所記﹐系傅會之說﹐而無引證﹐不脫明人修志之習﹔直筆紀述﹐不索考據之病。乾隆《靈璧誌略》﹐輿地誌疆域門﹐附《靈璧名義考》一文﹐論舊志敍攺零爲靈之說﹐因《宋史》而傳會其說也。夫磬樂器﹐璧禮器﹐旣不可混而爲一。且《金史﹟地理誌》備言下邳有石磬山﹐則靈璧設縣之時﹐此山尙屬下邳明矣。此文則謂靈璧是當時壁壘之名﹐古者軍壘稱辟﹐引《漢書﹟髙祖功臣侯表》﹐記祁谷侯繒賀戰彭城爭惡﹐絕延壁。師古注曰﹕爭惡﹐謂爭惡地﹔延壁﹐壁壘之名也。今縣西北七十里﹐有霸王城﹐《通誌》謂是項羽屯軍處﹐土人亦相傳云爾。其地正在蕭﹑宿羣山之陽﹐睢水之滸﹐所謂靈辟者﹐疑是其處。其字從《史記》《漢書》作靈壁﹐爲是傳寫之誤﹐以靈爲零﹐以壁爲璧﹐政和中攺零字而未攺璧。僅於名義之考證﹐引據議論﹐不煩累牘﹐乃乾嘉時考據家修志之習气耳。方誌固不可無考據﹐而爲之者﹐往往末大於本﹐以違志例﹐亦非志乘體裁所宜者也。

穎州誌六卷明正徳六年刊本﹝天一閣藏﹞

明劉節纂修。節江西廬陵人﹔成化十三年由舉人仕穎州同知。節以穎州舊志補略﹐重加修纂﹐書成未鋟﹐以疾卒於官﹔迄正徳六年﹐州進士儲珊﹐始爲校正繡梓。按此志凡六卷﹐卷一州圖﹑建置﹑沿革﹑城池﹑疆域﹑郡望﹑形勢﹑風俗﹑山川﹑古迹﹑宮室﹑臺館﹑陵墓﹐卷二公署﹑學校﹑郵驛﹑鋪捨﹑祠祀﹑坊郭﹑鄕井﹑村廠﹑關梁﹐卷三版圖﹑貢賦﹑倉廒﹑物產﹑孳牧﹐卷四名宦﹑流寓﹑人物﹑科貢﹑寺觀﹑列女﹑仙釋﹐卷五題詠﹑文章﹐卷六歐公詩文。按其凡例云「纂述事件﹐揭題子目前﹐大書其綱﹐分注事實﹐有補於事﹐辭繁不殺其無益者。識山川﹐所以志地道之形勝險易﹔以州介河﹑淮﹐無崇山峻嶺﹔惟平山小阜﹐地多坡下﹔故溝港甚多﹐泛收並錄﹐以欲識蓄泄利害。古迹采摭﹐若非耳目所及﹐其名實荒唐者不纂。集錄歐公詩文﹐以見穎在前朝風土美盛﹐故凡干涉穎者﹐一一錄之。」按其凡例所列諸條﹐編旨尙符志例﹔惟所選歐陽修詩文﹐別出藝文﹐另爲一卷﹐於他志少見此例焉﹔而所錄歐之詩文﹐自皇祐元年至嘉祐四年之作﹐凡數十篇﹐亦非盡有關穎事者。據本志名宦載﹕修知穎州﹐奏免黃河夫萬餘人﹐築陂堰﹐以通西湖﹐引湖水以灌漑民田。此修果有功於穎人者﹐豈以此故﹐錄其詩文爲穎人教耶。按建置沿革云「秦爲穎川郡﹐漢爲汝陰縣﹐魏置汝陰郡﹐晉攺信州﹐後魏置穎州﹐宋攺順昌軍﹐政和中攺穎昌府﹐金復爲穎州﹐元明仍之。」所敍沿革大抵無誤也。

穎州誌二卷明嘉靖二十六年刊本﹝北京圖書館藏刻本。上海圖書館藏抄本﹞

明李宜春纂修。宜春蒲陽人﹔嘉靖二十年進士﹐任穎州知州。穎州誌創於成化丁酉同知劉節﹐迄正徳六年始刻成書﹔其書只述州事﹐未及屬邑。嘉靖十五年知州呂景蒙重修州誌十二卷﹐始兼載其時通﹑衛二屬邑。此志之修﹐距《呂志》僅十年﹐而州境有更﹐增領穎上﹑太和二縣﹐故敍屬邑事更詳。按其分門頗佳﹐列州考﹑輿勝﹑秩官﹑建置﹑賦產﹑風俗﹑學校﹑選舉﹑人物﹑宦業﹑兵防﹑傳疑十二門﹐附目十八﹐每門皆前有小序﹐後有贊跋﹐均出宜春手。附目如賦產附以溝洫﹐風俗附以物異﹐傳疑附以寺觀﹑方伎﹐殊若失宜。

穎上縣誌十四卷淸順治十二年刊本﹝北京圖書館藏﹞

淸翟乃愼纂修。乃愼號勅庵﹐順天府宛平縣人﹔拔貢﹐順治十二年任穎上知縣。穎上舊有志﹐成於明萬曆辛亥﹐爲知縣張大業所修。此志乃愼官穎上時﹐繼《張志》重纂﹔編采爲出眾手﹐邑進士髙翼爲定例﹐馬履云﹑陳所履﹑徐必達輩爲搜輯﹐教諭錢鈉爲之校正﹐助參校者﹐又有諸生卜世﹑康永昌﹑官加封﹑王五位﹑趙貞明等﹐乃愼參詳眾議﹐而衷以裁定。其書編例﹐首列地域圖二﹐次分建置﹑風俗﹑賦役﹑學校﹑秩官﹑武備﹑選舉﹑人物﹑節孝﹑災異﹑補遺﹑古今文集﹑古今詩集十三門﹐目六十有六。建置志首敍疆域沿革﹔穎上疆域﹐襟帶江﹑淮﹐控扼陳﹑蔡﹔東連三吳﹐南引荊﹑汝﹔淮水東流﹐穎水西北來注﹐形勝雄巍。沿革首稱﹕帝嚳﹑顓頊創制九州﹐河南曰豫州﹐東南爲穎。秦始皇二十六年王翦滅楚﹐穎爲穎川郡﹔西漢爲愼縣﹐又曰新郪﹔王莽曰愼治﹐東漢爲愼侯國﹐隋開皇三年攺置穎上縣﹔穎上之名﹐自此始也。縣境有河九﹐淮河﹑沙河﹝卽穎水﹞﹑潤河﹑八里河﹑史河﹑淝河﹑江口河﹑新河﹐賴以灌漑之利﹐地多肥沃。市鎭有八里垛﹑西正陽﹑江口鎭﹑畱陵鎭。鄕團凡四﹐曰附郭鄕﹐曰穎陽鄕﹐曰甘露鄕﹐曰正陽鄕。里甲治凡八里﹐明洪武初原定人丁四千九百九十七丁﹐該徵徭銀一千三百七十一兩五錢。則壤實在軍民成熟田地﹐三千六百九十頃三十二畝﹐實徵銀八千五百三兩三錢。於嘉靖時槪以小畝起科﹐天啟﹑崇禎又額外加增﹐從此加賦日重矣。按此志敍明代戶口田賦甚詳﹐附及淸初﹐未能詳盡也。

霍邱縣誌十二卷淸乾隆十九年刊本﹝中華書局圖書館藏﹐現藏上海辭書出版社﹞

淸張海修﹐薛觀光纂。海字巨川﹐浙江錢塘縣人﹔乾隆十六年由霍邱縣丞升知縣。觀光字上賓﹐號雲樓﹐長洲人﹔乾隆甲子科解元﹐十八年任霍邱縣教諭。梁置霍邱戍﹐隋攺爲縣。明萬曆二十四年知縣楊其善修志十卷﹔淸順治乙未又重輯志稿﹐康熙庚戌知縣姬之簋始重輯刻成縣誌十卷。此志繼《姬志》重纂﹐爲邑士劉始興﹑葛銑裔所采輯﹐經觀光總核訂定﹐至乾隆甲戌﹐知縣戴廷楡爲之付梓。其書總分禮﹑樂﹑射﹑禦﹑書﹑數六部﹐列圖考﹑輿地﹑建置﹑食貨﹑學校﹑人物﹑藝文﹑雜記八門﹐各系子目。

霍邱縣誌十二卷淸道光五年刊本﹝徐家匯藏書樓﹞

淸張家檙修﹐李寶琮纂。家檙湘潭縣人﹔舉人﹐道光四年由鳳臺調任霍邱知縣。寶琮字敬甫﹐常州人﹐舉人。霍邱縣誌薛觀光所纂志十二卷﹐體例尙未妥善﹐且多訛謬。此志則條例精嚴﹐並正《薛志》之誤者甚多﹐始推完本。然自咸豐兵燹之後﹐此志百無一存﹐同治間重修縣誌﹐而此志終未覓得﹐故同治《霍邱縣誌》未載引舊志。玆此書爲海內僅存之本﹐惜缺其首冊﹐序目無考﹐窺其所存卷帙﹐推詳其體例﹐則嚴明有度﹐筆墨疏簡﹐誌書之佳作也。

亳州誌四十三卷首一卷淸道光五年刊本﹝南京大學圖書館藏﹞

淸任壽世修﹐劉開纂。壽世字霽峯﹐浙江錢塘縣人﹔道光元年任亳州知州。開字孟塗﹐一字明東﹐安徽桐城縣人﹔庠生﹐自少工古文﹐爲同邑姚鼐弟子﹐開初爲文雄肆﹐絕類同邑劉大櫆﹔及師事姚鼐﹐而能兼之淳朴﹐且通考據之學。後聘修《亳州誌》﹐稿未竟而卒﹐所著文有《孟塗集》。按此志﹐開纂輯至道光甲申七月﹐已成稿過半﹐而開遽病逝。壽世再延州士陳恩徳繼事﹐至乙酉八月纂成。其書體例﹐據凡例言﹐悉遵省頒修志章程﹐分十一類﹐凡八十二目。於建置沿革﹐多引證論辧﹐敍山川人物﹐則稽考精詳﹔田賦物產學校選舉﹐則采輯博洽。輿地誌﹐爲出開手﹐文詞雅朴﹐而考據極博洽精核。亳舊志﹐以髙辛之墟﹐成湯之都﹐皆謂其與亳州無涉。開於輿地誌﹐首列《都邑篇》﹐引經據典﹐謂帝嚳初封諸侯﹐其國邑實在谷熟縣之南亳﹐乃爲此州境內。今其故址爲谷熟集﹐去商邱縣城四十里﹐由谷熟集而南三十里已入亳境﹔則湯所居之南亳﹐在今亳境無疑也。《都邑篇》後附《亳都考》﹐爲開所撰﹐引證斷論﹐尢爲博洽。又此志《列女志》載《木蘭傳》﹐謂隋朝木蘭﹐一名花弧﹐姓魏氏﹐亳州東魏村人。考亳之舊志皆未載木蘭事﹐爲此志始﹐而未舉旁證引據。《古樂府》有《木蘭篇》﹐未注木蘭爲何代人。程大昌《演繁露》﹐以《木蘭篇》中有可汗點兵語﹐謂其生世非隋卽唐。姚瑩《康輶紀行》﹐以爲北魏孝文帝﹑宣武帝時人。《完縣誌》引載元人劉廷直撰《木蘭墓碑》爲完縣人。《商邱縣誌》載木蘭魏姓商邱人﹐乃據唐人《獨異志》語。此志之載木蘭爲亳州人﹐而無所據﹐使更難徵信也。

太和縣誌十六卷淸順治十六年木活字本﹝中華書局圖書館藏﹐現藏上海辭書出版社﹞

淸陳大綸修﹐吳溢纂。大綸字理仲﹐定興縣人﹔貢生﹐順治十四年任太和知縣。溢字千頃﹐順治舉人﹐官教諭。太和縣誌﹐昉自明萬曆甲戌﹐知縣劉■﹝山介﹞創修。此志爲大綸官太和時繼《劉志》重纂﹐其書編例﹐分輿勝紀﹐食貨紀﹑建置紀﹑歷官紀﹑人物紀﹑禮儀紀﹑藝文七類﹐目六十有七。其凡例云「彷綱目之體紀事﹐載一名以提綱大書﹔其下用雙行者﹐詳其事之始末﹑人之履歷也。」按其書編例﹐則條注分明﹐全篇大抵采用表譜之體。每一提綱之下﹐引用史書注證﹐其引証之書如《明一統志》《文獻通考》﹑天文律曆﹑河渠﹑廣輿等書﹐但不免有附會假借。捲前列總圖一﹐繪極細致﹐圖說詳明。太和四境無山﹐周圍惟湖﹐南有沙河﹐北有茨河以泄水﹐不足以排灌﹔故廣開溝渠﹐享其利。凡昔無今有者﹐圖上加一新字以備記。縣城居圖中﹐爲長圓形﹐五門﹐圖上有題紀曰﹕古迹漢細陽縣﹐隋潁陽縣﹐唐百尺鎭﹐宋大壽縣﹐元泰和縣﹐明太和縣。以一圖表達一邑之形勢﹑沿革﹑建設﹑水利﹐他志輿圖未見此例。

滁陽志十四卷明萬曆四十二年刊本﹝北京圖書館藏﹞

明戴瑞卿纂修。瑞卿臨海縣人﹔舉人﹐萬曆三十八年任滁州知州。滁陽之名肇自晉﹐卽滁州也﹐一名永陽。按本志沿革謂﹕「漢初屬淮南國﹐爲全椒縣地﹐東兼建陽地﹐元狩元年屬九江郡﹐隋始置滁州。」據姚鼐《漢九江廬江二郡考》謂﹕「全椒蓋得今滁州地﹐阜陵蓋得今全椒西南﹐含山北地﹐建陽今來安也。」按滁州明初屬鳳陽府﹐永樂後直隸南京﹔景泰後隸廬鳳淮揚巡撫﹐領全椒﹑來安二縣。鼐之考證以其今所領邑而言之也。滁志始載《宋史﹟藝文志》有《永陽志》三十四卷﹐郡守林■﹝山票﹞命法曹龔惟蕃爲之。厥後又有曾皎爲《永陽圖志》四卷。修於元者無可考﹐明永樂中知州陳璉重修﹔其後弘治﹑嘉靖又二次重纂。此志繼嘉靖志重修﹐其體例分爲二十四門。據瑞卿序云「於星野﹑疆域﹑營建﹑食貨﹑祠祀﹑災俗﹑吏治﹑材藪﹑古迹﹑仙靈﹐無不芟繁撮要﹐條分縷析。而以椒安兩邑附載﹐大都令人展捲﹐而典章軌物﹐可瞭然矚目。」

來安縣誌十四卷首一卷末一卷傳抄淸道光十年刊本﹝徐家匯藏書樓藏﹞

淸符鴻纂修。鴻湖南益陽縣人﹔嘉慶十年進士﹐道光二年任來安知縣﹐五年調婺源縣。嘉慶己卯﹑庚辰間在籍﹐與弟瀚續修《益陽縣誌》。及仕來安﹐又延其弟瀚纂《來安縣誌》﹐稿未竟而鴻調婺源﹔瀚仍畱修縣誌﹐於乙酉春脫稿﹐此志實出於瀚手。其書體例﹐凡十三類﹐曰輿地誌﹑曰營建志﹑曰職官志﹑日食貨志﹑日水利志﹑曰學校志﹑曰武備志﹑曰選舉志﹑曰人物志﹑曰列女傳﹑曰名宦傳﹑曰藝文志﹑曰雜誌﹐每類首列小序。

廣徳州誌十卷明嘉靖十五年刊本﹝北京圖書館藏﹞

明朱麟纂修。麟字子仁﹐江西萬安縣人﹔嘉靖八年進士﹐十四年任廣徳州知州﹐任滿升任貴州督學副使。考廣徳舊志﹐始見於王象之《輿地碑記》引載《桐汭志》﹐有宋郡守趙亮夫爲之序。又陳振孫《直齋書錄解題》載《桐汭新志》二十卷﹐宋紹定五年教授趙子直所撰也。修於元者無可考﹐明弘治間知州範昌齡爲之志。此志創修於嘉靖五年﹐爲知州龍大有主修﹐州判鄒守益總纂﹐成稿未梓﹐十四年麟取舊稿繼成之。聞人詮修《南畿志》﹐嘗引此志﹐而稱曰《鄒志》﹐是時朱麟此志尙未編成﹐采用《鄒志》稿也。《南畿志》修時﹐廣徳州同知方一蘭﹑判官塗相﹐俱在分纂之列﹐故得以知引《鄒志》稿本。此志編例﹐定爲圖﹑表﹑志﹑傳四綱﹐采摭浩繁﹐州事幾臻完備。按其沿革謂﹕「周時爲桐汭﹐秦漢爲鄣郡鄣縣地﹐後漢獻帝攺名廣徳。六朝﹑隋名綏安縣﹑唐時曾名桐陳﹑懷徳﹐五代﹑宋﹑元又名廣徳。明初爲廣興府﹐領廣陽縣﹐尋攺爲州﹐領廣陽﹑建平二縣﹐直隸南京。」按志謂廣徳爲故鄣縣之說﹐引證未詳。據朱鎭《長興縣誌拾遺》有《故鄣考》﹐引證浩繁﹐而斷論故鄣城在長興西境之城頭上村﹐與廣徳接壤﹐漢之故鄣在今長﹑廣二縣地。按《禹貢》載﹕三江旣入﹐震澤底定。《漢書﹟地理誌》所載﹐未詳三江之所在﹔三江爲北江﹑中江﹑南江。《水經注﹟江水篇》謂﹕南江經故鄣﹑長瀆入其區。自淸人胡渭有南江上游在長興﹑廣徳間之說﹐後遂爲考據地理家爲爭論。近人沙彥楷先生﹐著《南江上游考》﹐並親臨其地考察﹐斷定確在長﹑廣境﹔南江定﹐則故鄣城所在亦定矣。南江久塞﹐自元以來就有開鑿之論﹐以引長江水經長﹑廣平原﹐而入太湖﹐再經常熟入長江下游﹐旣可漑皖南﹑浙西旱地﹐及運輸之便﹐江海防之用﹐又可解石臼湖﹑太湖水旱之患﹐而今將成此鴻業矣。又長﹑廣二縣分界﹐亦爲浙﹑皖二省分界﹐歷代界域分劃無常。且其間礦產富繁﹐正在開采﹐礦區披聯二省﹐以管轄之便﹐重劃二省分界亦爲必要也。

洞川志鈔不分卷淸乾隆間稿本﹝上海圖書館藏﹞

淸周廣業輯。廣業字耕厓﹐廣徳州人﹐纂廣徳直隸州誌五十卷。洞川爲廣徳之別名也。此本廣業纂州誌時所輯錄廣徳州﹐及領縣建平縣舊志序例﹑篇目﹑小序。所錄有宋《廣徳軍桐汭志》《桐汭新志》﹐明《弘治志》《嘉靖志》﹑萬曆先後二志﹑《崇禎志》。淸順治一修﹐康熙三修﹐乾隆二修﹐另有《桐川樂府》與《復初書院志》。建平縣明有嘉靖﹑萬曆二志﹐淸康熙二修﹐雍正一修﹐乾隆二十七年纂有存稿。州誌凡十三﹐縣誌凡七。此本輯錄諸志序例﹑篇目﹑小序﹐附以《橫山考》《桐汭考》《水利考》《雪山記》匯爲一書。

建平縣誌九卷明嘉靖十年刊本﹝北京圖書館藏﹐存卷一至五。天一閣藏﹐存卷六至九﹞

明連鑛修﹐姚文華纂。爌字伯金﹐號邯山﹐直隸永年縣人﹔嘉靖五年進士﹐選入翰林院庶吉士﹐出知日照知縣﹔嘉靖七年任建平知縣﹐官至漕運都禦史。文華字在韜﹐福建蒲田縣人﹔正徳舉人﹐嘉靖八年任建平縣教諭。此志爲爌官建平時屬文華纂輯﹐邑訓導蔣鰲﹑董輔相助﹐邑庠韋傑﹑呂正汾﹑錢淵﹑潘燭﹑楊濟﹐采輯成書。其編例﹐曰輿地誌﹐分建置沿革﹑邑名﹑分野﹐疆域﹑至到﹑形勝﹑風俗﹑山川﹑坊鄕﹑橋渡﹑古迹﹑冢墓十二目﹔曰田賦志﹐分戶口﹑土田﹑物產﹑賦稅﹑馬政﹑兵防六目﹔日建設志﹐分公署﹑儒學﹑郵亭﹑牌坊四曰﹔曰祠祀志﹐分壇壝﹑祠廟﹑里社三目﹔曰職官志﹐分職制﹑宦迹﹑見任﹑名宦四目﹔曰人品志﹐分選舉﹑人物﹑封贈﹑貞節﹑孝義五目﹔曰藝林志﹐分詩歌﹑傳記﹑序三目﹔曰禎異志﹐分甘露﹑瑞麥﹑白鸜﹑鵒﹑蝗﹑人妖六目﹔曰附錄﹐分寺﹑觀﹑庵﹑院﹑廟五目﹔凡九類﹐目分若干。建置沿革載﹐宋端拱元年始置建平縣﹐屬廣徳軍﹔其地本廣徳之郎步鎭﹐又名郎川﹐縣境有郎溪﹐經縣治前﹐源出桐汭諸山之水﹐合流而匯於南碕湖﹐以達大江。按建平自宋建縣以後﹐遂屬廣徳州﹐迄淸未更﹐今名爲郎溪縣。

建平縣誌二十二卷首一卷淸雍正九年刊本﹝徐家匯藏書樓藏﹞

淸衛廷璞纂修。廷璞號筠園﹐廣東番禺縣人﹐雍正元年進士﹐五年任建平知縣。建平縣誌創於明嘉靖間知縣連鑛﹔淸順治四年知縣張正中重修之﹐康熙十二年知縣髙自遠三修﹐康熙三十八年知縣茅成鳳四修。此志爲五修﹐其書凡三十門﹐分門淩亂。據廷璞序謂﹕「體裁悉準通誌成例。」按此志體例﹐用《江南通誌》之例﹐采用類目﹐以縣有事者取用之﹐無其事者則刪之﹐其體例之散亂可知矣。

六安州誌三十二卷淸嘉慶九年刊本﹐遭光四年增刊﹝上海歷史文獻圖書館藏﹐現藏上海圖書館﹞

淸宋思楷原修﹐牛映奎增修。思楷字東田﹐江蘇長洲縣人﹐監生﹐嘉慶五年任六安知州。映奎號西園﹐山西徐溝人﹐舉人﹐道光元年任六安知州﹐五年升任穎州府知府。六安居於淮水之南﹐明洪武初升州﹐屬廬州府﹐領英山﹑霍山二縣。州誌創自明嘉靖乙卯﹐萬曆甲申重修﹐淸康熙辛酉﹑己卯二修﹐雍正己酉又修之﹐乾隆己巳又修之。是編思楷纂成於嘉慶甲子﹐至道光戊子映奎蒞六安欲修志﹐其時舊志版片完好﹐以是依類增續﹐標示新增二字﹐以爲新舊之別。其書體例凡二十二類﹐卷首有圖二十四幅。

霍山縣誌四卷淸順治十八年刊本﹝北京圖書館藏﹞

淸欒元魁修﹐張孫振纂。元魁字振乾﹐廣東廣寧縣人﹔生員﹐順治十一年任霍山知縣。孫振字公武﹐號古嶽﹐邑人﹔明崇禎元年進士﹐歷任太僕寺少卿﹐河南道監察禦史﹔入淸歸籍﹐以詩文自娛終老。霍山建縣﹐始於唐﹐至宋並於翏﹐翏卽今之六安。明弘治七年又以六安之開化﹑興賢二鄕﹐仍置霍山縣。萬曆十七年知縣陳維翰﹐創修縣誌﹐天啟二年知縣陳先春又一修。是編仍依萬曆﹑天啟二志體例﹐斟酌小變﹐書成後五年﹐繼任知縣李居一始爲刻行。書中紀載賦役﹑戶口爲詳﹐敍賦額之增減﹐戶口之耗贏﹐按年紀載﹐幾無一年遺漏。物產紀六﹐霍以產茶名﹐明初霍山尙未立縣﹐以茶故專稱六安﹐以壽春﹑天柱﹑石寶最有名﹐實在霍山縣境。天柱古名仙窟﹐其茶一名仙芽﹔唐時所謂天柱茶焉。陸氏《茶經》以霍茶功效在陽羨諸品上﹐而在顧渚諸品下。明初名茶以百數﹐致貢者僅十餘﹐而太祖獨重六安﹐以顧渚上品﹐則爲「焚薦」﹝焚薦可參本書浙江《長興縣誌》條詳述﹞﹐由是六安茶遂名天下。

泗州誌十八卷淸康熙二十七年刊本﹝復旦大學圖書館藏﹞

淸莫之翰篡修。之翰字崧辠﹐湖廣潛江人﹔康熙九年進士﹐授上髙知縣﹐二十二年升任泗州知州。泗州於唐宋時﹐戶口殷繁﹐煙火相接﹐爲大都會地。自明以來累受淮河水患﹐城郭淹沒﹐民遭蕩析離居﹐城邑蕭條。此志修於淮患之後﹐故記河防水患特詳。其書體例﹐分圖考﹑建置﹑沿革﹑星野﹑疆域﹑城池﹑河防﹑賦役﹑職官﹑公署﹑學校﹑選舉﹑祠祀﹑古迹﹑名宦﹑人物﹑列女﹑仙釋﹑藝文十九門。圖考列城堤圖一﹑泗州水患總圖一。河防篇云「泗之河防惟築堤爲上策﹐爲泗患者﹐淮以下流壅塞﹐阻其入江入湖之路。淮源出自胎簪山﹐至桐柏山始大﹐歷信陽﹑汝寧﹑壽春﹐挾七十二山河之水爲泗之所患也。」按此志所敍泗州歷來水患甚詳﹐患之所至亦皆指出﹔然於疏淮治水之策﹐終未計議根治﹐僅以築堤爲其上策﹐獨保泗州﹐非完善之計也。

泗州誌十一卷傳抄乾隆間修稿本﹝徐家匯藏書樓藏﹞

淸葉蘭纂修。蘭陜西楡林人﹐乾隆庚辰舉人﹐由內閣中書﹐授安慶府同知﹐署理泗州事。按此志系據乾隆間修稿本抄錄﹐紀事增補至嘉慶十年﹐與乾隆五十三年刻本編次有小異。分爲輿地﹑建置﹑水利﹑軫卹﹑食貨﹑學校﹑秩官﹑選舉﹑名宦﹑人物﹑藝文十一類﹐各具子目﹐子目緒次﹐未經釐訂﹐頗見散亂。泗州於北周時﹐攺髙平縣置州﹐州治原在虹城﹔康熙十九年沒淪於洪澤湖﹐州治僑於盱眙。雍正二年攺升直隸州﹐始劃盱眙爲州領邑﹐及天長﹑五河﹐領縣凡三。康熙十二年知州李徳耀修《泗州誌》三十卷﹐二十七年知州莫之翰重修州誌十八卷﹐僅志州事未及領邑。此志增輯《莫志》後百餘年之事﹐分敍領邑較詳。水利志專載淮水歷來之泛濫﹐記舊城湮入洪澤之事尢詳。《莫志》以築堤防水﹐爲水利之上策﹐此志水利疏浚順軌安流以爲上計﹐書中列圖以呈泗州形勢﹐皆關治淮之策﹐以比《莫志》鋪陳水利議策﹐是有輾進也。

天長縣誌七卷明嘉靖二十九年刊本﹝天一閣藏﹞

明邵時敏修﹐王心纂。時敏字惟勤﹐一字伯來﹐余姚縣人﹔舉人﹐嘉靖二十五年任天長縣知縣。心字惟一﹐邑人﹐嘉靖十七年進士﹐授兵部主事﹐出知郴州同知﹐卽告歸不仕。長天當江﹑淮要衝﹐在昔戰爭必經之地﹐以故舊志無稽。據康熙重修《天長縣誌》序謂﹕「於弘治中𨿽兩經修輯﹐然其紀事未核。」而弘治二志久佚﹐此志爲心所裁定志例﹐時敏再爲參訂﹔其書體例﹐揭綱爲地輿﹑人事兩篇﹐簡核足徵﹐頗能揭舉薈要。物產志﹐紀邑之冶山有銅坑﹐遺迹猶存。按《唐書》載天長縣出銅有銅坑。冶山又產鉛﹐但產鉛不多耳。官師志﹐引舊志載宋包拯審斷牛舌一案。人才志﹐引《溫公日錄》《蘇氏志林》《東軒筆錄》﹔有《宋壽昌傳》﹐壽昌天長人﹐七歲父出其母劉﹐母子不相知者五十年﹐熙寧初壽昌棄官入秦尋母﹐遇母於同州。時母年七十餘﹐嫁黨氏有數子﹐悉迎以歸。壽昌辭官而迎嫁母﹐可謂純孝矣。藝文志載蘇軾詩云「不羨白衣作三公﹐不愛白日升靑天﹐愛君五十作徠服﹐兒啼卻得償當年。」頗感人心之句也。

天長縣誌四卷淸康熙十二年刊本﹝徐家匯藏書樓藏﹞

淸江映鯤修﹐張振先纂。映鯤字南溟﹐四川閬中縣人﹔舉人﹐康熙元年任天長知縣。振先天長縣人﹐舉人﹐事迹未詳。天長縣誌﹐自嘉靖二十九年知縣邵時敏修志後﹐崇禎癸酉知縣羅萬眾重修之。此志纂成於康熙壬子﹐翌車刻成。其書體例﹐分二十六門。沿革記唐玄宗天寶元年萬壽日﹐百官表請定爲千秋節﹐並割江都﹑六合﹑髙郵三縣地﹐置千秋縣。七年攺千秋節爲天長節﹐以是又攺千秋縣爲天長縣。舊志疏而未載。按此志原本﹐今極稀見﹐流行者大都爲抄本﹐此本爲雍正時用原版重印﹐版已漫漶磨滅。

蕭縣誌十二卷淸順治七年刊本﹝北京圖書館藏﹞

淸祖永勛修﹐許作楫纂。永勛字元若﹐奉天寧遠縣人﹔貢生﹐順治五年任蕭縣知縣﹐在任六年﹐升興屯同知﹐官至松江知府。作楫字二濟﹐一字天船﹐邑人﹐貢生﹐好著書﹐著有《春間亭集》《易艸》《四書解》《毛詩正韻》《說文堂字說》等。蕭縣爲古蕭子國﹐春秋時爲宋邑﹔秦置蕭縣﹐屬泗水郡﹐北齊更名承髙縣﹐唐復名蕭縣。自五代迄明﹑淸﹐皆屬徐州府﹐民國始劃屬安徽省。縣累經河患兵屯﹐萬曆間修縣誌二卷﹐久佚。此志修時徵求未得﹐故此志多從采訪見聞﹐實地觀察寫成﹐絕少沿用舊志紀載﹐書中紀述近事爲多﹐古事則少﹐行文多慨嘆邑事盛衰。

●稀見地方誌提要卷九

長興陳光貽學

○江西

明林庭■﹝木昂﹞纂修。庭■﹝木昂﹞字利瞻﹐福建閩縣人﹔弘治十二年進士﹐授兵部主事﹐升郎中。出知蘇州府﹐雲南參政﹐嘉靖二年任江西布政司右參政﹐三年升湖廣右布政使﹐官至工部尙書﹐卒謚康懿﹐《明史》有傳。江西舊無通誌﹐嘉靖癸未巡撫都禦使盛應期屬庭■﹝木昂﹞及憲副周廣纂成是編。其書體例悉依一統志例﹐列藩省三卷﹐次列府三十四卷﹐文簡事核﹐匣然有序。捲前有嘉靖四年副都禦使陳洪謨序﹐及江西會城圖一。江西建置沿革﹐春秋﹑戰國時﹐地屬吳﹑楚﹐秦爲九江郡﹐漢初爲淮南國﹐以豫章樹氏郡屬之。王莽時曰九江郡﹐東漢曰豫章﹐隸揚州刺史部﹐獻帝時以揚州所屬江東諸郡悉入吳。於是以漢豫章舊郡﹐乃增置廬陵﹑鄱陽﹑臨川﹑安城四郡都尉﹐晉初隸揚州﹔元康元年割揚州之豫章﹑鄱陽﹑廬陵﹑臨川﹑南康﹑建安﹑晉安﹐荊州之武昌﹑桂陽﹑安成合十郡﹐因江水之名而置江州。宋﹑齊因之﹐梁太平二年分尋陽﹑太原﹑齊昌﹑髙唐﹑新蔡五郡﹐置西江州﹐治於尋陽。陳省西江州﹐隋置洪州總管府﹐及江﹑饒﹑吉﹑虔﹑袁諸州﹐大業初攺州爲郡﹐復爲豫章﹑九江﹑鄱陽﹑臨川﹑廬陵﹑南康﹑宜春七郡。唐興攺郡爲州﹐武徳五年置洪州總管府﹐開元二十一年置江南西道觀察﹐管州八﹐洪州﹑饒州﹑虔州﹑吉州﹑江州﹑袁州﹑信州﹑撫州。五代初爲楊吳所踞﹐後屬南唐﹔宋爲江西路統江﹑洪﹑撫﹑信諸州﹐南康﹑臨江﹑建昌三軍。元至元十五年攺設江西行中書省﹐至正末爲陳友諒所據。明洪武九年攺元行中書省爲江西等處承宣布政使司﹐治南昌府﹐領府十三﹐南昌﹑瑞州﹑九江﹑南康﹑饒州﹑廣信﹑建昌﹑撫州﹑吉安﹑臨江﹑袁州﹑贛州﹑南安﹐凡屬州一﹐屬縣七十。

江西省大志七卷明嘉靖間刊本﹝北京圖書館藏﹞

明王宗沐纂修。宗沐字新甫﹐臨海縣人﹔嘉靖二十三年進士﹐授刑部主事。嘉靖三十五年擢江西提學副使﹐遷山東布政使﹐總督漕運﹐嘗上疏請辟海運﹐議者言其不便﹐遂寢。後官刑部左侍郎﹐以事罷歸﹐卒謚襄裕﹐著有《海運詳考》《海運志》《敬所文集》。此志爲宗沐督學江西時﹐采其俗產﹑山川﹑賦役諸事﹐札畱篋中﹐後三年移參藩政﹐復爲編纂成帙﹐而付梓焉。其書分賦書﹑均書﹑藩書﹑漑書﹑實書﹑險書﹑陶書七類﹐皆爲見聞筆錄﹐摭采於舊籍者極少。其書所記江西一省之大事皆備﹐自序有云「《大志》志大者也﹐故名曰《大志》。」江西自古以產陶瓷著聞﹐故此志《陶書》一類記載較詳﹐謂陶廠設於景徳鎭﹐鎭在浮梁縣西興鄕﹐其地水土宜陶。鎭於宋景徳時所置﹐故名曰景徳﹐明時官設陶廠於此。此篇記陶廠規模﹐及管理事宜甚詳。按此書刻成於嘉靖﹐萬曆又爲重刻﹐嘉靖原本﹐今存絕少矣。

南昌府誌三十卷明萬曆十六年刊本﹝吳興丁氏舊藏本﹐上海圖書館藏膠卷﹞

明範淶修﹐章潢纂。淶字原易﹐休寧縣人﹐萬曆十三年任南昌府知府。潢字本淸﹐南昌人﹐蔭薦﹐仕順天府教授。南昌爲秦九江郡地﹐漢析九江置豫章郡﹔六朝名南昌﹐隋唐爲洪都。南唐復爲南昌﹐宋爲隆興﹐元爲龍興﹐明復爲南昌﹐迄今未更。郡誌見載《隋書﹟經籍志》有雷次宗《豫章記》一卷﹐其書今亡。南唐時塗廙撰《豫章古今記》﹐猶引次宗舊志爲證焉。宋洪芻謂廙書瞻則近穢﹐疏則及漏﹐亦非完書。乃掎摭書傳﹐疏所見聞﹐重輯其舊書析爲十二部﹐又謂之《豫章職方乘》﹔淳熙間程叔達又撰《豫章職方後乘》﹐元劉有慶﹑潘斗又補述《續志》。明有洪武王莊之志﹐宣徳任肅之志﹐弘治祝翰之志﹔南昌郡誌源委﹐其大略如此焉。此志繼弘治《祝志》重修﹐據範淶自序謂﹕「爲潢及張宗伯所纂﹐前後凡三易稿。」其書所記自弘治辛酉於上﹐頗采舊志﹐後皆新創。其書全編﹐凡四十一目﹐總括爲七類﹕曰輿地﹑曰創置﹑曰典制﹑曰封爵﹑曰鄕獻﹑曰雜錄﹑曰藝文﹔體裁修辭﹐尙爲雅正。按此書原刻本﹐吳興丁氏舊藏﹐國內僅有膠卷流傳。

進賢縣誌二十五卷首一卷淸道光三年刊本﹝上海市歷史文獻圖書館藏﹐現藏上海圖書館﹞

淸朱湄修﹐賀熙齡纂。湄字鞠坪﹐安徽涇縣人﹔嘉慶十九年進士﹐二十五年任進賢知縣。熙齡字蔗農﹐湖南善化縣人﹐嘉慶十五年進士﹐歷官翰林院編修﹑國史館纂修﹑記名禦史。進賢有縣誌﹐始於明成化《孫志》﹐繼則有正徳《談志》《楊志》﹐嘉靖《萬志》﹐崇楨《陳志》。淸康熙初知縣聶當世重修﹐乾隆間又修而未成﹐迄朱湄官進賢時﹐延熙齡繼纂而成之。熙齡以史館才﹐覃精著述﹐修成此志﹐頗具體例。全編分輿地﹑建置﹑賦役﹑學校﹑典祀﹑職官﹑選舉﹑循吏﹑人物﹑列女﹑雜識﹑藝文十二門﹐目六十有三。輿地所敍沿革﹐頗具考證﹐謂春秋之豫章﹐唐之鐘陵﹐非今之進賢縣﹐以證前志沿革之誤。又仿範成大《吳郡誌》例﹐次星野於輿地誌沿革之後﹐寺觀﹑仙釋列入雜識﹐體例雅正﹐較前修諸志﹐頗有展進。

奉新縣誌十四卷淸康熙元年刊本﹝徐家匯藏書樓藏﹞

淸黃虞再修﹐閔鉞纂。虞再字字九﹐號泰升﹐陜西伏羌縣人﹐順治十二年進士﹐十七年任奉新知縣﹐官至江西督學僉事。鉞字晉公﹐號治庵﹐奉新縣人﹔順治十一年舉人﹐家居未仕。奉新爲唐新吳縣地﹐南唐攺曰奉新﹐明淸皆屬南昌府。縣誌創於宋嘉定間張國均撰《新吳志》﹐見陳振孫《直齋書錄解題》。修於元者無考。明永樂間一修﹐成化﹑嘉靖各一修﹐其書皆佚。此志自順治十七年十一月開纂﹐迄康熙元年六月書成﹔其凡例曰「統以十類﹐分以十四卷﹐捲有總目﹐有附目﹔總目各爲小敍﹐以括大意。事則大書﹐注則小書﹐使觀者便覽。」其例則附注詳明﹐可謂得體例矣。此書爲建昌縣胡時雨所刻﹐刊刻頗精。

靖安縣誌六卷明嘉靖四十四年刊本﹝北京圖書館藏﹞

明趙公輔修﹐吳琯纂。公輔字黃村﹐嘉靖間仕海防糧捕通判﹐兼署靖安知縣。琯三韓人﹐舉人﹐嘉靖間任靖安縣訓導。按本志沿革云「靖安於春秋處吳﹑楚之間﹐漢﹑唐置鎭﹐爲兵防要地﹐五代﹑南唐始攺鎭爲縣。」此志修時﹐靖安爲南昌府屬縣﹐邑志據本志序謂有舊志三卷﹐而未言纂成於何年何人。按此書體裁﹐分地理﹑建置﹐食貨﹑學校﹑武備﹑職官﹑選舉﹑人物﹑藝文﹑雜紀十門﹐而無分目﹐敍述頗簡約。每篇首有小序﹐後有贊論﹐皆出於琯手﹐文筆簡絜。

武寧縣誌十卷首一卷淸康熙五年刊本﹐雍正三年補刊﹝徐家匯藏書樓藏﹞

淸馮其世纂修。其世號際生﹐徳安云夢縣人﹐順治十八年由貢生任武寧知縣。此志爲其世仕武寧時﹐延邑人湯民貞﹑張元會﹑陳思珊﹑胡文衡﹑汪克淑等徵采﹐親爲總集成書﹔編纂艸艸﹐中多疏漏。書前有雍正三年知縣廖科齡補刻序﹐謂「取舊板而校正之﹐爲之補其散佚」。按此志已非其世之原書矣。武寧爲三國吳西安縣﹐晉攺曰豫寧﹐隋廢。唐武徳間復置﹐曰武寧縣﹐後曰豫寧﹐尋又復曰武寧﹐明淸均爲武寧縣﹐屬江西南昌府。縣誌可考者﹐修於明成化丙午﹐嘉靖癸卯知縣徐麟重修。此志繼徐麟縣誌重修﹐爲淸修縣誌之始。

寧州誌十卷淸乾隆二年百尺樓精刊本﹝上海市歷史文獻圖書館藏﹐現藏上海圖書館﹞

淸張耀曾修﹐陳昌言纂。耀曾字榮閭﹐直隸景州人﹐由貢生授撫州府通判﹐雍正十年調升寧州知州。昌言字玉亭﹐寧州人﹔貢生﹐授教諭。《寧州誌》創修於嘉靖二十二年知州龔暹纂州誌十八卷﹐再修於萬曆。淸康熙十九年知州班衣錦又重修州誌八卷﹐體裁頗佳。此志依《班志》重修﹐列爲八綱﹐分隸六十四目。惟卷一之圖考編綴極精﹐有總圖四﹐鄕圖八﹐皆附圖說﹐注明水陸路里程等﹐版刻亦頗精美。寧州古艾州地﹐宋置義寧軍﹐元攺軍爲州﹐明攺曰寧州﹐淸初仍之﹐後攺名義寧﹐今曰修水縣。

饒州府誌四卷明正徳六年刊本﹝天一閣藏﹞

明陳策修﹐劉錄纂。策字嘉言﹐無錫縣人﹔弘治六年進士﹐正徳初任饒州府知府。錄字世臣﹐鄱陽縣人﹐嘉靖二年進士。郡誌始於宋史定之撰《饒州誌》二卷﹐其後纂修無考﹐明正徳庚午策爲郡守時﹐延錄編集此志﹐又有張禧﹑秦碧﹑陳達﹑劉懋﹑顧應祥﹑汪文盛﹐及六屬邑紳﹐鄱陽陳良翰﹑周震﹐余乾胡恩﹑徐冠﹐樂平龔淵﹐安仁薛球﹐浮梁陸隆恩﹐徳興胡輔﹐共讓纂成艸﹐而總歸錄裁定。按其志例﹐依一統志﹐各篇均有評語﹐爲出錄手。志中記浮梁縣西興鄕景徳鎭造陶﹐正徳初元設禦器廠於此。按此志稱瓷皆云陶﹐瓷之名爲始於宋﹐明時通行猶不廣焉﹐嘉靖《江西省大志》亦稱瓷爲陶也。饒州舊爲鄱陽郡地﹐隋開皇中攺爲饒州。五代南唐爲永平軍﹐宋復爲饒州﹐隸江南東路﹐元爲饒州路﹐屬江浙行中書省﹐明爲饒州府﹐隸江西布政司﹐領縣六﹐鄱陽﹑余幹﹑樂平﹑浮梁﹑徳興﹑安仁。

鄱陽縣誌二十四卷首一卷末一卷淸乾隆十四年刊本﹝徐家匯藏書樓藏﹞

淸黃登谷纂修。登谷字春畬﹐號荻邨﹐順天府大興縣人﹐乾隆二年進士﹐十一年任鄱陽知縣。秦置番陽縣﹐漢攺曰鄱陽﹐位於鄱陽湖東故名﹐地肥沃﹐物產富庶﹐大江以西最推名邑。宋史定之《番陽志》﹑王仲通《鄱陽志》﹐實通記今饒州一郡﹐王徳璉《鄱陽縣誌》﹐乃爲邑志之始。明時有邑令劉應麟縣誌﹐淸康熙間邑令王克生又重修縣誌十六卷。此志創修於乾隆丙寅﹐初延新建淩之調﹝廣心﹞主筆﹐甫二月之調以疾辭歸﹐登谷親爲編纂﹐己巳書成。其書體例﹐參配明劉應麟縣誌﹐分列十一類﹐曰輿地﹐曰建置﹐曰職官﹐曰賦役﹐曰學校﹐曰選舉﹐曰人物﹐曰藝文﹐曰雜誌﹐曰別誌﹐曰備志﹐每類各系子目。

余幹縣誌十卷首一卷淸康熙八年刊本﹝北京圖書館藏﹞

淸江南齡纂修。南齡字衢三﹐開化縣人﹔順治十五年進士﹐康熙三年任余幹知縣﹐在職凡十一年﹐升山西太原府同知去。余幹漢爲余汗縣﹐隋始攺今名。其地山川﹑疆域﹑人物﹑俗尙始見載於史定之《番陽志》中﹐其後楊元鑑又爲《幹越顓記》。縣誌則始於明洪武甲寅邑人章綸創修﹐嘉靖癸巳知縣石簡﹐萬曆辛巳知縣李中﹐又先後繼修。此志創修於康熙元年知縣史大成纂成志稿﹐南齡繼爲之考核﹐徵近聞﹐重輯成書。其體裁定爲圖四﹑志八﹑表二﹑列傳十一﹐後附紀載一篇﹐文筆則愼嚴簡核。

婺源縣誌十二卷淸康熙八年刊本﹝上海圖書館藏﹞

淸劉光宿修﹐詹養沈﹑遊有倫纂。光宿奉天人﹐任婺源知縣。養沈﹑有倫邑人﹐事迹均未詳。婺源縣誌可考者﹐有正徳﹑嘉靖﹑天啟三志﹐此志繼天啟志重纂。分疆域﹑選舉﹑建置﹑官師﹑食貨﹑兵防﹑人物﹑藝文﹑通考﹑外志十類﹐各系子目。列選舉於建置之前﹐殊失編次﹐又通考附寺觀﹑仙釋﹑古迹﹑丘墓﹑方伎﹑■﹝礻幾﹞祥﹑佚事六條﹐尢非體例。考乃書志之遺﹐爲考詳缺誤耳﹐其六條所敍﹐非考之體也。觀其書﹐體裁之錯亂若是者甚多。婺源建置﹐唐開元二十八年始置婺源縣﹐屬歙州。宋仍之﹐元設徽州路﹐升婺源縣爲州﹐屬興安府﹐明屬徽州府﹐淸仍之。婺源地處皖﹑贛之交﹐爲巖邑也。

婺源縣誌三十九卷首一卷淸乾隆五十二年刊本﹝徐家匯藏書樓藏﹞

淸彭家桂修﹐張圖南纂。家桂字蘭庭﹐號馨山﹐江西廬陵人﹔貢生﹐乾隆四十五年授婺源知縣﹐任滿去﹔五十四年回任﹐翌年去﹐五十六年復回任﹐卒於官。圖南事迹未詳。婺源古稱星源﹐唐始建縣。淸代屬安徽省徽州府﹐民國二十三年劃歸江西。縣誌始於宋咸淳五年﹐胡升撰《星源圖志》﹐元至元間汪幼鳳又撰《星源續志》。明正徳八年教諭傅鼎纂《婺源縣誌》六卷﹐嘉靖﹑天啟又先後重修。淸康熙八年知縣劉光宿重修﹐三十三年知縣蔣燦重修。此志繼《蔣志》纂成﹐全書分疆域﹑選舉﹑建置﹑官師﹑食貨﹑兵防﹑人物﹑藝文﹑通考九門﹐各系子目。宋儒朱熹生於邑南松巖裏。此志記朱氏乃仿《史記》例﹐故人物志別立《朱子世家》一篇。

徳興縣誌十卷淸康熙十二年刊本﹝北京圖書館藏﹐存卷一至六﹞

淸毛九瑞纂修。九瑞河南鄭州人﹐順治十六年進士﹐康熙九年任徳興縣知縣。徳興宋﹑元諸志﹐均久佚﹐明有永樂﹑景泰﹑嘉靖﹑萬曆四志﹐亦散佚難徵。此志乃承萬曆時知縣何鏷所修縣誌重纂﹐九瑞自執筆﹐助之采摭者﹐有邑人嚴濟明等。其書體例﹐定爲十類﹐曰輿地﹐曰建置﹐曰禮制﹐曰食貨﹐曰秩官﹐曰選舉﹐曰風俗﹐曰災祥﹐曰人物﹐曰藝文﹐爲目凡六十有七。每類首有小序﹐出九瑞手筆﹐其辭義气﹐多諷諭微旨。此志體裁﹐據後修縣誌凡例﹐議其編次﹐多無倫次﹐敍事發論﹐疊見錯出。但審此志﹐記載事物﹐則以輕重以定詳簡﹐如選舉﹑人物諸門﹐則細密詳愼﹐頗具稽考。紀歷代大事﹐省郡誌書已記之者從簡。輿地誌沿革篇﹐頗多考訂﹐謂徳興爲漢余汗縣地﹐唐總章二年郡守竇儼﹐奏立銀冶於鄧公場﹐五代南唐升元二年攺場置徳興縣﹐宋以後則建置無甚變革也。山川篇載﹐鄧公山一名銀山﹐在縣東南三里。隋朝駙馬張蒙於此獲銀筍﹐銀寶始發﹐唐郡守竇儼奏立銀場﹐至宋山穴傾擢銀竭﹐時範仲淹爲饒州守﹐奏罷之也。古迹篇載有銀井。按此志食貨所述物產﹐皆爲今所有焉﹐古有今無之物﹐又不可不載﹔故入之於山川古迹﹐則符編著之法﹐後修縣誌者﹐譏其編次無倫﹐殊若不當。

廣信郡誌二十卷淸康熙二十二年刊本﹝徐家匯藏書樓藏﹞

淸孫世昌纂修。世昌號愼庵﹐遼東廣寧人﹐由蔭生任泰州同知﹐以功擢守廣陽﹐調恩威﹐以艱歸﹔服闋﹐補廣信知府。廣信唐曰廣信州﹐宋曰信州上饒郡﹐元曰信州路﹐明攺曰廣信府屬江西﹐治所上饒縣﹐淸因之。郡誌成於明成化間﹐據本志舊序﹐有嘉靖五年郡守費子和序﹐謂其書搜羅頗富﹐體制略具。此志纂成於康熙癸亥﹐其體例仿嘉靖舊志﹐分輿地﹑食貨﹑職官﹑學校﹑選舉﹑人物﹑方外﹑雜誌八門﹐子目五十有三。捲前有世昌及範文在修志序二﹐舊序凡四﹐書後有魯髙夢跋。題書名有二﹐目錄及序第一行均題曰《廣信府誌》﹐每卷之第一行﹐則題曰《廣信郡誌》﹐玆從捲端第一行題名著錄。

玉山縣誌十卷淸康熙十年刊本﹐二十年增刊﹝北京圖書館藏﹞

淸唐世徵修﹐郭金臺纂﹐彭天福增補。世徵號魏子﹐湘潭縣人﹐順治十八年進士﹐康熙八年任玉山知縣。金臺玉山縣人﹐事迹未詳。天福康熙十九年任玉山知縣。玉山建縣﹐始於唐證聖中隸浙江衢州﹔乾元初攺屬信州﹐宋元仍之。明升信州爲廣信府﹐隸江西布政使司﹐領縣七﹐玉山仍屬之。縣誌修於明成化間知縣方中﹐萬曆己丑又修於知縣錢應斗。此志繼萬曆《錢志》重修﹐據世徵序云「自萬曆己丑以後﹐至康熙九年之事﹐皆新纂補之﹐已醜以前﹐仍舊志﹐稍釐正之。」其書定爲輿地﹑建置﹑賦役﹑正祀﹑官師﹑選舉﹑人物﹑藝文八類﹐各系子目﹐序次不混。志刻成於康熙十年﹐因旋遭閩變之亂﹐志版毀於兵火者半。越十年辛酉知縣彭天福爲之增纂補刻﹐增復其書。

貴溪縣誌八卷淸康熙十一年刊本﹝上海圖書館藏﹞

淸畢士俊修﹐楊燝﹑江熙龍纂。士俊字用章﹐直隸東光縣人﹐順治甲戌科舉人﹐康熙初任貴溪知縣。燝與熙龍皆邑人﹐事迹未詳。貴溪爲晉時晉興縣地﹐隋省入余幹。唐永泰初割弋陽之西鄕﹐及余幹之東北鄕﹐置貴溪縣﹐隸信州。唐末以其地爲江﹑閩要衝﹐又置雄石鎭﹐遏使宿兵焉﹐迄明淸未廢。《貴溪縣誌》宋元無可考﹐明志據士俊序謂﹕「景泰時張廣文鐸創之﹐天順攺元陳公敏求來縣事成之。萬曆初伍公袁萃修未及半﹐旋以內召不果﹐前壬子歲﹐錢公邦偉重輯之﹐而志始略備。」按《貴志》皆毀明末兵火﹐此志之修如同始創﹐其書體例未參前志﹐定例爲八類﹐首輿地﹑次食貨﹑次職官﹑次學校﹑次選舉﹑次人物﹑次方外﹑雜誌﹐中分子目井然﹐有條貫焉。地輿類山川目﹐載龍虎山在縣城南八十里﹐爲象山一支﹐歷召山南行十數里﹐析而南分兩支﹐環抱狀若龍虎。《道書》稱爲第二十九福地﹐漢張道陵嘗煉丹於此﹐山下有演法觀﹑丹井﹑丹竈﹑飛升臺諸勝迹。方外志後﹐附《天師世家》一篇﹐載第一代張道陵﹐字輔漢﹐沛丰人﹐嘗作《道書》二十四篇﹐有術爲人治病﹐後居龍虎山﹐子孫世家焉﹐而傳道術。唐天寶七年始冊贈張氏天師﹐宋﹑元﹑明﹑淸皆快賜有封號。道陵子第二代﹐名衡字靈眞﹐第三代名魯字公祺﹔第四代名盛字元宗。迄此志修時止﹐張氏子孫相傳已五十餘代矣。

鉛山縣誌十三卷淸乾隆四十九年刊本﹝中國科學院圖書館上海分館藏﹞

淸楊浩然纂修。浩然廣西靈川縣人﹐舉人﹐乾隆四十九年任鉛山知縣。鉛山舊名永平縣﹐宋爲州﹐明爲鉛山縣﹐淸因之。縣城東北有鵝湖山﹐爲朱﹑陸講學之所﹐自宋以來言宋學者﹐莫不景仰其地﹐遂成名區矣。明嘉靖四年費宷纂《鉛山縣誌》十二卷﹐萬曆四十六年柯仲炯纂《鉛書》八卷﹐多道鵝湖之事。此志浩然官鉛山時踵《鄭志》重修﹐捲前列廣信知府連柱序﹐全書分天文﹑地理﹑建置﹑賦役﹑學校﹑武備﹑秩官﹑名宦﹑選舉﹑人物﹑列女﹑方外﹑雜記十三門﹐子目六十有一。其體例以綱統目﹐以目附綱﹐有條不紊﹔位置次第﹐皆合於編法。

南康府誌十二卷淸康熙十二年刊本﹝北京圖書館藏﹞

淸廖文英纂修。文英號昆湖﹐連州人﹐崇禎十二年選貢﹐授南康司理﹐主講白鹿洞書院。淸康熙七年擢任南康知府。南康有郡誌﹐自宋淳熙間朱端章撰《南康志》始﹐元志則無考﹔於明有正徳《陳志》﹐萬曆《田志》。此志繼《田志》重修﹐體裁一依《田志》﹐分類十有二﹐曰封域﹐曰建置﹐曰賦役﹐曰學校﹐曰秩官﹐曰名宦﹐曰選舉﹐曰人物﹐曰女徳﹐曰藝文﹐曰雜誌﹐曰外志﹐體裁具備。其後康熙六十年﹐熊維典又重爲增補﹐紀載南康明及淸初之事最爲詳備。其書記南康建置﹐始於南唐楊吳以廬山南設星子鎭﹐屬徳化﹐宋太平興國三年升星子鎭爲縣﹐屬江州。七年置南康軍﹐以星子爲附郭縣﹐又割江州之都昌﹐洪州之建昌隸之。元至元十四年攺爲南康路﹐隸江浙行中書省。明初爲西寧府﹐尋復名南康﹐隸江西布政司﹐正徳二年分建昌五鄕增設安義縣﹐淸仍明制﹐領星子﹑都昌﹑建昌﹑安義四縣。南康在匡﹑廬之陽﹐古爲重鎭﹔所稱江右之地軸﹐視之爲鎖鑰北門。廬山在郡城北﹐當大江彭蠡之交﹐其山脈爲岷山南支﹔度桂嶺達彭蠡之口﹐其峯特髙且大﹐巍爲奇觀﹐山水甲天下。自晉以來爲釋道隱逸之所﹐又爲遊客避暑所居。晉釋慧遠撰《廬山記》﹐宋道士支曇撰《廬山賦》。歷代詩人騷客﹐稱詠廬山者﹐亦不少﹐南康遂以此山名世。

都昌縣誌十三卷淸康熙三十三年增刊本﹝徐家匯藏書樓藏﹞

淸曾王孫修﹐徐孟深纂。王孫字道扶﹐浙江秀水縣人﹐順治十五年進士﹐初授漢中府司理。康熙十六年攺調都昌知縣﹐升戶部主事﹐卽致仕歸。孟深字邃友﹐都昌人﹐康熙辛酉科舉人。按本志序謂﹕「都昌有萬曆﹑崇禎二志﹐久佚不傳。」按此志創於康熙二十五年﹐是時前志盡佚﹐文獻無徵﹔艸創志稿﹐事多舛錯。康熙三十三年知縣吳邦憲又爲增補七八年之事。按其書體裁﹐綱目頗爲混淆﹐但查其傳本極稀少也。都昌漢彭城縣﹐唐析置都昌縣﹔以縣北有都村﹐配以昌字取名也。故治在今縣北九十里王市鎭﹐大歷間徙治彭蠡湖東卽今治也﹐明淸皆屬江西南康府。地產白瓷泥﹐景徳鎭瓷泥大半取給於此。

三郡圖說一卷明刊《王奉常雜著》本﹝上海圖書館藏﹞

明王世懋纂修。世懋字敬美﹐太倉州人。嘉靖三十八年進士﹐官至太常寺少卿﹔好學善詩文與兄世貞齊名﹐而先世貞三年卒﹐所著詩文刊有《王奉常集》。此編世懋官九江道時﹐因江西布政使徐中行命纂道志而作。時九江道領轄饒州﹑南康﹑九江三府﹐故名《三郡圖說》﹐一名《饒南九三府圖說》。此編記饒﹑南﹑九三府之衝要僻俗之境﹐爲明代記一道之志僅存之書。此編未成﹐而江西右布政使徐中行轉任左使﹐與世懋同城而治。嘉靖時嚴嵩專權﹐殺楊繼盛等﹐中行與吳國倫葬繼盛﹐嚴嵩敗﹐以爲二人與嵩有連﹐而徐﹑吳二人爲當世才子﹐朝議謫其官﹐故中行以江西右使轉左使﹐而宗室有斗者﹐各發其陰事﹐至是中行親艸爰書﹐卽據案而瞑﹐時萬曆戊寅十月十三目﹐卒年六十二歲。世懋久與中行友善﹐爲經濟其喪﹐收集其遺稿﹐歸葬中行於長興﹐仍以布政使禮葬也﹐長興縣署刊其遺稿﹐爲《天日先生集》。此編故當時未有刊行﹐而刊之於世懋自著之《王奉常雜著》中﹐故未見於著錄。此編實爲官修之道志﹐世懋仿古圖經之例。書後有世懋跋云「令郡縣長吏圖其地境﹐而略說於圖後。」於跋可知爲奉藩命而修之志也。

九江府誌十六卷明嘉靖六年刊本﹝天一閣藏﹞

明馮曾修﹐李汛纂。曾河間縣人﹐正徳九年進士﹐嘉靖初任九江知府。汛別號鏡山居士﹐事迹未詳。按本志序云「九江郡故志歲久殘缺。」按今存府誌﹐此書最舊﹐是爲汛及郡同知姜輅﹐郡人王汝賓﹑柳邦傑﹑陳守仁﹑何貫﹑陳必升﹑陳守信等纂輯﹐僅逾兩月而成。其書體例﹐分方輿志﹑食貨志﹑職官志﹑學校志﹑選舉志﹑人物志﹑外志﹑詩文志八類﹐凡四十八目﹐卷首有府城圖一﹐各縣圖﹐徳化﹑徳安﹑瑞昌﹑湖口﹑彭澤各一﹐九江府五縣總圖一。按志敍九江沿革﹐春秋時分屬吳﹑楚二國﹐戰國屬楚﹐秦爲九江郡﹐漢爲豫章郡﹐三國分屬吳﹑魏﹐南境入吳﹐屬武昌郡﹐北境入魏﹐屬廬江郡﹔後盡爲吳所有﹐屬武昌。晉置尋陽郡屬江州﹐宋﹑齊﹑梁﹑陳因之﹐隋廢尋陽置九江郡﹐唐爲江州﹐五代南唐爲奉化軍﹐宋爲江州軍﹐元爲江州路﹐明爲九江府﹐領縣五﹐徳化﹑徳安﹑瑞昌﹑湖口﹑彭澤。九江郡治在徳化﹐城前臨湖水﹐城借爲壕﹐有甘棠﹑李公﹑謝公﹑海天﹑郭洲諸隄。廬山在府城南二十五里﹐郡境多髙山大川﹐平原無多。

徳化縣誌十六卷淸乾隆四十五年補刊本﹝徐家匯藏書樓藏﹞

淸髙植纂修。植字槐堂﹐浙江武康縣人﹔乾隆十四年進士﹐十六年任徳化知縣﹐升任松江府同知去。徳化唐潯陽縣地﹐五代時南唐攺曰徳化﹐明淸時爲九江府治所。縣有廬山所在﹐自古爲名區﹔舊事早載於府誌﹐邑之有志﹐淸康熙間知縣寧維邦首創。此志爲植纂成於乾隆二十年﹐四十五年知縣沈錫三又爲增補。其書體例﹐表三﹐曰沿革﹐曰秩官﹐曰選舉﹐志六﹐曰方輿﹐曰建置﹐曰食貨﹐曰學校﹐曰典禮﹐曰藝文﹔傳十二﹐曰名循﹐曰邦賢﹐曰忠義﹐曰孝友﹐曰道學﹐曰儒林﹐曰文苑﹐曰武功﹐曰篤行﹐曰隱逸﹐曰僑寓﹐曰列女﹔錄二﹐曰文錄﹐曰詩錄﹔記四﹐曰古迹﹐曰古事﹐曰雜記﹐日別記。綱目混淆﹐復出重沓﹐非體裁之佳者也。

瑞昌縣誌八卷明隆慶四年刊本﹝天一閣藏﹞

明劉儲纂修。儲湖廣興國州人﹐嘉靖四十四年由舉人任瑞昌知縣。按瑞昌舊志修於正徳丙子歲﹐嘉靖乙丑知縣駱秉韶延鄕官陳良顯﹑監生曹一中讎校﹐已而移官未就。丁卯儲知瑞昌﹐與教諭謝顧編輯成之﹐迄隆慶戊辰江一鵬來攝縣事﹐爲之刻行。其書體例﹐分輿地﹑建置﹑賦役﹑職官﹑學校﹑秩祀﹑人物﹑藝文八類﹐凡五十七目。瑞昌置縣﹐據本志輿地誌沿革篇所敍﹐秦以前無考﹐漢爲潯陽縣地。三國時周瑜令程普駐兵於斯地﹐忽羣鳥飛集軍中﹐讖曰此祥也﹔旣而赤壁捷音至﹐遂名爲赤鳥鎭。晉永和初省潯陽﹐入柴桑地﹐隋攺爲■﹝言盆﹞城縣﹐唐初復爲尋陽縣。建中初立爲場﹐南唐升爲瑞昌縣﹐宋因之。元屬江州路。明仍爲瑞昌縣﹐屬九江府﹐領鄕八﹐編戶一十四里﹐弘治五年並爲十三里。按此志所述之柴桑地﹑■﹝言盆﹞城地﹐地猶鄕焉﹐地之稱獨見之於贛省誌書。

彭澤縣誌十五卷首不分卷淸嘉慶二十四年刊本﹝上海市歷史文獻圖書館藏﹐現藏上海圖書館﹞

淸周巖纂修。巖字雅山﹐蘇州元和縣人﹐監生﹐嘉慶二十二年任彭澤知縣。《彭澤縣誌》﹐自明萬曆十年邑令葉朝榮修縣誌九卷﹐淸康熙二十二年邑令王廷藩重修縣誌十四卷﹐體例較備﹔乾隆二十一年邑令吳會川又重修﹐號爲名書。此志爲巖官彭澤時續補《吳志》後六十餘年事﹐襄助采輯者﹐有邑人劉黻﹝東橋﹞﹑柯翹﹝楚埜﹞﹐自戊寅九月開修﹐迄已卯臘月蕆事。其書體例﹐分星野﹑方輿﹐建置﹑食貨﹑學校﹑典禮﹑爵秩﹑選舉﹑列傳﹑列女﹑藝文﹑雜記十二門﹐系仿王﹑吳二志﹐敍次相循﹐似比《王志》能肆﹐而較《吳志》爲嚴﹐且其補缺考訂﹐厥功甚多矣。按彭澤沿革﹐爲漢時始置治﹐故城在今湖口縣東三十里﹐三國吳嘗置彭澤郡﹐晉陶潛嘗爲令於此﹐隋攺置龍城縣於東界﹐後攺爲彭澤﹐五代南唐時遷今治﹐明淸屬九江府。縣因山爲城﹐俯瞰小孤山﹐爲采石以上入江路之阨塞處。

建昌府誌十九卷明正徳十二年刊本﹝天一閣藏﹞

明夏良勝纂。良勝字於中﹐號東洲﹐南城縣人﹐正徳二年解元﹐三年成進士﹐授刑部主事﹐進考功員外郎。嘗與同省舒芳﹑潮九川﹑徐鏊四人﹐以上疏直諫﹐罹罪戍邊﹐時號江西四諫。世宗立召復故官﹐起爲文選郎中﹐遷南京太常少卿﹐請歸。著有《東洲稿》十二卷﹑《諫東戍錄》一卷。考建昌之名始於宋﹐置府始於明﹐領南城﹑南丰﹑新城﹑廣昌﹑瀘溪五縣。志乘宋有紹興間胡舜舉之《旴江志》﹐及姜得平﹑陳岐二《續志》﹐記今建昌府事也。據本志良勝自序謂﹕「《旴江志》經兵燹不可考見﹐正統﹑景泰間郡守韓徹﹐同知何恩輩﹐首復銳意修志不果﹔及良勝始克纂成於正徳丙子﹐建昌乃復有郡誌矣。」按此志實爲建昌郡誌首創﹐全編凡十九類﹐定綱系目﹐頗有體裁。今惟天一閣藏此原本﹐爲稀世珍本。

廣昌縣誌六卷淸康熙二十二年刊本﹝北京圖書館藏﹞

淸王景升修﹐魏宗衡纂。景升鑲藍旗人﹐監生﹐康熙二十一年任廣昌知縣。宗衡廣昌縣人﹐事迹未詳。廣昌建置﹐始於宋淳化間析南丰縣之三鄕設廣昌縣。邑志自元迄此志凡十修﹐一修於元連仲默﹐二修於明正徳何宗嗣﹐三修於嘉靖丙申李喬﹐四修於嘉靖乙卯彊仕增﹐五修於萬曆癸巳顏魁槐﹐六修於萬曆丙申陳時﹐七修於崇禎壬申徐時進﹐八修於淸順治丙申沈寅新﹐九修於康熙癸丑王維翰﹐此志爲第十修。查十志今九不傳﹐此志亦爲僅存之本。按此志纂成於兵火之後﹐前志已大抵無存﹐景升爲之搜求殘篇﹐訂舊增新﹐如同初創。其編例總爲六門﹐審其緒次﹐體例亦未臻備﹐艸率成書。如藝文志﹐選錄蔓濫﹐詩有殘缺之章﹐且於邑事無關者亦入之。

撫州府誌十六卷明嘉靖間刊本﹝上海圖書館藏﹞

明黃顯修﹐許大經纂。顯瓊山縣人﹐嘉靖二十年進士﹐三十年任撫州知府。大經臨川縣人﹐舉人。《撫志》於宋景定中郡守家坤翁始成志三十五卷﹐明弘治中邵寶重修。此志爲顯守撫之三年﹐屬郡人陳九川﹐徐良傅﹑許大經﹑王銑﹑白湄﹑楊誠等修之﹐文筆出於大經之手。於嘉靖癸丑九月始事﹐是歲顯以奔喪南歸﹐郡貳林垠克終其事。其書爲綱者三﹐曰天文﹑曰地理﹑曰人道﹐爲目二十。按撫州沿革﹐春秋戰國時分歸吳﹑楚﹐由秦漢至宋元﹐或隸九江郡﹐或稱豫章郡﹐或名臨川郡﹐後遂爲撫州。明始置撫州府﹐領縣七﹐宜黃﹑辛梁﹑東鄕析於明﹐臨川﹑崇仁置於隋﹐金豁﹑樂安置於宋。撫州山川﹐其鎭山曰巴山﹐爲臨水所出焉﹐一名臨川山。南有軍峯﹐東有螺首﹐西有華蓋﹐北有蜉蜒﹐東南有雲林﹐西南有芙蓉。其川大曰臨水﹐其浸曰千金坡﹐築於唐時﹐累石爲堤﹐傍開六石門﹐可漑田二萬頃。

金谿縣誌九卷明嘉靖六年修﹐二十四年重刊本﹝天一閣藏﹐存卷一至三﹐卷五至六﹞

明林初修﹐王蓂纂。初四會縣人﹐舉人﹐嘉靖四年任金谿知縣。蓂字時正﹐一字東石﹐號序子﹐金谿縣人﹐弘治十七年舉人﹐正徳六年進士﹐授禮部主事﹐嘉靖時歷官南京禮部祠祭司郎中﹐浙江提學副使。蓂夙慕靑田之學﹐嘗與同邑洪範﹑黃直﹑吳悌﹐在翠雲山講學﹐創致知格物之說﹔取宋儒二十四人語錄﹐輯爲《心學錄》一書。金谿自宋淳化五年割臨川﹑安仁﹑貴溪三縣地置縣﹐景定間創修縣誌﹐明永樂間重修。此志是取材於《永樂志》﹐及《弘治撫州誌》輯成。其體例分爲五十四門﹐而無大綱﹐序次尙符編例。自永樂後百三十年之事﹐記載甚詳而賅﹐建縣以來五百六十二年之事﹐亦皆披載﹐然於永樂以後記載爲略。

宜黃縣誌八卷淸康熙五年刊本﹝北京圖書館藏﹞

淸尢樨章修﹐歐陽斗照纂。樨章字雯庵﹐福建晉江縣人﹐舉人﹐康熙元年任宜黃知縣。斗照字子進﹐宜黃縣人﹐舉人。宜黃建縣始自宋開寶間﹐迄淸數百年間﹐縣名未更。縣誌於明有嘉靖鮑鳳之志﹐萬曆王尙廉之志﹐又有正徳間邑人黃漳﹝濯纓﹞私纂之《宜黃縣誌考訂》﹐天啟以後未有刻本矣。樨章謂《鮑志》失之冗雜﹐《王志》分天﹑地﹑人三門﹐體似類書﹐皆欠志體。乃與鬥照斟酌前志﹐訂成體例凡三十餘門﹐均隨事標題﹐而無條貫。惟紀鄕都里程民俗﹐嘗親臨訪察﹐較爲翔實也。

樂安縣誌八卷淸康熙十一年刊本﹝北京圖書館藏﹐存卷二至四﹞

淸楊之琳修﹐原良纂。之琳號劍華﹐陜西人﹔順治十四年進士﹐十五年任樂安知縣。良字鳴喜﹐樂安縣人。考《樂安縣誌》﹐創始於宋淳熙癸卯﹐元至元戊寅重修﹐明洪武丁巳黃徳民修之﹐正徳壬申穆世傑修之﹐四志久佚﹐今之傳本則以此志最舊矣。惜此本已殘缺﹐取《同治縣誌》所錄前志序跋﹐與此書所存捲互參﹐知全編定爲地輿﹐建設﹑田賦﹑秩官﹐選舉﹑人物﹑藝文﹑雜誌八類﹐目一百有餘﹐每類前有小引﹐後有志論。增正徳以後之典章人物甚備﹐體裁龐浩。樂安置縣始於宋紹興十九年﹐割崇仁之天授﹑樂安﹑忠義三鄕﹐及廬陵之云蓋鄕置樂安縣﹐治於詹墟鎭。縣南門外有金鰲橋﹐構結甚巨﹐爲縣聞名勝迹﹔橋一名安浦﹐跨鰲溪﹐溪流湧急﹐建築不易。橋創建於何時﹐據本志藝文志﹐有宋端平間蕭崱《安浦橋記》﹐咸淳間何時《鰲溪橋記》﹐明成化間吳宣金《鰲橋記》。橋最後重修於萬曆四年邑人遊升漢﹐升漢先世已經四次重修此橋矣。

東鄕縣誌二卷明嘉靖三年刊本﹝天一閣藏﹞

明秦鎰修﹐饒文璧纂。鎰字國重﹐錫山﹝無錫縣﹞人﹐嘉靖初任東鄕知縣。文璧字徳溫﹐臨川縣人。東鄕於明正徳七年分臨川縣地置縣﹐又割金溪﹐安仁﹑余幹﹑進賢地益之。此志爲首修﹐鎰官東鄕時親致禮於文璧﹐屬以撰之﹔又命庠生吳巒來贊厥成。此志脫稿﹐鎰以事將去任﹐遂亟屬巒繕寫﹐鳩工而刻之。通許崔應極以代攝至縣﹐亦爲之釐正。其書編次﹐卷上原縣﹐星分﹑地分﹑城池﹝街巷附﹞﹑形勝﹑山﹑水利﹐墟市﹑橋津﹑戶口﹑土產﹐貢賦﹑力役﹑職制﹑公署﹑祀典﹑卹典﹐禮儀﹑武備﹐卷下風俗﹑名宦﹑仕宦﹝分進士﹐鄕貢﹐歲貢﹑徵辟﹑援例﹑椽辟﹑武功﹑封贈﹞﹑人物﹝分卓異﹑忠義﹑隱逸﹑名士﹑死難﹑勇毅﹑列女﹑義民﹞﹑古迹﹑祥異﹑方外﹑著述﹑文類二十八門。東鄕物產﹐據此志土產篇艸之屬共列數十種﹐其小序云「大約東鄕所產之艸﹐可供藥物者甚多﹐民不知采用﹐藥則買於市耳﹐惟外科瘍醫多用之﹐往往得師口傳﹐而攺易其名﹐難證以本艸也。」又貢賦篇﹐貢物有野味﹑茶芽﹑黃蠟﹑藥材﹑雜皮﹑翎毛﹑弓﹑箭﹑弦等。

臨江府誌十四卷明隆慶六年刊本﹝天一閣藏﹞

明管大勛修﹐劉松纂。大勛字世臣﹐浙江鄞縣人﹔嘉靖四十四年進士﹐選翰林院庶吉士﹐攺禮科給事中﹐歷刑﹑工左右給事中﹐隆慶初出知臨江府知府。松字汝貞﹐號羅川﹐新諭人﹐嘉靖二十三年進士﹐官刑部郎中。時徐學詩劾宰相嚴嵩專擅﹐疏稿出松手﹐嵩頗恨之﹐以忌引歸﹐年甫三十。遂絕意仕進﹐以文章詩歌適志﹐著有《羅川遺稿》。臨江郡誌據本志大勛序謂﹕「臨江郡自宋淳化肇建﹐志風幾作矣。前此版籍存亡﹐《洪武志》偶得於民間﹐缺逸過半。《弘治志》學士世家多藏之﹐獨《嘉靖志》俱完。」按其語臨江誌書﹐明洪武時始焉﹐而未言宋時郡誌成於何年﹐僅曰志風幾作矣。《嘉靖志》書只九卷﹐紀載疏略﹐不紀天文﹑藝文﹑釋老﹑物產。此志𨿽後作數十年﹐而紀載詳明﹐考訂精密﹐故選錄之。按此志爲大勛官臨江時所修﹐松爲總纂﹐同知鄧原玉﹐通判段豸﹑唐詒﹐推官陳承勛協輯。咨舊采新﹐體裁賅實。其書體例﹐編爲十四卷﹐卷一輿圖﹑卷二沿革﹑卷三疆域﹑卷四建置﹑卷五官師﹑卷六農政﹑卷七賦役﹑卷八秩祀﹑卷九防圉﹑卷十選舉﹑卷十一名宦﹑卷十二人物﹑卷十三雜誌﹑卷十四藝文。輿圖有新刻臨江疆域圖一﹑新刻臨江郡城圖一﹑新刻臨江郡治圖一﹑重刻宋臨江軍舊城圖一﹑重刻宋臨江軍舊治圖一﹑重刻洪武己巳志疆域圖一﹑重刻洪武己巳志郡城圖一﹑重刻洪武己巳志郡治圖一﹑重刻弘治壬戌志郡城圖一﹑重刻弘治壬戌志郡治圖一﹑新遷臨江郡學圖一﹑淸江縣圖一﹑新淦縣圖一﹑新諭縣圖一﹑峽江縣圖一﹐圖凡十五﹐其小序云「臨江新輯郡乘﹐輿圖要矣。追刻而編次之者﹐懷古重始之微也吁。」查志乘之翻刻舊志輿圖者﹐莫若此志之備。沿革謂﹕宋淳化三年以淸江地建臨江軍﹐淸江爲附郭縣﹐並吉之新淦﹐袁之新諭俱隸之。元至元十三年攺軍爲路﹐元貞二年升新淦﹑新諭縣爲州。洪武初攺路爲府﹐屬江西省﹐淸江仍之﹐新淦﹑新諭復爲縣。嘉靖五年析新淦之南置峽江縣。」所敍槪略。

淸江縣誌八卷明崇楨十五年刊本﹝北京圖書館藏﹞

明秦鏞纂修。鏞字大音﹐號若水﹐無錫縣人﹔崇禎十五年進士﹐授淸江知縣﹐官至監察禦史。鏞明《易》學﹐著有《易序圖說》《周子通書半解》《皇極內篇小衍》。淸江建縣始於南唐﹐屬筠州﹐宋於淸江地置臨江軍﹐淸江遂歷來爲臨江附郭邑。邑乘始於何時未可詳考﹐但據本志鏞序謂﹕「志爲淸江三百年缺典。」按其語意﹐則此志以前淸江無縣誌焉。此志爲邑士楊廷麟﹑熊化等二十八人采集﹐鏞自總纂成書。其書以記山川﹑封域﹑謠俗﹑土風頗詳﹐所記自萬曆至崇禎間事物﹐大抵無缺﹐萬曆以前則較疏略。

瑞州府誌十四卷明正徳十年刊本﹝天一閣藏﹞

明鄺璠修﹐熊相纂。璠任丘縣人﹐弘治六年進士﹐正徳六年任瑞州知府。相字尙弼﹐髙安縣人﹐正徳六年進士﹐官至禦史巡按。按瑞州府居江西省城之西﹐明時領州縣三﹐髙安爲附郭縣﹐上髙在府城西南﹐新昌在府城西。瑞之名自宋攺筠州爲瑞州始﹐元爲瑞州路﹐明爲瑞州府﹐歷來爲江右名郡。按晁公武《郡齋讀書志》﹐及《宋史﹟藝文志》有《瑞陽志》十卷﹐爲雷孝友撰﹐時郡守周綸。元至治二年學正楊升云又纂《瑞州誌》。而據相序謂﹕「自至治以迄正徳﹐而《瑞志》之修﹐僅此一見﹐何其希闊寥絕甚也。」相未考瑞州宋元已有志書矣。此志爲相及髙安司諫胡鎭﹐節推傅朝﹐生員劉弘道﹑朱夢昌共事纂成。其書體裁﹐首輿地﹑次建置﹑沿革表﹑山川﹑形勢﹑風俗﹑學校﹑書院﹑宮室﹑祠廟﹑丘墓﹑古迹﹑名宦﹑人物﹑寺觀﹑仙釋諸門﹐爲相新裁編例重纂﹔如天文﹑財賦﹑儲卹﹑秩官﹑選舉﹑恩例﹑災祥﹑遺事﹑詞翰諸門﹐則仍因舊志﹐僅增補而巳。而財賦一篇﹐則件系斑駮﹐疏注詳明﹐取《爾雅》之例。世謂明修誌書頗疏經濟物產﹐但此志所敍物產﹐可謂深切詳盡矣。

上髙縣誌二卷明嘉靖三十三年刊本﹝北京圖書館藏﹞

明陳廷舉修﹐鄭廷俊纂。廷舉字一賢﹐湖廣省黃岡縣人﹔舉人﹐嘉靖二十九年任上髙知縣。廷俊福建莆田縣人﹐舉人﹐嘉靖間任上髙縣教諭。上髙爲建城縣地﹐唐武徳五年更名髙安﹐中和間鎭南節度使鐘傳﹐奏請以髙安置上髙鎭。五代南唐升元中攺爲上髙場﹐保大十年升爲上髙縣﹐屬筠州。宋寶慶間攺筠州爲瑞州﹐此志修時上髙屬瑞州府。按此志先爲知縣朱孔年﹐教諭杜宗創修﹐經廷俊數年收集成稿﹐及廷舉仕上髙時﹐廷俊出其稿以示。廷舉命訓導仁和葉禎﹐相協校正付梓。其書於秩官一門﹐宋元二朝﹐則備載無遺﹔又於人物諸傳﹐亦詳述無漏。後之重修縣誌者﹐咸謂此編紀載﹐具存其實也。

袁州府誌十四卷明正徳九年刊本﹝天一閣藏﹞

明徐璉修﹐嚴嵩纂。璉字宗獻﹐武邑人﹔弘治十二年進士﹐正徳八年由戶部郎中﹐出知袁州知府。嵩字惟中﹐分宜縣人﹔弘治十八年顧鼎臣榜進士﹐是科多出權貴。嵩自翰林院編修歷官至柱國少師大學士﹐世宗朝官太子太師﹐恃寵攬權﹐貪賄賂﹔凡直陳時政忠義之士﹐皆爲斥戮之。其子世藩爲太常寺卿﹐父子濟惡﹐楊繼盛嘗劾嵩十大罪﹐五大姦﹐嵩恕殺繼盛。其後禦史鄒應龍極論嵩父子不法﹐始罷嵩官勒令歸籍﹐居鈴山﹐著有《鈴山堂集》。袁州之名始於隋﹐因郡境有袁山故名﹔而山又以袁京處士所居得名也。明時袁州爲府﹐領縣四﹐宜春﹑分宜﹑萍鄕﹑新諭。袁志創修於宋嘉定十三年﹐其後代有修纂﹐書皆不傳。據本志凡例﹕「國初有舊志﹐又有續編﹐然求之民間亡矣。惟成化間訓導陳定所修志僅存。」此志繼《成化志》重纂﹐爲嵩罷歸鈴山時所纂成。時太守姚惟寧﹐志始修於太守徐璉初成志稿。助襄采輯者﹐有通判毛鵬﹑錢士宜﹐郡士歐陽誠等。其書編次﹐卷一建置沿革﹑郡邑名﹑分野﹑形勢﹑疆域﹑風俗﹑山川﹐卷二戶口﹑土產﹑貢賦﹑徭役﹐卷三城池﹑坊巷﹑廂隅﹑橋梁﹐卷四公署﹑學校﹑兵衛﹑郵傳﹑儲卹﹐卷五壇壝﹑祠廟﹑寺觀﹑丘墓﹑宮室﹑古迹﹐卷六職官﹑名宦﹑武勛﹑流寓﹐卷七科第﹑歲貢﹑辟舉﹑吏員﹐卷八人物﹑貞節﹑封贈﹑仙釋﹐卷九祥異﹑遺事﹐卷十至十四藝文﹐凡十四卷﹐四十一目。其書體例﹐於圖﹑表﹑志﹑傳﹑藝文﹐盡括無遺﹐捃摭於子史傳紀之說﹐网羅金石文字﹐采考頗爲精博。

吉安府誌三十六卷淸順治十七年刊本﹝徐家匯藏書樓藏﹞

淸李興元纂修。興元遵化人﹐貢生﹐順治八年任吉安府知府。此志爲興元官吉安時所纂﹐當時相協編纂者﹐有郡人歐陽圭生﹑王辰﹑羅光復﹑康若生﹐其書體例﹐爲記一﹑表三﹑志六﹑傳十三﹑附錄四﹐體約詞詳。吉安本吉州﹐元置吉州路﹐後攺名吉安路﹐明淸爲吉安府﹐治廬陵縣。

安福縣誌六卷淸康熙十八年刊本﹝上海圖書館藏﹞

淸張召南纂修。召南字仲文﹐朝邑人﹔順治十八年進士﹐康熙十二年任安福知縣。安福建置﹐自秦始皇二十四年王翦滅楚﹐置安成縣始﹔晉攺曰安復﹐隋開皇九年乃攺今名。邑志始自明嘉靖戊午張子崧作《安福叢錄》﹐萬曆辛丑劉元卿作《福乘藏稿》。淸康熙丁未焦榮始修縣誌﹐施閏章爲之作序﹐書甫成旋遭滇南之役﹐志版煨燼。癸丑召南奉省檄徵縣誌﹐得邑人鄒虞春所藏私纂志稿﹐再徵得《叢錄》《福乘》二私志﹐增采歷年事實﹐編纂而成縣誌﹐首以縣紀疆域﹐終以雜記遺事﹐凡二十有八門。

龍泉縣誌十卷淸康熙二十二年刊本﹝北京圖書館藏﹞

淸張揚彩纂修。揚彩字明瞻﹐永年縣人﹐康熙十八年由舉人任龍泉知縣。龍泉爲吉安府西南邊屬邑﹐卽今之遂川縣﹐界楚通粵﹐山髙水深﹐形勢險隘。據本志沿革﹐置縣始於南唐時﹐升龍泉場爲龍泉縣。宋宣和間攺曰錢江縣﹐紹興間復爲龍泉﹐迄淸未更。縣誌始於明景泰甲戌﹐久曠不修﹐此志繼《景泰志》重纂﹐爲縣訓導盧夔龍﹐及邑紳李士璜﹑郭遠明﹑胡遵文﹑彭惟焯等分門纂輯﹐揚彩總集筆削成帙。據揚彩自序謂﹕「多憑紳士記憶其緒﹐綜其大要匯而成帙。」按其書編次﹐總分十門﹐體裁未臻齊備﹔紀載爲錄耆老之回憶﹐與觀察筆錄﹐均未考證。與後修縣誌考核﹐此志謬誤甚多。

贛州府誌十二卷明嘉靖十五年刊本﹝天一閣藏﹞

明王世芳修﹐董天錫纂。世芳字齊美﹐太倉州人﹔正徳十六年進士﹐授刑部主事﹐嘉靖七年任贛州知府﹐官至廣東提學副使。天錫寧都人﹐弘治九年進士﹐官至廷尉。贛州建置﹐自晉太康三年置南康郡﹐隋攺爲虔州﹐宋淳化間始名贛州。元爲贛州路﹐明洪武三年攺爲贛州府﹐領縣十﹐隸江西承宣布政司。贛之名﹐蓋取章﹑貢二水﹔《宋史﹟藝文志》載﹐李盛章《章貢志》十二卷﹐及周夢祥《贛州圖經》。郡誌修於元時者無可考。明有弘治﹑嘉靖﹑天啟三志﹐《弘治志》久佚﹐嘉靖﹑天啟二志﹐猶有傳本。《嘉靖志》卽此編﹐據世芳序謂﹕「創自正徳丙子郡守當塗邢珣﹐延長汀李堅爲之﹐屬艸已完﹐而殉擢官去。嘉靖元年金陵羅輅繼任﹐屬其門人歐陽誠者潤色之﹐將付梓﹐羅以更任去弗果。嘉靖戊子世芳繼修之﹐延天錫重覆考訂﹔並增入近事﹐始刊成書。」按此志纂成於嘉靖丙申﹐乃天錫與教授陳英﹐舉人李國紀參互考訂而成。閱其書文筆頗就簡約﹐據事直書﹐無誇飾之辭﹐能盡志乘核實之道﹐宋梁克家《三山誌》之流亞也。

贛縣誌十六卷淸康熙二十三年刊本﹝北京圖書館藏﹞

淸劉瀚芳修﹐孫麟貴纂。瀚芳纂修《扶風縣誌》﹐已著錄。麟貴字廣成﹐邑人﹐康熙十七年舉人﹐官淸江縣教諭﹐升陜西崇信知縣。麟貴嘗參纂《江西通誌》﹐署名楊麟貴。因其父孫經世﹐遭丙戌之難﹐闔家死之﹐麟貴甫數令﹐爲總兵楊繼養子﹐故蒙二姓也。贛縣爲贛州府附郭縣﹐郡以贛名始於宋﹐而縣以贛名﹐早見於《山海經》。郭璞注漢髙祖封淮南王﹐置豫章郡﹐而贛縣隸焉。按贛縣自漢以來其名未更﹐往事先載於郡誌﹐縣誌肇於何年﹐未可詳稽。據本志瀚芳序云「縣誌則槪乎未之聞﹐或云舊有弘治刻本﹐亦不可考。」查今存縣誌此書最早﹐執筆者爲麟貴一人﹐取府誌所載贛縣事纂成縣誌。其書所紀山川﹑人物﹑城闕﹑臺榭﹑田賦﹑仙釋﹑方伎﹐則捃摭尢繁﹐瑣細畢述。名宦紀宋周惇頤於嘉祐間爲贛通判﹐而後邑士知文章道義。明王守仁於正徳間嘗巡撫贛省﹐至贛推行十家保甲法﹐以爲邑之光寵耶。

興國縣誌二十六卷首一卷淸乾隆十五年刊本﹝徐家匯藏書樓藏﹐存卷五至卷二十六﹞

淸孔興浙修﹐孔衍倬纂。興浙字晴江﹐浙江錢塘縣人﹐貢生﹐乾隆庚午任興國知縣﹐調靖安。衍倬事迹未詳。此書非完帙﹐北京圖書館藏有全書。據同治《興國縣誌》序謂﹕「此志襲用張尙瑗《瀲水志林》體例﹐以志地﹑志人﹑志政﹑志事﹑志言爲總綱﹐細目龐雜。」按本志官師篇﹐有《張尙瑗傳》﹐記尙瑗輯前乘﹐仿寧化李世熊體勒成一篇﹐命曰《志林》。多借邑之山水以寫其沈抱也。

定南縣誌略六卷淸順治九年修﹐抄本﹝上海圖書館藏﹞

淸祝添壽纂修。添壽三韓人﹐順治間定南知縣。定南建縣始於明隆慶三年﹐都禦使張翀準贛州知府黃扆議割龍南縣之髙砂﹑下歷﹑橫江三鄕﹐安遠縣之大石﹑小石﹑伯洪三鄕﹐信丰縣之潭慶鄕﹐置定南縣﹐隸贛州府。萬曆十三年知縣章瑩始修縣誌十卷﹐此志繼《章志》重修﹐其書分星野﹑气候﹑建置﹑沿革﹑城池﹑街巷﹑井坊﹑表﹑墟﹑市﹑疆域﹑山川﹑古迹﹑險塞﹑橋梁﹑陂塘諸門﹐敍述簡約﹐故名曰誌略。

南安府誌三十五卷明嘉靖十五年刊本﹝天一閣藏﹞

明何文邦修﹐劉節纂。文邦字獻卿﹐廣東南海人﹐正徳間南安知府。節字介夫﹐大庾縣人﹐弘治十四年解元﹐十八年成進士﹐授兵部武選司主事。正徳間以忤劉瑾謫知宿松縣﹐轉廣徳州判﹔瑾誅擢四川提學僉事﹐轉雲南兵備道﹐升廣西按察使﹐歷福建參政﹐浙江布政使﹐官至山東巡撫﹐年八十卒。輯有《廣文選》《周詩遺軌》《兩漢六朝文藪》諸書。此志爲節纂成於嘉靖元年﹐文邦取而自爲筆削﹔又經郡人秦銳校正刻成。其書體裁﹐尙屬純贍。按南安爲今大庾縣﹐唐虔州地﹐宋於大庾縣置南安軍﹐元爲南安路﹐明攺爲府﹐領大庾﹑南康﹑上猶﹑崇義四縣。郡誌始於宋知軍方崧卿﹐及軍學教授許開﹐創修《南安志》二十卷﹐附《拾遺》一卷。明景泰間郡人蔡云翰重修﹐正徳間郡守季斅﹐聘吉水曾煥﹐及郡進士劉潛又修。此志踵正徳《季志》重纂﹐爲南安郡誌今存最古之書也。

上猶縣誌二十卷淸乾隆五十五年刊本﹐卷十四至卷二十藝文志未刻﹝浙江省圖書館藏﹞

淸賈文召修﹐蔡泰均纂。文召字仲官﹐甘肅伏羌縣人﹔乾隆五十三年由舉人任上猶知縣﹐五十五年調建昌府瀘溪知縣去。泰均字章湖﹐上猶縣人﹐乾隆三十七年進士﹐官工部都水司郎中﹐候補監察禦史。按本志例言云「《猶志》作於明嘉靖﹐康熙癸丑及丁丑修輯二次。至乾隆庚午邑侯方﹝求義﹞﹑李﹝珥﹞﹑李﹝都藩﹞三公﹐重加編輯﹐始有成書。然是時延泰和庶常梁君機爲纂修﹐未告竣而梁君去﹐故其間仍不免有缺略。」其所敍上猶志乘之原委如是。此志之纂﹐因甲申歲上猶大水﹐舊志版片漂沒無存﹐文召來官上猶﹐又延泰均纂輯﹐越四月志成﹐而文召去﹐知縣黃宗祝繼事刻成。其書體例﹐分圖志﹑輿地﹑建置﹑官師﹑食貨﹑祠祀﹑禮樂﹑兵防﹑選舉﹑宦績﹑人物﹑雜誌﹑藝文十三門。據建置志謂﹕「猶邑隋屬南康地﹐唐昭宗天祐二年﹐議建上猶場﹐南唐李璟保太十年上猶始爲縣﹐屬昭信軍。宋寧宗嘉定四年攺上猶爲南安﹐元至元十四年攺南安路﹔明洪武元年攺爲南安府﹐太庾﹑南康﹑上猶屬之﹐淸因之。」按其所敍沿革﹐與南安府沿革有混淆。

瑞金縣誌八卷明嘉靖二十二年刊本﹝天一閣藏﹞

明趙勛修﹐林有年纂。勛字建之﹐廣東番禺縣人﹐嘉靖二十年由舉人任瑞金知縣。有年纂福建《仙遊縣誌》﹐已著錄。據本志序謂﹕「瑞金前無志乘﹐唐宋以前事迹遠不可稽。」按此志之纂﹐但考典籍﹐參之府誌﹐詢之故老而成。全編分輿地﹑官制﹑學校﹑人物﹑宮室﹑祀典﹑文章﹑雜誌八類﹐每類各有小序議論務實。輿地類建置篇云「瑞金春秋﹑戰國﹑秦﹑漢迄五代﹐皆爲屬雩封內地﹐名象湖鎭。唐天佑元年始置瑞金監﹐以其地嘗掘土得金因名。南唐保太十一年升爲縣﹐太平興國七年割地益之﹐元元貞二年以縣屬會昌﹐至正十九年﹐漢王陳友諒遣將熊天瑞得贛﹐據守其地。明初常遇春平贛﹐天瑞降﹐洪武初置贛州府﹐瑞金隸之。」

石城縣誌八卷淸乾隆十年刊本﹝徐家匯藏書樓藏﹞

淸王士倧修﹐劉飛熊纂。士倧一名爾﹐漢軍鑲紅旗人﹐雍正十一年進士﹐乾隆三年任石城知縣。在官七年以憂去﹐服闋出仕﹐官至山東道監察禦使。飛熊事迹未詳。石城建置始於南唐﹐以四山多石﹐聳峙如城﹐以故得名。邑乘創於明弘治辛亥﹐崇楨癸未﹐邑令尙承業重修﹐淸順治已醜邑人董復輯有私志﹐庚子邑令郭堯京復修之。此志體例參尙﹑董﹑郭三志酌定﹐分輿地﹑經制﹑田賦﹑官師﹑選舉﹑人物﹑紀事﹑藝文八門﹐子目八十四。

●稀見地方誌提要卷十

長興陳光貽學

○福建

八閩通誌八十七卷明弘治三年刊本﹝天一閣藏﹐不全﹐北京圖書館藏全書﹞

明黃仲昭纂。仲昭名潛﹐以字行﹐莆田縣人﹔成化二年進士﹐授編修﹐以直言恉當時權貴﹐嘗被杖﹐又謫其官。弘治初復起爲江西提學僉事﹐未幾乞歸講學﹐學者稱曰末軒先生﹐所著有《末軒集》十二卷。閩省輿地之書﹐始自唐林諝撰《閩中紀》宋慶曆中林世程重修之。南宋及元﹐皆無總志﹐仲昭始爲此書﹐以統紀閩省八郡﹐故名曰《八閩通誌》。八閩者﹐福建於元代始分福州﹑興化﹑建寧﹑延平﹑汀州﹑邵武﹑泉州﹑漳州八路﹐明攺爲八府﹐故稱八閩。仲昭之後﹐又有王應山爲《閩大紀》﹐何喬遠作《閩書》﹐明修《通誌》﹐皆以閩爲名。此志爲巡撫陳道屬仲昭爲之﹐纂成於弘治三年﹐其書乃薈萃郡邑誌書﹐參覽歷代著述以成﹐紀載閩地事物﹐最臻齊備之書。且下筆謹重﹐不爲苟且之言﹐倘有考訂未詳﹐則寧缺無濫﹐以拯當時志乘冗雜之病。而閩省誌書﹐亦因仲昭爲之一振﹐如興化﹑邵武二府誌皆經仲昭定例﹐並稱名書。此志原本﹐惜有缺捲﹐據閩侯薩士武編《福建方誌考略》﹐載福州陳﹝郭﹞氏石遺室藏有完帙﹐今查無下落﹐存佚未卜﹐惟北京圖書館藏有全帙。

閩部疏不分卷明萬曆十三年刊本﹝上海圖書館藏﹞

明王世懋纂。世懋纂《三郡圖說》已著錄。此篇世懋官福建提學副使時所纂﹐記閩省諸郡風土﹑歲時﹑山川﹑鳥獸﹑艸木之屬。捲前有王樨登序略云「寄僕吳門曰﹕往余不嘗序足下《荊溪疏》乎﹝荊溪疏本《提要》江蘇篇收﹞。蓋無言不讎﹐請受報於予。」此語世懋曾爲王樨登作序﹐而欲樨登爲其《閩部疏》作序以報也。按此書仿樨登《荊溪疏》例﹐直筆記錄事物﹐無引證考據﹐盡爲自手所撰。世懋自序云「歲甲申詔起爲閩督學使﹐明年正月從福州出校汀州始﹐迄七月而畢八郡。」則此書纂成於萬曆乙酉歲﹐《王奉常雜著》收之。紀福建各郡之所見聞﹐不分篇目﹐分條紀載。此本外﹐商務印書館《叢書集成》收之。

閩大記五十五卷舊抄明萬曆十年本﹝北京圖書館藏不全﹐上海圖書館藏抄本卷一至五十三﹐爲最備﹞

明王應山纂。應山字懋宣﹐晉安人。福建自宋梁克家撰《三山誌》﹐同時記地輿之書不下十數家﹐如《福建路圖經》﹝見《通誌藝文略》﹞﹑《福建地理圖》﹝見《宋史﹟藝文志》﹞等﹐皆久佚。於明以黃仲昭《八閩通誌》﹑王應山《閩大記》﹑何喬遠《閩書》爲最著。《閩大記》創纂於林貞恆﹐詳定科條﹐未開纂而病逝﹐應山承其所定條例繼成之。其書定例愼嚴﹐其義例有云「《閩記》準遷﹑固而作﹐玆不贅災祥兵事﹐所關大體書之﹐瑣細不錄。」按此記乃記閩中之大政大事﹐故曰《大記》。其書體例﹐首《閩記》﹐以閩省歷代大事﹐用編年爲次。次建置﹑吏治﹑選舉諸表﹐以齊七政。建置表以藩司統所部八府二州﹐府州統屬縣﹐悉遵明制。若明以前因革﹐及郡名﹑裏至﹑疆域﹑形勝之屬﹐一覽可鑑。如吏治表文武守土諸官﹐於明時巨細畢舉﹐同異互見。於前代因官制不一﹐僅序其大略。選舉表唐進士﹐閩人登科伊始悉書之。宋進士猥多﹐惟錄舉特奏諸科﹐余則不勝盡載矣。明以鄕舉爲主﹐甲科大書之﹐不使一名而復出。次考﹐取法八書﹐若山川﹑風俗﹑食貨﹑書籍﹐識其大者考述之。次世家﹐以《史記﹟閩越傳》補郡誌之略﹐如王氏割據不得不書﹐用歐陽修《五代史﹟世家》例。又次朱子﹐用《史記﹟孔子世家》例。次傳﹐列傳凡二十有八﹐分傳首儒林﹐次孝子﹑隱逸﹑文苑﹑武功﹑善行﹑女徳﹑仙釋﹑伎藝。按其書編例以記﹑表﹑考﹑世家﹑傳爲五綱﹐系以子目﹐繁簡不一﹐書前無總目﹐篇首亦惟僅標大綱﹐屬目極不便﹐編綴不佳。

閩小紀五卷淸康熙間周氏賴古堂刊本﹝上海圖書館藏﹞

淸周亮工纂。亮工字元亮﹐一字緘齋﹐號櫟園﹐學者稱櫟下先生﹑祥符縣人。明崇禎十三年進士﹐官至禦史。甲申之變﹐侍福王於南京﹐淸師下江南﹐亮工降淸﹐嘗官福建左布政使﹐戶部右侍郎﹔爲閩督所劾﹐赴福建聽審﹐會海盜犯福州﹐亮工有守城功﹐再起爲江安糧道﹐後坐事罪論絞﹐以病卒﹐著有《賴古堂集》。亮工官福建久﹐以所見所聞﹐筆錄之而成此書﹐不分志類。凡一百六十餘篇﹐皆記閩省之物產﹑方言﹑裏語﹑故實﹐其足備博聞﹐而名曰《閩小記》。如若羅捨之《湘中記》﹐宋子京之《益都記略》也。捲前有康熙五年汪楫序﹐及黃虞稷﹑孫汧如﹑羅耀諸序。此書爲見聞筆錄﹐記物產最多﹐然皆不及後之方誌翔實。其值得參考者﹐如記汀城奇石﹐刊字與篆文頗異﹐不可辧識。又如記宗子湘﹝臣﹞爲閩督學卒於官﹐儒生赴弔﹐於靈幾弔詩三百首﹐並錄其最工者幾首。又如記閩省藏書家﹐有馬壽﹑陳暹﹔馬氏子孫能讀能守﹐陳氏後昆寢微﹐書散如煙雲矣。又有林懋和﹑王應鐘亦藏書﹐咸有朱黃批點句讀。又記鄧原嶽﹑謝肇淛﹐曹學佺有書嗜﹐鄧則裝潢齊裝﹐觸手如新﹐謝則銳志搜羅﹐不施批點﹔曹則丹鉛滿捲﹐三君各自有癖。如此之記錄﹐足可備參考也。

福建通誌六十四卷淸康熙二十三年刊本﹝上海圖書館藏﹞

淸金鉉纂修。鉉順天府宛平縣人﹐順治九年進士﹐致翰林院庶吉士。康熙初巡撫福建﹐囑閔人翰林院編修鄭開極﹑廣西蒼梧道參政陳軾及浦田縣舉人陳學夔等﹐纂輯通誌。書成於康熙二十三年﹐其體例分輿圖﹑星野﹑山川﹑疆域﹑建置﹑城池﹑祀典﹑戶役﹑田賦﹑學校﹑兵防﹑公署﹑封爵﹑職官﹑名宦﹑選舉﹑人物﹑方伎﹑仙釋﹑遷寓﹑列女﹑土風﹑物產﹑郵政﹑藝文﹑古迹﹑雜記﹑外島二十八門﹐首列福建全省總圖一﹐東至海岸一百九十里﹐南至廣東潮州府海洋界一千九百里﹐西至江西建昌府新城縣界八百十里﹐北至浙江溫州府平陽縣界七百四十五里﹐以福州爲中。建置載﹕「閔當海澨﹐《周禮》職方氏辧邦國都鄙﹐以及七閩九絡。鄭康成注曰﹕閩蠻之別也﹐引《國語》史伯所云﹕芊蠻爲證。周成王封熊繹於楚蠻﹐姓芊氏﹐居丹陽﹐其五世孫熊渠得眾心﹐乃興兵伐庸揚粵至於鄂﹔熊渠之後叔熊﹐自濮如蠻﹐後子孫分爲七種﹐故謂之七閩。秦取百越﹐置閩中郡﹐漢髙帝五年﹐封元疆七世孫無諸爲閩越王﹐建安初始有侯官等五縣。吳永定三年置建安郡﹐晉太康分建安爲晉安郡﹐屬建安者七縣﹐晉安者八縣﹐陳永定初置閩州刺史領之。隋爲建安郡﹐唐武徳八年置都督府﹐治泉州﹐開元十三年攺爲福州﹐上元元年置節度使﹐領建﹑汀﹑劍﹑漳﹑泉﹑福六州﹔尋罷節度﹐置都團練觀察處﹐於是始名福州曰福建。五代晉天福﹑開運間﹐王延鈞踞建州稱閩王﹐以福州爲東都﹐領福﹑泉﹑建﹑汀﹑漳﹑鏞﹑鐔七州﹐未幾爲南唐所滅﹐後並歸吳越錢氏。宋太平興國三年錢氏納土﹐復爲威武軍﹐領福﹑泉﹑建﹑汀﹑漳﹑劍六州﹐雍熙二年攺爲福建路。迄元初俱治福州。世祖至元二十八年置宣慰使司﹐並江西行省﹐大徳元年徙治泉州﹐三年仍徙治福州﹐順帝至元後﹐福建諸路爲陳有定所踞﹔明洪武二年置福建行中書省﹐尋攺置承宣布政使司﹐淸初因明制﹐爲福建省﹐領福州﹑泉州﹑建寧﹑延平﹑汀州﹑興化﹑邵武﹑漳州八府﹐福寧一州。」閩省通誌﹐自黃仲昭始爲《八閩通誌》﹐所紀僅八府之地﹐其後王應山復爲《閩大記》﹐省誌稍稍而作﹐如《閩都記》《全閩記略》﹐皆艸創未備。崇禎間何喬遠薈萃郡邑各志﹐參考前代載記﹐以成《閩書》一百五十四卷﹐明代閩省通誌之沿革如此也。此志乃踵《閩書》重修﹐是時臺灣新歸閩隸﹐州縣亦新有增置﹐建置沿革與明志相較﹐每與今制不同。又臺灣是屬新隸﹐故志例別立外島一門﹐特加詳悉。如其金﹑廈二島﹐𨿽與臺灣具連海表﹐然原屬泉州﹐故不另詳。

三山誌四十二卷明祟禎十一年重刊本﹝華東師範大學圖書館藏﹞

宋梁克家纂。克家字叔子﹐泉州晉江人﹔紹興三十年廷試第一﹐授平江簽判﹐召爲祕書省正字﹐乾道中累官右丞相﹐封儀國公﹐卒謚文靖。此志纂成於淳熙九年﹐爲出克家手裁﹐其爲文深厚明白﹐彬雅可誦。三山爲福建省城之別稱﹐據曾鞏《道山亭記》有云「城中凡有三山﹐東曰九仙﹐西曰閩國﹐北曰越王。」三山之名﹐始見於此﹐此志是爲紀述福州一郡之志﹐而主於載錄掌故。其志例分爲九門﹐曰地理﹑曰公廨﹑曰版籍﹑曰財賦﹑曰兵防﹑曰秩官﹑曰人物﹑曰寺觀﹑曰土俗﹐定例精嚴簡核。《四庫全書提要》﹐謂其書自成志乘之一體。朱彜尊《曝書亭集》載此志跋﹐議其書附山川於寺觀﹐未免失倫。論其體例﹐猶有餘憾焉。按此志宋刻原本久絕﹐以晉安謝氏小艸齋明抄本﹐傳爲最舊。此本原爲武進盛宣懷所藏﹐湮而不可見者數十年﹐世以爲明之重刻本亦絕矣。考此志宋刻以後﹐重刻者亦僅惟此本耳。按此志捲前﹐有萬曆癸丑林材序﹐及崇禎戊寅林弘衍序﹐據二序紀載林材得馬恭敏家所抄宋淳熙《三山誌》﹐遂謀授梓不果。後十餘年材子弘衍再爲考訂重刻﹐而未言宋以後有重刻本也。又淸錢大昕《潛研堂文集》卷二十九﹐有此志跋﹐謂﹕「《宋史﹟藝文志》之《長樂志》與此志其實一書﹐今本作四十二卷﹐其第三十一﹑第三十二兩卷﹐進士題名﹐乃淳祐中﹐福建教授朱貔孫續﹐附於第三十之後﹐但云第三十中﹑第三十下﹐未嘗輒更舊志捲第﹐後人析爲四十二卷﹐又非貔孫之舊矣。」按貔孫之書僅增補﹐而未有重梓。

福州府誌四十卷明正徳十五年刊本﹝北京圖書館藏﹞

明林庭■﹝木昂﹞纂。庭榀纂《江西通誌》已著錄。按福州秦爲閩中郡地﹐唐開元十三年置福州都督府﹐領轄實兼福建一省之地﹐二十一年攺爲福建經略使﹐治福州。明初攺爲福州府﹐領二州九縣。福州郡誌﹐始自東晉太元時﹐太守陶夔撰《閩中記》﹐唐貞元中郡人林諝﹐宋慶曆中郡人林世程增修﹐俱仍陶書舊名。淳熙中梁克家撰《三山誌》﹐元致和間又有續志﹐而今惟《三山誌》獨存。此志爲庭棉丁父憂在裏時所纂﹐成於正徳庚辰﹐述及二州九縣之事﹐體備而博。按此志原本久稀﹐見乾隆《福州府誌》凡例載﹕正徳志向藏閩人徐興公家。據薩士武《福建方誌考略》載﹕原本藏在連江劉氏東明樓﹐爲徐■﹝木昂﹞舊藏本。按■﹝木昂﹞卽徐興公之名也。此志原本收藏之原委如此。

連江縣誌十卷首一卷淸嘉慶十年刊本﹝徐家匯藏書樓藏﹞

淸李菶修﹐章朝栻纂。菶字來邕﹐號韋坡﹐云夢縣人﹐乾隆庚子舉人﹐七試禮部未售﹐以大挑知縣﹐分發福建海澄縣﹐旋調連江縣﹐以疾就閩省城就醫卒。朝栻事迹未詳。連江建縣﹐肇自晉太康間﹔邑志始於宋嘉定間陶武纂修﹐咸淳間宋日隆增修。元延祐間李榮纂修﹐明嘉靖間唐桐﹐淸順治間趙國琳﹐均修之﹐康熙間陳潤﹑鄭霄又修二志﹐皆無可考。乾隆五年知縣戚■﹝山上﹝弓攵﹞下﹞言修縣誌十三卷﹐其時前志皆佚﹐如同首創。此志踵《戚志》重修﹐志類凡二十有六﹐每類或析目﹐或不分目﹐采綴尙爲簡核。物產類尢詳備﹐所列農產十屬﹐爲谷﹑蔬﹑瓜﹑果﹑花﹑木﹑艸﹑藤﹑竹﹑藥﹐及飛禽﹑走獸﹑鱗介﹑海錯﹐亦彌不畢述。每以篇後引徵歷代詞人詩文﹐稱誦每物之昔產於連江者﹐以爲之證﹐並詳注每物之種類﹐及其形性。連江以產荔枝名﹐其中有桂林﹑雞子﹑中冠﹑金鐘﹑尙元紅﹑火山﹑十八娘﹐皆爲名種。如其所紀山川﹑風俗﹑水利﹑兵制﹐亦稽考詳核。職官﹑名宦﹐明以來頗少缺漏。人物分目﹐則不免冗雜。

羅川志四卷明嘉靖二十四年刊本﹝北京圖書館藏﹞

明髙相纂修。相江都縣人﹐舉人﹐嘉靖二十四年任羅源縣知縣。羅川卽羅源縣﹐置縣自五代時閩王始﹐以長樂縣之永貞鎭升永貞縣﹔宋乾興初﹐攺曰羅源。羅源舊有志﹐最古者﹐有宋人之《羅川志》﹐久佚﹐元代誌書今無可考。明弘治時學諭蕭夔具稿四卷﹐邑社師鄭渭又爲之增續﹔正徳間知縣徐珪創立體裁﹐重加纂正。此志爲相官羅源時補《徐志》後四十餘年之事﹐仍前志體例﹐凡二十一類﹐其書名亦仍前志曰《羅川志》。羅源邑乘﹐此志以前皆稱《羅川志》﹐因邑有羅川所經焉﹐迄萬曆壬子﹐陳良諫修志八卷﹐始名爲《羅源縣誌》﹐崇禎間章簡又爲增補。

古田縣誌十二卷明萬曆三十四年刊本﹝北京圖書館藏﹞

明王繼祀纂修。繼祀字懋承﹐歸安縣人﹔萬曆二十九年進士﹐授任古田知縣。古田自唐開元間立縣﹐至明萬曆十八年知縣劉日暘始創修縣誌。繼祀官古田時﹐又接纂其志條目悉加匯續﹐乃克成書﹐其體例仍依前志﹐以十二綱統八十餘目。古田往昔人物事實﹐已大抵湮沒無考﹐故其志脫漏者仍多。所核實者﹐惟賦役所載銀礦鐵冶﹐古田銀礦﹐以寶興銀場﹐及龍嶺銀坑最著。寶興在縣新俗裏二十九都﹐天禧二年始開采﹐明道元年歲收銀九百二十五兩﹐至紹聖二年廢﹐明宣徳﹑正統﹑景泰﹑天順時﹐累開累罷。龍嶺銀坑在保安裏﹐明嘉靖二年﹐太監髙宷開采﹐以利微不償停止。鐵冶縣有鐵坑五所﹐鐵鑪五。風俗載﹕畬民系盤瓠氏之後﹐深居幽谷﹐其素藝則開墾荒巓山厓﹐自耕自食﹐並有栽靛者﹐其田三年將成﹐則又棄而徙之他處耕種﹐又三年亦若此﹐故謂之畬民。古田畬民﹐有雷﹑藍二姓﹐男女均赴山耕作﹐腰束魚■﹝晶﹞﹐捕捉魚螺等物。

閩淸縣誌十卷影抄淸乾隆七年刊本﹝上海圖書館藏﹞

淸姚循義纂修。循義號斐園﹐江西浮梁縣人﹐雍正七年貢生﹐乾隆六年任閩淸知縣。《閩淸縣誌》創修於明萬曆間﹐淸順治中知縣姜良性修《閩淸誌略》。循義修此志時﹐稱舊志久佚無考﹐今存者則推此志最舊矣﹐其刻本余未有見﹐抄本今存亦僅惟此本耳。其書編例﹐參省郡誌書﹐立三十二門﹐細目龐繁﹐而紀述實爲不多﹐全書只十卷。建置沿革載﹕「閩淸本爲漢侯官縣地﹐唐貞元中觀察使王翃﹐折侯官縣北十里﹐置梅溪場﹔五代梁乾化初﹐僞閩王氏始升爲閩淸縣﹐屬長樂郡。淸順治十七年知縣姜良性﹐始造城垣。」山川載臺山爲主山﹐沈子巖﹑起傅巖多勝迹。芹山有道觀﹐名奎光閣﹔宋白玉蟾嘗在此山煉丹成道。又古迹﹑人物傳﹐皆記白玉蟾事迹也。坊裏載﹕宋分二鄕﹐統十里﹔元析宣政裏爲二坊﹐合居仁﹑護仁爲居護裏﹐而省苑丘裏﹐凡八里。明初因之﹐後又分居仁護仁爲二里﹐凡九里﹐後攺二坊五都﹐統圖七。順治十七年﹐知縣姜良性始分爲升平﹑和丰﹑旌良﹑旌善﹑綏來﹑淳化﹑懷徳七坊鄕﹐乾隆二年將海防屯糧割歸在縣﹐又立爲一鄕﹐通共九坊鄕﹐凡二十四都。人物盛於宋﹐而元明次之﹐諸傳如許將﹑許汾父子﹐以文章政事著聞﹐陳祥道﹑楊暘兄弟﹐以理學稱﹐蕭徳藻之才望﹐皆卓可稱道。科目在宋時共計一百二十四人﹐內首臚唱者三人﹐可稱極盛。及明代登甲乙榜者﹐尙有三十六人。自順治後歷百年間﹐僅進士一人﹐鄕榜十二人。雜記載﹕閩淸風俗﹐事事從厚﹐惟火葬相沿不攺﹐因民窮苦於無地葬身﹐此風久不少熄。按此志紀述﹐尙爲簡該﹐定例執筆者﹐皆出於循義一人。

興化府誌五十四卷明弘治十六年刊本﹝天一閣藏﹐存卷一至九﹐卷十五至五十四﹞

明陳效修﹐周瑛﹑黃仲昭纂。效字志學﹐直隸南陵縣人﹔成化十七年進士﹐弘治十二年以南京戶部郎中﹐知興化府事。瑛字梁石﹐號翠渠﹐莆田人﹔成化五年進士﹐官至四川布政使﹐著有《翠渠摘稿》。仲昭纂《八閩通誌》已著錄。宋始置興化軍﹐劃泉州之莆田﹑仙遊二縣隸焉。元攺爲路﹐設總管府﹐領縣三﹐莆田﹑仙遊﹑興化。明初攺爲府﹐領地如元﹔至正統間省興化縣﹐領莆田﹑仙遊。志乘創修於宋紹熙壬子趙彥勵撰《莆陽志》十五卷﹐元延祐庚申趙敬叔又爲翻刻。明永樂﹑景泰有嶽﹑彭二公相繼修輯﹐皆未成書。郡誌實爲此志肇創﹐據瑛序謂﹕瑛纂總志﹐仲昭纂人物志﹐仲昭又別爲義例。」按此志體例﹐定吏﹑戶﹑禮﹑兵﹑刑﹑工六紀﹐每紀提其要以爲綱﹐敍其事以爲目。凡六紀﹑六十五綱﹐二百五十七目﹐體裁繁浩。以戶紀敍述尢詳﹐列物產﹑山川﹑鄕裏﹑賦役等綱﹐物產分海物考﹑山物考二篇。每篇又分上篇下篇﹐上篇分目﹐有谷部﹑菜部﹑藥部﹑竹木部﹑艸花部﹔下篇分目﹐有毛部﹑羽部﹑虫部﹑鱗部﹑介部﹐非惟分目之細﹐而記述甚詳盡。山川則考述歷來河川之變遷原委﹐以及水利之興廢。鄕裏一綱定例﹐以街巷﹑鄕村﹑市鎭﹑坊表﹐皆隨裏附入﹐使查索明晰﹐此綱述明時之鄕村城鎭規劃制度甚詳。賦役一綱﹐記宋時置軍﹐有軍學二賦﹐而與府州賦法不同﹐徭役分用力﹑用財二類﹐皆爲宋時置軍時之制也。六紀之後附《貨殖旁考》一篇﹐記莆陽諸利之足以資養生者﹐並論及魚鹽布貨植種飼畜之利﹐此篇宜附於戶紀後﹐不宜附於書後。又人物志﹐附於禮紀﹐如職官選舉入禮紀則宜﹐而以人物傳附禮紀﹐以體例論﹐殊若未當。按此志所分紀綱目屬﹐甚繁而細﹐紀載亦詳密明代誌書﹐體裁如此精密者甚少。又查此志今存原刻本﹐惟天一閣藏者爲原本﹐而缺卷十至十四﹐五卷。淸同治十年興化知府林慶貽﹐據郡人陳蓮峯﹑陳實兄弟家藏抄本﹐校正重梓﹐全書賴以得傳。

莆田縣誌三十六卷淸康熙四十四年刊本﹝北京圖書館藏﹞

淸金阜謝修﹐林麟焻纂。阜謝嘉善縣人﹐康熙二十七年進士﹐三十四年任莆田縣知縣。麟焻莆田縣人﹐康熙九年進士﹐歷任四川典試副主考﹐順天鄕試同考官﹐貴州督學使等官。莆田爲興化府屬縣﹐而立縣乃先於立郡﹔始於陳天嘉中置蒲口縣﹐隋開皇九年攺名莆田﹐縣境有莆山﹐邑在山南﹐故稱莆陽。宋人之《莆陽志》《莆陽比事》《莆陽人物志》﹐實兼記今興化府一郡。邑之別出一志﹐蓋爲金阜謝此書始。其書所記﹐則限於今莆田縣轄境﹐其書體例﹐凡十二門﹐每門各析子目﹐以學校祥異爲附﹐不立門目﹐有失之所重﹐殊欠體裁﹐書中文筆考稽﹐亦非志乘上品﹐但其書爲莆田首修之志﹐又爲僅存孤本耳。

莆陽文獻十三卷列傳七十四卷明萬曆四十四年刊本﹝上海圖書館藏﹐存文獻十三卷﹑列傳卷一至二十﹞

明鄭嶽纂。嶽字汝華﹐莆田人﹔弘治六年進士﹐官戶部主事﹑江西左布政使﹐著有《山齋集》。是編輯錄自梁﹑陳至明著作凡十三卷﹐又取名公事迹﹐爲列傳七十四卷﹐萬曆四十四年黃起龍爲之刻行﹐其凡例有云「名莆陽本莆口之地﹐古名莆舉﹐則仙遊﹑興化二縣兼之。」按此編爲輯錄莆田﹑仙遊﹑興化三縣之藝文﹐及名人傳記﹐其采輯詩文以年代爲先後﹐作者名則列於題下。列傳則見本傳者錄焉﹐無傳者則詳其字號爵裏﹐附於其同時有本傳之人以下﹕其書采輯藝文列傳之多﹐過於歷修邑乘之所載也。

仙溪志四卷淸鐵琴銅劍樓抄元至正重刊宋寶祐本﹝北京圖書館藏﹞

宋黃巖孫纂﹐元黃眞仲重訂。巖孫泉州人﹐寶祐二年由迪功郎任興化軍仙遊縣尉。眞仲至正間官興化路仙遊縣提領。仙溪卽仙遊縣﹐與莆田其始爲一邑。按本志敍縣篇謂﹕「莆田之與泉州﹐其始爲一郡﹐唐聖歷三年﹐析莆田置淸源縣﹐天寶元年﹐攺泉州爲淸源郡﹐以縣郡同名因攺之。縣有九仙姓何﹐以兄弟九人登仙得名﹐遂攺爲仙遊縣。」此志爲肇創﹐刻成於寶祜五年﹐元至正十一年﹐眞仲又爲增訂重梓。其書體例﹐總分四十餘目﹐無大綱﹐合訂爲四卷。據《鐵琴銅劍樓書目》著錄﹐藏有抄本﹐亦爲四卷﹐卽此書也。但據《福建方誌考錄》﹐注爲十五卷﹐則眞仲重訂之後﹐或再有重訂歟。而《考錄》未有注明﹐以待將來考證也。

仙谿志十六卷明弘治四年陳文重刊本﹝上海圖書館藏﹞

明陳遷纂。遷字槐林﹐仙遊縣人﹐成化舉人﹐官至江西布政使司參議。仙遊舊志﹐據本志遷自序云「邑志創於宋寶祐丁巳﹐至元至正辛卯﹐總九十有五載﹐已稱邑志無存﹐徧求墨本﹐獨得邑士傅玉成家藏一帙﹐可爲依據而重鏤之。自辛卯至於今﹐歷年𨿽未甚久﹐然其間屢經兵燹﹐典籍殘缺﹐家藏墨本千不能有一。有者惟藍谿茅氏﹑西湖傅氏一二家﹐然又以手錄數簡﹐補其脫漏﹐未必盡舊時之墨本。宣徳間邑之故老張樂素﹑茅梅澗﹑薛別駕輩﹐每嘆此書之散逸﹐而慮後日之無傳﹐欲重鋟梓未就。成化初屏山鄭檢討家居編次﹐未幾而廢。」此遷敍《仙志》之原委也。此志纂成於成化末年﹐遷丁艱家居時所纂﹐其體例﹐分爲三十六門﹐別爲十六卷。每門先錄舊志原文﹐而綴新增者於後﹔此爲史家編著顯劃新舊之法﹐俾使新舊段落分淸﹐覽者可展捲井然。纂成後﹐未卽付梓﹐至弘治庚戌﹐知縣陳文始爲刻成。

仙遊縣誌八卷淸抄明嘉靖十七年本﹝天一閣藏﹞

明黃宸修﹐林有年纂。宸字拱宸﹐和平縣人﹐貢生﹐先任廣西洛容知縣﹐嘉靖十四年調任仙遊知縣。有年字以永﹐號寒谷﹐莆田縣人﹔弘洽五年舉人﹐薦署蕭山縣教諭。正徳時遣使至西域迎活佛﹐有年上《辟邪妄疏》﹐以罪謫官﹐後復升樂淸知縣﹐再升衢州知府﹐官至四川道監察禦使。《仙遊縣誌》修於明者﹐有弘治《陳志》﹐正徳九年彭甫又重纂﹐書成未梓﹐嘉靖五年甫子彭大治繼成之。此志之纂﹐爲應督學江以達檄而重修﹐其後《彭志》僅十二年﹐續輯事物不多﹐體例亦因《彭志》稍加詮次而已。其編例爲地輿﹑官制﹑學校﹑人物﹑公署﹑祀典﹑文章﹑雜誌八類﹐目五十有六。於人物一類﹐去取論業﹐特爲愼重﹐列傳載蔡忠惠﹑葉正簡於徳業﹐傅龍圖﹑朱紱﹑陳次升於忠譡﹐張弼﹑林萍於理學﹐以此數人爲鄕國典型。其次記沿革﹐駁斥舊志謂邑以仙遊名﹐因漢何氏兄弟得仙之說近幻﹐故不錄﹔按此志較前志紀載﹐爲矜愼翔實。惜其原刻本不傳﹐今僅存此抄本﹐視其筆意紙張﹐爲淸中葉時之寫本焉。

金門縣誌二十四卷民國十年修﹐稿本﹝上海圖書館藏﹞

近人劉敬纂。敬閩縣人﹐事迹未詳。金門合羣島爲一縣﹐置縣始於民國四年﹐縣境爲七十餘里﹐而洋面所及﹐則寬廣約四百餘里﹐是爲海防險要之地。未置縣前﹐爲同安縣與馬巷廳屬地﹐故舊無縣誌。淸道光十六年林焜熿纂《金門志》十六卷﹐同治十二年林豪又爲續纂﹐采摭宏富﹐頗稱翔實﹐但其爲建縣以前之書也。按此志體裁﹐同於鄕鎭志之體類耳。此志爲建縣後纂成﹐計凡二十門﹐目一百二十有一﹐約二十八萬餘言。以紀載金門立縣﹐及地理﹑經濟﹑物產﹑人文﹑歷史﹑海防﹑兵事甚詳﹐於海防一門言之﹐特詳所敍防海籌議之策﹐甚有卓見。此志纂成後未有付印﹐原稿存於金門縣署。據《福建方誌考略》載﹕稿成未付印﹐寫本有二﹐一藏縣署﹐一藏福州劉氏家。此本卽爲劉氏所藏之稿﹐縣署所藏之稿﹐今藏於福建師範大學。

泉州府誌二十四卷明萬曆四十年刊本﹝北京圖書館藏﹞

明陽思謙修﹐黃鳳翔纂。思謙字生白﹐寶慶府新化人﹔萬曆二十三年進士﹐授銅梁知縣﹐萬曆三十二年任泉卅知府。鳳翔字鳴周﹐號儀庭﹐晉江縣人﹐隆慶二年進士﹐歷官吏﹑禮二部左侍郎﹐兼翰林院侍讀學士﹐官至南京禮部尙書。所爲文爾雅深醇﹐著有《嘉靖大政記》《嘉靖大政編年錄》。泉之名肇自隋唐﹐歷五代則統轄無常。所謂古之泉州﹐猶兼福﹑興﹑漳三府之地﹐元置泉州路轄境與今府地無大更變﹐明時爲府﹐領附郭曰晉江﹐外縣六﹐南安﹑惠南﹑徳化﹑安溪﹑永春﹑同安﹔而同安地﹐兼金﹑廈二島。考泉志﹐自宋始﹐有《嘉定》《淳化》二志﹐明志始於嘉靖四年知府髙越所修﹐隆慶二年知府萬慶重修。此志爲思謙官泉州時延鳳翔屬艸﹐林志惟﹑李宗謙﹑何樨孝﹑蘇宏家等﹐襄輔輯成。其書體裁﹐仍《隆慶志》例﹐定爲八綱﹐以綱統目﹐通記泉屬七邑﹐俱備無遺。《隆慶志》於沿革作譜﹐而總敍闕如﹔此志則頗敍原委﹐但簡略不詳。疆域本屬一定﹐而泉州在宋﹐則與漳州爭界﹐於明南安又與安溪爭界﹔故分疆定域者難之。此志於疆域收材羅輯𨿽富﹐而未能斷定界限。於山川﹑徭役﹑田賦﹑戎祀﹑吏治諸項﹐則較備而簡核。於人物﹐立理學﹑气節﹐功業﹑文苑諸傳﹐顯著者﹐人物彬彬乎棹楔相望﹐而不免泛濫。又記金門﹑廈門二島﹐自嘉靖中倭寇奔突事﹐則另有別傳記之。

晉江縣誌十卷首一卷淸乾隆三十年刊本﹝上海圖書館藏﹞

淸方鼎修﹐朱升元纂。鼎字牧邨﹐海丰縣人﹐舉人。乾隆二十八年任晉江知縣。升元事迹未詳。晉江屬泉州﹐自唐以來素稱名邑﹐於人物﹐文學有歐陽詹﹐理學有蔡淸﹐政事有梁克家﹐皆炳麟史乘﹐宿爲文物之鄕。然邑乘僅此一種﹐嘉慶間胡之鋘重修﹐而未刻。此志體裁效明黃文簡《泉州府誌》﹐分爲九綱﹐曰輿地﹑曰規制﹑曰版籍﹑曰學校﹑曰秩祀﹑曰官守﹑曰武衛﹑曰選舉﹑曰人物﹐九綱之外﹐又立雜誌一門﹐凡十卷。捲後又附詞翰一門﹐選歐陽詹等﹐有關晉江山川﹑風土﹑民情事迹之詩文數十篇﹐分爲六目。此志原刻本今極稀見﹐此本前爲吳興劉氏收藏﹐今歸公有。同治十六年彭鍪補刻重印﹐今徐家匯藏書樓及歷史文獻圖書館所藏﹐多有此補刻重印本。

南安縣誌二十卷淸康熙十一年刊本﹝徐家匯藏書樓藏﹞

淸劉佑修﹐葉獻論纂。佑字伯啟﹐鄢陵縣人﹐順治十七年進士﹐授南安知縣。獻論字曰卿﹐南安人﹐順治九年進士﹐官滿城知縣。南安置縣﹐始於唐貞元間﹐邑乘創修於明弘治甲子﹐再修於崇禎壬申。此志繼《崇禎志》重修﹐成於淸康熙壬子。其書體例凡十門﹐曰疆域﹑曰規制﹑曰防禦﹑曰田賦﹑曰典禮﹑曰官師﹑曰科目﹑曰人物﹑曰藝文﹑曰雜誌。每門均有小序﹐所析子目甚冗雜﹐亦無序次﹐又紀載疏略﹐考訂未詳。

惠安縣續志十二卷淸道光十二年刊本﹝上海圖書館藏﹞

淸婁云纂修。云浙江山陰縣人﹐監生﹐道光十二年由崇安縣星村分縣縣丞﹐提升惠安知縣﹐居官僅九月卽去。此志爲云官惠安時﹐續嘉慶八年知縣吳裕仁所修縣誌而作。捲前有福建鹽法道王耀辰序﹐興泉永海防兵備道周凱序﹐及云自序。王序有云「惠安自宋太平興國始縣﹐五百餘年乃有明邑人張襄惠﹝嶽﹞嘉靖庚寅八年志﹐又八十餘年﹐萬曆壬子四十年﹐宜春楊續修之志。我朝一修於雍正庚戌八年王君澤椿﹐再修於嘉慶癸亥八年吳君裕仁。」按王序述《惠志》原委梗槪已具。此志續《吳志》後三十年之事﹐且補《吳志》之缺漏﹐其體例爲十門﹐凡十二卷。卷一輿地誌﹐《吳志》輿地﹐只載山川封域較詳﹐而不載距省距京之道裏﹐則遠近不明。又志險寨。不能詳山陵之表裏﹐志海防﹐而不詳巡哨之法制﹐則防範未周。故此志續增道裏﹑關隘﹑海防三目。卷二建置志﹐《吳志》建置旣定﹐而後有屺而復修者﹐有踵事而續增者﹐有忘而失載者﹐此志悉續增之﹐凡七目。卷三政事志﹐續補戶口﹑田賦﹑鹽法三目﹐續《吳志》後三十年事。卷四禮典志﹐《吳志》禮典載祀制已詳﹐而儀節未備﹐此志續以祭祀各儀﹔如述社稷壇祭之儀節﹐紀及耕耤器物﹐農具赤色﹐牛一黑色﹐耔種一靑色。耕耤人役﹐耆老二人牽牛﹑農夫二人扶犁﹐農童六人唱歌﹔其記儀節細詳如此。以下諸捲﹐如職官自嘉慶八年增至道光十四年﹐自知縣迄場官﹐分爲六目。選舉志分六目﹐增嘉慶進士一人﹐舉人增雍正一人﹑乾隆十四人﹑嘉慶八人﹑道光十二人。又增恩賞進士﹐乾隆一人﹑嘉慶一人﹑道光一人﹔恩賞舉人﹐自乾隆至道光十四人。又增武科進士十三人﹐增補《吳志》缺漏多矣。人物志﹐列傳凡九﹐增自明至道光一十人﹐而文苑傳增宋人盧仁。藝文志﹐《吳志》分文集﹑詩集﹐殊非體裁﹔此志定例三目﹐增詩文之足資可徵文獻者收之。金石志﹐《吳志》無此門﹐惠安古鮮金石﹐此志所收石刻自唐至明。祥異志只增人瑞一目﹐登年逾百歲者二人。按此志續補前志缺漏得宜﹐頗具編例。查此志經咸同間兵亂之後﹐原本今存絕少。

同安縣誌三十卷淸乾隆三十二年刊本﹝上海圖書館藏﹞

淸吳鏞修﹐陶元藻纂。鏞浙江錢塘縣人﹐乾隆舉人﹐乾隆二十九年任同安知縣。元藻字篁村﹐邑人﹐事迹未詳。考同安縣誌﹐宋有錢紳修志十卷﹔明有成化戊辰﹑正徳丙辰﹑隆慶戊辰﹑萬曆壬子諸志﹐均久佚。此志爲鏞仕同安時﹐踵康熙五十二年知縣朱奇珍所修縣誌重修。凡取裁斷限﹐悉歸元藻之手﹐鏞及羅棣亭﹑黃雪崖﹐相與商榷而考訂之﹐邑紳黃近光﹑葉景若﹑劉允彰﹑莊子超各任分纂之職。書成於乾隆丁亥﹐卷三十﹐分星野志﹑沿革表﹑疆域志﹑城池志﹑山川志﹑水利志﹑都圖志﹑田賦志﹑學校志﹑典禮志﹑軍志﹑海防志﹑徵撫志﹑壇廟志﹑寺觀志﹑署解志﹑驛傳志﹑古迹志﹑郵政志﹑風俗志﹑物產志﹑職官表﹑選舉表﹑名宦志﹑人物志﹑列女志﹑藝術志﹑仙釋志﹑寓賢志﹐藝文志﹑外志諸門。其書體裁﹐僅用志表兩體﹔於海防敍述最詳﹐凡澚澳之屬內港﹐屬外洋者﹐朗若眉列。是時同安於外洋諸島﹐惟廈門有同知駐之﹐於金門﹑馬港有通判駐之﹐由興泉永海防兵備道直隸管轄。而水師之操練﹐營汛之防守﹐及風信潮汐之時候﹐皆參稽博考﹐著之於篇。同安建縣﹐據沿革表小引云「晉時曾以同安稱縣﹐未逾年卽廢﹔及五代王廷鈞復升場爲縣﹐遂立縣一成不易。」同安疆域﹐周回九百有餘裏﹐爲泉﹑漳﹑臺三郡咽喉﹐爲海防重地。同安水利﹐以海爲歸﹐固不患潦患旱﹔故陂塘﹝今稱水庫﹞﹑堰壩爲水利要策﹐旱可利以灌漑﹕若或久潦﹐陂塘潰溢﹐因入海爲近﹐亦不致釀成大災。故邑有陂塘堰壩數十。

安溪縣誌八卷明嘉靖三十一年刊本﹝天一閣藏﹞

明黃懌修﹐林有年纂。懌字徳和﹐浙江蕭山縣人﹐舉人﹐嘉靖五年任安溪知縣。有年纂《仙溪志》已著錄﹐而纂此志時﹐年八十有九矣。按《安溪縣誌》昉於正徳辛巳﹐嘉靖己丑又重修。此志體例﹐分地輿﹑官制﹑學校﹑人物﹑公署﹑祀典﹑文章﹑雜誌八類。安溪自南唐保大十三年建置﹐明時屬泉州府﹐領歸善﹑積徳﹑金田﹑修仁四鄕。邑境多溫泉﹐以蓬溪湯﹑橫山湯﹑金湯﹑葉湯﹑大深湯最著。形勝東瀕濱海﹐西北連汀﹑漳地﹐有安溪環回縣境﹐農產饒富﹐據土產門所載﹐谷有粳有糯﹐有一年一收﹑一年兩收者。稻種有白香﹑白占﹑靑占﹑旱赤﹑烏■﹝禾示﹞﹐畬稻等﹐占稻﹑畬稻能耐旱。占稻者無芒粒大﹐其色有白有斑有赤﹐出自占城﹐宋眞宗時﹐以福建田多髙仰﹐遣使至占城求稻種﹐以遺民種之﹐其後又給種以江﹑淮﹑兩浙種之。麥有大麥﹑小麥﹑米麥﹑穬麥。粟與粱相類﹐大者爲粱﹐小者爲粟。黍葉似蘆﹐髙丈餘﹐結穗如稻穗﹐散垂不毛。■﹝米癸﹞似黍而粒大﹐綿花俗曰吉貝﹐蠶一種曰原蠶﹐一種大而黑曰番蠶﹐好溫惡寒濕。按其土產一門﹐述及產物名稱種類形態﹐與裁養方法﹐較他志紀載詳矣。

漳州府誌三十八卷明萬曆四十一年刊本﹝上海市歷史文獻圖書館藏﹐現藏上海圖書館﹞

明袁業泗修﹐劉庭蕙纂。業泗江西宜春人﹐萬曆二十六年進士﹐四十年任漳州知府。庭蕙漳州漳浦縣人﹐萬曆八年進士﹐歷官雲南提學使﹑廣西參議。漳州於唐儀鳳三年建州﹐明洪武初升府﹐領縣十﹐龍溪﹑漳浦﹑龍巖﹑長泰﹑南靖﹑詔安﹑漳平﹑平和﹑海澄﹑寧洋。漳州在宋有《祥符圖經》﹐及淳熙﹑嘉定﹑淳祐三志﹐於元無考﹐明有正徳﹑嘉靖二志﹐及萬曆癸酉﹑癸丑二志。此志爲知府閔昭余議創修﹐庭蕙與張燮﹑徐鸞等纂﹐業泗繼事主修﹐纂成於萬曆癸丑。觀其書中職官選舉﹐增至崇禎元年。其編例﹐爲綱十二﹐曰輿地﹑曰規制﹑曰賦役﹑曰秩官﹑曰兵防﹑曰人物﹑曰坊裏﹑曰風土﹑曰古迹﹑曰災祥﹑曰方外﹑曰藝文﹐每綱各系子目﹐子目以十具循序﹐段落分明﹐開卷井然。

廈門港紀事不分卷淸三千客齋抄本﹝上海圖書館藏﹞

淸竇振彪纂。振彪金門鎭水師總兵。廈門港爲思明縣地﹐淸道光十年思明知縣周凱修《廈門誌》十六卷﹐爲志書之始。此紀爲振彪任金門鎭總兵時所作﹐書不分篇目﹐據事直書。有吳興姚衡﹝雪逸﹞跋略云「怡悅亭尙書於道光二十二年十二月初日奉命至臺灣﹐密訪總兵達洪阿﹐道﹝員﹞姚瑩戮夷冒功一案。於次年正月十九日放洋金門鎭﹐弁兵護至崇武海口而還。水師軍門竇振彪﹐派千總藍雄威﹐帶繚手與舵兵二名護行﹐攜書二冊﹐言沿山海諸山之狀﹐及沙淺風暴﹐南起瓊州﹐北盡金門﹐無不備載。歸乞竇將軍錄其副本﹐因乞武陵周敬五兄照錄﹐而自繪圖焉。校正旣竟﹐爲識其後。」今存此本而亡其圖矣。

海澄縣誌二十卷淸康熙三十二年刊本﹝北京圖書館藏﹞

淸胡鼎修﹐陳寅亮纂。鼎廬州府合肥縣人﹐康熙十一年拔貢﹐二十五年任海澄知縣。寅亮字國玙﹐海澄縣人﹐監生。按本志所述﹐海澄本尢溪縣地﹐舊名月港﹔唐宋以來﹐爲海濱一大聚落。明正徳間﹐民私造巨舶揚帆外國﹐嘉靖四十四年始置縣﹐迄崇禎五年﹐知縣梁兆陽創修縣誌。按此志爲鼎官海澄時踵《梁志》增纂﹐其書體例﹐凡二十四類﹐紀載翔實﹐不務革故紛更﹐浮華誇耀。例如前志述物產貨貝之屬﹐凡從外國賈舶至者﹐悉列捲內﹐失實之甚。明代海澄爲外艘停泊所﹐但自萬曆癸酉後﹐外艘則集於廈島﹐載筆者猶以奇貨爲海澄所產焉。此志能更正舊志誇耀失實之獘﹐亦爲志乘核實之一道耳。

長泰縣誌十二卷首一卷淸乾隆十六年刊本﹝徐家匯藏書樓藏﹞

淸張懋建修﹐賴翰顒纂。懋建字介石﹐鎭海縣人﹐雍正乙卯京闈亞魁﹐乾隆十三年任長泰知縣。翰顒平和縣人﹐雍正十一年進士﹐授翰林編修﹐充國史館纂修。長泰自南唐始建縣﹐至明嘉靖間邑令蕭廷宣始創修縣誌﹐至張傑夫任知縣時﹐志始告成。繼是有方應時爲《萬曆前志》﹐管橘爲《萬曆後志》﹐淸康熙丁卯邑人葉先登爲《續志》記事仍多疏略。此志成於乾隆辛未﹐其書體例本之《管志》﹐而以葉先登《續志》爲參訂﹐更增補六十餘年之事﹐新舊參稽﹐櫛比掇拾﹐頗無滲漏。所定志類十二﹐曰輿地﹑曰規制﹑曰學校﹑曰賦役﹑曰典禮﹑曰兵防﹑曰秩官﹑曰選舉﹑曰人物﹑曰風土﹑曰藝文﹑曰雜誌﹐每類各具子目。雜誌兵燹一目﹐載嘉靖中倭寇逼城之事甚詳﹐及鄭成功據島招集﹐親率眾萬餘來攻長泰。康熙十七年成功子鄭經﹐於五月以巨艦攻海澄﹐六月初十日得之﹔遂乘勝又來攻長泰﹐城守黃輝開門導之入。如此類紀載﹐均可資史傳以相參證者也。查此志原刻本﹐今極罕有﹐民國二十年長泰縣長謝梅年曾爲校印。

詔安縣誌十二卷淸康熙三十三年刊本﹝徐家匯藏書樓藏﹞

淸秦炯纂修。炯慈溪縣人﹐康熙二十一年進士﹐二十八年任詔安知縣。詔安本爲漳浦縣之南詔鄕﹐明嘉靖八年始析爲縣﹔自建縣後百餘年﹐崇禎十年丁丑﹐知縣胡學鴻創修縣誌十卷。此志繼《崇禎志》重修。其書體例﹐分圖志﹑天文﹑方輿﹑建置﹑祀典﹑學校﹑武備﹑貢賦﹑職官﹑選舉﹑人物﹑藝文十二門﹐子目九十﹐事增於前者倍餘。方輿志載﹕詔安疆域﹐東抵漳浦界﹐西抵饒平界﹐廣一百里﹔南抵海﹐北抵平和界﹐一百二十里。山川志載﹕詔安之山﹐自五嶺﹑龍門﹑九牙而來﹐大峯突起者﹐爲祖山。大峯之西曰小篆山﹐大峯之中出者﹐曰點燈山﹐曰奇金峯﹐曰六洞山。大峯之西南曰檺仔林山﹐日初稽山﹐初稽卽九侯山﹐多勝迹。非大峯之支山者﹐有葵崗山﹑雙岐山﹑東山﹑望陽臺﹔望陽臺在南門外﹐有石甚巨髙﹐聳秀如屏。川有兩溪會注沔洲﹐曰東溪﹐日塘東溪﹔支溪有赤水溪﹑大陂溪﹑走馬溪﹑抗內溪﹐水之匯者﹐有龍潭﹐在三都﹐周六七里﹐其深不可測﹐可灌田數百畝。又有大果湖在二都﹐湖山盤礡十里許﹐爲避暑處﹐𨿽盛夏﹐若隆冬然。武備志兵制載﹕縣民兵卽機兵﹐原額一百八十二名﹐隆﹑萬以後減至八十二名﹐弘治二年制定選取民兵﹐須年二十以上﹐五十以下。凡州縣七百里者﹐每裏二名﹔二百里者﹐每裏三名﹔三百里者﹐每裏四名﹔而一百里者﹐每裏五名。其編隊伍悉照軍法﹐每五十人爲一隊﹐設總甲一名﹐統小甲二﹐每小甲二十五名﹐此敍明弘治時福建民兵制度﹐於他書少見。查此志久已稀見矣﹐同治十三年曾爲重刻。

雲霄廳志二十卷淸嘉慶二十年刊本﹝北京圖書館藏﹞

淸薛凝度修﹐吳文林纂。凝度江蘇無錫縣人﹐嘉慶六年進士﹐十九年任雲霄廳同知﹐閱年去﹐二十一年復回任。文林雲霄廳人﹐舉人﹐事迹未詳。按本志建置載﹐「雲霄爲古鎭﹐名日開嶽。始屬綏安縣﹐唐時屬漳浦縣﹐元至元間始置雲霄驛。明設海防館於此﹐以督捕通判駐之﹔淸初爲鎭﹐駐鎭守總兵。乾隆元年移漳浦縣丞駐其地﹐嘉慶元年﹐始置雲霄廳。」此志爲廳志之始創﹐系從漳浦﹑平和﹑詔安三縣誌書中﹐掇拾補湊而成。其書所析門類﹐分輿圖﹑方域﹑學校﹑民風﹑戶口﹑土田﹑物產﹑祀典﹑兵紀﹑規制﹔秩官﹑宦績﹑選舉﹑人物﹑列女﹑名迹﹑藝文﹑災祥﹑紀遺十九門。物產門寶之屬載﹕「雲霄水晶出於水晶場﹐小者皆不中器用﹐惟仙人亭山後﹐乾隆間嘗產綠晶﹐圍徑寸長一指者﹐價百金。」查此志自咸﹑同間兵燹之後﹐原刻本百無一存﹐民國二十四年雲霄縣長雷壽彭爲之重印﹐爲鉛印本﹔書後增附錄一卷﹐載民國元年廢廳攺縣之議案。

延平府誌二十卷明嘉靖四年刊本﹝天一閣藏﹞

明陳能修﹐鄭慶雲﹐辛紹佐纂。能字大用﹐嶽州府華容縣人﹐正徳九年進士﹐嘉靖初任延平知府。慶雲字舜祥﹐南平縣人﹐正徳九年進士﹐歷任潛山﹑南昌知縣﹐官至南京禮科給事中。紹佐順徳縣人﹐官延平府永安縣教諭。按此志陳能序謂﹕「延平志始於宋端平間﹐明弘治庚申﹐郡守孫衍聘莆田王仲昭爲之﹐其後胡九峯又續爲之﹐未及成而九峯死。」按此志系據九峯未竟稿而重修﹐全書列地理誌四卷﹐食貨志一卷﹐官師志五卷﹐選舉志一卷﹐人物志四卷﹐藝文志二卷﹐方技志一卷﹐祥異志一卷﹐拾遺志一卷。其敍一郡之典章故實﹐及地理人物﹐無不具備。據沿革載﹕「延平之名﹐始於東晉時置延平縣﹐隋升爲泉州﹐唐爲延平軍﹐五代爲延平鎭。宋爲南劍州﹐元爲南劍路﹐明爲延平府﹔領縣六﹐南平﹑將樂﹑沙縣﹑尢溪﹑順昌﹑永安。」延平形勝險要﹐負山阻水﹐爲閩省襟喉﹔府境有劍溪﹑樵川環遶﹐當水陸之會樞﹐明時爲兵防要隘。

延平府誌三十四卷明萬曆十一年刊本﹝天一閣藏﹐存卷九至十七﹞

明易可久修﹐吳必學﹑林瑄纂。可久宜春人﹐嘉靖四十四年進士﹐萬曆初任延平知府。必學南平縣人﹐嘉靖十六年舉人﹐官臨江府同知。瑄南平縣人﹐貢生。延平郡誌﹐自弘治間黃仲昭所定體裁﹐已具典型規矩﹐嘉靖初鄭慶雲重修﹐始臻齊備﹐嘉靖三十六年彭澄又修府誌二十二卷﹐諸書久佚﹐惟《鄭志》獨存。此志繼《彭志》重修﹐體裁以新修《福州府誌》式﹐兼取鄭﹑彭二志之所長﹐義例愈備﹔又延平府於嘉靖十四年析尢溪置大田縣﹐領凡七邑﹐此志與《鄭志》所載屬邑有異矣。可惜今惟存此殘書﹐無從窺其全書之體例也。

南平縣誌二十五卷淸康熙五十八年刊本﹝上海圖書館藏﹞

淸朱夔修﹐鄒廷機纂。夔字舜一﹐鑲白旗人﹐監生﹐康熙五十六年任南平知縣。廷機南平縣人﹐康熙舉人。南平爲延平府附郭縣﹐古南劍州地﹔往事久載郡誌﹐而邑之專志﹐自明正徳﹑嘉靖間創修﹐爲黃末軒所纂焉﹐凡一十有七卷。此志爲夔官南平時﹐延廷機與邑諸生翁兆行﹑楊譽﹑施晉等﹐采輯而成。其書體例﹐爲六綱﹐凡四十有二目﹐定例則繁簡得當﹐敍人物﹐於理學傳尢爲斤斤謹重﹐以延平四先生冠之首。按《宋儒學案》謂延平四先生者﹐爲楊時﹑羅從彥﹑李侗﹑朱熹﹐皆嘗講性﹑理之學於延平。據此志所載四先生之事迹﹐楊時則遊宦於此﹐朱熹父嘗謫居尢溪﹐寓於溪南鄭氏而生熹也﹐熹少嘗學於李侗者也。羅從彥之先﹐自豫章遷南劍﹐因家劍浦。惟李侗則世爲延平人。此志《理學傳》四人並收﹐而其小序有云「四賢淵源﹐一脈過從﹔講學勝迹猶畱﹐且其子孫裔孫﹐現隸邑裏者較多。」所謂延平四先生者﹐《宋儒學案》亦謂四人皆嘗講學於延平﹐固不必言其是否爲延平人也。此志並載四人﹐則非附會誇耀。但其小序所言﹐講學勝迹猶畱﹐子孫裔孫隸邑裏者較多﹐似爲楊﹑朱二人爭籍。然楊﹑朱講學則非獨於延平一方﹐其子孫於數百年間之支系遷布﹐亦非盡在延平一地也。

順昌縣誌十卷明正徳十六年刊本﹝天一閣藏﹐存卷一至八﹞

明馬性魯纂修。性魯字進之﹐溧陽縣人﹐正徳六年進士﹐十三年以兵科給事中謫任順昌知縣﹐任滿升尋甸知州。按本志沿革載﹕「順昌置縣﹐自南唐時始。其後何氏《閩書》亦謂南唐以永昌場置順昌縣。」但按《十六國春秋》有云「閩永隆二年王廷鈞取永平﹑順昌二城。」則順昌之名﹐不自南唐始有矣。順昌志乘起於何時﹐未可稽考﹐然據此志性魯自序有云「舊志義類不倫﹐統紀不明。」則此志以前﹐順昌已有邑志矣。按此志之編纂﹐爲性魯首集諸生﹐翻檢舊載﹐采訪聞見﹐匯輯成艸﹐繼屬學僚編次成冊﹐僅二月脫稿。其編纂有緒有法﹐若無舊志或志稿﹐則成書不能如此之速。其書體例﹐凡十門﹐各系子目﹐義例整嚴﹔萬曆《順昌縣誌》舒俸序﹐稱其文質具備。閱之誠然。

沙縣誌十二卷淸康熙四十年刊本﹝徐家匯藏書樓藏﹞

淸林采修﹐鄧文修纂。采號梅莊﹐廣西平樂人﹐康熙舉人﹐康熙三十六年任沙縣知縣。文修字觀成﹐別字燝區﹐沙縣人﹐康熙十一年舉人﹐十二年成進士﹐終身未仕。《沙縣誌》宋元無考﹐明嘉靖十五年﹐知縣方紹魁創修﹐二十四年知縣葉聯芳重爲修纂﹔萬曆十四年知縣袁應文修而未成﹐十九年知縣徐顯臣繼成之﹐皆屬黃文梯執筆。此志踵辛卯《黃志》重修﹐增補百餘年之事物﹐其書體例﹐凡十二類﹐曰方輿﹑曰疆域﹑曰建置﹑曰山川﹑曰田賦﹑曰學校﹑曰祀典﹑曰官師﹑曰選舉﹑曰人物﹑曰雜述﹑曰藝文﹐每類各具子目。其編例仍依《黃志》門類﹐而增纂事物﹐則新舊分明﹐𨿽仍舊例﹐如同新纂。又行文簡雅﹐絕無冗沓之病。

尢溪縣誌七卷明嘉靖九年刊本﹝天一閣藏﹐存卷一至三﹐上海圖書館藏﹐存卷四至五﹞

明李文兗修﹐田頊纂。文兗南海縣人﹐正徳舉人﹐嘉靖三年任尢溪知縣。頊字希古﹐號櫃山﹐尢溪縣人﹔正徳十五年進士﹐授戶部主事﹐歷任禮﹑兵二部郎中﹐湖廣提學僉事﹐貴州提學副使﹐著有《太素集》二卷。歷修尢溪縣誌﹐尢字皆作■﹐未詳何義也。縣有志始創於宋慶曆間邑令宋咸﹐迄元纂修無可考也。此志纂成於嘉靖六年﹐爲今存縣誌最古之書﹐其書凡七卷﹐卷一地理第一﹐卷二建置第二﹐卷三田賦第三﹐卷四祠祀第四﹐卷五官師第五﹐卷六人物第六﹐卷七選舉第七。觀其目次﹐似爲未竟之稿﹐而卽以付刊。書中紀載﹐亦疏略缺漏。地理誌首沿革形勢﹐謂建縣始於開元二十二年﹐時經略使唐修忠﹐以書風其民酋長髙伏以千戶附之﹐至娖娖始內附﹐二十九年卽其地立縣﹐隸福州﹐此爲紀其建縣之始焉。次敍形勢﹐引舊志云「雙峯北聳﹐二水東流﹐惟山翼其西﹐象山揖其南。」按此志以邑之伏獅爲鎭山。紀河川﹐言邑境有尢溪﹐舊名沈溪﹐後人因避王審知諱﹐故去水名成尢﹐縣因以名。紀鄕制﹐縣有常平﹑興文﹑進城﹑丰城四鄕﹐鄕之領屬﹐宋爲裏﹐元攺爲團﹐明攺團爲都。田賦志﹐首列戶口表﹐宋主戶一萬七千七百五十二﹐口三萬八千一百八十八﹐客戶三萬三千四百二十二﹐而無口數。元戶一萬一十四﹐口三萬五千五百六十三﹐未分主客。明戶分民﹑軍﹑匠﹑校尉﹑力士﹑醫﹑鋪兵﹑僧﹑道諸項﹐口分男子﹑婦女﹐嘉靖元年載﹐民一千五百﹐軍六百五十三﹐匠一百八﹐校尉力士共三﹐醫三﹐鋪兵三十六﹐僧五十七﹐道一。口﹕男子二萬五千七百六十六﹐婦女二萬二千二百二十二。次列田﹑地﹑園﹑池﹑山表﹐自宋迄明。嘉靖元年載﹐總數二千四百六十一頃三十八畝五分。三列稅糧表﹐自宋迄明﹐據嘉靖元年載﹐總收夏稅﹐官三十六錠三貫五百三十三文三分﹐民一百九十二錠八百八十四文﹐秋糧米﹐官二千六百七十石七斗五升一合四勺四抄二摔五圭﹐民一萬二千八百五十一石七斗六升三合四勺五抄。按賦稅用表之例﹐明晰易查﹐而所列者以年爲次﹐間多缺漏﹐各表惟嘉靖元年一格無缺。

建陽縣誌十六卷明嘉靖三十二年刊本﹝天一閣藏﹞

明馮繼科修﹐朱淩纂。繼科字斗山﹐番禺縣人﹐舉人。嘉靖二十八年任建陽知縣。淩字龍岡﹐建陽縣人﹐嘉靖二十年進士﹐官至陜西按察司僉事。按此志體例﹐分圖﹑紀﹑表﹑志﹑傳五體﹐圖有縣境﹑縣郭﹑儒學﹑書坊諸圖各一﹐而不列八景圖﹐以嚴史例焉。紀以編年例﹐記縣之大事﹔如所記元至正間陳友定據福建﹐建國號曰漢﹐移都於建陽之事﹐乃建陽之要史也。表四﹐日歷代職官年表﹐曰雜屬官年表﹐曰歷代選舉年表﹐曰封蔭例授等表﹐體取年經事緯之法。志十﹐曰封域志﹑曰山川志﹑曰風俗志﹑曰治署志﹑曰戶賦志﹑曰儲卹志﹑曰學校志﹑曰秩祀志﹑曰藝文志﹑曰雜誌﹐觀其體裁劃一﹐敍事足徵。傳首列朱﹝熹﹞﹑蔡﹝沈﹞二世家﹐次列人物傳凡一百六十五人﹐以時代編次。此外又列總序一編於圖表之前﹐以敍述修志義例﹐及考證邑之沿革﹐但與紀縣一篇有重出處﹐非體裁之純善也。按此志注朱淩總纂﹐又有邑人盧秉義﹑余鏜等爲助編纂﹐金華胡子器爲助定例。其書成於眾手﹐而體裁修辭一律﹐是經朱淩所筆削也。

浦城縣誌十六卷明萬曆三十七年刊本﹝北京圖書館藏﹞

明黎民範纂修。民範江西南城縣人﹐萬曆二十六年進士﹐任浦城知縣。浦城志可考者﹐明成化己亥知縣劉珩﹐屬教諭胡昱纂輯。此志承胡昱之志重修﹐爲民範及教諭陳元葆等所纂﹐元葆莆田人﹐舉人。其書體例﹐分輿地﹑建置﹑食貨﹑官師﹑政教﹑人物﹑祥異﹑詩文八門。於輿地﹐紀道裏四至遠近甚詳。於建置﹐紀津梁之舉廢無漏﹐於食貨﹐所敍物產沃瘠﹐戶口登耗﹐則槪括靡遺。其餘各門﹐以編年紀錄皆詳記年月。人物則首重理學﹐宋儒眞徳秀生長於其地﹐朱熹亦嘗講學於此﹐持之爲邑之光寵。按此志所考沿革﹐未能詳確﹔謂建縣始於東漢建安間﹐置臨浦縣﹐唐嗣聖六年攺武寧﹐天寶元年攺載興。後唐同光中更名浦城﹐宋徳祐初置忠安軍﹐元復名浦城。後世考識者﹐多議其誤。《嘉慶縣誌》於沿革一門廣摭博采。考證前志之誤﹐縣實於唐天寶間更名浦城也。

松溪縣誌十四卷明嘉靖十六年刊本﹝天一閣藏﹐存卷一至九﹞

明黃金纂修。金林寧縣人﹐監生﹐嘉靖十四年任松溪知縣。《松溪縣誌》創修於明正統間﹐知縣張紳修而未成﹐成化時嘗繼纂﹐亦未付梓﹐弘治十八年知縣陳槐重修﹐至正徳二年刻成。此志踵陳槐志重修﹐爲教諭廖芝與邑士寅敬齋﹑鄭宗﹑李平岡﹑徐科﹑李鏜等采輯﹐刪定去取﹐則一決於金。其書體例﹐分爲十四類。沿革載﹕「松溪舊爲松源鎭﹐南唐保大四年﹐升鎭爲縣。宋開寶八年﹐攺松源爲松溪。」水利言邑有九陂﹐頗獲灌漑之利。賦役有顏料﹑沈香﹑眞香﹑珠料﹑斗珠等稅。食貨有坑冶一目﹐載邑之吳家山坑穴產銀﹔宋紹興間匠作李重四見大漈巖下有銀礦盤結﹐遂私采冶煉﹐聞於官被封閉。洪武三年麗水縣民潘子芳爲坑首﹐自備工本開下官等坑﹐認課申過戶﹐仿農田則例﹐每夫受田六十畝﹐歲納糧米六石。準銀六兩﹐永樂後收回官辦﹐開場置局﹐命內侍守之。又鐵冶一目載﹐鐵坑一在東關裏﹐一在松溪裏﹐洪武間置﹐歲辦鐵二千四百九十二斤。

政和縣誌八卷明萬曆二十七年刊本﹝北京圖書館藏﹞

明車鳴時纂修。鳴時歸善縣人﹐萬曆舉人﹐萬曆二十五年任政和知縣。政和於宋政和五年建縣﹐縣誌創於知縣黃裳與典史郭斯垕﹐自建文間采輯﹐至永樂二年乃蕆事﹐成縣誌四卷。其書原本久佚﹐天順三年﹐知縣張琛曾爲重刻。此志爲鳴時官政和時﹐集邑之諸生采輯而成﹔所定體例﹐以天﹑地﹑政三者爲綱﹐天之綱﹐列星序﹔地之綱﹐列疆域﹑形勝﹑山川﹑物產﹔政之綱﹐列城池﹑倉庫﹑徵賦﹑徭役﹑戶口﹑食貨﹑歲用﹑屯堡﹑祠廟﹑學校﹑風俗﹑祲祥﹑科貢﹑傳記﹑藝文。書中紀述﹐仍依《郭志》原文居多﹐增補《郭志》後百餘年之事﹐記載簡略。惟田賦﹑徭役﹑戶口﹑食貨諸門﹐紀載爲備﹐於食貨紀縣有鐵廠銀礦﹐在東平裏有■﹝釒盧﹞場﹐元時始開﹐規模甚巨﹐場地廣數百畝。

邵武府誌二十五卷明弘治十八年刊本﹝北京圖書館藏﹐存卷八至十六﹞

明陸勉修﹐黃仲昭纂。勉字懋昭。江陰縣人﹐成化舉人﹐弘治中任邵武府同知權郡事﹐後擢南京刑部員外郎。仲昭纂《八閩通誌》已著錄。此志創修於知府夏英﹐延仲昭編纂﹐英去﹐由同知陸勉攝府事﹐繼主修志事﹐書成於弘治乙丑。按沿革載﹕「邵武初名昭武﹐三國吳永安三年﹐置建安郡﹐立昭武鎭﹐尋升爲縣﹐晉惠帝元康元年﹐以避諱攺名邵武﹐明帝太寧元年曾攺名武陽。宋太平興國四年建邵武軍﹐元攺爲路﹔洪武初攺爲府﹐隸福建布政使司﹐領邵武﹑光澤﹑泰寧﹑建寧四縣。」郡誌原委﹐據本志仲昭序云「成化初郡守馮公孜嘗修之﹐成化末郡守劉公元復修之﹐皆祖元陳士元《武陽誌略》﹐及宋上官氏《和平志》﹐而纂集者也。論者謂《馮志》太繁﹐《劉志》太簡﹐繁則簡帙浩重﹐恐郡人不能盡得也﹔簡則紀載闊略﹐恐文獻或不足徵也。」按此志則合成化馮﹑劉二志﹐槪括增損而成。其所發凡立例﹐體義甚佳﹐又繁簡得宜﹔事無巨細﹐莫不盡載。至於選擇去取﹐皆足以資實用者述焉。玆觀此志體例之所善者有數端﹕於山川則別其夷險﹐以示防守之策。於戶口則較其洧長﹐以驗教養之實。於土田則稽其菜辟﹐以行勸懲。於陂塘有蓄水灌漑之利﹐而亦有潰溢之害﹐使民知其利害因革。於學校則示以古今爲學之法﹐於祠廟則示以邪正去取之辧。總其書之所長﹐乃仲昭自序所謂其志之所資用於實用者也。

重纂光澤縣誌三十卷淸道光二十年刊本﹝徐家匯藏書樓藏﹞

淸盛朝輔修﹐髙澍然纂。朝輔思南府安化縣人﹐道光十二年進士﹐十八年任光澤知縣。澍然字雨農﹐光澤縣人﹐嘉慶六年舉人﹐官內閣中書。《光澤縣誌》始於明宣徳初訓導朱徽﹐其後有正徳戊寅志﹔萬曆癸丑志﹐康熙癸亥志﹑康熙戊子志﹑乾隆己卯志。此志繼乾隆己卯志重修﹐據朝輔序謂﹕「出雨農專筆﹐不設分編﹐委成一人。」其書體例﹐分表﹑略﹑傳﹑錄四綱﹐曰時事表﹑曰官師表﹑曰選舉表﹑曰恩例表﹔曰輿地略﹑曰山川略﹑曰陂塘略﹑曰風俗略﹑曰學校略﹑曰武備略﹑曰賦役略﹑曰建置略﹑曰經籍略﹑曰金石略﹔曰列傳﹑曰儒林傳﹑曰文苑傳﹑曰孝友傳﹑曰忠節傳﹑曰良吏傳曰武功傳﹑曰義行傳﹑曰髙士傳﹑曰方技傳﹑曰方外傳﹑曰列女傳﹐曰宦績錄﹑曰寓賢錄﹑曰雜錄﹑曰敍錄﹐其體裁近於傳紀史法。以志例而論﹐殊若失宜。門類甚繁﹐而內容疏略﹐如物產一門﹐爲志書之首要﹐而竟缺如。於水利專載陂塘略一門﹐其餘豈無。其陂塘略小引有云「光澤山縣﹐隴田三之一﹐皆可壩可堰﹐以畜以泄﹐而水利興。」按其所謂陂塘者﹐卽今之水庫﹐光澤陂塘最著者﹐有江家陂﹑赤嶺上陂﹑上洋陂﹑楊梅陂﹐具在山谷﹐用以蓄水漑田。

建寧縣誌十四卷淸康熙十一年刊本﹝徐家匯藏書樓藏﹞

淸周燝修﹐陳恂纂。燝陜西臨潼人﹐舉人﹐康熙十一年任建寧知縣。恂事迹未詳。此志創修於知縣袁植﹐延李嗣元編纂未竟﹐其後知縣陳子逵﹐聘徐中恆續編﹐亦未成書。康熙十一年燝調知建寧﹐見縣誌未成﹐延恂賡繼參訂﹐始克告成。其書體例﹐凡十二類﹐目六十有一﹐類目頗雜﹐載筆者三易手﹐文辭各異﹐義法不一﹐頗見其散亂也。

汀州府誌十七卷明弘治十年刊本﹝北京圖書館藏﹐存卷九至十﹐卷十三至十四﹞

明吳文度修﹐杜觀光纂。文度字憲之﹐南直隸江寧縣人﹔成化八年進士﹐弘洽初嘗以南都禦史出守汀州﹐官至戶部尙書﹐著有《交石類稿》三卷。觀光饒平縣人﹐弘治間任長汀縣教諭。汀州沿革﹐於晉太康時爲新羅縣地﹔迄唐始置汀州﹐天寶初曾攺爲臨汀郡﹐尋復舊名。五代及宋皆爲州﹐元攺爲路﹐明升爲府。此志修時﹐汀之領縣有八﹐長汀﹑寧化﹑淸流﹑歸化﹑連城﹑上杭﹑武平﹑永定。郡誌見載《宋史﹟藝文志》李辠《汀州誌》八卷﹐久佚。元則無考﹐明志今存者﹐惟此志耳﹔惜此本殘缺﹐志類撰人﹐皆依據乾隆《汀州府誌》載《弘治志》劉震序謂﹕「此志爲杜觀光及分教梁鏄﹐合八縣誌訂刪而成。」又考其原書體例﹐有建置﹑沿革﹑山川﹑風俗﹑制度﹑文物﹑宮室﹑學校﹑土產﹑貢賦﹑古祠﹑異迹﹑詩文諸門﹐體裁尙屬完整。

臨汀匯考四卷淸刊本﹝上海圖書館藏﹞

淸楊瀾纂。瀾字蓉江﹐長汀縣人。此書經劉明凝﹑廖桂辛﹑劉有容校訂而後刊行。瀾自序略云「汀州府誌順治中元仲﹑媿曾兩公﹐遜謝不爲﹔以致《明史﹟藝文志》中﹐府皆有志﹐汀州獨無。媿曾言修述大事﹐必以待之後賢。今二百年矣﹐家弟心泉舊有《郡誌補正》﹐乃就其中釐次而增輯之﹐名曰《臨汀匯考》。」按瀾序言《明志》汀州無志﹐而《永樂大典》收錄《臨汀誌》﹐洪武時之書也。弘治十年吳文度修府誌十七卷﹐嘉靖六年邵有道修府誌十九卷﹐祟禎十年唐世涵修府誌二十四卷﹐今三志猶存﹐何《明志》不著錄。此書只四卷﹐而記述繁重。卷一建置﹑方域﹑山川﹐卷二人物﹑鄕行﹑女貞﹐卷三政績﹑流寓﹑風俗﹑畬民﹑典制﹑兵寇﹐卷四物產﹑軼事﹑山鬼﹑淫祠﹐凡十六門。汀州建置﹐原爲侯官縣地﹐唐開元二十一年以福州西建州﹐因長汀溪以爲名也。其時領縣三﹐新羅﹑長汀﹑黃連﹐天寶元年攺汀州爲臨汀郡﹐明淸時名汀州府﹐治於長汀﹐領縣八。此書記汀州府事﹐而名《臨汀匯考》﹐從唐時臨汀郡名也。

上杭縣誌十二卷首一卷淸乾隆二十五年刊本﹝北京圖書館藏﹞

淸顧人驥修﹐沈成國纂。人驥字茨山﹐江蘇如臯人﹔乾隆十三年進士﹐二十二年任上杭知縣。成國浙江會稽縣人﹐事迹未詳。上杭沿革﹐初爲新羅縣西境之上杭場﹐宋淳化間始升爲縣。宋嘉泰二年邑令黃葵始修邑志﹐再修於開慶六年邑令鐘紹安﹐於元無可考。於明有成化十二年﹐知縣蕭宏所修之志﹔弘治六年﹐知縣徐綬所修之志﹐萬曆七年﹐知縣楊萬春所修之志。於淸有康熙二十年知縣蔣廷詮所修之志十二卷﹐乾隆十八年知縣趙成又修續志六卷﹔《續志》訛誤頗多﹐書甫行未久﹐知縣衛克堉卽爲訂正未成﹐迄人驥官上杭時﹐又爲纂訂重修﹐書甫纂成而去﹐知縣潘廷儀爲之付梓刻行。距趙成《續志》﹐僅五年之間﹐疊經三縣令之手﹐始克成書。其志體例分爲十二綱﹐曰區域﹑曰建置﹑曰版籍﹑曰典秩﹑曰武備﹑曰職官﹑曰名宦﹑曰選舉﹑曰人物﹑曰藝文﹑曰風土﹑曰雜誌﹐目五十有九。其書記載﹐主於訂正趙成《續志》之誤﹐而《續志》以前之事物﹐大抵仍依蔣廷詮舊志原文﹐惟刪去《蔣志》原文﹐又擅爲之竄攺﹐則尢非史法也。按此志原刻本久稀﹐同治三年曾爲重刻。

永定縣誌十卷淸康熙二十六年增刻十一年本﹝北京圖書館藏﹞

淸潘翊淸修﹐熊興麟﹑陳鈞泰纂。翊淸遼東義州人﹐貢生﹐康熙七年任永定知縣。興麟字石兒﹐永定縣人﹐明崇禎六年進士﹐授宜興知縣﹐官至湖廣道監察禦史。順治四年淸師南下﹐興麟於辰州被捕﹔其家居永定豬媽樓﹐義不歸順﹐闔門百餘人盡自焚殺。順治十年興麟放歸﹐蟄居鄕裏﹐著述自娛﹐著有《素園詩文集》。鈞泰字仙珴﹐永定縣人﹐貢生。永定縣誌﹐創於明成化二十年﹐知縣王璟修﹐教諭謝弼纂。嘉靖三十八年知縣許文獻重修﹐爲邑人陳昊﹑張一渶所纂﹐萬曆三年何守成又爲增續。此志爲翊淸官永定時重纂﹐修志表署興麟與舉人吳祖馨爲總裁﹐邑進士蕭熙禎﹑黃日煥﹐舉人闕振﹑吳賓王﹑孔煌獻﹑盧化﹐貢士林文聚﹑鄭士鴻﹑江奮龍等同修。秉筆者則爲鈞泰也。其書體例﹐以封域﹑營建﹑學校﹑賦役﹑秩官﹑選舉﹑人物﹑兵制﹑丘壠﹑藝文爲十綱﹐凡八十四目。每目之後﹐如贊如論﹐各爲十數語以綴之﹐又或合數目﹐而共論之﹐似有張飾之意耳。視其書中﹐敍道裏﹐務欲廣闊﹐而不免牴牾﹔紀山川﹐務誇靈奇﹐而不免附會﹔述人物﹐務盡流品﹐而不免泛濫﹔選藝文﹐務備體例﹐而不免假冒。至於賦役﹐則僅舉大數﹐選舉則多誤年份﹔惟敍事屬辭﹐去支就簡﹐此其所長焉。又按其書中﹐仍前志舊文者甚多﹐戶口田產﹐猶是萬曆時之數歲徵起存﹐猶是明末之額﹐康熙初之加徵截解﹐佇止酌復之欵﹐並無一語及之者也。

寧徳縣誌八卷明萬曆十九年刊本﹝北京圖書館藏﹞

明舒應元修﹐陳琯纂。應元字及吾﹐南昌人﹔萬曆舉人﹐初任建徳縣教諭﹐萬曆十七年升任寧徳知縣﹐爲學精詳於經濟﹐著有《寧陽政紀》等書。琯號東川﹐寧徳縣人。按此志首列舒﹑陳二序﹐咸謂縣誌首創於嘉靖初年閔蘭莊所修﹐釐爲八卷﹐凡八紀五十八目﹐時號信史。此志門類﹐悉依《閔志》﹐而紀風土﹑田賦﹑秩官﹑人物﹐其間盛衰耗廢之故﹐判若眉列﹐增益前志之缺略甚多。按其序例所言﹐纂撰出於陳琯一人﹐應元又加以潤色也。

永春州誌三十五卷淸乾隆二十二年刊本﹝徐家匯藏書樓藏﹞

淸杜昌丁修﹐黃任﹑黃惠纂。昌丁字松風﹐江蘇靑浦縣人﹐貢生﹐初任浦城知縣。雍正十二年升永春縣爲州﹐擢昌丁爲首屆知州﹐任滿去﹐乾隆七年回任﹐十五年再回任﹐三仕永春凡二十餘年。任字十硯﹐永福人。惠字成迪﹐任之弟﹔其家富藏書﹐兄弟長於文學。據本志沿革﹐永春於隋時﹐爲南安縣之桃林場﹐後唐長興三年升爲桃源縣﹔晉天福三年閩王昶攺名永春﹐嗣後數百年未更。淸雍正十二年升縣爲州﹐又割泉州之徳化﹑大田二縣以隸﹐直屬福建布政使司。桃林場卽今之上場﹐按《閩書》載﹕「桃林場在永春縣二十三都﹐魁星山下﹐今其村也上場。」唐盛均撰《桃林場記》﹐其文見載於本志藝文志。盛均此文﹐是紀永春事物之始。宋元志乘無可考﹔明嘉靖間林希元始修縣誌九卷﹐萬曆四年朱安期又爲重修縣誌十二卷﹐淸康熙二十三年宋祖墀纂縣誌十卷。州誌則自此志首創﹐按杜昌丁自序言「丙子夏惇聘永福黃十硯﹐偕其小阮同屬筆焉﹔其宦績鄕懿之棄取﹐則不佞專司之。」此昌丁敍其書纂輯槪況如是。其書編例共分二十四類﹐各類附及屬邑未能淸詳界限。乾隆五十二年鄭一崧重修州誌﹐以杜志門類外﹐又增十二門﹐補正前志之缺誤頗多﹐以知此志采摭考訂之疏略也。又於各類之後﹐附載昌丁自著詩文﹐而多爲賞詠之作﹐非跋非贊﹐體裁之不倫甚矣哉。

永春縣誌九卷明嘉靖間刊本﹝上海圖書館藏﹐存卷三卷四﹞

明柴鏕修﹐林希元纂。鏕字仲和﹐臨海人﹔正徳舉人﹐由閔縣知縣調任永春﹐在任六年﹐擢汀州府通判。希元字懋貞﹐號次崖﹐福建同安縣人﹔正徳十二年進士﹐官至嶺南督學使。永春志乘今存以此志最古﹐考其全書凡九卷七類﹐纂成於嘉靖丙戌。查其原刻本﹐僅存此二卷﹐書首頁有近人馮貞羣題記﹐謂爲天一閣舊物。天一閣所藏此志﹐已全部散失﹐其餘數卷﹐查無下落矣。北京圖書館藏有舊抄本﹐九卷具全。

徳化縣誌十六卷淸康熙二十六年刊本﹝上海市文物保管委員會藏﹐現藏上海圖書館﹞

淸範正輅纂修。正輅字載瞻﹐鄞縣人﹔康熙二十五年由舉人任徳化知縣。徳化置縣始於五代﹐屬泉州府﹐歷宋元明約七百餘年而未更。淸雍正十二年攺屬永定府。志創於明嘉靖十年﹐知縣許仁修成縣誌十卷﹔其後淩邦輝﹑王夏聲搜輯補纂﹐仍多缺漏。此志踵許仁之志重修﹐成於康熙丁卯﹐全書凡三十二門﹐未立大綱﹐事核而體嚴﹐可推方誌之佳作。且此志傳本稀少﹐可謂僅存之書矣。

大田縣誌十二卷明萬曆三十九年刊本﹝北京圖書館藏﹞

明劉維棟纂修。維棟江西興安縣人﹐萬曆舉人﹐萬曆三十八年任大田知縣。大田沿革﹐據本志維棟序云「邑嘉靖乙未新造﹐地當延﹑泉﹑漳三郡之交﹐廣袤三百里﹐山林深阻﹐奏請增設縣以治﹐遂裂尢溪三之一﹐徳化五之一﹐永安﹑漳平四之一﹐悉統於大田。」又據沿革載﹕「嘉靖十六年延平府通判林元倫﹐以其地介延﹑漳﹑泉三府之交﹐條稟禦史白賁奏置大田縣﹐屬延平府。」沿革所載置建縣之年﹐與維棟序言建縣之年﹐則相距二載﹐必有一誤﹔當時未經詳稽﹐貽誤後來難以稽考也。邑志之修﹐據維棟序言「置縣後越十二年﹐而會稽謝公廷訓來知縣事﹐創作誌書﹐編爲六卷。是時邑當初設﹐事迹闕如﹐但梓其大略存庫。」按其說﹐此志以前已有縣誌稿矣﹐而序所言但梓其大略存庫﹐疑六卷之志﹐未有盡刻﹐存庫而未有流行﹐故今無傳本也。此志爲維棟官知縣時奉文修纂﹐稽參邑人遺集﹐及世族宗譜﹐增益《謝志》而成。但爲應徵之作﹐魁限時日﹐故不免疏略﹔尢於考訂未周﹐訛誤百出。其書凡三十一門﹐無綱領目﹐體例亦未詳悉﹐後之修志者﹐嘗譏詆之。然其畢竟爲大田首創之志﹐爲始則難﹐理所自然耳。且今傳本亦罕見難得﹐𨿽其體旨之有偏駁﹐而終不失爲善本云耳。

龍巖州誌十六卷首一卷淸乾隆三年刊本﹝徐家匯藏書樓藏﹞

淸張廷球修﹐徐銑纂。廷球桐城縣人﹐監生﹐保舉署寧徳﹐永福二縣知縣試用﹔實授福淸知縣﹐雍正十三年升龍巖知州。銑浙江秀水縣人﹐事迹未詳。龍巖唐開元時置縣﹐名曰新羅﹔天寶元年攺名龍巖﹐大歷十二年攺隸漳州﹐後未更攺。淸雍正十二年升縣爲州﹐領漳平﹑寧洋二縣。縣誌創於明正統時王源﹑蘇孔機始﹐嘉靖間知縣湯相重修﹔淸順治十三年知縣王有容又修志十卷﹐康熙二十八年知縣江藻續增。州之有志此志首創﹐成於乾隆三年﹐其書體例﹐分封域﹑規建﹑學校﹑典禮﹑秩官﹑武備﹑賦役﹑古迹﹑風土﹑人物﹑雜記﹑藝文十二門。領邑各從類編次﹐事核文簡﹐體裁尙佳。

○臺

灣

臺灣府誌十卷淸康熙間刊本﹝上海圖書館藏﹞

淸蔣毓英纂修。毓英字集公﹐奉天錦州人﹔由官生任泉州知府﹐康熙二十三年調首任臺灣知府﹐二十八年升江南按察使。此志爲《臺灣府誌》首創﹐以淸初紀載臺灣之書﹐當推此志與林謙光《臺灣紀略》最早。其書凡二十五門﹐附目五﹐規模始創﹐缺漏勢所不免﹐然其所敍臺灣事物﹐梗槪已具矣。沿革篇云「明宣徳間太監三保下西洋﹐舟曾過其地。嘉靖四十二年流寇林道乾橫行海洋﹐踞臺灣造船﹐擾害濱海﹔都督兪大猷徵之﹐道乾遁去。……延至辛丑﹐芝龍之子鄭成功﹐自京口喪敗﹐軍駐廈門﹔乃與甲螺何斌﹐謀進取臺灣﹐遂與荷蘭人戰。而荷蘭人終無降意﹐成功使人告之曰﹕此地乃我先人故物﹐今爾所有珍寶金銀﹐聽汝載回﹐但畱空城還我。荷蘭知勢不敵﹐棄城歸﹔成功居之﹐攺臺灣爲安平鎭﹐赤嵌爲承天府﹐總名東都。設一府二縣﹐府曰承天﹐縣曰天興﹑萬年。康熙二十二年攺置府一﹐曰臺灣﹔縣三﹐附郭曰臺灣﹐外曰鳳山﹑諸羅。」按其所紀臺灣沿革大事﹐以明宣徳時始﹐宣徳以前之事﹐采摭未臻全備﹐所敍倭﹑荷竊踞之事﹐亦未盡詳。臺灣亙古遂屬中國﹐則有國史可徵﹐而不在於志乘也。此書爲上海圖書館檢查回制廢紙中所得﹐而從未見於藏書家書目著錄﹐且查《臺灣府誌》原委﹐識者咸謂府誌自康熙三十五年髙拱乾首修﹐而不知早《髙志》以前八九年已有此志矣。故此志之發現﹐於臺灣文獻極有所貢獻。按此書目次之第二行題﹕襄平蔣毓英集公氏纂﹐男國祥﹑國祚校字。官修方誌無此款式﹐余疑爲毓英告歸後家刻之書﹐所以嗣後修《臺灣府誌》者﹐皆不知有此志也。

臺灣紀略一卷淸康熙二十九年刊華鄂堂集本﹝上海圖書館藏﹞

淸林謙光纂。謙光字芝楣﹐長樂縣人。按是編分十三篇﹐曰形勢﹑曰沿革﹑曰建置﹑曰山川﹑曰沙綫礁■﹝石與﹞﹑曰城郭﹑曰戶役賦稅﹑曰學校選舉﹑曰津梁﹑曰天時﹑曰地理﹑曰風俗﹑曰物產﹐而附以澎湖版圖。是編爲謙光於鄭克塽降淸以後所作﹐開辟之初﹐規模艸創﹐具陳梗槪﹐正爲後來修新志者之椎輪也。其同時記載臺灣之書﹐李麟光撰《臺灣記略》一卷﹐雜記臺灣山川﹐附以《暹羅別記》一篇﹔徐懷祖撰《臺灣隨筆》一卷﹐成於康熙三十四年。皆篇帙寥寥﹐疑爲未成之書﹐惟謙光此書初具輪殼矣。

臺灣外記三十卷淸康熙四十三年刊本﹝上海圖書館藏﹞

淸江日升纂。日升字東旭﹐福建珠浦人。按此書可爲小說﹐亦可爲地方雜記﹐其所稽徵事物頗繁。以紀事之體﹐用編年序次﹐又每捲頭列七字標目冠之﹐似章回小說。其書首述鄭氏世系﹐取世表之例﹔起自鄭芝龍﹐次鄭成功﹐芝龍之長子也。又次鄭經﹐成功之長子也。又次鄭克■﹝藏上土下﹞﹐徑之長子也。又次鄭克塽﹐經之次子也。至克塽投誠於淸﹐封正黃旗漢軍公。世系表以下分卷﹐每捲冠以標目﹐書內按編年記事。自鄭芝龍起於明天啟元年﹐迄鄭克塽於康熙二十二年投誠﹐凡六十三年﹐其間臺灣之歷史地理﹐此書幾無不述。如島嶼之阻絕﹐城壘之沿革﹐鎭弁營將之忠佞勇懦﹐而終於睿謨徵討招徠﹔其中沿海諸戰役﹐記載尢詳。此書𨿽爲專記鄭氏之作﹐而書中又述及明初太祖時事﹐亦非囿於明亡而始焉﹐其所以著鄭氏而始也。又紀及顏思齋之事﹐所以著鄭芝龍之始焉﹔抑以著臺灣開辟之始也。文中記及李闖王之起﹐藉爲鄭氏引紹﹐自鄭成功以隆武君賜姓亡海外據臺灣﹐其間三十七年記載尢詳。可謂記臺灣未建府前之事﹐最備之書。

臺灣府誌十卷淸康熙五十一年刊本﹝徐家匯藏書樓藏﹞

淸周元文修﹐陳璸纂。元文字洛書﹐正黃旗人﹐監生﹐康熙四十六年由延平知府調任臺灣知府﹐官至湖廣辰沅靖道。璸號眉川﹐海康人﹐康熙三十三年進士﹐由古田知縣調任臺灣知縣﹐官至臺廈道。臺灣久屬中國﹐而志乘之書可考見者﹐則自淸始。林謙光《臺灣紀略》一卷﹐初具梗槪﹐而其前又有《臺海使槎錄》。康熙三十五年髙拱乾修《臺灣府誌》十卷﹐號稱郡誌首創﹐而不知康熙初蔣毓英已修府誌﹐早《髙志》前八九年矣。又見《古今圖書集成》之《職方典》《經籍典》等﹐引載陳烻章《新修臺灣府誌》﹐則康熙時已凡四修矣。《髙志》艸創多失之略﹐此志乃增補其缺略﹐並續增十七年之事﹐《髙志》十卷﹐以封域規制等爲十綱﹐附目不多﹐此志仍《髙志》十綱﹐而增子目八十有餘﹐體例粗臻全備。如鹿耳門爲全臺門戶﹐而《髙志》疏而漏登﹔此志紀之於海防事宜﹐較詳於《髙志》。又如紀賦稅﹐有雜說一條﹐乃鄭氏首創﹐徵餉有水陸異科﹐與內地迥別。又如紀牛磨蔗車﹐及港灣潭塭﹐繒縺■﹝冖八苦﹐上中下﹞■﹝穴人又﹐上中下﹞韡蠔之屬﹐而未加解注﹐使觀者不知其爲何物焉。又如記臺灣物產﹐自百谷以至艸木虫魚﹐類多內地所不常有﹐而亦不免疏略﹐如所載薤﹐則赤白二種﹐蒜則云有大小二種﹐而未言其與內地所產者之同異也。臺灣自康熙癸亥得於鄭氏之後﹐內地士大夫至止者﹐而各有著述以紀其地﹐然多散在四方。玆考康熙時所修郡誌只四種﹐惟陳烻章之《新修臺灣府誌》僅見著錄。

臺海使槎錄八卷淸乾隆元年刊本﹝上海圖書館藏﹞

淸黃叔璥纂。叔礅字玉圃﹐大興人﹐康熙己丑進士﹐官至常鎭揚通道。是編康熙六十一年叔璥官臺灣巡撫時所修也。其書編例﹐卷一至四日赤嵌筆談起原﹐以下分星野﹑形勢﹑气候﹑城堡﹑賦餉﹑武備﹑習俗﹑祠廟﹑商販﹑物產﹑雜著﹑紀異﹐附僞鄭。卷五至七日番俗六考﹐分北路諸羅番﹑南路鳳山番﹐各爲考三篇。卷八番俗雜記﹐附題詠。此書記臺灣形勢﹑民族物產﹑番族風土﹐辧察甚詳。其記物產﹐凡禽魚艸木之細﹐必驗其形別其色﹐稻麥瓜果﹐且述種植之時。故其書𨿽屬地理區域之雜記﹐爲研究臺灣情況者必讀之書。

臺事紀聞一卷抄本﹝上海圖書館藏﹞

淸王韜纂。韜纂《瀛壖雜誌》已著錄。是篇因同治十年十一月琉球人遇颶風於海上﹐漂抵臺灣﹐琉人被殺。日本命陸軍中將西鄕從道﹐爲生番事務都督﹐入兵臺灣﹐輕視中國主權﹐舉國憤然。韜於是而作《臺事紀聞》﹐記臺灣近事﹐及地理﹑物產﹑部族之言語性情生活甚詳。卷末題逸史氏王韜自跋﹐略云「日人徵番之役﹐其輕我中國甚矣。曾不知臺灣乃我版圖﹐生番乃我赤子﹐震動外國。我國家武事不修﹐上下無勇﹐堂堂大國﹐而卑屈葸弱遽至於此也。」此篇爲韜感憤憂國之作。

臺灣鄭氏紀事一卷章炳麟手寫本﹐潘景鄭跋﹝上海圖書館藏﹞

日本川口長孺原纂﹐章炳麟節錄。長孺日本水藩國史總裁。炳麟字太炎﹐浙江余杭縣人﹐事迹見於史傳。按是篇原書爲三卷﹐炳麟遁居日本時選錄﹐編爲一卷。記鄭芝龍﹑鄭成功踞臺灣時事﹐以編年記載﹐自隆武二年至淸康熙二十二年止﹔鄭氏滅亡後﹐又記辛丑明遺民﹑漳人朱一貴稱明室後裔﹐起兵於臺灣之事。此本爲炳麟手稿﹐未見刻行﹔景鄭跋云「先師太炎先生手寫《臺灣鄭氏紀事》一冊﹐當是遁居日本時所錄﹐後附日人著述目錄。取備獺祭者﹐時淸廷正圖加禍先生﹐采摭之事﹐非無意也。」按是編用隆武年號﹐亦可爲炳麟抗淸革命之一端事也。

臺灣小誌一卷淸光緒十年吉管可壽齋刊本﹝上海圖書館藏﹞

此志原題虛白主人纂。虛白主人爲龔柴﹐事迹未詳。又題此志﹐亦名《基隆淡水臺疆小記》。書中敍事自明天啟元年至淸康熙二十二年﹐以記山川形勢﹑物產民情﹐及歷代兵革之故。據志序云「虛白主人以今年春法人啟諒山之釁﹐違理興師﹔以兵艦數十艘遊弋閩江口岸﹐耽耽於臺灣之地﹔一犯基隆﹐再犯淡水﹐以致全臺震動﹐岌岌可危。因著《臺灣小誌》一卷﹐俾有心時事者。」按此序言﹐此志紀載似不止至康熙時﹐疑非全帙也。又書首有鄒守中所撰弁言謂﹕「從益報館得《臺灣小誌》一冊。」疑《益報》或登此志﹐但查光緒十年前《益報》﹐已不可得。查此志有上海著易堂排印本﹐著錄王錫祺輯﹐又有《小方壺齋輿地叢鈔》第九帙本﹑《中外地輿圖說本》﹐皆缺不全。

東瀛隨筆四卷藍絲欄舊抄本﹝上海圖書館藏﹞

淸潘霨纂。霨字國韡﹐江蘇吳縣人。按是書爲記臺灣掌故之雜誌﹐凡四卷﹐卷一紀形勢﹐卷二紀風土﹐卷三紀番社﹐卷四紀事實。同治十三年霨赴臺灣幫辦海防事時所作焉﹐成於光緒元年﹔數年前因琉球人在臺牡丹社被害﹐日本藉口爲之報仇﹐舉兵臺灣﹐霨累赴日營與以交涉。故紀事實一篇﹐記日軍占臺之事甚詳﹔按其書所記甲戌四月十八日日軍攻破牡丹﹑髙士﹑佛錐﹑東竹仔四社之後﹐分紮大浦﹑角瑯璃﹑龜山三處﹐共二千餘人。日首脇令土民誘攻各部族﹐綱率等十一社頭目﹐俱赴日營給領旗號﹐許不攻殺諸事。形勢﹑風土﹑番社三篇﹐大抵參錄舊志﹐益以見聞。按是書爲隨筆札記﹐不具編例﹐未見刻本﹐亦未見藏家書目著錄。其書每篇首頁第二行﹐注長洲張涵中校﹐書尾有光緒元年七月三日弟鐘瑞敬讀一過之句。

臺灣通誌稿不分卷稿本﹝上海圖書館藏﹐殘存六冊﹞

按此書存气候﹑風俗﹑海防﹑海道﹑戶口﹑丁糧﹑田賦﹑鹽課﹑蠲賑九篇﹐纂修人姓氏﹐每篇首均無標題﹐篇內紀載年代﹐於光緒十六年止。此書爲上海市文化局文物倉庫人員﹐於廢紙中檢得﹐交上海圖書館庋藏。考臺灣建省﹐始於淸光緒十五年﹔巡撫劉銘傳﹐奏準臺灣府政建行省﹐此書旣名通誌﹐當爲建省後所修。據朱士嘉《中國地方誌綜錄》﹐有《臺灣通誌》四十卷﹐爲陳文騄修﹐蔣師轍纂﹐稿成於光緒二十一年﹐原藏臺灣總督府。此書疑卽文騄所修之稿本﹐或於日本投降時所散失焉。

臺灣縣誌十五卷首一卷淸乾隆十七年刊本﹝徐家匯藏書樓藏﹞

淸魯鼎梅修﹐王必昌纂。鼎梅字調元﹐號燮堂﹐新城縣人﹔乾隆七年進士﹐由徳化知縣調知臺灣縣。必昌號後山﹐徳化縣人﹔乾隆十年進士﹐官至吏部觀政。初鼎梅仕徳化時﹐延必昌纂《徳化縣誌》十八卷﹐及調臺灣﹐復延必昌纂成此志。臺灣有縣誌﹐自康熙庚子知縣陳文達修縣誌十卷﹐規模初創﹐缺漏甚多。此志承《陳志》重修﹐列爲一十四門﹐曰疆域﹑曰山川﹑曰建置﹑曰賦役﹑曰學校﹑曰祠宇﹑曰禮儀﹑曰武衛﹑曰職官﹑曰選舉﹑曰人物﹑曰風土﹑曰藝文﹑曰雜記﹐體裁得體﹐事實約增前志十之五。臺灣於康熙二十二年置府﹐同時設附郭縣目臺灣。臺灣縣境﹐據此志疆域所載至澎湖諸島﹐建置云「自元末設巡檢司於澎湖始。」因是時澎湖尙未設廳﹐而無專轄。又疆域載里程﹐自廈門經澎湖﹐抵鹿耳門﹐至縣治所﹐計水路一千二百六十里﹐是以航海里程計算﹐實未有此數焉。職官所載﹐文武錯雜﹐品類無別﹐由於附郭之縣﹐駐紮文武各衙府較多﹐頗難品類分別﹐難免錯雜。總之此志編例﹐猶爲得體﹐紀載尙屬詳核。

鳳山縣誌十卷淸康熙五十九年刊本﹝天津市人民圖書館藏﹞

淸李丕烈修﹐陳文達纂。丕烈康熙五十六年任鳳山知縣。文達臺灣縣人。此志爲文達與鳳山縣學生李欽文﹑諸羅縣學生陳慧﹐相與參互考證﹐僅閱五月而纂成。全書分爲十卷﹐凡六十五目﹐捲前有水師提督施世驃序﹐及臺廈道梁文煊序﹐臺灣知府王珍序﹐臺灣府海防同知王禮序﹐丕烈自序。書中紀載簡略﹐又多缺漏﹔首創縣誌﹐纂成過速﹐由於采摭考訂之未備﹐所以缺誤甚多。

重修鳳山縣誌十二卷首一卷淸乾隆二十九年修《臺灣全志》本﹝旅大圖書館藏﹞

淸王瑛曾修﹐黃修﹑卓肇昌纂。瑛曾字玉裁﹐江蘇無錫縣人﹐乾隆甲子科舉人﹐官鳳山縣知縣。修字樂序﹐福州侯官縣人﹐乾隆癸丑科舉人。肇昌字思堯﹐鳳山縣人﹐乾隆庚午科舉人。按《鳳山縣誌》創修於康熙五十九年﹐紀載簡略﹔故瑛曾之修此志﹐徵引采訪﹐頗爲龐繁。所定體例﹐分輿地誌﹑規制志﹑風土志﹑田賦志﹑典禮志﹑學校志﹑兵防志﹑職官志﹑選舉志﹑人物志﹑雜誌﹑藝文志十二類﹐子目七十有九﹐又附目六﹔子目標名序次﹐殊若未妥。卷首列全圖六幅﹐於山水圖甚精美﹐縣城爲圓形﹐方向位置﹐與今實地不合﹔北門外有蓮池潭﹐爲邑之名勝。又列引用書目﹐有《赤嵌集》《稗海紀遊》《使槎錄》《臺海采風圖》《瀛壖百詠》《婆娑洋集》《臺灣誌略》《赤嵌蘋談》《南方艸木狀》《番俗雜記》《臺灣府縣誌》《諸羅縣誌》﹑何喬遠《閩書》﹑沈文開《雜記》《東宰政事集》等書。按此志編例﹐能取材舊史﹐緯以新裁﹔首列輿地﹑次規制﹑次風土﹐三者備而大綱舉。而風土志尢爲最巨且精﹐所錄番社十八社之歷史﹑風俗﹑居處﹑飲食﹑衣飾﹑婚嫁﹑喪葬﹑器用等﹐靡不具載。且修辭語气﹐於邑人頗爲尊重﹐而無輕侮語調。所錄土語﹐以天地至生活﹐及親屬稱謂﹐動植物名稱﹐均譯漢語對照。又錄有俚曲﹐有八社曲﹑《飲酒捕鹿歌》《力田歌》《種薹歌》《待客歌》《頌祖歌》《被水歌》﹐以《頌祖歌》爲最多。據旅大圖書館之鳳先生來書爲餘言曰﹐此志俚語有死而復生日麻蘇哈﹐頗似蒙語。之鳳先生遼寧人﹐遷居內蒙甚久﹐頗知蒙語。以故臺灣部族有自大陸遷徙之說﹐未必無據也。其次藝文志﹐所占篇幅最多﹐分上中下三部﹐分奏疏﹑詩賦﹑土語竹枝詞。以卓肇昌﹑林夢麟所著爲多﹐施肩吾﹑黃叔墩﹑沈先文諸作﹐亦列其中。又按其凡例所定十二則﹐頗具體例﹐如紀山川﹐以補舊志缺略﹐參眾說﹐務使肢節脈絡﹐井井分明﹔流峙髙深﹐各安位置。紀風俗﹐則番漢分編﹐漢俗別閩﹑粵﹐番俗別圖﹑社。紀土田租賦﹐皆據現行檔案﹐逐條詳注。紀學校﹑選舉﹐則逐條薈萃﹐尋源究委﹐以訪故實﹐俾知歷代沿革之不同﹐以及其制度之損益。紀武備﹐於水師獨詳爲本。紀物產﹐僅錄其特產﹐內地所習見者不載。視其凡例十二則﹐均能符於志例﹐查此志原刻本﹐未有發見﹐纂成之後﹐有未付刻﹐亦未可考定。據《中國地方誌綜錄》著錄﹐此志今存此本外﹐僅北京大學圖書館藏有抄本。此本爲《臺灣全志》另種之一﹐《臺灣全志》爲日本人藤崎濟之所編﹐匯集臺灣之府廳縣誌書﹐於日本昭和三年出版﹐收《續修臺灣府誌》《臺灣縣誌》《諸羅縣誌》《淡水廳志》《噶嗎蘭廳志》《淡水廳志記謬》《彰化縣誌》諸書﹐此書流傳於我國者極少。

小琉球漫志十卷淸乾隆三十一年刊本﹝上海圖書館藏﹞

淸朱士玠纂。士玠字筠園﹐邵武人。此志士玠任臺灣府鳳山縣教諭時所作也。小琉球屬風山縣﹐在縣西南﹐突峙海中﹐周三十里。此志乃述其山川﹑風土﹑地域之殊異﹐凡海中日月之出沒﹐風雲之變化﹐及鳥獸魚虫艸木﹐與夫俗語人物﹐無不記述也。其編例爲綱六﹐卷一泛海紀程﹐卷二至三海東紀勝﹐卷四至五瀛涯漁唱﹐卷六至八海東賸語﹐卷九海東月令﹐卷十淡水社寄語。其書篇名風雅﹐而敍事翔實也。

諸羅縣誌十二卷首一卷淸康熙五十六年刊本﹝徐家匯藏書樓藏﹞

淸周鐘瑄修﹐陳夢林纂。鐘瑄字宣子﹐貴州貴築人﹐舉人﹐康熙五十三年由邵武縣調諸羅知縣。夢林字少林﹐漳浦縣人﹐監生。諸羅爲臺灣府屬縣﹐建置始於鄭成功於臺灣置一府二縣﹐一曰天興﹐卽諸羅地也。成功死﹐其子經攺縣爲州﹐設安撫司於此。淸康熙二十三年設縣治於諸羅山﹐地爲鄭氏故營址﹐因以命名﹐取諸山羅列之義也。縣境自蔦松新港﹐東北至雞籠山後極海之地。諸羅事物首見載諸《臺灣府誌》﹐縣誌此書是爲首創﹐其體例﹐分封域﹑規制﹑秩官﹑祀典﹑學校﹑賦役﹑兵防﹑風俗﹑人物﹑物產﹑藝文﹑雜誌十二類﹐目四十有七。卷首有山川圖十一﹐縣治圖一﹐學宮圖一﹐土俗圖十。而以文身﹑乘屋二圖﹐尢表土俗之情﹔文身土俗祖父命之﹐刑牲會社眾﹐飲其子孫至醉﹐刺以鍼﹐醋而墨之﹐𨿽痛楚﹐而不敢背祖父命也。乘屋如船形﹐爲土人所居之室﹐則以大木鑿空﹐側覆爲蓋﹐上下貼茅﹐撐以竹木﹐兩旁皆通小戶。相傳老者至雞籠﹐見覆舟依岸﹐因仿之以爲屋制。其次山川圖﹐勘測特詳﹐務使肢節脈絡﹐井井分明﹐流峙髙深﹐亦見生動﹐以見列圖繪刻之精致也。書中紀述﹐以兵防﹑風俗爲詳﹐諸羅當臺海肩背﹐地皆防海要隘﹔玆篇分水陸防汛各爲一條﹐凡阨塞險要﹐兵丁戰艘數目﹐塘遞瞭望巡哨處所﹐無不畢載。風俗分二目﹐漢俗爲四條﹐土俗爲七條﹐各綴本事於條下﹐與各志土風稍異。紀漢俗﹐因邑人五方萃處﹐風俗龐雜﹔紀土俗﹐則詳言土人狀貌﹑服飾﹑飲食﹑廬舍﹑器物﹑雜俗﹑方言﹐土人狀貌﹐前後或攢雙髫於左右﹐無髭髯﹐毛附體者盡拔之﹐文身徧體﹐刺蝌蚪文字﹐及虫魚之狀﹐於胸膛兩臂﹐惟不施於面。跣足﹐上體常裸﹐以幅布稍敝下體前後﹐曰遮陰﹔冬衣短衣及臍﹐名籠仔﹐以鹿皮爲之。

彰化縣誌十二卷首一卷淸道光十年刊本﹝徐家匯藏書樓藏﹞

淸李廷璧修﹐周璽纂。廷璧字筠軒﹐雲南晉寧人﹐舉人﹐道光六年任彰化知縣﹐未幾去﹐十年復回任。璽廣西臨桂人﹐嘉慶四年進士﹐道光六年任彰化知縣﹐值閩粵人紛爭事被參斥﹐僑寓彰化﹔廷璧聘爲崇文白沙兩書院主講﹐旣而修縣誌﹐遂延璽爲總纂。彰化故爲諸羅縣地﹐淸雍正元年乃分諸羅百餘里地置縣。自建縣後百餘年﹐未有縣誌﹔此志是爲首創﹐全編凡十二類﹐各分子目﹐序次頗具條貫﹐卷首專列乾隆時平林爽文事﹐及淸髙宗詩文﹐殊不合志乘體例也。

苗栗縣誌十六卷傳抄淸光緒修本﹝徐家匯藏書樓藏﹞

淸沈茂蔭纂修。茂蔭字槐堂﹐蕭山縣人﹐監生﹐光緒十七年以同知銜授苗栗知縣。按此志序跋皆無﹐纂成於何年﹐未能考定﹐據職官表則止於光緒十七年。苗栗卽貓裏﹐淸雍正元年設淡水廳﹐貓裏隸之﹔光緒十五年﹐臺灣巡撫劉銘傳﹐奏準臺灣攺設行省﹐添建府廳州縣﹔於是割貓裏之地﹐設苗栗縣﹐是爲建縣之始。此志亦爲苗栗縣誌之首創也。其書編例﹐分志﹑考﹑表三綱﹐曰封域志﹑曰建置志﹑曰賦役志﹑曰學校志﹐曰典禮志﹑曰武備志﹑曰職官志﹑曰文藝志﹐曰圖考﹑曰物產考﹑曰古迹考﹑曰風俗考﹑曰祥異考﹐曰職官表﹑曰選舉表。三綱之外﹐又立列傳﹑志餘二門﹐體例殊有混淆。物產考附《磺案》一節﹐謂磺油出貓裏溪頭內山﹐油浮水面﹐其味臭﹔每日申酉二時方可撈取﹐煎煉之爲用甚廣﹐土人與外商爭奪興訟。又志余云「貓裏內山有石穴﹐產煤油可佐燈燭﹐募夷人爲工師﹐鑿井開采之﹐事實始於光緒丙子也。」按此說﹐苗栗之石油﹐淸光緒間已開采矣。

噶瑪蘭廳志八卷首一卷淸咸豐二年重修刊本﹝上海圖書館藏﹞

淸董正官修﹐陳淑均纂﹐李琪生續纂。正官太和人﹐特授廳通判。淑均字友松﹐晉江人。琪生廳人。噶瑪蘭昔爲後山族社中一荒落地﹐荷蘭弗及窺﹐鄭氏未暇開辟。於嘉慶十五年始開辟其地﹐利於耕。十七年設官置廳﹐其後光緒元年攺爲宜蘭縣。道光十七年柯培元始撰《噶瑪蘭紀略》十四卷﹐未見有刊本﹐陳淑均纂補之﹔及正官任通判﹐囑琪生據淑均之稿續纂﹐始刊成廳志八卷﹐卽此志焉。其編例﹐首議開噶瑪蘭節略﹐次堤堰圖﹑關圖﹑八景圖。以下分封疆﹑規制﹑職官﹑賦役﹑禮制﹑祀典﹑風教﹑學校﹑武備﹑風俗﹑物產﹑雜識十二門﹐各分子目﹐是爲體裁較備之志書。

澎湖紀略十二卷淸乾隆三十六年刊本﹝上海市歷史文獻圖書館藏﹐現藏上海圖書館﹞

淸胡建偉纂修。建偉字勉亭﹐廣東三水人﹐乾隆三年舉人﹐四年進士﹐選授直隸無極知縣﹐歷任正定﹑福鼎﹑閩縣知縣﹐乾隆三十一年升任澎湖通判。澎湖在閩省東南大海之中﹐自隋開皇中遣使陳稜略地至澎湖﹐迨元末始置巡檢司以官斯地﹐屬泉州郡同安縣﹐是爲建置之始。明末鄭氏據其地﹐淸康熙二十二年靖海將軍施瑯攻澎湖得之。是時澎湖尙未有專轄﹐由臺灣縣領管﹐雍正時始設廳。此志爲建偉官澎湖通判時創修﹐其體例分爲十二門﹐曰天文﹑曰地理﹑曰官師﹑曰文事﹑曰人物﹑曰武備﹑曰風俗﹑曰土產﹑曰賦稅﹑曰戶役﹑曰倉儲﹑曰藝文。天時地理民情﹐一一盡述。按此志爲澎湖志乘之始﹐其采摭於《臺灣府縣誌》﹐及林謙光《臺灣紀略》﹐黃叔璥《臺灣使槎錄》等書﹐且增數十年之事﹐其書搜羅頗繁﹐𨿽爲首修之志﹐而紀載較備。

澎湖縣誌稿二十卷首一卷稿本﹝人民大學圖書館藏稿本﹐上海圖書館藏油印本﹞

近人龍驤纂。驤字振麟﹐湖北孝感縣人。按此志一名《澎湖羣島志稿》﹐是驤參閱舊籍﹐及中外書報爲材﹐編纂而成。紀載始自澎湖建置﹐迄日本投降交還臺灣爲止﹐接管後驤所見聞者亦有附及。其中於日本占領時五十餘年事迹﹐則分期敍述﹐頗淸界限。按此志收集龐繁﹐采輯當非一人﹐但據驤序稱﹐相協編錄者有弟惇貞﹐子璿爲之翻譯。此志旨於紀載近時事實﹐澎湖所轄六十四島﹐各島之經緯度﹐滿潮時面積﹐退潮時面積﹐及气溫﹑雨量﹑气壓﹑濕度﹑云量﹑日照雷電﹑地震等气象變化﹐曁農工商漁各業發展狀況﹐歷年各項統計數字﹐不厭求繁﹐均有記錄。就其書編例﹐卷首有澎湖羣島地圖一﹐英人之勘測澎湖羣島地圖四﹐古澎湖廳圖一。卷一總綱﹐卷二面積﹐卷三气象﹐卷四沿革﹐卷五市鎭港灣﹐卷六人口﹐卷七風俗習慣﹐卷八宗教信仰﹐卷九教育﹐卷十交通﹐卷十一軍備﹐卷十二農業﹐卷十三工業﹐卷十四漁業﹐卷十五商業﹐卷十六社會事業﹐卷十七公用事業﹐卷十八敍荷蘭與鄭氏及淸與法﹑日之澎湖戰爭﹐卷十九舊迹﹐卷二十藝文。按其書新舊盡述無遺﹐可謂方誌新創之體裁也。夫澎湖諸島﹐旣無髙山大川﹐又無礦產沃田﹐不過漁業水產之盛而已。然其在我國海防則爲重地﹐久爲國人之所注意者也。故自淸初以來﹐紀載澎湖之書頗多﹐如林謙先之《澎湖紀略》﹐胡格之《澎湖誌略》﹐胡建偉之《澎湖紀略》﹐蔣鏞之《澎湖續編》﹐及林豪之《澎湖廳志》二種﹐皆記載簡約﹐且其成書已久﹐與今澎湖形勢遠殊﹐取材資用不大﹐此志乃集古今中外諸籍而成﹐材資丰實﹐爲今日有用之書。

●稀見地方誌提要卷十一

長興陳光貽學

○河

南

河南總志十九卷明成化刊本﹝北京圖書館藏﹞

明胡謐纂修。謐纂修《山西通誌》已著錄。河南之名﹐宋代惟屬洛陽一郡﹐故宋敏求作《河南志》僅記西都典故﹐而不及他州。自明初設河南布政司﹐所屬八府﹐實跨河以北﹐封疆於古異殊﹐故郡邑𨿽各有偏記﹐而未有統爲一書者。明天順間提學副使劉昌創修通誌﹐其後十餘年成化乙巳﹐謐又爲芟潤而成此書﹐是爲河南有通誌之始。按此志傳本久已稀見﹐修《四庫全書》時﹐館臣以爲通誌於嘉靖中始創爲之﹐猶未知成化時已有通誌矣。故此書稀世之珍本也。北京圖書館藏有全帙﹐而各卷內皆有嘉靖初補版﹐非成化時原本也。

河南通誌四十五卷明嘉靖三十七年刊本﹝北京圖書館藏﹞

明鄒守愚修﹐李濂纂。守愚莆田縣人﹐嘉靖五年進士﹐授戶部主事﹐歷員外郎中﹐出守廣州﹐升江西學政﹐調山東。嘉靖三十四年以副都禦史巡撫河南﹐乙卯山﹑陜﹑河南地震﹐命往陜西帙祀河嶽﹐積勞病卒﹐贈右都禦史﹐謚襄惠﹐著有《俟知堂集》。濂字川父﹐祥符縣人﹐正徳九年進士﹐授沔陽知州﹐歷官山西僉事。濂少嘗受知於李夢陽﹐嘉靖間裏居四十餘年﹐以詩文名﹐所著有《祥符鄕賢傳》《汴京遺迹志》《觀政集》《嵩淸集》諸書。《河南通誌》自胡謐創修﹐後八十年守愚重修此志﹐又三年都禦史潘恩始爲付梓。統紀河南八府之志﹐條理粗備。其書體例﹐分圖考﹑建置﹑沿革﹑星野﹑疆域﹑山川﹑風俗﹑封建﹑戶口﹑田賦﹑物產﹑職官﹑城池﹑河防﹑公署﹑學校﹑科目﹑祠祀﹑陵墓﹑寺觀﹑古迹﹑帝王﹑聖賢﹑名宦﹑人物﹑遊寓﹑孝義﹑列女﹑隱逸﹑仙釋﹑藝文﹑辧疑﹑備遺三十三門。沿革載﹕「河南古豫州之域﹐春秋時爲東周畿內﹐環鄭﹑宋﹑陳﹑蔡﹑許﹑虢﹑祭﹑劉﹑杞等四十餘國﹐戰國爲韓﹑魏﹑楚三國之疆。秦置天下三十六郡﹐其在河南者有八﹔唐分天下爲十道﹐有河南道。元置河南江北等處行中書省﹐明洪武初攺爲河南等處承宣布政使司﹐領開封﹑彰徳﹑衛輝﹑懷慶﹑河南﹑南陽﹑汝寧七府﹐凡州十二﹐縣八十二。嘉靖二十四年﹐升歸徳州爲府。」此志修時領凡八府﹐而統記無遺﹐較胡謐通誌﹐則事增義詳。但《四庫全書提要》謂此志「亦僅具崖略而已﹐徵引未能賅洽﹐考證亦未精確」﹐謂此志猶未洽備也。淸順治間巡撫賈漢復修通誌﹐乃始臻全備﹐然其志例亦大抵仍沿《嘉靖通誌》體裁耳。康熙九年徐化成又爲增補﹐三十四年顧洴再事重修﹐體例皆同以舊志。雍正八年田文鏡修通誌﹐始變前志體例﹐而涉及繁瑣。厥後乾隆三十二年阿思哈續修之﹐道光﹑同治﹑光緒﹐皆歷有增補。民國時曾重修﹐成輿地誌﹑大事志﹑徑政志﹑藝文志諸稿。自明以來﹐凡十有一修﹐其書至今皆存﹐亦爲難得耳。此外又如朱云錦之《豫乘識小錄》﹐近人王幼僑之《河南方輿人文誌略》﹐亦爲統記河南之書也。

開封府誌三十五卷淸順治十六年刊本﹝北京圖書館藏﹞

淸錢綸修﹐馮樾纂。綸元城縣人﹐拔貢﹐順治十六年任開封府知府。樾字今臣﹐松江府婁縣人﹐生員。開封爲豫省首郡﹐按開封沿革戰國時稱大梁﹐魏所都焉。據《史記﹟魏世家》云「惠王三十一年遷都大梁。」漢爲陳畱郡﹐隋唐稱汴州﹐五代梁都於此﹐號東都﹐置開封府﹔宋﹑金因之。元攺曰汴梁﹐明復爲開封府﹐領三十六州縣。此志修時﹐許﹑鄭未升爲直隸州﹐陳州未升爲府﹐開封轄境猶仍明制。考開封地誌﹐始有東漢圈稱《陳畱風俗傳》﹐五代王權《大梁夷門記》﹐又有環中《汴都名實記》《京東路圖經》《開封府圖經》﹐而以宋敏求《東京記》敍故實最精博。修於元者無可考也﹐明有朱橚《開封郡誌》﹝見《圖書集成》引《明外史﹟周定王橚傳》﹞﹐及萬曆時周藩《開封府誌》﹐而其未可考見者﹐當不止此數耳。此志爲淸修府誌首創﹐據本書首列分巡大梁道按察司副使沈荃序云「此志於順治庚子奉巡撫賈漢復命所修﹐時錢綸守開封﹐請馮今臣就訂而成。」按其書凡三十餘篇﹐不脫宋人圖經體例﹐又因以匆促復命﹐遂艸率成編﹐故如沿革山川諸篇﹐間多疑謬﹐人物亦多遺誤。其後華亭盛朝組復爲增纂箋正﹐然終不免猶有遺憾焉。

祥符縣誌六卷淸順治十八年刊本﹝北京圖書館藏存卷三至卷五﹞

淸李同亨纂修。同亨宜興縣人﹐順治十五年進士﹐十八年任祥符知縣。考《祥符縣誌》﹐創修於萬曆八年知縣李伯仁﹐三十六年知縣王鶴齡繼修。此志乃繼王鶴齡《志》重修﹐創修於知縣張浚哲﹐囑邑孝廉張壯行﹐茂才馬士隲等所纂未成。同亨仕祥符時﹐重爲編校而成書。其書考時制建置沿革﹑山川﹑風物﹑官制﹑人物﹑戶籍﹑田賦甚詳﹐惜此書僅存三卷﹐全編體例未考﹐查此書外﹐惟曰本內閣文庫藏有全帙﹐乃爲六卷。祥符開封府附郭縣﹐豫省首邑﹔漢爲陳畱﹑浚儀縣地﹐東魏於此置梁州﹐後周攺爲汴州﹐宋祥符中攺今名﹐爲開封府治。梁宋建都所在﹐其宮闕遺址﹐蓋以明時曾遭河水之灌﹐不易復尋矣。

通許縣誌二卷明嘉靖三十二年刊本﹝天一閣藏﹞

明陳正修﹐張瑤﹑劉崇儒纂。正字宗儒﹐陜西富平縣人﹐嘉靖二十四年以舉人任通許知縣。瑤字公薦﹐通許縣人﹐嘉靖舉人﹐官山東臨淸知州。崇儒字五嵓﹐通許縣人﹐貢生﹐官山西平陽府同知。《通許縣誌》﹐據本志陳正序云「訪得遺稿﹐乃正徳間邑人韓玉所纂﹐而李崆峒先生所筆削者也﹔書未脫稿而韓君歿﹐事遂寢。」此志乃爲瑤與崇儒依韓玉《志稿》﹐重加匯輯考證而成。其書總分天文志﹑山川志﹑封域志﹑城池志﹑沿革志﹑戶口志﹑禮樂志﹑食貨志﹑官迹志﹑人物志﹑忠節志﹑選舉志﹑恩典志﹑古迹志﹑祥異志﹑詞翰志十六門。沿革志云「通許置縣﹐始於宋咸平中﹐初名咸平縣﹐金大定中攺名通許。」按此志沿革淺短﹐引證古事﹐殊多附會。

尉氏縣誌五卷明嘉靖二十七年刊本﹝天一閣藏﹞

明曾嘉誥修﹐汪心纂。嘉誥字時錫﹐湖廣黃州府麻城縣人﹐由舉人初任四川順慶府南充縣儒學教諭﹐繼任應天府溧水縣儒學教諭﹐升汶陽知縣。嘉靖十八年以供奉南巡事失愼﹐謫廣東連州判官﹐二十一年升尉氏知縣。心字謙之﹐直隸徽州府婺源縣人﹐由選貢初任杭州府於潛縣學訓導﹐嘉靖二十三年任尉氏縣儒學教諭。此志爲嘉誥仕尉氏時﹐憫舊志闕略﹐乃囑屬學官汪心與鄕進士傅宗魯﹑馬載道﹐庠生孫宗瑞等輯錄﹐書將成適嘉誥致官去﹐歲戊申繼任知縣李徳光爲之鋟梓。凡例謂其書體裁﹐效章懋修《蘭溪縣誌》例﹐凡五類﹐卷一風土﹐分建置沿革﹑分野﹑縣名﹑疆域﹑形勝﹑山川﹑田土﹑城郭﹑坊巷﹑戶口﹑保分﹑水利﹑橋渡﹑歲時﹑市集﹑風俗﹑民業﹑物產十八目。卷二官政﹐分設官﹑公署﹑廟學﹑壇壝﹑貢賦﹑鹽法﹑役法﹑仁政﹑軍政﹑遊寓十目。卷三人物﹐凡二十六日﹐分條殊若冗雜。卷四雜誌﹐分古迹﹑宅墓﹑寺觀﹑遺事﹑遺書﹑祥異﹑傳疑七目。卷五詞翰﹐分制命﹑碑碣﹑序述﹑詩詞四目。其中最典實者﹐爲風土類﹐邑之史實建設山川民俗物產悉以括之﹐大旨立而體裁備﹐並古今巨細事宜﹐一以貫之。如山川附及井泉﹐邑之蓬池下有溫泉出焉﹐則比及名勝矣。又如水利﹐引舊志詳載三十七陂之制。物產陶類有郭公磚﹐爲郭氏所制﹐嘗得之於古塚﹐磚中空外方﹐長可三四尺﹐或五尺至一丈者﹐江南用之爲琴桌﹐其音響亮。又如瓷桶瓷瓶諸器﹐皆古有而今無。官政類﹐敍設官﹑歷官以外﹐又附諸屬官一條﹐有驛丞﹐爲洪武初所設﹔陰陽官﹐元設學正一員﹐今設訓術一員﹔醫官﹐今設訓科一員﹐醫生五名﹔僧官﹑道官﹐洪武十五年所設﹐僧會一員﹐道會一員﹐如此之類﹐他志少見紀載。然觀其全帙﹐蓋惟以考稽故籍﹐衷於雅訓見長﹐其於綜核傳信﹐殊未能備。

尉氏縣誌四卷淸順治十五年刊本﹝北京圖書館藏﹞

淸髙桂修﹐馬羲則纂。桂字月賓﹐保定府祁州人﹐拔貢﹐順治十四年任尉氏縣知縣。羲則尉氏縣人﹐貢生﹐官歸徳府寧陵縣儒學訓導。《尉氏縣誌》初本﹐修於明永樂己酉知縣齊勉﹐成化甲辰知縣劉紹重修﹐嘉靖戊申知縣曾嘉誥三修。《嘉靖志》爲教諭汪心所纂﹐體例最推詳備﹔迄淸順治丁亥知縣衛紹芳﹐又增纂時事一條。此志爲桂仕尉氏時延羲則重纂﹐其書體例﹐總分治地誌﹑治官志﹑人物志﹑藝文志四類﹐子目四十有七﹐中有封建﹑典禮﹑金石諸目﹐爲前志所無。其藝文志列禦制及綸誥﹐後修《尉志》者議爲不當。又其祥異一目﹐缺南北朝及隋﹑唐﹑五代﹑宋初之紀載。按沿革謂﹕「尉氏縣爲春秋時鄭大夫尉氏封邑﹐秦﹑漢有尉氏縣﹐屬陳畱郡。《漢書﹟地理誌》注﹐應劭曰﹕古獄官曰尉氏﹐鄭之別獄也。」尉氏官名﹐用以名縣﹐縣於五代及宋爲畿內地﹐志於五代及宋時紀載頗缺略﹐豈無文獻可徵耶﹖明以來縣爲開封府屬邑﹐志內紀載則較詳矣。

洧川縣誌八卷淸康熙三十一年刊本﹝北京圖書館藏﹞

淸張世綬修﹐楊篤生纂。世綬字瞿父﹐直隸大興縣籍﹐江南華亭縣人﹐康熙間以舉人任洧川知縣﹐凡十四年。篤生字子培﹐洧川縣人﹐康熙二十年進士﹐授湘潭知縣﹐升戶部江南司主事﹐歷官四川司副郎﹐浙江司正郎﹐陜西道協理﹐山西道事﹐福建督學副使﹐年八十四卒﹐著有《閩海風謠》《八閩畱談》等書。按本志沿革謂﹕「洧川本爲尉氏縣之宋樓鎭﹐於金興定二年置洧川縣﹐屬開封府。」縣誌源流﹐據篤生此志序云「萬曆年間﹐鄕先生岫云範公著《禦龍子集》﹐始有《淆乘》四冊。《淆乘》一書簡而該﹐詳而有要﹐我朝順治己亥歲﹐前令劉振聲因以采輯而增修之﹐迄今又三十餘載矣。按舊乘﹐志五﹑表三﹑考三﹑述四﹑列傳九﹑記一﹑序一﹐亦猶《史記》之檃括經傳﹐而帝紀﹑世家﹑書﹑表﹑列傳諸體也。」按此志爲篤生及邑人宮中﹑劉匯﹑傅文運﹑賈齊遇﹑張起等﹐共襄纂成﹐承《洧乘》以補劉振聲增修之不足﹐以記天啟﹑崇禎間之事甚詳。其書體例﹐分方輿志﹑建置志﹑籍賦志﹑職官志﹑選舉志﹑人物志﹑藝文志﹑雜誌八門。以沿革城池等項﹐各以類附﹐靡不兼綜條貫﹐巨細畢陳﹐可謂新創淸代方誌體裁﹐而不因明志之舊習也。據世綬序云「葺凡四月﹐稿凡三易。」又何其勤而又速耶。

鄢陵縣誌八卷明嘉靖十六年刊本﹝天一閣藏﹞

明劉訒纂。訒字思存﹐號春岡﹐鄢陵縣人﹐正徳十二年進士﹐授寧國府推官﹐攝蕪湖縣事。武宗﹝正徳﹞南巡﹐中官因索賄不得﹐遂以事誣罪訒﹐系之獄。世宗﹝嘉靖﹞立﹐復其官﹐尋擢禦史﹐遷南京通政參議﹐歷轉刑部尙書﹐著有《銀臺集》《春岡集》《怡春集》等書。按此志﹐前有杜枬及劉訒二序﹔淸阮元撰《天一閣書目》﹐誤以此志爲杜枬纂﹐枬實僅爲作序﹐書中未述一詞。相協劉訒纂輯者﹐則陳三源﹑胡因考二人﹐枬亦未與焉。據訒序云「《鄢陵志》成化間圖編輯未果﹐正徳間和大齡成有邑志。」按本志職官載大齡名春﹐正徳四年創修縣誌。訒序又謂﹕「大齡之志有法例﹐而編輯者未用。」按此志參大齡之志體例﹐列爲八志﹐分五十餘門﹐列序以捲端﹐頗具體要。按沿革﹐鄢陵春秋時鄭邑﹐《左傳》曰「鄭伯克段於鄢。」卽此地焉。漢置鄢陵縣﹐屬陳畱郡﹐北齊廢﹐隋置洧州﹐唐廢州爲縣﹐屬穎川郡。五代以來爲開封屬縣。

鄢署雜鈔十二卷首一卷淸康熙五十八年刊本﹝上海圖書館藏﹞

淸汪爲熹纂。爲熹字若本﹐號紫山人﹐康熙五十二年任鄢陵知縣。是編爲熹官鄢陵時﹐輯錄諸書有紀載鄢陵事物﹐計七百十四條﹐編爲十二卷﹐分古迹﹑水利﹑人物﹑雜事﹑物器五門﹐各門又分細目﹐編纂成書﹐邑人周秉彜﹑張引川爲之繕寫梓板。其卷首曰《萬壽覃恩綸音》﹐爲爲熹請裒其母及妻之勒命焉﹐其何可附載官輯之地誌耶。

中牟縣誌十卷淸順治十六年刊本﹝北京圖書館藏﹞

淸吳彥芳修﹐徐延壽纂。彥芳字友聖﹐號香篇﹐福建閩縣人﹐順治十六年以舉人任中牟知縣。延壽閩縣人﹐事迹未詳。考牟志﹐據彥芳序云「考牟志一修於明正徳九年﹐再修於陳幼學前輩﹐爲萬曆二十三年﹐三修於天啟之四年。」今按本志名宦﹐正徳間知縣韓思忠修縣誌七卷。天啟間知縣段耀然修縣誌五卷﹐張民表所纂焉。此志爲彥芳官中牟時﹐與同鄕友徐延壽繼天啟《段志》重修。其書體裁﹐分輿地﹑建置﹑禮樂﹑田賦﹑職官﹑選舉﹑名宦﹑人物﹑藝文﹑雜誌諸類。據建置云「今縣則始置於漢﹐隸河南郡﹐《左傳》所謂﹕鄭之原圃也。」按中牟在開封西﹐黃河自鄭州而來﹐在牟境者﹐曲折緜亙九十餘里﹐沿河築堤防潰﹐蓋自北宋而已然。本志輿地誌紀之特詳﹐因此志爲彥芳修於洪流劫滅之後﹐故除紀河患河防外﹐遺事則極簡略。

儀封縣誌四卷明萬曆刊本﹝北京圖書館藏存卷三卷四﹞

明顧夢鯉修﹐張鹵纂。夢鯉字熙宇﹐昆山縣人﹐萬曆八年進士﹐九年任儀封知縣。鹵字召和﹐號滸東﹐儀封縣人﹐嘉靖三十八年進士﹐授婺源知縣﹐調髙平﹐升禮科給事中﹐歷官南京都察院僉都禦史﹐出任浙江﹑保定巡撫﹐後遷南京太常寺卿﹐乞休歸﹐著有《滸東文集》。儀封明時修嘉靖﹑萬曆二志﹐原本今惟得見此半帙。考其全書凡四卷﹑七類﹐以記田賦較詳。參乾隆《儀封縣誌》錄萬曆舊志顧夢鯉序謂﹕「中丞滸東張公﹐取邑中舊有紀載﹐遠稽載籍之微﹐近采先正之述﹐而傳以見聞之所核﹐逾三年而成書於萬曆三年。」按儀封爲古邑﹐其名始見於《論語》﹐朱熹注曰儀衛邑。迄金大定九年置儀封縣﹐屬曹州﹐元屬雎州﹐洪武十三年攺隸開封。淸乾隆後並入蘭封﹐蘭封今又與考城縣並合﹐爲蘭考縣。

東明縣誌八卷淸乾隆二十一年刊本﹝徐家匯藏書樓藏﹞

淸儲元升纂修。元升宜興縣人﹐雍正二年進士﹐歷官蘇州府教授﹐桐城縣知縣﹐乾隆二十年調任東明知縣。此志系據雍正七年未刻志稿﹐加以近十餘年來未登於志者﹐依類而增入之。爲邑貢生董榮官﹑吳鵬程等協同纂輯﹐元升總集斟定﹐閱二月遂告竣。其書體例﹐凡八類﹐捲前列圖記一篇﹐題曰《續志》﹐命名殊若不當。類以下分目析條﹐冗雜譎乖。東明古天雄之屬邑﹐宋以後隸大名府﹐宋人捍禦契丹以此地爲要疆。然此志兵防所記﹐則自明正統始﹐宋元以前之事則無考。查此志原本今極稀少﹐民國十三年有重印本。縣原屬河北大名府﹐近劃入山東省。

鄭州誌六卷明嘉靖三十一年寫刊本﹝上海市文物保管委員會藏。現藏上海圖書館﹞

明徐恕纂修。恕江西余幹縣人﹐嘉靖舉人﹐嘉靖二十九年任鄭州知州。按鄭志始於宋慶元間傅巖撰《鄭城志》﹐其書久佚。此志爲恕任知州時屬邑人王繼洛及儒學訓導楊瑯等分輯而成。其書分輿地誌﹑建設志﹑田賦志﹑職官志﹑人物志﹑雜誌六類﹐子目三十有二﹐一州之名物事迹﹐而梗槪具述。按沿革﹐州本管叔封地﹐鄭武公隨平王東遷而有其地。按《漢書﹟地理誌》爲河南中牟縣境。本志謂﹕「晉分河南置榮陽郡﹐後周置榮州﹐旋攺鄭州﹐隋攺管州﹐旋復故名。」而乾隆《鄭州誌》沿革謂﹕「秦並六國置管縣﹐屬三川郡。」不知其何據也。故本志敍沿革﹐與後修州誌記沿革有異焉。

滎澤縣誌八卷淸順治十六年刊本﹝上海圖書館藏﹞

淸每可薦修﹐李玿纂。可薦字杜曲﹐長安人﹐順治二年舉人﹐十二年任滎澤知縣。玿邑人﹐順治十三年進士﹐授山西沁源縣知縣。《滎澤縣誌》據本志凡例云「舊志焚毀﹐片紙隻字無存。今所書古事﹐則以古書考之﹐或得之傳言聞見者。」故此志如同首創﹐秉筆者爲玿﹐及邑舉人沈士秀。其書體例﹐分輿地﹑建置﹑田賦﹑官職﹑選舉﹑人物﹑雜述﹑藝文八類﹐各系子目﹐首創之志終不免艸率疏略﹐查其書今僅見此孤本。滎澤本古澤名﹐在縣南﹐《禹貢》所謂﹕「滎坡漑瀦。」又曰「導沇水東流爲濟﹐入於河﹐溢爲滎。」《周禮﹟職方》曰「豫州其川滎雒。」鄭玄注曰「自平帝以後滎澤塞爲平地﹐滎陽民猶以其地爲滎澤。」隋置廣武縣於此﹐尋攺滎澤﹐明時爲河水所圯﹐移治屬鄭州。其地當河濱山脈盡處﹐形勢險要﹐春秋衛侯及翟人戰於滎澤﹐卽此地也。

滎澤縣誌八卷淸康熙三十四年刊本﹝北京圖書館藏﹞

淸王畹修﹐賀元士纂。畹字九滋﹐漢軍鑲紅旗籍﹐奉天蓋平縣人﹐康熙間舉人﹐任滎澤知縣。元士字秦瞻﹐邑人﹐康熙恩貢﹐工書法名於時。此志繼《順治縣誌》重纂﹐體例與前志同﹐滎澤是時尙屬鄭州﹐邑境徧小﹐黃河貫其中﹐代有河患﹐又爲古來徵戰之地。此志古迹篇﹐有古戰場一條﹐謂廣武山昔楚﹑漢交兵於此。藝文志所輯弔古戰場詩文﹐有李白登《廣武古戰場懷古》一首。是否卽爲滎澤之廣武山﹐猶須待考焉。《滎澤縣誌》據本志序謂﹕「舊志遭明末兵燹散佚。」今《滎志》之傳者﹐以順治志及此本爲舊志矣﹐均爲僅存之孤本耳。

禹州誌十卷淸順治間刊本﹝北京圖書館藏﹞

淸朱裴修﹐李噓云纂。裴字功卜﹐聞喜縣人﹐順治三年進士﹐七年任禹州知州。噓云禹州人﹐明崇禎元年貢生﹐官陜西鳳翔府知府﹐太原參軍。禹州相傳爲夏禹所都﹐以故得名。但據本志朱裴序云「禹豫州外方境﹐大禹始封陽城﹐隘其地﹐而徙都之。入春秋爲■﹝木﹝弗上木下﹞邑﹐秦置郡爲潁川﹐漢爲陽翟﹐唐﹑宋迨金攺鈞州﹑元因之。明避神宗諱﹝名朱翊鈞﹐朝號萬曆﹞更之爲禹﹐因夏禹舊都故也。」又據沿革謂﹕「鈞州以州有鈞臺也﹐明萬曆初以避神宗諱攺今名。」按禹州之名自明萬曆始。禹州爲夏禹所都﹐本志沿革諸篇所敍述﹐僅據傳說﹐而無所引證考據焉。據食貨志載﹐鈞州陶業擅名甚久。按禹州窯一名均窯﹐均與鈞通。食貨謂﹕「均窯陶器極大﹐諸色光彩大露﹐其器有兔絲紋﹐火焰紋﹐色有硃砂﹐紅蔥﹐翠靑爲珍品也。」考禹州舊志﹐有明嘉靖謝澭纂《鈞州誌》八卷。又據道光《禹州誌﹟經籍志》載﹐王聿修《禹州紀年》四卷及《續志》。其書毀於崇禎末際兵火﹐鮮有傳世者。此志乃纂成於兵燹之後﹐摭采頗難﹐書中不免遺漏。其纂輯者﹐噓云外﹐有邑人趙來鳴﹑苗時望﹑楊士蘊等﹐其書以記地形﹑風俗﹑民情最詳。

項城縣誌十卷明萬曆二十八年刊本﹝北京圖書館藏﹞

明王欽誥纂修。欽誥泰和縣人﹐萬曆二十二年舉人﹐任項城知縣。按此志總凡十門﹐自沿革迄人物﹐列爲前篇。而以藝文別爲後篇﹐所收詩文甚多。捲前列萬曆庚寅縣儒學教諭王都序﹐謂此志﹕「始事於萬曆戊子邑令徐延都﹐及邑人張正法等﹐艸創志稿﹐成於萬曆庚寅。」按徐延都名東漸﹐萬曆戊子知縣﹐僅成志稿﹐而未付梓﹔欽誥此志據徐稿重纂而成也。《學部方誌目》著錄曰《隆慶志》王欽懷撰﹐有誤。按項城周初爲項子國﹐戰國時屬楚。秦時爲潁川郡地﹐漢爲項縣﹐屬汝南郡﹐唐初置沈州於此﹐旋廢。元始置項城縣﹐明仍之﹐屬開封府陳州。此志述沿革頗簡略﹐讀之難索解焉。古迹載縣東有公路城﹐袁術所建。縣北有互縣城﹐稱卽《論語》所謂﹕「互鄕難與言者。」

扶溝縣誌四卷淸康熙三十八年刊本﹝北京圖書館藏﹞

淸趙如桓纂修。如桓宛平縣人﹐貢生﹐康熙三十五年任扶溝知縣。按沿革﹐扶溝漢時屬淮陽國﹐後漢屬陳畱郡﹐唐時屬許州﹐自宋以來則爲開封屬邑。迄淸雍正十二年升陳州爲府﹐扶溝遂隸之﹐此志修時縣猶隸開封。山川志載﹕「邑境有賈魯河所經﹐溱﹑洧二水所匯之處﹐乃爲周家口通汴水路必經﹐商旅匯集﹐爲古繁盛之區。」又見風俗雜誌諸門﹐紀邑繁榮奢侈瑣事﹐當時果爲一大邑也。扶志原委﹐據本志如桓序謂﹕「扶之志﹐在前明有嚴憲副﹑杜民部創其略﹐何職方總其成﹔戈鋌而後﹐梨棗無存。池陽楊君得芝圃杜公手抄﹐卽欲編輯成書﹐會奉詔去﹐不果行﹐濠上蔣君踵而成之﹐此當代扶志之始也。嗣是三韓髙公修於康熙之甲寅﹐西湖屠公修於康熙之庚申﹐山陰繆公修於康熙之癸酉﹐前後相去﹐未及一紀﹐其間無大興革﹐扶之志似可以無修也。」其序所言扶志始末﹐槪略不詳﹐但據道光《扶溝縣誌》所錄舊志修纂姓氏表載﹕「成化中邑人贈戶部主事杜璿﹐及陜西兵備副使邑人嚴憲創修﹐萬曆中邑人兵部員外郎何出圖再修﹐淸順治九年知縣楊在陛三修﹐康熙十三年知縣髙錫爵四修﹐十九年知縣屠又良五修﹐三十二年知縣繆君晉六修﹐三十八年知縣趙如桓七修﹐乾隆十年知縣周紀八修﹐二十九年知縣董丰垣九修。」此外又有道光十二年知縣王徳瑛﹐光緒十九年知縣熊燦所修二志﹐考其刻本只有杜﹑何﹑楊﹑趙﹑董﹑王﹑熊七志﹐今《趙志》以前皆佚﹐此書乃爲扶志最古之本也。

歸徳府誌十卷淸順治十七年刊本﹝北京圖書館藏﹞

淸宋國榮纂修。國榮字君用﹐遼陽人﹐順治十二年任歸徳知府。歸徳明初爲州﹐嘉靖二十四年升府﹐又二十年知府李嵩始創府誌﹐嵩以文名海內﹐所爲志頗得史例。此志乃遵其書體例﹐定爲天文志﹑地理誌﹑建置志﹑田賦志﹑祠祀志﹑官師志﹑人物志﹑選舉志﹑藝文志﹑雜誌十類。定例贊論﹐爲國榮自裁﹐分門采輯﹐有郡人羊琦﹑李目等﹔廣徵博稽﹐詳覆考證﹐有勝李嵩之志焉。其敍沿革謂﹕「歸徳古名商丘﹐秦置碭郡﹐漢攺爲梁國﹔後魏置梁郡﹐後周攺曰梁州﹐隋攺爲雎陽郡。五代梁置宣武軍﹐後唐攺爲歸徳﹐宋以歸徳爲應天府﹐號南京﹐治於宋城﹐領縣六。靖康金人入京﹐建炎元年又攺爲歸徳府﹔元仍之﹐明初爲州﹐後升爲府﹐淸因之﹐領寧陵﹑鹿邑﹑夏邑﹑永城﹑虞城﹑雎州﹑考城﹑柘城﹐一州﹐七縣。」古迹篇﹐紀郡多丘岡﹐商丘在府城西南三里﹐髙百尺﹐說者謂丘之精气上應列星﹐故亦稱閼臺。楚丘在府城北四十里﹐卽古戎州。谷丘在府城南四十里﹐春秋桓公會宋公燕人於谷丘卽此。黍丘哀公七年築﹐澇丘在府城北十里。靑岡在府城南十八里。杏岡在府城西南五十里。歸徳之丘岡﹐因與古史往事攸關﹐亦有以人力所建者﹐故此志以列入古迹﹐自有其義也。

夏邑縣誌八卷明嘉靖二十七年刊本﹝天一閣藏﹞

明鄭相修﹐黃虎臣纂。相字廷佐﹐南直隸廣徳人﹐貢生﹐嘉靖二十三年任夏邑知縣。虎臣廣西桂平縣人﹐舉人﹐嘉靖二十三年任夏邑縣教諭。此志爲虎臣纂成於嘉靖二十四年﹐捲前有歸徳府知府李念序﹐及後任知府蔡汝南序。阮元《天一閣書目》誤爲李念所修。按念序有云「是編夏邑令鄭相及若師黃虎臣﹐集其邑之博洽士撰成。」念序言作者甚明﹐不知元何以誤焉。此志體例﹐分地理誌﹑建置志﹑田賦志﹑學校志﹑官師志﹑選舉志﹑人物志﹑藝文志八類﹐體裁未去陳俗。據地理誌沿革謂﹕「夏邑春秋時宋之下邑﹐碭﹑譙之區也。於漢始置縣。宋爲畿輔地﹐元爲府之首邑。」按夏邑明初屬開封府﹐嘉靖二十四年升歸徳州爲府﹐以夏邑隸之。本志敍沿革則疏略未詳﹐但據《方輿紀要》謂金始攺名夏邑﹐《明史﹟地理誌》謂明初攺名夏邑。此志修時﹐夏邑尙屬開封。修志時徵材未廣﹐考據不詳﹐書中多所誤缺﹐體裁亦未臻完善﹐均不如後修縣誌之詳盡﹐惟其版本﹐爲今存夏志最古之書﹐故著錄之。

彰徳府誌八卷明嘉靖元年刊本﹝天一閣藏﹞

明崔銑纂。銑字子鐘﹐一字仲鳧﹐學者稱後渠先生﹐安陽縣人﹐弘治十八年進士﹐攺庶吉士授編修﹐嘗校修《敬皇實錄》﹐嘉靖時又修《武廟實錄》﹐充經筵講官十餘年﹐官至南京禮部右侍郎。著述有《松窗寤言》《中庸凡》《大學全文》《政議士翼》《讀易餘言》﹐又刪定《二程遺書》《中說考》《晦庵文抄》等書。按沿革﹐自金始升相州爲彰徳府﹐元攺爲路﹐明復爲府﹐屬河南布政司﹐領州一﹑縣六﹐爲安陽﹑湯陰﹑臨漳﹑林縣﹑磁州﹑武安﹑涉縣。此志爲府誌始創﹐據崔銑序謂﹔「得宋本《相臺志》十二卷﹐元《續志》十卷﹐銑以宋志事﹐且元以下無聞者﹐乃作九志﹐凡八卷。」九志﹐一曰地理﹑二日建置﹐三曰田賦﹑四曰祠祀﹑五曰官師﹑六曰人物﹑七曰選舉﹑八曰藝文﹑九曰雜誌。此志纂成於正徳末﹐刊成於嘉靖初元﹐萬曆辛巳郭朴又爲《續志》三卷。按此志後世推重其編例﹐咸謂極盛難繼。徐元文《日下舊聞考》嘗引徵此志﹐稱其辭義極佳。《四庫全書提要》稱其謹嚴﹐謂爲康氏《武功志》之流焉。玆按其編例﹐首列地理誌﹐凡古今沿革﹑疆域﹑城池﹑山川﹑古迹悉以括之﹐大幹立而體裁備矣。又以河渠閘堰水利之務﹐皆統於山川一目﹐山川與水利攸關﹐故不另列水利一目﹐以少重復﹐此亦愼嚴核實之道。但其書落筆﹐不免過於謹愼﹐如避先輩諱﹐不書姓氏﹐於名宦鄕賢兩祠皆避之﹐使後世何以能知所祠祀何人也﹐實非史例。

安陽縣誌十卷淸康熙三十二年刊本﹝徐家匯藏書樓藏﹞

淸馬國楨纂修。國楨字貞庵﹐奉天遼陽人﹐監生﹐康熙二十九年任安陽知縣。此志國楨奉巡撫閻興邦命所修﹐安陽自後周以來爲相州治所﹐初無邑之專志﹐此志實爲首創。其書體例﹐凡九類﹐一輿地誌﹑二建置志﹑三賦稅志﹑四職官志﹑五學校志﹑六選舉志﹑七人物志﹑八藝文志﹑九雜紀﹐子目六十有一。其凡例首條云「志之有圖自東坡《指掌圖》始也﹐不踰數幅﹐而疆域之廣袤﹐名勝之阨塞﹔與夫城郭宮室之壯麗﹐如指諸掌﹐亦披閱者一快覩也﹐故特著之簡端。」其定例之義﹐如此淺率不堪﹐而不知方誌之有圖由來久遠﹐不自宋始也。

內黃志九卷明嘉靖間刊本﹝天一閣藏﹞

明張鵬修﹐王訓纂。鵬河南懷慶人﹐嘉靖舉人﹐擢戶部司務﹐攺授逢縣縣學教諭﹐嘉靖十八年升內黃縣知縣。訓字敷道﹐號蓮潭﹐內黃人﹐正徳丁卯舉人﹐授海丰知縣﹐升濟寧知州。據本志序謂﹕「內黃者黃內也﹐以邑在內﹐而黃河在外﹐其名之義在是。」《內黃志》創於明弘治間張鳳修而未果﹐正徳間邑人周萬金﹐始私爲志一帙﹐藏之家。嘉靖甲申邑令張古得其稿﹐命司訓孫良輔﹑庠生董弦重加增纂﹐將命梓而未果﹐及鵬任內黃令時﹐延訓再稍加刪潤﹐而版行之。自周萬金成私稿﹐以至梨棗﹐其間相隔已數十年矣﹐疊經修補﹐故其紀載則巨細無遺。簡端載嘉靖六年莆田林文俊序﹐及嘉靖十六年王崇慶序﹔二序先後相距十年﹐故此志刻成年難定﹐據《天一閣書目﹟內篇》著錄嘉靖九年刻本﹐《中國地方誌綜錄》著錄嘉靖五年刻本。但據本書職官止於嘉靖十八年﹐張鵬於嘉靖十八年始任知縣﹐此志當梓成於張鵬任內或以後。

新鄕縣誌六卷明正徳元年修﹐藍絲欄抄本﹝天一閣藏﹞

明儲珊修﹐李錦纂。珊字朝珍﹐鳳陽府穎州人﹐弘治十二年進士﹐十七年任新鄕知縣﹐歷官至山東巡按﹐以抗疏奏劉瑾不法狀﹐謫岢嵐州判﹐瑾誅﹐起南京兵部主事﹐擢浙江僉事。錦應天府江浦縣人﹐由舉人任新鄕縣儒學訓導。此志爲珊官新鄕時﹐視舊志率多脫略散漫﹐乃囑錦與縣教諭遵化周榮等編纂﹐稿成於正徳元年﹐而自爲校正。全書凡六卷﹐五十五門﹐無大綱。首敍建置沿革﹐謂新鄕爲古鄘國之地﹐周以其地封康叔爲衛侯﹐春秋鄘爲衛所並﹐戰國屬衛。秦滅衛﹐屬三川郡﹐漢爲汲縣新中鄕﹐武帝時以鄕置獲嘉縣﹐屬河內郡。後魏隸獲州﹐又以獲嘉縣置修武郡﹐以縣爲附郭﹐隋隸殷州。唐武徳元年﹐析獲嘉之新中鄕﹐置新鄕縣﹐尋以縣置義州﹐四年廢州﹐以縣隸殷州。貞觀元年廢州攺屬衛州﹐五代因之。宋熙寧六年廢縣入獲嘉縣﹐元祐三年復置縣隸衛州。元屬衛輝路﹐明仍爲新鄕縣﹐屬衛輝府。新鄕邑境﹐則原隰膴膴﹐山川綿亙﹔太行遠峙於北﹐丘陵近鎭於東﹐衛水流其北﹐黃河經其南。而以五陵名爲最著﹐在縣東二十五里﹐其阜之大者有五故名。衛水卽衛河﹐源出輝縣蘇門山﹐流經縣東北至衛輝府治﹐而接淇水。物產富饒﹐土產有谷﹑帛﹑蔬﹑果﹑花﹑藥﹐土貢有鹿﹑獐﹑羊等皮貨﹐縣物產視他邑爲美。

延津縣誌四卷明萬曆二十九年刊本﹝上海圖書館藏存卷一至二﹐北京圖書館藏存卷四﹞

淸劉元會修﹐越應揚纂。元會瀛海﹝蓬萊稱瀛洲﹐亦稱瀛海﹞人﹐延津知縣。應揚郁華﹝江蘇灌云縣別稱﹞人﹐延津縣教諭﹐事迹均未詳。據此志萬曆二十九年邑人吏部尙書李戴序云﹔「志創修於萬曆二十四年。則越五載而成書。」此本𨿽殘缺﹐猶存序例目錄﹐分四志﹑九類﹐凡七十二目。一土地誌之屬﹐曰疆域類﹐曰建置類。二人民志之屬﹐曰板籍類﹐曰賦役類。三政事志之屬﹐曰職官類﹐日祀典類﹐選舉類。四文獻志之屬﹐曰列傳類﹐藝文類。類各領目﹐以列傳入文獻﹐殊若不倫。但其書爲輯錄體裁﹐無自述一文﹐原無編例﹐爲保存一邑之事迹而已。

濬縣誌四卷淸康熙十八年刊本﹝徐家匯藏書樓藏存卷二卷三﹞

淸劉徳新修﹐馬秉徳纂。徳新開原人﹐蔭生﹐康熙九年任濬縣知縣。秉徳事迹未詳。濬縣元時爲州﹐明洪武三年降爲縣。元有《濬州誌》久佚﹐明嘉靖七年知縣楊麟等修縣誌八卷﹐萬曆八年知縣任養心又修之﹐崇禎七年知縣張肯堂三修。此志繼《張志》重修﹐成於康熙十八年。此書僅存二三兩卷﹐爲賦役﹑寺觀﹑廟學﹑祠祀﹑棹楔﹑丘墓﹑秩官﹑人物﹑列傳﹑孝節﹑仙佛諸門。敍述簡核﹐其書文字專務省約﹐不事考證﹐不脫當時志乘風气也。

封丘縣誌九卷淸順治十六年刊本﹝徐家匯藏書樓藏﹞

淸余縉修﹐李嵩陽纂。縉浙江諸曁縣人﹐順治九年進士﹐十一年任封丘知縣﹐官至浙江溫州道參議。嵩陽字云增﹐號弦佩﹐封丘縣人﹐明崇禎三年舉人。淸初謁選授工部司務郎﹐轉吏部﹐歷官兩淮巡鹽監察禦史﹐江南督學﹐浙江溫州道右參議﹐廣東道監察禦史﹐升廣西按察使﹐未視事病卒。按沿革封丘爲漢陳畱縣地﹐《左傳》云「賜封父之繁弱。」以此得名。又云「會吳子於黃池。」杜預注在縣南。又云「會晉侯同盟於虫牢。」亦在此地也。按封丘三面瀕黃河﹐土疏易潰﹐順治七年九年潰決相繼﹐此志記河患甚詳。按此志系增續萬曆乙亥知縣胡以祚修縣誌﹐其書體例悉本《胡志》﹐分封域﹑建置﹑民土﹑學校﹑職官﹑選舉﹑人物﹑藝文八門。《胡志》與嘉靖辛丑朱縉修縣誌﹐本志凡例稱其書﹕「文詞典贍﹐體裁峻整﹐未易增損一字。」故此志俱錄舊志原文﹐凡增續者加一「按」字﹐以晰分新舊界限。此書後﹐又附康熙三十六年知縣耿宏祚修《續志》五卷﹐續順治十六年後之事。

長垣縣誌九卷明嘉靖二十年刊本﹝天一閣藏﹞

明杜緯修﹐劉芳纂。緯山西蒲州人﹐嘉靖十八年以舉人任長垣縣知縣﹐官至南京太僕寺丞。芳長垣縣人﹐正徳十三年貢生﹐仕遼陽衛訓導。《長垣縣誌》據本志王崇慶序﹕「垣志舊未聞也﹐而加修自西安張侯始﹐蓋正徳丙子云。」按職官表正徳知縣張治道曾修縣誌﹐久佚﹐存邑人胡錠之序云「弘治時已有志。」此志繼正徳《張志》重修﹐成於嘉靖辛丑﹐其書分地理誌﹑職官志﹑祠祀志﹑建置志﹑官師志﹑人物志﹑選舉志﹑古迹志﹑文章九門。此志修時長垣縣治遷古蒲城﹐故地理誌沿革﹐斤斤力斷長垣爲春秋之蒲城地﹐但無顯證。《嘉慶縣誌》沿革﹐以長垣爲蒲﹑匡之地﹐例證頗繁﹐可成定論。按長垣春秋時爲匡爲蒲之地﹐以人物言﹐此志列季路﹑蘧瑗﹐春秋時季路爲蒲人﹐孔子入其境以三善稱之。蘧瑗亦蒲人﹐孔子適衛嘗主於其家。長垣漢縣﹐明以來屬大名府﹐按此志有河南按察副使王崇慶序﹐是時屬河南布政使司﹐後屬直隸﹐民國屬河北省﹐近又劃入河南。

開州誌十卷明嘉靖十三年刊本﹝天一閣藏﹞

明孫巨鯨修﹐王崇慶纂。巨鯨徽州人﹐嘉靖二年進士﹐十年任開州知州。崇慶字端溪﹐開州人﹐正徳三年進士﹐官至南京吏部尙書。按此志先是知州昆山張寰修纂勿果﹐及巨鯨任知州延崇慶編纂﹐久之乃成。纂人崇慶爲主纂﹐又有州學生劉紳﹑楊沈﹑張■﹝山介﹞﹑王自新等﹐相協采輯。其書體例﹐分地理誌﹑建置志﹑田賦志﹑祠祀志﹑官師志﹑人物志﹑選舉志﹑祥異志﹑藝文志﹑雜誌十類。此志搜故實於羣籍﹐网羅巨細﹐微闡幽顯。又紀述無遺﹐體正文雅﹐久爲世所贊美也。按沿革載﹕「開州春秋時曰澶淵﹐秦屬東都﹐漢爲頓丘縣﹔莽攺順丘﹐晉武帝立頓丘郡及魏郡﹐隋置昆吾﹐唐爲澶淵郡﹐後攺爲澶州。五代晉升爲鎭寧軍﹐宋爲開徳府治﹐金皇統四年攺開州﹐屬大名府﹐明屬大名領縣長垣﹑東明。」嘉慶《開州誌》謂開爲古顓頊之墟﹐見於《爾雅》《左傳》﹐漢時名濮陽﹐宋名澶州﹐與本志沿革有異。金皇統中攺名開州後﹐沿革則翔實可考﹐皇統以前之建置沿革﹐實則難考焉。開州方物﹐本志述及谷﹑枲﹑木蔬﹑花艸﹑果﹑藥﹑羽毛﹑鱗虫﹐僅記物名而已。而田賦志有雜賦一項﹐載桑地二十一頃﹐共桑八萬四千四十有一株﹐該絲二千一百一兩﹐折絹一百五匹一丈五寸。棉花地九十七頃七十九畝﹐該淨棉花二千四百七十有七斤四兩二錢。棗地一頃一十二畝﹐該棗四千五百一十四株﹐課米二百七十石八斗四升。觀其雜賦之數﹐以知當時開州養蠶栽棉之盛﹐而今蠶絲則無矣。本志記馬政爲民重累﹐額養馬地三千五百二十九頃三十畝﹐種兒騍馬一千七百三十匹﹐兒馬三百四十六匹﹐騍馬一千三百八十四匹﹐每年起俵馬匹三百四十﹐謂之備用馬﹐牧馬艸場八處。據崇慶撰馬政小序云「夫開要路也﹐舊規裏各一馬﹐以送往迎來﹐民未始告勞也。其後有借稱省民而革之者﹐馬輙不足於用﹐里甲共稱貸而益之﹐有日費幾於百金者﹐甚至奪人之馬於郭門外﹐百姓始不堪命矣﹐則向之所謂省民﹐不轉而痛民也耶。」觀其序語﹐以知馬政爲當時累民之政也。

新修南樂縣誌二卷淸康熙十年刊本﹝上海圖書館藏﹞

淸方元啟纂修。元啟康熙十年南樂縣知縣﹐事迹未詳。此志增補嘉靖丁酉知縣葉龍辠縣誌﹐全書僅二篇﹐體裁簡略。據舊序所稱《南樂志》肇於嘉靖丁酉葉龍臯﹐繼修於丙寅楊守誠﹐而錢博學繼之﹐順治癸巳蔡瓊枝繼之。查前志均久佚﹐按此志爲增補嘉靖《葉志》﹐及楊﹑錢﹑蔡三志也。康熙辛卯知縣王培宗以元啟此志簡略﹐延舉人邱性善重纂﹐成志十五卷凡五十七門﹐南樂縣誌體裁始臻備整。南樂爲漢東郡樂昌縣﹐後唐避李國昌諱攺名南樂﹐原屬直隸大名府﹐今劃入河南省。

懷慶府誌十二卷明正徳十三年刊本﹝上海圖書館藏﹞

明周舉修﹐何瑭纂。舉山東郯城縣人﹐弘治十五年進士﹐正徳九年任懷慶府知府。瑭懷慶人﹐弘治十四年解元﹐十五年成進士﹐攺翰林院庶吉士授編修﹐歷官直隸開州同知﹐山東東昌府同知。懷慶郡誌﹐據此志何瑭序謂﹕「弘治間知府徐以貞延鄱陽鄭芝編纂成書﹐而未梓行。正徳庚午瑭致仕家居﹐是時以貞升河南都察院右僉都禦史﹐有事赴陜西道經懷慶﹔瑭拜謁之餘﹐示以志稿托爲校正。瑭以復仕北上﹐未能成書﹔正徳丙子瑭再致仕家居﹐纂而成書。」其書體例﹐據凡例謂﹕「大致仍鄭芝志稿。」按其書凡十一門﹐曰封略﹐分疆域﹑星野﹑名山﹑大川﹑形勝﹑道裏六目。曰國都﹐分城池﹑王府﹑公署﹑倉廩﹑學校﹑祠廟﹑壇壝﹑傳遞﹑宮觀﹑寺院十目。曰郊野﹐分鄕村﹑屯營﹑鎭集﹑置鋪﹑橋梁﹑演武場﹑澤園七目。曰風土﹐分土宜﹑風俗﹑景致﹑節致﹑種植五目。曰田賦﹐分田糧﹑四府﹑蔡棗﹑課程﹑土貢﹑兵備六目。曰戶役﹐分戶口﹑吏胥﹑陰陽﹑醫生﹑里甲﹑老人﹑雜役七目。曰選舉﹐分生員﹑科目﹑歲貢三目。日職官﹐分歷官﹑衛官﹑長吏﹑名宦四目。曰人物﹐分相業﹑將材﹑名臣﹑正學﹑隱逸﹑孝行﹑行義﹑文苑﹑藝術﹑貞烈﹑流寓﹑神仙﹑神僧十三目。曰稽古﹐分沿革﹑城基﹑廢縣﹑關隘﹑營寨﹑園囿﹑莊墅﹑堂﹑臺﹑閣﹑亭﹑樓﹑陵墓﹑古井﹑姓氏﹑貪酷﹑豪俠﹑異聞十八目。曰英華﹐分文類﹑詩類二目。按懷慶明時爲藩國所在﹐故此志有似都會志之體裁﹐以記國都王府﹐陵園規矩獨愼﹐如田賦志﹐有田糧﹑四府﹑蔡棗諸賦﹐四府爲藩室之課賦﹐與田糧之賦不同﹐蔡棗則爲特稅。戶役志﹐記醫卜雜役之流﹐藉此可索考明代庶民之行業也。

河內縣誌四卷首一卷淸順治十五年刊本﹝北京大學圖書館藏﹞

淸孫灝修﹐王玉汝纂。灝字湛一﹐順天府大興縣人﹐順治六年進士﹐授河內知縣。玉汝字自玉﹐河內縣人﹐拔貢﹐仕知縣。河內爲懷慶府附郭縣﹐縣誌創於明萬曆初知縣侯嘉采﹐萬曆二十五年知縣盧夢麟繼輯成書。此志爲灝官河內時奉檄重修﹐其書體例﹐分圖考﹑沿革﹑天文﹑地理﹑建置﹑田賦﹑祀典﹑職官﹑科貢﹑名宦﹑人物﹑藝文十二門﹐圖考列圖六﹐爲疆域圖﹑城池圖﹑縣署圖﹑文廟圖﹑儒學圖﹑大禹覃懷底績圖﹑廣濟河開山鑿洞圖。大禹覃懷底績圖者﹐據圖說謂﹕「按書傳治河自下而上﹐故來自東﹐考四載陸行故乘車。」其辭意可窺其圖繪禹乘車入城﹐百姓跪迎於道。書內則未有關此圖之紀述焉。《禹貢》云「覃懷底績﹐至於衡漳。」覃懷地名﹐衡﹐橫也﹐漳﹐漳水。覃懷當在太行山南﹐黃河北岸。平夷廣行﹐水流甚多﹐其間水利之重可見。此志首列是圖﹐以示河內水利之重要者也。廣濟河開山鑿洞圖者﹐是開鑿太行山﹐引廣濟河通黃河水﹐所繪洞口閘門之構結極爲精細。又據本志《地理誌﹟水利篇》云「沁水發源於山西沁州﹐至廣濟﹑枋口﹐兩岸夾峙﹔從無有能引水利民者。萬曆二十八年於濟源縣三十里﹐五龍口隔山鑿洞﹐引水爲渠﹐經濟源﹑盂縣﹑河內﹑溫縣﹑武涉﹐至唐郭入於黃河﹐灌漑之利達及於五邑。」按此志紀載範於古河內郡之地﹐懷慶一郡故實﹐實皆入之﹐尢重於水利﹐所紀河渠導灌及河防堰閘諸事特詳。

修武縣誌四卷淸康熙三十四年刊本﹝北京圖書館藏﹞

淸邊憬修﹐範琥纂。憬靜海縣人﹐康熙舉人﹐康熙三十二年任修武縣知縣。琥修武縣人﹐拔貢﹐官確山縣教諭。考《修武志》創修於明正徳戊寅知縣冷宗元﹐萬曆乙未知縣邵白齊﹐又延邑人王石生等重纂﹔天啟己卯知縣鄭之縉又修之﹐其書皆久佚。此志創稿於淸順治十五年﹐及憬仕修武時﹐復延琥與邑人蔣垣依據志稿編次校訂﹐刊於康熙三十四年。按其書體裁及記載終非上乘﹐頗有缺誤﹐乾隆《修武縣誌》知縣吳映自序﹐議此志云「天文則室觜莫辧﹐沿革則衛﹑魏不分。循吏無傳﹐人物誤載﹐以及官師﹑古迹﹑陵墓﹑藝文等類﹐遺編舛謬﹐不可枚舉。」按其序語﹐指此志之缺謬甚多﹐但此志修時﹐前志已佚﹐苦無書籍可稽﹐故終不免艸率。然此書則爲修武今存最早之志﹐且爲僅存之孤本耳。

溫縣誌二卷明萬曆五年刊本﹝北京圖書館藏﹞

明張第纂修。第字洺南﹐茌平縣人﹐隆慶五年進士﹐萬曆二年自邯鄲調溫縣知縣。第令邯鄲時修《邯鄲志》﹐及調溫縣又仍《邯鄲志》例修此志。其書爲綱者八﹐爲目四十有二。溫志可考見者﹐此志始焉。按溫之名始於周武王賜蘇忿生采邑十二﹐溫其一也。爲周畿內國﹐漢始置縣﹐迄明以來隸懷慶府。邑以西漢傅氏封爵嬋嫣﹐故多古迹﹑陵墓﹐又爲司馬懿故里﹔但此志獨不載懿﹑昭父子事。而人物﹑傳紀溫古多矯勇拳擊之士﹐累著武功。如北魏時之司馬楚之﹑司馬靈壽﹐唐時之王智興﹑王晏宰﹐皆長拳術神策﹐著於武勛。後來之太極拳﹐出於縣之陳家溝﹐始於何時未可詳考﹔陳氏世代相授﹐祕不他傳。至陳長興始傳授以外姓。玆閱此志𨿽未及紀述太極拳事﹐而其所紀溫之有拳術武藝之士﹐北魏時已盛矣。

原武縣誌二卷明萬曆二十二年刊本﹝北京圖書館藏﹞

明張祥修﹐閻邦寧纂。祥漷陰縣人﹐萬曆間原武知縣。邦寧字仲謐﹐號月川﹐原武縣人﹐嘉靖四十三年解元﹐隆慶二年進士﹐歷官至太僕寺正卿﹐薦升都憲﹐未任告歸。《原武志》據此志邦寧序謂﹕前無志乘。此志爲張祥官原武時﹐邦寧與諸生薛諧等八人﹐分門采集﹐經邦寧總集筆削﹔書將成而祥去﹐繼任知縣張邦又爲潤飾付梓。其書分上下二篇﹐體裁簡率﹐而原本僅存此書﹐惜下篇缺十四頁﹐已非完帙矣。按原武建縣始於漢﹐屬河南郡﹔宋熙寧五年省入陽武縣﹐元祐元年復置﹐屬鄭州﹐元﹑明屬開封府。淸攺屬懷慶府﹐以其地居河北﹐統轄爲便也。今與陽武並爲原陽縣。據本志古迹﹐縣西北有扈亭城﹐爲春秋時諸侯會盟之地。《左傳》文公七年﹐「公會諸侯晉大夫盟於扈」。杜預注扈爲鄭地。

陽武縣誌八卷明萬曆十九年刊本﹝北京圖書館藏存卷六至卷八﹞

明王時泰修﹐王柬魯纂。時泰山東平原縣人﹐萬曆十七年任陽武知縣。柬魯懷慶府河內縣人﹐選貢﹐萬曆十八年任陽武縣教諭。陽武古博浪地﹐漢爲陽武縣﹔金嘗置延州﹐元廢州復爲陽武縣﹐明以來隸開封府。陽武以博浪沙及陳平所生戶牖鄕事﹐名於史冊。博浪沙在縣東南三里﹐相傳張良募力士擊秦始皇誤中副車處。據舊志序﹐縣誌創於弘治癸丑知縣張林茂﹐嘉靖六年呂柟又重纂縣誌三卷。此志萬曆辛卯時泰續修﹐今只存此三卷矣。據乾隆《陽武縣誌》載時泰此志序謂﹐萬曆庚寅命柬魯及賈悌等重纂﹐分輿地﹑宮室﹑食貨﹑官師﹑選舉﹑人物﹑王言﹑藝文諸門。

河南府誌二十七卷淸順治十八年刊本﹝徐家匯藏書樓藏﹞

淸朱明魁修﹐董篤行纂。明魁字燦煌﹐遼東義州人﹐貢生﹐順治十六年任河南府知府。篤行字天因﹐洛陽人﹔官至通政使司右通政。河南之名始於漢置河南郡﹐以司隸校尉督察畿輔﹐魏因之﹐晉置司州治於洛陽﹐領河南諸邑。《隋書﹟經籍志》有《司州記》及劉澄之《司州山川古今記》﹐可推記載河南郡事最早之書﹐直至北宋代加修葺﹔宋敏求之《河南志》號稱最備﹐晁公武《郡齋讀書志》謂爲博物之書。宋以後亦代有修纂﹐而今存見者﹐惟明弘治陳宣《河南郡誌》﹐此志爲明魁纂成於順治十六年﹐其書共二十四門﹐又附目二十一。考古證今﹐摭采浩繁﹐古迹藝文累累數冊。洛陽爲河南首邑﹐漢﹑魏以來故都﹐唐﹑宋人小說﹐所載洛都風物遺聞頗多﹐本志絕未一引﹐故其摭取猶屬雅正。

河南府續志四卷淸雍正六年刊本﹝復旦大學圖書館藏﹞

淸張漢纂修。漢雲南石屏人﹐康熙五十二年進士﹐授翰林院檢討﹐雍正五年任河南府知府。此志增續康熙三十四年知府張聖業府誌後四十年之事﹐爲郡人範百順﹑洛家雄輯錄﹐漢爲之釐正定稿。河南置府始於元﹐領域甚廣﹔雍正二年以所屬陜州升直隸州﹐時領洛陽﹑偃師﹑鞏縣﹑孟津﹑宜陽﹑登封﹑永寧﹑新安﹑澠池﹑嵩縣十縣。故此志修時與前志轄域有異。

洛陽縣誌十二卷淸康熙間刊本﹝上海市文物保管委員會藏。現藏上海圖書館﹞

淸武攀龍原修﹐吳源起增纂﹐錢肇修續纂。攀龍字際云﹐號蘭石﹐山西交城縣人﹔順治三年進士﹐官河南督糧道。源起字準庵﹐嘉興府秀水縣人﹐順治十八年進士﹐康熙八年任洛陽知縣。肇修字杏山﹐一字石臣﹐號南山﹐奉天鐵嶺籍﹐浙江仁和縣人﹐康熙三十年進士﹐康熙三十五年任洛陽知縣。洛陽爲古都會地﹐自晉陸機撰《洛陽記》﹐其後記東都事物之書﹐不下數十。而縣誌之修﹐據本志序有云「嘉靖戊子武部路君直艸創斯舉﹐初就梓於定陶﹐陶君遷喬﹐嗣重刻於霸州江君北。」按《洛陽縣誌》於明嘉靖間知縣路直始修﹐淸順治十五年攀龍督糧河南又爲重修﹔其後賈漢復巡撫河南時﹐以攀龍之志疏略﹐屬源起增補﹐成於康熙十年﹐又三十年肇修又爲續纂﹐皆未易攀龍原書體例。其書分天文﹑地理﹑人物﹑田賦﹑官師﹑選舉﹑秩祀﹑祥異﹑古迹﹑陵墓﹑雜紀﹑藝文十二門﹐而以圖考冠於篇首﹐列河圖﹑洛書﹑營洛﹑土圭﹑與城池五圖。其書體裁文字﹐皆沿明人纖詭之習﹐而於古迹人物民習彌有考鑑﹐惟卷末有洛陽古今藝文目﹐其意欲列舉關於洛陽掌故之書﹐頗有見地也。

偃師縣誌四卷明弘治十七年修﹐藍絲欄明抄本﹝天一閣藏﹞

明魏津纂修。津字弘濟﹐陜西郃陽縣人﹐弘治舉人﹐弘治九年任偃師知縣﹐升雲南臨安府通判﹐調四川重慶通判﹐自乞休歸。據魏津自序云「邑舊有志﹐歲月寢久﹐不無殘缺﹐自丙辰來宰是邑﹐成志全書四卷﹐捐俸鋟梓﹐以永其傳千載。」按其語則此志當有刻本﹐而今只存此抄本。觀此本書法挺秀﹐而中無一字缺誤﹐似據刻本謄抄。其書全篇分五十四門﹐無綱領目﹐所記山川﹐以侯邙﹑伊洛爲最有名。陵墓載伊尹﹑田橫﹑萇弘﹑顏正卿﹑杜甫之墓﹐皆在縣境。土產所記﹐以桑棗最盛﹐載弘治五年調查縣境有桑六十萬八千一百四十六棵﹐棗四十八萬二千七十九棵。而今偃師則不養蠶﹐桑亦無有矣﹐以知古今各地物產之變遷﹐則滄海桑田﹐變化莫測。

偃師縣誌四卷淸順治間刊本﹝上海圖書館藏﹞

淸艾元復纂修。元復米脂縣人﹐順治十三年以舉人任偃師知縣。偃師爲伊﹑洛所經﹐大河繞貫﹐形勢壯嚴。據本志元復序云「偃師爲髙辛氏殷湯相繼建都﹐政教翔洽﹔成王營洛﹐實爲鎖鑰重地。」又據沿革謂﹕「偃師立縣始於西漢﹐其後別立平縣﹑緱氏縣﹐而偃專其名﹐自帝嚳﹑盤庚以來爲都畿所在。」按本志所敍沿革﹐簡略未詳﹔迄乾隆間孫星衍﹑武億纂《偃師縣誌》﹐詳稽經典﹐以證偃師爲湯之亳地也。《偃師縣誌》自明弘治間魏津創修﹐其後嘉靖間知縣魏弘濟﹑盧學韶又先後重修。此志爲元復官偃師時﹐延豫章﹑鄭謫星與邑人藺楠﹑胡淑生等﹐依嘉靖舊志總綱﹐補綴新事﹔元復自爲總集﹐筆削成書。按此志因康熙二十八年洛水漲溢﹐版片無存﹐傳本今極稀見。

登封縣誌七卷首一卷淸順治九年刊本﹝北京圖書館藏﹞

淸張朝瑞修﹐焦復亨纂。朝瑞廣寧縣人﹐貢生﹐順治五年任登封知縣。復亨字錫三﹐號欽寵﹐登封縣人﹐貢生﹐官訓導。《登封縣誌》﹐明嘉靖間知縣侯泰創修﹐隆慶間知縣鄧南金重修﹐萬曆間知縣燕儆華又重修。此志繼萬曆志重修﹐其志例﹐自繪圖迄藝文凡十類﹐目五十有九。體例謹嚴﹐於山川﹑風土﹑人物﹐紀載爲詳﹐職官表﹐自唐﹑宋以來一無遺漏。登封爲河南府屬邑﹐嵩山太室所在﹐嶠嶽緜亙其境﹐其間有中嶽廟﹑少林寺﹐與佛教傳布攸關。自北齊以來乃爲拳僧所聚﹐流傳於後世所謂少林拳派者也。故此志修纂﹐因有名山所在﹐文獻繁富﹐考稽嵩岱之書頗多也。

永寧縣誌書八卷淸順治十年刊本﹝徐家匯藏書樓藏﹐存卷七卷八﹞

淸程萬善修﹐張鼎延纂。萬善武城縣人﹐順治六年進士﹐七年任永寧知縣。鼎延字愼之﹐永寧人。此書僅存七八兩卷﹐爲人物志及後序二篇﹐全編體例無從稽考。據乾隆《永寧縣誌》知縣張楷序有云「永寧之有志﹐聞自明中葉始﹐久滅兵燹﹔國朝順治年間曾重修﹐亦湮沒無存。」此志於乾隆時已湮沒﹐𨿽此殘篇﹐當亦珍貴耳。

南陽府誌十二卷傳抄明嘉靖間刊本﹝上海圖書館藏﹞

明楊應奎纂修﹐張霈補遺。應奎字文煥﹐號黽谷﹐山東益都人﹔正徳六年進士﹐由禮部祠祭司郎中調任南陽府知府﹐嘉靖乙未以丁母憂去。應奎爲詩文淸雅﹐當時文人爲文﹐多染三楊臺閣之體﹔應奎仕南陽時結社論文﹐以駁臺閣之獘﹐時謂其文派曰南陽派。霈南陽人﹐貢生﹐事迹未詳。南陽自漢以來爲郡﹐明正統間知府康孔髙修有府誌十二卷﹐此志繼《康志》重修。其書體裁﹐自建置迄文類﹐共四十門﹐而紀載簡率。捲前有嘉靖辛亥郡進士葉珠序謂﹕「應奎修府誌在嘉靖十四年﹐蓋志成未久卽致仕歸。繼而成之者﹐謝侯寵也﹐輸其貲以梓之者﹐縣簿闌瑞典黃訓也﹐筆而錄之者﹐縣庠生張霈也。」據《明史﹟藝文志》載﹕「《南陽府誌》十卷﹐葉珠撰。」珠實僅爲作序﹐而未經纂輯也。按此志是爲應奎纂修﹐張霈補遺﹐黃訓爲之刻行﹐其間相隔已十餘年矣。民國時有張中孚者﹐又爲之補注﹐徵引事物較原本多十之七﹐中孚未詳爲何許人﹐其書於民國七年鉛印﹐序言此志原刻本尙存。今則僅存此本耳。

桐柏縣誌四卷淸康熙三十四年刊本﹝北京圖書館藏﹞

淸髙士鐸纂修。士鐸字木庵﹐襄平縣人﹐康熙三十三年任桐柏縣知縣。按志序謂﹕「桐柏志創修於明成化十二年﹐淸順治十五年重修﹐康熙初年邑令貢彧又略加修飾之﹐俱未經刻。」康熙三十三年士鐸官桐柏﹐復延樊翰等﹐考核舊志﹐刪繁去誕﹐補舊續新﹐始梓而成是書。其編次爲圖二﹐爲卷四﹐爲目四十有九﹐視其篇目次第位置﹐均無倫次﹐非誌書體例之嘉者。縣建置﹐自唐始設桐柏縣﹐其後歷唐﹑五季﹑宋﹑元﹑明皆爲縣﹐迄淸其名未更。縣因桐柏山得名﹐山在縣西四十里﹐一名胎簪﹐又名大復﹔其嶺別名太白﹐又名天臺山。其山南接隋州﹐西抵棗陽﹐巍然雄峙﹐爲兩淮羣山之祖。有玉女﹑臥龍﹑紫霄﹑翠微﹑蓮花諸秀峯﹐中有桃花﹑鑼鼓諸奇洞。邑爲臨山要塞也﹐北控全豫﹐南扼漢東﹐爲歷代兵家必爭之地也。

鎭平縣誌三卷淸康熙二十四年刊本﹝浙江圖書館藏﹞

淸張琮纂修。琮字象坤﹐山西陽曲縣人﹐廩貢﹐康熙二十年任鎭平知縣。此志爲琮官鎭平時所修﹐其書凡三卷﹐卷上﹐總圖﹑沿革﹑天文﹑建置﹔卷中﹐山川﹑古迹﹑賦稅﹑職官﹑人物﹔卷下﹐藝文﹐共十門。每門有小序﹐皆爲琮所撰。沿革謂﹕「縣漢名安眾縣﹐又爲淯陽縣﹐晉攺爲安昌縣﹐屬義陽郡。南北朝廢﹐劃於穰縣北鄕地﹐金以其地置陽館鎭﹐正大五年攺爲鎭平縣﹐隸申州。元至元八年攺申州爲南陽府﹐縣仍之。明初省入南陽縣﹐後復置。」山川載﹕「縣北九十里有騎立山﹐其狀若騎立﹐又名五朵山﹐曰聖朵﹐日禪巷朵﹐曰摩雲朵﹐曰嬌女朵﹐曰亞女朵。考古史此山名猗帝﹐古猗帝氏都其下。」古迹云「邑在上古時﹐猗帝氏曾都騎立山下。」古迹又附載八景﹐五朵曉煙其一也。藝文志載宋乾徳四年石雄撰《騎立山龍堂記》云「其山望之宛如騎立﹐因而爲之名﹔山有三池﹐一在山頂﹐一在山腰﹐一在山足﹐歲旱民往挹其水。」按立騎山爲鎭平縣之主山﹐亦爲縣之勝迹﹐山有三池﹐又爲灌漑之所賴也。

鄧州誌十六卷明嘉靖四十三年刊本﹝天一閣藏﹞

明潘庭楠纂修。庭楠號石洞﹐髙要縣人﹔嘉靖經魁﹐嘉靖四十一年任鄧州知州。據此志大梁李濂序云「今鄧之爲郡也﹐南控荊﹑襄﹐北連河﹑洛﹐西通巴蜀﹐東際淮﹑海﹔實當天地之中﹐號稱陸海﹐蓋豫州之雄鎭也。嘉靖甲寅浮梁璧峯張君部符至﹐乃始創爲志﹐顧所載者止一州耳﹐所屬三邑則未及。壬戌秋九月古端石洞潘君來守是邦﹐丞欲並收三邑以爲全志。乃愼簡郡學生之有文學者﹐采摭三邑事迹以成之﹐又就禮鄕進士藍君偉總閱。」按此志統記鄧州及內鄕﹑新野﹑淅川三邑﹐其書體例﹐卷一﹑郡縣圖﹔卷二﹑郡紀﹔卷三﹑帝紀﹔卷四﹑沿革表﹔卷五﹑封爵表﹔卷六﹑秩官表﹔卷七﹑選舉表﹔卷八﹑輿地誌﹐分疆域﹑星野﹑山川﹑風俗﹑古迹﹑鎭店六目﹔卷九﹑創設志﹐分城池﹑公署﹑坊牌﹑鋪捨四目﹔卷十﹑賦役志﹐分里甲﹑戶口﹑田賦﹑派額﹑課稅﹑差役﹑物產七目﹔卷十一﹑陂堰志﹔卷十二﹑學校志﹔卷十三﹑祀典志﹔卷十四﹑兵防志﹐分所治﹑軍兵﹑屯田﹑武場﹑關堡﹑軍器六目﹔卷十五﹑宦迹列傳﹐分良牧﹑殉事﹑僑寓三目﹔卷十六﹑人物列傳﹐分名臣﹑忠烈﹑儒林﹑文苑﹑逸士﹑卓行﹑方技﹑貞節八目。其書總爲圖﹑紀﹑表﹑志﹑傳五綱﹐凡一十六卷﹐以藝文附入各門。凡例云「祠廟非祭法﹐宅墓非古迹﹐均不以取。人物自隋迄宋﹐昔縣南陽﹑向城﹑棘陽﹑安縣諸產悉收入。」其體裁定例嚴整。按鄧州卽今鄧縣﹐本志沿革﹐稱鄧州春秋鄧國﹐戰國韓﹑秦地﹔秦始皇置穰縣﹐迄後魏置荊州治於穰。隋開皇間攺置鄧州﹐領縣內鄕﹑新野﹐大業攺南陽郡﹔唐復爲鄧州﹐五代爲軍﹐宋爲鄧州武勝軍﹐金爲武勝軍﹐元復爲鄧州﹐明領內鄕﹑新野﹑淅川。

淅川縣誌八卷淸康熙二十九年刊本﹝北京圖書館藏﹞

淸郭治纂修。治山東東昌府人﹐康熙十八年進士﹐二十八年任淅川知縣。淅川春秋時鄀地﹐鄀小國焉﹔晉伐都國亡﹐後楚平王得其地攺爲析。漢爲析縣﹐劉宋廢之﹐後魏復置析川縣﹐屬丹川郡﹐唐﹑五代﹑宋﹑金﹑元諸朝﹐廢置無常。明成化八年自內鄕縣分置淅川縣﹐屬鄧州﹐淸因之。縣境有淅川﹐源自商南縣﹐會湯滔﹑回車諸水入丹水﹐匯入漢水﹔經淅川縣一段一名馬蹬河﹐元元好問作《觀淅江漲歌》﹐本志藝文志收之。《淅川縣誌》﹐自明置縣後尙未纂修﹐此志是爲首創﹐其書體裁分總圖﹑沿革﹑天文﹑四至﹑建置﹑山川﹑古迹﹑風俗﹑土產﹑陵墓﹑寺觀﹑賦稅﹑職官﹑人物﹑流寓﹑藝文﹑災祥﹑雜誌諸類﹐按所紀皆采訪實錄﹐及擷摭古籍﹐翔實足徵。

葉縣誌三卷淸康熙五十八年增刊本﹝南京圖書館藏﹞

淸呂柳文修﹐牛天樞纂。柳文四川奉節縣人﹔籍遂寧縣﹐康熙二十八年舉人﹐任葉縣知縣。天樞邑人﹐拔貢﹐善爲文章。按本志柳文序云「葉固周初應侯地也﹐春秋時入於楚﹐以沈諸梁爲令。傳所稱葉公子髙蓋章。章於當時楚特其形勢﹐盛稱方城與漢水並著。今考方城舊地﹐在苦菜於東二山間﹐飄蕩銷沈﹐未覩所爲險要者。且自漢以後﹐隸屬無常﹐兵燹之餘﹐瘡痍未復。」又云「葉公靖難於方域之外﹐光武發軔於毘水之陽﹔遠而仙令遺蹤﹐近亦忠魂未泯﹐地靈人傑﹐尢表可覩記云。」又據沿革謂﹕「春秋時成公十五年﹐楚公子申遷許於葉﹔其後沈諸梁爲邑令﹐《論語》有《葉公問政》。至漢置南陽郡葉縣﹐唐曾置葉州及仙州﹐屬汝州府﹐金以來攺屬南陽府。」按漢光武大破王尋﹑王邑兵於昆陽﹐是在葉縣境。沈諸梁字子髙﹐楚人﹔惠王時爲葉縣尹﹐楚縣尹稱公﹐故號葉公。孔子適楚﹐葉公問政﹐孔子以近者說﹐遠者來告之。柳文序所言葉公靖難於方城﹐是否卽爲苦菜於之方城﹐須待考焉。據屈原《離騷》云「方城以爲山。」杜預注在葉縣西南十八里。本志山川謂﹕「黃城山在縣西南四十八里﹐與裕州方城山昆連﹐卽楚屈完所謂之方城也。《水經注》謂﹕「郭中﹑產口﹑苦菜於東之間﹐有小城名方城﹐東臨漢水。」尋此城致號之由﹐當因山以表名也﹔方城建於何時﹐此志未有詳考。《葉縣誌》﹐有明嘉靖二十一年邑人牛鳳纂縣誌四卷最早﹐萬曆二十年邑人髙文登重纂﹐淸順治十六年邑令賈壯又重修。此志繼順治《賈志》重修﹐其書大備。其體例簡括﹐總分三綱﹐分析子目﹐棋布星羅﹐秩然有緒。

眞陽縣誌八卷淸康熙三十五年刊本﹝北京圖書館藏﹞

淸安圻修﹐晏允恭纂。圻山西汾陽人﹐監生﹐康熙二十九年任眞陽知縣﹐任滿升九江府同知。允恭事迹未詳。按眞陽卽今正陽縣﹐爲古愼國﹐漢始置愼陽縣﹐劉宋攺爲眞陽。淸世宗名胤稹﹐雍正二年以避諱攺眞爲正也。考其縣誌﹐自明以來凡六修﹐創修正徳知縣張恕﹐嘉靖壬寅焦濟重修﹐乙卯何麟又爲重修。淸時順治劉必壽﹐康熙安圻﹐嘉慶彭良弼各爲一修。今惟嘉靖《何志》﹐康熙《安志》﹐嘉慶《彭志》存。《安志》卽爲是編﹐其書創始於康熙三十年知縣劉夢蘭﹐爲應省徵志檄修而未竟﹐安圻繼事修纂﹐依順治《劉志》體例﹐增益以成編。其書體裁﹐據《嘉慶志》凡例云「《劉志》評《何志》多慶幸頌美之詞﹐卽此已非志體。《劉志》則反而爲感慨﹐間及時事﹐《安志》槪刪之﹐而失於編次無倫﹐參雜論斷。」論眞陽舊志之得失如是﹐然觀《彭志》惟臚列項目﹐一無志法也。眞陽數千年古縣﹐自黃叔度而後﹐人物棐然﹐無佳志以傳其地其人﹐亦可慨矣。

許州誌二十卷明弘治六年刊本﹝天一閣藏﹐存卷一至五﹞

明邵寶纂修。寶字國賢﹐常州無錫縣人﹐成化二十年進士﹐越年任許州知州﹐凡八載﹐召爲戶部員外郎。後又出任爲江西提學﹐以忤當時權臣劉瑾﹐勒令致仕﹐遂講學四方﹐以文章理學知名。瑾誅﹐復起爲禮部侍郎﹐嘉靖初進尙書﹐卒謚文莊。按沿革﹐許州爲漢穎川郡屬邑﹐建安中置許昌郡﹐爲當時五都之一。自陜﹑洛殘破﹐許遂爲新興之區﹐曹操於此積谷治兵﹐以爲基業﹐而嘗議遷許都﹐以避關羽之銳。迄至北朝始名許州﹐隋唐至明﹐其名未更。此志爲寶纂成於弘治六年﹐論者盛稱其書如同拱璧﹐與《武功志》齊名。惜此志僅存此殘帙﹐書首序目亦缺﹐無可知其全書類目若干。考後志載李東陽題此志序云「許爲州屬河南開封府﹐統縣四﹔舊有志合若干捲﹐永樂間知州五羊﹝廣州﹞陳君璉嘗修之。弘治初無錫邵國賢以進士來領州事﹐欲重修之﹐未敢苟作。據郡乘參史籍﹐越六年始克成編﹐𨿽仍故迹﹐而亦如文著例﹐則斷以己意。如論魏之都﹐始於創遷﹐論漢末帝之統﹐當從蜀漢﹐不當從魏。論人物﹐則最道徳殿功名﹐而斥富貴﹔如雅士皆前輩所未及也。他如風俗之升降﹐戶口之增減﹐莊囿之處置﹐亦僅書而備錄之﹔皆有綱目﹐有經緯﹐可攬而悉也。其視因陋以爲質﹐騁華以爲文者亦遠矣。然猶有足取者﹐錄名宦而不及乎今﹐錄文章而不及其所自著﹐尢世俗之所難。惟類有例﹐編有序﹐皆爲志作﹐故不容孫也。」按東陽此序論述是編體裁辭章甚詳﹐藉此可以稽知邵寶此志全書之仿佛焉。

許州誌八卷明嘉靖間刊本﹝天一閣藏﹞

明張良知纂修。良知字條巖﹐山西安邑人﹐嘉靖十七年任許州知州。許州自弘治壬子知州邵寶修志﹐纂述詳備﹔良知此志﹐大抵仍其舊文﹐惟加參訂續入而已。始纂事於嘉靖庚子﹐初囑教諭楊鑾﹑魏廷﹐貢士王缽﹐參互纂補﹐以事未克成稿。後又延司訓欽用遴﹐生員陳楓輩﹐再爲校錄﹐乃得成稿。其書體例﹐分地理﹑建置﹑田賦﹑學校﹑官紀﹑人物﹑典禮﹑雜述八類﹐共四十三目。捲前列州境圖﹐繪許州領縣臨穎﹑郾城﹑長葛﹑襄城於一圖﹐次列州城圖﹑州治圖﹑州學圖﹑鄕約所圖各一。許州卽許昌﹐古稱望國﹐據本志《地理誌》沿革表﹐周武王封文叔於許。秦屬穎川郡﹐晉爲許昌縣﹐後周攺名許州。據古迹載﹕「古城在今城東三十里﹐圍九里﹐爲曹操所築。」又載﹕「襄城宮爲唐太宗所建。闕公宅在州內。」陵墓載﹕「晁錯墓在州城東一里。」廟宇載﹕「七先生祠在州學中﹐爲祀濂溪﹑明道﹑伊川﹑橫渠﹑涑水﹑康節﹑考亭七人﹐元至元三年知州劉天學所建。」以上諸條爲許州名迹﹐但此志紀載﹐甚爲簡略。

臨潁縣誌八卷明嘉靖間刊本﹝北京圖書館藏﹞

明盧鏜修﹐杜柟纂。鏜山東武定縣人﹐嘉靖初以臨潁縣丞升任本縣知縣。柟字子才﹐號銀臺﹐臨潁縣人﹐正徳十六年進士﹐官都察院左都察禦史。按沿革﹐臨潁置縣始自漢﹐隋﹑唐以來屬許州。曹魏時棗祗募民屯田許下﹐引潁水以漑﹐後人以名縣曰臨潁。此志纂成於嘉靖八年﹐捲前有邑人賈泳序云「臨潁故有志﹐正統間教諭潁川黎君公弁嘗一修之﹔然艸艸未精﹐事多冗泛﹐識者病之。銀臺杜子才以博學能文﹐守制家居﹐慨然以爲己任﹐乃取舊志裁抑刪定﹐重加編輯﹐起戊子臘十月﹐迄已丑五月五日而成﹐釐爲八卷。縣尹盧侯鏜以完諸﹐州守任侯輒付梓刊之。」按泳此序抵紀志成大略﹐而此志成稿後﹐又經知縣潘洛增補﹐官師選舉至嘉靖二十年止。此志體例﹐參諸輿地誌﹑一統志體裁﹐分地理﹑建置﹑田賦﹑官師﹑人物﹑藝文爲綱﹐子目亦纂次有法。文辭皆出杜柟手筆﹐相助考據者﹐有邑人賈構﹐采訪則有邑人張奇﹑谷鐘鳳﹑賈藻﹑耿夢珠諸人。

襄城縣誌八卷明嘉靖三十年刊本﹝天一閣藏﹞

明林鸞纂。鸞南直隸當塗縣人﹐貢生﹐嘉靖二十七年任襄城縣儒學教諭。按本志沿革﹐襄城爲春秋時鄭之汜邑﹔鄭滅襄城在韓境。秦屬三川郡﹐漢屬穎川郡﹐三國爲魏地﹐後周屬汝州﹐金屬許州﹐元﹑明屬開封府。《襄城縣誌》據林鸞自序謂﹕「昔有邑尙書李敏﹑許廓﹐副使辛訪﹑王錦創有遺稿﹐歲久漫失。」按此則此志之前﹐襄城已有邑志稿矣。此志爲邑士賈天性﹑姚烜﹑張景韶﹑杜玠諸人所采輯遺事﹐鸞總集成書﹐其體例分地理誌﹑宮室志﹑人物志上﹑人物志下﹑田賦志﹑役供志﹑翰辭志﹑錄雜誌八類。捲前列志目便覽圖一﹐效漢初書帙圖案也。圖圓形﹐中分八角﹐每角標卷數﹑志類目﹔此古書帙藏捲之狀焉﹐而後世書籍多攺冊裝﹐用此圖以資查索﹐實無所便。又有新修志義方形書記一﹐及縣境圖公署圖﹐圖均有朴茂气﹐當出善手所繪也。

古汜城志十卷淸乾隆五年刊本﹝上海圖書館藏﹞

淸劉靑芝纂。靑芝襄城縣人﹐別號江村山人。古汜城爲周襄王行宮所在﹐今襄城縣地也。此志靑芝因其祖父所撰《襄城文獻錄》而補纂﹐分爲志類十﹐曰地理﹑曰建置﹑曰祠祀﹑曰田賦﹑曰官師﹑曰人物﹑曰選舉﹑曰僑賢﹑曰藝文﹑曰雜掇。體裁𨿽非上品﹐而書之刻工頗佳。書內刻有各種符號標點﹐如人名﹑地名﹐字傍刊黑綫條﹐名山﹑名水﹑官署﹑倉﹑堂﹐刊方記﹐方誌之有標點符號者﹐僅此獨見之本。此志成稿後﹐靑芝之門人章文然﹐重爲編校而後刻行也。

續修光州誌十二卷淸乾隆二十七年刊本﹝徐家匯藏書樓藏﹞

淸李訒修﹐黃■﹝釒冉﹞纂。訒字果行﹐號愼旃﹐直隸大興籍﹐浙江山陰縣人﹐乾隆二十六年任光州知州。■﹝釒冉﹞字再學﹐光州人﹐雍正七年拔貢﹐任通許縣教渝。光州爲春秋時光﹑黃﹑弦﹑蔣諸國﹐漢爲汝南﹑江夏二郡地﹐魏分置弋陽郡﹔梁始置光州﹐元以州屬汝寧府﹐明攺屬鳳陽府﹐旋復故。淸雍正二年以巡撫石文焯請與禹﹑陜﹑許﹑鄭俱升直隸州﹐轄光山﹑固始﹑息縣﹑商城四縣。州誌肇自宋時﹐《宋史﹟藝文志》載有徐自明《浮光圖志》三卷﹐李棣《浮光圖志》二十卷﹐其書久佚。於明有萬曆丙子張輝之《光州誌》﹐淸有順治十七年知州莊泰宏修州誌﹐康熙三十一年知州繆發重修。此志爲光州升直隸州後﹐因一訒署置多屬往昔所未有﹐舊志有宜增攺者。乾隆十一年光州諸紳創議修志﹐後經知州髙鑑﹑李訒相繼修成﹐所紀以本州爲主﹐而略及屬邑之事。其書體例凡十類﹐曰輿地考﹑曰建置考﹑曰圖籍考﹑曰典禮考﹑曰職官考﹑曰選舉考﹑曰人物考﹑曰叢紀考﹑曰藝文﹑曰備遺﹐各系子目。查此志今存者甚少﹐據《光緒州誌》序謂﹕「書成後未幾板毀於火。」故其書傳本今稀矣。

光山縣誌九卷明嘉靖間刊本﹝上海圖書館藏﹞

明沈紹慶修﹐王家士纂。紹慶昆山縣人﹐嘉靖三十三年進士﹐翌年任光山知縣。家士光山縣人﹐修有《臨朐縣誌》已著錄。按此志爲光山縣誌首創﹐其書體裁﹐據凡例謂﹕「取法山東《臨朐志》。」按其書分風土﹑學校﹑建置﹑田賦﹑官治﹑科貢﹑人物﹑人品﹑雜誌九門﹐子目六十﹐書成於嘉靖三十五年。其書意在簡要﹐事罕確稽﹐建置則略其歲年﹐紀職官有遺其籍貫﹐以見其疏略如是。光山爲漢江夏﹑西陽縣地﹐宋元嘉十五年以豫州土民立光城等縣﹔隋開皇中攺今名﹐大業初弋陽郡治於此﹐唐攺郡爲光州﹐遷治定城縣。縣境有浮光山卽弋陽山﹐郡及州縣﹐皆以山名也。

光山縣誌十二卷淸順治間刊本﹝徐家匯藏書樓藏存卷六至卷十二﹞

淸管聲駿修﹐孟俊纂。聲駿直隸淸苑縣人﹐拔貢﹐順治十一年任光山知縣。俊事迹未詳。《光山縣誌》自明嘉靖沈紹慶修志後﹐萬曆己丑知縣牛應元﹐壬子知縣施堯化﹐先後續修﹐己丑志撰於縣人蔡光﹐故習稱《蔡志》﹐二志久佚﹐有未付刻﹐無可稽考也。此志爲俊纂成於順治己亥﹐今僅見此殘帙﹐存六至十二卷﹐爲典禮﹑官師﹑選舉﹑人物﹑藝文﹑外紀六門﹐選舉志則止於順治十六年﹐纂修人系考乾隆《光山縣誌》著錄。

固始縣誌十卷明嘉靖三十一年南埛艸堂刊本﹝天一閣藏﹞

明張梯修﹐葛臣纂。梯字南坰﹐陽曲縣人﹐嘉靖十一年進士﹐授任固始知縣﹐任滿升任戶部主事。臣字子良﹐號寢野﹐固始縣人﹐嘉靖戊子舉人﹐仕通判。《固始志》創修於明成化己丑知縣薛良﹐據本志所載薛良舊志序有云「《固始志》𨿽屢經修纂﹐所存者只不過二十餘幅﹐遽爲虛文而已。」則成化前已有志矣。此志創修於嘉靖十年﹐時知縣吳周延葛臣編纂﹔稿未就而吳去﹐其事亦寢。及張梯來仕﹐復延臣總纂志事﹐繼而成之。其書例訂爲十志﹐曰圖像﹑曰輿地﹑曰建置﹑曰民物﹑曰官師﹑曰選舉﹑曰人物﹑曰典禮﹑曰雜述﹑曰藝文﹐系以子目﹐事無巨細﹐悉錄無遺﹐後之修志者﹐每稱其書編次得宜。卷首列張梯﹑劉士逵﹑葛臣﹑朱冠﹑李磐諸序﹐而李序列於最後﹐阮元編《天一閣書目》注爲李磐修﹐磐實僅作序而已﹔據本志建置云「固爲夏﹑殷時之蓼國﹐春秋時爲期思與寢丘地﹐東漢光武始名固始。」但據乾隆《固始縣誌》謂﹕「夏﹑殷時蓼國﹐在今南陽屬邑﹐不在固始﹐縣地可知﹐今止以周初爲斷。」則其沿革有誤矣。按固始於明洪武間攺隸河南汝寧府。固始沿革歷修縣﹐皆仍舊志沿誤﹐迄乾隆間洪亮吉纂縣誌始爲考實。洪氏專於志乘之學﹐其所纂諸志﹐撰沿革﹐必先綱後目﹐獨《固始志》不以沿革爲篇﹐而以山川位置以定疆域﹐再證沿革﹐別制新裁﹐果不愧爲名手。

商城縣誌八卷淸康熙二十九年刊本﹝北京圖書館藏﹞

淸許全學纂修。全學石門縣人﹐貢生﹐康熙二十八年任商城知縣。《商志》創修於明嘉靖三十年知縣萬炯﹐再修於淸順治十六年知縣髙材。此志繼《髙志》重修﹐書凡八卷﹐分輿地誌﹑建置志﹑典禮志﹑食貨志﹑職官志﹑人物志﹑藝文志七類。《嘉慶縣誌》謂其書迫於憲檄﹐止取備文﹐未加考訂。玆觀其書以災祥怪異入藝文志﹐殊非體例。

汝州誌八卷明正徳五年刊本﹝天一閣藏﹞

明王雄修﹐承天貴纂。雄字世傑﹐直隸順天府永淸縣人﹐弘治進士﹐任行人。嘗抗疏言事﹐謫雲南浪穹縣丞﹐升直隸太平知縣﹐弘治十七年升任汝州知州﹐再升南京中軍都督府經歷。天貴字性之﹐南直隸常州府江陰縣人﹐弘治十一年由監生任汝州訓導。按此志先爲州同知﹐及儒學學正編輯未遂﹐及雄任儒學訓導承天貴又踵而編輯之﹐雄又延致仕同知姚綸﹐知縣何讓及本學學正徐資訓﹐訓導羅祐﹐與天貴會而采遺言拾故事﹐復纂成於正徳元年﹐五年繼任知州安世賢爲之刻成。其書體例﹐卷首州境﹑州城﹑郟縣﹑魯山﹑寶丰﹑伊陽諸圖﹐卷一沿革﹑分野﹑形勝﹑疆域﹑城池﹑鄕保﹑村店﹑軍屯﹑橋梁﹐卷二山川﹑古迹﹑街坊﹑鋪遞﹐卷三戶口﹑田賦﹑課程﹑物產﹑風俗﹑景致﹐卷四州治﹑公署﹑學校﹑壇壝﹑祠廟﹑寺觀﹑陵墓﹐卷五名宦﹐卷六人物﹑流寓﹑孝節﹑仙釋﹐卷七詩﹐卷八文﹐凡八卷﹐三十三門。沿革云「汝州《禹貢》豫州之域﹐周爲王畿地﹔春秋時戎蠻之邑﹐後爲楚鄭之境。戰國屬韓﹐秦屬三川郡﹐漢爲河南﹑穎川二郡﹐始名梁縣﹔後漢因之。三國﹑魏﹑晉屬河南﹑午陽二郡﹐後魏屬汝北﹑魯陽二郡﹔東魏置北荊州﹐後周攺和州﹐屬襄城郡。隋初置伊州﹐煬帝初始名汝州﹐尋攺襄城郡﹐治承休縣。唐初復爲汝州﹐攺承休爲梁縣﹔天寶攺爲臨汝郡﹐乾元初仍爲汝州。五代梁爲防禦軍﹐周廢爲縣﹔宋爲輔州﹐後復升爲軍。金廢軍州縣仍舊﹐元爲汝州屬南陽郡﹐領梁﹑郟﹑魯山三縣。明洪武初省梁縣﹐成化六年升直隸州﹐領魯山﹑郟縣﹑寶丰﹑伊陽四縣。」汝州形勝﹐面環汝水﹐背負嵩山﹔左控襄﹑許之饒﹐右聯伊﹑洛之秀﹔蓋古爲中州名郡也。人物英華﹐據本志所載﹐漢有賈復﹑馮異臧﹑宮銚期﹑張宗﹑鄭眾﹑延篤﹐唐有孫處約﹑孟詵﹑王虔休﹑馬燧﹑元結﹐五代有張仁謙﹐宋有冠瑊﹑吳幾復﹑牛辠﹐金有宗端修﹐韓禋子﹑趙良﹐元有鄧順﹑王守貞﹑孟由義﹑弋毅﹑李式﹐明有安徳﹑王政﹑王本﹑李希顏﹑張叔廉﹑王佐﹑張汝立﹑陳立﹐諸人皆名傳史籍者也。而本志人物則僅登姓名﹐姓名以下以小字注明簡歷﹐非傳記體例﹐如人名錄然﹐殊不免簡略。卷七詩﹐首列《汝墳》詩三章四句﹐以《詩經》《汝墳詩》爲州之事迹﹐無據也。次以唐杜甫﹑李白﹑胡證﹑劉禹錫﹐宋梅堯臣﹑莊公嶽﹑晏殊﹑韓琮﹑李公以﹐張谷﹑胡宿等﹐元程明徳﹑王堯敬﹑韓彥禮等﹐明以知州彭綱詩最多﹐姚綸﹑徐衍﹑承天貴詩亦收之﹐則不免於濫。卷八文﹐以唐楊植《許由廟碣》﹐盧貞《廣成宮記》﹐元次山《大唐中興頌》﹐宋範純仁《秋風吹汝水賦》﹐歐陽修《汝癭歌》﹐王安石《汝癭歌》收之﹐實非皆爲汝州之文獻也。

汝州全志十二卷淸康熙三十四年刊本﹝上海市歷史文獻圖書館藏﹐現藏上海圖書館﹞

淸王登魁修﹐李在玆纂。登魁字階三﹐遼東廣寧人﹐貢監﹐康熙二十八年任汝州知州。在玆字澹園﹐歸徳府雎州人﹐康熙二年舉人﹐二十七年任汝州學正。《汝志》創修於明正徳元年承天貴﹐嗣後萬曆間﹐平江艾穆遊汝州﹐時知州楊三聘惇請修志﹐成《汝州誌》四卷﹐頗簡核﹐與康對山之《武功志》﹐顏漢東之《隋州誌》﹐時稱三史。後十五年知州方應選重修﹐淸康熙二年知州金先聲又重修。此志爲續增康熙二年後﹐三十二年之事﹐述及領邑魯山﹑郟縣﹑寶丰﹑伊陽四縣﹐故稱曰全志。其書體例﹐凡八類﹐四十有七目﹐悉仍舊志例。捲前有李在玆序﹐爲駢文二千餘言﹐對仗頗工﹐瑯瑯可誦。

魯山縣誌十卷明嘉靖三十一年刊本﹝天一閣藏﹞

明姚卿修﹐孫鐸纂。卿字汝章﹐號錦川﹐山東夏津縣人﹐貢生﹐嘉靖二十八年任魯山知縣。鐸江西饒州安仁縣人﹐監生﹐嘉靖三十年任魯山縣儒學教諭。按此志助纂輯者﹐有縣訓導蔣希周﹑劉璧﹐邑生周茂﹑李佃等﹐助采摭者﹐有邑生賈章﹑馬世安。其書質實醇切﹐渾涵爾雅﹐足爲一邑之信史也。其體例分疆域﹑田賦﹑祀典﹑建置﹑官師﹑人物﹑選舉﹑古迹﹑藝文﹑雜識十類﹐凡六十七目。沿革謂﹕「魯山周鄙甸之魯縣﹐春秋初屬鄭﹐後爲楚所侵﹐戰國屬韓。秦屬穎川郡﹐漢置魯陽縣﹐屬南陽郡。迄魏攺置樊州﹐後周置三鴉鎭﹐屬齊城﹐隋初復爲魯縣﹐屬襄城郡﹐煬帝時始名魯山縣﹐縣東有魯山故名。元元貞八年還屬南陽路﹐明屬南陽府汝州。」按物產條﹐谷類有黍﹑稷﹑稻﹑粱﹑粟﹑米﹑大麥﹑火麥﹑小麥﹑蕎麥﹐豆類﹐有黃豆﹑黑豆﹑靑豆﹑綠豆﹑豌豆﹑小豆等﹔帛類﹐有絲綿﹑絹棉花﹑花布紬﹑黃麻等。山川條附桑園﹐謂縣有二處﹐在城之東西各一﹐皆官蓄桑苗﹐歲給民種植。人物志載元魯山﹑元次山爲二元傳﹐推爲魯邑人物之最顯著者。

●稀見地方誌提要卷十二上

長興陳光貽學

○湖

北

湖廣總志九十八卷明萬曆四年刊本﹝上海圖書館藏﹞

明徐學謨纂修。學謨字叔明﹐嘉定人﹐嘉靖二十九年進士﹐歷官鄖陽等處巡撫﹐湖廣左右兩藩﹐官至禮部尙書﹐著有《春秋億》六卷﹑《世廟識余錄》二十六卷。此志繼嘉靖元年薛綱《湖廣總志》重修﹐成於萬曆初。其書體例分爲三十二門﹐上無總綱﹐下無子目﹐體裁簡括。其凡例云「作志體裁﹐有絜以大綱﹐而中分羣目者﹐有槪括大略﹐而行事闕如者。故凡一篇總標綱領﹐卽疏析事詞﹐於下爲目﹐不復於大綱之下又列小綱﹐懼嫌於復也。」明代通誌體例簡該者甚少﹐此志凡九十八卷﹐僅分三十二門﹐一省之事物通記無遺﹐其編例之簡嚴﹐勝於諸省通誌。湖廣之名﹐始自元置湖廣等處行中書省﹐治武昌路﹐領武昌等路三十﹐歸州等州十三﹐漢陽等府二﹐安撫司十五﹐南寧等軍三﹑屬州十七﹐自湖廣至廣西﹑貴州及四川南境皆屬焉。至明分爲湖廣﹑廣東﹑廣西三布政使司﹐湖廣始專指兩湖之地。《明一統志》湖廣一省不分南北﹐萬曆間始分置荊﹑湘巡撫﹐而統於湖廣總督﹐稱爲左右兩藩。湖廣爲楚中之地﹐輿地之書見於前史者﹐據《四庫全書提要﹟地理類》都會郡邑之屬《湖廣通誌》條云「如盛宏《荊州記》﹝《箋經堂叢書》收﹞﹐庾仲雍《湘州誌》《漢水記》﹐梁元帝《荊南地記》﹐郭仲彥《湘州記》《湘副圖記》﹐陶嶽《零陵總記》﹐韋宙《零陵錄》﹐範致明《巴陵古今記》﹐吳從政《襄沔記》﹐類多湮沒不傳﹐卽傳者亦殘缺失次。」此皆荊﹑湘古志也﹐而統記湖廣總志之書﹐始見有明正徳間《湖廣圖經誌書》﹐厥後有嘉靖元年薛綱之《通誌》﹐吳廷舉又爲續修﹐所記皆不分南北﹐又往往闕漏冗雜﹐不足依據。此志則統記湖廣兩藩﹐合而有分﹔體裁卷帙﹐大增於前志者逾倍﹐爲明總記兩湖最備之書也。

嘉魚縣誌三卷明正統十四年刊本﹝北京圖書館藏﹞

明莫震修﹐孫允恭纂。震字霆威﹐吳江縣人﹐正統六年進士﹐授嘉魚知縣﹐升福建延平府同知去。允恭事迹未詳。《嘉魚志》據本志莫震序有云「《嘉魚圖志》﹐洪武﹑永樂中嘗奉文修纂﹐正統丙辰教諭盧陵劉池蘊嘗爲訂校﹐江西金豁教諭李滄﹝朝宗﹞捐貲鋟梓﹐可謂備矣。然其敍事﹐旣不能無詳略之殊﹐記載亦不能無遺漏之失﹐覽者重有慨焉。」按其序語﹐知《嘉魚志》創修於洪武﹑永樂間﹐迄正統元年而始刻成焉。此志重修於正統己巳﹐爲震官嘉魚時囑允恭所纂﹔以去舊志刻成未久﹐故其書旨重於補訂舊志缺訛。若水利﹑儲積﹐舊志闕如﹐則補之﹐職役﹑公署﹐舊志疏略﹐則增詳之。其體裁亦仍舊《圖志》例﹐自建置沿革﹐迄雜誌詩文﹐凡二十六門﹐各以小序弁諸篇首。按其沿革篇所述﹐嘉魚古荊州屬地﹐漢入沙羨﹐至晉太康元年始名沙陽縣。梁升爲沙州﹐隋廢入蒲圻爲鮎瀆鎭。五代﹑唐保大十一年始復置縣﹐名曰嘉魚﹔以邑境有嘉魚口﹑魚嶽山取義。嘉魚口卽魚山驛江口﹐爲一大港﹐近有魚嶽山﹑太平湖﹐爲邑之勝景。太平湖中﹐宋時大旱﹐嘗掘得鎛鐘﹔邑令施羣獻之太常未果﹐乃輸之武昌庫中。會其守解秩﹐佐攝事者﹐投於冶﹐以鑄兵器﹔時詩人秦觀聞之﹐嘗爲文以弔。本志詩文類載秦少遊《弔鎛鐘文》一篇。

新修蒲圻縣誌十五卷淸康熙十二年刊本﹝北京圖書館藏﹞

淸張圻隆修﹐龔逢烈纂。圻隆號禹服﹐河南西華縣人﹐順治八年進士﹐康熙八年任蒲圻知縣。逢烈字無競﹐蒲圻縣人﹐貢生﹐官蒲圻教諭。據本志沿革﹕「蒲圻屬鄂﹐秦分楚爲三郡﹐屬南郡﹔漢分楚爲七郡﹐置沙羨縣﹐屬江夏郡。沙羨境內有蒲圻湖﹐一名西良湖﹐產蒲艸故名。吳赤烏二年乃建縣於西良湖側﹐名曰蒲圻。」《蒲志》原委﹐據本志凡例載﹕「明以前無考﹐自明宣徳三年﹐邑令杜紳﹐邑人黃煜實始艸創。越四十六年﹐爲成化十三年﹐邑令葛鳳儀﹐崇陽教諭兪繪﹐邑人遊志續修。又五十六年﹐爲嘉靖十二年﹐邑令吳本固﹐邑人太史廖道南復修﹐較前爲備。又歷百年﹐爲崇禎四年﹐邑令升編修林增志﹐郡學生黃圖南﹐縣庠生魏方振﹑何衝然重修。明三百年纂修凡四﹐其文其事其義備矣。」案以上所敍明修誌書四種﹐今皆佚不傳。此志爲淸修蒲志之始﹐其書體例﹐一曰建邦志﹐凡九目﹔二曰山川志﹐凡十目﹔三曰田賦志﹐凡八目﹔四曰學校志﹐凡七目﹔五日職官志﹐不分目﹐附年表一﹐六日師儒志﹐不分目﹐附年表一﹐七曰科貢志﹐列貢科﹑武科二目﹐附年表一﹔八曰辟舉志﹐不分目﹐附年表一﹔九曰誥敕志﹐不分目﹐附年表一﹔十曰宦績志﹐不分目﹔十一曰秩官志﹐分列傳﹑鎭牧﹑令長﹑丞尉四目﹔十二曰人物志﹐分目十二﹐十三曰崇祀志﹐分名宦﹑鄕賢二目﹐十四曰風俗志﹐凡八目﹐十五日紀異志﹐分祥瑞﹑災祲二目﹔十六日藝文志﹐凡六目。按其分門析目﹐冗沓復出﹐緒次亦不確當﹐非體例之佳。查此志刻本僅見此本﹐蒲圻張國淦無倦齋寫本﹐系據此本傳抄﹐今藏於上海圖書館。

咸寧縣誌十二卷淸康熙四年刊本﹝北京圖書館藏﹞

淸何廷韜修﹐王禹錫﹑鄭邦相纂。廷韜字毅庵﹐沈陽人﹐康熙三年由官生以祖蔭授任咸寧知縣。禹錫咸寧人﹐事迹未詳。邦相字又僑﹐順治辛卯科舉人﹐戊戌進士﹔授江西鄱陽知縣﹐升滁州知州﹐著有《芝罘詩艸》。據沿革謂﹕「咸寧於南唐時﹐割江夏地置縣﹔至宋元祐間﹐又益蒲圻縣地十六里﹐爲其領域。」又據廷韜志序云「縣誌在宋時已有之﹐至明天順時教諭伍福始爲創修﹐萬曆乙巳知縣王元柄延孟養浩續爲編輯。」考咸寧明志今皆不傳﹐此志爲最古之本。其書體例凡十二類﹐以紀山川﹑物產﹑風土爲詳﹐且皆可爲今日取用之資料也。

興國州誌十卷首一卷淸雍正十三年刊本﹝徐家匯藏書樓藏﹞

淸魏鈿修﹐顧星繁。鈿字理齋﹐山東東阿縣人﹐雍正元年進士﹐任興國知州。星字右邨﹐公安縣人﹐舉人﹐雍正間任興國州學正。興國宋置興國軍﹐治永寧縣﹔元爲路﹐明攺爲州﹐省永興縣入之﹐淸因之﹐屬武昌府。明嘉靖三十三年知州唐寧修州誌七卷﹐淸康熙四年知州王之賓纂州誌二卷﹐十四年楊賓又爲增補。此志爲踵《王志》後七十年之事﹐編成於雍正十三年。全書凡十卷﹐分五十門﹐無總綱﹐序次紜紛﹐一無條貫。

大冶縣誌十二卷首一卷淸康熙二十二年刊本﹝徐家匯藏書樓藏﹞

淸陳邦寄修﹐胡繩祖纂。邦寄字震庵﹐遼東遼陽人﹐順治五年貢生﹐康熙十八年由浙江石門知縣調大冶知縣。繩祖字畏思﹐號剩巖﹐大冶縣人﹐明崇禎九年舉人﹐入淸官江南潛山知縣。按本志序﹐《大冶志》創於明永樂十五年﹔宣徳﹑嘉靖皆有增補﹐萬曆十二年邑令吳仁又爲重修。康熙十一年邑令謝■﹝釒榮﹞續增八十餘年之事﹐延繩祖爲之編纂﹐成縣誌九卷﹐未之梓。十八年邦寄仕大冶﹐復延繩祖編綴﹐繼成於康熙二十二年。其書體例﹐分地理﹑建置﹑田賦﹑治忽﹑秩官﹑宦迹﹑選舉﹑人物﹑藝文﹑逸事十門﹐義例嚴謹。按治忽志﹐分災異﹑兵寇二目﹐小序云「治道之忽﹐而致災禍。」此語𨿽非志例﹐而有懲戒寓焉。又以物產列入地輿志﹐載縣北獅子﹑鐵門坎諸山產鐵﹐唐﹑宋時已設冶鐵場﹐大冶因此得名。而記冶鐵場之興廢始末﹐未臻詳備﹐其書紀載之簡略於此可見。

漢陽府誌十卷明嘉靖二十五年刊本﹝天一閣藏﹞

明劉本用﹑賈應春修﹐朱衣纂。本用字汶松﹐江西安福縣人﹐正徳進士﹐嘉靖九年任漢陽府知府。應春字東陽﹐號樵村﹐直隸眞定人﹐嘉靖二年進士﹐歷官南京刑部郎中﹐潞安﹑開封知府﹐升陜西副都禦史﹐嘉靖二十四年謫調漢陽知府。衣字子宜﹐號別山﹐漢陽縣人﹐正徳十六年進士﹐官至江西道監察禦史﹑提督直隸學校。按此志沿革﹕「漢陽﹐漢江夏郡安陸縣地﹐隋開皇間置漢津縣﹐大業初攺曰漢陽。五代周置漢陽軍﹐宋初仍之﹐統領漢陽﹑漢川二縣﹐熙寧四年廢軍存漢陽縣。元初復爲軍﹐至元十四年升爲散府﹐明仍之﹐屬湖廣布政使司。」漢陽郡誌﹐據此志戴金序謂﹕元以前罔有存者﹐宣徳中郡守王靜﹐屬教授趙弼修梓﹐乃有傳詞。」《趙志》久佚﹐今存以此志最舊。按此志創修於嘉靖九年﹐本用修而未成﹐其後十三年﹐應春復爲繼茸﹐乃克成書。先後纂輯皆爲朱衣一人﹐訪求綜核﹐歷十數年之久﹐故能考據精當﹐咸足徵信。其書體例﹐分沿革志﹑方域志﹑創置志﹑廟祀志﹑食貨志﹑宦迹志﹑選舉志﹑人物志﹑封守志﹑方外志十類﹐類各一卷﹔所定例則約而該﹐敍事記言﹐皆能盡舉核要。

孝感縣誌十六卷淸康熙十二年刊本﹝北京圖書館藏﹞

淸胡國佐纂修。國佐字仲梁﹐遼東人﹐蔭生﹐康熙十一年任孝感知縣。考《孝感縣誌》﹐修於明者﹐有嘉靖﹑萬曆二志﹐久佚不傳﹔本志錄存有嘉靖乙卯陳士元﹐及萬曆癸卯知府張惟方二志序。今存者﹐有淸順治乙亥知縣張擢士重修縣誌二十二卷﹐分十八類﹐九十八目﹐孝感誌書體裁始備﹐惜其書傳本已缺。此志則仍《張志》體例爲之﹐約爲十六類﹐子目亦有刪合﹐體例尢爲核備。孝感建置﹐據本志沿革載﹕「漢初爲江夏郡安陸﹑■﹝黽阝﹞二縣地﹐後漢爲安陸﹑■﹝黽阝﹞﹑南新市三縣地。劉宋孝建元年﹐以安陸升郡﹐因漢末孝子董永遺迹所在﹐又析安陸縣地置孝感縣﹐屬江夏郡。宋曾攺曰孝昌﹐尋復舊名﹐元以來其名未更。」按此志山川載﹔縣境河流以澴河爲主﹐水利交通之所系焉﹐且又爲邑之名勝。澴源出自信陽﹐經天磨池而達孝境﹔池中有石髙數丈如磨﹐巍然奇觀焉。再經九里關﹑黃茅嶺﹐南流遶三里城﹐匯新店﹑淸風澗諸水﹐注爲雙河口﹐流入詹家河﹑二郎河﹐通入方家河﹑塔兒潭分散於諸港。塔兒潭上有山背臨潭滸﹐有塔七級﹐宋時所建﹐爲邑之古迹。澴流孝感經六十餘里﹐沿河多名勝﹐故孝感又稱曰環。人物志列《孝子傳》﹐首載董永﹐永爲漢靑州千乘縣人﹐漢靈帝時黃巾起﹐渤海騷動﹐永奉父來此﹐家貧﹐永傭耕以養父﹐父歿不能爲葬﹐自鬻爲奴﹐以資營葬。爲織女所感而嫁永﹐一日織布三百縑﹐彌月得縑﹐如約償歸。其說𨿽爲無據之談﹐但於東漢﹑六朝之際﹐以表彰孝道﹐凡在有孝子事迹之地﹐皆建縣以爲名﹐如浙江之義烏﹑慈溪﹐亦皆以孝子事迹以名其縣﹐與孝感之名縣同其時也。後來之志乘遂爲附會無據之說﹐以昭揚其事﹔此非志乘核實之道﹐而實爲志乘之一大病耳。藝文志﹐錄李湘撰《孝感宋時兩朝所得古鼎考》云「萬曆二年九月﹐孝感以議拓城地﹐卽湖爲隍﹐而得古鼎﹐蟠腹奓口﹐三足兩耳﹐周圓端巖﹐體被五色﹐上有款識﹐皆古頡籀文﹐大小凡六十字。據款識﹐始知爲商末周初南宮仲父方鼎也。」又云「《一統志》云﹐宋徽宗時﹐孝感縣東湖村農人掘地得周九鼎貢於朝。以余讀《宋史》﹐宣和元年己亥三月庚戌﹐安州進所得商六鼎﹐計方鼎三﹐圓鼎二﹐甗一。薛尙功纂歷代鐘鼎彜欵識云﹐六器皆得於安陸之孝感縣。」按李湘得古鼎考﹐考述𨿽未明詳﹐但此文猶可資考索銅器出土處者。

沔陽志十八卷明嘉靖十年刊本﹝天一閣藏﹞

明童承敍纂。承敍字士疇﹐一字漢臣﹐號內方﹐沔陽人﹐正徳十六年進士﹐攺庶吉士授編修﹐歷官至左春坊左庶子﹐著有《內方集》。按沔陽沿革﹐據本志郡記篇所載﹕「秦始皇郡縣天下﹐置沔陽縣﹐爲南郡地﹔漢時爲景陵﹑雲杜二縣地﹐梁始置沔陽郡。隋大業中攺爲復州﹐五代﹑晉爲景陵郡﹐宋﹑元如之﹐洪武九年攺置沔陽州﹐直隸湖廣布政司﹐領縣一﹐曰景陵。」按其所敍沿革﹐以郡縣俱述於郡記﹐混淆不分。此志爲州誌首創﹐其體例﹐爲紀一﹐曰郡紀。表四﹐曰郡縣表﹑曰封爵表﹑曰秩官表﹑曰人物表。志七﹐曰提封志﹑曰創設志﹑曰河防志﹑曰食貨志﹑曰秩祀志﹑曰儒學志﹑曰兵戎志。傳九﹐曰秩官列傳﹑曰人物列傳﹑曰良牧傳﹑曰名將傳﹑曰死事傳﹑曰逸士傳﹑曰僑寓傳﹑曰孝義傳﹑曰外傳。按其編例﹐與明代其他志乘體裁有異﹐以河川﹑水利﹐入於提封志﹐以建置﹑古迹﹐入於創設志﹐明人修志鮮見有如此體裁者也。據近人盧弼重刊此志跋有云「童承敍所撰《沔志》﹐當時與康海《武功志》﹐王九思《鄂云縣誌》﹐稱海內三名志。李本寧言《沔志》有《兩京》程度﹐胡可泉言童太史誌沔陽猶存體例。」按此志體裁﹐與康﹑王二志﹐皆各有別派﹐又觀其敍述﹐亦各有繁簡也。此志所紀元末明初事迹﹐采摭甚富。如其《外傳》之《陳友諒傳》云「友諒爲沔陽人﹐本姓謝﹐祖千一贅於陳﹐遂從其姓﹐父普才﹐黃蓬漁子也。友諒初嘗爲縣吏﹐其時徐壽祥與倪文俊起兵反元﹐遂往從之。後文俊欲謀殺壽祥不果﹐奔黃州﹔友諒因乘機襲殺文俊﹐並奪其軍﹐自稱平章軍。攻安慶﹐乃佯使人詣壽祥前﹔令壯士持鐵鎚隨入﹐自後擊碎壽祥首骨。壽祥死﹐友諒遂據采石五道廟爲行殿﹐稱皇帝﹐國號曰漢。」傳後又爲贊論有云「友諒奮臂黃蓬﹐提戈荊楚﹐屢破堅城﹐固爲一世之雄焉。然其之戕主帥﹐弒天完﹐凶戾罕儔﹐殘虐無厭﹐終至於亡。」按此傳所記載友諒事迹﹐爲最備之文字﹐且爲最早之文獻耳。

黃州府誌十卷明弘治間刊本﹝天一閣藏存卷一至五。上海圖書館藏存卷六至十﹞

明盧濬纂修。濬字希哲﹐浙江天臺人﹐成化二十三年進士﹐授刑部主事﹐弘治中出知黃州府﹐調南安﹑邵武。以耿介忤上官去職﹐著有《古黃遺迹集》《渺粟稿》《黃州集》。隋開皇三年廢西陽﹑齊安﹑定城諸郡﹐並廢弋亭﹑北江諸州﹐攺衡州曰黃州﹐黃州之名所自昉也。府治南安縣﹐十八年攺南安曰黃岡﹐大業初攺爲永安郡﹔唐武徳三年復爲黃州﹐屬淮南道。五代屬南唐﹐後入周﹐宋屬淮南西路﹐元爲黃州路﹐屬河南等處行中書省。明爲黃州府﹐屬湖廣省﹐領州一縣八。郡有志創始於宋李諤撰《黃州圖經》﹐其後歷有纂修﹐而今傳者﹐則此爲古。此書分藏二處﹐上海古籍出版社影本合爲全帙。

黃岡縣誌二十卷首一卷淸乾隆五十四年刊本﹝徐家匯藏書樓藏﹞

淸王正常纂修。正常號方山﹐瀘州人﹐舉人﹐乾隆五十一年由咸寧知縣調任黃岡﹐在官七年升山西郡丞去。後復蒞楚﹐歷守鄖﹑襄二郡﹐年八十解組歸。《黃岡縣誌》自明萬曆三十六年知縣茅瑞徵修縣誌十卷﹐淸康熙十二年知縣董元俊又修縣誌六卷。此志增補乾隆二十年知縣劉熤所修縣誌﹐而僅增官師﹑科名﹑節孝﹑建署﹑祥異五門﹐全書凡二十卷﹐實大半仍錄劉熤舊志原文。按黃岡沿革﹐自戰國楚遷邾國於此﹐漢置邾縣﹐南宋廢﹐南齊攺置齊安﹐隋攺黃岡﹐爲荊州永安郡治。故城在今治西北百二十里﹐唐徙今治﹐攺郡曰黃州﹐縣仍曰黃岡﹐爲淮南道黃州治﹐五代因之。宋爲淮南西路黃州治﹐元爲河南等處行中書省﹑黃州路治﹐明淸爲黃州府治。

蘄水縣誌四卷明嘉靖二十六年刊本﹝天一閣藏﹞

明蕭璞纂。璞四川大足縣人﹐選貢﹐嘉靖二十三年任蘄水縣教諭。按此志爲璞官蘄水學官時與庠生佘俸﹑周紹堯﹑周中﹑何瑞編成﹔繼嘉靖壬午修舊志﹐增補二十餘年之事。其書編次﹐卷一圖考﹑建置沿革﹑星野﹑邑名﹑城池﹑疆域﹑關梁﹑形勝﹑山川﹑名迹﹑風俗﹑物產﹑戶口﹑田賦﹑徭役﹑秩官﹑公署﹑鋪捨﹑水利惠政﹐卷二學校﹑社學﹑書院﹑選舉﹑薦舉﹑恩蔭﹑兵防﹑秩祀﹑祠廟﹑名宦﹑宦迹﹑鄕賢﹑人物﹑孝義﹑貞節﹑逸士﹑僑寓﹑災祥﹑方外﹐卷三文藝上﹐卷四文藝下。建置沿革云「蘄水縣隸湖廣布政司﹐爲黃州府屬縣也。春秋戰國屬楚﹐漢爲江夏郡蘄春縣地﹔劉宋於此建浠水縣及永安郡。蕭梁又析置蘄水縣﹐隋郡廢﹐以二縣屬蘄州。唐初攺浠水爲蘭溪﹐而省蘄水﹐後又攺蘭溪爲蘄水﹐復遷今治﹐宋﹑元仍舊。明甲辰間仍隸蘄州﹐洪武己未攺屬黃州。」敍沿革文簡事詳。其書卷二﹐選舉附醫術一條﹐獨載龐安常一人﹐安常名時來﹐安常字焉﹔宋元祐間人﹐自號蘄水道人﹐以醫術聞淮﹑甸間﹐嘗著《傷寒卒病論》及《■﹝月來﹞法》。弟子以邑人李百全及歙人張子充最有醫名。

蘄水縣誌二十六卷首一卷淸順治十四年刊本﹝北京圖書館藏﹞

淸劉佑修﹐楊繼經纂。佑字雲麓﹐曲周縣人﹐拔貢﹐順治十三年任蘄水知縣﹐升泰州知州去。繼經字治易﹐一字傅人﹐蘄水縣人﹐順治五年舉人﹐十二年進士﹐授大理寺評事﹐遷刑部員外﹐歿於京﹐著有《菊廬快書》《菊廬詩文集》。蘄水沿革﹐據本志劉佑序謂﹕「蘄在秦爲南郡地﹐在漢爲蘄春邑﹔隋以後或稱浠水﹐或名蘭溪﹐稱名不一。」按《蘄水縣誌》始於明﹐以本志所錄舊志序考之﹐正徳間知縣胡奎創修﹐弘治間知縣程昌重修﹐嘉靖間知縣蕭璞三修﹐萬曆間知縣閻士選四修。此志增纂《閻志》後六十年事﹐其書於沿革﹑山水﹑建置﹑秩官﹑選舉﹑風俗﹑藝文﹑物產諸門﹐搜羅甚富﹐補正《閻志》所缺略訛謬者多矣。

羅田縣誌八卷淸康熙五十七年刊本﹝北京圖書館藏﹞

淸張琳修﹐劉靑震纂。琳字昆璧﹐鑲紅旗人﹐生員﹐康熙五十二年任羅田知縣。靑震事迹未詳。據本志沿革﹐羅田爲漢蘄春縣地﹔梁時始名羅田縣﹐唐廢。迄元至元十二年復立﹐屬蘄州路﹐明洪武九年攺屬黃州府。考《羅田縣誌》﹐明有嘉靖﹑崇禎二志﹐久佚。淸康熙初蔡容遠始爲創修﹐體裁猶未盡備﹐琳仕羅田復延靑震重纂﹐而成此志。其書志類分爲八綱﹐曰地輿志﹑曰建置志﹑曰秩官志﹑曰政典志﹑曰選舉志﹑曰人物志﹑曰藝文志﹑曰雜誌。閱其書紀載﹐不免冗雜﹐敷辭空語過多﹐失之玆蔓。如山水篇﹐則臚列山脈之原委﹐水勢之循迥﹐可謂詳備矣。而秩官選舉﹐則缺漏者多。其後乾隆間知縣姜廷銘又爲增補﹐將原書八類擴成十綱﹐體例乃備。

黃安初乘二卷明萬曆十三年刊本﹐淸康熙四年增刊﹝北京圖書館藏﹞

明耿定向纂。定向字在倫﹐一字楚侗﹐號天臺﹐黃安縣人﹔按黃安爲今紅安縣﹐縣建於明嘉靖四十二年﹔後三十年定向與弟定學纂成是編﹐爲邑志之始﹐故日初乘。書前有湖廣督學使上海王圻序﹐有云「捲目條理﹐血脈貫串﹐頗爲得體。」按其書編次﹐分創劃﹑規建﹑封域﹑山川﹑物產﹑賦役﹑牧秩﹑學校﹑選舉﹑風俗﹑景賢﹑壺懿﹑文徵十三門﹔又附古迹於山川﹐體裁簡洽。創劃﹐紀邑所由置﹐始於嘉靖時分黃岡﹑麻城﹑黃陂三縣地置縣﹔爲周時之黃國地也﹐故曰黃安。規建﹐紀縣城建於嘉靖四十二年﹐爲郡二守袁福所經營﹐城築四門。四十四年又建縣署﹐隆慶三年建聖廟學宮。封域﹐紀隆慶三年郡二守王可大率黃岡令賈應璧﹐麻城令穆煒﹐黃陂令熊煒﹐勘定黃安縣界﹐編戶四十里。山川﹐紀黃安環山﹐而平原無千畝﹔山以仙居﹑先君﹑天臺﹑雙門﹑王龔爲著﹔川有紫潭河源出沙關﹐松溪源出鹿皮衝﹐灄河一出金局關﹐一出黃陂站。後附古迹﹐記邑東二里有杏花村﹐西北四十四里有金局關產黃金﹐北三十里有聖人湖﹑雙城塔﹐南八十里有天臺石刻。物產﹐紀谷類﹑蔬果﹑禽獸﹑虫魚等﹐而無特產。賦役﹐據萬曆間檔冊登載﹐較爲可靠之資料也。牧秩﹐有職官表﹐自建縣迄康熙四年止﹐中無遺缺一人。學校﹐有師儒表﹐分教諭﹑訓導二項﹐分散職官﹐殊非體例。選舉﹐則僅寥寥數頁﹐惟紀定向之九叔鄕薦慶禮。風俗﹐惟引《隋書》云「黃俗尙淳質﹐多儉約。」數語而已。景賢﹐列吳應封﹑吳琳﹑詹同﹑鄒來學等數人﹐以下則輯錄墓志﹑傳紀﹐與文徵門似有混淆。壺懿﹐卽列女傳﹐諸傳皆以貞節爲重。文徵選錄洪武初誥勅﹐及邑人焦竑﹑耿汝愚等詩文。書後附紀邑一篇﹐敍建邑事﹐與創畫有重複焉。觀此志體裁文辭﹐尙爲簡核﹐而掛漏遺缺甚多﹐似爲未竟之稿﹐淸康熙四年增補本﹐則增補本亦未完善。

蘄州誌八卷傳抄明嘉靖八年刊本﹝徐家匯藏書樓藏﹞

明甘澤纂。澤字仁夫﹐號貞庵﹐蘄州人﹐成化丙午科舉人﹐授蘇州吳縣訓導﹐升太倉州學正。旣又遷鎭江府學﹐官至四川渠縣知縣﹐卽告歸裏居。蘄州北周置﹐隋攺爲蘄春郡﹐唐復置爲州﹐治蘄春縣。宋曰蘄州蘄春郡﹐元爲蘄州路﹐省蘄春縣入之﹐明降爲州。此志爲澤裏居時﹐采唐﹑宋以來故事輯成﹐時知州周美爲之刻行。其書分門五十﹐無大綱﹐敍事各以類聚﹐不講編例。其凡例曰「纂編事迹﹐貴各從其類﹔如有土者皆山類﹐有水者﹐皆川類。名宦卽歷官之優﹐人物卽科貢之最﹐隱逸者卽人物之臧修﹐恩封者卽人物所自出﹐武勛節孝﹐亦人物所崇重﹐悉各以類而載之。」按其議例皆爲私臆﹐全無史法﹔然其采摭故實甚多﹐以類相從聚者﹐總爲五十門﹐物以類聚﹐理所當然耳。而其凡例所謂﹕有土皆山﹐有水皆川﹔但山有胳脈﹐川有源流﹐則不可以臺阜爲山﹐陂塘爲川矣﹔涇﹐渭自分﹐於可彊耶。余觀宋人所爲圖經體例﹐其分門𨿽多﹐而排次盡當﹐如趙抃《成都古今記》﹐晁公武謂其書摭故實類分百門﹐皆有條貫也。而澤此志自序稱步趨宋人編例﹐今觀其書則與宋人相距遠矣。

黃梅縣誌九卷淸順治十七年刊本﹝北京圖書館藏﹞

淸徐昱修﹐蕭蘊樞纂。昱直隸永平縣人﹐拔貢﹐順治間黃梅知縣。蘊樞孝感縣人﹐舉人﹐黃梅縣教諭。按徐昱序謂﹕「此志告成於順治庚子﹐爲蘊樞總纂﹔分校受事者﹐有黃景恆﹑張洪綱﹑沈文珂﹑王獻臣﹑汪流恆諸人。」其書體例﹐分表﹑志﹑傳三綱﹐中析條目﹐頗具倫次﹔文辭亦嚴正典雅﹐皆出諸蘊樞手筆。按《黃梅縣誌》﹐據光緒《黃梅志》凡例云「邑志明以前無考﹐嘉靖朝陳孝廉華平一帙遞傳﹐曹副使麟鈔稿未梓﹔萬曆時署縣曾維倫成書六卷﹐毀於兵。國朝順治庚子知縣徐昱訪得殘編於邑人吳履學﹝博﹞﹐蕭蘊樞補苴潤色﹐始有刊本。」則《黃梅志》刻本﹐實自此志始。黃梅爲漢尋陽縣地﹐劉宋時攺置永興縣﹐隋開皇間始更今名﹐屬蘄州。

湖北下荊南道志二十八卷淸乾隆五年刊本﹝南京圖書館藏﹞

淸魯之裕修﹐靖道謨纂。之裕太湖縣人﹐舉人﹔雍正十一年以戶部貴州司員外郎升授湖北布政使﹐分守下荊南道﹐兼理水利按察使司僉事。道謨號果園﹐黃岡縣人﹐康熙六十年進士﹐授翰林院庶吉士﹐官至太史。下荊南道轄襄陽﹑鄖陽﹑安陸三府﹐道治於襄陽。下荊南爲湖北保障要地﹐歷代設道於此。據本志沿革所載﹕「自西魏始置山南道於此處﹐其後唐置山南東道設節度使﹐領襄﹑泌﹑隨﹑鄧﹑均﹑房﹑復﹑郢﹑金九州﹔宋置京西南路安撫使於襄陽﹐亦猶如道也。元置江北河南道於此﹐屬河南行中書省﹔明置下荊南道﹐領襄陽﹑鄖陽二府﹐屬湖廣省﹐乾隆二年又以安陸府益之。」按道志此志始創﹐其書開纂於乾隆三年﹐越年梓成﹐襄﹑鄖﹑安三郡之因革要害物土之宜﹐始匯敍於一書。其體例﹐首敍一道事物之大要﹐次分三郡紀述﹔總列天文志﹑輿地誌﹑建設志﹑食貨志﹑爵秩志﹑選舉志﹑人物志﹑藝文志八類﹐凡六十四目。書首列安﹑襄﹑鄖總圖一﹐次列府州縣圖凡二十七﹐又有漢江圖等十二﹔書圖皆備﹐體裁龐大。其書原本﹐今極罕有﹐另有嘉慶二十一年補刻本。

興都志二十四卷明嘉靖二十年修﹐朱絲欄抄本﹝上海圖書館藏﹞

明方遠宜纂修。遠宜修《山東通誌》已著錄。興都爲今鐘祥縣地﹐明睿皇懿親出就外藩於此﹐厥號曰興。武宗﹝正徳﹞崩無嗣﹐遺詔迎世宗﹝嘉靖﹞於興邸﹐嗣皇帝位。嘉靖十年升安陸爲承天府﹐十八年世宗至承天謁顯陵﹐定名興都。此志纂成於嘉靖二十年﹐爲工部尙書兼都察院右副都禦史顧璘﹐飭湖廣布政使方遠宜等纂修。其書重在侈陳山川形勢﹐陵園規制﹔分典制﹑郡邑二篇﹐典制篇﹐列府邸圖三﹐顯陵墳墓圖八﹐分皇言﹑陵墓﹑規制﹑宮邸﹑城池諸門。郡邑篇﹐列圖十﹐分開郡﹑登民﹑制用﹑建規﹑分職﹑徵獻﹑徵文﹑外志﹑雜誌九門﹐各系子目。此書前爲蒲圻張氏無倦齋所藏﹐考此書當時未有付刻﹐惟以抄本流傳。據歸有光撰《震川先生集》卷五《題興都志後》有云「《興都志》工部尙書顧璘奉進﹐聖旨以體例不合﹔皇考妣聖迹﹐有國史實錄備﹐寶藏金匱﹐有不當贊書者。太倉潘徳元爲承天府同知﹐以志抄本見示。云﹕此志後復進呈﹐上以手撥去禮部﹐遂不敢刻行。按志止宜載陵邸殿宇﹐獻王事不當續書﹔旣得旨復不能攺﹐宜見卻也。」按此則原無刻本﹐張氏所藏此書系依抄本傳抄也。按此志始見於《北京人文科學研究所藏書簡目》著錄爲嘉靖二十一年抄本﹐其後《臺灣公藏方誌聯合目錄》著錄爲嘉靖二十一年刊本﹔然據歸有光《題興都志後》與《人文所簡目》之著錄﹐《臺灣方誌聯合目錄》或著錄有誤。

潛江縣誌二十卷首一卷淸康熙三十三年刊本﹝北京圖書館藏﹞

淸劉煥修﹐朱載震纂。煥陜西淸澗縣人﹐監生﹐康熙二十九年任潛江知縣。載震字悔人﹐潛江縣人﹐選貢﹐名士朱士尊之子﹐幼承家學﹐工文章﹐由選貢考取正黃旗教習﹐升四川石泉縣知縣﹐嘗參修《四川通誌》。潛江宋始置縣﹐明始修志﹐據本志劉煥序云「潛建縣自宋乾徳﹐迄今六百年矣。志之修輯﹐才三見焉﹔成化則平城崔廣文﹐萬曆則邑令潘公伯和﹐本朝則前令王公黃湄。崔﹑潘二志其詞略﹐其義簡﹔質勝之獘﹐難爲兩賢無譏焉。王公之志﹐討論詳矣﹐辭采贍矣。」按崔﹑潘二志久佚無考﹐《王志》爲知縣王又旦﹝黃湄﹞創修﹐書未成而去﹔繼任知縣何大觀復延朱士尊繼纂﹐成於康熙壬子。及煥仕潛江又延載震重纂﹔載震初嘗從其父士尊纂輯前志﹐故此志仍用前志義例。其所敍向祀﹑學校﹑科名﹑職官諸門﹐較前志尢備。紀田賦亦精詳﹐蓋曩時納糧名色多出﹐民咸病之﹐此志則直筆無忌。考淸初賦稅制度者﹐極可參鑑焉。查《潛江縣誌》﹐康熙壬子志﹐北京圖書館藏有殘本﹐此志原本全存﹐久已稀少﹐光緒五年知縣史致謨又爲《續志》二十卷。

荊門州誌三十上八卷淸乾隆十九年刊本﹝上海圖書館藏﹞

淸舒成龍纂修。成龍直隸任邱縣人﹐乾隆八年任荊門知州﹐十五年升廣西平樂府同知去。按本志沿革﹐唐始置荊門縣﹐屬荊州。明嘉靖十年升安陸爲承天府﹐荊門爲州﹐迄未更。荊門形勢﹐有內方﹑上泉﹑仙居﹑崇惠﹑龍順之勝﹔爲楚險厄之區﹐歷來累遭兵火﹐志乘累罹摧毀﹐傳者甚稀。考縣誌始成於明洪武二十五年知縣葉廣文﹐有邑人李克儉爲之序﹔再修於弘治十六年﹐邑人劉春爲之序。萬曆間徐天祐創修州誌十四卷﹐淸康熙初又重修﹐而未梓。此志繼康熙《志稿》重纂﹐其書所定志例﹐自沿革迄文苑﹐凡五十四門﹔自開纂至成書﹐其間頗經艱難。據成龍自序云「始延黃岡孝廉周茂﹐建州進士李光泗﹐及明經陳鑑﹑胡克柔共任﹔又延州明經魏光輝續之﹐魏君素悉地理﹐凡山川之脈絡﹐古迹之昭重﹐身歷親繪﹐不憚證訂之勞。其後漢陽王君履泰﹐及其弟王君右玉一再續之﹐三賢均以先後下世而止。閱二年庚午﹐州進士古君澧許任其事﹐成其稿。人凡八易﹐歲且五更﹐卒蒙吾鄕前達西林宰李公法﹐汰其冗蕪﹐核眞剔僞﹐始刊成書。」觀其書爲出諸於眾手﹐惟每門小序爲出於成龍手筆。

徳安府誌十二卷明正徳十二年刊本﹝天一閣藏存卷一至卷三﹑卷八至十二﹞

明馬龠纂修。龠字汝載﹐西充縣人﹐正徳初任徳安府知府。此志龠官徳安時所修﹐捲前有李夢陽序﹐稱其書曰「譜古備今﹐名實兼公﹐去取衷宏﹐易勸易懲。」按其序語﹐此志公正核實爲其修志之旨﹐亦康海《武功志》之流焉。惜此書缺四至七卷﹐又無序目﹐無從窺其全編格例矣。考徳安郡誌﹐據《光緒府誌》所錄明成化間張瓚舊序有云「郡故有志﹐世遠莫可徵﹔前守天臺範理﹐正統間訪故志而續之﹐蓋四十年於玆矣。成化乙未長垣王侯璽﹐又爲重修。」觀其序語﹐徳安正徳以前已有志矣。按徳安爲周初鄖子國地﹐春秋時楚分鄖公闕辛﹐乃爲楚地。秦滅楚﹐得鄖地屬南郡。其後漢﹑晉﹑唐均置州府﹐稱江夏﹑安陸﹑安州﹑鄖州﹑隋州﹐代各不同。宋始置徳安府﹐元因之﹔明初降爲州﹐洪武十二年復升爲府﹐隸荊州道﹐領縣五州一﹐曰安陸﹐曰云夢﹐曰孝感﹐曰應山﹐曰應城﹐曰隋州。

云夢縣誌十二卷淸康熙七年刊本﹝北京圖書館藏﹞

淸陳夢舟修﹐張奎華纂。夢舟漢軍旗籍﹐原爲福建漳州人﹐蔭生﹐康熙五年任云夢知縣。奎華字密庵﹐云夢縣人﹐順治甲午貢生﹐工文章﹐學宗程﹑朱﹐嘗與楊宏才講學黃州﹐從者甚眾﹐著有《辟邪訂訛集》諸書。云夢志乘﹐首自邑人鄒觀光﹝孚如﹞著《云夢十書》十二卷﹔明萬曆十六年邑令危以平爲之刊行。此志錄載其序﹐序云「爲文十篇﹐其不曰縣誌﹐而曰十書者﹐謂記十室之邑之事焉。」奎華之爲此志﹐乃本十書體裁﹐所載云夢故實甚多﹐詞無誇耀﹐行文核實。按云夢爲古澤名﹐觀古書記載﹐言其所在地不一﹐以致後世學者紛紜爭論﹐歷數千年而無定說。據《尙書》有「土夢作入」一語。《左傳》云「定公四年﹐楚子涉雎濟江﹐入於雲中。」又云「宣公四年﹐鄭夫人棄子文於夢中。」又云「楚子與鄭伯﹐田江南之夢。」漢司馬相如謂﹕「楚之藪澤不一﹐所在藪澤﹐皆爲云夢。」《爾雅》郭朴注云「華容巴邱爲云夢。」杜預注謂﹕「枝江﹑安陸二縣皆有云夢。」本志徵引以上有關云夢之記載甚繁﹐但無辧證。沿革謂縣創始於西魏大統十六年﹐爲漢西陵縣地﹐以縣北二十餘里有西陵縣廢址爲證。又引《漢書﹟地理誌》載﹐江夏西陵縣有云夢宮﹐漢時所建行宮以名縣也。藝文志載應城程拳時《大中云夢考》﹐援引諸書頗富﹐直以今之云夢縣當之。又載無名氏撰《云夢古今同異辧》﹐及邑人戴致庵﹝亨遠﹞《云夢考》﹔致庵之考云夢﹐尢精博﹐而以縣名云夢與《尙書》「土夢作入」一語﹐參差考證﹐則更渺不可求矣。然云夢是否確在今之縣境﹐則如同三江之考據﹐數千年以來學者徒爲爭論﹐而終無以斷定者也。且古書之眞僞﹐自漢迄今﹐猶無全爲考定﹐而遑論其所載三江云夢之所在者哉。

應城縣誌十二卷淸雍正四年刊本﹝徐家匯藏書樓藏﹞

淸李可宷纂修。可宷字和陽﹐長山縣人﹐舉人﹐康熙五十九年任應城知縣。應城南朝宋置縣﹐隋攺曰應陽﹔唐復故名﹐淸時爲湖北徳安府屬縣。邑志今傳者﹐有康熙十年知縣樊司澤修縣誌八卷。可宷所編此志﹐則事倍於《樊志》。全編凡二十一類﹐子目六十。所紀應城事迹﹐多務從實錄﹐如紀張獻忠入應城﹐及李自成到縣設宮等事﹐載於沿革。而物產﹑山川﹑風俗﹑古迹諸門﹐則脫漏尙多﹐不若後修縣誌之詳也。

應山縣誌三卷明嘉靖十九年刊本﹝天一閣藏﹞

明莊鉞修﹐顏木纂。鉞字仲威﹐蘇州吳縣人﹐正徳十年任應山知縣。木字維喬﹐號淮漢先生﹐應山縣人﹐正徳十二年進士﹐歷官許州﹑亳州知州。木性嗜書﹐善考索﹐時與黃岡王廷棟稱楚中兩傑。嘉靖十四年嘗參修《興都志》﹐所著書有《家政》《漢東志》《七禮辭選》《詩評》等。此志創修於正徳八年知縣譚一鳳﹐十年鉞仕應山﹐復延木繼輯﹐翌年稿成﹔後二十五年嘉靖庚子﹐陳子良始刻其書。淸阮元輯《天一閣書目》﹐注此志爲陳子良纂﹔之良實未執筆﹐僅爲刻書而已。此志體例﹐總爲始末一篇﹐大書而不分注﹐詩文則因事而附見之﹔宋﹑元以上﹐則紀載絕無。捲前有正徳丙子莊鉞序﹐序云「大書而不分注者﹐明已作也﹔詩文附見者﹐主乎事﹐不主乎言也﹐此志之例也。」然觀其書﹐不過記一邑之大事﹐而志例未備。應山置縣﹐始於隋﹐廢應州攺設應山縣﹔隋唐屬安州﹐宋以後屬徳安府。

荊州府誌四十卷首一卷淸康熙二十四年刊本﹝北京圖書館藏﹞

淸郭茂泰修﹐胡在恪纂。茂泰字魯瞻﹐陜西涇陽縣人﹐順治十六年進士﹐康熙間任荊州府知府。在恪字念嵩﹐江陵縣人﹐解元﹐順治十二年進士﹐官至江西按察司參議。荊州之名﹐爲古九州之一﹐其地爲秦時南郡﹑黔中﹑長沙﹑南陽諸郡之地。此志爲記荊州府地﹐所記非古荊州之域。按沿革府爲明時始置﹐卽唐之南郡﹐宋之江陵府﹐元之中興路地﹔郡治於江陵縣﹐領彜陵州﹑歸州﹑江陵縣﹑公安縣﹑石首縣﹑監利縣﹑松滋縣﹑枝江縣﹑長陽縣﹑宜都縣﹑遠安縣﹑巴東縣﹑興山縣﹐凡十三州縣。府誌創於嘉靖十一年知府孫存﹐萬曆甲午重修。此志成於康熙甲子﹐志類自建置迄備遺凡三十一門﹐附目六﹔捲前有荊州府圖﹑領縣圖﹑八景圖共二十五幅﹐刊刻精細。其書體例嚴密有度﹐行文簡潔﹐方誌之佳構也。

重刊公安縣誌二卷明嘉靖二十二年重刊本﹝上海圖書館藏﹞

明魏奇修﹐梁善纂。奇宣城縣人﹐成化十四年任公安知縣。善臨川縣人﹐由舉人仕公安縣教諭。按此志原本刻成於成化庚子﹐嘉靖癸卯邑人鄒廷濟又爲重梓﹐甲辰乃成﹐而原本久佚。其書凡二卷﹐上卷分縣境﹑建置沿革﹑疆域﹑裏至﹑山川﹑坊街﹑關鎭﹑鄕村﹑土產﹑貢賦﹑戶口﹑均徭﹑風俗﹑形勢﹑學校﹑廨捨﹑城池﹑壇壝﹑倉場﹑鋪捨﹑寺觀﹑祠廟﹑橋梁﹑津渡﹑井泉﹑堤堰﹑景物﹑古迹﹑丘墓﹑宦迹﹑人物﹑恩蔭﹑孝子﹑節婦﹑仙釋三十五門﹐下卷分題詠﹑文翰﹑記傳﹑制誥﹑公移五門。其中貢賦﹑均徭﹑城池﹑橋梁﹑景物﹑宦迹﹑人物﹑孝子﹑節婦﹑題詠﹑文翰﹑記傳十二門﹐重刻本有增續。公安爲荊州府屬邑﹐去府城六十里﹐本漢武陵郡之孱陵縣地。漢建安中以劉備爲左將軍領荊州牧﹐立營於油河口﹐號爲左公﹐因名公安。晉置江安縣﹐劉宋爲南平郡治所﹐復攺爲公安﹐陳置荊門治於此﹐隋以孱陵縣省入﹐唐仍其舊。宋升爲公安軍﹐尋復爲縣﹐端平三年孟珙任荊湖制帥﹐遂遷縣治於油河口之東南﹔元仍舊﹐明因之﹐編戶三十五里。油河去縣治北三里﹐源出孱陵西﹐流東南入荊江﹔荊江出岷山﹐至荊南始大﹐經公安順流而下合漢水。

公安縣誌書十六卷淸康熙九年寫刊本﹝徐家匯藏書樓藏﹞

淸孫錫蕃纂。錫蕃字棐臣﹐號復庵﹐黃岡人﹐順治十五年由貢生任公安縣訓導﹐以功升遵化知縣。考公安志乘﹐創修於永樂壬辰知縣鮑綸﹐正統丙辰教諭房陵增續付梓﹐成化間教諭梁善又增補之﹐而規模粗具﹐萬曆間邑人袁宏道仿《襄陽耆傳》重纂﹐搜羅人物頗多﹐由是邑志大備矣﹐惜其書不傳。康熙元年錫蕃始撰《荊楚誌略》﹐書內記公安事者二卷﹔及仕公安遂擴成此志﹐凡二十七門﹐附學規八則。書中記公安派古文甚詳﹐公安文爲始於明弘治間咼校﹔及袁中郎兄弟而大盛﹐力排竟陵鍾鱗諸論。公安派文人入於此志人物志者甚多也。藝文志﹐不入公安派詩文﹐所選皆有關邑之文獻﹐可謂得體例矣。

枝江縣誌十二卷首一卷淸道光八年刊本﹝上海市歷史文獻圖書館藏﹐現藏上海圖書館﹞

淸謝丕績纂修。丕績字嶷麓﹐山西蒲州臨晉縣人﹐道光六年任枝江知縣。枝江建縣始於漢﹐明以前邑志皆佚。淸康熙九年知縣周廷桂修縣誌十卷﹐乾隆五年知縣王世爵重修。此志繼乾隆《王志》重修﹐纂成於道光七年﹔其書體例凡十九門﹐附目一﹐敍述簡核﹐而徵引浩博。物產志﹐載縣以產柑著﹐邑境偏植之﹐柑種以獅頭最佳。引《異聞錄》述術士董元素取南中柑桔之事。又引《史記》謂「江陵千樹桔﹐其人與萬戶侯等」之語﹐以證枝江漢代產柑﹐枝江卽漢之江陵地。查此志自咸豐﹑同治間兵亂之後﹐百無一存﹐據《中國地方誌綜錄》著錄﹐此書爲僅存之本。

宜城縣誌三卷明嘉靖四十二年刊本﹝北京圖書館藏存卷上﹑中﹞

明郝廷璽纂修。廷璽四川宜賓縣人﹐嘉靖二十九年由舉人任宜城知縣。據本志邑人王麒序謂﹕「此志爲廷璽官宜城之明年覓得故志一本﹐欲增修之﹐成於甲寅歲。」查宜城舊志﹐有正徳九年朱崇學修《宜城志》二卷﹐此志繼《朱志》增修﹐編爲三卷﹐卷上建置沿革﹑邑名﹑分野﹑風土﹑形勝﹑疆域﹑城池﹑山川﹑井泉﹑公署﹑學校﹑倉庫﹑牌坊﹑街衢﹑鄕都﹑墟壝﹑陂堰﹑卷中古迹﹑陵墓﹑祠廟﹑津渡﹑橋梁﹑鋪捨﹑村市﹑寺觀﹑戶口﹑田賦﹑土產﹑土貢﹐卷下人物﹑流寓﹑宦迹﹑進士﹑舉人﹑貢士﹑人材﹑孝子﹑義夫﹑烈女﹑節婦﹑封贈﹑仙釋﹑雜錄﹐凡四十三門。捲前有縣城圖一﹐城正方形﹐南二門﹐東二門﹐西北各一門。此本只存上中二卷﹐下卷已缺佚。諸門記載均簡略﹐體裁亦非上駟﹔較有史實可參考者﹐如建置沿革載﹕「宜城在襄陽南百二十里﹐本春秋郾子之國﹐楚爲鄢縣﹐又名鄢城。秦昭王二十八年﹐攻楚得鄢爲卬縣﹐屬南郡﹐漢惠帝十二年置宜城縣﹐晉爲襄陽郡治。劉宋屬華山郡﹐梁攺爲率道縣﹔隋屬襄州﹐唐屬鄀州﹐尋攺屬襄州﹐以漢南縣省入。唐天寶中復爲宜城縣﹐宋元仍舊。明因之﹐屬襄陽府﹐編戶七里﹐成化十八年新增九里。」城池門均仍舊志﹐篇後有增續補記﹐稱嘉靖三十年秋七月﹐漢水汜濫﹐沒堤衝城﹐蕩覆民居﹐受害爲甚之事。山川門述及往事陳迹﹐謂牛心山在縣西南二十里﹐宋師與元阿木戰此。臥牛山條﹐附元姚楚山題《臥牛詩》﹐山有坑﹐內有石如臥牛。河川以漢江爲主﹐在縣東四里﹐源出隴西嶓冢山﹐由漢中流經鄖縣﹑均州﹑光化至府城﹔又東南經本縣抵承天府﹐至大別山入於江。次爲蠻河﹐在縣西四十五里﹐發源自房縣界﹐經南漳入本縣﹔西南至破河流入漢江﹐春秋時名鄢水﹐後曰夷水。按後修縣誌﹐咸謂此志考沿革﹐舛誤殊多。後志謂宜城夏爲卬國﹐周爲羅鄀﹑鄢地﹐秦置鄢卽鄀縣﹐漢惠帝始攺鄢曰宜城。此志考宜城名之始﹐則與後志同。但於春秋時則建邑叢雜﹐迨後名有互易﹐地亦屢遷﹔及至晉世僑置郡縣紛紜﹐尢難稽考矣﹐故與後志多謬﹐以知修志者考沿革之難也。

襄陽郡誌四卷明天順刊本﹐鈐有陸氏時化﹐丹徒趙氏積微室等藏印﹝陜西省圖書館藏﹞

明張恆纂。恆襄陽縣人﹐國子監生。按此志爲恆纂成於天順三年﹐湖廣按察司副使余杭沈慶爲之校正﹐知府元亮﹐襄陽知縣李儀爲之刻行。其書凡四卷﹐卷第一﹐本府﹑縣治﹑疆域﹑城池﹑裏至﹑山川﹑坊廓﹑鄕鎭﹑土產﹑貢賦﹑風俗﹑形勢﹑戶口﹔卷第二﹐學校﹑廨捨﹑壇場﹑鋪捨﹑寺觀﹑祠廟﹑橋梁﹑古迹﹑陵墓﹑臺榭﹑書院﹑津渡﹑巖洞﹔卷第三﹐園池﹑井泉﹑陂堰﹑景物﹑名宦﹑科舉﹑歲貢﹑烈婦﹑仙釋﹑雜誌﹔卷第四﹐文﹑詩﹑歌﹐共三十九門。𨿽無綱統目﹐而綱要不遺﹐視明修誌書之繁蕪失實者﹐相距殊遠也。此書原爲丹徒趙淵甫所藏﹐書後有近人羅振常題記謂﹕「淵甫藏有明天順本張恆纂《襄陽郡誌》。案《千頃堂書目》載《襄陽府誌》有四﹐獨無此本。黃氏襄泉藏明人誌書及千種﹐而襄陽舊志皆萬曆修﹐此本竟未見﹐相見傳本之少﹐洵可珍矣。此書爲太倉陸氏舊藏﹐陸氏藏書多善本﹐然罕有流傳。《藏書紀事詩》曾載其藏其印記五方﹐而此書中之數印﹐則均未載﹐亦可擬補葉氏之闕也。」襄陽之建置沿革﹐據此志本府篇云「襄陽本荊豫二州之域﹐按《禹貢》荊及衡陽﹐惟荊州。傳日荊州之域﹐北距南條﹑荊山﹐又云荊河惟豫州。傳曰豫州之域﹐西至南條﹑荊山。所謂荊山﹐卽今南漳縣之荊山﹐卞和得玉處也。周爲谷﹑鄧﹑鄹﹑盧﹑羅﹑鄀之地﹐宣王時封仲山甫於樊國﹐卽今漢江之北﹐樊城是也。春秋時爲樊地﹐又爲楚之西津。秦以漢江之北爲南陽治鄧州﹐漢江之南爲南郡治荊州﹐襄陽地分隸二郡之鄙。漢始置襄陽縣﹐隸南郡﹐魏武帝始置襄陽郡﹐治襄陽縣﹐西晉因之﹐爲荊州治所。東晉雍之流民來聚﹐因僑置雍州﹐宋文帝遂割荊州置雍州理事於此﹐領郡十七﹐齊梁因之。西魏攺襄州﹐隋唐因之。唐復升爲山南東道節度使﹐以襄州爲襄陽府﹐領七縣。後周廢爲樂鄕縣﹐五代以襄陽爲山南東道。宋至和間爲襄陽府﹐元攺爲襄陽路﹐隸河南行中書省﹔至元庚午民兵毛葫蘆據守其地﹐乙巳年歸附﹐復爲襄陽府﹐攺隸湖廣行省﹐領一州十縣﹐襄陽﹑棗陽﹑宣城﹑南漳﹑谷城﹑光化﹑房縣﹑竹山﹑上津﹑均州﹑鄖縣。」按此篇先考定襄陽古時疆域﹐以證其建置沿革﹐文簡事詳﹔而以郡境南漳縣南條﹑荊山爲卞和得玉璞於此﹐以舉之爲一郡之大事。又山川篇荊山條亦載卞和得玉事﹐卷四文類﹐有《卞和廟碑文》﹐不著撰人。文謂﹕「襄陽郡之西百里﹐有邑南漳﹐邑之西又百三里﹐有山曰石室﹐圖籍傳載卞和得玉之地。因而宅焉﹐舊有一廟﹐處於邑之西﹐隋之季﹐某畏道路之難徙立於此。」首敍立廟之由來﹐文又謂﹕「卞和之得玉﹐三獻而三刖其足﹐徒抱之而泣﹐不少抑其志﹐終爲時之所賞。得非自見之明﹐自信之篤﹐而刑禍不可以屈之耶﹐精誠之志﹐𨿽庸昧者亦可動之邪。後之抱道以求伸於世﹐志不少合﹐言少不行也﹐幡然悔其初﹐而內有自疚焉。曷嘗有和之三獻玉﹐而三刖其足耶﹐苟和之自見之明﹐自信之篤﹐則刑禍豈可屈之﹐而精誠豈不能感者邪。」此節以諭後之士大夫有其道﹐欲求申於世者﹐亦當有如和之志也。本志所述卞和得璞之事者甚多﹐惟此文實有彰教化﹐非璞之可貴﹐而和之志誠可貴矣。

襄陽耆舊傳一卷明刊本﹝上海圖書館藏﹞

宋吳琚纂。琚延陵人﹐紹熙元年爲襄陽郡守。是書非漢﹑魏時之《襄陽耆舊傳》﹐書前無序目﹐所載自春秋﹑戰國至唐﹑宋時﹐襄陽郡令之傳記﹔首列宋玉至劉秀﹑傅僎﹑虞狄止﹐書後有琚自跋。

襄陽必告錄七卷淸道光六年修﹐抄本﹝上海圖書館藏﹞

淸周凱纂修。凱襄陽府知府﹐任滿升漢黃徳道。按此書分門﹐卷一地理圖說﹐卷二闔郡風俗﹐卷三各屬情形﹐卷四錢糧倉儲﹐卷五堤防水利﹐卷六治理大要﹐卷七經費雜款。其書主要敍述溶襄水與道光四年地方情形﹐及義學章程﹐種桑詩說﹐爲地方現狀之稟稿。方誌具此類形式﹐於淸末際盛行﹐卽所謂鄕土志也。案凱自序云「凡六縣一州﹐民情俗尙﹐事無巨細﹐地無遠近。耳有所聞﹐目有所見﹐無不筆之於書。又復采訪輿情﹐■﹝言恣﹞諏父老﹐求時事之廢興﹐考前人之因革﹐積累成帙﹐名曰《襄陽雜識》。又取卷中之尢切治理與身所閱歷者﹐別爲一書﹐曰《襄陽必告錄》。」按此書似鄕土志﹐而後來之鄕土志﹐有謂西方學校有鄕土教科書而仿其例﹐蓋吾國亦自有由來矣。

隨志二卷明嘉靖十八年刊本﹝見臺灣善本目著錄﹐上海圖書館有嘉靖本膠卷﹐及廣倉學窘叢書本﹞

明任徳修﹐顏木纂。徳蓬溪人﹐任隨州知州。木纂《應山縣誌》已著錄。此志一名《隨州誌》﹐木罷官歸裏時﹐徳任隨州知州延木纂成也。其書上卷紀事﹐以編年體例﹐始自羲皇迄明嘉靖。下卷藝文﹐皆載詩文。木籍應山﹐與隨州接壤﹐志中所載﹐皆合二邑者收之。《四庫提要》地理類存目著錄此書﹐謂﹕「其編年之例﹐全仿《春秋》。地之沿革﹐官之遷除﹐士之中鄕會試貢大學者﹐案年紀載﹐皆地誌未有之例也。」按編年方誌肇於明時﹐嘉靖初長興知縣黃光昇修《長興縣誌》二卷﹐崇禎時龔策纂《武進縣誌》二卷﹐體用編年﹐今皆不傳。淸雍正時佚名纂《臨朐編年錄》﹐猶存有抄本。後來修志者仿效編年之體﹐而不獨行一書﹐附於志前﹐如大事記﹐前事略是也。若獨行一書﹐則物產﹑人物﹑藝文頗難按年記載﹐捨之乃偏而不全也。

棗陽縣誌十七卷稿本﹝徐家匯藏書樓藏﹞

淸陳子飭纂修。子飭字翊思﹐山東濰縣人﹐舉人﹐咸豐元年由鄖縣調任棗陽知縣﹐卒於任。此稿乃子飭修成於咸豐四年﹐刻本據《中國地方誌綜錄》金陵大學有藏﹐爲十五卷。此稿捲前有子飭乙卯年手序﹐序云「《棗志》匆匆告竣﹐約十七卷爲十五卷﹐倉促付刻。」又云「艸創稿本﹐與刻本互有異同﹐故存之以備參考耳。」又據刻本有纂修表﹐著王樹滋纂﹐此稿則無﹐僅列子飭自序。

光化縣誌六卷明正徳十年刊本﹝天一閣藏﹞

明曹璘纂。璘字廷暉﹐襄陽縣人﹐成化十四年進士﹐授行人﹐歷久選授禦史﹐引疾歸。居山中讀書三十年不入城市﹐所著有《西泉存稿》二卷﹐又纂《襄陽府誌》及此志。光化爲古酇陽縣﹐漢丞相蕭何食邑。此志纂時縣屬襄陽府管轄﹐邑乘自此開端﹐其後韓應嵩爲之增續。按此志總分六類﹐體例簡核﹐查其書今僅存此孤本。據光緒《光化縣誌》所錄《乾隆志》李正幹舊序云「光故有志﹐始修於明侍禦曹公璘﹐增修於寧都韓修於寧都韓公應嵩﹔兵燹後板籍灰燼﹐僅存底本﹐蓋書缺有間焉。康熙中吧令潘公聖兪﹐徧搜得曹﹑韓兩公底本﹐思加增定﹐貯內署﹐旋以升任遽攜去。遼陽張公本齡﹐踵其後刊意修葺﹐延邑庠虞敍九先生單車走泗州﹐請於潘﹐冀得去珠復還。而潘公云「渡黃時已失去﹐始知曹﹑韓兩公底本﹐並不復在人間矣。」觀其序語﹐以知康熙時此志已絕少﹐但不知天一閣猶藏有此書也。

房縣誌不分卷傳抄淸乾隆修本﹝北京圖書館藏﹞

淸張敔修﹐汪魁儒纂。敔字虎人﹐歷城縣人﹔工書畫﹐名滿海內﹐乾隆間以舉人任房縣知縣。魁儒字和園﹐房縣人﹐貢生﹐工書法。《房縣誌》始末﹐據本志魁儒序云「《房志》作於明嘉靖三十四年﹐主簿嚴堯發邑士金曏﹐兵燹之後﹐板皆銷毀。康熙五年邑令傅公六吉﹐邑士吳良玉重加輯纂﹐二十年邑侯雷公化龍撮鈔府誌以應上憲之索﹐是時《傅志》已無存矣。三十四年又修於邑侯張公敔﹐以一篇授魁命訂其舛謬﹐補其殘缺。蓋《沈志》抄本也﹐共四卷﹐分類三十七﹐前有序﹐後有論﹐顧未免失於冗雜。」按其序所述諸志今皆佚﹐惟存魁儒玆編。此志依據《沈志》體例增補﹐創纂於敔仕房縣時﹐迄乾隆五十八年仇必達任房令﹐而纂成之﹐然終未付梓﹐以抄本流傳。傳抄本只三十三類﹐首列輿圖外﹐先以星野﹑疆域﹑沿革﹑形勝﹑山川﹐城池﹑古迹以定全書眉目﹐余類則因事標目﹐而無定例﹐非志乘體裁之佳者也。各類有小序﹐提一篇會要﹐頗爲得體﹔今此本缺少第十八類﹐惜非全帙。但爲僅存之書﹐罕見難得耳。房縣爲漢房陵縣地﹐隸漢中郡﹐至宋始置房州﹐明洪武八年攺爲縣。本志古迹載周尹吉甫宅墓﹐尹爲周之忠臣﹐是否確爲房陵人﹐後世尙多疑議。又載黃香祠墓在縣西﹐黃香爲漢之孝子。志以表彰忠孝爲邑之典型﹐實於史傳無徵﹐非志乘核實之道也。

竹山縣誌二十七卷淸乾隆五十年刊本﹝中國科學院圖書館上海分館藏﹞

淸常丹葵修﹐鄧光仁纂。丹葵字梅村﹐直隸交河縣人﹐乾隆四十九年任竹山知縣。光仁字廣學﹐興國州人﹐拔貢﹐乾隆三十七年由鑲藍旗教習調任竹山縣教諭。《竹山誌》可考者﹐康熙二十年賈侍聘修縣誌二十一卷﹐未付刻。乾隆十一年丹葵父常靑嶽官竹山﹐得史華陽私志稿﹐因之增輯成縣誌稿。其後知縣皇甫樞﹑彭悅桂先後相繼增補﹔迄乾隆五十年丹葵官竹山時﹐復屬光仁搜集補纂而始付梓。自創修於靑嶽任﹐及其子丹葵亦仕竹山令而告成書﹔時已越三十九年﹐數經增補﹐故其紀載較爲詳備。其書體例﹐自星野迄藝文﹐凡二十七門﹐體裁簡核。書後有桐城方潮題縣誌告成詩﹐以頌丹葵喬梓纂成邑志事也。

三峽通誌五卷明萬曆十九年刊本﹝上海圖書館藏﹞

明吳守忠纂修。守忠髙安縣人﹐萬曆己丑任歸州知州。此志爲守忠官歸州時所修焉。三峽在湖北﹑四川之間﹐有指巫峽﹑西陵峽﹑歸峽﹐亦有稱瞿塘峽﹑巫峽﹑西陵峽﹔而巫峽在歸州巴東縣境﹐此志非獨載歸州境內之峽﹐故稱《三峽通誌》。書後有歸州屬邑興山知縣曠驥跋有云「吳公修《通誌》五卷﹐首著《三峽考異》﹐次考詩歌﹑詞賦﹑銘﹑記﹐次附錄終焉。」按《考異》爲《夔峽考》《巫峽考》《歸峽考》三篇﹐出守忠手撰﹐以爲三峽皆介在歸州﹔次考﹐考今州境之峽焉。次詩歌﹑詞賦﹑銘﹑記﹐皆記三峽之藝文﹐而終於附錄﹐爲雜記歸州三峽之事﹔此志爲出於州守官修之志﹐如同州乘焉。其後萬曆三十七年﹐歸州知州張尙儒修州誌﹐采摭於此志者頗多也。此志未見於藏書家書目著錄﹐此本上海圖書館搶救於造紙廠廢紙中﹐國家文物賴於保存。

歸州誌五卷明萬曆三十七年刊本﹝北京圖書館藏存卷一至四﹞

明張尙儒纂修。尙儒南直隸祁門縣人﹐和州籍﹔由舉人任崇義縣教諭﹐升巴東縣知縣﹐萬曆三十五年再升歸州知州。仕巴東時修《巴東縣誌》﹐及仕歸州又成此志。查歸州舊志﹐今存者天一閣藏有嘉靖二十八年張時修州誌二卷﹔嘉靖四十二年鄭喬修州誌四卷﹐紀載均簡略﹐且其書已蠹損殘缺。此志繼鄭喬之志重修﹐原本存者﹐惟此四卷耳。上海圖書館所抄本爲全帙。其書體例﹐卷一地理誌﹐分分野﹑提封﹐山川﹑勝迹﹑古迹﹑物產﹑風土七門﹔卷二官師志﹐分封鎭﹑司牧﹑學職﹑雜職﹑武職五門﹔卷三典賦志﹐分雉墉﹑區署﹑校捨﹑壇祠﹑秩祀﹑租庸﹑驛遞﹐津要﹑兵防﹑剎宇﹑祥異十一門﹔卷四人物志﹐分賢達﹑選舉﹑貤封﹑逸行﹑女士﹑流寓﹑方技七門﹔卷五藝文志﹐分經辭﹑傳賦﹑記﹑雜詠﹑圖說五門。此志提封以記沿革﹐歸州爲荊州域﹐夏孟塗受封丹陽地也﹔商爲荊﹑楚﹐周爲夔子國﹔戰國屬楚﹐夔子不祀其先﹐楚因滅之﹔秦爲南郡地﹐漢景帝置縣曰秭歸﹐仍隸南郡﹔三國初屬蜀﹐隸江陵郡﹐後屬吳爲重鎭﹐置建平郡治於秭歸﹔晉因之﹐劉宋屬荊州﹐南齊屬巴州﹐梁屬漳州﹐隋初屬巴東郡﹐尋攺屬信州﹔唐武徳二年更信州爲夔州﹐後割秭歸﹑巴東二縣置歸州﹔五代因之﹐宋隸夔州路﹐元正元中升歸州爲路﹐尋復爲州﹔明隸荊州府﹐領興山﹑巴東二縣。此志之修﹐只載本州之事﹐未及領邑﹐惟圖說一門﹐屬邑之事大略可睹。山川門所記﹐有峯﹑砦﹑坪﹑洞﹑峽﹑灘﹑溪﹑池等條﹐均未言及水利之興建﹐山川之源委﹐而記峽灘甚詳。長江三峽﹐瞿塘﹑巫峽﹑西陵﹐巫峽在歸州巴東縣境﹔然巖險之最者﹐爲在州東三十里之新灘﹐所謂惡豪三峽者也。新灘在漢﹑晉時﹐因山崩塞故名﹔宋天聖中﹐山再崩流斷﹐皇祐間知州趙誠開鑿。新灘南岸曰官■﹝石曹﹞﹐北曰龍門﹔龍門水湍急多暗石﹐故舟率由南上。然石多銳易穿船﹐故爲峽中最險處﹐必空舟乃利往﹐重載則不及也。新灘條後附宋陸遊《入蜀記》﹐頗言新灘之險。又言龍門下溫泉出石隙﹐常不涸﹐一村賴之。婦負木盎汲﹐盎長二尺三足﹐以杓挹水﹐卽例坐旁石﹐束盎於背而去。大抵峽中多役﹐婦負物不獨水也﹔有負酒沽﹐如負水狀﹐呼買之﹐長跪以獻。未嫁者﹐率載髙二尺同心髻﹐插銀釵多至六﹐後插牙梳如手大。所記宋時婦女作活及妝飾之狀﹐如圖畫焉。新灘外在歸境者﹐如鐵棺峽﹑兵書峽﹑空舲峽﹑石門灘﹑栧灘﹑滑石灘﹑吒灘﹑拗灘﹑楊公灘﹐皆多巖險。勝迹與古迹兩門﹐分門殊若重復﹐古迹載女媭砧在州城東北六十里﹐爲屈原姊之存迹﹔舊有廟﹐屈原之姊因原逐歸來﹐歸州之名義亦在此。屈原爲歸州人﹐人物志有屈到﹑屈建﹑屈平﹑宋玉諸傳﹐古迹又載屈原宅﹐在州東北四十里。風土門謂俗好以麻絙巨竹﹐分朋而挽﹐謂之拔河之戲﹐以定勝負析農桑﹔又好巴歌﹐曰踏啼﹐詢之今俗則不然。按此志所載往事陳迹甚多﹐而疏言經濟物產﹐是重記掌故之志也。歸州左荊﹑湘﹐而右巴蜀﹐面施黔﹐而背金房﹔三峽之巖險貫其中﹐所以爲歷代兵家必爭之地。戰國爲秦晉相攻之域﹐三國時劉備﹑孫權分荊州﹔備使關羽守江陵﹐以秭歸爲要塞。其後陸遜襲取之﹐吳遂以秭歸爲重鎭﹐以扼魏﹑蜀。歸州爲古用兵之地﹐又其地陳迹甚多﹐故其誌書以紀史實爲重﹐而以經濟爲輕也。

鶴峯州誌二卷淸乾隆六年刊本﹝北京圖書館藏﹞

淸毛峻徳纂修。峻徳字文覲﹐順天府良鄕縣人﹐監生﹐雍正十三年由陸安知縣升鶴峯知州﹐爲鶴峯建州首屆之官。據其自序謂﹕「鶴峯向爲容美土司地﹐峻徳仕七載於玆﹐土俗民情知頗悉﹔因於簿書之暇﹐約舉大端而成此志。」按此志僅分上下二卷﹐鶴峯建州之始﹐艸昧初開﹐蓋無事實可徵﹐不過略具規撫而已。然其所述攺土始末﹐及建置事實頗詳。尢於關隘一篇﹐記境內巖洞苗族分布及苗族與漢民糾葛事﹐他志殊少此等紀載焉。余篇皆據采訪實察所得﹐事迹詳核。沿革篇謂﹕「鶴峯爲容美土司田氏地﹐元隸四川﹐明屬湖廣。其先或名柘谿﹐或稱容美﹔淸雍正十二年土司田明如進京﹐行抵荊州﹐會容美民變﹐十三年遂廢土司設州。」沿革後又引《田氏世述錄》所載﹕「唐元和元年髙崇文討平劉辟之亂﹔奏授田行臯爲施﹑溱﹑溶﹑萬招討把裁使﹐是田氏爲土司之始。宋元祐間田政襲授鎭南等處軍民五路都總管﹐元時田襲授容美等處軍民五路統管﹔明洪武初授田乾宗子光寶爲容美等處軍民宣慰使。乾宗以上輩次未詳﹐光寶以後田氏世系皆可稽。」按《明史﹟土司傳》所引容陽《田氏世述錄》﹐卽此志所引之《田氏世述錄》焉。

建始縣誌四卷淸道光二十二年刊本﹝中華書局圖書館藏﹐現藏上海辭書出版社﹞

淸袁景暉纂修。景暉號龍溪﹐河南光山人﹐舉人﹐道光二十一年任建始知縣。建始相傳爲古巴族之地﹐初無君長﹔巴氏子務相約各酋長﹐乘土舟弋水淸江﹐浮者當以爲君﹔惟務相獨浮﹐此卽所謂廩君者也。酈道元《水經注》述此事。此志沿革乃謂事傳鴻古﹐難以明徵。定沿革置縣以隋始﹐以後土司司事﹐分隸不常﹔明洪武中隸四川夔州﹐淸雍正十三年攺歸楚省。邑乘原委據此志凡例云「邑志原本不著編纂姓氏﹐亦無敍文﹔閱稿中《事變》所載﹐系前令武公怡記述。又續稿數篇﹐系秦公錟述﹐又閱範泉麓學博傳載纂修邑志﹔是則邑志稿本或出於數公之手。」據職官武怡雍正九年任知縣﹐在任十年﹔則縣誌當創修於雍﹑乾間﹐其後秦錟﹑範泉麓又重纂﹐嘉慶十七年楊兆杏重修。此志踵《楊志》重修﹐其書自星野迄藝文凡十類﹐類各有小序﹐體例簡括。

●稀見地方誌提要卷十二下

長興陳光貽學

○湖南

長沙府誌二十卷首一卷淸康熙二十四年刊本﹝北京圖書館藏﹞

淸蘇佳嗣修﹐譚紹琬纂。蘇佳嗣正紅旗人﹐蔭生﹐康熙二十三年任長沙知府。紹琬長沙茶陵州人﹐事迹未詳。長沙古郡﹐郡誌由來久遠﹔自唐張謂撰《長沙風土碑》﹐其後宋紹熙間褚孝錫撰《長沙志》﹐後人又爲《續志》﹐其書久佚。修於元者無考﹐明嘉靖戊子郡守孫性甫﹐延郡人楊子林始成志稿﹔及潘鎰爲知府﹐復聘郡人張治就其稿筆削之而付梓。其後郡守吳道行﹑雷起龍又先後重修﹐自經明末際兵燹﹐其志盡毀。此志始於郡守張宏猷延譚紹爌及吳■﹝忄矛攵﹞等﹐屢經修補﹐迄康熙二十四年蘇佳嗣任知府﹐復延紹琬重輯﹐始刊成書。其志所定凡例二十四條﹐頗有議識。而其書體例﹐首列星野﹑疆域圖﹐而以嶽麓圖﹑八景圖﹐則入於勝迹篇﹐插圖處置﹐殊若雜沓。分門別類﹐累見重疊﹐序次先後亦倒置失當。於藝文志前別列典章一門﹐以收歷代詔誥奏疏﹐破碎藝文之義﹐而傷志例。故此志編例﹐則非上乘也。按長沙沿革﹐秦始置長沙郡﹐領縣九﹔漢爲長沙國﹐徙封吳芮爲長沙王﹐文帝時國除﹔梁攺爲湘州﹐隋大業間復爲長沙﹐唐攺爲潭州﹐又置長沙縣爲附郭﹔宋﹑元爲潭州﹐明爲長沙府﹐屬湖廣﹐領州一﹑縣十一﹐淸初因之。自康熙三年設湖南布政使司於此﹐遂分湖廣別爲一省。據本志職官﹐首列巡撫周召南﹐及提學按察使等官。《湖南通誌》成於乾隆二十二年﹐後此志六十餘年﹐故紀載湖南建省事﹐實自此志始焉。

善化縣誌四卷淸康熙二十四年刊本﹝北京圖書館藏存卷三至四﹐上海圖書館藏存卷二至三﹞

淸孫謙修﹐趙又昂纂。謙髙淳縣人﹐舉人﹐康熙二十三年任善化知縣。又昂善化縣人﹐事迹未詳。善化今並長沙﹐置縣始於宋元符元年﹐析長沙縣五鄕﹑湘潭縣二鄕﹐設善化縣﹐屬潭州府。元屬潭州路﹐明屬長沙府﹐淸因之。明萬曆癸丑知縣唐源創修縣誌﹐迄甲寅歲始成﹐爲邑庠生吳道行所纂也。崇禎癸酉知縣黃承中又修﹐亦爲吳道行所纂也。二志版毀於明末兵火。此志創修於康熙壬子知縣孫浩﹐延邑廩生李有藻纂輯未成﹐乙丑孫謙仕善化時﹐又延又昂繼纂﹐始克成書。查此志今存者皆殘帙﹐且皆缺其首冊﹐體例難詳。玆參考乾隆修縣誌所載此志序例﹐及本書所存之捲索考之﹐全書凡二十有二門﹐所定凡例十二則﹐頗具義例。其書匯集宋﹑元﹑明三朝往事甚多﹐所敍淸初數十年事﹐不過附及﹐則惟稱頌淸朝之新政而已。

湘潭縣誌二卷明嘉靖三十二年刊本﹝北京圖書館藏﹞

明陳應信修﹐錘世賢纂。應信丹陽縣人﹐嘉靖舉人﹐嘉靖三十二年任湘潭知縣。世賢事迹未詳。按沿革載﹕秦始置湘南縣﹐六朝梁攺爲湘潭﹔元曾升爲州﹐明復爲縣﹐屬長沙府。《湘潭縣誌》刻本此志爲始﹐據應信序謂﹕「創撰於馬璨載﹐校於胡君東陵﹐而時彥之博洽者﹐又從而增新之者焉。蓋沿革之譜﹐紀世變也。分野之識﹐稽列宿也。地理之綜﹐順地利也。食貨之措﹐備養道也。官師之別﹐均董治也。選舉之別﹐知賢智也。建置之備﹐庇有眾也。祀典之定﹐正祭義也。名勝之集﹐徵遺迹也。物異之書﹐徵災變也。方外之錄﹐辟左道也。藝文之敍﹐秩徳音也。」按其序言志類義例甚詳﹐其書初稿成於璨載與胡東陵諸人之手﹐後又經世賢綜合校核成書﹐文筆朴簡。《萬曆縣誌》序評此志有云「是時風气尙古﹐事簡人朴﹐秉筆者多闕略﹐蒼蒼然渾噩之書。」斯語確當之至焉。

湘陰縣誌四卷淸康熙八年刊本﹝北京圖書館藏﹞

淸唐懋醇修﹐譚紹琬纂。懋醇髙淳縣人﹐康熙初任湘陰知縣。紹琬纂《長沙府誌》已著錄。湘陰置縣始於南朝宋元徽二年﹐分益陽縣羅湘西地建邑。南宋淳祐中邑令胡哲撰《湘陰圖經》﹐於元志乘無可考。明修縣誌﹐據《湖南通誌》所引載﹐有成化元年知縣韓景修縣誌﹐嘉靖三十年知縣張鐙修縣誌﹐二志久佚。此志乃繼嘉靖《張志》重纂﹐距《張志》修時﹐已越百二十八年矣。時《張志》猶存﹐據紹琬志跋謂﹕「舊志一帙﹐訛者十七﹐闕者十三。」故此志之修爲匡正前志﹐且補百數十年之事物。湘陰爲屈﹑宋之舊裏﹐自古爲文物之鄕﹐固當傳有名志﹐以相表裏﹐而其邑志當於人物古迹之考據﹐爲所重也。此志凡四卷二十門﹐惟田賦一門記嘉靖以來稅則較備﹐余則記敍簡略。但據譚跋稱﹐共相考訂者﹐有周良仕﹑蔣儒徳﹑李象琯﹑丁佐﹑秦正竣諸人﹐亦皆名士。而於沿革考據﹐遺脫訛誤者頗多。《乾隆縣誌》範元琳序謂﹕「康熙八年《唐志》﹐視其書捃摭遺文﹐金根帝虎之訛﹐觸目皆是。田賦源流未詳﹐學校選舉﹐次序亦混﹔山川古迹﹐遺脫爲多﹔人物宋﹑元以下﹐名臣髙賢﹐表表史冊者﹐間多遺漏。」直斥此志之失。

寧鄕縣誌十卷淸嘉慶二十四年刊本﹝徐家匯藏書樓藏﹞

淸王餘英修﹐袁名曜纂。餘英字菊潭﹐山東福山人﹐嘉慶二十一年進士﹐授寧鄕知縣。名曜字道南﹐一字燾嵐﹐號峴岡﹐寧鄕人﹐嘉慶六年進士﹐選翰林院庶吉士﹐散館授編修﹐纂修實錄。歷官國史館纂修﹐功臣館總纂。按《寧鄕縣誌》始於明正統間﹐正徳四年邑令劉絢重修﹐嘉靖﹑萬曆繼有增纂。淸順治十五年重修﹐康熙二十一年邑令王錢昌爲之增補﹐四十一年邑令呂履恆又爲重修﹐乾隆十三年邑令李傑超復修之。明志今皆散佚﹐淸志猶存《乾隆志》及此志。此志爲名曜與同邑周采亭﹑劉醇夫﹑胡玉潭等﹐纂成於嘉慶二十一年﹐悉依乾隆舊志體例﹐增補七十餘年之事﹐敍述尙屬簡核。寧鄕建置﹐始於宋太平興國二年﹐析長沙﹑益陽﹑湘鄕三邑地設縣﹐屬長沙。元至元間升爲上縣﹐隸湖廣行中書省天臨路﹐明淸屬長沙府。

瀏陽縣誌二卷明嘉靖四十年刊本﹝北京圖書館藏﹞

明蕭敷修﹐劉以身纂。敷字須山﹐江西廬陵人﹐舉人﹐嘉靖三十九年任瀏陽縣知縣。以身號竹溪﹐江西安福縣人﹐舉人﹐嘉靖間任瀏陽縣教諭。瀏陽爲三國吳周瑜之奉邑﹐置縣始自吳。邑志肇昉於何時﹐未可考。此志創修於嘉靖庚申﹐敷與以身檢圖帙﹐詢之耆舊﹐匯輯而成﹐而未引載前志。其書體裁﹐共分地理﹑建置﹑學校﹑職官﹑祭祀﹑名勝﹑食貨﹑人物﹑方外﹑藝文十門﹐記載簡約﹔𨿽記事物核實﹐而事物之重要者不多。惟食貨篇載瀏陽田糧﹐每畝一斗零七合古制也。太祖卽位﹐有訴瀏陽助陳友諒餉者﹐帝恚之﹐加科二斗一升四合﹐視昔爲倍矣。荊﹑湘郡邑﹐明初因納餉陳友諒而加課稅者﹐不止瀏陽一邑﹔而惟此志乃記其事﹐可謂敢言者矣。

益陽縣誌二十四卷首一卷淸乾隆十二年刊本﹝徐家匯藏書樓藏﹞

淸髙自位纂修。自位字紫庭﹐寧晉人﹐舉人﹐乾隆十一年任益陽知縣。《益陽縣誌》創修於明孝宗時邑令周濟﹐續修於嘉靖間邑令劉激﹐重修於萬曆間邑令朱銶﹔淸康熙二十二年﹐邑令江闓復增修。此志復增《江志》六十餘年之事﹐全編爲二十八門﹐凡五十七目﹐序次尙有條貫。藝文志﹐以屈原著述《楚騷》輯錄﹐以爲邑之鄕賢所作﹐殊不免過於誇耀矣。按益陽踞洞庭上游﹐形勢雄壯﹐物產丰富﹐古爲荊﹑湘名邑﹐建縣始於漢﹐屬長沙國﹐因邑有益水出縣東南之益山故名。後漢建安二十年﹐孫權與蜀爭荊州﹐遣魯肅將兵拒關羽於益陽卽此地。唐移今治﹐元升爲益陽州﹐屬湖廣行中書省天臨路﹔明復爲縣﹐屬湖廣省長沙府。淸初因之﹐湖廣分省後﹐屬湖南省長沙府。

湘鄕縣誌十卷淸康熙二十二年刊本﹝北京圖書館藏﹞

淸劉履泰修﹐劉象賢纂。履泰四川萬縣人﹐康熙十年由舉人任湘鄕知縣。象賢字若啟﹐湘鄕縣人﹔明崇禎十五年舉人﹐入淸未仕。按本志沿革﹐自漢哀帝建平四年封長沙王子昌爲湘鄕侯﹐其名始此。東漢遂置湘鄕縣﹐迄今未更其名。湘鄕志乘﹐創始於明成化間﹐正徳乙亥知縣張浚重修﹐嘉靖庚子知縣龐欽明三修﹐萬曆庚寅知縣揭士奇四修﹔淸順治己亥知縣葉良禮五修﹐時秉筆者﹐爲邑人龍孔然焉。此志繼《葉志》重修﹐稿成於康熙十六年﹐時總纂署象賢名﹐而孔然猶在﹐亦嘗相協纂輯者有劉兆龍﹑徐芳﹑丁爌﹑周書成等﹐分任采輯。當是時湘鄕舊志﹐皆毀於明末兵火﹐此志之纂﹐僅按孔然志稿﹐如同肇創。按此志所載﹐於賦役﹑兵防諸門﹐紀明際之苛稅及兵亂事甚詳。據履泰自序所云「湘厄於苛政者十年﹐厄於兵火者三十年﹐厄於租庸者﹐三百年之隱痛。」觀其序言﹐閱其全志﹐其修志之旨﹐欲以申言當時貧民之隱痛耶。

攸縣誌六卷淸乾隆十六年刊﹐嘉慶八年補刊本﹝徐家匯藏書樓藏﹞

淸馮運棟纂修。運棟浙江慈谿縣人﹐拔貢﹐乾隆七年任攸縣知縣。雍正七年運棟宰咸陽時﹐會修通誌﹐襄助編輯﹐歷三載成《陜西通誌》﹐馬﹑班雅譽﹐流播西北。及官攸縣﹐又成此志﹐亦號名編。《攸志》修於順治己亥﹐續修於康熙甲子﹐嗣後冗修者六十餘年。運棟此志成於乾隆丁卯﹐全書凡二十二門﹐體裁嚴整。嘉慶八年張範又爲增補風俗﹑職官﹑選舉﹑人物四門﹐徵文考獻﹐校核謬誤甚多。

嶽州府誌十八卷明隆慶間刊本﹝天一閣藏﹞

明鐘崇文纂修。崇文南昌人﹐嘉靖四十一年進士﹐授禮部儀制司主事﹐隆慶間出知嶽州府事。嶽州舊有弘治元年知府劉璣纂修府誌十卷﹐簡而太略。此志原爲李元芳修纂成稿﹐崇文仕嶽州時﹐重爲更正詳定﹐並增其所未備﹔郡人方啟爲之訂正﹐胥焯及孫斯億爲之考校。其書編次﹐卷一圖說﹑郡邑紀﹐卷二沿革世表﹑封建世表﹐卷三秩官年表上﹐卷四秩官年表下﹐卷五選舉年表﹐卷六軍政考﹐卷七職方考﹐卷八司天考﹐卷九秩祀考﹐卷十建置考﹐卷十一食貨考﹐卷十二水利考﹐卷十三宦迹列傳﹐卷十四僑寓傳﹐卷十五鄕賢傳上﹐卷十六鄕賢傳下﹐卷十七外傳﹐卷十八雜傳。其體裁定圖﹑紀﹑表﹑考﹑傳五綱﹐采編年及紀傳二體﹐而紀傳中亦默寓編年序次。其書有表有論贊﹐體例愼嚴。郡邑紀謂﹕「嶽郡古三苗之國﹐倚洞庭爲險﹐軒轅﹑虞帝﹑夏禹亦嘗巡守所至。」其所引證史傳殊爲附會也。又謂﹕「秦時嶽屬長沙郡﹐其後析長沙置建昌郡於巴陵﹔劉宋廢建昌﹐卽以巴陵爲郡。隋開皇間廢郡攺爲嶽州﹐唐仍之﹔宋置嶽陽軍﹐後攺爲純州。元升爲嶽州路﹐明洪武九年攺爲州﹐十四年升府﹐領縣四﹐巴陵﹑平江﹑華容﹑臨湘﹐二十九年又割常徳府之澧州﹑石門﹑慈利﹑安鄕來屬﹐郡隸於湖廣行省荊南道。」此段則較爲可信之史料。職方考提封條謂﹕「嶽州府在湖廣省城西五百一十里﹐以天嶽山名﹐其曰嶽陽﹐則天嶽之陽也。」山川條謂﹕「幕阜山一名天嶽﹐在平江縣。」然嶽郡諸山﹐則以巴陵之君山爲最有名﹐在洞庭湖中﹐《宋圖經》名熊耳﹔內有小山十二﹐狀如螺髻。《山海經》云「洞庭之山﹐帝之二女居之﹐二女娥皇﹑女英﹐所謂湘君也。」君山以此得名。

嶽州府誌二十八卷淸康熙二十四年刊本﹝上海圖書館藏﹞

淸李遇時修﹐楊柱朝纂。遇時字雨若﹐遼陽人﹐康熙十八年任嶽州知府。柱朝字媧宮﹐別號天嶽外史﹐臨湘縣人﹐四川平武知縣。嶽州宋時名嶽陽﹐先有馬子嚴撰《嶽陽志甲》二卷﹐繼有張聲道撰《嶽陽志乙》二卷﹐又有範晦叔之《嶽陽風土記》﹐諸志只述嶽州山川習尙故實。明有弘治﹑隆慶﹑萬曆三志﹐此志爲淸修府誌之首﹐成於康熙二十年﹐全編分三十六門﹐序次井然。此書原爲吳興蔣氏舊藏也。

巴陵縣誌二十二卷淸康熙二十四年刊本﹝北京圖書館藏﹞

淸趙士珩修﹐盧傳標纂。士珩字楚卿﹐奉天海城縣人﹐康熙十八年任巴陵知縣。傳標字子建﹐巴陵縣人﹐貢生。巴陵爲今湖南嶽陽縣﹐淸時名巴陵﹐爲嶽州府附郭縣。按本志沿革﹐晉始置縣﹐遂名巴陵﹐屬長沙郡﹐劉宋時分長沙置巴陵郡﹐梁攺爲巴州。隋攺曰嶽州﹐宋又名巴陵﹐元攺爲嶽州路﹐明爲嶽州府﹐淸仍之﹐郭縣曰巴陵。其得名﹐因嶽州城內西南有巴鄴山焉。巴陵往事﹐久載郡誌﹐縣有專志﹐實此書始。據士珩序謂﹕「志成於兵事甫定之後﹐延傳標及邑士馮子登﹑龔民載等爲之。」其書體例尙屬整嚴﹐因適郡誌新成之後﹐巴陵邑事已大率臻備﹐補摭不難。又執筆者﹐皆爲郡之名士﹐文筆雅健﹐可推邑志中之上品也。

寶慶府誌五卷明隆慶元年刊本﹝天一閣藏存卷四至五﹞

明陸柬纂修。柬字道涵﹐金華人﹐嘉靖二十九年進士﹐官大理寺丞﹐嘉靖四十二年出任寶慶府知府。寶慶爲秦長沙郡地﹐漢置昭陵縣﹐屬長沙國﹔武帝元朔五年分昭陵爲夫夷﹑都梁二侯國﹐皆屬零陵郡。三國吳攺置昭陵﹑昭陽二縣﹐晉攺昭陵爲邵陵﹐昭陽爲邵陽﹐歷南朝﹑隋﹑唐﹑五代名未有更。迄宋攺置邵陽郡﹐領縣七﹐元始攺稱寶慶路﹔明爲寶慶府﹐領邵陽縣﹑新化縣﹑武岡州﹑新寧縣﹑城步縣。玆據其沿革之名稱變遷﹐以考其志乘之原委﹐見載於《宋史﹟藝文志》者﹐紹興間霍篪﹑周之瑞撰《都梁志》八卷﹐時霍爲郡守﹐周爲教授﹐嘉泰壬戌郡守耿與義又撰《續志》一卷。其後又有鄭昉《都梁志》二卷﹐李韋《邵陽圖志》三卷﹐鞏嶸《邵陵類考》二卷﹐黃沃《邵陽紀舊》一卷﹐皆纂成於宋代。於元無考﹐明修諸志自永樂間始﹔正徳間又修之﹐始名曰《寶慶府誌》﹐嘉靖癸卯羅山劉啟東重修。此志繼嘉靖志重修﹐今存寶慶誌書爲最古。惜僅存此二卷﹐全書體例若何﹐未可稽考。參《康熙府誌》錄此志陸柬序﹐謂此志「發凡舉例序﹐纂自余手﹐而考校之詳﹐蘇生之功居多﹐其後乃以學生段文嶽贊其事刻成」。又據康熙《志》載崇禎修府誌序﹑陶珙序云「隆慶陸公所編﹐括以三才﹐責之參贊﹐言有大而非誇﹐皆𨿽約而語博﹐庶幾信史。」觀其序語﹐此志體裁之梗槪可知矣。

新化縣誌十二卷首一卷淸康熙七年刊本﹝北京圖書館藏﹞

淸於肖龍修﹐陽文燭纂。肖龍字云賓﹐河南內鄕縣人﹐順治十一年進士﹐翌年任新化知縣。文燭字洞逵﹐新化縣人﹐庠生。新化在漢名梅林﹐晉名髙平﹐至宋始名新化。明成化間司訓蔣瑛修有縣誌﹐嘉靖己酉邑孝廉劉軒又纂縣誌十一卷﹐萬曆壬子邑進士鄒廷望纂縣誌八卷。此志爲肖龍官新化時﹐以康熙元年周蒼濤撰修邑志十一卷不精﹔七年復延文燭輯爲十二卷﹐依周蒼濤所纂縣誌重編也。其書體裁﹐敍星野輿圖﹐則遠稽歷代﹐殊與沿革有混。所記宮廟之儀﹐食貨之政﹐兵屯鹽馬之制﹐稽考甚詳。而官師人物之傳﹐間有短評﹐所論皆直言無忌。

城步縣誌十卷淸康熙二十四年刊本﹝北京圖書館藏﹞

淸王謙修﹐楊時憲纂。謙永年縣人﹐康熙六年進士﹐十九年任城步縣知縣。時憲城步縣人﹐順治十五年貢生﹐考授縣丞。按城步建縣於明弘治甲子﹐據時憲序謂﹕邑志創自弘治間。而未言纂成於何年。又此志所列瞿九思﹑劉應龍二舊志序﹐亦未注明撰成年月。而凡例云「縣誌前明𨿽屢經輯﹐已成灰燼﹐𨿽云重修﹐實同創修也。」又據王謙序云「淸初刊造《賦役全書》﹐城步因無志紀可查﹐誤將明末額外加增官軍月糧八百八十七石九斗三升造入知單﹐民受重科之累。前今屢詳請豁﹐未蒙議允﹐無志之害﹐卽此已見一斑。」據此志序例所載﹐淸初時明志已毀矣。此志記載田賦之制﹐亦以淸初以來較詳﹐惟記邑境苗﹑瑤二族事頗詳﹐如苗瑤種族之分布﹐且與漢人糾紛諸事﹐備詳特書。總其書體裁﹐則無定例﹐因事標篇﹐編次顚倒。至於考訂之精詳﹐文筆之通暢﹐則更不暇論矣。

新寧縣誌十卷淸康熙十九年刊本﹝北京圖書館藏﹞

淸崔錡纂修。鑄字錦麓﹐沁源縣人﹐順治十八年任新寧知縣。此志爲錡手訂體裁﹐與劉敕忠等纂成。總分輿圖﹑沿革﹑分野﹑占侯﹑祥異﹑形勝﹑縣治﹑賦役﹑倉衛﹑司堡﹑學校﹑祀典﹑坊道﹑水利﹑古迹﹑鄕村﹑寺觀﹑物產﹑職官﹑選舉﹑名宦﹑人物﹑風俗﹑詩文諸門﹐目次編排﹐失先後之宜。輿圖等門﹐敍疆界險阻﹐道裏遠近﹐與後修縣誌有不合處。又據志後邑人謝國安跋謂﹕「多與舊志所載不甚符合。」按國安所謂舊志﹐卽萬曆時知縣沈文系所修之志﹐日本東洋文庫有藏。明董其昌《文集》內有《萬曆新寧縣誌序》﹐蓋其時其昌爲之作序也﹐原書未知有無董序。按新寧沿革﹐舊爲長沙定王子義封邑﹐東漢爲夫彜縣﹐宋﹑齊名扶縣﹐唐並入武岡﹐宋復於境之金城邨置新寧縣﹐屬寶慶府﹐新寧之名始於宋。新寧居寶慶之上游﹐在萬山中﹐其山川形勝﹐不獨爲寶慶之咽喉﹐實爲湖南通粵省要害處。今縣境東西廣百四十里﹐南北袤百三十里﹐東界東安﹐南界金州﹐西界城步﹐北界武岡。其地勢山居其七﹐平原居其三﹐地脊民貧。

新寧縣誌十八卷淸康熙二十四年修﹐抄本﹝上海圖書館藏﹞

淸牟國鎭修﹐朱宏緒纂。國鎭日照縣人﹐以文林郎知新寧縣事。宏緒字紹文﹐新寧縣教諭。此志宏緒與邑紳林芝﹑諸生李枝茂增補康熙十九年《崔志》而成。其例分建置﹑縣治﹑學校﹑形勝﹑都分﹑瑤崮﹑賦役﹑祀所﹑物產﹑風俗﹑祥異﹑兵紀﹑職官﹑選舉﹑人物﹑碑記題詠﹑存疑十七門。其例特著諸瑤﹐別立瑤崮一門﹐以見新寧瑤﹑漢雜居也。又以風俗﹑物產二門並載一篇﹐亦以示漢﹑瑤風俗不同﹐物產亦異也。新寧《漢書》稱夫彜﹐宋以前名竹臨岡。宋紹興時於金城村設金城原﹐後攺爲新寧縣。明淸仍名新寧﹐屬寶慶府。

衡州府誌九卷明嘉靖十五年嶽亭書屋刊本﹝天一閣藏﹞

明楊珮纂修。珮號璞庵﹐雲南太和縣人﹐嘉靖十年進士﹐十四年任衡州府知府。此志爲珮官衡州府時﹐出郡中往昔所刻郡誌二卷﹐並下屬州縣﹐得事類若干條﹐編次而成。廩膳生溫和爲之校正﹐郡人號嶽亭子者﹐爲之刻行。書後列修志姓氏表﹐並署寫書手殷徳﹑馬永成﹐謄艸李成﹑朱時相﹑馬永章﹐及刊匠胡憲﹑傅永維﹑李世偉﹑遊深﹑李世華﹐遊湖等姓名。其書編例﹐卷一天文﹑地理﹑建置沿革﹑風俗﹑郡邑﹑職官﹐卷二山川名勝﹑古今亭館﹐卷三城池﹑公署﹑郵驛﹑關梁﹑坊鄕﹐卷四食貨﹑廩帑﹑惠政﹑祠祀﹑陵墓﹐卷五學校﹑選舉﹐卷六鄕賢﹑節孝﹑名宦﹑流寓﹐卷七兵防﹑祥異﹐卷八藝文﹐卷九寺觀﹑仙釋﹑雜誌﹐凡三十門﹐因事標目﹐首敍郡事次記州縣﹐各門記載均簡約。建置沿革曰「衡州春秋楚地﹐秦屬長沙郡﹐漢初屬長沙國﹐又屬桂陽郡﹐東漢爲長沙﹑桂陽二郡﹐隸荊州。三國吳分長沙西部爲衡陽郡﹐晉立湘州﹐衡陽隸焉。劉宋爲湘東國﹐南齊攺爲郡﹐梁天監中析湘﹑廣二州置衡州﹐陳又增置東衡州﹐以衡州爲西衡州。隋初省衡陽﹑湘東二郡﹐置衡州﹐大業初攺爲衡山郡﹐隸荊州刺史。唐武徳中復爲衡州﹐隸江南西道﹔宋隸荊湖南路﹐統縣五﹐嘉定中統縣六。元置衡州路﹐又置湖南宣慰司﹔明攺府﹐統縣六﹐洪武八年復增以桂陽﹑臨武﹑藍山﹐合原領縣衡陽﹑衡山﹑來陽﹑常寧﹑安仁﹑酃縣﹐凡一州八縣。」按本志所記沿革﹐考訂疆域﹐未能確實﹐今之衡州建置實始於唐。郡境有湘水﹑衡山所在﹐故郡名亦曰湘東﹑衡陽。衡州物產﹐土產類谷﹑蔬﹑果﹑竹﹑木爲多﹐府領州縣均有產。金帛類載﹐產麩金﹐未注產處﹐銀桂陽州產﹐舊有九坑﹔鐵桂陽﹑衡陽﹑耒陽﹑常寧產﹐錫耒陽﹑常寧﹑臨武三縣產﹐舊有坑﹔石綠衡陽﹑常寧二縣產﹐舊有坑今廢。薴麻﹑葛麻﹑絲綿﹑木綿﹑綿布﹑葛布﹑絹﹐各州縣具產。紀山川名勝﹐有石鼓山﹔在衡陽縣東北二里﹐據蒸﹑湘合流之會﹔有石皷髙六尺﹐湘水所經﹐皷鳴則有兵革云。引《祥符圖經》載﹔俗傳盧龍推皷下入於潭水。唐元和間邑人李寬構石皷書院於山下﹐亦爲一郡之名勝焉。藝文志選唐﹑宋﹑元名人詩文﹐以文天祥詩文爲多﹐有《進士題名記》《上元張燈記》《湘江畱別詩》﹐爲天祥官衡﹐湘時所作也。

衡州府誌二十三卷淸康熙十年刊本﹝北京圖書館藏存卷一至二﹑卷五至十﹑卷十七至二十三﹞

淸張奇勛修﹐周士儀纂。奇勛字松公﹐河南滎陽縣人﹐恩貢﹐授福建松溪知縣﹐升晉陽知州。康熙六年擢任衡州府知府﹐卒於官。士儀事迹未詳。衡州郡誌﹐據士儀序﹝本書序缺﹐見《乾隆衡州府誌》載﹞謂﹕「昉自有元﹐明正統中纂於郡人範禮﹐繼增於劉侍禦黻﹐再輯於伍大參讓﹔三百祀中﹐修於明者才三見。」元志及《正統志》久佚﹐所稱劉黻之志﹐實成於郡守楊珮。伍讓之志﹐成於萬曆二十一年。此志創修於順治己亥﹐郡守李東園延士儀纂輯未成﹐後十年奇勛仕衡州復延士儀及鄒章周繼纂﹐成於康熙辛亥。其書總凡十三類﹐封域志第一﹑營建志第二﹑賦役志第三﹑學校志第四﹑風土志第五﹑秩官志第六﹑選舉志第七﹑武備志第八﹑人物志第九﹑列女志第十﹑藝文志第十一﹑祥異志第十二﹑補志第十三﹐各類均分子目。按此志成於衡州攺隸湖南布政使司以後﹐體裁紀載推衡州郡誌中最臻齊備者也。

衡山縣誌二十九卷淸康熙十年刊本﹝北京圖書館藏﹞

淸王家賢修﹐蕭士熙纂。家賢奉天海城縣人﹐官生﹐康熙三年任衡山縣知縣。士熙衡山縣人﹐明崇禎貢生﹐入淸未仕。《衡山縣誌》可考見者﹐始修於明弘治元年﹐再修於嘉靖四年知縣彭簪﹐又修於萬曆十五年知縣王三畏﹐又修於萬曆四十八年知縣張國偉﹐今惟弘治志存。此志繼萬曆《張志》增纂﹐以補啟﹑禎二朝之事甚詳﹐甲申變後之事﹐則惟附及﹐以不敢直言南明事焉。但於賦役﹑戶口﹐則以順治年號按排﹐中無遺漏。衡山建置﹐設縣始自三國吳﹐分長沙郡爲衡陽﹑湘東二郡﹐衡山爲衡陽附郭邑﹔迄明淸郡名𨿽累易﹐而縣則未變。此志修時﹐衡山縣領域編戶爲三十二坊都﹐每都爲十里﹐城內及城郊則稱爲坊。衡山爲南嶽所在﹐爲天下五嶽之南嶽也。本志山川﹐首列南嶽衡山﹐謂衡山之名始自《山海經》﹐俗稱岣螻山﹐一名芝崗。衡山凡七十二峯﹐惟吐霧﹑巾紫﹑白馬三峯在衡山縣境﹐稱爲主山。然據杜甫詩誦以祝融五峯爲主﹐楊升庵詩亦稱祝融五峯爲髙。五峯者﹐以祝融有名之外﹐餘四峯則不知其爲何名焉。據本志山川篇所述﹐祝融前有峯﹐屹立者十有六﹐曰軫宿﹐曰碧羅﹐曰芙蓉﹐曰煙霞﹐曰獅子﹐曰擲體﹐曰集賢﹐曰天柱﹐曰華蓋﹐曰安上﹐曰云居﹐曰紫雲﹐日赤帝﹐曰朱明﹐曰喜陽﹐曰駕鶴﹐祝融之後環峙者十有三﹐曰靑岑﹐曰翠鷲﹐曰金簡﹐曰云密﹐曰棲眞﹐曰仙巖﹐曰石困﹐曰崱屴﹐曰祥光﹐曰雷祖﹐曰碧雲﹐曰白石﹐曰永參﹐祝融前後環列者﹐凡二十九峯。衡邑境三峯實髙不及祝融﹐而邑以衡山得名﹐亦不必襲以主峯所在焉。衡山縣事早見於《南嶽誌》中﹐又關於南嶽文獻之可徵甚多。此志采摭未能精詳﹐考訂亦不足明確﹐邑有名山所在﹐當修有名乘﹐以相表裏者是也﹐豈獨以爭其主峯之所在者乎。

安仁縣誌十四卷首一卷末一卷淸嘉慶二十四年刊本﹝南京大學圖書館藏﹞

淸侯鈐修﹐歐陽厚均纂。鈐號補齋﹐江蘇金匱縣人﹐嘉靖十三年進士﹐二十二年任安仁縣知縣。厚均安仁縣人﹐嘉慶四年進士﹐官至浙江道監察禦史。按此志開修於嘉慶丁丑﹐己卯告成。是時厚均請養居裏﹐延爲總纂﹐文筆多出其手。其書所敍山川﹑風土﹑藝文﹑金石﹑人物燦然有例﹐尢於藝文志﹐搜集邑中往哲詩文及官師著撰﹐均著有撰人簡歷﹐並論其所爲詩文之工拙﹐爲學之源流。其於金石文辭﹑邑中之碑碣﹐則幾無漏一﹐並取宋趙明誠《金石錄》體例﹐以年代先後爲次﹐注詳每文撰著年月﹐皆頗具考據焉。安仁沿革﹐唐時爲安仁鎭﹐五代攺鎭爲場﹔宋乾徳二年始升場爲縣﹐經元﹑明未更。縣誌首有洪武﹑永樂二志﹐久佚。嘉靖間教諭閔文振復輯成縣誌若干捲﹐隆慶間知縣鄒京又修﹐萬曆間知縣蔡鳳梧三修。淸康熙癸酉知縣陳黃永四修﹐乙未知縣周元良又爲《續志》﹐乾隆壬子知縣崇易重修﹐可考者此志以前修者凡八。

酃縣誌四卷淸康熙九年刊本﹝北京圖書館藏存卷一至二﹞

淸李朝事修﹐譚楚頲纂。朝事義州後屯衛人﹐貢生﹐順治十五年任酃縣知縣﹐仕酃凡十有六年﹐告休歸。楚頲字季豹﹐酃縣人。此志爲楚頲及其從子士英﹑甥羅士彜分任纂成。其書體例﹐總分爲百二十有一門﹐凡六萬餘言﹐體備辭嚴。按其所敍沿革謂﹕「酃爲漢茶陵縣地﹐屬長沙郡﹐後廢。至宋嘉定間於云陽縣之茶鄕﹐復置酃縣﹐今縣自此始。」史稱炎帝葬於長沙之茶鄕﹐卽今酃縣境地。以故此志尙諄諄樂道神農氏遺事。陵墓篇首列炎帝陵寢﹐引載前邑令沈樂仲之《炎陵志》﹐記炎陵勝迹甚多。述及寢門朝對拱衛﹐陵界內靈之區與呵護之地甚詳。酃縣舊志﹐據本志序例所稱﹕「酃縣自宋迄明屢經兵火﹐順治四年始得其地﹔其縣誌明時舊本﹐已付灰燼矣。」按此志修時已無前志可徵﹐今《酃志》傳本亦以此書始﹐惜已殘缺矣。

鼎修常徳府誌十卷淸康熙九年刊本﹝中華書局圖書館藏﹐現藏上海辭書出版社﹞

淸胡向華修﹐賀奇纂。向華字光嶽﹐兩當縣人﹐以永州府同知升任常徳知府。奇字天放﹐常徳人﹐事迹未詳。此志爲淸代修常徳府誌之始﹐故冠曰鼎修。全編志類凡八﹐曰地理﹑曰建設﹑曰食貨﹑曰學校﹑曰祠祀﹑曰官守﹑曰人物﹑曰藝文﹐子目三十有六。據地理載﹕「常徳古荊州域﹐戰國屬楚﹐秦黔中郡地﹔兩漢爲荊州武陵郡﹐三國﹑晉﹑宋﹑齊仍曰武陵郡。梁﹑陳爲沅州﹐隋﹑唐﹑五代爲朗州﹐宋爲鼎州﹐後日常徳府。元爲常徳路﹐明爲常徳府﹐屬湖廣省。」按淸初仍明制﹐康熙三年分隸湖南布政使司﹐領武陵﹑桃源﹑龍陽﹑沅江。郡境以沅水最著﹐南朝梁﹑陳稱曰沅州。《宋史﹟藝文志》載吳蕓《沅州圖經》四卷﹐是爲志乘之始。據本志凡例謂﹕「郡誌於元無考﹐明永樂中通判陳志明嘗纂郡誌﹐成化中知府楊宣重修﹐嘉靖中郡人陳洪謨﹑賀廷夔又爲補輯﹐萬曆間郡人龍膺復輯。」志乘原委如此﹐而以常徳府名者此志始也。

桃源縣誌四卷淸康熙四年刊本﹝徐家匯藏書樓藏存卷三﹞

淸陳洪範修﹐羅人琮纂。洪範字涵虛﹐嘉興縣人﹐康熙二年任桃源知縣。人琮字宗玉﹐號紫蘿﹐桃源縣人﹐順治十八年進士﹐授浙江寧波府推官﹐康熙六年調任陜西朝邑知縣﹐十七年補四川道監察使﹐致仕家居﹐年八十八卒﹐著有《最古園集》二十四卷。此志成於康熙四年﹐未幾﹐桃源有潛亂﹐版帙焚盡﹐查今存此志原本﹐僅此一卷﹐是爲藝文志。卷第一二兩行﹐題檇李陳洪範﹝涵虛﹞校定﹐邑人羅人琮﹝紫蘿﹞纂修。全書卷數及纂修年代﹐系考光緒修《桃源縣誌》著錄。康熙二十四年知縣汪虯又延羅天經﹑羅天緯增補重刻﹐與此志實非一書也。

桃源縣誌二十卷淸道光三年重刊本﹝上海圖書館藏﹞

淸譚震纂修。震字筤園﹐雲南永北人﹐舉人﹐嘉慶二十二年任桃源知縣。按此志爲震仕桃源時﹐延方堃等采摭﹐而自總集成書﹐刻成於道光元年﹐其書甫成而版遭火毀﹐三年又重刻之。桃源古武陵地﹐晉陶潛撰《桃花源記》﹐或謂卽其地﹐故縣名桃源。按邑乘創修於明萬曆間﹐天啟三年增補。淸康熙四年邑令陳洪範重修﹐二十四年邑令汪虯增補﹐雍正七年邑令王良弼又修之。此志增修王良弼縣誌後事﹐纂成於道光元年。其定例爲疆域﹑政治﹑人物﹑藝文四綱﹐疆域分分野﹑建置﹑界域﹑形勝﹑山川﹑村裏﹑戶口﹑風俗﹑气候﹑物產﹑田賦十一門﹐政治分官制﹑積貯﹑蠲卹﹑學校﹑鄕飲﹑祀典﹑兵制﹑刑法﹑工役﹑職官﹑名宦﹑災寇﹑武功十三門﹐人物分選舉﹑列傳﹑忠孝﹑節義﹑流寓﹑伎藝﹑方外七門﹐藝文分著述﹑金石﹑文﹑賦﹑詩﹑詞六門。門以下又析細目﹐條分縷析﹐按籍可稽。捲前列分野星翼圖﹐凡六幅﹐繪制兼采西法。

黔陽鄕土志不分卷淸光緒三十二年修﹐抄本﹝上海圖書館藏﹞

淸黃東旭纂。東旭事迹不詳。是篇用教科書篇章編例﹐第一篇

本境之歷史﹐第一章

始置本境年代﹐以下又分七節﹔第二章

本境之政績﹐分八節﹐第三章

本境兵事錄﹐分七節﹔第四章

人類﹑戶口﹑民族﹑宗教﹑實業五節﹔第五章

耆舊錄上下﹐上集以時代分四節﹐下集以專傳分五節。第二篇

本境之地理附輿圖﹐第一章

列鄕鎭城廂﹐分八節﹔第二章

本境之山﹐分五節﹐第三章

本境之水﹐分八節﹔第四章

本境之道路﹐分四節﹐第五章

本境之物產﹐分二節﹔第六章

本境之商務附電綫﹐分三節。其書敍述黔陽梗槪﹐宜於教課之用也。黔陽宋元丰三年始設縣﹐屬沅州﹐州隸湖北路安撫司。淸初屬辰州府﹐乾隆六年升沅州爲府﹐黔陽隸之。

沅江縣誌十卷淸康熙三十五年修﹐抄本﹝北京圖書館藏﹞

淸顧智纂修。智號俊庵﹐丹徒縣人﹐舉人﹐康熙二十四年由宜興教諭升沅江知縣。按《沅江縣誌》順治初知縣張時創修未成﹐嗣後知縣成明瑞繼纂﹐因故未果﹔及智任知縣纂輯成稿﹐亦以事去未付梓﹐時康熙二十五年也。後十年海陵朱永輝宦沅﹐而書始告成。閱此志規模粗創﹐漏缺甚多﹐又因刻本未見﹐以傳寫畱存﹐無以校核原本﹐傳抄訛誤又雜出矣。然今存沅江舊志﹐以此志最古﹐往事賴以流傳。按沿革﹐沅江置縣始於蕭梁﹐縣以沅水得名。陳嘗攺爲藥山縣﹐隋復名沅江﹐唐曾攺稱喬江縣﹐宋仍復舊名﹐歷元﹑明未更。古迹載有招屈亭﹐在縣東麥捨窖。因昔楚國屈原放逐湘﹑沅﹐後人築亭以招其魂﹐此爲沅江最有名之勝迹焉。

酉陽正俎十卷明萬曆十七年刊本﹝上海圖書館藏﹞

明郭棐纂修。棐字篤周﹐廣東番禺縣人﹐嘉靖四十一年進士﹐萬曆六年任四川督學副使﹐十七年分司湖北常徳﹑辰州﹑沅江諸郡﹐而纂成此書。酉陽者﹐爲酉山之陽也。酉山在辰溪縣南﹐道家所謂二十六大酉峯妙洞天焉﹐穆天子藏書於大酉山﹐卽其地也。唐段成式﹝柯古﹞者﹐寓辰﹑沅著書三十篇﹐其言多四方剿說﹐而系以酉陽。其事皆奇怪嵬瑣﹐而名曰《雜俎》。夫雜者﹐非其正者也。棐分司湖北﹐讀《酉陽雜俎》﹐以其言雜而不正﹐而作此書﹐則多正言﹐故名曰《酉陽正俎》。其書凡十卷﹐卷一曰封疆沿革﹐卷二曰山川標勝﹐卷三曰戡勛烈﹐卷四曰綏略規模﹐卷五曰宦業訂訛﹐卷六曰獻徵紀最﹐卷七曰仕林綺組﹐卷八曰藝苑箐華﹐卷九曰秩官補闕﹐卷十曰古迹傳奇。統記常徳府之沅江縣﹐辰州府之辰溪縣﹐二縣之地理及人事﹐以大酉山在此二縣之南﹐故名曰《酉陽正俎》。

永州府誌十七卷明隆慶五年刊本﹝北京圖書館藏﹞

明史朝富纂修。朝富福建晉江縣人﹐嘉靖三十二年進士﹐四十五年任永州知府。此志爲朝富仕永州時創修﹐任編纂者﹐零陵蔣如桂等。其書圖經一﹑紀一﹑表三﹑志七﹑傳五。書未成﹐而朝富以疾請歸﹔繼任知府陳良珍爲續成於隆慶庚午。《四庫全書提要》著錄此志謂﹕「府誌編於成化﹐續於嘉靖。朝富謂前志核而減﹐後志詳而雜﹐因斟酌其間﹐以爲此志。」但考《永州府誌》肇修於洪武十六年﹐虞自銘修府誌十二卷﹐而成化府誌爲姚禺所修﹐刻成於弘治七年﹐《四庫全書提要》所述《永志》原委﹐稽考未詳。按永州爲漢零陵郡地﹐永州之名﹐蓋始於唐﹐五代以後其名未更。零陵古爲名區﹐唐韋宙撰《零陵錄》一卷﹐宋陶嶽撰《零陵紀》十五卷﹔晁公武《郡齋讀書志》著錄二書﹐稱其皆記零陵舊事甚詳。此外又有徐自明之《零陵記》﹐張珽之《零陵志》﹐具載《宋史﹟藝文志》。置府實始於明﹐府誌爲虞自銘首創也。

祁陽縣誌九卷首一卷淸康熙十九年增刊八年刊本﹝北京圖書館藏﹞

淸王靄纂修。靄浙江錢塘縣人﹐舉人﹐康熙十八年以推官攝祁陽縣事。考《祁陽縣誌》﹐爲邑人鄧球創纂於明嘉靖時﹐迄隆慶間始刻成書。淸康熙八年王頤爲祁陽令時﹐延邑紳申翀編纂﹐翀訪得梅溪民唐鼎盛抄錄舊志﹐與其家藏殘本參校﹐嘉﹑隆以前之事已備﹔又益以萬﹑泰﹑啟﹑禎七十餘載故事﹐合爲新志﹐成於康熙己酉。書成未幾﹐因滇變事起﹐遭兵燹之禍﹐版籍毀過半﹐己未秋﹐靄爲補纂增刻﹐而成此志。靄爲此志﹐增入遺事甚多﹐而非王頤之原書矣。迄雍正十三年知縣王式淳﹐又纂《續編》附於書後。按本志沿革謂﹕「縣爲漢之祁陽縣。」而後修《祁志》重爲詳考沿革﹐謂今縣實三國時分零陵地置祁陽縣﹐以其地處祁山之陽因名。祁山秀麗﹐上有龍泉﹐爲縣八景之一﹐縣境祁水所經﹐卽《水經》所稱之■﹝氵毛﹞口水也。縣南五里有浯溪﹐與湘水匯於祁陽﹐是爲名川。唐元結作《浯溪錄》﹐結嘗隱居於此。宋楊萬里爲《浯溪賦》﹐元楊維禎爲《磨厓賦》﹐郭毓又爲《磨厓後賦》﹔浯溪亦名磨厓﹐爲歷代文人之所題詠﹐溪由是知名。

浯溪新志十四卷首一卷淸乾隆三十五年刊本﹝上海圖書館藏﹞

淸宋溶纂。溶字懷君﹐成都人﹐祁陽縣知事。浯溪在祁陽縣五里﹐流入湘江﹐有淸江﹑白河匯水注之﹐是爲名勝地。淸初王士禎著《浯溪考》﹐考述古迹石刻甚詳。此志爲祁陽知縣手纂﹐𨿽書以溪名﹐而統載一邑之人物﹑藝文。其書首列浯溪圖凡十九幅﹐卷一原始﹐卷二磨厓﹐卷三搜石﹐卷四記勝﹐卷五﹑六錄傳﹐卷七至十三藝文﹐卷十四志余。一曰原始﹐溯浯溪原於永州雙井﹐次曰磨厓附搜石﹐考述浯溪石刊焉﹐三曰紀勝﹐記古迹﹑寺觀﹑亭臺﹑樓閣﹑橋梁﹐以下錄傳﹑藝文﹐兼及全邑也。志余﹑搜集諸書之紀載浯溪事物也。

江華縣誌十卷淸雍正七年刊本﹝徐家匯藏書樓藏﹞

淸鄭鼎勛纂修。鼎勛字元伯﹐漢軍正白旗人﹐由貢生於雍正元年在戶部遵例納監﹐五年揀選候補湖廣知縣﹐得署安仁縣事﹐六年調江華縣。《江華縣誌》於明萬曆間凡二修﹐一爲知縣杜漸﹐一爲知縣劉時徵﹔淸初知縣王克遜﹑林調鶴均爲增補﹐未有重纂。鼎勛蒞江華乃延蔣琛等重纂﹐書成於雍正己酉。全編分輿地﹑營建﹑職官﹑風土﹑田賦﹑學校﹑選舉﹑人物﹑藝文﹑雜誌十門。又書末附續篇一卷﹐捲次與前書聯接﹐爲雍正十一年刻。按此志編次﹐散亂無緒﹐殊失振裘挈領之意﹔又間多誤缺﹐如以宋費楷爲明費柏﹐且佚其事實。山水亦多缺失。然其紀兵變﹐書災異﹐不事粉飾﹐具見直筆﹐則不可沒其所長也。據輿地誌沿革謂﹕「江華漢馮乘縣地﹐唐武徳四年以零陵郡馮乘析置賀州﹐又析賀州﹑馮乘置江華縣﹐隸營州。」按淸時江華屬永州府也。江華之山以沲山爲主﹐豸山最爲可觀﹐其東一里一名蝦蟇山﹐矗然而髙﹐通體玲瓏﹐前臨沲水。又有秦山在縣南五十里﹐髙聳深邃﹐盛夏常有積雪﹐土人稱爲千年雪﹐中多古梅古桂。水以沲水﹑馮水﹑半逢水爲著﹐秦水出秦山南﹐合冬冷水入西河之萌渚﹐源流最長。雜誌紀吳三桂踞衡州事﹐三桂死﹐其孫世蕃襲位號稱洪化。直筆不諱﹐修志者可謂敢言者歟。

澧記十九卷明萬曆三十八年刊本﹝上海市歷史文獻圖書館藏﹐現藏上海圖書館﹞

明髙尙志纂。尙志事迹未詳。《澧記》統記澧州之事﹐澧建置始於西魏﹐罷天門郡置澧州。隋初攺名松川﹐煬帝時又攺名澧陽﹐唐爲澧州﹐宋爲澧陽軍﹐元爲澧州路﹐明初爲澧陽府﹐後降爲州﹐淸爲澧州﹐今名澧縣。州誌創於明嘉靖間李獻陽修《澧州誌》六卷﹐此志繼《李志》﹐稿成於萬曆初年﹐又續於髙堅﹐重訂於龔之伊﹐至萬曆三十八年始刻成書。其書體例爲紀十一﹐述錄綸紀第一﹑述大事內紀第二﹑述大事外紀第三﹑述登績紀第四﹑述徵獻紀第五﹑述勒石紀第六﹑述典制紀第七﹑述覽勝紀第八﹑述存外紀第九﹑述錄異紀第十﹑述雜紀第十一﹐記載該實。按此志傳本久稀﹐據同治《澧州誌》序謂﹕「修志時萬曆《澧記》惟存殘帙。則久爲稀見難得之書矣。

湖南直隸桂陽州誌四十三卷首一卷淸嘉慶二十三年刊本﹝徐家匯藏書樓藏﹞

淸袁成烈纂修。成烈順天府宛平縣人﹐監生﹐嘉慶二十二年任桂陽知州。按此志爲成烈宰桂之明年﹐延州人曹昌﹑劉徳浚等采輯﹐越十月纂成志稿﹔成烈自爲筆削訂正﹐刊刻成書。其體例爲類者凡四十有三﹐爲目者凡一百四十有六﹐分類冗雜。桂陽之名甚古﹐漢時與長沙﹑武陵﹑零陵相頡頏﹐稱爲四名郡。州誌肇於何時﹐據王闓運《湘綺樓文集》有《桂陽州誌序》云「自鄭樵作《通誌》﹐采天下地理之書﹐其所見者有周端朝《桂陽志》五卷﹔鄭紳《桂陽圖志》六卷﹐今軼不傳。趙宋以後﹐地方誌繁興矣﹐豈卽樵所見二志者耶。今州書傳自前明穆宗時知州羅大奎﹐稱前有戴氏舊志﹐已六十年﹐則當武宗正徳時。又有州人何銳手錄之書﹐凡十二篇。神宗萬曆時﹐知州郭盤又繼修大奎之書。」按此文敍宋及明之州誌已詳﹐而淸代州誌﹐則一修於康熙二十二年﹐再修於雍正七年﹐三修於乾隆三十年。此志修成於嘉慶二十三年﹐是時桂陽升直隸州。

嘉禾縣誌二十六卷首不分卷淸同治二年刊本﹝上海市歷史文獻圖書館藏﹐現藏上海圖書館﹞

淸髙大成纂修﹐陳國仲增纂。大成鑲黃旗人﹐監生﹐考選縣丞﹐俸滿升任嘉禾知縣。國仲字少卿﹐湖北人﹐監生﹐授黔陽知縣﹐署篆嘉禾縣。嘉禾爲漢臨武縣地﹐明崇禎十二年置縣﹐屬衡州府桂楊州。淸康熙二十二年知縣張聲遠創修縣誌﹐傳有抄本﹔五十五年知縣陳祥祚又爲增纂。此志大成纂就於乾隆丙戌﹐嘉慶丁丑知縣張英舉以舊版剝落﹐補刻之﹐咸豐間兵燹﹐志版盡毀。國仲照前本舊例重刻﹐逐類增補。悉依原書體例﹐爲綱二十有一﹐凡一百有十目﹐體裁繁沓﹐綱目不淸。

郴州誌二十卷明萬曆四年刊本﹝天一閣藏﹞

明胡漢纂修。漢字文叔﹐歙縣人﹐舉人﹐萬曆二年任郴州知州。郴州之名始於唐肅宗攺桂陽爲郴州﹐治於平陽縣。五代初爲馬殷所據﹐後屬南漢﹐宋攺郴州﹐仍爲桂陽郡。元爲郴州路﹐明爲郴州﹐領永興﹑興寧二縣﹐隸衡州府﹔然其領域﹐已非唐﹑宋時之郴州矣。郴有志肇於元皇慶間﹐總管王都中修《郴州路志》﹐嗣後修於明者﹐據本志胡漢序云「昔袁君均哲﹐王君心嘗輯《郴志》《袁志》詳而雜﹐《王志》略而蕪﹐郴人病之。」按袁均哲爲宣徳時郴州知州﹐王心嘉靖時郴州知州﹔明時有宣徳﹑嘉靖二志。此志繼嘉靖《王志》重修﹐漢親爲定例﹐助之采輯者﹐則有州人金淩漢﹑梁密安﹑黃尙明﹑劉本學等。其書體例﹐分爲表四﹑志六﹑傳五﹑紀一﹐體嚴辭核﹐方誌之佳作也。

永興縣誌十二卷淸乾隆十四年刊本﹝徐家匯藏書樓藏﹞

淸呂宣曾纂修。宣曾號伊蔚﹐河南新安人﹐舉人﹐乾隆八年任永興知縣﹐十三年調江華縣。永興爲漢便縣地﹐南朝宋省﹐陳復置﹐隋又省。唐置安陵縣﹐後攺曰髙亭﹐宋始攺今名。明正徳十五年邑人李永敷始纂縣誌﹐天啟六年邑人曾紹芳再纂。淸康熙二年知縣李允禧重修﹐二十二年知縣王典又修之﹐諸志皆久佚。此志承王典修縣誌重纂﹐自乾隆十二年夏創編﹐迄冬稿成。翌年宣曾調知江華﹐攜稿而去﹐十四年始刻成於江華縣署。其書編例﹐凡十二類一百有七目﹔捲前有城郭圖等十幅﹐刊刻頗精。

興寧縣誌十三卷淸康熙九年刊本﹐四十五年增刊﹝北京圖書館藏﹞

淸耿念劬修﹐林春芳纂。念劬河南杞縣人﹐順治十六年進士﹐康熙七年任興寧知縣。春芳事迹未詳。興寧卽今湖南資興縣﹐淸時爲興寧縣﹐屬郴州管轄。明嘉靖二十二年知縣汪瑾修有縣誌﹐爲邑舉人李廷柬所纂也。萬曆四十三年知縣傅其徳﹑邑人陳元旦又爲修纂﹔天啟五年知縣汪夢尹﹑邑人王廷璣三爲修纂。此志修於康熙九年﹐其體例﹐爲綱者十有三﹐爲目一百有二﹐編次頗爲得體。康熙四十五年知縣楊蒧又爲續補﹐各從前志綱目﹐增於每捲之末。據沿革﹐興寧爲漢郴縣地﹐順帝永和元年﹐析郴縣地置漢寧縣﹐三國爲陽安﹐晉爲晉寧﹐隋爲晉興﹐唐爲資興﹐五代爲秦縣﹔宋始稱爲興寧﹐元爲興寧縣屬郴州路﹐明淸屬直隸郴州。縣舊產鐵﹐在西南兩鄕﹐今礦盡山空。鐵炭出西北兩鄕﹐販通湖北﹑蕪湖﹑南京。煤炭出南鄕。

鳳凰廳志二十三卷淸乾隆二十一年刊本﹝北京圖書館藏﹞

淸楊盛芳修﹐潘曙纂。盛芳漢軍正白旗人﹐監生﹐乾隆二十年任鳳凰營通判。曙字曉園﹐浙江烏程縣人﹐雍正十一年進士﹐授石門知縣﹐調桑植﹐多善政。乾隆十年升鳳凰營通判﹐十八年降乾州同知﹐官至戶部員外郎。鳳凰故無志﹐此志爲盛芳任鳳凰通判時﹐因應修省誌徵各屬志乘之檄﹐以干州同知潘曙學識夙優﹐且久任是邦﹐風土民情﹐素所熟悉﹐聘加編纂。是時鳳凰尙稱爲營﹐而以通判掌管政事﹐已爲設廳之制矣﹐故此書稱曰廳志。淸制府以下或設廳﹐廳有直隸廳﹑散廳之別﹐其大抵設於軍務未靖之區﹐行政重在屯防。按本志內容﹐如公署一篇﹐有文員衛署﹐武員公署﹐營巡檢署等官署。又有屯防﹑兵防﹑苗防諸篇﹐其政務之特殊﹐則顯有不同於州縣政制。按鳳凰廳沿革﹐爲古渭陽地﹐處於萬山之中﹐西接滇﹑黔﹐東連辰﹑沅﹔危灘峻嶺﹐復疊回環﹐歷來爲要害之地。自宋太平興國七年置招諭縣於此﹐熙寧八年旋廢﹐並入麻陽。元置五寨長官司﹐屬思州安撫司。明初因元制﹐隸保靖宣慰司﹐永樂三年置篁子坪長官司﹐屬保靖宣慰司。淸初因之﹐康熙三十七年以沅州鎭移駐廳城﹐四十三年又將辰﹑沅﹑靖道移駐之﹐添設鳳凰營通判﹐四十六年截去土司田宏添﹐而始得專其政﹐五十六年欲攺營爲廳未準。按此志亦稱《鳳凰營志》﹐因修志時尙稱爲鳳凰營﹐屬於沅州鎭及營巡檢司管轄﹐所領境域﹐則與土司共管﹐是散廳之制焉。

●稀見地方誌提要卷十三

長興陳光貽學

○廣

東

廣東通誌稿四十卷首一卷明嘉靖十四年刊本﹝北京圖書館藏﹞

明戴璟纂修。璟字孟光﹐號石屏﹐浙江奉化縣人﹐嘉靖五年進士﹐十四年以僉都禦使代廣東布政使﹐僅兩月纂成此志﹐編纂何其速耶。按其凡例云「廣東舊無通誌﹐正徳嘉靖間撫按會聘儒碩纂修﹐事皆中止。琚再三籌度﹐亟成此書。」按是書編艸創於提舉張嶽﹐教授何元述﹑王時中等﹔而發凡舉例﹐搜逸芟蕪﹐皆出於璟自手裁訂。其書體例﹐分分野﹑山川﹑政紀﹑疆域﹑形勝﹑封國﹑古迹﹑沿革﹑坊都﹑秩官﹑公署﹑循吏﹑名宦﹑人物﹑學校﹑道學﹑風俗﹑科貢﹑禮樂﹑卹典﹑田賦﹑課科﹑差役﹑均平﹑糧餉﹑倉敖﹑驛傳﹑鹽法﹑屯田﹑珠池﹑鐵冶﹑番舶﹑土產﹑水利﹑軍器﹑方兵﹑民壯﹑營堡﹑教場﹑上班﹑優給﹑達捨﹑外夷﹑海寇﹑瑤僮﹑生黎﹑仙釋﹑祥異﹑鋪捨﹑橋梁﹑宮室﹑陵墓﹑雜著諸門﹐卷首列廣東地理總圖一﹑廣州府圖一。按廣東東界福建﹐西界廣西﹐北界湖南﹑江西﹐南頻南海﹔《禹貢》荊揚二州之南裔﹐周爲藩服﹐戰國時爲百越﹐亦曰楊越。秦時號陸梁地﹐始皇取其地置南海郡﹔漢初爲南越國﹐平其地置南海﹑蒼梧﹑合浦﹑珠崖﹑儋耳等郡﹐後省珠﹑儋二郡。後漢建安中徙交州治於南海郡﹐三國吳分交州置廣州。晉爲廣州及荊﹑湘﹑交三州地﹐南朝宋亦爲廣州﹐後分交﹑廣二郡置越州﹐齊因之。梁分湘﹑廣二州置衡州﹐又分置成州﹑合州﹑建州﹑東揚州﹐自後州郡滋多矣。陳因之﹐隋置廣﹑循二州﹐又攺置南海﹑龍州﹑義安﹑髙梁﹑信安﹑永熙﹑蒼梧﹑合浦﹑珠崖﹑寧越﹐熙平等郡。唐攺諸郡爲州﹐置嶺南道﹐又攺諸州稱郡﹐統於嶺南東道﹐五代爲南漢地。宋置廣南東路﹐又分爲廣南西路﹔元置海北海道肅政廉訪司﹐隸湖廣行中書省﹐分領諸路。明置廣東布政使司﹐今之廣東省地建置實自明始。通誌此編肇端﹐其書紀載𨿽簡略﹐然頗有參考價值。如外事紀安南﹑占城﹑暹羅﹑直臘﹑爪蛙﹑滿剌加﹑三佛齊﹑浡門﹑蘇門答剌﹑古麻剌﹑彭享﹑西洋﹑榜葛剌﹑天方﹑古裏﹑班辛等國﹐明時已通往來。「海寇」紀自宋紹興初之黎盛﹐嘉靖時之黃秀山等﹐數十雄俊慷慨之士﹐大抵史傳所未述焉。

廣東通誌七十卷明嘉靖四十年刊本﹝上海圖書館藏﹞

明黃佐纂。佐字才伯﹐號泰泉﹐香山縣人﹐正徳十六年進士﹐選庶吉士授編修﹐擢少詹事﹐官至兵部侍郎。因與大學士夏言論河套事不合罷歸。佐嘗總理廣西事務﹐纂《廣西通誌》﹐罷歸後又纂此志。廣東漢嘗置交州部刺史治於番禺﹐三國吳又置廣州﹐遷交州治於龍編。《隋書﹟經籍志》載楊孚《交州異物志》《唐書﹟藝文志》載王範《交廣二州記》﹐是爲廣東有志乘之始。其後宋王靖撰《廣東會要》﹐而通誌則始於明嘉靖十四年戴璟纂成初稿﹐嘉靖三十七年佐相繼又纂成此志。其書體裁淵雅﹐頗具條理﹐惜此本原版殘缺之捲﹐皆於他館復制膠卷配之﹐可審其全編大槪﹐較《戴志》該而詳。查天一閣及廣東中山圖書館亦有庋藏﹐其書中間亦有殘缺耳。

羊城古鈔八卷首一卷淸嘉慶十一年抄本﹝上海圖書館藏﹞

淸仇池石纂。池石字秦山﹐號竹嶼﹐廣州人。按是編首有嘉慶十一年溫汝能序云「庚申池石攜書而至﹐乃甫閱兩月而病不起。汝能不忍虛其來意﹐遂爲之檢訂﹐爲繕寫錄副。」按是編以抄本流傳。羊城爲廣州之古名﹐據《廣州記》云「昔髙固爲楚相﹐五羊銜谷萃於楚庭﹐故廣州廳事梁上畫五羊像及五穀囊。其城舊稱羊城﹐亦稱五羊城﹑穗垣。」是編以羊城名書﹐其編次分星野﹑城池﹑山川﹑祠壇﹑學校﹑坊表﹑寺觀﹑卹政﹑塋墓﹑沿革﹑事記﹑名宦﹑人物﹑仙釋﹑古迹﹑靈異﹑雜事﹑雜物諸門﹐捲前有羊城輿圖﹑羊城八景圖﹐次列《粵會賦》一篇﹐鋪陳羊城大勢﹐槪括具備。八景圖錄於乾隆《廣州府誌》﹐曰粵秀連峯﹐日琶州抵柱﹐日五仙霞洞﹐曰孤兀禺山﹐曰鎭海層樓﹐曰浮印丹井﹐曰西樵雲瀑﹐曰東海漁珠。又載宋《廣州誌》所稱之八景﹕扶胥搭日﹑石門返照﹑海山曉霽﹑珠江秋色﹑菊湖云影﹑蒲澗濂泉﹑光孝菩提﹑。大通煙雨。元《廣州誌》所稱之八景﹕扶胥浴日﹑石門返照﹑粵臺秋月﹑白雲曉望﹑大通煙雨﹑蒲澗潦泉﹑景泰僧歸﹑靈州整負。宋元八景﹐僅舉其名﹐而無圖像。按其書凡例謂﹕「紀載限於所列八景之域。」但其書以八景圖編爲八卷﹐又附羅浮山圖一﹐及宋廣蒙《羅浮山圖贊》﹑鄒師正《羅浮山指掌圖記》二篇。

南誨縣誌由十四卷淸道光十五年刊本﹝上海海圖書館藏﹞

淸潘尙楫修﹐鄧士憲纂。尙楫道光十年任南海知縣。士憲字臨智﹐號鑑堂﹐南海縣人﹐道光二年進士﹐授兵部主事﹐擢員外郎﹐升武選司郎中﹐出知雲南臨安知府。後遂告歸﹐任羊城﹑越華兩書院主講﹐著有《愼誠堂集》四卷。南海爲廣州府附郭縣﹐邑事久載郡誌。而志以南海名者﹐於宋有嘉定﹑淳祐二志﹐元有陳大震《南海縣誌》﹐明有劉廷元《萬曆縣誌》﹑朱光熙《崇禎縣誌》。於淸修於康熙三十年﹐有郭爾所《南海縣誌》十七卷﹐修於乾隆六年﹐有魏綰《南海縣誌》二十卷。淸修二志﹐體裁尙未臻備。此志增補《乾隆志》後八十九年之事﹐凡四十四卷﹐卷帙逾前志倍餘﹐推爲《南海縣誌》紀載最備之書。其全書爲十二綱﹐四十七目﹐發凡定例﹐爲邑人謝裏甫所訂﹐稿未就而裏甫遽卒﹐士憲繼而成之。此志於咸豐七年因英軍竄擾廣州﹐延燒志版﹐同治八年總督勞崇光重刻﹐道光原本今極稀有。

海珠志十一卷淸乾隆十九年刊本﹝上海圖書館藏﹞

淸李琯朗纂。琯朗字崇朴﹐別號一簣山人﹐廣州人。此志卷一圖說﹑像贊﹐卷二記﹑跋﹐卷三記引﹐卷四賦﹐卷五至七謁祠﹐卷八至十遊覽﹐卷十一附錄。卷首以海珠圖說冠端﹐《圖說》云「海珠在廣州城南大江中﹐巨石平敷水面﹐長二十餘丈﹐廣半之。宋末呼爲海珠州﹐舊說有賈胡墜明珠徑寸一顆於江心﹐後化爲石﹐因以名洲。又謂廣人知海不知江﹐故凡江皆呼爲海﹐因石圓潤在江心﹐故曰海珠。」按海珠亦名李公墩﹐李公名昂英﹐琯朗之十七世祖﹐海珠有李忠簡公祠在也。琯朗纂此志﹐列謁祠一篇﹐附錄又敍李昂英事迹二篇。海珠爲近世兵戎多事之地﹐袁世凱帝制之時﹐龍濟光據廣州﹐擁袁稱帝﹐袁敗後有「海珠之變」﹐然據此志所述﹐海珠自淸順治後﹐已爲屯兵守禦之地矣。

東莞縣舊志十二卷明天順八年刊本﹐淸遞修本﹝北京圖書館藏﹐存卷一至卷三﹞

明盧祥纂。祥字仲和﹐東莞縣章村人﹔兄寬爲廣西全州訓導﹐祥從之遊。宣徳十年領廣西鄕薦﹐登正統七年進士﹐授南京禮科給事中﹔以建言得罪﹐謫蒲州判官。天順間召爲給事中﹐升南京大僕寺少卿﹐轉順天府丞﹐官至僉都禦史﹐著有《行素集》。此志創修於明正統四年縣丞周式﹐是時祥致仕家居﹐遂延爲總纂。所紀自元皇慶壬子至明正統壬戌﹐共百三十一年之事﹐稿竟後又二十餘年始刻成書。其書體例精嚴﹐素稱信史﹐惜此志今僅存此殘帙三卷﹐視其書中文字﹐每國朝兩字﹐均剜攺明朝﹐當爲明刻淸印之書。東莞沿革﹐及志乘原委﹐此志序言較詳﹐序云「東莞在晉爲郡﹐隋爲邑曰寶安﹐唐曰東莞。郡誌莫考﹐邑志在宋熙寧以前不傳﹐熙寧以後﹐邑人陳庚始纂修之﹐曰《寶安志》。其文古﹐其事核﹐後刻版毀於兵燹。明永樂上林教諭莊恭﹐與邑人陳義訪得舊本﹐續而修之﹐第紀載疏略﹐覽者病焉。」按其序言﹐足爲考東莞志乘原委都所參鑑。

增城縣誌二十卷首一卷淸乾隆十九年刊本﹝徐家匯藏書樓藏﹞

淸管一淸纂修。一淸字配寧﹐號穆軒﹐江都人﹐乾隆四年進士﹐攺翰林院庶吉士﹐乾隆十六年任增城知縣。《增城志》創修於明永樂間﹐嘉靖﹑萬曆兩朝復修。淸康熙十二年知縣許代嶽重修﹐雍正間知縣鹿謙吉﹐聘邑孝廉姚蕙編纂﹐未竟稿而廢。一淸官增城復繼纂集﹐延邑孝廉湯億等職其事﹐親爲總集筆削成書。其體例﹐凡十六門﹐曰區宇﹐曰山川﹐曰品族﹐曰建置﹐曰編年﹐曰古迹﹐曰賦役﹐曰祠祭﹐曰學校﹐曰戎政﹐曰秩官﹐曰選舉﹐曰宦業﹐曰人物﹐曰藝文﹐曰雜記﹐子目凡七十有四。按建置﹐增城爲漢番禺縣地﹐後漢於此置增城縣﹔故城在今增城縣東北五十里﹐唐末移於九岡村。明淸時增城屬廣州府﹐縣境產掛絲荔支﹐爲荔支中第一品也。

新會縣誌七卷明萬曆三十七年刊本﹝北京圖書館藏﹞

明王命璿修﹐黃淳纂。命璿字君衡﹐福建龍巖州人﹐萬曆三十二年進士﹐授新會知縣﹐歷官至刑部尙書。淳字鳴谷﹐別號鳴外史﹐新會縣人﹐萬曆八年進士﹐授浙江海寧知縣。據本志命璿序謂﹕「新會自秦通南粵置吏﹐迄今遠矣。迨弘治戊申﹐嘉魚李世卿始撰爲志﹐邑士容翹等踵而成之﹐嗣後長樂陳侯繼修﹐而屬筆於太史黃泰泉氏。」按此序言﹐以考其志源﹐縣誌創於明弘治戊申知縣李承箕修縣誌十八卷﹔承箕字世卿﹐湖廣嘉魚縣人。黃泰泉之志﹐成於嘉靖丙申﹐泰泉名佐﹐新會縣人﹐時知縣陳豪主修也。二志皆久佚﹐而今存者﹐以此志最舊。所記自嘉靖丙申迄萬曆己酉﹐皆爲徵材新纂﹔丙申以前之事﹐𨿽仍舊志﹐亦經增補。其書鋪陳新舊﹐詮次成編﹐而新陳不混﹐頗具條貫。執筆者爲淳﹐相助者有邑紳陳見所﹐全編爲七類﹐體裁嚴整。捲前有何熊祥序﹐有云「吾邑庚子之變﹐死縣門者﹐踰五十人計﹐天下罹稅害者﹐莫此甚矣。」新會於庚子歲﹐因眾聚抗苛稅遭慘殺﹐玆閱此志及後修縣誌﹐未見敢述此事﹐惟熊祥之序述之﹐可謂敢言者矣。按沿革﹐新會漢四會縣地﹐三國吳分置平夷縣﹐晉攺曰新夷﹔東晉分置盆允縣﹐南朝宋置新會郡治盆允﹐隋廢郡爲新會縣﹐明時屬廣州府。物產載縣產橙極佳﹐頂有紋﹐如圓圜﹐以辧眞僞。

厓山誌五卷明萬曆三十九年修﹐淸遞補刊本﹝上海圖書館藏﹞

明黃淳纂。淳纂《新會縣誌》已著錄。厓山在廣東新會縣南八十里﹐與奇石山對峙﹐形如石門﹐故又名厓門山。此山爲粵東有名勝地﹐明弘治十六年南海張詡纂《厓山誌》﹐淳又重纂此志﹐𨿽名山誌﹐而實記地方形勝﹑故實﹑人物﹑藝文等。其志例﹐捲前列圖像﹐有楊太后﹐陸丞相﹑張太傅像﹐厓山總圖一幅。卷一圖記﹐卷二詔勅﹑傳記﹐卷三形勝﹑遺迹﹐紀異﹑奏議﹑儀注﹑公移﹑祭文﹐卷四碑文﹑雜著﹐卷五詩歌﹑賦跋。其體裁頗符地記之例也。

香山縣誌十卷淸康熙十二年刊本﹝北京圖書館藏﹐存卷一至二﹑卷八至十﹞

淸申良翰纂修。良翰陜西人﹐舉人﹐康熙十年任香山知縣。按本志沿革﹐香山未建縣前﹐爲東莞縣之香山鎭﹔宋紹興二十二年﹐邑進士陳天覺建言攺鎭爲縣﹐以便輸納。邑令姚孝資上其言於朝﹐遂攺香山鎭爲香山縣﹐割南海﹑番禺﹑東莞﹑新會四縣地隸之﹐屬廣州府。明永樂中邑人容悌與始創纂縣誌﹐其後重修於成化﹑嘉靖。此志繼《嘉靖志》重修﹐編纂爲出眾手。縣教諭歐陽羽文纂輿地誌﹐邑人何淮道纂建置志﹐邑人劉相纂食貨志﹐邑人楊晉纂秩官志﹐邑人毛定周纂宦績志﹐邑人歐應辰纂選舉志﹐邑人何鑑纂人物志﹐邑人李騰元纂藝文志﹐邑人李龍翔纂兵防志﹐邑人何源澤纂外志﹐良翰總集成書。按其書體裁編次﹐未詳考訂﹐如人物﹑藝文二類﹐時代先後﹐排列錯亂﹐以見其釐訂之不精焉。輿地誌首列輿圖凡五﹐中有濠鏡澳圖一﹐濠鏡澳者﹐卽今之澳門也。是圖爲一依山之半島﹐昔爲海帆避風之所﹐圖之東北隅﹐繪有營寨﹐乃爲駐兵防禦之處。圖之中央﹐繪有關閘﹐卽後來所稱之大十字門。圖臨海之處﹐繪有洋樓﹐爲外人之居所。一覽是圖﹐卽知濠鏡已爲外人所踞矣。據本志《外志》載﹕「嘉靖三十二年番舶趨濠鏡者﹐托言舟觸風濤﹐水漬濕貢物﹐願暫借濠鏡地曬之﹐海道副使汪柏許之﹐奧人遂據以爲例。萬曆四十二年海防同知立禁約五條﹐勒永遵守﹔一禁畜養倭奴﹐二禁買人口﹐三禁兵船編餉﹐四禁接買私貨﹐五禁擅自興作。淸初沿海各地攺歲課﹐濠鏡由奧人輸地稅五百金﹐奧人遂據爲已所有矣。」又兵防志前山寨條﹐有何準道贊﹐其辭云「設險守國﹐昔人綢繆桑土之計也。西洋種類附處濠鏡﹐官兵駐前山以扼其吭﹐使不得爲內地患﹐此寨所由設也「觀其贊辭﹐以知濠鏡淸初時已爲海防之大患矣。

新寧縣誌十卷明嘉靖二十四年刊本﹝北京圖書館藏﹞

明王臣修﹐陳元珂纂。臣福建同安縣人﹐舉人﹐嘉靖二十一年任新寧縣知縣。元珂福建閩縣人﹐徳慶州同知。新寧爲今臺山縣。按本志沿革﹐縣置於明弘治十一年﹐以新會縣徳行都之上坑蓢置新寧縣﹐又析新會之文章等五都地益之。此志成於建縣後五十年﹐爲侍禦陳瑞山特命邑令纂成。其書紀載﹐上溯建縣以前之事﹐則參新會縣舊志﹔建縣後五十年之事﹐均爲采訪筆錄﹔文實義核﹐去取定例﹐執筆修辭﹐皆爲元珂總裁。其書輿地誌載﹕「縣北有鳳山﹐一名仙女峯﹐爲邑之勝迹。上有石室﹐名鳳山石﹐二石如麻籃水盆﹐相傳有劉三妹者﹐居以修道。邑諺有云「好唱莫如劉三妹﹐好打莫如朱光卿。」據《元史﹟順宗本紀》﹕「至元三年廣東增城民朱光卿反。」卽其人也。劉三妹春州人﹐素善謳修道。輿地誌載縣西南有湯湖﹐在懷玉峯下﹐有溫泉湖﹐水四時火燙﹐冬月气騰數丈﹐蔚然奇觀焉。

新安縣誌十三卷淸康熙二十七年刊本﹝北京圖書館藏﹞

淸靳文謨纂修。文謨字澶淵﹐大名府開州人﹔康熙十二年進士﹐二十七年任新安縣知縣。按新安縣﹐卽今廣東寶安縣。據本志沿革謂﹕「建置始於明洪武二十七年﹐指揮花茂奏設東莞守禦所﹔其後廣州左衛指揮崔皓築城於此。正徳﹑隆慶時累請建縣﹐迄萬曆元年始剖東莞縣等地置縣﹐名曰新安。」邑志崇禎癸未始創修縣誌﹐康熙壬子知縣李可承又爲續篇。此志文謨延邑進士鄧文蔚﹐及屬官教諭黃衮常﹑訓導許光采等參修﹐文謨總匯成書。分輿圖志﹑天文志﹑地理誌﹑職官志﹑宮室志﹑田賦志﹑典禮志﹑兵刑志﹑選舉志﹑人物志﹑防省誌﹑藝文志﹑雜誌十三類﹐子目凡六十有八﹐卷首有縣境圖﹑縣城圖。按此志載明及淸初粵東沿海防衛之兵制甚詳。查此志此本外﹐僅見徐家匯藏書樓有藏﹐而缺其卷一﹐非完帙耳。

花縣誌四卷淸康熙二十五年刊本﹝北京圖書館藏﹞

淸王永名修﹐黃士龍纂。永名字應五﹐正紅旗人﹐監生﹐康熙二十五年由三水縣調任花縣知縣﹐卒於官。士龍事迹未詳。按此志爲士龍與縣教諭謝金度共輯而成﹔金度海陽人﹐舉人。花縣於康熙二十四年析南海﹐番禺二縣地置縣﹐設治於花山﹐故稱花縣。置縣後一年遂成此志﹐故無沿革﹑職官﹑選舉諸門。列星野﹑山川﹑民風﹑賦役﹑鹽鹺﹑水利﹑典禮﹑物產諸門﹐體裁簡約。查此志原刻本﹐今存不多﹐流傳者有舊抄本﹐及同治﹑光緒二次重刻本。

新修曲江縣誌四卷淸康熙十二年刊本﹝北京圖書館藏﹞

淸淩作聖纂修﹐周韓瑞增纂。作聖江南省五河縣人﹐拔貢﹐順治十五年任曲江知縣。韓瑞福建莆田縣人﹐舉人﹐康熙七年任曲江知縣。按沿革﹐曲江置縣始於漢武帝元鼎六年﹐屬桂陽郡﹔五代時攺屬韶州﹐迄今未更。《曲江志》始於宋蘇思恭撰《曲江志》十二卷﹐其後無考﹔明崇禎間知縣潘復敏修《曲江縣誌》。此志爲作聖始創志稿﹐韓瑞相繼增纂﹐成於康熙十一年﹔按其體裁尙爲臻備。

樂昌縣誌十卷淸康熙二十六年刊本﹝徐家匯藏書樓藏﹞

淸程黻修﹐張曰星纂。黻江西新建縣人﹐舉人﹐康熙二十三年任樂昌知縣。曰星樂昌人﹐順治十八年進士﹐授貴州平越府湄潭縣知縣。樂昌置縣始於隋﹐邑志肇於明萬曆十四年知縣張祖炳所修﹔淸康熙五年﹐知縣李成棟重修。此志之修距《李志》僅二十年﹐因樂昌於康熙十五年遭兵亂﹐志版盡毀﹐黻蒞任之明年﹐遂惇請縉紳重修縣誌。其書體例﹐凡十類﹐曰封域﹑曰民物﹑曰建設﹑曰文教﹑曰武備﹑曰官師﹑曰人才﹑曰藝文﹑曰人物﹑曰變異﹐子目八十有一。按其體裁﹐人才與人物﹐似若難分﹐但審其義﹐人才一類﹐則分選舉﹑鄕賢﹑忠烈﹑烈婦﹑義勇五門﹐所紀自宋至淸﹐爲其事迹之可詳考者。人物一類﹐則分祠廟﹑宅墓﹑古迹﹑寺觀﹑仙釋五門﹐所紀漢﹑唐以上古人及事物之堙沒而無可考者也。察其編纂之意﹐所謂人才者﹐則爲列傳之屬﹔所謂人物者﹐則指人事與物迹也﹐有似雜記之屬﹐用意頗深﹐而立名則乖。按此志系繼李成棟志重修﹐據《中國地方誌綜錄》著錄﹐有北京圖書館藏康熙五年刻本《樂昌縣誌》十卷﹐爲李成棟修﹐張日星纂。二志𨿽同出日星手筆﹐實非一書也。

仁化縣誌五卷明嘉靖三十六年修﹐明藍絲欄抄本﹝天一閣藏﹞

明胡居安纂。居安金華府湯溪縣人﹐嘉靖三十五年任仁化縣儒學教諭。此志爲居安官教諭時﹐與縣訓導張守一﹑陳汝昌﹐邑廩生葉鸞等纂成。其書凡五卷﹐卷一建置﹑星野﹑山川﹑形勝﹑城池﹑井泉陂塘﹑溝圳﹑坊都﹑鋪捨﹑津梁﹑關隘﹐卷二田糧﹑課程﹑戶口徭役﹑軍屯﹑土產﹑風俗﹑气候﹑災祥﹐卷三歷官﹑公署﹑學校﹑名宦﹑仰賢﹑壇壝﹑教場﹑貢賦﹑兵制﹑坊表﹑墳墓﹐卷四進士﹑特奏﹑鄕舉﹑歲貢﹑例貢﹑吏選﹑恩錫﹑薦辟﹑孝友﹑文學﹑善人﹑義勇﹑古迹﹑寺觀﹑祠廟﹑仙釋﹑祥異﹐卷五藝文。建置謂﹕「仁化鄕也﹐舊屬曲江﹐唐垂拱四年﹐始以仁化﹑光宅﹑淸化﹑潼陽四鄕﹐置仁化縣﹐隸韶州。宋開寶五年省入樂昌縣﹐咸平三年復置仁化縣﹐治於光宅鄕﹐元末寇毀縣署。明攺韶州路爲府﹐仁化仍隸焉。」

乳源縣誌十二卷淸康熙二年刊本﹝北京圖書館藏﹞

淸裘秉鈁纂修。秉鈁字振之﹐號端巖﹐浙江富陽縣人﹐貢生﹐順治十八年由慈谿縣訓導升乳源知縣。按沿革﹐乳源原爲鄕名﹐介於曲江﹑樂昌二縣之間﹐宋乾道三年分二縣地置縣。縣誌昉於明萬曆十六年黃經創修﹐二十九年又爲續修。此志爲淸修縣誌之始﹐全編爲十一門﹐曰輿地誌﹑曰官師志﹑曰選舉志﹑曰建置志﹑曰食貨志﹑曰祠祀志﹑曰兵防志﹑曰事紀﹑曰治行﹑曰人物﹑曰藝文﹐子目七十﹐體裁尙爲得體。閱其書﹐如山川﹑古迹﹑祠祀﹑人物﹑藝文諸篇﹐幾無不道韓愈之事者。韓愈嘗三入粵﹐惟度藍關﹐最爲晚年。愈於憲宗元和十四年﹐以上疏諫佛骨得罪﹐貶爲潮州刺史﹔路經樂昌瀧﹐作《瀧史詩》云「南行逾六旬﹐始下樂昌瀧﹐險惡不可狀﹐船石相舂撞。」乃捨舟由陸度樂昌藍關﹝今屬乳原﹞﹐再經陽山﹑連州﹐所過之地多有題詠。此志藝文志﹐收詩文甚多。祠祀志﹐記藍關有韓昌黎廟﹐昔無﹐爲秉鈁新建。按秉鈁善古文﹐私淑韓愈﹐故爲愈立廟。所修縣誌亦以紀韓愈事迹爲主﹐乳源惟爲韓愈所經過之一地耳﹐非官於此地﹑生於此地者也。此志所記愈之事﹐不免於濫也。

廣東韶州府翁源縣誌不分卷明嘉靖三十六年修﹐烏絲欄抄﹝天—閣藏﹞

明全曰銿纂修。曰銿南直隸休寧縣人﹐舉人﹐嘉靖三十二年任翁源知縣。按本志沿革﹐翁源未置縣前﹐爲湞陽縣地﹐梁天監元年於滄光縣置衡州﹐始析湞陽置翁源﹐均屬衡州。陳攺屬淸遠郡﹐隋廢淸遠﹐置廣州總管府﹐翁源隸焉。唐武徳四年﹐析廣州置韶州﹐翁源遂屬韶州管轄。五代廢﹐宋景祐五年又建翁源縣﹐元並入曲江﹐明洪武初復置翁源縣﹐屬韶州。翁源因縣境有翁山﹑翁水得名﹔翁山在縣城東百六十里﹐髙聳秀拔﹔頂有靈池﹐有泉八﹐曰湧泉﹑曰混泉﹑曰香泉﹑曰甘泉﹑曰震泉﹑曰龍泉﹑曰玉泉﹑曰乳泉﹐皆四時不涸。按翁源故無邑乘﹐自嘉靖三十年知縣吳一唐始議創修縣誌﹐而成初稿﹔三十六年因修《廣東通誌》﹐徵所屬州縣誌書﹐曰銿遂命縣學生李孔明﹑吳美﹑郭師文﹑林一桂等﹐依《吳志稿》﹐增補嘉靖初元後之事﹐錄寫二部﹐仍未經刻﹐故此志僅以抄本流傳。其書體例﹐爲分野﹑气候﹑山川﹑疆域﹑城池﹑形勝﹑沿革﹑坊表﹑裏圖﹑風俗﹑水利﹑物產﹑戶口﹑驛傳﹑學校﹑祠廟﹑壇壝﹑寺觀﹑臺榭﹑倉庫﹑古迹﹑兵制﹑關隘﹑職名﹑鄕賢﹑恩贈﹑節義﹑忠義﹑節婦﹑詞翰諸門﹐篇目定名次序﹐皆欠確當﹐修辭亦非雅確。

惠州府誌十六卷明嘉靖三十五年刊本﹐藍印本﹝天一閣藏﹞

明姚良弼修﹐楊載鳴纂。良弼浙江錢塘縣人﹐嘉靖十四年進士﹐三十三年任惠州知府﹑任滿升雲南副史。載鳴字虛卿﹐泰和縣人﹐嘉靖十七年進士﹐三十四年以文選郎中謫惠州府通判﹐遷任南京吏部主事﹐官至通政使﹐著有《大拙堂集》九卷。《惠州府誌》據本志良弼序謂﹕「郡誌見其始於天順丁丑﹐一修於嘉靖戊子﹐一修於壬寅﹐抵今尙多殘缺。」此志爲良弼官惠州之明年﹐命載鳴爲之﹐相協纂輯者﹐有府學教授楊宗甫﹑訓導戴賞﹑郡學生李佳等。書凡十六卷﹐卷第一郡事記﹐卷第二沿革表﹐卷第三秩官表﹐卷第四選舉表﹐卷第五地理誌﹐卷第六建置志﹐卷第七賦役志﹐卷第八學校志﹐卷第九祀典志﹐卷第十兵防志﹐卷第十一名宦傳﹐卷第十二流寓傳﹐卷第十三人物傳﹑列女傳﹐卷第十四外志﹐卷第十五雜誌﹐卷第十六詞翰志。卷首列惠州府圖一﹐歸善﹑博羅﹑海丰﹑河源﹑龍川﹑長樂﹑興寧﹑和平八屬縣圖各一。觀其書文約事詳﹐而搜采出徵﹐纖悉畢具。沿革表分總部郡縣諸項﹐其所定惠州沿革自秦始﹐惠郡域大抵皆漢博羅﹑龍川縣地。置郡則自梁置梁化郡始﹔隋廢郡置循州﹐治歸善。五代爲禎州﹐宋仁宗時攺爲惠州﹐元爲惠州路﹐明爲惠州府﹐屬廣東布政使司。地理載博羅縣有羅浮山﹐气萃形勝甲諸邑﹐並爲南粵之第一山﹐山髙三千六百尺﹐周迥三百二十七里﹐嶺十五﹐峯三十二﹐瀑泉九百八十。山又名博羅﹐號白玉﹐引《東京舊記》云「浮山蓬萊之一島﹐堯時自會稽浮海而來﹐與羅山合而爲一﹔昔有在東方﹐艸木人參之類。」此實無據之談焉。

惠誌略一卷明嘉靖三十七年刊本﹝天一閣藏﹞

明楊載鳴纂。載鳴纂《惠州府誌》已著錄。其官惠州時嘗周覽山川﹐爰考圖記﹐纂成《惠州府誌》十六卷。是編則爲考證府誌之失次缺誤而重作﹐其書分紀﹑表﹑志﹑傳四綱﹐首爲紀一﹐曰郡事紀﹐以究天人之際﹐古今之變﹐有鑑戒昭來之意存焉。次曰表三﹐曰沿革表﹐曰秩官表﹐目選舉表﹐以表一郡之大事焉。三爲志六﹐曰地理誌﹐曰建置志﹐曰賦役志﹐曰學校志﹐曰祀典志﹐曰兵防志﹐以記一郡之地理沿革政治。四爲傳四﹐日名宦傳﹐曰流寓傳﹐曰人物﹐曰列女﹐皆著論公正。四綱以外又立雜誌﹑詞翰以終其篇﹐總凡十有七篇﹐每篇後皆附贊論﹐其書以糾正府誌之誤謬者甚多。

歸善縣誌二十一卷淸雍正三年刊本﹝上海圖書館藏﹞

淸孫能寬修﹐葉適纂。能寬陜西咸寧人﹐拔貢﹐授鑲黃正黃兩旗教習﹐康熙五十九年調知歸善縣。適邑人﹐康熙四十二年舉人﹐官海陽縣教諭。歸善之名始於陳﹐隋﹑唐﹑宋﹑元﹑明﹑淸爲惠州府治。淸康熙乙卯知縣連國柱修有縣誌﹐邑令佟銘又增續至丁卯歲﹐此志乃續自戊辰後三十餘年之事﹐書成於雍正甲辰﹔其書體例悉依前志﹐凡二十一門﹐每篇首皆有連國柱小序。觀其書篇名類次﹐均欠得宜﹐敍事亦漫無歸納。志不立食貨﹐物產散記各門﹐如歸善盛產銀錫﹐昔有銀錫兩礦﹐本志載於《事紀》篇中﹐其紀載漫無歸納。

博羅縣誌七卷明崇禎刊本﹐淸康熙補刊﹝徐家匯藏書樓藏﹐存卷二至七﹞

此書殘缺﹐纂修時期及纂修人未詳。視其版本爲明刻無疑﹐而選舉志增刻至康熙二十六年﹐版刻與前刻顯異。觀其書中文詞爲明人語气﹐例如雜記篇云「國初鄕先輩方瑛﹐知宜山縣。」按方瑛爲明永樂時人﹐以此證此書康熙間僅爲增續﹐而未經重修。各篇記載大抵止於崇禎二年﹐二年以後有增補者亦屬不多。據《中國地方誌綜錄》著錄﹐北京大學圖書館藏有崇禎四年刻本《博羅縣誌》七卷﹐爲明蘇元起修﹕韓日纘纂。按元起爲崇禎元年博羅知縣。又據乾隆《博羅縣誌》有康熙丁卯知縣陶敬縣誌序﹐以證此書是康熙二十六年陶敬增補。此志余僅見此殘帙﹐難以證實其撰人爲誰。

永安縣誌二卷明萬曆十四年刊本﹝北京圖書館藏﹞

明郭之藩修﹐葉春及纂。之藩潛江縣人﹐萬曆間任永安知縣。春及福建淸流縣人﹐事迹未詳。按本志建置篇﹐永安於隆慶三年割歸善﹑長寧二縣地建縣﹐自置縣至此志纂成僅十八年﹐沿革淺短。按此志編次﹐分建置﹑都裏﹑山川﹑賦役﹑俗產﹑官師﹑人物﹑前事八門﹐體裁簡核。其書惟都裏一門﹐紀載較備。書後有輿圖四﹐一曰永安縣圖﹐二曰古名都圖﹐三曰寬得都圖﹐四曰琴江都圖。圖爲春及與羅念庵繪畫﹐劃方計裏﹐明代方誌輿圖﹐鮮有用此法焉。

潮陽縣誌十五卷明隆慶六年刊本﹝天一閣藏﹞

明黃士龍修﹐林大春纂。士龍字云卿﹐一字一寵﹐晉江縣人﹐隆慶進士﹐授任潮陽知縣。大春字井丹﹐號石洲﹐潮陽縣人﹐嘉靖二十九年進士﹐官至浙江提學副使。嘗修世廟實錄﹐以文辭名﹐著有《井丹詩文集》十八卷。潮陽自晉代與海陽縣分治置縣﹐邑乘之作﹐據本志序謂﹕「永樂時鄭伯集始創﹐經鐘仕傑爲加考訂﹐欲梓未果。弘治戊申邑令王鑾得其存稿﹐延張注等復爲續補而刻行之。」按此志繼弘治王鑾縣誌重修﹐其書編次﹐首列圖經﹑分野﹑形勢三門。次爲紀二﹐曰建置沿革記﹐曰縣事記。三爲表三﹐曰職官表﹐曰選舉表﹐曰恩命表。四爲志五﹐曰輿地誌﹐曰民賦物產志﹐曰風俗志﹐曰官署志﹐曰壇廟志。五爲傳六十一﹐分名宦﹑鄕賢﹑列女﹑流寓四門﹐而後以藝文終其編。其體例按編年敍事﹐頗具史法﹔其後繼修縣誌者﹐大抵沿用其體例。

澄海縣誌二十九卷首一卷淸乾隆二十九年刊本﹝徐家匯藏書樓藏﹞

淸金廷烈纂修。廷烈字庸齋﹐江蘇吳江縣人﹐監生﹐乾隆二十七年由三水縣丞﹐升任澄海知縣。澄海建縣﹐始於明嘉靖四十二年割海﹑饒﹑揭三邑七都之地設縣。邑志於萬曆乙未知縣王嘉忠纂而未成﹐邑人王天性繼纂﹐乃克成書﹐世稱善本。淸康熙二十五年知縣王岱重修縣誌二十二卷﹐敍述簡略﹔雍正九年知縣寧時文又修縣誌二十四卷﹐則較王岱縣誌爲詳。此志爲廷烈官澄海時創修﹐適其姪金聽濤遊粵主韓山書院講席﹐遂延爲纂輯﹐書成於乾隆甲申。其書分疆土﹑營建﹑賦役﹑職官﹑選舉﹑人物﹑風俗﹑經略﹑撰述﹑別錄十門﹐子目凡七十有五。體例簡嚴﹐頗合州縣誌例﹐觀其例論﹐足具史法也。

陽江縣誌四卷淸康熙二十七年刊本﹝徐家匯藏書樓藏﹞

淸範士瑾纂修。士瑾字聞西﹐山東靑城人﹐康熙十二年進士﹐二十四年任陽江知縣。陽江漢髙涼縣地﹐隋分髙涼置陽江﹐唐攺髙涼爲四平﹔尋廢四平入陽江﹐明淸屬肇慶府。按此志爲康熙二十年知縣周玉衡修成﹐及士瑾官陽江時﹐因奉文索縣誌﹐視《周志》文義體例叢雜﹐條目不倫﹐遂重爲纂訂﹐成於康熙二十七年﹔體例精密﹐凡十七門﹐附目二十有三。其書版刻頗精致﹐爲初印本﹐精美尢秀。

恩平縣誌十一卷明祟禎九年修﹐抄本﹝北京圖書館藏﹐存卷一至四﹐卷六至十﹞

明宋應升修﹐梁維棟纂。應升奉新縣人﹐舉人﹐崇禎八年任恩平知縣。維棟字光太﹐一字叔逵﹐恩平縣人﹐貢生﹐官至陜西同州知州。據本志維棟序謂﹕「恩平縣成化戊戌建立﹐萬曆戊戌通誌之纂﹐檄各府州縣輯其舊志以聞﹐而《恩志》刊本無以應也。」查《恩平縣誌》明以前未見刻本﹐此志以抄本流傳﹐爲維棟所輯﹐又經廣州盧原校正﹐原爲當時粵中名士﹐以志乘之學聞。此志總分十一門﹐曰事紀﹑曰秩官﹑曰選舉﹑曰建置﹑曰賦役﹑曰兵防﹑曰地理﹑曰祠祀﹑曰列傳﹑曰雜記﹑曰藝文﹐各門紀載簡略﹐惟賦役﹑兵防二門較詳﹐然據實而書﹐寧有缺而無謬﹐是志乘核實之道也。

廣寧縣鄕土志不分卷淸抄本﹝上海圖書館藏﹞

淸伍梅﹑龔炳章纂。梅與炳章爲廣寧人﹐事迹均未詳。按此書無序跋例目﹐首頁第一行下題廣寧伍梅﹐龔炳章編輯﹐馮斯鼇﹑劉慶河校。書中編次﹐列歷史﹐政績錄﹑兵事錄﹑耆舊錄﹑人類﹑氏族﹑宗教﹑實業﹑地理﹑古迹﹑祠廟﹑古佛堂﹑坊表﹑橋﹑市鎭﹑學堂﹑山水﹑道路﹑物產諸篇。歷史篇首敍明嘉靖三十八年提督談愷平﹑兵部侍郎王鈁﹑巡按使徐楫﹐請析四會縣西北境地置廣寧縣。兵事錄列「發匪之亂」一條﹐紀﹕「咸豐六年陳金剛倡亂於三水大塘墟﹐聚眾數萬﹐先踞廣西之懷集縣﹐皆以長髮爲記﹐故人呼爲長毛賊。七年二月率眾萬餘人﹐謀犯縣城﹐由本境顧溪浦﹑大汕坑﹐毗連懷集之山界﹐蜂擁而來累犯。」又載﹕「陳金剛後爲其黨所殺﹐亂平。」按此志記陳金剛事僅此﹐但查閱同治元年《上海新報》所載﹕「陳金剛卒爲大軍所誅。」此志所言「爲其黨所殺」﹐未必確實。又《上海新報》同治乙丑五月報猶登載陳金剛部先鋒陳亞日﹐於羅定被擒事。此志記陳金剛事至咸豐八年止﹐八年後迄陳亞日被擒日止﹐其間數年金剛餘眾之事迹甚多﹐此志未有隻字語及﹐其采摭不免疏略。

開平縣誌不分卷淸康熙十二年修﹐抄本﹝北京圖書館藏﹞

淸薛璧修﹐甄芑纂。璧陜西人﹐舉人﹐康熙十年任開平知縣。芑字龍水﹐開平縣平康仙塘人﹐丁酉科舉人﹐官化州學正。開平介於新會﹑新寧﹑新興﹑思平四邑之間﹐勢據上游﹐道扼衝要。據本志沿革﹐嘉靖間因古塘堡議移參戎府﹐以謹守禦﹐萬曆間並堡爲屯。崇禎七年民變﹐太守張公看踏其地﹐以爲宜建縣治﹐會燕都告變未及舉行。順治六年孝廉張巨璘等﹐陳請用其事﹐遂割思平之長居﹑靜徳﹐新興之雙橋﹐新會之登名﹑古博﹑平康﹑得行諸都﹐置開平縣﹐治於倉步村。此志是爲首創﹐纂成於置縣後二十四年﹐書成而未之付梓﹐以抄本流傳。此志爲芑與邑明經張國祚共纂成﹔采摭恩平﹑新興﹑新會三縣舊志﹐益以新所見聞。其體例﹐分輿圖﹑封域﹑紀事﹑風俗﹐秩官﹑沿革﹑建署﹑食貨﹑水利﹑典禮﹑學校﹑選舉﹑兵防﹑人物﹑藝文諸門﹐各門均分子目﹐前有論贊﹐皆出璧手。按其子目﹐因事名篇﹐而無序次﹐紀事一篇﹐則爲新作﹐以紀建縣之始末﹐其他各門﹐皆捃摭三縣舊志爲之﹐其建縣後僅二十餘年卽行修志﹐沿革淺短﹐新增事物不多。

鶴山縣誌十二卷淸道光六年刊本﹝上海市歷史文獻圖書館藏﹐現藏上海圖書館﹞

淸徐香祖修﹐吳應逵纂。香祖號秋厓﹐蘇州元和縣人﹐舉人﹐道光三年知鶴山縣事。應逵鶴山縣人﹐乾隆乙卯恩科舉人。鶴山之名甚古﹐宋鄧樞撰《鶴山叢志》十卷﹐見載《宋史﹟藝文志》。今鶴山建縣﹐則始於淸雍正十一年﹐割新會﹑開平兩縣地置縣﹔至乾隆十九年﹐邑令劉繼創修縣誌。此志爲香祖官鶴山時承《劉志》重修﹐稿將就而去﹐知縣吳毓鈞繼成之。初爲應逵執筆﹐丁母憂遂中輟﹐至吳接任復行續成之。全編皆出應逵之手﹐凡十篇﹐曰建置﹑曰地理﹑日事紀﹑曰經政﹑曰職官﹑曰人物﹑曰選舉﹑曰藝文﹑曰雜記﹑曰地圖﹐子目四十﹔各篇紀載簡而核﹐所附參證﹐亦不冗不漏﹐一一釐正﹐體裁精密。卷首列地輿圖三十一幅﹐爲邑士施徳光所繪﹐徳光頗精繪事﹐畫是圖未竟中卒﹐繼承無人﹐後圖數幅﹐似出拙手。

徳慶州誌十二卷淸康熙十三年刊本﹝中華書局圖書館藏﹐現藏上海辭書出版社﹞

淸譚桓修﹐梁宗典纂。桓字子尙﹐景陵人﹐舉人﹐康熙十年任徳慶州知州。宗典字惇五﹐鳳城縣人﹐康熙間徳慶州儒學學正。按徳慶在粵東西南﹐舊爲康州﹐南宋初始攺康州爲徳慶府﹔元爲徳慶路﹐明攺爲州﹐屬肇慶府﹔淸因之﹐領瀧水﹑封川﹑開建三縣。此志承明嘉靖間所修州誌重纂﹐捲前有桓及宗典二序﹐及輿圖。其書編次﹐分沿革﹑紀事﹑提封﹑山川﹑故迹﹑气候﹑風俗﹑物產﹑秩官﹑選舉﹑貤封﹑壽考﹑節烈﹑賦役﹑戶口﹑建置﹑兵防﹑學校﹑祀典﹑名宦﹑流寓﹑人物﹑仙釋﹑外志﹑藝文二十五門﹐篇首皆有小序﹐爲出桓手﹔篇後有贊跋﹐乃出於宗典。紀事一門﹐自秦始皇三十三年迄淸康熙十三年二月﹐以編年爲次﹐敍州之兵事﹑丰歉﹐其間年月相接﹐極少缺斷。外紀一門﹐記■﹝王蛋﹞﹑瑤﹑僮諸族之事甚詳﹐謂僮族先世生於長沙黔中﹑五溪諸地﹐其後遷布兩廣。仙釋一門﹐附神一篇﹐言極荒唐﹐乃專載龍母娘娘事。仙釋亦專記葛洪一人﹐以記洪自羅浮來徳慶煉丹﹐而徳境多洪存迹。藝文志所選不免過濫﹐幾占全書文字之半﹐而有關徳慶文獻者少。其餘諸門﹐皆不過寥寥數頁﹐其間缺漏掛空者﹐不勝枚舉。

化州誌十一卷淸道光七年刊本﹝上海市歷史文獻圖書館藏﹐現藏上海圖書館﹞

淸黃錫寶纂修。錫寶太倉州鎭洋縣人﹐嘉慶十三年進士﹐道光四年任化州知州。化州建置於宋太平興國五年﹐元﹑明﹑淸三朝仍其制。宋《化州圖經》久佚﹐明萬曆二十七年知州沈水增重修州誌﹐其書不傳。淸康熙九年知州呂兆璜重修州誌﹐二十五年知州楊子宸重修﹐乾隆十三年知州楊棻又重修﹐三志余未見。此志爲錫寶官化之翌年﹐延邑人黃均轅﹑李曾裕﹑李日昌﹑李乘雲等﹐依乾隆舊志隨類增輯﹐越二年書成。其全編凡十一類﹐子目七十有四﹐捲前有輿圖十三幅﹐爲林中麟所繪﹐頗精致。

羅江外紀不分卷淸光緒十九年修﹐稿本﹝上海圖書館藏﹞

淸黃鶴儀纂。鶴儀字存初﹐化州人﹐舉人。考此紀﹐鶴儀纂成於光緒十九年﹐適化州知州彭貽蓀修《化州誌》刊成﹐故其書不名州誌﹐而名曰《羅江外紀》。羅江化州之別名也。鶴儀自序云「此《化州新志》焉﹐與《新志》不無牴牾﹐敍述見聞無激論﹐無虛詞。告成故名《羅江外紀》。」按此志紀載較《彭志》詳備﹐因爲私纂誌書﹐未見刻用。其志例﹐分象緯﹑輿地﹑建置﹑民物﹑貢稅﹑學校﹑兵防﹑職官﹑宦績﹑士行﹑婦節﹑選舉﹑仕宦﹑藝文﹑事迹﹑遺聞十六類﹐各系子目。捲前有化州全圖﹐繪每十里网格﹐圖說謂﹕「化州有石龍之異﹐龍能化故名。」按其言﹐考其義﹐因州治東北有石龍岡﹐故稱有「石龍之異」也。其象緯一類﹐兼用新法繪圖﹐有《天市垣圖》﹐用臨房心尾算四宿。又《天地周圍度數圖》﹐圖球形劃經緯綫。又《化州度數圖》﹐州境臨緯綫二十一度三十分﹐至二十二度十分。經綫西六度十分至四十分。爲方誌地圖用經緯綫之開端。

吳川縣誌十卷淸乾隆五十五年刊本﹝上海市歷史文獻圖書館藏﹐現藏上海圖書館﹞

淸沈峻纂修。峻字丹崖﹐號存圃﹐直隸天津人﹐乾隆三十八年舉人﹐五十二年任吳川知縣。吳川爲漢髙遠縣地﹐隋置吳川縣﹐明淸時爲廣東髙州府屬縣。據本志沿革謂﹕「吳川之名﹐世遠年湮﹐無可考索﹐因縣治三川會流﹐地逼吳姓﹐故名吳川。」按此志於建置沿革﹐實無所敍述考證也。按縣誌自明成化間陳白沙爲《吳川記》﹐是爲私纂縣誌之始。萬曆間知縣周應鰲刨修縣誌﹐乃爲官修縣誌之始。此後又有康熙黃若香之志﹐雍正盛熙祚之志。此志繼《盛志》重修﹐凡十類﹐爲《吳川縣誌》之最備者。

雷州府誌十卷淸康熙十一年刊本﹝徐家匯藏書樓藏﹞

淸吳盛藻修﹐洪泮洙纂。盛藻字觀莊﹐和州人﹐拔貢﹐歷任廣西右江道參議﹑山西河東道副使﹐康熙八年由宣化府同知升雷州知府。泮洙遂溪人﹐淸順治十五年進士。雷州自漢元鼎間始入版圖﹐南朝梁置合州﹐攺日南合州﹔隋復曰合州﹐尋廢。唐復置南合州﹐更名東合州﹐後攺曰雷州﹐宋曰雷州海康郡﹐元爲雷州路﹐明攺路爲府﹐府治卽今海康縣。淸仍明制爲雷州府﹐領海康﹑遂溪﹑徐聞三縣。雷州郡誌﹐創修於明正徳丁丑﹐再修於嘉靖甲辰﹐又修於萬曆乙卯。此志承《萬曆縣誌》重修﹐其書編例分爲十篇﹐甲篇曰輿圖﹐乙篇曰星候﹑地理﹑民俗﹐丙篇曰建置﹐丁篇曰食貨﹐戊篇曰學校﹑秩祀﹐己篇曰職官﹑分鎭﹐庚篇曰名宦﹑流寓﹐辛篇曰兵防﹑勛烈﹐壬篇曰選舉﹑人物﹑烈女﹐癸篇曰藝文﹑古迹﹑外志﹐凡二十門﹐體例井然有緒。

瓊臺縣誌四十四卷明正徳十六年刊本﹝天一閣藏﹐存卷一至二十一﹑卷二十四至四十二﹞

明唐冑纂。冑字平侯﹐號西洲﹐瓊山縣東廂人﹐弘治十一年經魁﹐十五年會魁﹐授戶部廣西司主事﹐攺山西司。嘉靖時累官左侍郎﹐世宗欲討安南﹐冑極言用兵非計﹐其後卒以撫定之。世宗欲以獻皇祀堂明﹐配上帝﹐冑又力言不可﹐坐削籍歸。此志爲冑纂成於正徳辛巳﹐其書編次﹐第一卷

郡邑疆域圖﹐第二卷

郡邑沿革表﹐第三卷

郡邑沿革考﹐第四卷

郡名﹑分野﹑疆域﹑形勝﹑气候﹐第五卷

第六卷

山川﹐第七卷

水利﹑風俗﹐第八第九卷

土產﹐第十卷

戶口﹐第十一卷

田賦﹐第十二卷

鄕都﹑墟市﹑橋梁﹐第十三卷

公署﹐第十四卷

倉場﹑鹽場﹑驛遞﹑鋪捨﹐第十五卷

第十六卷

學校﹐第十七卷

社學﹑書院﹐第十八卷

至第二十卷

兵防﹐第二十一卷

平亂﹑海道﹐第二十二卷

第二十三卷

黎情﹐第二十四卷

第二十五卷

樓閣﹐第二十六卷

壇廟﹐第二十七卷

寺觀﹑古迹﹑塚墓﹐第二十八卷

職役﹐第二十九卷

至第三十一卷

秩官﹐第三十二卷

破荒﹑啟土﹑按部﹐第三十三卷

名宦﹐第三十四卷

流寓﹐第三十五卷

罪放﹐第三十六卷

至第四十卷

人物﹐第四十一卷

紀異﹐第四十二卷

雜事﹐第四十三卷

文類﹐第四十四卷

詩類。按其書體裁龐浩﹐每篇紀載﹐郡事以下則以瓊山﹑澄邁﹑臨髙﹑定安﹑文昌﹑會同﹑樂會﹑儋州﹑昌化﹑萬州﹑陵水﹑崖州﹑感恩十三州縣分次。瓊自漢開郡以來﹐或爲郡爲州爲軍爲縣爲鎭。自宋置瓊州﹐亦稱瓊臺﹐始統領全瓊之地。元爲瓊州路按撫司﹐隸於湖廣行中書省﹐明攺爲瓊州府﹐隸廣東布政司。按此志各篇記載甚詳﹐而以土產一篇爲尢備。據其凡例云「土產獨有者詳﹐槪有者略﹐舊志有而今不產﹐或已偶未見者﹐必注及有﹐而舊志不書者必補。」頗得取捨詳略之法。按此篇分土產上﹑土產下二篇﹐上篇分谷﹑菜﹑花﹑果﹑雜植﹑艸﹑竹﹑木諸屬﹐谷之屬首述稻杭爲飯米品﹐著者有九﹕百前﹑香杭﹑烏芒﹑珍珠﹑鼠牙﹑東海﹑旱禾﹑山禾﹑占稻。孺爲酒米品﹐著者有九﹕黃鱣﹑黃雞﹑烏雅﹑光頭﹑九里香﹑小豬班﹑狗蠅﹑蝦須﹑赤米。麥產瓊山﹐向所不種﹐始正徳初﹐有蕎麥﹑珍珠麥。粟﹑黍﹑稷﹑菽﹐初不識爲何物焉﹐亦於正徳初始植之。果之屬﹐以產荔枝龍眼者﹐多數十種﹐餘如菠羅蜜﹑椰子﹑葡萄﹑橊﹑紅棗﹑山芭﹑焦﹑羊桃﹑木膽﹑錐栗﹑倒粘子﹑余茸﹑不納子﹑山連﹑昌漢子等﹐大抵爲瓊之特產。下篇分畜﹑禽﹑獸﹑虫﹑石﹑藥﹑貨﹑布帛﹑飲饌﹑器用﹑工作諸屬﹐著者以虫之屬有蛇數十種﹐蠶產瓊海一歲八登。器用之屬﹐則述手工品﹐有藤器﹑漆器﹑竹器﹑席﹑扇﹑瓦器等。工作之屬﹐指銀作﹑漆作﹑銅作﹑鐵作﹑木作﹑皮作﹑雕作﹑藤作等﹐以藤作尢著﹐出萬州穿織俱精致﹐擅名天下。

瓊郡誌十卷淸康熙十五年刊本﹝北京圖書館藏﹞

淸牛天宿修﹐朱子虛纂。天宿山東人﹐順治六年進士﹐康熙七年任瓊州府知府。子虛事迹未詳。此志一名《瓊州府誌》。瓊卽今海南島地。據本志沿革謂﹕「漢元鼎六年平南越﹐自合浦徐聞南入海得大洲。元封元年置珠崕﹑儋耳二郡﹐唐置崖州﹑瓊州﹐宋廢睚州並入瓊州﹐領邑六。元攺爲瓊州路﹐明爲瓊州府﹔淸順治中始得其地﹐仍因明制。」記瓊州輿地之書﹐始見《通誌﹟藝文略》載五代燕蓋弘《珠崖傳》﹐宋元乃有《瓊筅志》《萬州圖經》﹔明有正徳《瓊臺志》﹐及萬曆丙辰府誌。此志繼《萬曆府誌》重修﹐定例爲天文﹑地理﹑人事三綱﹐凡十卷。據天宿自序謂其書日﹕「詞簡事明﹐義嚴紀備﹐允無愧焉。」觀其書出則行文朴實﹐頗見淸初人筆意﹐審其體例﹐則仍明人志例沿習﹐而無別出新裁﹐仍爲祖述前志體例。

瓊志擷錄不分卷稿本﹐蓋有楊光鼐印﹝上海圖書館藏﹞

淸楊光鼐輯。光鼐字秀巖﹑瓊州府人。此篇光鼐選錄瓊州歷修府誌之該要記載﹐又擷諸書之記瓊州事物者。所錄有歷代修瓊州誌序凡七篇﹐末篇爲乾隆三十九年修《瓊州誌》序。以下按門類輯錄歷修諸志﹐分地輿﹑建置﹑田賦﹑軍政﹑職官﹑選舉﹑人物七類。人物選錄《海瑞傳》﹐及海瑞《與鄕諸先生書》﹐此書海瑞與瓊州鄕紳爭辯婦女無正守節之事也。七類之後附錄記﹑賦﹑詩﹑詞﹐皆爲選錄人物之所作。書後雜誌﹐分時代爲次﹐自唐至明止。人物選錄傳記外﹐諸書有關其人片條之記載﹐亦皆輯錄。全書除自撰小序外﹐多選錄﹐而不自撰一辭。

昌化縣誌五卷淸康熙三十年修﹐抄本﹝上海圖書館藏﹞

淸璩之璨纂修。之璨字含光﹐河南孟縣人﹐康熙二年舉人﹐二十九年任昌化知縣。昌化卽今昌江縣﹐據本志沿革﹐漢爲至來縣﹐唐始名昌化﹐明時曾並入儋州﹐淸初復爲昌化縣。此志創修於康熙二十六年知縣方岱﹐之璨繼之﹐而始成書。其書編次﹐卷一輿圖﹑沿革﹑星野﹑地理﹑疆域﹑山川﹑海港﹑潮汐﹑風土﹑城池﹑公署﹑祀典﹔卷二都圖﹑賦役﹑戶口﹔卷三物產﹑古迹﹑橋梁﹑墟市﹑亭坊﹑兵防﹑原黎﹑平亂﹔卷四秩官﹑武職﹑遊宦﹑鄕紳﹔卷五藝文﹔凡二十八門。山川載峻靈山爲縣之主山﹐一名神仙嶺﹐俗名膊崗﹐延袤十里﹐山有九峯﹐上有石池﹑石峯﹑石船諸勝。川以崔公河最有名﹐嘉靖八年指揮崔瀛所開﹐自城南五里開擴接昌江﹐西遶城達烏坭港出海﹐利以航運灌汲。海港紀縣有烏坭港﹑沙洲港﹑南港等十一港。物產述昌化因以李衛公﹑蘇東坡嘗謫貶其地﹐物產因其詩文以聞於世。花有茉莉﹑石橊﹑佛桑﹑刺相﹑板枝﹐果有荔枝﹑龍眼﹑椰子﹑芭蕉﹐木材有花莉﹑沈香﹑翠毛﹑魚油。動物有能言之鷯哥﹐吞獸之蚺蛇。喜鵲昔無﹐自景泰中指揮某自化州取其雌雄十餘頭縱之﹐始蕃育其地。原黎紀黎族自古昔卽居其地﹐縣境內有黎婆山﹐一名五指山﹐諸黎環居其下﹐畜牛豕爲食。其俗男紋臂腿﹐女紋身面﹐椎發額前爲美飾。喪則不哭﹐不粥飯﹐惟食生牛肉﹐以爲志哀。婚則於每歲之鞦韆會自爲婚姻﹐合者父母卒從無禁。縣有黎岐二峝﹐一曰大村峝﹐一曰大員峝。平亂篇紀順治四年因知縣張道元苛酷激民變。明時臨髙縣趙幼文聚三百餘人破城﹐淸順治五年正月幼文統黨千餘人﹐內聯吳三桂﹐至十一年爲總兵黃龍所破。遊宦傳載﹐隋有楊綸﹐爲宗室滕王鉆之子﹐以罪煬帝徙其於珠崖。唐有李逸﹐爲右衛將軍﹐嗣聖中徙以儋州。宋有蘇軾貶瓊州﹐其子蘇過亦隨至。藝文以選蘇軾﹑蘇過﹑李光﹑王誨詩文最多﹐如軾之《颶風賦》《伏波廣廟碑》﹐以紀海疆風光﹐別有深致也。

萬州誌四卷淸康熙十八年刊本﹝上海圖書館藏﹞

淸李琰纂修。琰號錯庵﹐直隸髙陽縣人﹐舉人﹐歷知石城知縣﹐康熙十七年升任萬州知州。萬州爲今萬寧縣﹐屬廣東省黎族苗族自治州。據本志沿革﹐萬州建置於唐貞觀五年立萬安縣﹐隸於瓊州﹔龍朔二年升縣爲州﹐領縣四﹐曰萬安﹑陵水﹑富云﹑博遼﹐治於萬安﹐開元九年移州治於陵水。至徳初攺曰萬全郡﹔五代地屬南漢﹐復爲萬安州﹐省富云﹑博遼二縣。宋熙寧七年攺隸瓊州﹐紹興七年廢州爲萬寧縣﹐十三年置萬安軍﹐以屬縣還隸。元爲萬安軍隸於瓊州路﹐路屬南海宣慰司。明洪武三年升瓊州爲府﹐攺萬安軍爲萬州﹐領縣二﹐萬寧﹑陵水﹔正統五年省萬寧縣。淸順治初始得其地﹐仍爲萬州﹐而不領縣﹐與陵水縣並隸瓊州府。又據海防篇謂﹕「萬州東南環海﹐港口險要而多巖﹐如那樂港﹑東粵港﹑新潭港﹐烏場潡等港﹐皆爲海防要塞。」萬州誌乘﹐據李琰序渭﹕「向無刻本﹐僅有手錄一冊﹐未知纂成於何年。」又據本志所載萬曆三年州人鄭惇復《古寧野紀》序謂﹕「辛亥歲州守兪公欲修州誌未果﹐自是歲以來二十餘年無日不在此書。」按此琰所謂之手錄一冊﹐卽兪公修之州誌稿也。《古寧野紀》是記萬州佚事﹐其書今佚。此志纂成於康熙已未﹐據修志姓氏表﹐列李琰纂修﹐吏目陳茂先﹑學正朱仲連參訂﹐貢生鄭華臣﹑萬應星﹑蘇作賓﹐監生楊芳等同修。閱其書執筆者出於眾手﹐總集者亦未詳加釐訂﹐編次顚倒者有之﹐訛謬百出﹐體例更不足論矣。

始興縣誌二卷明嘉靖二十四年刊本﹝天一閣藏﹞

明汪慶舟纂修。慶舟羅田縣人﹐初任職於廣西都事﹐升蒼梧知縣﹐嘉靖十三年調任始興知縣。始興舊無縣誌﹐有之自此編始﹐是爲邑生唐春﹑黃炳輯錄﹐方登爲之小序﹐慶舟總集成帙﹐時嘉靖十六年﹐其後七年袁宗與爲之校訂刻行。其書共二十七門﹐附目四﹐以風俗﹑山川﹑貢賦﹑制度﹑人物紀載爲詳。據本志沿革﹐三國孫權分桂陽爲始興郡﹐南朝宋攺爲廣興﹐齊復爲始興郡﹐梁﹑陳因之。隋時爲縣屬廣州﹐唐屬詔州﹐南漢乾和四年割始興屬雄州﹔元攺爲南雄路總管府﹐元衰爲蔡興所踞。明初常遇春統兵駐贛州﹐蔡興歸附﹐洪武元年復置始興縣。

陽山縣誌二十二卷淸乾隆十二年刊本﹝徐家匯藏書樓藏﹐存卷一﹑卷四﹑卷五﹑卷十一﹑卷十四﹞

淸萬光謙纂修。光謙字敬懷﹐嘉興人﹐乾隆六年進士﹐七年授任陽山知縣。按本志《舊志考》﹐陽山自宋咸淳間始有縣誌﹐附《連州誌》後﹐明永樂十五年知縣李黽始修縣誌﹐萬曆十二年知縣鄭梓重修﹐二十一年知縣吳楚材重修﹐崇禎五年知縣王明選續修。淸順治十二年知縣郭升修之﹐康熙十五年知縣熊兆師重修﹐二十年知縣裴振李又成志稿﹐雍正八年知縣蕭柄重修未成。此志繼蕭柄未成稿﹐纂成於乾隆十二年﹐其書體例﹐分舊志考﹑輿地誌﹑食貨志﹑營建志﹑職官志﹑選舉志﹑河渠志﹑名勝志﹑人物志﹑雜誌﹑藝文志十一門﹐紀載言約事詳﹐詞藻無空談妄抒﹐精嚴典雅。唐貞元間韓愈嘗令陽山﹐此志頗采韓文中有關陽山事迹。陽山本秦未陽山辟地﹐漢置陽山﹑陰山二縣﹐後漢省陽山入陰山﹐三國吳復置陽山縣。至淸屬連州﹐縣西北四十里茂溪口有陽山關﹐當騎田嶺路﹐《史記﹟南越尉佗傳》中﹐述及陽山關﹐其名甚古。

嘉應州誌十二卷淸乾隆十五年刊本﹝徐家匯藏書樓藏﹞

淸王之正纂修。之正通州人﹐舉人﹐乾隆十三年任嘉應知州。嘉應爲南齊之程鄕縣﹐宋攺置梅州﹔明復降爲程鄕縣﹐淸升爲嘉應州﹐領長樂﹑興寧﹑平遠﹑鎭平四縣﹐民國廢州置梅縣。此志是爲州誌首創﹐全書分前後二篇﹐前篇八卷﹐凡八門﹐子目四十有一﹐爲本州之志﹔後篇四卷﹐爲四屬縣之志﹐以縣爲次。前篇紀州事則較詳﹐後篇紀縣事則爲略。州誌用此體例甚宜。

嘉應州誌增補考略四十卷首一卷淸咸豐三年刊本﹝上海市歷史文獻圖書館藏﹐現藏上海圖書館﹞

淸文晟纂修。晟字叔來﹐江西萍鄕縣人﹐舉人﹐道光二十八年任嘉應知州﹐咸豐五年卸任。八年復回任﹐九年春﹐太平軍破嘉應﹐晟抗拒死之。此志爲續王之正州誌﹐並增補《王志》缺略﹐卷首有晟自訂發凡二十四條﹐議例頗具體裁。全編凡八門﹐曰輿地略﹑曰建置略﹑曰田賦略﹑曰職官略﹐曰選舉略﹑曰人物略﹑曰藝文略﹑曰雜紀略﹐子目四十﹐體例簡核括要。輿地略風俗篇﹐載晟自撰《耶穌論》《節參海國志天主教考》二文。《耶穌論》駁斥天主造天之說﹐責天堂地獄爲謬論﹐貶復活爲荒談。《天主教考》﹐謂卽婆羅門事之教﹐天方﹑天主皆衍其宗支。按回教﹑天主同出一源之說﹐始見劉智《天方性理論》﹐稱大宗爲景教。如蔣湘南《遊藝錄》等﹐均有此說﹐皆本於《海國圖記》﹐此說系誤。自明際利瑪竇傳教以來﹐耶穌之道徧於中國﹐國人相與辯論者﹐明人爲《破邪集》﹐不過排除異說而已。致以著文駁辯者﹐蓋自晟始焉。

祝枝山手寫正徳興寧志稿四卷稿本﹐蓋王世懋等印﹝蘇州文管會藏﹞

明祝允明纂修。允明字希哲﹐號枝山﹐又號枝指生﹐蘇州長洲縣人﹐弘治舉人﹐仕應天府通判﹐正徳十年任興寧縣知縣。允明爲文多奇气﹐尢工書法﹐所著有《懷星堂集》《九朝野紀》等書。此志爲允明仕興寧時﹐延邑人劉天錫﹑王希賢﹑李庠﹑張天賦﹐據殷輿所修縣誌增補﹐纂成於正徳丙子。全書爲二十二門﹐體例嚴密﹐稿成後允明手錄其副稿攜之以歸﹐錄時又自爲芟除蕪蔓﹐編爲四卷﹐與刻本有稍異。此稿爲明王世懋收藏﹐蓋有瑯玡王敬美氏家藏圖書之印﹐後歸顧氏過雲樓﹐有顧麟士藏章﹐顧氏稱其序次謹嚴﹐考核翔悉。今由顧公碩捐贈蘇州文管會。據《中國地方誌綜錄》載﹐溫州市圖書館藏有正徳刻本﹐缺卷二至卷四﹔中山大學藏咸豐重刻本﹐上海圖書館藏重抄崇禎過錄稿本﹐此志流傳版本甚多。興寧明時爲嘉應州屬縣﹐正徳以前縣誌未見傳本﹐據此書允明自序謂﹕「興寧之志﹐明以前有無﹐不可知。成化末邑人殷輿始爲之﹐有王璉序言﹐永樂間有詔旨所修﹐久而殘缺﹐且燹於寇﹐已無刻本。」按其序語﹐可以知明時興寧誌書之源流焉。

東安縣誌四卷淸乾隆五年刊本﹝中華書局圖書館藏﹐現藏上海辭書出版社﹞

淸莊大中纂修。大中字鐘堂﹐蘇州元和縣人﹐乾隆二年進士﹐三年任東安知縣。東安卽今廣東云浮縣﹐秦時名開陽﹐屬南海郡﹐至明萬曆間﹐始更名東安。縣誌可稽考者﹐有康熙十一年知縣張其善修縣誌十卷﹐二十六年知縣袁承泰修縣誌十一卷。此志纂成於乾隆五年﹔書後有邑人徐逢舉跋﹑全書分二十四門﹔兵防志紀明萬曆四年總督都禦史淩雲翼與瑤族構兵事。又外事志﹐敍述瑤﹑僮諸族之風俗民情頗詳。

西寧縣誌十二卷首一卷末一卷淸道光十年刊本﹝上海市歷史文獻圖書館藏﹐現藏上海圖書館﹞

淸諸豫宗修﹐周中孚纂。豫宗號笠颿﹐浙江余姚縣人﹐道光二年進士﹐五年任西寧知縣。中孚字鄭堂﹐余姚縣人﹐副貢生。西寧置縣始於明萬曆五年﹐越十四年邑令林致禮修有縣誌﹐淸康熙間凡三修。此志爲豫宗蒞西寧時﹐延其鄕人中孚所編﹔中孚嘗纂《端州誌》﹐長於志乘之學。此志體例詳約有度﹐凡十二門﹐曰輿地﹑曰建置﹑曰經政﹐曰職官﹑曰選舉﹑曰古迹﹑曰金石﹑曰藝文﹑曰宦績﹑曰人物﹑曰事紀﹑曰雜誌﹐卷首列圖經十四﹐卷末附便民余政﹑蘇祠田圖﹑王公祠田圖。

連山廳志不分卷淸道光間修﹐抄本﹐缺名批校﹐蓋有吳興劉氏嘉業堂藏書記之章﹝上海圖書館藏﹞

淸姚柬之纂修。柬之字柏山﹐桐城縣人﹐道光二年進士﹐授臨潼知縣﹐攺官廣東揭陽知縣﹐旋擢連山綏瑤同知。此志爲柬之官連山時所纂﹐凡二萬餘言﹐時鄧嶰筠﹑祁竹軒﹑阿鏡泉﹐與柬之同官廣東﹐序其所作﹐以爲文簡事核﹐訓詞爾雅。按《連志》創修於康熙三十二年﹐劉允元修《連山縣誌》十卷﹐是時連山尙爲縣﹐未歸同知專轄﹐廳志實爲柬之始創。其書編次﹐分總志﹑食貨﹑風俗﹑名宦﹑選舉﹑人物﹑雜記七門﹐附圖十二。其體例一遵《朝邑志》﹐而嚴於斷限﹐凡前事不屬連山者不載﹐凡近事不足表言行昭法式者亦不載。而論述瑤族之歷史沿革及習俗甚詳。此本書眉有批注各排戶口數字﹐及道路里程﹐未審出何人手筆。按此志纂成未卽付刻﹐道光間《且看山人文集》﹐及光緒間《嶺海異聞錄》均收。

連陽八排風土志八卷淸康熙四十七年刊本﹝徐家匯藏書樓藏﹞

淸李來章纂修。來章名灼然﹐以字行﹐號禮山﹐襄城人﹐康熙舉人﹐知連山縣事﹐有循迹。其爲學以愼獨爲主﹐所著有《禮山園詩文集》《洛學編》等書。此志凡八卷﹐卷一圖繪﹐卷二形勢﹐卷三風俗﹐卷四言語﹐卷五剿撫﹐卷六建置﹐卷七約束﹐卷八回化。捲前有來章自序﹐序謂﹕「八排之瑤﹐連州居其三﹐連山居其五﹐其餘小排更有十七。」此志語气﹐對瑤族頗多欺辱之辭﹐惟記瑤族之風土人情甚詳。如述瑤族之分布﹐連山大排分居於馬箭﹑軍蜜﹑裏八崗﹑火燒坪﹑大掌嶺﹐小排分居於天塘﹑大坪﹑小豬豹﹑八百粟﹑茅田﹑平安衝﹑魚賽﹑六對﹑盤血衝﹑雞公背﹑牛路水﹔連州大排﹐分居於三汕嶺﹑橫坑﹑行祥。捲前列瑤排總圖一﹐自水甕毛﹐經龍會﹑龍浮﹑平安衝﹑苦竹塞﹑連山縣城﹐至連州城止。圖凡十二頁﹐所經之里程﹑排塞﹑田山﹑廟井皆備。風俗載瑤族婚姻任自選擇﹐俗習敬髙年﹐尊祖宗。記瑤之種族姓氏﹐瑤姓有盤﹑房﹑唐﹑沈﹑李﹑莫﹑馮﹑黃﹑鄧﹑何十姓。言語篇﹐敍瑤語用瑤漢語對照﹐分天地﹑歲時﹑山川﹑人倫﹑身體﹑宮室﹑婚姻﹑生死﹑飲食﹑衣服﹑五穀﹑畜物﹑果品﹑器用﹑雜物﹑農具﹑器械﹑樂器﹑教化﹑雜言﹑訟獄﹑瑤歌等類﹐注音譯言﹐若熟讀此篇者﹐可以通瑤語也。

○廣西

廣西通誌六十卷明嘉靖十年刊本﹝北京圖書館藏﹞

明林富修﹐黃佐纂。富莆田縣人﹐弘治十五年進士﹐歷官至兵部侍郎兼僉都禦史﹐總理廣西事務。佐纂《廣東通誌》已著錄。按廣西有通誌﹐此志爲創修﹐其書體例﹐首列凡例﹑圖經二卷﹐次表八卷﹐志三十卷﹐列傳九卷﹐外紀十一卷。紀載詳明﹐體裁簡核﹐如沿革﹑分野﹑職官選舉皆用表﹐以省簡牘﹐體例亦善。然其書之別類分門﹐殊有失愼嚴之意﹐《四庫全書提要﹟存目》議其書所失者有云﹔「惟土官已隸職方﹐命以爵秩﹐而列之外紀﹐非大一統之義。寺觀亦列外紀﹐云辟異端﹐然仙釋則載之列傳中﹐不外其人﹐而外其人之所居愼矣。藝文苟無關於風土﹐則可不錄﹐旣以其有關錄之﹐而列之於外紀中﹐尢不允也。」觀其評議甚當。按廣西沿革﹐春秋時爲百越地﹐秦置桂林﹑象郡﹔漢初屬南越﹐後攺置蒼梧﹑郁林二郡﹐屬交州﹐兼爲荊州零陵郡南境﹐後漢因之﹔三國屬吳﹐晉爲廣州地﹔劉宋爲湘﹑廣二州地﹐南齊因之﹔梁置桂﹑靜二州﹐陳因之。隋爲始安﹑蒼梧﹑永安﹑郁林四郡﹐唐屬嶺南道﹐置桂﹑容﹑邕三管經略使﹐後又分置嶺南西道﹔宋分置廣西南路﹐元置廣西行中書省﹐明置廣西布政使司﹐屬縣凡七十七。秦之桂林﹑象郡﹐其名始著之於《史記》﹐厥後南荒輿志﹐漸而成編。最著者﹐如唐莫休符《桂林風土記》﹝《學海類編》收﹞﹐段公路《北戶錄》﹐宋範成大《桂海虞衡志》﹝《學海類編》收﹞﹐明魏浚《嶠南瑣記》﹐張鳳鳴《桂故桂勝》﹐皆敍述典雅﹐掌故可稽矣。惟其間郡邑沿革﹐諸書皆不載。但見《通誌﹟藝文略》有《廣西路圖經》《宋史﹟藝文志》有《廣西會要》﹐是乃統志廣西一省之書耳。然其與今之通誌﹐體例不侔﹐故通誌之作﹐實自此志始也。

西事珥八卷附嶠南瑣記二卷明萬曆四十一年刊本﹝上海圖書館藏﹞

明魏浚纂修。浚字蒼水﹐別號湛盧山中人﹐福建松溪人﹐萬曆甲辰科進士﹐官至右僉都禦史。是編浚官粵西時所作也。按其自序略言「余軺車所至﹐好咨問土風地誌﹐與今古先賢遺事﹐錄置篋中﹔今來嶺右稍又錄注﹐得二百餘則。」審其所錄諸篇名﹐首《五嶺考》《漢兵入越考》﹐次所錄者﹐多爲山川文獻﹐徵風考俗之言﹐旁及鳥獸艸木﹐仙源釋派。其書名「珥」者﹐據其自序謂﹕「西事因大荒﹐諸所載神人多珥蛇者﹐珥耳飾也﹔一曰瑱﹐又蠶弄絲於口亦珥﹔因以珥名錄。」其文艱澀﹐觀其書皆記粵西之事也。此書上海圖書館藏有二部﹐一部存卷一至四爲殘本﹐一部共八卷及附二卷俱全﹔二部版刻文字略異﹐而篇目行款盡同。按其書卷一多言山川地理﹐卷二多言風土﹐卷三多言時政﹐卷四至五多言故事及人物﹐卷六多言物產﹐卷七多言仙釋神怪﹐卷八多言苗裔﹐凡一百十三篇。尙餘碎事及續聞者百餘則﹐別編爲二卷﹐名曰《嶠南瑣記》。《四庫全書提要﹟存目》著錄此書爲八卷﹐謂其書「𨿽不立地誌之名﹐然核其編次﹐固地誌之類﹐但不列門目耳﹔其考訂頗不苟﹔敍述亦爲雅潔﹐無說部沓雜之習」。然其書中﹐載《龍光貌類文成》《舒宏志轉生》諸篇﹐不免偏信禪說﹐稍涉荒唐矣。

桂林風土記一卷槜李曹氏抄本﹐淸張載華題記﹐楊守敬等簽校﹝上海圖書館藏﹞

唐莫休符纂。休符曾任融州刺史﹑禦史大夫。此記休符在官時所作焉。據《新唐書﹟藝文志》載莫休符。《桂林風土記》三卷﹐此本只存卷一古今事迹﹑山川﹑古迹﹑冢墓﹑廟觀﹑人物﹐共四十八條﹐而非全帙矣。此志首敍桂林沿革謂﹕「秦置桂林﹑南海﹑象郡﹐漢武攺爲郁林郡﹐以桂林爲縣。孫皓鳳凰三年分郁林﹑象郡爲桂林郡。」今之桂林﹐爲孫吳時所建郡地也。按張載華題記略云「《桂林風土記》唐光化二年融州刺史莫休符撰﹐《新唐書﹟藝文志》作三卷﹐今只存一卷。閩謝在杭《小艸齋》所錄舊藏﹐得惟起首卷尾﹐稱獲諸錢塘沈氏﹐是洪武十五年抄傳。𨿽非足本﹐中載張因﹑盧順之﹑張發﹑元晦路﹑單韋瓘﹑歐陽臏﹑李渤諸人﹐詩采《唐音》者均未著於錄﹐洽聞之君子當發見幽光者也。」今此本載華所言諸人均未見載﹐則此本又有缺散﹐非洪武時抄傳之原本也。

陽朔縣誌四卷傳抄淸康熙十二年刊本﹝上海圖書館藏﹞

淸陳洪疇纂修。洪疇字石庵﹐浙江嘉興人﹐監生﹐康熙五十年任陽朔知縣。按本志沿革謂﹕「隋初置陽朔州﹐屬桂州總管府﹐境有陽朔山故名。」此志之修﹐據凡例謂﹔「此志乃陳石庵延廖學古編圖志﹐邑司訓權汝駿及邑人徐元遠編訂成帙。」其書體例﹐自建置沿革至藝文﹐凡五十門﹐篇首序論﹐及書中修辭潤飾﹐據序言皆出洪疇手筆。又據凡例稱﹕「輿地﹑祀典﹑賦役﹑秩官﹑兵防﹑人物﹑古迹﹑藝文諸篇﹐悉如舊《陽朔圖志》﹐而詳加增補。」觀其書中各門﹐間有掛缺者仍多﹐編者𨿽密意搜求﹐然終不免猶有疏略之感焉。

融縣誌十二卷淸道光十一年修﹐抄本﹝北京圖書館藏﹞

淸劉斯譽修﹐路順徳纂。斯譽江西南丰縣人﹐嘉慶二十二年進士﹐道光十年任融縣知縣。順徳字應侯﹐融縣人﹐舉人。融縣自唐置融州﹐迄明降爲縣﹐淸因之。淸乾隆二十三年知縣皇甫樞始修縣誌十四卷﹐此志斯譽官融縣時繼皇甫樞縣誌重修﹔其書凡二十六門﹐所紀以瑤﹑僮二族之風習往事甚詳。物產門﹐以載花鳥虫魚爲備﹐而反疏言五穀﹑竹木﹑蔬果諸農物。查此志未見刻本﹐民國間融縣縣長黃志勛曾據抄本油印﹐今油印本亦極稀見矣。

象州誌四卷淸乾隆二十九年刊本﹝北京故宮博物院藏﹞

淸蔣曰萊纂修。日萊吳縣人﹐貢生﹐乾隆十九年任象州知州。象州卽今象縣﹐據本志沿革謂﹕「象在漢時屬郁林郡﹐在吳時屬桂林郡﹐本潭中﹑中澑二縣之地﹐而非秦時之象郡焉。」《象州誌》肇修於明萬曆知州李維嶽﹐志凡四卷三十八門﹐淸雍正十二年知州祖承祜重修﹐書皆不傳。此志爲日萊纂成於乾隆十九年﹐其後十年知州李宏濟始刊成書。其書體例﹐全編凡四卷﹐二十類。第一卷

五類﹐曰天文﹑曰輿圖﹑曰沿革﹑曰疆域﹑曰山川﹐目十有五。第二卷

五類﹐曰民賦﹑曰鹽法﹑曰學校﹑曰建置﹐曰壇廟﹐目十有一。第三卷

四類﹐曰秩官﹑曰選舉﹑曰軍政﹑曰名宦﹐不分子目。第四卷

六類﹐曰遷謫﹑曰人物﹑曰部族﹐曰紀序﹑曰詩鈔﹑曰雜錄﹐子目六。天文有星野圖﹐輿圖有疆域總圖﹐山川志敍州境山川名目具備﹐而脈絡不分﹐原委不詳。職官選舉﹐均不用表﹐僅記名氏﹐且尊卑順序﹑時代前後有倒置。名宦傳載唐一人﹐宋九人﹐元一人﹐明十八人﹐淸一人﹐則取錄甚嚴﹐必實有見益於此地者錄之。其他各類皆紀載疏略。總按此志定例修辭能務實在﹐中無誇耀附會之言﹐可爲志乘之核實者也。

慶遠府誌二十卷淸道光八年刊本﹝徐家匯藏書樓藏﹞

淸英秀修﹐唐仁纂。英秀字鐵山﹐滿洲鑲紅旗人﹐道光三年任慶遠府知府。仁字堯心﹐臨桂縣人﹐嘉慶二十年任慶遠府教授。按本志序謂﹕「慶遠府誌可考者﹐始於淸康熙二十三年郡守白啟明采輯﹐見編志十二卷﹐其已佚。乾隆十九年郡守李文琰又纂府誌十卷﹐今猶傳有抄本。」此志乃繼乾隆《李志》重修﹐始事於李彥章﹑鐘祿﹑恆梧三守﹐及英秀任乃克告成。其書體例﹐爲類十二﹐曰地理﹑曰沿革﹑曰建置﹑曰食貨﹑曰經政﹑曰學校﹑曰營伍﹑曰職官﹑曰選舉﹑曰人物﹑曰藝文﹑曰時事﹐爲目六十有四﹐紀載郡事則核﹐邑事則簡。按沿革﹐慶遠之地﹐於漢初爲南海尉趙佗所據﹐自漢武元鼎六年平南越置定州﹐屬郁林郡。唐更名宜州﹐宋初置慶遠軍﹐咸淳元年升爲府﹐領縣五。元攺府爲路﹐明復爲府﹐領縣一﹑州一﹑土州二﹑長官司三﹐隸廣西布政使司。淸仍爲府﹐領縣三﹑州二﹑土州一﹑土縣一﹑長官司五﹐屬右江道﹐道隸廣西承宣布政使司。慶遠多礦產﹐據本志食貨礦廠篇﹐有丹砂﹑銀﹑銅﹑錫﹑鐵﹑鉛等礦。

天河縣誌二卷淸道光六年刊本﹝北京圖書館藏﹞

淸林光棣纂修。光棣字桐軒﹐蓬溪縣人﹐舉人﹐道光五年任天河知縣。此志爲光棣官天河時所纂﹐其書編次分沿革﹑秩官﹑選舉﹑輿地﹑山川﹑建置﹑經政﹑藝文﹑勝迹﹑宦績﹑列傳﹑前事十二門﹐因事定例﹐殊欠排比﹐紀載亦簡略。據其凡例云「其言簡﹐其事該﹐而其所志則無不盡﹐天河文獻自此可徵矣。」此志實記載寥寥﹐殊不免自誇。天河沿革﹐置縣始於唐﹐先屬粵州﹐後屬宜州。宋置慶遠軍﹐後攺爲府﹐天河隸也﹐元屬慶元路﹐明淸屬慶遠府。

白山司志十八卷傳抄淸道光十八年刊本﹝上海圖書館藏﹞

淸王言紀修﹐朱錦纂。言紀字笏仙﹐原籍上元縣人﹔世襲白山司巡檢﹐以軍功加州同銜。錦字心池﹐芷江人﹐官太平府憑祥州州判。廣西爲南荒遼遠之域﹐民族錯處﹐自古以來設有土官以管其事。唐宋有羈縻之州﹐尙未通於典屬﹐元設有宣撫﹑按撫﹑招討等司﹐明因之是爲土司。《明史》立《土司傳》﹐土司之名﹐實自此始。白山司在廣西思恩縣﹐明嘉靖中有王受者﹐以功授白山巡檢世襲。受之先祖王靑﹐建康上元縣人﹔宋皇祐間隨狄靑徵邕﹐有功授以丹良堡蔭世襲土捨﹐二十四傳至受。白山司境﹐周二百三四十里﹐領管十六城頭。﹝據本志疆域篇謂﹐城頭乃土人村落所聚之名﹐卽州縣之鄕都也。﹞至言紀領管其地﹐已三十六世矣﹐而世無協代爭奪之事。其司志﹐據本志凡例謂﹕「舊有司官王之純所輯志未付梓﹐存殘稿一帙。」又據言紀自序謂﹕「三十三世祖蓮峯纂有志稿。」按本志世系﹐蓮峯卽之純之別號。按是編文詞﹐實出於言紀手筆﹐錦僅協商酌而已﹐而著錦爲纂輯者。凡例有云「土司子孫相傳﹐𨿽秉筆者縱無私曲﹐亦難取信於人。又矧爲親者諱﹐情理所必然者﹐今列司官爲監修。」玆著錄纂修人﹐仍因纂修姓氏表不更。此志分十八門﹐首紀﹑世系二篇﹐次爲志十七﹐曰建置﹑曰疆域﹑曰山川﹑曰關梁﹑曰水利﹑曰田賦﹑曰祠廟﹑曰風俗﹑曰物產﹑曰人物﹑曰列女﹑曰塚墓﹑曰土兵﹑曰■﹝礻幾﹞祥﹑曰前事﹑曰詔令﹑曰雜記﹐捲前有圖六。其書體例﹐不同於州縣誌者﹐有世系二篇﹐余則大致與州縣誌相同。所分門類﹐則據事而志﹐不蔓不支﹐有條有貫﹐事無巨細﹐皆能畢陳﹐自成方誌中之一派。土司修司所之志不多﹐而傳者尢少﹔考土司誌書﹐大槪始於明時﹐據《古今圖書集成》﹐引明代所修之《大渡河土千戶所志》《天全六番招討使司志》﹐今皆不傳。

上林志稿十二卷淸道光二年刊本﹝上海市歷史文獻圖書館藏﹐現藏上海圖書館﹞

淸黃金聲纂。金聲字和東﹐上林縣人﹐嘉慶十五年舉人﹐主講澄江書院﹐二十五年成進士﹐授浙江金華縣知縣﹐道光壬午充浙江鄕試同考官。上林爲漢領方縣地﹐唐析置上林縣﹐淸時屬廣西思恩府。縣誌創修於明萬曆間知縣王一嶽﹐再修於淸康熙間知縣張邵振。此志爲金聲主講澄江書院時所纂﹐全書凡十篇﹐曰方輿﹑曰建置﹑曰政紀﹑曰物產﹑曰職官﹑曰選舉﹑曰宦績﹑曰列傳﹑曰藝文﹑曰雜綴﹐邑事巨細俱備﹐體裁簡略。

西隆州誌一卷傳抄淸康熙十二年修﹐嘉慶三年增補本﹝徐家匯藏書樓藏﹞

淸王譽命纂。譽命事迹未詳。此志爲譽命纂成於康熙十二年﹐書凡一卷十六篇﹐爲《西隆州誌》艸創﹐向以抄本流傳﹐隨抄隨增﹐此書乃增至嘉慶三年止。其書記西隆沿革﹐宋始置安隆峝﹐元隸雲南宣尉司。明永樂間普安酋長﹐禍亂鄰疆﹔岑子得聲援立功﹐封安隆長官司世襲﹐攺隸廣西布政使司。淸初仍之﹐後因絕嗣爭秩﹐操戈不休。康熙五年撫定之﹐攺設流官﹐置西隆州﹐屬廣西思恩府﹐雍正八年攺隸泗城府。

富川縣誌十二卷淸乾隆二十二年刊本﹝上海市歷史文獻圖書館藏﹐現藏上海圖書館﹞

淸葉承立纂修。承立廣東嘉應州人﹐乾隆十一年進士﹐十九年任富川知縣。《富川縣誌》﹐明嘉靖三十八年知縣符大賓創修﹐萬曆十一年知縣周篤棐重修﹐三十九年知縣張文燿三修。此志繼《張志》重修﹐全編分爲十二門﹐曰輿地﹑曰風土﹑曰營建﹑曰職官﹑曰賦役﹑曰學校﹑曰兵防﹑曰選舉﹑曰名宦﹑曰人物﹑曰藝文﹑曰雜記。據輿地所述沿革﹐富川縣漢置﹐唐攺曰富水﹐尋復故名﹐明淸屬平樂府。按富川縣今與鐘山縣合﹐攺曰富鐘縣。富川之名甚古﹐宋時已有志書矣﹐見《古今圖書集成﹟經籍典》著錄﹐宋紹熙間潘廷立撰《富川志》﹐其書久佚。

荔浦縣誌四卷淸康熙四十八年修﹐抄本﹝徐家匯藏書樓藏﹞

淸許之豫纂修。之豫字嵩瞻﹐漢陽人﹐康熙二十年舉人﹐四十六年任荔浦知縣。荔浦置縣﹐肇於漢元鼎六年﹐因荔水得名﹔唐於縣又置荔州﹐尋廢。明淸爲荔浦縣﹐屬平樂府。明萬曆甲申知縣呂文峯始修縣誌﹐久佚。此志爲之豫仕荔浦時所修﹐徵諸耆宿見聞﹐參諸省郡誌書﹐摭采頗難。其書體裁凡三十二門﹐而無大綱﹐紀述則極簡略﹐爲未竟之稿也。

昭平縣誌八卷淸同治八年重刊本﹝徐家匯藏書樓藏﹞

淸陸焞纂修。焞字蕓谷﹐仁和縣人﹐舉人﹐乾隆二十四年任昭平知縣。按《昭平縣誌》創修於明萬曆四十四年知縣柯壽愷﹐淸康熙三十年知縣楊燮重修。此志焞官昭平時承《柯志》重修﹐成於乾隆二十四年。書分爲二十四門﹐體例精嚴﹐取材宏富。查此志乾隆原本未見﹐同治重刻本外﹐又有光緒十七年重刻本。昭平爲漢臨賀縣地﹐南朝梁分置龍平縣﹐宋攺曰昭平﹐明省入平樂縣﹐尋復置﹐屬平樂府﹐淸因之。

蒼梧總督軍門志三十四卷明萬曆九年刊本﹝上海圖書館藏﹞

明應檟原纂﹐劉堯誨重纂。檟括蒼人﹐任蒼梧總督軍門府少司馬。堯誨臨武人﹐以大司馬總督兩廣軍務。此志爲堯誨取檟《蒼梧志稿》重纂刻成。其體例﹐卷一開府﹐附軍器歷官﹐卷二制勑﹐附禮儀﹔卷三至卷五輿圖﹔卷六至卷十三兵防﹐分十目﹐一武官兵﹐二文官兵﹐三司衛所官軍﹐四州縣民兵﹐五巡檢司官兵﹐六營堡﹐七營堡土兵﹐八軍門防守兵﹐附廳用人役﹐九軍餉支用額數﹐十兩省歲入軍餉﹐卷十四經費﹔卷十五操法﹐卷十六賞格﹑罰格﹔卷十七至二十一討罰﹐分五篇﹔卷二十二至二十七奏議﹐分五篇﹔卷二十八碑文﹐卷二十九集議﹔卷三十至三十四紀略安南﹐分五篇。按此志爲關鎭軍志體裁最備者﹐書首開府一門謂﹕「明興旣平兩廣﹐各設都指揮使司﹐布政使司﹐按察使司領之。永樂始於廣西置鎭守﹐迨成化元年﹐諸夷煽亂﹐命徵夷將軍都督趙輔﹐遊擊將軍都督和勇﹐充總兵討之﹔而以浙江左參政韓雍有文武才﹐升都察院右僉都督贊理軍務﹐太監陳瑄監督之。賊平﹐畱宣鎭守﹐以雍提督軍務﹐兼理巡撫西省。而梧州界兩廣之中﹐宜開府焉﹐以雍爲右都禦總督兩廣軍。」此段記蒼梧設軍府之始焉。《紀略安南》一篇﹐著文五卷﹐記越事頗詳也。

潯州府誌七十六卷首一卷淸道光六年刊本﹝上海市歷史文獻圖書館藏﹐現藏上海圖書館﹞

淸孫世昌修﹐光昭纂。世昌字少蘭﹐桐城縣人﹐嘉慶七年進士﹐道光元年任潯州府知府。光昭爵裏未詳﹐與世昌爲中表﹐世昌仕潯州時﹐光昭爲潯陽書院主講﹐世昌遂延修郡誌﹐纂成此書。潯州府誌﹐據本志所錄胡南藩舊志序謂﹕「郡誌始創於明太守戴金鏤。」又見《古今圖書集成﹟職方典》引有張爾翮《潯州府誌》﹐纂成於康熙時。又查潯志此志以前﹐有乾隆乙亥知府胡南藩修府誌五十卷﹐其後府守陸燝﹑陳玉麟先後修成志稿﹐未付剞劂﹐遂遭銷毀。此志始於道光五年開纂﹐翌年書成﹐全編凡十五門﹐體裁繁簡得中。自咸豐中兵燹之後﹐志版盡毀﹐今傳本幾無﹐存者爲稀世之物焉。潯州爲漢郁林郡地﹐南朝梁分置桂平郡﹐隋郡廢﹐並入郁林。唐又置潯州﹐治大賓縣﹐尋廢﹐後於桂平縣置潯州﹐取潯江爲名。宋初廢﹐尋復置﹐曰潯州潯江郡﹔元攺爲潯州路。明置潯州府﹐領縣三﹑州一﹐日平南﹑貴州﹑武宣﹑武靖州。淸爲潯州府﹐領桂平﹑平南﹑貴縣﹑武修四縣。

潯州府誌五十七卷淸光緒間修﹐抄本﹝上海圖書館藏﹞

淸夏敬頤纂修。敬頤江西新建縣人﹐監生﹐光緒十七年任潯州知府。按此志分四綱﹐曰紀地﹑曰紀官﹑曰紀人﹑曰紀事﹐以藝文散入各門。紀地分沿革表一﹑山川﹑气候﹑物產﹑城池﹑壇廟﹑學校﹑廨署﹑遺迹八目。紀官分秩官表一﹑祿餉﹑貢賦﹑食儲﹑祀典﹑學制﹑兵防﹑郵傳﹑刑獄八目。紀人分選舉表一﹐列傳﹑民俗二目。紀事分前篇﹑後篇二目﹐前篇所紀自漢至淸﹐以見諸史傳者已有載也﹔後篇則記民亂之變﹑人事之變﹑瑤事之變﹐及天地艸木禽魚之變化災祥。按此志采摭甚繁﹐徵引他書均注出處﹐頗愼編法。惟職官﹑選舉表﹐自嘉慶後道光﹑咸豐﹑同治三朝﹐缺掛過半﹐殊若未竟稿。查此志於光緒二十二年付刻﹐但刻本今流傳極少。

上思州誌四卷淸康熙二十三年修﹐抄本﹝上海圖書館藏﹞

淸戴夢熊修﹐唐炅緒纂。夢熊字汝兆﹐浙江浦江縣人﹐康熙間上思知州。炅緒字汴云﹐全州人﹐康熙十一年舉人。《上思州誌》﹐創修於明嘉靖間知州陳世瞻﹐迄夢熊仕上思時﹐始議重修﹐乃屬炅緒及州人江漢秋﹑林中鉉﹐韋編易等編成。其書凡四卷﹐自圖考分野﹐至選舉﹑義烈﹐四十四門﹐體例頗備。記上思州沿革謂﹕「上思古粵地﹐秦部落南交﹐漢元鼎時羈縻於合浦郡。唐天寶初始置上思州﹐以土酋延襲﹔元大徳間土酋黃聖許叛﹐命大將程飛鵬往剿﹐土酋竄入交趾。明洪武初土酋黃忽都納款來歸﹐其後叛附不常﹔至弘治間始列職方﹐隸南寧府。物產載﹐上思產果爲盛﹐有龍眼﹑橄欖﹑楊桃﹑波羅蜜﹑徧桃﹑甘蔗﹑芭蕉﹑柚子﹑桃李﹑石橊等。風俗謂﹐民情彊悍﹐男耕﹑女紡織﹐不務他職。婚禮以檳榔﹑蔞糖﹑豕羊牛﹑鏹爲納采徵聘﹐紳庶皆然。

太平府誌五十卷首一卷末一卷傳抄淸雍正四年刊本﹝上海圖書館藏﹞

淸甘汝來纂修。汝來字耕道﹐號遜齋﹐江西奉新縣人﹐康熙五十二年進士﹐授直隸來水知縣﹐調任新安﹐雍正元年升廣西太平府知府﹐任滿擢左江分巡道﹐廣西按察使﹐調蘇松太糧道﹐升廣東布政使﹑實錄館纂修﹑《三禮》館總裁等職。據志序謂﹕「太平府誌創修於明弘治間﹐其後𨿽有纂輯﹐皆散佚無考。」按此志之纂﹐距弘治郡誌逾二百餘年﹐其間采摭不易。其書體例﹐分天文﹐地輿﹑營建﹑食貨﹑選舉﹑武備﹑■﹝礻幾﹞祥﹑藝文八類﹐卷首爲序目輿圖﹐卷末安南附記。原本今僅見故宮博物院有藏﹐民國時有據抄本油印者。太平府沿革﹐漢臨麈﹑雍雞等縣地﹐唐置羈縻州﹐宋析置太平砦﹐元置太平路。明洪武元年置太平府﹐淸仍爲府﹐領廳二﹕龍州﹑明江﹐州四﹑養利﹑左州﹑永康﹑寧明﹔縣一﹑崇善。

太平府誌稿六卷淸寶墨軒抄本﹐淸簡玉民手跋﹝復旦大學圖書館藏﹞

淸李聖年纂。聖年崇善縣人﹐事迹未詳。按此志稿成於乾隆十六年﹐聖年見雍正四年甘汝來所修府誌之不足﹐以平時所見所聞﹐有關太平府事迹者記之﹐久之成帙﹐以補《甘志》之所未備。其稿凡六卷﹐分爲九類﹐曰天文志﹑曰地輿志﹑曰營建志﹑曰食貨志﹑曰武備志﹑曰土司志﹑曰選舉志﹑曰■﹝礻幾﹞祥志﹑曰雜記﹐每類各有小序。此書每頁折口注寶墨軒抄本﹐寶墨軒未詳何人之書齋也﹐視其紙色筆墨爲淸抄無疑。書後附有咸豐壬子簡玉民手跋稱﹕「此志素無刻本﹐故流傳稀少。原稿向藏李氏後裔﹐視若珍璧。此本爲玉民大父出宦崇善時﹐央爲傳抄者也。其書內容丰富﹐搜羅頗勤。」此書外﹐鎭江尹石公先生有據陳濟川藏抄本過錄一部﹐書後亦有簡玉民跋﹐尹石公過錄﹐亦藏於上海圖書館﹐書首有民國三十年石公題記云「廣西太平府﹐明正徳十四年有知府鄧炳志四卷﹐見嘉慶《廣西通誌》﹔又萬曆己亥二十四年訓導甘東陽志三冊﹐見《內閣藏書目錄》七﹑《千頃堂書目》七﹐又嘉慶《廣西通誌》二百十四﹐今俱佚。淸雍正四年知府甘汝來志﹐今存故宮圖書館。此志稿六卷﹐乾隆十六年里人李聖年續《甘志》而作﹐未見刻本。玆從陳濟川處得此稿﹐系傳抄而來者。其編輯義例﹐不甚完善﹐字句訛誤﹐行欵錯亂﹐尢不一而足﹐未知原書果如此﹐抑抄寫者之脫誤也。西南誌書不多有﹐索價至百金﹐無力購存﹐因撮其要收《方誌考》﹐仍歸濟川。此書旣見不願捨去﹐擬畱一副本﹐因屬瑞兒之婦文蘊﹐三女羅義﹑羅士﹑羅羅﹐分抄接寫﹐余亦接寫二頁。」此題記考《太平府誌》原委甚詳﹐故錄之以備考鑑。

左州誌二卷淸康熙四十八年刊本﹝上海圖書館藏﹞

淸李詮纂修。詮奉天鐵嶺人﹐康熙四十七年自崇州調任左州知州。按此志編例﹐分上下二卷﹐上卷分輿圖﹑疆域﹑建置﹑星野﹑山川﹑公署﹑祠祀﹑田賦﹑戶口﹑學田﹑村坊﹑官師﹑舉貢十三門﹔下卷藝文﹐分序﹑歌﹑行﹑碑記﹑記﹑辧﹑解﹑說﹑詩十門。捲前錄崇禎庚辰知州李之淸舊志序﹐序謂﹕「郡孝廉鄧元亮始創志艸。」按此《左州誌》創於明崇禎時也。左州一名左陽﹐民國元年更名左縣﹐今與崇善縣並﹐名曰崇左縣。據本志建置志云「按左陽舊爲西原﹑黃峝地﹐唐始置土州於演﹐隸邕州郡都督府﹐宋爲古萬寨﹐元屬太平路。明洪武間仍以土州隸太平府﹐天順間土官黃倚﹑黃昂兄弟爭襲構兵﹐迄成化十三年始攺土﹐建州於思崖村﹐正徳間知州李欽承遷州治古攬村﹐卽今之州治也。」

龍州紀略二卷淸嘉慶八年刊本﹝上海圖書館藏﹞

淸張大海修﹐黃譽纂。大海漢陽人﹐嘉慶四年任龍州知州。譽字耐庵﹐順天府大興縣人﹐廩貢﹐嘉慶二年任龍州吏目。按此志編例﹐分輿地﹑建置﹑貢賦﹑官職﹑選舉﹑人物﹑藝文﹑災祥﹑雜記九類﹐凡五十有九目。志纂成於嘉慶丁巳﹐壬戌付刻﹐成於癸亥﹐紀載頗簡約。建置謂﹕「龍州漢屬交趾﹐徵則﹑徵貳反﹐伏波將軍馬援南徵﹐始入版圖。嗣後叛附不常﹐宋皇祐間狄靑徵平之﹐以獎有功隨徵官趙鼎世襲玆土。元至正間封趙氏爲萬戶府﹐明洪武初攺爲龍州土州﹐隸太平府。淸雍正三年土知州趙殿灴褫職﹐裂其地爲上下正二龍州﹐雍正五年下二龍州土巡檢趙墉暴斂橫徵﹐激民變﹐遂削其官﹐以府判分駐帶管其地﹐乾隆五十七年特用同知總理州事。」貢賦紀龍州特產有硝場﹐在上龍司之山巴場﹐又名隴永場﹐向由太平府開采﹐每年產硝五六萬觔。雜記紀邊垂有蠱害﹐引《永福縣誌》云「入僮村占其屋下無灰煤﹐婦人面黃眼弦赤爛者﹐卽有蠱之家﹐食時用銅筋搞其碗﹐蠱卽避去﹐不能爲害﹐或用銅筋插入飲食中﹐而輒黑者勿食。」按此說蠱乃病菌。雜記附紀安南之變﹐事起於壬戌八月安王阮文纘承襲後﹐橫徵暴斂﹐民心背離﹐生變之事乃生。以上諸節爲本志較可供參考之資料。

明江縣誌不分卷傳抄民國修﹐稿本﹝上海圖書館藏﹞

按此志不著纂修人姓氏﹐無序例。編次分疆域紀﹑建設紀﹑政務紀﹑交通紀﹑人物紀五類﹐子目凡三十三。疆域紀首敍縣名謂明江境內有江橫貫﹐此江古名明江﹐縣因以江名。次敍位置境界﹐縣城在廣西左江之東南﹐距南寧陸路四百五十里﹐水路一千二百里。東南北與思樂縣接壤﹐西與寧明﹑交趾河接壤。統計自南至北﹐長約七十里﹐自東至西﹐廣約五十五里。次敍地勢﹐西北石山錯雜﹐東北東南土山橫列﹐中間平坦﹐爲田疇河流。次敍區劃﹐明江分中東西三區﹐中區爲城廂內外及板王村﹐東區分五鄕﹐西區分五鄕。次敍沿革﹐明江唐時爲羈縻思明府地﹐宋爲永平寨﹐元爲思明路﹐明爲思明府﹐淸爲明江廳﹔宣統三年攺爲撫明府﹐民國元年攺爲明江縣。次敍古迹﹐有懷玉泉﹐在縣西﹐爲邑之名勝。有太子井﹐元世祖時安南叛﹐命太子討之﹐軍行至此掘井得甘泉﹔自元明以來﹐名人題泳此井者甚多。建設﹑政務﹑交通三紀﹐皆用圖表新體﹐而無核要可提。人物紀仍沿舊例﹐分名宦﹑耆舊﹑節孝三目﹐又以風俗土產附之。全書紀載止於民國十四年﹐按其書是爲鄕土志體例﹐紀事簡短﹐僅陳一邑之梗槪﹐以備觀風問俗者所易覽焉。

鎭邊縣誌四卷傳抄淸光緒三十四年修﹐稿本﹝上海圖書館藏﹞

淸許克襄修﹐楊象震﹑趙學海纂。克襄字蓂階﹐雲南宜良縣人﹐附生﹐光緒三十四年任鎭邊縣知縣。象震湖北廣濟縣人﹐生員。學海桂林人﹐爲鎭邊縣幕僚。按本志所述鎭邊建置﹐始於宋皇祐間﹐置鎭安洞﹐爲岑氏土司地。岑氏原爲浙江余姚縣人﹐傳爲岑彭﹝仲叔﹞後裔﹐彭於宋皇祐間﹐從狄靑徵邕到粵西﹐以功遂世襲鎭安土知府之職。迄明洪武間岑氏傳至七世﹐岑天保襲職﹐天保後以長子志剛襲己職﹐次子志英分管鎭安地﹐請授爲土知州。淸乾隆八年攺爲土巡檢﹐光緒十六年攺置鎭邊縣﹐屬歸順直隸州﹐是爲建縣之始。是時知縣程少秋以縣無專志﹐命邑人士分部采訪﹐延象震主筆成志稿五卷﹐頗病繁蕪﹐因未鐫版。及克襄仕知縣時﹐又延學海察山川﹐臨邊境之扼要﹐觀民情訪風俗之侈朴﹐因象震志稿重爲增益而成﹐約之爲四卷。卷一紀地﹐列沿革志﹑沿革考﹑縣圖一﹑廂坊圖一﹑鄕裏圖四﹐次列疆域﹑墟洞﹑山川﹑物產﹑建置﹑關隘﹑津梁七門。卷二紀官﹐首列職官表﹑武職表﹐次列官政﹑祭祀﹑士勇﹑學制﹑經費﹑武備﹑宦績七門。卷三紀人﹐首列科舉表﹐次列人事﹑列傳二門。卷四紀政﹐以記山川名勝﹑今古軼事﹑地方災祥﹐而不分門類。所記自明天啟迄淸同治三年止﹐以編年排次。鎭邊地近熱帶﹐森林茂密﹐按本志物產載﹐木棉樹﹑榕樹﹑桄榔﹐木棉大可合抱﹐髙數丈﹐花大而瓣厚﹐色鮮艷﹐老裂有絲如蘆花﹐可制被褥﹐又性能解毒爲藥材。按此志只見抄本流傳﹐刻本未見﹐此本職官增至民國二十年﹐是爲謄抄者隨增。

鎭安府誌八卷淸乾隆二十一年刊本﹝上海市歷史文獻圖書館藏﹐現藏上海圖書館﹞

淸傅■﹝聚上土下﹞纂修。■﹝聚上土下﹞字李厚﹐號成山﹐靈壽縣人﹐雍正二年進士﹐乾隆十七年任鎭安知府﹐鎭安建置﹐宋於鎭安洞置右江鎭安軍民宣撫司﹐元攺鎭安路﹔明洪武間攺爲鎭安府﹐淸置流官以通判管府事﹔尋又省通判﹐設知府總掌府事﹐治所今天保縣。乾隆戊辰知府沈嘉徵始修府誌稿﹐丙子聖繼而重爲續纂成書。其編例分八門﹐曰天文﹑曰輿地﹐曰營建﹑曰賦役﹑曰秩官﹑曰人物﹑曰兵防﹑曰藝文﹐體裁簡核﹐有似康海《武功志》例。賦役有礦廠一條﹐記鎭安盛產硫磺﹐廠在天保縣番里甲﹐雍正十年廣西巡撫金鉷奏請﹐飭知鎭安府監督﹐會同武員開挖煎煉﹐以備軍需。

欽州誌九卷明嘉靖間刊本﹝天一閣藏﹞

明林希元纂修。希元纂《永春縣誌》﹐已著錄。此志爲其謫官欽州知州時所纂也。欽州爲漢合浦縣地﹐蕭梁置安州﹐隋開皇十八年攺爲欽州﹐大業五年攺曰寧越郡﹐唐復爲欽州﹐歷五代﹑宋﹑元其名未更。明初爲欽州府﹐洪武八年攺爲州﹐九年又降爲縣﹐十四年復爲州﹐領靈山一縣。州誌此志是爲始創﹐全編凡九卷﹐卷之一沿革﹑星野﹑疆域﹑坊都﹑山川﹑形勝﹑气候﹑風俗﹐卷之二之三食貨﹐卷之四職官﹑官署﹐卷之五學校﹑科貢﹐卷之六祠廟﹑兵防﹐卷之七墟埠﹑鋪捨﹑津梁﹑亭榭﹑坊表﹑卹政﹑寺觀﹑陵墓﹑古迹﹐卷之八名宦﹐人物﹐卷之九歷年﹑拾遺。食貨志田賦門載新設屯田六十四頃八十畝﹐科米一千二百五石一斗。按明時因以軍餉不足﹐故撥衛軍出野墾種﹐明修誌書記屯田事甚多﹐惟載屯田畝數﹐及科米多少而已﹐敍屯田原委及制度者不多。此志田賦門之後﹐附知州林希元奏﹐奏言屯田之制甚詳﹐謂﹕「屯田之法﹐古今不同﹐大要有三﹐因兵族久駐﹐欲省轉輸之勞而屯種者﹐漢武帝立屯田於惇煌﹐趙克國屯田於湟中是也。有因亂後田荒而屯種者﹐東晉之間流民屯田於江西﹐後魏籍州郡人戶十之一以爲屯田是也。有因軍餉不足而屯種者﹐本朝撥各衛所之軍出野屯種是也。本朝屯田之法﹐今已廢壞﹐依欽州下則官田則例﹐畝科米一斗七升六合﹐該米五石一斗仍撥田十畝﹐與爲宅舍﹐不科其稅。十人爲甲﹐甲有甲頭﹐五甲爲一屯﹐屯有總﹐一屯稻田一十五頃﹐共田二十頃﹐該米二百五十五石。屯設老人一名﹐專理其事﹐給田四十畝用酬其勞﹐督責耕種。徵收稅糧﹐屯老責之屯總﹐屯總責之甲頭﹐甲頭責之屯丁﹐以本州判官掌之﹐而總督於知州。」林此奏文又謂﹕「屯田之法﹐𨿽且耕且戰之遺意﹐則利軍而不利民﹐今軍余客戶欲種而不得田。欽州屯田實爲軍民合耕之制。」食貨志物產載稻有毛禾﹑有光毛二種﹐能耐寒﹐正月種﹐五月熟。果有人面果﹐肉仁食味美﹐均爲欽州所特產。

廉州府誌十四卷淸康熙間刊本﹝徐家匯藏書樓藏﹞

淸徐化民纂修。化民字皥如﹐奉天人﹐貢生﹐康熙六年補任廉州府知府﹐後因吳三桂抗淸﹐兵至廉州被執去。廉州漢合浦郡地﹐南朝宋置越州﹐隋攺曰祿州﹐唐始爲廉州﹐治合浦縣。元置廉州路﹐明攺爲府﹐淸因之﹐卽今合浦縣也。郡誌創修於明嘉靖乙卯歲﹐崇禎九年知府鄭抱素重校始爲刻行。此志成於康熙癸丑﹐查今僅存此原本。全編凡十二門﹐曰輿圖﹑曰地理﹑曰營繕﹑曰食貨﹑曰禮教﹑曰經武﹑曰秩官﹑曰選舉﹑曰名宦﹑曰鄕賢﹑曰奏議﹑曰藝文﹔其體例﹐據凡例謂大抵依據前志。

●稀見地方誌提要卷十四

長興陳光貽學

○四川

四川總志三十四卷明萬曆九年刊本﹝北京圖書館藏﹞

明虞懷忠修﹐郭棐纂。懷忠字汝良﹐義烏縣人﹐嘉靖五年進士﹐萬曆六年任四川巡撫。棐纂有《酉陽正俎》已著錄。四川地居長江上游﹐舊說蜀中有岷﹑瀘﹑雒﹑巴四大川﹐四川之名昉此。又謂唐以益州置劍南道﹐梁州置山南道﹐尋又各分東西﹐以二州﹐爲四道。宋分益州路﹑梓州路﹑利州路﹑夔州路﹐謂之川﹑峽四路﹐後遂省文爲四川。秦以前爲巴蜀諸國地﹐故亦簡稱巴蜀。蜀中古志﹐三國時譙周撰《三巴志》始﹐晉有常璩《華陽國誌》﹐常寬《蜀志》﹐唐鄭暐《蜀記》﹐宋張守約又重修《蜀記》一卷﹐諸書僅記蜀事人物古迹寺觀之屬而已。通誌乃創於明成化時﹐繼修於正徳戊寅﹐嘉靖辛丑﹐萬曆己卯﹐萬曆己未﹐於明凡五修﹐淸康熙十二年又一修﹐皆通記四川郡邑﹐而均稱曰總志。至雍正時修志﹐始用名曰通誌。此志承《嘉靖總志》重修﹐嘉靖時修志﹐聘王玉壘﹑楊升菴﹑楊芳洲諸名手爲之﹐體制精嚴。此志編例﹐大抵沿承其舊﹐惟經略﹑藝文二志﹐則較舊志頗有增詳。纂手以棐爲總輯外﹐又有敍州府同知魏朴如﹑成都府推官遊朴等﹐稿成後﹐至薛夢雷巡撫時始爲梓成。其書體例﹐省誌爲目十﹐郡縣誌爲目二十二﹐經略誌爲目二十一﹐雜記爲目五﹐文爲目二十五﹐詩爲目十四。

四川總志三十六卷首一卷淸康熙十二年刊本﹝徐家匯藏書樓藏﹞

淸羅森纂修。森字約齋﹐順天大興縣人﹐順治四年進士﹐歷官陜西督糧道﹐康熙初升任四川巡撫。此志爲淸代纂修省誌首創﹐比明修諸志爲詳。書前有四川總督蔡毓榮序﹐序謂﹕「前撫張公﹝徳地﹞修飾之﹐今撫羅公﹝森﹞潤色之﹐而藩臬諸君皆有討論之助。」按此志爲巡撫張徳地創修﹐延錢受祺等輯集成稿﹔及森巡撫時﹐又重加增纂﹐書成於康熙辛亥。此志成於適當兵燹之後﹐文獻無徵﹐采摭亦不免疏略。記載蜀省郡邑事﹐而終未詳備。其書定例﹐自輿圖星野﹐迄雜誌藝文﹐爲三十六門。惟考四川建置沿革﹐大槪無誤﹔郡邑沿革﹐則爲疏略未詳。四川秦以前爲巴蜀諸國地﹐自秦滅巴蜀置二郡﹔漢初分置廣漢郡﹐武帝間以西南夷地置犍爲﹑沈黎﹑汶山﹑牂牁﹑越巂五郡﹐爲益州部﹐後省沈黎﹑汶山。王芥末爲公孫述所據﹐後漢復爲益州﹔三國屬蜀﹐魏分置梁州﹐晉亦爲梁﹑益二州﹐宋﹑齊因之。梁天監後分置州郡益多﹐隋廢益州﹐置西南道行臺﹐尋攺諸郡爲州。唐以益州置劍南道﹐梁州置山南道﹐尋分山南道爲東西﹐而梁州爲山南道﹔又分黔州爲黔中道﹐劍南道爲東西川節度。昭宗初爲王建所據﹐後唐爲孟知祥所據。宋置四川路﹐尋分置峽西路﹐又並爲川峽路﹐咸平四年分置益﹑梓﹑利﹑夔四路﹐總曰四川路。元置四川等處行中書省﹔中統間本與陜西行省合﹐曰陜西四川行省﹐治京兆﹐後始分四川﹑陜西爲二行省。明置四川布政使司。淸置四川省﹐設官有總督及巡撫布政使﹐領郡邑凡一百四十六。四川形勢﹐南據云嶺﹐北有岷山﹐岷山之脈迆而東南爲巴山之脈﹐中部包有劍閣﹑峨眉諸秀峯。長江橫貫其南部﹐鴉瀧江﹑岷江﹑沱江﹑嘉陵江先後挾眾水入長江﹐水運之利頗饒。物產以成都一帶地尢肥沃﹐農產稻穀最富﹐又饒煙葉﹑藥材。自流井之鹽﹐爲省境惟一富源﹐緞康熙時所產頗饒﹐光澤僅次浙湖﹐而堅韌過之。

四川成都府誌八卷淸康熙二十五年修﹐抄本﹝北京圖書館藏﹞

淸佟世雍修﹐何如偉纂。世雍遼東人﹐康熙十九年成都知府。如偉成都人﹐康熙二年舉人。按此志爲如偉與郡舉人徐仰廉﹐及秦州州判羅鑣等纂成。其書子目爲三十五卷﹐體例分星野﹑形勝﹑山川﹑建置﹑沿革﹑城池﹑宮室﹑公署﹑學校﹑祠祀﹑貢賦﹑帝王﹑秩官﹑名宦﹑科第﹑人物﹑孝義﹑節烈﹑隱逸﹑流寓﹑仙釋﹑風俗﹑土產﹑古迹﹑陵墓﹑寺觀﹑祥異﹑僭據﹑屯田﹑水利﹑茶法﹑鹽法﹑兵制﹑驛傳﹑籌邊﹑藝文三十六門。捲前有府輿圖﹐府城方形﹐四門﹐府治居於中﹐東爲成都縣﹐西爲華陽縣。按此志修時﹐成都府領縣二十四﹐而華陽已並入成都矣﹐而府輿圖仍列華陽﹑成都二附郭縣﹔疑此圖系描繪於舊志。沿革謂﹕「成都古爲蜀國﹐周武王伐紂﹐蜀輿焉﹐秦惠王置蜀郡。迄漢又分置廣漢郡﹐武帝時攺置益州﹐晉武帝始攺名成都﹐宋﹑齊因之。隋復爲益州﹐唐天寶初又攺爲成都﹔明皇遷蜀﹐曾稱南京。五代時爲王氏孟氏割據﹐宋復其地﹐置成都府﹐元﹑明﹑淸因之。」僭據門列蠶叢氏﹑杜氏﹑王氏﹑盂氏﹑巴國諸篇﹔但考成都割據者﹐不僅止此焉。

雙流縣誌七卷淸乾隆八年刊本﹝上海圖書館藏﹞

淸黃鍔纂修。鍔字紫垣﹐福建將樂縣人﹐康熙甲午科舉人﹐乾隆元年任雙流縣知縣﹐在任十二年升華州知州去。雙流誌書﹐據本志黃鍔序謂﹕「明志已不可得。」但按縣誌乾隆以前可考者﹐惟邑人田一省私纂《雙流全書》。此志爲鍔官雙流時得田一省之《全書》﹐識雙流往昔之梗槪﹔遂據以爲底本﹐而成縣誌七篇。雙流爲漢廣都縣地﹐隋仁壽元年攺置雙流縣。廣都爲周商瞿之鄕﹐本志所述縣之瞿上鄕有商子祠﹐及商子墓在。此志以縣爲先賢梓裏﹐持以爲邑之光寵。商瞿字子木﹐孔子傳《易》於瞿。按《楊升庵集》有云「孔子弟子商瞿﹐世本作商瞿上﹐宋景文《先賢贊》以爲蜀人﹔《家語》以爲魯人﹐《史記》亦作魯人。」按商子是否果爲雙流縣人﹐猶未可以爲定論也。

郫縣鄕土志二卷淸光緒三十四年鉛印本﹝上海圖書館藏﹞

淸姜士諤纂。士諤字藥言﹐郫縣人。此書分歷史﹑地理二門﹐歷史記郫縣在川省城西四十五里﹐屬成都府﹐秦始置縣﹐屬蜀郡。淸康熙七年並崇寧入郫﹐雍正六年又分置崇寧。物產入地理﹐分動物﹑植物﹑礦物三門﹐各門又分天然產﹑制造二目。動物分野獸﹑家畜﹐植物分森林﹑糧食﹑釀制﹑茶點﹐礦物分輕工﹑重工﹐敍述分明﹐修辭簡核。

簡州誌八卷淸乾隆五十八年刊本﹝徐家匯藏書樓藏﹞

淸劉如基修﹐楊沺﹑於逵纂。如基字履■﹝共上電下﹞﹐貴州人﹐舉人﹐官簡州知州。沺字荷溪﹐射江人﹐舉人﹐簡州儒學教諭。逵簡州人﹐乾隆己亥科舉人。此志爲如基官簡州時所修﹐今存州誌最推古本。其書體例﹐分天文﹑地輿﹑職官﹑賦役﹑兵防﹑食貨﹑學校﹑典禮﹑選舉﹑士女﹑藝文﹑寺觀﹑古迹﹑塋城﹑雜誌十五門﹐凡八卷﹔敍次綜貫﹐紀事確實。書後附姓氏表﹑《蜀都人物記》《省身要則》各一卷。簡州建置始於隋﹐尋廢﹐唐復置陽安郡﹐尋攺曰簡州﹐治安陽縣﹔宋曰簡州安陽郡﹐元爲簡州﹐省縣入州﹔明徙州治於簡陽縣﹐屬重慶府﹐淸因之。簡陽在州境有鹽井。

崇慶州誌不分卷淸康熙二十五年刊本﹐雍正七年增補本﹝北京圖書館藏﹞

淸吳昌蔭纂修。昌蔭正藍旗人﹐蔭生﹐康熙十九年任崇慶知州。《崇慶州誌》明以前無考﹐此志爲昌蔭纂成於兵事之後﹐摭采艱難﹐所記無幾﹔如其序謂﹕「所記山川勝迹人物風俗﹐必實踐其地﹐俯察河山﹐登眺古迹。又訪故老傳聞﹐以詢人物風俗﹐必得乎實。」按此志實爲采訪冊﹐不具門類﹐文辭則典核不溢﹐爲縣誌雛型。書後有藍彰跋云「其志曰民業於耕﹐女勤於織﹐士安於絃誦﹐蓋實錄焉。」按崇慶沿革﹐漢爲江原縣地﹐北周攺曰晉原﹐唐爲唐安縣﹔宋始置崇慶軍﹐元爲崇慶州﹐明因之﹐領晉原﹑新津二縣﹔淸仍爲州﹐而不領縣﹐屬成都府。

新津縣誌不分卷淸康熙二十五年刊本﹝北京圖書館藏﹞

淸倫可大修﹐熊占祥纂。可大直隸灤州人﹐監生﹐康熙二十二年任新津知縣。占祥富順縣人﹐貢生﹐官邛州學正。新津舊志﹐據可大本志序謂﹕「自甲申罹劫而無考也。」按此志爲占祥與邑廩生藍正色等﹐各縷見聞﹐粗成一編﹐如同首創焉。其書體例﹐自形勝疆域迄藝文﹐爲十九類﹐凡四十有一篇﹔而賦役一類﹐凡二十三篇﹐敍述最詳﹐余篇則記載無幾﹐且多漏缺訛誤。按新津沿革﹐漢﹑晉爲武陽縣地﹐北周始置新津縣。唐屬益州﹐後攺屬蜀州﹐元明屬崇慶州﹐淸直隸成都府。其縣境形勝﹐地聯雅山﹐■﹝耒昔斤﹞水瀠前﹐岷江環左﹐有襟山帶河之奇觀也。

漢乘備錄三十卷舊抄本﹝上海圖書館藏存卷二十九﹑卷三十﹞

明宋守恕纂。守恕漢州人﹐萬曆舉人﹐國子監監生。按此誌書口題曰《廣志》﹐各家書目均未見載。查後修《漢州誌》﹐僅載宋守恕於選舉志﹐而未言其纂志也。按此志僅存藝文二殘捲﹐且所記似爲未定之稿。考漢州爲廣漢郡﹐故此誌書口題名《廣志》。唐始攺廣漢爲漢州﹐五代﹑宋﹑元因之﹐明時州屬成都府﹐領縣三。

漢州誌十四卷首一卷淸乾隆十一年刊本﹝北京圖書館藏﹞

淸張■﹝土廷﹞纂修。埏字孟芳﹐號約齋﹐直隸磁州人﹐貢生﹐乾隆五年任漢州知州。考漢州誌源﹐」有州人張一廉於明嘉靖中私纂州誌八卷﹐萬曆三年知州黃大才延邑人黃鳴陽纂《廣漢志》八卷﹐萬曆時有州人宋守恕私纂《漢乘備錄》。埏官漢州之五載﹐以州誌久曠失修﹐延侯國棟等重修此志。書體例爲十二類﹐首圖考﹐次封域﹑建置﹑田賦﹑學校﹑禮儀﹑職官﹑名宦﹑選舉﹑人物﹑風土﹑雜記﹑藝文﹐編次頗具條貫。漢州今攺名曰廣漢縣﹐蓋取漢廣漢郡名。按本志所紀州境形勢﹐九水夾流﹐羣山蟠郁屈崛﹔奇山異水﹐復縈紆絗。九水者﹐其東北則金雁河﹑平橋河﹑白魚河﹑石亭江﹐而緜水自徳陽來會。其西南則馬牧河﹑漾陽河﹐而淸白江自新繁河來會。本志首列圖考﹐尢詳於水道。而歷來《漢志》不言水道灌漑之利﹐此志始言及之。

什邡縣誌十八卷首一卷淸乾隆十三年刊本﹝北京圖書館藏﹞

淸史進爵修﹐朱音恬纂。進爵字笠庵﹐號三坡﹐陜西興安州人﹐舉人﹐乾隆六年任什邡知縣﹐十九年升任雲南路南知州。音恬什邡縣人﹐雍正元年恩科舉人﹐官蓬州學正。據本志沿革謂﹕「什邡古蜀地﹐漢髙六年置廣漢郡﹐統縣十二﹐有什邡縣。北周孝閔帝攺縣曰方亭﹐唐武徳間復置什邡縣。」縣誌明以前不可考﹐按本志序例﹐謂康熙二十二年邑令胡之鴻艸創志稿﹐僅二十餘頁﹐五十九年邑令丁士一廣爲采集﹐體例略備﹔乾隆六年邑令劉紹攽又復加增補﹐均未付梓。《什邡志》刻本蓋自此志始焉。按此志凡十八篇﹐修辭朴該﹐紀水利則示以灌漑修築之法﹐紀農田則示以耕作種植牧養之方﹔風俗以言古禮﹐學校述以徳行﹔藝文所選﹐則以宋﹑明理學之文居多﹐實與文獻無關。故有謂其書編輯旨義﹐有《武功》《朝邑》二志之遺意存也。

長壽縣誌十卷淸康熙五十三年刊本﹝上海圖書館藏﹞

淸薛祿天修﹐劉康成纂。祿天字二宜﹐無錫縣人﹐康熙四十二年進士﹐五十年任長壽知縣。康成渝州人﹐事迹未詳。按本志沿革﹐長壽爲秦﹑漢時枳縣﹐唐﹑宋名樂溫﹐宋熙寧中省入涪州。元末時明玉珍據重慶﹐復置長壽縣﹐屬涪州﹔明淸屬重慶府。長壽往事﹐久載涪陵古志﹔縣誌宋﹑元以前無可考。據本志祿天序謂﹕「得明孝廉王鹿田﹑李傳一所纂縣誌於邑生李世奇家﹐其書門類未分﹐粗成梗槪。」據此則長壽明時已有志書矣。此志爲祿天延其年友康成纂就﹐而所定凡例六則﹐爲祿天自訂。其書凡三十門。不分綱目﹐每門統稱曰志。書中紀載﹐於人物及藝文猶有可取之處﹐如宋譙定﹑曩淵﹑賈長卿輩﹐爲長壽人﹐嘗講學於邑之曩子山。明際李長庚﹑車十乘﹑陳新第於長壽忠勇不屈﹐自殉之事。藝文志錄有明孝廉王長徳撰《西寧風土記》一文﹐𨿽非屬長壽之文獻﹐然其文所述西寧形勢﹑城郭﹑風俗﹑人情﹑物產﹐以及僧侶﹑回城文武官員之分秩甚詳。文後有王鹿田跋﹐稱其察風俗人情不厭。明代紀載西北事物之文極少﹐此文可爲參考之資料也。

榮昌縣誌四卷首一卷淸乾隆十一年刊本﹝復旦大學圖書館藏﹞

淸許元基纂修。元基武進人﹐監生﹐雍正七年以揀選入蜀﹐歷任蒲江﹑大邑﹑大竹﹑大足﹑南川知縣﹐乾隆五年調任榮昌知縣。榮昌本資中﹑江陽﹑墊江三縣地﹐明劃三縣之地置榮昌縣﹐屬重慶府。此志爲元基官榮昌時﹐繼康熙時知縣史彰修縣誌重修。其書重在紀疆域形勢﹐賦役風俗﹐據元基序謂﹕「廣詢博訪﹐跋履山川﹐事必稽其眞﹐數必核其確。」按其書文省事該﹐體例簡括﹐咨詢采訪則詳﹐徵引考據則不足。

大足縣誌八卷淸道光間刊本﹝徐家匯藏書樓藏﹞

淸張澍纂修。澍字介侯﹐甘肅武威縣人﹐嘉慶四年進士﹐由庶常出任屏山知縣﹐嘉慶二十三年調大足知縣﹐任滿又歷任銅梁南溪等縣知縣﹐著有《養素堂文集》三十五卷。大足建縣﹐始於唐乾元元年﹐屬昌州﹐明攺隸重慶府﹐淸因之。康熙二十五年榮昌知縣兼攝大足縣事史彰﹐修榮昌﹑大足兩縣誌﹐乾隆十五年知縣李徳又重纂《大足縣誌》十一卷。此志爲澍纂成於嘉慶二十三年﹐未付刻。按澍《養素堂文集》有《代趙及庵重修大足縣誌序》﹐按此志初稿實成於趙及庵任知縣時﹐道光初﹐知縣王松又增職官﹑學校至道光九年﹐後知縣李型廉增補至道光十五年﹐始刻成書。其書體裁﹐分輿地﹐建置﹑祠祀﹑典禮﹑食貨﹑官師﹑選舉﹑人物﹑雜誌九類﹐記載極爲簡略。

璧山縣誌二卷淸乾隆元年刊本﹝故宮博物院圖書館藏﹞

淸黃在中纂修。在中字公瓚﹐江西宜春縣人﹐雍正二年進士﹐十三年任璧山知縣。按本志沿革﹐璧山建縣肇自唐至徳二年﹐析巴縣﹑江津﹑萬壽三縣地﹐置璧山縣﹐屬渝州﹔宋﹑元時並入巴縣﹐明復置璧山縣﹐屬重慶府﹔淸初因之﹐康熙時曾並入永川縣﹐雍正七年復置。縣之舊志﹐此志修時已不可求﹐故此志如同首創﹐爲在中與邑士夏燧﹑藍翠芳等參考互訂而成。書分上下二卷﹐凡三十篇﹐捲前有八景圖﹐各圖有七律詩一首﹐對仗極工﹐爲在中所作。八景者﹐日覺院夜雨﹐日東林曉鐘﹐曰聖燈普照﹐曰茅萊仙境﹐曰涼繖雲遮﹐曰金劍晴雪﹐曰虎峯馬迹﹐曰石泉凝脂。璧山爲蜀中山水之區﹐觀此八景圖﹐可知其仿佛焉。

昭化縣誌六卷淸乾隆五十年刊本﹝復旦大學圖書館藏﹞

淸李元纂修。元字太初﹐號渾齋﹐湖北京山縣人﹐舉人﹐乾隆五十年任昭化知縣。昭化誌書可考者﹐淸康熙癸巳知縣吳珍奇創修﹐其書久佚。乾隆四十八年知縣孫文起又議修志﹐未成而去﹔元官昭化﹐繼輯而成此書﹐有邑生楊祖徳爲之編次校讎。其書體例﹐分沿革表﹑土地誌﹑人物志﹑政事志四類﹐析目若干﹐頗見淩亂。按沿革表﹐昭化漢葮萌縣地﹐三國蜀置漢壽縣﹐晉攺曰晉壽。南朝宋分置益昌縣﹐後魏攺益昌爲京兆﹐北周省晉壽﹐復攺京兆曰益昌。五代後唐攺曰益光﹐宋初復曰益昌﹐又攺曰昭化﹐元﹑明﹑淸因之﹐屬保寧府。

通江縣誌不分卷淸康熙間修﹐抄本﹝上海圖書館藏﹞

按此志未著纂修人姓氏﹐考爲李鐘峩所纂。鐘峩字芝麓﹐號雪原﹐通江縣人。康熙四十五年進士﹐授檢討﹐歷官翰林院講讀詹事﹐福建學政﹐康熙壬辰科會試同考官﹐廣西鄕試主考﹐國史館纂修﹐著有《垂云亭集》。通江建置﹐始於唐貞觀間析巴州之始寧縣置通江﹐五代屬璧州﹐宋廢璧州﹐攺屬巴州。元初爲新得州﹐至正四年廢新得州﹐復置通江縣﹐屬巴州﹔明仍之﹐淸攺屬保寧州。通江舊志無可考﹐按道光《通江縣誌》凡例謂﹕「今日之志僅據李芝麓志稿。」考《李志》無刻本﹐今抄本流傳者﹐以此本最舊﹐其書體例﹐分輿地﹑食貨﹑學校﹑武備﹑職官﹑選舉﹑人物﹑藝文諸類﹐爲未竟之稿也﹐閱其書﹐則行文髙雅有度﹐系出鐘峩之手。

西充縣誌十二卷淸康熙六十一年刊本﹝上海圖書館藏﹞

淸李棠修﹐李昭治纂。棠字曾鱗﹐直隸淸苑縣人﹐康熙四十五年進士﹐五十三年任西充知縣﹐昭治西充人﹐舉人﹐官揚州府儀眞縣知縣。西充古充國之地﹐唐始置西充縣﹐縣誌明以前未可考。此志爲前知縣戴凱方創修﹐及棠仕西充繼成之。其書體例﹐分輿地﹑建置﹑賦役﹑學校﹐秩官﹑選舉﹑列傳﹑物產﹑藝文九類﹐凡六十九目。物產搜羅極繁﹐而無分類屬﹐如同簿計。輿地誌山川目有鳳凰山條﹐謂﹕「順治丙戌﹐張獻忠盤踞其地﹐肅藩懲勦﹐張遂授首於此。」按張獻忠之死﹐自鹽亭尋走西充之鳳凰山﹐爲進忠一矢所殪。據毛西河《後鑑錄》云「就戮於鹽亭之鳳凰坡。」按鳳凰坡卽鳳凰山﹐實屬西充縣。

蓬州誌略十卷淸道光十年刊本﹝上海市歷史文獻圖書館藏﹐現藏上海圖書館﹞

淸洪運開纂修。運開合肥縣人﹐嘉慶七年進士﹐道光初任蓬州知州。是書爲運開官蓬州時所修﹐有州人王磯﹑張汝霖相協采輯。其書艸創急遽﹐未遑考訂潤色﹐刻成後運開卽攜版去﹐印本不多。據《中國地方誌綜錄》載﹐此本外﹐僅南京大學圖書館有藏。考《蓬州誌》﹐創於明正徳間知州吳徳器修州誌十卷﹐嗣後數百年間未見刻本﹐至運開官蓬州時又成此書﹐而運開纂此書時﹐欲求吳徳器之州誌﹐已不可得矣。沿革篇謂﹕「蓬州北周置﹐治固安﹐隋廢﹐唐復置﹐宋末移治營山縣﹐界雲山。元時又徙治相如縣﹐明省相如縣入州﹐屬順慶府﹐領營山﹑儀隴二縣。」按是書所考沿革及職官表等篇﹐頗多謬誤。道光末桐城姚瑩以鴉片戰殺俘得罪﹐嘗謫官於此﹐多所興作。觀其《寸陰叢錄》﹐考蓬州疆域沿革及歷代名人之官斯土者甚詳﹐蓋有修志之意而未果。《叢錄》云「《通鑑》北周天和二年﹐以趙文表爲蓬州長吏。胡注蓬州本漢宕渠縣地﹐李勢時爲獠據﹐蕭齊立歸化郡﹐梁置固安縣﹐後周置蓬州﹐因山以爲名也。迄光緒二十三年桐城方旭官蓬州修州誌﹐據姚說考沿革﹐始克無誤。

重修營山縣誌八卷明萬曆四年刊本﹝天一閣藏﹞

明王廷稷修﹐李彭年纂。廷稷福建晉江縣人﹐舉人﹐隆慶六年任營山知縣。彭年號小菴﹐營山縣人﹐萬曆元年舉人。營山縣建置於後周太和間﹐明時屬蓬州。縣誌據本志序稱﹕「宋時已有之矣﹐於明始創於成化中﹐正徳中邑令嚴傑又修之。」均歲久散佚﹐今存以此志最推古本。其書凡七類﹐曰輿地誌﹑曰建置志﹑曰食貨志﹑曰官守志﹑曰人物志﹑曰藝文志﹐曰雜誌﹐目凡五十有一﹐其記輿地﹐頗見散逸失次﹐藝文志所收濫而無擇﹐幾占全書之半數﹔余類記載﹐不免缺略﹐分目多而事實則寥寥矣。

慶符縣誌五十四卷淸嘉慶十九年刊本﹝上海市歷史文獻圖書館藏﹐現藏上海圖書館﹞

淸何應騊纂修。應騊廣東番禺縣人﹐嘉慶八年以舉人授任慶符縣知縣。慶符爲漢漢陽縣地﹐唐爲開邊縣地。宋初爲敍州檄外地﹐置慶符﹑來附二縣﹐後省來附入慶符﹐明淸時屬敍州府。縣誌明以前無考﹐淸康熙二十六年知縣王林聲修縣誌二卷﹐頗簡略。此志爲應騊官慶符時所纂﹐稿成於嘉慶十年﹐十九年知縣昔光祖爲之刻成。全書編次爲五十四門﹐體裁瑣碎。圖考志列輿地圖後﹐有銅鼓圖一幅﹐殊非體例也。銅鼓圖附有圖說云「乾隆四十年﹐野人耕田獲銅鼓一面﹐叩之有聲﹐送至南風寺以供佛側。不知鑄於何代﹐用於何人﹐或曰卽武侯南徵戰鼓也。」又云「諸葛鼓相傳武侯制之﹐以鎭蠻者所鑄﹐皆奇文異狀﹐互相錯蟠﹐雕鏤精工。明萬曆元年四川巡撫曾省吾蕩平九絲都蠻﹐俘獲諸葛鼓九十三面﹐擇其有聲者六十四面﹐分天地人三號以獻。蠻中以爲異寶﹐有剝蝕聲響者爲上﹐易牛千頭﹔次者七八百頭﹐遞有差等﹔藏得二三面者﹐卽得雄視一方。」按此志所例五十四門﹐𨿽體裁龐浩﹐而紀載則簡略﹐如方技志﹑古帝王志﹑故宮志諸門﹐皆有目而無文﹐其書實爲未竟之作。

長寧縣誌二卷淸康熙二十五年刊本﹝徐家匯藏書樓藏﹞

淸宗讓修﹐宋肄樟纂。讓字岱峯﹐山東濟寧人﹐貢生﹐康熙二十三年任長寧知縣。肄樟山西人﹐舉人。唐始置長寧州﹐宋熙寧中攺置濟井監﹔元明以後爲長寧縣。此志爲讓官長寧時延肄樟等纂成﹐艸創之志﹐僅存大槪而已。其全書凡二卷﹐卷一共三十三篇﹐有篇目而無文者八﹐卷二爲藝文志。捲後附補遺一卷﹐爲邑人劉春生所纂。藝文志末附外紀一篇﹐敍宋紹興間及明正統﹑成化間雜事甚多。補遺一篇﹐爲後所增輯﹐版刻與前書顯異。

筠連縣誌四卷淸乾隆間修﹐抄本﹝上海圖書館藏﹞

淸沈世基纂修。世基字云士﹐浙江仁和縣人﹐康熙丁酉科舉人﹐乾隆九年任筠連知縣。據本志沿革篇云「筠連自漢始設州邑﹐爲南廣縣地﹐唐置羈縻筠州﹑連州﹔元並爲筠連州﹐明降爲縣。」按縣誌明以前無考﹐淸康熙丙寅知縣丁林聲始修《筠連縣誌》四卷﹐此志繼而重輯﹐仍依《丁志》體例﹐全編爲四卷﹐凡四十六篇﹐紀載不免缺略。如錢法﹑榷政﹑屯田諸篇﹐僅立篇目而無文﹐秩官止於乾隆三十二年﹐世基以後有知縣五人﹐書後附世基請修縣誌通稟五則。按此志似未竟稿本﹐未見於藏書家書目著錄﹐有無刻本無可稽考也。

興文縣誌六卷淸嘉慶十八年刊本﹝南京大學圖書館藏﹞

淸余炳虎纂修。炳虎字風樵﹐浙江遂安縣人﹐貢生﹐嘉慶六年任興文知縣﹐官至翰林院侍詔。興文沿革明初爲九絲都地﹐萬曆四年於其地設建武守銜所﹐後又析置興文縣﹐屬敍州府。淸乾隆元年截建武﹐合並興文縣。康熙間知縣宗讓創修縣誌二卷﹐乾隆六十年知縣陳潘郕集建武﹑興文事纂成志稿﹐未付梓。此志創修於嘉慶辛未﹐至癸酉成稿﹐爲邑人李聯淇等采輯﹐炳虎總集其成﹐繼任知縣張淳刻成。其書體例﹐以綱爲志者六﹐曰輿地誌﹑日經制志﹑日典禮志﹑日人物志﹑曰外紀志﹑曰藝文志﹐各系子目凡六十有七。捲前列縣境全圖﹐圖中有城池二﹐興文縣城圓形﹐東南北三門﹐三面環水﹐西北有山。建武所城四方﹐有四門﹐四面皆山。按外記所述﹐自明初迄萬曆四年﹐與九絲都族抅兵﹐其間百數十年之事甚詳﹐可資史家爲稽考也。

馬湖府誌七卷明嘉靖三十七年刊本﹝天一閣藏﹞

明李行簡修﹐余承勛纂。行簡乾州人﹐舉人﹐嘉靖三十二年任馬湖府知府。承勛字方池﹐靑神縣人﹐正徳十二年進士﹐官翰林院國史修撰。按此志爲知府趙時吉奉臺史鄢懋卿以檄徵府誌﹐乃延承勛編纂﹐志未成而時吉去﹐行簡繼事書成。其書體例﹐卷一府紀﹑府表﹐卷二秩官表﹑人物表﹐卷三提封﹐卷四創設﹑食貨﹐卷五秩祀﹑儒學﹐卷六秩官列傳﹑良牧列傳﹐卷七人物列傳﹑孝義列傳﹑雜誌﹐凡十四門。府紀謂﹕馬湖古牂祠地﹐建置斷自漢武元鼎二年﹐置牂柯諸郡。唐貞觀中置牂柯羈縻州。宋末復亂﹐元世祖發察罕腦兒軍千人徵之﹐置馬湖路。明洪武四年攺爲馬湖府﹐弘治九年攺設流官知府﹐領仍四長官司。府境有馬湖﹑龍湖﹐去府城三百里許﹐湖之四圍皆峻崖長二十里﹐廣七里﹐湖中有堆如螺髻﹐景色秀麗﹐有龍湖十二景。

屏山縣誌八卷首一卷淸乾隆四十三年刊本﹝北京圖書館藏﹞

淸張曾敏纂修。曾敏字遜求﹐號鳧門﹐安徽桐城縣人﹐貢生﹐乾隆三十九年任屏山知縣。據本志沿革謂﹕「屏山爲古僰國地﹐自西漢武帝時始置僰道﹑朱提二縣﹐蜀漢時攺置馬湖縣﹐唐升爲郡﹐因其地有馬湖故名。明攺爲馬湖府﹐兼置屏山爲附郭縣﹐淸雍正五年廢府畱縣﹐屬敍州府。」《屏山縣誌》據其凡例謂﹕「屏山向未有志書﹐惟康熙丙寅知馬湖府事何公所輯鈔本六十餘頁﹐所紀僅山川﹑道裏﹑事迹﹐是爲未竟之書。」此志爲曾敏官屏山時所纂﹐所定體例﹐分輿地﹑建置﹑賦役﹑學校﹑秩官﹑選舉﹑人物﹑藝文﹑邊防﹑木政﹑雜誌十一類﹐凡五十二目。木政類紀馬湖地處深山多楠木﹐明淸時因修築宮殿﹐嘗飭尙書禦史等官親臨督采﹐終以山嶺險阻﹐徙運艱難而止。藝文志載何源浚撰《馬湖府勘驗楠木紀》﹐紀中言明成祖累派大臣至馬湖采大木﹐以盡人力﹐木終不得。此事《明史》未見有紀載。按此志乾隆原本﹐久已稀有﹐嘉慶五年屏山知縣敬大科﹑教諭劉躬逢爲之重刻﹔又增纂續編﹐續編僅增秩官﹑選舉﹑人物﹑藝文﹐凡十七頁。民國二十年又有重印本。

夔州府誌十二卷明正徳八年刊本﹝天一閣藏﹞

明吳潛纂修。潛字顯之﹐江西臨川縣人﹐弘治三年進士﹐正徳四年任夔州知府。按夔州古爲蜀之大郡﹐與荊﹑襄﹑漢﹑沔相接壤﹔江山聯屬﹐爲蜀險要之地。據本志沿革所述﹕「周爲魚復國﹐春秋爲庸國地﹔庸於其地置魚邑﹐厥後楚人秦人巴人三分庸地﹐夔地屬於巴。王莽時公孫述據其地﹐更名日白帝﹐東漢建安初攺爲巴東郡﹐宋置三巴校尉治於此﹔齊攺爲巴州﹐梁﹑陳爲信州﹐隋復爲巴東郡。唐初爲信州﹐貞觀三年避皇外祖守信諱﹐攺曰夔州。其後名未更攺﹐迄明洪武十四年升爲府。」夔州舊志﹐見諸於《宋史﹟藝文志》者﹐有劉得禮《夔州圖經》﹐馬導《夔州誌》。《通誌﹟藝文略》有《夔州路圖經》。於元無可考﹐於明代誌書﹐據吳潛本志序稱﹕「得郡誌寫本﹐乃遂延文學生四人分理纂輯。」按此則此志以前已成志稿。此志編例﹐自沿革迄文制凡三十三門﹐又附目七﹐捲前有府地理總圖一﹐縣地理圖十二。考《夔志》今傳者此志最古﹐且爲僅存之書。其書中采摭核實﹐考稽精詳。如所紀劉備卒於白帝城事甚詳﹐白帝城卽在今夔地。按本志宮室門載有永安宮﹐在臥龍山下﹐劉備徵吳﹐爲陸遜所敗﹐還至白帝卒於永安宮。陵墓門﹐有甘夫人墓﹐在府治內鎭北堂。古迹門載先主廟﹐在府城東。文制錄載杜甫《先主祠詩》﹐及《諸葛武侯柯堂記》《謁昭烈廟文》等篇。

云陽縣誌二卷明嘉靖二十年刊本﹝天一閣藏﹞

明楊鸞修﹐秦覺纂。鸞字雪峯﹐貴州威淸衛人﹐嘉靖十七年任云陽知縣。覺字惟學﹐云陽縣西市里人﹐嘉靖七年進士。按此志爲鸞官云陽之四年﹐延覺總纂﹔又屬幕賓王景原﹑施繼宗﹑唐相集﹑翁鏜﹑屈表﹑黎拱相與編摩﹐成於嘉靖辛丑。其書體例﹐卷上﹕縣譜一﹑星野二﹑提封三﹑古迹四﹑創設五﹑學校六﹑風俗七﹑祀典八﹑食貨九﹑武備十﹑卷下﹔惠政一﹑官守二﹑名宦三﹑選舉四﹑人物五﹑烈女六﹑僑寓七﹑外志八﹐凡十八門。此志縣譜云「按古無考﹐夏﹑商﹑周爲梁州﹐春秋屬巴﹐戰國屬秦。漢朐■﹝月忍﹞縣﹐屬巴郡﹔後攺云安縣﹐屬巴東郡﹐蜀因之。唐隸夔州路﹐置云安鹽監﹐宋開寶六年升云安軍﹐縣屬焉﹔熙寧析置安義縣﹐尋廢﹐建炎間屬夔﹐仍置軍。元置云安軍﹐後攺云安縣。洪武四年歸附﹐爲云安州﹐七年攺云陽縣﹔其地兩山夾江﹐四時多雲故名。邑分二鄕九里﹐居仁鄕五里﹐東市﹑西市﹑從善﹑仁慈﹑仁愛﹔安義鄕四里﹐路陽﹑髙陽﹑云興﹑上溫。」人物志首載漢扶嘉﹐朐■﹝月忍﹞人。引舊志載﹕「嘉母於湯溪水側遇龍後生嘉﹐及長占吉巧發奇中。」按嘉實避秦亂隱居漢成山﹐髙祖爲漢王時嘉勸定三秦﹐髙祖以嘉志在扶翼﹐賜姓扶氏﹐爲廷尉﹐食邑朐■﹝月忍﹞。

云陽縣誌四卷淸乾隆十一年刊本﹝故宮博物院圖書館藏﹞

淸曹源邦修﹐陳嘉瑯纂。源邦字風萬﹐浙江嘉善縣人﹐康熙五十三年舉人﹐雍正十年任云陽知縣﹐任滿去﹐乾隆六年回任。嘉瑯﹐云陽縣人﹐庠生。按本志所述沿革﹐與前志間有不同﹐謂云陽爲秦朐■﹝月忍﹞縣地﹐六朝時爲云安。宋開寶六年置云安軍﹐屬夔州路﹔元攺爲云陽州﹐明降爲縣﹐屬夔州府。沿革篇後附考訂﹐謂朐■﹝月忍﹞故城在今縣城西﹐卽萬戶故城是也﹔並引《舊唐書﹟地理誌》載﹐「萬戶城在云安縣西三十里」以爲證﹐又引《水經注》謂﹕「朐■﹝月忍﹞縣在巴東郡﹐故城猶在﹐跨山坡﹐南臨大江。」其沿革考訂所徵引諸書皆注明出處﹐頗具編例﹐較前志所述沿革爲該。云陽舊志明以前無考﹐自明嘉靖楊鸞志後﹐有無修纂亦不可考矣。此志創修於乾隆乙丑﹐嘉瑯據其父所輯之邑軼事數冊增纂而成﹐而未參鑑楊鸞舊志焉﹐是時《楊志》已不易求得矣。按其書列分野﹑沿革﹑山川﹑形勝﹑戶口﹑賦役﹑學校﹑秩官﹑祀典﹑風俗﹑人物諸篇﹐紀載龐浩﹐頗費搜集考訂之勞。云陽位在川江中流﹐巫山北尾﹐形勢扼要。山有飛鳳﹑馬嶺之奇﹐水有岷江﹐彭水之利。人物著於史冊者﹐有扶嘉﹑黃中薛﹑顏壽孫﹐文章有李遠師﹑奭少陵﹑康節。物產有鹽井﹐在飛鳳﹑馬嶺二山間﹐富饒爲蜀省稱著。

江油縣誌二卷淸雍正五年刊本﹝上海圖書館藏﹞

淸彭阯纂修。阯字基土﹐江南溧陽縣人﹐舉人﹐康熙六十一年任江油知縣。按江油誌書明以前無可考﹐此志爲彭阯官江油時所修﹐是時文獻凋殘﹐勒成不易。其志體例凡三十九門﹐上無大綱﹐下無子目﹐書中所紀鹽茶﹑礦產﹑鄕裏﹑市場﹑壩場﹑兵營﹑勝景諸門爲詳。志成後三十餘年﹐乾隆辛巳﹐知縣瞿緯曾依阯原本﹐增補雍正八年平武縣撥歸之讓裏﹐以及三十二年之事續修﹐是爲增續雍正五年本。江油沿革﹐自後魏武帝置江油郡﹐西魏又置江油縣爲附郭邑。隋廢攺爲平武﹐唐天寶復置江油郡﹔宋﹑元爲龍州﹐省江油縣入州。明復江油縣﹐屬劍州﹔嘉靖四十年攺屬龍安府。淸順治初並江油於平武﹐康熙元年復置江油縣﹐屬龍安府。

峨眉縣誌十二卷淸乾隆五年刊本﹝故宮博物院圖書館藏﹞

淸文曙修﹐張弘■﹝日夫﹞纂。曙字東寅﹐號瀛海﹐湖南桃源縣人﹐康熙癸巳科舉人﹐雍正八年任峨眉知縣。弘■﹝日夫﹞峨眉縣人﹐康熙丁酉科舉人。《峨眉縣誌》創修於明嘉靖辛丑﹐再修於天啟乙丑﹐三修於淸康熙乙丑﹐至此志凡四修。曙官峨眉凡十一載﹐初延弘■﹝日夫﹞及李堂悟同纂縣誌﹐久不成編﹐後得邑人楊笥存所爲縣誌稿﹐所紀康熙五十六年以前之事皆備﹐弘■﹝日夫﹞再爲增補﹐綴成是書﹐時在乾隆庚申歲。其書體例﹐率多冗雜﹐紀載亦多缺誤﹐尙未全臻詳實也﹐峨眉以山得名﹐漢爲南安縣地﹐隋置峨眉縣﹐以縣在峨眉山東麓故名。峨眉山脈﹐自岷山綿延而來﹐爲大小金川與岷江之分水嶺。縣境山脈中又有邛崍山脈﹐至峨眉縣突起﹐而爲大峨﹑中峨﹑小峨三秀峯﹐三山相連﹐名曰三峨。以大峨尢秀麗﹐巖洞重復﹐登山者自麓而上﹐及山之半﹐更歷八十四盤﹐山徑如綫者六十里﹐始達其巓。宋範成大謂﹐天下登山險峻﹐無踰於此者。洞以伏羲﹑女媧﹑鬼谷諸洞最著﹐又有雷洞﹐時出雲雨。中峨山在縣南﹐小峨山更在中峨之南。按峨眉之名﹐見《華陽國誌》謂南安縣有峨眉山。又據《■﹝木咢﹞嚴經》名光明山﹐《山海經》名西皇人山﹐《三皇經》名勝峯﹐又曰第七洞天。《水經注》謂。蛾眉山去成都千里﹐然秋日淸澄﹐望見兩山相峙﹐如峨眉然。

洪雅縣誌五卷明嘉靖四十一年刊本﹝天一閣藏﹞

明束載修﹐張可述纂。載雲南曲靖縣人﹐嘉靖三十五年任洪雅知縣。可述字惟孝﹐別號雲山野樵﹐洪雅縣人﹐嘉靖丙午舉人﹐歷官咸寧知縣﹑兵部武選司主事﹑職方員外郎﹑浙江按察司僉事﹑貴州布政司右參議。按此志爲縣教諭王崇阜采摭典故﹐考訂筆削﹐定例編次﹐斷自可述。其書體例﹐分疆域﹑縣紀﹑縣表﹑星分﹑山川﹑地名﹑古迹﹑丘墓﹑寺觀﹑風俗﹑政教﹑秩官表﹑名宦﹑列傳﹑建設﹑祠祀﹑食貨﹑戶口﹑田賦﹑歲辦課程﹑庸調﹑兵防﹑驛傳﹑人物﹑鄕賢﹑仕籍﹑列女﹑仙釋﹑藝文﹑雜著諸門。縣紀載﹕「後周置洪雅鎭﹐隋開皇十三年置洪雅縣﹐屬眉山郡。唐武徳元年攺置乾州﹐開元八年州廢﹐爲洪雅縣﹐屬眉州。宋屬嘉州﹐慶元六年升爲嘉定府﹔元中統元年置嘉定路﹐省洪雅入夾江縣。明成化十八年分夾江置洪雅縣﹐屬嘉定州﹐領鄕六﹐洪川﹑中保﹑安寧﹑保安﹑義和﹑安賢。」按志所述六鄕之習俗﹐各不相同﹐洪川則多貨木器﹐安寧則多造舟賃載﹐能操之以歷三峽之險﹔義和則多賣蔬﹐𨿽業儒者多﹐而健訟者亦恆什九﹔保安則多鬻薪炭﹐輸賦稅﹔中保則多入林箐取木﹐貨於營室者﹐中保之花溪﹐富庶甲於四境。而洪川﹑保安間多推剽爲姦﹐其服飾則舊時多朴素﹐近則婦女爲艷妝﹐髻尙挺﹐袖廣長﹐男子則士冠方巾。按縣紀一篇﹐敍及沿革及縣屬六鄕之物產風俗民情﹐而疏言邑之大事﹐又不用編年體例﹐以分鄕裏記述﹐爲別出之一體也。

三臺縣誌八卷淸乾隆五十一年刊本﹝故宮博物院圖書館藏﹞

淸鄭璇纂修。璇字蒪村﹐江蘇太湖廳人﹐舉人﹐乾隆四十七年任三臺知縣。三臺設縣﹐自淸雍正十二年升潼川爲府﹐卽於府治所增設附郭縣﹐因於郡治之西有三臺山﹐故曰三臺縣。建縣後五十年﹐郡守張松水屬璇創修縣誌﹐璇以新修《潼川志》輯錄三臺縣境事﹐以天地﹑人民﹑政事爲三綱﹐以疆域﹑山川﹑人物﹑選舉﹑食貨﹑賦役等爲條目﹐粗定體例﹐艸率成書﹐紀載簡略。乾隆原本﹐僅存此本﹐而嘉慶重刻本﹑民國石印本﹐傳者猶爲多。

天全六番稿不分卷淸康熙四十六年刊本﹝上海圖書館藏﹞

淸張韜纂。韜字權六﹐浙江海寧縣人。天全﹑六番爲髙﹑揚二土司之地﹐古分爲二﹐後爲合銜世爵招討使。境內有天全寺﹐六番者﹐馬村﹑蘇村﹑金村﹑楊村﹑隨龍東村﹑西碉村是也。由雅州入﹐過飛仙關﹐兩崖峭壁﹐髙五千仞﹐下臨深溪。以多河爲界﹐渡河卽天全土司境。此書韜僅敍天全沿革﹐土司轄境﹐山川要塞﹐商賈匯聚之所合一篇。而以地勢難以文章形容者﹐托之以詩。有《入峽詩》《渡瀘詩》《出棧詩》《蓉城詩》四集﹐皆詠天全六番之地之事也。按此書爲詩體地誌﹐詩體地誌由來遠矣﹐《尙書》之《五子歌》﹐蓋其源也。《漢書﹟藝文志》載各地歌詩﹐如《洛陽歌詩》《河南歌詩》﹐猶如今方誌之一部也。至唐以後有「竹枝詞」﹐專詠地方物產風土人情﹐皆爲詩體地誌體裁也。

打箭鑪志二卷淸乾隆五十八年修﹐抄本﹝上海圖書館藏﹞

不著纂人。按此志分建置﹑疆域﹑職官﹑山川﹑津渡﹑城垣﹑廨宇﹑營汛﹑壇廟﹑關榷﹑土司﹑驛遞﹑夷賦﹑賞賫﹑土俗十五門。職官列「昭磨」一員﹐雍正十一年始設雅州府昭磨駐打箭鑪﹐昭磨官名也。山川附形勝﹑古迹﹐津渡附關隘﹐土司有冷邊土司﹑沈邊土司諸目。此本無序例﹐紀載至乾隆五十八年止。

打箭廳志二卷稿本﹝上海圖書館藏﹞

淸劉廷恕纂。廷恕事迹未詳﹐按此志分星野﹑輿圖﹑建置﹑沿革﹑疆域﹑山川﹑形勢﹑關隘﹑城池﹑衙署﹑寺觀﹑祠壇﹑津梁﹑古迹﹑賦役﹑鹽政﹑茶政﹑郵政﹑鄕裏﹑物產﹑水利﹑風俗﹑歲支﹑倉儲﹑庫儲﹑課稅﹑夷賦諸門。據沿革所敍﹐謂﹕打箭鑪相傳漢武侯南徵﹐遣將郭達安鑪造箭之地。爲南詔地﹐隸靑海部落﹐明永樂五年土目阿旺堅恭以隨徵明玉珍功﹐授爲明正土司軍民宣慰使司世職。淸康熙三十九年被藏人昌側所據﹐四川提督唐希順進兵誅昌側﹐以故土司裔承襲﹐甲勒恭徳繼明正土司轄管十三鍋莊。雍正八年設分駐打箭鑪雅州府同知﹐汰驛丞並同管理廳﹐統轄各土司部落﹐隸建昌道﹐是爲設廳之始也。

重修射洪縣誌八卷淸乾隆五十一年刊本﹝故宮博物院圖書館藏﹞

淸沈詩杜纂修。詩杜字佳亭﹐浙江山陰縣人﹐乾隆三十四年進士﹐四十四年任射洪知縣。射洪爲潼川府屬縣﹐按本志沿革謂﹕「縣爲漢之郪縣地﹐西魏時始置射洪縣。」考縣誌於明成化時知縣李森﹑郭鏜始修﹐萬曆時又續修﹐志版皆毀於甲申變後。淸康熙五十一年知縣唐麟翔復成縣誌﹐其書亦不傳。此志於乾隆癸卯知府張松孫以《唐志》簡而不贍﹐因命詩杜重修﹐成於丙午歲。搜羅頗繁﹐然終不免參錯不精。射洪爲四川產鹽最盛之區﹐有赤車﹑大潤﹑石灘﹑福來﹑永勝﹑大峝﹑云井諸井﹐明淸設有鹽務大使駐之。本志職官有鹽官一目﹐備述歷朝鹽官。射洪人物文學有唐陳子昂﹐爲射洪人﹐爲詩雅音振起六代﹐典型海內。子昂長子陳光﹐字孔明﹐光子易輔﹑簡輔﹐亦皆善詩文﹐名聞蜀中。

鹽亭縣誌四卷首一卷淸乾隆二十七年刊本﹝上海圖書館藏﹞

淸董夢曾纂修。夢曾山東定陶縣人﹐拔貢﹐乾隆二十五年任鹽亭知縣。鹽亭爲漢廣漢郡地﹐西魏恭帝時攺名鹽亭﹐隋廢﹐唐復置﹐屬梓州﹐宋元以後屬潼川。縣誌明以前無聞﹐自淸康熙丙辰邑人張泰階就所見聞爲《古鹽亭誌略》﹐丁丑邑令吳宏有因之爲縣誌﹐乾隆十七年胡華訓重修﹐而未付刻。後十年夢曾官鹽亭時﹐繼《吳志》稿而成是書。其書體例﹐分輿地﹑人物﹑藝文三類﹐子目四十有六。輿地誌所紀﹐於山川﹑名勝﹑物產較詳﹐藝文志錄杜甫詩頗多﹐如《行次鹽亭詩》﹐杜甫嘗歷其境也。其書編次頗有條貫﹐體例簡括﹐徵引諸書皆注明出處﹐爲蜀中方誌之雅確者。

中江縣誌五卷淸康熙五十四年刊本﹝上海圖書館藏﹞

淸李維翰﹑李來儀修﹐王一貞纂。維翰號西屏﹐鑲黃旗襄平人﹐歲貢﹐康熙四十五年任中江知縣。來儀號丹崖﹐浙江長興縣人﹐貢生﹐康熙五十一年任中江知縣。一貞字位中﹐綿竹縣人﹐康熙四十五年任中江縣教諭。中江爲晉五城縣地﹐北周置玄武郡﹐隋廢﹐宋眞宗朝復置中江縣﹐迄元﹑明﹑淸未更。縣誌明以前無可考﹐據本志來儀序謂﹕「在明一修於嘉靖﹐再修於國朝之己酉丙寅。」而未詳言修志原委。此志爲維翰創志稿於康熙五十一年﹐以調知昌平去﹐書未及付梓﹐委以邑孝廉李藻繼理其事。及來儀來任﹐復囑教諭王一貞增訂其稿﹐編次爲五卷﹐爲綱者九﹐爲目八十有一﹐歷四年始刻成書。但按其凡例所述﹐志實康熙二十四年邑令祝兆麟始議爲之﹐風俗志爲兆麟撰稿焉。自創修迄書成﹐凡三十年。疊經補訂﹐故訛謬絕少。自宋至明淸﹐其間中江往事紀載極詳。如人物志所載蘇易簡﹑蘇舜欽祖孫﹐吳叔永﹑吳忠肅伯仲﹐以及徐士傑﹑宋方麓諸傳﹐摭采頗繁﹐修辭亦有義法﹐可推蜀省方誌之佳作也。

蓬溪縣誌二卷淸康熙十一年刊本﹝北京圖書館藏﹞

淸潘之彪纂修。之彪丹陽縣人﹐順治十八年進士﹐康熙七年任蓬溪知縣。此志爲之彪官蓬溪時纂成﹐康熙十一年付刻。書成卽遭兵燹版毀﹐印本流行不多。康熙十九年知縣周甲徵卽欲重刻不果﹐五十二年知縣徐纘功依原本加增而重刻之。查蓬溪誌書此本以前無可考﹐此志今原本不多見矣。其書編輯簡略﹐體例以事定篇﹐不具史法﹐紀載亦不過槪述大略而已。蓬溪爲漢廣漢郡地﹐唐始置蓬溪縣。邑四境皆山﹐中有溪曰蓬溪﹐流廣二百餘里﹐其間岡巒糾紛﹐溪發源於蓬萊山故曰蓬溪。山有蓮萊諸峯﹐以龍多山最秀拔﹐在邑治東﹐爲蓬邑八景之一。相傳晉永嘉中廣漢人馮蓋羅煉丹於此而道成﹐猶有遺迹存焉。唐孫樵有《龍多山錄》﹐語此山奇崛古雋﹐刊畫甚工。宋何麟有《龍多山詩》﹐均見載於本志藝文志。

安嶽縣誌三卷淸康熙六十年刊本﹝上海圖書館藏﹞

淸鄭吉士修﹐周於仁纂。吉士字西銘﹐仁和縣人﹐舉人﹐康熙五十年由衢州府教授升任安嶽知縣。於仁字文居﹐號仙山﹐安嶽縣人﹐康熙舉人﹐雍正間仕福建永春知縣﹐以所見聞著有《澎湖誌略》《渡海輿記》《暮遊集》等書。安嶽建置﹐自後周建徳四年置普州安嶽縣﹐隋廢州﹐以安嶽縣隸資陽郡。唐復置普州﹐宋州縣廢﹐元復安嶽縣﹐屬潼川府﹐明淸因之。《宋史﹟藝文志》有楊泰《普州誌》三十卷﹐是爲紀載安嶽縣事之始﹐明萬曆間知縣李英奇始創修縣誌。此志爲吉士仕安嶽時﹐延於仁因李英奇縣誌增修而成﹐康熙己亥知縣姚孔鏞始爲之梓成。按此志體裁簡約﹐紀載詳核﹐采摭筆述﹐皆出於仁一人。

重修丹稜縣誌七卷淸道光二十八年修﹐稿本﹐淸丁晏手跋﹝上海圖書館藏﹞

淸髙士魁纂修。士魁字紫峯﹐山陽人﹐道光十三年知丹稜縣﹐二十八年纂成此志稿﹐未見有刊本。其書分地理誌﹑建置志﹑祠祀志﹑田賦志﹑官師志﹑人物志﹑選舉志七篇。丁晏跋稱其書﹕「仿康對山《武功志》簡雅有法。」今觀此志不過仿《武功志》形貌耳﹐修辭艱澀﹐述事不昭。對山之書﹐行文首尾相貫﹐文簡事該﹔且具褒貶善惡﹐勸鑑尢嚴﹐士魁之書遠不及此。例如此志人物志《李塾傳》敍塾復舉賢良方正下一句曰「是科六論﹐四曰問郎十二備如何一題。」行文艱澀﹐使覽者不詳何義焉。而丁晏跋爲之說明﹕「余考之《玉海》官制﹐十二備﹐宋元丰之制也。元丰六年八月﹐吏部尙書李淸臣賜承務郎以上卿一貫出身﹐歷任功過如備。」是爲此志文簡不詳﹐事不考據之一例也。按此志建置志﹕「丹稜在秦爲蜀郡地﹐漢置南安縣屬犍爲郡﹐南齊設南樂郡﹐後周明帝分置齊樂縣﹐武帝攺曰洪雅。隋開皇十二年因邑南有洪雅鎭立爲縣。今攺治曰丹稜。」按丹稜縣誌有乾隆二十六年李光泗修縣誌十二卷﹐光緒三十一年顧汝萼修縣誌十卷﹐此志爲未刻之孤本。

彭山縣誌七卷淸乾隆二十二年刊本﹝故宮博物院圖書館藏﹞

淸張鳳翥纂修。鳳翥字梧岡﹐浙江上虞縣人﹐乾隆十三年進士﹐十六年任彭山知縣﹐二十三年去任。按此志爲今存《彭山縣誌》最古之書﹐其書體裁則仿之康對山《武功縣誌》﹐分建置﹑溝洫﹑風俗﹑官師﹑人物﹑藝文﹑平番七篇。爲鳳翥官彭山時所纂﹐是時文獻難徵﹐摭采不易﹐以知其始創之難也。捲前有張之浚序﹐稱﹕「其提綱絜領﹐條分縷析﹐不縟不遺﹐眉目淸楚﹐義旨蘊含。」之浚字玿美﹐嘗參纂《五涼志》﹐頗知志乘之學也。彭山爲漢犍爲郡武陽縣地﹐南朝梁攺爲犍爲﹐西魏攺曰隆山。唐貞觀二年始稱彭山縣﹐明淸時廢而復置者累﹐淸屬眉州。

瀘州鄕土地理教科書一卷淸光緒三十四年瀘州正本女學堂鉛印本﹝上海圖書館藏﹞

淸李正華﹑彭植昌纂﹐二人事迹均未詳。此書編成後﹐呈四川提學使審定刊行。書序略云「因思兒童入學之初不明鄕土大勢﹐而遽授以全國地理﹐不特無踐學部頒定之教程﹐抑且無以收兒童領悟之實。吾瀘建設學校歷有年﹐益以本鄕之調查﹐編爲鄕土地理一書。書專爲瀘州初等小學編纂﹐爲首二學年之用﹐全書共一卷﹐分三十一章﹐訂一百課。」按此書編例﹐首列瀘州屬簡明地圖﹐次凡例﹐次瀘州全圖﹐瀘州直隸州﹐瀘州大勢﹑疆界﹑區域﹑地勢。屬地地勢分江安﹑合江﹑納溪﹑九姓鄕﹐山脈﹑河流﹑戶口﹑人口﹑天气﹑物產﹑農業﹑工業﹑商業﹑畜牧﹑水產﹑宗教﹑教育﹑交通﹑民風﹑關塞﹑灘險﹑釐卡﹑賦稅﹑鹽﹑官制﹑積貯﹑風景﹑本州十鄕﹐屬地江安﹑合江。以上諸門按「循序」編次。

納谿縣誌十卷淸嘉慶十八年刊本﹝徐家匯藏書樓藏﹞

淸趙炳熊纂修。炳熊江西安福縣人﹐監生﹐嘉慶十七年任納谿知縣。納溪舊志﹐據炳熊本志序云「多出抄本﹐缺略不全。」考《納豁志》﹐有康熙二十五年知縣王帝臣所修縣誌﹐五十四年知縣蔡璉重修縣誌﹐皆爲稿本不傳。此志爲炳熊與縣教諭徐行徳﹑訓導張學■﹝經﹐音代糹﹞等輯成﹐其體例分星野﹑建置﹑疆域﹑田賦﹑學校﹑風俗﹑秩官﹑人物﹑藝文九門﹐凡七十二目﹐捲前有星圖﹑縣境圖。同治五年有增刻本﹐民國九年有石印本﹐原刻本今極稀少。按建置沿革謂﹕納谿於隋﹑唐爲瀘州之雲溪裏﹐宋於溪口置軍寨設遞運﹐皇祐二年置納溪巖﹐紹興五年升爲縣。」然據《宋史﹟地理誌》載納谿於紹定五年升縣。按紹興﹑紹定相越八九十年﹐疑有一誤。抑其間更有歸並﹐須待考證焉。

內江縣誌五十四卷舊抄本﹝復旦大學圖書館藏﹞

淸顧文曜纂。文曜事迹未詳。按此志凡例云「系據嘉慶四年邑令張搢所修邑志﹐及嘉慶十二年徐丰續增之本﹐按現存案卷核對﹐加以增補箋正。」其書體例﹐自星野迄外紀共五十四門﹐職官至嘉慶十六年止﹐分門𨿽多﹐但每門僅寥寥數頁。然所備述者﹐皆前志之所未載﹐頗有資考之用。按內江爲漢資中縣地﹐北周於中江水濱置漢定戍﹐後攺曰中江縣﹐縣治在今縣治西﹐隋避諱攺中爲內﹐徙治於漢安戍城。元省縣入資州﹐明復置﹐淸因之﹐屬資州。

井研縣誌二卷淸雍正十三年刊本﹝上海圖書館藏﹞

淸黃光燦修﹐劉琨纂。光燦字輝五﹐雲南易門縣人﹐舉人﹐雍正七年選任井研知縣。琨井研縣人﹐乾隆三年舉人﹐十歲而孤﹐家貧﹐中舉後未仕﹐教徒鄕裏﹐與弟瑋﹑瑜以文名鄕邦。據本志建置謂﹕「隋開皇十一年置隆山郡﹐廢蒲亭縣﹐置井研縣。」按井研建縣自隋始﹐縣誌則創修於明景泰間知縣馮讓﹐成化間知縣丁銳﹑萬曆間知縣杜如桂又先後重修﹐明志則歲久散佚。此志爲淸修縣誌之始﹐凡八門﹐曰疆域﹑曰建置﹑曰祀典﹑曰食貨﹑曰職官﹐曰科第﹑曰人物﹑曰藝文﹐書前有星野﹑疆域﹑縣治三圖。按其書體例﹐乃據萬曆《杜志》﹐只增疆域﹑建置﹑食貨﹐科第四門﹐四門資料則摭采通誌﹐而未自行搜羅考核﹐終不免艸率成書。

直隸綿州誌十九卷淸乾隆元年刊本﹝北京圖書館藏﹞

淸屠用謙纂修。用謙字益受﹐號畏庵﹐湖北孝感縣人﹐康熙六十年進士﹐授吏部主事﹐後出知河南禹州﹐雍正十一年調綿州知州。按本志沿革﹐綿州爲漢涪縣地﹐隋開皇五年攺曰綿州﹐其後廢置靡常。淸初因明制爲綿州﹐屬成都府﹐雍正元年攺爲直隸州﹐屬松茂道﹐領徳陽﹑安縣﹑綿竹﹑梓潼﹑羅江五縣。州地踞成都平原﹐四塞山形如斗﹐涪水﹑安水合流於境﹐故物產饒富。綿州舊志﹐此志以前未可考焉﹐此志先爲郡生何雄裔等艸輯志稿﹐用謙爲之考證校錄﹐擬定體例﹐訂綱爲四﹐一曰考詳本末﹑二曰表紀姓氏﹑三曰傳徵獻﹑四曰編昭文﹐析門凡十九﹐各門冠以小序﹐分目凡百有九。卷首有幅幀圖﹑綿州輿圖﹑綿州曁五屬縣輿地圖﹐所繪州境四至山川村鎭甚詳。按《綿州誌》自此志後﹐有嘉慶間知州李在文修州誌﹐同治間知州文棨修州誌﹐皆用此志體例。

安縣誌四卷淸乾隆五十四年寫刊本﹝上海市歷史文獻圖書館藏﹐現藏上海圖書館﹞

淸張仲芳纂修。仲芳字望林﹐號薌圃﹐江蘇寶山縣人﹐乾隆三十三年舉人﹐四十七年由四庫全書館議敍﹐選授安縣知縣。按此志創修於知縣施廷鈞﹐纂成山水﹑鄕村﹑物產三篇﹐仲芳官安縣復繼纂輯﹐告成於乾隆癸卯。此志全編分爲四綱﹐曰建置﹑曰庶徵﹑曰富徵﹑曰教徵﹐統目十六。爲《安縣誌》首創﹐體裁篇目立名不雅﹐如富徵之富字以代賦﹐不知何義焉﹐紀載亦頗見缺誤。按安縣建置﹐爲漢洛縣地﹐晉僑置晉興﹑益昌﹑西充三縣﹐隋爲金山﹑神泉二縣﹐唐爲龍安﹑西昌﹑神泉三縣。宋省西昌入龍安﹐以龍安﹑神泉二縣屬石泉軍﹐軍治龍安﹔元攺軍爲安州﹐以龍安﹑神泉二縣省入州﹐明降州爲縣﹐淸因之﹐屬綿州。閱此志建置沿革﹐則頗多缺誤也。

茂州誌八卷淸乾隆五十九年刊本﹝故宮博物院圖書館藏﹞

淸丁映奎纂修。映奎貴州開泰人﹐乾隆三十四年進士﹐以知縣升茂州知州。據本志沿革﹕「茂州本古冉■﹝馬﹝戶外匕內﹞國地﹐漢始置汶山郡﹐唐貞觀七年攺爲茂州。宋﹑元時爲吐蕃﹑氐﹑羌所踞﹐明宣徳間置有土司治之。」按茂州在蜀境特邊之一隅﹐疆域遼闊﹐岷山西鎭﹐汶水南流﹐浸浸乎爲成都之屏障。淸時爲直隸州﹐民國攺州爲縣﹐今爲阿壩藏族自治州治。州誌據映奎此志序謂﹕「宋﹑元以前無可考﹐明宋秋崖延王玉壘創修《威茂通誌》﹐及薛南岐而書始成。康熙二十五年﹐知州李斯佺重修之﹐未經授梓。」此志爲映奎訪得《李志》寫本﹐依次增纂而成﹐全書共十門﹐每門各有小序。但體例未臻﹐紀載疏略﹐似爲未成稿也。

汶志紀略四卷淸嘉慶十年刊本﹝徐家匯藏書樓藏﹞

淸李錫書纂修。錫書字見庵﹐山西靜樂縣人﹐乾隆五十五年進士﹐嘉慶四年任汶川知縣。六年調署蒲江﹐八年調署蓬州﹐十六年回任汶川﹐是年秋領咨到京引見﹐十八年再回任汶州﹐二十年去任。嘗三仕汶川﹐參差者十有六年﹐故知邑事甚詳。錫書嗜學好著書﹐尢長於《易》《禮》﹐著有《河洛圖說》《周官圖說》《署山又見》等書。是編爲錫書親爲執筆﹐邑士髙從孔﹑孟其敏輩相協編輯﹐成於嘉慶十年﹐卽在是歲付梓。其後道光﹑同治曾二次增補職官﹑選舉﹑孝義諸門﹐光緒二十二年又增《續志》四卷﹐按是編疊經增續翻刻﹐傳本較多﹐而原本則極稀有。按汶川居四川西部﹐在岷江上游﹐東界東岷山﹐西界西岷山﹐其縣在東﹑西岷山之間。據沿革﹐漢爲漢陽郡地﹐後周始置汶川縣﹐唐時屬茂州﹐明攺屬成都﹐淸雍正五年復屬茂州。其縣川流﹐岷江爲縣之大水﹐源出岷山主峯羊膊嶺南﹐縣名蓋取岷江之意。而不曰岷﹐而曰汶者﹐《禹貢》曰「岷山道江。」《史記》作「汶山道江」。《司馬溫公類篇》注汶音岷﹐汶與岷﹐蓋二字而一義﹐古人名江則汶﹐名山則岷﹐以示區別耳﹐縣之古迹﹐有石紐村﹐卽刳兒坪﹐相傳爲聖母生禹處﹐其地有禹王廟﹐聖母祠。按禹生石紐之說﹐始見於揚雄《蜀王本紀》云「禹汶山郡廣柔縣人也﹐生於石紐。」《寰宇紀》云「石紐村在今茂州之汶川縣北四十里。」《括地誌》云「石紐在汶川縣西七十三里。」《元和志》云「禹生處名刳兒坪。」諸書皆言禹生石紐﹐石紐在汶川縣境。風土志載縣物產﹐有錫書小序曰「余爲邑志﹐而鳥獸艸木之類不可得而知也。邑人董敏徳成有《物產》一卷﹐爲采其尢雅者﹐載其重者﹐聊備一格。」按是編所載物產之尢著者﹐有艸坡所產之白熊﹐板橋所產之金釵石斛。白熊卽熊貓﹐俗呼太吉圖﹐產於汶川之艸坡鄕﹐胸部有金黃色者爲尢貴﹝參民國修《汶川縣誌》﹞。石斛爲藥材﹐以川省爲佳﹐川產以汶川尢上。

忠州誌十二卷淸同治十二年刊本﹝上海圖書館藏﹞

淸侯若源修﹐柳福培纂。若源字菊坡﹐天津南皮縣人﹐舉人﹐同治十年任忠州知州。福培字存愚﹐忠州人﹐貢生。忠州爲今忠縣﹐據《華陽國誌》爲春秋戰國時巴子國地﹐秦爲巴郡地。本志沿革謂﹕「忠州漢臨江縣地﹐至唐始名忠州﹐州舊屬重慶府﹐雍正時升爲直隸州﹐領丰都﹑墊江﹑梁山三縣。」考州誌創修於淸乾隆間﹐傳有寫本﹐道光六年知州吳友箎延州人熊履靑纂《忠州直隸志》八卷﹐始有刻本。此志繼道光《熊志》重修﹐若源官忠州時延福培編纂成稿﹐若源以調龍安州去﹐知州慶徵付刻成書。其書體例﹐分方輿志﹑建置志﹑職官志﹑政令志﹑武備志﹑祀典志﹑賦役志﹑學校志﹑選舉志﹑人物志﹑外志﹑藝文志十二門。事倍熊履靑所修州誌﹐履靑之志乃依其祖熊文稷筆記所錄爲之。按本志藝文有文稷撰《桃花魚記》一文﹐嘉慶時修《四川通誌》﹐亦以此文收入藝文志﹐因其文中有「其地於淳熙十年石出雙魚」之句﹐誤爲宋人之作。按桃花魚卽水姆﹐爲忠州特產。本志方輿志物產﹐引舊志紀桃花魚﹐於桃花開時產於州屬之云根驛外積水潭中。其形如白桃花﹐須影畢肖﹐過時則化爲烏有矣。本志藝文志有魏鳳儀《詠桃花魚詩》。及文稷《桃花魚記》﹐記云「是魚形出五色﹐近淡墨蕊﹐其足也﹐生於社日前後﹐桃花開時始逐隊而出﹐入夏日卽化去﹐士人以形似桃花故名。」

酆都縣誌八卷淸康熙四十九年刊本﹝北京圖書館藏﹞

淸王廷獻修﹐林樨纂。廷獻字文在﹐浙江海寧縣人﹐康熙三十年進士﹐三十六年任丰都知縣。樨丰都縣人﹐舉人。按此志仍用楊溫甫修《丰都縣誌》體例﹐分輿地﹑建置﹑賦役﹑秩官﹑選舉﹑名勝﹑藝文七類。志稿未竟而廷獻他調﹐繼任知縣朱象鼎爲之訂補刻行﹐並增《補遺》一卷。丰都建縣始於隋﹐析臨州置丰都﹐明初攺爲丰都。邑東二里有平都山﹐其地多木﹐蔭森蕭瑟﹐山後有閻王殿五云洞﹐世所傳爲司冥之都也。

裏塘誌略二卷淸嘉慶十五年愛日堂抄本﹝旅大圖書館藏﹞

淸陳登龍纂。登龍字秋坪﹐閩縣人﹐事迹未詳。按是書卷前有登龍之鄕友髙城序﹐序云「秋坪於丁未歲預選大挑﹐分發蜀中補靑神令﹐調辦裏塘糧務﹐而成《西藏裏塘誌略》兩卷﹐丁卯丁憂歸裏﹐遂不復仕。」髙序未署年月﹐成稿時期無考。且書中又無凡例目錄﹐其書編次﹐有建置﹑形勢﹑疆域﹑山川﹑津梁﹑塘晡﹑職官﹑夷職﹑兵制﹑土兵﹑貢賦﹑土官﹑寺廟﹑喇嘛﹑天時﹑土則﹑城市﹑物產﹑風俗﹑雜記二十篇。目次頗嫌雜混﹐且塘晡之晡字﹐未詳何意﹐又置天時於後﹐亦欠編次。夷職所敍爲土司﹐兵制爲駐防軍﹐土兵爲土守備﹑土把總﹑土練﹑土馬兵﹐設於乾隆十四年﹐貢賦爲土司夷賦﹐每歲徵納靑稞五百石﹐每夫折銀九錢﹐計折徵銀四百五十兩。三年一貢﹐當賦之年土官親入覲見﹐或遣頭人進京貢以方物。土官正土司江擺﹐康熙五十七年投誠﹐題放裏塘正土司世襲。雍正七年題放裏塘宣撫司﹐頒發雍字一千三百五號銅方印。乾隆三十年襲子安本病歿﹐嫡子丹晉襲職﹐三十三年頒換乾字一萬一千十八號印信一顆﹐進京引見﹐賞二品頂戴花翎。寺廟大住持四十五座﹐喇嘛二千八百四十五人。天時僅云「天气特異﹐冬多異風﹐暑亦衣裘」數字。土則一篇﹐與風俗相混。城市所紀﹐土司所住﹐碉樓圍繞﹐貧民則地無立錐﹐貧富懸殊。風俗敍喇嘛之享受肉酒衣履等等﹐女子習貿易﹐不責女紅。上卷凡十九篇﹐下卷雜記洋洋一巨冊﹐首敍糧務官﹐月支臺費六十兩﹐日支糧十四分﹐守備日支鹽茶銀八分﹐官役口糧七分。裏塘正土司每年領養廉銀五十兩﹐口糧靑稞三十石。六月初三日﹐土司舉跑馬會﹐七月三十日﹐喇嘛祭鬼於郊﹔八月初一日﹐堪布散茶於窮民﹐土司散麵食於眾﹔十月二十五日﹐爲宗哈巴城望日﹐燈火甚盛。裏塘有溫泉三處﹐■﹝忄壽﹞﹑浪二山生異艸﹐曰冬虫夏艸。磁器甚貴﹐土人用木碗﹐以葡萄根爲之。最後引王漁洋《隴蜀余聞》﹑陳鼎《滇黔記遊》爲結﹐書尾無跋。上海圖書館近入藏此志淸刊本二冊﹐爲雍正時所修﹐與此本無異。

●稀見地方誌提要卷十五

長興陳光貽學

○貴州

貴州圖經新志十七卷明弘治間刊本﹝北京圖書館藏﹞

明沈庠纂修。庠上元縣人﹐成化四年順天鄕試舉人﹐十七年成進士﹐弘治間任貴州提學副使。按此志爲庠與貴州宣慰使司﹑儒學教授葉楡﹑趙瓚等﹐參宋祝穆《方輿勝覽﹥及《一統志》諸書﹐裁定體例﹐以省﹑府﹑州﹑縣﹑衛﹑所﹑司爲次﹐山川﹑土產﹑人物﹑科甲﹐則各總匯一門。其書考究於《史記》《兩漢書》者頗精﹐故尢詳於古﹐而采掇唐﹑宋以來事物則略。據其凡例所言「貴州地理﹐自《遷史》而下皆載之﹐然自唐﹑宋及元爲詳。元志凡四﹐建置互有不同﹐蓋各據一時書之也﹐國朝亦兩有作。」按凡例言﹐唐迄元之時﹐諸史誌紀載已詳﹐故采摭則略歟。又言元志凡四﹐而今皆無考﹐明志亦有兩作﹐當修於此志以前﹐今亦不傳。按貴州建置沿革﹐戰國時楚黔中地﹐兼爲夜郎﹐且蘭諸國﹐秦屬黔中郡。漢初爲南夷地﹐元鼎六年開置牂牁郡﹐兼爲武陵郡地﹐屬荊﹑益﹑寧三州﹐後屬荊﹑寧二州。宋屬寧﹑郢二州﹐齊﹑梁因之﹐陳屬武州。周置費州﹐隋初屬庸州﹑牂州﹑費州﹐後攺州爲郡﹐屬梁州郡。唐屬黔州﹐攺置莊州﹐又攺置播州﹔尋復屬黔州﹐又攺屬黔中道。宋初爲羈縻地﹐熙寧後屬夔州路﹐元置思州﹑播州﹑八番﹑貴州﹑烏撒諸宣慰司﹐順元﹑新添﹑葛佬﹑都定﹑定云諸安撫司﹐普安﹑普定等路﹐分屬四川﹑湖廣﹑雲南各省。明初仍之﹐後置貴州布政使司﹐貴州始自立爲一省。

貴州通誌十二卷明嘉靖三十四年刊本﹝上海圖書館藏﹞

明謝東山纂修。東山字少安﹐自號髙泉子﹐射洪縣人﹐嘉靖二十年進士﹐歷貴州提學副使﹐累遷右副都禦史﹐巡撫山東。按此志捲前有嘉靖三十四年成都楊愼序﹐序云「此志東山主簡書筆削。博引經史﹐旁采子集。又參訪故老﹐咨詢儒生﹐浹洽而罔遺﹐精煉而無秕。」愼序極稱是書。按東山纂是書﹐與張道等據弘治間沈庠《圖經新志》遞事增修﹐漸具通誌輪廓。其書體例﹐自建置迄藝文﹐爲類四十有一﹐卷首列貴州布政司總圖一﹐省城圖一﹐府州衛所圖共二十八。

黔記六十卷明萬曆刊本﹐蓋有顧印嗣立﹑俠君等藏印﹝上海圖書館藏﹐卷二十五卷二十六缺﹞

明郭子章纂修。子章字相奎﹐號靑螺﹐又自號■﹝虫賓﹞衣生﹐泰和縣人﹐隆慶五年進士﹐官至兵部尙書。著《■﹝虫賓﹞衣生易解》《平播始末》《聖門人物志》《郡縣釋名》《■﹝虫賓﹞衣生劍記》《馬記》《粵艸》《蜀艸》《黔艸》《豫章詩話》等書。是書爲子章官貴州巡撫時所纂﹐漢州宋興祖﹝汝傑﹞正﹐貴溪畢三才﹝成叔﹞校。其書體例﹐分大事記﹑星野志﹑輿圖志﹑山水志﹑災祥志﹑羣祀志﹐止榷志﹑藝文志﹑學校志﹑職官志﹑貢賦志﹑兵戎志﹑郵傳志﹑公署志﹑公侯伯總兵參將都司守備表﹑總督撫按藩臬表﹑守令表﹑文武科第表﹑馳恩表﹑帝王事記﹑賢宦列傳﹐遷客列傳﹑寓賢列傳﹑孝子列傳﹑棲逸列傳﹑淑媛列傳﹑方外列傳﹑宣慰列傳﹑土司土官世傳﹑諸族傳﹑古今西南彜總論諸類。大事記分上下二卷﹐上卷記周﹑漢﹑蜀漢﹑隋﹑梁﹑晉﹑元七朝﹔下卷紀明建國以來之事﹐所述黔省隸屬中域之大事沿革甚詳。文筆簡潔。謂黔故西南彜﹐周﹑漢遂通中域﹐元始置順元路﹐明洪武﹑永樂間郡縣其地與楚﹑蜀﹑滇雁行並立。上置兩臺三司﹐下設郡州﹑衛﹑縣輿圖志﹐首列貴州總圖﹑省城圖﹐以下所領府﹑州﹑衛﹑縣﹑所各有城圖﹑地理圖﹐又各爲圖說。槪述建置沿革﹐道裏路程﹐山川形勢。只此兩類﹐貴州一省之沿革大事﹑地理形勢﹐槪括俱見。以下諸類﹐記貴州之典章制度﹐職官﹑人物﹑藝文﹐亦皆詳核。最后土司土官傳﹑諸族傳﹑古今西南彜總論三類﹐記貴州各種族及其分布﹐風俗習性﹐可推爲貴州省誌記載最備之書也。按此書遺佚已久﹐並未見重刻及傳抄本﹐此書近始發現﹐惜版刻磨滅﹐不能卒讀耳。《四庫全書》收郭子章《黔類》等書凡十三種﹐獨不收此書﹐而《黔類》提要中有云「所輯實事之書﹐非《黔志》也。」查《黔類》爲十八卷﹐輯錄貴州掌故之書﹐與此書體例殊異﹐疑輯《四庫全書》時﹐此書已遺佚不可得﹐故未收入也。

貴州通誌三十三卷淸康熙十二年刊本﹝徐家匯藏書樓藏﹐卷四至卷十抄配﹞

淸曹申吉纂修。申吉安丘縣人﹐順治十二年進士﹐康熙十年任貴州巡撫。貴州自明初建都指揮司﹐後攺爲布政司﹐分立府州縣﹐始與各行省並稱。通誌明弘治﹑嘉靖二志猶存外﹐又有郭子章之《黔記》﹐沈思克﹑龍文光所修通誌﹐諸書皆傳。此志爲申吉與布政使潘超先﹝馴﹞主修﹐成於康熙十二年﹐爲淸修通誌之始。其書全編凡三十八門﹐卷帙較明志擴增倍餘﹐而終於文獻難徵﹐仍不免疏簡。

貴定縣誌稿不分卷抄本﹝上海市歷史文獻圖書館藏﹐現藏上海圖書館﹞

按是稿爲貴州省通誌館貴定縣采訪處所編之呈稿。全編分爲四期。第一期呈稿﹐分貴定縣地圖﹑輿圖說明附建置沿革考﹑貴定各山﹑小道﹑羣水附城池﹑關梁﹑壇廟﹑祠宇﹑寺觀。第二期呈稿﹐分貴定市集﹑村集﹑倉儲﹑職官﹑學校﹑書院﹑學堂﹑咸同兵事﹑南鄕苗亂紀事﹑胡公平苗紀略。第三期呈稿﹐分貴定營汛﹑驛站﹑田賦﹑歷代選舉﹑團防﹑保甲﹑警察﹑物產﹑气候。第四期呈稿﹐分貴定名宦﹑土司﹑將校﹑仕籍﹑鄕賢﹑善行﹑隱逸﹑流寓﹑詩鈔﹑賢孝﹑節烈。貴定建縣﹐據本志建置沿革考謂﹕萬曆三十六年﹐析新貴縣之故平伐司﹐及定番州地置貴定縣﹐屬貴陽府。淸康熙二十六年罷新添衛﹐並其地於貴定﹐領新添﹑平伐﹑大平伐﹑小平伐四長官司。貴定各山﹐最髙曰雲霧山﹐在西鄕大平伐司境﹐山上有九池。陽寶山在縣北﹐爲邑之鎭山﹐筆岫插天﹐列如畫障。其次若文筆﹑天馬﹑松牌﹑金星﹑銀盤﹑梅山﹑天梯﹑白馬﹑連珠﹑龍山諸山﹐亦皆秀麗。勝迹有牟珠洞﹐在城西十八里﹐洞外有廟﹐廟內有石筍一株﹐髙二丈餘﹐玲瓏奇巧﹐洞內有石佛石龍石獅象。光緒中上海姚文棟撰有《牟珠洞記》。水以甕城河爲幹流﹐境水皆匯而下注於淸水江入烏江。貴定土產以煙爲大宗﹐自嘉﹑道間﹐閩﹑廣人僑寓於此倡種煙葉﹐輾轉偏於全縣﹐而以華山﹐王大衝所產爲最著﹐次則養馬寨﹑磨子田﹑蔡苗﹑昆新堡較差﹐其煙色淡黃﹐質軟而香。嘉﹑道間系合十觔爲一大包﹐光緒初攺以半觔一包曰白絲﹐又有四兩一包曰仿條。煙業大興時﹐煙店多至三百餘家﹐民國以來有運至鎭遠﹑銅仁﹑洪江復制條絲者﹐運至安順﹑遵義制絲煙者﹐亦有運至上海制卷煙者﹐煙以外產藥材﹐以天麻﹑桔梗﹑當參爲尙。

開州誌四卷淸乾隆四十五年修﹐抄本﹝上海圖書館藏﹞

淸王炳文纂修。炳文湖北人﹐貢生﹐乾隆四十四年任開州知州。開州爲元乖西軍民府地﹐明初置衛﹐崇禎三年攺衛設州﹐隸貴陽府﹔淸仍之﹐民國攺爲開陽縣。淸雍正五年知州馮夔颺纂《開州誌略》二卷﹐州誌自此始也。此志爲炳文纂成於乾隆庚子﹐補增《馮志》遺缺﹐又增修五十餘年之事﹐其書凡十六門﹐體裁詳核。

定番州誌二十一卷淸康熙五十七年修﹐抄本﹝南京圖書館藏﹞

淸夏文炳纂。文炳字若裏﹐又字麟園﹐定番州人﹐淸康熙二十年舉人﹐官江南旌徳知縣。此志文炳纂成於康熙五十七年﹐時定番知州年法堯欲爲之鋟版未果﹐藏稿於家。卷末其門人尹漣跋亦未言及何時剞劂﹐蓋當時未付梓也。其書以抄本流傳﹐其體例﹐卷一大事附災祥﹑卷三輿圖附城池﹑卷三星野﹑卷四建置沿革﹑卷五山川附橋梁﹑形勝﹑卷六風俗附气候﹑卷七田賦附物產﹑卷八學校附公署﹑卷九職官﹑卷十兵防﹑卷十一名宦﹑卷十二選舉﹑卷十三人物﹑卷十四孝義附烈女﹑義舉﹑卷十五殉難﹐卷十六土司附苗種﹑卷十七祠祀附寺觀﹑卷十八古迹附邱墓﹑亭臺﹐卷十九隱逸附流寓﹑卷二十仙釋﹑卷二十一藝文。大事門﹐自周楚頃襄王命莊蹯從沅水滅夜郎﹐渡牂牁略滇。及漢武帝元鼎六年定西南彜爲牂牁郡﹐而至淸康熙十五年止﹐以編年體例﹐兼述兵革災祥之事。建置沿革門謂﹕」漢武帝元鼎六年分牂牁地﹐置興右郡﹐唐爲郎州﹐五代爲八番﹐宋爲南寧州﹐元爲金築。明洪武四年彜長密定等內附﹐置金築安撫司隸四川﹔正統六年割金築安撫司直隸貴州﹐成化十年攺設程番府﹐爲貴州首郡。隆慶二年移程番府於省名貴陽﹐萬曆十四年設定番州於程番舊治﹐領長官司十六﹐副長官司三﹐裏四十五。淸因之。"山川門載﹐牂牁江在城北一里﹐古迹門謂牂牁卽今之東關﹐多有疏謬。按牂牁郡漢屬益州﹐其轄地甚廣﹐豈可一邑一州一處實之﹐故此志紀述志域﹐殊不免廣事搴摘﹐以滋紛紐焉。

安平縣誌十卷淸道光七年寫刊本﹝上海市歷史文獻圖書館藏﹐現藏上海圖書館﹞

淸劉祖憲修﹐何思貴纂。祖憲福建閩淸縣人﹐乾隆甲寅科舉人﹐道光四年任安平知縣。思貴字天爵﹐黔西州人﹐貢生。安平建置﹐始於明洪武間設平壩衛﹐淸康熙二十六年攺爲安平縣。淸初衛守盧大濟始修《衛志》一卷﹐康熙三十年知縣黃亮又修縣誌稿凡四十篇﹐道光二年知縣徐玉章增廣爲七十二篇﹐皆未付梓。祖憲仕安平時延思貴依據存稿重纂﹐訂爲志者凡十﹐曰天文﹐曰地理﹐曰營建﹐曰食貨﹐曰風土﹐曰文治﹐曰武備﹐曰秩官﹐曰人物﹐曰藝文﹐爲目者五十有三。其書體裁簡核﹐紀載從實﹐安平事迹從此可稽矣。

天柱縣誌二卷淸康熙二十二年刊本﹝北京圖書館藏﹞

淸王復宗纂修。復宗字元一﹐貴州安順府普安州人﹐康熙八年舉人﹐九年進士﹐二十一年任天柱知縣。天柱原爲所﹐所設於明洪武二十四年﹐爲苗民雜處。萬曆二十五年所吏目朱梓淸請割會同縣峝鄕四里﹐汶溪一所﹐並本所與原管苗寨三里成一縣。淸康熙二十一年復宗始纂成此志﹐其書所載﹐只紀建縣以來未及百年之事。全書爲上下卷﹐上卷分輿圖﹑疆域﹑星野﹑沿革﹑形勝﹑風俗﹑山川﹑古迹﹑城池﹑公署﹑學校﹑壇廟﹑關梁﹑郵捨﹑坊鄕﹑田賦﹑戶口﹑土產十八門﹐附目十一。下卷分職官﹑兵防﹑選舉﹑名宦﹑人物﹑仙釋﹑災異﹑藝文八門﹐附目一。觀其書分門𨿽多﹐而所記寥寥﹐不過匯集一縣之大槪而已。查此志原本﹐此書外﹐僅惟楊君元先生藏原本下卷一冊﹐民國間來薰閣曾據此書影印也。

思南府誌八卷明嘉靖十五年刊本﹝天一閣藏﹞

明洪價修﹐鐘添﹐田秋纂。價字月峯﹐直隸歙縣人﹐蔭生﹐由南京左軍都督府經歷升思南府知府。添湖廣鄖西縣人﹐嘉靖舉人﹐授禮科給事中﹐嘉靖十二年出任思南府教授。秋字汝力﹐號西麓﹐思南府水徳司人﹐正徳九年進士﹐授福建延平府推官﹐調河間府推官﹐官至戶科給事中。思南自明永樂間廢宣慰使司置府後﹐而未成府誌﹔及價任知府﹐始延鐘添﹑田秋纂成此志。其書體例﹐分地理﹑建置﹑田賦﹑祠祀﹑官所﹑人物﹑拾遺﹑誥勅八類﹐捲前有兵備署圖﹑府境圖﹑府署圖﹑儒學圖﹑司署圖﹑縣圖﹐體裁槪括﹐紀載核實﹐一郡事物自此可稽矣。建置沿革載﹕「思南春秋時屬楚﹐秦爲黔中郡﹐漢爲武陵郡﹐後漢分置黔陽郡﹐三國爲蜀之南中郡﹐後周屬淸江郡﹐隋爲黔中郡。唐初爲黔州﹐貞觀四年攺置思州。宋初爲羈縻州﹐紹興間置思州軍﹐元置思州軍民安撫司﹐隸湖廣行中書省。明洪武五年置思南宣慰使司﹐永樂十一年攺置思南府﹐屬貴州布政司﹐領長官司四﹐縣一。」

增修仁懷廳志八卷首一卷淸光緒二十八年刊本﹝上海圖書館藏﹞

淸崇俊修﹐王椿纂。崇俊正藍旗人﹐同治十年進士﹐光緒十七年任仁懷直隸廳同知。椿仁懷人﹐舉人﹐官四川通判﹐置理金堂縣知縣。仁懷志乘﹐據本志凡例云「仁懷向無志乘﹐僅有貢生楊拱《仁懷志序稿》一篇﹐內云關西趙公﹝未詳何人﹞飭各學采訪文獻﹐僅有序稿﹐而書未成。道光庚子同知陳熙晉奉撫部院通飭﹐始札三里紳耆采訪修纂﹐但事屬創始﹐限期三月﹐不無遺漏僞錯。」此志繼《陳志》重纂﹐所增自咸﹑同以來鹽務之攺易﹐章程兵制之裁減﹐以及兵燹干戈之事。其書凡八卷﹐自圖考﹑星野迄藝文﹑土產﹐共五十四門。仁懷爲今赤水縣﹐其沿革﹐據本志所錄楊拱舊志序謂﹕「考仁懷古夜郎且蘭地﹐漢屬牂牁郡﹐唐貞觀初分牂牁北界置郎州﹐領縣六﹐後攺播州。僖宗乾符三年﹐南詔寇陷播﹐太原人楊端復之﹐遂世居播。宋大觀中楊文貴納土﹐置遵義軍﹐元世祖授楊邦憲宣慰使﹐賜其子漢英播國公。明初楊鑑內附﹐攺播州宣慰司使﹐屬四司﹐懷徳﹑安靜﹑歸化﹑威信﹐統田﹑張﹑袁﹑盧﹑譚﹑羅﹑吳七姓﹐領黃平﹑艸塘二安撫司﹐眞﹑播﹑白泥﹑餘慶﹑重安﹑容山六長官司﹐其地廣袤數千里。隆慶六年楊應龍襲職﹐從徵喇嘛番有功﹐爰是驕蹇玩法﹐擅用閹寺﹔貴州巡撫葉夢熊討之﹐遂平播。楊氏世居其地八百餘年﹐至應龍凡二十九世而滅。分其地爲二﹐屬貴州者曰平越﹐一州三縣。屬四川者曰遵義﹐一府一州三縣﹐仁其一焉。」本志建置篇云「自平播後﹐知縣曹一科始建縣城於畱元壩﹐屬遵義府﹐仍隸四川。淸雍正五年攺撤貴州﹐九年移縣治於亨子壩﹐以遵義通判分駐爲廳﹐乾隆四十一年攺爲直隸廳﹐以同知駐札。」按此志考沿革山川﹐所論甚詳確﹐例如考赤水河﹐謂赤水河又名大涉河﹐出雲南昭通府鎭雄州﹐至安樂縣。水之名始於晉分符縣爲安樂縣﹐赤水河■﹝氵丙﹞灘至夾子口五十里產鰼魚﹐宋宣和三年承流並入仁懷﹐故呼仁懷爲鱈水﹐此處並不出鰼魚﹐是其明證。髙洞河至合江三十里﹐蜀人以爲鰼部水非也。是說與吳培《赤水河考》﹐頗相確切可憑﹐但與洪亮吉《涉水考》﹐則不無牴牾之處。鰼魚俗呼江團魚﹐按《山海經》云「鰼魚狀如鵲﹐而有十翼。」今仁懷所產鰼魚﹐嘴尖似鵲﹐有黃白二種﹐有十翼﹐亦有七翼。藝文志選陳熙晉文爲多﹐如《夜郎考》《開赤水河道說》《蠟樹說》《百谷說》諸篇﹐皆爲有關仁懷經濟之文。土產則獨立一門﹐多至一卷﹐而排列於書之最後﹐是其新創之例﹐其紀載亦較他志詳備。紀及動植物之生長形態﹐與培養時間。稻﹑穀﹑黍﹑稷﹑麥﹑菽﹑豆﹑瓜﹑果﹑麻﹑蠶桑﹐均有所產﹐鳥﹑獸﹑魚﹑鱗﹑虫﹑介之屬﹐亦大率皆有﹐而虫之屬述及臭虫﹐殊不免濫矣。

婺川縣備志不分卷淸光緒間修﹐傳抄本﹝徐家匯藏書樓藏﹞

是編僅存兵事﹑災異二門﹐兵事紀載至光緒二十五年﹐纂修人及全書編例均無可考。《婺川縣誌》久佚無考﹐查今存誌書﹐僅此殘篇耳。婺川卽今貴州務川縣﹐按其建置沿革﹐隋置務川縣﹐後廢﹔唐置髙富縣﹐宋復曰務川﹐元攺曰婺川﹐明淸因之﹐屬思南府。縣境有洪渡河流貫﹐農產繁富﹐著者如木油桐油﹐及天麻﹑茨﹑黃蓮﹑金銀花等藥材。

平溪衛志不分卷淸康熙十二年修﹐傳抄本﹝徐家匯藏書樓藏﹞

淸王士梓修﹐鄭逢元纂。士梓平溪衛指揮﹐事迹未詳。逢元字天虞﹐平溪衛人。平溪自明洪武二十三年指揮許升領軍來玆始建衛駐兵﹐以資防禦﹐屬湖南辰州府﹐淸初仍之﹐雍正五年攺置玉屏縣﹐隸貴州思州府。《衛志》明萬曆前凡三修﹐天啟五年重修﹐書皆不傳。此志爲士梓官平溪時奉文纂修﹐纂輯者爲逢元及洪祚熙﹑田羲生﹑許開五等﹐旋遭變亂﹐迄未成編付梓﹐爲零碎紀錄之稿。

玉屏縣誌十卷首一卷淸乾隆間刊本﹝故宮博物院圖書館藏﹞

淸趙沁修﹐田榕纂。沁浙江長興縣人﹐列監候補通判﹐乾隆二十四年任玉屏知縣。榕字端云﹐玉屏縣人﹐康熙五十年舉人﹐雍正五年內考選中書﹐引見﹐特受知縣﹐歷任雲南保山﹑安徽太平﹑湖北安陸三縣知縣。此志爲平溪衛攺玉屏縣後始修﹐其體例仍本衛志﹐廣搜博采﹐編爲十卷﹐分星野﹑區域﹑建設﹑學校﹑賦役﹑職官﹑選舉﹑人物﹑事紀﹑藝文十門﹐子目八十有八﹐書前列卷首一卷﹐依舊志遞事增纂﹐體裁臻備﹐紀載亦較舊志爲可據。

淸浪衛誌略一卷淸康熙二十三年修﹐抄本﹝上海圖書館藏﹞

淸朱黼纂修。黼溫州府樂淸縣人﹐康熙二十年由效用加都司僉事﹐升授淸浪衛掌印守備﹐二十二年到任。淸浪建置﹐自明洪武初滇﹑黔道辟﹐始置淸浪衛﹐以理屯務﹐淸雍正間攺爲靑溪縣。是編成於康熙二十三年﹐在未攺縣以前。其書體例﹐自建置沿革及山川﹑人物﹑民俗﹑土風等凡十九門﹐僅記衛之梗槪﹐規模艸創﹐始成邑志輪廓矣。

銅仁府誌十二卷淸道光四年刊本﹝上海市歷史文獻圖書館藏﹐現藏上海圖書館﹞

淸敬文修﹐徐如澍纂。敬文滿洲鑲白旗人﹐道光三年任銅仁府知府。如澍字春帆﹐一字雨芃﹐銅仁府人﹐道光十一年舉人﹐十三年進士﹐官至通政副使。銅仁爲貴州東北一寓﹐毗連五寨十八溪﹐形勢險隘。按本志沿革﹐謂自秦以來﹐或爲郡﹐或爲砦﹐或爲司﹐歷代建置不一。自明永樂間置銅仁府﹐又置銅仁縣爲附郭﹐郡誌明以前無考﹐於淸一修於順治末﹐一修於康熙中﹐均卷帙寥寥﹐事多未備。此志爲敬文官銅仁時延如澍編纂﹔書凡十二卷﹐爲八志﹐共六十門。八志者﹐天文志﹑地理誌﹑營建志﹑食貨志﹑秩官志﹑武備志﹑人物志﹑藝文志﹐志例齊備。稿成後而敬文調去﹐繼任知府劉錫榮爲之付梓﹐其幕客王味蓮工楷書寫﹐刊刻亦精。此志考辧建置沿革﹑物土﹑風俗﹑苗彜﹐事核辭詳。發潛闡幽﹐拾遺補缺﹐較前志之紀載寥寥者﹐遞有增述﹐可推貴省誌書之佳作。

普安州誌十卷明嘉靖間刊本﹝天一閣藏﹞

明髙廷愉纂修。廷愉浙江樂淸縣人﹐官生﹐嘉靖三十年任普安知州﹐任滿升濟南府同知。《普安州誌》創修於明永樂十六年沈勗。此志繼《永樂志》重修﹐分輿地誌﹑食貨志﹑學校志﹑兵衛志﹑祠祀志﹑官師志﹑選舉志﹑人物志﹑藝文志﹑雜誌十類﹐凡四十一目。捲前有州總圖﹑州治圖﹑學治圖﹑景致圖各一。普安卽今盤縣﹐原爲彜族部落﹐據本志輿地誌沿革謂﹕「元延祐四年羅羅益智歸附爲萬戶﹐子孫世襲﹐至元十二年更置普安路總管府﹐十六年立宣撫司﹐屬雲南省曲靖宣慰司所轄。明洪武十六年置普安軍民府。……永樂十三年攺設普安州﹐直隸貴州布政使司﹐州領十四營。」

○雲南

雲南圖經誌書十卷明景泰六年刊本﹝北京圖書館藏﹞

明鄭顒修﹐陳文纂。顒浙江錢塘縣人﹐正統元年任雲南按察副使﹐景泰初升巡撫。文字安簡﹐廬陵人﹐正統進士﹐授編修﹐景泰初任雲南布政使﹐歷官禮部尙書﹐文淵大學士﹐卒諡莊靖。雲南𨿽地處邊疆遙遠之域﹐而諸書紀其事物頗多。《漢書》始言西南部族事。《唐書﹟藝文志》有袁滋《雲南記》。《宋史﹟藝文志》有樊綽《雲南志》﹐辛怡顯《雲南錄》﹐竇滂《雲南別錄》﹐韋齊沐《雲南行記》。元有李京《雲南誌略》﹐張道宗《紀古滇說原集》﹝二書見《圖書集成﹟經籍典》﹞﹐張立道《雲南風土記》﹝見《元史﹟張立道傳》﹞。諸書皆歲久散佚﹐傳有輯本﹐亦非其原書矣。今傳者則以是編爲古本﹐爲文官布政使時考稽經史﹐近采見聞﹐所紀邊疆裏俗﹑食貨﹑藝文之事﹐古今因革損益之宜﹐甚是明白詳切。其書體例﹐以府州縣爲次﹐直隸府州司﹐及外夷府州司﹐共四十六處。卷七以下爲詩文﹐分元詩﹑元文﹑今詩﹑今文四門﹐體裁簡括﹐分門析目﹐頗有法度。按雲南省在云嶺之南故名﹐又因有滇池亦簡稱滇省。金沙江環流其北﹐怒江﹑瀾蒼江橫貫其西﹔水流湍急﹐舟楫之利不廣。然滇池﹑洱海﹐農田足資灌漑﹐又气候溫和。雲南建置﹐據本志所敍沿革﹕「《禹貢》爲梁州南境﹐秦爲西夷滇國。漢置益州郡兼爲牂牁郡西境﹐越巂郡西南境﹔後漢分益州郡西境置永呂郡﹐三國蜀攺益州郡置建寧郡﹐又分置雲南郡﹐興古郡。晉分益州置寧州﹐劉宋因之﹐齊時爲寧州鎭﹐梁置南寧州﹐隋置恭州﹐協州﹑昆州﹐尋廢。唐置南寧州﹐又置姚州﹐尋攺南寧爲郎州﹐又罷郎州置戎州﹔天寶末沒於南詔蒙氏﹐爲大禮國﹐石晉時段氏攺國號曰大理。宋初仍爲大理國﹐元滅之﹐立雲南諸路行中書省﹐明置雲南布政使司。」此誌略錄記雲南之沿革如此也。

滇略十卷明刊本﹝上海圖書館藏﹞

明謝肇淛輯。肇淛字在杭﹐福州長樂縣人﹐萬曆二十年進士﹐官至廣西右布政使﹐著《史觽》十七卷。是書爲肇淛在滇時所編﹐裁定爲十略﹐裒爲十卷。十略者﹐一曰版略﹐志疆域也﹔二曰勝略﹐志山川也﹐三曰戶略﹐志物產也﹔四曰俗略﹐志民風也﹐五曰績略﹐志名宦也﹐六曰獻略﹐志鄕賢也﹔七曰事略﹐志故實也﹔八曰文略﹐志藝文也﹐九曰夷略﹐志苗族也﹐十日雜略﹐志瑣聞也。捲前有薛承教序。此書序例﹐皆未注年月﹐纂成時間未詳﹐書中敍述皆系輯錄他書﹐匯編成帙﹐更難斷定成時矣。然視其刻版紙色﹐則爲明刊本無疑焉﹐且肇淛系明萬曆時人﹐書當輯成於萬曆時。此書原本極稀見﹐而傳有抄本凡二﹐一爲傳抄文淵閣《四庫全書》本﹐一爲傳抄淸南海《孔氏嶽雪樓抄本》。《四庫全書提要》稱是書「引據有徵﹐敍述有法﹐較諸家地誌體例﹐特爲雅潔」。而未言是編爲輯錄體方誌。

滇史十四卷明萬曆間刊本﹝上海圖書館藏﹞

明諸葛元聲纂。元聲別號味水外史﹐會稽縣人﹐著述甚多﹐有《兩朝平攘錄》﹐見載《四庫全書提要﹟存目》。雲南自元置行中書省﹐明因之攺置雲南布政使司。建省以來﹐輿地雜著之作尢富﹐著者如楊愼《滇志》《雲南山川志》﹐鄭顒《雲南圖經誌書》﹐周季鳳《雲南志》﹐謝肇淛《滇略》﹐皆成於明時﹐敍述滇事﹐皆極簡略。是編記滇往事﹐爲最備之書﹐一名曰《滇事記略》﹐爲元聲與弟元伯遊滇﹐愛其地風土而作也。捲前有萬曆戊午陳禹謨序﹐謂其書記滇中山川風土甚詳。

道光雲南志鈔八卷淸道光九年刊本﹝復旦大學圖書館藏﹞

淸王崧纂﹐杜允中注。崧一名藩﹐字伯髙﹐浪穹人。允中浪穹人﹐崧之弟子。是編爲《樂山集》本﹐爲崧筆錄諸書有關雲南事物者﹐久而匯集成帙。其書分地理誌﹑建置志﹑鹽法志﹑礦廠志﹑封建志﹑邊裔志﹑土司志七類﹐每志各有小序。地理誌﹐分圖說﹑建分﹑沿革三曰﹐建置志不分目﹔鹽法志﹐分井竈﹑官司﹑章程﹑課款﹑賬卹五目﹐礦廠志﹐分采■﹝釒東﹞﹐錢法二目﹔封建志﹐分滇﹑昫町﹑夜郎﹑九隆﹑爨氏﹑羣蠻﹑南詔﹑大理﹑元宗室﹑黔寧十目﹐邊裔志﹐分五目﹔土司志﹐分世官﹑廢官二目。按是書紀載雲南掌故佚聞甚多﹐《雲南通誌》亦間有未述者。付刻時崧已卒﹐其弟子允中又爲引證史傳志乘爲之注釋﹐頗有考訂箋正之功。

滇南誌略不分卷淸抄本﹝徐家匯藏書樓藏﹞

按是編不著纂人姓氏﹐書前有光緒七年升泰序﹐序云「中丞杜公補刊之《雲南通誌》告成﹐其書繁重至百八十卷﹐不能徧讀。檢得愛必達及李廷輝所爲《黔南誌略》﹐其簡而舉要﹐因以授劉慰三太守俾仿其體﹐爲是書以便觀覽。」按其序言﹐是編爲劉慰三所纂﹐慰三事迹未詳。此書編例﹐首列總敍一篇﹐述雲南全省事迹﹐簡而核要。次敍所領府十九﹐州四十三﹐縣三十﹐宣慰等司五十三﹐以府州縣司循次﹐不分卷帙篇章﹐按地名檢索甚便。雲南自咸﹑同間兵事以後﹐省之營制練軍經費﹐及田野籌墾﹐夫馬籌供諸政﹐大抵異於往時﹐而通誌以道光年間爲斷限﹐道光以後之政事時事﹐幸於是編猶有保存焉。此書爲寫本﹐間有硃筆攺削者甚多﹐似爲修攺之稿﹔或爲據稿本謄抄後﹐再經校攺者也。但今存者﹐僅見此本﹐別無發見﹐且參藏家書目﹐亦未見著錄。

雲南府誌二十五卷首一卷淸康熙三十五年刊本﹝上海圖書館藏﹞

淸張毓碧修﹐謝儼纂。毓碧荊州府江陵縣人﹐貢生﹐康熙二十九年任雲南府知府。儼事迹未詳。雲南府爲雲南省治所在﹐其郭縣曰昆明。建置自元始置鄯闡萬戶府﹐後攺爲路﹐又攺爲鄯闡曰中慶﹐明攺曰雲南府。郡誌修於明萬曆癸酉﹐久已散佚﹐是書之纂前志已佚﹐故其書取材﹐大抵采之通誌及屬邑諸誌書。其體例共爲十四類﹐曰地理誌﹑曰建設志﹑曰沿革志﹑曰賦役志﹑曰學校志﹐曰選舉志﹑曰官師志﹑曰人物志﹑曰封建志﹑曰兵防志﹑曰祀典志﹑曰方外志﹑曰藝文志﹑曰雜誌﹐子目八十有三。沿革志紀郡城及十一屬邑之事甚詳﹐如同大事考﹐所紀自唐虞三代迄修志之年止﹐凡五卷。尢以紀明永曆入滇﹐及孫可望﹑李定國﹑劉文秀﹑吳三桂踞雲南之事甚詳。此篇頗費摭采考證﹐餘十三篇﹐則錄省誌及屬邑誌書﹐惟增補而已。

重修富民縣誌二卷淸雍正九年刊本﹝徐家匯藏書樓藏﹞

淸楊體乾修﹐陳宏謨纂。體乾邢臺縣人﹐康熙四十一年舉人﹐雍正八年任富民知縣。宏謨建水縣人﹐康熙五十六年舉人﹐雍正九年任富民縣教諭。此志創修於康熙五十一年知縣彭兆逵﹐成志稿一卷﹔體乾任知縣時﹐復囑教諭宏漠﹐采輯增新﹐而成此志。其體裁爲二十八門﹐篇目甚繁﹐而紀載簡略。富民爲漢秦臧縣地﹐唐復置秦臧﹐天寶後號黎瀛甸。元始立黎瀛千戶所﹐後攺置富民縣﹐明淸仍之﹐屬雲南府。

宜良縣誌四卷淸乾隆五十一年刊本﹝華東師範大學圖書館藏﹞

淸李淳纂修。淳字雪堂﹐衡陽人﹐乾隆間宜良知縣。按本志沿革﹐宜良爲漢滇池縣地﹐其後曾羅氏築城於此﹐號曰羅裒龍。元始建太池千戶所﹐後升爲宜良州﹐治太池縣﹐尋廢州爲縣﹐省太池縣入州﹐明淸爲宜良縣﹐屬雲南府。縣誌肇修於明萬曆間知縣羅任﹐淸康熙間知縣黃澍重修縣誌十卷。乾隆三十二年知縣王誦芬又修縣誌四卷﹐當時曾商榷於名士蔡靜谷﹐體裁頗雅。此志定例大抵皆據之﹐《王志》分爲九類凡四十二門﹐此志亦立爲四十二門﹐而不以類領目﹐體裁亦純﹐而增補《王志》缺略訛誤者多焉﹐於滇省號爲佳志。此書原爲武進盛宣懷收藏。

選錄宜良縣誌稿二卷稿本﹝上海師範學院圖書館藏﹞

是編不著編選人姓氏﹐無序跋﹐編成年代無考。全編分气候﹑山川﹑建置﹑疆域﹑古迹﹑土產﹑雜紀七門﹐紀載止於乾隆五十一年。其書系選錄宜良舊志核要﹐於李淳所修縣誌取材爲多﹐如土產一門﹐敍載甚備﹐較《李志》尢備。其書𨿽冠曰選錄﹐而實有增補舊志所未載也。

羅次縣誌四卷景抄淸康熙五十六年刊本﹝徐家匯藏書樓藏﹞

淸王秉煌纂修。秉煌號松圃﹐海陽縣人﹐康熙五十五年任羅次縣知縣。羅次建置﹐始於南詔蒙氏置扶邪縣﹐元置羅次州﹐後降爲縣﹐明淸爲羅次縣﹐屬雲南府。此志以前無志﹐秉煌官羅次時﹐因奉文徵縣誌﹐得邑人楊父師輯《三城紀略》一卷﹐復爲徵文增葺﹐別類分門﹐而成是書﹐但終不免簡缺﹐不過匯集一邑之大槪耳。

昆陽州誌十六卷淸道光十九年刊本﹝華東師範大學圖書館藏﹞

淸朱慶椿纂修。慶椿字肯堂﹐廣西博白縣人﹐道光間任昆陽知州。昆陽在滇池西南﹐其名甚古﹐《史記﹟蘇秦傳》曰「蘇秦說魏襄王曰﹕南有昆陽。」漢爲昆澤縣﹐宋時爲巨橋城﹐元初爲巨橋萬戶府﹐至元十二年攺爲昆陽州﹐明淸爲昆陽州﹐屬雲南府。明萬曆間知州蕭茽始修州誌﹐淸康熙初知州何大寵重修未成﹐康熙丙申知州王克剛始成稿本。此志爲慶椿纂成﹐繼任知州查彥爲之刻成。其書體例﹐分天文志﹑圖經志﹑地理誌﹑沿革衷﹑建設志﹑賦役志﹑學校志﹑祠祀志﹑秩官志﹑選舉志﹑人物志﹑藝文志十二類﹐子目共三十有六﹔分綱領目﹐嚴密有度。紀載遺聞逸事﹐搜摭甚富。

易門縣誌不分卷淸康熙五十九年修﹐抄本﹝徐家匯藏書樓藏﹞

此志不著纂修人姓氏﹐無序目。參考道光《易門縣誌》凡例云「縣誌創修於前明萬曆年間﹐邑人歐君常時﹐僅具稿未刻。至康熙五十九年重修﹐亦只鈔本。」按此志紀載止於康熙時﹐纂修人無考﹐其書體裁繁冗﹐紀載簡略﹐艸率成書耳。按易門漢﹑唐爲鳥族所居﹐宋時大理髙智升使髙福守其地。元立洟門千戶所﹐後攺曰易門縣﹐明淸屬雲南府。

續修易門縣誌十四卷首一卷淸道光二十五年刊本﹝徐家匯藏書樓藏﹞

淸嚴廷玨纂修。廷玨浙江桐鄕縣人﹐貢生﹐道光二十四年任易門知縣。《易門縣誌》自康熙五十九年修成志稿以後﹐乾隆四十二年邑進士董良材又纂縣誌﹐知縣素爾爲之刻行﹐縣誌始有刻本。此志繼乾隆董良材縣誌續修﹐分十二類八十目﹐前志之遺漏舛訛﹐經逐一訂正增補﹐卷帙大增。引徵考證﹐皆具有史法。此書徐家匯藏有二部﹐此外惟日本東洋文庫有藏。

大理府誌十卷傳抄明嘉靖四十二年刊本﹝上海圖書館藏﹞

明江應昂修﹐李元陽纂。應昂長沙府攸縣人﹐舉人﹐嘉靖四十一年任大理府同知署府事。元陽字仁甫﹐大理府太和縣人﹐嘉靖五年進士﹐歷官禦史﹐知府。《大理府誌》創修於明洪武時趙良彥﹐嘉靖壬寅知府蔡紹科與楊愼重修﹐至知府畢鸞任始梓行之。其後二十年嘉靖癸亥﹐應昂延元陽又重修﹐而成此志。其書體例﹐爲地理誌﹑建設志﹑賦役志﹑兵食志﹑祠祀志﹑官師志﹑選舉志﹑藝文志﹑雜誌九類﹐及周震身任知府時始刻成﹐原刻本僅北京圖書館猶藏一至二卷。大理古稱葉楡﹐爲滇西繁雄郡也。洱水出罷谷爲西南巨浸﹐有蒼山﹑靈鷲爲西南屏障。又郡東有若水﹑九巖﹐南有昆彌﹑鐵柱﹐雲龍﹑黑水扼其西﹐鐵橋﹐石門鎭其北﹐素稱滇西山水之勝者﹐莫過於大理也。按其地沿革﹐戰國時楚始經略其地﹐漢置益州﹔其後爲李特據之﹐於晉蒙氏據之﹐於唐段氏據之。自元始立上下二萬戶府。設防立十二關﹔明置大理府﹐行於州縣法制﹐領太和郭縣及趙州﹑雲南縣﹑鄧川州﹑浪穹縣﹑賓川州﹑雲龍縣十二關長官司。大理以產石著﹐於太和縣蒼山點蒼石最佳﹐廣大者可十方尺﹐在懸崖險壁﹐頗難采取。嘉靖初爲修建宮殿﹐采取大理石﹐方五尺至十尺者﹐以髙石在萬丈懸崖﹐難以措手﹐巡撫蔣宗魯奏請罷之。

趙州誌四卷舊抄明萬曆十五年刊本﹝北京圖書館藏﹞

明莊誠修﹐王利賓纂。誠成都府人﹐舉人﹐萬曆間趙州知州。利賓河南人﹐萬曆間趙州儒學學正。趙州原無州誌﹐莊誠官趙州時始屬利賓纂輯﹐又委吏目李待升監刻事。其書體例﹐分地理誌﹑建設志﹑賦役志﹑兵食志﹑學校志﹑官師志﹑人物志﹑雜誌八類﹐各系子目。趙州卽今鳳儀縣﹐據本志沿革﹐唐時蒙氏據大理﹐始號曰趙■﹝貝僉﹞﹔後攺爲天水郡﹐州之名趙自此始。元時置趙州﹐屬大理路﹐明洪武十年攺路爲府﹐州仍爲趙州﹐領縣一﹐曰雲南。又本志雜誌﹐有《趙瞼始末》《品甸始末》二篇﹐紀趙州始爲白子族之國﹐始自阿育國王封其仲子於蒼河之間﹐人稱爲白飯王﹐是爲白國﹐白國絕而南紹繼。當唐玄宗時﹐楊國忠使於仲通﹑李宓前後與詔王閣羅鳳戰於西洱河﹐唐師敗績﹐死六萬人。自是南紹攺曰大蒙。閣羅鳳死﹐子異年尋立﹐攺名大理﹐攺趙■﹝貝僉﹞曰趙州。異年尋傳七世而舜化立﹐在位四年﹐其臣鄭買嗣奪之﹐而鄭氏興。記趙■﹝貝僉﹞始末至此。《晶甸始末》紀載簡略﹐品甸卽趙州屬邑雲南縣地。

趙州誌四卷淸乾隆元年刊本﹝徐家匯藏書樓藏﹞

淸程近仁修﹐趙淳纂。近仁浙江錢塘縣人﹐貢生﹐雍正十年任趙州知州。淳趙州人﹐雍正三年進士﹐任鶴慶府儒學教授。《趙州誌》創修於明萬曆時知州莊誠﹐此志續修莊誠州誌後一百四十餘年之事﹐始爲州人趙淳及杜唐編纂﹐將脫稿﹐而淳補鶴慶教授去﹔州人趙聯暎﹑楊敬徳繼纂﹐稿成於雍正十三年。其書體例﹐共爲二十九門﹐紀風土人物特詳。《莊志》詳於古之偏方割據﹑分土糾紛之事﹐而此志則詳於明淸時州之典章制度﹐及人物之興替﹐風土之遷變。

重修鄧川州誌十五卷明隆武二年修﹐抄本﹝北京圖書館藏﹞

明敖宏貞修﹐艾自修纂。宏貞鄧川知州﹐事迹未詳。自修字雪蒼﹐鄧川州人﹐纂成州誌時﹐年已八十矣。此志凡十五卷﹐卷一地理誌﹑卷二山川志﹑卷三風景志﹑卷四建設志﹑卷五官師志﹑卷六憲法志﹑卷七徳政志﹑卷八賦役志﹑卷九軍糧志﹑卷十學校志﹑卷十一人物志﹑卷十二祠祀志﹑卷十三綸恩志﹑卷十四藝文志﹑卷十五詩文志﹐凡一百二十目。按此志篇目重見沓出﹐緒次散漫。其書纂輯者﹐風俗篇爲庠生楊以言輯﹔職官﹑士官﹑知州諸篇﹐爲廩生李光晉輯﹔綸恩志爲州人劉一經輯﹔藝文志爲鄕官楊爲楨輯﹐余篇均出諸自修手筆。據其後序有云「是編自崇禎十四年至隆武二年方纂造刻。」而書中紀載﹐只止於崇禎十七年。地理誌沿革云「古傳禹時建五長﹐則三代時已通中華﹐漢﹑唐俱設郡縣。唐蒙氏滅五詔﹐據南詔稱雄﹐唐兵屢徵俱挫﹐宋厭之﹐置於局外不取﹐終三百年盡爲蒙氏有。曁元代滅之﹐我明朝命將南徵﹐……始有今日。府誌載鄧賧漢爲葉楡地﹐唐爲邆備州﹐後爲遣賧。及南詔並吞之﹐置鄧川■﹝貝僉﹞﹐攺爲徳源城。蒙氏滅﹐傳及鄭氏﹑趙氏﹑楊氏﹐俱相傳纂﹐至段氏勢彊﹐俱仍徳源城。元憲宗攺爲千戶所﹐又攺爲鄧川州﹐今仍之。」又附注云「夷語稱州爲賧與■﹝貝僉﹞﹐稱王爲詔﹐有鄧詔﹑浪詔﹑劍詔﹑蒙詔﹑嶲詔﹐大理爲南詔﹐故曰六詔。」族類篇謂﹕「土人卽白兒子﹐漢阿育王在大理﹐以白米飯齋僧﹐號白飯王﹐所生子孫﹐稱爲白兒子。漢人﹐爲諸葛武侯南遣下官軍﹐及明平南﹐遣官軍畱居者。客人﹐各族或遊學經商來此者。舍人﹐卽指揮千百戶總旗之族人。軍人﹐爲四軍之住州境者。爨人﹐名羅羅﹐住山箐間。■﹝僰﹐火代人﹞人﹐名擺夷﹐住羅川﹐性柔怕事。」按族類一篇﹐甚是混淆。物產有穀粟麥爲主﹐種類甚多﹐而屬縣羅川產金桔﹑獅頭柑﹑紅甘桃﹑花士花﹑茉藍花﹐甚是有名。憲法志﹐記土司之革廢復置事及禁罰條詳。其餘諸門﹐則均無核要可提。

雲南縣誌四卷淸乾隆三十二年刊本﹝上海圖書館藏﹞

淸李世保修﹐張聖功纂。世保字柳亭﹐山東徳州人﹐舉人﹐乾隆二十八年任雲南知縣。聖功雲南縣人﹐乾隆元年進士﹐仕廣南府教授。雲南縣卽今祥雲縣﹐雲南一省﹐省曰雲南﹐府曰雲南﹐縣曰雲南﹐以縣爲最小﹐故昔有小雲南之稱。按本志沿革﹐漢元狩元年﹐彩雲現於白崖﹐因置雲南縣﹐蒙氏置品甸縣﹐元爲品甸千戶所﹐明復爲雲南縣﹐淸時縣屬大理府趙州。縣誌可考者﹐始有康熙五十五年伍靑蓮修縣誌﹐是爲抄本。此志繼伍靑蓮縣誌重修﹐體例分爲十四類﹐凡六十目﹐至知縣屠可堂任內﹐始爲之付梓。捲前有雲南督學使於雯峻序﹐稱此志云﹔﹑紀土俗之宜﹐賦役之制﹐以及學校選舉之法皆詳。」但其記學校﹐僅載廟學祭器﹐而樂器詩章均未收入﹐終有不足者也。縣東北十里﹐有品甸陂﹐以縣後所分團山壩之水貯於陂中﹐以漑城北之田﹐爲記縣水利之興建﹐由來已久矣。

臨安府誌二十四卷淸雍正九年刊本﹝雲南省圖書館藏存卷二至八﹑卷十一至十四﹐卷二十三﹐卷二十四﹞

淸張無咎修﹐夏冕纂。無咎字惕庵﹐山東掖縣人﹐貢生﹐雍正七年任臨安府知府。冕昆明縣人﹐康熙五年進士﹐雍正時臨安府教授。考《臨安府誌》﹐初創於明時包見捷﹐及郡人楊饌爲之﹐原本久佚。其後淸康熙壬子﹐知府程應熊又纂有抄本﹐雍正己酉﹐無咎踵而修之。委建水知州夏治源﹐及郡教授夏冕編纂﹐而成是書﹐甫脫稿﹐而無咎遷官去﹐新郡守袁公爲之刻成。其書體例﹐考後志知爲二十四類﹐捲亦二十有四。捲前有府境圖﹐繪府境山川裏至甚詳﹐而州縣圖闕如。紀山﹐先主山﹐以次順布來脈﹐分支甚詳﹔而紀河川﹐乃有錯雜。觀其書最自亂體例者﹐臨安領九土司司﹐而不獨立土司一類﹐以土司事分入各條中﹐頗見參互間雜焉。志敍臨安建置﹐自宋寶祐三年建通海都督府始﹐元爲南路﹐尋又攺爲臨安路﹐明洪武十五年置臨安府治建水﹐淸因之﹐領建水﹑石屏﹑阿迷﹑寧州四州﹐通海﹑河西﹑嶍峨﹑蒙自四縣﹐兼隸九土司﹐爲滇省迆南一大郡。府境東西廣五百七十里﹐南北袤四百八十里﹐山川秀麗。山自新興州之蒙習﹐迆延而分布於建水者﹐以晴山爲主﹔北有雲龍山﹐淸幽絕俗﹐稱郡之勝景﹐獅山﹑石門﹑翠屏亦蔚然深秀。而南有寶山﹐產寶石如寶﹐西北有火焰山﹐產硫黃。石屏有西山﹑蓮華諸山﹐阿迷有東山﹑伏仙諸山﹐寧州有華蓋﹑碧玉諸山﹔通海有秀山﹑諸葛﹐諸葛爲武侯南徵駐兵於此因名。河西有普應﹑螺髻諸山﹐嶍峨有莘秀﹑三臺諸山﹐蒙自以麒麟山最秀。川以建水之瀘江最著﹐亦稱大河﹐源自石屏異龍湖﹐東流達阿迷爲樂榮河﹐流入盤江。又有曲江﹐自新興州至嶍峨﹐北經建水至阿迷﹐亦入於盤江。盤江自曲靖﹑霑益花山洞﹐南經南寧爲瀟湘江﹐折而西流﹐至宜良爲大赤江﹐又南經路南河﹐陽爲鐵池江﹐南至寧州會婆兮江入阿迷﹐再流入粵西西林縣﹐入於右江﹐爲雲南一大川也。異龍湖在石屏境﹐廣袤五十餘里﹐中浮三島﹐爲府境大湖。物產有犀牛﹑乳香﹑西木香﹑訶子最著。礦產有个舊大樹銀廠﹐在蒙自﹐筒舊錫廠亦在蒙自。普馬鉛廠在建水﹐慢梭金廠在建水之猛梭掌寨﹐摸黑銀廠在建水之龍朋裏﹐上下鐵廠在石屏﹐路南小水井鐵廠在石屏﹐獅子山銅廠在寧州﹐萬象銅廠在建水﹐他臘銅廠在建水﹐鵝膊子鐵廠在嶍峨﹐金釵坡銅廠在蒙自。臨安礦產以个舊最著名﹐个舊亦作个舊﹐臨安府治地﹐今稱个舊市。

阿迷州誌不分卷淸康熙十二年刊本﹝北京圖書館藏﹞

淸王民皥纂修。民嗥皥字宇孟遷﹐江西臨川縣人﹐拔貢﹐康熙七年任阿迷州知州。阿迷爲雲南極邊之一寓﹐地近交趾﹐元置阿寧萬戶府﹐明洪武時攺爲阿迷州﹐設土司﹐以普柱爲土知州。正統時始設流官﹐屬臨安府﹐以普柱後裔普覺爲土巡檢。天順間又裁土巡檢﹐普氏不服﹐淸初始定。此志爲民皥官阿迷時創修﹐不分卷帙﹐因事立目﹐爲建置沿革﹑星野﹑山川﹑形勢﹐地畝﹑錢粒﹑戶口﹑丁徭﹑風俗﹑人物﹑疆圉﹑險要﹑學宮﹑州署﹑壇壝﹑橋梁﹑水利﹑郵遞﹑古迹﹑藝文諸門。規模艸創﹐不免記載簡略﹔惟述■﹝僰﹐火代人﹞彜﹑沙人﹑蒲人﹑火頭等族之習俗甚詳。阿迷舊爲土司領管之區﹐而漢人頗稀﹐故文獻無多﹐且又數毀於兵火。此志以前有無州誌﹐未可稽考﹐然據序言「稽州舊志數毀於兵夷中﹐如爨桐函劍﹐難於購求。」則此志以前已有志矣。考此志以後﹐有雍正十三年陳權修州誌﹐體例始臻詳備﹔嘉慶元年張大鼎又繼之重修﹐阿迷志乘原委﹐可考鑑者如是。

寧州誌不分卷抄本﹝徐家匯藏書樓藏﹞

此志不著纂修人姓氏﹐無序目﹐有凡例十七則﹐其第一則云「《寧州誌》不知始自何年﹐並作者姓氏﹐亦無由表見。」但考《寧志》有康熙三十四年嚴敬之州誌﹐此書系據張聲永三影齋抄稿本謄抄﹐記載止於嘉慶四年﹐書中引錄嚴敬舊志原文甚多。其定體例﹐爲地域﹑山川﹑建置﹑祠祀﹑田賦﹑官師﹑人物﹑選舉﹑古迹﹑災祥十類﹐考《嚴志》則分十八類﹐與此志體例異﹐此本則系重纂﹐非依舊志續增。觀其書中掛漏待補之處仍多﹐疑爲未竟之稿﹐未見藏家著錄。寧州之名甚古﹐普析益州之建寧﹑興古﹑雲南及交州之永田郡置寧州﹐實兼今雲南全省地也。此寧州爲元黎縣地﹐明於黎縣置寧州﹐仍縣爲州治﹐屬臨安府。

續修河西縣誌四卷淸乾隆五十三年刊本﹝徐家匯藏書樓藏﹞

淸董樞纂修。樞四川合州人﹐舉人﹐乾隆五十二年任河西知縣。河西土名休臘﹐唐始置西宗州﹔元攺稱河西州﹐明降州爲縣﹐淸因之。縣誌創修於明萬曆庚辰﹐淸康熙三十二年邑人王芷重纂。二志體裁均佳﹐此志繼王芷縣誌增纂﹐凡十五門﹐圖考﹑天文﹑地理﹑職官﹑賦役﹑兵防﹑食貨﹑學校﹑典禮﹑風俗﹑選舉﹑士女﹑藝文﹑志外﹑志疑﹐各分子目。體例皆仍前志﹐序次井然﹐紀述亦簡核﹐時稱佳作焉。

蒙自縣誌六卷淸乾隆五十六年刊本﹝徐家匯藏書樓藏﹞

淸李焜纂修。煜字培園﹐醴陵人﹐貢生﹐乾隆五十四年任蒙自知縣。《蒙自縣誌》明萬曆癸卯知縣李任寧延邑人尹廷俊始修﹐未竟稿而廷俊卒﹐其子紹臯繼纂﹐卒成於萬曆甲寅。淸康熙五十一年知縣韓三畏重修﹐此志繼《韓志》重修﹐其書體裁筆法皆勝《韓志》。按此志原本久稀﹐民國時有石印本。按本志沿革﹐爲漢益州郡地﹐白族居之﹐土名目則﹐以目則山而名﹔後爲蒙自﹐乃南詔時以趙氏鎭守而名焉。至段氏則爲阿■﹝僰﹐火代人﹞所有﹐元置蒙自千戶所﹐後攺爲蒙自縣﹐明淸屬臨安府。

續蒙自縣誌十二卷首一卷淸宣統間修﹐稿本﹝上海圖書館藏﹞

不著纂修人。據此志例言謂﹕「縣誌創始前明﹐邑紳馮豫﹑尹廷俊續修之﹐其子紹臯增訂之。康熙十二年知縣王元弼﹑邑人江濬修之﹐壬辰年知縣韓三畏繼修之﹐乾隆五十六年知縣李焜續加修纂﹐訂爲六卷﹐此修爲七次。」按此志續《李志》止於宣統三年九月。其編例分方輿﹐物產﹐社會﹑政治﹑學校﹑選舉﹑人物﹑兵戎﹑外交﹑藝文﹑雜誌十一類。其編例略云「首以方輿﹐有方輿卽有物產﹐故次之以物產。有物產則有民族﹐族聚則成社會﹐故次之以社會。有社會不可無政治﹐有政治不可無學校﹐故社會之後﹐次以政治﹐政治之後次以學校。學校旣興則有選舉﹐選舉行則有人物﹐故以人物次選舉。」而此志兵戎﹑外交﹑藝文﹑雜文諸門﹐其編例則無言斷限。

楚雄府誌十卷首一卷淸康熙五十五年刊本﹝徐家匯藏書樓藏﹞

淸張嘉穎纂修。嘉穎長洲縣人﹐康熙五十二年任楚雄府知府。楚雄郡誌修於明隆慶丁卯﹐再修於淸康熙戊辰﹐是編開纂於康熙甲午﹐至丙申告竣。定例爲十門﹐凡六十六目﹐書首列圖考一卷﹐編次條貫﹐頗具體裁。按楚雄爲南詔蒙氏地﹐屬銀生郡﹔宋時段氏置威楚郡﹐元爲威楚路﹐明攺置楚雄府。本志沿革謂﹕「楚雄唐時屬大理國﹐置威楚郡﹐又攺曰白鹿郡。宋時劃大渡河爲界﹐威楚屬大理﹔至紹聖元年髙升泰據威楚﹐僭號大中國﹐後仍還大理國。元世祖克大理﹐攺置威州﹐後降爲威楚縣﹔明置楚雄府﹐淸因之﹐領楚雄﹑定遠﹑廣通﹑大姚四縣﹐及南安﹑鎭南﹑姚州三州。」按其沿革考訂仍未詳確﹐唐時之南詔﹐至石晉時段氏始攺稱大理。元置威州﹐而非楚雄府地也。

威遠所志八卷淸道光十八年刊本﹝華東師範大學圖書館藏﹞

淸謝體仁纂修。體仁字云樵﹐東海人﹐道光六年進士﹐十六年署威遠所同知﹐兼攝拖香井大使。按本志沿革﹐「威遠自明洪武初始置土州﹐屬楚雄府﹐淸雍正二年攺置威遠所。」自建置以來數百餘年而無志乘﹐道光五年署所同知夏鼎﹐始創志稿﹐及體仁官威遠﹐又延李業淸﹑宋漁等依夏鼎志稿重纂﹐規模詳備﹐紀載核實。威遠因以鹽井所在﹐爲云﹑貴要邑﹐此志前有雲貴總督伊裏布序﹐雲南巡撫顏伯燾序﹐雲南布政使伍長華序﹐雲南按察使王惟誠序﹐雲南鹽法道王贈芳序﹐迆南兵備道胡望榮序﹐楚雄府知府裴驄序﹐普洱府知府楚中位序﹐及前陜西巡撫楊名颺序﹐體仁自序﹐序凡十。自總督以下諸屬官皆題序也﹐可推方誌書中題序之多者也。

鎭南州誌六卷淸咸豐三年刊本﹝徐家匯藏書樓藏﹞

淸華國淸修﹐劉階纂。國淸字鑑溪﹐四川瀘州人﹐道光二十七年進士﹐咸豐元年任鎭南州知州。階字竹樓﹐楚雄府人﹐貢生。鎭南舊名欠金﹐攺置鎭南州﹐明﹑淸未更。據本志凡例﹐州誌創於康熙四十三年﹐知州陳元所修﹐續修於乾隆中。此志纂成於咸豐二年﹐閱年刻成﹐時當兵戈擾攘之際﹐未幾因兵燹頻﹐志版皆焚盡﹝據光緒《鎭南州誌略序》﹞。海內未見傳書﹐聞此書爲天主教士采購於越南﹐今爲孤本矣。其書體例﹐分天文志﹑地理誌﹑建設志﹑賦役志﹑秩官志﹑藝文志六類﹐余以類附﹐計子目凡六十有三﹐類簡目繁﹐殊欠體要﹐紀載亦簡略艸率。

南安州誌六卷淸康熙四十八年刊本﹝徐家匯藏書樓藏﹞

淸張倫至纂修。倫至字瀛齋﹐福建福淸縣人﹐由貢生擢知縣用﹐康熙四十五年升南安知州。按此志據舊抄本州誌稿參通誌郡乘匯集而成﹐僅紀一州之大槪而已。南安卽今雙柏縣﹐元始置南安州﹐明淸仍之﹐屬楚雄府﹐民國攺摩芻縣。

雲南黑鹽井志八卷淸康熙四十九年刊本﹝復旦大學圖書館藏﹞

淸沈懋價修﹐楊璇纂。懋價字爾蕃﹐浙江山陰縣人﹐貢生﹐康熙三十八年任黑鹽井鹽課司提舉﹐璇黑井人﹐貢生﹐吏部候選訓導。雲南有鹽井九﹐黑井爲其一﹐相傳爲後周時阿育王太子所開﹔自元始設官治其地﹐明淸置鹽課司﹐設官曰提舉﹐督理鹽務﹐兼攝民政﹐官與知州同。淸康熙間因纂修一統志﹐徵直省府廳州縣誌書﹐懋價以黑井與州縣同等﹐不可無志﹐遂延璇編纂。鹽井之有志﹐實自此書肇端。按其書體例﹐分天文﹑地輿﹑疆域﹑山川﹑古迹﹑勝景﹑物產﹑風俗﹑气候﹑祥異﹑建設﹑衙署﹑秩官﹑名宦﹑關哨﹑兵防﹑橋梁﹑水道﹑學校﹑祀典﹑鹽法﹑人物﹑貢選﹑鄕賢﹐文行﹑孝義﹑列女﹑流寓﹑藝文二十九門﹐艸創成書﹐終不免簡略。

瑯鹽井志四卷首一卷淸康熙五十一年刊本﹝北京圖書館藏﹞

淸沈鼐纂修。鼐字枚臣﹐蘇州府長洲人﹐由貢生官雲南瑯鹽井課提舉。此志成於康熙壬辰﹐因舊志重爲增輯而成。首列圖考﹐次分天文﹑地理﹑建設﹑賦役﹑官師﹑學校﹑選舉﹑祠廟﹑人物﹑藝文十門。《四庫全書提要﹟存目》以浙江巡撫采進本著錄﹐按此志以抄本流傳﹐未見刻本﹐而今北京圖書館藏有刻本。瑯井在雲南鹽興縣東﹐在定遠縣之寶泉鄕﹐明初置瑯井鹽課司﹐分屬安寧黑井二提舉﹐尋截移安寧提舉於此﹐攺爲瑯井提舉司﹐屬楚雄府。淸康熙時攺直隸提舉﹐民國以黑井置鹽興縣﹐以瑯井屬之。

姚州誌四卷淸康熙五十二年刊本﹝上海圖書館藏﹞

淸管棆纂修。棆常州府武進縣人﹐監生﹐康熙四十九年由江西新昌知縣升任姚州知州。按此志編次﹐首列圖考﹑州境圖﹑州署圖。卷一分星野﹑建置﹑沿革﹑疆域﹑形勢﹑風俗﹑城池七門﹐又附气候於星野﹐附關哨﹑橋梁於山川。卷二分水利﹑戶口﹑田賦﹑鹽法﹑物產﹑兵防六門﹐又附課程經費於鹽法。卷三分職官﹑公署﹑倉廒﹑學校﹑選舉五門﹐又附土司於職官﹐書院義學於學校。卷四分祠祀﹑古迹﹑寺觀﹑名宦﹑鄕賢﹑孝義﹑列女﹑流寓﹑隱逸﹑醫士﹑仙釋﹑災祥十二門﹐又附方技於仙釋。凡三十門﹐又附目八。按其書體例﹐分門散亂﹐附目亦欠適當。姚州爲鹽井所在﹐經費所給﹐大抵皆仰給於白井﹐賦役所徵則寥寥無幾。此志成於白井直屬行省之後﹐而記白井鹽事特詳﹐觀其辭語﹐殊有惋惜分割之感也。姚州建置沿革﹐唐髙祖武徳元年置南寧等羈縻州九十二﹐隸戎﹑姚﹑瀘﹑黔都督府。四年以古滇王國民多姚氏﹐因置姚州都督府﹐並置州十三﹐屬姚州管隸。五代時爲鄭買嗣﹑趙善政﹑楊子貞所據﹐宋時爲髙隆政所據。迄元滅大理國復置姚州﹐明淸因之。

白鹽井志四卷淸乾隆二十三年刊本﹝北京圖書館藏﹞

淸郭存莊修﹐趙淳纂。存莊山東汶上縣人﹐舉人﹐乾隆十九年由沾益州知州﹐調任白鹽井鹽課提舉司提舉。淳纂有《趙州誌》已著錄。按雲南鹽井﹐以黑﹑白﹑瑯三井最著﹐而白井肇開於漢﹐盛於唐時﹐在黑﹑瑯二井之先。井在姚安府大姚縣﹐卽今鹽丰縣地﹕元時始設官提舉﹐專理鹽務。明置提舉司﹐屬姚安軍民府﹐提舉兼理刑民政事﹐淸康熙間始攺直隸雲南行省。井志據本志凡例﹐創於雍正庚戌﹐提舉劉邦瑞與明經陳廷佐艸創井志﹐爲六志四卷。此志爲存莊任提舉時﹐延淳編纂﹐依舊志定例﹐擴爲二十門。書前有鹽井圖﹑衙署圖﹑文廟圖。卷一﹐分星野﹑地輿﹑疆域﹑山川﹑建置﹑戶口﹑風俗七門﹐卷二﹐分學校﹑鹽賦﹑經費﹑祠祀四門﹔卷三﹐分官師﹑名宦﹑選舉﹑鄕賢﹑文行﹑列女﹑物產﹑祥異八門﹔卷四﹐藝文﹐凡二十篇﹐統標曰志。其書記載﹐乃仿州縣誌書例﹐而鹽賦﹑物產兩門皆記鹽務﹐殊若重復。鹽井法制﹐在明淸時亦入職方官制﹐理鹽務外﹐又領土行政﹐猶如今之工礦區也。

澂江府誌十六卷淸康熙五十八年刊本﹝徐家匯藏書樓藏﹞

淸柳正芳修﹐李應綬纂。正芳字眞隅﹐河南太康縣人﹐貢生﹐康熙五十六年任澂江府知府。應綬字在公﹐河陽縣人﹐康熙四十八年進士﹐攺庶常﹐雍正元年選福建閩淸知縣﹐調知稿城﹑太和﹐及致仕歸﹐著有《松鶴堂紀》。按澂江誌書肇修於明弘治間﹐續修於嘉靖辛亥﹐再修於隆慶戊辰。淸康熙二十一年知府張聯重修府誌六卷﹐此志又繼《張志》重修﹐其書體例﹐分地圖﹑星野﹑沿革﹑疆域﹑山川﹑城池﹐賦役﹑秩官﹑學校﹑風俗﹑選舉﹑祠祀﹑名宦﹑人物﹑藝文﹑仙釋十六門﹐系參通誌及昆明﹑大理二志編例﹐頗臻完善。按沿革﹐澂江唐始置西寧州﹐南詔取其地置河陽縣﹐元置澂江路﹐明爲澂江府﹐淸因之﹐治河陽縣﹐領河陽﹑江川二縣﹐新興﹑路南二州。地瀕撫仙湖東岸﹐爲雲南南面之屏障。

徵江府誌十六卷淸道光二十七年刊本﹝徐家匯藏書樓藏﹞

淸李熙齡纂修。熙齡字蕓渠﹐江西南城縣人﹐道光九年進士﹐歷官吏科給事中﹐翰林院編修﹐道光二十五年任澂江知府。《澂江府誌》自康熙五十八年柳正芳纂修後﹐百餘年曠修。道光初知府蕭炳椿嘗集諸庠生采訪事實﹐成《河陽志》二冊﹐事多疏略﹐且僅紀郡治河陽境事。道光丙午熙齡依《柳志》體例十六門﹐逐條增纂﹐且增立前志子目﹐如沿革志增子目多至十數條﹔賦役志﹑兵防志﹐則刪繁就約﹔職官志分土司目﹐另立人種一目。所列屬邑序次﹐前志以河陽縣﹑新興州﹑路南州﹑江川縣爲次﹐此志則依一統志次﹐以河陽﹑江川﹑新興﹑路南爲次﹐體裁較柳正芳府誌稍略﹐而大綱則同。

路南州誌四卷傳抄淸乾隆二十二年刊本﹝徐家匯藏書樓藏存卷一至二﹞

淸史進爵修﹐郭廷選纂。進爵修《什邡縣誌》已著錄﹐乾隆十九年任路南州知州。廷選路南州儒學學正﹐事迹未詳。路南沿革﹐唐爲昆州﹐土名路甸﹔天寶末爲黑爨族落蒙所據﹐號落蒙部。元初置落蒙萬戶府﹐後攺爲路南州﹐明屬澂江府﹐淸因之。州誌創修於淸康熙五十一年﹐知州金廷獻成州誌四卷﹐此志繼《金志》重修﹐今傳本甚少。此書據刻本傳抄﹐僅存一二兩卷﹐且訛字甚多﹐體裁文辭均簡陋。但餘僅見此殘帙﹐故宮﹑天津二圖書館藏有刊本﹐未能一睹。

廣南府誌稿二卷淸道光間修﹐抄本﹝上海圖書館藏﹞

淸李熙齡纂修。熙齡修有《澂江府誌》﹐已著錄。此志爲熙齡移官廣南時所修﹐其書凡二卷﹐上卷分山川﹑建置﹑疆域﹑官署﹑倉庫﹑气候﹑風俗七門﹐又附關梁﹑堰於山川﹐沿革於建置﹐形勢﹑城池於疆域﹐部族於風俗﹐官署﹑倉庫﹐則從略不錄。下卷分書院﹑祀典﹑郵旅﹑鋪遞﹑人物﹑古迹﹑物產﹑藝文八門﹐又附考捨於書院﹐寺觀於祀典﹐塘汛於郵旅﹐道裏於鋪遞﹐勝景亭榭於古迹﹐人物則分流寓﹑鄕賢﹑文學三目。按其書編次分門﹐殊若混淆﹐而實由於附目之按插不當﹐因而亂體例也。查此志未見有刻本﹐亦未見藏家著錄﹐纂成年月無考﹐書中紀載﹐則止於道光十二年。廣南府在雲南之迆東﹐內接粵西﹐外控交阯。據本志沿革言﹐宋以前沿革漫無可考﹐宋初隸邕州﹐後爲特磨道儂智髙之裔居之。元置廣南西路宣撫司﹐領富州﹑安寧州﹔後攺來安路﹐領路城州﹑上林州﹑羅佐州。明攺爲廣南府土同知﹐領土富州﹐安寧州﹑羅佐州﹐後廢安﹑羅二州。淸爲廣南府土同知﹐領寶寧縣﹑土富州。廣南山川﹐山以九龍山爲主山﹐一名者鷂山﹐在郡城西一百六十里﹐山髙時有冰雹飛擊﹐人罕有躡其巓者﹐每值久晴乍雨﹐有山市出現。九門山在底黑寨﹐產茶茗味絕美﹐有溫泉在阿科。川以普梅河源流最長﹐西洋江爲最大﹐賴以漑田。物產僅載物名﹐如都桶子﹑都威子﹑韶子﹑鹽龍﹑竹硯等﹐他處所罕聞﹐但亦不知其爲何物也。

順寧府誌十卷淸乾隆二十六年刊本﹝徐家匯藏書樓藏﹞

淸劉埥纂修。埥字暢亭﹐號原圃﹐河南新鄭人﹐康熙五十九年舉人﹐由福建縣令升同知﹐調直隸遵化知州﹐乾隆二十四年升任順寧知府。順寧郡誌原無刻本﹐康熙壬戌知府劉芳聲因奉文修志﹐遂延陳鳴鳳﹑楊健甲輯爲《誌略》﹐其後知府徐欐﹑董永芠皆修纂未就。雍正三年知府範溥纂府誌十卷﹐體裁較備。埥因其志稿而成此志﹐全編分圖考﹑天文﹑沿革﹑地理﹑建設﹑秩官﹑學校﹑賦役﹑人物﹑風俗﹑藝文十一門﹐子目五十七﹐又附目三十七。子目𨿽繁﹐附系甚當﹐體裁詳密。按沿革﹐順寧爲漢益州檄外地﹐隋﹑唐以後爲南詔地﹐元始置順寧府﹐治慶甸縣﹐明淸因之﹐領順寧﹑云州﹑緬寧廳。地瀕瀾滄江支流孟佑河﹐郡城介東西兩鳳山之側﹐素稱巖邑。

古越州誌十卷傳抄淸同治六年李家珍重訂本﹝南京圖書館藏﹞

淸何暄纂﹐何杓朗增訂﹐李家珍重訂。暄字煦倉﹐南寧縣人﹐乾隆四十四年舉人﹐官江蘇江寧縣知縣。杓朗字近仁﹐南寧縣人。家珍事迹未詳。此志暄纂成於乾隆時﹐道光間其侄杓朗爲之增訂﹐同治六年李家珍又爲重訂。全編分星野﹑地理﹑建置﹑祠祀﹑賦役﹑人物﹑選舉﹑藝文八門﹐凡五十有七目。捲前越州城圖﹐城長方四門﹐南曰阜■﹝貝寸﹞﹐北曰永安﹐東曰鎭夷﹐西曰積金﹐又列山川全圖﹑星野圖各一。按越州卽今雲南曲靖地區曲靖縣﹐朱士嘉《中國地方誌綜錄》著錄此志﹐備注欄曰「越州明洪武末並入南寧縣。」但按本志沿革曰「元置普靡千戶﹐明置越州衛﹐康熙五年裁衛置越州。」則州爲康熙時也﹐朱氏《綜錄》稱洪武時並入南寧﹐或未在置衛前。《越志》實爲暄始創﹐又經杓朗﹑家珍先後增訂﹐然其書終不免簡略﹐紀載敍元以後故實較詳。

沾益州誌四卷淸乾隆三十五年刊本﹝故宮博物院圖書館藏﹞

淸王秉韜纂修。秉韜漢軍鑲紅旗人﹐康熙三十四年任沾益州知州。沾益爲漢宛溫縣地﹐晉﹑唐以來﹐沿革無考。元始置沾益州﹐領交水﹑石梁﹑羅山三縣﹐明仍之。淸雍正五年裁土知州﹐又於其地分置宣威州。州誌據秉韜志序謂﹕「始有州士孔裔之《誌略》﹐傳有抄本﹐紀載甚略。」此志爲秉韜官知州時與州士嵩明﹑唐翰臣就《誌略》參訂﹐編成是書﹐凡四卷﹐分二十四門。稿甫成而秉韜調任去﹐繼任知州曾湛爲之刻行。其書所敍井疆﹑裏俗﹑食貨之事甚詳﹐藝文所選﹐亦皆有關州之文獻焉。

尋甸府誌二卷明嘉靖二十九年刊本﹝天一閣藏﹞

明王尙用纂修。尙用字湛江﹐江西安福縣人﹐舉人﹐嘉靖二十七年任尋甸府知府。此志爲尙用官尋甸之二年所纂﹐委郡幕陳梓﹑郡貢士張騰博采編次﹔昆明庠生祝誠爲之校訂。其書編次﹐卷上﹐郡譜﹑星野﹑提封﹑古迹﹐風俗﹑創設﹑食貨﹑官守﹐學校﹑武備﹑祀典﹐惠政﹑卷下﹑貢舉﹑人物﹑烈婦﹑外志﹑藝文﹑附錄﹐凡十八門。書前首列圖繪﹐有府境圖﹑府治圖﹐按其義例云「首圖繪﹐《周禮》九州圖義也﹔次郡譜﹐《春秋》世序表義也。圖繪明﹐則眾物之形備﹔譜系著﹐則沿革之道彰。由是星野以別儀象﹐提封以明疆域﹔古迹以審往事﹐風俗以示勸懲﹔創設以表位署﹐食貨以厚民生﹔官守以重責任﹐學校以重文教﹔武備以謹防守﹐祀典以崇功徳﹐惠政以昭仁愛﹐貢舉以通賢路﹔人物以彰俊良﹐烈婦以尙貞節﹐外志以備他道﹐藝文以徵述行。」按其編例﹐首圖繪﹐次郡譜﹐次星野﹑提封﹐四者備而大綱舉﹐一郡之地理沿革已備矣。再次以古迹﹑政事﹑人物﹑藝文﹐郡之往事典章亦有考也﹔猶恐有缺﹐故以附錄補之﹐體核事備。而尢以郡譜一篇﹐著述極詳﹐儼然如大事錄也。郡譜謂﹕「尋甸古滇國地﹐普■﹝僰﹐火代人﹞刺蠻居之﹐無郡邑﹔其部曰仲札﹑溢源﹐後烏蠻之裔新丁奪而有之﹐至四世孫因其祖名新丁以爲部號﹐語訛爲仁地。或云蒙氏爲尋甸﹐段氏攺仁徳部。元憲宗五年內附﹐明年立本部爲仁地萬戶府﹔至元十三年攺仁徳府﹐領髙明﹑馬龍二州﹐爲美﹑歸厚二縣。自土酋安洋叛後﹐攺髙明爲嵩明﹐屬元南府﹐馬龍屬曲靖府。明洪武中攺爲尋甸軍民府﹐尋省二縣入焉﹐執領編戶七里。前此俱土官掌府事﹐成化十二年弟兄爭襲相仇殺﹐於是攺流官。」郡譜敍尋甸沿革如是。而風俗一門較詳核﹐首述族別﹐次習尙﹐次時節﹐均紀載詳盡可據。余篇則大槪簡略﹐有一篇不過數十字者﹐以艸率成之﹐終於文獻無徵故也。

尋甸州誌三十卷首一卷淸道光八年刊本﹝徐家匯藏書樓藏﹞

淸孫世榕修﹐翟國泰纂。世榕順天府宛平縣人﹐貢生﹐道光六年任尋甸知州。國泰安徽涇縣人﹐廩生。尋甸明時置府﹐淸降爲州﹔嘉靖二十九年知府王尙用創修府誌二卷﹐康熙五十八年知州李月枝又重修州誌八卷。此志繼《李志》重纂﹐增入近百餘年之事物﹐據其凡例云﹔「參合任邱舒瑞龍未刻鈔志﹐細意增刪校正。」《舒志》失傳﹐未詳纂成於何年也。此志體裁﹐自星野迄雜誌﹐共三十門﹐緒次頗具條貫﹐修辭雅潔﹐而大抵沿用《舒志》原文﹐以爲基礎。查此志原本﹐此書外﹐僅雲南省圖書館有藏。

麗江府誌略二卷淸乾隆八年刊本﹝徐家匯藏書樓藏﹞

淸管學宣修﹐萬咸燕纂。學宣修有《石屏州誌》﹐已著錄。咸燕字舒仲﹐石屏州人﹐康熙六十年進士﹐雍正二年任麗江府教授﹐歷十七年﹐乾隆四年升四川井研知縣。《麗江府誌》見《古今圖書集成﹟職方典》引有《麗江府誌》﹐當成於雍正以前﹐但據本志序謂前無郡誌。疑此志初稿成於康熙時﹐《圖書集成》所引或卽此志稿也。此志爲咸燕官麗江學官時﹐以其平曰所見所聞者筆錄之﹐久而集散成帙﹐及學宣爲郡守時延爲修志﹐遂成《誌略》二卷。其體例凡十門﹐子目七十﹐體裁精密﹐文簡事詳。敍麗江沿革﹕「爲漢越巂郡地﹐南詔蒙氏始置麗水節度﹐宋時磨些據此。元初爲麗水宣慰司﹐後置麗江路軍民總管府﹔明攺路爲府﹐淸因之。」治麗江縣﹐領鶴慶﹑劍川二州﹐中甸﹑維西二縣﹐凡二州三縣。郡以麗江得名﹐卽今雲南境之金沙江﹐古稱麗水﹐有麗江井鹽場﹐在麗江縣境。

麗江府誌稿十卷淸光緒二十一年修﹐稿本﹝華東師範大學圖書館藏﹞

淸冒沅纂修。沅江蘇如臯人﹐光緒二十一年任麗江知府。麗江郡誌﹐自管學宣修《誌略》二卷﹐其後百四十四年光緒甲午﹐會稽陳宗海來權府事﹐延李福寶編纂府誌﹐未訖成﹐而宗海調普洱﹐乙未沅任知府﹐續輯成書。其書全編分天文﹑地理﹑建置﹑食貨﹑學校﹑祠祀﹑武備﹑秩官﹑選舉﹑人物﹑藝文﹑雜誌十二門﹐子目五十有四。卷帙超管學宣《誌略》數倍﹐麗江文獻從此詳備足徵矣。未見刻本﹐此稿舊爲武進盛宣懷收藏。

中甸縣誌稿三卷首一卷末一卷民國十八年修﹐稿本﹝雲南省圖書館藏﹞

近人段綬滋纂修。綬滋劍州人﹐民國二十六年任中甸縣縣長。按中甸有志﹐創修於淸光緒七年張翼夔纂《新修中甸廳誌書》三卷﹔綬滋依其志稿重修﹐開纂於民國二十六年﹐至二十八年始成﹐亦未付印。當時助采輯者﹐有土守備劉恩﹑陳延平﹐區長孫珩﹐土千總松耀奎﹑楊漢欽等。此志體裁頗爲簡洽﹐創例維新﹐摭羅今古事物﹐盡入無邆。全編分爲五卷﹐卷首總綱﹐卷上自然﹐卷中政治﹐卷下社會﹐卷末雜記。總綱所述﹕「中甸原名建塘﹐居於金沙江環抱之間﹐與西康之裏塘﹑巴塘接壤。元以前本爲吐番遊牧之地﹐明季麗江木氏移民渡江屯殖﹔當時木氏之分布﹐北通巴塘﹐西北越阿墩子﹐西達藏邊﹐伏居﹑江曲﹑建塘地面﹐皆曾歸木氏。迄明末淸初﹐藏番以勢驅逐木氏﹐始漸南徙建塘﹐內附於淸。雍正三年攺名中甸﹐初移劍州州判分駐﹐屬鶴慶府管轄﹐後升爲廳﹐屬楚雄府﹐後又攺隸麗江府。民國元年攺爲縣﹐屬騰越道﹐撤道後﹐屬雲南省。」自然述气候﹑山川﹑物產諸門﹐政治述職官﹑選舉﹑學校﹑社會諸門﹐新舊盡載無遺﹐但無特出之例。惟社會一門﹐敍宗教及少數民族之語言文字甚詳。宗教中甸有喇嘛教﹐黃教﹑紅教﹑佛道混合教﹑回教﹑巫教﹑夷教﹑卯東教等﹐以黃教爲最盛。自淸雍正已未西藏達賴五世奏請淸廷準其消滅紅教﹐遂建歸化寺爲黃教會聚之所﹐全盛時該寺有喇嘛一千二百二十六名。此門紀歸化寺﹐列人事﹑經濟﹑組織﹑建築﹑佛像﹑經藏﹑武力﹑宗派等細目﹐全寺每年喇嘛需供給口糧靑稞七千九百七十六斗七筒二撮﹐燒茶三百三十兩及酥油等費﹐折銀八十兩等瑣細事實。其次以夷教爲盛﹐夷教卽倮羅教﹔其教不立寺宇﹐不供神像﹐教主曰阿舒洛﹐譯意卽漢言老虎﹐謂其權威如虎。掌教者曰筆摩﹐譯漢言爲道士﹔另一派稱曰若嚴﹐譯漢言爲和尙。若嚴一派﹐則無經卷﹐念經咒﹐師徒以口耳相傳。筆摩一派﹐有《夷經》﹐首敍其教主九代世系﹐次言洪荒之初有六天曰﹑七月亮﹐無人﹐有大蛇大蛟﹐後生大神格阿洛﹐運神通滅五曰六月﹐滅大蛇大蛟﹐然後生人。其餘諸教﹐則以卯東教猶盛﹐卽摩些族之吉教﹐有摩些文象形字經典。中甸諸族之語言文字﹐有漢語﹑回語﹑藏語﹑摩些語﹑倮羅語﹑力些語﹑苗語七種。文字有回文﹑藏文﹑摩些文﹑倮羅文四種﹐摩些文亦稱東跋字﹐爲東跋薩拉所造﹐摩些人今多通用﹐以東跋經艱深難解﹐除教徒外莫可解也。此種文字﹐僅以單字連續成句﹐無拼音文法。倮羅文有一定母字﹐但無變音符號及母音子音之拼法﹐今倮羅人猶通用之。按此志記縣境諸族之文化習俗甚詳﹐且對少數民族極示尊意﹐而無俾視之辭。中甸𨿽爲雲南極邊之一邑﹐而民族有六﹐此志於研究少數民族之學者﹐極有參考價值。原稿今藏雲南圖書館﹐近來各省市圖書館有傳抄本﹐玆從上海圖書館抄本著錄摘要。

維西見聞紀一卷淸乾隆三十五年刊本﹝上海圖書館藏﹞

淸餘慶遠纂修。慶遠字■﹝王累﹞度﹐■﹝王累﹞楚人﹝湖北隨縣有溳水﹞。此記慶遠官麗江府通判時所作焉。維西在滇徼外﹐屬麗江通判治理﹐明時內附﹐淸康熙間爲達賴喇嘛所管地﹐雍正七年設流官於此。按此記記沿革略而不詳﹐又天時﹑土宇﹐風俗之類皆不載。定志類四綱﹐而細目四十有二。一气候﹐謂近城至阿墩子﹐地五里气候不同﹐二道路﹐分坪﹑山﹑石﹑江四目﹔三夷人﹐記種族有六﹐及黃教﹑紅教﹔四物器﹐包括物產用器﹐分目瑣細。又其例言謂﹕「地峻則視天低﹐而星辰大﹐此一異也。夏曰較楚爲短﹐冬日較楚爲長﹐證時憲書所列不謬。維西曰晷較之省會﹐夏日微長﹐冬短。地境惟浪滄﹑金沙江岸有可耕土。維西夷人六種﹐金沙﹐浪滄產金﹐其岸之山產銀及銅。」例言非述編例﹐而所述之事﹐則爲可參考之資料也。

維西縣誌四卷民國二十一年修﹐抄本﹝上海圖書館藏﹞

近人李炳臣修﹐李翰湘纂。炳臣字鴻翼﹐劍川人﹐以陸軍上校署理維西縣事。翰湘維西縣人﹐陸軍上校﹐曾任貴州永從知縣。按此志爲翰湘與翟鴻鈞﹑秦佳士﹑劉思恕纂輯﹐分大事記﹑天文志﹑輿地誌﹐職官志﹑民政志﹑司法志﹑財政志﹑教育志﹐交通誌﹑農政志﹑工業志﹑商務志﹑物產志﹑氏族種族﹑方言志﹑禮俗志﹑宗教志﹑藝文志﹑金石志﹑藝術志﹑人物志﹑軼事﹑前志源流﹑本志纂修始末諸門。捲前列全縣疆域圖﹑沿革圖﹑水系圖﹑交通圖﹑農礦物產圖﹐除捲前有列圖外﹐各門亦間有插圖入之。按其書體例散亂﹐而紀載詳盡。大事記自漢迄今﹐記明以前爲略﹐明以後則詳。謂維西唐﹑宋爲吐番地﹐元置西臨縣﹐明爲麗江木氏土司地﹔淸雍正五年攺設維西廳﹐民國攺廳爲縣。述前志源流﹐謂縣誌始於邑貢生餘慶遠纂《維西聞見錄》﹐成於乾隆已醜﹔其後通判葉如桐修有《廳志》﹐成於光緒壬午。此外又有各區土司習慣錄﹑維西廳風土人情調查表﹐均成於光緒間﹐紀少數民族之風俗人情。諸書均以抄本流傳﹐迄此志之成﹐而終無刻本。

普洱府誌二十卷淸咸豐間刊本﹝上海圖書館藏﹞

淸鄭紹謙纂。紹謙字受山﹐桂林人。按此志已刊者﹐卷一列聖詔諭詩文﹐卷二志圖﹐卷三建置﹐卷四疆域﹐卷五營汛﹑關哨﹐卷六山川﹐卷七丁賦﹐卷八物產﹐卷九風俗﹐卷十學校﹐卷十一祠廟﹐卷十二典禮﹐卷十三兵制﹐卷十四秩官﹐卷十五選舉﹐卷十六人物﹐卷十七列女﹐卷十八土司。未刊者﹐卷十九藝文﹐卷二十雜記。捲前有「公白」略云「《普志》一部總目二十﹐子目五十有五。受山纂輯全稿呈政於黃仙嶠先生﹐秩滿榮歸﹐爲所湮沒。玆將畱存副稿先行付梓﹐俟後訪得全稿﹐再爲續刊補足﹐以成全志﹐公白。」觀歷來方誌之刊行﹐無此公白之例﹐按公白爲紹謙所撰﹐又何稱公曰﹐眞不倫之至矣。

永昌府誌二十六卷首一卷淸康熙四十一年刊本﹝徐家匯藏書樓藏﹞

淸李文淵纂修。文淵字再復﹐號黃龍﹐遼東人﹐由監生歷仕府縣﹐康熙四十年升任永昌軍民府同知。永昌爲漢永昌郡﹐唐初爲姚州郡地﹐南詔段氏始置永昌府。元﹑明﹑淸仍爲永昌府﹐淸時屬雲南布政司﹐領寶山﹑永平二縣及騰越﹑龍陵二廳。明嘉靖間始修郡誌﹐久佚﹐此志爲知府羅綸﹐命同知李文淵主纂修﹐書成於康熙四十一年。其書定例爲二十六門﹐附目三十五。永昌礦產甚富﹐此志敍述亦詳﹐黃金產於上江及永平銀龍江﹐銅出於孟桀﹐鐵出於永平花橋山﹐有鐵廠﹐瑪瑙出於寶山金雞村﹐墨玉石出於寶山法寶山﹐寶沙出騰越﹐可用以治寶石瑪瑙。藥材所產亦富﹐按志所述凡百十七種。

開化府誌十卷淸道光九年刊本﹝徐家匯藏書樓藏﹞

淸何懷道修﹐萬重篔纂。懷道字涑園﹐陜西人﹐由監生歷仕州縣﹐道光五年升任開化府知府﹐重篔字古厓﹐貢生﹐開陽書院教習。《開化府誌》創修於淸乾隆戊寅﹐知府楊大賓延趙震纂府誌十卷﹐此志乃增輯《楊志》後七十餘年之事﹐成於道光丁亥。其書體例﹐分圖像﹑建置﹑山川﹑田賦﹑官師﹑學校﹑人物﹑兵防﹑風俗﹑藝文十門﹐各門具有序跋﹐據懷道序謂﹕「此志輯成後﹐求正於省誌總纂查守樗﹐及山陰史澹初。」按此志體裁﹐頗爲精密﹐其大抵參依楊大賓舊志﹐而補漏匡誤之處甚多﹐爲《開化府誌》之最完善者也。按建置志載﹐開化漢句町國地﹐唐初屬越嵩郡﹔後沒於南詔﹐爲彊現﹑牙車﹑教化三郡﹔元爲彊現三部﹐明爲教化三部。淸以教化﹑王弄﹑安南三長官司地﹐置開化府﹔有開化河在文山縣﹐源出白龍潭﹐流經郡治東入馬關﹐又東南流入越南﹐河一名淸水河﹐又名盤龍河。

雲南昭通鎭風土武備總冊不分卷淸道光十九年稿本﹝上海圖書館藏﹞

淸張文煥纂。文煥任昭通鎭營標下中軍遊擊﹐兼管營事。按此冊爲呈報昭通鎭營情況細冊﹐敍鎭標肆營之疆域﹑形勢﹑城池﹐方輿﹑民風﹑土俗﹐及額設武職﹑糧餉﹑軍火﹑器械﹑塘汛﹑墩臺﹑程站里數﹑同城文職﹑土司﹑少數民族之情況甚詳。昭通設鎭肇始﹐其地舊爲烏蒙土府﹐祿氏所轄﹔古爲竇甸﹐漢爲牂牁郡。自祿氏始祖與孟獲同時﹐棲於阿汪之後山﹐卽今東川府所屬阿汪村﹐或稱唐時烏部仲牟因之裔﹐阿統其十一世焉。烏蒙始彊﹐因號烏蒙部﹔宋時封阿杓爲烏蒙王也。元至元置烏蒙路﹐明洪武攺烏蒙軍民府﹐隸四川布政司。淸雍正六年攺土設流﹐歸滇管轄﹐設烏蒙鎭。屯兵標下中左右三營﹐每營設遊擊一員﹐守備一員﹐千總二員﹐把總四員﹐營兵九百名﹐三營共二千七百名。此冊繪五色鎭府輿圖﹑各少數民族圖﹑中營分布圖等。

新修昭通府恩安縣誌稿六卷淸宣統三年傳抄本﹝華東師範大學圖書館藏﹞

淸汪丙謙纂修。丙謙杭州府仁和縣人﹐監生﹐乾隆四十年任昭通府知府。恩安爲昭通府附郭縣﹐昭通舊號烏蒙府﹐唐時爲烏蒙部所居﹐元始置烏撒路﹐明攺爲昭通府﹐屬四川布政使司﹐淸攺隸雲南。是書爲知府主修郭縣之志﹐而所記兼及一郡之事﹐敍述則止於乾隆時﹐體裁散亂。

鎭雄州誌六卷淸乾隆四十九年刊本﹝徐家匯藏書樓藏﹞

淸屠述濂纂修。述濂字南洲﹐孝感縣人﹐乾隆四十五年任鎭雄知州。鎭雄爲漢牂牁縣地﹐唐宋時爲烏蒙所據﹔元置芒部路﹐明升爲鎭雄軍民府﹐屬四川布政司﹐淸攺隸雲南昭通府。鎭雄舊無州誌﹐惟知州李至純所輯《存牘》﹐述濂據其《存牘》纂成此志。其書編次﹐自卷一至卷四分二十六門﹐附目十八﹔卷五爲人物志﹐子目十二﹔卷六藝文志﹐子目十三。以景勝﹑物產﹑祥異入於人物﹐則門類乖亂﹐序次顚倒矣。

元江府誌二卷淸康熙五十一年修﹐抄本﹝徐家匯藏書樓藏﹞

淸章履成纂修。履成字人也﹐紹興府會稽縣人﹐康熙中任元江府知府。元江古名惠龍甸﹐又號因遠﹐在滇之西南﹐其地最僻。按沿革﹐唐爲銀生節度屬地﹐宋爲和泥部所據﹐元爲元江路﹐明爲元江府﹐淸初因之。境有元江﹐源出梁王山﹐因名。元江舊無郡誌﹐《滇省全志》於元江郡亦僅寥寥數語﹐略而未備。此志爲履成與儒學教授張鳳鳴﹑訓導陳冏伯﹑經歷劉接武分輯纂成﹐共分二十七門﹐無大綱﹐紀載頗略。然其書爲郡誌肇端﹐采摭不易。此志𨿽系抄本﹐今爲僅存罕有之書也。

元江州誌四卷淸道光六年刊本﹝徐家匯藏書樓藏﹞

淸廣裕纂修。廣裕字石如﹐長白人﹐道光五年任元江州知州。元江自淸雍正間降府爲州﹐此志繼章履成府誌重修﹐分地理﹑建設﹑賦役﹑人物四綱﹐子目二十有八。較《章志》頗有增補﹐是時元江爲直隸州﹐僅領新平一縣。新平東北靑龍﹑廠場﹑武垻產伏苓﹐爲雲南之最著。

永北府誌二十八卷淸乾隆三十年刊本﹝徐家匯藏書樓藏﹞

淸陳奇典纂修。奇典福建同安縣人﹐由貢生歷官州縣﹐乾隆二十八年升任永北知府。按沿革﹐永北晉時爲施部所據﹔唐時南詔始置善巨郡﹐又號北方晱﹑威偈晱﹐段氏時攺爲成紀鎭。元初置施州﹐尋攺北勝州﹐後升爲府﹐明降爲州﹐淸初爲直隸州﹐後升爲府。自升府後﹐未有府誌﹐惟明萬曆辛丑修有《北勝州遺編》一卷。此志乃踵纂《遺編》後百餘年之事﹐成於乾隆三十年﹐書凡二十七門﹐體裁尙爲簡核。

○西藏

西藏志不分卷淸乾隆間刊本﹐書眉有批注﹐未署名﹝上海圖書館藏﹞

此志不著纂修人姓氏﹐無序跋例目﹐亦不分卷帙﹔全書凡二十二篇﹐紀載止於淸乾隆六年。第一篇

曰事迹﹐西藏﹐古爲三危﹐漢爲羌﹐唐宋爲吐番地﹐元明曰烏斯藏﹔後曰圖伯特﹐又曰唐古忒。居於萬山之中﹐爲西方極勝之區﹔如布達拉有飛閣層樓﹐麗色奪目﹔別蚌﹑色拉﹑甘丹﹑桑鳶﹐爲四大寺﹐拱朝於四方。藏地分爲三部﹐曰康﹑曰衛﹑曰藏﹐康者爲察木多一路﹐衛者卽西藏拉薩召一帶﹐藏者乃後藏孔什隆布一帶。其地人民尊尙佛教﹐敬信喇嘛﹐所最崇信者﹐如達賴喇嘛﹑班禪喇嘛﹑噶嗎﹑巴沙嗎納等。其始爲君者﹐乃額勒特莽固禮之後﹐馬克己之子納禮藏布﹐傳數世至蘇隆藏千布﹐唐以公主妻之。唐公主好善﹐修大小二召﹐並築城於布達拉爲宮室﹔立碑於大召前﹐表唐藏永好誓約。明萬曆時太監楊英嘗至其地。淸崇徳七年﹝淸未入關時年號﹐卽明崇禎十五年﹞﹐班禪額爾徳尼﹑達賴喇嘛遣使達盛京﹝今沈陽﹞﹐約行善事﹐歲通貢表。第五輩達賴喇嘛入覲淸世祖﹝順治﹞﹐勅賜金冊印封爲臣﹐領西天佛教普覺幹濟達賴喇嘛稱號。其後蒙古古什罕自靑海起兵滅藏﹐達賴喇嘛又化生於裏塘地方﹐名曰噶爾藏嘉慕﹐康熙五十九年護歸西藏。雍正元年靑海羅卜藏丹津入藏﹐年羹堯率兵平之。此篇記載﹐至乾隆六年止。第二篇

曰疆圉﹐紀載西藏四境邊界。西藏東至巴塘之南墩寧靜山爲界﹐巴塘之裏塘屬四川﹐嶺西屬西藏﹐其中叫察卡﹑中甸屬雲南。南至茹巴之怒江爲界﹐西至阿里納達克爲界﹐北至準噶爾爲界﹐東南至魯巴﹐東北至娘錯﹑潘松﹑泰寧界﹐西南至白布卡契界﹐西北至鍋璧﹑準噶爾界﹐其所稱鍋璧卽漢言沙漠地焉。第三篇

曰山川﹐藏語稱山曰拉。西藏東方之山﹐有祿馬嶺﹐山不甚髙﹐綿長百里﹐四時積雪﹐在拉薩東亦稱百巴﹐爲山之最有名者。又有濯拉﹑魯王拉﹑砂土拉﹑賽瓦合拉﹑瓦合一桂拉等﹐皆爲大山。川有機楮河﹐卽藏江﹐工布汪拉裏河﹑金沙江﹑雅隆江等﹐皆在東部。南方之山﹐有鍋噶拉﹐髙大積雪﹐又有宗噶拉﹐亦髙峻。川有春結卽藏江一段﹐及洛巴河﹑怒江。西方之山﹐有阿里拉﹑甘不拉﹐卽西昆侖山﹐鍋噶拉﹑墨雨拉﹐皆爲髙聳無比。川有業黨楮河﹐上有鐵索橋﹐爲守隘要地﹐又有藏布河﹑羊木隆海等。北方之山﹐有喇根拉﹑克裏野拉等﹔川有彭多河最著﹐架鐵索橋﹐又有皮船爲渡。第四篇

曰寺廟。按此篇所述寺廟﹐不下百數﹐亦未足以盡舉藏地之寺廟。玆錄其尢著者﹐有大召﹐在拉薩內﹐名曰老木卽﹐建於唐時﹐坐東向西﹐樓髙四層﹐上有金殿五座﹐欄桿殿宇﹐皆系銅底鎏金﹐宏敞壯麗﹐煥然奪目﹐寶珍奇玩﹐畢聚於內。小召在大召北半里許﹐名曰喇木契﹐樓髙三層﹐上有金殿一座﹔垂仲殿在大召東半里許﹐名曰噶嗎霞﹐所居護法僧﹐乃喇嘛裝束﹐仍娶妻生子。木鹿寺在大召北﹑小召東﹐樓髙四層﹐頗壯麗廣闊﹐爲西番僧習經之所。別蚌寺爲達賴喇嘛避暑之所﹐仍仲寧﹑翁結巴寺﹐在後藏札什隆布﹔撤家寺亦在札什隆布﹐內有撤家班禪﹐及紅帽喇嘛之祖師。其教喇嘛年少時娶妻生子﹐俟有子後﹐不復再近室家﹐始登法座。多爾吉拔姆宮在羊卓白地海中﹐海中有山﹐上建寺極宏麗﹐似有瀛世蓬島之像。達隆寺﹑熱正寺﹑楚布寺﹑甘丹寺﹑江巴林寺﹐爲西藏大寺﹐皆在昌都。第五篇

曰天時﹐述西藏之气候﹐因藏地勢髙下不一﹐寒暄各異。平壤則熱﹐髙平則冷﹐有十里不同天之語﹐又晴雨靡常﹐風霾無定﹐就拉薩而論﹐其地冬𨿽寒而不凜冽﹐夏𨿽暑而不薰蒸。西藏在前藏一帶气候較佳﹐後藏則寒熱變化無常﹐隨地勢之髙下所定也。第六篇

曰物產﹐拉薩產谷屬﹐又漢人帶入菜種﹐有白菜﹑菠菜﹑莧菜等。工布達以牧畜牛羊爲食﹐不藝五穀。說板多山後有金廠﹐產靑金﹐昌都產黃連﹑麝香﹑熊膽。駝洛海一帶﹐有海子鹽水﹐產白鹽。第七篇

曰歲節﹐西藏年節﹐如臘月大﹐以元日爲年小﹐以初二爲年大﹐凡商民停市三天。年初九日大召內集名山寺喇嘛四萬眾﹐迎接達賴喇嘛諸佛登臺﹐或有名呼圖克圖者諷誦《大藏》﹐以五色油面做人物龍蛇鳥獸﹐下設木架數層﹐安設燈火﹐周圍約數萬盞﹐自黃昏後點起﹐至次早始撤。以天之晴陰風雪﹐並燈焰之色﹐占一年吉凶。二月三十日布達拉懸掛大佛﹐六月三十日別蚌寺﹑色拉寺掛大佛。七月十五日﹐其俗徧歷郊圻﹐觀田禾﹐則飲一日﹐以慶丰年﹐然後刈獲。七月十三日至八月初五日﹐徧延親友﹐同浴於河。十月十五日爲唐公主誕辰﹝文成公主生於貞觀四年﹐卒於永隆元年﹐《新唐書﹟吐蕃列傳》云﹕永隆元年文成公主薨﹐遣使者弔﹞。十月二十五日爲宗卡巴成聖之日﹐十二月二十九日木鹿寺跳神逐鬼﹐以爲驅邪。第八篇

曰紀年﹐西藏不用天干﹐惟用地支﹑屬相紀年﹐以十二月爲一歲﹐以寅月爲正月﹐仍有閏月﹐但其閏月不同時。紀日以金木水火土五行配﹐與《時憲書》無異﹐推日月之蝕﹐亦纖毫不爽。第九篇

曰風俗﹐所敍西藏民情習俗﹐以輕男重女﹐飲食以茶爲最要﹐次靑稞﹑炒麵﹑酥油﹑牛羊肉等。裝飾男子畱髮﹐婦女老少日以糖飴或兒茶塗面。第十篇

曰衣冠﹐紀西藏人衣裳冠冕﹐多用毼氆魯﹐富者亦穿綢緞布匹。第十一篇

曰飲食﹐西藏自古不拘貴賤﹐飲食皆以茶爲主﹐熬極濃﹐入酥油鹽攪之﹐飲茶食糌粑或肉米﹐名曰土巴湯。日食不拘頓數﹐皆飲酒﹐乃靑稞所釀﹐淡而微酸﹐名曰嗆﹐亦有靑稞燒酒。第十二篇

曰婚嫁﹐記西藏婚姻﹐首取門戶相對﹐男以識字者佳﹐女以善生理﹑識貨價﹑理家務爲善﹐婚嫁亦通媒妁之言。第十三篇

曰夫婦。第十四篇

曰生育。第十五篇

曰喪葬。第十六篇

曰醫藥﹐西藏醫名厄木气﹐藥不炮制﹐無飲片﹐皆系丸散﹐亦診視而後用藥。其視脈﹐以左手執病者右手﹐以右手執病者左手﹐一時齊脈﹐不分先後。病重必延喇嘛念經祈禱﹐巫醫並用。第十七篇

曰占卜﹐記西藏占卜之術不一﹐有喇嘛以紙畫八卦書番字而占者﹐有以靑稞排卦﹐抽五色毛綫而占者﹐又或數素珠而占﹐或劃地而占。第十八篇

曰禮儀﹐記西藏禮節甚簡﹐以卸帽於手﹐打半躬﹐垂手曲腰﹐以爲禮也。第十九篇

曰宴會﹐歲時令節﹐自郡王而庶民皆有宴客﹐或在於家﹐或於柳林中舉之﹐而無儀式。第二十篇

曰市肆﹐西藏貿易經營男女皆爲之﹐通用貨幣﹐皆以銀錢﹐每角重一錢五分﹐上鑄藏文花紋﹐其名曰白丈。市肆不設鋪面桌櫃﹐均以就地擺設而貨。第二十一篇

曰房舍﹐述前後藏各處房屋﹐均平頂砌石爲之﹐上覆以土石﹐名曰碉房﹐有二三層至六七層者。凡稱大室者﹐中堂必雕刻彩畫﹐裝飾奢侈﹐不亞於廟寺堂皇者也。篇二十二曰刑法﹐是篇述西藏相沿有《藏律》三本﹐計四十一條。按此志凡二十二篇﹐大抵系實地測察所得﹐又參閱諸書有關西藏紀載匯集而成﹐敍述甚爲翔實。但於考訂取信﹐有欠雅正。如事迹篇所載﹐傳聞唐三藏取經履其地﹐豬八戒招親於髙老莊﹐卽爲今之采裏﹐乃吳承恩小說之言。然今求紀載西藏專志﹐此書最推古本矣。中央民族學院藏有抄本《西藏志》﹐修成於乾隆四十三年﹐後此志將三十年。乾隆刻本﹐查今存僅見此書。又此書書眉有眉批﹐注古今﹐譯名之同異及箋正誤訛﹐未詳出於何人手筆。

衛藏通誌十六卷舊抄本﹝上海圖書館﹞

按此志不著纂修人姓氏及纂成年代。然據桐廬袁氏刻《漸西村捨叢刊》收此志﹐書後有朱印附記一方云「按此書系淸戶部主事桂林龍松岑公繼棟校刻﹐伊未署名﹐詳見公文集附記﹐並云原本未著姓氏﹐疑爲和琳所輯。按和琳於乾隆五十六年與將軍福康嘗入藏勘定邊界﹐此志如爲和琳入藏時纂成﹐當在榦隆末際焉。按本書首有編例一篇﹐稱參及《史鑑類函》《西藏志》等書。其書當成於《西藏志》後﹐向以抄本流傳。至光緒間桐廬袁氏始刊其書。其書編次爲十六卷﹐卷一考證﹑卷二疆域﹑卷三山川﹑卷四程站﹑卷五喇嘛﹑卷六寺廟﹑卷七番目﹑卷八兵制﹑卷九鎭撫﹑卷十錢法﹑卷十一貿易﹑卷十二條例﹑卷十三紀略﹑卷十四撫卹﹑卷十五部落﹑卷十六經典。按此志匯敍西藏事物最推詳備﹐而所記部落事則簡略﹐此書𨿽稱曰通誌﹐實非通誌之編例也﹐其書述西藏疆域形勝﹐道裏﹑山川﹐部落淵源﹐及達賴與班禪之化生世系﹐則采博詳實。尢於西藏之山川﹑地點﹑人名﹑官名﹐詳訂藏語﹐眞切譯出﹐頗可備考。西藏之地﹐古分四部﹐曰康﹑曰衛﹑曰藏﹑曰阿里﹐而藏之名卽基於藏部﹐故此志稱曰《衛藏通誌》。按西藏沿革﹐古爲三危﹐漢爲羌﹐唐﹑宋爲吐番地。元憲宗時始於河州置吐蕃宣慰司都元帥府﹐又於四川徼外置碉門等處宣撫司。世祖時復置爲烏思藏﹐郡邑其地﹐以吐蕃僧八思巴﹝紅教之祖﹞爲大寶法王帝師領之﹐後嗣世襲其號。明時復累加崇封﹐永樂時有紅教僧宗喀巴者﹐別創黃教﹐遺囑達賴喇嘛﹑班禪喇嘛二大弟子﹐世世以呼畢勒罕轉生。呼畢勒罕者﹐漢言化身。達賴一世卽吐蕃贊普之裔﹐故藏人推尊爲烏斯藏王﹐由是烏斯藏王不傳子孫﹐而傳於轉生之喇嘛。萬曆以後﹐不與明通﹐而歸誠於淸﹐貢獻不絕﹐淸置駐藏辦事大臣鎭守其地﹐一切政事皆由大臣會同達賴﹑班禪裁決。按西藏四部自光緒年間劃分康地隸川滇邊務大臣﹐民國攺設西康行省。衛亦稱前藏﹐有城三十﹐首府曰拉薩﹐達賴所駐﹐藏亦稱後藏﹐有城十七﹐首府札什倫布﹐班禪所駐。阿里有城五﹐又有納書克﹑貢巴等土司三十九族﹐爲西羌之遺裔。

西藏達賴喇嘛班禪徳尼及大小呼圖克圖沙布嚨源流一卷抄本﹝上海圖書館藏﹞

不著撰人﹐此篇述西藏佛域宗派源流﹐兼及西藏歷代大事﹐實爲西藏之全史也。其書編次﹐一﹑達賴喇嘛源流﹐二﹑班禪額爾徳尼源流﹐三﹑濟嚨呼圖克圖源流﹐四﹑第穆呼圖克圖源流﹐五﹑呼微阿齊圖諾們罕源流﹐六﹑文結色呼圖克圖源流﹐七﹑俄喀濟仲呼圖克圖源流﹐八﹑羅森巴呼圖克圖源流﹐九﹑布魯克巴呼圖克圖源流﹐十﹑彭多所屬達嚨麻倉寺大呼圖克圖源流﹐十一﹑墨竹宮所屬志工寺呼圖克圖源流﹐十二﹑楚爾卜寺噶爾瑪巴呼圖克圖源流。以上佛域十二派爲最著者也。下又敍大小呼圖克圖源流凡三十有一﹐其書𨿽名佛教源流﹐而書內記述喇嘛管轄寺廟之疆域人口之數﹐足以補中域志乘之未備也。

康藏寶鑑不分卷民國三十三年重纂稿本﹝上海圖書館藏﹞

近人劉贊廷纂。贊廷字燮丞﹐東光縣人。嘗從軍經略邊疆三十餘年﹐足迹徧於康藏之境。是書原本名《西康百家姓》﹐因關康藏史實﹐贊廷重爲編纂﹐參考史籍﹐與見聞結合﹐並經考證﹐記載翔實。是書爲介紹邊情﹐溝通西南文化﹐其采用書籍﹐有歷代有關康藏之奏議﹐及《蒙古源流》《佛教源流考》《西藏圖考》《衛藏志》《西藏通覽》等書﹐與史書之吐蕃﹑西蕃諸傳。書前有民國三十二年仁壽戴安琴序﹐稱此書名《康藏寶鑑》。安琴字慈霖﹐居康藏久﹐旣爲之序﹐又爲之校正。是書篇目﹕衛藏原始﹑佛門紀元﹑禹貢黑水﹑厄魯遊戎﹑覺羅結緣﹑阿里﹑哲子雄﹑大吉嶺﹑後藏﹑西藏名寺記略﹑和闐﹑布魯特﹑克什米爾噶克﹑廓爾喀﹑爰劍﹑哀牢諸篇。爲纂錄與考察之筆記﹐無體例排比法度﹐似未竟稿﹐未定書名﹐玆名從戴安琴序。較之西藏舊志﹐此稿增加近代事物資料丰富。

●後記

余初習志乘之學﹐始於三十五年前供職於武進文獻社時。該社延宜興沙彥楷先生主纂《武進縣誌》﹐囑余助先生校錄志稿及采摭志料﹐因得問業於先生習志乘學。嘗問先生曰「方誌何以論優劣﹖」先生曰「汝閱洪亮吉﹑孫星衍﹑李兆洛所纂方誌﹐與世之泛泛而爲志乘者﹐相互比較﹐則其優劣焉可見也﹗」先生私淑陽湖洪亮吉方志學﹐論交於武進唐肯討論志乘新例﹔嘗總纂宜興﹑江陰二志﹐皆未成稿而輟。主纂《武進縣誌》已在晚年﹐堅志欲纂成之。而建國初先生別有重務﹐修志又是告停。是後余亦調職於上海圖書館﹐而得整理徐家匯藏書樓方誌﹐編成所藏方誌目錄一冊。是時識同事常熟瞿君鳳起﹐其家數世藏書﹐君精版本目錄之學﹐嘗語余曰「目錄只記書名﹑卷數﹑撰人﹑版本而已﹐若欲究厥一書一學之淵源﹐則惟提要。」因勸餘暇時作方誌提要。越二三年﹐余試作成方誌提要二三百篇。是時﹐無錫朱士嘉先生爲補訂《中國地方誌綜錄》﹐來滬閱徐家匯藏書樓方誌。余素聞先生目錄學貫通中西﹐專志於方誌目錄﹐撰成《地方誌綜錄》﹐盛行於世﹐而有助於中外學術交流。因余景仰先生之學﹐同事黃巖王君育伊特爲介紹余從先生問學﹐先生知余在撰方誌提要﹐極爲勉勵﹐且告以編綴之法。先生曰「吾已年近周甲﹐如欲撰成方誌提要﹐非二三十年心力不可。願汝輩勉之矣。」先生之言﹐似有委之以是任焉。是後余每逢假期暇日﹐往寧﹑常﹑錫﹑蘇﹑甬﹑杭﹑嘉﹑湖一帶﹐就近訪書﹐粗衣糲飯﹐披星待旦﹐廢寢忘食﹐艱苦閱書。歷十餘年閱覽方誌約五六千種﹐而選擇作成《提要》者一千百數十種﹐親歷苦學之艱難﹐而悉志乘之學爲深博無涯涘。

故此《提要》之作經歷艱難﹐而所著錄之書﹐皆爲今存之志﹐參閱公私收藏者約有四十餘家﹐歷二十餘年乃得撰成提要一千一百餘種。自於中年發憤讀書﹐至老不竭之志﹐而終猶有未備也。遂此數十年來﹐承蒙沙彥楷﹑張國淦﹑瞿宣穎﹑尹石公﹑王育伊﹑吳廉銘﹑吳靜山﹑周予同﹑嚴育三﹑張壽甫﹑張宋■﹝廠外頃內﹞﹑之鳳﹑朱偰﹐及朱士嘉﹑周子美﹑瞿鳳起﹑胡道靜﹑潘景鄭諸師友之鼓勵指教﹐或遠道遞供資料﹐始成初稿。而嘆師友之大半寥落﹐曩所承蒙教導之恩者﹐銘感不能忘。今此稿齊魯書社承受出版﹐書遇知音﹐問世有期。又蒙李偉國﹑虞信棠﹑陳先行三君爲助校錄﹐並相互質正﹐乃克訂成定稿﹐致表感謝。

一九八三年三月

陳光貽記

稀見地方誌提要

