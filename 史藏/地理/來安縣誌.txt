來安縣誌目錄卷首序纂修員名凡例目錄縣境圖縣城圖縣署圖學宮圖形勝圖今缺卷一輿地誌建置沿革沿革表疆域星野經緯度形勢名勝附山川卷二營建志公署倉庫﹑院局附城池街道﹑坊表﹑鄕都﹑市集附壇廟寺觀﹑古迹﹑丘墓﹑義冢附津梁卷三食貨志上戶口風俗附田賦徭役附卷四食貨志下物產倉儲蠲賑祥異附義田各款規條附卷五水利志塘沛圩壩《圩田圖說》《朱家山開河記》附卷六學校志學宮建置禮器﹑祭品﹑樂器﹑學額﹑學田﹑書院﹑義學附卷七武備志兵防駐防教場塘汛鋪司驛遞附屯政馬政附兵事卷八職官志表文職武職卷九名宦志傳名宦卷十選舉志表薦辟科目武職仕籍封贈土職卷十一人物志傳鄕賢宦績孝義義行附儒林文苑方技耆壽僑寓釋道卷十二烈女志貞烈貞節節烈節孝女壽卷十三藝文志集文上﹑下集詩卷十四雜誌考辧拾遺正誤捕蝗法卷末跋舊志序舊志纂輯員名文目附存重修來安縣誌序

志也者﹐政教之迹。一邑之志﹐一邑之政教系焉。來自明令魏君大用創修邑志﹐嗣周君之冕﹐伍君斯瑸又先後續輯﹐可云備矣。惟《伍志》後迄今又九十年﹐其間興廢舉墜﹐月異日新﹐與夫文人碩士﹑宦績選舉﹑忠孝節義之有待於表章者﹐不可勝紀﹐及今弗續﹐將久而失傳﹐有職其咎者矣。壬午冬予蒞玆土﹐越癸未夏奉中丞云汀陶公檄修《安徽通誌》﹐刊發采訪程式﹐徵稿於郡縣。當取舊志再三校勘﹐見其體例未備﹐考據未詳﹐非質之全史無以正沿襲之訛﹐非練以積年無以臻撰次之美。因鞅掌簿書﹐未遑及之。秋間予同懷弟瀚來署﹐來之人士以瀚嘗於嘉慶已卯﹑庚辰間協予在籍續修《益陽志》﹐稱詳密﹐議令主稿﹐而予亦深幸檢校之有人也。於是始搜羅書史﹐取舊志反復參閱而增訂之。迨甲申冬﹐稿漸有緒﹐予適奉調婺源。淛水雪樵張君署縣篆。時人物﹑藝文等志纂輯未全﹐鐫刻諸費亦未裕﹐遂於乙酉春屬瀚於張君以蕆其事。稿成﹐張君復委序於予﹐謂予始事者也。予始之﹐究未終之。瀚之此稿能否如《益陽志》之稱詳密﹐予未敢遽信也。衷諸至是﹐以匡予不逮﹐是所望於後之君子。賜進士出身特授來安縣知縣調知婺源縣事符鴻撰。

重修來安縣誌序

來安志﹐魏君大用初創之全書不可得見矣﹐其略當並於《周志》。周君之冕繼修之全書亦不可得見矣﹐其略猶存於《伍志》。《伍志》者﹐雍正乙卯伍君斯瑸令邑時屬司諭項世榮偕邑六生爲之﹐符稿謂之舊志是也。舊志歷今近百年﹐百年之間不可以弗識﹐志卽不可以弗續。自道光癸未﹐云汀陶中丞檄徵匯入《通誌》之事﹐於州縣且命之各續其志。前縣符君鴻起甲申以其弟明經瀚主稿﹐搜羅采輯﹐續舊志後九十餘年當識之事﹐並援據考辧﹐訂舊志之缺且訛者﹐三易寒暑﹐符君已調任婺源載余矣。明經仍畱蕆事﹐其用意勤﹐其取材多矣。惟始也以求詳之﹐故失之繁。如「建置沿革」﹐舊志僅一紙許﹐乃因詳考來邑建置﹐涉及旁郡縣﹐輒就旁郡縣生枝節﹐累至三十餘紙﹐而所宜詳者轉或未詳。此其稿不無可損益者一也。其繼也以欲速成之﹐故失之雜。如人物﹑藝文率皆取辦﹐臨去未暇決擇﹐摭拾編次﹐轉有宜志之人﹑宜志之文缺弗載焉。又其稿不無可損益者一也。槐於丙戌冬季來視邑事﹐聞其付梓﹐無幾﹐費中缺。初第謀所以雕鐫之者﹐迨丁亥春﹐得孝廉方正生員馬錦云肩鐫費﹐適逢今中丞檄文補徵《通誌》局內軼事﹐爲其事不可再緩也﹐亟開卷閱之﹐欲復得數事申送省局。及見有可損益處在﹐並檢捲眉曾自注「俟攺」字樣數十條﹐曰予任雕鐫﹐不得以不文憚損益勞不爲謀善本也。僭以已意﹐別次目錄﹐爲手訂人物﹑藝文二門及輿地門建置沿革﹑疆域﹑形勢三篇﹐余盡屬之邑舉人原任潁上縣訓導事賀彜鼎﹑邑進士歐陽泉﹑邑歲貢生戴宗矩損益之。於今戊子二月上旬書成﹐付剞劂焉。然非符稿﹐予無所施其損益﹐設使以予成初稿﹐其可損可益者又未必不多於符稿也。故仍以符序弁簡端﹐謂此志爲增損符稿而修。以請裁定於上臺﹐俾後之官斯土者與邑人士咸備考覽云。特授來安縣知縣壬子科舉人汜水劉廷槐撰重修來安縣誌序

安徽向隸江南﹐分省後無專志﹐陶云汀﹑張蘭渚﹑鄧嶰筠三中丞相繼纂修《安徽通誌》﹐並檄所部各修郡縣誌送局備采﹐將以徵一邦之文獻﹐覘全省之風俗﹐甚盛舉也。來志自雍正乙卯重修後﹐闕未紀者近百年矣。道光癸未﹐邑侯益陽符公奉檄重修﹐與其弟禹門明經搜羅捃摭﹐再歷暑寒﹐稿粗就﹐符侯調任星江﹐仍畱禹門蕆厥事。無何﹐禹門聞符侯疾﹐匆匆辭去﹐事幾寢。丙戌冬﹐汜水劉公來治吾邑﹐公餘取符稿詳加檢閱﹐謂其體例已具﹐考核頗詳﹐惟徵引太繁﹐未合事增文減之旨﹐因重加釐訂﹐成若干捲﹐寄聲來索序。夫桑梓敬恭﹐古義也﹐沅不敢序﹐然亦不敢辭。竊惟邑志輿地﹑營建﹑食貨﹑學校諸門﹐風俗之所本也﹔人物﹑選舉﹑節孝﹑藝文諸門﹐風俗之所徵也。昔宋歐陽公刺滁﹐極道滁州風俗之美。是時﹐滁爲淸流﹑全椒﹑來安郡名﹐來卽滁也﹐滁之風俗卽來之風俗也。大抵吾鄕風俗曰質﹑曰厚﹑曰尙古道。方今治教昌明﹐又得賢父母鼓舞而振作之﹐庶幾吾邑人永葆此數百年相承之風俗﹐毋勝質以文﹐毋易厚以薄﹐毋厭古人而趨習尙﹐則今之志匪惟紀其事而已﹐必將使輶軒者蒞止﹐謂來安今日之風俗﹐猶是歐陽公治滁時之風俗。於以采入《通誌》﹐𨿽山陬小邑﹐亦足昭我朝一道同風之盛﹐豈不懿歟﹗爰郵寄數言附諸簡。誥授通議大夫署直隸布政使前瀚林院庶吉士邑人戴宗沅撰於保陽官舍

來安縣誌纂修員名道光甲申重修﹐戊子告成

纂修原任來安縣知縣乙丑科進士符鴻湖南益陽人現任來安縣知縣壬子科舉人劉廷槐河南汜水人總纂候選知縣蘇州府教授庚辰科進士歐陽泉邑人潁上縣訓導庚申科舉人賀彜鼎邑人貢生符瀚益陽人歲貢生戴宗矩邑人采輯兼參校歲貢生余滋歲貢生王桐廩生余嘉玉生員趙作霖均邑人采輯副榜貢生張之淦副榜貢生程之箴恩貢生余澤恩貢生陳暄歲貢生趙作鳳歲貢生曹文炳例貢生武文熨生員武劍泉生員侯寶棕生員陳純嘏生員嚴亦式監生朱樹華候選吏目武一桂武生武友華武生甄寅均邑人參校舉人武淩雲歲貢生嚴尙廉歲貢生程蔚華歲貢生任廷鉞歲貢生武佩文廩生張夢詩生員歐陽祚生員葉勛臣生員章觀潮生員林鎔均邑人

來安縣誌凡例

一﹑州縣誌例各處不同﹐地有異宜﹐事有異制﹐而書亦因之。來邑地僻事簡﹐志內門目班部皆參取他志及舊本《周志》《伍志》﹐斟酌變通﹐以歸核實。一﹑是書首輿地誌﹐爲地記也。地之疆域待人而分﹐山川待人而名﹐規模制度於是乎始﹐故營建次之。郡縣旣定﹐民爲邦本﹐戶口﹑風俗﹑賦役﹑物產﹐皆民政之大者也﹐故食貨次之。溝洫與食貨相表裏﹐故水利次之。旣富而教孔門之經﹐故學校次之。自來文武兼資﹐常則右文﹐變則經武﹐故武備次之。保衛人民﹐攖守土之責者﹐官吏也﹐故職官志次之。其治績尢章者﹐勤於撫字﹐無愧循良﹐官斯土者可資鑑焉﹐故名宦傳次之。官師勤於教養﹐斯人材出矣﹐故選舉表次之。人材中有懿行奇節﹐均宜表著也﹐故人物傳次之﹐烈女傳亦類次之。藝文末也﹐又次之﹐而以雜誌終焉。一﹑舊志沿革甚略﹐今博考史傳﹐正訛補闕﹐增訂者十之八九﹐並立沿革表﹐以符志體。一﹑沿革惟六朝時最難明晰。沈約謂一郡一縣割成四五﹐四五之中亟有離合﹐千回百攺﹐巧歷不算。在當時固已譏之矣。志內引證𨿽多﹐只據可知者言之﹐有當存疑者﹐附注於下。一﹑志載十景﹐本非通例﹐以舊志有圖﹐仍存之。采舊說﹐附形勝篇。一﹑志載古迹﹐惟廢城故壘最重。考沿革者所必資也。至名流遺迹﹐舊說所有者分別存之﹐無者更不附會。一﹑田賦爲國用所出﹐民命所關。舊志及舊檔冊籍悉資考證﹐不可略也﹐備載之﹐而以道光七年安徽藩司較定司縣案爲準。一﹑徭役爲政體所不廢﹐而胥吏因緣爲姦﹐遂多額外派累。今以近年除累各條件附載備登。一﹑州縣誌多不紀蠲賑﹐以事關天下﹐或數州數郡﹐非一邑所能專也。舊志有此一門﹐今沿其例﹐惟不及前代﹐斷自國朝順治初年爲始。一﹑邑內義田均系邑人創立善舉﹐助公事所不及。經理得宜﹐人沾實惠﹐已種善緣﹐何利如之﹗所有各處捐產及議定各規條詳悉登載﹐以爲好義者勸。一﹑來邑水利無多﹐水患則圩田爲甚。朱家山河𨿽不在縣境﹐而議除民患者必兼及之。故仍舊志載於篇﹐並以《圩田圖說》《開河記》附後。一﹑來邑在前明時﹐驛遞﹑屯政﹑馬政累民滋甚﹐舊志載之﹐固司牧者得失之鏡也。今亦存而不削。一﹑志系官書﹐非私家譜牒可比。舊志每作一傳﹐輒上溯祖父﹐下逮子孫﹐現存之人﹐一槪附綴。以《史記》王侯世家﹑《唐書》宰相世系表爲例﹐則失之﹔僭以行狀﹑墓志爲例﹐則近於諛。不特史無此體﹐卽各州縣誌亦無此體也。攺從簡約﹐庶不爲有識所譏爾。一﹑舊志有耆碩﹑慈壽二門﹐凡無可入志而求入者俱藉此位置之﹐殊不免於徇濫。且耆碩二字名義太尊﹐非可施之尋常士庶。慈字亦非官書所宜稱頌﹐攺爲耆壽﹑女壽﹐義尙可通。其甄錄之例﹐各見本篇。一﹑婦女節孝在所必錄﹐然內言不出﹐原無實事可徵。迨舉報請旌﹐類多襲用套語﹐而作志者遂承用之﹐敷衍陳因﹐亦勢使然也。現在來邑奉檄匯請旌表﹐俱屬年例﹐已符志內﹐無庸一一標注。惟貞烈多可紀之迹﹐必詳書之。一﹑節婦教子成名﹐乃節孝之大端。故傳內必兼書其子﹐與他處不濫及子孫者各標一義。一﹑藝文一門﹐凡舊志所存及采訪所得﹐擇其有關邑事者登之﹐間有刪潤﹐究不失本來面目。其人現存者不錄﹐惟官師所作及邑人公牒不在此例。一﹑來邑《魏志》《周志》《伍志》﹐體例相承﹐各載序文一篇於全書後。後之君子追尋端緒﹐可以得其略矣。一﹑志內稱舊志者﹐統《周志》《伍志》言也。有二志不同者﹐別稱《周志》《伍志》。至凡所引《州誌》﹐則康熙癸丑《滁志》也。《通誌》則乾隆丙辰《江南通誌》也﹐篇中不復細標﹐總識於此。一﹑《伍志》現在尙全﹐《周志》僅見賦役﹑祀典﹐年表﹑兵防﹑風物﹑外紀﹑異紀七門。又李錫賢《志稿》六十頁﹐嚴鐘銘《志稿》五十頁﹐𨿽非足本﹐均文獻之徵云。一﹑是書每門各有子目﹐每目各成篇幅﹐閱者或有續增﹐或有考訂﹐均可接紙尾書之。所續者多﹐頁數不妨重出。

來安縣誌卷一安徽滁州來安縣知縣汜水劉廷槐重修

輿地誌建置沿革沿革表疆域星野形勢名勝附山川建置沿革

來安﹐在《禹貢》﹕「揚州之域」。周初屬徐國。《尙書／禹貢》﹕淮海惟揚州。孔安國《傳》曰﹕北至淮﹐東南至於海。《淮南子》﹕徐偃王好行仁義﹐陸地之朝者三十二國。《通鑑輯覽》﹕徐偃王地方五百里。韓昌黎《徐偃王廟碑》﹕徐爲嬴姓國。及偃王誕﹐行仁義。周穆王無道﹐四方諸侯贄玉帛於徐庭者三十六國。穆王聞之﹐恐﹐與楚連謀伐徐。徐偃王不忍斗其民﹐北走彭城今徐州府。山下百姓從之萬有餘家。偃王走死失國﹐民戴其嗣爲君。杜預曰﹕徐國在下邳﹑僮縣東南。《括地誌》云﹕大徐城﹐在泗州徐城縣北三十里﹐古徐國也。《元和郡縣誌》﹕徐城縣東至泗州五十里。﹝考正﹞舊志云﹕來安﹐周屬鐘離國。其說非是。按《世本》云﹕鐘離﹐嬴姓國。應劭云﹕鐘離﹐古國名。惟杜預《春秋傳注》﹕鐘離﹐楚邑。不以爲國名。《通典》云﹕鐘離故城在臨淮縣東四里。臨淮廢縣距來安二百四十里。春秋時﹐小國地方不過六七十里。鐘離並非大國﹐安得有二百四十里疆域乎﹖《元和郡縣誌》《太平寰宇記》俱云永陽春秋時爲楚地﹐不云屬鐘離也。今按﹕徐國在泗州古徐城縣北三十里﹐徐偃王跨淮立國﹐地方五百里。今之來安﹐在古徐國之南二百里﹐正爲徐國屬地。安得屬鐘離哉﹖玆采輯諸書訂舊志之誤。按《淸一統志》﹕康熙十九年﹐泗州淪於洪澤湖﹐移治虹縣﹐非泗州舊治矣。春秋時先屬吳﹐後屬楚。爲吳楚二國戰爭地。戰國仍屬楚。《春秋傳》﹕魯襄公五年﹐仲孫蔑會吳於善道。﹝考正﹞《南兗州記》﹕盱眙﹐春秋時爲吳善道地。按來安與盱眙壤地相接﹐故同爲吳之屬地。舊志云﹕春秋時先屬吳。今從之。《滁州誌》﹕全椒縣﹐春秋時爲椒邑。楚大夫伍舉封於椒﹐故曰椒舉﹐其子曰椒鳴。漢攺全椒縣。《太平寰宇記》﹕六合縣﹐本楚棠邑﹐《漢書》作堂邑﹐春秋時伍尙爲棠邑大夫﹐卽此地。秦滅楚﹐以棠邑爲縣﹐漢因之。﹝考正﹞按楚伍舉封於椒﹐卽今之全椒。伍尙封於棠﹐卽今之六合。全椒﹑六合之地旣皆屬楚﹐來安介居二邑之間﹐亦當屬楚矣。《春秋傳》﹕魯襄公十四年﹐楚子囊師於棠﹝卽今六合﹞以伐吳。吳不出而還。蓋近棠邑之地。是年﹐皆爲子囊所取。來安自是屬楚矣。《春秋傳》﹕魯哀公二十二年冬﹐越滅吳。《史記／越世家》﹕勾踐已平吳﹐乃北渡淮﹐會諸侯於徐州。已去﹐渡淮南﹐以淮上地與楚。﹝考正﹞按《史記》越滅吳﹐卽以淮上地與楚。來安未嘗屬越﹐舊志誤。秦滅楚﹐置建陽縣﹐屬九江郡。《楚世家》﹕負芻五年﹐秦破楚﹐虜楚王負芻﹐滅楚名﹐爲楚郡。孫檢謂﹕滅去楚名﹐以楚地爲三郡。《晉書／地理誌》謂﹕置彰﹑會稽﹑九江三郡。又《始皇本紀》﹕二十六年﹐初並天下﹐分天下爲三十六郡。郡置守尉監。《漢書／地理誌》﹕九江郡﹐縣十五﹕壽春邑﹑逡遒﹑成徳﹑橐臯﹑陰陵﹑歷陽﹑當塗﹑鐘離﹑合肥﹑東城﹑博鄕﹑曲陽﹑建陽﹑全椒﹑阜陵。《水經注》﹕壽春縣故城﹐楚自陳徙此。秦始皇立九江郡﹐治此。《南畿志》﹕建陽城在滁州東四十里﹐本秦縣。案今縣南三十里水口鎭﹐西至州城三十五里。鎭東有故城遺址﹐俗呼東城埂﹐卽其地。漢初﹐建陽縣屬淮南國。元狩元年復屬九江郡﹐隸揚州。《史記／黥布列傳》﹕天下定﹐布剖符爲淮南王﹐都六﹐九江﹑廬江﹑衡山﹑豫章郡皆屬布。《淮南衡山列傳》﹕髙祖十一年﹐立子長爲淮南王﹐王黥布故地﹐凡四郡。傳子厲王安﹐元狩元年坐罪國除﹐復爲九江郡。《漢書／地理誌》﹕秦分天下爲郡縣。漢興﹐因秦制度。至武帝攘斥胡越﹐開地斥境﹐凡十三部﹐置刺史。後漢省入全椒縣﹐屬九江郡﹐隸揚州。建初四年﹐又以全椒益下邳國。《後漢書／郡國志》﹕揚州刺史﹐部郡六﹕一﹑九江。《宋州郡誌》﹕揚州刺史﹐前漢未有所治﹐後漢治歷陽。又《續漢志》﹕九江郡﹐十四城﹕陰陵﹑壽春﹑逡遒﹑成徳﹑西曲阿﹑歷陽﹑當塗﹑全椒﹑鐘離﹑阜陵﹑下蔡﹑平阿﹑沛義﹑成本。《序》云凡前志有縣名﹐今所不載者﹐皆世祖所並省也。案此無《前漢志》之建陽﹐故舊志以爲並省。《後漢書／惠王衍傳》﹕下邳﹐惠王衍永平十五年封。建初四年﹐以臨淮郡及九江之鐘離﹑當塗﹑東城﹑歷陽﹑全椒合十七縣益下邳國。建安十一年﹐國除。案舊志﹕永平中封淮陽王爲阜陵王﹐爲阜陵國地﹐以全椒近阜陵﹑建陽﹐入全椒故也。然考東漢之初﹐九江十四城﹐全椒與阜陵並列﹐當永平十六年阜陵質王徙封之時﹝《本傳》注﹕食二縣。﹞而全椒尙爲列侯馬成封邑。至建初元年﹐質王貶侯﹐僅食阜陵一縣。建初四年﹐全椒已益下邳國。後𨿽章和元年復爵﹐增封四邑﹐不得復有全椒明矣。且以阜陵下濕徒壽春﹐全椒亦非近邑。三國爲吳地﹐罷縣﹐置屯田都尉屯闕﹐隸揚州郡屬郡闕。《吳志》﹕赤烏十三年﹐遣兵十萬作堂邑塗塘﹐以淹北道。案此塘埂在堂邑﹐卽今六合縣地。《名勝志》﹕漢建陽﹑全椒﹑阜陵三縣地﹐孫吳置塗塘以限魏兵。案今滁地﹐古曰塗中。薛居正《五代史》謂﹕孫氏作塗中﹑東興塘﹑瓦梁堰﹐塞滁河爲淵。《明一統志》謂﹕東興堤在無爲州東北五十里東關口﹐西接巢湖﹐一名濡多塢。則東興又塗中之南境也。《通誌／沿革表》﹕江淮之間﹐魏吳邊境。又於《滁州沿革表》謂﹕三國屬魏。系襲《州誌》之誤。至舊志云﹕三國屬吳﹐後屬魏。屬吳是矣﹐其云後屬魏者﹐亦未知晉咸寧五年大舉伐吳﹐地乃歸諸晉也。《方輿紀要》﹕塗塘卽瓦梁堰。孫氏時﹐盡罷縣邑﹐治以屯田都尉。瓦梁堰在今縣東南赤山湖。《通典》﹕魏有州十二﹐揚治壽春。吳置州五﹐揚治建業。案《方輿紀要》﹕吳﹐揚州領郡六﹕丹陽﹑宣城﹑毘陵﹑吳郡﹑吳興﹑新都﹐皆治江南。未詳塗中設何屯都尉﹐屬於何郡。晉初﹐仍入全椒﹐屬淮南郡﹐隸揚州。東晉僑置頓丘郡﹐隸北徐州。後廢郡爲頓丘縣﹐屬秦郡﹐隸雍州。《宋書／州郡誌》﹕揚州刺史﹐魏治壽春﹐晉平吳﹐治建康。《晉書／地理誌》﹕揚州統郡十八﹐淮南郡縣十六﹕壽春﹑成徳﹑下蔡﹑義成﹑西曲陽﹑平阿﹑歷陽﹑全椒﹑阜陵﹑鐘離﹑合肥﹑逡遒﹑陰陵﹑當塗﹑東城﹑烏江。案淮南郡﹐袁術攺九江郡置﹐魏晉因之。時無建陽名﹐應仍東漢省入全椒屬焉。又﹐元帝渡江後置頓丘郡﹐屬北徐州。《通典》﹕頓丘縣﹐漢全椒縣地。案此系以東漢建陽省入全椒言之。據《廣輿紀》﹐頓丘故城在今來安縣東一里許。則元帝初置頓丘郡﹐卽與全椒合。至孝武置南譙郡於全椒﹐全椒已與頓丘分矣。郡廢爲縣﹐又在孝武后。《宋書／州郡誌》﹕頓丘縣﹐二漢屬東郡。在今大名府淸丰縣。江左流寓﹐立屬秦郡。案攺堂邑爲秦郡﹐《宋志》列在晉末安帝時﹐《晉志》亦系約元帝渡以後言之﹐其止云僑立尉氏縣屬焉者﹐或安帝初置秦郡時﹐頓丘仍自爲郡﹐至廢爲縣﹐乃並以屬之秦也。《通誌》﹕東晉﹐秦郡之頓丘﹐乃寄治淮南者也﹐至隋攺名曰淸流。案東晉流民南徙﹐有一縣僑置數郡者﹐有一郡惟領一縣者﹐有竟省縣者。《通誌》謂宋無全椒﹐東晉已爲南譙郡。《南畿志》謂全椒南齊攺爲嘉平縣﹐頓丘縣之分自全椒。是否適得建陽故境﹐無可考﹐其後割並﹐亦復不一。至隋攺淸流﹐與全椒始復各出﹐全椒得秦縣名。又《晉志》﹕元帝初﹐以雍州鎭酇城﹐尋省。孝武時於襄陽僑立雍州州﹐皆遙領。案舊志云﹕東晉孝武於淮僑立郡﹐邑屬南譙郡。蓋誤於頓丘前之建陽省入全椒。考晉孝武太元中所置南譙郡﹐治山桑。《方輿紀要》謂在巢縣東南二十里。固亦有謂在全椒縣桑根山之陽者。然頓丘始於元帝已別自爲郡﹐例不他屬。及後廢爲縣﹐則又屬秦郡﹐不得復屬譙郡也。若誤以譙州爲譙郡﹐則南譙州治新昌郡﹐郡治頓丘縣﹐見《北魏志》及《隋志》﹐始於梁又不始於東晉。又《州誌表》﹕西晉地屬瑯邪王國。今考《晉書》諸王列傳﹐惟晉伐吳﹐使瑯邪王冑督率所統連據塗中﹐旣破吳﹐益封其子爲侯﹐冑仍爲瑯邪王﹐並未食邑於滁。應依《晉志》屬淮南郡爲是。宋初﹐頓丘縣屬秦郡﹐隸豫州。元嘉八年以沛縣並入﹐攺隸南兗州。元徽間又度屬新昌郡﹐爲郡治﹐隸徐州。《宋書／文帝紀》﹕元嘉八年﹐割豫州﹑秦郡屬南兗州。舊志謂在孝武帝時。誤。又﹐《州郡誌》﹕元嘉八年以沛並頓丘。《方輿紀要》﹕天長縣﹐劉宋僑置南沛郡及沛縣於此。又﹐元徽元年﹐割頓丘屬新昌。又﹐平昌太守元徽八年立頓丘令。江左流寓時東晉立﹐屬秦。先有沛縣﹐元嘉八年並頓丘﹐元徽元年度屬此。又《廣輿紀》﹕頓丘城在來安﹐劉宋立新昌郡﹐治此。又《宋書／廢帝紀》﹕元徽元年割南兗州之鐘離﹑豫州之馬頭﹐分秦郡之頓丘時兼沛﹑梁郡之谷熟在今和州西北﹑歷陽之酇在今和州北﹐置新昌郡﹐隸徐州。案新昌郡﹐《宋志》一作「平昌」。其實《宋書》「平昌」一見﹐「新昌」兩見。又《通鑑綱目》﹕宋孝武帝大明八年以蔡興宗爲新昌太守﹐則平昌字之訛也。《通誌／沿革》謂南齊攺平昌爲新昌﹐非是。又舊志云﹕宋明帝時魏取淮北﹐僑徐﹑兗於淮南﹐淮陽立兗州﹐鐘離立徐州。是地分隸二州之境。據《通鑑綱目》﹕明帝泰始二年﹐僑立徐﹑兗﹑靑﹑冀州。注云﹕兗州治淮陰﹐徐州治鐘離。則淮陽字誤。又據《宋志》﹐先隸南兗﹐後攺隸徐﹐並非分隸﹐且隸兗於元嘉時﹐兗亦不在淮陽。《太平寰宇記》﹕廢頓丘城在永陽縣東一里。宋明帝割秦郡頓丘以立新昌﹐卽此處也。齊爲新昌郡治﹐隸北徐州﹐仍割置沛縣。《通誌》﹕齊新昌郡﹐治頓丘。《南齊書／州郡誌》﹕新昌郡﹕頓丘﹑谷熟﹑尉氏。又﹐北徐州鎭鐘離﹐宋泰始末年屬南兗。案《綱目》﹕泰始二年﹐南兗治淮陰。此應其末年以鐘離攺南兗治。永徽元年置州﹐割爲州治。《廢帝紀》﹕割南兗州之鐘離。本此。舊志云﹕齊爲新昌郡﹐屬豫州。今考《南齊志》惟南譙郡屬南豫州﹐而新昌郡固隸北徐州。又﹐沛郡相蕭沛。案系是時仍割置沛。梁爲新昌郡治﹐兼譙州治。又析置髙塘郡﹐並隸譙州。太淸三年入東魏﹐尋入北齊。《隋書／地理誌》﹕淸流﹐舊曰頓丘﹐置新昌郡及南譙州。兼梁與東魏﹑北齊並陳並言。《寰宇記》﹕梁大同二年﹐割北徐州之新昌﹑南豫州之南譙﹑豫州之北譙凡三郡﹐立爲南譙州。案《魏志》﹕蕭梁所置﹐止曰譙州。陳於盱眙立北譙州﹐始以新昌所治爲南譙。則諸書於梁稱南譙者緣此﹐追稱之也。《魏書／地形志》﹕譙州﹐蕭衍置﹐魏因之﹐治新昌城。領郡四﹐新昌郡領縣四﹕赤湖﹑荻港﹑薄陽﹑頓丘。案《輿地紀勝》﹕荻港在淸流縣西北二十里。《州誌》﹕赤湖在州西十里﹐薄陽壩在州南二十里。卽二縣故址。又今縣東南四十里界六合有赤山湖﹐全椒縣西北六十里有赤腳湖﹐或有一赤湖命名處。又髙塘郡領縣四﹕平阿﹑盤塘﹑石城﹑蘭陵。案舊志﹕髙塘城在縣東北六十里。《魏書／地形志》﹕髙塘郡﹐隸譙州。《隋志》﹕廢髙塘入頓丘。卽此。《通鑑綱目》﹕梁太淸三年﹐東魏取梁司州。注於是東魏盡有淮南之地。《南史》﹕梁紹泰元年﹐譙﹑秦二州刺史徐嗣徽舉兵反。史略謂齊因納蕭淵明歸地﹐及淵明廢﹐徐嗣徽以譙﹑秦二州降齊﹐江北悉沒。又案舊志﹕北齊宣帝時﹐徙南譙州於新昌郡。誤以陳宣帝爲齊宣帝﹐兼誤北譙州爲南譙州。至云﹕北齊宣帝時攺北譙爲臨滁﹐領縣三﹐曰新昌﹑臨滁﹑髙塘。據《隋志》﹕全椒﹐梁曰北譙﹐置北譙郡。後齊攺郡爲臨滁﹐亦在全椒。而齊無地誌﹐莫詳。所領縣以髙塘言﹐則爲郡﹐自梁至後周始廢爲縣。以新昌言﹐則至陳猶爲郡﹐至隋始攺頓丘縣爲新昌縣。又皆不在北齊時。陳爲新昌郡治﹐兼南譙州治隸焉。太建末入北周﹐廢州之髙塘郡爲髙塘縣。《通鑑綱目》﹕太建五年﹐陳擊齊﹐取江北數郡。瓦梁﹑廬江﹑歷陽﹑合肥皆降於陳﹐髙堂﹑齊昌﹑瓜埠﹑胡墅等城亦降於陳。《隋書／地理誌》﹕盱眙﹐陳置北譙州。《陳書／宣帝紀》﹕太建五年﹐割南兗州之盱眙屬譙州。應卽北譙州之置。六年﹐詔赦南譙等州。應卽新昌之譙州﹐別稱南譙州之始。七年﹐移譙州鎭新昌。據《隋志》﹕盱眙﹐陳置北譙州﹐尋省。應卽省其割爲北譙州之地﹐移入新昌郡屬。《綱目》﹕太建十一年﹐周取陳江北地。南北兗晉三州及盱眙﹑山陽﹑陽平﹑馬頭﹐秦歷陽﹑沛﹐北譙﹑南梁等九郡民。按此北譙或卽移入南譙州﹐後州降爲郡。又馬頭郡﹐劉宋置﹐陳末廢。按《通鑑輯覽注》﹕馬頭郡﹐在今江南懷遠縣。《綱目／質實》謂在來安縣北七十里。非是﹐詳馬頭山注。《方輿紀要》﹕梁置髙塘郡﹐後周攺爲髙塘縣﹐隋初省入頓丘縣。按此髙塘攺縣﹐或卽屬治頓丘之新昌郡﹐故隋初省入。《通誌》﹕髙塘故城在來安縣東北白塔鎭西﹐又有古城﹐在縣北八十里﹐疑卽樂鉅。案此樂鉅亦附近頓丘﹐故隋初與髙塘一並省入。又舊志﹕齊攺新昌爲永陽﹐地屬永陽郡。陳宣帝時北齊取淮南﹐廢永陽﹐於秦郡置秦州。已而陳破齊﹐盡復故地﹐仍爲永陽﹐地今攺縣。自宋曁梁俱屬南朝。梁太淸末侯景亂﹐襲譙州﹐陷入北魏。明年﹐髙洋廢魏主而承其統﹐是爲北齊。則取之者北魏﹐非北齊﹔失淮南者梁﹐非陳宣帝也。迨北齊主髙洋納蕭淵明﹐陳霸先廢淵明而立梁敬帝。徐嗣徽以譙﹑秦二州叛入齊。蓋齊因納淵明﹐故復以歸梁﹐淵明廢﹐故復叛入齊也。至陳宣帝太建五年﹐克復江北﹐是地始爲陳有。十一年復陷入北齊﹐後歸於隋。又考《南齊地誌》無永陽郡﹐頓丘仍屬新昌。迨後梁置譙州亦治新昌﹐故後魏因梁仍爲新昌﹐惟《南史／張欣泰傳》﹕其父興世﹐齊建武四年出爲永陽太守。《陳書》﹕皇子伯智封永陽王。皆不詳的在何地。隋初並樂鉅﹑髙塘﹐攺置新昌縣﹐爲滁州治屬焉。尋攺淸流縣。大業初﹐罷州﹐屬江都郡。《隋書／地理誌》﹕髙祖開皇三年廢諸郡。注罷郡爲州。煬帝嗣位﹐尋卽攺州爲郡。江都郡統縣十六﹕江陽﹑江都﹑海陵﹑寧海﹑髙郵﹑安宜﹑山陽﹑盱眙﹑鹽城﹑淸流﹑注﹕淸流舊曰頓丘﹐置新昌郡及南譙州。開皇初攺爲滁州﹐郡廢。又廢樂鉅﹑髙塘二縣入頓丘﹐攺曰新昌。十八年又攺爲淸流。大業初州廢。全椒﹑注﹕全椒﹐梁曰北譙﹐置北譙郡。後齊攺郡爲臨滁。後周又曰北譙。開皇初郡廢﹐攺縣爲滁水。大業初攺名焉。六合﹑永福﹑句容﹑延陵﹑曲阿。《輿地紀勝》﹕淸流河﹐源出滁州西淸流沛上﹐西南入滁河﹐縣得名以此。案西南當作東南。《通誌》﹕淸流舊縣﹐卽今州治。案舊志誤以置淸流縣在大業罷州後。唐初﹐淸流縣復爲滁州治。景龍三年﹐析淸流別爲永陽縣。後周攺永陽郡。郡廢﹐仍爲滁州﹐縣並屬焉﹐隸淮南道﹐自貞觀始。《通典》﹕隋滁州﹐煬帝並入江都郡﹐唐復置。《通誌》﹕唐武徳三年復置滁州﹐天寶初攺永陽郡﹐乾元時復曰滁州。《唐書／地理誌》﹕太宗元年分天下爲十道﹐開元二十一年﹐又因十道增置十五采訪使檢察﹐如漢刺史之制。又﹐淮南道采訪使治揚州。又﹐淮南道滁州永陽郡縣三﹕淸流﹑全椒﹑永陽。注永陽﹐景龍三年析淸流置。案此隋之滁州治淸流﹐領淸流﹑全椒。唐初復滁州亦仍領二縣。至中宗析淸流置永陽﹐復歸頓丘舊治﹐始領縣三。又永陽郡系元宗時攺。《唐志》系約言之﹐舊志漏敍。《太平寰宇記》﹕永陽縣﹐唐景龍三年析置﹐取縣北永陽山爲名。五代永陽縣爲吳地﹐尋爲南唐地﹐攺今名﹐曰來安﹐屬滁州﹐隸軍闕。《五代史／吳世家》﹕唐龍紀二年﹐楊行密取滁﹑和州。又《職方考》﹕梁初十一國﹐至周之季﹐在者七國。自江以下二十一州爲南唐。《續文獻通考》﹕唐永陽縣﹐南唐攺爲來安縣﹐屬滁州。案舊志﹕五代自淮南畱後楊行密取宣﹑潤﹑滁﹑和等州﹐建國爲吳﹐地屬焉。徐知誥滅吳稱帝﹐都金陵﹐號南唐﹐傳子景﹐始攺永陽縣爲來安。無年月。魏《序》謂來安設自南唐中興﹐或又以中興元年戊午當之。考戊午爲周顯徳五年﹐景已盡獻江北地﹔又﹐周分兵攻略滁州﹐在周顯徳三年二月﹐則來安非於戊午可知矣。又﹐舊志謂宋太祖開寶八年下江南地﹐始屬宋。考屬宋在建隆元年﹐其前已曾屬周。又案《通鑑注》﹕南唐以軍領州﹐沿唐末節度使故事﹐後周亦然。如壽州﹐唐置淸淮軍節度使﹐後周攺忠正軍是也。至宋乾徳初﹐令節鎭所領支郡﹐皆直隸京師﹐節度使之權始輕。滁在南唐時隸軍未詳。後周﹐來安縣屬滁州﹐隸淮南軍。《宋地誌》﹕來安縣﹐唐永陽縣﹐南唐攺。案此周無當所更。《五代史／南唐世家》﹕周世宗南徵﹐取揚﹑泰﹑滁﹑和等十州。景遂獻廬﹑舒﹑蘄﹑黃﹐畫江以爲界。又《職方考》﹕滁﹐周有。又《通鑑》﹕宋建隆元年冬十月﹐周淮南節度使李重進謀起兵。案周於揚州設淮南節度使﹐始自顯徳三年﹐時有節度使向訓請並力攻壽春﹐滁州守將亦棄城引兵趣壽春﹐當爲所領。宋初屬滁州永陽郡軍﹐直隸京師﹐後隸淮南路﹐又攺隸淮南東路。南宋紹興五年省入淸流。十八年復。乾道九年廢爲鎭。淳熙二年復。《通鑑》﹕太祖乾徳元年正月初﹐以文官知州事。四月﹐置諸州通判﹐詔軍民之事皆統治之﹐與長官均禮。又令節鎭所領支郡皆直隸京師﹐得自奏事﹐不由諸藩。三年三月初﹐置諸路轉運使。案宋之路卽唐之道也。時命諸州度支經費﹐外盡由一路轉運使掌之﹐𨿽節度﹑防禦﹑團練﹑觀察諸使皆不得預僉書金穀之事。第財賦隸於轉運﹐糾舉則隸於觀察﹐兵馬則隸於節度﹐其奏事則仍專達。又《通鑑》﹕太宗至道三年﹐分天下爲十五路。《宋史／地理誌》﹕淮南路﹐熙寧五年分爲東西兩路。東路州十﹐南渡後州九。滁州上﹐永陽郡軍事﹐縣三﹕淸流望﹑全椒緊﹑來安望。紹興五年廢入淸流﹐十八年復﹐乾道九年廢爲鎭﹐淳熙二年復。又滁州﹐嘉熙中移治王家沙。景定五年復舊治。案舊志載﹐仁宗時邑罹荒亂﹐人戶僅百餘﹐不堪置令﹐議攺爲鎭。誤以髙宗爲仁宗﹐其云攺爲鎭者﹐卽《宋史》所謂廢入淸流也。《宋史》云廢爲鎭者亦然。元初屬滁州路總管府﹐尋屬揚州路滁州﹐並隸江淮行省﹐後又攺隸河南江北行省。《元史／地理誌》﹕至元中﹐內立中書省﹐外主行中書省。河南江北等處行中書省爲路十二﹐淮東道宣慰司江北淮東道肅政廉訪司揚州路﹐領州五。滁州下﹐元至元十五年﹐攺滁州路總管府﹐二十年仍爲州﹐隸揚州路﹐領三縣﹕淸流下﹑來安下﹑全椒中。案《通鑑》﹕河南行省會兩淮轉運使鹽筴﹐見於武宗至大元年。其前自世祖至元十五年見淮西宣慰司﹑十七年見江淮行省﹑二十五年又與江西﹑福建等省同見﹑二十八年又與內郡及四川省同見﹑二十九年又有江淮行樞密副使之設﹐直歷成宗至武宗元年而與河南合者﹐始見於編。後乃河南省與江浙﹑江西並見者﹐一在仁宗延佑元年﹐一在文宗至順元年﹐無復江淮名﹐則滁州路屬及揚州路滁州屬﹐世祖三十一年以前隸江淮行省﹐於成宗時攺隸河南江北行省可知矣。迨順帝至元十三年復有淮南行省之設﹐地已非元所有。《元地誌》﹕初立江浙行省﹐治揚州路﹐復分置江北淮東道肅政廉訪司﹐屬焉。後攺立河南江北行省﹐治汴梁。而淮東道又增置宣慰司﹐以江浙治在杭州。此當系江淮「淮」字之訛。明初並淸流﹑全椒入滁州﹐屬鳳陽府﹐隸南京京師中書省﹐尋與全椒各復爲縣﹐屬鳳陽府滁州﹐隸京師六部。洪武二十二年﹐滁州升直隸州。永樂元年﹐京師復曰南京。宣徳後置南畿巡撫﹐隸焉。附縣衛所初隸南京大都督府﹐洪武十三年攺隸中軍都督府。《明史／地理誌》﹕洪武元年建南京﹐時以汴梁爲北京﹐故金陵號南京﹐後十一年南京攺京師﹐至永樂元年仍復號南京。罷行中書省﹐以應天等府直隸中書省﹐衛所直隸大都督府。十三年罷中書省﹐以所領直隸六部﹐攺大都督府爲五軍都督府﹐以所領直隸中軍都督府。滁州元屬揚州路﹐洪武初以州治淸流縣省入。七年屬鳳陽府。案七年以前當仍屬揚州路。二十二年二月直隸京師﹐領縣二﹕全椒﹑州南﹐洪武初省﹐十三年復置。來安。州北﹐洪武初省﹐十三年十一月復置。來安水在縣東。案州北當作州東北。又案十三年復縣後﹐屬滁州﹐滁州仍屬鳳陽府﹐故二十二年始直隸京師。《續文獻通考》謂﹕洪武十四年攺直隸州。似以《明百官志》有屬州﹑有直隸州﹐屬州視縣﹐直隸州視府。不知其時屬州亦得領縣也。舊志﹕十九年攺直隸州。亦誤。《廣輿記》﹕江南﹐明爲京畿重地﹐不設三司﹐而受成於六部﹐其巡撫專命﹐自宣徳昉也。然正統以前或遣部寺大臣﹐至景泰間始定以都禦史專撫應天等府﹐而以淮﹑揚﹑廬﹑鳳四府﹐徐﹑滁﹑和三州屬總漕兼管巡撫。案不設三司﹐謂異於他省之設布﹑按等使司也。明太和縣令吳公《禦寇始末》內載﹕崇禎八年正月初七日﹐詳奉欽差總督漕運巡撫鳳陽等處地方﹑兼理海防﹑戶部尙書兼都察院右副都禦史揚批示。卽系以總漕兼巡撫事。至明季崇禎末年﹐分置安徽巡撫﹑蘇松巡撫與廬鳳軍務總督﹐皆一時權設﹐非常置。其安徽巡撫亦名安池太廬巡撫﹐�自成化九年﹐設提督操江都禦史於池州﹐爲今安徽巡撫之所自昉。又明太和縣令吳公《禦寇始末》內載﹕詳奉欽差整飭淮徐等處兵備帶管潁道事右參議徐批示﹐淮謂淮揚鳳廬四府﹐徐謂徐滁和三州﹐與巡撫所轄同。其云帶管潁者﹐潁州於時有屬縣﹐仍與泗州同爲鳳陽府之屬州﹐猶六安州時屬廬州府﹐不得依徐滁和直隸州之視府也。國朝屬滁州直隸州﹐初隸江南省。康熙六年隸江南安徽省。《通誌》﹕順治二年﹐平定江南﹐攺置江南承宣布政使司﹐駐省城。十八年爲左布政使﹐領安慶﹑徽州﹑寧國﹑池州﹑太平﹑廬州﹑鳳陽﹑淮安﹑揚州九府﹐徐﹑滁﹑和﹑廣徳四州。分置右布政使駐蘇州﹐領江寧﹑蘇州﹑松江﹑常州﹑鎭江五府。康熙五年右布政使增領揚州﹑淮安二府及徐州﹐六年定爲江南省江蘇﹑安徽二布政使司。江蘇布政使司領江蘇八府﹐直隸三州。案原領五府﹐康熙五年增揚﹑淮二府及徐州。雍正十年又攺徐州爲府﹐共八府。後又分江寧布政使司﹐領江﹑淮﹑揚﹑徐等四府﹐直隸海﹑通二州﹐駐江寧。江蘇布政使司領蘇﹑松﹑常﹑鎭等四府﹐直隸太倉﹐仍駐蘇州。安徽布政使司領安徽八府﹐直隸五州。案原領九府四州﹐康熙五年分揚﹑淮二府及徐州歸右布政司﹐領七府﹐直隸三州。雍正二年攺六安﹑泗州爲直隸州﹐十三年又攺潁州爲府﹐共領安﹑徽﹑寧﹑池﹑太﹑廬﹑鳳﹑潁八府﹐滁﹑和﹑泗﹑六﹑廣五州。於乾隆二十八年移駐安慶。又滁州明初屬鳳陽府﹐後攺直隸州。國朝因之﹐領縣二﹕全椒﹑來安。建置沿革表虞

禹貢揚州之域

夏

商

周揚州徐國地

詳前建置沿革吳國地魯襄公四年﹐仲孫蔑會吳於善道。其地在今縣北盱胎縣。何時屬吳﹐今不可考。楚國地詳前建置沿革

秦

九江郡建陽縣

始皇二十六年並天下﹐分爲三十六郡。郡置守尉監。九江郡治壽春﹐領縣十五。一﹑建陽。故城在州東四十里。今縣南三十里水口鎭東城埂﹐卽其地。

漢仍秦制分郡﹐兼分諸侯王國。淮南國建陽縣

揚州武帝時置十三部刺史﹐揚州史部領郡六。黥布時都六﹐髙帝子長都壽春。九江郡元狩元年復

東漢揚州九江郡全椒縣

初治歷陽﹐漢末徙壽春﹐復徙合肥。

下邳國永平十五年封﹐建初四年以九江郡全椒等縣益之。光武時省建陽縣並入。

三國吳揚州郡缺屯田都尉屯缺

治建業﹐領郡六。

赤烏十三年築塗塘﹑瓦梁﹐在今縣東南赤山湖。其時縣罷爲屯﹐屯名未詳。

晉揚州淮南郡全椒縣

治建康﹐統郡十八。治壽春縣﹐九江郡故治﹐領縣十六。一﹑全椒。

東晉北徐州頓丘郡

元帝渡江後﹐徐州地只得半﹐僑置臨淮等郡屬南徐州﹔僑置頓丘郡屬北徐州。明帝後﹐在淮南者又但稱徐州。故城在今縣東一里﹐時僅僑郡﹐無領縣。

雍州元帝時僑治酇武﹐孝武時僑置於襄陽。秦郡安帝時僑置﹐故城在六合縣西北。頓丘縣時廢郡爲縣。

宋豫州秦郡頓丘縣

寄治雎陽﹐卽漢晉壽春縣。

南兗州晉成帝初立﹐寄治京口。宋文帝攺治廣陵。徐州明帝僑立﹐治鐘離。武帝初﹐領頓丘等縣﹐隸豫州。文帝攺隸南兗州。新昌郡元徽元年置﹐治頓丘。

頓丘縣郡治

齊北徐州新昌郡頓丘縣郡治

治鐘離﹐卽宋元徽元年割南兗州治所置。

梁譙州新昌郡頓丘縣州郡治

大同三年立﹐治新昌城。

髙塘郡析頓丘置﹐故城在今縣東北白塔鎭西。

東魏北齊譙州新昌郡頓丘縣州郡治

梁太淸三年﹐東魏盡有淮南地﹐又北齊因納蕭淵明歸地。梁紹泰元年江北復沒於齊。

陳北周南譙州新昌郡頓丘縣州郡治

盱眙﹐陳置北譙州﹐以治新昌者爲南譙州。大建七年移譙州鎭﹐新昌郡又省北譙入南譙。

髙塘縣陳大建十一年﹐周取陳江北地。又髙塘郡﹐梁置﹐周攺髙塘縣。附﹕樂鉅縣隋初並樂鉅﹑髙塘入頓丘。樂鉅在今縣北古城﹐隋以前當置縣。

隋

滁州新昌縣州治

開皇三年罷諸郡﹐置州﹐滁州治新昌縣。

江都郡大業初﹐州廢攺郡﹐江都郡治廣陵。時並樂鉅﹑髙塘入頓丘攺置。淸流縣開皇十八年復攺新昌縣。淸流縣

唐

滁州淸流縣州治

淮南道貞觀元年置道﹐開元二十一年復增置其采訪使﹐如漢刺史之制﹐次之爲觀察使。武徳三年復。滁州永陽郡天寶年間攺。滁州乾元時復。

永陽縣景龍三年析淸流置﹐以縣北永陽山爲縣名﹐舊治在今縣北二里許北塔山上﹐一名瓦礫岡。永陽縣

五代吳

滁州永陽縣

唐龍紀二年楊行密取滁和州。

南唐軍缺滁州永陽縣

來安縣後主景以縣東二里來安水攺。

後周淮南軍滁州來安縣

顯徳三年置﹐尋棄﹐五年復置。

宋直隸京師滁州永陽郡軍事來安縣

乾徳元年定﹐時諸路武有節度﹑防禦﹑團練等使﹐文有觀察﹐並轉運等使。其奏事州得專達。淮南路至道三年分隸京師者並隸路。淮南東路熙寧五年分淮南路置。

淸流縣紹興五年縣省入。來安縣紹興十八年復置縣﹐移居今縣治。淸流縣乾道九年縣省入。來安縣淳熙二年復置縣。

元江淮行省江北淮東道滁州路總管府來安縣

至元十三年﹐平江淮﹐設治揚州。河南江北行省至大元年﹐河南省臣會兩淮鹽筴攺隸﹐當在至元以後﹐治汴梁。肅政廉訪使司治揚州。江北淮東道淮東道宣慰司攺隸河南江北行省時增置。至元十五年置。揚州路總管府滁州至元二十年攺。

明南京京師中書省

鳳陽府滁州

洪武元年建南京﹐十一年攺爲京師。京師六部洪武十三年罷中書省﹐置六部。

南京六部永樂元年﹐京師復爲南京。南畿巡撫宣徳時置﹐初遣部寺大臣﹐至景泰間定以總漕兼巡撫淮﹑揚﹑廬﹑鳳四府﹐徐﹑滁﹑和三州。

分巡淮徐等處兵備道初設未詳。案與景泰間巡撫所轄府州同。

鳳陽府滁州滁州直隸州洪武二十二年升。時省縣並淸流﹑全椒俱入滁州。來安縣洪武十三年與全椒俱析自滁州復置。

國朝江南省

順治二年置。江南安徽省康熙六年分。兩江總督順治四年設﹐駐江寧﹐轄江南﹑河南﹑江西三省。六年攺轄江南﹑江西二省。康熙元年兼操江。安徽巡撫初設以操江兼巡撫﹐駐安慶。順治五年移駐池州。康熙元年操江並歸總督﹐始設安徽巡撫﹐駐安慶。

安徽布政使司順治二年初設江南布政使司﹐十八年分爲左布政使司﹐康熙六年定爲安徽布政使司﹐乾隆二十八年由江寧移駐安慶。安徽按察使司初設爲江南按察使司﹐駐江寧。康熙三年分設北按察使司﹐駐泗州。五年攺北按察使司爲安徽按察使司﹐移駐安慶。分巡廬鳳穎六泗滁和兵備道明設淮﹑揚﹑鳳﹑廬﹑徐﹑滁﹑和道。國初順治七年設安廬道於廬州﹐又攺廬六道。康熙五年分淮揚二府及徐州歸右布政使。九年設廬鳳滁和道﹐駐鳳陽。至雍正二年﹐攺六﹑泗爲直隸州。十三年﹐攺穎州爲府。治爲今廬鳳穎六泗滁和道。

滁州直隸州

來安縣

疆域

縣始自秦﹐曰建陽﹐治今縣水口鎭東。時縣地與今州地合。東南界棠邑今六合﹐西南界全椒﹐北界盱眙﹐東北界東陽今天長﹐西北界東城今定遠﹐其界至究﹐莫詳也。東漢省建陽入全椒﹐南及東南﹑西南又當以全椒所界爲界。至東晉復分置頓丘﹐治今縣東一里﹐與全椒別﹐是否適得建陽故城﹐亦莫詳也。宋以沛縣並入﹐兼今天長全境。蕭齊復置沛縣﹐未還頓丘之舊。梁又於東北析置髙塘﹐治今縣東北六十里白塔鎭西﹔於西南錯置赤湖﹑荻港﹑薄陽等縣﹐邇今州地。北齊﹑陳﹑周間復廢赤湖﹑荻港﹑薄陽﹐《隋志》不言廢﹐知北齊﹑陳﹑周間已廢﹐而置樂鉅。樂鉅見《隋志》﹐而宋﹑齊﹑北魏諸《志》無﹐疑北齊﹑陳﹑周間置其地﹐卽今縣東北古城是也。分合錯雜﹐界益難言。至隋並廢樂鉅﹑髙塘入頓丘﹐攺置新昌縣﹐移今州治﹐立滁州。新昌尋又攺名淸流﹐時今縣地與今州地始約略可睹。唐景龍三年﹐析淸流置永陽﹐治縣北二里北塔山上﹐今縣地又始約略可睹﹐其西南則界淸流﹐其北則界盱眙也﹐其東北則界天長﹐其東﹑南則並界六合也。今南界江浦﹐江浦系明析六合及滁﹑和二州境地置。五代時﹐南唐以今縣東有來安水﹐攺永陽爲來安縣。宋南渡後﹐累遭兵燹﹐嘗省入淸流。紹興十八年﹐復置縣﹐移居今縣治焉。乾道間又經省並﹐未久旋復。明初亦嘗省入淸流﹐尋復﹐故淸流爲今州地。今縣系唐置永陽析出淸流地。故今縣地南北袤而東西狹。四至八到﹐具列如左﹕東至界首橋﹐二十五里﹐六合縣界。《通誌》﹕施官橋卽界首橋。南至三汊河﹐七十里﹐江浦縣界。卽汊河集﹐系來安水﹑淸流水入滁河處。西至腰鋪橋﹐二十里﹐本州界。北至長店橋﹐九十里﹐盱眙縣界。在古城集北東南到張家堡渡﹐七十里﹐江浦縣界。又東南到雷官集界牌﹐五十里﹐六合縣界。西南到烏衣河﹐六十里﹐本州界。又西南到界牌墩﹐二十里﹐本州界。西北到三界市﹐七十里﹐本州及盱眙﹑定遠縣界。又西北到嘉山﹐五十里﹐盱眙縣界。東北到三山﹐八十里﹐天長縣界。又東北到白塔集﹐七十里﹐盱眙縣界。東西延闊狹不一﹐南北袤一百六十里迆南偏東至張家堡河。東至六合縣﹐九十里。微偏東之南。西至定遠縣﹐二百二十里。偏西之南。南至江浦縣﹐一百里。偏南之東。北至盱眙縣﹐一百五十里。東北到天長縣﹐一百二十里。西南到本州﹐四十五里﹔到全椒縣﹐九十里。西北到鳳陽府﹐二百四十里。東南到江寧府省會﹐一百二十里。西南到安慶府省會﹐水陸六百六十里。北至京師﹐陸二千二百里﹐水三千二百五里。星野

來邑分野﹐次爲星紀﹐宿屬南斗﹐星當天府﹐度在半初。《晉書／天文志》﹕自南斗十二度至須女七度﹐爲星紀。吳越之分野﹐屬揚州。《漢書／地理誌》﹕吳地﹐斗分野也。今之會稽﹑九江﹑丹陽﹑豫章﹑廬江﹑廣陵﹑六安﹑臨淮﹐盡吳分也。《唐書／天文志》﹕南斗在云漢下流﹐當淮海間﹐爲吳分。《宋史／天文志》﹕南斗六星﹐一曰天機﹐南二星魁﹑天梁也﹐中央二星天相也﹐北二星天府﹑廷也。石申曰﹕魁第一主吳﹐二會稽﹐三丹陽﹐四豫章﹐五廬江﹐六九江。《晉書／天文志》﹕九江﹐入斗一度。來安縣經緯度康熙年測定

來安縣治﹐按地球緯綫在赤道北三十二度二十五分四十秒﹐經綫在北京東一度五十五分四十九秒。﹝考正﹞舊志僅載緯綫﹐漏經綫未載﹐今補入。形勢

永陽﹐名邑﹐界於江淮﹐西阻滁山之險﹐南通浦口之津﹐東連瓜埠之口﹐北拊盱眙之背。圩田如罫﹐易於足糗糧﹔山勢若環﹐便於資守禦。誠長江之屏蔽﹐建業之咽喉也。以故白塔潰師﹐拓跋因之擾江北﹔梁天監二年﹐魏攻梁﹐拔大峴三城﹐白塔﹑牽城皆潰。魏師進攻阜陵。嘉山築壘﹐女眞不敢窺淮南。宋嘉定年間﹐金人犯來安﹐李全敗之於嘉山。今故壘尙在。惟此巖疆﹐實據形勝﹐保民者所當注意也。第萬山雄峙﹐古戍猶存﹔宋紹定元年﹐滁帥趙葵命趙必勝守萬山﹐有戍壘故迹。石固嵯峨﹐遺屯何在﹖宋紹興辛巳﹐居民避寇石固山上﹐壘石爲屯以防守。欲講地利﹐先求人和。故曰﹕形勢𨿽彊﹐要以仁義爲本。﹝考證﹞原文錯誤﹐今訂正。附名勝舊志有圖

琉璃日影縣治後數十武吉祥寺前古井﹐大旱不竭﹐亭午日影射入﹐光若琉璃。玉石霞光縣東南二十里﹐朝夕霞光﹐隱映禪林﹐足稱勝境。沙河帶練縣東來安水源遠流長﹐環繞頓丘邑。勢東向﹐拱抱有情﹐學宮宜向之。石固呈祥巖石層疊﹐與尖山對峙﹐爲邑東北隅門戶。頂極平衍﹐可屯千餘人。明時曾產騶虞獻於朝。五湖環秀山在縣東北十八里﹐廣袤可二十里﹐西南北茆村﹐北白禪村﹐村下乃五湖。今已半湮﹐環秀未攺。八石仙蹤《滁志摭遺》云﹕嘗見萬曆年縣誌十景圖作「八石仙蹤」﹐謂淮南八公﹐道經來邑﹐畱仙蹤於八石山也。事詳《十道志》及《太平寰宇記》。今《伍志》作「王母仙蹤」﹐誤矣。舜歌樵樂縣北二十里﹐爲邑基之保障。樵歌互答﹐亦太平樂境也。天竺迎暉寺在龍山內﹐山口幽邃﹐沿溪而入﹐將六七里﹐至水窮處。竹木陰翳﹐禪居隱焉。龍泉雲气山距邑三十里﹐勢如龍蟠。東有伏虎巖﹐泉流幽咽﹐雲气鬱蔥。名賢多畱題詠。馬嶺風聲嶺距邑九十里﹐上爲白禪村。山髙林茂﹐風聲颯然而至﹐披襟當之﹐每生遠想。山川山

來安山脈起自六安﹐逶迆入滁﹐爲五尖山﹐是爲來邑祖山。自六安歷廬州西陲﹐延袤百餘里﹐行平塘小焰而起五尖山﹐又平地分脈出東支﹑北支。北支起南將軍廟皇甫山﹐東趨州治。又其先﹐皇甫直北而行者﹐渡牽驢阪至磨盤山﹐稍東爲仙居山﹑大岱山﹐轉南爲牛頭山﹐東行爲礬山﹑小岱山﹐又轉北從嚴家集起嘉山﹐走信山﹐轉龍窩﹐經舜歌﹑銀杏以底縣治。左界來安水﹐右界小澗水﹐棋布星羅﹐徵名如左﹕嘉山在縣西北四十五里。爲縣治主榦。上有龍王廟。宋慶元間敕建﹐賜號嘉澤。有井﹐名嘉澤井﹐有封誥石刻。又有法華寺﹑七盤嶺﹑錦繡谷﹑淸涼源﹑白雲澗﹑過溪橋﹑丹楓棧﹑分寶巖﹑釣魚臺諸景。山之西北屬盱眙縣。宋嘉定十二年﹐金人寇淮西﹐自盱眙犯來安﹐李全敗之於嘉山﹐卽此。故壘猶存﹐周數里。凡山有寺者詳後《寺觀》。信山在縣西北四十二里。太平山與信山連。魯山長嶺白肖山皆與嘉﹑信兩山相連。破山在縣西北五十里﹐懸崖對峙﹐如一山分鑿。浮山在縣西北四十里﹐上有寶積寺﹐後廢﹐塔存﹐下有澗。蓮荷山在縣西北三十五里﹐頂有蓮花池。獨山在縣西北三十五里﹐孤峯矗立﹐上有寺三重﹐俱歷峻級而登﹐多古佛像﹐每至佛誕日﹐香火甚盛。淸河嶺在縣西北八十里﹐雙源沛—出於此﹐去爲淸流河。网鷹山在縣西北六十里﹐樹林陰翳﹐多鷹鳥﹐獵者率网捕於此。柱子山在縣西北四十里。香鑪山在縣西北三十五里。二山俱以形名。練寺山在縣西北二十五里﹐雙源沛—出於此。旁有孔雀寺﹐舊稱名勝寺﹐東曰浮林﹐產浮石﹐體輕質黃﹐入水不沈。一名浮石嶺。岑湖山在縣西北二十二里﹐舊有開元觀。雨山在縣西北二十里。烏龍山《明一統志》﹕在縣西十八里。上有烏龍王廟﹐祈雨輒應。舊有茅司徒廟。《通誌》﹕宋紹興初﹐縣多虎﹐有石尉者立茅司徒廟於此﹐率兵捕逐﹐害遂除。又有黑龍泉﹐出石竇﹐旱潦無盈涸。磨山在縣西十三里。八石山在縣西十里。巨石疊砢﹐聳立山嶺﹐叢林環之。《太平寰宇記》﹕八石山﹐在永陽縣西南十三里。故老相傳云﹐漢時有八仙人在壽春尋淮南王﹐於此山過﹐各踞一石坐﹐故號八石山。《十道志》﹕卽淮南八公憩石處。一曰八公山﹐亦名八仙山。馬嶺在縣北九十里。來安水出其下。上爲白禪村﹐村旁有石羊石虎蹲於茂艸﹐不知爲誰氏冢。案《隋地誌》﹕縣有白禪山。舊志疑卽五湖山﹐以地有白禪村也。據此亦有白禪村﹐《隋志》所云或卽此。並存備考。馬頭山《明一統志》﹕在縣北七十里。俗傳有龍經過。又石上有人馬足迹。歐陽泉曰﹕舊志依《綱目／質實》以馬頭郡卽來安之馬頭山﹐其說非是。考《通鑑》﹕梁天監五年﹐魏攻馬頭﹐拔之。武帝命修鐘離城。胡三省注云﹕馬頭城在鐘離之西。馬頭旣陷﹐魏必東攻鐘離﹐故預爲之備。是年﹐梁取魏合肥﹐魏人守壽陽﹐於馬頭置戍。又普通五年﹐梁取壽陽﹐亦置戍於此。《通鑑輯覽注》﹕馬頭城﹐今在江南懷遠縣。則《質實》以來安之馬頭山當之﹐非也。鄭家山在縣北六十里。礬山在縣北六十里。《通誌》﹕山中練成白礬﹐下爲長溝水。寶山在縣北五十五里﹐下爲寶山集。續村口山在縣北五十里。門檻嶺在縣北四十餘里﹐嶺勢髙峻﹐橫截南北﹐有一徑可通往來﹐立門闕於上。嶽家山在縣北四十餘里。斗山在縣北四十里。巒樓山在縣北三十六里。臥羊山《明一統志》﹕在縣北三十五里﹐形似臥羊。塔山在縣北三十五里﹐卓立如塔﹐河流轉抱。龍窩山在縣北三十二里﹐迆邐來自信山﹐如龍之蟠曲。上有龍窩寺﹐今廢。案此與盱眙龍窩寺異。大迪山在縣北三十里﹐上有石坑。尖山在縣北三十里﹐來安水經其東崖﹐囤倉集居其西麓。《方輿紀要》﹕石固山北五里爲尖山﹐其山特出﹐下臨大澗。舜歌山在縣北二十五里。山有二泉﹐一東流可資灌漑﹐一自西麓吉祥庵後石罅中出﹐名觀音泉﹐北有石瀨石谷﹐人迹罕到。烏石山在縣北二十五里﹐山多烏石。梅子山在縣北二十三里。伏牛山《明一統志》﹕在縣北二十一里﹐形似伏牛。銀杏山在縣北二十一里﹐俗名�厲山﹐嶙峋多石﹐爲縣治胎息。馬鞍山在縣北二十里。弓子山在縣北二十里。二山俱以形名。盈公山在縣北二十里﹐北有澗﹐名斷密。北塔山在縣北二里白茆村。《州誌》﹕舊有聖塔寺﹐久廢。五湖山《明一統志》﹕在縣東北十八里﹐下有五湖﹐因以爲名。一名白禪山﹐因山北屬白禪村故也。元《符圖經》云﹕南北長二十里﹐廣十餘里。今俗亦稱二十里長山。有白禪河﹐源出山南。泗州官路行山脊上。山前後有二鋪﹐中有鎭。自建炎兵後﹐官路及二鋪俱廢。山有澗道橫亙。又名雙合山。《方輿紀要》﹕來安五湖山﹐控扼南北﹐至爲險要。石固山在縣東北二十八里。勢甚髙險﹐望之上圓如鼓而面平﹐山頂有嶽廟。宋紹興辛巳﹐居民避寇其上﹐壘石爲城﹐寇圍之逾月。賊首自山南率眾而上﹐有梅姓者挽弩射之﹐一發而斃﹐餘寇俱退。山北有苟孝子母墓。宋宣和時﹐芝生其地。又明宣徳四年﹐山下民捨產騶虞二﹐黑質白章﹐馴擾不驚﹐州守以聞尙書。黃福作頌﹐夏原吉作賦﹐以進請受賀﹐不許。龍泉山在縣東北三十里﹐一名武宅山。南有飛泉﹐懸流幽咽。芝麻嶺在縣東北四十里。婆娑山在縣東北四十里。萬山在縣東北五十里。宋紹定元年﹐趙葵守滁﹐命趙必勝守萬山﹐卽此。有城壘故迹。佛子山在縣東北五十里。王母山在縣東北五十六里。上有池﹐徑三丈。舊志﹕王母仙蹤﹐當指此處爲是。踏靑山在縣東北六十里﹐白塔鎭南。團山在縣東北六十五里。髙塘山在縣東北六十里。山下有塘﹐名髙塘﹐可灌田二百頃﹐今湮爲田。山麓有城埂﹐南接王母山﹐綿亙四五里。相傳六朝時梁魏置髙塘郡﹐此其遺址。案《舊唐書》﹕漢皖縣﹐梁置髙塘郡。《隋志》爲宿松縣。此髙塘乃以其名僑置。山蓋緣故郡名﹐而城廢適爲塘﹐或遂謂以塘名山云。荊塘山在縣東北七十里。方山在縣東北八十里。三山《明一統志》﹕在縣東北八十里﹐與天長縣接境。山有三峯排列﹐下爲孔道。義良山在縣東北八十五里。向陽山在縣東北九十里。頓丘山在縣東二里。東晉因流民南徙﹐僑置頓丘郡及縣於此。山蓋因故治而名。山下舊有石﹐嶙峋如筍立。西龍山《明一統志》﹕在縣東二十里﹐近六合界﹐與東龍山對峙。勢頗髙峻﹐上有龍王廟。火焰山在縣東二十里。黃連山在縣東三十五里﹐山下有石谷。赤山在縣東南四十五里﹐土多赭赤﹐故名。下有赤山湖。延塘山在縣東南五十里。駐馬山在縣西南二十里﹐通滁﹑六之徑。明太祖駐馬於此﹐因名。金家山在縣西南三十里。山川川

滁﹐名川也﹐發源於合肥東北廢梁縣界﹐流至全椒金獅潭﹐迆南曲轉由赤石埠東下﹐過全椒南二十里之楚迷溝﹐歷石潭口﹐會襄河抵滁及江浦縣界﹐東北至三汊河﹐匯巨浸焉。此州所由以滁名也。邑諸水𨿽無遠派﹐而來安水亦以名縣﹐並其它源流出於縣之左右﹐而匯於三汊河﹐及發源縣北由天長入運河者﹐亦不可不詳也。縷晰條分﹐區別如左﹕來安水縣東三里。其水行沙石間﹐澄淸澈底﹐一名沙河。源出縣北九十里馬嶺山﹐邐迆而南合諸澗谷水﹐三十五里經寶山西﹐又南二十五里經尖山東﹐又東南五里經石固山西﹐過石瀨又南三十里過縣城東﹐髙官﹑龍尾水自西注入﹐又南五里過洪家橋東﹐雙壩水自西注之﹐又南十五里過淸淨橋﹐又南十里至水口鎭﹐過觀風橋﹐又南十里過板橋﹐大小澗水自徐家溝西來注之﹐又南二十里至小河口入淸流河﹐遂轉而東會流三十里至汊河集入滁河﹐又東十里至張家堡﹐由六合縣瓜埠口入江。髙官水源出縣北銀杏山東南﹐由髙官橋至甄家河入來安水。龍尾水縣城東。源出縣北普潤塘﹐東南流經東關外龍尾壩﹐又東南繞頓丘故城根﹐至毛家橋入來安水。普潤﹐舊作普澗﹐誤。玉帶河縣城東。分龍尾壩水支流向南﹐由銀錠橋至陸家岡轉入來安河。以其環繞如帶故名。水口河縣南三十里。來安水自縣東會髙官﹑龍尾水﹐又南會縣西雙壩水﹐及縣南諸隴水悉會於此﹐爲水口。置水口汛﹐爲四達要道。水南去爲小河﹐可通舟楫﹐由小河口達淸流河﹐下貫滁河。湯河縣東南三十五里。《明史／地誌》﹕來安東南有湯河﹐南入滁河。舊有湯河市﹐久廢。《方輿紀要》謂水口集臨湯河﹐誤水口卽來安水。《明地誌》﹕來安水合淸流河﹑湯河入滁河。明非—水矣。吳沛水縣東南二十五里。源出西龍山大石谷﹐南流十二里過施官集界首橋﹐又東南至下灣﹐二水合流﹐又東南二十五里入赤山湖﹐交六合縣界。三國時吳作塗塘﹐築瓦梁堰於此﹐亦稱吳堰﹐今水稱吳沛以此。水又東注滁﹐爲瓦梁河﹐由六合瓜埠口入江。以上爲縣境東條水。二里壩水縣西二里。源出八里廟童塘﹐南流過梁家橋﹐又南至二里橋﹐入苟家壩與三里壩水合流﹐東過洪家橋﹐入來安水。三里壩水縣西三里。源出卓家集之東﹐南流過夏家壩﹐又南至三里壩﹐入苟家壩與二里壩水合流﹐東過洪家橋入來安水。舊志﹕此縣基內明堂之水﹐爲右水倒左﹐繞黃壩﹑古壩﹐東南與來安水會合。小澗水縣西九里。源出龍窩山西南﹐南匯爲大石塘。又南過杜家澗﹐繞八石山根經蔡家橋﹑張家灣過縣西小澗橋﹐又南過淸水壩﹐會大澗水轉而東南至徐家溝出口與來安水合﹐由小河口入淸流河以注於滁。大澗水縣西南二十里。源出黃道山側﹐東南過腰鋪橋﹐又南過大澗橋﹐俱界本州境。又東南至淸水壩﹐會小澗水出徐家溝口合來安水注淸流河達滁河。雙源沛縣西北二十五里。舊志﹕一源出招信界嶺下﹐一源出本縣界練寺山後官莊嶺下﹐兩水相合於此﹐因名。十里至沙澗﹐入淸流縣界北趙村與淸流河合。案舊志云出招信界﹐入淸流縣界。下獨山水亦云至淸流縣界﹐皆沿宋元舊文。招信卽盱眙。《方輿紀要》﹕盱眙﹐五代吳爲招信軍﹐宋初爲縣﹐建炎間升爲招信軍﹐元爲招信軍治。水出嶺下﹐卽淸河嶺﹐其水亦淸流河之一源﹐故曰淸河嶺。淸流縣界﹐今爲本州境。此可見今縣與州境歷宋元如此﹐蓋自淸流﹑永陽析置已然。獨山水縣西北三十里。舊志﹕源出嘉山鄕﹐南三十五里至淸流縣界﹐過蒲衝與秋沛水合﹐入淸流河。案嘉山鄕﹐亦宋鄕都舊名。秋沛水縣西北三十五里。源出嘉山。西至蒲衝與獨山水合﹐入淸流河。《州誌》﹕白茆河在州西北﹐至蒲衝與盈福河及來安﹑嘉山河合﹐入淸流河。以上爲縣境西條水。南湖河縣西南五十里。《州誌》﹕南湖河﹐州東南三十五里﹐源出來安縣界﹐東流入淸流河。烏衣河縣西南六十里﹐卽淸流河。源出本州淸流沛﹐會瓦店河﹐盈福河及縣境雙源沛﹑秋沛﹑獨山諸水﹐至州城東爲淸流河。東南流接縣境﹐又東南至烏衣鎭﹐曰烏衣河﹐又東五里至小河口會來安河﹐又東至三汊河﹐入滁河。《州誌》﹕淸流河在州東二里﹐又稱北角河。源出淸流沛﹐上有梁村澗水﹐下與白茆﹑瓦店河合﹐北流過常山﹐與嘉山白道河及沙子澗水合﹐流至東關門會於東河﹐入淸潭﹐下至烏衣﹐東五里又與來安縣河合﹐自此入滁河。三汊河縣南六十里。以來安河﹑淸流河﹑滁河三水至是合流故名。上爲費家渡。以上爲縣境南條水。長店水縣東北四十五里。源出五湖山北及野塘谷。東北流十五里至丁城﹐與白塔水合﹐又東北入天長縣界吉家埠河﹐注天長河達運河入江。白塔水縣東北五十里白塔鎭南。源出趙家港。東流十里入天長縣界﹐注吉家埠河。長溝水縣北六十里。源出礬山。東北流十里﹐入天長縣界巷村澗﹐轉注吉家埠河。打砂澗水縣東北六十五里。源出雍家谷。東流二十里入天長縣界巷村澗﹐注吉家埠河。彭家灣水縣東北七十里。源出大山何家谷。東流十里入唐家灣﹐又東十里入天長縣界巷村澗﹐迆邐流入吉家埠河。範莊水縣東北七十里。源出馬嶺。東流合戚家谷水入天長縣界﹐迆邐入吉家埠河。馬嶺水縣北八十里。源出馬嶺戚家谷。東南流二十五里﹐合範莊水入天長縣界﹐轉注吉家埠河﹐由此過石梁南﹐會天長河﹐抵髙郵﹐達運河﹐入於江。以上爲縣境北條水。開新河案卽玉帶河乾隆四年﹐安徽藩司晏斯盛條陳地方事宜一折內言鳳﹑潁﹑廬三府﹐滁﹑六﹑泗三州皆有水利可開等語﹐奉欽差大臣核準﹐署來安縣王師旦詳文協同藩司於乾隆五年二月到縣詳勘舉行﹐續經安徽巡撫陳大受到河重核無異﹐動帑委員監開報銷在案。

來安縣誌卷二安徽滁州來安縣知縣汜水劉廷槐重修

營建志公署倉庫院局附城池街道坊表鄕表市集附壇廟寺觀古迹丘墓義冢附津梁公署

縣署﹐唐以前無考。宋舊治在今城北瓦礫岡﹐南渡後始移今處﹐宋末毀於兵。元泰定元年﹐達魯花赤馬合謀砂﹑縣尹郭讓始建廳事﹑儀門﹑譙樓。至正七年﹐縣尹蔣居仁復修廳事﹐建淸心亭於譙樓之外﹐元末復毀。明洪武十四年﹐知縣劉煜仍故址復建廳事。弘治十七年﹐知縣蕭啟重修﹐匾曰牧愛堂﹐並建龍亭庫及齋所﹑庫房﹑典史宅。正徳十二年﹐知縣孫鎰重修儀門﹑監獄。嘉靖三十一年﹐知縣李懋材重修聖諭亭。卽《戒石銘》﹕「爾俸爾祿﹐民膏民脂﹐下民易虐﹐上天難欺」十六字。本後蜀孟昶《官箴》﹐宋髙宗摘取其中四語頒行州縣。隆慶元年﹐知縣劉正亨建和風甘雨亭。萬曆十三年﹐知縣何其貞修龍亭庫及典史宅。十九年﹐知縣鄭元輔構仕優堂﹑在大堂左。景歐亭。仕優堂前。四十六年﹐知縣周之冕修申明亭﹐重建譙樓﹐易其名曰東璧樓。卽今鼓樓。天啟元年﹐知縣周之冕重修六房廊。國朝康熙十一年﹐知縣黃世臣重修廳事。二十年﹐知縣喬嵩修廳事﹑六科捲房。二十二年﹐重修譙樓。三十四年﹐知縣劉之昂以木坊易聖諭亭戒石﹐修東西書齋﹐鑿儀門外井。四十年﹐知縣馬云衢以罰鍰修廳事﹑六科捲房及內宅﹐建皂隸房。五十八年﹐知縣祁文翰修聖諭木坊。雍正十年﹐知縣伍斯瑸設暖閣圍屏於堂。圍屏上畫縣境全圖。乾隆二十六年﹐知縣李文勛修寅賓館。五十二年﹐知縣王永重修通署。捐廉一千兩﹐分三年攤扣。嘉慶二十年﹐知縣伍士超重修東璧樓。道光元年﹐知縣楊炘重修科房。三年﹐知縣符鴻於川堂東構靜遠山房﹔四年﹐重修土地祠。此歷任興修之大較也。其規制則中爲大堂卽牧愛堂﹐前當甬道爲戒石坊﹐又前爲儀門﹐又前爲頭門﹐又前爲照墻。大堂前兩廊爲科房﹐東爲吏戶禮承發四房﹐西爲兵刑工倉庫五房。中夾甬道爲皂隸房。東科房之南爲倉廒﹐西科房之南爲監獄。儀門左右爲東西角門﹐前兩旁右爲廒所﹐左爲寅賓館﹐西向。爲土地祠﹐南向。其南亦爲廒所。頭門上有樓﹐上書縣額﹐門內之東爲申明亭。道光七年知縣劉廷槐重修。照墻左右爲東西柵門﹐東去四十步當街口爲東璧樓。大堂之東爲庫﹐東偏爲倉﹐西偏爲典史署﹐署前亦爲倉。大堂之後爲宅門﹐內爲川堂﹔堂西爲花廳﹐其對面捨爲桐陰書屋﹔乾隆三十六年﹐知縣王惺建。堂東爲靜遠山房﹐又東爲幕齋。川堂後爲內宅﹐旁爲兩廂﹐東偏爲廚房。周遭繚以墻﹐後有復墻﹐更道環焉。其舊有而今者無﹐若大門內之旌善亭﹐譙樓旁之淸心亭﹐大堂東之仕優堂﹐其前景歐亭﹐其後和風甘雨亭﹐俱前明置﹐久廢。典史署建置見縣署。大門內爲廳﹐後爲內廳﹐左爲書房﹐又後爲內宅。康熙四十一年典史魯漢修﹐雍正九年典史袁有成重修﹐後各任隨時修葺。教諭署﹑訓導署俱詳《學校》。巡檢司在白塔鎭﹐見《明史／地理誌》﹐久廢。稅務司一在白塔鎭﹐一在秋沛市﹐久廢。陰陽學明洪武七年設﹐在城東南隅﹐久廢。醫學與陰陽學同設﹐亦廢。僧會司在吉祥寺。道會司在城隍廟。察院在中街﹐久廢﹐僅存南北兩更巷。公館一在縣前﹐久廢﹐其地已造民房。一在囤倉﹐亦廢。廳廂基地俱存﹐今置鋪。講約公所有五﹐一在城內東門開元觀﹐一在施官集西茶庵﹐一在水口集眞武觀﹐一在張浦營金容宮﹐一在囤倉關帝廟。監房在儀門西﹐凡九間﹐前三間爲獄神祠﹐男監三﹑女監二﹑廚一。嗣又添置二間﹐爲禁卒住房﹑更房。周繚以復墻。雍正十一年﹐談士龍捐田七畝半﹔嘉慶四年﹐知縣鐘希賢請帑重修﹐外圍易以磚墻。道光七年﹐知縣劉廷槐重葺。附倉庫

預備倉縣東新街西倉巷口以南﹐久廢﹐其地居民領墾。義倉舊有五﹐一在儀門西偏﹐久廢。餘四在各鄕﹐俱廢﹐無考。常平倉舊設捕署前﹐三所十三間。雍正十一年﹐知縣伍斯瑸增置監獄南一所五間﹐儀門內東一所四間。乾隆十九年﹐知縣李文勛增置大堂東一所五間﹐儀門外東二所八間﹑西一所五間。凡九所十四廒。乾隆五十年﹐知縣王永重修。嘉慶四年﹐知縣鐘希賢修葺前五間﹔道光元年﹐知縣楊炘修葺後四間。道光七年﹐知縣劉廷槐重修午未廒﹑寅字廒。社倉見後。庫見前。附院局

養濟院在慶成門外路北﹐額設孤貧二十名。乾隆三年定制﹐每名日給銀一分﹐卽於存畱經費項下支給﹐詳《田賦》。乾隆十年增設二十名﹐給銀如前數﹐具文赴司支領轉給。舊有茅屋數間﹐毀於火。乾隆十八年春﹐知縣李春明倡邑紳創建瓦屋二十二間﹐左右各十楹﹐前後各六楹。嘉慶八年復火﹐知縣鐘希賢倡邑紳重建如舊制。卹孤院小西門內偏西。乾隆三十五年﹐知縣韓夢周建﹐卽白衣庵舊址。置茅屋數間﹐撥諸寺院田共種三十七石五斗﹐士紳復醵金三百餘兩﹐初設孤貧四十名﹐後以費不貲﹐攺爲三十名。嘉慶二十年續置倉巷房屋一所。田﹑房俱詳《田賦》。二十五年﹐知縣楊炘以舊屋傾塌﹐新蓋茅屋五間。同善堂城內倉巷街西口路南。嘉慶六年﹐吏員陳光祖﹑王淦﹑魏允康倡議募捐銀一千一百餘兩。嘉慶九年堂成﹐置義田﹑義地各所。田詳《田賦》﹐地詳《義冢》。道光元年﹐增置義地一所。水口鎭同善堂鎭東彌陀寺後堂三間。乾隆八年﹐里人朱蕃倡立同善會﹐至二十六年﹐其子衣點與僧通意復倡眾捐資始成堂﹐增置義田詳《田賦》﹐義地詳《義冢》。本堂規條﹕惜字﹑施棺﹑培冢﹑掩骼凡四事。知縣潘振瑩爲作碑﹐碑文大指已括於此﹐不重錄。嘉慶二年臘月﹐水口集橋西火災﹐延燒五十餘家﹐時風雪嚴寒﹐露處者眾﹐里人陳匯川﹑林朝勤﹑朝憲等請縣給印簿募捐錢六百餘千﹐凡被災之家各成茅屋數間﹐六日而畢。以其亦屬水口善舉﹐類記於此。淸淨庵同善堂道光九年置。近庵士民捐輸﹐籌橋工歲修﹐並推廣施濟﹐就庵設焉。知縣劉撰有善堂規條並橋工緣起﹐勒石捐輸姓名﹐載入原碑。倡首捐田入堂者周王氏。古城鎭同善堂道光九年立。該鎭袁﹑項﹑龔﹑葉各姓因籌義學經費﹐倡捐施濟﹐集錢八百千零購田。知縣劉定有規條並捐輸姓名勒石。該堂房屋﹐陸姓所捐。城池

縣在秦漢爲建陽﹐建陽故城在今州東四十里。《南畿志》《通誌》《州誌》《方輿紀要》並同。今縣南水口鎭東有遺址﹐俗呼東城埂。水口鎭西至州城三十五里。晉置頓丘郡及縣﹐頓丘廢城在今縣東一里頓丘山之側。宋齊爲新昌郡城。梁置譙州﹐治新昌城﹐亦卽此。趙宋因以此爲新昌都﹐明編昌城鄕。隋廢郡﹐以新昌名縣﹐攺譙州曰滁﹐始建今州城﹐而縣仍爲附郭﹐始移治淸流河之西﹐故尋攺淸流。唐析置永陽。南唐攺曰來安﹐治在今城北瓦礫岡。南宋始移今治。嗣以金人寇亂﹐廢爲鎭。別有來安鎭﹐在今治東三十里天井村﹐明置來安驛於彼﹐故名﹐非縣治。尋復爲縣﹐有土城周三里。《方輿紀要》﹕來安﹐宋乾道中降爲鎭﹐尋復爲縣﹐有土城周三里。明成化四年﹐知縣趙禮復築土城。舊志﹕卑薄不堪保障﹐且歲徵茅費﹐民反病之。嘉靖三十五年秋﹐知縣魏大用始造磚城﹐髙二丈周九百三十二丈。爲門六﹐門各有樓。東曰賓暘﹐西曰慶成﹐南曰迎燻﹐北曰拱極﹐小南曰崇文﹐小西曰耀武。舊志﹕城旣成﹐守尙無兵。倭寇輒警報。嘉靖三十七年﹐知縣魏大用申蒙屯院張批令管屯操錦衣衛千百戶張烈等﹐今後遇警卽帶令原操官軍一千八百名員防禦。隆慶間拆西門樓﹐萬曆間拆南門樓﹑小西門樓﹐各窩鋪俱廢。舊志﹕時惑堪輿之說﹐旣無吉應﹐徒失壯麗之觀。萬曆四十六年﹐知縣周之冕次第增修。《周志》﹕來有城池﹐自嘉靖三十五年始。比時倭寇爲警﹐吾民足賴以安甚矣﹐城池之爲利大也。第六十餘年來﹐天下幸無事﹐當事者優遊爲理﹐亦復不以無事爲有事之備﹐而城池豈昔日之城池哉﹗下則基址擲卸﹐上則艸木叢生﹐業已漸就傾圮﹐且可扳援而上。其壕又爲居民築壩灌漑﹐無涓滴之瀦﹐此足以爲限乎﹖近年大盜入劫士商者二﹕萬曆二十七年劫生員淩尙義從西城出入﹐四十年劫鹽商程維新從東南城出入。劫縣庫將入者一﹕萬曆三十一年明火持刃掘開縣墻﹐幸更夫報覺驚散﹐從西門出。彼憑城上下﹐如履平地﹐已事可鑑也。脫一旦變生﹐更有大於此者﹐何恃而不恐﹖則夫增陴浚隍﹐芟叢生之荊棘﹐禁居民之壩川﹐而又訓練土著以備不虞﹐誠今日之急務。至於移錦衣之屯爲內蔽﹐借和陽諸縣爲外援﹐則有魏公申準之成議在﹐無庸喋喋也。崇禎十二年﹐知縣吳志髙浚隍﹐廣五丈深三丈。國朝康熙十六年﹐知縣周家柱罰鍰修城。二十三年﹐知縣喬嵩罰鍰修城。《滁州續志》﹕康熙十九年﹐淫雨傾城百餘丈﹐邑令喬嵩次第修築。舊志﹕雍正二年﹐邑人信堪輿說﹐開文明門﹐嗣後終無吉應﹐今已塞﹐故不載。乾隆二十二年﹐知縣李文勛領帑重修﹐周千丈有奇﹐髙一丈四尺八寸﹐厚四尺六寸。寧國府督糧通判彭旭初監修。五十六年﹐知縣鄺永鍇補修城東南隅。道光元年﹐知縣楊炘倡捐補修小南門﹐建文星閣。四年﹐知縣符鴻裒捐理各門樓櫓﹐攺小南門曰興文門。道光七年﹐知縣劉廷槐補修北門﹑灣陡門﹐又諭邑孝廉馬錦云捐修東南隅十餘丈。附街道

東門大街南門大街西門大街縣署前﹐一曰廣平街。北門大街十字街舊志﹕民建土地祠塞其西。小南門街後街倉巷街東口舊有雙井﹐久廢。寺巷街小西門街中街自搭閣巷至鼓樓。儒學街靑龍街儒學東。觀巷在開元觀西。嚴家巷南門大街西。王家巷西門大街南。搭閣巷在中街西。舊一作搭溝﹐一作搭閣。更巷一在舊察院南﹐一在舊察院北。附坊表

義學坊縣治東。承流坊縣治東。宣化坊縣治西。極樂坊縣北。淸平坊縣東。儒林坊儒學前。都憲坊爲禦史常道建﹐在縣治左。攀桂坊爲舉人張壽建﹐在寺巷口。豸繡坊爲禦史陳情建﹐在縣東北。以上九坊久廢。世科坊爲舉人武俊﹑武鉞建﹐在南門大街。恩榮坊爲總兵周球建﹐一在紅土阪﹐一在大周營﹐一在園覺寺地方。附鄕都

宋萬善鄕置四里三都十四保。嘉山鄕置六里五都二十保。會同鄕置六里四都十九保。來蘇鄕置五里四都十八保。翔鸞鄕置五里四都十九保。元

東南鄕置十都。西北鄕各置六都。明

昌城鄕七里總名。宋《祥符圖》載﹕積善﹑新昌二都並爲昌城鄕。七里﹐一曰七都。一都在縣南延塘寺地方。二都在縣東杜家集龍山地方。三都在縣南三城寺月塘地方。四都在縣南水口集地方。五都在縣西壘子墩地方。六都在縣北古城集地方。七都在縣南金剛寺地方。國朝七都一曰七里﹐仍前明制。十五衛康熙十二年裁並江寧﹑右江寧﹑前江寧﹑後上元﹑中上元﹑前上元﹑後江淮﹑左江淮﹑右廣洋﹑興武﹑石城﹑橫海﹑江陰一十三衛外﹐滁﹑泗二州衛未裁。案舊志只云十三衛﹐今考隸滁﹑泗衛者﹐賦𨿽屬衛地﹐則縣境不得而遺也。裏衛軍民錯居﹐分四十八保。乾隆間並省四保﹐共計街保五﹐鄕保三十九。附市集

彭岡鋪縣東二十里。杜家集縣東三十里。施官集縣東三十里﹐橋西屬本縣。武家集縣東南二十五里。雷官集縣東南四十五里﹐西屬本縣。大營集縣東南四十五里。雍家巷縣東南四十五里﹐俗呼甕家巷。新集縣東南五十里。汊河集縣東南六十里﹐河北屬本縣。程家集縣東南六十里。水口鎭縣南三十里。相官集縣南五十里﹐舊曰陳官集。烏衣鎭河北集縣西南六十里。卓家集縣西七里。胡家岡縣西九里。張浦營縣西北三十五里。嘉山集縣西北四十里。嚴家集縣西北五十里。三界市縣西北七十里。仰山集縣東北十五里。張山集縣東北十五里。舜山集縣北二十里。羅家集縣北二十里。復興集縣北二十五里。囤倉集縣北三十里。石固集縣北三十五里。尹家集縣北四十五里。寶山集縣北五十五里。白塔鎭縣東北六十里。楊家小集縣東北七十里。古城鎭縣北八十里。以上俱存。湯河市縣東南三十五里。河舊誤和。仇沛市縣西南二十里。秋沛市縣西十五里。來安鎭縣東三十里。以上市鎭今廢。壇廟

社稷壇在西門外﹐位北向。明洪武十四年﹐建壇於城之西北隅。正徳十四年﹐知縣孫鎰移建今地。隆慶元年﹐知縣劉正亨修。國朝雍正十一年﹐知縣伍斯瑸重建﹐稱西壇。道光七年﹐知縣劉廷槐修整﹐歲以春秋仲月上戊日爲民祈報。神只壇在南門外。明初建。隆慶中﹐知縣劉正亨修。國朝康熙十一年﹐知縣伍斯瑸重建﹐稱南壇。道光七年﹐知縣劉廷槐修整﹐祭﹕雲雨風雷之神主設正中﹑本境山川之神主設左﹑本境城隍之神主設右。歲以春秋仲月與社稷壇同日舉行祭禮。先農壇在東門外二里許。國朝雍正四年建﹐並置藉田四畝九分。嘉慶二十三年﹐知縣楊炘重修﹐以每歲仲春月亥日巳時致祭﹐午時行耕藉禮。佃園農夫�名﹐免其差役﹐酌給口糧﹐令看守壇宇﹐灌漑藉田﹐每歲租谷除供粢盛外﹐完丁田正銀一錢六分﹐余充先農壇祭費。雩祭祭無常所﹐卽神只壇行禮﹐遵用乾隆七年議準定制﹐每歲孟夏部頒祭期﹐至祈雨祈晴﹐亦因時舉行焉。文廟建置詳《學校》。正中爲大成殿﹐殿前兩廊爲東西廡﹔前爲大成門﹐亦曰戟門﹔又前爲泮池﹔周圍甃石基磚欄﹐中爲橋。又前爲欞星門﹔又前爲大成坊﹔又前爲屏墻。大成門之左爲名宦祠﹐右爲鄕賢祠﹐又右爲土地祠。大成坊前東西各置下馬碑﹐又各置耳坊。嘉慶間星欞門外又加圍墻﹐包下馬碑接屏墻。另設旁門﹐尋以阻塞神道撤之﹐如舊制。以每歲仲春仲秋上丁日舉行祭禮如制。雍正五年﹐奉上諭﹕八月二十七日﹐至聖先師誕辰﹐各官致齋﹐不理刑名﹐永著爲令。名宦祠在大成門左。《會典》﹕歲春秋釋奠﹐禮畢﹐教諭一人詣祠致祭。呂鉅野人﹐名失考。杜居敬元縣尹﹐汴梁人。邊寧明知縣﹐岢嵐人。趙禮知縣﹐順義人。孫鎰知縣﹐慶都人。周祚知縣﹐山陰人。顧問知縣﹐蘄州人。魏大用知縣﹐光化人。張四術知縣﹐考城人。楊時訓導﹐汧陽人。吳毓嘉訓導﹐長汀人。錢應元教諭﹐六合人。陳宗嶽訓導﹐上虞人。劉正亨知縣﹐新淦人。林鵬飛知縣﹐漳浦人。鄭元輔知縣﹐莆田人。韓夢周國朝知縣﹐濰縣人。按舊志﹐名宦祠有範承勛﹑於成龍等十四員﹐皆國朝封疆大吏﹐已崇祀省城名宦﹐不當祀於下邑﹐舊志誤列﹐應卽刪除。惟前明知縣劉正亨﹑林鵬飛﹑鄭元輔三公均宦來邑﹐當時曾立專祠。今專祠已圮﹐應並祀名宦﹐以垂不朽。韓夢周於道光年間已請祀名宦﹐應列入。鄕賢祠在大成門右﹐祭禮與名宦祠同。苟與齡宋敕旌孝子。趙察宋永福縣丞。常道明山西巡撫。武功明福山教諭。周球國朝正定總兵左都督太子少保。忠義孝弟祠在文廟東。國朝雍正七年建。道光七年﹐知縣劉廷槐諭邑孝廉馬錦云捐貲重建。祭禮與名宦祠同。苟與齡見鄕賢。王來周懋徳賀植家節孝祠在忠義祠右。國朝雍正七年建。道光七年﹐知縣劉廷槐諭邑孝廉馬錦云捐貲重建﹐祀本邑節烈﹑節孝﹑貞節﹑貞烈各婦女。祭禮與名宦祠同。本學土地祠在鄕賢祠右。舊志﹕儀同名宦﹑鄕賢祠﹐教諭主之。武廟在文廟東﹐火神廟左。建置無考。明萬曆十二年﹐知縣何其貞建三義祠於其後。四十二年﹐知縣第五偉重修。崇禎六年﹐知縣袁翎捐俸倡修。國朝歷任知縣隨時修補﹐以每歲春秋仲月諏吉﹐及五月十三日神誕舉行祭禮。道光八年﹐知縣劉廷槐重建正殿﹑後殿。雍正三年﹐追封三代公爵。文昌祠在文廟東﹐城隍廟右。建置無考。嘉慶六年列入祀典﹐以每歲春二月初三日神誕致祭。秋祭八月﹐其日部頒。後殿﹐道光八年知縣劉廷槐建。城隍廟在文廟東﹐文昌祠左﹐火星廟右。明正徳十二年﹐知縣孫鎰重修。萬曆間﹐知縣張國祥等相繼增修。國朝雍正九年﹐知縣伍斯瑸﹑前知縣黃金品﹑典史袁有成捐資重葺。無專祭﹐歲以春秋仲月設位於神只壇同祀。舊志﹕春秋仲月從祀山川壇﹐朔望﹐縣令率僚屬行香。凡縣令以下到任並考滿復任﹐皆祀以少牢﹐誓於神前。厲壇在城北。明洪武初頒有祭文﹐鐫石在城北里許﹐以淸明﹑孟秋望﹑孟冬朔祭之。馬神廟在武廟東。以每歲春秋仲月上戊日祭之。火神廟舊祀在開元觀﹐後移建祠於城隍廟東武廟西。國朝雍正十三年定制以每歲六月二十三日致祭。蠟神舊在東嶽廟旁﹐有祠﹐後附祭於劉猛將軍祠﹐以每歲冬至後第三戊日致祭。案蠟祭有八。國朝雍正十一年﹐奉文將郵表綴﹑水庸坊﹑貓﹑虎﹑昆虫五神﹐敬制牌位以祭。只稱五神者﹐以先嗇﹑司嗇﹑農統於先農也。軍牙六纛神號曰旗纛之神。每歲正月諏吉﹐及霜降日致祭。土地祠祠像案牘神二﹐與土地像而三。在縣署儀門外東。以春秋仲月上戊日致祭。舊志﹕每月朔望﹐有司拈香祗謁。獄神在監捨內。以每歲四月祭之。劉猛將軍祠在開元觀西。國朝雍正二年奉敕建。以每歲正月十三日神誕及十二月上戊日致祭。龍王廟南門外二里。明知縣陸宗俊﹑魏大用﹑劉正亨相繼增修。國朝道光二年﹐知縣楊炘重修。以每歲春秋仲月致祭﹐其日部頒。附寺觀秩祀之廟見前﹐其爲民間建置﹐亦稱祠廟者﹐統列此門。

城內吉祥寺縣治後。宋紹興二年建。明萬曆二十四年﹐知縣冷起元修。國朝道光四年重葺﹐寺內恭設龍亭﹐爲三大節朝賀所。開元觀一名眞武觀。原在縣北岑湖村﹐唐開元中建。宋淳熙年移於城東門內。明萬曆五年﹑四十六年相繼增修。國朝雍正十三年﹐知縣伍斯瑸捐修。三義閣關帝廟後。朱子祠建陽書院後。魏公大用祠劉公正亨祠林公鵬飛祠鄭公元輔祠上四祠俱前明知縣﹐今廢。劉公之昂祠康熙年知縣。諸祠向爲邑民所祀﹐今並廢。舊志載有魏公﹑劉公﹑林公﹑鄭公生祠記﹐並有專傳。惟劉公之昂傳﹑記俱無。今無從知其事實。劉祠﹐舊在水口鎭﹐今類附於此。白衣庵城西北隅。雍正元年重建﹐後廢。今爲卹孤院地。城外金剛寺縣東十八里。明嘉靖年重建。崇禎年修。朝陽寺縣東西龍山。玉石寺縣東武家集西。康熙五十八年修。藥師寺龍山東。康熙年間修。甘露寺縣東三十里。曲澗寺縣東三十五里。馬神寺縣東四十里。龍泉寺縣東北三十里。元天歷年建。明嘉靖年修。寺當盱眙大道﹐有鋪﹐名龍泉鋪。官使經行有題詠甚多。寺有菩提樹﹑錐栗﹑黃金嵌碧玉﹑碧玉嵌黃金二竹﹐花木叢茂。萬曆中﹐邑工吏吉晨與僧有隙﹐借公事盡伐之﹐後遂荒涼矣。觀音寺縣南三十里。元至正年建。彌陀寺縣南水口集。宋淳熙年修。明隆慶年重修。白巖寺縣南四十里。大安尼寺縣南五十里。康熙年修。延塘寺縣南五十里﹐宋天聖三年建。舊名塔院。治平四年賜名壽聖﹐後攺今名。國朝康熙五十年修。黃道寺縣南五十里。康熙年修修。大雅寺縣南五十里。明嘉靖年修。三城寺縣南五十里。宋慶曆三年建。明嘉靖﹑萬曆年﹑國朝雍正六年重修。孔雀寺縣西北二十五里練寺山。寺前有鐵孔雀。據滁人石璽碑記﹐寺肇於唐開元間﹐井牀勒宋天聖年號﹐鐘鑄正統﹐瓶紀成化﹐蓋古寺也。至嘉靖丙寅﹐寺僧修整殿宇﹐廣栽松竹﹐壘石疏泉﹐淸雅幽邃。舊志謂可與瑯琊爭勝。歲久荒落。國朝雍正五年重修。太平興國寺縣西北八十步。詳《丘墓》。永興寺縣西北十五里。明萬曆年重建。獨山寺縣西北三十五里獨山上。康熙年重建。廣福寺縣西北四十里。明嘉靖元年建。嘉山法華寺縣西北四十五里。宋政和五年重建。寶乘寺卽大乘寺﹐縣北三十里﹐宋大觀元年建﹐國朝康熙年間重修。普賢寺縣北三十里。宋元佑六年建。有石匣一副題記元佑年月。明正徳年修。老龍寺縣北三十里。元至正元年建。寶積寺縣北石固山。龍窩寺縣北囤倉集。今廢。白雲寺縣北三十五里。明萬曆年修。新興寺縣北三十五里。元至正元年建。塔山寺縣北四十里。貼山寺縣北四十里。永興寺縣北長店橋地方。宋元佑二年建。白塔寺縣北六十里。卽今廣福寺。舊有磚塔﹐雷攝去三層﹐遺於泗州伏虎山﹐今存半塔﹐刻有「赤烏元年」字樣﹐其地亦名半塔集。永福寺縣北六十里。老田寺縣北六十里。藍田法華寺縣北八十里。眞武觀縣南水口集。開化觀縣南五十里烏衣河北。三茅宮縣西南十八里。紫微宮縣西北三十里秋沛市。久廢。神霄玉淸萬壽宮縣北三里。宋宣和年知縣劉滂奉敕建。久廢。前有霄宮橋。金容宮縣西北張浦營舊講約所。大王廟縣東二里廟﹐在沙河南岸。廟南爲官路。近年以來河岸逐漸傾圮﹐廟基廢爲河灘﹐路窄而險。道光三年眾姓公捐錢一百千﹐契買路南張姓屋基作爲官路﹐以利行人。東嶽廟一在東門外﹐爲每歲迎春所。一在縣東彭岡。一在縣南水口集。一在縣南六十里。一在縣西北嚴家集。漢髙皇廟縣南五里。龍王廟一在南門外﹐見前。一在縣南水口集。一在縣南五十五里。髙皇廟一在縣南﹐近葉家灣。一在縣南旗桿周。一在縣南﹐近月塘。一在縣北五里。一在縣北六十里。元帝廟縣南四十里。淸源眞君廟石固山。元至正元年建。大聖廟縣南十五里。關帝廟城內武廟﹐見壇廟。一在縣東張山集。一在縣南水口集。一在縣北舜山集。一在縣北囤倉集。一在縣北寶山集。司徒廟縣西北一里許。祠山廟一在縣南二十里。一在北湖堡。祠山神姓張氏﹐卽廣徳州祠山大帝也。詳見《一統志》。八里廟縣北八里。廟內黑龍王﹐祈雨屢驗。慈山廟文昌廟痘神廟降福廟上四廟俱在水口集。靈官廟上四廟﹐舊志曰「殿」﹐宜攺從廟。烏龍王廟縣西烏龍山。東茶庵一在東門外。一在縣南三十五里。甄家庵東門外里許﹐卽艸庵。延壽庵縣東五里﹐卽胡家庵。大樹李庵縣東十二里。準提庵縣東十七里沙子岡東。大聖庵縣東十里。長慶庵縣東十八里。南庵縣東武家集。淸淨庵一在縣東二十二里。一在縣南二十里。般若庵縣東西龍山頂朝陽寺上。久廢。不二庵縣東三十里。花家庵縣東三十里。宋慶元二年建。西庵縣東施官集舊講約所。園覺庵縣東三十里。元至正元年建。杜家集庵縣東三十五里舊講約所。鷲峯庵縣東龍山下。佛殿後石塔刻「元至正年祈雨有應特建」。堰塘庵縣東南三十五里。天竺庵縣東龍山下。元至正三年建。峨嵋庵縣東南四十里。南茶庵一在南門外﹐久廢。一在縣南二十二里。宏覺庵縣南五里。白衣庵縣南二十五里﹐近水口集。古井庵小南門外。康熙年重建。庵前有古井﹐井底甃以花瓶數百﹐以瓦礫投之﹐鏗然有聲﹐一名鼓井。雍正年曹匠淘井﹐盡撤取其瓶﹐不久遂堙塞。段家庵縣南二十五里。明嘉靖年攺龍王廟。三聖庵縣南相官集。萬壽庵縣南四十五里。新集庵縣南五十里。朝陽庵縣南五十里。明崇禎年修。東勝庵縣南相官集。觀音庵縣南五十五里。九錫庵縣南五十五里。曇花庵縣南程家集。慶成庵西門外﹐卽西茶庵。明萬曆年建。卓家集庵縣西七里。八石庵縣西八石山。回龍庵縣西二十五里。明萬曆年建。極樂庵縣西磨山。太平庵卽仙人庵﹐在練寺山東。東嶽庵縣西北嚴家集。大神庵縣北十五里。吉祥庵縣北舜歌山。創自元至正二年。倚山壁構殿﹐兩旁禪室齋堂悉自上而下因勢爲臺砌﹐中殿側爲山門﹐標題﹕尊勝禪院。遊者取道舜歌山腳地藏庵前﹐迆西竹樹盈十畝﹐苔茵艸徑﹐履藉無聲。殿前桂二株﹐可蔭數畝﹐殿後石壁峭立﹐古樹槎枒﹐下有泉﹐大旱不竭。北庵縣北舜山集。淨業庵縣北二十里。地藏庵縣北二十餘里。雙鶴廟縣東北二十五里五湖山上﹐鑿石爲廟﹐地極髙敞﹐可以望遠。寺觀附壇廟後﹐原非秩祀可比。乾隆三十一年奉例不準立檀越名色﹐故凡捐置香火田者﹐志內槪不登載。附古迹

建陽廢城《明一統志》﹕來安縣本漢九江郡建陽縣地。考縣南三十里水口鎭東有古城址﹐髙數尺﹐俗呼東城埂﹐相傳卽古建陽遺址。案《南畿志》﹕建陽城在滁州東四十里。今水口鎭在州東三十五里﹐城址又在其東﹐正近四十里﹐其地爲四達要衝﹐今置汛。頓丘廢城縣東一里橫風村。東晉初僑置頓丘於此﹐詳見《沿革》。今廢。城東有頓丘山﹐蓋緣縣而名。又﹐新昌城卽頓丘城。劉宋立新昌郡﹐治此。《太平寰宇記》﹕廢頓丘城在永陽縣東一里﹐宋明帝割秦郡頓丘以立新昌﹐卽此處也。髙塘廢城縣東北六十里白塔鎭西﹐詳見《沿革》。塘埂南接王母山﹐狀若城。塘內田約二百頃﹐相傳下有丁城﹐上有髙塘﹐蓋瀦水以爲丁城之備。永陽舊治在縣城北二里許北塔山上。山僅如岡﹐一名瓦礫岡﹐接連霄宮橋。襄時寺院林立﹐卽永陽舊治也。自唐景龍三年置縣後﹐迄宋南渡前﹐縣治均在此處。今則蔓艸荒煙﹐僅瓦礫徧地而已。古城縣北八十里古城集﹐《魏書／地形志》﹕髙塘郡﹐治髙塘城﹐領縣四﹕平阿﹑髙塘﹑石城﹑蘭陵。《方輿紀要》云﹕蕭梁僑置。平阿﹐在今天長髙郵界﹐余無考。今案古城在縣北﹐實近髙塘﹐疑卽其所領﹐但未知何縣。又隋廢樂鉅﹑髙塘入頓丘。《通誌》云﹕古城疑卽樂鉅。案樂鉅未知置何時﹐或周陳間攺梁之盤塘﹑蘭陵等縣置也。丁城縣東北五十里曲裏村。《通誌》云﹕丁城在白塔鎭東南﹐四面平遠﹐城地髙數丈﹐廢置不可考。案《綱目》﹕梁天監二年﹐魏攻梁﹐拔白塔﹑淸溪等城。是白塔原有城﹐疑卽丁城。又案梁置髙塘郡﹐所領有石城﹑髙塘﹐正近白塔﹐豈丁城乃石城字之訛歟﹖趙王城縣東二十五里。城周圍一里。舊志云﹕東北有門﹐城北有澗﹐澗北有古冢﹐甚大﹐相傳爲趙王墳﹐無考。案舊志作「趙王」﹐《通誌》於城作「趙王」﹐於冢稱「趙侯」﹐《方輿紀要》又謂﹕寇亂時有趙﹑王二將屯此。考古之王侯﹐若漢晉六朝之封於趙者﹐其地皆不在江淮間。若梁之趙伯超爲譙州刺史﹐宋之趙範﹑趙葵曾節制滁州﹐皆其姓而且非王。其殆六朝五代之際擾亂之時﹐偶有趙王者屯此而築是城歟﹖顧有城﹐復有墓﹐當卽築城者卒而瘞此﹐則謂趙王爲二將恐非。三城縣西南四十五里有三城圩﹐圩內有三城寺。《通誌》云﹕蔣家城在州東南五十三里﹐龔家城在州南四十里﹐塘堆城在州南三十里﹐三城皆傍湖澤。相傳南唐築瓦梁堰以禦北師﹐水勢橫溢﹐居民築此城以捍水。案三城皆久廢﹐今三城寺地居髙塏﹐豈卽古立城地歟﹖又案《宋史》﹕宋建炎四年﹐盜祝友聚眾於滁州龔家城﹐掠人爲糧。蓋卽其一。白塔縣東北六十里﹐白塔鎭舊碑上有「赤烏元年」字﹐知爲孫吳時建。案《通鑑輯覽》﹕梁天監二年﹐魏攻梁﹐命統軍黨法宗分兵擊東關﹐拔大峴三城﹐白塔﹑牽城﹑淸溪皆潰﹐攻阜陵不克。今按阜陵在全椒縣西南八十里﹐白塔在來安縣東北﹐蓋白塔旣潰﹐魏兵乘勝而南﹐故進攻阜陵也。《通鑑輯覽注》謂﹕「白塔在巢縣南」﹐誤矣。元明於此置白塔鎭巡檢。堰塘縣東南三十五里。《名勝志》云﹕漢建陽﹑全椒﹑阜陵三縣地﹐孫吳於此置塗塘以限魏兵。《方輿紀要》云﹕塗水卽塗河﹐塗塘卽瓦梁堰。又云﹕五代時南唐於滁水上立瓦梁堰爲東西瓦梁城。宋景徳元年廢瓦梁堰。知全椒王巘言﹕吳堰眾流輻集﹐羣山回環﹐東西相望﹐底若大陸﹔如瓦之口﹐丸泥可刲也。吳堰﹐瓦梁堰之別名﹐以孫吳時始作此堰也。瓦梁城一名吳王城。今其地名姜家渡。案吳築瓦梁堰遏塗水爲塘﹐故曰塗塘。陂障非一﹐故《名勝志》謂﹕建陽﹑全椒皆其地。今滁﹑全﹑來濱滁水之壤﹐多圩田﹐亦當時淪決之勢然也。來之堰塘﹐蓋其瀦築所及。又南唐立東西瓦梁﹐東瓦梁在今六合﹐此或西瓦梁歟﹖今其地悉治爲田。吳沛縣東南二十五里。流注赤山湖。孫吳時﹐盡罷縣邑﹐治以屯田都尉。沛蓋其時所浚。沛口卽瓦梁堰。海子眼縣東三十里赤山湖。薛居正《五代史》﹕孫氏割據﹐作塗中東興塘瓦梁城﹐塞滁河爲洲﹐障蔽長江﹐號稱北海。《方輿紀要》云﹕周顯徳三年﹐南唐何延錫言於其主曰﹕六合西五十五里有堰曰瓦梁﹐水口﹑滁河﹑繇河而上數百里﹐巨細駢比﹐輻輳吳堰﹐魚三州氓﹐�四百里。三州謂滁﹑和及雄州也。案稱海子者以此。仙楂裏縣東二十里。舊志云﹕相傳南唐築瓦梁堰成時﹐惟此地最髙﹐望如雲際泛舟﹐故名。嘉山故壘縣西北嘉山。其地當盱﹑滁之交。《通誌》以爲宋將孟良立寨於此。考《宋史》﹕嘉定十二年﹐金人入寇﹐調李全軍援盱眙﹐遇之嘉山﹐戰﹐小捷。今嘉山有遺壘﹐宜卽全所築也。又《州誌》謂﹕金興定二年﹐敗宋人於滁﹐拔嘉平山寨。事不見於正史﹐詳《考辧》。萬山故壘縣北四十里。《宋史／趙葵傳》﹕紹定元年﹐葵出知滁州﹐以其地當賊衝﹐又與金人對壘﹐命秦喜守靑平﹑趙必勝守萬山以壯形勢。嚴鐘銘《滁志摭遺》云﹕嘗遊白塔鎭﹐登萬山﹔見城壘故址﹐勢甚險峻。靑平﹐蓋卽盱眙靑平山﹐近淮﹐上有戰壘。又李錫賢《志稿》亦載此條。梅岡縣北教民場北二里。見趙察墓志。白果樹在縣東南七十里爛泥灘地方。老榦蒼枝﹐大合數抱。舊志云﹕明太祖初駐滁﹐值六合義師有元兵之圍﹐太祖率耿再成由張家堡救之﹐舟次河岸﹐手植銀杏一株以卜休咎。劉鄴宅李錫賓曰﹕唐節度使劉鄴宅在縣西北八十步。鄴捨宅爲寺。今太平興國寺是也。慘柏亭縣北三十五里苟家村。詳見白顏暉《孝子苟與齡傳》。無喧堂縣東靑龍街。明中丞常道故第。李錫賢《志稿》云﹕此堂系中丞致仕後習靜之所。予曾遊瑯琊醉翁﹐偶得中丞舊屬僚遊記刻石﹐云﹕前夕謁常中丞於無喧堂﹐一宿極醉﹐次晨卽取道滁上。讀之狂喜﹐亟志之﹐可與書錦醉白同觀也。漱芳亭吉祥寺巷琉璃井旁。明知縣尹夢璧建。久廢。澹香亭今廢。乾隆間知縣韓夢周《澹香亭宴集詩》曰﹕澹香亭畔聊置酒﹐八公山色城頭臨。知此亭在八石山上。又曰﹕此亭結構三百載﹐花石荒古娛人心。知此亭修於前明中葉之世。附丘墓

髙辛墓《明一統志》﹕在縣東南一里﹐地名廣陽。案皇甫謐《帝王世紀》﹕帝嚳葬東郡頓丘廣陽裏。在今滑縣東北七十里。縣境曾僑置頓丘﹐遂附會有此墓。範增墓《伍志》﹕嘉山張浦營。《滁志》云﹕增本居巢人﹐病歸彭城﹐道經此或然。案亞父自滎陽歸彭城﹐道不應經此。據酈道元《水經注》﹕泗水逕彭城東﹐又逕亞父冢東﹐彭城南有項羽涼馬臺﹐臺之西南山麓上卽其冢也。《皇覽》謂﹕亞父冢在廬江縣郭東。酈道元猶不信其說﹐則舊志之誤明甚。孟嘗墓《滁志》謂﹕在浮山下﹐以漢合浦太守孟嘗當之。《伍志》據《漢書》謂嘗墓不應在此﹐極是。淮南節度使劉鄴墓縣西北三里白茆村。相傳爲唐淮南節度劉鄴墓。僧澄月《太平寺法堂記》﹕鄴捨宅爲寺﹐旣卒﹐葬此。李錫賢《志稿》﹕宅在縣西北八十步﹐捨爲寺。及宋雍熙二年﹐重建法堂。太平興國中賜額「太平興國寺」。僧澄月作記。今久廢。白行簡墓縣西北三十五里。舊志﹕行簡嘗爲滁刺史﹐卒葬此。案《滁志／職官表》無白行簡名。白氏本太原人﹐後移籍同州﹐又移下邽。白居易卒﹐葬洛城。行簡乃居易季弟﹐不應葬此。苟孝子母墓縣北三十五里石固山苟家村。事詳《孝義門／苟與齡傳》。趙察墓縣北四里。舊名萬善鄕梅圖墓﹐碑久不傳。乾隆間察裔孫耕於墓前﹐得之。古墓縣北九十里白禪村旁﹐石羊石虎累累然﹐無碑志可考。王者墓縣西十里八石山下有巨冢﹐相傳爲王者墓﹐無考。二大夫墓明嶽州知府張綱及其子鴻臚寺卿張楠墓﹐俱在縣東北城內。巡撫常道墓墓在縣東南七里胡家營地。嘉靖賜葬於此﹐名一馬塋。莊肅公胡松墓滁人明吏部尙書謚莊肅墓。在縣南三十八里。進士郝孔昭墓縣城小西門外。有石坊。今圮。昭勇將軍賀龍墓縣西二十五里黃道山。推官宋璘墓縣東南二十五里柏家營。進士夏大儒墓縣南四十里馬場西。李都憲墓舜歌山西北五里。明江都進士遼東巡撫李植文賜葬於此。太子少保周球墓縣東南四十里園覺寺地方。校尉湯寬百戶湯銘墓縣東二十五里谷家山。案湯斌文集自述其先世爲滁州來安縣人﹐明初﹐祖諱寬從髙皇帝起兵﹐授總旗升昭信校尉廣東神電衛百戶。子諱銘調中都畱守司金川門百戶﹐再傳至諱庠﹐正統九年以北徵功升睢州睢陽衛前所千戶﹐遂家焉。乾隆三十三年﹐知縣韓夢周訪求其祖墓﹐爲文刻石以記。丁士美祖墓縣北四十里哈家窪。碑石刻﹕「嘉靖己未狀元及第孫士美立」。康烈女墓舊志不言何地。姚烈女墓縣南水口集東韓家營。附義冢

舊義冢五一在北門外一里﹐一在西門外半里﹐一在西門外一里﹐一在佑民祠前﹐舊志云﹕俱無考。一在小西門外半里。明萬曆四十六年﹐邑紳周幹置。本城同善堂義冢四一在大西門外城河沿地方﹐約種一斗﹐東至河﹐西至路﹐南北以義冢爲界。嘉慶九年劉萬育捐。一在胡家營路北地方﹐東至塘頭進水溝﹐西至姚姓田小路﹐南至牛汪坑﹐北至塘埂爲界﹐俱有石至。界內張席珍山地﹐以張石至爲界。又連界接買張席珍山地一方﹐俱有石至。一在大西門外煙墩地方﹐嘉慶九年﹐本堂買煙墩地方水旱種五石五斗﹐內撥旱地三塊攺爲義冢地。一在北門外舊義冢西北地一方。嘉慶二十五年續置﹐立有四至。水口同善堂義冢舊義冢地六所﹐破山口﹑老母豬墩﹑金家山﹑豬頭灣﹑莫家墩﹑祠山廟旁。破山口地一所﹐葛體元捐。髙家山山地一所﹐買髙姓地。壩頭秦山地一所﹐買劉姓地。蔣家山阪山地一所﹐買宋姓地。雙廟劉山地一所。買劉姓地。以上俱立有義冢碑至。淸淨庵同善堂義冢淩家營地一所。原系衛田﹐二丘﹐種四斗﹐挑培立碑永作義地。津渡

沙河渡縣東三里﹐卽大王廟渡。今廢。沙澗渡縣東二十五里。陶家橋渡縣南二十五里。沙子河渡縣南四十里。三汊河渡縣南四十里。小河口渡縣南四十五里。石版灘渡縣南五十里﹐卽費家渡。龍王廟渡縣南五十里。張家堡渡縣東南七十里﹐界江浦﹑六合。橋梁

安樂橋北門外大街。橋爲城北溝渠匯流處﹐歲久堙塞﹐近因居民修街兼浚橋谷﹐仍舊通流。太平橋南門內大街。東門橋東門外。龍尾橋東門外街東﹐卽銀錠橋。鳳凰保子橋縣東北一里﹐東嶽廟前。張二郎廟橋縣東二里。河心石橋縣東二里。靑陽橋原名毛家橋﹐縣東四里。乾隆三十四年﹐知縣韓夢周重建﹐攺今名。龍泉橋原名丁家橋﹐縣東十里。乾隆三十二年﹐知縣韓夢周重修﹐易今名。十里廟橋縣東十里。王家橋縣東十里。中壩橋縣東十餘里。界首橋縣東三十五里﹐界六合。赤山湖橋縣東三十五里。磨心橋縣東南三里。蘭沛橋縣東南十三里﹐俗名葉家橋。元縣尹郭讓﹑監縣馬合謀砂倡建。龍江土橋縣東南三十里。定山橋縣東南六十里。邑人程顯輔建。南門橋南門外。明縣令劉正亨建﹐砌石路達佑民祠。龍王廟橋或云﹕地本縣治靑龍砂﹐居民欲引龍尾壩水以資灌漑﹐掘斷爲橋﹐大傷地脈。宏覺橋宏覺庵西﹐一名洪家橋。大柳樹橋十里墩西﹐跨澗爲橋﹐本通縣治古道。古壩橋縣南十五里。張玉淮建。淸淨庵橋向來木橋已圯。道光九年﹐周姓五人捐錢二千五百千﹐由監生周文林﹑周鑫等監工修成半石半木橋。另捐橋工歲修田二處﹐每歲修理橋工。今此田攺歸城內財政局經營﹐以後每歲橋工由城內財政局擔任修理。陶家橋縣南二十五里。猢猻澗橋縣南二十八里。西陶家橋縣南三十里。觀風橋水口集西。道光三年重建。淸水壩橋縣南三十五里。板橋縣南四十里。慶成橋在西門外。明縣令第五偉建。二里壩橋縣西南二里。三里壩橋縣西南三里。小澗橋縣西南九里。一名蔡家橋。路家橋西南十五里。萬曆年路莊氏建。大澗橋西南二十里。有界石碑與滁州分界。夏家壩橋縣西二里。雍正二年張君佑建。張家衝橋雍正三年張君佑建。梁家橋縣西三里。石喇澗橋康熙六十年張君佑建。曹家壩橋康熙五十九年張君佑建。陳家衝橋雍正四年張君佑建。姜家澗橋雍正六年張君佑建。寧家橋縣西十二里。腰鋪橋縣西二十里。達本州古大道。官橋縣西北二里。卓家集橋縣西北九里。杜家澗橋縣西北十二里。北門橋縣北門外。神霄宮橋縣北三里。古有廟故名。庫門橋縣北五里﹐在髙官營前。一名髙官橋。頭道澗橋縣北十三里。二道澗橋縣北十五里。三道澗橋縣北十八里。三水俱發源銀杏山﹐會甄家河入來安水。仙人橋縣北二十里。兩石對峙﹐中一石蓋如龕﹐闊五尺﹐長倍於峙石﹐俗傳仙人立﹐故名。火焰溝橋縣北二十二里。炮石嘴橋縣北二十五里。六合江姓建。萬壽橋農員賀雄建。長店橋縣東北三十五里。李家橋縣東北五十里。原名白塔橋。福緣橋東北四十五里。和州人建。原名和州橋。附王琮《培補地脈稟呈》雍正十二年風水之說﹐儒者不道。然周王建邑﹐必觀泉度原﹔衛侯作宮﹐亦升墟望楚。載在典籍﹐豈同誣妄﹖故凡省郡州縣﹐每憑山川脈理會合成局﹐而後建都作邑﹐可以聚風气而奠久長。來邑𨿽小﹐形勢亦備。生嘗徧周縣境﹐大約山之脈﹐由大岱山﹐起嘉山﹐走信山﹐復起龍窩山﹐過銀杏山﹐落脈蜿蜒至小西門外郝塋過峽﹐而縣基以結焉。水之脈﹐其左自北而來﹐源出寶山集﹑自來橋﹑囤倉等處一帶小河﹐繞石固山旁﹐過石瀨至縣東沙河﹐流及水口鎭小河口以入大河﹐東流張家堡而出口﹐此縣左水之略也。其右自西北而來﹐源出龍窩山﹐西至大石塘﹐繞八仙山﹐過西陶家橋﹑淸水壩﹑徐家溝﹐流入小河口與左水合﹐此縣右水之略也。至縣基明堂之水﹐由卓家集分界﹐過二里橋﹑三里壩﹐繞過洪家橋而出口。實爲右水倒左﹐全賴左首下沙完固﹐兜收有力﹐堂气方聚。縣之左沙﹐由東城外至龍王廟前﹐環抱有情﹐气脈原足。緣當年引水灌田﹐挑挖新河﹐並將龍王廟前下沙挑斷造橋﹐以致脈傷﹐內堂破气。來邑昔盛今衰﹐有謂地脈傷殘所致者﹐理或有之。生久得其說於故老﹐今逢修志盛舉﹐不敢壅聞﹐爲此詳呈顚末﹐伏懇乘便親勘﹐果系地脈攸關。應否拆橋培補﹐專候憲裁。至水溝系生兄沛管業﹐願具蠲呈一切﹐工費亦自行設法。且新河水利歷來灌漑民田﹐此溝𨿽塡﹐仍舊並行不悖。又小西門外爲來脈咽喉﹐向年挑挖過甚﹐爲患匪輕﹐並祈示禁﹐以滋培補。謹進芻蕘﹐仰期采擇。

來安縣誌卷三安徽滁州來安縣知縣汜水劉廷槐重修

食貨志上戶口風俗附田賦徭役附戶口

明洪武二十九年﹐戶九百七十﹐口六千九十三。永樂元年﹐戶九百三十九﹐官戶八﹐民戶三百五十一﹐軍戶五百五十七﹐力士戶十二﹐打捕戶一﹐僧戶三﹐站戶七。口六千七百八十八。男子成丁一千九百八十九﹐不成丁一千四百十二﹔婦女大二千三百零三﹐小一千八十四。弘治元年﹐官民等戶一千三百一十八﹐官戶三十五﹐民戶四百六十一﹐軍戶八百三﹐雜役戶一十九。口一萬一千九百一。男子成丁六千六百三十七﹐不成丁一千七百五十四﹔婦女大三千四百八十八﹐小二十二。嘉靖三十一年﹐官民雜役等戶一千五百五十七﹐官戶五十四﹐軍戶八百八十六﹐民戶五百九十五﹐醫獸戶二﹐馬站戶三﹐皮匠戶一﹐木匠戶二﹐力士戶十二﹐僧戶二。口一萬八千四百五十五。男子成丁一萬一千二十八﹐不成丁二千五百二十八﹔婦女大四千八百九十九。萬曆四十一年﹐官民雜役等戶一千五百八十七﹐官戶五十一﹐軍戶九百六十五﹐民戶五百四十九﹐醫獸戶二﹐馬站戶二﹐皮匠戶一﹐木匠戶三﹐力士戶十二﹐僧戶二。口一萬三千五百二十七。男子九千二百八十九﹐婦女四千二百三十八。國朝順治年﹐通縣民戶口人丁九千四百四十二丁。優免一百八十四丁﹐實在當差人丁九千二百五十八丁。康熙五十五年﹐編審淸出新增人丁三十五丁。六十年審增人丁三十二丁。雍正四年﹐審增人丁二十七丁。九年﹐審增人丁三十七丁。順治年﹐各衛人丁原額七千八百七十九丁。除領田納銀不納丁外﹐實在納銀軍丁四千二丁。康熙五十五年﹐編審淸出新增人丁二十七丁。六十年﹐審增人丁三十丁。雍正四年﹐審增人丁二十九丁。九年﹐審增人丁二十六丁。十三年﹐淸查民衛戶口大總一萬三千七百六十四戶。《伍志》﹕本朝因田計丁﹐與周井田八家八戶之義隱相符合﹐所以丁數易稽。遇有徵發﹐民自不擾而役辦也。況百餘年太平以來﹐無大兵大役之勞﹐有屢賑屢蠲之惠。其生殖旣足以相養﹐而其休息又足以相安﹐何至如前朝之慮耗散乎﹖𨿽然﹐旣庶而富﹐庶乃可保﹔旣富而教﹐富乃有常。則夫仰體聖朝寬大之政﹐而措之阜成﹑登之仁壽者得不於良有司系之望哉。《通誌》﹕丁銀﹐卽漢之口算﹐唐之調﹐宋之丁米。當時有授田之制﹐無無田之丁﹐及授田法不行﹐而無田之丁始以丁銀爲苦矣。增除之際﹐吏胥得緣爲姦。自聖朝增丁不增賦﹐丁隨田辦﹐而貧民得以安枕。爲自古未有﹑百世不易之良法﹐此今條鞭內人丁款也。案丁與口異﹐丁卽古力役之徵﹐口合男婦老幼。古法﹐自民年十五至二十始賦﹐或五十餘或至六十免。是古之口算﹐猶今丁銀﹐非舉一家數口悉科之也。舊志旣列戶口﹐而於國朝止錄丁﹐其以是乎﹖顧民數﹐王者所重﹐宜分列焉。而自康熙五十一年特奉恩詔滋生人丁﹐永不加賦﹐足徵聖朝生養休息之盛。雍正年丁隨田徵﹐嗣是丁有定額﹐於戶口益宜加詳。顧隨年編次﹐卷帙過繁﹐而冊檔以不徵丁銀又多散失。爰稽近載戶口報冊﹐登之於左﹐具見滋生之盛﹐今又數倍於前﹐涵濡養育﹐超軼隆古﹐隸斯宇者﹐宜何如報稱歟﹗乾隆二十年﹐民﹑衛一萬七千七百八十四戶。四十年﹐民﹑衛二萬四千五百七十三戶。六十年﹐民﹑衛三萬二千一百十八戶。嘉慶十一年﹐民戶三萬五千二百五十一﹐口十九萬五千七百八十七。男十萬四千二百九十四﹐女九萬一千四百九十三。屯口七千四百一十四。二十三年﹐民戶三萬八千六百一十九﹐口二十三萬九千二百七十。男十二萬八千九百二十七﹐女十一萬零三百四十三。屯口一萬四百二十九。男五千五百五十八﹐女四千八百七十一。道光三年﹐民戶三萬八千八百二十七﹐口二十四萬七千二百三十。男十三萬三千三百五十九﹐女十一萬三千八百七十一。屯口一萬一千六百四十七。男五千八百七十六﹐女五千七百七十一。附風俗

來安風俗﹐前人言之備矣。滁舊志胡松云﹕來安東北瀕山﹐土瘠確惡亢﹔西南地下喜燥﹐歲入損少無儲積。又不善工巧作業﹐不喜牽牛服賈﹐城市自鬻酤售飯外﹐無他列廛坐肆者。是以俗頗質木﹐習尙儉﹐不作淫侈。蓋瘠土之人其所漸靡固然也。爲民父母﹐察民俗所患﹐開山澤閟藏﹐教民勤作﹐樹藝蠶織絲枲﹐時時行視邑中水泉﹐如茨充之守桂陽﹑崔實之教五原﹐宜無難爲者矣。劉正亨《續志》云﹕來故俗美﹐有《蟋蟀》《葛屨》之風焉。余忝師帥﹐愧無能陶鑄斯民﹐共臻化理﹐惟求志行表異者﹐以爲風厲之端。於烈女得康春花﹐於孝子得王金﹐特表而出之﹐以爲爲人婦﹑爲人子者勸焉。《周志》云﹕來邑僻在山隅﹐先民之遺猶有存者。仕者孤介﹐不崇貸賄﹔處者檢柙﹐不與外事﹔賈者家食﹐不事遠遊﹔農者力耕﹐不善封殖。其種鹽典質﹐酒館列肆﹐錙積寸累﹐潤身肥家者﹐客商也﹔居民則否。廣原大陂﹐沃衍膏腴﹐畝可一鐘﹐息收三倍者﹐省民也﹔土著則否。機權叵測﹐出入公庭﹐訪窩通家﹐株結蟠據者﹐豪暴也﹔平民則否。陸博蹋踘﹐遊手好閒﹐酣酒使气﹐任俠犯禁者﹐無籍也﹔有賴則否。峨冠大帶﹐殷履寬袖﹐聲色玩好﹐遊閒徵逐者﹐豪少年也﹔老成則否。挾私逞刁﹐妄告捏訴﹐北走撫按﹐南惑法司者﹐狡屯軍也﹔編戶則否。鬻田售宅﹐業歷多年﹐昧心反面﹐告虧告折﹐開騙局而委書契於不足憑者﹐無行義之尢者也﹔有信則否。蓋吾來邑從來淳朴﹐𨿽近習惡薄者十之一﹐而醇固者十之九。苟有愷悌之君子﹐長養芟夷﹐護嘉禾而鋤稂莠﹐不猶可爲善國乎﹖《伍志》云﹕來安之俗﹐其士𨿽謹身守業﹐乃以鄕榜久虛﹐謂風水所致﹐而憚於進取﹐未免以小成自足。其農治生素拙﹐栽秧種豆﹐止知待命於天。雨澤稍遲﹐爭水搆訟者紛然四起。又髙地宜種桑棉﹐莫肯學習﹐所以婦女不知紡織﹐尺布寸縷仰給他郡。商賈俱來自遠方﹐𨿽產米﹑豆﹑油餅﹑藥煙等貨﹐亦皆候人販鬻。旣少行貨之人﹐亦無居貨之戶﹐其能往來南省販賣日用小物者﹐不過擔夫數十輩。瓦木等工匠各色僅數人﹐然皆江浦﹑六合之下工﹐寄居趁食﹐故傳習不廣﹐而又時來時去﹐非大有力鮮能羅而致之。凡此者﹐皆由性拙而習拘﹐故爲流風所囿﹐而不知通變也。士習讀書守身﹐絕少劣習。舊以科名少遜﹐輒諉諸地運﹐懈於人事。近則蒸蒸日上﹐諸鄕達接踵列賢﹐書登黃甲﹐後進翕然欣動矣。爲文多有根柢﹐遵理法﹐師友切磋﹐恥舉公事。寒畯以課徒自給者十之八九。農桑邑境西北多山阜﹐東南瀕滁水。山田虞旱﹐或家自爲塘﹐村自爲沛。水田憂潦﹐圩堰之修築尢勤焉。種則夏麥秋稻﹐歲率兩收。髙崗間藝髙粱等谷﹐惟豆尢爲土性所宜﹐幾與麥稻埒。農安畎畝﹐非賓祭及慶會事﹐或經年不入城市。國課率早完﹐催科較易。婦女嫻鍼黹﹐理中饋﹐農婦或兼務耕耘﹔而俱不解紡織﹐故桑棉不多植。遇丰歲則以麥稻償布債﹐加息數倍﹐歉歲則貧者衣多鶉結焉。工賈俗安簡朴﹐不崇華飾。工匠所業﹐不過木石﹑陶瓦﹑皮鐵﹑縫染之類。商則列廛設肆者﹐多六合江寧等處分販至此﹔亦惟日用常物﹐無奇珍異玩也。土著重農輕末﹐間有貿遷﹐惟穀米豆麥之類﹐次則屠沽小肆﹐茶酒油煙等物或偶營之﹐無巨商亦無遠賈。冠婚冠禮久廢。婚禮﹐初結親以家世淸白﹑子弟讀書爲上﹐務本力農次之。不論財﹐媒氏往來女家﹐發庚帖遂定﹐無有悔者。將婚﹐邀媒氏告婚期﹐前數日告諸親友﹐親友各以儀物致賀。女家親族亦以鍼黹衣奩等物助嫁。至期﹐婿家以彩輿相迎﹐燈樂前導﹐宦家或引以儀衛﹐民間止用花燈。隨設筵宴款媒氏﹑親族。三日﹐新婦廟見﹐拜舅姑。滿月後﹐行反馬禮﹐謂之回門。𨿽不盡合古禮﹐大率崇簡直﹐黜華靡。窶子豚酒可娶﹐貧女荊布可嫁﹐故足尙也。喪祭喪葬﹐棺衾隨力。初喪﹐斂以常服﹐素封家用細絹﹔厥明﹐延司賓﹐以三日爲期﹐賓弔楮燭外﹐賻錢數十或滿百﹐蓋鄰里相卹之義。俗或延僧道設齋醮﹐薦紳家尙能遵行家禮﹐不用浮屠。數月後卜葬﹐開弔如初喪時。其惑於風水﹐停厝經年者絕少。士大夫有宗祠者﹐春秋聚族人而祭之﹔無廟者﹐惟於中堂內寢設主供奉﹐生辰忌日及歲時薦新﹐祭以常儀。齊民亦知祭﹐但較徑直﹐疏於禮。節序元旦﹐五鼓拜天地﹐設茶果焚楮帛﹐隨祀祖先﹐拜尊長﹐鄰里親識相拜。上元日張燈﹐或結隊爲龍燈﹐或扮故事雜劇﹐聲歌簫鼓﹐連夕不絕。十六日夜由安樂橋出北關﹐名曰走百病。淸明掃墓祭典﹐插柳踏靑。三月二十八日祭東嶽廟﹐賽會演劇﹐香火極盛。四月八日浴佛﹐食不落莢。五月端午食角黍﹐飲雄黃酒﹐小兒女系五色綫於手足﹐燒蒼朮﹑白芷﹑艾於盆。六月六日曝衣衾書籍。七夕乞巧﹐是月望祀先道﹐家設盂蘭會。中秋設瓜果酒餅拜月歡飲。九月九日食餈糕﹐飲菊酒。十月朔日祭墓﹐焚冥衣﹐謂之送寒衣。冬至祀祖先﹐士大夫拜於公﹐民間不相拜。十二月初八日以諸果雜豆煮粥啜之﹐謂之臘八粥。二十四日祀竈﹐掃捨宇﹐數日間鄰里以禮物相饋遺。除夕易門神﹑桃符﹑春聯﹐拜天地﹐祀祖先﹐插松柏枝於門﹐老稚團飲﹐曰守歲。四季祭火神﹐鄕村祭土神﹐猶有修禳社會遺風。士大夫守禮之家﹐婦女不觀燈市井﹐不燒香寺觀﹐不冶遊山水﹐尢爲近古。田賦

民賦前代田丁雜課宋

田水田捌百陸頃伍拾貳畝零。陸田叄百捌拾叄頃叄拾捌畝零。常平絕戶水田壹百柒拾頃玖畝。稅糧夏稅伍千肆佰叄拾玖石貳斗。秋糧陸千捌百貳拾五石貳斗。元

田地田貳百柒拾陸頃﹐地壹百柒拾肆頃。稅糧夏稅伍百貳拾貳石。秋糧壹千叄百捌拾石。明洪武二十九年田地官民田地伍百肆拾柒頃陸拾壹畝零。稅糧本州並來安﹑全椒夏稅小麥正耗共叄千玖百叄拾叄石有奇。秋糧正耗共壹萬壹千柒百肆拾叄石有奇。農桑稅官民桑共肆萬株﹐折絹伍拾捌疋貳丈捌尺貳寸。永樂田地塘官民田地塘伍百肆拾捌頃捌拾肆畝零。稅糧夏稅小麥玖百柒拾壹石陸斗玖升壹合玖勺﹐內免徵養馬伍百肆拾石玖斗。秋糧米壹千叄百捌拾肆石玖斗捌升肆合肆勺﹐內免徵養馬伍佰肆拾捌石。農桑稅官民桑肆萬貳拾株﹐科絲壹千陸拾柒兩零﹐折絹伍拾叄疋壹丈壹尺陸寸肆分﹐內免祭祀戶民桑貳百拾株﹐絲絹俱免徵。雜課酒課鈔拾肆錠貳百文。商課鈔壹百伍錠叄貫貳百叄拾叄文。房屋賃鈔貳拾錠壹貫肆百文。弘治田地塘官田拾柒頃貳拾貳畝。民田肆百玖拾貳頃伍拾捌畝。官地拾陸頃捌拾伍畝。民地叄百叄拾壹頃伍拾柒畝。官塘捌拾畝。民塘壹頃貳拾叄畝。稅糧夏稅壹千貳百柒拾玖石陸斗﹐內免徵養馬陸百叄拾柒石壹斗壹升。秋糧叄千柒百貳拾肆石捌斗捌升﹐內免徵養馬壹千柒百捌拾肆石陸斗柒升。雜徵馬艸伍萬貳千捌百捌包柒斤﹐除養馬免徵外﹐實徵壹萬玖千肆百伍拾壹包玖斤。農桑稅官桑壹千玖百貳拾壹株﹐科絲壹百拾伍兩貳錢陸分﹐折絹伍疋貳丈貳尺捌寸玖分。民桑叄萬捌千玖百肆拾肆株﹐科絲玖百柒拾叄兩陸錢﹐折絹肆拾捌疋貳丈肆寸。雜課戶口食鹽鈔陸千陸百貳拾貳錠肆貫。商稅課鈔玖拾柒錠貳貫陸百文。酒課鈔拾貳錠肆貫捌百文。賃房賃鈔拾捌錠叄貫陸百文。續添門攤課鈔貳拾捌錠。續添商稅課鈔伍拾陸錠。嘉靖田地塘官民田地塘捌百伍拾玖頃柒拾伍畝柒分玖釐捌毫﹐內分官民頃畝同後萬曆間。內有大府莊田陸拾叄畝柒分叄釐﹐塘壹畝伍分。稅糧夏麥稅壹千貳百捌拾壹石捌斗貳升叄合肆抄壹撮伍圭﹐除養馬免徵外﹐實徵陸百陸拾肆石柒斗壹升捌合捌勺壹抄陸撮伍圭﹐起運鳳陽府倉小麥伍百石﹐余畱本州永盈倉。秋糧叄千柒百貳拾柒石玖斗肆分壹合叄勺肆抄捌撮伍圭﹐除養馬免徵外﹐實徵壹千玖百肆拾叄石叄斗肆升玖合叄勺叄抄肆撮伍圭。內起運米陸百陸拾捌石柒斗伍勺﹐剩下卽爲州縣存畱米。內派撥京庫折色米貳百捌拾玖石柒斗捌升捌合伍勺﹑南京本色米豆叄百柒拾捌石玖斗貳升﹑各衛倉米陸拾叄石肆斗柒升﹐黑豆壹百壹拾叄石柒斗貳升﹐派剩米伍石貳斗﹐每石折銀陸錢解太倉銀庫南京戶部交納。犧牲所糙米貳百壹石玖斗﹐糯谷拾陸石叄斗﹔準米捌石壹斗伍升﹐細稻艸伍千壹百伍拾包﹔南京酒醋面局黃豆玖拾陸石貳斗﹔南京各衛倉米捌拾叄石貳斗﹐內貳拾捌石伍斗每石折銀陸錢﹐解南京戶部貯庫﹐余米本色。甲字庫﹐銀朱肆拾貳斤﹐槐花壹百貳拾斤﹐五倍子貳拾陸斤﹐烏梅玖拾貳斤。丁字庫﹐桐油伍百陸拾壹斤貳兩﹐生銅拾玖斤伍兩﹐黃牛皮拾張玖分﹐水牛角伍拾副。俱以折徵。甲丁貳庫顏料米壹百伍拾叄石壹斗壹升買辦。案秋糧叄千柒百餘石﹐總數也。以下俱折抵撥解細數﹐蓋嘉靖間稅糧與弘治相等﹐所增惟伍石貳斗餘﹐或其時有增墾升科之故﹐各款皆已前定﹐故款內有派剩米伍石貳斗攺折徵銀。舊載條款俱不甚淸﹐無從質正﹐姑仍之。雜徵馬艸伍萬貳千捌百貳拾包貳斤拾貳兩肆錢貳分肆釐﹐除養馬免徵外﹐實徵壹萬玖千肆百陸拾叄包肆斤拾壹兩叄錢貳分肆釐。內起運京庫折銀馬艸叄千捌百包﹐南京戶部定場艸叄千伍百陸拾柒包。農桑稅官桑同弘治年。民桑叄萬捌仟柒百叄拾肆株﹐科絲玖百陸拾捌兩貳錢伍分﹐折絹肆拾捌疋壹丈貳尺伍寸貳分伍釐﹐每疋例折銀叄拾柒兩玖錢貳分陸釐。雜課每年額辦起存戶口食鹽鈔叄萬叄千壹百壹拾肆貫﹐內起運京庫鈔壹萬陸千伍百伍拾柒貫﹐照例折徵銀叄拾叄兩壹錢壹分肆釐。存畱本縣支用鈔壹萬陸千伍佰伍拾柒貫﹐照例折徵銀肆拾柒兩柒錢陸分肆釐肆毫﹐聽給官吏俸鈔﹐余銀本縣公堂雜項申文支用。歲辦商稅課鈔玖拾柒錠貳貫陸百文。酒課鈔拾貳錠肆貫捌百文。房屋賃鈔拾捌錠叄貫陸百文。加添商稅課鈔伍拾陸錠。門攤課鈔貳拾捌錠。以上五款共計貳百貳拾錠壹貫。均徭力差﹐公堂庫子二名﹐直堂皂隸貳拾名﹐大鎗嶺弓兵柒名﹐儒學門庫共七名﹐預備倉斗級四名﹐本縣禁子五名﹐每名各準銀柒兩貳錢。太僕寺門子壹名﹐工部料價解戶一名﹐南京都察院禁子壹名﹐每名各準銀拾兩。察院公堂門子每名肆兩﹐太僕寺斗級拾貳兩。鋪司兵共貳拾伍名﹐縣前鋪司壹名﹐準銀五兩﹐餘各準銀肆兩。銀差﹐本州知州﹐同知各員下柴薪皂隸各貳名﹐判官﹑吏目員下各壹名﹐知縣員下柴薪皂隸肆名﹐典史員下壹名﹐儒學官叄員每員齋夫貳名﹐每名銀拾貳兩。知縣﹑典史各員下馬夫銀肆拾兩。儒學師生會饌銀捌拾兩。春秋二丁祭祀銀肆拾捌兩。厲壇三次祭祀銀拾貳兩。鄕飲二次酒席銀拾兩。間年歲貢盤纏銀伍拾兩。塑造土牛芒神銀叄兩。本州滁陽﹑大柳二驛館夫銀伍拾玖兩伍錢貳分。本州上下半年賚戶部錢糧循環盤纏銀貳兩貳錢陸分。本州賚工部上下半年錢糧循環盤纏銀壹兩貳錢。本州完銷勘合盤纏銀貳兩貳錢陸分。滁州衛軍器料銀柒拾玖兩肆錢陸分捌釐伍毫壹絲陸忽壹微貳纖﹐本縣公費銀叄拾兩。案稅糧卽古粟米之徵﹐農桑稅卽古布縷之徵﹐均徭者﹐明初編裏應役﹐其給官薪役食曰均徭﹐祭祀雜支曰均平﹐按裏僉名爲民壯﹐計糧點馬爲驛傳﹐其四差皆於秋糧外另派﹐所謂力役之徵也。弘治十八年﹐應天巡撫歐陽鐸議以三事定均徭﹐曰銀差﹐曰力差﹐曰馬差。則又合均徭﹑均平﹑民壯﹑驛傳四差而統名之曰均徭。右所錄﹐其節目也。時蓋分徵諸民﹐至一條鞭例行﹐始合田丁均派﹐歸官支解。隆慶田地塘﹑稅糧﹑農桑稅﹑雜課。俱與嘉靖年同。均徭力差﹐公堂大戶貳名﹐南京太僕寺斗級壹名﹐預備倉斗級肆名﹐每名工食拾貳兩。公堂門子貳名﹐儒學門子叄名。先師廟門子壹名﹐鄕賢名宦祠門子貳名﹐儒學庫子壹名﹐本州大鎗嶺弓兵柒名﹐本縣直堂皂隸貳拾名﹐每名工食銀柒兩貳錢。察院門子貳名﹐各工食銀陸兩。藥材解戶壹名﹐工部料價解戶壹名﹐太僕寺門子壹名﹐南京都察院禁子一名﹐各工食銀拾兩。縣監禁子肆名﹐各工食銀拾貳兩﹐刑具銀貳兩。縣前鋪司一名﹐工食銀捌兩。鋪司兵貳拾貳名﹐各工食銀柒兩。銀差﹐北京光祿寺菉筍等料價銀拾陸兩陸錢叄釐捌毫壹絲貳忽。禮部藥材銀拾兩玖錢陸分。禮部上下半年肥豬貳拾口並加果品銀肆拾柒兩零伍分。工部四司料價銀貳百玖拾貳兩捌錢柒分玖釐肆絲叄忽肆微。本州賚戶部完銷勘合盤纏銀壹兩捌錢。本州賁戶部上下半年循環盤纏銀貳兩貳錢陸分。本州賚禮部四季雨澤盤纏銀肆兩捌錢。本州慶賀什物銀叄兩叄錢捌分柒釐。本州歲報錢糧完銷勘合盤纏銀貳兩貳錢陸分。本州賚工部上下半年循環銀壹兩貳錢。南京內府黃臘﹑茶葉銀玖兩柒錢捌釐﹐隆慶二年加派柒兩壹錢玖分壹釐。兵部柴薪皂隸叄名﹐太僕寺柴薪皂隸叄名﹐每名銀拾貳兩﹐遇閏每名加壹兩。太僕寺獸醫貳名﹐每名銀捌兩肆錢﹐遇閏各加柒錢。太僕寺輪編皂隸壹名﹐銀拾貳兩。巡撫衙門皂隸工食銀拾兩﹐快手工食陸兩﹐戰馬艸料銀拾伍兩。狼山總兵供應銀伍兩捌錢伍分柒釐﹐遇閏加肆錢柒分捌釐零。滁陽﹑大柳館夫銀伍拾玖兩伍錢貳分﹐二年加派拾叄兩伍錢陸分﹐遇閏加陸錢玖分。額派軍三民七料銀柒拾玖兩肆錢陸分捌釐伍毫壹絲陸忽壹微貳纖。本州知州柴薪皂隸貳名﹐判官吏目柴薪皂隸各壹名﹐本縣知縣柴薪皂隸肆名﹐典史柴薪皂隸壹名﹐本縣儒學齋夫陸名﹐每名各工食銀拾貳兩﹐遇閏各加壹兩。知縣馬夫銀肆拾兩。典史馬夫銀肆拾兩。儒學會饌銀捌拾兩。文廟兩壇春秋祭祀銀肆拾捌兩。無祀鬼神三祭銀拾貳兩。鄕飲酒禮二次銀拾兩。塑造春牛銀貳兩。本縣公費銀玖拾陸兩。遇貢年編歲貢盤纏銀伍拾兩。工部磚料銀肆拾兩陸錢肆分伍釐壹毫伍絲﹐隆慶三年暫停編。舉人牌坊﹐遇中榜年編銀壹百兩。里甲經費﹐先議每年經費銀陸百貳拾叄兩玖錢肆分叄釐陸毫﹐續議加派銀七十兩。正支應銀陸拾捌兩肆錢﹐續議加銀拾兩﹐遇閏加伍兩柒錢。走遞馬拾匹﹐每匹日給工食艸料銀伍分﹐連馬價鞍轡歲共銀叄百伍拾玖兩陸錢陸分。傘轎扇銀叄兩。圍裙坐褥銀叄兩玖錢貳分陸釐。歲考季考花紅銀拾肆兩柒分陸釐陸毫﹐續加叄拾兩。遇科舉年於內動支拾玖兩伍錢陸分壹釐﹐解州匯解應天府席蓬用。元霄燈銀叄錢﹐文廟用。春宴續議編銀叄兩。門神桃符銀貳錢﹐續加壹兩。考貢盤纏銀肆兩﹐迎賀禮銀叄兩叄錢肆分﹐上京盤纏銀貳兩﹐續議迎賀進京共加拾兩。預備倉修理銀拾兩。察院紗燈銀肆錢﹐公館家夥銀拾兩。太僕寺獸醫工食捌兩肆錢﹐遇閏加銀柒錢。廚役工食銀叄兩。料價盤纏銀肆兩。巡視食糧什物紙箚銀貳兩伍錢。禁革收支倉糧作敝什物紙箚銀伍兩貳錢伍分。歲報錢糧完銷勘合銀貳兩貳錢肆釐。事例循環銀肆錢陸分玖釐。歲報錢糧盤纏銀玖錢叄分捌釐。歷日銀伍兩伍錢。處決重囚每名壹錢伍分﹐該吏盤纏銀伍錢。會試資助盤纏每名銀柒兩﹐外酒席銀壹兩貳錢。孤老銀壹兩﹐續議每名加折冬布銀壹錢柒分﹐折花二斤銀壹錢﹐夏布銀壹錢伍分。預備雜用銀壹百兩﹐凡春秋中榜迎賀﹑夫匠飯食﹑行香紙燭﹑季考紙筆﹑官使架扛一切此項取用。春秋每祭幫銀捌兩。鄕飲酒每次幫銀貳兩。新官到任祭祀公宴銀伍兩。初到任請鄕士紳銀肆兩。歲除饋送鄕士燭炭銀柒兩。民壯柒拾名﹐每名銀拾貳兩﹐海上兵興後各扣肆兩捌錢。軍餉﹐遇海上兵興﹐於秋夏二稅內派銀貳百肆拾兩叄錢貳分﹐民壯內扣銀叄百叄拾陸兩﹐馬田內派銀貳百叄拾伍兩叄錢。供應銀叄拾玖兩伍分。站糧共貳千石每石徵銀肆錢壹分陸毫零﹐共銀捌百貳拾壹兩叄錢柒分﹐續加派銀柒拾陸兩肆錢叄分伍釐零﹐每石加派銀叄分捌釐貳毫零。萬曆官民田地塘共捌百伍拾玖頃柒拾伍畝柒分玖釐捌毫。內官田拾柒頃貳拾壹畝肆分﹐地拾陸頃捌拾伍畝玖釐肆毫﹐塘壹畝伍分﹐叄共叄拾肆頃柒畝玖分玖釐肆毫。民田肆百玖拾叄頃肆拾柒畝貳分叄毫﹐地叄百叄拾貳頃貳拾壹畝陸分壹毫﹐二共捌百貳拾伍頃陸拾柒畝捌分肆毫﹐皆三十一年丈實。已上俱舊志﹐頗多訛誤。今於顯明易見處略爲更正﹐余無考仍之。稅糧絲課《周志》﹕一應賦役俱以一條鞭例﹐照田丁均派徵銀解給。《伍志》云﹕此說似混﹐今無考﹐故缺。案《明會典》﹕隆慶間﹐以江南巡撫海瑞將一槪合用均徭﹑均費等不分銀﹑力二差俱以一條鞭徵銀在官聽侯支解。《通誌》云﹕此條鞭之始。今案《周志》修於天啟間﹐其時一條鞭例行之已久﹐故云然。然科折各則應登諸志而竟不詳﹐不可謂非缺事也。今考《通誌》載《明會典》﹕正統八年﹐令南直隸農桑絹疋始納折色﹐每疋折銀伍錢。十年﹐令馬艸每束折銀三錢。又明政統宗嘉靖十四年詔攺折南京漕糧。《會典》﹕起解京庫折色﹐應天廬鳳等府州小麥每石折銀壹兩﹐米每石折銀陸錢。又《明史稿》﹕萬曆末年﹐援倭播例畝加叄釐伍毫。明年復加叄釐伍毫﹐明年復加貳釐。通前後玖釐﹐遂爲歲額。《通誌》云此卽額內地畝銀之項。據此數條﹐則各色折徵亦有可考。特丁銀莫詳耳。國朝民賦田原額田地並淸出溢額田共捌百伍拾玖頃柒拾捌畝壹分捌釐叄毫。內原額捌百伍拾玖頃柒拾伍畝柒分﹐又於淸出隱漏等事案內淸出溢額田貳畝。民賦廠地艸場廠地淸丈﹐溢額田伍拾叄畝叄分玖釐玖毫。每畝徵銀貳分。共徵銀壹兩陸分柒釐玖毫捌絲。艸場田地﹐共叄頃壹畝陸釐貳毫叄絲陸忽貳微。內肆分起科艸場田貳頃貳拾貳畝貳分壹釐肆絲貳微﹐貳釐起科艸場田柒拾捌畝捌分伍釐壹毫玖絲陸忽。共徵租銀玖兩肆分陸釐壹毫貳絲。衛賦田案《通誌》﹐康熙十一年江南總督麻巡撫馬題請裁衛歸縣﹐衛所錢糧就近並縣徵解﹐以江寧等十六衛原設守備十六員管理錢糧﹐衛丁散在各州縣﹐離省窵遠﹐催徵完納不前。於康熙十二年爲始﹐照例歸並州縣徵收。畱守備四員﹐攺爲四衛分轄運千﹐其餘十二員裁去。《賦役全書》﹕來安﹐歸並江寧右﹑江寧前﹑江寧後﹑上元中﹑上元前﹑上元後﹑江淮左﹑江淮右﹑廣洋﹑興武﹑石城﹑江陰﹑橫海壹拾叄衛。案歸並屯田仍只拾壹衛﹐合屯丁爲拾叄衛。闔縣屯衛丁田原分隸拾伍衛﹐內滁﹑泗二衛未裁附後。舊額成熟田地壹千玖百陸拾肆頃伍拾畝玖釐柒毫柒絲壹忽肆微陸纖玖垓玖渺壹漠。查康熙十二年裁缺各衛所移送縣署糧冊﹐計荒熟衛田貳千貳百貳拾壹頃肆拾捌畝捌分伍釐壹毫捌絲叄纖玖沙柒塵﹐並聲稱前項畝數系由大畝折成小畝﹐通行已久。除積荒外﹐已墾成熟並歷年墾荒成熟。內江寧右衛比田叄拾頃陸拾捌畝捌分壹釐零﹐科田叄拾捌頃陸拾陸畝壹分陸釐零﹐增田叄拾陸頃貳拾肆畝肆分伍釐零﹐余田壹拾貳頃貳拾陸畝壹分捌釐零﹐四共壹百壹拾柒頃捌拾伍畝陸分零。江寧前衛比田貳拾頃伍拾捌畝叄分玖釐零﹐科田伍拾壹頃捌拾捌畝叄分捌釐零﹐增田肆拾柒頃壹拾捌畝叄分叄釐零﹐余田壹拾壹頃貳拾肆畝陸分壹釐零﹐四共田壹百叄拾頃捌拾玖畝柒分叄釐﹐又艸場地柒拾捌頃捌拾柒畝伍分零。江寧後衛比田壹拾貳畝柒分﹐科田柒頃陸拾叄畝伍釐﹐增田叄頃捌拾玖畝伍分伍釐零﹐余田貳頃叄拾叄畝陸釐零﹐四共田壹拾叄頃玖拾捌畝叄分陸釐零﹔又艸場地柒拾玖頃貳拾捌畝肆分肆釐柒毫零。上元中衛比田壹百陸拾柒頃陸拾肆畝柒分壹釐零﹐科田伍拾頃玖拾玖畝伍分肆釐零﹐增田壹百壹頃柒拾捌畝貳分陸釐柒毫﹐余田伍拾玖頃玖拾陸畝貳分玖釐﹐四共叄百捌拾頃叄拾捌畝捌分壹釐零﹔又起科田地並蓄水官塘壩陸拾玖畝叄釐零。上元前衛比田肆頃陸拾捌畝肆分﹐科田捌拾肆畝肆分肆釐零﹐余田叄拾叄畝肆分肆釐零﹐三共五頃捌拾陸畝貳分捌釐零。上元後衛科田拾貳頃肆拾畝捌分柒釐零﹐增田肆頃伍拾叄畝柒分玖釐柒毫零﹐余田壹頃陸拾玖畝肆分柒釐零﹐三共拾捌頃陸拾肆畝壹分叄釐捌毫零。江淮左衛比田叄拾伍頃貳拾叄畝肆分貳釐﹐科田肆拾頃貳拾肆畝柒分捌釐零﹐增田叄拾貳頃壹拾貳畝柒分柒釐﹐余田貳拾頃玖拾畝玖分壹釐零﹐四共壹百貳拾捌頃伍拾壹畝捌分玖釐零。江淮右衛艸場地伍頃叄拾貳畝叄分捌釐零。廣洋衛比田壹百捌頃捌拾肆畝捌分伍釐零﹐科田壹百陸拾伍頃貳畝壹分貳釐零﹐增田壹百頃玖拾玖畝壹分肆釐零﹐余田叄拾壹頃柒拾陸畝柒分陸釐﹐四共肆百陸頃陸拾貳畝捌分捌釐零。興武衛比田柒拾陸頃拾捌畝柒分叄釐零﹐科田伍拾陸頃捌分零﹐增田陸拾玖頃拾叄畝柒分叄釐零﹐余田叄拾伍頃伍拾陸畝陸分伍釐捌毫﹐四共貳百叄拾陸頃捌拾玖畝玖分貳釐捌毫零﹔又艸場地貳百柒拾頃壹拾叄畝捌分壹釐零。石城衛比田陸頃叄畝﹐科田肆拾捌頃肆拾叄畝柒分柒釐零﹐增田肆拾頃拾柒畝柒分肆釐﹐余田拾捌頃玖拾貳畝玖分零﹐四共壹百壹拾叄頃伍拾柒畝肆分壹釐零。以上拾壹衛通共成熟田地壹千玖百捌拾伍頃伍拾陸畝貳分貳釐玖毫壹絲柒忽陸纖玖垓玖渺壹漠。內續於康熙十六年題豁上元中衛新荒比田肆頃貳拾伍畝﹑科田壹頃肆畝壹分玖釐零﹑增田玖拾伍畝玖分捌釐零﹑余田壹頃貳拾伍畝貳釐捌毫﹐上元前衛新荒比田柒拾叄畝捌分叄釐零﹑科田貳畝陸分伍釐零﹑余田柒畝陸分肆釐捌毫零﹐廣洋衛新荒比田壹頃捌拾畝伍分﹑科田壹頃陸拾壹畝﹑增田壹頃陸畝伍分貳釐﹑余田肆拾肆畝捌分貳毫﹐興武衛新荒比田貳頃伍拾柒畝捌分伍毫﹑科田壹頃叄拾捌畝叄分肆釐零﹑增田貳頃伍拾貳畝玖分玖釐零﹑余田壹頃貳拾玖畝捌分貳釐零。以上共豁新荒貳拾壹頃陸畝壹分叄釐壹毫肆絲伍忽陸微。共徵增協並米麥折租銀壹千柒百捌拾柒兩壹分玖釐伍毫陸忽叄微柒纖捌沙貳垓貳漠﹐本色正耗米玖千叄百叄石貳斗肆升叄合陸勺貳撮貳圭壹粟壹粒柒顆柒穎捌黍叄稷﹐豆伍拾石陸斗柒升柒合柒勺貳抄伍撮陸圭。內捌升起科比田叄百伍拾捌頃壹拾畝叄分柒釐肆毫﹐畝科新增銀陸釐陸毫肆絲﹐科正耗米共捌升陸合肆勺﹐加編協濟銀貳釐伍毫玖絲貳忽。柒升伍合起科比田伍頃叄拾畝肆分﹐畝科新增銀陸釐陸毫肆絲﹐科正耗米共捌升壹合﹐加編協濟銀貳釐伍毫叄絲。徵麥攺豆比田柒拾壹畝﹐畝科新增銀陸釐陸毫肆絲﹐科正麥捌升﹑耗麥陸合肆勺﹐每麥壹石攺豆壹石伍斗﹐每畝加編協濟銀貳釐伍毫玖絲貳忽。折麥比田壹頃肆拾捌畝陸分﹐畝科新增銀陸釐陸毫肆絲﹐科麥一斗折銀叄分。徵米科田肆百叄拾貳頃捌拾肆畝捌分壹釐零﹐畝科新增銀伍釐﹐科正米伍升肆合﹑耗米肆合叄勺貳抄﹐加編協濟銀壹釐柒毫肆絲玖忽陸微。徵米麥科田壹拾貳頃肆拾畝捌分柒釐肆毫零﹐每畝科新增銀伍釐﹐科正糧伍升肆合﹑耗糧肆合叄勺貳抄﹐共該糧柒拾貳石叄斗陸升柒合柒勺捌抄零﹔內實徵米伍拾伍石肆斗叄升捌合捌勺柒抄零﹐徵麥壹拾陸石玖斗貳升捌合玖勺壹抄﹔麥案壹伍攺豆﹐每畝加編協濟銀壹釐柒毫肆絲玖忽陸微。徵麥攺豆科田壹頃捌拾叄畝捌分肆釐伍毫﹐畝科新增銀伍釐﹐科正麥伍升肆合﹑耗麥肆合叄勺貳抄﹐按壹伍攺豆﹐每畝加編協濟銀壹釐柒毫肆絲玖忽陸微。折麥科田陸頃伍拾陸畝陸分貳毫﹐畝科新增銀伍釐﹐科麥伍升肆合﹐三折計每畝折銀壹分陸釐貳毫。增﹑餘二田共陸百壹拾肆頃伍拾玖畝伍分玖釐捌毫零﹐畝科正米伍升肆合﹐耗米肆合叄勺貳抄﹐加編濟協銀壹釐柒毫肆絲玖忽陸微。起科田叄拾陸畝柒分柒釐零﹐畝科正米叄升﹐耗米貳合肆勺﹐加編濟協銀玖毫柒絲貳忽。蓄水官塘壩叄拾貳畝貳分陸釐壹毫﹐畝科米貳升柒合﹐耗米貳合壹勺陸抄﹐加編協濟銀捌毫柒絲肆忽捌微。投誠官兵開墾比﹑科﹑增﹑余共田玖拾捌頃叄拾貳畝捌分壹釐零﹐照沙壓比田一則起科﹐畝徵米折並新增共銀叄分陸毫肆絲。艸場田地山塘共肆百叄拾壹頃陸拾貳畝壹分伍釐零﹐計十九則﹕捌分科則肆畝參分肆釐陸毫零﹐陸分科則叄頃拾畝玖分捌釐壹毫﹐伍分科則壹頃貳拾壹畝肆分柒釐伍毫﹐肆分伍釐科則壹拾玖畝叄釐肆毫零﹐肆分科則壹百貳拾捌頃玖拾叄畝玖分玖釐零﹐叄分貳釐科則貳頃伍畝壹釐零﹐叄分科則肆頃肆拾柒畝貳分壹釐陸毫零﹐貳分伍釐科則壹頃伍拾陸畝柒分叄釐陸毫零﹐貳分貳釐科則叄頃壹畝﹐貳分壹釐科則叄頃柒拾貳畝叄分伍釐零﹐貳分科則壹拾伍頃貳拾肆畝叄分壹釐零﹐壹分貳釐科則貳拾貳頃肆拾貳畝壹分捌釐零﹐壹分科則貳拾捌頃壹拾柒畝陸分叄釐零﹐柒釐科則壹拾肆頃壹拾貳畝玖分玖釐柒毫零﹐陸釐科則捌頃叄拾畝玖分捌釐零﹐伍釐科則肆畝﹐肆釐科則陸頃壹拾壹畝伍分﹐叄釐科則貳頃貳拾柒畝﹐貳釐科則壹百捌拾陸頃伍拾玖畝叄分玖釐叄毫零。以上俱本舊《賦役全書》﹐摘錄核算﹐總散俱符。查舊《全書》編自康熙二十六年﹐以前開墾槪已編入前總數壹千玖百陸拾余頃內。舊志旣已照錄總數﹐而又誤將康熙三年起至五十七年止混合爲一﹐附注總條下編爲續增﹐故其爲數較今反浮。而自康熙二十六年以後增墾尙多﹐舊志錄之不詳﹐《通誌》止載其總﹐查兩志俱修自乾隆元年﹐核對未符﹐疑舊志誤也﹐今並詳下條。續墾升科田地貳百壹拾柒頃伍分玖釐零。乾隆元年《通誌》﹕實在成熟屯田貳千壹百捌拾壹頃伍拾畝陸分捌釐有奇。今案此內除舊額壹千玖百陸拾余頃﹐實增墾貳百壹拾柒頃零也。舊志﹕康熙三年起至五十二年止﹐已�屯丁共墾過荒田貳百肆拾捌頃陸拾貳畝肆分壹毫伍絲玖忽肆微柒纖。又康熙九年起至五十七年止﹐投誠官兵開墾過荒田壹百伍拾陸頃伍拾玖畝肆分玖釐柒毫玖絲捌忽。今案二起共增墾田肆百餘頃。內康熙初年所墾當仍歸前壹千玖百陸拾余頃內﹐續墾當仍止貳百餘頃﹐如《通誌》所云通共貳千壹百捌拾余頃也。歷年已遠﹐細處無從核正﹐姑附此備考。又云﹕雍正八年內遵於敬陳末見等事﹐勸諭屯丁開墾過比田壹百捌拾伍畝陸分叄釐肆毫﹑科田貳百捌畝陸分捌釐貳毫﹑增田壹百貳拾陸畝肆分﹑余田壹百伍拾肆畝玖分玖釐﹐又投誠官兵認墾照民人沙壓例﹐每畝叄分陸毫肆絲起科田地陸百貳畝叄分玖釐伍毫。又雍正九年內勸諭屯丁開墾過比田叄百玖拾伍畝玖分陸釐叄毫﹑科田壹百捌拾貳畝貳分伍釐壹絲﹑增田壹百柒拾畝陸釐貳毫伍絲﹑余田玖拾伍畝﹐又投誠官兵認墾照民人沙壓例起科田地壹百捌拾畝伍分柒釐捌毫肆絲柒忽叄微。又雍正十年內勸諭屯丁開墾過比田壹拾捌畝﹑科田陸拾捌畝捌分貳釐貳毫﹑增田玖拾畝壹分貳釐陸毫﹑余田伍拾陸畝壹分捌毫﹐又投誠官兵認墾照民人沙壓例起科田貳百捌拾伍畝壹分貳釐玖毫玖絲。又雍正十一年分勸諭軍民開墾艸場蕩地﹐每畝陸釐起科田地柒百肆拾玖畝叄分。雍正十二年分開墾艸場蕩地﹐陸釐起科田地叄百貳拾畝。今案以上雍正八年起共墾過田地叄拾捌頃玖拾畝貳分柒釐零。查開墾升科定例﹐以六年及十年起科。《通誌》載丁田二項銀叄千叄百餘兩。其時此項新墾尙未升科或未編入﹐而舊志以其已經報墾﹐附載於此﹐則又當入乾隆元年後增墾升科田內。而舊志言之未詳﹐所錄徵解各款亦欠明晰﹐或已經升額卽在前貳百壹拾余頃之內﹐均未可知﹐姑存備考。升科銀壹百伍拾壹兩柒錢陸分壹釐叄毫零。《通誌》﹕丁田二項共實徵銀叄千叄百捌兩壹錢捌分捌釐玖毫有奇。今案舊額丁田二項銀叄千壹百伍拾陸兩零﹐此實升科銀壹百伍拾余兩。升科米玖百伍拾肆石壹斗貳升肆勺零。《通誌》﹕實徵米壹萬貳百伍拾柒石叄斗陸升肆合有奇。今案舊額共徵米玖千叄百叄石零﹐此實升科米玖百伍拾餘石。豆仍如舊額。又續增墾升科田地叄拾玖頃玖拾捌畝壹分陸釐肆毫柒忽零。案內有叄拾玖頃伍拾肆畝肆釐零或卽系前雍正八年至十二年陸續報墾並乾隆初年續墾也。又乾隆三十年江寧右衛報墾﹐照增田起科山地叄拾玖畝叄分柒釐捌毫陸絲伍忽。又乾隆三十一年上元中衛並共認墾照沙壓起科田肆畝柒分肆釐貳毫壹絲貳忽。升科銀貳拾伍兩貳錢伍分捌釐肆毫。升科米壹百玖石貳升柒合伍勺。以上舊額並續墾升科溢額﹐通共成熟屯衛田地貳千貳百貳拾壹頃肆拾捌畝捌分伍釐壹毫捌絲叄纖玖沙柒塵玖垓玖渺壹漠。通共徵銀壹千玖百陸拾肆兩叄分玖釐貳毫捌絲捌忽玖微伍纖陸沙伍塵。通共徵米壹萬叄百陸拾陸石叄斗玖升壹合伍勺叄抄柒撮肆圭捌粟貳粒壹顆伍穎捌黍叄稷。豆仍舊額。攺徵折色詳後「起運」。舊志云﹕明祖定鼎金陵﹐從龍將士給以江淮無主之田﹐令其屯墾﹐名爲衛田。案《續文獻通考》﹕洪武時仍元里社制﹐諸州縣土著者以社分里甲﹐遷民分屯者以屯分里甲。社民先占畝廣﹐屯民新占畝狹﹐故屯地謂之小畝﹐社地謂之大畝﹐由是民田畝大﹐衛田畝小﹐屯丁有糧重之患矣。萬曆二十八年﹐滁州知州陳允升申請丈量南畿軍民田畝仿照浙省例折攺小畝升科一案﹐蒙應天巡撫部院牌開仰南畿各州縣及滁﹑泗二衛﹑應天十三衛試辦在案。來邑自折攺小畝後﹐民間受害﹐大半逃亡。故萬曆年間來邑戶口僅有一萬三千五百二十七人﹐非加賦使之然哉﹗幸賴邑紳通判周幹力請守道胡公攺折大畝﹐而民困始蘇矣。惟滁﹑泗二衛及應天十三衛由鎭守太監髙淮丈量﹐以一畝攺折八畝﹐較民糧已重數倍﹐屯丁不堪其累﹐逃軍歸民紛紛不絕。衛田坐縣境者大半湮沒。迨康熙裁衛后﹐屯丁避糧重之害﹐隱匿衛田攺爲民產﹐有司不可窮究。但將全縣田賦分配若干爲衛﹑若干爲民﹐以符合解上之額﹐實則民﹑衛久已混合﹐而全縣民糧反因衛糧並入而加重﹐較之滁州田賦加二倍矣。

附未裁屯田滁﹑泗二衛田地坐落縣境者﹐前明由指揮使徵解﹐淸初裁指揮使﹐攺設衛守備徵糧起解﹐糧冊存衛署。不備錄。舊志云﹕滁﹑泗二衛自前明萬曆年間由太監髙淮丈量後﹐以一畝攺折八畝﹐較之民糧加至數倍﹐衛丁困於重賦﹐因輾轉抵押於民戶。蓋自康熙﹑雍正年間衛田已無形化爲民產矣。

衛賦丁納銀黃﹑快﹑竄並上中下三則閒丁共肆千貳丁。查歸並交代冊開﹐原額軍丁柒千捌百柒拾玖丁﹐除領田納糧不納丁銀叄千捌百柒拾柒丁外﹐實在納銀軍丁肆千貳丁。內﹕江寧右衛黃丁伍丁﹐快丁貳百貳拾陸丁﹑竄丁伍拾柒丁半﹐中則官舍閒丁捌丁﹐下則官舍閒丁陸丁﹐人丁壹百貳拾丁。江寧前衛快丁陸百玖拾陸丁半﹐竄丁壹拾肆丁半﹐上則官舍閒丁貳丁﹐中則柒丁﹐下則貳丁。江寧後衛快丁柒拾玖丁。上元中衛黃丁壹百貳拾陸丁半﹐快丁壹千壹百壹拾伍丁﹐竄丁柒丁半﹐上則官舍閒丁壹丁﹐中則捌丁﹐下則肆拾叄丁。上元前衛快丁叄丁。江淮左衛上則官舍閒丁貳丁﹐中則叄丁﹐下則貳拾丁。廣洋衛黃丁叄百玖拾柒丁﹐快丁肆百玖拾丁﹐竄丁貳拾柒丁半﹐上則官舍閒丁壹丁﹐中則陸丁﹐下則壹拾肆丁。興武衛黃丁壹百捌拾捌丁半﹐快丁貳百伍拾柒丁﹐下則官舍閒丁肆丁。石城衛人丁叄拾肆丁。江陰衛快丁貳拾伍丁。橫海衛快丁伍丁半。以上各衛黃丁共柒百壹拾柒丁﹐快丁共貳千捌百玖拾柒丁。每丁納銀叄錢﹐協濟銀五分。竄丁共壹百柒丁﹐每丁納銀叄錢﹐內江寧右衛竄丁不徵協濟﹑江寧前衛竄丁每丁徵協濟銀壹分伍釐。上元中衛﹑廣洋衛竄丁共叄拾伍丁。每丁納銀三錢協濟銀五分。上則官舍閒丁陸丁﹐每丁納銀伍錢。中則官舍閒丁叄拾貳丁﹐每丁納銀叄錢。下則官舍閒丁捌拾玖丁﹐每丁納銀貳錢。人丁壹百伍拾肆丁﹐每丁納銀貳錢陸分。共實徵丁﹑協銀壹千叄百陸拾玖兩肆錢柒釐伍毫。

衛賦丁田外課火藥銀拾兩貳錢叄分貳釐壹毫陸忽肆纖叄沙伍塵。內江寧右衛銀伍分肆釐﹐上元後衛叄兩﹐江寧後衛肆錢肆分貳釐柒絲陸忽肆纖叄沙伍塵﹐上元中衛一兩伍錢﹐上元前衛貳錢捌分叄釐叄絲﹐上元後衛貳錢壹分﹐廣洋衛叄兩﹐興武衛壹兩伍錢﹐石城衛貳錢肆分叄釐。楞木銀叄兩伍錢貳釐壹毫伍忽。內江寧右衛銀伍錢肆分捌釐肆絲﹐上元後衛柒錢三分肆釐﹐石城衛貳兩貳錢貳分壹釐貳毫陸絲伍忽。右二款﹐舊額後並攤入衛田賦。集租銀壹拾叄兩伍錢肆分伍釐。內江寧右衛銀拾兩肆錢肆分伍釐﹐興武衛銀伍錢﹐石城衛銀貳兩陸錢。

雜課原額匠班柒名﹐共徵銀叄兩壹錢伍分。原系匠戶辦納﹐雍正七年奉文攤入民賦地畝徵輸。《通誌》﹕每畝計攤匠班銀叄絲陸忽有奇。商稅銀陸拾捌兩壹錢陸分。商戶出辦﹐舊徵給滁陽驛馬價﹐今徵解司。牙帖稅銀伍拾壹兩貳錢。牙戶輸納。典稅銀。每典伍兩。鹽引額銷淮北綱鹽貳千貳百叄拾單引。鹽稅商人輸納。田房稅。無定額。活稅。卽牛驢豬羊花布煙油等﹐稅無定額。賦役大總並糧餉起運支給前列徵款﹐科則不一﹐故詳載銀米尾數﹐仍《賦役全書》之舊。此下匯積大總及分列支解等款﹐欽遵乾隆三十一年上諭﹐嗣後各省徵收錢糧及一切奏銷支放等事俱著以釐斷﹐戶部酌請米糧以勺爲斷﹐應徵糧銀遇有零奇﹐遵照歸減。現在造報各冊遵行已久﹐此下均截至釐勺云。民賦田丁漕項﹐原額續增並攤匠班等款﹐總共歲徵銀壹萬叄千肆百玖拾玖兩玖錢貳分陸釐。漕南米豆共折徵銀叄百陸拾捌兩陸錢壹分貳釐。米﹑豆分折﹑詳後起運。田丁﹑米豆二項總共民賦歲徵銀壹萬叄千捌百陸拾捌兩伍錢叄分捌釐。分科各則俱已見前。今合算每畝共應徵銀壹錢陸分叄毫壹絲伍忽伍微﹐外有加壹耗。更名田丁並折徵米豆總共銀叄拾肆兩壹錢壹分陸釐。科則起運俱同民賦。內丁田銀叄拾叄兩貳錢壹分貳釐﹐米豆折徵銀玖錢肆釐。廠地艸場共徵銀拾兩壹錢壹分肆釐。同民賦起運﹐有加壹耗。屯衛丁田﹐原額續增並丁田外課總共徵銀叄千叄百陸拾兩柒錢貳分陸釐﹐米豆共折徵銀捌千叄百肆拾貳兩伍錢壹分肆釐。米豆分折﹐詳後起運。田丁﹑米豆二項總共衛賦歲徵銀壹萬壹千柒百叄兩貳錢肆分﹐舊有加壹耗。乾隆四十年題準照省衛遞年奏銷數目﹐加壹徵津銀。雜課商牙等稅。除匠班攤入民賦及田房牛驢等無額稅外。歲共徵銀壹百貳拾肆兩叄錢陸分。內商稅同民賦起運﹐有加壹耗。外徵加壹耗羨及衛賦津貼等總共銀叄千柒百叄拾捌兩柒錢肆分壹釐。內民更等賦及商稅共徵﹐加壹耗羨﹐銀壹千叄百玖拾捌兩玖分叄釐﹐衛賦加壹耗羨及加壹津貼﹐各徵銀壹千壹百柒拾兩叄錢貳分肆釐。案屯衛米豆折徵銀數依現今解額﹐誌書多列貳拾柒兩伍錢貳分捌釐﹐應於誌書銀數內剔除。以上闔邑民更屯衛丁田米豆正額加耗及課稅雜項等通共歲額徵銀貳萬玖千肆百陸拾伍兩伍錢陸分玖釐。田房稅及活稅在外。

一﹑民賦條銀起運戶部項下﹐丁田折色並帶徵閏月鋪墊包裹紙張等款共銀壹萬壹千肆百壹拾伍兩伍錢貳分肆釐。內並奉裁夫馬工料及民人升科減存河庫提夫銀兩解司撥運。扛腳物料等款共銀壹百貳拾玖兩陸錢伍分肆釐。內丁地扛腳柒拾柒兩柒錢捌分。額增物料叄拾伍兩肆錢捌分柒釐。折色顏料壹拾陸兩叄錢捌分柒釐。本色顏料白麻等款共銀貳拾伍兩叄錢陸分伍釐。內額辦銀朱捌斤拾肆兩柒錢捌分玖釐零﹐每斤銀玖錢。增辦銀朱肆斤拾兩﹐每斤銀肆錢陸分。共銀拾兩壹錢伍分玖釐。額辦桐油壹百陸斤玖兩貳錢玖分肆釐﹐每斤肆分。增辦桐油肆斤捌兩﹐每斤叄分。共銀肆兩叄錢玖分捌釐。增辦白麻貳百捌拾伍斤﹐每斤三分﹐共銀捌兩伍錢伍分。鋪墊並水腳銀貳兩貳錢伍分捌釐。督糧道漕項等款共銀叄百捌拾壹兩貳錢陸分伍釐。內撥不敷行月銀壹百柒拾柒兩貳錢。麥折銀貳百兩。淸江廠船料銀肆兩陸錢伍釐。

一﹑民賦條銀存支經費項下﹐共銀壹千伍百玖拾壹兩肆錢貳分壹釐。內官俸﹑本縣知縣俸銀肆拾伍兩﹐教諭訓導各俸銀肆拾兩﹐典史俸銀叄拾壹兩伍錢貳分。役食﹑廬鳳道員下皂隸﹑扇夫工食銀肆拾貳兩。本縣門子貳名﹑皂隸拾陸名﹑禁卒捌名﹑庫子肆名﹑斗級肆名﹑捕役肆名﹑傘扇轎夫柒名﹐每名工食銀陸兩﹐民壯拾陸名﹐每名工食並器具銀捌兩。馬快捌名﹐每名工食並艸料等銀拾陸兩捌錢。吹皂銀叄拾兩。典史門子壹名﹑馬夫一名﹑皂隸肆名﹐每名工食銀陸兩。儒學門斗貳名﹐每名銀柒兩貳錢。齋夫叄名﹐每名銀拾貳兩。以上共銀陸百玖拾兩捌錢。祭祀﹑文廟春秋二祭肆拾捌兩。文昌祠二祭叄拾兩。武廟三祭肆拾柒兩捌錢叄分叄釐。社稷﹑神只﹑旗纛﹑馬神﹑劉猛﹑忠義﹑節孝七壇祠﹐歲各二祭﹐每壇祠叄兩。孟夏雩祭壹兩陸錢。土地﹑獄神﹑火神﹑龍神﹑蠟神等六祭﹐每祭壹兩陸錢。邑厲壇三祭肆兩伍錢。以上共銀壹百陸拾貳兩伍錢叄分叄釐。雜支﹑廩糧捌拾貳兩陸錢陸分陸釐。鄕飲酒席伍兩。文廟香燭貳兩肆錢。孤貧口糧柒拾貳兩﹐又花布銀伍兩肆錢陸分。修理監倉刑具拾兩。以上共銀壹百柒拾柒兩伍錢貳分陸釐。撥運﹑撥解學院學租壹拾陸兩玖錢肆分捌釐。歲貢旗匾二年銀柒拾肆兩﹐舊入存支﹐今歲扣銀叄拾柒兩解司轉給。文闈席蓬﹐舊三年匯解拾柒兩伍錢柒分零﹐今歲解伍兩捌錢伍分柒釐。武闈供應﹐舊三年匯解壹兩柒錢壹毫貳絲﹐今歲解伍錢陸分柒釐。會試舉人盤纏歲解銀陸兩陸錢柒分﹐三年匯給通省文武舉人。撥養餘丁捌拾肆兩。時憲書壹兩。以上共銀壹百伍拾貳兩肆分貳釐。兵徭。守城兵役拾貳名﹑鋪司兵貳拾叄名﹐每名柒兩貳錢﹐共銀貳百伍拾貳兩。

一﹑民賦米豆起運江南省倉米壹百玖拾柒石貳斗柒合柒勺。內減存米伍石伍斗貳升伍合﹐每石折徵銀壹兩﹐余每石捌錢。豆叄百石玖斗貳升壹合陸勺。每石折銀柒錢。共折解銀叄百陸拾玖兩伍錢叄分玖釐。分解道庫銀壹百伍拾柒兩伍錢貳分伍釐﹐司庫銀貳百壹拾貳兩壹分肆釐﹐內有丁田銀貳分叄釐﹐余屬米豆科折。

一﹑衛賦條銀起運督糧道項下﹐增協共銀壹千陸百玖拾陸兩叄錢伍分捌釐。內增租銀壹千貳百伍拾貳兩柒分叄釐﹐協濟銀肆百肆拾肆兩貳錢捌分伍釐。鹽巡道項下﹐攤徵抵捕﹑黃﹑快丁銀玖百肆拾貳兩壹錢伍分。布政司項下﹐屯田並升科銀柒百貳拾貳兩貳錢壹分捌釐。

一﹑衛賦米豆起運督糧道項下﹐撫米貳千壹石伍斗捌升肆合。內減存米陸拾玖石陸斗叄升貳合﹐每石折徵銀壹兩﹐余給運米﹐每石折徵銀捌錢。共折解銀壹千陸百壹拾伍兩壹錢玖分肆釐。布政司項下﹐屯米捌千叄百陸拾肆石捌斗柒合伍勺。每石折徵銀捌錢。共折解銀陸千陸百玖拾壹兩捌錢肆分陸釐。屯豆伍拾石陸斗柒升柒合柒勺。每石折徵銀柒錢。共折解銀叄拾伍兩肆錢柒分肆釐。附加壹耗羨起運扣支外隨正額分解﹑津貼起運解省糧道﹑雜稅起運解布政司﹐內商稅隨民賦解。以上俱照道光六年以前冊檔開載。

道光七年奉安徽布政司較定司縣案徵解錢糧款目民賦正款起運項下﹕司案額徵解司丁地正銀壹萬壹千伍百肆拾柒兩伍錢玖分陸釐。內﹕匠班銀叄兩壹錢伍分﹔增辦銀朱銀貳兩壹錢貳分捌釐﹔增辦白麻銀捌兩伍錢伍分﹔餘剩文廟香燭銀貳錢肆釐﹔奉裁堤夫銀壹百捌拾柒兩玖錢伍分捌釐﹔輔墊銀伍兩陸分﹔酌裁歲貢銀壹拾貳兩﹔商稅銀陸拾捌兩壹錢陸分﹔桐油銀肆兩貳錢陸分叄釐﹔原編鋪墊銀壹兩捌錢叄分肆釐﹔餘剩三祭﹐關帝銀貳兩玖錢伍分柒釐﹔烏梅銀貳錢柒分壹釐﹔席蓬裁半銀伍兩捌錢伍分柒釐﹔本色銀朱銀捌兩叄分貳釐﹔增辦桐油銀壹錢叄分伍釐﹔水腳銀肆錢貳分肆釐﹔奉裁民壯銀陸拾肆兩﹔黃臘銀壹拾肆兩叄分壹釐﹔武舉供應裁半銀伍錢陸分柒釐﹔丁地銀壹萬壹千壹百伍拾捌兩壹分伍釐。俱系出自丁田一則﹐科徵批解司庫報撥充餉。覆準縣案前項匠班等款﹐僅有白麻價﹑席蓬﹑供億等三款載在額徵之內﹐其餘各款歷系由司在於丁地銀內分款報撥。司案額徵雜辦正銀肆拾叄兩叄錢貳分陸釐﹔更名銀叄拾叄兩貳錢壹分貳釐﹔廠地銀壹兩陸分捌釐﹔艸場租銀玖兩肆分陸釐。俱系不在丁田正額徵收﹐解司充餉。覆準縣案歷系並入丁田項下徵解。正項存畱項下﹕司案額徵解司存畱銀壹百伍拾兩捌錢貳分叄釐。內﹕學租銀壹拾陸兩玖錢肆分捌釐﹔文舉席蓬銀伍兩捌錢伍分柒釐﹔武舉供億銀伍錢陸分柒釐﹔鄕飲銀伍兩﹔會試舉人盤纏銀陸兩陸錢柒分﹔時憲書銀壹兩﹔歲貢旗匾銀叄拾柒兩﹔扛腳銀柒拾柒兩柒錢捌分。俱系出自丁田一則﹐科徵專款解司以供支發。覆準縣案並同。正項俸工項下﹕司案額徵官役俸工銀壹千肆百捌拾捌兩叄錢捌分。內﹕廬鳳道皂隸扇夫工食銀肆拾貳兩﹔知縣俸工銀陸百柒拾壹兩肆錢﹔典史俸工銀陸拾柒兩伍錢貳分﹔儒學俸工銀壹百叄拾兩肆錢﹔儒學廩生廩糧銀捌拾貳兩陸錢陸分柒釐﹔本縣走遞吹手皂隸工食銀叄拾兩﹔本縣守城夫役工食銀捌拾陸兩肆錢﹔本縣鋪司兵工食銀壹百陸拾伍兩陸錢。本縣春秋祭祀﹕文廟並各祠壇廟銀捌拾肆兩柒錢﹔本縣文廟香燭銀貳兩肆錢﹔本縣三祭關帝銀肆拾柒兩捌錢叄分叄釐。本縣孤貧口糧花布銀柒拾貳兩。俱系出自丁田一則﹐科徵由屬坐支﹑解支。覆準縣案廬鳳道皂扇銀肆拾貳兩﹐系批解廬鳳道庫交納。又本縣孤貧口糧花布銀柒拾柒兩肆錢陸分﹐本縣按年支銷孤貧口糧銀柒拾貳兩﹔共孤貧花布銀伍兩肆錢陸分﹐歷未支銷。其餘俸工祭祀各項俱系按年支銷。如有空缺﹐仍隨時扣存批解﹐非定照額支盡。司案額徵丁田起存耗銀壹千叄百貳拾叄兩壹分叄釐﹐系出自丁田﹐隨正徵收﹐解司支用。覆準縣案除照數支給正佐養廉銀陸百陸拾兩外﹐實應徵解銀陸百陸拾叄兩壹分叄釐﹐按年隨正批解。漕款項下﹕司案額徵漕項正銀叄百捌拾壹兩貳錢陸分肆釐。內系全裁書辦工食銀玖拾柒兩貳錢﹔撥解漕項不敷銀捌拾兩﹔淸江廠造船料銀肆兩陸分肆釐﹔鳳陽倉麥折銀貳百兩﹔又漕項支用銀壹千陸百玖拾陸兩叄錢伍分捌釐。俱系出自丁田一則﹐科徵專款解道。覆查縣案歷年徵解增協等銀名色﹐卽屬漕項支用之款﹐計多於司案銀貳拾柒兩貳錢柒分玖釐﹐詳奉僉示解道。火藥銀壹拾兩貳錢叄分貳釐﹐楞木銀叄兩伍錢貳釐﹐集租銀壹拾叄兩伍錢肆分伍釐﹐系不在丁田項下。縣案實亦並入丁田徵解。司案額徵漕項耗銀叄拾捌兩壹錢貳分陸釐﹐向系隨正批解糧道庫交納。又漕項﹐支用耗銀壹百陸拾玖兩陸錢叄分陸釐﹐系隨正批解赴安糧道庫交納。覆準縣案多於司案銀貳兩柒錢貳分捌釐﹐奉僉系解道火藥銀壹兩貳分叄釐﹐楞木銀叄錢伍分﹐集租銀壹兩叄錢伍分捌釐﹐與正銀案同。學租項下﹕司案額徵學租銀壹拾陸兩玖錢肆分玖釐﹐系在丁地項下統徵﹐分解並無。另有額設學田。覆查縣誌﹐系明時吳喜絕戶入官﹐田租以久聽民間買賣﹐廢爲民田﹐故並歸丁田徵解。列前司案正項存畱項下。漕米項下﹕司案額徵漕項下米貳千壹百玖拾柒石壹斗玖合。內系江南省倉本色南米壹百柒拾柒石柒斗伍升﹔耗米壹拾柒石柒斗柒升伍合﹔漕項支用米貳千壹石伍斗捌升肆合。系出自丁田﹐按則科徵解道給丁。覆準縣案前項本色南米並耗米﹐二共壹百玖拾伍石伍斗貳升伍合﹐折徵南米並減存銀壹百伍拾柒兩伍錢貳分伍釐﹐同漕項米貳千壹石伍斗捌升肆合﹐折徵撫米銀壹千陸百壹拾伍兩壹錢玖分肆釐﹐歷系按年分別批解安糧道庫﹐並非徵解米款。南屯項下﹕司案額徵起運折色米折銀壹兩叄錢伍分伍釐。例應折徵每石捌錢﹐又耗銀壹錢叄分伍釐。折色豆折銀貳百壹兩陸錢伍分柒釐。例應折徵每石柒錢﹐又耗銀貳拾壹兩陸分陸釐。俱系出自丁田一則﹐科徵解司充餉。覆淮縣案南豆正銀多於司案銀貳釐﹐系零尾舛錯﹐應更正。正項起運省衛屯糧項下﹕司案額徵解江寧鹽道庫貢舫正銀玖百肆拾貳兩壹錢伍分﹔額徵解司屯畝正銀柒百貳拾貳兩貳錢捌釐﹔額徵解司屯米折正銀陸千陸百玖拾壹兩陸錢捌釐﹔額徵解司屯豆折正銀叄拾伍兩肆錢柒分肆釐﹔俱系出自丁田﹐按則科徵。貢舫銀兩完解道庫﹐以爲修造黃快船隻工料等項支用。屯畝米豆折銀兩批解司庫報撥充餉。覆準縣案貢舫卽攤丁正銀玖百肆拾貳兩壹錢伍分﹐歷系照數解赴鹽巡道庫交納。又縣案額徵屯畝正銀柒百貳拾貳兩貳錢壹分捌釐﹐屯米折正銀陸千陸百玖拾壹兩捌錢肆分陸釐﹐屯豆折正銀叄拾伍兩肆錢柒分肆釐﹐分款解赴司庫交納。核計屯畝多於司案銀壹分﹐屯米折多於司案銀貳錢叄分捌釐﹐系尾數舛錯﹐應更正。司案額徵貢舫耗銀玖拾肆兩貳錢壹分伍釐﹔屯畝耗銀柒拾貳兩貳錢貳分壹釐﹔屯米折耗銀陸百陸拾玖兩壹錢陸分壹釐﹔屯豆折耗銀叄兩伍錢肆分柒釐﹔俱出自丁田﹐隨正徵解司庫支用。覆準縣案系按年隨正徵解﹐貢舫耗銀玖拾肆兩貳錢壹分伍釐﹐屯畝耗銀柒拾貳兩貳錢貳分貳釐﹐屯米折耗銀陸百陸拾玖兩壹錢捌分伍釐﹐屯豆折耗銀叄兩伍錢肆分柒釐﹐分款批解司庫交納。計屯畝耗銀多於司案銀壹釐﹐屯米折耗多於司案銀貳分肆釐﹐系尾數舛錯﹐應更正。契雜稅項下﹕司案額徵牙帖稅銀伍拾兩捌錢﹐隨徵耗銀伍兩捌分。系出自行戶﹐按則徵收﹐此外應徵田房牛豬花布典稅各款銀兩﹐向無定額﹐盡徵盡解﹐按季報司。覆準縣案牙帖正銀多司案肆錢﹐耗銀多肆分﹐應卽更正。至典稅﹐例系每典正銀伍兩﹐耗銀伍錢﹐照例徵解。津貼項下﹕司案額徵省衛津貼銀壹千壹百柒拾兩叄錢貳分肆釐。系出自省衛屯田﹐按則科徵解道驗給江淮﹑興武二衛十八幫各丁濟造之用。覆準縣案起自乾隆三十九年徵解﹐數同。又查以上民衛錢糧向俱活串﹐嘉慶四年鐘希賢任內奉設板串﹐至今遵行。附徭役

明代有銀﹑力二差。力差編以下戶﹑中戶﹐銀差編以上戶。銀差者﹐以差編銀﹐不復雇役。力差者﹐派與銀數﹐自當雇役﹐悉聽其便。然官司服役﹐類非田野椎鄙之人所能﹐故常私自雇倩﹐費且不貲。後行一條鞭法﹐民甚稱便。初裏編十甲﹐曰里甲﹐五歲均役﹐十歲一更造。至一條鞭法﹐十甲丁糧總於一里﹐各裏丁糧總於一州縣﹐由州縣而總於府﹐而總於布政司。通計一省丁糧均派一省徭役﹐於是均徭里甲與兩稅爲一。凡一縣丁糧畢輸於官﹐官爲僉募以充一歲之役﹐小民得無擾而事亦易集云。嘉靖三十二年﹐本州知州應鑣申文各府州縣均徭率自十年五年一編﹐而夫差皆出諸見役﹐是一年之勞而有十年之逸。是以民皆老死故鄕﹐無復仳離之嘆。惟本州兩縣裏狹差繁﹐先年均徭間年一編﹐近因加派提編﹐則合十二里而均派﹐數年間民生不見一日休養生息之期﹐而經年奔走於夫差徭役之內以死亡逃竄﹐可哀也。上年卑職目擊民逃﹐懼或不成州治。具申漕運撫院王﹐蒙批據申深切民隱﹐三十七年提編準免派﹐來安減免一半﹐全椒因未早申﹐亦許分甲而編。隨將本州提編分派六安﹑無爲﹑潁﹑亳﹑壽州等處﹐帶徵追納。是旣不缺提編之數﹐又得以陰錫濟助之恩。百姓歡呼載道﹐咸慶更生。不意稍蘇之下而花石大工之費紛治而下﹐民益不堪命矣。繼今或稍休息猶或可返逃亡﹐若再急一年﹐職實不知其所終矣。查得本院每年提編額數不上八萬餘兩﹐若民照裏分派﹐而又兼論衝僻富庶疲憊之等﹐如地僻而民富庶者﹐數在所宜加﹐地衝而民貧瘠者﹐數在所宜減。至於本州縣均徭使得再復間年一編之規﹐則本州之民𨿽不能如各處一年之勞而有十年之逸﹐亦庶幾一年之苦﹐可獲一年之安。若編而不輟﹐則民息肩無日﹐而地方無復煙火之望矣。伏乞憲裁﹐曲賜減卹。劉正亨《賦役補》﹕古者制民不過三事﹐曰粟米﹑力役﹑巾縷而已。有唐仿之則爲租庸調。租之不得爲庸﹐庸之不得爲調﹐較然甚判。庸制﹐歲役民不過二十日﹐暇而弗庸﹐日收其絹三尺﹐其制最爲近古。國朝賦役宛然三代成規﹐徭役歲一均編﹐卽古力役之徵。法久變通﹐寖移寖重﹐各役工食追徵轉給﹐猶古免役之意。若物料供億折徵諸需﹐則直以土地之徵﹐徵於力役之中矣。余承乏玆邑﹐首詢民所疾若﹐咸蹙額曰﹕力差重。蓋指徭與民壯云。然詢其所以重﹐則侗然罔知。退而檢諸牘則﹐如嘉靖三十八年誌書所載﹐均徭銀差計陸百陸拾壹兩而已﹐今則增至壹千貳百捌拾兩有奇﹐民壯等項軍需又加徵玖百玖拾兩有奇。夫民日加逃﹐地不加辟﹐未十年而三倍徵於襄時﹐眾之苦重宜矣。則又悉成牘而查議之﹐欲與未減僅得於皂隸二十名中去其副役二十名﹐共省工食銀柒拾貳兩﹐又痛革民皂之加收省銀肆百叄拾貳兩﹐如是焉已矣。其它則志窮力綿﹐實未之逮也。因憶民鹹苦力役之重﹐而不知其所以重﹐向微縣乘所載﹐亦終莫求其故。歲月侵尋﹐恐無以俟後之君子﹐而舊志成書更刻多糜﹐因作《賦役補》。又《里甲經費論》﹕查先年舊規﹐俱里甲自行出辦﹐謂之直月。每甲以三十日爲率﹐每戶派日有差。每以次輪直取辦無經﹐民甚苦之。自嘉靖四十五年﹐蒙按院孫公丕揚一釐積獘﹐徵銀輸官﹐名曰經費銀。委老人農民各一名管支。按院王公友賢申飭成憲﹐增損宜民﹐而里甲百餘年之困一朝蘇息矣。國朝丁田分課。雍正間均丁於糧﹐無無糧之丁。丁有定數﹐糧有定額。行之旣久﹐民不復如有役﹐法莫善焉。見前民賦丁銀。至衛賦屯丁﹐本明代軍丁計丁授糧﹐本朝裁革丁糧﹐悉令歸農折徵。黃﹑快﹑竄並三則閒丁及乾隆年徵加壹津銀﹐均由縣徵解。見前屯衛丁銀並賦役大總。快丁有貼運快船叄拾叄只半﹐歲徵運造費銀每船歲徵貼運費銀壹百叄拾兩﹐帶徵貼造費銀叄拾兩。解赴江﹑安督糧道﹐分給江淮﹑興武二衛各幫造運當差。惟滁﹑泗二衛屯田未奉歸並﹐賦仍由衛徵解﹐領運屯丁由衛僉派。《通誌》﹕雍正元年﹐總督查弼納嚴禁混簽丁差。江浦縣碑記﹕略查黃﹑快﹑三則閒竄等丁與屯丁﹐惟皆明季各衛食糧操軍。然快丁者﹐當時分撥領駕黃快差船﹐故名快丁。因不識水性﹐每丁貼銀三錢雇人代駕。至聖朝定鼎﹐革除各丁糧米﹐仍徵快丁銀兩。閒丁者﹐乃明季衛所世襲後裔﹐因無差使﹐於順治十三年間分爲上無錢﹑中叄錢﹑下貳錢叄則納糧﹐故名三則閒丁。竄丁者﹐乃從前革軍歸農﹐旗軍亦納竄丁銀兩﹐至於領運之屯丁﹐不惟不納銀兩﹐且有贍運屯田﹐卽江﹑興二衛屯丁無田贍運者支領駕運錢糧則多於外衛﹐向來有領運掛欠及死亡事故﹐先盡本戶屯丁內殷實簽領﹐如無殷實戶堪簽﹐方準於別戶簽頂。總在屯丁戶內並無簽及黃﹑快﹑三則閒竄之例。案據右《通誌》載《江浦縣碑記》﹐領運初只簽運丁﹐今則簽及快丁﹐而復有加�貼造貼運等費。考乾隆二十三年因運丁貧苦﹐力不能支漕運﹐總督楊奏準運快並簽。然快丁不善駕運﹐費用�多﹐一逢大造﹐尢爲苦累。大抵近年物價昂貴﹐額給支項不敷﹐每造一船﹐賠銀貳百餘兩﹐丁力日疲。乾隆三十九年﹐準戶部咨議覆總督部院髙﹐上下兩江﹐淸�軍屯。案查江﹑省並衛屯田﹐從前原屬快丁之產﹐現在大半民人執業﹐究與民產有間﹐應量爲加津。卽照屯田�賦�計每銀壹兩加徵津貼銀壹錢﹐以省﹑衛昔日之屯田協濟各丁現辦之漕務﹐洵良法美意。此合衛賦所由有加津銀也。又有成造之年﹐每船貼造費銀兩﹐官爲徵解分給。此今快丁所由徵貼造費也。而復有貼運費者快丁復援同﹐並扶持什軍相助之意﹐而以貼費免簽之說請﹐因快丁皆農﹐不識水性﹐舊例編立丁銀﹐雇募代役﹐自丁銀攤入田賦項下﹐而運快並簽新例奉�快丁每爲運丁所欺﹐貼費免簽之說𨿽�淸屯奏內準行﹐而快丁散居各州縣﹐集費難濟。四十二年八月﹐奉督院髙題奏運快劈半分簽﹐議定分派船數﹐而不諳運務之快丁準其貼費運丁代辦。此今快丁所由有貼運費也。蓋加津者﹐一切屯田公貼之費。而貼費者﹐一切快丁私助之銀。津貼﹑貼費兩者分途﹐始以快丁分運丁之勞﹐繼以運丁補快丁之短。貼造﹑貼運兩相資輔﹐此乾隆年後遞相酌劑﹐不必盡如雍正年例。摘著大略於此。

來安額僉漕船共叄拾肆只零叄分之一上元衛﹕王槐蔭﹑寧廣懋﹑馬淩雲。應天衛﹕聶葉常江前衛﹕張守富該船運造費系伊自解﹐奉飭知掣串。以上五船﹐每船徵運費銀壹百叄拾兩﹐徵造費銀叄拾兩。廣洋衛﹕馮吉髙﹑淩兆黎﹑童林陳﹐孫添章﹑蔡得昌﹑蔡立言。興武衛﹕鄭公朋﹑虞公朋﹑金何朋﹑裴鄭張。江右衛﹕余成公﹑徐晫周。江前衛﹕臧彩龍上元衛﹕趙繼善﹑王樹禮。以上拾五船﹐每船徵運費銀壹百兩﹐徵造費銀叄拾兩。府軍衛﹕周提元該船與江寧合僉三分之壹﹐每叄年內空前貳年﹐至第叄年徵運費銀壹百兩﹐造費叄拾兩。應天衛﹕陳鋈該船徵運費銀壹百兩﹐徵造費銀叄拾兩﹐系伊自解﹐奉飭知掣串﹐與張守富船同。江右衛﹕余加名半船該船與江浦合僉﹐每年各徵運費銀陸拾伍兩﹐徵造費拾伍兩。嘉慶十肆年起奉派全船﹐拾捌年攺半船。江右衛﹕劉興康半船該船與江浦合僉﹐每年各徵運費銀陸拾伍兩﹐徵造費拾伍兩。自道光陸年派僉﹐因該衛丁稀力薄﹐旋經上元衛馬淩雲呈請願撥什丁孫覃卓三戶勷貼﹐馬錦云義捐銀叄百兩﹐發典生息接濟﹐俱於柒年詳準。以上四船徵解銀數各注本船名下。通共徵解船貳拾貳只零叄分之壹﹐共應徵運費銀貳千肆百壹拾叄兩零﹐應徵造費銀陸百柒拾兩。上元衛﹕任朋舟﹑王金江﹑張朱輅﹑張沈楊﹑李遇華﹑甄髙朋﹑黃宗福﹑楊梁朋﹑呂伍李﹑鐘李孫。府軍衛﹕趙諭朋金吾衛﹕馬煥文以上自運船拾貳只。乾隆二十三年以前﹐只僉運丁領船。自二十三年經前漕院楊奏明運快並僉﹐嗣因快丁不諳運務﹐奉前閣督部堂髙會奏快不諳運﹐準其每年每船繳出運費銀壹百叄拾兩﹐造費銀叄拾兩﹐歷年徵收解赴督糧道轉解漕院發給運丁代運。嘉慶陸年﹐奉前督院費奏準每船減運費銀叄拾兩﹐每年只徵運銀壹百兩﹐仍帶徵造費銀叄拾兩。預備拾年船輪大造﹐以紓丁力。惟上元等衛馬淩雲等伍船仍照舊例﹐每年徵運銀壹百叄拾兩﹐造銀叄拾兩。又府軍衛周提元壹船﹐系與江寧縣合僉叄分之壹﹐計年起徵。

附新舊案件官收官解議順治年知縣湯九圍申請部院司道議﹕來安制定七里﹐裏分十甲﹐取丁眾田多者派充里長。原以急催科襄轉輸﹐未有貼累相苦也。自明季以來﹐差繁賦重﹐困敝日滋﹐流極至今﹐而裏役之害更有拆骨罔支者。且僻處江陬﹐接壤省會﹐田地𨿽有八萬五千九百七十五畝七分﹐而鬻於省州戶紳衿豪右者殆六萬有奇焉。其本縣士民所存者﹐僅十分之二三耳。以十不及二三之田地﹐代應全邑之差徭﹐如蟻負山﹐幾何而不家逃戶徙也。況一著裏役追呼解運﹐百費繁滋﹐至南糧顏�賠累尢爲無算﹐傾家鬻子﹐漏卮難實。是以一里而僅有數甲﹐或一甲而僅有數戶﹐甚至一甲之中無寸土無一人。外戶有田而無差﹐本土有差而無田。地盡差存﹐皮穿髓竭﹐倒懸之慘﹐莫此爲甚。恭奉仁旨﹐官徵官解﹐誠萬世不刊之令典也。緣集南北裏老公同酌議﹐定爲官收官解之制於六房書吏。選擇謹愼吏書七名﹐看櫃收銀﹐較定官等秤兌平定同。納戶自封投櫃﹐外設立日收完簿﹐挨號登記﹐以便拆封查對。預給由單﹐俾小民一目了解﹐以杜朦混﹐以禁飛灑。至催徵務在得人﹐輸將庶無愆期。每年選擇勤勞民壯七名﹐分催七里﹐排年頭一如往例﹐無事紛更。自此革除里長自徵自解。懇批勒石﹐以垂久遠。庶自此以往孑遺稍存﹐皆恩旨憲慈﹐畱宏恩於萬世云。永禁拉民間騾馬碑乾隆三十七年﹐知縣王爲勒石永禁事﹐奉安撫部院裴憲箚內開﹐照得民間畜養牲口﹐藉稱差使﹐擅行拉用﹐久奉例禁。經托前院訪查﹐檄飭勒石永禁﹐並飭通行在案。今本部院訪查該縣此獘仍有﹐未能盡絕﹐除現在密訪確實嚴究外﹐合行箚飭。爲此箚﹐仰該縣箚到立卽聲明禁例﹐遵照出示曉諭﹐並勒石永禁。嗣後凡有應辦差使﹐務遵定例﹐不得混行拉用民間騾馬﹐擾累商民。如敢陽奉陰違﹐仍有彊拉情事﹐一經本部院訪聞﹐或被受害商民告發﹐定將該地方官嚴行參處﹐姦役立拿重究﹐決不寬貸。仍先將示禁過緣由取具碑墓﹐遵依送查﹐毋得視爲具文﹐大幹未便。等因到縣奉此﹐除出示曉諭外﹐合行勒石永禁﹐爲此仰商民人等知悉。嗣後如有不法差役棚頭人等﹐藉稱差使﹐敢指官爲借用名色﹐彊拉騾馬﹐立卽指名具稟﹐以憑拿究須至碑者。永禁拉鄕民驢只案乾隆五十五年﹐知縣徐因百里以內往來過差﹐及本衙門差使均系城內地保在於四鄕邊近各戶拉驢供應﹐後因差使紛繁﹐四鄕柴米進城變賣者日漸稀少﹐諭令四門首保每門捐備驢只四頭﹐四門共捐驢十六頭。周而復始﹐輪流伺應。差在百里以內﹐夫在十名以內﹐皆系首保伺應。當經出示﹐永禁擅拉鄕民驢只。至今奉行在案。永免號軍派累告示道光八年二月﹐知縣劉爲明白曉諭永免號軍差徭事﹐照得來邑向遇文武兩闈﹐奉派屯軍輪流充當號軍﹐歷系在於完納衛糧之戶﹐飭提承應。今值科試之年﹐應輪上江辦理文闈號軍。前據兵書趙培宗甄慶林稟稱﹐歷科派撥屯軍於完納衛糧之戶﹐除各該戶內衿監人等外﹐均系忠厚愚民﹐累害不堪等情。本縣念切民瘼﹐正在設法籌辦間。據民人王蘭香具呈﹐願捐出種收租辦應。本縣並擬將民人劉沅周原捐歲修學捨田租﹐通爲闈場公租﹐以充此項差事。因現在尙無租谷﹐亦經本縣集請各董事﹐在於公項內挪借銀兩墊辦。恐鄕愚未能周知﹐仍被不法之徒藉端騙詐﹐合行出示曉諭。爲此示諭縣屬軍民人等知悉﹐自示之後﹐如有不法之徒以本年現值科場﹑派撥屯軍﹑藉端滋擾者﹐許卽指名赴縣稟侯提究。各宜凜遵毋違﹐特示。永停約保選報鋪司案來安鋪司一役﹐例有工食﹐惟相沿已久﹐每遇鋪兵空缺﹐經該總鋪司稟報﹐飭令各鄕保選報﹐鄕保藉端科派﹐愚民多受其累。道光八年正月﹐知縣劉諭令總鋪司﹐遇有空缺﹐俱自行舉報﹔接充不得﹐再飭鄕保選報﹐立捲備查。永停約保選報禁卒案來安禁卒一役﹐口糧不敷﹐每遇空缺﹐無人充當﹐歷系飭令各鄕保選報。各鄕民遂私行斂錢交差雇役頂充。無知愚民多苦派累。道光八年正月﹐知縣劉自行捐廉﹐檄飭捕衙選雇﹐永不準再飭鄕保選報﹐以除民累﹐立案備查。

來安縣誌卷四安徽滁州來安縣知縣汜水劉廷槐重修

食貨志下物產倉儲蠲賑祥異附義田各款規條附

物產

谷之屬秈稻﹑種不一﹐有黃瓜秈者﹐系祁令帶至﹐早熟﹐色白﹐粒小。一名祁公早。晚稻﹑宜水田。白稻﹑香稻﹑有紅﹑白二種。稬稻﹑俗稱糯稻﹐有數種﹐粒小者宜酒。大麥﹑小麥﹑黍﹑有赤黑二種﹐別有﹑黍。粱﹑卽髙粱。粟﹑有黃白二種﹐亦稷屬。稷﹑卽蘆稷﹐气味香美。別有蘆穄﹐性疏散﹐黍屬也。豆有黃豆﹑黑豆﹑靑豆﹑赤豆﹐皆具大小。又有菉豆﹑白豆﹑豌豆﹑豇豆﹑蠶豆﹑扁豆﹑長豆﹑烏豆。烏豆卽馬粒豆。蕎麥脂麻鱉色者﹐名胡麻。

蔬之屬白菜﹑靑菜﹑二菜皆菘屬。芥菜﹑琵琶菜﹑亦芥屬。黑菜﹑芹菜﹑近別有藥芹。蕪菁﹑卽諸葛菜。靑藜菜﹑菠菜﹑莧菜﹑有紅白二種。馬齒莧﹑俗名安樂菜﹐土人煮曬畱爲年節餅餡。韭菜﹑蔥﹑蒜﹑蘿卜﹑卽萊菔﹐有紅白二種。胡蘿卜﹑黃白二種。茄子﹑靑白紫三種。元荽﹑蔞蒿﹑別有茼蒿﹑蘆蒿。茭白﹑白合﹑白苣﹑俗名生菜﹑萵苣﹑刀豆﹑芋﹑筍﹑山藥﹑卽薯蕷。雷莙﹑菌屬。地耳﹑俗呼地踏皮。枸杞頭。鮮嫩時可采食。

蓏之屬西瓜﹑絲瓜﹑冬瓜﹑越瓜﹑卽菜瓜﹐種來自越。南瓜﹑香瓜﹑北瓜﹑甜瓜﹑黃瓜﹑一名胡瓜﹐與《月令》「王瓜」不同。王瓜一名土瓜。瓠﹑甘者可食﹐苦者爲瓢。葫蘆。

果之屬桃﹑李﹑杏﹑梅﹑棗﹑栗﹑梨﹑柿﹑櫻桃﹑銀杏﹑俗呼白果。胡桃﹑林檎﹑俗名花紅。石橊﹑蓮子﹑芡﹑菱﹑芰﹑藕﹑慈菇﹑無花果﹑葡萄。佳者有水晶葡萄。

花之屬牡丹﹑桂﹑玉蘭﹑繡球﹑紫薇﹑梔子﹑瑞香﹑山茶﹑紫荊﹑薔薇﹑有數種。玫瑰﹑荼﹑棣棠﹑山丹﹑石竹﹑玉簪﹑蜀葵﹑秋葵﹑菊﹑有數種。長春﹑雞冠﹑金鳳﹑罌粟﹑萱﹑金錢﹑芙蓉﹑水仙﹑洛陽錦﹑虞美人﹑金盞﹑海棠﹑秋海棠﹑荷﹑老少年﹑有數種。迎春﹑辛夷﹑紅花﹑鳳仙。

木之屬桑﹑野生﹐甚眾﹐惜少養蠶。柘﹑楊﹑柳﹑松﹑柏﹑楡﹑檜﹑椿﹑槐﹑楝﹑楮﹑檀﹑梧桐﹑梓﹑楸﹑橡﹑櫪﹑冬靑﹑黃槤﹑嫩葉可食﹐子可打油。烏桕﹑荊﹑棘﹑樗。

竹之屬淡竹﹑水竹﹑篾竹﹑柴竹﹑斑竹﹑苦竹﹑鳳尾竹﹑天竹。結紅實﹑名南燭。

藥之屬柴胡﹑桔梗﹑沙參﹑丹參﹑山楂﹑玉竹﹑威靈仙﹑車前子﹑瓜蔞﹑卽土瓜。天花粉﹑益母﹑靑蒿﹑白薇﹑白芨﹑白薢﹑蒼術﹑苦參﹑紫蘇﹑地骨皮﹑何首烏﹑蒼耳﹑薄菏﹑夏枯艸﹑鶴虱﹑金銀花﹑豨薟﹑荊芥﹑旱蓮艸﹑百部﹑槐米﹑桑白皮﹑木瓜﹑百合﹑藿香﹑甘菊﹑香附﹑牽牛﹑半夏﹑細辛﹑瞿麥﹑麥冬﹑蓖麻﹑芫花﹑虫名芫靑﹑入藥。斑蝥。

艸之屬蓬﹑色靑﹐與艾異。蓼﹑蘆﹑茅﹑薺﹑可食。馬蘭艸﹑可食﹐其性破血解毒。珠艸﹑萍﹑荇﹑馬鞭﹑狗尾﹑芭蕉﹑吉祥艸﹑萬年靑﹑苔。

禽之屬雞﹑鵝﹑鴨﹑雁﹑鷺鷥﹑練雀﹑黃鸝﹑鴛鴦﹑鸛﹑雉﹑鳧﹑鷂﹑鴝鵒﹑鴿﹑鳩﹑燕﹑﹑似鷺﹐無絲毛。鷹﹑百舌﹑喜鵲﹑山鷓﹑卽山鵲。鳸﹑卽蠟嘴。雀﹑啄木﹑布谷﹑鵪鶉﹑翡翠﹑鴉﹑戴勝﹑白頭公﹑告天子﹑鵱﹑卽野鵝。子規。

獸之屬馬﹑牛﹑羊﹑豬﹑犬﹑騾﹑驢﹑狐﹑狼﹑獐﹑兔﹑貉﹑獾﹑刺蝟﹑貓﹑鼠。魚之屬鯉﹑鰱﹑鯽﹑鯖﹑鯇﹑鱧﹑卽黑魚。鰷﹑鮎﹑鱖﹑橫魚﹑身長口尖。魴﹑鰻鱺﹑鱔﹑鰍﹑蝦﹑蟹﹑蚌﹑蜆﹑龜﹑鱉﹑螺。

虫之屬蠶﹑蟬﹑蜂﹑有二種﹐蜜蜂釀蜜﹐黃蜂房入藥。絡緯﹑俗名紡績婆。蝴蝶﹑蝙蝠﹑糞卽夜明砂。蜻蜓﹑螟蛉﹑螻蟈﹑蛇﹑蜈蚣﹑蝸牛﹑鼯鼠﹑蟋蟀﹑螳螂﹑窩在桑者名桑螵蛸。蜩﹑螢﹑蜘蛛﹑蛙﹑蛓毛﹑蠅﹑蚊﹑蛭。

貨之屬絲﹑間有賣繭者。麻﹑薴﹑棉﹑所種甚少﹐種亦鮮得其法。靛。有大靛﹑小靛二種。油﹑豆種最宜打油。酒﹑煙葉﹑一作蔫﹐又作煙。石灰﹑炭﹑柴﹑豆餅。劉正亨曰﹕來土卑田宜稻﹐髙者宜黍﹑稷﹑菽﹑麥﹑木棉。而木棉獨缺。冬衣市布甚貴﹐思徧以教之﹐未遑也。山原土疏力厚而皆童﹐惟墳墓處略爲栽布﹐輒有維喬之勢。民用故艱﹐於材木而弗克樹也。又來地土曠民稀﹐好墾辟而布種頗滅裂﹐有尺寸山角田畔﹐必盡力爭辟﹐若田中有尋丈艸莽弗計矣﹐所收不足以償其本弗計矣。豈非積習使然與﹗余嘗謂來地獨當禁墾辟。夫鹵莽其成熟之壤﹐而務廣此磽確之地﹐歸之無用﹐孰若存之以生艸木爲樵牧之場﹐將不爲民利乎﹗劉令《勸民歌》曰﹕勸爾宜栽柳﹐柳長何須久。家家若有一千頭﹐長年不用打柴手。勸爾宜種竹﹐種竹連墻菉﹐森然環立若兒孫﹐到此多時宜架屋。勸爾宜種棗﹐柿栗梨俱妙﹐莫言五穀能養人﹐此物街頭有人要。《周志》云﹕載觀物產﹐如谷蔬竹木之屬﹐民亦頗知種之矣。至於獸類中有力於民﹐牛其最也。人人食其力﹐乃恬不知愛﹐而忍售於屠﹐亦足異矣﹔或曰﹕如老死何﹖不思《禮》有云「敝帷不棄﹐爲埋馬也﹔敝蓋不棄﹐爲埋狗也」。牛有力於人﹐奚啻狗馬﹖埋之誰曰不可﹗片言示禁﹐在仁愛之長加意焉。《伍志》曰﹕物產中如布與絲﹐向爲來邑所缺。邇年來蠶棉間嘗見之﹐第飼蠶者止知出繭以易錢﹐種棉者不知織布以利用﹐爲可惜耳﹗苟相其土﹐宜飭令桑棉徧種﹐具造紡績之器﹐擇能者數人以分教之﹐則由漸而盛﹐不獨衣服無虞﹐而民用可充﹐抑且人皆勤動而民風可振矣。案劉令謂「獨當禁墾辟」﹐今山地之辟﹐不遺餘力﹐大抵由外鄕山民習種雜糧﹐土人享有典租微利﹐遂致窮山盡谷無復叢林蔚樹之觀。其甚者連棚結黨﹐遇事輒剛悍難馴﹐尢足爲風俗之累。爲民牧者﹐宜何如巡戢之與﹖

倉儲

常平倉項下額貯捐積谷貳萬貳千石﹐預備谷貳千石﹐共貳萬肆千石。備支囚遞口糧及平糶便民並碾運濟賑等需。從乾隆六十年買補足額起﹐截至道光七年年底﹐止實存倉谷壹萬陸千肆百肆拾陸石柒斗玖升伍合。今無存。

社倉項下原存四鄕各社本息谷壹萬壹千捌百伍石壹斗捌升陸合陸勺。內除嘉慶二十五年以前各舊社出借無歸民欠谷柒千壹百貳拾陸石伍斗叄合肆勺經楊前縣於道光元年造冊詳豁外﹐各該社等歷年呈繳谷價銀玖百玖拾伍兩陸錢玖分貳釐﹐折谷壹千陸百伍拾玖石肆斗捌升陸合陸勺﹐於嘉慶八年全數解貯藩庫﹐獲批在捲。又變繳縣庫銀壹千叄百叄拾玖兩伍錢伍分捌釐﹐折谷貳千貳百叄拾貳石伍斗玖升陸合陸勺﹐於道光七年解貯藩庫肆百陸拾伍兩壹錢叄分陸釐﹐並請以未領營房工料解抵藩庫銀陸拾玖兩柒錢肆分捌釐。仍存縣庫銀捌百零肆兩陸錢柒分捌釐﹐折谷壹千叄百肆拾壹石壹斗貳升貳合﹐仍存谷柒百捌拾陸石陸斗。今無存。

蠲賑

前代不錄。國朝順治二年﹐蠲免本年稅糧十分之七﹐兵餉十分之四﹐其明末無藝之徵﹐盡永除之。九年﹐大旱﹐免正賦﹐攺折漕糧﹐並除耗米。十三年﹐蠲地畝人丁本折錢糧﹐並除耗米。康熙四年﹐蠲免順治十八年以前舊欠錢糧。八年﹐免康熙元﹑二﹑三年地丁正項錢糧拖欠在民者。十年﹐免康熙四﹑五﹑六年丁地正項錢糧拖欠在民不完納者。又﹐是年旱﹐蝗﹐蠲免正賦十分之三。十一年﹐旱﹐蝗﹐停徵九年分攤米折銀﹐並停徵九年以前未完錢糧。案舊志云﹕康熙壬子﹐麥秀兩岐。《通誌》﹕康熙十一年﹐旱。附麻吉勒報明饑民疏內云﹕滁屬來安﹐見在設廠賑粥。蓋是年麥收丰而秋收歉也。舊志錄卹政甚略﹐此宜有遺漏。十三年﹐旱﹐蝗﹐免正賦十分之三。十七年﹐旱﹐蝗﹐免正賦十分之三。十八年﹐旱﹐照被災分數蠲銀有差。十九年﹐免康熙十三﹑四﹑五﹑六﹑七年地丁民欠錢糧。二十三年﹐旱﹐正賦全蠲。二十七年﹐蠲二十八年地丁各項錢糧。二十八年﹐除正項錢糧已蠲免外﹐並蠲積年民欠﹐一應地並錢糧雜稅槪與豁除。案舊志﹕康熙己巳秋七月﹐旱﹐正賦免十分之三。今考《通誌》﹐本年安徽通省錢糧已於二十七年預行蠲免﹐本年正月除正項蠲免外﹐復免積年民欠及雜稅各項。舊志何復云「免十分之三」﹖考《通誌》載﹕十八年﹐鳳﹑廬﹑滁三屬﹐照被災分數蠲糧有差。又載徐國相《題請攺折疏》云「罹災特重者﹐以鳳﹑滁二屬爲最」。舊志不載十八年被災蠲糧事﹐知所云「己巳」蓋十八年「己末」之訛也。但以次之二十三年甲子旱之後﹐其敍次亦舛﹐不特字誤矣。三十八年﹐免三十四﹑五﹑六等年未完地丁米豆雜稅。四十一年﹐蠲免四十二年分地丁錢糧。四十五年﹐蠲免四十三年以前未完地丁銀米﹐其舊欠已完在官﹐而見年錢糧未完足者﹐亦準抵扣。四十六年﹐蠲免丁銀﹐又以旱免正賦十分之七。四十七年﹐正賦全免﹐又蠲免四十八年分丁銀﹐並舊欠銀米暫停追取。四十八年﹐免民賦﹐止徵漕項。五十一年﹐除漕項外﹐豁免五十二年應徵地丁﹐歷年舊欠亦並免徵。五十三年﹐旱﹐蝗﹐正賦蠲免有差。五十五年﹐旱﹐正賦蠲免有差。五十六年﹐豁免帶徵地丁屯衛銀兩﹐其帶徵漕項銀米麥豆免徵各半。雍正元年﹐蠲免年久民欠錢糧。七年﹐免雍正八年地丁銀。九年七月﹐潦﹐蠲免災區地丁銀。十二年﹐水﹐蠲免災區地丁銀。十三年九月﹐豁免雍正十二年以前錢糧實欠在民者。又豁免漕項學租雜稅。十二年以前未完錢糧耗羨帶徵﹐緩徵漕項本折銀米及黃快丁銀造船等項銀兩。乾隆三年﹐旱﹐蠲糧有差。又發倉谷賑饑。四年﹐免元﹑二年民欠錢糧。十一年﹐輪免安河地丁正賦。十五年﹐免十三年以前未完耗羨十分之六。十六年﹐免十三年以前民欠地丁銀兩。二十二年﹐免二十一年前民欠地丁錢糧。二十六年﹐輪免各省地丁正賦﹐安河於二十七年全免。三十一年﹐輪免安河漕糧。三十三年﹐旱災﹐蠲免錢糧有差﹐並發倉谷煮賑。知縣韓夢周捐廉並勸富戶捐輸助賑。是年﹐辦荒政最善。三十五年﹐輪免安河地丁正賦。四十年﹐旱災﹐蠲糧有差﹐並發倉谷煮賑。四十二年﹐輪免安河地丁正賦。四十三年﹐旱災﹐蠲免錢糧有差。四十五年﹐輪免各省漕糧﹐安河於五十年全免。四十六年﹐旱災﹐蠲糧有差。五十年﹐大旱﹐蠲免錢糧有差。五十一年春﹐平糶賞口糧借給種籽銀。五十一年﹐水﹐圩田災﹐蠲免錢糧有差﹐賞給口糧一月。五十五年﹐普免各省地丁正賦。安河於五十六年輪免。六十年﹐普免各省地丁正賦。安河於嘉慶二年輪免。嘉慶十六年﹐東北鄕旱﹐饑。知縣伍士超捐廉勸輸設廠賑粥。十九年﹐旱災﹐蠲免地丁錢糧有差﹐賞給口糧兩月。知縣伍士超捐廉並諭富戶捐助或錢或豆麥雜糧﹐各從其便﹐共計捐錢一萬八千四百六十餘千﹐雜糧八千零九十餘石。城鄕隨宜設廠﹐酌定饑口名數﹐以人籌出﹐先期將各戶應領之數揭榜﹐廠所照榜給票﹐照票給賑。凡四月而畢。二十三年﹐豁免民欠積年錢糧。道光三年﹐大水﹐圩破﹐蠲免災區錢糧有差。平糶賞給口糧兩月。

附祥異照舊志例﹐自前明始

明宣徳四年﹐騶虞產於縣北石固山。成化元年﹐大饑。十八年八月﹐雨雹﹐禾盡落﹐歲饑。弘治六年九月至次年正月﹐大雨雪。十五年﹐大饑。正徳七年﹐大水。十四年﹐大水。嘉靖元年秋七月﹐大風拔木﹐鳥雀多死。二年正月至六月﹐旱﹐禾盡槁。七月至九月﹐大雨﹐潦。歲大祲﹐人相食。三年春﹐大疫﹐死者無算。六年至十二年﹐旱﹑蝗相仍﹐人多饑死。十七年春﹐旱。二十年十二月十八日﹐雨冰﹐林木盡折。二十三年春至秋﹐不雨﹐民食艸子樹皮。二十四年﹐饑。三十三年﹐饑。三十四年﹐夏蝗秋螽害稼。三十七年正月﹐官馬生駒兩首。三十八年﹐旱。四十三年﹐旱。四十四年﹐大水。四十五年秋﹐旱。隆慶元年五月﹐旱。二年春正月朔﹐暴風。夏﹐旱。十月﹐虹見。三年﹐閏。六月六日﹐雹。秋﹐潦﹐暴風﹐禾稼搖落。五年﹐歲大稔﹐谷有雙米者。六年﹐饑。萬曆十年十月﹐大風拔木。十一年﹐旱﹐蝗。十三年二月﹐地震。十五年﹐旱。十六年春﹐谷貴﹐大疫。十七年﹐旱。十八年﹐旱。三十八年﹐旱﹐蝗。四十三年六月﹐大水。四十四年夏﹐旱﹐飛蝗蔽天。四十五年夏﹐大旱。秋﹐細雨綿綿﹐蕎麥﹑菉豆盡爛﹐歲大饑。四十六年﹐螽忽自滅﹐有年。天啟元年十二月﹐地震。崇禎十六年﹐地屢震﹐雪後飛灰如墨﹐李生黃瓜。國朝順治九年﹐大饑。康熙七年六月十七日戌時﹐地震。十年﹐自夏五月不雨至於九月﹐螽蝝並作。十一年秋﹐旱。舊志誤﹐今據《通誌》攺﹐詳《蠲賑》。十三年﹐旱﹐蝗。十七年﹐旱﹐蝗。十八年﹐旱蝗頻仍。十九年﹐大有年。二十三年秋﹐大旱。二十八年秋﹐旱。三十二年﹐大水。四十六年秋﹐大旱。四十九年四月八日﹐獨山冰雹數十里﹐二麥俱傷。六七月﹐飛蝗疊至。五十三年秋﹐大旱﹐多蝗�。五十四年﹐大有年。案此年所記有誤﹐詳《拾遺》。五十五年﹐大旱。雍正元年夏﹐旱。五年秋﹐大熟。九年四月二十二日夜﹐地震。六月﹐大雨﹐潦﹐下田災。十年﹐大有年。十三年六月﹐大雨﹐潦﹐下田災。乾隆三年﹐旱災。四年﹐麥秀兩岐﹐秋大熟。六年七月﹐大霖雨四日﹐山水暴漲﹐練寺山蛟發壞民宅。二十年夏﹐地震。二十一年春﹐谷貴﹐大疫。二十五年﹐大有年。三十三年夏﹐旱。秋﹐有蜚﹐江淮間訛言射工傷人。三十四年十二月二十日辰時﹐地震。三十五年﹐蝗。三十六年﹐旱。四十年﹐旱。訛言����尾卵生虫。四十三年﹐旱。五十年﹐大旱。自冬及次春餓殍相望於道﹐繼以大疫。五十一年﹐麥大稔。六月﹐大水﹐圩田災。五十三年﹐有年。嘉慶三年二月﹐雷震魁星閣﹐災。九年正月﹐雨雪﹐雷震。十六年﹐旱。十九年﹐大旱﹐饑。道光元年秋﹐黑痧疫徧江淮﹐中者多暴死。三年秋﹐大水﹐圩破。六年﹐自五月至八月﹐霖雨﹐大水﹐圩破。山田稻大熟。

義田

文廟歲修田雁塘田卽堰塘。共種柒拾石零貳斗﹐額完正銀陸兩捌錢二分陸釐﹐津銀照納。邑士民捐置。康熙年入江寧府育嬰堂權收。舊志﹕雁塘地方田一分﹐共租四百餘石﹐向以爲補葺學宮之費。康熙年間江寧府生員萬年長遞呈求入育嬰堂﹐督憲批權做一齷齪功徳後卽育嬰堂權收﹐至今未復。道光元年﹐知縣楊炘詳請歸復充學宮歲修及增建陽書院膏火。摘錄詳咨批附。道光元年﹐來安縣爲公叩詳復等事﹐據貢生曹文炳﹑余濱﹑趙作鳳﹑職員武錫生申﹑生員武劍泉﹑吳春芳等呈稱切﹐宮墻爲入道之原﹐學校乃教化之本。是以朝廷敷教首重興賢﹐國家備材必先立學。我仁宗睿皇帝隆師重道﹐特發帑金以修曲阜聖宮﹐極誠極敬。來文廟自康熙四十二年重葺之後﹐歲久傾圮﹐棟宇廊廡﹐垣墻門坊﹐以及�崇聖祠﹑尊經閣﹑明倫堂等處﹐無一可者。父臺下車伊�﹐目睹頹壞﹐心抱不安﹐𨿽首先捐廉倡修﹐並席請闔學諸生﹐勸諭捐輸。無如邑小民貧﹐樂輸甚少。現在內外各處修治工程浩大﹐�費不貲﹐以致三年之久未克竣工。玆查縣境有雁塘田一分﹐向爲補葺學宮之費。康熙年間﹐經江寧府生員萬年長遞呈求入育嬰堂﹐奉督憲批權做一齷齪功徳後卽育嬰堂權收至今未復等語載在縣誌﹐確鑿可憑。生想赤子固所當憐﹐文教更所當重。且此田奉批權做﹐�知於義未合﹐未便久不歸復。生等不揣愚昧﹐公叩轉詳將該田仍歸來邑﹐庶文廟大工得以剋期告竣。以後租籽卽作歲修之費。稍有餘存﹐爲書院膏火之資﹐裨�士均歸﹐樂育闔邑﹐諸生戴培植之恩於不朽矣等情�此。卑職查雍正十三年續修縣誌內《學田》下載雁塘田地一分﹐向以爲補葺學宮之費﹐康熙年間﹐江寧府生員萬年長遞呈入育嬰堂﹐督憲批權做一齷齪功徳後卽育嬰堂權收至今未復等語。復查江寧普育堂慈幼莊田畝卽來安雁塘地方之田。現在每年解麥稻租銀壹百貳拾玖兩叄錢赴江寧府給堂領辦。惟此田旣向爲補葺學宮之費﹐育嬰堂系屬權收﹐今卑縣文廟自康熙四十二年重修之後﹐歲久傾圮。卑職到任之後﹐捐廉倡修﹐並諭諸生助捐。無如邑小民貧﹐樂輸甚少﹐徹底修治工程浩大﹐以致三年之久未克竣工。自應俯如所請﹐將該田仍還來安﹐俾文廟得以告竣。後獲租籽存爲隨時修理﹐以垂永久。稍有餘存﹐卽作書院膏火之資。理合據情轉詳卽�憲臺鑑核﹐批示歸復﹐實爲公便。詳蒙閣督部堂孫批仰江寧布政司會同安徽布政司確切查明妥議詳奪。復經知縣楊申詳藩憲會同議詳﹐奉批仰滁州再行確切覆核妥議詳司以憑核辦。旋經本州牧惇申詳安徽﹐安藩司覺羅徳移咨江藩司﹐蒙江藩司祥會詳爲公叩等事云云﹐伏查江寧普育四堂經費前因有不敷借墊等事﹐業經前司詳準於茅二充公銀內提撥銀七千兩﹐發典生息﹐以充經費在案。所有前項田租每年僅解銀壹百貳拾余兩﹐爲數無多﹐議詳歸還來安學宮經費。而省城普育堂尙不致虞匱乏﹐毋須再行籌議捐助相應。將送到誌書﹐會銜具詳﹐伏候憲臺鑑核批示﹐只遵閣督部堂孫批﹐如詳移會飭遵繳誌書存。水口集抵債市房原價壹百千整。計瓦房二進七間﹐召客投賃﹐每年房租七千貳百文。嘉慶二十四年潘振華捐。學田蒲鞋李衛種叄石。張家橋民種叄石陸斗。梁家營民種貳石伍斗。艸壩鄭衛種陸斗。又民種六升。三城圩民種捌石。越塘民種叄石。嘉山集衛種叄斗。以上各學田俱系來邑士紳陸續捐置。道光七年牒學行查據覆到移文開列種石數目如右。附舊學田《周志》云﹕來安舊無學田﹐嘉靖十九年知縣馬璣以間隙山塘田貳百叄拾捌畝肆分﹑山地壹千壹百叄拾壹畝玖分陸釐﹐共租銀拾伍兩壹分陸釐入爲學中公費。時教諭王子聰﹑訓導吳育嘉義不自私﹐申作生員周貧之資。後因查盤勞費﹐嘉靖三十年呈送本縣﹐徵收貯庫支給。又續入王世傑原占吳喜絕戶田玖拾玖畝伍分﹐徵銀拾陸兩玖錢肆分捌釐陸毫﹐申解學憲給發諸生。其田俱丈在官田內。案右二項田地俱前明置﹐未注坐落何地。今查自乾隆年起冊檔中無此項﹐疑《伍志》系照《周志》載入﹐實已廢爲民田﹐聽其買賣﹐只其租隨田出﹐解額今仍系歲徵銀拾陸兩玖錢肆分捌釐零﹐案年申解。建陽書院田小南門外胡家營田陸拾柒畝伍分陸釐。共田玖拾壹丘﹐額完民糧正銀貳兩柒錢壹分壹釐。順治間知縣湯九圍捐置。南鄕龍王廟地方田貳拾貳畝柒分貳釐。額完民糧正銀叄兩肆錢陸分柒釐。乾隆十五年邑人公置。黃家崗界牌田種肆石。額完民糧正銀壹兩伍錢伍分叄釐。乾隆十六年貢生任瑞捐。南鄕胡家營田種陸石。額完民糧正銀貳兩叄分伍釐。乾隆二十四年公置。河沙葉田種拾石。額完衛糧正銀陸兩柒錢壹分壹釐。乾隆四十七年公置。西鄕張八嶺田種伍石。額完民糧正銀玖錢捌分伍釐。置年未詳。牛蕭李當產衛種貳拾肆石。額完衛糧正銀拾貳兩叄錢肆分捌釐。道光七年孝廉方正生員馬錦云捐﹐原當價壹千貳百伍拾千文。附嘉慶四年蔣金科捐田種壹石捌斗﹐後於二十四年繳錢陸拾千將原田贖回。其錢現發典生息﹐添資膏火。又嘉慶十八年庠生陳鉞﹑王杓呈請歸並江靑義學當產錢壹百貳拾千文。古城義學田灣塘田種拾柒石伍斗。額完民糧正銀叄兩捌錢壹分捌釐。嘉慶十八年昆山職員顧朝傑捐。曾於道光三年暫並入城內建陽書院。道光七年知縣劉廷槐仍舊撥歸古城義學。盱邑夾山陳家營當產田種貳拾肆石。額完盱邑衛糧正銀壹兩壹錢﹐津銀照納。道光七年﹐古城士商二十人公捐當置﹐所有樂輸各姓名照簿勒石。貢租田乾隆二十四年貢生張元楷稟撥建陽書院買置王姓田種叄石伍斗﹐以作首齋考貢之費。嗣因田地荒疲﹐於乾隆五十九年在學公議﹐令原業主繳價柒拾千領回原田﹐其錢存公﹐生息給付首齋。錄遺捲費田小西門外八里廟田種伍石。額完衛糧正銀貳兩陸錢。嘉慶九年監生徐庭芳捐置。歲租收貯﹐鄕試年盡數分給錄遺各生。武廟田與城隍廟文昌祠公同執業。大聖廟地方共田種柒石伍斗。額完民糧正銀貳兩伍錢壹分壹釐。康熙年住持置。南鄕二里橋田種肆石。額完民糧正銀壹兩玖錢柒分玖釐。雍正年住持置。五面塘田種拾貳石。額完衛糧正銀肆兩壹分捌釐。雍正年趙子章子錦捐﹐當價壹百千文。住持添價陸拾千文買置。又文昌祠當產田價錢壹百貳拾千文。道光四年劉沅周捐。城隍東嶽降福三廟田南門外三科柳田種叄石零。額完民糧正銀壹兩壹錢貳分叄釐。雍正六年公置。舊志﹕大畝七畝。同善堂田東門外竹園王田種貳拾石。額完民糧正銀陸兩玖錢壹分肆釐。又竹園王田種伍斗。額完民糧正銀柒錢陸分。大西門外煙墩田伍拾肆丘。外旱地叄塊攺作義冢﹐額完民糧正銀壹兩陸錢陸分捌釐。以上俱嘉慶九年公置。又竹園王田種肆石。計田拾陸丘。額完衛糧陸錢玖分玖釐﹐民糧叄錢伍分玖釐。道光八年置。闈場公租田田租專備南場文武兩闈輪派來邑號軍兵承雇充之費。永遠免派衛糧業戶。大西門外頭墩民種拾柒石。額完正銀肆兩柒錢叄分捌釐﹐又叄錢伍分。嘉慶二十四年劉沅周捐爲文廟歲修田﹐道光八年﹐知縣劉廷槐因堰塘歲修田經費有餘﹐攺撥劉田爲闈場﹐出租永備雇充號軍之費。北門外張家岡民﹑衛種共拾壹石肆斗。額完民冊正銀叄兩玖錢玖分陸釐又貳錢伍分﹐衛冊正銀伍錢零玖釐。道光七年王蘭香捐﹐永備闈場雇充號軍之費。卹孤院田雙墩下蔡家衝田種肆石。額完衛糧正銀壹兩肆錢柒分玖釐。吉祥庵撥。金剛寺田種捌石。額完民糧正銀肆兩。吉祥寺撥。官塘許田種陸石。額完民糧正銀玖錢肆分。觀音庵撥。吉家營西田種伍石。額完民糧正銀壹兩捌錢肆分陸釐。淸淨庵撥。南茶庵南田種伍石伍斗。額完衛糧正銀叄兩陸錢陸分壹釐。彌陀寺撥。仰山壩山髙田種肆石。額完衛糧正銀貳兩捌錢捌分。常慶庵撥。白雲寺田種伍石。額完衛糧正銀壹兩叄錢捌分陸釐。白雲寺撥。以上俱乾隆三十四年知縣韓夢周諭各寺僧撥置。倉巷房屋壹所。計二進一廂瓦艸房十三間。嘉慶二十年公置﹐價銀貳百伍拾兩整。每年房租叄拾千﹐除修理錢陸千外﹐所有貳拾肆千歸院給散。獄田南鄕烏衣馮家巷田七畝半。雍正十一年談士龍捐。水口同善堂田金剛寺地方共田種拾石伍斗。乾隆二十九年公置肆石﹐三十年王曙東捐貳石﹐三十一年公置肆石伍斗。又田玖丘。乾隆三十年陳宏遠捐。以上額完衛糧正銀陸兩捌分叄釐。楡樹張田種肆石。額完民糧正銀貳兩。嘉慶十四年公置。山葉莊田種拾石。額完民糧正銀叄兩伍錢叄分貳釐。嘉慶二十一年公置。

附各款條規道光八年知縣劉廷槐酌定

堰塘公租條規一﹑此田仍舊定十二人分作四班﹐與《闈場公租》《建陽書院公租》《同善堂公租》遞年輪管﹐以杜久�生獘。其塘壩水路及田畝弓丈丘段數目﹐勘載印冊﹐存董事一本﹐務須交代明白﹐不可遺失。一﹑此田中北二圩莊房舊由佃戶自修自住﹐每年不分艸租。如添建倉屋﹐卽在田租變價內動用登簿。一﹑此田修築壩埂﹐向系本莊及外姓用水之戶公派公修﹐嗣後仍照舊制。一﹑此田種籽向系佃戶自備﹐道光二年值董麥季登埂踩租﹐確實估數﹐照四六分收。原議四班董事輪管一周﹐會核四年之內租谷若干﹐公議麥租應包若干﹐秋租應包若干﹐交莊頭協同各佃包納。今已過期﹐只七年分租數較多﹐應由七年值董再確估一年﹐妥議包租。一﹑此田租谷﹐董事酌量時價公同變賣﹐所憑可行﹐每石價若干﹐俱注明登簿。其租斗上舊有官畫花押﹐責成佃戶包發。一﹑雇看守學宮人役一名﹐工食及春秋祭雜費並每年小修﹐舊系在於兩歲修項下支用﹐現議在此田租內動支。遇有別項緊要工程須撥用者﹐由官與各董妥議支用﹐仍務畱有餘以備荒歉。一﹑司房年規筆費舊給銀捌兩﹐本縣經書每年筆費舊給錢肆千﹐俱以冬月底給發﹐不得先期預支。一﹑此田變賣租谷之後﹐照舊管新收開除實在之例﹐每年正月中旬值董會同眾董算明登簿﹐送署查核﹐過朱后遞交次轉董事接管﹐仍須細加查核。如有舛錯浮冒﹐卽向上手查明更正。且銀錢俱系現存﹐倘以手票期票作抵﹐接管者含混徇隱﹐查出一體攤賠。一﹑此田租項下舊規每年提錢貳百千文﹐交書院董事添作生童膏火﹐現議從道光八年爲始﹐每年提歸書院錢壹百千文。遇有不敷﹐再酌撥給。一﹑儒學兩署每年各支歲修錢貳拾千文。一﹑逢鄕試之年﹐錄遺捲金照學憲點名冊每名給紋銀伍錢﹐定於七月二十八日散給﹔其正案及錄遺取送入場者﹐以捲票爲憑﹐每名給紋銀貳兩﹐定於八月初三日散給﹔貢監錄科事同一體。由值董先期赴省﹐寫貼報條﹐注明所定日期﹑於某處散給﹐事竣統計名數若干﹑動支公項銀兩若干﹐照數登簿﹐不得乘便托人代發﹐致有疏失。一﹑舉人會試﹑拔貢京考﹐路費每名給紋銀貳拾兩﹐於動身前三日支取﹐以咨文爲憑。值經費寬裕之時﹐每會試舉人一名再酌給銀拾兩﹐以鼓上進。一﹑考貢盤費給銀拾兩﹐如遇恩歲並出﹐二人均分其給銀﹐總以州縣現發考貢文書爲憑﹐不得預支。每鄕試有中副榜者﹐亦給獎勵銀拾兩。一﹑此田租谷變賣銀兩﹐除支用開除外﹐實在余銀若干﹐酌量次年接手值董需銀若干﹐存交支用余銀至壹百兩以上﹐卽由官將整數發存典鋪﹐以零數貯庫﹐毋得外存﹐以杜挪移借貸等獘。如值董再有需用銀兩﹐公同開明事由﹐銀數上蓋圖章稟請給發﹐登記庫簿。其存典銀兩積至千兩以上﹐眾董公議﹐就近添置田產﹐不得徇情將糧重簿產專主買受﹐致壞善舉。一﹑此田系民間捐置﹐並非入官之產﹐如衙門有別項公事﹐槪不許撥借此項田租。

闈場公租規條一﹑每文闈需雇役﹐並兵承盤費上房各費等項﹐共需曹紋銀壹百柒拾伍兩。每武闈需銀壹百壹拾叄兩。按照文武輪派年分兵承﹐屆期邀同值年董事稟官請發﹐不得額外多支。一﹑闈場除逢加科﹐例系三年一屆積算田租﹐有贏無絀﹐卽偶逢加科﹐間遇歉歲﹐皆不致掣肘。每年所得租息﹐變價銀錢﹐當年憑行變賣﹐不得存至次年待價。所賣價值﹑行名一面載入賬簿﹐一面請官貯庫。如遇接卸亦卽諭董﹐眼同移交﹐以備屆期應用﹐不致誤公。一﹑每年麥秋谷價﹐務須現銀交庫﹐稟官驗收給照﹐不得圖便虛揭銀票錢票﹐致滋獘竇。一﹑此項田租專爲闈場而設﹐除錢糧官賠解費照額完納外﹐別項公事一槪不許通挪。

書院公租規條一﹑建陽書院創建之資﹐以及各處田產均系士民捐助﹐其院長亦須士紳公延。恭查道光二年欽奉上諭﹐以書院與學校相輔而行﹐務須延請品學兼優紳士往院訓課。其向不到館﹐支取幹俸之獘永行禁止。各屬教職亦不得兼充﹐以專責任等因﹐當永遠遵行。一﹑掌教修金議定每年制錢捌拾千文﹐按四季分送。其薪水錢每月伍千文﹐自二月初旬起﹐至十一月底止﹐按月致送。如掌教不住院﹐卽無庸致送﹐以歸核實。贄敬節敬﹐及去來夫馬盤費﹐酌量送給。一﹑生童膏火給予官課錄取之人。上月官課﹐次月散給。每年自二月起至十一月止﹐按月以錢拾伍千爲度。隨所錄生童正次之多寡﹐分別給之。不以歲首一課定一歲之優劣﹐使學者日進不息﹐以廣造就。一﹑課期每年自二月初旬開館起﹐至十一月下旬散館止。一月三課﹐官課一﹐掌教課二。每逢課日﹐每人給予麵食﹐務須扃門﹐令士子在院作文﹐不得擅自歸家及於次日交卷﹐致有抄襲代倩之獘。一﹑書院舊租不敷經費﹐始自道光三年﹐每年提撥堰塘田租變價錢貳百千文﹐今因田租稍增﹐自八年爲始﹐每年攺提堰塘田租壹百千文﹐遇有不敷之時﹐再行分撥。一﹑逢科之年﹐賓興於七月中旬﹐屆期﹐每錄科者一名﹐給銀五錢。一﹑掌教住院動用家夥及考課桌凳﹐已陸續添置﹐須另立一簿﹐隨時登記﹐年終交代新董點收。如有任意借出﹐以致短缺﹐著落經手值董賠還。一﹑完納錢糧﹐變賣租谷﹐董事分班輪管﹐一切事例與堰塘公租同。一﹑每歲延請掌教﹐皆由邑紳公同擇請﹐稟官送關﹐倘有上司薦書﹐邑紳公同具呈﹐稟官辭覆。

同善堂公租只有本堂出入帳簿﹐別無規條。

古城義學規條一﹑該義學糧銀除赴盱完納外﹐應完縣境三都冊名正耗糧銀。銀估成色﹐錢照時價﹐解費官賠﹐以裕經費。一﹑該義學董事應由續出捐項之各士商公議二人值年﹐經理田租經費等項﹐隨時登簿備查。次年另議二人接管﹐以均勞逸。一﹑該義學延請學師輪往主教﹐兼於朔望督同鄕正宣講聖諭。其關書於年前訂送﹐每年束脩錢捌拾千文﹐其每月薪水錢伍千文﹐按照住院月分送給﹐以昭核實。宣講聖諭之鄕正﹐已飭在院訓蒙﹐通於文理者﹐充當值年董事。遇有應行更換之處﹐務須選擇妥人以資講宣。一﹑學師往回及在院公出﹐須用轎夫四名﹐挑夫二名。前據董事議於該處園戶內派六人支應﹐準免別項差徭。

來安縣誌卷五安徽滁州來安縣知縣汜水劉廷槐重修

水利志塘沛圩壩圩田圖說朱家山開河記附

塘沛

宋李光塘梁谷塘嶽塘黃榮塘徐塘趙鞏塘劉塘蔣塘謝懌回塘進塘馬溝塘孫興塘苟著作塘柘塘王靑塘砂塘葛子堯塘牛角塘良吉塘老月塘岑湖塘新塘三駕塘孟昭塘鴻鶴塘東角塘張晆塘徐興塘到澆塘曹安塘韓靑塘尋思文塘董元塘司馬塘南滲塘南影月塘下盈塘小新塘固南塘孫思水塘旱塘孫或塘珠班塘蓮荷塘西塘孟淮塘髙塘普潤塘吳祥塘吳沛塘白虎塘黃連塘髙塘胡築塘大興塘上衝塘月塘王奎塘楊塘樊城之塘艾塘彭塘沙塘橫風塘花塘宋塘童塘宋徳塘潘升塘管塘關塘徐海廣沛驅沛燻芳沛包謙沛趙文等沛張沛平諸沛驛路沛黃城上沛和沛十資沛秋沛下口普潤管沛仇沛徐源等沛赤馬溪沛顧子澄沛流沛蓮荷沛古沛王家堰沛王沛彭沛破沛王家沛秋沛張沔沛園沛元佑七年﹐郡守沈希顏以淸流﹑全椒地瀕下﹐時可以漑﹔來安崎嶇山土﹐簿瘠多燥﹐乃陂地五十八所﹐凡用民力貳萬伍千陸百夫﹐漑田貳百貳拾余頃。其後元《符圖經》載通邑塘沛壹百玖拾伍所﹐今並湮廢﹐莫知其處。明

雍家塘陳塘王家堰塘雍塘大石谷塘泰山塘張勝塘葛家衝塘月塘舊志載有本州牧余國木普禁墾月塘﹐詳文康熙十三年案也。至雍正十年﹐知縣伍斯瑸詳請丈實﹐令近塘居民分報開墾﹐升科在案。卽今勸墾圩。官塘塔兒塘戴家塘楊家塘露珠塘水口集東﹐舊志原系民地﹐後爲屯田所有。石塘灌田二十五頃五十畝﹐民戶管放﹐軍戶管閉﹐每戶照丘簿幫工修築﹐每年塘租民戶輪流經管﹐舊有塘面田種四擔﹐正銀肆錢有零﹐因水淹無收﹐攤入五都民戶完納。戴家湖塘五湖塘國朝凡仍明舊者不載蘇塘仰山塘今廢。

圩壩

宋樊家圩紹熙圩城子圩彌陀寺圩孟家圩殿子圩今作甸子。丁家圩張官人圩明

大雅圩三教圩董淸圩玉淸圩姜淸圩姜淸作江。顧勝圩鄭和圩塘南圩廣大圩舊廢﹐後縣民王來告修。匾圩雍家圩黃壩圩範家圩三城圩南湖圩古塘五塘五塘疑作五圩。湖母十一圩月塘圩湖塘圩城塘圩池家壩赤馬八壩駱家壩天澗壩古壩舊志諸圩壩﹐除三教﹑鄭和﹑雍家三圩外﹐俱嘉靖四十五年知縣劉正亨請發倉稻壹千貳百擔助工修築﹐用夫貳十餘萬﹐築埂貳萬叄千貳百陸拾丈捌尺﹐存捲在案。龍尾壩卽龍尾橋水﹐成化五年﹐知縣趙禮築堤障水以資灌漑﹔嘉靖四十五年﹐知縣劉正亨修。六戶壩在蘭沛橋下。萬曆三十二年﹐本州牧陳允升奉倉屯院行令軍民六戶合築瀦水﹐故名。右二壩﹐舊志列塘沛後﹐今移載於此。又龍尾壩兩見﹐俱嘉靖四十五年知縣劉正亨修﹐查縣境並無兩龍尾壩﹐應系重出﹐故刪其一。國朝北廣大圩東廣大圩西廣大圩湖母圩三城圩固鎭圩卽顧勝圩。範家圩勸墾圩卽月塘。塘南圩匾圩黃淸圩天澗圩舊志作天澗壩。大雅圩董淸圩江淸圩甸子圩瓜圩陳趙圩羅沈圩河西圩案舊志載﹕雍正年新墾私甸子圩﹑甸子圩﹑汪家圩﹑北圩﹑瓜圩﹑陳趙圩﹑金家圩﹐凡七處。今查歷年報冊﹐只有甸子圩﹑瓜圩﹑陳趙圩﹐並無私甸子﹑汪家﹑金家﹑北圩名目。又舊志大雅圩後有雍家圩﹐今亦不見報冊。至羅沈﹑河西二圩載今報冊﹐又爲舊志所無﹐自應以現行報冊爲據。又查諸圩田種石目﹐與舊志多有未符﹐緣歷年屢被水災割並荒墾﹐今昔攸殊。自玆以後﹐安知圩種不又有增減乎﹖故略而不書﹐以歸簡易。康熙三十二年秋﹐大水﹐諸圩皆破﹐知縣劉之昂督圩民修築如舊。雍正九年秋﹐大水﹐圩破﹔十二年六月﹐大水﹐圩破﹐俱知縣伍斯瑸督令修補。以上舊志。乾隆六年﹐五十一年﹐道光三年﹑六年﹐俱大水﹐破圩﹐修復如舊。《伍志》曰﹕諸圩屢決者﹐由水口集東南其地卑窪爲山岡霖潦所注﹐壩埂𨿽髙﹐而束之愈怒﹐遂決而破之﹐以快其奔趨﹐其勢固然。所以議水利者咸謂當從張家堡開河﹐由塔營朱家山嘴達浦口以出江也。現今議有成規﹐將歷來條議﹑申文附載於後。明縣民王來開河議建言地方大害﹐聾瞽王來﹐年八十二歲﹐系來安水溺圩民。伏爲乞開敕挖﹐將通舊河﹐除水患﹐利軍民﹐永全國課事。伏讀詔書內一款﹕凡天下軍民利病﹐許諸人直言無隱。除欽遵外﹐竊照圩田多在江北﹐上通廬﹑滁﹐下至六合﹐相連七十二圩。地方別無出產﹐軍民衣食糧差﹐惟取辦於力田。一遇水漲﹐繞從瓜埠一河而出。再加驟雨連旬﹐平地水髙一二丈許﹐散漫橫流﹐埂岸河圩總是汪洋一派﹐淹沒軍民稅糧種谷不啻數十萬石﹐以致流離失所﹐或半死波濤﹐或舉家漂沒﹐疾苦萬狀﹐不能盡陳。嘗聞父老傳言﹐河南兵部王尙書邦端﹐先任本州知州時﹐每遇水潦頻仍﹑軍民逃竄﹑田地拋荒﹑錢糧拖欠﹐始議上開金城港﹐築攔河髙土壩﹐邀阻合肥縣屯黃山之水﹐由濁河﹑烏江而泄。又議中開孟澤河﹐亦築攔河髙土厚壩﹐邀阻全椒縣屯天策諸山漲﹐悉由烏江而泄。蓋欲泄邀上面合肥﹑全椒二縣之水﹐以防下及滁州﹑來安﹑江浦﹑應天各衛低窪軍屯爲害。曾經具奏﹐續因升任﹐未蒙舉行。近蒙屯院明示﹐奉敕開挖金城港﹐無非欲泄軍屯水患﹐以全稅糧也。捲查嘉靖元年開河奏議爲興修水利事先抄蒙欽差巡撫應天都禦史李﹑巡按直隸監察禦史曹龔﹐親詣江北孟澤河﹑金城港﹑黑水河逐一踏勘。其金城港所開河道﹐山岡髙厚﹐開挖不前﹐合用工力繁費﹐準停罷。及查孟澤河﹐與金城港相同。勘得浦口黑水河切近水聚諸圩﹐遞年爲害﹐殃民之所。北至滁河﹐南至大江﹐其長二十里。舊有河影中﹐止土岡四里。開挖泄水﹐則合肥﹑全椒各處山河至此不得停畱﹐徑下大江。軍民可安﹐錢糧不致拖欠。且開挖之費又比金城港﹑孟澤河易於爲力。勘得無礙﹐擬合舉行﹐豈期歲久。至嘉靖二十年間﹐又蒙巡撫應天都禦史夏﹑巡按直隸監察禦史楊敕﹐始開挖黑水河﹐審諸圩戶﹐眾口同稱此河一開﹐山漲易泄﹐江水可通﹐沿河田地永無旱潦之災﹐實我軍民萬世無窮之利﹐甘受暑寒﹐樂趨供役。遂將北自滁河﹑南至大江兩頭一十七里有奇挑挖成河﹐遺下中間二里有零不能通水﹐獘因委官狥私惜用﹐挑挖官塘低處誤鑿石嶺﹐所以勞民傷財﹐竟無成功。殊不知此河得通﹐上則國家賦稅所關﹐下而軍民生命所系。大約河工先已用過十分八九﹐今若中道而止﹐則前功盡棄。是先年虛費府庫銀兩﹐徒勞軍民工力。復陷低圩疊遭水患﹐房舍半已漂零﹐田地盡行荒蕪。网螺蝦而度命﹐賣兒女以完官。因逃外境﹐致欠錢糧﹐上每勞於催科﹐下屢罪於逋負。日逐仰望開河﹐年久不蒙挑挖。隆慶二年﹐來與軍生陳仕﹑民生樊演建言﹐並合圩軍民孫仲震連名公吁﹐蒙前欽差巡按直隸監察禦史李準﹐批仰來安縣劉知縣會同池州府守禦俱細勘議﹐估計明確報奪。各官遵依﹐丈勘回報。續蒙本院批仰浦口守禦官查照單開事理﹐並督各官著實奉行﹐有無掣肘處﹐作速具由續報﹐以憑裁奪。此本院付托至意﹐毋庸怠玩塞責可也﹐工完回報。當有署浦口守禦府事都指揮孫同委官指揮李祁﹐買辦豬羊祭儀﹐卽於二月二十一日﹐縣遵依帶領工匠人等﹐同至開河處所地名官塘﹐祭告興工。續因告開官塘河路﹐有損軍民孫鎭﹑王相等田地﹐自將價買張涵﹑彭聰並佃王通等田地﹐已經連糧具呈退狀在院﹐補償諸人所捐田地。不意本院升任四川。後有欽差巡按直隸監察禦史張到任﹐問及開河﹐來具書冊並狀上陳。當蒙鈞語分付「此是好事」﹐面許秋間開挖。侯至十月農隙告開﹐本院不肯舉行﹐來隨兩具通狀。彼古人﹐一夫不被其澤﹐尙以爲憂﹐矧令億萬災疲嗷嗷待斃。況古有握發吐哺以求言﹐坐以待旦而行事。懇言告催﹐趁時開河﹐早除水患﹐以安軍民。前赴南京通政使司海處﹐告送南京都察院轉行屯田道比。來惟知急於開河﹐詞欠宛轉﹐豈期取罪於上﹐致蒙本院牌行來安縣給發官銀三十兩﹐批差民壯彭義﹐張伯押來前去黑水河地方雇募工匠﹐於官塘上下打井﹐四處試探河路下面有無石骨。來恐虛費錢糧﹐又將已田一莊典與金姓﹐得銀五十兩以爲打井之費﹐原給官銀照數還官訖。時遭天雨﹐倍出工食雇人。跟同井匠張良茂等遵依打井﹐四處各深四丈五尺不等﹐河底未見石骨﹐止是沙泥﹐泉水上湧而止。適蒙本院回自六合道經河所﹐親臨丈勘﹐各井深淺相同。隨又分付要來再領官銀二百兩﹐自雇人夫替挖樣河四十丈。比來面稟年老眼瞎﹐況有前院開河委官指揮李紹等何不委用。痛責監禁﹐來具戴罪投監﹐通狀告借官銀三十兩給助屯工食﹐將來監侯選委官廉能照來狀內開挖官塘河路﹐至期挑挖不通﹐止除繼母劉氏﹑嬸母羅氏二命﹐自來與長男廩膳生員王之藎以下男女二十三口全家梟首於大中橋上﹐以示妄言不忠之罪﹐仍將原籍江西太和縣祖業並今住來安縣二處家產賣償虛費官銀。庶使河道得通﹐水患可免﹐逃流漸復﹐國稅永全﹐則來之艸莽愚衷亦得寸進等情。令男抱赴南京通政使司海處﹐告送南京都察院府賜施行。以慰萬億軍民引領之望。隨蒙都察院批仰張禦史查行﹐復蒙巡撫應天都禦史海牌行江浦縣仰知縣王之綱作速踏看﹐查議報繳。不知該縣作何具申﹐接管欽差巡按直隸監察禦史傅致蒙批仰江浦縣﹐將來嚴拿監禁﹐俟按臨解究﹐拘來監。至本院按臨江浦﹐未蒙親詣河所﹐止憑該縣稟說。要來供稱先蒙敕開黑水河﹐石礙難通﹐比來只得遵將朱家山原開石嶺河路供稱委難開鑿﹐實費錢糧浩大﹐軍民不願等情取供具招回報貯庫。來將田換官塘河路隱下﹐未敢供出節因。委官畏事辭勞﹐百計阻撓。又且銳意開河巡撫應天都禦史海﹑前巡按直隸監察禦史李二位升任﹐河遂停止﹐坑陷軍民幾至塗炭。伏望憲臺垂憫久溺生靈﹐府賜渡江親臨踏勘﹐敕開金城﹑黑水二河﹐較度地勢難易﹐擇其工力稍省之處開挖﹐經始待農隙舉行。府容暫借屯軍﹐操期開河﹐有益於彼﹐勞而不怨﹐權移貼操工食錢糧﹐無擾於官﹐惠而不費。與其在營遞年如常操演﹐孰若開河目前就見實功。興利除害﹐莫大於此。伏乞廣推惻隱之心﹐急解倒懸之苦。借一月屯糧之力﹐而軍民千百載全生﹔開三里將通之河﹐而周圍數百里受惠。河若早開一日﹐則生靈早沾一日之恩。早通一月﹐軍民早免一月之害﹐俾漲滿之洪水易泄汪洋﹐則浩蕩之深恩永同河漢。偉績創建於一時﹐恩澤流芳於萬載。庶皇上久稽開河敕旨﹐得以底於有成﹐而爺臺憫念疲黎盛心﹐亦可垂於不朽矣。來今衰老﹐死期難保朝夕﹐恭逢我皇上登極之初﹐正系元元更生之日。失今隱忍不言﹐下情終難上達。故不避斧鉞之誅﹐因冒死垂成之議﹐倘得曲全萬姓之生靈﹐豈敢惜一命之賤﹐粉身碎骨﹐九泉瞑目。謹披肝膽﹐不勝待罪之至﹐有此驀越﹐昧死上陳。王之藎《開河稟工臺帖》直隸滁州來安縣原任湖廣徳安府儒學教授王之藎稟﹐爲從來未有水患﹐懇恩勘浚三里將通淤河﹐以拯億萬生靈﹐以成萬世永賴。事切滁﹑全﹑廬州﹑江浦等處﹐山漲之水周圍四五百里﹐散漫灣環﹐獨從張家堡由瓜埠口一河而出。是以七十二圩堤岸不能抵漲﹐軍民田禾連遭淹沒﹐荒旱相仍。嘉靖初間部院奏議開挖張家堡河路﹐出浦口二十里直通大江﹐可以泄水﹐可以救旱﹐兩頭十七里已開挖成河﹐中有朱家山岡一段﹐卽滁人所云孟澤嘴也。今年七月二十一日蒙州差取藎故父王來開河奏議﹐始知部堂過滁。藎隨疾趨浦口查詢來歷。傳聞當年石匠曾用黃豆艸火誤燒石嶺﹐鑿挖不前﹐遂而停止﹐致使各圩復受百年水旱之害。故父王來於嘉靖年間親蹉朱家崗石嶺所挖之河﹐路繞遠而功繁難﹐不敢必其成河﹐遂將已田一莊賣於浦口金希梁﹐受價五十兩﹐告在近浦官塘處所打井四眼﹐各深四丈五尺﹐只是黑水上湧﹐並無石骨。所給官銀三十兩照數還官訖。其地低陷﹐其路徑直而近江﹐中間不足三里﹐工費更順而易舉。若有此河﹐卽今大旱可引江潮灌田﹐以紓旱魃之災。卽遇水漲﹐可泄以達於江﹐得免淹沒之患。故父王來復於萬曆元年條陳開河奏議﹐艱苦備嘗。後因兩次委用不得其人﹐中間冒費錢糧﹑陰謀計阻﹑復遇本地業主將已挖之河灘占做田﹐遂致淤塞久停﹐敕旨未完。詎意今年六月陡值二百年來所未聞之水患﹐圩埂盡數衝破。有連人連屋而推去者﹐有屋盡去而存數人者﹐有母子四五人同臥而連牀推去者﹐有父子兄弟因救牛救箱籠而推去者。若近水人家﹐則不可以數計矣。所傳流尸之狀﹐不可以耳聞。想古洪水之害亦不過此也。國家億萬稅糧﹐軍民億萬生靈﹐統系此河之開﹐正司馬公所謂積徳於冥冥者也。天下爲官者﹐只做得此一事﹐就可了一生之事業矣﹐私人不肯爲﹐庸人不能爲﹐懦人不敢爲﹐惟部臺大人所可爲﹑所易爲者也。豈肯以地平天成之駿烈﹐退讓他人爲之耶﹖伏乞親臨官塘﹐蹉勘河路﹐果可蘇活生靈﹐果爲萬世永賴。查照開單事理﹐委托才力官員議處決浚﹐不逾月而河可成。遠紹神禹舊服﹐大抒特舉宏猷﹐沛澤於民﹐恩垂不朽。激切上稟。江南滁州來安縣伍﹐爲因地以求水泉之利﹐乘時而講疏築之功﹐以保田疇﹐以除積患。事本年七月二十一日奉總督部院髙牌開照得田苗固賴雨澤滋濡﹐更資泉源灌漑。至於民間緊要堤堰﹐爲一方保障﹐苟蓄泄得宜﹐捍禦有備﹐實有裨田疇﹐爲民永利。乃民間或眾力難齊﹐因循不舉﹐地方官亦畏難漠視﹐不爲講求﹐以致泉源無蓄。𨿽有水可導﹐不受涓滴之潤。堤堰不固﹐一遇水發﹐卽有衝決之虞。至於上江之靈﹑虹﹑盱﹑泗一帶﹐下江之邳﹑睢﹑沛﹑贛一帶﹐地多平衍﹐水多漫溢﹐疏導之法亦地方急務。𨿽地方之形勢各有不同﹐而本部院所知亦未詳盡﹐其何以便除水之患﹐而獲水之利﹐該州縣身任地方必知其確。合行通飭咨詢。爲此仰縣官吏照牌內事理﹐文到卽將該縣境內總繪一圖﹐何處爲水發源﹐何處爲水歸會﹐泉源幾處﹐溪河幾條﹐是否可資灌漑﹑應加修導。何處窪下﹐何處髙阜﹐何處民近河濱﹐易於衝激﹐何處田屬低窪﹐易於浸淹。度其形勢﹐相其險要﹐何處因髙應建圩壩﹐何處因下應爲開疏﹐何處宜鑿而分流﹐以泄其勢﹔何處宜擴而開闊﹐以緩其衝。各抒所見﹐一一核明﹐詳覆以憑酌奪。倘該縣於境內山川情形尙未諳悉﹐卽日減從親勘﹐博采輿論。並與鄰近接壤通流之區﹐彼此應行籌度者﹐亦當速爲約會面商﹐勿致歧誤。該縣躬膺民社﹐責任匪輕﹐凜遵來檄﹐務須籌畫精詳﹐勿遷就依違﹐勿畏勞退阻﹐勿以費無所出而作難﹐勿以工難速就而觀望﹐得除小民永遠之患。本部院察其勤民﹐自當予以獎勵。倘視爲具文﹐摭拾浮詞﹐蒙混率覆﹐或遲緩延擱﹐玩不速詳﹐定行查參﹐並提經胥不貸。等因到縣奉此﹐該卑職查得卑縣乃山陬小邑﹐四境俱系平塌土山。其形勢則西北髙而東南稍下﹐至極北之古城集與盱眙接壤地方﹐山勢稍髙有石﹐然亦非崇山峻嶺。是以境內並無巨津大川。至於土山則髙下相間﹐兩山之中必有小溪一道以通流水。合邑不下十餘道﹐而下流則總歸於滁河﹐每一小溪兩邊有田之戶各築與田相等私壩﹐上溢下流﹐逐段蓄水﹐以資灌漑。雨大𨿽登時盈漲﹐而雨歇則頃刻旋消。旣鮮泛濫之虞﹐亦無衝激之患。至於髙阜田地﹐不近溪河者﹐惟賴塘壩。卑職每於春初農隙水涸之時﹐勸諭民間用工挑挖﹐務使塘深壩固﹐蓄水有餘﹐以待旱時灌漑禾苗。此通邑水利情況﹐無事過費人力﹐大加疏築者也。惟水口集東南一帶盡屬圩田﹐約有縣屬十分之二。東與江浦之張家堡連界﹐西與滁州之烏衣鎭接壤﹐袤長四十餘里﹐南濱大河﹐爲卑縣低窪之鄕。每遇山水暴發﹐河流易漲難消﹐圩田易致淹沒。蓋因此河爲滁全來三州縣各山眾流所會歸﹐而去路必從張家堡由六合至瓜埠口始能出江。陸路不及百里﹐而水道則有一百八十餘里﹐其間曲折迂回﹐水旣不能直瀉﹐兼有瓜埠口江潮內灌之阻﹐無怪乎河水之易漲而難消也。此不獨卑縣圩田爲患﹐而滁全江浦凡屬圩田無不均受其害。是以從前江浦百姓相約滁來居民公同會議﹐自張家堡由江六交界之塔塘營經朱家嘴直達浦口之宣化橋﹐計途二十里﹐另開新河導河水以入大江﹐則路近而河直捷﹐漲水易泄﹐各邑圩田均免浸潦。業經遞有公呈﹐起工開浚自張家堡至塔塘營十里。原經開通自朱家嘴至江口宣化橋﹐亦已浚有河身。惟塔塘營至朱家嘴﹐不過三里﹐地勢髙阜﹐兼隸六邑﹐乃六邑市儈姦徒慮新河通達﹐分減彼處馬頭生意﹐創倡謬論﹐邀結黨援﹐斂錢搆訟。並力阻撓﹐遂致萬民有益之舉一簣﹐未成之功﹐竟至中止。現有江邑案卷可稽。至今四屬患水﹐圩民無不抱憾。卑職到任之後﹐廉得輿情﹐曾於雍正九年繪圖通稟各憲﹐去年本州楊牧又具通詳。然下屬牧令之心縱屬諄懇﹐而力有所不逮。今蒙憲臺念切民依﹐咨詢泉源﹐倘邀控制兩江威力獨斷飭行﹐不爲異議所阻﹐水患得除﹐圩田永保﹐則萬民焚頂於生生世世﹐憲徳直與江流俱永矣。合並繪圖除詳督憲外﹐理合補詳憲臺核轉﹐爲此備由另冊具申﹐伏乞照詳施行。須至申者﹐右申江南江寧安徽寧池太廬鳳六泗穎亳滁和廣等處。承宣布政使司布政使加一級李批﹐朱家嘴河道已奉督憲檄行轉移驛鹽道勘議矣﹐仰侯勘覆﹐至日核詳檄圖存。雍正十一年八月二十二日批﹐署理江南通省驛傳鹽法道張﹐爲因地以求水泉等事﹐蒙憲臺委勘河道。卑職隨於八月二十二日會同江寧府知府郭朝瑞﹐並帶同原任臨淮縣知縣段允持﹐率同地方前往六合縣之張家堡起至江浦縣之宣化橋止﹐細加查勘﹐共計二十里。內有朱家山嘴﹐因舊開前後河道﹐前河在朱家山嘴之西面﹐已經成河﹐積有淺水﹐向因訛傳山嘴之南有石而止。後河在朱家山嘴之東面﹐從前亦已開有河形﹐將近陳家橋而塞。職道等於前後河兩處周圍詳勘﹐相度形勢。後河宜於陳家橋開一髙墩約十餘丈﹐可以折流而下﹐若前河之地勢比後河已低﹐且自塔塘營而南已經開有四五里﹐惟朱家山嘴不知從前何以未經試驗﹐俱稱內有石底﹐相沿不開。職道等奉委查勘﹐不敢艸率從事﹐因制鐵條數根﹐雇人徧處打簽試探﹐不特後河無石﹐卽前河所謂朱家山嘴有石之處前後左右並非石底。職道等因思開後河之工費較難﹐不如開前河之易爲力也。但自張家堡至塔塘營橋十里﹐𨿽有涓涓之流﹐未能深暢。自塔塘營至陳家橋迆南有水﹐約五里。自陳家橋迆南至朱家山嘴無水﹐約三里﹐河底髙有數尺。過此至宣化橋約二里﹐有水而淺窄﹐俱須疏浚深闊﹐更須於宣化橋﹑張家堡附近各建一小閘﹐水發之時開閘﹐以分滁﹐全﹐來﹐浦會聚之水﹐直由宣化橋而達江。水落之時閉閘﹐以使滁﹑全﹑來﹑浦會聚之水仍由六合而達江﹐則蓄泄隨時﹐旣可使有糧之州縣得以濟運而無礙﹐而滁全來浦四州縣數萬頃之田禾從此永無淹沒之患﹐是瘠土盡成沃壤﹐咸獲丰取之利於無窮矣。至云此河一開﹐有害於六合之說﹐不過市儈爭利私心﹐甚爲謬妄。蓋此河之去六合遠有八十餘里﹐而河之東岸又皆一帶髙崗﹐天然障蔽﹐決無漫溢於六合之理﹐且職道等訪聞六邑百姓﹐亦甚利開河以分上流之暴漲﹐是非獨無害而且有利者也。若夫疏浚開挖建閘之費﹐目今𨿽未估計﹐諒非浩煩。其動用何項興工並委員估計之處﹐職道等未敢擅便﹐謹將勘過情形繪圖呈電﹐統候憲臺核奪施行。雍正十一年﹐江南江寧安徽等處承宣布政使司布政使李爲再特委確查事﹐奉總督部院髙憲行內開據該司會同太通道呈請會勘朱家山河道﹐旣據該司道逐節逐寸親身丈勘測量﹐中脊開深一丈卽可使泛漲之水暢流入江﹐不惟滁﹑全﹑來﹑浦四州縣田畝免致淹沒﹐卽六合圩田亦有裨益。且河髙江下﹐潮水斷無倒灌之理﹐民居甚遠﹐岸髙水順﹐毫無妨礙。現在旣不須拆毀﹐將來亦無慮衝決。其前疑有石之外﹐又查無庸開挖﹐則向來紛紛浮議﹐顯系六邑姦徒營私阻撓﹐全不足憑。此河應如所詳﹐急宜開浚﹐所有委員確估督浚及撥動款項之處﹐合就專檄﹐飭遵該司卽將本部堂原發銀二百兩飭委江寧府管糧同知張華年協同原任臨淮令段允持具領﹐卽行作速前往開挖﹐定於十一月十二月內完工﹐並將河道土方工料報查。其建閘二座各費﹐責令該丞等星速確估具報﹐其動用銀兩﹐該司移明蘇藩司於上下兩江司庫釐費項下均勻撥給﹐該司仍同驛鹽道就近督辦稽查。凡開浚遠近深淺丈尺﹐悉照該司道所議﹐不得艸率怠緩﹐亦不得浮冒靡費﹐取該丞令冊結﹐該司道復核加結報查。一面將原詳事理及興工日期通報查考﹐並飭知滁﹑全﹑來等五州縣。至江浦童生張峒願捐田三十五畝零﹐義殊可嘉﹐應先給匾獎勵﹐仍估價給賞。再查賄棍一節﹐該司道旣訪有浮議﹐務再嚴加密察﹐一經得實﹐卽拿解轅以憑徹底根究﹐毋任漏网等﹐因到司奉此除移。各司道遵照並行江寧府管糧同知﹑原任臨淮令段允持領銀開挖估報外﹐合行飭知爲此﹐仰縣官吏照牌事理﹐卽便遵照﹐毋違須牌。雍正十一年﹐安徽布政使李爲再特委確查事﹐本年七月二十九日﹐奉總督部院趙批﹐本司會同驛鹽道呈詳開浚朱家山河道﹐今復據江寧府管糧同知查勘﹐坍卸加寬之處﹐實不出於原舊河岸﹐民田廬舍毫無妨礙﹐並滁全來浦六五州縣各據圩民咸稱﹕輪年歲修﹐民情樂從等情﹐前來本司道覆查﹐此案工程業經該同知承批﹐工段及建造閘座俱經如式修完報竣﹐詳報在案﹐合將該同知詳覆。加寬河而無妨民田廬舍﹐並滁﹑全等處州縣詳覆歲修民情樂從各緣由﹐具文同奉發加估重挑二冊詳覆鑑奪緣由﹐蒙批已悉﹐仍將通案用過工料銀兩據實造冊詳奪﹐繳冊存等因到司奉此﹐合就抄詳飭行﹐爲此仰縣官吏照牌事理﹐卽便遵照﹐將朱家山河道自本年爲始﹐滁﹑全﹑來三州縣各值一年﹐江浦﹑六合二縣共值一年﹐周而復始﹐每於農隙之時值年﹐州縣督令圩長率領有田各戶出夫赴工﹐挑浚深通。工完申報驛道查勘﹐毋得任聽胥役借端派擾﹐致幹察參未便﹐速速須牌。雍正十二年。知縣伍爲再特委確查事﹐奉布政使司李﹑驛鹽道孔憲牌﹐奉總督部院趙批本司道會詳管糧同知議詳歲修朱家山河道﹐卽令五屬公同派夫修理一案緣由到縣﹐奉此查得此案遵奉飭議﹐隨卽會同全邑於農隙之時﹐照種派夫﹐照糧派食﹐詳明各憲在案。續奉憲批仰候轉詳繳等因到縣﹐奉此查得圩田頃畝通計合共民衛該一千五百六十三頃八十二畝五分三釐四毫﹐照畝均派﹐共該出夫三百名。每夫五十名一班﹐差役管押﹐十日輪派一換﹐以均勞逸。至按田多寡﹐佃戶出力挑修﹐田主出食幫貼﹐原系向來鄕愚挑塘俗例﹐實屬公平﹐今修河派夫﹐卑職等遂仿挑塘之例﹐議以照畝均派人夫者。爲佃戶出力而言﹐但旣經出力﹐不能復備飯食﹐是以復又議及田主按糧均派﹐每夫一日貼銀三分以供挑夫日食。至於自田自做之戶﹐力食俱由自備。酌之與情﹐甚屬允當﹐已經會同全椒詳明各憲﹐批允在案。乾隆十九年八月十九日﹐兩江督憲鄂爲奏明事﹐竊照上江滁州並所屬之全椒﹑來安二縣﹐負山帶江﹐每值夏秋雨水稍多﹐諸圩被潦卽成徧災﹐民力因以日絀﹐頻年賑卹所屬亦屬不少。臣前於巡查時﹐畱心咨訪﹐該州有河一道﹐與下江之六合﹑江浦連界﹐名曰天河﹐宣泄一州二縣之水。就其形勢可以直達江口﹐爲地甚近﹐乃迂回屈曲必由六合出江﹐繞道二百餘里﹐以致水大時宣泄不及﹐兩岸圩田竟爲巨津。查天河之下有張家堡﹐迆東舊山河一道﹐去江僅二十里﹐向來淤塞。雍正十二年間曾經開挑﹐𨿽稍資容納﹐而中有朱家山橫脊﹐承辦之員惑於浮論﹐謂脊下有石﹐遂不開通﹐是以河水仍前阻遏。臣先委試用官往勘﹐據覆﹐此河應開。復委糧道淸馥前往帶同地方官細加相度﹐並體訪民情﹐僉謂前此工程半途而廢﹐若將橫脊一律挑通﹐則水有去路﹐甚屬徑捷。該處地形本髙﹐亦無江水倒灌之患﹐一州兩縣圩田皆得保全。隨逐一料估﹐橫脊約長二里﹐就其形勢髙低﹐挑深一丈五﹑六尺至二丈五﹑六尺不等﹐河口寬八丈﹐底寬二丈﹐及挑深兩面未通之河尾﹐通共需費不過四千餘兩﹐實於地方大有裨益。會同布政司髙晉議稟﹐前來臣復面加講論﹐恐從前脊下有石之說非盡無因。又經差員前往刨試﹐山本砂土﹐開深細驗﹐並無石塊。臣復親往查勘﹐此河亟宜開浚。現在行司動用匣費銀兩﹐及時辦理﹐俟工竣驗明核實報銷。臣札商撫臣﹐意見相同﹐理合恭折具奏﹐伏祈皇上睿鑑施行。十月初二日奉朱批﹕「知道了。欽此。」乾隆十九年十月初二日興工﹐十二月初八日完工。嘉慶八年十二月十五日﹐兩江督憲陳札江寧布政司康﹐案查六合﹑來安等縣生員李大經﹑魏頡融等﹐先後兩呈請浚朱家山一帶河道﹐俱經本部堂批與勘辦﹐迄今未據勘復。查朱家山河道於雍正十二年開挖﹐其中損益情形不特載在《來安縣誌》。卽乾隆十九年經前部堂鄂親勘此河奏明發帑興辦折內亦曾聲明﹕雍正十二年間﹐曾經開挑﹐𨿽稍資容納﹐而中有朱家山橫脊﹐辦員惑於浮論﹐遂不開通。細加相度體訪﹐若將橫脊一律挑通﹐則水有去路﹐甚屬捷徑。該處地形本髙﹐亦無江水倒灌之害等。因並據前任江藩司將用過土方工價動給司庫﹐匣費銀四千四百三十五兩零﹐造冊詳請題銷﹐案據確鑿﹐是朱家山河道從前原系開通﹐此時有何難辦。乃據前任藩司兩次詳覆﹐斷難開挖﹐並稱如再請開﹐應行治罪﹐而究竟此河斷不可開﹐原委細核詳內槪引《六合縣誌》﹐爲詞並不將兩次挑河切實案據查明聲敍﹐只稱捲查十九年間奏請開挖之後旋卽塡塞之語系在何年月日﹐亦未聲明憑何查考﹐且詳內所引誌書又獨不載雍正十二年及乾隆十九年奏請開挑之事。卽此荒唐誌書﹐試問何足憑信﹖得自何來﹖如果自明迄今從不準開﹐則雍正十二年及乾隆十九年奏請開挑之案﹐因何而有﹖事關五州縣水利民生﹐該司有地方宣化之責﹐未便因循遲誤﹐合行札飭。札到﹐該司乘此水涸之際﹐卽日前往勘明查照。升任吳令原勘情形確有天然門限兩處﹐節宣有制無虞水旱之患﹐抑或作何籌辦﹖妥速秉公議詳﹐並遵照指飭情節將前司兩詳司書如何匿案朦蔽引用舊志必欲貽害閭閻刻日究明﹐一並錄供詳侯本部堂親勘參奏﹐愼勿庇延。速速﹗九年二月再箚江寧布政司康﹐案照六合縣朱家山一帶河道﹐前經該司親勘﹐派委六合﹑江浦二縣分段開挑﹐業據該二縣先後稟報完竣。惟前據該司稟江浦工段已據報竣﹐尙有應行加深之處﹐已指明箚飭攢辦等情。現在曾否遵照指飭妥辦﹖未據該縣稟及﹐合亟札查。札到﹐該司速卽親詣查驗﹐是否一律寬深﹖水勢足資暢達﹖不致有名無實﹐阻梗爲患。並取具工段丈尺土方﹐確冊核實﹐詳銷毋違。三月二十八日﹐江藩康詳稱竊六合縣朱家山河道共挑長四千七百一十丈。內自陳家橋起至姚家橋止﹐計工長八百九十七丈﹐派委六合縣承挑。又自板橋起至陳家橋止﹐計工長九百九十三丈﹐派委江浦縣承挑。又自姚家橋起至宣化橋江口止﹐計工長二千一百丈﹐派委從九品李宸﹑王贊元﹑劉長靑﹑張紹波﹑千總趙仁等五員承挑﹐酌定每夫一名﹐按日給工價五十文。本司核估﹐六合縣冊報挑過土方並添建木橋工料該銀一千九百二十兩零﹐但該縣所挑工內舊有河形﹐未據剔除﹐應核去銀四百七十兩零﹐實銷銀一千四百五十兩。又江浦縣請銷銀一千一百兩﹐又各委員請銷銀一千三百三十五兩﹐又委員每日給銀五六錢不等﹐共銀一百六十三兩﹐以上共享銀四千零四十八兩﹐應與安徽各半分出﹐各於司庫閒款內動支。江寧藩庫應籌銀兩﹐請於便民港河工典息銀內支用。所有安藩庫應出銀兩﹐業於庫貯生息銀內借墊﹐請飭安藩司籌解歸墊。四月初六日又札江寧布政司康﹐據該司詳送六合縣朱家山河道挑浚土方工料報銷冊前來﹐除批示外﹐查數十年因循之工﹐一旦告成﹐五州縣農田均沾其利﹐若不計議善後事宜﹐恐無以垂永久﹐則前功盡棄﹐殊覺可惜﹐合亟箚飭﹐箚到該司卽便督同府縣﹐悉心周妥善後章程﹐詳侯察奪毋違。

附圩田圖記韓夢周

來安東南多圩田﹐夾列水口﹑沙河東西岸。沙河發源於盱眙之鑪山﹐四十里逕縣東門﹐又三十里逕水口﹐又三十里入烏衣河﹐又東匯於滁河。河水自發源行七十里﹐澗流溝注交會於水口﹐於是始大足灌漑﹐故圩田居焉。列西岸者﹐曰羅沈圩﹑河西圩﹑範家圩﹑三城圩﹑勸墾圩﹑塘南圩﹑固鎭圩﹑天澗圩﹐凡八圩。列東岸者﹐曰瓜圩﹑扁圩﹑胡母圩﹑黃靑圩﹑大雅圩﹑董靑圩﹑江靑圩﹑西廣大圩﹑東廣大圩﹑北廣大圩﹐凡十圩。共十有八圩。凡圩之制﹐大者周四十餘里﹐次二﹑三十里﹐次十餘里。四周築堤﹐堤髙者二丈餘﹐厚四﹑五丈餘﹐次髙者一丈餘﹐厚三﹑四丈餘。堤外有夾河﹐有散水﹔堤內有月塘﹐有溝﹐有渠。於堤半下作斗門﹐以石爲之﹐小者爲缶含﹐以磚爲之。時其啟閉﹐旱則引沙河之水入斗缸﹐流入塘渠灌田﹔澇則決圩內之水出斗﹐由夾河分入散水﹐達沙河﹐沙河不能卽泄﹐在東岸又有汪波蕩﹑鵝兒蕩以匯之﹐在西岸有紅艸場﹑黃綫溝以出之。而汪波蕩爲最大蕩﹐廣四十餘里﹐東南通烏衣河﹐水口以北諸岡阜之水皆聚焉﹐於來爲巨浸。故凡圩田之設﹐其爲利害於沙河者十之七﹐爲利害於汪波蕩者十之三。此圩田規制之大略也。凡圩田宜稻﹐所獲視他田三倍﹐其值亦倍於他田。故諺曰「圩田收﹐食三秋。」其地利然也。比年以來﹐雨暘愆伏﹐旱澇過甚。旱甚則無水可資﹐澇甚則中外皆飽﹐圩反爲澤﹐於是圩之民始病。然澇之中尢有甚病者曰破堤﹐河溢蕩湧﹐衝激所至﹐堤不能禦﹐則潰決而入﹐拔樹木﹐漂廬舍。圩之溝渠畦塍﹐蕩滌變遷﹐失其故制。沙礫所淤﹐化爲磽瘠﹐是以破堤之圩三年不復。然來圩再被澇而無破堤之患﹐視他邑爲幸者﹐非其水勢弱也﹐圩之堤髙且固﹐足與水敵也。語曰「人力足﹐災爲福。」此其驗也。故凡營圩田者﹐莫先於固堤。欲固堤者﹐在齊民力。齊民力者﹐在通作。民力旣齊﹐厚其力食﹐而堤自固矣。堤固則小旱澇足以爲備﹐而甚亦不爲大病﹐夫而後圩民可得而食也。餘三年以來營度於此﹐考地勢﹐究利害﹐齊人功﹐凡所規建﹐頗有成效。因命工爲圖﹐備其經制﹐及所以興作力食之條悉列焉。俾後來者有所考﹐毋以荒功遺害也。

圩田圖後記韓夢周

來邑圩田之設﹐唐以前莫可考。志載始於宋代﹐至明而益盛。與來安接壤者﹐其南則滁州﹑和州﹑全椒﹐東南則江浦﹐東則六合﹐皆有圩。綿綿羅布﹐五百餘里﹐而水患由始制以來﹐𨿽有甚有不甚﹐至於今未息。考其所自﹐圩田多居河濱﹐河不治則水溢而敗圩﹐其勢然也。河之在和州者曰後河﹐發源於合肥之黃山。黃山大百餘里﹐澗泉之水皆歸後河﹔東過含山﹑黃鶯山﹑昭關﹐諸水入之﹔又東過和州雞籠山﹑如方山﹐諸水入之﹔又東過全椒武進山﹑籠山﹑鄭山﹐諸水入之﹔又東與襄水合﹔又東入滁河。在滁州者曰淸流河﹐發源於州西北之淸流沛﹐定遠之大橫山﹑來安之嘉山﹑滁州丰山諸水入之﹔又東過烏衣﹐名烏衣河﹔又東入滁河。在來安則發源鑪山﹐過水口入烏衣河會滁河者是也。三河之水總歸滁河﹐其交會之處名曰三汊。三汊東流二十里至張家堡﹐出張家堡而老鸛嘴﹐而皂河﹐由皂河而葫蘆套﹐徑六合縣城由瓜埠口入於江。自三汊至江口﹐縈紆盤折三百餘里﹐急流不可徑達﹐而瓜埠口壅沙逼阻﹐兩岸多葦蘆﹐上游水大﹐不能卽泄﹐隘束奮怒﹐旁出四潰﹐衝圩破堤﹐實由於此。於是別開河道之議興﹐然卒亦無成功。先是明嘉靖中巡撫李公﹑巡按曹公以圩田被災因河流細塞﹐別尋江浦縣浦口鎭黑水河今名幹河沿西北至滁河東至大江長二十里舊有河迹中僅隔上岡四里卽朱家山嘴開浚﹐通導滁河之水直入大江﹐無壅溢之患﹐則圩災可弭。未果行。三十年巡撫夏公﹑巡按楊公遂開黑水河﹐以誤鑿石骨而止。及隆慶二年來安人王來建議開黑水河﹐忤巡按張某意﹐欲難來﹐發帑金三十兩令鑿井驗試﹐試如法。又發金二百兩令其自開。來言費不敵功﹐來又無助﹐不可任﹐詞語激切。巡按怒﹐置來於獄。萬曆中﹐來復上言﹐事得行。尋以用非其人﹐冒侵帑金﹐懼陰謀阻撓而罷。自是不復言開黑水河矣。我朝康熙十九年﹐圩大災﹐復舉王來議開朱家山二里﹐未通。雍正十二年﹐大開朱家山﹐用銀二千七百餘兩﹐旋淤塞。逮乾隆四年﹐滁州衛守備李之琨者﹐復建議開黑水河﹐計功條畫﹐視王來尢詳備矣。其略曰﹕開河之法﹐必先測量地勢髙下﹐使源委均平﹐始蓄泄得宜。前人昧地勢﹐嘗試以爲僥幸﹐故無功。今測滁河河底至岸髙一丈六尺﹐自滁河之張家堡南至塔塘營石橋﹐長七里餘﹐地勢漸隆﹐髙五尺二寸﹐有河渠﹐水發可通舟楫﹐疏浚功省。自塔塘營至查家壩﹐地勢更隆起﹐髙三尺﹐有河形﹐不能通流。自查家壩至徐家壩﹐地又髙五尺五寸﹐河形泥淤。自徐家壩至李家壩﹐地又髙二尺。通查家壩﹑徐家壩﹑李家壩﹐凡髙一丈五寸﹐各宜疏深如髙數。過李家壩而東爲朱家山﹐山脊長一里餘九十丈﹐地勢聳隆﹐髙一丈四尺三寸。統計比滁河河底髙四丈六尺。河形中隔﹐故朱家山尢爲黑水河塞障。逾山而東﹐土岸危疏﹐夾岸中有幹河﹐廣僅二丈﹐上險下虛﹐易於崩裂﹐兼又異時挑河負土附岸﹐一遇霖雨仍委於河﹐水道阻塞。詢之土人云﹕雍正十二年開河功竣﹐值夏日雨多﹐滁河岸及塔塘營道上水髙五六尺﹐中隔朱家山﹐髙處裏余﹐涓滴不可通﹐倒流衝激﹐圩田皆破。以此考之﹐水漲髙滁河岸五尺而朱家山尙未通流﹐是朱家山又髙於水漲之數尺矣﹐與測量之數合。朱家山應鑿深四丈一尺﹐計髙於滁河河底四丈六尺之數﹐所不盡者五尺﹐畱以蓄水﹐勿使盡泄。至河岸﹐上應開廣六丈﹐下三丈。西岸乃髙崖大路﹐不能展辟﹐惟東岸土岡可以開廣﹐岡外有大澗﹐運土實其中﹐可免附岸塌卸之患。如此則朱家山可通矣。自朱家山東至馬家橋﹐地勢漸下﹐低一丈九尺四寸﹐應止浚一丈二尺﹐東岸開廣六尺。自馬家橋至宣化橋﹐地勢更下﹐低二丈八尺﹐泉水通流﹐毋庸深浚﹐岸路加闊而已。從此江口廣衍﹐略無阻滯。凡功費計方雇役得銀一萬六千兩﹐誠能勿吝財費﹐擇能而使之﹐絕誅索禁冒侵﹐庶黑水河可成﹐圩災可息矣。當時韙其議﹐然羣言如聚訟﹐無敢決行。十九年總督鄂公容安憫圩災﹐詢於有司﹐或舉李議﹐乃親履勘﹐大興工﹐發淮上之夫數千﹐以其習河役也。閱兩月工竣﹐用銀四千四百三十兩﹐未久復湮塞。於是議開黑水河者遂言沙土善崩﹐益畏難﹐不敢置議矣。而論者皆咎任事不能如李法費廉而工減﹐是以無成。余嘗以事如金陵數過所謂朱家山者﹐按其形勢﹐誠如李君所言﹐故采其說矣。習水利者﹐考而行之﹐若乃議紛而力不繼﹐適足爲後戒者也。

圩田圖附記韓夢周

余旣爲《圩田圖後記》﹐備載開黑水河始末﹐蓋此河不開﹐圩田之害未知所止。然二百餘年中﹐屢舉屢廢。詢之土民﹐僉云此非獨地利艱也﹐亦多陰撓阻之者。蓋江南貨物轉江北者﹐舊由瓜埠口抵六合﹐故黠商豪賈聚焉。若黑水河開﹐則江南估舶直達浦口﹐其道徑便﹐不利六合商。六合商醵金啖官吏﹐造言開黑水河﹐鑿六合地脈﹐不便﹔又言沙土善崩﹐空勞無益。官吏之墨者﹐張其聲勢﹐與他邑爭。故或議而不行﹐或行而故謬以敗事。總督鄂公開河時﹐廉其情﹐取造言者項械號令工所﹐羣商始狼顧竄匿﹐卒亦不成﹐殆天也。又云東去張家堡十餘里有小河﹐東南流四十里可達江﹐其地白壤無沙﹐地勢曠坦易開浚。六合人劉君某訴於邑宰陳公言﹐百姓願計畝出夫﹐可不費官一錢而事集。又訴於江寧守某公﹐江寧守檄縣議﹐商人聞之大恐﹐百計阻遏﹐會劉卒﹐事亦寢。蓋開河爲農人之利﹐而商賈圖便其私﹐農豈商敵哉﹖嗚呼﹐是言然。彼商者亦無天道哉﹗

附疏朱家山農田水利河道記嘉慶九年四月勒石內閣中書陳秋水

江浦六合之交朱家山﹐舊有溪澗﹐可分泄滁河入江。水道由張家堡之煨罐橋入口﹐曲折邐迆﹐至宣化橋出口入江﹐若門閥然。前明時惑於堪輿﹐任廢不治。我朝雍正年間髙制府浚之未暢。乾隆十九年制軍鄂公奏修﹐旋淤。日積歲甚﹐土堅厚﹐與山石埒﹐於是分泄之路塞。而環滁皆山﹐每遇夏秋﹐大雨時行﹐各路來水暴發﹐惟由滁河一道紆曲行百數十里方抵瓜埠入江﹐其瀕臨滁河之滁州﹑全椒﹑來安﹑六合﹑江浦五州縣﹐壤地毗連﹐眾流匯合﹐奔騰直注﹐凡數千頃良田不逾時卽連爲巨浸。𨿽築圍禦之﹐其力猛而圍不能任﹐其勢漲而圍不能障﹐其衝突漫溢而漂廬舍﹑溺丁口﹑淹禾穡者﹐以歲計之﹐十之六七焉。民之望拯於官也﹐已閱數十年。制府會稽陳公下車軫之告其民曰﹕以圍堵不若以河泄﹐舊有河可復也。然考之志乘﹐有開河十害之說﹐采之輿論﹐或云﹕旱則泄盡而無可漑﹐澇則六合爲下流所歸。由宣化橋湧而上﹐山水由煨罐橋散而溢﹐而六合魚鱉焉。且下有石脊界之﹐殆不可鑿。制府曰﹕否。江南之農民畏澇而不畏旱﹐且有泱泱之滁河分資之﹐而慮無以漑﹐飾說也。六合𨿽窪下﹐數百年來耆獻所傳﹐江水未嘗逆上宣化橋﹐六合居其北﹐勢更髙﹐其無湧與溢之害可知。且造物生數千頃膏腴之產以贍斯民﹐而復生朱家山之石脊界之﹐使不得泄而盡淹之﹐無是理。前乎此有疏之者﹐吾何爲獨不可。謀之方伯太原康公﹐意相符﹐乃親詣周曆相度﹐探之無所爲犖確磊塊者﹐值農隙籌款募夫﹐山旁覓蕭寺信宿其中﹐尅期舉事。募者踴躍趨工﹐捷於響應﹐互相呼助者﹐半攜婦子荷畚疀﹐欣欣然有喜色而來﹐人眾而工倍焉。三閱月而河成﹐河之丈四千七百有十﹐深與廣如其地之宜﹐河之費白金四千有奇。河之工始於癸亥之臘﹐逾年三月畢工。非常之工﹐何其費嗇而成敏也﹖事難謀始﹐惟斷乃成。其爲工也鉅﹐民不能謀﹔其爲計也遠﹐民不知謀。以不能謀﹑不知謀之事﹐而大府爲之謀。不能者﹐民之智﹔能者﹐民之力﹔不知者﹐怵其成之難﹔知者﹐樂其成之利。是以不募而至﹐不董而勸﹐不勞而竣也。數十年間﹐比歲而漂廬舍﹑溺丁口﹑淹禾穡之區﹐一旦髙枕而臥﹐恬然以熙﹐出作入息﹐計日而喜﹐有年自今玆始。予始至鐘山﹐從遊諸生樂其工之成﹐爲予陳顚末。方伯屬予錄其事﹐以示後之生斯土與守斯土者時修治之﹐無或廢也。是爲記。

來安縣誌卷六安徽滁州來安縣知縣汜水劉廷槐重修

學校志學宮建置禮器祭器樂器學額學田書院義學附

學宮建置

儒學宋崇寧初﹐縣令魏淵博建於縣治東北隅。相傳卽今開元觀地。建炎中毀。元至元三十年﹐縣尹徐榮重建。至正七年﹐縣尹蔣居仁重建。明洪武十四年始移建今地。案舊志謂明洪武時移建城內東南隅。所載元至正七年《重修儒學記》云﹕舊有學﹐在縣治之東南。「南」字蓋「北」字之訛。永樂元年知縣徐仕祿﹑成化八年知縣趙禮﹑十六年主簿張鎧﹐相繼重修。嘉靖元年﹐知縣孫謚增修構講堂學捨。二十三年知縣顧問﹑三十六年知縣魏大用﹐俱加修葺。隆慶三年﹐知縣劉正亨重修﹐始建靑雲樓。萬曆十八年﹐知縣鄭元輔重新殿廡。二十年﹐教諭史載道建尊經閣。三十六年﹐教諭吳建節辟儒學﹑道義二門。在文廟左右。崇禎年﹐知縣袁翎重修。國朝康熙二十三年﹐知縣喬嵩﹑教諭朱端倡眾修。周蔚捐黃金二十兩。四十二年﹐訓導徐衮重葺。乾隆初年修。貢生任瑞捐銀五百兩。三十二年﹐知縣韓夢周﹐五十八年﹐教諭許肇俊節次補修。嘉慶九年﹐知縣鐘希賢修泮池﹑欞星門。十年﹐罰鍰修大成坊。二十三年﹐知縣楊炘倡捐﹐前後通修。道光元年﹐詳復雁塘公田﹐以資歲修。其規制﹕文廟規制已詳《壇廟》。大成殿後爲明倫堂﹐雍正八年﹐知縣伍斯瑸﹑教諭金本仁﹑訓導尹東序修。堂中刻「明倫堂」三字﹐正屏書「大學聖經」﹐東西壁嵌「忠孝廉節」四大字﹐並摹刻朱子書堂前兩廂﹐左爲日新齋﹐右爲時習齋。堂後爲尊經閣﹐明爲會饌堂﹐後易以樓﹐更今名。康熙四十四年﹐教諭方琪重葺。閣後爲教諭宅﹐卽閣下爲堂。堂西爲訓導舊宅﹐自裁教諭後﹐訓導歷居正署﹐其宅遂圮。迨復設教諭﹐康熙五十七年﹐知縣張晉捐稻三百石建訓導宅。道光八年攺南書院。西耳坊西南爲訓導新宅。道光七年﹐知縣劉廷槐以公所攺置。儒學東爲魁星閣﹐舊有閣在文廟前﹐嘉慶三年二月災。嘉慶八年﹐知縣鐘希賢倡捐移建今地。嘉慶十四年﹐郝貞女捐貲四百金蕆其事。又東南爲文星閣。道光二年﹐知縣楊炘建﹐在小南門上。其舊有而今廢者﹕靑雲樓﹑卽今文星閣處。敬一亭﹑舊志﹕在明倫堂西。嘉靖十年﹐知縣陸宗俊建﹐後廢。四箴碑有訓導宅。乾隆五十八年﹐教諭許肇俊重建於崇聖祠前靑雲巷﹐今復廢。射圃亭。《伍志》﹕知縣陸宗俊建﹐今廢爲萊圃。《周志》﹕在學東。文廟崇祀至聖先師孔子﹐以四配﹑十二哲配享﹐以先賢公孫氏以下七十九人﹑先儒公羊氏以下六十九人從祀。四配坐次東配﹕復聖顏子﹑述聖孔子。西配﹕宗聖曾子﹑亞聖孟子。十二哲坐次東哲﹕先賢閔子﹑冉子﹑端木子﹑仲子﹑卜子﹑有子。西哲﹕先賢冉子﹑宰子﹑冉子﹑言子﹑顓孫子﹑朱子。兩廡坐次東廡﹕先賢公孫僑﹑林放﹑原憲﹑南宮適﹑商瞿﹑漆雕開﹑司馬耕﹑梁鱣﹑冉孺﹑伯虔﹑冉季﹑漆雕徒父﹑漆雕哆﹑公西赤﹑任不齊﹑公良孺﹑公肩定﹑鄡單﹑罕父黑﹑榮旗﹑左人郢﹑鄭國﹑原亢﹑廉潔﹑叔仲會﹑公西輿如﹑邽巽﹑陳亢﹑琴張﹑步叔乘﹑秦非﹑顏噲﹑顏何﹑縣亶﹑牧皮﹑樂正克﹑萬章﹑周惇頤﹑程顥﹑邵雍。先儒公羊髙﹑伏勝﹑毛亨﹑孔安國﹑許愼﹑後蒼﹑鄭玄﹑範寧﹑陸贄﹑範仲淹﹑歐陽修﹑司馬光﹑謝良佐﹑羅從彥﹑李綱﹑張栻﹑陸九淵﹑陳淳﹑眞徳秀﹑何基﹑文天祥﹑趙復﹑金履祥﹑陳澔﹑方孝孺﹑薛瑄﹑胡居仁﹑羅欽順﹑呂楠﹑劉宗周﹑孫奇逢﹑張履祥﹑陸隴其﹑張伯行。西廡﹕先賢蘧瑗﹑澹臺滅明﹑宓不齊﹑公冶長﹑公晳哀﹑髙柴﹑樊須﹑商澤﹑巫馬施﹑顏辛﹑曹卹﹑公孫龍﹑秦商﹑顏髙﹑壤駟赤﹑石作蜀﹑公夏首﹑後處﹑奚容蒧﹑顏祖﹑句井疆﹑秦祖﹑縣成﹑公祖句玆﹑燕伋﹑樂欬﹑狄黑孔忠﹑公西蒧﹑顏之僕﹑施之常﹑申棖﹑左丘明﹑秦冉﹑公明儀﹑公都子﹑公孫丑﹑張載﹑程頤。先儒谷梁赤﹑髙堂生﹑董仲舒﹑劉徳﹑毛萇﹑杜子春﹑諸葛亮﹑五通﹑韓愈﹑胡瑗﹑韓琦﹑楊時﹑遊酢﹑尹焞﹑胡安國﹑李侗﹑呂祖謙﹑袁燮﹑黃幹﹑輔廣﹑蔡沈﹑魏了翁﹑王柏﹑陸秀夫﹑許衡﹑吳澄﹑許謙﹑曹端﹑陳獻章﹑蔡淸﹑王守仁﹑呂坤﹑黃道周﹑陸世儀﹑湯斌。崇聖祠祀孔子五代肇聖王木金父公﹐裕聖王祈父公﹐詒聖王防叔公﹐昌聖王伯夏公﹐啟聖王叔梁公。東配﹕先賢孔氏孟皮﹐顏氏無繇﹐孔氏鯉。西配﹕先賢曾氏晳﹐孟孫氏激。東廡﹕先儒周氏輔成﹐程氏坰﹐蔡氏元定。西廡﹕先儒張氏迪﹐朱氏松。至聖先師位前禮器祭品帛一白色﹐盛以篚﹑爵三﹑登一太羹﹑鉶二和羹﹑簠二﹑簋二﹑籩十﹑豆十以上實俱詳後﹑牛一﹑羊一﹑豕一以上俱載以俎﹑鑪一﹑燈二燭﹑尊一酒。按《會典》「文廟陳設圖」﹕第一行﹐爵三。第二行﹐中登一﹐左右鉶各一﹐俱平列。第三﹑四﹑五﹑六行﹐橫四而縱俱八。第五﹑六行之中﹐橫虛二縱各虛四﹐以帛奠。第三﹑四行中﹐左簠二﹑實曰黍曰稷﹔右簋二﹑實曰稻曰梁﹔簠之左﹐籩二﹐曰形鹽曰鰝魚﹔簋之右﹐豆二﹐曰韭菹曰醓醢﹐俱自北而南﹔又﹐旁各兩縱行﹐左曰棗曰栗曰榛曰菱﹐又左曰芡曰鹿脯曰白餅曰黑餅﹐凡八籩。合前二籩而十。右曰菁菹曰鹿醢曰芹菹曰兔醢﹔又右曰筍菹曰魚醢曰脾析曰豚拍﹐凡八豆﹐合前二豆而十。俱自第三至第六行以次而南。以上共爲一案。其次設俎﹐中牛一﹐左羊一﹑右豕一。其次香案﹐中鑪一﹑左右燈各一﹐俱平列。尊一﹐另設東南隅﹐與配位尊連。四配位前禮器祭品爵三﹑鉶二和羹﹑簠二﹑簋二﹑籩八﹑豆八﹑羊一﹑豕一俱載以俎﹑鑪一香﹑燈一燭﹑帛一白色﹐盛以篚。以上一案﹑尊前諸品﹐四配分案各設﹐尊則東西各共一。四配陳設﹕第三﹑四﹑五﹑六行橫四縱六。三﹑四兩行中置簠簋﹐五﹑六兩行中縱橫虛其四。左籩﹕形鹽﹑鰝魚﹑棗﹑栗﹐又左榛﹑菱﹑芡﹑鹿脯﹔右豆﹕韭菹﹑醓醢﹑菁菹﹑鹿醢﹐又右芹菹﹑兔醢﹑筍菹﹑魚醢。自第三至第六行以次布焉。帛另置於香案﹑鑪﹑燈前。餘如正位。十二哲位前禮器祭品帛一白色﹐每位各一﹐東西各共篚﹑爵三﹑鉶一和羹﹑簠一﹑簋一﹑籩四﹑豆四以上每位各一案﹐分設﹐實詳後﹑羊一﹑豕一載以俎﹑鑪一香﹑燈二燭﹑尊一以上東西各共設。十二哲陳設﹐第三行之中﹐左簠黍﹐右簋稷﹐平列而虛其前。旁則左籩形鹽﹑棗﹐又左栗﹑鹿脯﹔右豆﹑靑菹﹑鹿醢﹐又右芹菹﹑兔醢。當第三第四行以次布焉﹐餘如四配。東西廡禮器祭品爵每位各一﹑簠簋二位一案﹐每案各一﹑籩豆每案各四。以上分設﹑羊三﹑豕三俱載以俎﹑尊三以上東西各統設﹑爵三﹑鑪一﹑燈二﹑帛一白色﹐盛以篚。以上東西各一案﹐統設。兩廡簠﹑簋﹑籩﹑豆之實及各陳設﹑行次俱同十二哲﹐惟另以爵三置香案獻﹐則統用之也。崇聖祠正位前禮器祭品帛一白色﹐各盛以篚﹑爵三﹑鉶二﹑簠二﹑簋二﹑籩八﹑豆八﹑羊一﹑豕一﹑鑪一﹑燈二﹑尊一俱五位﹐分設﹐品實行次同正殿四配。東西配禮器祭品帛一白色﹐東西各共篚﹑爵三﹑鉶一﹑簠一﹑簋一﹑籩四﹑豆一以上四位各分設﹑羊一﹑豕一﹑鑪一﹑燈二﹑尊一以上東西各共設﹐品實行次同十二哲。兩廡禮器祭品爵每位各一﹑簠﹑簋東二案﹐西一案﹐每案各一﹑籩﹑豆每案各四﹑羊一﹑豕一﹑尊一﹑爵三﹑鑪一﹑燈二﹑帛一白色盛以篚。以上東西各共設﹐品實行次同正殿兩廡。

樂器

編鐘﹑鏞﹑編磬﹑琴﹑瑟﹑排簫﹑洞簫﹑笛﹑箎﹑管﹑笙﹑塤﹑鼖鼓﹑楹鼓﹑足鼓﹑搏拊﹑相鼓﹑鞀﹑提鼓﹑柷﹑敔﹑拍板﹑鑰﹑翟﹑麾﹑手版。今無。嚴鐘銘《志稿》云﹕明成化年間主簿張鎧﹑嘉靖年間訓導吳毓嘉先後捐置孔廟禮器﹐計銅爵百隻。國朝康熙年間﹐邑紳周蔚捐置禮器﹐計銅爵﹑銅云罍罇﹑銅罇﹑銅簠簋﹑銅鼎﹑銅燈﹑銅盤﹐凡一百二十四件﹐蓋亦蔚然可觀矣。雍正三年﹐教諭湯徳偉質押古銅禮器一百二十五件於六合當鋪﹐逾期不得回贖。由是孔廟禮器遂殘缺矣。

學額

縣爲小學﹐文童歲試﹑科試﹐俱額取附生十二名。武童歲試﹐額取武生八名﹐科試無。額定廩生二十名﹐以歲﹑科試取﹐列優等之增﹑附生充之﹐給廩膳。額定增生二十名﹐以歲﹑科試取﹐列優等之附生充之。歲貢生﹐二年貢一名﹐以廩生在學年久者充之。逢覃恩之年﹐以應充之貢爲恩貢﹐次貢充歲貢。拔貢生﹐每十二年由學政選拔一名赴京朝考錄用。

學田見前《田賦》

書院

連龍書院在學宮東。明萬曆二十四年知縣冷起元建。後廢。景濂書院在南門外。萬曆四十六年知縣周之冕建。明南京太僕寺署在滁州﹐時周汝登爲少卿﹐倡明理學﹐士翕然宗之。之冕因建書院﹐集諸生講習其中。見《通誌》。案周之冕萬曆四十三年始任縣事﹐《通誌》作「十六年」﹐應系脫誤。久廢。按王可立詩院內有王文成公祠﹐今亦廢。建陽書院縣署後。乾隆十五年知縣劉瓚建。先是順治間知縣湯九圍創建社館﹐捐置田六十七畝五分六釐﹐尋以經費不敷﹐暫歸儒學。乾隆十四年﹐奉文飭建書院﹐仍將社館原田撥回﹐復倡邑紳捐助﹐監生葉常湛捐銀三百兩﹐庠生陳懷元捐銀壹百兩﹐餘各捐助有差﹐共銀一千五百餘兩。構屋十四間﹐額曰「建陽書院」。增置田二十二畝有奇﹐後又陸續捐置田畝。詳見前《田賦》。三十三年﹐知縣韓夢周建朱子祠於內堂後。五十七年署知縣蔣厚傳重修朱子祠。道光元年﹐知縣楊炘詳請歸復雁塘田﹐備文廟歲修外﹐余貲撥充膏火。四年﹐知縣符鴻以院田余貲重葺內堂。七年﹐知縣劉廷槐酌定章程﹐按課給予膏火。《書院規條》見前《義田》下。南書院在明倫堂西。系訓導舊署。道光七年﹐知縣劉廷槐攺建﹐現在興工。江靑義學縣南五十里相官集。乾隆三十四年春﹐知縣韓夢周以邑人捐賑余項謀置書院於鎭。庠生王景彪﹑陳國仁協捐置房屋一所﹐並置市房及當產錢一千二十千歲租充膳修費。後因當產贖回﹐經費乏人管理﹐嘉慶十八年﹐庠生陳鉞﹑王杓呈請將原當價歸並建陽書院﹐其齋捨﹑市房仍屬原處。古城義學縣北八十里古城鎭。嘉慶十八年昆山職監顧朝傑捐置﹐計瓦房十二間﹐耳樓一間﹐田種拾柒石五斗﹐共七十一丘。莊房十四間。道光七年﹐知縣劉廷槐諭古城士商二十人捐置當產﹑田種貳拾肆石。

來安縣誌卷七安徽滁州來安縣知縣汜水劉廷槐重修

武備志兵防駐防教場塘汛鋪司驛遞屯政馬政兵事

兵防

明制﹐自京師達於郡縣皆立衛所﹐外統之都司﹐內統於五軍都督府。案縣在明初﹐以密邇京師﹐屯衛居其大半。國初﹐衛賦猶分隸江寧右﹑江寧前﹑江寧後﹑上元中﹑上元前﹑上元後﹑江淮左﹑江淮右﹑廣洋﹑興武﹑石城﹑江陰﹑橫海及滁﹑泗二州﹐凡十五衛﹐沿明制也。至康熙時始裁並。《州誌》載﹕江寧右及石城原名廣武衛﹐江寧後原名畱守前衛﹐上元中原名錦衣衛﹐上元前原名龍虎衛﹐江淮右原名金吾後衛。考明兵制﹐廣武衛屬右軍都督府﹐畱守前衛屬前軍都督府﹐龍虎衛屬左軍都督府﹐錦衣及金吾後衛俱屬親軍十二衛﹐廣洋衛屬中軍都督府﹐滁﹑泗二州衛俱直隸中軍都督府﹐興武﹑江陰﹑橫海俱屬後軍都督府﹐惟江寧前﹑上元後﹑江淮左﹐《州誌》無考。舊志於諸衛俱未載原名﹐今無從知屬何軍﹐附此備考。縣原設民壯七十名﹐後實充五十三名﹐因扣工食濟邊﹐遞減存此數。置鄕兵七十名。嘉靖時疊遭倭患﹐三十六年本州應鑣奉院文於三屬鄕兵中選充防禦﹐聽侯調取海口防倭﹐並徵解各兵工食銀。本州申稟﹐大略極言賦重民疲﹐一聞調守﹐驚懼思逃﹐難以和州爲例。乞照前例﹐令本州與全椒各出鄕兵一百二十名﹐來安七十名。照舊操練守城﹐工食暫免徵解。巡撫蔡批準照舊。案明制﹐衛所之外﹐郡縣別有民壯。弘治初﹐州縣大者裏僉五人﹐次三四人﹐小者二人﹐有司訓練﹐遇警調發。其鄕兵則隨風土所長應募不隸軍籍。嘉靖三十七年﹐屯院張以錦衣衛千百戶帶領官軍一千八百名防禦。見前《城池》。國朝順治年﹐縣設百總一員。雍正年裁百總攺設外委把總一員﹐屬江寧城守副將協標浦口營都司僉書﹐原設馬兵二名﹐步兵二十八名。康熙年裁馬兵一名﹐步兵十名舊志﹐後又裁步兵六名﹐馬兵全裁。今實設步兵十二名。案康熙年《賦役全書》﹕縣設城守兵十二名﹐無馬兵。是其特又裁去步兵六名﹐馬兵全裁也。今《賦役全書》同﹐蓋仍其舊。舊志應系漏誤﹐今特補正。縣原設民壯五十名﹐順治年裁減﹐雍正年復舊。內六名供捕役﹐余俱備守禦護送錢糧等用。後又裁二十名﹐又裁三名。於民壯中撥作捕役者復減三名。乾隆年續裁八名﹐後又裁三名﹐今實設民壯十六名。口糧工食詳《田賦》。

駐防

前代正兵武弁皆箚於省郡。國朝定制﹕州邑設正兵專弁置城守駐防。來邑﹐外委把總一員﹐爲滁州城守﹐駐縣署後吉祥寺巷。順治年置。乾隆五十二年知縣王永﹑把總李廷元﹐嘉慶八年把總王文光﹐道光二年把總拱得奎相繼重修。

教場

宋元無考。舊志﹕惟張浦營有戍壘遺址﹐不知年代。明設操兵場三﹕卓家集﹑南京錦衣衛屯操。新集﹑南京廣洋等衛操。陳家山﹐萬曆十三年﹐屯院準應天﹑和陽﹑廣洋屯軍告立。俱久廢。設演武廳於小西門外﹐系舊址﹐嘉靖二十三年知縣顧問建﹐萬曆四十七年知縣周之冕修。今爲演武場。

塘汛

水口汛縣南三十里水口集。舊撥浦口千總營兵五名﹐雍正年裁撥他處﹐卽於守城兵中撥五名充守。營房一所﹐雍正元年將劉公祠攺置﹐前設煙墩木樓。乾隆五十二年﹐知縣王永重修。嘉山汛縣西五十里。撥汛兵三名。乾隆五年里人捐置汛房一所。五十二年知縣王永重修。

鋪司

縣城鋪本城。雷官鋪東南六十里雷官集﹐六合交界。官塘鋪西二十五里﹐本州交界。水口鋪水口汛。囤倉鋪北三十里囤倉集。古城鋪北八十里﹐盱眙交界。關家鋪東北一百二十里﹐天長界。鋪司兵二十三名口糧詳《田賦》。

附驛遞

湯村驛東三十里。白塔驛白塔鎭。來安驛天井村。明永樂元年置﹐設馬十匹﹐驛夫五名﹐後裁。居安驛東南鄕內﹐名孝義館。見《皇華四達記》。水口驛以上原設驛五﹐今攺歸鋪遞。並見舊志。原額走遞馬二十一匹﹑夫十一名。康熙十五年裁馬十九匹﹑夫十名﹐二十年復加馬一匹﹑夫一名﹐共存馬三匹﹑夫二名。《州誌》。復於題明請將等事案內裁減馬一匹﹑馬夫一名。雍正六年全裁。《通誌》。原設廠夫四十名﹐康熙十四年全裁﹐原設抄牌﹑傳差羽書﹑醫獸共二名﹐康熙十五年奉裁。《州誌》。明知縣魏大用請更驛遞﹐詳文爲懇更驛遞以蘇窮困事﹐照得本縣當衝要之路﹐東接六合﹐西通滁﹑鳳﹐南連江浦﹐北抵泗﹑盱。先年官吏自東來者﹐由六合棠邑驛以抵滁陽﹔自西北來者﹐由滁陽驛徑送東葛驛以抵棠邑驛。此祖宗立法設郵驛以送往迎來﹐乃萬世不易之通典也。所以道裏適均﹐遞送不擾﹐民安其常﹐不以爲病。嗣後往來官使皆取捷徑﹐然應經本縣者﹐如自滁以達淮﹑泗﹐或自淮﹑泗以至滁﹐再無他道可循﹐姑勿論。若由鎭江而來者﹐則以六合至﹔由鳳陽而來者﹐則以滁州至﹐此不過取應於河凍之日。逮自近年河塞徐邳﹐寇阻淮陽﹐日復一日﹐遂極衝要。日或雇馬二三十匹﹐雇夫一二百名﹐動經用銀二三十兩。或遇扛轎數多﹐𨿽疲癃老稚不免借役。廩糧不充﹐𨿽鬻兒賣女亦難供辦。往過來續﹐絡繹不絕﹐兼庫無餘貲﹐倉無餘儲﹐其解進銀料之扛﹐調過軍馬之需﹐急如風火﹐少失措備卽叱官責吏﹐鎖綁里甲﹐此其常情故獘﹐難以悉數。興言及此﹐誠可爲痛哭流涕者也。國初以來﹐來安蕞爾之區﹐不設驛遞﹐正以軫念貧民﹑曲賜保護而安全之也。今官使往往捨驛路而不由﹐更不思本縣路因衝要﹐凋敝殘薄﹐非復昔時七里之舊況﹐頃有馬騾二十四頭匹﹐站糧二千擔折徵銀八百六十七兩﹐又協濟別處。柰何以殘民有限之膏脂﹐供逐日無窮之官使哉﹗竊常譬之人有七分之力﹐宜荷七分之任﹐若重以十分﹐責其長往而又無息肩之期﹐其人不至於踣蹶而悴斃者﹐未之有也。今之來安名𨿽七里﹐約止五里四分﹐當甲是誠力小而任重者也﹐蓋不止七分之任矣。且又加以差繁役重﹐徵求四出。如此之苦﹐甚於焚溺。卽今而拯援之﹐尙俟十餘載休養生息方可比諸他處。一或不然﹐欲民之不胥踣斃者幾希矣。爲今之計﹐欲復舊路﹐勢固難於驟舉﹔欲止往來﹐情亦屬於不近。請速賜更張之令以解倒懸可也。蓋自滁陽驛歷本縣以至六合﹐其程足有一百三十里之遠﹔自滁陽曆本縣水口集以至六合﹐其程僅有一百一十里之近。且其間橋梁官渡市集居捨靡不周備﹐乃商賈往來之通衢也。嘉靖三十五年八月內﹐卑職申蒙撫按批行潁州兵備道僉事許案行本州與六合會議攺行。彼時六合縣官以屬非管轄﹐偏護不從﹐蓋不思有分土無分民也﹐致使本院恩澤不流﹐至今民益被困莫伸。職忝司厥土﹐豈敢坐視緘默。伏乞俯念衝極疲民﹐準將本縣與六合交界官亭鋪移於本縣水口集﹑六合縣程家橋鋪移於六合縣姜家渡口﹐而雷官集西去滁州六十里﹑東去六合五十里﹐於此添一鋪捨以爲適中。中火之處﹐但滁陽替本縣多送七十里﹐本縣除前協濟本驛馬騾二十四頭匹﹑站糧折銀八百六十七兩﹐今又願將扣畱協濟本縣站糧銀一百兩以助滁陽驛。棠邑驛﹐亦替本縣多送二十里。柰本縣裏少民貧﹐再難區濟。查得鳳陽河路﹐原設潁州﹑龍窩等驛七處﹐歲於潁州﹑壽州﹑亳州﹑蒙城﹑懷遠﹑太和等州縣額編夫四百一十六名﹐協濟前驛。自正徳年來﹐河路淤淺﹐舟楫難通﹐官使少有往來﹐合無比照定遠等縣協濟池河等處事例﹐將前夫役量撥三四十名協濟棠邑驛﹐乞令立石碑於二驛門首﹐嚴加禁止﹐除親臨上司路由來安外﹐將前所議往來越遞官使悉從兩驛徑由水口遞送。一或不遵﹐卽重治以罪﹐定爲永久畫一之規。如此﹐則極疲殘民獲免累害之苦。本院深仁厚澤覃及窮邑﹐誠有生死骨肉之恩﹐而七里縣治始可得以保其久存而不壞矣。官民感戴﹐當何如哉﹗《周志》云﹕永樂初﹐置驛﹐馬僅十匹﹐未幾旋革。則來安非通道﹐聖祖軫卹窮僻至意可知。嘉靖中迂枉者漸爲民病。讀舊志﹐郡公趙疏請復舊事在甲辰間﹐魏公申酌其便事在丙辰﹑丁巳間﹐二公皆爲民請命也。𨿽事格不行﹐而魏公必詳載於志﹐意蓋有待乎。至嘉靖四十四年﹐張公四術力循魏議﹐陳之當路。郡守葉公露新專主其事﹐撫臺馬公森﹑按臺孫公丕揚皆可其議﹐乃革塞六合迂道﹐來民稍得息肩。然非空遺之逸也﹐滁陽大柳歲協濟站糧二千擔﹐該銀六百三十八兩六錢三分。隆慶中加至八百九十七兩八錢。邑劉公又酌議和州﹑含山幫貼﹐並以二驛各扣鋪陳銀濟用。至萬曆﹐又加至一千四百六十九兩有奇。近又告增銀一百九十兩。嗚呼﹗來安田土猶故﹐民人猶故﹐何堪此無厭之需哉﹗且來安原設馬十匹﹐以應由天長﹑泗﹑盱之使。先年每馬工食艸料不過給銀十八兩﹐厥後添馬四匹﹐知縣鄭議每馬增至三十兩﹐極矣﹗後又增至五十兩。銀愈多則害愈大﹐民其堪乎﹗滁陽驛走報淮安﹐偶因馬病暫借來安﹐乃遂爲例。夫與馬皆來安也﹐而院呼其名則曰「滁陽馬夫」﹐誤事撲責則曰「滁陽馬夫」。暗中喫苦﹐其誰知之。至於往來承捨﹐更視爲奇貨﹐無論應由枉道﹐皆百計需索﹐如折干等名色種種﹐朘勒鞭撻馬夫﹐勢如狼虎﹐必飽其欲而後已。甚者如近年滁陽﹑棠邑驛棍﹐於水口﹑雷官集妄攀來安接遞﹐而欲壞其郵法。有前縣申院道詳核﹐歷歷在捲﹐可覆按也。初﹐魏公𨿽申請不行﹐經張公四術力請當道﹐蒙撫按兩臺牌開所有滁陽﹑棠邑二驛應供夫馬﹐從滁陽至棠邑者﹐滁州夫馬送至雷官集﹐歸六合派夫馬接替﹔從棠邑至滁陽者﹐六合夫馬送至雷官集﹐歸滁州派夫馬接替﹔不準來安違例應差﹐致下嚴究﹐仰卽勒石遵守等。因玆采入邑乘﹐俾吾邑永資遵守焉。

屯政

宋水田九十四頃三十四畝零﹐陸田九頃七十六畝零。淸流﹑全椒﹑來安三縣同。明洪武年行屯政﹐撥軍屯縣。永樂二年﹐戶部查本縣原撥與滁﹑泗屯田滁州衛一頃七十六畝﹑泗州衛六十三畝及南京應天等衛屯在縣境者﹐其田俱各衛官丈勘﹐給屯軍領佃﹐田糧歸屯院徵收。《嚴行記》﹕洪武初﹐應天京營制初立五府﹐曰五軍營。成祖時得邊兵三千﹐又有神機營﹐凡三大營。營設管屯官。錦衣衛﹐卽今上﹑中﹑下三元衛﹐當時專管禁廷鹵簿營仗事﹐不隸五府。應天等衛﹐卽今江寧衛﹐皆雜處縣境﹐有事則出以禦捍﹐無事則七分守城三分屯種﹐縣給農具及耕牛﹐歲收米粒除本月軍糧﹐余上倉。行役則以倉米給口糧。國朝順治年﹐將屯衛指揮千百戶皆易以守備﹑千總等官﹐徵糧上倉。康熙十二年﹐裁革屯軍﹐與民一體。因衛弁虐軍及軍民相虐故。以上俱舊志。攺並江寧﹑上元等衛賦歸縣。卽上應天﹑廣洋等衛﹐詳前「五軍都督府」及《田賦志》。惟滁﹑泗二衛屯田隸衛如舊。案屯畝不一。漢置屯於張掖等郡。魏晉六朝﹐南北攻戰﹐江淮間屯田幾半郡縣﹐未嘗置屯以禦邊﹐此皆因有事而設﹐且耕且戍﹐以免饋餉﹐爲一時權宜之計。唐立府兵州鎭諸軍﹐每屯置五十頃。明置衛所三百餘﹐以軍隸衛﹐以屯養軍。無事課以耕耘﹐有事資以捍禦﹐蓋仿古者寓兵於農遺意。邑於明代爲興王地﹐五軍府散處近畿﹐故屯田多置於此。《嚴行記》謂種﹑收皆職之官﹐則固以兵耕。我朝攺並歸農﹐與民田等﹐故江寧﹑上元諸衛屯悉裁歸縣。原屬江南都使司﹐今歸並布政使司。惟滁﹑泗二衛未奉裁並﹐有領運屯丁﹐然止以供駕運﹐非以習攻戰。故今衛制與營制分﹐亦非如古之所謂屯田矣。

附馬政

宋元俱無考。明坐派種馬二百匹。洪武年設太僕寺於滁州行馬政﹐縣坐派此數。弘治九年﹐帶養滁州田地馬一百匹。時霸州馬二百八十餘匹﹐暫撥滁州衛寄養﹐故縣亦帶養。後續增﹐共種兒騍馬三百零四匹﹐分爲六羣﹐散養縣境。原艸料及起解夫馬銀兩俱出丁田。田地﹐每騍馬四百畝﹐兒馬三百畝﹔人丁﹐騍馬十五丁﹐兒馬十丁。嘉靖三十年知縣李懋材欲民減輕﹐乃多派﹐騍馬三十丁﹐兒馬十五丁。時本虛報﹐又多逃亡﹐後反爲民累。嘉靖年派本折﹐民甚病之。成﹑弘時止俵孳牧兒駒赴京﹐數亦不多。後派本折﹐每年六十匹﹐間年又加一匹。本色七分﹑折色三分一匹﹐徵銀二十四兩﹐同本色解京交俵。嘉靖三十六年﹐知滁州事應鑣請平馬政以釋宿累事申文﹐大略言本州二縣合地方三十里﹐共養種馬一千七十五匹。查得成化﹑弘治間止俵孳牧兒駒赴京備用﹐每年不過三十餘匹﹐多至五十匹而止。近年坐派本折色每年二百一十六匹﹐本色七分﹐折色三分﹐計馬徵銀﹐不論本折﹐每匹徵銀二十四兩。職請言本色之苦。本州地方濕熱﹐原非產馬去處﹐縱有一二﹐率多矮小﹐每年不足充數。預令俵頭領銀往鳳陽以北收買﹐二十四兩之外﹐又必加銀十一﹑二兩方成交易﹐而艸料之費又所不計。出門之後以爲可無他慮﹐不知南馬服稻艸柔脆之性﹐不服粟艸漧硬之株。天炎路遠﹐多生疾病﹐倒斃必令賠償﹐瘦損不無驗退。賠者全賠﹐退者轉賣﹐原馬一匹至此不過賣銀三五兩而已。賠買無資﹐只得揭借﹐至於曠日持久﹐難免又死又退﹑再借再賠﹐則是所俵之馬賠換多而原解少。此借債賠馬勢所必至也。訪得各州府縣馬田俱皆膏腴﹐馬丁卽種田之人率皆饒富﹐故幫貼易而債賠之累少。本州以田養馬者十一﹐以丁養馬者十九﹐窮丁下戶幫貼無幾。俵馬方行﹐費已過半。路遇水漲﹐馬必舟渡﹐費幾一兩。及投文驗馬﹐寄養衙門﹐需索常規﹐費又不貲。且停馬之家﹐俱內臣勢要﹐驗烙之後﹐索足艸料房錢而後已。此又必借債之勢也。且所借名曰十兩﹐止得八兩實用﹐而憑內已作二十兩矣。幸獲批以歸﹐而債主隨至﹐日夜追逼﹐苦極難言。於是俵頭科派馬頭﹐馬頭科派貼丁﹐貼丁又派同戶﹐以一科十﹐不至鬻兒賣婦以償不止﹐此民生之所以日蹙也。切照應天等府俱納折色﹐徐﹑泗等州亦準納折色。本州與應天及徐﹑泗地形逼近﹐而疲憊過之。爲今之計﹐莫若攺解折色。訪得眞定等府產馬﹐地方價買﹐率得彊馬。得免本色﹐則每匹連外幫艸料盤纏共銀三十兩。上解每匹常余折六兩﹐計本色一百四十五匹﹐共該銀八百七十兩﹐又可買三十餘匹。斂之窮黎﹐無浪花之獘﹔輸之太僕﹐有積算之資﹐其計爲便。近刑部尙書鄭前巡撫江北﹐目擊斯獘﹐故有是陳。但暫折二年﹐病根猶在﹐不若永折爲當。請照應天﹑徐﹑泗事例定爲常格﹐永爲攺解折色。則科徵有常﹐而困憊得舒矣。隆慶二年變賣一半。太常寺少卿武金奏請將種馬盡數變賣﹐印馬禦史謝廷傑建議兵部議覆變賣一半﹐存畱一半奉旨備用馬匹。久矣﹐買俵種馬﹐徒有虛名﹐百姓卻受實害﹐宜從謝廷傑說﹐深思詳定著且革去一半﹐以蘇民困。萬曆九年﹐盡行變賣﹐折徵艸料。太僕少卿裴應章題爲條議歸並事宜以新馬政事﹐又監察禦史於有年爲懇乞裁革無用種馬以蘇民困事。兵部覆議﹕先年變買﹐未盡種馬一半﹐委應通行變賣﹐每馬每年應折艸料銀一兩以佐買之費云。五月﹐兵部梁等具題奉旨﹕這種馬旣全﹐與起俵無干。苦累小民﹐依擬著盡行變賣﹐以蘇民困。咨行到縣﹐知縣林鵬飛盡將種馬變價解京。每年折徵艸料銀兩與各色折徵銀兩定爲歲額。並將原種﹑犍﹑母牛變價折徵艸料。萬曆年知縣遵議未盡事宜﹐本縣原額養牛八隻﹐內犍牛二﹑母牛六。母牛三年一次﹐每科牛犢銀三錢解京。其養牛僉點極貧丁﹐每只槪編十丁﹐點驗印烙附在馬院﹐間有瘦損問罪﹐使費之煩與馬戶等。種馬已革﹐種牛亦宜變價﹐同馬價解﹐而牛犢亦準量折徵艸料。申準後﹐屯院項下解每年例科牛犢銀六錢。原設牧馬場七﹕園覺庵舊額共荒熟田地四頃二十八畝五分一釐九毫﹑金剛寺舊額共荒熟田地一頃四十畝六釐五毫﹑月塘堰舊額成熟田地一十四畝﹑園覺庵舊額荒熟田地九頃六十八畝三分七釐五毫﹑沙澗舊額成熟田地二頃四十四畝六分七釐五毫﹑沙澗灣舊額成熟田地一頃八十二畝二釐七毫﹑金剛寺舊額共荒熟田地四頃三畝三分一釐六毫。後不牧馬﹐止徵銀解兵部備用。《周志》載弘治七年南京兵部等衙門給事中倪天民案將本縣原設牧馬艸場逐一淸查丈量﹐仍於縣儀門建碑鐫刻坐落四至頃畝數目﹐後逐一開墾。通計本縣艸場七處﹐凡堪種地﹑告墾地﹑點馬空地﹑不堪種地﹐共二十四頃二十六畝九分七釐七毫﹔堪種熟地八頃四十七畝五分三釐二毫﹐每畝科銀二分﹐共銀十六兩九錢五分四釐四毫。不堪種荒岡地十五頃七十九畝四分四釐五毫﹐增查下等田地三頃十八畝八釐二毫﹐每畝科銀二分﹐共租銀六兩三錢六分一釐六毫四絲。劉正亨曰﹕境內田地﹐髙下相半﹐而牧地皆系低窪﹐水之可注﹐其勢使然﹐擇便而圩﹐得利已多﹐若必欲與水爭利﹐較尺寸而圩之﹐水無所受﹐泛濫之勢不破圩不足以泄其怒。論者徒見瓜埠泄處迂回﹐欲鑿浦口以殺其勢﹐而不知其害由於與水爭尺寸之利也。然猶幸有南北潵水二圩可以注水。若並此二圩而盡築一當霖潦﹐諸圩𨿽金石爲堤﹐終無完理。余恐趨利者忘害﹐故附著於此。國朝定鼎以來﹐養馬於官。如營與驛各置馬匹﹐艸料盡出於官。不與民爭利﹐實萬世永賴云。以上俱舊志。

兵事

梁天監二年冬十月﹐魏統軍黨法宗﹑傅豎眼等分兵寇東關﹑大峴﹑淮陵等處﹐白塔﹑牽城﹑淸溪皆潰。法宗等破淮陵﹐進攻阜陵不克。《通鑑紀事本末》。《一統志》﹕淮陵廢縣在盱眙縣西北八十五里。《方輿紀要》﹕白塔鎭在來安縣東北五十五里。《太平寰宇記》﹕阜陵故城在全椒縣西南八十里。按地圖﹐白塔在淮陵東南百餘里﹐阜陵在白塔西南一百餘里﹐蓋淮陵被圍﹐白塔因相離不遠﹐故驚潰。白塔潰﹐則阜陵之屏蔽已失﹐是以魏兵得進攻阜陵也。魏人用兵次第如此。乃《通鑑輯覽注》謂白塔在巢縣之南其說誤矣。宋嘉定十二年閏三月﹐金人自盱眙寇來安﹑全椒等縣﹐宋將李全敗金兵於嘉山。《宋史》。舊志謂宋髙宗時邑罹兵亂﹐戶口僅百餘﹐不堪置縣﹐因廢縣爲鎭。蓋來邑當南渡後﹐人民罹金人兵劫﹐幾至靡有孑遺。則南宋時來邑兵事不傳者蓋多矣。宋紹定元年﹐宋將趙葵命趙必勝守萬山。《宋史／趙葵傳》。明崇禎九年正月﹐流賊張獻忠﹑髙迎祥等率賊數十萬圍滁州﹐焚掠縣境﹐民婦金趙氏及蔡烈女均殉節。賊攻城﹐知縣袁翊率眾拒守﹐發巨礮擊賊﹐賊悉遁。會總理軍務盧象升合諸道兵來援﹐大破賊於滁州五里橋﹐斬馘無算﹐賊悉西竄。《袁翊傳》及《明紀事本末》。

來安縣誌卷八安徽滁州來安縣知縣汜水劉廷槐重修

職官志表文職武職

文職表

宋知縣建隆初始以朝臣爲知縣﹐掌總治民政﹑勸課農桑﹑平決獄訟。凡戶口﹑賦役﹑錢糧﹑賑濟﹑給納之事皆掌之。有水旱則有災傷之訴﹐以分數蠲免。流亡則撫循安集之﹐無使失業。有孝弟行誼聞於鄕閭者﹐具事實上於州﹐激勸以厲風俗。孫侔熙寧二年。﹤考正﹥原表漏載﹐依《滁志摭遺》補。閻安之元佑八年魏淵博崇寧二年劉滂宣和七年按﹕《伍志》元佑時知縣有沈希順﹐《周志》無之。考《滁州誌》﹐元佑時有郡守沈希顏﹐《伍志》誤以郡守爲知縣﹐因於元佑時增入希顏名。又誤以希顏爲希順也。今據《州誌》及《周志》正之。主簿開寶三年詔諸縣千戶以上置令﹑簿﹑尉。咸平四年五百戶以上並置主簿。後川﹑蜀﹑江南諸縣各置主簿一員﹐掌出納官物﹑銷注文書。孫杭天聖五年。同學究出身。﹤考正﹥舊志表漏載﹐依《王荊公文集》補。尉建隆三年每縣置尉一員﹐在主簿之下﹐掌閱習弓手﹑戢姦禁暴。凡縣不置簿則尉兼之。李從道元佑八年石紹興七年。元

達魯花赤縣尹元《百官志》﹐至元三年合並江北州縣不及二千戶者爲下縣。二十年又定江淮以南一萬戶之下者爲下縣。下縣秩從七品﹐置官如中縣。達魯花赤一員﹐尹一員。達魯花赤掌縣印﹐尹掌判縣事。忽都魯海牙可惜可不花合謀砂立以上三員舊志俱無年次籍貫。亦爾列不花至元六年馬合謀砂泰定元年撒都剌至正六年以上均達魯花赤。廉克完閭項仲升孟升苗裔以上五員舊志無年次籍貫。王時淳至元六年徐榮至元三十年郭讓泰定元年杜居敬泰定二年﹐有傳。蔣居仁至正六年﹐有傳。以上均縣尹。教諭縣置教諭一員﹐又置直學一員﹐掌錢谷。教諭聽行省及宣慰司札付﹐或命於禮部。黨安汴梁人何迪泰定元年吳旭至正六年﹐朱方人。主簿上縣有丞一員﹐中下縣無丞﹐置主簿一員。李讓至元六年楊祿泰定元年周於嘉泰定五年﹐朗州人。巡檢諸縣巡檢司從九品賽酉至元六年丁贇泰定二年﹐白塔鎭巡檢。李克忠至正六年﹐濟寧人。孟元亨至正六年﹐白塔鎭巡檢。嚴臯至正六年﹐稅務司巡檢。典史民少事簡之地以簿兼尉。後又別置尉。尉主捕盜之事﹐別有印典史一員。羅文慶至元六年郭國瑞泰定元年蕭毅泰定二年明

知縣明《職官志》﹕「知縣掌一縣之政。凡賦役﹑歲會﹑實徵及養老﹑祀神﹑貢士﹑讀法﹑表善良﹑卹窮乏﹑稽保甲﹑嚴緝捕﹑聽獄訟﹐皆躬親厥職。若山澤之產足以資國用者﹐則按籍而致貢。」劉煜洪武十四年﹐海州人。梁原振洪武十六年﹐河南陳州人。翟守正洪武十八年﹐山西潞州人。王知戴洪武十九年﹐陜西成縣人。江子暉洪武二十一年﹐山東茌平人。王彥祥洪武二十四年﹐山東章丘人。陳辛一洪武二十六年﹐江西淸江人。孫昱洪武三十二年﹐通州人。徐士祿永樂元年﹐傳作「仕祿」﹐有傳。周讓永樂十四年晁濟宣徳元年﹐山西監生。霍通宣徳六年。余信宣徳九年﹐江西安仁監生。周華正統十年﹐江西南昌舉人。鄭榮正統十四年邊寧景泰四年﹐有傳。杜宥成化元年﹐浙江靑田舉人。趙禮成化四年﹐有傳。李洪成化九年﹐浙江崇徳監生。楊仲倫成化十四年﹐有傳。邱升成化十七年﹐廣西宜山舉人。謝景星成化二十二年﹐邯鄲進士。靑年嚴介﹐仕至知府。朱仲炘弘治四年﹐浙江遂昌進士。侯鏜弘治六年﹐山東鄆城舉人。張宸弘治九年﹐湖廣孝感官生﹐調懷遠令。蕭啟弘治十一年﹐江西太和舉人﹐調攸遠令。孔環正徳三年﹐北直南宮監生。魏鏞正徳四年﹐咸寧監生。王馴正徳八年﹐順天大興舉人。王雄正徳十一年﹐錦衣衛進士﹐後升大理評事。孫謚正徳十二年﹐有傳。李時泰嘉靖三年﹐有傳。﹤考正﹥原表漏載﹐依《名宦傳》補。徐佐嘉靖四年﹐廣西護衛監生。周祚嘉靖五年﹐有傳。陸宗俊嘉靖七年﹐浙江仁和舉人﹐升南昌府判。王倧嘉靖十二年﹐浙江安吉監生。王梅嘉靖十七年﹐有傳。﹤考正﹥原表漏載﹐依《名宦傳》補。馬璣嘉靖十七年﹐浙江金華人。顧問嘉靖二十二年﹐有傳。韓濟世嘉靖二十四年﹐浙江會稽官生。李懋才嘉靖二十七年﹐福建武平監生。楊順健嘉靖三十二年﹐四川南充舉人。魏大用嘉靖三十四年﹐有傳。陳鑑嘉靖三十八年﹐福建侯官舉人。張四術嘉靖四十一年﹐有傳。張珊嘉靖四十四年﹐河南祥符舉人。劉正亨嘉靖四十五年﹐有傳。孟元吉有傳。﹤考正﹥原表漏載﹐依《名宦傳》補﹐惟任職年不可考。按原傳次敍應在嘉靖年間﹐今附嘉靖年之後。曹維髙隆慶元年﹐衡陽舉人﹐廉能有政聲﹐遷提舉。張國祥萬曆二年﹐江西浮梁舉人。何承謙萬曆三年﹐浙江建徳歲貢﹐有守。林鵬飛萬曆六年﹐有傳。何其貞萬曆十三年﹐河南商丘歲貢。攺食淮北鹽。王世雍萬曆十五年﹐河南武安貢生。鄭元輔萬曆十六年﹐有傳。冷起元萬曆二十年﹐有傳。姚竑萬曆二十六年﹐有傳。﹤考正﹥原表漏載﹐依《名宦傳》補。曾淶萬曆二十六年﹐廣東番禺舉人。楊仲點萬曆三十年﹐浙江西安舉人。何九達萬曆三十二年﹐江西彭澤選貢。姚應鳳萬曆三十六年﹐浙江海鹽舉人。馬修萬曆三十九年﹐直隸平鄕歲貢。第五偉萬曆四十年﹐陜西三水舉人。周之冕萬曆四十三年﹐有傳。鄭延祚天啟二年﹐四川內江舉人。陳夢球天啟三年﹐湖廣茶陵人。尹夢璧有傳。﹤考正﹥原表漏載﹐依《名宦傳》補。按﹕本傳系天啟年任﹐惟年月不可考。今附天啟年後。程道壽崇禎元年﹐湖廣孝感貢生。李日培崇禎三年﹐山東萊陽貢生。袁翎崇禎六年﹐有傳。吳志髙崇禎十一年﹐廣東海丰舉人。黃煒楨崇禎十四年﹐福建莆田舉人。庾嗣衮崇禎十五年﹐見僑寓。教諭縣置教諭一員。鹿燕洪武十四年﹐徐州人。崔洪洪武十八年﹐廣西靈川人。李以義洪武十八年﹐廣東瀧水人。《州誌》列崔洪前。王文奎洪武二十八年﹐浙江嵊縣人。張轂洪武三十二年﹐襄城人。張恂洪武三十五年﹐河內人。黃昂永樂四年﹐崇仁舉人。方嶼永樂九年﹐浙江紹興舉人。費忠永樂十四年魏睦永樂十七年﹐福建福淸儒士。汪瀹宣徳元年﹐舉人。張澄正統元年﹐浙江舉人。王志景泰元年﹐直隸束鹿人。鐘英天順四年﹐江西儒士。袁太初天順六年﹐四川廣安舉人。史慶成化五年﹐有傳。岑恆成化十四年﹐浙江余姚舉人。向廷奎成化十七年﹐貴州隆興貢生。沈仕成化二十年﹐廣東海陽舉人。張澤弘治四年﹐有傳。鄒宗賢弘治十五年﹐浙江臨安舉人。黃明彜正徳八年﹐四川江津貢生。趙志正徳十五年﹐有傳。孫逵嘉靖六年﹐有傳。李從嘉靖十三年﹐山東章丘貢生。王子聰嘉靖十七年﹐有傳。李丹嘉靖二十二年﹐江西會昌貢生。鄒鵬嘉靖二十七年﹐江西星子貢生。金鰲嘉靖二十九年﹐浙江瑞安貢生。好學﹐升周王府教授。林大珠嘉靖三十五年﹐福建漳浦貢生﹐瓊州府教授。王儒嘉靖三十七年﹐河南汲縣貢生。方良瑀浙江金華人。朱良性江西徳化人。黃益純福建永安舉人。以上三人嘉靖時任﹐年次未詳。陳景祥隆慶元年﹐福建長樂人。戴於盤隆慶六年柯一泉萬曆二年﹐貴池貢生﹐升慶雲知縣。王如鼎萬曆五年﹐有傳。周銳萬曆八年﹐鹽城人。朱彥明萬曆十一年﹐崇明人。錢應元萬曆十四年﹐有傳。徐士吉萬曆十六年﹐有傳。史載道萬曆二十年﹐丹徒舉人﹐升徳陽縣令。汪學倫萬曆二十四年﹐婺源舉人。臧萬萬曆二十八年﹐遼東人。湯轂萬曆三十年﹐宜城舉人。袁士仲萬曆三十三年﹐有傳。吳建節萬曆三十六年﹐有傳。陳鏘萬曆四十一年﹐江西鄱陽人﹐升梧州推官。王肯堂萬曆四十五年﹐鳳陽衛人。褚應訓萬曆四十七年﹐武進人。朱元復天啟元年。王之賓盧孔昭以上二員舊職官表未注年次。衡以詩天啟四年鄧承簪崇禎五年﹐廣西全州人。段連元崇禎八年﹐雲南劍川人。王言崇禎十一年﹐江西新建人。錢士昌崇禎十三年訓導縣置訓導二員陳一作程志道洪武十四年﹐本縣人。徐冕洪武十六年﹐本縣人。黃志洪武二十八年﹐邠州人。劉衍洪武三十二年。薛眞洪武三十五年﹐博興人。蔡煦永樂六年﹐江西永丰舉人。徐常永樂十七年﹐江西廬陵舉人。遊炯宣徳二年﹐福建閩縣舉人。孫升宣徳七年﹐湖廣澧州貢生。陳泰正統七年﹐大同貢生。張義正統九年﹐湖廣麻城貢生。鄭遠景泰元年﹐福建浦城人。李鼐景泰四年﹐河南衛輝府舉人。葉光景泰五年﹐貢生。楊時天順二年﹐有傳。歐陽宜天順四年﹐江西太和儒士﹐以文學著。吳誠成化元年﹐浙江鄞縣貢生。陳惠成化四年﹐廣東順徳貢生。張彥成化六年﹐浙江平陽貢生。劉璚成化十年﹐淸江貢生。姚升成化十七年﹐浙江海寧貢生。董瑛成化二十二年﹐雲南昆明貢生。王伯用弘治元年﹐湖廣石首貢生。楊春弘治九年﹐山東平度州人﹐升沈府教授。朱達弘治十一年﹐浙江仁和貢生。董玘弘治十八年﹐山東濮州貢生。鮑深正徳元年﹐浙江金華貢生。劉賢正徳四年﹐江西會昌貢生。過郁正徳四年﹐江西臨川貢生。章檀正徳六年﹐會稽人。鄒思敬正徳八年﹐孝丰人。鄒尙忠正徳九年﹐江西臨川貢生蘇章正徳十一年﹐山東濱州貢生。葉相正徳十五年﹐浙江分水人。胡中正徳十五年﹐江西餘千人。李仲賢嘉靖四年﹐湖廣貢生。丁文恮嘉靖七年馮源嘉靖八年﹐浙江宣平人。吳毓嘉嘉靖十七年﹐有傳。林旺嘉靖二十二年﹐福建安溪人。劉洋嘉靖二十四年﹐四川巴縣人。陳宗嶽嘉靖二十七年有傳。林子炳嘉靖三十二年﹐福建福寧州貢﹐升東陽教諭。尹居仁嘉靖三十二年﹐山東茌平人。鄺沾嘉靖三十四年﹐湖廣宜章貢生。劉本固田芃以上二員嘉靖時任﹐年次未詳。耿洲吳仁獻以上二員隆慶時任﹐年次未詳。舒文明萬曆元年﹐湖廣人。許懋學萬曆四年﹐廣東人。袁世南萬曆五年﹐有傳。劉守業萬曆八年﹐海州人。崔俸萬曆十三年﹐崇明人。史汝聰萬曆十三年﹐山東昌邑人。陳九韶萬曆十三年﹐姚安府人。孫鳳儀萬曆二十八年﹐宣城人﹐品如渾金璞玉。汪洌銅陵人陳泰來浙江上虞人張自得河南柘城人陳守讓無爲州人以上四員舊志列孫鳳儀後﹐未注年次。王懋績萬曆四十二年﹐溧水人。陳明鑑萬曆四十七年﹐靑陽人。施善政天啟三年﹐浙江安吉人。尢希湯天啟七年﹐虹縣人。崇禎元年署教諭事﹐六年捐置義田於水口彌陀寺﹐以接宦旅﹐免居民供億之擾﹐亦徳政也。韓策崇禎三年﹐永淸人。陳嘉谷崇禎七年﹐太和人。呂守璉崇禎十年﹐山西人。楊子奇崇禎十三年﹐京山人。縣丞分掌糧馬巡捕之事。宣徳年裁。王道永樂六年龍顯永樂八年孔常永樂十四年夏天祿宣徳元年。以後裁。主簿職掌與縣丞同。弘治十八年裁。王文信洪武年任﹐江西人﹐未詳何年任﹐子孫寄籍來安。王洪永樂六年張太永樂十年石倫永樂十二年李善道永樂十四年劉衍永樂十七年魯學敏永樂二十一年兵奎宣徳元年﹐監生。李納宣徳八年﹐武昌監生。胡益正統七年﹐四川崇慶州監生。胡祥景泰元年﹐江西星子人。張宗禮景泰十年﹐瑞昌監生。殷全天順四年﹐四川榮昌人。周璇成化六年﹐胡廣安鄕監生。畢昂成化八年﹐浙江長興監生。張鎧成化十五年﹐有傳。姚益成化二十年﹐江西新淦監生。王冕弘治三年﹐陜西監生。梁髙弘治六年﹐漢縣監生。楊宸弘治十一年﹐新城監生。張仁弘治十八年﹐曹縣人。以後裁。典史掌文移出納。如無縣丞﹑主簿則分領丞簿職。按明地誌﹐來安有白塔鎭巡檢司﹐舊志官署載白塔鎭巡檢﹐又載稅務司二﹐而《職官表》明代不載一員﹐豈明已裁歟﹖楊景賢洪武十四年趙良輔洪武十六年劉海洪武十八年何鵬洪武十九年﹐河南閿鄕人。齊本洪武二十一年﹐延州人。羅守忠洪武二十四年﹐山東文登人。魏忠洪武二十八年﹐臨漳人。王原洪武三十一年﹐平陽人。李文永樂元年﹐彰徳人。殷厚永樂三年﹐河間人。張弼永樂十二年黃隆永樂十四年王顯永樂十九年楊穩宣徳二年傅鐸正統元年王本宗正統三年汪霖正統九年姜珍景泰元年趙竑景泰五年﹐沔池人。義森天順六年鮑光顯成化四年﹐浙江鄞縣人。王註成化六年﹐山東泰安人。張鐘成化十七年﹐河南武安人史旺弘治元年﹐直隸廣平人。李明弘治五年﹐東平人。何升弘治九年﹐莆田人。張寶弘治十一年﹐襄城人。王靖弘治十六年﹐成安人。楊正午正徳四年﹐湖廣麻城人。毛大金正徳十年﹐湖廣羅田人。戴仁正徳十一年﹐莆田人。黃秀嘉靖四年程景嘉靖五年﹐遵化人。黃璇璣嘉靖十三年﹐莆田人。史瑚嘉靖十四年﹐山東武定人。王海嘉靖二十三年﹐山東平原人。謝龐嘉靖二十九年﹐余姚人﹐升主簿。張茂嘉靖三十一年﹐莆田人。李光嘉靖三十四年﹐南昌人。祝東曦嘉靖三十六﹐鉛山人。張春嘉靖四十年吳宗賢嘉靖四十三年孫朝誥隆慶元年﹐黃巖人。王洲隆慶五年﹐鹿邑人。林泰江西人蔡芃四川人陳克述南昌人謝芳秀廣東人林公松福建人以上五人俱萬曆時任﹐未詳何年。馬一麟萬曆十六年﹐有傳。吳一安萬曆十七年﹐臨川人。萬國啟萬曆十八年﹐南昌人。葉應春萬曆二十二年﹐仁和人。徐鎭萬曆二十年﹐浙江人。鄧性萬曆二十七年﹐淸流人。徐大成萬曆三十年﹐會稽人。賀鐘甫萬曆三十一年﹐永新人。黃子寬萬曆三十二年﹐新城人。黃一豹萬曆三十五年﹐安義人。江東立萬曆四十年﹐晉江人。吳中龍萬曆四十二年﹐錢塘人。陳文忠萬曆四十六年。徐邦泰萬曆四十八年﹐髙安人。盛國柱天啟元年王應時天啟四年﹐仁和人。韓孔贊崇禎元年﹐北直隸人。李爲棟崇禎四年﹐余姚人。何繡崇禎六年﹐四川人。溫毓純崇禎十三年﹐浙江人。蔣紹翰崇禎十七年國朝知縣正七品劉芳譽順治三年﹐河南鄭州人﹐丙戌進士。湯九圍順治八年﹐貢監﹐有傳。張光耀順治十六年﹐宛平貢生。趙文傑順治十七年﹐山東貢生。楊宗昌康熙二年﹐直隸趙州人﹐己丑進士。田可大康熙四年﹐直隸大名人﹐戊戌進士。周孚先康熙四年﹐山西襄垣貢生。王庭瑞康熙六年﹐陜西南鄭人﹐己亥進士。黃世臣康熙十一年﹐四川西充舉人。周家柱康熙十五年﹐有傳。喬嵩康熙二十年﹐有傳。胡承銓康熙二十五年﹐山東臨淸人。嵇釴康熙二十六年﹐山西撥貢。舊志作「姬繹」﹐《通誌》作「嵇弋」﹐今依《通誌》。孫之芳康熙二十七年﹐順夫人﹐浙江籍。劉之昂康熙三十年﹐旗籍監生﹐遼東人。馬云衢康熙三十九年﹐有傳。錢士峯康熙四十六年﹐廣東饒陽人﹐丁丑進士。張晉康熙五十年﹐有傳。祁文瀚康熙五十七年﹐有傳。馮文漢康熙六十一年﹐貴州平遠舉人。張聖淸有傳王作舟有傳楊大勛有傳。﹤考正﹥以上三員原表漏載﹐依《名宦傳》補。惟任職年月無考﹐按原傳次序﹐應在康熙年間﹐今附康熙年後。黃大均雍正元年﹐貴州貴築舉人。黃金品雍正三年﹐浙江人﹐大興籍。陳之遇雍正四年﹐廣東新安人﹐戊戌進士。王文煥雍正六年﹐陜西華陰副榜。伍斯瑸雍正八年﹐有傳。孔傳橿雍正十三年﹐有傳。秦宏典乾隆元年﹐馬平舉人許聞世乾隆四年卜松源乾隆四年﹐武進進士。髙岱乾隆八年傅爾璉乾隆十年劉瓚乾隆十二年﹐有傳。李春明乾隆十七年黃炱乾隆十八年李文勛乾隆十九年﹐有傳。潘振瑩乾隆二十八年﹐江蘇陽湖人﹐後升黃州府。韓夢周乾隆三十一年﹐有傳。蔣鑑乾隆三十五年﹐灌陽人。王惺乾隆三十六年﹐順天舉人。金萬藻乾隆四十年李奉綸乾隆四十年﹐漢軍。西登額乾隆四十一年﹐正白旗人﹐筆貼式。胡翠仁乾隆四十二年任﹐四川中江解元。王霽乾隆四十九年署﹐順天撫寧舉人。王永乾隆四十九年任﹐陜西盩厔人﹐甲辰進士。鄺永鍇乾隆五十六年署﹐廣東河源人。楊松渠乾隆五十六年署﹐河南河內舉人。李金臺乾隆五十七年署﹐山西舉人。徐世燾乾隆五十七年任﹐浙江仁和人﹐己卯舉人。丁應鑾嘉慶三年正月署﹐雲南石屏州舉人。鐘希賢嘉慶三年七月任﹐有傳。封廷相嘉慶十年二月署﹐山東徳州舉人。王啟聰嘉慶十年任﹐湖南衡陽人﹐癸丑進士。伍士超嘉慶十一年任﹐廣東新興人﹐己未進士。唐誠嘉慶二十一年署﹐廣西全州舉人。楊炘嘉慶二十二年任﹐雲南太和舉人。劉邦鼎嘉慶二十四年署﹐江蘇通州人﹐丁丑進士。楊炘嘉慶二十五年回任。符鴻道光二年任﹐湖南益陽人﹐乙丑進士。張蕃錫道光五年署劉廷槐道光六年任﹐河南汜水人﹐壬子舉人。國朝教諭置教諭﹑訓導各一員。康熙三年裁教諭﹐十七年復設。劉孔昭順治二年﹐山東人。張順治二年﹐失名﹐霍山人。成憲中順治五年﹐海門人。陳九錫順治十年﹐懷寧舉人。徐開順治十七年﹐丹陽舉人。兪符康熙十七年﹐吳縣貢生。朱端康熙二十年﹐無爲州貢生﹐升蘇州府教授。周必遵康熙三十三年﹐長洲例貢。方琪康熙四十三年﹐江都例貢。周必遵康熙四十五年復任﹐見僑寓。湯徳偉康熙六十年﹐太平撥貢。金本仁雍正四年﹐有傳。項世榮雍正九年﹐有傳。於藻乾隆十二年﹐阜寧歲貢。鄭居中乾隆十八年﹐涇縣庚午舉人﹐升府谷知縣。羅克昱乾隆三十二年﹐如臯庚午舉人。朱日望乾隆三十七年﹐吳縣戊子舉人﹐善詩工書。邵震乾隆四十一年﹐吳縣壬午舉人。許肇俊乾隆五十二年﹐海門乙酉拔貢。朱滋年嘉慶六年﹐有傳。仙燾嘉慶十九年﹐寧國舉人。張薰嘉慶二十二年﹐吳縣舉人。訓導孫企陽順治二年﹐虹縣歲貢。沈泰順治六年﹐昆山歲貢。丁永齡順治十年﹐如臯歲貢。吳存恕順治十四年﹐浙江蕭山人。潘大京康熙四年﹐婺源貢生。潘燾康熙十三年﹐盱眙歲貢生。袁逢詔康熙二十二年﹐六合歲貢。姚昌謨康熙二十五年﹐上海歲貢。陳琯康熙三十一年﹐髙郵歲貢。盧邵康熙三十三年﹐蘇州府歲貢。徐衮康熙三十九年﹐沐陽歲貢。潘鐘阜康熙四十七年﹐上海歲貢。諸云康熙四十七年﹐上海歲貢。沈鑑康熙五十二年﹐常熟歲貢。潘錫嘏康熙五十二年﹐涇縣例貢。陳格雍正三年﹐山陽拔貢﹐升壽張知縣。尹東序雍正五年﹐江浦歲貢。姚文默雍正十年﹐桐城歲貢。時光夏雍正十三年﹐泗州虹鄕歲貢。丁兆蘧乾隆年﹐淸河歲貢。鄧塽乾隆十年﹐江寧歲貢。孫良忠乾隆二十年﹐有傳。陳嘉謨乾隆三十年﹐睢寧歲貢。夏之連乾隆三十五年﹐江都舉人。張振裘乾隆四十四年﹐婺源廩貢。費文銓乾隆四十六年﹐上元歲貢。戴乾隆四十七年﹐失名﹐建平廩貢。馬文瑋乾隆四十七年﹐有傳。吳熊嘉慶三年﹐舉人﹐原任上蔡令。楊云煜嘉慶十年﹐有傳。方求晉嘉慶十三年﹐桐城舉人。黃人守嘉慶十六年﹐南陵舉人。徐長泰嘉慶十九年﹐望江舉人。趙文桂嘉慶二十三年﹐靑浦舉人。陳世球嘉慶二十五年﹐吳縣舉人。秦錫疇道光三年﹐無錫舉人。王有慶道光七年﹐太平縣舉人。典史專司捕務張四總順治三年﹐晉江人。張文聚順治七年田景春順治十年﹐富平人。劉維禮順治十年徐元浩順治十五年﹐紹興人。汪茂勛順治十八年﹐宛平人。喬鵬程康熙十一年﹐陜西耀州人。翁允祥康熙十九年﹐永平人。張之瑞康熙二十二年﹐陜西人。金登泰康熙二十八年﹐紹興人。張秉義康熙三十二年﹐陜西人。魯漢康熙三十八年﹐宛平人。王贇康熙四十八﹐紹興人。徐大典雍正三年﹐大興人。袁有成雍正四年﹐昌平人﹐原籍紹興。陳方廷乾隆四年蔣廷輔乾隆十三年曾葵盛乾隆十七年李純乾隆二十二年﹐有傳。舒際元乾隆三十一年陳尙忠乾隆三十四年施邦治乾隆四十年蔡存仁乾隆四十一年孫本蘇乾隆四十七年王啟禮乾隆四十八年﹐順天宛平人。範拱辰嘉慶四年耳元理嘉慶六年施浩嘉慶九年﹐浙江人。馮銑嘉慶十一年﹐無錫人。施國珍道光二年﹐紹興人。張芝道光五年﹐甘肅河州人。

武職表

國朝把總前代無﹐國初設百總一員﹐雍正年攺爲外委把總。王加祿康熙年間。以上無考。髙元雍正年間李松雍正五年﹐江浦人。馮世榮乾隆年間﹐上元人。王起龍乾隆年間﹐江浦人。劉世榮乾隆年間﹐江浦人。李廷元乾隆四十年﹐鎭江人﹐後入來安籍。張孝乾隆五十六年﹐江浦人。王文光嘉慶元年﹐上元人。廖永安嘉慶十二年﹐江浦人。拱得奎嘉慶二十一年﹐江浦人。

來安縣誌卷九安徽滁州來安縣知縣汜水劉廷槐重修

名宦志縣令教職簿尉

縣令

元杜居敬字簡卿﹐汴梁人﹐泰定二年任。興學校﹐崇教化﹐政尙仁惠﹐有古循良風。四年六月﹐飛蝗由泗達縣界﹐居敬齋沐致禱﹐蝗不入境﹐邑人立碑頌徳。嘉靖六年崇祀名宦。《明一統志》蔣居仁字安道﹐泰興人﹐至正六年任。精於吏治﹐民樂其政。凡學校﹑祠宇﹑橋梁﹑靡不營建。《明一統志》明

徐士祿﹐湖廣隨州舉人﹐永樂元年任。律已嚴正﹐勤以任事﹐慈以惠民。嘗修學校﹐有功。四年致仕去。邊寧﹐山西苛嵐州監生﹐景泰四年任。勤民敬神﹐禱雨多應。秩滿﹐民復保畱任﹐十二年始去。大理寺少卿廖莊爲撰《善績記》。嘉靖六年崇祀名宦。趙禮﹐直隸順義舉人﹐成化四年任。有才幹﹐勇於任事。創築土城﹐興修學校﹐攺作廨捨﹐建置廟宇。立集市以通貨物﹐修堤防以蓄以利﹐百廢俱興。調知淸河﹐民不忍其去。嘉靖六年崇祀名宦。楊仲倫﹐雲南太和進士﹐成化十四年任。作興學校﹐勸課農桑﹐士民感慕。孫鎰﹐直隸慶都監生﹐正徳十二年任。爲人朴簡﹐不事威儀﹐惡食蔽衣﹐惟盡心民事。見學宮傾圮﹐捐俸倡義﹐親操畚鍤以課工。其率眞勤苦若此﹐異夫盈稇載﹑修容衛以自侈大者。考滿﹐陟鄧州同知﹐歷平陽府通判。崇祀名宦。李時泰﹐柏鄕人。嘉靖三年以滁州判署縣事﹐嚴明勤敏。歲大祲﹐人相食。時泰極力賑濟﹐全活甚眾。周祚﹐字天寶﹐浙江山陰進士﹐嘉靖五年任。志向不羣﹐殫心職業。簡而不疏﹐寬而有制﹐無事紛更﹐政多修舉。暇日輒進諸生﹐教以爲文大旨﹐士風翕然丕變。徵拜兵科給事中。崇祀名宦。孟元吉﹐此直盧龍人﹐以滁州衛知事署縣事﹐勤敏有爲。鋪砌新街石路﹐民甚便之。王梅﹐浙江平湖進士﹐嘉靖十七年以滁州同知署縣事。嚴明靜愼。節里甲費﹐吏畏民懷。暇輒進諸生課業﹐講論不倦。舊志作萬曆十七年﹐今從《滁州誌／官職表》及《名宦傳》攺正。顧問﹐字子承﹐湖廣蘄州進士﹐嘉靖二十二年以禦史左遷。簡肅嚴明﹐盡釐宿獘。縣當滁州﹑六合間﹐往來驛使每迂道過縣境﹐民苦供應﹐多稱貸至鬻子女以償之。問嚴絕兩處夫馬﹐令仍從舊路直達。有由縣境者﹐鞭其送人。以是人多避來安﹐曰「毋犯顧禦史。」暇日親課諸生﹐啟迪不倦。值歲大饑﹐先發廩﹐平谷價﹐隨告急諸大吏﹐得三千餘金放賑﹐民賴以生。崇祀名宦。魏大用﹐字道行﹐號龍川﹐湖廣光化人﹐嘉靖三十四年任。性慈才敏﹐勤於聽斷﹐精於綜理。縣舊有土城不足守﹐倭寇時至﹐民多𦇤負遁去。大用創築磚城以防患﹐不數月城成﹐民得安堵。滁六驛使迂道來安﹐久爲民病。大用兩請命於上司﹐數年後路竟塞如議。又創修誌書﹐備載一切利病因革事宜。來邑有志自此始。升嚴州府通判。崇祀名宦。張四術﹐河南考城舉人﹐嘉靖四十一年任。端謹有爲﹐愛民如子。其於滁六迂道尢所軫念。前郡守趙﹑前令魏爲民申請﹐事格不行。四術力肩其事﹐歷稟江南北諸當路﹐僉報可﹐迂道遂塞﹐民始蘇息﹐至今賴之。崇祀名宦。劉正亨﹐字謙友﹐號雷山﹐江西新淦舉人﹐嘉靖四十五年任。廉明仁恕﹐鎭靜寬容。淸賦平徭﹐修倉儲谷。馬田﹑馬丁軍民混雜者﹐別之。廨宇橋梁年久圮敝者﹐葺之。興學肓才﹐士風振起。尢患洊潦破圩堰﹐民多流徙。申請發粟助工修築﹐徙者盡復業。嘗續修縣誌﹐於民生利病各系以論斷﹐皆名言也。攺建龍王廟﹐落成有雙龍見祠上﹐進士郝孔昭爲之記。歷任五年﹐詔加五品服俸﹐調贛楡縣﹐後授廣西河池州。久之﹐遷溫州府同知。入都過水口鎭。語父老曰「凡仕於河池地方者﹐多患癉癘﹐我獨無羔﹐豈非天乎﹖」邑人感泣﹐咸以未能再至爲恨。立祠祀之。林鵬飛﹐字希翰﹐號愼宇﹐福建漳浦進士﹐萬曆六年調任。威望稜稜﹐獎善罰惡。以作興人才爲已任。每月有育英會﹐餽給丰厚﹐評隲周詳。選文行優者爲蒙師﹐小學大學咸知奮勉。邑中惡少肆毒﹐悉廉﹐置之法。其健訟者多越江控訴﹐破人家產﹐尢重法懲之﹐邑賴以安。升南京大理寺評事。邑人立有生祠。鄭元輔﹐號孫泉﹐福建莆田舉人﹐萬曆十六年任。偉貌淸標﹐雄才卓識。值歲大饑﹐拮據﹐拯濟多所全活。修學宮﹐課士子﹐彬彬乎文翁之化焉。廉豪彊者治以法﹐刑淸政平﹐邑稱大治。適河決﹐淸河總河部使稔知其才﹐坐名請調。士民如失慈母﹐走臺使控畱不得﹐立祠祀之。冷起元﹐號連龍﹐四川丹稜人﹐萬曆二十年調任。仁心爲質﹐一意撫循而崇雅黜浮﹐一時士化於庠﹐民洽於野。故事所入會羨緡算諸贖鍰一切罷不問。聽斷得情﹐戚然有衷矜勿喜之意。歷五年以艱去。適構書院成﹐民設像其中祀之﹐額曰「連龍書院」。姚竑﹐號振華﹐山東館陶進士﹐萬曆二十六年以和州判署縣事。下車釐宿獘﹐蠹役姦胥悉抵於法﹐久訟立判﹐裏閈豪彊俱相率屏迹。後以南京刑部歷任淮安府﹐來民猶赴質於庭焉。周之冕﹐字端叔﹐江西新建選貢﹐萬曆四十三年任。補葺城郭﹐重新東璧樓。以邑志缺遺﹐偕邑紳悉心增訂﹐一邑文獻至今資爲依據焉。尹夢璧﹐字兆玉﹐號楚白﹐浙江歸安貢生。天啟元年任滁州判﹐公明愷悌﹐上游雅重之。檄署縣事﹐蘇郵困﹐淸逋獘﹐足邊需﹐釋冤抑﹐邑民悅服。性喜吟詠﹐暇則爲山水遊﹐題志甚富。袁翎﹐字子修﹐號鵬舉﹐湖廣平溪舉人﹐崇禎六年任。性慈操潔﹐剔獘興利﹐百姓稱便。時流寇躪江淮﹐勢盛迫。翎仗劍巡城﹐晝夜不懈。賊來發巨炮擊之﹐賊黨悉遁。十一年升任去。教職楊時﹐陜西汧陽舉人﹐天順二年任訓導。學有根柢﹐勤於訓課。嘉靖六年崇祀名宦。史慶﹐福建莆田舉人﹐成化五年任教諭。善於教導﹐多所成就。張澤﹐弘治四年任教諭。教法嚴正﹐徵典山東文衡。考滿﹐攺潮陽。「潮陽」下當有缺字。趙志﹐福建閩縣舉人﹐正徳十五年任教諭。師道尊嚴﹐取與不苟。徵典河南文衡﹐升國子監學錄﹐蘇州府通判。孫逵﹐北直吳橋人﹐嘉靖六年任教諭。純朴簡約﹐日課諸生﹐不問他務。升四川夔州府教授。王子聰﹐字汝達﹐福建閩縣舉人。嘉靖十七年任教諭。直率簡靜﹐嗜學不倦﹐爲文不屬艸﹐日與諸生講解。徵典湖廣文衡﹐升於潛知縣。吳毓嘉﹐福建長汀貢生﹐嘉靖十七年任訓導。初以孝行旌表。至任﹐自甘淸苦﹐捐俸以獎士民之有行誼者。約令舉行朱子家禮﹐力禁喪葬鼓樂浮屠﹐一時風俗丕變。置文廟祭器﹐禮制大備。升江西湖口教諭﹐士民爲刻去思碑。崇祀名宦。陳宗嶽﹐浙江上虞人。夙有文名﹐貢應廷式第一。嘉靖二十七年任訓導。性剛正﹐日與諸生講學﹐以士品﹑士气迪人。卒於官。崇祀名宦。王如鼎﹐江西太和歲貢﹐萬曆五年任教諭。老成持重﹐允爲士人模範。袁世南號湘岑﹐廣西全州舉人﹐萬曆五年署訓導。丰姿秀偉﹐才具開明﹐訓士以行誼爲本。見潛修之士則藹然親之﹐有稍踰檢柙者輒正言不少諱。嘗作《進修軒記》。升敍州府同知。錢應元﹐號尼峯﹐六合歲貢﹐萬曆十四年任教諭。倜儻有气節﹐於上官絕無阿徇。會王令世雍虐及士類﹐欲應元附己。不從﹐令啣之﹐誣揭於直指使。將行﹐戒飭。應元曰「頭可斷﹐義不可辱。」直指爲之霽顏。諸當路知其冤﹐因摘王令穢狀﹐而應元亦去官。崇祀名宦。徐士吉﹐繁昌歲貢﹐萬曆十六年任教諭。衝襟雅度﹐士就之如坐春風中。升和州學正﹐蘇州府教授。袁士仲﹐華亭歲貢﹐萬曆三十三年任教諭。行端識朗﹐人與坐談﹐賢否畢照。自以幼失怙﹐每加意孤寒之士。去任後學人談及﹐猶有潛然淚下者。吳建節﹐號紹岡﹐休寧舉人﹐萬曆三十六年署教諭。磊落不羣﹐以師道自重。謁上官時﹐絕不爲世俗諂諛態﹐有古淳儒風。捐俸闢「儒學」﹑「道義」二門﹐議建文筆峯未果﹐升翰林院待詔。簿尉宋

孫杭﹐字和叔﹐歙州黟縣人。少勤學﹐寄食浮屠山中﹐借書誦讀﹐遂博極天下之書。天聖五年﹐以同學究出身補來安縣主簿。再舉進士甲科﹐遷大理寺丞。移知潯州﹐擢監察禦使裏行﹐除廣西轉運使。儂智髙反﹐抗出兵二千助討﹐轉芻米餉軍。治城塹﹐修器械﹐屬州多完。賊滅﹐以功遷尙書司封員外郎﹐卒於官。依《王荊公文集》孫君墓碑補。明

張鎧﹐山東徳平監生﹐成化十九年任主簿。修理學捨﹐署備祭器﹐亦有功學校者。馬一麟﹐浙江余姚人﹐萬曆十六年任典史。時值王令去任後﹐易虐以仁。申請淸火耗﹑禁樣鹽﹑除鋪陳﹑省夫馬等九事﹐侃侃論列﹐當道稱善允行。一麟奉法矢公﹐絕無染指苞苴事﹐在掾史中誠罕覯也。國朝縣令湯九圍﹐奉天人一作任丘人﹐順治八年任。邑故凋敝﹐田畝多鬻於省州衿戶﹐土著存者十裁二三﹐裏役大爲民害。九圍定爲「官收官解法」﹐積困以蘇。修書院﹐捐置膏火田﹐創建社學。後升巴州知州。周家柱﹐字子肩﹐遼東蔭生﹐康熙十五年任。廉靜明斷﹐吏不敢爲姦。邑罹旱蝗﹐齋宿步禱﹐力請賑蠲。次年遺蝻復生﹐請上憲飭有蝗郡縣協力捕滅﹐歲乃大稔。又捐俸繕城堞﹐工不病民。歷任五年﹐擢守賓州。喬嵩﹐北直大興人﹐康熙二十年由例監任縣事。教民盡力耕種﹐修築塘堰以備旱潦。又仿古常平﹑義社﹐實力舉行貯倉備賑﹐皆仁人之政也。馬云衢﹐字扶九﹐奉天鑲藍旗人﹐康熙三十九年任。以教養爲己責。修衙署而民不擾。江寧將軍某擬獵石固山﹐邑民驚懼。云衢以重賄止之而民以安。嘗欲引龍尾壩水使環學宮﹐尋以調任宣城﹐事遂寢。歷升廣東糧道。張晉﹐字康侯﹐號別峯﹐北直安肅人﹐康熙癸未進士﹐五十年任。淸愼勤敏﹐捕蝗有法。嘗捐谷三百石重建訓導署﹐得免僦居之苦。以行取升戶部主事。祁文翰﹐字北溟﹐山西壽陽人﹐康熙癸巳進士﹐五十七年任。下車正值早虐﹐卽齋宿步禱﹐隨申詳上憲﹐力請蠲賑﹐民賴以濟。設義學﹐捐俸延師﹐寒素就學者眾。以艱去﹐後補江陰令。張聖淸﹐奉天人﹐寧國府判﹐委攝縣事。興利剔獘﹐愛民重學。去之日﹐垂泣送者千餘人。歷升登州府知府。王作舟﹐字一如﹐以全椒令委署縣事﹐愛民若子。公餘卽集諸生於明倫堂﹐講書課文﹐終日不倦。楊大勛﹐字彤一﹐山東歷城貢生﹐以虹縣令委署縣事﹐後歷任劇縣﹐舉卓異。雍正十年升滁州知州。﹤考正﹥此傳不記政績。伍斯瑸﹐字非石﹐江西新建人﹐康熙甲午五經中試﹐雍正八年任縣事。每奉委鄰縣查辦事件﹐訊鞫疑獄﹐綽有能聲。時邑志久未修﹐與教諭項世榮開局纂輯﹐較前志加詳焉。調任銅陵。孔傳橿﹐字麗九﹐山東曲阜人﹐至聖裔。雍正五年舉孝廉方正﹐十三年由廣徳州判題署縣事。慈惠愛民﹐實心任事。黌序典禮未備﹐乃仿闕裏儀制樂舞﹐教多士肆習之。每春秋丁祭﹐禮儀嫻熟﹐彬彬如也。移知五河。劉瓚﹐號柳湄﹐直隸安肅進士﹐乾隆十二年任。淸正嚴明﹐用刑克當。十五年創立建陽書院﹐增置膏火田。十六年小饑﹐詳請濬新河﹐以工代賑﹐士民感之。李文勛﹐湖廣石首諸生﹐舉孝廉方正﹐乾隆十九年任。儀容修偉﹐蒞任十年﹐修畢校﹐重師儒﹐平獄訟。嘗自匾其堂曰「無執己意」。邑城久圮﹐詳請重建﹐兪年工始竣﹐雉堞一新﹐至今資爲保障。升池州府同知。值邑偏災﹐猶以任來久﹐請監賑焉。韓夢周﹐字公復﹐號理堂﹐山東濰縣人﹐乾隆丁丑進士﹐三十一年任。未下車﹐訪衙蠹及無賴子﹐籍記姓名﹐遇事盡法懲治﹐獄訟爲之一淸。在任五年﹐實惠及民﹐民愛樂之。乾隆三十三年旱饑﹐具狀報災﹐月餘間累十啟。得請後悉心經理﹐窮黎略無菜色。嘗周曆四鄕﹐謂邑境北繞羣山﹐南多圩田﹐勸民依山種簸籮樹﹐並募沂兗工人教之蠶織。又議開浦口黑水河﹐俾邑南諸水直達大江﹐圩田不受雨潦災。其地理丈尺工程著有圖記。其教土地﹐勉以響道而切戒以妾婦求利達之行。政稍暇﹐引小民講鄕約﹐如家人父子語。凡及家庭孝友倫紀之故﹐感惻流涕﹐聽者亦多流涕。三十五年庚寅恩科﹐夢周爲同考官﹐卸任入闈。忽淮南北諸郡蝗大起﹐分巡道某按勘至縣北鄕﹐問來安令爲誰﹐或仍以夢周對﹐竟以捕蝗不力罷職。去官之日﹐士民送者雨泣﹐煢獨者號於野﹐香煙百里不絕。夢周學宗濂洛﹐罷官後授徒淮揚間。晚居濰之程符山﹐遠近之土往從之﹐稱理堂光生。嘉慶三年卒於家。著有《易》《春秋》《大學》《中庸》注解﹑《詩古文制義》行世。鐘希賢﹐廣東海丰舉人﹐嘉慶三年任。淸愼精勤﹐事無巨細﹐皆悉心籌度﹐曲盡人情﹐人不敢幹以私﹐亦不敢嘗以巧。接物極和平而無小惠﹐鞫獄極明察而無峻刑。嘗修文廟﹐立同善堂﹐葺養濟院﹐百廢俱舉。八年之間﹐境內晏如也。謝病歸﹐餞席盈郊﹐猶以魁閣未峻事囑邑紳焉。教職金本仁﹐長洲人﹐康熙甲午副榜﹐雍正四年任教諭。敏於文翰﹐兼有吏才。屢奉檄淸查鄰縣糧欠﹐賢勞懋著。卒於官。項世榮﹐字春卿﹐昭文人﹐康熙乙酉副榜﹐雍正九年任教諭。知縣伍斯瑸修志﹐委以主稿﹐立《修志公約》六條﹐大指以公筆削核名實爲要。然以急於成書﹐不盡出世榮手﹐間有舛誤。論文遵先正﹐評閱不倦。乾隆十二年卒於官。孫良忠﹐號鵝溪﹐桐城人﹐乾隆癸酉拔貢﹐二十年任訓導。夙擅文名﹐書法入松雪﹑香光之室。知縣李文勛延主建陽書院講席﹐成就甚眾。翰墨手迹至今人珍藏之。馬文瑋字瑩齋﹐亳州人﹐乾隆乙酉舉人﹐四十七年任訓導。性介直﹐每朔望後一日集諸生講四子書於日新齋。暇則習艸書﹐宗右軍十七帖。四十九年倡議修魁閣﹑忠義節孝祠。五十年大饑﹐奉檄查縣北鄕饑戶﹐乘款段馬﹐行崎嶇山谷間﹐無輿從費。因賑給數多拂當事意﹐撤回。文瑋曰「吾卽不作教官﹐決不忍減饑口以飽污吏之欲。」五十五年卒於官。朱滋年﹐字潤木﹐當塗人﹐乾隆乙酉拔貢﹐嘉慶五年任教諭。早歲卽以詩名世﹐蒞任後年已六十餘﹐猶終日坐羣書中﹐敲詩削稿﹐力追古人。或中夜得句﹐索燭成篇﹐故多苦心孤詣之作。著有《樹堂詩抄》若干捲﹐選《苔岑集》若干捲。楊云煜﹐字賡伯﹐鎭洋人。夙負文望﹐與同裏李錫恭兄弟相頡頏。嘉慶十年任訓導。教士具有法度﹐每課文必自作一篇﹐爲諸生程式。又嘗擬《續來安志》稿﹐與嚴鐘銘﹑徐侃﹑歐陽泉﹑淩春華﹑景岱裒集遺聞﹐得百數十條﹐備冊送縣。未幾謝病去。典史李純﹐廣東嘉應人﹐乾隆二十二年任典史。恪恭守職﹐巡鹽輯盜﹐俱無玩誤。憫獄中重囚﹐嚴寒酷署尢加意焉。

來安縣誌卷十安徽滁州來安縣知縣汜水劉廷槐重修

選舉制表薦辟科目武職仕籍封贈土職

薦辟

明洪武十七年朱朝士舉人才﹐有傳。洪武朱彥徳舉人才﹐朝士弟﹐慶陽府通判。洪武徐天驥舉明經﹐有傳。國朝道光元年馬錦云舉孝廉方正

科目

進士按宋白顏暉作苟與齡傳﹐謂其子侄多以儒學貢名禮部﹐中科舉﹐而舊志失載﹐則唐宋以來邑進士湮沒失傳者蓋多矣。宋

趙察特奏名﹐永福縣丞﹐祀鄕賢﹐有傳。案宋制﹐應貢舉者秋取解﹐冬集禮部﹐春考試﹐列名放榜於尙書省﹐謂之正奏名。其有貢於鄕而屢絀於禮部﹐或廷試所不錄者﹐積前後舉數﹐參其年而差等之。遇親策士﹐則別籍其名以奏﹐徑許附試﹐謂之特奏名﹐與進士及諸科等﹐故亦謂之恩科。察以特奏名釋褐﹐卽宜列入科目。舊志列於薦辟﹐於例未符。今據《宋史／選舉志》攺正。趙汝翼察子﹐上捨中第通仕郎﹐六合主簿﹐升州學教授。元

無考。明

成化十四年戊戌科進士張綱曾彥榜﹐有傳。弘治十八年乙丑科進士常道顧鼎臣榜﹐有傳。正徳三年戊辰科進士張楠呂柟榜﹐綱子﹐有傳。嘉靖二年癸未科進士陳情姚淶榜﹐任大理寺評事﹐攺監察禦史﹐升四川按察司副使。嘉靖三十二年癸丑科進士王可立陳謹榜﹐有傳。嘉靖四十四年乙丑科進士陳琦範應期榜﹐任大理寺評事。隆慶五年辛未科進士石應嶽張元忭榜﹐授翰林院庶吉士﹐官至戶部侍郎﹐有傳。隆慶五年辛未科進士郝孔昭同榜﹐有傳。萬曆十四年丙戌科進士王嘉賓唐文獻榜﹐有傳。天啟二年壬戌科進士夏大儒文震孟榜國朝嘉慶六年辛酉科進士武韻靑顧臯榜﹐有傳。嘉慶十三年戊辰科進士戴宗沅吳信中榜﹐授翰林院庶吉士﹐現任直隸布政使。嘉慶二十五年庚辰科進士歐陽泉陳繼昌榜道光十五年乙未科進士武淩雲劉繹榜舉人舊志舉人﹐宋趙汝翼﹐元無考。按宋無舉人之名﹐其未成進士﹐未釋褐﹐無出身。不若明之鄕試﹐中式卽謂之舉人也。《通誌》﹕「宋法三年一貢舉﹐秋取解﹐冬集禮部﹐春考試。」當時集試者通謂之舉人。至明洪武年定科舉法﹐以鄕試及格者爲舉人﹐並得銓選﹐舉人乃有專名。舊志以趙汝翼旣成進士﹐當由舉人﹐其誤甚矣。終宋朝一百有四舉﹐縣之人士應鄕舉者豈翳無人﹖以不成進士﹐例亦別無舉人﹐故從略﹐則趙汝翼不當列爲舉人可知矣。明

洪武三年庚戌詔﹐各省是秋八月開科鄕試﹐明年春二月會試﹐解額率五百人﹐會試共取百人。十七年定制三年一開科﹐以子﹑午﹑卯﹑酉年八月鄕試﹐中試謂之舉人。辰﹑戌﹑丑﹑未年二月禮部會試﹐中式後應廷式﹐不復黜落﹐謂之進士。其會試中備榜者謂之副榜﹐送吏部授學正﹑訓導。下第者送國子監﹐肄業有限期﹐撥送諸司曆事。吏部選籍聽其再會試。累科不第授仕。洪武二十三年庚午科舉人裴俊偃師訓導﹐仕至交趾知州。永樂三年乙酉科舉人朱紱有傳永樂三年乙酉科舉人薛永寧永樂九年辛卯科舉人武俊歷任直隸獲鹿﹐湖廣竹山﹑當陽﹐河南舞陽﹑鞏縣教諭。永樂九年辛卯科舉人邵顯直隸饒陽教諭永樂十二年甲午科舉人張矩宣徳元年丙午科舉人彭芳成化四年戊子科舉人羅繹雲南馬龍州同知成化十年甲午科舉人張綱見進士成化十年甲午科舉人張壽順天中式第四名﹐東昌府通判。成化十六年庚子科舉人朱華紱孫﹐順天中式﹐有傳。弘治二年乙酉科舉人王安。弘治五年壬子科舉人孫繹袁州府同知弘治十七年甲子科舉人常道見進士正徳二年丁卯科舉人張楠見進士正徳八年癸酉科舉人陳情河南中式﹐見進士。正徳十四年己卯科舉人周伯孝有傳按《周志／選舉表》《滁州誌／選舉表》皆無周伯孝名﹐惟《伯孝傳》稱爲正徳乙卯舉人。又考舊志所載楊諫《重修學宮記》有云「周生伯孝﹑孫生世祿隨以鶚薦應。」則伯孝確系舉人。《伍志》增入﹐今仍之。嘉靖元年壬午科舉人孫世祿繹子嘉靖十六年丁酉科舉人宋璘有傳嘉靖十六年丁酉科舉人武鉞有傳嘉靖十九年庚子科舉人陳琦河南中式﹐見進士。嘉靖二十五年丙午科舉人王可立安孫﹐見進士。嘉靖二十八年乙酉科舉人陳璐情子﹐河南中式﹐廣南府知府。嘉靖三十年壬子科舉人陳銓河南中式﹐平定州知州。嘉靖四十年辛酉科舉人郝孔昭見進士嘉靖四十三年甲子科舉人宋行可璘子﹐有傳。隆慶四年庚午科舉人石應嶽福建中式﹐見進士。萬曆七年己卯科舉人王嘉賓見進士萬曆三十七年己酉科舉人王化振嘉賓侄﹐有傳。萬曆四十六年戊午科舉人馮師京有傳天啟元年辛酉科舉人夏大儒見進士國朝乾隆九年甲子科舉人張亦栻有傳乾隆十八年癸酉科舉人章彲有傳乾隆二十一年丙子科舉人武家彥乾隆三十三年戊子科舉人周景福有傳乾隆三十六年辛卯科舉人張大中丹徒教諭乾隆四十二年丁酉科舉人戴沛霖有傳乾隆四十八年癸卯科舉人姚世芹有傳乾隆五十三年戊申科舉人嚴鐘銘有傳乾隆五十七年壬子科舉人朱樹基有傳乾隆五十七年壬子科舉人張夢鯨乾隆六十年乙卯科舉人武韻靑見進士嘉慶三年戊午科舉人武孝欽韻靑兄﹐有傳。嘉慶五年庚申科舉人戴宗沅沛霖子﹐見進士。嘉慶五年庚申科舉人賀彜鼎潁上訓導嘉慶十三年戊辰科舉人歐陽泉見進士道光八年戊子科舉人武淩雲見進士道光十四年甲午科舉人王杲咸豐元年辛亥科舉人章先甲見進士咸豐元年辛亥科舉人朱錫鈞。咸豐二年壬子科舉人餘慶年。副貢明制﹐會試備榜爲副榜。後各省鄕試亦有副榜﹐然仍歸本學補廩﹐俟歲貢。天啟元年辛酉﹐部議由國子生中副榜者準作貢。崇禎十二年己卯詔﹐是科副榜一律準貢。淸順治十一年甲午後﹐準以大省副榜十二名前者肄業太學﹐爲副貢。康熙二年停中副榜﹐十一年復中副榜﹐準作貢生﹐永爲例。明

萬曆科副貢馮師京見本傳﹐科分無考。天啟科副貢王紀振化振弟。按紀振天啟癸亥歲貢﹐舊志列天啟年副榜﹐不標某科。《州誌》作天啟辛酉恩貢﹐中崇禎庚午副榜。二志不同﹐未詳孰是。天啟科副貢李多壽有傳。舊志作崇禎丁卯副榜﹐《州誌》同。崇禎年無丁卯﹐乃天啟七年也。傳又云天啟甲子副榜。考多壽爲崇禎壬午歲貢﹐疑是天啟甲子由副榜補廩﹐至崇禎壬午始出貢耳。國朝順治丙戌﹑戊子科副貢王威振兩中副榜﹐有傳。嘉慶戊午科副貢張之淦元楷子嘉慶甲子科副貢賀大昂道光壬午科副貢程之咸拔貢明弘治中﹐南京祭酒章懋言「歲貢挨次﹐多衰廢者。乞令提學行選貢之法﹐不分廩﹑增﹑附﹐生員學優年富者通行考選。」卽今之拔貢也。國朝選拔廷試一等﹐內用七品京職﹐外用知縣﹐不錄者準其就職選用。優貢國初順治八年﹑十一年﹐飭學政選取文行兼優生員赴監肄業。康熙十年七月﹐祭酒查祿疏請援照順治年舊制﹐選文行兼優生員入太學﹐經部議準通行。是爲優貢之始。明

萬曆庚辰科選貢王尙文有傳萬曆壬辰科選貢常自修有傳萬曆丙申科選貢周幹有傳天啟丙寅科選貢髙應兆有傳國朝順治甲午科選貢張炅舊志注「恩選」二字﹐《通誌》作選貢﹐今從《通誌》。順治辛丑科選貢張映臺有傳雍正癸卯科拔貢李人元有傳。雍正七年例﹐六年一選拔。雍正己酉科拔貢李旭元雍正乙卯科拔貢張鸑湖南永興縣知縣乾隆辛酉科拔貢馮仙乾隆六年例﹐十二年一選拔。乾隆癸酉科拔貢武家彥見舉人乾隆乙酉科拔貢張明錦有傳乾隆丁酉科拔貢徐侃有傳乾隆己酉科拔貢戴宗沅見進士﹐沛霖子。嘉慶辛酉科拔貢歐陽泉見進士嘉慶癸酉科拔貢張惇。道光乙酉科拔貢戴宗洛沛霖子道光丁酉科拔貢武傳習道光庚子科優貢武友怡道光己酉科拔貢孫玉堂恩貢﹑歲貢《明史／選舉志》﹕「洪武初令府﹑州﹑縣學歲貢生員各一人。二十一年戊辰令府學一年﹑州學二年﹑縣學三年貢一人。二十五年壬申令府學歲二人﹐州學二歲三人﹐縣學歲一人。」始亦考選﹐後但取食廩年深者充之。終明之世﹐增減不一。恩貢者﹐圍家有慶典﹐以當貢者充之﹐而其次卽爲歲貢。明

洪武乙丑羅敏丁卯樊厚戊辰諭義河南都司斷事己巳張益山西陽曲知縣庚午裴俊見舉人癸酉史渙乙亥花本四川成都府推官丙子米祈直隸廣平府通判丁丑張林戊寅徐榮永樂癸未程燮山東徳州判乙酉宋治丙戌張輝丁亥羅惠河南郟縣知縣戊子柏英己丑趙達庚寅陸志辛卯秦禮甲午魯琛山東蒙陰知縣己亥蔡宜山西忻州吏目己亥張禮山東靑州府經歷辛丑趙循癸卯陳謙廣西奉議州判宣徳丙午王炎丁未繆通辛亥王端壬子陳鑑壬子曹亨河南襄城主簿正統戊午蔡傑庚申王政四川崇慶知州壬戌李麟直隸保定府經歷甲子米升乙丑郝中山西襄垣教諭丁卯常安歷任海寧﹑大冶知縣己巳洪通由經歷升武定州州判己巳許正由經歷升陜西同州同知景泰庚午羅慶直隸廣平府檢校癸酉劉端援例冠帶養親癸酉蔡景浙江金華府檢校甲戌朱淳天順丁丑朱達河南陜州判戊寅薛嵩河南衛輝府推官戊寅馮佑江西丰城主簿壬午花煦四川綦江知縣壬午彭琦直隸密雲知縣壬午張琥四川合江知縣甲申王政成化丙戌張壽見舉人戊子蔡能庚寅戚通壬辰朱華見舉人甲午張綱見進士丙申張聰浙江平陽主簿戊戌馮勤浙江海鹽縣丞庚子陶寧浙江平陽主簿壬寅劉瑄甲辰孫慶湖廣長沙主簿丙午常泰以子道貴﹐贈右僉都禦史。丙午劉復山東陵縣訓導﹐升典寶教諭。弘治庚戌趙瑛山東威海衛經歷壬子花時浙江仙居縣丞癸丑張鏞涿鹿中衛經歷丙辰林洪山東東阿訓導戊午洪瓚山東肥城知縣己未張琇湖廣辰溪知縣庚申王孟良辛酉王定浙江松陽主簿壬戌阮英福建福州府經歷甲子周岐正徳丙寅李輔山東曹州學正戊辰王鳴鳳浙江孝丰訓導﹐升浦江教諭。己巳趙佐會昌訓導﹐補龍川宣撫司。今按﹕「司」字下當有闕文。辛未常全癸酉周奭浙江崇徳縣丞丙子張恕河南眞陽訓導戊寅洪旼山東金鄕訓導﹐河南魯山教諭。庚辰張鏡辛巳張瓚壽子﹐河南汜水知縣。嘉靖壬午宥寶山西襄垣主簿癸未武功有傳甲申倪燦河南西華訓導﹐山東諸城教諭。丙戌劉俸山東臨邑訓導戊子嚴密義烏訓導﹐升河內教諭。己丑呂祥河南光州訓導辛卯湯銘武寧訓導﹐升黃縣教諭。癸巳郝世彥山東定陶知縣甲午秦漢湖廣益陽訓導乙未孫經慶子﹐山東淸平訓導。丁酉張徳輝有傳丁酉張文秀福建閩縣訓導﹐升山東魯王府教授。庚子孫世爵江西南丰訓導辛丑徐彥華山東安丘縣丞壬寅彭祿直隸行唐縣丞﹐升萬全都司斷事。癸卯陳爵河南汜水縣丞乙巳張衷有傳丁未武戩功子﹐崇義訓導﹐升直隸衡水教諭。己酉常悌山東沂州判辛亥郝世奇金華府訓導癸丑趙迪益都訓導乙卯張濤山東東阿訓導丁巳武戢功子丁巳朱詔浙江嚴州府訓導己未常恂遂平訓導辛酉王官廬陵訓導﹐升寧都教諭。癸亥張髙有傳癸亥馮體恆有傳隆慶戊辰張國翼有傳戊辰張文顯河間訓導﹐興濟教諭﹐交河知縣。庚午王評浙江烏程訓導壬申常自新髙唐訓導﹐升平鄕知縣。萬曆癸酉洪炎乙亥張詡有傳丙子常恬定遠訓導戊寅湯杞六合訓導﹐升河南滎陽教諭。壬午武順先鉞子﹐上虞訓導。甲申武成先淮安鹽城訓導丙戌陳爾疇爵子戊子王之藎有傳庚寅夏維藩有傳。按嚴鐘銘《志稿》﹐維藩曾官望江訓導。查維藩傳漏載﹐附記於此。甲午張四維碭山訓導戊戌朱萬春詔子﹐有傳。庚子洪化霍丘訓導﹐升虹縣教諭。庚子張燕翼髙子﹐由王官籍充靑州府貢﹐歷任嘉祥訓導﹐河南臨潁教諭﹐太平府教授。壬寅張光祖東平州訓導癸卯張文曄恩貢甲辰夏維城有傳丙午張四知太平縣訓導﹐升襄陽府教授。戊申張云翼臨淮訓導庚戌張鴻翼涇縣訓導壬子夏萱儀眞訓導甲寅武修文順先子丙辰王宏慶尙文子戊午常虛中庚申王宏庇舒城訓導天啟辛酉夏大儒見進士壬戌張廷獻安慶訓導癸亥王紀振見副貢甲子周士彥崇禎戊辰王宏庥尙文子戊辰孫支灝恩貢庚午常秉衡壬申張應辰有傳壬申陳聞師甲戌趙良輔巢縣訓導乙亥張恂恩貢丙子武傳文淮安府教授戊寅宋之文行可子庚辰洪文星壬午李多壽見副貢甲申賀朝官有傳甲申張一鳳甲申張開之國朝順治丙戌張啟明恩貢﹐碭山訓導。丙戌嚴治徵松江訓導﹐署水利同知。戊子張相唐四知子戊子武韜有傳庚寅王兆元宏庥子﹐蘇州訓導﹐升宜興教諭。庚寅王兆鼎宏庥子﹐黟縣教諭。壬辰武藎恩貢﹐有傳。壬辰李成瑛有傳甲午蔡之葵恩貢甲午張拱房歷任嘉善﹑祁門訓導。丙申鄭維淸丁酉陳弼明己亥王應行辛丑張全治康熙康熙二年停貢﹐九年題準復行考貢。庚戌王應瑞壬子景星五河訓導甲寅趙開志有傳丙辰洪文旦丙辰程文徳戊午朱文望庚申夏鳴鳳壬戌張綿祚甲子李成瓊有傳丙寅武繩康熙二十五年以後﹐題準歲貢生不赴朝考﹐由學政考貢﹐永爲例丙寅武遴炎戊辰宋桂籍庚午夏禹煦壬申朱璜著有《小學銓釋》甲戌孫象鼎丙子武森丁丑徐時盛有傳戊寅張璆庚辰蔡之璉壬午歐陽來甲申王巖芳丙戌葉永春戊子武云恩貢戊子郝駢庚寅周維京壬辰武繡甲午武昺丙申夏宗舜戊戌嚴濤庚子孫超壬寅程鼎中恩貢﹐文徳子。壬寅朱暄文望子雍正甲辰趙珍有傳丙午嚴惺戊申張珩庚戌程駿鼎中子壬子武翔彲有傳甲寅嚴越乾隆丙辰張瑀恩貢丙辰周易戊午夏潤庚申賀天民壬戌王沛鄕飲大賓甲子周備丙寅賀芝戊辰武錫蕃己巳武家駒恩貢庚午周克讓壬申馮佐恩貢﹐有傳。壬申李淳癸酉侯文郁乙亥韓筠丁丑王松沛子己卯張元楷有傳壬午賀植用恩貢壬午周家相有傳甲申王家棟乙酉孫克中有傳戊子陳景玉庚寅賀塤壬辰張對颺恩貢壬辰任之灼甲午王吉士丙申王達士六安州訓導戊戌王永淸庚子朱寅恩貢庚子章宗恕壬寅許守中甲辰余鏊有傳丙午李錫賢恩貢﹐有傳丙午孫承昕戊申孫嗣俊庚戌陳士雙恩貢庚戌程兆聯壬子周沛霖甲寅甄鑾乙卯武錫綬恩貢﹐家駒子。嘉慶丙辰侯炳蔚有傳戊午張宗球庚申周官恩貢庚申王仁靄壬戌張明鈺甲子嚴昆璧丙寅武大誥戊辰余濱鏊子庚午餘澤恩貢﹐鏊子。庚午趙作鳳壬申曹文炳甲戌戴宗矩沛霖子丙子任冠云戊寅淩春華己卯甄芝繡恩貢庚辰周師頤恩貢庚辰周銘鼎道光壬午戴宗漢恩貢﹐沛霖子。壬午張寶鼎明鈺子甲申余家炳丙戌任燔戊子程蔚華庚寅余庚壬辰任廷鉞甲午餘滋乙未陳暄恩貢丙申王桐戊戌賀彜銘庚子林鈺辛丑余傑恩貢壬寅嚴尙廉甲辰余燮乙巳洪範恩貢丙午馮舜舉戊申趙夔云庚戌武佩文武進士明無國朝順治十二年乙未科武進士周球有傳順治十二年乙未科武進士嚴治元有傳康熙四十八年己丑科武進士周賡南球孫﹐官侍衛。武舉明

萬曆武舉蔣秉鉞由文癢生中三科武舉﹐任通州狼山衛把總。按明制﹐三科中式乃選把總。崇禎十二年己卯科武舉孫支渼獲港守備崇禎十二年己卯科武舉郝飛國朝順治五年戊子科武舉武之孚順治十一年甲午科武舉周球見進士順治十一年甲午科武舉嚴治元見進士順治十四年丁酉科武舉王鉞順治十七年庚子科武舉嚴國輔康熙十一年壬子科武舉呂全斌康熙十七年戊午科武舉歐陽重康熙二十三年甲子科武舉賀宣彥有傳康熙二十三年甲子科武舉趙吉武有傳康熙二十三年甲子科武舉李蔚康熙二十六年丁卯科武舉王箴鉞弟康熙二十九年庚午科武舉李英蔚弟康熙四十七戊子科武舉周庚南球孫﹐見進士。康熙五十六年丁酉科武舉李肇興英子雍正十年壬子科武舉張鷟歷任山東東昌衛﹑江蘇長淮衛千總。乾隆二十七年壬午科武舉王士傑有傳乾隆三十年乙酉科武舉周家賓乾隆三十年乙酉科武舉章枟乾隆三十三年戊子科武舉章一貞乾隆五十一年丙午科武舉朱鳴玉乾隆五十七年壬子科武舉賀萬年有傳乾隆六十年乙卯科武舉周模嘉慶十五年庚午科武舉李淸標道光十九己亥科武舉葉其蓁道光二十三年癸卯科武舉周捷道光二十四年甲辰科武舉周卿云武副榜按淸初武闈﹐鄕試正榜外另有武副榜﹐取中後並無用途﹐非若文副榜作副貢也。各縣誌例不載。玆仍舊志存之。國朝順治五年戊子嚴治中順治八年辛卯嚴治淳武職明

洪武吳義有傳。下俱從龍有功垂蔭者。吳純亮從弟﹐仁至湖廣都司。吳亮義子﹐有傳。吳綬亮子﹐有傳。吳經亮子馮貴春兄﹐有傳。馮春借弟貴﹐職百戶﹐升龍虎衛千戶。張聰任義勇左衛指揮僉事賀龍懷慶指揮僉事張義任彰徳衛左所千戶馮宣任南京鎭南衛指揮僉事張能任武城後衛中所百戶馮旺任神武中衛右所百戶劉剛任武功中衛左所百戶李恭任鷹揚衛右所百戶朱政任荊州中衛指揮使事劉通任濟要衛指揮僉事曹實任貴州貴陽衛指揮張斌任廣東碣石衛指揮僉事陳玘任兆州衛指揮僉事鄭福任處州衛指揮僉事柏山任蔚州衛指揮僉事胡福任福建鎭東衛指揮使陳失名﹐任河南河衛指揮僉事徐林任茂山衛左所正千戶蘇斌任萬全左衛前所副千戶張英任臨洮衛左所副千戶韓義任永平衛中所副千戶徐原任滁州衛中所副千戶張林任興武衛左所正千戶李名任雲南大理衛副千戶陳聚任四川松潘衛中所千戶徐諒任保定衛右所千戶杜榮任茶陵衛右所千戶吳宣任永平衛后民正千戶樊慶任興州左屯衛后所正千戶賈英任萬全左衛左所正千戶夏成任通州衛后所正千戶陳英任永平衛中所正千戶張灝任廣寧左屯衛左所千戶柏興任畱守衛后所百戶朱俊任福建建寧左衛左所撫鎭蔡成任雲南湳滄衛后所正千戶黃貴任蓋州衛左所百戶胡政兒任大同前衛中所百戶朱貴任大同前衛中所百戶倪升任遼東廣寧左屯衛前所百戶李宣任茂山衛后所百戶董宣任西潞州衛中所百戶張璽任貴州興隆衛前所百戶王信任平壩衛百戶朱勝任永寧後衛后所副千戶湯智任廣平中屯衛前所千戶曹榮任寧恙衛鎭撫保眞任安東衛右所百戶郭善任滁州衛中所百戶張良臣任滁州衛中所百戶張淸任廣寧前屯衛鎭撫朱海任海寧衛右所百戶夏禮任荊州衛右所百戶葉貴任榮州左屯衛右所百戶王頂任昌國衛爵溪千戶所百戶張茂任西安右護衛左所百戶王狗兒任永平衛中所百戶戴榮任定遼前衛前所百戶徐賢任定遼中衛右所百戶史榮任泗州衛后所百戶譚富任太原左護衛后所百戶路通任長淮衛左所百戶馮福貴子﹐襲職授萬戶。謝敬任羽林左衛中所副千戶謝興任南京羽林左衛中所百戶馮興春子﹐襲職授千戶。吳福永樂時任永平衛后所正千戶﹐卽吳宣祖也。舊志失載﹐今據嚴鐘銘《志稿》補。景泰賀廣龍五世孫﹐襲指揮僉事職。萬曆朱文森任江西撫標都司國朝順治葉思敬庠生。前明由守備升神機營參將﹐入國朝授常州參將﹐有傳。周適球兄﹐以卻賊功任城守把總。康熙賴斌隨楊學臯自閩投誠﹐授副將。後敍功加都督僉事﹐給總兵箚。九年奉文安插。李奕隨楊學臯自閩投誠﹐授參戎。後實授副總兵。九年奉文安插。楊沂上隨楊學臯自閩投誠﹐授都督僉事。後以功授總兵﹐官都督同知職﹐五年安插。周維垣球同宗﹐庠生﹐隨球效力行間﹐箚授都司職。陳衝漢隨總兵楊嘉瑞廈門剿寇﹐議敍給副將箚﹐補福建泉州府遊擊﹐調南澳鎭中軍。周金球子﹐隨父效力行間﹐任信丰縣守備。周彬球子﹐隨父效力行間﹐於保守孤城等事﹐按內授都司僉事。雍正周紹烈金孫﹐有傳。乾隆王寅士傑子﹐任鹽城千總。仕籍凡不由科目入仕途者俱列此門。只捐虛銜﹐未經得有實缺者不載。明

永樂曹亨任主簿賀敍任南京主事李成貴天長主簿李春太僕寺丞髙旼林勝周銑俱錦衣衛舍人張全貴州長官吏目嘉靖周伯順由副貢例授山東蒙陰主簿江鯨由監生例授河南鄧州吏目萬曆郝鳴臯由例貢授浙江富陽主簿蔣文升任巡檢賀敬亭南京倉大使李多識由省祭授蕭山縣丞﹐署知縣。葉思華由吏員授邵陽縣丞﹐升昌國衛經歷﹐後以解糧功攺授參將。李多允由監生例授陜西華州吏目淩勛由監生例授光祿寺丞崇禎朱國相江南督鑄司蔣天錫光澤縣丞﹐靈泉經歷。蔣嘉謨任典史﹐升主簿蔣天國任龍門典史蔣世科任巡檢國朝順治武遴珝由增生例授江西新昌縣丞﹐升山西按察司經歷周蔚球子﹐有傳。周濂球子﹐有傳。康熙周達干孫。由廩生考授州判﹐著有《燕居集》《南遊艸》《西湖紀略》。武祥由附貢例授東城兵馬司吏目周道廣由明史館議敍授肅州同知﹐有傳。乾隆嚴大爲由監生例授縣丞﹐升知縣﹐有傳。嘉慶武錫類由增貢例授四川茂州吏目武錫申由附貢例授縣丞﹐福建試用封贈舊志﹕「邑中歷有顯宦﹐封贈必多。但世遠莫考﹐姑錄其有據者。」今按﹕自明以前無從補正﹐入國朝後自宜詳細采錄﹐以推錫類之恩。前明賀以子龍貴﹐贈如其官。洪鑑以子通貴﹐贈如其官。許興賢以子正貴﹐贈如其官。常泰以子道貴﹐贈如其官。王徽以子可立貴﹐贈如其官。張福以子綱貴﹐贈如其官。國朝武之達以子藎貴﹐贈如其官。武之呂以子韜貴﹐贈如其官。周坤以曾孫球貴﹐贈如其官。妻程氏贈一品夫人。周曦以孫球貴﹐贈如其官。妻李氏贈一品夫人。周懋徳以子球貴﹐贈如其官。妻余氏贈一品夫人。張國印以孫亦栻貴﹐貤贈如其官。妻徐氏貤贈安人。張應舉廩生﹐以子亦栻貴﹐贈如其官﹐妻武氏封安人。嚴起庠生﹐以孫大爲貴﹐貤贈如其官﹐妻姚氏貤贈孺人。嚴守仁監生﹐以子大爲貴﹐贈如其官﹐妻郝氏贈孺人。周克龍貢生﹐以子景福貴﹐貤贈修職郎﹐妻例不封。張晫以子元楷貴﹐貤贈修職部﹐妻例不封。王秀卿以孫士傑貴﹐贈如其官﹐妻於氏贈淑人。王麃以子士傑貴﹐贈如其官﹐妻楊氏贈淑人。朱點成以孫樹基貴﹐貤贈如其官﹐妻徐氏貤贈孺人。朱泉以子樹基貴﹐贈如其官﹐妻張氏贈孺人。賀慕庵以孫萬年貴﹐貤贈如其官﹐妻周氏貤贈宜人。賀丹書以子萬年貴﹐贈如其官﹐妻周氏封宜人。戴伋監生﹐以子沛霖貴﹐貤贈修職郎。以孫宗沅貴﹐誥贈光祿大夫。妻張氏﹑武氏誥贈一品夫人。戴沛霖舉人﹐英山縣教諭﹐敕授修職郎﹐以子宗沅貴﹐誥封光祿大夫﹐妻黎氏誥封一品夫人。歐陽本庠生﹐以子泉貴﹐敕贈文林郎﹐妻何氏敕贈孺人。賀大福廩生﹐以子彜鼎貴﹐貤贈修職郎﹑妻例不封。﹤考正﹥按周克龍子景福﹑張晫子元楷﹑賀大福子彜鼎﹐均官訓導。考《淸會典》﹐訓導例封本身﹐不封父母及妻室。克龍﹑大福等應得其子貤封﹐其妻安得有封乎﹖舊志誤列﹐今訂正。土職表醫學訓科國朝林昶蔡浤孫允謀程登春雍正十二年蔡方員乾隆二十三年王靑然乾隆二十五年張雲山乾隆五十三年汪弼諧嘉慶六年陰陽學訓術明

賀徵莘張問辰國朝郭鳳來周儀楊炎雍正十二年周道荃乾隆二十三年林步靑乾隆四十九年周祖佳嘉慶二年武安邦嘉慶七年張之銓道光二年餘家杭道光十八年僧會﹑司僧會住吉祥寺明

福圓福通譚經國朝宏泰蘧末天雨以序道初逸安雍正十二年恆修乾隆二十二年秀峯乾隆三十八年密成乾隆五十年密淳乾隆五十九年守一嘉慶四年濟慈嘉慶十二年曆厓嘉慶十四年緒成嘉慶二十四年乘心道光六年道會﹑司道會住城隍廟國朝葉起雍正十二年葉元振乾隆二十三年張元盛乾隆二十五年髙道寧乾隆三十九年農員雍正三年設﹐乾隆十一年裁。髙鳴鵬徐世雍賀雄張希賢

來安縣誌卷十一安徽滁州來安縣知縣汜水劉廷槐重修

人物志鄕賢宦績文武孝義義行附儒林文苑方技耆壽僑寓釋道

鄕賢

北魏李崇字繼長﹐頓丘人﹐文成元皇后兄誕之子。年十四召拜主文中散﹐襲爵陳畱公。孝文初爲荊州刺史﹐甚有稱績﹐除兗州刺史。兗舊多盜﹐崇乃村置一樓﹐樓懸一鼓﹐四面諸村聞鼓皆守要路﹐故盜發便擒。後累統軍破氐楊靈珍﹐俘齊鄭猷等。宣武初﹐魯陽蠻柳北喜﹑魯白燕等叛。詔以崇爲使持節都督徵蠻諸軍事以討之﹐斬白燕等﹐封魏昌伯﹐進號鎭南將軍。討東荊州蠻樊安﹐生擒之﹐西荊蠻悉降。尋兼侍中﹐出除揚州刺史﹐都督淮南諸軍。壽春人苟泰有子三歲﹐遇賊亡失﹐不知所在。後見在同縣人趙奉伯家。泰以狀告﹐各言己子﹐並有鄰證﹐郡縣不能斷。崇曰「此易知耳。」令二父與兒各在別處禁﹐經數旬遣人告之曰「兒已暴死﹐可解禁出奔哀也。」苟泰聞卽號咷﹐悲不自勝。奉伯咨嗟而已﹐殊無痛意。崇乃以兒還泰﹐詰奉伯詐狀。奉伯乃云先亡一子﹐故妄認之。崇斷獄精審皆此類也。時有泉水湧於八公山頂﹐壽春城中有魚無數從地湧出﹐野鴨羣飛入城與鵲爭巢。五月大霖雨十有三日﹐大水入城﹐屋宇皆沒。崇勒兵泊於城上﹐水增未已﹐乃乘船附於女墻﹐城不沒者二版。州府勸崇棄壽春保北山﹐崇曰「吾忝守藩嶽﹐徳薄招災。淮南萬里系於吾身﹐一旦動足﹐百姓瓦解﹐揚州恐非國物。吾豈愛一軀﹐取愧千載﹖但憐土庶無辜同死﹐可桴筏隨髙﹐人規自脫。吾必死守此城」。時州人裴絢等受梁武帝假豫州刺史﹐乘大水欲爲亂﹐崇擊滅之。崇深沈有將略﹐寬厚善禦眾。在壽春十年﹐常養壯士數千人。寇賊侵邊﹐所向摧破﹐號曰「臥虎」。梁武帝惡其久在淮南﹐屢設反間﹐世宗雅相委重。肅宗踐祚﹐梁趙祖悅襲據西硤石﹐崇遣李神會軍合攻降之﹐進號驃騎將軍﹐儀同三司﹐刺史都督如故。梁築淮堰﹐水勢日增﹐崇乃於硤石戊間編舟爲橋﹐又於八公山之東南更起一城以備大水﹐號曰魏昌城。崇累表解州﹐乃以元志代之。後北鎭破落汗拔陵叛﹐所在響應。崇以本官加使持節開府北討﹐累破賊眾。坐累免官爵徵還。元法僧叛﹐詔復官爵﹐爲徐州大都督﹐節度諸軍事。會疾篤﹐攺除開府相州刺史﹐侍中將軍儀同如故。孝昌元年薨﹐謚武康﹐贈太尉。《北史》及《魏書》本傳。依《通誌》補。﹤考正﹥按李崇頓丘人﹐魏文成元皇后兄之子。考南北朝時頓丘郡有二。一在今河南濬縣﹐卽西晉之頓丘郡。一在今來安城東一里﹐系東晉僑置。《北史／文成皇后傳》云「魏太武帝南徵﹐永昌王仁出壽春﹐軍至後宅﹐因得後。」壽春卽今之壽州。來安去壽春不遠﹐故永昌王掠後以歸。時後父方叔仕宋爲濟陰太守﹐後兄弟皆在南﹐則崇所居之頓丘明系東晉僑置之郡。舊志不列李崇兄弟﹐寧非疏漏﹖今詳加考訂﹐依《通誌》補入。李平字云定﹐頓丘人﹐崇之從弟。太和初拜通直散騎侍郎﹐歷官河南尹。魏主將幸鄴﹐平上表諫﹐不聽。詔以本官行相州事。勸課農桑﹐修飾太學﹐簡試通儒以充博士。圖孔子七十二弟子於講堂﹐親爲作贊。京兆王愉反於信都﹐平持節北討﹐生擒愉冀州。平以本官領相州大中正﹐封武邑郡公。梁將趙祖悅逼壽春﹐李崇﹑崔亮攻之未克。胡太后以平爲使持節鎭軍大將軍兼尙書右僕射﹐將步騎二千赴壽春﹐嚴勒崇﹑亮尅期齊舉﹐遂斬祖悅﹐以功遷尙書右僕射。魏人患淮堰﹐命任城王澄勒眾十萬﹐將出徐州來攻堰。平以爲不假兵力﹐終當自壞。及淮堰破﹐太后大喜﹐賞平甚厚。卒贈侍中﹐謚文烈。《北史》本傳及《通鑑》。依《通誌》補。李諧字虔和﹐頓丘人﹐平次子﹐幼有風采。李搔嘗見之﹐歸謂其父曰「頃見一神人。」其父曰「必李諧也。」問之果然。襲父平爵彭城侯﹐文辯爲時所稱。歷官中書侍郎。天平末﹐魏欲與梁通好﹐以諧兼常侍。及盧元明等聘焉﹐梁武帝親與談說。及出﹐帝目送之﹐謂左右曰「卿輩常言北間都無人物﹐此等何處來﹖」是時鄴下言風流者以諧等爲首。自是繼踵使梁﹐梁武甚相愛重。後遷祕書監﹐卒於大司農。有文集十餘卷。《北史》本傳。依《通誌》補。宋

苟與齡字壽隆﹐志行髙潔﹐事親以孝聞。養生送死﹐力竭而禮盡。母歿﹐廬墓旦夕上食哭﹐日久靡間﹐紫芝十九莖生於墓門。郡守唐恪言狀﹐宣和七年詔旌其門。集賢院修撰白顏暉爲之傳﹐《宋史》入孝義傳﹐明永樂間復編入《孝順事實》。歷祀鄕賢祠﹐兼祀忠義孝弟祠。《明一統志》趙察字晦叔﹐少負秀望。事親孝﹐居喪毀瘠如禮﹐撫孤侄如己子﹐行義爲鄕裏推重。其學尢邃於《易》﹐爲文簡嚴。屢貢禮部不第。紹聖初試登上庠第一。晚以特奏名釋褐﹐調桂州永福縣丞﹐尋卒。「桂州」舊志作「福州」﹐據吳幵所作趙察墓志攺正。崇祀鄕賢祠。子汝翊趙察墓志作「汝翼」進士﹐授六合主簿﹐升州教授。《明一統志》明

常道字文載﹐弘治乙丑進士。仼昌邑知縣﹐廉明有聲﹐遷戶部主事。畿輔歲欠﹐奉敕勸濟﹐八府流民多所全活。歷升萊州府知府﹑山東左參政﹐平萊蕪劇寇總部。赴京奏行召商法﹐詔著爲令﹐賜羊酒錦綺﹐拜右僉都禦史﹐巡撫山西。時潞州巨盜陳卿據靑羊山爲亂﹐道初討賊無功﹐尋與河南巡撫潘塤會師合剿﹐奪其險﹐破之。又得山東副使牛鑾﹑河南副使翟瓚﹑山西僉事陳大綱先後協剿﹐遂滅之。捷聞﹐遣兵科﹐給事中夏言檄復上平賊功﹐桂萼惡塤﹐格賞不行。道致仕歸﹐自號八石山人﹐家居蕭然。撫按交章薦﹐終不出。卒﹐賜祭葬﹐崇祀鄕賢祠。武功字世臣。幼孤貧﹐刻志向學﹐行誼重於鄕。以嘉靖二年貢任直隸魏縣訓導﹐升山東福山教諭﹐所至俱得士子心。卒祀鄕賢祠。子戩﹑戢﹐歲貢生。鉞﹐領鄕薦﹐另有傳。國朝周球字季珍﹐體貌魁岸﹐幼好兵書﹐登順治乙未武進士﹐授廣州左衛守備﹐升江西南贛遊擊。康熙癸丑﹑甲寅三藩相繼叛﹐閩逆曾若千以萬眾截贛下﹐河巫把什率眾屯贛大柏﹐球並擊敗之。六月﹐僞將賈振魯寇陷石城﹐圍寧都。球奉檄援剿﹐賊伏炮蔗中﹐斃左右三人。球目不轉瞬﹐戰愈力。自辰至申﹐連破賊營十二﹐寧都圍解。復自新田追斬一百餘里﹐遂復石城。十二月﹐僞帥謝海叔以七千餘眾圍會昌﹐球赴援﹐生擒賊將林九苞﹐解會昌圍。乙卯﹐投誠僞總兵陳升合僞帥郭應輔據龍泉叛﹐球與戰於黃土關。賊敗走﹐城復。因進剿三溪﹐獲陳升﹐斬之﹐招集難民四千餘家。復追擒僞帥淩子亮﹑陳飛雲等。丙辰二月﹐僞將韓大任﹑髙大捷自楚寇江右﹐陷吉安。球往援﹐敗賊於萬安。會雩都告急﹐仍歸守贛城。賊密通間諜﹐球怒縛獻於和碩簡親王。八月﹐僞帥黃士標﹑王割耳率眾圍信丰﹐球與戰於天一宮﹐大破之。賊乘夜潛遁﹐追殺六十餘里﹐至粵東艸嶺界﹐盡毀賊巢。十一月授副將。十二月僞帥邱萬寶等復據龍泉。時球方病足﹐毅然請剿。遂進攻黃土關﹐再戰破之﹐復龍泉﹐安插難民萬二千家。丁巳正月﹐奉檄統師恢復瑞金﹑會昌。甫抵瑞界﹐賊望見旗幟﹐驚曰「北周閻王也。」遽遁去。球移師會昌﹐敗賊於五里排﹐招降賊將賊兵以千計﹐於是二邑皆復。事聞﹐奉旨加三等﹐署都督僉事。三月﹐大任走寧都﹐掠黃陂。球與戰於掛榜山﹐再敗之。大任竄黃塘澗﹐球駐師大鳥港口﹐絕其歸路。賊不得渡﹐復奔雩都。球追至鸕鶿寨﹑姜坑口﹐連破賊營。是年加都督僉事。戊午﹐大任走瑞金﹐據老虎峒。球率滿漢兵擊敗之。大任竄汀州就撫﹐球押降於淸流縣。二月﹐親王特名奏請﹐令球隨徵湖南﹐援永興。以七月至永﹐駐營東城外。自率所部擊敗賊眾﹐城得全。八月﹐賊復乘象渡濠﹐球以火罐驚象﹐象奔﹐賊死者塞濠。後數日﹐賊增兵攻城﹐球祈於雞公山神﹐約城內滿漢兵開城迎敵﹐賊敗去。自是滇黔蕩平﹐皆永興之捷有以挫之也。十一月進右都督﹐己未轉左都督﹐鎭守山西太原等處﹐調漢中總兵官。壬戌移鎭眞﹑順﹑廣﹑大﹑保定等處。五年﹐卒於任。贈太子少保﹐賜祭葬。甲子﹐崇祀鄕賢。丙寅﹐崇祀眞定名宦。球歷年戰功俱載國史。所著有奏議一卷﹐《紀遊艸》一卷。子五人﹐蔚﹑濂另有傳。

宦績文

明朱朝士字彥成﹐洪武初以人才舉﹐任咸陽主簿﹐政最﹐升靜寧州判官﹐轉奉化知縣。弟彥徳仕至慶陽府通判﹐俱有政聲。徐天驥﹐洪武初以明經舉﹐任廣陽主簿﹐歷升金壇縣丞﹑桃源知縣﹐轉雲南長官司同知﹐所至稱惠人焉。朱紱字子紳﹐永樂乙酉舉人。歷任交趾都司經歷﹑山西都司經歷﹐攺知湖廣道州﹐有循良風。張綱字萬善﹐成化戊戌進士。任南京戶部主事﹐歷員外郎中。出知湖廣嶽州府﹐政務簡約。以不能追逐時好﹐調黎平﹐後卒於家。子楠﹐字子材﹐孝友博學﹐登正徳戊辰進士﹐任中書舍人﹐歷光祿寺丞﹑尙寶太僕少卿﹑南京鴻臚卿﹐終貴州參議。以詩文推重一時。周伯孝字本仁﹐正徳己卯舉人。任浙江寧波府通判﹐升河南鈞州知州﹐攺知四川邛州。歷官十有八載﹐淸白如一日。宋璘字玉輝﹐嘉靖丁酉舉人。任浙江嚴州府推官﹐鞫獄詳愼﹐嘗平反淳安連坐冤獄。攝建徳事﹐卻賦絹例金。監九廟大工材木﹐徽商持金爲獻﹐卻之。商不悟﹐倍其金﹐峻拒乃已。卒於官。子行可字晉卿﹐嘉靖甲子舉人﹐亦任嚴州府推官﹐淸介如其父。《淸一統志》武鉞字秉之﹐功子﹐嘉靖丁酉舉人。署黃岡教諭﹐兩徵廣東﹑江西典試﹐拔錄皆一時譽髦。歷知河南濟源縣﹑裕州﹐進階四品。致仕歸居林下三十餘年。入黃岡名宦祠。王可立字子中﹐嘉靖癸丑進士。授刑部主事﹐升遼東僉事﹐轉山東右參議﹐以淸白著。著有《建康風俗記》《九華山誌》《引睡集》。見《通誌／藝文志》石應嶽號可峯﹐隆慶庚年中福建鄕試﹐辛未成進士。授庶吉士﹐攺戶﹑禮二科都給事中﹐建白彈劾﹐務存大體﹐不矯激以爲名。歷南北兩京府尹﹐升副都禦史﹐提督操江﹐考績封蔭﹐朝野重之。以戶部侍郎致仕。王嘉賓字國賢﹐萬曆癸未會試中試﹐丙戌成進士﹐授定海令。有鎭海帥某及監軍某以軍餉儲縣倉﹐嘉賓輒親給軍士以杜侵蝕。監軍銜之﹐嘉賓遂投劾去。兩臺廉其賢﹐調諸曁令。會丁內艱歸﹐起復補海寧令﹐築海塘數十里﹐以捍水患﹐勞績懋著。乙未內召﹐時監軍尙在浙﹐轄及海寧﹐以宿逋相難。民徳嘉賓﹐爭輸之。赴闕拜侍禦史﹐卒於官。《安徽通誌》王之藎字伯卿﹐義士王來子也。萬曆戊子歲貢﹐任裕州訓。值裕饑﹐上救荒數策﹐民賴以安。升建昌諭﹐調汝州學正。始至卽攺修泮池﹐科第立應﹐聲藉甚。擢都勻授﹐丁艱未赴。服闕補徳安府授。迨引歸﹐年八十餘﹐尙陳開朱家山河道議﹐以繼父志。鄕飲推大賓。歿祀歷任處名宦。常自修字某﹐以萬曆壬辰選貢任沂州佐﹐攝寶徳事﹐除百年買艸之害。有靑衿久坐冤獄﹐立爲平反。升判永平府﹐分守山海關。時遼東礦稅太監髙淮驕橫﹐攖者立碎。自修數與之抗﹐不少動。及解組歸而淮遂擅殺指揮使矣。自修處脂膏不潤﹐當橫閹不屈﹐而能明哲保身﹐時謂「三難」。髙淮事見《明史》周幹字敬源﹐萬曆丙申選貢﹐任壽昌縣﹐剔姦釐獘。時屆大造﹐親臨畎澮﹐豁除荒蕪。翦豪彊﹑禁薄俗﹑裁火耗例銀以紓民困﹐擢判靑州府。靑俗生女多溺死﹐幹諭保甲令生女者賞紅一疋﹑銀二兩﹐自此生女皆全活。晚年歸裏﹐念來邑瘠貧﹐力請守道胡公攺折大畝。萬曆間邑令周之冕續修縣誌﹐幹所纂也。鄕飲推大賓。《通誌》。按《伍志》載幹仼壽昌時識拔毛一鷺事﹐《州誌》削去﹐從之。朱萬春字以仁﹐萬曆戊戌歲貢。仼和州訓導﹐升湖口教諭﹐返學捨侵地。時稅使皆內璫﹐驕橫﹐春義不少屈﹐時論壯之。嘗以宿州學正暫攝州事﹐置悍吏於法。髙應兆字東周﹐以天啟丙寅選貢授四川珙縣令﹐調知雲南易門。修城廓﹐通水利﹐勤課土﹐嚴誣告。適苗寇竊發﹐應兆練兵奮擊﹐亂首就擒﹐脇從者悉帖服。事聞﹐朝命賜八坐以寵異之。及歸﹐邑民爲繪《甘棠圖》二十幅。國朝武藎字世馮﹐順治辛卯恩貢。選歸善縣令﹐捐俸修城。時里甲苦海寇﹐類多逃亡﹐孤丁應徭﹐不堪重困﹐藎特寬宥之。東平鹽畢爲通邑盜患﹐力詳禁革。勘遷海界﹐萬軍雲集﹐獨能多方安置不致顚連。尋以積勞成疾﹐卒於官﹐民咸感泣。《淸一統志》李成瑛字禹桃﹐以順治壬辰歲貢授泗州學訓﹐升華亭諭。父艱﹐起復補上元諭。所至講書論文﹐士風振起。修學捨﹑淸義田﹑卹寒俊﹐皆得士子心。年七十卒於官﹐上元諸生爲經紀其喪以歸。周蔚字復庵﹐球長子。幼從父江西討賊立軍功。由監生署瑞金縣授﹑汝寧府判。歷判楚雄﹐署南安﹑定邊等州縣﹐多善政。嘗捐置南安﹑定邊學宮祭器﹐及本邑祭器一並捐置。後升瑯井提舉﹑山東都轉鹽運司運同。年七十告歸﹐屢舉鄕飲賓不就。周濂字次叔﹐球仲子。幼隨父幕﹐一切露布咸出其手。由庠監援例選嘉興通判﹐再補保定通判。性明敏﹐上流雅重其才﹐省垣劇務恆委任之。數年間幾護道篆﹑攝府事﹐歷署安州﹐遷安密雲﹑髙陽﹑安肅﹑蠡﹑淸苑諸縣﹐會審各府命盜案﹐勘荒辦差﹐丈量田地﹐足迹徧畿輔﹐能聲大著。保定楊忠湣祀久圯﹐濂捐俸重修﹐恭刻禦制祭文於石。升大理寺副。丁艱﹐服闕赴補。尋以疾乞歸﹐居林下二十三年﹐惟日事鉛槧。聚書數十萬卷﹐皆手所勘定也。子克龍﹑道廣另有傳。周道廣字紫衡﹐濂季子。由明史館議敍分發甘肅﹐補肅州同知。辦哈密軍需﹐歷冰山諸險要。善書工詩﹐著有《桐溪詩集》四卷。卒於官。嚴大爲字則欽﹐以例選福建建陽縣丞。會臺灣生番不靖﹐巡撫檄攝臺灣丞﹐佐剿捕有功﹐升山西寧武縣令。縣有故明總兵周遇吉祠田數百畝﹐爲兵丁侵牟。參將某庇之﹐無敢發其姦者。大爲力爲淸釐﹐白上臺。黜參將﹐杖兵丁﹐祭田得以盡返。後爲貴州普安令﹐緣事罷歸。鼓琴自樂﹐間以醫活人。章彲字際周﹐乾隆癸酉舉人﹐丙午授福建吉田令﹐年已六十餘矣。是年四月蒞任﹐七月奉調入闈。撤棘後適臺灣寇匪滋擾﹐辦理軍餉﹐以憂勞卒於任。朱樹基字南臺﹐乾隆壬子舉人。幼英異﹐伯父淮愛而教之。淮故績學士也。嘉靖甲子﹐樹基以謄錄館議敍選江蘇安東知縣﹐攺昭文。父艱﹐起復署昆山﹐復補昭文﹐調吳縣。處繁劇地﹐政無冗闒。革棲流公局胥役獘﹐訂體善﹑繼善諸堂事宜﹐增給育嬰堂經費﹐垛築昌門﹑胥門外萬年橋。嘉慶十九年旱饑﹐例以粥賑。基請於上臺﹐定爲以錢易米之法﹐民稱便。又勸富戶協捐多金﹐全活甚眾。二十四年升督糧同知﹐抵任三月卒於官。著有《錄經堂文集》《樂琴軒詩集》。

宦績武

明吳義字徳成﹐元至正十四年甲午﹐杖策謁明髙帝於軍門﹐與語奇之。屢立戰功﹐宦至和州指揮僉事。子三。福﹐永平衛千戶。亮﹐另有傳。﹤考正﹥《滁志摭遺》云﹐福曾孫密攺姓嚴氏。按密爲嘉靖年歲貢﹐見選舉表。吳亮幼襲父錦衣衛百戶職﹐永樂初爲旗手衛指揮僉事﹐屢從徵討。宣徳中署湖廣都指揮僉事﹐尋以右副總兵督漕運﹐兼鎭守淮安﹐建言免運便宜七事。正統初討江西新淦賊有功﹐累進都督僉事﹐副蕭授鎭湖廣﹑貴州。破普定蠻﹐進都督同知。平計沙苗﹐進右都督。方政歿於麓川﹐召亮還京﹐命爲副總兵﹐將兵五萬往討。至雲南﹐賊益熾。坐金齒參將張榮敗不救﹐逮下獄。左遷都督僉事﹐仍佩徵南副將軍印﹐鎭湖廣﹑貴州﹐討平四川都掌蠻。尋召還﹐視右府事。正統十一年卒。亮性寬仁﹐不喜殺戮﹐所至蠻人懷附。好讀書﹐至老手不釋卷﹐有儒將風。《明史》有傳。長子經以邊功升右府都督僉事﹐仕至鎭守貴州總兵。次子綬另有傳。馮貴﹐邑壯士﹐於明師入滁時以驍勇爲領軍先鋒﹐徵取江南﹐累立戰功﹐封萬戶世職。國朝葉思敬﹐邑癢生。明季寇亂﹐奮力捍禦﹐由守備升神機九營參將。入本朝授常州參將﹐分鎭江陰﹐剿孟河﹑宜興土寇﹐屢立奇功。﹤考正﹥思敬以前明參將降淸﹐所剿孟河﹑宜興土寇皆前明勤王義師也。校者謹識。嚴治元字育和﹐順至乙未武進士﹐勇而善射。崇禎丙子歲﹐邑有流寇之警。元行山中﹐遇賊數百騎﹐抽刀力戰﹐斬其梟。賊奔去﹐邑賴以安。登第後授湖廣靖州營守備。靖州邊徼﹐獠苗作亂﹐前守備不能禦。元至﹐率二百騎破十萬眾。師旋敍功﹐加遊擊銜。未幾﹐綏寧寇復逞﹐元往鎭﹐賊聞輒遁。卒於官。苗人祀以爲神。周紹烈字景曾﹐武庠生﹐球之曾孫也。雍正初考取入勇健營﹐咨送陜西軍營效力。隨大軍徵巴爾庫爾﹐補右營把總。乾隆元年議敍發浦口營。尋補壽春營千總。調亳州﹐分司太和。著有《巴爾庫爾記》。王士傑字越千﹐乾隆壬午科武舉。初補狼山千總﹐歷升京左守備﹑殿湖都司﹑京口水師營遊擊﹑吳淞參將﹑太湖營副將。英吉利貢方物﹐士傑護送得體。後緣事謫伊犁效力﹐赦歸。嘉靖十年卒於家。士傑有勇略﹐以時值升平﹐無赫赫功。歷任海疆﹐勤緝捕﹐均糧餉﹐得士卒心。謫伊犁時﹐吳淞﹑瓜洲兵弁醵白金千餘兩﹐送至河南鹿邑縣。固辭﹐泣而別。子寅﹐官鹽城千總。賀萬年字載揚﹐乾隆壬子科武舉。幼孤貧廢讀﹐其戚武庠生馮湘以萬年魁偉﹐招於家﹐教之騎射﹐衣履薪水皆給焉。入庠後卽捷秋闈。初補太湖千總﹐歷任瀏河﹑上海守備。升東海都司﹐未赴而卒。

孝義義行附

明王來字徳遠﹐慷慨好義﹐直言地方利害事﹐遭鉅創弗挫。所著有《站糧歌》《開河策》《時艱要務二十二條》。年八十二尙陳開河條議﹐規劃水利。旣歿﹐屯院禦史徐金星讀其文曰「烈丈夫也。」爲文以祭之。崇祀忠義孝弟祠。國朝周懋徳字萃衷﹐好施濟。居近水口鎭﹐明季被流寇剽掠﹐屢率義勇禦之。長子適﹐饒勇略。季子球﹐以武進士仕至正定總兵﹑左都督。懋徳贈如其官。崇祀忠義孝弟祠。球另有傳。賀植家﹐增生。父芳沒後﹐植家事祖母孝﹐督撫以順孫具題﹐建坊旌表。崇祀忠義孝弟祠。明

吳綬﹐都督亮次子﹐成化時以孝行徵錦衣衛。鎭撫擢指揮﹐太監汪直所薦也。直敗被謫。著有《菁華集》《談兵小錄》《七書簡注》《詩壇叢韻》等書。孫恕﹐正徳六年其義父張全授貴州司長官吏目﹐恕與俱往。無何﹐全夫婦相繼歿。恕經營萬里﹐跋涉間關﹐負骨歸。王金﹐行傭養親。值歲祲﹐路拾遺錢數貫﹐白父當還失主。次日持入市﹐果得失主﹐還之。父病﹐割股以療。母病亦然。及父母歿﹐每夕臥墓側。旣久﹐親識彊之歸。謂諸弟曰「苟有私﹐願各以情言。」弟皆惟命﹐家遂統於金。一錢弗私﹐如父母在時。知縣劉正亨傳其事。周廷珮字國珍﹐以例得選﹐不仕。一切修橋鑿井諸利濟事咸樂爲之。謂吏途壞人心術﹐訓子孫耕讀﹐勿入公門。壽八十三。任友﹑任守兄弟篤於友愛﹐食必同席﹐遊必同處﹐家財至老不分。萬曆十四年賜冠帶。國朝賀朝官字五章﹐順治初以歲貢選曲阜縣知縣﹐不赴。父年老﹐朝官與同牀臥者二十年。後復券分己產贍其弟。邑志正誤云﹕曲阜知縣自明洪武至國朝乾隆初年皆以至聖裔爲之。《伍志》謂朝官於順治間選授曲阜知縣﹐恐有誤。武韜﹐以歲貢任靑州府判﹐升江西瑞州府同知﹐未赴。以孝行著鄕裏。孫如桂﹐增生。嗜學好義﹐嘗以文廟頹敝躬自擊梆募資修整﹐家財輸其半。晚年舉鄕飲賓。趙吉武﹐康熙甲子武舉。尙節義﹐周人急難。嘗捐百金置城隍廟香火田。子金鏞見後。趙吉尹少侍母疾﹐割股調湯。因研精歧黃術以濟人﹐富者不責報﹐貧者助之藥。又嘗出己產千金﹐代人償急債。賀宣彥字憲先﹐康熙甲子武舉﹐篤於友讓。兄早亡﹐事寡嫂如母。家範極嚴﹐子侄稍違禮節卽令長跪受戒飭﹐移時乃釋。族中有忿爭﹐諭以大義立解。終宣彥之世無訟者。任偉烈﹐職監生。好周人急﹐宗族鄰里賴以衣食者近百家。子瑞﹐庠生﹐以中年無子買妾﹐訪知有夫﹐捐其值立遣還之。乾隆十六年﹐捐置建陽書院膏火田。又嘗獨建杜家澗石橋。以公舉善人﹐列名縣署旌善亭。瑞繼子應熊﹐貢生﹐亦善承祖父志。每歲欠﹐輒捐資助賑。嘉慶戊寅嘉山集火﹐延燒數十家﹐應熊宅居中獨不損片瓦﹐人謂數世陰徳之報。趙珍字寶臣﹐歲貢生。生有至性﹐繼母病危﹐嘗糞以驗甘苦﹐謂苦猶可救。割左股療之不效﹐又割右股﹐病果痊。父患雙瞽﹐覓得治目良劑﹐供之神座前﹐朝夕哭禱﹐至旬有八日﹐煎以進﹐父目復明者三十載。邑人稱爲趙孝子。鄭相﹐庠生﹐居大雅圩。乾隆六年大水破圩﹐衝塌房舍﹐相母及妻子隨水去。相望洋長號﹐急浮門片救其母﹐浮沈再四﹐幸抵岸﹐妻子竟沒去。趙金鏞﹐吉武子﹐貢生。與兄庠生金繡友愛﹐多義舉。乾隆庚午協建建陽書院。子靑選﹐例授州同。嘗墊書院額租以全經費﹐有父風。次瀛選﹑鶴選俱庠生﹐亦相繼樂於爲善不替。費洪﹐先皮工也。家貧無子而孳孳爲善。凡街道橋梁圯毀﹐輒自運磚石修補。年九十猶日荷畚鍤焉。知縣韓夢周親詣其廬﹐旌曰「爲善最樂」。張世傑少孤貧﹐事繼母惟謹。母嗜魚﹐每食必烹鮮以進。乾隆乙巳旱饑﹐運米赴市﹐遇窶子某不火數日矣﹐傾囊周之無徳色。張丕綱與弟庠生丕勲友愛﹐終身怡怡。一時裏閈有解同室爭者﹐皆舉張氏兄弟爲法。

附義行

前明王慶﹐錦衣屯﹐輕財好義。嘉靖甲辰﹑乙巳洊饑﹐知縣顧問勸賑﹐慶出谷千石﹐全活甚眾。顧後官南京吏部郎﹐猶訪其孫﹐厚贈之。蔣文升以吏員任巡檢﹐初爲京辦走燕﹐於旅邸拾百金。訪知無爲州解役誤遺﹐追及京師還之。後州守入都訪拜﹐謝以二十金﹐復固辭不受。守脫足下靴互易而著之﹐曰「以此見義交可乎﹖」文升嘗渡江﹐舟覆遇神﹐扶救水上﹐神蓋張睢陽也。知縣劉正亨爲書「天佑善人」匾。姜淮﹐樂施予。嘉靖二十二年大祲﹐人相食。淮出谷賑饑﹐知縣顧問匾其門。李應春﹐省祭官。惇孝友﹐睦親族﹐歲積米濟貧乏。嘗修學校﹐傾其倉﹐鄕裏義之。子五人。多壽另有傳。余見選舉表。王鳳臺﹐精風鑑﹐尙義俠。嘗遊楚宛間。時泗州馮懋剛分憲荊門﹐重抑稅璫之橫﹐被逮詔獄。鳳臺隻身調護﹐不避艱險。國朝葉允霖好信義。康熙己丑旱蝗﹐煮粥飼捕蝗者﹐得撲滅。又窮鄰某賣女﹐聞哭聲捐金償其值﹐俾復完焉。葉有馨字佩遠﹐職監生。少孤﹐撫於叔父母﹐終身事之如父母。雍正二年嘗監粥廠﹐捐米五十石助賑。歐陽旭﹐邑鄕正。雍正三年﹐縣令黃金品卒於官﹐旭捐金五十兩經紀其喪。張明﹐康熙甲子﹑壬戌兩次助賑﹐捐谷五十石。又鄭禮賢﹐康熙壬子賑谷一百五十石。又徐永曙﹑裴灝﹐雍正甲寅圩田破﹐各捐谷百石助賑。又江庇﹐康熙甲戌捐粟助賑﹐日爲粥以飼餓者﹐至麥秋乃已。徽州人張以政﹐於雍正癸丑捐置救火器具。又張君佑﹐傾資造橋六座。又羅正﹐訪還所拾郝姓黃金陸兩。俱有尙義風。馮佐﹐歲貢生﹐多義舉。嘗與趙金鏞﹑嚴守仁﹑馮仙共出資募人掩埋枯骨。自乾隆辛酉﹐濬新河﹑埋露骼﹐始行之者十一年。周暄﹐少貧﹐事母孝。居城西鄕。嘗路拾遺金﹐守侯失金者終日﹐詢得實還之。晚歲康彊﹐壽至九十。侯炳蔚﹐歲貢生﹐與兄弟友愛。性明敏﹐善爲鄕裏解紛﹐邑有公事多推之。著有《眉齋詩艸》《忠厚錄》。朱璉﹐乾隆戊子捐谷助賑﹐丙午武舉嗚玉之祖也。王化南﹐理問銜﹐亦於戊子捐谷助賑。又葉常湛﹐監生﹐乾隆庚午易所捐古城廢學得銀叄佰兩﹐協創建陽書院。又周人傑﹐千總銜﹐嘉慶甲戌捐錢壹千六百千助賑。撫憲彙題﹐準於原品加三級。又理問銜周如蘭﹑千總銜馬鴻圖﹐嘉慶辛未﹑甲戌兩次各捐谷貳百餘石助賑。又顧朝傑﹐從九品﹐嘉慶十八年捐宅一區﹑田種十七石﹐建古城鄕學。又徐步云﹐耆民﹐道光元年捐銀壹千四百兩建水口汛之觀風橋。其餘好義姓名具各捐簿。志載捐助﹐固足爲好義者勸。然興廢舉墜﹐恆籍眾擎。《伍志》所載建城修學諸捐事﹐其得列姓名者無幾﹐亦足見當日筆者之矜愼矣。今自《伍志》後又近百年﹐其間公事疊興。如建修書院﹑學宮﹑魁閣及「卹孤」﹑「同善」諸堂院﹐與夫水旱偏災賑費﹐動以萬計﹐孰非樂輸之助﹖所有各姓名或已勤石碑﹐或具存捐簿﹐未嘗沒也。惟擇其人生平行誼實有可嘉且系身後論定者書之﹐余不悉錄。馮奠芳﹐武庠。家甚貧而志行廉正。嘗管理「同善堂」事﹐出納惟謹。每歲掩枯骨﹑培荒冢﹐必親身往視﹐不以他事輟工人。零星木柿亦登簿記之﹐變價充公﹐一時皆服其義。雍正舊志載增監生趙達士捐谷賑饑﹐惜年月無考﹐附記於此。

儒林

明王化振字宇春﹐萬曆己酉舉人。授長洲教諭﹐升國子監助教。歷戶部主事﹐分司艸場﹐旋告歸。太僕少卿周汝登門人也。汝登傳陽明良知之學﹐化振師事之﹐故所得於姚江者深。著《諸儒要語》九卷。化振事繼母極孝﹐教子弟以身示範。長洲去任時﹐徐汧爲作《去思碑記》。依嚴鐘銘縣誌稿攺輯國朝張元楷字端直﹐乾隆己卯歲貢。己丑年縣令韓夢周延主書院講席﹐特尊禮之。門下土如張大中﹑戴沛霖﹑姚世芹﹑朱樹基輩先後登賢書﹐皆傳其衣缽。晚官望江訓導﹐勤於職。告歸時士林爲繪《畱行圖》以獻。子之淦﹐嘉慶戊午副榜。徐侃字又陶﹐乾隆丁酉拔貢生。年十七應童試﹐知縣韓夢周奇其文﹐畱署內親教之。時吳中汪大紳主講建陽書院﹐見侃文亦曰「奇才也﹐吾目中第一矣。」韓罷官僑居淮上﹐侃復往從學﹐竟其業。善爲詩﹐出入太白﹑昌谷間。著有古今文集各若干捲。嚴鐘銘字策勛﹐乾隆戊申舉人。幼孤﹐母馮氏慈而嚴。每晚銘從外塾歸﹐篝燈責背日所誦書﹐少誤卽撻之﹐銘心常凜凜。登賢書﹐後有小過猶令跪受朴教如兒童時。銘喜毋忘﹐老也恆語人以爲樂。四上公車不第﹐課徒養親。著有《三柳堂詩文集》。又嘗輯《滁志摭遺》及《來安縣誌稿》各數卷﹐今志頗采用之。

文苑

明朱華字士英﹐成化丁酉應貢。以次貢戚通年老﹐讓戚先。學使義之﹐檄縣獎曰「有古君子風。」充己亥歲貢﹐中順天庚子鄕試﹐授知縣﹐乞便養﹐攺汝陽教諭。孫詔﹐歲貢﹐嚴州府訓導。按舊志《選舉表》﹐朱華﹐成化壬辰貢。前此爲成化庚寅﹐戚通貢。此又云丁酉讓貢﹑己亥貢。差後數年﹐未詳孰是。張徳輝字子充﹐歲貢﹐歷任沂州﹑嵊縣訓導﹑武城教諭﹑威海衛教授。所至以善教著聲。旣告歸﹐閉戶訓子孫﹐列賓筵者三十年。張衷字民彜﹐歲貢生。授平陰訓導﹐刻「主忠信﹑行孝弟」二條﹑「讀書作文四箴」以教士。升蒲臺教諭。期年告歸。家徒四壁﹐怡然安之。兄子髙﹐字汝抑﹐亦歲貢生﹐授江西安義訓導﹐升衡府教授。善大書。著有《繩樞集》。又衷孫國翼﹐字以敬﹐恩貢生﹐任泰州州同﹐檄典陜西文衡。著有《秦中稗艸》。髙子燕翼﹐國翼弟云翼﹑鴻翼及子應辰﹐並以歲貢任教職﹐見《選舉表》。舊志謂國翼以州同檄典陜西文衡。考明制﹐兩京主考用京官﹐各省主考用教官﹐無州同典試之例。然國翼著有《秦中稗艸》﹐則嘗實至陜西矣。其子應辰﹐明天啟修志時曾與參訂﹐不應舛誤。今仍之。馮體恆﹐歲貢生﹐事親以孝聞。任淄川訓﹑濰縣諭﹑廣平府教授﹐教規嚴重。在濰時拔識髙公桂諸人﹐人服其明。郝孔昭字起潛﹐號鹿野﹐隆慶辛未進士。始就外傅﹐性頗鈍。及成童﹐潛心諷誦﹐期年忽開朗。自後一覽不復忘﹐爲文如夙構。登第後任常山知縣﹐識拔詹獻策﹑詹思虞﹑詹在泮﹑趙文煒於淹滯中﹐相繼登甲科。以廉治徐監生不法事﹐中傷歸﹐時論惜之。所撰《四書﹑詩經講義》《式蒙初稿》《策彀》等書風行海內。陳際泰自序《太乙山房稿》﹐謂得作文法於郝鹿野雲。張詡字聲卿﹐文秀子。學博行端﹐爲時所宗﹐名俊多出其門。以歲貢任禹城訓導﹐刻《惜陰圖》勸多士。升鄒平教諭﹐興學校﹐建靑龍橋於南門﹐懸鳳嗚鐘於東角樓。久任而歸﹐依然寒素。王尙文字宗周﹐少敏於文﹐日就萬言不起艸﹐尢精楷體。嘗捐束脩三十金助修滁州珠龍橋。年四十以選貢入南京太學﹐遽卒。夏維藩字邦價﹐歲貢生。任杭州府訓導﹐於貧士多所周卹。鄕人慕西湖往遊﹐典衣以供﹐歡然不厭。升原武教諭﹐卒。子大儒﹐幼隨父任﹐刻苦讀書。成進士後﹐以母老不仕。夏維城字邦衛。幼孤﹐服母氏訓﹐至於成立。以歲貢授東流訓導﹐升虹縣教諭﹐尋告歸。裏中有負其金者﹐出券焚之﹐人髙其義。馮師京字九如。性敏﹐年十九中副榜﹐後中萬曆戊午鄕試﹐任浙江永康令。弟兆京﹐善書法。兄弟皆以友愛稱鄕裏。李多壽字庚星﹐以副榜授貴池訓導﹐尋告歸。與鄕飲者十七筵。著有《四書﹑易經講義》。與弟蕭山縣縣丞多識壽皆八十六。子成瓊見下。國朝張映臺字雯三﹐辛丑選貢﹐考授縣丞﹐不就。好讀書﹐饒文藻﹐累舉鄕飲大賓。王威振字宇孚﹐兩中副榜﹐考授州判。不樂仕進﹐富文詞﹐著有《五待吟詩稿》。李成瓊字瑤仙﹐康熙甲子歲貢。孝友嗜學﹐著有《四書折衷》《四書備考》。嘗入學使邵公幕﹐有與某生仇者以三百金囑置末等﹐成瓊正色拒之。嚴治頊字素臣﹐少孤貧失學﹐年三十折節讀書。好吟詩﹐獨嗜幽峭﹐其髙者直入王孟之室。著有《蒲稗集》﹐年至九十。子濤﹐歲貢生。行﹐廩生。濤﹐善畫菊﹐畫成必自題詩﹐著有《晉山詩稿》。行著有《四書講義》《四守齋詩稿》《來安縣誌新稿》。朱黻﹐逸士也﹐工詩善畫。詩一句一字恆數攺不休。書法濡染淋漓﹐具體襄陽﹐自號曰「半顚」。零縑斷紙人珍藏之。徐時盛字文虎﹐康熙丁丑貢。著有《笛步集》《冠芳齋時藝》﹐上元黃越序之。鄭玉字昆山﹐廩生。敏於文﹐兼善拳勇﹐得少林法。縱蕩嗜酒﹐每歲科試攜酒一壺入﹐領捲後卽痛飲酣睡﹐鼻息齁齁。醒問何題﹐磨墨伸紙﹐頃刻就﹐如宿構。廬江孫維祺推其文爲當世第一。李人元字子駿﹐力學工文章﹐八試皆冠其曹。雍正癸卯拔貢﹐廷試授教諭。歸裏後讀書講學﹐俊髦多出其門。著有《惜分齋文集》《論題約旨》。武翔彲字兆師﹐歲貢生。任丹陽訓導﹐能相士﹐多所識拔。長子家駒﹐恩貢生。次子家彥﹐少攻舉子業﹐有時名。屢試冠軍﹐由拔貢中乾隆丙子鄕試﹐年已五十餘矣﹐南宮報罷不再往。著有《養性堂詩文集》。季子家楷﹐州同銜。一門相繼協理公事﹐鄕裏善之。賀芳字湘芷﹐廩生。幼孤﹐善事母﹐敬承叔父訓。著有《學圃軒詩文》。子植家舉順孫﹐見前。嚴皆字引三﹐性傲岸﹐自號心如水人﹐因稱爲嚴水心。少應童子試﹐已取錄﹐學使以其污捲將加朴責﹐皆曰「應詩求榮豈求辱乎﹖」拂衣徑去。歸而研究經史﹐工詩古文詞。乾隆初縣令卜松源重其名﹐使人諷之應試﹐拔置第一。然其文奇古不宜於時﹐院試卒不遇。著有《時藝自知集》《根心齋詩集》。張亦栻字華平﹐乾隆甲子舉人﹐官內閣中書﹐擢侍讀。工詩﹐磅礡閎肆﹐有唐人丰韻。晚號方壺山人。著有《有竹軒楚遊詩艸》二集。次子錦標﹐幼聰穎﹐詩尢奇肆﹐著有《四不軒古文》《後白詩集》﹐年二十餘卒。依《方壺山人詩集序》攺輯。孫克中字懋昭﹐乾隆乙酉歲貢生﹐庠生孫選繼子也。選工文詞﹐雍正乙卯鄕試已中式第一﹐塡艸榜時忽失去三場捲﹐以吳鎭兗捲易之。克中承庭訓﹐文行兼修﹐矜式鄕裏。與恩貢生朱寅友善﹐學行亦相埒。晚授興化訓導﹐署東臺教諭。張明錦字濯江﹐乾隆乙酉拔貢生。世業歧黃﹐家窶甚。錦甘藜藿﹐閉戶教讀。工書善文﹐以藻采重一時。周景福字燕祺﹐總兵球之曾孫也。少與兄景星齊名﹐乾隆戊子鄕試魁其房。嘗辟壽泉山房講學﹐其中泗州宋瑞﹑宋履謙﹑吳淮﹑陳泰恆﹑向儀﹐本邑馮峻靑﹑嚴鐘銘皆其髙弟子也。性簡淡﹐衣履不修飾而胸中文彩燦然。晚授天長訓導﹐以文爲贄者日盈其門。著有《壽泉山房文集》。戴沛霖字覺斯﹐乾隆丁酉舉人。父監生伋曾充縣吏﹐積陰徳大其門閭。嘉慶元年霖選英山教諭﹐歷任十八年﹐善講解﹐多所成就。兩次俸滿保知縣﹐辭不就。歸裏後﹐長子宗沅官京師﹐請迎養﹐亦不赴。日與諸子講求制義﹐屏絕外事﹐年七十終於家。著有《日新錄》《思補山房詩文稿》。子宗沅現任直隸布政使。余鏊字冠江﹐乾隆甲辰歲貢。爲文法先正﹐傅以經義。乙酉鄕試已擬魁矣﹐旋以一字見擯。著有《中庸精義》。次子濱﹐歲貢生。性直尙義﹐晚年以督建文星樓積勞而卒。姚世芹字魯芳﹐乾隆癸卯舉人。幼孤﹐鞠於叔父母。稍長卽刻苦向學﹐以叔所予餅餌資市膏油夜讀。戊子歲饑﹐饔飱不給﹐投狀請爲吏。邑令朝夢周素賞其文﹐不許﹐且贈以資﹐益勵志卒業﹐硯耕自給者三十年﹐門墻極盛。嘉慶辛酉選儀徵訓導﹐卒於官。著有《敬業軒詩文集》。賀大福字平階﹐廩生。工詩文兼善書畫﹐構有聞妙軒書屋﹐陳古鼎古帖﹐摩挲竟日。興酣落筆﹐意致欲仙﹐家人生產不問也。生平所作亦隨手佚去。子彜鼎﹐嘉慶庚申舉人﹐潁上縣訓導。李錫賢字金門﹐乾隆丙午恩貢。善詩賦文詞﹐工書法﹐有三絕之目。乾隆三十年應召試﹐蒙賞緞匹。晚年居南村﹐以縣誌久未修﹐殫心搜訪﹐輯稿若干捲。歿後散佚﹐僅存二本﹐多可采錄。武孝欽字春江﹐嘉慶戊午舉人。弟韻靑字印蒼﹐嘉慶辛酉進士。兄弟並幼孤﹐母程氏持家有禮法﹐甘淸貧﹐延明師講教之。孝欽生而穎異﹐八歲能詩。旣長﹐才藻橫溢﹐珠光劍气咄咄逼人。其性情脫落﹐自謂類陳同甫之粗豪﹐近杜樊川之放誕。著有《春江賦稿》。韻靑資稟稍遜而學力沈實﹐气體渾厚﹐視兄有加焉。登第後任靑浦知縣。欽偕往逾年﹐相繼並卒。又庠士中有見重鄕黨﹐不容沒其名而又不必各立一傳者。今據所見聞﹐類敍之。善書則朱黻﹐而後有淩霦﹑淩釗父子。霦字湘章﹐小楷師黃庭﹐瘦硬遒媚。釗楷法亞於父﹐並有時名。武翔鳳字翽霞﹐行艸學蘇黃﹐得其體勢。陳彩曜字開曉。趙世嵩字箕山﹐亦其匹也。汪贊字佐廷﹐眞行俱得趙董法﹐秀潤可觀。賀大佑字眷渠﹐大僖字全五﹐兄弟二人尢傑出。大佑性古傲﹐不諧於俗﹐詩字亦如之。大僖初學顏柳﹐稜稜有勁气。繼乃參以蘇米﹐剛健含婀娜矣。張寶賢字達泉﹐承其父明錦家學﹐書法亦工秀。善詩則嚴治頊﹑張亦栻﹑武孝欽等﹐已見於前矣。又如周樹滋﹑嚴煜炩二人詩﹐閒逸中時有天趣。景岱字次山﹐生而短視﹐善記誦﹐詩才橫溢。章綮字戟門﹐學詩法於袁枚﹐諧而不俗。著有《板橋偶存詩抄》。教讀最善者﹐雍正間李旭元﹐字曙東﹐以文行爲師範。嘗一案門生入學者九人﹐一時稱盛。嚴氏則有嚴嘉谷﹑嚴濯﹑嚴騰甲﹐先後主建陽書院﹐邑中名雋多出其門。嘉谷聚書最多﹐及後嗣貧落﹐散佚殆盡﹐可惜也。騰甲字度五﹐幼時州﹑縣﹑院試皆第一。旣長﹐學益富於制義家數﹐究極源流﹐同時結文社者皆推騰甲爲盟主。或問以書旨﹐掀髯而談﹐人皆拱聽。嚴昆璧字蘊堂﹐亦族中後起者。家貧課徒﹐絕不臧否人物﹐鄕裏子弟多樂從之。又有王家棟字某﹐周道登字文山﹐周景福之兄周景星字奎章﹐郭元字復庵﹐孫嗣俊字舜年﹐程兆聯字宴桃﹐武錫綬字玉﹐朱甄鑾字玉岑﹐周沛霖字潤禾﹐武大誥字欽鄰﹐先後有盛名﹐坐擁臯比﹐陶成者眾。兆聯亦嘗主建陽書院﹐志行純雅﹐縣令鐘隆禮之。

方技

國朝張允恭字賡堯﹐庠生。讀歧黃書﹐尢精卜易﹐爲人道休咎多奇中。其言數一衷諸理﹐有嚴君平遺風。有餘資卽制藥濟人﹐不責其報。程洢﹐增生﹐以親疾學醫﹐遂精其術。朱鴻炳﹐庠生。好以奇方救人危疾。藥皆自制﹐人謝以金不受﹐然其術祕而不傳。王兆先工醫﹐尢精鍼灸。嚴景陵字義孚﹐醫不盡遞古法。嘗以意制方﹐輒多奇效猶。子鐘銘集其醫案﹐刻《奇驗錄》。張耀宗字朝重﹐庠生。自其先世業醫﹐至耀宗術益精。小兒痘癥﹐能於未發熱以前決其生死﹐如期而應﹐一時有神醫之目。壽八十二。子蓮﹐庠生。孫明錦﹐拔貢生﹐克傳其業。周家相字睿全﹐歲貢生﹐精六壬術﹐得異人傳授。嘗爲本州守占越獄盜六人﹐卦成謂在西南方﹐當於端午日獲七人。及期果獲之於全椒某鎭﹐其一亦鄰省逸盜也。他占驗皆類是。每逢歲科式﹐滁屬生童訪其寓占題目﹑問功名者門庭如市。陳兆鵬字正功﹐精堪輿術。嘗爲周氏卜葬地﹐語人曰「此地佳﹐不出十年必捷一武魁﹐然不克壽。」乾隆乙酉﹐周家賓果中武舉。及北上沒於揚州運河﹐並如其言。汪大用字徳周﹐庠生。精醫術﹐晚年尢善調攝﹐面有童顏﹐壽八十六。子贊﹐庠生。弼諧﹐授訓科。皆傳家學。武錫榮字荀鶴﹐增生。工書善醫﹐深究仲景心法傷寒癥﹐起死回生﹐一時推爲國手。婦科亦善。武大廉字鄰讓﹐庠生。熟精醫理﹐尢善痘科﹑小兒。恃其手爲性命者四五十年。吳襄侯家貧親老﹐以相字爲業。日捧字匣遊市肆﹐得錢供一日甘旨﹐卽與文士淸談圍棋象戲﹐隨手應敵﹐皆出人意表。好讀書﹐恆至夜分不輟。亦知醫。王淦字錦川﹐吏員議敍。性伉直好義﹐與人交無世俗周旋態而肝膽照人。中年喜讀郭景純書﹐與庠生嚴有寬著名一時。耆壽說見凡例。今所載自鄕賓而下必年逾八十﹐行誼素爲公論所推者書之。其僅以壽民膺粟帛者不錄。明

賀敬亭﹐倉大使﹐舉鄕飲大賓﹐壽一百三歲。周對湖﹐庠生﹐舉大賓﹐壽八十五。著有《書經纂要》。馮三錫﹐庠生﹐舉大賓。王心正﹐舉大賓﹐壽八十五。馮仰京﹐弟佩京﹐俱監生﹐舉大賓。賀俊﹐庠生﹐壽八十。弟傑﹐庠生﹐壽八十三﹐俱舉大賓。孫繼謨﹐庠生﹐舉大賓。嚴九齡﹐庠生﹐舉大賓。嚴九貢﹑嚴九思俱鄕飲介賓。國朝李元甫﹐壽九十七。髙旭考﹐授經歷﹐壽九十三。章栗然﹐庠生﹐舉大賓﹐壽八十九。王教振﹐庠生﹐舉大賓。趙國珍﹐庠生﹐舉大賓﹐壽八十。趙開心﹐庠生﹐舉大賓。武之楨﹐庠生﹐舉大賓﹐壽八十。趙開志﹐歲貢﹐靈璧訓導﹐晚年告歸。舉大賓。﹤考正﹥舊列文苑﹐今攺入耆壽。侯永正﹐庠生﹐舉大賓。程文煌﹐庠生﹐舉大賓。王孕淵﹐庠生﹐舉大賓。葉永芬﹐庠生﹐舉大賓。趙國光﹐庠生﹐舉大賓﹐壽八十七。郝作楨﹐庠生﹐通醫術﹐兩舉大賓﹐壽八十一。子轍﹐庠生。孫善慶﹐庠生﹐皆以醫名一時。家傳《痘疹心法全書》十二卷。程道化﹐舉介賓﹐壽八十。葉思華﹐舉介賓。何桐﹐舉介賓﹐壽八十八。錢桂﹐舉介賓﹐壽八十一。關良弼﹐舉介賓。程繼志﹐舉介賓﹐壽九十二。王國政﹐舉介賓。孫隨﹐舉介賓。任髙叔﹐舉介賓。張玉淮﹐壽九十。黃萬信﹐壽九十三。閭世科﹐壽九十。張國印﹐富而好義﹐舉介賓。子應舉﹐克承父志。孫鸑﹐拔貢生。鷟﹐武舉。亦栻﹐官侍讀﹐另有傳。朱伸﹐增生﹐壽八十三。張珽﹐增生﹐壽八十三。馮汝龍﹐庠生﹐壽八十二。朱黻﹐壽八十五。武遴佐﹐壽八十一。嚴廷謨﹐以孝稱﹐壽八十一。姚文鬥﹐壽八十三。林鳳鳴﹐壽八十三。王槐芳﹐壽八十。章君立﹐壽八十六。程鼎中﹐恩貢生﹐壽八十。朱恬﹐壽八十。何希孔﹐壽八十七。陳毓芝﹐壽八十。嚴治灝﹐壽八十。歐陽捷﹐庠生﹐壽八十一。張克忠﹐增生﹐舉鄕飲賓。子拱房﹐歲貢﹐嘉善訓導。王沛﹐歲貢生﹐舉鄕飲賓﹐壽八十。余佩﹐八十七歲。子之宏﹐壽八十四。周克龍字雲際﹐附貢生。少隨父濂保定任﹐繼客京師﹐居永平﹐遊浙江﹑湖廣﹐足迹半天下﹐故詩文豪健如其人﹐壽九十一。季子景福﹐舉人﹐另有傳。余佑字蒼弼﹐監生。父大誥﹐嘗出粟賑饑。佑承父訓﹐多義舉。晚年孫曾繞膝﹐親見玄孫。乾隆五十年巡撫具題﹐旌以「五世同堂」額﹐給銀絹。壽八十九。子七﹐孫二十餘人﹐曾玄更蕃衍。子鏊﹐歲貢生﹐見文苑。王光國﹐庠生﹐善醫。乾隆五十一年﹑五十七年大疫﹐救濟甚眾。壽八十一。賀榮﹐監生。生平喜周貧乏。壽八十。孫彜鼎﹐舉人。李鼎﹐例授州同。壽八十三。子淸標﹐武舉。汪少恬﹐壽九十四。林元信﹐醫學訓科﹐壽九十一。王需﹐壽八十九。汪聯芳﹐庠生﹐壽八十五。賀元﹐庠生﹐壽八十一。劉鳳儀﹐庠生﹐壽八十二。王桂﹐舉介賓﹐壽八十二。嚴鐘銘志稿林映全﹐壽八十六。弟映梁﹐壽八十一。余之銘﹐壽八十二。曾孫慶年﹐舉人。葉常夏﹐庠生﹐壽八十三。李監。例貢﹐壽八十二。周大受﹐庠生﹐壽八十九。周麟定﹐庠生﹐壽八十。余鐘靈﹐庠生﹐壽八十。曾儒浩﹐從九品﹐壽八十五。

僑寓

明邢思文﹐崇禎年任南京都司﹐嫻於韜略。後卜居邑南鄕﹐以壽終。庾嗣衮﹐廣西靈川舉人。崇禎十五年以四川兵備道降調來邑令。值明亡﹐遂不歸。子孫占籍已數世。國朝程羽峯字別山﹐來自新安。好詩古文﹐尢精醫學。餘士毅﹐休寧人。父應熊﹐始遷來邑。士毅工詩﹐著有《詠梅軒詩集》。孫佑﹐見耆壽傳。嚴鐘銘志稿周必遵字鳴珂﹐長洲例貢。康熙年間再秉鐸於邑﹐歷二十餘載。升寧國府教授﹐擬連江令。解組後愛來邑簡僻﹐遂家焉。﹤考正﹥按必遵康熙時人﹐舊志列入前明流寓﹐謬甚。今據《職官表》攺正。何閒﹐丹徒縣增生﹐工制義﹑精小楷。嘗授徒來邑﹐遂畱居焉。子之然。乾隆四十九年邑人議建文峯塔於小南門外﹐之然先捐基地以俟興工。生平一介不苟﹐壽八十四。子孫俱入來庠。

釋道

宋李守智﹐來安人。家故富饒﹐遭金人之亂﹐棄家爲道人。大將嶽飛以度牒與之﹐始爲道士﹐主天慶觀。觀卽太白詩所謂潯陽紫極宮也。及飛遇害﹐守智畫嶽氏父子像祀之。陸遊《入蜀記》王中勤﹐宋淳熙中爲道正。曾遇異人授以法。每逢旱潦疫癘﹐禮請祈禳﹐捷於影響。明

徳賢號次哲﹐住持舜山吉祥庵。庵歲久荒落﹐徳賢鑿山開徑﹐崇飾殿宇﹐時有甘泉再湧﹑桔桂重花之應。晚年曆遊古剎﹐嘗說法於天臺靈隱﹐緇流千里而至。其徒了叡亦知詩。國朝海嶼號樵山﹐少時娶妻不納﹐送還母家。知吉祥寺性裕有梵行﹐皈依受戒。初僅識字﹐忽通書義。及老﹐檢藏於吉祥庵者數次。海鯤號借山﹐梵行淸嚴﹐得法於定山微旨禪師。康熙四十年住持吉祥寺。其明心妙諦具載《微旨禪師語錄》。浩浦﹐邑之武家集人。年二十棄家披剃﹐徧訪禪宗。嘗大修江寧靜海寺﹐繼又開壇於滁州龍興寺﹑瑯琊開化寺。杖錫所臨﹐人皆感悟。所募洋瓷佛千尊﹐供於開化寺中。蕭通恆﹐城隍廟道士。𨿽出家﹐善養其母。

補遺

宦績北魏李獎字遵穆﹐頓丘人﹐平子。容貌魁偉﹐有當世才度﹐位中書侍郎﹑吏部郎中﹐以本官兼尙書﹐出爲相州刺史。元乂擅朝﹐獎爲其親侍﹐頻居顯職。靈太后反政﹐削除官爵。孝莊初爲散騎常侍﹑河南尹。獎前後所歷﹐皆以明濟著稱。魏主元顥入洛﹐以獎兼尙書右僕射﹐慰勞徐州。羽林及城人不承顥旨﹐害獎﹐傳首洛陽。孝武初詔贈冀州刺史﹐子構襲。構字祖基﹐少以方正見稱﹐襲爵武邑郡公。齊天寶初降爵爲縣侯﹐位終太府卿﹐贈吏部尙書。構早有名譽﹐歷官淸顯﹐常以雅道自居﹐甚爲名流所重。子丕有父風﹐位尙書祠部郎中。丕弟克﹐通直散騎常侍。《北史》李蔚﹐頓丘人﹐諧子。少淸秀﹐有襟期倫理。涉觀史傳﹐兼屬文詞。昆弟並尙風流﹐長裾廣袖﹐從容甚美﹐然頗涉疏放。惟蔚能自持公幹理﹐甚有時譽。坐兄庶事﹐徙平州。後還﹐位尙書左中兵郎中﹐仍聘陳使副。江南以其父曾經將命﹐甚重焉。還﹐坐將人渡江私市﹐除名。後卒於祕書丞。《北史》。﹤考正﹥此二傳應補入宦績門朱朝士傳之前。

孝義北魏李嶽字祖仁﹐頓丘人﹐諧長子﹐官中散大夫。性純至﹐居期喪未曾聽婢過前。追思二親﹐言則流涕。嶽弟庶﹐方雅好學﹐甚有家風﹐歷位尙書郎﹑司徒掾﹐以淸辯知名。常攝賓司﹐接對梁使臣。梁使臣徐陵深嘆美之。魏收撰《魏書》﹐褒貶失當﹐庶與盧潛﹑盧斐言其誣罔不直﹐齊主怒﹐於是庶等皆坐謗史﹐鞭二百﹐配甲坊。庶死於臨漳獄中﹐嶽痛之﹐終身不歷臨漳縣門。《北史》。﹤考正﹥此傳應補列孝義門王來傳之前。﹤考正﹥《太平環宇記》﹕「廢頓丘縣﹐在永陽縣東一里。」永陽卽今來安。《環宇記》修於北宋﹐地理沿革考訂最精。及《滁州誌》誤謂頓丘城卽今之滁城﹐遂將頓丘諸李收入《滁志》﹐其誤甚矣。今根據《環宇記》﹐證明頓丘城在來安縣東一里﹐並將頓丘諸李載入邑志﹐以徵確實。明

徐昇字仲髙﹐來安人。資性惇厚﹐讀書守禮。族屬百餘口﹐同居共竈﹐家庭無閒言。﹤考正﹥見江南舊《通誌》《安徽通誌》及嚴氏志稿﹐不知邑志何以漏載。﹤考正﹥此傳應補列孝義門仼友傳之後。

來安縣誌卷十二安徽滁州來安縣知縣汜水劉廷槐重修

列女志貞烈貞節節烈節孝女壽附

貞烈未嫁殉夫或遇變捐軀者入此類

明烈女康春花者﹐父保許字陳洪。洪遠適未娶﹐無何﹐父死母攺醮去﹐春花依其祖母馮以居。歷七年洪不歸﹐有茅富者謀妻其子。春花不從﹐指其後所葬地曰「吾將結庵終此。」又三年﹐洪猶不歸﹐富彊委禽焉。女度勢已迫﹐往哭父墓﹐歸而縊死。邑今劉正亨立貞烈匾於旌善亭﹐親拜其墓﹐立石題曰「烈女春花墓」。道光八年旌蔡烈女﹐水口集民家女也﹐未字人。崇禎九年流寇躪邑境﹐驅逼婦女南行。蔡女亦在內﹐知不可脫﹐過一塘畔﹐突躍入水中。賊怒刃之﹐水盡赤。道光八年請旌華烈女﹐旗桿周地方農家女。崇禎九年流寇掠其鄕﹐懼見辱﹐投池死。道光八年請旌國朝姚烈女﹐滁民姚梅臣女﹐許字邑人韓鈞。康熙二十年﹐鈞以父喪哀毀卒﹐女聞卽素服泣謂其姊曰「吾欲在家守節﹐恐父母終奪吾志。將落髮爲尼﹐又非女子正道。吾志決矣。」是夕自經死。知縣喬嵩命與鈞合葬。郡守趙委官祭墓﹐卽以是年旌。周烈女﹐盱眙庠生燦之妹﹐許字葉覲光。將婚而覲光卒﹐女聞卽投環死。覲光兄迎其柩合葬焉。雍正六年旌陳烈女許字林欽﹐嘉慶丙寅冬將婚而欽卒。女欲往守貞﹐欽父辭不可。女自是在父家服縞絕葷﹐數年如一日。庚午夏有來議婚者﹐女聞之絕食七日。將卒﹐翁姑來視慰之﹐女泣不成聲﹐見綠襪彊起擲之。復堅握其發﹐慮斂者易以朱系繩也。髽髻素衣而卒﹐因合葬焉。道光八年請旌諸生詹步奎聘妻王氏﹐年二十將婚而夫卒。女聞之痛哭不食﹐未幾亦卒。道光八年請旌

貞節未嫁夫亡守貞者入此類

國朝關貞女字同邑張藻﹐未及婚藻病卒。女聞飲鹽鹵僕地﹐救之逾時蘇。父母知不可奪﹐曰「兒若何而生﹖」女曰「欲爲夫立後。」遂歸張﹐請於姑﹐立族子松爲嗣。氏時年十九﹐卒年五十有七。知縣韓夢周爲作傳。《伍志》亦載關貞女事﹐與此小異。謂貞女因無舅姑﹐仍在父家守貞﹐事親盡孝﹐年四十九卒﹐與藻合葬云。道光八年請旌。趙貞女﹐楊齊賢聘妻。齊賢爲副將楨之長孫﹐氏爲參將勝之孫女。康熙四十三年﹐齊賢年二十四﹐因貧未娶﹐四月病篤。氏請於父母往視疾。夫卒﹐氏年二十二﹐歸楊守貞。乾隆十三年旌嚴貞女﹐廩貢生嚴濯妹也﹐幼字陳又蕃。蕃病卒﹐女年十六﹐在家守貞。不數年翁逝﹐濯送妹至陳﹐執喪成禮﹐敬事孀姑。乾隆三十一年旌嚴貞女﹐廩貢嚴濯女也﹐幼字孫長泰。長泰嫡母王氏﹐女姨母也。乾隆甲戌﹐王氏及長泰先後卒。女時年十三﹐托言隨母弔姨母喪。母以其年幼挈之往。女哭姨母畢卽慿長泰棺﹐誓不返﹐遂成喪﹐守貞以終。道光八年請旌。郝貞女許字武封麒。乾隆四十一年﹐封麒父舉人家彥及其嫡母孫氏相繼歿。母病革時命娶氏爲未婚媳。無何﹐封麒病﹐逾年亦歿。氏奉庶姑守志。嘗捐數百金助建奎閣蕆其事。嘉慶十三年旌董貞女﹐蔣維興聘妻。未婚興卒﹐女歸蔣守貞以終。道光八年請旌蔣貞女幼字孫克明。明貧未婚﹐遠貿地方﹐十年無耗。孫母因退婚帖﹐聽蔣攺字。女不允﹐遂過門侍姑待明歸。明終不返﹐女守貞至四十五歲卒。道光八年請旌賀貞女幼字嚴坦﹐坦未婚而卒﹐女往守貞以終。道光八年請旌程貞女幼字庠生任之勛﹐未婚勛卒﹐女歸任守貞以終。道光八年請旌張貞女﹐內閣侍讀亦栻女也﹐幼字趙作屏﹐未婚屏卒﹐女過門守貞。道光八年請旌

節烈已嫁殉夫或遇變捐軀者入此類

宋丁國賓妻某氏﹐佚其姓。建炎四年﹐盜祝友聚眾於滁州龔家城掠人爲糧﹐國賓夫婦爲友所掠。妻泣曰「丁氏族流亡已盡﹐乞存夫以續其祀。」賊遂釋夫而害之。見《宋史／列女傳》。已旌明

簡居敬妻戴氏﹐年十六適簡。夫罹錮疾﹐六年力供湯藥。值歲暮居敬亡﹐除夕爲翁姑治食具畢﹐自縊死。道光八年請旌馮璋側室王氏。璋病革﹐王氏先自縊死。璋尋卒﹐其家葬氏於璋側。禦史楊勉學立石表其墓。道光八年請旌金應鳳妻趙氏﹑夏禹準妻武氏﹑丁華所妻沈氏。崇禎九年流寇薄城﹐焚掠甚慘。三婦白刃加身﹐不從威逼﹐皆遇害。邑人朱黼作《三貞篇》表其烈。道光八年請旌國朝周藝林妻李氏﹐未婚藝林病﹐歸侍湯藥。及卒﹐氏哀毀而亡。邑志不載事實﹐依《通誌》補。道光八年請旌農民王乙妻吳氏﹐嫁未逾年﹐值乾隆乙巳大饑﹐其家謀鬻乙兄婦。氏以姒齒長﹐得價不丰﹐涕泣自請行。姑以其新婚﹐不忍使離也。氏謂夫曰「一家不能活﹐吾其行矣。」夫泣從之﹐鬻之得數十金。氏徧拜家人畢﹐慷慨登輿﹐半途以剪刀自刺死。道光八年請旌庠生龔廷桂妻陳氏﹐年十九夫亡﹐誓與同死。翁姑防之甚嚴﹐氏乘間自縊死。道光八年請旌

節孝已嫁夫亡守節者入此類

明吳紋妻髙氏。紋﹐都督亮季子也﹐早卒。氏守志﹐詔表其門。張珣妻陳氏﹐無子守志以壽終。以下前明節婦七人﹐均道光八年補請旌。秦文妻常氏﹐年二十二守志﹐卒年九十餘。庠生張立妻曹氏年二十二喪夫﹐食貧撫孤。時巨族有失偶者欲娶之﹐氏斷髮以拒﹐年七十五臨終命二子取所斷髮納棺﹐以示全歸焉。廩生武兼文妻郝氏﹐無子守志。廩生張鵬翼妻程氏﹐年二十四守志﹐督子廷獻向學﹐年十四遊庠。廩生朱繼科妻張氏﹐無子守志。夏錠妻劉氏﹐卒年八十四。國朝廩貢武遴瑂妻李氏雍正三年旌趙國璋妻徐氏卒年八十雍正四年旌賀宗彥妻武氏雍正四年旌武遴炎繼妻王氏乾隆二年旌庠生夏鳴琯妻葉氏乾隆二年旌庾偉觀妻陳氏卒年九十干隆二年旌庠生武政妻髙氏乾隆三年旌庠生葉永蔭妻夏氏乾隆三年旌金鑑錄妻程氏乾隆三年旌增生嚴立繼妻李氏乾隆三年旌增生趙繡妻馮氏乾隆十四年旌周依妻嚴氏乾隆十六年旌髙鳳翎繼妻李氏以下節婦六十二人﹐均於道光八年匯案請旌葉永荃妻李氏夏禹勛妻洪氏卒年八十一庠生李翊皇妻淩氏嚴復光妻孫氏張愛軒妻雷氏賀珍妻李氏汪可昺妻石氏侯承耀妻李氏葉國士妻徐氏汪煒侯妻潘氏卒年八十三歐陽國棟妻施氏葉盛之妻陶氏卒年八十四廩生張源妻黃氏朱聚華妻熊氏卒年八十六王鶴妻程氏潘朗生妻王氏庠生章天翼妻景氏趙端士妻程氏張應鵬妻魏氏庠生何國琦妻程氏王士芳妻周氏朱祶章妻郝氏庠生常章明妻陳氏﹐年十九適常﹐甫二年夫遭寇被殺。氏冒死尋夫﹐得殘骸葬以禮﹐立族子爲章明嗣。年逾八十﹐親戚罕睹其面。庠生葉永薰妻趙氏卒年八十八唐堯欽妻周氏﹐年十七歸唐﹐僅七月而夫亡。服旣闕﹐或勸之攺適﹐恚而縊﹐幾死者再。乃依母以居﹐奉大士像﹐日夕誦經。歲節必備修脯﹐歸奉舅姑。迨舅姑娶季婦生孫之虞﹐命爲氏後﹐氏喜攜大士像返。及舅姑歿﹐致哀盡禮﹐以純孝稱。卒於康熙戊午﹐年四十一。廩生趙繼暉妻馮氏卒年八十四﹐子曙妻佘氏俱守志。廩生孫如蘭妻祁氏﹐年二十二守志﹐撫遺腹子像鼒入泮。余紹賢妻陳氏﹐年二十六夫亡。姑老﹐以鍼黼養姑。姑病血痢半年﹐動止飲食氏皆抱持而哺飼之。及姑亡﹐盡鬻家中器具以完喪葬。呼幼侄使伴晨昏﹐體無完衣﹐日不再食。守節十四年而卒。郝善廣妻周氏﹐年二十五夫亡。氏哀痛半載亦亡。張某妻蕭氏卒年八十四庠生朱楷妻卓氏賀益榮妻楊氏李奕繼妻吳氏李美玉妻孫氏陳子芳妻景氏庠生賀國華妻嚴氏徐爾瑞妻胡氏庠生王士彪妻賀氏任吉生妻陳氏孫奇公妻鄭氏章碩士妻王氏李文博妻張氏庠生王鵬妻邢氏張連定妻楊氏呂某妻王氏潘文仲繼妻武氏周秉文妻蔡氏陳廷佐妻孫氏周於簡妻馮氏張文成妻孫氏庠生嚴宗舜妻夏氏孫邁妻程氏﹐未嫁而邁疾。俗例病中娶妻爲衝喜﹐及娶氏不能成禮﹐匝月邁亡。氏守志終身。庠生葉允霖繼妻彭氏張琛妻嚴氏仼曉升妻朱氏庠生王教楊妻程氏庠生李之舟妻王氏庠生李謙妻武氏庠生趙之璉妻唐氏閭國彥妻朱氏以上均請旌雍正舊志載節婦五人附列於後甄麟妻李氏﹐年三十一夫故守節以下節婦五人待旌汪汝光妻周氏﹐年三十一夫故守節武翔鶚妻孫氏﹐年三十五夫故守節按淸例﹐嫠婦守節在三十歲以內例得旌表。查甄李氏﹑汪周氏守節年歲較定例僅逾一年耳。惟武孫氏守節之年已三十有五﹐然茹蘗終身﹐似不能任其湮沒。玆仍舊志存之。庠生武之楨側室侯氏庠生程文煌側室葛氏﹤考正﹥按雍正舊志漏載二氏守節時年歲﹐道光志遂疑二氏守節年在三十以外﹐未免臆斷。今削去。趙昆山妻徐氏﹤考正﹥舊志漏載﹐依《通誌》及嚴鐘銘志稿補入。李岱妻徐氏卒年八十九乾隆十一年旌賀存仁繼妻王氏卒年八十三乾隆十五年旌王元少妻劉氏﹐適王三月夫亡守志乾隆十六年旌潘鐸妻武氏乾隆十六年旌增生王林妻何氏乾隆二十七年旌庠生嚴泉妻馮氏﹐婚十月而夫亡守志﹐撫遺腹子煜炩遊庠。嘉慶三年旌潘世灝妻金氏卒年八十三嘉慶四年旌增生章彪妻孫氏嘉慶四年旌章復寬妻徐氏嘉慶五年旌庠生程杏芳妻徐氏嘉慶十四年旌葉宗棟妻周氏嘉慶十八年旌彭文瑛妻洪氏道光三年旌夏學昆妻石氏道光四年旌趙承鋼妻龔氏道光四年旌洪永年妻林氏以下節婦一百五十四人均於道光八年匯案請旌﹐又節婦二人待旌。程烈妻閻氏卒年八十周克佑妻徐氏卒年八十三程兆奎妻任氏卒年八十李宗棣妻周氏卒年八十一武錫旌妻張氏金廷弼妻汪卒年八十汪林妻程氏周國祥妻林氏關汝勛妻葉氏李楷妻嚴氏劉標妻陳氏夏人桂妻黃氏王人愷妻程氏張之璞妻陳氏江倬章妻金氏庠生曹儒瀚妻武氏趙世澤妻楊氏趙百川妻馮氏庠生任廷鏞妻趙氏張成功妻張氏江云鵬妻湛氏石岑妻武氏余濬妻蔣氏王文簪妻張氏陳榮正妻王氏張朝先妻張氏陶文煥妻程氏武孝孚妻王氏汪元臣妻任氏寧越凡妻湯氏陳汝霖妻王氏嚴兆鳳妻張氏庠生王際泰妻賀氏任歲登妻劉氏庠生趙汝江妻徐氏武臻頤妻朱氏周與賢妻兪氏周繼曾妻孫氏庠生陳國佐妻黃氏。子士綬妻王氏亦早年守志。孫天濯妻武氏﹐興化教諭克中本生母。嚴淮繼妻夏氏﹐子鐘秀妻亦夏氏﹐卽其兄之女也。姑婦二人俱早年守志。許應春妻嚴氏﹐無子守志﹐依母家以終。嚴洵妻馮氏﹐舉人嚴鐘銘母﹐卒年八十二。詳見鐘銘傳。庠生武千城妻賀氏卒年八十九。金承祖妻王氏﹐子泗源妻程氏﹐俱早年守志。趙學賓妻張氏﹐夫故子幼﹐舅姑久歿猶淺厝﹐氏營葬三喪焉。庠生馮賓王妻趙氏﹐無子守志﹐依母家以終。任士元妻金氏﹐婚後逾月﹐夫故守節。任國彥妻陳氏。嘉慶辛未﹑甲戌洊饑﹐戊寅嘉山集火災﹐疊次捐賑。葉永年妻王氏卓全妻朱氏景潤蒼妻陳氏王尙基妻陳氏汪兆騏妻陳氏朱棫森妻余氏歐陽讓妻程氏嚴亦新妻陳氏賀金聲妻李氏孫芝妻程氏劉宗妻孫氏周溱妻嚴氏庠生周楷妻賀氏王紀民妻郝氏金學全妻周氏劉維楨妻余氏馬靑雲妻黃氏賀騰蛟妻陳氏庠生陳國仁繼妻張氏王云麟妻陳氏章霦妻劉氏李生妻曹氏馮履春妻陳氏朱肇蕃妻賀氏陳應鑾妻馮氏王文炳妻張氏李建衷妻王氏趙琦妻孫氏武孝鳳妻周氏韓念祖妻劉氏余淵妻武氏﹐舉人餘慶年祖母蔣必富妻張氏朱嗚豫妻陳氏蓋益連妻朱氏張之鈺妻陶氏廩生章彬妻王氏賀階妻程氏王曰兪妻朱氏馮渠繼妻郝氏庠生余有筠妻金氏陳實芬妻程氏庠生周樽一妻任氏朱鳴珂妻張氏附監生章彤妻賀氏庠生章宗淮妻林氏待旌魏徳卿妻鐘氏魏堯年妻劉氏待旌王珞妻裴氏﹐早年守志﹐茹苦教子﹐以壽終。陳文章妻林氏﹐早年守志﹐甘貧撫孤﹐以壽終。余攀桂妻朱氏呂本本妻林氏卒年八十一孫時茂妻王氏蔡瑞霑妻周氏蔡曙南妻周氏周昆繼妻陳氏余汾妻王氏周基淨繼妻歐陽氏周基墉妻何氏庠生賀廷保妻朱氏趙師賢妻程氏章槐妻聶氏余家幹妻劉氏劉桐繼妻尹氏薛文昭妻何氏賀勛妻朱氏宥致和妻孫氏章全妻池氏余淞妻趙氏嚴勝全妻洪氏蔡瑞霞妻詹氏汪彩昭妻楊氏周勛妻武氏庠生章林妻郝氏蔡渤淸繼妻成氏張金穀妻張氏王世臣妻周氏周慶余妻朱氏朱鳴玿妻王氏王蔚東妻徐氏彭暄妻金氏賀希尙妻周氏郝璜妻趙氏徐式熹妻張氏庠生李淸廉妻陶氏朱本妻寧氏朱善堂妻孫氏羅樹勛妻魏氏熊全妻徐氏周士嶸妻馮氏林映楫繼妻姚氏張世寬妻張氏張夢桂妻武氏嚴堃妻魏氏陳宏祿妻馬氏郝杏妻孫氏武鐘英妻孫氏章棫妻余氏閭道昌妻林氏鄭銘妻程氏何兆鴻妻王氏嚴紳妻鄭氏程兆模妻王氏幹永髮妻李氏以上均請旌﹤考正﹥查邑志所載節婦﹐除已旌不計外﹐未旌者共二百五十人。考道光八年戴宗矩所撰《匯旌節孝公呈》云「待旌二百四十三人﹐公吁備文請旌」等語﹐可證志內未旌節婦已於道光八年匯案請旌。因咸豐年原案毀於兵焚﹐遂不可考。幸戴君所撰公呈載入邑志﹐尙資考證。惟請旌二百四十三人證以邑志﹐尙有七人未經請旌。考七人姓氏蓋甄麟妻李氏﹑汪汝光妻周氏﹑武翔鶚妻孫氏﹑武之楨側室侯氏﹑程文煌側室葛氏。舊志謂其年例不符故也。又查舊志續入節婦七人﹐注云「故節婦五人趕入請旌冊。蓋章宗淮妻林氏﹑魏堯年妻劉氏均尙生存﹐故未請旌。」然則志內未旌節婦除此七人外﹐其餘皆在道光八年請旌矣。舊志不甚明晰﹐今考訂如右。

附女壽

女壽尢難核實。其稱舉之詞不曰「某人妻」必曰「某人母」﹑「某人祖母」。以一無據之年歲﹐而子孫之不應入志者反籍以傳﹐恐無以服公論也。今所載必年逾八十﹑賢聲素著者書之。至於不濫及子孫﹐則人物志固有通例矣。國朝程武氏年九十四徐某氏年九十歲貢程文徳妻劉氏年八十九庠生嚴治安妻聶氏年八十九歲貢朱文望妻武氏年八十二廩生武蕙妻馮氏年八十一庠生景元春妻張氏年八十五庠生郝朗妻孫氏年八十四監生程洛妻賀氏年八十八庠生嚴韜妻馮氏年八十二程胡氏年八十四詹章氏年八十七王汪氏年九十庾武氏年九十二林張氏年九十三曹陳氏年九十一林余氏年八十五程侯氏年八十二洪夏氏年九十六張嶽氏年八十七監生賀維翰妻張氏年八十八程某妻武氏﹐副榜之箴祖母﹐年八十二恩貢武家駒繼妻江氏年八十四庠生張玲妻朱氏年八十一贈文林郎朱點成妻徐氏年八十二﹐江蘇督糧同知樹基祖母。庠生賀步蟾妻蔡氏年八十四庠生歐陽正宗妻姚氏年八十﹐進士歐陽泉祖母。贈朝議大夫武某妻歐陽氏年九十四﹐知府武淩雲祖母。監生杜思聰妻王氏年八十八庠生林紹妻武氏年八十七庠生汪大用妻黃氏年八十六淩李氏年八十一施呂氏年八十八汪周氏年九十三

來安縣誌卷十三安徽滁州來安縣知縣汜水劉廷槐重修

藝文志集文集詩

集文上

孝子苟與齡傳宋修撰白顏暉滁有邑曰來安﹐苟氏以姓雄一邑。士而名與齡者志向髙潔﹐學𨿽優而不願仕。性稟純孝﹐以事其親﹐生養死葬力竭而禮盡﹐鄕黨推稱之。至孝鐘發﹐休然和气﹐薰爲艸木之祥。有芝生於母張氏之墓域慘柏亭﹐輪囷擢秀者一十九莖﹐色理紫潤堅致﹐是爲植物之上瑞﹐靈貺感通﹐以昭示孝徳﹐裕人子之慶也。於是闔邑之人﹐貴賤稚老相與歡﹐趨而請於州﹐一惟苟氏之懿徳﹐得乎天經地義者如此﹐而瑞物之應又如此﹐願飛章顯聞於朝﹐以丕顯我天子教民親愛之聖徳。郡守唐恪上其事﹐詔賜旌表門閭。徳音褒諭﹐人指其榮而歆艷之。嘗考周王命父師保釐東郊﹐其訓辭之首必曰「旌」。別淑慝﹐表厥宅裏﹐人主所以明示好惡﹐風動天下﹐而助宣世之名教者莫此爲尙。蓋至治之世﹐徳化薰漸。忠孝義烈之士﹐克自崇勵﹐旌褒表式之典所必加也。今所謂士者﹐指祿與位爲足以榮親。通都大邑之子弟自命儒者﹐或耗其千金之產﹐學爲文章﹐將顯其身以及其親。裒然爲材進士﹐一詘於有司﹐則鄕邑之間訾笑而恥之。苟公之賢則異於是。服膺詩書﹐不以釣爵位﹐獨得古人所以善事父母爲人道之始者。率而行之﹐善積名著﹐取賞於朝。環淮左千里之地﹐列士籍而齒縉紳者不知其幾何人﹐而獨被旌表門閭之茂典。嗚呼﹗其所以榮親而顯家者過利祿遠矣。昔武洪度喪親﹐負土築塋﹐有靈芝產廬前﹐詔旌其門﹔許法愼母歿﹐廬墓行服﹐塋有靈芝﹐詔表其門閭。垂譽史冊﹐章焯暴著。前人之美﹐今復見焉。苟公字壽隆﹐家世𨿽饒﹐而子侄多以儒學貢名禮部﹐中科選﹐豈非唐王圭所謂「忠孝之道當年可以享天佑﹐餘芳可以垂後葉者」哉﹗

宋桂州永福縣丞趙君墓志銘宋吳幵全椒人同郡趙晦叔長予十歲。予方總角﹐晦叔已遊郡學﹐有聲。後十年﹐予中進士第﹐晦叔數試禮部輒不偶。紹聖初﹐天子修學政﹐四方士輻輳﹐雋異蜂出。晦叔慨然來上庠﹐眾未有知者。一日羣試二千人﹐晦叔爲第一﹐祭酒﹑博士交口譽嘆﹐名聲籍甚。知晦叔者皆曰困而亨﹐晦叔且光顯於世矣。已而復連蹇﹐又十缺年﹐乃以特奏名釋褐。又四年﹐調桂州永福縣丞。予時爲宗正﹐過予曰「吾老矣﹐安能復遠宦﹖吾兒爲六合簿﹐去裏閈接境﹐吾將遨遊二邑間。」予旣嘆晦叔之終窮﹐又竊賢晦叔之𨿽窮而泰然自得也。明年﹐予出守山陽﹐以書約晦叔過六合。會有旨促之官﹐不果往。明年春﹐晦叔以疾不起﹐時政和五年正月二十五日也。於是其子汝翼將以六年正月十七日葬於縣之萬善鄕梅崗之陽﹐以狀來乞銘。嗚乎﹗非予其誰銘之﹖晦叔諱察﹐世爲滁之來安人。曾祖文慶﹑祖政﹑父寅。晦叔爲兒時﹐先府君教之力﹐晦叔亦穎拔﹐嶄然能自見﹐持親喪毀瘠如禮。家饒財﹐羣從出分﹐晦叔一不較﹐撫孤侄如已子。居鄕以行義爲眾所推﹐爭訟得晦叔一言卽引去。治經邃於《易》﹐爲文簡嚴無長語。性沈深﹐動有法度。與人交﹐久而不渝。享年五十八。娶同縣苟氏。子汝翼上捨中第通仕郎﹐缺州州學教授。次汝爲﹐次汝明﹐皆從學。三女歸士人。長苟彭年﹐次於浚﹐次苟章。銘曰﹕穎出初歲將蚤成﹐僨而中振宜晚亨。兩不一遂理莫明﹐志意內修薄世榮。行髙於鄕眾所矜﹐以克有子亢閈閎。君乎不亡亶來今。

修署記元欽州路教授汪景恬來安爲淮右壯邑﹐南北交接﹐兼以北燕川陸之途悉經於此﹐昔罹兵燼﹐莽爲盜區。小民未蘇生養休息﹐戶僅百。時議謂不足置縣﹐遂攺爲鎭。繼郡守和景因民之請復爲下縣﹐後又遭寇擾﹐荒殘益甚。乾道癸巳﹐部使者髙禹議省吏員﹐寬經費﹐仍爲鎭。不二三年﹐郡守章衝復請爲縣﹐宋淳熙乙巳之秋也。綿亙至今﹐皇元混一區宇﹐振文明之風﹐布公平之治。邑宰相繼而聽訟於數椽之下﹐棟橈可虞。今馬合謀砂將仕來治斯邑﹐剛明果斷﹐威行百里﹐綽有能聲。一日鳴琴之暇﹐謂同僚曰「更樓以警昏曉﹐儀門以聳觀聽﹐公廳以治縣事。前官因陋就簡﹐不足爲經久計。凡我政人安可玩愒逭責﹐歲糜廩祿﹐而不知撤舊更新以光斯邑﹖」縣尹郭讓﹐端方而練達。主簿楊祿﹐公溥而淸廉。以監縣之言爲是。典史郭國瑞﹐以儒飾吏﹐案牒詳明﹐亦善於贊成者。由是規恢遠之圖﹐各捐俸爲一邑倡﹐民皆歡赴斯役。木市於商﹐瓦作於陶﹐工以傭役﹐財以助取。監縣親爲董督﹐夙夜程作﹐不替風雨。逾月宏規一新﹐前後雅肅﹐內外寬夷。飛棟以崇其庇﹐聳欞以通其蔽﹐气象軒豁。盛矣哉今日之琴堂也﹗僝功甫就﹐耆老請文以垂遠。予曰「天下無難事﹐得其人則易。昔魯僖公修泮宮﹐漢文翁興學校﹐皆設施於一時﹐流芳於千載。今各官和衷建造﹐其於前賢之修泮宮﹑興學校夫何異﹖後之來字民者﹐登森嚴之堂﹐盍亦相與興行美化﹐俾邑民日恬以愉﹐日鼓以舞﹐豈非爲太平之民歟﹖予拭目俟之。」州縣誌《藝文》凡紀述修建公廨﹑學校﹑寺觀等事﹐其行文之體不過謂創建有年﹐傾廢可惜﹐某官捐廉﹐某人勸募﹐經始某年月﹐竣工某年月﹐何處更攺﹐何處增修﹐何人捐資最多﹐何人襄事最勤。蹈襲陳因﹐千篇一律。自非大手筆﹐鮮有能脫窠臼者。玆所錄新舊諸記﹐自數篇名作外﹐余𨿽大致相同﹐然亦不能盡廢。覽者詳之。

重建儒學記元人失名我國家崇儒右文之美﹐亙古所無。自世祖皇帝混一區宇﹐以文治天下﹐凡路府州縣莫不有學。列聖相承﹐誕布徳音﹐崇重學校。𨿽遠而海島﹐僻而山陬﹐人知禮義揖讓之風﹑孝弟忠信之行。非在上者爲治有本﹐教養有法﹐疇克臻此﹖來安爲滁屬邑﹐驛道南北﹐界於江淮。自宋建炎﹑紹興以來﹐洊罹兵燹。舟車之所不至﹐黜陟之所不聞。其民卑嗇而彊梗﹐素稱難治。舊有學﹐在縣治東南﹐卑陋尢甚。至正六年春﹐廣陵蔣公安道宰是邑。下車之初﹐釋奠成禮﹐瞻仰廟貌﹐卽欲鼎新建造。越明年﹐政修時和﹐首捐己俸爲士民倡﹐卽鳩工庀材﹐去其舊制﹐辟而新之。崇飾嚴固﹐務爲悠久之計。移詔亭﹐崇殿階﹐增廡廊以宏其規﹔恢皇門﹐甃神道﹐立樓門以廣其敬﹔堊墻垣﹐新扁額﹐植朱戟以煥其文﹔浚泮池﹐鑿橫橋﹐辟衢路以通其道。至於明倫有堂﹐藏廩有司﹐膳竈有庖﹐遊息有捨。扁東西之齋曰「時習」﹑曰「日新」。文昌﹑地靈之祠莫不咸備。是役也﹐公臨政暇﹐躬督工役﹐晨夕不倦﹐凡錢谷之費出納無私。經始於丁亥之冬﹐落成於戊子之夏。召凡民之俊秀子弟皆入學。嚴講肄之法﹐篤勉勵之心﹐有禮有度﹐士民翕然弦誦洋洋。是以動作𨿽鉅﹐民靡不悅而稱之。《易》云「悅以使民﹐民忘其勞。」其是之謂歟﹗故東淮遠爾咸誦公之徳﹐以其非徒觀美﹐尢能致教養之實﹐惠及後學實深焉。時朱方吳旭典教是邑﹐徵余文以紀諸石。余謂爲治之道在乎使民知務本。知務本則民日遷善而不自知。慨夫今之宣化者﹐不過明練於簿書﹑獄訟﹑錢谷以爲能﹐孰知詩書禮樂爲治道之本哉﹖公徳備才全﹐諳於爲治之道。二年之間﹐政化大行。司於上者咸信其廉幹而委之不疑﹐屬於下者悉懷其徳而畏其令。故風俗醇﹐牒訟簡﹐化爲禮樂之鄕。矧學校乃人才淵藪﹐作養有方﹐以備擢用。昔子賤鳴琴而單父治﹐文翁興學而蜀民化。公之忠勤﹐其勛名徳業不在二賢下矣。《傳》曰「十室之邑﹐必有忠信。」後之宰是邑者﹐以公之心爲心﹐時而葺之﹐則斯文永興矣﹐顧不偉歟﹗

淸心亭記元學諭吳旭淸心亭者﹐廣陵蔣公安道所築也。公自至正六年春出宰來安﹐越明年﹐人和歲丰﹐廢墜悉舉。縣治之前舊有官地一畝﹐爲豪家侵據﹐人無敢理之者。公因詢耆老以復之。於是薙榛莽﹐浚砂礫﹐深仞有奇﹐泉脈隨應。環甃以石﹐波光云影﹐上下相映。植槐柳於四旁﹐種蓮芡茭菱於其中。卽池之隙地﹐築亭三間﹐朴而不雕﹐髙明嚴鞏。公退之暇﹐焚香靜坐﹐徘徊徙倚﹐消遣世慮。或載酒肴﹑集僚友於其上﹐樹蔭蓊郁﹐禽聲左右﹐引觴滿酌﹐頹然就醉﹐宴酣之樂。人見其有歐陽公遺風﹐號公爲「小醉翁」焉。亭成而未名﹐邑民請以「小醉翁」匾之。公曰「不然。此非吾志也。居仁不才﹐奉天子命出宰是邑﹐民之休戚系焉。夙夜祇懼﹐慮弗治爲懷。矧來安素稱難治﹐每聽政之際牒訟倥傯﹐工役劻勷。薄書期會之冗﹐賦役出納之繁﹐剸之理之﹐百事叢脞﹐騷吾心﹐拂吾耳。幸不爲物所忤而敗事﹐則退席於斯亭之上﹐屏其視聽﹐以怡吾神﹐以靜吾慮﹐逍遙徜徉﹐洞達古今。學校思欲興之﹐田野思欲辟之﹐善良思欲安之﹐彊暴思欲去之﹐戶版何道以增之﹐詞訟何道以簡之。鼠竊狗偸﹐四境弗靖﹐欲防禦以弭之。重科厚斂﹐貧富不齊﹐欲設法以均之。此皆所以致吾之思也。凡事物之來﹐意有未誠則不能與民相感﹐故時憩於斯亭之上﹐思有以淸吾心焉。夫醉翁亭者﹐歐陽公寓一時遊觀之樂﹐非政治之所先。斯亭匾以『淸心』不亦可乎﹖」眾皆曰然。求旭文以記之。旭因曰「子嘗聞淸心之說乎﹖夫心者﹐神明之舍﹐五官之主也。彼流其情而亂於气﹐與夫端若槁木﹐塊若死灰﹐皆不知淸心之要者也。呂氏曰﹐當官者要以淸心省事爲本﹐公兼得之矣。蓋公之心湛於止水﹐豈待登斯亭而後淸哉﹖特以自警耳。嘗讀包孝肅公『淸心爲治本﹐直道是身謀』之句﹐未嘗不嘆慕其政事文章之美。今幸獲身親見之。」因爲之記﹐且頌是詩以質焉。

瑞應騶虞頌明尙書黃福李錫賢志稿﹕明宣徳四年﹐石固山民捨產騶虞二﹐素質黑章﹐馴擾不驚。知縣晁濟﹑州守唐振表獻襄城伯李隆代奏﹐上命羣臣觀之。請受賀﹐不許。於是戶部尙書黃福上《瑞應騶虞頌》。恭惟皇上﹐膺天地之眷佑﹐承祖宗之付托。恭己爲治﹐敬天勤民。時和年丰﹐民安物阜。和气致祥﹐嘉應疊見。今者來安縣石固山復產騶虞之瑞﹐臣出寒微﹐幸逢聖世﹐獲睹斯瑞﹐歡倍恆情。敬述聖徳之隆﹐用頌感應之盛。恭錄上進﹐伏惟禦覽。頌曰﹕聖人誠明﹐天地淸寧﹐品物咸亨。惟徳動天﹐禎祥集焉﹐往聖皆然。伏羲之初﹐龍馬負圖﹐大道始敷。夏禹克勤﹐治水康民﹐龜出洛津。有周文王﹐化及萬方﹐鳳鳴岐陽。宣父至聖﹐《春秋》文竟﹐麒麟來應。皇上聖神﹐乃武乃文﹐克寬克仁。纘承祖宗﹐天歷在躬﹐業廣功崇。明明元良﹐用賢無方﹐視民如傷。物阜民安﹐九夷八蠻﹐航海梯山。如川之來﹐義慕徳懷﹐何其盛哉﹗徳涵庶邦﹐天眷周彰﹐禎祥洋洋。有州曰滁﹐石固山隅﹐爰出騶虞。騶虞呈祥﹐素質玄章﹐厥性馴良。薦於大廷﹐觀者如星﹐晏然不驚。萬眾嵩呼﹐維此騶虞﹐聖徳之符。聖徳無窮﹐有感必通﹐天眷彌隆。已格天心﹐皇上愈欽﹐履薄臨深。已致太平﹐皇上不矜﹐圖治勵精。至於馨香﹐聖祚隆昌﹐天地久長。聖徳日新﹐六合皆春﹐萬世昭聞。

送四峯張貴州序明修撰呂楠髙陵人四峯張公子才以鴻臚卿出爲貴州參議﹐餘同介立林子往問之。坐定﹐嘆曰「公其升乎﹖」曰「去卿而就參議﹐以爲升何也﹖」曰「公亦嘗見輪人乎﹖其爲輪也﹐克和三才﹐能法陰陽﹐可規可萭﹐可水可縣﹐可量可權﹐固國工也。然置之江漢湖海之地﹐於是轂不能直﹐篆不能正﹐膠不能厚﹐筋不能數﹐幅不能齊﹐牙不能指﹐凡舵人篙人皆環議而笑焉。他日燕趙之人知輪人之良也﹐請而置之河濟之北﹐恆山之南。於是輪人得以施其巧。凡圜匡直﹑均同侔之法﹐罔有不精。以行澤如割塗﹐以行山如搏石。自是速輪人者無虛日﹐而輪人之名遂大振於中原矣。且余與公之同年也﹐今二十有六載矣﹐在南都之會尢爲數見。公論用人必崇恬退﹐權倖之門不欲謁。論理財必獎廉節﹐奢侈之事不肯爲。論聽訟必貴簡實﹐狙詐之風必欲息。若乃事繼母同於親母而通國稱孝﹔處母弟無間於己而鄕黨稱友。歷官旣久﹐家無十畝之田﹐則豈非古之孝廉君子者哉﹗爾乃自筮仕以來﹐北滯於中書尙寶﹐南滯於鴻臚。久羈散秩﹐棲遲閒居﹐無所事事。玆有貴州之行﹐豈非輪人趨於燕趙之地乎﹖徳可以遠施﹐才可以大著。於是而總憲﹐於是而典藩﹐於是而撫巨省﹐於是而正位九卿﹐屈指可到也。故謂公自此升矣。且夫崇政殿說書與永安尉﹐其職之榮辱相懸也﹐乃有欲舉其職者寧辭說書而甘尉永安。縣令與治中﹑別駕﹐其位之繁簡相遠也﹐乃有欲展其驥足者必傲百里而思大行矣。卽公貴州之行﹐聖天子正試公於盤根錯節之地以別利器也﹐豈可泥以爲降乎﹖或曰貴州在滇蜀之間﹑萬山之叢﹐左阻五溪﹐右距盤江﹐犵狫異姓﹐苗羅殊俗﹐治之亦難也。曰﹕《禮》不云因其道不變其俗﹐通其情不失其宜。是故有不火食者矣﹐則燔炙之法𨿽美不可以彊聒也。有不粒食者矣﹐則饔餮之劑𨿽善不可以遽告也。況公厥徳旣厚而負才尢優﹐其因人而施﹐隨地而處﹐固當無入而不自得矣。必不肯以此爲降﹐泥於懷而不解也。」公滁之來安人﹐早受其父太守朴庵先生庭訓云。

修學記明尙書胡松滁人夫學之作也其於中古乎﹖作者其有憂世之志乎﹖羲皇以前莫之考也﹐由虞夏而來其孰能廢之﹖余嘗覽鏡古今學之廢興崇替﹑隆忽疵醇﹐與國家之盛衰修短﹑安危理亂﹐若響應桴﹐莫之能違也﹐可不謂重哉﹗嘉靖癸卯冬﹐蘄陽顧君問以名侍禦謫知來安。始至﹐謁廟升堂﹐見諸圯壞﹐慨然嘆息已。復周視廊廡齋捨﹐下至垣堵門坊﹐悉皆不治﹐意將新焉。會博士諸生力以爲請﹐典史王海復從旁贊之﹐君乃度廢程材﹐請諸撫學諸臺﹐皆報曰可。適歲大饑﹐君勞於安集﹐不遑寢食。今年春﹐疲民賴君撫字﹐咸樂祇役。君度時之可﹐諏辰始事﹐費出公帑﹐力取閒氓﹐百手並勤﹐績用訖底﹐其諸前圯一旦易觀。邑人來遊﹐思樂泮水。旣又悉覆境中曠土﹐藉以贍士。於是教諭李君丹等懼無以昭示久遠﹐以狀來請紀歲月。余惟顧君之修若學﹐贍若田也﹐所以待諸君子者備矣。諸君子盍亦躬修乃學﹐自蕓乃田﹐以對答賢令尹之意乎﹖《傳》有之﹕百工居肆成其事也。旣稟稱事﹐所以勸也。學百工之肆也﹐田之入﹔百工之旣稟也﹐士何事﹖曰學。學何學﹖曰道﹑曰禮﹑曰義﹑曰倫。今學不有禮門乎﹖不有義路乎﹖不有明倫堂乎﹖禮義非由外﹐倫紀不在遠﹐取諸吾身若心焉耳矣。身自有之而弗能履﹐自賊焉耳矣。有工於此﹐曠時棄肆﹐毀瓦畫墁﹐則吏必怒詈而斥罰之矣。士也曠其學而莫之修﹐蕪其田而莫之治﹐則何以異於百工之不居肆而毀且畫哉﹖亦未之思矣。顧侯淸修而端恪﹐明恕而雅馴﹐學足爲人師。諸君子其以餘言質之﹐竊願有聞焉。

建城記明黃廷用莆田人魏尹大用乙卯冬奉天子命蒞來安﹐越明年﹐丙辰秋作城﹐又明年﹐丁巳春二月城成。倭寇由揚州達天長抵泗州城﹐泗去來安百里許﹐賊相戒曰「無入來安境。城始作﹐守必嚴。」民是以得免於難。夫自壬子夏江之南赤子蒙戈鋌而死湯火者流血成川﹐積骨成丘。來安舊有土垣不足守﹐當是時﹐民有危心。魏尹念民之危而欲措之安。於是因歲稔命匠石計爲城﹐庀週九百三十二丈。其三﹐士民均爲之。其一﹐官爲之。六門樓櫓悉具﹐百姓散處於村落關廂之間﹐有警則令之入城以守﹐是以安堵無恐。夫宋城之役﹐華元被譏﹐眾心洵可畏哉﹗尹城來安而眾心成之﹐由得民也。得民之效﹐城朔方而犭嚴狁於襄﹐城東方而諸侯以寧。使爲令者知此意﹐所以修捍我民﹑屏藩我國家者不更有進歟﹗

魏公生祠記明學諭林大珠漳浦人昔漢崔瑗爲汲令﹑晉荀勗爲安陽令﹑唐狄仁傑爲彭澤令﹐民俱爲立生祠﹐惠愛所感﹐情自同然。今之民豈異於昔﹖顧感之何如耳。來安名縣﹐自南唐垂六百載﹐令以百數﹐俎豆學宮者僅三人﹐何寥寥也﹖愛不深則情不篤﹐豈勢可得而彊哉﹗今嘉靖戊午﹐來邑侯魏公以循良超遷﹐民攀畱之不得﹐乃作公生祠。公力卻之﹐眾相率而告曰「自吾有邑未有城﹐稍值兵則家室不保﹐直寄旅耳。公玆爲築堅城﹐且撫卹多方﹐區畫盡善﹐不勞民力﹐不縻民財﹐而保障之功速就﹐吾民從此得以保家室而臻富庶者﹐公之惠也。公以百世之惠遺吾民﹐吾民能不以百世之祀報公哉﹗」於是輿情踴躍﹐爭先趨事﹐不旬月而祠成﹐公𨿽卻之而不能止也。余固喜民有至情﹐亦嘗念公於來修學校﹐更驛傳﹐輕刑緩徵﹐省里甲之費﹐平徭役之則﹐政績蝟紛﹐民固悅之﹐況又爲之保。固公豈好名者哉﹖但民之報公自不能忘﹐亦猶公之惠民自不能已耳。且往歲倭寇犯泗州﹐按院潁谷馬公力保孤城﹐旣而增築雉垣﹐民爲立生祠。公固馬公所深器者﹐巡滁過來﹐亟登城而望之﹐擊節褒賞﹐謂公治績爲江左最﹐則其得民﹐夫豈偶哉﹖公於今有潁谷馬公爲偶﹐於昔有崔旬諸公並稱﹐顧不偉與﹗鄕士夫倪獨峯諸君洎義民趙顯﹑耆民武勘等徵余文載諸石。余固沐公教﹐愛之深﹐與來民均不能忘。乃以民情懇切﹐古今所同事﹐敬爲公紀。祠建縣治之西﹐爲堂三間﹐中塑公像﹐甬道中爲碑亭﹐前爲大門各一座﹐周圍築以磚石﹐堅致壯觀﹐足系民思而垂之久矣。公名大用﹐字道行﹐別號龍川﹐湖廣光化人。案﹕生祠記乃稱述功徳之作﹐在當時固不可少﹐至修志作傳﹐則政績具詳傳中﹐不籍記以傳矣。舊志有之﹐錄二篇以槪其餘。

劉公生祠記明常山令郝孔昭邑人新淦劉公名正亨﹐雷山其號也。早掇巍科﹐蜚聲宇內。嘉靖丙寅冬奉命尹來﹐甫下車﹐卽軫念民瘼﹐詢所興革。歷戊辰﹑己巳逮庚午﹐政通民和﹐百務具舉。向也輪編差徭迄無定額﹐胥吏得上下其手。今也戶有等﹐丁有役﹐人人皆克當其心﹐則公之核之者詳也。向也夫派不時﹐一年一丁至四五番﹐休不置。今也逾年始一及﹐所輸不過百錢﹐則公之役之者平也。向也里甲子費一月動縻數百金﹐人甚苦之。今也民均其入﹐官代其出﹐計經年才四五百金止耳﹐則公之節之者嚴也。向也糧有起存﹐老猾因之爲利﹐受賂則從輕﹐不賂則加重﹐爲邑大蠹。今也著爲定制﹐有畫一之算﹐人知遵守﹐則公之裁之者齊也。向也圩塘堰壩圯壞不修﹐每春和則暫揭示文﹐虛舉故事而已。今也諸圩盡固﹐諸塘水盡蓄﹐而龍尾一壩利賴尢多﹐則公之修之者實也。向也倉廒告竭﹐民所贖罪不谷而金﹐卽土人貯積亦僅僅不越百石﹐倘有水旱﹐何需焉﹖今也預備一倉幾數千石﹐春初則給種以耕﹐谷貴則減價而糶﹐疲民賴以生全﹐則公之慮之者素也。向也軍民互雜﹐姦宄相欺﹐告馬田馬丁者紛紛四出﹐日夕勾理尙不給。今也馬田有圖冊﹐馬丁有帖文﹐繼此可坐按而決﹐則公之稽之者精也。向也邑南有龍王廟﹐以宇則傾﹐至祈雨無所﹔以路則側﹐少雨則濘﹐人僉弗便而莫爲之處。今也撤廟而新之﹐巍然巨觀﹔鏟路而砥之﹐蕩然康衢﹐則公之經之者審也。向也黌宮前後制罔稱﹐大街稍折卽欞星門﹐右偏孤髙﹐左隅卑寂﹐堪輿家往往云弗吉。今也攺路於城麓﹐行數百步方抵學宮。建樓曰靑雲﹐視朝陽門相爲對峙﹐而大成廟﹐而明倫堂﹐而道義門﹐靡不盡制﹐則公之飭之者重也。向也提調之於膠庠﹐卽不秦越視而聯之於一體者尠矣。今也廩饌以時﹐考視以時﹐更集諸生爲會﹐集之公所而身督之﹐朝夕親臨無倦色﹐飲食均嘗﹐略無彼此﹐士亦彬彬露華翼而奮健翮﹐則公之鼓舞而振作之者隆也。此據耳目所睹記者槪述之﹐非公之大﹐而其大都亦可徵矣。撫按諸臺廉公之治而上之天子﹐天子體民之隱而俾之久任。至頒一札璽書﹐五品章服﹐寵異而勞苦之﹐此眞人世之希睹也。未幾按院歷淮甸﹑贛楡久困﹐特請之朝﹐移公於贛而撫綏之。邑大夫士而下驚惶奔走﹐如失慈母﹐計無所出。欲借冠則成命不可易﹐欲臥轍則定命不可違。乃於公之行﹐相與出財力而構祠﹐繪公像其中祀焉﹐庶幾見像猶見公﹐而公之像在來﹑心亦在來也。祠建縣治之西﹐與魏公祠堂並其規準。經始於庚午之夏﹐不日而成。祠成﹐屬記於余。余謂公之善政﹑善教載之野乘﹐勒之口碑﹐采之國史者﹐當別有書與循良傳﹐共垂不朽。記爲祠作﹐不盡紀也。

重修吉祥寺記明郝孔昭邑人寺有吉祥﹐所從來遠矣。地在縣治後﹐稍偏西北隅﹐邑之龍脈實鐘之。萬歲聖牌巍峙其中﹐朝賀之儀胥此習焉﹐亦地方一勝槪也。顧歲積日圯﹐木脫瓦解﹐諸繪像至暴風雨中。省祭蔣世科﹑鄕耆朱貴欲撤而修之﹐各發虔捐數十金爲邑人先。邑人之好義者亦相繼成之。易木以堅﹐易植以固﹐諸佛諸羅漢曁諸當祀者像率金碧輝煌﹐巋如煥如。殿宇旣完﹐更以其餘豎鐘鼓二樓﹑制蓋備矣。計工起於隆慶三年十二月﹐迄於四年五月。事竣﹐謀立石記施捨者姓名﹐而以其記命孔昭。昭曰「佛之爲言覺也﹐一眞能覺卽佛也。佛之爲言空也﹐萬有能空卽佛也。奚以土木金碧爲哉﹖蓋上焉者明心忘像﹐下焉者玩像喪心。世不皆上智下愚﹐惟中人最多﹐故寺宇之建﹐繪像之陳﹐無非欲其以像惕心﹐以心存像耳。且稠人之於神﹐見其衣冠剝落則褻﹐見其面目莊嚴則敬。事他神以畏心﹐恐其禍之及﹔而敬佛以愛心﹐知其必福無疑者。使人畏不若使人愛﹐則佛之感尢深也。抑又聞之﹐惠迪者吉﹐作善者祥。是吾心之惠迪﹐乃所以爲元吉﹔吾心之作善﹐乃所以爲禎祥。然則修輪藏於外與修寶藏於內﹐捐財以修佛像與捐欲以修佛心者﹐果孰緩孰急耶﹖恆人隆其像或遺其心﹐余是以本其心而並及其像。願諸君之修之者更有進焉。

瞻云愛日詩引明湖廣按察使僉事詹萊常山人昔唐狄梁公將之並﹐過河陽﹐望白雲而思其親﹐君子尙之。南滁鹿野郝公以進士起家﹐來令吾常﹐蓋三年有成﹐仁愛大洽矣。迎養之使項領相望﹐迄不至。侯每翹首瞻注太虛﹐至忘寢食﹐古今人合道同志有如此者。及門之徒因繪《瞻云愛日圖》而歌詠之。凡邑之能者皆繼其聲﹐匯爲巨帙。予得而觀之﹐乃拱手嘆曰「斯非仁道之化與﹖夫云之班布何擇於地與時﹐獨爲梁公見耶﹖抑又何與於親而瞻之耶﹖云生於瞻﹐瞻生於愛﹐愛生於孝﹐孝生於仁﹐仁根於心者也。古之人思其居而詠慶雲﹐思其友而賦停雲﹐此其無異於梁公者也。至使人皆知我之愛而相與圖而歌之﹐爲吾親壽考之祝﹐其何修而得此耶﹖蓋愛親者不敢惡於人﹐故推廣其親之愛以愛天下之親。愛人者恆得愛於人﹐故人知其及老之故﹐以爲吾親之愛是上下相與以共力乎仁也。昔範文正公以梁公之精忠大節﹐百折不回﹐皆自移孝之一念達之﹐蓋仁孝之道固擴天地﹑溥四海者也。今侯之宰一邑﹐其化已如此﹐淒祁溥徧之澤固可卽今日預卜矣。諸生皆所栽之桃李也﹐如或知爾﹐盍卽此一念師之。」是爲引。

修學記明冏卿施策自明之興﹐紹隆棫朴﹐𨿽山陬海澨﹐靡不建學以作興人才。而南畿爲首善之區﹐士之炎飛景附﹑霅煜其間﹑踵起而潤色鴻業者﹐尢不可勝紀﹐蓋彬彬稱極盛矣。來安去陪京百里而近王化﹐漸被宜最深﹐而壤僻且小﹐按部使者罕蒞焉﹐以故學久頹敝不葺而科第或時時中替也。鄭君來尹是邦﹐旣和輯其人民﹐乃毅然以修學校爲務。會歲大祲﹐則曰「鳩工率作﹐昔人所用以濟凶饑者也。顧彼多用之於浮屠﹑道院﹑宮館不急之務﹐而吾用之於先聖安靈之所﹐諸博士弟子講學肄業之區﹐較所得不旣多乎﹖」亟請於監司﹐議克協﹐卽捐俸以從之。其博士及博士弟子與其鄕之縉紳先生﹑耆老慕義捐資以佐厥事者﹐鏹相屬也。諏日飭具﹐閱歲而落成。若殿﹑若廡﹑若堂﹑若齋﹑若門亭﹑若橋泮﹑若尊經閣﹑若名宦祠﹑若鄕賢祠﹑若課士所﹐若庖湢燕寢﹑若廊捨﹐故者飾﹑缺者創﹐偏庳者易而端敞﹐蓋廟學之制始煥然攺觀矣。於是將樹碑勒工﹐鄭君率博士徐君﹑崔君偕諸弟子來請紀於余。余官冏政﹐不得一顧瞻廟貌以助鄭君作人之盛舉也﹐則進諸生而告之﹐請以禦馬之道爲作人諭可乎﹖夫馬之材﹐非必盡冀北良也。當其委艸莽而伏櫪下﹐𨿽有良馬﹐弗知其良。及至孫陽﹑造父﹐右操策﹑左施勤而禦之﹐而後馬之爲驊驑騕褭者立見。士亦猶是耳。今爾諸生之僻處玆土也﹐往往艷吳會之人文以爲向往。夫吳會固士之冀北﹐毋亦良有司者時爲加惠而振作之﹐而後士乃始瞿然顧化﹐彬彬然甲於南畿歟﹖蓋有文翁﹑常衮﹑韋景駿其人爲之守令﹐則𨿽以蠻夷僻陋之鄕﹐而其學者遂至比鄰於鄒魯。矧玆土密邇王化﹐諸生其尙馳騶於六藝之場﹐休養於詩書之囿﹐弦歌誦讀以爲和鸞﹐盤辟綴兆以爲節奏﹐矩矱先哲﹐步趨大方以爲範。我馳驅之式﹐譬之馬得其牧者。未幾而云錦成羣﹐動天子之嗟賞矣。其與三吳士並軫而爭途也奚有﹖抑吾尢有進焉。馬之所以爲馬者不在奔軼絕塵之技﹐而在任重致遠之能。士之所以爲士者﹐不在決策發科﹑陟巍躋膴之才﹐而在仁義忠信﹑道徳有諸身之實。如我三吳﹐以勛猷彪炳奕世者固地不乏人﹐而闡翼聖眞得一士焉﹐乃爲山川增重也。彼區區程科第之多寡以爲軒輊﹐果足憑耶﹖爾諸生其相與勗之﹐當使海內稱玆土爲余吾﹑爲渥窪﹐不徒冀北云爾﹐則庶幾鄭君作人之盛與文翁諸人同不朽矣。是役也﹐始於己丑冬十月﹐竣於庚寅夏六月。鄭君名元輔﹐莆田人。徐君名士吉﹐繁昌人。崔君名俸﹐崇明人。董其役者﹐省祭李應春也。鄭君以敏才著稱﹐玆不殫書﹐重興學云。

景歐亭賦明歲貢張國翼邑人歲辛卯﹐明府鄭公建亭於仕優堂前﹐命之曰「景歐」。不佞屬遊而觴焉﹐爰綴雕虫之技﹐附申燕雀之私。其辭曰﹕皇纘萬年之寶歷兮﹐煜瑩精於虞唐。燾九紘而布濩兮﹐耿玉燭乎列宿之光。咨翩翩之循牧兮﹐汝往乂乎滁之旁。荃慫恿以扈綸渥兮﹐勵夙宵而靡遑。戒潁川以抗旌兮﹐召中牟使先路。淸風起而穆如兮﹐霂霏霏其甘澍。紛堪謳夫範之謠兮﹐委兩歧而安五袴。夫何暱汴京之美人兮﹐欻遐徵焉於髙步。謇靈修之緬邈兮﹐日惝恍而顧形﹔指髙山之岞崿兮﹐遵大路以怦營。光爽爽其欲見之兮﹐聊娛意於斯亭﹔忽翼然而軒翥兮﹐肇錫之以嘉名。曰昔慶曆之神聖兮﹐快英賢之羽簉﹔何歐公之耿介兮﹐乃一麾而出守。旣喜風俗之簡淳兮﹐又佳山水之深秀。日同樂於滁民兮﹐亶丰年之屢遘。後先生蓋五百載兮﹐獨偃修以夷猶。濯紫微之淸泠兮﹐蔭嘉木而發野芳之幽。摹醉翁之巉巖兮﹐走翠碣於龍虯。創吾亭以景止兮﹐恆循足迹焉而趾瑯琊之遊。夫道有感而世匪曠﹐心有契而符可通。故築擬硯之臺者﹐鐫江漢之烈﹔卜醉白之堂者﹐鍧吟詠之風。斯亭也﹐懷賢式徳﹐則義度衷。諶芳猷之逖紹﹐匪流連之是從。矗琴堂之左个﹐勢隱約以鬱蔥。駕盱豁﹐軒龐鴻﹔迎灝朗﹐苞丰融。旣曠矚乎南北﹐亦平挹乎西東。工以時舉﹐民不知庸。卻簿書之堆案﹐列圖史以棟充。委仕優而退食﹐抒超邃於遐悰。若乃晦明變化﹐昕夕晻曖。露湛霜淸﹐霞蒸云叇。撫景情怡﹐茂時物對。馮虛欄而徙倚兮﹐納八窗之天籟。固先憂後樂之兩懷兮﹐豈把酒臨風以增慨。申繾綣於廣廈萬間兮﹐庇總總林林於無外。思古人而心實獲兮﹐曾不讓夫環滁之遺愛。爾其乘春陽之載起﹐則布和會﹑遂嘉生﹑議賑卹﹑勸農耕。感秋气之肅淸﹐則丰粢貯﹑平訟刑﹑省斂給﹑謹輸徵。夏暑雨也﹐戒屯膏而蔭道暍。冬祁寒也﹐推挾纊而燠皴惸。於以晝考諸憲度﹐於以夜稽諸章程﹐皆斯亭之所助也。蓋不知我之爲歐而歐之爲我﹐故名不愧於亭而亭不愧於名。歲如何﹖其歲重光﹐亭崢嶸兮來之陽﹐願我侯兮拱柱石於廟堂。歲如何﹖其歲單瘀﹐時恬豫兮亭斯作﹐願我侯兮肅冕佩於龍角。彼歐公之輔仁廟兮﹐抗孤忠而自植。豈徒流惠於滁之民兮﹐固於今廊廟之丕式。矧來政之修姱兮﹐冠朝廷而茂績。方勤璽書之徵異兮﹐接夔龍而輔皇極。則後之視今也猶今之視昔﹐而斯亭與斯名兮將永垂光於萬葉。若夫庀材面勢﹐召倕命般。削豫章以爲棟兮﹐列榱桷以文闌。勤朴斵之堅厚兮﹐飾輪奐於艧丹。培河陽之桃李兮﹐猗淇澳之瑯玕。是一亭之勝﹐而何足以表爲政之大觀哉﹗

集文下

重修城隍廟記明邑令何九達彭澤人我國家開基定鼎﹐爲民禮神﹐釐正祀典﹐有郡有邑﹐必建廟祀城隍神﹐敕封曰「忠佑」。來邑城隍廟所從來久矣。皇帝禦極之三十三年﹐達受命蒞玆土。甫至謁廟﹐睹其規制巍煥﹐令人竦然起敬。問諸主守道士﹐具言廟宇初固湫隘﹐且將圮。萬曆初﹐忽犴狴疏防﹐二巨寇越去。侯浮梁張公禱於神﹐寇去三日尙在境內不十里許﹐仍自歸就獄﹐悉神拘苦狀。張公曰「神至此哉﹗」遂捐俸爲擴新其宇。未幾﹐公以艱去﹐事未竣。道士徼神之靈﹐歷請於縣﹐及士大夫﹑鄕民莫不各各捐助襄厥事。無者創﹐敝者新﹐隘者廓。樹門有屏﹐表道有坊﹐瞻拜有殿。有正殿﹐有寢閣﹐有左右十二司。黝堊丹漆﹐舉以法故。色象莊嚴﹐輝煌炳耀﹐視曩者夐異矣。余惟國家所以祀神﹐有祈有報有弭﹐靡神不舉﹐然不得後城隍神而他神是瀆。且神胡以忠佑稱﹖忠者﹐忠君也﹔佑者﹐佑民也。民者君之民﹐佑民所以忠君也。神爲君佑民﹐君不得不爲民祀神。《記》曰「能禦大災則祀之﹐能捍大患則祀之。」神且保障此方﹐使民無水旱昆虫之災﹐無凶荒妖孽之疾﹐豈惟億兆民蒙休襲慶﹐司牧者實嘉賴之﹐神不亦允稱祀典﹐永永無極哉﹗其同時並舉者﹐左隅有廟﹐曰司痘﹐曰三義﹐曰協天大帝。右隅有廟﹐曰碧霞元君﹐曰司馬之神。或創於官﹐或創於民﹐皆犁然修飾。余不暇悉其詳﹐第於城隍神祠紀其修之終始﹐以志來之令﹑來之民所以虔祀神之意云。

漱芳亭記明邑令尹夢璧歸安人來安邑署之陰﹐吉祥寺之左有古井焉。日色射其中﹐光彩瑩煜﹐絢若琉璃。投之瓦石﹐聲聞數十武。邑民稱曰琉璃井。天啟壬戌﹐予攝行邑事﹐搜古名迹﹐惟斯最近。汲而嘗之﹐旣芳且冽﹐非塵間味也。邑治介砂礫間﹐闤闠雜遝﹐所掬而供者皆污渫之餘﹐未有芳洌如斯泉者。爰構亭而名之曰「漱芳」﹐昭其味也。夫昔以琉璃稱井﹐徒取色之濃華耳。天下嗜色者多﹐知味者鮮。嗜色則濃勝﹐知味則淡勝。濃則毒流等於甘露﹐淡則貪水可爲廉泉。吾寧味其澹乎﹗後之君子憩斯亭﹑味斯泉﹐其以予爲知味否﹖

周都督年譜序國朝檢討尢侗長洲人蘇子美讀《史記》﹐至沛公觀秦始皇東遊﹐張良擊博浪沙不中﹐輒浮一大白。杜祁公曰「有此下酒物﹐一斗不足多也。」然予謂不如讀《項羽本紀》至鉅鹿之戰﹐「楚軍呼聲動天﹐無不一以當十﹐諸侯皆從壁上觀」更快人意。及作曹參﹑周勃世家﹐樊﹑酈﹑滕﹑灌列傳﹐其敍百戰之功﹐簡核有法﹐可與《諸侯功臣年表》同日而論焉。我朝以武威勘定天下﹐凡滿洲將士皆丰沛﹑南陽之亞也﹐而綠旗漢軍亦有熊羆之佐﹑虓虎之臣﹑奮力戎行﹑策勛疆場者。如滁陽季珍周公以武進士起家﹐守備粵東﹐歷任虔﹑贛諸鎭。值寇氛薦急﹐公率師撲剿。其救寧都﹑會昌﹑興國之圍﹐恢復石城﹑萬安﹑龍泉等城﹐至長岡洞﹑油石嶂﹑胡城﹑石嶺﹑均村﹑信丰﹑水西壩﹑黃土關﹑鸕鶿寨﹑老虎峒﹐累戰功皆第一。旣調湖南﹐復有永興之捷﹐露布屢騰﹐璽書褒勞。遂總三晉之兵﹐特遷漢中鎖鑰重地﹐蓋巍然驃騎大將軍之列矣。然溯其結髮﹐披堅執銳﹐驅馳汗馬間者﹐皆從拍張距躍而得之﹐豈僅輕裘緩帶﹐雅歌投壺者比哉﹗今閱其年譜所載﹐攻城掠地﹑折將搴旗之狀﹐歷歷如在目前。追黃獐之吮血﹐數貂裘之箭痕﹐其功甚壯﹐其力亦甚勞矣。封侯之賞﹐麟閣之圖﹐固可翹足而待。予備史官﹐𨿽未及著之靑簡﹐然於燕山風雪中讀之﹐亦一下酒物也。公仲子次叔方爲禾中別駕﹐謁予而求敍。公鷹揚虎視﹐計其人必魁梧奇偉﹐恨予未獲見之。乃觀次叔風流爾雅﹐退然若不勝衣。將門之子復有文人﹐予益心異之矣。

築城記照原碑並列二人姓名淸寧國府判彭旭初﹐來安縣令李文勛古大人鎭撫封疆﹐建萬世之良策﹐𨿽一方一邑﹐必爲之謀保障﹐捍牧圉﹐造蕓生之福於不朽﹐若召伯﹑山甫功業固殊焉。來安舊城肇於嘉靖中葉﹐藩衛周密﹐越有明數十載﹐安堵無恙﹐玆城保護之力居多。厥後風蝕雨銷﹐漸就傾圮﹐樓櫓雉堞蕩然無存﹐守土者未嘗不惄焉憂之。然動糜官帑﹐艱於申請﹐其一二才敏者又汲汲於簿書期會﹐不遑經理﹐以故城久不修。乙亥歲撫憲髙仗節南陬﹐舉皖江十數郡咸歸整飭。因念山區小邑亦必深溝髙壘﹐始足以固土宇﹐煥版章。遂以築城之役商之督憲尹。表奏宸聰﹐蒙恩兪允﹐委員相視﹐分任於旭初﹑文勛。二人捧檄之餘﹐悚惶怵惕﹐面奉撫憲諭﹕「財取諸公﹐毋擾吾民。料欲其堅﹐毋曠爾功。垣墉甃甓擴而新﹐廩食賫予從其厚。」旭初﹑文勛恪凜憲示﹐共矢和衷。爰召匠氏廣土工﹐竭力完繕。週壹千丈有奇﹐髙壹丈四尺八寸﹐闊四尺六寸﹐視舊制有加焉。經歲月而民不知疲﹐累崇髙而工不少倦﹐興大役﹑動大眾而莫不湧躍赴工。維時雨暘不愆﹐丰登兆瑞。此來人之厚幸﹐抑聖天子至徳覃敷﹑曁大憲造福錫祉所沾被也。憶昔諏日營建﹐文勛夜夢瑰瑋者執裾而言曰「來城予經始﹐今且復新﹐予爲君助半臂。」文勛時肅然起敬﹐爲激切湧躍久之。覺而考諸邑乘﹐則前尹湖北魏公大用也﹐其時中州馬公實左右之。魏公與文勛同鄕﹐馬公卽與旭初同郡。相去百有餘歲﹐兩兩合符﹐斯足異矣。且邑城構於嘉靖丙辰﹐落成丁巳。斯役也﹐創始乾隆丙子﹐落成丁丑﹐又若有數存乎其間焉。按《說文》﹐徐氏曰「萬物盛於丙﹐成於丁。」又《爾雅》曰「歲在丁日彊圉。」意者天開景運﹐爲來邑奠磐石﹑兆文明。大憲之造福豈不與召伯﹑山甫同休也哉﹗

建陽書院朱子祠堂記國朝邑令韓夢周濰縣人余旣延吳縣汪君大紳主建陽書院講席﹐遂於院之北偏辟楹三間爲祠堂以祀朱子。率諸生行釋奠禮﹐禮成﹐退揖諸生而告之曰「此祠之作﹐非以報朱子之功與徳﹐爲諸生設也。報功與徳﹐有從祀之國典在﹐不敢以私舉。諸生讀朱子之書﹐皆誦法朱子者也。夫誦其言而不信﹐弗誦可也。信而弗法﹐不信可也。禮﹐入學祭先師﹐非徒爲其文﹐謂於其所思慕者如將見之云耳。古者思其人而不見﹐往往得之夢寐﹐或睹其形容﹐舜之於堯﹐孔子之於文王﹑周公是也。近世薛敬軒﹑吳康齋亦嘗夢見文王﹑孔子﹑朱子﹐蓋其信之篤﹐思之切﹐則精神必有感召焉者。古之爲祭也﹐如見其所祭者﹐其信之篤﹑思之切亦猶是也。吾願諸生之於朱子﹐篤信也。諺曰﹕非言是習﹐惟人是則。人之於師友也﹐近則法之﹐遠或遺之。故曰吾離羣而索居﹐亦已久矣。夫善學者之於其人也﹐豈分今與古哉﹖惟其法之而已矣。旣已篤信之﹐復近其居如親炙然﹐斯法之矣。吾欲諸生於朱子近而法之﹐故作此祠也。昔者《淸廟》之詩﹐周公所以祀文王也。聞其詩者愀然如見文王焉﹐況於誦其人之書於其人之廟中者哉﹗諸生勿徒以爲文﹐求其所以信與法﹐則此祠爲不虛作矣。汪君學宗朱子者也﹐以予言爲信﹐遂書以勒諸石﹐示不忘焉。

江淸書院記韓夢周乾隆三十有三年﹐來大饑。皇恩丕賑﹐民乃輯寧。越明年春﹐邑之好義者復醵金爲食以待麥秋。旣竣事﹐東南鄕之相官鎭有贏資﹐爰謀於眾﹐爲置書院。鎭之王生﹑陳生復捐捨一區以處生徒。事以大集﹐請余爲記。余謂爲學之道在審所尙而已。志道徳者絀功名﹐志功名者賤富貴。夫富貴之與功名猶薰蕕也。功名之視道徳猶金礦也。古之魁梧雄略之士恥其功不見於當時﹐稱不施於後世﹐敝精瘁形﹐殫慮而竭忠。其措施補救﹐大者在國家﹐小者猶開濟一方﹐被之乎生民而不朽。率志而行之﹐至有犯時觸難﹑攖禍患而不悔者﹐若是者何也﹖抱材於己﹐誠不忍其闇汶以沒也。至於充乎內無假於外﹐旣其實不慕乎名。其達之也若固有﹐其退而懷之也淵乎其不竭。浩乎其與天地萬物者遊﹐而無所爲不足﹐此古所謂有道之士。聖賢設教規以爲的﹐欲人學而至之者也。然自聖人旣沒﹐至教不傳﹐其間奮迹於功名者有矣﹐道徳有於己者﹐未之恆聞也。求其近焉者﹐漢則仲舒氏而已耳﹐諸葛氏而已耳。隋則文中氏﹑唐則昌黎氏而已耳。至宋﹐濂溪﹑明道作而後其道大著。自是以來﹐代有興者。紫陽﹑象山並起一時。眞氏﹑魏氏以及元之吳﹑許﹐明之陽明﹐我朝之湯﹑陸﹐源遠而流益廣。𨿽有至有不至﹐則固所謂聖人之徒者也。予嘗論此二者﹐志功名則古人之成法不可不考﹐當世之事務不可不究﹐國家之興廢﹑生民之利獘不可不悉。宰相之所以行﹑諫官之所以言﹑臨民之所施設﹐皆可豫也。如志乎道徳﹐則古昔聖賢相傳之旨﹐其廣大散於六經﹐其精微著於四子書﹐宋元諸儒遞衍其緒而國家以之取士。蓋諸生之所夙聞﹐無待更端他求者﹐惟在立志設誠以行之耳。若夫富貴利達之士﹐蓋墦間之行﹐妻妾所羞且泣者﹐不願爲諸生道之也。鎭居江淸圩西偏﹐以名書院﹐志其地也。王生名景彪﹐陳生名國仁﹐尢士之好義者。

新設卹孤院記韓夢周生民之獘有﹐在古有之﹐後世益甚焉者。其甚之之端﹐起於人所不及見﹐後遂積重而不可返。窮獨無告之民﹐三代之世未嘗無也。《洪範》言「無虐煢獨。」《康誥》稱﹕「文王不敢侮鰥寡。」《周禮》以保息養萬民﹐三曰振窮﹐四曰卹貧。而《八刑》有不卹之條。其著於經者如此。然竊意古之時﹐井田有常制﹐民各受田以力食﹐貧富無絕殊。老有所終﹐幼有所長﹐男女有所歸依﹐以生以育﹐奠其室家。則所謂窮獨無告者殆天刑之民﹐生人不恆遇之﹐遭其爲數也寡。故其措理亦易﹐《周禮》所謂「振卹」﹐《遺人》之「委積」﹐裏鄕之收養﹐足以濟之有餘矣。自戰國井田旣廢﹐兼並遂興﹐末務益競﹐本業益微。土地之利﹐商賈得以操縱而轉移之。於是富者連千畛﹐貧者無寸土。衣食之源旣失﹐室家之道不立。鰥寡孤獨者日積而莫得所施﹐獘之益甚﹐則兼並者之爲害也。夫土地不加多﹐民不加少﹐此有盈則彼絀矣。失業弗生之民旣眾﹐不卹之刑無所施﹐於是振卹乃專任之官。來安額設孤貧二十人﹐額外孤貧二十人﹐凡四十人。外此之顚連無告者尙隨在而有﹐乃謀諸邑之好義者﹐醵金三百兩﹑田種四十石﹐爲新設卹孤院﹐就養者亦四十人。財則勸之民﹐事則主之官﹐蓋仿《周禮》之法而變通行之﹐亦所以救其太甚者與﹖夫土地﹐天之所以生萬物﹐帝王之所以養萬民也。今乃爲豪富所兼並﹐使民多失其所以生養﹐而人恬不爲怪﹐蓋其所由來者漸而昧之者多也。嗚乎﹐其不可復也久矣﹗

關帝廟祈雨文韓夢周嗚乎﹗入夏以來﹐雨澤告愆﹐夢周再禱於城隍之神。以誠之不至而神不我徳﹐萬姓恫懼﹐祈祝皇皇﹐靡神不舉。夢周身爲長吏﹐惟民是司。其憂其樂﹐長吏以之。其死其生﹐長吏視之。夙夜徬徨﹐莫識所爲。伏惟尊神﹐忠義冠今古﹐英靈震環區。自我大淸受命﹐聖祖﹑神宗代有寵封。我皇上式遵前典﹐嘉神靈貺﹐準行易謚。詔諭薄海內外﹐敬昭新號以崇典禮。當聖天子綸綍煥頒之日﹐正尊神靈爽式憑之時。夢周俯承皇命﹐仰賴神聰﹐秩祀在邇﹐先期陳詞。惟神受聖天子隆禮寵嘉﹐其必將圖厥報。伏念一區之民﹐皆皇上赤子﹔一命之士﹐皆爲天子牧民。況於尊神覆庇蒼黎﹐靡有涯量。夢周不揣猥陋﹐且願爲民請命﹐敢以十事誓於神﹐惟神罰其吏而哀其民﹐夢周死且不朽。其一﹐有若貪黷貨利﹐朘民之生﹐願罰算十年。其一﹐有若殘忍酷刑以戕民﹐願罰算十年。其一﹐有若受請托﹑枉是非﹐願罰算五年。其一﹐有若驕逸弗念民戚﹐曠厥官事﹐願罰算五年。其一﹐有若法弗及惡﹐以莠賊良﹐良者弗式﹐願罰算三年。其一﹐有若置民依桑農弗興﹐願罰算三年。其一﹐有若學校不舉﹐教士不以誠﹐願罰算三年。其一﹐有若諂上以利與色﹐思固寵位﹐願罰算三年。其一﹐有若厥鰥寡膜不在抱﹐惟心之喪﹐願罰算三年。其一﹐有若縱吏役假官之威用﹐毒虐於小民﹐願罰算三年。凡玆十事﹐長吏有一於身﹐實爲惡徳愆伏之由﹐惟神殛之。累事而加奪其算數﹐用赴告於皇天后士。其疾旣去﹐其民將蘇﹐及時大霈霖澤﹐俾萬匯昭回﹐民生康賴﹐則神之恩徳世世答貺。其無斁﹐尙饗。

憚暑吟自序韓夢周來安承滁山之支委﹐西北多岡巒﹐石枯而土瘠。民之業農者﹐雨暘不愆﹐視腴土得十之四三焉。東南水之所匯﹐率築堤作圩田。然河狹而地逼﹐澇則不能泄﹐旱則易竭而不能資灌漑。民之業農者﹐雨暘不愆﹐視腴土得十之五六焉。其俗耕作爲下﹐農夫不務蠶織﹐又無貿遷有無之利﹐百物所需﹐皆仰給於他邑。商賈之黠者持窳物﹐數倍其值而債市之。小民利其值之不卽索也﹐𨿽不急之物﹐亦取備焉。春負者償夏之麥﹐夏負者償秋之禾﹐秋冬負者歲終而會麥禾兼償焉。百姓狃於屢丰﹐不復知積藏爲急務。呰惰偸生﹐無藝而耗﹐不甚愛惜﹐故一邑之內﹐有餘一年之食者﹐可指而數也。下此則僅能逮新﹐又其甚則貸而食者也。嗚乎﹗以瘠土之所出﹐惰農之所營﹐供百物無窮之費﹐𨿽歲無凶荒﹐民力固已大絀。余始來此﹐卽以閭閻無備爲憂。與百姓言﹐未嘗不惕之以年歲之不可保﹑饑饉之當虞。於是勸農桑﹐崇節儉﹐逐黠商之以窳物罔民者。諸所規置﹐粗端略舉。逾年而夏大旱﹐禾稻盡枯﹐邑大饑。大吏聞於朝﹐發帑賑卹﹐民乃得安輯。因念自始旱以來﹐至今九閱月。其間天時之變異﹐民情之戚迫﹐吏之憂惶﹐與夫上官之勤勞﹐皇恩之普渥﹐𨿽事逝境遷﹐猶時時耿著於心。自愧爲吏無狀﹐弗克先時預防﹐俾萬姓顚於凶祲。情之所傷﹐發爲詠歌﹐凡得二十篇﹐名曰《憚暑吟》﹐志旱虐也。夫人情習樂則忘﹐知勞則思。借旣往之災患﹐勵將來之憂勤﹐以與我百姓謀事更始﹐集業勸功﹐庶幾其有備而天不爲厲矣乎﹗

龍泉橋記韓夢周龍泉橋﹐澗水橋也﹐去邑東十里許。初募建於前明﹐邑人周廷佩﹑蔡本成更修之。舊名丁家橋﹐其水發源於龍山﹐故易名龍泉橋云。橋爲來安﹑六合之通衢﹐久圮矣。居人壘亂石爲渡﹐低入澗腹﹐水漲輒沒。丁亥春﹐余始命治之﹐因其廢石﹐益以所不足﹐逾月而工竣。橋跨澗上﹐水大不能漫﹐行旅以便。邑人請勒石﹐余謂是役𨿽小﹐然再造之功未始不艱﹐督其事者亦勤且勞矣。因志其始末﹐列其姓名於左﹐俾後來有所考焉。凡修建各處碑記﹐董事姓名多者﹐只載碑陰﹐古文之體然也。碑文入志﹐碑陰不入志。欲知其人﹐自有原碑可考。

紀盧忠烈公救滁事韓夢周餘官來安﹐以事往來於滁。每過城東所謂五里橋者﹐爲明盧公象昇破流賊處﹐考《州誌》不載。滁地處險要﹐爲江南保障。昔明太祖得滁州﹐遂渡江克金陵。故談江以北扼塞者以滁爲稱首。崇禎間流賊蹂廬﹑鳳﹐城多不得守﹐眈眈窺江南﹐然懼滁之躡其後。於是闖王髙迎祥﹑李自成﹑張獻忠等七大賊圍滁﹐兵數十萬﹐連營百餘里﹐誓必破滁。公是時總理七省﹐聞滁警﹐帥諸道兵往救﹐次於五里橋。戰之前一日禡祭﹐數賊罪告於神祇﹐慷慨誓師﹐師皆奮。公曰「賊渠皆在此﹐一舉可殲滅。此天贊我﹐不可失也。」於是檄應天巡撫屯揚州﹑淮撫屯潁州﹐拒賊奔路。是時賊聞公至﹐气皆奪。戰之日﹐甫陣﹐總兵祖寬躍馬直前縛賊。公麾三軍繼之﹐呼聲震天。賊大奔﹐自相踐擊﹐積屍如山﹐滁水赤﹐獲器械輜重不可計數。追斬五十餘里﹐滁圍解。以淮撫疏於設防﹐賊由間道逸去。是爲崇禎九年春也。賊旣敗﹐張獻忠時出入安﹑廬間﹐而是時史公可法巡撫安﹑廬﹐屢創賊﹐與公聲勢相倚。公有大將才﹐貌淸臒﹐生有神勇﹐馭將撫以恩信﹐激以忠義﹐與士卒之下者同甘苦。糧缺﹐常三日不食。將戰﹐召諸將合謀﹐謀定而後發﹐親冒矢石不反顧。遇危急﹐將士持死不可敗﹐以故所向必克。史公自厲刻苦﹐營中不具幃幕﹐夜露坐假寐﹐倚健兒背。天寒﹐起伸甲﹐冰霜嘎嘎有聲。善撫士卒﹐招致人才﹐覓俠客奇士﹐皆得其死力。是時建牙大吏可倚以辦賊者﹐公與史公而已。未幾﹐公奉命守宣大﹐史公以憂去﹐江以北虛無人。然賊𨿽不時出入安﹑廬﹐而滁由是無賊禍﹐江以南獲安﹐豈非公一戰破賊膽﹐賊潰裂不復有渡江之志哉﹖余故著之﹐使修志者采焉。

湯文正公祖墓碑記韓夢周公先世來安人。有諱庠者﹐以功升睢陽衛前所世襲千戶﹐遂家睢州﹐八傳而至公。公巡撫江南時奉詔還朝﹐紆道過來之水口鎭﹐合其族人﹐且曰「再至當修墓。」湯氏子孫猶有能傳道之者。余少讀公書﹐想慕其爲人。今爲邑宰於來﹐實公桑梓也。因訪其祖墓﹐伐石表於其阡﹐俾湯氏子孫歲展修﹐毋忘有事﹐以卒公之志。俾來之人士知人之賢而有徳者﹐愛敬且及其祖宗﹐遂益勵於學術﹐亦宰之責與﹗

與諸生會講約韓夢周僕竊不自揆﹐欲以振興文教爲已任。操術疏陋﹐成功蓋寡﹐中懷歉仄﹐三年於玆矣。諸生不以僕爲不似﹐彌見親習。有所陳說﹐輒油然不疑於中。𨿽過而存之﹐亦足見諸生之志在取益矣。夫古人爲學之術具在也﹐或由則廢﹐或不知而不由。豈所習之業殊哉﹖亦所以講明者有未至耳。夫學之不力﹐學者之過也。講明之不至﹐教者之失也。今與諸生約﹕每於月之十日會講四了書於建陽書院﹐諸生以次質所疑。講畢作制藝文一首﹐以觀所得之淺深離合焉。嗚乎﹗無冥冥之志者﹐無昭昭之明﹔無惛惛之事者﹐無赫赫之功。我諸生其勉之哉﹗

與徐又陶韓夢周歲暮抵淮﹐風雪中買舟遊淮陰釣臺﹐過漂母祠﹐弔枚臯故里﹐登劉伶臺飲酒而歸﹐各有詩紀之。越日﹐索髙麗古鼎﹐得之破寺中﹐摩挲竟日﹐志以長歌。又購得閻百詩《尙書古文疏證》﹐旁稽博引﹐發僞書之癥結。紫陽艸廬﹐楚望熙甫﹐疑而未暢之緒傾篋而出矣。因大喜過望﹐幾廢寢食。稍欲究其指歸﹐俟有得﹐當以相告也。近日客阜寧﹐暇日無事﹐輒多文詞。然以自娛﹐不足相感發﹐故不復錄寄。和詩寄去﹐別緒如新﹐否耶﹖足下不患不勤學﹑不好古﹐患不見是於人耳。不見是於人﹐則孤立無偶﹐非守道篤而自知明﹐未易不惑於流俗也。然知其爲流俗則固不惑矣。方望溪云「柰何不畏古之聖人﹑賢人﹐而畏今之愚人哉﹖」願足下畱意也。僕擬夏時始北旋﹐足下能來一遊乎﹖計四五日可得達﹐主人亦吾輩人也。科試後急策蹇至﹐可得兩月聚首﹐所獲爲不淺矣。僕近日詩文略放筆爲之﹐覺動蕩有气勢。以示人﹐多眙而不語﹐遂以自疑。回思閻考功之亡﹐非止徳業無所承﹐卽文字之細亦無與質矣。然則師友之所系何如哉﹖願足下其畱意汪君大紳。足下之所嚴事﹐豪傑之士也。近在桑梓﹐能往而學焉﹐其於僕如捨培嶁而登泰華也。𨿽不與足下見﹐猶見也﹐且過之矣。惟願早自決﹐勿坐廢以失時﹐幸甚幸甚。所欲言者﹐累紙不能盡。要其至切﹐無過於此。知足下不鄙吾言﹐故刺刺道之。不宣。

方壺山人《楚遊詩艸》序國朝學院秦潮無錫人余始官中書﹐得交來安張華平先生。每同儤直﹐出詩篇相示。汪洋演迆﹐磅礡閎肆﹐有唐風人之遺焉。繼先生以侍讀致仕﹐醉吟泉石垂二十年。而余先後視學此邦﹐使車往返﹐先生翛然自遠﹐無由得接謦咳。今歲三月﹐試畢都梁﹐道出來安﹐先生年七十餘矣。相逢握手﹐追敍京華舊遊﹐宛如昨日。袖中出《楚遊詩艸》﹐屬爲敍言。昔燕公官嶽州時﹐詩益淒婉﹐人謂得江山之助﹐先生其嗣響與﹖憶予髫年侍先君子宦楚南﹐登臨衡山湘水間﹐弔屈宋之遺址﹐讀《離騷》﹑楚辭﹐心甚好之。而時以年少﹐正習舉子業﹐未學爲聲律也。歲丙午﹐奉命典試滇南﹐來往洞庭南北。尋溯前遊﹐忽忽如夢﹐輒拈管寄懷﹐愧筆力不逮古人。今讀方壺山人詩﹐如聞山水淸音﹐瑯瑯入耳。而集中贈答諸作﹐如芝軒蓬心。諸君子又皆予素心晨夕唱酬莫逆者。展玩新編﹐緬懷舊雨﹐益交結於中﹐不能置也。爰泚筆而爲之序。

贈嚴生策勛序國朝禦史謝振定嚴生爲余典試江南所得士﹐性醇愨而苦志於學﹐屢上春官不得意﹐辛酉下第後願畱都門﹐勵業圖再舉。旣而念母綦切﹐常中夜不能寐﹐旦來告予曰「鐘銘歸矣。鐘銘之從事於學也﹐皆吾母馮孺人教也。鐘銘八歲而孤﹐吾母年方二十有九﹐盡鬻嫁時衣飾﹐爲鐘銘擇師而授之讀。鐘銘性最魯﹐每塾歸﹐吾母秉燈待﹐責復誦晝所受書﹐不成誦則立加鞭撻無少恕﹐已且涕淚交橫曰﹕『汝父以苦學遘疾﹐未遂志而歿。吾願汝成汝父之志也。今胡乃若是﹗』及鐘銘學爲文時﹐歸呈課藝﹐母視師所抹勒過甚﹐撻如前。是以鐘銘少時望寢門則栗栗而懼﹐迄今思之﹐則依依有餘慕也。今吾母年七十有六矣﹐往時官吏爲請旌﹐母不許﹐鐘銘未獲寸進以奉母歡﹐又遠離膝下﹐其何以自慊﹖玆歸計決矣。」余聞之﹐肅然曰「賢哉母也﹗所謂慈母而兼嚴父之事者也。而生之性情眞摯﹐抑又足尙焉。古人得祿以養親﹐則捧檄而色喜。生之畱﹐爲其母也。然古人不以三公易一日之養﹐則生之歸﹐亦爲其母也。生其無失乎赤子之心者耶。是心也﹐擴而充之﹐其用沛然。計更閱數年﹐例得爲令。爲令者有父母斯民之責。推此心而善用之﹐勿姑息以養慝﹐勿聞譽而自喜﹐以此列名循良﹐於太孺人苦心勸學之意﹐其庶可無負。生其益務汲古深思﹐以裕臨民致用之資。卽以盡菽水承歡之分﹐區區一第﹐烏足以混其胸耶﹖生行矣﹐吾無以張之﹐遂次其語以贈別。歸時稱觥萱堂﹐持此頌太孺人前﹐其庶幾欣然眉翥﹐謂榮於綽楔之錫也。

朱樹堂詩鈔序國朝大學士汪廷珍山陽人歲壬戌﹐僕督學安徽﹐校士至滁。時樹堂朱君爲來安博士官﹐齒且暮矣﹐以屬官禮上謁。觀其貌﹐溫而古﹔與之語﹐質而雅。相聚數晨夕﹐論古今文字﹐甚相得也。旣乃出其所爲詩見示﹐受而讀之﹐髙雅衝秀﹐時復雄渾奇肆。嘆其深於此事﹐爲近世之所希。君屬爲序﹐則再三辭。蓋樹堂之詩自足以傳﹐且當世故多知樹堂者﹐無事僕也。已事別去﹐君屢以書來訊。甲子之夏﹐復於役滁陽﹐君乃復錄示近作若干首﹐而求序之意愈肫。夫僕之序﹐豈眞足以重樹堂哉﹖然重其請﹐不敢辭﹐姑陳其所見而君證其得失焉。蓋詩之來久矣。古之作者曷嘗有意以爲詩哉﹖有不得已於中者而發之言焉耳。自建安七子而後﹐始有刻意以爲詩者。自唐以後﹐而始有自命爲詩人者。以詩名家﹐詩之衰也。然而當時之士﹐讀書爲學尙有本末﹐不失古人之意。作詩者大抵通古今﹑有根柢之人﹐而又加以數十年之講習砥礪﹐優柔厭飫﹐以故詩皆可傳。其質之不近或學之未至者﹐𨿽當世碩學﹐往往終身不爲詩。從未有髙心空腹﹐率爾操觚而輒敢自附於風雅之林也。近世則不然﹐舉世之士皆恥不能詩。凡以八股列甲乙科者﹐類皆有詩集問世﹐多或數十卷﹐少亦數十首﹐以至翹關之武夫﹑黃口之任子﹑紈誇之貲郎﹐下及商賈緇流﹐女郎下走﹐羣思以詩自豪。士之衣食奔走曳裾朱門者﹐或以古人之詩進﹐則猶公儀子之彈淸角也﹐於是黠者出焉。背棄古法﹐不顧格律。或爲纖滑俚俗之詞以悅之﹐或爲奇怪不經之談以震之﹐或爲襞積雕繢之詞以炫之﹐而市井不學之徒喜其易解﹑易爲且易工也﹐乃哄然羣詫﹐以爲才子﹐而慕之﹐而學之﹐而相與標榜之。以故爲詩者上之可因緣致通顯﹐次亦不失餔啜。徒黨漸多﹐門戶遂立。於是詩遂爲悅當世﹑啖名利之一物﹐而天下之人﹐遂無不可以爲詩。嗚呼﹗是其爲詩也﹐蓋可知矣。夫詩之宗派致多﹐意制不一。或性質之各殊﹐或彼此之相救﹐要各發明一義。𨿽文人相輕﹐互爲譏詆﹐而通方之士則必兼收﹐要無失乎雅音而已矣。樹堂之詩不名一體﹐安章宅句具合古則﹐而又皆有性情貫乎其間﹐生气遠出﹐非徒刻畫形似。其波瀾意度﹐未知於古人何如﹐要其視近世之爲詩者固已遠矣。山谷有言「士有百病﹐惟俗不可醫。」雅俗之辧﹐介乎幾微﹐非可以面目求。觀樹堂之詩者﹐以此讀之﹐當有以得樹堂之深﹐此則僕之心折於樹堂而竊願與當世共証之者。若夫樹堂之詩﹐則固自足以傳﹐且當世故多知樹堂者﹐無事僕也。

重修養濟院記國朝邑令鐘希賢海丰人《詩》曰「哿矣富人﹐哀此煢獨。」誠以天生斯民﹐不能使孤獨鰥寡有室家聚處之歡﹐無一家不獲之慮。故先王收介特﹑振困窮﹐所以平斯人之憾而補造化之缺也。我朝湛恩汪濊﹐闓澤覃敷﹐政先無告﹐給口糧以資其食﹐立院宇以安其身﹐所以待之者至優且渥也。邑西養濟院﹐舊系艸房。乾隆十八年﹐前令李公春明易茅以瓦﹐且爲增設房屋數椽。迄今六十餘載﹐墻垣傾頹﹐椽桷朽爛﹐每遇風雨﹐難免漂搖。余亟欲修之﹐因他務未遑。癸亥秋﹐突遭火變﹐燒毀殆盡。嗟嗟﹐念此窮民僅有棲身之地﹐何竟成煨燼耶﹗爰捐廉俸﹐卽日修造。邑中士民商賈欣然樂輸﹐共襄厥事。旬日間﹐墜者舉﹐廢者修﹐且以餘金置板牀﹐俾其臥處免燥濕之虞。又於卹孤院旁建造廂房數間﹐人眾可以分處﹐由是疲癃殘疾之民依然獲有處所。是舉也﹐規模𨿽仍其舊﹐而增前人所未備者﹐實眾擎之力也。夫有善弗彰﹐何以示勸﹖余嘉捐修者同心好善﹐上可仰體聖天子惠卹窮黎之至意﹐下可鼓勵後人接踵而行普濟之徳﹐使窮無所歸者永叨廈庇﹐斯亦不朽之功也夫。是以勒之貞瑉。

同善堂記鐘希賢蓋聞九垓大矣﹐恆多待拯之顚危。兩大森然﹐猶有未彌之缺陷。是以帝徳不言博眾﹐王仁首被煢枯。謝東山思宏濟蒼生﹐蘧伯玉恥獨爲君子。先民有作﹐善與人同。況我國家累洽重熙﹐淪肌浹髓﹐宇宙無一夫不獲祥和﹐使萬匯皆春。皇上大度矜全﹐澄懷胞與於掩埋枯骨﹑增置義冢諸善政。每歲旣垂﹐爲令甲殊慈﹐又特沛恩綸。辱在司民﹐能無興起﹖此來邑同善堂所由昉也。堂之設﹐仿諸省會之體仁局﹑廣濟局﹐其事則施棺置冢﹐惜字埋枯﹐以其餘貲仿浮屠氏賑孤。一事之數者﹐或先行以爲快﹐或次第以兼施。本縣捐廉倡始於前﹐首事勸善樂輸於後。現宰官身而說法﹐一簣居先﹐匯功徳水以成河﹐萬流咸灌。舉毫得剎﹐聚米成峯。置膏腴以開不竭之源﹐設堂局以要歲終之會。坐使黃泉置酒﹐繪鬼趣以成圖﹔緣字生靈﹐並池灰而入劫。不其懿與﹖所慮者﹐驟刀而割﹐無久利之鋒﹔連弩𨿽工﹐有未穿之縞。敬鐫元石﹐永葆初心。豈爲善而好名﹐欲信今而傳後。從此北邙風冷﹐何來弔月之魂﹔東璧樓開﹐自有衝霄之气。𨿽千間廣廈﹐杜少陵賒願難酬。然萬丈長裘﹐白太傅愚忱自在。陳根未老﹐萌芽由一念之慈﹔香篆俱微﹐幽隱獲三生之夢。願言來哲﹐同視斯碑。

魁星閣記國朝侍講學士秦承業上元人嘉慶八年﹐歲次癸亥。來安明府鐘公宰是邑六年矣。治理優洽﹐輿情協和﹐集邑之賢有聞者而語之曰「我朝聖聖相承﹐右文重道。自內服郡縣至外藩荒遠之地皆立學﹐儒官備俱﹐餼廩周給﹐從古以來未有斯盛﹐所以廣教化而蔚人文也。來邑土厚風淳﹐而士气抑塞不獲伸者﹐豈砥行積學之士乏耶﹖抑學宮左右所以滋而培之者未得其法耶﹖夫修舊舉廢者﹐守土責也。予於魁閣竊有意焉。」僉曰「唯唯﹐謹聽命。」遂謀所以經始之者。先是﹐壬戌冬﹐予趙戚爲其先人卜宅兆﹐曾延予至來。藉覽學宮勝槪。明府以予於相宅之道爲識途馬也﹐具書遣使惇促過江﹐相與步趨宮墻內外。先爲直櫺星門﹐次爲遷魁閣基於舊基之東北九十餘步﹐俾當大成殿之巽隅。按《孝經》援《神契》﹕「奎主文昌。」又《史記／天官》注﹕「魁﹐北斗第一星也。」《後漢書﹑郡國志》注﹕「《春秋緯》曰﹕瑤光第一至第四爲魁。」《史記正義》﹕「斗魁戴匡六星曰文昌宮。」又《易／系辭》﹕「傳曰﹕齊乎巽。巽﹐東南也。齊也者﹐言萬物之潔齊也。」故學宮樓閣名曰奎﹐或曰魁﹐必位巽隅乃爲得地﹐乃所以迓吉祥也。抑予揆明府之意﹐又有不止於是者。聖賢之道﹐以正大光明爲歸。直櫺星門﹐趨正大也。建魁星閣﹐象光明也。邑人士禮門出入﹐髙山仰止。他時緝熙於學﹐不愧爲聖賢之徒﹐以仰副聖天子黌序作人至意﹐豈不懿歟﹗事旣竣﹐明府屬予記之。明府者名希賢﹐字勵齋﹐廣東海丰舉人。

重修儒學記國朝浙撫帥承瀛黃梅人我朝車書大同﹐混一區夏。山陬海澨﹐靡不建學﹐以端化民成俗之本。今皇上紹膺大統﹐崇儒重道﹐舉恩科﹐廣學額﹐嘉惠士林﹐有加靡已﹐文治之盛﹐未有盛於今日者也。來安爲江淮小邑﹐舊有學宮漸傾圮。邑侯楊君以名孝廉出知縣事。下車行釋奠禮畢﹐環顧揀宇。喟而嘆曰「比風化之地也﹐頹廢若此﹐其何以肅觀瞻﹑培賢俊哉﹖」乃捐俸首倡﹐邑人士咸歡欣踴躍﹐輸貲恐後。於是鳩工庀材﹐心計手畫﹐寒暑靡間﹐襄事者亦與有力焉。先大成殿﹐次兩廡﹐次泮池﹐又次櫺星門﹑啟聖祠﹑明倫堂﹐以及庖廚﹑湢浴諸所﹐莫不經營塗墍﹐視昔宏整。又以余材修廣文署齋﹐淸泮宮水道。經始於某年某月﹐落成於某年某月。於戲﹐侯其賢哉﹗今年春﹐予出撫浙江﹐來邑原任刑部副郎戴君南江來署佐理﹐談次備述侯修學顚末﹐並請予一言勒諸石﹐以紀侯之功。予惟庠序之役所以明人倫也。人倫明而心術正﹐心術正而學業醇﹐學業醇而功名懋。士生其間﹐鬱鬱蒸蒸。他日登玉堂而上麟閣者﹐將接踵起焉。此固侯之所深望﹐予之所預卜﹐而多士之所宜共勉者也。南江又言侯之治是邑也﹐守己以廉﹐愛民以惠﹐興役以時﹐折獄以果。他如葺城垣以捍蔽﹐築倉庾以儲偫﹐建橋梁以利涉﹐修廟宇以秩祀﹐美政不勝書。𨿽然﹐君子務其大者。侯以興學爲先﹐固已深得乎爲政之本矣﹐又多乎哉﹖侯姓楊名炘﹐字景山﹐雲南太和人﹐戊申科舉人。歷任縣事﹐皆有聲。

重修儒學記國朝邑令楊炘太和人嘉慶丁丑歲﹐炘奉命宰來邑。於嘉平望日行釋奠禮畢﹐仰見殿瓦飄零﹐椽木朽蠹﹐周視廡祠皆就圯﹐慨然有興修之志。適生員林式金﹑陳純嘏﹐監生龔治國捐錢數百千﹐炘亦捐廉百金﹐並延城鄕諸紳耆﹐勸諭樂輸﹐遴董事者立章程﹐庀材鳩工﹐諏吉興事。壞者易之﹐缺者補之﹐陋者文之﹐卑者崇之。若殿﹑若廡﹑若門﹑若池﹑若橋﹑若崇聖宮﹑若明倫堂﹑若尊經閣﹑若魁閣﹑若正副學署﹐咸以次修舉﹐下至階除道路﹐罔弗治。凡撤其舊而更新者﹐蓋十之八九焉。又以欞星門外地勢渙迆﹐大成坊及兩耳坊遠不相屬﹐亦形家所忌。因相度布置﹐移建大成坊及東西耳坊。西耳坊地本民居﹐購而置之﹐規模於是乎大備矣。復以餘力攺建小南門城樓爲文星閣﹐所以培文風﹐亦以勸多士也。是役也﹐始於戊寅三月﹐訖於壬午七月。炘挈其綱﹐眾分其任。功成而不費﹐事治而不棼。其督工者﹐原任英山教諭﹑丁酉舉人戴沛霖﹐其子廩生宗漢﹐原發福建試用縣丞武錫申﹐其子從九蘭﹐侯選兵馬司吏目章本﹐侯選吏目武一桂﹐歲貢生侯炳蔚﹐其子生員寶棕﹐歲貢生曹文炳﹑余濱﹑嚴崐璧﹑趙作鳳﹐廩生張寶賢﹑陳暄﹑武淩雲﹐生員武劍泉﹑趙作霖﹑周樹棠﹑嚴大昕﹐其子主簿攀桂﹐生員嚴有寬﹑陳純嘏﹐武生馮敬儀﹑吳春芳﹑馮奠芳﹑王萬靑﹑武友華﹑甄寅﹐監生余之煜﹑嚴大觀﹐其子廩生尙廉﹐監生余溱﹑朱樹華﹑余家栻﹐吏員王淦﹐其子廩生桐﹐吏員魏允康。其經營出入者﹐則庫書汪受祺也。是皆不可以不書。

歸復雁塘田記國朝訓導賀彜鼎邑人蓋聞功徳之在人者﹐必其有醇厚堅確之志。苟於人所不肯爲及人所不能爲而歷久難爲者毅然爲之﹐非實心實力見義必爲﹐鮮不畏難而中止。此我邑雁塘之復﹐復以楊邑侯﹐其功徳爲我邑所不能忘﹐而鼎之不敢不志者也。邑舊有雁塘田﹐見邑志﹐爲修葺學宮之資﹐於康熙年間被江寧生員萬年長請入省城育嬰堂﹐奉督憲批﹐權做一齷齪功徳﹐歷年未復。一日者邑侯追案其事﹐曰「是何宜復而久不復也﹐及今不復﹐將終於不能復也。」適以奉檄攝宣城篆﹐事未舉﹐然侯未嘗一日忘也。越十月回任﹐申請督憲下江﹑安兩藩司議﹐飭州確查申報。文旣申﹐又幾爲吏議所阻。侯以爲育嬰之重不重於學宮。且江寧大都會﹐百費易集﹐較來邑瘠薄爲有間。力請之﹐並屬歲貢生曹文炳﹑余濱﹑趙作鳳﹐生員趙作霖住復奔訴於各大府。歷三月﹐竟蒙準將原田仍歸來安。非侯之勇於見義而毅然爲之﹐其能久不復者來復與﹖田旣復﹐侯又謀善後事﹐擇人經理之。迄今學宮歲修及凡公件皆倚賴焉。如是功徳其無量也﹐其不朽也。邑人士僉思鐫石以志﹐鼎敢不撮所見聞者以著於篇。

重修建陽書院記國朝邑令符鴻益陽人古言縣令民之師﹐帥所使承流而宣化﹐是不惟有以治民﹐必將有以教民。教莫先於學校﹐而其職董自師儒。縣之所兼攝非所專司﹐能預成其效者幾希﹐是莫如書院。書院者﹐縣所以萃一邑之人材﹐日與論文而講道者也。其事縣之所主﹐藉欲有以盡心於教﹐誠莫亟於斯。邑自前明有連龍書院﹐次則景濂﹐尋相繼俱廢。國朝順治間﹐前縣湯君九圍嘗設社館﹐捐田數十畝﹐尋以費不敷中已。乾隆己巳﹐劉君瓚始倡士紳捐建書院﹐收復捨館田並稍加增置﹐僅僅資山長膳修﹐生徒膏火缺如。比來淸釐積項﹐詳復雁塘田。楊君炘酌撥公資﹐擬興膏火。未幾﹐楊公調任蒙城﹐鴻接蒞斯土﹐乃因其舊緒﹐參定章程﹐道光三年春﹐始甄錄肆業生童﹐分正﹑附課給予膏火。惟是創建書院以來垂八年﹐棟宇門庭亟宜整治﹐乃權其積費﹐度其要工﹐經始四年冬初﹐閱兩月工竣。予因題內堂之額曰「樂育」﹐蓋以《詩序》有言「菁菁者莪樂育才」也。我夫子亦言朋來而樂﹐孟子言得英才教育爲三樂。玆書院之興﹐旣備之膏火﹐復繕其齋居。多士贍用有資﹐藏修有地﹐固宜敬業於斯﹐樂羣於斯。而主斯席者得以優遊訓迪﹐以廣其甄陶﹐宏其造就﹐將於是乎樂其教之行。而宰斯邑者得以勸課漸摩﹐以培一邑之人材﹐而倡諸民之風教﹐尢將於是乎樂其治之美。要皆玆書院之興有以成之也。予因樂得而記其槪云。

觀風橋記符鴻縣南水口﹐來安河委也。觀風橋跨之﹐資管鍵焉。地故有鎭﹐扼四衝而七省差務行旅絡繹﹐故杠梁急焉。始置橋莫詳歷﹐架木爲之﹐久漸圯。嘉慶中﹐前縣嶺南伍公謀續葺﹐置簿勸捐﹐因費鉅未遂。葉楡楊公繼之﹐銳意重修。道光元年﹐集紳耆﹐捐廉爲倡﹐議槪撤新之﹐並壘石岸圖貞久﹐然頗慮費繁。適有耆民徐步云諾捐銀千四百兩﹐楊公躍然曰「事有藉矣。」遂遴董事者廣捐助﹐購木石﹐庀諸料﹐擇二年冬仲肇工。越月﹐楊公調任蒙城﹐予蒞玆土﹐因公經其地﹐識洵要工督糾貲趨事。三年四月告蕆﹐乃親至落成焉。制仍構以木﹐兩岸則易石﹐凡髙二丈有八﹐延八丈﹐寬丈有五﹐堅整平固﹐視昔倍加焉。旣成﹐綜其經費二千貫有奇﹐可云鉅矣。予惟此舉𨿽楊公倡議之誠﹐然非徐姓之樂輸無以果其始﹐非眾人之協義﹐無以善其成。是橋之名「觀風」﹐予未究所以。若斯人之樂善可風﹐亦足以觀已。爰書而並勒眾名於石。

附二生經賦國朝舉人武孝欽邑人夫以舊夢重圓﹐再指庵羅之樹﹔前身如晤﹐重遊薝葡之林。三生未杳﹐一卷長吟。維方平之夙悟﹐畱勝迹之堪尋。白石何年﹐慣卓飛來之錫﹔靑山依舊﹐曾鋪滿地之金。爾其夙業緇衣﹐閒師白足。蓮花一冊﹐盡出鈔胥﹔貝葉千篇﹐無非手錄。能書智永重來﹐再訪金陀﹔善悟東坡久別﹐猶懷玉局。山中畱一笑之緣﹐臺下想千年之躅。潛心梵唄﹐非誇異術於雙鳩﹔回首滄桑﹐祇等微軀於一粟。以彼根因得淨﹐結習皆除。竹露徐研﹐自展多心之冊﹔茶煙細裊﹐閒臨選佛之書。井𨿽欄而罷吸﹐庭有艸而慵鋤。半幅慈云寫出﹐而黃花色色﹔一池殘墨書成﹐而翠竹如如。無何而禪扉客去﹐經卷塵埋。春階迸筍﹐秋院生笞。流光促矢﹐曠劫成灰。瘦損庭前之柏﹐寒催窗外之梅。蛛网蝸涎﹐屢蝕蟠蠅之字﹔松脂篁粉﹐頻粘伏虎之臺。遺編尙在﹐古帖誰開。童子何知﹐訝髙軒之忽過﹔主人依舊﹐是故我之重來。則見燈蕊純靑﹐曇花結紫。牽別夢於春山﹐悟觀空於止水。攤書而細認銀鉤﹐歷劫而猶存繭紙。回東向之千枝﹐證西來於一指。詢茫茫之六道﹐不動心幡﹔窮杳杳之諸天﹐新耽禪喜。原非羽化﹐隔千載而來歸﹔欲問因緣﹐卽前生之昨是。是則歷觀證果之書﹐悉出拈花之手。藏煙霞而此卷長畱﹐經風雨而其眞不朽。豈其護以山靈﹐未可蓋之瓦瓿。囀淸音於畢缽﹐禽號頻迦﹔畱遺絓於兜羅﹐衣名無垢。千山鳥語﹐錯疑懷濬歸來﹔一塢桃花﹐盡是劉郎去後。今則崇臺永峙﹐曲檻長春。白馬之遺函宛在﹐淸鴛之舊牒如新。摘菩提葉以盟心﹐都成妙諦﹔現宰官身而說法﹐不昧前因。鶴訝頻來﹐參鹿苑中乘之解﹔桑徑三宿﹐轉蓮河大法之輪。卽看溪上螺紋﹐隱約莊嚴之髻﹔添得窗中山色﹐分明淸淨之身。《滁泗賦存》

附臚陳韓令政績請祀名宦公呈國朝戴宗矩邑人竊以竹帛書勛﹐盛代重旗常之績﹔桐鄕報祀﹐編氓興俎豆之思。維我原任來安已故知縣韓公夢周﹐本山左之名儒﹐作譙南之循吏。早登蕊榜﹐射策萬言﹔旋領花封﹐牽絲百里。卜小試於牛刀﹐瞻雙飛於鳧舄。當夫下車伊始﹐捧檄方來。懲吏胥之狡猾﹐察風俗之淳澆。雀鼠行偸﹐折罷片言之獄﹔鶢鶋祀逆﹐編成三篋之書。因長吏而折腰﹐陶淵明米羞五斗﹔爲災黎而請命﹐汲長孺粟發千鐘。橋建靑陽﹐成略彴者不違夏令﹔河開黑水﹐披圖記者猶號殷渠。春雨勸耕﹐龔遂則身除犢佩﹔宵燈課績﹐氾勝則手著蠶書。創鵝湖之講捨﹐延鹿洞之經師。品題月旦﹐空北冀之千羣﹔文采風流﹐祝南丰之一瓣。朱晦翁羣儒圭臬﹐祀以專祠﹔井大春五經紛綸﹐裒爲一集。等身著述﹐壽棗梨而兼載口碑﹔有腳陽春﹐坐槐棘而胥平肺石。單父之治不下堂﹐陽城之政宜上考。乃三秋開鳴鹿之筵﹐方操玉尺﹔四野急捕蝗之役﹐疇握銅符。灌邑神過﹐敢驚風雨﹔平原令去﹐不化魚蝦。尙分校乎賢書﹐竟同幹夫吏議。於是解組歸田﹐淸風滿袖。斷靴遮道﹐淚雨沾襟。當途鮮挽駕之章﹐出郭盛攀轅之餞。迄今六十年以後﹐猶人人知何武之名﹔卽此五十里而遙﹐欲歲歲獻韓之酒。乞俯順乎輿情﹐俾上光夫祀典。爲此臚舉事實﹐公吁據呈﹐申文詳情。庶幾褒徳侯封名卓絕﹐特垂日月之光﹔浚儀令畫像長畱﹐丕煥丹靑之采矣。

附公舉節孝匯案請旌公呈戴宗鉅竊以婦女守貞之義﹐從一而終﹔朝廷彰善之條﹐歷久不朽。故白姬卻聘﹐國謚曰貞﹔髙媛捐軀﹐士誄爲湣。蓋數奇者命不偶﹐荼蓼偏集於閨闈﹔而土瘠者民不滛﹐松柏亦生於培塿。維我來邑﹐實屬偏隅。然而五湖帶繞﹐淸盟思婦之心﹔八石云封﹐堅化望夫之骨。人尙淸操﹐代多奇行。或未婚而身殉﹐樹號連枝﹔或甫嫁而形單﹐花慚獨活。或豪門見奪﹐則斷指以明誠﹔或客路遭淩﹐遂露筋而表潔。或婦兼子職﹐堂上承菽水之歡﹔或母代師勞﹐膝下垂荻丸之訓。嘆破鏡而分釵﹐甘飲水而茹蘗。旣已矢志柏舟﹐固宜揚芳彤管。乃陶嬰之妻尙義﹐每畏人知﹔荀爽之女還屍﹐恐彰父過。極之鄕閭僻處﹐誰題安定之門﹔甚而堂構式微﹐莫識禮修之墓。縱苦節之可貞﹐致幽光之不發。空寄吟於寡鵠﹐終銜恨於冤禽。某等旁搜邑乘﹐博采鄕評。姓氏略登於外史﹐行誼備述於羣言。𨿽爲數太多﹐未敢援專旌之例。而以類相及﹐或可邀分錫之榮。況武陽屬在同城﹐匯題者至三千十有八口﹔而忠信徵於十室﹐待旌者得二百四十三人。或總建坊祠﹐或備書匾額。旣輿情之悉協﹐亦成格之可循。爲此公吁據呈﹐備文請旌﹐庶幾報馨香於地下﹐慰彼貞魂﹔樹模範於閨中﹐蒸爲美俗矣。

集詩

途中寄楊邈裴緒示褒子永陽縣館中作唐韋應物上宰領淮右﹐下國屬星馳。霧野騰曉騎﹐霜竿裂凍旗。蕭蕭陟重岡﹐莽莽望空陂。風截雁嘹唳﹐云參樹參差。髙齋明月夜﹐中庭松桂姿。當暌一酌恨﹐況此兩旬期。

宿永陽寄璨律師韋應物遙知郡齋夜﹐凍雪封松竹。時有山僧來﹐懸燈獨自宿。

送永陽崔明府唐司空曙古國羣舒地﹐前當桐柏關。連綿江上雨﹐層疊楚南山。沙館行帆息﹐楓洲一作「州」一作「舟」候吏還。乘籃若有暇﹐精舍正林間。唐盧綸鶴唳蒹葭曉一作「岸」﹐中流見楚城。浪淸風乍息﹐山白月猶明。廢路開荒木﹐歸人種古營。遙聞正訛俗﹐邴曼更一作「最」知名。

永陽大雪宋歐陽修淸流關前一尺雪﹐鳥飛不渡人行絕。冰連溪谷麋鹿死﹐風勁野田桑柘折。江淮卑濕殊北地﹐歲不苦寒多疫癘。老農自言身七十﹐曾見此雪才三四。新陽漸動愛日輝﹐微和習習東風吹。一尺雪﹐幾尺泥﹐泥深麥苗春始肥。老農爾豈知帝力﹐聽我歌此丰年詩。

贈來安主簿周於嘉元陳旅莆田人阿翁起屋廒山上﹐阿兒做官滁水邊。滁州眞似朗州好﹐落日采蘭汀渚間。縣官何必好生事﹐把酒去看瑯琊山。阿翁日望好消息﹐家書只報縣人安。

送黃訓導昂之來安教諭明吳失名春從天上回﹐人向天邊去。送餞臨江亭﹐相思渺雲樹。雲樹曉參差﹐客行何所思。故人有深詣﹐預數重來期。

龍泉寺明禦史張維恕萬山重疊吐虹光﹐微雨初收天外涼。驄馬一鞭風色好﹐艸虫吟處百花香。萬木森森鳥自鳴﹐碧雲流水澗邊淸。翠微隱見龍泉寺﹐爲訪禪心一暫行。

小憩龍泉寺張維恕危石連雲起﹐濃煙入澗幽。僧傳孤寺法﹐葉落萬山秋。雨爲催詩過﹐溪緣寄意流。稻花香撲馬﹐此地擬全收。

白塔鎭寺中磚塔歌明州同裴騫澤州人雙旌閃閃晴吹影﹐山路行行冬未冷。卓午移炊到上方﹐浮屠七級頹無頂。僧云雷火擊無端﹐一半橫飛伏虎山。寶地經牀但寂寞﹐赤烏磚字空爛斑。吁嗟金石原非久﹐功名富貴我何有﹖笑對山僧發浩歌﹐長途浪醉滁陽酒。

宿白塔鎭禪寺裴騫世网常羈足﹐禪關暫息肩。塔髙雷火忌﹐寺古佛燈懸。野水平吞日﹐山嵐遠薄天。松楸者誰氏﹐夜色轉淒然。

鷲峯庵裴騫客子倦行役﹐空山停敝車。晚林楓自畫﹐秋意雁能書。壯志銜恩日﹐無才去國余。鄕關二千里﹐借夢到庭除。

縣署卽事明邑令王梅平湖人我愛來安縣﹐渾然太古余。居人盡茅屋﹐長吏有柴車。里巷聞弦誦﹐山溪見佃漁。疏慵更何事﹐髙枕午窗虛。

贈吳學博毓嘉明邑令顧問蘄州人吳子閩中士﹐孝曾天子知。過予談道義﹐別去向江湄。木鐸由身振﹐桃花得雨滋。匡廬山色好﹐到處可題詩。

遊瑯琊寺次孟公韻明進土士王可立邑人巾車郊牧每尋春﹐秋日招遊發興新。仙侶一作「履」追隨臨上界﹐玄機究竟度迷人。峯頭長嘯煙霞繞﹐溪畔閒吟鷗鳥親。靜聽鐘聲云外盡﹐禪心了悟淨無塵。萬木陰森古殿幽﹐時逢八月荷重遊。髙峯蒼翠空中起﹐曲澗潺湲檻外流。看偈偶倚靑嶂立﹐探奇每被白雲畱。暮歸忽聽樵歌急﹐滿谷西風落葉秋。

遊白雲庵次孟公韻王可立白雲層疊鎖禪林﹐九日登臨秋色深。萬壑丹楓隨遠眺﹐數聲淸磬淨塵心。山亭對敍羞吹帽﹐竹徑談玄喜盍簪。世泰地靈人最傑﹐勝遊到處總堪吟。﹤考正﹥三詩據滁州石刻補。

憩吉祥寺明邑令尹夢璧歸安人暫於琴署謝塵緣﹐投體空林一問禪。數去諸天經幾劫﹐坐來半日似長年。環中好韻風鳴竹﹐方外淸譚舌吐蓮。世味從來嘗不盡﹐祗應鄰井汲芳泉。

五湖環秀舊志十景詩之一尹夢璧綠楊芳艸帶平湖﹐繞岸靑山總畫圖。秀色每於晴後見﹐嵐光乍入雨中無。豈緣嘯傲妨公事﹐暫領芳菲狎酒徒。彩鷁莫嫌歸路暝﹐峯頭明月醉堪呼。

天竺庵明進士夏大儒邑人兩山深處一溪通﹐攬勝梯危入碧叢。寶地去尋居士井﹐翠屏來抱梵王宮。松杉盡出煙雲上﹐鐘鼓時鳴霄漢中。何事沙門淸絕境﹐卻教車馬日匆匆。

嘉山法華寺淸嚴治頊邑人江淮山水窟﹐如此寺應稀。曲徑藏春樹﹐空庭映夕暉。時平兵气靜﹐殿古佛燈微。每致西僧度﹐靑天見錫飛。

同人載酒過東園嚴治頊繁華殊夙昔﹐芳艸日還生。幽侶念遊事﹐攜尊爲野行。遠山先在望﹐密艷近相迎。坦坐依疏竹﹐髙林送鳥聲。鳥聲喧向水﹐水气薄春衣。晴色煙霞麗﹐盤飱筍蕨肥。令嚴難避酒﹐詩好倩斜暉。不愧竹林逸﹐相將扶醉歸。

東園看梅用壁間韻嚴治頊入春花事逼﹐懶客亦超騰。步步香堪折﹐峯峯白幾層。坐深凡气滌﹐望久野煙凝。欲畫寒林致﹐非當酒不能。

和朱儀仁城南野望﹐兼予適有感懷嚴治頊乞火方三日﹐山川漸暮春。荒城亦芳艸﹐短步趁遊人。宮觀凋殘舊﹐煙花慘淡新。眼中數千里﹐何處不風塵。

重過天竺寺淸朱黼邑人步當黃葉晚﹐指點到柴關。遠念一林雪﹐重行十里山。喜僧知客興﹐送我過橋還。何用談淸梵﹐溪聲響石灣。

淸淨庵淸邑令伍斯瑸新建人淸淨橋邊淸淨庵﹐六年來往幾停驂。自憐身似庵前竹﹐冒雨披風是慣諳。

同司訓姚簡伯過明經周雲際連理園﹐觀紅葉延坐品茶﹐歸而有作淸學諭項世榮昭文人我過周氏園﹐美景延芳躅。笑喚同行人﹐攜手步溪曲。深秋逢春花﹐霜葉間疏竹。叩關問主人﹐相見趾相逐。入園眼都迷﹐天然畫一幅。髙鶱如鸞翔﹐低亞疑雉宿。彩霞環我衣﹐恍在丹山谷。避喧得小閒﹐鑪沸茶初熟。—甌開煩襟﹐滿胸貯淸淑。嘉哉連理樹﹐歲久風霜足。同抱出世姿﹐相向郁寒綠。欲去重盤桓﹐古心誰與告。

送伍明府調任銅陵淸丹陽訓武翔酈邑人公行待早春﹐正喜未冬暮。詎意颺雙旌﹐詰朝赴長路。自慚駑鈍才﹐夙承伯樂顧。惠誨屢諄諄﹐如寐使之寤。亦願公少畱﹐簡書豈容誤。憐彼眾黔黎﹐遮道計無措。旗亭折柳枝﹐遠送沙河渡。侑酒曲方終﹐馬健去若騖。相與共回首﹐已隔寒林霧。離別自古難﹐裏言擬江賦。

送陳明府丁內艱歸東莞淸附貢周克龍邑人自昔聞名字﹐元龍气卓然。雄才非百里﹐小邑得髙賢。經術侔匡鼎﹐辭華邁惠連。舄飛低馬嶺﹐花發燦龍泉。問俗丁城北﹐通商亥市邊。桑田逢雉雊﹐萑澤任鷗眠。愛客樽常滿﹐耽詩句共聯。方期民永戴﹐何意駕言旋。風木悲酸地﹐晨昏黯淡天。孤寒齊下淚﹐那忍奏離弦。

淡香亭宴集以稱心而談人亦易足爲韻分得心字淸邑令韓夢周濰縣人僕本山中客﹐試作山中吟。山中多白石﹐拂煙彈素琴。寒云出峽冷於水﹐蒼松壓壁橫秋陰。北風吹瓢聲滿耳﹐有酒欣然還獨斟。何來作客到江介﹐風塵漠漠相侵尋。封丘隨時悲髙適﹐遠遊無計追向禽。芥子功名亦可醜﹐何異海若當蹄涔。關山北望渺煙雨﹐模糊岱麓空沈沈。朝來門吏忽撾鼓﹐朝命罷職歸山林。此時養屙正髙臥﹐霍然瘧止披衣襟。郝君好奇兼好客﹐煙霞憐我能知音。淡香亭畔聊置酒﹐八公山色城頭臨。此亭結構三百載﹐花石荒古娛人心。到此心迹巳寂寞﹐何況故山一曲敵千金。我醉作歌歌未已﹐離思忽覺同商參。君不見滿林霜葉鴉啼晚﹐西崦落日馳駸駸。

和門生賀大福題予《淮南集》原韻韓夢周誰從風雅掃荒蕪﹐老去文章只自娛。不信塵中有至寶﹐攜來滿袖日南珠。

畱別徐又陶韓夢周江左風流煙月新﹐髙標物外見斯人。峭寒華嶽蓮成色﹐詄蕩天門馬有神。枉渚蘭生多寄遠﹐小山桂落忽沾巾。情懷應是儕嵇阮﹐隔絕環中十丈塵。

題張方壺先生水帶莊圖淸姚梁

滁州面南美林壑﹐結廬愛此臨淸江。倚風自笑竹千个﹐戲岸時來鷗一雙。艸色可憐生春澗﹐水聲遠聞開曉窗。家山如畫不歸去﹐歷歷眼明傾玉缸。

秋日於役遠鄕﹐行篋中有嚴燕峯《滁志摭遺》並雜錄詩文一冊﹐旅夜展誦於彌陀寺中﹐賦詩題後淸學諭朱滋年當塗人遠迹出塵市﹐與世元無機。秋山送佳色﹐曠然情自怡。野莽倏蓊翳﹐怪石還險巇。擔夫足跛躄﹐輿子行欲欹。人生不得意﹐平生多顚危。而況陟荒徑﹐寧無荊棘圍。一編適我適﹐聊沁心與脾。先生夙邃養﹐汲古綆且修。公車遘微疾﹐授經淮水頭。自成一家言﹐萬象供雕鎪。桑梓志恭敬﹐志乘精校讎。拾遺用補缺﹐集腋翻成裘。瑰文溢眾寶﹐髙價無與儔。短才怖河漢﹐嘉唱何以酬。古心抱遺直﹐道勝無瘁顏。孺慕本自性﹐白髮衣斑爛。恂恂若處子﹐非義不可幹。有時胸臆中﹐塊壘崇丘山。推倒萬豪傑﹐闊步滄溟間。虹霓亙逸气﹐往往流毫端。雨靑子餐後﹐盛業終不刊。道左息塵鞅﹐徘徊雙樹林。明月照虛牖﹐桂花開檐陰。幽香滿古屋﹐髙文重與尋。冠以子云筆﹐典雅珍璆琳。耕柏序極佳。三復不釋手﹐啟我超世心。旣衰愧朴﹐率爾安可任。微吟永淸夜﹐鐘磬方沈沈。

道旁行乾隆乙巳冬淸舉人武孝欽邑人落日古道浮雲䢐﹐我行旣倦我僕痡。解鞍下馬藉艸坐﹐寒風入樹號驚烏。道旁誰家年少子﹐敝衣攜婦泣路隅。我前借問何所苦﹐忍淚吞聲不能語。逡巡拭淚前致辭﹐含辭未吐聲酸嘶。自云本是髙門裔﹐零落無存舊家世。當時親戚盡豪華﹐連甍列棟人爭誇。女羅抱蔓附喬木﹐玉樹垂陰依蒹葭。一朝窄巷無人問﹐豪門萬里天涯近。賃錢三百迫後催﹐何處相尋避債臺。淸晨乞米艱升斗﹐暮夜牛衣祇自哀。漂搖牖戶將安托﹐奔走風塵攜細弱。逢人未訴已傷魂﹐感君相詢始一言。語到淒酸妻更泣﹐觀者如墻皆太息。內家兄弟空自多﹐急難何曾念雞肋。膝前稚女素嬌惰﹐敗絮相隨走荊棘。似知遠去難爲情﹐黃昏暮雨啼啾喞。我聞此言雙淚垂﹐淚垂不爲少年悲。趨羶附熱有時輩﹐救災卹死知爲誰﹖人生冷暖類如此﹐上馬欲行行復止。

常中丞無喧堂故第在今後街卽靑龍街﹐久湮矣。因瑯琊石刻紀遊有云「在來謁常中丞﹐畱宿無喧堂」者﹐感而有作淸庠生趙瀛選邑人眺望髙城日易昏﹐靑龍何處舊朱門。春風燕子尋王謝﹐瓦礫空餘蔓艸痕。有客滁山片石鐫﹐曾誇賓塌入遊篇。無喧堂上宵分燭﹐一夕千秋照後賢。

送鐘明府歸嶺南淸廩生周基嚴邑人聖代崇民牧﹐花封古子男。神君如卓茂﹐褒徳允無慚。識曲曾偕曠﹐編詩偶憶譚。桂香霏嶺表﹐棠蔭徧江南。一自銅符握﹐依然竹素耽。紗廚循吏傳﹐玉塵雅人談。寬許奴持燭﹐淸陪佛飲泔。放衙星屢戴﹐撤蓋暑能堪。問俗停雙旆﹐乘閒憩一庵。秋髙催買犢﹐春老勸分蠶。教士期惇素﹐衡才獎勝藍。甈壞胥渾化﹐荊棘但包涵。治劇節無錯﹐懷憂荼亦甘。庭懸刑有五﹐心切宥之三。面面玲瓏映﹐村村雨露覃。幾回書上考﹐轉瞬列朝參。忽學蜘蛛隱﹐恆虞鼫鼠貪。山城罷飛舄﹐海岸竟投簪。歸思晨鐘動﹐離情宿酒酣。庾梅迎爛漫﹐湘燕送泥喃。宦足亦瓷爲枕﹐生祠寶作龕。攀轅畱畫像﹐須髮半毿毿。

重過古城淸學使胡敬仁和人槐角蔞芽滿眼前﹐綠疇行盡見人煙。山鋪十里平於地﹐村隱千家別有天。亂石排云成睥睨﹐斷崖裁水作關鍵。夕陽荒艸當時路﹐策馬重來又一年。

調任婺源畱別來安諸父老淸邑令符鴻益陽人一曲《驪駒》起別愁﹐攀轅幾日爲勾畱。已慚張蓋光行色﹐那稱加冠表壯猶。士民制傘並送冠履萬戶撫綏勞共濟﹐癸未圩災﹐邑紳共襄捐賑百年記載賴參求。續修邑志臨歧漫灑樽前淚﹐自有雙魚尺素投。

水口夜歸來安城淸州尉陶譽相丰潤人雨後夜歸城﹐殘云湧斷星。破橋驚退蹇﹐暗水聚流螢。心急路偏遠﹐樹深燈愈靑。輸他田父樂﹐兒女話涼亭。

於役來安夜歸陶譽相平林月黑踏煙還﹐聒耳虫聲蔓艸間。路遠共愁雙炬短﹐馬疲時怯半塘灣。星沈水底疑漁火﹐電劃云根訝斷山。卻好詩成東郭近﹐拈來奇景不須刪。

古城道中陶譽相小徑蠶叢趙八岡﹐又驅羸馬出來陽。山圍石固騶虞杳﹐地近洪流澤雁傷。滿眼仳儷憐壑殍﹐驚心風雪鎭團倉時大雪﹐奉檄赴盱眙辦賑微勞何濟蒼生事﹖搔首窮途鬢欲霜。

仙槎裏秋眺淸邑令劉廷槐汜水人笑傲淩洲勢欲仙﹐南唐遺迹自年年。南唐復吳沛﹐裏以洲得名。秋深沛水蒼茫裏﹐人立湖山翠秀前。五湖山在裏北。無復樓臺浮蜃气﹐猶疑村落裊鷥煙。淮南雞犬劉安宅﹐占斷桃源洞口天。羣鷗繞捨似浮家﹐說是人乘八月槎。浪蹙東塘秋水闊﹐瀾回北海夕陽斜。孫吳始遏滁水築滁塘﹑東興塘限魏兵﹐號北海。石頭幡出無遺壘﹐蘆子淸流關旁巖名。戟沈空聚沙。何若車書逢一統﹐登臨形勝話桑麻。滄海桑田幾度秋﹐宋平南唐﹐開吳堰治田﹐卽今圩田所由昉。仙槎舊裏足勾畱。圩圖雨岸平如卦﹐來境沙河兩岸十八圩﹐前縣韓夢周曾爲圖記。河匯三叉咽不流。沙﹑淸﹑滁合流﹐因下游河道褊曲﹐雨潦難消﹐屢經議開朱家山支河未成﹐致各圩時被水災。頻患東南爲澤國﹐最關西北是蠻州。西北界盱﹑定﹐山中棚民錯處﹐時謂之山蠻。雨暘差幸今時若﹐七年三月後﹐予屢以旱潦事禱城隍神而應﹐爲上「時若雨暘」匾。觀刈非同汗漫遊。

來安縣誌卷十四安徽滁州來安知縣汜水劉廷槐重修

雜誌考辧拾遺正誤捕蝗法

考辧

南北譙州﹑南北譙郡之異《環宇記》﹕「梁割北徐州之新昌﹑南豫州之南譙此南譙郡﹑豫州之北譙此北譙郡。梁承齊統﹐謂割齊之南北譙郡。齊只有南北譙郡﹐無譙州。置爲南譙州梁時只稱譙州﹐此蓋因陳稱南譙﹐故於梁亦追稱之。」《魏志》云「譙州﹐蕭衍置﹐魏因之﹐領郡四州領郡﹐郡領縣。」髙塘郡治髙塘城﹐在今來安東北領縣四﹕平阿﹑盤塘﹑石城﹑蘭陵。臨徐郡治葛城﹐在今江浦六合界。案﹕「臨徐」當作「臨滁」。領縣三﹕懷徳﹑烏江﹑酇南。梁郡治故阜陵﹐在今全椒東南領縣四﹕愼﹑梁﹑蒙﹑譙此譙縣。新昌郡州治﹐治頓丘﹐今來安領縣四﹕赤湖﹑荻港﹑薄陽﹑頓丘。案﹕此爲梁譙州之境﹐𨿽割有南北譙郡境地﹐而梁仍置有南北譙郡﹐俱不隸譙州梁之南譙郡隸合州﹐北譙郡隸揚州。魏之南譙郡有二﹐一治渦陽﹐一首領蘄。北譙郡亦有二﹐一治陰陵﹐一首領安陽。治渦陽之譙郡亦稱譙州。《魏地形志》云「譙州有二﹐武定七年置﹐治渦陽此卽南譙郡。一蕭衍置﹐治新昌此卽梁之譙州。」陳始有南北譙州之名。北譙州治盱眙﹐南譙州治新昌因置北譙州﹐故於此加以南字。太建七年移譙州治新昌﹐謂移盱眙之北譙省入新昌之南譙也。總之﹐州與郡異﹐南北譙州﹑南北譙郡又各異。州𨿽統郡﹐而二南譙郡﹑二北譙郡均未嘗隸南北譙州。陳之北譙州暫置旋廢﹐而南譙州則自梁﹑陳俱治新昌﹐新昌治頓丘﹐頓丘爲今來安。來安之得稱南譙﹐証之魏﹑隋諸志可見。今滁州稱古南譙者﹐以隋廢郡﹐攺南譙州爲滁州﹐移建今州治﹐沿舊名也。全椒稱北譙者﹐以梁置北譙郡於全椒也。

滁全來分合之異滁州今領縣全椒﹑來安﹐在昔則自唐析淸流置永陽以前﹐滁來地皆合爲縣。西漢曰建陽﹑六朝曰頓丘﹐隋曰新昌﹑淸流是也。全椒則惟東漢省建陽入全椒﹐與滁來合。余代悉分。西漢曰全椒﹐西晉仍東漢並建陽﹐東晉及宋僑置郡﹐省縣。南齊曰嘉平﹐梁﹑魏曰北譙是也隋初攺滁水﹐大業初仍爲全椒﹐後俱仍之。所隸郡國惟漢﹑晉﹑淮南﹑九江及隋江都。以後爲同屬﹐六朝則隸郡各殊﹐所隸亦因之而別。故自唐以前﹐來之沿革卽滁之沿革﹐全椒則別者多而合者僅矣。《通誌》謂東晉僑置南譙郡於此﹐只可言全椒﹐遺滁來之僑置頓丘郡及縣。謂梁置北譙郡﹐後魏因之﹐亦只可言全椒﹐遺滁來之梁置譙州﹐仍爲新昌郡﹐且嘗增置髙塘等郡縣。至謂北齊徙南譙州於新昌郡﹐則沿舊說之失。《州誌》於滁州沿革﹑滁州城圖說﹐舛誤尢多。

宋廢縣爲鎭非仁宗時元汪景浩《修縣署記》﹕「昔罹兵燼﹐莽爲盜區﹐戶僅數百﹐不堪置令﹐遂攺爲鎭。」當指宋髙宗時﹐卽《宋史》所謂「紹興五年廢入淸流」者。舊志謂「仁宗時邑罹荒亂﹐議攺」。仁宗時海內晏安﹐無所爲亂。是必誤髙宗爲仁宗矣。惟謂「孝宗時又詔攺爲鎭」﹐與史合。

嘉山遺壘與滁全誌異《宋史／李全傳》﹕「嘉定十二年二月金人圍淮西時金人圍安丰軍及滁﹑濠﹑光州﹐分兵自盱眙犯滁州之全椒﹑來安及揚州之天長﹐眞州之六合。調全與石圭軍援盱眙﹐遇金人於嘉山﹐戰小捷。」《滁志》﹕「金興定二年﹐乾石烈牙吾塔春二月敗宋人於滁﹐斬首千餘級。拔小江寨﹐斬萬餘人。又拔嘉平山寨﹑斬首數千」。今案﹕宋嘉定十二年﹐當金興定三年﹐《州誌》云「二年」。《金史》有《紇石烈牙吾塔傳》。《李全傳》又云「全至渦口﹐值金將乞石烈牙吾塔。」俱不作「乾石」。《傳》云「遇金人於嘉山」﹐《州誌》謂「拔嘉平山寨」﹐其說與宋﹑金二史兩歧﹐未知所出。今嘉山有戰壘遺址﹐周可數里﹐當卽李全築﹐爲金人所拔者。時全奉調援盱眙﹐扼嘉山爲保盱眙計也﹐故旋駐盱眙。《通誌》又云「嘉山相傳宋將孟良於此立寨」﹐而於李全禦金人及金人拔寨之說均未之及﹐恐考之未悉也。但其地阻深﹐足資控扼﹐或兼有孟良遺壘亦未可知。又《全椒志》載此事與《州誌》同﹐而又直以嘉平爲全椒山。考《全椒志》﹐無嘉平山。惟全椒在蕭齊時攺置嘉平縣﹐意蓋本此。然史例紀實﹐嘉平爲蕭齊偶置﹐去趙宋已遠。如其說﹐當云全椒山寨﹐不得云嘉平。至盱﹑來相接之嘉山﹐其名甚古。縣在宋時有嘉山鄕﹐故宋史及之。

八石山側非王琳墓《舊志》﹕「八石山下有巨冢﹐傳爲王者墓﹐無考。」或謂北齊刺史王琳爲陳將吳明徹所殺﹐傳首建康。琳故吏求葬琳﹐瘞八公山側﹐疑此王者爲王琳之訛。今考王琳爲齊壽陽刺史。明徹攻壽陽拔之﹐殺琳於城東二十里﹐傳首建康。故吏朱瑒致書徐陵請葬﹐陳主許之。瑒瘞琳於八公山側。尋有壽陽人茅智勝等密送其柩於鄴﹐齊給轀輬車以葬之。據此則琳之見殺固在壽陽﹐朱瑒之請﹐請還首於壽陽合瘞耳。壽陽有八公山﹐蓋卽瘞於其側﹐尋歸葬於鄴。來邑八石山之墓當仍如舊志﹐傳疑可也。以上符稿

劉猛將軍有三說《怡庵雜錄》以將軍爲宋將劉錡﹐景定四年敕封爲蝗神。《降靈錄》云「神名承忠﹐吳川人﹐元末官指揮使。適江淮飛蝗徧野﹐揮劍追逐﹐須臾盡出境外。後鼎革﹐自沈於江。有司奏請﹐遂授猛將軍之號。」又《居易錄》﹕「舊說江以南無蝗﹐近始有之。俗祀南宋金壇人劉漫堂宰爲蝗神。趙樞密作《漫堂集序》﹐稱其學術本伊洛。不知自後何以爲人矯誣。」若此三說不同﹐當以《降靈錄》爲正。《滁志摭遺》

特奏名非特典《日知錄》﹕「宋時有所謂特奏名者。開寶三年三月庚戌﹐詔禮部閱進士案﹕此謂不第進士﹐及十五年嘗終場者。得司馬浦一百六人﹐賜本科出身。特奏名恩例自此始﹐謂之恩科。咸平三年遂至九百餘人。士人恃此因循不學﹐故天聖之詔曰﹕『狃於寬恩﹐遂隳素業。苟簡成風﹐甚可恥也。』元祐初知貢舉蘇軾﹑孔文仲言﹕『今特奏者已及四百五十人﹐又許例外遞減﹐一舉則當復增數百人。此曹垂老﹐別無所望﹐布在州縣﹐惟務黷貨以爲歸計。前後命官幾千人矣﹐何有一人能自奮勵有聞於時﹐而殘民敗官者不可勝數。以此知其無益有損。』云云。」案﹕此則特奏名爲宋時濫恩之例。趙察以特奏名補官﹐諒非其本意矣。以下新增

明時貢監出身不同《明史／選舉志》﹕「洪武時天下旣定﹐詔擇府州縣學諸生入國子學﹐又擇年少舉人趙惟一等及貢生董昶等入學讀書。洪武二十六年﹐盡擢監生劉政﹑龍鐔等六十四人爲行省布政﹑按察兩使及參政﹑參議﹑副使﹑僉事等官﹐其爲四方大吏者蓋無算也。臺諫之選亦出於太學。其常調者乃爲府州縣六品以下官。迨開納粟之例﹐流品漸淆。舉貢得爲府佐貳及州縣正官﹐援例監生僅得選州縣佐貳及衛學﹑王府教授之缺﹐而終身爲異途矣。」據此﹐則邑志《官師表》前明時監生出身者﹐乃舉貢正途﹐而《選舉表》前明衛學及王府教授者﹐則納粟之異途﹐如今之廩貢也。邑志與正史異同《明史》宦官汪直傳﹕「成化十三年設西廠﹐以直領之。列官校刺事﹐直權焰出東廠上。後嘗罷﹐未幾復設西廠﹐以千戶吳綏爲鎭撫﹐直焰愈熾。十七年降直奉禦而褫逐其黨王越﹑戴縉﹑吳綏等。」邑志言綏以孝行見徵﹐未必盡符其實。考證﹕王詳不忠於魏﹐助司馬氏篡逆。然祥之孝﹐後人不敢有異辭。吳綏黨於汪直﹐其人品固不足稱。若因其人品遂疑其孝行﹐亦不實。然則王祥之孝亦不可信乎﹖又《明史／食貨志》﹕「嘉靖時行召商法。先是﹐上供之物仼土作貢﹐曰歲辦﹔不給﹐則官出錢以市﹐曰采辦。其後本折兼收﹐采辦愈繁﹐於是召商置買﹐物價多虧﹐商賈匿迹。二十七年﹐戶部言﹕『京師招商﹐納貨取值﹐富商規避﹐應役者皆貧弱下戶﹐請核實編審。』給事中羅崇奎言﹕『諸商所以重困者﹐物價賤則減﹐而丰則不敢增。且收納不時﹐一遭風雨遂不可用﹐多致賠累。旣收之後﹐所司更代不常﹐不卽給直﹐或竟沈閣。幸給直矣﹐官司折閱於上﹐番役齽齕於下﹐名𨿽平估﹐所得不能半。諸獘若除﹐商自樂赴﹐奚用編審﹖』帝𨿽納其言而仍編審如戶部議。」案﹕招商爲前明秕政﹐史不言何人所奏。據邑志﹐常道傳奏行召商法﹐詔著爲令。則道所藉以得君者也。然歟﹖否歟﹖﹤考正﹥按前明采辦之法﹐有司皆彊取諸民﹐或不給價值﹐擾害閭閻﹐載於前明奏疏者甚詳。常毅然革除﹐奏行召商法﹐令商人納貨取值﹐俾民間不受采辦之害﹐其功大矣。至《明史》所言召商諸獘﹐乃日久獘生﹐胥吏勒索商人所致﹐非立法果有獘也。《道光志》不加考察﹐竟以創攺召商法咎常道﹐並詆其藉此得君﹐不亦厚誣古人乎﹖又《明史／潘塤傳》﹕「嘉靖七年官右副都禦史﹐巡撫河南。潞州巨盜陳卿據靑陽山爲亂﹐山西巡撫江潮﹑常道先後討賊無功﹐乃敕塤會剿。」云云。邑志《常道傳》所載討賊有功﹐應屬傳聞異辭。﹤考正﹥《明史／潘塤傳》常道討賊無功﹐乃敕塤會剿云云。今案﹕靑陽山在山西﹑河南交界處。敕塤會剿者﹐敕河南巡撫潘塤會同山西巡撫常道合師剿賊耳﹐與邑志所云「道與河南巡撫潘塤會剿」敍事相同。道光志引史駁志亦未當。

速報司今廟有速報司神﹐莫詳其始。按元好問《續夷堅志》云「世傳包希文以正直主東嶽速報司﹐山野小民無不知者。」據此則速報司乃包孝肅公也。新增

拾遺

永陽舊治在縣北二里許北塔山﹐今茆家營地方。《周志》云「白茆村」是也。山僅如崗今名瓦礫崗﹐有聖塔寺﹐久廢。嚴鐘銘云「永陽舊治在今縣城北二里許瓦礫崗。上霄宮﹐橋水繞其下﹐地勢髙敞。遠望西北﹐羣山如在幾席間﹐非若今之縣治﹐地勢卑隘也。崗上瓦甓徧地﹐想見唐宋時地方之繁盛。宋旣南渡﹐邑爲南北戰爭之地﹐城郭爲墟﹐人民流亡殆盡﹐縣治亦因之廢矣。近人有謂永陽廢縣當在縣城西北教民場一帶者﹐此不足信。」《周志》云「永陽舊治在北塔山卽瓦礫崗也。」《周志》修於明萬曆年間﹐猶爲近古。又《太平環宇記》云「八石山在永陽縣西南十三里。」今瓦礫崗距八石山正十三里﹐若在教民場則距八石山僅十里矣。以此証之﹐《周志》之說信而有證矣。﹤考正﹥﹕按永陽舊治﹐《道光志》旣云在縣北瓦礫崗﹐又云在縣西北教民場﹐二說自相矛盾。嚴氏說頗詳明﹐今存之。袁令禦賊明季李自成﹑張獻忠以彊寇蹂躪中原﹐屠戮生靈殆盡。崇禎九年﹐張獻忠挾賊數十萬圍滁﹐分攻來邑。太僕寺卿李覺斯等守滁城﹐而邑令袁翎亦同時率眾拒守﹐發炮擊賊。會總理軍務盧公象升統大軍來援﹐殲賊無算﹐滁水爲赤。是役也﹐盧公之功大矣。然袁公以羸卒守孤城﹐其功尢不可及。境內生靈十餘萬不遭屠戮﹐繄誰之賜﹖乃盧袁二公。不祀吾邑名宦﹐寧非缺典哉﹖新增

程令殉難《一統志》﹕「明崇禎中﹐來安知縣程道壽﹐孝感人﹐解職歸裏。賊陷孝感﹐道壽結壯士殺賊﹐被執﹐罵賊死。」新增

關壯繆靈異明金光宸《來邑關帝廟碑》云「去春﹐賊犯中都卽鳳陽﹐漸及內地﹐至冬而臨城。睥睨之間﹐見官將著紅綠者數人﹐陰雨中若燈火旌旗﹐始潛迹遁去﹐孤城依然無羔。眾咸歸徳於神之威靈云。」據此則張獻忠攻來邑﹐𨿽袁公守城之功﹐豈神亦有以默助之歟﹖據廟碑增

頓丘石筍李錫賢《稿》﹕「頓丘山有石﹐嶙峋如筍立。」舊志載項世榮月課諭有「頓阜重生石筍」之句﹐是舊有筍可證。故老傳言亦曰「石筆」。

《永陽志》陳振孫《直齋書錄》有「林著《永陽郡誌》三十五卷﹐命法曹龔維蕃修。」《宋史／藝文志》﹕「林《永陽志》三十五卷。」宋曾旼《永陽郡縣圖志》入《集文》。考永陽唐初爲滁州﹐天寶間攺爲永陽郡。林公志以永陽﹐從古郡名也。旣曰郡誌﹐則兼全來言之矣。此來安有志之始﹐惜今不傳。《滁志摭遺》

來安令宋韓淲《澗泉石記》云「熙寧二年十一月﹐翰林學士權知開封府韓維言﹕『處士孫侔除試大理評事﹑知滁州來安縣事﹐以疾不就。今聞疾隕﹐望除一職官。』詔以侔依前官權常州團練推官。」是時侔𨿽未治來安﹐詔以侔依前官﹐則爲縣令無疑。邑志不載﹐此可以補其闕。《滁志摭遺》《摭遺》又引《夷堅志》摩耶夫人《六研齋二筆》劉僧遇題詩事﹐今不載。

元時儒戶泰定四年《杜居敬徳政碑》末載儒戶前教諭倪徳懋﹑劉子成﹑張之才三人﹐舊志選舉表失載。

冰雹之異《明史／五行志》﹕「崇禎三年九月辛丑大雨雹。」今據邑志所載吳道昌《重修學宮記》﹕「崇禎庚午﹐異常冰雹﹐瓵裂甓墮﹐殿宇埤垣一時騫虧。」考其年正與史合﹐而祥異門不載﹐何也﹖又據舊志鄭禮賢傳﹕「康熙壬子捐豆助賑。」與《通誌》所載「來安設廠賑粥」合。據知縣喬嵩《重修譙樓記》﹕「康熙二十年﹐歲祲人饑。」據葉允霖傳﹕「康熙己丑旱蝗。」據夏鳴琯妻葉氏傳﹕「康熙癸巳歲饑。」據名宦祁文瀚傳﹕「康熙五十七年﹐下車正值旱虐﹐力請蠲賑。」則康熙十一年﹑二十年﹑四十八年﹑五十二年﹑五十七年均屬旱饑。舊志旣散見於各傳記﹐獨不載於祥異﹐何也﹖據周寺副濂家傳﹐康熙丙戌旱﹐大饑。乙未旱﹐濂各莊失收。曰各莊﹐則縣境可知其槪。舊志俱無之﹐且於康熙五十四年書大有年矣。

馬令事邑志馬令云衢傳﹕「止旗員遊獵而民以安。」蓋康熙間江寧某將軍事也。將軍聞石固山曾出騶虞﹐將縱獵於來安北境。邑民驚懼﹐咸思逃竄。馬令以重賄啖將軍門役﹐乃止。夫以一物偶異﹐貽患且及二百年之後。祥瑞果安在哉﹖考《明史》﹐宣宗不受朝賀﹐其識度過羣臣遠矣。

韓令事干隆三十三年﹐來邑旱饑。邑侯韓公勘災至北鄕﹐因暑熱暫憩一村捨。適值其家煮碎麥﹐雜糠秕野菜﹐將以飼豬﹐滿貯瓦盆內﹐倉猝未及撤去。公見而問之﹐詭以人所食對。公泣曰「我百姓乃食此耶。百姓所食﹐我何可不食﹖」因飽啜二碗﹐嘆息而去。其實心愛民如此。事見徐侃筆記

記園宋人李去非《洛陽名園記》以園之興廢驗地方之盛衰﹐非漫作也。來邑𨿽小﹐一丘一壑亦足以供吟眺。城內西北隅郝園﹐數十年前松竹蔭翳﹐亭榭參差﹐聚奇石爲山﹐牽古藤作架﹐名流觴詠﹐傳播一時。東街之南武園﹐亭池欄檻﹐結構殊工。北城外里許郝園﹐鹿野之別業也。後爲周次叔寺副所有﹐解組逍遙﹐亦極文酒之盛。東城外里許武園﹐卽嚴素臣詩中所謂東園也﹐後亦入周寺副家。修竹數萬竿﹐環以綠水﹐名花珍木錯植其中。東偏爲朱園﹐壤地相接而差狹。迆南有楊園﹐在頓丘山之陽﹐林木蔚然﹐與山色河流互相映帶。南鄕去城八里許宋園﹐宋嚴州所經營也。喬松百尺﹐淩空獨秀﹐可想見當年勝槪。今或歷久而卽於荒﹐或易主而失其舊。惟東園風景不減昔時。近又有餘氏西園在城西﹐魏氏將就園在城東南。鑿池種樹﹐因其自然﹐時有天趣。錄而存之﹐或大雅所不廢爾。《習勤軒筆記》

燕山陳媛墓石墓地今已失所在﹐惟石尙存﹐大書「燕山陳媛槁葬處﹐崇禎辛巳年立。」此石舊爲土人取作城西橋梁﹐嘉慶庚申夏水漲﹐橋毀﹐石復出﹐邑人嚴鐘銘見於城壕中﹐命人舁置慶成庵左側﹐爲文以記之。按陳媛事無考﹐其死必有關節義﹐𨿽槁葬而其名足以不朽﹐故表其墓。然當時力能勒石﹐何獨不能葬之如禮耶﹖或舊有是墓﹐至崇禎時好義者特表之以志古迹歟﹖

正誤《伍志》有誤﹐糾正如左

卷二寺觀金光宸﹑張應辰所作《關帝廟記》二篇﹐多用《三國演義》語﹐蓋未見陳壽《三國誌》也﹐不免爲博雅所嗤。朱黼詩內以玉石寺爲唐尉遲鄂公所築﹐故名尉遲。其說似不足據。

卷二古迹濾馬灣﹐相傳明成祖靖難時曾於此處洗馬﹐故名。然當時以彊藩犯順﹐𨿽有遺迹﹐無足稱述。

卷五水利王來《開河議》於「何不委用」之下忽接「痛責監禁」云云﹐必有脫誤。又「助屯工食」句下﹑「虛費官銀」句下似皆有闕文﹐無從查補。

卷六方言「虹」曰「扛」﹑「肉」曰「揉」﹑「忘」曰「望」﹐皆韻書所有。舊志以爲來邑土音﹐蓋未考耳。

卷十一人物張徳輝﹑王之藎﹑周幹﹑馮仰京﹑李多壽﹑武韜﹑張映臺﹐《伍志》皆一人二傳﹐分隸兩門。無此史體。

卷三徭役江右衛余成公﹑徐晫周兩船並余加名半船﹐丁稀力疲﹐每年額差完不足數﹐積欠道光五年以前費銀七百五十餘兩﹐無可追補。道光九年知縣劉廷槐準故耆民之妻徐趙氏捐漕平紋銀四百二十兩﹐發丁具領﹐置田收租﹐陸續完繳﹐給示勒石。又徐趙氏於道光七年呈捐田種八石﹐入府軍衛周提元船﹐補苴缺差﹐亦經給示勒石。此二條俟續補。

卷四義田古城集同善堂﹐道光九年置黑樹李田種十二石﹐額完民正銀二兩﹐此一條俟續補。淸淨庵同善堂﹐道光九年置段家營田種六石五斗﹐內周王氏捐種三石五斗。周王氏之繼侄﹑賣主周淩雲捐種二石。又田種九石三斗﹐內賣主周王氏捐價一百三十千文﹐連淩家營義地衛糧銀二錢﹐共額完衛正糧銀七兩二錢九分六釐。此一條續補水口同善堂義田後。﹤考正﹥按正誤凡數十條﹐糾正《伍志》之誤﹐皆考核精確。惟《伍志》亡佚已久﹐皮之不存﹐毛將安傅﹖且已逐條更正﹐似可無庸復載。今錄其略有關系者六條﹐有應續補者四條﹐余不錄。又王士傑傳有「外藩英吉利入覲﹐士傑護送得體」之句。正誤曰「乾隆年間只有安南國王阮光平入覲一次﹐非英吉利也。此系國典﹐非可臆撰。」﹤考正﹥按榦隆中葉英吉利遣使臣貢方物求入覲﹐淸髙宗詔諭英國王﹐卻其貢﹐令沿途護送英貢使回國。事見王氏《東華錄》。邑志言「護送得體」﹐系指英貢使而言。道光志將士傑傳刪去﹐此事未免失當。玆將護送英使補入士傑傳內﹐並辯正於此。

附捕蝗法

陸曾禹《捕蝗八條》一﹑蝗所自起蝗之起必先見於大澤之涯﹐及驟盈驟涸之處。崇禎時徐光啟《疏》以蝗爲蝦子所變而成﹐確不可易。在水常盈之處則仍又爲蝦﹐惟有水之際倏而大涸﹐艸畱涯際﹐蝦子附之。旣不得水﹐春夏鬱蒸﹐乘濕熱之气變而爲蝻﹐其理必然。固涸澤有蝗﹐葦地有蝗﹐無容疑也。任昉《述異記》云「江中魚化爲蝗而食五穀。」《太平禦覽》云「丰年蝗變爲蝦。」此一證也。《爾雅翼》言「蝦善遊而好躍﹐蝻亦好躍。」此又一證也。二﹑蝗所由生蝗旣成卽生子﹐必擇堅垎髙亢之地﹐用尾栽入土中。其子深不及寸﹐仍畱孔竅﹐勢如蜂窩。一蝗所下十餘﹐形如豆粒﹐中止白汁。漸次充實﹐因而分顆﹐一粒中卽有細子百餘。蓋蝻之生也﹐羣飛羣食。其子之下也﹐必同時同地﹐故形若蜂房﹐易尋覓也。蝻之初生如米粟﹐不數日而大如蠅﹐能跳躍羣行﹐是名爲蝻。又數日羣飛而起﹐是名爲蝗。所止之處﹐喙不停嚙。又數日而孕子於地﹐地下之子十八日復爲蝻﹐蝻復爲蝗﹐循環相生﹐害之所以廣也。三﹑蝗所最盛蝗之所最盛而昌熾之時﹐莫過於夏秋之間。其時百谷正將成熟﹐農家辛苦拮據﹐不足以供蝗蝻之一啖﹐是可恨也。按《春秋》至於勝國﹐其蝗災﹐書月者一百一十有一。內書二月者二﹐書三月者三﹐書四月者十九﹐書五月者二十﹐書六月者三十一﹐書七月者二十﹐書八月者十二﹐書九月者一﹐書十二月者三。以此觀之﹐其盛衰亦有時也。四﹑蝗所不食蝗所不食者豌豆﹑綠豆﹑豇豆﹑大麻﹑檾麻﹑芝麻﹑薯蕷及芋葉。水中菱芡﹐蝗亦不食。若將稈艸灰﹑石灰二者等分爲細末﹐或灑或篩於禾稻之上﹐蝗卽不食。五﹑蝗所畏懼飛蝗見樹木成行或旌旗森列﹐每翔而不下。農家若多用長竿掛紅白衣裙﹐羣然而逐﹐亦不下也。又畏金聲炮聲﹐聞之遠舉。鳥銃入鐵砂或稻米﹐擊其前行﹐前行驚奮﹐後者隨之而去矣。以類而推﹐炮竹﹑流星皆其所懼﹐紅綠紙旗亦可用也。六﹑蝗所可用捕蝗以之飼畜﹐可獲重利。陳龍正曰「崇禎辛巳年﹐嘉湖旱蝗。鄕民捕蝗飼鴨﹐鴨最易大而且肥。又山中人養豬無錢買食﹐捕蝗以飼之﹐其豬初重止二十斛﹐旬日之間肥而且大﹐卽重五十餘斛。始知蝗可供豬鴨﹐此亦物性有相宜者矣。」七﹑蝗所由除蝗在麥田禾稼深艸之中者﹐每日淸晨盡聚艸梢食露﹐體重不能飛躍﹐宜用筲箕栲栳之類左右抄掠﹐傾入布囊﹐或蒸或煮﹐或搗或焙﹐或掘坑焚火傾入其中。若只掩埋﹐隔宿多能穴地而出。蝗在平地上者宜掘坑於前﹐長闊爲佳﹐兩傍用板或門扇等類接連﹐八字擺列﹐集眾發喊﹐後執木板﹐驅而逐之﹐入於坑內。又於對坑用掃帚十數把﹐見跳躍往上者盡行掃入﹐覆以干艸﹐發火燒之。然其下終是不死﹐須以土壓之﹐過一宿乃可。一法﹐先燃火於坑內﹐然後驅而入之。詩云「去其螟螣﹐及其蟊賊﹐毋害我田稚。田祖有神﹐秉畀炎火。」此卽是也。蝗若在飛騰之際﹐蔽天翳日﹐又能渡水﹐撲治不及。當候其所落之處﹐糾集人眾﹐各用繩兜兜取﹐盛於布袋之內﹐而後治之死。以上三種之蝗﹐見其旣死﹐仍集前次用力之人﹐舁向官司﹐或錢或米﹐易而均分。否則﹐有產者或肯出力﹐無產者誰肯殷勤﹖八﹑蝗所可滅有滅於未萌之前者。督撫官宜令有司﹐查地方有湖蕩水涯及乍盈乍涸之處﹐水艸積於其中者﹐卽集多人﹐給其工食﹐侵水芟刈﹐斂置髙處﹐待其漧燥﹐以作柴薪。如不可用﹐就地燒之。有滅於將萌之際者。凡蝗遺子在地﹐有司當令居民裏老時加尋視﹐但見土脈墳起﹐卽便去除﹐不可稍遲時刻。將子到官﹐易粟聽賞。有滅於初生如蟻之時者。用竹作搭﹐非惟擊之不死﹐且易損壞。宜用舊皮鞋底或艸鞋舊鞋之類蹲地摑搭﹐應手而斃﹐且狹小不傷損苗種。一張牛皮可裁數十枚﹐散與甲頭﹐復可收之。聞外國亦有此法。有滅於成形之後者。旣名爲蝻﹐須開溝打捕。掘一長溝﹐溝之深廣各二尺。溝中相去丈許卽作一坑﹐以便埋掩。多集人眾﹐不論老幼﹐沿溝擺列。或持掃帚﹐或持打撲器具﹐或持鐵鍤。每五十人用一人鳴鑼﹐蝻聞金聲則必跳躍﹐漸逐近溝。鑼則大擊不止﹐蝻驚入溝中﹐勢如注水。眾各用力﹐掃者掃﹐撲者撲﹐埋者埋﹐至溝坑俱滿而止。各村如此﹐各縣皆然﹐何患蝻不盡滅哉﹖

來安縣誌卷末

跋舊志序舊志篡輯員名文目附存

重修來安縣誌跋歲丁亥之四月﹐邑侯劉公重修前邑侯符公來安縣誌稿﹐以沿革人物﹑藝文自任﹐而以其餘付泉﹐囑與香岑賀子﹑方壺戴子共裁酌之。五閱月而書成﹐侯再加刊定﹐至今年二月始付梓﹐蓋其愼也。近時州縣誌例由官修﹐政目取諸冊檔﹐人物憑之采訪﹐依類抄撮﹐亦足成編。我侯則曰「縣令有教民之責﹐修志亦以彰教﹐曷可苟耶﹖來邑𨿽小﹐志內所列門目﹐皆國典也。官各舉其職而後爲良吏﹐民各安其業而後爲良民﹐士各奮於學而後他日能居官﹑能臨民。吾以職官領眾政之始﹐以名宦要眾政之成﹐比物此志也。若是者可以勸忠。志內所列人物﹐或以行誼著﹐或以功名顯﹐要必確有可傳者在。吾於采輯所及﹐崇實行﹐黜虛美﹐參公論﹐節煩文。言之者不誣﹐斯受之者無愧﹐俾其子若孫讀之﹐咸思有以繼其志﹑恢其業﹐以成其名﹐否則﹐不得與乃祖乃父並傳焉。若是者可以勸孝。二者修志之大綱。大綱旣立﹐眾目從之。引一言必有裨民生國計﹐錄一文必有關人心風俗﹐無非教也。豈曰矜別裁﹑務博辯已哉﹖」我侯重修之說如此﹐卽侯之書可以知侯之政矣。侯以丙戌冬蒞吾邑﹐以今戊子春署宿州﹐政聲於江南北稱最云。邑人歐陽泉跋。

重校來安縣誌跋右來安縣誌十四卷﹐道光八年邑令劉公廷槐纂修﹐毀於兵燹。光緒初年﹐邑貢生吳遐昌始從前邑令張公世烯家得刊本以歸。文獻未墜﹐良非偶然。光緒己亥﹐嘉應李公續修邑志﹐以培森爲總編輯。乃取《一統志》《安徽通誌》等書與邑志參校﹐始知邑志人物一門與《通誌》有異同。嗣又於滁守熊公鞠生處獲睹來安舊志稿二卷。是書嘉慶三年嚴公鐘銘所修﹐附於《滁志》後者。上卷頗完整﹐下卷殘缺過半。乃乞借手抄﹐凡與道光志同者不復錄﹐異者悉錄之嚴志稿多與《通誌》同。由是邑志有參考書矣。頃者余遠遊西域﹐眷念梓鄕﹐輒取行篋中抄本﹑邑志重加校勘。志內間有漏略﹐則采嚴志稿以訂正之。人物一門刪削頗有失當﹐則采《通誌》以增益之。蓋旁搜博采﹐表章前賢﹐後學之責也。歐陽省堂先生邑志跋曰「邑侯劉公重修邑志﹐以沿革﹑人物﹑藝文自任﹐以其餘付泉裁酌之。」蓋沿革﹑人物諸門出自縣署慕賓之手﹐瑕瑜錯出﹐故省堂微詞以見其意。然則今曰之校補豈得已哉﹖重校本與原本異者皆采之《通誌》及嚴氏志稿。僭爲考正﹐附於志末﹐俾後之君子有所考焉。己酉夏月餘培森跋於西域。本年邑人士謀重印道光年邑志﹐因以舊日校本付印。培森識。

舊序一胡松來安置邑𨿽始自南唐﹐不甚久遠﹐然自中興戊午至今﹐則亦六百有餘年矣。乃官師自杜君居敬而下﹐鄕哲自趙君察﹑苟君與齡至明興常中丞輩﹐寥寥數人而已。𨿽其間固多獨行一節之士﹐然非有負將相經綸之略﹑畜內聖外王之學﹐燁然命世者﹐豈山川精祕之發有時耶﹖抑嘗有之﹐而遭時多故﹐人亡籍去﹐文獻無徵﹐遂以泯焉弗傳也﹖語有之﹕十室之邑必有忠信﹐千跬之內必有丰艸。豈有來安數十百里之廣﹐歷數十百年之久而顧無其人耶﹖蓋唐季龐﹑黃之亂﹐宋北狩﹑南渡之禍﹐來實邊邑﹐遭燔燒屠戮之慘凡幾矣。明興﹐𨿽蕩羣氛而大明之﹐然承元陵轢儒學之餘﹐加之參用重典﹐人不樂爲儒﹐至勞搜拔人才於殷富狀貌之間﹐仕與學者大都多苟﹐不暇爲久遠計﹐又奚惑其牢落無聞﹐僅僅數子而已也﹖𨿽然﹐數窮阨極﹐會必有鉅人﹑碩士﹑名卿﹑賢大夫﹐負將相經綸之略﹐畜內聖外王之學﹐若而人者出焉。而又遭際昌明﹐二百年來無烽燧枹鼓之警﹐適有此志以爲之先﹐蓋自是不患其無傳矣。然則魏侯之創始垂緒﹐有功於來安。方來之人士顧不閎且侈﹐而予也以其庸陋﹐附以並遠﹐其又不喜且幸與﹖故爲敍簡末﹐使賴以傳者。原本山川﹐幸逢明盛﹐而因以永魏侯之名於無窮焉。若夫疆域之廣袤﹐經制之沿革﹐賦稅之重輕﹐戶口之登耗﹐徭役之煩省﹐與物產之有無眾寡﹐風俗之媺惡污隆﹐魏侯之建置勞勩﹐則覽者當自得之﹐此可無詳焉。

舊序二魏大用嘉靖乙卯冬﹐余承乏來安。入其境﹐見土田之磽瘠﹑貧戶之流移﹑徵輸之繁棘﹑使車之絡繹﹐頹垣不固﹐經費無節﹐不覺浩嘆曰「吾民之疲獘至此﹐固吾司牧者之責也。」蒞事一以撫卹節省爲念。期月頗有緒﹐民亦諒予非薄夫也。乃從鄕士大夫問志﹐資軌則而舉政焉。咸曰自有邑未有志﹐惟滁纂修亦附載邑事甚略﹐今復二十餘年弗續矣。余閱《滁志》﹐志非爲邑﹐固宜其弗備也。不揣顓蒙﹐頗有作述之意。顧倭警時至﹐民志靡寧。吾圖其急且大者﹐爲築城垣以守。次年冬﹐學諭約我﹑林子至﹐問志於余﹐余曰無之。林子以作述望予﹐予遂囑共成之。乃搜故籍﹐綜前遺﹐分門別類。凡出入﹐囊篋皆著筆硯。寒暑再易﹐始以稿呈我太守見翁﹐叨承裁定﹐志遂成。夫邑固揚州星斗之分設﹐自南唐中興之歲首作原邑﹐以著始也。山川亦環滁爲用武地﹐形勝固無恙耳。嘗徙西龍諸山﹐歷秋沛諸水﹐裕灌漑之資﹐而力穡鹵莽率少收﹐固民之惰也。勞民勸相﹐吾無所寬吾責矣。若鎭集之貿易﹐物產之生息﹐皆民用所資也。而山川效靈﹐人文鐘秀﹐則爲封域增光﹐寧不有望於今耶﹖封域之內﹐使車紛至。昔棠邑﹑滁陽兩地遞接﹐今則迂入吾邑。吾民重受其困﹐懇更舊路﹐屢號於大吏﹐或軫念之﹐民病庶有瘳乎﹖縣署學宮吾何敢侈﹐惟時加修飾﹐使莫得而廢之。此封域建置諸志所兢兢藉以自考者也。戶口賦役﹐民命關焉。裏胥豪右之獘﹐漏者虛者﹐詭寄飛灑者﹐姦宄百出。不嚴以稽之﹐貧民亦無以生矣。額辦額徵﹐舊有定則﹐而提編之令﹑措置之檄﹐相繼而至。時當多事而民適罹其害。吾又不知其所終何如矣﹐志戶役非志民憂耶﹖官師之爲民表﹐選舉之爲民望﹐歷數往哲﹐賢否靡遺﹐故觀於傳而有載有不載﹐凡我士夫均不可怠於自修。國之大事在祀與戎﹐志之不可以已也。城池吾創其始矣﹐而勇壯之選﹑器械之利﹑操練之習﹐以爲守之之具﹐謂非吾人與吾民責乎﹖寺觀非吾正道﹐故作外紀以別之。而終以災祥爲異紀者﹐天之所降不可測知。若石固山之騶虞復出﹐苟壽隆之芝艸復生﹐吾得以畢獻而效忠焉﹐是固聖天子之所需者也。天意爲民昭玆景貺﹐泰運寧不可回耶﹖吾於吾志爲吾民也﹐豈徒作哉﹖乃若讎校﹐則學諭王子儒﹐司訓尹子居仁﹑鄺子沾﹐庠六生朱詔﹑常恂﹑張髙﹑張文顯﹑常自新﹑武順先。謄刻董工則屬之幕史祝子東曦云。

舊序三周之冕夫志﹐古史之遺也。謂有異焉者。史兼美刺而志專紀載﹐故志也者識也﹐紀載之書而長吏之鏡也。體國經野﹐設官分職﹐任土作貢﹐肹蠁薦馨﹐與夫遷代選辟﹑顯晦懿淑之迹﹐訓民詰姦﹑厚生利用之緒﹐他如琳宮梵宇﹑瑞應休徵﹐敍述﹑賦記﹑詠歌之屬咸備﹐此之謂志﹑此之謂識也。來安有志自嘉靖戊午光化魏公始。魏公績在傳﹑思在人﹐而其創志乃在案牘鞅掌之日﹐猗與盛哉﹗今又閱六十年﹐余受事玆土。惟時積祲未歇﹐鴻雁哀鳴﹐旱魃相仍﹐蝗蝻作祟。計口賑饑以集流亡﹐齋心步禱以徼景貺﹐余勞余分也。俄而雕憊起﹐年谷登﹐因得慨然纂修﹐遠追盛舉﹐實賴諸鄕達﹑孝廉﹑文學輩肆力而卒就之。冊之目五﹐捲之目十。比事連類﹐有經分綸合之義﹔作考系箴﹐有卽頌寓規之旨﹐而余因是深長思也。人臣食君之祿以綏其眾﹐齊民食土之毛而賦諸公。君之祿﹐民之餘也。銅章墨綏﹐儼然其間﹐上宣下達﹐譚何容易。封域陳矣﹐繄誰之疆圉其隘之也﹖建設具矣﹐繄誰之職守其曠之也﹖脂膏可念也﹐竦諸賦役。歆格難召也﹐嚴諸祀典。按年表列傳必畱芳﹐貞化之爲兢兢。攬兵防風物必飭備﹐宜民之爲汲汲。尊儒以閒道﹐惠迪以迓休。紀外﹑紀異﹐考異﹐考文﹐皆可以供采風貢俗之求﹐可以稱知禮觀樂之賞。志也﹐亦史也﹐故曰紀載之書而長吏之鏡也。余不文﹐實忝長吏。用煩子墨﹐槪顚末以詔來者。不然﹐條流粗舉﹐采掇未周﹐休文之才有遺議焉。余何人斯﹐敢偃然於作者之林。

舊序四項世榮余自雍正九年秉鐸是邦﹐取其邑志觀之﹐竊疑魏侯艸創﹐固難詳備。繼以周侯修輯﹐自應先後有章﹐重輕有序矣﹐尙何混略如此﹖矧今又歷百有餘載﹐若非重加修續﹐使有稽考﹐其於我聖朝昌明文教之盛治﹐將奚以裨萬一乎﹗因與邑侯伍先生亟商其事。侯固西江宿學﹐爲甲午名魁﹐聞餘言﹐謂比年久有是心﹐將思所以訂而增之。余乃述其意於司訓姚簡翁﹐姚翁曰「侯將修志﹐誠知務矣。𨿽然﹐侯辛勤庶務﹐夙夜不遑﹐又爲上憲所知﹐一切鄰境勘災﹑撲蝗﹑查積貯﹑訊疑獄﹐協交代﹐鮮不委之﹐侯者其勞也。如是又安得及此繁難事哉﹖」歲甲寅﹐適以公事在州﹐姚翁誦余於憲臺楊公﹐楊公屬之伍侯﹐侯歸卽舉志事相委。余懼不敢當﹐特舉同年友魏星翁以自代﹐蓋魏亦西江宿儒﹐侯故人也。未幾﹐魏翁以事歸﹐姚翁又告老去﹐侯復懇詞惇請。余感其意之誠﹑言之切也﹐又念姚﹑魏兩翁皆去而余又固讓﹐是使修明文獻之盛心自余而阻之也。於是不敢復辭﹐由十月下旬日勤纂輯﹐侯則頻來冷署﹐次第觀覽﹐隨供紙筆膏火﹐迄歲終十舉二三。入春首疊辦州考﹑院考﹐寓州日多。四月歸﹐重事纂輯﹐漸有條貫﹐而我侯意在速成。有諳侯意者願以贊襄自效。余乃就黌宮設局﹐而諸生張瑀﹑夏濬﹑武毓璿﹑王琮﹑周道貴﹑賀際昌咸簪筆以從。侯又牒給張﹑武二生薪水與夏生筆札﹐侯誠志遜而務敏者矣。柰邑無遺獻可徵﹐余又不敢率憑胸臆致乖體要﹐故由冬迄夏﹐閱八月而諸編始具﹐且再三校讎者兩月﹐爰綜其全而序之。首沿革﹐次疆域﹐定其地也。地定而仰以觀乎天文﹐故次星野而祥異附之。俯以察乎地理﹐故次山川而城池繼之。有城池始可設官府﹑興禮教﹐故官署﹑學校﹑祀典﹑儀制次之。由城及鄕﹐故鄕都﹑橋梁﹑塘沛又次之。統鄕城而稽生聚﹑理貨財﹑防禍患﹑審習尙﹑度土宜﹐故戶口﹑田賦﹑兵防﹑風俗﹑物產又次之。乃若古迹﹑墟墓﹑寺觀﹑庵宮𨿽列鄕城﹐非要區也﹐故又次之。凡此者﹐非命官無以致治﹐非制科無以興賢﹐故官師﹑選舉次之。由官師﹑選舉而建丰功﹑成茂績﹐則在官爲名宦﹐在鄕爲人物﹐故卽次之。然人物有由選舉者﹐有不由選舉者﹐忍以小善棄之耶﹖故人物雜誌又次之。至婦女貞淫亦化原也﹐故詳登節槪而慈壽附之。顧志乃文學之事﹐偏邑𨿽鮮辭華﹐而稍錄雜文以導揚其風雅﹐不亦可乎﹖故附詩文舊序以終之。集旣成﹐舉而質之侯﹐侯蓋持直道而欲行之以恕者也。凡所裁正﹐大約稍節其蕪﹐標舉其要而已。迨有事於剞劂﹐功才舉半。適伍侯調任去﹐越數日新令孔侯過訪志局﹐旣偏觀其弁首序文及諸目次﹐特授余闕裏常行之儀節﹐俾得補其遺漏﹐余因並付梓人而志以成云。𨿽然﹐兩侯之淵懷雅量﹐則已眾著於來陽矣。特念疏淺如余﹐忝承楊憲臺與兩侯之過信﹐僭膺此職﹐卽不至如魏收求金﹐陳壽求米﹐重爲君子羞﹐顧守其拘固之性﹐竅蚓聲微﹐牖螢光短﹐懼無以體諸公之悃忱﹐又何以供皇朝之采擇﹐將罪戾之莫逭焉。覽斯志者﹐倘能鑑其不逮﹐糾而正之﹐是則後君子之功也﹐余能無望乎哉﹗

舊志纂輯員名明嘉靖年間創修邑志員名纂修知縣魏大用湖廣光化人校訂教諭王儒河南汲縣人訓導尹居仁山東茌平人訓導鄺沾湖廣宜章人參校交河知縣張文顯平鄕知縣常自新衡王府教授張髙嚴州府訓導朱詔遂平訓導常恂上虞訓導武順先均邑人嘉靖四十五年續修志稿知縣劉正亨江西新淦人萬曆年間續修員名纂修知縣周之冕江西新建人總纂靑州府通判選貢周幹邑人分纂戶部主事舉人王化振永康知縣舉人馮師京都勻府教授王之藎安慶府訓導張廷獻舒城訓導王宏庇歲貢生張應辰諸生張遇辰均邑人國朝雍正年間續修員名纂修知縣伍斯瑸江西新建人纂輯教諭項世榮江蘇昭文人分輯恩貢生張瑀諸生夏濬諸生武毓璿諸生王琮諸生周道貴諸生賀際昌均邑人私家著述采入邑乖者錄後

邑廩生嚴行著《來安縣誌新稿》邑舉人嚴鐘銘輯《來安縣誌稿》及《滁志摭遺》邑貢生李錫賢輯《來安縣誌稿》訓導楊云煜與邑進士歐陽泉﹑拔貢徐侃﹑歲貢淩春華﹑諸生景岱輯《邑事遺聞》百數十條道光年間續修員名詳卷首以上諸公皆纂輯舊志者﹐補列卷末﹐庶不沒前賢著作之功。

文目附存舊文有不必登者﹐刪之所以從簡也。仍存其目者﹐所以明其已刪﹐非有脫漏也。計三十二篇。呂《牧愛堂記》張映臺《牧愛堂記》張國翼《仕優堂記》鄒元標《東璧樓記》喬嵩《東璧樓記》楊諫《修學記》魯崇志《科目題名記》王可立《修學記》吳道昌《修學記》武韜《吉祥寺記》賈巖《吉祥寺記》一云周幹作石璽《孔雀寺記》金光宸《關帝廟記》張應辰《關帝廟記》又《重修天王殿記》劉正亨《龍王廟記》郝孔昭《龍王廟記》楊起元《開元觀記》周之冕《開元觀記》黃光夏《三淸閣記》曹寅《吉祥庵記》楊於庭《連龍書院記》周之冕《景濂書院記》黨安《杜侯徳政碑記》廖莊《邊公善績記》武鉞《林公生祠記》彭夢祖《鄭公生祠祀》李覺斯《袁公去思碑記》項世榮《月課諭》劉瓚《建陽書院記》武家彥《靑陽橋記》伍士超《東璧樓記》嚴鐘銘《把總署記》

