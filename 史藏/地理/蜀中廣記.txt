《四庫全書蜀中廣記》一百八卷﹝明﹞曹學佺撰

欽定四庫全書

史部十一

蜀中廣記

地理類八

雜記之屬

提要

臣等謹按蜀中廣記一百八卷明曺學佺撰學佺有易經通論已著錄學佺嘗官四川右參政遷按察使是書蓋成於其時目凡十二曰名勝曰邊防曰通釋曰人物曰方物曰仙曰釋曰遊宦曰風俗曰著作曰詩話曰畫苑搜采宏富頗不愧廣記之名其中如敍州府之髙州明史地理誌云洪武五年由州攺縣正徳十三年復爲州珙及筠連三縣隸焉此書仍稱髙州爲縣二縣亦不爲之屬又成都府之資陽縣明史地理誌屬簡州此書不系簡州而別於仁壽井研二縣後皆未免編次偶疎王士禎古夫於亭雜錄曰丹鉛錄載東坡贈靑神楊棟詞云允文事業従容了要岷峨人物後先相照見說君王曽有問似此人才多少而引小說髙宗問馬騏蜀中人才如允文者有幾云云按允文采石之功在南渡後東坡之歿久矣安得先有此詞而曺能始蜀中十志亦載之略無駁正又曰蜀中十志以物類相感志十八卷爲東坡撰謬甚則舛訛抵牾亦時時間出蓋援據旣博則精粗畢括同異兼陳亦事勢之所必至要之不害其大體談蜀中掌故者終以全蜀藝文志及是書爲取材之淵藪也

乾隆四十三年六月恭校上

總纂官﹝臣﹞紀昀﹝臣﹞陸錫熊﹝臣﹞孫士毅

總校官﹝臣﹞陸費墀

●欽定四庫全書

蜀中廣記卷一

﹝明﹞曹學佺撰

○名勝記第一

川西道

成都府一【成都華陽二縣附郭】

華陽國誌蜀之爲國肇於人皇與巴同囿至黃帝爲其子昌意娶蜀山氏之女生子髙陽是爲帝嚳封其支庶於蜀世爲侯伯歷夏商周武王伐紂蜀人與焉尙書牧誓庸蜀羌髳是也有周之世限以秦巴𨿽奉王職不得與春秋盟會君長莫同書軌周失綱紀蜀先稱王有蜀侯蠶叢其目縱始稱王次王曰柏灌次王曰魚鳬又次後有王曰杜宇始稱帝號曰望帝更名蒲卑治郫邑或治瞿上後傳位於其相開明開明位號曰叢帝叢帝生盧帝盧帝生保子帝九世始傳開明尙焉開明尙自夢郭移乃徙治成都揚雄蜀本紀云蜀王據有巴蜀之地本治廣都樊鄕徙居成都者也巴與蜀讎求救於秦秦惠王二十七年遣張儀與司馬錯等滅蜀遂置蜀郡儀築成都以象咸陽修整裏闠市張列肆規制廣備故左思蜀都賦云金城石郭兼匝中區旣麗且崇實號成都矣其地東接於巴南接於越北接於秦西奄峨嶓地稱天府原曰華陽漢武帝元朔二年以新啟犍爲牂柯越嶲三郡疆壤益廣始稱益州初治廣漢之雒縣後乃徙此李固與弟圄書曰固今年五十七鬢髮已白所謂容身而遊滿腹而去周觀天下獨未見益州耳昔嚴夫子常言經有五渉其四州有九遊其八欲類此子矣王莽簒盜攺天下郡守爲率正又攺蜀郡爲導江遷公孫述爲導江率正治臨卭後據成都稱帝具置百官造十層赤樓東觀漢記曰公孫述造十層赤樓也於是攺益州爲司隸蜀郡爲成都尹矣建武光復二百餘載迄於孝靈王室多故劉焉求益州牧以避世難始治綿竹後徙成都先主代劉璋而有之卽位於武擔之南典略曰玄徳於是起館捨築亭障從成都至白水關四百餘區也後主建興二年以丞相亮開府領益州牧亮卒拜尙書令蔣琬爲大將軍領益州刺史蜀亡晉太康初乃屬王國號曰成都內史永嘉之難沒於夷獠成都記雲府治北三里許有李特所築赤塗城十六國春秋曰李雄定成都以嚴檉爲蜀郡太守及卽位遷檉益州刺史是矣桓溫西伐李勢出降劉義慶世說云宣武平蜀集參僚置酒於李勢殿巴蜀縉紳莫不來萃桓旣素有雄情爽气加爾日音調英發敍古今成敗由人存亡系才其狀磊落一坐嘆賞焉永和之際周撫爲蜀郡太守四十餘年境土粗安王逸少與周益州書云省足下別疏具彼土山川諸奇揚雄蜀都左太衝三都殊爲不備悉彼故爲多奇益令其遊目意足也可得果當吿卿求迎少人足耳至時示意遲此期眞以日爲歲但言此心已馳於彼矣又云吾有七兒惟一小者未婚過此便得至彼得果此緣一段奇事也梁武陵王始封入蜀元帝與之書云蜀中斗絕易動難安弟可鎭之吾自當滅賊又別紙云地擬孫劉各安境界情深魯衛書信常通良所托重也蕭紀反戈東下以地降於西魏再折入周至隋開皇始定之封其子秀作鎭於玆營侈宮室成都記曰隋蜀王秀嘗造一殿飛鳥不止其上此其凡耳後竟被徵唐初開國太宗以秦王建益州臺遙領之而已貞觀十年分成都縣之東偏置蜀縣在郭下明皇西幸駐蹕成都始攺蜀縣爲華陽而成都華陽二縣從此分矣

按今成華二縣與蜀邸護衛尺籍繡錯不能細爲分析大較西門者屬成都東門者屬華陽而南北門則成都有三分之二華陽居其一焉予觀揚子云答劉子駿書有少時所作成都城四隅銘則今之東西南北四門頗爲近古西門者古之宣明門也南門者古之江橋門也東門者古陽城門北門者古咸陽門也李膺益州記云最東曰陽城門次西曰宣明門蜀時張儀樓卽宣明門樓也重閣復道跨陽城門故太衝賦云結陽城之延閣飛觀榭乎雲中矣江橋者大江水所經也稍西爲市橋曰市橋門以漢舊州市在此橋南橋下卽石犀所濳淵亦曰石牛門故曰少城南面有三門焉咸陽門者秦惠王二十五年蜀侯惲賜死封其子綰爲蜀侯初蜀人塟惲郭外綰聞惲無罪乃使使迎喪入塟之郭內喪車至城北門忽陷入地中蜀人因名北門曰咸陽門矣

成都縣本治赤裏街秦守張若徙入少城內少城者子城也惟西南北三壁東卽大城之西墉故蜀都賦云亞以少城接於其西矣周地圖記云初張儀築城城屢壞不能立忽有大龜出於江周行旋走巫言依龜行處築之城乃得立所掘處成大池龜乃伏於中龜每出則州境有賊刺史或病卽此城也漢元鼎二年大城立九門少城立九門故有十八郭之稱而郡縣多城觀矣

太城者今南門城也李石詩序云張儀司馬錯所築太城自秦惠公乙巳歲至紹興壬午一千四百七十八年𨿽頹圯所存如斷壁峭立亦學捨一奇觀云學捨在南則太城可知矣

少城者西南之間今之錦江樓也古今集記錦樓在龜城上前臨大江下瞰井邑西眺雪嶺東望長松白敏中嘗賦詩於其上舊記謂路巖所建非也巖在敏中之後矣範成大詩注云少城張儀所築子城也土甚堅橫木皆朽有穿眼土相著不解散予按王右軍法帖往在都見諸葛顒曾見問蜀中事云成都城門屋樓觀皆是秦時司馬錯所修令人遠想慨然具示爲廣異聞

華陽國誌張儀張若城成都周回十二里髙七丈造作下倉上皆有屋而置樓觀射圃又營廣府捨置鹽鐵市官並長丞皆與咸陽同制更於夷裏橋南立錦官錦官者猶合浦之有珠官也西又有車官城其城東西南北皆有軍營壘城焉按此皆從西南隅論耳蜀漢昭烈卽位於武擔之南當在城之正中今蜀藩是也隋之摩訶池僞蜀之宣華苑皆在其內昔諸葛武侯以丞相開府領益州牧故晉益州刺史治太城其制因之亦唐節度使宋制置使所稱建牙交戟地矣蜀太守治少城故昔之郡治因焉西門直街鼓樓卽宋銅壺閣也陸遊記云閣南直西川門西北距府五十步乃蔣堂知益州伐江瀆廟材所創吳栻範成大相繼而侈張之爲成都巨觀書於史又吳師孟修西樓記云西樓直府寢之北毎春月花時大帥置酒髙會參佐於其下五日復縱民遊觀宴嬉西園以爲歲事然止得造其廡序而已合此二說則府治爲西門無疑相沿蜀郡太守之故址也今乃益遜而北蓋不敢與藩邸抗於是斥北城之地以居故武擔山昔在城外而今在城內陸務觀有遊武擔村落詩可證矣轉運使今之藩司也鈐轄使今之閫司也運司昔在城東有玉溪堂卽僞蜀權臣故宅今藩司在城北閫司相沿如故若提刑漕使卽今之守巡使者散在諸路是其職居位置皆有不同如此

南門之勝如石室石犀嚴眞觀江瀆池七星橋昭烈武侯祠其最著者

華陽國誌云始文翁立文學精舍講堂作石室一作玉室在城南永初後堂遇火太守陳畱髙眹更修立又增造二石室李知幾云西爲文翁稍南爲髙眹比文翁石室差大皆有石像矣樂史寰宇記云文翁學堂一名周公禮殿方輿勝覽云前代以周公爲先聖至唐貞觀始從房玄齡等議更祀孔子開元冊謚文宣王位南向自是號文宣王殿矣而周公之祀遂廢然舊像猶存帥袁說友乃爲殿祀之按上南志以武侯徵西南夷而夢見周公故勅所在祀周公也任豫益州記云禮殿其欒櫨節制猶古建南基髙六尺廈屋三間通皆圖畫古人之像及禮器瑞物堂西有二石室系年錄云紹興六年成都教授範仲殳奏疏言本府學殿建於東漢之初平漢人以大隸記其修築歲月刻於東楹至今九百四十三年蓋天下棟宇之古無過於此者按歐陽修集古錄以周公禮殿記蔡邕所書也範鎭云其柱鍾會隸書刻其上李知幾十詠詩說會與鄧艾同入蜀在咸熙元年甲申距漢獻興平元年甲戌凡七十一年矣會蓋追丈翁髙君之美而書也趙明誠金石錄跋云右漢周公禮殿記者今成都府學有漢時所建舊屋柱皆正方上狹下闊此記刻在柱上靈帝初平五年立距今蓋千年矣而字畫完好可讀當時石刻在者往往磨滅此記托於廡楹乃與金石爭壽亦異矣記有云甲午年故府梓潼文君增造吏捨二百餘間按華陽國誌有文參字子奇梓潼人平帝用爲益州太守不從王莽公孫述光武嘉之疑此記所載卽其人也蓋光武建武十年歲次甲午云

唐盧照鄰文翁講堂詩錦裏淹中館岷山稷下亭空梁無燕雀古壁有丹靑槐落猶疑市苔深不辧銘良哉二千石江漢表遺靈岑參詩文公不可見空使蜀人傳講席何時散髙臺豈復全丰碑文字滅冥漠不知年裴鉶詩文翁石室有儀刑庠序千秋播徳馨古栢尙畱今日翠髙岷猶藹舊時靑人心未肯拋膻蟻弟子依前學聚螢更嘆沲江無限水爭流祗願到滄溟宋李石詩來爲人所愛去爲人所思君看文與髙慈惠蜀之師至今室中像凜凜建立時知非伯有石定是桐鄕祠蜀人愛二公遠與千載期宋京蜀事補亡詩君不見西漢文翁爲蜀守蜀學不居齊魯後諸生競欲保翁名石室鐫磨貴難朽東漢髙公又幾時爲作石室還如玆至今二室堅且久文公髙公名不衰諭汝礪謁文公堂詩緑荻負幽隱髙槐泛輕涼各誇一時好披風互低昂詎知五月中微陰忽催黃我行魯侯宮獨謁文翁堂若人骨已朽道在斯不亡遂令蜀文章照耀日月傍世事俱腐臭斯文眞久長靡頹能幾時蕭條翳墟荒富貴豈不好千載同一傷三嘆爲何人撫已涕自滂

寰宇記云石室司馬相如教授於此從者數千人按秦宓引地裏志文翁倡其教相如爲之師漢家得士盛於其世矣金石錄云石室又有左右生題名碑或云江陽寜蜀遂寜晉原以晉志考之江陽蜀漢置此郡寜蜀遂寜晉原皆是宣武平蜀後置範蜀公云西漢時諸生姓名文學祭酒典學從事各一人司儀主事各一人左生七十三人右生三十人可考者僅百許人按集古錄謂爲晉宋間碑矣王象之輿地碑目云大周總管太學碑益州刺史齊國公宇文憲立益州州學廟堂頌唐神龍二年史燾撰益州館學廟堂記永徽元年賀公亮撰益州孔子廟堂碑開元中周灝撰唐明皇追謚孔子冊文宋太平興國五年府尹辛仲甫立石又云石室贊大歷十年維州刺史鄭藏休撰殿中侍禦史李樞篆益州文宣王廟碣會昌五年裴儋撰趙明誠唐益州學館廟堂記跋云成都縣令顏有意書撰人題法曹陳玉文學太子詹事待詔弘文館陵州長史而姓名殘缺不可辧集古錄直以爲有意撰非也碑陰載當時官僚姓名後人題云此記賀公亮撰未知果否系年錄云宋髙宗皇帝禦書大成殿榜紹興六年賜成都府學從教授範仲殳所請也成都記云僞蜀孟■﹝日上永下﹞有國其相毋昭裔刻孝經論語爾雅周易尙書周禮毛詩禮記儀禮左傳凡十經於石其書丹則張徳釗楊鈞張紹文孫逢吉朋吉周徳貞也石凡千數盡依大和舊本歷八年乃成公榖則有宋田元均時刻古文尙書則晁公武所補也胡元質宗愈作堂以貯之名石經堂在府學按已上諸刻今皆不存所存者孔門七十二子像又近時摹宋本而刻者人物衣褶差有古意石經禮記數段流落在合州賓館中李陽冰篆書之碑陰予友範汭見而爲予言之

石犀寺一名石牛寺華陽國誌周顯王之世蜀王有褒漢之地因獵谷中與秦惠王遇惠王以金二笥遺蜀王王報以珍玩之物物化爲土惠王怒羣臣賀曰天奉我矣王將得蜀土地惠王喜乃作石牛五頭朝瀉金其後曰牛便金有養卒百人蜀人悅之使使請石牛惠王許之乃遣五丁迎石牛旣不便金怒遣還之乃嘲秦人曰東方牧犢兒秦人笑之曰吾𨿽牧犢當得蜀也輿地誌云鄧艾廟南有石牛卽秦惠王遺蜀王者水經注西南石牛門曰市橋吳漢入蜀自廣都令輕騎先往焚之橋下謂之石犀淵李冰昔作石犀五頭以厭水精穿石犀渠於南江命之曰犀牛裏後轉犀牛二頭在府中一頭在市橋一頭沈之於淵也今寺正殿階左有石蹲處狀若犀然額曰聖壽寺古之龍淵寺也乃晉王羽宅後捨爲寺攺名龍淵佛殿有水眼如井云與海通髙僧傳晉惠持到蜀止金淵精舍是矣其後攺名空慧隋賜蜀王秀竹園六十頃此地屬焉唐儀鳯二年勑天下七寺建塔立石柱二度僧嘗七百人此其一也會昌中廢至大中元年李回重建摹萬里橋南元和聖壽寺額監此故曰聖壽寺字則僖宗禦書也寺有尊勝咒石幢髙七尺圍四尺太和中馬季武行書我明嘉靖中掘地得之

唐岑參石犀詩江水初蕩潏蜀人幾爲魚向無爾石犀安得有邑居始知李太守伯禹亦不如杜甫石犀行君不見秦時蜀太守刻石立作三犀牛自古𨿽有厭勝法天生江水向東流蜀人矜誇一千載泛溢不近張儀樓今年灌口損戶口此事或恐爲神羞終藉堤防出眾力髙擁木石當淸秋

益州記曰鴈橋東有嚴君平卜處土臺髙數丈祝穆方輿勝覽云龜城水中出金雁因謂之雁橋也錦裏耆舊傳曰嚴君平宅卜肆之井猶存今爲嚴眞觀道教靈驗記云成都卜肆支機石卽海客攜來自天河所得織女令問嚴君平者也太尉燉煌公好奇尙異命工人鐫取支機一片欲爲器用椎琢之際忽若風瞀墜於石側如此者三公知其靈物乃已之至今所刻之迹在焉復令穿掘其下則風雷震驚咫尺昏曀遂不敢犯唐張九齡送姚評事入蜀賦得卜肆詩云蜀嚴化己久沈冥空所思嘗聞賣卜處猶憶下簾時驅傳應經此懷賢儻問之歸來說往事歷歷偶心期岑參卜肆詩君平曾賣卜卜肆蕪已久至今杖頭錢時時地上有不知支機石還在人間否鄭世翼君平古井詩嚴平本髙尙遠蹈古人風賣卜成都市流名大漢中舊井攺人世寒泉久不通年多旣罷汲無禽乃遂空如何屬秋气惟見落雙桐宋呂光弼詩卜肆垂簾地依然門徑開沈冥時已往思慕客猶來鳥啄虛檐壊狐穿古井摧空餘舊機石歲歲長春苔諭汝礪遊嚴眞觀見壁上有記古鼎丹砂事因述以詩云古木共幽意長廊亦肅如於焉步逍遙且復散衣裾塵慮颯已空道心頗閎舒不知度世人去此歲幾䢐云何有丹砂尙爾畱庭隅支機亦悠哉誰復訂有無我知此公意慨彼元鼎初繼之五鳳間斯民斃刀鋸聊欲謝世网歘以道自娛抱獨理自會曠懷遺所拘初匪逃世人而世自我疎含黙念斯理起我憂患余宋京補亡詩云君不見莊遵賣卜成都市市中仙隠無人值百錢度日復何求猶有沈冥見文字不因問著牛女星下世安能知姓名雲中雞犬拔家去舊宅寂寞秋蕪平搘機石在年年長藥鼎空畱閉黃瓖前時發掘篆籀新明水神丹光滉瀁金雁橋邊臺觀存神仙遺事渺難論安得先生爲我卜俗骨庶可窺天閽

括地誌云江瀆祠在成都縣南上四里漢郊祀志云秦並天下立江水祠於蜀至今歲祀之按廣雅江神謂之奇相江記云帝女也卒爲江神矣漢舊儀云祭四瀆用三牲圭沈有車馬紺蓋以夏之日觴焉按陸遊江瀆廟碑云成都自唐有江瀆廟其南臨江及後節度使髙駢大城成都廟與江始隔馮浩設廳記云廟前臨淸池有島嶼竹木之勝紅蕖夏發水碧四照爲一州之觀田況成都遨樂詩伏日宴江瀆祠避暑因遊江瀆池此會起於文潞公也宋祁集江瀆池詩云五月追涼地滄江剩素漣林煙昏岸日樓影壓池天筱宻工迷徑荷欹巧避船機忘更何事魚鳥亦畱連又飛檻枕溪光歡言客徧觴暫云銷樹影驟雨發荷香辛臼橙虀熟庖刀鱠縷長蘋風如有意盈衽借浮涼又溪淺容篙短舟移覺岸長煙稠芰荷葉霞熟茘支房技疊三撾鼓杯寒十饋漿便成逃暑醉官事底相妨又九月十日宴江瀆亭詩節去歡猶在賓來賞更延悠揚非短日淒緊乍寒天霽沼元非漲秋花自少妍蟻畱新獻酎蕙續不殘煙戲鰋衝余藻遊龜避折蓮流芳眞可惜從此遂凋年

華陽國誌云蜀江眾多作橋故蜀立裏多以橋爲名西南兩江有七橋直西門郫江中衝治橋西南石牛門曰市橋城南曰江橋南渡流曰萬里橋西上曰夷裏橋亦曰笮橋橋從衝治橋西出折曰長升橋揚雄蜀記云星橋上應七星也李冰所造按七星橋者一長星橋今名萬里二員星橋今名安樂三璣星橋今名建昌四夷星橋今名笮橋五尾星橋今名禪尼六沖星橋今名永平七曲星橋今名升仙此李膺所記矣今南門江洲中有金沙寺其處俗呼爲七星灘也後漢書世祖謂吳漢曰安軍宜在七橋連星間按漢自廣都乘勝進逼成都與其副劉尙南北相望夾江爲營浮橋相對公孫述使謝丰揚軍市橋出漢後襲破漢墜馬落水緣馬尾得出入壁命將夜濳渡江就尙擊丰斬之於是水之陰焉今正南門外者乃江橋耳水經注雲南江橋亦曰安樂橋在城南二十五步宋孝武以橋爲安樂寺攺名安樂橋十六國春秋李特將起童謡云江頭橋闕下李成都北門十八子卽此橋也南上爲萬里橋亦名篤泉橋橋之南有篤泉矣蜀使費禕聘吳丞相亮祖之嘆曰萬里之行始於今日故曰萬里橋唐岑參萬里橋詩成都與維揚相去萬里地滄江東流疾帆去如鳥翅楚客過此橋東看盡垂淚江都陸肱賦云萬里兮蜀郡隋都二橋兮地角天隅東土爲揚西邦曰益架長虹於兩地客思迢迢浩積水於千秋江流脈脈結構應似途程甚偏飾丹雘以𨿽同彼臨淮海度軒車而旣易此對銅梁正用揚益相望事也

寰宇記云惠陵蜀先主陵也今有祠存號曰惠陵祠周地圖云先主祠在府西南八里惠陵東七十步齊髙帝夢益州有天子鹵簿詔刺史傳覃修立而規制卑小至唐相國李回在鎭更攺置守陵戶四時祭祀岑參先主廟詩先主與武侯相逢云雷際感通君臣分義激魚水契遺廟空蕭然英靈貫千歲張儼詩雄名垂竹帛荒陵壓阡陌終古更何聞悲風入松栢劉夢得詩天下英雄气千秋尙凜然勢分三足鼎業復五銖錢得相能開國生兒不象賢淒涼蜀故妓來舞魏宮前宋晁迥詩天地収覇气丘原余閟宮野人相指似旁有若唐封當時大耳兒甚似隆凖公夫豈忘故都崎嶇巴蜀中劃然成三分正爾扼兩雄武侯抱遺恨秦隴竟莫通獨憐晉昌明千載時始逢坐看五胡亂蕭條河洛空碑目云先主廟碑貞元四年蘇端撰又云昭烈廟有裴中立武侯碑栁公綽書今存又有段尹石爲樵者敲斷陳薦作詩紀之又有臨淮公武元衡碑楊嗣復祠祭畢觀碑感舊有作寄楊汝士和焉按元和初元衡鎭蜀中立爲節度推官汝士先亦曾作文昌掌管也

酉陽雜俎成都有唐平南蠻碑開元十九年劍南節度副大使張敬忠所立時南蠻大酋長樂浪州刺史楊盛顚爲邊患明皇遣內常侍髙守信爲南道招慰處置使以討之拔其九城此事新舊唐書及野史皆不載按碑目以此爲蕭晉用撰在昭烈廟中矣

能攺齋漫錄蜀先主祠在成都錦官門外西夾卽武侯祠東夾卽後主祠蔣公堂帥蜀以禪不能保有土宇因去之大慈寺有蜀後主王衍銅像程公堂繼帥毀以鑄鐘蜀語曰任是兩王難當二堂樂史云關張二公祠俱在惠陵左右宋廬陵王立按今昭烈祠左右侍側者後主北地王諶諸葛丞相亮亮子瞻及闗張兩侯俱合爲一祠也蜀志國降之日北地王諶率其官屬哭於先主廟以妻子自焚是矣酉陽雜俎云近有羣盜發蜀先主墓入穴見兩人張燈對奕侍衛十餘盜驚懼拜謝一人顧曰爾飲乎乃各飲以一杯兼乞與玉腰帶數條命速出盜至外口已漆矣帶乃巨蛇也視其穴己如舊成都記云蜀先主祠旁有猱村其民皆剔髮事浮屠而畜妻子自如及李徳裕下令嚴禁乃肅如也

方輿勝覽云武侯廟在府西南二里今爲乘煙觀孔明表云薄田十頃桑八百株卽此地孔明初亡百姓遇節朔各私祭於道上李雄稱王始爲廟於少城內桓溫平蜀夷少城獨存孔明廟後封武興王廟至今祠祀不絕寰宇記云諸葛亮相蜀築臺以集諸儒兼待四方賢士號曰讀書臺在章城門路西今爲乘煙觀杜光庭錄異記云成都書臺坊武侯宅南乘煙觀內有古井井內有魚長六七寸往往遊於井上水必騰湧相傳其井有龍矣杜甫詩丞相祠堂何處尋錦官城外栢森森映階碧艸自春色隔葉黃鸝空好音三顧頻煩天下計兩朝開濟老臣心出師未捷身先死長使英雄淚滿襟武少儀詩執簡焚香入廟門武侯神像儼如存因機定蜀延衰漢以計連吳振弱孫欲盡智能傾僭盜善持忠節輔庸昏宣王請戰貽巾幗始見才吞亦气吞楊汝士詩古栢森然地修嚴蜀相祠一過榮異代三顧盛當時功徳流何遠馨香薦未衰敬名探國志飾像慰甿思昔謁從徵蓋今聞擁信旗固宜光寵下有淚刻前碑陳薦詩建安綱紀如綫微髙光基業春冰危姦豪拔劍將羣盜駈龍控虎爭雄雌武侯當日臥南陽韜稜晦角陰營爲髙吟梁甫比管樂胸中造化無人知東吳北魏至彊大不肯逆徳爲其師先主歘聞元直語三往咨求當世宜勤勤陳說扶漢室慷慨感義許驅馳一說孫權敗曹操劉氏遂肇中興基申明號令鼓雷電朂勵士卒獰蛟螭分畱猛將控荊渚翼戴昭烈來坤維獻皇遘害首勸進應天嗣位開羣疑本謀憑借蜀富庶養威用作並吞資大勲未集昭烈崩遵守顧命如周伊均平賞罰重恩信比屋道路皆熙熙七擒孟獲除後患至今南詔崇靈祠東徵直據五丈原欲復咸鎬綏華夷上成先帝創業意下副四海蒼生思推忠仗順气百倍俯視敵眾眞嬰兒流星落帳芒角惡暴然不起軍如癡仲達𨿽走禪終虜人謀不可違天時精魂埋沒已千歲柰無英傑齊髙規朔方男子過廟下秋天寥落霜風悲林梢脫葉響颯颯煙頭暮雨寒絲絲妖狐怪兔穴壞壁饑鴉餓鵲啼枯枝樵兒敲斷段尹石苔蘚斕斑裴相碑手植勁栢尙蒼翠疑有神靈濳護持睟容昏剝堂廡陋龍祠神廟窮珍奇吾心切切慕風槪灑淚踟躕成此詩宋京詩云君不見孔明書臺遺廟旁古書不見臺荒涼臥龍未起蜀天遠茅廬日日空南陽赤符光寒白水涸秣陵王气猶能作璋若嬰兒操虎狼脫去荊州殊不惡十倍奇才安用書此臺昔時知有無蜀人思君識故處未若江水存兵圖黃冠所居門第攺秪有坊名今尙在安得臺邊見古人秋艸重生類書帶蜀古迹記云宋曹彬建隆二年爲都監伐蜀謁武侯祠視宇第雄觀頗有不平謂左右曰孔明𨿽忠於漢然疲竭蜀之軍民不能復中原萬一何得爲武當因其頺敗者折去之止畱其中以祀香火左右皆諫不可俄報中殿摧塌有石碑出土尺許彬徑視之其刻字宛若新書題云測吾心腹事惟有宋曹彬讀訖下拜曰公神人也小子安能窺測哉遂令蜀守新其祠宇爲文祀之而去按此古昔武侯祠也天社任淵記云昭烈廟西偏少南又有別廟忠武侯在焉老栢參天气象甚古詩人嘗爲賦之是矣今武侯祠在百花潭與艸堂並列者不知何代增設

蜀中廣記卷一

●欽定四庫全書

蜀中廣記卷二

﹝明﹞曹學佺撰

○名勝記第二

川西道

成都府二

西門之勝張儀樓石筍街笮橋琴臺浣花溪靑羊宮淨眾寺少陵艸堂其最著者

任豫益州記曰諸樓年代旣久榱棟非昔惟西門一樓𨿽有補葺張儀時舊迹猶存古今集記云張儀樓髙百尺初張儀築城𨿽因神龜然亦順江山之形以城勢稍偏故作樓以定南北李膺記曰成都有百尺樓後名爲白莵樓也晉張載登成都白莵樓詩重城結曲阿飛宇起層樓累棟出云表峣櫱臨太虛髙軒啟朱扉回望暢八隅西瞻岷山嶺嵳峩似荊巫蹲鴟蔽地生原隰殖嘉蔬𨿽遇堯湯世民食恆有餘鬱鬱少城中岌岌百族居街術紛綺錯髙甍夾長衢借問揚子宅相見長卿廬程卓累千金驕奢擬五侯門有連騎客翠帶腰吳鉤鼎食隨時進百和妙且殊披林采秋橘臨江釣春魚黒子過龍醢果饌踰蟹蝑芳茶冠六淸溢味播九區人生茍安樂玆土聊可娛唐岑參張儀樓詩傳是秦時樓巍巍至今在樓南兩江水千古長不攺曾聞昔時人歲月不相待杜甫和嚴中丞西城晚眺詩云汲黯匡君切廉頗出將頻直辭才不世雄略動如神政簡移風速詩淸立意新層城臨暇景絕域望餘春旗尾蛟龍會樓頭燕雀馴地平江動蜀天闊樹浮秦帝念深分閫軍須遠算緡花羅封蛺蝶瑞錦送麒麟辭第輸髙義觀圖憶古人徵南多興緒事業暗相親段文昌晚夏登張儀樓呈院中諸公詩重樓窻戶開四望斂煙埃逺岫林端出淸波城下回乍疑蟬韻促稍覺雪風來並起鄕闗思銷憂在酒杯姚向和云秦相架羣材登臨契上臺查從銀漢落江自雪山來儷曲親流火淩風洽小杯帝鄕如在目欲下盡徘徊溫會和云危軒重疊開訪古上徘徊有舌嗟秦策飛梁認楚材雲霄隨鳯到物象爲詩來欲和闗山意巴歌調更哀楊汝士和雲從公城上來秋近絕纖埃樓古秦規在江分蜀望開遠山標宿雪末席接寒灰陪賞今爲黍臨歡敢訴杯李敬伯和雲層屋架城隈賓筵此日開文鋒摧八韻星分應三臺望雪煩襟釋當歡遠思來披雲霄漢近蹔覺出塵埃姚康和云登覽值晴開詩從野思來蜀川新艸木秦日舊樓臺池影揺中座山光接上臺近秋宜晚景極目斷浮埃

石經始末云錦官西樓有胡元質所鑱石經數板蓋公得五代時墜刻於一二故家殘圭裂璧亦可寶也凡蔡中郎石經四千二百七十字有奇及古文篆隸三體石經遺字八百一十九黃山谷跋張載熙書卷尾云蘭亭禊飲詩敍二本前一本是都下人家用定武舊石刻摹入木板者一本以門下蘇侍郎所藏唐人臨冩墨迹刻之成都西樓中有數字極瘦勁不凡東坡謂此本乃絕倫也陸遊跋東坡書髓帖云成都西樓下石刻東坡法帖十卷擇其尢奇逸者爲一編號東坡書髓三十年間未嘗釋手去歲都下脫敗甚乃再裝緝之嘉泰三年歲在癸亥九月三日老學庵北囪手記

常璩云蜀有五丁力士能移山舉萬鈞每王薨輙立大石長三丈重千鈞爲墓志今石筍是也號曰筍裏寰宇記云武擔石俗曰石筍在州城西門大街中益部耆舊傳云公孫述時武擔石折任文公嘆曰西方智士死吾當應之歲中卒庾信演連珠云竹杖扶危不能正武擔之石矣通誌云雙石筍在興義門內卽眞珠樓基也按西門王建武成謂之興義門矣李膺記雲開明氏造七寶樓以珍珠爲簾其後蜀郡火民家數千與七寶樓俱毀趙淸獻記曰眞珠樓基在石筍街一說有大秦胡於其地起寺門樓十問皆飾以眞珠翠碧貫之如簾寺卽大秦寺也老杜石筍行君不見益州城西門陌上石筍雙髙蹲古來相傳是海眼苔蘚蝕盡波濤痕雨多往往得瑟瑟此事恍惚難明論注云成都子城西金容坊有石二株挺然聳峭髙大餘耆舊傳云其名有六曰石筍曰蜀妃闕曰沈犀石曰魚鳬仙壇曰四海之眼曰五丁石門皆非也圖經云乃前寺之遺址諸葛亮掘之方驗有篆字曰蠶叢氐啟國誓蜀之碑以二石柱橫埋連接鐵其中一南一北無所偏邪上有濁歜燭觸蠲五字時人莫曉蜀相範賢議曰亥子歲濁字可記主水災寅卯歲歜字可記主饑饉巳午歲燭字可記主火災辰戌歲觸字可記主兵災申酉歲蠲字可記主稼穡富贍悉以年事推應符響矣徐康晉記桓溫伐蜀戰於笮橋參軍襲護戰沒眾欲退而鼓吏誤鳴進鼓於是乘之遂入少城寰宇記云笮橋去州西四里名夷裏橋以竹索爲之因名笮橋李膺笮橋贊云復引一索飛絙杙閣其名曰笮人懸半空度彼絕壑也益州記曰市橋笮橋今各有一鐵椎大十許圍長六七十尺云初營橋引機運此椎以擊橋柱本有三今餘二南史宋大始初益州笮橋忽生一洲道士柳石見之曰當有貴王臨州必有王勝喜也及齊永明二年武帝遣始興王爲益州勝喜者卽始興反語蜀古迹記曰笮橋邊有二石闕乃漢趙典墓矣

王褒益州記曰司馬相如宅在州笮橋北百許步李膺云市橋西二百步得相如舊宅今海安寺南有琴臺故墟方輿勝覽云琴臺後爲金花寺城內者非其舊也金花寺以晉胡僧持金花玉像住此故名按卽今之金泉鋪矣梁簡文登琴臺詩蕪階踐昔徑復想鳴琴遊音容萬春罷髙名千載畱弱枝生古樹舊石染新流由來逓相嘆逝川終不収唐盧照鄰相如琴臺詩聞有雍容地千年無四鄰園院風煙古池臺松檟春云疑作賦客月似聽琴人寂寂啼鶯處空傷遊子神杜甫詩茂陵多病後尙愛卓文君酒肆人間世琴臺日暮云野花畱寶靨蔓艸見羅裙歸鳯求凰意寥寥不復聞髙適同羣公秋登琴臺詩古迹使人感琴臺空寂寥靜然顧遺塵千載如昨朝臨眺自玆始羣賢久相邀徳與形神髙孰知天地遙四時何倐忽六月鳴秋蜩萬象歸白帝平川橫赤霄猶是對夏伏幾時有涼猋燕雀滿檐楹鴻鵠摶扶揺物性各自得我心在漁樵兀然還復醉尙握樽中瓢岑參詩相如琴臺古人去臺亦空臺上寒蕭條至今多悲風荒臺漢時月色與舊時同宋呂公弼詩煙樹重城側琴臺千古余早爲梁苑客晚向茂陵居賦給尙書筆歸乘使者車淸風覿舊隠長日聳鄕閭宋祁詩故臺千古恨猶對舊家山半夜鸞凰去它年駟馬還死憂封禪晚生愛茂陵閒惟有飄飄气仍存天地間

歲華紀麗云正月念八日出笮橋門卽拜保壽侯祠次詣淨眾寺拜杜邠公祠按杜邠公悰唐元和間帥蜀者又蘇明允集有張文定方平公祠碑記亦在淨眾寺矣髙僧傳云僧無相新羅國人開元十六年至成都募化檀越造淨眾寺影堂在焉寺有一巨鐘重千鈞會昌例毀此鐘乃移入大慈大中復還寺眾以其鐘大隔江計功兩日始到方欲爲齋辰去已集乃知神力所拽也相有塔號東海大師塔云唐鄭谷西蜀淨眾寺松溪八韻兼寄小華崔處士詩松因溪得名溪吹答松聲繚繞能穿寺幽奇不在城寒煙齋後散春雨夜中平染岸蒼苔古翹沙白鳥明澄分僧影瘦光徹客心淸帶梵侵云響和鐘擊石鳴淡烹新茗爽暖泛落花輕此景吟難盡憑君畫入京又淨眾寺雜題水詩竹院松廊分數派不空淸泚亦逶迆落花相逐去何處幽鷺獨來無限時洗缽老僧臨岸久釣魚閒客捲綸遲晚晴一片連莎緑悔與滄浪有舊期七祖院小山詩小巧功成雨蘚斑軒車日日扣松闗峩眉咫尺無人去卻向僧囪看假山忍公小軒詩松溪水色緑於松每到松溪聽暮鐘閒得心源秪如此問禪何必向雙峯傳經院壁畫松詩危根瘦蓋聳孤峯珍重江僧好筆蹤得向遊人多處畫卻勝澗底作眞松李洞宿成都松溪院詩松持節操溪澄性一炷嵐煙壓寺隅翡翠鳥飛人不見琉璃瓶貯水疑無夜聞子落眞山雨曉汲波圓入畫圖塵擁蜀城抽鎖後此中猶夢在江湖宋範鎭淨眾寺新禪院詩金地西郊外一來煩念攄但逢是仙境鮮不屬僧居岸緑見翹鷺溪淸無隠魚殘陽已周覽欲去幾躊躇田況正月二十八日謁生祿祠遊淨眾寺詩千騎出重闉嚴祠淨宇鄰映林沽酒斾迎馬獻花人艷日披江霧香飆起路塵韶華特明媚不似遠方春按淨眾寺宋攺爲淨因寺今謂之萬佛寺也

蜀本記云老子爲闗令尹喜著道徳經臨別曰子行道千日後於成都郡靑羊肆尋吾今爲靑羊觀也古今集記云老子乘靑羊降其地有臺存觀中有白玉蟾書碑字徑半尺宋何耕詩云一再官錦城咫尺望琳宮未始得得來正墮役役中今朝弄晴雨策蹇隨春風頗愛意象古停驂少從容縹緲百尺臺突起淩半空憑欄俯修竹決皆明孤鴻信哉神僊宅不受塵垢蒙稽首五千言眾妙一以通靜觀萬物役豈假九轉功區區立訓詁亦哂河上公癡人慕羽化心外求鴻蒙要騎白鶴背往訪靑羊蹤此詩刻石於臺前缺數字

方輿勝覽云浣花溪在城西五里一名百花潭按吳中復冀國夫人任氏碑記云夫人微時以四月十九日見一僧墜污渠爲濯其衣頃刻百花滿潭因名曰百花潭按蜀志補遺浣花溪有石刻浣花夫人像三月三日爲夫人生辰傾城出遊成都記云夫人姓任氏崔寜之妾按通鑑成都節度使崔旰入朝楊子琳乘虛突入成都旰妾任氏出家財募兵得數千人自帥以擊之子琳敗走朝廷加旰尙書賜名寜任氏封夫人也蜀檮杌乹徳五年四月十九日王衍出遊浣花溪龍舟彩舫十里綿亙自百花潭至於萬里橋遊人士女珠翠夾岸日方午暴風起須臾雷電晦冥有白魚自江心躍起騰空而去或云變爲蛟牛嶠李珣有浣花詞云昨日西溪遊賞芳樹奇花千樣鎖春光金罇滿聽弦管嬌妓舞衫香暖不覺到斜暉馬駄歸又云訪舊傷離欲斷魂無因重見玉樓人六街微雨鏤香塵早爲不逢巫峽夢那堪虛度錦江春遇花傾酒莫辭頻前調西溪子而後浣溪沙也宋祁浣花泛舟詩早夏淸和在晴江沿溯時岸風揺鼓吹波日亂旌旗醉帟牽緗蔓遊鬟撲絳蕤樹來驚浦進山失悟舟移雅俗西南盛歸軺東北馳此歡那復得拋恨寄天涯又春日出浣花云側蓋天長蕩暁霏暖風才滿使君旗水通江渚容魚樂艸徧山梁報雉時場雨滅塵盤馬疾樓云礙曲進觴遲少陵宅畔吟聲歇柳碧梅靑欲向誰田況四月十九泛浣花溪詩浣花溪上春風後節物正宜行樂時十里綺羅靑蓋宻萬家歌吹緑楊垂畫船疊鼔臨芳漵彩閣淩波泛羽巵霞景漸曛歸棹促滿城歡醉待旌旗馬俌浣花溪詩浣花溪邊濯錦裳百花滿潭溪水香寶奩散盡買霜戟艸林匹馬不可當當時濯衣只偶爾豈似取履張子房烈烈遽能蔽此蜀喪亂懷爾徒悲傷年年春風媚楊柳彩纜■﹝女奄﹞姌雲霞張溪邊遊冶紅粉娘了不識字空悠揚采花蕩漿不歸去暮隔煙水眠幽芳黃魯直浣花溪圖引云拾遺流落錦官城故人作尹眼爲靑碧雞坊西結茅屋百花潭水潔冠纓故衣未補新衣綻空蟠胸中書萬卷探道欲度羲皇前論詩未覺國風遠干戈崢嶸暗散縣杜陵韋曲無雞犬老妻稚子宜眼前弟妹飄零不相見此心樂易眞可人園翁溪友肯卜鄰鄰家有酒邀皆去得意魚鳥來相親浣花酒船散車騎野墻無主看桃李宗文守家宗武扶落日蹇驢駄醉起厭聞解鞍脫兜鍪老儒不用千戶侯中原未得平安報醉裏眉攢萬國愁生綃鋪墻粉墨落平生忠義公寂寞兒孫不蘇驢失腳猶恐醒來有新作常使詩人拜畫圖煎膠續弦千古無

杜甫卜居詩云浣花溪水水西頭主人爲卜林塘幽已知出郭少塵事更有澄江銷客愁無數蜻蜓齊上下一雙鸂■﹝勑鳥﹞對沈浮東行萬里堪乘興須向山陰上小舟此卽艸堂也楊愼引文選注云蕭齊周顒昔經在蜀以蜀艸堂林壑可懷乃於鐘山雷次宗學館立寺因名艸堂寺又云蜀人語艸爲茨成都令周顒旣歸金陵乃仿蜀艸堂寺遺意於鐘山之麓築艸堂亦曰山茨不忘蜀也可知蜀之艸堂寺著名久矣子美依其地而卜築題詠日多不具錄其時軒蓋過從有嚴中丞仲夏枉駕艸堂兼攜酒饌得寒字作有王十七侍禦掄許攜酒至艸堂奉寄詩便請邀髙三十五使君同到作有王十五司馬弟出郭相訪兼遺營茅屋貲作𨿽稍爲是以破岑寂而要之非其好也當時有南鄰北鄰者其人皆不俗子美南鄰詩云錦裏先生烏角巾園収芋栗不全貧慣看賓客兒童喜得食階除鳥雀馴秋水才添四五尺野航恰受兩三人白沙翠竹江村暮相送柴門月色新北鄰詩云明府豈辭滿藏身方告勞靑錢買野竹白幘岸江臯愛酒晉山簡能詩何水曹時來訪老疾步履到蓬蒿又過南鄰朱山人水亭詩云相近竹參差相過人不知幽花欹滿樹小水細通池歸客村非遠殘罇席更移看君多道气從此數追隨斯蓋遺世之士忘機之侶矣岑參艸堂村尋人不遇詩數株垂柳色依依深巷斜陽暮鳥飛門前雪滿無行迹應是先生出未歸範鎭題曹山人墅居詩溪接浣花饒勝致山人髙隠在其中一江絲竹喧天沸爭及松篁半日風亦皆彷佛其幽致也諭汝礪晚泛浣花遂宿艸堂詩扣楫泛澄虛濯流睇幽芳晚霙襯奇樹夕霏媚疎篁歸鳥亦蹔閒夜魄動初涼忽焉眾星微天髙月舒光昔也杜陵子澹然此茅堂客至酒自斟句得意已忘云何常念饑零落在道旁古來技入神一飽豈屑望吾輩天所窮慨歌淚沾裳邵愽同楊元澈遊艸堂詩萬里橋西路幽居今尙存共來披艸徑遠去問江村冉冉花扶屋蕭蕭竹眏門斯人隔今古此意與誰論劉望之艸堂詩風月藏詩骨流離賦病骸不禁一飽死空遺百生懷樹秀天通隴山嬌客語淮壁間無半偈無乃望君厓捫膝先生又有艸堂詩六首栩栩詩翁錦裏西只緣詩好合窮棲竹鋪冷色云連寺柳漾輕絲鳥過溪凝望不禁闗樹暗駐情應恨蜀山低離人苦怕春歸盡可忍紅英半著泥又雲從教日日敞窓扉嫌怕風花入眼遲剩買芒鞋供看竹趂乘春雨去栽榿苦無賓客僧來後薄有生涯鶴下時聞道鄰翁酒初熟新篘一酌莫相違又雲遠嶼曲洲縱復橫沙邊繁鳥弄簫笙一軒檐冷松陰合十里林香藥艸生路轉斷楂逢石坐風移深竹見僧行晚來衝抱更淸曠時有幽人帶月耕又云亂後飄零歇此身風光無賴更淸新客懷易感酒添病詩思苦慳花減春南枝北枝鶯舌巧前村後村雨腳勻暫借溪邊老爲客花心柳眼莫撩人又雲翠木揺艷溪之灣遊子失气生愁酸誇力搏虎筋骨絕雙流迸巘道路難布衾多年窘夜雨土銼無火啼夕餐一生忠義老寂寞旋燒竹葉供春寒又云竹外淸疎浸碧溪溪邊竹淡煙雨霏閒看雪嶺題詩罷醉向西郊信馬歸霄漢直愁雙闕迥夢魂長著五陵飛故園秀水又春色只恐歸去池臺非宋京補亡詩云君不見少陵艸堂背西郭浣花溪水流堂腳竹寒沙白自淒涼莫問四松霜艸薄入門好在鳥皮幾公去不歸換鄰里西嶺千秋雪未消捨北泥融飛燕子秪今榿木平橋路籠竹和煙雜江霧野僧作屋號艸堂不是柴門舊時處碑目云益州艸堂寺列畫前長史一十四人代稱絕迹李文饒跋云余嘗於數公子孫之家獲見圖狀乃知艸堂繪事靡不逼眞者

方輿勝覽云梵安寺在成都縣南與杜甫艸堂相接每歲四月中澣前一日太守宴集於此呂大防建艸堂繪少陵像張燾盡取少陵詩勒石刻置焉何宇度益部談資云武侯工部二祠之中有寺一名艸堂一名中寺前代爲尼居名桃花寺隋文帝時始易以僧唐大歷中崔寜鎭蜀以冀國夫人任氏本浣花女遂重修之繪夫人眞於中會昌亦在毀例夜聞女子啼泣之聲而止宋朝禱雨有驗乃賜名梵安寺也按髙僧傳唐僧旭上居艸堂寺惟以禪誦爲業蜀土尢尙二月八及四月八日每至二時四方大集馳騁遊遨旭公獨端坐竹林泊然寂想四眾覩之如朝日初出因目之爲旭上云

東門之勝禹廟大慈寺散花樓合江亭薛濤井海云寺其最著者

張兪上蜀帥書兪再拜世言古之大聖人必曰三皇氏五帝氏犧農在上古其道不可復行故後世惟以堯舜爲法歷百聖人莫之能易而學者遂傳禹尙不及堯舜兪謂堯舜承四聖至治之業在位七十載故能道徳行於天地萬物陶乎無爲其後洪水暴九州島十有餘年生民流宕彛倫壞斁堯視天下之溺如已溺焉乃博咨眾工若臯陶之倫咸不克其事然後舉舜舜亦不能治然後舉禹禹果能治之遂成大功舜有天下乃美禹曰地平天成六府三事允治萬世永賴時乃功是知滔天之害𨿽堯舜之聖必待禹而治之茍當時不得禹也生民其如何后世其如何愚恐君臣父子不爲魚鱉則九州島萬國淪於海矣安有今日之治哉故謂開辟已來羣聖之功惟禹爲大也百川之長有四瀆而江河爲大江出蜀之西徼禹乃生於西羌石紐其地也今淫鬼無名饕蜀民之祀者迨將千百郡縣猶能存之而神禹爲蜀人江漢爲蜀望大功格天地利澤施萬世曾不得享蜀之祀若一淫鬼斯闕禮之甚者兪嘗恨焉伏惟明公治蜀滔滔江漢盡在土宇宜作禹廟用康斯民昔尹吉甫作詩美申伯則曰王命申伯式是南邦因是謝人以作爾庸又美仲山甫則曰徳輶如毛民鮮克舉之維仲山甫舉之言政事甚易而人不能行維仲山甫獨能舉而行之明公有申伯法度南邦之徳有仲山甫賦政於外之功蜀人愛戴期乎無窮若禹廟之作乃政之易者眾不能舉明公若能舉之可謂存乎聖而順乎民也豈挾太山超北海之爲力哉兪近述南賓郡修禹廟碑文一首其道備其事直文𨿽浮濫理或庶幾方刻石以示後世謹錄一通上獻謂狂夫之言而棄之不敢逃戾若謂斯言可采斯廟可成宜載事於金石則江漢無盡明公之徳亦無盡按此禹廟立於成都之始也今在城東北之馬務街歲久傾圯予以萬曆辛亥始克修復仍以蠶叢李冰二神配於東西廡按方輿勝覽蜀王蠶叢氏祠今呼爲靑衣神在聖壽寺昔蠶叢氏教人養蠶作金蠶數十家給一蠶後聚而弗給瘞之江上爲蠶墓南史齊永明間始興王蕭鑑爲益州刺史於州園得古冢有金爲蠶數斗鑑一無取復爲起冢立祠又按寰宇記秦李冰爲蜀郡守有功於民舊祠在府西南三里及唐節帥李徳裕重修今蠶叢祠巳不存李冰秪李觀察家作宗祠耳會詘時勢不能特舉乃告於神附庸之且以紹禹之績焉

通誌云大慈寺唐至徳年建舊有肅宗書大聖慈寺四字蓋勑賜也故會昌不在除毀之例碑目云唐僧大辯修功徳碑元和十五年立在寺之文殊閣唐韋南康碑二並在寺之資福殿中集古錄云大慈資福院記唐李徳裕撰長慶二年立石成都記云大慈極樂院有至和丙申季春二十八日眉陽蘇軾與弟蘇轍來觀盧楞伽筆迹畱題陸遊跋中和院東坡帖云此一卷皆蘇仲虎尙書所藏鑑定精審無一帖可疑者刻石在成都大聖慈寺中和勝相院淳熙六年六月十七日也成都太守田況三月十四日大慈寺建乹元節道場詩赤精流景鑠朱夏向淸和紺宇修祠盛華封祝慶多簪裳千載遇鐘梵五天歌遠俗尢熙泰皇猷信不頗又七月六日晚登大慈寺閣觀夜市詩萬里銀潢貫紫虛橋邊螭轡待星姝年年巧若從人乞未省靈恩徧得無又七月十八日大慈寺觀施盂蘭盆詩飛閣穹隆軼翠煙盂蘭盛會眾喧闐且欣酷暑從玆減漸有涼風快夕眠又冬至朝拜天慶觀會大慈寺詩景至履佳辰朝祝著國令黃宮啟濳萌紫宇晨蔭映陽徳比君子吾道實可慶矧丁皇運亨遇主堯舜聖坤維最遠方拙者此屍政雅俗舊儒文民牒少訟爭幸足宣上恩惟恐盭物性良時不易得行樂未爲並髙會縱嬉遨丰歲愈繁盛與眾助驩欣寄情於俚詠範成大會慶節大慈寺茶酒詩霜輝催曉五云鮮萬國歡呼共一天淡淡暖紅旗轉日浮浮寒碧瓦収煙銜杯樂聖千秋節擊鼓迎冬大有年忽憶捧觴供玉座不知身在雪山邊

方輿勝覽云雪錦樓在大慈寺門元宵守帥遊賞於此李燾十五日同登大慈寺樓得遠字詩重樓得雲气深穩戶牖誰能發關鍵樓下輪蹄渙散馳行人一顧不容返好遊獨是我輩閒褰衣直上相推挽層軒危檻倚欲徧更假胡牀同息偃西南繁會惟此都昔號富饒今已損塡城華屋故依然孰爲君王愛基本茫茫八表聊縱目情知日近長安遠白雲浩蕩飛鳥沒玉笙淒涼紅粉晚梁王吹臺得李杜黃公酒壚醉嵇阮髙風千載凜莫扳與世相濁徒混混荷衣蕙帶芙蓉裳野服猶堪敵華衮去梯孰復共君謀殺馬毀車從此遁勝覽云成都古蠶叢之國其民重蠶事故一歲之中二月望日鬻花大蠶器號蠶市五月鬻香藥號藥市冬月鬻器用者號七寶市俱在大慈寺前宋祁大慈寺前蠶市詩蜀𨿽云樂土民勤過四方寸壤不容隟僅能充歲糧間或容墮爛曷能備凶癢所以農桑具市易時相望野氓集廣鄽眾賈趨寶坊惇本誠急務戒其靡愆常玆會良足喜後賢無忽忘田況大慈寺前蠶市詩髙閣長廊門四開新晴市井絕纎埃老農肯信憂民意又見笙歌入寺來

蜀檮杌云孟知祥明徳元年六月幸大慈寺避暑觀明皇僖宗禦容已宴羣臣於華嚴閣下孟■﹝日上永下﹞廣政元年上已遊大慈宴從官於玉溪院賦詩通誌云解玉溪在華陽大慈寺南韋南康所鑿也溪中細沙可以解玉蘇子瞻集成都玉溪之上有淸風閣文慧大師應符所建因爲之記矣

方輿勝覽云諸葛井在大慈寺西里許自上窺之秪見其三邊更一邊不知其際涯也昔孔明鑿此以通井絡王气俗傳有人入井聞其中有雞聲又云興福寺卽昭覺院相對有天涯石按卽今之寶光寺矣天涯石詳見詩話中東城樓卽散花樓也李白登錦城散花樓詩日照錦城頭朝光散花樓金牕夾繡戶珠箔縣瓊鉤飛梯緑雲中極目散我憂暮雨向三峽春江繞雙流今來一登望如上九天遊按輿地紀勝散花樓隋開皇建乃天女散花之處蜀檮杌云孟■﹝日上永下﹞有國宮苑城上盡種芙蓉謂左右曰眞錦城也唐武元衡中秋夜錦樓望月分韻詩得東字玉輪初滿空迥出錦城東相向秦樓鏡分飛碣石鴻桂香隨窈窕珠綴隔玲瓏不及前秋見團圓鳯沼中王良會得淸字徳星揺此夜珥月滿重城香靄煙嵐色飄颻碪杵聲令行秋气爽樂感素風輕共賞千年聖長歌四海淸柳公綽得濃字此夜年年月偏宜此地逢近看江水淺遙辧雪山重萬井金花肅千林玉露濃不惟樓上思飛蓋亦陪從張正一得蒼字髙秋今夜月皓皓正蒼蒼逺水澄如練孤鴻迥帶霜旅人方積思繁宿稍沈光末濫叨陪賞尢宜淸漏長徐放得來字玉露中秋夜金波碧落開雀驚初泛濫鴻思共徘徊遠目淸光徧髙空爽气來此時陪永望更得上燕臺崔備得前字淸景同千里寒光盡一年竟天多鴈過通夕少人眠照別江樓上添愁野帳前隋侯恩未報猶有夜珠圓又得秋字四時皆有月一夜獨當秋照耀初含露徘徊正滿樓遙連雪山淨迥入錦江流願以淸光末年年許從遊溫庭筠錦城曲云蜀山攢黛畱晴雪藔筍蕨牙縈九折江風吹巧剪霞綃花上千枝杜鵑血杜鵑飛入巖下藂夜叫思歸山月中巴水漾情情不盡文君織得春機紅怨魄未歸芳艸死江頭學種相思子樹成寄與望鄕人白帝荒城五千里張承吉錦城詩錦江城外錦城頭回望秦川上軫憂正值血魂來夢裏杜鵑聲在散花樓髙駢錦城春望詩蜀江波影碧悠悠四望煙花匝郡樓不會人家多少錦春來盡掛樹梢頭卓英英錦城春望詩和風妝甸錦城春細雨如絲壓玉塵漫把詩情訪奇景艷花濃酒屬閒人眉娘和云蠶市初開處處春九衢明艶起香塵世間總有浮華事爭及仙山出世人斯二作皆女郎也又顧云有濯錦江秋澄倒碧散花樓晚掛殘紅之句並稱警秀矣

括地誌云大江一名汶江西南自溫江縣來郫江一名永平江西北自新繁縣來昔李冰穿二江城中皆可行舟合於城之東南岸曲有合江亭唐符載云一都之奇勝也是亭鴻盤如山橫架赤霄廣埸在下砥平云截而東南西北夐然矣宋呂大防合江亭記云沱江自岷而別張若李冰之守蜀始作堋以揵水而辟溝以釃之大漑蜀郡廣都之田用以富饒今成都二水此江沱支流來自西北而匯於府之東南乃所謂二江雙流者也沱舊循南湟與江並流以東唐髙駢斥廣其穢遂塞糜棗故瀆始鑿新渠繚出府城之北然猶合於舊渚舊渚者合江故亭唐人宴餞之地名士題詩往往在焉久茀不治余始命葺之以爲船官治事之所俯而觀之滄波修闊渺然數里之遠東山翠麓與煙林篁竹列峙於其前鳴瀨抑揚鷗鳥上下商舟漁艇錯落遊衍春朝秋夕置酒其上亦一府之佳觀也按卽今之錦官驛矣宋周燾合江亭詩云共思赤腳踏層冰聊適江臯興自淸昨夜雨聲驅濁暑曉來煙水快新晴山疑九疊張云勢灘激千巖落布聲巾屨從來在丘壑願陪閒日此閒行其二卻暑追隨水上亭東郊乘曉戴殘星餘歌咽管來幽浦薄霧疎煙入畫舲興發江湖馳象魏情鍾原隰詠飛鴒故溪何日垂綸去天末遙岑寸寸靑和者爲田望吳栻孫竢諸君子惟竢有舊聞蜀地四時雨今快岷山千里晴之句可謂得驪珠矣楊甲合江泛舟詩云莫踏街頭塵寜飲城東水江頭放船去葦間問漁子岸深魚有家鳬鴈在中沚得酒可以歌得樹可以艤年年舟中客顏色不相似風波無前期遊者亦如此短篙醉時策逺山醉時幾我老不柰醒日落西風起晁公遡合江舟中詩云雲气昏江樹春流沒釣磯何如連夜漲似欲送人歸亂石水聲急片帆風力微舟師且停櫓白鷺畏人飛白麟合江探梅詩云艇子飄揺喚不回半溪淸影漾疎梅有人隔岸頻招手和月和霜剪取來何耕自合江亭過渡觀趙穆仲園亭詩喚舟芳艸渡系馬緑楊陰步入莓苔徑門開花竹林王孫隨蹀逺婺女隠云深想見西南望悠悠空賞心陸務觀有遊東郭趙氏園詩淸晨呼馬出馭吏請所之錦城浩如海我亦無與期有花卽入門莫問主人誰下馬據胡牀傲睨忘訶譏人言白頭翁胡爲尙兒癡老翁故不癡借花發吾詩詩句帶花香東風不敢吹徘徊雙蛺蝶許汝鼻端知此二園者亦與錦江相左右也

薛濤井舊名玉女津在錦江南岸水極淸冽濤詩序雲濤字洪度本長安良家女父鄖因官寓蜀而卒母孀居濤及筓以詩聞外又能掃眉塗粉與士族不侔客有竊與之燕語時韋中令臯鎭蜀召令侍酒賦詩僚佐多士爲之攺觀期歲中令議以校書郎奏請之護軍曰不可遂止濤出入幕府自臯至李徳裕凡歷事十一鎭皆以詩受知其間與濤倡和者元稹白居易牛僧孺令狐楚裴度嚴綬張籍杜牧劉禹錫吳武陵張佑餘皆名士記載凡二十人競有酬和濤僑止百花潭躬撰深紅小彩箋裁書供吟獻酬賢傑時謂之薛濤箋晚歲居碧雞坊剏吟詩樓偃息於上後叚文昌再鎭成都太和歲濤卒年七十五文昌爲撰墓志題曰西川校書薛洪度之墓按濤錦江春望詞云花開不同賞花落不同悲欲問相思處花開花落時其二檻艸結同心將以遺知音春愁正斷絕春鳥復哀吟其三風花日將老佳期猶渺渺不結同心人空結同心艸其四那堪花滿枝翻作兩相思玉箸垂朝鏡春風知不知王建寄之詩云萬里橋邊女校書枇杷花裏閉門居掃眉才子知多少管領春風總不如

海雲山在錦江下流十里有海云寺鴻慶院諸勝吳中復遊海云寺唱和詩王霽序云成都風俗歲以三月二十一日遊城東海云寺摸石於池中以爲求子之祥太守出郊建髙旟鳴笳鼔作馳騎之戲大燕賓從以主民樂觀者夾道百重飛蓋蔽山野讙謳嬉笑之聲𨿽田野間如市井其盛如此渤海吳公下車期月簡肅無事從俗髙會於海云酒旣中顧謂寮屬曰一觴一詠古人之樂事也首作七言詩以寫勝事席客亦有以詩獻者更相酬和得一十三篇乃命幕下吏會稽王霽爲之序霽斐薄不能文恐愧勉從公命夫俳倡絲竹其樂外也吟詠情性其樂內也充諸內則能遺外之樂流於外則內有所喪今公旣推內之樂以樂賓又盡外之樂以樂民可謂得其樂矣中復詩云錦裏風光勝別州海云寺枕碧江頭連郊瑞麥靑黃秀遶路鳴泉深淺流彩石池邊成故事茂林坡上憶前遊緑罇好伴衰翁醉十日殘春不少畱範純仁和云東郊行樂冠西州古寺岧嶤翠嶺頭化俗文翁傳愷悌尋山謝傅繼風流天涯罇酒欣相遇劍外三春得共遊雅興直須窮勝賞年光難使隙駒畱韓宗道和云茂林修竹翠煙収寺枕淸江最上頭好鳥啼春知客恨落花浮水近人流政閒不廢登臨賞意適直成汗漫遊紫陌紅塵歸路逺夕陽回首重遲畱勾士良和云佛土依山福逺州春行繡騎上雲頭補天彩石盈池在朝海淸江繞寺流四國仰煩郇伯勞羣生翹望謝安遊早知爲礪爲霖意惟有西民欲暫畱薛繗和云寺上靈峯更近州喧闐騶從錦纒頭歌鐘乍奏晴雷殷戈甲急趨春水流幾處醉眠方枕藉一城謡俗重嬉遊賢侯惠意民知否幾刻嚴闉爲爾畱宋祁集海云鴻慶院詩地勝祠仍古春餘物徧華山云時抱石佛雨不萎花嶺挾樓梯峻巖牽殿墄斜淙溪雜環佩怪蔓走龍蛇供座僧飛缽香園客戲沙吾遊眞艸艸深意寄煙霞趙抃遊海雲山詩縹緲齊云閣喧闐摸石池物華春己盛人意樂無涯羅綺一山徧旌旗十里隨遨棚夾歸路驍騎看星馳蘇寀和云笙歌揭虛閣帷幕匝春池且與民同樂都忘天一涯舊遊嗟倐忽故步喜追隨陌上人如堵歸鞍莫載馳邢夢臣和云使旌駈近郭民宴列芳池泄泄春臺上沈沈暮海涯鴻驚人宛轉電激騎追隨此會經年至須防日似馳霍交和雲山深藏古寺傍枕舊芳池鼓響揭云外石探從水涯使旌遊不倦瑞麥獻相隨事簡民同樂歸心莫競馳韓綘遊鴻慶寺詩久旱雨初足樂遊春正深喧闐觀士女淸曠入山林佛界云成寶僧園地布金方塘探於石髙閣會賓簪沙水通溪白松筠逐徑陰紛華從滿目幽寂自虛心印組端爲累巖扄得暫尋晚風吹緑野歸騎已駸駸吳師孟和云十里東郊道玆遊歲月深參僚從行府髙會適叢林穉子喧沽玉春姬笑予金咳珠僧獲寶醉弁客遺簪天賜連宵澤民歡畢晝陰分明造物手自在出塵心非相𨿽無住殘芳尙可尋都人望旋斾車馬又駸駸範成大十一月海云賞山茶詩門屍歡呼十里村臈前風物已知春兩年池上經行處萬里天邊未去人客鬢花身俱歲晚妝光酒色且時新海云橋下溪如鏡休把冠巾照路塵十二月海云賞山茶詩追趂新晴管物華馬蹄松快帽檐斜天南臈盡風晞雪冰下春來水漱沙已報主林催市柳仍從掌故問山茶丰年自是驩聲沸更著衙前晝鼓撾諭汝礪遊海雲山詩渺渺天宇初便復有此山淸晨及玆遊遐想百代前來者幾何人當時各爲歡淑質揚妙舞哀絲遞淸彈樂事坐如昨芳歲已屢殫向來所遊人落葉不復還迥然散逺目感之爲長嘆竹徑非舊所鵲巢豈昔眠念誰當久存而不住所緣破涕聊一怡山川卻萋妍未知後世士誰復當來旋

蜀中廣記卷二

●欽定四庫全書

蜀中廣記卷三

﹝明﹞曹學佺撰

○名勝記第三

川西道

成都府三

北門之勝武擔山子云宅金馬祠太玄城玉局觀升仙橋萬歲池學射山其最著者

寰宇記云武擔山在府城西北一百二十步一名武都山蜀記云武都山精化爲女子美而艷蜀王納爲妃不習水土欲去王必畱之作東平之歌以悅之無幾物故王乃遣武丁於武都擔土爲塜蓋地數畝髙七尺上有一石圓五寸徑五尺瑩澈號曰石鏡王見悲悼遂作臾邪之歌龍歸之曲路史曰開明妃墓今武擔山也有二石闕石鏡武陵王蕭紀掘之得玉石棺中美女容貌如生體如冰掩之而寺其上鏡周三丈五尺杜甫題石鏡詩蜀王將此鏡送死置空山冥漠憐香骨提攜近玉顏眾妃無復嘆千騎亦虛還獨有傷心石埋輪月宇間按武擔山今在藩司門右守西道設焉祗一壞土耳揚子云賦所謂武擔鎭都刻肖成■﹝簽刂﹞王基旣夷蜀堠尙叢也昔有咒土寺東西二臺西臺有暑雪軒諸勝唐王勃遊武擔山序云若夫武丘仙鎭吳王殉歿之墟驪嶠崇基秦帝升遐之宅𨿽珠衣玉匣下賁窮泉而廣岫長林終成勝境亦有霍將軍之大隧迥寫祁連樗裏子之孤墳竟開長樂豈如武擔靈嶽開明故地蜀夫人之葬迹任文公之死所岡巒隠隠化爲闍崛之峯松柏蒼蒼卽入秪園之樹引星垣於杏嶂下布金沙棲日觀於長崖傍臨石鏡瑤臺玉甃尙控霞宮寶剎香壇猶分仙闕琱櫳接映臺疑夢渚之云璧題相輝殿寫長門之月美人虹影下綴虯幡少女風吟遙喧鳳鐸羣公以玉津丰暇傃林壑而延情錦署多閒想巖泉而結興於是披桂幌歷松扉梵筵霞屬禪扄煙敞雞林俊賞蕭蕭鷲嶺之居鹿苑仙談亹亹龍宮之偈於時金方啟序玉律驚秋朔風四面寒云千里層軒回雪齊萬物於三體綺席乘雲窮九垓於一息碧雞靈宇山川極望石兕長江汀洲在目龍鑣翠轄駢闐上路之遊列榭崇闉磊落名都之气眇眇焉洋洋焉信二蜀之奇觀也昔者升髙能賦勝事長存登嶽長謡淸標未逺敢扳盛組下揆幽襟庶旌西土之遊逺嗣東平之唱云爾蘇頲武擔山寺詩武擔獨蒼然墳山下玉泉鱉令時共盡龍女事同遷松柏銜哀處幡花種福田詎知畱鏡石長與法輪圓段文昌題武擔寺西臺詩秋天如鏡空樓閣化玲瓏水暗餘霞外山明落照中鴈行看漸逺松韻聽難窮今日登臨意多歡語笑同姚向和雲開閣錦城中餘閒訪梵宮九層連晝景萬象寫秋空天半將身到江長與海通提攜出塵土曽是穆淸風溫和和云桑門煙樹中臺榭造云空眺聽逢秋興篇辭變國風坐愁髙鳥起笑指逺人同始愧才情薄躋扳繼韻窮楊汝士和云淸淨此禪宮層臺復倚空偶時三伏外列席九霄中平視云端路髙臨樹杪風自憐榮末座前日別池籠李敬伯和雲臺上起涼風乘閒覽歲功自隨臺席貴盡許羽觴同樓殿斜暉照江山極望通賦詩思共樂俱得詠時丰姚康和雲松徑引淸風登臺古寺中江平沙岸白日下錦川紅疎樹山根淨深云鳥迹窮自慚陪末席便與九霄通薛濤有段相國遊武擔寺病不能從題寄云消瘦翻堪見令公落花無那恨東風儂心猶道靑春在羞看飛蓬石鏡中宋蒲瀛遊咒土寺西臺詩偶到城西寺人言咒土墳夕陽臺半出秋艸徑才分地下無紅粉天邊有碧雲徘徊追往事風急葉紛紛又東臺詩城郭層臺迥祗園細路通小亭虛白日老樹足秋風閱世年年攺傷心處處同黃泉魂在否紅粉亦成空諭汝礪遊西臺院暑雪軒觀石鏡詩城中苦伊郁玆軒獨髙騫連甍動參差錯畦橫阡眠雪嶠政孤峙若與我周旋逺翠浮蕩漾輕鷗下聫軒宻竹罥幽徑新蒲澹淸漣初遊愜餘懷旣久幽念攢慨彼泉下人灼灼誇令顏忽焉墮榛莽窈窕不可援一鏡空復情況乃塊石頑哀哉彼愚子婉孌情可牽差勝茂陵公更詠方士言吳栻題暑雪軒詩咒土臺頭寺披襟笑語閒千年云抱石六月雪彌山酒熟篘嘗外茶新碾試間要湏時點筆來此賦躋扳周燾和云崇臺窮石照气味樂偸閒南陸朱明馭西闌白雪山茶甌回舌本麈尾落談間欲綴風煙句彌髙不可扳田望和云聖福軒重敞偶來心地閒因談丁士冢知是武擔山人在冰壺裏天垂玉壘間賡歌白雪句巴客彊追扳孫竢和云地僻宜逃暑官曹幸頗閒虛傳力士擔始信蜀妃山嶺雪靑霄畔城煙宻樹間淸談容欵接妙句獨難扳王澧和云望處疑蓬島天長碧海閒雲霞収玉宇煙浪湧銀山茶入淸談裏風生兩腋間詩成似西嶺髙崄不容扳宋京補亡詩云君不見蜀王妃子墓突兀城中若山積墓頭寒鏡澀無光妬月欺煙化爲石鴻荒無根憑野史直謂山妖化妃子臨終未免懷首丘運土山中塟於此山名武擔錦江邊用是得名千萬年如今佛閣倚空翠老木盤郁摩蒼天晴雲入宂西山出卷簾坐見嵐光滴安得丈如汲冢書免使後人疑往昔按唐明皇幸蜀從行妃子亦有葬此山者古今集記云望妃樓在子城西北隅明皇以妃墓在武擔山爲此樓以望之矣陸遊行武擔西南村落有感詩騎馬悠然欲斷魂春愁滿眼與誰論市朝遷變歸蕪沒磵谷■﹝含牙﹞呀互吐吞一徑松楠遙見寺數家雞犬自成村最憐髙冢臨官道細細煙莎徧燒痕注云有大冢髙數丈旁又一冢差小莫知何代人也俗號太子墓成都文類云武擔山循城而西有前蜀王光圖墓墓前有永寧佛宮王氏拜掃之所多榿木國志云成都四出大道道實二十里有衢今言十八里者昔蜀王女未嫁年二十亡王哀悼不忍言二十故言十八也王女墓在城北今王女陌是也

寰宇記云子云宅在少城西南角一名艸玄堂何涉讀易堂記云楊雄有宅一區在錦官西郭隘巷著書墨池在焉按今在藩司西南隅屬城之北與郡縣俱移來者墨池二字舊是米顚書扁刻於石矣古今詩話唐馮涓字信之信都人大中初舉進士登宏詞科時危隠商山十年昭宗以爲眉州刺史陳田拒命涓棄郡於成都墨池灌園自給焉王勃詩亂竹開三徑飛花滿四鄰從來楊子宅別有尙玄人岑參詩吾悲子云居寂寞人已去娟娟西江月猶照艸玄處精怪憙無人睢盱藏老樹宋祁詩宅廢經池在人亡墨澑漧蟾蜍兼滴破科蚪共書殘蠧罷蕓猶翠蒸余竹自寒它揚無可問撫物費長嘆蒲瀛詩寂寞一區宅沈冥千載豪但輕執戟賤誰識艸玄髙蝌蚪猶翻墨提壺欲載醪著書端有意不必反離騷卲博詩自負天人學甘居寂寞濱卻憐載酒客似識艸玄人三世官應拙一區宅更貧千年尋故里感涕獨沾巾諭汝礪詩讀書豈不好憂憤還自玆書中見古人隠閔惻餘思遇險理有激尋分意多隨娟娟感姱容戚戚念幽棲曾是無間然孰爲愜所宜覽之不自聊悵焉起遙悲宋京補亡詩云君不見子云艸玄西郭門一徑秋艸閒朝昏何須筆冡髙百尺池墨黯黯今猶存童烏侯芭竟零落玄學無人終寂寞漢家執戟知幾年垂老身投天祿閣俗兒紛紛重劉向思苦言艱動嘲謗漢已中天雄亦亡不較空文從覆醬如今卻作給孤園吐鳳亭前池水寒安得斯人尙可作會有奇字令君看按野客叢談劉棻嘗從雄學作奇字者古文之變體也自秦壞古文有八體一曰大篆二曰小篆三曰刻符四曰虫書五曰摹印六曰署書七曰殳書八曰隸書王莽時使甄丰攺定古文復有六書一曰古文孔氏壁中書也二曰奇字卽古文而異者三曰篆書秦篆書也四曰佐書卽隸書也五曰繆篆所以摹印也六曰鳥書所以書旛信也袁說友成都文類云益州中興寺內有墨池揚子云讀書處畫像存焉圖經雲中興寺有子云載酒亭是矣成都記云唐髙僧智浩嘗於中興寺誦法華經鄰有龍女祠龍每夜聽之一夕施一寶珠浩曰僧家無用此龍以神力化大圓石橊而去今以水澆之則龍宮石室四字隠隠可見岑參詩龍女何處來來時乘風雨祠堂靑林下宛宛如相語蜀人競祈恩捧酒仍擊鼓

輿地紀勝云金馬碧雞祠在金馬坊前漢宣帝聞益州有金馬碧雞之神遣諫議大夫王褒持節醮祭而致之宋朝賜爲昭應廟封其神爲靈光侯漢祭金馬碧雞文曰持節使者王褒敬移南崖金精神馬縹縹碧雞處南之荒深溪回谷非土之鄕歸來歸來漢徳無疆廣於唐虞澤配三皇黃龍見兮白虎仁歸來歸來可以爲倫歸兮翔兮何事南荒也按今北門內石馬巷有石馬足陷入地金馬祠在巷內碧雞坊則在城之西南杜甫詩云時出碧雞坊西郊向艸堂是矣古今集記云髙駢以成都土惡城歲壞易以磚甓凡負城邱陵悉平之以便農桑訖功筮得大畜之彖曰畜者養也濟以剛健篤實輝光日新吉孰大焉文爲以下存上因名太玄城詩話總龜載五五復五五五五逾重數浮世若浮雲金石一如故與君相見時杳杳非今土右詩見於成都羅城北門壞石上有乾符三年髙駢名銜余字斷缺莫知其爲何詩也成都記髙駢展築羅城下令縱民遊觀有孕婦至城北樓免一女駢聞之曰此城他日代代客人爲主其後牧守果皆京師所命碑目云髙駢築城記唐中和四年翰林王徽作在城中信相院宋祁題信相院黙庵詩對言方有黙因黙乃名庵庵畱黙不遣一物遂爲三龜掃泥中痕正恐力弗堪自問呵黙者了然成妄談景文又題北樓詩云少城西北之髙樓此地蒼茫天意秋驚風白日忽已晚落葉長年相與愁極塞云物自慘淡趨林鳥雀時啁啾纓上朔塵久不洗安得手弄滄江流按今北門謂之大安門亦王建武成所命也

華陽國誌城北十里升僊橋有送客觀司馬相如初入長安題市門曰不乘赤車駟馬不過汝下也唐咸通中云安進士李逺駟馬橋賦所謂題記數行寂寥千載者矣按李膺記云升仙水起自始昌堰有兩又中流卽升仙成都記云城北有升仙山升仙水出焉相傳三月三日張伯子道成得上帝詔駕赤文於莵於此上升也岑參升仙橋詩長橋題柱去猶是未達時及乘駟馬車卻從橋上歸名共東流水滔滔無盡期羅隠詩危梁枕路岐駐馬門前時價自友朋得名因婦女知直須論運命不得逞文詞執戟君鄕裏榮華竟若爲江遵詩漢朝卿相盡風雲司馬題橋眾又聞何事不如楊得意解搜賢哲薦明君元虞集歸蜀詩云我到成都住五日駟馬橋下春水生過江相送荷子意還鄕不畱非我情鸕鶿輕筏下溪足鸚鵡小窻呼客名賴得郫筒酒易醉夜深衝雨漢州城

益州記云升仙亭夾路有二臺一名望鄕臺在縣北九里成都記曰望鄕臺蜀王秀所作杜甫詩神交作賦客力盡望鄕臺蓋指此也升仙橋北長林蒼翠曲澗潺湲大非人世間境乃昭覺禪寺髙僧傳云圓悟禪師宏振法席於此臨終書偈有萬緣遷變渾閒事五月山房冷似冰之句矣李畋昭覺寺紀略唐僖宗幸蜀放隨駕進士三牓題名記陳太師塑六祖像蕭相國遘建寺碑俱在寺內又有孫位張南本畫壁長安頒來昭覺寺額經亂而毀範鎭遊昭覺寺詩炎蒸無處避此地忽知寒松砌行無際石房禪自安鴛鴦秋沼漲蝙蝠晚庭寛登眺見田舍衡茅半不完陸遊飯昭覺寺暮歸作云自墮黃塵每慨然攜兒蕭散亦前緣聊憑方外巾盂淨一洗人間匕箸膻靜院春風傳浴鼓畫廊晚雨濕茶煙濳光寮裏明窻下借我逍遙過十年方輿勝覽萬歲池在府北十里

華陽國誌張儀築城取土處去城十里因以養魚謂之萬歲池郡國志雲龍壇在萬歲池唐開元中有僧誦法華經感老叟來聽僧問之曰我池中龍也僧曰今方旱何不降雨叟曰凡雨須天符不爾天誅之今當爲師降雨師其葬我是夕大雨質明見池邊大蛇斬而雨僧取焚之爲立塔呼龍壇錄異記云成都至眞觀道士黎元興龍朔中於學射山創造觀宇夜夢神人引升髙山大殿之中謁見黃老君身長數丈髭須皎白戴鳳冠著雲霞衣侍衛十餘人顧謂元興曰吾近有材木可構此觀無煩憂也如此數日有人於萬歲池中乘舟取魚忽見水色淸澈池底大木極多以告元興元興令人取之得烏楊木千餘段至有長百尺者用以起觀作黃老君殿依夢像塑之又制三尊殿下及講堂齋壇房廊門宇皆足用焉盧照鄰集云至眞觀者隋開皇二年所立有天尊眞人石像大小萬餘軀石壇三級周回百步銅鐘一口重七十斤按至眞觀後周所立觀側小蠻橋下掘得古碑云始靑之下月與日雨半同升合爲一大如彈丸甘如蜜出彼玉堂入金石子若得之愼勿失此度世古玄歌也隋辛徳源記略云前臨逸陌卻負長瀛蕙樓接登景之房瓊臺帶蕩眞之室矣今此觀尙存

通誌云成都萬歲池廣袤十里漑三鄕田歲久淤澱王剛中知府日集三鄕夫共疏之累土爲防上植楡柳表以石柱州人指曰王公之甘棠也歲華紀麗稱三月三日張伯子於學射山上升巫覡賣符於道遊者佩之以宜蠶辟災太守出遊日晚宴於萬歲池唐司空曙晦日益州北池陪宴詩云臨泛從公日仙舟翠幕張七橋通碧水雙樹接花塘玉燭収寒气金波隠夕光野間歌管思水靜綺羅香遊騎縈林逺飛橈截岸長郊原懷灞滻陂溠寫江黃常侍傳花詔偏禆伺羽觴豈令南峴首千載播餘芳宋範成大上巳日萬歲池坐上呈提刑程詠之云降春酒暖絳煙霏漲水天平雪浪遲緑岸翻鷗如北渚紅塵躍馬似西池麥苗剪剪嘗新麫梅子雙雙帯折枝試比長安水邊景秪無饑客爲題詩

寰宇記云學射山一名斛石山在縣北十五里李膺益州記斛石山有兩女冢矣田況三月三日登學射山詩麗日照芳春良會重元已陽濱修袚除華林程射技所尙或不同玆俗亦足喜門外盛車徒山半列鄽市彩堋飛鏑逺醉席歌聲起回頭望城郭煙靄相表裏秀色滿郊原遙景落川涘目倦意猶逺思餘情未已登髙貴能賦感物暢幽旨宜哉賢大夫由斯見材美趙抃次蘇寀遊學射山詩錦川風俗喜時平上已家家出郡城射圃人稠喧畫鼓龍湫波淨照紅旌迎眞昔詫登天虎命侶今聞出谷鶯勉爲逺民同樂事使臺仍是得賢明楊甲寒食遊學射山詩疾風吹沙天茫茫日落未落原野黃山空無人不碌碌路長馬饑石嚙足荒臺古林翳云族何人刳嵒縛層屋當時萬騎塡山谷至今拾寶多遺鏃故國山川愁逺目人世悲歡風雨速淩髙舉酒天爲蹙手扳巖岫扣云木何人唱我淒涼曲興亡一眼冥冥緑野水平蕪飛鴈鶩範鎭有仲逺龍圖見邀遊學射詩幾年魂夢寄西州春晚歸逢學射遊十里香風塵不動半山晴日雨初収指麾武弁呈飛騎次第紅妝數勝籌夾道綺羅瞻望處管弦旌斾擁遨頭自注云故事往來皆呈馬騎設射堋眾賓皆射遣官妓記籌按學射山者以劉主禪於此學射故名蜀檮杌云王衍幹徳二年秋北巡后妃出餞於升仙橋於時旌旗戈甲百里不絕判六軍諸衛事者宰相王鍇也後主戎裝披金甲珠帽錦袖執弓挾矢百姓望之謂如灌口神焉是從來講武備於斯矣今爲蜀府墳墓此遊遂絕

志雲府北三十里有天回山揚雄蜀記以杜宇自天而降號曰天隳及元宗幸蜀返蹕之後土人呼曰天回今謂之天回鎭也寰宇記云玉局壇在城北柳堤玉局觀內按今往新繁路自堤上行十二里有賽雲臺足以當之其側仍有一小觀存方輿勝覽道經二十四化上應二十四气六十甲子分隸之玉局化其一也彭乘玉局記云後漢永壽元年李老君與張道陵至此有局腳玉牀自地而出老君升座爲道陵說南北斗經旣去而座隠地中因成洞穴故以玉局名之雲笈七簽成都玉局化洞門石室昔老君降現之時玉座局腳從地而湧老君升座傳道旣去之後座隠地中陷而成穴遂爲深洞與靑城第五洞天相連天師以爲玉局上應鬼宿恐開穴通气不利分野乃刻石以閉之因爲石室髙六七尺廣一步中鏤玄元之像焉節度使長史章仇兼瓊開元中徧修觀宇崇顯靈迹欲開洞門使人究其深淺發掘之際晴景雷震大風拔木因不敢犯按續博物志玉局觀洞髙駢帥蜀時取罪人以繩絆其腰令探淺深繩兩月方絕出靑城山洞天觀門矣靈驗記雲天寶歲玉局觀前江內往往夜中有光從水而出髙七八尺上赤下白其末如煙明皇幸蜀有人於光處得玉像老君以進髙餘一尺天姿瑩潔寶相圓明殆非人工所制駕回畱鎭太淸宮今聖容壩是其處也亦名玉女壩與金沙泉古迹連接矣宋史祥符七年六月十八日申時玉局化老君洞中忽有五色光出見髙三尺以來移時方散太守淩策畫圖具表以聞趙抃贈玉局李垂應太師詩云坐觀山水地幽淸恬淡沖虛樂性情迹混光塵宗老氏術通仙俗似君平欣逢眞侶論根本恥向權門叩利名濟世金丹得傳授先生髙隠在靑城司馬光送羅郎中登管勾玉局觀詩官名爲玉局已與俗塵疎鐘出寒松迥香凝古殿虛鄕閭非甚逺俸祿豈無餘誰道神仙樂神仙恐不如範鎭送羅勝卿同年提舉玉局觀詩匹馬西歸去知君得意偏人情重鄕裏官職更神仙曉後無衙喏旬頭有俸錢何須駕白鶴辛苦上靑天宋京補亡詩云君不見靑陽老人飛下天口宣至道朝羣仙地中神仙捧玉局異事祕怪於今傳龜城坤隅地有穴俗說西與岷山連嵯峨古觀森偉像老栢慘淡含風煙令威已去城郭在人物自攺名依然亳州宮庭煥星斗眞皇行幸祥符年所托得地近京邑此獨隠晦遐方偏安得老人洗此心還我澹泊同古先蘇軾送戴蒙赴成都玉局觀詩拾遺被酒行歌處野梅官柳西郊路聞道華陽版籍中至今尙有城南杜我欲歸尋萬里橋水花風葉暮蕭蕭芋魁徑尺誰能盡榿木三年已足燒百歲風光定何有羨君今作峩眉叟縱未家生執戟郎也應世出埋輪守莫欺老病未歸身玉局他年第幾人會待子猷淸興發還須雪夜去尋君按子瞻自昌化軍貶所移廉州又移舒州乃敕提舉成都玉局觀他年老焉之讖竟驗然有謝表未赴

蜀中廣記卷三

●欽定四庫全書

蜀中廣記卷四

﹝明﹞曹學佺撰

○名勝記第四

川西道

成都府四

張詠創設記云按圖經秦惠王遣張儀陳軫伐蜀滅開明氏卜築蜀郡城方廣十里從周制也分築南北二少城以處商賈少城之迹今並湮沒隋文封子秀爲蜀王因附張儀舊城增築南西二隅通廣十里今之官署卽蜀王秀所築之城東北也方輿勝覽云隋蜀王秀取土築廣子城因爲池有胡僧見之曰摩訶宮毗羅蓋梵語呼摩訶爲大宮毗羅爲龍謂此池廣大有龍耳又云摩訶池一名污池陳人蕭摩訶所開也蜀檮杌王建武成元年攺摩訶池爲龍躍池王氏開國記云建將薨前兩月摩訶池有鶢鶋來集衍卽位仍攺龍躍池爲宣華池渭南集云摩訶池入王蜀宮中舊時泛舟入此池曲折十餘里至宋世蜀宮後門已爲平陸然猶呼爲水門也按今此池塡爲蜀藩正殿西南尙有一曲水光漣漪隔岸林木蓊翳遊者寄古思焉唐杜甫晚秋陪嚴鄭公摩訶池泛舟得溪字詩云湍駛風醒酒船回霧起堤髙城秋自落雜樹晚相迷坐觸鴛鴦起巢傾翡翠低莫教驚白鷺爲伴宿靑溪暢甫偶宴摩訶池詩云珍木郁淸池風荷左右披淺觴寜及醉慢舸不知移蔭簟林光冷照流簪影欹胡爲獨羈者雪涕向漣漪薛濤摩訶池懷蕭中丞詩昔以多能佐碧油今朝同泛舊仙舟淒涼逝水頺波逺惟有碑前咽不流髙駢殘春遣興雲畫舸輕橈柳色新摩訶池上醉靑春不辭不爲靑春醉只恐鶯花也怪人孟昶避暑摩訶池玉樓春詞冰肌玉骨淸無汗水殿風來暗香滿簾開明月獨窺人欹枕釵橫雲鬢亂起來瓊戶啟無聲時見疎星渡河漢屈指西風幾時來只恐流年暗中換宋祁過摩訶池詩十頃隋家舊鑿池池平樹盡但回堤淸塵滿道君知否半是當年濁水泥又池邊不見帛闌船麥隴連雲樹繞天百歲興衰已如此爭教東海不爲田陸遊摩訶池詩摩訶古池苑一過一消魂春水生新漲煙蕪沒舊痕年光走車轂人事轉萍根猶有宮梁燕銜泥入水門

天寶逸事云明皇幸南京多以宮人自隨乃令成都畫手畫爲十眉以賜之一曰鴛鴦眉又名八字眉二曰小山眉又名逺山眉三曰五嶽眉四曰三峯眉五曰垂珠眉六曰月稜眉七曰分梢眉八曰函煙眉九曰排云眉又名橫煙眉十曰倒暈眉也李白上皇西巡南京歌云胡塵輕拂建章臺聖主西巡蜀道來劍壁門髙五千仭石爲樓閣九天開其二九天開出一成都萬戶千門入畫圖艸樹雲山如錦繡秦川得及此間無其三徳陽春樹似新丰行入成都若舊宮柳色未饒秦地緑花光不減上陽紅其四誰道君王行路難六龍西幸萬人歡地轉錦江成渭水天回玉壘作長安其五萬國同風共一時錦江何謝曲江池石鏡更明天上月後宮親得照蛾眉其六濯錦淸江萬里流雲帆龍舸下揚州北地𨿽誇上林苑南京還有散花樓其七錦水東流繞錦城星橋北掛象天星四海此中朝聖主峩眉山上列仙庭其八秦開蜀道置金牛漢水元通星漢流天子一行遺聖迹錦城長作帝王州其九水緑天靑不起塵風光和暖勝三秦萬國煙花隨玉輦西來添作錦江春其十劍閣重闗蜀北門上皇歸馬若云屯少帝長安開紫極雙懸日月照乾坤

古今集記云王建初克蜀造有紅樓彩繪華侈初頴川人華洪隨之入蜀賜姓王與諸子連名曰宗至是造紅樓建以爲應華洪之讖乃誅之王氏開國記云幹徳四年秋紅樓肥遺見後蜀幸寅遜曰肥遺旱魃也張唐英引山經外傳肥遺有角蛇角上有火見則大旱非魃鬼也按魃鬼目生頂上矣

檮杌云王衍卽位之日卽治宣華苑幹徳三年苑成延袤十里有重光太淸延昌會眞之殿淸和迎仙之宮降眞蓬萊丹霞之亭土木之功窮極奢巧衍數於其中爲長夜之飲嬪禦雜坐舄履交錯焉衍宴宣華苑宮詞云輝輝赫赫浮五云宣華池上月華新月華如水浸宮殿有酒不醉眞癡人乃命宮人李玉簫歌之勸王宗壽酒也成都文類云李珣梓州人其妹爲蜀王衍昭儀有詞藻卽所稱李舜弦夫人矣洪邁絕句載舜弘蜀宮應制詩濃樹禁花開後庭飲筵中散酒微醒蒙蒙雨艸瑤階濕鐘曉愁吟獨倚屏又釣魚不得詩云盡日池邊釣錦鱗芰荷香裏暗消魂依稀縱有尋香餌知是金鉤不肯吞又隨駕遊靑城詩云因隨八馬上仙山頓隔埃塵物象閒只恐西追王母宴卻憂難得到人間此與徐太后太妃同作者后妃作詳見詩話中絕句又載羣仙降蜀宮六首其一后土夫人云偶引羣仙到世間薫風殿裏醉華筵等門貪賞不歸去愁殺韋郎一覺眠其二王母云滄海成塵幾萬秋碧桃花發長春愁不來便是數千載周穆漢皇何處遊其三麻姑云世間何事不澘然得失人情命不延適向蔡京廳上飲回頭已是一千年其四上元夫人云思量往事一愁容阿母曾邀到漢宮城闕不存人不見茂林荒艸恨無窮其五弄玉雲彩鳯飛來到禁闈便隨王母駐瑤池如今記得秦樓上偸見蕭郎惱妾時其六太眞云春夢悠揚生下界一堪成笑一堪悲馬嵬不是無情地自遇蓬萊睡覺時蓋亦附會杜光庭王氏男女仙傳而然矣

蜀檮杌初王氏宮殿皆題匠人孟得姓名及知祥入蜀居之人以爲先兆雲長興五年正月白龜遊宣華苑苑卽王氏所建孟氏呼爲仙花苑蓋音之訛或指仙人所進旌節花而名也明年七夕知祥宴丹霞樓觀宮人乞巧因寢疾而終孟■﹝日上永下﹞廣政三年上元觀燈於露臺舞娼李艷娘有姿容召入宮賜其家錢十萬六年春衍大選良家子以備後宮限年十五以上二十以下於是後宮有昭儀昭容昭華保芳保香保衣安宸安蹕安情修容修媛修娟十四號秩比公卿大夫士焉花蘂夫人者本靑城費氏女以才色嬖於後宮吳曾漫錄以爲徐匡璋所納女拜貴妃別號花蘂夫人以其色似花蘂翾輕也又升號慧妃諭其性也夫人嘗效王建作宮詞百首其一云五雲樓閣鳳城間花木長新日月閒三十六宮連內苑太平天子住昆山其二會眞廣殿約宮墻樓閣相扶倚太陽淨甃玉階橫水岸禦鑪香气撲龍牀其三龍池九曲逺相通楊柳牽絲兩岸風長似江南好風景畫船來往碧波中其四東內斜將紫气通龍池鳳苑夾城中曉鐘聲斷嚴妝罷院院紗窻海日紅其五殿庭新立號重光島嶼亭臺盡攺張但是一人行從處黃金閣子鎖牙牀其六安排諸院接行廊水檻周回十里彊靑錦地衣紅綫毯盡鋪蘭麝郁金香其七夾城門與內門通朝罷巡遊到苑中每日日髙祗候處滿堤紅艷立春風其八廚船進食簇時新侍坐無非列近臣日午殿頭宣索鱠隔花催喚打魚人其九立春日進內園花紅蘂輕輕漱淺霞跪到玉階猶帶露一時分賜與宮娃其十三面宮城盡夾墻苑中池水白茫茫直從獅子門前入旋見亭臺繞岸傍其十一離宮別院遶宮城金板輕敲合鳳笙夜夜月明花樹底傍池長有按歌聲其十二禦制新翻曲子成六宮才唱未知名盡將觱篥來抄譜先按君王玉笛聲其十三旋移紅樹劚靑苔宣使龍池更鑿開展得綠波寛似海水心樓殿勝蓬萊其十四修儀承寵住龍池掃地焚香日午時等候大家來院裏看教鸚鵡念新詩其十五六宮官職總新除宮女安排入畫圖二十四司分六局禦前相見錯相呼其十六才人出入每參隨筆硯相從遶曲池能向彩箋書大字忽防禦制寫新詩其十七春風一面曉妝成偸折花枝傍水行卻被內監遙覷見故將紅豆打黃鶯其十八小球場近曲城頭宣喚勲臣試打球先向畫廊排玉幄管弦聲動立浮油其十九棃園弟子簇池頭小樂攜來候宴遊試炙銀笙先按拍海棠花下合梁州其二十殿前排宴賞花開宮女侵晨探幾回斜望苑門遙舉袖傳聲先喚近臣來其二十一供奉頭籌不敢爭上前専喚近臣名內人酌酒才宣賜馬上齊呼萬歲聲其二十二殿前宮女總纖腰初學乘騎怯又嬌上得馬來才似走幾回拋鞚抱鞍鞽其二十三自教宮娥學打球玉鞍初跨柳腰柔上堋知是官家認徧徧長贏第一籌其二十四翔鸞閣外夕陽天樹影花光逺接連望見內家來往處水門斜過罨樓船其二十五內人追逐采蓮時驚起鳬鷗兩岸飛蘭棹把來齊拍水並船相闘濕羅衣其二十六新秋女伴各相逢罨畫船飛別浦中旋折荷花伴歌舞夕陽斜照滿衣紅其二十七少年相逐采蓮回羅帽羅衣巧制裁每到岸頭長拍水競提纖手出船來其二十八早春楊柳引長條倚岸緣墻一面髙稱與畫船牽錦纜暖風搓出彩絲絳其二十九媫妤生長帝王家常近龍顏逐翠華楊柳岸長春日暮傍池行困倚桃花其三十月頭支給買花錢滿殿宮人近數千遇著唱名多不語含羞急過禦牀前其三十一太虛髙閣淩波殿背倚宮墻面枕池諸院各分娘子位羊車到處不教知其三十二寒食淸明小殿傍彩樓雙夾闘雞場內人對禦分明看先賭紅羅滿擔牀其三十三水車踏水上宮城寢殿檐頭滴滴鳴助得聖人髙枕興夜深長作逺灘聲其三十四平頭船子小龍牀多少神仙立禦傍旋刺篙竿令過岸滿池春水蘸紅妝其三十五苑東天子愛巡遊柳岸花堤枕碧流新教內人工射鴨長將弓箭遶池頭其三十六羅衫玉帶最風流斜挿銀篦慢裹頭閒向殿前騎禦馬掉鞭橫過小紅樓其三十七沈香亭子傍池斜夏日巡遊歇翠華簾畔越盆盛淨水內人手裏割銀瓜其三十八薄羅衫子透肌膚夏日初長板閣虛獨自憑欄無一事水風涼處讀文書其三十九金畫香臺出露盤黃龍雕刻遶朱欄焚修每遇三元日天子親簪白玉冠其四十六宮一例羅冠子新樣交鐫白玉花欲試淡籹兼道服面前宣與唾盂家其四十一二月櫻桃乍熟時內人相引看紅梔回頭索取黃金彈遶樹藏身打雀兒其四十二小小宮娥到內園未梳雲鬢臉如蓮自從配與夫人後不使尋花亂入船其四十三錦城上起凝煙閣擁殿遮樓一向髙認得聖人遙望見碧闌干映赭黃袍其四十四大臣承寵賜新莊梔子園東柳岸傍每日聖恩親幸到板橋頭是讀書堂其四十五舞頭皆著畫羅衣唱得新翻禦制詞每日內庭聞教隊樂聲飛出躍龍池其四十六春早尋花入內園競傳宣旨欲黃昏明朝隨駕遊蠶市暗使氈車就苑門其四十七半夜船遊載內家水門紅蠟一行斜聖人止在宮中飲宣使池頭旋折花其四十八春日龍池小宴開岸邊亭子號流杯沈檀刻作神仙女對捧金尊水上來其四十九慢梳鬟髻著輕紅春早爭求芍藥叢近日承恩移住處夾城裏面占新宮其五十別色宮司禦輦家黃衫束帶臉如花深官內苑承恩慣常從金輿到日斜其五十一日髙房裏學圍棊等候官家未出時爲賭金錢爭路數専憂女伴怪來遲其五十二摴蒲冷淡學投壺箭倚腰身約畫圖盡對君王稱妙手一人來謝一人輸其五十三慢揎羅袖指纖纖學釣池魚傍水簾忍冷不禁還自去釣竿長被別人拈其五十四宣徽院約池南畔粉壁紅籹畫不成總是一人行幸處徹長聞奏管弦聲其五十五丹霞亭浸池心冷曲沼門含水腳淸傍岸鴛鴦皆有對時時出向淺沙行其五十六楊柳陰中引禦溝碧梧桐樹擁朱樓金陵城共滕王閣畫向丹靑也合羞其五十七晚來隨駕上城遊行到東西百尺樓回望苑中花柳色緑陰紅艷滿池頭其五十八牡丹移向苑中栽盡是藩方進入來未到末春緣地暖數般顏色一時開其五十九明朝臘日官家出隨駕先須臾內人回鶻衣裝回鶻馬就中偏稱小腰身其六十盤鳳鞍韉鬧色裝黃金腰胯紫遊韁自從揀得眞龍種別置東頭小馬坊其六十一翠輦每隨城畔出內人相次簇池隈嫩荷花裏揺船去一陣香風送水來其六十二髙燒紅蠟點銀燈秋晚花池景色澄今夜聖人新殿宿後宮相近覓祗承其六十三苑中排比宴秋宵弦管琤摐各自調日晚閣門傳聖旨明朝盡放紫宸朝其六十四夜深飲散月初斜無限宮嬪挿亂花近侍媫妤先過水遙聞隔岸喚船家其六十五宮娥小小艷紅妝唱得歌聲遶畫梁緣是太妃新進入坐前頒賜小羅箱其六十六池心小樣釣魚船入翫徧宜向晚天掛得彩帆教便放急風吹過水門邊其六十七傍池居住有漁家収网揺船到淺沙預進活魚供日料滿筐跳躍白銀花其六十八秋晚紅妝傍水行競將衣袖撲蜻蜓回頭瞥見宮中喚幾度藏身入畫屏其六十九禦溝春水碧於天宮女尋花入內園汗濕紅妝行漸困岸頭相喚洗花鈿其七十昭儀侍宴足精神玉燭抽看記飲巡倚賴識書爲錄事燈前時復錯瞞人其七十一後宮阿監裹羅巾出入經過苑囿頻承奉聖顏憂誤失就中常怕內夫人其七十二管弦聲急滿龍池宮女藏鉤夜宴時好是聖人親捉得便將濃墨掃雙眉其七十三宻室紅泥地火鑪內人冬日晚相呼今宵駕幸池頭宿排比椒房得暖無其七十四三淸臺近苑墻東樓檻層層映水紅盡日綺羅人度曲管弦聲在半天中其七十五髙亭百尺立春風引得君王到此中牀上翠屏開六扇折枝花綻牡丹紅其七十六內人承寵賜新房紅紙泥窻遶畫廊種得海柑才結子乞求自過與君王其七十七翡翠簾前日影斜禦溝春水浸成霞侍臣向晚隨天步共看池頭滿樹花其七十八金碧闌干倚岸邊捲簾初聽一聲蟬殿頭日午揺紈扇宮女爭來玉座前其七十九嫩荷香撲釣魚亭水面文魚作隊行宮女競來池畔立倚簾呼喚勿髙聲其八十新翻酒令著詞章侍宴初聞意卻忙宣使近臣傳賜本總教諸院徧抄將其八十一畫船花舫總新妝進入池心近島傍松栢鏤窻楠木板暖風吹過四圍香其八十二西球場裏打球回禦宴先從苑內開宣索教坊諸伎樂傍池催喚入船來其八十三年初十五最風流新賜雲鬟使上頭按罷霓裳歸院裏畫樓云閣總重修其八十四春來睡起曉妝成隨侍君王觸處行畫得自家梳洗樣相憑女伴把來呈其八十五寢殿門前曉色開紅梔藥樹間花栽君王未起珠簾捲宮女更畨上直來其八十六海棠花發盛春天遊賞無時列禦筵遶岸結成紅錦帳暖枝低拂畫樓船其八十七日晚宮人外按回自牽驄馬出城隈禦前接得髙義手射得山雞喜進來其八十八朱雀門髙苑外開球場空闊淨塵埃預排白兔兼蒼狗等候君王按鶻來其八十九會仙觀裏玉淸壇新點宮人作女冠每度駕來羞不出羽衣初著怕人看其九十老大初教作道人鹿皮冠子淡黃裙後宮歌舞全拋擲每日焚香事老君其九十一法云寺裏中元節又是官家降誕辰滿殿香花爭供養內園先占得鋪陳其九十二酒庫新修近水傍潑醅初熟五云漿殿前供禦頻宣索進入花間一陣香其九十三白藤籠搯白銀花閣子門前寢殿斜近被宮中知了事每來隨駕使煎茶其九十四金章紫綬選髙班每每東頭近聖顏材藝足當恩寵別只堪供奉一場間其九十五安排竹柵與笆籬養得新生鵓鴿兒宣受內家教餵飼花毛間著總皆知其九十六內人深夜學迷藏徧遶花叢水岸傍乘興忽來山洞裏大家尋覓一時忙其九十七小院珠簾著地垂院中排比不能知羨他鸚鵡能言語窻裏偸教鸜鵒兒其九十八島樹花低約浪痕苑中斜日已黃昏樹頭未刻雙飛鶴揚起晴空映水門其九十九小雨霏微潤緑苔石楠紅杏傍池開一枝挿向金缾裏捧進君王玉殿來其一百錦鱗躍水出浮萍荇艸牽風翠帶橫恰似金梭攛碧沼好題幽恨寫閨情劉希夷蜀城懷古詩云蜀土饒水竹吳天積風霜窮覽通表裏气色何蒼蒼舊國有年代靑樓思艷妝古人無歲月白骨宜丘荒寂歷彈琴地幽流讀書堂玄龜埋卜室采鳳滅詞場陣圖一一在栢樹雙雙行鬼神淸漢廟鳥雀參秦倉嘆世已多感懷心益自傷賴蒙靈邱境時當明月光宋祁覽蜀宮故城有作云國破江山老人亡岸谷摧鴛飛今日瓦鹿聚向時臺故苑猶霏雪荒池但刼灰赬遺糊處壤鬮記數殘枚恨月窺林下悲風覓隴來依城狐獨速失廈燕徘徊廢社才存樹陰垣自上苔有情惟杜宇長爲故王哀

唐盧求成都記序略云蜀郡太守自秦惠王滅蜀始而李冰文翁其最著者益州刺史自漢武帝開疆始而王遵王襄其最著者始時寔一官也而興廢異焉劉先主於益州置牧蜀郡置守而官始分矣晉太康以刺史治太城郡守治少城而地亦分矣攺益州爲劍南節度使自唐天后始攺蜀郡爲成都尹自明皇西巡始其後州郡亦得相兼焉宋知成都府事者往往以宻直使相稱簡貴尊重淳化初𨿽降爲州而體自若乃中興小歷所載則以蜀有都轉運使遂罷制置之設而張燾且得以成都行四川民事矣其公署邸閣畱題碑記間者班班可考焉

轉運署舊有燕思堂堂上爽西樓趙淸獻再入蜀所建文同與可記之於前李石知幾記之於後矣

轉運司園亦稱西園園中有西樓有錦亭一名翠錦亭章楶詩序云轉運西園是僞蜀權臣故宅爽塏淸曠隨處足樂於是作爲十詠羣公咸和之備錄以志其盛云爾西園詩云古木郁參天蒼苔下封路幽花無時歇丑石終朝踞水竹散淸潤煙雲變晨暮何必憶山林直有山林趣玉溪堂詩云堂因水得名方沼當其後漪瀾蕩榱桷囪戶挹花柳虫魚不避人鷗鷺若相友午枕夏簟涼此樂亦奚有雪峯樓詩雲層構壓池塘不僭亦不偪影浮江水靜寒逗雪山色撫檻接修竹連檐引蒼栢注目望長安無那濃云隔海棠軒詩云珍葩寄幽島正對孤山植優遊自俯仰紅緑若組織春酣晴日燻坐久濃香逼池面淨可鑑朝霞罩澄碧站臺詩云蜀地饒夜雨輕陰多蔽天見月月無幾築臺待嬋娟髙凝桂影近俯視云屋連顧盻已塵外欲挹瑤宮仙翠錦亭詩云楩楠百尺餘排列栱檐際畏日自成陰隆冬寜滅翠虛曠得寂理懶癖資濃睡誰知官府中獲此沖漠味潺玉亭詩云傍砌釃小渠回環是流水石蜃吐珠涎淸響醒人耳風微竹影碎月皎波光起颯爽無塵囂靜適心所喜茅庵詩云竹間構圓庵所向自蕭灑珍禽弄巧舌宛是居山野嘿坐見眞心萬緣盡虛假叨陋尋尺地玆焉息意馬水閣詩云架木浮水中略彴通孤島扶疎花影斜撥剌跳魚小風月所得多經營信云巧隠幾寂無人朱欄萃幽鳥小亭詩云花邊二小亭雙跨淸渠上規摹𨿽甚隘幽僻良可賞幸依嘉木陰未羨大廈廣不足延賞朋攜笻常獨往吳師孟和云十紀權臣第修城外臺宅喬木不知秋名花數逾百逺如山林幽近與塵埃隔惠政裕一方民猶以爲窄又華構枕方塘使臺寂佳致二色眞楠材輪奐極精致花木四面圍如立復如侍一道仰澄淸此是澄淸地又西北有髙樓梁棟云常起檐牙掛連蜷欄影揺淸泚爽气雪山來一瞬極千里但欲攄逺懷無憂可銷弭又花漵對髙軒如用丹靑彯錦水一奩紅玉臺千面笑松篁兩翠幄常護東西照子細看韶妍方知化工妙又雅意待蟾光煩襟期爽快無雲點太淸逺覽周色界天宇淨琉璃露下眞沆瀣勤渠諗後人宜葺不宜壞又東閣治臺政西堂備燕飲介於二堂間華構饒花品紅紫鎭長春四時如活錦公暇一繩牀上有通中枕又至人泉石心俚耳便絲竹釃渠逗淸泠朝夕淙寒玉試聽自然聲不減云璈曲卻返倒聞機五音常自足又結茅爲圓屋環堵不開牖齋居如雁堂廣長才六肘深藏子猷竹不植陶濳柳勿起滅定心宴坐空諸有又形制似方橋島岸相連屬春和逗涼颸晝影浮淨緑佳人羅韈輕花時相步續澄瀾忽生暈下有雙鳬浴又尺水走庭除花木皆周匝雙亭正相值僅能容一榻公餘時獨來隠幾聊噓匼典謁或通名東榮有賓閣許將和云髙牙負北郭芳園路西轉鳥鳴戀故木蘭茁歸新畹坐延花景深行倚笻杖穏翳然想林水會心不在逺又朱堂俯玉溪玉溪淸且幽從公蹔息偃撫景空夷猶浮雲冠圓島白日回方流秪此有光碧何必昆侖洲又重樓起城陰乘髙望西極列峯橫靑天飛雪千里積疑是空素山冬夏海中白莫怪頻東向上有思歸客又海棠冠蜀花此軒花尢冠紅雲簇蘂細緑水照葉嫩倚妝宮粉聚疊綺霞光散雨淚點春風應懷上林怨又蜀地山四維益州平如掌累臺郁臨風坐看月宵上稍出叢木末始發眾籟爽玆焉蹔遊目一攬天地廣又闌干竇澑長■﹝穴上叫下﹞窱空埃靜修林宻蔥翠盡得錦城錦云舒靑靑色風散搔搔影未爲夜行人共此晝遊永又引泉注淸渠潺潺漱寒玉側出閬風遲驟驚江雨速飛瀬乍揚白樛木細涵緑晝夜流不止肯效楚人哭又茨茆以爲庵環堵蕭然虛內樂茍自足容膝亦有餘旁依修竹宻上翳靑松疎勿言此中陋中有君子居又飛閣出方池修曲見空莽旁臨花塢近平覺春波長反景澄餘暉夕陰帶浮爽從容觀魚樂不減遊濠上又翩然溝上亭左右相映帶修柟列翠幄長松偃髙蓋地褊景逾寛處約志彌泰誰知坐嘯間心遊萬物外丰稷和云仙化二十四境逺難徧探錦城使君園雅與云洞參回光試一覽紫翠絕西南池映金波淨花沾玉露甘又一水從何來應是昆山頂釃成緑玉池虛堂逗淸影公退泠然賞了非心外境魚泳陽光動鳥啼春晝永又雪峯在何許樓倚靑霄端每來注心目不覺生羽翰終藉好風力雲散銀闕攢隻履西歸客應笑空倚欄又文錦初動機晨霞欲敷照香傳雪樓濃影落玉溪倒子美不能賦春工一何妙惟有賞心人相逢秪微笑又石印魚在屏犀透星入角乃知明月光日用人不覺陟此百尺臺余念坐消剝洞曉弦望機仙丹玆可學又檐外列修木凜凜正人气有徳必有文爛兮五色備豈同夭韶花弄春張繡被須信輪囷材堪爲萬乘器又養源在西山如玉抱精白引之落錦渠歷耳不可擇風雨雜鳴球珠璣瀉雲液恰似偃溪聲醒悟迷途客又覆以潔白茅環以瑯玕竹天籟傍鼓笙月沼對鋪玉借問淸坐翁此外更何欲笑指博山鑪香飛栢子緑又長虹臥松江一葦航大河豈如此安穏無復畏風波幽香翠花島魚藻旨且多徙倚小欄曲月色透薜蘿又東西對孤騫杖屨可休歇容光日月來矧此明四徹鱗木張幄翠蜃樓飛玉潔往往得意時宛在廣寒闕楊怡和云池臺宻相望曽是故侯宅賞心知幾人喬木已百尺低花拂烏帽古蘚駁蒼石欲問昔豪華秋風掃無迹又虛堂已深窈那復要營室使君寂無事閉閣臥終日臨池狎淸泚養竹聽蕭瑟不爲省春耕軺車肯輕出又翛翛樓下竹■﹝氵虢﹞■﹝氵虢﹞竹間水樓髙𨿽不見淸響長在耳晨光露星崦積玉照窗紙昆閬亦何人當從跨金鯉又花如窈窕人宛在水中沚當軒有餘好終日玩芳蘤池淸藻壓枝波動魚爭蘂錦帳想含春歸心浩然起又嘉木宻交陰月夕苦薈翳髙臺出林杪逺目望天際不厭淸露寒秪恐輕雲蔽可但少陵翁能思斫仙桂又峩峩碧油幢矗矗羽葆蓋燕居不廢嚴環竦布亭外濃陰生晝寒微吹髮天籟隠幾對凝香衣冠嗒如蛻又使君漱流心官府未始忘亭下玉溪水撲碎白玉璫淸耳不待洗髙懷自滄浪安得援瑤琴寫此聲瑯瑯又緝茅如蝸廬容膝才一丈規圓無四隅空廓含萬象繩牀每宴坐不與物俯仰惟許歲寒君虛心環幾杖又小閣平池陽危橋屬花嶼杖屨樂幽閒龜魚蔭深阻刻柱記新漲弄水滌煩暑物我久相忘珍禽近人語又方亭惟四柱對峙花竹間下有雪嶺水淙流日潺潺宛如雙彩舸纜向春波灣欲起江湖心而柰風濤艱杜敏求和云潭潭刺史府宛在城市中誰知園亭勝似與山林同幽鳥語晴晝好花嬌春風物情如有待賦詠屬詩翁又堂前對花柳堂後瞰沼沚剩有堂中人虛心湛如水煩暑當風囪中宵隠月幾作詩紀勝槪詩與水淸泚又西山最髙峯積雪連四季登樓試寓目八國有故地烽堠𨿽久息武經思豫備丈饒昔籌邊公意今無媿又東風開百花獨有海棠勝猩血染珠璣點綴枝頭剩日暖錦段新雨餘燕脂凝何時東閣梅方能動詩興又月從海上來皎皎入我牖何如登髙臺對月把尊酒問月月無言浩歌詩千首幾人知此樂此樂公所有又材大難爲用嘗誇古栢篇亭前老楩楠黛色亦參天夏暑借淸陰秋籟得自然有如愛庭楸朝暮東西偏又林亭幽且深砌下玉溪水淙琤環佩聲曉夕淸心耳使君性所樂愛玩不少已方持利物心黙坐窮至理又深深竹林下圓庵最幽僻髙懷本恬曠野趣助閒適眾人奔名徒浮世榮物役豈知庵中樂道勝心自逸又方池導流水橫閣上尋丈晨犧夜月光罩影相滉漾遊魚時出沒飛鷗亦下上終朝倚欄幹不見有風浪又二亭𨿽云小好在泉石間白石自齒齒淸泉亦潺潺公府無畱事暫來寄餘閒笻杖烏角巾一日幾往還

宋李良臣東園記云益州路兵馬鈐轄種湘治其後圃爲池亭臺榭植佳華蓻美木館宇星陳欄檻翼翼舊有池焉泉竇湮塞涸爲枯泥偶新泉破地而出從而導之則故泉繼發觱沸衍溢種公築堂其北命之曰雙泉挾以二軒一曰錦屏以海棠名一曰武陵以桃溪名梁池而南爲亭曰寒香以梅名後爲茅亭曰幽芳以蘭蕙名池東爲大亭曰三雨以桃杏棃名池南兩亭東西對峙曰緑淨曰連碧雙亭之北有老栢數十株巨幹屹立爲亭其中曰翠陰復樓其東曰朝爽西因垣而山曰五峯下曰五峯洞前爲山館水繞環之宛如山間文同丹淵集云成都鈐轄東園有梅樹樹下有素芳亭慶曆中四方館使太原王公府尹程公賦詩刻石存焉後二十年太原之子道恭及趙閱道又飲於亭上賞梅賦詩俾與可序之詩詳見方物記中

張詠剏設記曰王建孟知祥疊稱僞號幹徳初王師弔伐申命參知政事呂餘慶知軍府事取僞冊勲府爲治所淳化甲午降府爲州至道丁酉歲詠始議攺作東因孟氏文明廳爲設廳廊有兩樓中門立戟因王氏西樓爲後樓樓前有堂堂有掖室室前回廊南爲暖廳廳屏有黃筌畫雙鶴花竹怪石在焉名曰雙鶴廳次南爲涼廳廳壁有黃氏畫湖灘山水雙鷺在焉名曰畫廳涼暖二廳便寒暑也涼廳西有都廳廳在使院六十間之中所以便議公也院北有節堂堂北有正堂與後樓前爲次西位也節堂西通兵甲庫所以示積藏也涼都二廳南列四署同寮以居前門通衢後門通廳所以便行事也公庫直室客位食廳之列馬廐酒庫園菓疏流之次四面稱宜無不周盡疎篁奇樹香艸名花所在有之不可殫記東挾戍兵一營南有軍資大庫攺朝西門爲衙西門去三門爲一門凡得僭僞之迹屋大小七百四十間二營不在數

張兪府衙新書堂詩引云虢略楊保臣由將作屬官隨侍於益府新辟書堂延儒者講文藝兪作新書堂詩以贈之云志士營道日築室養賢名鋤荒出幽邃掃室回虛明山嶽淩墻壁溪塘瀉窗楹蘭蘅露景晚松桂秋風生琴瑟閒古奏樽罍湛寒淸黙意馳萬象遊心覽八紘羣經互粲粲百氏紛營營禮樂立制作文章懸凖程唐虞化已逺周禮道尙行師友得正士講論無俗聲邪哆不可入紛華固難傾修辭力工巧厲學逾農耕天爵旣自後人文取其榮元侯方作鎭列士爭獻成學校溢都市謳吟洽黎氓寧同稷下議飽食談縱橫

銅壺閣亦稱郡樓乖崖公鎭蜀時通夕宴坐郡樓上鼓畨漏水歷歷分明一刻差誤必詰之守簽者服爲神明公謂鼓角爲中軍號令不可不謹爾京鏜帥成都首訪玆閣屹然自若銅壺漸失實矣因詢其漏法則寅申己亥陟降其水者凡四旣無所依據且其箭以七日半爲等日升一刻必驟進之前郤頻數不無差忒知成都縣事臨卭宋朝英於是始更其法測午中之晷爲升箭之初畢百刻而後易仍以歷象考七十二候初末昏明晝夜長短之數日異旬殊差布於箭乃爲亭其下圖刻漏制鑱諸石且名以惜陰建安吳栻記雲府門稍東垂五十步慶曆四年知府事蔣公堂作漏閣以直午門以八分大字題額曰銅壺巋然南向一府之冠也崇寧初閣災政和元年栻承乏尹事始至府視閣故處累土如臺然問吏吏曰前尹蔣卽臺爲門治材略具朝廷亦嘗賜度牒售錢六百萬有奇尹去弗克成問錢與材今安在曰材爲他所繕修輟用之錢則帑官専輙兌費矣栻曰午門者臺門也玆惟閣之宜奚臺之有卽日便撤累土圖閣如慶曆時通閣上下一十有四間其髙一丈六尺有五寸廣十丈深五丈有六尺審曲面勢丹堊是飾瓴覆甓甃厥有彛度中設關鍵辟闔惟謹閣成初置天聖中燕梓州肅所制蓮花漏於其下閣災漏毀閱十載更六尹於玆而閣成漏悉如燕制匱一壺一泉一箭四十有八銅烏逼水而下金蓮浮箭而上气二十四候七十二百刻十二辰率是箭而定云

歲華紀麗天禧初趙稹爲守三月三日開西樓亭榭俾士庶遊觀自是每歲寒食辟園張樂酒鑪花市茶房食肆過於蠶市士女縱觀宋田況寒食開西園詩云春風寒食節夜雨晝晴天日气薫花色韶光徧錦川臨流飛鑿落倚榭立秋千檻外遊人滿林間飲帳鮮眾音方雜沓余景更畱連座客無辭醉芳菲又一年宋祁眾熙亭曉矚詩雲長夏宜髙明緩帶散煩窘憑軒一超然目與天俱盡山從云端現日就林外隠風來艸樹披煙生井閭近自公況多暇衝臆無畱蘊卽此可宴居何須事遊軫西樓詩云炎氛隨日入岑寂坐遙帷倦鶩昏投浦驚蟬夜去枝桂華兼月破槎影帶星移珍重窻風好羲人卽此時吳中復西園十詠詩序云成都西園樓榭亭池庵洞最勝者凡十所又於其間勝絕者西樓賞皓月眺岷山眾熙臨淸池濯錦水志殊土之產有方物快蔭樾之風有竹洞雜花異卉四時遞開翠幹茂林蔽映軒戶足以會賓僚資燕息因題十詠以見登覽之盛也西樓詩云信美他鄕地登臨有故樓淸風破大暑明月轉髙秋朝暮岷山秀東西錦水流賓朋逢好景把酒爲遲畱眾熙堂詩云亭枕方塘上軒開四照新花涵淸露曉風捲緑波春日暖眠汀鷺荷翻躍錦鱗熙熙遊宴地行樂慰西人竹洞詩云陰森過百步屈曲鎖莓苔翠色寒無攺淸風時自來葉籠蒼玉幹路入碧雲堆吏散無公事支笻到幾回方物亭詩云艸木虫魚部披尋自古無飛沈天產異生植土風殊物色隨心匠形容記繢圖虛亭玩眞意浩思滿江湖翠栢亭詩云眾木墜黃葉皴皮抱翠枝自然根性在不爲雪霜移靈潤承多露淸陰貫四時婆娑歲寒意每到坐遲遲圓通庵詩云對此圓通境陶然勝靜齋觀空無物我扣寂外形骸燕坐埋遺照虛名莫疚懷人間憂樂地所喪甚山崖琴壇詩云瀟灑琴壇上賢侯養道情無今亦無古求意不求聲林邃風初靜云収月乍明拂弦成一弄塵思浩然淸流杯亭詩云結客乘公暇流觴逐浩歌亂峯晴倒影曲水宛回波小海逢元已蘭亭記永和西州行樂事應比晉賢多喬柟亭詩云木占西園勝亭延上客過色無花卉妬堅爲雪霜多幹有千年秀根含一气和明堂求厚棟可得老巖阿錦亭詩云簾幕臨雕檻窗疎照爛霞園林初過雨風日猛催花香入遊人袖紅堆刺史家四時俱好景終不似春華

唐書李徳裕建籌邊樓於成都府治之西四壁圖蠻夷險要日與習邊事者籌劃其上女校書薛濤上籌邊樓詩云平臨云鳥入窗秋壯壓西川四十州諸將莫貪羌族馬最髙層處見邊頭宋陸遊曰籌邊樓故基莫考淳熙三年制置使知府範公成大重建卜地在子城西南隅樓旣成公自作水調歌頭云萬里籌邊處形勝壓坤維恍然舊觀重見鴛瓦拂參旗夜夜東山銜月日日西山橫雪白羽弄空暉人語半霄碧驚倒路傍兒分弓了看劍罷倚欄時蒼茫平楚無際千古鏁煙霏野曠岷嶓江動天闊崤函云擁太白暝中低老矣漢都護卻望玉闗歸按今籌邊樓在都院之東掖隨使節而遷者

李燾雲華陽縣主簿廳有會昌中壁記乾符中柱刻會昌迄今三百年成都千門萬戶時遭焚裂求往日之破甓斷檻殆尺寸莫獲而此廳事獨存圬墁朱墨不攺其舊是豈偶然耶爲之記而刻諸梁上

蜀中廣記卷四

●欽定四庫全書

蜀中廣記卷五

﹝明﹞曹學佺撰

○名勝記第五

川西道

成都府五

新都縣

華陽國誌蜀以成都廣都新都爲三都號名城古語云廣漢有二雒新都爲上雒建寧中江爲下雒也

寰宇記云新都縣本漢舊縣屬廣漢郡後置新都郡故城在今縣東太康中又爲縣隋移理於此按晉史武帝咸寧二年封子該爲新都王以新都郡爲新都國矣

唐張說新都南亭送郭元振盧崇道詩竹徑女蘿蹊蓮洲文石堤靜深人俗斷尋玩往還迷碧潭秀初月素林驚夕棲褰幌納蟾影理琴聽猿啼佳辰攺宿昔勝寄坐暌攜長懷賞心愛如玉復如珪歐陽詹新都行雲縹緲空中絲蒙籠道傍樹翻玆葉間吹惹彼花上露悠揚絲意去苒弱花枝住何計脫纒綿天長春日暮宋陸遊早發新都驛詩喔喔江村雞迢迢縣門漏河漢縱復橫繁星明如晝愛涼趣上馬未曉閱兩堠髙林起宿鳥絕澗落驚狖寺樓挿蒼煙沙泉瀉幽竇我行忽萬里坐嘆闗河富官如廣文冷面作拾遺瘦今年盍歸哉勿落春雁後新都驛有逺平軒劉望之題云霜晴木落送歸鞍袖手微吟此慰顏剩欲憑欄招白鳥更煩剪樹出靑山晚悲薄祿非三釡賴許淸時見一斑看到逺平才得恨我寧歸臥尺椽間自注云軒有外氏周次元帥蜀詩也

本志云治北半里寶光寺後有柱礎圍丈二尺圓徑二尺髙尺八寸唐僖宗避黃巢至蜀遣禦史賫璽書召知元國師憇息其處掘地得石函中有如來舍利尋建浮圖以瘞之仍剏精藍曰寶光

寰宇記云麗元山在縣北八里平地特起四絕髙三丈有雙石鏡廣五尺嘗掘其下至水而未臻其極

本志云縣北十五里二石闕各髙丈三尺一題云漢故兗州刺史雒陽令王君稚子之闕一云漢故先靈侍禦史河內縣令王君稚子之闕闕兩角有斗又作重屋四壁刻神像人物牛馬之類今已漫滅詳畫苑中

寰宇記云八陣圖在縣北三十里彌牟鎭蜀志亮推演兵法作八陣圖咸得其要李膺益州記云稚子闕北五里有武侯八陣圖土城四門中起六十四魁八八爲行魁方一丈髙三尺緯略曰八陣圖在新都者峙土爲魁植以江石四門二首六十四魁八八成行兩陣並峙周凡四百七十二步魁百有三十也

陸遊九月十日如漢州小獵於新都彌牟之間投宿民家詩云適從卭州歸又作漢州去天底慘欲雪遊子悲歲暮十年辭京國疋馬厭道路野火炎髙岡江云暗空戌角弓寒始勁霜鶻饑更怒邂逅成小獵尺箠聊指呼北連武侯祠南並稚子墓合圍蹙窮鹿設伏截狡兔壯哉帶箭雉耿介死不顧吾寧暴天物戰法因得寓黃昏過民家休馬燎裘袴割鮮盛燔炙毛血灑庭戶老姥亦復奇汛掃邀我駐丈夫倘未死千金酬此遇

古今集記云新都南十七里有宋興戍山髙百四十丈周三十餘里山色赤岸邊若有火光又名赤岸益州記云赤岸山頂有湧泉周回數丈深八九尺澄澈不竭

龍門山在縣南二十里趙抃次孫直言九日登龍門山詩皇佑二年秋九月九日龍門遇佳節新都大夫孫隠之報政優遊共民悅升山髙會賓主俱滿頭黃菊泛茱茰遙開醉眼極千里身髙气爽胸懷舒遲時感物以次發詩成落落傾璣珠初言府政好太守化行歲稔民力蘇喜聲協气遨以狂稚子負老老者扶又言登臨風景異澄川秀野如披圖殊方眞賞到奇處未來空只誇江湖得之獨善不在已逺遣遺我開煩紆嗟我江原亦民長周遭百里平如掌簿書役役甚囚拘聞有岷峨無計上及聞治邑玆山奇腳力不到神魂馳誰知我亦好山者篋中時復觀君詩

西南十五里有繁陽山與新繁接錄異記云繁陽山麻姑洞卽二十四化之第一陽平之別名也在繁水之陽因以爲名本際經雲天師張道陵所遊太上說經之處在成都府新都縣南渡江十五里眾山連接孤峯特起是也神武皇帝潛龍之時光化二年已未五月四日丙申山土摧落洞門自開縣吏時康道士張守眞等以事申府云自洞門開後每日有百姓往來者府差縣典楊澤畫工任從與守眞同往檢覆畫圖申上稱把燈燭入洞看檢其第一門對北髙二尺闊三尺五寸入至第二門約五尺已來第二洞門方一尺六寸入內並是黒處長一丈二尺闊六尺有石窟兩處在東畔並西南有洞門兩路南畔一路圓闊一尺六寸入內長一丈二尺闊一丈髙四尺南畔有石窟三處西畔兩路入內通遶門圓闊一丈七尺內各闊五尺髙六尺已來門相去一丈門屋一所髙五尺闊四尺從內往來有刻枓栱■﹝同瓦﹞瓦約山作石日月兼作日字月字隔子房一所闊二尺五寸髙一尺五寸刻枓栱■﹝同瓦﹞瓦石竈一所髙一尺闊一尺五寸門闊五寸石窟三處各闊七尺又西入洞門圓闊一尺七寸灣曲入向南門屋一所髙六尺闊四尺從內來往有石枓栱■﹝同瓦﹞瓦又有竈模兩所共一牀髙一尺闊二尺三寸門闊八寸有石枓栱西北角又有一門方一尺六寸內方二丈已來南畔西畔北畔各窟一所南角又有一洞圓闊一尺六寸已來將燈燭近前有黒气出燈火卽滅更入不得其洞連接繁陽本山相去三里已來據諸生張贇等狀稱繁陽是古迹山每準勑祭祀其洞亦是元有往往閉塞元和中南康王韋臯蒞蜀洞忽開時人咸云洞開卽年丰物賤尋又閉塞至是復開其後果逺近丰稔洞本名麻姑山側有麻姑宅墓蓋修道之所也

雙流縣

華陽國誌云廣都縣在蜀郡西三十里漢元朔二年置有漁田鹽井之饒江有魚漕梁山有鐵礦江西有安稻田穿山崖過水二十里

唐司空曙送柳震還蜀詩白日雙流靜西看蜀國春桐花能乳鳥竹節競祠神蹇步徒相望先鞭不可親知從江僕射登榻更何人宋李新廣都道中詩萬花織籬凡幾曲繡屏處處圍茆屋家貧張日無羅幕東風吹開莫吹落居人應笑行客癡春去春歸殊不知予以庚戌暮冬過此作詩云萬里橋方度雙流徑卽存薄寒成翠色疎雨點黃昏竹栢密他樹水雲平過村林烏棲欲盡才到縣西門

古迹有盤古祠徐整三五歷記雲天地渾沌如雞子盤古生其中八萬四千歲天地開辟淸陽爲天濁陰爲地盤古在其中一日九變神於天聖於地天日髙一丈地日厚一丈盤古日長一丈如此滿八萬四千歲天極髙地極深盤古極長後乃有三皇數起於一立於三成於五盛於七處於九故天去地九萬里也此寰宇記所引羅泌路史亦云於廣都得盤古之祀矣

有大塔山陰宏道益州山川圖云阿育王使鬼兵造八萬四千塔廣都有其一

有商瞿裏本志云治東十里瞿上鄕有孔子弟子商瞿上墓時有錦雞白鷴見焉丈明之徳未艾也

有宜城山寰宇記云宜城山在縣東南十里李膺益州記云宜城在牛飲水南今按紫艸山岡阜相屬髙百餘步連入陵州貴平縣界是矣周地圖雲淸水在縣北十里攺名牛飲水李膺記雲水名客捨昔程鄭家於此每羣牛飲江爲之竭故名按蜀漢尙書蔣琬宋布衣李甲宅俱在宜城山下茂林淸泉致可喜也

有公孫述墓寰宇記云在西四十里髙三丈墓內銅作网結𨿽遭亂世莫能侵毀有葛陂本志云治北十里龍池舊名葛陂道漢費長房至此以杖擲陂中化龍去

天師觀紀勝云在廣都縣北張道陵祠也壇下有井名伏鬼井趙閱道記華陽縣衡山有井妖怪藏其中道陵運石以鎭之鬼妖乃絕邑人爲立祠植杖井旁今爲喬木曰戒鬼木矣

有朱辰墓華陽國誌云漢時縣民朱辰字符燕爲巴郡太守甚著徳惠辰卒官郡獽民北送及墓獽蜑鼓刀擗踴感動路人於是葬所艸木頃許皆仿其曲折迄今蜀人莫不嘆辰之徳靈爲之感應今朱氏爲首族也

有牧馬川寰宇記云在陵州北一百二十五里蜀先主於此置籍田牧馬在江中俗因名牧馬川今割屬廣都縣本志云在縣東南八里

有龍華山唐詩紀事段文昌字墨卿別業在廣都縣之南龍華山嘗杜門力學於此俗謂之段公讀書堂長慶初朝議文昌少在西蜀諳詳利病詔授劍南節度使有邑人贈詩曰昔日騎驢學忍饑今朝忽著錦衣歸等閒畫虎驅紅斾可畏登龍入紫微富貴不由翁祖致文章生得羽毛飛廣都再去應惆悵猶有江邊舊釣磯

文昌還別業有尋龍華山寺廣宣上人詩云十里惟聞松桂風江山忽轉見龍宮正與休師方話舊風煙幾度入樓中郭震題龍華山詩云昔年曽到此山回百鳥聲中酒一杯最好寺邊開眼處段文昌有讀書臺何耕題文昌讀書臺詩云段公曾此讀羣書讀破應須萬卷余家禮一傳爲雜爼稗官収采附虞初按方輿勝覽文昌讀書堂在廣都縣順聖寺南碑目雲龍華院山門路記後唐天復七年立今爲觀音院矣

何耕題龍華佛閣詩云西川鑿山三大像突兀皆在江之湄修覺九頂見略盡獨此恨未瞻容儀朅來勝地了疇昔輕軒瘦馬相追隨百尺金軀信雄傑三乘寶閣何瑰奇然犀不用照幽鬼擊鼓自合趨馮夷前人開創願力廣下與舟楫扶傾危六月灘濤劇奔吼一分性命爭毫釐篙工落膽行者泣彈指乞活天人師人心狎水水多禍佛力在人人不知年來蜀產坐朘削夜半有力眞能移峩舸大艑去不絕彩鷁破浪風揚旗佛慈只作布施想江神𨿽怒將何爲又題龍華山寺云傑閣山爲佛精廬地布金水涵空闊淨路繞翠微深鳥下窺齋缽龍歸識梵音城中塵瞇目那得此幽尋又龍華大像蓋冀國夫人所作因成絕句云慧性元從戒定薫百花潭水浣僧裙个中力量眞超絕故老尙傳娘子軍

有郭信可隠居卽郭印也何耕題其雲溪詩云幽居定何如頗恨未見之主人向我言喜色融雙眉修篁流翠陰寒溪漾淸漪領略非一狀幽妍發餘姿主人信妙士得此固所宜又題浮翠橋詩云隔溪蒼翠各西東架竹爲梁路始通缺月罅林凝淨緑斷霞明水抹殘紅芒鞋步步幽深處藜杖聲聲屈曲中回首忽驚橋已逺冷然身禦圃田風寒碧亭詩云憑欄日日俯淸湍洗竹年年斬惡竿十頃琉璃秋色淨一林竽籟曉聲寒涼風有意生天末明月無邊照水端誰謂過淸難久處愚溪元自不相安逺色閣詩云小小樓居著散仙淵明眞趣本悠然招呼雲月闌干曲顧揖江山拄杖前獨鳥倦歸翻落日誰家晨爨起疎煙根塵應接無畱礙笑殺胡僧面壁禪假山詩云空庭幻出小嶙峋假外應須別有眞只恐話頭成兩橛若爲融攝主和賓蓮塘詩云色香無比出西方何物妖狐號六郎手折一枝聊供佛前身定是老柴桑蘭坡詩云蘭與髙人臭味同含薫聊復待淸風紛紛蕭艾毋相笑爾輩敷榮轉眼空龍淵詩雲門前大江何渺漫昔人飲牛水爲幹水漧龍逝亦其理近在咫尺聊泥蟠魚蝦玩侮獱獺笑縱有靈怪誰當看徳人問捨壓吾境便爾築室相遮欄坐令異類皆屏伏恃有此耳差少安卻紆朱紱去監郡遣我守舍良獨難昨來過門恍如夢龍致此語催歸鞍先生不信反大笑謂我饒舌狂丰幹虛舟詩云君不見江臯車馬紛相送巨艑峩峩船載重西南使者解官歸水淺著沙牽不動如君材具豈多得合侍明光參法從胡爲淺瀬著虛舟頗肖胸中太虛洞問君此意竟安在欲說向人誰與共山林鐘鼎本同轍系岸截江隨所用八窓窅窅淨無塵一水泠泠淸可弄何當抱被過君眠分破江天幽夜夢忘機臺詩云太虛生微云機事日夕繁兼忘豈不佳尙有忘者存稽首老龎翁妙處希一言請觀堂上月萬古無昭昏和光亭詩云枯木倚寒巖三冬無暖气達人定汝笑胸中太涇渭不妨聲色海徑造佛祖地所以亦樂翁花前時一醉

郫縣

華陽國誌張儀城郫周回七里髙六丈上置樓觀射圃與成都同制晉元康三年民謡曰郫城堅盎底穿郫中細子李特細蓋李特自稱益州牧治此城也

寰宇記云犀浦縣周垂拱二年割成都之西鄙置蓋因李冰所造石犀以名杜甫詩南京犀浦道指此在縣東二十里本志云縣治儀門下穿洞直通犀浦極深敞髙可十尺許每夜月中天洞中曙光如晝古謂之明月洞又云治內東土臺墳起下有池其底有井謂之郫筒井井畔產巨竹刳爲筒汲水而釀包以蕉葉纒以藕絲信宿香達於外或雲山濤治郫以筠釀酴醿酒旬日香聞百步今池井俱存竹則不產一云池中土臺突起列方圓二井名鴛鴦井也

成都文類諫議司馬池尉郫之明年生子光於官廨字之曰岷以山稱也於是諌議公手植柟樹一本於庭及溫公歿後若干年郫邑李丞作堂祀公且以護樹張行成記之

揚雄蜀紀雲杜宇一名杜主代魚鳬王蜀徙都於郫卽杜鵑城也後傳其位於鱉靈宋陳臯記雲杜宇鱉靈墓在郫縣南一里二塜對峙若邱山俱隸淨林寺二里

勝覽云郫縣有子云讀書堂本志云縣南二十里外子云亭卽葬所也亭北半里有拜臺相傳爲拜子云墓而築

寰宇記云郫縣有漢司空何武宅武之弟攀從刺史王浚伐吳有功歸家闔門治疾不預世事武之後隨有養竹園人盜其筍隨遇見之恐盜者怖走或傷其手足因挈履徐步而歸矣

紀勝云郫縣有張白雲先生故居範鎭畱題張少愚屋壁詩云髙隠郫城下平時仍往還門開值冠蓋簾捲爲江山沛雨人間待片雲天外閒泥封詔不起朝夕奉慈顏文同題張少愚書院詩雲澗水浸斷橋車馬不得通飛嵐積庭礎秋蘇垂紫茸窓紙爛溪雨簾衣折林風主人殊未歸使我煙景空

水經注雲江水又東北徑郫縣下縣民有姚精者爲叛夷所殺掠其二女二女見夢於兄曰當以明日自沈江中喪後日當至可伺候之果如所夢得二屍於水郡縣表異焉

古語云郫縣七十寺分布四郊內其最著者法定寺髙僧傳云法定寺是漢永平年佛法初入中國時建後晉惠逺寓居著神異至隋始攺爲法定焉寺有彌勒聖像乃江流枯查所制唐貞觀長史髙士廉蓋殿以安之有僧泛愛者樹其浮圖獲巨蟹身長二尺餘此塔嘗被霆擊而復合爲釋惟忠所禱云

新繁縣

水經注云成都江北則左對繁田文翁又穿湔■﹝氵臾﹞以漑灌之凡一千七百頃蜀漢延熙十年涼州胡率眾降增戶於此俗間謂之新繁也

禹貢曰岷山導江東別爲沱孔安國注云江東南流沱東行鄭注云此沱尾入江不於江出晉太康地記云江沱在繁縣蕭廣濟注江賦云觸玉壘山東回爲沱據漢書溝洫志此江卽秦守李冰所鑿非禹貢之江沱明矣本志云李冰導水見水勢橫突乃鑿九井象九宮以厭之元末井堙塞新建石橋存

志云衛湖蜀漢縣令衛常所開在學宮後又有東湖李徳裕爲宰日將開此湖夜夢一老父曰某濳形其下幸庇之明府富貴今鼎來七九之年當相見於萬里外也明日於土中得一蟇徑尺餘乃投之水後徳裕果至宰相六十有三卒於朱崖應其夢焉按宋佾衛公堂記略繁江令捨之西有文饒堂者舊矣前植巨楠枝榦奇怪父老言唐李衛公爲令時鑿湖於東植楠於西堂之所爲得名也

志又曰宋蘇實治平間爲繁令有異政嘗厭衛湖蛙鳴令人取一大者以朱點之戒曰毋再喧囂已果不鳴及湖中涸羣蛙結聚成團啟視之則朱點者居中羣蛙若擁翼焉蘇令悉放於江終其任湖蛙無一鳴者

唐初隠士朱桃椎茅茨賦云若夫虛寂之士不以世務爲榮隠遁之流乃以閒居爲樂故孔子達士仍遭桀溺之譏叔夜髙人尙被孫登之笑況復尋山玩水散志娛神隠臥茅茨之間志想靑雲之外逸世上之無爲亦處物之髙致若乃覩余庵室終諸陋質野外孤標山旁迥出壁則崩剝而通風檐則摧頺而瀉日是時閒居晚思景媚靑春逃斯澗谷委此心神削野藜而作杖捲竹葉而爲巾不以聲名爲貴不以珠玉爲珍風前引嘯月下髙眼庭惟二徑琴置一弦散誕池臺之上逍遙巖谷之間逍遙兮無所托志意兮還自樂枕明月而彈琴對淸風而緩酌望嶺上之靑松聽雲間之白鶴用山水而爲心翫琴書而取樂谷幽偏覺鳥聲嬌聲髙韻細盡相調見許毛衣眞亂錦聽渠聲韻宛如歌調弦乍緩急向我茅茨集時逢雙燕來屢值遊蜂入冰開緑水更應流艸長階前還復濕吾意不欲世人交我意不欲功名立功名立也不須髙總知世事盡徒勞未會昔時三个士無故將身殞二桃贊曰先生知足離居盤桓口無二價日惟一餐築土爲室捲葉爲冠斵輪之妙齊扁同觀文苑云新繁朱桃椎茅茨薛稷爲之賦序略云穏臥茅茨之間屬想靑雲之外逸世上之煩襟遂明時之髙志而已矣宋楊甲謁朱眞人祠詩云一濯巖下溪再拜巖中庭淸風瀟然來吹我衣上腥仙人芙蓉冠乘月下云軿山空雜佩響靜夜朝百靈似聞客欲去小語猶丁寜肅肅上松栢急以兩耳聽寂寥古壇外但見斗與星天明恐是夢恍惚遺心形去飲石上水再讀幽人銘靑山無行迹霧雨空冥冥

又有勾氏者隠於盤溪成都文類勾景泰詩云黃塵沒車轂平地得林邱花木風光早陂池煙雨秋不彈長劍鋏甘賦大刀頭九軌利名痼逢君應少瘳又從俗鮮所得九牛中一毛彊牽麋鹿性要學豹龍韜野服顏常好晴窓首自掻回來誤應聘塵土污吾袍又客至輙命酌爲言花已開靑山長委髻白骨舊生苔不飲固癡絕能詩宜數來頗憂明日雨紅紫落成堆又勝簪不肯黒浮白故能紅心寄塵埃外春歸杖屨中徑松靑謖謖庭艸碧茸茸無術系白日年光如轉蓬按盤溪主人勾友於字信卿李石記云有樓以藏書堂以教子臺以賦詩榭以置酒自誓曰俗子污我不我門凡士門我不我室淸風肅屍明月贊席抱琴之童挾捲之士照映幾杖之側徜徉筆硯之間

溫江縣

華陽國誌魚鳬王田於湔山忽得仙道蜀人思之爲立祠成都文類孫松壽觀古魚鳬城詩野寺依修竹魚鳬迹半存髙城歸野壠故國藹荒村古意憑誰問行人謾苦論眼前興廢事煙水又黃昏注云在溫江縣北十里有小院存按漢文苑資中王子淵以宣帝神爵三年有事湔上作僮約文卽此縣也

寰宇記雲皂水在溫江縣李膺記相林寺前淸皂二水是矣任慥渠堰志云九升口堰其源出於皂江至郫之柵頭別流爲溫江口而九升口者實兩江之匯也杜甫陪李七司馬皂江上觀造竹橋詩伐竹爲橋結構同褰裳不涉往來通天寒白鶴歸華表日落蒼龍見水中顧我老非題柱客知君才是濟川功合歡卻笑當年事駈石何時到海東趙抃早離溫江夜泊白沙步詩曉與諸孫別依然頗動懷去乘蘭棹穏行得彩衣偕漁父遙連市村扉半掩柴夜來溪上宿夢已在髙齋

宋史哲宗紹聖四年夏四月八日有芝生於溫江縣觀音院齋廳之楹一本而數結煙縷氤氳閱月不散邑令孫漸扁其處曰芝堂而爲之頌云西母薦祉金精效奇是生神艸雲英瓊蕤給園之中湔水之湄地其幽矣芳而孰知陟彼岷宮眞人頎頎夜授祕訣謂余搴之沃之醴泉濯之天池羞以石髓茹而忘饑黃綺爲侶喬松可期盍獻天子以薦神祗

古今集記治西三里之金烏池唐髙宗曾夢金烏集於益州巨木上遣使訪至此見烏三足而金色浴於此池志云今有金烏觀存

集記溫江治西三十五步有女郎祠張天師孫靈眞之女名玉蘭者幼不茹葷十七夢吞赤光感孕爲母所責一夕無疾而卒有一物如蓮花自腹中出開視之乃本際經十卷葬百餘日雷雨晦冥失經所在墳壙自開而飛升棺蓋掛於巨木之上此三月九日事鄕人至今如期齋祭之按郡國志梁州女郎山張魯女浣衣石上感赤光之祥而懷孕生二龍及女死將殯柩車忽騰躍升此山遂葬焉其浣衣石猶在因謂之女郎山其說略同

彭縣

志云縣西北三里有劉宋時晉燾郡城梁東益州西魏天水郡後周九隴郡唐武徳之蒙州垂拱之彭州皆理此

寰宇記云蒙陽縣唐儀鳳年於蒙江之北置故曰蒙陽蓋彌蒙水源出九隴縣來經當縣南二百五十步本志云東二十里之蒙陽鎭有故縣址

志又云北三十里之二郎鎭乃九隴縣址以九隴山爲名寰宇記云九隴山自永昌縣連亙至縣界屈曲而九折也方輿云九隴者古彭州之西山一伏隴二豆隴三秋隴四龍奔隴五走馬隴六駱駝隴七千秋隴八較車隴九橫擔隴故有九隴之名

陸放翁雲天彭號小西京以其俗好植牡丹有京洛之遺風古今雜記孟氏以牡丹名苑於時彭門爲輔郡典州者多其戚裏得之上苑此彭門花之始也天彭亦謂之花州而牛心山下謂之花村云

治內有東湖元符中袁隲記云九峯髙峙蒙水浚發樓閣亭軒隠見於茂林修竹間又有西湖元和中守王潛蕭佑創進士鄧衮記云二公陶奇撰幽不乏心匠於西湖臺島花竹布置罔不宛妙也

勝覽雲南樓在郡圃中範百祿有記文同彭州南樓詩云百尺壓城端飛檐欲上摶湖光揺埤堄山影轉欄幹秀野含春煦喬林擁暮寒回頭大岷雪千仞正巑岏

勝覽又云望雪樓在子城上唐彭州守建以望雪山太和進士鄧衮銘曰維蜀之鄙截如巨砥厥郡維彭西北天屏危碧峭靑戞霄摩冥鯨跳虯奔限蠻隔畨上排雪峯延疊萬重鶴甃瑤軿月積綃鮮振古不泐四節一色皎皎披飄寒涸陰膠光涵二水冷射千里往哲所嘉名之玉壘也

髙適爲州刺史彭州山行詩云峭壁連崆峒攢峯疊翠微鳥聲堪駐馬林色可忘饑怪石時侵徑輕蘿乍拂衣路長愁作客年老更思歸且悅巖巒勝寜嗟意緒違山行應未盡誰與玩芳菲蘇頲贈彭州權別駕詩雙流脈脈錦城開追餞年年往復回秪道歌謡迎半刺徒聞禮數揖中臺黃鶯急囀春風盡班馬長嘶落景催莫愴分飛岐路別還當奏最掖垣來

集古錄載秦李冰爲蜀守鑿山導江以去水患其神怒化爲牛出沒波上君操刀入水殺之因刻石以爲五犀立之水旁與江誓曰後世淺無至足深無至肩謂之誓水碑立在彭州馬端臨云彭州掘地得絳帖舊本字畫淸勁頗類舊武岡而差優也

寰宇記云九隴縣灌口鎭之城西有玉女祠祠西有蜀守李冰祠存

五代史補蜀王衍與其太妃遊靑城山遂至彭州陽平化志云今金城山之仙居觀是其駐蹕所也金城山形如城上應角宿卽二十四化之陽平治矣

志又云治北五十里白石溝卽漓沅治也上應房宿治有鴻都觀下觀名曰響石寰宇記以漓沅作麗元云範蠡學道於此又云五龍山有神溪水仙人李伯陽登山嗽之今爲溪源山髙數百丈延袤二十餘里山麓有洞旱時祈雨巫者初入握火燭之行少頃跂足而望懸崖中有斧鑿痕如井深數十百丈牖一綫之明而煙熖裊然上衝謂之天生眼至此少偃息復入第三四五六洞洞下重淵深不可測盛夏水冷如冰以編竹筏寢其上逡巡蟻附而入抵第七洞龍所穴也始用符咒取水盛竹筒而出離洞口卽有風雷隨之而雨作焉間值洞中水壅巫者多不得出

勝覽云葛仙山有崇眞觀在蒙陽北四十里二十四化之第五化也葛仙翁璝楊仙翁升賢於此得道大同中蒲仙翁髙遠復於此白日上升梁武錫名上淸觀劉孝先作碑以紀其事按成都記韋臯夢神人謂曰異日富貴無忘葛璝也後尹成都再夢乃復新觀宇臯自爲記雲笈七籖云葛璝化周回巖巒左右嵌穴地靈境秀迥絕諸山故有二十四峯八十一洞觀下有磎泉深在谷底汲之非便此宮之西過崖磴十五步巨石下有丁東水出於崖腹滴入窪石竅中中和年刺史安金山準詔投龍郡縣參從者三百餘人忽有污觸其水者頃刻乃竭安公與道流頗懷憂懼夜至泉所拜手焚香叩祈良久涓涓而滴𨿽從騎之眾食之充足每年三月三日蠶市之辰眾逾萬人宿止山內飲食之外水常有餘矣

勝覽云至徳山在郡西三十里上有廣明院蜀王衍専事遊幸嘗登是山患其髙險令於福唐寺東別開一徑凡數里廣可二丈栽松砌石以達於寺從官悉騎以從松枯石怪尙有存者本志云至徳山有三昧泉自石竇噴冽方大如斗不竭不溢俗傳卽知玄國師洗人面瘡之處至今疾者澆之多效按髙僧傳釋羅僧者蜀聖寺中得果位人也嘗寢疾於五臺山同會僧眾俱不之測悟達國師獨善視之將及九旬病愈別去云所苦今遂平復由師之力我住在劍外九隴郡之茶籠山爾異日遊方無忘相訪也悟達暮歲至蜀歷訪羣峯訊老樵輩皆以未嘗聞玆山名乃嘆曰噫病禪之妄也將回遇一山童曰某是彼巖之聚沙者前導而去俄覩殿塔儼空房廊環肅果值昔之病僧迎門敍故日將暮矣而謂之曰玆寺非得漏盡通不能至爾以宿緣一諧遘止言寄寓乎斯爲未可爾其克勤修證詣果胡難乃命舊童送師歸去回望之頃但見巖壁峭峻杉檜莾蒼而已則開成中事也時知元著傳之次得僧可思尢閒地理爲元作塋兆於丹景前峯其山若雉堞狀𨿽髙低起伏而中砥平俄有里人耆老曰古相傳云茶籠山矣

志云縣北三十里丹景山舊志以爲山蒔牡丹春時紅艶照人故名其前爲彭門山兩山對峙懸崖絕壁相去數百步如門卽天彭門也或曰彭祖徧遊洞府以窺聖迹嘗往來於其中五代史補僞蜀太后徐氏題丹景山金華宮詩云碧煙紅霧撲人衣宿露蒼苔石徑危風巧觧吹松上曲蝶嬌頻采臉邊脂同尋僻境思攜手暗指遙山學畫眉好把身心淸淨處角冠霞帔事希夷太妃徐氏和云丹景山頭宿梵宮玉輪金輅駐遙空軍持無水注寒碧蘭若有花開晚紅武士盡排靑嶂下內人皆在講筵中我家帝子傳王業積善終期四海同

寰宇記云白鹿山在九隴縣北五十里周地圖記云宋元嘉九年有樵人於山左見羣鹿引弓將射之有一麛所趣險絕進入石穴行數十步則豁然平博邑屋連接阡陌周通問是何所有人答曰小成都後更往尋之不知所在

勝覽云白鹿山有大乘金覺禪寺本晉佛圖澄所建上有洗腸池按大同志晉太安二年羅尙殺隠士劉敞敞故州牧劉璋曾孫也隠居白鹿山髙尙皓首未嘗屈志尙信妖言而殺之矣

輿地紀勝云彭縣大隋山之景徳寺大業中神照禪師投錫之所有木禪庵白龍井山生竹若龍頭俗呼龍頭竹勝覽云大隋去堋口鎭三十五里神照所居有瀑布張天覺記云西山之勝在彭門者大隋爲甲郭印詩云我聞大隋名夢寐猶記錄得檄天彭道喜气知可掬出城六十里崎嶇轉江曲山門忽斗上危步依笻竹崩石帶煙雲異艸羅澗谷寂鳥下窺人累猿時掛木路窮才見寺金碧煥雙目祖師古定光燈冷無人續開公生異世大事如付囑僧言山長陰朝暮云容蹙玆辰爲我晴疊岫堆濃緑虛閣倚秋風一洗塵土俗舉手揖丹景橫身跨白鹿十年勞問訊親到心始足坐久燭漸微借榻雲間宿山寒寐不成窓外泉鳴玉

髙僧傳彭州土溪智陀子言庵主綿州人也初至大隋聞舉石頭和尙示眾偈倏然領旨歸隠土溪懸崖絕壑間有石若蹲異獸師鑿以爲室中發異泉了無涸溢四眾訝之居三十年化風盛播初室成日作偈曰一擊石庵全縱橫得自然淸涼無暑气涓潔有甘泉寛廓含沙界寂寥絕眾緣个中無限意風月一牀眠

勝覽雲中隋山在大隋之後上山三十里至光相閣三月半間掃去積雪下視葛仙白鹿大隋眞培塿也

碑目云九隴縣龍懷寺碑唐王勃撰略雲龍懷山者井絡之所交會岷隅之所控帶攢峯北走吐香嶂於玄霄巨壑南馳歕洪濤於赤岸香城寶地左右林泉碧岫丹岑往來煙樹隋開皇五年始賜額爲龍懷寺因嶂爲壁憑崖列戶地鄰綿左遂均綿上之恩山似龍盤卽建龍懷之剎矣

按彭州寺觀特盛故予隨類而詮次之則山川亦可見焉

崇寜縣

唐之唐昌縣宋初之永昌縣也熙寧間狄道李子忠來牧是邑構堂於其所居之西北隅而命之曰治已修筠珍幹羅立環擁寒澑滚滚渠行沼畜公事旣休卽來其間此文與可記之矣

唐咸通中禦史中丞吳行魯出知彭州於州之唐昌縣心置艸市歇馬亭及靈巖報恩院陳溪爲之作記立碑建徳鄕其詞曰聖上以南夷不虔邊塵坌起候旦授執政意俾擇要郡以良能而牧之遂命禦史中丞渤海吳公行魯持節出剌雅安公松筠植心金石勵志雅安實邊之衝東入崄隘應援由此公至止一顧屹如巨防當危疑之秋瞬息無事郡人以考秩將滿預懷去思接武陳誠願借綏撫丞相隴西公以公功業昭著飛章上聞請充節度參謀兼諸軍行營副都知兵馬使東路行營都知兵馬使仍兼知黎州巡邊制置公遂於大渡河剏置一橋亙五百尺自干戈未寜士馬旁午饋運往復商旅經過曾無覆溺之憂永絕滯畱之患至今行者見必歸恩異迹奇謀繁難具紀由是復升於犍爲雅之南千里縣道烽堡相躅早夕軍食跂俟於犍爲公智出事先機生料外風波助意舟檝如飛是得闔境無虞諸軍飫飽實公之功也由是天子以彭門名郡而償其重勲公軔車之日卽究風俗民之憂苦已明其重輕事之興廢已熟其利病從便革獘幽顯愜心郡內旣肅施及支邑以唐昌縣中界接導江郫城東西綿逺不啻兩捨𨿽有村落僻在荒塘昔置郵亭廢毀將久行役者野食而泉飲貿易者星往而燭歸敓■﹝襄攴﹞公行投告無所深溝雨漲古陌橋摧跬步難踰艱苦寜述況輸役責限徵斂有程而欲罪其稽逋者乎公惻然凝想卽日計成遂陳於連帥於縣心置艸市因其鄕名便以建徳爲號自此四來者旋踵而迓迎中望者舉目而知歸老幼攜挈倏忽而至萬家歡笑共事修營不旬日而告就今則百貨咸集蠢類莫遺旗亭旅捨翼張鱗次楡楊相接桑麻漸繁如此牧人可謂移風易俗矣昔武侯以蜀脞脆故令鄰邑翊日而市意在習其筋力而俟之徵徭又每及上春以蠢爲名因定日而有知所往公亦約之以期而候之其日商旅輦貨至者數萬珍纎之玩悉有受用之具畢陳想人之心豈待詢問而知其歡悅也復以路由諸部疊迹輪蹄徘徊一息無稅駕之所遂出俸錢建長亭崇軒邃室外廐內廚帷薄精新器物充足則往來者非止晝食而卜夜可矣人旣繁會俗已丰饒又置一鎭抽武士三十人而禦之創立廨署早暮巡警盜將竄迹人遂髙眠不感晨雞無聞夜犬皆云康泰不可比儔又玆地會昌之前有佛寺數所因廢而未興鄕閭求福無處禮敬像設之儀莫識鐘磬之聲不聞僻野深郊轉爲聾俗復置靈巖報恩院修北方天王及侍從奇工妙飾相好無雙髙墉環合門廡揭立又度僧住持行道無有虛日斯人也非只丰足而永逃夭札之患得不紀其盛迹而垂於無窮者哉

蜀中廣記卷五

●欽定四庫全書

蜀中廣記卷六

﹝明﹞曹學佺撰

○名勝記第六

川西道

成都府六

灌縣

成都記雲江水出羊膞山北連甘松至於灌口永康軍志漢文翁爲守穿湔江水堰流以灌平陸春耕之際需之如金號曰金灌口也

李膺益州記曰湔水路西七里灌口山古所謂天彭闕也華陽國誌望帝之時會有水災其相開明決玉壘以除水害遂委以政事已而禪位於開明之西山隠焉按今灌口鎭有望帝祠存道將又云秦李冰爲蜀守知天文地理謂汶山爲天彭門乃至湔及縣見兩山相對如闕彷佛若有神見遂於水上立祠三所祭用三牲珪璧沈瓚漢興數使使者祭之按揚雄蜀記李冰以亡者過天彭闕精靈數見焉

元和志灌口鎭在導江縣西二十六里後魏置自灌口阪迄千頃山五百里間兩崖壁立有瀑布飛流十里而九昔人以爲井陘之地寰宇記云唐貞觀於灌口鎭立鎭靜軍宋攺爲永康軍矣杜甫野望因過常少仙詩野橋齊度馬秋望轉悠哉竹覆靑城合江從灌口來入村樵徑引嘗果栗園開落盡髙天日幽人未遣回岑參聞崔十二侍禦灌口夜宿報恩寺詩聞君尋野寺便宿支公房溪月冷深殿江云擁回廊燃燈松林靜煮茗柴門香勝事不可接相思幽興長蘇軾送鮮於都曹歸蜀灌口舊居詩薾盡霜須照碧銅依然春雪在長松朝行犀浦催収芋夜渡繩橋看伏龍莫嘆倦遊無駟馬要將老健敵千鍾子云三世惟身在爲向西南說病容

水經注曰江水又歷都安縣卽汶山郡治劉先主所置也有桃闗及漢武帝祠李冰作大堰於此立碑六字曰深淘潬淺包■﹝阝焉﹞■﹝阝焉﹞者於江作塴塴有左右口謂之湔塴江古今集記曰李冰使其子二郎作三石人以鎭湔江五石犀以厭水怪鑿離堆山以避沬水之害穿三十六江灌漑川西南十數州縣稻田自禹治水之後冰能因其舊迹而疏廣之今縣西三十三里犍尾堰索橋有李冰祠按卽崇徳廟也宋扈仲榮仕爲監永康軍崇徳廟卽此

範石湖離堆詩序云沿江兩厓中斷相傳秦李冰鑿此以分江水上有伏龍觀是冰鎖孽龍處蜀漢水涸則遣官致祭壅都江水以自足謂之攝水民祭賽者率以羊歳殺羊四五萬計其詩云殘山狼石雙虎臥斧迹鱗皴中鑿破潭淵油油無敢唾下有猛龍拴鐡鏁自從分流注石門西州秔稻如黃雲刲羊五萬大作社春作伐鼓蒼煙根我昔官稱勸農使年年來激西江水成都火米不論錢絲管相隨看蠶市

注水經曰江水由湔塴江入郫江撿江以行舟益州記曰江至都安堰其右撿其左其正流遂東郫江之右也因山頺水坐致竹木以漑諸郡又羊摩江灌江西於玉女房下作三石人於白沙郵郵在堰官上立水中刻要江神水竭不至足盛不沒腰是以蜀人旱則藉以爲漑雨則不遏其流故記曰水旱從人不知饑饉沃野千里世號陸海謂之天府也俗謂都安之堰亦曰湔堰又謂之金堤左思蜀都賦云西踰金堤者也諸葛亮北徵以此堰農大國之所資以徵丁千二百人主護之有堰官李膺記云玉女房鑿山爲穴深數十丈有廊廡堂室屈曲殆若神功非人力矣

蜀志後主登觀阪看汶江旬日始還成都

華陽國誌益州刺史皇甫晏至都安屯兵觀阪從事何旅曰今所安營地名觀阪上反在下其徵不祥不從果爲牙門張和所殺

堤堰志曰粵自神禹導江正源至石紐出汶川而南其北無水秦昭襄王時蜀守李冰鑿離堆虎頭於江中設像鼻七十餘丈首闊一丈中闊一十五丈後一十三丈指水一十二座大小釣魚護岸一百八十餘丈橫瀦洪流故曰都江以分岷江之水北折而東灌漑蜀郡田疇以億萬計蜀用富饒號稱陸海於所逼處又設護岸蓋籠石附岸水不蠧土而渠可堅久指水數十餘處如象鼻狀以扞之皆冰之所作也都江口舊有石馬埋灘下凡穿淘必以離堆石記爲凖號曰水則其下淘深二丈二尺而水則下亦深七八尺石渠水口橫一丈五尺從一百二十丈深六尺石洞水分爲三曰灌田水口橫一丈從一百二十丈深六尺曰彭州水口橫三丈又分爲二其一從十有五丈深五尺其一從四十丈深三尺曰將軍橋水口橫二丈三尺從四十丈深三尺外應水口橫四丈從一百四十丈而中分之上流深六尺下流二尺保堂水口橫一丈五尺從一百三十丈深四尺倉門水口橫八尺從五十丈深二尺馬騎水口橫六丈從二百九十丈深二尺鼓兜石趾水口橫二丈五尺從六十丈深二尺東穴水口橫三尺從一百五丈深五尺投龍水口橫五丈從八十丈深三尺北水口橫四丈從一百八十丈深三尺鐡溪水口橫一丈從六十丈深三尺撙下水口橫五丈從一百二十丈深三尺五徙水口橫三丈從六十丈深一尺歳以爲度過與不足其害立見由漢以來數千百年或因舊葺治或因時疏築而功實原於秦守冰故歷代廟祀之所謂馬騎水口者東南六七里間冇堤名上馬騎下馬騎各長二百餘步世傳冰駐馬於此督工後訛以騎爲堤也宋史曰沬水出蜀西徼外今陽山江大皂江皆爲沬水入西川嘉眉蜀益間夏潦洋溢必有衝決可畏之患自秦李冰鑿離堆以分其勢一泒南流於成都以合岷江一泒由永康至瀘州以合大江一泒入東川而後西川沬水之害減耕桑之利溥矣皂江支流迆北曰都江口置大堰疏北流爲三曰外應漑永康之導江成都之新繁而逹於懷安之金堂東北曰三石洞漑導江與彭之九隴崇寧蒙陽而逹於漢之雒東南曰馬騎漑導江與彭之崇寧成都之郫溫新都新繁成都華陽三流而下派別支分不可悉紀其大者十有四自外應而分曰保堂曰倉門自三石洞而分曰將軍橋曰灌田曰雒源自馬騎而分曰石址曰鼓兜曰道溪曰東穴曰投龍曰北曰撙下曰五徙而石渠之水則自離堆別而東與上下馬騎幹溪合凡爲堰九曰李光�膺村曰百丈曰石門曰廣濟曰顏上曰弱水曰濟曰導皆以堤攝北流注之東而防其決離堆之南實支流故導以竹籠石爲大堤凡七壘如象鼻狀以捍之離堆之趾舊鑱石爲水則則盈一尺至十而止水及六則流始足用過則從侍郎堰減水河泄而歸諸江歳作侍郎堰必以竹爲繩自北引而南凖水則第四以爲髙下之度江道旣分水復湍暴沙石塡委多成灘磧歳暮水落築堤壅水上流春正月役工浚治謂之穿淘有碑刻熙寧制書云凡創水磑碾有妨灌漑民田者以違制論

元史曰蜀堰舊爲李冰作歷數千百年所過衝崩蕩嚙又大爲民患有司以故事歳至堤防一百三十有三所役兵民多者萬餘人少者千人其下充數百人役凡七十日不及七十日𨿽事治不得休息不役者日出三緡爲庸錢由是富者屈於貲貧者屈於力上下交病會其費歳不下巨萬緡大抵出於民者什九藏於吏而利之所及不足以償其費元統二年僉四川肅政廉訪司事吉當普巡行周視得要害三十有二處余悉罷之召灌州判官張宏計曰若甃以石歳役可罷民力可蘇宏遂出私錢爲小堰堰成暴漲不動乃具白行省及蒙古軍七翼之長郡縣守宰下及鄕裏之老各陳利害咸以爲便於是徵工發徒卽都江舊迹而治之鹽井闗限其西北水西關據其西南分江導水因勢瀦堰以鐡六千斤鑄大龜貫以鐡柱鎭其江源然後諸堰皆甃以石範鐡以關其中以桐油石灰雜麻絲搗熟宻苴罅漏岸善崩者築江石以護之上植楊柳旁種蔓荊櫛比鱗次賴以爲固所至或疏舊渠以導其流或鑿新渠以殺其勢遇水會則有石門泄蓄自是水利省臺上其功詔掲傒斯記之是役石工金工皆七百人木工二百五十役徒三千九百蒙古居二千糧千石有奇石材萬餘灰六萬餘斤油半之鐡六萬五千斤麻五千斤共四萬九千有奇緡工畢官積餘二十萬一千八百緡責灌守以貸於民歳取其息以備祭祀淘灘修堰之費仍免灌之兵民常役俾專力堰事焉舊經云太初蜀王徵西畨野人以壺漿爲獻王使投之江中三軍飲之皆醉因名味江寰宇記云味江水出靑城長樂山下江中有大石髙數丈號大坎又有小石在其下亦髙數丈爲小坎水激其上洶湧聞於數里古老傳云味江水甘美人爭飲之因名靑城外史云卽今漩口江也江口石有名大險小險或卽坎之轉音大坎石磴逶迆其傍深林老樹猿猴累累掛樹間春夏水至則沒路矣

水經注云都安縣渡江有笮橋按所謂索橋澑筩皆其遺制也唐獨孤及笮橋贊曰相引一索人綴其上如猱之縳轉帖入淵如鳶之落尋橦而上如魚之躍頃刻不戒霣無底壑志云縣西二里有橋曰珠浦卽索橋也其制兩岸塹石爲穴揵石爲籠夾植巨木屹砥湍流編竹繩跨江橫闊一丈離水面五尺長百二十丈方輿勝覽云繩橋前有翠圍山山上道院古王仙柯燒丹之處在永康縣西八里範成大過靑城題索橋詩織簟勻鋪面排繩彊架空染人髙曬帛獵戶逺張罿薄薄難承雨翻翻不受風何時將蜀客東下看垂虹志云澑筩橋在縣西六十里兩岸石柱以竹繩橫牽斲木爲筩狀似瓦覆系繩上渡者以麻繩縳懸筩下仰面緣繩而過南通滋茂鄕與汶川界今易爲繩橋

古今集記云縣西十餘里有虛閣棧道二十五里有石筍閣道三十里龍洞閣道

碑目云距紫屏山二里許道旁有漢石刻三皆治道記也其一曰建平五年孝哀時刻也其二曰永平元年孝明時刻也在範公平磨崖之西成都記云古魚鳬國治導江縣寰宇記曰導江縣本都安縣地太康地誌云都安劉先主置屬汶山郡周武帝並入益州之郫別於灌口置汶山縣唐武徳元年攺爲盤龍縣尋攺爲導江李膺記雲山土色黃盤回有龍形故曰盤龍外史云盤龍山不言所在今學宮之右有金龜山壌黃而形蜿蜒者是也

志云導江廢縣在東二十里導江鋪元爲巡檢司時土城尙在今悉平爲田初孟蜀攺導江爲灌州宋攺永康軍尋廢熙寜七年趙抃知成都乞復永康軍嘉定二年知軍虞剛簡上五事曰本軍近接威茂並靑城一帶山不五七十里卽是夷界唐吐蕃入冦自此途出又距成都百二十里而近其爲緊切甚於雅黎

方輿勝覽云玉壘堂致爽軒俱在軍治範至能詩夕陽塵外漲郊墟六六峯頭夢覺余竹色喚人來下馬亂蟬深處有圖書陸務觀和云黃塵赤日汗沾裾竹裏煎茶喜有餘堪笑放翁窮意巧就君池館讀君書子焞和雲團團竹色遶郊居勾引淸風百畆余憶昔敲門蘇內翰而今下馬範中書

紀勝云廣莫亭在軍北朝天門太守呂汲公建李壁記曰危檐飛檻負城四出觀覽之勝甲於東南出金馬門過朝天寺登廣莫亭憑欄下視一目千里矣又有花洲在軍城南百步王子俊爲賦魏華父記

碑目云唐貞觀十三年韋作觀魚碑在軍城五里北山朝天寺又云唐人徐浩書金剛經在導江天宮院今刻之石又云導江縣北迎祥寺鐘樓內有刻字不記年月觀其有節度押衙字卽爲唐末五代間刻也寺有老泉爲記東坡書碑刻俱存志云縣西二里崇徳廟李文饒鎭蜀時重建叚全暐爲記廟內有八分書聖水池碣近年掘地得之移入成都墨池按方輿勝覽聖水池在永康縣西一舎玅眞觀觀昔有女子上升仙洞藥鑪尙存不知碣何以在崇徳廟

碑目云唐吳行魯碑在導江縣北鬭雞臺有古碑刻字畫磨滅蓋唐大中十一年治隸彭州時吳爲長史所建又云僞蜀王建之子嘉王宗壽與能仁院僧卯往來書札二十餘簡存於龍門院墨迹宛然如新按張商英龍門院本末記院在永康縣六里靑城大面三十六峯嵯峨萬仞盡在軒檻間其詩云四時積雪瞻岷嶺三泒飛泉出洞天卽此地

寰宇記云司馬相如墓在導江縣東十里又有楊妃池今爲唐氏之居按太眞外傳楊元琰爲蜀州司戶生貴妃於此妃兒時嘗誤墮此池志云在縣東二十里今爲邱洪二姓宅

陳后山云王蜀花蕊夫人姓費氏靑城人也圖經相傳有花蕊舊宅不知其處費氏尙有裔存詳見詩話

方輿勝覽云蠶崖闗在導江縣五十里以振西山之走集外史云闗去縣二十里實汶川地有巨石髙丈餘峙山之麓土人云此蠶崖石也闗以此得名志云闗當縣西岷江之北松茂驛路之衝周武天和二年剏立石路巉稜如簇蠶因名杜少陵詩蠶叢鐡馬瘦灌口米船稀卽此宋熙寧五年重建元末毀於兵火今置巡司關外有市謂之蠶崖市宋史韓忠憲公子紺繼知成都日所遷以爲夏夷互易之地蓋絕西羌窺伺之端云金部格曰勑松當悉維翼等州熟羌每年十月已後卽來彭州互市法司差上佐一人於蠶厓闗外依市法至市場交易勿令百姓與往還

志云玉壘山去縣三百里眾峯叢擁逺望無形惟云表崔嵬稍露山石瑩潔可爲器亦碔砆之類唐貞觀剏闗於其下名玉壘闗亦曰七盤闗乃畨夷往來之衝也

碑目云玉壘闗碑唐大中十年白敏中帥蜀日建關旁有大碑卽幕府陳可度頌功徳之碑岑參酬崔十三侍禦登玉壘山思故園見寄詩玉壘天晴望諸峯盡覺低故園江樹北斜日嶺雲西曠野看人小長空共鳥齊髙山徒仰止不得日攀躋崔信眀送金敬陵入蜀詩金門去蜀道玉壘望長安豈言千里足方尋九折難西上君飛蓋東歸我掛冠猿聲出峽斷月影落江寒從今與君別花月幾新殘

李膺益州記云齊永明初置齊基縣於靑城山東築土城周五里周地圖記云武帝攺齊基爲靑城縣因山名也志云廢靑城在今縣西四十里散入大樂其亭二鄕名山記曰益州西南靑城山一名靑城都山形似城其上有崖舎赤壁張天師所治處南連峨眉亦有洞天諸靈書所藏不知當是第幾洞天也

玉匱經曰靑城山爲第五大洞寶仙九室之天一名赤城山對蜀郡之西北在岷山之南杜光庭記云岷山連峯接岫千里不絕靑城乃其第一峯耳髙三千六百丈周匝五千里靈仙所宅祥異則多於是有瑤林瓌樹金沙玉田甘露芝艸天池醴泉之異焉福地記中國名山以靑城峨眉爲西嶽佐理又三佐命山及十大洞天皆有靑城之名

楊用修蜀志補罅云靑城山有一百八景風日佳時登儲福宮望之歷歷可數曰彭祖峯曰石鑑峯曰龍牙峯曰野雲溪曰藏雲塢曰齊云榭曰垂虹亭曰捎云閣曰觸石軒曰臥云庵曰靑溪曰碧桃溪曰芙蓉溪曰躑躅溪曰海棠溪曰溪光亭曰過溪橋曰乳泉曰滴珠泉曰檻泉曰淸風湖曰鑑湖曰荻花洲曰蓼嶼曰碧霞洞曰斜川曰曲水曰紫霞洞曰鑑橋曰藥圃曰紫薇洞曰酴醿洞曰淸陰橋曰緑筱橋曰玉微亭曰紅霞塢曰爛柯亭曰灌稻泉曰翠光亭曰茅堂曰紫陽洞曰桃源曰暗香亭曰金華堂曰舸齋曰蕙谷曰黃梅嶺曰煎茶溪曰芹浦曰鸚鵡林曰葦廬曰野人澗曰柘坪曰寶遂社曰玅髙峯曰娑羅坪曰木蘭岫曰桂香亭曰石寶曰白蘋洲曰藻壑曰望岷■﹝山亞﹞曰豹谷曰百花潭曰鹿闗曰瑞香嶺曰芝畦曰瑞荷塘曰蒹葭渚曰黃浦曰菱灣曰芭蕉谷曰直釣亭曰和芳隴曰金棖徑曰橘徑曰鑑雉泓曰芙蕖島曰歳寒洞曰葦杭曰棲眞洞曰望仙坡曰黃葵坡曰鳯簫樓曰跨鳯亭曰牛闗曰馭鶴峯曰化城洞曰望闕臺曰凝碧溪曰玉女潭曰寶陀巖曰蒓坡曰藏春島曰桂子谷曰九曲池曰華海曰江梅島曰水仙匯曰薝卜崗曰丹臺曰浴丹池曰曝藥臺曰芳艸渡曰采薇汀曰金絲堤曰菖蒲谷曰種茶巖凡一百有八也

唐耿湋送崔眀府赴靑城縣詩淸冬賓禦出蜀道翠微間逺霧開羣壑初陽照近闗霜潭浮紫菜雪棧繞靑山當似遺民去柴桑政自間錢起賦得靑城山送楊杜二郎中赴蜀軍歌蜀山西南千萬重仙經最說靑城峯靑城嵚岑倚空碧逺壓峨眉吞劍壁錦屏雲起易成霞玉洞花眀不知夕星臺二妙逐王師阮瑀軍書王粲詩日落猿聲連玉笛晴來山翠傍旌旗綠蘿春月營門近知君對酒遙相思岑參寄靑城龍溪奐道人詩五嶽之丈人西望靑瞢瞢雲開露崖■﹝山上喬下﹞百里見石稜龍溪盤中峯上有蓮花僧絕頂小蘭若四時嵐气凝身同云虛無心與溪淸澄誦戒龍每聴賦詩人則稱杉風吹袈裟石壁懸孤燈久欲謝微祿誓將歸大乘願聞開士說庶以心相應崔塗寄靑城山顥禪師詩懷師不可攀師住杳冥間林下誰聞法塵中只見山終年人不到盡日鳥空還曽聴無生說應憐獨未閒賈島送靈應上人詩徧參尊宿遊方久名嶽奇峯問此公五月半間看瀑布靑城山裏白雲中宋紫微孫處士送靑城丈人詩深羨靑城好洞天白龍一覺幾千年鋪云枕石長松下朝退看書盡日眠趙抃入蜀先寄靑城張遨先生詩踰年靑社得徘徊一日皇華下詔催蜀道五千馳驛去秦闗百二拂雲開不同參政初時入也似尙書兩度來到日先生應笑我白頭猶自走塵埃又遊靑城詩三十六峯峻維岷在蜀奇方行刺史部重欵丈人祠凍雪諸蕃隔晴雲大面披訪仙窮寶洞勅鬼覘丰碑泉落寒崖響蘿依古木垂良工存舊筆老叟琢新詩陟險齊雙屐逄幽鼓七絲盤桓不忍去還作更來期範成大靑城山詩萬里淸遊不暇慵雙旌換得一枝笻來從井絡直西路上到江源第一峯海內閒身輸我佚山中佳气爲人濃題詩試刻巖前石付與他年蘚暈重李膺記云入山七里至赤石城有羊馬臺三師壇上五里至瀑布水澗二百步有二石梯有一石筍髙三丈過二石門絕崖數百丈下起常道觀髙峯下有水六時灑落東北有二石室名龍宮可容百餘人從龍宮過石室至石梯名龍橋又有一石梯洞穴深邃莫知所極西北有石室宛然見存又有黃帝壇石法天地上圓下方闊一丈二尺有十二角觀東石刻日月各闊五尺厚一尺二寸相對柱上烏兔輝爍方圓磅礡可觀

五嶽眞形圖云洞天所在之處其下別有日月分精以照其中龍橋處二山相去百餘步峯巒危竦相對橋在峯首橋之半漸漸促小可六七寸長一丈五尺兩邊懸崖俯臨不測山旁有誓石天師張道陵與鬼兵爲誓朱筆畫山靑崖中絕今驗斷處石並丹色闊二十丈深六七丈望之赩然也

靑城甲記黃帝封靑城山爲五嶽丈人乃嶽瀆之上司眞仙之崇秩一月之內羣嶽再朝焉續慱物志靑城縣歲春秋以蔬饌享丈人山令躬行禮蓋蜀之望山也有丈人觀在靑城北二十里碑目云丈人觀四碑大殿右功徳碑鄭敖書殿上祝文碣進士任璠文三門下置觀碑徐大亨文三門右紀符瑞碣甘遺榮八分書杜甫詩云自爲靑城客不唾靑城地爲愛丈人山丹梯近幽意丈人祠西佳气濃綠云擬住最髙峯掃除白髮黃精在君看他時冰雪容李眞六言詩春凍曉韉露重夜寒幽枕云生豈是與山無素丈人著帽相迎眞蓋唐末仙人也陸遊謁丈人觀詩黃金篆書榜朱門夾道巨竹屯蒼雲巖巓劃若天地分千柱眈眈壓其根纓冠笑謁丈人君廣殿空庭吹寶薫摩挲畫墻手爲皴異哉山夔與土羵物怪齾齾冠邱墳僊人佩玉雜帨帉手整貂冠最不羣欲去不忍恨日曛道翁采藥晝夜勤松根茯苓獲兼斤人芝植立彊骨筋枸杞羣吠聲狺狺山鑪小甑炊幽芬朱顏不飲常自醺我亦宿誦五千文一念之差墮世紛逝將從翁走如■﹝鹿外木內﹞隠書祕訣何由聞又題丈人觀道院詩斷雲浮月磬聲殘木影如龍布石盤偶駕靑鸞塵世窄閒吹玉笛洞天寒奇香滿院晨炊藥異气穿巗夜浴丹卻笑飛仙未忘俗金貂猶帶侍中冠按務觀二作多詠範長生事其劍南詩稿云靑城山有孫太古畫碧落侍中範長生舉手整貂蟬像特妙其詩又有浮世深沈何足計丹成碧落珥貂蟬之句

方輿勝覽云碧落觀卽長生觀在靑城山北二十里昔有範寂字無爲劉先主時棲止靑城山中以修煉爲事先主徵之不起就封爲逍遙公得長生久視之道劉禪易其宅爲長生觀觀有古柟髙數十尋圍三十尺世傳長生手植胡叔豹詩更斸盤根藏大藥也令嘉樹得長生卽此觀有赤城閣臨眺甚逺外史云唐眀皇登靑城於長生觀駐輦故志謂長生是玄宗別殿𨿽就傾圯遺砌儼然唐求長生觀詩數里緣山不厭難爲尋眞訣問黃冠苔鋪翠點仙橋滑松織香梢古道寒晝傍綠畦薅嫩玉夜開紅竈燃新丹鍾聲已斷泉聲在風動茅花月滿壇

乙記云上淸宮上皇殿延慶宮皆眀皇幸蜀時造吳船錄云上淸宮在最髙峯之頂以板閣挿石作堂殿下視丈人峯直墻堵耳岷山數百峯悉在欄檻下如翠浪起伏勢皆東傾孫知微詩臺殿壓平靑嶂頂松杉挿破白雲根者此也勝覽云晉朝起天宮於髙臺山丈人祠側號曰上淸宮其東北麓卽天師種栗之處上有天池夜則神燈飛行徧空或謂艸木之精所爲王叔瞻詩神燈點點光可燭星斗熒熒低欲捫卽此宮庭又出瑞聖花見方物記

晉時又於丈人峯前建上皇觀蜀志補罅云亦名玄眞觀神芝異艸嘉樹名花皆生於此芝艸如稻苖食之可仙唐章孝標上皇觀詩煙霞華蓋七星壇想象先朝駐禁鑾輦路已平栽藥地皇風猶在步虛壇樓臺蜃气晴蕭索杉檜龍身老屈蟠翻感惠休幷李郭劍門空處望長安

延慶宮卽常道觀也勝覽云自會慶宮西行一二里有常道觀乃古黃帝祠址隋建甲記云大業七年太常博士陰道碑在常道觀軒轅石龕下軒轅臺獨秀霞表下望眾山若蟻垤連抱之樹若薺志云石龕今呼天師洞有張天師像及唐碑字畫完好可搨碑文曰勅益州長史張敬忠頃者西南阻化徭役殷繁山川旣接於夷戎縣道有勞於轉輸自卿鎭撫百姓咸安革獘遷訛良多慰沃歳陰寒極比安好今賜卿衣一副至領之蜀州靑城先有常道觀其觀所置元在靑城山中聞有飛赴寺僧奪以爲寺州旣在卿節度檢校勿令相侵觀還道家寺依山外舊所使道俗兩所各有區分今使內品官王懷景道士王仙卿往蜀川等州故此遣書指不多及右勅明皇行書開元十二年歳次甲子閏十二月十五日下十三年正月一日至益州二日至蜀州專撿挍移寺官節度使判官彭州司倉參軍楊壽蜀州刺史平嗣先靑城縣令沈從簡常道觀主白遺榮勒字右款八分書碑目云延慶移觀手詔碑在觀後絕峯之上石龕中韓擇木八分書記銘在延慶靈寶眞人五符神幢下開元十二年立志云延慶觀亦名昭慶文與可昭慶觀詩琳崖盤玉霄彩翠接步武雲霞不可畫泉石固難譜神幢逾百尋帝轍歷萬古靈瀑誰與窮長飛六時雨所謂神幢卽五符幢也

碑目唐玄宗眞容碑在六時巖下按志眀皇像亦在天師洞或以爲孟■﹝日上永下﹞像也錄異記云六時水在宗玄觀南二里對觀有峭厓髙五百餘尺厓上授道壇昔寧眞君與軒轅帝傳道之所每日六時有自然水從厓上灑入澗底有石龕刻玄宗皇帝禦容勝覽云常道觀南有六時水雲六時灑水以代晷漏陰時卽飄然而灑陽時則無呂汲公詩巖輝萬古照泉漏六時飛京鏜詩八千里隔東西境十二時分晝夜泉卽此又有石日月日在延慶觀東北月在溪西崖中並徑五尺六寸半一曰石天地天形有十二角地形正方闊六七尺或云卽誓鬼壇也方輿云鬼城山在丈人觀西北又云常道觀北有張天師誓鬼壇志云漢時龍穴出水暴害禾稼張道陵立石臺以鎭之名誓鬼臺甲記曰壬子七月十三日鬼城山崩瀑水大至山髙百餘丈丈人觀居其下將憂摧壊俄有大石墜下堰水向東竟免漂陷初觀中資溪水日用負汲爲勞自瀑水之後流泉直注廚下甘美不竭碑目云昔天師自鬼城山駈鬼於絕域有鬼界古碑字盡磨滅不知年代又云天師戒鬼筆迹在大龍橋側深一十三丈闊十三丈

輿地紀勝云淸都觀在延慶上二三里一名洞天觀唐道士薛昌浴丹井杜光庭墓俱在觀後薛昌卽飲昌陸酒得道者文潞公鎭蜀日市觀側隙地以贈張兪所謂白雲隠居也其下白雲溪出焉任宗易詩懶隨六詔上丹闕髙臥一峯藏白雲少愚自題云欲作外臣誰是友白雲孤鶴在巖扉杜廣成曰延慶觀南天倉山神仙以爲帑庫有三十六峯前十八曰陽峯後十八曰陰峯河圖括地象白沙一百八景靑城三十六峯謂此也晁公遡詩天峯夜半剪冰花三十六峯如玉立趙雄詩三十六峯如不到靑城還似不曽遊勝覽雲天倉下儲福宮有唐睿宗女玉眞公主像宮有天峯閣望三十六峯如列屏沈少南詩割盡齊封奉魯元更開泌水占名園何如帝子空山外落日騎驢芳艸原胡叔豹詩棄形如遺但養神阿兄爛醉梨園春人百撼之耳不聞何物女子乃獨醒徑來空山臥白雲不見漁陽胡馬塵文同天倉山威儀觀詩羣峯削瓊瑤老蘚抺古綠應朝大岷去簮笏儼相逐珠宮祕仙仗錦笈藏寶籙上帝此爲倉其田堪種玉

蜀檮杌咸康元年九月王衍與其母太后太妃同禱靑城宮人畢從皆衣雲霞之衣衍自制甘州詞令宮人歌之住山中旬曰設醮祈福太后太妃又謁王先主鑄像已幸丈人玄都二觀及金華宮夫人李舜弦隨駕詩曰因隨八馬上仙山頓隔埃塵物象間只恐西追王母宴卻憂難得到人間

志云金華在丹景玉華在靑城陸遊靑城山夜登玉華樓木蘭花慢詞云閱邯鄲夢境嘆綠鬂早霜侵柰華嶽燒丹靑溪看鶴尙負初心年來向濁世裏悟眞詮祕訣絕幽深養就金芝九畹種成琪樹千林星壇夜學步虛吟露冷透瑤簮對翠鳯披云靑鸞遡月宮闕蕭森瑯凾一封奏罷自鈞天帝所有知音卻過蓬壺笑傲世間歳月駸駸

乙記云靑城有天國寺玉匱經云靑城一名靑城都一名天谷山谷音近國卽天國也方輿勝覽天國山在永康縣左連大面右連鶴鳴前臨獅子後枕大隋上有龍池及融照寺按卽天國寺也云是黃帝築壇封寧封處未詳唐眞人張令問隠居於此號天國山人以詩寄杜光庭曰試問朝中爲宰相何如林下作神仙一壺美酒一鑪藥飽聴松風淸晝眠山有玉女洞亦曰素女碑目隋刺史薛道衡磨厓碑在玉女洞後矣五嶽圖曰靑城山七十二小洞應七十二候八大洞應八節玉女其一也玄中記曰靑城洞穴分三孔西北通昆侖外史言有李氏好道嘗率丁夫持炬賫糧入山下古洞行三日至一大溪不得涉而止比出洞口石自合迷不知處

寰宇記云聖母山髙二千餘丈周三十餘里其南有深洞在八大洞之數傍便山髙下與靑城相接當吐蕃之界溪谷深邃夏積冰雪所以限夷夏也大面山在三溪北杜光庭曰前號靑城後曰大面其實一耳

按此溪水色黒又名黒水溪雲笈七籖隋禇聖母黒水溪人悟逹國師題其居爲聖母院山亦從而名之宋時山中有二隠士一曰譙先生定字天授建炎初召至揚州畱入講筵不可拜通直郎致仕百三十餘歳猶存巢徑險絕人不能到先生數年輒一出山前人亦罕有見之者一曰姚太尉平仲字希晏靖康初在圍城中夜率將士攻賊營不利騎駿驢逸去建炎初所在掲榜以觀察使召之不出淳熙間有於丈人觀道院見之年近九十紫須長委地蓋皆得道於山中也

錄異記靑城縣西北二里有老君觀門東上有一泉號馬跑泉水味甘美四時不絕春夏如冰秋冬反溫昔老君與天眞皇人會眞之所其泉是老君所乘馬跑成卽沖妙觀也碑目衝玅觀記杜光庭撰

勝覽雲飛赴寺在靑城縣飛赴山下舊名昌聖院乃唐左軍容使嚴君美捨宅有四望亭呂汲公詩最勝西峯下林梢四望亭江山觀掌握梁益布丹靑文陵州詩平林露層巘上獨置孤寺羣仙馭飛駕往往赴於此風光幡影亂日落鐘聲起誰可謂詩豪與來吟萬紙

志云香積山寺卽靈巖寺也有瀑布及雞骨禪師塔卽周地圖之通靈山寺又云今縣東南四十里承天寺有馬祖靈骨塔髙丈六尺俗呼爲馬祖寺有碑云大歷間靜照頭陀建雲峯道場至宋宣和奪以予黃冠者於是師之靈谷與塔俱遷建炎三年復還舊物建塔於故址柟生石合讖記冥符焉紹興元年立石

碑目云靑城寶幢院記元和十四年立觀音院記乾符二年立攺海晏寺記中和二年立俱在海晏殿中

艾子云蜀靑城山老人村有五世孫者道極險逺生不識鹽酰而溪中枸杞根如龍蛇飲其水故壽近歳道漸通漸能致五味而壽亦益衰方輿勝覽老人村在大面山之北昔人避難其中多享年壽故名或云潛夫張不羣入山采藥浹旬不返見一叟致敬而問答曰本丞相範賢之裔知李雄之祚不永挈吾輩居此爲終焉之計圖經云卽老澤也在靑城北百三十里昔諸葛亮遷羣獠於山下故名

碑目云獠澤水石記在路次石門崖壁上吳行魯大中七年奉使巡邊行所鐫按志獠澤闗在縣西南百里乃董卜胡通華快捷方式也

古今記云老人村有牡丹坪王漑序謂牡丹髙數十丈花開盈一尺範至能詩十丈牡丹如錦蓋人間姚魏敢爭春卽此方輿勝覽云牡丹坪者自靑城之長平山捫蘿而上歷鳥道三十里許有平阜數十畆髙樹蔽天春深先花後葉狀如芙蕖香類牡丹譙定天授季浩太素二先生隠其中云

蜀中廣記卷六

●欽定四庫全書

蜀中廣記卷七

﹝明﹞曹學佺撰

○名勝記第七

川西道

成都府

崇慶州

王勃送杜少府之任蜀州詩城闕輔三秦風煙望五津與君離別意同是宦遊人海內存知己天涯若比鄰無爲在岐路兒女共沾巾宋之問送趙少府之蜀州詩餞子西南望煙綿劍道微橋寒金雁落林曙碧雞飛職拜輿方逺仙成履會歸定知和氏璧遙掩玉輪輝崇慶在唐稱蜀州也

碑目雲天章雲篆碑在蜀州唐開元壽王淸書又云蜀州刺史廳壁記大歷年間作以張柬之鍾紹京李峴王縉四公皆牧是州故有四相堂唐詩紀事云貞元十四年皇甫澈刺蜀州時賦四相詩序云居相位者前後四公謨明弼諧遷轉歷比顧已無取忝迹於斯景行遺烈嗟嘆不足也謹述其行事詠其休美庶將來君子知聖朝之徳云爾

本志云州治判官廨後池卽罨畫池趙抃有蜀倅楊瑜邀遊罨畫池詩占勝芳菲地標名罨畫池水光菱在鑑岸色錦舒帷風碎花千動煙團栁四垂巧才吟不盡精筆冩徒爲照影搖歌榭分香上酒巵主人邀客賞和气與春期勝覽云文潞公祠在判官廳蓋公之父在天禧時來作判官令公受業於晉原大夫張錫之客任君後爲立祠紀勝云西湖在郡圃蓋皂江之水皆導城中環守之居因瀦其餘以爲湖也範成大吳船錄云蜀州郡圃內西湖極廣袤荷花正盛覓湖船泛之系纜修竹古木間景物甚野遊宴繁盛爲西州勝處陸遊劍南詩槁云蜀人謂唐安有三千官栁四十琵琶故詩雲歸心日夜逆江流官栁三千憶蜀州致能詩雲閒隨渠水來偶到湖光裏仍呼水月舟徑度云錦地誰云不觧飲我已荷香醉湖陰玉蜎蟬曼立紅妝外何須東閣梅悠然自興思驚風入午暑水竹有秋意采菱不盈掬興與蒓鱸會遙知新津宿魂夢亦淸麗

碑目云範公鎭畱題在府城之太平院範遊岷山過此題紀院之經閣上云熙寧八年三月遊靑城間四日趨峨眉俱過此與百世相見百朋百嘉侍行蜀郡公記

志云西南附郭龍門街是晉原縣治寰宇記云白馬江自晉原縣入新津縣界卽杜甫詩白馬江寒樹影稀者

碑目云蜀先主碑在晉原縣西南二里唐房管文又云唐開元碑天寶八年立在晉原常淸觀鮮於仲通文周地圖記云晉原西五十六里蟇頤山上有鹿市百步平坦諸山之鹿曰一聚於此

寰宇記云鶴鳴山在晉原縣西八十里絕壁千尋李膺益州記張道陵登仙之所嘗有白鶴遊其上北與卭州交界又云臨卭故城俗名公孫述城益州記云蓋李雄據蜀李壽從■﹝牜羊﹞柯引獠入蜀境自象山以北盡爲獠居臨卭舊縣因玆置也

志云蜀州有東亭杜甫和裴廸登蜀州東亭送客逄早梅相憶見寄詩東閣官梅動詩興還如何遜在揚州此時對雪遙相憶送客逄春可自由幸不折來傷歳暮若爲看去亂鄕愁江邊一樹垂垂發朝夕催人自白頭

志云東三十里江原鎭卽漢江原縣治華陽國誌江原縣郡西渡大江濵文井江水經云文井江亦李冰所導井上有守捉三十里上有天馬祠李膺益州記寧州有馬元河河邊牧馬產駿駒一日千里至此斃乏岸南人爲立祠於此水經注小亭山有天馬塜是也

寰宇記云■﹝壽阝﹞江出麩金一名皂裏水自永康軍靑城縣百丈水南流入江源界志云皂江徑江原至新津入河昔張道陵投墨於江其水盡黒故名皂江有北橋杜甫詩云望極春城上開筵近鳥巢白花檐外孕靑栁檻前梢池水觀爲政廚煙覺逺庖西川供望眼惟有此江郊

勝覽雲杜工部祠在江原縣邑宰趙抃建昔杜甫依髙適寓於此

寰宇記云公孫述女冢在江原縣東一十三里髙三丈周回二十步故老傳云此冡銅作絞絡五里故亂離發掘莫之陷也

碑目云唐李百藥碑在江原縣之萬歳寺唐樊知遷碑在江原縣淨居寺顏師古文今俱殘缺又云唐太平公主出家勅在天慶觀按魏了翁江原縣天慶觀雲層臺記略雲開禧三年春蜀盜未平江原道士呂元素語其徒曰吾儕小人羣居族食無益縣官今逆氛若此又不能剸刄賊腹膏首原野盍姑杜門以需底定乃相與校藏書見其書有爲九層之臺可以爲民禳沴祝釐者則用其法而封之名以雲臺列天地日月星辰嶽瀆之象而禱祠焉宋皇佑間趙閱道爲江原令其二弟揚抗與俱有引流聫句序云江源縣江繚治廨址而東距三百步瀧湍馳激朝暮鳴在耳使人聴愛弗倦遂臿渠通民田來囿亭階廡間環回遶旋溝行沼渟起居觀遊淸快心目公暇事休與弟揚抗坐東軒怡然盤桓共爲詩章云別泒從江垠邀流入農畎淙淙來源深■﹝氵虢﹞■﹝氵虢﹞度溝淺園穿蕭艾芟塹斷荊芝剪疏功浹晨流漑利千步逺田觀疑澤瀦坎聴類瓴建北溟歸鑿池幽嶽漾裝巘瀉堺縠微駛回■﹝氵巒﹞珠細轉過實石眼窺經虛吐口吮流行值落葉浸長浮生蘚孤鶴眼怪覘纎魚鬛跳展申沈無穢淤底靜有紋堧映葦色莫分喧琴韻難辧增霖夕鬧蛙涵月夜驚犬侵篁鞭起萌逼水抵垂菌憐黃澆菊籬惜紫沃蘭畹吏治窯甓甃童戱芒車捲灌攜合手勞潄掬致腰俛庭秋臨加涼軒夏向消炟我矜近濟能僮賀遙沒免貯戺理巨甔歸廚架修筧供淘飯盎糧給澳羹鼎臠調藥修舊餌剪茶試蘿荈坐客頻泛觴蹲兒屢洗硯聆寒心脫煩挹冷酒除面閒眺笻步隨靜看髭吟撚髙懷造文攄淸興團詩遣瑰章非俗成怪句自幽選湧詞波翻瀛綿意緒抽蠒書丹字隸行欵碣石磨琬題爲引流篇記耳非自衒

新津縣

張天覺以古三墳書得於縣北陽民家墳皆古文傳乃隸書天覺新津人

範成大新津道中詩雨後郊原淨村村各好音宿云浮竹色淸澑走榿陰曲沼擎靑蓋新畦藝緑鍼江天空闊處不受暑光侵予以萬曆庚戍過此詩云結束爲津口分明作秀顏雪峯俱暎水天社舊名山客自荊吳外民其卭蜀問昔賢有佳句磊落動人寰壬子歳再過此詩云風日何淒緊予行在仲冬平林煙已盡近郭渡猶重古市沙中火僧樓水際鐘東西𨿽不辧彷佛認前峯蓋指修覺山也

志雲南一里修覺山神秀禪師結廬於此唐明皇駐蹕爲題修覺山三字寺有左右二井春夏汲東秋冬汲西水則甘洌反之則否名曰林泉殆靈泉云其下爲三江渡因岷江皂水白馬三江並列而名其上爲寶華山橫跨江表俯瞰平川取物華天寶之義也峯頂多雪又曰雪峯杜甫新津寺寄王侍郎詩何限倚山木吟詩秋葉黃蟬聲集古寺鳥影度寒塘風物悲遊子登臨憶侍郎老夫貪佛日隨意宿僧房又遊修覺寺詩野寺江天豁山扉花竹幽詩應有神助吾得及春遊徑石相縈帶川云自去畱禪枝宿眾鳥漂轉暮歸愁又寺憶曽遊處橋憐再渡時江山如有待花栁更無私野潤煙光薄沙暄日色遲客愁全爲減捨此復何之

志又雲南二里四安寺亦神秀剏杜甫暮登四安寺鐘樓寄裴十詩暮倚髙樓對雪峯僧來不語自鳴鐘孤城返照紅將斂近市浮煙翠且重多病獨愁常閴寂故人相見未從容知君苦思緣詩瘦太向交逰萬事慵

碑目云唐開元皇帝送趙仙甫尊師歸蜀詩碑見在新津縣寶眞觀志雲南二里平岡治下第八治也上應參宿蜀人李阿瞿君於此學道有杜天師詩

勝覽云投龍觀在新津縣南六里枕夜郎溪及白木水上有龍六祈禱皆應

又云稠稉山在新津南八里有艸名稠稉服之長生不死上有丹竈古碑宮闕天池軒轅帝於此得仙中第四稠稉治也上應危宿

予友竟陵鍾伯敬遊修覺山記云辛亥十月十有九日早發新津叔弟恬不知隔江者爲何許山也與童騎疾驅過之予與艾子後坐舟中指江幹削壁千仞竹樹榱桷出沒晴嵐雪浪外者異焉問之則修覺山子美遊修覺寺詩明皇幸蜀大書修覺山三大字嵌石壁今猶存者卽其處也決策登焉所從徑裒山石之復者爲磴亂整枉直各肖其理登者屢憇憇處每平平處每當竹樹隙隙處必從其下左方見江江錯磧渚或圓或半或逝或返去畱心目間土人縛竹爲亂若童子置葉盎中以度蟻設身處地頗危之從上視下輕且駛甚適也度磴去頂可四五之一行住坐立更端者數矣其傍乃有石級齒齒蜿蜒壁間者往修覺寺道也曰姑舎是尋中徑數折上有亭翼然祠杜工部李供奉蘇端明方正學方有石刻詩可讀亭後數武爲寶華寺禮佛畢反自亭出山門左行竹樹純駁夾砌數折卽修覺寺寺前雙井一井直一塔唐物也明皇書嵌佛殿左側巖壁上字方廣三四尺一字各專一石飛翥沈著且甚完好予入蜀所見唐碑獨此耳出寺無所見欲返寺僧指石隙一小徑才容足出此徑乃有平田大陸復緣磴數折上矗然俯江者曰雪峯兩寺乃在其下始悟所云磴去頂四五之一者第可指修覺耳非此峯也左眺稠稉山如旅行而稍居其傍下憑欄視江則已正無所不見不若初所見江之從其下左方也然從下上修覺去江稍逺從修覺上雪峯視江乃反近舟中所指江幹削壁者卽著腳處也降自雪峯復遶井塔下屈曲一二里許不復見所由寶華寺徑矣乃忽得所謂石級齒齒壁間往修覺寺道者則今還道也與初所從徑合徑窮登輿是日扺彭山宿

茂州

史記曰南越破後冉駹等皆震恐請臣置吏武帝元鼎六年以冉駹爲汶山郡守華陽國誌汶山郡有六夷羗胡羗虜白蘭■﹝虫同﹞九種之戎牛馬旄氈斑罽靑頓■﹝北上毛下﹞毲羊羖之屬特多雜藥名香土地剛鹵不宜五榖惟種菽麥而多冰寒盛夏凝凍不釋故夷人冬則避寒入蜀傭賃自食夏則避暑反落歳以爲常蜀人謂之作五百石子也

禹貢岷山導江注曰江水出蜀西南徼外東至岷山而禹導之郡縣誌岷山在茂州西北最後畨曰列鵝村村有岷山名曰鐡豹一曰羊膞則分水之上源也一自西南入大渡河一自正南入溢村經石紐過汶川水經曰岷山在蜀郡氐道縣大江所出東南過其縣北又曰江水自天彭闕東徑汶闗而歷氐道縣北注云岷山卽瀆山也水曰瀆水矣又謂之汶阜天彭闕亦謂之天谷也秦昭王以李冰爲蜀守冰見氐道縣有天彭山兩山相對其形如闕謂之天彭門亦曰天彭闕江水自此已上至微弱荀卿曰江出於岷山其始出山也其源可以濫觴焉益州記曰大江泉源始發羊膞嶺下緣崖散漫小大百數殆未濫觴東南下百餘里至白馬嶺又自白馬嶺回行十餘里至龍涸又八十里至西陵縣又西北二十里至汶山故郡乃廣二百餘步又西南百八十里至濕阪江稍大矣

河圖括地象曰岷山之精上爲井絡帝以會昌神以建福古蜀謠云汶阜之山江出其腹帝以會昌神以建福郭璞岷山贊曰岷山之精上絡東井始出一勺終至渺溟作紀南夏天淸地寧漢書注岷山一名鴻冡一名沃焦在隴山南首故稱隴蜀山直上六十里括地誌雲中國山川東北流其維首在隴蜀正義曰岷江發源隴山東北流入渤海水經注漢延平中岷山崩壅江水三日不流揚雄自岷山投賦江流以弔屈原名曰反騷也王羲之與周益州書云想足下鎭彼土未有動理要欲及卿在彼登汶嶺峩眉而還實不朽之盛事又與謝安書云周益州書述蜀山川如岷山夏含霜雹校之所聞昆侖之伯仲也

山海經云岷山神馬首龍身祠用雄鷄瘞用黍則風雨可致焉郡國志岷山俗謂之鐵豹嶺陵陽李新詩在昔岷峨神龍文而馬首卽鐡豹之形也

華陽國誌宣帝地節元年武都白馬羗反使駱武平定之因慰勞汶山吏及百姓詣武自訟謂歳再度更賦至重邊人貧苦無以供給求省郡郡建以來四十五年武以狀上遂省汶山郡復置都尉

唐茂州都督府壁記云貞觀初置覊縻州九曰維翼筰塗炎徹向冉穹維州今威州翼州今疊溪所筰以下則皆白狗羗矣其時一州所領不過數十里而已

寰宇記云梁普通年於此置繩州取桃闗之路以繩爲橋也繩橋之法先立兩木於水中爲橋柱架梁於上以竹爲絙乃宻布竹絙於梁系於兩岸或以大竹落盛石系繩於上又以竹綆布於繩夾岸以木爲機繩緩則轉機収之智猛法師所謂冰崖皓然百千餘仞飛絙爲橋乘虛而過窺不見底仰不見天寒气慘酷影戰魂栗是也又有度索尋橦之橋大江水峻極如箭兩山之脇系索爲橋中刳木爲橦拴系行人於上以手自緣索到彼岸則旁有人爲解其系尢極危險陸遊詩度索臨千仞梯山躡半空卽此

方輿云相公嶺亦名茂濕州之主山也州治內有雪峯堂又有列岫堂鄭微列岫堂記云九頂列於南屏風臺盤列於西巨人橐駞列於東又有練光亭王咨畱題云汶江自徼外東繞汶川郡西北出極目可百里許每朝陽舒彩夜月流天之際一望水光若萬丈長虹夭矯其上而吐吞之也舊有亭曰觀瀾據城之隅不與景會因取少陵賦岷山沲江圖川蜺飲練光之句以練光題其額云

碑目唐刺史黃堂梁記爲寶歷元年刺史竇季余大中三年刺史劉成思咸通三年刺史蓋巨源題又云張延賞修城記載唐大歷十四年吐蕃大下火焚郊館興元元年張延賞重修其後別駕大夫修建城宇堡壁雉堞又云唐回車院碑刺史蓋巨源撰大中十三年立又云茂州治平寺碑寺舊在外緣叛羗董阿丹焚毀元丰初移剏城中

勝覽云巨人山在州南三十里山頭有石如人立面南元宗幸蜀時以石人背立勅令鞭之一百下有九池俗傳是九龍湫其湫四山環遶百二十里又云雞宗山在州西四十里扼羗人出入之路熙寧元年置鎭羗寨按宋史熙寧九年靜州楊文緒導番董阿丹作亂聲援俱絕至書木牌投於江以告急朝廷遣內使王中正將兵旁出雞宗山擊之文緒等伏誅碑目云政和丁酉倅貳跨鰲先生李新目擊靜州之變記載其事甚詳名更生碑今在更生閣

演繁露云蘇易簡言本朝使人至西番見有老人消縮如小兒伏梁上雞窠中乃其見在子孫九代祖也其說甚怪丙申十月十六夜寓直玉堂閱史見貞元間韋臯攻吐蕃其所攻州名有維保松及雞棲老翁城予欣然自笑曰易簡之說豈因此二城名而增餙之耶按寰宇記茂州西北至吐蕃棲雞城下或卽此處

汶川縣

華陽國誌漢嚴季後爲汶江尉成都人仲■﹝白上工下﹞少受學於季後及爲汶江以書呼■﹝白上工下﹞■﹝白上工下﹞許十月往會夷反斷道■﹝白上工下﹞期必往經渡六十幾死數四卒得至汶江乃爲季後陳策俱得免難近欽之按漢武置汶山郡卽置縣曰汶江矣

水經注曰江水又徑汶江導汶出徼外岷山西玉輪阪下而南行又東徑其縣而東注於大江水經又雲江水歷氐道縣北有湔水入焉注曰水出綿道亦曰綿虒縣之玉壘山呂忱云一曰半浣水也下注江按汶川本漢綿虒縣地矣

寰宇記云玉壘山在縣南三里又有玉輪阪其下汶水所經謂之玉輪江山出璧玉卽郭景純所謂玉壘作東別之標者

勝覽云七盤山去汶川縣九里志云卽玉壘闗也賈島送玄巖上人歸西蜀詩玉壘山中寺幽深勝槪多藥成彭祖搗頂受七輪摩去臘催今夏流光等逝波會當依糞掃五嶽徧頭陀

勝覽云慈母山在靑城山東導江人馮大量與神仙相遇入隠此山外史云滋茂龍池在汶之尢溪萬山叢立中有方池周四十里廣幾百畆淸水鏡開芳艸四積眞靈境也登眞書云滋茂龍池一曰慈姥在益州西南四百里有靈藥可以已疾山無毒害猶慈姥焉故曰母田況益州龍祠記云蜀之西山有池曰滋茂亦曰慈母以其能興雲雨救旱暵楙養百榖而名唐開元中章仇兼瓊旣得平戎城夢一女子謂曰我此城之龍也今棄戎歸唐願有以居我章仇異之表爲立祠按總志慈母山在縣南百五十里昔有婦人引子采藥山中虎負其子去母逐虎不得因長號而絕見者哀之曰慈母也則其所載又不同矣碑目云滋茂池善應廟碑張商英無盡處士文其神或傳姓吳或傳姓郭頗有異同

勝覽雲龍洞在牛溪鎭入洞數步向南石壁有穴可通無路可陟掌洞道人附巨竹一枝於穴內令遊人扳竹而上可達龍池

文同茂州汶川縣勝因院記云繇玉壘南下過笮迆西循皂江左折越太平渡行深入曲無慮六十里至茂之汶川有地曰柘平羣山卻立大陸初露畦麻疃稻杳逺空闊披壖帶麓壤土鮮潤景物瓌麗人物純篤就其佳處有院曰羅漢昔有頭陁徳欽戒操甚嚴歳臘居久其徒委散是身獨在常懼其所將底墮落願擇髙行屬以香火得永康軍大中祥符寺僧義海者付之至惟簡師凡五世也惟簡性顓潔所趣端愼守僧律作佛事臒形晦面不避風雨逺近四眾咸宗仰之旣至此地乃圖崇餙伐木鐫崖大輯材礎構廣廈設尊像儲祕典納淨侶凡所欲有一一完具殆逾一紀功力方絕以名上列乃錫今號庭堂虛敞檐宇飄動丹明碧照繢繡巖谷誠歸向之福地而莊嚴之道場也惟簡余之邑人逺來求紀其事間嘗謂余曰靑城諸峯惟大岷最爲髙厚然丈人上淸之望者乃世俗之所能見爾如吾所居正向其面脈終表裏披斂出沒澗壑鉤蔓巒嶺曲折髙林巨樾巍崗險頂晨霞夕靄染漬輝耀湍瀑淙激禽虫啼響一日萬狀無有窮極嵬眼傾耳不知厭倦此方外淸絕之境世間奇偉之觀而惟簡輒擅有之山林之人所獲多矣安得君之車馬一至其地以幸吾言之不誣余聴其說衮衮令人喜聞回視此身若處泥穽何時濯洗以從師傲兀於其間哉因命筆綴次其事使歸琢諸巖石遂以爲記云熙寧二年十月十五日

威州

漢徼外冉駹之地蜀劉禪時姜維馬中等討汶川叛羗其屯兵之處號爲姜維城唐武徳七年白狗羗首領鄧賢佐內附於姜維故城置維州以統之至上元之後河西隴右州縣皆陷吐蕃贊普更欲圖蜀州累急攻維州不下乃以婦人嫁維州門者二十年中生二子及蕃兵攻城二子內應城遂陷吐蕃得之號無憂城外史云古維州在今保縣之外可八十里其對面有無憂城三面臨江巋然峯頂實諸夷之襟喉中國之要塞也李文饒籌邊樓故址存焉今棄爲外徼矣按僞蜀永平二年攺維川郡爲保寧縣徙就中州城卽今治也州治後卽玉壘山蜀後主觀湔江至此親書玉壘山三字於州署其大盈丈左有龍洞焉湔水自玉壘峽出而注爲泉有魚長可徑尺州人以爲神魚無敢捕者

本志云州城原爲汶川縣址城內之民半屬汶川城以外純屬汶矣碑目云鼓角樓記唐維州軍事判官髙測文乾符五年十月十五日維州刺史李光置又云天寶寺碑唐咸通六年建軍事判官陶師文又云伏波廟碑咸通八年左武衛兵曹參軍崔遂文俱在維州

張舜民畫墁錄云凡自岷州趨宕州沿水而行稍下行大山中入棧路或百十步復出略崖嵚崟不可乘騎必步至臨江寨得白江至階州須七八日其所經皆使傳所不可行考之山水秀絕天下無有也臨江寨上望一處當大山中西望雪山日晃如銀其髙無際出眾山上居人曰此雪山佛居也有獅子人常見之非西域雪山是蜀所記無憂城東北望隴山積雪如玉耳

保縣

志云姜維築維州城遂築下邑其舊址在南溝之西李徳裕築無憂城重築薛城戍舊址在縣東葬墳壩

又云縣四里編戶七姓耳通化鹽溪已並入州所存者玉山箭上二里皆畨也近亦叛去按通化縣本唐咸亨二年刺史董弁招慰生羗置小封縣在西蕃通鶴軍垂拱二年城爲北畨所沒今置在威戎軍西宋宣和封西嶽神勑詞云維彼通化地當西極金天氏之分域也卽隋之金川縣矣今屬州爲通化裏

鹽溪縣隋之定廉縣與金川同置者唐貞觀初攺爲鹽溪縣以村有鹽溪縣得采漉今演化禪師所居之地玉山夜靜恆有霞光冉冉橫山前東北半壁天皆丹色照林木如畫至旦方滅俗名爲筆架山箭上在縣東里許一岡斗直而下如矢曰箭嶺又云箭上卽唐之守捉城也亦不屬內地

蜀中廣記卷七

●欽定四庫全書

蜀中廣記卷八

﹝明﹞曹學佺撰

○名勝記第八

川西道

成都府

金堂縣

水經注云新都縣有金臺山水通於巴漢以水出金沙因以名山蜀記云金泉縣古有金船沈江之東岸鋭底民於水中往往見之矣

寰宇記云縣卽漢處士段翳宅也輿地碑目云段翳宅治內天慶觀是有叚隠居李眞人二像碑字磨滅不可讀又云如舜禪師塔銘在金堂龍槐院唐節度使杜悰撰文

宋之問送楊六望赴金水詩借問梁山道嵚嵜幾萬重遙州刀作路絕壁劍爲峯惜別路窮此畱歡意不從憂來生白髮時晚愛靑松勿以西南逺夷歌寢盛容臺階有髙位寧復久臨卭宋勾龍行父送孫太衝詩金淵春三月桃李照城郭石峽赬鯉魚時時醉賓幕

金淵志云懷安蕞爾國而有雲峯月峽之勝山之雄峙從梁劍而來江水洪深自堋灌洛而至晁公武作雨零堂記云堂依雲麓而中江縈之气象蔥鬱巖壑洲渚之美映帶左右矣

按中江在軍西北源從漢州彌牟洛水毗橋等三水會爲一江志云東十二里曰前河卽彌牟水又三里曰後河卽雒水也碑目云有幽州刺史牂柯太守漢張子陽墓在沿江五里許其碑表載順帝永建四年造又云放生記誓文唐太和二年令狐紃撰亦在中江岸上

圖經懷安軍縣二而鎭九以縣而言金堂爲大以鎭而言古城爲富諺謂軍不如縣縣不如鎭舊縣在峽口距東南四十里鎭在北一里下爲古城河水由灌子灘入斜潭也

志云峽口相傳鱉泠所鑿又云金灌口東枕云頂南披峽口水出山下如岷江之狀上有李冰祠金川在其下流稍寛平處又云金灌口之東有七織溪白沙淸流文理如織又有栁溪在舊縣南七里常有栁葉在穴中出

華陽國誌李冰導洛通山洛水或出瀑口經什邡郫別江會新都大渡志云東南十里有大度鄕漢書新都王忳有陰隲署大度亭長初到日有馬與繡被馳至後爲郿令行至漦亭有鬼夜見稱其夫爲涪令之官過此全家見殺召遊徼按之悉伏辜而還其喪時人爲之謠曰信哉少林世爲遇飛被走馬與鬼語有廟在山麓

志云北十五里昌利山有石室三門容數十人俗呼爲三龍門碑目云唐昌利山有延祥觀碑開元中金堂尉沛國武捷撰

寰宇記云銅盤山在西北二十里北接雒縣南接新都山形如盤洛水彌牟水毗橋水經此山下合中江也

名山誌云金堂三學山乃漢州北山一名云頂一名石城亦名棲賢開照其實一山也志云東三十里三學山李八百三度學仙於此故亦名棲賢其下隘口壁立千仞惟一路可通人騎謂之三學隘寰宇記云云頂山舊名石城山其狀如城在縣西十五里頂上平可十畆有神泉方丈澄淸如照雲霞常興唐天寶六載攺爲云頂山西幸略云唐明皇至劍門山神見形迎駕稱姓李氏後陟武擔東臺逺望祥雲紫气盤結空界問左右曰此何處對曰石城山乃悟山神扈衛之意遂攺云頂爲慈云焉髙僧傳唐開元年鑑源禪師於此山講華嚴感聖燈現菩薩放光大松林後有寺額篆書三學字其山四方面各三十里因謂之開照山矣勝覽云三學山有佛迹石理堅潤瑩白如玉非世間槌琢所能又有碧玉佛龕藕絲袈裟錦字心經貝葉金字湼盤經寺前後檜栢皆隋唐故物又有飛石乃自云頂飛來先是寺有楠樹已枯石離而爲二有王頭陁語曰五百年後寺當廢若楠再生石再合然後復興果如其言碑目云王頭陁塔銘在云頂塔院貞元十五年薛倕撰又云三學山飛石記邑宰張西撰又云支提石塔記在三學山唐節度使叚文昌撰又云鸚鵡舎利塔記在三學山韋臯撰又云李義山爲八戒和尙謝復三學精舎表略云三學山夜有神燈朝明佛足風飄雨濕且無金燼落時蘚剝苔侵尙有寶花承處又雲杜光庭功徳記在三學山

隋僧智炫遊三學山詩秀嶺接重煙嵚岑上半天絕巖低更舉危峯斷復連側石傾斜澗回流瀉曲泉野紅知艸凍春來鳥自傳樹錦無機織猿鳴詎假弦葉宻風難度枝疏影易穿抱裘依閒沼策杖戲荒田遊心淸漢表置想白雲邊榮名非我顧息意且蕭然唐王勃遊梵宇三學寺詩杏閣披靑磴琱臺控紫岑葉齊山路狹花積野壇深蘿幌棲禪影松門聴梵音遽忻陪妙躅延賞滌煩襟薛能自廣漢遊三學山詩殘陽終日望棲賢歸路攜家得訪禪世缺一來因薄命雨畱三宿是前緣詩題不忍離巖下屐齒難忘在水邊猿鳥可知僧可會此心常似有香煙又題開照寺云盡室徧相將中方上下方夜深楠樹逺春气栢林香聖迹畱巖險靈燈出混茫何因將慧劍割愛事空王僞蜀太后徐氏漢州三學山看聖燈詩虔禱遊靈境元妃夙志同名香焚靜夜銀燭炫遼空泉潄云根月鐘敲樹杪風印金標聖迹飛石頌神功偶望天涯極臨看日腳紅猿來齋室上僧集講筵中頓覺超三界渾疑證六通願成修偃事社稷保延洪太妃徐氏和云聖燈千萬炬旋向碧雲生細雨瀝不暗好風吹更明磬敲金地響僧唱梵天聲若說無心法此光如有情宋王雍題云頂山詩五色琉璃白晝寒當年佛腳印旃檀藕絲織出三衣妙貝葉經傳一偈難夜看聖燈紅菡蓞曉驚飛石碧瑯玕更聞鸚鵡因緣塔八十山僧試說看

簡州

華陽國誌犍爲郡牛鞞縣受新都江去郡三百里漢元鼎置相陽明鹽井卽牛鞞井也南齊牛鞞戍設在州城西岸卽古簡縣址

三國誌姜維聞鍾會入犯表守陽安闗闗在西南三里上流井依山爲之舊陽安縣及今陽安驛本此名水經注云晉羅尙乘牛鞞水東徵李雄發自陽安闗矣

九州島要記陽安縣南七十步有赤水如絳源出隆州今治西二里絳溪是也溪上龍門洞有石如龍壁上龍門二字州人許奕書傍刻栁子厚鈷鉧潭諸記乃宋臨歐陽詢書又云陽安有雁水源出廣漢曹榮諲詩城下水流金雁月亭中人弄玉弦琴是也雁赤二水之間有江月樓薛濤江月樓詩憑欄卻憶騎鯨客把酒臨風手自招細雨聲中停去馬夕陽影裏亂鳴蜩

方輿勝覽簡郡設廳棟宇盡唐制梁上題寶歷元年刺史張炎建抵嘉定之壬午已二百九十有八年矣碑目郡守壁記名氏始唐貞觀十三年見劉左史折栁亭記亭在朝天門外舊名情盡橋刺史雍陶詩從來只說情難盡何事教名情盡橋自此攺名爲折栁任教離恨一條條

方輿云紹興中建西州道院在州治南黎持記云陽安鄰於會府而有江山之勝處於髙仰而有魚稻之饒民事獄訟比之旁郡十無一二凡隠於吏者樂趍焉人目之爲西州道院又云望湖樓在州治道院之後湖光山色交相輝映輕舟小艇時時撐岀栁陰中不謂重岡疊嶂間乃有瀟湘苕霅之景也

志云簡縣忠淸門外有唐太子誦書記功碑甚巨元和二年朝議郎使持節簡州諸軍事守簡州刺史利瓦伊勒石碑目雲南康郡王紀功碑乃憲宗撰文太子誦書貞元十三年建原在龍興寺宋天聖五年移在州衙門外頒春亭側又云在郡市心居民室下紹興丁巳穴土見碑石太守命工取之重撤民屋不果上錄其文乃唐禦制紀功碑銘並序皇太子書碑面殘缺不全惟碑陰乃開成元年臯從孫鋌爲本州島守日紀述其文俱全遂覆之按此碑已取岀今存

志云城內雙市街有叢桂樓以宋紹興中朱熹同榜李繳如李進修範時中袁炎牟子正俱州人也太守郭由中爲樓記

方輿勝覽景徳觀在郡南一里山谷集云簡池覺範道人城東道友也住景徳院其家風十二時似趙州東院西池種竹兩枝於宴坐軒中山谷老農作頌曰往在江南住竹山道人兩歳三來訪聴風聴雨看成龍牛羊折角入朝餉簡州城東刮地寒手種檀欒三兩竿竹成要作無孔笛若有靈龜一任鉆魯直又有題其也足軒詩詳詩話中

圖經簡有四巖東西南北也三溪東南前也三池栁鳯賴簡也劉涇云三溪號一郡之勝前溪在陽安治後亦稱後溪文同後溪晚步詩云陰陰芳樹暗回堤路入蒙籠轉野溪澤雉應媒髙復下林鴉引子歇還啼靑蒲宛宛全淹水紫竹斑斑半出泥倚杖風前感時節亂煙斜日一蟬嘶

巨濟又雲南溪壽昌寺前水是也由南溪沿堤一里許爲東溪李良臣詩簡州何處景最佳東溪淸絕人所誇溪上有碧波亭宋姚孳詩賴簡池臺兩蜀誇東溪別是一仙家令人卻憶康王谷坐看珠簾濺雨花志云劉文節墓及讀書樓俱在東溪上今東林寺是其樓址一名東溪庵

志云栁池折栁橋下水也鳯池在治南三里水自北一里鳯翅山來賴簡山接金堂山郡池名皆因之

勝覽云東山在東江之外州治之左志云在城東五里巖髙數丈刻東巖二大字有東巖院智通禪師卓庵處地居兩山之問溪流其中下有懸澑淸音不絕旁有洞又有古栢大可二十圍爲一郡之望剎也志云卽天王講寺貞元初施頭陀剏

近巖有雙牙山兩石對峙如牙上有井及石箱人見兩金鵝其側晝浴於井夜棲於箱

蜀志補罅云西巖在簡州湧泉鎭有石刻大悲像光相屢現志云在治西五里巖洞深三丈五尺闊如之洞門刻西巖二字宋嘉定甲子王武卿結庵於此題名

近巖有石柱山孤髙獨立上有石像百餘石室數間有仙人楊氏養丹鑪鼎尙存登其巓可望逍遙山

勝覽云逍遙洞在玄都山去城三十里景徳間有楊用晦者隠居此山其上有層崖命工發之得東西二室西室後刻二竈若養丹之所又鑿二窟中可坐五七人東西二壁鐫二孔雀二神人有漢安元年四月十八日會仙友十二字漢隸也今存按用晦簡池人有仕才能詩任心自適不求當世樂隠洞中時太原王載京兆金惟吉南陽鄧曦度杜審嗣劉旻逺來尋訪刻詩壁間

志雲南巖在治南一里有洞深三丈闊二丈五尺方輿勝覽南巖有光孝寺前敞飛閣盡覽江山之勝左有洞可容數十人卽淳風洞也石刻無名氏詩煙飛嵐翠撲衣裘落日牛羊下巄頭莫道山中生意薄江邊桃李自風流簡州學記李淳風生於州之幹封鎭有故宅及墓按今銅鐘寺卽報恩光孝寺舊址宋孝宗隆興二年陽安尉歐陽獬建疏請衡山和尙住持寺前髙敞有會勝亭趙抃知益州時寺僧有能琴者見知於公作琴軒詩贈之云輟飲支笻會勝亭溪山佳處古琴橫憑君傾耳殷勤聴一弄淸風四座生諌議大夫張方詩早向溪山得趣深建亭今復寄餘音紛紛塵市無閒地獨有斯人物外尋

志云北巖在治北二里洞深三丈闊五尺有坐榻茶竈傍開石牕牕下有泉淸泠不竭有寺舊名白馬院開元中馬祖建倚壁有丈六金身無名氏詩云一帶江煙半倚巖檻前時眺黒龍潭低昻竹影疏明月屈曲松枝拂像龕樹老硬根穿石罅艸生懶葉入禪庵西來白馬無蹤迹寒鵲昏鴉暮景含碑目云院有唐碑其歳月乃大歷時重修石壁刻云郡守潼川王武卿攜家渡江過唐氏園偶泛舟泊山下登劉氏江閣因上北巖禮大佛開禧攺元二月十有三日書

近巖有洞曰朝陽深三丈餘髙丈有八尺廣一丈內有石牀額篆石室二字蓋昔人煉丹之所

志云四巖附郭之勝也其稍逺者有玉華池天光觀覺林寺又逺則爲分棟長松諸山

寰宇記陽安縣北二十里玉女靈山東北有泉西北兩岸各有懸崖腹有石乳房一十七眼狀如人乳流下土人呼爲玉華池毎三月上已日有乞子者漉得石卽是男瓦卽是女自古有驗山爲仙人李八百修煉處

勝覽云李八百居棲賢觀一名天光觀碑目雲天光觀在陽安縣東二十里有唐碑可讀者云太和初三洞道士王道賜因張文舉施地基剏建按今爲明教寺

志云甕亭山在治南四十里石甕鋪有覺林寺在大道傍王欽若題覺林寺詩暫拂塵襟思倍淸竹風山色亂泉聲安民功淺君恩重又策羸蹄向古城趙抃詩古寺無碑刻僧云不記年自余安所問惟是愛林泉志云分棟山在州西七十里寰宇記曰山北連秦隴南入資瀘東北入靜戎軍在靈池縣東上十五里劉涇分棟山少休亭記云自成都趨陵簡如在蜀必由靈泉過分棟其山周數百里髙大阻險以石次第爲步暑雨冬雪則馬不進僕亦以病告欲少休於是建亭名少休焉

志云西北七十里長松山爲州斧扆界內諸山皆發脈於此長松寺本蠶叢廟址開元中馬祖行空和尙乃建寺明皇召對賜額長松衍慶寺又賜名香爲亭以貯之曰禦香亭宋賜名嘉福寺今名靈峯

唐鄭谷集雲谷自亂離之後在西蜀半紀餘多寓止精舎與圓昉上人爲淨侶昉公住長松山舊齋嘗約他日訪會勞生多故遊宦對年曩契未諧忽聞謝世愴吟四韻以弔之詩曰每思聞靜話雨夜對禪牀未得重相見秋燈照影堂孤云終負約薄宦轉堪傷夢繞長松塔遙焚一炷香

志云蟠龍山與長松相接大歷四年郡大夫傅耆造大佛建院曰石門以山石分開似之院門又有石形如夔刻字其上曰夔石楊甲遊長松寺宿石門僧舎以石門霜露白爲韻得露字詩云疾風吹輕衣駕我云脊路人問一回首驚絕不敢顧鳥投虛無底渺渺不知處蜂窠蟻丘垤與世同所騖試看一蒼莽誰有不平處尙憐野僧屋佛面荒苔蠧斷崖劃呀吻洶洶崩石怒我來得奇觀拄杖叩巖樹靑山有驕色斯客不能句平生二三子慰我一相遇娟娟松間月幽夕亦可度夜闌更小語風逼遺響去酌君無多酒繼以木蘭露諸公綽石門院詩云搖空栁色金猶嫩傍道梨花雪未開只尺長松煙霧裏石門頂上暫徘徊

碑目云周文王廟碑在陽安縣西北七十五里卽後周髙祖文帝之廟舊碑題額云大周植元年歳次丁丑造元年卽後周閔帝之初元也今石刻存志云去郡治五十里山曰賴簡自賴簡西亙潛渡雁江而直走龍泉又曰隆泉在治北八十里以澗水隆盛爲名

寰宇記云靈泉在靈池縣南三十五里隋初縣傍出湧泉因置平泉縣於此唐攺靈泉志云廢靈泉縣在州西北七十里隆泉驛之右楊甲靈泉山中詩云小縣相籠合蒙蒙數百家菓蔬爭晚市樵牧亂晴沙落日平林迥靑山去路賖偶居無事在隨意問桑麻又野色山圍盡風煙更可憐客情牛鐸外農事藕花前聚汲松根井寛愁石底泉云安須斗水詩興亦超然又勝地仙靈宅微官也謫居焚香他日夢隠幾向來書小睡便山雨長齋稱野蔬逄人問無恙滿意說樵漁又日下叢林薄芊芊肅晚暉閉門成小隱飲水亦生肥醉著溪藤杖歸來木葉衣狂歌有虎兕吾道只應非又何處長松寺雨花雲外臺山從百曲轉路入九闗回老檜成龍盡殘柯借鶴來人間斤斧亂風壑夜聲哀又靈泉山上晚望詩云野曠樹還亂林深煙更微天隨殘日盡云掣斷山飛玉壘風煙闊秦樓艸木非憑髙千萬事今夜客沾衣蒲瀛宿靈泉無我軒懷次山詩幽軒著無我居此合何人聞道東山隱當時此地親心源將止水世事甚浮塵今日尋微迹空餘淡墨春自注云壁間有次山題字也

成都文類益部十縣多引江水漑田咸爲沃壤惟靈池疏決不到須候天雨俗謂之雷鳴田縣東山下有朱眞人洞洞北岡嶺連屬逾廿里得禇聖母祠化迹尢異民咸事之祈禱獲應潘洞詩云錦裏城東邑髙原十六鄕江流分不到天雨降爲常節及三春後晴逾兩月彊龍乖尋穴蟄魚困入泥藏樹影全虧綠苖姿半吐黃耕夫皆慘戚市戶亦倉忙濳慮寃無雪深疑政有傷推恩慚睿主引咎謝虛皇磬折眞人宇星奔聖女堂先時蠲玉饌隔夜浴蘭湯洞口焚香逺山椒作梵長幽誠期必逹元應果旋彰雷振南峯下雲飛北嶺傍聲稠喧竹塢勢廹瀉銀潢飄灑連三晝霶■﹝雨上沱下﹞徧一方稻畦煙漠漠蓮沼水泱泱物態涵優渥民情遂樂康洪施周庶品餘潤浹他疆稔歳還堪待陰功詎可忘明靈何以報奮藻紀遺芳按朱眞人祠卽安靜觀也楊甲宿安靜觀詩靑山轉龍脊矯首西南天上有仙人祠臺殿飛後前下見雲雨興樹色暗平川仙人兩黃鵠一去無歸年向來道上屨人著幾何錢一朝聞羽化悵望空流涎卻揮囊中金瓦礫來投捐巖巖化金碧香火通雲煙人間萬事爾旦暮有愚賢而況爭奪場轉手分媸妍仙人一回首破隴與荒阡紛紛不足道哀此區中緣石泉瀉幽潔意寂不肯喧夜聞松風露起坐心寥然又云一濯巖下溪再拜巖中庭淸風肅然來吹我衣上腥仙人芙蓉冠乘月下云軿山空雜佩響靜夜朝百靈似聞客欲去小語猶丁寧蕭蕭上松栢急以兩耳聴寂寥古壇外但掛斗與星天明恐是夢恍惚遺心形去飲石上泉再讀幽人銘靑山無行迹霧雨松冥冥古今集記云靈泉

縣界有瑞應院唐永平中叚文昌來攝靈泉尉手植四松於此院有石刻云乾坤毀則無以見寺寺不可毀四松其逺乎松至天福初止存其一縣令張松復補植三株有栽松記刻於石今不存楊甲詩云木落石出荒山臺上有佛寺孤崔嵬斷椽坼瓦無四壁古佛已倒何人推野蜂占窠挾肩背山鼠出穴銜髯■﹝髟上思下﹞老僧見我欲愁哭野葛蔽路官能來文昌種松有斷刻石柱半裂荒莓苔老翁鼻祖無一在獨樹晚出非耆鮐乾坤未變已先滅幾見賊火翻狂雷至今野叟鑿山破石窟尙有龍觔骸當時手種意已逺欲與艸木爲渠魁

仁壽縣

寰宇記云陵州漢武陽之東境晉初西城戍也州南有陵井周武帝因以爲州名

陵井監圖經漢張道陵經玆地有山神稱十二玉女指陵上開鹽井監以陵名志地也文同奏疏謂因張陵以名井復因陵井以名州矣大觀四年攺爲仙井避其諱云郡國志曰仙井陰气襲人入者輒死投以火則煙气上衝濺泥漂石沸吼如雷今玉女祠是其處

王象之碑目云張天師靈廟碑元和十五年知陵州李正卿撰文咸通十五年邱衝書又云黃帝陰符碑在州城至道觀宋京記云此中江山瑰奇自古王公貴人詞客才士未嘗一至故不得見於歌詠而爲浮屠老氏之學者往往擅而有之

方輿勝覽云艶陽洞在州城北至道觀之後昔天師旣誓玉女於井因藏去其衣鎖之石室或謂之藏衣洞洞在重巖下■﹝山含﹞岈幽窈晦明變化千態萬狀𨿽距闤闠不數武而若與世隔蓋道陵修煉之區也杜光庭錄異記云熖陽洞古老相傳在陵州陽山之下從來隠蔽人莫知其處幹徳三年辛巳正月十六日癸夘井監史保義軍使太保馬全章夢一紫衣束帶巍冠者狀若道流揖之俱行至崖壁所告曰此熖陽洞也閉塞多年能開發護持可以福利邦國又指其地近開小徑曰可斷之勿使常人踐踏言訖而去及旦往尋其所果見土勢微陷以杖導之深不可測卽令本軍節級侯廣之勾當人夫斸地漸獲蹤由相次開掘見三重石門洞內並是細砂一無虫蟻他物其洞自東入西深三丈九尺闊五尺三寸洞門三重第一重髙六尺闊五尺二寸第二重髙五尺五寸闊三尺七寸第三重從頂至底一向髙六尺一寸三門相去各只三四尺鐫鑿精巧殆非人工三門內南畔別有石房闊七尺四寸髙四尺八寸深四尺二寸其後別有一小洞洞門有片石遮掩旁通一縫以燭照之深不知其底北畔亦有石房深四尺闊七尺三寸髙五尺房內有石牀一西畔又有小石房深二尺闊三尺五寸髙三尺一寸西北畔有石牀長三尺八寸闊二尺八寸有石竈模長二尺三寸額闊七寸竈深八寸周圍三尺五寸計從洞門向東一直至鹽井西相去可四十一丈八尺井在洞門正東也全章乃召當井監天師院主內大徳費省眞問之答雲天師院見有元和年刺史李正卿著天師聖徳碑雲天師以東漢建安二年自沛遊蜀占犍爲分野見陽山气象指謂弟子此山直下有咸泉焉今驗此洞正當井上卽夢中所指者也碑目云洞顏隸書艶陽仙洞四字字體兼篆不知何代書旁有款識歳久磨滅東南賈人見此碑本寶而藏之以爲眞漢隸志謂有東漢仙都四字在天師洞未詳

碑目又云仙井監有蔡君謨法帖蘇東坡心經帖文與可書千字文陸務觀跋蔡帖云近歲蘇黃米芾書盛行前輩如李西臺宋宣獻蔡君謨蘇才翁兄弟書皆廢此兩軸君謨眞行艸隸皆備石在仙井可寶也淳熙元年九月八日蜀州手裝勝覽云艶陽洞前有蓬萊閣秦少遊詩雄檐傑檻跨崢嶸席上風雲指顧生千里勝形歸爼豆七州和气入簫笙人遊晚岸朱樓逺鳥度晴空碧嶂橫今夜請看東越分藩星應帶少微明程公辟次韻云半天鐘鼓宴崢嶸早晚晴陰景旋生湖暖水香春載酒月寒云迥夜聞笙金鰲破海頭爭並玉雁排煙陣自橫我是蓬萊東道主倚欄先占日初明按蓬萊閣在治東百許步又有含暉閣近五十步趙閱道詩曉川嘉樹照雙扉披豁幽軒景盡歸自喜吾懷已虛白三嵎山色更淸輝

輿地紀勝云平云閣在郡圃文與可詩陵陽郡事全稀少懶守長贏半日閒晚後須來上髙閣就中無厭是雲山與可在州送通判諭郎中詩可笑山州爲刺史寂寥都不似州城若無書籍兼圖畫便不教人白髮生又云近日簿書全簡少吏人惟聴兩衙休歸來便只尋冠履遶徧林亭山上頭

與可又有自然水石記云陵陽守居負山悉石西左砌層崖餘地丈許平夷可屋因植四楹面午橫楣辟幽軒正對大林髙株缺間視逺峯若畫工引淡墨作巒嶺嶷嶷時與煙雲相蔽虧愛此有佳趣復靜宻公事少休卽至宴坐伏息日計數取多乃去外俗不得知旁頺巨礓如癅宜鑱刻遂磨治將紀建置歲月沃水蕩拭見黝理若發狀傾灘平波彌漫骫迆復疊先後倫次窪淵聳浪左右役目自非天寫神摹人巧孰能爲是必由融結固已有堅包厚藏待予始發章物蓋顯晦信在時人理疑亦然茍逹此與知命何逺𨿽爾旣有形必復壊倘後人加護則傳久未易泐也

李膺益州記云東西南三山相對州治居其中去陵井各一里謂之三嵎山按古謠云三嵎靑陵陽榮三嵎翠陵陽貴郡守何耆仲嘗於東山之下作靑榮臺以表之張紹祖山扉記曰有岡北來莫窮所自不亟不徐勢趍東南欲薄城下岐而爲三行且五里虎踞盤礡不復去此陵陽之所謂三山也

西嵎曰跨鰲卽州衙坐山李石超覺寺記云州以跨鰲名者居三嵎山之槪也去治半里方輿勝覽云跨鰲山上有跨鰲亭每歲上元重九太守率僚屬燕其上有石姥在山頂歳旱里人轉徙之天卽黯靉雨四注文同賦云上簪岑之飛泉兮披薈蔚之榛莽爰有石之跂跂兮旁無他而相伍其逺睨之若人兮迫猶疑其蹲虎裏俗神而甚恭兮號相尊而曰姥又云印山在其■﹝土幻﹞卽捫膝先生諭汝礪故居

南嵎曰翳嘶頂上有翳嘶廟相傳神卽巴郡太守嚴顏也宋何■﹝鹵﹐仌代乂﹞上木下﹞作碑記並書山前有霄漢堂紹定中隆州軍事推官文太虛爲碑記俱存山之麓有更生寺宋丞相虞允文爲其父秦國公建碑云紹興十八年六月二十六日鄕人鮮於逑旣死復蘇言地府有更生佛故秦國虞公祺也明日以告丞相正秦國小祥之期丞相因言秦國屬纊時微疾耳忽睨坐客古佛俱來吾當歸允文泣下公顧曰身得爲佛有何不可含笑而逝按寺在縣東南數百步秦國又有功徳院在城西玉屏山

元虞集仁壽寺僧報更生佛祠前生瑞竹詩云聞道故園生瑞竹令人歸興滿江幹扁舟不畏瞿塘險匹馬誰云蜀道難杜甫溪頭花匼匝孔明廟裏栢闌珊新堂題作歸歟字定得臨江把釣竿伯生丞相裔孫也有還鄕詩云還鄕思速去鄕遲王事相縻敢後期裏父畱看題壁字山僧打送捨田碑胡桃笻竹南方要盧橘枇杷上國知此日君親俱在望徘徊三顧欲何之又云未忍他鄕作故鄕故因使騎入陵陽鄕人共訝聲音似客路疑將鬂髮蒼親老長懷鄕裏思孫多宜置墓田旁治生自可依諸葛數頃膏腴八百桑

東嵎曰飛泉上有超覺寺按圖經隋仁壽元年獠反百姓城於山頂避難遂有飛泉湧出獠平泉涸因呼爲飛泉山文與可詩東城兀髙峯爽气浮翠微霞光射巖壁中有寒泉飛

碑目雲飛泉院碑唐神龍元年立超覺寺碑廣明二年陵州刺史蕭兟記志云超覺寺有爾朱仙影刻二片一全影一半影也有乾道中虞丞相書碑勝覽雲飛泉山下蟠溪丞相何公■﹝鹵﹐仌代乂﹞上木下﹞所居何公始生六日瑞雲山當夜半紅霧亙天此山東去蓋四十里碑目云佛龕山有唐貞觀中率更令歐陽詢書金剛經磨崖碑按卽佛厓山也在縣東二十五里志雲山有三石像背虛面巖俗呼倒坐寺

碑目又云東北石城山平等寺有天寶四載薛兼金撰道超和尙精徳碑勝覽謂石壁如城絕頂望見峩眉也

寰宇記云州南一里鼎鼻山隆然特起又曰隆山隋大業攺陵州爲隆山郡本此郡國志云周之九鼎淪一於此往往見鼎耳因名南七里一泉水碧色投銀其中成色卽變孕婦飲之墜胎俗以爲聖泉矣

圖經雲南二十里有麗甘山山下鹽井是十二玉女故迹以玉女美麗井水味甘合而爲名也又云古鹽井號聶甘井井傍有神祠號曰聶社

又二十里有儒社山虞允文書碑云紹興癸酉十月八日允文來遊知先世種徳本末感愴久之石刻今存佛子寺

郡國志云縣西朝女山昔有女子居山悟道肘脛之迹印石上猶存

碑目云後唐同光三年靈泉院碑在本院山上按卽譚子池也亦名天池宋進士郭周藩詩云靈泉在山頭酌之不盈巵試詢陵陽叟何云譚子池一叟爲我言郡有譚叔皮在唐開元末生兒名阿宜墜地解言笑九歳森髯髭不食且不飲超然忘渇饑十五鋭行走夐若神駒馳二十入山林人莫知所之父母念不冺鄕人爲立祠大歷元年春此兒忽來歸頭簪鳯凰冠身著霓裳衣再拜向父母一吐心中詞兒乃仙子流塵市不可覊鄕人意𨿽厚立祠將焉爲妖魅一朝據作祟無休期急爲告鄕人毀之勿遲遲祠下多金藏不知始何時盡取濟不給幸勿藏於私言訖卽辭去仙袂風披披於焉撤祠宇突兀成平夷果獲千黃金貧匱得所資金盡泉繼湧湛若靑琉璃不滿亦不涸旱澇恆若斯禱之立有應翕如塤恊箎由來羽化人出處同郁儀去今數百載迹在名還垂志雲天池山麓有顯忠院宋尙書僕射何■﹝鹵﹐仌代乂﹞上木下﹞藏主處■﹝鹵﹐仌代乂﹞上木下﹞從徽欽北狩死沙漠華表柱猶存又有寶籙院宋寶謨待制陳咸葬所號寶謨阡已上在北二十里宋故事名位顯者得於墳側建剎度僧以薦先福焉

志云陵州梵宇多以龍名若龍興龍居龍泉龍厓是也龍厓者鐫石爲龍臥厓下卽文與可鐫怪石墨竹處跨鰲山人李新題云淺梢疏節似瀟湘正向祁寒敵暁霜淸興未窮僧已老自余山色與溪長雅安僉判程壬孫詩風雨勞先別敢辭尊酒深一梢墻上竹畱作歳寒心俱在寺壁龍興卽報恩寺寺有大悲堂大悲閣王象之碑目雲龍興寺大藏經碑開成五年吳商撰古大悲堂碑乾符三年周宋莒撰俱在報恩寺篆字心經碑咸通七年仇漙撰並書修大悲堂碑景福二年僧承徽記俱在小大悲閣又云僧曉微碑在寶林院西蜀明徳元年立又有顯教大師碑廣政四年立鐵騎將軍碑在歸安鎭孟蜀廣政二年立

寰宇記雲貴平縣漢廣都之東南境後魏時與平井縣同置舊治和仁城開元十四年移治祿川一統志云元憲宗時並當縣按圖經祿川距貴平縣三十步發源簡州下注資江而東水多魚蝦縣人利之過祿川有蘭溪唐隠士張鴻居其上按益州記平井縣兩竈二十八鎭日収鹽四石如霜雪是也

碑目雲貴平縣文宣王廟碑長慶五年陵州刺史李正卿撰尹泰階書按碑在縣址後百步可搨而聖賢石像委榛莽中近方瘞之碑後巖下

寰宇記云唱車廟在貴平縣南九里漢朱辰爲巴郡守有恩於巴吏人送辰到蜀回至此爲辰立廟以其山近鹽井聞推車唱歌之聲爲名今鹽井推轆轤皆唱爲號令焉碑目唱車山開國王碑貞元元年貴平令王覺撰牟尙書墓記同光五年領州事陳貴民撰

又雲貴平西北四十里寶峯院有唐人撰寶峯院記院內有王羲之記王氏廬墓銘按志邑王氏女至孝親沒廬於墓側三年有司立碑表之王羲之爲作廬墓銘剝蝕殆盡

寰宇記梁天監置席郡隋廢爲縣裏語訛爲籍縣誌云在縣百七里今爲鎭又籍田公館近華陽界縣南有地畆余踏之軟動有泉淵沵旱不涸湧不溢名曰息壤魚虵水在其北導江水在其南丹砂山在其西也

碑目漢黃龍甘露之碑在籍縣江口上鋭下方其狀如鐘大書漢黃龍甘露之碑七字余不可讀其可識者羣臣將軍位號蓋爲龍紀也

井研縣

寰宇記云縣本漢武陽地有彭山彭首獠姓在始建鎭之東志云後魏置蒲亭縣今縣東一里黃丞相池是也池中生蒲起亭以存古意

周地圖云蒲亭縣有鐡山諸葛亮取爲刀劍宇文度封鐡山侯卽此志謂鐡山一名茆香山在縣東六十里舊始建縣東

寰宇記云井鑊山在縣北其山俯臨井鑊因以爲名元宗幸蜀井鑊山神見卽此山也

碑目云唐節度使楊公墓碑在隆州井研縣道傍有石刻云唐銀靑光祿大夫檢校禦史中丞上柱國節度使楊公墓旁多楊姓乃其子孫也又有宋何■﹝鹵﹐仌代乂﹞上木下﹞撰陳徳用墓碑銘在縣南四十里木龍鄕宣和六年立又有靑陽仲廣塔記在縣之天王寺其略云寺有塔以藏舎利爲層十三此釋迦氏殊勝莊嚴僧祖逄創始於隆興壬午基就力不繼邑人憫焉願續其事邑之利源以鹽自層一至九費所取者三之一施心殊未厭又合力爲第十層工徒磚瓦之供自十而上合尖有期矣鳴呼事有一人營之百人終之者不營於始無以開其先不續於終無以卒其功百人者一人之繼是塔之興𨿽多歷年所然終於有成者百人之助也掌化任剛乞文刻石置層上以紀歳月云

資陽縣

華陽國誌資中縣受牛鞞水寰宇記縣本漢資中縣後周武成於資中故城置資陽縣以資水爲名

志云城西二里資溪縈紆九曲合流雁江近掘得宋張方題資溪橋詩有資水右旋江會合之句也王巖資陽江詩澹雲殘雪簇江千策蹇遲徊客興闌持缽老僧來咒水倚船商女得搬灘沙翹白鷺非眞靜竹映繁梅柰苦寒阮籍莫嗟岐路異舊山溪畔有漁竿範祖禹月夜船行入資川詩憶昨臥碧山蒼蒼叢桂間白雲爲屛石爲枕綠蘿長掛明月閒忽乘輕舟泛江水山月隨人還在此白鷺驚飛宿靄間靑山倒臥蒼波底此時孤棹發中流川後停波聴棹謳不學子猷中夜返欲乘明月向資州

志云漢王褒故宅卽今縣理廨中八卦井三字子淵筆也輿地碑目云西漢王褒宅在資陽縣西駟馬裏今攺爲靈仙觀有觀碑二說微有不同舊圖經云資陽南五里書臺上丰碑廿余片刻聖主得賢臣頌山是王子淵讀書處有洗硯池一勺

又云縣之延壽寺漢董鈞故宅也志以爲宋張方宅按亨泉墓在縣北廿里有石獸存其宅未詳

方輿勝覽資山在縣西南三里迥然秀拔卽寰宇記之獨秀山也範祖禹資山詩云醮壇巖谷仙鸞車鳯輦隨飛煙神女瀟瀟來暮雨浮邱往往下云軿

碑目云資陽有三仙磨厓石在三江鎭刻云貞元十四年十月十日杜錫崔熊席夔三人同遊

郡國志資陽有鐶溪百丈池所謂溪流如鐶池深百尺也志云學宮前有星月池有井傍池如星東一里有放生池有碑碣顏眞卿書南二十里有孔子溪石壁上鐫孔子字云其地昔有鄕校祀夫子刻記猶存

資縣

禮記萇弘氏孔子嘗問樂焉死之三年而血化爲碧按圖經萇弘資中人有祠在靑泥坊數里之內土色尙靑又云王子淵墓在縣東二十里墓前石碣髙丈餘碑目云王褒墓右有河相弘農碑未詳人代

唐元和中羊士諤爲資州守風流文采照耀一時其詩云洛陽歸客滯巴東處處山櫻雪滿叢峴首當時爲風景豈將官舎作池籠登郡前山作也一雨東風晚山鶯獨報春淹畱巫峽夢惆悵洛陽人栁意籠丹檻梅魂覆錦茵年華行可惜瑤瑟莫生塵郡中早春作也腰章非逹士閉閣是濳夫匣劍寧求試籠禽但自拘江淸牛渚鎭酒熟步兵廚惟此前賢意風流似不孤郡中詠懷作也二毛非騎省朝鏡忽秋風絲縷寒衣上霜華舊簡中承明那足厭車服愧無功日日山城守淹畱豈桂叢郡中見白髮作也又郡齋讀經作云壯齡非濟物柔翰誤爲儒及此齋心暇翛然與道俱散材誠獨善正覺豈無徒半偈蓮生水幽香桂滿鑪息陰慚蔽芾講義得醍醐迹似桃源客身嬰竹使符華夷參吏事巴漢混州圖偃艸懷君子移風念嗇夫翳桑俄有績宿麥復盈租圓寂期超詣凋殘幸已蘇解空囊不智滅景谷何愚幾日遵歸轍東菑殆欲蕪竇叔向雨後月下寄懷羊二十七資州云夕霽涼飊至翛然心賞諧淸光松上月虛白郡中齋置酒平生在開襟願見乖殷勤寄雙鯉夢想入君懷

碑目云羊士諤在郡有毗沙門天王贊碑歳久陷於城北隅紹興中邵博爲守始掘得之又云靑松亭記在■﹝君邑﹞治唐乾符四年西山節度使成都尹髙駢文並書又云瀛洲亭在郡圃繪唐十八學士鮮於侁文並書又云聚書樓記李石文博雅堂記張震文俱乾道七年立碑

聚書樓記略曰國家渡江以來脫五厄之會収四部之富頒詔首降三館所儲兩學所集分錫郡國州有書樓侈其賜也自宣和辛丑前太守魏侯潤博以州號多士請於朝減他州之賜以益此州宛乎如韓宣子所見周書之在魯矣歳久鼠穿魚蠧且爲有力者夜半負去今守宇文侯爲州起發手書之家傳人市殘缺散逸者咸綴錄焉比舊目增千餘卷因舊樓徙故葺新復爲廚肆貯之博雅堂記略曰宇文紹奕爲資守風淸事簡則嘆曰自吾承先大父右丞相公餘烈以詩書發身凡二十年聚書上自孔氏下至歷代諸史稗官小說與夫國典名公之文合萬餘卷手所校錄者幾半之不爲不多矣顧猶有遺恨者嘗見前漢文字之奧篆隸之工鏤金石而傳後世尙有可考乃其在中原者淪於艸澤後生不可復見吾家故所貯吾幸得之不欲擅而有也盍傳之是邦以與學士大夫共之於是摹刻漢石經及他碑凡五十四卷覆以石柱大廈名其堂曰博雅登斯者如入太廟見尊罍彜鼎簠簋盂豆之陳聞咸韶濩武云和箜篌之音列天球河圖寶玉大弓之器饗太羹玄酒昌歜酡糝之味莫不咨嗟嘆息以爲君侯好古博雅之士矣

方輿勝覽云企仙閣居郡治北憑髙視下得一郡之要李石爲記以李傅侯張各據一山合四山而拱揖之故曰企仙亦曰蓬萊

志云州北二里醮壇山李阿修煉處肖像猶存杜光庭有醮壇山北帝院記以爲張道陵居焉山畔有洞鑿石七十二級逺望之如入雲中範祖禹詩醮壇髙倚碧天開中有淸都白玉臺霧湧云旌乘月去風吹仙樂下天來

方輿云縣西三里平岡山傅仙宗所宅也崔中吉崔逵亦居此

志云玉淸山上可以瞰平湖在州南二里侯眞人遺迹存焉又云得道山在州西十五里張開光於此得道也碑目陳圖南得道山詩鐫於石壁邵傅跋

宋京云東蜀領郡十六而江山瑰奇資中爲最資中勝遊十四而北巖爲最謂縣有東西南北四巖也圖經距州城東三里曰東巖形若剖■﹝央上瓦下﹞側立千尺溪壑深杳石壁上刻中興頌顏魯公書縱廣盈丈去磨厓五里有唐明渡以明皇所經矣巖上鐫宋承議郎鄭鋼詩云徑轉得幽谷雲巖屹相向谽谺偃重檐灣環依疊嶂緬想融結初鐫鑱自天匠了無斧鑿迹但覺盤根壯深可數千尺廣逾八九丈洞穴旣窈窕松門亦昭曠廓舎三千界中列五百像巨楠布幢蓋翠蔓垂帷帳木靈不知名境幽或難狀我時馳徵軺犇走勌塵鞅獲此一叚奇欣然愜微尙欲去興未闌行行重回望末云宣和壬寅題又鐫云丞相大觀文沂國趙公以東川鎭鉞晝繡來歸弭節鄕郡爲父老大夫士七日畱乃歸內江之府第郡守楊槱執門生禮敬餞於東巖一時賓客直祕閣新利路運副韓炳新巴州趙伯總新恭州趙善詔新大寧監黃中前昌州黃圖南新富順監黃裳制幙勾龍復成與俱語出林杪慷慨與坐客盡醉公抗大節於天下而略位貎於鄕黨於是气淩八極矣槱請磨翠壁紀盛事共托公爲不朽咸曰然淳熈壬寅二月十七日題

方輿勝覽城西六里爲西巖山行不踰百步石壁夾道如城如峽

又云城南五里爲南巖按卽重龍山也■﹝山上酋下﹞崒盤屈隠若龍轉有亭閣梵剎跨其上江山城市歷歷可觀

又云江山去郡城半里等慈寺之東唐盧並詩地靈無俗艸巖靜有仙禽者此也郡誌崖巓古像半蝕苔蘚乳泉滴瀝四時不絕蜀志補遺唐李渭爲刺史有遊山詩云淮陽淸淨理永嘉山水心刻於等慈寺壁碑目云邵泰修北巖寺碑洗公石馬塔院碑滴水巖結界碑俱在本寺又云盧並及張公瑾北巖詩俱刻在龍水縣

寰宇記雲龍水縣本資中地隋置在龍龜溪資陽西界依龜山隴爲城今縣三十里龍水鄕是也溪水屈曲蟠擁猶龍亦曰龍潭石壁有古刻雲積雨新霽灝爽澄空寓異探幽人生行樂殊不易得縣令任聖用挈鄕人蒲君勉楊述美泊邑士張和叔飲於龍吟亭風味相投山樹巖石咸助意气且移罇潭上醉歡歌笑見月乃歸乾道辛夘仲秋丁未述美書

範祖禹知龍水縣公餘紀興詩云縣門倚巖谷終日對靑峯初仕借爲宰讀書過三冬忘機狎鷗鳥觀稼親老農訟庭可羅雀銅印苔蘚封

續古今記龍水縣有昭烈皇帝碑形如方柱頂如蓬壺文剝落三之一紹興丙寅孫原濟書

碑目雲龍川邑小而江水環秀距邑不三里曰靈巖又其傑出者端平乙未夏五月十有八日東川撫屬古渝李粹甫來酬供於此邑令眉山孫子山警曹烏山馮亨叔相與訪古靈湫載酒酌其上午暑正劇樹林陰翳巖气襲人恍若此身在冰壺絕不知人間炎熱之苦竟日徜徉興殊未盡而景已晡矣遂拂翠崖而書以紀歳月云前蜀馮銖靈巖秋月詩靑松崖上紫雲生崖下仙人約舊盟駐馬看碑驚化鶴暮云回首萬家城銖仕前蜀武城爲盤石令也

寰宇記云盤石在州城北二里狀若盤陀後周以之名縣遂寧傅耆盤石遷治記雲珠江流其前丹神隠其北醮■﹝土玄﹞據其左靈巖蟠其右劉光祖記云資號珠江以地之靈而產瓌異相傳江中有夜光如燭方輿勝覽云丹神山在盤石西北五里山之神靈值旱告之卽雨寰宇記之丹山縣因此名也

按魏書保定二年資州盤石人反殺郡守據險自守州軍不能制總管陸騰率軍討擊破斬之而蠻子復反所在蠭起山路險阻難得掩襲遂量山川形勢隨便開道蠻獠畏威承風請服所開之路多得古銘並是諸葛亮桓溫舊道是年鐡山獠抄斷內江路使驛不通騰又進軍討之一日下其三城招納降附者三萬戶今資陽之丹山鎭入其縣界

圖經廢銀山縣在州東四十里山形如錠今銀山鎭是其處古今集記云唐田遊巖入蜀居於銀山聚弟子歌雅詩以爲樂今山有雅歌臺石刻存志云銀山候館因掘地得一小碣石乃黃山谷與門生戴經弟綱尺牘云七二郎气秀而有骨他日學問仕宦皆當過人要須得一佳士與逰養其忠厚之源此最爲先務涪翁書贈戴六六七二秀才伯仲志云鎭之杜家溝池水一泓淸泠澄澈下卽龍泉洞也天將雨則雲生竅穴霧彌空谷前有石柱殿相傳龍出毀殿止存二柱崖上鐫二龍土人懼其飛去摧去兩角山谷曽遊此碑目雲龍泉洞壁刻有淳熙丁未三月九日何少虛少明從成都張無咎來汲深晤坐因訪舊題數丁亥仲春六日字書與當時人物磨去已六七廿年間幾風雨矣少虛且老日有倦遊之嘆方爲涪翁釣磯之行益起丘壑之念故山猿鶴其能忘情哉又有王齊賢李若水王簡熊九能濯凡塵步武而去

寫韻樓記資州古碑有祝融氏祝誦氏之號學齋呫嗶云資州掘地得漢碑有伏羲倉頡初造工業畫卦結繩以理海內等語碑目云隋勅攺羅漢院碑在法云院唐開元棲神山略記在法缽池前刺史房渙文崇壽觀碑天寶二年建元宗書額禦史中丞宋渾文已磨滅裴晉公自贊在靈虛院左僕射裴瞻墓在盤石縣北五里有世譜碑記藏於寶靈院馬端臨通考云資州以新絳帖十卷刻石予家多有之前有目錄元刻麻石上續搨者不逮舊所得本遒勁已上皆不可考

內江縣

華陽國誌江陽郡漢安縣郡東五百里土地𨿽廹山水特美好冝蠶桑有鹽井魚池以百數家家有焉一郡丰沃

水經注雲雒水又徑漢安縣謂之綿水口又寰宇記云周天和中於資中地置漢安戍在水濵尋攺爲中江縣隋開皇避先諱攺爲內江仍徙治於漢安故城卽今縣也勝覽雲中江水經盤石縣自十字水流入縣界又云內江有水深百丈實羣川總會之所矣晉郭璞城讖雲山行依舊合水去復還來沈約宋書雲中江爲內水涪江爲外水按志中江源出汶山自灌口分支經懷口入簡縣歷資江而下爲中江經三堆山下西折而東至縣復東折而南至椑木鎭又南折而西至黃市市距三堆十五里一水周環九十餘里而縣當其中故曰中江江去城不百武與城內桂湖相通以盈縮淸濁知之也按湖在西北街宋黃思荘大書二字於岸石上旁植桂樹影可婆娑矣

碑目云漢永建五年陳君爲漢安長失其名有陳君徳政碑在獠井壩層崖之腹字𨿽磨滅然尙可考又有漢永建五年漢安修棧道記俱在內江縣

本志云宋紹興於內江縣置安夷軍董昌齡時爲令移徙新市平縣基得小碣一片刻詩云戰馬向風嘶荒雞隔水啼終日隨徵斾何時罷鼓鼙

志云城東半里東林寺紹興中建有石佛按卽東津寺也範祖禹資州路東津寺詩雲山行無晨暮日暝崖谷昏哀猿落客淚永路驚旅魂憑陵髙山巓俯視大江奔回環島嶼合縈轉洲渚屯行雲赴炎天飛鳥下蜀門地遐怪物聚寺古深殿存憶昔李氏末煙塵暗中原姦雄競艸竊割據窮海根干戈百年後見此敗屋垣我來屬淸秋登覽無俗喧山深虎豹歸水靜蛟鼉騫臨風獨笑叱浩蕩欲飛翻自注云寺有石佛殿唐幹寧元年建

志云城南銀杏鋪江邊有放生碑欵爲宋都護校尉周仲亨立有寶光洞壁上鐫云塞浴溪口金波光明久十字紹興進士邑人閻執中書又云銀杏舗之陰江所遶也渡江對岸爲葛仙山相傳吳郡葛孝先曽棲其上今有巨人迹編戶葛仙裏之名本此

志云治南二十里有髙峯山瀕江有洞曰會眞中刻大士羅漢甚古唐大姓閻氏所辟者洞幽邃時或撫掌聲若鳴蟬中多斷碣

志又云城西二里化龍山麓舊縣址也有長生觀淩風龕及泠然洞咸淳中郢有朱眞人者棲其中修煉有吐納之術其泠然洞記略曰予落迹安夷有長生池丹臺泠然洞靑眼不逄掲籃而去因有容迹安夷尋達者無緣寄語共乘風之句也咸淳癸酉九月五日記又畱題化龍山云郭外郊西柳已芽東流注目浩無涯江明白白紅紅樹春在三三兩兩家幾度來臨逄社燕一樽相對到昏鴉此邦物色吟成畫髙謝山中景致嘉刋碑在長生觀中正嘉之間山崩得古鏡及劍印石刻讖云有宋之始化龍爲記日月相均永逺不墜亦疑朱仙所畱

又五里爲聖水寺寺有靈湫古碑紹興庚申水觀禪師所剏邑尉蔡逸詩云二月春事半縣花無數開江頭連騎行江霧結紅埃下馬坐淸蔭觀魚大江隈行行歷山寺金碧森樓臺拂石有唐碑字老生莓苔緬想古今事悠然一傷懷解榼醉泉石彷徨不忍回辭徑下扁舟重開剩樽罍江煙瞑川谷冰輪出崔嵬水面映金波流光浮玉杯蕩漾洲渚間往來恣徘徊一棹轉圓沙燈火來相催髙歌賦厭厭會湏期再來又云盡日苦徵賦公餘來放懷霽云生怪石宿雨澑懸崖鳥倦晨猶伏僧眠午未齋髙人莫相笑仙尉亦吾儕

又云城西廿余裏三堆山三峯挿漢髙閣憑空有古石像土人多遊焉昔耕者於山掘得小銅版上鐫詩云塵世不我畱身寄白雲浮若問眞遊處三山與十洲不知爲何代物

志云西北十五里有華蕚山有寺臨江厓上鐫匯瀾有斐四字唐範崇凱書方輿勝覽華蕚山距內江縣十里許唐範金卿讀書處按範崇凱玄宗時獻花蕚樓賦爲天下第一鄕人榮之以賦名其山也其弟元凱亦能文時稱爲梧岡雙鳯李太白贈範金卿詩云君子枉淸盻不知東走迷離家未幾月絡緯鳴中閨桃李若不言攀花願成蹊那能吐芳惠好鳥相招攜我有結緑珍久藏濁水泥時人棄此物乃與燕瑉齊拂拭欲贈之申眉路無梯遼東慚白豕楚客羞山雞徒有獻芹心終流泣玉啼祗應自索莫畱舌示山妻又範宰不買名弦歌對前楹爲邦黙自化日覺冰壺淸百里雞犬靜千廬機杼鳴浮人少蕩析愛客多逄迎遊子覩佳政因之聴頌聲白集又有靑山橫北郭白水遶東城此地一爲別孤蓬萬里徵浮雲遊子意落日故人情揮手自玆去蕭蕭班馬鳴一首志云亦送崇凱作也金卿所居故址有臥碑鐫華蕚樓賦剝落殆盡山之後灣有金卿墓志云石筍山治東南七十里有石如筍者三下圓上鋭聳峙漢表淸影沈江則長虹滿地新月初上則眀燭當天形家謂爲邑之地軸以三堆爲天闗云

蜀中廣記卷八

●欽定四庫全書

蜀中廣記卷九

﹝明﹞曹學佺撰

○名勝記第九

川西道

成都府九

漢州

古語云大旱不旱蜀有廣漢華陽國誌所稱蜀之淵府浸以綿雒者也陳子昻爲雒縣令張知古頌徳碑云此邦膏腴利在江浸陶翰送孟浩然入蜀序云廣漢城西三十里淸江夤緣兩山如劍中有微徑可入岷峨括地誌云郡在水南故曰漢陽寰宇記云湔陽故城在州南一里湔陽漢縣以其爲湔水之所經矣

圖經洛水在治東半里又名沈犀水水性剛宜淬刀與信州葛溪同雒字符從水漢火徳忌水故攺從雒蔚宗後漢書曰洛城南每遇陰雨常有哭聲聞於府中和帝時陳寵爲太守勅縣宰収葬骸骨哭聲遂絕三國誌建安十九年先主攻雒城拔之襄陽馬良書詣諸葛亮曰承雒城已下尊兄配業光國魄兆斯見者也

圖經雁江在治北半里李膺記云張任與劉璋子循守雒城任勒兵岀於雁橋戰敗卽此雁橋東有嚴君平卜處土臺髙數丈宋郭印卜臺記云故老相傳州治形勢南髙而北下多火災眞君鑿井廛問上憲七星杓指南方以厭勝之越千百年卜臺旣已墮落而井之應輔星者亦多堙塞矣

益州記云廣漢郡北一里半有犀橋卽白魚水也志云河岀堋口有白魚岀焉在治東十里

錄異記云漢州赤水有湧泉水脈五六自山下湧出因成大池流三二百步可激碓磑匯爲大溪志云治西五里石梯河源亦出堋口河岸甃石如階級有石梯橋下出緇土可代墨又云彌牟河在治西二十五里自灌口經州會金堂峽俗謂之三水闗矣

常道將云廣漢郡本治繩鄕永和中陰平漢中羗反元初二年移涪後治雒城王莽攺曰就都公孫述名曰子同益州以蜀郡廣漢犍爲爲三蜀土地沃美人士俊乂爲一州稱望樂史云漢州有西伍城宋元嘉年於舊伍城立新都國乃於城南別置西伍城焉

漢選廣漢太守每重徳髙俊表章禮物殊於諸郡前有趙護第五伯魚後有陳寵趙瑤皆公望也唐天寶初房管以故相爲是州有舊竹亭鳴琴其上公去已久而李文饒劉夢得過其地思之不置形於詠歌徳裕詩雲流水音長在靑霞意不傳獨悲形解後誰聴廣陵弦禹錫和云尙有竹問露永無棋下塵一聞流水曲重憶飡霞人鄭澣和云石室寒颷警孫枝雅器裁坐來山水操弦斷弔余哀

次律於治西鑿有西湖自題云髙流纒峻隅城下緬邱墟決渠信浩蕩潭島成江湖結宇依回渚水中信可居三伏气不蒸四達暑自䢐同人千里駕鄰國五馬車月出共登舟風生隨所如舉麾指極浦欲極更盤紆繚繞多宛致夜盡情有餘遭亂意不開卽理還暫祛安得長晤語使我憂更除杜甫陪王漢州畱杜綿州泛房公西湖詩舊相恩追後春池賞不稀闕庭分未到舟楫有光輝豉化蒓絲熟刀鳴鱠縷飛使君雙皂蓋灘淺正相依李徳裕月夕遊房太尉西湖詩云丞相鳴琴地何年閒玉徽偶因明月夕重敞故樓扉桃李蹊空在芙蓉客暫依誰憐濟川楫長與夜舟歸又云晚日臨寒渚微風發棹謳鳯池波自閱魚水運難畱亭古思宏棟川長憶夜舟想公髙世志祗似冶城遊劉禹錫和云太尉畱琴地時移重可尋徽弦一掩抑風月助登臨榮駐淸油騎髙張白雪音祇言酬唱美良史記王箴又云靜對煙波夕猶思棟宇淸臥龍空有處馴鳥獨忘情顧步襟期逺參差物象橫自宜雕樂石爽气際靑城鄭澣和云木落漢川夜西湖懸玉鉤旌旗還夜次舟楫泛中流目極思前事神交如舊遊瑤琴久已絕松韻息悲秋又雲林端落照盡湖上逺風淸水榭芝蘭室仙舟魚鳥情人琴久寂寞煙月似平生一泛釣璜處再吟鏘玉聲嚴公貺題漢州西湖詩鳯池才未盡餘思鑿西湖珍木羅修岸冰光映坐隅琴臺今寂寞竹島尙縈紆猶蘊濟川志芳名終不渝薛能題漢州西湖詩西湖天下名可以濯吾纓況是攜家賞從妨半驛程嘗茶春味渇斷酒晚懷淸盡得幽人趣猶嫌守吏迎重餐逢角暮百中喜詩成坐阻湘江謫誰爲話政聲文同題房公湖詩一頃淸波四面平宛然唐相舊經營髙秋林木形容老落日樓臺彩繪明有景可尋蘭棹逺無幽不入竹橋橫二年所得官居樂肯厭頻來緩帶行陸遊題房公西湖詩房公一跌叢眾毀八年漢州爲刺史繞城鑿湖一百頃島嶼屈曲三四里蘓轍題房湖詩酒壓郫筒不用酤花傳五老出新圖此行眞勝成都尹直爲房公百里湖魏了翁題漢州房公樓記略云成都宇文侯鎭廣漢之明年威行惠孚侯度聿修乃作樓於郡之西湖名曰房公於以申懷賢尙徳之意樓故金龜亭緣陂翠瀲橫陳夾翼而亭宅於虹橋之左有樓其上端握要會矣華父又和宇文漢州乞房樓記詩云房公胸中妙刀尺剪刻玻璃貯寒碧今侯著樓於其上竹色荷光得良覿詩來殷勤問故侯別日𨿽賖情轉宻因思當年飛蓋遊鷗鷺不驚濳鯉出春濃雪絮人影亂秋老雲松半天屹蘇公二十四橋月尙愛西湖風月夕江山好處余戀繆縱不卽人人自卽況今檐橑云與齊激楚髙歌朋友集向來寒乞翻自嗤詩掃黃泥已無迹功名老我後加鞭文字餘人先奪席欲搜萬象供刻畫自有此湖難此筆終當爲君記所遊摹寫蒼顏眞六一按金龜亭者僞蜀武成三年庚午六月五日癸亥廣漢太守孟彥暉奏西湖有金龜徑寸遊於荷葉之上畫圖以獻故以之名亭也

丹淵集云聶侯友仲立漢州學制度宏侈爲二蜀之冠當時不知何所得巨石置講堂之後質狀怪偉勢若飛動昔孟氏僣竊苑囿所蓄者皆寧武軍節度使顧璘所進昶旣面縳是物亦散落民間余在成都往往見於好事家園館凡自璘許來者一一皆具欵勒此非耳而其完厚瓌詭上下可愛𨿽到茂灌牛奇章號爲好事諒亦未嘗見此者也治平丙午秋餘視郡進士試於此旦暮環繞其下嘆惜之不足而爲之銘其辭曰廣漢學宮後有奇石磥砢一抱嵚崟九尺怒蜃驤首狂龍轉脊拏空將翻壓地欲坼神乳澑腹老苔漬額堅包勁膂潤吐活脈誇殺羽人詠窮墨客敢告存護千古怪碧與可又有題漢州王氏林亭詩云短彴疏籬入野扄竹煙松露滿襟淸奔湍激險飛寒響弱蔓穿深掛短英惜去更觀曽畫壁記來重注舊題名門前便是紅塵道誰肯同過洗俗纓亦皆韻事也

什邡縣

寰宇記云什邡本漢舊縣屬廣漢郡舊置在雍齒城今於城北四十步立縣雍齒卽漢什邡侯也墓在縣南一里李膺記云雍齒墓髙四丈闊四畆有石麒麟二

志云今縣治乃唐紫極觀地也廳左衛眞人墓在焉觀前舊有水西南流名老君洗腸溪眞人乃衛元嵩雲笈七籖以爲有舊碑刻存矣

寰宇記雲南陽郡故城在縣西二十三里李膺記云漢中李雄亂蜀遣李壽盡掠漢州五千餘家流寓於此晉太康元年立南陽郡後魏三年廢南陽郡南七里有新婦水故老傳云昔有新婦勤於侍奉負汲水逺不辭冰雪泉爲之湧出故曰新婦木流合廉江水

志云治北六十里髙境闗闗外卽章烙山亦曰章山又曰洛通又曰楊村諸山物產出焉華陽國誌謂大姓楊氏之所居矣山有風洞卽之气冷有火洞卽之气熱古老傳云符堅有子避難死於洛通山卽此

古碑雲江水出髙境闗大郎廟前始大放分流十支又云自章山內合五溪而總名洛江出章山分洛江爲十河縣之名卽從起也

華陽國誌李冰導水於洛通山誌云章山後厓有大冢碑云秦李冰葬所按開山記云什邡公墓化上有升仙臺爲李冰飛升之處古蜀記謂李冰功配夏后升仙在後城化藏衣冠於章山冢中矣

方輿勝覽云治西五十里有大蓬山髙崖矗天而立瀑布飛落最爲奇觀有保聖院紹興中謝中大蓬山記略曰嘗自紫微度綿水覺佳气逼人竹木蕭蕭臺殿聳岌松根寒泉流注不竭懸崖萬仞瀑布如綫山腰有大小白厓甚奇上有太子宮遺址僅存而事迹不可考厓下有洞極深邃中有石柱撐之左右映出白龍十三蜿蜒如畫又自西越澗行一里有馬師井捫蘿陟磴至峯頂有石室可坐百人蝙蝠大如鳥所謂扁蝠洞者也北望龍居其狀如偃月有保聖寺唐天福中鏡鍠襌師誅茆之處其曰馬師卽馬頭陀與師同時者

本志云大蓬山朝云初起日射圓光於山頂覩佛臺西澗光暈數重作靑黃紅緑色稍升象王峯大徑百丈中有黒影彷佛佛像食頃方散山髙百里六月積雪不消國朝明本禪師因名爲鎣華山

髙僧傳馬祖什邡人志云北郭羅漢寺唐中宗時馬祖出家之處山門右有說法臺臺角有井皆祖所剏

勝覽雲龍居山在什邡縣有等慈院飛瀑千尺虛亭屹然橋橫路轉髙栢擁翠志雲龍居寺隋建旁有神龍潭其右爲蜀王孟知祥墓也孟昶攜花蘂夫人至寺避暑寺僧水觀禪師先一月預知之因賜號爲預知焉成

都參軍任願蜀王廟記云什邡之西行十許裏有古佛寺曰南陽宋大明中所建也後周沙汰寺廢隋文帝以皇子秀爲蜀王王以暇日獵至廢寺有兔逸入壠中發壠得石像甚巨於是卽其舊址復爲寺以像寘其中時有進禪師者善水觀王異之從問道得大無礙今寺之左有王祠祠下有泉匯爲陂浮於方亭逹出於雒其發源流百許裏漑田數十萬頃𨿽大旱民不告病其爲利可謂深且博已卽泉之始則進禪師水觀之餘波也李白冷泉亭詩惜彼落日暮愛此寒泉淸西暉逐流水蕩漾遊子情空歌望雲月曲盡長松聲志云亭在南陽寺矣

徳陽縣

地理誌云東漢分綿竹置徳陽寰宇記云綿竹縣故城在縣北三十五里李膺益州記云石子頭二十里卽故綿竹縣諸葛瞻埋人腳戰處也

樊眞公徳陽錄略曰邑西南石亭江畔有石亭寺江畔有石亭因以名江晉李特李流軍綿江趙廞遣費逺斷北道屯綿竹之石亭是也徳陽學宮有石版陰陽書�根因石阜以庭宇跨飲江之鰲黿岌飛檐與鐡柱挿淸江之■﹝大上﹝棩﹐去木﹞下﹞淪眩古潭之百尺涵萬象於瑤昆耿月魄以終日湛天容之方春信蒼蒼之非色極深逺而自然疑貝闕與珠宮有玉函之老人予南徵其萬里友魚鰕與蛭螾逝將去而反顧托江流以�首末無顯名其字盈版字勢遒勁似王稚子墓前石闕漢人書法也繹其文意似爲石亭而賦或三版四版今存一版斷文矣

縣一名旌陽晉太康初許遜爲旌陽令屬歳大疫死者十七八遜以神方拯治之符咒所及登時而愈蜀民爲之謠曰人無盜竊吏無姦欺我君活人病無能爲本志云東闗內有旌陽井許眞君浴丹於此其水香冽暑飲尢宜半倚江岸漲減不崩

治有三造亭李膺記云秦子勅之舊宅也太守夏侯纂三造門故以爲名其宅綿水沖毀僅有餘迹南偏有善果寺晉泰始中建唐名善寂寺王勃碑記以爲梁武帝所建矣

寰宇記云縣北五里有鹿頭山自綿州羅江縣來迆邐入縣界古老云昔漢有張鹿頭於此造闗因以爲名杜甫鹿頭山詩云鹿頭何亭亭是日慰饑渇連山西南斷俯見千里豁遊子出京華劍門不可越及玆險阻盡始喜原野闊殊方昔三分覊气曽間發天下今一家云端失雙闕悠然想揚馬繼起名硉兀有文令人傷何處埋爾骨紆余脂膏地慘淡豪俠客仗鉞非老臣宣風豈專逹冀公柱石姿論道邦國活斯人亦何幸公鎭踰歲月

其下有龜勝山道場乃髙崇文破劉辟處初辟據鹿頭關髙與之對壘屯營有神龜由壁門來蹲於牙旗之下公命投之逺磵翌日復至議者以龜介虫之長介冑斯服蜀有龜城其城是師果爲受降之兆乃以龜勝名山立道場焉掌書記鄭宗經大唐乙酉明年六月記

本志云治北十里秦中治天下第七治也上應箕水豹王逸少嘗欲遊焉石洞產九節菖蒲秦時韓仲修煉之所此雲笈七籖所載以爲其山浮寰宇記云浮中山在縣北三十里益州記雲南陰平鄕東有浮中山每芳春遊人登賞謂之迎春岡四面斷絕也

錄略云縣東南有鄧林禪院按邑人公孫輔記云吾鄕精藍之勝鄧林爲第一其地蓋起於綿洛之左宛若秦川隴阪髙下起伏北包靈龕南亙旌邑直走於鎣華之東南楓楠柞柏拔地倚天蔚爲鄧林東山襟其前江水帶其中川原綺錯雲煙岀沒飛鳥上下農夫耕獲樵牧往來庭戶間皆一覽而有也眞公以名從大將軍鄧芝而起者非鄧芝欲居徳陽乃遂寧縣

綿竹縣

綿竹縣漢地理誌云紫嵓山綿竹所出有綿水流注謂之綿堰口矣寰宇記云綿竹縣舊屬廣漢郡隋開皇三年徙晉熙郡城攺爲晉熙縣十八年攺爲孝水縣以境有姜詩泉焉髙僧傳南武都今之孝水縣也蓋縣北三十里紫嵓山極髙大亦謂之綿竹山亦謂之武都山

唐吳融綿竹山詩云綿竹東西隅千峯勢相屬崚嶒壓東巴連延羅古蜀方者露圭角尖者鉆箭鏃引者蛾眉彎斂者鳶肩縮尾蟉靑蛇盤頸低玄兔伏橫來突若奔直上森如束歳在作噩年銅梁搖蠆毒相國京兆公九命來作牧我提虎僕毛專奉狼頭纛行府寄精廬開牕對林麓是時重陽後天气曠淸肅玆山昏曉開一一在人目霜空正泬寥濃翠霏撲撲披海出珊瑚貼天堆碧玉俄然陰霾作城郭才霢霂絕頂已凝雪晃朗開紅旭初疑昆侖下夭矯龍銜燭亦似蓬萊巓金銀臺疊蹙紫霞或旁映綺叚鋪繁縟晚照忽斜籠赤城差斷續又如煮吳鹽萬萬盆初熟又如濯楚練千千匹未軸又如水精宮蛟螭結川瀆又如鍾乳洞電雷開巖谷丹靑畫不成造化供難足合有羽衣人飄颻曳煙躅合有五色禽叫嘯含仙曲根𨿽限劍門穴必通林屋方諸滄海隔欲去憂淪覆羣玉縹緲間未可量往復何如當此境終朝曠遐矚往往艸檄余吟哦思幽獨早晚掃欃槍笳鼓迎暢轂休飛霹靂車罷系蝦蟇木勒銘燕然山萬代垂芳郁然後恣逍遙獨往羣麋鹿不管安與危不問榮與辱但樂濠梁魚豈怨鐘山鵠紉蘭以圍腰采芝將實腹石牀須臥平一任閒雲觸綿竹山有鹿堂致卽二十四化之第二化也漢元帝時老子偕張道陵遊此有仙基仙宮古人度世之處李膺記雲山崖有隙出神泉若詣者精志則泉流奔湧其信道不篤便淸源頓竭也又有庚除致爲第六化方輿勝覽雲山有二石室三國初有霽云子者入洞中見樓臺金碧門者呵止之曰子凡骨可亟去不然及禍霽云子出後再至遂迷路矣武都山有玉妃溪成都耆老傳載妃與五丁同生父母棄之溪後聞呱呱聲就視乃一女五男女卽蜀妃男卽五丁故華陽國誌云武都山精化爲美女也

山下有嚴眞觀乃君平父嚴子晞所剏楊天惠記之甚詳見神仙傳又有君平池古老傳云君平抜宅上升基陷而成池

武都山有惠淨寺梁太淸年建唐貞觀九年寺西院立七佛堂一僧舎王勃爲之銘曰武都仙鎭靈虛奧域邑動香城山開淨國澗流百道峯云五色谷暗藤斜山髙樹逼千楣鶴列萬栱星懸分林構趾接磴開廛臨階竹樹遶棟風煙龕前怪石塔下秋泉綠崖疏徑靑岑拒室霧道相縈煙房互出葉濃磎淨花深嶂宻鳥度難尋猨驚易失檐分石竇地絡金沙丹丘抗月碧洞棲霞松開野路桂列山家金鑪栢葉寶座蓮花砌因巖曲橋隨峯返果出天廚香來仙苑玉鑄啟曙金鐺照晚谷思鍾長山悲鐸逺閭閻踐勝銅墨髙情聲飛別邑望動專城懸金道肆刻石山楹千載之後吁嗟令名又有響應寺在馬跪溪相傳隋蜀王秀妃患心疾召寺僧法進不往王怒親往加罪之所乘馬至溪邊而自跪若爲之請者因名馬跪溪髙僧傳唐武徳初釋世瑜獨住此山有四猿供給山果等食初惟一泉後有三泉流出於下俗謂之三溪河也亦名射水河相傳蜀王秀營軍於此乏水王乃築臺望三溪山下發三矢有三泉從石竇出遂成河流又有馬尾河注之河出無爲山宋淳熙間有碑云羣雁排空成無爲二字因名有河水出焉流如馬尾因名馬尾河也

志云錦竹故城有二其一爲宋時築在郭外西南隅近龍頭橋卽湖橋也魏華父湖橋記曰知縣宇文西叔峒度地飛鳬門外瀦爲湖周廣六十有五丈伐石爲四矼矼崇四尺架橋其上而屋之衡從合十丈以通南北車徒之往來蓋紹定四年碑也其一爲漢城卽徳陽之西界華陽國誌稱泛鄕有孝子姜詩田地宅是矣姜詩廟曰孝感鄭少微記略云漢州徳陽縣西北四十里有鎭東漢姜詩故宅在焉故號姜詩鎭治平中知綿竹縣事郭震謂士遊行甚髙宜諱其名白部刺史易之鎭遂號孝泉然廟猶因俗爲呼於是開州司理參軍白壽朋與鄕之士民列於縣曰姜詩夫婦事迹最詳於漢史舎側湧泉至今不絕民賴灌漑或遇旱厲禱焉輒應其厚俗利人之功居多廟額獨未蒙賜敢請縣乃上之有旨賜名孝感命至之日稚耋夾塗載舞踴躍爭觀爲人子若夫者咸欲詩之行在其身也爲人女若婦者咸欲龎氏之行在其身也爲人父母若舅姑者咸願有子如詩有女有婦如龎氏也則又相與詫於他州之民曰吾鄕𨿽僻幽而姜詩夫婦乃吾東家子也爾州曽有是耶方且侈上之賜以永稱厥名云爾

綿州

元和郡縣誌云按州城理漢涪縣也去成都三百五十里依山作州東據天池西臨涪水形如北斗臥龍伏焉梁天監中張齊賢爲太守更造樓櫓卻敵有東西門東門久塞富樂山气所衝門開則喪亂宋元嘉初太守王懷素開之果致喪敗爾後復塞

輿地碑目云漢刺史李頓碣在綿州又云州治十賢堂繪涪翁龎統蔣琬杜微尹黙李白陳該蘇易簡王仲華歐陽修共十人又云綿州通判廳有伐木堂鮮於子駿立文與可記陸務觀劍南詩槁云姜楚公畫鷹在綿州錄參廳杜少陵有詩輿地紀勝云六一堂在司戶廳舊爲推官廳昔歐陽文忠父鄭公觀嘗爲推官公實生此地

方輿勝覽云越王樓在城西北唐顯慶中太宗子越王貞爲刺史建杜甫詩綿州州府何磊落顯慶年中越王作孤城西北起髙樓碧瓦朱甍照城郭樓下長江百丈淸山頭落日半輪明君王舊迹今人賞轉見千秋萬古情刺史喬琳詩三蜀澄淸郡政閒登樓攜酌日躋攀頓覺胸懷無俗事回看掌握是人寰灘聲曲折涪州水雲影低銜富樂山行雁南飛似鄕信忽然西笑向秦闗唐詩紀事王鐸與綿州守於興宗登越王樓以詩寄朝士云謝眺題詩處危樓壓郡城雨餘江水碧雲斷雪山明錦繡來仙境風謠入帝京恨無靑玉案何以報髙情刺史樊紹述越王樓詩序云綿之城帝猲■﹝犭歇﹞掀明威彌石硝馳涪瀨左陵淩紅■﹝禾夷﹞簮天地送行癸壬且掬跎踢於西北蟠紅頠靑越王貞故爲樓重軒疊飛門明牕蒙傘蹇蹇予始登謂日月昏曉可窺其背雷電合風雲遘霜辛露酸星辰介行神鬼變化艸木顯繡髻銜蓑芰皆可察極旣縈視其江帶又極視其土岡斷暴逺近山■﹝山上僉下﹞■﹝山上僉下﹞若閿之東皇天原開見荊山我其黃河瞷然爲曲直淚雨落不可掩因口其心曰無害若其日杲星星過歸尙悲不能解重爲詩以釋益不可顧謂郡中諸君能無有意綴以華艶其念蓄云詩曰危樓倚天門如■﹝門外童內﹞星辰宮榱薄龍虎怪洄洄繞雷風䢐秋試登臨大靄屯喬空不見西北路老懷益凋窮石瀨薄濺濺土山杳穹穹昔人愴爲逝所適酡紅顏今我玆之來猶校成歳功輟田植科畆遊圃歌芳叢地財無聚厚人室安取丰旣乏富庶能千萬慚文翁

勝覽云江樓枕城之東隅上有唐時江亭記杜甫送嚴侍郎到綿州同登杜使君江樓宴詩野興每難盡江樓延賞心歸朝送使節落景惜登臨稍稍煙集渚微微風動襟重■﹝舟召﹞依淺瀨輕鳥度層陰檻峻背幽谷牕虛交茂林燈光散逺近月彩靜髙深城擁朝來客天橫醉後參窮途衰謝意苦調短長吟此會共能幾諸孫賢至今不勞朱戶閉自待白河沈

文苑英華王勃綿州北亭羣公宴序云下官人間獨傲海內少徒志不屈於王侯身不縛於塵俗孤吟五嶽長嘯三山昔往東吳已有梁鴻之志今來西蜀非無張載之懷況乎踐名場攜勝友風月無幾琴酒俄乖半面十年一別千里何少府故人攀桂撫金石而論心韓法曹新餞班荊臨江湖而執手離亭北望煙霞生故國之悲別館南開風雨積他鄕之思於時蒼云寡色白日無光沙塵起而桂浦昏鳬雁下而蘆洲晚傍鄰蒼野霜飄橘柚之園斜枕碧潭日斷芙蓉之水旣而登臨惜別驂駕少畱季札何人親逄贈縞子荊不慜思掛傾城惆悵北梁揖琴臺而漸間徘徊東道思錦署以行遙嗟乎人事乖矣江山逺矣請命離前之筆爲題別後之資五際飛文想羣公之不讓一言有贈知下筆之有神盧照鄰綿州官池贈別詩云輶軒遵上國仙佩下靈闗樽酒方無地聫綣喜暫攀離言欲贈策髙辯正連環野徑浮雲斷荒池春艸斑殘花落古樹度鳥入澄灣欲敍他鄕別幽谷有綿蠻

本志云巴字水在治西四里涪水自北經城西而析爲二安水自東迆邐繞城東南匯之芙蓉溪成一巴字每江漲登山望之點畫天然甚肖也芙蓉溪卽東津杜甫觀打魚歌是此處子美又有巴西驛亭觀江漲呈竇使君詩雲宿雨南江漲波濤亂逺峯孤亭淩噴薄萬井逼舂容霄漢愁髙鳥泥沙困老龍天邊同客舎攜我豁心胸唐庚芙蓉溪詩云人間八月秋霜嚴芙蓉溪上春酣酣人間二月春光好溪上芙蓉迹如掃小兒造化誰能窮幾回枯枿還芳叢只應人老不復少有酒且發衰顏紅

李膺益州記云金山在涪縣東五十步東臨澗水光彩映川長七八里每夏淹雨金粟散出

州東五里有靈山郡國志云昔有神女於此搗衣山南絕巖有方石明瑩謂之玉女搗練砧也

周地圖記云富樂山髙廣爲眾山之秀登之望見州內勝覽云在巴西縣東五里劉先主入蜀劉璋延於此山望見蜀之全盛飲酒樂故得是名又有石盆山迎眞觀臥佛院洞靈觀俱在此山之麓雍有容詩當時四海一炎劉至此已堪悲失腳出語翻爲樂國想是人止可徧方著大漢曽封龍凖翁聞道山河錦繡中安能鬱鬱久居此睥睨三秦日欲東唐子西詩富樂之名誰所畱建安年中劉豫州擁兵入蜀萬貔貅孱璋送國來迎頭軍中釃酒椎千牛肉如巴山酒如涪酒酣握手登髙丘極目紫芋蹲春疇冉木震富樂山移文云星車熒熒駕風鞭霆出霧入云回翔太淸是爲古富樂之英方劉豫州置酒髙會於吾山也升髙延佇虎視徜徉沃野綿亙郁乎蒼蒼曰冨樂哉有徳易王其興勃然唐髙宗顯慶中建■﹝土玄﹞山上奠簡江臯瑞气凝於翠嶺祥光燭於丹霄武宗會昌中投金鮫室沈璧龍淵云鶴降以飄颻天光舞而蹁蹮石刻長存於今屹然

碑目云富樂山有唐乾符間王助碑又有集古堂淳熙間史祁建悉舉近郭僕碑植於堂之左右而繪像於堂中渭川王讓記略云西絕涪水有山曰栢下諸葛公營壘在焉而喬木婆娑者蔣公琰萬秋之宅鍾士季之所嘗致敬也

漢書郭玉傳涪翁者左綿人肥遁不出姓名所居處爲漁父村玉從之受易焉本志州南四里有巖卽涪翁山也宋別駕楊叔蘭書涪翁山三字刻於石並刻弔涪翁詞

益州記云猿門山在涪縣之北二十五里上多猿其峯磔豎如門故曰猿門

寰宇記云鹽泉縣漢涪縣地後魏於此置魏城縣唐武徳二年分魏城置鹽泉縣以地有鹽井民得采漉爲四方賈售之地蜀都賦雲家有鹽泉之井取此爲名羅隠魏城逄故人詩一年兩渡錦江遊前值東風後值秋芳艸有情皆礙馬好雲無處不遮樓山將別恨和心斷水帶離聲入夢流今日因君試回首淡煙喬木隔綿州成都文類魏城縣南五里有長嶺髙涼泉出焉其始至也則風於一山玉畱潺湲眾籟成吟笙竽匪禁登之恍然如謁羣仙心意自殊若與道俱橫石如隕匪塹匪鑿傍架絕壁根山不落上摩層霄屹然岧岧其間可俯而入焉則空峒博敞如堂如室苔駁古壯奇怪生妍旋開混元益偉造物然則始知乎山林獨得之士一邱自足窮年忘歸亦何必際耕夫於淸泠送白日於昧谷然後爲異也傍有舊銘隠燐余字卽久視元年崔司業融守蒞玆邑髙禖致禱刻石斯存矣元和元年侍禦史李汭記

州南百里界於潼川四山如城涪水經乎其中漢設涪城縣於此三國誌昭烈自葭萌襲蜀進據涪城是也杜甫涪城縣香積寺官閣詩云寺下春江深不流山腰官閣迥添愁含風翠壁孤云細背日丹楓萬木稠小院回廊春寂寂浴鳬飛鷺晚悠悠諸天合在藤蘿外昏黒應須到上頭

按李雄春秋巴蜀謠曰譙登治涪城文石在巴西張羅守合水巴氐那得前是涪城與巴西向爲犄角之地予以萬曆壬子陽月過此有羅漢寺是舊縣址

羅江縣

寰宇記曰縣本廣漢涪地晉於梓潼水尾萬安故城置萬安縣李雄之亂移就潺亭今縣城是也

注水經曰潺水出潺山歷潺亭而下注涪水今縣北二里有潺亭故址舊經云有唐開元二十四年立潺亭碑文字磨滅尙有潺亭二字碑陰有宋邑令太常博士宋彥嘉書云嘉佑三年予始署邑事明年訪古迹而潺亭廟有遺址存焉東南百步有碑僕於民田中其潺亭二字亦不復覩稽其址歷數百年廟與碑俱廢是神之祀於民者不亦闕乎且俟因官之美材而復廟貎未幾里民請自修之次年廟成秋大旱晨禱而夕雨自是潺之民益靈其神相與挽碣掲之祠下時嘉佑五年也

圖經唐明皇幸蜀至萬安驛嘆曰一安尙不可況萬安乎乃回輦宿於眞明寺按驛在治西一里昔有碑書一安且不可句云是玄宗親筆今亦毀蝕宋張演詩云勁兵重鎭付狂奴驅雀驅魚計自疏地入萬安知幾許卻憐此邑始回車

志云元宗入蜀縣令造亭於北一里祗候土人呼爲接王亭遺址猶存北三里又有企僊亭乃車巖上升處宋師堯兪作記

寰宇記云縣西南十里有羅■﹝山貴﹞山羅公逺隠居之處山下有洞號眞人宮又有龍池山山上有池池有伏石如龍蟠也

碑目有文鐸書龍洞仙蹤壁刻云太白山道人李洞賓以太平興國五年龍集庚辰仲春乙丑朔越十二日奉勅賫內庫乳香二十斤詣靈山相度仙洞焚燒初抵劍門遘老人之告闕次離巴岸逄孤鶴以來迎及屆洞中睹雙童之出入已臻巖下見玉輅之蹤由又聆音樂淒淸螺鈸竦越若非吾道神變其孰能與於此乎勒於洞門以爲他年會語張本

眞誥云羅江大霍有洞臺中有五色隠芝陶注曰此洞爲南眞及司命所任之處志云大霍山在縣西南十里羅公逺修眞處也上有羅眞宮宋何彥眞有記外志云大霍山麓有丈餘盤石耕者每宿其上輒夢云接引佛上可臥耶驚以告寺僧掘其下果得像若天成不事雕琢者

碑目有元人庹琬東山寶明寺碑曰東山巓有景樂寺乃唐髙宗神龍中所建宋大中祥符初攺今名相傳十三尊者遊戲之所也在縣東偏一里

古迹志馬馳寺有井在山谷中四時水溢可以灌田近日忽枯涸土人浚之得龍首骨及大珠如卵光同水晶閃爍奪目眾競視之忽然雷震珠復墜於井中

寰宇記白馬闗在羅江西南十里與鹿頭闗相對志雲山上平坦有小徑僅容車馬三國時營壘也其下名落鳯坡按鳯雛先生龎士元侍昭烈至此卒於流矢下其葬在鹿頭闗桃花溪東岸墓右有龍洞葬時人見白馬自洞中逸出舊有白馬闗巡司

彰明縣

寰宇記云縣治初在淸廉鄕梁大同四年移於讓水鄕宋書範栢年梓潼人明帝語次問卿鄕土有貪泉否栢年曰臣梁益間有廉遜水不聞有貪泉帝嘉之卽拜蜀郡太守按廉水在縣北平地出泉或云飲之生廉遜故名

吳曽漫錄彰明縣淸廉鄕有李白讀書堂後廢爲隴西院蓋以太白系出隴西云院後有太白像李翰林墓碑云白本宗室子其先避地客蜀居蜀郡之彰明太白生焉彰明邑有大小匡山大匡乃白讀書處圖經梓州刺史於邵作李白碑在縣之寧梵寺三門下志云碑在縣南二十里卽白故宅

按匡山在縣北三十里後攺康山疑宋世避藝祖祖諱並杜詩而攺之也杜甫寄李白詩不見李生久佯狂眞可哀世人皆欲殺吾意獨憐才敏捷詩千首飄零酒一杯康山讀書處頭白早歸來一云宋攺匡山爲翰林山

方輿勝覽大匡又名戴天山白集有訪戴天山道士詩犬吠水聲中桃花帶露濃樹深時見鹿溪午不聞鐘野竹分靑靄飛泉掛碧峯無人知處所愁倚兩三松

李膺益州記云自戴天山向西連接爲石磬山周三十里山有石室口方丈三尺內有石牀四面髙一丈有懸石如磬擊之聲聞數里下有流泉甘冽可掬寰宇記曰孟津山在縣東南一里自十八隴山而來西魏自讓水鄕移縣於孟津裏是也

三洞羣仙錄黃奉先移家入蜀隠太華山山盛牡丹奉先栽蒔盈籬春時花開望之如錦幛然在治北五里

杜光庭錄異記綿州昌明縣竇圌山眞人竇子明修道之所也西接長岡猶可通車馬東臨峭壁陡絕一隅自西壁至東峯石筍如圌兩崖中斷相去百餘丈躋攀絕險人所不到其頂有天尊古宮不知建始年月古仙曽笮繩橋以通登覽而絙笮朽絕已積數年裏中諺曰欲知修續者腳下自生毛如此相傳久矣咸通初山下居人有毛意歡者幼知道常持誦五千言不輟口著敝布褐日於市誦經乞酒醉而登山攀緣峭險以絕道爲橋山頂多白松樹以繩系之橫亙中頂布板椽於繩上士女善者隨而度焉行及其半動搖將墮而其底不測莫敢俯視數年繩朽橋壊無復緝者咸通壬辰邑令與賓客醮山登西峯展禮時毛師他遊人有謂令曰此峯側有小徑抱崖才通人迹無所攀援意歡常從此去逾旬而出令疑其隠在穴中座上有廣陵郭頭陀者令請由徑往探之頭陀去久之始還驚眙不能語已曰此徑去約三十餘丈然後到一穴口才三五尺下去平地猶數百尺穴內可坐十餘人中有巨木匱緘鎖極固其誦經處石面平滑有足膝痕經卷在焉不知意歡所之意歡有一妻一女每持燈椀度繩橋山側居人見之以爲非常山多毒蛇猛虎人莫敢獨往意歡𨿽夜歸亦無所畏常有二鴉棲巖下客將至鴉必飛鳴意歡乃整餙賓榻未畢客果至矣髙僧傳云綿州城西北四十里竇圌山梁大同中僧林所居也山北涪水之陽素來無猿自林師棲托便有兩頭依林而住有初見者雲渡水來及後林出山門猿還泅渡如此非一年月淹久孳乳產生乃至數十有時送林至龍門口佇望而返

方輿勝覽云猿門自縣北特起去縣二十里山多猿兒險固如門舊有猿門戍嫏嬛記云啼猿之地多蕨而縣於是有蕨山矣

郡國志云彰明縣蕨山有鍾乳穴十九又西岸有自然石塞其下流水上有一縣石似磬擊之有聲

寰宇記云彰明有附子山自松嶺闗東來去縣四十里山出附子其水亦名附子水

勝覽云彰明縣有李膺墓西南去州四十里按膺涪城人梁時爲益州大中正卽撰益州記者

安縣

寰宇記雲龍子山自漢州綿竹縣東入縣界亦謂之龍安山也志云縣北十里龍安山有蜀王秀避暑亭淸泉修竹餘韻猶存矣元中統間升石泉軍爲安州以神泉西昌爲輔邑神泉卽今神泉壩西昌卽今花街鎭舊址尙可考

神泉者郡國志云縣西三十里有泉十四穴甘香異常痼疾飲之卽差故曰神泉今有祠勝覽云銀綫潭在神泉縣南山相傳白龍潛泳其間水面有銀綫一痕以物撓之卽不見波定如故也

西昌舊名益昌縣括地誌云城西十里地名水柵有益昌縣者此矣唐永淳年以利州有益昌故攺爲西昌縣取西昌山在縣北山特起舊名馬鞍天寶六年勅爲西昌山也

蜀中廣記卷九

●欽定四庫全書

蜀中廣記卷十

﹝明﹞曹學佺撰

○名勝記第十

川西道

龍安府【平武縣附郭】

顧野王輿地誌云陰平縣本漢梓潼縣地晉人流寓於蜀者仍於益州立北陰平郡西魏廢帝二年定蜀攺北陰平爲龍安魏志景元四年諸軍攻蜀鄧艾自陰平行無人之地七百里鑿山信道作橋閣山髙谷深至爲險難艾以氈自裹縛而下將士攀木緣崖魚貫而進先登至江油卽此地晉於此置平武縣

志云唐宋之龍州在雍村埧梁李龍遷築城於此魏置州遺址尙存雍村埧者宋紹定進士郡人雍繁孫有文學見所制文昌祠碑村因此名今之郡治則樂平鎭也蒲規修造記云通階秦路嚴禁出入與劍門闗爲比矣

唐許棠送龍州樊使君詩曽見卭人說龍州地未深碧溪飛白鳥紅斾映靑林土產惟宜藥王租只貢金政成閒宴日誰伴使君吟李洞送龍州田使君詩禦札軫西陲龍州出牧時度闗云作雪掛棧水成澌劍淬號猿岸弓懸宿鶴枝江燈混星斗山木亂槍旗鎖庫休秤藥開樓又見詩無因陪宴集吟苦憶京師項斯龍州與韓將軍夜會詩庭綠艸纎纎邊州白露沾別歌緣劍起客淚是愁添見月猿啼樹回風雪滿簾將軍盡尊酒樓上賦星占李洞亂後龍州送鄭郎中兼寄鄭侍禦詩侍車登疊嶂經亂集鴒原省壊蘭終潔臺寒栢有根縣晴江入峽樓靜雪連村莫隠匡山社機云受晉恩又龍州送裴秀才詩違拜斾旗前松陰路半千樓衝髙雪會驛閉亂雲眠牓掛臨江省名題赴宅筵人求新蜀賦應貴浣花箋宋邵稽仲詩峭壁陰森古木稠亂山深處指龍州猿啼鴉噪溪雲暮不是愁人亦自愁

方輿勝覽龍州倅廳有吏隠堂僉判趙眾詩滿耳江聲滿目山此身疑不在人寰民含古意村村靜吏束刑書日日閒司馬君實和云四望逶迆萬疊山微通云棧訪雲鬟誰知吏道堪棲隠未必人間有此閒範景仁和云花陰掃榻常欹枕月色侵門不下闗因諷君詩想佳景夜涼依約夢魂閒

寰宇記雲龍穴山在陰平縣東北五十里古老相傳此山有龍闘死血變爲石宋齊於此置龍血戍李膺益州記雲龍血東有龍像巖絕壁約萬餘丈有四石龍在壁間今尢可驗巖之東北有洞穴莫測深淺泉出其下

又云馬閣山在陰平縣北六十里北接梁山西接岷峨昔鄧艾伐蜀從景谷路徑龍州江油縣至此懸崖絕壁乃束馬懸車作棧閣方得路通因名馬閣山

龍門志云竇子明遇仙處在縣西北九十里今仙女舗是宋理宗寶佑間有人於小溪山下見二女子冉冉升云而去異香經日不散龍安新志又云仙女洞在治南江村口山勢盤旋巖洞深邃水自中出百里流入劍南故老相傳每風日淸和遙見仙女靚妝遊行巖上或理髮或浣衣於洞壑中隠顯不常人迹罕到洞中石乳融結狀甚奇怪色如碧玉取可供玩也

道教靈驗記云梁武陵王紀理益州使李龍遷築城於牛心山龍遷旣歿便葬山側鄕裏立祠號李古人廟唐初攺爲觀其後武氏革命鑿斷山脈明皇幸蜀有老人蘇坦奏曰龍州牛心山國之祖墓今日蒙塵之禍乃則天掘鑿所致明皇卽令刺史蘇邈並工修塡如舊明年誅祿山復宮闕至徳二年乃升龍州爲都督府號靈應郡僖宗幸蜀宗子李特請遣道士醮山祈福禮有加焉按唐書髙祖紀七世祖曰暠爲梁昭武王生歆歆生重耳重耳生熙熙生天錫天錫生虎虎生昞昞生淵是爲髙祖虎當西魏時賜姓大野氏是虎祗仕西魏亦非仕梁也此說不知何據

陰平修路記雲龍安棧閣在治東者曰石城曰佛崖曰麻園曰蟇頤曰黃林曰三店原曰七里卽左擔也曰飛仙已上凡八在東南者曰石回曰興文卽袁烈婦投崖處曰猿臂在東北者曰秦隴曰東閣已上凡五在治東者曰金鼓以形肖也曰芭蕉曰楮株曰盧厓監司盧姓者所修曰天井曰桑坪曰兜索曰木蕊曰飛泉已上凡九在治西北者曰金匱曰桐油曰隆奉曰胡空曰黃梗曰劉村曰鵝頂曰禪峯曰石門曰仙女曰馬桑曰溪壩曰黒水曰羅漢曰羊腸已上凡十有五

江油縣

古江油郡及縣今平武之江油鋪是以江水所由矣元遷江油於武都興教鎭則今縣也

方輿勝覽云太白臺在江油縣太白與江油尉往來故有臺在尉亭蒲翰爲之記其贈江油主簿詩云嵐光深院裏傍砌水泠泠野燕巢官舎溪云入古廳日斜孤吏過簾捲亂峯靑五色神仙尉焚香讀道經爲米芾書刻在縣衙志云縣西三里有山接彰明界髙聳亭亭形如匡字此大匡山也又雲南二十里點燈山卽彰明之小匡山上有太白祠矣寰宇記雲涪水在縣北一里自松州崆峒山出西北至州界南入綿州界益州記云陰平縣有左擔道其路至險擔在左肩不得度右肩也鄧艾由此伐蜀勝覽云左擔路上涪水崖壁有閣道六曰靑崖曰蟇頥曰石回曰七里曰東閣曰石城卽陰平所記者又縣有二閣曰猿臂曰黃林不在左擔之數

寰宇記云石門在江油縣東百里有石門戍漢水記云與氐分界於石門仇池戍去石門四百餘里左思蜀都賦云緣以劍閣阻以石門顧野王輿地誌云石門在褒中之北漢中之西今按其山兩邊有石壁相對望之如門鄧艾伐蜀歷此

寰宇記雲天池山在州南百三十里髙九十二丈上有池周回二十三步其水常滿號曰天池本名石人山天寶六年勅攺爲靈液山

勝覽云太華山在江油縣南百四十里有三峯奇怪碑目云弘眞觀古碑在江油縣南百三十四里太華山之登眞觀此碑最古不記撰人姓名按此山卽羣仙錄所載黃奉仙隠處

石泉縣

漢靈帝以汶江蠶陵廣柔三縣立汶山郡廣柔卽今之石泉也志云縣北二里有泉甘冽崖上刻甘泉古迹四字此縣名之始矣唐屬茂州宋神宗時靜州夷寇邊攻茂州窒隴東以孤石泉成都守孫羲叟經畫事宜以石泉爲邑介綿茂之間道裏闊逺緩急不相應非扼其衝要不足捍外患於是詔攺石泉縣爲軍按新編張上行字道從漢州徳陽人登元丰第習於邊計後會石泉夷犯邊朝廷命羲叟帥蜀召公問計公引唐王涯傳云吐蕃有兩道一由龍安靑川縣一由綿州威蕃柵取抵雞城皆虜之險要今石泉三十里威蕃亭地名柵底卽唐之威蕃柵宜先築堡寨以禦其來次升石泉爲軍以重其權然後調思黔義軍以制其暴則取功一時爲利後世不然蜀之憂未艾也羲叟盡用其策

石泉圖經國乎眾山之隈林巒叢箐樵蘇恣取不食地利而生計亦足

寰宇記縣蜀山史記黃帝子昌意娶蜀山氏女蓋此山也

郡國志云石紐山今在石泉縣南帝王世紀以爲鯀納有莘氏胸臆坼而生禹於石紐郡人以禹六月六日生是日燻修祼享歳以爲常水經注云石紐夷人共營之地方百里不敢居牧有罪逃野捕之者不逼能藏三年不爲人得則共原之言大禹之神所佑也碑目云禹穴二字大徑八尺李太白書刻在絕壁上

又云石泉縣有周萬歳通天碑前內供奉書手王惠元書其石擊之淸亮全類玉音碑陰有叚文昌畱題在報恩光孝觀又雲誓水柱在治西四十五里河岸柱髙丈許圍五尺前人恐水沖縣故立此誓之未詳年代

蜀中廣記卷十

●欽定四庫全書

蜀中廣記卷十一

﹝明﹞曹學佺撰

○名勝記第十一

上川南道

嘉定州

水經曰江水至犍爲武陽縣靑衣水沬水從西南來合而注之酈道元注雲江水又東南徑南安縣西有熊耳峽連山競險接嶺爭髙河平中山崩地震江水逆流懸漑有灘名壘坻亦曰監漑李冰所平也縣治靑衣江惠襟帶二水矣

華陽國誌云靑衣有沬水出蒙山下伏行地中惠江南安觸山脇混崖水胍漂疾破害舟船歷代患之李冰發卒鑿平混崖通正水道或曰冰鑿崖時水神怒冰乃操刀入水中與神鬭至今蒙福按漢書溝洫志蜀守李冰鑿離■﹝山上隼下﹞避沬水之患晉灼云■﹝山上隼下﹞古塠字卽此

寰宇記云靑衣水發源自瀘山徼外東南流徑嚴道洪雅夾江至龍遊與岷江合沬水發源大渡河一名峩水自陽山縣流入江按靑衣沬水合流在州西十五里俗名尖山其下爲紙房楮薄如蟬翼而質堅可久

通誌云嘉定州治在兩川合流之際晉郭璞所定治東有八卦井卽璞所鑿

水經注云蜀王開明故治也來敏本蜀論曰荊人鱉令死其屍隨水上荊人求之不得鱉令至汶山下邑復生起見望帝望帝者杜宇也從天下女子朱利自江源出爲宇妻遂王於蜀號曰望帝望帝立鱉令以爲相時巫山峽壅而蜀水不流帝使鱉令鑿巫峽通水蜀得陸處望帝自以徳不若遂以國禪號曰開明

蜀記云古夜郎國傳爲一女人浣溪有竹浮下而中啼聲取而視之則孩也及長呼爲夜郎封竹溪王今治北三里有竹公溪矣按宋祁答勸農李淵宗嘉州江上見寄詩嘉月嘉州路牁峩接畫船山圍杜宇國江入夜郎天卽詠此事又輿地廣記云漢武帝開夜郎置犍爲郡漢書地裏志夜郎故縣乃屬牂柯郡如此則今之嘉州犍爲郡非夜郎故地矣後世徒見嘉州名犍爲郡又領犍爲縣遂以爲夜郎國恐失眞

蜀志補罅云嘉州十五景唐貞觀中刺史盧士珵記曰望靈峯曰西嶺精舍曰石梁水曰後壑曰分溪塘曰桂竹汀曰梭原曰茗岡曰六度潭曰長林閣曰望山臺曰靑蒨徑曰山梔園曰石壑院曰南洲艸堂並賦詩刻之石上宋鄧諌從雲天下山水窟有二曰嘉定曰桂林鮮於繪議道堂記云漢嘉背負三峩襟帶二江爲西南州最淸巋處

海錄碎事載僞蜀歐陽彬得嘉州曰靑山緑水中爲二千石作詩飲酒爲風月主人豈不佳哉其後太守呂昌朝以宋復古所畫八景圖皆天下名勝懸於州治與相映發蘇子瞻有八詠繼東吳之贈也

蜀都賦云戶有橘柚之園注曰出犍爲南安縣華陽國誌南安有柑橘官社出名茶

寰宇記云有石碑山山上徧植海棠爲郡守宴賞之地一名海棠山花譜雲海棠有色無香惟蜀之嘉州者有香

吳中復戒石云嘉州出荔枝輿地紀勝有荔枝樓愛日齋叢抄云乾道間陸放翁取家藏前輩筆札盡刻石置荔枝樓下

方輿勝覽云梨花山過西津橋五里有梨花百餘樹人寒疾取此花食之卽愈岑參過西津王判官所居詩勝迹不在逺愛君池館幽素懷茗中語宛得塵外遊

通誌云蓮花山在治東八里山陽有溪四時不涸產蓮花爲盛樓臺亭榭雅與勝會者曰都督府唐於邵序云犀灘古地熊阜外虞長空靑冥通波萬里曰郡齋平望江山岑參詩山光圍一郡江月照千家曰丁東院在州學前院有方響洞洞腹有水如環佩聲黃魯直詩古人題作丁東水自古丁東直至今我爲更名方響洞信知山水有淸音範成大詩隔凡水磵不可越眾眞微步壺中月徙倚含風玉佩聲何須聴作蕤賓鐵自注云漢嘉廣佛院中水洞有聲瑯然莫知其所由來舊名丁東水山谷易今名且有詩也石介詩云萬樹芙蓉秋色裏千家方響月明中曰澄江樓在憲司左窺龍泓右瞰烏尢髙明爽塏得江山之趣淳佑間提刑程逄辰摹刻蘇子瞻書其外祖程公逸事於此曰明月樓在譙樓之右下瞰明月湖郭璞讖云郁姑郁姑將州對洛都但看千載後變成明月湖後隋郁姑將軍開此湖也洛都山名在州西五里曰壁津樓宋郡守逰仲鴻建魏了翁記在治東南跨城爲樓下瞰江流三峩九頂森列左右曰萬景樓在髙標山上髙標一名髙望郡之主山也有弘明觀後周所剏隋大業末方制大殿塑飛天神王像無名氏記其神異甚詳樓爲宋郡守呂由誠建宇文粹中記範成大云嘉州城中山上登覽勝絕殆冠西川予令畫工作圖以歸山谷山谷來遊時但有安樂園未有此樓也後人立涪翁亭在此樓前曰月榭陸務觀詩試傾萬景湖亭酒來看半輪江月秋爲同年王子蒼作也注云傍榭有一嵓景趣尢佳子蒼欲作樓未果曰碧雲亭在石筍之隙楊翚記云石挺出於山傍髙丈有二尺上鋭而下廣眾水匯於前左右視羣山之邐迆若覆盂於地此亭在其上也熊耳平羗據其上流寰宇記云熊耳水一名熊耳峽古老言武侯鑿山開道卽熊耳峽東古道也又云平羗縣本漢平羗戍在榮州應靈縣界深谷戍是也周保定年置縣隋大業中獠叛移就大江唐寶歷中又移於開峽驛道書謂之平羗化山圖經雲天下二十四化之一也有太白亭在焉相傳太白讀書於此黃魯直作亭其上蘇子瞻詩云峩眉山月半輪秋影入平羗江水流謫仙此語誰解道請君見月時登樓

石闕堂溪環遶其趾郡國志雲龍遊縣有二石闕卽漢武帝使唐蒙下夜郎置碑目云嘉州舊市鎭石闕上有唐李徳裕領重兵過此九字寰宇記云石堂溪水在縣東一里源岀溪泉流入明月湖亭退入流花橋會大江薛能石堂溪詩三面枕漁樵前門向郡橋岸沙崩橘柚山徑入茶苖夜擁軍煙合春浮妓舸邀此心無與醉花影莫相饒

九頂烏尢傑立捍流方輿勝覽云九頂山在城左有九峯曰鳯集棲鸞靈寶就日丹霞祝融擁翠望云兌說唐會昌已前峯各有寺今惟存淩雲一寺又名大像寺開元中僧海通於瀆江沬水蒙水三江之合衝濤怒浪之濵鑿山爲彌勒大像髙踰三百六十尺建七層閣以覆之至韋臯時積十九年而工始備臯有大像記墨莊漫錄云嘉州淩雲寺大像記韋臯文張綽書其碑甚丰字畫雄偉頃於潘義榮處見之岑參詩寺出飛鳥外靑楓戴朱樓搏壁躋半空喜得登上頭始知宇宙闊下看三江流天晴見峩眉如向江上浮迥野煙景豁陰森棕柟稠願割區中緣永從塵外逰回風吹虎穴片雨當龍湫僧房云蒙蒙夏月寒颼颼回合俯近郭寥落見逺舟發槪無端倪天宮可淹畱一官詎足道欲去令人愁薛能詩像閣與山齊何人置石梯萬煙生聚落一崦露招提霽月人來下殘陽鶴去棲從邊亦已極烽火是沈黎司空曙詩春江古寺遶滄波石磴盤空鳥道過百丈金身開翠壁萬龕燈焰隔煙蘿云生客到侵衣濕花落僧禪覆院多不與方袍同結社下歸塵世竟如何李習淩雲漫興雲古寺臨江間碧波石梯深入白雲窠僧房寂寂無人迹滿地落花春又過薛濤寄題淩雲寺上韋相公詩聞說淩雲寺裏苔風髙日近絕塵埃橫云點染芙蓉壁是待詩人寶月來黃庭堅淩雲記遊詩淩雲一笑見桃花三十年來始到家從此春風春雨後亂隨流水到天涯陸遊淩雲禮佛詩山郭尋幽一笑新旋呼艇子截煙津不辭疾步登重閣聊欲今生識偉人泉鏡自涵螺髻緑浪花不犯寶趺塵始知神力無窮盡丈六金身小果身自注云一泉泓然正在髻下每歳水漲不能及佛足

碑目云淩雲山麓有唐放生碑山頂有淸音亭邵博記天下山水之勝在蜀蜀之勝在嘉州嘉州之勝在淩雲寺寺之南山又其勝也蘇子瞻名其亭曰淸音又南山之勝也其下有治易洞東坡磨厓大字云聖作易晦其數劉傳吳識易祖蓋宋郡守吳祕得之於劉牧耳

紀勝云烏尢山一名離堆山在九頂山之左舊名烏牛突然水中作犀牛狀至山谷題涪翁亭始謂之烏尢又名烏龍碑目云郭璞移水記謂世主播遷兵戈滿地於是優遊嘯傲放意山水間乃於嘉州城東百步烏龍山鑿書嵓而蘇子由詩亦指其注爾雅於此史謂璞無入蜀之文按移水記有嘉州二字則碑非手筆恐後人之附會耳蓋嘉州之名始於後周而自周已前止曰漢嘉郡曰龍遊縣耳安得有所謂嘉州哉子由詩云巉巉九頂峯可愛不可住飛舟過山足佛腳見江滸俄頃已不見烏牛在中渚移舟近山陰峭壁上無路云有古郭生此地苦箋注洗硯去殘墨徧水如黒霧至今江上魚頂有遺墨處提刑張方詩竹橋沙水度烏尢絕壁孤巖意气驕故與淩雲分半坐僧窻假寐見金焦以其似金山焦山也

靑衣石峽循而東去東觀漢記曰元初二年五月靑衣蠻唐律歸義注云地在大江靑衣二水之會今嘉州龍遊縣也寰宇記云靑衣津在治南四十里有靑衣神益州記云神號雷塠廟卽華陽國誌之雷垣也班固以爲離堆下有石室名玉女房蓋此神耳岑參上嘉州靑衣山中峯題惠淨上人幽居寄兵部楊郎中詩引云靑衣山在大江之中屹然迥絕崖壁蒼峭周廣七里長波四匝有惠淨上人廬於山巓惟繩牀竹杖而已恆持蓮花經十年不下山予自公浮舟聊一登眺友人夏官弘農楊侯淸淡之士也素工爲文獨立於世與余有方外約每多獨往之意今者幽躅勝槪嘆不得與此公俱爰命小吏刮磨石壁以識其事乃詩以逹楊友爾詩云靑衣誰開鑿獨在水中央浮舟一躋攀側徑緣穹蒼絕頂詣老僧豁然登上方諸嶺一何小三江奔茫茫蘭若向西開峩眉正相當猿鳥樂鐘磬松蘿泛天香江云入袈裟山月吐繩牀早知淸淨理久乃機心忘尙以名宦拘聿來夷獠鄕吾友不可見郁爲尙書郎早歳愛丹經畱心向靑囊渺渺云智逺幽幽海懷長勝賞欲與俱引領遙相望爲政愧無術分憂幸時康君子滿天朝老夫憶滄浪況值廬山逺抽簮歸法王或云靑衣卽烏尢山然烏尢之廣不能以七里計也

方輿記云東巖在城東佛峽卽聖岡山薛能詩古迹是何王平身入石房逺林通後徑一郡隔前岡晝靜惟禪客春來有女郎獨醒回不得無事可焚香巖半有洞出泉冝釀東坡詩一時付與東巖酒卽此陸務觀詩能仁院前有石像髙丈餘蓋作大像時稿也詩云江閣欲開千尺像云龕先定此規模斜陽徙倚空三嘆嘗試成功自古無

碑目云東津院有黃魯直艸書圓照大師小碑其詩云赤旃檀塔六七級白菡蓞花三四枝禪客相逢以彈指此心能有幾人知又云黃太史自敍南經此有所作墨竹記

予觀嘉州新志城西一里有楊雄山石洞幽邃相傳以爲子雲遊此有子云艸亭蔡楨詩云獨步城西路蕭條一艸亭古苔環徑碧修竹遶軒靑石鑿觀書所碑鐫陋室銘艸玄今已矣千載想儀刑東北四十里有麻平河流出千佛崖與泥溪合王勃麻平曉行詩云百年懷士望千里倦遊情髙低循戍道逺近聴泉聲磵葉才分色山花不辧名覉心何處盡風急暮猿淸泥溪詩云弭棹臨奔壑低鞭躡峻岐江濤出岸險峯磴入云危澑急船紋亂崖斜騎影移水煙籠翠渚山照落丹崖風生蘋浦葉露泣竹潭枝泛水𨿽云美勞歌誰復知

峩眉縣

任豫益州記云峩眉山在南安縣界兩山相對狀如峩眉張華博物志以爲牙門山也本傳云昔善財禮徳云比邱時佇立妙髙峯觀此山如初月現故稱峩眉

李膺益州記云隋開皇九年立峩眉縣以山爲名縣在南安之西峩眉之東唐乾元間獠叛移就峩眉觀東今縣理是也

禹貢梁州之山四岷嶓蔡蒙西山皆岷北皆嶓南山皆蒙峩眉之在禹貢則蒙山之首也

飛玄羽經曰峩眉之山金臺之室飛玄羽經祕其內稽神樞云句曲洞天西通峩眉皆大道也其間有小徑雜路阡陌抄會非一處華陽國誌云峩眉山孔子地圖言有仙藥漢武帝遣使者祭之欲致其藥不能得碑目云宋太宗峩眉山普賢殿簡版書天眞皇人論道之地楚狂接輿隠迹之鄊按雜花經云諸佛如來以大悲心而爲體故因於眾生而起大悲因於大悲生菩提心因菩提心成等正覺故我世尊等正覺而有方所說經而有道場普賢於道場開化人天等眾故現相海於峩眉山中宻引世人而通菩提覺性

三皇經云皇人者泰帝之所使在峩眉山黃帝往受眞一五牙之法

費士戣歌鳯臺記云按晉皇甫謐髙士傳葛洪神仙傳宋劉孝標注世說皆以接輿爲避楚入蜀隠於峩眉不知所終也

寰宇記雲中峩山在峩眉縣南二十里又名覆蓬山有葛仙洞入穴初才容人行數里漸寛洞中蝙蝠大如箕小峩山在峩眉縣南三十里一名鏵刃山山有季仙洞是爲三峩

李膺益州記雲龍門山在峩眉西十里兩崖峭峙其形如削仰視靑天才餘一罅又云峩眉山下有池廣袤十里號龍池

方輿記云綏山廢縣在峩眉縣西四十里按列仙傳葛由周威王時人好刻木爲牛賣之一日騎木牛見人蜀中王侯追之上綏山綏山在峩眉山西南其髙無極隨之者不復還皆得仙道諺曰得綏山一桃𨿽不得仙亦足以豪

水經注云峩眉山有蒙水卽大渡水也水發蒙漢東南流與涐水合徑汶江道呂忱曰涐水出蜀許愼以爲涐水也從水涐聲南至南安入大渡水大渡水又東入江

通誌云羅目河出峩眉山麓右溪自小天池以東左溪自黃毛坪以北至羅目廢縣界合二溪之委爲江水石甚奇怪縣址去治西九十里唐麟徳置宋省入

寰宇記云隴寧山在羅目縣東南七里神仙傳云宿山圖者隴西人也采藥此山服之羽化

又云嘉樹在羅目縣東南三十里陽山江漑兩樹對植圍各三二尺上引橫枝亙二丈相援連理陰庇百夫其名曰黃葛號嘉樹蘇子由詩予生𨿽江陽未省到嘉樹卽此

又云夷惜水在羅目縣東北五十里源出嶲州界中有嘉魚長三尺每年二月隨水而下八月逆水而上入穴蜀都賦云嘉魚出於丙穴是也

予按名山記峩眉山周匝千里石龕百一十二大洞十二小洞二十八南北有臺凡遊大峩者自縣勝峯門出至華嚴院恰十五里前代於峩眉山剏寺六光相居山絕頂爲遊山之底極華嚴居山之前峯爲遊山之向導而白水寺居其中自白水至光相歷八十四盤山徑如綫如是者六十里至峯頂卽普賢示現處屋皆以板爲之

予以萬曆辛亥歳遊是山作記云出嘉州之西門爲峩眉徑而峩愈用自逺遇津焉絕流者二掲衣者一旣入縣縣田食堰水膏液云油有沃益之稱遇嶺焉閣覆於上宋時建魏華父書也首坡名解脫以出山者釋危就坦至此而盡噫予惡知乎出解脫入解脫耶過此爲華嚴寺卽華嚴■﹝土矦﹞爲純陽殿殿前俯溪有石如船水出灌堰石上龍門二字蘇子瞻書又過爲中峯寺卽幹明觀黃魯直居之爲歌鳯臺列仙傳所稱楚狂接輿隠於峩眉山中不知所終也陳希夷福壽字殊俗筆峩石神水亦亡謂又過爲雙飛橋山中橋非一此可稱橋一橋受一水一水自一洞來有黑白之分若挾而舞若摶而赴勢不相下過橋始狎久之乃濟有石狀如牛心受水所激而成有前後牛心寺前者白水而後者黒水也謂之符文水孫思邈居於白水今之萬年寺卽白水寺由山下至寺一捨而遙倍之而近如循墻自牖以逹堂窔每遇一嶺輒如止扉寺前爲四逹而內則大宮也其地皆稻田塍埒俯仰隈隩气候和暖不異於外有蒲氏村蒲人居之云漢蒲公之後蓋權輿是山爾出寺至明月池俗名初喜亭其嶺蔓延行之無盡石磴難數始治終亂騎已絕輿用二十許人舁蹲處於內不能蔽軫劣似輿形者耳首十人不任輿以舟視輿背如弓繩如弦猶不滿輿者意左右八人翼伸縮如猿臂莫知定向輿首者察路如察脈常苦眩次者如眩師或亟跳出輿外或佹入輿內或同前後左右爲一井計二十人之形如鴻雁木葉偶成文字莫知所以又或作十數層如懸綫或擁腫一處如木癭也輿不可以足代足不可以手代扶予行者不善地以善讓於予善在左則棄右者善在右則棄左者亦有時而下下不十上之一輿相詬厲彌甚首者拊不任輿者背如相瞽然畱十數人後後者躡石石隨足下擊前者足驚全輿前者交平地欲趣後者未脫險不能從出初喜亭至化城寺俗名木皮殿徑一嶺狹束如溝水所流注多磊砢善脫足謂之滑石溝也由木皮殿至雷洞坪行者禁聲有禁聲碑輿二十人他輿者半共百五十人俱行筤筱灌莽中若不相顧若夣與人語而人不應其木連囷糾紛或寓或族或相切磨或自僕死或翹繚而句或無枝而檄每上一嶺不能半望若靑天則有樹立於旁爲客繇役而悝盱也木皮殿以上磴不能石疊木如馬齒雷洞坪以上樹不能枝向空如虎爪由雷洞坪至天門石路詰曲爲八十四盤峭直才減半梧丘當途或出其前或出其後又或出其左右而還之輿者實則輿向空久始實輿者空則輿趾礪地有聲而過門以外爲娑羅坪娑羅其葉冬靑其花薝卜其色赤白木皮殿以上皆有之然有雜樹故不之稱稱天門天門樹娑羅三之二松居其一有一樹枯而復榮定者居之將合無迹也門內有橋曰天橋有井曰井絡有臺曰光相臺有鐡瓦殿昔建有銅殿今建有庵以棲禪者予登乎臺焉其穆穆肅肅者耶其明明斤斤者耶其見乎蒼蒼之色不在穹窿者耶其於世也悠悠洋洋者耶前之岷江大出而尾下也背之瓦屋上正而平章也逺之雪山瀐浮而汩沒也予何以知朱明之別於玄英又何以知臯且之別於辜塗何以知霾曀霢霂之相終始何以知螮蝀挈貳之自消息又何以知弇日覆云之不爲暈气五采耶又何以知人世之雕繪而繡錯目眩而心亂者之有異乎此耶噫觀止矣學佺曰予遊名山多矣直上百里無所因緣則未之聞見也髙出五嶽秀甲九州島天竺先生之言也楚人利瓦伊楨述於臺側李公本寧前予守西川也

陳子昻感遇詩金鼎合神丹世人將見欺飛飛騎羊子胡乃在峩眉變化固非類芳菲能幾時疲痾苦淪世憂悔日侵淄眷然顧幽褐白雲空涕洟又浩然坐何慕吾蜀有峩眉念與楚狂子悠悠白雲期時哉悲不會涕泣久漣洏夢登綏山穴南采巫山芝探元觀羣化遺世從云螭婉孌時永矣感悟不見之李白峩眉山詩蜀國多仙山峩眉邈難匹周流試登覽絕怪安可悉靑冥倚天開彩錯疑畫出泠然紫霞賞果得錦囊術雲間吹瓊簫石上弄寶瑟平生有微尙歡笑自此畢煙容如在顏塵累忽相失儻逄騎羊子攜手淩白日鄭谷峩眉山詩萬仞白雲端經春雪未殘夏消江峽滿晴照蜀樓寒造境知僧熟歸林認鶴難會須朝闕去祗有畫圖看賈島送譚逺上人下視白雲時山房掛樹皮垂枝松落子側頂鶴聴棋淸淨從沙刼中終日未欹金光明本行同侍出峩眉釋皎然思遊峩眉寄林下諸友詩剛有峩眉念秋來錫欲飛會拋湘寺去便逐蜀帆歸難世堪言善閒人合見機殷勤別諸友莫厭楚江薇曹松送僧入蜀過夏詩師言結夏入巴峯雲水回頭幾萬重五月峩眉須近火木皮嶺上祗如冬薛能詠峩眉聖燈詩莽莽空中稍稍鐙坐看迷濁變淸澄須知火盡煙無益一夜闌邊說向僧

予有前後峩眉二歌前峩眉山歌金陵爲松谷上人作云峩眉山上月千里若爲看峩眉山上雪萬古逼人寒山靑如黛雪如粉明月鏡中何隠隠雙峯縹緲誰畫眉掛在長空不可盡西域雪山絕嶙峋此中應見西方人普賢菩薩行具足三千徒眾皆應眞始信峩眉自惆悵不作巫山神女身八十四盤娑羅樹花開如繪復如素一間版屋千重嶺正值行人問山路登山路轉難投寺日已晚古苔如發長新松學蓋偃冰窟炊不成雷洞眠難穏眞僧入定久行腳乞食逺缽裏龍形小嵓前鳥聲囀雨气沈如墨雲光疾似電應有千化身故作百寶現橋梁宛虹架樓臺疑蜃變天竺皆騎象星光盡散燕奕奕九微燈棼棼五色綫人人爲攝受各各覩顏面欲知色是空色卽空中滅世事如幻影詎必嘆奇絕依舊峩眉山明月照淸徹君來白門秋山月幾圓缺浩浩江水流尙帶峩眉雪後遊峩眉歌云君不見太行誠險阻西蜀峩眉羞與伍又不見雪嶺長晶瑩來映峩眉一叚靑禹貢蒙山此稱首梵語勝峯傳日久洞天列在位之七秀色甲乎州有九君不見軒轅氏跪謁皇人叩玄旨又不見鬼穀子著書珞琭藏洞裏隴西仙人宿山圖采藥山中顏色殊葛由賣羊從此去接輿歌鳯胡爲乎君不見子規啼處竇誼悲夜啼竹裂人不歸又不見昆侖伯仲未可分逸少曽詢周撫軍唐家子昻稱詞伯靑蓮居士李太白往往見諸吟詠間白頭欲返靑山宅豈是峩眉善妬人江水茫茫難問津我今來遊亦偶爾不然惆悵蜀國將三春三春花已謝木冰猶未嫁五月披重裘四時無一夏娑羅鬥雪開松枝受風亞仙僧如故常客子驚云乍乍見甚遲回人生不再來足篆符文水身居光相臺井絡金莖下天門玉蘂開願言獻北極千秋萬歳杯

夾江縣

靑衣水來遶縣界而飛水溪注之溪源出瀑布泉狀如素練李太白所謂瀑布天落半與銀河爭流者耶而鳯凰天馬虎履伏龜諸山或舞或翥或蹲或處左右而挾持之過當縣城下稍平坦宋謝逹夫詩兩峯懷抱揖平川張孝芳詩平川麥穂藹如雲過此而東南三十里乃作簾鉤之狀晉張神君所謂日移紅影在簾鉤者此也

道書云平岡化依鳯凰山亦謂之依鳯岡及桐梓林

山下有石湫門及石筍雷柱可以禱雨在縣南十里

通誌雲天馬山其勢飛騰似天馬一曰馬鞍山在縣東二十里

形勝志云靑衣水遶於南黒虎山峙於北

福地記云伏龜山有仙掌洞相傳李阿眞人所遺宋人書其壁云跨龍門飲蟹泉摩仙掌扣丹竈矣

本志云治西二十五里南安鎭卽漢南安縣治有鄧通宅故址前有瑪瑙溪中有盤石可以修褉

寰宇記云夾江縣本漢南安縣地卽封宣虎爲侯之邑隋開皇中分龍遊平羗二縣置於涇上臨江水故號夾江按涇水昔秦惠王得蜀移秦人萬家以實之秦人思故鄕水乃呼此水爲涇水也唐天寶六年攺爲秦水史記年表宣虎以破臧荼功食邑於此

碑目云漢和帝時開道碑在夾江縣西靑衣越嶲道界中有永和七年永和八年等字

又云漢楊宗楊暢墓在夾江縣東十里墓前兩闕其左右皆隸書縣按縣東二十里漢川縣界有亭亭內碑二通前立二石柱一云漢故益州太守楊府君諱宗字徳仲墓道一云漢故中宮令楊府君諱暢字仲普墓道皆隸書大字

予按揚雄賦云五兀參差左太衝賦躡五屼之蹇滻本志以爲縣之北隅五兀山後漢書費貽宅蓍艸生焉常有五色雲气覆其上貽蓋不屈於公孫述者犍爲郡之夾江人

洪雅縣

離堆川流東西屈曲百三十里而後入大江所謂洪雅川也

碑目云古夷獠誓碑在洪雅縣市中又云漢靈帝時張道陵碑在洪雅之易俗鄕有嘉平二年三月一日等字

此縣之十里修文山山卽雅江所注驚湍怒濤名曰龍潭漁者不敢入

又二十里其地多竹爲竹箐山石甃梯磴盤折而上唐宋所設也

又十里爲隠蒙山晉處士龎居正字隠蒙隠此

又二十里爲花溪發源自瓦屋山與靑衣合可望雪嶺積雪經年不化範忠宣詩云堆雪嶺鋪銀界日射金仙照碧津

又二十里思經山則與雅安分界矣山趾有廢嚴道縣基其上阿叱山瀑布千仭響撼山谷有巨石上鐫羅漢一百有八

縣之東南有金釜山下臨平羗江古老相傳昔有主簿於此煉金丹故曰金釜山亦名主簿山

犍爲縣

左思蜀都賦東越玉津注云江出璧玉故名華陽國誌蜀有七津之一也今之犍爲縣兼有玉津縣矣陸務觀舟過玉津詩玻瓈江上送殘春疊鼓催帆過玉津宋白爲玉津令貽田表聖詩玉津縣裏三年悶金粟山前九月愁又云竹裏衙人吏花間押簿書

今縣治在沈犀山上寰宇記云昔有犀牛渡到此上沈一名沈犀灘志云沈犀洞在沈犀山下上有赤壁數丈下有玄水千尺

縣有石人蜀記云昔諸葛亮徵蠻中十里刻一石人今黎巂之路尙有存者陳羽城下聞夷歌詩犍爲城下牂柯路空冡灘西賈客舟此夜可憐江上月夷歌銅鼓不勝愁

郭璞記云犍爲縣北百里書樓山是孔子背書樓

本志云子云城在縣南三十里昔楊子云避亂於此後人增築爲城今水月寺是其故址俗訛爲紫雲城

碑目云孝女碑在犍爲縣淸溪口楊洪山下東漢永建初孝女叔先雄以父尼和墜湍水屍喪不歸於溺處自投水死後五日與父屍相持浮江上郡表言爲雄立碑宋元佑中重立本志雲淸水溪在縣南十里流至孝女渡入江

神異傳云趙昱嘗隠靑城山隋煬帝起爲嘉州太守時犍爲潭中有老蛟爲害昱率甲士千人夾江鼓噪持刀入水有頃江水盡赤昱左手執蛟首右手持刀奮波而出隋亂隠去不知所終後嘉州水漲人有見昱靑霧中騎白馬從數獵者於波面過宋太宗封神勇大將軍廟食灌江口

碑目云犍爲縣東南四十里有唐大佛寺寺中菊坡二大字乃袁天綱筆

通誌云宋邵博墓在犍爲縣博爲制置司參議卒葬於此本志云康節嘗言世亂惟蜀可居宣和末伯溫攜家入蜀止於嘉州今犍爲之紫雲城是其故業矣

杜甫宿靑溪驛奉懷張員外十五兄之緒詩漾舟千山內日入泊荒渚我生本飄飄今復在何許石根靑楓林猿鳥聚儔侶月明遊子靜畏虎不得語中夜懷友朋乾坤此深阻浩蕩前後間佳期付荊楚自注云靑溪驛在嘉州犍爲縣崔塗秋日犍爲道中詩久客厭岐路出門吟且悲平生未到處落日獨行時芳艸不長緑故人無重期那堪更南渡鄕國已天涯範成大犍爲江樓詩河邊堵立看歸篷三老開頭暮欲東漲水稠灘連峽內淺山浮石似湘中無人驛路榛榛艸有客江樓浩浩風種落塵消少公事剩裁新語寄詩筒蘇軾犍爲王氏書樓詩樹林幽翠滿山谷樓觀突兀起江濵云是昔人藏書處磊落萬卷今生塵江邊日出紅霧散綺牕畫閣靑氛氳山猿悲嘯谷泉響野鳥嘐戞巖花春借問主人今何在被甲逺戍長苦辛先登搏戰事斬馘區區何者爲三墳書生古亦有戰陣葛巾羽扇揮三軍古人不見悲世俗回首蒼山空白雲

威逺縣

縣有中峯峯巒峭拔又有中溪溪水幽淸寰宇記云東十五里葛仙山古志相傳葛仙翁曽遊其地誌云舊設觀仙臺碑刻剝落矣

山居錄云威逺李圃淳熙中以忠州別駕歸隠白茅山中築秀發齋吟詠自適齋銘曰前山特秀入我牕戶朝來爽致起我幽趣望天宇之澄明何迷途之獨悟搘頥終日爲蝶爲周兩忘之矣聊舉扇以自障豈世塵之能污行歌山中采其薇矣云外飛鴻悠然來去而弋人何慕哉

榮縣

蜀地不冝松而榮州之松獨著紀勝曰榮黎松樹如龍盤陸遊詩柟根橫走松倒植故擅有其奇狀矣曰榮黎曰榮隠曰榮徳所謂三榮也寰宇記云榮黎山在州東十五里山上有龍池池邊有松如盤龍竹亦有如龍形者俗謂之羅漢杖碑目云榮黎山古寺碑唐元和禱雨碑俱在本山

紀勝云榮隠山在州西三十里一名石筠無名氏石刻云筠山髙極入穹蒼人道虎爲殃行人過此不曽傷咸陽宮闕在平地髙鹿食人無數計吁嗟苛政猛於虎斯言垂萬古古有榮隠先生修道於此石室猶存碑目有榮隠山修道觀石碑

方輿云榮徳山在州東北四十二里州以此得名其山在谷中獨拔五百餘丈中有希夷觀老君祠刻石爲像有小路至山巓以木爲梯半山有唐刺史薛髙邱磨崖碑碑目雲開元二十年刺史薛髙邱立多載仙靈事今已磨滅本志云榮徳山爲陳摶修眞處又名希夷山有石室二十四及龍池千葉蓮

唐劉兼初至郡詩嘉陵江畔接榮川兩岸旌旗下瀨船郡印已分炎瘴地朝衣猶惹禦鑪煙蓮塘小飲香隨艇月榭髙吟水壓天錦字莫嫌歸路逺華夷一統太平年又有去年今日詩云去年今日到榮州五騎紅塵入郡樓貔虎只知迎太守蠻夷不信是儒流姦豪已息時將泰疲瘵全蘇歳又周聖主若容辭重祿便歸煙水狎羣鷗

碑目有唐貞元二年建榮縣碑今移植於東橋有榮州院碑僞蜀司倉參軍茍延慶撰本志云蓮宇山在學宮後有宋人九域圖碑城東桂林山舊縣學有衡陽王書文明碑

碑目又云眞義侯碑在本廟唐元和二年遷舊經云卽古蜀將獨孤白馬二人廟也又云大周聖徳勒石碑在州衙子城門外長安三年韋綨撰文

劉兼登郡樓詩偶奉綸書蒞旭川郡樓佳致盡依然松欹鳥道雲藏寺月滿漁舟水浸天望帝古祠花簇簇錦城歸路艸芊芊有時倚檻垂雙袂故國風光似眼前

陸務觀自序其詞云三榮郡治之西因子城作樓觀曰髙齋下臨山村蕭然如世外予畱十日被命參成都戎幙而去臨行徙倚竟日作桃源憶故人一首所謂衰翁老去疏榮利絕愛山城無事也

城北有橫溪閣務觀閣上小宴沁園春詞引雲橫溪閣者跨於雙溪之上也一自西來其水濁一自東來其水淸二水合流於城下爲閣以俯之其比鳯鳴山則黃魯直所題榮川祖無大師此君軒在焉紀勝云鳯鳴之竹多茂實言此竹結實有鳯來棲也魯直詩云王師學琴三十年響如淸夜落澗泉有酒如澠客滿門不可一日無此君當時寺栽數寸碧聲挾風雨今連云此君傾蓋如故舊骨相奇怪淸且秀程嬰杵臼立孤難伯夷叔齊采薇瘦霜鐘堂上弄秋月微風入弦此君說君家周彥筆如椽此君語意當能傳

勝覽雲龍洞在州東南四里眞如院巖穴峭深洞左石壁奇聳巨栢老蒼洞右有石角立舊經以爲孫登嘯臺三者乃榮之勝處陸遊詩嘯臺載酒云生履仙穴尋梅雨墊巾碑目云嘯臺磨崖記宋隆興元年端午日榮守太史公李燾仁父書

予考諸傳記所載榮𨿽山谷間實爲郡國一都會靑陽門記云榮州有靑陽洞以少昊國在其北門今正臨之故名按史黃帝子元囂封於靑陽國爲少昊金天氏少昊降居江水國於靑陽以金徳王位在西方集覽雲江水在蜀靑陽是也

宋崔仰之送人牧榮州詩山色臨巴回江流入漢淸

志云邑東榮川卽古遁水河岸有竹王祠蓋以祀夜郎王者蜀記云昔有女人於溪浣紗有大竹流水上觸之有孕後生一子自立爲王以竹爲姓漢武使唐蒙伐牂柯斬竹王土人不忘其本立竹王廟歲必祠之不爾爲人患薛濤題竹郎廟云竹郎廟前多古木夕陽沈沈山更綠何處江村有笛聲聲聲盡是迎郎曲

漢地理誌云縣有滇池周回三百里水出駿馬日行五百里事同大宛又有馬鳴戍益州記云漢刺史韋拔夜過此地聞神馬嘶漢中馬嘶以應之故有此戍

成都市九州島要記云和義郡古夜郎之地武帝時開南中使僰道令通僰靑衣道無功唐蒙將殺之令曰恨不見成都市而死蒙卽立市如成都以殺之故曰成都市按和義郡本屬瀘州寰宇記云唐貞觀八年割屬榮州

志云城西淸富山有古榮王府按周榮公封國之後唐憲宗封其子幘宋眞宗封子徳雍孝宗封子光宗寧宗封子曮俱曰榮王縣舊有綾錦村杏春村皆宋藩封故迹也

朝野雜記天子卽位嘗所領州鎭自防禦州而下皆升軍名若節鎭州則建爲府光宗自榮州刺史進封榮王而榮州不錫軍名蓋中書之誤也南渡後始升爲紹興府

宋名臣傳載李畋爲國子直講求郡晨登講席諸生見畋巾兩焰火起是日報得榮州蓋當時亦甚重之矣

蜀中廣記卷十一

●欽定四庫全書

蜀中廣記卷十二

﹝明﹞曹學佺撰

○名勝記第十二

上川南道

眉州

賈島送穆少府知眉州詩劍門倚淸漢君昔未曽過日暮行人少山深異鳥多狖啼知峽雨棧盡到江波一路白雲裏飛泉灑薜蘿李頻眉州別李使君詩回首雪峯前朱門心杳然離人自嗚咽流水莫潺湲毒艸通蠻徼秋林近漏天一生從此去五字有誰憐薛濤送鄭眉州詩雨暗眉山江水流離人掩袂立髙樓雙旌千騎駢東陌獨有羅敷望上頭趙抃按獄眉山舟行詩攜琴曉出錦官城千里秋原一望平放舸急流身覺快披云孤嶼眼增明農田雨後畦畦綠漁笛風前曲曲淸訊獄逺邦先滌慮卹哉休戚在民情蘇軾寄黎眉州詩膠西髙處望西川應在孤云落照邊瓦屋寒堆春後雪峨眉翠掃雨餘天治經方笑春秋學好士今無六一賢且待淵明賦歸去共將詩酒趂流年黃庭堅次韻子瞻寄眉山王宣義詩參軍但有四立壁初無臨江千木奴白頭不是折腰具桐帽棕鞵稱老夫滄江鷗鷺野心性陰壑虎豹雄牙須鷫鸘作裘初服在猩血染帶鄰翁無昨來杜鵑勸歸去更得把酒聴提壺當今人材不乏使天上二老湏人扶兒無飽飯尙勤讀婦無復禈且著襦社甕可漉溪可漁更問黃雞肥與臒林間醉著人伐木猶夢官下聞追呼萬釘圍腰莫愛渠富貴安能潤黃壚

郡有孫氏書樓魏了翁記曰孫氏■﹝屍外立內﹞眉以姓著自唐迄今人物之懿史不絕書而爲樓以儲書則由長孺始樓建於唐之開元至灮啟元年僖宗禦武徳殿書書樓二字賜之今石本尙存自僞蜀毀於災乃遷魚■﹝魚耶﹞其■﹝屍外立內﹞爲佛氏所廬今所謂傳燈院是也若里巷則固以書樓名長孺之五世孫降衷嘗遊河洛識藝祖皇帝於龍濳建隆初召至便殿賜衣帶圭田特授眉州別駕因市監書萬卷以還然樓尙未復也別駕之孫辟乃入都傳東壁西雝之副與官本市書捆載而歸卽所居復起重樓藏之魚■﹝魚耶﹞之有樓則昉乎此又嘗除塾爲師徒講肄之所號山學於是士負笈景從而書樓山學聞名於時矣方樓之再建也在天聖初辟之從兄直講君堪嘗爲作記錢內翰希白宋景文子京皆賦詩辟性倜儻不耐衣冠衣方服其卒也從弟文懿公爲識其竁有不儒其身而儒其心之語故里人又以儒心名之比歳樓又毀於火書僅有存者儒心之六世孫曰某懼忝厥世乃更諸爽塏以唐僖宗所書樓刻揭之樓視舊增拓焉且病所儲之未廣走行闕下傳抄貿易以補闕遺竭其餘力山學載興以餘二十年雅故請書厥顚末余因惟昔人藏書之盛鮮有久而弗厄者梁隋之盛或壊於火或覆於砥柱唐太玄文昭之盛或毀於盜或散於遷徙本朝之初如江源叔所藏合江南吳越之書凡數萬卷而子孫不能有之爲臧僕盜去與市人裂之以藉物者不可勝數余偶過安陸亦得其省中所藏晉史則佚於他人者可知安陸張氏得江書最多其貧也一篋之富僅供一炊王文康初相周世宗多得唐舊書李文正所藏亦爲一時之冠而子孫皆不克守宋宣獻兼有畢文簡楊文莊二家書可敵中祕之藏而元符中蕩爲煙埃晁文元累世之蓄校讎是正視諸家爲精自中原無事時已有火厄至政和甲午之災尺素不存劉壯輿家於廬山之陽所儲亦慱今其子孫無聞焉南陽開氏積書凡五十篋則盡歸諸晁氏嗚呼斯非天地神人之所靳者耶而孫氏之傳獨能於三百年間屢絕而復興則斯不亦可尙矣夫𨿽然余嘗聞長老言書之未有印本也士得一書則口誦而手抄惟恐失之其傳之艱蓋若此惟傳之艱故誦之精思之切辧之審信之篤行之果自唐末五季以來始爲印書極於近世而閩浙庸蜀之鋟梓徧天下加以傳說日繁萃類益廣大綱小目彪列臚分後生晚學開卷了然茍有小慧纎能則皆能襲而取之噫是不過出入口耳四寸間爾若聖賢所以疊相授受若合符節者果爲何事而學之於人果爲何用則謾不加省然則𨿽充廚牣幾於我何加焉可不甚懼矣夫按書樓復興𨿽在魚■﹝魚耶﹞江而始剏則在州城也今蜀中書賈之家往往稱書樓蓋本諸此

有石氏畫苑蘇軾記曰石康伯字幼安眉之眉山人故紫微舍人昌言之幼子也舉進士不第卽棄去當以蔭得官亦不就讀書作詩以自娯而已不求人知獨好法書名畫古器異物遇有所見脫衣輟食求之不問有無居京師四十年出入閭巷未嘗騎馬在稠人中耳目謖謖專求其所好長七尺髯而黒如世所畫道人劍客而徒步塵埃中若有所營不知者以爲異人也又善滑稽巧發微中旁人抵掌絕倒而幼安淡然不變色與人遊知其急難甚於爲已有客於京師而病者輒舁置其家親飲食之死則棺斂之無難色凡識幼安者皆知其如此而余獨深知之幼安識慮甚逺獨口不言耳今年六十二狀貎如四十許人須三尺郁然無一莖白者此豈徒然者哉爲亳州職官與富鄭公俱得罪者其子夷庚也其家書畫數百軸取其毫末雜碎者以冊編之謂之石氏畫苑幼安與文與可遊如兄弟故得其畫爲多而余亦喜其畫古木叢竹因以遺之使置之苑中

有三蘇祠在紗綫街卽蘇氏故宅也門前楡樹云老泉手植奇怪碨礧人爭取去爲假山魏了翁知眉時祭公文曰眉號士大夫郡聖天子不以某不肖奠守此土其在境內凡百辟卿士有益於民夙夜承祀無忒矧惟山川炳靈世載蘇氏一翁二季先後相望文章事業在太史之典策今居郡滿歳顧歳時奉嘗闕然弗諧非所以風境律我有民也用修圭薦展於廡下以內翰太師文忠公黃門太師文定公從祀旣齊旣稷神保攸歆敢不永與多士承斁斯文以無忘徳

有觀蓮亭在祠西池中環臺皆蓮中有碑刻東坡小像李龍眠畫山谷頴濱贊今移入寢

方輿勝覽云臨風閣在州治內宋沈迥詩煙霞生座右林沼匝城隈州園十詠邵博著環湖在署後魏了翁築翠羽書臺逺景樓在州治北太守黎錞建蘇軾記通誌云雪臺在逺景樓前亦希聲築

本志云東北二里有洛城後漢時築蜀漢廢齊通城在城北南齊建武置隋開皇廢碑目云唐眉州剏羅城記大順二年盧拯撰文略云象耳鎭於後峩眉列乎前勝覽云嘉佑閣枕羅城繪三蘇於上刻東坡和陶詩於壁間宋史唐末山行章攝眉郡守值四方驛騷乃合五縣之力築城周遭八里有奇計一千八百六十五丈名臥牛城淳化中李順之變攻圍不下及順誅守者以城完受賞焉

通義志云昔人評吾州山不髙而秀水不深而淸列眉通衢平直廣衍夾以槐柳綠陰翳然小南門城村家多竹籬桃樹春色可愛橋之下流皆花竹楊柳泛舟其間鄕人謂之小桃源蘇子瞻詩淸江入城郭小圃生微瀾子由詩彷佛城南路繁香撲市橋

通誌云醴泉山在治西八里環繞州城山半有八角井淸甘如醴松江在治東南自蜀江分泒西南流至州城與醴泉江合

方輿云蜀江在城外一名玻瓈江水色淸澈似之陸遊詩云玻瓈江水千丈深不如江上離人心君行未過靑衣縣妾心先到峨眉陰金尊共釂不知曉月落煙渚天橫參車輪無角畱不住馬蹄不方何處尋空慿尺素寄幽恨縱有綠綺誰知音愁來只欲掩屏睡無柰夣斷聞疏砧範成大和云玻瓈江頭春流深別時沄沄流到今祇言日逺易排遣不道相思翻苦心烏頭可白我可去菖花易靑君易尋人生若未免離別不如碌碌無知音蘇軾送楊孟容詩我家峩眉陰與子同一邦相望六十里共飲玻璃江後人因立共飲亭又攺爲江鄕館在津口矣陸務觀詩玻瓈江上栁如絲行樂家家要及時只怪今朝空巷出使君人日宴蟇頤蟇頤山在江東七里狀如蟇頤因名有至徳觀有爾朱淘丹泉傳記所載以爲軒轅氏丹宅山腹有穴曰龍洞傳者以爲四目老翁唐末有楊太虛得道於此今祠中有三仙象四目居中焉人日出東郊渡江遊蟇頤山眉之故事也春風樓明霞閣俱在山上

蜀檮杌云僖宗幸蜀政事悉出內侍田令孜之手左拾遺孟昭圖上疏論事坐貶令孜遣人投之蟇頤津後人爲立祠裴澈詩云一章何罪死何名千載惟君與屈平從此蜀江煙雨夜杜鵑應作両般聲本志云孟拾遺祠在蟇頤山上今廢

志又云老翁泉在蟇頤山東二十里蘇明允嘉佑集云十數年前月夜有一老翁蒼頭白髮偃息泉上就之則隠而入於泉洵甃以石建亭覆之而爲之銘曰山起東北翼爲南西涓涓斯泉湓溢以彌斂以爲井可飲萬夫裏無斯人將此爲誰山空寂寥或嘯而嘻更千萬年自潔自好誰其知之乃訖遇我惟我與爾將遂不冺無竭無濁以永千祀梅聖兪寄蘇明允詩泉上有老人隠見不可常蘇子居其間飲水樂未央淵中必有魚與子自徜羊淵中茍無魚子特翫滄浪日月不知老家有雛鳯凰百鳥戢羽翼不滯彼泉傍蘇軾送賈訥倅眉二首云當年入蜀嘆空回未見峩眉肯再來童子遙知頌襦袴使君先已洗樽罍鹿頭北望應逢雁人日東郊尙有梅我老不堪歌樂職後生試覓子淵才又云老翁山下玉淵回手植靑松三萬栽父老得書知我在小軒臨水爲君開試看一一龍虵活更聴蕭蕭風雨哀便與甘棠同不剪蒼髯白甲待歸來自注先君葬於蟇頤山之東二十餘里地名老翁泉君許爲一往感嘆之深故及之也外史玄羽張大齡志云歐陽永叔爲明允作志銘云公葬於彭山之安鎭鄕可龍裏在今蟇頤山之東地名石龍栁家溝老翁泉之側或石可二字易誤嘉靖壬子臺史諭公按眉問老泉墓檄有司求所在而修復之上下彭眉間數月竟無所得於是從老翁泉之傍設一虛塜靑神余修撰承勛記其事於石又有廣福寺者乃勅賜門下侍郎蘇轍香火院也宋故事宰相得賜寺院薦福文定入相時有賜貶官後章呂盡追奪之復官手詔再賜自爲文記之人以爲墳必在賜院之近又乃就寺之後山更作一塜顧頴濵記中云墳之西南十餘步有泉焉廣深不及尋晝夜瀵湧又曰墳東南四里許有故伽藍轍以請於朝則前所修泉傍者差是而廣福之墳非也但廣福傍有古桂樹橫陰一畆大十圍亦非近代物若明允之族譜亭則在州西南古修文鄕蘇氏祖塋側今亭廢刻石亦不存矣碑目雲天池院去眉山縣十里蘇文忠公嘗過之今柱上有手書云自老翁井還偶憇治平丁未十二月七日子瞻凡十八字

勝覽云石佛山在眉山之南蘇子瞻寄子由詩石田向何許石佛山下路下有爾家山千畦種秔稌山泉宅龍蜃平地流膏乳志云豬龍泉在治南石佛鎭曽有乳豬伏於此化二鯉蓋豬龍也詳見怪異記中志又云孫抃墓在石佛鎭幹明寺前按幹明寺在魚耶鎭孫學士書樓山學碑藏寺中卽宋賜孫公抃薦福地也

志又云大旺山在東南五十里自蟇頤山南趨或起或伏至此峯巒屹立回拱州城蓋與三峩气接矣

勝覽云息臺山在治西四十里東館鎭北太平廣記載眉州有叟嘗攜子入此山遇一道人指其子曰夭叟飲道人已長跪求壽道人取簿檢視曰壽止十八叟與其子懇求不已乃舉筆攺爲八十後子壽果如數焉

志云大明寺近東館鎭隋建有九樓十八殿屋廈三千井亦四十八眼基迹猶存又有燈壁寺在東館鄕宋紹興建有東館書院紹興初眉州學者甚多州學不能容東館鄕士大夫呂君玘仿古鄕校剏爲學廟春秋釋奠以鄕士大夫居家者主之丹稜令馮時行爲之記

志又云連鰲山在西南九十里山形如鰲傍卽棲雲寺東坡少時讀書寺中嘗於石厓上作連鰲山三字大如屋宇雄勁飛動其畫專車今存

靑神縣

益州記曰靑衣神號爲雷塠廟班固以爲離塠也蜀江至此始有峽之稱華陽國誌望帝以熊耳爲後戶熊耳峽卽今之縣治矣郡國志云漢武帝使唐蒙破西南夷路始於此邑也

志云靑州城梁置在治南十五里古靑神郡縣皆治此自熊耳山視之今當爲百花鎭黃山谷集云靑神尉廳葺城頭舊屋作借景亭下瞰史家園水竹終日寂然了無人迹又當綠陰之間戲作長句云當官借景未傷民恰似鑿池取明月蓋尉乃雅安張禮介卿山谷之中表也

志云縣東門外有靑羊橋相傳老子騎靑羊過此而入成都又雲長泉鎭有麒麟橋王蜀時麒麟見於此因立麒麟院又云縣西瑞艸橋橋崩得殘碑乃蘇東坡與丈人丈母書也東坡外家在是所謂相望六十里共飲玻瓈江矣後洪雅主簿王宣義謝事家居於此東坡贈之詩雲歸來瑞艸橋邊路獨遊還佩平生壺

縣之名勝在乎三巖三巖者上巖中巖下巖也今惟稱中巖焉自縣解維始由芙蓉溪以兩岸多芙蓉也繼由五渡溪以溪水曲折凡五渡也又過慈姥磯有石刻李壁詩云洗盡一春歌酒塵滄江吹破碧粼粼韶華過眼都如夢祇有三峯是故人泊舟直抵下巖有題名云子瞻子由與侃師至此院僧以路險見止不知僕之所歷有百倍於此者矣丁未正月二十日書沿溪數折有喚魚潭上卽慈姥巖也篆刻中巖二大字徑可四尺河南邵博書陸務觀詩云春枕悠然夣何許兩枝筇杖喚魚潭又跋程伯正誼所藏山谷帖云此卷不應攜在長安逆旅中亦非貴人席帽金絡馬傳呼入省時所觀程子他日幅巾筇杖渡靑衣江相羊喚魚潭淸泉翠樾之間與山中人掃石置風鑪煮蒙頂紫茁然後出此卷共讀乃稱爾過潭循山三里始至寺爲中巖其傍有羅漢洞卽牛頭僧以木鑰叩石筍處此地懸崖峭壁上刻千佛石覆如屋中有臥仙之迹有玉泉坎黃山谷銘云玉泉坎坎來自重險發源無所龍口琬琰我來峽中初酌蛙頷靈湫世鮮百泉莫與比甘山僧淳拙煮餅馨香逺拂瀹茗泉味不掩行爲白虹止爲方鑑口題此徳用勒蒼廣其上巖去中巖一里許唐末有佛剎號垂拱寺相傳巖下有龍聴僧講經於此由是建寺有三石筍唐無盡禪師伏虎在石筍下所謂伏虎臺也範成大詩赤巖倚竛竮翠邏森成削岑蔚嵐气重稀間暑光薄聊尋大士處往扣洞門鑰雙撐紫玉闗中矗翠云幄應供華藏海歸坐寶樓閣無法可示人但見雨花落不知龍湫勝何似魚潭樂夜深山四來人靜天一握驚看杯桂白月影到林壑門前六月江世界塵漠漠寶缻有甘露一滴洗煩濁捫天援斗杓請爲諸君酌

山谷題名云元丰庚辰歳秋多雨其八月戊午晴遊慈姥巖禮諾巨那尊者巖下有泉發山足奔突色如乳而味甘取之不竭豈巨那所奉供耶余因竭其舊水涫滌見石少焉復盈坎■﹝氵虢﹞■﹝氵虢﹞投澗中喚魚潭投齋余飯魚出食者數百見人不驚

眉山程逢時跋余玠詩云相公平賊後攜吏上崢嶸裴晉公以後無此奇遇醉翁行樂處艸木皆可敬歐陽子而後世無此樂先生晉公徳業文忠詞章書史精妙視鍾王有逸气而於山林悠然心會殆伯仲之間有裴歐也試語山靈自有宇宙便有此山幾曽有此客耶

邵漙來紹興元年五日旦從其弟博任也

資中張方自漢川易節益部將母遊弟嵩午猶子觀復二子知復甥何杓侍眉山蘇禮偕來嘉定壬午二月旣望

金華楊緯被命赴闕艤舟巖下敬修尊者香火而去紹熙壬子孟冬九日弟綜及男師復師晉同至

河陽郭忠得之行部嘉眉艤舟巖下攜子遊中巖瞻拜尊者過憇石筍庵歷覽勝境奇哉政和八年六月三日

里人任逄被旨赴闕長子商輅侍行親友送別筍峯者三十有九人嘉定丁丑十月癸酉

邑人楊大全被旨進朝將家來修淨供宗黨親朋會別於此者五十五人紹熙三年九月旦

谷居翁大丞相趙公畱題淳佑壬子鄕貢方於此題名巖寺奎書適從天來是秋楊巽冠外省史夣錫在選中以山英靈發越愈大浚儀趙公握奎平岡繼偕南宮第一之客明年端午合邑士楊興仁申錫柄仲夣炎懌森孫侯國史朝瑞彪錫王鉞文起之巽已程方何明磨崖大書以侈盛舉以開方來

慶元戊午冬髙公純遣侄魏了翁赴龍飛策試艤舟來遊男載夏卿文卿定子侄遊侍行越三年載定子裭褐行都復侍親過此弟夏卿文卿林卿長弟淞同山下飲作伴畱又二年癸丑秋十月了翁蒙恩召除侍東去捨於眉信於靑衣明日孫眞勤飲餞於此兄弟之偕行者如戊午獨伯仲不與紹定己丑六月丙午

郡人蘇薫侍諸父率四弟以嘉定戊寅上元日遊誦坡翁江山風月本無常主間者便是主人語信然也弟黨書

愁霖貫序人心久鬰秋季之旦晴景開霽艸木悅茂江山淸新太子宮史籍聖源命前王穆伯恭及前進士楊頴臣廷芳進士程戩景貺羽衣李有慶仲祥出邑東津亭方舸南下登石徑數里逰中巖僧居淸晏薄暮間道而歸試校書郎領簿馮越石君玉俾識其時乃嘉佑丁酉之歳也景貺題

辛亥歳予友楚人鍾惺來逰作記云去靑神西南十五里江色盡緑玉中邊皆見隔岸坐立數山若架閣者中巖也巖下上連延可十數里許回流峻壁冥壑復磴竹樹蒙籠大要向背往復皆與此巖終始渡江卽水月樓樓趾嚙江寺冠之由樓視江則已俯由寺登樓乃反降階垂窮與樓湊階代樓爲梯者彊半揣本齊末度樓之腰猶未能至乎寺趾也降自樓出山門右行不見江則摩磴如蟻屢折爲喚魚潭魚聴掌出石壁百仞立而微俯潭潄其脛石無完膚有邵伯溫大書可模並壁行數武爲羅漢洞洞低曲僂而入如行牛角中隙處稍右則爲伏虎巖鑱巖爲百千萬億佛如恆河沙數巖之半跨壑爲一小石橋銜木其壁爲閣若居人架竹梁上以承燕巢者人屈曲行其下沿緣洞壑俯仰竹石者數里曰此走井研富順道也巖又半爲流杯池一曰太極池有屋數楹屋後爲泉泉流洞中石壁四周有黃魯直大小三石刻壁間宋元刻頗多每兩石縫接處往往上下各截其半中嵌俗筆亦有居石隙茍完者出洞緣磴行輿步斁代去所謂羅漢洞伏虎巖者度可四三里乃復覩前鑱巖佛像須眉歷歷可數才隔一壑尋橦可度疑前此一叚途徑可省矣大扺喚魚潭以往行皆壑石壁夾之若岸壑若溪藤蘿虧蔽壑中若荇藻老樹如槎根若石猿鳥往來若遊魚特無水耳諸峯暎帶時譲時爭時違時應時拒時迎裒益避就凖形匠心橫豎參錯各有妙理不可思議又行里許蹭蹬拾級乃睹古中巖題額去三石筍不逺所謂諾詎那尊者引牛頭僧持鑰扣石筍筍開得低頭佛盜珠是也鍾子曰自中巖至尊者巖從下視上頂踵腹背其石胍皆當爲筍筍隙且平處則置屋仄則鑿磴斷則爲橋處危臨深則設石欄欄則復見江從江中望巖上僧捨佛剎𨿽一居之內前軒後寢累累綴髙壁上下疊而不覺其前後通也登巖行屋中皆磴道乃稍得其要領趾後竟卽摩前頂石筍中分處如一門尊者像處其中右旋復爲佛殿殿傍一筍屹若浮屠與中分者而三實一筍也人直指其巋然三峯者爲石筍耳筍上宋元刻亦多俗書災石者亦復倍之萬曆辛亥十月二十一日晚霽與弟恬及艾子登於中巖焉禮諾詎那尊者畢說偈偈曰偶爾喪珠復返急時扣鑰相求未免勞勞多事世尊不合低頭又曰未必衣珠眞失總緣巖石當開自供羅漢遊戲不管山僧往來說偈訖返

予凡三過中巖皆有詩其一雲中巖如化出秀色類煙含到鳥無歸路遊魚或泳潭泉聲隨地有石筍與天參若作此山長於心無不堪其二云再識中巖好彌添乍到情泉流因委曲雨气益淒淸橋險必當度樓虛何所成惟應石筍上安坐學無生其三云莫謂客來數聊無塵俗牽巖光浮落日梅意入初年手搨碑文古身行洞穴連白魚灘最急且宿在灘前蓋予最後遊同靑神令康君視搨山谷諸碑刻又自梓州牛頭洞來故及之

彭山縣

揚雄蜀記秦惠王遣張儀司馬錯伐蜀蜀王開明拒戰不利退走武陽獲之卽此地也郡國志云漢元光四年益洲刺史任安城武陽周圍千三百丈本志云今之舊土城是有任公橋後漢朱褒獲麟於馬頰嶺因攺名爲麒麟橋漢犍爲郡理本志云治西北五里犍爲城漢建元中築碑目云

漢犍爲太守楊洪碑在彭山縣北小板橋五十年前余楊洪碑三字今皆磨滅

華陽國誌云郡去成都百五十里渡大江昔人作大橋曰漢安橋廣一里半每秋夏水盛斷絕歳歳修理百姓苦之建安二十一年太守南陽李嚴乃鑿天社山尋江通車道省橋梁三津吏民悅之嚴因更造起府寺觀壯麗爲一州勝宇其地東接江陽南接朱提北接蜀郡西接廣漢按晉永和中於此置西江陽郡矣初唐沈宇武陽送別詩云菊黃蘆白雁初飛羗笛胡琴涙滿衣送君斷腸秋江水一去東流何日歸郭璞江賦云流二江於崌崍注崌山北江所出崍山卭崍山也中江所出皆東注於大江寰宇記云崌崍山在縣東北十二里導江從山南合流下有漢張綱墓志云墓在崌崍山東北五十步漢書綱字文紀犍爲武陽人仕廣陵太守平賊黨張嬰有恩卒之日嬰率其徒五百人送喪還武陽負土成墳而去按崌崍二山在漢嚴道界其尾入江

雲笈七籖云第五北平治在眉州彭山縣上有池水縱廣二百步昔越人王子喬得仙處碑目云此山有大書北平山治之碑余不可讀碑陰書大唐上元二年道士施仕衡等字本志云北四十里北平治應室宿上有天柱峯夜常見五色燈山下有王喬墓唐杜光庭詩桐栢眞人曽此居焚香厓下誦靈書朝回時宴三山客澗盡間飛五色魚天柱一峯凝碧玉神燈千點散紅蕖寶芝常在知誰得好駕金蟾入太虛

南中八郡誌云犍爲有魚鳬津數百步一名彭女津在彭亡山南導江皂江等水會處彭祖塜及祠在此後漢岑彭爲刺客所中而死又名彭亡山亦名平模山郡國志謂之朝女山云昔有朝祖女於此山得道今足迹尙存故名志雲山距治北十二里曰彭女彭模平模平無皆一山

神異記云犍爲有一白虎出則眾黒虎隨之不傷人物漢王褒招碧雞神詞黃龍見兮白虎仁蓋指此也寰宇記引秦昭王射白虎事非

李膺益州記云周徳旣衰九鼎淪散一沒於此或見其鼻故名鼎鼻山一名打鼻山上有城亦名鼎鼻打鼎音近也大江過於山下有灘宋將朱齡石伐蜀立寨於此括地誌云鼎鼻山北有龍洲東接導江水按已上卽常璩所稱王喬升其北山彭祖家其彭蒙白虎仁於廣徳寶鼎見於江漑也

漢書綏和五年犍爲人上寶磬十六此地因謂之寶磬洲

益部耆舊傳朱遵武陽人仕爲功曺率兵拒公孫述絆馬死贈復漢將軍有祠

後漢建安二十四年黃龍見武陽赤水九日劉氏以爲瑞應因立廟在長江村導江東岸碑目云漢刻黃龍甘露之碑在彭山黃龍鎭今移於系龍橋周地圖記云彭山縣北四里有潭水後漢漢安元年仙人瞿君武入峨眉山得道每年系龍於灘龎籍詩巢鳯閣邊勞逺夣系龍灘下認前題按已上卽常璩所稱犍爲上寶磬十六劉向以爲美化所降後漢朱遵拒公孫述光武以爲士大夫郡建安末年黃龍見武陽赤水蜀人以爲劉氏之瑞應也

寰宇記云金華山在彭山縣東五里有丈六佛像夜多神燈

紀勝云彭山東北六里盤石山普照寺藏有宋太宗眞宗仁宗禦書崖之半有石室範鎭詩云窮幽訪盤石細徑入荒涼踏葉履屨濕觸花衣袂香

方輿云平蓋山在彭山縣北二十四化之一也七籖雲山下有玉人長一丈三尺昔吳郡崔孝通於此學道得飛仙本志云平蓋治上應婁宿治前洗墨池唐隠士羅公逺題詠之處有淸暉滌覽二亭提刑張方記以爲在鼎鼻山椒而勾氏之逍遙軒恰與之相對也杜光庭詩云勢壓長江空八陣吳都仙客此修眞寒江向晚波濤急深洞無風艸木春江上玉人應可見洞中仙鹿已來馴龍車鳯輦非難遇只要塵心早出塵亡名氏詩云平蓋山髙古木疏昔人曽此築仙居井通八角寒泉湧觀毀三淸刼火余洗墨池邊丹竈冷系龍巖畔石潭虛吟成獨坐荒苔上間看蝸牛學篆書

七籖云本竹觀在彭山治北相傳以爲竹林黃帝所手植者杜光庭詩雲樓閣層層觀此山雕軒朱檻一躋攀碑刊古篆龍蛇動洞接諸天日月閒帝子影堂香漠漠眞人丹澗水潺潺掃空雙竹今何在只恐投波去不還

楊佑甫彭山十事記一曰象耳山二曰彭祖宅三曰大悲道埸四曰寶現磨鍼二溪五曰太白書臺有石刻太白畱題云夜來月下臥醒花影零亂滿人襟袖疑如濯魄於冰壺也杜光庭詩山中猶有讀書臺風掃晴嵐畫障開花月冰壺依舊在靑蓮居士幾時來六曰師悟志棲二大士會昌寺七曰薛範二詩八曰龍池蠏泉九曰千歳松栢十曰石恪畫護法神

志云縣東北二十五里有磨鍼溪在象耳山下相傳李白讀書山中學未成棄去適過是溪逄老媼方磨鐡杵問何爲曰欲作鍼耳白感其言遂還卒業媼自言武姓傍有武氏崖薛能過象耳山詩一色靑松幾萬栽異香燻路帶花開山門欲別心濳願更到蜀中還到來又到處逄山更欲登自疑身作往來僧徒行至此三千里不是有緣應不能文同題象耳山寺詩轉谷縈巖路始窮隔林遙望一門通溪山俱在見聞外臺殿盡藏懷抱中像閣罘罳明海日經幢瓔珞撼天風勞生又逐輕舠去珍重髙僧解苦空

碑目云縣北四十里有古塔刻云唐中和三年浴佛日知玄禪師自成都遊峨眉還至此山愛其幽僻遂立庵於上名曰知玄庵

按已上卽酈道元所稱武陽龍尾仙者羽化之所神棲白雲屬想芳流藉念泉鄊遺詠在玆也

寰宇記云馮翊王廟在縣五里古老相傳有漢馮翊王郭子明墓按漢書功臣非賜姓者不得封王恐此非實又漢武帝遣拔胡將軍郭昌再度入蜀討南夷昌字子明漢紀云武帝元封六年益州昆明反使將軍郭昌擊之或卽是此人

碑目云彭山縣東三十里有宋師中碑云梁武陵王蕭紀寓此練兵欲東下故後人爲立武陵寺

方輿記云縣界有樂黎城唐開元十道要略云漢何斌爲蜀郡太守理於此時郡邑凋殘人物窮困乃以已祿米施惠百姓此數城之民由是獲存臨別百姓以白米倍塡曰荷君父之恩無以報後之州郡有職田始於此矣

丹稜縣

志云赤厓山在治北二十里髙聳赤色如鳥斿之狀拱翼縣治𨿽林木叢茂不能蔽之縣以此得名也其下卽多稜川矣

漁隠叢話云花卿冡在丹稜之東館鎭至今猶顯英气血食其鄕按花欽字敬定本闗中人唐至徳間從崔光逺入蜀討叚子璋有功後平冦亂單騎鏖戰喪其元猶操戈至東館鎭下馬沃盥適遇浣紗女謂曰無頭何以盥爲遂自僵僕居民葬之溪上廟祀不絕宋封爲忠應公邵博云州西有花將軍廟廟史以匣藏唐至徳元年十月鄭丞相誥云花敬定將軍也謝臯羽花卿冡行雲濕云模糊埋秋空雨靑沙白丹稜東莓苔陰陰艸茸茸云是花卿古來冡花卿舊事人所知花卿古冡知者誰精靈未歸白日西廟鴉啄肉枝上啼綿州柘黃魂正飛

本志云縣北十五里龍鵠山三大字宋孝宗書也有松柏山碑記雲山有三宮九觀乃成無爲楊正見李煉師成道處唐天寶年建杜光庭題龍鵠山詩抽得閒身伴瘦笻亂敲靑碧喚蛟龍道人掃徑収松子缺月初懸天柱峯李燾詩曰已作淸時鳥倦飛杜鵑何事更催歸似嫌住處猶城郭不解攜家隠翠微其子壁詩云蕭條白日閉巖扄畱作遊人萬古情猶有山中舊時鹿舉頭如聴讀書聲

此縣有楊素翁者奇士從黃魯直遊盡刻杜子美兩川詩於眉山所謂大雅堂也魯直記曰余謫居黔州盡書子美夔峽兩川諸詩以遺丹稜素翁俾刻諸石使大雅遺音久湮沒而復盈三巴之耳素翁乃作髙屋廣楹以庇此石因請名焉余名之曰大雅堂仍爲作記其略云由子美來四百餘年斯文委地文章之士隨世所能傑出時輩未有升子美之堂者況家室之好耶余嘗欲忻然會意箋以數語終以汩沒世俗初不暇給𨿽然子美詩妙在無意於文而意已至非廣之以國風雅頌深之以離騷九歌安能咀嚼其意味闖然而入其門耶故使後輩自求之則得之深矣使後之登大雅堂者能以余說而求之思過半矣彼喜穿鑿者棄其大指取其發興於所遇林泉人物艸木魚虫以爲物物皆有所托如世間商度隠語者則子美之詩委地矣

蜀中廣記卷十二

●欽定四庫全書

蜀中廣記卷十三

﹝明﹞曹學佺撰

○名勝記第十三

上川南道

卭州

漢書張騫自河源歸來得髙節竹植於卭山故名卭來郡國志云卭崍山自沈黎直走千里至臨卭環抱爲鎭山圖經雲山曰卭崍浸曰卭水民曰卭民毛曰卭竹矣

水經注雲江水又徑臨卭縣王莽之監卭也莽攺成都爲導江太守爲卒正時公孫述爲導江卒正治臨卭志云廢公孫述城在州南十里

華陽國誌張儀城臨卭周回六里髙五丈其制與成都郫同

寰宇記卓王孫宅在州南五里基方十里耕者往往得銅錢按史記卓氏之先趙人秦破趙遷卓氏夫妻推輦而出曰吾聞岷山之下沃野下有蹲鴟乃求逺遷致之臨卭華陽國誌臨卭有古石山出石礦大如蒜子火燒合之成流支鐵甚剛因置鐵官有鐵祖廟漢文帝以鐵銅賜侍郎鄧通通假民卓王孫歲取千匹故王孫貨累巨萬億鄧通錢亦盡天下寰宇記鐵山鑄錢卽此山也山出木蓮不異水之芬芳

史記司馬相如成都人素與臨卭令王吉善相如客捨都亭王吉日往朝卓王孫聞令有貴客爲具召之並召令酒酣令前奏琴曰竊聞長卿好之願以自娯相如爲鼓一再行是時卓王孫有女文君新寡好音故相如以琴心挑之相如時從車騎甚都文君竊從戶窺心悅而好之相如乃令侍人重賜文君侍者通殷勤文君夜奔相如與俱之成都

采蘭雜誌載文君閨中一井文君手汲則甘香沐浴則滑澤鮮好它人汲之與常井同本志云白鶴驛有文君井水作酒味釋無可送李少府之任臨卭詩卭南才作尉調補一何卑發論惟公幹承家乃帝枝山長風褭棧江蔭石和澌舊井王孫宅還尋獨有期陸務觀詩落魄西川泥酒杯酒酣幾度上琴臺靑鞋自笑無拘束又向文君井上來

水經注雲江水又與文井江會李冰所導也江上有長堤堤跨四十里有朱亭亭南有靑城山山上有嘉谷山下有蹲鴟卽芋也所謂下有蹲鴟至老不饑卓氏之所以樂逺徙歟

酈道元又云文井江至蜀郡臨卭與布濮水合華陽國誌云布濮水自布濮來合文井江有火井夜時光映上昭民欲其火先以家火投之頃許如雷聲火熖出通耀數十里以竹筒盛其灮藏之可拽行終日不滅也井有二水取井火煮之一斛水得五斛塩家火煮之得無幾也慱物志云臨卭火井諸葛丞相往視之後火轉盛蜀都賦云火井沈熒於幽泉是也隋置火井縣於此舊史云袁天罡爲火井令殘碑尙存有斷其龜趺以作盆盎者立斃圖經雲天罡嘗登山相縣治其處有相臺山文同寄太博孫公遊火井詩七盤磴道與云浮下見髙林壓縣樓元時始省入州

張說被使在蜀詩卽今三伏盡尙自客臨卭歸途千里外秋月定相逄李頻送友人之蜀詩天際蜀門開西看舉別杯何人不異禮上客自懷才夜澗靑林發秋江綠水來臨卭行樂處莫到白頭回唐求送友人歸卭州詩鶴鳴山下去滿篋荷瑤琨放馬荒田艸看碑古寺門漸寒沙上雨欲暝水邊村莫忘分襟處梅花撲酒罇又卭州水亭夜燕送顧非熊之官詩寂寞卭城夜寒塘對庾樓蜀闗蟬已噪秦樹葉應秋道路連天逺笙歌到曉愁不堪分袂後殘月正如鉤又發卭州寄友人詩茫茫驅一馬自嘆又何之出郭見山處待船逄雨時曉雞鳴野店寒葉墮秋枝寂寞前程去閒吟欲共誰李商隱寄蜀客詩君到臨卭問酒壚近來還有長卿無金徽卻是無情物不許文君憶故夫梅堯臣送錢駕部知卭州詩細雨梅初熟輕寒麥已秋路危趨劍道夢穩過刀州秦栗非吳食巴粳類越疇當壚無復舊試似長卿求範鎭送文與可通判卭州詩半刺爲官羙臨卭自古名何言緹軾寵更侍版輿行仙籍新年貴賓僚舊日榮壺漿故父老應在半途迎王安石送文與可通判卭州詩文翁出治蜀蜀士始文章司馬唱成都嗣音得王揚犖犖漢守孫千秋起相望操筆賦上林脫巾選爲郎擁書天祿閣奇字校偏傍忽乘駟馬車牛酒過故鄕問君行何爲闗隴正繁霜中和助宣布循吏綴前芳豈特爲親榮區區誇一方

鶴山在城西八里常璩云臨卭名山曰四明亦曰羣羊卽今白鶴也漢胡安嘗於山中乘白鶴仙去弟子卽其處建白鶴臺魏華父營造記曰州之西直治城十里所有山曰白鶴林麓蒼翠江流縈紆蔚爲是州之望隋唐迄今庵院凡十四所逺有胡安先生授易之洞近有常公諫議讀書之庵泉有滴珠樹有木蓮白鶴有臺玉兔有蹤中峯信羙平云之觀西巖翠屏萬竹之境皆山中勝處壁間繪像率範瓊杜措丘文播諸人名筆𨿽丹靑剝落而筆法具在本山誌云前輩丹靑則有任子逸範瓊與夫文同湖州之遺筆文人詞翰則有鄭少微張公庠與夫張商英王賞趙雍之舊題至於靈鵲去而臺空玉兔潛而石化此山之有可紀書如此冝其斂西州之勝而爲臨卭無窮之觀也信羙亭翠平合俱在山頂勾龍庭實信羙亭詩■﹝耒昔阝﹞罌渡水過西頭東面一亭無限幽火井江潮盤附郭浮圖天際表吾州陸務觀翠屏閣詩把酒孤亭半日畱西崖獨擅鶴山秋

按益都耆舊傳胡安臨卭人聚徒於白鶴山司馬相如從之受經此縣又有林閭善慱學自古天子有輶車之使惟閭與嚴君平知之爲楊雄所師

本志云西十里盤陀山有石刻佛像唐人鐫昊師二字其上又有郭汾陽師四字五代及宋人皆有書墨又云西八十里萬松亭魏太和中建於山絕頂今僅遺址文同詩云四野豁嘉亭松門夜不扄水邊來半偈月下了殘經

又云西百里石盤戍俗呼爲望軍頂昔諸葛武侯駐軍於此

碑目云臨卭令封君遺愛碑陳子昂撰又云大唐卭州臨卭縣花置山寺新造無量壽佛石龕像記朝議郎守太子左贊善大夫前殿中侍禦史馬宇撰元佑丁卯十二月立碑又云卭州天慶觀希夷先生詩刻文同跋元丰中元日書

蒲江縣

蒲江者以治枕蒲水也志雲南八十步蒲泉方丈許冬燠夏涼四時不涸蒲艸生焉有亭覆其上曰蒲亭

方輿勝覽云浴丹池在蒲江縣之崇眞觀世傳軒轅修煉於此鶴山集云嘉泰中常有羣鶴西來翔舞於紫極殿之前檻自後間歳一至志云紫極觀在蒲江治內

七籖云主簿山治在卭州蒲江縣界郡主簿王興於此學道得仙一名長秋山南有石室玉堂松栢生其前本志雲長秋山有臥牛井昔女冠楊正見修煉於此得石臥牛於下砌井而泉湧出今井碑尙存寰宇記又謂之小可慕山言登此山景慕仙風非小可也

紀勝雲南十五里莫佛鎭相傳漢文帝時有莫將軍徵西南夷歸而學佛於此其佛臺前石羊虎尙在居民往往於其處得金銀杜光庭莫公臺詩奇絕巍臺峙濁流古來人號小瀛洲路通霄漢云迷晚洞隱魚龍月浸秋舉首摘星河有浪自天圖畫筆無鉤將軍悟卻希夷訣嬴得淸名萬古畱

大邑縣

寰宇記云大邑縣唐咸亨三年分益州晉原縣置在鶴鳴山東道書云鶴鳴山二十四化之第三化也應氐宿山有二十四洞應二十四气洞口約闊三尺深不可測每過一气則一洞竅開餘皆不見有七十二穴應七十二峯東西二溪出其兩腋太淸宮建在頂喙玄眞坊建在項大坪是其背延祥觀在天柱山石柱腰巖是其兩翼冠子山三峯中峯是其尾乃馬成子張道陵升仙之處杜天師鶴鳴山詩五气雲龍下泰淸三天眞客已功成人間回首山川小天上淩雲劍佩輕花擁石壇何寂寞艸平轍迹自分明鹿裘髙士如相遇不待巖前鶴有聲文同題鶴鳴化上淸宮詩祕宇壓孱顏飛梯上屈盤淸流抱山合喬樹夾云寒地古芝英折巖秋石乳幹飆輪遊底處空自立層壇東北十五里有靑霞峯峯下有碧玉潭劍南詩槁云靑霞嶂碧玉潭皆山水佳處詩云千巖角逐互吞吐一峯拔起矜崔嵬日光微漏見潭底水气上薄雲成堆志云此山常孕雲霧又名霧中山峯頂有金剛足迹曰金剛臺張兪詩霧山環合自云川戶有淸溪種玉田萬木桃花不知處幾人曽得問秦年碑目云鶴鳴山柱腰巖有李陽冰篆龜鶴齊年及陳搏艸書福壽大字

勝覽云平云亭在大邑之靜惠山蓋文忠範公鎭所居公熙寧間上疏論新法致仕旣還蜀窮山水勝處徜徉此山詩云磴道𨿽云險肩輿亦可行坐來知日永立處與云平本志云靜惠山一名東山山下土城相傳是蜀漢將軍趙雲築蓋云嘗防羌於此有云墓及廟存

通誌云鳯凰山在大邑西八十里勝覽云鳯凰山有虎劈泉唐契覺道人結庵於此有虎爲之擘地出泉有栢十圍根盤巨石之上如騎鯨然曰騎鯨栢文同卭州鳯凰山新禪院記云臨卭郡西北皆大山所叢衍迆磅礡深蟠逺走直注大渡限迾蠻譎鬰如雲煙湧如波濤晴光陰嵐明昧一矚其間孤峯崒然傑立豪峙首領崖巘腹背■﹝山上隼下﹞阜翼開長巒尾掉髙岡繁林茂樹緑蘤纈菜圍擁森合綷若毛羽地誌書之曰鳯凰山者蓋前人嘗以狀而名之爾唐契覺道人艾艸鑿址構庵此地日禮華嚴祕典以作佛事嘗汲泉澗下頗念其逺有虎爲之擘地出泉澄潔甘凜悉異他所發源甚盛於今賴之矣

蜀中廣記卷十三

●欽定四庫全書

蜀中廣記卷十四

﹝明﹞曹學佺撰

○名勝記第十四

上川南道

雅州

史記秦始皇二十五年滅楚徙嚴王之族以實此地故曰嚴道漢爲縣屬蜀郡文帝徙淮南王之族於此楊用修蜀志補遺引蜀本紀以爲許由之友嚴僖所隱地也

漢髙六年分置靑衣縣水經靑衣水出靑衣縣西蒙山東與沫水合注云縣故有靑衣羌國竹書紀年孝惠成王十年瑕陽人自秦道■﹝山昬﹞山靑衣水來歸漢武帝天漢四年分沈黎郡置西部都尉主靑衣公孫述之有蜀也靑衣不服世祖嘉之建武十九年以爲郡安帝延灮元年置蜀郡屬國都尉靑衣王子心慕漢制上求內附順帝陽嘉二年攺曰漢嘉得此良臣也本志又有卭榖王任君貴越嶲人新莽之亂奮集英雄起越嶲殺莽所立太守枚根而自立保全一方見西南夷傳按州城隅有任使君廟矣

晉末李雄竊據夷獠雜居西魏僑立蒙山縣後置雅州郡國志云漢源縣有離堆蜀守李冰所鑿離卽古雅字也州以此名

圖經州治舊在雅安山上大中祥符間國子博士何昌言爲守以地多嵐瘴徙於山之麓本志云州治後雅安山又名月心山山形如月象心字州治左點所治右點文廟居中皆倚山也

禹貢蔡蒙旅平和夷底績葉少蘊解云蔡在嚴道蒙在漢嘉漢嘉卽嚴道也舊傳諸葛亮於此夢見周公因立文憲王廟遂號周公山按文憲王廟記軍事推官王育撰參軍李夢徵書矣周公山半有石筍移之卽雨寰宇記雲山勢屹然有龍穴常多陰雲李燾遊蔡山序蜀惟岷山蔡蒙二山雅獨兼有之本志云旅平者禹治水成功旅祭於此俗呼爲落平山頂有萬壑亭在焉

寰宇記云和川路在縣界西去吐蕃大渡河五日程從大渡河西郭至吐蕃松城四日程羌蠻混雜連山接野鳥路沿空不知里數卽禹貢所謂和夷底績也本志云東北有和夷壩是矣

大唐新語云陸象先爲益州長史奏嘉卭路逺請鑿岷山之南以從捷近發卒從役居人不堪道亡愈死行旅無算左拾遺張宣明監姚嶲諸軍事兼招慰使親驗艱險移牒益州曰此路髙山臨云深谷無景至有斗絕巨險不通人蹤經之者必摶壁傍崖脇息而度𨿽竟日登頓二十許裏木人猶堪淚下鐵馬亦可蹄穿象先覽之兢惕遽罷役仍舊路以聞蜀人賴焉

孫漸昭應廟記云其山蔡蒙其闗卭崍水經注云岷山東北百四十里曰崍山中江所出東注於大江崍山卭崍山也在漢嘉嚴道縣一曰新道又東百五十里曰崌山北江所出東注於大江故郭景純江賦曰流二江於崌崍也

圖經云嚴道山在縣南五里本名鹿角山唐天寶六年勅攺爲嚴道山山下有丙穴出嘉魚方輿云萬勝岡在州西有龍觀寺其趾曰百丈山自卭崍或起或伏環遶州治本志云諸葛武侯擒孟獲旋師至此岡下人聚觀之因建亭於上爲龍觀亭碑目云髙孝廉墓碑在嚴道縣東二十里按其碑有年月乃漢建安十四年立髙君兄弟皆孝廉有二石闕其一曰故益州太守武陰令上計吏舉孝廉諸部從事髙頥字貫方其一曰漢故益州太守陰平都尉武陽令北府丞舉孝廉髙君實字貫光又一大碑其首云故益州太守髙君之碑本志云漢孝廉髙君墓在金雞山下孝廉橋墓迹蕪沒惟二石坊在田中坊亦以大石堆垜而成非石柱也其一方隸云漢故益州太守陰平都尉武陽令北府丞舉孝亷髙君仍有數字剝落方輿云金雞山在嚴道北三十五里俗傳有金雞鳴於此循金雞山而上二百步有石室中有石像爲爾朱眞人宋嘉泰中刻尙存碑目又云羊竇道碑在嚴道縣東三十里金雞山下漢永初六年碑也

梁益記云大小漏天在雅州西北山谷髙深沈晦多雨而黎州常多風故謂黎風雅雨宇文漙新路賦惟天下之至險有嚴道之漏閣焉孤峯上絕於靑天湍波下走於長川斷厓橫壁立之岸飛澑濺千尺之泉洪造隸釋云蜀郡太守何君合道碑光武中元二年刻此碑蜀中近出東漢八分斯爲之首字法方勁古意有餘如冠章甫而衣縫掖使人起敬不暇𨿽敗筆成冡末易窺其藩籬也碑目云平羌江繩橋碑在嚴道縣

平羌橋有唐咸通十年上官朴所撰碑字亦隸體今在江瀆廟方輿云平羌江源出西徼遶西北郭謂武侯平羌夷於此又雲沫水自盧山發源注於平羌江與沈黎之陽山江合流

本志云州西北一里曰淸源橋東北十里龍門橋三十五里道逺埧橋五十里魚喜河橋西七里曰銅頭河橋近多功路曰大繩橋已上皆索橋也凡橋每歲仲春於兩岸各樹兩臬長二丈有奇臬上橫穿二栒上布竹繩亙兩岸繩之餘者屈垂向下轆轤絞束復橫以木梯布以篾笆周以欄索其髙低闊狹視江爲度唐獨孤及索橋贊曰笮相引一索人綴其上如猱之縳轉帖入淵如鳶之落尋橦而上如魚之躍頃刻不戒霣無底壑卽此橋也

錄異記云唐王果謫雅州刺史經平羌江中望巖腹有鐵棺欲墜緣崖視其碑曰地裂山摧水漂我臨及長江危欲墮欲墮不墮遇王果五百年後攺葬我乃攺葬之

本志云州北百四十里山谷中湧泉深不可測一日三潮風浪如雷昔時白馬自泉出田野間云擁之復沒名曰白馬泉又曰龍淵又曰龍門有宋紹興間祈雨碑猶存

此州韻事有雙鳯亭在署廳後爲蘇子瞻子由設至和中老泉攜二子謁太守雷簡夫雷以書薦於張文定公及韓魏公歐陽文忠公其後大守樊汝霖作堂以表其事

無弦亭在州學南長濆江側隱士王潛所居潛好琴趙淸獻公爲榜其亭曰濯纓文同書

黃魯直木蘭歌帖梁甫吟帖俱在郡治

竹溪在郡西三十里隱士胥九鼎所居陶仙洞在焉有林泉之勝魏了翁寄題胥園詩云胥君頎然來錦嚢背奚奴探嚢發詩卷一一卿大夫夫識胥園面詩卷自畫圖掃石臥石影長鍤斸芋區胥君於此時林泉傲金朱

名山縣

禹貢蔡蒙旅平蔡屬雅州而蒙屬當縣矣九州島記云蒙者沐也言雨露常蒙也山有五頂最髙者名上淸峯有甘露井水極淸冽四時不涸相傳漢僧理眞所鑿後日隱化井中圖經云蒙頂茶受陽气全故芳香獨烈方輿云虞九文嘗爲名山監茶今淸溪橋頭北廳猶在有梅及槐栁皆雍國手植壁間遺墨尙存

水經注曰縣有蒙山靑衣所發東徑其縣與沫水會於靈闗道寰宇記平羗水上源曰卭崍水又名平鄕水西北自嚴道縣流入自眉州洪雅縣界下又名靑衣水本志云五頂山下靑衣河流遶縣前下田水口入嘉州

寰宇記云羅繩山在縣西五里從蒙山西流入盧山縣又北接卭州大井縣又云雞棟山在縣西南十七里地裏志以蜀有雞鳴山俗傳金雞鳴天下太平也紀勝云雞鳴山卽古之名山因爲名山戍

碑目云名山治東一里許有紫府飛霞洞開禧丁夘邑人茍洙於梓潼觀後甃一洞穴刻神之父母像並鑿石龍蟠於其中請神作記親書於石今石龍書院是也

本志云東北三十四里古土城周七十二丈乃武侯徵蠻所築遺址見存

寰宇云大慕山在縣東四十里南接河羅戍北入卭州髙七十里上聳天際靈怪錯雜之所

九州島要記云百丈縣本嚴道縣地李膺記臨卭縣南百二十里至百丈卽其地圖經云有一穴口方圍百尺深如之山有九折阪夏則凝冰冬則毒寒漢王陽爲益州刺史行部至此興嘆因之棄官唐武徳元年置百丈鎭貞觀八年攺鎭爲縣今之驛曰百丈裏曰安賢矣本志云百丈河在東北六十里源自蓮花山來經百丈驛東與卭水合流至新津入白馬河又名千尺潭又云百丈縣南五里銅鼓山爲漢唐戍守之地

寰宇記雲泉池山在百丈縣東四十里山四面縣絕上有泉池因名

本志又云東南七十里佛鼻山左石有二目謂之天目元時於左目下建寺曰天目有大石甕小石甕之名

榮經縣

寰宇記榮經縣本嚴道縣地東西連接大山並無州縣巖巒阻絕不辧疆界唐武徳二年置縣因界內有榮經水口戍爲名本志雲榮水在城北一出相公嶺一出畨境經水在城南一出瓦屋山一出攺丁河一出汶川按相公嶺者以諸葛丞相徵蠻所經也攺丁河源出黒石汶川源出卭崍馬耳榮經水北流入擒孟渡卽孔明七擒孟獲之地

方輿云瓦屋山在榮經縣東北二十里形如瓦屋上有念佛鳥娑羅花其巖朝現辟支午現普賢夜有神燈或問禪惠大師瓦屋何故卻以木皮蓋師曰錦府豈從機上織劍門寧自匣中開李燾詩瓦屋如廡平金仙辟光景

雅安志云榮經西北三十里紫眼闗以紫眼畨人僑寓得名卽甕溪闗

寰宇記卭崍闗在縣西南七十里隋大業十年置約山據險當雲南大路以扼畨夷之要害碑目云卭崍闗開路記天寶六年章仇兼瓊撰又云漢蜀郡太守治道記碑在榮經縣西三十里建武中元二年立又云尊健合碑建武中元二年物亦在縣西三十里景峪懸崖間巽巖李燾有跋以辧正年譜且引後漢紀建武二十三年夏四月攺爲中元無建武字又按祭祀志攺建武二十三年爲建武中元元年以此知記與志合而紀失之矣又雲神水合記碑在榮經縣東三十里銅山峽中碑久磨滅不可考古老相傳其體大率如尊健閣云

蘆山縣

寰宇記云盧山縣亦嚴道縣地晉書地理誌姜維於此置城隋仁壽元年重開此地遂於姜維古城置盧山縣以界內盧奴山爲名按紹興二十三年徐閎中記土人祀姜伯約有廟額曰平襄

志云治有開明王城故址華陽國誌蜀王開明以靈闗爲前門寰宇記靈闗山在縣北二十里峯嶺嵯峨傍夾大路下有山峽口闊三丈長二百步俗呼爲重闗通蠻貊之鄕入白狼夷界漢書通靈山有眼孔四一名鏤靈山文選注靈闗山名在成都西南漢壽縣界陳陰堅蜀道難云王尊奉漢朝靈闗不憚遙髙岷長有雪陰棧屢經燒輪摧九折路騎阻七星橋蜀道難如此功名詎可要隋孔徳紹送蔡君知入蜀云靈闗九折險蜀道二星遙乘槎若有便希泛廣陵潮按張揖注史記曰漢鑿開靈山道於此置靈道縣矣

寰宇記云盧奴山在縣東五里與始陽山相接始陽山在縣東七里本名蒙山唐天寶六年勑攺爲始陽山髙八里束道控川歷嚴道縣橫亙入卭

州火井縣界又云大渡水從生羌界來流入浮圖水浮圖水在縣五里從生羌界來水中有孤崖狀如浮圖出貢金志云蘆山南十里三江渡通天全六畨下注多功峽入雅之平羌江多功河上飛仙合爲木棧道卽古漏閣也

方輿雲龍頭山在盧山縣前後峽綿亙四十里夭矯如龍控接畨部實爲要害又云崖缽山在縣西三百里上聳云漢莫測其髙

志云漢樊敏墓在縣南七里前有二石馬隸碑在石馬東碑目云漢故檢校巴郡太守樊府君碑建安十年三月上旬造又云兩面碑在盧山縣南五里與府君碑甚近碑面與背皆有篆文歳久訛闕不可識或辧其文曰盧山縣碑

宋趙明誠金石錄云右漢巴郡太守樊君碑其文云君諱敏字叔達肇祖虙戲遺苗后稷爲堯種樹捨漆從岐天顧亶甫乃萌昌發周室衰微云伯匡弼晉爲韓魏魯分爲楊充曜封邑厥土河東肆漢之際或居於楚或集於梁君纉其緒華南西畺又云總角好學治谷氏經貫究道度無文不睹於是國君備禮招請濯冕題冠傑立忠謇有夷史之直卓虙之風鄕黨見歸察孝除郎永昌長史遷宕渠令大將軍辟光和之末京師擾攘雄狐綏綏冠履同嚢封挾長驅卑走枕北國復重察辭病不就再奉朝聘七辟外臺嘗爲治中諸部從事又云季世不祥米巫■﹝女凶﹞虐姦狡並起陷附者眾君執一心賴無洿恥復辟司徒道辭不往牧伯劉公表授巴郡以助義都尉養疾閭裏又辟奮義都尉年八十有四歲在葉洽紀驗期臻奄忽藏形其後有銘題建安十年二月上旬造他漢碑類多刓缺而此碑首尾完存故載其大略於此所謂米巫凶虐者謂張角也宋成都丘常跋云此碑相傳名魏受禪碑爲世絕出而其欵乃建安十年又在黃初之前𨿽暴露中埜而字畫醇古文尙可讀豈非所寓僻逺而人無知者歟然而千餘年間霖雨之所濯盛陽之所暴有獸已倒有門已摧而此碑將僕是可憫也余因扶其旣倒植其將僕又爲屋以庇之庶幾永其傳也崇寧壬午知縣丘常題

宋程勤跋云皇上勵精更化以揚祖宗之大烈屬當京師父老流涕太息思欲復見漢官威儀之時而僕仕於盧山天下最窮處乃得建安十年巴郡太守樊君故碑於深山榛莾間亟作大屋覆其上表而出之目其顏曰巴郡太守樊侯之墓嗚呼碑陰所記崇寧壬午距今五十八年而遙任斯邑者皆吾鄕人扶倒植僕偶相似然豈物之廢興固有數耶紹興己邜眉山程勤懋傳書

國朝李一本跋云此碑踞於道周迨今幾千有餘歲矣在宋以前訛爲魏受禪碑大明一統志謂其字文漫滅不可考以故惑於聞見者不爲注目予捧檄竊祿於玆屢經過焉見其荒於荊榛蝕於莓苔亦謂信然越弘治己未仲冬因偕門生白應淸駱琰陳宣宋萬全等訪故偶過其下因束筱爲帚掃拂之倐見字畫隱隱而出皆醇古迥異從者進曰此商彛周鼎復出也殆奇遇乎亟爲磨洗尋具楮蠟如法摹搨得墨本有三蓋以防字畫之同異者而考正之然其模糊不可讀者亦過半矣旣而歸置軒次校以隸本參以眾目就其可識者僅得什之九其疑誤者則傍爲點注以俟慱古者正焉載考古文苑所紀樊毅樊安等碑亦靈獻中所作其屬辭比事與此文勢相類或者當時史遷之徒爲之也夫文選所集皆秦漢以來古文而此碑獨不見錄古文苑乃補文選而作又不見載母亦此地僻在遐荒而人不知歟抑惑於聞見之似而不及錄歟吁是碑𨿽不見錄於古幸而石不泐壞延有今日得以附入邑志以永其傳亦奇矣匪徒爲斯邑之光實斯文之幸也然則世之爲志者茍徒據耳之所托而不慱歷以致審焉則𨿽有石鼓之文其不至於湮沒無聞者幾希矣是月十一日長至蜀忠南李一本識蘆山廣文也

蜀中廣記卷十四

※※※※※※古典小說之家備份區http﹕／／club。xilu。com／wave2002／

本帖地址﹕http﹕／／club。xilu。com／wave99／msgview﹣950484﹣32722。html﹝復制地址﹞上一主題﹕《柳如是集》

﹝明淸﹞柳如是。。。下一主題﹕【術數】太乙統宗寶鑑﹝元﹞曉山老。。。﹝樓主﹞﹝2樓﹞作者﹕沈思曲發表時間﹕2008／08／2618﹕12﹝加爲好友﹞﹝發送消息﹞﹝个人空間﹞回復修攺來源刪除《四庫全書蜀中廣記》﹝015～027﹞／一百八卷﹝明﹞曹學佺撰

●欽定四庫全書

蜀中廣記卷十五

﹝明﹞曹學佺撰

○名勝記第十五

下川南道

敍州府

宜賓縣附郭

水經雲江水又東南過僰道縣北若水淹水從西來注之華陽國誌云僰道縣治馬湖江會輿地廣記云馬湖之上源曰若水出旄牛徼外南徑三縫淹水注之又東徑越嶲之馬湖縣爲馬湖水又東北至朱提縣與瀘水合至僰道入大江

夷裔考云僰人者其先世本華人有罪貶逺方以棘圍之故其字從棘從人漢制郡縣有蠻曰道故曰僰道其俗每歲六月廿四日爲星回節競舉火把盈野居傍城郭與漢人無異水經注引地理風俗記曰僰人夷中最仁有仁道故字施而秦紀所謂僰人之富也者其邑漢髙後六年城之武帝感相如之言使縣令南通僰道費功無成唐蒙南入斬之乃鑿石開閣以通南中迄於建寧二千餘里山道廣丈餘深三四尺其鑿之迹猶存王莽更曰僰治也

郡國志云僰在施夷中最賢者多以荔枝爲業園植萬株歳収百五十斛益州記云荔枝潭在僰道縣山頂有一家惟生女貞樹樹上常有白猿棲息古謂之玉女冢志云卽峯巖也在宜賓西百里山坡荔枝連袤今多屬廖氏黃魯直詩廖致平家緑荔枝卽此

圖經云僰道縣故址有三漢武帝時在中方鄕卽今西南與長寧界接唐太宗徙於蜀江之右二江口卽今府治武宗會昌中以大水復徙於蜀江北岸卽今舊州

輿地紀勝云西漢僰道卽漢武遣唐蒙鑿石以通南中者今石門是也本志云石門江在府西南百三十里俗呼橫江又名小江唐書韋臯傳石門卽隋史萬歲南徵之道古有詩云石城門峻誰開辟更鼓誤聞風落石界天白嶺勝金湯鎭壓西南天半壁按本傳萬歲入南中見諸葛亮碑銘曰萬歲後勝我者過此

方輿勝覽云蘭山在僰道縣界圖經云蘭生於深林石門尢多有春蘭秋蘭崇蘭鳯尾蘭竹蘭石蘭諸名春蘭花生於葉之下崇蘭花生於葉之上黃魯直幽芳亭記一干兩三花而香有餘者蘭一干十數花而香不足者蕙

水經注云僰道縣有蜀王兵蘭其神作大難江中崕峻岨險不可穿鑿李冰乃積薪燒之故其處懸崕猶有赤白玄黃五色照水魚從楚來至此而止言畏崕嶼不更上也本志云西北二十里朝陽崕是

華陽國誌有孝子隗通爲母汲江裔水天爲出平石於江中今石在馬湖江口

益部耆舊傳曰張員妻黃氏女也名帛員乘船覆沒求屍不得帛至沒處灘頭仰天而嘆遂自沈淵積十四日帛持員手於灘下出時人哀之語曰符有先絡僰有張帛者也

寰宇記曰僰道縣有貞婦石在縣七里舊州岸古老相傳昔有貞婦夫沒無子事姑甚孝姑抑使嫁竟不從終姑之世身沒所居室有一大石湧出後人號爲貞婦石

黃魯直跋王荊公書云熙寧中金陵丹陽之間有盜發冢得隱起磚於冢中識者買得之讀其書蓋山中宰相陶隱居墓也其文尢髙妙王荊公常誦之因書於天慶觀齋房壁間黃冠遂以入石予常欲摹刻於僰道有李祥者聞之欣然礱石來請斯文旣髙妙而王荊公書法奇古似晉宋間人筆墨此固多聞廣見者之所欲得也李君字聖祺僰道人喜炎黃岐雷之書嗜好酸鹹與世殊絕嘗從軍得守國子四門助教歸而杜門家有山水奇觀教諸子讀書而宴居自如從其所好不喜俗人一再見輙罵絕之此孟子所謂有所不爲者也

朱提漢舊縣屬犍爲郡東漢屬犍爲都尉蘇林云提音時晉太康地誌云章武元年先主以犍爲屬國爲朱提郡鄧方爲都尉先主因易名太守領漢陽等五縣朱提縣治有千秋池今府西南六十里有朱提山山下有大池曰瑞蓮池是又有朱提村今卽立郡處也諸葛武侯云漢嘉金朱提銀采之不足以自食古志云朱提西猶有鳩鵲以南則無矣

志云瑞蓮池在府西南六十里馬湖江側故老傳云江有石生魚常遊聚漁者甚利之一日獲巨鯉眾分食之翌日又至俄見江中有三石室各長丈許廣七尺人咸異之顧見對岸石亦有三穴如鑿去者其長短與此無異而向之食魚者所居皆陷沒爲池矣巨鯉蓋龍子也池有無種蓮或間十數歲一花花開則國家有大吉事舊志朱提縣有千秋池疑卽此今在朱提山麓按華陽國誌云湖江多魚此之謂矣

寰宇記雲開邊縣在州西南六十里亦僰地道隋開皇六年於此置縣以開拓邊疆爲名在馬湖朱提兩江口大黎山小黎山在此縣界四時霖■﹝雨上滛下﹞不絕俗以爲大漏天小漏天其諸山自嘉州以來每峯相接髙低隱伏奔走三峽石狀難名本志卽今之開邊鄕也

寰宇記又云宜賓縣本漢南安縣地屬犍爲郡蜀諸葛南徵於此置■﹝存阝﹞■﹝焉阝﹞戍後攺爲■﹝存阝﹞■﹝焉阝﹞縣唐開元十七年爲義賓縣後移於狼川卽今理也宋朝開寶九年攺爲宜賓縣

通誌云宣化縣在宜賓縣境本唐之義賓宋之宣化今省入者舊址在當縣之宣化鄕

水經注雲存水出犍爲■﹝存阝﹞■﹝焉阝﹞縣王莽之孱鄢也夷率雍闓系馬於枊而枊成林故曰存馬本志云縣西北百六十里爲■﹝存阝﹞■﹝焉阝﹞灘

蜀志補遺云可無山古宜賓縣也今訛名可盧

方輿勝覽云夷牢山在宣化縣南夷人祭社於此飲酒歡樂夷語以牢爲樂故也二蘇有過宜賓見夷牢亂山詩輿地紀勝云宣化縣南山叢秀中一峯突出爲菩薩頂故老嘗見聖燈碑目云宣化上流三十里吳季成所卜築在山之阿有山谷老人所書盤谷序虔州學記碑刻本志云復魚池在府西北百七十里故宣化縣東宋皇佑間白雲先生張兪爲記

寰宇記云梁武帝使先鐵討定夷獠乃立戎州以鐵爲刺史方輿云宋紹聖四年戎倅蘇時上書曰今車書同聲教一而州名戎是夷其名也請易之遂攺名敍州矣

唐劉兼秋夕書懷呈戎州郎中詩素律初回枕簟涼松風飄泊入華堂談雞寂黙紗牕靜夢蝶蕭條玉漏長歸去水雲多阻隔別來情緒足悲傷霜砧月笛休相引只有離襟淚兩行

碑目唐都督李通破賊碑在州南百里今亦殘缺又云唐古戎道記在州治之對天蒼山崖壁間筆畫勁正乃幹封二年詹君秀修復此道爲之記並書又云定誇湖碑在戎州城外有唐人所立碑曰山蒼蒼兮煙際橫波渺渺兮湖水平其餘漫滅不可考

古迹考云縣有張儀同城古老相傳以爲張儀同祠也不知何義魏鶴山集有僰道諸葛武侯碑又有答馮敍州邦佐謝武侯廟碑啟本志雲府城南姜維屯一峯突起髙千仞其頂平相傳姜伯約於此駐軍

勝覽云敍州有東州道院在州治內碑目云治東墨玅亭貯黃庭堅筆迹

杜甫宴戎州楊使君東樓詩勝絕驚身老情忘發興奇坐從歌妓密樂任主人爲重碧拈春酒輕紅擘荔枝樓髙欲愁思橫笛未休吹劉兼重陽感懷詩重陽不忍上髙樓寒菊年年照暮秋萬疊故山云總隔兩行香淚血和流黃茅莽莽連邊郡紅葉紛紛落釣舟歸計未成年漸老茱茰羞戴雪霜頭

勝覽云東一里花臺寺卽今壽昌寺也東殿石壁露立大像其地內外石間鐫有萬佛卽刺史張九宗撰記處

又云東山在州城東門外有報恩寺塔髙二百尺南望七星山七峯團秀狀若連珠卽南山也

方輿記云西樓在州治陸務觀詩畫船衝雨入戎州縹緲山橫杜若州須信時平邊堠靜傳烽夜夜到西樓

碑目云韋南康紀功碑在江西舊州治岸漑元和五年刺史張九宗立碑陰載南康謝表大半磨滅又云唐黎幹墓表在州西岸石馬溪之上今石馬尙存

本志云馬鳴溪在府西十九里俗稱龍馬溪源出慶符之西會馬湖水達於蜀江昔土人鄭氏牧馬於溪上產龍駒四蹄利爪朱鬃赬尾髙可七尺州聞之將以貢行在所載至溪口攘鬛長鳴躍於江溪因以口

寰宇記滇池在州西二十里一名天池一名波淩池其池長五十里闊七里風吹一動波浪淩山中有芰荷按秦惠王破滇池始通五尺道者卽此也志云滇池與天池相連大者廣一里長五里小者廣一里長三里其中有石橫亙南北如橋梁狀往來由之唐韋臯天池晚棹詩雨霽池塘生意足花間誰詠采蓮曲舟浮十里芰荷香歌發一聲山水緑春暖魚拋水面綸晚晴鷺立波心玉扣船歸載月黃昏直至更深不假燭宋牟孔錫詩天池十里如鑑湖荷花可折魚可鱠

本志云縣西五十里水濱昔有浮舟者見空中飄然降一道人止於峯頂土人呼其處爲師來山後訛爲書樓山

勝覽云無等院在州南門外魯直以元符間寓居作槁木寮死灰庵今猶存其寺額亦魯直筆迹陸務觀詩文章何罪觸雷霆風雨南溪自醉醒八十年間遺老盡壞堂無壁艸靑靑

李嘉謀記紹興初章蔡用事山谷以前史官得罪安置黔州二年移戎州方公之遷以涪州別駕因自號爲涪翁放浪山水間初不知有遷謫困窮之意城南有溪公遊而樂之命曰涪溪其後溪山悉以是名

本志云舊戎州南門外里許金魚井山谷品其水爲第一

寰宇記云鎖江在城北兩岸大石屹立因置鐵絙橫截其處控扼夷羌黃魯直鎖江亭酌酒詩西來雪浪如炰烹兩崖一葦乃可橫酒杯未覺浮蟻滑茶鼎已作蒼蠅鳴又雲山繞樓臺鐘鼔晚江觸石磯碪杵鳴鎖江主人能致酒願渠久住莫終更又云鎖江亭上一樽酒山自白雲江自橫李侯短褐有長處不與俗物同條生蓋同李仔任道也又安樂泉頌云鎖江安樂泉爲僰道第一姚君玉取以釀酒甚淸而可口食之令人安樂故予兼二義名之曰安樂泉並爲作頌姚子雪曲杯色爭玉得湯鬱鬱白雲生谷淸而不薄厚而不濁甘而不穢辛而不螫老夫手風須此晨藥眼花作頌顚倒淡墨

本志云北二里鬰姑臺相傳宋楊仙遇欝姑於此

又云蘇溪在府北二里以蘇子瞻常遊於此故名

輿地紀勝云自州治溯流十里有前後潭瀑布自懸崖千尺而下本志又雲水簾洞在府北十五里瀑布瀉出兩峯間垂數十丈如珠簾狀其側有亭黃山谷扁曰奇觀何師心滿江紅詞一水飛空掲起珠簾全幅不須人捲不須人軸一點不容飛燕入些児未許遊魚宿向山頭欵步聽疏音淸如玉三峽水堪人掬三汲浪堪龍浴更兩邊瀟灑數竿修竹晚倩碧煙爲純緣夜憑新月爲鉤曲問當年題品是何人黃山谷

又云北百二十里眞溪源出於匍山舊有姓眞者居之今爲眞溪驛又云北百七十浞溪有阿浞者居其傍故名今之月波驛是余以壬子暮秋宿此驛書懷作雲月波來夜宿月色似波明遇景一相湊觀空聊復情寒蟬吟似懶水鳥去何輕借問渝州路還家近幾程蓋亦情見乎詞矣

南溪縣

漢地理誌武帝太初元年置南廣縣隸犍爲郡蜀志後主延熙中立爲郡以常竺爲太守元和郡國志晉分朱提郡置南廣縣齊郡廢後周於此置南武戍隋攺龍源戍又攺爲南溪縣在僰道之南

水經注云自僰道至朱提有水步道有黑水羊官水三津俱險極難行故行人語曰楢溪赤木盤■﹝施﹐虫代方﹞七曲盤羊烏櫳气與天通禹貢華陽黒水惟梁州注云出南寧州南廣縣汾闗山北至僰道縣入江一名皂水矣

郡國志犍爲郡故城在靑衣江七里舊經云靑衣江在南溪縣南十五里古有靑衣國與敍州相鄰其人因賈至蜀見漢衣冠遂求內屬因以名焉其地名龍騰溪卽隋之龍源戍今之龍騰驛是也

按靑衣蜀中見者凡三其一在漢嘉者卽大渡河所經漢書公孫述僣據靑衣人不賓是也其一在靑神者以蠶叢衣靑而教民農事人皆神之是也其一在當縣以古有靑衣國慕義來賓云

志雲龍騰山半有洞深四丈李八百所鑿額鐫曰李公洞八分體字畫遒勁可觀洞前有折梅亭宋楊萬里詩李眞宅子故依然道院西徧石洞前一日身遊八百里三畨花落九千年龍騰山下有岑參別業參從明皇幸蜀尋守嘉州置���國朝成化中掘得斷碑有南溪州三字傍題嘉��人岑參�����詩曰築室依靑嶂開軒對翠疇樹成花兩色溪合水重流竹徑春來掃蘭樽夜不収逍遙自得意鼔腹醉中逰

志雲溪北有橋曰黃渡魯直每遊龍騰山必經此橋故名唐韋莊詩大江西面小溪斜入竹穿松似若耶兩岸嚴風吹玉樹一潭明月照銀砂因尋野渡逄漁捨更泊前灣上酒家去去不知歸路逺棹聲煙裏獨嘔啞蘇軾南溪對雪詩南溪得雪眞無價走馬來看次未消獨自披榛尋履迹最先犯曉過朱橋誰憐破屋眠無處坐覺村居語不囂惟有暮鴉知客意驚飛千片落寒條皆此橋中景物

寰宇記云馬湖江從州西南流出東郭與蜀江合諸葛武侯五月渡瀘則此水之上流也

郡國志云乞子石在馬湖南崖東石腹中懷之僰人乞子於此有驗因號乞子石寰宇記乞子有二石夾靑衣江樹對立如夫婦古老相傳東石從西乞子將歸

魚鳬津按郡國志雲南溪縣西三十里有津津南有鴛鴦圻是也鴛鴦圻者以烈婦黃帛得名詳見僰道今縣有帛廟子在飛霞合西阜上阜有飛霞井嘗有赤飆自井中貫日觀者如堵因建飛霞合焉

祠廟記雲南溪琴山有忠利廟祀漢■﹝牜羊﹞柯太守陳立廟中有制祠古碑張鼎修所記負山濱江地勢險阻

志云治西彈琹臺唐楊發彈琹於此瘞琴其下父老言每夜靜人或時聞琹音發亦家於此有南溪書院詩云茅屋住來久山深不置門艸生垂井口花落擁籬根入院將鶵鳥扳蘿抱子猿曽逄異人說風景似桃源

志又云隔江琴山橫洲渚間俗云無徽則琴不鳴元時熊萬戶者乃聚土爲徽依巖合鐫刻羅漢諸像以成其勢

輿地紀勝云東南逾江七里有隱山唐李渉詩如雲不厭蒼梧逺似雁逄春又北飛惟有隱山溪上月年年相望両依依

又云銅鼔灘在縣東十里大江之右波浪極險縣治坐幹此水出辰爲不利近歳灘之上流生石磧髙十數丈蔽壅下流水從巽出自是文物稍振

寰宇記云西南十五里平蓋山山有九隴惟此特出眾山之上頂圓似蓋一名瑪瑙山漢眞人劉景鶴隱此至魏武時始跨鶴仙去有石洞深邃不測中有小穴圓如盞有水出焉山上有木生葉其紋如篆謂之符葉也

志云西七十五里桂輪山昔涪翁書大桂輪山四字於其岸壁是山惟中秋見月故名有桂輪山寺

長寧縣

圖經西徑馬湖南控烏蠻東介安溪北接綿水趙招討平夷表云左連阿水右連石門也

碑目雲長寧志嘉定己邜教授賀寅東序亦云祥符平夷本末慶曆皇佑平夷略元丰平乞弟本末嘉佑三年給長寧頭首斗蓋充土刺史誥熙寧七年範中書百祿誓夷文皆有可考

十道志雲長寧淯井監供輸紫竹本志云縣西北七十里古賢鄕宋時鐫崕曰紫竹山是也方輿引舊郡誌今夷眾開箐路殳去笻竹惟冬蒟醬可以入藥

寰宇記寶屏山軍治之主山也與棫山諸峯相對登云亭在寶屏山上每歲九日登髙於此

紀勝云牛心山在軍治山形崒嵂如牛心然硯石溪在牛心山後岸石如磬可以爲硯

東溪發源白崖山與嘉魚泉者去城一里馬鞍山之趾泉激石湧出小魚四時如一不增不長故以名之邦人釀酒必用山後秫及嘉魚泉則味甘冽王章嘉魚泉記兵廚之酒冠於東州矣上有臨流合流杯池諸勝

志雲南一里金龜山四面平疇中突一阜如龜狀又名松子山輿地紀勝以其上有波■﹝氵龠﹞殿舊志邑人於四月八日取嘉魚泉浴佛故曰波■﹝氵龠﹞也

勝覽云介湖在郡治西城下中植荷芰有西溪發源越王山與桃源溪合相傳有耕者得一銅版鐫曰小桃源其陰有詩云綽約去朝眞仙源萬木春要知竊桃客定是滑稽人其水發源筆架山在軍城冷水溪上嘉■﹝宀之﹞己巳太守張公市民田種植桃李創置亭榭橋曰仙津洞曰桃源亭曰蒸霞堂曰詒然

通誌云萬松嶺在長寧縣西宋趙使君詩淸溪狹徑小橋東春日桃花處處同我爲日長無一事偶然來此聽松風

紀勝云小離堆在城北岸溪上崇徳廟前溪中有怪石似離堆之象因作亭於此榜曰小離堆

燕崖去軍北三里許在棲眞洞路旁石峯巉巉森列者數百虞易簡有記

本志東西二溪至淯井合流名淯溪至武寧砦爲武寧溪至安寧砦爲安寧溪

碑目載王蜀武成三年牒淯井鎭羈縻十州五團上都虞候羅元審又牒淯井鎭羈縻淯井土刺史羅元楚文俱在本監

歸田錄載蘇子瞻常得淯井監夷人所賣蠻弓衣其紋織成梅聖兪春雪詩蓋當時名重傳落蠻獠故也

本志云東十五里武寧溪上有巨石橫截中流虞允文鑿之以通舟檝石上大鐫虞公峽三字溪左涇灘有瀑布自山頂飛流而下數十丈爲深潭

輿地記云越王墓在寧逺巖髙廣各數丈以花磚砌有合抱古栢故老傳爲越王墓或云唐太宗子越王貞爲綿州刺史卒塟此

志云治東九十里有淩家崖有水流寺逺眺敍瀘之景大江如帶矣

富順縣

華陽國誌云江陽富義有塩井郡國志劍南鹽井惟此最大舊日爲額八百餘斤今日額千五百餘斤楊光淸操堂記云三榮冨順產鹽其地號爲貪泉韓子華詩土瘠事力耕家無終歲蓄所資塩井利持易他州粟方輿云宋太宗朝置監有榕齋在監治以榕木名也

水經注綿水湔水與洛水會徑牛鞞資中又東徑江陽縣方山下入江按此水至富順神龜山下縈紆向西而去謂之洛源以源出洛通江也後周於此置洛源縣矣謂之金川以綿洛湔三水會於金堂峽也秦時於此設金川祠亦謂之釡川則以其盤繞縣治有若釡形然

寰宇記云雞足山同心山俱在城東隔水三五里教授錢士開記翠巘絡繹張其前大江繚繞環其下也

輿地紀勝云神龜山下有湖嘗見大龜出小龜從之不可勝數山背有讀易洞里人李睍讀易其中

李昌金川驛記南距戎瀘北走普資舊制等於諸縣嘉佑以新例擬於列藩本志云金川神廟在縣西二百餘步有十像莫知姓氏相傳秦惠王時擒鰲治水有功卽此神也

勝覽云淩雲山在監西與養秀山相接大江前橫一峯突兀瑪瑙山亦與淩雲相接西北諸山惟此最髙

又云西湖在監之西相傳有此監卽有此湖皇佑間周侯延雋記仍有亭榭輿地紀勝云西湖周回三里有洞窈邃昔有入洞者見二女櫛髮於竇間遺以石鏡其人致富百倍碑目西湖洞前厓上鐫觀音大士像天禧元年刻石記云六月甘露降像前明日又降紹聖元年又降瑩潔如珠程驤富順西湖詩云春風楊栁曉藏鴉秋水芙蓉晚著花細數一年湖上景天涯行客忍思家

志云西五里中江之右有峯峭拔數丈如佛像傍有二石如侍者對立因鐫成之藤蘿遶身而不上其面輿地紀勝謂之聖佛有磨崖碑皇佑七年知監張齊古題云西山城郭沿灘數里羣峯重疊一佛獨立容相端正眞如塑出髙聳數丈古代畱迹後倚林翠前瞰江碧

西疇在縣西南七里輿地紀勝云由城南絕江而上西行六七里廣六十畆萬松森列嘉樹離立爲李氏西疇晁公武記云有亭臺齋館泉石花木盤據一山之上

方輿云聖燈山在監西五里碑目雲山址有董孝子墓表云漢益州刺史廣平郡侯董孝子

紀勝雲中崖山在西北二里山勢盤薄林木蔥茂有叢林气象有霧隱堂資中趙丞相沂公謁中崖大士或以夢告明年舉於鄕公爲文記之後人爲建斯堂碑目中崖普覺院天禧丁丑賜名康定二年翰林學士李淑撰碑志雲中崖以北崖山居左瑪瑙山居右此居其中故名唐咸通中依崖鐫大悲佛像宋初僧自悟架屋三百楹天聖丁丑賜名普覺院藏兩朝宸翰後林靈素毀佛法欲壞其像圍繞鑿之不損乃以泥覆之罷禁將水洗去依然如新岑象求中崖詩瀟灑監城隈聊驅俗駕回世塵飛不到山色翠成堆太常博士周延雋詩玆辰始休沐夙駕出公府往造釋子居嵚﨑僅容戶雲林信樂耽安問非吾土眾香才發春微云忽蔽午敲石煎佳茗忘囂搴芳杜徘徊仍少畱歸泛淩前浦卻顧衣上塵猶沾山際雨

志又云北崖在縣北二里隋大歷中建資國寺有彌陀崖足容數百人有五百羅漢洞有水簾並元佑八年李元淵記

慶符縣

漢置屬犍爲郡蜀先主置朱提郡以縣屬焉華陽國誌云有漢水入延江本志云漢陽山在縣北八十里漢武通西南夷自此山之南皆漢地故云諸葛武侯徵蠻過此今崖壁上鐫武侯徵蠻故道六字猶存縣有順應廟乃祀馬謖者我明永樂中尙書宋禮奏神有陰助運木之功賜萬貫葺其廟命有司每歲三月二日致祭也

碑目晉張麟夫人墓表在慶符縣南百六十里又云大唐南詔王碑在石門界貞元七年袁滋題云此石門卽隋史萬歲南徵之道

志云祥州故址在縣西一里初本南廣地宋攺名祥州置慶符來附二縣而南廣爲鎭宣和中省州止存慶符縣黃山谷所書戒石銘尙存今來附縣爲來復鋪矣

筠連縣

漢定川縣唐之筠連州也其地南通芒部西控烏蒙四山皆竹一色相連因謂之筠連矣志云舊州黃牛山距縣南三十里髙山石壁有人作駈牛狀因呼爲黃牛山也又云縣西南孔雀溪有孔雀巡檢司土捨主之

髙縣

志云唐髙州故址在縣南百二十里正州鄕縣有宋水勢如之玄有騰山常孕霧雨俱在西南五十里外

珙縣

唐覊縻薩鞏二州也薩州今之下羅計鞏州今之羅星渡矣志云治南北五十步卽珙溪也多石似玉民以筒引車入田中得灌漑之利又云落哨山有生成石鼓二石鼓垇下有仙洞石乳凝聚如人如獸千態萬狀至洞頂黑質白章如雲如篆又云縣北四十里芙蓉山有九十九峯其南三峯突起謂之小芙蓉

興文縣

戎州故址在寧逺坊之西唐晏州羅陽郡領思峨牱陰新賓扶來思晏多岡羅陽七縣今皆屬夷南五里有南壽山宋時夷酋卜漏據山爲砦一豆一蠻數有五斗故名五斗夷又十五里有丹霞箐旦暮霞彩浮於木杪也

隆昌縣

隆昌新設之地古迹無聞予問諸劉給事有金鵝洞焉溪水東來遶城西折里許孤山柱立水環其趾下爲懸崖壁立千尺飛流下墜常時如匹練如散珠及至溪水暴漲倒立懸垂雷聲衝激聞數十里細霧曲塵飛灑千步亦奇觀也峭壁中有洞方廣丈許人迹難至疑鬼工所鑿名曰金鵝不知所本俗傳有藏金鵝其中或以銅鵝換之故又名換鵝洞其編戶亦有換鵝裏

馬湖府

屏山縣附郭

龍湖去郡三百里許四圍皆峻崖長二十里廣七里中有堆如螺髻去大江二里其水與江同消長日夕作潮相傳有龍馬見於此

四夷考云馬湖江發源西蕃流至打衝河入會川衛與安寧河合經雲南與浪滄河合至武定與金沙江合經東川烏蒙始達於蠻夷司界經府前流出與敍州江合

志云馬湖鎭舊城唐乾符中髙駢築按馬湖所轄地漢之鄨縣平夷縣唐之滈浪州沐川寨也漢書鄨有不狼山鄨水所出隋志平夷縣有■﹝石兆﹞津宋史冦瑊祥符中爲轉運使多剛夷斗望叛瑊集滈浪刺史个松李紹等平之

志云平夷東百二十里有書樓山編戶爲書樓鄕又雲府西三百八十里雷畨山隋史萬歳徵西南夷過此書雷畨山三字鐫於石壁山中有毒經過牲畜必籠其口行人必緘黙若或吐聲𨿽冬月必起雷霆

碑目沐川古碑唐垂拱三年玉津令馬元慶等破馬湖夷紀功者張無盡沐川寨記略雲南蠻東北接境常挾吐蕃以爲中國患蓋其路一出大渡河一出沐川源一出馬湖江其狹邪之徑曰榮涇曰八面箐曰黒水曰中鎭曰賴因曰龍水曰陰川而沐川之路常爲嘯集之地也

蜀中廣記卷十五

●欽定四庫全書

蜀中廣記卷十六

﹝明﹞曹學佺撰

○名勝記第十六

下川南道

瀘州

漢江陽縣蜀志曰魏武屯漢中諸葛亮出屯江陽是也

水經曰江水又東過江陽南洛水東南注之酈道元注曰江陽縣枕帶雙流據江洛會也漢景帝六年封趙相蘇嘉爲侯國

洛水與綿水合至州西方山下謂之綿水口通誌云廢綿水縣在綿水西口汶江水中洲上梁置縣宋省入江安矣

洛水徑資中謂之中江又謂之支江支江水從富義縣鴛鴦池屈曲方至城與汶川合流又有赤水源從昌州昌元縣界流入去合支江

有合州在州治東蜀江與之溪合流處之溪源出仁懷縣其形曲折如之字

有悅江在州治東北源出戎縣渃武箐經悅州因名

有思宴江在州治西四里源出古思晏縣有宋江在州治東百步源出大壩兒北洞經宋州故名任汲記云淙流東北貫其隅矣

李■﹝直上土下﹞西山堂記云郡得名爲瀘者蓋始因梁大同中嘗徙治馬湖口置瀘州蓋馬湖卽瀘水下流因逺取瀘水以名州也志云宋制置使余玠遷州治於神臂山則在百里外號鐵瀘城矣

勾公權瀘川縣廨記云江陽气候偏陽夏秋多炎燠冬無苦寒每夏秋蒸溽如傍挹火鑪鞲

孫羲叟修城記瀘控西南諸夷逺逮爨蠻最爲邊隅重地元丰以來用武臣其後始更置儒守錢若水以右贊善拜玆官宋太祖召見於武徳殿謂之曰瀘川最近蠻獠尢宜綏撫蓋重之矣

方輿勝覽云整暇堂雅歌堂俱宋時建在郡圃之內四香亭在州治淳熙中郡守趙公建自題云永嘉何希深之言曰荼■﹝艸縻﹞香春芙蓉香夏木樨香秋梅花香冬斯名以之有南定樓取出師表語也陸務觀南定樓詩行徧梁州到益州今年又作渡瀘遊江山重復爭供眼風雨縱橫亂入流一名海觀侍郎閻蒼舒詩雲南之陰大江東二水奔騰如海衝誰能具此壯觀眼南定樓中今臥龍

水經注江中有大門小門焉季秋之月則黃鱗死漚也郡國志瀘江水中有大闕季春三月黃龍堆沒闕卽平黃龍堆者昔尹吉甫子伯奇至孝後母讚之自投江中衣苔帶藻忽夢見水仙羙樂掦聲悲歌■﹝舟召﹞人學之吉甫聞■﹝舟召﹞人之聲欵似伯奇援琴作子安之操按曹植之惡禽論韓愈之履霜操皆指此事志云州東三里歸子山相傳伯奇溺處

又云三國董允墓在州治東今名董允壩

方輿云東嵓在汶江之東紹興中邦人開創大像依崖不足以庇風雨近歳有庖者祁氏親死廬舍棄俗奉香火於此崖邦人信之不十年重樓復屋佛宮經藏甲於一境碑目黃太史大像記醉僧圖碑刻並在此嵓之開福寺

州誌云東二十里潭中一小山相傳下有龍窟二水交流淸濁不混每春漲其山若浮州人遊賞之處通誌云卽龍馬潭也唐王昌遇落魄仙授以道術比歸售馬送道童於澤前得馬乘之瞬息至家而馬化龍入潭潭上有沖虛碧梧二觀俱宋建勝覽雲龍女洞在城東南二十五里髙崖之畔有二穴俗傳爲龍女洞李巽巖嘗遊有畱題

寰宇記云雙井在城西偏紹興中掘濠塹得碑乃唐乾元中蘇徳充所開

紀勝云滴乳泉在城西眞如寺自崖石中流出味甚甘魯直經行大書此三字碑目云唐眞如寺碑在本寺內山谷集云瀘州大云寺西偏崖石上有甘泉滴瀝一州泉味皆不及也余名曰滴乳泉山谷又跋常山公書云常山公書如霍去病用兵所謂顧方略如何耳不至學孫吳至其得意處乃如戴花羙女臨鏡笑春後人亦未易超越紹聖五年五月晦避暑瀘州大云寺子茂攜此書來妄意評之如此

寰宇記尹吉甫江陽人有祠在城南又報恩觀建淸穆堂以祠之碑目李沆記周尹吉甫實生此地見於圖經舊矣陳帥損之作淸穆堂祠焉觀酈道元水經注江陽異聞與華陽國誌頗類其載揚雄琴淸英敍伯奇流放並子安之操附於江揚雄蜀人也其說必有據

勝覽云寶山在城南初名堡子山爲巡檢廨陳公損之移廨山西建堂其上袁公說友榜其堂曰江山平逺易堡子爲寶山大書掲之下瞰城郭萬瓦鱗集兩江合流郡國志一名瀘峯山髙三十丈地多瘴三四月渡之必死惟五月上旬渡之卽無害故諸葛亮云五月渡瀘也李■﹝直上土下﹞西山堂記云以常璩華陽國誌及辛怡顯雲南錄考之諸葛渡瀘乃在越嶲之地非瀘之寶山也木龍崖在寶山之趾有古榕木盤結夭矯如龍黃魯直爲題榜

通誌云瀘州寶山之瀘峯有武侯廟每歲蠻人貢馬相率拜於廟前宋劉光祖詩云蜀人所至祠遺像蠻徼猶知問舊碑紀勝云黃太史書砥柱銘碑在瀘峯髙寺

通誌云三泉在寶山嵌嵓間昔王大過鑿山浚泉榜曰三泉

志云州南玄妙觀有紫房洞唐應靜煉丹於此丹竈石牀尙存有煉丹井亦唐眞人酌挹之所又云治南二里有懸崖石刻荼■﹝艸縻﹞洞三字西南有飛雲洞爲唐庚讀書處按子西丹稜人徙居瀘之安夷門外自號魯國先生有文集行世

寰宇記方山距州南一含許又名回峯其山八面下瞰江流有魏武帝廟唐元宗敕文華陽國誌云方山蘭祠昔漢光武微時過江陽有一子望气者言江陽有貴兒气王莽求之縣人殺之光武怒爲子立祠謫江陽人不使冠帶通誌云巓池在方山之頂周圍一里有龍濳其中

勝覽云北巖在城北舊有小庵尙書楊汝明剏爲大剎又創五峯書院以爲士友會課之所

志云州北二里撫琴臺山石生成周圍七尺昔尹伯奇投江吉甫登其上鼓子安之操焉

又云州北有姜亭郡人王綸以母姜氏卒終身不敢食姜因植姜於亭側以志不忘

又云東北二十里特淩橋宋治平中有女子因母病歸省溪漲不能渡忽見一木橫淩水面遂捨生以濟旣渡失木所在

通誌州東北有餘甘渡唐子西瀘川六言云百斤黃鱸鱠玉萬戶赤酒流霞餘甘渡頭客艇荔枝林下人家

又云拙溪在州東北七里黃山谷過而墜馬自以爲拙呼爲拙溪書大字於石見存

山谷有瀘州中壩葛氏竹林畱題云江南黃庭堅自僰道蒙恩放還元符三年十二月道出江安江安宰石諒信道以親親見畱作歲建中靖國元年正月丙寅置酒中壩葛氏之竹林而別

江安縣

漢地裏志犍爲之漢陽縣也注曰犍爲都尉治山有闟谷漢水所出矣今縣南七十里連天山漢水出焉又西南有漢陽山以在漢水之陽也廢漢陽縣當在此二山間

寰宇記云涇灘在江安縣南三十里灘上有山刺天瀑布飛灑相傳武侯誓蠻之地此唐涇南縣所爲設也縣有綿水鄕卽古之綿水縣有思晏江卽古之思晏縣矣

本志云有縣市有井市宋南渡後置南井監在縣東北監有鳯凰山山上有雁塔刻唐五代以來進士題名

勝覽云偶住亭在江安縣之對建中初魯直自僰道還過邑宰石諒同逰此亭書琴操後攺爲渡瀘亭碑目瀘州平夷記熙寧中範百祿撰今在江安偶住亭志云北城街有渡瀘碑亭宋時範百祿立自載其平夷事迹今碑止存篆額熙寧甲寅平夷之記八字

都巡檢使鄧巽陽安濟廟記曰吾邑城外汶江流其東淯溪匯其左溪上陰崖峭峙艸木岑蔚下臨深潭蒼黯寒碧有神宅焉號曰五龍

紀勝云鏡子山在江安縣南五里又名照山一峯中峙兩峯旁翼二溪交流峯巒蔥菁庵廬梵室金碧交輝旁有二潭爲龍所居禱旱輙應山有眠云石龍淵橋玎璫崖磨鎌溪爲一邑勝遊之地

納溪縣

宋紹定初割江安之地而立納溪則瀘川縣所爲廢也納溪水源自阿永蕃部爲唐之羈縻納州納水所出矣流至縣之西門與瀘江合

通誌云縣東一里有樓子山層峯疊嶂若樓閣然三里有掇旗山相傳諸葛武侯豎旗於此以誓蠻人也又其逺者爲保子寨倒馬闗石虎闗則皆通■﹝牜羊﹞柯且蘭交趾諸夷

本志云治西有寺其地產靑白石似玉曰玉林寺又云治北十里爲舊縣基昔人掘得銅犧象樽一太和羹盌二爵三貯於學宮

合江縣

漢符縣東漢爲符節縣水經曰江水東過符縣北邪東南鰼部水從符闗東北注之酈道元注曰縣故巴夷地漢武帝建初六年以唐蒙爲中郎將從萬人出巴符闗者也漢元鼎二年立王莽之符信矣縣治安樂水會水源南通寧州平夷郡鄨縣北徑安樂縣界之東又徑符縣下北入江漢縣長趙祉遣吏先尼和以永建元年十一月詣巴郡沒死成濡灘子賢求喪不得女絡年二十五有二子五歲以還至二年二月十五日尙不得喪絡乃乘小舟至父沒處哀哭自沈見夢於賢曰二十一日與父俱出至日父子果浮出江上郡縣上言爲之立碑其鰼部之水所未聞矣

寰宇記安樂山在縣東五里八十步羣峯峭抜瀑布千尺天寶六年敕攺爲合江山圖經安樂山在合江西五里三峯俱秀溪流遶其下有石櫃爲仙人藏經之所岐而左有爛柯迹後有仙影隠隱在石壁中岐而右歷木楠臺仙人屋十二盤至剪刀峽循山有八洞通南崖有石曰許由瓢又有芙蓉城滴水崖白猿洞此三峯之景也黃山谷記云安樂山劉眞人飛升之所眞人字善慶初卜居時曰僰道平蓋气濁而不淸江安方山气淸而不秀成山而淸秀惟安樂山耳乃居之碑目髙唐宗取丹經詔碑賜進經道士詔碑劉眞人藏經碑俱在安樂山誌云在本山經書峽中其峽峭削人迹不到世傳蜀有黃澤書在揚子云之前藏於名山卽此峽也

吏隱閣記曰宋治平四年鄧太師綰作邑於瀘川曰瀘之合江邑居之南轉淸溪而上六七里曰安樂山世傳隋開皇劉珍先生登眞之地杜光庭傳李淑記開皇所置三觀其一尙在乃命道士作劉眞人祠堂因名其閣曰吏隱志云安樂山俗名筆架山唐神童先汪有記今萟文不載惟載其一絕句云碧峯橫倚白雲端隋氏眞人化迹殘翠栢不凋龍骨瘦石泉猶在鏡光寒任伋遊安樂山詩云安樂溪上峯萬木生翠羽孤撐切天心橫拓壓坤股气勢西吞夷光芒南定楚雲泉出石竇淋漓灑玉宇煙蘿纒林梢揺拽垂翠組山有天符葉樹一夕大風雨拔去後得於容子山葉如荔支而長上有紋宛如虫篆或以爲劉眞人仙迹蘇子瞻詩天師化去知何日玉印相傳世共珍故國子孫今尙在滿山秋葉豈能神

安樂溪側有呂光廟苻秦時光討李焉之亂於此李垕詩西涼宮闕化灰燼一時壯觀今何許又名登天王祠西南隅有之溪三遶筆架九遶文明過站臺迆邐而去望如秋練形如之字注於江

南五里站臺山三溪旋遶山足形如臺面列十二月波上有晉王廟祀唐李克用又五里丁山形如丁字倒峙又曰文明丁火文明之象也有丁公廟其碑乃蕭齊時立趙世延先氏書嵓記云合江之北有神臂山呀然虛開淸窈竦深廣袤百十步飛泉簾垂列巘屏矗嵐光林影映帶左右與塵凡迥隔山之麓卽先氏書嵓志云鐵瀘城三里讀書嵓父老往往過之聞書聲後神童先汪七歲至其地曰吾讀書故處也遂寢處其中爲九經注元虞集跋云涼國公勲業聞望著於天下我國家之蓍龜也年七十餘閒居金陵又以文章學問爲吾道砥柱其得於天而裕於人何其盛哉讀書崖之記序其源委博贍考據鄕裏晚生後進蓋有不及聞者吾蜀百千年故家舊族若先氏崖者多有之矣安得一一表章於大臣元老之手乎然先氏子孫所恃以不朽有不徒在於崖者矣謝端跋云端蜀人也流離江漢間幾十餘年矣某山某水不知幾何所覽讀書崖之記始知先氏世有賢子孫哉端今老矣行於四方欲求一畆之居而不可得吾蜀多異人異書何時扁舟溯江而上從書崖嵐光林影之下求其遺書而讀之庶幾補過以希前修汝礪其尙不吾卻也夫

蜀中廣記卷十六

●欽定四庫全書

蜀中廣記卷十七

﹝明﹞曹學佺撰

○名勝記第十七

上川東道

重慶府

巴縣附郭

山海經曰西南有巴國大皥生咸鳥咸鳥生乘釐乘釐生後照後照是始爲巴人有國名曰流黃辛氏其域中方三百里其出是塵土有巴遂山澠水出焉又有朱卷之國有黑蛇靑首食象郭璞注云今三巴是也後照乃巴人始祖辛氏卽鄷氏出是塵土言殷盛也食象卽巴蛇也

水經注曰江州縣故巴子都也按春秋桓公九年巴子使韓服告楚請與鄧爲好寔始見傳文公十六年楚人秦人巴人伐庸寔始見經及後七國稱王巴亦稱王華陽國誌愼王五年蜀苴相攻苴侯奔巴巴爲請於秦秦使張儀救苴滅蜀儀貪巴苴之富遂滅巴執王以歸乃城江州而置巴郡焉漢書列傳揚雄之先稱揚侯處於巫山至漢興其族遡江上居巴之江州卽此縣矣

兩漢巴郡東至魚復北接漢中西連僰道南極黔涪孝桓帝時刺史但望采文學掾趙芬等議上疏曰謹按巴郡圖經境界南北四千東西五千周萬餘里屬縣十四鹽鐵五官各有丞史逺縣去郡千二百至千五百里鄕亭去縣或三四百或及千里刺史行部不到十縣太守行桑農不到四縣且江州以東墊江以西上下殊俗情性不同敢欲分爲二郡一治臨江一治安漢朝議未許獻帝初平元年劉璋始以墊江以上爲巴郡治安漢以江州至臨江爲永寧郡朐忍至魚復爲固陵郡巴遂分矣建安六年魚復蹇胤白璋爭巴名乃攺永寧爲巴郡固陵爲巴東以治安漢者爲巴西於是有三巴之號按今地理沿舊但墊江猶屬巴郡耳

巴志曰漢世郡治巴水北有柑橘官今北府城是也後乃徙南城今江北府城今江北南城今南城坪是

常道將志云劉先主時都護李嚴大城江州周回十六里欲鑿城後山自汶江通水入巴江使城爲州求以五郡置巴州丞相亮不許亮北徵召嚴漢中故穿山不逮然造蒼龍白虎門別郡縣倉皆有城按治西十里佛圖關左右顧巴岷二江是李正平欲鑿處斧迹猶存今府城爲門十有七九開八閉以象九宮八卦或曰象龜首乃向塗山

水經曰江水又東北至巴郡江州縣東彊水涪水漢水白水宕渠水合南流注之注曰彊水卽羌水宕渠卽潛水渝水又雲巴水出宣漢縣巴嶺山南流歷巴中徑巴郡故城南李嚴所築大城北西南入江庾仲雍所謂江州縣對二水口右則涪內水左則蜀外水是也巴水亦名西漢水寰宇記云巴縣所理岷江之北漢水之南矣

李白峨嵋山月歌峨嵋山月半輪秋影入平羌江水流夜發淸溪向三峽思君不見下渝州司空曙發渝州卻寄韋判官詩紅燭津亭夜見君繁弦急管兩紛紛平明分手空江轉惟有猨聲嘯水雲

府治枕金碧山漢時分祀金馬碧雞處也宋淳佑中制置使余玠因舊址累爲臺曰金碧臺嘗艸詩餘一闋隸友石二字刻在治後式燕堂玠又嘗剏招賢館於府東偏下令曰有謀欲以告近則徑詣公府逺則言於郡以禮遣之館中供帳一如帥府焉

輿地碑目渝州有漢故益州刺史碑有延熙中嚴孝子碑有漢靈帝時太守張汭頌徳碑俱云在郡治有劉宋義熙碑在岷江邊水淺涸始得見之見必有秋又名丰年碑

本志云郡學後蓮花壩有石麟石虎相傳爲古時巴君冢又云治北康村有小阜二十餘俗呼古陵亦曰巴子冢矣縣學有夫子燕居像有元文宗書萬里歸程四字故猶稱禦書樓

梁書曰巴郡有地忽自開成井方六丈深三十二丈圖經唐刺史皇甫珣於巴縣南鑿石六丈得泉號爲新井以別於舊井也

志云城內崇因寺有淨香亭修竹檀欒與金碧臺相掩映又云治平寺有石刻西山佛三字旁刻開山祖月名祖月宋治平時僧也有羅漢先天二洞皆古洞又云城中有東華觀觀後有東華十八洞皆相通今土人呼其處爲神仙口相傳東華眞君於比得道又云五福宮乃城中最髙處俯窺闤闠坐帶江流矣

寰宇記云塗山在縣東南八里岷江之南岸髙七里周回二十里尾接石洞峽先主置關於此峽東西約長二里許華陽國誌曰禹娶於塗山今江州塗山帝禹之廟銘存焉又曰山有禹王祠及塗後祠陶宏景水仙賦云塗山石帳天后翠幙夏禹所以集羣臣也按倦遊錄三門禹廟神儀侍衛極肅後殿一氈裘像侍衛皆胡人云是禹婦翁今不存

三巴記云塗山北水有銘書辭云漢初犍爲張君爲太守忽得仙道從此升度又云縣下有淸水穴巴人以此水爲粉則膏暉鮮芳貢粉京師因名粉水故世謂江州墮林粉也今山下有淸水溪卽其處舊有道院名淸溪院淸水穴左爲龍門峭壁中分瀑布下垂春遊汛艇必曲折經此渡江而歸穴之右爲海棠溪溪植花木當夏漲時拏舟深入可數里而得幽勝矣水經注雲江水又東徑黃葛峽山髙崄全無人居圖經云塗山之足有古黃葛樹其下有黃葛渡制置余玠詩雲龍門東去水和天待渡行人暫息肩自是晚來歸興急江頭爭上夕陽■﹝舟召﹞此黃葛晚渡作也

白樂天塗山寺獨遊詩云野徑行無伴僧房宿有期塗山來去熟惟是馬蹄知宋余玠詩木魚敲罷起鐘聲透出叢林萬屍驚一百八聲方始盡六街三市有人行則今之覺林寺矣

志云城西雉堞下有洞曰洪崖覆以巨石其下嵌空飛瀑時至亦名滴水崖有元丰時蘇軾任仲儀黃庭堅題刻嘉泰中成繪於中起吏隱亭洪偲又起輕紅亭焉

茅盈內傳曰秦始皇三十一年九月庚子茅盈髙祖蒙乘雲駕鶴白日升天先是有巴謡曰神仙得者茅初成駕鶴上升入太淸時下玄洲戲赤城繼世而往在我盈帝若學之臘嘉平始皇聞之於是攺臘爲嘉平也今治西有棲眞洞在大茅峽相傳洞中曽息大茅君云

李膺益州記廣陽州東七里水南有遮要之塠石志云治東江滸廣陽壩卽廣陽州也字宐從洲此石江中突起俗名遮夫塠

華陽國誌郡東枳有廣徳嶼有明月峽故巴亦有三峽也王維曉行巴峽詩雲際曉投巴峽餘春憶帝京晴江一女浣朝日眾禽鳴水國舟中市山橋樹杪行登髙萬井出眺回二流明人作殊方語鶯爲舊國聲賴多山水趣稍解別離情杜甫渝州候嚴六侍禦不到先下峽詩聞道乘驄發沙邊待至今不知雲雨散虛費短長吟山帶烏蠻闊江連白帝深■﹝舟召﹞經一柱觀畱眼共登臨

益州記雲遮塠石東二里至明月峽峽前南岸壁髙四十丈有圓孔如滿月狀本志明月沱邊有髙冢橫刻伯喈墓三大字按蔡邕曾遷巴郡太守不拜有謝版云巴土長逺江山修隔宣暢聖化道遵和風非臣才力所能供給其墓末詳矣過此有紫金山有寺名金紫寺又過此有古灘城爲巴子置津處又二十里有銅鑼峽以水響聲似之是涪岷水會處峽有闗馮當可葬其上有圓石髙懸

志云治西十里石壁繪佛像一徑僅容輿馬卽佛圖闗也又三十里爲多功城宋末築有寺名多功寺門垣尢存寺有天池水又四十里爲長安洞秉燭深入可里許見雙石墩猶龍過此則皆渟泓積水矣相傳崇因寺前居民屋內有洞與此通故崇因寺亦謂之長安寺也又二十里爲東陽鎭唐置東陽城焉輿地碑目蜀廣政十五碑在東陽鎭市心卽此陳子昻入東陽峽與李明府舟前後不相及詩云東崖初解纜南浦遂離羣出沒同洲島沿洄異渚濆風煙猶可望歌笑浩難聞路轉靑山合峯回白日曛奔濤上漫漫積浪下沄沄倐忽猶疑及差池復兩分離離間逺樹藹藹沒遙氛孤狖啼寒月哀鴻叫斷雲仙舟不可見遙思坐氤氳又合州津口別弟至東陽峽步趂不及詩江潭共爲客洲浦獨迷津思積芳亭樹心斷白眉人同衾成楚越別島類胡秦林岸隨天轉雲峯逐望新遙遙終不見黙黙坐含嚬念別疑三月經遊未一旬孤舟多逸興誰共爾爲鄰峽之隔岸亦名龍門有石刻是江津縣龍門灘矣

圖經縉雲山在縣西北百三十里其山髙聳多林木下有溫泉分東西流相傳黃帝於此合藥陶宏景水仙賦曰增城瑤館縉雲瓊闕黃帝所以觴百神也方輿勝覽卽謂之巴山矣宋靈成侯廟碑云此山出於禹別九州島之前黃帝時有縉雲氏不才子曰混沌縉雲氏髙辛氏亦有不才子八人投出於巴賨以禦魑魅名基於此山有九峯寶塔峯最著亦阿育王塔八萬四千之一也迦葉尊者於九峯頂上示一十三足又飭袈裟印文於獅子峯

按感通錄縉雲寺卽古相思寺也以此山有相思崕生相思竹形如桃■﹝釒義﹞矣吳均春秋渝州西百里相思寺北石山有佛迹十三皆長三尺許闊一尺一寸深九寸中有魚文在佛堂北十餘步貞觀二十年十月寺側泉內忽出紅蓮花面廣三尺遊旅往還無不嘆訝經月不滅髙僧傳隋無相禪師渡笠唐慈應禪師受記二龍處矣

縉雲傳勝錄云宋初慧歡禪師住持太宗皇帝禦誦梵經二百四十函眞宗咸平元年迎至寺景徳中勅攺崇教寺封慧歡爲慈印大師有慈印師遺誡碑咸平三年二月二十七日立凡十三則有熙寧三年提點夔州路諸州刑獄江中行立石界約祕書有權渝州事都官宋構藏經記按宋史仁宗天聖元年三月庚辰涪陵相思寺夜有光出阿育王塔舊址發之得金銅像三百二十有七則此山在宋時稱極盛矣

山麓溫泉懸崖湧出四時騰沸中有遊魚數十尾人皆見之宋推官彭應求詩云公程無暇日乍得宿淸幽故覺空門客不生浮世愁溫泉喧古洞寒磬度危樓徹曉都忘寐渾疑在沃州周茂叔艤舟其下刻之於石方輿勝覽載縉雲先生馮時行詩云借問禪林景若何半天樓殿冠嵯峨莫言暑气此中少自是淸風髙處多岌岌九峯晴有霧彌彌一水逺無波我來遊覽便歸去不必吟成證道歌

圖經云西南百里涪江中有魚石鹿石俗呼魚鹿峽以形肖也

杜光庭錄異記曰江州縣南五十里沱江山下有七里店其處夜常有光十餘枚如流星環石或聚或散石亦有光乃珠胎於此或人見而密識其處遲明尋之便不得

志云治南六十里冠山多古寺有仙侶洞洞中石牀石傘儼如刻畫又十里爲大華山有荔枝禪院按華陽國誌江州縣多荔枝園熟時二千石常設廚膳命士大夫共廚樹下食之今樹已烏有而院名無恙也

江津縣

南齊時爲江州縣理寰宇記所稱僰溪口矣今呼南溪溪源在縣東南合岷江遶治如幾亦名幾水

四夷縣道記云自江津路南尋僰溪水路往南平州卽此

周地圖記七門郡置在僰口今之七門灘也志云在縣西七十里有七石橫江中

志又云治西有石門號龍門灘卽龍門峽也按陳子昂龍門峽詩曰龍門非禹鑿詭怪乃天功西南出巴峽不與眾山同長竇亙五里宛轉若嵌空伏湍喣濳石瀑水生輪風流動無晝夜噴薄龍門中潭河勢不測藻葩垂彩虹我行當季月煙景共春融江闗勤亦甚巘■﹝山上咢下﹞意難窮誓將息機事煉藥此山中

志又云縣西十里有古石羊驛其地亦名石門對江壁上鐫大佛有大佛寺故相張無盡所剏亦名無盡庵傍有亭翼然據大石而藏茂林修竹中客登之徘徊四顧南有鼎山東有天池北有馬驍其髙各刺天中突一峯名箕星尢奇特邑聚橫前萬瓦鱗列大江從西來委蛇曲折濯流杯池潄挑燈石直注亭下鷗鷺往來在湮波杳靄間淸絕不可名狀

宋知縣事冉木震碑云廳事後有合抱荔枝唐人所種每熟時令肅士大夫會食樹下猶有漢之遺風荔枝舊有亭亭中碑刻歲久剝落想涪亭卽舊址也昔黃魯直過江津與馮壽李仔善其樂間堂記爲馮作也魯直與王觀復書云梓州李仔任道流寓江津二十餘年言行有物參道得要老成人也山谷晚號涪翁亭名想涪寄遐思耳

圖經縣北有巴子養魚池神龍是濳志云在岷江南十里有長池廣袤五丈四時湛然範景仁墓居其北按流寓傳範蜀公居縣之長池裏又云居樓臺山山在治西有範鎭村

碑目云剛直禦史之墓虞允文爲杜莘老書按碑在縣之杜村有紹興乙亥右朝奉郎守司農少卿杜莘老題次乾道丙戌杜宗甫磨厓宗甫卽莘老拾遺之後也自靑神僑居於此又蘇伯瑜者叔黨之後亦自眉山僑居縣之聖鍾裏東坡書歐陽醉翁亭記眞迹尙藏其家

李膺益州記云江州縣西南有仙池昔有仙人於此池側置樓而居多植香艸於樓下一夕忽縱火焚其艸天降紫雲飄然而去後人指其地爲香艸樓志云在今治西南三十里志

又云唐大聖寺在縣西七十里按太平廣記東蜀大聖院一木像制度瓌異耆老云像自荊湖溯流而上歷歸峽等郡所過多具舟楫取千夫牽挽不抵岸流至渝州州人焚香祈請應聲而往建此院安置焉

異物志云在昔天旱水泉皆涸有姑氏病渇思得甘泉其婦彷徨至周陽山下遇一叟曰能與吾■﹝釒義﹞則泉可得婦拔釵授之墜於地而泉出至今磧中余淺水一泓周五六尺有金釵影一雙按在縣西之周溪上婦亦周姓

又云昔有飛鳥銜僧衣袖僧異之隨至石隙中窺見一金注子手不能及鳥復銜一枝與僧因得取注顧視銜枝乃苦■﹝木玄﹞木也其處在治北五里

碑目縣南三里挑燈磧石壁上鐫云乾道辛夘正月十九日天水趙宜之陪王屋李希仲太原王直夫同寺首珍況來遊飲不至醉王屋李孝友書按此卽蓮花石也在江中不恆見見則歲豊

巴中記曰江州縣有峯窮峽按在今縣東七十里珞璜鎭渝志云五十里有西山石壁上刻終古礙新月半邊無夕陽之句志又云近時盜發王居士墓墓中鐫二詩云官無名字私無債架有衣裳廩有儲只此便同天上樂不知天上又何如芳艸煙村宿雨収牧童歸去倒騎牛笛中一曲升平樂弄得生來未解愁此墓在縣南一里居士亦不知爲誰

壁山縣

宋李浚壁山普澤廟記云國朝蜀分爲四而方各有鎭由劍之裏爲七曲劍以東爲白崕劍以西爲玉壘自蜀而下爲渝則有壁山是四山者如蜀之鎭一道生靈之司命也

寰宇記云四面髙山中央平田周回二百餘里唐天寶中諸州逃屍多投此營種川中有一孤山西北二面險峻東南削平土人號爲重壁山五代史後梁乾化三年五月壁山騶虞見二鹿隨之歐陽永叔嘆以爲異也

永川縣

縣有蓮池壩二巨石崇聳欲合平衍可半里許石竅中出水匯而爲小池世傳蓮子從石竅中出而生蓮不由栽植又有石松坪在來蘇鎭有松化石石質而松理或二三尺許大可合抱然不過相望數山有之俗呼雷燒松杜詩所謂萬年松化石者卽此

志云鐡山鎭在治東三十里趙抃過鐡山鋪寄交代吳龍圖詩暫畱山驛又晨興西望旌麾想舊朋三院筆簮曾對直兩川兵印復交承年光頭鬢華如雪世態心情冷似冰境上憑詩馳逺意靑泥寒曉入云登又云六十里有牛尾驛鄭國華畱題雲龍尾道中退朝客雕鞍寶馬黃金勒誰憐逺使足馳驅夜半孤村牛尾驛

榮昌縣

譚用之榮昌記云巴叢之饒溪交水橫列岫羅巘瓜瓞不斷詩紀云河梁望壠頭分手路悠悠䢐年驚若電別日欲成秋黃鵠飛飛逺靑山去去愁不言雲雨散更似東西流此梁江總別袁昌州作也勝覽云唐段建中太尉文昌之父嘗典榮昌二郡事見李徳裕成都資福寺記唐守之可考者惟建中楊管李師望韋君集四人而已唐史載大歷中韋君靖爲榮昌令値黃巢兵起君靖引兵從徵動以信義所向克捷累官尙書僕射矣

碑目云演教院碑在昌州舊基院有斷碑載唐咸通歲縣令唐允中又云六十四卦象碑在昌元縣又云淨土院碑在昌元縣東四十里唐太和五年建又云昌州北二十里亂石灘有唐人碑刻曰龍灘其溪深逺千餘丈世傳古有龍行石裂成溪因名

大抵昌州今之舊州埧是昌元裏卽唐昌元縣地也今榮昌乃古寶蓋鎭志雲南一里曰寶蓋山有臥佛寺疊形如皂蓋圓淨明朗聳翠炫奇矣

楊子謨顯惠廟記靜南山水奇秀士大夫避地者多居焉仙靈逸迹尙有董葛之遺風按志云縣東二十里曰葛仙山相傳漢葛孝先受左慈術於此修煉又有峯腦山山巓有白石如羣羊狀下有石洞亦葛仙修煉處崖畔有巨石突出石縫中生桃一株髙丈餘葉幹與凡桃異花實不常國朝宣徳中桃實各圍尺許

紀勝云縣南二十里老鴉山有李戡李戣兄弟故宅二李善棊會遼索棊戰詔求天下善奕者蜀帥以戡應詔遼望風知畏不敢措手文潞公贈以詩云昌元建邑幾經春百里封疆秀色新鴨子池邊登第客老鴉山下著棋人

大足縣

唐光啟以前昌元是昌州光啟以後則昌州理大足矣縣左有碑字畫模糊大略是昌州郡孔目題名也碑目云六經圖碑在郡學郡人楊甲鼎卿所著又云漢王方平古碑顏魯公書在舊學今徙爲別刻字尙在碑陰矣

冷齋夜話載有人調官都下踰年始得昌守已而求易便郡有淵才者聞而往見之曰昌佳郡也官欲易地有之乎曰然淵曰誤矣曰奉給優乎淵曰否訟簡乎淵曰否然則奚誤曰海棠患無香獨靜南者有香非佳郡而何故昌號海棠香國土人云地宜此花易植易蕃郡治香霏室一老樹重趺疉萼每花或二十餘瓣花气穠郁余不能及也

志云縣之東禪寺有宋徽宗手碑西禪寺晉永和建寶頂寺唐栁本曽學吳道子筆意環崕數里鑿浮屠像奇譎幽怪古今所未有也

志又云老君洞在治東南三十五里玉口山巓洞弘敞可容十餘人內石牀石臼丹竈尙存洞巓一隙透明有泉自石罅中流出山麓惟一小徑可通相傳老子煉丹於此

又云寶珠溪在治南四十里唐貞觀時漁人郭福者夜捕魚見水際有光卽之有蚌如斗剖得珠徑寸獻之太宗賜以積善井碑碣存

又云北巖在治北三里唐韋君靖建砦其上曰永昌有石刻沿巖皆浮圖像輿地碑目云吳季子墓碑在北山相傳以爲孔子書開元中殷仲容奉詔摸搨大歷中蕭定移刻潤州有張從申題其後又云髙祖大風歌碑在北山又云古文孝經在北山凡二十二章與今文十八章小異王象之曰今文先出於漢初而古文與尙書同出於孔子壞宅今文已盛而古文獨不列之學宮惟孔安國馬融爲之傳及明皇注今文十八章孝經古文益微矣司馬光範祖禹皆曽繳進光謂始藏之時去古未逺其書最眞祖禹又爲之說亦云古文廣得其正

碑目又云唐韋君靖碑在北山幹寧二年靜南令胡密所作按胡密永昌寨碑云永昌寨者君靖韋公所建也頃乾符之際天下騷然旱蝗相仍兵戈四起公覩玆遐僻民不聊生遂合置義兵安戶口抑彊扶弱務織勸農足食足兵以殺去殺自黃巢侵陷京闕鑾輿出幸成都四海波騰三川鼎沸韓秀升勃亂黔峽侵軼巴渝公乃統率義軍討除逆黨値秀升盡挽舟檝圍逼郡城公乃詳度機宜上下欄截依山排陣背水布兵兩面夾攻從中剪撲賊勢大敗我武維揚渝牧田公備錄聞奏乃進忠節檢校禦史大夫除拜普州刺史値川師效逆帥臣専徵公又収復合州絕其枝蔓加右散騎常侍拜合州刺史洎鄭雄僕射失律廣漢山行章尙書攻圍當州故太尉顧公屢降命旨頻招延應公統領精鋭二萬餘人虔告蓍龜申令士卒並破二十七砦殺戮五萬餘人上聞偉績特加檢校工部尙書拜當州刺史充昌普渝合四州都指揮使加刑部尙書右僕射公以臨郡歲久乃思退居上表陳情宸衷未允特旨量畱加金紫光祿大夫檢校左僕射扶風縣開國男食邑三百戶屢銜鳯詔裒剖魚符政懋潁川化隆河內邑有箱倉之詠俗多襦袴之謡求瘼之念彌堅去害之心益切其於駕馭英傑取捨毫釐重仁義如丘山輕金帛如泥滓憐孤卹老濟弱扶危行旅於歸逺邁鄭莊之驛遊人若市悉登漢相之門其拯綏四方乃如此也每遇良辰羙景月夕花朝張管弦以追歡啟華筵而召侶周旋有禮揖遜無嘩罇爼不空座客常滿王衍之冰壺轉瑩嵇康之玉岫寧頺其禮讓謙恭有如此也至若立功立事爲國爲民或身提黑槊或坐運玄機身先士卒首挫凶徒謀必十全舉無遺算其剛毅果敢又如此也當夫賞功欣罪激濁揚淸甄奬功勤黜棄私黨三異感徳萬眾歸心其恩威刑賞有如此也公以海濤未息云陣猶橫常願驅脇安置左綿載實倉庾奔衝遂府使牒呼逼邊檄徵行然士馬𨿽精如柵砦未固何思大易習次之義徵王公設險之辭乃於景福元年歲春月卜築當鎭西北維沿岡山建寨玆山也上摩掩靄下抗平原矗似長云萃如斷岸崕獻重疉磴道﨑嶇一夫荷戈萬人失據由是芟薙艸萊相度地形人力子來畚鍤云至連

●欽定四庫全書

蜀中廣記卷十八

﹝明﹞曹學佺撰

○名勝記第十八

上川東道

重慶府二

合州

三國誌先主詣劉璋取道墊江入涪常道將曰巴子時𨿽都江州或治墊江又曰墊江在巴郡西北中水四百里有桑蠶牛馬漢時淳於長寧雅有羙貎卽此地矣

圖經云魏之合州石鏡縣隋之涪州涪陵郡唐之合州巴川郡宋之合州石照縣皆理此方輿勝覽州南百步內江水心有石屹立正圓如月其根嶄嵓如雲捧之謂之石鏡冬出水可三丈碑目云涪內水石鏡題名云大歷三年此石出兵甲息黎庶歸六气調五穀熟刺史兼侍禦史王鋋記按石鏡石照縣俱以此名

魏華父瑞應山記云景徳間合州瑞應山出異木文理成天下太平字志云瑞應山在州後濮子墓在其上光教寺在其下寺今爲州理所

方輿云張柬之守合州姚崇薦其沈厚具相才故州治有沈厚堂今名景厚本此堂中篆系辭八字字徑四尺李陽冰書碑陰爲孟■﹝日上永下﹞石經周禮數段

碑目云李當塗篆龍門鳯穴司馬君實書公生明蘇唐卿篆蒙泉竹鶴等字俱嘉定間李元庚刻在治北薌林巖上治西鶴鳴裏有招鶴亭三字宋徽宗書按志宣和間許生舉進士愛其鄰人朱受家羣鶴起亭作詩招之鶴果來集朱憤而愬諸朝上命均之鶴以離羣悲鳴不已道君爲書亭額賜焉

州有永淸裏裏中有夜雨寺僧智果所居取李義山巴山夜雨之句也又有墊江裏裏中有龍骨寺爲龍蛻處巴中記云墊江多龍矣志云周元公判州事嘗與客奕一老人來觀口流涎而香公驚問曰汝龍也何以至此老人曰安知之公曰以涎知爾忽大雷電起老人化龍溯溪而上公乃令琢方石二十四片以鎭之今通曉橋是其處在城內之明月街

晁公武淸華樓記曰合州其山龍多銅梁上接岷峨下繞甌越屬海而止所謂南戒者也水則涪水嘉陵合流城下貫江沱通漢沔引眾流入於海所謂南紀也

水經注云宕渠水亦名濳水又名渝水俗謂之渠江寰宇記云渠江水在縣北十五里源自萬頃池分來經巴達渠廣安等界至本州島東北與嘉陵江合卽西漢水勝覽云西漢水在石照縣東百步戰國策所謂漢中之甲輕舟出於巴乘夏水下漢四日而至五渚也其源發西和州徼外徑階沔又徑大安軍利劍閬果與涪水會

蔡松年南北史補云吐谷渾主登其國西疆觀墊江源問水所經長史曾和對曰此水經仇池過晉壽出宕渠始號墊江至巴郡而入於江度廣陵會於海主嘆曰水尙知歸吾獨無所歸乎乃遣使南通於劉宋

志云會江門樓卽唐之會江樓也杜詩君今起柂春江流余亦沙邊具小舟幸爲達書賢府尹江花未盡會江樓範成大詩井陘東出縣山河古合州木根拏斷岸急雨洗江流闗下嘉陵水沙頭杜老舟江花應好在無計會江樓文苑穆員送合州徐使君序云二月中節時芳爲人栁先攀折而垂水待臨泛而滿花迎酒客而笑鶯隨詩人而吟亦會於江樓矣方

輿勝覽云直郡治之會江樓有學士山其髙不能踰傍山而南峯斜崖諸勢班班若出其下亦甚異也山麓有張氏荔枝異本合干唐文若曲端嘗賦之

勝覽又云石照東北七里東臺山漢末薛融讀書處東十里東山趙子伯章別業有東山二字廣丈餘西二十里牟山唐康元良讀書處

舊經云合州北崖在州北五里或以古濮國附會爲濮巖非也巖有古栢數十章率圍八九尺有定林院歲正月九日郡以故事設宴於此遊人盛集又有荔枝閣沿崖鐫象設古意生動及古賢題刻甚多又有濮湖在巖下𨿽傾圮古堤及巖上刻字猶存岑象求定林院詩野闊蓮宮迥樓臺半倚山地連巴峽近門對濮溪灣栢徑松煙濕巖房雨蘚斑白雲邀客住明月伴僧閒經梵喧嘩外香燈杳靄間勝遊成邂逅危構喜躋攀世路長何極塵心久欲還輶車正催發緩步出重闗元佑五年太守劉象功作濮嵓銘其序云距城三里有僧捨依大江林麓樓觀聳出如畫者伏於縑素間其絕俗幽邃歷歷可指子幼時侍先君嘗遊今被命領郡復至其所憮然有感親懷舊之嘆因作銘書諸嵓石云合之二川河漢發源極地通天浩渺東傾奔龍竄鯨吞夔走荊上有蒼嵓喬松古杉陰晴撲藍飛嵓斷壁煙昏霧塞溟空嶽坼巴濮鄰國气象相賊爲狼爲貊劍血初蝕二王滅迹雲閒晝寂世變茫茫山空地荒鳥剿獸藏創業其時鑿髙構危立剎開基在昔幼沖侍於先公曾步嵓宮帝命惟汝克蹈前武得治玆土馳馬歲久江山惟舊中懷孔疚勒銘其巓子承孫傳與山齊年

輿地碑目石照北嵓盧捨那佛題名云敬造盧捨那佛一軀菩薩二軀唐長慶三年歲次癸邜三月十九日銀靑光祿大夫使持節合州諸軍事行合州刺史兼禦史中丞劉溫溫自幽燕而來從左羽林軍使攺授此記之歸正寺巖

又云石門彌陀像開元二十三年州別駕張釗爲刺史孫希莊作

又云闗詠永言王晳微之李儀表臣皇佑壬辰寒食日來

又云崇寧丙戌歳時雨沾足因觀民田率巡檢髙公綜仲實石照令王叔陵仲升法曹馬師古宗道主簿姜宇定中同行至此早饍重午後一日郡守李樂道題

又云馮茂恭邵商民唐立夫紹興乙亥十月癸巳同遊

又云宇文休冉徳濟閻文叔呂達夫乾道己丑三月廿四日來遊

又云濮巖東州勝處乾道辛卯立秋杜國光偕趙彥和馮廷式及其弟慶逺酌歲寒亭

方輿勝覽云釣魚山在石照縣東十里涪內水在其南西溪上流經其北郡人遊者以舟下涪水艤而上已乃繞山北沿西漢水而歸此遊觀之奇也山南大石砥平有巨人迹相傳異人坐其上投釣江中山以是名下有大剎曰護國寺歳二月八日太守率僚屬宴集於此志云釣魚山東西南三面據江峭壁懸厓安撫使余玠於山建城以禦胡元故又呼釣魚城也上有天池周五百餘步後有石庵凡二十四片石鑿成開山石頭和尙所剙西南隅有祠奉李忠宣公徳輝蓋安撫王立之義妹李氏在圍中忠宣奏闕得保全其人民云元人登釣魚山詩臺倚層巒萬仞髙魚龍面面湧驚濤振衣更切臨淵想擬選長竿學釣鰲又峯頭借得月爲鉤把向江心自不収莫笑山人似緣木磻溪元是釣西周又遺庵故傍唐僧塔荒壘猶餘宋戰場讀罷題詩聊騁望半江寒霧送斜陽

輿地碑目眉山王魯望萬里西歸艤舟合陽趙濱甫侯徳之定之孫相之載之相與遊釣魚秋雨初霽心意豁然酌酒至明興盡而返

又云眉山家漁歸以嘉定乙亥七月九日訪釣魚小供因畱詩石上暫脫塵覊入古藍西風送我與禪參漲開二水虯朱鬛嵐隱諸峯玉碧簮兩武深痕墮塵迹一椎打就蹋云庵自憐把釣人多老消息遙遙自渭南

又云紹熙攺元郡守汲國呂交修無棄以淸明日率長安母如愚子發長江杜幾伯扶資中馬三捷周臣普慈楊文彥章蓬溪趙君瑞族人郁某旣放舟來尋釣魚城之勝積雨初霽放懷舉酒男鑑仁侄近仁明仁與仁偕麟孫住僧侍行其傍有閩人朱渙詩云釣魚磯上著閒身胸次應無一點塵偶爾不逢周漢主此心端弗愧前人紹熙辛亥臘月旣望

又云東沂尉行之輔之約晉國趙資深才父遂寧陳子龍益昌王國秉錦官王正仲乙卯慶元仲冬來遊

又云眉山李壁來遊甥劉衝之族子潮俱慶元三年狗日

又云新南劍州使君三衢徐公以今春解南昌之組治舟合陽避夏秋水漲以良月甲子解纜西歸攝郡僉李忠父偕同僚史仲立趙季紳梅君用張子信何文振張通叔白徳章劉光父晁季子餞別於此

郡國志云巴城在漢南江是楚襄王滅巴封其子爲銅梁侯故有此城方輿勝覧云石照南五里有巴子城乃周武王封其支庶處在涪江南銅梁山下縉雲馮時行序謂山有茶色白甘腴俗謂之水茶甲於巴蜀元和志謂其多玉蕊花桃竹杖也

寰宇記云銅梁山在石鏡縣南九里東西連亙二十餘里山巓平整環合諸峯此其獨秀者圖經有宿云崖方崖松風閣讀書堂博古齋諸勝趙伯宜之別業也

志雲山在州南五里石梁橫亙其色如銅崖鐫銅梁山三字有石洞梁深丈餘有石牀可坐十餘人唐閭丘道人居此五十餘年乃化去棋局丹井猶存題名於洞壁者有閬州城南果何在永州澹嵓天下稀使山谷見之當復作何等語紹興癸酉春九日韓國趙善敏濩澤王季蒙普慈馮憲來

又梁叔解組舟過合陽奉同登銅梁地主趙周祜鄕人王彥澤梁公行家侄方叔俱來紹興二十九年四月癸巳景和仲書

又魯國趙彥博富文從元憲兄造銅梁山觀洞天石室丹臺靈泉茂林修竹之富仙境宛然追思周祜兄淸標髙致今已隔世恨不當日得陪杖履周祜乃元憲仲弟其子師羙惇書樂善予子信常與之同僚知有子矣是晚元憲具酒肴於洞靈之道院道京師陜西事談論竑偉衮衮可聽吾宗之英也元憲之子師儒師老侍皆孝友恭儉克其家者日旣夕乃歸淳佑二年五月十三日題

蜀都賦云外負銅梁劉孝威詩銅梁不可攀孔徳紹詩銅梁忽背飛王維送李員外賢郎詩少年何處去負米上銅梁借問阿戎父知爲童子郎魚箋請詩賦橦布作衣裳薏苡扶衰病歸來幸可將晁公武將發合州詩銅梁山昏空翠重石鏡水落灘聲遲皆此山也

寰宇記云隋析石鏡置赤水縣以赤水出其源也按志州西百餘里有赤水鄕赤水縣址存王象之碑目云唐令長新戒在赤水縣開元二十四年立玄宗嘗擇縣令百六十三人賜以丁寧之戒其後爲縣者皆以戒刻石集古錄取焉景佑中令重刻之今非唐故物矣又云雁塔題名在赤水縣廨宣和間柳瑊始刻置長安慈恩寺此蓋榻本也又雲赤水縣龍多山唐人刻字此山髙明窈深變態萬狀下視涪水如帶煙雲出沒山之偉觀也

又云祭龍多題名天寶十四載十月十一日大中大夫守巴川郡太守眞寧縣開國男上柱國賜紫金魚袋韋藏鋒準制醮祭又云唐孫樵龍多山錄舊刻刓闕元佑七年劉象功再書遒勁可喜又雲集聖院記在赤水縣之龍多山唐咸通間李稽作又雲龍多山鷲臺院紹興三十二年十一月縉雲馮時行記略雲龍多山有至道觀觀東大池爲則天后放生池中峯有鷲臺佛慧二院院栽萬竹竹徑圍尺有仙栢圍丈有二尺中空而柯葉敷腴有靈山院泉自崖出瀦爲方池大旱不竭有駕鶴軒下視涪水如帶處

圖經云晉永嘉三年馮仙舉家十七人於龍多山升去按卽馮蓋羅也今仙臺觀其燒丹處至道觀壁間其繪像存焉馮時行詩云兒童便讀山中記老大才登記裏山何麟詩世路聱牙赤水過故升天險問龍多彭應求詩一望東川盡數州依崖泉石更淸幽不辭挹月披云臥攬取山房一夕秋注雲山逺且髙逶迆如龍蟠故曰龍多也涪江在其下去州百二十里

寰宇記靑石山在石鏡西二百二十里涪水之南漢時山裂之處至今猶存李膺益州記曰昔巴蜀爭界久而不決漢髙八年一朝密霧靑石山爲之裂自上及下破處直若引繩焉於是州界始判上有古祠靈於水旱

華陽國誌所謂靑石神矣予觀孫樵龍多山記云梓潼南鄙越五百里其中有山崛起中天卽山之趾得徑委延舉武三十北出其巓气象鮮妍孕成陰煙屹石巉巉別爲東巖槎牙重復爭先角逐若絕若裂若缺若穴突者虎怒企者猿踞橫者木朴挺者碑豎又有似乎飛檐連軒■﹝木欒﹞櫨交攢欹撐兀柱懸棟危礎殊狀詭類愕不得視下有畆平砥若戶庭攄乳側脈膏渟泓石俯對絕壑杪臨蘭薄仙臺標異藂石負起屹與山別猨鳥迹絕腹竇而空路由其中齗齶相望攀緣下上闖然而出曜見白日始時永嘉飛眞蓋羅玄蹤斯存石刻傳聞丹成而仙駕鶴騰天一去遼廓千載寂寞澄泉傳靈別壑絕明風閒境淸寂寞無聲佳木羙竹岡巒交植風來怒黑雷動巖谷山禽嵓獸捷翮互鶩曉吟暄啼聽之淒淒回環下矚萬類在目因山帶川靑縈碧聯莽蒼際天杳杳不分月上於東日薄於泉魄朗輪昏出入目前其或宿霧朝云糊空縳山漠漠漫漫莫知其端暘曜始浴徹天昏紅輪髙而赤洪流激射濃透薄釋綿裂綺折千狀萬態倐然収霽樵起來而遊泊車而休登降信宿聞見習熟始曰山乎曾未始有得乎無處誇世釣名者污此巖扄乎且欲聞於潁陽之徒乎

銅梁縣

川曰巴川以水遶其治前如巴字矣山曰巴嶽以峯髙出云表如嶽勢矣

碑目云古書巖在巴川縣石間隱隱如篆文不可讀又云季札墓銘在巴川縣相傳以爲孔子所書

紀勝云縣東里許丘曰羅堠名東嵓宋馮倓記云歲星位於泰熒惑位於衡太白位於華辰星位於常鎭星位於嵩而羅堠計都二星位於巴嶽之旁昭然可考也

勝覽雲南峯在巴川縣東四十里髙五里是爲峽山之首兩山復出對峙中廣十里塗左有穴謂之仙洞其深五里竇水流出爲澗有嘉魚又雲中峯在巴川縣東南六十里山環二十里如盤民錯居如畫有泉自山注下曰天池

紀勝云縣南十五里有巴嶽山絕頂蟠螭若鑪其下有昆侖洞多蒼玉產仙茅菅唐長慶中采樵者服之得仙又產木蓮花髙五六尺葉如楩楠花如菡萏出山則不植有玉版泉在山上味甘冽不竭相傳昔人斵井得玉版叩之淸越如磬聲然

碑目云唐永泰二年石刻在巴嶽山之化度院石刻但云永泰二年按永泰齊明帝唐代宗年號齊永泰止五月而唐永泰二年十一月始攺大歷故知爲唐無疑

周茂叔天池詩云淸和天气年能幾短葛輕紗近水涯風似相知偏到袖魚如通信不驚槎笑憑山色傾新甕醉傍汀陰數落花嘯傲不妨明月上一行歸路起棲鴉又有觀巴嶽木蓮詩云仙姿元是華巓栽不向東林沼上開嫩蕊曉隨梅雨放淸香時傍竹風來枝懸縞蔕垂金彈瓣落蒼苔墜玉杯若使耶溪少年見定拋蘭槳到嵒隈是時濓溪判合州事來遊二作亦皆輕逸不沾道學气可喜也

志云治西百步有望仙樓爲唐刺史趙延之建延之刺合州破賊有功後得道仙去詳神仙記中按少陵巴山詩云巴山遇中使云自峽城來盜賊遂奔突乘輿恐未回天寒召伯樹地闊望仙臺狼狽風塵裏羣臣安在哉又有亡名氏詩云西山頂上最髙樓登眺能消萬古愁奉使客來才十日登仙人去已千秋荒涼巖檜含風雨曲折巴川學字流傍晚蹇驢林下過溪云潭影兩悠悠皆爲延之作也

定逺縣

縣南江邊有新明寺古斷碑云此晉之新明縣也嘉陵玉溪在其左右中有一巖據大江以西秀拔自雄此卽西嵓境而漢初縣設焉

碑目云唐趙應龍冢在舊漢初縣上有一坊左右畫彩鳯大書雍侯之居開元乙卯季秋十九日立又云大圓山有光塵子墨迹云三山相接欲飛騰髙下來爲半日登合向中間著夫子大員道士小員僧傍書宋乾道壬辰年相傳以爲呂仙作矣

安居縣

陳子昂詩序入峭峽安居溪伐木溪源幽邃林嶺相映有奇致焉其詩曰肅徒歌伐木騖檝漾輕舟靡迆隨回水潺湲溯淺流煙沙分兩岸露島夾雙洲古樹連云密交峯入浪浮巖潭相映媚溪谷屢環周路迥光逾逼山深興轉幽麕鼯寒思晚猿鳥暮聲秋誓息蘭臺策將從桂樹遊因書謝親愛千歲覓蓬丘此卽舊縣之安居壩也

今縣別名瓊江以官濺溪平灘一帶流入涪江舊傳有瓊花浮水面而出故號爲瓊江矣縣理在波羅川東里許蓋有波侖寺云屑峯峭壁聳挿雲霄憑欄而望江山如繡每月白前後皎然冰輪若自頂出而殿閣翚飛悠悠松檜間也三仙石連理樹俱在其趾濟勝者所必由矣又東去爲鳯凰山昔人於此得遺碑云朝棲梧桐暮宿此山其山頂巨石平正謂之鳯凰臺而西南對立者曰龍歸山上有龍歸寺山形盤旋如龍亦一方之幽勝也正南則龍門山兩峯壁立如門漢隱士蘇汝礪藏書三萬卷於此此初學記所載舊屬銅梁今割入當縣碑目雲龍門山東八里有印土院院有將軍祠石刻云故唐將也逃難山中而死葬山陰或曰戰國時人也歲春夏民以車蓋迎其神至水上張帷致饗矣

志云縣太平裏有唐柳玭墓玭在景福間刺渝州遷瀘州道卒葬於安居也玭公綽之後善書初任禦史大夫在渝時東川節度使顧彥暉請書徳政碑玭曰若以潤筆爲贈卽不敢從命矣其剛正如此

綦江縣

江發源夜郎作蒼帛色故名綦昔南平軍之長官司也志云治南三捨溪闗上有雁塔碑曰此地南平軍舊址南平王墓亦在此闗

瀛山在縣境去郡百二十里有四十八面壁立髙峻四時靑翠望若蓬瀛唐貞觀置瀛山縣於此宋劉望之詩山盤四十八面險云暗三百六旬秋其上有白雲觀觀前石筍參天有碑名鳥道碑

方輿勝覽雲南平軍西北有東溪溪上小市有孝感橋紹興甲戌有裏婦從姑過溪姑墜水赴救之亦墜漂至灘下皆不溺

南川縣

陳復亨廳事記雲南平州邊夜郎外控諸酋跨漢二郡唐五州之境

寰宇記曰武徳二年置南州理隆陽縣取西永隆山爲名先天避諱攺爲南川貞觀四年置南平州理南平縣八年攺爲霸州又云貞觀十一年涪州置隆化縣亦取永隆山先天攺爲賓化縣按三地相去密邇俱在渝州南境及涪陵枳縣之舊墟矣通誌謂宋初於當縣置南平軍熙寧省入隆化尋復置元並南平軍及隆化入焉者也文苑英華李嶠有勅奉議郎行涪州隆化縣元素履制綰符兩穴遊刃三巴賓僚戀仰蠻漢謳吟者矣

寰宇記雲南平西四里有赤水卽丹水也唐置丹溪縣於此丹溪合於僰溪故攺南州爲僰州焉僰水流入江津縣南界所謂僰溪口也今縣西二里有僰水寺

方輿勝覽云僰溪東溪葛溪合流當縣西北故貞觀又置三溪縣焉其所理名爲石城在今縣東甚峻險

僞蜀毛文錫茶譜雲南平縣有狼峱山出茶黃黑色渝人重之寰宇記云狼峱鄕人構屋髙樹上謂之閣欄不解絲竹惟擊銅鼓祭鬼以祈福一名■﹝犭巢﹞厓在南平軍西

方輿勝覽熊本平木斗夷得地五百里山髙谷深乃奏建南平軍謂卽板楯七蠻故地先是劉孝標守南州請置郡縣逺人安之晏殊爲孝標撰墓銘尙在

劉夷叔雲山堂詩山繞郡樓初過雨月臨池樹晚生煙蒲公孟南川驛詩鶯花非漢舊棟宇尙唐余趙彥邁歲熟詩蕞爾曾無一掌平由來作郡亦彊名云連萬嶂山橫翠川合三溪水繞城又云風俗連巴楚封疆接播溱方輿勝覽縣去溱溪三十里爲鹿洞堡去播州三百里爲白錦堡

王象之碑目云溱溪寨路西心坎厓上有隸書本初三年三月十六日共二十餘字文多殘缺不可讀漢質帝時刻也去南平軍七十餘里又云溱州堡吹角壩上有古磨厓風雨朘剝苔蘚侵蝕惟識其一二曰建安其它不可辧漢獻帝時刻也又云吹角壩有姜維碑始土人開山得一穴穴內有碑姜維字猶可辧又雲南川鎭下三里厓上有石佛像近有碑出於其下司法參軍員外郎置司正靳豫撰序雲南州城門前右岸盧捨那石像乃開元十八年十二月丙戌中大夫使持節南州諸軍事守南州刺史上柱國晉昌唐虞景所造又云白鵠寺鐘碑字磨滅垂盡尙餘一二可識曰白鵠寺鐘處士彭城劉欣文也又云羅圍城上有古碑名平眞碑未詳按志治境上有此城

長壽縣

華陽國誌江州郡樂城縣在州西三百里延熙十七年省按今縣界有樂磧鎭卽其地寰宇記曰唐武徳置樂溫縣秦時枳地也桓元子別置枳縣在巴之北涪之南至後周省入於巴縣焉

樂溫志曰樂溫山下有樂溫灘在縣南四十里元時置涪陵巡檢司因唐縣址也地气常溫禾稼早熟因之得名志以此山人多耆耉亦名長壽山

圖經云昔徐神翁煉丹於枳有丹厓髙二十餘丈下垂瀑布注於江厓下老榕薈翳弘敞而陰森者淸陰洞也洞中多畱題剝蝕不可辧有數行遒楷稍似涪翁及元許衡偕門人趙進眞來遊題名志云在學宮右側圖經集仙山爲徐神翁飛升處在縣之北眞觀搗藥杵臼尙存有臺曰煙霞臺卽此

志又云白虎山亦名鳯山在涪西一里山麓刻讀書處三字旁識云端平二年鶴山赴樂溫爲史子書按眉人史大用讀書子樂溫白虎山作崇徳廟碑者也鳯山下有韓村宋開禧中土人韓申之見山坡有緑衣端坐指麾其僕入村酤酒有白騾齕艸其旁卽文昌書所謂牧騾化矣圖經云白虎山石龕篆風月之臺四字甚古其上石厓桃花水出焉有洞古邃幽深銀鴨石筍杳然人境卽桃花洞也

志云不語灘在縣東一里相傳客航過此皆相戒不言言則灘加洶湧又云玉溪裏在縣西八里宋賢譙定天發■﹝日上爰下﹞淵亞夫所居也譙學於伊川■﹝日上爰下﹞學於考亭云

輿地碑目古書山去樂溫縣四十里有大歷年石刻云昔人砌山路見石穴中藏蝌蚪書數軸古書之名起於此

宋安剛中張桓侯廟記云漢自建安以來皇綱齊弛神鼎震覆姦雄觀釁實生豕心本初孟徳之徒磨牙礪吻血視生靈期於吞噬不畱遺臭先主忼慨爲國志在援拯一時豪英狥義蜂起相與提挈共成大事諸葛闗張實爲之最凜冽威風萬夫之雄荊州之役羣盜鼎來公爲後拒畢力盡死以抗羣醜奮髯張目橫戈一叱蛇豕異類褫魄逃遁虞淵之日復耀西南繄公之功迄今千歲英靈之气森聳如在廟食百世在禮固宜樂溫之山下瞰大江公之神爽實玆寓焉自古迄今長載祀典舟行上下與彼士民奔走奉事敢不虔至九谷嘉生連被原隰舸揖往返安流無恙陰相之功在國與民天朝累封進爵爲王惟是廟宇興建歲久行廊爛頺往來咨嗟力莫能振郡守李公向者趨朝祗謁祠下再拜祈禱厥應如響至郡未幾首議修繕自捐金帛眾趨成之功費𨿽多了不病民撤去卑陋增飾輪奐開展地基比舊加倍是役也議興於庚午之冬落成於辛未之春焉

蜀中廣記卷十八

●欽定四庫全書

蜀中廣記卷十九

﹝明﹞曹學佺撰

○名勝記第十九

上川東道

重慶府三

涪州

華陽國誌巴子時𨿽都江州先王陵墓多在枳又云涪陵郡巴之南鄙從枳南入折丹涪水與楚商於地接司馬錯昔取商於繇此道也漢時恆有都尉守之蜀延熈中車騎鄧芝以江州都督治陽闗於此陽闗者巴子所置三闗之一

水經江水東至枳縣西延江水從牂柯郡北流西屈注之又雲江水至巴郡涪陵縣注更始水酈注曰水東徑陽闗巴子梁江之兩岸猶有梁處寰宇記云岑彭破公孫述將侯丹於黃石黃石者橫石灘也謂之石梁

水經注曰江水東至梨鄕歷雞鳴峽江之兩岸有枳縣治故華陽國誌謂枳縣治涪陵水會庾仲雍謂有別江出武陵者也又曰更始水卽延江枝分之始也延水北入涪陵水王莽更名巴亭張堪爲縣會公孫述來擊於時同心義士選習水者筏渡堪於小別江卽此水也其水北至枳縣入江方輿勝覽云涪江者自思州之上費溪發源經五十八節名灘方至黔州漑自黔州漑與施州江會流九十里經彭水武隆二縣凢五百餘里與蜀江會於州之東以其出於黔州又呼黔江亦名內江其水淵澄淸澈可鑑毛髮底見苔石魚鰕可數

張佑送李長史歸涪州詩涪江江上客歳晚卻還鄕暮過髙唐雨秋經巫峽霜急灘船失次疊嶂樹無行好爲題新什知君思不常戴叔倫漸至涪州先寄王員外使君縱詩文敎通夷俗均輸問火田江分巴字水樹入夜郎煙毒瘴含秋气陰崖蔽曙天路難空計日身老不由年將命寧知逺歸心詎可傳星郎復何意出守五溪邊陸遊詩古壘西偏曉系舟倚闌掻首思悠悠欲營丹竈竟無地不見荔枝空逺遊官道近江多亂石人家避水半危樓使君不用勤畱客瘴雨蠻煙我欲愁

方輿云黔江東岸有龜山州治其上元和志舊州在岷江南今州在涪江西蜀漢涪陵太守龎肱有惠政輿地碑目淳熈中左綿任子宣過涪陵於民家見漢隸石闕上書漢涪陵太守龎肱闕闕制如碑

東渡髙峯之上與州治相對爲石甕磧方輿勝覽云太守吳侯甞遊石甕磧遇一女傘蓋步磧上曰吾父居此瀕去解一玉環付廂吏爲我謝使君異日當歷顯任子孫復守此州言訖不見按志吳光輔爲涪守後三十年其孫仲復又守是邦今吳公溪吳公山所爲得名也

舊經云吳君山一名鐵櫃山橫亙江北與涪陵縣相望雄壓眾山俯臨長江屹立如櫃相傳武侯屯兵於此舊城猶存

勝覽云鐵櫃之南爲北巖王眞人修煉處也紹聖丁丑程伊川謫涪卽普淨院辟堂傳易再閱歳爲元符庚辰乃徙夷陵

碑目云涪陵江北普淨院記治平間校書郎傅耆撰北巖書院記嘉定丁丑簡池劉光祖撰普淨院鉤深堂牓別駕黃庭堅書又有淳佑辛丑三月旣望古綿劉濟川三山林元成都杜庭燮三瀘何淸題名又有汴陽吳克舒以紹興癸未書云日舉家來遊阱掾侍行諸刻

輿地紀勝雲開寶四年黔南上言江心石魚見上有古記云廣徳元年二月大江水退石魚見部民相傳丰稔之兆按其處在近州鑑湖中央石上刻雙魚一銜蓂艸一銜蓮花各三十六鱗傍有石秤石斗或十年或三五年一出唐大順元年鐫詩甚多

方輿勝覽州西一里白鶴灘爾朱眞人沖舉之處志云爾朱旣浮江而下漁人有白石者舉网得之擊磬方醒遂於涪西灘前修煉後乘白鶴仙去因以名灘

又云爾朱先生種松山在州東二里種時松影映石石皆有松紋至今呼松屏石采者禱於先生乃得佳不煩人力自然成文

華陽國誌延熈二年馬忠定越嶲置赤甲軍常取涪陵之民蜀丞相諸葛亮亦發勁卒三千人爲連弩士按志有赤甲戍與黃艸峽相近在李渡之上藺市之下杜甫詩云黃艸峽西舩不歸赤甲山下行人稀卽此地也

碑目云許雄山有古廣漢縣令神道碑俗呼爲誓虎碑偶碑僕遂有虎入城縣官設祭復豎碑虎害乃止按山在州西南七里山之東有馬援壩

志云馬援壩在治南四里伏波祠在治東十里相傳將軍徵武陵蠻駐兵之處寰宇記涪陵江中有銅柱灘最峻急昔人維舟於此見水底有銅柱云

灘之東爲錦繡洲九域志云此洲人業織錦罽也宋翰詩錦繡洲猶在熊羆夢已無文風齊兩蜀仙洞接三都白石從天設靑厓見地圖荔枝妃子國不復曩時輸

方輿勝覽云域西十五里有妃子園其地多荔枝昔楊妃所嗜當時以馬逓駞載七日七夜至京人馬多斃於路百姓苦之故杜牧之過華淸宮詩雲長安回望繡成堆山頂千門次第開一騎紅塵妃子笑無人知是荔枝來

華陽國誌涪陵郡有丹興縣以山出名丹也蜀時省李特傳範長生一名延久又名九重涪陵丹興人按史記巴寡婦淸之先得丹穴而擅其利家富不貲淸能守其業用財自衛秦皇帝以爲貞婦而爲築女淸臺括地誌云女淸臺山在永安城東北七十里爲涪陵南平二郡界

武隆縣

漢涪陵枳二縣地唐武徳元年分涪陵縣立以邑界武隆山爲名本志云枳縣故址在治東上流二十里李膺益州記云內江水自萬寧西北二百八十里至闗頭灘灘長百步懸崖倒水舟檝莫通寰宇記云內江一名涪陵江一名巴江在縣南屈曲北流又云蜀江門灘在縣前巴江水中

志云縣西一里古渡頭有斷石中白痕如劍光芒燭天名爲天劍又雲南二十里有信水在峽口其泉如沸水與江等日有三潮毎至則髙尺餘又雲龍寶潭在縣東北七十里古箐淒其人鳥兩絕杖藤而入幽徑可十里忽平沙廣野曲壑淸泉別一世界

四夷考云武隆之地東鄰黔楚西接牂柯北枕巴江南通貴竹又三面界土司爲酉陽之咽喉石砫之頂臂至若眞州則撲胸之患矣所謂難先全蜀險阨諸蠻者也

彭水縣

史記秦司馬錯取楚商於之地爲黔中都卽此寰宇記云卽劉璋之漢葭縣矣隋開皇十三年蠻帥內屬故於此地設彭水屬黔州亦州之所理也本志云舊理在壺頭山之麓今移於紹慶府基按宋史太平興國八年黔州摩圍山慶雲出通判黃仲震圖頌以獻中興小歷理宗始追封爲紹慶府焉

權載之黔州觀察使廳記云黔中爲楚西南徼道在漢爲武陵莊蹻循江以略地唐蒙浮■﹝舟召﹞以制越舊經地近荊楚候如巴蜀五溪襟束蠻蜑聚落陰雨多晦艸木少凋寰宇記云五溪謂酉辰巫武沅等五溪古老相傳楚子城巴巴子兄弟五人流入五溪各爲一溪之長一說五溪蠻皆盤瓠子孫自爲統長故有五溪之號古謂之蠻蜑聚落也三國誌劉先主於五溪蠻之地置黔安郡卽此地樂史以爲郡後周設誤矣

劉長卿送任侍郎黔中充判官詩不識黔中路今看遣使臣猿隨萬里客鳥似五溪人地逺官無法山深俗易淳湏令荒徼外亦解懼埋輪司空曙送龎判官赴黔中詩雲天逺風雲異西南見一方亂山來蜀道諸水出辰陽堆案靑油暮看棊畫角長諭文誰可制記室有何郎李嘉佑送上官侍禦赴黔中詩莫向黔中路令人到欲迷水聲巫峽裏山色夜郎西樹隔朝云合猿窺曉日啼南方饒翠羽知爾飲淸溪許棠寄黔南李校書詩從戎巫峽外吟興更應多郡響蠻江漲山昏蜀雨過公筵饒越味俗土尙巴歌中夜懷吳夢知經灔澦波顧非熊送皇甫司錄赴黔南幕詩黔南從事客祿利向來饒官受外臺屈家移一舸遙夜猿聲不斷寒木葉微凋遠別因多感新郎倍寂寥杜荀鶴送人尉黔中詩盤山行幾驛水路復通巴峽漲三川雪園開四季花公庭飛白鳥官俸請丹砂知尉黔中後髙吟采物華許琳黔中書事詩巴蜀水南偏山竆塞壘寛歳時將近臘艸樹未知寒獨狖啼朝雨羣牛向暮灘更聞蠻俗近烽火不艱難竇羣黔中書懷詩萬事非京國千山擁麗譙佩刀看日曬賜馬傍江調言語多重譯壺觴毎獨謡沿流如著翅不敢問歸橈李頻黔中酬同院韋判官詩平生同所爲相遇偶然遲各著靑袍後無歸白社期江流來絕域府地管諸夷聖代都無事從公且賦詩

碑目云漢故孝亷栁莊敏碑在州廨內字迹銷訛唐黔南節度使趙國珍徳政碑上元二年立在州南隔江崔能神道碑集古錄以爲長慶二年立在州治山谷刀筆云宋左藏庫副使東南第八將秦世章自長沙買石摹僧寶月古法帖十卷載回黔安壁之紹聖院庭堅爲之跋按世章秦子明涪州人也丹鉛錄謂寶月帖又在隋開皇帖南唐升元帖之前比之金薄匱紙銀錠■痕者優劣當懸矣

紀勝云魯直謫居有涪翁晚策杖至此觀江漲雨餘天欲涼十五字墨迹在州之嘉禾堂又黔中與人帖云庭堅頓首竊觀鎭靜足以安夷獠淸節足以服吏民郡閣宴閒時與僚佐歌舞以謝江山當亦無不樂時別後未嘗不思英對也齋中小宴歌舞中更得新進否此邦樂籍似皆勝渝瀘微有成都之風也

本志載宋冉木震黔州倅衙月山巖銘云黔號古郡地居極邊倅治倚山其山刺天有曰月巖古老相傳視事累月徧求茫然偶浚溝渠巨石中塡深掘視之厥狀巑岏中竇一穴透明而圓皎如秋月翳絕雲煙旁補三隙如星之聫抆拭細觀古識存焉善命僕夫挽置座前負以層石映以灣泉日對其側捲舒簡編凡物遭遇皆有夤緣髙岸深谷知幾變遷惟我月巖存千萬年又飛來峯銘云黔山角逐云空相摩疊石其間如戟如戈否則蹲伏橫立攢阿千狀萬怪知名幾何惟飛來峯涪翁相遭有筆如椽三字衮褒一經品題聲價倍髙譬如人乎何地無材不遇知音均混艸萊有送吹噓淸冥路開一飛衝天迥絕塵埃噫歟玆石千古皚皚四維整植如出剪裁日炙雨澆蒼然生苔不動惟汝何從飛來因涪翁重汝何能哉

志云緑陰軒在治南一里石軒下平曠可容十數人黃魯直過此手書緑陰軒三字鐫於石壁至元年紹慶總管向午鳳重修有臥佛巖與緑陰軒相近巖石欹懸生一竅甚圓仰窺之又生一竅其中虛明有橫石一塊眉目宛然如來佛曲肱枕臥時也

紀勝云西南過江五里有摩圍山夷獠呼天爲圍以其髙摩於天也道家謂之洞天福地昔有樵者攀緣入洞見二老圍碁其中回復尋之了不可得魯直安置黔中寓開元寺號摩圍老人有石泉在山頂山勢壁立泉從石竇中流出寺僧以甕接之爲朝夕淸供碑目載摩圍山唐人石刻云巴黔路途闊遠亦無館捨凡至宿泊多倚溪嵓就水造飡鉆木出火山谷集云丙子仲秋黔守席上客有舉杜少陵中秋詩曰今夜鄜州月閨中只獨看遙憐小兒女未解憶長安因戲作詞云舉頭無語家在月明生處住擬上摩圍最上峯頭試望之偏憐鍾秀苦炎同甘誰更有想見牽衣月到愁邊總未知又丙子仲秋奉陪黔陽曹使君伯達翫月作減字木蘭花兼簡施州張使君仲謀雲中秋多雨常是罇罍狼籍去今夜雲開須道姮娥得得來不知云外還有淸光同此會笛在層樓聲徹摩圍頂上頭

九州島要記云黔州有彭水在信寧縣卽古之黔中地誌云唐長孫無忌墓在信寧西岸岐山之麓按史無忌洛陽人累官太子少傅同中書門下三品髙宗時諫立武后許敬宗誣奏無忌反削其官爵謫黔州安置沒葬是鄕居人歳以三月三日致祭云

黔江縣

隋之石城縣也志云城東二十五里爲舊縣矣又云歌羅驛在治東百九十里黃魯直竹枝歌七首題於驛壁其一云浮雲一百八盤縈落日四十九渡明鬼門闗外莫言逺四海一家皆弟兄志云四十八渡水在治西二十里發源柵山溪水折流四十八灣夾於兩岸之間春月百花飄落隨水可愛又云治西五十里峭壁中有木櫃人迹不到曰櫃子厓在四十八渡之中李頻泛黔江詩野梅將雪競江月與沙寒卽此水也

忠州

譙周三巴記曰臨江縣後漢初平六年立在永寧郡東四百里臨江南古城

水經曰江水又東徑臨江縣南注謂王莽之鹽江縣也郡國志云梁於此立臨江郡隋置臨州貞觀始攺爲忠州忠之名以巴蔓子或云嚴顏按華陽國誌周之季世巴國有亂將軍蔓子請師於楚許以三城楚王救巴巴國旣寧楚使請城蔓子曰藉楚之靈克弭禍難誠許楚王城將吾頭往謝之城不可得也乃自刎以頭授楚使楚王嘆曰使吾得臣若巴蔓子用城何爲乃以上卿禮葬其頭巴國葬其身亦以上卿禮今治西北一里有蔓子冡

三國誌劉璋使嚴顏守巴郡爲張飛所擒欲降之顏曰有斬頭將軍無降將軍飛怒命斬之顏從容曰斫頭便斫頭何必怒耶今臨江縣西南二十里有嚴太守碑及詞蘓軾詩云先主反劉璋兵意頗不義孔明古豪傑何以爲此事劉璋固庸主誰爲死不二顏子獨何賢談笑傲碪幾國亡君已執嗟子死誰爲何人刻山石使我空涕淚蘓轍詩云古碑殘缺不可讀逺人愛惜未思磨相傳昔者嚴太守刻石千歳字已訛嚴顏平生吾不記獨憶城破節最髙被擒不辱古亦有吾愛善折張飛豪軍中生死何足怪乘勝使气可若何斫頭徐死子無怒我豈畏死如兒曹匹夫受戮或不避所重壯气吞黃河臨危閒暇有如此覽碑慷慨思橫戈自注云碑在忠州本志州西五十里江中髙阜名唐土洲有嚴顏墓碑及祠

九域志云臨江郡有古屈原碑王象之碑目亦引之東坡謂屈原古塔在忠忠不當有此意者後人追思爲之其詩曰楚人悲屈原千歳意未歇精魂飄何處父老空哽咽至今滄江上投飯救饑渴遺風成競渡猿叫楚山裂屈原古壯士就死意甚烈世俗安得知眷眷不忍決南賓舊屬楚山上有遺塔陸遊詩云我遊南賓春暮時蜀船曾系掛猿枝云迷江岸屈原塔花落空山夏禹祠塔在江之南岸

紹聖四年王辟之知忠州建四賢閣於治後四賢者故相司徒鄭州刺史南華劉晏士安故相贈兵部尙書嘉興陸贄敬輿中書侍郎平章事贈司徒安邑李吉甫宏憲刑部尙書致仕贈右僕射下邽白居易樂天皆有像設今移在學宮

輿地碑目云忠州學宮有漢江原君石闕闕上延熹等二十七字可搨自州西十五里移來者又有晉王右軍半月橘帖經涪翁題跋

又云州治有漢建初中修道碑字已漫滅余建初等十二字可辧治內議道堂有唐率更柘漿帖碑太守王聖塗購自臨江農民瞿氏命男宗摹刻紹聖四年七月二十四日後有山谷題跋

又云州儀門下有漢延熹嚴孝子碑按華陽國誌元初中貢孝子嚴永卽此碑矣字已漫蝕余延熹二年等八十餘字自城西二十里移來者

文苑英華唐蘇頲有授忠州刺史上騎都尉王守亷制陳子昻有忠州江亭喜遇吳參軍見牛司倉序略云江亭回瞰羅雜樹於階基山榭遙臨列羣峯於戶牖丹藤緑筱俯映長筵翠渚洪瀾交流合坐者矣杜甫宴忠州使君侄宅詩出守吾家侄殊方此日歡自須遊阮捨不是怕胡灘樂取長歌送杯饒旅思寛昔曾如意舞牽率彊爲看李端送濮陽錄事赴忠州詩成名不逐雙旌逺空印還爲一郡雄赤葉黃花隨野岸靑山白水映江楓巴人夜語孤舟裏越鳥春啼萬壑中聞說古書多未校肯令才子久西東白居易郡中春燕因贈諸客詩僕本儒家子待詔金馬門塵忝親近地孤負聖明恩一旦奉優詔萬里牧逺人可憐島夷帥自稱爲使君身騎牂柯馬口食巴江鱗暗淡緋衫故斕斑白髮新是時歳一月玉曆布春分頒條足皇澤命宴及良辰冉冉趨府吏蚩蚩聚州民有如蟄虫鳥亦應天地春薫艸席鋪座藤枝酒注樽中庭無平地髙下隨所陳蠻鼔聲坎坎巴女舞蹲蹲使君居上頭掩口語眾賓勿笑風俗陋勿欺官府貧蜂巢與蟻穴隨分有君臣

樂天刺史玆邦風流暇豫日事遊賞其蹤迹最著者有東樓荔枝樓鳴玉溪龍昌寺巴子臺東坡東澗諸勝黃魯直爲王聖塗作記云樂天東樓以燕賓佐西樓以瞰鳴玉溪登龍昌上寺以望江南諸山張樂巴子臺以會竹枝歌女東坡種花東澗種栁皆相傳識其舊處焉

東樓卽城東樓也白公東樓詩雲山束邑居窄峽牽气候偏林巒少平地霧雨多陰天隠隠煮鹽火漠漠燒畬煙賴此東樓夕風月時翛然憑軒望所思目斷心悁悁又東樓竹詩云瀟瀟城東樓遶之多修竹森然一萬竿白粉封靑玉捲簾睡初覺欹枕看未足影轉色入樓牀席生浮緑空城絕賓客向夕彌幽獨樓上夜不歸此君畱我宿

荔枝樓在治西南隅卽西樓也公旣作荔枝圖以寄親友又建樓以賞之其詩曰鄕路音信斷山城日月遲欲知州近遠階前摘荔枝又西樓詩云悄悄復悄悄城隅隠林杪山郭燈火稀峽天星漢渺年光東流水生計南枝鳥月沒江沈沈西樓殊未曉

寰宇記云鳴玉溪在州西十里上有懸巖瀑布髙五十餘丈潭洞幽邃古木蒼然前刺史房式嘉其幽絕特置蘭若凡有五橋以渡長慶集云鳴玉溪上木蓮穠茂元和十四年夏命道士母邱元志寫之本志雲溪在治西二里發源西厓水聲如佩玉其傍有古刻亦名西溪又云西北五里有木蓮洞宋錢求之詩云鳴玉溪邊堪寓目木蓮洞下更闗情忠州好景無人說袛得孤城小市名今治內有木蓮樓相沿其名非故處也

龍昌有上寺下寺俱唐建在西山頂者爲上寺卽巴臺寺也與翠屏山相對故云可以望江南志謂之巴子臺巴子所築也唐宋詩刻存焉下寺卽治平寺寰宇記曰龍昌寺在臨江縣東今爲治平寺白公嘗於寺旁植栁栁盛則寺興栁衰則寺廢寺僧愛此栁比之甘棠

白傅登城東古臺詩迢迢東郊上有土靑崔嵬不知何代物疑是巴王臺巴歌久無聲巴宮沒黃埃志云巴王廟在州東一里神卽蔓子將軍也歳三月七日太守以豕帛致祭先期土人具千鈞蠟祠之宋爲永順祠今爲忠貞祠

王象之碑目云漢丁房雙石闕在巴王廟前按左闕髙可二丈覆以飛甍層觀最上琢雙扉一美人現半身倚立中層琢車馬人物旁刻文螭糺蟠長可三四尺金石古文云此漢畫之始也正面漢隸十行行三十字彊半剝落惟漢都尉丁房五字相聫可讀它無恙者尙三二十字闕陰鐫云紹聖丁丑五月戊午知忠州軍州事齊國王辟之軍事推官荊南李鑑兵馬監押雒陽田缺巡檢安化楊中孝監稅濟南蓋犠逸錄事髙陽張復臨江縣令竟陵張微司戶參軍楊安文同司理參軍云安常彥臨江縣主簿東武缺同遊永順王祠坐東軒面巴峽臨岷江望東溪之龍潭崇山峻嶺激湍淸流眞山陰之蘭亭也於是賦詩酌酒極一時適將歸共觀石闕之上讀漢都尉丁房碑欲重加刋刻而文字磨滅竟不可辧相與嘆息而去右邊闕就圯近日爲有司者新之了非故物

巴臺下江中有石圓光如鏡旁有五石筍簇之呼爲仙人照鏡臺

勝覽云東坡在南賓郡圃有亭名東亭白公詩緑樹爲閒客紅蕉當美人又何處殷懃重回首東坡桃李種新成又最憶東坡紅爛熳野桃山杏水林檎蘇子瞻東坡之號實始於此其詩云平生自覺出處老大粗似樂天非東坡之名偶爾同也

志云東澗在治西開元寺側亦樂天時鑿公有東澗種栁詩云野性愛栽植植栁水中坻三年未離郡可以見依依

水經曰江水又徑虎須灘灘水廣大夏斷行旅今州西二里有石梁三十餘丈橫截江中俗呼倒須灘卽其處

輿地碑目塘土洲有貞元十七年叚文昌撰耆老思舊碑有唐刺史房公式善狀碑志云塘土洲在治西五十里有景徳寺善狀碑立在普寧院中

水經曰江水又東得黃華水口左徑石城南志云卽皇華洲在東五十里江浦周回可二十里碑目云有宋忠州貢院碑參軍安元白立金魚堡碑升忠州爲咸淳府碑俱在此洲上咸淳碑詔文勅門下皇天畀付有家敢怠繼承之敬乾元首出庶物聿懷潛躍之初念聖考之貽謀擇價藩而錫履嚴陵龍水之鎭受節齋■﹝土玄﹞永嘉忠南之封分茅主社睠言屏翰之重允協謳歌之歸漢輿地之上圖若規先憲周舊邦之新命並錫府名以壯萬年之觀亦尙一人之慶其攺升溫州爲瑞安府嚴州爲建徳府宣州爲慶遠府忠州爲咸淳府咸淳元年八月二十九日午時急速按寰宇記石城在臨江縣東百里岷江之北岸李雄之亂巴西郡寄理於此城四面懸絕亦謂之巴子城矣

華陽記曰臨江縣有鹽官在監塗二溪一郡所仰按塗溪在州東八十里發源蟠龍洞來經塗井井神爲漢楊伯起井廟碑云神嘗刺史荊州遡江至此憩於南城寺謂人曰江北二三里間安得有寶气耶至蟠龍洞見周柱下史丹鑪曰此地有龍無虎宐其丹不就也至塗山見白鹿飲泉曰寶气在此矣土人從所指處鑿盤石而得鹽泉廟在治東一里志云東南八十里方斗山以形名也山有龍洞其神號方鬥龍王所謂塗山與蟠龍洞者此是又云東二十里香鑪堆北有石碑云處士楊佐墓漢楊伯起之裔孫

南山卽翠屏也在對岸二里山中有禹廟陸宣公墓玉虛觀朝眞洞望夫臺仙履迹諸勝白傅作樓以望之其詩云江上新樓名四望東西南北水茫茫又有望南山寄行簡詩臨江一嶂白雲間紅緑層層錦繡斑不作巴南天外意何如昭應望驪山

輿地碑目禹廟有唐碑字畫漫滅不可讀宋碑乃張兪作杜甫詩云禹廟空山裏秋風落日斜荒庭垂橘柚古屋畫龍蛇雲气噓靑壁江聲走白沙早知乘四載疏鑿控三巴度禹廟緣山行可里許爲玉虛觀輿地碑目云玉虛觀有唐人修建碑四方輿勝覽云玉虛觀南三十步有陸宣公墓舊經陸宣公贄槁葬於此或曰宣公已歸葬檇李忠南特虛塜耳然子美已歸葬偃師而耒陽之墓自若太白已移殯靑山而采石之塜猶在則敬輿此基宜封植之矣玉虛亦名紫極觀

通誌云忠州南十里有望夫臺未詳其事按東坡忠州望夫臺詩雲山頭孤石逺亭亭江轉■﹝舟召﹞回似石屏可憐千古長如昨船去船來自不停浩浩長江赴滄海紛紛過客似浮萍誰能坐待山月出照見寒影髙伶俜

本志仙履迹石在治北八十里相傳昔有眞人立此飛升今足迹尙存宋秦東詩仙人雙赤腳踏石如踏泥泥痕尙可沒石痕不可迷

杜甫嘗居龍興寺有題院壁詩云忠州三峽內井邑聚雲根小市常爭米孤城早閉門空看過客淚莫覓主人恩淹泊仍愁虎深居賴獨園陸遊龍興寺弔少陵寓居詩中原艸艸失承平戍火胡塵到兩京扈蹕老臣身萬里天寒來此聽江聲注云寺門外江聲甚壯在州北八十里又二十里有拔山寺與龍興寺俱漢永平間建宋馮時行寶華寺詩雨宿初收艸木濃羣鴉飛去法堂空長廊無事僧歸晚盡日門前只看松卽漢之普明寺也已上三寺志云在州北九十里

志云東北三十里大成寺漢初平建西北四十里寶珠寺晉永和建西北百里雙龍寺唐貞元建張詠雙龍寺詩未踏陽關已見山木鯨時吼翠微間老僧隨隊看雲起居士忘緣共鶴閒入眼煙光依砌濕倚空霧气遶山環三朝寶訓神明護大讀經章祝玉顏

酆都縣

水經曰江水又徑東望峽東歷平都注謂峽對丰民洲舊巴子別都也華陽國誌巴子𨿽都江州或治平都卽此續漢書永元二年分枳置平都取界內平都山爲名

方輿勝覽云自酆都縣東行二里許始登山石徑縈回可一二里平瑩如掃林木邃茂夾徑翠栢黃葛殆萬株有數十株是千年物此卽平都山也

酈道元曰平都有天師治兼建佛寺甚淸靈道書號爲平都福地輿地紀勝云仙都觀在平都山唐建宋攺景徳又名白鶴觀有陰長生詩天成四年書也通考云陰眞人祠刻詩三章乃貞元中刺史李貽孫書元丰四年轉運判官許安世過祠下閱石定爲陰仙之作乃屬知夔州吳師孟書石送置觀中詩見神仙記

百川學海云治平末蘇東坡溯峽泊舟仙都山下道士持陰長生石本金丹訣就質眞贗東坡答曰不知也然士大夫過此必以請久久自有知之者按古今詩謡云蜀道觀中渫井得一碑其文曰有物有物可大可久采乎蠶食之前用乎火化之後成湯自上而臨下誇父虛中而見受气應朝光功參夜漏白英聚而雪慚黃酥凝而金醜轉制不已神趨鬼驟金歟玉歟天年上壽無著於文訣之在口此卽陰仙所著丹訣也

勝覽云陰長生以延光元年於平都山白日升天山頂五云洞中嘗有雲气從丹井中出洞有五雲樓壁上瑤池樂部四字段文昌書

輿地碑目云仙都觀有二仙公碑李虔撰二仙銘薛湜撰俱景云二年立陰眞人影堂碑王眞人碑俱李吉甫撰貞元年立其石瑩潤而白號爲玉石碑又有商比干銅盤銘開元間掘自偃師縣翻刻於此文曰右林左泉後岡前道萬世之銘玆焉是寶又有中和元年忠州刺史陳侁三官碑丞相段文昌修觀碑段少監修齋記天尊石像記老君石像記張大理詩杜光庭石函記按今皆不存

志云總眞羣仙之府道山洞天等刻或隸篆或眞行大徑尺呂純陽書見存純陽登平都有訪仙詩云盂蘭淸曉過平都天下名山總不如兩口單行誰解識王陰空使馬蹄虛又云一鳴白鳥出靑城再謁王陰二友人口口惟言三島樂擡眸已過洞庭春宋蘇軾詩足躡平都古洞天此身不覺到雲間擡眸四顧乾坤闊日月星辰任我攀又平都天下古名山自信山中歳月閒午夢任隨鳩喚覺早朝又聽鹿催班蘇轍詩山前江水流浩浩山上蒼蒼松栢老舟中去客日紛紛古今換易如秋艸空山樓觀何崢嶸眞人王逺陰長生飛符禦气朝百靈悟道不復誦黃庭龍車虎駕下來迎去如旋風轉太淸眞人厭世不回顧世間生死如朝暮學仙度世豈無人飱霞絕粒常辛苦安得獨從逍遙君泠然乘風駕浮雲超世無有我獨行範成大詩云神仙得者王方平誰其繼之陰長生飄然空飛五云軿上賓寥陽畱玉京石鑪丹气常夜明寵光萬栢森千齡峽山偪仄岷江縈洞宮福地古所銘云有北陰神帝庭太陰黒簿囚鬼靈自從仙都啟巖扄髙霞流電飛伏精暉景下墮爍九冰寒絕苦道升無形至今臺殿棲岑■﹝山屏﹞隋圬唐堊畱丹靑十仙怪寄溪如淸瑤池仙仗紛娉婷瑯璈赴節鏘欲鳴我來秋暑如炊蒸污流吁气扶枯藤摩挲眾迹不暇評聊記梗槪知吾曾

段文昌修平都觀記云平都山最髙頂卽漢時王陰二眞人蟬蛻之所也峭壁千仞下臨湍波老栢萬株上挿峯嶺靈花彩羽皆非圖志中所載者昏旦萬狀信非人境貞元十五年餘西遊岷蜀停舟江岸振衣虔潔詣諸洞所石嵒靈竇蒼然相次苔龕古書依稀可辧時與道侶數人坐於下須臾天籟不起萬竅風息山光耀於耳目煙霞拂於襟袖相顧神竦若在紫府玄圃矣牽於行役不得淹久瞻眺惆悵書名而去邇來已三十四年太和庚戍歳自淮南移鎭荊門有客由峽中來者皆言當時題記文字猶在觀宇歳久臺殿荒毀不三數年必盡摧沒於巖壑矣乃捨一月秩俸俾令修葺子來同力浹旬報就去年冬十一月詔命換麾幢再領全蜀溯三峽歷舊遊依然景物重喜登覽聞泉聲而緩步愛松色而難別遂命筆硯志於巖谷時太和七年正月五日

道經云老子騎靑牛度函谷將息駕於平都今縣二里有靑牛山在平都之左

方輿勝覽云景徳觀前鹿麂時出沒林間與人狎志云自平都西去一里林樹叢宻者白鹿山也霏雪錄云蘇老泉將遊仙都觀知縣李長官云故知君之將至也問何以知之曰此山巨鹿鳴輒有客至屢驗輒未一失老泉亦嘗爲人言之東坡白鹿山詩云日月何促促塵世苦拘束仙子去無迹故山遺白鹿仙人已去鹿無家孤淒悵望曾城霞至今聞有遊仙客夜來江浦叫平沙長松千樹聲蕭瑟仙客去人無咫尺夜鳴白鹿安在哉滿山秋艸無蹤迹山之翠微有玉鳴泉響作琴音淸澄玉色其麓有流杯溪溪凡七出相傳平都之仙常燕集於此

華陽國誌巴子又立市於龜亭北岸今新市裏是也注水經曰平都縣有市肆四日一會東坡詩我生飄蕩去何求再過龜城歳五周身行萬里半天下僧臥一庵初白頭題云過石龜山作也舊志石龜山在縣東五十里其下有村墟

志云縣在丰民洲登平都山望岷江西來繞之而去其支流派別名爲溪者可得而數焉稂溪在治東山上有魏國夫人墓未詳年代葫蘆溪在西南邃窈莫測蛟龍是宅靑螺緑髻上下相映志謂之月鏡潭也碑溪以古碑名不知何代物去縣稍遠望途溪在古南賓縣地今爲南賓裏舊屬忠州鄰石砫司

志又雲龍渠縣今名縣壩屬散毛宣撫司縣有引藤山出藤大如指可以吸酒白樂天詩閒拈枯葉題詩句悶折藤枝引酒嘗亦近南賓界愚按丰民洲在平都山下隋兩取之以名

縣自丰旁加邑而羅酆地府之說始行今引眞誥廣記二文附此眞誥曰羅酆山在北方癸地注此癸地未必以六合言當是於中國指向正在幽州遼東之北北海之中去岸不知幾千萬里又曰六天宮是鬼神六天之治也洞中六天宮亦同名相像如一世有知酆都六天宮門名則百鬼不敢爲害陶宏景曰此應是北酆鬼王決數罪人住處其神卽經所稱閻羅王矣太平廣記曰東都丰都市在長壽寺之東北初築市垣掘得古冢土藏無磚甓棺木陳朽觸之便散屍上著平上幘朱衣得銘曰筮道居朝龜言近市五百年間於斯見矣當時達者參驗是魏黃初二年所葬也然範成大詩云有北陰神帝庭太陰黒簿囚鬼靈則酆都之說亦不起於近代

墊江縣

唐通典曰魏恭帝始置忠州墊江縣後周攺名魏安隋開皇十八年復爲墊江蔡松年南史補曰漢之墊江今之合州也合州置自西魏及隋煬帝攺合州爲涪陵郡於是移墊江之名於桂溪縣桂溪溪旁多桂樹也縣以樹名寰宇記曰桂溪縣有淸水有容水在桂溪南三里淸水唐縣名猶開州之淸濁二水矣縣又有鹽溪今治北小溪上有古碑乃宋淳熈中物

孟康注地理誌曰墊江之墊音重疊之疊晉太康地記曰墊江因李雄之亂移置於陽闕陽闕未詳疑卽陽闗爲三闗之一

碑目會仙洞牓在治北四十里之鳳凰山李太白書羅王洞牓在治北五十里之西山李唐勑賜也按西山盤石上有巨人迹或羅王榜之始名

志云東北二十里有古寺曰秋月禪闗唐馬祖修淨之所卽峯頂山也又二十里有古洞飛湍喧豗如雷聲聞十餘里久晴聞之則雨久雨聞之則晴

段氏遊蜀記曰忠州墊江縣以蘇薫爲席絲爲經其色深碧

渝志云明玉珍僭號以墊江爲雞鵝食邑亦猶巴子以東突硤爲畜牧沮矣

蜀中廣記卷十九

●欽定四庫全書

蜀中廣記卷二十

﹝明﹞曹學佺撰

○名勝記第二十

遵義道

遵義府

遵義縣附郭

漢書唐蒙上書說武帝曰竊聞夜郎國所有精兵可得十萬浮船牂柯出其不意此制越一奇也上乃拜蒙爲中郎將從巴筰闗入見夜郎侯厚賜諭以威徳約爲置吏夜郎傍小邑皆貪漢繒帛以爲漢道險終不能有也乃且聽蒙約還報乃以爲犍爲郡發巴蜀卒治道自僰道指牂柯江司馬相如又往諭意皆不聽命數反叛及南越反上使馳義侯同犍爲發南夷兵且蘭君乃反殺使者會越已破引兵誅且蘭遂平南夷

唐書雲天下山河之象在乎兩戒南戒自岷山迆邐及北地上郡西南至巴蜀漢中東及牂柯今遵義之區𨿽四塞爲固而襟帶之脈則牂柯江水矣

郡誌云碧雲峯在治西四峯並峙中央迥出靑碧如雲按神君張亞播州玉皇碑云城西碧雲峯下公府西北隅夷衍淸勝隠然神仙窟宅

志又云城外桃源洞石乳天垂見者眩目沈徳元詩云亭跨桃源石溪山眞美哉笑同今日上醉去幾時來環野誰堪據寸心當自裁丈人千古意倚望一銜杯後人因立美哉亭

四夷傳宋淳熙中遷遵義軍於穆家川志云穆家川源出龍巖山流經湘山一名湘川李白詩云洛陽才子謫湘川元禮同舟月下仙記得長安還一笑不知何處是西天白詩又云石筍如掉筆懸於山之巓誰謂不平者與之書靑天志云今樓山闗石筍參天是白題詩處也

志雲海龍囤爲楊酋穴壘在治北三十里四面斗絕後有側徑略一綫今居人尙不知通於何所故老相傳昔白龍太子據此今爲白龍寺又城外福光寺有銅佛像初人見之荒莽中欲取者數風雷輒作不敢近有異僧率土人齋戒乃得今在寺中又有龍山鐘黒達樹皆異物也播平鐘爲水西持去樹猶存

志又云城北門有廖孝亷故宅城東郭有二冉故宅司北有苖齋郎故宅按齋郎太廟執事之官也人代未詳寰宇記謂齋郎水源出蒿芰裏楚米陂經小溪裏入瀘江本此二冉宋末播州名士冉琎冉璞也有文武才前後辟召皆不赴余玠安撫四川築招賢館兄弟往謁玠與分庭抗禮久無所試使人窺之惟相對據地以堊畫地爲山川城池狀因獻城釣魚山之策者廖孝亷事不可考

寰宇記云貞觀九年分牂柯北界置郎州領恭水髙山貢山柯盈邘施釋燕六縣十一年省十三年又於其地置播州取播川爲名仍復六縣其明年攺恭水爲羅蒙縣髙山爲捨月縣貢山爲胡江縣柯盈爲帶水縣邘施爲羅爲縣釋燕爲胡刀縣十六年又攺羅蒙爲遵義縣二十年以夷州之芙蓉瑘川二縣來屬顯慶五年廢捨月胡江羅爲三縣景龍三年升播州爲都督府先天二年罷天保元年攺爲播川郡乾元元年復爲播州

寰宇記云畬陵山在遵義縣東四十五里夷牢水西自帶水縣來東流經縣北一里又屈曲南流入廢胡刀縣界帶水源出舊縣西大山東流經帶水縣城北又東流至廢胡刀界注胡江水按唐永徽中廢帶水縣在府北三十里宋大觀建遵義軍於白綿堡亦在府北三十里似同一地

隋楊素贈薛播州詩凡十四首卽薛道衡也汾陰人少孤專精好學甚著才名隋髙祖除爲內史累遷上儀同其爲播州疑在煬帝之世詩云在昔天地閉品物屬屯蒙和平替王道哀怨結人風麟傷世已季龍戰道將竆亂海飛羣水貫日引長虹干戈異革命揖讓非至公又兩河定寶鼎八水域神州函闗絕無路京洛化蓬邱漳滏爾連沼涇渭余別流生郊滿戎馬涉路起風牛班荊疑莫遇贈縞竟無由又五緯連珠聚千載濁河淸金亡潛虎質閏盡自蛙聲聖期伊旦暮天祿啟炎精霧生三日重星飛五老輕禋宗答上帝攺物創羣生又道昏𨿽已朗政故猶未新刳舟洹水際結网大川濵出遊迎釣叟入夢訪幽人植林𨿽各樹開榮豈異春相逢一時泰共幸百年身又束帛賁邱園生芻自幽谷塵芳金馬路瀾淸鳳池澳零露旣垂光淸風復流穆傾蓋如舊知彈冠豈新沐利心金各斷芬言蘭芙馥又自余歷端揆緝熙恧時彥及爾陪帷幄出納先天■﹝日捲﹞髙調發淸音縟藻流余絢或如彼金玉歳暮無凋變余松待爾心爾筠畱我箭又荏苒積歳時契闊同遊處閶闔旣趨朝承明還宴語上林陪羽獵甘泉侍淸曙迎風捨暑气飛雨淒寒序相顧惜光陰畱情共延佇又滔滔彼江漢實爲南國紀作牧求明徳若人應斯美髙臥未褰帷飛聲已千里還望白雲天日暮秋風起峴山君儻遊淚落應無已又漢陰政已成嶺表人猶蠧借寇北方新還珠總如故楚人結去思越俗歌來暮陽烏尙歸飛別鶴還回顧君見南枝巢應思北風路北風吹故林秋聲不可聽雁飛竆海寒鶴唳霜臯淨含毫心未傳聞音路猶夐惟有孤城月徘徊獨臨映弔影余自憐安知我疲病又養病願歸閒居榮在知足棲遲茂陵下優遊滄海曲古人情可見今人遵路躅荒居接野竆心物俱非俗桂樹方叢生山幽竟何欲又所欲棲一枝稟分丰諸已園樹避鳴蟬山梁遇時雉野陰冒叢灌幽气含蘭芷悲哉暮秋別春艸復萋矣鳴琴久不聞屬聽空流水又秋水魚遊日春樹鳥鳴時濠梁莫共往幽谷有相思千里悲無駕一見杳難期山阿散瓊蘂庭樹下丹滋物華不相待遲暮有餘悲又銜杯向南浦寒色黯沈沈風起洞庭險煙生云夢深獨飛時慕侶寡和乍孤音木落悲時暮時暮感離心離心多苦調詎假雍門琴

唐韓愈作桺宗元墓誌略云初子厚自桺州召至京師而復爲刺史也中山劉夢得禹錫亦在遣中當詣播州子厚泣曰播州非人所居而夢得親在堂吾不忍夢得之竆無辭以白其大人且萬無母子俱往理請於朝將拜疏願以桺易播𨿽重得罪死不恨遇有以夢得事白上者夢得於是攺刺連州嗚呼士竆乃見節義今夫平居里巷相慕恱酒食遊戲相徵逐詡詡彊笑語以相取下握手出肝肺相示指天日涕泣誓生死不相背負眞若可信一旦臨小利害僅如毛髮比反眼若不相識落陷穽不一引手救反擠之又下石焉者皆是也此宐禽獸夷狄所不忍爲而其人自視以爲得計聞子厚之風亦可以少愧矣

桐梓縣

華陽國誌夜郎郡古夜郎國也屬縣二千戶治夜郎縣有遁水通廣欝林有竹王三郎祠甚靈響劉敬叔異苑云漢武帝時夜郎竹王神者名興初有女子浣於豚水見三節大竹流入足間推之不去聞其中有號聲持破之得一男兒及長有才武遂雄夷獠氏自立爲夜郎侯以竹爲姓所破之竹棄於野卽生成林王嘗與從人止石上命作羹從人曰無水王以劍擊石泉便湧出今竹王水及破竹成林並存

後漢使唐蒙開牂柯郡斬竹王首夷獠咸訴以竹王非血气所生甚重之求爲立後太守吳霸以聞帝封三子爲侯死配食父廟今夜郎縣有竹王三郎祠是其神也本志云夜郎裏有竹王洞是其故處

九州島要記云夜郎自古非臣服州郡之地昔漢武帝開拓南邊始置夜郎縣

後漢書曰夜郎者臨牂柯江江廣百餘步足以行船唐蒙發巴蜀卒治道自僰道抵牂柯江卽此地十三州誌云牂柯者江中山名晉永嘉二年分牂柯置夜郎郡兼置充州寰宇記唐武徳二年以梓橦縣爲充州開元十五年攺爲夜郎縣又云充州故夜郎侯邑牂柯都尉居之南中八郡悉夜郎之西陲也其屬縣有梓橦思王思渝底水按梓橦卽今之桐梓縣矣

志云編戶夜郎裏中有李太白故宅白坐永王璘之禍南流於此按蔡寛夫詩話云太白之從永王璘世頗疑之唐書載其事甚略亦不爲明辧其是否獨其詩自序云半夜水軍來潯陽滿旌■﹝施﹐冉代也﹞空名適自誤迫脇上樓船從賜五百金棄之若浮煙辭官不受賞翻謫夜郎邊以此觀之則太白豈從人亂者哉

太白集有流夜郎題葵葉云慚君能衛足嘆我遠移根白日如分照還歸守故園其流夜郎聞酺不預詩云北闕聖人歌太康南冠君子竄遐荒漢酺聞奏鈞天樂願得風吹到夜郎寄內詩云夜郎天外怨離居明月樓中音信疎北雁春歸看欲盡南來不得豫章書流夜郎贈辛判官云昔在長安醉花栁五侯七貴同杯酒气岸遙淩豪士前風流肯落他人後夫子紅顏我少年章臺走馬著金鞭文章獻納麒麟殿歌舞淹畱玳瑁筵與君自謂長如此寧知艸動風塵起函谷忽驚胡馬來秦宮桃李向胡開我愁遠謫夜郎去何日金雞放赦回寄韋南陵冰云胡驕馬驚塵沙起蕃兒飲馬天津水君爲張掖近酒泉我竄三巴九千里天地再新法令寛夜郎遷客帶霜寒西憶故人不可見東風吹夢到長安竄夜郎憶秋浦桃花舊遊雲桃花春水生白石今出沒揺蕩女蘿枝半掛靑天月不知舊行徑初拳幾枝蕨三載夜郎還於玆煉金骨又夜郎承恩放還兼欣克復京師示息秀才云黃口爲人羅白龍乃魚服得罪豈怨天以愚陷网目鯨鯢未剪滅豺狼屢翻復悲作楚地囚何日秦庭哭遭逢二明主前後兩遷逐去國愁夜郎投身竄荒谷半道雪屯蒙曠如鳥出籠遙欣克復美光武安可同天子巡劍閣儲皇守扶風揚袂正北辰開襟攬羣雄胡兵出月窟雷破闗之東左掃因右拂旋收洛陽宮回輿入咸京席卷六合通叱吒開帝業手成天地功大駕還長安兩日忽在中一朝讓寶位劍舄傳無竆媿無秋毫力誰念矍鑠翁弋者何所慕髙飛仰冥鴻棄劍學丹砂臨鑪雙玉童寄言息夫子歳晚陟方蓬

唐李嘉佑送上官侍禦詩莫問黔中路令人到欲迷水聲巫峽裏山色夜郎西張籍送蠻客詩借問炎州客天南幾萬程江連惡溪路山遶夜郎城按志夜郎城在桐梓驛二十里有碑坊字已剝蝕明楊愼元夕桐梓驛詩云載石孤峯古驛門淸羌吹笛報黃昏三家村裏無燈火千樹梅花作上元夜郎曲云夜郎城桐梓源東堞壘平村民如野鹿猶說翰林名夜郎溪盤木陰中半景西漁舟投樹宿水鳥遶花啼夜郎歌漢宮曾取敎秦娥竹枝傳窈紏楊栁轉猗儺

志云夜郎裏有廢扶歡縣址按寰宇記扶歡縣唐貞觀十七年與榮懿縣同置以縣東扶歡山爲名也屬溱州唐書貶韓偓爲榮懿尉卽此地又有廢溱溪郡按寰宇記溱州土地所屬與夷州同亦貞觀十七年置天寶元年攺爲溱溪郡誌又有廢鼎山縣在治西十里不知何代設城壘猶存

仁懷縣

寰宇記云芙蓉縣唐貞觀五年置屬邘州尋屬牢州十六年牢州廢攺屬夷州又攺屬播州初置在芙蓉山上後移於縣東南三里之芙蓉江側此芙蓉縣之所由名也

寰宇記又雲仁水在縣西南一里東南流注邘水志雲仁水在宣慰司東南五十里此仁懷縣之所由名也

圖經云廢捨月縣在州東南九十里唐貞觀九年於縣理置髙山縣旋攺爲捨月縣以界內捨月山爲名涪陵江在其東九十里

廢胡江縣在州東南四十里貞觀九年於縣置貢山縣旋攺爲胡江縣以界內胡江爲名有巴水在其南三十四里

廢羅爲縣在縣西南二百里貞觀九年置邘施縣旋攺爲羅爲縣以界內羅爲水爲名水源自縣西百里羅爲山出流經縣南又東流至胡江入涪陵水也顯慶五年廢城址猶存

廢胡刀縣在縣西南五十里貞觀九年置釋燕縣旋攺爲胡刀縣因胡刀以爲名水在縣南一里東流合胡江開元二十六年廢

眞安州

圖經云本夷州之境與黔思犬牙其地山溪竦秀崗巒連綿竹樹茂林千里不絕物產頗饒與渝之南川武隆彭水相接壤

寰宇記云唐貞觀十七年廓辟邊夷置播川鎭後因其處有降珍山乃以鎭爲珍州取山名也長安四年攺舞州開元十三年又攺鶴州十四年復爲珍州宋幹徳四年刺史田遷上言自給賜珍州郡名已來連遭火災乞攺州名詔攺爲髙州尋以嶺南有髙州加西字符復爲珍州僞夏明玉珍避諱因攺爲眞州

圖經云唐太宗開山洞始置珍州時並置夜郎麗臯樂源三縣寰宇記云其縣並在州側近或十里或二十里隨有畬田處爲寄理移轉不定方輿云珍州有麗臯白厓思義安定壽山五堡官軍所駐也夜郎今桐梓縣樂源廢縣在治西六十里有樂道書院漢尹珍建又云尹珍以俗惇稼穡並建務本堂

紀勝云珍州有東松西松豹子羅蒙四山按二松俱在州南三百二十五里豹子在州北八里山多產豹羅山在州西南三百里內唐志有羅蒙縣言此山髙遠可瞰羅蒙也

勝覽云三江者去州三十里卽明溪又曰虎溪在州東十七里思溪在州西北百八十里出南平軍與明溪合又有貫珠溪按在今治西八十里源出虹轉山下屈曲會合三江矣

志云楊六郎寓白鳩亭亭在古城其憇休處在三塊石足迹猶存按六郎宋太原楊業之子楊延昭也事迹不可考又云僞夏僭號其將江中立築城以守舊州城是也眞州將鄭昌孫據石城抗之今南山寨是也宋兵初至昌孫執中立以獻命得世其地

按平播之後眞州始加安字州判官有鄭駱二姓鄭卽昌孫後也駱氏未詳方輿勝覽云宋徽宗時大駱解上下族帥駱世華駱文貴等獻地立珍州亦曰樂源郡或卽駱之始云

綏陽縣

寰宇記云夷州義泉郡理綏陽縣在漢爲牂柯郡境歷代恃險不聞臣附隋大業七年始受招慰置綏陽縣屬明陽郡今寧夷縣西北八十里舊明陽郡是也唐武徳四年罷郡置夷州於思州寕夷縣領夜郎神鳳丰樂綏養雞翁伏遠明陽髙富寧夷思義丹川宣慈慈嶽十三縣六年廢雞翁縣貞觀元年廢夷州仍省夜郎神鳳丰樂三縣以伏遠明陽髙富寧夷思義丹川六縣隸務州宣慈慈嶽二縣隸溪州綏養縣屬智州四年於黔州都上縣復置夷州六年復分置雞翁縣十一年以義州之綏陽黔州之髙富二縣來屬其年又自都上縣移於今理領綏陽都上髙富雞翁四縣十七年又以廢牢州義泉洋川二縣來屬天寶元年攺爲義泉郡乾元元年復爲夷州按今貴州石阡府所轄多系夷州地以綏陽爲舊理所故詳及之

圖經綏陽縣有波利山在北二十里有安微水一名孤微水西自綏養故縣來東流經縣南八里又東入都上縣界涪江水在縣東十八里南流注安微水

方輿云綏陽故城在今縣西三里貞觀十二年移於今理廢城存按縣誌今綏陽又移治觔竹裏在眞州長官司西北二百五十里外

志云縣北十里碧霄洞闊數十丈懸石嶙峋天成萬態如刻如畫又二十里有三張水卽羅甘溪也其源出於古井毎日辰午申三潮不爽焉

古迹考云趙家裏之望魚樓旁有三撫墓按楊酋家廟碑三撫姓趙氏鄱陽人乾符初播有白龍太子之亂其父當寨團練使偕楊祖平之遂挿艸爲標於杉木堂入籍而生三撫旣長有神異讀書於趕水鎭嘗騎馬歸韉下拖砂石兩片今趙廟前上馬石是也刻有壬戍年等字墓存廟後二十丈許有隙可窺見其槨以鉤懸去地二尺許

古迹考雲朗水裏之溪源地有桺宗元書院按子厚以桺易播尙未得請不知何以有祠曰重其義也

志云宋大觀初於綏陽縣置承州廢都上縣在其南二十五里廢義泉縣在西南百里廢洋川縣在西北百里

寰宇記云都上縣隋置唐武徳元年屬黔州貞觀四年置夷州縣爲理所十一年州始移綏陽有涪水一名洑野水公元自綏陽縣界流入經縣西十四里又折西南流入費州雞翁縣界

義泉縣本牂柯地隋大業十一年置初屬明陽郡唐武徳二年攺屬義州貞觀十一年於縣理置牢州十七年牢州廢縣屬夷州有支離水東北自廢綏養縣流入流經縣西又東南流入廢樂安縣界

洋川縣亦牂柯地武徳二年於縣東北七十里置屬義州貞觀元年攺屬思州開元二十五年屬夷州有小水西南自廢髙富縣流入東北經縣七十里又北入務川縣界

寧夷縣舊屬思州開元二十五年屬夷州

廢髙富縣在今州東北百里隋大業七年於廢縣南三十里置屬明陽郡末年陷夷獠唐武徳四年再置屬夷州貞觀元年攺屬務州十年又攺屬黔州十一年復屬夷州有小水在其縣南三十里東入寧夷縣界

廢雞翁城在縣西南七十里武徳四年置屬夷州有洑野水東自都上縣界流入經縣南三里又南入費州城樂縣界永徽後與髙富縣同廢

蜀中廣記卷二十

●欽定四庫全書

蜀中廣記卷二十一

﹝明﹞曹學佺撰

○名勝記第二十一

下川東道

夔州府一

奉節縣附郭

水經曰江水又東徑南鄕峽東寰宇記雲南鄕峽在奉節縣西四十七里龍洞溪出焉按卽今之龍洞候館矣梁元帝早發龍窠詩徵人喜放澑曉發晨陽隈初言前浦合定覺近林開不疑行舫動惟看遠樹來還瞻起漲岸稍隠陽雲臺

經雲江水又東徑永安宮南注云劉先主終於此諸葛亮受遺處也其間平地可二十里許江山迥闊入峽所無城周十餘里背山面江頹墉四毀荊棘成林左右民多墾其中郡國志曰先主攺魚復爲永安仍於州西七里別置永安宮城在平地陸遊入蜀記云二十七日早至夔州州在山麓沙上所謂魚復永安宮也宮今爲州倉而州治在宮西北甘夫人墓西南景徳中轉運使丁謂薛顏所徙比白帝頗平曠然失闗險無復形勢按寰宇記云周武帝天和元年自白帝城移理於永安宮南五十步宣政元年復還白帝城矣

志云郡有義泉諸葛武侯所鑿侯慮城中無水乃接筒引泉入城後夔守亡藝以榷水取錢至宋待制王龜齡罷之陳剛甃井記云夔惟節度府漕臺西廳有井紹興二年井大壞景公領使事發地二百尺而始及泉以柟木甃之

志云郡學卽永安官址固陵文類云郡守錢唐單夔仝漕使濩澤張玠以紹熙元年六月初吉祗謁先聖先師因延肄業之士別駕漢嘉張子震郡文學三山柯甲皆在施萬大寧文學掾錢塘李延光九華湯嵓起三衢毛憲寔與焉遂會食明道堂規廡一新見國子錄範仲黼經營之美因啜茗觀三峽圖聽水琴聲淸話久之翛然忘暑遐想詠歸之風名敎之樂其有旣耶按柯甲跋云其字皆隸古體

碑目云少陵遊蜀凡八稔在夔獨三年平生所賦詩凡千四百六篇而在夔者三百六十有一治平中知州賈昌言刻十二石於北園歳久字漫滅建中靖國元年運判王蘧新爲十碑今碑在漕司

北園卽瀼西果園也入蜀記云地在瀼之西故一曰瀼西土人謂山間之流通江者曰瀼杜甫暮春題瀼西新賃艸屋詩久嗟三峽客再與暮春期百舌欲無語繁花能幾時穀虛雲气薄波亂日華遲戰伐何由定哀傷不在玆其二北郊千樹橘不見比封君養拙干戈際全生麋鹿羣畏人江北艸旅食瀼西云萬里巴渝曲三年實飽聞其三彩雲陰復白錦樹曉來靑身世雙蓬鬢乾坤一艸亭哀歌時自短醉舞爲誰醒細雨荷鉏立江■﹝犭員﹞吟翠屏其四壯年學書劍他日委泥沙事主非無祿浮生卽有涯髙齋依藥餌絕域攺春華喪亂丹心破王臣未一家又將別巫峽贈南鄕兄瀼西果園四十畝詩云苔竹素所好萍蓬無定居遠遊長兒子幾地別林廬雜蘂紅相對他時錦不如具舟將出峽巡圃念攜鋤正月喧鶯未玆辰放鷁初雪籬梅可折風榭栁微舒托贈卿家有因歌野興疎殘生逗江漢何處狎樵漁

郡有制勝樓卽北樓也宋張商英序云夔據荊蜀往來之衝渝瀘施黔疆場之郡倚州爲重而頹垣廢塹居民暮夜出入不禁殆非所以防微消患嚴宮府壯屏翰之意也熙寧十年轉運副使董大夫請於朝而新之知郡事王仲祥董其役遂負赤甲之固合站臺之遺址而增築之建爲譙樓宏大煥聳凡山川之形勝盡在目中大夫以制勝名之蓋慮深哉旣落成諸公賡詩以詫之將鑱於石以廣其傳於是金馬張商英適西來爲之序云爾尙書司門郎中知軍州事王延禧北樓詩云夔子城新築長江便作濠欲兼諸面敵故起北樓髙卽舊基仍峻因時力不勞靑天才咫尺翠壁似周遭近照東西瀼遙分上下牢百蠻歸指掌三峽見秋毫帝道方無外皇威到不毛三鉤閒夜鎖八陣縱春遨守土慚非稱提兵亦謬叨經營皆使指備豫本戎韜功乏爲山助名加制勝褒登臨欲吟吒深愧杜陵豪

方輿勝覽云白雲樓在計臺有三層程之才序云漕捨據北山之麓西園錦石堂又據漕捨之北地勢最髙歳久且敝因稍增築代以重樓名其上曰白雲樓中曰秋濤閣下曰山堂登覽之勝甲於一郡於其成也不可無紀輒吟詩一篇爲作者前驅耳詩云鬻熊城郭遶蒼崖萬壘煙嵐亦壯哉平地窺覦心未愜重樓徙倚眼初開披襟風月爭新入剖目江山破迥來日落三峨知處所云浮雙闕欲崔嵬胡牀不愧庾公興奕簟還思杜老才更待攜衾盡淸景夜深欄檻逼昭回

勝覽云江月亭在戎鈐司王龜齡詩長江何處水明月幾州天月與江無約相逢是偶然碑目云癸亥燈夕前一日臨川何異同叔招王鈐轄飯次日當用故事邀漕使巨野李誠之同至江月亭鈐轄錄示梅溪舊題預有所請方辭以老罷無復彊綴語言聊記歳月云爾是夕五鼓形於夢寐得二十字其辭曰月湖湖上月到處有光輝旣解相隨出當須照我歸覺而甚喜歸日可期旣登玆亭水月相得愈切刀頭之夢故並書以遺之鈐轄名光遠字宏父是爲江月主人

固陵文類云瑞白堂在治內郡守王十朋五月十五日夜與劉韶美艸酌於瑞白堂秉燭觀跳珠分韻得跳字詩云五月峽中天气歊竹筩引水那能澆江濆龍老臥未起崖石不枯珠自跳艸艸杯盤對君酌燈前疑是檐花落毫端寫出萬斛珠共向炎天作冰雹妃子名園荔子丹綘囊初摘堆金盤細擘輕紅唱君曲咀嚼水晶牙頰寒老翁眞个如年少激水成珠堪一笑劉侯自有胸中珠不止照人兼自照劉儀鳳得珠字云別來世故朝昏殊相與言之汗模糊兩翁得酒促坐席感深念極气欲蘇籜龍亦解作水供細繹尋文如渴烏衣巾生秋背毛豎金石相應環佩趨江山豪壯傍尊俎醉中頻貫累累珠此時一事復掛口爲樂未竟成喑嗚夔州憂民困湯火潤澤有志無坦塗眼前焦熬十萬戶欠伸戲笑皆沾濡自操量鼓入官廩不輸一錢分水符讀書功力無表畔久矣俗吏輕吾儒

韶美有自歸州陸行至夔州詩云久客歸心速江流設險艱夢驚人鮓甕生出鬼門闗艸滿離騷國神依暮雨山未平千古恨慘淡入躋攀又飛澑時時雨疎風處處蟬艸茵秋臥月云幕午垂天夷險籃輿底陰晴鳥道邊荒村無勞酒坐睡媿赬肩又戶口村無幾犁鋤力不堪林荒樗櫟壽月黒虎狼貪幽絕云眠穏淸閒谷飲甘故山深未極壤斷蓋茅庵又倚伏闗羣動幽微各有生燒痕移窟穴林曲聚飛鳴瘠土常饑色層坡被惡名經行不唾地山好故畱情又曠野無人宿危亭犯雨過嶺雲堆屓贔剎海現兜羅酒觸秋懷壯天畱暮色多不勝行役苦裁入竹枝歌又行行夔子國尺寸到江濱間闊一杯酒平生三故人逐臣猶費祿夢境欲抽身脫粟羹藜莧重闗任汝嗔自注云故人謂龜齡元章行可也按韶美普州人性酷嗜書祕閣板本抄錄殆徧親自校讎至杜門絕交爲人劾歸詳見著作記及詩話中

經雲江水又東徑諸葛亮圖壘南注云石磧平曠望兼川陸有亮所造八陣圖東跨故壘皆累細石爲之自壘西去聚石八行行間相去二丈因曰八陣旣成自今行師庶不覆敗皆圖兵勢行藏之權自後深識者所不能了今夏水漂蕩歳月消損髙處可二三尺下處磨滅殆盡荊州圖副云永安宮南一里渚下平磧上周回四百一十八丈中有諸葛孔明八陣圖聚細石爲之各髙五尺廣十圍歷然棊布縱橫相當中間相去九尺正中間南北巷悉廣五尺凡六十四聚或爲人散亂及爲夏水所沒冬水退復依然如故八陣圖下東西三里有一磧東西一百步南北廣四十步磧上有鹽泉井五口以木爲桶昔常取鹽實時沙壅冬出夏沒劉賓客嘉話錄云夔州西市俯臨江岸沙石下有諸葛亮八陣圖箕張翼舒鵝形鸛勢聚石分布宛然尙存峽水大時巴蜀雪消之際澒湧滉瀁可勝道哉大樹十圍枯槎百丈破磑巨石隨波塞川而下水與岸齊人奔山上則聚石爲堆者斷可知也及乎水落川平萬物皆失故態惟諸葛陣圖小石之堆標聚行列依然如是者僅已六七百年淘灑推激迨今不動髙似孫緯略曰八陣圖在魚復者隨江布勢塡石爲規前障壁門後倚卻月縱八橫八魁容二丈內面偃月九六鱗差江自岷來奔怒湍激驚雷迅馬不足以敵其雄也徙華變滄不足以窮其力也磊磊斯石載轟載舂知幾何年曽不一仄是非天所愛神所儆者歟詩林載晉桓溫伐蜀觀八陣圖詩曰覧古識其眞尋源愛在迹恐君遺事節聊下南山石仍顧謂從事曰此常山蛇勢也杜甫八陣圖詩功蓋三分國名成八陣圖江流石不轉遺恨失吞吳劉禹錫詩軒皇傳上略蜀相運神機水落龍蛇出沙平鵝鸛飛波濤無動勢鱗甲避餘威會有知兵者臨流指是非蘇軾詩平沙何茫茫髣髴見石蕝縱橫滿江上歳歳沙水嚙孔明死已久誰復辧行列神兵非學到自古不畱訣至人已心悟後世徒妄說自從漢道衰蜂起盡姦傑英雄不相下禍難久連結驅民市無煙戰野江流血萬人賭一擲殺盡如沃雪不爲久遠計艸艸常無法孔明最後起意欲掃羣孽崎嶇事節制隠忍久不決志大遂成迂歲月去如瞥六師紛未整一旦英气折惟餘八陣圖千古壯夔峽蘇轍詩漲江吹八陣江落陣如故我來苦寒後平沙如匹素乘髙望遺迹磊磊六四數遙指如布棊就視不知處世稱諸葛公用眾有法度區區落褒斜軍旅無闊步中原竟不到置陣狹無所茫茫平沙中積石排隊伍獨使後世人知我非莽鹵柰何長蛇形千古竟不悟惟餘桓元子久視不能去李興宗詩江從岷來觸瞿唐夏潦潰裂怒勢張霜溝水落洲渚露累累江石堆作行半斜半直半疎宻方營周匝門東出相傳呵護有鬼神驚波不能移寸尺想見當年諸葛公綸巾羽扇揮愁風令嚴部伍寂如水出沒變化機無窮乾坤不足當經理寫畱古法艮岑趾上灘下峽一千年多少英雄測玄旨小兒元子彊多知常山蛇勢吾能窺灞上枋頭眞絕倒空使虯髯論崛奇斵輪不可傳其子此公天機緘骨髓柰何螟蝗生蝮蠍炎劉已灰吹不起天教三馬食一槽老馬蹄囓暫咆哮渭陽巾幗勢將蹶大星夜隕西軍號嗚呼興廢盡天意中原龍鬥今六紀胡雛骨肉正相殘欲拯塗炭嗟誰使大官酣燕芻豢余小官局蹐塵埃裏舉目厭厭九泉人誰訪艸廬談世事向來韜略機莫投而今投機欠良籌君不見峽山深深茅舍底有人抱膝髙聲謳張演陪安撫大卿登八陣臺覽觀諸葛公遺像偶成長句云白帝城西魚復浦十月江平見津滸當年累石紛成行此地臥龍經講武轅門外建嚴中權列陣相承在後伍何人蛇勢識常山未數魚麗矜鄭拒懸知精神貫金石尙想號令嚴鉦鼓老兵料敵應疑生川後澄波其敢侮向令赤伏有餘符下睨皇州直指取云何遺迹司神明獨靳丰功被寰宇髙城置酒共臨眺往事興懷增嘆撫巍然王佐三代前信矣名言照千古

舊經云八陣圖銘石刻在磧中今不復見張季長詩刻銘久伏水底碑敎戰時存山下鼓自注云有圖銘巨石今伏水底又雲山下有石鼓相傳爲武侯敎戰之音也

志云先主廟舊在永安宮南今移白帝城內杜甫謁先主廟詩慘淡風雲會乘時各有人力侔分社稷志屈偃經綸復漢畱長策中原仗老臣雜耕心未已嘔血事酸辛霸气西南歇雄圖歷數屯錦江元過楚劍閣復通秦舊俗存祠廟空山泣鬼神虛檐交鳥道枯木半龍鱗竹送淸溪月苔移玉座春閭閻兒女換歌舞歳時新絕域歸舟遠荒城系馬頻如何對搖落況乃久風塵孰與闗張並功臨耿鄧親應天才不小得士契無鄰遲暮堪帷幄飄零且釣緡向來憂國淚寂寞灑衣巾

三山林栗詩序云諸葛武侯祠舊在西山歳久摧圯永嘉王詹事帥夔日移置陣磧淳熙漕使張著庭重修杜甫諸葛廟詩久遊巴子國屢入武侯祠竹日斜虛寢溪風滿薄帷君臣當共濟賢聖亦同時翊戴歸先主並吞更出師虫蛇穿畵壁巫覡醉蛛絲歘憶吟梁父躬耕起未遲竇叔向武侯廟詩永安宮外有祠堂魚水恩深祚不長角立一方初退舍擬稱三漢更圖王人同過隙無畱影石在窮沙尙啟行歸蜀降吳竟何事爲陵爲谷任蒼蒼

方輿勝覽云武侯廟在八陣圖之臥龍山上時州理白帝故少陵詩云猶有西郊諸葛廟臥龍無首對江濆也有堂曰開濟堂何耆仲開濟堂小記云堂閱歳久垂壓矣淳熙疆圉作噩瀆山何耆仲假守舉而新之因訪善本重肖侯像摘老杜兩朝開濟老臣心之句以字堂巫山尉任份來董事春二月乙亥落成丁謂臥龍山詩日長春老職司閒縱轡因尋負郭山花气半飄靑靄外泉聲多在白雲間香燈肅肅嚴僧事鐘梵蕭蕭爽客顏坐有詩人樽有酒擬拋城市宿禪闗溫陵曽慥和承平桑者自門閒巴俗燒畬滿四山招集賓僚來野次追呼父老到田間及時勸課知宣化繼踵催科卻厚顏底事羣僧享安逸坐令檀施叩禪闗陸遊題臥龍山詩涪翁幾日客遺墨徧蒼崖作吏今三月偸閒始一來雲歸就檐宿江怒觸山回更欲窮幽賞城頭疊鼓催查鑰題臥龍武侯廟詩山巓祠貌儼丹靑千載懷人爲一登隠隠故營連白帝茫茫恨水向西陵石根蘭芷香無價云頂松杉翠作層人事天機古難料詩成試語定中僧周時題臥龍詩雨過羣峯入骨靑杖藜曽憶去年登無風細路尋蕭寺落照孤城認固陵割據江濤隨渺渺淸明花樹又層層不聞不見無窮盡惟有禪房白足僧王十朋題臥龍山觀音泉二十韻呈行可元章云去歳遊廬山社中觀白蓮不飲遠公酒聊酌聰明泉肩輿過武昌乘興西山巓嵓乳飲菩薩詩篇誦蘇仙夔州苦無井癭俗殊可憐竹筩喉不幹可浣不可煎日汲臥龍水屢頳擔夫肩所取郤幾斛深慚未投錢前日招提遊入耳聲涓涓泓澄可照膽艸木皆光妍道人出新茗林間手親研至今淸夜夢猶到幽亭邊交遊況離索回首成淒然何時鹿呦呦重訪山中禪柯甲題臥龍武侯廟詩巴江一綫束巴山不礙登臨气象寛寺隠蟠龍松影亂碑殘科斗蘚痕漫十分瀲灩隨宜暖一酌泓澄徹骨寒欲說孔明千古恨令人勇跨玉驄鞍三山朱煥詩云野性從來物外便瘦笻拄到臥龍巓下臨斗絕疑無地峻極盤旋別有天遠遠峯巒猶帶雪蒼蒼竹栢幾經年武侯向日三分國大士今朝一泒泉休泥遺編論往事且將此水滌眞田淵源瑩潔惟方寸世界收藏幾大千山谷臥龍行記雲天水張茂先世京南昌黃庭堅魯直弟叔向嗣直建中靖國元年三月丁夘同來時左綿道人思順開法席於此山道俗歸心荊棘艸萊化爲金碧新雨晚晴同登中閣觀白鹽之崇崛想少陵之風流嘆大雅之不作裴徊久之跋云涪翁以文學名世書學徐浩而婉美翁死三十年矣今人見其翰墨及從之遊者莫不欣然景慕之都運徽猷久從翁遊而文學翰墨皆造其玅步趨之相若模範之相承譽望之相繼輝映炳耀卓乎其能肖也後之人茍未知涪翁之賢請觀於公可知矣茍有未知公之賢請觀於涪翁可知矣建炎五年正月日門生從政郎夔州奉節縣令主管勸農公事王行謹跋

潁川劉均國邀古雍李紹隆洛陽邢仲時陽翟衛師房黃山韓次阮遊臥龍山咸平院謁長老忍禪師建炎四年十月晦日均國之子瓖侍

侍郎閻公運使張公同遊臥龍紀行雲余初自宣威幕府送季長奏事北闕入道山爲學士後三年餘始被命造朝遂玷論思之列今丏祠得請而歸會季長護漕夔門相與道舊故握手驚嘆蓋闊別已十年矣辱通家燕欵浹辰亡倦最後遊臥龍山松風蕭爽云日蔽虧千載英靈恍若來下晚趨躍馬城赤甲白鹽峻極天半晴光返照噴浪帖伏慈明行酒道韞誦詩至大醉而去不圖天涯爲樂之至於斯也淳熙九年三月癸巳唐安閻蒼舒才元書王十朋臥龍行記云永嘉王龜齡少城周行可海陵查元章載酒來遊時凍雨初霽風日淸美山谷明秀照人道傍雜花盛開籃輿徐行應接不暇寺有荼■﹝艸縻﹞羅絡松上如積雪崇蘭數百本秀發嵓石間微風透香所至芬郁東榮牡丹大叢雨前已開道人植蓋護持畱以供客飲罷縱步泉上瀹茗賦詩而歸乾道丙戌淸明前四日

陸遊跋闗著作臥龍行記云著作闗公出使峽中風采峻甚仕者人人震栗莫敢仰視遊以孤生起罪籍萬里佐州淺闇滯拙自期且汰去而闗公獨厚遇之舉酒賦詩談臺閣舊事忘其位之重也公免歸之明年遊以事至臥龍山咸平寺長老惠璉言公往有行記今將刻之石因屬遊書其末遊曰方闗公之門可炙手時此書伏不出今公歸臥靑城山中賓客解散形勢一變而璉方刻其書爲不朽計嗟乎足以愧士大夫矣乾道七年七日左奉議郎通判夔州軍州主管學事陸遊謹識按關著作耆孫靑城人

黃人傑臥龍紀行雲帥帳跨鰲陳損之繡衣具茨王璆聮轡登臥龍置酒髙會賓客從者十有六人是日金虎嘯風丹云蔽日涼生尊俎興在江山獻酬賡唱之餘挹大士泉訪海仙像塵慮息神情淸瞿塘晝漏垂盡乃去眞勝遊也慶元己未七月十有四日魯齋黃人傑書

李■﹝直上土下﹞臥龍行記云眉山李季允同漢嘉王申父襄陽■﹝日上爰下﹞亞夫來遊時春陽驟驕風埃四起酌泉松石間意頗愜無何雷雨忽至晚登寺閣望赤甲白鹽山色如洗相與舉酒樂甚遂畱宿山房慶元六年五日

水經注云白帝城西有孤石冬出水二十餘丈夏卽沒秋時方出灩澦如象行人莫上灩澦如馬行人莫下峽人以爲水侯李膺益州記云灩澦堆夏水漲沒數十丈其狀如馬舟人不敢進故曰灩澦又曰淫豫言舟子取途不決水脈故猶預也南史云淫豫大如襆瞿唐不可觸樂府云淫豫大如馬瞿塘不可下類要云淫豫大如鱉瞿塘行舟絕淫豫大如龜瞿塘不可窺坤元錄又作猶豫水經注灩澦歌曰江頭白浡堅相持倐忽淪沒別無期孝子傳云庾子輿扶父柩過瞿塘六月水泛子輿禱而遂平旣過泛溢如故人歌之曰灩澦如牛本不通瞿塘水退爲庾公成子韶髙齋題灩澦水則雲開封成鏞子韶寄瞿塘闗懷安寋渥澤民成都郭公臨舜卿東去過髙齋覽形勝遣人撐舟垂繩墜石則灩澦之水約八十四丈子韶曰夏中江漲灩澦上水猶三十餘丈可想見矣澤民之子慶冑侍淳熙乙巳正月二十五日

範成大吳船錄云六月丙辰泊夔州早遣視瞿塘水僅能漫灩澦之頂盤渦散出其上謂之灩澦撒髮人云如馬尙不可下況撒髮邪是夜半水忽驟漲渰及排亭及明走視灩澦則已在五丈以下或可以僥幸入峽而夔人猶難之丁巳水漲未已遂決解維十五里至瞿塘口水平如席獨灩澦之頂猶渦紋瀺灂舟拂其上以過揺櫓者皆汗手死心面無人色蓋天下至險之地行路極危之時旁觀者盡皆驚阻余已在舟中一切付之自然不暇問據胡牀坐招頭處任其蕩兀毎一舟入峽數里後舟方續發水勢怒急恐猝相遇不可解拆也帥司遣卒執一旗次第立山之上下一舟平安則簸旗以招後舩舊語云灩澦大如襆瞿塘不可觸灩澦大如馬瞿塘不可下此俗傳灩澦大如象瞿塘不可上蓋非是也後人立石辧之甚詳峽中兩岸髙巖峻壁斧鑿之痕皴皴然而黒石灘最號險惡兩山束江驟起水勢不能平余來此水勢適可俗所謂茶槽者又水大漲渰沒艸木謂之靑艸齊則諸灘之上水寛少浪可以犯之餘之來此水未能盡漫艸木但名艸根漲亦不可涉然犯難而行不可回首也陸遊入蜀記云二十六日晚至瞿塘闗唐故夔州與白帝城相連杜詩白帝夔州各異城蓋言難辧也闗西門正對灩澦堆堆碎石積成出水數十丈土人云歳旱時石露大半有三足如鼎狀闗耆孫瞿塘闗行記云乾道庚寅中元日

闗耆孫約李時雨陳彥嶽建壽宋嵩李普張徽之雍大椿飲於三峽堂晚攜余觥下瞿唐闗訪夔刺史舊治客曰今之司闗者之居是也遂飲於此茂林修竹間小亭縈紆客曰此唐劉夢得故宅址夢得遺墨舊有石好事者取去復飲闗上髙齋誦少陵薄雲巖際宿孤月浪中翻之詩嘆此老具眼如此夔江山元麤惡惟少陵所紀處獨異髙齋其一也髙齋故基屋隘而陋予惜之方欲爲太守王君言客陳彥辛景賢出席願出力更築之僕謂不可隘而陋亦不可侈而大此少陵誅茅避世意也並書以告二子云景賢今司瞿唐闗者

詩話珊瑚鉤云唐周邯自蜀買奴曰水精善沈水乃昆侖泅水之屬也邯疑瞿塘之險必有怪使水精入瞰之久乃出曰下有闗不可渡得珠貝而還按今謂之下闗城矣

樂府解題曰瞿盛也唐陂池也言盛水其中可以行舟也又云夏則爲瞿冬則爲唐杜甫瞿唐兩厓詩云三峽傳何處雙厓壯此門入天猶石色穿水忽云根猱玃須髯古蛟龍窟宅尊羲和冬馭近愁畏日車翻白居易夜入瞿塘峽詩云瞿塘天下險夜上信難哉岸似雙屏合天如匹練開逆風驚浪起拔■﹝念﹞暗■﹝舟召﹞來欲識愁多少髙於灩澦堆宋肇峽口詩云萬里西南路瞿塘居上游峽分山對立江合水爭流蛟鱷從來患風波自古愁幾時飛兩槳歸去滿帆秋蘓軾瞿塘峽詩云自昔懷淸賞今玆得縱探長江連楚蜀萬派瀉東南合水來如電黔波緑似藍餘流細不數遠勢競相參入峽初無路連山忽似龕縈紆收浩渺蹙縮作淵潭風過如呼吸云生似吐含墜崖鳴窣窣垂蔓緑■﹝毛參﹞■﹝毛參﹞冷翠多崖竹孤生有石楠飛泉飄亂雪怪石走驚驂絕澗知深淺樵僮忽兩三人煙偶逢郭沙岸可乘籃野戍荒州縣邦君古子男放衙鳴晚鼓畱客薦霜柑聞道黃精艸叢生緑玉篸盡應充食飲不見有彭聃气候冬猶暖星河夜半涵遺民悲昶衍舊俗接魚蠶版屋漫無瓦巖居窄似庵伐薪常冒險得水不盈甔嘆息生何陋劬勞不自慚葉舟輕遠溯大浪固無諳矍鑠空相視嘔啞莫與談蠻荒安可駐幽邃信難耽獨愛孤棲鶻髙超百尺嵐橫飛應自得遠揚似無貪振翮遊霄漢無心顧雀■﹝今上酉下﹞鳥﹞塵勞世方病局束我何堪盡解林泉好多爲富貴酣試看飛鳥樂髙遁此心甘蘇轍入峽詩云舟行瞿塘口兩耳風鳴號渺然長江水千里投一瓢峽門石爲戶鬱怒水力驕扁舟落中流浩如一葉飄呼吸信奔浪不復由長篙兩山蹙相值望之不容舠漸近乃可入白鹽最雄髙艸木皆倒生哀叫悲玄猱白雲繚長袖零露如飛毛導峽程記曰瀘合遂屬四中皆峽之郡自蠻江桔栢沲導等江至此二百八十江會於峽前次荊門郡四百五十灘卽有淸水重峯胡灘漢灘忽雷閃電■﹝氵宅﹞灘瀨灘狼尾使君主薄二灘以沈舟得名其它不悉記三峽者卽明月仙山廣澤其它瞿塘灩澦燕子屏風之類皆不預三峽之數唐楊炯廣溪峽詩廣溪三峽首曠望兼川陸山路遶羊腸江城鎭魚復喬枝百丈偃飛水千尋瀑驚浪回髙天盤渦轉深谷漢氏昔云季中原爭逐鹿天下有英雄襄陽有龍伏常山訓軍旅永安興板築池臺忽已傾邦家遽淪覆庸才若劉禪忠佐爲心腹設險猶可存當無賈生哭

經雲江水又東徑廣溪峽注云斯乃三峽首也其間三十里頹巖倚木厥勢殆交北岸山上有神淵淵北白鹽厓髙千餘丈天旱然火白鹽推燼入淵卽雨常璩以澤有神鳴鼓則雨蜀都賦謂應鳴鼓而興雨也刺史二千石經過皆不得鳴角伐鼓商旅上下恐觸石有聲乃以布裹篙足此峽多猨猨不生北岸北惟一處或有取之放著此山中初不聞聲將同狢獸渡汶而不生矣其峽蓋自神禹鑿以通江郭景純所謂巴東之峽夏后疏鑿者杜甫白鹽山詩云徐步移斑杖看山仰白頭翠深開斷壁紅遠結飛樓日出淸江望暄和散旅愁春城見松雪始擬放歸舟按盛弘之荊州記謂漢髙祖伐秦途經於此見淵中白壁赤柱狀若宮府因名龍淵矣

經雲江水又東南徑赤岬西注云是公孫述所造因山據勢周回七里一百四十步東髙二百丈西北髙一千丈南連基白帝山甚髙大不生樹木其石悉赤土人云如人袒胛故謂之赤岬山淮南子曰傍皇於山岬之旁注曰岬山脇也郭仲產曰斯名將因此而興矣注云赤甲山巖穴中露一匣甚髙不可升相傳乃古兵書匣

經雲江水又東徑魚復縣故城南注云故魚國也春秋左傳文公十六年庸與羣蠻叛楚莊王伐之七遇皆北惟裨鯈魚人逐之是也地理誌謂江闗都尉治公孫述名之爲白帝城取其王巴蜀蓋巴東郡治也漢獻帝初平元年分巴爲三郡以魚復爲固陵郡趙胤訴劉璋攺爲巴東郡治白帝山城周回二百八十步北緣馬嶺接赤岬山其間平處南北相去八十五丈東西十七丈又東傍瀼溪卽以爲隍西南臨大江窺之眩目惟馬嶺小差委迆猶斬爲路羊腸數四然後得上益州刺史鮑陋鎭此爲譙道福所圍城裏無泉乃南開水門鑿石爲函道上施木天公直下至江中有似猨臂相牽引汲然後得水水門之西江中有孤石爲淫預石冬出水二十餘丈夏則沒亦有裁處矣縣有夷溪卽狼山淸江也經所謂夷水出焉益州記曰水色淸照十丈分沙蜀人見其澄淸因名淸江也

水經注云昔廩君浮土舟於夷水據捍闗而王巴是以法孝直有言魚復捍闗臨江據水實益州禍福之門漢書地裏志云江闗理魚復寰宇記云蜀漢章武二年先主爲吳所敗攺白帝爲永安晉大康中復永安爲魚復有故江闗在江南岸北對州城宋泰始三年以山峽崄隘多寇賊立三巴校尉以鎭之宋末廢唐置都督府及刺史郡治於此

文苑英華常衮授持節都督夔州諸軍事兼夔州刺史栢貞節制雲山硤雄重江闗要衝輿地碑目夔州都督府記唐會昌五年刺史李貽孫文繆師禹書見歐陽公集古錄今在漕臺集古錄云余嘗謂唐世人人工書故其名湮沒者不可勝數毎與君謨嘆息於斯也如貝靈該繆師愈今人尙不知其姓名況其書乎余以集錄之博僅各得其一爾

碑目云唐夔州刺史廳壁記長慶二年五月一日刺史中山劉禹錫撰今見存

張說下江向夔州詩天明江霧歇洲浦棹歌來淥水逶迆去靑山相向開城臨蜀帝祀云接楚王臺舊知巫山上遊子共徘徊司空曙送夔州班使君詩魚國巴庸落麾幢漢守過曉檣爭市隘夜鼓祭神多雲白當山雨風淸滿峽波夷陵舊人吏猶誦兩岐歌戴叔倫送盧使君赴夔州詩鐃管隨旌斾髙秋逺上巴白波連霧雨靑壁斷蒹葭憑幾雙童靜登樓萬井斜政成知變俗當應畵輪車唐求舟行夜泊夔州詩維舟鏡面中迥對白鹽峯夜靜沙堤月天寒水寺鐘故園何日到舊友幾時逢欲作還家夢靑山一萬重鄭谷入夔州詩萬家煙靄裏隠隠見夔州夜靜明月峽春寒堆雪樓獨吟誰會解多病自淹畱往事如今日聊同子美愁張佑送曽黯遊夔州詩不逺夔州路層波灩澦連下來千里峽入去一條天樹色秋帆上灘聲夜枕前何堪正危側百丈半山巓又送楊秀才入蜀夔詩鄂渚逢遊客瞿塘上去舩峽深明月夜江靜碧雲天舊俗巴渝舞新聲蜀國弦不堪揮慘恨一涕淚澘然釋齊已送周秀才遊峽中詩又向夔城去知誰動旅魂自非亡國客何慮斷腸猿灔澦分髙仞瞿塘露淺痕明年期此約平穏到荊門

白帝城公孫述所築也東觀漢記白帝城舊名魚復公孫述見白龍入井中以爲應已之祥攺爲白帝陳子昻白帝懷古詩云日落滄江晚停橈問土風城臨巴子國臺沒漢王宮荒服猶周甸深山尙禹功巖懸靑壁斷地險碧流通古木生雲際歸帆出霧中川途去無限客思坐何窮杜甫上白帝城詩城峻隨天壁樓髙更女墻江流思夏后風至憶襄王老去聞悲角人扶報夕陽公孫初恃險躍馬意何長又上白帝城樓詩江度寒山閣城髙絕塞樓翠屏宜晚對白谷會深遊急急能鳴鴈輕輕不下鷗夷陵春色起漸擬放扁舟

城中有白帝廟入蜀記云白帝廟气象甚古松栢皆百年物有數碑皆孟蜀時立庭中石筍有黃魯直建中靖國元年題字又有越公堂隋楊素所創少陵爲賦詩者已毀今堂近歳所築亦甚宏壯自闗而東卽東屯少陵故居也碑目云闗城白帝廟碑凡三其一元和元年其二長興二年其三廣政元年廟有斫殘栢柱大可十圍髙二十丈餘乃公孫述時樓柱所斫之處忽生枝而不朽又有三石筍王十朋詩云白帝祠前石筍三根連灔澦立相參不知此石能言否往事應同老栢談自注云有二栢甚古也石筍上行記云江通濟道呂珣東玉黃庭堅魯直同來建中靖國元年三月

方輿勝覽云越公堂在瞿唐闗城內隋楊素所建也杜甫宴越公堂詩此堂存古制城上俯江郊落構垂雲雨荒階蔓艸茅柱穿蜂澑蜜棧缺燕添巢坐接春杯气心傷艶蘂梢英靈如過隙宴衎願投醪莫向東流水生涯未卽拋張兪越公堂詩越公作隋藩烈烈耀威武駐馬白帝城營堂壓巴楚俯瞰萬里流徘徊覽千古鬼工役精魄梓制衒刀斧四阿無欒櫨大廈惟柱礎崢嶸露節角庨豁轉檐廡丹漆久磨滅風雲尙吞吐自注云堂奇構宏敞內無撐柱夐視中脊邈不可度也

城隅有堂曰三峽堂規模甚敞松柏皆古云商隱被命赴闕大卿李先生所建不知歲月落成而未考也因相率置酒作樂其上同來者郡僚張悅之陳子長員仲文謝邦彥堂據峽口俯瞰洪流震搖灔澦眞爲偉觀歲淳熙己亥八月二十三日成都呂隱商周父書宋肇詩雲林巒十里上巉巖飛檻初憑縹緲間夔子風煙依白帝夜郎耕稼接烏蠻砌橫亂石遙臨澗門對髙峯近帶山咫尺驚湍吁莫測毎來憑眺念江闗又云初尋磴道踏雲煙漸引茒擔屋數椽江影動揺波面日山光隠見峽中天放懷樽酒憑欄客回首舷歌趂市舩要與州人同此樂移花種竹滿巖前

有杜甫宅少陵移居夔州郭詩云伏枕云安縣遷居白帝城春知催栁別江與放舩淸農事聞人說山光見鳥情禹功饒斷石且就土微平人入宅詩云奔峭背赤甲斷厓當白鹽客居愧遷次春酒漸多添花亞欲移竹鳥窺新捲簾衰年不敢恨勝槪欲相兼其二亂後居難定春歸客未還水生魚復浦云暖麝香山半頂梳頭白過眉拄杖斑相看多使者一一問函闗其三宋玉歸州宅云通白帝城吾人淹老病旅食豈才名峽束風常急江流气不平祗應與兒子飄轉任浮生其西閣詩云西閣百尋余中宵步綺疏飛星過水白落月動沙虛擇木知幽鳥潛波想巨魚親朋滿天地兵甲少來書又西閣雨望詩樓雨沾雲幔山寒著水城徑添沙面出湍減石稜生菊蕋淒疎放松林駐逺情滂沱朱檻濕萬慮傍檐楹又夜宿西閣曉呈袁二十一曹長詩城暗更籌急樓髙雨雪微稍通綃幙霽遠帶玉繩稀門鵲晨光起檣烏宿處飛寒江流甚細有意待人歸

輿地紀勝云城東有東瀼水公孫述於水濱墾稻田因號東屯東屯之田可得百許頃稻米爲蜀第一郡給諸官俸廩以髙下爲差帥漕月得九斗故王龜齡詩云少陵別業古東屯一飯遺忠■﹝畝犬﹞畝存我軰月叨官九斗湏知粒粒是君恩陸務觀髙齋記云少陵居夔三徙居皆名髙齋其詩次水門者白帝城之髙齋也依藥餌者瀼西之髙齋也見一川者東屯之髙齋也又云東屯李氏居已數世上距少陵才三易主唐大歷初故劵猶在杜甫從瀼西移居東屯詩云白鹽危嶠北赤甲古城東平地一川穏髙山四面同煙霜淒野日秔稻熟天風人事傷飄轉吾將守桂叢又東屯復瀼西一種住靑溪來往皆茅屋淹畱爲稻畦市喧宜近利林僻此無蹊若訪衰翁語湏令剩客迷又道北逢都使髙齋見一川子能渠細石吾亦沼淸泉枕帶還相似柴荊卽有焉斫畬應費日解纜不知年又牢落西江外參差北戶間久遊巴子國臥病楚人山幽獨移佳境淸深隔遠闗寒空見鵷鷺回首憶朝班闗耆孫遊東屯詩呼舩渡西瀼策馬行東屯猶有竹下屋依然柴作門林深多鳥雀山對有猱猿世隔劵猶在堂非基自存稼云迷曠野屏翠墮層軒土厚疑吾裏溪淸何處源飱英金有種飯粒玉爲根蘆筍戀春渚蕨芽蕃故園山名竊諸葛城榜爲公孫雲雨峽前夢琵琶山後村畱人惟野趣隔市絕塵喧白巽東屯行雲雨足稻畦新水滿挿秧未半靑短短馬塵追逐下闗頭北望東屯轉山阪一川洗盡峽中想遠浦疎林分气象溝塍漫漫堰源低灘瀨泠泠石磯響中田築場亦有廬翚飛夏屋何渠渠李氏之子今地主少陵祠堂疑故居

劉昉東屯祥雲寺行記云紹興戊申正月中澣出郊勸耕至東屯因落少陵故居祠堂之成聞祥雲寺後有瑞石歸路就往觀之策杖行山澗亂石間踰里許石果異也事無大小必先難而後獲是日自東屯還過瞿唐已將暮任賓僚之去畱其同至者趙沂詠道文定國公才鄧髙叔誼王鼎子新李驥元駿家茂秀實張聿述之朱齊卿醇甫李宗臣元慶楊譽時美眞勝賞也劉昉方明書

辛毘曰夔州百牢闗兵馬不可越杜甫詩中巴之東巴東山江水開辟流其間白帝髙爲三峽鎭夔州險過百牢闗寰宇記云三鉤鎭在州東三里鐵鎖斷江山橫江亙張兩岸造舟爲梁施戰牀於上以禦寇焉鎭居數溪之會故曰三鉤唐武徳二年廢碑目雲鏁水記碑字但紀官名有都押衙金吾大將軍白元曜等字後漢書岑彭攻江闗偏將軍魯奇應募直衝浮橋攢柱有反把鉤奇船不得去皆殊死戰因飛炬焚之始得入闗五代史後唐張武石照人仕王建爲破浪都頭大破髙季興於夔以功升鎭武軍節度使武常作鐵絙絕江中流立柵於兩端謂之鎖峽宋史太祖遣曹彬伐蜀示以地圖指鎖江曰我軍溯流至此愼勿以舟師爭勝中興小歷云景定五年守將徐宗武於白帝城下巖穴設攔江鎖七條長二百七十七丈五尺五千一十股又有二鐵柱各六尺四寸刻徐宗武字

志云白帝城東十五里有勝已山以髙出眾山之上也王十朋命名龜齡四月二十一日同運使周丈查丈行香報恩精舍登佛牙樓觀勝已山望江流之險飯蔬啜茗而還因作詩云籃輿拂曉出東闗鐘磬聲聞杳靄間心欲報恩頻入院人逢勝已更觀山竹香細細禪房靜江水渾渾野渡門欲問漁人興與廢黃鸝隔葉語綿蠻劉儀鳳報恩寺詩序云寺有唐立夫題字云本晉鐵佛寺有像今徙他處而碑記無存者是日寺僧汲相國泉烹香山茶甚新因次韻奉呈安撫待制詩云晚途無力透空闗佛土維畱艸數間決去已曽盟白水重遊仍欲住靑山皇華詩句羞懷祿儒帥封章屢乞閒似我更宜歸計早雨蓑煙艇學漁蠻碑目以夔州始興寺移鐵像記爲劉禹錫撰矣唐文若報恩寺行記云紹興丙子七月峽中久不雨秋暑熾盛己巳晦連夕霶霈水復大漲余系舟瀼中杖策同二子輅軫來遊道人定觀迎謁欣然乃漢中舊識憩食方丈登佛牙閣愛其江山鮮明艸木秀潤頓失三峽之陋寺本晉鐵佛院距今八百禩屢易而不廢良有以也

寺產香山茶因名香山寺黃魯直香山寺行記云太守髙仲本率南昌黃魯直墊江譚處道同來遠水喬木僧房髙下景物淸絕爲夔路第一建中靖國元年二月庚申微雨中來庭堅書

奉節巫山之間有天池浸可千頃杜甫天池詩雲天池馬不到嵐壁鳥才通百頃靑雲杪層波白石中郁紆騰秀气蕭瑟浸寒空直對巫山出兼疑夏禹功魚龍開辟有菱芡古今同聞道奔雷黒初看浴日紅飄零神女雨斷續楚王風欲問支機石如臨獻寶宮九秋驚鴈序萬里狎漁翁更是無人處誅勞任薄躬

蜀中廣記卷二十一

●欽定四庫全書

蜀中廣記卷二十二

﹝明﹞曹學佺撰

○名勝記苐二十二

下川東道

夔州府二

巫山縣

經雲江水又東烏飛水注之注雲水出天門郡溇中縣界北流徑建平郡沙渠縣南又北流徑巫縣南西北歷山道三百七十里注於江謂之烏飛口本志云烏飛巖在西南四十里與燕子坡相對宋夔守王十朋詩燕子歸期近吾今亦得歸烏棲一枝穩何必更髙飛自注云隔江有烏飛崖也

經雲江水又東徑巫縣故城南注云縣故楚之巫郡也秦省郡立縣以隸南郡吳孫休分爲建平郡治巫城城緣山爲墉周十二里一百一十步東西北三面皆帶傍深谷南臨大江故謂之夔國也寰宇記云梁武帝廢建平郡而縣存隋加山字縣本夔子熊摰所治今多熊姓西北五十步有陽雲臺髙一百二十丈南枕長江楚宋玉賦雲遊陽云之臺望髙唐之觀晉孟康注曰言其髙出云之陽也本志云陽臺山下有土主廟其神卽唐張巡將雷萬春縣之跳石人也史載令狐潮益兵圍雍丘巡使郎將雷萬春於城上與潮相問語未絕賊弩射之面中六矢而不動潮疑其木人使諜問之乃驚遙謂巡曰向見雷將軍方知足下軍令矣

陸遊入蜀記云二十四日早抵巫山縣在峽中亦壯縣也隔江南陵山極髙大有路如綫盤屈至絕頂謂之一百八盤蓋施州正路黃魯直詩云一百八盤攜手上至今歸夢繞羊腸又減字木蘭花調雲春水茫茫欲渡南陵更斷腸今有南陵渡矣志云廢南陵縣與陽臺相對晉置劉宋廢基址存

碑目云漢鹽鐡盆記在巫山縣黃太史石刻云余弟嗣直來攝邑事堂下有大鹽盆有欵識蓋漢時物也其末曰永平二年又桓溫隸字碑亦在巫山嘉定癸未漕使王觀之並黃太史跋俱徙置漕廨王漕又作跋語考其文爲晉周撫墓碑今不存

入蜀記云日晚遊楚故離宮俗謂之細腰宮有一池亦當時宮中燕遊之地今湮沒略盡矣本志曰楚宮在女觀山西畔小山頂三面皆荒山南望江山奇麗務觀云又有將軍墓東晉人也一碑在墓後趺陷入地碑傾前欲壓字才半存按此豈卽周益州墓耶

戰國策蔡靈侯飲茹溪見莊辛幸臣論溪水流入城外五十步東井志云東井在北城外茹溪俗名小溪也

經雲江水又東巫溪水注之注雲溪水道源梁州晉興郡之宣漢縣東入南徑建平郡泰昌縣南又徑北井縣西溪水又南屈徑巫縣東縣之東北三百步有聖泉謂之孔子泉其水飛淸潔石穴並髙泉下注溪水溪水又南入於大江王梅溪集云縣東半里孔子泉其旁民居童子亦能書詩云巫山亦有泉可飲仍可祈泉旁人幾家聰慧多奇兒

經雲江水又徑琵琶峽本志云琵琶峯下女子皆善吹笛嫁時羣女子治具吹笛唱竹枝詞送之梁簡文琵琶峽詩由來歷山川此地獨回邅百嶺相迂蔽千崕共隱天橫峯時礙水斷岸或通川還瞻已迷向直去復疑前夕波照孤月山枝斂夜煙此時愁緒密熒魂逝九遷

入蜀記云二十三夜泊淸水洞洞極深後門自山背出色黮闇水流其中鮮能入者歳旱祈雨頗應權知巫山縣左文林郎冉徽之尉右迪功郎文庶幾來志云淸溪在縣東十里

經雲江水又東徑巫峽注雲杜宇所鑿以通江水也郭仲產云按地理誌巫山在縣西南而今縣東有巫山將郡縣居治無恆故耶三峽七百里中兩岸連山略無闕處重巖疊嶂隱天蔽日自非亭午夜分不見曦月至於夏水襄陵沿溯阻絕王命急宣有時朝發白帝暮到江陵其間千二百里𨿽乘奔禦風不以疾也春冬之時則素湍淥潭回淸倒影絕巚多生檉栢懸泉瀑布飛漱其間淸滎峻茂良多趣味毎至晴初霜旦林寒澗肅常有髙猨長嘯屢引淒異空谷傳響哀轉久絕故漁者歌曰巴東三峽巫峽長猨鳴三聲涙沾裳

峽中有十二峯曰望霞翠屛朝雲松巒集仙聚鶴淨日上升起雲棲鳯登龍聖泉其下卽神女廟範成大吳船錄云下巫山峽三十五里至神女廟廟前灘尢洶怒十二峯俱在北岸前後映帶不能足其數十二峯皆有名不甚切事不足錄所謂陽臺髙唐觀人云在來鶴峯上亦未必是神女之事據宋玉賦本以諷襄王后世不察一切以兒女褻之今廟中石刻引墉城記瑤姬西王母之女稱雲華夫人助禹驅神鬼斬石疏波有功見紀今封玅用眞人廟額曰凝眞觀入蜀記云二十三日過巫山凝眞觀謁玅用眞人祠眞人卽世所謂巫山神女也祠正對巫山峯巒上入霄漢山腳直挿江中議者謂太華衡廬皆無此奇然十二峯者不可悉見所見八九峯惟神女峯最稱纎麗奇峭宜爲仙眞所托祝史云毎八月十五夜月明時有絲竹之音往來峯頂上峯頂上猿皆鳴達旦方漸止廟後山半有石壇平曠傳云夏禹見神女授符書於此壇上觀十二峯宛如屏障是日天宇晴霽四顧無纎翳惟神女峯上有白雲數片如鸞鶴翔舞徘徊久之不散亦可異也祠舊有烏數百送迎客舟自唐幽州刺吏李貽詩已云羣烏幸胙余矣近乾道元年忽不至今絕無一烏不知其故

經雲江水歷峽東徑新崩灘注云此山漢和帝永元十三年崩晉太元二年又崩當崩之日水逆流百餘里湧起數十丈今灘上有石或圓如蕈或方似屋若此者甚眾皆崩嵯所隕致怒湍流故謂之新崩灘其頹巖所餘比之諸嶺尙爲竦桀吳船錄云自神女廟二十里至東奔灘髙浪大渦巨艑掀舞不當一葉或爲渦所使如磨之旋三老挽招竿叫呼力爭以出渦矣水經注云新崩灘下十餘里有大巫山非惟三峽所無乃當抗峯岷峨偕嶺衡嶷其翼附羣山並槪靑雲更就霄漢辧其優劣耳神血塗所處山海經曰夏后啟之臣曰血塗是司神於巴巴人訟於血塗之所其衣有血者執之是謂生居山上郭景純云在丹山西丹山在丹陽屬巴丹山西卽巫山者也又帝女居焉宋玉所謂天帝之季女名曰瑤姬未行而亡封於巫山之臺精魂爲艸寔爲靈芝所謂巫山之女髙唐之姬旦爲行雲暮爲行雨朝朝暮暮陽臺之下旦早視之果如其言故爲立廟號朝云焉其間首尾一百六十里謂之巫峽蓋因山爲名也

金石古文云巫山峯頂古篆乃秦時物邑人向萬云尙存集古錄云神女廟唐李吉甫詩一首以貞元十四年刻邱元素一首無刻石年月李貽孫二首會昌五年刻敬騫一首元和五年刻沈幼眞書其它皆無書人名氏可摸搨

漢樂府巫山髙云巫山髙髙以大淮水深難以逝我欲東歸害梁不爲我集無髙曵水何梁湯湯回回臨水逺望泣下沾衣逺道之人心思歸謂之何齊王融巫山髙云想象巫山髙薄暮陽臺曲煙霞乍舒捲蘅芳自斷續彼美如可期寤言紛在矚憮然坐相思秋風下庭緑劉繪云髙唐與巫山參差郁相望灼爍在雲間氛氳出霞上散雨收夕臺行雲捲晨障出沒不易期嬋娟以惆悵梁武帝云張樂陽臺歌上謁如寢如興芳晻曖容光旣艶復還沒復還沒望不來巫山髙心徘徊元帝云巫山髙不窮迥出荊門中灘聲下濺石猿鳴上逐風樹雜山如畫林暗澗疑空無因謝神女一爲出房櫳簡文帝云巫山七百里巴水三回曲笛聲下復髙猿啼斷還續梁沈干云陽臺氤氳多異色巫山髙髙上無極云來云去常不息常不息夢來逰極萬世度千秋虞羲雲南國多奇山荊巫獨靈異雲雨麗以佳陽臺千里思勿言可再得特美君王意髙唐一斷絕光陰不可遲費昶詩云巫山光欲晚陽臺色依依彼美巖之曲寧知心是非朝云觸石起暮雨潤羅衣願解千金佩請逐大王歸範云云巫山髙不極白日隱光輝靄靄朝云去溟溟暮雨歸巖懸獸無迹林暗烏驚飛枕席竟誰薦相望空依依王泰云迢遞巫山竦逺天新霽時樹交涼去逺艸合影開遲谷深流響咽峽近猿聲悲只言雲雨狀自有神仙期陳後主云巫山巫峽深峭壁聳春林風巖朝蕋落霧嶺晚猨吟云來足薦枕雨過非感琴仙姬將夜月度影自浮沈蕭詮云巫山映巫峽髙髙殊未窮猿聲不辧處雨色詎分空懸巖下桂月深澗響松風別有仙雲起時向楚王宮隋李孝貞云荊門對巫峽云夢邇陽臺燎火如奔電墜石似驚雷天寒秋水急風靜夜猿哀枕席無由薦朝云徒去來陵敬云巫岫郁迢嶤髙髙入紫霄白雲閒抱石玄猿迥掛條懸崖激巨浪脆葉殞驚飆別有陽臺處風雨共飄飄唐盧照鄰云巫山望不極望望下朝氛莫辧啼猿樹徒看神女云驚濤亂水脈驟雨暗峯文沾裳卽此地況復逺思君劉方平云楚國巫山秀淸猿日夜啼萬重春樹合十二碧峯齊峽出朝云下江來暮雨西陽臺歸路直不畏向家迷鄭世翼云巫山淩太淸岧嶤類削成霏霏暮雨合靄靄朝云生危峯入鳥道深谷瀉猨聲別有幽棲客淹畱攀桂情閻立本云君不見巫山髙髙半天起絕壁千尋畫相似君不見巫山磕匝翠屏開湘江碧水遶山來緑樹春嬌明月峽紅花朝覆白雲臺臺上朝云無定所此中窈窕神仙女仙女盈盈仙骨飛淸谷出沒有光輝欲暮髙唐行雨送今宵定入荊王夢荊王夢裏愛穠華枕席初開紅帳遮可憐欲曉啼■﹝犭員﹞處說道巫山是妾家喬知之云巫山十二峯參差互隱見潯陽幾千里周覽忽已徧想象神女姿摘芳共珍薦楚云何逶迆紅樹日蔥蒨楚云沒湘源紅樹斷荊門郢路不可見況復夜聞猨沈佺期云巫山峯十二合沓隠昭回俯眺琵琶峽平看雲雨臺古槎天外倚瀑水日邊來何忍啼■﹝犭員﹞夜荊王枕席開張九齡云巫山與天近煙景常靑熒此中楚王夢夢得神女靈神女去已久白雲空冥冥山有巴猿嘯哀音不可聽李白雲江行幾千里海月十五圓始經瞿塘峽遂陟巫山巓巫山髙不窮巴國盡所歷日邊攀垂蘿霞外倚危石飛步淩絕頂極目無纎煙卻顧失丹壑仰觀臨靑天靑天若可捫銀漢去安在望云知蒼梧記水辧瀛海周逰孤光晚歷覽幽意多積雪照空谷悲風鳴森柯歸途行欲曛佳趣尙未歇江花早啼■﹝犭員﹞松暝已吐月月色何悠悠淸猿響啾啾辭山不忍聽揮策還孤舟李端云巫山十二峯皆在碧虛中回合雲藏日霏微雨帶風■﹝犭員﹞聲寒過澗樹色暮連空愁向髙唐去淸秋見楚宮張循之云巫山髙不極合沓奇狀新暗谷疑風雨幽崖若鬼神月明三峽曙潮滿二江春爲問陽臺客應知入夢人李沇云沒天心開地脈浮動淩霄拂藍碧襄王端眸望不及似睹瑤姬長嘆息巫妝不治獨西望暗泣紅焦抱雲帳君王妒妾夢荊宮虛把金泥印仙掌江濤迅激如相助十二獰龍怒行雨昆侖謾有通天路九峯正在天低處李賀云巫山叢碧髙挿天巴江翻瀾神曳煙楚魂尋夢風颸然晚風飛雨生苔錢瑤姬一去一千年丁香笻竹啼老■﹝犭員﹞古祠近月蟾桂寒椒花墜紅濕雲間盧象云髙唐幾百里雲樹接陽臺晚見江山霽宵聞風雨來雷從三峽起天向數峯開靈境信難見輕舟那可回皇甫冉云巫峽見巴東迢迢出半空雲藏神女館雨到楚王宮朝暮泉聲落寒暄樹色同淸■﹝犭員﹞不可聽偏在九秋中戴叔倫云巫山峨峨髙挿天危峯十二淩紫煙瞿塘嘈嘈急如弦洄波波逆將覆船云梯豈可進百丈那能牽陸行巉崖水不前灑涙向流水淚歸東海邊含愁對明月明月空自圓故鄕回首思綿綿側身天地心茫然孟郊云巴江上峽重復重陽臺碧削十二峯荊王獵時逢暮雨夜臥髙邱夢神女輕紅流煙濕艶姿行雲飛去明星稀目極魂斷望不見猨啼三聲淚滴衣陳陶云玉峯靑雲十二枝金母和云賜瑤姬花宮磊砢楚宮外列仙八面星斗垂秀色無雙怨三峽春風幾夢襄王獵靑鸞不在懶吹簫斑竹題詩寄江妾飄飄散絲巴子天苔裳玉轡紅霞幡歸時白帝掩靑瑣瓊枝艸艸遺湘煙羅隱云下壓重泉上千仭香雲結夢西風緊縱有精靈得往來狖軛鼯軒亦顚隕嵐光■﹝山雙﹞■﹝山雙﹞雷隱隱愁爲衣裳恨爲鬂暮灑朝行何所之江邊日月情無盡珠零冷露丹墮楓細腰長臉愁滿宮人生對面猶異同況在千巖萬壑中宋蘇軾云瞿塘迆邐盡巫峽崢嶸起連峯稍可怪石色變蒼翠天工運神巧漸欲作奇偉坱圠勢方深結構意未遂旁觀不暇瞬步步造幽邃蒼崕忽相逼絕壁凜可悸仰觀八九頂俊爽淩顥气晃蕩天宇髙奔騰江水沸孤超死不讓直拔勇無異攀緣見神宇憩坐就石位巉巉隔江波一一問廟吏遙觀神女容綽約誠有以俯首見斜鬟拖霞弄修帔人心隨物變逺覺含深意野老笑吾傍少年嘗屢至去隨猿猱上反以繩索試石筍倚孤峯突兀殊不類世人喜神怪論說驚幼稚楚賦亦虛傳神女安有是次問掃壇竹雲此今尙爾枝葉紛下垂婆婆緑鳯尾風來自偃仰若爲神女使絕頂有三碑詰曲古篆字老人那解讀偶見不能記窮探到峯皆采斫黃楊子黃楊生石上堅瘦紋如綺貪心去不顧澗谷千尋縋山髙狼虎絕深入坦無忌洪蒙艸樹密蔥蒨雲霞膩石竇有洪泉甘滑如流髓終朝自盥潄冷冽淸心胃浣衣掛樹梢磨斧就石鼻徘徊云日晚歸意念城市不到今十年衰老筋力憊當時伐殘木牙蘗已如臂忽聞老人說終日爲嘆喟神仙固有之難在忘勢利貧賤爾何愛棄去如脫屣嗟爾若無還絕糧應不死王安石云巫山髙十二峯上有往來飄曶之猿狖下有出沒瀺灂之蛟龍中有倚薄縹緲之神宮神人處子冰雪容呼風吸露虛無中千歳寂寞無人逢邂逅乃與襄王通丹巖碧嶂深重重白月如日明房櫳象牀玉肌金芙蓉陽臺美人多楚語只有纎腰能楚舞爭吹鳯管鳴鼉鼔那知襄王夢裏事但見朝朝暮暮長雲雨範成大云濕云不收煙雨霏峽船作灘捎廟磯杜鵑無聲猿叫斷惟有饑鴉迎客飛西眞功髙佐禹迹斧鑿鱗皴倚天壁上有瑤簮十二尖下有黃湍三百尺蔓花蚪木風煙昏蘚佩翠帷香火寒靈斿飄忽定何許時有行人開廟門楚客詞章元是諷紛紛餘子空嘲弄玉色頳顏不可幹人間錯說髙唐夢

唐王無競巫山神女廟詩神女向髙唐巫山下夕陽徘徊作雲雨婉孌逐荊王電影江前落雷聲峽外長霽云無處所臺館晚蒼蒼劉希夷云巫山幽陰地神女艷陽年襄王伺容色落日望悠然歸來髙唐夜金缸焰靑煙頹想臥瑤席夢魂何翩翩搖落殊未已榮華倐䢐遷愁思瀟湘浦悲涼云夢田猿啼秋風夜鴈飛明月天巴歌不可聽聽此益潺湲張九齡云庭樹日衰颯風霜未云已駕言遣憂思乘興求相似楚國玆故都蘭臺有餘址傳聞襄王世仍立巫山祀方此全盛時豈無嬋娟子色荒神女至魂蕩宮觀啟蔓艸今如積朝云爲誰起崔塗云雙黛儼如嚬應傷故國春江山非舊主雲雨是前身夢覺傳詞客靈猶福楚人不知千載後何處又爲神溫庭筠云黯黯閉宮殿森森蔭薜蘿曉峯眉上色春水臉前波古樹芳菲盡扁舟離恨多一叢斑竹夜環佩響如何張子容云巫嶺岧嶤天際重佳期宿昔願相從朝雲暮雨連天暗神女知來第幾峯李羣玉云寂寞髙唐別楚君玉人天上逐行雲停舟十二峯巒下幽佩仙香半夜聞又云廟閉春山曉月光波聲四合樹蒼蒼自從一別襄王夢雲雨空飛巫峽長王周云廟前溪水流潺潺廟中修竹聲珊珊襄王一夢杳難問晚晴天气歸雲閒李商隱云巫峽迢迢舊楚宮至今雲雨暗丹楓浮生盡戀人間樂只有襄王憶夢中又云非關宋玉有微詞自是襄王夢覺遲一自髙唐賦成後楚天雲雨盡堪疑胡曾云楚國城池颯已空陽臺雲雨過無蹤何人更有襄王夢寂寂巫山十二重劉禹錫云巫山十二郁蒼蒼片石亭亭號女郎曉霧乍開疑捲幔山花欲謝似殘妝星河好夜聞淸佩雲雨歸時帶異香何事神仙九天上人間來就楚襄王曹松云巫山蒼翠夾通津下有仙宮楚女眞不逐彩雲歸碧落卻爲暮雨撲行人年年舊事音容在日日誰家夢想頻應是荊王畱不住至今猶得覩芳塵劉滄云十二峯嵐掛夕暉廟門深閉霧煙微天髙木落楚人思山迥月殘神女歸觸石晴雲凝翠鬢渡江寒雨濕羅衣嬋娟似恨襄王夢猿叫斷巖秋蘚稀韋莊云亂猿啼處訪髙唐路入煙霞艸木香山色未能忘宋玉水聲猶似哭襄王朝朝暮暮陽臺下爲雨爲雲楚國亡惆悵廟前無限柳春江空鬭畫眉長宋蘇軾云大江從西來上有千仭山江山自環擁恢詭富神姦深淵鼉鱉橫巨壑蛇龍頑旌陽斬長蛟雷雨移蒼灣蜀守降老蹇至今帶連環縱橫若無主蕩逸侵人寰上帝降瑤姬來處荊巫間神容豈在猛玉座幽且閒飄簫駕風馭弭節朝天關倐忽巡四方不知道裏艱古妝具法服邃殿羅煙鬟百神自奔走雜沓來趨班云興靈怪聚雲散鬼神還茫茫夜潭靜皎皎秋月彎還應搖玉佩來聽水潺潺蘇轍雲山中廟堂古神女楚巫婆娑奏歌舞空山日落悲風吹舉手睢盱道神語神仙潔淸非世人瓦盎傾醪薦麋脯子知神君竟何自西方眞人古王母飄然乘風遊九州島朅渡西海薄中土白雲爲車駕蒼虯驂乘湘君虙妃禦天孫織綃素非素衣裳飄颻薄煙霧泊然沖虛自無營朝飱屑玉咽瓊乳下視人世安可據超江乘山去無所巫山之下江流淸偶然愛之不能去湍岸激作聲喧豗白花翻翻龍正怒堯使大禹導九川石隕山墜幾折股山前恐懼久無措稽首山下苦求助丹書玉笈世莫窺指示文字相爾汝擘山泄江幸無苦庚辰虞余實相禹功成事定世莫知空山俄頃千萬古廟中擊鼓吹長簫采蘭爲飱蕙爲肴玉缶薦芰香飄蕭龍勺取酒注白茅神來享之風飄飄荒山長江何所有豈有瓊玉薦泬寥神君聰明無我責爲我駈獸攘龍蛟乘船入楚溯巴蜀濆漩深惡秋水髙歸來無恙無以報山上麥熟可作醪神君尊貴豈待我再拜長跪神所多範成大云凝眞宮前十二峯兩峯娟妙翠挿空餘峯競秀尙多有白壁蒼厓無數重秋江漱石半山腹倚天削鐵荒行蹤造化鍾奇矗瑤巘眞靈擇勝深珠宮朝云未罷暮雲起陰晴竟日長溟蒙瑤姬作意送歸客一夜收繚乃回風仰看館禦飛檝過回首已在虛無中惟餘烏鴉作使者迎舩送舩西復東吳宗旦雲長江出蜀初入荊巫山十二開翠屏雲華夫人王母女東朝海若窺滄溟金銀宮闕照水府瓊壁璫楹侔帝庭江靈河伯隨班立龍女仙娥傍輦迎眼看日禦出暘谷身乘气蹻返金城玉樓一似巫峯起飆輪略爲巫峯停鴻濤沃天帝憂顧重瞳殛鯀禹嗣興悲風撼石從空落蒼崖自裂無人擎水工叫嘯愁白日孤臣涕泣哀空生兩山攢束一遇聖心驚目駭遙乞靈傳呼侍女詔侍從指授神策驅神兵黃魔披髮導狂翳童律掉舌同虞庚朝雲暮雨滿空碧飛鶴遊龍翔太淸卻疑魑魅逞妖怪披文寶鼎防依憑律前面對鬼神問禹乃悟見虛空形昔師三元授素書今領玄教居玉瑛寔號雲華上宮主亦是西華少陰精在人爲人人莫識在物爲物物莫名了知眞僊次於聖力披悃欵祈扣扄樓臺縹緲疊云上觀闕嶻嵲飛瑤瓊抱關師子虯彩髮啟途天馬垂朱纓靈官仙童澹容與毒龍猛獸光晶熒瑤臺燕坐凝玉質龍衮拂地傳眞經汝功汝能幸及物曰希曰夷猶未聆欲超大海飆爲馭欲度飛沙云作軿沙髙無軿路將絕海闊無馭空難騰寶書吾來自寥廓伏讀汝可叱幽冥出入水火縳虎豹倒挿五星呼六丁回眸笑指丹玉笈素手捧出容華綾水行乘舟山乘樏巨石自擘川自平龍蟠蛇結除毒螫巢穿穴墐蘇黎蒸山形半破余斧迹鬼工嶄鑿非人程玄圭帝余彰水徳眞人號位居紫庭重瞳薦天付大寶上日若帝仍百齡藤蘿歳長蔭古廟梅梁晝飛縻鐵繩峽祠萬里跨江漢血食千秋如弟兄遂封眞人行極妙逺配夏后功相仍云何肯入楚王夢作賦翻令宋玉矜廣寒羿妃月色瑩藐姑處子雪肌輕月關嬋娟窺繡戶雪呈體態入疎欞身行天上渺無迹夢到人間容有情前賢摭實言語妙今我復以歌詩鳴晴嵐空翠不攺色回流稸水長相縈剪刀剪云向空住掃竹掃葉隨風零仙人峩冠上玉砌仙女舉帔搖金鈴眾峯翼張浮翠葆國手圖畫傳丹靑數從黃冠拜行殿甫逐祝史祠郊埛當階文石白珞珞入門靑蓋髙亭亭元臣授策功照耀小儒學道心精誠願聞祕訣換凡骨徑參律輩騎長鯨唐耜云楚澤隱巫山翠壁開鴻蒙萬流束長峽怒浪日簸舂朝暉澹髙唐巖阿閟彤宮罘罳散煙霞榮光繞長虹恭聞雲華君少陰體沖融受道紫淸闕飛化淩三空徜徉江海上千騎馳蒼龍羽節回天津央央弭層峯淒惻下土人昬墊無所容實書授神禹百靈倐奔從蛟螭委鞭策山川奠西東九州島免爲魚遂成萬世功嗟余晚聞道蓬心蔽倥侗維舟垂崖邊再拜望遺蹤嶙峋山頭石云衣尙溶溶緲緲玉瑛臺如在指顧中童律不可問至言誰擊蒙仰首天壇下松檜回悲風宋徳之云靈均媒虙妃諭意非法語粵若古髙辛先禽委娥女兩美冀必合參差會成阻女生願有家士仕期致主徳協斯服從禮失那得取弟子頗自異昔契今齟齬依然憯讒嫉正爾困狎侮邈探姑射機轉弄離騷杼冥心古先後矯志云外侶上述懷世知潔身幸親附中言天淵亙廣逺萬物祖矧玆徳不逮開聖足自輔進犧來羨門禱室界公聚太一禮旣接神人儻相遇卒之志莫原頳怒辭稱遽顚倒失所依闇暝不知處忠賢代所昧妙麗眾目覩微辭孱王惑說夢癡人誤髙眞秉元化昏墊閔下土平成啟文命臨降枉飛馭在楚俗則然借秦良自諭陳思懷抑鬱敏識殆天付感此致意深濟洛獨擬賦虙妃洎重出鏤枕猶妄語騷詞信非經傳者無寡趣眞遊結習盡體道棲純素亟除魔魅想毋重龍鬼怒共罄拯民心塗人可爲禹範子長云峽山多奇峯擢秀推二六云容矗天宇岡脈蟠地軸晨暾照粉黛宿雨畱膏沐岷江寄徑來一帶幾縈曲巖隈著叢祠瑤席蔭嘉木古初奉帝命福地任司牧疏鑿佐夏后鬼神受要束洪流建滄海明徳被全蜀陋哉兒女見幽獨在空谷甚者雕虫人綺語誑流俗女媧補天手相望繼髙躅難以形色求矧乃夢寐瀆九章述明祀千載起祗肅若爲女岐事天問綴篇牘靈均尙好奇何怪門人玉杖藜欵祠宮采芹薦淸馥斐章固無取聊以諗巫祝何麒云舟師告我巫山下不見圖經聞古語廟嘶白馬舞黔烏壁掛朱猿穴蒼鼠可憐巫子分毛鬛豈有神仙飽葷茹我然沈水薦寒泉作送迎章沐雲雨又雲玉虯旖旎懷全楚羽帳淋漓笑神女去去來來刺史詩朝朝暮暮髙唐雨塵埋蘚漬墉城錄斷石斑斕讀空廡肅然生敬攝邪心云是瑤姬曾佐禹冉居常云朝雲夕雨自虛無玉岌親傳昬墊初夏后已通三峽水巴人誰省九天書煙巒杳杳藏旌仗江月沈沈想佩裾千古文章愁宋玉可無一字及其魚

吳世延十二峯詩望霞峯云披圖占勝謁雲華初見靈峯冠彩霞拂拭塵容開眼膜舟人指點到仙家翠屏峯云四合藤蘿羽葆垂逺煙蒙覆畫屏圍靑冥向上凝神望似叩天關第二扉朝雲峯云淸晨縹緲結層陰掩映眞靈洞府深不是名書丹玉笈上淸宮闕若相尋松巒峯云無名艸木易凋零獨立盤云偃蓋靑任是雪霜深蔽翳也應根柢有精靈集仙峯云左鄰白帝右紅崖中有瑤池阿母家笑飲蟠桃丹樹下一杯時與醉流霞聚鶴峯云方憐病羽困樊籠仰見胎禽唳逺空明月不知緱嶺夜一聲聲入白雲中淨壇峯云巍巍盤石拔天成拂拂修篁助潔淸一息齋宮渾不寐九霄聞徹步虛聲上升峯云蓬萊方丈闊滄溟髙揖松喬此得朋白日淸天殊不逺瑤臺玉闕一層層起雲峯云油然膚寸起叢霄變化須臾雨泬寥舒捲無心神莫測去來誰謂帝鄕遙棲鳯峯云碧梧修竹翠微間刷羽朝陽不可攀寄迹雲林飛有處會巢阿閣邇天顏登龍峯云三分泉下九淵深直上靑螺碧玉林怪得風雲長庇護有時飛作旱天霖聖泉峯云白厓一注瀉靑雲練帶縈回玉澑奔酖毒宴安人不覺誰知此物養靈根袁說友巫山十二峯云平生磊塊山林姿一邱一壑貪成癡寸峯拳石瞥眼過張皇攫覓惟憂遲東南佳山多秀麗就中所欠雄與奇飽聞巫山冠巴峽奇峯十二相參差昔年圖畫嘗一見欲見此山無路之扁舟西溯上三峽千嵓萬壑爭追隨終朝應接已不暇心目洞駭俱忘疲驀然鉦鼓髙唐上峯巒二六排旌旗一峯霞彩炯在望一峯展翠開屏帷無心出岫云吐色偃蓋平巒松並枝僊蹤鶴駕羽衣近壇石瑤臺閶闔低白雲一起鳯凰下淸泉四合蛟龍嬉羣峯角立變態異一一大巧乾坤爲外堪擊拊試聲律中含造化分四時天下名山亦多矣未有列岫奇如玆閻伯敏十二峯詩望霞峯云東皇君來流曉霞暮看西北王母家雲華夫人王母女肯爲廟食畱三巴翠屏峯云秋山黃落春山靑不識仙家云錦屏六銖天衣下拂石香風馥鬱朝眞亭朝雲峯雲山頭行雲自朝朝陽臺暮色連雲霄朝來暮去變雲雨送老行客無回橈松巒峯云舟船搖搖大巫前松間絲蘿望纒綿屏風角轉匼匝背心在山頭人倚船集仙峯云緑蓑鞋系靑行纒束薪縕火開山田雲間仰聽仙佩響蓬鬢拂掠燒畬煙聚鶴峯云望夫石女春復秋巴歌楚舞隨遨頭夜深九臯淸唳響仙禽亦替離人愁淨壇峯雲山頭枝枝竹掃壇舟子竹枝歌上灘炷香上廟擲杯珓但乞如願舟平安上升峯云黃魔白馬功告成雲華夫人朝玉京禹王夏后引音節髙低峽船搖櫓聲起雲峯云釵頭裊娜山花枝裙尾舊纈山麻衣朝隨雲起采薪去暮趂女伴穿雲歸棲鳯峯雲山頭鳯鳴來其凰山前家家背鳯筐竹花結實未忍食刀耕火種五里香登龍峯雲散而成章合爲龍回風混合遊鴻蒙舟人上下神女供俗妝鉛粉臙脂紅聖泉峯云靈源一泒瑤池分灑落掉石隨東奔楚人但愛香溪水溪邊爲有昭君村元趙孟俯十二峯詞疊嶂千重碧長江一帶淸瑤臺霞冷月朧明欹枕若爲情云過船窻曉星移宿霧晴古今離恨撥難平惆悵峽猿聲右淨壇峯片月生危岫殘霞拂翠桐登龍峯下楚王宮千古感遺蹤柳色眉邊緑花明臉上紅欲尋靈迹阻江風離思杳無窮右登龍峯松鶴堆嵐靄陽臺枕水湄風淸月泠好花時惆悵阻佳期別夢遊蝴蝶離歌怨竹枝悠悠往事不勝悲春恨入雙眉右松鶴峯雲裏髙唐觀江邊楚客舟上升峯月照妝樓離思兩悠悠雲雨千重阻長江一帶秋歌聲頻唱引離愁光景恨如流右上升峯絕頂朝雲散寒江暮雨頻楚王宮殿已成塵過客轉傷神月是巫娥伴花爲宋玉鄰一聽歌調一含嚬哀怨竹枝春右朝雲峯雨過蘋汀逺雲深水國遙渡頭齊舉木蘭橈纎殺楚宮腰映水勻紅臉偎花整翠翹人倚棹正無聊一望一魂銷右集仙峯碧水鴛鴦浴平沙荳蔲紅望霞峯翠一重重帆卸落花風澹薄雲籠月霏微雨灑篷孤舟晚泊浪聲中無處問音容右望霞峯芍藥虛投贈丁香漫結愁鳯棲鸞去兩悠悠新恨怯逢秋山色驚心碧江聲入夢流何時弦管簇歸舟蘭棹泊沙頭右棲鳯峯碧水澄靑黛危峯聳翠屏竹枝歌怨月三更別是斷腸聲煙外黃牛峽云邊白帝城扁舟淸夜泊蘋汀倚棹不勝情右翠屏峯鶴信三山逺羅裙片水深髙唐春夢杳難尋惆悵至如今十二峯前月三千里外心紅箋錦字信沈沈腸斷舊香衾右聚鶴峯曉色飄紅豆平沙枕碧流泉聲云影弄新秋觸處是離愁臉淚橫波淡眉攢片月收佳人無笑凖難休來整玉搔頭右聖泉峯裊娜江邊柳飄颻嶺上云卸帆回棹楚江濆歸信夜來聞欲拂珊瑚枕先燻翡翠裙江頭含笑去迎君鸞鳯晝成羣右起雲峯

隋崔仲方夜宿巫山詩荊門秋水急巫峽斷雲輕若爲教月夜長短聽猿聲楊烱過巫峽詩三峽七百里惟言巫峽長重巖窅不極疊嶂淩蒼蒼絕壁橫天險莓苔爛錦章入夜分明見無風波浪狂又云忠信吾所蹈泛舟亦何傷可以涉砥柱可以浮呂梁美人今何在靈芝徒有芳山空夜猿嘯徵客淚沾裳沈佺期十三四時嘗過巫峽他日偶然有思作小度巫山峽荊南春欲分使君灘上艸神女廟前雲樹悉江中見猿多天外聞別來如夢裏一想一氛氳崔灝寄盧八象云客從巴水渡傳爾溯行舟是日風波霽髙唐雨半收靑山滿蜀道緑水向荊州不作書相問誰能慰別愁李白宿巫山下云昨夜巫山下猿聲夢里長桃花飛緑水三月下瞿唐雨色風吹去南行拂楚王髙邱懷宋玉訪古一沾裳岑參下峽舟懷終南舊居云杉冷曉猿悲楚客心欲絕孤舟巴山雨萬里陽臺月水宿已淹時蘆花白如雪顏容老難赬把鏡悲鬢髮早年好金丹方士傳口訣敝廬終南下久與眞侶別道書誰更開藥竈煙遂滅頃來厭塵网安得有仙骨巖壑歸去來公卿是何物皎然宿巴峽云江聲五千里瀉碧急於弦不覺日又夜爭敎人少年一汀巫峽月兩岸子規天山影似相伴濃遮到曉船李頻過巫峽云擁棹向驚湍巫峯直上看削成從水底聳出在云端暮雨晴時少啼猿渇下灘一聞神女去風竹掃空壇崔塗巫山旅別云五千里外三年客十二峯前一望秋無限別魂歸不得夕陽偏照水東流盧綸巫山竹枝云十二峯頭月欲低空山時聴子規啼孤舟一夜東歸客泣向春風憶建溪徐凝荊巫夢思雲楚水白波風裊裊荊門暮色雨瀟瀟相思合眼夢何處十二峯髙巴字遙陸龜蒙過巫峽云巫峽七百里巫山十二重年年自雲雨環佩竟誰逢蘇軾出峽云入峽喜巉嵓出峽愛平曠吾心淡無累遇境卽安暢東西徑千里勝處頗屢訪幽尋逺無厭髙絕每先上前詩尙遺略不錄久恐忘憶從巫廟回中路寒泉漲汲歸眞可愛翠碧光滿盎忽驚巫峽尾巖腹有穿壙仰見天蒼蒼石室開南向宣尼古廟宇叢木作幃帳鐵楯橫半空俯瞰不計丈古人誰架構下有不測浪石竇見天困瓦棺悲古葬新灘阻風雪村落去攜杖亦到龍馬溪茆屋沽村釀玉虛悔不至實爲舟人誑聞道石最奇寤寐見怪狀峽山富奇偉得一知幾喪苦恨不知名歷歷但想象今朝脫重險楚水渺平蕩魚多客庖足風順行意王追思偶成篇聊助舟人唱鄧諫從題巫山瞻華亭云崚嶒峭削三千丈翠潑嵐光冷相向風含太古雲气長變化溟蒙紛萬象陰晴一日具四時天籟壑深虛自響神山娟妙擢羣參錦繡鋪張獻奇狀蟠根積鐵匯百川龍矯蛟翻饒跌宕勢連三楚此開國故壘荒宮帶溪瀼樓臺井邑老風煙環佩淸聞駐仙仗竹林風味便讀易久與江山爲輩行鳴弦餘暇豁心眼戲著飛欄雲雨上爽明自可達壅蔽野獲又何勞艸創政和民气長似春景迥心平過於掌徵鴻明滅志何杳黃鵠追隨意尢放當年李杜經行處太史銀鉤刻靑嶂寶刀珠瑟出耕墾曲水纎腰迷艸莽牢盆古隸雜秦篆飛動閒摹永平樣珊瑚交柯烱不蝕髣髴將軍勲業壯英雄繁盛隨流水時有竹枝賡牧唱孔泉文物起騷經國色明妃守孤尙我家峨眉紫翠問爲愛奇峯甘蒟醤秋風野水憶絲蒓擊汰夷猶理煙榜李■﹝土上直下﹞離巫山晚泊棹石灘下云黃昏風雨阻江濵翠綰羣峯暮色勻一夜子規啼到曉孤舟愁殺未歸人

蜀中廣記卷二十二

●欽定四庫全書

蜀中廣記卷二十三

﹝明﹞曹學佺撰

○名勝記苐二十三

下川東道

夔州府三

達州

州以元微之左遷司馬著名方輿勝覽有勝江亭在州西三里乃郡守王蕃讀白樂天寄微之詩云達州猶似勝江州因以名亭也長慶集微之到通州日授館未安塵壁間有數行字乃是僕十五年前初及第時贈長安妓阿軟絕句緬思往事杳若夢中懷舊感今因詶長句呈白居易詩云十五年前似夢逰曾將詩句結風流昔教紅袖佳人唱今遣靑衫司馬愁又見樂天詩云通州到日日平西江館無人虎印泥忽向破檐殘漏處見君詩在柱心題其間酬唱甚多未可殫述

當時有李景信者自長安來訪周旋少日而別焉微之有李十一景信到詩云何事相逢翻有淚念君緣我到通州畱君剩住君須住我不自由君自由又有丁溪館別景信詩云京城毎與閒人別猶自傷心欲白頭今日別君心更苦別君緣是在通州

陳升翠玉軒序通川之境東瀉巴渠西峙鐡嶺南對戛云北望鳯山寰宇記云巴渠江在石鼔縣南四十步流入通州界江中有南昌灘元微之南昌灘詩云渠江明淨峽逶迆船到名灘拽■﹝念﹞遲櫓窡動搖妨作夢巴童指點笑吟詩畬余宿麥黃山腹日背殘花白水湄物色可憐心莫恨此行都是獨行時

志云鐡山在州西二十里石色如鐡上有獅子石和尙巖諸勝蓋迢遞自石城來者山四面絕崖西有一路登頂寰宇記云後魏廢帝二年開拓山南攺宣漢爲石城從山名也

輿地紀勝雲翠屏山橫列州南元微之建戛云亭其上山北又有水流寺巨石刻成殿形余址蕪沒惟佛像屹立江邊

寰宇記云鳯凰山在通川縣北五里山形鳯翅掩映州城有梧桐坪寶芝洞諸勝洞中石乳成峯玲瓏如刻鏤又有砥石縱橫丈餘鑿爲曲道可以流觴志云鳯山有呂公堊相傳呂純陽幻形乞食寺僧知而蹤迹之逐云影冉冉逝矣

輿地碑目漢車騎將軍馮緄碑在永睦縣之西八十里緄薨於桓帝之永康元年文尙了然可讀其父煥亦有兩碑斷裂不全僅存大槪又云有漢廣漢蜀國侯李翊及蜀國侯夫人墓銘翊以靈帝熹平二年卒夫人不著姓氏疑其爲臧字首尾亦不刓缺又云書字巖碑在巴渠縣西十里多斷缺不成文理間存晉昌太守字按晉孝武方立晉昌郡則此必東晉以後人碑耳又云唐處士墓碑在州城北十五里楊斗壩馬腦鼻山下乃唐景龍二年刻字畫遒媚如歐柳可愛又云元稹告畬三陽神文元和志載在通川縣之華陽觀又云廣福院修福殿記在永睦縣卽唐福田寺有會昌三年王欽說修福殿記又云瀘潭院鐫佛記在通川縣東富教裏岸側石上乃唐人所鐫傍有中和造像人姓名百餘字多漫滅又有黃山谷贈通川令韓廣叔碑文廣叔赴通川日魯直以言贈之曰惟勤能辦公家惟淸能律貪吏嚴而信則吏不病民簡而敏則民多在野又有趙節婦碑節婦姓趙氏婺居有凶人欲犯之脇以白刃節婦不爲動旣而誘以百端終不可遂刺殺之時皇佑二年知州薛俅懋其節爲之立碑於達州之西北山上後邑令薛仲侃剏祠繪像於中

東鄕縣

治南有石鼓橫江上爲石鼓鎭楚春申君之花果園也寰宇記云唐析石鼓縣之西鄕地在東關水北五十步置巴渠縣紀勝云舊巴渠縣後鹿子山漢樊噲嘗屯兵於此四夷述云唐武徳中移東鄕縣治於今縣東一里贍養故城

寰宇記云萬戶溪在巴渠縣東八十里自開州萬壽縣界北流來合縣漑江水又有成熟溪亦自開州萬歳縣來合文字溪紀勝云西北四十里厓壁間懸二石左類日右類月月中空隙有娑羅樹一株

太平縣

舊明通縣地也勝覽云丙穴在明通縣井峽中其穴凡十其中皆產嘉魚春社之前魚卽出穴秋社旋歸其出也止於巴渠龍脊灘首有黒點謂照映星象相感而成長身細鱗肉白如玉其味自鹹蓋食鹽泉也

紀勝云太平東七里有龍潭羣峯環拱凡七十二浦會合凡四十八渚而匯爲潭廣餘百畆其深叵測寔惟龍湫又云東北八十里萬頃池是春申君故居旁有平田萬頃鄰邑諸水源皆出於此

新寧縣

寰宇記云故新寧城在縣西北十里後魏恭帝二年於此立縣隋開皇三年廢唐武徳二年又置後遷於賨城通誌云宋更爲三岡縣至道中移治於新安市元至元初復稱新寧矣紀勝云新寧南十里有黃茅嶺卽古詩所稱猿聲時下斷月色好平看也

梁山縣

邑名髙梁又曰都梁皆因山也寰宇記云髙梁大山在縣北四十里尋江源記云髙梁山東尾跨江西首劍閣東西數千里山嶺長峻其峯崔嵬於蜀市望之若長云垂天一日行之乃極其頂俯視眾山泯若平原劍閣銘所謂巖巖梁山積石峩峩者也張文琮蜀道難詩梁山鎭地險積石阻云端矣輿地紀勝云都梁又名髙都在縣治北十五里舊有髙都驛乃天寶進荔枝之路也山壤腴而黃其民多業種姜

寰宇記云本漢朐■﹝月忍﹞地也後魏廢帝分朐■﹝月忍﹞置魚泉縣今縣卽魚泉縣地以丙穴嘉魚爲名尋江源記云丙穴有嘉魚其味甚美水出栢枝山在縣東南十五里是也方輿勝覽云五代僞蜀在今軍治置務曰石氏屯田務宋開寶初土豪石處贇納莊田八所遂廢田務移縣於此因升爲軍劉煥題名序稻田蕃膴常多丰年矣

紀勝云垂雲樓在子城之北左瞰萬石右倚東山景物奇麗峽中未有又有瑞丰亭陸務觀詩峽中地偏常苦貧政令愈簡民愈淳本來無事只畏擾擾者才吏非庸人都梁之人猶無苦須晴得晴雨得雨父老羅拜丰年賜縱產芝房非上瑞

勝覽雲峯門山在軍東十五里其山髙大頂有寒泉兩岸對峙如門也

又云蟠龍山在城東二十里孤峙秀傑突出眾山之上下有二洞洞有二石龍狀首尾相蟠故名旁曰噴霧巖洞中之泉下注垂崖約二百餘丈噴薄如霧張無盡畱題雲水味甘腴偏宜煮茗非陸羽莫能辧範石湖以爲天下瀑布第一有飛練亭與之相對舊取徐凝詩句東坡以爲惡乃易名飛雪亭取歐陽公所稱六月飛雪灑石矼矣魏了翁飛雪亭詩云自荊入蜀路險絕黒猿聲中膽欲折萬州江頭捨舟檝又趣擔簦窮岌嶪危磴連云如積鐡亂石砭足十九跌僕夫流汗馬止舌遙望蟠龍掛天脇懸瀑落巖噴霏屑中間有亭曰飛雪十里陰風寒入發人言此地無六月呼取大斗酌甘潔一飲令君消內熱予以壬子歳再過此作詩雲春水三年別寒聲十里聞鶯花流出洞樹石掛成文有意同髙潔無心作使君前車行度險予且坐斜曛按蟠龍洞古碑云張卞爲蜀將先主攻固陵諫不聽乃入山修眞遇樵叟自稱■﹝氏鳥﹞夷人授之丹訣得道矣

碑目又云舊梁山驛碑在軍東四十里耆舊相傳李唐時有白虎蛟龍爲民害民至遷居以避韓昌黎嘗按部經行二害乃去作碑識之今名其地爲碑坳碑猶存於溪側字漫滅不可復識又有唐碑題云令長新誡之記乃明皇禦制梁山令尹茂元得於萬州守河東裴公而刻之蓋大中十年也嘉定丁卯郡守李錫移於軍治其詞云我求令長保乂下民民之不安必有所因侵漁寖廣賦役不均使夫離散莫保其身徵諸善理寄爾良臣與之革故政在維新調風變俗背僞歸眞教化爲先惠卹於貧無小無大必躬必親靑旌勸農孰不攸遵曷云被之我澤如春此碑原在舊驛中

勝覽云書院峽在軍東五十里峽石市之北每風雨冥冥如聞讀書聲故其中有夫子崖子貢壩峽下有坐臥石塔按夫子子貢韓退之皆未嘗至蜀此必附會之說也

勝覽云寒泉洞在軍之西龍鎭十里許有洞曰寒泉

紀勝云軍西二十里赤牛山覺林院之東有一石龕琢石爲大悲像四十二手皆有所執碑目云赤牛城有石刻淳佑二年上元落成周三百六十步敵樓百四十三座四門各有廢刻■﹝土玄﹞壝將臺各基址猶存

紀勝又云縣西五十里多喜山時有神光現見之多獲喜事故名陳希夷曾居此丹鑪石枕俱存有雌雄泉春夏左盈右竭秋冬左竭右盈古志讖云東有飛龍西有赤牛文必拜相武必封侯按飛龍卽蟠龍山赤牛卽牛頭寨也宋張無盡拜相漢張卞至唐時始封廣澤侯矣

紀勝又云金鳳山拒軍西五十里楊市之北其山之南半崖有罅邃然內皆洞明其石上有若圖仙女狀面貌儼然時若動搖迫而視之則不見

又云軍西七十里落云潭常有云覆其上他日漁者拋网得一石老君自此不復有雲气像在永安市民冉氏園中背有字曰天漢二年刻也

寰宇記云石瓦山在縣西百一十三里山巓有古人礪刀劍亂石如積瓦焉紀勝云瓦城山在軍西百二十里圖經亦曰石瓦山山下有古欄楯蹤迹屈曲至於山上其巓平坦耕者往往得古銅片

紀勝又云軍西百四十里筆山卽白雲山也奇峯如筆故云宋張無盡詩白雲山上揖世尊各以願力濟羣生卽此予以萬曆己酉歳登峯上卽別寄題詩云似筆挺然秀山川亦好文宕渠花裏出秦嶺竹間分石臼生春水香龕積暮云經過難久住日後覺離羣壬子歳再過此作詩雲霧到此中止分明要客登水田開四野松石閉孤僧步入禪鐘慣詩題彩筆曾稍紓行役苦惟有勝緣能

寰宇記有逢溪山云在縣南八十步水西南流入忠州桂溪縣界

通川志�浮蘭碑載梁山軍忠州兩界舊有漢刻石署白虎夷王姓名今其上刻漢時官屬及白虎夷王及時民等姓名尙有可考碑目云五大夫碑在梁山軍界上字𨿽漫滅然乃漢隸也

夷堅雜錄云梁山有漢武帝祠至今祭時往往有一二百蝴蝶降祠所享其食近之不驚徹饌然後羣去時謂武帝侍從捉之者必致病按常璩云益州刺史毀蜀中山川神祠取其松栢爲舟船惟不毀漢武帝祠則蜀之祠武帝久矣

紀勝云梁山呂保藏家髙崖峭絕半腹有一穴漢赤眉之亂邑人呂保藏家貲巨萬鑿石以居冦不能近後舉家隱焉宋紹熙中有樵夫得一劵於崖側非銅非鐡其聲鏘然上有古篆云西漢之末赤眉邂逅黃金千兩坑埋而走羔豚十祭其財自阜今藏所猶存

萬縣

華陽國誌巴東郡南浦縣在郡南三百里晉初置主夷又云晉武帝平吳之後巴東省羊渠置南浦按南浦在縣南岸蜀志建安二十一年先主分朐■﹝月忍﹞之東南界立當縣故其西四里天子城相傳昭烈駐兵於此常璩所云小石城是也三面峭壁惟山後長延一脊容徑尺許累石爲門矣

羊渠漢縣也通誌云萬縣西五十里羊飛山相傳有道人令童子牧羊戒使勿放一日童子放之其羊衝天而去按蜀鑑羊飛山下有羊渠縣卽此

縣南百二十里又有廢武寧縣後周建徳所立唐王周過武寧縣詩云行過武寧縣初晴物景和岸回驚水急山淺見天多細艸濃藍潑輕煙匹練拖晚來何處宿一笛起漁歌

輿地紀勝云武寧縣西一里許旌陽舊宅卽今之白鶴寺也宋大章未嘗讀神仙傳疑而不信新都宰張澤語之曰許遜本潭人曾任蜀之旌陽令雅顧此山因有別業亦何疑乎

一統志載萬縣西百里有木櫪山昔大禹治水過此見眾山漂沒惟此山木櫪不動故名寰宇記云在武寧縣東南十三里山頂有池淺深隨江水漲減以地裏合之是矣樂史又云石筍山在縣東北三十五里其狀如筍舟過漕溪瀼塗之間見之恫目焉

水經曰江水又東徑瀼塗而歷胡灘又東徑界壇注云是地巴東之西界益州之東界也按瀼塗驛在當縣南六十里江中有石似胡人名曰胡灘飛瀑湍流其勢險急杜少陵詩不是怕胡灘者此矣亦今上下川東之界也

經雲江水又東南會北集渠注云二溪水涪陵縣界謂之於陽溪北流徑巴東郡之南浦僑縣西溪夾側鹽井三口相去各數十步以木爲桶徑五尺修煮不絕水北流注於江謂之南集渠口亦曰於陽溪口北水出新浦縣北髙梁山分溪南水徑其縣西又南一百里入朐■﹝月忍﹞縣南入於江謂之北集渠口別名班口又曰分水口朐■﹝月忍﹞尉治此按分水驛在當縣西南八十里此水由天生橋而出方輿勝覽雲天生橋在州西薴溪上乃一巨石自然成橋長與溪等平闊如履平地溪流出其下矣

經雲江水又東徑石龍注雲水至於博陽二村之間有盤石廣四百丈長六里而復殆於岨塞江川夏沒冬出基亙通渚按卽縣西之盤龍磧也江岸中有黃金沱蛾眉磧古練石皆以形似得名碑目云隋朝寶像記在古練巖矣

陳子昻萬州曉發放舟乘漲還寄蜀中親朋詩空蒙巖雨霽爛熳曉雲歸嘯旅乘明發奔橈騖斷磯蒼茫林岫轉絡繹漲濤飛逺岸孤煙出遙峯曙日微前瞻未能眴坐望已相依曲直多今古經過失是非還期方浩浩徵駟日騑騑寄謝千金子江海事多違王周萬州公居詩公居門館靜旅寄萬州城山共秋煙紫霜並夜月淸無愁干酒律有句入詩評何必須林下方馳吏隱名劉長卿寄萬州崔使君令欽詩時艱方用武儒者任浮沈搖落秋江暮憐君巴峽深王門多白首蜀郡滿靑襟自解書生詠愁猿莫夜吟鄭谷寄南浦謫官詩多才翻得罪天末抱窮憂白首爲遷客靑山遶萬州醉疑梅幛曉歌壓竹枝秋望闕懷鄕淚荊江水共流範成大萬州詩晨炊維下巖晚酌艤南浦波心照州榜云腳響衙鼔前山如屏墻得得正當戶西江朝宗來循屏復東去官曹倚巖棲市井喚船渡瓦屋仄石磴猿啼鬧人語剔核杏余酸連枝茶剩苦窮鄕固瘠薄陋俗亦寒窶營營謀食艱寂寂懷磚訴昔聞吏隱名今識吏隱處自注云此萬州之實境非親到者不知其語之工也

紀勝云縣西有太白嵓在西山上卽絕塵龕也碑目云絕塵龕三字在西山石壁字體淸勁類晉宋間人書有唐人詩刻相傳以太白讀書於此巖下有池宋郡守馬元穎魯有開所鑿廣一畆植以芙蕖荔枝雜果凡三百本有勒封院黃魯直記云庭堅蒙恩東歸道出南浦太守髙仲本置酒西山寔與其從事譚處道俱來西山者由郡西渡大壑稍陟山半松栢薈翳水泉瀦爲太湖亭榭環之有僧捨五區其都名曰勒封院樓觀重復出沒煙霏之間而光影在水邦之人歳修褉事於此凡夔州一道東望大壑西盡■﹝存阝﹞■﹝焉阝﹞林泉之勝莫與南浦爭長者也寺僧文照喜事作東西二堂於茂林修竹之間仲本以爲不奢不陋冬燠而夏涼宜於遊觀也建中靖國元年二月辛酉江西黃魯直題張兪宴萬州西山池亭東魯使君詩西嶺郁盤紆寒泉注原隰下有乖龍池何年此殊極復爲黿鼉據亂我淸泉色松幹已交摧石牙空鬭立魯侯獨窮勝無事日尋陟蕩滌潢污流宛如疏鑿力池光復涵澈萬象皆鏡入亭觀出浮雲彤彤映邦域左右浮屠宮巋然爭嶪岌昔乃荊棘荒今爲蕙蘭襲密樹低華陰嘉禽弄文翼使君池上宴何減襄陽習又題西山臨江亭詩南浦逢除日天涯有去舟蠻城和雨閉峽水帶春流不負新年感惟多故國愁寧無賀春酒徒此事羈囚

勝覽云岑公洞在大江之南廣六十餘丈深四十餘丈石巖盤結如華蓋左右方池有泉湧出巖檐遇盛夏注水如簾松篁藤蘿鬱蔥蒼翠眞神仙窟也圖經云岑公名道願本江陵人隋末避地隱此巖下百餘歳肌膚若冰雪積二十年尸解去碑目云岑先生銘唐嚴挺之撰開元二年立又有段文昌銘貞元三年四月十五日鐫唐刺史馬冉詩雲南溪有仙澗咫尺非人間泠泠松風下日暮空蒼山宋趙善贛詩眞人邈何之恍忽不可見洞居獨嵌空壁澑明珠濺藤蘿含溟蒙竹栢斗蔥蒨至幽合人心逺翠落江面野老乘籃輿使君肆淸燕日影砌下倒雲谷坐間變大木巖欲傾邃壑路微轉崢嶸施屏風點綴成彩絢𨿽云急行樂勝賞殆亦徧欲歸重盤旋拂石看古篆郭印詩岑公來避世甲子十周年夏屋虛巖豁神芝結蘂懸木喬從古種香杳至今傳學道能堅忍何人不得仙宋徽宗政和五年四月二十一日幸徐常廬因念逾期未歸信筆立成一絕可知常詳玆眷意庶速西上也詩云人生何事厭囂塵泛宅浮家冬復春今日暫來猿鶴語他年應召白雲人黃庭堅建中靖國元年三月萬守髙仲本宿約遊岑公洞夜雨達旦戲贈二小詩云肩輿欲到岑公洞正怯衝泥傍險行應是岑公閟淸境春江一夜雨連明又蓬窻髙枕雨如澠恰似槽牀壓酒聲今日岑公不能飲吾儕彊健可頻傾範仲黼詩石壁虛涵雲气深水簾蔌蔌墮璆琳客來但愛幽棲好誰識岑公萬古心趙希混詩自有煙雲護石扉更深曉色近淸暉巖前老檜吟風處似請仙翁化鶴歸

碑目云萬州虛鑑眞人贊朝請大夫知襄州軍州兼管內勸農事提舉房隨郢州兵馬巡檢公事柱國借紫岑象求撰文陽翟李廌書丹南京進士戚逵題額奉議郎權知萬州軍州兼管內勸農事武騎尉賜緋借紫蓋休景立石於元符元年又云宣和中道君皇帝禦書萬州妙庭觀岑洞碑紹興二十八年二月朔右朝請大夫權發遣萬州軍州主管學事兼管內勸農借紫臣李莘民述記沖妙大師前勅差充萬州道正主管教門公事賜紫臣冉通明立石已上諸碑予以癸丑歲二月歸舟徧訪而搨之

圖經云峽中漢刻少今萬州報恩寺有碑髙五尺乃漢桓帝延熹間所刻石凡百餘字土人謂之宜子碑

紀勝云西南三里壽寧觀有唐太宗明皇銅眞像治北集虛觀有唐垂拱時碑

碑目云萬利廟碑幹徳乙丑白廷誨爲刺史重修距今二百三十餘年漫滅不可讀又云白刺史題名記開寶二年九月記同時僚佐姓名在州萬利廟有碑僕艸莽中考閱得之字皆漫滅獨白刺史名在

碑目又云大云寺碑有唐僧圓澤傳及元和間萬州守李裁書聖業院碑在周溪大江之濵三生石旁蘚封可見者咸通三年壬子歳十一月建十餘字耳按周溪在縣東四十里忠義傳載李源道人再生事詩云三生石上舊精魂賞月吟風不要論慚愧情人逺相訪此身𨿽異性常存又身前身後事茫茫欲話因緣恐斷腸吳越山川尋已徧卻回煙棹上瞿唐泠齋夜話云此僧贊寧所記東坡以爲卽圓澤也

經雲江水又東彭水注之注雲水出巴渠郡獠中東南流徑漢丰縣東淸水注之水道源出西北巴渠縣東北巴嶺南獠中卽巴渠水也西南流至其縣又西入峽檀井溪水出焉又西過山至漢丰縣東而西注彭溪謂之淸水口彭溪又入徑朐■﹝月忍﹞縣西六十里南流至於江謂之彭溪口按在縣東八十里巴陽驛是俗名小江舊小彭驛設焉紀勝云小彭驛邊有二石虎髙五尺各有四翅石刻詩云巍巍二虎一塵埋巨石鐫成尙有痕只此也須防夜箭灞陵恐遇李將軍蓋一尉題俗稱石麒麟云

云陽縣

經雲江水又東右徑朐■﹝月忍﹞縣故城南注引常璩曰縣在巴東郡西二百九十里縣治故城跨其山阪南臨大江之南岸有方山山形方峭枕側江濆矣輿地紀勝朐■﹝月忍﹞城本漢縣在萬戶城西固陵集載李燾朐■﹝月忍﹞記云余泊舟云安之西三十里萬戶驛下橫石灘上土人云今驛之左右則朐■﹝月忍﹞故城也仁父又有曲水畱題云或言云安之西三十里許有自然曲水閏月甲午朔泊舟橫石灘上攜子垕■﹝兂上土下﹞塾垡壁堲及劉甥卞子道子步訪之水極浚急不可流觴巖巓有永和三年及六年刻字十五六行剝落已不可讀細辧其文但昔人捐金以事仙佛識金數於石耳殆非褉飲處也好事者因年號遂增飾之當時必置屋廬像設今變滅無餘然水石要可喜取酒酌其旁賞晤良久乃去輿地碑目云夔州守楊輔去官過萬戶驛故朐■﹝月忍﹞縣治泊舟遊古書巖見刻石滿其上意當時或有像設屋室蓋縣人常所往來之地縣徙歳月不復可考而石刻亦漫闕就盡說者但爲臆創乃屬云安大夫劉甲徧摹巖上下石刻試考詳之庶幾其猶有獲也同來者云安大夫鄭邦基郝奚仲從侄有聲淳熙十五年八月十六日按橫石灘今之橫梁候館設焉萬戶驛卽萬戶壩去縣西四十里

萬戶驛北有漢城山乃漢扶嘉所居按扶嘉朐■﹝月忍﹞人也初嘉母於湯溪側遇龍後生嘉巧發奇中髙祖爲漢王與嘉相遇獻定三秦策髙祖以其志在扶翊賜姓扶氏爲廷尉臨終有言云三牛對馬嶺不出貴人出鹽井按馬嶺在縣北三十里三牛在縣北二十里皆近鹽井監矣經雲江水又徑魚復縣之故陵注云舊郡治故陵溪西二里之故陵村溪卽永谷也地多木瓜樹有子大如甒白黃實甚芬香爾雅之所謂楙也

經雲江水又東爲落牛灘徑故陵北注云江側有六大墳庾仲雍曰楚都丹陽所葬亦猶枳之巴陵矣故以故陵爲名也有魚復尉戍此江之左岸有巴鄕村村人善釀故俗稱巴鄕淸郡出名酒村側有溪溪中多靈壽木中有魚其頭似羊丰肉少骨美於余魚溪水伏流徑平頭山內通南浦故縣陂湖其地平曠有湖澤中有菱芡鯽鴈不異外江凡此等物入峽所無按故陵者卽古陵沱也酈道元以爲舊郡治今名舊縣壩矣碑目云漢處士金廣延母子碑初無文字但有人物又有一碑所勒皆車馬人物或云古者修車馬備器械之圖此皆在舊云安郡也

寰宇記云使君灘在軍東二里大江中昔楊亮爲益州至此舟覆徵其波瀾蜀人至今猶名之爲使君灘一曰博望灘荊州記云張騫奉使西域於此覆舟亦名使君灘乃在今縣之西矣

江中又有龍脊灘形如遊龍歳人日邑人遊於上以雞子卜歳丰凶古謠雲龍牀如拭濟舟必吉龍牀彷佛濟舟必沒宋馮時行龍脊灘畱題云建炎戊申正月上巳日判官李造道司戶趙執權知縣母邱元望縣尉馮當可陪郡侯謁武烈公祠遂泛江而下散步此磧老杜詩云元日至人日未有不陰時議者謂天寶之季此詩盡之今日天宇淸明江國熙然太平之期指日可俟又獲與諸公偕遊所謂人日也馮當可書

杜詩東城抱春岑江閣鄰石面崔嵬晨云白朝旭射芳甸唐詩有硤斷見孤邑江流照飛甍暮色四山起愁斷數猿聲皆云安景象

元和志郡有鹽官橘官今五峯驛前有橘官堂也宋李■﹝直上土下﹞云安橘官堂記云建炎中攺軍爲縣隸於夔猶存使名官儀仍備太守之略而時節得以奏章自達於朝他邑莫比焉治內有杜鵑亭杜詩云安有杜鵑名本於此杜詩又曰峽裏云安縣江樓翼瓦齊兩邊山木合終日子規啼按杜鵑子規本一鳥蜀本紀以爲望帝所化詳在方物中予過云陽題杜鵑亭詩云春林血涙染山靑覊客中宵忍涙聽何處蜀山不啼徧云安偏有杜鵑亭又過云安絕句之三云也是山靑水碧時客懷何事動深悲春林三月無行迹君未前來聽子規蓋兩用之

方輿勝覽雲飛鳯山與縣治相對古刻鳯凰嵓三字瀑布泉出焉注於白玉池產太乙玄精石按張桓侯祠設在此山之脊馮當可所稱武烈祠也有石如杵黝而澤設在案前卽玄精石矣

經雲江水又徑東陽灘注云江上有破石故亦通謂破石灘荀延光沒處也常璩曰水道有東陽下瞿數灘山有大小石城靈壽木及橘圃也水經注曰江水過下瞿灘左則陽溪水注之水源出縣北六百餘里上庸界南流歷縣翼帶鹽井一百所巴川資以自給粒大者方寸中央隆起形如張傘故因名之曰傘子鹽有不成者形亦必方異於常鹽王隱晉書地道記曰入湯口四十三里有石煮以爲鹽大者如升小者如拳煮之水竭鹽成蓋蜀火井之倫水火相得乃佳耳湯溪下與檀溪水合上承巴渠水巴渠南歷檀井溪檀井入湯水湯水又南入於江名曰湯口也

唐商眞君飛升記云云安風俗淳厚陶染眞風如瞿法言楊云外之徒繼出故琳宮祕館獨盛他處輿地紀勝雲棲霞觀舊名升雲宮在縣北一十里宮據山絕頂下瞰羣峯培塿可數唐瞿法言於此修煉白日仙去巨栢參天皆二仙手植殿左有五龍池能興雲致雨碑目云唐云外尊師碑在云升宮杜光庭文見九域志今名棲霞宮

又曰縣西四十里集靈觀有碑云象山福地玉華仙館唐商眞君飛升之所又曰縣西百里有上下巖黃魯直云唐末有劉道者聞道於云居膺禪師爲開巖第一祖法號道微自鑿石龕曰死便藏龕中不用日時門人奉其命二百年來遊者題詩不可勝讀莫能起此開巖者故予作詩表見之云空巖靜發鐘磬響古木倒掛藤蘿昏莫道蒼苔鎖靈骨時應持缽到諸村又云寺古松楠老巖虛塔廟開僧緣蠶麥去官放荔枝來石室無心骨金鋪稱意苔若爲劉道者拽得鼻頭回自注云其一用楊子安韻一用王定國韻也按下巖卽燕子龕見郭信可詩矣王維贈燕子龕禪師雲山中燕子龕路劇羊腸惡裂地競盤屈挿天多峭崿瀑泉吼而噴怪石看欲落伯禹訪未知五丁愁不鑿上人無生緣生長居紫閣六時自搥磬一飲尙帶索種田燒白雲斫漆響丹壑行隨拾栗猿歸對巢松鶴時許山神請偶逢洞仙博救世多慈悲卽心無行作周商倦積阻蜀物多淹泊巖腹乍旁穿澗唇時外拓橋因倒樹架柵值垂藤縛鳥道悉已平龍宮爲之涸跳波誰掲厲絕壁免捫摸山木日陰陰結跏歸舊林一向石門裏任君春艸深郭印題云安下巖云地涉云安境山名燕子龕簾垂看急澑蓋偃得修楠牢落前賢迹光明有佛庵幽禽知客至一一解玄談趙抃過云安軍下巖僧捨云幽寺倚巖阿云扉掩薜蘿老僧中燕息誰問世風波諭汝礪云安下巖次涪翁韻云徑向山腰轉門從水面開片雲巖下宿一缽朔方來落日鳥衝樹輕陰花覆苔惟應荔枝熟時躡白雲回又路暗松杉密天空霧雨開山容依檻轉烏影度江來汲水僧歸寺銜花鹿印苔年年蠶麥熟貧道輟齋回宋肇題下巖云古寺依叢壑云深暗薜蘿山僧眉睫異林鳥語聲和絕壁疑無路長江忽自波暫來還趣駕衰早倦經過又下巖逢雨雲地險重樓仄巖虛古殿開泉鳴風處瀨石暗雨邊苔黃葉曾攀柳靑梢未折梅居僧因解笑歳晚尙西來又嵐光分碧瓦江影動丹扉林鳥拳晴竹沙鷗印夕霏風幡空自舞云岫幾時歸石室君無問塵埃萬事非又盡把蕭疎鬢難勝浩蕩愁西風吹落日小雨弄殘秋堙沒千山瘴掀騰萬壑流宦途如客路吾意轉悠悠黃人傑題云十月水痕瘦維舟過下巖鷗行沙作路龍像石爲龕風定煙光合霜回日色酣賦詩無好語聊用志瞿曇李燾和黃豫章韻雲山與蜀江並嵓從天漢開禪僧若个住詩客幾人來金闕掛白練石龕封緑苔攜家便堪隱歸檝重徘徊宋永孚詩云江漲桃花後風薫荔子前來瞻千億佛去此十三年嵓澑翠常滴林花紅欲然因知山與石本性亦虛圓又兩山中斷曉天開萬頃無波浸緑醅巖外水簾垂到地坐看煙雨過江來楊邁下巖詩云竹樹藤蘿密復疎路回崖斷見精廬龕藏衲子千年骨神護涪翁半壁書落日紅光浮戶牖曉云空翠滴衣裾塵勞獨愧山僧靜一飯跏趺不願余又下巖避暑云古寺重來興轉添舟中午暑正炎炎野僧引客登山閣稚子穿雲放水簾熱得淸涼身暫健懶便閒靜意難厭人間刼火方撩亂法雨何如爲普沾令狐慶譽詩云地逺塵寰不染埃懸崖屈曲寄層臺山頭玉澑隨檐滴巖下金容就石開寺影不妨流水過松香常逐好風來徧遊未盡無窮景爲報舟人且莫催杜柬之詩雲濤江翻雪捲胡灘晚泊巖扉暫解顏夙有靜緣逢寺古了無生理伴僧閒殘云已斷獨飛雨落日將沈卻照山半夜秋聲驚客夢一簾珠貝冷珊珊閩人朱煥下巖次韻云勝地都無一點埃翛翛野竹映樓臺僧同巢鳥林端見佛顯靈巖石面開道者已隨鸞鶴去世人特爲水雲來登臨淸興無窮盡一下層巒暮色催

予以萬曆壬子暮春過此作詩云病中入寺情相得雨後看山興轉添片石僧寮無結構一春嵓澑自垂簾題名刻像成今古背路臨江恰見潛我已忘機來此地白雲溪鳥莫猜嫌因徧訪諸石刻其可見者遊仲鴻遊季祥來遊時段謙仲適尉此邑邂逅巖中酌酒共坐而去淳熙乙巳四月十四日也

軍守張吉監井史澤判官陳奭以嘉佑六年五月二十一日至寺下偶新蓬州司理向宜顏偕遊

資郡張良能少穎解褐西溯艤舟來謁尊者拜三先生遺像紹定庚寅仲春念一日男逺卿侍

杜世東就銓西歸謾書絕句往年題杜記行色今日支笻還獨來道者相看定相笑若爲牽得鼻頭回

樂溫�鐘涪陵尉鄭階平治平乙未六月五日同遊住持本院主僧法能刻石

開縣

舊漢丰縣也華陽國誌云漢丰縣建安二十一年置在巴東郡西北彭溪源寰宇記云後周攺漢丰縣爲永寧縣今州西四十九里濁水故城是也志云縣南四十里墊江一名濁水源出梁山縣之髙梁山春夏泛漲人多墊溺流至渠口鋪入開江又雲淸水源出萬歳縣之石塔山西南流經石門山又西南流經巴渠故城東輿地紀勝云巴渠縣劉宋所置宇文氏攺爲萬歳縣以縣北有萬歳谷也舊址在今縣東北五十里卽宋之淸水縣矣

縣西北一里有盛山以唐刺史韋處厚著名韓愈作盛山十二詩序云韋侯昔以考功副郎守盛山人謂韋侯美士考功顯曹盛山僻郡奪所宜處納之惡地以枉其才韋侯將怨且不釋矣或曰不然得利則躍躍以喜不得利則戚戚以泣若不可生者豈韋侯之謂哉韋侯讀六藝之文以探周公孔子之意又妙能爲辭章可謂儒者夫儒者之於患難茍非其自取之其拒而不受於懷也若築河堤以障屋澑其容而消之也若水之於海冰之於夏日其翫而忘之以文辭也若奏金石以破蟋蟀之鳴虫飛之聲況一不快於考功盛山一出入息之間哉未幾果有以韋侯十二詩遺餘者方且以入溪谷上巖石逐追雲月不足日爲事讀而詠歌之令人欲棄百事往而與之遊不知其出於巴東以屬朐■﹝月忍﹞也於時應而和者凡十人及此年韋候爲中書舍人侍講六經禁中侯名處厚和者通州元司馬名稹爲宰相洋州許使君名康佐爲京兆忠州白使君居易爲中書舍人李使君景儉爲諫議大夫黔府嚴中丞武爲祕書少監溫司馬造爲起居舍人皆集闕下於是盛山十二詩與其和者大行於時聨爲大捲家有之焉慕而爲者將日益多則分爲別捲韋侯俾余題其首云

韋處厚詩激曲縈飛箭浮溝泛滿巵將來山太守莫向習家池右流杯渠不資冬日秀爲作暑天寒先集誠非鳯來翔定是鸞右竹嵒巉巖雪中嶠磊落標方峭勿謂枕蒼山還當礎淸廟右繡衣石榻注爲溫侍禦置雨合飛危砌天開卷曉窻薺平聨郭柳帶繞抱城江右宿云亭夾岸凝輕素交枝漾淺淪味調方薦實臘近又先春右梅溪噴日舒紅錦通蹊茂緑陰終期王母摘不羨武陵深右桃塢疏鑿徒爲巧圓窪自可澄倒花紛錯繡鑑月靜涵冰右葫蘆沼顧渚吳商絕蒙山蜀信稀千叢因此始含霧紫英肥右茶嶺繚繞緣云上璘玢甃玉聨髙髙層幾折極目瞰秋鳶右盤石磴褊地堆層疊因厓遂削成淺深嵐嶂色盡向此中呈右琵琶臺綆汲豈無井顚崖愧深浚願灑塵垢餘一雨根莖潤右上士瓶泉注爲柳律師置初映鉤如綫終銜鏡似鉤逺澄秋水色髙倚曉河流右隱月岫張籍和云獨入千竿裏緣巖踏石層筍頭齊欲出更不許人登右竹巖曲沼春流滿新蒲映野鵝聞齋朝飯後拄杖繞行多右葫蘆沼月出深峯裏淸涼夏亦寒每嫌西落疾不得到明看右隱月岫臺上緑蘿春閒登不見人每當休暇日著履戴弦巾右琵琶臺淸淨當深處虛明向逺開卷簾無俗客應只見云來右宿云亭自愛新梅好行尋一徑斜不教人掃石恐損落來花右梅溪山城無別味藥艸兼魚果時有繡衣人同來石上坐右繡衣石榻紫芽連白蘂初向嶺頭生自看家人摘尋常觸露行右茶嶺階上一眼泉四邊靑石甃惟有護淨僧添瓶將盥潄右上士瓶泉緑酒盈白杯隨流去復回佀知人把處各向面前來右流杯渠累石盤空逺層層勢不危不知行幾里得到上頭時右盤石磴春塢桃花發多將野客遊日西殊未散看望酒缸頭右桃塢

此方洞壑聨屬而溫湯洞爲最杜光庭錄異記雲開州後倚盛山東枕淸水溯江而北三十餘里至溫湯井井有湯泉在北山上麟徳年因雷雨震霹山腳摧裂洞門自開當門有石鐘自然成形如數千斤鐘大懸身去地二尺許外像鐘而中實扣之無聲門兩壁有石如金剛力士之形者數人鐘旁有小徑髙六尺已來行二三丈稍闊有石碑巨龜負之自然而成但無文字而已碑側有巨屏上與頂相連下有一穴側身可入一二尺許自是廣闊中有路徑平坦與常無異路之左右滴乳爲石羅列眾形龍鱗鸞鶴頺云巍山如林如柱似動似躍乍飛乍顧千形萬態不可殫紀僅一里許傍竦蓮臺周回數步髙三四丈層綴重疊皆可攀躋旋生石乳如臂如指者以燭照之通透瑩徹隨折脆斷及出洞門外得風皆白石矣自臺側三四十步有蓮花羅布於地旁有甘泉水色溫白遊洞者烹茗於此前有橫溪湍波甚急其聲喧洶流出洞外溪上有橋長二三丈闊一丈許非石非土功甚宏壯過橋得黃土坡髙四五丈道徑險滑行者累息方至其頂坡上有巨堂四壁平淨中髙數丈壁上皆有遊山之人題記年月堂之極處曲角有一穴髙四五尺廣三四尺去下丈餘躋攀莫及相傳云昔有遊人攀緣而入累月之後出於巫山洞中自後無復敢入者

大寧縣

水經注巫溪水又徑北井縣西東轉歷其縣北井南有鹽井井在縣北故縣名北井建平一郡之所資也鹽水下通巫溪溪水是兼鹽水之稱矣

勝覽云寶山在大寧監北十七里半山有穴如瀑泉卽咸泉也山有牡丹芍藥蘭蕙雜花卉圖經云一泉之利足以奔走四方者此矣知監正子申大寧志序云一溪前陳可濯可沿眾峯巉絕如削如畫亦峽郡之桃源也

紀勝云觀音巖在監治東鳯凰山郡守張孝芳愛其類湘中山水暇日窮討得月窟雲巖釣雪玉環浮玉寶華之勝又云距城二里兩江合處中有石巖峙如門髙二三丈溪流噴如瀑布謂之南淵鹽官孔嗣宗春日與客泛舟飲於緑陰下商民鼔吹隨之其樂不減於蠶市矣

志云二仙洞去鹽場二里一名王子洞山髙百餘丈上下皆削壁惟一徑寛二尺長四五丈許始達中可丈許凡遊者不敢下視洞口寛髙十餘丈深不可測巖上石文生成千字水出石筍四時不絕相傳昔有王子采樵見二人圍棋於此局未終而斧柯已爛其人仰壁畱題而去詩曰仙人洞裏無春秋白雲深處心悠悠爛柯樵子半途客安得乘風駕玉虯千年勝事今朝說一一重重心練結從來流水與髙山更有淸風共明月王子後不知所終但傳蛻仙骨長丈餘

碑目丁晉公謂夔州移城記雲開寶伐蜀師分劍巫而入時灔澦激射樓船戰艦難進易退步騎自襄州西山裹糧兼行林麓無際澗壑相接不知道路之所從得蜀民詣王師獻書由大寧路直取夔州平蜀之師實取道於此也景徳三年記

大昌縣

水經注云巫溪水源出宣漢縣南徑建平郡之泰昌縣南卽大昌也

寰宇記云千頃池在縣西三百六十里波瀾浩渺莫知涯際分爲三道一道東流當縣爲井源一道西流爲云安縣陽溪一道南流爲奉節縣西瀼水

杜甫西閣三度期大昌嚴明府同宿不到詩云問子能來宿今疑索故要匣琴虛夜夜手板自朝朝金吼霜鐘徹花催蠟炬銷早鳬江檻底雙影謾飄飄

建始縣

三國時屬吳之建平郡隋開皇爲業州今縣東三十五里有州基山是其處

黃山谷馬上口號呈建始李令云驛亭新似眼波明箐路開如掌樣平誰與長官歌美政風搖松竹是歡聲志云縣西三里有石通洞壁刻涪翁二字蓋山谷曾來遊也

志又云縣西五十里石乳石層疊多生石乳其上置石乳關

蜀中廣記卷二十三

●欽定四庫全書

蜀中廣記卷二十四

﹝明﹞曹學佺撰

○名勝記第二十四

川北道

保寧府一【閬中縣附郭】

閬中本秦舊縣張儀伐蜀所置通誌云張儀城在城東二十里郡誌云閬中縣東二十里白沙鎭是舊縣治國初徙入城按此則張儀城卽舊縣矣通誌云本府城漢末劉璋所築蜀漢巴西守張飛治此增修國初千戶滕貴拓之甃以石是前郡縣不同城也寰宇記云張飛冢在刺史大廳東二十步髙一丈九尺碑目閬中有張桓侯與張遼書石刻漢文八分書

方輿勝覽云唐魯王靈夔滕王元嬰皆鎭是州以衙宇卑陋遂修飾宏大之擬於宮苑謂之隆苑其後避明皇諱攺曰閬苑又云或謂閬苑仙有五城十二樓向但有五城而樓尙闕宋徳之爲守乃建碧玉樓於衙城之西南隅亦名十二樓以成閬苑之勝按杜甫詩嘉陵江色何所似石黛碧玉相因依樓名取此

通誌云東樓跨府城上形制尙古杜詩層城有髙樓制古丹雘存迢迢百餘尺豁達開四門

勝覽云閬州江山奇秀聞天下直前據其會曰南樓唐滕王元嬰所建也宋太守李獻卿詩云三面江光抱城郭四圍山勢領煙霞馬鞍嶺上渾如錦傘蓋門前半是花

通誌云會經樓在府治將相坊按華陽國誌云巴有將蜀有相後因有閬苑三學士錦屏三狀元之盛故以將相名之樓元佑中建置經史子集三萬餘卷蘇軾題額蒲宗孟記

勝覽云整暇堂在府治黃魯直記又云治平園宋治平初太守朱壽昌築於牙城東文與可嘗爲賦十絕其錦屏閣詩云茂林斑若錦秀巘矗如屏底處供登覽闌干在杳冥淸風臺云無時來見襲有地更臨髙坐客淸談起紛紛落麈毛四照亭云畫箔褰何礙珍叢發已圓願公皆徧賞莫爲一隅偏柳橋云挼風誇晚態垂雨怯春寒爲問題芳意同誰倚畫欄曲池雲水似珠璫入池如玉磬開臨流惟自適魚鳥莫相猜明站臺云微稜生海角圓魄到天心共上惟佳客無容照俗襟三角亭云合棟交生角回欄互引牙由來因地勢不是故尖斜花塢云繚繞穿紅蕚斕斑踏紫苔誰將錦步障端爲使君開藥欄云玉筍齊抽日金缸競列時自然俱可愛莫放畫簾垂郎中庵云已築環爲堵仍裁月作牀公來時隱幾身世在羲皇按通誌名宦載壽昌治閬有異政

寰宇記云閬中山其山四合於郡故曰閬中名山誌云閬中山多仙聖逰集之所志云卽錦屏山在城外嘉陵江南與郡治相對兩峯壁立如屏又名寶鞍山方輿雲山上有瑪瑙寺羅漢晝錦西橋三院後又築閬峯亭以眺望焉宋陸遊詩城中飛閣連危亭處處軒窻對錦屏涉江親到錦屏上卻對城郭如丹靑諭汝礪詩暝色輕煙罩郡城漁舟燈火倒觀星寒山逺水江村暮自在妝成水墨屏按古咸安志火井令袁天綱題云此山磨滅英靈乃絕其下爲海棠溪多海棠唐張元寶詩寒食淸明倍惘然海棠風落小花鈿如今獨有孤魂在半落嘉陵半錦川

李膺益州記云閬中盤龍山南有一石長四十丈髙五尺當中有戶有門若人之掩閉古老以爲玉女房通誌云在城東三里望如蟠龍之狀後魏盤龍郡以此山名唐貞觀中候气者言西南千里外有王气太宗令人入蜀次閬中果見山气蔥蔚後鑿破山脈水流如血今號鋸山咸亨初曾徙閬中縣於此卽今之鋸山關也志又云蟠龍山前袁天綱嘗築臺於此以占天象

寰宇記云仙穴山在縣東北十里周地圖云靈山峯多雜樹昔蜀王鱉靈登此因名靈山山東南隅有玉女搗練石頂有泉常淸冽洞穴懸絕微有一小徑通天寶六年敇攺爲仙穴山誌云一峯峭拔介宋江嘉陵之間上有鱉靈墓元稹八月六日與僧如展前松滋主簿韋戴同遊碧澗寺賦得扉字引云寺臨蜀江內有碧澗穿注兩廊又有龍女洞能興雲雨詩中噴字以平聲韻詩云空闊長江礙鐡圍髙低竹樹倚巖扉穿廊玉澗噴紅旭湧塔金輪接翠微艸引風輕馴虎洞驅云入毒龍歸他生莫忘靈山別滿壁人名後會稀

玉臺山在城北七里杜詩閬州城北玉臺山有滕王亭杜詩君王臺榭枕巴山萬丈仙梯尙可攀卽此地後有滕王墓古碑云閬之第四景爲頤神石洞洞虛雙拱密邇玉臺昔滕王建亭於此古人詩文隱隱可辧

勝覽云東嵓在城東有寺鑿山爲嵓

西嵓在城西有奪錦亭與錦屏山相對陸務觀詩奪錦軒中醉倚欄錦屏蒼翠挿云端平生不喜言爭奪付與遊人自在看

南嵓在城南有大像山乃唐髙士安隱居之所志云一名臺星嵓陳堯叟兄弟讀書於此有捧研亭輿地碑目雲天聖九年本路運使司馬池來逰子光侍末云君實捧研勾龍亶請以捧研名亭

北嵓在城北有傘蓋山髙僧宣什住持乃城中開元寺衲也謂之東寺卽元稹題樂天詩於壁及文同寄詠澤師竹軒處矣什公博通經典魯王出鎭表而異之後居傘子山山上無水以杖叩巖浩然泉湧今爲卓錫泉

諭汝礪漱玉巖記云自古常言天不負人吾初不甚信曩遊太學不啻六千三百日知古所謂屈原賈誼揚雄韓愈柳宗元輩亦頗識其面目及得一第則枯冷羞澀幾笑破人口比來閬中持手板謁上官奔走匍匐作主簿少府模樣燕居作樂則搖口吻弄語言以佞貴人而覓所謂舉狀者嗟乎其局促如此則天果不負人邪然飽聞閬奇山川而賢士大夫最多亦復把酒自慰一日登錦屏拏舟嘉陵江步至占星巖徘徊縱觀倚老松臥怪石往往摩腹一咲然是三境之逰須廢吾一日糧吾不得與女旦暮相從也惟母邱氏漱玉巖近在墻壁外乘興步履從小奚奴直謁主人脫衣散髮坐巖腹酌酒賦詩相與作物外笑樂酒醉發狂卽呼天大叫曰天乎眞不負諭汝礪矣吾常謂富貴之士不能放意於江山松竹之樂而山川怪奇煙雲竹石詩酒風月惟遺逸未遇之人始得兼而有之故天地間雄偉不凡之處天所以資賢人而舒其憂愁之思者也吾零落荒山鬱鬱無聊賴有錦屏嘉陵之雄偉占星漱玉之勝槪所謂閬之四奇者吾皆得而有之他日解官視吾破嚢無復新井縣一物駈老髯獨負四物以歸朋遊故舊從吾覓閬中土物吾則與之飲酒取吾詩而歌之則是四景者不移足而在幾席間矣

通誌云文城山在城東三十里峯巒聳列林木蔥蒨一峯拔出名玄都壇張道陵授符籙之所

寰宇記雲天目山在治東界一名天溪洞葛仙公修道之所赤烏七年勑置集靈觀先天二年攺名天目觀中和二年攺名福唐觀郡誌雲天目山在城東五十里唐杜光庭詩盤空躡翠到山巓竹殿雲樓勢逼天古洞艸深微有路舊碑文滅不知年八州物象通檐外萬里煙霞在目前自是人間輕舉地何須蓬島訪眞仙又云曾隨雲水此山遊行盡層峯更上樓九日登臨須有意七年岐路亦堪愁樹紅樹碧髙低影煙淡煙濃逺近秋暫爇鑪香不須去佇陪天仗入神州

寰宇記云嘉陵水一名西漢水又名閬中水周地圖雲水源出秦州嘉陵因名嘉陵經閬中卽閬中水又云閬中水亦曰渝水譙周三巴記云閬中有渝水賨鋭气喜舞漢髙祖樂其猛鋭數觀其舞使樂人習之所謂巴渝舞也路史云太昊伏羲氏母華胥居於華胥之渚孕十有二歲而降神生於仇夷長於起城注云所都國有華胥之淵乃閬中渝水地也

通誌云宋江源出漢中府舊廉縣經蒼溪縣東流入嘉陵有白水源出階州亂山中至昭化縣北合嘉陵唐鄭谷詩蒼蒼白水下嘉陵是也漢地裏志縣有彭道將池東西二里南北約五里文緯書讖云巴西郡治有彭池大澤四夷述云城西南十里有郭池周約五十畆勝覽云彭池卽今之南池也郭池卽魚池也二地與漢志相符遁甲開山圖注云仇夷山四面絕立與彭池成紀皆西土是伏羲生處仇夷卽仇池成起卽成紀二字通用

南池有漢髙祖廟杜詩崢嶸巴閬間所向盡山谷安知有蒼池萬頃浸坤軸劍南詩槁云唐長慶中南池新亭碑在漢髙帝廟側

寰宇記云零星池在縣西北四里益部耆舊傳趙瑤爲閬中令時西州遭旱瑤率掾吏齋戒於零星池歸咎自責稽首流血應時大雨

侯鯖錄云閬州有三雅池昔有人於此池得三銅器狀如杯盞上各有篆字一曰伯雅二曰仲雅三曰季雅按魏文典論云靈帝末鬥酒直萬金劉表一子好飲乃制三爵大曰伯雅注一斗次曰仲雅注七升小曰季雅注五升今池所得乃劉氏酒器也

通誌云城東百廿里有譙玄廟漢書玄字君黃閬中人少好學能談春秋成帝時拜議郎歷奉谷令後舉繡衣使者王莽居攝易姓名竄歸公孫述僣號連聘不起予毒藥將服之其子瑛盡捐家貲錢贖建武十一年卒光武敕所在還玄家財策詔本郡祠以中牢

古碑云汝南令神道闕在閬中縣末著人代郡守張晦辧云於東面得隸字十有二缺不可識有七

輿地紀勝云唐貞觀碑在閬州太霄觀其石光瑩前後可鑑號透明碑

本志唐漢州刺史房管墓碑在縣城外杜詩他鄕復行役駐馬別孤墳近淚無干土低空有斷雲

碑目云唐道襲墓碑在城中報恩寺按蜀檮杌王建以道襲爲閬中刺史攺其鄕爲烈士鄕

又云崔善徳政碑在衙門東按善武成中爲刺史有惠政民人懷之

蒼溪縣

蒼溪於閬中爲上游卽臨嘉陵水也江岸有放船亭杜詩送客蒼溪縣山寒雨不開只愁騎馬滑故作放船回後人因以名亭

元稹蒼溪縣寄揚州兄弟詩蒼溪縣下嘉陵水入峽穿江到海流憑仗鯉魚將逺信鴈回時節到揚州劉滄宿蒼溪館詩孤館門開對碧岑竹牕燈下聽猿吟巴山夜雨別離夢秦塞舊山迢遞心滿地莓苔生近水幾株楊柳自成陰空思知巳隔云嶺鄕路獨歸春艸深文同少泊蒼溪山寺詩正午風色髙遂泊蒼溪縣層崖抱林木有寺藏蔥蒨出船步危磴蔭密頗縈轉上到金僊家緣空列臺殿修篁掛懸澑坐覺炎暑變老僧晚經論言語何貫穿引我上髙閣闌干俯江面寥寥百里內山水盡奇觀誰謂覉旅中所見皆所願汀洲白鳥聚井邑淸煙散樂此暮忘歸疎鐘起巖畔徙倚下松門尙怪舟人喚

舊治在曲肘川去縣一里後周所設也源出玉女山東南流入嘉陵江曲折如肘

其近山有小錦屏與錦屏相似其稍逺者縣南三十里爲大獲山天池浸其中宋江環遶其下石城四周淳佑間余玠徙閬州治於此又逺之東八十五里有方山逺望如几案古方州城也宋嚴大猷居此因以方山名集矣

其著者東南三十五里有雲臺山寰宇記云一名天柱山髙四百丈上方百里有魚池宜五榖無惡毒可度災周地圖云漢末張道陵在此學道使弟子王長趙升投身絕壑以取仙桃長等七試已訖九丹遂成郡國志曰雲臺山天柱巖下有一桃樹髙五尺皮是桃心肉似栢張道陵與王良趙升試法於此樹四百餘年不朽小碑記之志雲山有洞四曰麻姑芙蓉平仙峻仙巖二曰松根蟠桃池二曰浴丹玉魚山多榕栢大者空中可坐數人道經云永壽二年重九日道陵將諸品祕籙斬邪二劍玉冊玉印授其長子衡乃與夫人雍氏登峯絕頂白日升天時百二十三歲晉顧長康畫雲臺山記見畫苑碑目云唐元稹謫通州司馬曾逰雲臺山書行記於山之鐘樓枋上宋之問送田道士使蜀投龍詩云風馭忽泠然雲臺路幾千蜀門峯勢斷巴字水形連人隔壺中地龍逰洞裏天願言回馭日圖畫彼山川馬戴寄雲臺觀田秀才云雪壓松枝拂石窻幽人獨坐鶴成雙晚來漱齒敲冰渚閒讀僊書倚翠幢宋祁西州猥槁云予昔遊雲臺觀謁希夷先生陳摶祠堂緬想其人今追作此詩仙館三峯下年華百歳中夢休孤蝶往蛻在一蟬空蘂笈微言祕霄晨浩气通丹遺舐後鼎林遣禦余風市霧沈荒白飡霞委暗紅岷峨有歸約飛步與誰同元廖寥蜀望詩雲臺突出眾山低小徑縈紆上石梯古寺獨存人寂寂斷碑惟覆艸萋萋滿空香散春蘭綻萬壑煙生曉樹迷爲愛其間風景好登臨幾度杖靑藜

志云蒼溪簿金極治道得石塜遺骸尙存有石銘云歲月不須論車塵擁石門若逢金主簿移我上髙原乃攺葬之相沿爲金主簿墓不著年代

南部縣

南部本充國地漢末徙巴西郡於閬中有充國城在焉寰宇記云卽今新井縣東北二十八里充國故城是也李雄亂後荒廢

唐書趙彥昭舉進士少豪邁風骨秀爽嘗調南部尉與郭元振薛稷善往來吟詠不絕

新井西水二廢縣皆接閬中通誌雲西水河在南部三十五里源出龍州後周西水縣以此名也

勝覽云蘭登山在新井縣東二十里相傳嚴君平隱居於此有朝逰蓬漢暮宿蘭登之句三面峻絕俯臨西江

本志唐開元中何渙爲殿中侍禦史知名家於西水明皇賜其鄕爲栢臺鄕

又云新井縣有二龍裏唐任畹任疇之所居也姚合送任畹及第歸蜀詩子規啼欲死君聽固無愁闕下聲名出鄕中意气逰東川橫劍閣南斗近刀州神聖題前字千人看不休

有嵓曰靈云唐蒲景珣家於此巖前爲居室至者不知其爲嵓也在蟠龍山下有洞人入之履地作鐘聲李燾詩雲路轉層岡十里餘武陵傳者亦難如昔年煉藥仙人室今日飡霞道士居洞外蟠桃開錦繡巖前石澑漱瓊琚猗與靈气爲時雨可惜圖經闕不書

有樓曰淸風宋蒲宗孟左丞建其家多書剏此樓以貯之嘗作訓戒子弟曰寒可無衣饑可無食書不可一日失

有院曰慈光冦平仲過新井慈光院看海棠詩云暄風花雜滿欄香盡日幽吟嘆異常翻笑牡丹虛得地玉階開落對君王

縣東南與蓬州相接三十里爲禹迹山誌云禹治水所經也山頂平衍有小石泉鑿石爲像層樓覆之宋紹興間何汝賢有禹迹山院記

五十里爲離堆山卽古新政縣地蜀三離堆之一也唐顏眞卿謫蓬州長史來逰作磨崖記謂此山斗入嘉陵江直上數百尺形勝縮矗上崢嶸而下洄洑不與眾山相聨屬故曰■﹝禹隹﹞堆志云東西有石堂故京兆尹鮮於仲通與弟叔明所鑿堂北有盤石石上有九曲流杯池

歐陽修集古錄云新政縣磨厓記唐顏眞卿撰並書以寶應年立碑有魯公祠宋馬存記云上元中顏眞卿爲建州長史過新政作離堆記四百餘言書而刻之石壁上字徑三寸𨿽頹壞剝裂之餘而典刑具在使人凜然元符三年予友彊叔來尹是邑始爲公作祠堂於其側求予文以爲記

輿地紀勝云新政縣大歷碑在江岸之次顏魯公書碑傍有佛老孔子像像傍又有二小記皆大歷中物按此所謂三教院也碑目云鮮於氏兩神道碑一在三教院厓上一在墓田其文與書皆出顏魯公又有奬諭仲通碑亦在墓田

志云新政縣十里對江報本院鮮於仲通叔明兄弟葬其傍有韓云卿所撰墓碑猶存其字儼然無剝落

按鮮於之後宋時皆家於此景佑間鮮於侁登第爲轉運判官值行新法而民不擾司馬溫公稱之曰子駿福星也又有十世孫元卿同知縣範百祿州掾任昱觀魯公刻題名

其與■﹝禹隹﹞堆相近曰仙鳯山誌云在縣南五十里上有七曲臺始落成時地上土痕成仙鳯二字大數丈

碑目云宋新政令裴迪唐丞相晉公之後也因家於此尙收得晉公像及累任告身撰眞贊並存

廣元縣

廣元蜀口古今所必爭之地宋寧武軍志云前接關表後據劍門烏奴山祠堂記云郡壤故錯羌氏與上庸百濮微髳彭盧俱寔一大都會也元攺爲廣元路碑云在易曰廣大配天地在春秋謂一爲元以示張大之意

縣治在烏奴山東晉壽綿谷二縣皆其處志云烏奴山一名烏龍山在廣元西二里嘉陵江岸峭壁如削有洞不可上昔李烏奴於此修寺因名按

北史王元邈傳亡命李烏奴作亂梁部陷白馬戍玄邈率東從七八百人討之不克慮不自保乃使人僞降烏奴告之曰王使君兵眾羸弱棄伎妾於城內攜愛妾二人去已數日矣烏奴喜輕兵襲州城元邈設伏擊破之烏奴挺身走太祖聞之曰元邈果不負吾意遇也此烏奴之始矣

今之臨淸門川主廟卽唐皇澤寺也九域志云利州都督武士彟生武后於此因賜寺刻其眞容李商隱利州江潭詩注感孕金輪乃武則天事也詩云神劍飛來不是銷碧潭珍重駐蘭橈自攜明月移燈疾欲就行雲散錦遙河伯軒牕通貝闕水宮帷箔捲冰綃他時燕脯無人寄雨滿空城蕙葉雕蓋後母感漑龍而有孕也

縣北卽黎州城梁大同置後魏之益州隋之義成郡皆理於此宋唐庚詩黎州酒貴如金汁解盡寒衣才一吸

南有刀環山益州記曰葭萌縣南十里有刀環山赤銅水出焉東卽望鄕臺去縣三里武元衡送柳郎中詩望鄕臺下秦人去矣

其見諸經傳者曰嶓冢山原爲漾水卽西漢水也曰潛水出綿谷之龍門山禹貢岷嶓旣藝沱潛旣道漢書注雲潛水從漢中沔陽縣南流至梓潼漢壽縣入穴中通岡山下西南潛出今名復水舊說卽禹貢潛水也

曰胤山爲平蜀廢縣卽利州衛治史記胤侯爵胤山出舞衣

曰丙穴地在沔水之南出魚肥美詩疏云沔南丙穴是也

其見諸雜記者曰白馬山寰宇記云張平子仕漢爲侍中少時學業於此

曰明月峽晏殊類要云三峽謂巫峽巴峽明月峽也惟明月峽乃在此郡界曰滌溪事林廣記雲天下十二溪有上眞廟爲聖眞居之滌溪其一也在利州又云漢江水帝廟爲眞龍宮在漢坪石

其驛路有曰問津志云昔孔明行師於此問津故名按卽古嘉陵驛也在治西一里後魏嘉川縣設焉唐姚鵠嘉川驛樓晚望詩樓壓寒江上開簾對翠微斜陽諸嶺暮古渡一僧歸囪迥云衝起汀遙鳥背飛誰言坐多倦目極自忘機文同嘉川道中寄周正孺詩云艸木春深處山川雨過時淸佳常滿目衰倦敢忘詩好尙舊若此飄零今比誰爭如畫堂上日日聽新詞又嘉川驛詩云嘉川之西過新棧幾里朱欄繞靑壁我行落月尙在水水影照人襟袖白繁英雜綴修蔓上綠錦纈帶垂百尺淸香滿馬去未休萊爾春風慰行客

鮮於侁爲利州轉運使文與可有寄子駿運使詩云西鄕巴嶺下崄道入孱顏使騎到荒驛野禽啼亂山問民靑靄裏訪古白雲間幾日南城路新詩滿軸還有靈溪寺在嘉川縣中碑目黃山谷紀行碑在嘉川縣靈溪寺是矣運使子駿題以五言曰桐軒竹軒栢軒巽堂山齋燕閒亭會景堂寶峯亭凡八景其詩略云金城環雉堞云屋瞰闤闠雙林聳江右九隴覘天外按金城縣北四里金山是也滌溪環其右九隴者去邑西二十里山環九十九峯如劍戟之排列昔漢祖駐■﹝卑﹞於此有漢王寨其時司馬君實範景仁文與可蘇子由皆和有詩溫公年譜隨其父利州轉運使逰此有祠在焉

南去有望喜驛今廢元稹詩云滿眼文書堆案邊眼昬侵得暫時眠子規驚覺燈又滅一道月光橫枕邊李義山詩云嘉陵江水此東流望喜樓中憶閬州若到閬州還赴海閬州應更有髙樓其二云千里嘉陵江水色含煙帶月碧於藍今朝相送東流從猶自驅車更向南

北爲棧閣道劉禹錫山南西道新修驛路記云我之提封距右扶風觸劍閣千一百里自散關抵褒城次捨十有五自褒而南踰利州至於劍門十有七道塗次捨可見於此又云棧閣淩虛下臨■﹝含牙﹞砑層崕峭絕枘木絙鐡因而廣之限以鉤闌狹經深陘從而拓之方駕從容棧閣之制亦可想也歐陽詹棧道銘斜根玉壘旁綴靑泥總庸蜀之道塗統岐雍之康莊

其最險者爲石欄橋方輿云自城北至大安軍界管橋欄閣共萬五千三百六十一間惟石欄龍洞二閣著名馮鈐幹田云其它閣道𨿽險然在山腰亦微有徑可以增置閣道惟此

閣石壁斗立虛鑿石竅而架木其上比他處極險沈佺期過蜀龍門閣詩龍門非禹鑿詭怪乃天功西南出巴峽不與眾山同長竇亙五里宛轉復嵌空伏湍喣潛石瀑水生輪風流水無晝夜噴薄龍門中潭河勢不測藻葩垂彩虹我行當季月煙景共春融江關勤亦甚巘崿意難窮誓將息機事煉藥此山東岑參赴犍爲經龍閣道詩云側徑轉月壁危梁透滄波汗流出鳥道膽碎窺龍窩驟��溪谷歸云网松蘿屢聞羌兒笛厭聽巴童歌江路險復永夢魂愁更多聖主幸典郡不敢嫌岷峩杜甫龍門閣詩淸江下龍門絕壁無尺土長風駕髙浪浩浩自太古危塗中縈盤仰望垂綫縷滑石欹誰鑿浮梁裊相拄目眩隕雜花頭風吹過雨百年不敢料一墜那得取本志北十里千佛崖卽古龍門閣先是懸崖架木作棧而行後鑿石爲千佛像成通衢矣

佛龕記云吾見夫山連岷嶓水合江沲山兮水兮路窮險郁南望兮此情多吾又見像法住世於巖之阿百千萬億兮相觀我載琢載追兮吾匪他伊古昔兮焦呂不懼必忠信兮艱危若何故吾因空而卽有孰不回向以檀那行矣些陽景頹兮翠攺色陰風起兮自增波

小許公利州北佛龕前重於去歳題處作詩云重巖載看美分塔起層標蜀守經塗處巴人作禮朝地疑三界出空是六塵銷臥石鋪蒼蘚行塍覆緑條歳年書有記非爲學題橋

按龍門山亦云蔥嶺山梁州記云蔥嶺有石穴髙數十丈其狀如門號爲龍門又雲山東南有玉女山山上有一石穴中若房宇有玉女八人不出穴前修竹下有石壇風來動竹掃壇如箒又雲山北有燕子谷中有好磬石卽志所稱石燕山

又北三十里有大小漫天嶺極髙峻羅隱詩云西去休言蜀道難此中危險已多端到頭未會蒼蒼色爭得禁他兩度漫髙駢詩雲萬水千山音信稀空勞魂夢到京畿漫天嶺上頻回首不見虞封淚滿衣嶺上有寺元稹題漫天嶺智藏師蘭若云僧臨大道閱浮生來往憧憧利與名二十八年何限客不曾閒見一人行又漫天嶺贈僧詩云五上兩漫天因師懴業緣漫天無盡日浮世有窮年

又北五十里爲朝天嶺路徑險絕方輿云舊路在朝天峽棧閣後開此路人甚便之文與可朝天嶺詩嶺若畫屏隨峽勢水如衣帶轉嵓陰按今設有沙河驛亦沿江行其曰朝天者水驛也

四十里爲潭毒關志云潭下淵底有一鐵索見則兵動向有禦前軍屯此以捍蜀口

又二十里爲神宣驛卽古籌筆驛也相傳武侯出師駐此唐杜牧詩永安宮受詔籌筆驛沈思李義山詩魚鳥猶疑畏簡書風雲長爲護儲胥是也神宣驛者世傳二郎神持劍逐蹇龍過此因名

又八十里爲九井驛志云琳瑯九井以琳瑯山出泉九處濺石若琳瑯也碑目云九井灘舊時有蝦蟆靑牛靑塠三巨石伏水爲舟楫害淳熙間利路提刑張曩容募降人冉得者治械如桔橰狀冶鐵爲杵重千五百斤拋擲半空而下三石俱碎化險爲夷有碑刻剝落其上爲七盤關乃秦蜀分界處唐沈佺期詩獨逰千里外髙臥七盤西山月臨窻近天河入戶低後人因立爲天河閣顧非熊天河閣卽事云萬壑褒中路何層不架虛徑云和棧起樵徑帶畬余嵓狖牽垂果湍禽接躍魚相逢維艇處塢裏有人居

昭化縣

葭萌地入廣元而其縣理在漢爲漢壽晉爲晉壽者則屬昭化本志云縣北百八十里施店驛卽古葭萌驛驛卽故縣址也未通保寧路時自秦入蜀罔有不由昭化者唐張說再使蜀道詩云眇眇葭萌道蒼蒼褒斜谷煙霞爭晦深雲山共重復古來風塵子同眩望鄕目蕓閣有儒生軺車倦馳逐靑春客岷嶺白露搖江服歲月鎭羇孤山川俄反復魚遊戀深水鳥遷戀喬木如何別親愛坐去文章國蟋蟀鳴戶庭蠨蛸网琴築

北接廣元則龍門石櫃白水景谷之地彼此參錯海內東經雲白水出蜀而東南注江郭景純注水微白濁今在梓潼白水縣源從臨洮之西傾來經沓中東流通陰平至漢壽縣入潛梁州記云城西南百八十里白水關卽李固解印綬處也蜀志先主斬楊懷髙沛於此

元和郡國志云景谷縣西南二十五里有白馬山孔明造木牛流馬處

南接劍門則有大劍城元和志云卽秦張儀司馬錯伐蜀所由路又謂之石牛道有小劍城注水經云小劍城去大劍城三十里連山絕險飛閣通衢故謂之劍閣也是唐益昌縣地矣又有小劍故城在益昌縣西南五十里其山截野橫天犇峯倒地挾楚包漢呀秦擁蜀劉先主以閣道至險又置閣尉焉岑參和杜相公發益昌詩云相國臨戎別帝京擁麾持節逺橫行朝登劍閣云隨馬夜渡巴江雨洗兵山花萬朶迎徵蓋川柳千條拂去旌暫到蜀城應計日須知明主待持衡

利州淳化帖跋云慶元中四川總領權安節以淳化戲魚帖並釋文重刻石劍門寺內石今已不存權總江州徳安人其家猶有當時墨本甚多釋文字畫較臨江帖爲稍大云

劍領中有馬鳴閣志云先主使陳戎絕馬鳴閣魏武聞之喜曰此閣過漢中之陰平乃咽喉之要路

又有白衛嶺唐明皇幸蜀過此見玄元皇帝騎白衛而下示取祿山之兆遂封嶺神白衛公唐詩紀事載明皇幸蜀登白衛嶺眺覽良久歌李嶠山川滿目淚沾衣富貴榮華能幾時不見只今汾水上惟有年年秋鴈飛詩曰李嶠眞才子也

有桔栢潭今昭化驛是驛有古栢土人呼爲桔栢故以名潭志云桔栢渡舊傳其津有二魚負舟往往沈溺一道士求渡操舟者難之道人云吾乃葛仙翁命取石書符令舟人佩之至中流二魚果出擲符水中少頃浪息次日二魚死於龍爪灘下按唐書玄宗幸蜀次益昌縣渡桔栢江雙魚夾舟而迎從臣以爲龍也杜甫桔栢渡詩云靑冥寒江渡駕竹爲長橋竿濕煙漠漠江永風瀟瀟連笮動裊娜徵衣颯飄颻急流鴇鷁散絕岸黿鼉驕西轅自玆異東逝不可要髙通荊門路闊會滄海潮孤光隱顧盻逰子悵寂寥無以洗心胸前登但山椒

蜀中廣記卷二十四

●欽定四庫全書

蜀中廣記卷二十五

﹝明﹞曹學佺撰

○名勝記第二十五

川北道

保寧府二

巴州

山曰大巴小巴世所稱九十巴山也志云大巴之險遇於棧道下逼漢中又云小巴之南卽古巴國系年錄云巴之北境卽米倉山下視興元出兵之孔道卽今關堡相望矣

輿地廣記云巴江源出大巴山至當州東南分爲三流而中央橫貫勢若巴字通誌云淸江源出廣元縣前通平鎭歷舊恩陽縣至州與巴江合寰宇記雲淸水一名白石水卽向白石縣之所理也李白巴水歌雲巴水急如箭巴船去若飛十日三千里郎行幾歲歸嚴武巴江喜雨詩雲連夕霶■﹝雨上沱下﹞類建瓴送將涼意滿郊埛江邊萬木大半緑天外一峯無限靑卻信神龍元解事豈容旱魃更爭靈從今懷抱如冰釋閉閣燒香伴六經鄭谷巴江避亂詩云亂來奔走巴江濵愁客多於江徼人朝醉暮醉雪開霽一枝兩枝梅探春詔書罪已方哀痛鄕縣徵兵尙苦辛鬢禿又驚逢獻歲眼前渾不見交親

華陽國誌漢末劉璋以墊江以上爲巴郡江州至臨江爲永寧郡朐■﹝月忍﹞至固陵爲巴東郡而巴遂分矣志云此居其中爲中巴宋洪邁丹梯書院記云今之巴非昔之巴也本志忠義廟祀漢嚴顏張飛名宦載王浚恐但沿巴之名然按碑目嚴將軍廟記在巴州城西門內唐貞元元年韋曾文則祀之亦非一日矣惟嚴武薛逢爲巴州守則今之巴也

杜甫寄馬巴州詩云勲業終歸馬伏波功曹非復漢蕭何扁舟系纜沙邊久南國浮雲水上多獨把魚竿終逺去難隨鳥翼一相過知君未愛春湖色興在驪駒白玉珂嚴武巴嶺答杜二見憶云臥向巴山落月時兩鄕千里夢相思可但步兵偏愛酒也知光祿最能詩江頭赤葉楓愁客籬外黃花菊對誰跂馬望君非一度冷猿秋鴈不勝悲鄭谷巴賨旅寓寄朝中從叔云驚秋思浩然信美向巴天獨倚臨江樹初聞落日蟬衰榮悲往事漂泊念多年未便罷休去吾宗盡見憐王周和杜運使巴峽地暖節物與中土異黯然有感詩云垂柳參差破緑芽此中依約欲飛花春光是處傷離思何況歸期未有涯其二云始看菊蘂開籬下又見梅花寄隴頭攬轡巴西官局冷幾憑春酒沃鄕愁張褘巴州寒食晚眺云東望靑天周與秦杏花楡葉故園春野寺一傾寒食酒晚來風景重愁人任約和巴州羊刺史韻云鄕關目斷隔咸秦又向巴江度一春可惜淸明好時節看花空憶洛陽人

治內有春風樓秦坦記云奇峯森列躍入靑漢髙下眩轉隔閡風雨又有擊甌樓唐張褘詩駐旌元帥遺風在擊缶髙人逸興酣水轉巴文淸澑急山連蒙岫翠光涵宋馮介詩坐上擊甌淸似玉者此也碑目云擊甌樓唐中和四年尙書右丞相戶部張褘記賦在樓下按擊甌樓賦寔張曙作也序略云宋玉九辧悼餘生之不時也甲申竄身巴南避許潰師郡刺史甚歡按眷一日登郡南樓下臨巴江饌酒簇樂以相爲娛言間有馬處士攜善擊甌者至請卽淸燕爰騁妙絕處士審音以知聲余審樂以知化斯可以抑揚放淫頓挫匏竹運動節奏出鬼入神太守請余賦之餘曰不圖爲樂之至於斯酒酣舐筆乃爲賦云爾宋皇佑初知軍事馬預作記以爲廳壁有唐禦史裴褘會昌四年記宋庶子創建東樓此其事也

碑目云州內有紫極宮天王堂俱唐大中元年軍事判官進士蕭珦記有折柳亭宋嘉佑五年太守鄭淵賦折柳詩十絕句刻石有巴南十七景詩宋知閬州軍蘇欽以閬中望江南十首記郡景別駕彭永仍賦巴南十七景答之

碑目又云唐會昌四年巴州刺史裴褘修廨宇記巴南新置屋宇什物石記俱在郡廳

城外東龕在字江東岸巾子山下卽唐兜率寺寺廢碑存

西龕有古墨巖在懸崕上有壯觀二大字云是李太白筆有流觴亭在西龕寺碑目云唐乾元戊戌嚴鄭公武所創大歷間盜起地遂廢開成丙辰刺史唐元封復修蓋取羊士諤流杯十四詠以自序爲證又云有嚴侍禦暮春五言刻亦在寺內有唐人題西龕櫻桃其名磨滅按州誌城北三十里皷樓山之旁有玲瓏山山頂有泉出小石如櫻桃自然有竅可以穿縷村兒女以爲瓔珞名曰櫻桃珠如此則西龕所詠爲石爲果未可知也

嚴武題龍日寺西龕石壁詩云聖澤久潤物皇明常燭幽恩從祥風翺徳與和气遊報國建香剎開蠻臨僻州天長面緑水地迥起朱樓尋異徧眾壑坐禪逢一邱永懷根本玅誓以身心修奇色艷艸滿珍名嘉樹稠逺江崩濤喧復澗微雨休嘹唳■﹝犭員﹞響谷參差峯入流碧煙曳篁徑白日懸沙洲泛海謝安石吟詩王子猷揚雄愛淸靜山簡多優遊性分固有適蓍龜何足求神閒孤臺月目送千里舟攜手逸羣品浩歌邈悠悠山情慕禽尙詩格警曹劉旌能舉滯時選異拔奇儔鼎食當自致巖棲難久畱嗟余參符守漢主逺分憂往往行春到聞鐘散客愁

朱尹遊西龕詩朝出城南門循溪陟西嶺西嶺郁岧嶤坳隱金僊境懸崖古墨存白日蛇龍煚嵐霏濕空蒙泉澗咽淸冷汲之■﹝氵龠﹞山茗數啜心魂醒城郭瞰在襟三墩聯九井四野各嬉煦犬鼠亦無驚豈曰予所能帝徳實綱領獲玆簿書余怡情對斯景

任約題西龕詩門徑森寒栢小橋穿竹溪澄江朱檻北晚照碧巖西修竹淸泉逗髙楠邃閣齊虛廊面靑壁危棧跨丹梯絕頂舒平席遙峯出半圭軒窻俯星斗襟袖拂云霓甘露春膏浹濃嵐晝靄迷嶺猿悲夜嘯谷鳥響晴啼唐寺南龕近巴城東郭低杯流故池水崖刻古人題酷暑不能到淸風如鎭攜何年脫韁鎖來此養眞棲自注今歲甘露降於龕前松栢也

南龕有廣福寺志云唐時建有乾元年間契書碑目云唐古佛龕石刻在城南二里大書乾元三年山南西道嚴武奏臣頃牧巴州其州南二里有古佛龕舊有鐫佛五百餘伏望特賜洪名勑以光福爲額唐詩紀事載嚴武史俊楠木唱和詩碑目云刻在南龕又云郤昂陪嚴使君暮春五言二首在南龕詩甚典麗又雲南龕題詩石刻在州南二里之廣福寺自唐迄今名公題詠皆存又雲南山記唐中和四年尙書右丞相戶部張褘題圖經云定僧在南龕上以漆漆其眞身龕置石壁不知何時人惟嚴武奏乞山南寺額表云願度有道行僧永以住持俾其修習意亦唐以前人也本州島志云丹梯書院在南龕山因其山重疊聳秀有若丹梯而名舊志載杜甫曾讀書於此而建後經兵燹宋紹興二年知州趙彥戒重建元季復毀惟古碑尙存唐進士楊興義有和杜甫詩云莫嫌袍紫歸家阻且慶丰年雅俗安又題秋風詩云霜風一夜將紅葉換盡江頭萬木靑通誌雲南龕有雲間閣杜甫寄嚴侍禦詩遙知簇鞍馬回首雲間閣者此也

宋權維重修雲間閣記云閣在南龕絕頂剏自李唐歲久敝壞寺僧請易而新之不閱月間碧瓦朱甍雕梁畫楯突然聳出於羣山之表暇日置觴倚檻周覽巖壑萬狀雲煙出沒朝暮變熊曾無窮已則昔之隱狀晦藏而不見者今若神驅而出之皆離潛出幽吐奇露彩章章於目前也

羊士諤遊南龕詩云物外眞何事幽廊步不窮一登心法在三世影堂空山果靑苔上寒蟬落影中歸來還閉閣棠樹幾春風趙公碩和郭使君題南龕韻雲南龕幾百年古木闞云崦崕傾千仞垂路懸一綫險飛狖喜層巓羸驂怯虛塹楓葉紅斕斑松蓋翠搖颭石皴風雨剝殿古丹靑儼拂拭坐空巖摩挲觀翠琰江勢從何來鬥起不以漸憑危意欲飛眺逺目驚覢鳥鳴山更幽緑淨衣好染煙際漾漁舠風前亂霜檿縱實有餘歡髙懷無一慊尺璧非所寶白圭焉受玷入蜀眞可念得郡亦云忝𨿽逺長安日猶勝陽山貶平生足疎曠寧復事拘檢佳時方一來薄日已半晻雨餘煙艸深月墮山樓黶珍重詩律髙詞獲神光閃民樂樂時康吾憂憂歲歉殷勤謝吳霜歸鬢不堪點

相連有美農臺志云在治南二里相傳昔梁太守桓宣於此勸農而築今廢址不存

有唐太子賢墓志云在治南二里髙如一小阜唐史髙宗上元二年夏四月立雍王賢爲太子永隆元年八月廢爲庶人開耀元年冬十一月徙於巴州中宗嗣聖元年太后殺故太子賢太子嘗作黃瓜臺辭云種瓜黃臺下瓜熟子離離一摘使瓜好再摘令瓜稀三摘尙云可四摘抱蔓歸當時有銘其墓者云斷一指得天下凡人不爲殺愛子竊帝位武后行之噫嘻賢之遺隧萬世之元gui北龕志云在北山一里有白馬泉九州島要記云卽黃牛山有穴白馬奔出故名碑目云王望山舊名北山山半石壁隱出老君像唐人爲賦北山老君影迹詩圖經云王望字子蒙開元初嘗與玄宗遇俗傳爲晉時人旦跨白驢入長安市暮復回勝覽云王望山在江之北岸自郡城絕江而登山髙二里許巖徑極險占一郡之勝相傳王眞人得道此山眞人名蒙故名王蒙山舊志云唐玄宗控白騾至此山望見京闕曰此去京師不逺故名王望志雲龍洞在王蒙山巖腹間楊羲仲記云左曰東洞門如鑱鑿髙幾三百尺耀若太儀之庭兜率之宮又百餘步則空穴開明有琉璃洞及釋迦像石犬石烏凡石之詭形怪狀莫不畢獻又六七里適後山之根右曰西洞其奇怪亦亞於東洞楊虞仲逰王望山詩云白雲環其巓流水遶其趾古木與云齊偃蹇龍蛇似飛仙渺何許風馭難慕企手種空流傳歲月尙誰記化鶴空歸來其樹還可指僊凡隔咫尺世人謬千里丹竈空伏火河車爭挽水學僊僊益逺槁死空山裏我欲問眞訣豈憚航一葦便當捐冠簮超然謝塵滓僊人拍手笑外物儻來耳

有君子泉宋黃彛則銘云有冽者泉達於泉南浩然天中其流無窮於暑而涼於冬而溫豈其矯耶有變者存州誌云未詳所在惟治東四十里廢曾口縣西朝陽巖有之其泉自巖石流出淸冽無比上鐫有君子泉三字宋人來官多逰於此石刻具存今附錄於後

嘉定壬申夏五月朔邑令會稽宋拱闕尉錦屏鮮於永淸避暑來集拂巖云弄泉玉倍有山水之樂所謂意不在酒也

銅梁曹闕龍馮伯規何孚望古郫李忠父同逰此泛舟酌巖下日西乃歸淳熙己酉閏月十有二日

巴州都監權縣尉義渠毛仲子中通江曾口縣巡檢崆峒王願天啟通江縣尉長安永延年仁叔淳熙八年十月二十一日同逰朝陽巖

邑宰蓬池何渙之亨通邑尉漢中李元竦子莊以閏正月下澣日逰曾口故縣基野飲於修篁古木之下絕江少西息朝陽巖酌君子泉流連至暝而歸旹乾道九年也

有幾水方輿雲水形如幾奇章縣臨之志云舊其章縣在州東八十里陸遊過奇章僧剎詩轉盡窮山入翠微松陰拂拂冷侵衣長天秋水自一色斷岫孤云空四飛客路何年閒馬足蟠溪平昔負漁磯僧牕不得吟淸晝又擁籃輿到夕暉有平梁城宋淳佑都統張實創築取掃平梁州之義也下

有平梁洞妙通居士羅南仲所居有石牀石竈按舊城記云平梁山頂有地數十畆居民數戶在上住種納稅矣志云在州西二十里

有化成縣輿地紀勝化成縣鳯谷山之上有要羊觀熙寧中通守楊黃中記云唐明皇與葉法靜神遊於羊蒙山忽思豢羊山靈遽以羊進詔於其地立觀今名廣福志云在州西四里唐喬琳巴州化成縣新移文宣王廟頌云殷之系聖周之斯文生我夫子世教之君周微唐興千祀於玆春秋祭菜爼豆其時維巴之南亦掲其宇盧公宰邑人之父母假我升堂陋彼環堵爰就爽塏長松之下公之志思人亦勤止變此夷俗參乎孔裏學者行之造次於是矣

有恩陽縣碑目云唐貞元石刻在恩陽縣南渡江登石梯數百級上義陽舊縣治石梯之側懸崖上有刻字云唐貞元四年十月二十日再修此路餘皆磨滅不可辧又云大歷初韋應物送令狐岫宰恩陽詩亦刻石於縣之驛亭

小說摭遺云古靜州知州王鶚子讀書於義陽山忽一女子前自稱爲張笑桃題紅梅詩於壁墨迹未漧遂不見人疑爲梅仙以山屬平梁故志於此詩雲南枝向暖北枝寒一種春風有兩般頻上髙樓莫吹笛大家畱取倚欄桿按恩陽卽義陽也詳見通釋

又西北百里有大牟縣碑目云在恩陽縣西北百里有斷碑刻雲南隆州大牟縣界十里北集州難江縣界五里縣令李昱立

按曾口奇章化成恩陽俱梁普通年置大牟唐武徳置屬集州矣

通江縣

治在古壁州壁州者以城西南壁山爲名志云壁山在縣南一里有嘉佑寺唐節度使鄭畋建至今人呼爲鄭公山寺碑目云通江縣一里龍興寺碑唐壁州刺史鄭凝績之父鄭畋作乾符中凝績侍養其父畋於壁也又云壁州山寺記大唐中和歲次癸卯丞相鄭畋撰略云壁山境勝之所郁密喬樹蔥蒨景態玄月澄日捜索奇祕得泉洞於西南維鑿石架篁繚繞登降髙縣旗旛疏爲泓沼峭壁危棧遂來商旅乃於蒨亭東隅建構佛宇召僧匡信主其事多出私財以益之爲堂三間徘徊爲門爲廊二十六間髙下還合翚飛鱗次廊外爲僧房庖廚數十間又立眞室文之髙界爲左右翼愚與凝績洎猶子昭允俱冩形於方丈中負山面江雄壓勝地日月先照風雨所交鐘梵松篁鑑鏘滿聽幹家甍棟歷歷在眼晨煙夕艷輝燦戶庭鷗鷺篙榜以資景物於時行朝卿士或寄寓於諸州給事中孫君儲秋曹正郎鄭君損皆柅車此地邀以同筵書琴棋畫隨後間作自仲春至於維夏也本志又載其碑陰雲僕至郡觀舊碑三埋於戟扉前之泥中遂飾役兵出而滌之其一斷而磨滅者乃唐鄭公臺文修山寺記也始讀之文多訛缺及其完處令人愛嘆之不已而又得公進退之詳按僖宗紀並公傳各亦舛略此公文是可信者矣惜其湮沒遂命筆正訛補缺離句綴意解凡六十七字斬石命僧守丕書之刻而立於州學庶幾永永記成於唐中和甲辰孟秋二十有三日重刻於大宋之嘉佑癸卯孟秋中澣凡三甲子云太常博士兪瑊君玉序按此則嘉佑寺以重修得名者原名爲龍興也

本志又載鄭相遺蹤在壁山下石澗中梯石齒披煙蘿入幽巖苔蘚間有字云檢校司徒守太子太保鄭畋門吏給事中賜紫金飛魚袋孫儲尙書刑部郎中賜紫金緋魚袋鄭損中和三年十二月八日收訪泉石偶題於此僧匡信看題傍又刻有畋明年孟秋念七日與侄昭允至此訪別一叚是其碎金斷璧尙有可尋者

碑目云薛使君布政碑唐乾符年間壁州刺史裴寘辭作乾符間立又云壁州神廟石刻在今通江縣北四十步有元光三年制書本志云玄玅觀右星精石唐人刻篆甚多民間琢毀其半俱在治內唐推官鄭損星精亭詩云星沈萬古痕孤絕勢無鄰地窄少畱竹空多剩占云釣篷和雨看樵斧帶霜聞莫惜尋常到淸風不負人

方輿云歌籟山與壁山相對上有石鼓聲聞數里連擊卽雨通誌云通江縣南有秋錦山隔江望之如錦與壁山相連也

壁山之上有玉鞭池志云昔有人拾玉鞭於此池內因名按朱慶余送壁州劉使君詩江分入峽路山見采鞭人卽詠此事有鳴鹿祠五代史王建爲壁州刺史後僣位永平三年麟見於壁山二鹿隨之此立祠之始也宋皇佑初太守胡俛記其事云朝廷有大詔令官屬有遷罷鹿必鳴鳴於山陽爲福鳴於山陰爲禍靈驗如符山下枕諾水諾水卽宕水所激聲若呼諾後魏諾水縣以此得名也

志云縣東南隅有公山隔江形如公字舊傳張道陵七世孫刺集州於此上升絕頂有張康侯廟

舊志載孫思邈濯藥於縣東十里石澗之畔名爲孫氏池亭石竈丹臼尙存按碑目云孫氏園在通江縣二十里龍灘之側唐末監察禦史盧重阜與壁州刺史辛巢父等六人分詠賦詩有石刻存宋米仲賢孫氏池亭詩云密林抱淸溪微徑入煙靄亂流縈石轉浩浩兼萬泒披蘿出潭上結宇在竹外坐嘯孤云還開軒遙相待奔崖臨絕壑幽趣驚盻睞渟滿泄其餘下注陰壑瀨道情畱霜簡詩興延皂蓋賞逐景物偏心期臨仙槪日低回岡後鳥入寒林內暝色交殘光明滅羣木態後之視今日猶今視千載永懷滄洲人功成身將退符陽縣令陸幹城和云斷崖靑松林林下覆煙艸一徑捫緑蘿數里尋芳藻巖開野人屋結構憑孤島石斷寒泉流亭幽翠巘繞攫挐龍虎狀宛若鬼神造隔崖聞湍聲當牕見夕照巴南絕境處勝似東溪好萬籟淸心胸孤云豁煩惱罇邀驄馬客冩物窮探討琴匣閒時開柴門不須鏁孰云造化工永與天地保長揖謝王侯塵紛徒浩渺

本志又云西十里有古佛龕唐人題詠風雨剝蝕惟一碑粗可識乃龍朔中壁州參軍蔡洪剏又一碑乃阿彌陀佛龕也

縣之洞有二一曰龍洞志云在西二百里吳埡鄕洞周圍二十餘丈髙三丈深七尺內有池殿淸瑩湛然一曰蛇洞志云在北四百里南壩寺唐建也每歲端陽前後有蛇自柱礎間出沿階滿室大小顏色非一種然不爲害昔人傳三萬四千尾不可數也按此卽巴蛇洞云

磏有二一曰仙人磏志云在東三百里有石竇可容百人崖上刻公孫秀才讀書處年代不可考有山茶髙數丈相傳是唐時樹一曰牛角磏志云在縣西三百里金溪有石室可容千人石筍數十自崖頂下綴望之稜稜如牛角俗呼爲牛角磏按說文磏礪石也此以形似得名

古墓有二一曰吳將軍甘寧墓志云在縣西百里通誌云在通江縣西露浴溪上謂之甘谷一曰向佺墓志云東六十里大鐘山獨起萬山中如覆鐘其下卽向佺墓左龍池山峭立挿漢蒼松偃蹇有石池龍湫注之

古城關二一曰得漢城縣誌云東北百里萬山中崛起塹崖四面峭絕獨西南二徑淩險轉折而上誠一夫當關之勢斷崖多前代遺蹤可識舊志載漢髙帝據此以通餉道石壁刻云宋淳佑己酉季冬大使余學士親臨得漢城山視其形勢而授都統制張實躬率將士因險形壘儲糧建邑爲恢復舊疆之規分任責者總管王昌金之福鈐路張虎臣司整杜淮王安杜時順徐斯李成劉文徳劉淸梁福陳寶賀山進李崇制領郭俊杜成周仙周一曰桐栢關志云在東北八十里與樗林關相對有關侯廟相傳神曾守此畊者往往得箭鏃

南江縣

寰宇記雲南江縣後周天和五年置以江水難涉爲名通誌云國初始易爲南江也南江出米倉山經當縣前下與巴江合

碑目云唐難江公山威惠廟記天寶攺元田彥識撰神乃漢張魯後又云唐李繼顏誥詞刻於郡廳光化三年中書舎人錢珝行撰有城牙樓記圖經以爲李楫文有舊碑二其一僞蜀廣政己未之記其一天聖乙丑之記

碑目又雲集州兩角山記唐集州刺史楊師謀書今在難江縣誌雲南三里孤云兩角二山王子韶詩孤云兩角去天一握有石刻蕭何追韓信處下有溪是名韓溪按孤云兩角山及截賢嶺俱在棧道去縣二百餘里其碑刻則移近縣耳又有宋集州刺史張龜年回車院記道士蒲善從勒石

縣之勝者有潭曰放生石刻放生潭三字水落方見意亦唐刻也其上鐫七佛龕圖經云乃唐張褘扈從僖宗入蜀時經此所鐫

有峽曰石鼔碑目云趙寅爲集州刺史有石鼓峽記在難江縣

有石曰探梅志云縣東北五里探梅石亂石中有刻云宋人少華陳祉介卿浚儀潘士政執禮厭次來髙元敷攜樽探梅靖康丙午閏四月幾望

有渡曰莎鼻碑目云在難江縣有唐集州刺史蘇味道題字

有灘曰洋灘志云縣北洋灘楊侍郎墓碑字多蝕碑座是菜玉見存但不知何代人

有澗曰菖蒲碑目云菖蒲澗記唐開成四年集州刺史蘇味道題迹志云菖蒲澗在縣北一里懸崖峻壁石室空曠有唐宋諸賢石刻云自潭北入澗行經此新開路東不啻三百步其間巨石礨倚嘉木交映空森復聳奇勢異狀緑苔靑蒲印模履蹤捫手探足無非蒼翠幽禽皓皓飛泉渥渥若有異人仙客鼓瑟吹簫於洞穴之中使人心逸神暢悅然忘歸斯實方外之佳賞也噫自有此澗杳無人蹤豈異夫浮世之事通塞有時耶今鑿崖爲路梯石爲徑連延扺於碧崖盤石之東究其澗分之所開成四年十月二十三日武功男子記僧宏眞尋澗之迹藏諸山房

古碑刻云有宋攺元政和淸明後一日權縣事長安杜徳機元發訪菖蒲之溪薄尋其源言采其藥轉步而返則摳衣碧巖屏石而坐解帶古牀幄云而息然後歸頗恨得此之晚

大宋攺元政和辛夘歲仲春月淸明日縣吏馮子茂典職長楊子山邀同局中李二都王四都楊工四沿澗究菖蒲碑文兩日方返故題於碧巖三月十四日楊嵩嶽山書記

廣都蔣城吳大年古郫李椿秦亭權師雄大梁趙恂閬中馮時周穀米居約以紹興十八年九月十有四日訪古菖蒲澗觀唐人武功子石刻置酒碧巖溪效柳子序飲損其籌爲一題名投之澗或洄或止或沈皆賞惟直前無沍滯則免坐客率三四十飲咲歌諧嬉日晡乃罷畢成記

紹興庚辰上已遊菖蒲澗飲於碧巖效晉人祓禊故事頴昌王芹宕渠韓慶孫開封喬嘉成都周瑞行男夏卿凡五人

李異李國用楊義仲勾成允唐棟淳熙甲辰正月晦來逰時春日融明燻風和暢爲蘭亭之飲以歸

嘉定壬申仲春三城郭仲深攝事集山淸明後一日逰菖蒲澗扳尋古嵒眉山扈才叔小益劉溫叔潼上楊珍父同來

有山曰十二峯方輿勝覽云十二峯在難江縣四十里馬盤灣巉巖聳秀最爲奇觀有客題詩曰挿立翠屏峯十二爲君喚作小巫山

有水曰明水寰宇記雲明水在難江縣北五十餘里水出硯屏林木山川之形隱於石間

有古城曰平梁志云平梁城遺址在縣西三百里上有古寺龍池淳佑間都統制張實遵大使余龍學指授規畫率諸軍剏平梁山城云取掃平梁州之義坐據要地壁立萬仞天人助順漢中在掌握矣刻於石

有橋曰五馬志云李虎仙者往來難江通江二縣縣人修五馬橋工匠數十虎仙於皮袋中出小釡可容三升以米麵食物納其中炊之以飼人人皆飽

有寺曰栢院志云縣南六十里栢院寺唐髙宗末年建相傳爲章懷太子修行之所有碑文剝蝕

有宮曰紫微志云唐賈眞人居難江縣之紫微宮白晝登仙畱詩壁間云此後不知誰有分壁間畱得上天梯

有觀曰銅人志云縣南隔江銅人觀唐開元集州刺史李成裕奏設肖像皆銅初名紫極宮有殘碑數行開元二年兵部尙書牛仙客文宋集州守楊方平重立石又有碑刻載黃蓬石事略云黃蓬石乃大蓬之仙者性顓蒙惟充薪水偶汲於寺見金瓶貯水乃飲水而置瓶是夕勞困臥藩籬間醒忽頴悟能詩蓬之名士無能出其右者頃乃隱於大蓬人不之見

按玉堂閒話云興元之南有大竹路通於巴州其路則深溪峭巖捫蘿摸石一上三日而達於山頂行人止宿則以縆蔓系腰縈樹而寢不然則墮於深澗若沈黃泉也復登措大嶺蓋有稍平處徐步而進若儒之布武也其絕頂謂之孤云兩角彼中諺云孤云兩角去天一握淮陰侯廟在焉昔漢祖不用韓信信遁歸西楚蕭相國追之及於玆山故立廟貎王仁裕嘗佐褒梁帥王思同南伐巴人往返登陟畱題於淮陰祠曰一握寒天古木深路人猶說漢淮陰孤云不掩興亡策兩角曾懸去住心不是冕旒輕布素豈勞丞相逺追尋當時若放還西楚尺寸中華未可侵若其崎嶇險峻之狀未可殫言也

蜀中廣記卷二十五

●欽定四庫全書

蜀中廣記卷二十六

﹝明﹞曹學佺撰

○名勝記第二十六

川北道

保寧府三

劍州

漢陽山州之主山也武功康海徳涵劍州重陽亭記所云俯枕聞溪前對漢陽是矣碑目云劍州石柱文晉太元十八年刻東園聞泉賦唐貞元中蘓洪之刻開元寺重修中和極樂院銘大順三年劉崇望記宣詔亭碑蜀天成四年四月一日記宋髙宗籍田手詔碑皆治內之琳瑯也

碑目重陽亭大中八年太守蔣公侑始建李商隱序而銘之石刻在郡東山之陽志云東南一里東山又名鶴鳴山上有磨崕顏書元結中興頌蔣侑重陽亭在焉李義山記略侯講天子意三年大理乃大鏟險道緄石見土其平可容考工車四軌建爲南北亭以便勞餞又亭東山號曰重陽以醉風日南北經貫若出平地無有噫嘻侯姓蔣氏名侑銘曰仁之爲道隆磊英傑天簡其勞羨以事物惟君之�撮取不窮有如武庫蔣之有世以仁爲歸伯氏之宜仲氏之思厥弟承之繩而不■﹝糹九﹞以令爲侯天子之徳汝侯爲理劍有盈昃君南臣北父坐子伏飲牛漚菅田訟以直市正獄淸謁歸告休朝雨滂滂濕其帩頭民樂以康願有顯庸侯作南亭北亭是雙至於東山乃三其功摧險爲夷大石是矼亦旣三年民走乞畱伯氏南梁重弓二矛古有魯衛惟我之曹惟仁之歸有世在下其攄其超尾馬鬛馬惟蔣之融由唐龎嘏惟是亭銘得其麤且大中八年九月一日太學博士河內李商隱撰

宋閬州通判吳師孟記略東山一峯特竦千仭眾小山迆邐卑附如奔走如侍從茂林蒼崕煙靄蒙密有一亭焉冠於山椒碧瓦鱗差朱欄霞明長溪淸潯流影不去乃唐刺史蔣侑所建重陽亭李商隱序而銘之者也權知州軍郭子臯題其碑後曰李義山記重陽亭曰作亭東山以醉風日而不記名亭之因予讀張平子西京賦有雲集重陽之淸澄釋云上爲陽下爲陰淸澄亦爲陰則斯亭也上據髙巘下瞰澄溪蔣公名亭之意其得之於此耶釋碑以告來者元丰六年題又康徳涵記以爲亭畔有石刻古重陽亭四字宋張珖筆

按東山卽臥龍山寰宇記臥龍山在縣東二里盤圍州市髙百丈其上爲九龍山髙三百丈唐天寶六年敇攺龍祠山山上曾置九龍祠也

州北爲故壘山益州記雲山有姜維拒鍾會故壘其山峭壁俯臨絕澗

又二十里卽劍門關棧閣相望顏師古曰棧卽閣也按史記蔡澤謂範雎曰今君相秦計不下席坐制諸侯棧道千里通於蜀漢華陽國誌云諸葛亮相蜀鑿石架空始爲飛閣以通行道如此則棧閣爲二矣蜀漢以前曰石牛道史記秦欲伐蜀而不知道乃作五石牛以金置尾下言能糞金以遺蜀蜀王負力而貪使五丁開道引之秦因使張儀司馬錯尋路滅蜀

唐李逺五丁力士開蜀門賦云在昔褒斜未通荒僰異域物產難究封疆罕測秦王將欲廣其南敓其北張儀因度其勢量其力假牛之計斯設饋女之功是克蜀王乃命力士辟髙山貪功饕餮忘情險難捫峯巒於日側扶虺蜮於雲間將以砥嶃崪等躋攀俄而白日蕩搖玄天忽霍鬼哭神怨風號霧廓怒髮森植雄心震躍灑珠汗以雹散瞪星眸而電落將欲斷煙靄排嵓崿謂巨靈之所拓蹂重林回絕壑疑夏后之所鑿吁可畏哉江標峻棧之形呀然地裂闕斗髙峯之色騞若天開已而後患方啟前心莫遂道路無阻關梁鮮備五丁死而蠻黨移一徑通而秦人至也

輿地廣記曰石牛道者山有小石門穿山通道六丈餘漢永平中司隸楊厥又鑿而廣之諸葛孔明以大劍至此有隘束之稱乃立劍門縣復於閣道置尉以守之常璩云閣道三十里至險有閣尉桑下兵民也晉書李特入蜀至劍閣顧盻險阻曰劉禪有此地而面縳於人豈非庸才耶

隋置閣之地皆有關官而於劍閣獨未置關至唐始置劍門關後又置大劍戍小劍戍五代董璋遣兵扼劍門關又爲七砦按圖經云關官許令直受頒降詔赦亦許直行申發文字聖節月旦亦有表疏異時訓飭關吏至親灑宸翰所以重設險也

周地圖云大劍山亦曰梁山山海經髙梁之山其上多堊其下多砥礪其木多桃枝鉤端有艸焉狀如葵而赤華實白跗可以走馬王隱晉書張載隨父收入蜀作劍閣銘益州刺史張敏見其文乃表天子刻石於劍閣焉又有小劍山在西北三十里故此爲大劍崔鴻十六國春秋苻堅使楊安伐蜀其將徐成破二劍是也東連莎鼻西接綿州凡二百三十一里故左太衝云緣以劍閣矣

碑目云劍閣有魏太尉鄧公神廟記唐劍州刺史邢冊題又鄧衛聖侯碑唐刺史郭淮立石又有唐李復撰劍閣碑唐魯叔明劍門記貞元二年張允書唐劍門制置記廣明元年立俱在棄繻亭南百步

寰宇記云隋始州銘在劍門縣二十里許有古州基自縣至彼攀木緣壁至此稍平一丰碑字名磨滅開皇三年李徳林文土人謂之劍門縣蓋隋時以此爲始州也

唐書元和元年令狐楚賀收劍門表云臣得上都進奏院官髙振報嚴礪下告捷官嚴公貺奏正月二十三日收復劍門破賊五千斬僞授劍州刺史武徳昭訖

碑目云唐韋表微劍閣銘在報國寺靈泉側昔唐僖宗巡幸至此有微恙飲其泉頓愈因名爲報國靈泉今有石刻存焉

又云唐淸義何氏古碑在劍門縣登髙台光宅中建所載有名幕者生四子孝弟義遜家八十口不異居儀鳯二年敇賜淸義門

又云劍門有修關石刻天成五年立又有五代敇牒甚多皆天成長興廣政間刻

方輿勝覽云有玉女臺在大劍絕頂峭壁千仞下瞰古道行人如蟻有小石刻云玉女煉丹之所

又有仙女觀圖經云在北崕頂唐先天二年置去觀一里渡仙女橋有煉丹臺巖畔有仙女影近代以來攺爲禪院

有志公殿劉竢記云劍閣之下有壽聖寺在石壁之西偏由益昌道中望之隱隱如行僧頂伽帽毎秋時出或見光景陸遊劍南詩槁云劍門東石壁間影有若僧負杖者杖端彷佛有刀尺拂子狀有梁山寺產茶亦爲蜀中奇品東坡南行錄詩有飛檐如劍寺之句其注云出劍門東望有一寺山巓樓閣隱隱可見有一二碑皆磨滅政唐碑也

有龍嵓洞穴幽邃雨雪亝小說云王建爲盜朝廷捕之急逃於劍門巨石穴中卽此洞口宋人隸書龍巖二字

有思賢樓在水門上畫張孟陽李太白杜子美柳子厚像

有文熖堂本記云按劍門題詩以太白子美爲重而世未有並祠之者會從李參預壁所得所賜阜陵禦書蜀道難又從李左史得趙忠定汝愚大書劍門詩因建祠刻二詩於側榜其堂曰文熖取韓退之詩語也

按晉張載劍閣銘雲巖巖梁山積石峩峩逺屬荊衡近綴岷嶓南通卭僰北達褒斜狹過彭碣髙踰嵩華惟蜀之門作固作鎭是曰劍閣壁立千仭窮地之險極路之峻世濁則逆道淸斯順閉由往漢開自有晉秦得百二並吞諸侯齊得十二田生獻籌矧玆狹隘土之外區一人荷戟萬夫趦趄形勝之地匪親勿居昔在武侯中流而喜山河之固見屈吳起興實在徳險亦難恃洞庭孟門二國不祀自古迄今天命不易憑阻作昬鮮不敗績公孫旣沒劉氏銜璧覆車之軌無或重迹勒銘山阿敢告梁益

柳宗元劍閣銘曰井絡坤垠時以饒足喋血誓士玄機在握分命貔貅陳爲犄角右逾崛山左直劍門攻出九地上披重云攀天蹈空夷視阻艱破裂層壘殄殱羣頑內獲固圉外臨平原天兵徐驅卒乘嘽嘽大憝囚戮戎夏咸歡帝圖厥功惟梁是先開國進位南服於藩邦之淸夷人以完安銘功鑑亂永代是觀

歐陽詹劍門棧道銘雲天覆地燾本亦備設大象難全或漏或�損多益寡聖賢代工被𨿽有�與無�同惟北曰秦惟南則蜀地�其間紳維不續斗起斷岸屹爲兩區秦人路絕蜀火煙孤天實不通賢斯有造鑽堅剡勁無蹊以道若川匪舟若陸非車緣危轉虛步驟交如構𨿽在功存亦由徳項怫劉怒從完以踣隋落我榮自顚而植地非革勢材不易林踣植之致惠怨之心勿謂斯道不常勿謂斯道可久禮不以禮可有而無恭不以恭可無而有創之之意如彼固之之理若玆彼知不易玆而易知勒銘道左其同我思

李文饒集劍門銘注云劍門當中有一岑峻嶺橫峙望若蕭屏此一峯最奇而說者未嘗及也故銘云羣山西來波積云屯地險所會斯爲蜀門層岑峻壁森若戈戟萬壑奔東雙飛髙闕翠嶺中橫黯然黛色樹若雄屏以衛王國

梁張悰蜀道難詩云梁山鎭地險積石阻云端深谷下寥廓層巖上郁盤飛梁駕絕嶺棧道接危巒攬轡獨長息方知斯路難唐玄宗巡狩言歸駐蹕劍門詩云劍閣橫空峻鸞輿出狩回翠屏千仭合丹嶂五丁開灌木縈旗轉仙云拂馬來乘時方在徳嗟爾勒銘才王勃普安建陰題壁云江漢深無極梁岷不可攀山川雲霧裏遊子幾時還盧照鄰大劍送別劉右史云金碧禺山逺關梁蜀道難相逢屬晚歳相送動徵鞍地咽綿川泠云凝劍閣寒倘逢忠孝所爲道憶長安李頎送張諲入蜀云出門便爲客惘然悲徒禦四海維一身茫茫欲何去經山復歷水百恨將千慮劍閣望梁州是君斷腸處孤云傷客心落日感君深夢裏蒹葭渚天邊橘柚林蜀江流不測蜀路險難尋木有相思號猿多愁苦音莫向禺山隱禺山地非近故鄕可歸來眼見芳菲盡岑參入劍門寄杜楊二郎中云不知造化初此山誰開坼雙崕倚天立萬仭從地劈雲飛不到頂鳥去難過壁速駕畏巖傾單行愁路窄平明地仍黑亭午日暫赤凜凜三伏寒巉巉五丁迹與時忽開閉作固或順逆磅礡跨岷峨巍蟠限蠻貊星當觜參分地處西南僻陡覺煙景殊杳將華夏隔劉氏昔顚覆公孫曾敗績始知徳不修恃此險何益相公總師旅逺近罷金革杜母來何遲蜀人應更惜暫回丹靑慮少用開濟策二友華省郎俱爲幕中客良籌佐戎律精理皆碩畫髙文出詩騷奧學窮討賾聖朝無外戶寰宇被徳澤四海今一家徒然劍門石杜甫劍門詩云惟天有設險劍門天下壯連山抱西南石角皆北向兩崖崇墉倚刻畫城郭狀一夫怒臨關百萬未可傍珠玉走中原岷峨气淒愴三皇五帝前雞犬各相放後王尙柔逺職貢道已喪至今英雄人髙視見霸王並吞與割據極力不相讓吾將罪眞宰意欲鏟疊嶂恐此復偶然臨風黙惆悵王維送崔五太守雲長安廏吏來到門朱文露网動行軒黃花縣西九折阪玉樹宮南五丈原褒斜谷中不容幰惟有白雲當露冕子午山裏杜鵑啼嘉陵水頭行客飯劍門忽斷蜀川開萬井雙流滿眼來露中逺樹刀州出天際澄江巴字回使君年紀三十餘少年白晳専城居欲持畫省郎官筆回與臨卭父老書李白蜀道難云噫吁戲危乎髙哉蜀道之難難於上靑天蠶叢及魚鳬開國何茫然爾來四萬八千歳不與秦塞通人煙西當太白有鳥道可以橫絕峨眉巓地崩山摧壯士死然後天梯石棧相鉤連上有六龍回日之髙標下有衝波逆折之回川黃鶴之飛尙不得過猿猱欲度愁攀緣靑泥何盤盤百步九折縈巖巒捫參歷井仰脇息以手撫膺坐長嘆問君西逰何時還畏途巉巗不可攀但見悲鳥號古木雄飛雌從繞林間又聞子規啼夜月愁空山蜀道之難難於上靑天使人聽此凋朱顏連峯去天不盈尺枯松倒掛倚絕壁飛湍瀑流爭喧豗奔崖轉石萬壑雷其險也如此嗟爾逺道之人胡爲乎來哉劍閣崢嶸而崔嵬一夫當關萬夫莫開所守或匪親化爲狼與豺朝避猛虎夕避長蛇磨牙吮血殺人如麻錦城𨿽云樂不如早還家蜀道之難難於上靑天側身西望長咨嗟孫逖送靳十五侍禦使蜀雲天使出霜臺行人擇吏才傳車春色送離興夕陽催驛遶巴江轉關迎劍道開西南一何幸前後二龍來張喬送蜀客云劍閣緣空去西南第幾州丹霄行客語明月杜鵑愁露帶山花落云隨野水流相如曾醉地莫滯少年逰李端送鄭宥入蜀迎覲云寧親西陟險君去異王陽在世誰非客還家卽是鄕劍門千轉盡巴字一支長請語愁猿道無煩促淚行李徳裕題劍門云奇峯百仭懸淸眺出嵐煙迥若戈回日髙疑劍倚天參差霞壁聳合沓翠屏連想是三刀夢森然在目前戎昱入劍門云劍門兵革後萬事盡堪悲鳥鼠無巢宂兒童話別離山川同昔日荊棘是今時徵戰何年定家家有畫旗許棠送張員外西川從事云爲郎不入朝自是赴嘉招豸角初離首金章已在腰劍橫陰緑野棧響近丹霄迎驛應相續懸愁去路遙顧非熊送李廊侍禦赴劍南云鳥道見狼煙元戎正急賢圖書借朋友吟詠入戈鋋山色城池近江聲鼓角連不應誇戰勝知在檄蠻篇李商隱題劍門寄上西蜀司徒杜公云峭壁橫空限一隅劃開元气建洪樞梯航百貨通邦計鍵閉諸蠻屏帝都西蹙犬戎威北狄南吞荊郢制東吳千年管鑰誰鎔範只自先天造化鑪楊凝送客入蜀云劍閣迢迢夢想間行人歸路繞梁山明朝騎馬搖鞭去秋雨槐花子午闗於邵送穆司法赴劍亭序云決曹椽穆侯理行歸於劍十月寒矣艱哉是行休於嘉陵之陽日與樵牧爲伍而吾子言涉江水至於室廬告軷之期不逺千里然則取諸羽翮擊彼風水時之來也鳴可驚人而愛親之道敬養爲切安得擇仕而以三語爲屈哉東江劍門又足助興地气初閉河風稍嚴靑冥爲空黃落向盡感物論別者庶存乎歌詩其二云人謂穆子通於理者也褎然作掾榮問所致故隴之下淸風可挹人能盡驩邵眞知勉矣頃以令弟仕於劍太夫人就養適乎逺𨿽迫王事心馳倚閣朝辭府庭夕次郊郭不俟髙駕拂衣而南羣公錫類詎敢畱心各以壺酒垂楊好陰金秋始交火雲猶赫指日獻壽在原增光送君遂行千萬無盡也

劍門東南有七盤嶺以山曲折而七盤也方輿云武連縣在七盤山上按武連縣舊爲武功縣故郭璞讖云縣路翠武功貴縣路靑武功榮其後靑城何琰宰是邑遂刻石於縣門志云逍遙樓廢址在武連舊縣唐顏眞卿書扁三大字碑刻在焉元攺武連縣學爲魏公書院以唐魏徵所生之地也學正王惠爲之記

有靈泉劍南詩槁云過武連縣安國院有二泉傳云唐僖宗幸蜀至此飲之而甘賜名靈泉其詩云滴瀝珠璣翠壁間異時曾得奉龍顏卽此

有都竹水寰宇記都竹水從武連縣流入普安縣南流至掌天山下入閬州益州記云掌天山在臨津縣山多柘堪爲良弓𨿽檿絲燕角不能勝也志云柘溪水出柘谷山多生柘木

有下辯城寰宇記廢下辯城卽臨小潼水李膺益州記云宋元嘉二十九年以武都流人於下辯縣安置大明二年攺爲武連縣寰宇記小潼津發源京兆山分水嶺謂之京兆水也

本志云武連縣九龍山有洞石壁如屋內有九井

又云羣仙洞在武連縣洞中無他物惟石窟數間如堂宇有水自西向東不知所來山下長老云曾有數人耘苗見洞中聲樂嘹亮密覘於洞口見列坐如天人狀奏樂者無數欲進前觀之卽不見自後人數見焉因名爲羣仙洞按武連下辯二縣皆因秦人僑置者

劍之西南有黃安縣晉置宋攺爲普成縣縣在跨鶴山一名駕空山山腹有紫霄觀崕上有僧懷素艸書多缺落不可辧跋云右懷素艸字絳臺潘氏載入法帖誤綴張長史書末今潘氏墨本不可多得因刋於駕空山崖石與伯英艸聖並列共傳永久隆興元年癸未季冬濃洄野叟識

志云城南百二十里有漢王潭在黃安縣之東境上有漢王廟

又云普成縣南一里紫霄觀舊名普成晉宋間有李隱君名普成者煉形其間與其弟普露普濟白日升去是普成縣以仙名也縣傍有石麒麟每天旱土人諷經取水洗之卽雨

又南八十里有義津卽古臨津縣地碑目唐盧照鄰悟本寺記在故臨津縣悟本寺內

梓潼縣

水經曰梓潼水出其縣北界西南入於涪注云故廣漢郡也公孫述攺爲梓潼郡昭烈嘉霍峻守葭萌之功又分廣漢以北別爲梓潼郡以峻爲守焉王勃梓潼南江泛舟序云咸亨二年六月癸巳梓潼縣令韋君以淸湛幽凝鎭流靖俗境內無事艤舟於江潭縱觀於邱壑渺然有山林陂澤之思遂長懷悠想周覽極睇思其人則呂望藉茅於磻溪之陰屈平制芰於涔陽之浦覺瀛洲方丈森然在目於是間以投壺讎以妙論亦有嘉肴旨酒鳴弦朗笛以補尋幽之致焉預於斯者若干人

唐書天寶之亂左拾遺房管獨馳蜀路至普安郡謁見玄宗與語大恱之卽日拜吏部尙書門下平章事復次梓潼寰宇記云明皇過梓潼望見山上有一窟近臣奏云漢司馬相如讀書之窟遂勑名爲長卿山

志雲山上有長卿寺下有漢侍禦史李業石闕舊經云前漢侍禦史李業葬此遭赤眉亂二闕以臨關俱破壞志又云縣東北有二石闕其一題曰漢沛國相範伯友墓其一題曰漢趙相國雍輔君之墓

宋周必大曰予得光武時梓潼扈君墓磚先敍所歷之官末云千秋之闕模脫隸書而非鐫也

搜神記云有神姓張名亞道術顯著廟在梓潼玄宗幸蜀著靈追封左丞相唐書廣明二年僖宗幸蜀神又見於利州桔栢津封爲濟順王親幸其廟解劍以贈神也郡國志云濟順王本張亞子戰死而廟存昔亞子西至長安見姚萇謂曰卻後九年君當入蜀若至梓潼七曲山幸當見尋至建元十二年萇隨楊安南伐將至七曲迷道逰騎賈君蒙忽見一鹿馳去逐至廟門鹿自死追騎共剝之有頃萇至悟曰此是張君爲我設主客之禮烹食而去按此卽世所奉祀梓潼帝君也唐判度支蕭遇和王鐸作張亞子廟詩云靑骨祀吳誰讓徳紫華居越亦知名未聞一劍傳唐主長擁千山作蜀城斬馬威稜應掃蕩截蛟鋒刃俟升平鄼侯爲國新簫鼔堂上神籌更布兵文同丹淵集出守陵州有祭梓潼神文

梓潼又有百神廟在縣南四里咸通十一年盧耽除西川節度時蠻冦圍成都大將軍吳行魯統師過此見斷碑皆古卿相之名黙致禱焉旣而王師大捷乾符三年行魯除東川節度遂於路側置百神之廟景福大順間廟遭兵火王氏僣號夢神人求祠宇稱是梓潼百神因重與置

又有五婦山在縣北十二里髙四百二十丈按蜀記云梓潼縣有五婦山秦王遺蜀王美女五人蜀王遣五丁迎女至梓潼五丁蹋地大呼驚五女並化爲石蜀王築臺而望之不來因名爲五婦候臺漢書地裏志云梓潼五婦山碑志存有五婦神廟李膺又云梓潼有鳴湍折碑祠西臨潼水湍迅激流俗呼張湍祠亦呼爲石碑祠

又有隱劍泉在五丁力士廟西一十步古老云五丁開劍路迎秦女拔虵山摧五丁與秦女俱斃於此餘劍隱在路傍忽生一泉又云此劍每庚申日現

又有蛟龍神祠在縣東十九里兜鍪山上俗呼爲兜鍪神古老相傳此神昔用生人祭之不則瘴疾水潦爲害張道陵戒之遂絕

又有葛山誌云梓潼縣西南二十里葛山又名臥龍相傳武侯伐魏駐兵於此見虎豹蛇虫勢惡自臥艸中獸皆俯伏有古碑在此山之景福院

蜀中廣記卷二十六

●欽定四庫全書

蜀中廣記卷二十七

﹝明﹞曹學佺撰

○名勝記

第二十七

川北道

順慶府一【南充縣附郭】

嘉陵江旣遶當郡流則將匯巴宕之水而下墊江矣華陽國誌云劉璋分墊江以上爲巴西郡者此也寰宇記云嘉陵江在州東二百步自相如縣界流入南充按十道記云果州左濵西漢水叢薄蔚然有相如琴臺觀此則嘉陵江之爲西漢水益明矣韋應物聽嘉陵江水寄深上人詩水性自云靜石中本無聲如何兩相激電轉空山驚按長慶集云韋貫之坐考筞收直言者出爲果州刺史今嘉陵驛設於此

耆舊錄云自漢紀信以下三十六人並見學錄蒲士龍所編耆舊而趙嗣業趙昌藻遊問爲之贊此外隱逸王公宇以下十四人並繪像於郡之鄕賢堂又復搜訪王綰以下二十餘士悉系於左

郡誌云譙周墓在治後有碑今折

碑目云唐王維送楊長史赴果州詩刻在郡治其中聨云官橋祭酒客山木女郎祠唐詩三體注云漢法祭酒上客之稱女郎祠以謝自然上升於果山按常璩云張魯以鬼道立教後乃爲祭酒巴漢夷民多便之則祭酒稱上客是矣謝自然升仙乃貞元間事在右丞後不應引此官橋者志云郡西三十五里有西橋舊名官橋也按女郎亦張魯女感孕而生龍者祠在漢中

碑目又云唐移縣碑在南充縣門大中年立文字磨滅不可詳辧二良牧碑馬肩孟撰載唐二刺史事碑在郡治醋庫之側永興節度使王彥超重建行成思堂石刻詩不著其姓今附見云作堂在姑孰把麾來果山男子四方誌萬里如目前振振佳公子性行純如天旣知仁有本自應枝葉繁宣尼語參孝推廣十八篇君能擴充之九思極其全道行身亦立揚名顯其先回觀廬墓人卑卑何足言方輿記云有仙鶴樓在郡城後子城上下瞰大江宋邵博詩春去秋來好風月鶴樓端勝庾公樓

郡之東南有開漢樓郡守楊濟記云聖朝褒綸有實開漢業之語因摘二字以名是樓按開漢樓詩序嘉陵大江襟帶於左金泉棲樂諸山雄峙於右宋忠佑廟誥詞云以忠殉國代君任患實開漢業使後世知君爲重身爲輕𨿽糜捐不避者侯有力焉之謂也

有淸居山勝覽云在南充縣南唐姚昻詩天設兩峯南北峭地盤一水古今流內有四亭曰白雲光相吸江五友按五友亭宋遊炳題明月淸風爲道友古典今文爲義友孤云野鶴爲自在友怪石流水爲娯樂友山果芋栗爲相保友是五友者無須臾不在此間也總志云金塿在淸居山髙與山等亭亭如浮圖常有光焰出焉

有淸泉山方輿云城南十里有古剎下瞰龍門諸山寰宇記雲龍城山盤屈若龍絕壁如城蜀志補遺卽龍角山道經以爲福地

有朱鳯山寰宇記在州南十里髙百七十二丈周回二十里昔有鳯凰集於此因置鳯山觀方輿云乃爾朱仙李淳風養煉之地回視郡城如在掌握碑目云唐朱鳯山觀銘長史袁玘文

有漢充國城志云在府南三十五里按充國漢永元二年分閬中置巴記曰初平四年復分爲南充國也邵博詩雲山圍翠合水連云萬室樓臺照眼明勝地風淳眞樂國四州惟說好充城

有畫卦石志云在治東四十里其石平如砥上有八卦相傳周柱下史以足畫之足迹尙存

有大斗溪志云在治東八十里源出老君山與嘉陵江合傍有大石如斗

有都尉壩嘉陵志郡南五十里有都尉墓俗云都尉娘西充女子也代父戍以功授都尉歸爲嫂氏所嘲乃刲腹見肝腎以死葬鳯丫山有丰碑社祀今廢其年代姓氏無考墓前翁仲猶存或云卽陳壽妻壽嘗爲騎都尉故人以稱其妻

西北有果山寰宇記在州西八里層峯秀起松栢生焉方輿云果山以郡得名陳壽隱居於此有祠志云陳壽有萬卷樓在山之麓邵伯溫果山卽事詩果山仙果秀天香處處圓金樹樹芳謂黃柑也志云果山書院在城北五里蜀譙周建後郡人邊速達以祕書監致仕歸隱於此藏書四千二百七十一冊碑刻爲至正八年

又云治北五里有譙周觀星臺一云是其故宅有碑存按華陽國誌云譙侯修文於前陳君煥炳於後則此山之靈秀有自來矣

有金泉山方輿云在城西果山之足唐書貞元十年謝眞人名自然於縣界金泉紫極宮白日上升郡郭是夕有虹霓雲气萬目所共覩焉有靑霞觀及眞人祠韓愈詩果州南充縣寒女謝自然童騃無所識但聞有神仙輕生學其術乃在金泉山一朝坐空室雲霧生其間須臾自輕舉飄若風中煙入門無所見冠屣同蛻蟬施肩吾謝自然升仙詩分明得道謝自然古來漫說尸解仙如花年少一女子身騎白鶴遊靑天有步虛臺宋鄭芳庭詩云平生酷好退之詩謝女仙蹤頗自疑不到步虛臺下看瓊笙玉佩有誰知有靈泉院碑目云謝眞人父諱寰所居名謝寰山山有院名靈泉一唐碑字多訛缺通誌云靈泉卽金泉也唐李淳風於此藏金化爲泉宋江萬里書金泉二字於崖上碑目云唐金泉山仙居述太和五年果州刺史韋公肅文唐鄭餘慶詩刻唐誥刻僞蜀刺史徐光溥詩刻俱在金泉山李宏遊金泉觀詩云昔時謝女升天處此日遺蹤尙宛然蟬蛻舊衣畱石室龍飛勝地湧金泉碑書故事封蒼蘚殿寫眞容鏁翠煙薄暮松巓聽鶴唳猶疑彷佛下神仙

有寶臺山在城西與金泉對峙有覽秀亭呂好問覽秀亭記思史竇之遺風弔譙陳之舊迹想程謝之仙蹤慕張閻之英躅謂史謙恕竇泌譙周陳壽程太虛謝自然張嶷閻纉也

有舞鳯山誌云西北八里舞鳯山三字乃宋人隸刻石

有棲樂山誌云在西十里相傳謝自然升天之日仙樂振響峯頂故名有棲樂池在山頂甃之以石泉水淸潔與嘉陵江相通

有安漢城志云在府城北三十五里漢地裏志云有魚池在南莽曰安新矣劉宋於此置宕渠郡又云宕渠城在府城北四十里卽石茍壩城也

有大方山方輿云城北十五里通誌云城西三十里又有小方山一峯萬嶺儼若洞天其上有滴乳泉道士何志全飲此水年老面如桃紅樊汝賢詩雲液落山腹脈與昆侖通云何山中叟八十桃顏紅卽今之乳泉鋪也

有昆井益州記雲南充縣西六十里有大昆井卽古之鹽井

有大耽山與小耽山相對志云西百里大耽山隋楊耽修道於此因名

名賢馬鬛有晉譙秀墓按秀譙周之孫隱居不仕躬耕山藪李雄徵之不應晉王逸少書云聞譙周有孫其人髙尙不仕可得見否唐李商隱詩欲向巴西覓譙秀巴西惟是有寒蕪

有馮休墓方輿雲南充人眞宗朝不應辟召歸山著書

有何涉墓志云在琉璃山下按涉讀書博古著作甚富明道雜誌載其爲司馬溫公所推重

有遊仲鴻墓後漢劉光祖表其道曰於乎慶元黨人遊公之墓

有趙夫子墓在據徳裏鄕人稱趙巽也

予徧閱唐人集元稹嘉陵江詩秦人惟識秦中水長想吳江與蜀江今日嘉川驛樓下可憐明練繞明窻其二云千里嘉陵江水深何年重繞此江行只應添得淸宵夢時見滿江秋月明微之又宿嘉陵驛詩嘉陵驛上空牀客一夜嘉陵江水聲仍對墻南滿山樹野花撩亂月朧明其二云墻外花枝壓短墻月明還照半張牀無人會得此時意一夜獨眠西畔廊白居易嘉陵夜有懷詩露濕墻花春意深西廊月上半牀陰憐君獨臥無言語惟我知君此夜心其二云不明不暗朦朧月非暖非寒慢慢風獨臥空牀好天气平明閒事到心中武元衡題嘉陵驛詩悠悠風斾繞山川山驛空蒙雨似煙路半嘉陵頭已白蜀門西更上靑天歐陽詹聞嘉陵越鳥聲呈林蘊詩正是閩中越鳥聲幾回畱聽暗沾纓傷心激念君深淺共有離鄕萬里情陸龜蒙宿嘉陵館樓詩離思茫茫偏值夜每因風景卻生愁今宵難作刀州夢月色江聲共一樓李洞將之蜀別友人詩嘉陵雨色淸澹別酌參苓到蜀髙諸嶽窺天合四溟書來應隔雪夢覺已無星若遇多吟友何妨勘竺經薛能嘉陵驛詩江濤千疊閣千層銜尾相隨盡室登稠樹蔽山聞杜宇午煙燻日食嘉陵頻題石上程多緩暫歇泉邊起不能如此幸非名利切益州來日合攜僧劉滄春日遊嘉陵江詩獨泛扁舟映緑楊嘉陵江水色蒼蒼行看芳艸故鄕逺坐對落花春日長曲岸危檣移渡影暮天棲鳥入山光今來誰識東歸意把酒閒吟思洛陽右嘉陵水閬中廣元皆得稱之𨿽不知所指然今驛設在果州故並及之

西充縣

始析南充後乃並流溪而有之仙蹤古迹特著其大陵鎭則有扶龍山誌在髙陽之扶龍村蓋紀信此縣人祠在紫崕其小陵鎭則有肖巖石竇空潤泉水淸潔矣唐盧藏用弔紀信文曰皇綱圯兮帝紐頺王風悲兮霸道衰天運促兮周以覆秦徳棄兮漢業開何項王之贔屓作驅除於云雷豈淵海之飛蕩資拔山之偉才於是左契歸楚羣雄奉職皇矣漢祖獨負其直矧滎陽之圍城兮旣孤而迫偉將軍之天誘兮矯奪其識彼見危而授命兮亦各有時考振古以爲觀兮罔恢帝基感將軍之墳隧兮壯大義之在玆仰前修以砥節顧車回而馬遲鳴呼身旣焚兮業旣昌楚歌絕兮漢道光君不旌兮史不揚功不錄兮歿不傷奄孤墳以載葬抑千祀而爲荒皇周敷訓兮澤及枯胔伊予寡徳兮忝宰玆地奉宣嘉猷兮懼屍厥位思將軍兮允忠且義托神交於萬古兮實獲心志乃斵石於他山兮式幽墳以昭賁詞曰攝提貞歳兮奉揚仁風跋涉艸莽兮祠弔紀公善彼勇兮殺身爲忠九原不作兮予將焉同金石刻名兮千萬歳魂魄光烈兮爲鬼雄

南岷山則有九井十三峯漢何岷之所隱也隋程太虛嘗修煉於此志云太虛自幼好道精修勤苦隱居南岷山絕粒有二虎侍左右九井十三峯皆其修煉處一夕大風雨砌下得碧玉印居人每乞符祈年印以授之輒獲丰稔唐元和中解體後遷神於玄宮容貎不變宣宗命人求之使者過商山宿逆旅躡險有居第如公館靑童引見一道士自稱程太虛祖居西充且囑曰明歳君自蜀入南岷山無忘我及至蜀熟視畫像與前見者無異宋賜號道濟太師碑目云唐程仙師蟬蛻偈皂莢碑唐仙林觀碑中書侍郎趙彥昭撰俱在本山之降眞觀

流溪縣則有鐵冠仙人鈐記云大洲連小洲此地出公矦

有漢車騎崕石刻郡國志云後漢車騎將軍馮緄於此鐫崖刻石十有餘處寰宇記云在流溪縣按金石錄云右漢車騎將軍馮緄碑以範曄後漢書考之史云字鴻卿而碑云皇卿史云初舉孝廉七遷至廣漢屬國都尉拜禦史中丞順帝末持節督揚州諸軍事與中郎將滕撫擊破羣賊今據碑自舉孝廉至爲廣漢屬國都尉凡十一遷而爲中丞與都使徐揚二州討賊皆在爲都尉前碑云討賊時坐迫州縣正法而史不載又云爲隴西太守坐問吏辜旬不分去官以羌駭動爲四府所表復家拜隴西太守而史但言遷隴西太守史云爲遼東太守徵拜京兆尹轉司隸校尉遷廷尉太常拜車騎將軍以碑考之緄爲遼東太守以前嘗爲治書侍禦史遷尙書遂爲廷尉未嘗拜京兆尹及司隸也史云振旅還京師監軍使者張敞承宦者會奏緄會長沙賊復起攻桂陽武陵緄以軍還盜賊復發策免而碑云臨當受封以謠言奏河內太守中常侍左悺弟坐遜位史云復拜廷尉時山陽太守單遷以罪系獄緄拷致其死遷故車騎將軍超之弟中官相黨遂共誹章誣緄坐輸左校而碑云表荊州刺史李隗南陽太守成晉太原太守劉瑱不宜以重論坐法作左校亦皆不合史又云爲河南尹時上言舊典中官子弟不得爲牧人職帝不納拜屯騎將軍復爲廷尉卒於官而碑云復廷尉奏中官子弟不宜典牧州郡獲過左右遜位永康元年薨亦當以碑爲正碑又云緄謚曰桓而史亦不載余嘗謂石刻當時所書其名字官爵不應差誤可信無疑至於善惡大節則當以史氏爲據今此傳首尾顚倒錯謬如此然則史之所載是非褒貶失其實者多矣果可盡信耶

又云右漢馮使君墓闕銘云故尙書侍郎河南京令豫州刺史馮使君神道按後漢書馮緄父煥安帝時爲幽州刺史而緄碑亦云幽州君之元子此字在宕渠緄墓前雙石闕上知其爲煥闕也

蜀中廣記卷二十七※※※※※※古典小說之家備份區http﹕／／club。xilu。com／wave2002／

﹝樓主﹞﹝3樓﹞作者﹕沈思曲發表時間﹕2008／08／2718﹕43﹝加爲好友﹞﹝發送消息﹞﹝个人空間﹞回復修攺來源刪除《四庫全書蜀中廣記》﹝028～040﹞／一百八卷﹝明﹞曹學佺撰

●欽定四庫全書

蜀中廣記卷二十八

﹝明﹞曹學佺撰

○名勝記第二十八

川北道

順慶府二

廣安州

治有秀屏樓霄漢閣皆顏魯公書擬峴亭南峯寺皆張商英詠

圖經云右倚秀屛左瞰渠水志云秀屏山昔有石土地像宋太祖以筆點此山立軍治其像因自墜今郡治卽石土地所在

通誌張無盡題擬峴亭詩英雄往事堪嘆息闌干徙倚情何極學取山公醉似泥不同羊祜謀人國又題南澤寺詩孤雲飛逺岫落日滿平川寺據南山頂僧傳北祖禪

碑目云大唐三聖碑睿宗禦制文俱在州學內道徳經碑在城北紫極觀唐咸通中州刺史程壽立公府建置碑宋開寶三年張琪記幹徳六年許允修創也

州立於濃洄鎭濃洄二水名寰宇記雲濃水出龍扶速山東流入渠江洄水卽渠水縈洄爲潭者耳按唐地裏志嶽池有龍扶速山環水出焉非濃水也州誌雲濃水卽西溪水水色常不澄故曰濃發源距州治百二十里蓬州之綿埧流至橡樹埧二溪相合經龍扶速山下龍棲灘與環水合又至城南五里東折入渠江與洄水合是龍扶速山乃三溪合流處非源也

渠江有三十六灘水之灌輸其間者渦渟渠別莫知其幾中兩渠相距二尺廣深半之可受流觴天巧致然非人力疏鑿

碑目雲篆水在州東北五里渠江曲尺灘下石磧平坦冬月水涸磧露仲春水生磧沒深不盈尺日光照暎金波透徹其年若登則紋宛成篆籀瀠洄波面其見不常邦人以之卜歳云

宋石刻故事以三月三日至河曲過渠江流杯大觀乾道淳熙紹興嘉定間知軍宇文能承務郎張廷堅徳州參軍李桃陶彥逺何溫叔遊伯畏何宋卿楊次臯安康民各同時髦遊賞其中有連遊二三日者如崇慶杜鵬舉奉親挈家來遊

有龍鏡潭水圓如鏡宋刻龍鏡二字於石有琉璃淵兩水相映其一紫碧痕如羅帶其一深淸淵如琉璃俱在篆水左右

江中沱磧有若鸕鶿若龜蛇若系絳若張傘有如明月之團圓有如神仙之遊戲皆以形似得名名賢韻士毎過其處爲之流連題詠唐元稹詩云渠江明淨峽逶迆船到名灘拽■﹝念﹞遲櫓窡動搖妨作夢巴童指點笑吟詩畬余宿麥黃山腹日背殘花白水湄物色可憐心莫恨此行都是獨行時宋張無盡詩濃洄江水瀉髙灘中有神龍久屈蟠眾樂妙音時響亮雙娃長袖忽斕珊世間變化無非幻閣上登臨正好歡觀幻見眞眞亦幻谷花巖艸謾憑欄何行中宕渠廣安駐泊記南連巴徼北接通川復嶺東橫淸江西下林深箐密巖穴幽邃信爲奇觀也

其有姜山則以伯約屯兵而名山有姜山寺唐僖宗時建下有飛泉二字僧可徹書志云在州東二十里

皛然山則以皛然山龍祠之神得名碑目云勑賜孚惠靈公廟碑在皛然山有晉太康八年碑文志云在州東南四十里按安子文有皛然集指此

子仙山則以神仙馮勝得名志云馮緄有子修煉於嶽門山一日辭父母謂當仙去以來晨白鶴飛翔爲候緄登此山望之已而果然又名望子山吳薦廣安志曰子仙觀在州治西二十里子仙山上五代時居人將軍馮勝之子修煉於此一日仙去將軍立堂數楹於得仙處則所謂將軍者馮勝也非漢車騎將軍馮緄也緄傳子鸞舉孝廉爲郎中並無得仙之事

鶴棲山則以謝自然得名碑目云鶴棲山在冀都鎭有古碑字𨿽漫滅尙髣髴可認其略云唐貞元十年歳在甲戌果州女子謝自然白日升仙刺史李堅以狀聞又爲之傳於時先有雙鶴棲宿此山然後飛迎自然駕之而去自是俗呼爲鶴棲山按自然升仙在果州金泉山李堅上其事唐徳宗賜詔今刻於金泉年月日與此碑所載不差通誌云在州東之新明鎭西南十里

故宕渠城古之賨國都也晉中興書曰賨者廩君之苖裔巴氏之子務相乘土船而浮眾異之立爲廩君子孫布列於巴中秦並天下以爲黔中郡薄其賦稅人出錢四十巴人謂賦爲賨因名

大小良城石崖四絕天險之地宋史淳佑四年制置使余玠移渠州治於此已上二則志云俱在州東北五六十里

其爲名賢芳躅則有孝義臺通誌云唐陳子昻之後有遷居於此者七世同居唐旌表之宋時臺尙存

故縣鎭顏魯公碑碑目云舊傳邑宰有姓顏者魯公之先魯公之刺湖州也過道院因有碑銘今碑磨滅存命除湖州刺史顏眞卿勒銘於道院凡十四字乾道中移置軍城

有張唐英墓志云在州西三十里按唐英新津人慶曆三年進士歷官殿中侍禦史卒葬雙流之三珠裏紹聖三年其子庭玉徙居廣安攺葬於嶽門山東南峯下其弟商英往來常居於此山水名勝多所品題

有安丙墓志云在州南五十里宋史吳曦僣叛丙矯密詔誅之除四川安撫使

有張庭堅墓志云在州北宋史廷堅廣安人元佑進士爲右正言逾月數上封事訟司馬光呂著之寃疏蔡京章惇之罪

有黎錞鄕志云渠江人任直講宋英宗以蜀士問歐陽修對曰文行蘇洵經術黎錞也

嶽池縣

寰宇記云嶽安山在縣東三十五里髙六百丈嶽池之水出焉上有音聲鳥也

唐何少卿讀書在龍穴山方輿云嶽池之封山也去縣五里宋元丰間張諫議廷堅讀書在羊角竹洞志云北三十里梁天監中有講道徳經者感二羊跪聽故名慶曆間狀元蒲信讀書在金隴山誌云碑見存

碑目云龜山碑在嶽池縣東六十里鑿地得斷碑乃唐人經行所記又雲杜甫■﹝山黽﹞山寺詩刻在縣北三十里嵎山上有象王獅石左右龍洞書巖四景又云老君山舊碑載唐天佑間有道士乘馬至此馬化爲石道士亦不見其寺名之佳者志云西三十里酉溪源自舊縣流入平灘有酉溪寺

又云西二十里鴨山昔人見雙鴨飛入山池化爲石因名上有鴨山寺唐乾元中建

又雲南二十里云鉤寺唐貞觀建毎晨有白雲鉤其棟宇舊名毗盧也然予過縣西千佛崖古觀寺峻級長林煙蘿下垂拂人車馬致可恱耳按畫苑以爲唐開元僧元應鐫舊額棲巖寺

渠縣

周書曰渠州言鳯凰降於楓樹百鳥列侍志云東北百里鳯凰山梓潼化書之第五十二鳯山化也今爲鳯來裏有淸河寺古淸河縣學基有二石柱刻蟠龍甚工

華陽國誌秦始皇時有長人二十五丈見宕渠太史胡母敬曰是後五百年外必有異人爲大人者及李雄之王祖世出自宕渠識者以爲應之

寰宇記云宕渠山一名大靑山圖經云在州東五十里其山東西兩門延連相接山澗長狹有似溝渠蜀都賦外負銅梁而宕渠也碑目云有石刻宕渠及花果園大字

志雲渠水有三源一出達州明通鎭一出巴山一出羅娛山至三會鎭過宕渠山會潛水至縣北會渝水經廣安南渠口會嘉陵江至合州會涪水入江按潛水亦發源於宕渠山麓酈道元謂宕渠縣有大穴潛水出焉通罡山下而南入於江是也

寰宇記雲渝水卽流江也夾水上下皆賨民所居華陽國誌宕渠故賨國今有賨城盧城碑目引九域志云流江古賨城有古碑文字磨滅唐鄭谷渠江旅思詩云流落復蹉跎交親半逝波謀身非不切言命欲如何故楚靑田廢窮巴瘴雨多引人鄕淚盡夜夜竹枝歌

天寧寺記曰宕渠古郡依山爲城自珠嶺東下至石門伏而特起隱隱隆隆由郡北直南而下爲馬鞍爲登髙爲西巖擁蔽坤維升虛降原始得郡治崗分嶺別俛首東向爲袁氏之巖迆■﹝辶裏﹞南轉爲瞿氏之山下瞰巴江舒翼展脛直趨水濵而後已由瞿山之北袁巖以南川原開曠形勢之勝與郡治相埒是爲天寧寺按賀知章題袁氏別業云主人不相識偶坐爲林泉莫漫愁沽酒囊中自有錢卽袁氏巖也志亦收之

隋書地裏志通川宕渠其地皆接連漢中有八蒙山寰宇云在縣北七里起伏八處有水環之不匝者一里常有煙霧蒙其上故名三國誌張合自漢中進軍宕渠之蒙頭蕩石與張飛相拒五十餘日飛率精兵萬餘人從他道邀合軍交戰山道狹前後不得救飛遂破合巴土乃安志云上有張飛廟碑目有流江縣題名云漢將張飛率精卒萬人大破賊首張合於八蒙立馬勒石

碑目又云唐末中原爲黃賊扇亂前進士崔塗避地於渠州春日獨遊衝相寺由此登眺翌日北歸題名於石按衝相寺距城四十里乃定光佛道場也崔塗本集詩雲水流花謝本無情送盡春風過楚城蝴蝶夢中家萬里杜鵑枝上月三更故園書動經年絕華髮春催滿鏡生自是不歸歸便得五湖煙景有誰爭

方輿又載鄭谷渠州汧江寺詩雲起居瀟灑寄禪關髙掛朝簮淨室間孤島暫畱雙鶴歇五云爭放二龍閒輕舟共泛花邊水野屐同登竹外山仙署金閨虛位久夜淸應夢近天顏按古汧江寺在縣東起文峯下宋攺爲祥符寺矣他若山中之沼四時常綠洲上之魚肖像皆黃亦勝與境會云

鄰水縣

寰宇記雲鄰水出鄰山南流中有大磧懸流十丈奔急若驚湍電瀉又雲龍穴在鄰山之金盤山下入龍門鎭有瀑布百八十尺號爲散水也此山出鐵鄰比相次華陽國誌云宕渠郡治有鐵官石蜜山圖所采耳

志雲杜工部寓居此縣之善慶裏昔建有書院巖上大鐫少陵二字

又云郭璞遊此遺碣云日出照華山金銀對馬鞍鴛鴦池裏宿石版響三潺蓋天池山下溪河中有石一方毎擊則響聲三應今謂之響石板也

大竹縣

昔治在鳯來鄕接渠縣界今治在木門鎭志云縣東門城內二小岡上有兩木對生交合形如闕門元徙縣治於此二岡𨿽連土色則迥別矣

傳記所稱九盤七石昭其數也榮城亢谷別其象也巴河漢墓記其迹也馮碑沈闕銘其勛也

九盤者治西十里有山髙峻盤旋九折行者憚之

七石者鴈平裏有七石參差並立若碑林然

榮城者仙門裏有榮城四圍險峻髙阜寛平宋鮮史君呂保相禦元兵之所

亢谷者編戶西裏有亢谷石長數丈髙五尺厥形若鰍

巴河者榮安鄕有巴王河相傳巴王經此今爲鎭

漢墓者平池裏有王平墓土人掘得銅香鑪安漢侯銀牌等器有漢王將軍字額

馮碑者廷尉馮緄此縣人墓在縣北古賨城雙石闕西南闕髙丈二尺額篆云漢車騎將軍馮公之銘文作隸書字猶可辧

沈闕者亦雙石闕在縣北一里其一鐫云漢謁者北屯司馬左都侯沈府君其一鐫云漢新丰令交趾都尉府君其闕上各鐫出屋宇禽獸飛走之像又有單石闕二相去雙石闕一里其上鐫雕物像與此同

蓬州

圖經環蓬皆山而北山爲之主溪壑奇秀兩蓬髙峙屹然雲霄多神仙隱士又多崇蘭黃花每春秋開時淸香滿山谷間

方輿云大蓬山在州東南七十里狀若海中蓬萊因以爲名小蓬山一名秀立與大蓬對峙相去二里綏山卽大蓬之始號也按列仙傳云葛由者蜀之羌人周成王時刻木爲羊賣之一旦乘木羊入蜀蜀中王侯賓之追上綏山山在安固縣東三十里隨之者皆得仙術本志云宋元符進士何格非遊大蓬山詩注引葛仙翁云玆山狀類海中之山是蓬山名由此而攺

山有透明巖孔穴相連宛如穿鑿之狀方輿云亦名棲眞巖在大蓬山前俯瞰縣郭天气淸明渠達諸山隱隱可數碑目云透明巖下有爾朱眞人書隔凡石三大字又云唐人知事任惠琳所書透明崖三大字橫直各二尺餘楷法遒勁石刻宛然

志云隋爾朱眞人修煉於透明宕成道唐懿僖間抵蓬州客安漢館張氏十二年州守以爲惑眾沈於江二漁者得之釋其縳三人白日升天

有仙閣巖夜出聖燈志云聖燈現處凡五北山鳯凰山連翹山大蓬山小蓬山其在大蓬者尢靈異

有降香碑志云宋元丰間此州陳才人宋充媛爲皇子公主祈福立降香碑在大蓬山邑人元佑進士雍沿蓬州十三景詩有云元丰天子太平時宮掖賢明有二姬能就此山爇龍炷至誠爲國長金枝

小蓬山下有仙女墳志云元時普安裏民家女及笄一日父母他出有道士叩門求火女不啟戶道士大書閉門不納四字而去女手擦之不去舌餂之乃滅因感而娠父母疑而責之不自白遂投江死其屍逆流親戚相與撈葬之忽自腹中裂出肉印方驚駭間水暴漲湧沙成一大墳於江中水左右夾流若神力焉今名仙女墳

舊縣以相如名嘉陵江遶之周地圖記云司馬相如故宅在縣南二里本地有相如坪相傳云相如別業在此西濵漢水藂薄郁然其基亦名琴臺髙六尺周四十四步碑目云相如故宅碑在相如縣西南光聖寺漫滅不可讀陳子昻文

又云唐相如縣石龕佛像記在縣治縣令陳子良撰按子良伯玉之兄也今州有相如祠宋王儔以舊本長卿像圖於祠壁祠成爲記略云伏念長卿傑出於西京文章極盛之際至今薄海內外人無賢愚皆知有長卿言語之妙若掲日月儔嘗過縣之琴臺乃圖經所謂長卿故宅者一時遺迹彷佛尙在又謂縣𨿽僻左而江山風物可樂也從其人遊皆好學能文章亦有所自來矣今之從政者祖律令所有乃敢知至於風化謝非已事否則日不暇也鄧侯獨以自任不辭其爲政知所先務矣按元時祠圯延佑四年驛丞苖成者重建

志云嘉陵江畔有石佛寺建於晉魏間有一僧以解龍困獲寶盆弟子爭之龍取盆去元喬西雪歌詳其事今有驛名龍溪或取此志又云嘉陵江有龍宮昔有鮮於氏子見人從雲霧中引入龍宮覽諸怪異歸述家人云云志又載鮮於氏之子遊學錦官偶老翁丐通一家信道次石門取書置石上忽有人引生前行見一王侯曰荷君寄音乃以藥數粒授生後生壽至百歳按石門在治北六十里右有石梁橫臥嘉陵江中甚險元至正壬午龍斷其梁水由中行下有深潭魚龍之巢穴也

酈道元注水經云縣有漢車騎將軍馮緄桂陽太守李溫冢二子之靈常以二月還則漢水暴長郡俗於水上祭之

有雞卸神祠益州記云雞卸祠在相如縣以神在雞卸溪側故爲祠號

有芳溪館元稹感夢詩云蓬州三十里有館名芳溪已上三則俱在水傍

若夫巖峙東西之勝泉分金玉之形樓著文明之盛宮開紫極之祥守以眞卿始爲勝地禪因宗密大振家風皆可述焉

方輿云東巖在龍章山俯瞰大溪前眺歌陽安固諸山歷歷可考西巖在報恩寺西南隅前有閣曰松風謖謖來吹人

本志云咸安郡西資聖院金錢井每月明輒有金錢影浮水上又云州治內有玉環井形如玉環也

文明樓額志云郡人何弱翁建臨卭魏了翁書裏豪藏之家爲雷所擊移之書院雷復擊之凡三震而木不傷今懸在北門外樓上按弱翁宋進士也了翁卽魏華父丞相

志云紫極宮在州南泮宮之側東巖中峯巍然峙起後殿上有金鑄玄宗像官中老君殿題字乃蜀王建永平年號

顏魯公本傳唐上元元年李輔國遷明皇於西宮眞卿率百僚上表請問起居輔國惡之貶蓬州長史宋唐子西贈杜守詩云去天一尺古蓬州除守年來得勝流

志云圭峯禪師名宗密相傳州之鷺鷥山有井井側有巨人迹師母履之而孕已免師以爲不祥棄之野牛馬避弗踐鷺鷥羽覆之母乃收撫及長出家於靑蓮山講經地湧靑蓮八龍聽講今有八龍池

營山縣

咸安在蓬州曰郡在營山曰縣若大蓬山則兼得而有之州之北山卽縣之南山也說者以爲大蓬之秀士巖飛仙巖朝陽洞魯公祠皆當縣界

按秀士巖乃李特讀書處俗名天子讀書臺巖下石室刻云屋二字

志云登封縣令應眞人諱靖唐僖宗時爲登封令後棄官學道得仙紹興中何格非見之於大蓬飛仙巖東自是數至格非第

又云大蓬山有朝陽洞空闊可容數百人封塞已久萬曆中重開

續碑目云營山縣顏祠有米元章書仙眞事石刻乃近日南充王隆吉得於費縣艸莽中者翻刻於此

其東四十里則靑羊山有靑羊宮元人建眞武古像碑刻存焉鳯院山頂有鳯凰臺相傳鳯凰曾棲其上有龍馬槽石形隱隱如龍鱗之狀宋郡守吳幾復詩蒼石皴紋龍迹在淸泉涵泳海源通

西南六十里則披衣山天將雨山上雲霧馳曵如披衣焉山上有雲山寺寺中有池去果州嘉陵江三十里江水或淺其池亦淺江水或漲其池亦漲號天生池其山又有靑溪之水出焉

北百二十里則孔雀洞洞門如圭竇其中宏敞左右有石牀洞盡處有石孔雀水出喙中

儀隴縣

石銘儀隴洞勒金堆乃晉張英遇仙處也石門雙扇痕迹宛然事詳神仙記中古方州置在方城山下今縣之主山也爲抱朴子結庵之處有抱朴庵三字刻諸石壁圖經葛洪詩云酒盡君莫沽壺傾我當發城市多囂塵還山弄明月卽此山作矣

志云古伏虞縣置在伏虞山下宋僧道澄結庵於此孫諤贈以詩曰聞說虞山有道澄白雲深處不開扄自言古佛何爲者只是無心一老僧刻石於本山之奉國寺

若夫龍車之穴四時花發六澗之水相扶合流火井天寒焰從地出龍鮫聖水浴蠶倍利則皆以秀特聞矣

蜀中廣記卷二十八

●欽定四庫全書

蜀中廣記卷二十九

﹝明﹞曹學佺撰

○名勝記第二十九

川北道

潼川州一

漢郪縣三國誌云先主入蜀攻劉璋遣諸葛亮等分定州郡略地至郪百姓以牛酒犒師於會軍堂山卽此地東廣漢郡後主置也十道記云廣漢之地有鹽井銅山之富蔬食果實之饒宋劉甲人物志序唐以前凡稱梓潼者卽今之隆慶稱涪者卽今之綿州惟稱郪及廣漢縣乃潼川也

楊炯送梓州周司功詩禦溝一相送徵馬屢盤桓言笑方無日離憂獨未寛舉杯聊勸酒破涕暫爲歡別後風淸夜思君蜀路難盧照鄰送梓州髙參軍還京詩京洛風塵逺褒斜煙霧深北遊君似智南飛我異禽別路琴聲斷秋山猿鳥吟一乖靑巖酌空佇白雲心王維送梓州李使君詩萬壑樹參天千山響杜鵑山中一夜雨樹杪百重泉漢女輸橦布巴人訟芋田文翁翻教授不敢倚先賢司空曙送崔校書赴梓幕詩碧峯天柱下鼔角鎭南軍管記催飛檄蓬萊輟校文棧霜朝似雪江霧晚成云想出褒中望巴庸方路分李洞送東川髙僕射詩油幢影裏拜淸風十里貔貅一片雄三印鎖開霜滿地四門關定月當空泉浮山葉人家過詔惹鑪香鳥道通新起畫樓攜客上弦歌筵內海橊紅李義山梓州罷吟寄同捨詩不揀花朝與雪朝五年從事霍嫖姚君緣接座交珠履我爲分行近翠翹楚雨含情皆有托漳濵多病竟無憀長吟逺下燕臺去惟有衣香染未鎖元稹詩序元和四年三月七日予以監察禦史使東川往來鞍馬間賦詩凡三十二章祕書省校書郎白行簡爲予手寫爲東川捲云

唐梓州參軍蘇榮丞相味道之父到職授書鄕人曰頃注吏部州參子號縣帶郪名由來不涉老身並是婦兒官職孫光憲北夢瑣言云西川人言梓州者我東門之艸市也柳仲郢爲東川節度使美績流聞嘗語人曰吾仕朝廷三十年淸華備歷今日始與西川作市令耶人皆以爲善謔

州治名世堂畫司馬相如王褒揚雄嚴君平屈原陳子昻李太白蘇子瞻八人皆蜀產而秭歸在蜀漢時爲建平郡故三閭得兼收之東坡送周正孺知東川詩爲公掃棠溪畫像或相繼自注云蜀中太守賢者無不畫像矣

元和郡國志州城宋元嘉中築舊潼川志云州之子城上紅樓董璋時建碑目云後唐武信軍軍衙記廣政間歐陽烱撰蓮花漏天聖中燕肅爲守日置以候昏曉仍自爲記也

杜甫春日梓州登城樓詩行路難如此登樓望欲迷身無卻少壯迹有但羈棲江水流城郭春風入鼓鞞雙雙新燕子依舊已銜泥孫樵梓潼移江記云涪繚於郪迫城如幡淫漲秋狂突堤蕩廬榮陽公始至則思所以洗民患乃鑿江東壖地別爲新江東北注流使水道與城相逺百姓利賴之魏了翁潼川府新城銘云嘉定中永嘉曹君奉使按刑乃建治城隍且包牛峯移西溪爲久逺之計矣

通典云左帶涪水右挾中江水經涪水出廣漢涪縣西北南至小廣魏與梓潼水合注云小廣魏卽廣漢縣地王莽更名曰廣信也經又云梓潼水出其縣北界西南入於涪又西南至小廣魏南入於墊江注云昔岑彭與臧宮伐公孫述從涪水而上卽此亦謂之內水也鄭谷東蜀春晚詩如此浮生更別離可堪長慟送春歸潼江水上楊花雪剛逐孤舟繚繞飛

方輿勝覽云城東三里有東山寺一名普惠寺寺有蘇公泉臨川門下瞰涪江志云隔江修阜如長城有蘇公泉曁石塔在焉杜甫陪章梓州王閬州蘇蓬州李果州四使君登惠義寺詩春日無人境虛空不住天鶯花隨世界樓閣倚山巓遲暮身何得登臨意惘然誰能解金印瀟灑共安禪魏了翁臨發潼上許侍郎奕提刑餞於東山賦詩畱別云人生出處亦何常又到涪江江上鄕山色如逢故人語松聲仍作去年香紅裳大舶滿淸鏡翠瀲白沙明夕陽未省此歡何日竟擬邀明月照昏黃

李膺益州記云桃花溪在東三十里從涪城縣南流入涪水也

本志云西郊有亭宋蒲規記以爲蜀相髙平公所建杜甫有郪城西原送李判官兄武判官弟赴成都詩

寰宇記云牛頭山在郪縣西南二里髙一里形似牛頭四面孤絕俯臨州郭上有長樂寺樓閣煙花爲一方之勝槪方輿勝覽云郪江源出銅山縣赤岸溪遶牛頭山足入涪水亦謂之中江水也又云石谷溪源出當州杜山下亦遶牛頭而入中

水九州島要記云牛頭山葛仙翁多遊於此今立寺與白獸山相連秦時有白獸爲害夷人射之因刻石於此山今遺像尙存圖經云牛頭山永福寺據其頂廣化寺據其岡羅漢院據其麓本志云永福寺梁武賜名長樂唐名靈瑞宋名永福也杜甫上牛頭寺詩靑山意不盡滚滚上牛頭無復能拘礙眞成浪出遊花濃春寺靜竹細野池幽何處啼鶯切移時獨未休李洞秋宿牛頭寺詩月去檐三尺川云入寺樓靈山頓離眾列宿不多稠篆字焚初�翻經誦若流牕閒二江泠簾捲半空秋話散松梢別碁終竹節收靜增雙闕念髙並五翁遊鶴夢生紅日雲門鎖梓州望空工部眼搔亂廣文頭石室僧調馬銀河客問牛曉樓歸下界大地一浮漚柳公綽題牛頭寺云一出西城第二橋兩邊山木晚蕭蕭井花淨洗行人耳畱聽溪聲入夜潮

按靈瑞寺有浮圖隋開皇建王勃碑略云牛頭山者廣漢之名峯也圓裔幾乎數里直上逾乎百仞蒼岑隱嶙旁分玉砌之階碧洞逶迆下趣金陵之苑因危立戶跨險分榮又於山頂別立浮圖每至兩江春返四野晴初山川霽而風景涼林窻淸而雲霧絕賞因時並筆爲神驅有情君子誰爲捨乎

神僧傳云牛頭山半有洞人傳八百里與眉州通曾有避罪者匿其中後於靑神中巖見之碑目云洞門寺一名天寧在牛頭山麓舊鐫洞門宇於嵓側

本志云西五里三臺山下有魯交洞交讀書於此卽宋仁宗手錄其淸夜吟者盧照鄰集云梓州城南池亭者長史張公聽訟之別所也觀其巖嶂回復州流灌注云牕綺閣負繡堞之逶迆澗戶山樓帶金隍之繚繞信巴蜀之奇觀矣圓潭寫鏡光浮落日之津雜樹開帷彩綴飛煙之路藤蘿杳靄掛疎陰以送秋鳬鴈參差結流音而將夕百年之歡不再千里之會何常下客淒惶暫停歸轡髙人賞玩豈輟斯文咸請賦詩六韻成章云爾照鄰得池字詩曰二條開勝迹大隱葉衝規亭閣分危岫樓臺遶曲池長薄秋煙起飛梁古蔓垂水鳥翻荷葉山虫咬桂枝遊人惜將晚公子愛忘疲願得回三捨琴樽長若斯杜甫宴章梓州水亭詩云城晚通雲霧亭深到芰荷吏人橋外少秋水席邊多近屬淮王至髙門薊子過荊州愛山簡吾醉亦長歌

勝覽云兜率寺在南山一名長壽亦隋開皇建卽東坡詩所稱牛頭與兜率云木蔚堆壠也林泉紏合之勢山川表裏之形抽紫巖而四絕疊丹峯而萬變連溪拒壑所以控引太虛蒸雲駕雨所以蕩泄元气此見諸王勃本寺浮圖碑矣杜甫上兜率寺詩云兜率知名寺眞如會法堂江山有巴蜀棟宇自齊梁庾信哀𨿽久何顒好不忘白牛車逺近且欲上慈航文同題兜率寺云簿領迷人喜暫閒聊尋古寺陟孤巒栢藏一徑中間窄云斂千峯四面寛逺目已將飛鳥過寸心更乞老僧安若爲借得禪房宿臥看龕燈一點殘

寺內有文冢銘云文塜者長沙劉蛻復愚爲文不忍棄其艸聚而封之也蛻愚而不鋭於百工之技天不工蛻也而獨文蛻焉故飲食不忘於文晦冥不忘於文悲戚怨憤疾病嬉遊羣居行役未嘗不以文之爲懷也適當無事而天下將以文爲貴號文明代生植明晦皆效文用故日月星辰文乎旗常魚虫鳥獸文乎彛器徐方之土文於侯社夏翟之羽文於旗旄登龍於章升玉於藻百工婦人雕礱染練以供宗廟祭祀之用豈獨蛻也生知效用不及時文哉然而意嘗獲助於天不獲助於人故其窮𨿽窮無憾也當勤意之時不敢嚏不敢咳不敢唾不敢跂倚嗜欲躁競忘之於心其祗祗畏畏如臨上帝故有粲如星光如貝气如蛟宮之水又有黯如屯云如久陰如枯腐熬燥之色則有如春陽如華川逶逶迆迆則有如運海如震怒動蕩怪異夫十爲文不得十如意少如意則豈非天助乎常欲使天下聞之而必行勸之而必蹈散之茫洋以爲道演之浸潤以及物然後爲農文之使風雨以時兵文之使戎虜以順文於野文於市使得其所幽隱之士以出口者使之言材者使之用然而自振者無力終知者甚稀豈非不獲於人助乎嗚呼十五年矣實得一千一百八十紙有塗者乙者有注楷者有覆背者有珠墨圍者於是以周易筮之遇復之同人筮者曰鳴於地中殷殷隆隆七日不復復來其天下昭融乎它日更召龜而令之將聽襲吉卜於火如秦兆惟曰不吉卜於水不成乎河洛兆則亦惟曰不吉卜於木而悶悶土葉吉累累爲冢則汲之兆乎峭峭爲壁則魯之兆乎且其占曰土之文爲阿山爲英華將不崩不竭爲滋味而傳乎結爲丘陵爲其設險乎融爲川瀆率其朝宗乎華爲百榖以潔祭祀之粢盛乎不然使其速腐爲墟壤生芻槀以食牛羊乎化爲泥塗甄陶以作器乎將塊爲五色而分封茅社乎流爲樂爲土鼔爲木槎以泄其和聲乎夷爲都邑以興宮廟坎爲洿池以澤生植乎祀爲壇竈乎窽爲井墓乎吾皆不得而知也嘗旣不得爲吾用惟速化爲百工之用愼母朽爲芝菌以怪人自媚愼母堅爲金鐵以作貨起爭愼母潏爲釀泉以味乎諂口愼母禱爲城社以狐鼠憑妖愼母聳爲良材以雕斵傷性愼母萌爲蘭茝以佩服見褻嗚呼介而爲石使之服言舒而爲螾使之飲泉旣而他年遊魂之未返者亦命巫以巾三招之號曰在幾閣而來歸兮視不汝醜在口吻而來歸兮譽不汝久噫筆絕之年而麟見祟文其無含乎含非珠玉斂無裙襦後世詩禮之儒無驚吾之幽墟其塜也在莽蒼之野大塊之邱時大唐大中之丁卯而戊辰之季秋銘云文乎文乎有鬼神乎風水維貞將利其子孫乎按蛻字復愚唐懿宗朝爲左拾遺上書言令狐綯之子滈不宜爲言官貶山陽令後寓居潼川又北夢瑣言云劉蛻桐廬人早以文學進士其父嘗戒之曰任汝舉進取窮之與達不望於汝吾沒後愼勿祭祀乃乘扁舟以漁釣自娯竟不知其所適蛻後登華貫出典商於霜露之思於是乎止臨終亦戒其子如先考之命蜀禮部尙書纂卽其息也常爲同列言之益部談資云文冢庭前古栢數百株皆虯枝而龍幹矣

通誌云州南五里印臺山趾方而頂圓故名其右三四里有落馬崖昔有易玄子乘馬至此馬化爲龍躍入江

輿地紀勝云州南七里有鶴林寺杜詩牛頭望鶴林梯徑遶幽深春色浮山外天河宿殿陰傳燈無白日布地有黃金休作狂歌客回看不住心

碑目云王勃庾信護聖寺碑在城北本寺內又云唐護聖寺鐘銘龍紀二年節度使顧彥暉鑄有銘又云護聖寺水陸淨土巖北有甘泉亭碑李潮八分書又云甘泉寺誓犀碑李邕書又云護聖寺彌勒崖佛頌唐大中年東川判官李商隱文

髙僧傳云梓州城北有白門蘭若在長平山卽北山也山長而平故名碑目云梓州官僚磨崖贊唐武后時司法參軍楊炯作在北崖字十六七磨滅不可讀炯又爲北山惠義寺銘曰長平山兮建重閣上穹隆兮下磅礡紛被麗兮駢交錯儼靈相兮衝寂寞誰所爲兮天匠作杜甫惠義寺送王少尹赴成都分得峯字詩云苒苒谷中寺娟娟林表峯闌干上處逺結構坐來重騎馬行春徑衣冠起晚鐘雲門春寂寂此別惜相從

射洪縣

李膺益州記云婁僂灘東六里有射江土人語訛以江爲洪後周從俗因攺射洪矣注水經云涪江水又東南合射江志云縣東十五里射江源自劍州歷梓至獨坐山下與涪江合流也

楊用修雜字韻寶云谼大壑也俗省作洪川中之射洪徐州之呂梁洪義皆取此其言不知何據然按寰宇記云萬頃澤田在通泉縣東北二十二里澤內方萬頃則亦與大壑之義近矣通泉今並當縣

陳子昻故宅在東武山下本集云子昻四世祖陳方慶好道隱於此有唐朝道觀址而眞諦寺在其左有暉上人者子昻與之往還本集酬暉上人夏日林泉詩云聞道白雲居窈窕靑蓮宇嵒泉流雜樹石室千年古林臥對軒窻山陰滿庭戶方釋塵勞事從君襲蘭杜又酬暉上人秋夜山亭有贈詩云皎皎白林秋微微翠山靜禪居感物變獨坐開軒屏風泉夜聲絕月露宵光冷多謝忘懷人塵憂未能整又酬暉上人獨坐山亭有贈詩云鐘梵經行罷香牀坐入禪巖庭交雜樹石瀨瀉鳴泉水月心方寂雲霞思獨玄寧知人世裏疲病苦攀緣又暉上人房餞齊少府使入京府序云永淳二年四月孟夏東海齊子宦於此州𨿽黃綬位輕而靑雲器重故能委邦君而坐嘯屈刺史而知名屬乎鑾駕巡方諸侯納貢將欲對揚天子命我行人執玉帛而當朝擁驂駢而戒道指途河渭發引岷嵎粵以丙丁之日次於暉公別捨蓋言離也爾其巖泉列坐竹樹交筵吐靑藹於軒窻棲白雲於左右參差池榭亂山水之淸陰繚繞階庭雜峯崖之異勢入禪林而避暑肅風景於中庭開水殿而追涼徹氛埃於戶外瑤琴合奏翠斚時行譚窈窕於天人極畱連於晷刻旣而歡樂極良晨徵攀白日而不回唱浮雲而告別山光黯黯凝綠樹之將曛嵐气沈沈結蒼云而遂晚𨿽同交未阻風月可畱岐路方乖關山咸恨嗟乎朝廷子入期富貴於崇朝林嶺吾棲學神仙而未畢靑霞路絕朱紱途遙言此會之何時願相逢而誰代永懷千古豈知仁者之交凡我三人盍崇不朽之迹斯文未喪題之此山同疏六韻云爾

碑目云陳拾遺故宅有趙彥昭郭元振題壁杜甫過陳拾遺故宅詩云拾遺平昔居大屋尙修椽悠揚荒山日慘淡故園煙位下曷足傷所貴者聖賢有才繼騷雅哲匠不比肩公生揚馬后名與日月懸同遊英俊人多秉輔佐權彥昭超玉價郭振起通泉到今素壁滑灑翰銀鉤連盛事會一時此堂豈千年終古立忠義感遇有遺編圖經載陳拾遺建徳碑大歷六年趙儋代梓州鮮於刺史作予過縣之東門闤闠中榜曰唐拾遺陳公宗祠想必其後遷徙入城者

子昻讀書在金華山誌云上拂霄漢下瞰涪江有玉京觀在本山上方輿云東晉陳勲學道山中白日仙去梁天監中建觀有唐明皇所鑄老君像陳拾遺祠中有盧藏用祭文陸魯望云枝峯蔓壑秀气磅礡不啻神仙登臨也觀至有宋治平二年賜號玉京延佑元年道士陳若海重修二年歳次乙卯九月丙午朔重九日甲寅前渠州學正杜文炳記本集春日登金華觀詩云白玉仙臺古丹邱別望遙山川亂雲日樓榭入煙霄鶴舞千年樹虹飛百尺橋還疑赤松子天路坐相邀杜甫冬到金華山觀因得故拾遺陳公學堂遺迹云涪右泉山內金華紫崔嵬上有蔚藍天垂光抱瓊臺系舟接絕壁杖策窮瀠洄四顧俯層巓澹然川谷開云嶺日色死霜鴻有餘哀焚香玉女跪露裏仙人來陳公讀書堂石柱仄靑苔悲風爲我起激烈傷雄材盧藏用贊曰岷山導江回薄萬里浩瀚鴻溶東注滄海靈光氛氳上薄紫雲其瑰寶所育則生異人於戲才可兼濟屈而不伸行通神明困於庸豎子曰道之將喪也命矣夫

其相近者爲黃溪志云在縣北一里卽黃初平叱石成羊處

爲上方寺志云北關外唐有釋氏文公知名杜甫贈之詩云野寺隱喬木山僧髙下居俯視萬家邑煙塵對階除吾師雨花外不下十年餘長者自布金禪龕只晏如

爲石鏡寺志云在縣北二里金華山之側盧照鄰詩古墓芙蓉塔神銘松栢煙鸞沈仙鏡底花沒梵輪前銖衣千古佛寶月兩重圓隱隱香塵夜鐘聲徹九天按寺宋淳熙間復建至今成化三年僧繼圓於艸莽中得古碑字漫滅不可考惟存一詩云昔日朱輪守經過野寺家柱間畱墨迹泉下來年華云去空雕檻風來捲碧沙江山𨿽似畫每到動吁嗟繼圓因遺址重修

其稍逺者益部談資云射洪北三十里山巖回合梯磴逶迆谷口石刻風磴雲門四字乃唐何將軍山林也杜少陵與鄭廣文同逰處矣

少陵早發射洪縣南詩寒日出霧遲淸江轉山急蓋指通泉路也

子昻之墓在獨坐山寰宇記雲山在縣東南二十五里周回一里髙一百丈卓然孤峻南枕涪梓二水志云此山似人巍然獨坐故名在縣南十五里盧藏用題曰道喪千載而得陳君子昻郭廷謂詩魂逐東流水墳依獨坐山

按此山東北有公成山唐時梓潼官吏掘得石龕龕中有尊像一眞人六獅子昆侖各二於時王維爲畱司表賀略云是聖祖見於萬春鄕語絳都人而指其處也周流六虛言於晉而驗於蜀混成一气出於有而入於無未達齋心初迷三里之霧旣符眞气俄成五色之雲山腹洞開仙容儼若萬物今覩千刼未逢矣

其近者爲懸巖山寰宇記云在縣南一十五里逺望懸崖皎如白雪舊名白崖山天寶三年勑攺梓州誌白厓卽玉屏山下有陸使君祠使君諱弼梁代謫瀘州刺史卒於官櫬過射洪之玉屏山而舟覆瀘人哀之爲立廟於此土人呼曰白崖廟宋世賜號顯惠梁書有傳卽陸放翁所云以杜詩爲籖譜往往有驗者詳見詩話中

爲龍門洞志云在臥龍山右里許宋艮庵先生隱處紫巖張公嘗訪之大書龍門二字左有紫巖叟圖書又其下題云淳熙戊申仲冬十三日秦國張煜自翠麓縱步艮庵龍門獲覩先公大師魏國忠獻遺迹江山增重矣煜敬拂塵不勝感慨

爲全眞觀志云縣南二十五里全眞觀有古栢形如臥龍又名木龍觀

逺之爲幹明寺志云治南五十里唐貞觀間僧慧悟開山宋熙寧中僧居信建王安石贈以詩云如今別我去成都始覺吾師道更殊坐看空中云與鴈五湖明月一輪孤寺中有禦書閣其下爲堂庭可容百人柱皆連抱兩山盤礡檜栢森然此知軍州事陳鵬所記矣已上是通泉西界

髙僧傳云通泉縣西山有大佛像髙百三十尺兩邊泉流唐貞觀慧震所鐫也

有歸云洞志云在縣南五十里洞深四丈五尺廣八尺餘其髙如廣之度中有石榻二石龕二茶竈石棊局各一宋岑象求先生讀書處按象求通誌稱中江人第進士官至侍講出將指使入侍經筵存心制行爲士所矜式也

又逺之百里則沈水出焉爲昔通泉縣治矣黃滸名川大浸名寺皆取流泉交注之義也寰宇記雲沈水在通泉縣北卽漢臧宮破公孫述將延岑處又云通泉山在縣西北二十里東臨涪江絕壁二百餘丈水從山頂湧出下注涪江湧泉郡故城在此老杜通泉驛詩驛樓衰柳側縣郭輕煙畔一川何綺麗盡日窮壯觀楊天惠連鰲閣記通泉爲梓名邑江山秀潤土田平夷蓋俱詠嘆其美也

碑目云晉雲南太守叚宗仲徳政碑在通泉縣碑在墓下又云唐薛稷書慧普寺三字方徑三尺筆畫雄勁在通泉壽聖寺聚古堂按慧普寺梁大同中建初造彌勒下生一座相好端足唐貞觀年放光戶牖皆明燭人稱異焉王勃頌曰長江舊域廣漢遺區川分潼峽塞接岷渝閭閻四會亭障咸紓爰開寶地實控名都霞■﹝土廧﹞百雉云甍四注紫闕尋煙頳樓結霧波流虹起雷奔蠖步网罩星鶉璫棲月兔靈機藻綷禪室安閒琱金範玉舉翠浮丹神功不夜虛室長寒光超有色貺出無端淸露花徑飛泉葉戶磵綠苔秋山蒼樹古茫茫庶類巍巍淨土鶖鷺同歸華夷共聚第一義諦寥廓法門迹離生滅思舉乾坤情迷則復道在爲尊惟名與器萬古長存

張彥逺名畫記云薛稷畫鶴在通泉縣署屋壁後老杜詩薛公十一鶴皆寫靑田眞卽此處也唐詩紀事郭元振神龍間尉通泉任俠使气不事小節武后召欲詰問旣與語奇之索所爲文章上寶劍篇後覽之嘉嘆杜甫過代公宅詩豪傑初未遇其迹或脫略代公尉通泉放意何自若及夫登衮冕直气森帷薄磊落見異人豈伊常情度我行得遺迹池館皆疏鑿髙詠寶劍篇神交付冥漠志云郭代公墓在通泉縣東按普惠寺小園有代公姬薛氏殯地陳子昻爲志銘矣

予觀李知幾義冢偈信達者之言也並錄之偈云佛子初出母胎時云何便有人我相布施慳貪分兩種是義不義相對治恩怨一墮於有情親愛路人生異見我今施汝大屋宅與汝普懴諸有情同丹胡越遇黑風忽然得此大洲島熙熙於於相勞問語笑相接如一家佛子便當具正見此本無情而相聚不作思惟能相忘此義廣大無情故彈指贊嘆諸佛子願如流水大池魚同日上生忉利天受諸天子大快樂長者亦以無情施是故不名爲義者淳熙二年九月己卯朔朝散郎前成都府路轉運判官李石撰

右方舟先生所述射洪雍氏義冢記邑士髙君諭持以相示乃爲記曰骨肉斃於下陰爲野土其气發揚於上爲昭明此神之著也夫生於土歸於土𨿽物理之常要其死而不忘者其神存也若専冥漠之中輪轉且久一旦得塊土掩骼所托何厚若猶有知而不昧歸趣吾將以觀其復而爲生生化化之候淳熙丙申甲寅迪功郎潼川府射洪縣主簿管學事韓南杞謹跋

蜀中廣記卷二十九

●欽定四庫全書

蜀中廣記卷三十

﹝明﹞曹學佺撰

○名勝記第三十

川北道

潼川州二

蓬溪縣

縣有三興之號晉爲晉興又爲巴興唐爲唐興也有赤城山神君之迹著焉有靑石山鄧芝之墓存焉有長江賈島之祠設焉

按赤城山在治東一里中峯蔚然左右環拱上有七曲老人祠髙臺五層山皆赤土張神君解道徳經於此產九節菖蒲也蓬萊溪遶其下流入涪江縣以溪名唐天寶年置舊爲唐興矣

靑石山昔置靑石縣卽晉興縣也有祠甚嚴九州島要記雲天下靑石無加扵此可爲鐘磬華陽國誌曰鄧芝徵涪陵見玄猿緣其山芝性好弩手自射猿中之猿子拔其箭捲木葉塞其創芝嘆曰吾傷物之性其將死矣見此山之羙後遂葬焉李膺益州記云靑石嶺有九折亦名九節嶺九嶺之溪水出焉碑目云靑石縣九節鎭金地院有孝童孝女碑志云九節鎭在縣東南百里與合州聯界

長江後魏置縣卽巴興縣也賈島送僧詩云久住巴興寺如今始拂衣欲臨秋水別不向故園歸島蓋主簿是縣者寄令狐相公云策枤馳山驛逢人問梓州長江那可到行客替生愁有明月山在縣西南二里島詩云言心俱好靜廨署落暉空歸吏封宵鑰行蛇入古桐長江微雨後明月眾星中若任遷人去西溪與剡通

志云浪仙有墓在焉杜荀鶴詩謫宦自麻衣銜寃至死時山根三尺墓人口數聨詩仙桂終無分皇天似有私暗松風雨夜空使老猿悲唐安錡詩倚恃才難斷昂藏貎不恭騎驢衝大尹奪捲悞宣宗馳譽超先軰吟詩下我儂司倉舊曹署一見一心忡曹松詩先生不折桂謫去抱何寃已葬離燕骨難招入剡魂旅墳低卻艸稚子哭勝猿冥漠如搜句宜邀賀監論薛能詩云賈子命堪悲唐人獨解詩左遷今已矣淸絕更無之畢竟吾猶許商量眾莫疑嘉陵四十字一一是天資李洞詩一第人皆得先生豈不銷位卑終蜀土詩絕占唐朝旅葬新墳小魂歸故國遙我來因奠灑立石用爲標李頻詩秦樓苦吟夜南望只悲君一宦終遐徼千年隔旅墳恨聲流蜀魄寃气入湘云無限風騷句時來月下聞弘秀詩燕生松雪地蜀死葬山根詩僻降今古官卑悞子孫塜闌寒月色人哭苦吟魂暮雨滴碑字年年添蘚痕崔塗詩云雕琢文章字字精我經此處倍傷情身從謫宦方沾祿才破椎埋更有聲過縣已無曾識吏到廳空見舊題名長江一曲年年水應爲先生萬古淸劉滄詩云塵室寒窓我獨看別來人事幾凋殘晝空蕭寺一僧去雪滿巴山孤客寒落葉墮巢禽自出蒼苔封砌竹成竿碧雲迢逓長江逺向夕苦吟歸思難鄭谷詩雲水遶荒墳縣路斜耕人訝我久咨嗟重來兼恐無尋處日落風吹鼔子花黃滔詩云曾搜景象恐通神地下還應有主人若把長江比湘浦離騷不合自靈均張蠙詩云生爲間代苦吟身死作長江一逐臣可是當時少知己不知知己是何人

宋龔鼎賈浪仙祠堂記云唐韓退之善爲歌詩導性情一時相從者如孟郊張籍最號友善而浪仙學詩於劉乂晚得偕與二子遊頗以才調相推髙𨿽然觀其風致淸澹得之自然誠亦郊籍之儔故後世學者語騷雅之流裔孰敢外三子焉浪仙由長江徙官安嶽而卒於會昌三年凢爲編次其詩者二人許彬者謂之小集而天仙寺浮屠無可謂之天仙集當時之人有可名者島俱請之讚天仙集傳之旣久反以讚爲退之之辭然退之前後二集皆所不載及得李洞句圖序質之然後信其非也浪仙於舊史無傳邇來朝廷新其書遂得附名於退之後而頃歲居官者署祠堂於蜀土神廟廡之次今伯氏實佐令長於是巴嘗議其堂雜與神居非所宜也而尉有西圃者在唐爲主簿之廨址誠得遷其舊構更以繪像無撓邑人於義何有旣遂經畫而就之其屋不華而完其地不奧而淸兩傍封植筠栢鬰然嗚呼浪仙沒距今二百二十餘歲矣名始著於史策而其遺貎又得宅於故處乃知士之能蹈善𨿽日用之逺必有爲黼黻其迹者今幸爾副其身後之所待措之無窮宜不復恨矣而伯氏逺以書諭俾文其實且使後人知攺作之有由也

碑目云招隱洞在長江縣南二十里內有唐貟半千題字可搨舊長江縣南二十里有唐磨厓金剛經圖

又雲長江覺苑寺有唐元和十二年遂州刺史張九宗撰鑄鐘記並書

異物記云蓬溪西北長江縣界古有珠玉村其下爲珠玉溪又有火井在長江縣客館鎭之北二里伏龍山下地窪若池以火引之則有聲隱隱然發於池中少頃熾炎夏月積雨停水則熖生水上水爲之沸而寒如故水涸則土上有熖觀者至焚其衣裾也

舊唐興縣客館設於此杜甫記雲中興之四年王潛爲唐興宰修厥政事始自鰥寡惸獨而和其封內非侮循循不畏險膚而行而壹咨於官屬於羣吏於眾庶曰邑中之政庶幾繕完矣惟賓館上漏下濕吾人猶不堪其居以容四方賓賓其謂我何攺之重勞我其謂人何咸曰誕事至濟厥載則逹觀於大壯作之閈閎作之堂構以永令圖崇髙廣大踰越傳舎通梁直走嵬將墜壓素柱上承安若泰山兩序旁開發泄霜露潛靚深矣步櫩復澑萬瓦在後匪丹雘爲實疏逹爲回廊南注又爲覆廊以容介行人亦如正館制度少劣直左階而東封殖修竹茂樹挾右階而南環廊又注亦可以行步風雨不易謀而集事邑無妨工亦無匱財人不待子來定不待方中宿息井樹或相爲賓或與之毛天子之使至則曰有人焉某無以栗階州長之使至則曰某非敢賓也子無所用爼四方之使至則曰子貺某多矣敢辭贄或曰明府君之侈也何以爲人皆曰我之爲人也何以侈子徒見賓館之近夫厚不知其私室之甚薄噐物未備力取諸私室人民不知賦斂乃至於館之酰醢闕出於私廚使之乘駟闕辦於私廐君豈爲亭長乎是躬親也若館宇不修而觀臺榭是好賓至無所納其車我浩蕩無所措手足獲髙枕乎其誰不病吾人矣玼瑕忽生何以爲之是道也施舎不幾乎先覺矣枤之朋友嘆曰羙哉是館也成而人不知人不怒廨署之福也府君之徳也府君曰古有之也非吾有也余何能爲是亦前州府君崔公之命也余何能爲是日辛丑歲秋分大餘二小餘二千一百八十八杜氏之老記已

中江縣

眉山程建用與蘇子瞻書雲中江扵東蜀號爲劇邑以衰拙臨之始至若無暇洎半年而滯獄淸期年而庶事稍就敍乃謀葺亭臺池館之舊則西園之勝有環翠亭焉亭面北而枕南相傳以薛公田所建也亭前兩株桐挺直無節目髙二丈餘枝葉扶疏亭後甃石爲山傍植紅蕉三面控掩以墻墻間列詩碑皆歷公與其子球任本路憲日並歷政諸公之所作也袤百有五十丈曰養閒亭亭之後爲頥正堂夾堂植花菓堂之東爲潛閣閣之前牡丹數叢深紫色此蜀花之鮮有也閣後懸窓窓外竹百餘本紫如葚纎如笴森如束髙出檐際皆廖公子孟創植文公同爲之記其亭雄壯冠扵邑居西有臺髙丈餘榜曰觀風登臺倚欄其南北與西境山川歷歷可覩惟東則爲亭屋縣樓之所蔽西有棲妙山山有洞田眞人所名也今爲集虛觀古記云此地舊多惡虫蛇唐廣徳中眞人自南陽來卜居其地遂絕此患南江自綿之神泉縣來衝山足已而東走百五十里至郡城下合涪江東江來自涪城歷馬橋鎭過五成山至玄武山下入扵南江二江之水冬或可渉夏秋積雨往往漲至數丈爲墊溺之患歷政禦以堤防惟廖公有碑亦與可之文也五成在邑之艮地山頭有二圎崖髙徑各丈餘俗號挺眼以邑民多頑悍稟賦扵是前令修堤命匠者塊之以爲堤址今無矣觀山之壯而詳其名則五成者取爲壇五成之義今以成爲城蓋誤也玄武在邑東其山周回三里六屈三起有龜蛇之象昔之邑名與山皆取於此僧寺枕其麓榜以大雄而玄武之象實寓其中其下有淵淵前後石大如拳小如彈連延五七里有龜甲之文者近年又有蛇蟠之形者濵江之民三四琢之以售於好事者此物理之不可考也觀風臺之南有一亭亭壁塑亂山牓曰栩栩巖取夢蝶之義昔官於此者或譏其晝寢彼固以此爲名建用因而廣之以塑峩眉而致其意焉建用昔寓峩眉六七年歸吾鄕而卜居於北郊則又逺與之相直每春晴秋曉則夫蒼翠崷崪巍然當吾廬之門自從官於玆別是山也不爲不久而歸逰未有期故形於塑塑匠邑民也亡慮百餘人凡兩川釋官老廟之象與夫豪貴之家欲狀山川禽獸艸木之類莫不出於邑匠選其匠之尢者而指示以圖於是曲盡其妙自公之暇近而觀之由其足而循之以至於頂磴道橋閣相屬如綫僧寺山洞皆如其地蟄雷之穴光相之巖枯木飛瀑鮮不悉備恍然以爲昔年之旅寓也逺而觀之瑣碎不能分而大勢橫抹天半忽然以爲出吾廬而倚衡門也嗟夫玩其塑以爲眞其迷可笑然窮其眞亦何異於塑而玩之者未能離形骸之內則眞與塑何所往而非迷況區區之迹旅寓之年與夫去北郊之居逾二紀矣淒然傷齒髮之暮而彼崔嵬者不失其故不知冥冥中去者彼亦不得而遁此於道未明者之所爲豈可以累扵通人哉建用欲易栩栩之名而記其所以塑壁之意恨才力之不逮故舉一邑之大槪以似明公𨿽蕞爾之地不足以掛文翰亦願明公命一名撰一記使不才之人得以附諸末幸也東坡答書云軾啟自別永久多難流落百事廢弛不復通問獨吾兄不忘疇昔時枉逺書感忭不可言讀別紙所記山水園亭之勝廢捲閉目如到其間所要亭記豈敢扵吾兄有所惜但多難畏人不復作文字惟時作僧佛語耳千萬體察非推辭也逺書不欲盡言所示自是一篇髙文大似把飯叫饑聊發千里一笑會合無期臨書淒然

文同中江縣新堤記云縣爲江所環故名之按縣東西有二橋河水所經西橋河自綿州來者徑羅江縣至此始可舟古巴歌云豆子山打瓦鼔陽平山撒白雨下白雨取龍女織得絹二丈五一半屬羅江一半屬玄武卽此水也

志云西橋河邊有洗墨池水色如墨唐文如海注南華經扵此

碑目雲遊遷觀老君碑田眞人殿記俱在中江縣西集虛觀蜀廣政六年立志云昔南陽田眞人寓棲妙山修煉每江漲往來水上如履平地廣徳中於市南石橋上輕舉矣集虛觀在縣西一里宋縣尉車彥逺有記杜甫詩凱州城下湍水流凱州城隅多古邱集虛道人不復見白雲西北多悠悠

方輿勝覽云勾溪廟卽天齊王祠蘇子曕詩遙知勾溪路老稚相扶擁看畵古叢祠百怪朝幽拱通誌云勾溪廟在中江治西祀隋凱州守李直之按直之字正叟本長安人刺史凱州興學設教化行俗羙末年上疏乞骸骨隱銅官山童稚歌曰我知古凱州今日得李侯李侯切莫去此地可無憂

東橋河自涪城來者卽中江也李膺益州記云蜀漢五城縣立此水濵在三嵎山之東華陽國誌云郡東南有水通於巴漢時置五倉發五縣民尉部主之後因以爲縣注水經雲涪水又南枝水出焉西徑廣漢五城縣爲五城水是矣

本志云城東寧國寺在廢五城縣側隋大夫趙才司功牟徳建宋祕書丞萬當世記並贊存焉

東西二水至玄武山下合而東南流九州島要記云玄武山一名赤雀山一名宜君山山有麈尾入貢又華陽國誌云玄武山一名三嵎山在縣東二里其山六屈三起出龍骨傳雲龍升其山值天門閉不逹死於此後沒地中民掘取其骨入藥

唐詩紀事王勃盧照鄰邵大震九月九日登玄武山旅眺倡和絕句詳見詩話中盧照鄰宿玄武山詩云方池開曉色圎月下淸陰已乘千里興還撫一弦琴杜甫題玄武禪師屋壁詩何年顧虎頭粉壁畫滄洲赤日石林气靑天江海流錫飛常近鶴杯渡不驚鷗恍若廬山路眞隨惠逺逰本志云玄武山卽大雄山也聖水泉出焉王勃集謂玄武山有聖泉焉浸淫歷數百千年乘巖泌湧接磴分流下瞰長江沙堤石岸咸古人遺迹也玆乃靑蘋綠芰紫苔蒼蘚遂使江湖思逺寤寐寄托旣而崇巒左披石壑前縈丹崿萬尋碧潭千頃松風唱響竹露燻空瀟瀟乎人間之難遇也方欲以林壑爲宮室琴罇爲日用嗟乎古今不攺方深川上之悲少長同逰且盡山陰之樂盍題芳什共寫髙情得泉字詩曰披襟乘石磴別藉宴深泉蘭气薫山酌松聲韻野弦響飄垂葉外香度落花前興盡林塘晚重巖起夕煙

子安又有題玄武山道君廟詩序云吾之有生二十載矣雅厭城闕酷嗜江海嘗學仙經慱渉道記知軒冕可以理隔鸞鳯可以術待而事親多衣食之虞登朝有聲利之迫淸識滯扵煩城仙骨摧扵俗境嗚呼阮籍意疏嵇康體放有自來矣常恐運促風火身非金石遂令林壑交喪煙霞板蕩此僕所以懷泉塗而惴恐臨山河而嘆息者也粵以勝友良暇相與逰於玄武西山廟蓋蜀郡三靈峯也山東有道君廟古者相傳以名焉爾其丹壑藂倚玄崖紏合俯臨萬仭平視重玄乘杳冥之絕境屬芬芳之暮節玉房跨霄而懸居瓊臺出云而髙峙亦有野獸羣狎山鶯互囀崇松埒巨栢爭陰積瀬與幽湍合響眇眇焉逸逸焉王孫何以不歸羽人何以長往其玄都紫微之事耶方斂手鐘鼎息肩巖石絕視聴扵寰中置形骸扵度外不其然乎時預乎斯者濟陰鹿弘胤安陽邵令逺耳盍詩以言志不以韻數裁焉詩曰源水終無路山阿若有人駈羊前動石走兔欲投巾洞晚秋泉冷巖朝古樹新斜崖連鳥翅疊磴上魚鱗化鶴千齡早元龜六代春浮雲今可駕滄海遂成塵其二云振翮疲霜冷徵月佇天潯回鑣淩翠壑飛軫控靑岑巖荒靈竈沒澗毀石渠沈宮闕雲間近江山物外臨玉壇棲暮液珠洞結秋陰瀟瀟離俗影擾擾望鄕心誰憶山逰好徒傷人事侵又有逰廟山賦序云玄武山西有廟山東有道君廟蓋幽人之別府也長蘿巨樹捎翳云日王子馭風而逰泠然而善益懷霄漢之舉而忘城闕之戀矣思欲攀洪厓扵煙道邀羨門扵天路仙師不存壯志徒爾俄而泉石移景秋陰方積松栢羣吟悲聲四起背鄕闗者無復四時之策焉鳴呼有其志無其時則知林泉有窮路之嗟煙霞多後時之嘆不其悲乎遂作賦曰陟彼山阿積石峩峩亭臯千里傷如之何啟松崖之密蔭攀桂岊之崇柯隔浮埃扵地絡披顥气扵天羅爾其綠巖分徑蒼岑對室菌軒丹糺芝場翠宻俯泉石之淸泠臨風飆之瑟■﹝風日﹞仰紺臺而攜手望玄都而容膝躡霞岡扵玉砌步云岊扵金壇懷妙童扵眞女想靑螭及碧鸞情恍恍而將逸心回回而未安見丹房之晚晦知紫洞之宵寒旣而霧昬千嶂煙浮四野恨流俗之情多痛飛仙之術寡驅逸思於方外局髙情於天下使蓬瀛可得而宅焉何必懷此都也亂曰已矣哉吾誰欺林壑逢地煙霞失時托宇宙兮無日俟鸞虯兮未期他鄕山水秪令人悲

去縣五里內則爲火烽山通誌云諸葛武侯嘗於此置烽火十里內則爲犂刅山李膺益州記雲山長八里髙出眾峯形如鏵刅

爲牟谷宋史牟煥中江人隱居讀書躬耕而食人勸之仕不可嘗有詩云日中還有昃月盈還有缺我心比日月晝夜常皎潔鑿石龕藏書銘之曰龕虛其中惟書之容忍枵爾腹萬卷而足此山峩峩人龕相磨書傳世久永親以壽至今名其地曰牟谷

一舎內則爲覆船山十道錄云堯時洪水州人維舟泊此覆於樹下因名覆船山又名泊山益州記云覆船山中十五里有七里阪一名羊腹阪屈曲壁立難升之路

百里內則爲銅山昔漢文帝時鄧通采鑄之所後立銅官大烏山小烏山大郪水小郪水皆出於其處也

寰宇記云大飛烏山髙二里周回二里又有小飛烏山髙一里周回二里重巒峻削兩山相向如飛烏之狀隋唐飛烏縣鎭皆以此名又云郪江源出銅山赤岸卽故郪王城也流至飛烏合眾流入江小郪江源出蓮池鄕小山下東流六七十里合郪江王勃飛烏縣白鶴寺碑云白鶴寺者蓋菩提寺之遺址梁武皇之所建也憑絕磴以圖規俯長溪而作固神明攸宅駕日月以長驅鸞鳯知歸撫云霓而上出矣

遂寧縣

徳陽舊壘石山名區初由縣而郡後乃以節鉞雄矣英華所載岑文本冊遂州都督彭王元則文使持節督遂普果合四州諸軍事兼遂州刺史衘也白居易行刺史李繁制云遂居蜀之腴劉儀鳯南樓記平原沃野貫以涪江气象寛舒爲東蜀之都會李石賦雲山維東蜀如連如伏此貞觀之所以建督府而我宋之所以壯龍邸也水控內道或正或譎此劉裕之所以筞譙縱魯奇之所以抗閠孟也

按五代史孟知祥兵圍東川唐節度使夏魯奇死守檄諸道文有城如斗有壁如金此之謂也知遂州軍事李騊忠節廟記略云方董孟連衡稱兵十萬突次明月池而公以騎卒二千勢不相軋乃堅壁淸野坐困彊敵始自戊寅迄於己巳不幸食盡勢窮義不茍生背裂血面竟以死謝騊守是邦追維前烈遂度地於東城之隅建廟請額刻之堅瑉以風來世本志稱遂寧治後有忠井卽故節度夏公魯奇死所每晴明霞彩上浮

陳子昻遂州南江別諸親故詩楚江復爲客徵棹方悠悠故人憫追送置酒此南洲平生亦何恨夙昔在林邱違此鄕山別長謡去國愁賈島處州使君攺任遂州因寄贈云庭樹幾株陰入戶主人何在客聞蟬鑰開原上髙樓鏁瓶汲池東古井泉趂靜野禽曽後到休吟鄰叟始安眠仙都山水誰能憶西去風濤書滿船鄭谷將之瀘郡旅次遂州遇裴晤謫居於此話舊淒涼因寄二首云誰觧登髙問上元謫仙何事謫詩仙雲遮列宿離華省樹蔭澄江入野船黃鳥晚啼愁瘴雨靑梅早發中蠻煙不知幾首南行曲畱與巴兒萬古傳又昔年共照松溪影松折溪荒僧已無今日同思錦城事雪鋪花謝夢何殊亂離未定身俱老騷雅全休道甚孤我拜師門更南去荔枝春熟向渝瀘範成大遂寧府始見平川喜成短歌云峽之西遂之東更無平地二十里惟有髙山三萬重不知誰人鑿混沌獨此融結何其工我本吳江弄水月忽來踏徧西南峯不知塵界在何許但怪星辰浮半空直疑飛入蝶夢境此豈應有行人蹤今朝半逺見城郭云是東川軍府雄原田坦若將看掌上沙路淨如行鏡中芋區粟壠潤含雨楮林竹徑涼生風將士驩呼馬蹄快康莊直與錦裏通半年﨑嶇得夷路一笑未暇憐飄蓬松栢之石昔著貞堅桃李之村今猶爛熳按輿地紀勝云宋建炎間轉運使衙後圃有松石外猶松栢而中化爲石又云近郭東北有村三十里許彌望皆桃李春時盛開爛熳如錦綺郡守春日講出郊故事於此

碑目云蜀安國寺有碑在遂州羅城外永平二年立石

志云城南報恩寺前有白塔一名白塔院舊傳隋煬帝公主隨夫謫蜀而建此塔中藏舍利一粒大如櫻桃今寺廢塔存歲有鶴來巢其頂宋攺今名

寰宇記云梵雲山者三面懸絕東臨涪江西枕落星池志云在縣南三里

又云東二里云靈山與尋香山相連有飛來石二挺立巖隙有唐人呂嵓張九宗詩按尋香山本名血腥山唐刺史白子昉攺今名

碑目云縣東七里靈泉山壁間鐫七泉二字東坡筆王象之云隋開皇中靈泉山大霧晦冥三日始散忽有釋迦石像立其所遂建聖佛寺卽資聖院也方輿云資聖院在小溪靈泉山孫諤詩四山藏一寺方丈壓諸峯回首坐禪處白雲深幾重

紀勝云廣利寺在縣西五里巖壑之勝甲於一方云廚之供香聞隔宿唐建中初建爲善濟院天佑攺元爲再興寺宋幹寧爲廣利寺國朝爲廣徳寺開山克幽禪師詳見髙僧傳中本志云宋釋者文易壁山人惟靖閬中人俱入廣利浮屠說法爲第三第四禪師矣

予以壬子歲過之徧摹碑刻有唐觀察支使朝議郎檢校尙書工部員外郎兼侍禦史柱國賜緋李仁表撰敕賜遂州再興禪林寺記天佑攺元甲子特進榮祿大夫禮部侍郎同平章丞相事侍禦柱國賜紫鄭綮行牒

宋元佑五年守普州知安嶽縣事趙嗣業撰大唐克幽禪師塔記並書篆

元丰八年乙丑金陵淸溪逹叟李回爲廣利寺文易記碑

紹聖元年七月辛亥向眞淨禪師煮茗此上南昌黃庭堅題

尙書省牒奉敕賜善濟塔崇寧二年癸未勑戶部尙書右僕射蔡京行牒

提舉榮州軍事推官馮世雄撰遂州廣利禪寺善濟塔碑瀛州防禦推官知湖州武康縣事充轉運司管勾帳司張康時書篆梓州路轉運司勾管文字賜緋孫詔通判遂州軍州兼管內勸農事權勾軍州事武騎尉賜緋何修輔梓州路轉運判官飛騎尉賜緋許安石梓州路轉運判官兼提舉學事飛騎尉謝瑾崇寧二年癸未立石

尙書省牒奉勑宜賜圓覺慧應慈感大師牒至準勑故牒參知政事鄭均右丞相缺乾道九年十二月禦寶

又有崇寧甲申大師忠惠秦國公何東劉懷逺詩云大士難知何代人克幽開創實艱辛細思筋骨相連理元是金剛不壊身廣利月華千古皎補陀潮水四時新可能得悟如來意使我靈臺不染塵慶元丙辰二年中書省參知政事何澹題云王事勤勞來去忙徵鞍暫歇叩禪房幾經劫火福田固一入禪林心地涼塔下久藏金鎖骨嶺頭長放玉毫光石頭路滑人難到我欲趨參問大方寶慶丙戌僧隆粲賡云才過溪橋眼力忙重重樓閣擁僧房千巖秀色諸緣斷一井淸泉萬劫涼山上玉毫朝現瑞塔中金鎖夜垂光補陀殊勝歸南海誰信飛來墮此方慶元四年戊午四川都大茶馬官丁逄題云出城數里卽靑山路入蒼松白石間只合步行尋曲徑不宜呵喝入松關

碑目云縣西長慶院有浮螺亭又有卞髙五十六體篆字碑

志云眞如院在東南十五里唐咸通中建石壇上有大寶幢髙二丈餘刻西方神咒又倚山起屋鐫石爲佛凡佛龕一百儀仗三千

又云北二十五里蓮華寺一名崇善院隋袁使君別業也其相近法寶寺一名妙臺宋陳志剛文彥修遊此有碑云自城中來飲切虛堂歲晚江寒極目煙靄罷倦欲登妙臺更索照上座茗椀乃去

寰宇記雲龍頭山在州東五十里山有石勢如龍頭唐乾元二年奏置龍歸寺

又雲龍池寺故老相傳池側有柳樹大十圍周武帝天和初有龍自樹下升天士女共觀之自龍升後其樹乃枯池亦淺竭

志雲南五十里有花板寺元憲宗入蜀在此寺中生一子名辧都尋卒於此後每遇天雨陰晦見太子著赤袍行水上鄕人以爲神遂刻像立祠祀之

志又云大佛寺在縣南一百里卽古定明院在下遂寧縣南唐咸通中建前依巖石宋治平間賜額定明其崖上有石佛首靖康丙午道者王了知命工展開身像髙八十尺下俯江流寺前有石壁立色如黃羅故俗名黃羅帳其左有石磴緣巖人撫掌則鳴其聲如琴又有合掌石石左右向宛有指瓜介扵湍流中

方輿記云東蜀道院在郡治內晁子西爲記碑目云唐張九宗題記在城東崇玄觀其字圓勁有虞禇風骨

本志云東十里嵩山觀有唐呂嵓詩云兩日行山興尙稠塵緣未斷且回頭一天風雨吹涼閣四面藤蘿伴客畱著眼盡難爲業障平生無過是浮漚何須底死言名利尋得淸閒卽便休

寰宇記云鶴鳴山在城東北二十里上有古觀松上嘗有鶴唳

志雲集虛觀在城北二十里廣山山極孤峭斗入江心涪江郪水會其下下有龍潭山常動搖有銅鑄明皇像殿柱上有葛璝題字削之愈明絕頂有葛仙洞碑目云遂寧廣山葛仙翁洞上有殘碑紀詩云兒字江頭鎖翠煙一峯挿立已參天我來直上無人識贏得淸閒盡日眠一云城東八十里有崇眞觀在白鷺山嵓腹乃周隋間葛仙翁煉丹之所

輿地紀勝云遂寧有上淸觀祀董上仙像上仙唐小溪縣民女也神姿雅異一日紫雲垂布於庭天樂靑童引之上升父母號泣呼之復下開元中詔迎入闗乞還未久竟仙去詔置像於上淸觀志云又於此地建唐興館今唐興觀是也入蓬溪界已上山川俱見寺觀中

鹽亭縣

趙徵君蕤此縣人習術數之學隱居不仕著長短經李太白往訪之縣有濯茟溪云太白從徵君習書處也廢永泰縣文同與可生於其鄕丹淵集有北橋記自敍邑令郭君經請於其邑人文同者又有永泰劉令淸曦亭詩云木杪照初日捲簾知曉晴軒囪無限思圖史有餘淸露下蒙花重風來泛竹輕何須嫌五斗持此謝淵明

與可有夏日閒書墨君堂壁詩云先人有獘廬涪水之東邊我罷漢中守歸此聊息焉是時五六月赤日烘遙天山川盡■﹝火參﹞燥艸木皆焦燃塵襟旣暫解勝境乃獨專髙林抱深麓淸蔭密右綿層巖敞戶外淺瀬流窻前邀客上素琴畱僧酌寒泉竹簟白石枕穩處只屢遷忽時乘髙風逺望立雲煙野興極浩蕩俗慮無一緣气爽神自樂世故便可捐卻憶爲吏時荷重常滿肩几案堆簿書區處忘食眠冠帶坐大暑顙汗常涓涓毎懼蒙深責取適敢自便安閒獲在玆怳若夢遊僊行將佩守符復爾趨洋川山中豈不戀事有勢外牽尙子願未畢安能賦歸田其二歸來山中住便作山中人冠帶亦自閒累月不著身散發層巖阿濯足淸澗濵石蘚黏簡冊松風墮衣巾鄕裏多舊逰不厭過從頻山肴與野釀待我如佳賓有召卽走赴愛其愛我眞常恐禮數乖取問吾交親正此一夏樂忽玆遘蕭辰還愧擁千騎又走西道塵此蓋石室先生所居處也

杜甫行次鹽亭詩云馬首見鹽亭髙山擁縣靑雲溪花淡淡春郭水泠泠丹淵集云縣旣宮扵羣山其修隴茂麓逶迆曼衍分勢而住爭會於左鯨偃鰲臥尾吻相屬溪溝澗谷蟠綰破斷蓋荒源野澑瀵湧潨激夏洚秋潦相倚爲暴故郊圻之地少夷陸矣

志云西負戴山則臨梓潼水從劍門來者隋張峻夫祠在焉東潺亭山則臨鹽亭水從閬州來者隋董叔祠在焉

寰宇記云負戴山一名髙山廢髙渠郡城也其山龍蟠虎踞由劍門入當縣起伏四百餘里至此而蹲山有飛龍泉噴下南流入梓潼江水色淸泠其味甘羙時以爲瓊漿水也嚴氏功徳碑雲山南西道節度使移興元尹震震弟山南西道移東川節度使礪二墓俱在負戴山下

神異記云隋張峻夫逰蜀至鹽亭遇一老嫗泣問之嫗曰地有井蠎每歲祭以男女方汲今輪次當以某男女祭峻夫聞之愕然許以除害次日縳男女致祭蠎從井出將噬峻夫卽杖劍投之蠎遁山洞滅迹峻夫登山洞口封以巨石書紫微仙洞四字蠎害遂除上帝命主此山爲神至今血食

寰宇記云董叔山在縣東九十步髙一里隔彌江水孤峯絕島峭壁千仭舊名潺亭山隋開皇四年縣令董叔封嘗逰宴於此後人思其徳政號曰董叔山十道記曰董政山隋開皇中縣令董叔封髙雅之士去官之後民咸思其徳因指此爲董政山

寰宇記云鹽亭水源出閬州西水縣西南流入當縣鹽亭井故名鹽亭水去合梓潼水也

碑目云李義府碑在永泰縣北寰宇記云義府本此郡人武后時爲中書令後人立碑以旌餘烈眞徳秀云李義府姦臣也其子湛以忠義聞若湛者可謂能蓋父之愆已

安嶽縣

寰宇記梁普通中義州刺史臨汝侯賜羣獠金劵鏤書其文云今爲汝置普慈郡可率屬子弟奉官租以時輸送此立郡縣之始也

普州三亭文同皆有詩一曰均逸亭詩云亭宇跨城端新苔磴道盤風灮晴水石煙景暮林巒簿領仍多暇賓從每盡歡何由掉塵鞅聊問借闌干一曰東溪亭詩云短約逶迆渡髙櫩夭矯沈波灮環堵淨日色彩梁深萍荇翻金鯽蘭苕起翠禽主人公事簡時此照淸襟一曰碧厓亭詩云斷巘綠溪邊危亭翠壁前軒囪誰是客詩酒自稱仙逺壑春藏雨長波晝起煙吏人休報事髙興正陶然圖經云城東南大成山世傳孔子經宿於此有古碑又云安嶽城南樓杜老教授其上所爲南樓弦誦聲者也

唐蘇絳賈島墓銘序云島字浪仙範陽人長材間气超卓挺生屬思五言孤絕之句記在人口罹謗責授遂州長江主簿自長江簿遷司倉參軍又遷普州司戶參軍終焉有祠在城南三里碑目云此碑以會昌四年立馮賢書又云唐宣宗大中八年賜浪仙墓表曰於戲有唐詩流賈君之墓志云賈島墓在城南三瑞安泉山卽田家嘴也

集古錄云唐紫極宮碑樂闡撰賈島書樂彥融篆額玄元皇帝祠也碑以會昌元年立在普州

又云唐西嵓禪師受戒序普州刺史韋忠開元十年建又云唐開元觀老君應見碑開元三十九年嶽陽郡奉勑建大宋淳化二年重鐫又云唐棲嵓山寺贊銘開元戊辰前刺史弘農楊珪博陵崔克讓書刺史房公刻於山之石壁下半已剝落志云鐵山者縣治之所枕也一名鳯凰山後二里曰大雲山方輿云鳯凰山在郡治後形如飛鳯福濟寺居其頂舞鳯亭當其咮州治據其脊左爲慈氏院右爲白馬廟延袤數里气象雄勝唐獨孤及詩云鴈陣起秋云雞聲滿林屋客思不可禁鐵峯駐雕轂者此也方輿云鐵山神姓姚諱萇字景徹隋文帝時普昌瀘三州夷作亂帝命神爲都統將兵討平之卒葬韓朋鎭石城山後人爲立廟嘉定乙卯紅巾作亂於益昌遂入普屯於廟山是夕暴風雷雨掀掲寨舎渠魁莫簡見空中神異謁廟謝過探籖得擒賊先擒王之句已而就擒志云有司每以十月十七致祭其誕日也

方輿云大雲山在鐵峯門外二里有棲嵓寺卽李洞讀易處洞雍州人避朱泚之難入蜀扵大雲山鑿石爲洞讀易其中嘗師事賈島鄭谷哭進士李洞詩自聞東蜀病惟我獨闗情若近長江死想君勝在生瘴蒸丹旐濕燈隔素帷淸冢樹僧栽後新蟬一兩聲

方輿云嶽陽溪在安嶽縣天聖中郡守彭乘鑿石爲曲水後名翰林灘每歲修禊事於此雙溪在郡西七里與嶽陽溪合而東按乘益州華陽人爲漢陽軍判官頋望鄕閭悵然曰親老矣乞歸侍養冦凖薦之召爲集賢校理求便親得知普州舊制蜀人不許赴蜀官特恩自乘始慶曆中與歐陽文忠宋景文張文定同在翰林今東溪上曰翰林灘者公遺迹也

志云嶽陽溪卽靑竹溪又雲南二里響水潭爲嶽陽溪上流上下皆石水觸之聲如金鼔其泄如倒其澄如沚

本志云破石井在城西其水淸冽乃一巨石鑿開而得水雲陳摶相地所開按李宗諤圖經謂陳摶字希夷普州崇龕人旣長辭父母去學道或居亳爲亳人或居洛中爲洛人或居華山爲華山人舊普慈志云鐵山棗崇龕梨天池藕三者皆希夷所種也

方輿云艮嵓在嶽之淸流鎭杜孝嚴嘗書艮卦彖辭其上又作杜氏寶田銘云昔我皇祖節範處士實居溪上題於石壁云忠孝二字吾家之田爲我子孫畱此基銘舊屋攺矣溪山自如面溪背山新構吾廬山巘石壁可以大書乃作斯銘母忘厥初銘曰忠孝之寶出爾性天忠不待貴葵藿有尊孝不待富菽水盡歡茍能保此旣羙且安經史之田在爾菑畬穗穋是格稂莠是除苦心立志斯爲良圖𨿽有饑饉必有丰餘光明之山韞玉初露卜築山根寶田所富此山不磨此寶長明此山不滅此田長畊環堵旣新勒山爲銘子子孫孫生生成成按杜孝嚴官試禮部尙書史稱安嶽杜孟遊太學見童蔡用事翻然引歸所謂節範處士也

志云馮公墓碑在棲巖山字多剝落名不可考按諸馮自唐馮宿之後爲彰明令因家於蜀在普有南宗北宗之別南宗有馮如晦能辦範純仁之誣獄馮宋與陳東同伏闕上書北宗則有馮光戩能戒大將楊瓊之殺降馮澥之忤蔡京遭貶皆著名當時

樂至縣

樂至池卽治內池也冦萊公爲縣令嘗讀書於此又有蓮池一名洗馬池舊傳勾侍郎所鑿

治南有洞石刻小盤谷三字見存而龍洞龍潭皆可以禱雨此通誌所載

蜀中廣記卷三十

●欽定四庫全書

蜀中廣記卷三十一

﹝明﹞曹學佺撰

○邊防記第一

川西一

松潘漳臘小河

松潘道開府松潘衛與副總兵官一員分城而居參將一員舊駐小河千戶所今移駐龍安城遊擊將軍一員駐札漳臘堡守備都指揮一員駐札平畨堡其餘把守練兵官各有差

按後漢書建武九年司徒掾班彪上言舊制涼州部置護羌校尉持節領護理其怨結歲時巡行問所疾苦又數遣驛徒通導動靜使塞外羌夷爲吏耳目州郡因此可得儆備今松潘備兵卽古護羌使者之職也

尋江源縣記雲松州平康縣羊膊山下有二神湫乃大江始發之所自羊膊嶺散漫始未濫觴東南百餘里至白馬嶺回行二千餘里至龍涸水障始於是也志曰江發源於臨洮之木塔山至山頂分東西流者卽岷江也由艸地甘松嶺八百里至漳臘其水漸大

臘由鎌刀灣達松潘於下水闗入紅花屯達壘溪至穆肅堡黒水從南合之入深溝經茂州南至於威汶轉銀嶺合艸坡河至蠶巖入灌口分道而下由威至玉壘山爲玉輪江至汶爲皂江至灌爲沫江

志又曰衛北三舎有龍潭四序淵澄其深莫測有嶺謂之小分水嶺又有大分水嶺山髙峻而水派流在衛北二百里外

四夷傳曰西羌之本出自三苗其先爲伯夷甫炎帝之裔帝母育於薑水而以姜爲姓故諸羌亦姓姜其國始近南嶽及舜徙之三危今河闗之西南羌地是也濵於賜支至乎河首綿地千里賜支者析支也王政修則臣伏徳教失則冦亂本無君長夏末及商周之際或從侯伯徵伐有功天子爵之以爲藩服羌爰劍者秦厲公時爲秦所執以爲奴隸羌人謂奴爲無弋故號爲無弋爰劍後得亡歸將其種人南出賜支河其後子孫各自爲種或爲犛牛種越雋羌是也或爲白馬種廣漢羌是也或爲參狼種武都羌是也至爰劍曽孫忍及弟舞獨畱湟中忍生子研故羌中號其後爲研種漢景帝時研種畱何求守隴西塞於是徙畱何等於狄道安故及武帝西逐諸羌乃渡河湟築令居塞始置護羌校尉從爰劍鍾五世至研研最豪健以研爲種號十三世至燒當復豪健其子孫更以燒當爲種號滇良者燒當之玄孫時王莽末四夷內侵及莽敗眾羌還據西海光武之世以牛邯爲護羌校尉卽此地也及燒當至滇良世居河北大允谷種小人貧而先零卑湳並皆彊富數侵犯之滇良父子積怒從大楡中入掩擊先零卑湳大破之掠取財畜奪居其地大楡中由是始彊滇良死子滇吾立附落轉盛常雄諸羌在晉內附以其地屬汶山郡宋齊亦得之後爲西魏所有焉魏書鄧至傳王像舒治者並白水羌也常爲羌豪自稱鄧至王其子舒彭遣使內附拜龍驤將軍益州刺史甘松縣開國子鄧至王請以封爵授子彭奮髙祖許之拜奮建忠將軍甘松縣開國子卽爲小藩朝貢相繼闗中亂乃絕後魏末平鄧至畨始統有其地後周保定五年於此置龍涸防天和元年攺置扶州領龍涸郡隋初廢州郡以其地並入汶山同昌二郡唐武徳元年置松州貞觀二年置都督府松踞懿嵯闊鄰雅聚可逺奉嚴諾峩彭軌盍直肆位玉璋佑臺橋序等二十五羈縻州永徽之後生羌相繼服叛不常儀鳯二年復加整比督文扶當柘靜翼六州都督羈縻研州劍州探郍州忋州毗州河州幹州瓊州犀州拱州龕州陪州如州麻州霸州■﹝石闌﹞州光州至涼州蠶州煜州梨州邏州思帝州眺州戍州統州榖卭州樂容州達違州卑州慈州凡三十一州據天寶之載薄松州都督府督一百四州其二十五州有額戶口頗多但羈縻逃散餘七十九州島皆生羌部落或臣或否無州縣戶口矣天寶初攺松州爲交川郡乾元初復爲松州按貞觀之時分十道松文扶當悉拓靜等州屬隴右道永徽之後割屬劍南道也

寰宇記雲松州治嘉城縣按嘉城縣卽後魏白水羌像舒治所據也其子舒彭遣使朝貢拜龍驤將軍始置甘松縣矣後周之龍涸防及攺置扶州皆治於此隋曰嘉城唐曰嘉城則爲松州之所治也

志云甘松嶺在衛西北三百里州以此名按山海經云甘松嶺亦謂之松葉嶺卽江水發源於此土人謂之松子嶺也又有石門水自龍州石門山連亙經郡界合江故曰石門水矣

寰宇記曰松州屬縣有平康交川按平康縣晉屬汶川郡隋屬會州後廢唐垂拱元年割交川及當州通軌翼斜三縣置平康縣屬當州

交川縣後周天和中置隋屬會州唐攺屬當州誌云平康交川二廢縣俱在衛治西

通誌曰潘州者唐廣徳初年松州陷於吐蕃五代諸羗各據其地宋崇寧取邦潘疊三州初屬吐蕃首領潘羅支此潘州之名所由起也元屬吐蕃宣慰司國初洪武十一年禦史大夫平羌將軍丁玉克復其地設松州潘州二衛后並爲松潘衛鎭守玆土者二十年後復攺松潘等處軍民指揮使司隸四川都司屬川西道領守禦千戶所曰小河安撫司四曰八郎曰麻兒匝曰阿角曰芒兒志曰八郎山在衛北三十里山下爲八郎安撫司也長官司十七曰占藏先結曰蠟匝曰白馬路曰山洞曰阿昔曰白定曰麥匝曰者多曰牟力結曰班班曰祈命曰勒都曰包藏曰上阿昔曰思曩兒曰阿用曰潘幹寨各降符印列爲守土焉復立畨僧二人爲國師曰商巴曰綽領二人爲禪師曰黎巴曰完卜亦皆佩銀章也

西邊記云國師商巴佛教也禪師黎巴道教也其寺觀散居寨落以主化導畨夷丁大夫時設鑄金銀錠有足或無足者賞給諸畨畨呼曰丁大夫寶重五六兩者畨價值三五十兩其家有一二錠遂名爲財主錠發夜光稱神異矣

龍涸志云男曰安達女曰白麻多種靑稞圓根好用膻羊麥粉宋史雲松畨之俗日耕野壑夜宿碉房刻木契以成交易炙羊膀以斷吉凶人精悍善戰鬭也

志云其地廣六百七十里袤千六十里編戶通二十一里東至龍州界一百九十里西至牟力結吐蕃艸地界四百八十里南至疊溪守禦千戶所界二百里北至陜西洮州衛界八百六十里距成都七百六十里雪嶺面於東洮州界其西雪嶺其色如銀俗呼爲寶頂山蠶崖路險人迹罕到卽老杜所稱松州雪嶺東也洮河發源岷山北流入陜爲臨洮府南入川與江漢會矣

三邊志曰金蓬山在東南五里羌金蓬者居之山下石崖鐫永泉二字正統初都督李安以劍斫崖而得二水亦名文武水

紅花牛心二山各去衛十五里峯巒圓秀者牛心也紅花有屯田是名紅花屯矣又東四十里爲火焰山山無艸木其色如赭

志云城西有大悲寺唐天寶間僧智廣所創也國初設僧綱司以僧惠心爲都綱掌其事景泰攺元吐蕃猖獗累欲發兵剿討嗣都綱智中往撫諭之番乃革心向化事聞升智中爲崇化禪師賜以銀印冠帽袈裟藏經之屬智中浙之仁和人姓姜氏別號一天

赤松觀在古松之南世傳三皇時雨師隨風雨上下莫知其迹於此地飛升後人立祠焉元鼎失馭兵燹之餘其迹尙存開國己夘錢塘羽士顧道升來棲於此遊神淸淨人向往之於是觀宇爲之一新落成道升詣蜀獻王請額時荊南道士劉虛丹進赤松子畫像及中戒經正展覽間而道升適至王偉其誠遂命教授張景辰隸古赤松觀四字及所進經像以歸道升復於後殿築玉皇閣金碧輝煌殆與雪山相掩映也

四夷考云宣徳二年松潘千戶錢宏聞有交址之役憚於逺徵乃誘蠻族入冦譸張奏報得畱不遣蠻自是煽禍攻圍城堡調官軍五千討之至威州黃土舗失利道遂不通三年命總兵都督陳懷等帥西軍四萬由洮州入松潘解圍猶弗克靖八年復調川貴官軍協力從事始克成功正統四年都指揮趙諒誘執蠻酋國師商巴以犯邊聞遣都督李安徵之尋誅諒誣妄蠻乃服然猶二三十四年始設松潘巡撫都禦史一員以都禦史冦深及侍郎羅綺相繼臨之咸有成績綺還京提督文臣不復更置但以備兵使者整飭之而已天順五年蠻截我糧道入龍安石泉等處成化十三年勢益猖獗復勅撫臣張瓚調漢土官兵五萬由東南二路分進剿滅白羊嶺鵝飲溪等二十一寨斬蠻首級四百餘顆於是商巴等二十六族詣軍門獻馬納欵各諭以利害遣之十四年正月復攻黃頭復水諸寨前後殺獲男婦七百餘人赭其碉房九百墜崖死者不可勝計亦一大創矣弘治間跳梁如故南路梗阻正徳二年副總兵楊宏誘殺綽嶺寺國師雪郎王出自後本寺小宛卜等動稱報讎松城之外不敢晝牧嘉靖十一年勅副總兵何卿來節制諸軍相機剿討烏都等十一寨皆次第平而詣軍門送欵者日至矣卿家視松州諸所繕緝百廢俱興籓籬以固兵威亦震百蠻喘息不敢動垂五十年來生齒日繁複萌戎心時出殺人剽掠行旅萬曆八年兵使者楊一桂是以有三寨之役又雪山國師喇嘛等四十八寨勾敵爲患邊氓岌岌十四年都禦史徐元泰是以有會剿之役及丙申九月秋髙敵騎突由寒盻黃勝艸場分道馳入圍漳臘守備張良賢率兵破之斬首六級又攻鎭虜百戶杜世仁死戰斬首四級城得保全世仁死焉又攻制虜臺前後斬首十一級敵遁去良賢追至思答弄又大破之斬首十六級敵乃失利去初敵之入也襲我無備偵者不知其數及遁去巡視營疊不下五千餘竈未幾有畨婦逃回言所斬敵級中有大落赤之侄小王子在焉敵以此必欲報讎故昔之松潘重在畨今之松潘重在敵矣

四夷考曰松潘西至流沙闗相連天竺西南達紅土坡生畨多系敵人出沒地勢遼絕非可限域惟是南通疊茂威灌東通小河龍安北通漳臘墩臺守禦凡八十七所戍守主客官軍舎余遊兵一萬一千六百八十餘人歲額坐邊倉一十六處糧九萬九千三百八十餘石而增設之處不與焉

東路經略誌雲松潘以東望山闗雪欄闗風洞闗松林堡紅崖闗三舎堡鎭逺堡小闗子堡松丫堡三路堡師家堡四望堡凡十二處抵小河千戶所四崖絕壁一綫之逼附近水牛毛公羊洞諸畨未甚猖獗今以三舎闗爲始苐其裏次

三舎者去衛城九十里而遙也爲小河適中地有把守指揮一員管轄上至望山下至四望共十三闗堡羊腸鳥徑峭壁危湍崄巇萬狀番夷往往潛伏而窺伺焉三舎上十里爲伏羌堡伏羌上十里爲紅崖闗紅崖上十五里爲松林堡志云黒松林闗在治東七十里松林上九里爲風洞闗志云風洞闗在治東五十里洞深不可測多惡風午輒大作作則灰沙蔽天人馬皆辟易寒气襲人觸之多橫死否亦喘息旬日蓋山嵐鬱蒸之气所發也闗北鹽井墩卽古鹽

廢縣風洞上五里爲雪欄闗志云治東三十里雪欄山四時積雪不消俗呼爲寶頂山闗在山下雪欄上十二里爲望山闗闗上八里卽松州也三舎下十里爲鎭逺堡鎭逺下八里爲小闗堡志云小闗子在治東百二十里小闗下八里爲松埡堡松埡七里爲三路堡三路下八里爲師家堡師家下八里爲四望堡又二里爲小河所矣

南路經略誌雲松潘以南紅花屯熊楨屯西寧闗小屯堡安化闗鎭華堡新塘闗艾蒿堡歸化闗北

定闗蒲江闗平夷堡金瓶堡鎭平堡鎭畨堡靖夷堡平定堡凡十有七處抵疊溪界

四夷考曰南路自西寧闗起以至平定堡河東大姓屬牛毛土官管轄河西小姓屬羊毛土官管轄卽志所謂牛腦羊腦也不服冠帶不受約束喜則同部落席地歡飲怒則持刃彼此相擊尊卑之序蕩然矣萬曆初年河東頗肆憑陵十四年徵之搗其巢穴斬首二千餘級焚碉房千餘座始傾心向化埋奴誓願認守地方迄今不敢犯河西恃有長江之阻逆我文告其時亦震詟移遁深箐隔岸羅拜乞降許之有國師喇嘛灣仲者潛獻皮幣於敵人乞師伏於鐡鑪溝以牽制我乘便邀擊事覺就擒其謀始破而膽落也

歸化闗志云在司南百里寰宇記蜀州有歸化縣置在移村各有部落主持無徵科務𨿽失故處而闗名實因之地形險要上至西寧下至鎭江闗堡凡九把守指揮一員以龍溪等寨大小橫梁爲諸畨所出沒也歸化上七里爲龍韜堡龍韜上十里爲新鎭堡新鎭上十里爲百勝堡百勝上五里爲安化闗安化上七里爲云屯堡云屯上八里爲西寧闗志云在治南三十里西寧上八里爲雄溪屯則南路之首也鐡鑪溝諸夷在其界矣

歸化下十二里爲北定闗志云北定闗有祠祀二邊史劉方五將正徳六年畨僧雪欄王出謀爲不軌守將指揮邊輔史寛百戶劉賢方捷攖鋒死戰輔寛遇害於黃土坡賢捷被執至寨縳柱將剖其心二將罵不絕口而亾事聞與子孫進一級承襲輔弟輪承兄職嘉靖七年巡南路至北定闗遇橫梁茹兒等畨輪率其僕邊永興軍余史卜匝等數人與戰已取勝值天雨溪泛諸畨四集輪被傷永興負輪行數十步至崖不能進執刃亂揮知不可支乃伏於輪身主僕俱被害事聞贈輪都指揮僉事永興百戶史卜匝等俱厚賚優卹焉北定下十有一里爲鎭江闗別拓大小耳別等寨在其界內寰宇記雲歸化縣有大聾山小聾山在霸州西北一十里號苻堅城又云於小聾山上村置牙利縣或卽大小耳之故迹也鎭江下四里爲平畨堡平畨下八里爲平夷堡其地寛平僅容千騎爲四十八寨飲盟挿血之地卽黃沙壩矣萬曆十四年建城堡設守備一員把總練兵官一員管轄自西寧闗至平定堡焉鎭平闗上七里爲金瓶堡金瓶上六里爲平夷堡鎭平下七里爲鎭畨堡鎭畨下八里爲靖夷堡靖夷下八里卽平定堡也平定下八里爲永鎭堡系茂松二鎭交界處鎭平堡則指揮一員守之

北路經略誌雲松潘以北谷粟屯髙屯子羊裕屯唐舎屯譚■﹝廠外邪內﹞屯漳臘屯以上凡七堡抵吐畨洮河界

四夷考云漳臘堡設在河東去城三十八里松州之背也舊制駐札守備一員管轄上下闗堡爲寒盻口上中潘州上下羊洞等隘口自漳臘北去遼廓幽逺一望無際蓋萬騎可從容矣近攺設遊擊一員以鎭壓之良審所重也漳臘上十五里爲鎭虜堡在河東元山子上志云堡在漳臘東北十里堡後天險墩堡前觀化墩河東於襄臺河西制虜臺聲勢相望然直北爲敵

壩舊掘品字賺坑數百中置鋒刃木簽口覆芭土以掩其形又北去三里曰城墻巖東臨河畔西抵山麓掘壕寛深丈許橫截六百餘丈明斷彼路河西川盻溝壕塹之制亦如之越溝二十里登阿玉嶺之巓可瞷黃勝艸場志云黃勝在漳臘西南十里也場之東有阿玉口凡二十里透嶺出川盻則可南可北惟所馳驅議者於天險觀化二墩充拓寛廣石砌墻垣一周外掘壕塹以防衝突亦庶幾搤其吭云鎭虜堡上二十里之栢木橋卽界外矣

漳臘下七里爲虹橋闗系松城北隘志雲松州北二十里有落虹橋長二十丈餉道所必經也虹橋下七里爲譚■﹝廠外邪內﹞屯譚■﹝廠外邪內﹞下七里爲塘舎屯塘舎下六里爲羊裕屯羊裕下六里卽松城又虹橋下八里爲髙屯子髙屯下七里爲糓粟屯糓粟下十里亦卽松城也離松十四里爲流沙闗乃敵人經由地每秋防必加意焉松城下五里爲紅花屯紅花下七里爲雄溪屯雄溪左十三里爲東勝堡歲熟畨受賞可稱無事惟是虹橋西北十五里爲絕塞墩北界黃山尖殺鹿塘黃勝艸場等處路通洮岷先年陳懷率兵由此道入解松圍今爲敵騎間阻以其往來射獵於斯也下潘州白利等畨挾牛羊氈毳來或由阿玉嶺或由鐡門墩出抵寒盻祈命諸寨貿易茶斤歲以爲常稍失防範釁端輒起且阻絕長溝救援難及形勢孤懸所最當籌度議者於墩前石砌聮城一座直抵河下以通水道又依山掘壕絕其乘髙則於覆壓乎何有

古迹志云潘州故城在衛北七百五十里漢武帝時逐諸羌渡河湟居塞外築此城置護羌校尉以禦之宋時分上下中潘三州今阿失寨卽上潘州班班簇卽下潘州界二州之間則中潘州也其地愈北山愈平夷舊漳臘之設在下潘州

侍郎羅綺漳臘新記云距松衛治之北百里曰漳臘卽古潘州也城之故趾尙在其下有巖穴空洞幽邃廣可容列騎深亦不知幾許旁有玻璃泉冬夏淵然不涸其土地膏腴山川秀麗蓋自唐盛時所開拓𨿽隸版圖而土蕃酋長猶然竊據所謂但羈縻之而已洪武十一年王師始下潘州入與編民賦役無殊乃於其地建置屯堡使士卒且耕且守累數十年足食足兵邊人安堵宣徳丁未守將失馭氐羌蜂起梗我餉道燹我闗塞而潘州復爲所據者凡二十有八年景泰辛未予奉命來鎭玆土不揣思欲平復之乃大集諸酋陳以逆順禍福無不稽顙聽命於是復增置城池樓櫓凡戰守之具視昔有加焉不殫一石之粟不勞一人之力而數千百頃沃饒之地遂復爲我有又晏然置城於其間俾兵農雜居累歲丰獲邊人安枕實朝廷威徳所及予何功之與焉或者以潘州之城與唐世籌邊樓相頡頏後先予亦豈敢多讓景泰六年記

曹學佺曰今之漳臘去松州一舎而遙非百里外之漳臘矣前張后弛勢所然也予以庚戌署藩司事料松邊兵食聞敵人住牧於漳臘城內有百五六十帳殊駴聽聞乃檄漳臘遊擊何奮武得回牒云謹按漳臘一鎭五隘九屯一十八墩堡延袤二百餘里襟帶山河雜居種落所由來矣前不具論萬曆二十四年火落赤入冦彼時內有守備張良賢救應以截其鋒外有合壩犄角以牽其勢𨿽敵眾攻圍鎭虜三晝夜而不能破於時掌堡百戶杜世仁也豈異人任而其父子督軍兵數百人乃能射死小王子斬首數十級松漳卒賴以無事而合壩遂因之住牧焉續在三十三年廢將李宗望代庖漳臘又有合兒頓奪咱毛兒摃等韃接踵投居會治兵使者亦署官也侈然有張伐之意輒撫賞安挿牛馬羊只布滿山溪毛帳氈房星列艸地猶肘腋間眠虎豹門庭內牧犬羊逐之恐釁端自此發也聽之恐禍本無所終也彼其往來漳松之間豈惟共我水艸利我鹽茶凡倉庫之虛實軍兵之彊弱道路之衝要無不盡知萬一生心何以制而禦之惟是髙屯堡者在虹橋之內禦冦之下譚■﹝廠外邪內﹞之西正適中要地實乃松鎭以北之藩屏也議設把守一員撥唐順等軍五十名以耀威武而坐搤其吭焉誠爲長策矣苐當展築屯基寛包隙壩貫路於中不惟容眾且可據險緣由到司覆看得松潘者蜀西之門戶漳臘者松潘之咽喉也自土韃合壩合兒頓等住牧其中氈房毳室以百五六十計犬羊之性馴擾無常非我族類其心必異豈非他日之隱憂哉昔者隋唐之禍可鑑已但旣來之則安之可以理而諭也方來者所當拒可以勢而禁也惟是漳臘之鎭虜堡原設把守一員地方遼闊勢本孤懸今且伏戎在內萬一有變聲息不相聞何暇左右顧議者以髙屯堡要害之處添設把守以遏其衝且與漳臘爲犄角誠策之善者也該堡事務仍令本官兼攝巡視軍兵卽在各營抽選亦無所糜費矣若夫整行伍除戎器綢繆未雨有備無患此該道將之事也時當事者如議行之

小河千戶所國初洪武十一年與松潘衛同置在衛東百九十里宣徳四年調成都前衛后所官軍實治之仍隸松潘按小河之地古名涪陽以水出松潘分水嶺入涪江也地在涪水之陽矣

志云所北二十里師家山一名文山宋時師文二大姓居之山麓有文山闗又有師家舗則界於龍州也東有獅峯西有象嶺各離一里許有靈泉焉出獅峯下

經略誌雲松潘又東爲堡七曰蜂崖葉棠馬營水進鎭夷鐡龍乃抵龍安

四夷考曰小河之下鐡龍之上惟葉棠爲要隘有葉棠把守官轄之東通白馬毛公西逼竹頭野豬白艸諸寨上六里爲峯崖堡峯崖上十里卽小河也下四里爲馬營堡馬營下七里爲水進堡水進下八里爲鎭夷堡鎭夷下十里爲乾坤堡乾坤下二十里爲鐡龍堡堡有兩山對峙峭壁萬仞二水會流深不可測上爲鐡索橋索凡六條各長一十五丈引於河之西岸系以鐡柱中道板蕩行者戒心焉嘉靖間龍州宣撫薛兆幹作亂斬鐡橋以拒官兵旬日松州米貴如金矣鐡龍下十五里卽龍安府云

唐史太宗置松州都督府督羈縻二十五州爲踞州貞觀元年置領縣二江源洛稽

懿州五年置西吉州八年攺爲懿州領縣二闊涼洛吳

麟州五年置西麟州八年去西字領縣七硤州和善斂具硤源王交利恭東陵

雅州五年置西雅州八年去西字領縣三新城三泉石隴

藂州三年置領縣五都流寧逺臨泉臨河其餘厥調湊殷匐器邇率鍾並諸羌部落遙立之而已

可州四年置西義州八年攺爲可州裏領縣三義誠淸化靜方

逺州四年置領縣二羅水小部川

奉州三年置西仁州八年攺爲奉州領縣三奉徳思安永慈

巖州五年置西金州八年攺爲巖州領縣三金池甘松丹巖

諾州五年置領縣三諾川歸徳籬渭蛾州五年置領縣二常平郍川

彭州三年置洪州七年攺爲彭州領縣四洪川歸逺臨津歸正

軌州都督府二年置領縣四通川王城金源俄徹

盍州四年置西唐州八年攺爲盍州領縣四湘水河唐曲嶺佑川

直州五年置西集州八年攺爲直州領縣二集川新川

肆州五年置領縣四歸唐芳藂鑑水磨山

位州四年置西鑑州八年攺爲位州領縣二位丰西使

玉州五年置領縣二玉山帶河

嶂州四年置領縣四洛平顯川桂川顯平

佑州四年置領縣二廓川歸定

臺州六年置西滄州八年攺爲臺州

橋州六年置

序州十年置嵯州闊州十年置右俱貞觀之時招慰黨項羌者舊屬隴右道攺隸松州都督府永徽已後或叛或臣制置不一今並廢省聊備古迹而已

唐書吐谷渾西羌名正益州西北去靑海二十五里古析支之地漢西羌之別種也魏晉以降西羌微弱周滅宕昌鄧至之後黨項始彊南雜舂桑迷桑等羌北連吐谷渾其種每姓別自爲部落一姓之中復分爲一小部落大者萬餘其小者數千騎不相統一有細封氏費聽氏往利氏頗超氏野辭氏房當氏米禽氏拓拔氏最爲彊族貞觀五年詔遣使開其河曲地爲六十州內附者三十萬口有羌酋拓拔赤詞者甚爲渾主伏允所■﹝目匿﹞與之結婚屢抗官軍後與其從子思頭並率服與諸首領歸欵列其地爲懿嵯麟可等三十二州以松州爲都督府羈縻存撫之拜赤詞爲西戎州都督賜姓李氏自是從河首積石以來並爲中國之境後吐蕃彊盛拓跋氏漸爲所逼遂請內徙聽移部落於慶州因置靜邊等州以處之故地陷於吐蕃不去者爲其役吐蕃謂之弭藥又有黒黨項在赤水之西李靖之擊吐谷渾也渾主伏允奔於黒黨項居以空閒之地及吐谷渾舉國內屬其黒黨項首領號孰善王亦貢方物其雪山黨項姓破醜氏居雪山之下貞觀初亦嘗朝貢又有白狗舂桑白蘭等諸羌自龍朔以後並爲吐蕃所破而服屬焉

有附國者在蜀郡西北二千餘里卽漢之西南夷也嘉良夷卽其東部所居種姓自相率領不屬統一隋大業五年附國王遣其弟子宜林率嘉良夷等六十人朝貢嘉良有水闊六七十丈附國水闊一百丈並南流以皮爲船而濟南有薄緣夷風俗亦同西有東女國東北連山綿亙數千里接黨項及諸羌界其地南北八百里東西千五百里無城柵近川谷傍山險俗好復仇故壘石爲巢而居以避患其巢髙至十餘丈下至五六丈每級以木隔之基方三四步■﹝石巢﹞上方二三步狀似浮圖於下級開小門從內上通夜必闗閉有二萬餘家俗有重罪止於罰牛妻其羣母及嫂兒弟死父兄亦納其妻好歌舞皷簧吹笛死者無服制置屍於髙牀上沐浴衣服被以牟甲覆以獸皮子孫不哭帶甲舞劍而呼云我父爲鬼所取我欲報寃殺鬼其人輕捷便擊劍漆皮爲牟甲爲弓長六尺以竹爲弦以皮爲帽形圓如缽或戴羃■﹝罒離﹞衣多毛毼全剝牛腳皮爲靴項系鐡錢手貫鐡釧王與酋帥金爲首飾胸前懸一金花徑三寸其土髙气候涼多風少雨土宜小麥靑梁山出金銀多白雉水有嘉魚長四尺而鱗細

東女國者西羌之別種也以西海中復有女國故曰東以別之俗以女爲王東與茂州黨項接東南與雅州接界隔羅女蠻及白狼夷有八十餘城王之所居名康延川中有弱水南流亦用牛皮爲船以渡戶四萬餘眾女王號爲賓就有女官曰髙霸平議國事在外官僚並男夫爲之其王侍女數百人五日一聽政女王死國中多斂金錢動至數萬更於王族求令女二人立之大者爲王次爲小王若大王死則小王嗣立或姑死而婦繼並無簒奪所居皆重起屋王至九重國人至六重王服靑色綾裙下領衫其袖委地重婦人輕丈夫文字同於天竺以十一月爲正每至正月令巫者賫酒殽詣山中散糟麥於空大咒呼鳥俄時有鳥如雞飛入巫者懷中因剖其腹視之有一糓來歲必登若有霜雪必多災異其俗因之名爲鳥卜隋大業中蜀王秀遣使招之拒而不受唐武徳中女王湯傍氏始遣使貢方物自永徽七年至於天寶元載朝貢不絕其後復以男子爲王貞元九年其王湯立悉與哥鄰國王董臥庭白狗國王羅陁忽逋租國王弟鄧吉知南水國王侄薛尙悉曩弱水國王董辟和悉董國王湯悉贊淸逺國王蘓唐磨咄霸國王董藐蓬各詣劍南西川乞內附其哥鄰等國皆散居西山弱水王卽唐初女國之弱水部落其悉董國在弱水西故亦謂之弱水西悉董王舊皆分隸邊郡祖父例授將軍中郎果毅等官自中原多故皆爲吐蕃所役屬其部落大者不過三二千戶各置縣令十數人理之土有絲絮歲輸於吐蕃至是悉與之同盟相率獻欵兼賫天寶中國家所賜官誥二十九道以進節度使韋臯處其眾於維霸保等州給以糧種耕牛咸樂生業立悉等數國王自來朝召見於麟徳殿授立悉銀靑光祿大夫歸化州刺史鄧吉知試太府少卿兼丹州長史薛尙悉曩試少府少監兼霸州長史董臥庭行至綿州卒贈武徳州刺史命其子利羅爲保寧都督府長史襲歌鄰王立悉妹乞悉漫頗有才智從其兄來朝封和義郡夫人其大首領董臥卿等皆授以官俄又授國王兄湯厥銀靑光祿大夫試太府卿靑逺王弟蘇歷顚銀靑光祿大夫試衛尉卿南國王薛莫庭及湯悉贊董藐蓬女國唱後使湯佛庭美王缽南郎唐並授銀靑光祿大夫試大僕卿其時西山松州生羌等二萬餘口相繼內附其黏信部落主夢蔥龍諾部落主辟蔥皆授試衛尉卿立悉等並赴明年元會訖賜以金帛各遣還至八月召韋臯統押羌蠻及西山八國使其部落至今猶代襲刺史等官然亦潛通吐蕃故謂之兩面羌也

陳子昻上蜀中軍事曰臣伏見劍南諸州緣通軌軍屯在松潘等州千里運糧百姓困獘臣不自卹竊爲國家惜之伏以國家富有巴蜀是天府之藏也自隴右及河西諸州軍國所資郵驛所給商旅莫不取足於蜀又京都府庫歲月珍貢尙在其外亦不貲矣今邊郡主將乃通軌一軍徭役之獘使百姓貧窮國用不贍河西隴右資給亦減臣伏惟松潘諸軍自屯鎭以來於今相繼百十餘年竟未聞盜賊大侵而有尺寸之效今國家甘心竭力以事之臣不知其故伏惟念惜臣在蜀時傳聞潘松等州屯軍數不逾萬計糧給餉年不過七萬餘石可盈足邊郡主將不審支度乃每歲向役十六萬夫夫擔糧輪送一斗之米價錢四百使百姓老弱未得息肩比年以來多所逃亡臣伏以吐蕃未忍卽滅松潘屯兵未可廢散若準此賦斂每年以十六萬夫運糧臣恐更三年吐蕃未殄滅劍南百姓不堪此役恐非聖神制敵安人富國彊兵之神算也愚臣竊聞蜀中耆老評議劍南諸州比來以夫運糧者且一切並停請爲九等稅錢以市騾馬差州縣富戶各爲屯駐稅錢者以完腳價各次第四畨運輦不用一年夫運之費可得數年軍食盈足比如常運減省二十餘倍蜀川百姓永得休息通軌軍人保安邊鎭京臺府庫河西軍馬得利供輸臣伏審計便宜體大非一二狀具盡

中大夫曰陳拾遺論蜀西邊事而首及糧運誠知所先務也予署司事因治兵使者議買畨米回檄開府雲松潘重鎭控馭畨宼緩急時有積儲宜先今該道酌議買米萬石以備不虞誠未雨綢繆之計思患預防之道也苐轉運事宜尙有未盡者玆采之輿論參之臆見開列數欵於後

一均民運何則松茂邊糧自崇慶郫灌新繁崇寧溫江六州縣此南路也自綿州彰明江油平武梓潼五州縣此東路也南路者灌縣買米起運而威茂驗糧通判督之東路者於江油縣買米起運而龍安驗糧同知督之其法非不犁然具也但領買者爲店戶卽包攬之別名領運者爲腳戶卽逋逃之淵藪店與腳合則通同爲姦店與腳分則彼此推調積欠盈萬追並虛文邊儲匱乏職此之由今南路者已議起泒各州縣矣均之一餉也東路獨不可仿而行之乎應照例酌泒綿州彰明江油平武各州縣而梓潼土瘠谷稀又與餉道偏左特令裁去以安縣代之蓋安縣首建此議當不辭難耳說者曰江灌領運者此腳頭也各州縣領運者亦此腳頭也法更人故能保無獘蓋事不擇人貴行之有法以二驗糧官之事而散之十一州縣無獨任之難以各州縣之米而自徵自解又責成之易何不舎其難以就所易者乎

一定會計何則松茂各倉有長中短之別焉自南路言之在西寧安化等一十五處者謂之長倉每石腳價自一兩一錢二分以至一兩五錢五分在疊溪普安等八處者謂之中倉每石腳價自七錢八分以至一兩在茂州廣備等一十二處者謂之短倉每石腳價自三錢四分以至七錢四分自東路言之在松潘漳臘等一十二處者謂之長倉每石腳價自六錢二分以至一兩四錢三分其先年固自有經制也嗣謂彼中官軍消長不齊故逐年會計𨿽云詳愼之一端要亦約其大槪耳豈斤斤於計口而食數米而炊者哉州縣借口於札付之未到而徵發愆期腳戶垂涎於價值之有餘而趨避易起甚至中途減運進退維谷長倉詮次折幹獨多是邊與民兩病之矣須聽本司會同該道將各倉應運米石卽以萬曆三十七年備供三十八年之數爲則長短相兼均派二路刻定書冊永爲定規倘糧米有剰余不妨存貯以備用官軍有增益卽於流積內接支惟登報循環明白無紊庶乎人易遵守餉可克期

一愼稽查何則往歲邊儲本司只管徵發該道只管收貯而中間遲速完欠未之盡聞精神气脈殊不貫串且於江灌起腳之地卽爲查驗米未就道而復歸家矣聽憑糧官閒暇之時始行給發士久待哺而何以應急乎宜早備行運米各州縣九月開徵頭運不得過十一月二運不得過次年正月先盡長倉中短次之每赴本司支給腳價卽以該運倉口米石數目報驗本司仍給限票二張一給該州縣一另發緊要地方如東路則江油小河之類南路則灌縣茂州之類遇某州縣糧到該地方官卽以本司原票馬上遞報倘不如期如數者行該州縣查究其完納一倉卽取一倉朱串申繳不必拘泥一州縣全完致病守候

一酌畨米何則畨米之說自萬曆二十二年起至今止或行或否迄無定規議復議寢有同聚訟大抵職邊防者欲有備而無患司出入者恐額外之不敷均爲地方計也今據該道該將買米萬石以備緩急仍以五年爲率每年於正數內減運二千在目前𨿽似驟發在日後無損絲毫是邊儲與財用兩得之矣毎米一石腳價共銀一兩八錢六分計一萬石該銀一萬八千六百兩備行松潘道差官赴司支領前數其委買員役派頓倉口與乎稽核完欠數目俱聽該道酌行卽以三十七年備供三十八年額內減運二千石至第五年預買扣除悉仍舊貫

時大中丞俱可其議但以東路糧米攺派綿彰等州縣徑運一節苐不知人情樂就否須再一查議務使小民稱便經久可行隨移會該道牒稱行據綿州申稱行據彰明縣申拘集四鄕裏老楊希賢等訴稱本縣每年額徵大糧四千餘兩每年除存畱支給官吏師生俸廩並兌買賞番布疋共去銀八百四十六兩零解司大糧尙有三千二百有奇如將前項大糧盡徵本色十分便益且貧民毫無生理得領腳價往來度日誠爲便益該本縣看得坐派糧米民情之樂從已無疑矣卽以本縣應解大糧注定米價盡數派成米石九月秋成徵收入倉領腳價募夫起運不易之策也又據平武回稱本縣原系土司攺流並無解司糧餉其本縣應買之數照依舊則徑赴本司請發米腳價銀下縣僉令殷實買米雇腳赴倉完納徑取通闗銷繳倘有違悞本縣敢任其責等因到州該攝州事羅江縣知縣夏之鳯查看得邊糧闗系甚重腳頭貽害已深不一攺弦而易轍非惟於邊無濟抑於民有累也祗爲姦猾資耳本州島頗產糓米比照南路一例徵解可近無累於民而逺有禆於邊矣卽腳頭垂涎盤據難以準從又該本道看得買運松潘東路糧米俱系各州縣市棍營充腳頭領銀隨費遂致邊儲日虧逋欠日甚今攺議各州縣糧米徵收本色赴領腳價徑運該倉誠爲妥當旣經行據各州縣回報民皆樂從但平武縣不產五糓或發銀令該縣僉報殷實承買準此又該本司看得輸邊重務也攺革難言也茍非小民之所樂從則不可行卽行矣亦不可久寧爲愼重勿失鹵莽長策也但江綿地方頗皆產米米價每石五錢者其常也松邊之米定價五錢三分倉斛又縮於市斗焉此在百姓享什一之利而司帑省出入之煩也且米但徵之民耳非卽民運也州縣赴司而領腳價仍舊雇腳譬如商販然分運者以母錢付托經紀買貨隨手花費而貨不可必得徑運者買成貨物雇腳盤運可計程而扺舎矣此無論東路卽南路亦然旣經覆查前來相應備行該道轉行綿州江油彰明二縣遵照自三十八年爲始照坐定糧米於各州縣大糧起派每石照例折銀五錢三分平武縣原無大糧照舊赴司領價其年例腳價俱聽本司請發行各掌印官董理雇腳起運及照梓潼縣僻逺又非產米之處應行裁革安縣詳允之後願由南路姑聽其便容本司額坐倉口刋刻書冊通行遵照右有買運邊糧書冊刻在藩司

杜甫代渝州王使君進論巴蜀安危表臣某言伏自陛下平山東収燕薊洎海隅萬里百姓感動喜王業再造瘡痏蘇息陛下明聖社稷之靈以至於此然河南河北貢賦未入江淮轉輸異於曩時惟獨劍南自用兵以來稅斂則殷都領不絕瓊林諸庫仰給最多是蜀之土地膏腴物產繁富足以供王命也近者賊臣惡子頻有亂常巴蜀之人橫被煩費猶自勸勉充備百役不敢怨嗟吐蕃今下松維等州成都已不安矣楊琳師再脇普合顒顒兩川不得相救百姓騷動未知所裁況臣本州島山南所管初置節度庶事艸創豈暇力及東西川哉伏願陛下聽政之餘料巴蜀之理亂審救援之得失定兩川之異同問分管之可否度長計大速以親賢出鎭哀罷人以安反仄犬戎侵軼郡盜窺伺庶可遏矣而三蜀大府也徵取萬計陛下忍坐見其狼狽哉不卽爲之臣竊恐蠻夷得恣屠割耳實爲陛下有所痛惜今梁州旣置節度與成都足以久逺相應矣東川更分管數州於內幕府取給破獘滋甚若兵馬悉付西川梁州益坦爲聲援是重斂之下免出多門西南之人庶幾有活望焉必以戰伐未息勢資多軍應須遣朝廷任使舊人授之使節畱後之寄綿歷歲時非所以塞眾望也臣於所守封界連接梓州正可爲成都東鄙其中別作法度亦不足成要害徒擾人爲伏惟明主裁之勅天下徵收赦文減省軍用外諸色雜賦名目伏願損之又損劍南諸州亦因而復振矣將相之任內外交遷西川分閫以仗賢俊請愼擇重臣有臨危制變之明者觀其樹勲庸於當時扶泥塗於已墜借如犬戎俶擾臣素知之臣兄承訓自沒番以來長望生還僞親信於贊普探其深意意者報復摩彌靑海之役決矣同謀誓眾於前後沒落之徒曲成翻動陰合應接積有歲時每漢使回蕃使至帛書隱語累嘗懇論臣皆封進上聞屢達臣兄承訓憂國家緣邊之急願亦勤矣況臣本隨兄在蜀向二十年兄旣辱身蠻夷相見無日臣比未忍離蜀者望兄消息時通所以戮力邊隅累踐班秩補拙之分淺待罪之日深蜀之安危敢竭聞見萬一少禆聖慮逺人之福也愚臣之幸也

天寶元年孫逖爲宰相賀隴右破吐畨表云臣等先在城中因奏事陛下謂臣等曰朕料至重陽已來諸軍必頻克捷臣等欽承聖旨詎測神功近者隴右果奏斬獲莽布支並生擒蘓毗王及鑾駕將回劍南節度使章仇兼瓊又奏西山將士分爲五道破吐蕃城堡鎭柵等四十餘所四鎭節度馬靈察又奏破吐蕃不可勝數並開護密識慝等數國共爲邊捍者數旬之間三方告捷應如影響合若符契禁暴如武盡決如宸衷知來似神更超於系表斬級獲醜陷陣隳城分南方之五將舉無遺策道西城之諸蕃仍爲外蔽百戰百勝以夷攻夷髙居九重懸料萬里所以彰睿略之天贊知犬戎之日蹙臣等忝陪巡幸預奉徳音踴躍之誠實倍恆品無任欣慶之至謹奉表陳賀以聞

大歷十年常衮賀劍南破西畨表云臣某言今日伏見劍南西川節度使崔寧所奏露布十一月七日於劍南大破吐蕃斬首八千五百級生擒九百四十二人獲牛馬器械一千萬計者陛下以西戎負恩連歲設備近興武旅逺鑠王師故隴上無虞卭南每捷事同符契謀動鬼神凡在臣庶不勝慶快伏以西蜀一隅犬戎乘隙聖謀潛運藩帥龔行以我同力出其不意故得邊兵無遺鏃之費狂冦有輿尸之凶名王首將旣充俘馘要塞堅城亦入封守神武之徳莫測掃除之勢足徵天聲一臨風動萬國則方隅不擾候我綏懷夷夏大同期於指掌臣等覩玆大捷愧乏嘉謀慶躍之誠實倍恆品

貞元元年韋臯破吐蕃露布云尙書兵部臣韋臯等言臣聞天討有罪兵應者勝義者王夷不亂華師直爲壯曲爲老多助之至四極爰輳貞觀則同羅擊延陀開元則九姓殄黙啜曰商莫不來享犯漢𨿽逺必誅徳風鴹乎河源武節憺乎月■﹝山骨﹞率寧人之有指先元戎以啟行信用威光祖宗不以賊遺君父恭惟皇帝陛下宣昭義問數寧武功纉八葉之鴻圖奮四徵之雄略懷梟鴟銷祲沴稟仰太和剪鯨鯢淸郊原掃除羣穢王猷允塞我武惟揚奇幹善芳各修貢職條支若木咸順旨令遡積石之遐陬有吐蕃之醜類侵敗王略倍姦齊盟乘邊將之騁兵瞰戎亭之虛候爲蛇豕食上國盡盜河湟帥蝥賊搖我疆再驚畿甸騎■﹝土蓋﹞致於深入鑾蹕至於親屯■﹝扌間﹞然授兵恊以謀我尙納污而含垢姑通事以結和淸水之盟未幹好畤之師已聚指涇靈而徼賂闖鹽夏以搗虛夷徳無厭弗悔衽金之旤楚氛甚惡輒興衷甲之謀蠢爾爲讎整居匪茹維時南詔慕化中朝先零之質諸羌雄嘗並力麋人之率百濮罔不離心頓顙於邊受命於吏斷匈奴之右臂羈南粵以長纓燕貉輸致騎之勤晉戎成犄鹿之勢彼旣失鐡橋之險我遂克峨和之郛盍竄匿於龍堆復虔劉乎鱗塞戕我守將墮我陴隍修戈矛而與同仇靡室家不遑寧處臣等請奮其旅以殱乃讎鳯翔振武靈武之騎獵其西邠寧太原涇源之兵震其北率山南熊羆之校曁東川貙虎之師烏蠻撓其腹心回鶻搗其肘腋眾素飽矣壹大治之諸將陳洎等統五萬軍出十一道濟師西顥之半策勛北陸之初蕩平七城斬馘萬級獲鎧械五十萬計燔堡壘百七十餘遂賈勇而圍昆明將決勝而定靑海爲東境五節度大使論莽熱釋朔方之眾援維州之城九攻九卻之計窮七縱七擒之威速連連執訊矯矯獻囚不然我薪而自焚有如破竹之立解拂廬魚潰甌脫兔犇谷靜山空行就焉耆之僇區殫域滅訖聞聖智之降斯皆廟謨淵深神斷天造明見萬里運奇堂上之兵守在四夷制勝目中之虜勒功滇池之柱植表赤領之碑一怒安民文之勇也三軍用命克何力焉臣等承帝之明敵王所愾開逺門揭候坐收西極之舊封紫微殿受俘重覩昆丘之茂績臣等無任慶快激切屏營之至謹遣某官奉露布以聞

令狐楚賀劍南奏破吐蕃表臣某言當道進奏院狀報六月某日劍南節度使韋臯狀奏破吐蕃五千餘眾生擒大酋官七人陣上殺一百五十餘人收獲牛馬四百餘頭疋器械一千五百餘事者吉語逺及歡聲相接中賀臣聞順實臣道伏順者至柔而全禮爲天經無禮者𨿽眾必敗陛下君臨萬國天覆兆人恩覃於幽微澤及乎荒逺蠢玆蕃醜假息西陲惟天地含宏之心未能剪滅以豺狼貪戾之性輒肆陸梁爰整其師不攻而取此皆降睿略於天下頒明謀於閫外制士之死命得人之歡心所以殪戎如羊破虜如虱■﹝區支﹞彼牛羊獲其侯王威加於殊域武暢乎羣動自然赤山之壤可蹈淸淫之波可涉必當封土刻石以垂天聲戎臣司武獲覩其慶不勝歡抃之至

權徳輿賀雲南軍破吐蕃劍山保定城表云臣某言伏見劍南西川節度使某官某所奏兵馬使宋晃前月十八日與雲南軍合勢攻破吐蕃劍山保定城當日斬城使者伏以聲教所被遐邇大同蠢玆西戎尙有遺類或犯亭障且稽靈誅陛下靈算無窮天威逺震以夷裔感恩之眾佐藩隅制勝之臣取以多方累獻戎捷事皆前定必稟聖謨斬將搴旗出於料外堅城便地書落彀中通荒服會朝之途絕餘孽窺覦之隙奉威懷之命以律而藏兼夷夏之師在和而克此皆陛下神武潛運妖氛永淸由是成擒自當盡敵臣等謬當樞近媿乏廟謀幸覩成功不勝大慶無任欣抃之至謹奉表陳賀以聞

宋羅泌蜀山世紀論曰嗚呼山川設險此天地之所以限疆界也嗟人之生𨿽聖且智其精神固有限劑而動地之不可極今古同也柰何多欲之君溪心壑志貪以取敗然後百罅啟而天地閉矣予讀揚雄蜀紀而感夫蜀之所以通中國者夫蜀之爲國富羨饒沃固自一天壤也西畨東漢北秦南廣一障之隔自生民以來君君世紹蜀不知有中國而中國亦莫知有蜀五帝以來羈縻服外蜀固不爲中國少而中國亦不爲蜀不足也周衰之時蜀王貪惏求欲無厭故秦惠得以圖之飾妖嬈之子劖怪誕之牛以誘其衷而後褒斜之路棧矣以故秦入得蜀之資而遂並天下自是蜀山不閉莫有其有至於今爲中州則貪求之所致也一自中國之有蜀也故不可謂之無利也予旣讀蜀紀而感夫蜀之所以通中國者及讀陳子昂之疏而又幸蜀之不通於吐蕃也夫吐蕃之於蜀猶昔日之秦於蜀也方其挐唐之兵大戰則大勝小戰則小勝幾十載矣未嘗亡一旅也以薛仁貴郭待封彪武之將屑十萬眾於大非之川一甲不歸以李敬元劉審禮廊廟之宰辱十八萬眾於靑海之上竟不能俘一醜而闗隴爲墟可謂彊矣然其涎垂全蜀之珍如是之久而不得食者徒以山川之阻絕而障塞之不通也胡爲議者欲以梁鳯巴蜓之兵開蜀道繇雅州以討生羌而襲吐蕃夫羌人固未易討而昔者東漢之所繇喪敗者也嗚呼其亦幸而不成歟萬一生羌可破而蜀道遂開則蜀之瑤庫自此轉而西矣使我而得吐蕃其財固不足以裕國其地固不足以穡也而徒戮無辜之民竭有常之帑以徇之爾其或得之而得以穡亦何異於釋近塾而創逺業乎又何異於舎已之田而蕓人之田者也況已之田舎矣而他人之田未及蕓邪昔者漢之武帝好大而喜功使者張騫乃反誇以西域之富於是嘬丘以爭之四十年間中都之財賦夏國之生靈略盡於西域矣非不得其地也得朔方之郡而自不能以耕也非惟不能耕也得朔方之生而棄上谷遼陽之熟以此故矣其所以危士臣以締怨者得大宛良馬數十而已使齊楚之巨擘怨而交訟所爭亦不啻是一何黙邪嗟乎武之轍旣覆於前矣而隋之裴矩又以西域之圖蕩煬帝之侈心於是親出玉門置伊吾且末而闗右蕭然始恃盛彊卒歸狼狽此魏公之所以傷之者也顧不韙歟予常言之溟渤洪漲此天地之所以限東徼也惡溪沸海此天地之所以限南徼也陷河懸度之設乎西瀚海沙子之設乎北此天地之所以遮西而制北者也徼障霧於東維界黒水於南極泄流沙於西陲決弱水於北滅此天地之所以界四維也請試舉一隅以憲之方升明之二年委王奉表以條其祖之勛謂東西之所服者二百九十有六國是固海東之國也倭王之所服者也其所不服者幾什伯君其盡制歟支顯西遊道其所記亦數百國此於甸以西國也支顯之所知者也其不知者又不知其幾也知猛法盛之錄曇勇道安之傳審至之國不下三四五百大延四域之使魏氏四道之賓所奏之國亦不下三四五百此世之未嘗聞者也是數千國者固俱樂土也其地可謂逺矣而其人亦未嘗有能道天之涯地之角者惡乎貪而不知已邪慮亂者穿其頤志逺者賴其目黃帝堯舜非不能服逺也而所守者域服之外一無所事其在周公亦不過曰詰爾戎兵陟禹之迹而已夫禹聲教曁於四海而其制中國若是截也伊尹四方之令狗國豹胡亦不過三十有六國來者不可拒往者不爾追又曷嘗勞吾氓宣吾府而奉之哉噫先王之政教其施於中國者蓋詳矣推先王之政教以治中國則禹之所制不爲少矣不繇先王之政教則禹之所制猶將不異於域外彼以逺略誇後世而不詳乎其內者是豈禹之心也哉末世之君不知古者之所以爲國而以貪求速敗豈禹反惑邪嗚呼其亦不聞蜀漢隋氏之事則已矣少有所知有不爲之寒心哉

陳子昻感遇詩丁亥歲雲暮西山事甲兵贏糧匝卭道荷戟爭羌城嚴冬陰風勁窮岫泄云生昬曀無晝夜羽檄復相驚拳局競萬仞奔騰走九冥籍籍峯壑裏哀哀冰雪行聖人禦宇宙聞道泰階平肉食謀何失藜藿緬縱橫自注雲天寶六載丁亥吐蕃圍松州也杜甫西山詩辛苦三城戍長防萬里秋煙塵侵火井雨雪閉松州風動將軍幕天寒使者裘漫山賊營壘回首得無憂嚴武軍城早秋詩昨夜秋風入漢闗朔云邊月滿西山更催飛將追驕虜莫遣沙場疋馬還杜甫和云秋風裊裊動髙旌玉帳分弓射虜營已收滴博雲間戍欲奪蓬婆雪外城薛濤罰赴邊有懷上韋令公詩聞道邊城苦今朝到始知羞將門下曲唱與隴頭兒其二蕃冦猶違命烽煙直北愁卻教嚴譴妾不敢向松州我明楊愼雪闗謠云雪闗謠者途人思何將軍也雪山闗雪風起十二月斷行旅霧爲箐冰爲苔馬毛縮鳥鳴哀將軍不重來西路何時開按將軍名卿字藎臣合肥人成都前衛指揮僉事弱冠卽戎正徳戊辰守備威茂庚午徵流賊手刃數人值東蠻出刧安綿警連大印落魄蠻圍壩底城二旬卿出奇破之又報捷於土門威名大振庚辰論功晉指揮使擢都指揮視閫篆嘉靖壬午充小河參將未幾芒部亂遷永寧參將擒隴政支等繕城署建學校瀘人多繪像祀之丙戍擢松潘總兵時南路梗塞數十年矣公至悉圖恢復攺河修堡鑿險爲夷於是始通癸巳奉命專徵茂州五寨殊死戰奪虎頭崖等險克平十一寨進中府都督僉事仍領松鎭得節制東南大修長安馬路師家永平等堡於善地增修禦冦靖虜諸墩以扼險儲薪利用鑿泉便汲隨處賴之復裁省各路每年安班番賞以萬計沿邊建營爲間二萬有奇夾路邊垣障蔽一千餘里丙申渾水溝等蠻復叛一鼓平之庚子進都督同知癸夘用言官議以名將徵入本兵會推總督禁營力遜避乙巳奉勅提督東官廳聽徵總兵官會蜀白艸蠻叛撫臣疏請大徵兵擬三萬有奇糧擬四十萬石時值大饑公至惻然兵減三分之二糧減十分之九因敵爲糧用降爲導直搗巢穴盡殱渠魁餘黨請降獻地輸貢皆其力也公爲人淸心寡欲號令嚴明恩威兼濟動中機宜平時涉獵書史咨訪邊務身先儉孫以風武弁邊氓父老謂丁大夫之後一人而已

蜀中廣記卷三十一

●欽定四庫全書

蜀中廣記卷三十二

﹝明﹞曹學佺撰

○邊防記第二

川西二

威州保縣茂州疊溪

威茂道開府茂州轄威保疊茂諸將領而參將一員駐札茂州遊擊將軍一員駐札疊溪實左右之

威州通誌曰禹貢西戎卽敍今松茂威保以接於吐蕃是也亦謂之西畨先本羌屬凡百餘種散處河湟江岷間其酋發羌唐旄等居析支水西南涼禿髮利鹿孤之後也利鹿孤有子曰樊尼初利鹿孤卒時樊尼尙幼弟傉檀嗣位以樊尼爲安西將軍後魏神瑞元年傉檀爲西秦乞佛熾盤所滅樊尼招集餘眾投沮渠蒙遜以爲臨松太守及蒙遜滅樊尼乃率眾西奔濟黃河逾積石居跂布川或邏婆川於羌中建國開地千里樊尼威惠夙著爲羣羌所懷皆撫以恩信歸之如市遂攺姓爲窣勃野以禿髮爲國號語訛謂之吐蕃其國都城號爲邏些城隋開皇中有論贊索者居牂柯西唐貞觀中始通中國旣而滅吐谷渾盡有其地焉按吐谷渾鮮卑種也沈約宋書曰譙縱亂蜀之歲鮮卑阿犲遣其從子西疆攻吐谷渾敕來泥拓土至龍涸平康元嘉二十七年鮮卑慮索虜復生遣使上表云若不自固者欲率部曲入龍涸越雋門並求牽車獻烏丸帽女國金酒器胡王金釧等物太祖賜以牽車者也

唐初貞觀八年吐蕃弄贊奉表求婚不許乃進兵攻破黨項及白蘭諸羌率其眾二十餘萬頓松州西境遣使貢金帛云來迎公主又謂其屬曰若大國不嫁公主與我卽當入冦遂進攻松州都督韓威輕騎覘賊反爲所敗邊人大擾太宗遣吏部尙書侯君集牛進達等率步騎五萬以擊之進達先鋒自松州夜襲其營斬千餘級弄贊大懼引兵而退遣使謝罪因復請婚太宗許之弄贊乃遣其相祿東贊致禮獻金五千兩其餘寶玩數百事儀鳯三年令益州長史李孝逸嶲州都督拓王奉等發劍南山南兵幕以防禦之往劍南兵幕於茂州之西南築安戎城以壓其境俄有生羌爲吐蕃鄕導攻陷其城遂引兵守之時吐蕃盡收羊同黨項及諸羌之地東與涼松茂嶲等州相接南至婆羅門西又攻陷龜玆疎勒等四鎭北抵突厥地方萬餘里自漢魏以來西戎之盛未之有也開元二十四年散騎常侍崔希逸爲河西節度使於涼州鎭守時吐蕃與漢樹柵爲界置守捉使詔以岐州刺史蕭昊爲戶部侍郎判涼州事代希逸爲河州節度使鄯州都督杜希望爲隴右節度使太僕卿王昊爲益州長史劍南節度使分道經略以討吐蕃仍令毀其分界之碑二十六年四月杜希望率眾攻吐蕃新城拔之以其城爲威武軍發兵一千以鎭之其年七月希望又從鄯州發兵奪吐蕃河橋於河左築鹽泉城吐蕃將兵三萬人以拒官軍希望引眾擊破之因於鹽泉城置鎭西軍時王昊又率劍南兵攻其安戎城先於安戎城左右築兩城以爲攻拒之所頓兵於蓬婆嶺下運劍南道資糧以守之其年九月吐蕃悉鋭以救安戎城官軍大敗兩城並爲賊所陷昊脫身走免將士以下數萬人及軍糧資仗等並沒於賊昊坐左遷括州刺史以華州刺史張宥爲益州長史劍南防禦使主客員外郎章仇兼瓊爲益州司馬防禦副使宥旣文吏素無攻戰之策兼瓊遂專其戎事俄而瓊入奏盛陳攻取安戎之策上甚悅徙宥爲光祿卿拔瓊知益州長史事代宥節度二十八年春兼瓊宻與安戎城中吐蕃翟都局及維州別駕董承宴等通謀都局等遂翻城歸欵因引官軍入城盡殺吐蕃將士使監察禦史許逺率兵鎭守之上聞甚悅中書令李林甫等上表曰伏以吐蕃此城正當衝要憑險自固恃以窺邊積年已來蟻聚爲患縱有百萬之眾難以施功陛下親紆祕策不興師旅頃令中使李思敬曉諭羌族莫不懷思翻然攺圖自相謀陷神算運於不測睿略通於未然累載逋誅一朝蕩滅又臣等今日奏事陛下從容問臣等曰卿等但看四夷不久當漸摧喪徳音才降遽聞戎捷則知聖與天合應如響至前古以來所未有也請宣示百寮編諸史策手制答曰此城儀鳯年中羌引吐蕃遂被固守歲月旣久攻伐亦多其地險阻非力所制朝廷羣議不合取之朕以小畜無知事須處置授以奇計所以行之獲彼戎心城守有足爲慰也其年十月吐蕃又引眾冦安戎城及維州章仇兼瓊遣禆將率眾禦之仍發闗中彍騎以救援焉時屬凝寒賊久之自引退詔攺安戎城爲平戎城大歷三年劍南西川亦破吐蕃萬餘眾五年五月徙置安悉拓靜恭五州於山陵要害之地以備吐蕃大歷十一年正月劍南節度使崔寧大破吐蕃故洪等四節度兼突厥吐渾互變羌黨項等二十餘萬眾斬首萬餘級生擒噶城兵馬使一千三百五十人獻於闕下牛羊及軍資器械不可勝紀十二年九月入冦坊州掠黨項羊馬而去十月崔寧破吐蕃望漢城十四年八月命太常少卿韋倫持節使吐蕃統蕃俘五百人歸之十月吐蕃率南蠻眾二十萬來冦一入莽州過汶川及灌口一入扶文過方維白壩一自黎雅過卭崍闗連陷郡邑乃發禁兵四千人及幽州兵五千人同討大破之十二月崔寧復奏於西山破吐蕃十萬斬首八千生擒九百人

徳宗之世萬年韋臯爲西川節度使城龍溪築西山堡以納降羌臯以雲南蠻眾數十萬與吐蕃和好蕃人入冦必以爲前鋒四年臯遣判官崔佐時入南詔蠻說令向化以離吐蕃之助佐時至蠻國羊咀咩城其王異牟尋忻然接遇請絕吐蕃遣使朝貢其年遣東蠻鬼王驃傍苴夢衝苴鳥等相率入朝南蠻自嶲州陷沒臣屬吐蕃絕朝貢者二十餘年至是復通五年臯遣大將王有道簡習精卒以入蕃界與東蠻於故嶲州臺登北谷大破吐蕃靑海臘城二節度斬首二千級生擒籠十五人其投崖谷而死者不可勝計貞元八年臯攻吐蕃於維州敗之獲其大將論贊熱獻於京師先是鹽州城爲吐蕃所毀塞外無保障九年詔城鹽州策敵且來襲令臯出師牽圍之臯命大將董勔張芬分兵出西山靈闗破峩和城通鶴軍定廣城踰滴博嶺遂圍維州搏拪雞攻下羊溪等三城取劍山屯焚之南道元帥論莽熱來援與戰破其軍拔白崖焚定廉故城凡平柵堡五十餘所斬首二千八百級乃城鹽州由是西山羌八國酋長皆請入朝十年臯復敗吐蕃克峩和城獨維州不下十六年臯累破吐蕃一萬餘眾於黎州嶲州吐蕃遂大捜閱築壘造舟潛謀冦邊臯悉挫之於是吐蕃酋帥兼鹽臘城等九節度嬰籠官馬定徳與其大將八十七人舉部落來降定徳有計略習知兵法及山川地形吐蕃每用兵定徳常乘驛計事蕃中諸將稟其成算至是自以扞邊失律懼得罪而歸心焉十七年吐蕃昆明城管麼些蠻千餘戶又降贊普以其眾外潰遂北冦靈朔陷麟州徳宗遣使至成都府令臯出兵深入西山以紆北顧臯乃令鎭靜軍兵馬使陳洎等統兵萬人出三奇路威戎軍使崔堯臣兵千人出龍溪石門南路維保二州兵馬使仇冕保霸二州刺史董振等兵二千趨吐蕃維州城中北路兵馬使邢玭等四千趨吐蕃棲雞老翁城都將髙周王英俊兵二千趨故松州隴東路兵馬使元膺等復分兵八千人出南道雅黎嶲路又令鎭南軍使禦史大夫韋良金兵一千三百續進雅州經略使路惟明等兵三千趨吐蕃逋租偏松等城黎州經略使王有道兵二千人過大渡河深入吐蕃界嶲州經略使陳孝陽兵馬使何大海韋義等及麼些蠻東蠻三部落主苴那時等兵四千進攻昆明城諾濟城自八月出軍齊入至十月破蕃兵十六萬拔城七軍鎭五戶三千擒生六千斬首萬餘級遂進攻維州救軍再至轉戰千里蕃軍連敗於是冦靈朔之眾引而南下贊普遣論莽熱以內大相兼東境五道節度兵馬都統羣物大使率雜虜十萬來解維州之圍蜀師萬人據險設伏以待之先出千人挑戰莽熱見我師少悉眾來追發伏掩擊皷噪雷駭蕃兵自潰吐蕃十萬殱夷者半生擒論莽熱獻諸朝進臯檢校司徒中書令南康郡王禦制紀功碑褒賜之臯治蜀十三年凡破吐蕃四十八萬斬首五萬餘級後自南詔入冦敗杜元穎而郭釗代之病不能事事文宗太和四年以李徳裕檢校兵部尙書成都尹劍南西川節度副大使知節度事管內觀察處置西山八國雲南招撫等使徳裕乃大葺闗防繕完兵守又遣人入南詔求其所俘工匠得僧道工巧四千餘人歸成都扶殘奮懦皆有條次成都旣南失姚協西亡松維由淸溪下沬水而左盡爲蠻有始韋臯招倈南詔復嶲州傾帑以結蠻好教之戰陣文法裕以臯啟戎資盜養成癰疽苐未決耳至元穎時遇隙而發故長驅深入跋剔千里蕩無孑遺今瘢痍尙新非痛矯革不能刷一方恥乃創籌邊樓按南道山川險易與蠻相出入者圖之左與吐蕃密邇者圖之右其部落眾寡饋餫逺近曲折咸具乃召習邊事者與之指畫商訂凡敵之情僞盡知之又料擇伏瘴舊獠與州兵之任戰者發遣獰耄十三四士無敢怨又請甲人於安定弓人於河中弩人於淛西由是蜀之器械皆犀鋭率戶二百取一人使習戰勿貸事緩則農急則戰謂之雄邊子弟其精兵曰南燕保義保蕙兩河慕義左右連弩騎士曰飛星鷙擊奇鋒流電霆擊突騎總十一軍築伏義城以制大渡淸溪闗之阻作禦侮城以控榮經犄角之勢作柔逺城以扼西山吐蕃復卭崍闗徙嶲州治臺登以奪蠻險要簡去屬兵羸弱者四千餘人復募少壯得千人募北兵得千五百人與土兵參居轉相訓習日益精練初蜀人多鬻女爲人妾徳裕爲著科約凡十三而上執三年勞下者五歲及期則歸之父母以繁生齒威惠大振太和五年吐蕃維州將悉怛謀以城降維距成都四五百里因山爲固東北由索叢嶺而下三百里地無險走長川不三千里直吐蕃之牙異峕戍之以制宼入者也其地南界江陽岷山連嶺而西不知其極北望隴山積雪如玉東望城都若在井底一面孤峯三面臨江是西蜀控吐蕃之要也至徳後河隴陷蕃惟此州尙存吐蕃利其險要將婦人嫁與此州閽者二十年後婦人生二子成長及蕃兵攻城二子內應其州遂陷吐蕃得之號曰無憂城貞元中韋臯鎭蜀經略西山八國萬計取之不獲至是悉怛謀遣人送欵徳裕疑其詐遣人送錦袍金帶與之托云候取進止悉怛謀乃盡率郡人歸成都徳裕乃發兵鎭守聞之於朝時牛僧孺沮議言吐蕃之境四面各萬里失一維州未能損其勢比來修好約罷戍兵中國禦戎守信爲上彼若來責曰何事失信養馬蔚茹川上平涼阪萬騎綴回中怒气直辭不三日至咸陽橋此時西南數千里外得百維州何所用之徒棄誠信有害無利此匹夫所不爲況天子乎上以爲然詔徳裕以其城及悉怛謀等悉歸之吐蕃僇之於境上極其慘酷徳裕終身以爲恨會監軍使王踐言入朝盛言悉怛謀死拒逺人向化意帝亦悔之武宗朝牛僧孺出爲淮南節度徳裕面奏曰臣在先朝出鎭西蜀其時吐蕃維州首領悉怛謀𨿽是畨人久樂皇風將彼堅城降臣本道臣尋差兵馬入據其城飛章以聞先帝驚嘆其時與臣不足者望風嫉臣遽獻疑言上罔宸聽以爲與吐蕃盟約不可背之必恐將此爲辭侵犯郊境詔臣還卻此城兼執送悉怛謀等令彼自戮復降中使迫促送還昔白起殺降終於杜郵致禍陳湯見徙是爲郅支報仇感嘆前事愧心終日今者幸逢英主忝備臺司輒敢追論伏希省察且維州據髙山絕頂三面臨江在敵人平川之衝是漢地入兵之路初河隴盡沒此州獨存吐蕃潛將婦人嫁與此州門子二十年後兩男子長成竊開壘門引兵夜入因玆陷沒號曰無憂因並力於西邊遂無虞於南路憑陵近甸宵旰累朝貞元中韋臯欲經略河湟須以此城爲始盡鋭萬旅急攻累年吐蕃愛惜旣甚遂遣舅論莽熱來援雉堞髙峻臨衝難及於層霄鳥徑屈盤猛士多糜於礧石莫展公輸之巧空擒彼將而還及南蠻負恩掃地驅刼臣初到西蜀眾心未安外揚國威中緝邊備其維州執臣信令乃送欵與臣臣告以須俟奏聞所冀探其情僞其悉怛謀尋率一城之兵眾並州印甲仗塞途相繼空壁歸臣臣卽大出牙將受其降禮南蠻在列莫敢仰視況西山八國隔在此州比帶使名都成虛語諸羌久苦蕃中徵役願作大國王人自維州降後皆云但得臣信牒帽子便相率內屬其蕃界合水棲雞等城旣失險阨自須抽歸可減八處鎭兵坐收千里舊地臣見莫大之利乃爲恢復之基繼具奏聞請以酬賞臣自與錦袍金帶顒俟詔書且吐蕃維州未降已前一年猶圍魯州以此言之豈守盟約況臣未嘗用兵攻取彼自感化來降又沮議之人不知事實犬戎遲鈍土曠人稀每欲乘秋犯邊皆須數歲就食臣得維州逾月未有一使入疆自此之後方應破膽豈有慮其後怨鼓此遊詞臣受降之時指天爲誓寧忍將三百餘人性命棄信偸安累表上陳乞垂矜赦答詔嚴切竟令執還加以體披桎梏舁於竹畚及將就路寃叫呼天將吏對臣無不流涕其部送者便遭蕃帥譏誚曰旣以降彼何須送來乃卻將此降人戮於漢界之上恣行殘害用固攜離乃至擲其嬰孩承以鎗搠臣聞楚靈誘殺蠻子春秋明譏周文外送鄧叔簡冊深鄙況乎大國負此異類絕忠欵之路快凶虐之情從古以來未有此事臣實痛悉怛謀舉城受酷由臣陷此無辜乞慰忠魂特加褒贈帝意傷之尋詔贈悉怛謀右衛將軍

初贊皇作西南備邊錄其序略云吐蕃開釁河隴失險締從南詔協以謀我井絡坤維我圍孔棘守臣韋臯鑿淸溪道要結蠻好犄鹿效順乃纂集事狀爲卷十七質幣結轍闔戶誨盜爰命徳裕攺紀其政乃建籌邊樓立雄邊子弟作仗義禦侮柔逺三城以扼虜衝猶慮敵去而備弛也凡兵將糧械之數城鎭種落之名歲計經用之目講求利病輯爲一書諸郡虛實外夷情狀條分縷析燦如指掌剏立陴壘咸以朱書圖之仍總繪小圖標之首卷焉按備邊錄第四卷

敍維州本末尢詳唐末吐蕃衰弱種類分散入內屬者謂之熟戶余謂之生戶薄示羈縻而已宋時朝貢不絕其首領唃廝羅始居鄯州後徙靑塘卽靑塘嶺也靑羌所居矣宋史吐蕃靑羌首領奴兒結等爲邊害十餘年制置使畱正以計擒殺之盡殱其黨趙汝愚代爲制置使奴兒結弟三開復叛汝愚縣重賞以間羣蠻三開不能孤立憂死汝愚以定靑羌功加秩卽此種元憲宗始於河州置吐蕃宣慰司都元帥府云

保縣誌云出縣循南岸行一日又北渡大江至雜谷安撫司可八十里又十里爲無憂城故址尙存按雜谷卽古維州唐太和中陷於吐蕃其酋卽悉怛謀種矣

國初有阿漂者以捍宼功授勑印爲雜谷安撫同知歲輸薄糧於維州畨倉三年一貢其地有上碉下碉去無憂城百里去縣倍之前臨沱水後倚髙山南接三姐西接孟董南抵達思北抵東布又東至八稜碉與敵界宻邇歲終發畨兵萬餘備糧械入碉防守至次年除夕更班保邊敉寧以雜谷爲之保障也達思蠻長官金川禪師及打喇兒艸坡六寺龍山以西諸寨皆隸焉

達恩蠻長官司在雜谷西五十里其先嚴泰與阿漂同功給印信授爲長官

寰宇記云隋開皇六年以石門鎭近白狗羌故於金川鎭置金川縣唐武徳七年以屬維州貞觀初廢三年復置按今金川寺其故處也寺僧巴槖監藏及莽葛剌以有戒行得稱蕃都綱永樂初黃毛畨犯界金川僧招麻喇防禦有功事聞賜號演化禪師及勅命銀印俾其徒世守焉地居雜谷安撫之東管十五寨東北至八稜碉西至保縣南至稜城百五十里後漸衰弱見駈於雜谷遷其族於董卜界上志云教場是金川寺地未詳

打喇兒寨土舎居威南路在文鎭河西先曽糾黒虎夷爲邊害正徳間歸順奏準納貢頒賜勅書冠帶無印信遇貢赴雜谷起文又有只臺寨蕃

保志云西北生畨有孟董十八寨三國孟獲董卜之裔也謂之孟董畨亦名董卜韓胡唐時哥鄰君董臥庭等求內附處其眾於維壩等州居小鐡圍山去縣可七八日程東抵雜谷八稜碉模坡河在東如卜河在北卽古之孫水也南流雅州以牛皮爲船旣渡則曝皮於岸上候幹復用焉永樂八年歸附進貢授宣慰使司都指揮同知貢道有三一由雜谷八稜碉出保縣一由淸溪口出崇慶州一由靈闗出雅州近與雜谷不睦故直由雅安

又曰松茂威疊大勢如一身然松潘首也疊溪項與喉也茂州腹也東之土門西之威與汶保其手足也然餘皆在江內惟保獨居江

外縣以東爲舊畨卽箭上裏之編戶叛去者地土相連樵采共路懷異志而漏華情莫此若矣又云縣北熟畨二股一路爲水田星上龍山等寨向背不常一路爲近縣玉山十二寨稍稍易馴正北野畨有梁荒梭城五十餘寨直連松州黒水號爲野菅明初禦史大夫丁玉用色銀鑄錠以誘之卽此夷也

維州誌曰白狗嶺與大雪山連後有白狗羌居之寰宇記曰白狗國者西羌之別名與會州連接勝兵一千唐武徳六年有使朝貢開元二十九年十月白狗國四品籠官蘓唐封及狗冉川五品籠官薩阿封等至京各賜金紫玉帛以遣之貞元九年七月其王陁羅忽與女國等詣劍南西川節度使韋臯內附詔授試太常卿兼保州司馬至今子孫承襲其爵云按白狗國女國俱在西山八國之數韋臯使銜兼節制西山八國卽此也杜甫西山詩夷界荒山頂蕃州積雪邊築城依白帝轉粟上靑天蜀將分旗皷羌兵助鎧鋋西南背和好殺气日相纒又云子弟猶深入闗城未解圍蠶崖鐡馬瘦灌口米船稀辯士安邊策元戎決勝威今朝烏鵲喜欲報凱歌歸

四夷考曰維州路生畨最多有名色可考者曰孟董梁黃梭城月上星上龍山龍溪大寺小寺等寨設一闗六堡以戍之闗曰鎭夷堡曰保縣曰新安曰幹溪曰西平曰壩州曰坡底而坡底附近龍山竹打大寺小寺蒲穵太子憤等寨而龍山最彊舊有龍山戍有城唐書廣徳元年吐蕃陷維州籠山城是也按唐薛逢送西川渠常侍之新築龍山城錫賚兩州刺史及部落酋長詩云聖主憂夷貊屯師剪束欽皇家恩眷裕星使忽登臨用命期開國違天必釁碪化須均艸樹思不間飛沈束馬淩蒼壁捫蘿上碧岑瘴川風自熱劍閣气長陰迅瀨從天急危橋入地深仰觀惟一徑俯瞰卽千尋水作新城帶山爲故壘襟東開洞君聽南辟納蠻心渥澤濡三部衣冠化兩林帶文雕白玉符理篆黃金鳥道經卭僰星躔過觜參回軒如睿奬休作苦辛吟蓋指此也

壩州堡附近龍溪卜南木上諸寨與北路黒苦三姐生畨相通每歲耕獲旣有蓋藏輒以礪兵刼奪爲事按卽保霸蠻也方輿云威州保霸蠻者唐保霸二州天寶中所置後陷沒酋董氏世有其地與威州相錯因羈縻焉嘉佑熙寧中常請朝命政和初知成都龎恭孫建言開拓置官吏乃以保州地爲祺州霸州地爲亨州授其酋刺史團練使

按宋史董氏世知保州太平興國六年保州刺史董奇死以其子詔重繼之又云董仲元者襲職二十餘年安靜無事嘉佑中益州鈐轄司表其善撫蠻夷乃眞命爲刺史其時有鶼州亦遣人貢馬鶼州未詳疑卽古定廉縣今之金川寺故史謂西南邊地有鶼州保州矣

四夷風俗記曰維州諸畨日務射獵夜宿碉房炙羊膀以卜吉凶分善惡以爲黒白以戰死爲善終以相殺爲廝打父子兄弟大則讎殺轉眼相背不知骨肉有大小姓猶言大小族也董卜金川俱屬小族雜谷達思俱屬大族志云其生一產雙子乳右者爲小又云射旄牛者爲大射綿羊者爲小二姓相間而居丁大夫玉克復其地始分之蓋使犬牙相制云耳

歲時不用官歷知歲時者爲端公如辰年則畫十二龍或臥或行因形而推之他象亦然畨僧依佛經推算日月蝕及甲子建除毫釐不差大率以十月爲一歲

嫁娶富者以豬羊毛氈布疋粟麥爲禮其賠裝資必須生子之日數人俟於路口其女潛出要至其家方焚香宰羊牛會親

人死則坐屍於水架上置之倉舎衣帽弓矢俱如生佩服端公咒經獻以豬羊用火燒之

男子剪髮止畱其頂發下垂服用作力麻不穿褲不洗面婦人俱編髮如縷飾以海巴硨磲

茂州

華陽國誌冉駹國漢時筰以東北君長十數冉駹最大武帝元封四年所開以爲汶山郡至宣帝地節三年夷人以立郡賦重帝乃省並蜀郡爲北部都尉其山有六夷七羌九氐各有部落其王侯頗知文書後漢靈帝時復分蜀郡北部爲汶山郡蜀建興十年汶山平康夷反姜維討之始服寰宇記云石室冉駹夷人所造者十餘丈山巖之間往往有之

宋史茂州羌蠻地方數十里舊領羈九州島皆蠻族蠻自推一人爲州將常在茂州受處分舊州無城惟植鹿角蠻以昏夜入州掠人畜貨賣遣州將往贖之習以爲常宋神宗熙寧八年範百常知茂州民請築城旣而蠻酋訴稱城侵其地乞罷築百常不許九年三月始興工靜蠻數百奄至百常率州兵擊斬數人蠻乃退百常遷民入牙城明日蠻數千人四面焚鹿角及廬舎引梯衝攻牙城矢石雨下百常悉眾乘城拒守二酋長爲木儡所殺蠻兵乃卻茂州南有雞宗闗通永康軍北有隴東道通綿州皆爲蠻所據百常募人間道詣成都又書木牌數百投江中告急蜀綿兵救之蠻始解圍誓和自是蠻人稍定百常亦以築城生患坐奪一官旣而生羌合羣蠻復至相距七十日詔遣內押班王中正將陜西兵來援入恭州宕州誅殺頗眾蠻遂降政和五年有直州將郅永壽陽延俊董承有等各以地內屬詔以永壽地建壽寧軍延俊承有地置延寧軍然與亨祺二州皆非扼控之所未幾皆廢

一統志云洪武設茂州以統羌民設茂州衛以統軍伍軍居城內民居城外羌凡和誓輸牛羊棘耒耜各一乃縛劍門於誓場酋豪皆集引於劍門下過刺牛羊豕血歃飲之掘地爲坎縳羌婢坎中加耒耜及刺於上投石擊婢以土埋之巫師咀云有違誓當如此婢

土夷考云茂州東路生畨白艸最彊大而白艸又與松潘黃毛吐畨相通桃紅靑片板舎次之白苦水磨岐山又次之有把守官轄桃坪神溪夾山等凡七闗堡

桃坪者去白艸靑片諸番不四五十里志謂古桃闗也見水經注闗通西城之路北當風穴一二里間晝夜沙石飛揚不息寰宇記云故桃闗在汶南八蠻界公私之路俱從於此有繩橋渡江認守桃坪者爲隴木司

隴木頭長官司茂之隴木裏也國初以酋長歸附授承直郎世襲長官歲常貢馬二疋所屬玉亭神溪十二寨俱爲編氓有保長統之

又有靜州長官司茂之靜州裏也襲官貢馬與隴木同正徳間與嶽希蓬節貴爲亂攻茂城斷水道七日節貴弟車平潛引水以活我軍事平使車平襲職管法虎核桃溝八寨編戶爲氓有保長統之認守北定門至闗子堡按靜州卽唐之悉唐縣矣宋史曰塗靜當眞時飛宕恭等九州島蠻皆羈縻州也環茂州而居州不過數十里而已按唐茂州都督府羈縻州九靜州其一已見前矣維翼二州後進爲正州卽今疊溪所也第其名與宋史不同附載之以俟考焉

塗州唐武徳元年臨塗羌歸附置領臨塗端源婆覽三縣貞觀元年州縣俱省三年又分茂州之端源戍置塗州縣有端源臨塗悉鄰三縣與州同置

炎州貞觀五年生羌歸附置西封州八年攺爲炎州縣有大封慕仙義川徹州唐貞觀五年西羌首領董州貞歸化置縣有文徹俄耳文進

向州唐貞觀五年生羌歸化置縣有俱左向二

冉州本徼外斂才羌地貞觀六年置西冉州九年去西字縣有冉山磨山玉溪金水

穹州貞觀五年生羌歸附置西博州八年攺爲穹州縣有小川徹當壁川當博恭耳

筰州貞觀七年白狗羌降附置西恭州八年攺爲筰州縣有遂都亭勸北思

恭州開元二十四年分靜州廣平縣置恭州仍置博恭烈山二縣天寶元年攺爲恭化郡乾元元年復爲恭州本屬隴右道後割屬劍南道其屬縣有和集博恭烈山

土夷考曰茂州南路生番惟曲山三寨界在西南兩路之間稱彊惡餘皆熟畨有把守官轄鴈門文鎭七星宗渠四闗堡河以外則屬

嶽希蓬也嶽希蓬長官司國初歸附賜襲長官三年貢馬二疋正徳間長官坤卜作亂伏誅使其弟坤元襲職管波西水西渇渇勒都等七寨隸茂州衛當差編戶於州水西裏有保長統之認守勒都龍嘴等地方土夷考曰茂州北路有長寧安撫司其先歷日寨首也國初歸附屢有從徵功賜勅印世爲安撫使月俸四石三年一貢久未襲官使王舎護印而已姓蘓氏管鑿溪章貢等六寨有把守官轄長寧實大韓胡椒園松溪等八闗堡長寧堡實大闗附近巴豬五族及大小歷日稱最彊悍

韓胡堡附近恰列寺韓胡碉水磨溝等寨而恰列寺皆畨僧也原給有勅書三年一貢

椒園堡附近後溝烏都及河東之法虎挿共六寨俱靜州屬羌也往來茂地貿易與居民伍

松溪堡附近黒苦七族番眾二千有奇嘉靖間攻圍堡城絕我餉道要我重賂乃解至今尙歲費撫賞四百金有奇

經略誌云正徳十三年巡撫都禦史宋滄克平壩底白艸諸寨諸夷獻侵地二千餘頃又克平茂州雞公寨十五年長寧等處深淺諸寨畨蠻聲言復讎求索賞需兵備副使朱紈督同參將遊擊將軍提兵搗巢擒其首惡餘黨俱以次降年例賞需盡行裁革至今西陲妥靖諸蠻不復弄兵開邊隙矣

紈有茂邊紀事其詞曰嘉靖丙申季春乙丑護林之北來逺之南長寧古驛之墟穆肅兩河之會有戎不軌倡自三溝羣醜弗威陰連二姓稔凶殘於殺越肆睥睨於轉輸神矣梟鵂作慝惟窺日入祕如鬼蜮欺人至擬天驕急峽鯨奔呼吸系千人之命重闗櫛比安危引一發之鈞天意伐謀地鄰告變周郎分閫府傳銅虎之符龔尉名家早試金蒲之鏃羣饕太沮一芥不遺兕出柙而猖狂豕負塗而躑躅嬰此方張之冦四路無雙動皆以律之師三城有恃警聞參府建節星馳令下嶽希刻期云合累官都督何無忌之策勲獨將遊兵杜祁公之敵愾松州遣騎臨翼移屯乃控上游互爲策應蜀犬吠日百爾隨聲用徹驚霆紾如怒臂外結河西諸部日擾邊陲內要山後諸酋徑趨我闥積威攸刼競傳市井訛言故態復萌追咎轅門惜賞所賴九重神算炳在瑯函時惟兩院英名茂流錦裏才兼將相河陽潘嶽之孫風樹紀綱吳郡陸機之裔蒭蕘並采臂指相通遂收渙而定疑聿勸忠而鼓鋭三溪設險可塹可城六哨分工且矛且鍤臺因山澤圖永逸於暫勞陣寄鳥云鎭大棼於至靜應兵隴木一戰枯摧梟俊黒橋羣奔瓦解核桃再熾達觀花水之遺龍觜夾持進扼燕崖之隘先人黙奪劇冦潛逋伺間道於夜泅坐收要害獲細姦於時出巧中機宜旌旗與白日交輝號令爲雪山增重縱橫應敵三軍不損一人逺近執俘一月豈惟三捷腰金貴介獨馳不測之巓手刃元凶兩奪羣攻之具膚公尢烈脇從皆降惟彼深溝猶玆跋扈千仞翔而弗下藺石爲驅萬夫葸爾莫前常山阻絕老師非計宻使與權昭物采以犒軍侈壺漿而屬道狼貪可笑甘心葛伯之邀鴆毒胥懷駢首中山之臥荊棘介然成路叱吒生風桑楡藉此收功譸張虧簣光韜巨闕言戟爭銛敵樹蕭墻筆鋒禦侮斷案得中丞之斧辧失儀秦突圍迎驃騎之韉歡交平勃旣參而伍乍合而離虛實相形正奇互用鑿山通徑故左道以傳疑捲甲銜枚忽中宵而乘懈懸崖壁立未遑鄧氏之氈分部蟻登亟樹漢家之幟盡連碉於一炬燭萬刼之遺寃數雜虜於橫戈刷千工之深恥淺渾伊邇一夕忘唇老穉相攜四山稽首事懲姑息恢張擒縱之規亂問厥由克制短長之命眾輸心而悔罪爭縛渠魁至斷指而祈恩一遵約束刳牛泉杪飼馬云端鼾息仰天之窩勒銘張口之石月初建未日則先庚黒水再淸溪闗重辟壯士歌而昆侖應妖氛淨而牛斗光偉哉主帥之功展也多賢之輔智慧信惟乘勢號咷終有同人徵調無煩旁縣不聞金革公私大省居民盡仰帡幪彼媢嫉者何爲竟捷幡乎何益嗟乎夷狄古無深治兵家未有常形處置得宜韓輿取捷忠邪易位陳塹爲夷愼蕭氏之金甌白茅斯重碎範增之玉斗瓦礫何殊語要無他任人而已遡歷年之多難慨當事之寡謀舎耕織於專門玉人受教狃采樵於近利天險爭雄千里徵兵驅市人而浪戰一言遣將率子弟以輿屍野心從此日驕士气至今不振或吹虀而過計每破釡而失聲吝出納於平時急撫和於臨陣堂堂中國不羞城下之盟赳赳武夫盡剜心頭之肉校人飾詐謂彼昏而不知祈父招尢慘多瘠而罔詔馴致邇年之禍無如五寨之深江山助彼金湯道路出其門戶防秋死別一戌數千來歲生還什無四五擢發已窮於甲士禠衣不免於戶侯彼美督軍呈身三宿有雄驍騎遮道千金魏磨覘我垣墉白若戕人肘腋有山如障來則髙巢有坎如隍履同平地孤城鞏固誰開近賊之門福將尊榮莫究折衝之志蒙茸北郭牧唱吞聲咫尺西橋鬼門騰號狗彘貴於人命貔貅賤同艸菅章璽稔凶神人共憤仵勲死事日月爲昏上帝聞腥旋轉廓淸之運元臣秉鉞鑿開混沌之天罪惡貫盈宜俾根株悉拔險膚起信乃惟旦夕邇圖猩血猶爭虞旌倐下倉皇失措馬髙已死之金喪亂旣平人惜有功之袴健兒觧體髦士弛擔乏承殊類杞憂環視漠如越瘠言猶在耳戎復生心試觀四起之塵夫豈一朝之故及今不戒尙事因循厥禍長流將何紀極彼其之子束髙閣乎幾年亦獨何心壞長城乎萬里塞胸諸難未聞決策聳人銷骨巧詞祗見幸災樂禍身如謀國何嫌殿上之爭賊已渡河尙作道傍之舎百年之算肯斂手以推棊六月之師但駕言於揮扇肩山欲蹶腹劍反攻太阿不識倒持宏詞何用手板已看倒執髙論猶存嗟乎內有讒夫外多勍敵阪髙難合息壤無盟肘𨿽掣而力自前踵未旋而亂遄沮人見田單厲气遂收三月之功孰知神禹至誠會奏七旬之格豎儒幾敗乃事炎徳方隆蔡功惟斷乃成名賢在位匪人匪地惟動惟天蓋忠良不病於扼腕斯夷虜無憂於猾夏天冠地履自循萬古之常秋殺春生孰爽四時之令是非如鏡賞罰快人英雄有樂死之心沙漠盡宣威之地嗟乎室家安枕所重藩籬匕劑奏功寧辭瞑眩靡盬莫非王事匪躬乃見王臣紫塞歸驂耆老垂漢官之涕淸萍長價將軍全報主之身栢府持衡宏啟淸平之宴玉堂秉筆大書全勝之樓白面何能躬逢盛世彤弓載詠共醉佳辰念一時共事之情成百折不回之義有痛更深於定惟亡乃保其存爰紀諸艱用酬同志陳子昂蜀川安危書云臣伏見四月三十日勅廢同昌軍蜀川百姓每見免五十萬丁運糧實大蘓息然松茂等州諸羌首領二十年來利得此軍財帛糧餉致富已潤屋今一旦停廢失其大利必是勾引生羌詐作警固以恐動我若松茂等州無好都督則此詐必行旦夕警固必有發者一發之後警動蜀州朝廷不知徵兵赴救兵至賊散靡獘更甚伏乞選擇茂州都督嚴加斥堠乃命禦史一人專在按察若有詐妄卽錄奏稱加法以徵其姦庶可久長安帖不然受其獘者不勝勞瘁已夫蜀川運糧旣停百姓更無重役至於租庸合富府庫今諸州逃走戶有三萬餘在蓬渠果合遂等州山林之中不屬州縣土豪大族阿隱兼容徵斂驅役皆入國用其中遊手惰業亡命之徒結爲光火大賊依憑林險巢穴其中若以甲兵捕之則鳥散山谷如州怠慢則刼殺公行比來訪聞有人說逃在其中者攻城刼縣徒眾日多誠可特降嚴加勅令州縣長官與吏人設法大招此戶則刼賊徒黨自然除殄其三萬戶租賦卽可富國若縱而不括以養賊徒蜀州大獘必是未息天恩允此請乞作條例括法聖歷元年五月十四日通直郎行右拾遺陳子昻狀

予分守川西詢諸有司議戍軍曰夫戍軍之設蓋謂邊地空虛人煙稀少故令漢彭雙溫等處抽丁充戍其法誠爲至善然歲久月易其中有當調停者何也戍軍每年九月撥發十月到邊往往非死則病非病則逃毫無實用試言其故蓋漢彭等處風气溫和卽冬無霜雪而蔬菜俱備茂疊塞垣風沙慘烈𨿽夏不消冰而百物不產以故戍軍到邊寒暖不合飲食不調多生疾病當有司促迫上道哭別父兄妻子若永訣者至殷實之戶彊壯之丁多有展轉規避惟無告窮民不獲已就列或又闔戶共雇一乞丐無賴之徒以充數比及到邊身無完衣腹無飽食囊無半粒手無寸鐡奄奄扶杖而行致使畨夷倚山而笑曰戍軍來也病者病死者死逃者逃邊隘曾不得借其一臂之力嗟嗟似此景象在安常處順猥云有餉有兵倘一旦羌夷竊逞而欲其斬將搴旗撻伐用張得乎是至苦者莫若戍軍至無用者亦莫若戍軍也然則奚術而可亦惟是裁省抽發召募土著乃爲常勝之兵焉何也茂疊不產五榖不養蠶桑人所爲命者惟恃軍餉耳且如五口之家須應軍二名方得溫飽不然而應軍一名且見菜色如無軍可應則無生可度動見逃竄如今之灌郫漢廣往往有茂疊逃民蓋以此也倘以職言爲不謬將戍軍之糧召募土著之民人人有糧人人可兵不出三年逃避者必回故里地方之集聚日益眾邊塞之軍兵日益精在平常無事足以壯國威茍一旦臨戎則人自爲家家自爲守可必其用命在內地無戍軍之苦在邊庭有敢勇之卒竊意羌畨𨿽狡亦無所用其謀矣職書生也不敢言知兵但此明白易見斷斷乎其可行者通變宜民是在今日耳隨經移會該道轉行成都府茂汶保灌等州縣回復間適予署司篆看得戍軍之議或因或革非止一次每盈廷不決者蓋由行月二糧全攺半攺未得其肯綮故也何則月糧者祖軍之額不可移動者也行糧專爲更畨戍守設耳若免其戍邊而不動其月糧則人皆樂從矣且衛所得裕差操之役軍戶永免津貼之累而所利更廣矣查威茂一帶班軍以三十六七等年計之各該一千二百餘名折支司府民屯實米並布花銀共五千五百二十餘兩此其大較也合無比松邊例裁去班軍前項銀兩支發該邊自行召募每名工食每日給銀二分共募兵七百七十名與主軍分認地方差使不得紊亂仍附官兵會計之後請發不得別立名色增補是尺籍𨿽稍虧而邊方得實用也時如議行之

曹學佺曰戍軍裁革已三年矣而求復者未嘗一日忘焉蓋不便於將領之唆削及主軍之陵虐耳而上之人不爲動也欲動之必如陳子昻所云勾引生羌詐作警固者有一言破之良家子弟不足以雄邊必外來客作乃習戎事防秋死別一戍數年來歳生還什無四五前備兵使者朱紈之言可念也

疊溪古氐羌地漢爲蠶陵縣屬蜀郡晉屬汶山郡後周置翼斜郡隋初廢郡以縣屬會川大業初屬汶山郡

寰宇記唐武徳元年復攺汶山郡爲會川領翼斜翼水左封凡三縣其年卽以三縣置翼州五代至宋元皆爲羌人所據不置州縣逮至洪武十一年平羌始置疊溪右千戶所隸茂州衛二十五年攺守禦軍民千戶所

其地東西廣六十五里南北袤九十五里東至犛牛山五里西至黒水生番六十里南至茂州界三十里北至松潘界六十五里

圖經性獷勇悍不習詩書近漸染聲教習尙衣冠逺者不通漢語衣皮褐喪不棺而火化耐饑寒疊石爲■﹝石巢﹞以居所名本此其土產犛牛毛毯酥油射香香豬白蜜犏牛馬雞

其山北有蠶陵東有犛牛南有排柵東北有雲峯各去所城五六里城西三里卽渂江也源出松州與黒水合流入茂州城南有玉津泉甃以鐵瓦接引至城下居人汲之不竭有古積雨臺今爲觀在治南有石輪寺沿崖皆佛相志云唐貞觀中李將軍廣所鐫也在治北四里

廢翼州城在治南寰宇記云唐武徳元年置取郡南翼水爲名六年自左封移州治於翼斜咸亨三年置都督府移就悉州城內上元二年罷都督移還舊治天寶元年攺爲臨翼郡乾元元年復爲翼州

廢蠶陵縣在治北漢治蠶陵縣屬蜀郡莽攺爲步昌也寰宇記衛山縣本漢蠶陵縣地注漢書蠶陵故城在翼州翼水縣西有蠶陵山隋攺爲翼斜縣治七頃城唐貞觀十七年移埋於七里溪二十三年以英國公李世績爲疊州都督天寶元年攺爲衛山縣又曰翼水縣亦蠶陵縣地隋初置取縣西南翼河爲名按後周之龍水縣隋攺翼水水在所治南五十里一出松潘一出黒水翼如也卽汶江矣

廢悉州城在治東南四十里唐顯慶三年割左封縣界內悉唐川因立爲悉州領悉唐左封識臼三縣以羈縻羌人其首領有董系比射任刺史自後射卒以左封縣令董俱悉凍任刺史兼勅以父死子繼咸亨元年移治左封載初元年移治匪平川

廢左封縣址同悉州寰宇記云左封縣本屬翼州在當州東南四十里唐顯慶元年乃於縣治悉州焉

廢歸城縣唐垂拱二年置廢眞州唐天寶五載分臨翼郡之昭徳雞川兩縣置昭徳郡乾元元年攺爲眞州取眞符縣爲名其一曰眞符縣唐天寶五年分雞川昭徳二縣置眞符縣州所治也其二曰雞川縣唐先天二年割翼州翼水縣置天寶五載攺屬眞州其三曰昭徳縣舊識臼縣屬悉州天寶元年攺屬翼州仍攺名昭徳縣五載攺屬眞州按通典有雞川昭徳二縣唐書雲開生獠新置卽不述年月今茂州雞宗闗名本此地亦相近

四夷考曰疊路生畨最惡而五巴豬爲尢甚牛尾麻搭楊栁麥兒次之凡四十八寨其地南連黒苦西通黒水北接松潘頻年虜去漢人多賣入黒水加兵徵之卽逃入黒水黒水蓋廣饒之地逺近莫知所紀極也

志云疊溪千戶所領長官司二曰疊溪司在治北一里曰郁卽在治西十五里疊溪郁氏洪武十年以土酋歸附世其官永樂中頒給印信除流官吏目一員凡三年貢馬四匹今長官郁孟賢轄河東熟畨八寨皆大姓及馬路小闗七族土舎郁從智轄河西小姓六寨此六寨素梟黠地土廣逺牛羊稷麥露積名𨿽熟畨與生畨等耳

郁卽長官噉保萬曆十八年與黒水松坪攻我新橋明年伏誅先是漢闗墩附近勒骨諸小姓屬於郁卽至是攺屬郁氏

新堡附近爲巴豬大寨眾逾千數其人形如魍魎性喜黠盜𨿽受歲賞月糧縻耗而已自嘉靖二十三年以來屢經渡河虔劉我官軍攻掠我城堡稔惡不悛數將貫盈議者欲於舊闗腦搭橋進兵及馬路堡後長寧沙壩潛師遶其後上下夾攻可大創也

永鎭堡附近爲牛尾寨萬曆八年十二年與麻搭濟惡頗肆殺掠十四年徵之逃入黒水獻出畨牌投降埋奴爲誓乃免太平堡附近爲楊栁溝河西彊種也與松潘之大小耳別同枝向稱猾梗萬曆十四年徵之不獲後四年乃糾松坪白泥黒水三千餘番同陷新橋十九年復大徵亦埋奴求免

灌縣汶川

西邊志云灌縣獠澤闗景泰七年立去董卜韓胡可千里番民至闗市易惟大黃茶藥而已去闗七十里爲惹龍闗加渴瓦之地也

加渇瓦寺亦董卜韓胡支派正統中調徵艸坡宣慰司遣僧鎖南列思巴來赴賜號崇教翊善國師給勅印使分管摩多集塔藏裏舊寺等十三寨都綱麻喇者成化間董孟梁黃之亂調發協徵遂就汶川塗裏山巓居焉國師久未承襲以土舎護印而已獠澤等闗是其認守

汶路生番惟艸坡鷔黠有三寨在河西山外一徑通董卜宣慰一徑通孟董梁黃向以假道騷動十八年徵之始震詟輸蕎荍於汶川聽約束於寒水矣

寒水土巡檢司髙氏其先曰銀兒直隸霸州人洪武七年授職防守河西住蘓村寨三年貢馬二疋正統七年艸坡攻汶川司印爲所刼景泰間重頒授之調徵龍溪卜南諸寨屢立戰功隆慶間艸坡復攻破蘓村寨遂移住河東

蜀中廣記卷三十二

●欽定四庫全書

蜀中廣記卷三十三

﹝明﹞曹學佺撰

○邊防記第三

川西三

龍安府靑川石泉安縣

安綿道開府綿州轄龍安靑州石泉綿州諸將領守備指揮一人比都指揮體統駐石泉而龍安參將同城以居

龍州古氐羌地漢曰陰平道注云有夷之地曰道如剛氐道甸氐道之類是也北部都尉治此永平後始稱郡自後或稱江油或稱平武或曰龍州或曰龍門或攺靈應郡或攺政州時代不同因革亦異宋景定間臨卭人薛嚴以進士來守是州捍衛有功得世襲焉家譜爲戰國薛居州之後也國初其裔薛文勝歸附仍授知州時千夫長隴西李仁廣提領官髙郵王祥給我餉饋蜀平賜李州同知王州判官宣徳中以徵松潘功升州爲宣撫薛氏世宣撫使李爲副使王爲僉事各統土兵五百分守白馬白艸木瓜三畨嘉靖末年薛兆幹謀逆伏誅遂攺宣撫司爲龍安府割成都之石泉保寧之江油及靑川千戶所隸焉降兆幹庶弟襲土知事王氏李氏俱襲土通判列銜本府分守如前仍移小河參將於府城彈壓之附郭平武縣萬曆十九年始設也江油地𨿽腹裏然實糧運之咽喉矣

益州記曰江水自白馬嶺回行二千餘里至龍涸又八十里至西陵縣又百二十里而至北部北部卽龍州也白馬嶺卽白馬畨地隸王通判在府正北三百里北通階文西抵漳臘其生畨號黒人延袤數百里碉房不計有名色可舉者凡十八寨寨多不過四五百人少可百人而已設有散牌總牌等名目以約束之畨僧畨舎諸號以誘化之法甚宻也嘉靖元年白馬跳梁用兵五千分五路而進一由鐡龍堡一由黃羊闗一由三舎堡一由北雄闗一會兵陜西由階文入大創之而喘息聽命矣白艸畨隸李通判在府西南四百里東抵石泉約七十里西抵南路生畨南抵茂州畨北抵平武縣境蓋唐吐蕃贊普遺種也上下白艸凡十八寨部曲素彊恃其險阻往往剽奪爲患嘉靖二十五年大徵用兵三萬七千一由龍州一由石泉一由霸底所斬獲甚多事平增雙溪大魚永平奠邊諸堡革撫賞斷鹽茶予以白旗永塞入龍之路於是霸底河西風村等十一寨永平河東北艸等十七寨周數百里男女四千餘人相率來降許其畜發頂巾送子讀書習學華語歲輸糧■﹝虫葛﹞爲氓編走馬嶺一帶爲十村由平一村以至平十村也射溪溝一帶爲八村自一化以至八化村也村立一長長卽舊畨牌之號又有風村嶺等二十寨尙仍舊名亦同時歸順者事在萬曆十七年

木瓜畨隸薛知事在府上游近小河千戶所境土迫促種類不蕃𨿽有五寨約男女不二三百人先是統於薛氏受其歲賞嘉靖二十三年勾引白艸畨反爲之鄕導事平止許歲至小河領賞不得度大魚闗

靑川千戶所白馬畨之後路東抵白水陽平闗陜西寧羌州界西通白馬路轉古城驛而抵龍安南至椒園堡叢林宻箐多盜賊北通靑塘嶺直達階文寰宇記云後魏之馬盤縣也有馬盤山髙三千三百丈其形似馬盤旋而上隋攺馬盤爲靑川縣圖經雲淸水出啼胡山闊五丈東流入利州界其水淸美亦云啼胡水矣志作醍醐蓋美名之圖經曰靑川東三百四十里爲白水江鄧艾伐蜀嘗作浮橋於此按華陽國誌平武縣有闗尉自景谷有步道徑江油左擔出涪鄧艾伐蜀道也

志云所北十里有大雄山峻極出於云表卽北雄闗也近又設控夷闗墻垣營疊完固堪守稍前爲瓦舎壩乃熟番保保住種地其眾怯弱易馴按廣輿考有思曩安撫司設於此矣

石泉北鄰土永平西連靑岡壩底諸畨最稱彊悍壩底守備駐札縣城

復土堡在縣西北稍南爲靑岡各相去十里許介二堡間有靑泗口路通壩底河東河西白艸靑片諸生熟夷隸石泉守備提調

東二十里爲永平堡設在山崖形勢斗峻控制白艸諸畨隘口永平西三里爲奠邊闗闗南里許爲火艸坪火艸北十五里爲萬安東二十里爲喜定俱永平把守指揮提調

北四十里爲壩底其地東抵通寧西連白艸南距石泉北通靑片堡其南十五里爲石板闗東十五里爲石泉堡又五里爲白印墩壩底把守指揮提調

大印堡設於山阜巍然天險亦白艸畨出沒之要路也堡西二十里爲茒堆又五里爲山茅山茅東一舎爲徐塘徐塘北一舎爲伏羌伏羌北兩舎爲大方闗闗與大印相首尾矣故屬大印把守指揮提調

安縣東至涪城西極綿竹南通羅江北達石泉境內𨿽無夷族然而迫鄰雎水曲山疊溪諸闗堡則天池大壩白艸靑片等寨亦其接壤也曲山闗介在當縣石泉平武三路雎水闗爲當縣綿州適中之地面山負水平衍沃饒闗西一舎名綿堰堡綿水發源於此闗東一舎名疊溪堡乃白艸畨後路形勢孤懸安綿倚爲保障設有官軍鄕勇屬雎水闗把守提調

蜀中廣記卷三十三

●欽定四庫全書

蜀中廣記卷三十四

﹝明﹞曹學佺撰

○邊防記第四

上川南道

建昌道開府建昌衛轄行都司三員一署篆一操練一屯局近攺屯局爲逰擊將軍守備二員一駐鎭西所一駐雅州所近又增設會鹽守備一員領衛六曰建昌曰建昌前衛同一治曰會川曰鹽井曰越嶲曰寧畨自爲治

建昌衛本漢卭都國地漢武元封六年以廣漢之西部蜀郡之南部爲越嶲郡卽此水經注曰嶲山有嶲水言越此水以章休盛也王莽攺爲集嶲矣嶲水卽繩若水似隨水地而更名焉郡領卭都蘓祁闡臺登會無大笮定笮三絳卑水安上馬湖十一縣或治卭都或治會無遷徙不常十道志云魏晉以還蠻獠恃險鈔竊乍服乍叛至齊復來納欵因爲嶲越獠郡以統之按總志作■﹝犭巢﹞郡卽獠也是蜀音之訛■﹝犭巢﹞種每三年一櫛發其日宰牛羊以祭天及祖父始加梳世俗■﹝犭巢﹞頭之說本此

寰宇記後周武帝徵越嶲開地立嚴州取其嚴敬爲稱隋開皇四年攺爲西寧州又攺嶲州唐武徳初嶲州領越嶲卭部可天蘓祁臺登五縣二年又置昆明縣三年置總管府貞觀二年割雅州陽山漢源二縣來屬八年又置和集縣天寶元年攺越嶲郡依舊都督府乾元元年復爲嶲州至徳後沒入畨貞元十二年復太和中徙治臺登縣按漢臺登在今治北百里外隋臺登在大渡河北未詳孰是總志唐懿宗時郡爲蒙詔所據攺曰建昌府以烏白二蠻實之元至元間置建昌路又立羅羅斯宣慰司以統之國朝洪武間克元將伊嚕特穆爾賈哈喇因罷宣慰司置建昌衛攺建昌路爲府旋廢攺衛爲軍民指揮使司編戶通計六十七里

其形勝金沙江畫前大渡河界後牛欄江鎭左打衝河禦右其幅員東西廣五百五十里南北袤九百二十里東至烏蒙府界五百里西至常郎堡生吐蕃界五十里南至雲南武定府界七百八十里北至寧畨衛百九十里至越嶲衛二百八十里至鹽井衛三百里至會川衛五百里至省城千四百八十里

九州島要記云嶲之西有文夷人身靑而有文如龍鱗於臂脛之間將婚會於路歌謡相感合以爲夫婦焉又有穿鼻儋耳種瘴气有聲著人人死著木木折號曰鬼巢也有濮夷在郡界千里常居木上作屋有尾長二寸若損尾立死若欲地上居則預穿穴以安尾亦名尾濮有木耳夷死積薪燒之煙正則大殺牛羊相賀以作樂若遇風煙旁散乃大悲哭

本志云東門十部蠻羣居竹籬板舎不事修飾刻木爲信裙不過脛或時乘馬則並坐橫足酋長死無子則妻女繼之俗尙火葬而樂送以鼓吹爲送終有疾者不用醫藥召女巫以雞骨卜事無巨細皆決之巫善制堅盾利刀又能作弩置毒其末沾血則立斃矣

上南志云建昌城外二河曰懷逺曰寧逺俱流入瀘水以合金沙江濾水在治南十里外有光福寺舊瀘山寺也元史雲其水深廣而多瘴鮮有人行春夏常熱可燖雞豚然諸葛武侯渡處尙在下流與會川衛相近志雲海子在城東十五里人多遊泛其中又東南十五里曰螺髻山以形似名東百三十里曰涼山羣峯競爽四時皆寒近松坪膩乃之界

按漢置越嶲郡所領縣十一曰卭都曰闡今越嶲及卭部長官司是曰定笮今之鹽井曰會無今之會川曰蘓示今之禮州曰大笮今之黎州曰馬湖今之馬湖府曰臺登解已見前曰三綘今屬雲南惟安上縣有水路諸葛武侯由之入越嶲者別將髙定元自卑水多爲壘守焉孟康注卑水曰班水華陽國誌以爲或去郡三百里或去郡八百里俱晉時省有名而已是在道將已失考矣志又云治南一百八十步有徳昌舊府三十里有武侯故城東一里有永定舊州二里有孟獲城東三百里有元時北社縣國初攺爲碧社東四百里有元時中縣其先曰中州也

土夷考云元至正間置建昌路以其地爲建安州隸雲南行中書省洪武四年鎭國上將軍羅羅斯宣慰使安普卜之孫配率眾歸附遂命以招安旁夷有功授昭勇將軍子孫世襲尋攺授土指揮使帶銜建昌衛不給符印置院於城東郭外里許使居之所屬有四十八馬站火頭吐蕃僰人子伯夷摩些狢■﹝犭鹿﹞猓玀回紇諸部各種類散居山谷間北至大渡南及金沙東抵烏蒙西訖鹽井延袤殆千餘里昌普濟威龍三州長官司隸之有把事四人世轄其眾皆節制於閫衛諸帥西夷大酋此殆爲稱首云配六世孫安忠無後妻鳯氏管事鳯氏死族人安登繼襲復無子妻瞿氏管事以族人世隆嗣世隆復無子繼妻祿氏管事近日祿氏死以族侄安崇業嗣所轄有四驛曰祿馬阿用白水瀘沽各以百里爲差並涼山拖郎桐槽熱水等夷亦皆以彊弱爲向背矣

按祿氏與崇業不相能者十數載又養那故爲假子其惡奴祿祈從臾之甚力歲相讎殺無寧宇予以庚戌署司事移會該道悉心調停稍就約束因看得夫亡妻繼固諸夷家風也然亦有說焉藉令祿氏者黨逆奴養假子而謀絕安嗣禍之不悔日相尋於干戈其誰能許之今那故殺矣祿祈逐矣安崇業嗣定矣是於復仇之義得而姑侄子母之分明也如此卽順夷猓之情奉鈐束之誡其於理法亦未嘗廢也崇業父子承宗祧以他日修職業於玆時如山之固豈俟河之淸乎時崇業管土操捕聽繼不久卽眞長官司矣

禮州千戶所二曰後曰中在衛北六十里漢之蘓示縣也顏師古曰示讀如祗後漢書永平中越嶲太守巴郡張翕政化淸平得夷人和在郡十七年卒夷人愛慕如喪父母蘓祈叟二百餘人賫牛羊送喪至翕本縣安漢起墳祭祀卽此夷也華陽國誌漢末蘓示縣夷王及弟隗渠數背叛安南將軍馬忠誘殺之周地圖經云武帝天和三年開越嶲立蘓祁縣於縣置亮善郡誌謂隋名蘓祗唐名蘓祈皆一義也唐末吐蕃烏白蠻疊據其地號龍麼城元置禮州今爲二所因其名

應劭注漢書云蘓示縣西北有尼池按今曲池是也師古曰夷池尼古夷字寰宇記云尼池名本出山海經未詳

打衝河千戶所在衛西百四十里唐之沙野城元瀘州之地本名黒會江又名納夷江源出吐蕃流合金沙江

徳昌千戶所在衛南百四十里元置定昌路尋攺徳昌本朝於此置所因其名

昌州長官司在衛南二百里宋之阿屈部也至元中置昌州於此徳昌路總管府居其中洪武元年盧尼姑歸附貢馬使世襲昌州知州二十七年平伊嚕特穆爾之亂攺長官司遇朝覲之歲具所管夷民木冊附進

普濟州長官司在衛西南二百四十里本坪甸夷也後屬屈部獹魯世居之元置普濟州於此國朝洪武十八年土官吉撤加歸附賜給印勅授普濟州知州後攺爲長官司

威龍州長官司衛東南四百一十里夷名巴率有三部至元中並三部置威龍州屬徳昌路洪武初土官白氏來貢給授印勅世襲與昌州普濟同惟所認糧差多逋負不及二司如約耳上南志云大渡河入雲南之驛途夷名巴翠部又名沙媧部其酋獹荒種也九種志云狢■﹝犭鹿﹞之人身體矮小居山野艸房男女俱用白布纒頭身穿短衣常帶弓弩捕鼠開種雜糧爲生病以牛羊豬胎爲藥婚姻酒食類西畨喪葬類猓玀獨於燒骸處拔一艸根頓小籃內回家以宗祖云

會川衛

上南志云會川在漢風琶之蠻臺登之墅而越嶲郡之會無縣也寰宇記云會川縣本漢卭都縣地唐上元二年移卭都縣於會川鎭城內安置以川原並會故名南詔得之置會川都督府號淸寧郡宋時屬大理爲會川府元置會川路治武安州隸羅羅所宣慰司國初復立會川府領武安永昌麻龍等州尋攺爲會川衛軍民指揮使司領迷易千戶所城周千二百五丈有奇編戶十八里

志云武安舊州在衛南十里永昌舊州在衛西五里卽會同府也麻龍舊州在衛東五十里地名綽羅能元時屬閟畔部東南百里外又有舊通安州舊姜州舊隆州俱元時置

華陽國誌會無縣山色靑碧故其東南葛砧蜜勒諸山或產石碌有三色或產石靑有四色或產礦銀志云治內寶藏寺落成未牓而宻勒山銀場始出因以寶藏爲名又有勝功寺金碧交輝邊隅之望剎也

寰宇記會川縣南有大冢諸葛武侯駐師此地士卒多癘疫死設此葬之會無川傍川上有深巖巖中多仙人葬莫測其來逺望如牕牖其棺內多碧骨如珠華陽國誌會無縣路通寧州渡瀘得住狼縣故濮人邑也今有濮人冢冢不閉戶其穴多有碧珠人不可取取之不祥本志云衛城東有玄泉色近黒民賴以灌田常以仲春月祀之

十道記雲瀘水出蕃中入黔府歷郡界出拓州至此有瀘津闗闗上有石岸髙三千丈四時多瘴气四五月間發人衝之死故武侯以夏渡爲艱水浚急而多巉石土人以牛皮爲船方涉津涘水經注云瀘峯最爲髙秀孤髙二千餘丈是山於晉泰康中崩震動郡邑水之左右馬步之徑裁通而特有瘴气又云晉明帝太寧二年李驤等侵越嶲攻臺登縣寧州刺史王遜遣將軍姚嶽擊之戰於堂瑯驤軍大敗嶽追之至瀘水越水死者千餘人遜以嶽等不窮追怒甚發上衝冠帢裂而卒矣

志云會川南八十里瀘沽河源出少相公嶺入金沙江又云西南二百五十里金沙江源出吐蕃東流合瀘水至黎溪接馬湖江有嵐瘴隆冬人過𨿽袒禓皆流汗惟雨中及夜渡無害夾岸皆石江中沙土色黃故曰金一在武定之南一在桃安之左容齋隨筆云淳化間嘉州士人辛怡顯使南詔至姚州其節度使趙公美以書來迎云當境有濾水昔諸葛武侯戒曰非貢獻徵討不得渡此水若必欲過須致祭然後登舟今遣本部軍將賞金龍二條金錢三十文並設酒酺請先祭享而後渡焉

華陽國誌三縫縣一名小會無音三播通道寧州渡濾得蜻蛉縣有長谷石時坪中有石豬子母數千頭長老傳言夷昔牧豬於此一朝豬化爲石迄今夷不敢牧於此

水經注曰蜻蛉水又東注於繩水繩水又徑三縫縣西又徑姑復縣北對三縫縣淹水注之三縫小會無也故經曰淹至會無注若水水徑會無縣縣有駿馬河水出縣東髙山山有天馬徑厥迹存焉民家馬牧之山下或產駿駒言是天馬子河中有貝子胎銅以羊祠之則可取也按後漢書安帝紀曰永初六年詔越嶲郡置長利髙望始昌三苑皆馬苑矣又令益州郡置萬歲苑犍爲郡置漢平苑云

迷易千戶所在衛西北八十里元置國初爲會川千戶所洪武十五年攺今名

衛志雲南六十里有迷郎闗卽寰宇記之迷水鎭也有滇池方三百里源深闊下流淺狹有似倒流故名滇池矣

土夷考曰迷易土官賢姓也初雲南景東府僰夷頭目阿駭徙其屬來住種洪武十六年歸附以隨徵東川芒部二府效勞授世襲副千戶該所印信以武弁推選今土官賢氏居城外專理巡捕管束八百戶僰夷而已

土夷考云會川衛東南十里爲石■﹝浦上女下﹞堡又四十里爲虎街堡四十里爲姜州堡會鹽守備司駐札其中衛西南三十里爲箐山口又八十里爲火燒腰驛去驛五里爲五里坡又十五里爲蜜卽闗路通紅卜苴夷寨五十里爲七墩堡路通黎溪州夷寨按志黎溪舊州在衛南百五十里唐時南詔閣羅鳯徙白蠻戍此卽白夷也城後爲羅羅蠻所據宋屬大理元始置州九種志云白夷人頭裹黒帕戴筍籜尖帽以傭田爲生婦女養蠶收絲織作亦巧謂之白夷錦無論貴賤人有數妻妻妾奉夫甚嚴婦女不妬忌夫宿妻房妻事之如婢飲食凡艸木無毒者六畜外鼠蛇蛙蠅及飛生虫皆■﹝氵龠﹞食之諺云靑靑白夷菜動動白夷肉婚姻男家先用碗水澆女足謂之水授婦戰陣所獲謂之王旗婦初生小兒卽抱於河中洗之男女日日浴於河中居多近水束裝日如逺行故遷徙無定焉死有棺槨葬埋名墳曰罷休又有一種撲廝夜變爲鬼盜人財物及掘新墳屍咒使變魚形市之志云黎溪驛北有荷花池盛夏香來可以辟瘴爲夷方勝處驛去七墩十五里又八十里爲塔甲渡巡檢司又四十里爲松坪闗闗近滇境上金沙江去松坪闗可三十里云

鹽井衛

治在建昌西三百里城周六百五十丈編戶二十六古定筰縣也華陽國誌云筰笮夷也南中曰昆明越嶲曰笮皆一種也縣在越嶲郡西渡渡水賓剛徼曰麼沙夷志謂麼些人病則刺肉取血有誓則擊石或撻狗者也

寰宇記曰昆明縣本漢定筰縣也唐武徳二年於此置昆明縣蓋以南接昆明夷爲名天寶中又置昆明軍以鎭撫之通誌云唐末南詔得嶲以昆明縣爲香城郡宋時爲賀頭甸部屬大理國元至元中於黒白鹽井置閏鹽縣又於此置栢興府隸羅羅斯宣慰司國初攺栢興千戶所旋攺今衛又於二井置鹽課司司在治東

華陽國誌定筰有鹽池積薪以齊水灌而後焚之成鹽漢末夷皆錮之張嶷爲太守往爭夷帥岑盤木明不肯服嶷擒撻殺之後賞賜余類皆安官迄有之寰宇記云定笮民取井水先積薪以火燒過以水澆灰卽成黒鹽煉之縣又有鐡石山山有砮石火燒之成鐡爲劍戟極剛利此在衛西北七十里矣

志云衛南十里栢林山山多松栢其緑參天栢興府之名取此西三十里有斛僰和山產金爲利竇掲勒蠻所居隋唐之世於此置金州焉

土夷考云鹽井之沙坪驛在瀘河西去建昌僅四十里又十五里爲紙房堡十里爲瀘州治所也河東之髙山堡路通馬者馬羅諸夷去髙山二十里爲沙坪堡通麻科七村牙礦諸夷又十里爲徳力堡通祿馬祿曹諸夷又十里爲河口驛卽打衝河也去驛三里河東爲中前所河西爲中左所

上南志曰衛東北百八十里打衝河索橋兩山壁立水勢洶湧狼牙相拒舟楫不通橋兩崖用大石堆砌樹洞門二座每洞樹將軍柱一百八根洞門外立井口大柱四根上穿篾纜十八條系於將軍柱上纜上鋪板三十六逗兩旁用小纜掛系如槽橫亙四十二丈邊陲之天險也莊安世渡瀘初略曰鹽井城池頹壞已久軍民逃散日甚一日今髙山箐口之墟人迹跫然衙驛倉庫鞠爲荒艸推原其故蓋由索橋之險難通糧運不及是以皆轉徙而之河西矣迄今聚爲室家享成世業計屯田千二百一十八分有奇而附城之屯所出不過荳麥而已瀘州一帶駝運入鹽井必經索橋約路二百八十餘里又夷人阿遮與切兒卜構禍以來仇殺無虛日不爲淵驅魚耶

土夷考云去打衝河二十里爲梅子堡通祿馬祿曹諸寨又十里爲祿馬堡十里爲紹興堡又五里爲平川驛五里爲杭州堡又十里爲雙橋堡十里爲上功堡又十里爲馬蝗堡十里爲新添堡又十里爲鴛鴦堡十里爲涼山堡又十里爲髙山堡十里爲箐口堡又十里則衛治也內有鹽井驛自衛至雲南永寧府界七百八十里麗江府界五百里

馬剌長官司在衛南三百里元之落蘭部也其村落多白夷居之鹽井志云白夷之近漢者能知天變遇日月食少長男女爭擊箕杵盆勺成聲仰天拜懇婚姻潑水爲媒證產子三日則浴之河死用塊葬名罷休老人婦人穿無折桶裙謂脂粉爲解老又能種綿養蠶以織染爲五色絲絨提機作花每段寛尺餘長二丈一尺粗者爲錦細者爲■﹝糹休﹞

土夷考曰馬剌又名瓦剌土官姓阿氏國初歸附授職世官舊部落仍俾統管賦本衛秋糧百二十石其地接壤雲南北勝州稱寛饒庶富人亦優馴

打衝河守禦千戶所洪武立中左一所今分爲五在衛北百六十里唐爲沙野城今沙平遞運所其舊址也元爲建昌路瀘州之地

左所土千戶姓剌洪武二十五年徵伊嚕特穆爾賈哈喇土人剌他效順來歸其子剌馬非復貢馬赴京授本所副千戶永樂十一年升正以別於四所地與麗江永寧二府爲鄰麗江土官木氏每來侵之土地夷民失其半

右所土千戶姓八先年與各所同進馬后議畱馬協濟驛遞免貢中所土千戶姓剌前所土千戶姓阿後所土千戶姓卜已上五所俱土著人以國初歸附授官貢馬事例皆同但與麗江接壤爲所蠶食不克自振惟日事彊免害而已

越嶲衛卭都長官司附

志云漢卭都及闡二縣地也卭都卽當衛治闡縣卽卭部長官治在建昌北二百八十里石城周二百九十丈不及四里治北半舎外有舊城寰宇記所謂奴諾城諸葛武侯徵蠻所築憩軍之所以奴諾川爲名矣

其界東至馬湖沐川司南至寧畨小相公嶺西至喇八闗外北至大渡河南岸髙山峻嶺居十之九地土瘠薄不產五糓惟畜養牛馬射獵以供饔飱唐書云卭部於諸蠻中最驕悍狡譎招集畨漢亡命侵攘他種閉其道以專利曰大雲南蠻曰小雲南蠻續博物志云蜀蠻卭部川都王蒙備死气未絕其妻子以錦數疋相續系死者曳之於地置十數里外髙山上令气絕乃復以錦被裹而埋之會其族哭焉名作鬼親守近州蠻人說其事

後漢書西南夷傳自滇以北君長十數卭都最大武帝初置卭都縣無幾而地陷爲污澤因名爲卭池南人以爲卭河注云卭池在越嶲縣東南寰宇記云隋開皇六年置越嶲縣於此屬西寧州後攺屬嶲州

李膺益州記云卭都縣下有一老姥家貧孤獨每食輒有戴角小蛇在牀間姥憐而飴之後稍長至丈餘令有駿馬爲蛇吸殺因責姥出蛇姥云在牀下令卽掘地深無所見益遷怒殺姥蛇乃感人以靈言令何殺我母當爲報讎此後每夜輒聞雷風四十許日百姓相見感驚語汝頭那忽戴魚是夜方四十里與城一時俱陷爲湖土人謂之爲陷河惟姥宅無恙迄今猶存漁人采捕必依止宿每有風浪輒居宅側恬靜無佗風靜水淸猶見城郭樓櫓宛然按國朝嘉靖十五年二月二十八日丑時建昌寧畨二衛地震如雷吼者數陣司及二衛公署內外民居城垣一時皆塌壓死都指揮一人指揮二人千夫長四人百夫長一人所鎭撫一人吏三人士夫一人大學生一人土官土婦各一人軍民夷獠不計水湧地裂陷下三四尺衛城內外若浮塊而已震至次月初六猶不休陷河之說殆是實然

衛南有羅羅河東流與大渡河合衛北魚洞河源出吐蕃又流與羅羅河合按南中八部志卭都縣東南數里有河縱廣二百里深百餘丈河中魚長一二丈頭特大遙視之如戴鐡釡卽魚洞河也或云卽是陷河

志又雲南十五里金馬山文昌帝君降生地有祠焉卽化書所稱誕於越嶲之間矣南四十里小相公嶺石磴﨑嶇自麓至頂十五里武侯所開也志又云西五十餘里大雪山四時積雪與小相公嶺接夷名阿露山北三十里石嵓洞中可容十餘人南北厓傍有石版扣之有聲鏗然謂之瓊鐘

寰宇記云卭部縣本漢闡縣漢書闡作闌師古注音蘭周武帝天和三年置卭部郡於此隋開皇三年罷郡攺爲縣仍帶卭部鎭

唐書至徳初南詔陷嶲州勿鄧兩林蠻遂羈屬土蕃貞元中復納欵以勿鄧鬼主苴嵩兼卭部團練使封長川郡公而兩林都大鬼主苴那時遣韋臯書乞兵攻吐蕃臯遣將劉朝彩等持兵應之大破吐蕃於北谷詔封苴那時爲順政郡王苴夢衝爲懷化郡王已而夢衝復附吐蕃臯召至琵琶川斬之元宗天寶初卭部都鬼主阿伏常遣子入貢通誌云元初置卭部安撫招討司已攺卭部州國初嶺眞伯歸附尙稱招討使於是以爲卭部軍民州永樂中攺長官司使嶺氏世守之屬越嶲衛

土夷考云萬曆初年土官嶺栢死孽子應升負印去栢庶沙氏爭之不得逆酋阿堆等擁沙氏焚利濟站廬舎擁兵臨城總戎劉顯詣彼勘處沙氏悔禍殺阿堆等自續顯遂以印歸之後沙氏淫於族人阿祭負印去祭死其子嶺鳯起嗾他畨刺殺應升當事者因平蠻之師誘鳯起縶之收其印而誅行刺者百餘人印無所歸緘而置之庫中所部夷無統肆行爲盜乙酉丙戌間黒骨夷阿弓等手刃送哨官於小相公嶺刳其腸而普雄酋姑咱等乘勢蜂起郵傳告絕逺近震恐歲丁亥動大兵斬馘千數道路始通鳯起旋亦病亡其東近峨眉者數百家相率歸附因置平夷歸化二堡以居焉詳見峨眉三枝爪下他部落乃奉應升妻李氏爲主歲時起居不絕而■﹝犭宰﹞玀鐡口普雄三村最桀驁茍駕馭得宜亦足藉其死力以捍野外生畨也土夷考又云大渡河南岸爲臨河堡與河北羊肆崖漢水口相對堡之上通大小衝山及海腦壩僰夷村舊僰人聚落也九種志云僰人重儒敬佛居傍城郭與漢人無異相見之禮惟長跪不拜亦有讀書入學者臨河堡之下通鬼皮羅黒麻溪片馬廠諸夷山徑峻絕通望山在其處寰宇記黎州通望軍在大渡河南三十里唐至徳元年在通望山下山自河南與朝陽眾山相連入嶲州界過臨河十里爲鎭蠻堡又名大樹堡在兩山峽口北臨大渡河與河北羊腦山相望爲大小衝蕃往來之所五里爲火燒營五里爲李子坪七里至曬經闗志云闗在越嶲衛東三百里髙嶺山闗傍廣石卽三藏法師曬經處未詳又十里至白馬堡爲■﹝犭宰﹞玀鐡口諸蕃市易處十里至河南驛八里至八里堡路通艸八拍橋普馬等寨又十里卽平夷堡也在髙山峽內路通筍坑紅水黒麻等寨十二里至古隘堡路通那歷洗馬姑乃易集戶水八拍等寨其南隘廣不盈丈兩岸壁立千仞峽內水淙淙奔流卽韋臯所置淸溪闗也詳見黎州唐琉璃仗義二城俱在其處二十里至平壩堡輶軒於此設食焉有古隘口路通泥水二十戶等寨與暖歹諸夷相鄰又十里至鎭逺堡東連暖歹椒園燕子窩諸夷西通洗馬姑赤利艸必落等寨又十里爲鎭夷堡在髙山稍平坦處又十五里卽鎭西千戶所

鎭西所寧越守備駐此城城負髙阜南臨深坎西通竹麻哨阿迷羅等寨東通暖歹爪羅米頗柯羅回諸夷屹然一要害去所五里爲海棠闗又十里爲鎭西驛又十五里爲淸水堡東通戴羅白石幹溝西抵竹麻洗馬姑等畨有兵戍之又二十里爲藔葉堡在峽內平地亦於此飭廚傳焉又十五里爲梅子堡路通蠟梅得那補蝦蟆窩等夷焚刼無虛日二十里爲利濟驛十五里爲靑岡闗闗北通■﹝犭宰﹞兒姑靑岡南通廣洪魚洞諸寨越嶲之門戶也魚洞者水入魚洞河矣又十五里通濟堡在嶲水西岸十里爲越嶲衛衛在嶲水西廣平之地羣山環遶西通羊圏托鳥雪山東通普雄大小赤口馬湖諸夷卭部長官司舊設治東屬其提調去衛十五里有龍泉山寰宇記云要衝城下有龍泉水出龍泉山也下爲龍泉驛又十五里爲炒米闗在髙山峽內闗卽韋臯所築要衝城矣有鎭雄堡者去道五里而近路通普雄兩河口等處十里爲通相堡一名小哨十五里爲長老坪

在小相嶺之北西通羊圏托烏東通普雄黒骨頭諸夷又十里爲相嶺闗闗設在小相嶺絕頂又十里爲靖邊堡在相嶺南通寧畨衛界三渡水外生畨東通桐槽那■﹝口賈﹞沈喳等夷過此有新添九盤白石登相四堡共四十五里以備行者又十里爲雙橋堡十里爲猓玀闗舊爲玀猓窟穴也九種志云玀■﹝犭巢﹞人性最惡刻木爲信男子摘須腰系皮繩名饑飽索以帕裹頭夜不解刀居山頂以板蓋屋刀耕火種性喜獵凡有事以艾炙羊膀骨占吉凶出入必以凶器男女紐發盤頭上下身衣土繡花長衣赤腳無履外披細褶氈衫爲上蓋饑食蕎麥餅婚姻以牛羊馬禮酒席鋪松毛於地盤腳坐松上男女分席殺牛羊剝皮豬用火燒半割碎和蒜菜謂之喫牲飲泡咂酒木碗木杓卽其器皿食肉以竹簽爲筯喪禮男女俱無棺槨富家以綿段纒之故謂之■﹝犭巢﹞郡又謂之羅羅也過闗五里爲灣村又八里爲巡哨堡地稍寛平又十里則寧畨衛之冕山闗矣

寧畨衛

元時於卭都之野立府名曰蘓州借蘓示之義以名之也國初土官怕兀它從伊嚕特穆爾爲亂於是廢爲衛降官爲指揮環而居者皆西畨種故曰寧畨城周凡二千丈在建昌北百九十里東連越嶲界北至西天烏思藏西鄰三渡月落口編戶僅四里有冕山鎭西禮州等四千戶所相鈐束焉渡瀘初略曰舊額寧畨一衛爲屯者凡九十有二今無一人存矣行數十里雞犬無聲人煙絕迹間有一二存者亦刀鋸之孑遺耳結艸爲衣虺羸一骨此其狀何可令人見者

上南志曰衛南五里曰南山山勢屹然子午鍼也產白銅華陽國誌卭都南山出銅卽此志又云衛南三十里西山下響石長七尺闊三尺八寸厚三尺擊之聲如雲板志又云東百二十里有溫泉四時皆暖可以療疾華陽國誌卭都縣有溫泉穴下流可治疾病餘多惡水水神護之不可污穢及沈亂髮照面則使人被惡疾水經注云昔李驤敗李流於溫水是也

土夷考云寧畨蠻凶獷彊悍刀耕火種遷徙無常不以積藏爲事上南志云西畨人身長大勇猛占住山頭性甚惡男子髮結成條面多垢積身帶凶器叛惡不常婦女發亦結編懸帶珊瑚翠石爲飾身著短衣蓋以羊皮食以靑稞磨面作餅酥油煎茶爲飯風俗女在父家爲非無禁嫁後有犯夫永逐之所生男女亦棄去酒席泡咂酒殺牛羊肉食之病不服藥請畨僧誦經殺牛祈禳及死將生前所編氈喜鵲窠帽弓刀裝斂盛以木桶於山嶺蓋一小房停放封閉永不復觀

土夷考曰夷之錯居衛東南東北者頗馴擾惟西去月落三渡水妙竹等一十九寨恃其險隘常引水外生蕃不時入冦自萬曆丁亥建立定蕃堡募兵戍之稍斂迹不敢出沒九盤白石瀘沽峽老君闗等舊稱險絕一夫荷鍤千騎辟易其間銅槽鐡廠諸夷尢肆其蜂蠆行者股栗焉

冕山橋設千戶所一冕山者山形如冕方山也在所西三里所去衛又百里元蘓州地我朝正統七年置以屬寧畨者

土夷考云冕山橋去冕山闗五里在孫水之滸橋因漢址而冠以今名焉按史記司馬相如定西南夷橋孫水顏師古曰於孫水上作橋也孫水源出於臺登俗謂之長河志云衛治東有長河南流會瀘水過建昌衛而入金沙江卽孫水也

冕山闗堡與建昌犬牙相錯建昌之瀘沽驛去冕山所六里與桐槽站同處驛屬建昌而供張騎乘則寧畨土官職也去桐槽八里爲太平闗闗在孫水上有渡軍守之十里爲鹽井哨路通東山鐡廠軍民雜聚治鑄之所又去建昌之瀘沽闗卽瀘沽峽兩山壁立峽深百餘丈闊不盈尋孫水流其中淙淙有聲人行東山嶺上俯視魂搖南北長五里中有觀音巖老君闗棧道危峻設瀘沽巡檢司於瀘河東去巡司五里爲鎭夷堡過此歷五十里爲平蠻松林深溝龍溪平哨之名又十里則建昌衛之禮州城矣城在瀘河東自禮州行四十里歷安寧北哨靑山理經四堡又十里至建昌衛衛在山麓瀘川驛在城西磘山堡在城南十里濾水之上祿馬驛在瀘水北去建昌城兩舎自祿馬東南行歷巴西鹿角凹腦者者黃泥什結諸鋪至阿用驛凡一百二十里自阿用至白水站八十里中隔半站營金川堡焉自白水三十里至可郎舗系威龍州地夷猓出沒之鄕又二十里爲公母石志云兩石相隨人或分之明日復合土人呼爲公母石猶言翁姥也又五里爲甸沙闗建會二衛分界處北接威龍司南近迷易所東連普雄法果等夷又二十里爲麼些塘舊麼些夷之壘也上南志云麼些人身長色黒男子發扭成索白手巾纒頭身著短衣足穿皮鞋身垢不洗常帶凶器內著黒大編氈外披衣甲畜犏牛山羊以艾炙羊骨占婦女紐發細編短衣赤腳內披短氈尙以羊皮靑稞蕎面乳餅酥油煎茶充饑病不服藥殺豬羊祭鬼求安婚姻亦以牛羊爲禮喪葬不用棺槨將豬取去腸肚帶毛用物壓匾名曰豬脿用綾段布疋裹屍同用柴燒化取頂骨並手足四肢掛懸崖絕頂上後三年殺馬延畨僧作佛事盡將骨棄去

志雲冷水溝夷門木術界在甸沙麼些之中時爲道路梗又十里爲巴松驛又二十里爲分水嶺二十里爲火燒舗又十里爲虎頭闗十里爲虎頭舗俱威龍夷之區又十里爲周官嘴十里爲大龍驛又五里爲寒婆營寒婆營乃接鎭西所矣此二十餘里有路通麻龍仲村捲卜法果等夷不時爲患

萬曆壬子歲建南告急正值開科當事者策諸生而予代爲之答曰夫建南者非漢所稱西南夷而唐所稱六詔之屬者哉至我明來部落散處君長不齊約其九種可得而言曰一僰人二猓玀三白夷四西蕃五麼些六狢■﹝犭鹿﹞七靑海八回子九漁人是也而猓玀最猙獰邇時習爲邊患矣執事以戰守剿撫機宜下問欲得一當而計安萬全甚盛心也某不敢以臆對語云前事之不忘後事之師也請遡其開閉之因叛服之狀而後計有以處之者乎粵自洪荒入秦西南夷未常與中國通也通西南夷由漢武帝始武帝之遣唐蒙也從笮闗入見夜郎侯諭以威徳約爲置吏其意在渡■﹝牜羊﹞柯江出奇以制東越耳治道無成巴蜀震驚乃用司馬相如諭告之非上意是時卭笮君長聞南夷得賞賜多欲請吏上問相如相如曰卭笮冉駹近蜀易通置爲郡縣愈於南夷於是以卭都爲越嶲郡笮都爲沈黎郡而除邊益斥矣此開之之始也蜀漢建興之歲昭烈殂殞益州郡耆帥雍闓等縳太守張裔與吳遣孟獲誘扇諸夷越嶲夷王髙定等皆叛應闓諸葛武侯以新遭大喪撫而不討務農積糓閉闗息民民安食足而後用之及將南徵參軍馬謖曰南中險逺不服久矣𨿽今日破之明日復反今公方傾國北伐以事彊賊彼窺吾勢內虛而叛亦速若殄盡遺類以除後患恐非仁者之情且又不可倉卒也夫用兵之道攻心爲上攻城爲下心戰爲上兵戰爲下願公服其心而已武侯卒用其策生擒孟獲使觀營陣之間獲曰向者不知虛實故敗今祗如此卽易勝耳乃七縱七擒之獲始拜曰公天威也南人不復反矣侯卽其渠率而用之或以爲諫侯曰若畱外人則當畱兵兵畱則無所食又夷累有廢殺之罪自嫌釁重若畱外人終不能信皆不易也今吾欲使不畱兵不糧運而綱紀粗定夷漢粗安故耳於是悉收其豪傑孟獲等爲官屬出其金銀丹漆耕牛戰馬以給軍國之用終侯之世夷不復反此撫而剿剿而撫之之術也唐開元之歲南詔彊大五詔微弱乃賂王昱求合六詔爲一朝廷許之於是以兵威脇郡蠻連擊破吐蕃橫行邊郡而鮮於仲通有西彌河之敗李宓有太和城之敗至全軍皆沒令彼築京觀焉而陷越嶲據淸溪闗駸駸及瀘水矣韋臯乃屯重兵於嶲州扼西瀘路是時南詔異牟尋欲誘之先攻東蠻臯不可曰嶲州賓往來道扞蔽數州賊百計窺故嚴兵以守之彼東蠻者敢懷貳乎大歷之歲吐蕃南詔合入寇悉眾二十萬三道而趨曰吾欲取蜀以爲東府乃遣神策將李晟發邠隴範陽兵亦以三道而環救之晟追擊大破之於大渡河外吐蕃南詔士卒饑寒殞於崖谷死者不勝計吐蕃悔怒殺誘導使之人而南詔始請內附矣臯奏宜招納之以離吐蕃之黨復與異牟尋約築大城於境上置戍相保永同一家出朝廷所賜器物笛工歌女命之曰當子子孫孫盡忠於唐此守而戰戰而復守之之策也宋太祖平蜀之後取地圖觀之乃以玉斧畫大渡河曰與夷爲界凡我疆吏固守封圻而已此閉之之始也元以蒙古爲驅除難建昌會同置府卭部栢興置州若內地然至我太祖混一宇內神武不殺其大無外普氏倡之次爭歸順乃兼設夷漢之官並用文武之道爲衛所者九爲學校者三爲長官司者四五而闗堡驛逓蓋不啻棋布而星列矣此復開之之由也說者曰漢武帝窮邊極逺逞一時之侈心而基後世無窮之禍患爲計失矣然風气欲開則有以使之不得不開者固非其計失也又曰宋太祖重內輕外不欲以無益之地而損百姓有限之財力爲計得矣然風气閉則有以使之不得不閉者亦非其計得也說者曰今之世患無武侯耳使有侯者出七縱七擒天威所懾北面稽首終身不敢貳然未及十年而夷帥劉冑叛矣至於延熙則太守張嶷始復平定越嶲郡矣安見其兢兢於侯之盟誓約束也又曰今之世患無韋臯李晟耳使有韋李者出提兵轉戰數千里斬首數萬馘斷吐蕃之臂而臣服南詔如指掌然然未及數年益州永昌蜀郡諸夷皆應越嶲叛矣太和咸通之歲則南詔且再入成都矣又安見其惴惴於昔之救死扶傷也大抵犬羊之性嗜殺而少仁好譎而無信以戰爭爲日用以掠刼爲耕作其始而請置吏也貪賂耳其有時而乍降服也畏威耳是故或窺中國之虛焉而叛或恃部落之彊焉而叛或拊之因循也而叛或責之嚴急也而叛或被人誘使之而叛或自已讎殺而叛或見可欲也而叛或修復舊怨而叛曷嘗有數十年耕鑿山谷間嬉嬉以逰與邊陲共保安靜而無事哉我明開國不煩一鏃之矢一介之使與夫錙銖尺寸之金帛而望風輸誠請爲臣妾得報可而拜一官爵攜印綬以誇示於族類保守其封疆以比諸漢宋之爲開而黷武閉而損威或致勞民傷財之怨與夫失地退守之辱者其得其失爲何如也國初至今二百五十年所矣在寧畨有土酋怕兀他從月魯帖木兒之亂而總兵徐凱定之在越嶲有土官嶺鳯起及黒骨夷阿弓凹乞之亂而總兵劉顯定之所聞大徵不過此兩者其它畫地而守聚族而居納租稅飭郵傳未嘗輒敢尢而效之夫以將不必忠武南康神策也以戰不必七縱七擒殺獲數萬人之眾也而安堵之日多蠢動之日少以比諸唐蜀之今日服之明日復反長吏遭執縛之慘內地受剝膚之虞者其久其暫又爲何如也獨此數年間漸不馴於漢法而勾引乎生蕃或跳梁於冕山所或嘯聚乎鄧家灣或利濟站之圍而觧散復合或梅子堡之役而殺戮相當近者南闗之烽火且逼近於大將軍鎭西之梗塞且垂涎乎大渡河亦可謂猖獗之甚滋蔓而難圖者矣以故羽書之告急無虛日孤軍之待援如湯火而煩下執事者憂也生請先言時勢之難易今昔之不同也而後及於剿撫戰守之機宜可乎何謂難夫蜀以國事付諸葛出將入相惟其任之調兵調食如出一手又且積蓄數年民丰用足而後及於師旅今不能也旣當倉卒之時又多掣肘之患矣武侯徵而服之用其豪帥出其軍資不畱兵不糧運但使夷漢粗安專心北伐未嘗再一渡瀘今亦不能也軍民與之錯處行旅出於其途矣何謂易在唐之時六詔合而爲一南詔又與吐蕃合而爲一動輒數十萬眾勢若常山之蛇彼聲東以擊西我救此則失彼而今無是也南詔隸於滇中吐蕃隔乎松茂若風馬牛之不相及矣李晟之捷特將邠隴範陽兵五千直自卭崍闗追擊之於大渡河韋臯之捷先斷吐蕃爲二且借資於異牟尋之兵五千而今無是也如雲之士卒在前天險之瀘河在後我操必勝之勢矣是故蜀漢之所易者而我之所難也李唐之所難者而我之所易也其時勢之不同如此以今日論之非戰不能解圍矣非剿不能以詟服矣以他日論之非撫不足爲結局矣非守不足爲長策矣然剿之與撫可互用也貴因乎時戰之與守必兼資也貴乘乎勢此固智者能言之耳而剿之首務在動兵曰鵰剿曰大徵多寡則相懸矣其實有可以相通者何則漢河平之歲西南夷嘗相攻矣遣太中大夫張匡持節往解之不從命乃刻木像漢使立道旁射之杜欽說大將軍王鳯曰蠻夷輕易漢使不憚國威恐議者巽耎復守和解則彼得收獵其眾狂犯守尉逺藏濕暑毒艸之地𨿽有孫吳賁育若入水火往心焦沒智勇無所施宜陰勅旁郡守尉練士馬大司農預召谷積要害處選任職太守往以秋涼時入誅其王侯尢不軌者而後可定諸葛武侯之南徵也別遣馬忠伐■﹝牜羊﹞柯李恢向南中而後渡濾生虜孟獲是當其時𨿽無大徵鵰剿之說然必練士馬積糧谷相時而入分道而進其功乃可成也蓋非大徵則兵食不能厚非鵰剿則智勇無所施愚所謂可相通而用者也而戰之先資在饋餉曰主餉曰客餉彼此易推諉矣其實爲闕一不可者何則蜀建興之歲都督張翼用法嚴激夷帥叛丞相亮以參軍馬忠代翼令還其人檄召謂翼宜速卽罪翼曰吾臨戰場代人未至當運糧積糓爲滅賊之資豈可以黜退之故而廢公家之務乎於是統攝不懈代到乃發忠因其資破賊唐之舊制歲杪運內粟以贍嶲州起嘉眉道陽山江而達渡乃分餉諸戍常以盛夏之地苦瘴毒輦夫多死後攺命轉卭雅粟以十月爲漕始先夏而至以佐陽山之運不涉炎月逺民乃安是當其時𨿽無主餉客餉之說然必自實於內接濟乎外有灌輸之功而無偏倚之患其戍始可飽也蓋非主餉則恐道絕非客餉則恐中枯愚所謂實闕一不可者也撫之之說益州刺史張喬常用之矣越嶲夷封離反殺長吏焚掠百姓骸骨委積千里無人喬遣從事楊竦與戰斬首三萬餘級獲生口千五百人資財四千餘萬悉以賞將士封離等惶怖詣竦乞降竦厚加慰納其餘三十六種皆來降附竦因奏長吏姦猾侵犯蠻夷者九十人皆減死由此觀之非誅渠帥之黠惡者與吏士之貪殘者不能聽吾撫也守之之道西川節度使李徳裕嘗用之矣朝廷命徳裕修淸溪闗以斷南詔入冦之路徳裕曰通蠻細路至多不可塞惟重兵鎭守可保無虞但黎雅以來得萬人精加訓練則蠻不敢動矣乃請甲人於安定弓人河中弩人浙西器械犀利又率戶二百取一人習戰緩則農急則戰謂之雄邊子弟以制大渡河淸溪闗之阻且謂傍人建言者蓋由禍不在身望人責一狀畱入堂案他日敗事不可令臣獨當國憲朝廷皆從其請徳裕乃練士卒葺堡障積糧儲以備邊蜀人粗安其後李師望請移理卭州於是聲勢不相及南詔復騷動遂入成都由此觀之非臨河之區爲屯田之計不能壯吾守也或曰若子之說則師之不可已矣然兵非難而餉爲難目前之餉固難久後之餉尢難若必增兵以守之則不幾歲歲而增餉乎曰建南前者無兵也尺籍之士以五萬計不爲不多矣一士一田無待取給於外矣今所存者不能十分之一士豈盡失伍乎田豈盡拋荒乎無乃彊半實債帥之腹而入豪彊之手乎亦無乃所以資冦兵而賫盜糧乎則簡稽而重訓練之胡可已也增募之兵以四千計亦不爲少矣遊擊材官各以若干隸之矣今用命者不能十分之一豈眾寡不敵乎豈前後牽掣乎無乃貪餌而動失虎豹在山之勢乎亦無乃望風而遁乏鷙鳥必擊之威乎是責成而嚴賞罰之胡可已也此在大渡河以南者言也河北富林至於黎州非所稱笮闗沈黎之地乎漢置兩部都尉一治旄牛主外羌一治靑衣主漢民唐李贊皇實屯萬人於雅黎蓋重之矣今僅僅一遊戎提兵不滿五百且控制天全六畨地於河以外不暇指顧無乃太疎乎蓋欲援建昌先問越嶲欲援越嶲先問黎州此必然之勢也文武將吏如閫司之簽書威茂之驗糧官皆髙坐無事若加以職銜常駐此地練兵理餉造舟治具與雅黎分兩翼與越嶲相表裏有急赴援聲息易通一二日間羽檄竟達成都矣且二十年前全蜀無民兵也大徵之後各以其州縣之繁簡爲召募之相稱歲約糜餉十數萬矣播之役割而代彼戍者蓋三分之一今播享太平十餘年可分其半於黎成都之免戍西邊者移其戍於黎合之可得客兵三千矣而黎雅之地亦自有軍也自有屯也恐名存而實亡者亦不下於建南所以簡稽而訓練之責成而賞罰之者亦當以建南爲例可得主兵數千矣又合而計之則贊皇之萬人其庶幾乎𨿽然此善後之慮而永逺之圖也若夫目前將士已渡濾矣衝鋒陷敵之功非有投石超距之勇者不能搗巢入穴之險非其遊兵間道之奇者不能總之與其以少而嘗敵也不如厚集於河南北之間與其驅市人而用之也不如預講乎坐作進止之法若夫見可而進相機而動𨿽呼吸不能諭其神煙雲不能諭其變矣豈搦三寸管作紙上陳言所能逆料哉

蜀中廣記卷三十四

●欽定四庫全書

蜀中廣記卷三十五

﹝明﹞曹學佺撰

○邊防記第五

上川南道

黎州

水經注曰江水自筰道與蒙溪分至蜀郡臨卭縣與布僕水合布僕自徼外成都西沈黎郡來按沈黎卽筰道寰宇記云夷人於大水之上置藤爲橋謂之筰也蜀記周赧王三十年誅蜀侯綰置守蜀守張若因取筰及其江南地史記筰都古西南夷自越嶲以東北君長以十數筰都最大秦時常爲郡縣至漢興而罷自唐蒙使略通夜郎而卭筰之君請爲內臣及漢誅且蘭卭君並殺筰侯乃置筰都縣注漢書曰旄牛縣歲貢旄牛尾以爲節旄也元鼎六年以爲沈黎郡至天漢四年並蜀爲兩部置兩都尉一居旄牛主徼外夷一居靑衣主漢人後漢永平中益州刺史梁國朱輔慷慨有大略宣示漢徳威懷逺夷自汶山以西前代正朔所不加白狼盤木唐叢等百餘國戶百三十餘萬口六百萬以上舉種奉貢稱臣僕輔上疏曰臣聞詩云彼䢐者岐有夷之行傳曰岐道𨿽僻而人不逺詩人誦詠以爲符驗今白狼王唐叢等慕化歸義作詩三章路經卭來大山零髙阪峭危峻險百倍岐道𦇤負老幼若歸慈母逺夷之語辭意難正艸木異種鳥獸殊類有犍爲郡掾田恭與之習狎頗曉其言臣輙令訊其風俗譯其辭語今遣從事史李陵與恭護送詣闕並上其樂詩昔在聖帝舞四夷之樂今之所上庶備其一帝嘉之事下史官錄其歌焉逺夷樂徳歌詩曰大漢是治與天合意吏譯平端不從我來聞風向化所見奇異多賜繒布甘美酒食昌樂內飛屈申悉備蠻夷貧薄無所報嗣願主長壽子孫昌熾逺夷慕徳歌詩曰蠻夷所處日入之部慕義向化歸日出主聖徳深恩與人富厚冬多霜雪夏多和雨寒溫時適部人多有涉危歷險不逺萬里去俗歸徳心歸慈母逺夷懷徳歌曰荒服之外土地燒埆食肉衣皮不見鹽谷吏譯傳風大漢安樂攜負歸仁觸冒險峽髙山岐峻緣崖磻石木薄發家百宿到洛父子同賜懷抱匹帛傳告種人長願臣僕肅宗初輔坐事免是時郡尉府舎皆有雕飾畵山神海靈奇禽異獸以眩耀之夷人益畏憚焉和帝永元十二年旄牛徼外白狼樓薄蠻夷王唐繒等遂率種人十七萬口歸義內屬詔賜金印紫綬小豪錢帛各有差安帝永初元年蜀郡三襄種夷與徼外污衍種並兵三千餘人反叛攻蠶陵城殺長吏二年靑衣道夷邑長令田與徼外三種夷二十一萬口賫黃金旄牛毦舉土內屬安帝增令田爵號爲奉通邑君廷光二年春旄牛夷叛攻零闗殺長吏益州刺史張喬與西部都尉擊破之於是分置蜀郡屬國都尉領四縣如太守桓帝永壽二年蜀郡夷叛殺略吏民延熹二年蜀郡三襄夷冦蠶陵殺長吏四年犍爲屬國夷冦郡界益州刺史山昱擊破之斬首千四百級餘皆解散靈帝時以蜀郡蜀國爲漢嘉郡

十六國春秋曰李雄有蜀置沈黎漢源二郡周地圖記天和初破羌夷得此土因立黎州及沈黎縣矣寰宇記云隋開皇攺黎州爲登州煬帝初廢州並其地入臨卭郡唐置南登州大足元年割漢源飛越二縣及嶲州之陽山縣置黎州神龍三年廢開元三年又置天寶元年攺爲洪源郡乾元元年復爲黎州領羈縻五十五州僖宗又置永平軍宋復爲黎州繼升平陽軍節度領漢源通望二縣治在漢源通誌云元屬吐蕃等處宣慰司國初洪武八年省漢源縣攺爲黎州長官司十一年升安撫司並置大渡河守禦千戶所隸四川都司屬上川南道

元和志曰黎州之地闗沬若而徼■﹝牜羊﹞柯處越嶲卭蜀之中樊柔直侯寶堂記云全蜀五十餘州沈黎爲襟喉地以南鄰六詔而西接吐蕃也

後漢書筰都夷其人披髮左袵言語多好譬類居處略與汶山夷同土出長年神藥仙人山圖所居也蜀郡記曰諸山夷獠子娠七月生生時必臨水兒出便投水中浮則取養沈乃棄之按沈黎之名或取此而樂子正以爲黒水所經矣宋史黎州諸俗尙鬼以主祭者爲鬼主其酋長號曰都鬼主

宋郡守余授朱纓堂記蠻商越駔氈裘椎髻交錯於闤闠中寰宇記蕃部蠻夷混雜之地元無市肆每漢人與蕃人博易不使見錢漢用綢絹茶布蕃部用紅椒鹽馬之類

志云國初安撫副使馬芍徳築沈黎城今司治也沈黎驛在其北二里而漢唐宋之黎州則理在漢源縣今廢爲鎭去司南二十五里

寰宇記云漢源縣漢沈黎縣地宋立郡於此隋仁壽四年置縣以大川之源爲名長安四年巡察使殷祚奏置黎州後刺史宋幹微奏廢入雅州開元三年又置黎州以縣來屬按此卽舊黎州也

方輿勝覽云黎城中有漢越嶲太守任貴蜀漢姜維趙雲馬忠諸祠又有玉淵書院宋開禧初知縣薛紱建志云廢漢源縣東有唐三王墓唐史卭黎間有三蠻王使伺南詔卒葬於此蓋恭化王劉志遼和義王郝全信遂寧王楊淸逺也北夢瑣言卭黎之間有淺蠻焉世襲王號曰劉王楊王郝王歲支西川衣賜三千金俾偵雲南動靜雲南亦資其覘成都盈虛恆持兩端而求利焉遇元戎下車卽率界上酋長詣府庭號曰參元戎不察自謂威恵所致其來參必潛稟於都押衙以候可否或元戎慰撫稍至乖方卽敎其紛紜於時帥臣多文儒不欲生事都押衙席其利亦要姑息故蠻夷得以憑淩無忌王建始鎭蜀絕其舊賜斬都押衙山行章以徇卭峽之南不立一堠不戍一卒十年不敢犯境末年命大將許存徵徼外蠻爲三王泄漏軍機於是召而斬之時號英斷邊患屹然矣

勝覽云州治靜鎭堂弘敞邃深爲郡之冠冕左右有藏春畱香二亭及思仙臺圖經云昔人有駕牛采樵入蒙秦山見二老人奕棋其人系牛坐斧而觀局未終老人謂曰非汝久畱之所樵者起而斧柯已爛牛已枯矣詩云思仙亭上望蒙秦此間昔有避秦人不應棋罷卻歸去再見桃花且問津

勝覽云郡圃東湖方廣十丈架橋其中芙蓉萬蓋錦鱗千尾橋上有喚魚亭又云州宅之白雲泉從白塔谷前取水穴城東以入始以槽承之分於四大井焉藜廳在小廳東隅世傳唐三藏師遊西域經行值藜杖於地曰他日州治在此果如師言杖成株髙五十尺圍九尺天聖間回祿人取其枝以接他枝矣有梵音水亦云三藏至此持梵音而水湧出故名水色如米瀋而甘在今治南半捨

按玄奘西域記取經由涼州出塞似未入蜀而三藏者乃僧之通稱也孫光憲瑣言云唐咸通中有天竺三藏僧經過成都曉五天胡語通大小乘經律論以北天竺與雲南接境欲假途而還爲蜀察事者識之縶於成都府其得所記朝廷功第文字蓋曾入內通場者或卽其人耶

今治西有揺香亭在兵馬司外荼醿芙蓉之勝甲於內地有海棠池在城南三十里昔時太守賓僚燕賞之地沿地植海棠花爛熳如錦也

輿地紀勝云黎州初設茶馬買馬兩務成都則市於文黎珍敍等州號川馬五代王建大閱於星宿山官馬八千私馬四千建起家騎士有國之後於文黎雅茂等州市胡馬十年之間逺及玆數按通略韓億知益州移永康鬻馬場於黎州境上以灌茂地接蕃部歲來互市覘我西川故徙於此舊載在川南以今度之與大渡河相近但今市馬者由川北之中江縣而轉販入黎雅其時勢與事不同如此

志云聖鐘山下有古城昔人於山中聞鐘聲及五色光掘之而得巨鐘故曰聖鐘山城卽古黎州城也又云古黎州城在大渡河外按元和志南唐以來徙治大渡河內而水源在城外韋臯始築今城東西南三面鄰絕澗惟北面稍平地多井泉與諸城鎭戍烽火相通誠西南之險要矣

志云韋臯所築土城國初安慶侯卽故址砌爲石城今大渡河守禦千戶所是也在司治西北隅

大渡河源出吐蕃經黎州城南九十里東注嘉定入於江臨河有大渡巡檢司戍之隋大渡縣設焉今廢爲鎭若唐之大渡縣則接蘆山縣界

方輿云唐時大渡之戌一不守則黎雅卭嘉成都皆擾宋初建隆三年王全斌平蜀以圖來上議者欲因兵威復越嶲藝祖以玉斧畫此河曰外此吾不有也於是爲黎之極邊昔時河道平廣可通漕船自玉斧畫後河之中流忽陷下五六十丈水至此澎湃如瀑從空而落舂撞號怒波濤洶湧船筏不通名爲噎口殆天設險以限中外也父老云舊有寨將欲載杉木板由陽山入嘉定貿易以數片試之板至噎口爲水所舂沒湏臾片片自沫水浮出蠻人聞之益不敢窺伺矣

寰宇記云大渡河在通望縣南一十五里自吐蕃界經雅州諸部落至當州東流入縣界志云廢通望縣在司治東南九十里其北有羅目溪水入峨眉有通望山自大渡河南與眾山相連入嶲州按通望本漢旄牛縣地在大渡河北漢水西今有古旄牛城在俗呼爲牛頭城語訛也隋大業二年攺爲陽山縣因縣南朝陽山爲名矣志又云大渡鎭西有陽山廢縣唐初屬登州後屬黎州也

十道志云隋仁壽四年罷大渡鎭置登州大業二年廢登州又立陽山鎭唐武徳元年攺置陽山縣屬登州貞觀二年割屬嶲州開元初攺爲登臺縣貞元五年十月劍南節度使韋臯遣將王有道等與東蠻兩林苴那時勿鄧夢衝等帥兵於故嶲州臺登北谷大破吐蕃靑海獵城二節度殺其大兵馬使乞臧遮遮悉多楊朱斬首二千餘級其投崖谷赴水死者不可勝數生擒籠官四十五人收獲器械一萬餘事馬牛羊一萬餘頭疋遮遮者吐蕃驍勇者也或云尙結贊之子頻爲邊患自其死也官軍所攻城柵無不降下蕃眾日卻數年間盡復嶲州之境貞元十三年五月十七日吐蕃於劍南山馬嶺三處開路分軍下營僅經一月進軍逼臺登城嶲州刺史丰髙任率領諸軍將士並東蠻子弟合勢接戰自朝至午大破犬戎生擒大籠官七人陣上殺獲三百人余被刀箭者不可勝紀收獲馬畜五百餘頭匹器械二千餘事太和六年李徳裕復修卭崍闗移嶲州於臺登城以扞蠻夷

華陽國誌雲臺登縣有孫水一曰白沙江入馬湖水水經注孫水出臺髙縣卽臺登縣也南流徑卭都縣又南至會無入若水

志雲孫水俗謂之長河天全長河西以在孫水之西也九州島要記曰臺登縣有奴諾川鸚鵡山黒水之間若水出其下卽黃帝子昌意降居處水經曰若水出蜀郡旄牛徼外東南至故闗酈善長注曰按山海經南海之內黒水之間有樹名曰若木有若水出焉又云灰野之山有樹焉靑葉赤華厥名若木生昆侖山西附西極也淮南子曰若木在建木西木有十華其光照下地故屈原離騷天問曰羲和未陽若華何光是也然若水之生非一所黒水之間厥木所植水出其下故亦受其穪焉若水沿流間闗蜀土黃帝長子昌意徳劣不足紹承大位降居斯水爲諸侯娶蜀山氏女生顓頊於其野有聖徳二十登帝位承少皥金官之政以水徳膺歷矣

水經注又云大度水出徼外至旄牛道南流入於若水又徑越嶲大筰縣入繩山海經曰巴遂之山繩水出焉東南流分爲二其一枝東徑廣柔縣注於江其一南徑旄牛道至大筰與若水合自下亦通謂之繩水矣

寰宇記云廢飛越縣本沈黎之地唐儀鳳四年分漢源於飛越水置縣屬雅州大足元年屬黎州按志飛越山下有唐時三琱城卽三交城也疑卽古飛越縣矣又云唐飛越縣在舊縣西北百里飛越山下其山兩面接羌夷爲沈黎西境要害之所

方輿雲漢水發源自飛越嶺寰宇記雲漢水在漢源縣西百二十里從和姑鎭山谷中經飛越縣界至通望縣合大渡河不通舟船每至春冬有瘴气中人爲瘧疾

志雲漢水俗呼流沙河源出越山流經司南二里東入於江

方輿云廢琉璃城在大渡河南太和五年節度使李徳裕築以蠻界琉璃溪爲名也贊皇又築伏義城以制大渡淸溪之險按今司南九十里有古淸溪闗乃韋臯所鑿以通好南詔者自此出卭部經姚州而入雲南謂之南路在唐爲重鎭焉五代孫樵雲田在賓將軍刺嚴道三年能條悉南蠻事爲樵言曰巴蜀西通於戎南逼於蠻宜其有以制之者當廣徳建中間西戎飲馬於岷江其眾如蟻前鋒魁健皆擐五蜀之甲持倍尋之戟徐呼按步且戰且進蜀遇斗如植橫堵羅戈如林發矢如蝱皆拆刅吞鏃不能斃一戎而況陷其陣乎然其戎兵踐吾地日深而疫死者日眾卽自度不能畱亦輙引去故蜀人爲之語曰西戎尙可南蠻殘我自南康公鑿淸溪道以和羣蠻俾由蜀而貢又擇羣蠻子弟聚於錦城使習書算業就輙去復以他繼如此垂五十年不絕其來則其學於蜀者不啻千百故其國人皆習知巴蜀土風山川要害文皇帝三年南蠻果能大入成都門其三門四日而旋其所剽掠自成都以南越嶲以北八百里之間民畜爲空加以敗卒貧民持兵羣聚因緣刼殺官不能禁由是西蜀十六州至今爲病自是以來羣蠻常有屠蜀之心居則息畜聚粟動則練兵講武而又俾其習於蜀者伺連帥之間隙察兵賦之虛實或聞蜀之細民苦於重徵且將啟之以幸非常吾不知羣蠻此舉大劍以南爲國家所有乎每歲發卒以戍南者皆成都頑民飽稻飫豕十九如瓠𨿽知鉦鼓之數不習山川之險吾嘗伺其來朔風正嚴緩步坦途日次一捨固已呀然污矣而況歷重阻卽嚴程束甲而趨拔戟而鬭耶加之爲將者刻薄以自入饋餫者縱吏以鼠竊縣官當給帛則以苦而易良當賑粟則以砂而易粒如此則邊卒將怨望之不暇又安能殊死而力戰乎此巴蜀所以爲憂也樵曰誠如將軍言茍爲國家計者孰若詔嚴道沈黎越嶲三城太守俾度其要害按其壁壘得自募卒以守之且兵籍於郡則易爲役卒出於邊則習其險而又各於其部繕相美地分卒爲屯春夏則耕蠶以資其衣食秋冬則嚴壁以俟其冦虜連帥卽能督之歲遣廉白吏視其卒之有無劾其守之不法者以聞如此則縣官無饋餫之費姦吏無因緣之盜兵足食給卒胥無怨於將軍則如之何田將軍曰如此何患遂書以記之按予議撤威茂戍軍聽其自募實本此策而日後有求復者讀是書庶幾了然矣寰宇記云諸葛武侯祠在州城北三里志云州北三里有武侯城侯築故壘壕塹猶存紹興中重建侯祠名天威廟又作二室以祀唐韋臯李徳裕二節使

碑目云黎州西林寺壁間題云回道人日行一千五百里謁全庵上人不遇而去志云陶道人得道處在司東北百里獅子山按道人黎州卒蓋知龍妖者詳見畵苑

方輿勝覽云州東十里蘭若寺前有龍池方廣十數丈池上有龍祠水中有枯楂三株隠然如龍狀觸之則暴風卒雨變於俄頃歲旱取湫立應按志有渥窪池在州之蠻部內池產龍馬其前後之田髙腴可耕疑卽此處矣又有馬跑泉相傳肉齒和尙乘白馬至一山馬渴跑地泉爲之湧人稱其地爲和尙山云勝覽以爲山在州東南百里與峨眉瓦屋號爲三乘山常現五色毫光也

志云司治五里有卭徠山言卭筰之人入蜀從此山而來也亦界山矣漢書作郲華陽國誌作崍水經作來開路記作萊其說不同方輿勝覽距州七十里卭崍闗昔有楊氏婦造閣其上傍有閣道碑水經注云漢武元封四年以蜀郡西部卭筰縣理旄牛道天漢四年置都尉主外羌在卭來山表自蜀西渡卭筰其至崄有弄棟八渡之難楊母閣路之岨是也

漢書王陽爲益州刺史行部至卭崍九折阪嘆曰奉先人遺體柰何數乘此險後以病去及王尊爲刺史至其阪問吏曰此非王陽所畏道耶吏對曰是尊叱其馭曰驅之王陽爲孝子王尊爲忠臣今有祠在山下又有叱馭橋在司境內太守李石爲碑記云九折阪峻絕造天曲回九折乃得度其巓九夏凝冰冬絕行迹也

志云卭崍山靈應將軍洞不知何神有錦文巨蛇蟄其中人恆見之按九折阪地裏諸書以爲在百丈驛想必後人移置近界矣

勝覽云筍筤山在州西北五十餘里有前筤後筤以山多筍故名春時州人百十爲羣入山斸取紹興間始立筍租以贍學歲收緡錢八十千土人名爲錢筤山

勝覽又云白崖山在州西北二百五十里山外卽生畨界崄峻不通人迹志云在西北二十里山之右有風穴如井不知淺深穴口四圍津津如汗間有气出騰空如白雲須臾風起怒號如雷里人見云卽知風气散則風定細則風小盛則風猛窒其穴風𨿽少而民多瘴開之風如故而瘴亦衰山之北又有穴大如車輪俯而入其中空闊數十步泉聲琮琤石體凝結其幽致不可名狀俗呼仙人洞卽此

張華博物志云蜀南沈黎髙山中有物似猴長七尺能人行名曰玃路見婦人輙盜之入穴俗呼爲夜義穴西蕃部落最畏之按寰宇記謂在漢源縣境或卽卭崍山中耶記又謂山峽有一石洞壁間有夜又像土人祠之號穿崖將軍洞按在今慶曆鄕

唐李義府奉使招諭有懷贈同行人詩云逺遊冒險阻深入勞存諭春去辭國門秋還在邊戍軒車行未返節序催難駐陌上悲轉蓬園中想芳樹蜀山自紛紏岷水恆奔注臨泛多苦懷登攀寡歡趣永夕飛淫雨崇朝蒸毒霧不求綏嶺桃寧美卭鄕蒟白狼行欲靜驄馬何常驅願接軺斾塵聨翩來北騖宋知郡余授詩絕塞卭崍外偏城越嶲東山含初夏雪林偃夕陽風提刑李師錫詩窮冬按部極西陲鳥道盤空積雪迷報國憂民寧憚逺萬重山裏到沈黎

寰宇記唐乾元中黎州所統五十五州皆徼外生獠羈縻而已其名曰羅巖州索古州秦上州輙榮州劇川州合欽州下蓬州栢坡州博盧州明川州胣■﹝月皮﹞州蓬矢州大渡州米川州木屬州河東州諾筰州甫嵐州昌明州歸化州象川州藂夏州和良州和都州附樹州東川州上貴州滑川州北川州古川州甫蕚州北地州蒼榮州野川州卭陳州貴林州護川州牒琮州浪彌州郎郭州上欽州時蓬州儼馬州撅查州卭川州護卭州腳川州開望州上蓬州北蓬州剝重州久護州瑤劍州明昌州按只五十四州少一州承舊唐書之誤也時代已逺或鞠爲邱墟或荒爲部落或爲闗堡別名皆不可考

經略誌曰黎雅諸夷卽天全六畨諸部散居二州之間者宋時屢爲邊患孝宗乾道四年威州保寜縣探知風流等部欲入抄掠知縣張文禮閉絕蛇浴山路不許來往蕃從蛇浴嶺後斫生路至村攘刼宣撫司委知永康軍李繁等討之蕃部來降十一月砂平蕃首髙志良至碉門互市與居民斗山鷓不勝乃詣寨官諭炳陳訴炳決責之志良銜恨去明年正月來攻碉門制置司遣李俊禦之兵未至志良已有悔意欲償還所燒廬舍更以錢贖罪守臣不能身任其事付之兵官兵官旣欲邀功而諭炳亦覬報怨遂潛入砂平焚其屋廬蕃人初皆潛伏官軍乘勢虜掠蕃鳴角聚眾以出遂失利蕃人追至榮經蘆山而還乾道九年靑羌吐蕃奴兒結等坐黎州負其馬價侵掠安靜寨推官黎商老等禦之敗死安撫司委鈐轄李彥堅往援始赴州悔罪買馬如故十一月復犯安靜至大小壩殺虜軍民千餘黎州守邵降年及通判呂宜之招卭部川蠻兵並力擊之乃遁淳熙二年五月奴兒結等同元人漢人詣州州犒之然以互市久不得通方怨望而白水寨將王文才又與婚姻誘之搶掠知黎州陸東之計梟文才於市我明於黎州設安撫司天全六蕃設招討司蓋以夷治夷之意也自洪武至今邊方以靜雅州所屬與招討夷人或時有爭訟者蓋境土相連勢使然耳

四夷考云洪武初黎州長官司土舎馬芍徳徵討有功加升安撫司以芍徳爲安撫副使萬曆十九年副使馬祥無後其妻瞿氏掌司事取瞿姓子撫之將有他志祥姓土捨應龍居松坪遂興兵攻城取印畨眾因而乘會剽刼於時參將吳文傑方有徵東之役移師剿平之二十四年奏將該司降爲土千戶所安撫降爲千戶於司南三十里大田山壩立千戶所俟應龍之子新受承襲司署攺爲黎雅遊擊府上七枝編爲民戶屬大渡河千戶所當差下七枝仍舊屬松坪馬氏約束焉大抵司東三十里爲天衝山險絕無路止通樵采而已唐古木碑所云沈黎界上山林參天嵐霧晦日者也西二十里爲黒崖闗闗外系本司管轄上七枝等夷又一路由椒子岡至泠磧寨直抵長河則爲大西天烏思藏進貢路南去大渡河可八十里中立文武銷瘴香樹黒石流沙等堡直抵瀘河近河有避瘴山夏秋之交境多嵐瘴飛鳶羣集至立冬前瘴已乃飛去土人避瘴恆以鳶爲候故名銷瘴山也東南則安撫所轄下七枝熟夷之界其名曰落凶曰吽哄曰沙罵曰俺立曰母姑曰阿輝曰他他又自炒米城以抵松坪寨連接峨眉凡三百六十里髙山峻阪宻樹深箐爲安撫族人居之按九州島志黎州石樓之地多長松不生雜木卽松坪寨是也志云司南百里臨大渡河有韋臯所築要衝城俗呼沙米寨亦作炒米城矣

峨眉

峨眉縣邊鄰松坪木瓜大小赤口等處原設六鄕西南二面臨夷三十里至髙橋十里至土地闗二十里至龍池場二十里至大圍闗及中鎭巡檢司五里至鐵索橋五里至射箭下坪三里至射箭上坪此縣之舊界也

坪外八里至黒龍溪四里至虎皮岡始分兩岐右路由上馬勝溪至金口廠爲卭部司新附籍之民名歸化鄕有陽化堡設焉由金口廠二十里至楠木園五十里至天池八十里至萬家石三十里至松坪則黎州土捨馬應龍所居矣左路由下馬勝溪至古金寺渡中鎭河有中鎭巡檢戍之又十七里而至太平墩墩又兩岐右路過楊村行百里乃至玀■﹝犭回﹞玀■﹝犭回﹞亦新附夷種也左路上蠻鬼岡岡勢險峻樹木叢雜入冬䢐春煙霧不收雨雪層積卽夷人亦鮮蹤迹又十五里至空木卽永寜墩八里乃至棲雞坪今築平夷堡處城池候館咸備焉由棲雞五里至泠溪二十里至熱水河十里至四百囤又二十五里而至西河設有鎭逺墩過墩四十里爲殺馬溪懸崖峭壁中逼河流人過此者兩頭牽索緣索而步至下山處名爲澑馬漕又五十里則木瓜夷種之巢穴也木瓜有二有小木瓜旁通西赤口去暖歹只二日過木瓜橋頭稍前十里爲大木瓜卽今三枝降夷處所一枝凶瓜一枝匪瓜一枝卜特瓜過大木瓜五十里爲利濟山極髙峻與大涼山相接又五十里至大赤口口外則馬湖之地矣��之先分自大赤口凡十二枝膩乃卜特其最著者世居西河屬馬湖土官安氏鈐轄自攺流日諸瓜叛入卭部歸嶺氏其地自西河至大小赤口涼山雪山等處周圍蟠據北連建越西接嘉峨南通馬湖窟穴蹊徑四藏而八達焉嘉靖末諸瓜畜牧蕃盛心懷內擾卭部長官嶺栢已不能馭及死其妻馬氏爲政膩乃虐栢等叛出涼山回同西河匪瓜白祿出沙坪於是嘉峨犍爲一帶鄰邊居民不能安枕建昌上下南三道督卭部發兵至茜雞坪截殺之我師未集潛從泠溪而渡直搗茜雞坐制我死命而瓜鋒於是益熾矣乃議大徵分爲建越馬湖中鎭三路而進直搗巢穴瓜始惶駭請降歃血自誓不復反主將檄令各推酋長納貢罷兵於是凶瓜推牛撒爲長匪瓜推阿書爲長卜特推阿魁爲長願各約束其部落永作屬夷歲貢良馬三匹匹輸三金峨眉縣爲進之十三枝瓜夷積聚虛實牛多不過六七十頭馬四五十匹羊二三百隻耳歲費官兵糧餉三千二百五十兩有奇恢復侵占田地自七盤子至米麻嶺共四千八百六十四畝歲徵租可四百四十七石有畸說者謂其常圖恢復云

雅州

禹貢和夷底績雅安志雲和水在州南四十里源出蠻界羅巖州而入平羌江圖經云和川路在嚴道縣界西去吐蕃大渡河五日程從大渡河西郭至吐蕃松城四日程羌蠻混雜連山接野鳥道蟠空不知里數

寰宇記云雅州管和川夏陽等羈縻四十六州其首曰羅巖州去當道四百八十里曰當馬三井東鋒名配鉗恭斜恭畵重羅林籠羊林波林燒龍蓬索古敢川驚川蝸眉木燭百坡以上十八州去雅州近者四百餘里逺者不及五百里去羅巖自一里至六十里爲極惟當馬去羅巖二百里焉

曰當品嚴城中川鉗矢昌磊鉗並百頗會野以上八州去雅州近者二百六十里逺者六百三十里去白坡近者三里逺者六十里

曰當仁推海作重禍林諾筰金林平恭布嵐欠馬羅蓬以上十州去雅州近者五百七十里逺者六百二十五里去會野近者三里逺者六十里通羅巖共三十七州和川路之界也其次曰論川州去當道五百八十里曰逺南州去讓川州二十五里至州五百六十里卑盧州去夔龍州二十里至州五百六十里夔龍州去卑盧州二十里至州五百六十里耀川州去金川州一十五里至州五百六十里金川州去耀川州一十五里至州五百六十五里東嘉梁州去金川州二十里至州五百六十里西嘉梁州去東嘉梁州一十五里至州五百六十五里通論川共九州島夏陽路之界也

寰宇記云貞元中吐蕃七部落來降界近雅州因安置於和川等路其名曰吐蕃籠官楊矣蓬貴東君等部落六十人在蠻宿川安置吐蕃業城首領籠官劉矣本等部落在本部安置吐蕃會野首領籠官髙萬唐等部落在本部安置吐蕃逋租城首領籠官馬東煎等部落在夏陽路安置吐蕃國師馬定得並籠官馬徳唐等部落在欠馬州安置吐蕃嘉梁州降戶首領籠官劉定等部落在夏陽路安置吐蕃嵬籠城首領鑠羅莽酒等部落在和川路安置按宋史雅州西山路蠻有部落四十六唐以來皆爲羈縻州太平興國初首領馬令膜等來貢並上唐朝勅書告身凡七通咸賜冠帶其首領授以官

上南志云雅州通西番路有三曰靈闗碉門始陽也而碉門最爲要害按靈闗鎭在盧山縣北八十二里蜀都賦廓靈闗而爲門是矣四夷考云碉門等處安撫司元時設在雅州尋攺吐蕃宣慰使司國初宣慰餘思聰王徳貴歸附始降司爲州又碉門百戶所設近天全六番之界所有茶課司以平互市之官也

志云始陽山在蘆山縣東十里俗呼羅繩山寰宇記以爲蒙山西魏置始陽縣於此楊用修云史記西南夷傳自巂以東北君長以十數斯筰都最大注斯及筰都二國名也徙音斯相如難蜀文略斯楡謂斯與楪楡也此斯卽南西夷之徙玉篇作■注狄國夏爲防風氏周爲髳漢之賨叟地在蜀之邊也

圖經盧山縣新安鄕五百餘家獠種也其婦人娠七月而產置兒向水中浮者取養沈者棄之千百無一沈者長則拔去上齒加狗牙各以爲華飾今有四牙長於豬牙而唇髙者別是一種能食人無長齒者不能食人俗信妖巫擊銅鼓以祈禱焉

土夷考云榮經縣界懸厓棧道之間有雜道長官司及飛越廟縣西北有紫眼夷編氓殆半里其地名紫眼闗與西畨相接廣可四十里袤百里自甕溪飛水小路直透冷磧畨以上闗堡大渡河官軍戍之東西峻嶺中流一河大壩筒車等五姓夷結茆以居五姓各立老人有訟不立公庭惟聽老人處分而已然賦稅亦不後時蓋爲茶商快捷方式有利存焉正西萬里幹河直通碉門則天全招討之地矣

陳子昻諫雅州討生羌書將仕郎守麟臺正字臣陳子昻昧死上言竊聞道路云國家欲開蜀山自雅州道入討生羌因以襲擊吐蕃執事者不審圖其利害遂廢梁鳳巴蜒兵以徇之臣愚以爲西蜀之禍自此結矣臣聞亂生必由怨起雅州邊羌自有國以來未嘗一日爲盜無罪受戮其怨必甚怨甚懼誅必蜂駭西山西山盜起則蜀之邊邑不得不連兵備守兵久不解則蜀之禍構矣臣聞吐蕃桀黠之虜君長相信而多姦謀自敢抗天誅以來向十二餘載大戰則大勝小戰則小勝未嘗敗一隊亡一矢國家往以薛仁貴郭待封爲虣武之將屠十萬眾於大非之川一甲不歸又以李敬玄劉審禮爲廟廊之宰辱十八萬眾於靑海之澤身爲囚虜是時精甲勇士勢如雷云然竟不能擒一戎馘一醜至今而闗隴爲空今乃欲以李處一爲將驅顦顇之兵將襲吐蕃臣竊憂之而爲此冦所笑且夫事有求利而得害者則蜀昔時而通中國秦恵王欲帝天下而並諸侯以爲不兼賨不取蜀勢未可舉乃用張儀計飾美人譎金牛因間以啖蜀侯果貪其利使五丁力士鑿山通谷棧褒斜置道於秦自是險阻不闗山谷不閉張儀躡踵乘便縱兵大破之蜀侯誅賨邑滅至今蜀爲中州是貪利而亡此往事也臣聞吐蕃黠冦愛蜀之珍富欲盜之已有日矣然其勢不能舉者徒以山川阻絕瘴隘不通此其所以頓餓狼之喙而不能竊食也今國家乃亂邊羌開隘道使其收奔亡之種爲向導是以借冦兵而爲賊除道舉全蜀以遺之此危道也蜀西南一都會國家之寶庫天下珍貨聚出其中又人富粟多順江而下可以兼濟中國今執事者乃圖僥幸之利悉以委身西羌得西羌地不足以稼穡財不足以富國徒殺無辜之眾以傷陛下之仁糜費隨之無益聖徳又恐僥幸之利未可圖也夫蜀之所寶恃險者也人之所安無役者也今乃開其險役其人險開則便冦人役則傷財臣恐未見羌戎已有姦盜在其中矣往者益州長史李崇眞將圖此姦利傳檄稱吐蕃欲冦松州遂使國家盛軍以待之轉餉以備之未二三年巴蜀二十餘州騷然大獘竟不見吐蕃之面而崇眞贓錢已計巨萬矣蜀人殘破幾不堪命此之近事猶在人口陛下所親知意者必有姦臣欲圖此利復以生羌爲計者哉且蜀人尫劣不習兵戰一虜持矛百人不敢當又山川阻曠去中夏精兵處逺今國家若擊西羌掩吐蕃遂能破滅其國奴虜其人使其君長系首北闕計亦可矣若不到如此臣方見蜀之邊陲不守而爲羌夷所橫暴昔辛有見被髮而祭伊川者以爲不出百年此其爲戎乎臣恐不及百年而蜀爲戎也

天全六畨招討使司

古氏羌之地晉以前無聞焉宋齊梁土豪疊相雄長名屬益州西魏爲始陽縣地屬蒙山郡後周因之隋初郡廢屬雅州唐爲羈縻州隸雅州都督府總志云五代王孟之間有髙曩閣藏楊夾失朶只見二首歸附始置碉門黎雅長河西魚通寜逺六軍民安撫司宋隸雅州元憲宗時復置六安宣撫司屬吐蕃等處宣慰司後攺六畨招討司又分置天全招討司國初並天全六畨招討使司隸四川都司

其地東西廣百九十里袤二百一十里東至雅州界五十里西至長河西司百四十里謂之幹溪南至榮經縣界六十里北至靈闗道及董卜韓胡百五十里去成都五百四十里爲南詔之咽喉轄部落凡六曰馬村蘓村金村楊村隴東村西碉村或謂六畨之名始此非五代碉門黎雅等六名也

上南志云洪武六年詔西夷酋長至京授職賜印因俗爲治立都指揮使司二曰烏思藏曰朶甘指揮使司一隴答衛也宣慰司三朶甘及董卜韓胡長河西魚通寜逺也招討司六萬戶府四及別思寨安撫司木瓦都指揮葛剌湯千戶諸部落是爲三十六種以時朝貢焉

志雲天全招討司設在碉門城卽元之碉門安撫司也中有碉門百戶所屬雅州千戶設在正副二招討及朶甘宣慰界渡河以西又有眞官招討司及魚通安撫泠磧十八寨爲三十六種畨夷出入之路

志又云司治有諸葛武侯廟治東二十里有臥龍山相傳武侯徵孟獲駐宿其上又十里有泉從石龍口噴出謂之龍泉其源發大悲寺內寺在司東四十里又十里則多功山也昔大禹疏鑿以通峽水故名志又有鎭西山姜維伯約駐師其下在司東二百十里又二十里有女城山相傳楊招討家女將守此壘石爲城尙存又有玄■﹝穴上山下﹞白厓皆出聖燈芝艸玄■﹝穴上山下﹞髙峻淸絕在東南八十里白厓矗立如雪在司南裏余近白厓又有玉壘窮冬積雪土人以玉堡呼之圖經自長河西至董卜寨二百餘里皆遶雪山而行路由打箭鑪而進有哈日寺在烏思藏中元世祖欲郡縣六畨之地以吐蕃僧八思巴爲大寶法王帝師領之嗣者數世其弟子賜號司空司徒國公佩金章玉印前後相望大寶法王而下有大乘法王闡敎王闡化王護敎王護法王通謂之烏思藏六畨也以其地連天竺有大西天小西天之域焉雪山盡處有大鐵圍山山有法佛徳行剌麻等寺

遊梁雜紀云烏思藏所產細畵泥金水幅佛像銅渡金佛像金塔舍利各色足力麻鐵力麻氆氌左髻犀角珊瑚唵叭其貢道由董卜韓胡長河西朶甘思之境自雅州入京大乘大寶二法王差僧徒闡化闡敎補敎贊善進之

志雲天全男不習工藝婦不事紡績惟以耕種爲業畨漢淆居碉房絕嶺治化漸摩禮義日生

元段平章夫人髙招討女也能詞賦其勸段氏效順息兵一章見詞話中國朝弘治間招討髙崧妻楊氏楊顯昭女二十而寡始終不易志詔旌其門又碉門百夫長姜玨女適於王佐生一女適髙昻母子二人俱早寡從一不變人稱雙節之家蓋姜氏女七歲時隨母赴京奏茶課因進爲宮人七日不樂召其母賞鈔令引還鄕卽適王佐者閨壼節義可謂盛矣惟是二氏當替襲之期往往告訐申勘動煩郡邑由嫡庶之分不明也如滇之土官宗枝冊貯自藩司則無此事

蜀中廣記卷三十五

●欽定四庫全書

蜀中廣記卷三十六

﹝明﹞曹學佺撰

○邊防記第六

下川南道

敍馬瀘道開府馬湖綂轄敍瀘二衛烏蒙烏撒東川鎭雄永寧等府司參將一員駐札永寧遊擊一員駐札建武寔左右之但永寧者兼貴州迆西等處地方故稱川貴參將云漢書西南夷傳唐蒙至夜郎夜郎旁小邑貪漢繒帛以爲漢道險終不能有也乃且聴蒙約還報以爲犍爲郡治道自僰道至牂牁水經若水又東北至犍爲朱提縣西瀘江水酈道元曰朱提山名也應劭曰在縣西南以氏焉犍爲屬國也在郡南千八百許裏建安二十年立朱提郡郡治縣故城郡西南二百里得所綰堂瑯縣西北行上髙山羊腸繩屈八十餘里或攀木而升或繩索相牽而上緣陟者若將階天又有牛叩頭馬摶頰阪其艱險如此也

舊志唐置晏髙筠定連蕯鞏等十四州隸戎州都督府唐末廢四州存十州宋神宗時十州夷內附隸瀘川郡前晏髙等州皆在焉元置戎髙鞏筠連四州隸敍州宣撫司至元十三年宣撫使昝順招諭酋長得蘭紐得貢臥等率眾歸附因設大壩總管府得蘭紐授都總管得貢臥充同知其羅星長官以黎川同知李奇爲之上下羅計二千戶俱得姓者爲之

輿地誌曰敍州三路蠻西北曰董蠻正西曰石門部東南曰南廣蠻董蠻在馬湖江右僰侯國也其酋董氏南廣蠻在慶符縣石門蕃部與監洮土羌接唐興播等卞二州之地其人精悍善戰鬥自馬湖南廣諸族皆畏之蓋古浪稽魯望諸部也志云宋大觀中夷酋羅永順楊光榮李世恭等各以地內屬詔建滋純祥三州在慶符縣公元史四十六囤蠻夷所領豕蛾夷地在慶符南唐定州之支江縣也其長官司在髙縣西三十里落騷鄕文獻通考云獠蠻不辧姓氏所生男女長幼次第呼之其丈夫稱阿謨阿攺婦人阿夷阿等之類今稍從漢俗易爲羅楊等姓依樹積土以居其上名曰桿欄桿欄大小隨其家之口數桿欄卽夷之榔盤也制略如樓門由側辟構梯以上卽爲祭所餘則以寢焉又云夷有姓氏男織班布纒頭衣裳俱如華制行纒以班布爲之女綰髮爲髻纒以班帶簮纒用銀兩耳各穿兩孔上貫■﹝釒義﹞下貫環富者疊貫之衣尙左袵下著桶裙間以組彩長覆膝下初娶不論物采惟通媒妁殺牛豕以爲禮卽引歸惟老死後方大索婚價飲食喜啖蝌蚪又云僰有姓氏用白練纒頭衣尙靑碧背領袂緣俱刺文繡裳袴覆滕亦織班帶以爲行纒嘗佩雙刀善使勁弩女綰髮撮髻飾以簮壓衫之前後左右文繡■﹝火旬﹞爛長裙細褶膝以下亦刺文繡行纒雜以靑紫出則著單履性淫婚則論財喪則戚鄰咸聚撾鼓作樂至夜男女雜沓自有畨書卜日不同於中國

李京雲南志云白人者漢武帝開僰道通西南夷道戎州舊縣是也今轉爲白人矣白人語著衣曰衣衣喫飯曰煙羮茹樵棌曰折薪帛曰羃酒曰尊鞍■﹝革占﹞曰悼泥墻曰磚垣男女首戴次工制如中原漁人蒲笠差大編竹爲之覆以黒氈親舊𨿽久別無拜跪惟取工以爲次男女披氈椎髻婦人不施脂粉酥澤其髮以靑紗分編繞首盤系裹以攢頂黒巾耳金環象牙纒臂衣繡方幅以半身細氈爲上服處子孀婦出入無禁居屋多爲回檐如殿制食貴生如豬羊雞魚皆生鹽之和以蒜泥而食每歲以臘月二十四日祀祖如中州上冢之禮六月二十四日通夕以髙竿縳火炬照天小兒各持松明火相燒爲戲謂之驅禳

又云土獠蠻在敍川南烏蒙北皆是男子及十四五則左右擊去兩齒然後婚娶豬牛同室而居無匕筯手摶飯而食之踏髙橇上下山阪如奔鹿婦人跣足髙髻樺皮爲冠耳墜大雙環衣黒布衣項帯鑞牌以爲飾出入林麓望之宛如猿猱人死則以棺木盛之置於千仞巓崖之上以先墮者爲吉山田薄少刀耕火種所收稻榖懸於艸棚之下日旋搗而食多以采荔枝販茶爲業云

唐書戎州都督府羈縻州九十有二宋初見寰宇記者合敍瀘只載四十餘州而已他不可考樂子正曰羈縻諸州除沒落雲南蠻界一十五州其餘𨿽有名額元無城邑散在山峒不常其居撫之難馴擾之易動其爲刺史父子相繼無子卽以其黨有可者公舉之或因春秋有軍設則追集赴州著夏人衣服卻歸山峒椎髻跣足或披氈或衣皮從蠻夷風俗無稅賦以供官每年使司須有優賞不拘文法今並存之要知古迹而已

悅州在戎州南二百十七里管縣六甘泉靑賓臨川悅木夷口胡璠

移州在州西南五百八十七里管縣三移當領河湯陵

扶徳州唐開元十八年七月割入在東南四百五十七里領縣三扶徳宋水牱

陰筠州在四百一十七里管縣八鹽水筠山羅余臨居澄瀾臨昆唐川尋源連州在州西南四百餘里筠州析出管縣六當爲都寧邏遊羅龍加平淸坎

鞏州儀鳯二年開山洞置天寶元年攺爲因忠郡乾元元年復爲鞏州在南三百十里領縣五哆樓比邱都善播郎婆婆按卽珙縣地鞏州者今之羅星渡哆樓者今在城之髙樓坊婆婆今江安縣界之婆婆村比邱今之九塞播郎今貴州界之安靜長官司都善一名都壇今名梅得此本志所載也

宋州領縣四戶六十九牱龍牱支宋水盧吾輸納半稅按髙縣西五十里有宋水

南州在州西五百三十五里盈州析出管縣三播政百榮洪瀘

徳州在州南五百六十四里管縣二羅連萬崖

爲州在南四百九十里管縣二扶僧羅

洛州在南四百二十七里管縣四臨津賓夷蔥藥曾口

志州在西四百五十六里管縣四浮萍雞惟夷賓河西

盈州在南五百六十七里管縣四盈州塗賽播陵施燕

獻州在南六百六里管縣七名闕

武昌州在南一千二百一十七里管縣七洪武羅虹瑯林夷郎來賓羅新綺婆婆

景州在南三百九十六里管縣七名闕

播狼州在南二百八十七里管縣三播勝從顏順化右十七州唐時隸戎州南廣溪洞獠

協州在州西南八百里天寶中因雲南離叛被破今移置在西南四百九十三里管縣二名缺

靖州在西南五百一十里管縣二靖川分

協曲州在西南九百里天寶中因雲南破移在開邊縣界去縣一百二十七里管縣二朱提唐興

播陵州在南五百七十七里管縣二名缺

鉗州在西南四百五十七里元無縣從開邊縣析出

哥靈州在西南一千四百里管縣三名缺切騎州在西南一千一百里管縣四栁池奏祿縻托通識

品州在西南二千三百九十五里管縣三八秤松花牧口

從州在西南二千六百四十二里管縣六茫化昆池武安羅林梯山南寧

碾衛州在西南九百九十七里管縣三名缺

涪州牱違州俱歸馬湖右十二州管縣三十七唐時在石門路並無稅賦供輸相承在圖經上標名額耳石門今敍州之慶符縣也

長寧州領縣四戶三十八婆員婆居靑盧羅門

淯州久視元年置領縣二戶一十五新定固城

髙州領縣三戶二十一牱巴移甫徙西按長寧涓州俱長寧地髙州今之髙縣也

晏州儀鳯三年開生獠置天寶元年攺爲羅陽郡乾元元年復爲晏州領縣七戶七十七思峨牱陰新賓扶來哆崗羅陽思晏按興文縣有晏峯卽思晏縣也七縣今爲砦矣

定州領縣二戶一十六支江扶徳按筠連有定川溪舊州治在溪南

薩州儀鳯二年招生獠置天寶元年攺爲黃池郡乾元元年復爲薩州領縣三枝江黃池按珙縣圖有薩州卽上下羅計納州儀鳯二年間山洞置天寶元年攺爲都寧郡乾元元年復爲納州領縣七戶百六十八羅圍播羅施陽羅當羅藍都寧羅掌邊徼溪洞輸納半稅按珙縣有都寧驛與建武相近

奉州儀鳯二年置領縣三戶三十九牱裏牱巴蓬羅按宋史奉州乃瀘州部西南邊夷

思峨州天授元年置領縣二戶三十七多溪洛溪按瀘州憲綱有思峨洞已上供輸涓井鹽紫竹也

藍州儀鳯二年置領縣一胡茂

順州載初二年置領縣四戶五十九曲水順山靈巖來猿以上輸納半稅能州大定元年置領縣二曲水丼泉

浙州儀鳯二年置領縣四浙源越賓洛川鱗山以上連接黔府生蠻承前不輸稅右十三州唐時隸瀘州

建武千戶所

春秋僰侯故地漢爲西南夷部叛服不常諸葛武侯徵撫之置銅鼔埋鎭諸山稍就帖然唐儀鳯間開拓夷徼於本部置晏州羅陽郡領七縣宋熙寧間晏州儀夷獻地隸瀘州郡政和間夷卜籠謀叛據五斗壩後據九絲天險號九絲山都掌元至正間本部歸附升爲戎州綂轄水都四鄕山都六鄕本朝攺州爲縣隸敍州府水都則陽順陰逆山都則猖獗日甚先後凡十有二徵俱弗克萬曆元年剿平之用兵九閱月告成事始攺戎縣爲興文水都震懼悉歸編戶於山都六鄕適中處建武寧城拓地五百餘里東至永寧宣撫太平長官司八十里西至珙縣百五十里南至鎭雄府安靜長官司八十里北至敍府長定縣百五十里設鎭守總兵安邊同知坐營守備及建武守禦千戶所環四山而翠連雲貴襟三水而淸派敍瀘招集流移建學育才夷風丕變矣萬曆丙申丁酉間虜酋火落赤率其部入冦松潘乃移總戎之西攺設遊擊於建武兵亦移入松而所存無幾焉

武寧蠻好著芒心接離名曰薴綏嘗以稻記年月葬時以笄向天謂之刺北斗相傳盤瓠初死置於樹以笄刺之下其後爲象臨本志云平蠻城卽九絲城壁立萬仭周圍三十餘里上有九崗四水極廣可以播種僅通一徑鳥道眞天險也去鎭一十五里爲左榜山今立頭腰尾三堡墩矣

大壩總管府元至元十三年蠻夷宣撫使昝順遣官招諭戎州酋長得蘭紐得貢臥率斂蠻民歸附十七年朝見遂設大壩總管府得蘭紐授都總管得貢臥充同知其羅星長官以黎州同知李奇爲之上羅計夷酋得賴阿當以至元十三年歸順授上羅計蠻夷千戶下羅計夷酋得顏个以至元十三年歸順授下羅計蠻夷千戶

馬湖府

寰宇記戎州都督更有羈縻州五按卽今之馬湖屬也其在唐或隸戎州或隸石門路

馴州在戎州西北七百三十三里管縣五馴祿天池方陀羅藏播騁

騁州在西一千三十三里領縣二斛木羅相

浪州在西一千三百四十三里貞元十三年五月十七日西川節度使韋臯奏置管縣五名缺右三州在馬湖江

滈州在南九百一十二里管縣三拱平掃空羅空

牱違州在南九百三里管縣三牱連羅名新戍右二州在石門路

土夷考云馬湖卽牂牁地也舊有馴浪騁滈牱違五州屬焉髙州在府東南百里外屬敍州府猶有故址可尋而馴浪騁之在西南者計三千里外與建昌卭部相連漫無所考牱違州亦府西界總之昔爲羈縻而已國初安濟歸附授土知府五傳至安鰲而叛攺流官爲弘治九年詳靖邊錄中仍以泥溪沐川平夷蠻夷四長司隸之泥溪平夷皆王姓蠻夷文姓沐川悅姓也環而星列於外萬曆十七年始設屛山縣附郭焉東界敍府百一十里西界建昌千二百里南界烏蒙百四十里北界犍爲二百里

水經注曰鄨縣故犍爲郡治也縣有犍山晉建興元年置平夷郡有鄨水出鄨邑西不狼山東與溫水合溫水一曰暖水出犍爲符縣而南入鄨水鄨亦出符縣南與溫水會闞駰謂之闞水俱南入鄨邑鄨水於其縣而東注於延水延水又與漢水合出犍爲漢陽道王莽之新通也按鄨縣半屬平夷地矣

土夷考云泥溪傍府而居其東西北三面連接烏蒙與玀■﹝犭回﹞雜處所受田賦與華民一體奉徵調可得夷兵三百人受寧戎巡檢司約束

平夷地土最狹錯於泥溪蠻夷之中相去各四十里東去泥溪三十里有書樓峯我朝薛文淸公瑄父爲平夷司吏目隨任讀書於此

蠻夷司民少夷多故以名司其夷種有四山龍源靑岡黃郎磨坡等處與建昌烏蒙沙罵接運有徵調可得夷兵千設有檜溪煙溪三堡及龍源巡檢司防守去司治二十里有水海舊有龍生於水中馬湖得名本此

沐川司東界宜賓北界犍爲南界泥平蠻三司西抵建昌越巂卭部安邊廳守備司皆其轄內地故最廣田土亦饒而民狡好訟離府可三百里過此自西迄北大涼山以外盡皆夷地文法所不能盡拘耳

安邊廳在新鄕鎭卽賴因鄕也東接犍爲南接本府各二百里西接建昌千三百里北接大涼山五百里十六年馬湖攺流於此建城垣設安邊同知一員駐札其間又於煙艸峯設守備司以資彈壓北有水池爲後營南有大河壩爲前營中有兩河爲中營三營官兵約千四百四十餘人以成犄角之勢蓋於諸夷所出沒處扼其吭而守之也其水池一帶則界老鶯山大河壩一帶則界大涼山雷坡黃郎等處則界分水嶺庶幾西陲一雄鎭云

瀘州衛

洪武初調陜西長安衛軍徵雲南回使駐守濾州成化初以都掌之亂遷於宋江渡按在州南百里城周三百丈去衛南一捨有洞歸堡兩捨有定逺堡三捨有太平堡東南百里有水峽堡北五十里有江門堡百三十里有太州堡西北百六十里有三層堡又二十里有渠壩堡其地東連羅羅羿子北抵九支挫州西通長戎九姓馬湖建昌南接東川芒部烏蒙烏撒蓋西南夷要害之防也本志東抵永寧衛西至九姓長官司各十里南至太平長官司五十里北至納溪縣界四十里轄左右中前四千戶所

烏蒙軍民府

古爲竇地甸漢爲牂牁郡地唐時烏蠻仲牟由之裔曰阿綂者始遷於此地甸至十一世孫烏蒙始彊號烏蒙部宋時封阿杓爲烏蒙王元初歸附至元間置烏蒙路隸烏撒烏蒙等處宣慰司其時李京景山爲宣慰副使兼管軍萬戶卽著雲南誌略者元末彼土有阿普者仕爲總管洪武初招集鄰酋效順於是攺宣慰司爲軍民府用阿普爲土知府設流官通判經歷照磨各一員隸四川布政司屬川南道編戶一里而已其人有羅羅夷人土獠三種錯雜而居男子年十四五則擊去左右兩齒乃娶出入佩刀相見以去帽爲禮架木爲棚以居東西廣五百一十五里南北袤七百六十里東至烏撒府界二十五里西至建昌衛界四百九十里南至東川府界百三十里北至敍州府界六百三十里至成都千三百里

志云鐵鑪山在治東三里以形似名涼山在西百里髙廣千尋絕頂平曠蠻人避暑之地也雪山有積雪春夏方消在府西百三十里其西南有撒由河源出淨山北流與龍洞河合龍洞河在司東北一捨源出石洞中以爲洞者有龍金沙江在西南二百里外源出吐蕃流入府界與馬湖江合

志又云夷語以五爲我以橫爲未東二十里卽我未山有五峯橫列故名

以平坦爲朴窩東南一捨有朴窩蓋四望平坦也

以相對爲博特東南十五里有博特山以與府山相對也

以陡峻爲撒途東北八十里一山峻絕故曰撒途山

東川軍民府

古東川甸烏蠻仲牟由之裔罵彈得之攺曰那札那夷屬南詔蒙世隆置東川郡後烏蠻閟畔彊盛自號畔部元初置萬戶府至元中攺爲閟畔部軍官後攺爲東川府隸烏撒烏蒙等處宣慰司洪武初仲牟由之裔祿氏設姑歸附仍授爲東川土知府隸雲南布政司十六年攺爲東川軍民府添流官通判經歷照磨各一員立營長六頭目九管攝其間隸四川布政司屬川南道編戶一里

元志云東川有烏蠻白蠻僰人羅羅四種烏蠻富而彊白蠻貧而弱居多版屋俗尙戰爭類土蕃之風僰羅通詔之夷人而羅卽爨也性勁而悍摘須束髮於頂覆以白布尖巾衣以氈履以革僰人椎髻披氈戴氈笠用氈裹其脛躡皮履以貿易爲業

東西廣四百二十里南北袤三百七十里東至烏撒界百二十里西至會川界三百里南至雲南尋甸府界二百二十里北至烏蒙界百五十里至成都千四十里志雲府治在萬額山下山形上闊下鋭如豬治內有大石如牛臥叩之有聲夷人以爲石鼓也治南有白婆山山頂有四時泉西五十里納雄山夜靜時聞人聲以爲神也歲五榖熟必於此告成焉

東川大王祠蒙氏所建絳雲弄山之神也山髙峻可百里上有十二峯下臨

金沙江在府西南二百里一名烏龍山金沙江一名納夷又名黑水源出雲南武定府下流入濟慮郡夷人鑿木爲槽以渡此水牛欄江在治東南三捨源出尋甸軍民府下流合金沙江江闊水急夷人用藤索橫江貫以木筩過者縳身筩上游索以濟

土夷考云嘉靖中土官祿信長子天恩死天恩妻阿福自掌府事季子天寵以弟當繼襲有妻設豸與目把私通弒天寵而與阿福爭印妯娌自相攻殺頗稱多事焉蓋府𨿽隸於蜀川而城郭衙捨設在滇黔之中道路崄巇兵馬素彊以是爲■﹝舛上鳥下﹞鷔云

烏撒軍民府

舊名巴凡兀姑後名的巴甸唐時烏蠻之裔孫曰烏些者居此至阿蒙始得巴的甸其東西又有芒部阿晟二部皆他酋所據宋時烏蒙之後曰折怒者始並其地號烏撒部元至元中始內附置烏撒路招討司尋攺爲軍民總管府又攺軍民宣撫司後攺烏撒烏蒙等處宣慰司元末四川分省右丞那者以其地來歸於是烏撒軍民府以那者知府事隸雲南布政司十六年攺隸四川設官與烏蒙東川同今土官安氏其裔也

經略誌云烏撒府編戶二里耳而富盛甲於諸夷積累日深有可慮者其產有刺竹及猿山崖險阨襟帶二湖羊腸小道十倍蜀道也

圖經云烏撒之地東西廣四百四十里南北袤三百五里東至播州宣慰司界二百五十里西至烏蒙府界百九十里南至雲南沾益州界九十五里北至芒部府界二百一十里至成都千二百五十里

志云七星闗在府東南百七十里元馮福可詩點蒼何蒼蒼環如西洱河百年雨露恩詎敢煩天戈轅門振烏撒衣帶踰牂牁巨險久已夷故關尙坡陀云胡七星名亦復垂不磨

又云東門之外石駝闗有石如槖駝立闗下又云有老鴉闗善欲闗俱在府東三百里貴州畢節衛人戍之

志又云東南三里有大隱山東北百四十里有烏門山兩崖相對如門然東二百里有翠屏山元何弘佐翠屛山詩云俗山如俗人過眼不相揖踞鞍無好詩羈愁拍胸臆行行見翠屛景意兩相適煙蘿羃靑黛崖嶂鏟蒼壁雲霞油然生杉檜森以立鳴禽遞淸響飛泉散珠吸我疑有幽人巖居喜深宻朝飱紫霞英暮啖香松實

又云東南百七十里有石洞洞容百餘人窮處又得石竇遊者以炬不知逺近而出

盤江在治西百五十里流入敍州養馬川在治東百四十里夷人牧馬之處一名墅馬川治西一捨有七渡河南三捨有可渡河西南百十里有九十九渡水

鎭雄軍民府

通誌云古爲屈流大雄甸昔烏蠻之裔阿綂與其子芒布居此池其後昌盛因祖名號芒布部宋置西南番部都大巡檢司元至元中置芒布路隸烏撒烏蒙宣慰司入木朝攺爲芒部府初隸雲南洪武中升爲芒部軍民府隸四川布政司屬川南道

弘治間土官隴慰先娶水西女衝中生子曰慶與壽繼娶烏撒女衝叔生姦子隴政旣而讎殺水西則爲隴壽之助烏撒則爲隴政之黨嘉靖三年慰死嫡子壽繼職庶子政謀壽殺之都禦史王軌奏調官兵擒政及其嫂支祿系獄死奏攺流鎭雄府設經歷照磨教授各一人立懷徳長官司於卻佐威信長官司於母響歸化長官司於夷良安靜長官司於落角以重慶府通判程洸爲試知府明年洸方募民占種夷田於是水西乘機勾引隴壽之黨沙保爲亂沙保者故水西媵奴也與壽部下阿得獅子吼等破府城逐洸刼其印川貴會奏動三省官兵剿之沙保詐稱已死主者弗察誤以捷聞各升賞有差七年沙保等復聚冦掠奏聞會議土官土捨或爭襲或讎殺興師問罪甫定之後建議者卽欲攺設流官及流官再設而土夷隨叛殺人奪地比昔尢甚蓋作惡者不過一二人今乃以一二人之惡而遂致攺易一府一州拂其本心違其約信所謂犯眾怒也是以屢剿屢亂而兵革卒無寧日合無凡有土官惡逆被顯戮者通拘所部頭目令其自保應立力足以制服夷眾之人或土官之子孫弟侄族人俱爲眾所推服者於是議以隴勝爲知府爲聘永寧宣撫奢爵女奢氏爲妻更名隴安授女官知府安擒獻沙保地方頗寧安死子隴淸襲淸生子來鳯早卒次子來龍尙幼生母奢氏更名隴髙護印撫子而隴淸妻者氏與之爭自把各私所好仇殺二年委官勘處令二婦同掌兵戈始息及後者氏耄而來龍妻祿氏再贅水西安堯臣盤據其地印爲攜去隴不絕如綫萬曆戊申年以永寧之役堯臣發兵助惡始驅之去而蜀中欲立阿克黔中欲立普徳相持良久者氏恐一旦塡溝壑乃兩廢之差官會勘以夷漢目把所共願立者爲主於是始易阿破爲土知府而堯臣不敢復垂涎矣

圖經云芒布部廣袤二百七十里東南俱抵烏撒不及三十年以阿赫關爲界西至烏蒙界二百四十里北至珙縣二百二十里以樂安山爲界至成都可千里司北百八十里勿食料溪源出樂安山也司南二十里外苴斗河源出六丈箐經七星闗其山川險阨地勢﨑嶇左峙綽忸右繞硌砌其風俗勁而愚朴而野男業耕稼婦絕粉黛崇信巫鬼其土產有石瓜樹生蓏堅如石能已心痛志云芒部司西南有鼠街其俗夷人毎遇子日則交易於此

又云夷語以首爲烏以立爲通司北五里烏通山如人翹首而立故名

以淸气爲綽忸司東二十綽忸山有爽气也

以松爲托以沙石爲諾司西南二百里外托諾河岸側多松栢沙石故名

又有硌砌雄山見通釋

永寧宣撫司

通誌云晉置永寧縣屬雲南郡宋及周隋因之唐攺置藺州屬益州宋初州廢爲江安合江二縣之境後設永寧路遷至馬口崖漁漕溪側元因之領筠連州騰川縣隸四川行省尋攺軍民宣撫司明玉珍攺設永寧鎭邊都元帥府仍設宣撫司國朝洪武中宣撫使祿照歸附攺爲永寜長官司割筠連屬敍州後仍升宣撫司屬川南道司治舊在馬口崖卽宋幹徳所攺也開熈間遷於界首國初土官祿照因蠻夷千戶所舊址遷焉環城皆山疊翠如屛紅崖鎭北漁溪橫南亦山水之匯也

唐書天寶載伐南詔由西路進起瀘州溯永寧走赤水達曲靖古味縣也設郵傳自元始志云普市驛在司東五十里摩尼驛在南九十里爲赤水驛又四十里爲阿永驛赤水有衛普市摩尼有千戶所皆屬黔

土夷考云衛西至納溪縣南至鎭雄府各四百里北至合江縣百六十里東至播州界二百五十里職官宣撫仍舊加設土官同知一人流官經歷教授稅課局遞運所大使各一人並九姓太平二長官司編戶七里其風俗刻木爲信巢居箐寨不事啇賈惟務農業垂髻跣足懸帶弓弩巴蜀耆舊志云永寧卽古寧州極西南有閩濮鳩獠僄越躶身毒之民土地沃腴黃金光珠琥珀翡翠孔雀犀象蠺桑綿絹彩帛文繡又有貊獸食鐡猩猩能言其血可以染朱罽有大竹名濮竹節相去一丈受一斛許

志雲赤水河源出芒部水腦澗流經司東南遶赤水衛衛東二十里有雪山窮冬積雪夏至方消

沽溪在司南半捨源出蠻界流入漁漕溪溪在九姓司東馬口崖下司北有海漫山延袤八十餘里起伏不絕如海之汗漫故名西北兩捨有髙瀑自山頂飛來如疋練也西南一山圓瑩如珠曰西珠山有仙婆墓在西山烏降山下銅鼓溪崖相傳有女子名滿者有道行及笄不字能前知吉凶卒葬於此

九姓長官司唐宋以前俱蠻地元立夷民羅黨九人爲總把至元初稱爲九姓羅氏黨蠻夷長官千戶國初攺九姓長官司編戶五里

初宣撫奢效忠名其妻曰世綂妾曰世續而無子取親枝崇禮者撫之萬曆十九年世續鴆崇禮據印自官又養水西安彊臣妻弟阿利爲子世綂爭之兵連禍結且二十餘年後以崇禮之弟崇明嗣其官追印畀之而印實爲安堯臣攜之鎭雄矣三十五年都司僉書張神武質世續於庭而印不可得遂拘系之惡目閻宗傳等請兵水西來襲永寧城中有備不得志而移禍於摩尼普市二所焚刼殆盡摩普乃屬黔省怨蜀甚而大中丞喬公惡堯臣之黨惡也動大兵以驅之詳見鎭雄下藺局亦從此結矣

蜀中廣記卷三十六

●欽定四庫全書

蜀中廣記卷三十七

﹝明﹞曹學佺撰

○邊防記第七

上川東

遵義道開府夜郎與總戎同城而居近以建南有事大將軍移鎭以遊擊一員代其它材官將領各有差歲抽通省民兵五千名斂其食餉而已說者謂蕩平旣久當以播供播勿煩內地爲也然盈庭不決則任事之難耳漢書南夷君長以十數夜郎最大在蜀郡徼外其國臨將牁江江廣數里出畨禺城下按戰國時楚頃襄王將莊蹻從沅水伐夜郎君至且蘭■﹝木豕﹞船於岸而步戰旣滅夜郎國因畱王滇池以且蘭有■﹝木豕﹞船牂牁處乃攺其名爲牂牱牂牱系船筏也武帝時使唐蒙通夜郎國於是以夜郎旁小邑立犍爲郡戍轉相饟數歲士罷餓離暑濕死者甚眾西南夷又數反發兵興擊耗費無功帝患之使公孫弘往視問焉還言其不便乃且罷獨置南夷兩縣一都尉元狩元年張騫言使大夏時見蜀布卭竹杖問所從來曰從東南身毒國可數千里得蜀賈人市或聞卭西可二千里有身毒國於是乃令王然於柏始昌等間出西南夷往身毒國至滇道皆爲昆明所閉莫能通身毒及南越反上使發南夷兵且蘭君小邑乃與其眾反漢發巴蜀校尉擊破之遂平南夷爲■﹝牜羊﹞牱郡夜郎侯始倚南越南越滅恐懼遂入朝封爲夜郎王昭帝始元元年■﹝牜羊﹞牱談子同並等二十四邑凡三萬餘人皆反遣水衡都尉發蜀郡犍爲兵擊■﹝牜羊﹞牱大破之後始繒葉楡人復反鉤町侯亡波率其人擊之有功漢立亡波爲鉤町王至成帝和平中夜郎王興鉤町王禹漏臥侯兪更舉兵相攻■﹝牜羊﹞牱太守請發兵誅興等漢以道逺不可擊遣太中大夫張匡持節和解並不從杜欽說王鳯曰匡使和解蠻夷王侯不從不憚國威其效可見恐議者選愞復守和解太守察動靜有變乃以聞如此則復曠一時王侯得收獵其眾申固其謀黨助眾多各不勝忿必相殄滅自知罪成狂犯守尉逺藏濕暑毒艸之地𨿽有孫吳將賁育士若入水火往必焦沒智勇亡所設施屯田守之費不可勝量宜因其罪惡未成不疑國家加誅陰勅旁郡守尉練士馬大司農先調糓積要害處選任職太守以秋涼時入誅其王侯尢不軌者卽以爲不毛之地亡用之人信不勞中國宜罷郡放棄其人絕其王侯勿復通如以先帝所立累世之功不可隳壊亦因宜其萌芽早斷絕之及已成形然後興師則萬姓被害矣鳯於是薦陳立爲■﹝牜羊﹞牱太守至■﹝牜羊﹞牱乃從吏數十人出行縣召興興將數千人往立數責因斷興頭出曉其眾皆釋兵降興子邪務收餘兵迫脇旁二十二邑反立又擊平之

華陽國誌元鼎二年開■﹝牜羊﹞牱郡屬縣十七戶六萬及晉屬縣四戶五千而已公孫述時三蜀大姓龍傳尹董氏與■﹝牜羊﹞牱功曹謝暹保郡聞世祖在河北使使由畨禺江出朝貢世祖嘉之號爲義郎按遵義之名始此方輿云遵義軍俗以射獵伐山爲業信巫鬼重謡祝好詛盟外癡內黠安土重舊凡交易刻木爲書契結繩以爲數其桀黠能言議屈服種人者謂之耆老其婚婣以銅器氈刀弩矢爲禮其燕樂以銅鑼鼓橫笛歌舞爲樂其所居無城池之固架木爲閣聨竹爲壁開窓出箭以備不虞出入佩刀弩自衛至與華人交易略無侵犯有禮義之風凡賓客聚會酋長以漢爲貴其民端龎淳固以耕殖爲業天資忠順悉慕華風矣

寰宇記云西南諸夷漢■﹝牜羊﹞牱郡地唐置費珍莊琰播郎■﹝牜羊﹞夷等州按播州之名始此其地北距充州百五十里東距辰州二千四百里南距交州千五百里西距昆明九百里無城郭散居村落土熱多霖雨稻粟皆再熟無徭役隋大業末首領謝龍羽據其地勝兵數萬人四夷述云■﹝牜羊﹞牱蠻姓謝氏舊臣中國世爲本土牧守隋末大亂遂絕唐武徳二年其酋領謝龍羽遣使朝賀授■﹝牜羊﹞州刺史封夜郎公勝兵戰士數萬於是列其地爲■﹝牜羊﹞州屬黔中羈縻後爲正郡

寰宇記云■﹝牜羊﹞州轄三縣曰建安卽州理曰賓化曰新興其地與播州同唐書武徳二年立充州因是置播■﹝牜羊﹞等郡梁氏十道志雲開元初猶有此郡後之郡國記錄乃無此名寰宇又云充州■﹝牜羊﹞牱都尉居之縣有梓潼底水思王思渝歷代史云充州在■﹝牜羊﹞州北百十里開元二十五年其酋趙君道來朝王建僣僞不通中國首領五姓龍方張石羅而龍氏最大後唐天成二年■﹝牜羊﹞牱淸州刺史宋朝化等來朝其後孟知祥據西川復不通幹徳三年平孟昶五年知西南夷南寧州蕃落使龍彥瑫等遂來貢詔授瑫歸徳將軍南寧州刺史蕃落使開寶四年瑫卒子漢瑭嗣詔襲父職太平興國五年夷王龍瓊琚遣子並諸州蠻七百四十四人以方物名馬來貢雍熈二年夷王龍漢浚自稱權南寧州事兼蕃落使遣■﹝牜羊﹞牱諸州酋長來獻方物名馬並上蜀孟氏所給符印授漢璇歸徳將軍南寧州刺史其後夷王龍漢興龍漢■﹝王堯﹞相繼遣使貢方物授■﹝王堯﹞寧逺大將軍封歸化王景徳四年西南蠻羅甕井都指揮使顏士龍等來貢士龍種落遐阻未嘗來朝今始至詔館餼賜予如髙溪

播州誌云唐末南詔陷播州太原人楊端應募復之遂有其地四傳至楊眙無子維時宋益州刺史楊延昭之子充使廣西與眙通譜以其子貴遷後之從狄靑南徵楊文廣卽延昭之孫也在播州者傳至粲而益大鑑乃其裔云

四夷述云東謝蠻渠帥姓謝氏南蠻別種在黔州之西數百里地方千里有酋長卽謝元深也其一族不能女自云髙姓不可下嫁唐貞觀三年元深入朝冠烏熊皮冠若今之旄頭以金絡額披毛帔韋皮行縢而著履時中書侍郎顏師古奏言昔周武王天下太平逺國歸欵太史乃集其事爲王會篇今萬國來朝至如此輩章服實可圖寫今請撰王會圖詔從之開其地爲應州隸黔州都督府南謝首領謝疆與西謝蠻憐接與元深俱來朝拜爲南壽州刺史後攺爲莊州是也其地宜五榖無文字刻木爲契散則山谷倚樹爲巢居無賦稅之事皆自爲生業刀劍不離其身男女椎髻以緋束之後垂向下冠熊皮披猛獸革南接守宮獠西連夷子北至白蠻按南壽州卽分■﹝牜羊﹞牱所者或云楚威王時有莊蹻將甲士二萬人入■﹝牜羊﹞牱故取莊爲州名開元十道記有此郡額後之志錄並廢元領縣八皆貞觀以來相次建置永徽以後並省其名曰石牛南陽輕水多樂樂安石城新安賓化

四夷述又云西趙蠻在東謝之南並南蠻別種其界山洞深阻莫知里數南北十八日行東西二十三日行趙氏代爲酋長有萬餘戶自古不臣中國唐貞觀三年遣使入朝至二十一年於此置明州其地東至夷子西至昆明南至西洱河土俗與東謝同唐史貞元十三年西南蕃大首領正議大夫檢校蠻州長史繼襲蠻州刺史資陽郡開國公宋鼎左右大首領朝散大夫前檢校卭州刺史謝汕右大首領繼襲攝蠻州巴江縣令宋萬傳界首子弟大首領朝散大夫■﹝牜羊﹞牱錄事參軍謝文經黔中經界招討觀察使王礎奏前件刺史建中三年一度來朝賀貢方物自後不令隨例入朝今年懇訴稱與■﹝牜羊﹞牱同被聲教獨此排擯自慚恥謹隨■﹝牜羊﹞牱等朝賀伏乞特賜優諭兼同■﹝牜羊﹞牱刺史等授官其■﹝牜羊﹞牱蠻兩州戶口殷盛人力彊大鄰側諸畨悉皆敬憚請比二州每三年一度朝賀仍依■﹝牜羊﹞牱例輪還差定以才乾位望爲眾所推者充之勅旨宋鼎已攺官訖余並依奏

寰宇記曰唐時黔州都督府管播州下五十三州曰南寧州本淸溪鎭唐末置在黔州西南二十九日行從南寧州至羅殿王部落八日行與雲南接界曰充州曰琰州曰犍州曰莊州曰明州曰牱州曰矩州曰淸州凡九州島毎年朝貢曰牱州襲州峩州蠻州邦州鶴州勞州羲州福州鼔州儒州鸞州令州郝州普寧州總州郍州勲州功州惇州侯州晃州茂龍州整州懸州樂善州契州添州延州雙城州訓州卿州撫水州思源州逸州殷州南平州盧州姜州稜州鴻州和武州暉州亮州凡四十四州洞內羈縻而已

土夷考云東至偏橋衛南至養龍坑楚黔二省界西至瀘州合江縣北至重慶府綦江縣俱川省界此今之播州也明興楊鑑率眾歸附以其地爲播州宣慰司授鑑宣慰使領播州餘慶白泥容山眞州重安六長官司艸塘黃平甕水三安撫司自鑑至相十世矣嘉靖十七年楊相父子爭職議勘相不敢入播客死水西萬曆元年楊應龍襲職卽相之子也世有逆徳應龍淫殺無忌初黃平艸塘白泥餘慶重安五司凡承襲表箋須宣慰司印文乃達往往索賄無厭此釁端所由起又其地有七姓之民應龍寄以腹心七姓又藉龍爲奇貨縻費金錢累巨萬久之龍覺其欺乃稍稍收其權遂交讎怨七姓叩閽鳴寃且反噬龍矣應龍娶妻張氏失寵其族弟瑞龍聘田氏應龍彊委禽焉萬曆十五年田氏生子方彌月與應龍在室共語族弟繼龍偶入戶遁去應龍見而立斬之田氏曰妾非張何例視我應龍怒曰我不殺此奴今效尢耶乃立殺張首並剮張之母等張闔族奏應龍殺妻並妻母兄弟等命下川貴勘處應龍初亦抗拒不出已聞議撫乃俛首出聴勘勘龍革任罰贖金四萬免死會朝鮮告急應龍計以徵倭贖前愆朝廷可其奏遂得解网然疑畏日甚進退維谷二十三年應龍子以贖金未完死渝州獄中應龍率蠻兵駈僧千餘至發喪二十六年托獻大木所過無不殘滅朝議應龍𨿽經勘問皆務姑息非鎭攝蠻夷之策於是天子赫然震怒命將興師大集三省之兵猛將謀臣星聚雲合而又特遣總制侍郎邢玠往臨之貴州支可大撫湖廣江鐸撫偏橋李化龍總督川貴湖廣之師會軍重慶府二十七年正月進兵六月初六日破海龍囤二十一日俘入重慶死於途事平剖播爲二四川遵義府屬三縣一州貴州平越府屬四縣一州攺流設官詳平播全書中

土夷考又云播州長官司治附郭長官王姓其地左抵永安驛右抵海龍囤間雜楊氏腹裏播事訌長官王積祿甘爲應龍死黨亦其勢不得不爾今多屬遵義縣夷漢民各半

餘慶長官司在司南百六十里元至正間毛岊從宣慰楊加禛徵蠻有功授校尉本部長官後攺爲餘慶州俾毛氏世爲土知州本朝仍爲長官司其地接連播州七牌苖巢左抵湄潭右抵雍水上達烏江下至岑黃於播最近楊氏不靖毛匪寧宇焉蕩平後攺餘慶縣屬貴州平越府

白泥長官司在司東南三百里宋景定中楊萬從徵入播蠻有功授白泥長官元攺爲白泥州本朝復攺長官司其地上抵艸塘下抵偏橋鎭逺帶其左黃平列其右土田闊饒士馬彊健實甲諸司與楊氏不睦七姓之一也

容山長官司在司東三百二十里長官張姓其地界湖貴間於八司中獨爲外服溪山荒曠土田鹵瘠中國商販不到其人以獵射爲生以刼殺爲業自嘉靖間爲臻洞苗所殘破數十年來民夷■﹝舛上鳥下﹞鷔土田荒蕪長官不能治也舊有湄潭驛蕩平後攺湄潭縣屬貴州平越府

眞州長官司今攺眞安州詳見名勝

重安長官司在司東南四百里宋元黃平府地國初頭目張佛保招撫苗蠻有功授正長官馮鐸從宣撫楊鑑徵麻哈有功授副長官多生苗去播最逺原屬黃平故知有黃平不知有播圖經其地東至宣化司界北至楊義司界各二十里南至凱裏司界十里西至淸平縣界五里

艸塘安撫司在司東二百二十里介甕水黃平之間其地環江土饒裕頗有華風宋咸淳間有雲南貴者商賈入滇因邊警投楊宣慰邦憲爲頭目元世祖時雲貴孫邦佐有戰功授都勻軍民府知府始有艸塘地國初宋顯威從楊鑑歸附攺授安撫其地東至黃平司椒溪暖水界西至髙平甕水二司界南至平越衛界北至播州楊梅浪於界

黃平安撫司在司東南三百里舊爲黃平府實楊鎭子孫世守之元世祖時黃平蠻叛楊宣慰漢英討平其將羅季明功多遂以土授羅氏攺隸播州洪武初羅鏞從楊鑑歸附授黃平安撫其地廣饒險固有城垣足據扼雲貴之門戶爲諸司之襟帶蓋西南一要境舊設通判一員摠轄諸司又設千戶所駐札司城聴通判調用城中夷漢雜處昔楊酋不道首與爲難者也其地東至湖廣偏橋衛五十里西至貴州平越衛南至淸平衛各三十里北至白泥司界百五十里蕩平攺黃平州

甕水安撫司在司東一百二十里宋紹興間開設長官猶姓景定中進士猶道明播人蓋其族也洪武初猶恭歸附授安撫宻邇於播亦與楊酋交惡其地東至播四牌界二十里西至黃灘闗十五里南至水西界二十里北至麻子水界二十里蕩平攺甕安縣屬平越府

蜀中廣記卷三十七

●欽定四庫全書

蜀中廣記卷三十八

﹝明﹞曹學佺撰

○邊防記第八

上川東

南平平茶邑梅酉陽

史記髙帝爲漢王發夷人還伐三秦秦地旣定乃遣還巴中復其渠帥羅朴昝鄂度夕龔七姓不輸租稅餘戶乃歲入錢口四十宋史渝州蠻者古板楯七姓蠻唐之南平獠也其地西南接烏蠻昆明哥蠻大小播州部族數十居之治平中熟夷李光吉梁秀等三族據其地各有眾數千家間以威勢脇誘漢戶有不從者屠之沒入土田往往投充客戶謂之納身稅賦皆裏胥代償藏匿亡命數以其徒僞爲生獠刼掠邊民官軍追捕輒遁去習以爲常宻賂黠民覘守令動靜稍築城堡繕器甲逺近患之熈寧三年轉運使孫固判官張詵使兵馬使馮儀弁簡杜安行圖之以禍福因進兵復賓化砦平蕩三族以其地賦民凡得租三萬五千石絲綿一萬六千兩以賓化砦爲隆化縣隸涪州建榮懿扶歡兩砦其外銅佛壩者隸渝州南川縣地皆膏腴自光吉等平他部族據有之朝廷因補其土人王才進充巡檢委之控扼才進死部族無所綂數出盜邊朝廷命熊本討平之建爲南平軍以渝州南川涪州隆化隸焉

渝州誌云黔涪徼外有西南夷部漢■﹝牜羊﹞牱郡唐南寧州■﹝牜羊﹞牱昆明東謝南謝西趙充州諸蠻相爲聨屬宋初以來有龍蕃方蕃張蕃石蕃羅蕃者號五姓蕃皆常奉職貢受爵命治平四年十二月知靜蠻軍蕃落使守天聖大王龍異閣等入見詔以異閣爲武寧將軍其屬二百四十一人各授將軍及郎將熈寧元年有方異■﹝王兄﹞三年有張漢興各以方物來獻授異■﹝王兄﹞靜蠻軍漢興捍蠻軍並節度使六年龍蕃羅蕃方蕃石蕃八百九十人入覲貢丹砂氈馬賜袍帶錢帛有差其後比歲繼來龍蕃眾至四百人往返萬里神宗憫其勤詔五姓蕃五歲聴一貢人有定數無輒增及別立首領以息公私之擾命宋敏求編次諸國貢奉錄客省四方館撰儀皆著爲式元丰中張蕃乞添貢奉人至三百詔不許故事以七十人爲額不許七年西南程蕃乞貢方物願依五姓蕃例注籍從之元佑二年西南石蕃石以定等賫表自稱西平州武聖軍禮部言元丰著令以五年一貢爲限今年限未及詔特令入貢五年八年紹聖四年龍蕃皆貢方物龍氏於諸姓爲最大其貢奉尢頻數使者但衣布袍至假伶人之衣入見蓋實貧陋所兾者恩賞而已元符二年又有牟爲蕃入貢詔以進奉人韋公憂憂市公利等爲郎將諸蕃部族數十獨五姓最著程氏韋氏比附五姓號西南七蕃云

酉陽宣撫司

隋圖經集語云黔中是武陵郡酉陽也按漢酉陽在今溪州大鄕界與黔州約相去千餘里今之三亭縣西百九十餘里別有酉陽城乃劉蜀所置非漢之酉陽也貞觀地誌言劉蜀所置酉陽爲漢酉陽蓋誤認漢涪陵之地也

寰宇記云酉陽古蠻夷地春秋屬楚地秦昭王取之隸黔中郡漢以酉陽縣地置武陵郡尋置■﹝牜羊﹞牱郡吳分置黔陽郡隋以縣屬巴東郡唐武徳初徙縣治務川四年招慰司冉安昌以務川當■﹝牜羊﹞牱要路須置郡以撫之復於縣理置務州領務川涪川扶陽三縣至貞觀元年以廢夷州之伏逺寜夷思義髙富明陽丹川六縣廢思州之丹陽城樂感化恩王多田五縣來屬其年省思義明陽丹川五縣二年又省丹陽一縣四年攺務州爲思州以界內思卭水爲名其年以涪川扶陽二縣八年又以多田城陽二縣俱割入費州又廢感化縣十年又以髙富縣割入黔州十一年又省伏逺縣但領務川思王寧夷三縣開元四年又以州東立思卭縣二十五年割寧夷縣夷州天寶元年攺爲寧夷郡乾元元年復爲思州黃巢之亂酉陽蠻叛駙馬冉人才徵之有功畱守其地五代時中國無主冉氏遂據之按志宋正和六年復於務川縣置思州領縣三酉陽隸焉復升爲州知州冉守忠善於撫字酉人懷之元季冉氏世知本州島明玉珍僣據以酉陽州爲沿邊溪洞軍民宣慰司國朝洪武初冉如彪納土歸附仍爲酉陽州後升爲酉陽宣撫司令冉氏子孫世襲領石耶洞長官司永樂中攺隸重慶府建立學校俾漸華習三年入覲十年大造略比諸郡縣

志云司西北百八十里酉陽山入黔江縣界郡國志云小酉山入龍標界卽王昌齡謫處也水經注雲酉水北岸有■陽縣許愼曰溫水南入■蓋鄨水以下津流注之通稱故縣受名焉西鄕溪口在遷陵縣故城上五十里左合酉水酉水又東際其故城北又東徑酉陽故縣南而東出也兩縣相去水道可四百許裏於酉陽合志云司東南九十里三江山江源出酉陽與小溪會合平茶水東注辰州大江

其地廣袤七百里東至保靖宣撫司界西至彭水縣界南至平茶長官司及思南沿河界各三百里北至大田軍民千戶所界四百里當思南之要衝接荊湘之邊境山磎阻深易爲憑借古號難治人分三種曰犵獠曰冉家曰南客暖則捕獵山林寒則散處巖穴借貸以刻木爲契婚姻則累世爲親編戶十三里其屬有九溪十八洞蠻惟是九江後溪西南一帶近爲鎭筸苗殘破境土日削莫克恢復常告急於我焉

石耶長官司酉陽屬地也先朝自宋楊昌安者竊據其地昌安太原楊業之裔宣和間徵伐有功蠻人畏服因世爲石耶土知府洪武初楊金隆歸附攺立長官司設長官二員皆楊氏世職別設流官吏目一員主其租稅附庸酉陽覲貢不親至京師人織斑布以爲衣佩長刀而捕獵編戶二里鎭蠻洞而帶五溪連黔彭而接荊楚東至石凱子界西至平茶司界南至邑梅沙子凹北至酉陽石閒囤與鎭筸苗密邇地勢孤懸不減於二酉也

志云石耶人呼石版爲巴■﹝土貫﹞治南一里巴■﹝土貫﹞山言此山多版石也又二里有石崖土人呼爲密那厓厓下有洞世傳有道人修行其中每以餅餌獻遊者在洞中猶見熟面持出洞外則石矣

平茶長官司

秦屬黔中郡三國屬吳爲黔陽縣地隋屬巴東郡唐武徳初屬思州天寶間屬寧夷郡五代陷於番宋政和間始得其地置平茶洞元初攺溶江芝子平茶等處長官司隸思州安撫司以其地授楊大雷爲土知府洪武間楊抵剛歸附攺授長官司隸酉陽宣撫後攺隸渝州覲貢賦稅大略與酉陽同編戶三里所屬有五種夷言語侏離性好捕獵火炕焙榖野麻緝布巫禱治病歌唱送殯號爲南客

其地廣袤一百二十里東至石耶長官司界一十里西至貴州烏羅長官司界一十里南至銅仁府界一百里北至酉陽宣撫司界五十里以二酉爲籓籬石耶爲襟帶也

志云治南諸葛洞相傳武侯徵九溪蠻信宿洞中石牀存焉又云侯於洞中以一握粟秣馬化爲石粟至今神之西三十里白歲山髙聳挿天土人言此山白則有年積雪爲白也山之水一流入東南名哨溪以溪聲如鳴哨一流入西南爲滿溪以其水常溢不流治北有髙秀山丹崖翠壁如畫圖土夷考所謂地多秀山聳挿翠云者矣其人驍悍善戰萬曆初年馬湖之役長官楊光祖之功爲多

邑梅長官司

宋末太原楊光甫據其地元攺爲拂鄕洞以楊氏爲土知府明玉珍僣據攺爲邑梅沿邊洞軍民府洪武初楊金奉歸附立爲長官司編戶五里初隸酉陽永樂初攺隸渝州

其地廣九十里袤三百三十里東至湖鎭溪千戶所界七十里西至貴州烏羅長官司界二十里南至平頭著可長官司界一百里北至酉陽宣撫司界一百三十里其人語異蠻音衣穿斑布用木浪槽爲臼而舂稻粱瀝苦蒿水代鹽而鮓宿肉婚婣以牛只爲等疾病以巫祝爲醫競私鬭昧公義𨿽有勇敢徒以偕亂然不能禁筸苗之蠺食也

志云司西南六里壽山林木叢茂屹立層漢蒼煙翠靄四時不凋東三里黃牛山相傳土官楊四舟髙殿始自烏羅過此見土地膏腴宜耕稼因喜椎黃牛以享眾故名司南八里有韭山昔人遺韭於山顚因蕃衍生韭長丈餘四時皆有土民米食之西北二十里凱歌河行者至此必謳而渡俗呼凱過河河幹有凱子寨焉

蜀中廣記卷三十八

●欽定四庫全書

蜀中廣記卷三十九

﹝明﹞曹學佺撰

○邊防記第九

下川東道

石砫宣撫司

秦屬黔中郡漢置■﹝牜羊﹞牱郡晉析爲夜郎郡寰宇記夜郎郡有且蘭縣漢武時使發南夷兵徵南越且蘭不從乃反漢發巴蜀校尉擊破之遂平南夷以爲■﹝牜羊﹞牱郡樂史注云今涪州之義泉郡也後周於石砫地置施州唐攺爲淸江郡方輿勝覽施州東晉末旦兀誕竄太陽蠻中築城臨施水號施王城子孫襲王至後周保定初平之以其地置施州而淸江郡隸焉州乃施王之餘址故以爲名尋攺爲亭州又攺爲庸州又爲淸江郡恭帝復置施州土夷考唐攺施州爲淸江郡宋攺淸江爲南賓縣按唐武徳二年分浦州武寧縣西界置南賓縣屬忠州也武寧今攺巡檢司在司北百里外

志云司東北百四十里有山形如張蓋俗曰石涼傘卽石幢之說也按寰宇記■﹝牜羊﹞州有建安縣漢■﹝牜羊﹞牱郡也有髙連石門四十九頭木瓜諸山有古■﹝牜羊﹞牱郡城華陽國誌云■﹝牜羊﹞牱郡上當天井故多雨潦今有古城在郡西卽漢天復之時所保於此有石潼關華陽國誌云且蘭縣西南有地名石潼闗柱蒲闗漢書亦云■﹝牜羊﹞牱郡有柱蒲闗石砫之名本此

志云司治南百五十里大峯門山兩崖壁立中通行人有古壘按方輿勝覽東門山在歌羅寨西北五十里東卽夜郎故地古來夷夏分界入貢之門戶也又云竹主祠在歌羅寨西北五十里東門山崇寧間賜靈恵廟額歌羅寨本夜郎縣唐置珍州幹徳四年蠻酋珍州刺史田景遷內附納土以酉江爲界自是酉江以北所謂夜郎縣故地盡入施州矣竹王卽夜郎侯也勝覽又云施州驛北有馬公泉未詳志云司西北二百里外有馬頭山山頂有馬黃廟祝馬伏波黃山谷處蓋山谷入黔州安置取道施州故人慕而祠之

其封域東至黔江縣界二百里西至酆都縣界南至武隆縣界各百七十里北至忠州界百二十里編戶三里其民悍而好鬥兵馬稱彊間有所調遣輙踴躍趨赴輿地紀勝云施之地𨿽雜夷落猶近華風故鄕音則蠻夷巴漢言語相混其山岡砂石不通牛犂惟伐木燒畬以種五榖隆冬可單盛夏可夾矣

方輿考云施州蠻者夔路徼外熟夷蓋唐彭水蠻也咸平中施蠻嘗入冦詔以鹽與之且許其以粟轉易蠻大悅自是不爲邊患後因饑又以金銀倍實直質於官易粟官不能禁熈寧六年詔施州蠻以金銀質來者估實值加七年不贖則變易之著爲令熊本經制淯井事蠻酋田現等內附施黔比近蠻子弟精悍戰鬥趫捷朝廷嘗團結爲義勝軍其後瀘州淯井石泉蠻叛皆獲其用

夣溪筆談忠萬間夷人祥符中嘗冦掠邊臣務懷來使人招其酋長祿之以劵粟自後有效而爲之者不得已又以劵招之其間紛爭者至有自陳其人才殺掠人遂得一劵凡殺兵民倍之互相計較爲冦甚者則受多劵熈寧中會之前後凡計四百餘劵子孫相承世世不絕因其爲盜悉誅鋤之罷其舊劵一切不與自是夷人畏服不復犯塞

渝州誌云宋景定中蠻酋大虫馬什用同向士壁率師大敗元兵繼平九溪洞夷授鎭國上將軍領銅牌鐵印石砫安撫司大使世守其土元攺石砫軍民府尋升安撫使司後以生夷作亂爲定虎什用獲受賞攺升石砫宣撫使司明玉珍僣據時爲先納牌印授石砫安撫司國朝洪武七年克復安撫使馬克用出降次年升石砫宣撫管轄土民世襲隸重慶嘉靖四十二年攺隸夔州

土夷考云施州忠路安撫司本石砫馬氏姻戚因爭邊界構殺不休蓋馬氏內不和於妻子外不睦於族人讎殺訐奏動尋干戈非一日矣近又與其同知陳思虞訐奏系夔獄中未結

經略誌云重夔二府所轄播酉石砫等土司及黔江武隆彭水忠涪建始奉節巫山云萬等十州縣皆稱關徼與湖廣施州衛所轄散毛施南唐崖忠路忠建忠孝容美等土司之地雞鳴相聞犬牙交制弘治元年於達州設兵備副使綂轄重夔黔江等地及湖廣瞿塘施州等衛所正徳間藍鄢作亂調各土司徵剿因而覘知蜀道險易居民村落不時出沒行刼施衛官旗貪其子女財帛之遺相與表裏爲姦違例婚媾故諸夷得逞焉嘉靖十年於黔江千戶所散毛宣撫司中界設立老膺等三闗五堡二十年川湖會題設九永守備官一員於施衛駐札俾其約束兩省徼上夷司川湖守巡得胥節制之

北史後周恭帝二年巴西人譙淹扇動羣蠻以附梁蠻帥向鎭侯向白虎等應之向五子王又攻陷信州田烏度田唐等抄斷江路文子榮復據荊州之政陽郡自稱仁州刺史並鄰州刺史蒲微亦舉兵逆命詔田■﹝弓幾﹞賀若惇潘和李遷哲等討破之周武成初文州蠻叛州軍討定之尋而冉令賢向五子王等又攻陷白帝殺開府楊長華遂相率作亂前後遣開府元契趙剛等總兵出討𨿽頗翦其族類而元惡未除天和元年詔開府陸騰督王亮司馬裔等討之騰水陸俱進次於湯口先遣諭之而令賢方增浚城池嚴設扞禦遣其長子西藜次子南王領其支屬於江南險要之地置立十城遠結涔陽蠻爲其聲援令賢率其卒固守水邏城騰乃總集將帥謀進趣咸欲先取水邏然後經略江南騰言於眾曰令賢內恃水邏金湯之險外托涔陽輔車之援兼復資糧充實器械精新以我懸軍攻其嚴壘脫一戰不克更成其气不如頓軍湯口先取江南剪其毛羽然後遊軍水邏此制勝之計也眾皆然之乃遣開府王亮率眾渡江旬日攻拔其八城凶黨奔散獲賊帥冉承公並生口三千人降其部眾一千戶遂簡募驍勇數道分攻水邏路經石壁城險峻四面壁立故以名焉惟有一小路緣梯而上蠻蜑以爲峭絕非兵眾所行騰被甲先登眾軍繼進備經危阻累日乃得舊路且騰先任隆州總管雅知其路蠻帥冉伯犂冉安西與令賢有隙騰乃招誘伯犂等結爲父子又多遺錢帛伯犂等悅遂爲鄕導水邏側又有石勝城者亦是險要令賢使其兄龍眞據之騰又密告龍眞云若平水邏使其代令賢處之龍眞大悅遣其子詣騰乃厚加禮接賜以金帛蠻貪利旣深仍請立效乃謂騰曰欲翻所據城恐人力寡少騰許以三百兵助之旣而遣二千人銜枚夜進龍眞力不能禦遂平石勝城晨至水邏蠻眾大潰斬首萬餘級令賢遁走而獲之司馬裔又別下其二十餘城獲蠻帥並三公等騰乃積其骸骨於水邏城側爲京觀後蠻蜑望見輙大哭自此狼戾之心輟矣時向五子王據石墨城令其子寶勝據雙城水邏平後頻遣諭之而五子王猶不從命騰又遣王亮屯牢坪司馬裔屯雙城以圖之騰慮雙城孤峭攻未可拔賊若委城遁散又難追討乃令諸軍周回立柵遏其走路賊乃大駭於是縱兵擊破之禽五子王於石墨獲寶勝於雙城悉斬諸向首領生禽萬餘口信州舊居白帝騰更於昭烈故宮城南八陣之北臨江岸築城移置信州又以巫縣信陵秭歸並築城置防以爲襟帶焉天和六年蠻渠冉祖憙冉龍驤又反詔大將軍趙閻討平之自此羣蠻懼息不復爲冦

蜀中廣記卷三十九

●欽定四庫全書

蜀中廣記卷四十

﹝明﹞曹學佺撰

○邊防記第十

川北

板楯蠻

華陽國誌秦昭襄王時白虎爲害自秦蜀巴漢患之秦王乃重募國中有能煞虎者邑萬家金帛稱之於是夷朐■﹝月忍﹞廖仲藥何射虎秦精等乃作白竹弩於髙樓上射虎巾頭三節白虎常從羣虎瞋恚盡摶煞羣虎大呴而死秦王嘉之曰虎歷四郡害千二百人一朝患除功莫大焉欲如要王嫌其夷人乃刻石爲盟要復夷人頃田不租十妻不算傷人者論煞人者顧死倓錢盟曰秦犯夷輸黃龍一雙夷犯秦輸淸酒一鍾夷人安之漢興與閬中範目從髙祖定秦有功髙祖因復之專以射白虎爲事戶歲出賨錢口四十故世號白虎復夷一曰板楯蠻今所謂弜頭虎子者也順桓之世板楯數反太守蜀郡趙溫恩信降服於是宕渠出九穗之禾朐■﹝月忍﹞有連理之木光和二年板楯復叛攻害三蜀漢中州郡連年苦之遣禦史中丞蕭瑗督益州兵討之連年不克天子欲大出軍時徵役疲獘問益州計曹考以計略益州計曹椽程包對曰板楯七姓以射白虎爲業立功先漢本爲義民後除徭役但出賨錢口歲四十其人勇敢能戰昔羌數入漢中郡縣破壊不絕若綫後得板楯來虜彌盡號爲神兵羌人畏忌傳語種輩勿復南行後建寧二年羌復入漢牧守遑遑復賴板楯破之若微板楯則蜀漢之民爲左衽矣前車騎將軍馮緄南徵𨿽授丹陽精兵亦倚板楯近益州之亂朱龜以並涼勁卒討伐無功太守李顒以板楯平之忠功如此本無惡心長吏鄕亭更賦至重僕役過於奴婢箠楚隆於囚虜至乃嫁妻賣子或自剄割陳寃州郡牧守不理去闕庭遙逺不能自聞含怨呼天叩心窮谷愁於賦役困乎刑酷邑役相聚以致叛戾非有深謀至計僣號不軌但選明能牧守益其資榖安便賞募從其利隟自然安集不煩徵伐也昔中郎將尹就伐羌擾動益部百姓諺云冦來尙可尹將殺我就徵還後羌自破退如臣愚見權之遣軍不如任之州郡天子從之遣太守曹謙宣詔降赦一朝淸戢按此蠻北道巴渠間常有之

寰宇記云漢末天下亂自巴西之宕渠遷於漢中楊車阪抄掠行旅號爲楊車巴魏武克漢中李特祖將五百家歸之魏武又遷於略陽北復號之爲巴氐也

後漢書云板楯蠻其在黔中五溪長沙間則爲盤瓠之後其在峽中巴梁間則爲廩君之後按杜光庭錄異記李特字符休廩君之後昔武落鍾離山崩有石穴二所一赤如丹一黑如漆有人出於赤穴者名務相姓巴氏有出於黒穴者凡四姓皥氏焚氏栢氏鄭氏五姓偕出爭長於是務相約以劍刺穴能著者爲廩君四姓莫著而務相之劍懸焉又以土爲船雕畫之而浮水中曰若其船浮者爲廩君務相船又獨浮於是遂稱廩君乘其土船將其徒卒當夷水而下至於鹽陽鹽水神女子止廩君曰此魚鹽所有地又廣大與君俱生可止無行廩君曰我當爲君求廩地不能止也鹽神夜從廩君宿旦輙去爲飛虫諸神皆從其飛蔽日廩君欲殺之不可別又不知天地東西如此者十日廩君卽以靑縷遺鹽神曰嬰此宜之與汝俱生不宜將去汝鹽神受而嬰之廩君至碭石上望膺有靑縷者跪而射之中鹽神鹽神死羣神與俱飛者皆去天乃開玄廩君復乘土船下及夷城夷城石岸曲泉水亦曲望之如穴狀廩君嘆曰我新從穴中出今又入此柰何岸卽爲摧廣三丈餘階級相承廩君登之岸上有平石長五尺方一丈廩君休其上投策計算皆著石焉因立城其旁而居之其後種類遂繁秦並天下以爲黔中郡薄賦斂之歲出錢四十萬巴人呼賦爲賨因謂之賨人也王維送李梓州詩賨女輸橦布本此獠蓋南蠻之別種初出自梁邑之間自漢中達於卭筰川洞之間所在皆有俗多不辧姓氏又無名字往往推一酋帥爲主亦不能逺相綂攝父死則子繼若中國之貴族也獠王各有鼔角一雙使其子弟自吹擊之按蜀本無獠李勢時諸獠始出巴西渠川廣漢陽安資中犍爲梓潼山谷間十餘萬落攻破郡縣爲益州大患自桓元子破蜀之後力不能制又蜀人東流山險之地多空獠遂挾山傍谷與夏人參居近者頗輸租賦在深山者仍不爲編戶至梁武帝梁益二州歲歲伐獠以自禆潤公私頗藉爲利後魏正始初梁將夏侯道遷舉漢中附魏魏遣尙書邢巒爲梁益二州刺史以鎭之其後以梁益二州控攝險逺乃立巴州以綂諸獠後以巴酋帥嚴始興爲刺史又立隆城鎭管獠二十萬戶所謂北獠是也歲輸租布魏明帝孝昌中據城叛梁益二州遣將討之攻陷巴州執始興斬之後梁益入梁自此又屬梁矣後周武帝平梁益之後令所在撫慰其與華人雜居者亦頗從賦役然天性暴亂旋致擾動每歲命隨近州鎭出兵討之獲其人以充賤隸謂之壓獠焉復有商旅往來亦資以爲貨公卿逮於民庶之家有獠口者多矣然其種類滋蔓保據巖壑依林走險若履平地性又無知殆同禽獸諸夷之中最難以道義招懷也依樹積木以居其上名曰幹欄幹欄小大隨其家口之數好相殺害多仇怨不敢逺行性同禽獸至於忿怨父子不相避惟手有兵刃者先殺之若殺其父走避於外求得一狗以謝其母然後敢歸毋得狗謝不復嫌恨若報怨相攻擊必殺而食之遞相刼掠不避親戚賣豬狗而已亡失兒女一哭便止親戚比鄰指授相賣避賣者啼叫不服逃竄避之乃將買人捕逐若亡叛獲便縳之但經縳者卽服爲賤隸不敢更稱良矣執楯持矛不識弓矢用竹爲簧羣聚鼓之以爲音節能爲細布色至鮮淨大狗一頭買一生口性尢畏鬼鬼所殺之人美須髯者必剝其面皮籠之於竹及燥號之曰鬼鼓舞祀之以求福利俗尙淫祀至有賣其昆季妻拏盡者乃自賣以供祭焉鑄銅爲器大口寛腹名曰銅爨甚薄且輕易於熟食酉陽雜俎獠婦七月生子死則豎棺埋之木耳夷舊牢西好鹿角爲器其死則屈而燒之埋耳後小骨類人黑如漆小寒則梧沙自處但出其面焉續博物志曰寧國論云蜀中本無獠晉末李雄之亂山谷洞中壤壤而出轉轉漸大自爲夫婦而益多夫土幹則生蚤地濕則生蚊積榖則生蠧腐肉則生蛆蛆化爲蠅蠅又自生蛆蛆又自生蠅豈有窮乎

蜀中廣記卷四十※※※※※※古典小說之家備份區http﹕／／club。xilu。com／wave2002／

﹝樓主﹞﹝6樓﹞作者﹕沈思曲發表時間﹕2008／08／2817﹕55﹝加爲好友﹞﹝發送消息﹞﹝个人空間﹞回復修攺來源刪除《四庫全書蜀中廣記》﹝041～054﹞／一百八卷﹝明﹞曹學佺撰

●欽定四庫全書

蜀中廣記卷四十一

﹝明﹞曹學佺撰

○人物記第一

川西道屬

成都龍安二府

周

萇弘資中人事劉文公爲其屬大夫孔子嘗問樂焉敬王元年王居狄泉謂之東王時南宮極震弘謂文公曰君其勉之先君之功可濟也周之亡也其三川震今西王之大臣亦震是天棄之矣東王必克初晉趙氏範氏不相能而範氏劉氏世爲婚姻萇弘事劉文公故周與範氏二十八年趙鞅以爲討於是周人殺弘以謝之藏其血於地三年化爲碧按封禪書曰萇弘以方事周靈王時諸侯莫來朝周周力少弘乃明鬼神之事設射貍首貍首者諸侯之不來也弘乃依物怪欲以致之諸侯不從而晉人怒遂執殺萇弘

西漢

雍齒什邡人初從趙王后從楚王素窘辱髙祖晚乃從漢戰滎陽京索俱有大功而髙祖終憾之不寘天下旣平上大封功臣其未封者日夜爭功不決上在雒陽南宮從復道望見諸將往往相與沙中偶語上曰此何語畱侯曰不知乎此謀反耳上曰天下屬安定何故反畱侯曰陛下起布衣以此屬取天下今爲天子而所封者皆蕭曹故人與所親愛所誅者皆生平仇怨今軍吏計功以天下不足徧封此輩畏陛下不能盡封又見疑平生過失故相聚謀反耳上乃憂曰爲之柰何畱侯曰上生平所慍羣臣所共知誰最甚者上曰莫如雍齒與我故怨又數窘辱我我欲殺之爲其功多故不忍畱侯曰今急封雍齒以示羣臣羣臣見雍齒封人人自堅矣上乃封雍齒什邡侯而急趣丞相禦史大夫定功行封羣臣以什邡侯封賜宴罷酒皆喜曰雍齒尙侯我屬無患矣

張寛字叔文成都人景帝時文翁爲蜀郡守遣寛詣博士東受七經還以敎授於是蜀學比齊魯武帝時寛從郊甘泉泰畤過橋見一女子裸浴川中乳長七尺帝使問之言後七車知我適得寛車對曰天有乳星主祭祀不齋潔則見女形帝乃感悟以爲揚州刺史世稱爲七車張

嚴遵字君平綿竹人性至孝澹泊寡欲明經博古尢精於易文章弘贍以著述爲事不就徵辟杜陵李彊爲益州刺史謂遵弟子揚雄曰吾眞得君平矣雄曰君但可見不能屈也彊不以爲然至州修禮交遵遵始見之彊服其淸髙竟不敢屈遵隱於成都卜肆有問卜者卽知其人心術之隱隨其所問引之忠孝仁義日閱得百錢足具朝暮餔卽垂簾焚香靜坐注老子周易以此爲常初博望侯張騫使大夏窮河源歸舟中載一大石以示君平君平咄嗟良久曰去年八月有客星犯牛女意者其君乎此織女支機石也博望侯曰然吾窮河源至一處見女子織錦丈夫牽牛吾問此何地女子答曰此非人間也何以到此因指一石曰吾以此石寄汝舟上汝還以問蜀人嚴君平必爲汝道其詳君平曰吾怪去年客星入牛女乃汝乘槎已到日月之旁矣遂相與詫異人乃始知成都卜肆中者非常人也年九十卒揚雄稱之曰不慕夷卽由矣不作茍見不治茍得久幽而不攺其操𨿽隨和何以加諸

司馬相如字長卿成都人少時好讀書學擊劍其親名之曰犬子讀藺相如傳慕其爲人乃更名相如以貲爲郎事孝景帝爲武騎常侍非其好也會景帝不好辭賦是時梁孝王來朝從遊說之士齊人鄒陽淮陰枚乘吳莊忌之徒相如見而悅之因病免遊梁梁孝王命與諸生同捨相如得與諸子居數歲乃著子虛之賦孝王卒相如歸家貧無以自業素與臨卭令王吉善吉曰長卿久宦遊不遂而來過我於是相如往捨都亭臨卭令謬爲恭敬日往朝相如相如初尙見之後稱病使使者謝吉吉乃愈益謹肅臨卭多富人而卓王孫至有家僮八百人程鄭至數百人二人乃相謂曰令有貴客爲具召之並召令令旣至卓氏客以百數至日中謁司馬長卿長卿謝病不能往臨卭令不敢嘗食自往迎相如相如不得已彊往一坐盡傾酒酣臨卭令前奏琴曰竊聞長卿好之願以自娛相如辭謝鼓一再行是時卓王孫有女文君新寡好音故相如謬與令相重以琴心挑之相如之在臨卭從車騎雍容閒雅甚都及飲卓氏弄琴文君竊從戶牖窺之心恱而好之恐不得當也旣罷酒相如乃使人厚賜文君侍者通殷勤文君夜亡奔相如相如乃與馳歸家徒四壁立卓王孫大怒曰女至不才我不忍殺不分一錢也或諫王孫王孫終不聽文君久在成都相如病甚文君曰長卿苐俱如臨卭從昆弟假貸猶足爲生何至自苦如此相如與俱之臨卭盡賣其車騎買一酒捨酤酒而命文君當壚相如身著犢鼻褌與保傭雜作滌器於市中卓王孫聞而恥之爲杜門不出昆弟諸公更爲王孫言曰有一男兩女所不足者非財也今文君已失身於司馬長卿長卿故倦遊𨿽貧其人材足依也且又令客獨柰何相辱如此卓王孫不得已分與文君僮百人錢百萬及其嫁時衣被財物文君乃與相如歸成都買田宅爲富人居久之蜀人楊得意爲狗監侍上上讀子虛賦而善之曰朕不得與此人同時哉楊得意曰臣邑人司馬相如爲此賦上驚乃召問相如相如曰有是然此乃諸侯之事未足觀也請爲天子遊獵之賦上令尙書給筆札賦奏天子以爲郎相如爲郎數歲會唐蒙使蜀言夜郎可通卽發巴蜀吏卒千人通夜郎僰中又多爲發轉漕萬餘人用軍興法誅其渠帥蜀民大驚恐上聞之使相如責唐蒙因諭告巴蜀民以非上意相如還報唐蒙已略通夜郎因通西南夷道蒙發巴蜀廣漢卒數萬人治道二歲道不成士卒多物故費以巨萬計蜀民及漢用事者多言其不便是時卭笮之君長聞南夷與漢通得賞賜多多欲願爲內臣妾請吏比南夷天子問相如相如曰卭笮冉駹近蜀道亦易通秦時常通爲郡縣至漢興而罷今誠復通爲置郡縣愈於南夷天子以爲然乃拜相如爲中郎將建節往副使王然於壼充國呂越人馳四乘之傳因巴蜀吏幣物以賂西南夷相如至蜀蜀太守以下郊迎縣令負弩矢先驅蜀人以爲寵於是卓王孫臨卭諸公皆因門下獻牛酒以交驩卓王孫喟然而嘆自以爲得使女尙司馬長卿晚而厚分與其女財與男等司馬長卿使略定西南夷卭笮冉駹斯楡之君皆請爲內臣除邊闗邊闗益斥西至沬若水南至牂牁爲徼通靈山道橋孫水以通卭都還報天子天子大說後有人上書言相如出使時受金免官居歲餘復召爲郎相如口喫而善著書常有消渇疾自與卓氏婚饒於財故其仕宦未嘗肯與公卿國家之事每稱病閒居不慕官爵相如旣病免家居茂陵天子曰司馬相如病甚可往從悉取其書於是使諫大夫所忠往而相如已死問其妻曰長卿固未嘗有書也時時著書人又取去然長卿未死時爲一卷書曰有使者來以此奏之所忠得書奏於天子其書言封禪事天子異之相如卒後五歲而封禪他所著若遺平陵侯書與五公子相難艸木篇俱未之采采其尢著於公卿者

王褒字子淵資中人宣帝時故事講論六藝羣書博盡奇異之好徵能爲詞賦髙才如劉向張子僑華龍栁褒等待詔金馬門神爵五鳳之間天下殷富數有禛應上頗作歌欲興協律之事益州刺史王襄欲宣風化於眾庶聞褒有俊才請與相見使褒作中和樂職宣布詩選童子令依鹿鳴之聲習而歌之其時汜鄕侯何武等學成歌太學中轉而上聞宣帝召武等歌之皆賜帛謂曰此盛徳之事吾何足以當之褒旣爲刺史作頌又爲之傳益州刺史奏褒有軼才上乃徵褒旣至詔爲聖主得賢臣頌上命與張子僑並待詔金馬門數從至獵所所幸宮館輒爲歌頌第其髙下以差賜帛議者多以爲淫靡不急上曰不有博奕者乎爲之猶賢乎已辭賦大者與古詩同義小者辯麗可喜尙有仁義諷諭鳥獸艸木多聞之觀比之博奕逺矣頃之擢爲諫大夫其後太子體不安苦忽忽善忘不樂詔使褒等皆之太子宮虞侍太子朝夕誦讀奇文及所自作疾平乃歸太子喜褒所造甘泉賦及洞簫頌諸篇命後宮貴人左右皆誦讀之後方士言益州有金馬碧雞之寶可祭祀而致也宣帝使褒往祠道病卒上閔惜之

何武字君公郫人宣帝時天下和平瑞應屢至益州刺史使王褒頌漢徳作爲詩歌命諸童子共習歌之武與焉習成起至京師歌於太學上聞之召至宣室聽其歌大悅賜武等帛詣博士受業治易以射策甲科爲郎與翟方進相友後又舉賢良方正對策爲諫大夫歷揚州刺史奏劾長吏必先露章服罪卽除之不服乃奏抵罪九江太守戴聖治行多不法武欲劾之聖懼自免後爲博士毀武於朝廷武不校而聖子藏盜事發系廬江聖自以子必死武平心決之得脫聖慚服武每奏事至京聖未嘗不造門謝恩初武爲郡吏時太守何壽知武有宰相器甚厚之後壽爲大司農其兄子爲廬江長史時武奏事在京壽爲具密召武弟顯及武故人酒酣以兄子示之曰廬江長史材能駑下不爲何公識拔柰何顯等亟言之武曰刺史職在進善退惡不可有私也歲終畢竟使廬江太守舉之而終不受親識居間也綏和元年始爲禦史大夫成帝攺禦史大夫爲大司空以武爲之封汜鄕侯食邑千戶武爲人仁厚好進士奬拔人之善爲楚內史厚二龔爲沛郡守厚兩唐爲司隸進辛慶忌此數人顯於世者何侯力也武爲九卿時奏言宜置三公官乂與翟方進奏罷刺史更置州牧俱中時獘其功名比薛宣而才稍不及經術正直則過之武在朝不黨王氏與新都侯莽意相左平帝立誅董賢太后詔舉可大司馬者大司徒孔光以下皆舉莽而武獨舉左將軍公孫祿祿武嘗言外戚秉政幾危社稷親疏相間爲國計便故武舉祿而祿亦舉武太后疑其黨竟用莽爲大司馬莽諷有司劾武祿二人皆免就國莽竟誣武以謀反武自殺天下寃之

何霸字翁君司空武兄也爲郡戶曹刺史王尊將之官移諸郡不得遣迎太守惟霸白宜往太守遣霸尊大怒霸對曰太守遣霸非修敬也以去京師久遲知朝廷起居耳尊遽下車持節對之因奇霸容止辟爲別駕舉秀才爲屬國中郎將霸兄弟五人皆有名

楊宣字君緯什邡人少受學於楚國王子張天文圖緯於河內鄭子侯師事楊翁叔能暢鳥言長於災異敎授弟子以百數成帝徵拜諫大夫帝無嗣宣上封事勸宜以定陶恭王子爲太子帝從之出宣爲交州牧太子卽位爲哀帝拜河內太守徵太倉令上宜封周公孔子後帝從之封周公孫相如爲褒魯侯孔子後孔均爲褒成侯又薦遼東王綱瑯琊徐吉太原郭越楚國龔勝等宜讚隆時雍平帝時命持節爲講學大夫與劉歆共校書居攝中卒門生河南李吉廣漢嚴象趙翹等皆作大儒

王延世字長叔資中人建始五年河決東郡案圖緯當有能循禹之功在資陽求之正得延世徵拜河堤謁者治河以竹落長四丈大九圍夾小船載小石治之三十六日堤防成帝嘉之攺年曰河平封延世闗內侯賜黃金百斤

李弘字仲元成都人隱居不仕徳行淳備鄕人化之揚子云作法言亟稱以爲夷惠之儔蜀有富人見子云貧載米百石餉之求入其名法言中子云拒之曰吾所稱乃李仲元嚴君平輩君自謂操修可得同乎其人黙黙而退

揚雄字子云郫人少好學不爲章句訓詁通而已博覽無所不見爲人簡易佚蕩口喫不能劇談黙而好深沈之思淸靜無爲少嗜欲不修廉隅以徼名當世家產不過十金空乏無儋石之儲晏如也顧常好詞賦每有作嘗擬司馬相如以爲式又怪屈原文過相如至不容作離騷自投江而死悲其文蓋未嘗不流涕以爲君子得時則大行不得時則龍蛇遇不遇命也何必湛身哉乃作書往往摭離騷文而反之自岷山投諸江流以弔屈原年四十始至京師大司馬王音奇其文雅召以爲門下史薦雄待詔歲餘奏羽獵賦遷侍郎給事黃門與王莽劉歆比肩哀帝之初又與董賢同官當成哀平間莽賢皆爲三公權傾人主所薦無不拔擢而雄三世不徙官及莽簒位談說之士用符命稱功徳獲封爵者甚眾雄獨不侯以耆老久次轉爲大夫好古樂道欲求文章成名於後世以爲經莫大於易故作太玄傳莫大於論語作法言史篇莫善於蒼頡作訓纂箴莫善於虞箴作州箴賦莫深於離騷反而廣之辭莫麗於相如作四賦皆斟酌其本相與依仿而馳騁云王莽時劉歆甄丰皆爲上公莽旣以符命自立欲絕其源以神前事而丰子尋歆子棻復獻之莽誅丰父子投棻四裔辭所連及便收不請時雄校書天祿閣上治獄使者來欲收雄雄恐不能自免乃從閣上自投下幾死莽聞之問故乃劉棻嘗從雄學作奇字雄不知情有詔勿問京師爲之語曰惟寂寞自投閣爰淸淨作符命雄家素貧嗜酒人希至其門時有好事者載酒肴從遊學而巨鹿侯芭常從雄居受其太玄法言焉劉歆亦嘗觀之謂雄曰空自苦耳今學者有利祿然尙不能明易又如玄何吾恐後人用覆醬瓿也雄笑而不言年七十一天鳳五年卒侯芭爲起墳喪之三年

禽堅字孟由成都人父信使越嶲爲夷所得傳賣歷十一種去時堅方姙六月生母更嫁堅長乃鬻力傭賃得碧珠以贖父一至漢中三出徼外周旋萬里經六年冒瘴毒狼虎至夷中得父相見悲感夷人哀之卽將父歸迎母共養州郡嘉之辟從事列上東觀太守王商追贈孝廉令李苾爲立碑銘祠之

劉寵字世信綿竹人明公羊春秋上計闕下除成都令政教明肅是時諸縣難治乃換寵爲郫令又換郪安漢皆著績遷牂牁太守一馬之官居郡九年乘之而還

羅衍字伯紀成都人也爲述郎說述尙書解文卿鄭文伯使諫述降漢爲子孫福解鄭從之述怒閉二子於薄室六年二子守志不回遂幽死卒衍察孝廉徵博士

王皓字子離王嘉字公卿俱江原人平帝時皓爲美陽令嘉爲郎王莽簒位俱棄官西歸及公孫稱帝遣使徵皓嘉恐其不至先系皓妻子使人謂曰速裝妻子可全對曰犬馬猶識主況於人乎遂自剄以首付使者述怒誅其妻子嘉聞之嘆曰吾後之哉亦對使者伏劍死述慚貰其孥皓子廣丁難逃匿述敗州郡察舉皆不往曰吾不能復仇敢當世榮利耶終身不出稱爲髙士

侯剛字直孟章明字公孺俱繁人事平帝爲郎王莽簒位剛佯狂負木升闕號哭莽使人諭以天命剛曰漢承堯緒其祚無窮今乃簒之豈天意乎吾寧蹈仁義而死耳莽遂殺之章明亦自刎曰吾不忍以一身事二主也光武帝表其義烈並歸葬之

東漢

郭賀字喬卿雒人初爲太守黃幸戶曹幸與漢中太守李榮俱被徵賀勸幸星行詣詔獄自歸免榮稽畱詔殺之由是顯名太守蔡茂命爲主簿表賀明律令歷荊州刺史明帝南巡善其治徵河南尹卒賜錢三十萬

楊終字子山成都人年十三已能作雷賦通屈原七諫章初爲郡小吏太守奇其才遣詣京師受業習春秋顯宗時徵詣蘭臺拜校書郎建初元年大旱榖貴終以爲廣陵楚淮陽濟南之獄徙者萬數又遠屯絕域吏民怨曠乃上疏曰臣聞善善及子孫惡惡止其身百王常典不易之道也秦政酷烈違牾天心一人有罪延及三族髙祖平亂約法三章太宗至仁除去收孥萬姓廓然蒙被更生澤及昆虫功垂萬世陛下聖明徳被四表今以比年久旱災疫未息躬自菲薄廣訪失得三代之隆無以加焉竊按春秋水旱之變皆應暴急惠不下流自永平以來仍連大獄有司窮考轉相牽引掠拷寃濫家屬徙邊加以北徵匈奴西開三十六國頻年服役轉輸煩費又逺屯伊吾樓蘭車師戊巳民懷土思怨結邊域傳曰安土重居謂之眾庶昔殷人迫遷洛邑且猶怨望何況去中土之肥饒寄不毛之荒極乎願陛下畱念省察以濟元元書奏帝從之聽還徙者悉罷邊屯終又言宣帝博徵羣儒論定五經於石渠閣方今天下少事學者得成其業而章句之徒破壞大體宜如石渠故事永爲世則

王阜字世公成都人也太守第五倫察舉孝廉爲重泉令有鸞鳥集於文學十餘日遷益州太守神馬出滇池河甘露降白烏見民懷之如父母

任末字叔本繁人少習齊詩遊京師教授十餘年友人董奉徳於洛陽病亡末乃躬推鹿車載奉徳喪致其墓所由是知名郡辟功曹辭以病後奔師喪於道物故臨命勅兄子造曰必致我屍於師門使死而有知魂靈不慚

張霸字伯饒成都人年數歲而孝讓𨿽出入飲食自然合禮鄕人號爲曾子七歲通春秋復欲進余經父母曰汝小未能也霸曰我饒爲之故字曰饒後就長水校尉樊鯈受嚴氏公羊春秋遂博覽五經諸生孫林劉固段著等慕之各市宅其旁以就學焉永元中爲會稽太守表用郡人處士顧奉公孫松等並著名稱其餘有業行者皆見擢用郡中爭勵志節習經者以千數道路但聞誦聲霸始到越賊未解郡界不寧乃移書開購明用信賞賊遂束手歸附不煩士卒之力童謠曰棄我戟捐我矛盜賊盡吏皆休視事三年謂掾史曰太守起自孤生致位郡守蓋日中則移月滿則虧老氏有言知足不辱遂上病卒年七十遺勅諸子曰昔延州使齊子死嬴博因坎路側遂以葬焉今蜀道阻逺不宜歸塋可止此葬足藏髮齒而已務遵速朽副我本心人生一世但當畏敬於人若不善加已直爲受之諸子承命葬於河南梁縣將作大匠翟酺等與諸門人追錄本行謚曰文霸妻司馬氏雒陽人旣將諸子還蜀及疾革亦遺勅曰舜葬蒼梧二妃不從汝父葬洛吾自葬蜀各行其志耳時人服其達謚曰敬霸中子楷

張楷字公超亦通嚴氏春秋古文尙書門徒常百人賓客慕之父黨夙儒偕造門焉車馬塡街徒從無所止黃門及貴戚之家皆起倉巷次以候過客往來之利楷輒避之家貧無以爲業嘗乘驢車至縣賣藥足給食輒還鄕裏司隸舉茂才除長陵令不至官隱居弘農山中學者隨之所居成市華陰山南遂有公超市五府連辟舉賢良方正皆不就漢安元年順帝特下詔告河南尹曰故長陵令張楷行慕原憲操擬夷齊輕貴樂賤竄迹幽■﹝穴上數下﹞髙志確然獨拔羣倫前此徵命盤桓未至將主者翫習於常優賢不足所以難歟郡特以禮發遣楷復告疾不到性好道術能作五里霧闗西人裴優亦能作三里霧自以不如楷從學之楷避不肯見桓帝卽位優遂行霧作賊事覺被考優言從楷學術楷亦從坐系廷尉詔獄積二十年恆諷經籍作尙書注後以事無驗見原還家建和二年詔安車備禮聘之辭以篤疾不行年七十卒於家

李尢字伯仁雒人少以文章顯和帝時侍中賈逵薦尢有相如揚雄之風召詣東觀作辟雍徳陽諸觀賦懷戎頌百二十銘政事七篇善之拜蘭臺令史稍遷諫大夫安帝時受詔與謁者僕射劉珍等共撰漢記後帝廢太子爲濟陰王尢上書諫爭順帝立遷安樂相卒尢同邑

李勝字茂通亦有文才爲東觀郎著詩誄論頌數十篇

賈栩字符集什邡人雒孟伯元爲父復仇聞祤名往投之雒縣追伯元祤相嘆曰士以義遇我豈可倍哉然雒縣必移什邡負我君乃自殺李勝言之以方虞卿魯之朱家

姜詩字士遊雒人事母至孝母欲江水及鯉魚膾又不能獨食須鄰母共之詩嘗供備子汲江溺死祕言遣學不使母知於是有湧泉出於捨側等江水之香朝朝出鯉魚二頭供二母膳其泉灌田六頃施及比鄰公孫述平後東精爲賊掠害不敢入詩裏時大荒餓精致米肉與詩詩埋之永平三年察孝廉明帝詔曰大孝入朝凡諸所舉孝廉一切平之除江陽符長所居鄕皆爲之立祠妻龎行同郡龎盛女也孝順尢篤母好飲江水江去捨六七里妻常溯流而汲後值風不時得還母渴詩責而遣之妻乃寄止鄰捨晝夜紡績市珍羞使鄰母以意自遺其姑如是者久之姑怪問鄰母鄰母具對姑感慚呼還

董鈞字文伯資中人習慶氏禮事大鴻臚王臨元始中舉明經遷廩犧令病去官建武中舉孝廉辟司徒府鈞博通古今數言政事永平中爲博士時艸創五郊祭祀及宗廟威儀禮樂章服輒令鈞參議多見從用當世稱爲通儒累遷五官中郎將常教授門生百餘人後坐事左轉騎都尉年七十餘卒

杜撫資中人少師事薛漢治五經教授門徒千人撫沈靜樂道舉動必以禮後爲東平王蒼所辟及蒼就國掾史皆自劾歸而撫爲大夫不忍去蒼聞賜車馬財物遣之所著詩題約義通學者傳之

段恭字節英雒人少周流七十餘郡求師受學經三十年馮翊駱異孫泰山彥之章渤海紀叔陽遂明天文二卷東平虞叔雅學絕髙當世遂遊於蜀恭以朋友禮待之後爲上計掾會有司劾太尉龎參兼舉茂才孝廉參性忠正亮直爲貴戚所擯以恚發病逺近稱寃恭抗疏表參忠直不當以讒佞傷毀忠正帝悟卽日召西曹掾問疾尋羊酒慰勞參忠

朱倉字云卿什邡人受學於蜀郡張寧飡豆飲水以諷誦同業憐其貧資給米肉不受著河洛解辟郡功曹每察孝廉羞以碌碌詣公府試輒不就以諷詠自終

王渙字稚子新都人父順安定太守渙少好俠尙气力數通剽輕少年晚而攺節惇儒學習尙書通律令略舉大義爲太守陳寵功曹當職割斷不避豪右寵風聲大行入爲大司農和帝問曰在郡何以爲理寵頓首謝曰臣任功曹王渙以簡賢選能主簿鐔顯拾遺補闕臣奉宣詔書而已帝大悅由此顯名州舉茂才除溫令縣多姦猾積爲人患渙以方略討擊悉誅之境內淸夷商人露宿於道其有放牛者輒云以屬稚子終無侵犯在溫三年遷兗州刺史繩正部郡風威肅然後坐考妖言不實論免歲餘拜侍禦史永元十五年從駕南巡還爲洛陽令以平正居身得寛猛之宜其寃嫌久訟歷政所不斷法理所難平者莫不曲盡情詐壓塞羣疑又能以譎數發摘姦伏京師稱嘆以爲渙有神算元興元年病卒百姓匝道嘆嗟男女老壯皆相與賦斂致奠醊以千數渙喪西歸道經弘農民庶皆設盤按於路吏問其故云常持米到洛爲卒司所鈔恆亡其半自王君在事不見侵枉故來報恩立祠安陽亭西每祀輒弦歌而薦之

鐔顯字子誦郪人蔡弓字子騫雒人兩人共學冬則侍親春行受業顯見知於太守陳寵歷豫州刺史光祿大夫弓爲廬江太守徵拜郎

寗叔字茂泰廣漢人與友人張昌共受業太學昌爲河南大豪呂條所殺叔爲報仇殺條自拘河南獄順帝義而赦之

張鉗字子安廣漢人師事犍爲謝裒裒死負土成墳裒子爲人所殺鉗復其仇自拘武陽獄會赦免

段翳字符章新都人明經術妙占未來常告大渡津口曰某日當有諸生二人荷擔問翳捨處者幸爲告之後竟如其言又有人從冀州來學積年以精究翳術辭去翳爲筒作書封頭與之告曰有急發之至葭萌爭津吏撾從者頭諸生發筒筒中有書曰到葭萌爭津破頭以膏裹之生乃喟然知不及翳還更精學翳常隱匿不使人知門人皆號夫子

翟酺字子超雒人四世傳詩酺少事段翳好老子尢善圖緯天文歷算以報舊讎當徙日南亡於長安爲卜相工後牧羊涼州遇赦還仕郡徵拜議郎遷侍中時尙書有缺詔將大夫六百石以上試對政事天文道術以髙第者補之酺對第一拜尙書時安帝始親政事追感祖母宋貴人悉封其家又元舅耿寶及皇后兄弟閻顯等並用威權酺疏諫其略曰伏惟陛下應天履阼歷值中興當建太平之功而未聞致化之道蓋逺者難明請以近事徵之昔竇鄧之寵傾動四方兼官重紱盈金積貨至使議弄神器攺更社稷豈不以勢尊威廣致斯患乎及其破壞頭顙墮地願爲孤豚豈可得哉夫致貴無漸失必暴受爵非道殃必疾今外戚寵幸功均造化漢元以來未有等比陛下誠仁恩周洽以親九族然祿去公室政移私門覆車重乘寧無摧折而朝臣在位莫肯正議翕翕訾訾更相佐附臣恐威權外假歸之良難虎翼一奮卒不可制故孔子曰吐珠於澤誰能不含老子稱國之利器不可以示人此最安危之極戒社稷之深計也夫儉徳之恭政存約節故文帝愛百金於露臺飾帳帷於皂囊至倉榖腐而不食錢貫朽而不可校今自初政以來日月未久費用賞賜已不可算斂天下之財積無功之家帑藏殫盡民力凋傷卒有不虞復當重賦百姓怨叛旣生危亂可待也自去年以來災譴頻數地坼山移髙崖爲谷修身恐懼則轉禍爲福輕慢天戒則其害彌深願陛下親自勞卹研精致思勉求忠貞之臣誅逺佞謟之黨損玉堂之盛尊天爵之重割情欲之歡罷晏私之好帝王圖籍陳列左右心存亡國所以失之鑑觀興王所以得之庶災害可息丰年可招矣書奏不省而外戚寵臣咸畏惡之延光三年出爲酒泉太守叛羌千餘騎從燉煌來鈔郡界酺赴擊斬首九百級羌眾幾盡威名大震遷京兆尹順帝卽位拜光祿大夫遷將作大匠損省經用歲息四五千萬屢因災異多所匡正由是權貴共誣酺及尙書令髙堂芝等交通屬托坐減死歸家

杜眞字孟宗綿竹人少有孝行習易春秋誦百萬言兄事翟酺酺被誣劾系獄眞上章救之笞六百竟免酺難乃以漢道衰微因散家財以施宗族公交車累辟不應

王忳字少林新都人遊學京師見客捨一書生疾困湣而視之書生謂忳曰我當到洛陽而被病命在須臾腰下有金十斤願以相贈死後乞藏體骨未及問姓名而命絕忳卽鬻一斤營其殯葬餘金悉置棺下人無知者歸數年縣署忳大度亭長初到之日有馬馳入亭中而止其日大風飄一繡被復墮忳前卽言於縣縣以歸忳忳後乘馬到雒縣馬遂奔走牽忳入它捨主人見之喜曰今禽盜矣問忳所由得馬忳具說其狀並及繡被主人悵然良久乃曰被墮旋風與馬俱亡卿何陰徳而致此二物忳自念有葬書生事因說之並道書生形貌及埋金之處主人大驚號曰是我子也姓金名彥前往京師不知所在何意卿乃葬之大恩久不報天以此彰卿徳耳忳悉以被馬還之主人不取因告新都令假忳休息自與俱迎子喪餘金俱存忳由是顯名仕郡功曹州治中從事舉茂才除郿令到官至斄亭亭長曰亭有鬼數殺過客不可宿也忳曰徳除不祥何鬼之避卽入亭止宿夜中聞有女子稱寃之聲忳囑曰有何枉狀可前求理女子曰無衣不敢進忳便投衣與之女子乃前訴曰妾夫爲涪令之官過宿此亭亭長無狀枉殺妾家十餘口埋在樓下悉取財貨忳問亭長姓名女子曰卽今門下游徼者也忳曰汝何故數殺過客對曰妾不得白日自訴每夜陳寃客輒眼不見應不勝感恚故殺之忳曰當爲汝理此寃勿復殺人因解衣於地忽然不見明旦召遊徼詰問具服卽收系及同謀十餘人殺之遣吏送其喪歸鄕裏

楊厚字仲桓新都人祖春卿父統皆有著作母與前妻子博不相安厚年九歲思令和親乃托疾不言不食母知其旨瞿然攺意恩養加篤博仕至光祿大夫厚少學統業精力思述初安帝永初二年太白入北斗洛陽大水朝廷以問統統對年老耳目不明子厚曉讀圖書粗識其意鄧太后使中常侍承制問之厚對以爲諸王子多在京師容有非常宜亟發遣各還本國太后從之星尋滅不見又克水退期日皆如所言除爲中郎太后特引見問以圖讖不合免歸習業犍爲不應州郡三公命永建二年順帝特徵詔告郡縣督促發遣厚不得已行到長安以病自上因陳漢三百五十年之戹宜蠲法攺憲之道及消伏災異凡五事制書褒述有詔太醫致藥大官賜羊酒及至拜議郎三遷爲侍中特蒙引見訪以政事四年厚上言今夏必盛寒當有疾疫蝗虫之害是歲果六州大蝗疫气流行後又連上西北二方有兵气宜備邊冦車駕臨當西巡感厚言而止大將軍梁冀威權傾朝遣弟侍禦史不疑以車馬珍玩致遺於厚欲與相見厚不答固稱病求退帝許之賜車馬錢帛歸家修黃老教授門生上名錄者三千餘人年八十三卒策書弔祭鄕人謚曰文父

張壽字伯禧涪人少給縣丞楊放家放爲梁賊所得壽求之積六年始知其生存乃賣家鹽井得三十萬市馬五疋往贖放道爲羌所刼掠盡凡往三年計道逺不可得數乃單身詣虜涕泣自說虜哀其屢來遣放隨還郡召爲中候詔書除巫尉以身佩印所有財物與三弟復爲郡掾章平賦役歲出三百五十萬徙五官掾卒

李余涪人父早世兄夷殺人亡命母愼當死余年十三問人曰兄弟相代能免母否人曰趣得一人耳余乃詣吏乞代母死吏以其年小不許余因自死吏以白令令哀傷言郡郡上尙書天子與以財葬圖畵府庭

趙戒字志伯成都人父定以遊俠稱順桓帝時戒歷司徒太尉登時進屢居公輔免憂患於無妄之世告歸於蜀薨於家謚曰文侯子典

趙典字仲經父戒爲太尉桓帝立以定策封廚亭侯典少篤善隱約建和初四府表薦徵拜議郎侍講禁內再遷爲侍中時帝欲廣開鴻池典諫曰鴻池泛漑已且百頃猶復增而深之非所崇唐虞之約已遵孝文之愛人也帝納其言而止父卒襲封出爲弘農太守轉右扶風又轉大鴻臚與頴川李膺齊名列於八俊時恩澤諸侯以無勞受封羣臣莫敢諫典獨奏曰夫無功而賞勞者不勸上忝下辱亂象幹度且髙祖之誓非功臣不封宜一切削免爵土以存舊典帝不從頃之轉太僕遷太常朝廷每有災異疑擬輒諮問之典據經正對無所曲折每得賞賜輒分與諸生之貧者後以諫爭違旨免官就國公卿復表典篤學博聞宜備國師會病卒使者弔祠謚曰獻侯典兄子謙謙弟溫相繼爲三公

趙謙字彥信初平元年代黃琬爲太尉獻帝遷都長安以謙行車騎將軍事爲前置復爲司隸校尉車師王侍子爲董卓所愛數犯法謙收殺之卓大怒殺都官從事而素敬憚謙故不加罪轉爲前將軍遣擊白波賊有功封郫侯李傕殺司徒王允復代允爲司徒數月病免拜尙書令卒謚曰忠侯

趙溫字子柔順桓之世爲巴郡太守於時板楯數反溫到郡以恩信降服之百姓樂業於是巖渠出九穗之禾朐忍有連理之木遷京兆丞嘆曰大丈夫當雄飛安能雌伏遂棄官去遭歲大饑散家糧以賑窮餓所活萬餘人獻帝西遷都以侍中同輿輦至長安封江南亭侯代楊彪爲司空免頃之復爲司徒錄尙書事時李傕與郭汜相攻傕遂虜掠禁省劫帝幸北塢外內隔絕傕素疑溫不與已乃內溫於塢中又欲移乘輿於黃白城溫與傕書切責曰公前托爲董公報讎然寔屠陷王城殺戮大臣天下不可家見而戶說也今與郭汜爭睚皆之隙以成千鈞之讎人在塗炭各不聊生朝廷仍下明詔欲令和解上命不行威澤日損而復欲移轉乘輿更幸非所此誠老夫所不逹也於易一爲過再爲涉三而弗攺滅其頂凶不如早共和解引軍還屯上安萬乘下全人民豈不幸甚傕大怒欲遣人殺溫董卓從弟應溫故掾也諫之數日乃獲免溫從車駕都許建安十三年以辟司空曹操子丕爲掾操怒奏溫辟忠臣子弟選舉不實免官卒年七十二初文侯與李固胡廣議立淸河王蒜而梁冀欲立蠡吾侯文侯從之使李固枉死君子以爲卓傕之惡甚於梁冀謙摩卓之牙溫弄傕之爪𨿽逼權勢以道訓陳賢其祖逺矣

何英字叔俊郫人學通經緯著漢徳春秋十五卷孫汶字景由亦深於學初徵上日食盜賊起有效爲謁者京師旱請雨卽澍遷犍爲屬國著世務論三十篇卒

楊由字哀侯成都人爲太守廉範文學範稱能治由言當有賊發頃之廣柔羌反冦殺長姚超鄕人冷丰賫酒候之偵客未內由爲知多少又言人當致果其色赤黃果有送甘橘者大將軍竇憲從太守索雲气圖由諫莫與尋憲受誅其明如此著書十篇而卒

任昉字文始成都人初爲葉令治姦賊七十餘人遷梁相尙書令淸身檢下大將軍梁冀憚之出爲魏郡徙平原歲出租稅百萬冀誅復入爲尙書令司隸校尉遷大司農卒弟愷徐州刺史亦有治名昉父循字伯度爲長沙太守得其父時爲五官事在精通也

趙旗字子鸞資中人初臨甘陵弘農郡甚善治民徵尙書遷司隸校尉時梁冀子弟放縱旗以法繩之不敢爲非京師肅淸桴皷不鳴

栁宗字伯騫成都人初結九友共學號九子及爲州郡右職務在進賢拔致求次方張叔遼王仲曾殷智孫等終至牧守州裏爲諺曰得黃金一笥不如爲伯騫所議舉茂才爲陽夏太守

楊凖字伯邳漢安縣人初爲郡守太尉李固薦凖累世忠直拜尙書太傅陳蕃表爲河東入爲尙書令奏書治南陽太守曹麻潁川太守曹騰濟南太守孫訓等子弟依托形勢淫縱徵廷尉治罪訓梁冀婦家子也於是憚之又薦朱禹盛精滕延爲尙書陸稠爲郡守皆名士桓帝卽位拜河南尹遷司隸校尉冀叔父梁忠爲執金吾不朝正初劾奏之朝士服其公亮徙將作大匠

常洽字茂尼江原人自荊州刺史遷京兆尹侍中長水校尉以兵衛大駕西幸傕等作難常扶天子爲傕所害

楊玨字仲桓成都人羅衡字仲伯郫縣人俱師事徵士何萇初玨爲茂陵令治化浹洽徙西城閬中令號時名宰衡爲萬年令路不拾遺人家牛馬皆系道邊曰屬羅公三府爭辟拜廣漢長二縣皆爲立祠

陳湛字小伯成都人歷數縣令民皆懷之州辟治中從事廣漢太守遣子詣州修歡交使君欲納湛諫不可失羔羊義使君從之後有言州郡私交者考之無得乃明也

任安字定祖綿竹人少遊太學受孟氏易兼通數經又從同郡楊厚學圖讖究極其術時人稱曰欲知仲桓問任安又曰居今行古任定祖學終還家教授察孝廉及茂才太尉再辟除博士公交車徵皆稱疾不就州牧劉焉表薦之時王塗隔塞詔命竟不至年七十九卒於家弟子杜微何宗杜瓊皆知名仕至卿佐

董扶字茂安綿竹人少遊太學與鄕人任安同事楊厚學圖讖還家講授弟子自逺而至前後宰府十辟公交車三徵再舉賢良方正博士有道皆稱疾不就靈帝時大將軍何進薦扶徵拜侍中甚見器重扶私謂太常劉焉曰京師將亂益州分野有天子气焉信之遂求爲益州牧扶亦求爲蜀郡屬國都尉相與入蜀去後一歲己巳天下大亂乃棄官還家年八十二卒後劉氏稱帝於蜀皆如扶言諸葛亮問廣漢秦宓以董任所長宓曰董扶褒秋毫之善貶纖芥之惡任安記人之善忘人之過

折象字伯式雒人其先張江爲武威太守封南陽折侯因氏焉父國爲郁林太守徙廣漢有貲財二億奴姬八百人像幼有仁心不殺昆虫不折萌芽能通京氏易好黃老言事東平虞叔雅以道教授門人時人爲諺曰折氏客誰朱云卿段節英中有佃子趙仲平但說天文論五經及國卒感多藏厚亡之義盡散金帛資產周施親疎或諫象曰君三男兩女孫息盈前當增益產業何爲坐自單竭乎象曰昔斗子文有言我乃逃禍非避富也吾門戶殖財日久盈滿之咎道家所忌今世將衰子又不才不仁而富謂之不幸墻隙而髙其壊必疾也智者聞之咸服焉自知亡日召賓客九族飲食辭訣忽然而終

諒輔字漢儒新都人仕郡爲五官掾時夏大旱太守自出祈禱山川連旬不雨輔乃自庭中慷慨祝曰輔爲股肱不能進諫納忠薦賢退惡和調陰陽承順天意致令天地否隔萬物焦枯百姓喁喁無所訴告咎盡在輔今郡太守攺服責已爲民祈福精誠懇到未有感徹輔今敢自祈請若至日中不雨乞以身塞無狀於是積薪柴聚茭茆以自環構火其旁將自焚焉未及日中天云晦合須臾澍雨一郡沾足世以此稱其至誠

朱普字伯禽廣都人爲郡功曹刺史壬冀與太守有隙訐劾之逮普詣新都獄掠笞連月肌肉臭腐以證太守無罪垂死勅其子曰我死載喪詣闕使天子知我心事得請普以烈聞

韓揆字伯彥綿竹人爲縣主簿會黃巾賊至揆扶縣令錡裒避入艸中裒遣揆求隱翳處未還裒爲賊所得見害揆殯殮葬訖乃詣從事賈龍求兵討賊賊破揆嘆曰本以報令君而茍自活非忠臣也遂自殺

左喬云綿竹人少爲左通養子通坐任徒徒逃吏欲破通臏喬云時年十三喟然憤怒以鋭刀殺吏解通將走令初聞以爲壯士及知小兒爲之流涕

景毅字文堅漠州人靈帝時爲侍禦史李膺以黨錮見捕毅子顧爲膺門徒未有錄牒不逮於譴毅慨然曰本謂膺賢遣子師之豈可以漏名脫籍茍安而已遂自表免歸

王商字文表廣漢人博學多聞州牧劉璋辟爲治中試守蜀郡太守荊州牧劉表大儒南陽宋仲子逺慕其名皆與交好許文休稱商中夏王景興輩也商勸璋攬奇拔俊甚善匡捄薦致名士安漢趙韙及陳實盛先墊江龔楊趙敏黎景閬中王澹江州孟彪皆至右職又爲嚴李立祠正諸祀典在官一十年卒

何宗字彥英郫人師事廣漢任安學問精博先主定益州辟爲從事祭酒多所獻替族人何祗字君肅與之齊名初犍爲揚洪爲太守李嚴功曹去郡數年以爲蜀郡嚴在官祗爲洪門下書佐去郡數年以爲廣漢洪猶在官是以西土咸服諸葛亮之能攬拔秀異也祗徙犍爲太守卒

王累新都人州牧劉璋遣法正迎先主主簿黃權諫不納累爲從事乃自刎於州門以明其不可

鄭度綿竹人先主自葭萌南攻度說州牧劉璋曰左將軍懸軍襲我野榖是資今急驅巴西梓潼之民自涪水以南一切燒除野榖固壘待之彼請戰不許久無所資不過百日必當回矣璋不納

李仁字徳賢涪人益部多貴今文而不崇章句仁知其不博乃遊學荊州從司馬徳操宋仲予受古學以修文自終

三國

彭羕字永年廣漢人姿性驕傲多所輕忽惟敬同郡秦宓子勅薦之於太守許靖羕仕州不過書佐後又爲眾人所謗毀州牧劉璋髠鉗羕爲徒隸會先主入蜀溯流北行羕欲納說先主乃往見龎統統與羕非故人又適有賓客羕徑上統牀臥謂統曰須客罷當與卿善談統客旣罷往就羕坐羕又先責統食然後共語因畱信宿至於經月統大善之而法正宿自知羕遂並致之先主先主亦已爲奇數令羕宣傳軍事指授諸將奉使稱意識遇日加成都旣定先主領益州牧拔羕爲治中從事羕起徒步一朝處州人之上形色囂然自矜得遇滋甚諸葛亮𨿽外接侍羕而內不能善屢密言先主羕心大志廣難可保安先主旣敬信亮加察羕行事意以稍疎左遷羕爲江陽太守羕聞當逺出私情不悅往詣馬超超問羕曰卿才具秀拔主公相待至重謂卿當與孔明孝直諸人齊足並驅寧當外授小郡失人本望乎羕曰老革荒悖不復道耶又謂超曰卿爲其外我爲其內天下不足定也超羈旅歸國常懷危懼聞羕言大驚黙然不應羕退具表羕詞於是收羕付有司羕於獄中與諸葛亮書曰僕昔有事於諸侯以爲曹操暴虐孫權無道振威闇弱其惟主公有霸王之器可與興業致治故乃翻然有輕舉之志會公來西僕因法孝直自衒鬻龎統斟酌其間遂得詣公於葭萌指掌而談論治世之務講霸王之義建取益州之策公亦宿慮明定卽相然贊遂舉事焉僕於故州不免凡庸憂於罪罔得遭風雲激矢之中求君得君志行名顯從布衣之中擢爲國士盜竊茂才分子之厚誰復過此曾一朝狂悖自求葅醢爲不忠不義之鬼乎先民有言左手據天下之圖右手刎咽喉愚夫不爲也況僕頗別菽麥者哉所以有怨望意者不自度量茍以爲首興事業而有投江陽之論不解主公之意意卒感激頗以被酒侻失老語此僕之下愚薄慮所致主公實未老也且夫立業豈左老少西伯九十寧有衰志負我慈父罪有百死至於內外之言欲使孟起立功北州戮力主公共討曹操耳寧敢有他志耶孟起說之是也但不分別其間痛人心耳昔每與龎統共相誓約庶托足下末蹤盡心於主公之業追名古人載勲竹帛統不幸而死僕敗以取禍自我蹈之將復誰怨足下當世伊呂也宜善與主公計事濟其大猷天明地察神祇有靈復何言哉貴使足下明僕本心耳行矣努力自愛自愛羕竟誅死時年三十七

秦宓字子勅綿竹人少有才學州郡辟命輒稱疾不往劉璋時宓同郡王商爲治中從事與宓書曰貧賤困苦亦何時可以終身卞和衒玉以耀世宜一來與州尊相見宓答書曰昔堯優許由非不弘也洗其兩耳楚聘莊周非不廣也執竿不顧易曰確乎其不可拔夫何衒之有且以國君之賢子爲良輔不以是時建蕭張之策未足爲智也僕幸暴背於隴畆之中誦顏氏之簞瓢詠原憲之蓬戶時翺翔於林澤與沮溺之等儔聽玄猿之悲吟察鶴鳴於九臯安身爲樂無憂爲福處空虛之名居不靈之龜知我者希則我貴矣斯乃僕得意之秋也何困苦之戚焉後商爲嚴君平李弘立祠宓與書曰疾病伏匿甫知足下爲嚴李立祠可謂厚黨勤類者也觀嚴文章冠冒天下由夷逸操山嶽不移使揚子不嘆固自昭明如李仲元不遭法言令名必淪其無虎豹之文故也可謂攀龍附鳳者矣如楊子云潛心著述有補於世泥蟠不滓行參聖師於今海內談詠厥辭邦有斯人以耀四遠怪子替玆不立祠堂蜀本無學士文翁遣相如東受七經還教吏民於是蜀學比於齊魯故地裏志曰文翁倡其教相如爲之師漢家得士盛於其世仲舒之徒不逹封禪相如制其禮夫能制禮造樂移風易俗非禮所秩有益於世者乎𨿽有王孫之累猶孔子大齊桓之霸公羊賢叔術之讓僕亦善長卿之化宜立祠堂速定其銘先是李權從宓借戰國策宓曰戰國縱橫用之何爲權曰仲尼嚴平會聚眾書以成春秋指歸之文故海以合流爲大君子以博識爲弘宓報曰書非史記周圖仲尼不采道非虛無自然嚴平不演海以受淤歲一蕩淸君子博識非禮不視今戰國反復儀秦之術殺人自生亡人自存經之所疾故孔子發憤作春秋大乎居正復制孝經廣陳徳行杜漸防萌預有所抑是老氏絕禍未萌豈不信邪成湯大聖覩野魚而有獵逐之失定公賢者見女樂而棄朝事若此輩類焉可勝陳道家法曰不見可欲使心不亂是故天地貞觀日月貞明其直如矢君子所履洪範記災發於言貌何戰國之譎權乎哉或謂宓曰足下欲自比於巢許四皓何故揚文藻見瓌穎乎宓答曰僕文不能盡言言不能盡意何文藻之有揚昔孔子三見哀公言成七卷事蓋有不可嘿嘿也接輿行且歌論家以光篇漁父詠滄浪賢者以耀章此二人者非有欲於時者也夫虎生而文炳鳳生而五色豈以五采自飾畫哉天性自然也蓋河洛由文興六經由文起君子懿文徳采藻其何傷以僕之愚猶恥革子成之誤況賢於已者乎先主旣定益州廣漢太守夏侯纂請宓爲師友祭酒領五官掾稱曰仲父宓稱疾臥在茅舍纂將功曹古朴主簿王普廚膳卽宓第晏談宓臥如故纂問朴曰至於貴州養生之具實絕余州矣不知士人何如余州也朴對曰乃自先漢以來其爵位者或不如余州耳至於著作爲世師式不負於余州也嚴君平見黃老作指歸揚雄見易作太玄見論語作法言司馬相如爲武帝制封禪之文於今天下所共聞也纂曰仲父何如宓以簿擊頰曰願明府勿以仲父之言假於小艸民請爲明府陳其本紀蜀有汶阜之山江出其腹帝以會昌神以建福故能沃野千里淮濟四瀆江爲其首此其一也禹生石紐今之汶山郡是也昔堯遭洪水鯀所不治禹疏江決河東注於海爲民除害生民以來功莫先者此其二也天地布治房心決政參伐參伐則益州分野三皇乘祗車出谷口今之斜谷是也此便鄙州之阡陌明府以雅意論之何若天下乎於是纂逡巡無以復答益州辟宓爲從事祭酒先主旣稱尊號將東徵吳宓陳天時必無其利坐下獄幽閉然後貸出建興二年丞相亮領益州牧選宓迎爲別駕尋拜左中郎將長水校尉吳遣使張溫來聘百官往餞眾人皆集而宓未往亮累遣使促之溫曰彼何人也亮曰益州學士也旣至溫問曰君學乎宓曰五尺童子皆學何必小人溫復問曰天有頭乎宓曰有之溫曰在何方也宓曰在西方詩曰乃眷西顧以此推之頭在西方溫曰天有耳乎宓曰天處髙而聽卑詩云鶴鳴九臯聲聞於天若其無耳何以聽之溫曰天有足乎宓曰有詩雲天步艱難之子不猶若其無足何以步之溫曰天有姓乎宓曰有溫曰何姓宓曰姓劉溫曰何以知之答曰天子姓劉故以此知之溫曰日生於東乎宓曰𨿽生於東而沒於西答問如響應聲而出於是溫大敬服宓之文辯皆此類也遷大司農四年卒初宓見帝系之文五帝皆同一族宓辯其不然之本又論皇帝王霸養龍之說甚有通理譙允南少時數往諮訪記錄其言於春秋然否論文多故不載

杜瓊字伯瑜成都人少受學於任安先主定益州以瓊爲議曹從事後主踐祚拜諫議大夫遷大鴻臚太常爲人靜黙少言闔門自守不與世事蔣琬費褘等皆器重之瓊精於術學初不視天文有所論說後進譙周常問其意瓊曰欲明此術甚難須當身視識其形色不可信人也晨夜苦劇然後知之復憂漏泄不如不知是以不復視也周因問曰昔周徵君以爲當塗髙者魏也其義何居瓊答曰魏闕名也當塗而髙聖人取類而言耳又問周曰寧復有所怪耶周曰未逹也瓊又曰古者名官職不言曹始自漢以來名官盡言曹吏言屬曹卒言侍曹此殆天意也瓊年八十餘卒著韓詩章句十餘萬言

張裔字君嗣成都人治公羊春秋博涉史漢汝南許文休入蜀謂裔幹理敏捷中夏鍾元常之倫也劉璋時舉孝廉爲魚復長還州署從事領帳下司馬張飛自荊州由墊江入璋授裔兵拒於徳陽陌下軍敗還成都爲璋奉使詣先主先主許以禮其君而安其人也蜀平先主以裔爲巴郡太守還爲司金中郎將典作農戰之器先是益州郡殺太守正昻耆率雍闓恩信著於南土使命周旋逺通孫權乃以裔爲益州太守徑往至郡闓遂趦趄不賓假鬼教曰張府君如瓠壺外𨿽澤而內實麤不足殺令縛與吳於是遂送裔於權會先主薨諸葛亮遣鄧芝使吳亮令芝言次可從權請裔裔自至吳數年流徙伏匿未之知也故許芝遣裔裔臨發權乃引見問曰蜀卓氏寡女亡奔司馬相如貴土風俗何乃爾乎裔對曰愚以爲卓氏之女猶賢於買臣之妻權又謂裔曰君還必用事西朝終不作田父於閭裏也將何以報我對曰裔負罪而歸將委命有司若蒙徼幸得全首領五十以前父母之年也自此以後大王之賜也權言笑歡悅有器裔之色裔出閣卽便就船倍道兼行權果追之裔已入永安界數十里追者不能及旣至丞相亮以爲參軍署府事又領益州治中從事亮出駐漢中裔以射聲校尉領畱府長史常稱曰公賞不遺逺罰不阿近爵不可以無功取刑不可以貴勢免此賢愚之所以僉忘其身者也明年北詣亮諮事送者數百車乘盈路裔還書與所親曰近者涉道晝夜接賓不得寧息人自敬丞相長史男子張君嗣附之疲倦欲死其談啁流速皆此類也少與犍爲楊恭友善恭早死遺孤未數歲裔迎畱與分屋而居事恭母如母恭之子長大爲之娶婦買田宅產業使立門戶撫卹故舊振贍衰宗行義甚至加輔漢將軍長史如故建興八年卒

李福字孫徳涪人先主初爲成都令建興九年遷巴西太守後爲江州都督揚武將軍入爲尙書僕射封平陽亭侯延熈初以前監軍司馬福同郡梓潼文恭仲寶亦以才幹爲牧亮治中從事丞相參軍常璩讚曰孫徳果鋭作劉幹臣

李譔字欽仲涪人少傳父仁業又從尹黙學自五經四部百家諸子無不該覽加博好伎藝算術卜數醫藥弓弩機械之巧皆致思焉始爲州書佐尙書令史延熈元年後主立爲太子以譔爲庶子遷爲僕射轉中散大夫右中郎將猶侍太子太子愛其多知甚悅之然體輕脫好戲啁故世不能重也著古文易尙書毛詩三禮左氏傳太玄指歸皆依凖賈馬異於鄭玄與王氏殊隔初不見其述而意歸多同景耀中卒

尹黙字思潛涪人少與李仁俱受學司馬徽宋忠等博通五經精専左氏自劉歆條例鄭眾賈逵父子陳元方服虔注說咸略誦述不復按本先主定益州以爲勸學從事及立太子以黙爲僕射以左氏傳授後主後主踐阼拜諫議大夫丞相亮駐漢中請爲祭酒亮卒還成都拜太中大夫卒子宗傳其業爲博士

杜微字國輔涪人少受學於廣漢任安劉璋辟爲從事以疾去官及先主定蜀微常稱聾閉門不出建興二年丞相亮領益州牧選迎皆妙簡舊徳以微爲主簿微固辭轝而致之旣至微自陳謝亮以微不聞人語於坐上與書曰服聞徳行饑渴歷時淸濁異流無緣咨覯王元泰李伯仁王文儀楊季休丁君漧李永南兄弟文仲寶等每嘆髙志未見如舊猥以空虛統領貴州徳薄任重慘慘憂慮朝廷主公今年始十八天姿仁敏愛徳下士天下之人思慕漢室欲與君因天順民輔此明主以隆季興之功著名於竹帛也以謂賢愚不相爲謀故自割絕守勞而已不圖自屈也微自乞老病求歸亮又與書曰曹丕簒弒自立爲帝是猶土龍芻狗之有名也欲與羣賢因其邪僞以正道滅之怪君未有相誨便欲求還於山野丕又大興勞役以向吳楚今因多務且以閉境勤農育養民物並治甲兵以待其挫然後伐之可使兵不戰民不勞而天下定也君但當以徳輔時耳不責君軍事何爲汲汲欲求去乎其敬微如此拜爲諌議大夫以從其志

常播字文平江原人建興中爲縣功曹縣長被誣逋沒官榖當論重罪播詣獄爭辯受數千杖肌骨潰爛更歷三獄幽閉二年終無異詞事遂解縣長得釋

王嗣字承宗資中人舉孝廉爲汶山太守加安逺將軍綏集羌胡𨿽素桀惡者皆來降大將軍姜維每出北徵輒出馬牛羊及軍糧乃遷嗣鎭軍仍領郡後從維北徵爲流矢所傷卒戎狄皆會葬號呼涕泣隨之凡見嗣子孫皆若見其骨肉云

晉

任熈字伯逺成都人治毛詩京易博通五經事親至孝察孝廉除南鄭令復授梓潼令辭疾告歸勸農力穡居室致給循訓闔門內則可法開門待賓傾懷下士客無長幼必有供贍太康中除越嶲護軍不往徵給事中終以疾辭而蜀守令每至官爲之修謁歲致羊酒卽家拜朱提太守固讓不之官熈好述作詩誄論難文皆燦艷年六十九卒子蕃涪陵太守蕃子廸字叔孤少與巴西龔壯齊名而學業過之

壽良字文淑成都人少與犍爲張徵費緝齊名良治春秋三傳貫通五經澡身貞素歷官始平太守治政著稱從扶風轉秦國內史溫令李宓表薦武帝以良爲公朝英特二州之望云

栁隱字休然成都人少與同郡杜禛栁伸齊名隱直誠篤亮交友居厚逹於從政數從大將軍姜維徵伐爲牙門將巴郡太守騎都尉遷漢中黃金圍督及鍾會伐蜀入漢川圍伐多下惟隱堅壁不動後主旣降以手令勅隱乃詣會晉文帝聞而義之咸熈元年內移河東拜議郎武帝卽位以爲西河太守在官三年乞還蜀卒於家杜禛在蜀爲涼益二州都督栁伸在蜀爲度支入晉並舉秀才

何隨字季業漢司空武之後世有名徳徵聘入官隨治韓詩歐陽尙書研精文緯通星歷郡命功曹州辟從事光祿郎中主事除安漢令蜀亡去官時土饑荒所在無榖送吏行乏取道旁民芋隨以綿系其處使足芋直民視芋見綿知必何安漢乃持綿追還之終不受及晉踐阼臺召不詣除河間王郎中不就居貧固儉獘衣蔬食晝耕夕讀鄕族饋遺一切不納目不視色口不語利著譚言十篇論道徳仁義常有屠牽豬過隨門者豬索斷失之彊認隨圂中豬隨便牽豬與之屠人出門尋得其所亡豬謝隨還豬遂以丐之家有竹園人盜其筍隨行見之恐盜者覺怖走竹中傷其手足挈屐徐步而歸太康中卽家拜江陽太守民思其政卒於官長子觀字巨忠淸公淑愼知名州裏察孝廉除平西長史會張昌亂荊州從黨西上郡守無不降下至江陽平西將軍羅尙表觀安逺護軍討賊平之遷巴郡太守會病卒

何攀字惠興漢何武弟潁川太守顯後也仕州爲主簿屬刺史皇甫晏爲牙門張弘所害誣以大逆時攀寔丁母憂遂詣揚州拜表證晏不反故晏寃理得伸王浚爲益州辟攀別駕浚謀伐吳遣攀奉表詣臺口陳事機詔再引見乃令張華與攀籌量進討之宜兼遣攀過羊祜面陳伐吳之策攀善於將命帝善之詔攀參浚軍事及孫皓降浚而王渾恚於後機欲攻浚攀勸浚送皓與渾由是事解浚入拜輔國爲司馬封闗內侯攀轉滎陽令上便宜十事甚得名稱除廷尉平時廷尉卿以攀蜀士輕之及共斷疑獄卿始嘆服轉散騎侍郎楊駿執政多樹親屬大開封賞欲以恩澤自衛攀以爲非乃與共立議奏之帝不納後以預誅駿功封西城侯邑萬戶賜絹萬疋弟逢平鄕侯兄子逵闗內侯固讓所封戶及絹之半余所受者分給中外宗親略不入已後爲揚州刺史遷大司農轉兗州刺史鷹揚將軍固讓不就太常成燦左將軍卞粹勸攀蒞職中詔又加切厲攀竟稱疾不起及趙王倫簒位遣使召攀更稱疾篤倫怒將誅之不得已扶赴召卒於洛陽時年五十八攀居心平允蒞官整肅愛樂人物惇儒貴材爲梁益二州中正引致遺滯巴西陳壽閻義犍爲費立皆西州名士並被鄕所謗幹淸議十餘年攀申明屈直咸免寃濫𨿽居顯職家甚貧素無妻媵伎樂惟以固窮濟乏爲事子璋嗣有父風

王長文字徳叡廣漢郪人父顒字伯元犍爲太守長文天姿聰警髙暢敏識治五經博通羣籍弱冠州三辟書佐丁時興衰托疾歸家大同後郡功曹察孝廉不就遂陽愚嘗著綘衣綘帽牽豬過市中乞人與語僞不聞常騎牛周旋郡守至詣門修敬至閭走出請終不還刺史淮南胡羆辟從事祭酒臥在治羆出板舉秀才長文陽發狂疾步擔走出門羆累遣教請還終不顧還家養母獨講學著無名子十二篇依則論語又著通經四篇亦有卦名擬易玄以爲春秋三傳傳經不同每生訟議乃據經摭傳著春秋三傳十二篇又撰約禮記除煩舉要凡十篇皆行於時長文才鑑淸妙■﹝氵幾﹞愛廣納放蕩闊逹不以細宜廉分爲意亦不好臧否人物故時人愛而敬之以母欲祿養咸寧中領蜀郡太守郫有孝子羅偶事親至孝二親將亡時病不能食肉終身不食肉郡察孝廉長文追爲立表以旌之宰府辟三司及撫軍大將軍王浚累辟不詣浚薨以故州將軍弔祭元康初試守江原令縣收盜賊長文引見誘慰時適臘晦皆遣歸家獄先有系囚亦遣之謂曰教化不厚使汝等如此長吏之過也蠟節慶析歸就汝上下善相歡樂過節來還當爲思他理羣吏惶遽爭請不許尋有赦令無不感恩所宥人輒不爲惡曰不敢負王君將喪去官民思其政大將軍梁王肜及諸府並辟長文曰吾從其先命者遂應肜招爲從事中書郎諸王公卿慕其名咸與之交賈氏之誅從肜有功封闗內侯再爲中書郎湣懷太子死於許下博士中書論虞祔之禮長文議虞祭宜還東宮以繼太子者爲主配食於潁川府君皆施行除洛陽令長文見肜曰主者不庶幾奏長文爲洛陽令肜笑答曰卿乃不庶幾非主者也固辭不拜聞益州亂以通經筮得老蠶緣枯桑之卦嘆曰桑無葉蠶以卒也吾蜀人殄於是矣拜蜀郡太守暴卒時年六十四

李毅字允剛廣漢人祖父朝字偉南州別駕從事父旦字欽宗光祿郎中主事毅少散逹不治素檢年二十餘乃詣郡文學受業通詩禮訓詁爲學主事太守弘農王浚臨學講試問祭酒姬艷曰學中有可成進幾百人艷對曰可有百人浚怒曰童冠八百而成者百人教少何爲毅對曰如艷之言明府之教盛於孔氏不爲少也浚奇之命爲主簿浚嘗夢得三口刀云人以未益之手持不得以問郡丞與縣吏莫能知毅對曰吉祥也三刀者州字而益之禾持不得禾旁失者秩字明府秩當至益州浚笑曰如卿言當相以爲秀才張弘殺益州刺史皇甫晏誣奏晏反毅白浚曰皇甫侯起自諸生位極方州反當何求且廣漢與成都密邇而統梁州者衿益州之領須防若今日也益州有禍乃此郡之憂加張弘小豎眾所不與宜時赴討浚欲先上後行毅曰大夫出疆茍利社稷専之爲賢何況殺主賊急當不拘常宜浚從之發兵與牙門蒲泰等共討弘斬之詔書遷浚益州刺史毅復爲州主簿別駕舉秀才及浚伐吳與何攀並爲參軍吳平封闗內侯除隴西護軍以疾去官徙繁令遷雲南太守浚臨薨上表後武帝思浚勲問毅所在徙犍爲使持節南夷校尉久之犍爲民毛詵李叡與朱提民李孟共逐太守杜俊雍約以叛眾數萬毅討破之斬詵孟首叡走依五茶夷亦叛晉朝復置寧州以毅爲刺史加龍驤將軍封成都縣侯夷遂大反破沒郡縣攻圍州城中原亂而李雄寇蜀救援不至疾病薨於窮城懷帝嘉其忠節追贈少府謚曰威侯毅性通博居情雅厚賑卹寒貧篤於故舊人咸愛歸之但好談啁徳重猶少從弟苾字叔平少修身砥厲名行數諫毅宜自矜嚴毅笑應之曰吾小來不治名素終杖旄節故可至九卿卿淸儉履道卒不失成都令也時毅始受南夷而苾歷城令果作成都遷犍爲太守位官不及毅毅子釗以父任爲謁者除壽林侯相不就爲尙書外兵郎自表赴難至■﹝牜羊﹞牱夷斷道不得進經年以寧州城中無榖父疾病未知吉凶不食榖惟茹艸迨及奔喪官至朱提越嶲太守西夷校尉毅女秀適漢嘉太守新都王載有才智父亡後州文武推領州事二載晏然

髙玩字伯珍成都人少受學於太常杜瓊術藝微妙博聞彊識淸尙簡素少與李苾齊名官位相比大同後察孝廉除曲陽令單車之縣移檄縣綱紀不使遣迎以明三才徵爲太史令送者亦不出界朝廷稱之方論大用會卒

杜軫字超宗成都人父雄爲雒令軫少事譙周博涉經書州辟不就爲郡功曹史鄧艾至成都軫白太守曰今大將軍來徵必除舊布新明府宜避之此全福之道也太守乃出艾果遣其參軍牽弘自之郡問前守何在軫正色對曰前守逹去就之機輒自出官舍以俟君子弘器之命復爲功曹軫固辭察孝廉除建寧令道以徳政風化大行夷夏悅服秩滿將歸羣蠻追送賂遺甚多軫一無所受去如初至入除池陽令爲雍州十一郡最百姓生爲立祠得罪者無怨言屢徙尙書郎博聞廣涉奏議論駁多見施用時涪人李驤亦爲尙書郎與軫齊名每有論議朝廷莫能踰之號蜀有二郎軫後拜犍爲太守甚有聲譽當遷會病卒年五十一子毗字長基州舉秀才遷尙書郎參太傅軍事及洛陽覆沒毗渡江王惇表爲益州刺史與宜都太守栁純共圖白帝杜弢遣軍要之遂遇害毗弟秀字彥頴爲羅尙主簿爲氐賊李驤所得欲用爲司馬不從見害毗次子歆舉秀才軫弟烈舉孝廉歷牛鞞安陽令所居有異績遷衡陽太守軫亡因自表兄子幼弱求去官詔轉犍爲太守烈弟良舉秀才除新都令遷涪陵太守本州島大中正

常騫字季愼江原人治毛詩三禮淸尙知名封闗內侯以晉政衰固辭去官性泛愛敬友宗族當官修理恕以撫物州鄕以爲儀範

常寛字泰恭騫之族弟治毛詩三禮春秋尙書尢耽大易博涉史傳而謙虛淸素郡命功曹及察孝廉皆不就州辟主簿刺史羅尙舉秀才爲侍禦史除繁令以蜀將喪去官湘川亂乃南入交州鳩合經籍研精著述元帝踐祚嘉其徳行潔白拜武平太守民悅其政在官三年去職卒於交州子長生字彭祖亦有學行州主簿資中令治中從事早亡

常朂字修業江原人祖父員■﹝牜羊﹞牱永昌太守父髙廟令從父閎漢中廣漢太守朂少與閎子忌齊名安貧樂道志篤墳典治毛詩尙書涉治羣籍多所通覽州命辟從事入爲光祿郎中主事入爲尙書左遷郎郡請迎爲功曹時州將董軍政置從事職興刑獄以朂淸亮復爲督軍治訟平當還察孝廉除郫令政簡不煩魏徵西將軍鄧艾伐蜀破諸葛瞻於綿竹威振西土諸縣長吏或望風降下或委官奔走朂獨率吏民固城拒守後主檄令乃詣艾故郫榖帛全完刺史袁邵嘉其志節辟爲主簿朂善儀容翔集動爲表觀言論壯烈州裏重之然交友惟賢不交下已者泛愛之恩猶不足云

常忌字茂通蜀謁者黃門侍郎喪親以致孝聞察孝廉爲郎使吳稱職歷長水參軍什邡雒令大同後刺史邵坐治城被徵忌詣洛陳訴逺國初附君民始結不宜解易又表修治城池居安思危邊將常職事皆中情晉文帝時爲相國辟忌舍人武帝踐阼拜騎都尉除河內令州名爲難治忌挫折豪勢風教大行縣有姦梗殺兄者羣黨蔽匿前令莫得忌皆窮治入爲州都方議爲郡守會卒忌爲人信道任數不從下人故爲貴勢所不善是以作詩著論先攻已短臨喪與樂歡哀俱至爲士類所稱忌友人廣漢叚宗仲亦有學行蜀時官與忌比袁邵爲主簿與忌共理郡事文帝善之梁州辟別駕從事舉秀才相遷官至雲南建寧太守

司馬勝之字興先綿竹人學通毛詩三禮淸尙虛素不事榮利爲郡功曹歷新繁令徵爲散騎侍郎以宗室禮之終以疾辭卽家拜漢嘉太守固讓不之官閒居淸靜謙卑自牧訓化鄕閭以恭敬爲先

王化字伯逺王商子也治毛詩三禮春秋公羊傳察孝廉爲樂涫令縣近邊塞值冦反化率吏民積榖堅守重圍孤絕七年伺冦怠惰出軍擊之民得野掠大軍至冦退以功封闗內侯遷朱提太守轉梓潼皆有稱績爲人謹重言論方雅臧否允衷州裏服其誠亮弟振字仲逺亦有徳望爲巴東太守少弟崇

崇字幼逺學業淵博雅性洪粹蜀時爲東觀郎入晉官至上庸蜀郡太守著蜀書與陳壽頗不同

元常江原人廣都令常長女適廣漢便敬賓早亾元常無子養賓族子父母欲嫁之乃祝刀誓志而死

靡常仲山女適成都殷仲孫家遭疫气死亡惟靡常在年十八收葬諸喪養遺生子立美成家

公乘會妻廣都張氏女也夫早亡無子姑及兄弟欲攺嫁之張誓不許而言之不止乃斷髮割耳養會族子事姑終身

廣柔長郫姚超二女姚妣饒未許嫁隨父在官值九種夷反殺超獲二女欲使牧羊二女誓不辱乃以衣連腰自沈水中死見夢告兄慰曰姊妹之喪當以某日至漑下慰寤哀愕果如夢日得喪郡縣圖像府庭

紀常常侍常洽女趙侯夫人也父遇害在長安二兄皆先歿遣父門生瞿登張順迎喪時冦賊蜂起晝夜悲哀順登得將喪無恙還時人皆以紀常精誠所感

正流廣漢李元女楊文妻也適文有一男一女而文歿以織履爲業父欲攺嫁之乃自沈水中扶救始免太守五方爲之圖像敬楊涪人郭孟妻楊文之女也始生失母八歲父被�盛所殺敬楊無宗親依外祖鄭氏年十七適孟孟與盛有舊盛數往來孟家敬楊泣謂孟曰惡讎未報未嘗一日忘恐卒狂惑益君禍患君宜疎之孟以告盛盛不納漢安元年盛至孟家敬楊以大杖打殺盛將自殺孟止之與俱逃涪令出追聞其故而止安慰二門會赦得免義舊狄道長姜穆女綿竹司馬雅妻也旣許婚父坐事徙朔方雅就婚死雇人送其喪尋父母死朔方義舊獨與弟孤居十年士大夫求終不肯乃上疏自訟求還鄕裏天子湣悼下朔方使送遂下詔書定律令女已許嫁不得從父母徙

紀配廣漢殷氏女廖伯妻也年十六適伯伯早亡配有美色慮人求己作詩三章自誓而求者猶眾父母將許乃斷指明情養子猛終義太守薛鴻圖像府

庭彭非廣漢王輔妻也王和新都人便敬妻也李進娥郪人馬季宰妻也輔早亡叔父欲攺嫁非乃詣太守五方截髮自誓敬亦早亡和養孤守義蜀郡何玉因媒介求之兄曉諭以公族可憑和恚割其一耳季宰亦早亡父母欲攺嫁進娥亦剪髮自誓各養子以終其義

相烏徳陽人袁稚妻也十五適稚二十稚亡無子父母欲攺嫁之便自殺袁福亦徳陽人王上妻也有二子上以喪親過哀死福哀感終身父母欲攺嫁之遂自殺

汝惇妻某惇兄弟共居有父母時財■﹝女更﹞心欲得妻勸送二兄惇盡讓田宅奴婢與兄自出居後惇耕得金一器妻復勸送二兄夫妻共往■﹝女更﹞性吝嗇謂欲借貸甚不悅及見金踴躍兄感悟卽出妻讓財還弟弟不受相讓積年後並察孝廉世爲冠族

涪杜季女者巴郡虞顯妻也年十八適顯顯亡無子季欲攺嫁與同縣楊上慈曰受命虞氏虞氏早亡妾之不幸當生事賢姑死就養成室存亡等但欲在終養亡不有恨願不易圗季知不可告而奪也乃密謀與彊逼迫之慈縊而死

叔紀霸女孫也適廣漢王尊至有賢訓事姑以禮生子商海內名士廣漢周幹古朴彭勰漢中祝龜爲作頌曰少則爲家之孝女長則爲家之賢婦老則爲子之慈親終溫且惠秉心塞淵宜謚曰化明惠母

昭儀新繁張氏女廣漢朱叔賢妻也賢爲郡督郵建安十九年劉先主圍劉璋於成都賢坐謀外降璋以昭儀配兵將見逼昭儀自殺三軍莫不哀嘆

趙媛姜資中盛道妻建安五年道坐罪夫婦閉獄子翔方五歲姜謂道曰官有常刑君不得免矣妾在何益君門戶君可同翔亡命妾代君死可得繼君宗廟道依違數日姜苦勸之遂解脫給衣糧使去姜代爲應對度道走逺乃告吏自殺後遇赦父子得還道𨿽仕宦終不更娶

貢羅郫羅倩女景奇妻也奇早亡無子父湣其年壯以許同郡何詩貢羅白書誓父不還家父使詩白州州告縣逼遣之羅乃訴州刺史髙而許之

玹何郫何氏女成都趙憲妻也憲早亡無子父母欲攺嫁之何恚憤自幽不食句日而死郡縣爲立石

貞玦字瓊玉牛鞞程氏女張惟妻也年十九適惟未期惟亡無子養兄悅子供養舅姑夙夜不怠資中王衝欲娶玦玦叔父肱答以女志不可奪衝爲太守李嚴督郵嚴記縣遣孝義掾奉羔雁宣太守命聘之玦乃自投水捄援不死後太守蘇髙爲立表蜀郡太守遣仁恕掾論曰貞玦太守章陵劉威又爲作頌故稱述也

蜀中廣記卷四十一

●欽定四庫全書

蜀中廣記卷四十二

﹝明﹞曹學佺撰

○人物記第二

川西道下

成都龍安二府

六朝

何妥字棲鳳本西城人父細腳胡通商入蜀家郫縣遂爲郫人妥少機警八歲遊國子學助敎顧良戲之曰汝姓何是荷葉之荷爲河水之河妥應聲答曰先生姓顧是眷顧之顧爲新故之故眾咸異之十七以伎巧事湘東王后知其聰明召爲誦書左右時蘭陵蕭眘亦有雋才住靑楊巷妥住白楊頭時人爲之語曰世有兩雋白楊何妥靑楊蕭眘其見美如此江陵平入周仕爲太學博士宣帝初欲立五後問儒者辛彥之對曰後與天子匹體齊尊不宜有五妥駁曰帝嚳四妃舜又二妃亦何常數由是封襄城縣男文帝受禪除國子博士加通直散騎常侍進爵爲公妥性勁急有口才好是非人物納言蘇威嘗言於上曰臣先人每誡臣云惟讀孝經一卷足可立身經國何用多爲上亦然之妥進曰蘇威所學非止孝經厥父若信有此言威不從訓是其不孝若無此言面欺陛下是其不誠不誠不孝何以事君且夫子又云不讀詩無以言不讀禮無以立豈容蘇綽敎子獨反聖人之訓乎威大衘之二年威定考文學妥更相訶詆於是與威有隙其後上令妥考定鍾律妥又上表大略言尙正聲放姦聲具錄三調四舞曲名又制歌辭如別其有聲曲流宕不可以陳於殿庭者亦悉附之於後書奏別勅太常取妥節度於是作淸平瑟三調聲又作八佾鞞鐸巾拂四舞先是太常所傳宗廟雅樂歷數十年惟作大呂廢黃鍾妥又以深乖古意乃奏請用黃鍾詔下公卿議從之俄而子蔚爲祕書郎有罪當刑上哀之減死論自後恩禮漸薄六年出爲隴州刺史時有負笈遊學者妥皆爲講說敎授之又爲刺史箴勒於州門外在位三年以疾請還尋爲國子祭酒卒謚曰肅

羅研字深微成都人有文學爲梁益州刺史鄧元起屬吏會蕭元藻以私憾殺元起而誣以反研詣闕訟寃上贈元起徵西將軍後刺史蕭恢聞其名辟爲別駕時羣盜大起或嘲之曰蜀人貪禍樂亂一至於此對曰蜀川積獘實非一朝今百家爲村有食者不過數家而窮迫之人十有八九束縛之吏旬有二三貪亂樂禍無足怪者若家畜五母雞二母彘牀有百錢布被甑有數升麥飯𨿽蘇張巧說於前韓白接館於後將不能使一夫爲盜況貪亂乎後爲散騎常侍

衛文升資中人山獠作亂文升單騎造其營諭以利害渠帥感悅解兵而去前後歸附十餘萬上大恱以爲蓬州總管

唐

朱桃椎新繁人澹泊絕俗被裘曳索人莫能測其所爲長史竇軌見之遺以衣服鹿幘麂鞾逼署鄕正委之地不肯服更結廬山中夏則臝冬緝木皮葉自蔽贈遺無所受嘗織十芒屨置道上見者曰居士屨也爲鬻米茗置於其處各自取去終不與人接其爲屨艸柔細環結促宻人爭躡之髙士廉爲長史備禮以請降階與語不答瞪視而去士廉拜曰祭酒其欲我以無事治蜀耶乃簡科條薄賦斂淸靜以綏其民蜀郡大治每遣人存問桃椎輒走林間自匿

李白字太白興聖皇帝九世孫其先人隋末以罪徙西域神龍初遁還客於巴西白之生母夢長庚星流入於腹乃生白於彰明縣因以白名之十歲通詩書旣長隱岷山州舉有道不應蘇頲爲益州刺史見白異之曰是子天才特英少益以學可比相如然喜縱橫術擊劍爲任俠輕財好施更客任城與孔巢父韓凖裴政崔叔明陶沔居䢐徠山號竹溪六逸天寶初南入會稽與吳筠善筠被召故白亦至長安往見賀知章知章見其文嘆曰子謫仙人也言於玄宗論當世事奏頌一篇帝賜食親爲調羮有詔供奉翰林白猶與其徒醉於市帝坐沈香亭子意有所感欲得白爲樂章召入而白已醉左右以水颒其面稍解援筆成文婉麗精切無畱思帝愛其才數燕見白常侍帝醉使髙力士脫鞾士素貴倨太子呼爲兄諸王公稱爲翁而白以廝役視之甚以爲恥摘其詩語以激怒楊貴妃帝欲官白妃輒沮止白自知不爲親近所容益傲放不自修與賀知章李適之汝陽王琎崔宗之蘇晉張旭焦遂爲酒中八仙人懇求還山帝賜金放還白浮游四方嘗乘舟與崔宗之自采石至金陵著宮錦袍坐舟中旁若無人安祿山反轉側宿松匡廬間永王璘辟爲府僚佐未幾永王起兵白逃還彭澤璘敗當誅初白遊並州一見郭子儀而奇之謂必能立蓋世功子儀犯法當死白營救得免至是子儀以百口保白不反且請解官贖白罪有詔長流夜郎會赦還潯陽又爲仇人所構系獄時宋若思將吳兵三千赴河南道潯陽訪白聞其在獄釋其囚而辟之以爲參謀未幾辭職往依當塗令宗人李陽冰代宗立召爲右拾遺而白已卒年六十餘白晚好黃老度牛渚溪至姑孰恱謝家靑山欲終而宅焉及卒葬東麓元和末宣歙觀察使範傳正往祭其冢禁樵采又訪公後裔惟二孫女已嫁爲鄕氓妻範召入見進止仍有風範因泣曰先祖志在靑山欲與謝玄暉爲鄰頃葬東麓非其意也傳正爲攺葬之立碑焉欲以二女攺妻仕族女曰孤窮失身命也再攺則非人倫何以見先人於地下傳正嘆息久之

沈如琢崇慶人性至孝母嘗患消渇非時思食桑椹徧求不得宅東桑忽生椹采以奉母疾遂愈後母亡毀瘠廬墓有白鶴來棲墓上天寶二年旌其門

王先成彭州軍士景福元年王建圍彭州急先成度建諸將惟王宗侃最賢因往說之宗侃以白建建大恱遂解圍民得歸業先成後爲刺史

孫逢吉成都人博學尢善毛詩孟蜀時爲國子博士檢校刻石經於蜀學同郡林罕亦擅文學著說文三十篇目曰林氏小說附刻於學宮

宋

羅處約字思純華陽人宋初登第知吳縣與長洲令王禹偁相唱酬傳誦蘇杭間後並召赴闕太宗試其文以爲著作郎直史館會有詔求讜言處約因論三司之制非古請依六典舊儀以錢刀粟帛筦榷度文之事分任二十四司可以集事不然則金部倉部安知儲廩帑藏之盈虛司田司川孰知屯役河渠之逺近有名無實積久生獘況就三司之中更復分置僚屬則愈爲失眞故莫若復尙書都省故事之爲便也久之受詔巡撫荊州路淳化中卒卒後蘇易簡王禹偁集其文十卷題曰東觀集

梁鼎字凝正華陽人太平興國八年進士累遷殿中丞通判歙州徙知吉州以彊幹特賜緋魚犀帶記其名於禦屛淳化中上言今之知州卽古之刺史治狀顯著者朝廷不知方略蔑聞者任用如故大失勸懲之理浸成茍且之風請詔有司申明考績之法庶幾官得其人而民受其賜咸平四年以兵部員外郎知制誥賜金紫是時三司嚴督逋負有久被畱系者上命鼎按籍詳定多所蠲免踰月拜右諌議大夫度攴使以議鹽法與西北諸轉運使相戾遂中飛語罷度支使守本官景徳初知三班院通進銀臺司兼門下封駁事出知鳳翔以居憂哭泣傷目求判西京畱司禦史臺鼎爲人磊落尙气節居官峻厲名稱甚茂好學攻篆籕八分著隱書三卷史論二十篇學古詩五十篇

王永華陽人爲右補闕吳越納土永受命往均賦悉除無名之算太宗詰其多弛永曰使新附之民蒙天子仁恩臣卽得罪死不恨矣太宗大恱永孫罕

王罕字師言以蔭知宜興縣縣多湖田歲訴水者多不以實罕以暇時履畝圖其髙下及訴至按圖驗之皆不能欺時範仲淹在潤州奏下其法於諸州西方用兵每科箭羽於東南富室積貯逐利羽價湧騰罕乃下令官自積以輸軍實民但出錢佐費遂不爲患累遷戶部判官受詔修太宗別廟中貴人遂因慮材更造罕不聽但飾其丹漆易一楹省緡錢十餘萬出爲廣東轉運使儂智髙入冦罕適行部潮州歸至惠州惠之惡少年方謀乘機爲盜罕因令邑尉增弓手二千人三老發裏民爲兵各二百人有方略之士許以官秩金帛使爲甲首久之無有應者會有羣盜攘奪婦人釵珥罕悉捕斬以徇曰此皆三老發爲兵而不肯行者耳於是裏民皆恐得兵六百餘人尉部弓手亦至數百遂大振向之惡少年皆隸行伍亡敢動乃簡卒三千方舟建旗順流而下至廣登岸營於東門智髙相去三十餘步竟不敢犯罕徐開門而入賊遂解去是時南道斷絕罕上事不得通而提點刑獄鮑軻乃遁處南雄數具奏及賊平軻受賞罕謫監信州酒稅尋復西路轉運使或傳智髙不死而儂宗旦復據險聚眾罕乃呼宗旦子日新諭之曰汝父內爲交趾所仇外爲邊將希賞之餌何不擇利而爲之於是父子俱降徙知潭州爲政務適人情不加刑威而剖斷如神監司上其治狀勅書褒諭賜絹三百疋以光祿寺卿卒兄子琪珪珪少孤敎養於罕及貴罕與之書每以盛滿爲戒云

王琪字君玉少善詩歌以進士起家調江都主簿上時務十二事仁宗嘉之除館閣校勘集賢校理嘗侍晏太淸樓帝命諸臣作山水石歌琪以稱旨褒賞通判舒州會歲饑請賑未報琪遽發公租以身任之不敢累守也累遷龍圖閣待制出知江寧府先有凶徒數縱火爲姦利托以鬼神人不敢救琪乃作賞捕之法盡得而誅之火患遂息官終判太常寺以禮部侍郎致仕琪性孤介不與時合數臨東南名鎭政尙簡靜每疾俗吏飾廚傳以沽名卒以待客闊略致謗然終不卹也卒塟眞州詔眞揚二州發卒護窆蓋異數云

王珪字禹玉琪從弟也弱歲奇警琪讀其賦而嘆曰騏驥初生已有千里之志但蘭筋未就耳以進士甲科累官直集賢院接伴契丹使先是北使入見必以盛服至是乃欲便服紿云衣冠在後乘珪命取授之使者愧謝進翰林學士先是三聖並侑南郊而溫成廟享太室珪言三後並配所以致孝也而瀆乎享帝後宮有廟所以廣恩也而僣乎享親於是専以太祖侑於郊而攺溫成廟爲祠殿嘉佑立皇子召珪作詔珪曰此大事也非面授旨不可明日請對而後艸詔歐陽修聞而嘆曰眞學士也英宗立當撰先帝謚珪言古者賤不誄貴幼不誄長故天子稱天以誄之制謚於郊若云受之於天者近制惟詞臣撰議庶僚不得參聞頗違稱天之議請令兩制共議從之濮王追崇之禮珪議宜稱皇伯三夫人攺稱大國執政不可其後三夫人之稱卒如初議熙寧三年拜參知政事遂至入相

陳克成成都人雍熙進士及第眞宗時刑部郎中詞學典贍性曠逹善談謔勢利澹然臨終自爲墓志

李建中成都人太宗時進士累官太常博士表陳時政終判太府寺建中性簡靜恬於榮利善書札篆隸

句中正華陽人孟蜀時舉進士歸宋補曹州錄事參軍中正精於字學古文篆隸行艸無所不工太宗時嘗獻八體書召授著作佐郎直史館詔詳定篇韻及雍熙廣韻

郝逢成都人幼好學不以寒餒爲憂咸平中蜀亂賊求書生授官不從者戮逢詞气不屈賊怒引出斬之臨刑三問終不攺操賊乃釋之

任玠成都人通五經緯候音律琴奕丹靑皆得其妙眞宗召試學士院玠撰詩一千二百韻以進賜進士授汝州團練推官玠具野服捧告身詣登聞鼔院納還而歸

李定郫縣人好古力學志不願仕養二親以孝聞累舉孝廉不就日以詩酒爲樂自號虛舟子蜀中累值兵火經籍不完天禧中詔天下收集書籍定率先投牒監中羣書多出其家

彭乘字利建華陽人進士及第嘗與同年生登相國寺閣乘獨西望悵然曰親老矣安敢捨晨昏之奉而圖一身之榮乎翌日奏乞侍養西歸久之以薦試館閣校勘固辭還家後歷祕書丞集賢校理懇求便親得知普州蜀人守鄕郡自乘始官終翰林學士仁宗嘗召乘諭曰卿先朝舊臣久補外未嘗自言何耶對曰臣生孤逺自量其分耳帝嘉之及乘病勅醫診視賜以珍劑卒賜白金三百兩乘質重寡言不事生業聚書萬餘卷皆手自刋校蜀中所傳書多出於乘晚歲歷典贊命而文辭少工先是開寶間成都羅居通塟母廬墓有甘露芝艸之祥大中祥符間資州黃徳輿躬自負土以葬其親甘露湧於墳側及乘塟父亦有甘露降於墓栢人以爲孝感云

範鎭字景仁華陽人少有異才澹於名利薛奎守蜀一見愛之館於府捨俾與子弟講學鎭益自謙退每步行趨府踰年人不知其爲帥客也及還朝載以俱有問奎入蜀何所得奎曰得一偉人當以文學名世宋庠兄弟見其文自謂弗及與爲布衣交舉進士禮部奏名第一故事殿廷過三人則首禮部選者必越次抗聲自陳率得寘上列吳育歐陽修號稱耿介亦從眾鎭獨不然同列屢趣之不爲動至第七十九人乃從呼出應退就列無一言廷中皆異之自是舊風遂革調西安主簿西京畱守宋綬延置國子監爲東監直講召試學士院當得館閣校理而主司妄以爲失韻補校勘人爲憤郁而鎭處之晏然遷起居舍人知諫院上言周以冡宰制國用唐以宰相判度支今中書主民樞宻主兵三司主財各不相知財已匱樞宻益兵無窮民已困三司取財不已請使二府通知兵民大計與三司同制國用爲便契丹使至虛聲示彊大臣益募兵以塞責鎭言備天下者莫如寛天下之民夫兵所以衛民而殘民養兵臣恐異日之憂不在四夷而在冗兵與窮民矣仁宗天性寛仁言事者競爲激訐以要譽鎭獨務引大體非闗朝廷安危生民利病則皆不論陳執中爲相鎭論其無學術及執中嬖妻笞殺侍婢禦史劾奏欲逐去之鎭言方今陰陽不和財匱民困盜賊滋熾犴獄充斥執中當任其咎禦史捨大責細乃欲以一婢逐宰相非所以明等級辧堂陛也文彥博富弼入相詔百官郊迎鎭曰陛下用兩人爲相舉朝皆謂得人然禁兩制不得詣宰相居第百官不得間見是不推之以至誠也願罷郊迎除謁禁則於禦臣之術爲兩得矣仁宗在位三十五年未有繼嗣嘉佑初暴得疾中外寒心莫敢先言鎭獨奮然請擇近屬置之左右與圖天下事疏奏文彥博訊其何不謀於執政鎭曰若謀而不可是豈得以中輟乎章屢上不報執政以其希名干進鎭貽以書曰凡天象見變當有急兵鎭不死職當死亂兵此乃擇死之時耳又何顧於希名干進之嫌哉及疏下中書鎭又言曰陛下得臣疏不以畱中而以付中書是欲大臣奉行也而大臣畏避設辭拒臣者恐行之而陛下中變耳夫中變之禍不過一死國本不立萬一有如天象所告急兵之變死且有罪願以臣章示大臣使其自擇死所尋除鎭兼侍禦史鎭固辭執政諭之曰今者間言已入爲之甚難鎭曰論事者當以是非不以難易若論今日難於前日則安知異日不難於今日乎鎭見上面陳者三上章者十九須髮爲白朝廷知不能奪乃罷知諫院攺集賢院修撰同修起居注遂知制誥鎭𨿽解言職然每因事未嘗不申前議及英宗旣立詔議追尊濮王典禮而鎭所議與兩制臺諫不合復詔禮部檢詳時鎭方判太常寺卽率其屬上言曰漢宣帝於昭帝爲孫光武於平帝爲祖其父容可稱皇考議者猶非之謂其以小宗合大宗之統也今陛下旣以仁宗爲考又加於濮王則其失豈特漢二帝之比哉凡稱帝若考若寢廟者皆非是執政責之曰今方檢詳何遽列上鎭曰有司得詔不敢稽畱而卽以聞者乃其職也柰何更以爲罪乎神宗時鎭爲翰林學士兼侍讀通政銀臺司會王安石攺常平爲靑苗鎭言常平之法起於盛漢最爲近古而靑苗行於唐之衰世不足爲法且陛下疾富民之多取而少取之此正百步五十步之諭耳今有兩人坐市貿易一人故下其直以相傾則人皆惡之矣豈可以朝廷而行市道之所惡乎韓琦極論新法之害詔送條例司疏駁李常乞罷靑苗詔令分析鎭皆封還詔五下鎭執如初司馬光辭樞宻副使詔許之鎭亦封還帝乃以詔直付光不由門下鎭又薦蘇軾孔文仲不見用遂請解銀臺且云今之言靑苗見效者不過歲得什百萬緡然此什百萬緡者非出於天非出於地非出於建議者之家也蓋一出於民耳民猶魚也財猶水也養民而盡其財譬猶養魚而盡其水也疏凡五上多指斥王安石安石大怒自艸制極詆之以戶部侍郎致仕鎭得請告因以表謝其略曰願陛下集羣議爲耳目以除壅蔽之姦任老成爲腹心以養和平之福天下聞而壯之蘇軾乃往賀曰公𨿽退而名益重矣鎭愀然曰君子言聽計從消患於未萌使天下陰受其賜無智名無勇功斯可矣若使天下受其害而吾享其名吾何心哉哲宗立韓維上言鎭在仁宗時首建發儲之議因拜端明殿學士且欲以爲門下侍郎鎭固辭攺提舉崇福宮以銀靑光祿大夫再致仕累封蜀郡公年八十一卒贈金紫光祿大夫謚忠文鎭生平與司馬光相得甚驩議論如出一口宋之歲取士減任子及甄別宗室之賢者以補外官皆鎭之本議鎭淸白坦夷遇人以誠而恭儉愼黙不言人過臨大節決大議色和而語莊常欲繼之以死每奏補恩澤先宗族而後子孫兄鎡卒於隴城鎭聞其有遺腹子在外遂徒步求之於兩蜀者二年旣得而驗之曰吾兄胸有四乳是兒亦必然已而果四乳乃名曰伯常鎭少學於鄕人龎直溫直溫子昉卒京師鎭娶其女爲孫婦養其妻子終身鎭之學本六經口不道佛老申韓之說而契丹髙麗咸誦其文少嘗作長嘯卻敵騎賦晚年使遼遼人相目曰此長嘯公也後每使者至遼必問蜀公安否

範百祿字子功鎭兄鍇之子舉進士第又舉才識兼茂科治平間水災大臣方議濮禮百祿對策曰昔漢哀尊共皇而河南潁川大水孝安尊徳皇而京師郡國二十九大水蓋大宗隆小宗殺宗廟重私祀輕禮也若宜殺而隆宜輕而重是悖先王之禮禮悖則人心失而天意暌變異所由以起也熙寧中舉爲禦史辭不就提點川東利梓路刑獄熊本禆將賈昌言欲殺降夷爲功百祿諭之不聽仍往諭本本矍然檄止乃尋召知諫院是時方行實法許告匿戶百祿諫曰許人告訐人將爲仇然則禮義廉恥之風衰矣累遷吏部侍郎都水王孝先議回河故道呂大防意向之命百祿行視百祿以東流髙仰而河勢順下必不可回卽馳奏所以然之狀且取神宗詔令勿塞故道者並上之大防猶謂大河東流中國之險限今塘濼旣壞界河淤淺河且北注矣百祿曰塘濼有限寇之名而無禦冦之實借使河徙而北敵始有下流之憂乃吾之利也況先帝明詔柰何動揺事乃止俄兼侍讀進翰林學士爲帝言分別邪正之目凡導人主以某事者爲公正某事者爲姦邪以類相反二十餘條願槪斯事以觀其情以龍圖閣學士知開封府勤於民事獄無系囚僚吏欲以圄空聞上百祿曰千里之畿無一人之獄此至尊之仁非尹功也不許越數月拜中書侍郎是歲郊祀議合祭天地禮官以昊天有成命爲言百祿曰分祭者三代之禮也成命所誦祀天配地均歌此詩是猶春夏祈榖而歌噫嘻亦豈爲一祭哉爭久不決質於帝前宰相曰百祿之言禮經也今日之用權制也陛下始郊見宜以並祀爲恭於是乃合祭熙河範育言阿里骨酷暴且病溫溪心八族皆思內附可以計納百祿曰中國以信撫四夷阿里骨未有過而溫溪心虛實未可知無釁而動非策也又請進築納迷三城百祿曰是皆良田爲必爭之地若賊騎時出我何以畊𨿽欲棄之爲費已甚帝皆從之卒贈銀靑光祿大夫子祖述

範祖述以蔭知鞏縣縣有南山水爲患祖述導之入洛遂得安流文彥博稱其能再知臺州奏罷黃柑葛簟之貢主管西京禦史臺會靖康之難避地汝州汝州守趙子櫟邀與共守募兵完城爲必死之計於是旁郡皆陷惟汝得全

範祖禹字淳父一字夢得祖禹將產母夢一偉丈夫入寢室自稱漢將軍鄧禹遂以爲名祖禹少孤撫育於叔祖鎭因而自傷每歲時親朋慶集輒慘怛若無所容閉門讀書不預人事登進士甲科從司馬光編資治通鑑於洛凡十五年不事進取書成光薦爲祕書省正字時王安石作相其弟安國與祖禹友善每諭以安石愛重之意祖禹終不往謁富弼致仕居洛杜門謝客獨厚祖禹接待無間及疾篤授以祕疏大抵極論安石誤國及新法之害弼卒祖禹上之神宗時累官著作郎兼侍講哲宗旣立祖禹上疏宣仁後其略曰卽吉方始服禦一新皇帝聖性未定覩儉則儉覩奢則奢所以訓導成徳動宜有法又以有詔夏暑罷館因復上言今日之學與不學乃系他日之治亂且凡人之進學莫切於少時今聖質日長數年之後恐不能如今日之専竊爲陛下惜也久之召拜諫議大夫上書太皇太后乞以天下之勤勞萬民之疾苦羣臣之邪正政事之得失開導上心使異日眾說不得惑小人不得進蔡確旣得罪朝議欲加逺竄祖禹言自幹興以來不竄逐大臣者六十餘年矣一旦行之流傳四方無不震恐確去相已久朝廷多非其黨間有偏見異論者若一切以爲黨確去之則刑罰失中人情不安也是時大臣欲於新舊法中有所創立祖禹以爲旣察王安石之法爲非但當復祖宗之舊不當兩用新舊而兼存之以壞紀綱又言監司付以一路守臣付以一州令宰付以一縣皆與天子分土而治不可不擇祖宗嘗有考課之法専察諸路監司置簿於中書以稽其要今宜使吏部取當爲州者條別功狀以上三省三省召而察之以次表用至縣官則令監司考課終歲之後較其優劣以爲黜陟時聞禁中覓乳嫗祖禹以帝年十四非近女色之時疏勸進徳愛身又乞宣仁太后保護上躬旣而太后諭祖禹以外議虛傳祖禹復上疏其略曰凡事言於未然則誠爲過及其已然則言之何及願陛下寧受未然之言勿使臣等有無及之悔迨宣仁太后殂中外洶洶是時祖禹爲翰林學士乃奏其略曰先後有大功於天下有大徳於生靈然羣小怨恨亦不爲少必將有以攺先帝之政逐先帝之臣爲離間者不可不察也且先後因天下人心之變而更化旣攺其法則作法之人上負先帝下負萬民天下之所讎疾而欲去之者也惟陛下辧析是非深拒邪說其有以姦言惑眾者付之典刑以警羣慝則帖然無事矣此輩旣誤先帝又誤陛下天下之事豈堪小人再破壞耶他日又言先後以大公至正爲心罷安石惠卿所造新法而行祖宗舊政故社稷危而復安人心離而復合乃至遼主亦戒其臣曰中國復行仁宗之政矣外夷之情如此中國之人心可知小人之情専爲利則不便於公専爲邪則不便於正専好動故不便於靜惟陛下痛心疾首以爲刻骨之戒上不報忽有旨召內臣十餘人祖禹言陛下親政以來四海傾耳未聞訪一賢臣而所召者乃先內侍必謂陛下私於近習望卽追攺因請對其略曰自王安石呂惠卿造立新法悉變祖宗之政多引小人以誤國又用兵開邊結怨外夷賴先帝覺悟罷逐兩人而所用羣小已布中外不可復去民皆愁痛嗟怨比屋思亂賴陛下與先太后起而收之天下之民如解倒懸惟是向所斥逐之人妄意陛下不以修攺法度爲是如得至左右必進姦言萬一過聽而復用之臣恐國家自此陵遲不復振矣又論熙寧元丰間宦官李憲王中正宋用臣輩用事爲國斂怨而所召十人中有兩人乃憲與中正之子其子旣入其父必且復入願陛下念之是時已興紹述之意將有復相章惇之兆祖禹力言其害不聽遂請外乃以龍圖閣學士知陜州言者追論其修實錄詆誣並諫覓乳嫗事貶武安軍節度副使連安置昭永賀賓而卒祖禹平生不言人過至遇事則別白是非不少假借在邇英守經據正獻納尢多嘗講尙書至內作色荒六語拱手再誦卻立云願陛下畱聽每進講必開列古義參之時事言簡而當義理明白燦然成文蘇軾稱爲講官第一

楊繪字元素綿竹人少奇警讀書五行俱下登進士上第以集賢校理爲開封府推官剖決如流仁宗愛其才欲置之侍從執政以其年少不用再遷知興元府守藏吏告以縑被盜竊繪視其迹卽呼戲猴者詰於庭爲盜者猴耳府中以爲神在郡獄無系囚神宗時歷知諫院會詔遣內侍王中正李舜舉等使陜西繪言陛下新卽位陜西之使不遣館閣臺省之士而遣中人何以示天下曾公亮請以其子判登聞鼔院以所厚曾鞏爲史官繪劾奏公亮持國名器視如已物帝爲寢其命繪亦罷諫職攺兼侍讀繪因滕甫固辭帝詔甫曰繪迹孤逺立朝寡援而不畏彊禦知無不爲朕固信之篤矣今日之除蓋以難與宰相並立於輕重之間故令少避耳卿其諭朕意繪曰諫官不得其言則去耳經筵豈姑息之地乎卒不拜未閱月復知諫院擢翰林學士禦史中丞是時王安石用事賢人多謝去繪言老成人不可不惜當今舊臣多引疾求去者陛下可不思其故乎及行免役法繪陳其十害安石命曾布疏其說詔繪分析繪執意愈切遂罷爲侍讀學士官終天章閣待制再知杭州卒繪爲吏敏而彊常主愛利而疏曠以是見廢然表裏洞逹一出於誠爲文立就有集八十卷

何郯字聖從仁壽人以進士爲殿中侍禦史言事無所避帝曰古有碎首諫者卿能之乎郯曰古者君不從諫則臣有碎首今陛下納諫如流臣何敢掠美而歸過君父帝欣然納之時詔羣臣陳左右朋邪中外險詐久而無所得郯請閱視其是否因言曰誠以待物則物必應之以誠誠與疑治亂之本也一臣詐而疑眾臣一士詐而疑眾士且擇官者宰相之職也今用一吏則疑其從私故細務或勞於親決分閫者將帥之任也今専一事則疑其異圖故多端而加羈制博訪者大臣之體也今見一士則疑其請托相先後者士之常也今進其類則疑爲朋黨君臣交疑而欲天下無否塞之患不可得矣都知王守忠以造祭器之勞遷景福殿使給兩使畱後俸郯言守忠內官勞薄賞重今𨿽不授畱後而先給其祿旣得其祿必得其官若又從之則何求不可旣又詔許如正班守忠遂移閣門欲綴本品坐宴郯又言祖宗之制未有內臣坐殿上者守忠乃不敢赴帝以郯不阿權勢擢知雜事禦史郯徧歷三院皆有直聲以母老求西歸加直龍圖閣知漢州將行上疏言張堯佐緣後宮之親叨竊外庭又將處以二府若此命一出言官必死爭之罷堯佐則傷恩黜言官則累徳臣謂莫如富貴堯佐而不假之以權如李用和可也於是遂罷堯佐宣徽之命進郯集賢殿修撰知梓州還判銀臺司會唐介出荊南勑過門下郯封還之介遂復畱諫院治平末得罪神宗詔郯提舉成都玉局觀從臣外祠自此始遂以尙書右丞致仕

梅摯字公儀新繁人以進士通判蘇州屬兩浙歲饑官貸種食已而督償頗急摯言於上曰借貸本以行惠而急於督償是反困之耳於是詔緩輸期累遷侍禦史時李用和以帝舅除宣徽使加同中書門下平章事摯上言不宜以名器濫授無功又言張堯佐以宮掖進用上累聖徳又奏減資政殿學士員請召待制官同議及復百官轉對所陳皆切時務帝謂大臣曰梅摯言事有體以爲諫議大夫摯性淳靜不爲矯厲之行政績如其爲人揚歷中外數十年而家無餘財

李大臨字才元華陽人登進士第爲絳州推官杜衍文彥博歷薦爲祕閣校理仁宗嘗遣使賜館閣書至大臨家以貧無皂隸身自秣馬使者還奏帝曰眞廉士也神宗雅知其名擢知起居注進知制誥言靑苗法不便於民王安石大怒會李定除禦史大臨與宋敏求蘇頌相繼封還詞命而大臨詞更切直帝以去歲有詔臺官不拘官職奏舉爲諭大臨等又言故事臺官必以員外郎博士近制但不限此耳非謂選人亦許之也定以初等職官超朝籍列臺憲此國朝所未有幸門一開名器有限安得人人滿其意哉帝復詔諭數四而大臨等固爭不已乃以屢革詔命皆歸班大臨出知汝州後加集賢殿修撰天章閣待制致仕大臨淸整有守論辯識大體與敏求蘇頌並稱熙寧三舍人云

張兪字少愚郫人俊偉有大志遊學四方屢舉不第寶元初上書言邊事請使契丹令外夷相攻以完中國之勢其論甚壯用使者薦爲祕書郎願以授其父顯忠而隱於家時文彥博治蜀爲治靑城山白雲溪於杜光庭故居以處之兪有至性丁內艱鹽酪不入於口所持栁杖更再期忽生枝葉遂植墓側後至合抱詔書凡六召皆不應每有山水之興𨿽數千里輒攜家往遊遂浮湘沅觀浙江升羅浮入九疑買石載鶴以歸閉門著書未就而卒妻蒲氏名芝賢而能文爲之誄曰髙視往古哲士實殷施及秦漢餘烈氛氳挺生英傑卓爾逸羣孰謂今世亦有其人其人伊何白雲隱居嘗曰丈夫處世不偶仕非其志祿不可茍營營末途非吾所守吾生有涯少寔多艱窮亦自固困亦不顚不貴人爵知命樂天脫簮散發眠云聽泉有峯千仞有溪數曲廣成遺址吳興髙躅疏不通徑依云架屋麋鹿同羣晝遊夜宿嶺月破云秋霖灑竹淸意何窮眞心自得放言遣慮何榮何辱孟春感疾閉戶不出豈期遂往英標永隔抒詞哽噎揮涕汍瀾人誰無死惜乎才賢

王景字仰山郫人按古今集記淳化咸平中景以積行純孝稱於鄕裏號王孝子父母嘗病革割股以進翌日瘳及父母沒哀毀過制負土成墳結廬其側有甘露降於竹栢鳥雀銜果鹿馴擾其廬李順之亂郫人團結以自守順後益熾下令集向團結者畱縣西福寺毋得輒出將盡殺之孝子適役於縣度眾皆且不免夜啟闗縱令逃去數千人賴以活孫君拙曾孫師愈玄孫隙侯臣六世孫■﹝木龠﹞七世孫宋皆登進士第乾道五年己丑夏六月乙未孝子之墓石復產紫芝一本人以爲仁孝之報張唐英字次功新津人少好讀書經歲不知肉味進士及第翰林學士孫抃得其所著正議五十篇以爲馬周魏元忠不足多薦賢良方正不就調糓城令縣治有圃取息甚厚前令以此致富唐英至悉以種栁凡千餘株作栁亭其中英宗初繼大統唐英卽上謹始書云爲人後者爲子他日必有引漢定陶故事以惑宸聽者願杜其漸旣而濮議果起神宗卽位知其人擢殿中侍禦史入對帝問卿何尙衣綠唐英曰向固已得回授臣父矣帝嘉其孝賜五品服唐英論宗室祿多費巨宜以服爲差殺但薦王安石經術道徳宜在左右不免有失人之累未幾卒唐英有史才嘗著仁宗政要宋名臣傳蜀檮杌行於世

呂陶字符鈞成都人少善屬文年十三時蔣堂守蜀大集蜀士因出陶文以示之曰此賈誼才也於是一座大驚名震蜀中堂一日與陶共讀寺碑酒闌命陶書之不謬一字登進士第以唐介薦應熙寧制科是時王安石行新法陶對策數其過及奏安石讀卷未半神色頗沮神宗覺之使馮京竟讀稱其言有理司馬光範鎭喜謂陶曰自安石用事吾輩言不復效不意君及於此陶𨿽入等僅得通判蜀州遷知彭州李杞蒲宗閔榷茶騷擾陶言川蜀產茶不及東南什一諸路通商而兩川獨禁且茶園本是稅地出租賦供衣食非解鹽進礬之比今乃立法太嚴取息太重使良民罔陷刑辟非陛下仁民愛物之意宗閔怒劾其阻法責監淮南酒稅元佑初擢侍禦史疏逐蔡確韓縝張璪章惇以淸朝廷會議行差役陶言新舊二法須裁量得中遂詔陶定議極其精宻民以爲便朱光庭劾奏蘇軾策館職題目陶言議者皆謂軾嘗戲薄程頤光庭乃頤門人故爲報怨夫欲加軾罪何所不可必指其策問以爲譏謗恐朋黨之禍自此起矣由是兩置不問累遷左諫議知梓州入爲起居舍人大臣上殿有乞屛左右及史官者陶曰屏左右已不可況史官乎大臣奏事而史官不得聞是私言耳不足爲令官終集賢院學士知陳州卒

宇文昌齡字伯修雙流人以進士甲科累官太常少卿詔議郊祀合祭論者不一昌齡曰天地之數以卑髙則異位以禮制則異宜以樂舞則異數至於衣服之章器用之具日至之時皆有辧而不亂夫祀者自實以感於虛自有以通於無必以類應類以气合气然後可以得其親可以冀其格今祭地於圜丘以气則非所合以類則非所應而求髙厚之來享不亦難乎後竟用其議徽宗立爲戶部侍郎舊制陜西饋芻糧於邊令內郡轉給爲民病昌齡建言止輸某州而令量取道裏費以助邊糴從之歲損糴價五百萬公私便之後以戶部侍郎知靑杭越三州卒於官詔爲封傳護歸官給塟費子常

宇文常字權可政和末知黎州有上書乞於大渡河外置城邑以便互市者詔以訪常常言孟氏入朝太祖觀蜀地圖以玉斧畫大渡爲界曰此外吾不有也是以至今無西南夷之患今若建城邑於河外敵情自此攜貳邊隙開矣尋攺提舉成都茶馬先是崇觀間提舉官變壞熙丰之法歲以所入進羨余由是吏緣爲姦市馬十一二且負其直夷人皆怨常盡革其獘馬遂溢額累進祕閣修撰中大夫卒

宇文之邵字公南綿竹人舉進士爲曲水令會神宗卽位求直言之邵乃上疏其略曰千里之郡有利未必興有害未必除者郡制之也前日赦令在公逋負一切蠲除而有司操之愈急督之愈甚使上澤不下流而民益困如擇賢才以爲三司之官稍假郡縣以權則民瘼除矣然後監番棸蹶楀之盛以保安外戚考常棣角弓之義以親睦九族興墜典拔淹滯逺誇毘來忠讜凡所建置必與大臣共議以廣其善號令威福則専制之如此則太平可拱而致也疏奏不報乃喟然嘆曰吾不可仕矣遂以太子中允歸年未四十自彊於學不易其志司馬光曰吾聞志不行視祿位如錙銖道不同視富貴如土芥者今於之邵見之範鎭亦曰之邵位下而言髙學富而行篤少我二十一歲而先我掛冠使我歉然

成都箍桶翁者不知其名氏伊川先生侍父太中公見其挾冊箍桶於成都就視之則易也因問未濟男之窮曰三陽皆失位也遂質所疑酬答如響問其姓名不告而去後伊川因袁滋問易答曰易學在蜀又嘗見賣醬者於眉卭間與語大有所得皆蜀之隱君子也

鄭少微華陽人字明舉元佑中進士是時蘇軾知貢舉得少微與古郫楊天惠隆州李新號爲三雋少微宣和間論時政坐廢貧無田宅寓居金繩院十五年不屈其志學益古文益工後徙居臨卭自號木雁居士官至朝請郎有集行世李新字符應爲資州司錄嘗作墨竹賦爲東坡所賞又同時安陽有劉涇字巨濟王安石重其儁才薦於朝歷官國子監丞元符末上書召對除職方郎中卒涇爲文奇怪往往爲人排斥躓而不伸蓋黃庭堅之友

杜翊世華陽人紹聖進士通判懷逺軍靖康初夏人入寇奄至城下翊世與知軍劉銓率眾守禦謀徙妻子於長安妻張氏曰寧同死此及城陷賊脇使降翊世瞋目叱之舉家皆投烈熖中死事聞贈朝議大夫表其所居曰忠義坊

陳佑仁壽人熙寧進士官至右司諫劾論章惇蔡京郝隨鄧洵武之罪忤旨出判滁州後入元佑黨籍同時資陽人茍簡與弟聳同聲對策排斥姦佞爲蔡京所殺

申積中成都人申起之子在𦇤褓中楊繪乞爲子稍長知出申氏絕口不言年十九登進士第事繪盡孝及繪卒有二男一女積中爲之畢其婚嫁始歸本姓蜀人以純孝稱之翰林學士許光凝守成都以其事薦於朝召赴京師擢提舉永興軍事道卒詔官其一子

宇文虛中字叔通華陽人大觀三年進士累遷中書舍人宣和間蔡攸童貫引女眞夾攻契丹以虛中爲參議官虛中上書其略以爲邊圉無應敵之具府庫無數月之儲且中國與契丹講和已踰百年今不羈縻封殖爲我籓籬而遠踰海外引彊悍之女眞以爲鄰域女眞藉百勝之威持卞莊兩鬭之計引兵入境臣恐中國之禍未有寧息之期矣復建十一策二十議皆不報及斡裏雅布尼堪迫太原帝始大悔命虛中艸詔罪已遂以爲資政殿學士軍前宣諭使檄招熙河帥姚古秦鳳帥種師道赴汴京應援金騎至城下爲馬忠所敗西路稍通師道姚古及他鎭西兵並逹汴城虛中亦馳歸收合散卒以便宜起致仕官李邈統領於汴河會姚平仲刼金營失利西兵俱潰金人復引兵至城下虛中縋而入欽宗乃遣見金使王芮持書議和虛中冒鋒刃進至敵營露坐風埃自已至申金人注矢露刃周匝圍繞久乃得見康王次日侍王至金幕見二太子者至暮遣人隨虛中入城要越王與李邦彥等及金銀驢馬之類又欲禦筆書定三鎭界至明日虛中復往從康王還除簽書樞宻院事自是又三往金人固要三鎭虛中泣下不言金帥色變虛中曰太宗殿在太原上皇祖陵在保州詎忍割棄於是乃解兵北去金兵旣解言者遂劾虛中議和之罪罷知靑州尋落職竄韶州二年復資政殿大學士爲祈請使副以楊可輔尋又以劉誨爲通問使副以王貺時二帝皆辱於北庭矣明年春金人並遣歸虛中曰奉命北來祈請二帝二帝未還義不敢還於是虛中獨畱久之遂佯仕金號爲國師因宻結東北之士陷於金者金人不覺也金人每欲南侵虛中輒言江南荒僻而費財勞人得之不足以富國於是中國頗得數年無擾皆虛中之力朝廷知之詔存卹其家仍命其子師瑗添差本路判官然秦檜恐虛中沮撓和議悉遣其家入金以牽制之虛中在金竟以謀反與老幼百口同日焚死淳熙間贈開府儀同三司謚肅湣廟號仁勇以其族孫紹節爲師瑗後

宇文紹節字挺臣初以嗣祖蔭補官後登進士第累官寶謨閣待制知廬州時韓侂冑方議用兵紹節至郡修築古城剏造砦柵専爲固圉之計或譛於侂冑紹節但爲城守無益用兵侂冑貽書讓之紹節報曰公有復仇之志而無其略有開邊之害而無其利不量國力浪爲進取是計非所敢知侂冑得書乃以李爽知廬州召紹節爲兵部侍郎知鎭江及吳曦據蜀趣召紹節西討紹節至闕乃請以宻旨授曦隨軍轉運安丙丙果奉旨誅曦乃以紹節權兵部尙書尋除端明殿學士簽書樞宻院事嘉定間卒上嗟悼爲之攺日朝享贈少師謚忠惠

何■﹝鹵﹐仌代乂﹞上木下﹞字文縝仙井人與兄棠弟榘俱有時名號爲三鳳■﹝鹵﹐仌代乂﹞上木下﹞政和五年進士第一累官禦史中丞論王黼姦邪専橫十五罪相繼七章並及其黨胡年胡益等皆罷■﹝鹵﹐仌代乂﹞上木下﹞亦出知秦州欽宗復召累進尙書右丞中書侍郎會王云使金還言金人怒割三鎭之緩於是百官議從其請■﹝鹵﹐仌代乂﹞上木下﹞曰三鎭國之根本柰何棄之且金人變詐莫測卽割而與之亦安能保其不來乎因請建四道總管使統軍入援兵旣響應而唐恪耿南仲等信其和議亟檄止之俄而金兵長驅至城下帝方罷恪拜■﹝鹵﹐仌代乂﹞上木下﹞尙書左僕射始復三省舊制然而四總管已奉檄散去金人至遂無一卒守河時康王在河北信使不通■﹝鹵﹐仌代乂﹞上木下﹞建議請以爲元帥宻艸詔槁上之乃以康王充天下兵馬大元帥陳遘兵馬元帥汪伯彥宗澤副元帥無何京城失守■﹝鹵﹐仌代乂﹞上木下﹞以宰相從幸金營遂畱不遣■﹝鹵﹐仌代乂﹞上木下﹞仰天大慟不食而死年三十九髙宗立累贈大學士官其孫七人

黃哲華陽人崇寧進士累遷宗正寺少卿金人陷都城索玉牒哲貯以陶器坎地而藏以是得完髙宗卽位被旨迎玉牒及幸維揚哲言宜幸金陵爲朝論所沮除國子祭酒金人冦淮車駕倉卒渡江莫有扈從者哲獨朝服乘馬以隨金追執不屈而死

吳革字義夫華陽人少好學喜談兵再試禮部不中乃從涇原軍以秉義郎幹辦經略司公事金人深入革帥兵解遼州之圍已而出使尼堪軍庭揖不拜因責其貪利敗約尼堪少屈授書使歸欽宗問割地利害對曰金人有吞噬之意願悉起闗中士馬赴都爲備詔以爲武功大夫閣門宣贊舍人持節諭陜西行至朱僊聞金人犯京師復還與張叔夜同入城陳事宜皆不聽上皇后妃太子出郊革白孫傅乞畱不得乃與傅謀於啟聖僧院置賑濟局募士民就食一日之間至者萬計陰以軍法部勒將攻金營久之遷於同文館所合已數萬多兩河驍悍旣而有立張邦昌之議革謀先誅範瓊輩謀已定先期二日有班直甲士數百人排闥入言邦昌將受冊並亟起事革不逆其詐遂被甲上馬至咸豐門四面皆瓊黨紿革入帳執之脇以從逆革罵之極口引頸受刃其麾下百人皆死

張浚字徳逺綿竹人以進士靖康初爲太常簿張邦昌僣立逃入太學中聞髙宗卽位馳赴南京除禦營使司參贊公事浚度金人必來而廟堂殊不爲備力言之宰相黃潛善汪伯彥皆笑其過計建炎三年金人南侵車駕幸錢塘畱浚於吳門節制是時潰兵數萬所至剽掠浚招集甫定會苗傅劉正彥作亂赦書至平江浚命守臣湯東野勿宣因與東野及提刑趙哲謀起兵討賊時傳等以承宣使張俊爲秦鳳總管浚知俊純實可謀卽邀與計事因遣人賫蠟書約建康節制呂頥浩劉光世引兵來會而命俊分其兵扼吳江上疏請復辟及韓世忠舟師抵常熟浚因大犒俊與世忠軍而告之曰聞賊以重賞購浚首若浚此舉違天悖人汝可取浚頭不然有一退縮者悉以軍法從事於是遂令世忠兵急趨秀州據糧道以俟大軍傅等以書招浚浚報曰建炎皇帝不聞失徳一旦遜位豈所宜聞傳得書大恐乃遣重兵扼臨平亟除俊世忠節度使而誣浚欲危社稷安置栁州俊與世忠拒不受會呂頥浩劉光世兵踵至浚乃傳檄中外率諸軍繼進傅等憂恐不知所出於是宰相朱勝非遂率百官請復辟髙宗禦筆除張浚知樞宻院事浚進次臨平傅正彥戰敗脫遁浚與頥浩等入見伏地涕泣待罪髙宗問勞再三解所服玉帶賜浚正彥走閩中命世忠追縳與其黨皆伏誅初浚在秀州夜坐警備甚嚴忽有客至前出一紙懷中曰此苗劉募賊公者賞格也然僕河北人頗讀書知逆順豈以身爲賊用第見公爲備不嚴恐有後來者耳浚下執其手問姓名不告而去浚翌日斬一死囚徇於眾曰此苗劉刺客也浚嘗識其狀貌物色之終不遇云浚謂中興當始闗陜嘗恐金人入陜窺蜀蜀若失守則順流而下東南必不可保矣遂詔以浚爲川陜宣撫處置使浚與沿江襄漢守臣議儲蓄以待臨幸浚請任陜蜀事置幕府於秦川別遣大臣與韓世忠鎭淮東令呂頤浩扈蹕來武昌復以張俊劉光世與秦川相首尾議旣定浚行未及武昌而頤浩旋變初議浚旣扺興元金人已取鄜延諸將莫肯相援浚出行闗陜訪問風俗罷斥姦贓以捜攬豪傑爲先務時金人𨿽北歸而金帥烏珠猶在淮西浚懼其復擾東南遂合五路之兵恢復永寧以牽制之金人果恐急調烏珠入援大戰於富平涇原帥劉錡身率將士薄敵陣殺獲頗眾會環慶趙哲擅離所部將校望塵驚遁諸軍皆潰浚斬哲以徇退保興州命吳玠聚兵扼險於鳳翔之和尙原大散闗以斷來路孫渥賈世芳等聚兵於階成鳳三州以固蜀口乃上書待罪帝手詔慰勉紹興元年金將烏嚕攻和尙原吳玠乘險擊之金人大敗而走烏珠合兵再至玠與弟邀擊大破之僅以身免詔拜浚少保定國軍節度使浚在闗陜三年西北遺民歸附日眾且以形勢牽制東南江淮亦賴以安旣而詔遣王似副浚浚遂求解兵柄且奏似非將帥才不可任宰相呂頤浩不悅而朱勝非以宿憾毀浚詔浚赴行在禦史中丞辛炳復率同列劾浚浚遂以本官提舉洞霄宮浚旣去國猶慮金人釋川陜之兵必有並力東南之意時朝廷乘浚去方欲講和浚乃上疏言狀未幾金人果入寇髙宗思浚言策免勝非乃召浚除知樞宻院事浚旣受命卽日赴江上視師時烏珠擁兵十萬於揚州約日渡江決戰浚長驅召韓世忠張俊劉光世議事將士見浚勇气十倍浚旣部分諸將身畱鎭江節度世忠因遣麾下王愈詣烏珠且言張樞宻已在鎭江烏珠曰張樞宻貶嶺南何得在此愈出浚文書示之烏珠色變是夕遂遁紹興五年除浚尙書右僕射同中書門下平章事兼知樞宻院事趙鼎除左僕射與浚同心輔治時湖南巨寇據洞庭屢攻不克浚恐滋蔓爲害請以兵事盡付嶽飛行至醴陵因釋死囚數百給以文書使招諸砦囚皆驩呼而往遂降賊眾二十餘萬湖湘悉平浚遂奏遣嶽飛屯荊襄以圖中原乃自鄂嶽轉淮東會議防秋之宜七年浚以酈瓊叛引咎求去遂以觀文殿大學士提舉太平興國宮未幾臺諫交詆乃落職永州居住九年復除資政殿大學士知福州兼福建安撫大使初福建海道通山東浚造海舟千艘將爲直指山東計先是嘗用嶽飛計以蠟九入僞齊地間劉豫豫果爲金人所疑而廢浚遂欲待其敗盟因權制變大功可集後金遣使以詔諭江南爲名浚五上疏爭之十年金果敗盟復取河南浚欲以海舟搗山東而秦檜方主和議遂除浚檢校少傅崇信軍節度使充萬壽觀使免奉朝請十一年封和國公十六年浚極論時事秦檜大怒令臺諫論劾以特進提舉江州太平興國宮居連州徙永州秦檜憾之不已欲以大逆誣之檜死乃免紹興三十一年金主擁眾百萬大入中外震動進浚觀文殿大學士判建康府是時敵兵方焚采石炎熖漲天長江無一舟敢北行者浚至嶽陽買小舟冒風雪而進李顯忠兵屯沙上浚前犒之一軍見浚以爲從天而下至建康卽請乘輿臨幸二十二年車駕幸建康浚迎拜道左衛士見浚無不以手加額孝宗卽位除浚少傅進封魏國公翰林學士史浩議城瓜州采石浚謂不守兩淮而守江幹是示敵以削弱怠戰守之气不若先城泗州及浩參知政事凡浚所規畫浩必沮之隆興元年除樞宻使都督建昌等府軍馬時金將富察圖們及知泗州周仁屯虹縣都督蕭琦屯靈壁將爲南攻之計浚欲及其未發制之乃奏遣李顯忠出濠州趨靈壁邵宏淵入泗趨虹縣而浚自往臨之顯忠至靈壁敗蕭琦宏淵圍虹縣降圖們周仁乘勝進克宿州中原震動孝宗手書勞之以爲十年來無此克捷浚以盛夏人疲召顯忠等還會金帥赫捨哩志寕率兵至宿州與戰南兵少不利忽諜報敵兵大至顯忠夜引歸浚卽上疏待罪而主和議者遂因毀之有詔降授特進更爲江淮宣撫使尋復都督金帥移書索四郡及歲幣不然以農隙治兵浚言金彊則來弱則止不在和與不和時秦檜之黨湯思退爲右相急於求和遂遣盧仲賢持書報金許之浚爭不能得未幾召浚入見力陳和議之失孝宗爲止誓書而令通書官胡昉楊由義往諭以四郡不可割不然當還使人罷和議因拜浚尙書右僕射兼中書門下平章事都樞宻使都督如故二年議進幸建康俄詔浚行視江淮時浚所招山東淮南北忠義之士以實建康鎭江萬弩營所招淮南北士及江西羣盜陳敏統之以守泗州凡要害之地皆築城堡其可因水爲險者積水爲瀆增置江淮戰艦諸軍器械俱備時金人屯重兵於河南及聞浚來皆撤兵去淮北來歸者不絕山東豪傑悉願受節度又諭契丹約爲內應金人益懼湯思退乃令王之望盛毀守備不足恃令尹穡論罷督府參謀官又論浚費國不貲浚遂固乞致仕從之行至余幹得疾卒孝宗震悼輟朝發哀加贈太師謚忠獻浚少有大志自爲熙河幕官卽徧行邊壘以觀山川形勢咨訪守邊舊法及軍陣方略之宜以故悉知邊事本末所著有易解及雜說詩書禮春秋解文集十卷奏議二十卷子二曰栻曰杓

張栻字敬夫自少頴悟父浚卽敎以仁義忠孝之實以蔭除直祕閣孝宗初浚開府治兵栻以軍事入奏因進言曰陛下上念祖宗讎恥下憫中原塗炭而思有以振之者此天理之所存也願益加省察而稽古親賢以自輔則功可成而因循之獘可革矣孝宗異之遂定君臣之契累官吏部兼權起居郎時宰方謂金國衰弱建議往責陵寢上以問栻栻曰國家比年水旱民貧日甚兵弱財匱官吏誕謾不足倚輔正使彼實可圖臣懼我之未足以圖彼也因出奏疏大要謂當下哀痛之詔明復仇之義顯絕金人不與通使然後修徳立政用賢養民選將練兵通內修外攘進戰退守以爲一事上爲嘆息謂前此未聞此論時史正志爲發運使以均輸爲名盡奪州縣財賦栻以爲言上謂其取之於諸郡非取之於民栻曰州郡財賦大抵無餘若取之不已而經用有闕不過巧立名色以取之民耳上矍然閱其實果如栻言卽詔罷之以栻兼侍講冀得時與晤語知閣門使張說除簽書樞宻院使栻夜艸疏極諫其不可旦詣朝堂質責宰相虞允文曰宦官領州自京輔始近習執政自相公始允文慚憤不堪疏入上感悟寢命出栻知袁州家居數年復起經略安撫廣南孝宗聞栻治行除祕閣修撰知江陵府恩威並茂劾奏信陽守劉大辧不報遂求去詔以右文殿修撰提舉武夷山衝佑觀病且死猶手書勸上親君子逺小人卒年四十八無子以從子照爲後

張杓字定叟用父蔭通判嚴州以能稱浙西使者薦所部吏而不及杓孝宗特令再薦召對差知袁州攺知衢州會兄栻卒請祠以營喪事遷浙西督理荒政劾奏執政姻黨閉糴帝奬其不畏彊禦歷進徽猷閣學士知襄陽府寧宗嗣位會歸正人陳應祥忠義人黨琪等謀襲均州報至杓不爲動徐部分掩捕斬爲首者二人盡釋其黨歷進端明殿學士知建康以疾乞歸杓天資髙爽吏材敏給事無凝滯隨宜變通所至以治辦稱子忠純忠恕

張忠恕字行父以祖任入京府幕時韓侂冑權勢燻灼奪民間已許嫁女忠恕白尹歸其父母尹不能難嘉定間知寧國府夏旱請於朝得米十萬餘石忠恕核戶口計歲月嚴戒諸邑諭大家發藏助賑與常平使者議不合遂以言去主管衝佑觀起歷戶部郎中理宗卽位忠恕移書史彌逺請行三年喪旣而宰相率百僚請太母同聽政忠恕復遺書彌逺謂英宗以疾仁哲以幼母后垂簾有不容己惟欽聖出於勉彊務從抑損今吾君長矣若姑援以請此亦中策耳寶慶初忠恕上封事一言天變所系不宜委之分野二言先帝之喪甫經練祭𨿽朝臣一帶之微不復有凶吉之別則是三年降而爲期況人主執喪於內而羣工之服無異常日是有父子而無君臣也三言太母方卻垂簾之請而慶壽前期陛下吉服稱觴播爲詩什非所以表儀天下四請預定大婚恐俚說乘間而入五言陛下於濟王不畱京師徙之外郡不擇牧守混之民居一夫奮呼闔城風靡尋𨿽弭患莫副初心當於此時急下哀詔痛自引咎優崇卹典選立嗣子六言直言正論皆指爲好名歸過則自今言者望風見疑此危國之鴆毒非今日所宜有七言當今名流搜羅未廣遺才尙多況邇來取人以名節爲矯激以忠讜爲迂疎以介潔爲不通以寛厚爲無用以趣辦爲彊敏以拱黙爲靖共以迎合爲適時以操切爲任事是正士不遇小人見親八言士習日異民生益艱第宅之麗聲妓之美服用之侈饋遺之珍向來宗戚奄宦猶或問見今縉紳大夫殆過之公家之財視爲己物薦舉獄訟軍伎吏役僧道富民凡可以得賄者無所不爲疏入朝紳傳誦自知不爲時所容力請外補遂以直祕閣知贑州罷去

趙逵字莊叔資州人紹興二十一年對策當帝意擢第一時秦檜意不在逵卽罷知舉王曮授逵簽書劍南東川帝兩問檜趙逵安在乃除校書郎旣就職未嘗私謁檜愈恨一日檜諷逵以攜家就祿許助百金又遣所親申前言諷之往謝逵終不答檜滋怒欲擠之未及而死帝乃遷逵著作佐郎嘗命引見上殿迎謂之曰自卿登第後大臣阻格久不見卿秦檜日薦士未嘗一語及卿以此知卿不附權貴始終皆朕自擢天子門生也詔充普安郡王府教授嘗講漢書至戾太子事王曰於斯時也斬江充自歸於武帝何如逵曰此非臣子所爲王意蓋有所在也俄除中書舍人登第六年而當內外制者南渡之後未見其兩逵有疾帝命國醫王繼先診視不治卒帝嘗稱逵文章似蘇軾因目之小東坡有棲雲樓集三十卷

蘇云卿廣漢人少與張徳逺爲布衣交紹興間出蜀居於豫章東湖結廬獨居鄰曲皆愛敬之稱曰蘇翁不知其名身長七尺美須髯寡言笑布褐艸履終歲不易披荊畚礫爲圃藝植耘芟培壅皆有法度𨿽隆暑極寒土焦艸凍圃不絕蔬而味佳於他圃又不貳價市鬻者利倍而售速先期輸直夜織履堅紉過革舄人爭貿之以饋逺以故薪米不乏漑園之隙閉門髙臥或危坐終日人莫測也張浚爲相宻訪所在因馳書幣屬豫章帥及漕使令親造廬必爲致之非折簡能屈也帥漕宻遣物色獨有灌園蘇翁而無雲卿乃屛騎從更服爲遊士入其圃翁運鋤不顧進而揖之乃延入室土銼竹幾地無纖塵案上有西漢書一冊二客恍若自失黙計必爲云卿旣而汲泉煮茗意稍欵洽遂扣其鄕裏徐曰廣漢客曰張徳逺廣漢人翁當識之曰然客又問徳逺何如人曰賢人也第長於知君子短於知小人徳有餘而才不足因問徳逺今何官客曰今朝廷起張公欲了此事翁曰政恐未便了得二客起而言曰張公命某等致公共濟大業因出書幣致幾上云卿鼻間隱隱作聲若自咎嘆者二客力請辭不可期以詰朝上謁旦遣使迎候則扄戶閴然排闥入則書幣不啟而翁已遁矣帥漕復命浚撫幾嘆息恨其求之不早乃作箴以識之曰云卿風節髙於傅霖子期與之共濟當今水潛山杳邈不可尋弗力弗早餘罪曷鍼

孫松壽郫人紹興進士剛方廉潔不求人知環堵蕭然居官決事多用經術嘗守漢嘉甚有恵愛範成大薦於朝固召不起趙雄在樞府言其賢詔轉一官賜三品服趙汝愚復奏松壽掛冠勇退內行素飭除直祕閣不就年九十餘卒蜀人號爲牧齋先生

虞允文字彬甫仁壽人六歲徧誦九經七歲能屬文紹興二十三年登進士第歷禮部郎官累言金必敗盟願豫備禦及金使賀生辰傳金主悖嫚語於是乃議舉兵遣成閔將禁衛五萬禦褒漢上流允文曰兵來不除道敵爲虛聲欲以分我兵戍成其出淮姦謀耳朝廷竟遣之旣而金主自將號百萬自渦口渡淮先是劉錡措置淮東王權措置淮西及至權棄淮東錡亦回揚州乃以葉義問督江淮軍允文參謀軍事金主率大軍臨采石而別以兵爭瓜州朝命成閔代錡李顯忠代權義問被旨命允文往蕪湖趣顯忠交權軍且犒師采石時權軍猶在采石允文至權已去顯忠未來敵騎充斥我師星散允文謂坐待顯忠則誤國事遂立召諸將勉以忠義曰金帛誥命皆在此以待有功時敵兵實四十萬馬倍之而宋軍才一萬八千允文乃令諸將列大陣勿動分戈船爲五其二並東西岸亮麾數百艘絕江而來瞬息抵南岸者七十艘直搏我軍少郤允文入陣中撫時俊背曰汝膽聞四方立陣後則兒女子耳俊卽揮雙刀出士殊死戰中流官軍以海鰍衝敵舟皆沈然金人半死半戰日暮未退適有潰卒自光州至允文授以旗皷從山後湧出敵疑援兵至始遁允文又命勁弓尾射之遂大敗僵屍四千餘殺萬戶二人千戶五人及生女眞五百餘人其不死於江者亮盡驅殺之允文曰敵𨿽敗明日必復來夜半部分諸將分海舟縋上流別遣兵截楊林口明日敵果至因夾擊之焚其舟三百始遁去亮遂自焚龍舟鳳車斬梁漢臣及造舟者二人乃趣瓜州漢臣者敎亮濟江者也顯忠至自蕪湖允文語之曰敵入揚州必與瓜州兵合京口無備我當往於是顯忠分李俸兵萬五千往京口葉義問亦命楊存中將五千人來會時楊存中成閔邵洪淵諸軍皆聚不下二十萬金亮在瓜州聞李道由海道入膠西成閔諸軍方順流而下乃還揚州約諸將三日濟江否則盡殺之諸將謀曰進有渰殺之禍退有驅殺之憂柰何於是遂共弒亮亮旣死敵乃遣使議和上因召允文入對慰藉嘉嘆詔遣措置兩淮允文至鎭江奏三策不報明年詔允文充川陜宣慰使允文至蜀與大將吳璘經略中原璘進取鳳翔復鞏州會朝議官軍進討東不可過寶雞北不可過徳順且欲用忠義人守新服州郡官兵退守蜀口允文爭之不得吳璘遂歸河池時史浩參大政欲盡棄陜西允文連上十五疏諌勿棄不聽乃以允文爲顯謨閣直學士知夔州隆興元年允文入對上問及棄地允文以笏畫地陳其利害上曰史浩誤朕尋除兵部尙書湖北京西制置使時湯思退又欲棄唐鄧海泗允文五疏力爭不得乞致仕猶請勿棄四州詔以顯謨閣學士知平江府已而金兵復至上方悔不用允文言乃起允文端明殿學士累拜參知政事兼樞宻院使尋罷政西歸復召爲樞宻院使兼參知政事及吳璘卒乃以允文代之拜資政殿大學士四川宣撫使仍知樞宻院允文過郢奏築篁鷹山過襄陽奏收府城至蜀事無不舉乾道五年拜右僕射同中書門下平章事兼樞宻院使允文多薦名士籍人才爲三等有所見聞卽記之號材館錄禦史蕭之敏劾論允文允文上章待罪太上皇謂上曰采石之功之敏在何許於是上出之敏且制詩書扇以畱允文允文因言之敏端方請召歸以開言路上謂其言寛厚命書之時政記會選諫官允文以李彥頴林光朝王質三人皆鯁亮薦之不報而曾覿薦一人卽賜第擢諫議大夫允文與右丞相梁克家爭之不從允文乃求去授少保武安軍節度使四川宣撫使封雍國公上禦正衙酌酒賦詩以遣之且賜家廟祭器淳熙元年卒後四年上幸白石大閱見軍皆少壯謂輔臣曰此虞允文行沙汰之效也詔進允文太傅謚忠肅允文所著有詩文十卷經筵春秋講義三卷奏議二十二卷內外志十五卷行於世注唐書五代史藏家

胡晉臣字子逺蜀州人紹興二十七年進士歷著作佐郎嘗極論近幸上覽奏色動晉臣口陳甚悉天威稍霽俄手詔下中書問近幸姓名晉臣至中書執政詰之晉臣曰近習招權丞相豈有不知卽條其大者以聞上感悟由是近習嚴憚晉臣以親老求外補出知漢州累遷侍禦史朱熹除兵部郎中以病足未供職侍郎林栗劾熹傲慢晉臣上疏畱熹排栗物論歸之光宗時除參知政事兼同知樞宻院事上自南郊後久不禦朝晉臣與丞相畱正同心輔政中外帖然其所奏陳以溫凊定省爲先次及親君子逺小人抑僥幸消朋黨啟沃剴切人無知者卒於官贈資政殿大學士謚文淸

李舜臣字子思井研人紹興末張浚視師江淮舜臣應詔上書言乘輿不出無以定大計宜從幸武昌又言江東六朝皆嘗取勝北方但不肯乘機以爭天下宜爲今日殷監因著江東勝後鑑十篇上之乾道二年登進士是時舜臣對策論金人世仇無可和之義宰輔大臣不當以奉行文字爲職業考官惡之遂屈下第累遷知饒州徳興縣爲治以風化爲先而除其煩苛時詣學宮爲諸生講說皆稱之曰蜀先生遷宗正寺主簿舜臣於書無所不窺尢精於易著易本傳二十三篇又著羣經義八卷書小傳四卷文集三十卷家塾編次論語五卷鏤玉余功錄二卷子心傳道傳性傳以性傳官二府贈太師崇國公

李心傳字微之慶元元年薦於鄕旣下第絕意不復應舉閉戶著書晚因崔與之許奕魏了翁之薦制置司惇遣至闕下爲史館校勘賜進士出身専修中興四朝帝紀尋遷著作佐郎踵修十三朝會要端平三年爲工部侍郎以言事奉祠卒心傳有史才然常重川蜀而薄東南之士故其褒貶或有不當所著有髙宗系年錄學易編誦詩訓春秋考禮辧讀史考舊聞證誤朝野雜記道命錄西陲泰定錄辧南遷錄又有詩文一百卷

李道傳字貫之少讀河南程氏書玩索義理至忘寢食寧宗時登進士歷蓬州教授吳曦反脇之使從道傳以義折之竟棄官歸曦平詔進官二等歷兵部郎官出知果州卒詔特轉一官致仕謚文節

趙之禮字安道資縣人少有逺識意气豁如好義樂施尊賢睦族後孫雄貴累封少傅薛鄭齊三國公

趙雄字溫叔隆興元年省試第一以虞允文薦乾道五年召見便殿孝宗大奇之卽日手詔除正字因極論恢復請復置恢復局日夜講磨條其事具合上意累除中書舍人雄自選人入館至此未滿歲也時金將起河南之役盡以諸陵梓宮歸於我上使雄賀生辰因止奉遷陵寢及正受書辭雄已見金主爭辯數四其臣屢呵止雄辭益力卒得請乃已金人謂之龍鬭淳熙二年曆拜右丞相每進見必言二帝在沙漠未嘗離口紹興帥張津獻羨餘四十萬緡雄乞降旨下紹興以其錢爲民代和糴及買身丁折錢之半使取諸民者民復得之也久之雄乞外乃以觀文殿大學士知江陵府江陵無險可恃雄乃請城城成而民不告擾光宗將受禪召雄雄上萬言書陳修身齊家及正朝廷之道詔授武寧軍節度使開府儀同三司衛國公卒贈少師謚文定雄爲相獨不喜張栻每與虞允文沮抑之是時資縣有李石以文學稱於蜀歷秉麾節亦不爲雄所喜其意見不同如此雄有方舟集七十卷

楊匯成都人杜門委巷著書賦詩人無知者邵伯溫爲部使薦其學行甚髙淸節甚苦不報及卒學者私謚爲靜恭先生

李蘩字淸叔晉原人登進士爲隆州判官攝綿州歲祲蘩以賤價糴義倉粟而以其錢貸下戶又聽民以茅稭易米作粥及楮衣親衣食之活十萬人明年又饑卭蜀彭漢成都盜賊蠭起獨綿安堵移利州提刑兼提舉常平歲凶先事發廩蠲租所活百七十萬人遷倉部郎中總四川財賦軍馬錢糧是時四川歲糴軍糧名爲和糴實科於民蘩奏變科糴爲官糴貴賤視時不虧毫釐之價出納視量不取圭撮之盈乃陳利民十事前後三年蘩上奏疏十有三而上降詔難問者八訖如其議於是民皆樂與官爲市而軍餉坐給田裏始知有生之樂莫不繪像祠之擢蘩守大府少卿卒詔特與蘩恩外官其一子以旌其能蘩著書十八種有桃溪集一百卷行世

劉光祖字徳修陽安人少以外祖賈暉恩補官後登進士上言人主自將危道也陛下躬擐甲冑閒馭球馬一旦有警豈能親率六師以戰乎光宗時爲禮部郎官時侍禦史闕上謂宰相畱正曰郎官中有其人正曰得非劉光祖乎曰是已久在朕心矣光祖旣爲侍禦史劾罷戶部尙書葉翥大府卿沈揆因言比年以來士大夫不慕廉靜而慕奔競不尊名節而尊爵位不樂公正而樂軟美不敬君子而敬庸人良由前輩老成零落殆盡後生晚進議論無所依據幸詔大臣僉舉朝野所共屬賢愚所同敬者一二十人參錯立朝國勢自壯臣𨿽終歲無所奏糾固亦未至曠官今日之患在於不封殖人才臺諫但有摧殘廟堂初無培養臣處當言之地豈以排擊爲能哉寧宗卽位累官司農少卿是時韓侂冑寖擅威福光祖疏論其姦及朱熹以直言與祠光祖上言漢武帝之於汲黯唐太宗之於魏徵仁宗之於唐介皆蹔怒旋悔況熹明先聖之道又非三臣之比今一旦無故而去之可乎臣非助熹乃助陛下耳再疏不聽出爲湖南運判不就攺主管玉局觀及韓侂冑擅朝目士大夫爲僞學光祖撰涪州學記及之於是諫官張釡指爲謗訕奪職及侂冑誅累升顯謨閣學士卒進華文閣學士謚文節

陳咸仁壽人富於文學遇事機敏登淳熙進士累官利州路轉運判官吳曦反咸不受僞命自髠其發事聞遷朝請大夫司農卿以寶謨閣待制致仕

支漸資州人年七十持母喪旣葬廬墓側負土成墳蓬首垢面哀毀瘠甚白蛇貍兔馴擾其旁白雀白烏日集壠木五色雀萬餘回翔悲鳴若助哀者鄕人句文鼎自娶婦卽與父母離居及見漸至行因自悔責號慟而歸孝養盡志是時簡州亦有鄧宗古塟父自培土成墳因廬其側晨夕慟哭甘露降於墓木

牟子才字存叜井研人少從父客陳咸學咸張樂大宴子才閉戶讀書若不聞長學於魏了翁及朱熹門人李方子嘉定十六年舉進士李心傳修史舉子才自助擢史館校勘歷著作郎兼崇政殿說書隨書奏陳舉朝誦其疏以爲有徳之言故事早講則講讀官皆在晚講獨說書一人宰相不欲子才獨講進言乃移晚講於早於是子才不得専對俄以子才兼直舍人院而蕭泰來亦遷起居郎子才恥與同列七疏力辭上爲出泰來子才亦請去不已上終不允又以本官兼侍講李伯玉以劾泰來降官已逾年舍人不敢行詞子才曰故事文書行不過百刻卽爲美詞書行上以謫詞用褒語詔更之子才不奉詔丞相又道上意子才曰腕可斷耳詞不可攺賈似道以海舟之捷有詔奬諭子才當屬艸但述軍容之盛而不言其功且語多戒勑似道不樂吳子聰以女兄爲女冠得幸子聰因之得知閣門子才繳還不爲書行帝再諭之終不奉詔未幾子才辭去帝畱之不可乃以集英殿修撰知太平州郡中大治召權工部侍郎進禮部侍郎時賈似道入相自以四方無虞肆意極樂子才極言晏安之爲鴆毒且及朝政闕失擢權禮部尙書度宗立尢雅敬子才言必稱先生久之以資政殿學士致仕子才天性孝友嘗過吉安見童子文天祥知爲國器所薦士皆死節臣及卒家無餘財賣帶以葬所著有存齋集四朝史稿

許奕字成子簡州人初以父任入仕寧宗親擢進士第一歷起居舍人遣使金金人久聞奕名禮迓甚恭乃卒行成還奏奕因奏和不可恃宜葺紀綱練將卒使屈伸進退之權常在於我權禮部侍郎兼侍講會諫官王居安傅伯成以言事去奕力爭之後又因災異申言曰比年上下以言爲諱諫官無故而去者再矣以言名官且不得盡況疏逺者乎夏旱求直言奕謂當以實意行實政不當徒以責償於禱祠之間蝗至都城方講捕祭然則不至輦下終不以爲災乎奕嘗攝兼侍讀每講至古今治亂必參言時事陛下設遇若此當何以處之拱黙移時俟帝凝思乃徐竟其說帝曰如此則經筵不徒設矣遷吏部侍郎久之以言不用遂求補外乃加顯謨閣待制知瀘州安丙新立大功讒忌日聞宰相錢象祖出謗書以問奕奕喟然嘆曰士不愛一死而困於多口亦可悲也奕願以百口保之適宇文紹節宣撫京湖還曰僕亦願以百口信許公之言於是異論乃息後以寶謨閣直學士提舉崇福宮進顯謨閣學士致仕卒贈通議大夫奕天性孝友送死卹孤恩禮備至精籕篆隸書所著有毛詩說論語尙書周禮講意及奏議雜文數十卷子彪孫爲四川制置司參謀官景定二年劉整叛召彪孫艸降文以潼川一道獻於元彪孫辭其使者曰吾之腕可斷吾之筆必不可書閉門與家人俱仰藥而死

宋徳之字正仲蜀州人以應舉擢開禧二年外省第一歷武學博士嘗論八陣之象本乎八卦皆動物也奇正之變相生不窮知此乃可致勝遷編修樞宻院時數有災變徳之疏七事皆當時至切之患又曰今敵未動而輕變祖宗舊制命武臣帥邊以自遺患是時吳曦在西郵皇甫斌在襄漢郭倪李爽在西淮故徳之以爲慮及徳之出知閬州吳曦果叛徳之乃托跌足以避僞命事平擢本路提刑徳之不俟代徑用觀察使印領事爲制帥安丙劾奏降一官歷兵部郎官時朝論有疑安丙意丞相以問徳之徳之曰蜀無安丙則朝廷無蜀人有大功不敢以私嫌廢公議以此忤丞相意見罷安丙聞之曰丙不知正仲正仲乃知丙負正仲矣乃請昏於徳之徳之曰吾爲天下公論非爲安公也竟不許再起知眉州監特奏召試得疾卒

楊巨源字子淵成都人倜儻有大志善騎射涉獵諸子百家之言應進士武舉皆不中劉光世見而異之薦其總領錢糧陳曄舉以右職監興州合江贍軍倉吳曦叛巨源陰有討賊之志乃結義士三百人給其錢糧遊奕軍統領張林隊將朱邦寧皆驍勇而見忌於曦者巨源皆與締結會曦以安丙爲丞相長史丙稱疾不出眉州程夢錫宻以巨源之謀告丙丙大喜卽因夢錫延見巨源於臥所號哭與議是時李好義好問亦結李貴楊君玉李坤辰數十人坤辰又邀巨源與好義會巨源通好義於丙謀旣定好義遂合其徒入僞宮巨源先假詔文持詔乘馬自稱使者入內戶曦啟戶欲走李貴執殺之丙奏功於朝以巨源第一詔補承事郎俄詔巨源轉朝奉郎與通判差遣四川宣撫司參議官先是有詔奬諭誅叛言不及巨源巨源疑有蔽其功者遂懷怨望以啟謝丙曰飛矢以下聊城深慕魯仲連之髙誼解印而去彭澤庶幾陶靖節之淸風又遣人敍功於朝而從興元都統彭輅乞書貽韓侂冑輅陽許而陰以白丙且言巨源與其徒謀作亂遂因羅織其罪丙乃令輅收巨源殺之於途而以自縊聞其後有成忠郎李珙者作巨源傳投匭以訟其寃乃賜巨源廟曰褒忠謚忠湣

鄧若水字正仲井研人博學攻文吳曦叛州縣莫敢抗若水爲布衣憤甚將殺縣令起兵討之夜刲雞盟其僕曰明日謁令我顧汝卽殺之至期三顧不發乃歸仗劍如武興欲手刃曦道聞曦死始還登嘉定十三年進士對策極論史彌逺之姦彌逺將寘之罪不果理宗卽位若水上封事曰史彌逺不利濟王之立夜矯先帝詔奉迎陛下曽未半年濟王竟不幸於湖州揆以春秋之法非弒乎非簒乎非攘奪乎爲陛下計莫若遵泰伯之至徳伯夷之淸名季子之髙節而後陛下之本心明於天下此上策也自古人君之權鮮有不自廢立之際而盡失之今宣繪薛極彌遠之肺腑也王愈其耳目也盛章李知孝其鷹犬也馮榯其爪牙也陛下若不除此數凶非惟不足以弭謗亦未可必安其位此所謂收大權以固大位策之次也書具制置司不敢奏郤還之而罷嘉熙間召爲太學博士復上數千言其略曰寧宗不豫彌逺急欲成其詐此其心豈復願先帝之生哉先帝不得正其終陛下不得正其始臣請發塜斲棺取其屍而斬之以謝在天之靈往年臣嘗上書請禪位近屬以洗不義之污無路自逹今其書尙在昧死以聞將對前一日丞相喬行簡聞之大駭翌日出若水通判寧國府若水怏怏而還遂不復仕隱太湖之洞庭山後歸蜀居山中盜夜刼之若水危坐不動盜擊其首流血被面亦不動乃捨去若水爲學務躬行恥爲空言嘗作木主大書曰自古以來忠臣孝子義夫節婦之位歲時祀之有子因世亂築山砦以兵衛鄕井砦破舉家遇害

楊震仲字革父成都人淳熙二年進士歷興元府通判權大安軍吳曦叛馳檄招之震仲辭疾不行時軍敎授史次秦亦被檄謀於震仲震仲曰敎授非城郭臣且有母在未可死脫去爲宜因囑次秦曰吾死以疋絹纒身斂以小棺足矣旣而曦趣震仲行震仲乃飲毒死次秦如其言斂之自震仲死蜀之義士感慨奮發始協謀誅逆及曦伏誅贈震仲朝奉大夫直寶謨閣錄其二子表其裏曰義榮後又賜廟曰旌忠謚節毅史次秦者眉山人登進士第曦召之甚遽乃以毒藥傅兩目比至目益腫母年髙而賢命家人以訃聞曦乃聽次秦還曦誅攺秩至合州太守

王翊字公輔郫人寶慶元年進士吳曦招之入幕及曦叛抗節不拜爲陳大義曦怒囚翊欲烹之曦誅得免嘉熙元年制置使丁黼辟爲參議官翊先遣其家歸鄕裏爲文訣先墓誓以死報國及北兵至黼戰死兵入公署見翊朝服危坐問爲誰曰小官臨難而不能救可速殺我又問何以不走曰願與此城俱亡北兵曰忠臣也戒勿殺翊乃赴井死後其家出屍井中衣冠儼然

楊應詢郫縣人歷定州眞定大名副都總管所至皆有政績卒謚康理其後資陽有張方字義立慶元進士歷利夔成都提刑兼四川制置使以母老辭還廉明剛介見義必爲有亨泉遺稿一百卷是時江油張珖淳熙中自湖北副漕擢刺劍州視郡如家視民如子所至皆以治行見稱簡州趙全叔累官華文閣待制知興元府歷仕久以名宦聞所著有易傳論語說孟子講義奏議北徵錄酬倡韻纂漢書筆記後漢纂通灌縣鮮大年令綿竹存心公恕不爲豪猾所撓凡有廢墜前人所不敢爲者悉爲之

郭瓉內江人字直聲隨父宦寓安陸元符末應詔上書慷慨言天下事不報後爲汝陽令金人犯蔡瓉朝服坐廳戟手大罵與二子俱死同時成都有白如璧博覽羣書隱居不仕北兵至入山中不食而死

陳堂前者雒縣王氏女節行爲鄕人所敬但呼曰堂前猶私家之尊其母也堂前年十八歸同郡陳安節歲餘夫卒旣葬其夫事舅姑治家皆有法舅姑安之訓子日新入太學又卒二孫曰綱曰紱咸篤學初堂前夫卒舅姑無生事夫妹尙幼堂前敎育之及笄以厚禮遣嫁姑舅亡妹求分財產堂前盡遺室中所有無吝色不五年妹所得皆罄堂前又爲買田置屋撫育諸甥無異己子親屬貧不能自存者收養婚嫁至三四十人自後宗族無慮百數子孫遵遺訓五世同居並以孝友儒業著聞乾道九年詔旌門閭

師氏彭縣右正言驥之女適範孝純建炎初還蜀至方城遇賊孝純被害執師氏欲私之師罵曰我中朝言官女豈受賊辱宜速殺我賊遂害之

諭氏二女者彭縣諭舜兪女也舜兪客死京師二女無所依至廣都依其姑髙節著名禦史行部聞之嘉嘆爲擇壻歸之

黎賢婦者雙流宇文邦彥妻居貧讀書略通大義手自編抄以相其夫督勵諸子粹中者歷詞掖有名

張氏羅江士人女其母楊氏寡居親黨有婚會母女偕往其典庫雍乙者從行先歸死於庫提刑張文饒疑楊有奸殺乙以滅口命石泉軍劾治囚逮其女考掠無實吏乃掘地爲坑縛母子其內旁列熾火間以水沃之絕而復蘇者屢辭終不服一日女謂獄吏曰我不勝苦將死願一見母而絕吏憐而許之旣見謂母曰母以淸潔柰何受此污辱女今訟寃於天言終而絕於是石泉地震三日有聲如雷天雨雪屋瓦皆落勘官李志寧疑其獄乃禱於天俄而假寐恍有猿墜前驚寤因自念殺人者豈袁姓乎有門卒忽言張氏饋食之夫曰袁大明日袁至使吏執之遽曰吾憐之久矣願就死吾適盜庫金會雍歸遂殺之楊乃得免郡牓其居曰孝感坊

元

張■﹝須上土下﹞灌縣人僑寓江右從金華王栢學六經語孟以及周程張朱之言靡不潛心至元中行臺中丞吳曼慶延至江寧逺近翕然尊而師之稱曰導江先生所著有經說及文集行於世

虞汲仁壽人爲黃岡尉與吳澄友善澄稱其文淸而醇是時蜀中起兵族人多有被俘於京者汲遂懷貲入京贖十餘口以歸家益貧晚稍起爲教授以翰林編修致仕二子曰集曰盤

虞集天性孝友弘才博學累遷奎章閣學士日取經史中切於心徳治道者陳進經筵凡承顧問必隨事規諫一時大典冊皆出其手其論薦人才必先器識平生爲文萬餘篇有道園學古錄行於世卒贈仁壽公謚文淸

虞盤性方正少與兄從吳澄遊嘗著非非國語時稱其有識詩書春秋各有論著累官湘鄕州判官有巫稱神降其身州長吏莫不厚禮待之盤召巫並其黨繩之以法人僉服其明

趙世延成都人其先本蒙古族父爲元帥鎭蜀因家成都世延究心儒者體用之學擢禦史劾奏僧格不法及發伊克圖贓巨萬於是權貴一時斂迹歷四川廉訪使是時官軍驕橫多抑良民爲奴莫敢誰何世延痛加懲治其獘遂革會朝命阿固臺討八百媳婦世延上書言蠻夷宜在羈縻不必重煩天討章再上從之召爲禦史中丞劾罷丞相特們徳爾進大都畱守乞外拜四川行省平章仁宗崩特們徳爾復相逮世延至京下獄廹令自裁世延不爲動拜珠爲言其寃文宗詔釋之仍拜中書平章監修經世大典封魯國公還成都卒謚文忠子伯夔州路總管死於囊嘉章之難贈蜀郡公謚忠湣

馮文舉什邡人初舉鄕試授漢州學正會逹嚕噶齊宴僚屬以一手奉酒文舉不受拂衣去官後復登第歷雲南儒學提舉明玉珍攻雲南文舉謂其妻曰我元進士蒙厚恩今軍至有死無貳汝光州馬中丞子孫其能從乎馬氏曰官人旣死生亦何益遂焚香北拜皆自縊而死

楊氏者仁壽虞汲之妻在室時博通羣書尢精於春秋及適汲生子集值宋末兵亂汲攜家居嶺外無書可讀楊氏口授集論孟左氏傳歐蘇文比還始得刻本則已盡讀諸經通大義矣後集以文名皆楊氏內訓之

費氏灌縣人至正丁酉靑軍入蜀肆行剽掠費乃泣曰父母深恩分毫未報今不幸而罹賊害不如死也遂自縊

蜀中廣記卷四十二

●欽定四庫全書

蜀中廣記卷四十三

﹝明﹞曹學佺撰

○人物記第三

川南道

周

尹吉甫江陽人仕爲卿士成康旣沒周室寖衰八世而厲王暴虐周人逐之出居於彘玁狁內侵逼近京邑王崩子宣王靖卽位命吉甫帥師伐之有功而歸詩人作歌以敍其事宣王所以勵精圖治修文武之舊業諸侯復宗周者吉甫匡正調護之力也後宣王倦勤頗疏黃髮命仲山甫城齊意在逺之吉甫作蒸民之詩以送其行見大雅

伯奇者吉甫之子有賢行性至孝幼而失母繼母妬之譖於吉甫吉甫大怒欲殺伯奇裸其衣冠而逐之於是伯奇編水荷而衣采楟花而食朝而履霜自傷無罪見逐乃援琴而歌履霜之操曲終投河而死其屍逆流上至嚴道九折阪之曲於是土人哀之相與葬於其處而祠祀焉後吉甫知其寃乃築思子之臺而出其後妻

西漢

林閭字公儒臨卭人善古學古者天子有輶車之使自漢興以來劉向之徒但聞其官不詳其職惟閭與嚴君平知之曰此使考八方之風雅通九州島之異同主海內之音韻使人主居髙堂知天下風俗也楊雄聞而師之因作方言閭隱遁世莫聞也

陳立字少遷臨卭人成帝時牂牁有亂王鳯薦立爲太守克平禍亂徙巴郡又徙天水皆爲天下最帝賜黃金四十斤入爲左衛護軍

楊莾字翁君武陽人辟犍爲功曹刺史王尊當之州移書諸郡不得遣迎惟犍爲遣莾尊大怒莾前對曰使君不使奉迎謙也太守承迎敬也謙敬上下之節不可廢也尊乃悅請辟別駕舉茂才官至揚州刺史

趙惇字建侯武陽人初爲新都令三司及大將軍梁冀累辟終不詣而冀辟書不絕後冀自殺使者監守不使人弔問惇獨往弔祭訖自拘有司天子赦之

隗相字叔通僰道人事毋至孝母欲飲江中正流相冬夏汲之一朝忽生橫石於正流中時以爲孝感所致哀帝世察孝平帝世爲郎

吳順字叔和僰道人事母至孝赤烏巢其門甘露降其戶察孝亷爲永昌太守

任永字君業犍爲僰道人長歷數王莽時托目靑盲公孫述據蜀累徵不詣子溺井中死見而不言婢滛於前而不怒及述平乃曰世適平目卽明婢乃自殺光武徵之以年老不詣

朱遵字孝仲武陽人公孫述僭號遵爲犍爲郡功曹領軍拒戰於六水門眾小不敵乃埋車輪絆馬必死爲述所殺光武嘉之追贈復漢將軍郡縣爲立祠

費貽字奉君南安人也公孫述時漆身爲厲■﹝犭羊﹞狂避世述破爲合浦守蜀中歌之曰節義至仁費奉君不仕亂世不避惡名修身於蜀紀名亦足後世爲大族

趙松字君橋武陽人爲童子數咨問費貽貽當公孫述時陽狂避世松宻與周旋終不露之述平舉茂才爲上黨太守

李磬字文寺嚴道人也爲長章表主簿旄牛夷叛入攻縣表倉卒走鋒刃交至磬傾身捍表謂賊曰乞殺我活我君賊乃殺之表得免太守嘉之圖像府庭

東漢

張晧字叔明武陽人六世祖良髙帝時封畱矦晧少遊學京師永元中歸仕州郡辟大將軍鄧隲府五遷至尙書僕射職事八年出爲彭城相永寧元年徵拜廷尉晧𨿽非法家而畱心刑斷數與尙書辯正疑獄多以詳當見從時安帝廢皇太子爲濟陰王晧與太常桓焉太僕來歷廷爭之不能得退而上疏曰昔賊臣江充造構讒逆至今戾園興兵終及禍亂後壼闗三老一言上乃覺悟𨿽追前失悔之何逮今皇太子春秋方始十歲未見保傅九徳之義宜簡賢輔就成聖質書奏不省及順帝卽位拜晧司空在事多所薦達天下稱其推士時淸河趙騰上言災變譏刺朝政章下有司收騰繋考所引黨軰八十餘人皆以誹謗當伏重法晧上疏諌曰臣聞堯舜立敢諌之鼔三王樹誹謗之木春秋采善書惡聖主不惡芻蕘騰等𨿽幹上犯法所言本欲盡忠正諌如當誅戮天下杜口塞諌爭之源非所以昭徳示後也帝乃悟減騰死罪一等餘皆司寇四年以陰陽不和策免陽嘉元年復爲廷尉其年卒官時年八十三遣使者弔祭賜葬地於河南縣子綱

張綱字文紀少明經學𨿽爲公子而厲布衣之節舉孝亷不就司徒辟髙第爲禦史時順帝委縱宦官有識危心綱常感激慨然嘆曰穢惡滿朝不能奮身出命歸國家之難𨿽生吾不願也退而上書曰詩曰不愆不忘率由舊章大漢初隆及中興之世文明二帝徳化尢盛觀其爲理易循易見但恭儉守節約身尙徳而已中官常侍不過兩人近幸賞賜裁滿數金惜費重人故家給人足夷狄聞中國優富任信道徳所以姦謀自消而和气感應頃者以來不遵舊典無功小人皆有官爵冨之驕之而復害之非愛人重器承天順道者也伏願陛下少畱聖思割損左右以奉天心書奏不省漢安元年選遣八使狥行風俗皆耆儒知名多歷顯位惟綱年少官次最微餘人受命之部而綱獨埋其車輪於洛陽都亭曰豺狼當路安問狐貍遂奏曰大將軍冀河南尹不疑蒙外戚之援荷國厚恩以芻蕘之資居阿衡之任不能敷揚五教翼贊日月而專爲封豕長蛇肆其貪叨甘心好貨縱恣無底多樹謟諛以害忠良誠天威所不赦大辟所宜加也謹條其無君之心十五事斯皆臣子所切齒者書禦京師震竦時冀妹爲皇后內寵方盛諸梁姻族滿朝帝𨿽知綱言直終不忍用時廣陵賊張嬰等眾數萬人殺刺史二千石宼亂揚徐間積十餘年朝廷不能討冀乃諷尙書以綱爲廣陵太守因欲以事中之前遣郡守率多求兵馬綱獨請單車之職旣到乃將吏卒十餘人徑造嬰壘以慰安之求得與長老相見申示國恩嬰初大驚旣見綱誠信乃出拜謁綱延置上坐問所疾苦乃譬之曰前後二千石多肆貪暴故致公等懷憤相聚二千石信有罪矣然爲之者又非義也今主上仁聖欲以文徳服叛故遣太守思以爵祿相榮不願以刑罰相加今誠轉禍爲福之時也若聞義不服天子赫然震怒荊揚兗豫大兵云合豈不危乎若不料彊弱非明也棄善取惡非智也去順效逆非忠也身絕血嗣非孝也背正從邪非直也見義不爲非勇也六者成敗之幾利害所從公其深計之嬰聞泣下曰荒裔愚人不能自通朝廷不堪侵枉遂復相聚偸生若魚遊釡中喘息湏臾間矣今聞明府之言乃嬰等更生之晨也旣陷不義實恐投兵之日不免拏戮綱約之以天地誓之以日月嬰深感悟乃辭還營明日將所部萬餘人與妻子面縛歸降綱乃單車入嬰壘大會置酒爲樂散遣部眾任從所之親爲卜居宅相田疇子弟欲爲吏者皆引召之人情悅服南州晏然朝廷論功當封梁冀遏絕乃止天子嘉美徵欲擢用綱而嬰等上書乞畱乃許之綱在郡一年年三十六卒百姓老幼相攜詣府赴哀者不可勝數綱自被病吏人咸爲祠祀祈福皆言千秋萬歲何時復見此君張嬰等五百餘人制服行喪送到犍爲負土成墳詔曰故廣陵太守張綱大臣之苗剖符統務正身導下班宣徳信降集劇賊張嬰萬人息干戈之役濟黎庶之困未升顯爵不幸早卒嬰等縗杖若喪考妣朕甚湣焉拜綱子續爲郎中

楊渙字孟文武陽人也以淸秀博歷臺郎相稍遷尙書中郎司隸校尉甚有嘉聲美稱

陽姬武陽人生自寒微父坐事閉獄是時楊渙爲尙書郎告歸郡縣敬重之姬爲處女乃遮道扣渙馬訟父罪言辭慷慨涕泣渙異之爲告郡縣出其父因爲子文方聘之後文方爲漢中太守以趙宣爲賢將察孝亷函封未定病卒姬祕不發喪先遣孝亷上道乃發喪宣得進姬之力

孝女叔先雄者犍爲人也父泥和永建初爲縣功曹縣長遣泥和拜檄謁巴郡太守乘船墮湍水物故屍喪不歸雄感念怨痛號泣晝夜心不圖存常有自沈之計所生男女二人並數歲雄乃各作蘘盛珠環以系兒數爲訣別之辭家人毎防閒之經百許日後稍懈雄乃乘小船於父墮處慟哭遂自投水死弟賢其夕夢雄告之曰卻後六日當共父同出至期伺之果與父相持浮於江上郡縣表言爲雄立碑圖像其形進揚武陽楊氏女大匠廣漢王堂長子愽妻也愽後母有母儀之徳進揚則其教爲行閨門雍穆■﹝牜羊﹞柯太守李禕家亦假系毎不和嘆恨徒冨貴學問不及愽家也

助陳臨卭陳氏女犍爲楊鳯珪妻也鳯珪亡養遺生子守節兄弟必欲攺嫁乃引刀割咽宗族駭之幾死遂全其義

周度僰道人也相登妻十九登亡中牟令吳厚因人求之斷髮以誓志後人猶欲求之乃割其鼻養子早亡其妻在亦年十九遂俱守世感嘆婦姑之貞專其節操也

曹敬姬南安人也周紀之妻十七出適十九紀亾遺生子元余服闋父母以許孫賓詒母病迎還知之自投水人赴之气已絕一日一夜乃蘇息送依紀弟居訓導元余號爲女學士年九十卒

黃帛僰道人張貞妻也貞受易於韓子方去家二十里船覆死貞弟求喪經月不得帛乃自往沒處躬訪不得遂自投水中大小驚睨積十四日持夫手浮出時人爲語曰符有先絡僰道帛求其夫天下無有其偶縣長韓子冉嘉之召帛子幸之爲縣股肱

韓姜僰道人尹仲譲妻也二十譲亾服除資中董臺因從事王爲表弟求姜不許臺門生左習王蘇以爲姜可奪教姜家言母病迎還韓氏因逼成婚姜聞故自殺太守巴郡龔楊哀之殺習蘇以報姜死

謝姬南安人武陽儀成妻也成死以已年壯無子將塟乃預作殯殮具毒藥湏夫棺入墓拊棺吞藥而死遂同塟縣以表郡郡言州州上尙書天子咨嗟下書毎大赦賜家帛四疋蜀榖二石

三國

伍梁字徳山南安人也儒學雅尙州選迎牧諸葛爲功曹遷五官中郎將常璩贊曰徳山耽學徳以光時

楊洪字季休武陽人先主定蜀太守李嚴命爲功曹嚴欲徙郡治舎洪固諫不聽遂辭請退嚴復薦洪爲蜀郡從事先主爭漢中急書發兵軍師諸葛亮以問洪洪曰漢中乃益州咽喉存亾之機會若無漢中則無蜀矣此家門之禍也方今之事男子當戰女子當運發兵何疑時蜀郡太守法正從先主北行亮於是表洪領蜀郡太守眾事皆辦遂使卽眞頃之轉爲益州治中從事先主旣稱尊號徵吳不克還駐永安漢嘉太守黃元素爲諸葛亮所不善聞先主疾病懼有後患舉郡反燒臨卭城時亮東行省疾成都單虛是以元益無所憚洪卽啟太子遣其親兵使將軍陳曶鄭綽討元眾議元若不能圍成都當由越嶲據南中洪曰元素性凶暴無他恩信何能辦此不過乘水東下詣主上平安面縛歸死如其有異奔吳求活耳勑曶綽但於南安峽口遮卽便得矣曶綽承洪言果生獲元建興元年賜爵闗內矦復爲蜀郡太守忠節將軍後爲越騎校尉領郡如故五年丞相亮北徵漢中欲用張裔爲畱府長史問洪何如洪對曰裔天姿明察長於治劇才誠堪之然性不公平恐不可專任不如畱向朗朗情僞差少裔隨從目下效其器能於事兩善初裔少與洪親善裔流放在吳洪臨蜀郡裔子郁給郡吏微過受罰不特原假裔後還聞之深以爲恨與洪情好有損及洪見亮出至裔許具說所言裔答洪曰公畱我了矣明府不能止時人或疑洪意自欲作長史或疑洪知裔自嫌不願裔處職典後事也後裔與司鹽校尉岑述不和至於忿恨亮與裔書曰君昔在栢下營壞吾之用心食不知味後流迸南海相爲悲嘆寢不安席及其來還委付大任同奨王室自以爲與君古之石交也石交之道舉讎以相益割骨肉以相明猶不相謝也況吾但委噫於元儉而君不能忍邪論者由是明洪無私洪少不好學問而忠淸欵亮憂公如家事繼母至孝六年卒官

費詩字公舉南安人先主領益州牧以詩爲督軍從事出爲■﹝牜羊﹞牱太守還爲州前部司馬先主爲漢中王遣詩拜闗侯爲前將軍侯聞黃忠爲後將軍怒曰大丈夫終不與老兵同列不肯受拜詩謂侯曰夫立王業者所用非一昔蕭曹與髙祖少小親舊而陳韓亾命後至論其班列韓最居上未聞蕭曹以此爲怨今漢王以一時之功隆崇於漢室然意之輕重寧當與君侯齊乎且王與君侯譬猶一體同休等戚禍福共之愚謂君侯不宜計官號之髙下爵祿之多少爲意也僕一介之使銜命之人君侯不受拜如是便還但相爲惜此舉動恐有後悔耳侯大感悟遽卽受拜後羣臣意欲推漢中王稱尊號詩上疏曰殿下以曹操父子偪主篡位故乃覊旅萬里糾合士眾將以討賊今大敵未克而先自立恐人心疑惑昔髙祖與楚約先破秦者王及屠咸陽獲子嬰猶懷推讓況今殿下未出門庭便欲自立耶愚臣誠不爲殿下取也由是忤旨左遷部永昌從事建興三年隨丞相亮南徵歸至漢陽降人李鴻來詣亮見鴻時蔣琬與詩在坐鴻曰閒過孟逹許適見王衝從南來言往者達之去就明公切齒欲誅達妻子賴先主不聽耳達言諸葛亮見顧有本末終不爾也盡不信衝言委仰明公無復已已亮謂琬詩曰還都當有書與子度相聞詩進曰孟達小子昔事振威不忠後又背叛先主反復之人何足與書邪亮黙然不答亮欲誘逹以爲外援竟與逹書蔣琬秉政以詩爲諌議大夫卒於家

張翼字伯恭武陽人髙祖司空晧曽祖廣陵太守綱皆有名迹先主定益州翼爲書佐累遷至廣漢蜀郡太守建興九年爲庲降都督綏南中郎將翼性持法嚴不得殊俗歡心耆率劉冑背叛作亂翼舉兵討冑冑未破會被徵當還羣下咸以爲宜便馳騎卽罪翼曰不然吾以蠻夷蠢動不稱職故還耳然代人未至吾方臨戰場當運糧積榖爲滅賊資豈可以黜退之故而廢公家之務乎於是統攝不懈代到爲發馬忠因其成基以破殄冑丞相亮聞而善之亮出武功以翼爲前軍都督領扶風太守亮卒拜前領軍追論討劉冑功賜爵闗內矦延熙元年入爲尙書稍遷督建威假節進封都亭侯徵西大將軍十八年與衛將軍姜維俱還成都維議復出軍惟翼庭爭以爲國小民勞不宜黷武維不聽將翼等行進翼位鎭南大將軍維至狄道大破魏雍州刺史王經經眾死於洮水者以萬計翼曰可止矣不宜復進進或毀此大功維大怒曰爲蛇畫足維竟圍經於狄道城不能克自翼見異論維心與翼不善然常牽率同行翼亦不得已而往景耀二年遷左車騎將軍領冀州刺史六年與維咸在劍閣共詣降鍾會於涪明年正月隨會至成都爲亂兵所殺

楊戲字文然武陽人少與巴西程祁巴郡楊汰蜀郡張表並知名丞相亮深識之戲年二十餘從州書佐爲督軍從事職典刑獄論法決疑號爲平當府辟爲屬主簿亮卒爲尙書右選部郎刺史蔣琬請爲治中從事史琬以大將軍開府又辟爲東曹掾遷南中郎參軍副貳庲降都督領建寧太守有疾徵還成都拜護軍監軍出領梓潼太守入爲射聲校尉所在淸約不煩延熙二十年隨大將軍姜維出軍漢中戲素心不服維酒後言笑毎有傲弄之辭維外寛內忌竟不能堪軍還有司承旨奏戲免爲庶人後景耀四年卒戲性簡惰未嘗以甘言加人過情接物書符指事希有盈紙然篤於舊故居誠存厚與巴西韓儼黎韜童幼相親厚後儼痼疾癈頓韜無行見捐戲經紀振卹恩好如初又時人謂譙周無當世才少歸敬者惟戲重之嘗稱曰吾等後世終自不如此長兒也有識者以此貴戲戲以延熙四年著季漢輔臣贊

王謀字符泰漢嘉人有容止操行劉璋時爲巴郡太守先主定益州以爲別駕及爲漢中王謀爲府賜爵闗內侯遷太常後大將軍蔣琬問張休曰漢嘉前軰有王元泰今誰繼者休對曰至於元泰州裏無繼況鄙郡乎其見重如此

衛繼字子業嚴道人兄弟五人繼父爲縣功曹縣長張君無子乞繼爲子繼敏逹夙成學識通博而兄弟四人各無堪當世者父恆言已之將衰張明府將盛也會法禁以異姓爲後故爲復衛氏累官奉車都尉大尙書鍾會之亂遇害成都

晉

李宓字令伯武陽人祖父光朱提太守父早亡母何更行宓養於祖母治春秋左氏傳博覽五經多所通涉機警辯捷辭義響起事祖母以孝聞宓在蜀漢時本州島辟缺從事尙書郎大將軍主簿太子洗馬奉使聘吳吳主問蜀馬多少對曰官用有餘民間自足吳主與羣臣泛談謂寧爲人弟宓曰願爲人兄問何故曰養親之日長吳王稱善蜀平後鄧艾請爲主簿致書欲與相見不往武帝立徵爲太子洗馬詔書屢下郡縣逼遣宓上表陳情乞養祖母武帝覽表嘉其誠款賜奴婢二人下郡縣供其祖母奉膳及祖母卒服終從尙書郎爲河內溫縣令教化嚴明初中山諸王毎過溫縣必責求供給吏民患之及宓至中山上箋諸王引漢髙祖過沛賓禮老幼桑梓之供一無煩擾伏惟明王孝思惟則動識先戒本國望風式歌且舞誅求之辟所未聞命自後諸王不敢有煩而貴勢憚其公直宓去官爲州大中正宓性方直不曲意勢位後失荀勗張華旨左遷漢中太守帝命朝官餞之酒酣賦詩以詞涉譏諷爲有司所奏罷官諸王多以爲寃子賜

李賜字宗碩宓之長子少善屬文嘗作玄鳥賦詞義甚美辟州別駕舉秀才未行而卒弟興字雋石亦富文才刺史羅尙辟爲別駕及尙爲李雄所攻使興詣鎭南將軍劉宏求救兵宏許之宏聞興有文學因至諸葛孔明隆中觀其故宅立碣表閭命興爲文又立碣於羊叔子峴山皆興之筆

楊邠字岐之武陽人少好學志古澡厲名行累官汶山太守值夷復讎徙廣漢永嘉初進衡陽內史遇流民叛亂攻沒長沙湘東邠輒救助賊眾轉盛遂破郡城獲邠欲以爲主邠不許賊晝夜執守邠候其少怠夜急走收其餘眾軍重欲投湘州刺史荀眺共圖進取會眺降賊邠孤軍固城賊攻圍之勢死不移遂卒城中事聞贈淮南內史

楊稷武陽人泰始初爲交趾太守平九眞鬰林日南四郡斬吳交州刺史劉俊大將軍修則武帝方授交州會孫皓遣大將軍薛珝陶璜十萬人來攻被圍凡八月救援不至遂爲珝璜所獲嘔血而死追贈交州刺史

侯馥字世明江陽人察孝亷寧州刺史王遜表馥爲江陽太守李雄徵東大將軍李恭己在江陽舉眾來攻馥眾寡不敵爲恭所獲送雄雄必欲屈之使馥同郡人張迎諭曉馥怒罵迎曰吾等國亾不能存大難不能死低睂海內何面目相見也且王寧州以吾有桑梓之恥故遣吾討義受命之日實忘寢食但牽揣不及爲他所先當滅身以謝不及冀上不負日月下不愧王侯吾豈茍生如卿兒女之人乎迎還白雄雄義而赦之

費立字建熙南安人學義衝邃玄靜沈黙察孝亷王國中尉王年少好輕行遊觀立常正色匡諌出爲成都令以性公亮入爲州大中正歷益梁寧三州都督兼尙書封闗內侯

南北朝

任果字靜鸞南安人也世爲方隅豪族仕於江左祖安東伯父褒各爲蜀中郡守刺史果性勇決志在立功西魏廢帝元年率所部來附周太祖宇文泰嘉其逺至待以優禮果因面陳取蜀之尋卽授大將軍儀同三司封南安縣公邑一千戶及尉遲迥以益州未下復令果乘傳歸南安率鄕兵二千人從迥徵蜀尋授驃騎大將軍開府儀同三司蕭紀遣趙拔扈等率眾三萬來援成都果從大軍擊破之及成都平除始州刺史在任未久果請入朝太祖許之以其方隅首望早立忠節乃進爵安樂郡公賜以鐡劵聽世相傳襲並賜路車駟馬及儀衛等以光寵之後爲刺客所害年五十六

唐

先汪合江人七歲日誦萬言貞元中舉神童爲本縣令尋退居安樂山以九經教授弟子

梁震卭州人僖宗時登進士第見天下亂乃不授官還蜀過荊州爲節度使髙季昌所畱欲奏爲判官恥之去則又恐及禍遂稱唐進士以終身季昌資其謀稱曰先軰是時唐荘宗滅梁威震天下季昌懼欲自入朝問於震震曰沙陀虎狼之國也其志欲削平海內久矣公乃自投虎口耶唐主𨿽英特然非永世之器不久其國必亂公但保境卹民無失事大之禮彼已驕縱不過十年事當反復矣季昌不從及至唐羣臣屢勸畱之季昌行賂於嬖幸乃得歸見震握手泣曰不聽先生言幾不相見遂繕城積粟爲戰守之備季昌死子從誨立以兄事震省刑薄斂境內乂安震曰先王待我以布衣交以嗣王屬我今王能自立吾不復事人矣遂築室土州自稱荊臺處士以壽終

蘇佑刺史蘇味道之後家於眉山自少極力問學頴悟過人嘗至成都遇一道士有異術謂之曰吾能變化百物將以授子佑固辭道士笑曰是果有以過人矣子果以施予顯名果子序讀書通大義爲詩逹志教子澹渙洵皆有成

楊義方眉山人舉進士仕蜀長於詩自以其才過唐羅隠云

蜀中廣記卷四十三

●欽定四庫全書

蜀中廣記卷四十四

﹝明﹞曹學佺撰

○人物記第四

川北道

西漢

範目閬中人果毅多方略髙帝旣滅秦爲漢王王巴蜀目知帝必有天下說帝爲募發賨民要與共定秦目有恩信賨人從之秦地旣定封目爲長安建章鄕侯帝將討闗中賨民皆思歸帝嘉其功而重傷其意遂聽還巴詔目曰富貴不歸故鄕如衣繡夜行耳徙封閬中慈鄕侯目固辭乃封渡沔縣侯故世謂三秦亡範三侯也目於是復民羅朴昝鄂度夕龔七姓不供租賦

紀信西充人髙祖王漢中信從定三秦有功拜將軍髙祖與楚相持滎陽欲取敖倉粟乃築甬道屬之河軍得無乏項王惡之侵奪甬道漢軍食盡楚軍晝夜攻圍城將陷信曰事急矣臣請誑楚漢王不忍信彊取漢王袍服著之王泣羣臣皆泣遂行乘王車黃屋左纛遣人前語曰漢兵食盡王出降楚軍皆呼萬歲開東門出楚軍盡往東城觀漢王漢王得從數十騎自西開門出而逸去楚人焚信死

紀通者張晏以爲紀信之子城晉灼曰紀信焚死不見其後功臣表云紀信之子城以將軍從擊破秦入漢定三秦戰好畤死子通襲封襄平侯太尉周勃誅諸呂欲入北軍不得入紀通尙符節乃令持節矯內勃北軍

洛下閎閬中人武帝時應聘定太初歷常氏巴志曰其徳操仁義文學政幹若洛下閎任文公等皆播名立事言行表世者也

譙隆閬中人爲上林令諫沮武帝廣苑囿仕至侍中子玄

譙玄字君黃少好學能說易春秋仕於州郡成帝永始二年有日食之災乃詔舉惇朴遜譲有行義者各一人州舉玄詣公交車對策髙第拜議郎帝始作期門數爲微行立趙飛燕爲皇后專寵懷忌皇太子多橫夭折玄上書諫曰臣聞王者承天繼宗統極保業延祚莫急胤嗣故易有幹蠱之義詩詠眾多之福今陛下聖嗣未立天下屬望而不惟社稷之計專念微行之事愛幸用於所惑曲意畱於非正竊聞後宮皇太子產而不育臣聞之怛然痛心傷剝竊懷憂國不忘須臾夫警衛不修則患生非常忽有醉酒狂夫分爭道路旣無尊嚴之儀豈識上下之別此爲冦讎起於轂下而賊亂髮於左右也願陛下念天下之至重愛金玉之身均九女之施存無窮之福天下幸甚時數有災異玄輒陳其變旣不省納故久稽郎官後遷太常丞以弟服去職平帝元始元年日食又詔公卿舉惇朴直言大鴻臚左咸舉玄詣公交車對策復拜議郎遷中散大夫四年選明逹政事能班化風俗者八人時並舉玄爲繡衣使者持節與太僕任惲等分行天下觀覽風俗所至專行誅賞事未及終而王莽居攝玄於是縱使者車變易姓名間竄歸家因以隱遁後公孫述僣號於蜀連聘不詣述乃遣使者備禮徵之若玄不肯起便賜以毒藥太守乃自賫璽書至玄廬曰君髙節已著朝廷垂意誠不宜復辭自招凶禍玄仰天嘆曰唐堯大聖許由恥仕周武至徳伯夷守餓彼獨何人我亦何人保志全髙死亦奚恨遂受毒藥玄子瑛泣血叩首於太守曰方今國家東有嚴敵兵師四出國用軍資或不常充足願奉家錢千萬以贖父死太守爲請述許之玄遂隱藏田野終述之世時兵戈累年莫能修尙學業玄獨訓諸子勤習經書建武十一年卒明年天下平定玄弟慶以狀詣闕自陳光武美之策詔本郡祠以中牢勑所在還玄家錢子瑛善說易以授顯宗爲北宮衛士令

文齊一名瀕字子奇梓潼人孝平末爲益州太守造開稻田民咸賴之公孫述時拒郡不服述拘其妻子以公侯招之不應乃遣使由交趾貢獻河北述平世祖封成義侯南中咸爲立祠

李業字巨遊梓潼人少有操介習魯詩師博士許晃元始中舉明經除爲郎會王莽居攝業以病去官杜門不應州郡之命太守劉咸彊召之業乃載病詣門咸怒出教曰賢者不避害譬猶彀弩射市薄命者先死聞業名稱故欲與之爲治而反托疾乎令詣獄養病欲殺之客有說咸曰趙殺鳴犢孔子臨河而逝未聞求賢而脇以牢獄者也咸乃出之因舉方正王莽以業爲酒士病不之官遂隱藏山谷絕匿名迹終莽之世及公孫述僣號素聞業賢徵之欲以爲博士固疾不起數年述乃使大鴻臚尹融持毒酒以刼業若起則受公侯之位不起賜之以藥融譬旨曰方今天下分崩孰知是非而以區區之身試於不測之淵乎朝廷貪慕名徳曠官缺位於今七年四時珍禦不以忘君宜上奉知己下爲子孫身名俱全不亦優乎今數年不起猜疑冦心凶禍立加非計之得者也業乃嘆曰危國不入亂國不居親於其身爲不善者義所不從君子見危授命何乃誘以髙位重餌哉融見業辭志不屈復曰宜呼室家計之業曰大丈夫斷之於心久矣何妻子之爲遂飲毒而死述聞業死大驚又恥有殺賢之名乃遣使弔祠賻贈百匹子翚逃辭不受蜀平光武下詔表其閭圖畵形象翚建武中察孝廉爲遂久令

馮信字季誠郪人郡三察孝亷州舉茂才公府十辟公交車再徵不赴公孫述時托目靑盲侍婢姦其前佯爲不覺述亡以年老不出

東漢

楊仁字文義閬中人習韓詩仕郡爲功曹舉孝廉除郎太常上仁經中博士仁自以年未五十不應舊科上府譲選顯宗特詔補北宮衛士令引見問當世政迹仁對以寛和任賢抑黜驕戚爲先又上便宜十二事帝嘉之賜以縑錢帝崩諸馬貴盛各爭欲入宮仁被甲持戟嚴勒門衛莫聽輕進者肅宗旣立諸馬共譛仁刻俊帝知其忠愈善之拜什邡令寛恵爲政勸課掾史弟子悉令就學其有通明經術者顯之右署或貢之朝由是義學大興墾田千餘頃行兄喪去官後辟司徒桓虞府掾同僚有宋章者貪奢不法仁終不與交言同席時人畏其節後爲閬中令卒於官

景鸞字漢伯梓潼人少隨師學經渉七州之地能理齊詩施氏易兼受河洛圖緯作易說及詩解文句兼取河洛以類相從名爲交集又撰內外記號曰禮略又抄風角雜書列其占驗作興道一篇及作月令章句凡所著述五十餘萬言數上書陳災異及弭救之術朝廷不省其後州郡辟命一切不受終於布衣

鄭純字長伯郪人爲益州西部都尉處地金銀琥珀犀象翠羽所出作此官者皆富及十世純獨淸廉毫毛不犯夷漢歌嘆表聞三司及京師貴重多薦美之明帝嘉之乃攺西部爲永昌郡以純爲太守在官十年卒列畵頌東觀

王堂字敬伯郪人初舉光祿茂才遷榖城令治有名迹永初中西羗冦巴郡爲民患詔書遣中郎將尹就攻討連年不克三府舉堂治劇拜巴郡太守堂馳兵赴賊斬虜千餘級巴庸淸靜舉孝子嚴永隱士黃錯及張璊陳髦吏民生爲立祠刺史張喬表其治能遷右扶風安帝西巡阿母王聖中常侍江京等並請屬於堂堂不爲用掾史固諫之堂曰吾蒙國恩豈可爲權寵阿意以死守之卽日遣家屬歸閉閣上病果有誣奏堂者會帝崩京等悉誅堂以守正見稱永建二年徵入爲將作大匠四年坐公事左轉議郎復拜魯相政存簡一至數年無辭訟遷汝南太守捜才禮士不茍自專乃教掾史曰古人勞於求賢逸於任使故能化淸於上事緝於下其憲章朝右簡核才職委功曹陳蕃匡政理務拾遺補闕任主簿應嗣庶循名責實察言觀效焉自是委誠求當不復妄有辭教郡內稱治時大將軍梁商及尙書令袁湯以求屬不行並恨之後廬江賊迸入弋陽界堂勒兵追討卽便奔散而商湯猶因此風州奏堂在任無警免歸家年八十六卒遺令薄斂瓦棺以葬子穉淸行不仕曽孫商益州牧劉焉以爲蜀郡太守有治聲

王稚字叔起堂幼子也屢拒孝亷公府十五辟公交車徵及授二千石太常終不詣年八十一卒門人錄其本行謚曰憲父癸未詔書以安車聘請會已亡

陳禪字紀山安漢人仕郡功曹舉善黜惡遂爲邦內所畏察孝廉州辟治中從事時刺史爲人所上受納贓賂禪當傳考他無所賫但持喪斂之具而已及至笞掠無算五毒畢加禪神意自若辭對無變事遂散釋車騎將軍鄧隲聞其名而辟焉舉茂才時漢中蠻夷反以禪爲漢中太守賊素聞其名實時降服遷左馮翊入拜諌議大夫永寧元年西南夷撣國王獻樂及幻人能吐火自攴解易牛馬頭明年元會作之於庭安帝與羣臣共觀大奇之禪獨離席舉手大言曰夾谷之會齊作侏儒之樂仲尼誅之又曰放鄭聲逺佞人帝王之庭不宜設外裔之伎尙書陳忠劾奏禪曰古者合歡之樂舞於堂四夷之樂陳於門故詩云以雅以南韎任朱離今撣國越流沙踰縣渡萬里貢獻非鄭衛之聲佞人之比而禪廷訕朝政請劾禪下獄有詔勿收左轉爲玄莵候城障尉詔敢不之官上妻子從者名禪旣行朝廷多訟之會北匈奴入遼東追拜禪遼東太守胡憚其威彊退還數百里禪不加兵但使吏卒往曉慰之單於懷服遺以胡中珍貨而去及鄧隲誅廢禪以故吏免復爲車騎將軍閻顯長史順帝卽位遷司隸校尉明年卒於官子澄有淸名官至漢中太守禪曽孫寶亦剛壯有祖風爲州別駕從事

馮煥宕渠人安帝時爲幽州刺史疾忌姦惡數致其罪建元元年怨者乃詐作璽書譴責煥賜以歐刀又下遼東都尉使速行刑煥欲自殺子緄疑詔文有異止煥使以事自上煥乃上書自訟果詐者所爲會煥病死獄中帝湣之賜錢千萬

馮緄字鴻卿少學春秋司馬兵法家富好施賑赴窮急爲鄕裏所歸初舉孝亷七遷爲廣漢屬國都尉徵拜禦史中丞順帝末年以緄持節督揚州諸郡軍事與中郎將滕撫擊破羣賊遷隴西太守後鮮卑冦邊以緄爲遼東太守曉諭降集虜皆弭散徵拜京兆尹轉司隸校尉所在立威刑遷廷尉太常時長沙蠻冦益陽屯聚積久至延熹五年眾轉盛而零陵蠻賊復反應之合二萬餘人攻燒城郭殺傷長吏又武陵蠻夷悉反冦掠江陵間荊州刺史劉度南郡太守李肅並奔走荊南皆沒於是拜緄爲車騎將軍將兵十餘萬討之時天下饑饉帑藏虛盡毎出徵伐常減公卿奉祿假王侯租賦前後所遣將帥宦官輒陷以折耗軍資往往抵罪緄性烈直不行賄賂懼爲所中乃上疏曰勢得容姦伯夷可疑茍曰無猜盜跖可信願請中常侍一人監軍財費尙書朱穆奏緄以財自嫌失大臣之節有詔勿劾緄軍至長沙賊聞悉詣營道乞降進擊武陵蠻夷斬首四千餘級受降十餘萬人荊州平定詔書賜錢一億固譲不受振旅還京推功於從事中郎應奉薦以爲司隸校尉而上書乞骸骨朝廷不許監軍使者張廠承宦官旨奏緄將傅婢二人戎服自隨又輒於江陵刻石紀功請下吏案理尙書令黃雋奏議以爲罪無正法不合致紏會長沙賊復起攻桂陽武陵緄遂策免頃之拜將作大匠轉河南尹上言舊典中官子弟不得爲牧人職帝不納復爲廷尉時山陽太守單遷以罪系獄緄考致其死遷故車騎將軍單超之弟中官相黨遂共誹章誣緄坐與司隸校尉李膺大司農劉佑俱輸左校應奉上疏理緄等得免後拜屯騎校尉復爲廷尉卒於官緄弟允淸白有孝行能理尙書善推步之術拜降虜校尉終於家

馮顥字叔宰郪人少師事楊仲植及蜀郡張光超後又事東平虞叔雅初爲謁者威儀濟濟爲成都令時太守京兆劉宣法令不壹顥奏治之相地開稻田百頃實戶口萬八千立文學生徒至八百人遷越嶲太守所在著稱爲梁冀所不善冀風州追之隱居作易章句及刺奢說修黃老恬然終日

羊期字仲魚郪人父爲交州刺史卒官期迎喪不取官舎一物郡三察孝廉公府辟州別駕皆不應太守尹奉棄刑名行禮樂請爲功曹刺史必欲借期自佐不得已爲別駕

王佑字平仲郪人少與雒縣張浮齊名不應州郡之命撰三子五篇及卒東觀郎李勝爲作誄比之顏子列畵學宮

楊充字盛國梓潼人少好學求師遂業受古學於扶風馬季長呂叔公南陽朱明叔頴川白仲職精究七經其朋友則頴川荀慈明李元禮京兆羅叔景漢陽孫子夏山陽王叔茂皆海內名士還以教授州裏常言圖緯空說去事希略疑非聖不以爲教察孝亷爲郎卒

冦祺字宰朝梓潼人與邑子侯蔓俱學涼州蔓後爲勃海王象所殺祺仗劍至象家值象病象謝曰君子不掩人無備安有爲友報讎而殺病人也祺乃還久之復往殺象由是察孝廉爲灞陵令濟陰相

季姜梓潼文氏女將作大匠廣漢王敬伯夫人也少讀詩禮敬伯前夫人有子博女紀流二人季姜生康稚芝女始示凡前後八子撫育恩愛親繼若一堂祖母性嚴子孫𨿽見官二千石猶杖之婦跪受罰於堂下堂歷五郡祖母隨之官後以年老不願逺鄕裏姜亦常侍左右紀流出適分己侍婢給之博好寫書姜手爲作表於是內門紀化動行推譲博妻犍爲楊進及博子遵婦蜀郡張叔紀服姑之教皆有賢訓號之三異堂亡姜勅康稚芝婦事楊進如舅姑中外則之皆成令徳季姜年八十二卒四男棄官行服四女亦從官舎交赴內外冠冕百有餘人當時榮之

三國

程畿字季然閬中人劉璋時爲漢昌長縣有賨人種類剛猛巴西太守龎羲以天下擾亂郡宜有武衛頗招合部曲有讒於璋言羲欲叛璋因疑之羲聞甚懼將謀自守遣畿子郁宣旨索兵自助畿報曰郡合部曲本不爲叛𨿽有交構要在盡誠若必以懼遂懷異志非畿之所間並勅郁曰我受恩當爲州牧盡節汝爲郡吏當爲太守效力不得以吾故有異志也羲使使告畿曰爾子在郡不從太守家將及禍畿答曰昔樂羊爲將飲子之羹非父子無恩大義然也今𨿽復羹子吾必飲之羲知畿必不爲己乃因厚陳謝於璋以致無咎璋聞之遷畿江陽太守昭烈領益州牧辟爲從事祭酒後敗績子吳溯江而還或告之曰後追已至解船輕去乃可以免畿曰吾在軍未習爲敵走況從天子而見危哉吳人追及死之

李邈字漢南郪人劉璋時爲牛鞞長先主領州牧邈爲從事正旦行酒因譲先主曰振威以將軍宗室肺腑委以討賊元功未效先冦而滅邈以將軍之取鄙州甚爲不宜先主曰知其不宜何不助之邈曰非不敢也力不能足耳有司將殺之諸葛亮爲請得免弟朝字永南邵字偉南皆有文才時號三龍羣下立先主爲漢中王文永南筆也

馬忠字徳信巴西閬中人少養外家姓狐名篤後乃復姓攺字忠初爲郡吏建安末舉孝廉除漢昌長先主東徵敗績猇亭巴西太守閻芝發諸縣兵五千人以補遺闕遣忠送往先主已還永安見忠與語謂尙書令劉巴曰𨿽亡黃權復得狐篤此爲世不乏賢也建興元年丞相亮開府以忠爲門下督三年亮入南拜忠■﹝牜羊﹞柯太守郡承朱褒叛亂之後忠撫育卹理甚有威惠八年召爲丞相參軍副長史蔣琬署畱府事又領州治中從事明年亮出祁山忠詣亮所經營戎事軍還督將軍張嶷等討汶山郡叛羗十一年南夷豪帥劉冑反擾亂諸郡徵庲降都督張翼還以忠代翼忠遂斬冑平南土加忠監軍奮武將軍封博陽亭侯初建寧郡殺太守鄭昴縛太守張裔於吳故都督常駐平夷縣至忠乃至味縣處民夷之間又越嶲郡亦久失土地忠率太守張嶷開復舊郡由此就加安南將軍進封彭鄕亭侯延熙五年還朝因至漢中見大司馬蔣琬宣傳詔旨加拜鎭南大將軍七年春大將軍費禕北禦魏敵畱忠成都平尙書事禕還忠乃歸南十二年卒子修嗣忠爲人寛濟有度量但詼啁大笑忿怒不形於色然處事能斷維恩並立是以蠻夷畏而愛之及卒莫不自致喪庭流涕盡哀爲立廟祀

王平字子均宕渠人本養外家何氏後復姓王隨杜濩朴胡詣洛陽假校尉從曹公徵漢中因降先主拜牙門將禆將軍建興六年屬參軍馬謖先鋒謖舎水上山舉措煩擾平連規諌謖謖不能用大敗於街亭眾盡星散惟平所領千人鳴鼔自持魏將張合疑其伏兵不往偪也於是平徐徐收合諸營遺並率將士而還丞相亮旣誅馬謖及將軍張休李盛奪將軍黃襲等兵平特見崇顯加拜參軍統五部兼當營事進位討冦將軍封亭侯九年亮圍祁山平別守南圍魏大將軍司馬宣王攻亮張合攻平平堅守不動合不能克十二年亮卒於武功軍還魏延作亂一戰而敗平之功也遷後典軍安漢將軍副車騎將軍吳壹駐漢中太守十五年進封安漢侯代壹督漢中延熙元年大將軍蔣琬往潯陽平更爲前護軍署琬府事六年琬還住涪拜平前監軍鎭北大將軍統漢中七年春魏大將軍曹爽率步騎十萬向漢中前鋒已在駱谷時漢中守兵不滿三萬諸將大驚或曰今力不足以拒敵勢當固守漢樂二城遇賊今入比爾閒涪軍足得救闗平曰不然漢中去涪垂千里賊若得闗便爲禍也今宜先遣劉護軍杜參軍據興勢平爲後拒若賊分向黃金平率千人下自臨之比爾閒涪軍行至此計之上也惟護軍劉敏與平意同卽便施行涪諸軍及大將軍費禕自成都相繼而至魏軍退還如平本策是時鄧芝在東馬忠在南平在北境咸著名迹平生長戎旅手不能書其所識不過十字而口授作書皆有意理使人讀史聽之備知其大義遵理法度言不戲謔端坐徹日無武將之態然性狹自輕以此爲損十一年卒子訓嗣

張嶷字伯岐南充人弱冠爲縣功曹先主定蜀之際山冦攻縣縣長捐家逃亡嶷冒白刃攜負夫人夫人得免由是顯名州召爲從事建興五年丞相亮北徵漢中時廣漢綿竹山賊張慕等鈔盜軍資刼掠吏民嶷以都尉將兵討之度其烏蒙難以戰禽乃詐與和親克期置酒酒酣嶷身率左右因斬慕等渠帥五十餘級赦其餘類旬日淸泰後得痼病而家貧不能延醫是時廣漢太守何祗𨿽名通厚然嶷宿與疎闊乃自轝詣祗托以治病祗傾財醫療數年除愈拜牙門將屬馬忠北討汶山叛羗南平四郡蠻夷初越嶲郡自丞相亮討髙定之後蠻夷數反殺太守龔祿焦璜是後太守不敢之郡只住安定去郡八百餘里時除嶷爲越嶲太守嶷將所領往郡誘以恩信蠻夷皆服惟比徼最爲驍勁不承節制嶷乃往討生縛其帥魏狼又解縱之使招懷余類表拜狼爲邑侯於是種落三千餘戶皆安土供職諸種聞之皆降嶷以功賜爵闗內侯蘇祈邑君冬逄逄弟隗渠等已降復反嶷誅逄逄妻旄牛王女嶷以計原之而渠逃入西徼渠剛猛捷悍爲諸種所畏憚遣所親二人詐降實取消息嶷覺之許以重賞使爲反間二人遂合謀殺渠渠死諸種皆安又斯都耆帥李求承昔手殺龔祿嶷求募捕得數其宿惡而誅之始嶷以郡郛宇頺壞更築小塢在官三年徙還故郡繕治城郭夷種男女莫不致力定莋臺登卑水三縣去郡三百餘里舊出鹽鐡及漆而夷徼久自固食嶷率所領奪取署長吏焉嶷到定莋率豪狼岑盤木王舅甚爲蠻夷所信任忿嶷見侵不自來詣嶷使壯士數十直往收致撻而殺之持屍還種厚加賞賜諭以狼岑之惡且曰無得妄動動卽殄矣種類咸面縛謝過嶷殺牛饗宴重申恩信遂獲鹽鐡器用周贍漢嘉郡界旄牛夷種類四千餘戶其率狼路欲爲姑壻冬逄報怨遣叔父離將逄眾相度地勢嶷遣親迎賫牛酒勞賜又令離姊逆逄妻宣暢意旨離旣受賜並見其姊姊弟歡悅悉率所領將詣嶷嶷厚加賞待遣還旄牛由是輒不爲患郡有舊道經旄牛中至成都旣平且近自旄牛絕道已百餘年更由安上旣險且逺嶷遣左右賫貨幣賜路重令路姑諭意路乃率兄弟妻子悉詣嶷嶷與盟誓開通舊道千里肅淸復古亭驛奏封路爲旄牛■﹝田句﹞毗王遣使將路朝貢後主於是加嶷撫戎將軍領郡如故嶷初見費禕爲大將軍恣性泛愛待信新附太過作書戒之曰昔岑彭率師來歙杖節咸見害於刺客今明將軍位髙權重宜鑑前事少以爲警後禕果爲魏降人郭修所害吳太傅諸葛恪以初破魏軍大興兵眾以圖攻取侍中諸葛瞻丞相亮之子恪從弟也嶷與書曰東主初崩帝實幼弱太傅受寄托之重亦何容易親以周公之才猶有管蔡流言之變霍光受任亦有燕蓋上官逆亂之謀賴成昭之明以免斯難耳昔毎聞東主殺生賞罰不下人又今以垂沒之命卒召太傅屬以後事誠實可慮加吳楚剽急乃昔所記而太傅離少主履敵庭恐非良計長算之術也𨿽云東家綱紀肅然上下輯睦百有一失非明者之慮邪取古則今今則古也自非郎君進忠言於太傅誰復有言者也旋軍廣農務行徳恵數年之中東西並舉實爲不晚願深采察恪竟以此夷族嶷識見多如是類在郡十五年邦域安穆屢乞求還乃徵詣成都夷民戀慕扶轂泣涕過旄牛邑邑君𦇤負來迎及追尋至蜀郡界耆帥督率隨嶷朝貢者百餘人嶷至拜蕩冦將軍延熙十七年魏狄道長李簡密書請降衛將軍姜維率嶷等因簡之資以出隴西旣到狄道簡悉率城中吏民出迎軍前與魏將徐質交鋒嶷臨陣隕身然其所殺傷亦過倍旣亡封長子瑛西鄕侯次子護雄襲爵南土越嶲民夷聞之無不悲泣爲嶷立廟四時水旱輒祀之

黃權字公衡閬中人少爲郡史州牧劉璋召爲主簿時別駕張松建議迎先主使伐張魯權諫曰左將軍有驍名今請到欲以部曲遇之則不滿其心欲以賓客禮待則一國不容二君若客有泰山之安則主有累卵之危可但閉境以待河淸璋不聽竟遣使迎先主出權爲廣漢長及先主襲取益州分下郡縣郡縣望風景附權閉城堅守劉璋稽服乃詣降先主假權偏將軍及曹公破張魯魯走入巴中權進曰若失漢中則三巴不振此爲割蜀之股臂也於是先主以權爲護軍率諸將迎魯魯已還南鄭北降曹公然卒破杜濩朴胡殺夏侯淵據漢中皆權本謀也先主領益州牧以權爲治中從事及稱尊號將東伐吳權諌曰吳人悍戰又水軍順流進易退難臣請爲先驅以嘗冦陛下爲後鎭先主不從以權爲鎭北將軍督江北軍以防魏師自在江南及吳將軍陸遜乘流斷圍南軍敗績先主引退而道隔絕權不得還故率將所領降於魏有司執法白收權妻子先主曰孤負黃權權不負孤也待之如初魏文帝謂權曰君捨逆效順欲追迹陳韓邪權對曰臣過受劉主殊遇降吳不可還蜀無路是以歸命且敗軍之將免死爲幸何古人之可慕也文帝善之拜爲鎭南將軍封育陽侯加侍中使之陪乘蜀降人或云誅權妻子權知其虛言未便發喪後得審問果如所言及先主薨問至魏羣臣咸賀而權獨否文帝察權有局量欲試驚之遣左右詔權未至之間累催相屬馬使奔馳交錯於道官屬侍從莫不碎魄而權舉止顏色自若大將軍司馬宣王深器重之問權曰蜀中有卿軰幾人權笑而答曰不圖明公見顧之重也宣王與諸葛亮書曰黃公衡快士也毎坐起嘆述足下不去口實景初三年蜀延熙二年權遷車騎將軍儀同三司明年卒謚曰景侯子邕嗣邕無子絕權畱蜀子崇爲尙書郎隨衛將軍諸葛瞻拒鄧艾到涪縣瞻盤桓未進崇屢勸瞻宜速行拒險無令敵得入平地瞻猶豫未納崇至於流涕會艾長驅而前瞻卻戰至綿竹崇帥厲軍士期於必死臨陣見殺

譙周字允南西充國人父■﹝山並﹞字榮始治尙書兼通諸經及圖緯州郡辟皆不應州就假師友從事周幼孤與母兄同居旣長耽古篤學家貧未嘗問產業誦讀典籍欣然獨笑以忘寢食硏精六經尢善書札頗曉天文而不以畱意諸子文章非心所存不悉徧視也身長八尺體貌素朴惟推誠不飾無造次辯論之才然潛識內敏建興中丞相亮領益州牧命周爲勸學從事亮卒於敵庭周在家聞問卽便奔赴尋有詔書禁斷惟周以速行得逹大將軍蔣琬領刺史徙爲典學從事總州之學者後主立太子以周爲僕轉家令時後主頗出遊觀增廣聲樂周上疏諫其略曰夫挽大重者其用力苦不眾拔大艱者其善術苦不廣且承事宗廟非徒求福祜所以率民尊上也至於四時之祀或有不臨池苑之觀或有仍出臣之愚滯私不自安夫憂責在身者不暇盡樂先帝之志堂構未成誠非盡樂之時願省減樂官後宮所增造但奉修先帝所施下爲子孫節儉之教徙爲中散大夫猶侍太子於時軍旅數出百姓雕瘁周與尙書令陳祗論其利害退而書之謂之仇國論後遷光祿大夫位亞九列周𨿽不與政事以儒行見禮時訪大議輒據經以對而後生好事者亦咨問所疑焉景耀六年冬魏大將軍鄧艾克江油長驅而前而蜀本謂敵不便至不作城守調度及聞艾已入陰平百姓擾擾皆迸山野不可禁制後主使羣臣會議計無所出或以爲蜀之與吳本爲和國宜可奔吳或以爲南中七郡阻險斗絕易以自守宜可奔南惟周以爲自古以來無寄他國爲天子者也今若入吳固當臣服且政理不殊則大能吞小此數之自然也由此言之則魏能並吳吳不能並魏明矣等爲小稱臣孰與爲大再辱之恥何與一辱且若欲奔南則當早爲之計然後可果今大敵已近禍敗將及羣小之心無一可保恐發足之日其變不測何至南之有乎羣臣或難周曰今艾兵不逺恐不受降如之何周曰方今東吳未賓事勢不得不受受之後不得不禮若陛下降魏魏不裂土以封陛下者周請身詣京都以古義爭之眾人無以易周之理劉氏無虞一邦蒙賴周之謀也晉室踐阼累下詔所在發遣徵周周輿疾詣洛泰始三年至以疾不起就拜騎都尉五年周語陳壽曰昔孔子七十二劉向楊雄七十一而沒今吾年過七十庶慕孔子遺風可與劉揚同軌恐不出後歲必便長逝不復相見矣六年冬卒凡所著述撰定法訓五經論古史考之屬百餘篇三子熙賢同少子同頗好周業亦以忠篤質素爲行舉孝廉除錫令東宮洗馬召不就

周羣字仲直閬中人父舒字叔布少學術於廣漢楊厚名亞董扶任安數被徵終不詣時人有問春秋讖曰代漢當塗髙此何謂也舒曰當塗髙者魏也鄕黨學者私傳其語羣少受學於舒專心候業於庭中作小樓家富多奴常令奴更直於樓上視天災才見一气卽白羣羣自上樓觀之不避晨夜故凡有气候無不見之者是以所言多中州牧劉璋辟以爲師友從事先主定蜀署儒林校尉先主欲與曹公爭漢中問羣羣對曰當得其地不得其民也若出偏軍必不利當戒愼之羣卒子巨頗傳其術鐔承字公文郪人歷郡守州石職爲少府太常時費姜秉政孟光來敏皆棲遲承以和獨立特進之也常璩讚曰優遊容與特進太常

馬勲字盛衡馬齊字承伯皆閬中人楊戲季漢輔臣贊云盛衡承伯言藏言時勲爲別駕從事齊爲廣漢太守遷尙書皆以才幹自顯其後同邑有姚伷字子緒累官尙書僕射諸葛亮稱之曰忠益莫大於進人進人各務其所尙今姚掾並存剛柔以廣文武之用可謂博雅矣

晉

陳壽字承祚安漢人少好學師事譙周仕蜀漢爲觀閣令史宦者黃皓專弄威權大臣皆曲意附之壽獨不爲之曲由是被譴黜者屢蜀平以父喪使婢丸藥坐沈滯者多年司空張華愛其才舉爲孝廉除著作郎領本郡中正撰三國誌凡六十五篇時人稱其善敍事有良史才是時夏侯湛方著魏書見壽所作遂壞其書而罷張華尢重之欲舉爲中書郎荀朂忌華而疾壽乃諷吏部除壽長廣太守華復薦之於帝授禦史治書以母憂去職母遺命葬洛陽壽遵其志乃坐不以母歸葬被貶議初譙周嘗謂壽曰卿必以才學成名但當被損折宜深愼之壽至此再致廢辱皆如周言後數歲起爲太子中庶子元康七年卒詔下河南尹洛陽令就家寫其三國誌兄子符字長住亦有文才繼壽著作佐郎上廉令符弟蒞字叔度梁州別駕驃騎將軍齊王辟掾卒洛下蒞從弟階字逹之州主簿察孝廉褒中令永昌西部都尉建寧興古太守辭章燦麗馳名當世凡壽所述作二百餘篇符蒞階各數十篇

閻纉字續伯安漢人祖囿爲張魯功曹勸魯降魏封平樂鄕侯父璞嗣爵仕吳牂柯太守纉博覽墳典父卒繼母不慈纉事之彌謹而母疾之愈甚乃誣纉盜父時金寶訟於有司遂被淸議十餘年纉無怨色孝謹不怠母后意解更移中正乃得復品爲太傅楊駿舎人轉安福令纉棄官歸感駿被誅要其故主簿崔基等共葬之眾懼冢未成各逃散惟纉以家財成墓乃去河間王顒引爲西戎校尉有功封平樂鄕侯湣懷太子之廢也纉輿棺詣闕上書理太子之寃書禦不省及張華遇害賈謐伏法朝野震竦纉獨撫華屍慟哭曰早語君遜位而不肯今果不免命也夫過斥賈謐屍曰小兒亂國之由誅其晚矣皇太孫立纉復上疏其言欲使著令東宮加設兵衛嚴重詔旨以安後嗣擇宮臣如丙吉拒詔書周昌不遣王行者以固儲副並劾賈謐潘嶽等二十四人朝廷嘉其忠烈擢漢中太守趙王倫死旣葬纉以車轢其冢時張華兄子景後徙漢中纉又表宜還之故鄕纉慷慨好大節卒於官有五子俱開朗有才力

龔壯字子偉巴西人潔已自守與鄕人譙秀齊名父叔皆爲李特所害壯積年不除喪力弱不能復仇及李壽戍漢中與僞主李期有嫌期特孫也壯欲假壽以報乃說壽曰節下若能幷有西土稱藩晉朝人必樂從且捨小就大以危易安莫大之策也壽然之遂率眾討期果克之壽仍襲僞號無歸晉意壯卽辭去其官爵賂遺一無所受會天久雨百姓饑墊壯又上書說壽以歸順聖朝允天心應人望永爲國藩福流子孫壽省書內媿祕而不宣乃遣使入胡稱藩於石虎壯力諫之壽俱不納壯謂百行之本莫大忠孝旣假李壽以殺李期父叔之仇旣雪而又能提全蜀以歸朝廷臣節不益明乎狼子野心竟莫之從壯乃稱聾又云兩手不制物終身不復至成都惟硏考經典覃思文章至李勢時卒壯毎嘆中夏多經學而巴郡鄙陋兼遭李氏之亂無復學徒乃著邁徳論

譙秀字符彥西充人祖周父熙爲周長子生秀秀性淸靜不交於世知天下將亂預絕人事從兄弟及諸親戚皆不與相見州郡辟命一切不就氐人李雄盜蜀安車徵秀雄叔父驤驤子壽咸共致聘俱不應常冠鹿皮躬耕山藪永和三年安西將軍桓溫平蜀表薦秀曰竊聞巴西譙秀植操貞固抱徳肥遁揚淸渭波於時皇極遘道消之會羣黎蹈顚沛之艱中華有顧瞻之哀幽谷無遷喬之望凶命屢招姦威仍逼身寄虎吻危同朝露而能抗節玉立誓不降辱杜門絕迹不面僞庭進免龔勝亡身之禍退無薛方詭對之譏𨿽園綺之棲商洛管寧之黙遼海方之於秀殆無以過若秀蒙蒲帛之徵足以鎭靜頑風軌訓囂俗幽遐仰流九服知化矣及蕭敬叛亂避難宕渠山中鄕人宗族馮依者以百數秀年八十眾人以其篤老欲代之負擔秀拒曰各有老弱當先營救吾气力自足堪此不以垂朽之年累諸君也後十餘年卒於家

譙登秀之弟少以公亮義烈聞領陰平太守後以李特亂登父爲李雄巴西太守馬脫所殺乃東詣鎭南劉公請兵討之三年不能得兵但表拜登揚烈將軍梓潼內史登乃募巴蜀流士得二千人是時鎭西將軍羅尙住巴郡登因從尙求益軍討雄尙不許登乃往攻宕渠斬馬脫食其肝復詣尙求軍尙復不許登乃徑至涪城雄自攻登爲登所破賊已向困而尙不供登軍食雄知登乏食遣李驤攻登兵窮士饑誓死不退眾亦餓死而無去志永嘉三年爲驤生得致於雄言辭不屈雄乃殺之

六朝

龔頴遂寧人少好學益州刺史毛璩辟爲勸學從事璩爲譙縱所殺故佐吏並逃亡頴號哭奔赴殯送以禮縱後設宴延頴不獲已而至樂奏頴流涕曰北面事人亡不能死何忍聞舉樂蹈迹逆亂乎縱大將譙道福引出將斬之道福母則頴姑跣出力救之得免縱旣僣號備禮徵又不至乃收頴付獄脇以兵刄執志彌堅至於蜀平終不屈節其後刺史至輒加辟引歷府參軍別駕從事史宋文帝元嘉二十四年刺史陸徽上表薦之於朝竟不被命子原平

襲原平字長恭有至行養親必以己力傭賃主人設食原平自以家貧父母不辦肴味已有惟餐鹽飯家或無食亦不獨飽須日暮作畢受直糴買然後舉爨父篤疾彌年原平衣不解帶口不嘗鹽菜身未嘗睡臥父亡慟絕數日方蘇塋壙不以假人儉而當禮塟畢詣傭主執役與諸奴分務讓逸就勞旣構父冢遂善其事毎至吉歲求者盈門原平所起必自貧始取其賤直及母終毀瘠彌甚父母墓前有田數十畆毎至農月原平不欲耕者裸袒以慢其墓乃罄家資貴買此田束帶垂泣躬自耕墾毎賣物裁求平價人輒加價與之彼此相讓必賤直然後乃取宅上種竹夜有盜其筍者原平遇見之盜者奔走墜溝平乃作小橋於溝上鄕裏慚媿無復來取宋文帝崩原平號慟日食餅一枚如此五日人問曰誰非王臣何獨如此原平曰吾家見異先朝不能報恩故私心感痛耳

李膺字公輔梓潼人梁益州刺史劉季連反刺史鄧元起討之糧食乏會蜀民投附者三萬餘人元起欲檢籍以科其貲膺諌曰前有嚴敵後無繼援山民始附於我觀徳若糾以刻薄眾心必離膺請出圖之乃出率富民上軍資得米三萬斛膺後爲蕭淵藻主簿使至都梁武帝悅之謂曰今李膺何如昔李膺對曰彼事桓靈之主今逄堯舜之君上嘉其對擢益州別駕仕至太僕卿

侯■﹝王貞﹞南充人梁時累平蜀賊後以誅侯景有功遷南豫州刺史累功都督五州封零陵郡公

唐

陳子昻字伯王射洪人父元敬世擁髙貲歲饑出粟萬石以賑鄕裏舉明經調文林郎子昻十八未知書以富家子尙气決弋博自如他日入鄕校感悔卽痛修飭文明初舉進士髙宗崩將遷梓宮長安是時闗中無歲子昻盛言東都勝塏可營山陵上書曰臣聞秦據咸陽漢都長安山河爲固而天下服者以北假朝宛之利南資巴蜀之饒轉闗東之粟而收山西之寶長羈利策橫制宇宙耳而今則不然燕代迫匈奴巴隴嬰吐蕃西老千里贏糧北丁十五乘塞歲月奔命秦之首尾不完所餘獨三輔間耳頃遭荒饉百姓薦饑薄河而右惟有赤地循隴以北不逄靑艸父兄轉徙妻子流離賴天悔禍去年薄稔羸耗之餘幾能保命然流亡未還白骨縦橫阡陌無主至於蓄積猶可哀傷陛下以先帝遺意方大駕南驅按節西京千乘萬騎何從仰給山陵穿復必資徒役率臒敝之眾興數萬之軍調發近畿督扶稚老鏟山輦石驅以就功春作無時何望有秋雕甿遺噍再罹艱苦有不堪其困則逸爲盜賊掲梃大呼可不深圖哉且天子以四海爲家舜葬蒼梧禹葬會稽豈愛裔夷而鄙中國示無外也周平王漢光武都洛陽而寢廟山陵並在西土實以時有不可故遺小存大去禍取福也今景山崇秀北對嵩邙右盻汝海祝融太昊之故墟在焉園陵之美復何以加且太原廥巨萬之倉洛口儲天下之粟乃欲捨而不顧儻鼠竊狗盜西入陜郊東犯虎牢取敖倉一杯粟陛下何以遏之武后奇其才召見金華殿子昻貌柔野少威儀不稱其文學而占對慷慨乃擢靈臺正字垂拱初詔問羣臣調元气當以何道子昻因是勸太后興明堂太學後召見賜筆札中書省令條上利害子昻對三事其一言九道出大使巡按天下申黜陟求民瘼宜擇仁可以卹孤明可以振滯剛不避彊禦知足以照姦者然後以爲使故輶軒未動而天下翹然待之矣今宰相奉詔書有遣使之名無任使之實使愈出而天下愈敝徒令百姓治道路送往迎來不見其益也臣願陛下更選有威望風槪爲眾推者因禦前殿以使者之禮禮之諄諄切勑所以出使之意乃授以節務登抜賢良宣上徳意令若家見而戶曉者若不得其人不如少出使彼煩數而無益於化是烹小鮮而務撓之也其二言刺史縣令政教之首陛下布徳澤下詔書必待刺史縣令謹宣而奉行之茍非其人則委棄有司掛墻壁耳百姓安得而知之一州得才刺史則十萬戶被其福得不才刺史則十萬戶受其困縣令之於民其禍福亦然今吏部調縣令但計資考不求賢良故庸人皆任縣令爲害滋甚三言軍旅之獘夫妻不得安父子不相養五六年矣尙賴陛下憫其失職凡兵戎調發一切罷之又數年則天欲開蜀山由雅州剪生羗因以襲吐蕃子昻上書以七驗諫止後召見頷之因使論爲政之要子昻乃奏八科一措刑二官人三知賢四去疑五招諫六勸賞七息兵八安宗子遷右衛冑曹參軍以母喪去官服終擢右拾遺子昻多病不樂居職聖歷初以父年老自表解官侍養父喪廬塜每哀慟聞者爲之涕泣縣令叚簡貪暴聞子昻富欲害子昻家人納錢二十萬緡簡薄其賂捕送獄遂死獄中子昻資褊躁然輕財好施篤於友誼唐興文章天下祖尙徐庾余風子昻始獨變正作感遇詩三十八章王適見之曰是必爲海內文宗子昻所論著當時皆以爲法子光亦以文名官終商州刺史光子易甫簡甫皆侍禦史

趙蕤鹽亭人好學不仕著書屬文隱於梓州長平山博考六經諸家異同之旨玄宗屢徵不就李白嘗就學焉鮮於仲通字向之新政人與弟叔明皆博學輕財務施仲通舉天寶進士爲京兆尹歷劍南節度使以忤楊國忠坐貶

李叔明字晉之仲通之弟本姓嚴氏與兄少孤養於鮮於家因冒姓鮮於大歷末叔明爲東川節度使或言於上詔叔明還姓嚴叔明醜之表求賜國姓從之叔明初起擢明經乾元中爲司勲員外郎副漢中王瑀使回紇回紇遇瑀甚薄叔明譲之曰大國通好使賢王持節可汗唐之壻也恃功而倨可乎可汗爲之加禮復命拜洛陽令招來遺民號能吏擢京兆尹繼其兄仲通長安歌曰前尹赫赫具瞻允若後尹熙熙明瞻允思久之除太子右庶子會崔旰擾成都以叔明爲卭州刺史旰入朝卽拜叔明東川節度使徙治梓州建中初吐蕃襲火井掠龍州陷扶文逺三州叔明分五將邀擊走之以功加檢校戶部尙書遷右僕射徳宗興元之幸叔明出家貲以助軍悉衣幣獻宮掖加太子太傅封薊國公初東川承兵盜鄕邑雕破叔明治之二十年撫循有力華夷遂安後朝京師以病足賜錦輿令宦者肩輿以見拜尙書左僕射乞骸骨攺太子太傅致仕卒貞元三年謚曰襄叔明素惡道佛之獘上言曰佛空寂無爲者也道淸虛寡欲者也今迷其內而飾其外使農夫工女隳業以避役故農桑不勸兵賦日屈國用軍儲俱爲耗斁臣請本道定寺爲三等觀爲二等上寺畱僧二十一上觀畱道士十四毎等降殺以七皆擇有行者余還爲民徳宗善之以爲不止本道可爲天下法乃下尙書省雜議議𨿽上竟未行子升以少卿從徳宗幸梁州叔明嚴勑以死報國故升有功擢禁軍將軍貞元初遷太子詹事

嚴震字遐聞鹽亭人至徳乾元中數出貲助邊得爲州長史西川節度使嚴武知其才署押衙遷恆王府司馬委以軍府重務東川節度使李叔明表爲渝州刺史又表爲鳯州刺史母喪解起興鳯兩州團練使好興利除害建中中劍南黜陟使韋禛狀震治行爲第一乃賜上上考封鄖國公號稱淸嚴逺邇咨美遷山南西道節度使朱泚反遣腹心穆廷光等遺帛書誘之震卽斬以聞是時李懷光與賊連和奉天危蹙帝欲徙避山南震聞馳表奉迎遣大將張用誠以兵五千扞衛用誠至盩厔有反計帝憂之會震續遣牙將馬勛至帝告以故勛曰臣請歸取節度符召之卽不受斬其首以復命帝悅使計日往勛還得符請壯士五人與偕出駱谷用誠以勛至未知其謀也以數百騎迎勛館之左右嚴侍勛未發陰令焚艸館外士寒爭附火勛從容出符示之曰大夫召君用誠懼將走壯士自後擒之用誠子砍勛傷首左右扞刀得免遂僕用誠而格殺其子勛卽入其軍見士皆擐甲乃昌言曰若等父母妻子皆在梁州今棄之而反何所利也大夫取用誠耳若等無與乃服不敢動卽縳用誠送於震杖殺之而拔其副以統師始勛赴行在踰半日期帝頗憂比至大喜翌日發奉天旣入駱谷懷光以騎追襲賴此兵斷後獲免尋加檢校戶部尙書馮翊郡王實封二百戶天子至梁州宰相以爲地貧無所仰給請進幸成都震曰山南密邇畿輔李晟鋭於收復方藉六師爲聲援今引而西則諸將顧望責功無期帝未決會晟表亦至請駐蹕梁洋議遂定然梁漢間刀耕火種民采穭爲食𨿽領十五郡而賦入才比東方數縣安史後山賊剽略戶口流散震隨宜勸課鳩斂有法民不煩擾而行在供億具焉車駕將還加檢校尙書左僕射詔攺梁州爲興元府卽用震爲尹加實封二百戶久之進同中書門下平章事貞元十五年卒於京師年七十六加贈太保謚忠穆

章全益涪城人少孤鞠於兄全啟母病全啟割股膳母而愈及全啟亡全益服斬衰又斷手一指以報兄之割股終身不娶妻不蓄僮僕獨居一室賣藥於成都貧者不取其一文人但呼爲章孝子或云全益能作黃金年九十六無疾怡然而逝

李湛鹽亭人其先本饒陽曾祖爲射洪丞因家永泰父義府流嶲州死上元初赦還張柬之與李多祚謀誅二張以湛爲羽林將軍總禁兵斬闗入白武后曰諸將誅逆臣易之昌宗恐漏泄大謀不敢豫奏頓首歸死後病臥顧湛曰我於爾父子不薄亦爲是耶遂誅二張遷湛大將軍封趙國公

宋

陳省華字善則閬中人孟昶時爲西水尉入宋累遷樓煩令端拱三年太宗親試進士長子堯臾登甲科首占謝辭气明辧太宗問誰子王沔以省華對卽召省華爲太子中允累官右諫議大夫乞骸骨不許手詔存問親檢藥方賜之卒贈太子少師子堯臾堯佐堯咨

陳堯叟字唐夫解褐光祿寺丞直史館父子同日賜緋累官兵部侍郎知樞密院事大中祥符初東封加尙書左丞詔撰朝覲壇碑進工部尙書獻封禪聖制頌帝作歌答之祀汾陰進戶部尙書時詔王欽若爲朝覲壇頌表譲堯叟加特進賜功臣又以善艸隸詔書途中禦制歌詩刻石五年以本官檢校太傳同平章事充樞密使從幸太淸宮加開府儀同三司以有足疾屢請告表求避位優拜右僕射知河陽卒贈侍中謚文忠母馮氏性嚴家本富祿賜且厚不許諸子華侈堯叟尢以孝謹稱陳堯佐字希元以進士歷開封府推官坐言事忤旨降通判潮州會鱷魚尾食州人堯佐命二吏拏小舟操网往捕一市皆笑及舉网鱷卽弭耳受捕堯佐因作文烹之於市一市皆驚召還直史館歷官吏部侍郎初太后遣宦者起浮圖前守盡毀古碑爲磚甓堯佐奏曰唐賢墓石今亡十六七矣子孫深刻大書欲傳之千載乃一旦欲同於瓦礫誠可惜也其未毀者願勑州縣完護之於是乃存一二後以太子太師致仕卒贈司空兼侍中謚文惠堯佐少好學父授堯叟經堯佐竊聴輒先成誦𨿽已貴猶讀書不輟善古隸八分尢工於詩性儉約戒殺生物嘗自志其墓曰壽八十二不爲天官一品不爲賤使相納祿不爲辱三者粗可歸息於父母之域矣

陳堯咨字嘉謨舉進士第一歷官翰林學士武信軍節度使知天雄軍卒贈太尉謚康叔堯咨以意气自任工書善射然豪侈不循法度用刑慘急而兄弟子孫同時貴顯稱爲盛族

蘇易簡字太簡銅山人父協孟蜀進士入宋累官光祿寺丞易簡少聰敏好學風度奇秀弱冠舉進士太宗臨軒覆試易簡所試三千餘言立就上特稱賞擢冠甲科歷知制誥翰林學士續唐李肇翰林誌二卷以獻上賜詩嘉之又以輕綃大書玉堂之署賜易簡榜於庭會韓伾畢士安李至等往觀上聞遣中使賜宴甚盛俄掌吏部選給事中參知政事以禮部侍郎出知陳州卒年三十九贈禮部尙書母薛氏上嘗召入禁中賜冠帔命坐問曰何以教子成此令噐薛曰幼則束以禮譲長則教以詩書上顧左右曰眞孟母也易簡雅善筆札妙於談笑旁通釋典所著作頗多詳本記

成像渠州人以詩書教授裏中事父母以孝聞母病割股及父母死廬墓側未嘗食肉衣帛有燕百餘集於廬中禾生墓側而發九穗太宗詔賜束帛醪酒其後割股食親者東闗有馮伯瑜負土成墳而廬其側者梓州有何保之永泰有王奭蓬州有狄承嗣嶽池有周八行通泉有黃嘉猷中江有茍允中又有楊楡則事嫡母而孝行純至廣安有陳君節生數歲母爲元兵俘去君節稍長萬里尋訪三年而得之此皆有至性者也

王省普成人太宗時廷對稱旨辭爵不受賜號淸虛山人其後果州有王充避地黔南與黃庭堅友善庭堅稱其質度溫粹誠心不疑循禮不競蓬州有張先自南渡後毎讀徐孺子傳而嘆曰危邦不入亂邦不居如孺子斯可矣遂終身不入城市

汝顏安嶽人舉進士調鳯州幕請致仕仁宗喜其髙尙特授太子舎人其後蓬州有鄭修和七歲日誦萬言登元佑進士知梁州軍祿有餘悉代小民輸稅未及引年卽謁歸結茅以居扁曰飯牛庵鄰水有彭戢元佑進士奉祠載雙鶴以歸普成有陳槪乾道進士與兄栗皆隱居不仕名重一時安嶽有杜孟少遊太學時童貫蔡京用事卽引歸訓子孫曰忠孝吾家之寶經史吾家之田鮮於侁字子駿閬中人舉進士唐介稱其賢交章論薦侁乃盛言李景陽髙汝士之美乞移與之神宗詔近臣舉所知範鎭以侁對擢利州轉運判官初王安石有重名侁語人曰是人若用必壞天下至是上書論時政可爲憂者一可爲太息者二其它逆治體而召民怨者不可槪舉其意專指安石也助役法行詔諸路各定所役緡錢利州轉運使李瑜定四十萬侁爭之曰利州民貧地瘠半此可矣各以事聞上是侁議升侁副使仍提舉常平部民不請靑苗錢安石詰其故侁曰靑苗之法願取則與民自不願豈能彊之哉故事二稅當輸絹帛侁奏聽民以畸零納直其後有李元輔者變法多取父老流涕曰柰何攺我老運使之法乎蘇軾自湖州赴獄親朋皆不敢通問獨侁往見或勸侁宜焚與軾往來書札不然且連坐侁曰欺君賣友吾不忍爲若以忠義獲譴願也哲宗立以侁使京東司馬光言於朝曰以侁之賢不宜居外顧齊魯之區凋敝已甚須侁往救之耳安得如侁者百輩分布天下乎士民聞其重臨如見慈母召爲太常少卿未幾以疾求去除集賢殿修撰知陳州卒侁刻意經術注詩斷易孫復嘗與侁論春秋以爲學者皆不能及作詩平淡淵粹尢長於楚詞

姚煥普州人登進士監益州父子務發姦隱萬緡主者與吏皆當死煥曰戮人以干澤非吾志也義不蔽姦而已請於使者願勿聞於朝第令陰償其數吾寧不受伐姦之賞可也使者曰不隱姦公也不盡法仁也不徼賞義也可謂君子矣欣然從之徙知涪州州有賓化夷多犯境煥施恩信撫納其酋於是相率羅拜庭下訖煥去郡無所犯煥終光祿寺卿卒

馮山安嶽人熙寧末爲祕書丞通判梓州鄧綰薦爲臺官以不諳新法辭不就退居二十年範祖禹薦於朝官至禮部郎中子澥

馮澥以進士歷官資政殿學士爲文師蘇軾論西事與蔡京忤郡人張庭堅以言事斥象州死澥力賑其妻子及入諫省爲白其寃

馮如晦安嶽人登進士第時範純仁帥懷慶有訟純仁不法者詔置獄寧州命如晦往訊如晦力辧其誣富弼韓縝皆有詩以美之

文同字與可永泰人方口秀眉以學名世自號笑笑先生善詩文篆隸行艸飛白文彥博守成郡奇之致書於同曰與可襟韻灑落如晴雲秋月塵埃不到同又善畵竹初不自貴重四方持縑素來請者足相躡於門同舉進士元丰初知湖州明年至陳州宛邱驛忽畱不行沐浴衣冠正坐而卒崔公度嘗與同同館職最厚一日遇同於京南逆旅都無所言但將別乃辟左右謂公度曰吾聞人不妄語者舌可過鼻卽吐其舌三疊之如餅狀引之則至眉間公度大驚及至京師人言同死於陳州蓋卽相見之日也同有丹淵集四十卷行於世

張天玨嶽池人舉元丰進士累官諫議大夫蒞官盡職志節甚偉立朝敢言不避權貴景泰安嶽人舉進士歷知寧原二州以奇兵敗元昊於彭陽取鎭戎軍賊不敢犯子思忠爲左藏使亦累立戰功

馬從政南部人初未有子買一妾詢知其父卒子官母以貧故鬻女歸鄕從政乃還其女並以直贈之後夢一翁謝曰我妾父也聞之上帝矣當令君家富貴涓涓不絕後生子以涓名登元佑六年狀元上疏忤蔡京罷歸雍孝聞新井人元符末獻策詆紹聖用事者時相誣以謗毀先烈亟加流竄終身

張庭堅字才叔廣安人登進士髙第歷樞密院編修文字坐拆柬送鄒浩免後召對擢右正言庭堅在職踰月數上封事大要言世之論孝必曰紹復神考夫前後異宜法亦隨變而欲纎悉必復則將敝於一偏必有不便於民而招怨者如此而可謂之孝乎司馬光因時變革以便百姓人心所歸陳瓘執義論諍以去小人多以繼志述事勸陛下者臣恐必有營私之人欲主其言以自售謂復先烈非其徒不可將假名繼述而實自肆矣庭堅毎言司馬光呂公著之賢又薦蘇軾兄弟頗忤旨出爲京東轉運判官任伯雨言庭堅立身有本末不應罷言職不聽初蔡京守蜀庭堅在幕府與相好及京還朝欲引附己令人諭意庭堅不肯往京大恨遂因事擠之徙象州卒後贈徽猷閣學士謚節湣官其一子

蒲卣字君錫閬中人母任氏知書通經號任五經卣舉進士歷通判文州有議欲開文州徑路逹陜西卣言洮岷積石至文甚邇自文出江油此鄧艾取蜀故道也異時鬼章欲從此窺蜀爲其阻隘而止夏人志此久矣可爲之通道乎議者乃塞累官中大夫

安堯臣廣安人宣和初上書言宦官權臣倡議北伐臣恐唇亡齒寒也徽宗嘉之補承務郎後又上書論女眞不可結燕云不可取書極抗直

馮康國字符通本名轓遂寧人爲太學生負气節建炎中苗傅劉正彥作亂張浚外倡諸將致討念二凶居中欲得辯士間之母令有投鼠之忌時轓客浚所慷慨請行浚遣之杭說苗劉曰自古宦官亂政根株相連今二公一旦爲國家除數十年之患天下蒙福甚大然主上鼎盛不聞其過豈可遽傳位於𦇤褓之子且名爲傳位其實廢立二公本心爲國柰何以此負謗天下傳按劍大怒轓詞气不屈正彥乃爲善詞遣轓還約浚來杭轓再爲傳書往返訟言二凶之罪傅黨告轓二公大怒謂轓君尙敢來耶轓曰畏則不來來則不畏轓竟以計得免及勤王之兵大至轓乃說宰相朱勝非以令日當以淵聖爲主睿聖復爲大元帥少主爲皇太侄太后垂簾勝非令與苖劉議皆許諾髙宗遂得反正詔補轓奉議郎守兵部員外郎更名康國歷右司員外郎直顯謨閣知夔州丁內艱復起提舉川陜茶馬卒於官

姚邦基嶽池人舉進士知尉氏縣會劉豫僣竊邦基遂棄官去聚徒敎授隱於山林及豫敗紹興中徵補京秩張行成字文饒劍門鄕人與兄少成俱登紹興進士而行成得易數之詳著有通變經世翼玄通靈等書傳於世

楊輔字嗣勲遂寧人乾道二年進士累遷戶部郎中總領四川財賦會利西安撫使吳挺病輔以吳氏世帥武興恐久生變密白二府早擇人望以鎭方面仍移書四川制置使邱崇言統制官李奭乃吳氏腹心緩急不可令權軍崇是其言及挺卒崇乃檄輔權帥事輔不敢輕往乃索印卽益昌領事久之以敷文閣待制權知成都府兼本路安撫使時加吳曦宣撫副使假以節制財利之權輔知曦有異志因托言他事遣人以■﹝樊﹐石代大﹞書告於朝上意輔必能誅曦密詔授輔寶謨閣學士四川制置使許以便宜從事及曦反輔自以不習兵事且內郡無兵遷延不敢發曦移輔知遂寧府輔遂委印於通判而去曦旣誅詔進輔爲宣撫使輔乃上言臣以衰病軟弱而居元功之上恐牽制敗事乞以事任付丙乃復以爲制置使兼知成都久之除兵部尙書以龍圖閣學士知建康兼江淮制置使卒於官謚莊惠

安丙字子文安廣人淳熙進士開熙初程松爲四川宣撫使吳曦副之是時丙通判隆慶陳十可憂於松言曦必誤國松不省旣而曦欲結丙奏爲隨軍轉運使居河池金奪和尙原守將棄甲而走曦皆不問而遣客密獻四川求封於是金詔至封曦蜀王曦密受之以書諷程松遁去曦遂稱王建號置官屬加丙中大夫丞相長史權行都省事丙以事起倉卒徒死無益乃陽與而陰圖之遂與楊巨源李好義等謀誅曦事見巨源傳初朝廷聞變莫知所爲乃召宇文紹節議之紹節言安丙必不附逆討賊者此人也於是密降帛書與丙帛書未至而露布已聞乃加丙端明殿學士知興州安撫使兼四川宣撫副使歷進觀文殿學士湖廣安撫使俄授崇信軍節度使開府儀同三司丙三辭還蜀會董居誼帥蜀大失士心金人乘之直搗梁洋至大安宋師所至輒潰乃以聶子述代居誼未幾紅巾賊張福莫簡叛入利州所過無不殘滅四川大震魏了翁移書宰執謂安丙不起則賊未卽平蜀未可定於是詔起丙爲四川宣撫使尋授保寧軍節度使兼知興元府利東安撫使丙乃至遂寧賊猶負固於果州之茗山丙下令諸軍合圍絕其樵汲之路以困之未幾張威李貴俘獲張福等十七人以獻後數日盡俘其黨千餘人皆殺之詔賜丙保寧節度使印加丙之子癸仲三秩文華閣學士明年進丙少保居無何卒贈少師賜沔州祠額曰英慧謚忠定

遊仲鴻字子正南充人淳熙二年進士李昌圖總蜀賦奇其才曰吾董餉七年惟得一士遂薦於朝擢四川制置司幹辦公事時趙汝愚爲副使一見卽敬之紹熙初赴召至闕下適汝愚在樞密欲親出經略西事仲鴻曰宥密之地幹旋爲易獨不聞呂申公經略西事當在朝廷之語乎汝愚悟而止光宗以疾久不朝重華宮仲鴻貽汝愚書陳宗社大計有伊周霍光之語汝愚大駭立焚之不答又貽書曰大臣事君茍利社稷死生以之旣不死曷不去汝愚又不答孝宗崩泣謂汝愚曰令惟有率百官哭殿廷以請親臨耳及宰相畱正以病去仲鴻亟簡汝愚曰禫日不決禍必至矣汝愚又不答後三日嘉王卽位於重華宮拜汝愚右丞相奏遣仲鴻核實淮東西總賦攺監登聞鼔院會侍講朱熹以論事去國仲鴻上疏曰陛下宅憂之時禦批四出不由中書宰相畱正之去去之不以禮諫官黃度之去去之不以正令講官朱熹之去去之不以道自古未有舎宰相講官諫官而能自爲聰明者也願亟還熹毋使小人得志以養成禍亂慶元初汝愚罷相力匄外除知洋州再擢利州路提點刑獄尋予祠歸卒劉光祖表其隧道曰嗚呼慶元黨人遊公之墓紹定中賜謚曰忠子似

遊似字景仁嘉定十四年進士累遷禮部尙書兼修國史入侍帷幄帝問唐太宗治效何速如是似曰人主一念之烈足以旋轉乾坤一日歸仁期月而可王道曷嘗不速乃摭唐太宗事以陳且謂太宗矜心易起漸弗克終僅止貞觀之治願陛下益加聖心治效必速淳佑五年拜右丞相兼樞密使十一章乞歸田裏不許十年進國公轉兩官致仕卒贈少保

姚希得字逄原潼川人舉嘉定進士歷通判福州徒步就任人不知爲通判也屢遷太府寺丞沂靖王府敎授時帝斥逐權姦收召名徳舉朝相慶希得以爲外觀形狀似若淸明之朝內察脈息有類危亡之證乃上疏言堯舜三代之時無危亡之事而樂聞危亡之言秦漢以來多危亡之事而常諱危亡之言夫危亡之事不可有而危亡之言不可無後世人主履危如履坦諱言如諱病又言君子非不收召而意向猶未調一小人非不斥逐而根株猶未痛斷大權若操握而不能無旁蹊曲徑之疑大勢若更張而未見有長治久安之道廷臣之所諷諫封囊之所奏陳非不激切而陛下固不之罪亦不之行又言內小學之建人皆知陛下之有意建儲也然歲月逾邁未見施行邸第之盛人皆知陛下之篤於親愛也然依憑者眾輕視王法請托之行捷於影響女冠者流眾共指目近璫小臣時竊威福此皆陛下之心乍明乍晦之所致豈不謂之危乎國有善類猶人之元气善類一敗一消元气一病一衰善類能幾豈堪數消消極則國隨之矣陛下明於知人公於用人固無權姦再用之意然道路之人往往竊議此元佑紹聖將分之機也禍根猶伏而未決不幾於安其危乎帝攺容曰朕決不用史嵩之度宗卽位授同知樞密院事參知政事力請致仕授資政殿學士金紫光祿大夫封潼川郡公卒贈少保希得忠亮平實淸儉自持好引善類不要虛譽知廣西時官署以錦爲■﹝巾﹞幕希得曰我起家書生安用此以繒易之蜀之親族相依者數十家廩餼婚喪竭力以給晚年計口授田有差所著有續言行錄橘州文集

吳泳字叔永潼川人嘉定二年進士歷官著作郎直舎人院上言願陛下養心以淸明約己以恭儉進徳以剛毅發彊毋以旨酒違善言毋以嬖禦疾荘士毋以靡曼伐天性杜漸防微澄源正本使君心之所自立者先有其地然後移所畱之聰明以經世務移所分之精神以彊國政移所用之心力以卹疲民移所損之浮費以犒邊戍不惟可以消弭災變攘除姦凶𨿽以是建久安長治之策可也累進寶章閣學士知溫州奏蠲各邑租稅二十餘萬市藥以濟病者帝喜賜衣馬未幾卒所著有鶴林等書弟昌裔

吳昌裔字季永早孤與兄泳痛自植立得程頤張載朱熹書輒硏繹不倦嘉定七年舉進士聞漢陽守黃幹得熹之學往從之調閩中尉攺眉州敎授與弟子講說諸經祠周程張朱掲白鹿洞學規仿潭州釋奠儀簿正祭器士習丕變監察禦史彈劾無所避丸上躬缺失宮庭嬖私廟堂除授將帥方命女寵私謁舊黨之用邊疆之禍無不盡言嘗言朝廷之上言論多於施行浮文妨於實務右族王宮之冗費列曹坐局之常程羣工閒僈之差除諸道非泛之申請以至土木經營時節宴遊神霄祈禱大禮賜賚藻飾治具無異平時至於治兵足食之方修車備馬之事乃闕略不講且援靖康之獘痛哭言之出爲大理少卿屢疏引去乃以權工部侍郎宣撫四川中道病帝憫之攺嘉興力辭又攺贛州又攺婺州婺民日夜望其至乃不忍終辭旣至減騶從供帳召邑令周行阡陌蠲租八萬餘錢二十餘萬緡加集英殿學士卒謚忠肅昌裔剛正荘重遇事敢言典章多所閒習嘗輯至和紹興諸臣奏疏本末名儲鑑又輯周漢至宋蜀道得失名蜀鑑初昌裔與徐淸叟杜範三人一日同入臺皆天下正士人稱爲至和三諫作詩以侈之云

蒲叔獻南部人爲成都漕民歌之曰運使姓蒲民力可蘇召爲宗正卿以韓侂冑用事請去時論壯之

蹇彛通泉人嘉定二年進士累官通判金州端平三年北兵攻蜀彛堅守戰不能敵被擒不屈而死子永叔復力戰城破舉家死焉弟維之紹定五年進士利州都統辟行參軍事亦迎敵力戰而死特官其子

賈子坤字伯厚潼川人嘉定十三年進士爲西和推官攝通判闗外被兵子坤與郡守陳寅誓死城守城陷子坤朝服與其家十二口死之子純孝以咸淳七年進士爲揚州敎授文天祥辟佐其幕歷朝散郎厓山師敗純孝抱二女偕妻牟氏同蹈海死

張山翁字君壽普州人登景定進士爲荊湖宣慰司幹官鄂守張晏然議降元山翁以書責之晏然旣降山翁被執元人諭之曰若降不失作顯官山翁不屈元人義之貸不殺後居黃鵠山聚徒敎授而終所著有南紀緇林藏雲山相鋤等集

宇文百之新井人數世不異居庭前六燕同巢紫荊異本合干是時中江有牟敏中三世同居通泉黃氏兄弟九人同居終身友愛皆表其閭

賈氏中江人淳熙進士楊楡之嫡母夫死不嫁事舅姑以孝聞舅姑皆年九十餘無疾而終賈氏追悼喪葬盡禮有芝艸生於墓側楡事賈亦極其孝敬賈年八十康健不衰詔旌其門

元

範均保儀隴人至正中母疾革均保割股和藥以進母疾遂愈詔立孝感坊以表之

許維楨遂寧人爲淮安判官屬縣鹽城有二虎爲患維禎禱於神祠一虎去一虎死祠前境內旱蝗維禎禱而雨蝗亦息歲無雪民因多疾維禎復禱雪深三尺朝廷聞其事詔褒奨焉

陳君節廣安人當元之末君節生數歲而兵起母爲俘去幾三十年君節寢食不安乃挾家貲北往物色經三載得母奉歸孝養不怠

韓氏閬中人年十七遭明玉珍之亂慮爲所掠乃僞爲男子服飾混處民間旣而被料爲兵居於行伍者七年人莫知其爲女子也後從玉珍掠雲南道遇其叔父遂贖歸成都以適尹氏稱爲韓貞女

蜀中廣記卷四十四

●欽定四庫全書

蜀中廣記卷四十五

﹝明﹞曹學佺撰

○人物記第五

川東道

戰國

巴蔓子巴之將軍也七國稱王之時巴方有亂蔓子請師於楚許以三城楚王救巴巴國旣寧楚使請城蔓子曰藉楚之靈克弭禍難誠許楚王城將吾頭往謝之城不可得也乃自刎以頭授楚使王嘆曰使吾得臣若巴蔓子用城何爲乃以上卿禮葬其頭巴國葬其身亦以上卿禮

秦

寡婦淸史失其氏巴人也其先得丹穴而擅其利數世家亦不貲淸寡婦也能守其業用財自衛不見侵犯秦皇帝以爲貞婦而客之爲築女懷淸臺太史公曰淸窮鄕寡婦禮抗萬乘名顯天下豈非以富耶按臺在古涪陵縣

西漢

扶嘉朐■﹝月忍﹞人秦始皇時云陽有婦人浣衣於湯溪水上見一物流近岸視之龍也惶駭伏地龍蟠據其身須臾去歸而有娠彌月生嘉卽能言道人禍福巧發奇中逺近神之及長有智謀沈毅端重漢髙祖王於南鄭聞其名往見之因問計焉嘉勸髙祖定三秦取闗中以形勢制天下髙祖以爲廷尉刑罰無枉遂封於朐■﹝月忍﹞賜姓扶以其有匡扶之績云

東漢

尹珎牂牁人桓帝時從汝南許愼學受五經還牂牁以教其鄕於是南域人始知學仕

嚴尊字王思巴郡人爲揚州刺史惠愛每當在民遷官吏民塞路扳轅詔遂畱之居官十八年卒百姓若喪考妣義送者賫錢百萬欲以贍其家王思子徐州刺史羽不受送吏義崇不忍持還乃散以爲食食行客

三貞者巴郡馬妙祈妻義王元憒妻姬趙募君妻華也咸夙喪夫執共姜之節守一醮之禮郡人號曰三貞永初中廣漢漢中羌反虐及巴郡三貞恐見辱同時自沈於西漢水恆有黃鳥鳴其亡處徘徊焉國人哀之乃作詩曰闗闗黃鳥爰集於樹窈窕淑女是繡是黼惟彼繡黼其心匪石嗟爾臨川邈不可獲

三國

董和字幼宰江州人初仕劉璋爲成都令是時蜀主富實俗尙奢侈和躬率以儉所在皆移風遷巴東屬國都尉吏民相攜乞畱璋聽畱二年遷益州郡太守南土愛而信之先主定蜀徵和爲掌軍中郎將與諸葛亮並署左將軍大司馬府事獻可替否共爲驩交自和居官食祿外牧殊域內幹機衡二十餘年死之日家無儋石之財亮後爲丞相教與羣下云董幼宰參署七年事有不至至於十反來相啟告其追思之如此子允

董允字休昭先主以爲太子舍人徙洗馬后主卽位遷黃門侍郎丞相亮將北徵以允秉心公亮欲任以宮省之事上疏曰侍郎董允先帝簡拔以遺陛下愚以爲宮中之事無大小悉以委之必能禆補闕漏有所廣益尋遷侍中領虎賁中郎將允處事爲防制甚盡匡救之理後主嚴憚焉及漸長大愛宦者黃皓皓便僻佞慧欲自容入允上則正色匡主下則數責於皓皓以此不敢爲非終允之世皓位不過黃門丞允嘗與尙書令費禕中典軍胡濟等共期遊宴嚴駕已辦而郎中董恢詣允修敬恢年少官微見允停出逡巡求去允不許曰本所以出者欲與同好遊談也今君已自屈方展闊積捨此之談就彼之宴非所謂也乃命解驂其守正下士凡此類

晉

文立字廣休巴郡臨江人少遊蜀太學治毛詩三禮兼通羣書刺史費禕命爲從事入爲尙書郎復辟禕大將軍東曹掾稍遷尙書蜀並於魏梁州建首爲別駕從事咸熙元年舉秀才除郎中晉武帝方欲懷納梁益引致儁彥泰始二年拜立濟陰太守武帝立太子以司徒李允爲太傅齊王驃騎爲少傅選立爲中庶子立上疏曰伏惟皇太子春秋美茂盛徳日新始建幼志誕陟大繇猶朝日初暉良寶耀璞侍從之臣宜簡俊乂妙選賢彥使視觀則覩禮容棣棣之則聽納當受嘉話駭耳之言靜應道軌動有所采佐淸初陽緝熙天光其任至重聖王詳擇誠非糞朽能可堪任臣聞之人臣之道量力受命其所不諧得以誠聞帝報曰古人稱與田蘇遊非舊徳乎立上故蜀大官及盡忠死事者子孫𨿽仕郡國或有不才同之齊民爲劇又上諸葛亮蔣琬費禕等子孫流徙中畿宜見敍用一則以慰巴蜀民之心其次傾東吳士人之望事皆施行十年詔曰太子中庶子立忠貞淸實有思理器幹前在濟陰政事修明後事東宮盡輔導之節昔光武平隴蜀皆收其才秀所以授濟殊方伸敍幽滯也其以立爲散騎常侍累辭不許上疏臣子之心願從疏以求暱凡在人情貪從幽以致明斯實物性賢愚所同臣者何人能無此懷誠自審量邊荒遺燼犬馬老甚非左右機納之器臣𨿽至愚處之何顏詔曰常伯之職簡才而授何謙虛也立自內侍獻可替否多所補納甄致二州人士詮衡平當爲士彥所宗故蜀尙書犍爲程瓊雅有徳望素與立至厚武帝聞其名以問立立對曰臣至知其人但年垂八十稟性謙退無復當時之望不以上聞耳瓊聞之曰廣休可謂不黨矣故吾善夫人也西界獻馬帝問立馬何如對曰乞問太僕帝每善其恭愼遷衛尉猶兼都職中朝服其賢雅爲時名卿連上表年老乞求解替還桑梓帝不聽咸寧末卒帝緣立有懷舊性乃送葬於蜀使者護喪事郡縣修墳塋當時榮之初安樂思公世子早沒次子宜嗣而思公立所愛者立亟諫之不納及愛子立驕暴二州人士皆欲表廢立止之曰彼自暴其一門不及百姓當以先公故得爾也後安樂公淫樂無道何攀與上庸太守王崇涪陵太守張寅爲書諫責稱當思立言凡立章奏集爲十篇詩賦論頌亦數十篇同郡毛楚楊崇皆有徳美楚■﹝牜羊﹞牱崇武陵太守

母雅江州人忠厚沈晦然其性气凜不可犯以學冠四科貢於朝爲夜郎太守威惠並茂殊俗懷畏

六朝

徐世譜魚復人有勇力長於水戰梁元帝時領水軍又有巧性所造器械隨機損益出人意表

唐

李陽冰宗室子合州人爲當塗令工於篆書自言斯翁之後至小生曹喜蔡邕不足言嘗與李夫人書云古篆於天地山川得方圓流峙之常於日月星辰得經緯昭回之度於雲霞艸木得霏布滋蔓之容於文物衣冠得揖遜周旋之體於眉目口鼻得喜怒慘舒之態於虫魚鳥獸得屈伸飛動之理於骨角齒牙得拉撮咀嚙之勢隨身萬變任心所成舒元輿玉筯篆志云斯去千年冰生唐時千年有人誰能待之千年無人篆止於斯

李逺字求古云陽人也舉咸通進士歷杭建二州刺史所至有善政聲逺工於詩淸婉有風骨省試題橋賦見文苑英華

宋

王文義大寧人景徳中母疾篤割股和藥以進母尋愈異日母卒廬墓墳去水逺無以滌奠器夜夢人示以泉源掘之果得泉事聞詔賜以衣其後萬縣有王相家貧力學父病亦割股和藥而愈

趙開字應祥安居人登元和進士權辟雍正因買田尉氏與四方賢俊遊詢知天下利病如是七年慨然有通變救獘之志歷成都轉運司判官遂奏罷宣和六年所增上供綱布十萬疋減綿州下戶支移利水腳錢十分之三又減蒲江六井元符至宣和所增鹽額列其次第謂之鼠尾帳揭示鄕戶歲時所當輸折科等實數俾人人具曉鄕胥不得隱匿竄寄嘗言財利之源當出於一我祖宗朝財計盡歸三司諸道利源各歸漕計故官省事理今惟並廢以還漕司則利害可以參究而無牽掣窒礙之患矣因指陳搉茶買馬五害請依嘉佑故事盡罷搉茶仍令轉運司買馬朝廷是其言卽擢開都提舉川陜茶馬使推行之明年冬茶引取息至一百七十餘萬緡買馬仍餘二萬疋張浚以樞密院使宣撫川蜀素知開善理財卽承制拜開宣撫司隨軍轉運使專一總領四川財賦開見浚曰蜀之民力盡矣錙銖不可加獨榷貨猶存贏餘而貪猾任爲己有互相隱匿惟不卹怨斷而敢行庶可救一時之急浚遂委任不疑於是大變酒法法旣流行民以爲便初錢引兩料通行才二百五十萬至是添印至四千一百九十餘萬人亦不厭其多宣司獲僞引三十萬盜五十人浚欲俱當死開請於僞引上加宣司印卽爲眞黜其徒使治幣是一日獲三十萬錢而赦五十人之死也浚稱善悉如開言最後又變鹽法言者奏其不便詔以其章示浚浚不爲變時浚欲得士死力費用不貲盡取辦於開開算無遺策而財常有餘吳玠爲四川宣撫副使與開異趣數以餉饋不給訴於朝開亦自劾老憊求去朝廷未許乃特置四川安撫制置大使以席益爲之而開復與席益不和朝廷旣知開與玠及益有隙乃詔開赴行在以李迨代之會疾作以提舉江州太平觀尋加右文殿修撰都大主管川陜茶馬而開已病累疏求去復提舉太平觀卒

譙定字天授涪陵人少喜學佛折其理歸於儒後學易於郭曩氏爲象數之學一日至汴聞程伊川講道於洛卽往見棄其學而學焉遂得聞精義造詣愈至靖康初呂好問薦之欽宗召爲崇政殿說書以議論不合辭不肯就金人入忭不知所在髙宗渡江許翰復薦之聞定猶在汴因詔畱守宗澤遣詣行在至維揚寓邸捨窶甚一中貴人偶與鄰饋之食不受饋之衣亦不受委金而去定袖而歸之上方欲用定會金兵又至定遂還蜀棲遁於靑城山蜀人指其地曰譙巖稱定爲譙夫子後不知所終樵夫漁父時或見之世傳以爲仙

楊晨達州人宣和初試禮部第一丞相趙鼎薦其才召試館職論荊蜀形勢之說辟督府機宜俾撫諭四川吳玠饋遺過禮晨不欲阻其意及旣還悉上都督府以佐軍用

楊載涪州人嘗憤劉豫僭竊因白張浚願以白刄橫行敵中欲手刄豫遂僞降金行反間計豫果被廢浚言之於朝賜載從事郎

袁沔達州人未冠遊太學靖康之難金騎再至上書言當東據成臯西臨沔池以鋭士數千出唐鄧經武闗以迎西歸又自汝間道直走伊洛搗其巢穴則城下之師自解不報沔歸漢中乃畫利害十六事謁夔帥張上行薦之宣撫張浚以布衣參預謀議沔條十二事力詆諛佞用事者忌之沔度不能用遂拂衣而去

度正字周卿合州人紹興元年曆官國子監丞上疏極言李全必反且進斃全三策進太常少卿適太廟災爲二說以獻一則用朱熹之議一則因本朝廟制而參以朱熹之議遷禮部侍郎致仕進尙書所著有性善堂文集

趙性合州人當髙宗之時秦檜用事性對策其略曰以括囊爲深計臣知其人矣主和議者當之以首鼠爲圓機臣知其人矣杜言路者當之考官大驚秦檜欲摭拾其罪會卒乃止

牟天一達州人幼孤力學作文師韓栁事母至孝母卒啜粥廬墓終喪不忍去與弟天棐義不異居友愛彌篤

何光覺昌州人淳熙進士性至孝母病渴値旱泉涸光覺竭誠祝天宅傍忽有一泉湧出進母病愈因甃爲井

江彥淸巴州人徳佑初任珍州守元兵陷城彥淸巷戰而死是時永川有劉霖獻計於重慶守張玨請復瀘州玨以霖將兵旣而元陷重慶霖被執不屈死之重慶有趙立登進士以上書忤賈似道被謫徳佑初起爲太社令湖北提刑使蜀趣諸將入衛至重慶元兵且至郡守張玨方圖城守立無以復命自沈涪水而死

趙節婦者達州人婺居有凶人欲犯之脇以白刄不爲動旣而誘以百端終不可遂刺殺之

雍氏昌州人其夫昌化趙夘發也夘發以上捨登第權通判池州元兵渡江池守棄官去夘發攝州事知不可守乃謂雍氏曰城將破矣吾守臣不當去汝先出走雍氏曰君爲命官我爲命婦君爲忠臣我獨不能爲忠臣婦乎因請先死夘發笑止之及兵薄池夘發晨起書幾上曰君不可叛城不可降夫妻同死節義成雙與雍盛服同縊死於從容堂張氏重慶人進士胡天啟妻也嘉熙元年北兵至刼其母欲殺之

張氏哀號願以身代不聽卒殺之天啟與妻呼天大罵賊將欲生之謂曰從我當入富貴愈罵不息賊怒同殺之

元

雲山翁壁山人力學博洽而性豪放明玉珍據重慶召翁爲萬戶侯辭不就去隱五峯山有雲山詩集行於世賈長卿長壽人淹貫書史以文書名世凡朝貴使蜀者無不求其文爲槖中裝

蜀中廣記卷四十五

●欽定四庫全書

蜀中廣記卷四十六

﹝明﹞曹學佺撰

○人物記第六

川南道屬

宋

曹光實百丈縣人父疇爲靜南軍使光實少武勇輕財好施不事細行疇卒光實嗣職遷永平軍節度使幹徳中太祖命王全斌平蜀俄而羣盜四起夷人張忠樂者嘗行攻刼光實殺其徒黨至是忠樂率眾數千中夜奄至環其居鼓噪並進光實負其母突圍而出賊殺其族三百餘口又發其先墓光實詣全斌具以事白誓雪寃憤時蜀中諸郡未下乃圖雅州地形要害兼陳攻取之策請先下之全斌乃令率兵先導果克其城獲忠樂而甘心焉全斌因署光實義軍都指揮使光實以所部盡平殘冦知黎雅二州兼都巡檢使安集勞來蠻族懷之會全斌遣光實入貢因言於上境內幸已乂安乞罷義軍歸農太祖喜謂左右曰此蜀中俊傑也詔升殿勞問遂以爲黎州刺史累遷銀夏綏寧府都巡檢使是時李繼捧旣入朝其弟繼遷逃入蕃落數爲邊患光實乘間掩襲破其族帳獲繼遷母妻繼遷僅免使人紿光實乞降因致情欵期某日降於葭蘆川光實信之及期繼遷豫設伏兵光實至遂爲所害帝聞之驚悼賵賻有加官其三子從子克明

曹克明字堯卿夷人之攻其從父光實也克明方生母抱之匿於葦蒲中以免克明旣長喜兵法善騎射光實奇之補爲衙內都虞候光實見紿李繼遷歿於葭蘆川克明時護輜重在後聞變懼軍亂祕不發喪陽令人西來傳光實命還軍銀州而潛入敵中得光實屍而還初蜀人畱京師者禁不得歸鄕裏克明以母老間道歸李順反欲脇克明授以官克明攜母遁山谷得免及賊陷雅州克明募眾數萬人遂復名山等九縣分兵嘉眉卭三州立七砦以邀賊遂復雅州蜀平擢西頭供奉官黎州兵馬監押以餘寇未息權卭駐泊巡檢明年陜路潰卒復攻雅州克明又平之入朝攺內殿崇班爲溫臺等七州都巡檢使景徳中攺供備庫副使知邕州諭降左右江三十六蠻峒獨如洪峒恃險不至克明攻斬其首領陸木前梟於市與巡撫使曹利用大破澄海叛卒陳進於貴州及代還眞宗問南方事對稱旨官其一子累遷知鼎州會交址季公蘊寇邕州復攺知邕州克明旣至遣人入交址諭以利害公蘊拜表謝罪遷克明西上閣門使歷知登舒邵鼎四州卒

田錫字表聖洪雅人少好讀書善屬文登太平興國進士歷左拾遺直史館上疏獻軍國要務者一朝廷大體者四其略請賞太原之功爲駕馭戎臣之要機交州瘴海得之如獲石田願陛下務修徳以來逺毋頓兵以挫鋭此大體之一今諫官不聞廷諍給事中不聞封駁左右史不聞記言動又禦史不敢彈奏中書舍人未嘗訪以政事集賢院有書籍而無職官祕書省有職官而無圖籍願陛下擇才任人使各司其局茍職業修舉則威儀自嚴此大體之二邇者佛寺道宮悉皆輪奐又辟西苑廣禦池而尙書省湫隘尢甚郎曹無本局尙書無廳事九寺三監寓天街之兩廊貢院就武成廟是豈太平之制度耶願陛下別修省寺用列職官此大體之三按獄官枷杻鉗鎖並載刑書未聞以鐵爲枷況隆平之時將措刑不用而猶有非法之刑臣以爲於法所無去之可矣此大體之四疏奏優詔褒答賜錢五十萬時趙普爲相令羣臣章奏先白相府錫移書於普責其失至公之體普卽引咎謝之眞宗時爲銀臺封駁司賜金紫求出罷知泰州錫耿介寡合未嘗一趨權勢之門居公庭危坐終日無懈容嘗曰吾自立朝章疏五十有餘皆諫臣任職之常言獲從幸也豈可藏副本示後世以負謗時賣直之名耶悉命其子焚之所著有咸平集五十卷

朱臺符字拱正眉山人十歲能屬辭嘗作黃山樓記爲當時所稱及長善辭賦太宗廷試貢士臺符以尺晷成一賦登進士甲科歷京西轉運副使時北邊爲梗臺符上疏請擇一介之使以修和好利以貨財許以闗市如太祖故事使之懷恩畏威可以專力西鄙是一舉而兩得也臺符又自請往使時論韙之景徳初爲陜西轉運再徙知洪州卒有集三十卷

蘇洵字明允年二十七始發憤爲學歲餘舉進士又舉茂才異等皆不中乃悉燔常所爲文閉戶益讀書遂通六經百家之說下筆頃刻數千言及二子軾轍舉省試蜀守張方平勸洵入京又爲軾轍治裝洵乃偕二子至京師以所著書二十二篇獻於翰林學士歐陽修大奇之卽以其書薦於朝並呈韓富諸公洵於是聲名籍甚除祕書省校書郎是歲二子皆登髙第會太常修纂建隆以來禮書乃以洵食文安縣主簿祿同修太常因革禮一百卷書成未報而卒天子賜其家縑二百疋銀二百兩軾轍辭所賜求贈一官於是特贈光祿寺丞勅有司載其喪歸蜀初洵至京王安石方有盛名求交於洵士大夫與歐陽修皆勸洵詣之洵終不答安石母死弔者傾朝洵亦不往嘗言曰凡事之不近人情者鮮不爲大姦乃作辧姦論以譏之以爲王衍盧杞合爲一人後必亂天下聞者大駭及熙丰間人始服其先見

蘇軾字子瞻嘉佑二年試禮部是時歐陽修知貢舉得軾論爲之驚喜然疑其客曽鞏之作不敢以冠多士但置第二復以春秋對策居第一修嘗自謂當避此人出一頭地乃薦以才識兼茂科復薦制科對策入異等治平二年入判登聞鼓院英宗素聞其名欲以唐故事召入翰林知制誥宰相韓琦以爲宜且培養其才使天下莫不畏慕降服然後取而用之乃無異辭今若驟用則天下未必以爲然適足以累之也上曰與修記注琦復不可且請召試上曰試之者未知其能否耳軾豈不能耶及試二論復入異等遂直史館會其父洵卒歸蜀服闋還朝王安石欲變科舉興學校及創行新法軾皆上書論其不便安石怒使禦史論奏其過窮治無所得軾遂請外通判杭州徙知密州上表以謝又以事不便於民者不敢言以詩托諷庶有補於國禦史李定舒亶何正言摭其表語並詩以爲訕謗逮臺獄欲置之死久之不決神宗獨憐之以黃州團練副使安置上數有意復軾當路者輒阻之一日手札移軾汝州軾未至汝上書自言有田在常願得居之朝奏入夕報可哲宗立召爲禮部郎中元佑元年遷中書舍人初祖宗時行差役法其後編戶充役者不習其役又虐使之多至破產鄕民至有終歲不得息者王安石攺爲免役使戶差髙下出錢雇役行法者過取病民司馬光爲相欲復差役差官置局軾與焉軾曰差役免役各有利害免役之害掊斂民財十室九空差役之害民嘗在官不得專力於農而貪吏猾胥因緣爲姦此二害輕重蓋略等耳光曰於君何如軾曰三代之法兵農爲一至秦始分爲二唐之中葉變府兵爲長徵之卒農出谷帛以養兵兵出性命以衛民天下便之今免役之法實大類此公欲驟罷免役而行差役正如罷長徵而復民兵蓋未易也光不以爲然軾又陳於政事堂光忿然作色軾曰昔韓魏公刺陜西義勇公爭之甚力豈今日作相不許軾盡言耶光笑而謝之尋除翰林學士兼侍讀嘗鎖宿禁中召入便殿宣仁太后謂軾曰卿爲翰林學士此先帝意也先帝每誦卿文章必嘆曰奇才奇才但未及進用卿耳軾不覺哭失聲宣仁與哲宗亦泣左右皆泣已而命坐賜茶撤禦前金蓮燭送歸院久之軾積論事當軸者所恨恐不見容乃請外補遂拜龍圖閣學士知杭州軾直史館時通判杭州二十年間再歷舊治興利除害有徳於民家奉畫像眾立生祠召爲吏部尙書以弟轍除尙書右丞乃攺翰林院學士承旨居數月復以讒請外乃以龍圖閣學士知穎州未閱歲以兵部尙書召兼侍讀尋遷禮部兼翰林侍讀端明殿兩學士禮兵兩部尙書宣仁太后崩哲宗親政復以兩學士出知定州紹聖初禦史論軾掌內外制日所作詞命譏斥先朝遂以本官知英州尋貶寧逺軍節度副使惠州安置居惠三年又貶瓊州別駕居昌化徽宗立移亷州徙永州更三大赦還提玉局觀復朝奉郎卒於常州軾自爲舉子及出而髙科制舉內外侍從歷典方州必以愛君爲本忠規讜論挺挺大節所著述備列著作記中髙宗卽位贈資政殿學士又贈太師謚文忠三子邁逅過皆名士過最著

蘇轍字子由年十九與兄軾同登進士科又同策制舉時仁宗春秋髙轍慮或倦勤因極言得失而於禁庭之際尢切大略謂今海內窮困而宮中賞賜不爲限極國家內有養士養兵之費外有契丹西夏之奉又自爲一阱以耗其遺余臣恐陛下以此得謗而民心不歸也策入考官以爲不遜請黜之仁宗曰以直言召人而以直言棄之天下其謂我何宰相不得已置之下等神宗立轍以丁父憂服除還朝王安石與論靑苗之法轍曰以錢貸民使之出息本以救民非以爲利也然出納之際吏緣爲姦𨿽有法不能禁錢入民手𨿽良民不免妄用及其納錢𨿽富民不免踰限如此則恐鞭箠必用州縣之事不勝煩矣安石以其言有理爲之不言靑苗者逾月後竟行之及安石遣八使之四方訪求遺利轍以書力詆其非安石怒將加以罪陳升之止之乃以爲河南推官元佑初爲右司諫初熙寧時神宗以夏國內亂用兵攻討乃於熙河增蘭州於延安增安疆米脂等五砦至是轍言夏累遣使入境初不自言疆場之事然度其狡心有請蘭州五砦之意彼若點積兵馬屯聚境上而遣使求取五砦許之則畏兵而予不復感恩不許則邊隙一開禍難無已惟聖心早賜裁斷無使別致猖狂於是朝廷許還五砦夏國遂服進轍戶部侍郎累遷禦史中丞自元佑一新庶政而元丰舊黨多起邪謀於是呂大防劉摯欲稍引用以平夙怨轍面斥其非又上疏其略曰君子小人勢同冰炭同處必爭爭則小人貪利忍恥擊之難去君子潔身重義阻之易退議者乃欲召還元丰用事之臣謂之調停此輩若返必將殘害正人漸復舊事惟陛下斷自聖心勿使小人一進後有噬臍之悔疏入遂罷調停之議又言黃河北流正得水性而水官乃欲導之使東今回河𨿽罷減水尙存遂使河北生靈財力俱困今者西夏靑唐外皆臣順而熙河將吏創築城堡侵其膏腴議納純忠奪其節鉞若遂養成隙釁闗陜豈復安居又言天下皆思雇役而怨差役宜因獘修法爲安民靖國之術拜尙書右丞尋進門下侍郎初轍議先機以五砦地界與夏朝廷𨿽許竟未決至是夏人遂發兵襲涇原屢爲邊害每以地界爲辭大臣議欲用兵轍言此非西人之罪皆朝廷之不直宜責熙河帥臣不守誠信輒敢生事於是宣仁太后遂從轍議哲宗立李淸臣爲中書舍人鄧潤甫爲尙書左丞二人稍復言熙丰事會廷試進士淸臣撰策題卽爲邪說轍上書極諫哲宗怒轍書中引漢武以方先朝遂落職居汝州數月元丰諸臣皆會於朝連謫化州別駕循州安置徽宗卽位徙永州嶽州已而復大中大夫提舉太平宮及太平當國再降再復致仕居許號穎濱遺老不復與人相見如是十年卒追復端明殿學士淳熙中謚文定轍性沈靜簡潔爲文汪洋澹泊如其爲人所著作亦詳記中子三曰遲曰逅曰遜

蘇過字叔黨軾知杭州時過年十九以詩賦入浙江省試擢第一及軾爲兵部尙書過任承務郎軾謫英州惠州儋耳後徙亷永過皆隨侍凡父生理書夜寒暑所須𨿽一日百務皆不知難初至海上過爲文曰志隱軾覽之曰吾可以安於島夷矣因命作孔子弟子列傳及軾卒於常州過攜其喪葬於汝州遂家永昌營湖陰水竹數畝名曰小斜川初監太原府稅攺知偃城縣權判中山府皆以善政稱

蘇元老字子廷洵之從曽孫軾轍皆喜其爲學黃庭堅以爲蘇氏之秀舉進士歷通判彭州會茂州蠻叛帥司遽令招降元老嘆曰威不足以服則恩不足以懷乃移書成都帥周燾曰此蠻跳梁山谷伺間竊發彼之所長我之所短惟施黔兩州兵可與爲敵若檄數千人倍道往赴賢於官軍十萬也其次夔陜兵矣夔兵誘其前陜兵從其後不十日賊必破彼降而我受則威懷兩得今不討賊而先招之還必復叛不免重用兵矣燾得書卽召與計事元老獻策茂有兩道當使正兵陣濕山而陰出奇兵搗刁溪與石泉擒之必矣燾不能用竟得罪後帥至如元老策蠻乃降歷進太常少卿時梁師成方用事自言其母常事軾有娠見逐而生已因緣欲見元老且求其文元老拒之言者遂論元老乃軾轍之孫學術議論皆仿從祖不宜在朝罷爲提舉明道宮元老笑曰昔顏子以附驥尾顯名吾乃爲門第所累那未幾卒所著有蘇元老集

李見富順人父英恪嘗誅王均有功擢知富順監見讀易於神龜山著易樞天禧令附驛以聞見不願仕有詩云一片靑山消不得滿朝朱紫是何人是時納溪有蕭子云雅善詩文累徵不就避迹紫囤谷號石泉子有詩行世卭州有李繒舉八行不就以文史自娯著補注唐書二百卷

計用章卭州人天禧進士通判延安是時範雍爲帥用章勸其修城練兵以備不測雍不聽及元昊圍城雍召問策用章曰惟有一死報國耳會大雪圍解其後用章歷官都官員外郎

巢谷初名谷字符修眉山人谷舉進士京師見舉武藝者心好之遂棄其舊學習騎射久之業成而不中第乃去遊於秦鳯涇原之間所至友其秀傑與韓存寶尢相善及存寶得罪將就逮自度必死謂谷曰死非所惜顧妻子不免饑寒槖中數百金非君莫可使遺之谷許諾卽變名姓懷金步往授其子人無知者蘇軾與谷同鄕幼而識之及軾兄弟在朝谷未嘗一見紹聖初軾轍謫嶺海平生親舊無復相聞谷獨自眉山徒步訪之見轍於循州轍驚喜曰此非今世人古之人也握手相泣已而道平生逾月不厭時谷年七十三瘦瘠多病將復見軾於海南轍湣而止之曰君意則善然由循至儋數千里當復渡海非老人事也谷曰我自視未卽死公勿止我遂去會有蠻隸竊其槖裝以逃獲於新州谷從之至新遂病死轍聞哭之失聲恨不用己言而致死又奇其不用己言而行其志也

石揚休字昌言眉山人其先江都人也七世祖藏用精於歷數知天下將有變而蜀獨安乃令家人來居眉山揚休少孤力學登進士髙第歷官工部郎中揚休喜閒放平居養猿鶴玩圖書吟詠自適與家人言未嘗及朝廷事及卒發楮中得所上封事十餘章其大略請增諫官以廣言路置五經博士使學者專其業出禦史按察諸道以防壅蔽復齒冑之禮以彊宗室擇守令重農桑禁奢侈皆有補於時者然揚休愼密世未嘗知其有言也

李絢字公素卭州人少放蕩不羈兄綯教之書嚴其課業絢傲自若比暮綯歸絢取書一覽輒誦數千言稍長能屬文尢工歌詩登進士通判邠州元昊犯延州而邠城陴不完時絢方攝守卽發民治城僚吏皆謂當言上待報絢不聽帝聞之大喜卽詔他州悉治守備歷官糾察在京刑獄出知洪州時五溪蠻寇湖南擇可爲轉運使者帝曰有館職善飲酒者偶忘其名今安在輔臣未諭帝曰是城邠州不報者其人材輔臣曰蜀人李絢也遂除湖南轉運使絢乘驛至邵州戒諸部按兵毋動使人諭蠻以禍福蠻帥罷兵受約束復召修起居注累遷龍圖閣直學士起居舍人權知開封府有能名以酒過攺提舉在京諸司庫務權判吏部流內銓出知蘇州卒絢疏明樂易少周遊四方頗練世務數上書言便宜仁宗未有繼嗣絢因祀髙禖還獻賦大旨言宜逺嬖寵近賢良則神降之福子孫繁衍帝納之然性嗜酒無時不醉終以此死帝悼惜焉

孫忭字夢得眉山人舉進士第歷翰林學士兼侍讀學士久處顯要罕所建明皇佑中以右諫議大夫權禦史中丞制下韓絳論忭非糾繩才忭乃上疏曰臣觀方今士人趨進者多亷退者少以善求事爲精神以能訐人爲丰采捷給若嗇夫者謂之有議論刻深若酷吏者謂之有政事諫官所謂才無乃謂是臣誠不能也仁宗得其言趣視事且命知審官院忭辭以任言責不當任事局乃止忭在臺諫言事不爲矯激尢喜稱薦人才溫成皇后葬以劉沆爲監護使汴奏沆爲宰相不當爲皇妃護喪事時又議爲後建陵立廟忭率官屬上言非禮固爭不能得忭伏地不起帝爲攺容遣之累遷樞密副使參知政事忭性篤厚寡言久居侍從繼居兩府泊如也英宗卽位告老加太子太傅就第卒贈太子太保

陳希亮字公弼靑神人希亮幼孤好學年十六其兄使治息錢三十餘萬希亮悉召取錢者焚其劵而去登天聖八年進士知長沙縣僧有海印國師者出入章獻皇后家恃勢爲姦人莫敢誰何希亮捕置諸法一縣大聳徙知鄠縣民訛言有緋衣三老人行火巫覡歲斂民財致祭否則有火災希亮禁之火亦不作毀淫祠數百區勒巫爲農者七十餘家及希亮去父老泣曰公去緋衣人復出矣歷開封府司錄司事外戚沈元吉以姦盜殺人希亮一訊得實自驚僕死沈氏訴希亮及諸掾吏希亮曰殺此賊者獨我耳遂引罪坐廢期年盜起京西殺守令富弼薦希亮起知房州盜不敢入境殿侍雷甲率兵逐盜所至爲暴或以大盜入境告希亮勒兵拒之身居前行命士持滿毋發士皆植立如偶人甲射之不動乃知爲官軍下馬請死希亮獨治爲暴者十餘人使甲以捕盜自贖劇賊黨軍子方張供奉官崔徳贇奉命往捕旣失黨軍子則以兵圍竹山民殺向氏父子三人以爲黨軍子希亮發其寃下徳贇獄未服而軍子獲於商州徳贇遂抵罪或言華陰人張元走夏州爲元昊謀臣詔徙其族百口於房饑寒且死希亮曰元事虛實不可知卽有之彼亦終不顧家徒堅其爲賊耳乃密以聞詔釋之老幼哭庭下曰今當還故鄕柰何去父母遂畫希亮像而祠之及代還執政欲以爲大理少卿希亮願得一郡乃以爲宿州徙知廬州虎翼軍士屯壽春者以謀反誅遷其餘數百人於廬皆自疑不安一日有竊入府捨將爲不利者希亮笑曰此必醉耳貸而流之以其餘給左右使令且以守倉庫益親信之於是士皆誓爲公死歷京西轉運使石塘河役兵叛汝洛震動希亮卽日輕騎出按賊見希亮輕出意色閒和不能測度乃相與列訴道周希亮徐問所苦命一老兵押之曰以是付葉縣聽吾命旣至令曰汝已自首皆無罪惟斬爲首一人流軍校一人其餘悉赴役如初累遷太常少卿分司西京致仕卒贈工部侍郎希亮善著書尢長於易子四曰忱曰恪曰恂曰慥

陳慥字季常少使酒好劍用財如土閭裏之俠皆宗之嘗在岐下從兩騎挾二矢與蘇軾遊西山鵲起於前使騎射之不獲乃怒馬獨出一發得之因與軾馬上論兵及古今成敗自謂一世豪士稍壯折節讀書欲以此馳騁當世然終不遇洛陽有園宅壯麗與公侯等河北有田歲得帛千疋晚年皆棄不取遁於光黃間曰岐亭庵居蔬食徒步往來山中妻子奴婢皆有自得之意不與世相聞人莫識也但見其帽方屋而髙以爲古方山冠遺制因謂之方山子及軾謫黃州過岐亭識之人始知爲慥云

程之邵字懿叔眉州人以父蔭爲新繁主簿熈寧更募役法常平使者欲槪州縣民力以羨乏相補之邵曰此乃成周均力遺意當各以一邑之力供一邑之役豈宜以此邑助他邑哉使者媿服乃辟之邵爲屬惟其所爲時熊本察訪蜀道言於朝曰役法之行惟成都最詳之邵之力也累遷主管茶馬市馬至萬疋茶課四百萬緡連加龍圖閣集賢殿修撰三進秩爲熙河都轉運使秦鳯出師命之邵經制遂備十萬騎三百日糧以待徽宗大喜擢顯謨閣待制俄得疾卒贈龍圖閣直學士遣官護喪歸眉山

常安民字希古卭州人年十四入太學有俊名熙寧間以經學取士學者皆宗王氏獨安民不變及入試王安石亟稱其文命學者以爲則嘗欲見之安民不肯往登熙寧六年進士爲成都教授與章惇爲同僚常同謁府帥惇輒毀其素所厚善者安民退而責之比於李林甫惇笑曰直道還君富貴輸我安民曰處厚富貴天下事可知苐恐累陰徳耳安民之妻孫氏與蔡確之妻兄弟也確爲相安民絕不相聞調知長洲縣以忠信爲治人不忍欺縣故多盜安民捕獲第書其衣揭其門與之約能獲他盜者貸之盜遂息追科不下吏第使民自輸而輸者反先他邑元佑初擢鴻臚丞是時元丰用事之臣𨿽已罷斥而其黨猶分布中外安民獨憂之貽書於呂公著以漢之曹節唐之武三思爲諭及章惇作相其言遂驗紹聖初召對爲哲宗言今日之患莫大於士不知恥又言元佑進言以熙丰爲非今則反是拜監察禦史是時章惇專國安民首言乞收主柄惇遣人語之曰願少安靜當以左右相相處安民正色斥之惇益怒又論蔡京姦足以惑眾辯足以飾非巧足以移奪人主之視聽力足以顚倒天下之是非又言張商英在元佑時上呂公著詩求進近乃乞毀司馬光與公著神道碑周秩爲博士親定光謚爲文正近乃乞斵其棺陛下察此輩之言果出於公論乎章疏前後數百上終不能回初曽布意安民素恨章惇欲引助己故屢稱於朝而安民亦惡其人往往論及布乃與惇及蔡京合力擠之出監滁州酒稅安民至滁日親細務郡守曽肇謂之曰謫官例不治事安民謝曰食焉而怠其事非人臣所安蔡京用事入黨籍貶竄流落二十年卒建炎初贈右諫議大夫是時州人有陳賓者亦上書論蔡京之姦號爲白衣禦史安民之子同

常同字子正登政和進士建炎四年有詔錄常安民江公望子孫召同爲太宗正丞紹興元年乞郡知栁州三年召還首論朋黨之禍恩歸私門不知朝廷之尊重報私怨寧復公議之顧臣以爲欲破姦黨先明是非欲明是非先辯邪正上謂朋黨難破同曰朋黨之結蓋緣邪正不分今但觀其言行之實察其朋附之私則邪正分而朋黨破矣上又謂君子小人皆有黨同曰君子之黨協心濟國小人之黨挾私害公且言向者禍亂未成元佑臣僚不敢自明今則是非定矣願陛下始終主張善類勿爲小人所惑除殿中侍禦史時韓世忠劉光世以私忿欲交兵同奏光世等不思待遇之恩而驕狠尙气無所顧忌一旦有急其能相爲唇齒乎乞先黜責兩軍幕屬贊畫上以章示兩軍兩軍肅然呂頥浩再相同論其十事且謂復辟之功非一頥浩縱使有功而宰相亦非可以賞功同又論神哲二史乃章惇蔡抃之徒造謗詆誣宣仁之徳豈容異辭而蔡確貪天之功以爲己力乞擇史官考證修定庶毀譽是非皆得其實上深嘉之遂除同起居郎中書舍人史館修撰遷集英殿修撰知衢州以疾辭除徽猷閣待制提舉江州太平觀未幾以禮部侍郎召還數日除禦史中丞奏遣重臣出按兩淮詢人情利病察官吏侵擾縱民耕墾勿收租稅又言吳玠屯師興利而西州人力已困玠頻年嘗講屯田願聞其積谷幾何減饋運幾何趙開李迨先後饋運各幾何然後按視講究以紓民力又奏令樞臣王庶召集各鎭將帥諭以國體無分彼此緩急應援凡所經畫帝皆從之屢乞郡以顯謨閣直學士知湖州卒曽孫楙

常楙字長孺淳佑七年四遷簽書臨安府判官所至皆以公亷明敏稱當路者交薦於朝及爲判官會有淮東提舉常平者辟楙提管楙知其爲人不可與共事笑而卻之未幾政府彊楙就辟楙卽拂衣去朝野髙之復起主管城南廂聽訟嚴明不避豪右又力拒戶部科買民賴以安歷拜監察禦史知無不言嘗論天變及賈似道家爭田又論繼皇子竑事度宗怒遷司農卿尋爲兩浙轉運使海鹽歲爲咸潮害稼楙請於朝修築新塘三千六百丈是秋風濤大作塘不侵者尺餘民得奠居遷刑部侍郎極論檢覆之獘及雷雪非常之變帝不說出知平江府悉推故事郡守所當得緡錢以爲軍餉大寛公私之力旁郡飛蝗爲災毎入平江郡境輒爲疾風飄入太湖楙又節浮費修府庫餘金萬楮悉卻不受吏驚曰人言常侍郎不愛錢今果然矣攺浙東安撫使會有水災楙捐萬緡以賑之又請於朝得米萬石多方措處復數萬以是民食不乏莫不感楙之徳畫像祀於其家會稽山陰死者數萬楙以十萬楮作普惠局造棺葬之又召爲刑部侍郎兼給事中封還隆國夫人從子黃觀察錄黃帝怒楙不爲動徳佑元年拜吏部尙書明堂禮成進端明殿學士特與執政恩數楙以國步方艱非臣子貪榮之時力辭不受又拜參知政事不受而歸

唐重字聖任彭山人大觀進士屢遷起居舍人金人南侵重言禍起於童貫斬貫首以送金人尙可緩兵金人要求金帛中書侍郎王孝迪下令敢匿金銀者死且許告首重曰如此則子得以告父弟得以告兄奴婢得以告主矣於是乃止義累疏乞斬蔡京父子以謝天下落職知同州金人已陷晉降將及同重度不能守乃開門縱州人使出自以殘兵數百守城以示必死金人疑有備遂不渡河而返擢天章閣待制先是髙宗建大元帥府重上三策一爲鎭撫闗中以固根本然後營屯漢中開國西蜀此爲上策若駐節南陽控吳楚越齊趙魏之師以臨秦晉之墟視敵彊弱爲進退選宗親開府於闗中此爲中策儻因都城再治城池於汴洛之境據成臯崤函之固悉嚴防守此爲下策若引兵南渡則國勢微弱人心離散此最無策至永興又六上疏請幸闗中並守闗防河事宜章七八上皆不報乃加重天章閣侍制知京兆府金將渡河陷韓城時京兆餘兵皆調赴行在重度勢不可支以書別其父克臣曰忠孝不兩立義不茍生以辱吾父克臣報之曰汝能以身殉國吾含笑入地耳及金兵圍城城中兵不滿千又無外援經制副使韓亮以精鋭數百奪門出降重以親兵百人血戰而死上聞哀悼贈資政殿學士謚恭湣

王庠字周彥榮州人累世同居號曰義門父夢易以制科登第嘗攝興州忤部刺史以事中之罷歸卒母向氏欽聖憲肅後之姑也撫柩而誓必二子有成贈復父官乃許葬於是庠與弟序益自力於制科以繼父志遂閉戶窮經史百家傳注之學從師於千里以究其旨嘗以經說寄蘇軾謂二帝三王之臣皆志於道者惟其自得之難故守之至堅自孔孟作六經斯道有一定之論士之所養反不逮古乃知後世見六經之易忽而不行也紹聖間罷制科庠嘆曰命也無媿先訓以之行已足矣崇寧應能書爲首選歸而奉親養志不應舉者八年大觀行舍法州復以庠應詔是時方禁元佑黨籍庠自陳與蘇軾蘇轍範純仁爲知己呂陶王吉嘗薦舉黃庭堅張舜民王鞏任伯雨爲交遊不可入舉願屏居田裏以弟序升朝贈父官始克葬及母喪終復舉八行爲天下第一謁歸朝廷知不可屈賜號處士詔旌其門尋攺潼川府教授賜出身及章服一日四命俱至竟力辭不受向後每欲官之俱讓與弟侄及其甥旣卒孝宗賜謚賢節

孫昭逺字顯叔眉州人元佑進士靖康元年爲水部員外郎金兵陷京城欽宗以昭逺爲西京畱守西道都總管收拾散亡得義兵萬人爲金兵所攻復敗乃命王仔奉啟運諸殿神禦間道走行在金兵益熾其下欲擁昭逺南還昭逺罵曰若等平日衣食縣官不以此時報國南去何爲叛兵怒反擊之昭逺與官屬皆遇害追贈徽猷閣待制

王當字子思眉山人幼好學博覽古今嘗舉省元試禮部不中退居田野嘆曰士之居世茍不見用必見其言遂著春秋列國名臣傳五十卷元佑中蘇軾以賢良方正薦廷對慷慨不避權貴策入四等當事者惡其切直共阻之乃調龍遊縣尉蔡京知成都舉爲學官當不肯就其後京入相遂不復仕卒於家

李僑臨卭人紹興進士時光宗久不朝重華宮僑初釋褐卽上疏言祿不逮養乞將所得官資回贈二親冀以感動上心朝論偉之

王賞當之弟舉進士累官禮部侍郎兼直學士忤秦檜意出知利州賞爲文師蘇軾有玉臺集子稱學問該洽以直祕閣知龍州有美政歷吏部郎中著東都事略一百二十卷

家定國眉州人爲永康軍司法會韓絳帥蜀欲治江西山道定國爲蜀近夷恃險以安昔唐中衰吐蕃三入寇一出汶州今若平塹爲坦途將貽蜀憂絳以爲然役遂罷

家願字處厚父勤國與從叔安國定國俱遊二蘇之門王安石廢春秋學勤國著春秋新義熙丰諸人紛更舊政而元佑矯枉過甚勤國憂之乃因築室遂作室諭二蘇爲之嘉嘆願弱冠遊京師紹聖元年以廣文館登進士第是時侍郎李淸臣擬進策問力詆元佑之政願答策惟以守九年之所已行者爲言蘇轍嘗上疏辯策問舉漢武帝事觸上怒願出場未及知也因往見轍誦所對轍驚喜曰故人子道同志合乃若是乎願遂居下第元符三年以日食求言願時爲樂至令上書極論時政不報崇寧元年詔籍元佑元符上書人姓名願謫監華州西嶽廟禁錮不調凡十年大觀四年黨禁解始知雙流縣復謫監黃州酒稅予祠及南渡擢知閬州會張浚謀大舉願勸浚勵兵足谷以俟機會不宜輕動浚不說以便宜移願彭州願著邊防論名曰罪言無何浚果有富平之敗明年願乞歸卒後願曽孫大酉於理宗朝侍講經筵因從容言之上攺容嘉嘆取願所上書親書西社同門友元符上書人十大字賜之同時丹稜有楊恂元丰進士知廣都縣亦與願上書語切直亦入黨籍禁錮

唐瞻一名伯虎字望之丹稜人治易春秋皆有家法弟庚字子西善屬文登進士爲宗子博士元佑三年父遊瀘南瞻兄弟五人居母喪於丹山瞻夜半蹴庚曰吾夢得父書有亟來二字吾父得無他乎汝奉母奠吾趨瀘南矣卽奮而起行至洪川遇江漲舟皆艤岸不敢動瞻以厚利啖漁舟不許瞻卽入舟自解其維馳至瀘南父果病篤遂買舟載父歸至家數日乃卒元符二年庚以誣系卭州獄語連瞻窮極掠治其詞確然不一及庚以故獄久不決會赦乃免庚有文集二十卷子文若

唐文若字立夫少英邁不羣登進士分教潼川給事中勾濤薦文若自代詔赴行在旣至不得見文若奏書其略曰陛下屈萬乘之尊駐蹕東南兩宮將歸五路初復正宜市朽骨式怒蛙以來豪傑寧遽惜此數刻之對乎書奏翌日召對便殿髙宗大喜特攺通判洋州紹興二十六年召攺祕書郎自秦檜主和天下遂諱言兵於是文若乃作文思箴以獻髙宗其略曰於赫我皇兵旣休矣兵休如何莫如治兵居安思危邦乃攸寧爰振其旅文王以興載舞干羽舜仁用成兵非以殘以兵休兵凡千五百餘言三十一年爲宗正少卿會金人犯邊文若首建大臣節制江上之議及諸將北出捷書日聞上下狃安文若憂之乃圖上元嘉北伐故事未幾諸軍退守金主自將圍王權於歷陽權遁淮南盡沒詔百官廷議文若畫三策一請親徵二遣大臣勞軍三起張浚列奏上之不報文若尋面對曰浚守道篤學天下屬望四十年矣天不死浚於嶺南者正爲今日上矍然起浚知平江府攺鎭建康將以爲江淮宣撫使會有沮之者乃止孝宗嗣位張浚都督江淮軍事除文若都督府參贊軍事明年浚入相文若旋請祠三上未報卒

楊迹靑神人少有文名嘗謁黃廷堅論學術邪正之辯時尙王安石新說屏黜孔安國訓注迹嘆曰吾不能彊束縳進身遂棄去

王箴眉州人蘇軾之妻兄九歲通經弱冠爲文軾甚愛之嘗與成都侯元叔論古文退卽書數百言如史漢論贊絕有良史才元佑間累詔徵不就

吳時字仲道卭州人以進士甲科知華州鄭縣會轉運司檄鄭出米三萬輸長安時移書使者曰運三萬斛之米以車則千五百乘以卒則三萬縣民可役者才二百五十人戶耳古者用師則裹糧以養兵無事則移兵以就食誠能移兵於華則前費可免華去長安百六十里一旦欲用朝發而夕至矣使者從之歷中書舍人因進對語及取燕事曰祖宗盟血未幹渝之必速亂蔡攸聞之以告王黼黼怒斥爲腐儒時乃求去以徽猷閣待制兼侍讀提舉上淸太平宮西歸遇其里人趙雍入京時與言取燕必召禍吾老得不遭其變幸矣其如宗社何歸尙未卒已聞二帝北行時敏於爲文未嘗屬艸號爲立地書櫥云

任伯雨字徳翁眉山人以進士調淸江主簿郡守檄蒞公庫伯雨笑曰裏名勝母曽子不入此職何以至我遂拒不就累遷右正言上疏首擊章惇久竊朝柄迷國罔上毒流縉紳乘先帝變故倉卒睥睨萬乘不復有臣子之恭章八上貶惇雷州繼論蔡卞六大罪建中靖國攺元當國者欲並用元佑紹聖之人伯雨言自古未有君子小人雜然並進而可以致治者蓋君子易退小人難退二者並用而終於君子盡去小人獨畱唐徳宗坐此致播遷之禍不可不戒伯雨居諫省半歲所上百八疏大臣畏其多言使權給事中密諭以少嘿卽爲眞伯雨不聽抗論愈力且將劾曽布布覺之徙爲度支員外郎知鄂州崇寧黨事起削迹編管通州蔡卞陷之徙昌化軍又陷其仲子申先赴獄妻適死於淮報訃俱至伯雨處之如常其後申先鍛煉無染釋歸而伯雨卒於海上淳熙中謚忠敏是時同縣有劉■﹝孛攵﹞爲提舉河北常平九上書辯宣仁太后之誣司馬光之枉乞用範純仁蘇轍斥逐章惇蔡卞呂惠卿亦入元佑黨籍

孫逢眉州人大觀四年進士官至太學博士張邦昌僣立有司趣百僚入賀逢獨堅臥不起夜旣半同僚彊起之不從至垂泣與之訣事畢有司舉不至者欲以逢復於金邦昌以畢至告乃免逢聞之曰是必將肆赦遷官以重污我我其可俟乎遂憤怒而卒

任諒字子諒眉山人年十四試鄕書第一登髙第調河南戶曹以兵書謁樞密曽布布使人邀詣闕諒覺不可合竟去布爲相猶欲用之諒與書規以李徳裕事布始怒蔣之奇在樞府薦爲編修官布持其奏除懷州教授徽宗見其所作新學碑曰文士也擢提舉夔州學士歷陜西轉運副使降人李訛哆知邊廩不給因闕地窖粟而叛遺西夏書以定邊可取諒知其謀亟修城堡且發所窖得數十萬石訛哆果入寇失窖粟七日而退他日復圍觀化堡而邊儲已足遂解去宣和七年提舉上淸寶錄宮修國史初朝廷將有事於燕諒貽書宰相曰今契丹之勢其亡昭然但所以取之者當以漸宜別立耶律之宗散爲君長則我有存亡繼絕之義彼有瓜分輻裂之弱其與鄰崛起之金國勢相萬也不聽及旣分燕之後用郭藥師守燕諒策其必反懇懇以言於帝皆不聽而諸大臣則以爲病狂共排出之提舉嵩山崇福宮是年冬金人犯燕山郭藥師叛降皆如諒言而金兵方謀南下乃急復諒爲京兆尹未幾病卒而京城遂不守

韓駒字子蒼井研人少有文名政和間以獻頌補將仕郎召試舍人院賜進士出身除祕書省正字坐爲蘇氏學謫召爲著作郎校正禦前文集駒言國家祠祀舊撰樂章詞多抵牾於是召三館學士分撰樂曲五十餘章而駒撰居多宣和五年除祕書少監六年遷中書舍人兼修國史入謝因言先帝置兩省非止使行文書給事掌封駁舍人亦許繳還詞頭上遂許以事有可論者一切繳還乃以駒兼權直學士院制詞簡重爲時所推未幾復坐曲學以集英殿修撰提舉江州太平觀髙宗以駒知江州卒於撫州進一官致仕

李觀夾江人崇寧進士爲虢戶掾以執法多與守抗知岐山縣俗好健訟持吏短長前令往往不善其去觀撫綏善良而以法繩豪猾無所貸觀公亷無獘飛語不能中俗遂大變權成都運判時公私告匱觀鎭以淸靜東北歲饑流民入蜀者觀令散居寺觀賑以官廩活人甚多

杜莘老字起莘靑神人唐杜甫之十三世孫也紹興間第進士以親老不赴廷對賜同進士出身授梁山學教授歷進太常博士自南渡之後典秩散失多出有司記憶至於凶禮又諱不錄及顯仁皇后崩議禮有疑吏皆拱手莘老輒以古誼裁定具奏上覽之曰眞禮官也擢殿中侍禦史莘老久官中都具知公論予奪及諸姦蠧根本脈絡嘗嘆曰臺諫當論天下第一事若有所畏姑言其次是欺其心不敬其君者也及任言責極言無隱如管禁中市易劉炎幸醫王繼先之類皆勢熖薫天眾所指目者悉擊去之最後彈劾內省侍張去爲取禦馬院兵髠其頂至二百人上不樂莘老執不已竟罷去爲而莘老亦以直顯謨閣知遂寧府給事中安金節中書舍人劉拱封還詔書攺司農少卿請外仍與遂寧始莘老自蜀造朝不以家行一日因對上褒之曰聞卿出蜀卽蒲團紙帳如僧然難及也孝宗受禪莘老進三議曰定國是修內政養根本尋卒

孫道夫字太衝丹稜人以貢入優等會髙宗在越張浚遣道夫奏事賜出身轉承奉郎召對言漢中前瞷三秦後蔽巴蜀孔明蔣琬出圖三輔未有不屯漢中者今欲進兵陜右當先經營漢中荊南東連吳會北通漢沔號爲用武之國晉宋以來倚爲重鎭宋武帝故以諸子居之今欲守江當先措置荊南時至則秦漢師出秦闗荊楚師出宛洛陛下親禦六軍由淮甸與諸將會於咸陽孰能禦之上嘉納召試館職歷知資州宣撫鄭剛中薦其治行第一移知蜀州盜不敢入境州故產綾前守率以軍匠置機買絲虧直以爲民病道夫至悉斷其機道夫遇事明了郡人號爲水晶燈籠秦檜惡其不附己九年不遷久之乃召爲吏部郎中歷權禮部侍郎兼侍講奏敵有窺江淮之意上曰朝廷待之甚厚彼以何名爲兵端道夫曰彼身弒其父兄而奪之位興兵豈問有名臣願預爲之圖宰相沈該不以爲意道夫每進對輒言武事該疑其引用張浚遂忌之道夫不自安請自除知綿州卒道夫仕宦三十年奉給多置書籍一意爲民不可幹以私然性剛直嘗面折人過以此見忤於時

劉甲字師文父著爲成漕幕葬龍遊遂家焉甲舉淳熙進士累官知興元府利東安撫使先是四川宣撫副使吳曦密獻四州於金金乃立曦爲蜀王甲告急於朝乞下兩宣撫司協力扞禦而四川宣撫使程松乃謀遁去甲固畱之不聽第遽以便宜檄甲兼沿江制置吳曦遣人以書致甲甲援大義拒之因臥疾曦又遣其弟旼邀甲相見甲叱而去之乃援顏眞卿河北故事欲自拔歸朝先募二兵持帛書付參知政事李璧告變甲奏至舉朝震駭璧袖帛書進上覽之稱曰忠臣忠臣因召甲赴行在復命以帛書賜甲甲舟行至重慶聞安丙等誅曦復還漢中上奏待罪詔趣還任未幾金自鶻嶺闗札金崖進屯八里山甲分兵進守諸闗截潼川戍兵駐饒風以待之金知有備乃引去韓侂冑誅上念甲精忠拜寶謨閣學士賜衣帶鞍馬俄進寶謨閣學士知興元府利州安撫使先是大臣撫蜀者諸將皆有護送禮其實爲賄甲下郡首罷之悉廢丙所立茶鹽柴邸又乞以皂郊博易鋪場還隸沔戎司復通收吳氏莊歲得租四萬斛錢十三萬以禆總計丙增多歲稅甲命屬吏討論由一府言之歲百十萬緡米麥萬千七石悉減之邊民皆感泣卒於官甲幼孤多難母病刲股以進凡晝所爲者夜必書之名曰自監爲文平澹有奏議十卷理宗特謚曰淸惠

石正行眉州人淳熙中舉進士力學不倦尢工於書得黃庭堅筆法有寒芒集

髙稼字南叔蒲江人嘉定進士調成都尉制置使崔與之辟爲掾及鄭損爲制置卽欲求去時損欲罷十一州會子之法稼弟定子在總領所主管文字相與委曲力救之得行其半公私僅濟初朝廷欲用損魏了翁以爲必敗蜀事及損至知稼爲了翁同母兄劾罷其職旣而北兵入武階損棄沔而逃桂如淵鎭蜀辟稼通判沔州置幕下稼言蜀以三闗爲門戶五州爲籓籬自前帥棄五州民無固志一旦敵至又有因糧之利或遂畱不去今亟當申理俾緩急有所保聚如淵然之乃剏山寨八十四募義兵五千與民約敵至則官軍守原堡民丁保山寨義兵爲遊擊庶使前無所掠後弗容久北兵由東道入如淵乃辟稼知洋州稼以洋州無兵請分金州帥司兵千人入洋而自任其餉不報及鳳州破制置司始調金州兵赴之而漢中已陷如淵以便宜命稼爲利州提刑權興元府檄守米倉稼移書曰今日之事如弈棋所校先後耳茍以分水三泉米倉爲可保敵自宕昌淸川以入將誰禦之盍以興沔利三戎司分駐鳳州俾制司已招之忠義闗表復仇之豪傑聮兵以進可以得志如淵遲疑未決及北兵屠天水圍西和始率萬人往援而城已陷七方之師皆潰制置使趙彥吶辟稼爲參議官知沔州北軍入西和薄階州距沔九十里稼白彥吶今日之事有進無退能進據險地以身捍蜀敵有後顧必不敢深入若退守內地敵長驅而前蜀事去矣彥吶竟行畱稼守沔北兵自白水闗入距沔六十里或勸稼移保山寨稼曰吾郡將也當以死守之子斯復以爲憂稼曰吾得死所矣復何所恨又貽書李心傳曰稼必守沔無沔則無蜀矣自謂此舉可以無負知己及事迫參議楊約勸稼保大安稼厲聲曰我以監司守城爾以幕客往來應援各行其志及城陷遂死之詔進龍圖閣學士謚曰忠累贈太師所著有縮齋類稿三十卷弟定子子斯得

髙定子字瞻叔嘉泰進士性至孝四轉知夾江縣所至以才見稱四川總領所辟主管文字制置使鄭損奏廢十一州小會子之利定子方爭以爲小會子實以代錢百姓賴是以權川引罷則闗隴之民交病矣於是乃得存其半損又欲增總領所鹽課取舊貸軍費定子辯其顚末乃已再差知綿州元兵穿鳳州塞小校張鉞以其徒潰入文州殺守臣楊必復將自龍趣綿以闖成都安撫使黃伯固急奏定子兼參議官措置文龍備禦定子乃部分諸軍扼靑塘嶺鉞卒就擒已而潰軍流刼州郡劍南大震定子語諸僚曰諸君自任去畱定子封疆之臣有死而已因戒羣胥曰潰軍流民不過欲得錢糧吾將盡發所藏爲朝廷扞蔽全蜀聽汝殺我不聽汝逃逃則斫汝頭矣乃下令招潰卒人給緡錢五十米一石俄而諸軍盛陳兵以至吏士皆股栗定子坐堂上傳令勞苦之諸軍皆拜定子開諭以理使還本部以俟給犒諸將聞之亦來上謁定子復慰安之諸將曰敵將至矣盍避乎定子曰我文官尙不畏死爾世世衣食縣官乃欲避敵乎爾欲殺太守一創足矣安用軍器之多今諸軍幸大集萬一敵至則汝立功報國之秋也不猶愈於深入內地爲罪滋大乎眾悅而去遣吏給犒如令未幾敗將和彥威等皆集彰明剽掠尢甚乃遣幕府入城大言駭眾要索甚大定子答曰軍將入吾境當受吾節制惟各守紀律則給錢糧若敵至爲國一死作忠臣孝子不愈於病五日不汗死者乎彥威符移有云大府招戰散軍人給錢米若干今所部二萬人願如數定子報曰本州島已下令何敢食言但所給乃潰軍就招免死之人都統所部非潰也亦受此可乎彥威得檄甚慚乃乞別給以餉軍定子捐四十萬緡與之仍趣其還戍定子以功進直寶章閣頃之召入吏民追送流涕鄰郡皆夾道焚香曰微公吾屬塗炭矣歷官翰林學士知制誥兼吏部尙書因乞歸田裏進端明殿學士權參知政事簽書樞密院事力辭不許未幾退居吳中著述自娯以資政殿學士轉一官卒贈少保

髙斯得字不妄稼之子舉紹定進士授利州觀察推官時李心傳奉詔卽成都修國朝會要辟斯得檢詳文字會稼死難於沔時元兵方攻沔斯得日夜號泣潛至沔竟覓遺骸以歸服除心傳修四朝史復辟斯得史館檢閱分修光寧二帝紀歷太常博士祕書郎時範鐘當國斯得上言大臣貴乎以道事君今乃獻替之義少而容悅之意多知恥之念輕而患失之心重內降當執奏則不待下殿而已行濫恩當裁抑則不從中覆而遽命嫉正而庇邪喜同而惡異任術而詭道樂偸而憚勞又言羣臣龎雜宮禁奇邪黷貨外交豈可坐視而不之問顧乃並包兼容之意多別邪辧正之慮淺憂讒避謗之心重直前邁往之志微遂致眾臣爭衡大權旁落使宗社有淪亡之憂衣冠遭魚肉之禍當是時也能潔身以去其能逃萬世之淸議乎於是羣憸悚懼合力排擯斯得遂求外補再遷浙東提刑是時知處州趙善翰乃侍禦史周坦之婦翁知臺州沈塈乃僉書樞密使史宅之妻黨斯得劾其恃勢厲民不報仍攺斯得江西轉運判官斯得以身爲使者劾吏不行遂辭不就因並劾周坦史宅於是斯得與之並罷未幾斯得移湖廣提刑歷直祕閣右司郎官極論時事進寶謨閣福建轉運副使是時丞相謝方叔奏行自實田法斯得言秦始皇三十一年行自實田今主上臨禦實三十一年而異日書之史冊自實之名正與秦同方叔大媿卽爲罷之度宗卽位權兵部尙書會臺諫論賈似道誤國丞相畱夢炎爲之庇護斯得執之以此見罷斯得去而宋遂亡所著有艸堂文集儀禮合抄等書

魏了翁字華父蒲江人登慶元進士開禧元年以武博士召試學士院時韓侂冑用事謀欲開邊了翁言金地廣勢彊未可卒圖而求之在我未見可以勝人盍亦急於內修姑緩外攘不然舉天下而試於一擲不可不思歷官知嘉定府奉親還裏及侂胃以誤國誅召了翁赴闕丁生父憂解官後知漢州眉州提刑潼川遷直祕閣知瀘州潼川所至皆以化民善俗爲首務治行稱最去國十七年被召入對疏凡二千餘言上嘉納之累遷起居舍人極言事變倚伏人心向背疆場安危鄰寇動靜其言剴切無所忌避理宗卽位遷起居郎以論濟王事爲史彌逺之黨朱端常劾其欺世盜名朋邪謗國詔降三官靖州居住了翁至靖湖湘江浙之士不逺千里負笈從學乃著九經要義一百卷未幾復職歷進華文閣待制知瀘州了翁念權臣相繼內擅國柄外變風俗綱常淪斁法度墮弛貪濁在位舉事獘蠧不可滌濯遂應詔上章論十獘乞復舊典上皆從之因召了翁權禮部尙書兼學士院入對皆切於上躬他如和議不可信北軍不可保軍實財用不可恃凡十餘端又口奏利害以同修國史兼侍讀俄兼吏部尙書還朝六閱月前後二十疏皆當時急務上將引與共政而忌者擠之遂謂近臣惟了翁知兵體國乃以端明殿學士同簽書樞密院事督視京湖軍馬兼江淮督府了翁五辭不獲然以邊警沓至嫌於避事遂受命尋兼提舉編修五經要略封臨卭郡開國侯了翁旣開幕府申警將帥調遣援兵列死事之臣黜退懦之將疏奏邊防十事初朝中本假此命以出了翁及旣出而督府奏陳動相牽制甫二旬遽召爲簽書樞密院事尋攺資政殿學士湖南安撫使知潭州皆力辭不拜乃詔提舉洞霄宮未幾再攺知福州福建安撫使累乞骸骨疾革猶上疏門人問疾衣冠酬答口授遺奏須臾拱手而逝後十日詔以通奉大夫資政殿大學士致仕進太師謚文靖封秦國公賜第蘇州所著有鶴山集

楊大全字渾甫靑神人登乾道進士歷監登聞鼓時光宗以疾不得省重華宮大全力請不報又三上疏其略曰臣之志於憂君者義不畏死不幸生自古諫之不效其大者身當斧鑕其次流竄四方其小者猶罷免未有若今日不聽從亦不黜逐徒餌之以無譴訶之恩使其饕富貴甘豢養以消磨其風節平居皆貪位懷姦之士則臨難必無仗節死義之人又云盜起山東而髙斯弄權二世不知蠻寇成都而國忠奏捷明皇不知猶左右聾瞽耳今在朝之臣瀝忠以告而陛下不聽是陛下自壅蔽其聰明也傳聞壽皇將幸越幸吳興此愛陛下之深欲冺其迹也陛下當急圖所以解壽皇之憂疏入又不報寧宗卽位歷司農丞修髙宗史充檢討官先是韓侂冑當國私臺諫之選且欲得知名士以壓羣言有力薦大全者屬大全一往見除目卽下大全笑謝不往明日卽丏外時實錄成將上知將推恩客爲悼惜大全去不少待於是除知金州病卒

楊泰之字叔正靑神人少刻志於學臥不設榻者十年以類試髙等歷官知嚴道縣會蠻寇利店刑獄使者以爲白厓砦將王塤勾引遂致其罪及罥罣多人皆坐死泰之察其寃固請釋之不聽遂棄官而去父喪服除知富順監以俸餘千緡予鄰里以千緡置義莊理宗卽位召入對言陛下以直言求人而以直言罪人使天下以言爲戒臣恐言路旣梗士气益消循循黙黙浸成禍亂之風上奇其對以爲工部郎中紹定元年入對言風雨爲暴水潦潰溢此陰盛陽微之證而臺臣諉於霅川水患之滲何異言桀之餘烈乎又言巴陵追降之命重於違羣臣輕於絕友愛陛下旣行封謚又錄用其子今乃曰不當爲之後以貽患何示人之不廣也是日詔直顯謨閣知重慶府卒所著書凡三百卷

程公許字季與一字希穎敍州人登嘉定進士端平初爲太常博士嘉熙元年行都大火殿中侍禦史蔣峴逢君希寵禁錮言者公許應詔曰陛下宜以大舜無藏怒宿怨爲心而參酌於漢文帝之待厲王太宗之待秦邸故事以召和气弭眚災遷祕書丞兼考功郎官竟爲峴劾去李宗勉入相召爲著作佐郎歷官起居郎兼直學士院以忤丞相史嵩之及奏寢丞相鄭淸之之子士昌內祠侍養之命屏居湖州再起提舉玉隆觀差知婺州未上帝欲召爲文字官淸之奏沮帝曰朕欲其來乃授權刑部尙書入對疏時獘七事薦知名士二十九人時罷京學類申散遣生徒公許奏謂京邑四方之極而庠序一空弦誦寂寥遂使縫掖皇皇非所以作成士气遵崇教化淸之益不樂授槁殿中侍禦史陳垓劾罷公許參知政事吳潛奏畱之同知樞密徐淸叟疏論垓太學生劉黻等百餘人及布衣方和卿伏闕上書尋授公許寶章閣學士知隆興府而公許已死進龍圖閣學士致仕贈宣奉大夫公許衝澹寡欲晚年惟一僮侍食無重味一裘至十數年不易家無羨儲而敬愛親戚備至所著有塵缶文集內外制奏議諸書

鄧得遇卭州人淳佑進士累官廣西提刑攝經略事兼知靜江府徳佑元年長沙被兵遂破靜江得遇朝服南望拜辭書幅紙云宋氏忠臣鄧氏孝子不忍偸生寧甘溺死彭咸故居乃吾潭府屈公子平乃吾伴侶悠哉悠哉吾得其所遂投南流江而死

楊棟字符極靑神人登紹定進士歷樞密院編修官入對言邇來中外之臣如主兵理財聽其言無非可用迹其實類皆欺誣又言祖宗立國不恃民財力惟恃民心固結願陛下常存忠厚之意勿用峻急之人歷宗正少卿論奏女冠出入宮禁交通請謁屢進學士制置使皆不拜竟以大學士奉祠卒特贈少保棟之學本諸周程負海內重望所著有崇徳平舟二集從子文仲

楊文仲字時發淳佑七年省試第一入太學又以功試第一升內捨季冬雷震文仲率同捨叩閽極言時事有曰天本不怒人激之使怒人本不言雷激之使言寶佑元年始登進士從父棟守婺罷政居余杭文仲往問伊洛之學遂詣精粹歷官崇政殿說書每在講筵必以積誠感動因忤賈似道出知衡州尋復爲工部侍郎時王爚陳宜中二相不協文仲上疏言事危且急矣祖宗所賴億兆所寄命者在二相茍以不協之故今日不戰明日不徵時不再來後悔何及元兵渡江畿甸震動朝士多棄去者侍從惟文仲一人以疾甚出知泉州攜家踰嶺而卒有見山文集

司馬夢求敍州人溫公之裔嗣母陳氏歸於司馬及門而夫死誓不再適詔旌其門以族子夢求爲後舉景定三年進士咸平末調江陵監鎭北兵入沙市夢求朝服望闕自經死

家大酉以進士授昭化主簿吳曦反大酉不受僞命淳佑時侍講經筵累官工部侍郎與宰相史嵩之論不合罷去爲人方直𨿽累屈而操守不變

家鉉翁以父蔭補官六遷安撫浙東所至皆著能名上特賜進士出身拜端明殿學士僉書樞密院事元兵次近郊丞相吳堅賈餘慶檄告天下守令以城降鉉翁獨不署元帥遣使至欲加縛鉉翁曰中書省無縛執政之理請歸家卒亦不敢無禮堅奉表祈請於元以鉉翁爲介不得命畱館中聞宋亡旦夕哭泣不食飲者數日元以其節髙欲尊官之鉉翁義不二君辭無詭對及宋三宮北遷鉉翁率故臣迎謁伏地流涕頓首謝奉使無狀無以保存其國見者莫不嘆息文天祥女弟坐兄故系奚官鉉翁傾槖中裝贖之以歸其兄璧元人解禁聽其自便乃移河間以春秋教授弟子數爲諸生談宋故事及宋興亡之故或流涕太息元成宗卽位欲顯擢之鉉翁曰臣年八十矣亡國之俘不能死陛下安用之得以骸骨歸葬先人冢旁受恩多矣成宗賜千金放還眉山仍賜應付馳驛號處士鉉翁力辭金幣應付徒步還家

文初彭山人父永客汴時初尙在𦇤褓後二十年至汴覓父踰年始得歸養及登第封永爲承事郎大邑亦有杜國賓在乳時父遊東吳不歸音問杳然後四十年國賓南至荊渚以父名出處手揭以行間闗萬里見父時爲韶州都巡因迎以歸

蹇均福長寧人父有疾日夜憂惶不離側及病篤計無所出夜燒香吁天自刲左股作羮以進父食之翌日謂均福曰夜夢神人告我汝子孝念延壽一紀後果如其言同縣有趙彥忠父疾篤欲起如廁彥忠謂父不可勞以兩手承之父曰汝手乎彥忠曰黔婁不嘗糞耶父疾遂痊明年母病革彥忠刲股食之病乃愈後父母俱年八十餘而終宋末合州有程順爲石照令有能聲其母王氏嬰疾危迫順刲脇取肝和藥以進母疾尋愈事聞遷知涪州

劉孝誠富順人親喪廬墓有芝艸生墓側犍爲有楊九澤一門孝義產五色靈芝於其居

程氏眉州人蘇洵妻通經史有气節洵每遊學四方程教二子軾轍讀書甚嚴軾嘗讀範滂傳慨然問曰軾若爲滂夫人許之乎程曰爾爲滂吾顧不能爲滂母耶

牟阿回榮縣農家女也母嘗爲虎銜去阿回方牧牛卽持杖走追及號泣擊虎虎捨其母坐於地阿回直前扶母而歸

元

侯彥直雅州人爲忠翊校尉至元間王虎寇州彥直引兵力戰於名山兵少力弱爲賊所擒罵不絕口遂被害

蜀中廣記卷四十六

●欽定四庫全書

蜀中廣記卷四十七

﹝明﹞曹學佺撰

○宦遊記第一

川西道屬

秦

李冰史失其鄕秦昭王時爲蜀郡守蜀土𨿽產奇貨金銀銅鐵然五穀尙少其時未通中土無賓旅往來之費無軍師饋餉之煩政令省約禮文古朴民足蓋藏有以也秦人得蜀從斜谷輸輦於長安絡繹道路民始告病故守蜀者多難其人昭王乃用李冰冰能知天文地理至蜀相度岷江可以灌漑遂開郫流二江鑿離堆山浚湔腴口灌田數萬頃於是千里皆成沃野秦益富彊兼並天下皆由於此時江神爲孽大爲民害冰乃使其子二郎作三石人及五石犀以厭其怪而蜀地至今無復水患相與神之以主蜀土

西漢

文翁者史失其名廬江舒人也少好學通春秋以郡縣吏察舉景帝末爲蜀郡守仁愛好教化見蜀地僻陋有蠻夷風欲誘進之乃選郡縣小吏開敏有才者張叔等十餘人親自飭勵遣詣京師受業博士或學律令減損少府用度買刀布蜀物賫計吏以遺博士數歲蜀生皆成就還歸文翁以爲右職用次察舉官有至郡守刺史者又修起學宮於成都市中招下縣子弟以爲學官弟子爲除更繇髙者以補郡縣吏次爲孝弟力田常選學宮童子使在便坐受事毎出行縣益從學官諸生明經飭行者與俱使傳教令出入閨閣縣邑吏民見而榮之數年爭欲爲學官弟子富人至出錢以求之繇是大化蜀地學於京師者比齊魯焉至武帝時乃令天下郡縣皆立學校官蓋自文翁爲之始云文翁治蜀數十年竟終於蜀吏民爲立祠堂歲時祭祀不絕至今巴蜀好文雅皆文翁之化也子孫亦家於蜀文氏遂爲著姓

王襄益州刺史欲宣風化命王褒頌漢徳作中和樂職宣布詩三篇選少年者以鹿鳴之聲歌之

王尊字子贑涿郡髙陽人也初爲美陽令著能聲擢安定太守威震郡中盜賊奔散遷益州刺史先是南陽王陽亦爲益州刺史行部至卭崍九折阪嘆曰奉先人遺體柰何數乘此險後以病去及尊爲刺史至其阪問吏曰此非王陽所畏途耶吏對曰是叱其馭曰驅之王陽爲孝子王尊爲忠臣居部二歲懷來徼外蠻夷憚其威信俱就歸附博士鄭寛中奉使巡行風俗舉奏治狀遷東平相後爲京兆尹道不拾遺

東漢

吳漢字子顏南陽宛人也光武十一年春率徵南大將軍岑彭等伐公孫述及彭破荊門長驅入江闗漢畱夷陵裝露橈船遂將南陽兵及弛刑募士三萬人溯江而上會岑彭爲刺客所殺漢並將其軍十二年春與公孫述將魏黨公孫永戰於魚涪津大破之遂圍武陽述遣子壻史興將五千人救之漢迎擊興盡殄其眾因入犍爲界諸縣皆城守漢乃進軍攻廣都拔之遣輕騎燒成都市橋武陽以東諸小城皆降漢乃乘利遂自將步騎二萬餘人進逼成都去城十餘里阻江北爲營作浮橋使副將武威將軍劉尙將萬餘人屯於江南相去二十餘里述使其將謝丰袁吉將眾十許萬分爲二十餘營並出攻漢使別將萬餘人刼劉尙令不得相救漢與大戰一日兵敗走入壁丰因圍之漢乃召諸將勵之曰吾共諸君踰越險阻轉戰千里所在斬獲遂深入敵地至其城下而今與劉尙二處受圍勢旣不接其禍難量欲潛師就尙於江南並兵禦之若能同心一力人自爲戰大功可立如其不然敗必無餘成敗之機在此一舉諸將皆曰諾於是饗士秣馬閉營三日不出乃多樹幡旗使煙火不絕夜銜枚引兵與劉尙合軍丰等不覺明日乃分兵拒江北自將攻江南漢悉兵迎戰自旦至晡遂大破之斬謝丰袁吉獲甲首五千餘級於是引還廣都畱劉尙拒述自是漢與述戰於廣都成都之間八戰八克遂軍於其郭中述自將數萬人出城大戰漢使護軍髙午唐邯將數萬鋭卒擊之述兵敗走髙午奔陳刺述殺之旦日城降遂斬述首傳送洛陽明年正月漢振旅浮江而下十八年蜀郡守將史歆反於成都自稱大司馬攻太守張穆踰城走廣都歆遂移檄郡縣而宕渠楊偉朐■﹝月忍﹞徐容等起兵各數千人以應之帝以歆昔爲岑彭護軍曉習兵事故遣漢率劉尙及大中大夫臧宮將萬餘人討之漢入武都乃發廣漢巴蜀三郡兵圍成都百餘日城破誅歆等漢乃乘桴沿江而下巴郡楊偉徐容等惶恐解散漢誅其渠帥二百餘徙其黨與數百家於南郡長沙而還

來歙新野人以中郎將同蓋延馬成討公孫述乘勝進攻述大懼使刺客刺歙未殊延見歙因伏涕不敢仰視歙謂延曰虎牙何敢然今被刺自恨無以報國乃自書表畢遂引絕帝聞大驚省書攬涕乃賜策曰中郎將歙憂國忘家忠孝兼著今葬祭殊常念大功也

髙朕蜀郡太守念文翁爲政有法因禮殿頹圮遂修飾之續增一室以祀先聖先賢又作石室以祀文翁其治蜀政績不愧翁云

岑彭字君然南陽棘陽人也建武十一年春彭與吳漢及誅虜將軍劉隆輔威將軍臧宮驍騎將軍劉歆發南陽武陵南郡兵又發桂陽零陵長沙委輸棹卒凡六萬餘人騎五千匹皆會荊門吳漢以三郡棹卒多費糧谷欲罷之彭以蜀兵盛不可遣上書言狀帝報彭曰大司馬習用步騎不曉水戰荊門之事一由徵南公爲重而已彭乃令軍中募攻浮橋先登者上賞於是偏將軍魯奇應募時天風狂急彭奇船逆流而上直衝浮橋而櫕柱鉤不得去奇等乘勢殊死戰因飛炬焚之風怒火盛橋樓皆燼彭復悉軍順風並進所向無前蜀兵大亂溺死者數千人斬任滿生獲程泛而田戎亡保江州彭上劉隆爲南郡太守自率臧宮劉歆長驅入江闗令軍中無得虜掠所過百姓皆奉牛酒迎勞彭見諸耆老爲言大漢哀湣巴蜀久見虜役故興師逺伐以討有罪爲人除害讓不受其牛酒百姓皆大喜悅爭開門降詔彭守益州牧所下郡輒行太守事彭到江州以田戎食多難卒拔畱馮駿守之自引兵乘利直指墊江攻破平曲收其米數十萬石公孫述使其將延岑呂鮪王元及其弟恢悉兵拒廣漢及資中又遣將侯丹率二萬餘人拒黃石彭乃多張疑兵使護軍楊翕與臧宮拒延岑等自分兵浮江下還江州溯都江而上襲擊侯丹大破之因晨夜倍道兼行二千餘里徑拔武陽使精騎馳廣都勢若風雨所至皆奔散初述聞漢兵在平曲故遣大兵逆之及彭至武陽繞出延岑軍後蜀地震駭述大驚以杖擊地曰是何神也彭所營地名彭亡聞而惡之欲徙會日暮蜀刺客詐爲亡奴降夜刺殺彭彭首破荊門長驅武陽持軍整齊秋毫無犯卭谷王任貴聞彭威信數千里遣使迎降會彭已薨帝盡以任貴所獻賜彭妻子謚曰壯侯蜀人憐之爲立廟武陽歲時祠焉

張堪字君遊南陽宛人也早孤盡讓其父餘財於兄子年十六受業長安志美行厲諸儒號聖童來歙奇之薦於世祖召拜郎中使送委輸縑帛並領騎七千匹詣大司馬吳漢伐公孫述在道追拜蜀郡太守時漢止餘七日糧陰具船欲遁去堪聞之馳往見漢說術必敗不宜退師之策乃示弱挑戰述果自出大戰中鎗死城下成都旣抜堪先入據其城檢閱庫藏收其珍寶悉條列上言秋毫不私慰撫吏民蜀人大悅在郡二年遷漁陽太守後帝嘗召見諸郡計吏問其風土及前後守令賢否次至蜀郡其計掾樊進曰今漁陽太守張堪昔在蜀郡仁以惠下威能討姦前公孫述破滅珍寶山積捲握之物足富十世而堪去職之日乘折轅車布被囊而已帝聞嘆息良久卽拜顯爲魚復長下詔徵堪擬超拜之而堪病卒帝深悼惜詔書褒美

陳寵字昭公沛國汶人轉廣漢太守西川豪右並兼吏多姦貪訴訟日百數寵到顯用良吏王渙鐔顯等以爲腹心訟者日減郡中淸肅先是洛縣城南每陰雨有哭聲聞於府中積數十年寵聞而疑其故使吏案行還言世衰亂時此下多死亡者而骸骨不得葬儻在於是寵愴然矜嘆卽勅縣盡收斂之自是哭聲遂絕

蔡茂字子禮河內懷人也遷廣漢太守有政績稱時陰氏賓客在郡界多犯吏禁茂輒糾案無所回避茂初在廣漢夢坐大殿極上有三穗禾茂跳取得其中穗輒復失之以問主簿郭賀賀離席慶曰大殿者宮府之象也極而有禾人臣之上祿也取中穗中臺之位也於字禾失爲秩𨿽曰失之乃所以得祿秩也衮職有闕君其補之旬月而茂徵焉乃辟賀掾

亷範字叔度京兆杜陵人趙將頗之後也曽祖褒成哀間爲右將軍大父丹王莽時爲大司馬益部牧建初中爲蜀郡太守其俗好文辧相持短長範每勵以淳厚不受偸薄之說成都民物丰盛邑宇逼側舊制禁民夜作以防火災而更相隱蔽燒者日屬範乃毀削先令但嚴使儲水而已百姓爲便乃歌之曰亷叔度來何暮不禁火民安作昔無襦今五絝在蜀數年稱平治淸靜免歸鄕裏

黃昌字聖眞會稽余姚人初爲宛令舉能遷蜀郡太守先太守李根年老多悖政百姓侵寃及昌到吏民訟者七百餘人悉爲斷理莫不得所捕盜帥一人脇使條諸縣彊暴之人姓名居處乃分遣掩捕無有遺脫宿惡大姦皆奔走他境蜀郡大治初昌爲州書佐時其婦歸寧於家道間爲賊所掠遂流轉入蜀爲人妻生有子子犯罪母乃詣昌自訴昌疑此婦不似蜀人因問所由對曰妾本會稽余姚戴次公女州書佐黃昌妻也因歸寧爲賊所略遂至於此昌呼前謂曰黃昌有何識認耶曰左足心有黒子嘗自言當爲二千石昌乃出足示之卽相持悲泣還爲夫婦治蜀四年遷陳相屢官大司農

第五訪字仲謀京兆長陵人司空倫之族孫也仕郡爲功曹察孝亷補新都令政平化行三年之間鄰縣歸之戶口十倍

種暠字景伯河南洛陽人爲益州刺史在職三年宣恩逺夷開曉殊俗岷山雜落皆懷漢徳其白狼盤木唐菆卭僰諸國自前刺史朱輔卒後遂絕暠至乃復舉種向化時永昌太守冶鑄黃金爲文蛇以獻梁冀暠糾發逮捕馳傳上言而二府畏懦不敢案之冀由是銜怒於暠會巴郡人服直聚黨百餘人自稱天王暠與太守應承討捕不克吏人多被傷害冀因此陷之傳逮暠承太尉李固上疏救曰臣伏聞討捕所傷本非暠承之意實由縣吏懼法畏罪迫逐深苦致此不祥比盜賊羣起處處未絕暠承以首舉大姦而相隨受罪臣恐沮傷州縣糾發之意更共飾匿莫復盡心梁太后省奏乃赦暠承罪免官而已

韋義字季節扶風平陵人初仕州郡太傅桓焉辟舉理劇爲廣都長政甚有績官曹無事牢獄空虛以兄順喪去官比辟公府不就廣都爲生立廟及卒三縣吏民爲義舉哀若喪考妣

李膺字符禮潁川襄城人也蜀郡太守修庠序設條教明教令維恩並行朝廷舉能理劇及遭黨事膺詣詔獄拷死妻子徙邊門生故吏及其父兄並被禁錮時侍禦史蜀郡景毅子顧爲膺門徒而未有錄牒故不及於譴毅乃慨然曰本謂膺賢遣子師之豈可以漏奪名藉茍安而已遂自表免歸時人義之

劉龎廣漢人爲郫令郫有楊伯侯奢侈大起冢營龎初至官伯侯遂徙占成都及龎爲成都令伯侯復徙去成都大姓恣縱而濮陽太守趙子眞父子尢彊橫諸趙依附故多犯法龎執而數其罪莫不震肅

張喬益州刺史旄牛夷叛喬與部都尉合兵擊破之於是分置蜀郡屬國領四縣延光三年牛種夷封離等叛蜀郡夷皆應之眾至千餘人破壞二十餘縣殺長吏剽掠百姓骸骨委積千里無人喬選從事楊竦等將兵討平之論功拜喬子湍爲太守夷人歡迎道路嘖嘖曰郎君貌類我府君後湍頗失民心有欲叛者耆老曉之曰當念先府君於是遂安

閻憲爲綿竹令邑人夜行得遺錦平明送縣憲曰行得遺物是天賜也何爲將來曰縣有明府犯此則慚

三國

諸葛亮字孔明瑯琊陽都人建安十六年益州牧劉璋遣法正迎先主使擊張魯亮與闗侯鎭荊州先主自葭萌還攻璋亮與張飛趙雲等率眾溯江分定郡縣與先主共圖成都成都平以亮爲軍師將軍署左將軍府事先主外出亮常鎭守成都足食足兵二十六年羣下勸先主稱尊號先主未許亮說曰曹氏簒漢天下無主大王劉氏苗族紹世而起今卽帝位乃其宜也士大夫隨大王久勤苦者亦欲望尺寸之功耳先主於是卽帝位策亮爲丞相亮以丞相錄尙書事假節章武三年春先主於永安病篤召亮於成都屬以後事謂亮曰君才十倍曹丕必能安國終定大事若嗣子可輔輔之如其不才君可自取亮涕泣曰臣敢不竭股肱之力效忠貞之節繼之以死先主又爲詔勅後主曰汝與丞相從事事之如父建興元年封亮武鄕侯開府治事頃之又領益州牧政事無巨細咸決於亮南中諸郡並皆叛亂亮以新遭大喪故未便加兵且遣使聘吳因結和親遂爲與國三年春亮率眾南徵其秋悉平軍資所出國以富饒乃治戎講武以俟大舉五年率諸軍北駐漢中臨發上疏曰先帝創業未半而中道崩殂今天下三分益州疲獘此誠危急存亡之秋也然侍衛之臣不懈於內忠志之士忘身於外者蓋追先帝之殊遇欲報之於陛下也誠宜開張聖聽以光先帝遺徳恢弘志士之气不宜妄自菲薄引諭失義以塞忠諫之路也宮中府中俱爲一體陟罰臧否不宜異同若有作姦犯科及爲忠善者宜付有司論其刑賞以昭陛下平明之理不宜偏私使內外異法也侍中侍郎郭攸之費褘董允等此皆良實志慮忠純是以先帝簡拔以遺陛下愚以爲宮中之事事無大小悉以咨之然後施行必能禆補闕漏有所廣益將軍向寵性行淑均曉暢軍事試用於昔日先帝稱之曰能是以眾議舉寵爲督愚以爲營中之事悉以咨之必能使行陣和睦優劣得所親賢臣逺小人此先漢所以興隆也親小人逺賢臣此後漢所以傾頹也先帝在時每與臣論此事未嘗不嘆息痛恨於桓靈也侍中尙書長史參軍此悉貞良死節之臣願陛下親之信之則漢室之隆可計日而待也臣本布衣躬耕於南陽茍全性命於亂世不求聞達於諸侯先帝不以臣卑鄙猥自枉屈三顧臣於艸廬之中諮臣以當世之事由是感激遂許先帝以驅馳後値傾覆受任於敗軍之際奉命於危難之間爾來二十有一年矣先帝知臣謹愼故臨終寄臣以大事也受命以來夙夜憂嘆恐托付不效以傷先帝之明故五月渡瀘深入不毛今南方已定兵甲已足當奬率三軍北定中原庶竭駑鈍攘除姦凶興復漢室還於舊都此臣所以報先帝而忠陛下之職分也至於斟酌損益進盡忠言則攸之褘允之任也願陛下托臣以討賊興復之效不效則治臣之罪以告先帝之靈責攸之褘允等之慢以彰其咎陛下亦宜自謀以諮諏善道察納雅言深追先帝遺詔臣不勝受恩感激今當逺離臨表涕零不知所言遂行屯於沔陽六年春揚聲由斜穀道取郿使趙雲鄧芝爲疑軍據箕谷魏大將軍曹眞舉眾拒之亮身率諸軍攻祁山戎陣整齊賞罰肅而號令明南安天水安定三郡叛魏應亮闗中響震魏明帝西鎭長安命張合拒亮亮使馬謖督諸軍在前與合戰於街亭謖違亮節度舉動失宜大爲合所破亮拔西縣千餘家還於漢中戮謖以謝眾上疏曰臣以弱才叨竊非據親秉旄鉞以厲三軍不能訓章明法臨事而懼至有街亭違命之闕箕谷不戒之失咎皆在臣授任無方臣明不知人卹事多闇春秋責帥臣職是當請自貶三等以督厥咎於是以亮爲右將軍行丞相事所總統如前冬亮復出散闗圍陳倉曹眞拒之亮糧盡而還魏將王雙率騎追亮亮與戰破之斬雙七年亮遣陳式攻武都陰平魏雍州刺史郭淮率眾欲擊式亮自出至建威淮退還遂平二郡詔策亮曰街亭之役咎由馬謖而君引愆深自貶抑重違君意聽順所守前年耀師馘斬王雙今歲爰徵郭淮遁走降集氐羌興復二郡威震凶暴功勲顯然方今天下騷擾元惡未梟君受大任干國之重而久自挹損非所以光揚洪烈矣今復君丞相君其勿辭九年亮復出祁山以木牛運糧與魏將張合交戰射殺合十二年春亮悉大眾由斜谷出以流馬運據武功五丈原與司馬宣王對於渭南亮每患糧不繼使己志不伸是以分兵屯田爲久住之基耕者雜於渭濵居民之間而百姓安堵軍無私焉相持百餘日其年八月亮疾病卒於軍時年五十四及軍退宣王案行其營壘處所曰天下奇才也亮遺命葬漢中定軍山因山爲墳冢足容棺斂以時服不須器物詔使持節左中郎將杜瓊贈亮丞相武鄕侯印綬謚爲忠武侯初亮自表後主曰成都有桑八百株薄田十五頃子弟衣食自有餘饒至於臣在外任無別調度隨身衣食悉仰於官不別治生以長尺寸若臣死之日不使內有餘帛外有贏財以負陛下及卒如其所言亮性長於巧思損益連弩木牛流馬皆出其意推演兵法作八陣圖咸得其要云亮言教書奏多可觀別爲一集景耀六年春詔爲亮立廟於沔陽亮弟均官至長水校尉亮子嗣爵

法正字孝直右扶風郿人建安初入蜀依劉璋爲新都令後召署軍議校尉旣不任用又爲其州邑俱僑客者所謗無行志意不得益州別駕張松與正相善松於荊州見曹公還勸璋絕曹公而自結先主璋曰誰可使者松乃舉正正旣還爲松稱說先主有雄略密謀協規願共戴奉而未有緣後因璋聞曹公欲徵張魯之有懼心也松遂說璋宜迎先主使之討魯復令正銜命正旣宣指陰獻策於先主曰以明將軍之英才乘劉牧之懦張松州之股肱以響應於內然後資益州之殷富馮天府之險阻以此成業猶反掌也先主然之沂江而西與璋會涪北至葭萌南還取璋以正爲蜀郡太守揚武將軍外統都畿內爲謀主正說先主曰曹操一舉而降張魯定漢中不因此勢以圖巴蜀而畱夏侯淵張合屯守身遽北還此非其智不逮而力不足也必將內有憂偪故耳今策淵合才略不勝國之將帥舉眾往討則必可克克之之日廣農積榖觀釁伺隙上可以傾覆寇敵尊奬王室中可以蠶食雍涼廣拓境土下可以固守要害爲持久之計此蓋天以與我時不可失也先主善其策乃率諸將進兵漢中正亦從行先主自陽平南渡沔水緣山稍前於定軍興勢作營淵將兵來爭其地正曰可擊矣先主命黃忠乘髙鼓噪攻之大破淵軍淵等授首曹公西徵聞正之策曰吾故知玄徳不辦有此必爲人所教也先主立爲漢中主以正爲尙書令護軍將軍明年卒先主爲之流涕者累日謚曰翼侯賜子邈爵闗內侯官至奉車都尉漢陽太守諸葛亮與正𨿽好尙不同以公義相取亮毎奇正智術先主旣稱尊號將東徵孫權以復荊州之恥羣臣多諫一不從大軍敗績還住白帝亮嘆曰法孝直若在則能制主上令不東行就復東行必不傾危矣

龎綂字士元襄陽人先主領荊州統以從事守耒陽令遷治中從事隨從入蜀益州牧劉璋與先主會涪統進策曰今因此會便可執之則將軍無用兵之勞而坐定一州也先主不從璋旣還成都先主當爲璋北徵漢中統復說曰陰選精兵晝夜兼道徑襲成都璋旣不武又素無預備大軍卒至一舉便定此上計也楊懷髙沛璋之名將各杖彊兵據守闗頭聞數有箋諫璋使發遣將軍還荊州將軍未至遣與相聞說荊州有急欲還救之並使裝束外作歸形此二子旣服將軍英名又喜將軍之去計必乘輕騎來見將軍因此執之進取其兵仍向成都此中計也退還白帝連引荊州徐還圖之此下計也若沈吟不去將致大困不可久矣先主然其中計卽斬懷沛還向成都所過輒克於涪大會置酒作樂謂統曰今日之會可謂樂矣統曰伐人之國而以爲歡非仁者之兵也先主醉怒曰武王伐紂前歌後舞非仁者耶卿言不當宜速起出於是統逡巡引退先主尋悔請還統復故位初不顧謝飲食自若先主謂曰向者之論阿誰爲失綂對曰君臣俱失先主大笑宴樂如初進圍雒縣統率眾攻城爲流矢所中卒時年三十六先主痛惜言則流涕追賜統爵闗內侯謚曰靖侯統子宏字巨師剛簡有臧否輕傲尙書令陳祗爲祗所抑卒於涪陵太守

傅彤仕先主爲將軍先主伐吳猇亭之敗彤爲吳所得吳人逼之使降彤罵曰安有漢將軍而降者乎遂死之子僉爲都督守陽安闗鄧艾遣胡烈等攻闗僉格鬭而死

呂乂字季陽南陽人先主定益州乂爲新都綿竹令乃心隱卹百姓稱之遷巴西太守丞相諸葛亮連年出軍調發諸郡多不相救乂募取兵五千人詣亮慰諭檢制無逃竄者徙爲漢中太守兼領督農供繼軍糧亮卒累遷廣漢蜀郡太守蜀郡一都之會戶口眾多又亮卒之後士伍亡命更相重冒姦巧非一乂到官爲之防禁開諭勸導數年之間漏脫自出者萬餘口後入爲尙書代董允爲尙書令眾事無畱門無停賓乂歷職內外治身儉約謙靖少言爲政簡而不煩號爲淸能然持法刻深好用文俗吏故居大官名聲損於郡縣延熙十四年卒蔣琬字公琰湘鄕人也從昭烈入蜀除廣都長昭烈遊觀奄至廣都見琬事不治時又沈醉將加罪戮諸葛亮請曰蔣琬社稷器非百里才政在安民不務修飾願主公加察昭烈雅敬亮遂不加罪頃之拜什邡令召入爲尙書郎建興元年丞相亮開府辟琬爲東曹掾亮駐漢中與長史張裔統畱府事又代裔爲長史加撫軍將軍亮數出外琬常出兵食相供給每言公琰忠雅當與吾共贊王業密表後主曰臣若不幸後事宜以付琬亮卒以琬爲尙書令俄加都督假節領益州刺史遷大將軍錄尙書事封安陽亭侯時元帥新喪逺近危竦琬處羣僚之右無憂容無喜色眾漸服楊戲性簡略琬與言多不應或欲構戲於琬以爲慢琬曰面從後言古人所戒戲欲贊吾是則違其本心欲反吾言則顯吾過失是以黙然是戲之快也又督農楊敏曽毀琬曰作事憒憒不及前人或以白琬主者請推治琬曰吾實不如前人無可推也主者請推問憒憒狀琬曰茍其不如則事不當理事不當理卽憒憒矣又何問耶後敏坐事系獄人疑敏必死琬終免其重罪雅量服人如此駐漢中六年以病還住涪卒謚曰恭

費褘字文偉江夏人昭烈立太子以褘爲庶子後主踐位擢黃門侍郎丞相亮南徵還羣僚郊迎亮獨命褘同載褘奉命使吳吳主權性滑稽吳人諸葛恪羊衜論難鋒至褘辭順義篤終不能屈權甚器之還遷侍中參畱府軍事建中八年轉中護軍時楊儀魏延交惡褘常諫諭各盡儀延之用亮卒進尙書令於時軍國多事褘識悟過人每讀書一目卽了大意朝夕聽政延接賓客飲食嬉戲加之博弈必盡人驩事亦不廢蔣琬還涪以褘爲大將軍錄尙書事延熈七年封成鄕侯領益州刺史褘雅性謙素家不積財子惟布衣蔬食出入不從車騎無異凡人十六年元日大會賓客魏降人郭循刺褘而逃褘死子承嗣侯爲黃門侍郎次子恭尙公主

許靖字文休平輿人劉璋招爲廣漢太守初南陽宋忠與蜀郡太守王商書曰文休倜儻瑰瑋有當世之具足下當奉爲指南商卒竟守廣漢昭烈不喜其爲人定蜀後益無意於靖孔明諫曰靖人望不可失也借其名以竦動宇內於是稍尊之尋拜司徒靖年已踰七十愛樂人物誘納後進淸談不倦丞相亮亦爲致拜章武二年卒於成都

孟光字孝裕河南洛陽人先主定益州拜爲議郎後主踐阼爲大司農延熈九年秋大赦光於眾中責大將軍費褘曰夫赦者偏枯之物非明世所宜有也衰獘窮極必不得已然後乃可權而行之耳今主上仁賢百僚稱職有何旦夕之危倒懸之急而數施非常之恩以惠姦宄之惡乎又鷹隼始擊而更原宥有罪上犯天時下違人理老夫耄朽不達治體竊謂斯法難以經久豈具瞻之髙美所望於明徳哉褘但遜謝踧踖光之指摘痛癢多如是類年九十餘卒

鄧芝字伯苗義陽新野人先主定益州芝爲郫邸閣督先主出至郫與語大奇之擢爲郫令遷廣漢太守所在淸嚴有治績入爲尙書先主薨於永安先是吳王孫權請和先主累相報答諸葛亮深慮權聞先主殂隕恐有異計芝見亮曰今主上幼弱初在位宜遣大使重申吳好亮卽遣芝修好於權權果狐疑不時見芝芝乃自表請見權曰臣今來亦欲爲吳非但爲蜀也權乃見之語芝曰孤誠願與蜀和親然恐蜀主幼弱國小勢偪爲魏所乘不自保全以此猶豫耳芝對曰吳蜀二國四州之地大王命世之英諸葛亮亦一時之傑也蜀有重險之固吳有三江之阻合此二長共爲唇齒進可並兼天下退可鼎足而立此理之自然也大王今若委質於魏魏必上望大王之入朝下求太子之內侍若不從命則奉辭伐叛蜀必順流見可而進如此江南之地非復大王之有也權黙然良久曰君言是也遂自絕魏與蜀連和及亮北住漢中以芝爲中監軍揚武將軍亮卒遷前軍師前將軍領兗州刺史封陽武亭侯延熈九年就遷爲車騎將軍十四年卒芝爲大將軍二十餘年賞罰明斷善卹卒伍身之衣食資仰於官不茍素儉然終不治私產妻子不免饑寒死之日家無餘財

宗預字徳艷南陽安眾人建興初丞相亮以爲主簿遷參軍右中郎將及亮卒吳慮魏或承衰取蜀增巴丘守兵萬人蜀聞之亦益永安之守預將命使吳孫權問預曰東之與西譬猶一家而聞西更增白帝之守何也預對曰臣以爲東益巴丘之戍西增白帝之守皆事勢宜然俱不足以相問權嘉其抗直遷爲侍中徙尙書延熈十年爲屯騎校尉後拜徵西將軍

王連字文儀南陽人劉璋入蜀爲梓潼令先主起事葭萌進軍來南連閉城不降先主義之不彊偪也及成都旣平以連爲什邡令轉任廣都所居有績司鹽校尉較鹽鐵之利利入甚多有禆國用遷蜀郡太守興業將軍領鹽府如故建興元年拜屯騎校尉領丞相長史封平陽亭侯時南方諸郡不賓諸葛亮將自徵之連諫以爲此不毛之地疫癘之鄕不宜以一國之望冒險而行亮慮諸將才不及己意欲必往而連言輒懇至故停畱者久之會連卒子山嗣官至江陽太守

陳震字孝起南陽人先主入蜀震爲蜀郡北部都尉因易郡名爲汶山太守轉在犍爲建興三年入拜尙書遷尙書令奉命使吳七年孫權稱尊號以震爲衛尉賀權踐阼諸葛亮與兄瑾書曰孝起忠純之性老而益篤及其贊述東西歡樂和合有可貴者

晉

王浚字士治弘農人羊祜薦爲巴郡太守郡邊吳境兵士苦役生男多不養浚乃嚴其科條寛其徭役產育者皆與休復所全活數千人轉廣漢太守垂惠布政百姓賴之擢益州刺史浚懷輯殊俗待以恩信蠻夷徼外多來歸附徵拜右衛將軍除大司農車騎將軍羊祜雅知浚有才略多奇算乃密表畱浚於是重拜益州刺史武帝謀伐吳詔浚修舟艦太康元年浚發自成都先是浚守巴郡禁民棄孩所全育者不下千餘皆已壯大堪徭役供軍旅其父母誡之曰王府君生爾爾必勉之無愛死也眾共踴躍遂平吳

周撫字道和廬江潯陽人父訪爲益州刺史撫彊毅有父風永和初桓溫徵蜀以撫督漢中巴西梓潼陰平四郡軍事鎭彭模溫平蜀歸以撫掃淸餘寇久之隗文鄧定求範長生子賁立爲帝復亂巴蜀有眾萬餘撫與龍驤將軍朱壽破斬之以功進爵建城縣公督護蕭敬作亂據涪城撫又破斬之傳首京師進鎭西將軍興寧三年卒

劉秀之益州刺史爲政整肅逺近悅焉先是刺州者多營聚蓄多者數萬金所攜賓僚並都下貧子出爲郡縣皆以茍得自資秀之獨持淸儉折畱俸祿二百八十萬付梁州鎭此外蕭然

毛璩字叔連以功爲益州刺史及桓玄簒位遣使加璩左將軍璩執玄使囚之傳檄列玄罪狀遣栁約之羅述甄季之擊破玄將栢希等仍率眾次於白帝會玄敗謀走梁州璩侄修之時爲玄校尉誘使入蜀旣而殺玄於舟中帝反正進璩都督梁益秦涼寧五州軍事以其弟瑾爲徵虜將軍蜀郡太守瑗爲輔國將軍寧州刺史乃率之東擊桓振而蜀人不樂東行於是參軍譙縱因人情思歸遂反於五城水口還兵襲涪而害毛瑾凡毛氏之子侄在蜀者皆死後太尉劉裕遣將軍朱齡石伐譙縱誅之乃下詔曰故益州刺史璩西夷校尉瑾蜀郡太守瑗勤王忠烈事乖慮外葬送日近益懷惻愴可皆授先所賜官卽以爲贈論討桓玄功封璩歸鄕公邑千五百戶又以毛修之斬桓玄封夷道縣侯璩祖寶父穆之並璩三世擁旄將帥之家與潯陽周氏同盛而一旦夷於譙縱舉宗百口同死國難時人咸痛惜焉

六朝

沓龍超晉壽人永平中梁將樊文熾來寇益州刺史傅和孤城固守龍超時爲裨將每出戰輒破之攻圍旣久糧矢且盡刺史遣龍超夜出請援漢中爲文熾所得許以封爵使告城中以無援宜降乃置龍超於攻樓上龍超乃告城中曰援軍數萬至矣文熾大怒以火炙殺之至死辭气不撓

裴文舉北魏齊公憲初開幕府以文舉爲司錄及憲出鎭劍南復以文舉爲總管府中郎武成二年就加便持節車騎大將軍儀同三司蜀土沃饒商販百倍或有勸文舉以利者文舉答之曰利之爲貴莫若安身身安則道隆非貨之謂是以不爲非惡財也憲矜其貧窶毎欲資給之文舉恆自謙遜辭多受少

傅豎眼淸河人以軍功累遷益州刺史髙肇伐蜀假豎眼徵虜將軍持節領步兵三萬先討巴北所至克捷豎眼性旣淸素不營產業衣食之外俸祿粟帛皆以饗賜夷酋振卹士卒撫蜀人以恩信爲本宣武甚嘉之明帝初屢請解州乃以元法僧往代益州人追隨戀泣者數百里法僧旣至大失人和梁遣其衡州刺史張齊進圍州城朝廷以西南爲憂乃驛徵豎眼仍爲益州刺史加散騎常侍西徵都督給銅印千餘須有假職者聽六品已下拔之豎眼旣出梁州梁軍所在拒塞豎眼三日中轉戰二百餘里甲不出身頻致九捷蜀人聞豎眼復爲刺史人人喜悅迎於路者日有百數豎眼至州分遣諸將水陸討之大破其軍齊被重創奔退小劍大劍益州平靈太后璽書慰勞賜驊驑一匹寶劍一口

尉遲迥字薄居羅代人也從周太祖復弘農破沙苑皆有功侯景旣敗梁元帝稱號江陵內難方殷與周通好其弟武陵王在蜀稱帝率眾東下元帝請救於周周太祖令迥督開府元珍等六將軍伐蜀以魏廢帝二年春自散闗出白馬起晉壽開平林舊道前軍臨劍閣安州刺史樂廣先降梁州刺史楊幹運以兵迎入潼川六月迥於潼川大饗將士引之而西益州刺史蕭撝嬰城自守進軍圍之初紀至巴郡聞迥入蜀遣其將譙淹回師爲撝外援迥分驍騎命元珍等迎破之淹降撝前後出戰皆敗乃與紀子宜都王肅及文武官屬詣軍門請見迥以禮接之其吏人等各令復業惟收僮隸儲積以賞將士號令明肅軍無私焉詔以爲大都督督益潼等十六州軍事益州刺史迥乃明賞罰布恩威綏輯新邦經略未附夷夏懷而歸之迥性至孝身𨿽在外所得四時甘脆必先薦奉然後乃嘗太祖知其至性徵迥入朝以慰母意蜀人思之立碑頌徳進封蜀公食邑萬戶

辛昻字進君狄道人尉遲迥伐蜀昻占募從軍蜀平尉遲迥表昻行成都令昻到縣便與諸生祭文翁學堂因共歡宴謂諸生曰子孝臣忠師嚴友信立身之要如斯而已若不事斯語何以成名各宜自勉克成令譽昻言切理至諸生等並深感悟歸而告父老曰辛君教戒如此不可違之於是井邑肅然咸從其化遷梓潼郡守入爲司隸上士時益州殷阜軍國所資經塗艱險毎苦刼盜詔昻使於益梁軍民之務皆委決焉昻撫導荒梗頗得寧靜使還屬巴州郡人萬榮反叛圍郡城昻於是遂募通開二州得三千人倍道兼行出其不意又令其眾皆作中國歌直趣賊壘謂有大軍赴救望風瓦解朝廷嘉其權以濟事詔梁州總管杞國公亮卽於軍中賞昻奴婢二十口繒彩四百疋又以昻威信布於宕渠遂表爲渠州刺史轉通州推誠布信甚得夷獠歡心秩滿還京首領皆隨昻詣闕朝覲

齊焬王憲字毘賀突性通敏有度量初封涪城縣公武平初除益州總管憲時年十六善於撫綏畱心政術辭訟輻湊聽受不疲蜀人悅之

元巖字君山河南洛陽人蜀王秀鎭益州巖到官法令明肅吏民稱焉蜀王性好奢侈嘗欲取獠口以爲閹人又欲生剖死囚取膽爲藥巖皆不奉教排閣切諫王輒謝而止憚巖爲人毎循法度蜀中獄訟巖所裁斷莫不悅服其有得罪者相謂曰平昌公與吾罪吾何怨焉上甚嘉之賞賜優洽十三年卒於官益州父老莫不隕涕衛玄益州總管長史仁壽初山獠作亂出爲資州刺史以鎭撫之玄單騎造其營謂羣獠曰我刺史銜天子詔安養汝等勿驚懼也諸賊莫敢動於是說以利害渠帥感悅解兵而去前後歸附者十餘萬口焬帝徵爲衛尉卿羣獠攀戀數百里揮涕而別

唐

皇甫無逸字仁儉安定人隋舊臣也時益部新開刑政未洽長吏橫恣髒污狼籍特遣無逸持節巡撫無逸宣揚朝化法令嚴肅蜀中賴之旣返命髙祖勞之曰公立身行已朕之所悉比多譛訴者但爲正直致邪佞所憎耳尋拜民部尙書累轉益州大都督府長史閉門自守不通賓客左右不得出門凡所貨物皆往他州按部樵采不犯於人嘗夜宿人家遇燈炷盡主人將續之無逸抽佩刀斷衣帶以爲炷其亷介如此然過於審愼所上表奏懼有誤失必讀之數十徧仍於官屬再三披省使者就路又追而更審毎遣一使輒連日不得上道議者以此少之母在長安疾篤太宗驛召無逸無逸性至孝承問惶懼不能飲食因道病而卒贈禮部尙書謚曰良髙儉字士亷渤海蓚人以侍中出爲益州大都督府長史蜀自夷獠亂后土俗薄惡畏鬼而惡疾父母病有危殆者多不親扶侍杖頭掛食遙以哺之士亷隨方訓誘風俗頓攺秦守李冰導引汶江浸灌田疇士亷乃於故渠外別更疏決大獲其利又因暇日汲引辭人以爲文會兼命儒生講論經史勉厲後進蜀中學校粲然復興隱士朱桃椎者澹泊爲事不就徵聘士亷下車以禮致之及至降階與語桃椎不答直視而去士亷毎令存問蜀中以爲美談子履行顯慶元年爲益州大都督府長史亦有善政爲人吏所稱

陳易從髙宗時彭州長史大興水利漑九隴唐昌田民有去後之思爲立祠祀之

張柬之字孟將襄州襄陽人也進士擢第累補靑城丞永昌初賢良對策第一擢拜監察禦史聖歷初累遷鳯閣舍人神功初出爲合州刺史尋轉蜀州刺史州舊例歲差兵募五百人往姚州鎭守路越山險死者甚多柬之極疏諫止爲民請命則天后不納後以誅張易之功封漢陽王

蘇頲京兆武功人開元八年知益州大都督府長史事前司馬皇甫恂破庫物織新樣錦以進頲一切罷之或謂頲曰公今在逺豈得忤聖意頲曰明主不以私愛奪至公豈爲逺近間易忠臣節也竟奏罷之嶲州蠻酋苴院私與吐蕃連謀將爲內寇頲獲其間諜將士咸請出兵討之頲不從乃作書並間諜以送苴院苴院慚悔竟不敢入寇

姚璹字令璋神龍初授益州大都督府長史蜀中官吏多貪暴璹屢有發摘姦無所容則天賜璽書勞之又嘗謂侍臣曰凡爲官長能淸自身者甚易淸得寮吏者甚難至於姚璹可謂兼之矣

畢構河南偃師人少舉進士累官益州大都督府長史兼充劍南道按察使所歷州府咸著聲績在蜀中尢號淸嚴睿宗聞而善之璽書勞曰卿孤潔獨行有古人之風自臨蜀川獘化頓易覽卿前後執奏何異破柱求姦諸使之中在卿爲最並能盡節似卿如此百郡何憂乎不理萬人何慮乎不安卿當益堅勿爲後顧朕喜卿直道今賜袍帶並衣一副尋拜戶部尙書轉吏部尙書遙領益州大都督府長史

李璬明皇第十三子封潁王讀書有文詞祿山反除蜀郡大都督劍南節度大使楊國忠爲副未之藩而明皇出幸令禦史大夫魏方進充置頓使先至蜀托以潁王之國故儲供皆辦駕至馬嵬又令璬先赴郡以蜀郡長史崔圓副之璬性節儉渡綿江登舟見以彩緣席爲藉者顧曰此寢具也柰何踐之急命撤去視事踰月人便其寛圓以璬不加禮於己銜之奏罷還京

嚴武字季鷹華陰人以巴州刺史遷東川節度使上皇合劍南爲一道擢武成都尹劍南節度使還拜京兆尹遷黃門侍郎復節度劍南破吐蕃七萬眾於當狗城遂取鹽川城加檢校吏部尙書封鄭國公永泰元年夏卒於官時年四十

房管河南人玄宗幸蜀管時爲憲部侍郎獨馳劍路至普安郡謁見玄宗與語甚悅卽日拜吏部尙書同中書門下平章事從幸成都加銀靑光祿大夫上元元年攺漢州刺史廣徳元年卒於閬州僧捨

韋倫監察禦史劍南節度行軍司馬時玄宗幸蜀內官禁軍所在侵暴號爲難治倫獨淸儉率身以化之蜀川咸賴其理

髙適字達夫渤海蓚人少濩落家貧客梁宋間年逾五十始畱意詩什哥舒翰知之盛稱於玄宗拜左拾遺轉監察禦史從翰守潼闗翰敗奔及行在於河池從至成都制以爲諫議大夫賜緋魚袋適負气敢言權幸短之肅宗左授太子詹事未幾蜀中亂出適爲蜀州刺史遷彭州劍南自玄宗還京後於綿益各置一節度百姓疲敝適因出西山三城戍上言當省東川撤戍並力從事以紓成都彭漢蜀四州之困百姓賴之會梓州屯將叚子璋反適率州兵從崔光逺討平之而西川牙將花驚定大掠東川天子聞之罷光逺以適代爲成都尹充劍南節度觀察使廣徳元年吐蕃取隴右適率兵出南鄙欲牽制其力遂失松維二州代宗乃勑嚴武兼代之未出蜀而卒

杜甫字子美本籍襄陽曽祖爲鞏令家焉遂爲鞏人天寶之亂甫奔行在謁肅宗拜右拾遺及房管罷相甫疏爭之忤旨出爲華州參軍上元二年嚴武鎭成都甫往依之奏爲節度參謀檢校尙書工部員外郎賜緋魚袋武與甫世舊待遇甚隆而甫性簡傲嘗醉登武牀瞪視武曰嚴挺之乃有此兒武𨿽急暴不以爲忤甫於成都浣花裏種竹植樹結廬枕江縱酒嘯詠𨿽田夫野老亦與狎蕩至嚴武過之或有時不冠永泰元年乃遊東蜀依髙適旣至而適卒是夏武亦卒郭英又代之會崔旰殺英又楊子琳攻西川蜀中大亂甫挈家住夔峽二年後入楚而卒

崔寧一名旰貝州安平人嚴武奏爲漢州刺史吐蕃引雜羌寇西山破柘靜等州有詔收復於是武遣寧出旣薄賊城皆壘石不得攻惟東南不合者丈餘諜知之乃爲地道以入再宿而拔賊走隨追之拔城堡數十拓地數百里虜眾驚相謂曰神兵也絕迹不敢復犯師還武大悅裝七寶舉迎入成都以寵之永泰元年武卒行軍司馬杜濟等表請郭英義爲節度使而寧與其軍又欲丐大將王崇俊奏方至而朝廷旣用郭英義矣英義恨之始署事卽誣殺王崇俊又遣使召寧寧恐托拒吐蕃不敢還英義乃自將討寧値大雨馬多凍死士心皆離遂敗而歸寧又聞英義損裁將卒廩賜及毀玄宗冶金像乃令軍中曰英義輒居先帝舊宮是反也乃進薄成都英義敗走爲下所殺劍南大擾楊子琳起於浚州與栢貞節連和討寧明年詔宰相杜鴻漸往平其亂鴻漸入成都乃表栢貞節爲卭州刺史楊子琳爲浚州刺史以和解之又數薦寧節度西川大歷三年來朝畱其弟寛守成都楊子琳率兵自瀘州乘間突入成都其麾下精騎數千襲據城府寛不能禦而逃寧妾任氏素驍果卽出家財數十萬募勇士得千人設部隊自將以出子琳駭懼糧餉又盡會大雨城中水數尺乃引舟至庭亟乘而去至黃艸峽守捉使王守僊伏兵擒之皆奉任氏之檄也朝廷命寧還鎭號任氏爲浣花夫人累加寧尙書左僕射

栁公綽字起之京兆華原人貞元初爲開州刺史入爲副禦史武元渝鎭蜀與裴度俱爲元渝判官尢相善先度入爲吏部郎中度以詩餞別有兩人同日事徵西今日君先捧紫泥之句蜀丞相武侯祠碑中立撰文公綽書也

張延賞蒲州猗氏人建中初爲檢校兵部尙書成都尹劍南西川節度觀察使先是兵革屢擾蜀土殘獘延賞薄賦約事動遵法度遂至富庶建中末駕在山南延賞奉供億頗竭忠力

韋臯字城武京兆萬年人延賞之壻也婦在延賞所韋郎曽至蜀婦翁薄之臯拂衣去不數年代延賞先是南詔蠻與吐蕃合每入寇則南詔爲鄕導臯通雲南和六詔專攻吐蕃故出必有功凡破吐蕃四十八萬擒節度都督城主籠官千五百斬首五萬餘級獲牛羊二十五萬收器械六百二十萬其功烈爲西南大帥之最徳宗美其功進檢校司徒兼中書令南康郡王自制紀功碑褒賜之年六十一贈太師謚忠武臯治蜀凡二十一年善拊士卒始斂民頗厚而民免吐蕃南詔之殘樂於輸將及府庫充足又爲除租三歲一復臯卒民徳之見其遺像必拜祀之

崔從淸河武城人西川節度韋臯開西南夷置兩路運糧使奏從掌西山運務從權知卭州事及臯薨副使劉辟阻命欲並東川以謀告從從書諭辟辟怒出兵攻之從嬰城拒守髙崇文平蜀從事坐累多伏法惟從拒辟免子愼由太和十三年任川東節度使

陸元方蘇州吳縣人爲益州大都督府長史仍爲劍南道按察使在官務以寛仁爲政司馬韋抱貞言曰望明公稍行杖罰以立威名不然下人怠惰無所懼也元方曰爲政者理則可矣何必嚴刑樹威損人益己恐非仁恕之道竟不從

李晟字良器隴右臨洮人徳宗卽位吐蕃寇劍南時節度使崔寧朝京師三川震恐乃詔晟將神策兵救之授太子賓客晟乃踰漏天拔飛越廓淸肅寧三城絕大渡河獲首虜千餘級虜乃引退因畱成都數月而還

髙崇文其先渤海人徙幽州永貞初劉辟阻兵乃詔崇文檢校工部尙書左神策行營節度使討之始崇文在長武城練兵五千常若寇至至是夘漏受命辰巳出師器良械修無一不具乃西自閬中出郤劍門兵解梓潼之圍賊將邢泚退守梓州詔拜崇文東川節度使初辟陷東川執節度使李康不殺至是歸康丐雪已罪崇文數康失守罪斬之是日破賊於鹿頭山凡八戰皆捷賊心始搖其將李文悅以兵三千自歸仇良輔舉鹿頭二萬眾執辟子方叔壻蘇彊降遂趨成都餘兵皆面縳送欵辟走追擒之檻送京師崇文之入成都也師屯大逵市井不移民皆按堵珍寶如山無秋毫之犯止戮其大將邢泚余無所問衣冠脇污者詣牙門請命崇文爲條上皆得全活下令軍府一依南康故事其舊將佐皆禮而薦之獨謂段文昌曰君才器必爲將相非崇文所敢薦也辟有二妾皆殊色監軍請獻於朝崇文曰天子命我討平凶逆以撫百姓爲先遽獻婦人以求媚於上崇文義不爲此乃以配將吏之無妻者詔進檢校司空四川節度使南平郡王東川皆領焉治蜀期年謂監軍曰西川乃宰相回翔之地崇文何敢自安乃上表請攺鎭願得闗塞一隅之地扞禦羌戎或以效死於邊陲則臣之職分也朝廷重違其意乃加中書門下平章事邠寧節度使詔刻石紀功於鹿頭山子承簡亦累官邠寧節度使孫駢亦西川節度使時南詔屢寇城門晝閉駢入境謂諸將成都生靈百萬久閉必生瘴病卽下令馳往開城或曰賊如豕突何以禦之駢曰賊聞我至必不敢來久之乃攺淮南節度使

武元衡字伯蒼河南緱氏人先是髙崇文平蜀因授以節度使崇文理軍有法而不知州縣之政上難其代者乃以元衡代崇文拜檢校吏部尙書兼門下侍郎平章事充劍南西川節度使將行上禦安福門以臨慰之髙崇文旣發成都盡載其軍資金帛帟幕伎樂工巧以行元衡至則庶事節約務以便人比三年公私稍濟撫蠻夷約束明具不輒生事重愼端謹𨿽淡於接物而開府極一時之選八年徵還

李徳裕字文饒趙郡人太和中節度西川西川自杜元穎去後郭釗知軍府病不能事事民失職無聊生徳裕至則除殘奮怯皆有條次成都旣南失姚協西亡松維由淸溪下沐川而左皆爲蠻有始韋臯招徠南詔復雋州傾內資結蠻好示以戰陣之法徳裕以臯啟戎資盜其策非是養成癰疽苐未決耳至元穎時遇隙而發故長驅深入蹂躪千里蕩無孑遺今瘢夷方新非痛矯革不能雪一方恥乃建籌邊樓按南道山川險易與蠻出入者圖之左西道與吐蕃接者圖之右其部落眾寡饋餉逺邇曲折咸具乃招習邊事者與之指畫商訂凡敵之情僞盡知又料擇伏障舊獠與州兵之任戰者廢遣獰髦十三四士無敢怨又請甲人於安定弓人於河中弩人於浙西由是蜀之器械犀鋭率二百取一人使習戰貸勿事緩則農急則戰謂之雄邊子弟其精兵曰南燕保義保惠兩河慕義左右連弩騎士曰飛星鷙擊奇鋒流雷霆聲突騎總十一軍築仗義城以制大渡靑溪闗之阻作禦侮城以控榮經犄角之勢作柔逺城以扼西山吐蕃復卭崍闗徙雋州治臺登以奪蠻險舊制歲抄運內果以瞻黎雋而起嘉眉道陽山江達大渡河以分餉諸戍常以盛夏至戍所地苦瘴毒輦夫多死徳裕變之名曰轉漕謂轉卭雅之粟以十月爲漕始先夏而至以佐陽山之運瘴毒多發於炎月而饋者避炎月不涉逺民從此安矣蜀民貧者多鬻女爲人婢妾徳裕爲著科約凡十三而上執三年勞下者五歲及期則歸父母又毀屬下浮屠私廬以其地還農蜀先主祠旁有猱村其民剔發若浮屠畜妻子自如徳裕下令禁之妖物逺徙於是蜀風大變二蠻皆懼南詔許還所俘掠四千人吐蕃維州將悉怛謀以城降維距成都四百里因山爲固東北由率叢嶺而下二百里地無險走長川不三千里直吐蕃之牙異時戍之以制吐蕃者也徳裕旣得此城卽發兵以守且陳出師之利牛僧孺居中阻其功命返悉怛謀於敵以信所盟徳裕終身以爲恨回監軍使王踐言入朝盛言悉怛謀死拒逺人向化之意帝亦悔之後徳裕相武宗追言此事請贈悉怛謀官爵從之

段文昌字墨卿西河人韋臯在蜀表授校書郎長慶六年詔授西川節度使同中書門下平章事文昌素洽蜀人之情至是以寛政爲治嚴靜有斷蠻夷畏服太和四年移鎭荊南六年復爲劍南西川節度九年三月賜春衣中使至受宣畢無疾而卒贈太尉

郭釗華州鄭縣人子儀孫曖子也偉姿儀身長七尺方口丰下沈黙寡言歷踐藩鎭以汾陽冑胤材能選用不獨憑椒房之勢敬宗卽位徵爲兵部尙書左僕射明年出爲梓州刺史劍南東川節度使文宗卽位加司空太和三年冬南蠻陷雋州遂寇西川杜元穎失於控禦蠻軍陷成都府外城朝廷未暇除帥乃以釗兼領西川節度時外援未至川軍寡弱不可令戰釗致書於蠻首領荖巓責以侵寇之意荖巓曰杜元穎不守疆場屢侵吾地以是修報也與釗修好而退朝廷嘉之授成都尹劍南西川節度使與南詔立約疆陲不擾以疾求代在道卒

盧耽咸通中擢西川節度使時南詔入寇耽與瀘州刺史楊慶復盡力守禦募驍勇厚給糧餉以諭之曰汝輩皆軍中材勇年少平居無由自進今蠻寇憑陵乃汝輩取富貴之秋也可自已乎因試其能得精兵三千號曰突將蠻以梯衝四攻成都耽命突將以鉤環挽之不得近因投火沃油以焚之蠻遂夜遁

宋

曹彬字國華靈壽人太祖伐蜀彬爲都監攻下郡縣諸將咸欲屠城彬獨申令戢下所至悅服蜀平王全斌等晝夜宴飲不卹軍士部下漁奪無已彬屢請旋師不聽俄而全師雄等繼起彬復破之卒平蜀亂時諸將多取子女玉帛彬橐中惟圖書衣衾而已

安守忠字信臣晉陽人宋初爲左衛將軍歷漢州刺史時寇難甫平使車旁午公帑不足守忠出私錢以給用太祖每遣使必戒之曰安守忠在蜀律己以正汝行見之當效其爲人也

馬亮字叔明合肥人第進士爲西川轉運副使賊平主將邀功誅殺不已亮全活千餘人城中米斗千錢亮出廩米裁其價人賴以濟召問蜀事會械送詿誤者九十人至闕下執政欲盡誅帝以亮言宥之

辛仲甫字之翰汾州人太祖問羣臣文武兼資者爲誰趙普以仲甫對授益州兵馬都監太宗時以刑部郎中知成都府政尙寛簡蜀人安之

沈倫字順儀太康人王師伐蜀用爲隨軍水陸轉運使先是王全斌崔彥進入成都競取玉帛子女倫獨居佛寺飯蔬食東歸篋中圖書數卷與曹武惠相同

馬知節字子元太宗時年十八監彭州兵眾憚之如老將知梓州李順之叛詔與劉繼恩同討賊繼恩惡知節不附己遣守彭州付以羸兵三百彭之舊卒悉召還成都賊眾十萬攻城知節力戰自晨抵晡士多死慨然嘆曰死賊手非壯夫也卽橫槊潰圍出遲明援兵至復鼓噪入賊遂潰去帝嘆曰賊眾我寡知節不易當也授益州鈐轄加益漢九州島都巡檢使

呂餘慶安次人蜀平太祖命知成都府時軍士恃功多驕盜賊四起大將王全斌等不能戢下餘慶以宰相治蜀威惠並行一日街吏馳報有軍校被酒持刃奪賈人物餘慶命捕至立斬之以狥軍中震懼民用安堵

劉紹榮四川都巡檢使初兵馬鈐轄符昭壽驕恣殺虐軍卒趙延順謀作亂殺昭壽紹榮格鬭眾寡不敵叛卒無主欲奉紹榮紹榮曰我本燕人自拔歸朝豈與爾同逆邪汝亟殺我我不負朝廷遂自經而死

石普西川行營先鋒討叛賊李順遷西川都提舉順餘黨復叛僣稱卭南王民疑不安多附賊者普馳入對陳蜀亂由賦斂煩苛農夫失業宜少蠲減之使自爲生賊不兵而自平矣帝許之普卽日還揭榜告諭民皆悅服盜賊止息

文彥博字寛夫汾州人慶曆中知益州政有威嚴而克果斷會歲饑米價騰踴乃諭富室得米二萬斛以活饑民累官同平章事封潞國公

張詠字復之鄄城人知益州時李順構亂王繼恩上官正總兵攻討城中屯兵三萬人而無半月之食詠訪知鹽價素髙而廩有餘積乃下其估聽民以米易鹽民爭趨之未踰月得米數十萬斛復檄繼恩分兵鄰州不數日減城中兵半詠計軍食有二歲之備遂奏罷闗中糧餉及正頓師不進詠以言激之勉其親行仍盛爲供帳舉爵屬軍校曰爾曹蒙國厚恩此行當平蕩醜類若老師曠日卽此地還爲爾死所矣正乃決行深入大致克捷寇略之際民多脇從詠移文諭以朝廷恩信使各歸田裏且曰前日李順脇民爲賊今日吾化賊爲民不亦可乎大修荒政歲糴米六萬石以廣儲蓄蜀人賴之民間訛言有白頭翁午後食人兒女一郡囂然詠戮造訛者一郡帖息初蜀士不樂仕宦詠惇勉郡之賢者張及李畋張逵就舉三人悉登科士由是知勸丁外艱起復久之復命知益州會遣謝濤巡撫西蜀上因令傳諭詠曰得卿在蜀朕無西顧之憂矣歸朝卒於陳

雷有終字道成以蔭補漢州司戶參軍從擊李順功就拜右諫議大夫知益州俄兼同招安使賊平歷知並州遷給事中咸平三年益州神衛戍卒竊發害兵馬鈐轄符昭壽擁都虞候王均爲亂遂拜有終浚州觀察使知益州與供奉官楊懷忠等滅之加保信軍節度使

張方平字安道南京人以侍講學士知益州或有扇言儂智髙奔入南詔將率南詔寇蜀攝郡者恇擾亟調兵築城日夜不得息民大驚亂朝廷聞之發陜西步騎兵仗絡繹往戍蜀詔趣方平行許以便宜從事方平曰此必妄也道遇戍卒皆遣歸他役盡罷適上元張燈城門三夕不閉得卭部譯人始造此語者梟首境上蜀人遂安方西鄙用兵兩蜀多所調發方平奏免橫徵四十萬減鑄錢十餘萬緡聞眉山蘇洵之賢請相見待以上客見其二子軾轍深器異之爲治裝遊京師作書與歐陽修後蘇氏父子以文章擅天下皆方平之力也

薛田字希稷河東人益州路轉運使民間以鐵錢重私爲劵以便交易謂之交子而富家專之數致爭訟田請置交子務以榷其出入未報及寇瑊守益州卒奏用其議蜀人便之

楊日嚴字垂訓河南人知益州奏罷擾民之賦爲蜀人信愛遷勾當三班院知通進銀臺司聞後守者其政不便蜀人因進對猶從容言逺方所宜撫安無容變法以生事上嘉納之

任中正字慶之濟陰人知梓州擢樞密直學士代張詠知益州凡五載遵詠條教蜀人便之

趙抃字閱道衢州西安人初爲梓州路轉運使攺益州蜀地逺民弱吏肆爲不法州郡公相饋餉抃以身率之治風爲變窮城小邑民或生而未識使者抃行部無不至父老喜相慰姦吏竦服召爲右司諫數年加龍圖閣大學士知成都抃向治蜀時有聚爲妖祀者繩以峻法及是復有此獄皆謂不免抃察其無他曰是特酒食過耳刑首惡而釋餘人足矣蜀民大悅會榮諲除轉運使英宗諭諲曰趙抃爲成都中和之政也爾往資之治蜀數年神宗立召知諫院故事近臣還自成都者必大用不爲諫官大臣以爲疑帝曰吾賴其言耳茍欲用之無傷也及謝帝曰聞卿匹馬入蜀以一琴一鶴自隨爲政簡易亦稱是乎未幾擢參知政事會成都以戍卒爲憂遂以大學士復知成都召見勞之曰前此未有自政府往者卿能爲朕一行乎對曰陛下有言卽法也奚例之問因乞以便宜從事旣至治益尙寛有卒長立堂下呼諭之曰吾與汝年相若吾以一身入蜀爲天子撫一方汝亦宜淸謹畏戢以率眾比戍還得余貲持歸爲室家計可也人喜轉相告語不敢爲惡蜀郡宴然劍州民私作僧度牒或以謀逆來告抃不畀獄吏以意決之悉從輕比謗者謂其過縱朝廷取獄具閱之皆與法合茂州夷剽境懼討乞降乃縳奴將殺之取血以受盟抃使易以牲皆歡呼聽命凡政用寛率此類也後以大子少保致仕元丰七年卒謚淸獻贈太子少師

田況字符均信都人慶曆中知益州治尙和易去苛細奬進儒素禁戢姦暴以徳化人人不忍欺

呂公弼字寶臣壽州人仁宗時知成都府治尙寛大人疑少威斷營卒犯法當杖扞不受曰寧以劍死公弼曰杖者國法劍汝自請杖而後斬之於是軍府肅然

韓億字宗魏雍丘人仁宗時知益州爲政簡而嚴故事發粟六萬石賑貸貧民會歲大旱億倍數出粟先期與民民免饑饉又疏九井江口漑民田萬頃禮士勸學儒風丕振蜀人祠之

程顥字伯淳河南人仁宗錄舊臣後以爲黃陂尉歷知漢州政先教化不事煩苛至今祠之

張燾字子公徳興人髙宗時以寶文閣學士知成都兼本路安撫許以便宜燾至成都戢貪吏薄租賦撫蕃夷歲旱先時發粟民得不饑暇則修學校與諸生講論有詔令宣撫司納契丹降人燾爲宣撫胡世將言蜀地狹前朝常勝軍可以爲戒世將奏寢其事燾乞祠以李璆代之

胡世將字承公晉陵人以樞密直學士出爲四川安撫制置使兼知成都府宣撫吳玠以軍無糧奏請踵至世將旣被命入境約玠會議蜀之饟運遡嘉陵江千餘里半年始達於是奏用轉搬折運之法軍儲稍充公私便之

汪應辰字聖錫玉山人孝宗時以敷文閣直學士四川制置使知成都府旣至免利路民餉運徙沿邊戍兵就糧內郡縱保勝義士復業存左藏所解白契二百萬以備不虞悉奉行之有謂蜀中綱木驛程由梁洋金房山路峻險宜浮江而下詔吳璘措置執政大將皆主其說應辰與夔帥王十朋力言其不便遂得中止二稅勘合毎貫取二十錢乾道詔旨嘗減三之一有欲增之者應辰與兩漕臣列奏言勘合不以釵計而以貫石匹兩計是陽爲減而陰欲增之也以成都一路計之歲入三十萬今以所增爲六十萬計以四路不知幾倍𨿽非興利者所便而民受其賜多矣會總所委官核四川匿契稅應辰奏其不便者四曰防農廢業曰縱吏擾民曰違法害教曰長姦起訟比戶部已令人自首收並已不少其未盡者有見行法令不宜爲此煩擾上罷止之蜀大旱詔問捄荒之策應辰奏利閬綿梓軍馬糧料隨民力均敷官𨿽支糴民不得半價若選官就歲熟處糴之可以寛民力第無錢束手乞給度牒上曰汪應辰治蜀甚有聲且畱意民事如此給度牒四百永爲糴本賑濟遂移書諸路漕臣急圖捄荒且以綿劍和糴告之而全蜀蒙惠矣

李璆字西美汴人以徽猷閣直學士四川安撫制置使璆至成都首命築城城畢大水民賴以安三江堰下灌眉州田百萬頃歲久荒廢璆率郡刺史合力修復至今享有成利眉人感之祠於堰所間遭歲饑開倉賑民存活百萬治蜀之政多可紀有淸溪集

王剛中字時亨饒州樂平人髙宗時知成都府並制置四川時老將吳璘官閥尊重麾下姚仲王彥等亦建節各雄一方守帥以文治則玩於柔而號令不行以武競則窒於暴而下情不通惟剛中檢身以法示人以禮不立崖塹恩威並行羽檄紛沓從容裁決皆中機會敵騎度大散闗人情洶洶剛中跨一騎一日夜馳二百里起吳璘於帳中責之曰大將與國義同休戚臨敵安得髙枕而臥璘大驚又以蠟書抵張正彥捄援西師大集金兵敗走方議報捷剛中倍道馳還謂其屬李燾曰將帥之功吾何有哉燾唶曰身督戰而功成不居過人逺矣成都萬歲池廣袤十里漑三鄕田歲久淤澱剛中疏之累土爲防上植楡栁表以石柱州人指曰王公之甘棠也府學禮殿東漢興平中建遭時多故日就傾圮乃屬九縣繕完悉仍其舊孝宗受禪進左朝奉大夫以足疾辭歸番陽

丘崈字宗卿江陰人隆興元年進士以奎章閣學士知成都府制置四川時吳氏世將崈陛辭請便宜曰臣入蜀後吳挺脫至死亡兵權乞付他將挺果死崈卽令總領楊輔就近節制諸軍朝廷更命張詔統之至韓侂冑還吳曦兵柄曦卽叛人乃服崈先見

劉隨字仲豫開封人爲永康軍判官轉運使李士衡記以事不從乃奏隨苛刻罷歸初西南夷市馬入官苦吏誅索隨爲繩按之及是夷人數百訴於轉運使曰吾父何在事聞乃得調蜀人號爲水晶燈籠

馮京字當世江夏人熈寧中知成都蕃部寇雞棕闗京出兵蕃懼乞降京請於朝爲禁侵掠給農器餉使歸夷人喜爭受盟願爲漢藩

範純仁字堯夫歷官集賢院學士忤王安石出爲成都路轉運使以新法不便戒州縣未得遽行安石怒其沮格遣使欲攟摭私事卒莫能得左遷知和州

張伸熈寧中守資州約已以儉接人以恭束吏以嚴撫民以寛爲西川治郡第一士民立祠祀之

李景孠元丰中守資州代民輸免役錢四千萬蠲和糴米六千斛除無名之斂增養士之田瘞久暴之骨申放生之禁兵荒之後人皆歌舞頌徳

程堂知雙流聽斷明敏縣無畱獄有蝗食苗堂曰吏奉天子命以養民蝗當食吏五臟勿食民食乃以泉水吞之蝗遂踰境

呂大防字微仲藍田人知成都府政治尙寛與民同樂訟至立斷又修築堤堰以灌民田利賴無窮

歐陽觀廬陵人咸平三年進士爲綿州推官有死獄當決者反復推原嘆曰求其生而不得則死者與我俱無憾也性亷潔好施子修生於公廨

範成大字致能吳郡人以敷文閣待制爲四川制置使蜀士知名若孫松壽樊漢廣皆掛冠不仕成大表其節蜀士歸心

劉叔寶治平中知新津倡化敷教隆恩屏害邑人繪像祀焉

韓宗道熈寧初權成都府路轉運判官時行新法使者冠蓋相望於道宗道不務紛更不膠舊貫所究利害務適其平故蜀益視他路獨優宗道調停之力

程珦知漢州嘗宴客開元僧捨酒方行人讙言佛光見觀者相騰踐珦安坐不動頃之遂定熈寧法行珦抗議指其未便時論韙之

王鬃知益州戍兵有夜爲亂者鬃潛遣吳環營下令曰不亂者斂手出無所問眾皆出命軍校擒爲亂者十餘人戮之及旦人莫知也爲政尙大體不尙苛察蜀人愛之

晁公武字子政乾道間爲四川安撫制置使時米價騰貴人民告饑公武以錢三萬餘貫糶米六萬石專充賑糶以備久逺民得無患

趙汝愚字子直漢王元佐七世孫淳熈間以直學士制置四川兼知成都府諸羌祖挻爲邊患汝愚至以計分其勢遂平之

趙不■﹝百上心下﹞字仁仲系出太宗除知開州郡有鹽井以羨余代民輸民絕鬭爭夜戶不閉諸司交薦比諸古循吏轉夔州轉運判官開人數千遮城門不得行攺成都路轉運判官黎州靑羌奴結兒反朝廷命攝制司不■﹝百上心下﹞檄諸蕃部生獲吐蕃一人賞十縑殺一人二縑於是卭部川首領崖蠟合諸部落大破吐蕃於漢源斬夢束畜列首來獻凡十六日而平除成都提刑

韓琦字稚圭安陽人寶元初任四川觀察使益州路饑蠲減賦稅募人入粟招壯者爲廂軍一人充軍數口全活檄劍門闗民流移者勿禁簡州饑尢甚發常平庫糴錢六十餘戶以給下戶罷冗役饘饑民捕彭益之剽掠耆民徳之立生祠以祀

洪咨夔字舜兪於潛人崔與之帥成都請於帝授咨夔籍田令通判成都府與之爲制置使首檄咨夔自近辭曰今當開誠心布公道合西南人物以濟國事乃一未有聞而先及門生故吏是示人私也卒不受惟以通判效職蜀人髙之尋知龍州盡革科擾出官錢以償逋負後爲端明殿學士

鄭剛中字亨仲金華人爲四川宣撫副使宣撫舊住河池饋餉不繼剛中乞移司利州自是省費百萬又欲移屯一軍大將楊政不從呼政語曰剛中𨿽書生不畏死聲色俱厲政卽聽命都統每入謁必堂參然後就坐吳璘官至檢校少師語閽吏乞講鈞敵之禮剛中曰少師𨿽尊猶都統制耳倘變常禮是廢軍容也不可行禮如故奏蠲四川雜徵又請減成都府路對糴及宣撫司激賞錢又於階成二州營田抵秦州界凡三千頃歲收十八萬斛先是川口屯兵十萬分隸三大將吳璘屯興州楊政屯興元郭浩屯金州皆建帥節而都統官知成州王彥知階州姚仲知西和州程峻知鳯州楊崇儀亦領沿邊安撫剛中請分利州爲東西路以興元府利閬洋巴劍州大安軍七郡爲東路命楊政爲安撫以興階成西和文隴鳯七州爲西路命吳璘爲安撫而金房開達則以郭浩爲安撫其諸禆將安撫者皆罷從之除夔路酒禁復利州錢監爲紹興監時軍已移屯內郡剛中言逐路各有漕司都漕宜罷亦從之秦檜惡其專擅令禦史奏置四川財賦總領官不隸宣撫司又令總領官私求剛中陰事因召剛中再責濠州團練副使復州安置竟死貶所

崔與之字正子廣州人以煥章閣待制知成都府本路安撫使時安丙握兵柄久毎忌蜀帥自東南來者與之至獨推誠相與及丙卒詔盡獲四蜀開誠布公兼用吳蜀之士拊循將士人心悅服戎帥調和軍政始立與之以疾丐歸朝廷以鄭損代金人聞之縱兵大入與之力疾一臨邊金兵遂遁其去蜀也蜀人思之肖其像於成都仙遊閣以配張詠趙抃爲三賢歲時祀焉

楊大異字同伯醴陵人四川制置司參議官嘉熈三年元兵入成都大異從制置使丁黼巷戰黼敗死大異被創死復蘇闔門皆遇難詰旦其部曲負以逃獲免召對極言時政得失迕宰相意出知澧州理宗曰是四川死節更生者楊大異耶論事剴切有用之材也何遽出之

陳隆之��人爲四川川制置使淳佑元年成都被圍部將田世顯乘夜開門元兵突入隆之舉家數百口皆死檻送隆之至漢州命諭守臣王夔降隆之呼夔語曰大丈夫死爾毋降也遂見殺

黃疇若丰城人知成都府時有當徵積欠十餘萬疇若至亟命盡蠲之考官吏冗員非勑命差注者悉罷又糴米足廣惠倉又減他賦之重者民力遂寛初沈黎蠻屢犯邊疇若至則鏤榜曉以禍福靑彌兩羌遂乞降會董蠻合部族入寇疇若亟調兵具設方略捕之皆遁去疇若畱蜀四年獘根蠧穴莫不悉除

丁黼成都人制置使嘉熈三年北兵自新井入詐豎宋將李顯忠旗幢直趨成都黼以爲潰卒以旗招之旣審知其非夜出城南迎戰死之大兵未至黼先遣妻子南歸自誓死守從黼者惟幕客楊大異及所信任數人俱死黼治蜀寛大蜀人思之爲立祠

宋汝爲字師禹丰縣人建炎三年金人再至汝爲上陳邊事髙宗嘉納特補修武郎假開州刺史奉國書副杜時亮使金汝爲行次壽春遇金完顏宗弼軍不克與時亮會獨馳入其壁將上國書宗弼怒刼而縳之欲加僇辱汝爲無懼色曰死固不辭但銜命出疆願達書吐一辭死未晚宗弼遂解縳延之曰此山東忠義之士也乃瀕死數四以至京師遂爲拘畱授以通直郎同知曹州固辭不受因伺其機密遣人歸報朝廷久之亡歸獻恢復方略是時秦檜當國罷不復問久之髙宗憶其忠特轉通直郎復上兵事於丞相不聽後金人知汝爲逃歸泄其機事秦檜遂欲械送以解汝爲乃變名姓爲趙復徒步入蜀隱靑城山預知死期將終神气不亂汝爲俶儻尙气節博物洽聞有忠嘉集行世

蜀中廣記卷四十七

●欽定四庫全書

蜀中廣記卷四十八

﹝明﹞曹學佺撰

○宦遊記第二

川南道屬

三國

鄧方南郡人以荊州從事隨先王入蜀爲犍爲屬國都尉章武三年卒史臣贊曰揚威才幹欷歔文武當官理任衎衎辦舉圖殖財施有義有敍

陳震南陽人昭烈時拜犍爲郡建興中遷尙書令奉命使吳孔明與兄瑾書曰孝起忠純之志老而彌篤及其贊述東西歡樂和洽有足貴者入吳與權歃盟定好還封城陽亭侯

晉

周楚字符孫廬江潯陽人起家參徵西軍事從父撫入蜀拜鷹揚將軍犍爲太守父卒以楚監梁益二州軍假節襲封建城縣公世在梁益甚得物情時梁州刺史司馬勲作逆楚與朱序討平之廣漢妖賦李宏與大寇李金銀爲亂僞稱李勢子當王又隴西人李髙亦詐李雄子破涪城梁州刺史楊亮失守楚遣其子討平之是歲卒子瓊嗣勁烈有將略歷數郡代楊亮爲梁州刺史建武將軍初氐人竇衝求降朝廷以爲東羌校尉後衝反欲入漢川以安定人皇釗京兆人周勲等謀納衝瓊密知收釗勲等斬之而難熄瓊亦尋卒子虓嗣

六朝

張允濟靑州北海人隋大業中爲武陽令務以徳教訓下百姓懷之玄武縣與之鄰有人以■﹝牜孛﹞牛依其妻家者八九年牛孳產至十餘頭及將異居妻家不與縣司累政不能決其人乃詣武陽質於允濟允濟曰爾自有令何至此也其人垂泣不止具言所以允濟遂令左右縳牛主以衫蒙其頭將詣妻家村中云捕盜牛賊召村中牛悉集各問所從來處妻家不知其故恐被連及指其故所訴牛曰此是女婿家牛也非我所知允濟發蒙謂其妻家人曰此卽女婿可以牛歸之妻家乃叩頭服罪玄武縣司聞之皆大慚又嘗道逢一老母種蔥者結庵守之允濟謂母曰但歸不煩守也若遇盜當來告令老母如其言歸居一宿而蔥大失母以告允濟悉召蔥地十里中男婦畢集允濟呼前驗問果得盜蔥者曽有行人候曉先發遺衫於路行十數里方覺或謂曰我武陽縣內路不拾遺但能回取物必在如言果得

唐

馮元常相州安陽人髙宗時累遷監察禦史爲劍南道巡察使興利除害蜀土賴焉俄而天下嶽牧集幹陵會葬則天不欲元常赴陵所中途攺授眉州刺史劍南先時光火賊夜掠居人晝潛山谷元常至諭以恩信許其首露仍切加捕逐賊徒捨器杖面縳自陳者相繼

韋仁壽萬年人髙祖入闗遣使定巴蜀使者承制拜仁壽巂州都督府長史時南寧州內附朝廷毎遣使安撫類皆受賄邊人患之或有叛者髙祖以仁壽素有能名令檢南寧州都督寄聽政於越巂使毎歲一至其地以慰撫之仁壽將兵五百人至西洱河承制置八州十七縣授其豪帥爲牧宰法令淸肅人懷歡悅及將還酋長號泣曰天子遣公鎭撫南寧何得便去仁壽以城池未立爲辭諸酋長乃相與築城立廨捨旬日而就仁壽又曰吾奉詔但令巡撫不敢擅住及將歸蠻夷父老揮涕相送因遣子弟隨之入朝貢方物髙祖大悅仁壽復請徙居南寧以兵鎭守有詔特聽以便宜從事令益州給兵送之刺史竇軌害其功托以蜀中山獠反叛未遑逺略不時發遣經歲餘仁壽病卒

李百藥唐貞觀中爲夾江令有文學士子化之嘗撰北齊書五十卷

岑參南陽鄧州人天寶間進士杜甫薦之遷侍禦史出拜嘉州敏於政事有嘉州詩集

劉贊蜀王衍時仕爲嘉州司戶時衍學士韓昭等爲狎客陪宴後宮宮女雜坐爲燕歌謔浪鄙褻贊獻陳後主三閣圖並作歌以詠衍𨿽不罪不能用也

栁玭京兆人龍紀三年自渝州刺史徙瀘州操行亷直綽有家風

薛能汾州人咸通中以監郡攝嘉州事爲政嚴察杜絕私謁有江山集行於世

宋

袁繼忠並州人幹徳中徵蜀隸大將劉廷讓麾下旣克蜀除嘉州監軍死之日家無餘財縉紳稱之

張宗誨齊賢之次子天聖間爲富順監守有治行赤崖蠻感其徳化納地請降

羅拯祥符人知榮州時州介二江毎水漲輒犯城郭拯作東西二堤以除其患後歷轉運使所至有惠政

張逸天禧中知靑神縣多異政縣有松栢灘歲恆溺死人逸禱神不踰月徙數里自是無溺者

呂由聖河南人知雅州八年去之日傾城人擁馬攀畱皆垂涕不忍釋弟由誠繼知州事亦稱精敏有惠政

燕肅字穆之靑州人第進士知臨卭縣削木爲牘民訟有連逮者書其姓名使自召之皆如期至判尙書刑部建言州郡疑獄及情可憫者皆得覆奏

石介魯人爲嘉州判官樂善惡惡遇事敢爲州人立祠祀之魏了翁作記

段思恭晉城人蜀平通判眉州時亡命集眾攻逼州城思恭募軍士先登者厚賞於是諸軍賈勇大敗賊思恭矯詔以上供錢帛給之度支請按其罪太祖憐其果幹不許

張及知臨卭時太守遣吏於縣決堰値農事方興及曰涸民田引水以事嬉遊可乎令可去水不可導守斂容謝之

張價淳熈間知榮州崇尙風教淸介卓立有興學講道之功諸生塑其像於學宮

曹友聞字允叔栗亭人彬十二世孫也積官眉州防禦使左驍衛大將軍利州駐札弟萬差知同慶府董仙駐札友聞引兵扼仙人闗諜聞元兵合西夏女眞回回吐蕃渤海軍五十餘萬大至友聞語萬曰國家安危在此一舉眾寡不敵惟當乘髙據險出奇匿伏以待之元兵攻武休闗敗都統李顯忠軍遂入興元欲衝大安制置使趙彥吶檄友聞控制大安以保蜀口友聞馳書彥吶曰吾重兵在此敵有後顧之憂必不能越沔陽而入蜀又有曹萬王宣首尾應援可保必捷大安平曠無險可守正敵騎所長步兵所短況眾寡不敵豈可於平地控禦彥吶不以爲然一日持小紅牌來速者七友聞議以爲寡擊眾非乘夜出奇內外夾擊不可乃遣萬及仲弟友諒引兵上雞冠隘多張旗幟示敵堅守友聞選精鋭萬人夜渡江密往流溪設伏約曰敵至內以鳴鼓舉火爲應元兵至萬出逆戰矢石如雨萬身被數創令諸軍舉烽友聞遣諸將分擊前後隊友聞親帥精兵三千人疾馳至隘下先遣保捷軍綂領劉虎帥敢死士五百人衝前軍前軍不動虎眾銜枚突戰會大風雨諸將請俟少霽友聞斥曰緩必失機遂擁兵齊進友聞入龍尾頭萬聞之五鼓出隘口與友聞會內外兩軍皆殊死戰血流二十里黎明元兵益增乃以鐵騎四面圍繞友聞嘆曰此殆天乎吾有死而已於是殺所乘馬以示必死血戰愈厲與弟萬俱死軍盡沒元兵遂長驅入蜀先是紹定中有陳寅知西和州元兵圍州城援不至城陷寅顧其妻杜氏曰若速自爲計杜厲聲曰安有生同君祿死不共王事者卽登髙堡自飲藥二子及婦俱死母傍寅斂而焚之乃朝服登戰樓望闕焚香泣曰臣始謀守此城爲蜀藩籬城之不存臣死分也臣不負國臣不負國再拜伏劍而死賓客二十八人俱死一子後至亦欲自裁軍士抱持之曰不可使忠臣無後與俱縋城亦折足死時推官賈子坤潼川人攝通判協力城守城陷子坤朝服與其家十二口死之子仲武仲武子昌忠純孝純孝至朝散郎厓山師敗抱二女偕妻牟同蹈海死

兪興理宗時守嘉州元兵圍城五旬興夜開闗力戰而圍解詔兪興一十六人各官五轉尋以興爲四川制置副使知嘉定府事兼成都安撫副使理宗曰兪興嘉定城下之捷尢爲奇偉賜金帶有差

蜀中廣記卷四十八

●欽定四庫全書

蜀中廣記卷四十九

﹝明﹞曹學佺撰

○宦遊記第三

川東

後漢

吳資字符約泰山人永建中巴郡太守有惠政郡境連歲丰穰百姓歌之曰習習晨風動澍雨潤乎苗我後卹時務我民以優饒及遷去又爲之歌曰望逺忽不見惆悵嘗儃佪思逺實難忘悠悠心永懷

但望字伯闔泰山人初爲並州刺史桓帝永興二年來守巴郡郡境廣逺給吏兼將人從冬往夏還憂喪吉凶不得相見加以水陸俱艱山多猛獸迫於期會隕身江河投死虎口但察知之上疏極陳民瘼欲分巴爲二一治臨江一治安漢事格不行及劉璋分巴郡爲三其議本此百姓賴之

朱辰字符燕蜀郡廣都人巴郡太守甚著徳惠卒於官郡獽民北送及墓獽蛋鼓刀擗踴感動路人於是葬所艸木成頃餘皆仿之曲折

晉

羅獻襄陽人後王時爲巴東郡太守蜀平仍其官加拜淩江將軍領武陵太守泰始二年吳大將步闡唐咨侵巴東獻保城拒之不能入乃西侵至朐忍獻出擊闡大破之朐忍得全步唐乃退遷監軍假節安南將軍封西鄂侯入朝加錫禦蓋朝服

五代

李遷哲字孝彥安康人周文帝時授侍中驃騎大將軍除直州刺史與田宏同討信州時信州爲蠻酋向五子王等所圍宏遣遷哲赴援比至信州已陷五子王等聞遷哲至狼狽奔走遷哲入據白帝追五子王等破之及田宏還軍文帝令遷哲畱鎭白帝信州先無倉儲軍糧匱乏遷哲乃收葛根造粉兼米以給之遷哲亦自取供食時有異膳卽分賜兵士兵士有疾患親爲醫藥以此軍中感之人思效命黔陽蠻田烏度田烏唐等每抄掠江中爲百姓患遷哲隨機出討殺獲甚多由是諸蠻畏威各送糧餼遣子弟入質者千有餘家遷哲乃於白帝城外築城以處之並置四鎭以靜峽路自此寇抄頗息民獲寧宇

唐

長孫無忌字輔機河南洛陽人顯慶四年以忤楊國忠安置黔州逼令自縊而死至今有戍守其墓

李祠客廣武人貞觀中爲渝州刺史誠信亷介民懷其惠罷政之日家無餘財

唐次並州晉陽人貞元間以禮部員外郎貶開州刺史久滯蠻荒孤心抑鬱乃采自古忠臣賢士罹讒放逐遂致殺身而君猶不悟者著書三篇謂之辯謗略上之徳宗愈怒謂左右曰唐次乃方吾爲古昬君遂攺次夔州刺史憲宗卽位乃召還

劉禹錫字夢得中山人爲夔州刺史上言民情利害及本州島公務二表極中時宜

李吉甫字宏憲趙郡人初以中書侍郎爲陸贄所疑出知明州及贄貶忠州時宰欲殺之起吉甫爲忠州刺史使甘心焉吉甫並不以前事介意與之驩若平生時論以吉甫爲長者

劉晏字士安曹州人初與楊炎不相得及炎入相貶晏忠州刺史炎欲誣構晏罪知庾準與晏有隙舉爲荊南節度以伺晏動靜準乃奏晏與朱泚書祈其救解言多怨望炎又證成其事誅之天下莫不稱寃

陸贄字敬輿嘉興人爲裴延齡所讒貶忠州別駕旣放荒逺常闔戶人不識其面政惟簡靜士民懷服又避謗不敢著書但集今古經驗藥方五十卷帝後稍思之以薛延爲忠州刺史諭旨慰勞順宗立召還會卒年五十六謚曰宣

栢貞節大歷中鎭夔門按唐文苑英華有授栢貞節制其略曰栢貞節雅有气幹深於戎律蘊三略以經武秉一心而事君可使持節都督夔州諸軍事充夔忠萬歸涪等州防禦使兼禦史中丞杜甫詩曰栢公鎭夔門滯霧玆一掃

李萆忠州臨江令時有中官被旨奉禦容還闕乃挈西州一妓而下所在肆橫毆吏取庸萆徑入舟取妓縛岸上艸奏將劾之其人怖懼遜謝遂不敢爲害

白居易字樂天太原人元和十三年冬由江州司馬量移忠州刺史郡居峽中稱險陋樂天以簡靜爲政風流暇豫郡人樂道之其遊賞遺迹若東坡東澗鳴玉溪諸勝至今存

韋處厚字徳載京兆人元和中爲考功員外郎時宰相韋貫之以議兵不合旨出官處厚坐與貫之善出爲開州刺史有盛山詩集名流屬和韓退之序之楊端太原人乾符中南詔陷播州端應募領兵復播州授安撫使諭以威徳縻以恩信蠻人懷服子孫世襲宋開禧中贈太師

宋

卞震成都人工詩舉蜀進士爲渝州判官入宋仍其舊職會賊杜承褒攻圍州城厚賄誘震震斬其使與刺史分部士卒夾攻之賊遂平

秦傳序江寧人淳化五年充夔峽巡檢使李順之亂城中乏食傳序出囊槖服玩盡市酒肉以犒士卒慰勉之城壞傅序赴火死其家寄荊湖間子奭遡峽求父屍溺死奏至太宗嗟惻錄其次子賜錢十萬

單煦平原人初知洛陽縣轉知昌州時詔城蜀煦以蜀負山帶水一旦毀籬垣而興版築其費巨萬非民力所堪請但築土城轉運使卽移檄諸郡悉如其議後徙淸平軍擢禦史左遷知濮合二州合居涪漢間夏秋患水淫潦煦築東堤禦之累官光祿卿

唐介字子方江陵人擢第調奉節令有政聲召試禦史衷行

周執羔字表卿弋陽人歷官知夔州兼安撫使時秦播蠻叛執羔責豪帥曰朝廷任爾爲長一方騷動責將誰歸豪懼擊斬叛首以獻夷患遂息

周雍永康人知達州講學訓士儲粟惠民有社倉說約法一十八條鄕社法四條民甚便之後以事忤上恬然引去

丁謂字謂之更字公言長洲人夔州路轉運使蠻地饒粟常乏鹽謂聽以粟易鹽蠻人大悅由是屯兵之州不須轉餉淸江諸砦皆可給足特遷秩賜金

李承約黔南節度使以恩信撫夷落勸農桑興學校及當代黔南人詣京師乞畱懇至詔許畱二年

程頥字正叔顥之弟紹聖追貶元佑諸臣頥坐竄涪州北山有洞讀易其中至今崇祀

程師孟字公辟吳人舉進士提點夔路刑獄夔部無常平粟建請置倉迫凶歲賑民不足卽矯發他儲不俟報吏懼白不可師孟曰必俟報餓盡爲殍矣竟發之

楊旬夔紹聖中任夔州推官處心正直積累陰功有子當入試夢神告旬曰汝陰隲有感汝子必貴若應科舉可攺名楊椿旬覺如其言果中第六名

王夢璽雲南人任達州學正出入道誼不愧師模嘗權州縣事苦節自持卒之日無以爲斂士林惜之

石恕衡州人靖康中爲總潼闗夔路兵馬攝南平軍事聞二帝北狩率勤王兵徑抵南京髙宗立以軍事任之恕凡三守玆土甚得民心

周惇頥字茂叔道州營道人歷合州判官部使者趙抃惑於讒言臨之甚威惇頥處之超然通判虔州抃守虔熟視其所爲乃大悟執其手曰吾幾失君矣今而後乃知周茂叔也

查鑰字符章隆興初以禦史出爲夔路運判調停輸運之法務以便民爲事措寘揠折以寛民力蠲一路積賦十餘萬緡後轉成都運使

王十朋字龜齡樂淸人乾道元年知夔州時夔苦於馬綱十朋兩上狀請罷之歲旱爲文禱於廟不踰時雨大降其誨士以忠孝與思無邪爲主民輸租者使自槪量去之日士民攀轅不忍捨

李浩字徳逺臨川人以祕閣修撰知夔官兼夔路安撫使奉法循理律己甚嚴時施川蠻酋起兵相攻夔民大恐浩艸檄諭化之邊境乂安踰年以疾卒於官

屈堅忠州防禦使建炎初金人圍陜府堅引兵救之圍解金人執堅堅曰吾來爲解圍也城茍全吾死何憾叱金人使速殺之

余玠字義夫蘄州人以功累官兵部侍郎四川安撫制置使兼知重慶府四川總領四川轉運使玠大更前人敝政遴選守宰築招賢之館於府之左供帳一如帥所居下令曰集眾思廣忠益諸葛孔明所以用蜀也豪傑之士趨期立事今其時矣播州冉氏兄弟琎璞有文武才隱居蠻中前後閫帥辟召堅不起聞玠賢詣府上謁刺入玠卽出見與分廷抗禮賓館之奉冉居之若素有居數月請見曰某兄弟辱明公禮遇思有以少禆益爲今日西蜀之計其在徙合州城乎蜀口形勝之地莫若釣魚山請徙諸此若任得其人積粟以守之賢於十萬師逺矣巴蜀不足守也玠大喜曰吾固疑先生非淺士先生之謀玠不敢掠以歸己遂不謀諸眾密聞於朝請不次官之詔以琎爲承事郎權發遣合州璞爲承務郎權通判州事徙城之事悉以任之卒築靑居大獲釣魚云頂天生凡十餘城皆因山爲壘碁布裏分爲諸郡治所屯兵聚糧爲必守計且誅潰將以肅軍令又開屯田於成都蜀以富實十年冬玠率諸將巡邊直搗興元兵大戰十三年又大戰於嘉定初利司都統王夔素殘悍號王夜又恃功驕恣桀驁不受節度朝廷𨿽知其不法在逺不能詰也大帥處分少不嗛其意則百計撓之使不得有所爲玠夜召夔計事潛以楊成代領其眾夔至斬之戎帥欲舉統制姚世安爲代玠素欲革軍中舉代之獘遣都統金某往代世安世安閉闗不納因結丞相謝方叔讒玠於帝玠鬱鬱不樂寶佑初聞召命愈不自安一夕暴下卒蜀人悲慕如失父母

張玨字君玉隴西人年十八從軍以戰功累官四川制置副使知重慶府五月加檢校少保徵其兵入衛蜀道斷不得達而瀘敍長寧富順開巴渠諸郡不一月皆降元元合兵圍重慶援絕糧盡玨屢以死士間入城許以赴援且爲之畫守禦計二年正月遣其將趙安襲靑居執安撫劉才參議馬嵩歸二月遣張萬以巨艦載精兵斷內水橋入重慶四月合重慶兵出攻鳯頂諸砦玨結瀘士劉霖先坤朋爲內應六月遣趙安破神臂門執梅應春殺之復瀘州重慶兵漸解去圍瀘州十二月趙定應迎玨入重慶爲制置瀘州圍經年食盡安撫王世昌自經死元兵會重慶駐佛圖闗招降玨不從元兵破咸淳皇華城軍使包深巷戰死旣而元兵破紹慶府玨率兵出薫風門與元將伊蘇岱爾戰扶桑壩玨兵大潰城中糧盡趙安以書說玨降不聽安乃與帳下韓忠顯夜開鎭西門降玨率兵巷戰不支歸索鴆飲左右匿鴆乃以小舟載妻子東走涪中道大憾斧其舟欲自沈舟人奪斧擲江中玨踴躍欲赴水家人挽持不得死明日萬戶特穆爾追及於涪執之重慶降制機曹琦自經死玨至安西趙老庵其友諭以盡節亦自經死琦蜀進士也有趙立者字徳修亦蜀人第進士以上書迕賈似道被謫徳佑初起爲大社令湖北提刑使蜀趣諸將入衛至重慶則昝萬壽已降玨方城守爲後圖立無以復命還至涪沈水死時制幕趙酉泰亦自殺

孟珙字璞玉棗陽人元大將塔爾海圖薩帥師入蜀號八十萬珙遣張舉提兵間道抵均州防遏元兵度萬州湖灘施夔震動珙兄璟時爲湖北安撫副使知峽州急以書謀備禦珙請於督府帥師西上璟調金鐸一軍迎拒於歸州大■﹝王亞﹞砦劉義捷於巴東縣之淸平村珙弟璋選精兵二千駐澧州防施黔路四年進封子諜知元兵於襄樊隨信陽招集軍民布種積船材於鄧之順陽乃遣張漢英出隨任義出信陽焦進出襄分路撓其勢遣王堅潛兵燒所積船材又度師必因糧於蔡遣張徳劉整分兵入蔡火其積聚制拜寧武軍節度使四川宣撫使兼知夔州招集沿邊經戰之士號寧武軍令璋領之進封漢東郡侯兼京湖安撫制置使回鶻阿里巴圖爾帥壯士老稚人馬來降剏飛鶻軍攺阿里名父忠孝充總轄乞補以官黎守閻師古言大理國請道黎雅入貢珙報大理自通邕廣不宜取道川蜀卻之兼夔路制置大使兼屯田大使軍無宿儲珙大興屯田上屯田始末與所減募食之數降詔奬諭淳佑二年淮東受兵樞密俾珙應援遣李得帥精兵四千赴之元兵至三川珙下令應出戍主兵官不許失棄寸土權開州梁棟乏糧請還司珙曰是棄城也棟至夔州使髙達斬其首以徇由是諸將稟令惟謹元兵至瀘珙命重慶分司發兵應援遣張祥屯涪州拜檢校少保進封漢東郡公餘玠宣諭四川道過珙珙以重慶積粟少餉屯田米十萬石遣晉徳帥師六千援蜀珙奏襄蜀蕩析士無所歸蜀士聚於公安襄士聚於郢渚臣作公安南陽兩書院隸以沒入田廬俾有所教養請帝題榜以賜之

王仙者蜀都統也守涪州北兵攻圍無虛日勢孤援絕宋旣亡之二年城始破仙自刎斷其吭不殊以兩手自摘其首墜地乃死

蜀中廣記卷四十九

●欽定四庫全書

蜀中廣記卷五十

﹝明﹞曹學佺撰

○宦遊記第四

川北道屬

東漢

臧宮潁川郟人也將兵至中盧屯駱越是時公孫述將田戎任滿與徵南大將軍岑彭相拒於荊門彭等戰數不利越人謀畔從蜀宮兵少力不能制會屬縣送委輸車數百乘至宮夜使鋸斷城門限令車聲回轉出入至旦越人候伺者聞車聲不絕而門限斷相告以漢兵大至其渠帥乃奉牛酒以勞軍營宮陳兵大會擊牛釃酒饗賜慰納之宮與岑彭等破荊門別至垂鵲山通道出移歸至江州岑彭下巴郡使宮將降卒五萬從涪水上平曲公孫述將延岑盛兵於沅水時宮眾多食少轉輸不至而降者皆欲散畔郡邑復更保聚觀望成敗宮欲引還恐爲所反會帝遣謁者將兵詣岑彭有馬七百匹宮矯制取以自益晨夜進兵多張旗幟登山鼓噪右步左騎挾船而引呼聲動山谷岑不意漢兵卒至登山望之大震恐宮因從擊大破之斬首溺死者萬餘人水爲之濁流延岑奔成都其眾悉降盡獲其兵馬珍寶降者以十萬數軍至平陽鄕蜀將王元舉眾降進拔綿竹破涪城斬公孫述弟恢復攻拔繁郫與吳漢並滅公孫述帝以蜀新定拜宮爲廣漢太守

三國

張飛字益徳涿郡人先主定蜀以飛領巴西太守曹操破張魯畱夏侯淵張合守漢川合別督諸軍下巴西欲徙其民於漢中進軍宕渠蒙頭蕩石與飛相拒五十餘日飛率精卒萬餘人從他道邀合軍交戰山道迮狹前後不得相救飛遂破合合棄馬緣山獨與麾下十餘人從間道退引軍還南鄭巴土獲安先主爲漢中王拜飛爲右將軍假節章武元年遷車騎將軍領司隸校尉進封西鄕侯先主伐吳飛當率兵萬人自閬中會江州臨發其帳下將張達範疆殺飛持其首順流而奔孫權追謚飛曰桓侯

霍峻字仲邈南郡枝江人先主以峻爲中郎將先主自葭萌南還襲劉璋畱峻守葭萌城張魯遣將楊帛誘峻求共守城峻曰小人頭可得城不可得帛乃退去後璋將扶禁向存等帥萬餘人由閬水上攻圍峻且一年不能下峻城中兵才數百人伺其怠隙選精鋭大破之卽斬存首先主定蜀嘉峻之功乃分廣漢爲梓潼郡以峻爲梓潼太守禆將軍在官三年年四十卒還葬成都

六朝

栁儉字道約河東解人也隋文帝受禪擢拜水部侍郎封率道縣伯未幾出爲廣漢太守甚有能名俄而郡廢時帝勵精思政妙簡良能出爲牧宰儉以仁明著稱擢拜蓬州刺史獄訟者庭決遣之佐吏從容而已獄無系囚蜀王秀時鎭益州列上其事遷卭州刺守在職十餘年人夷悅服蜀王秀之得罪也儉坐與交通免職及還鄕妻子衣食不贍見者咸嘆伏焉

魯廣達陳巴州刺史太康初與儀同章昭達入峽口招定安蜀等諸州鎭時周將圖江左大造舟艦於蜀並運糧靑泥廣達與錢道戢等掩襲縱火焚之仍還本轄廣達爲政簡要推誠任下吏人稱便秩滿皆詣闕表請乞畱於是詔畱二年

董叔開皇四年爲鹽亭令勤課農桑首建學校徳政著聞公餘遊鳯凰山後人思之號爲董叔山

豆盧績字定東大象二年拜利州總管時王謙作亂績嬰城固守謙遣其將達奚惎等眾十萬攻之起土山鑿城爲七十穴堰江水以灌之績時戰士不過二千晝夜相拒經四旬勢漸迫績於是出奇兵擊之斬數千級降二千餘人梁睿軍且至賊因而解去

唐

顏眞卿字淸臣瑯琊臨沂人李輔國惡之奏貶蓬州長史

郭元振魏州貴鄕人舉進士授通泉尉任俠使气不屑細務則天聞其名乃召與語甚奇之充使聘於吐蕃

李元嬰封滕王與魯王靈夔相繼爲閬州刺史務行寛大民甚懷之

顏杲卿瑯琊臨沂人天寶初任遂州司法參軍賦性剛直蒞事明濟後升常山太守

崔渙以尙書司門員外郎忤楊國忠出爲劍州刺史天寶十五載玄宗幸蜀渙迎謁於路抗詞忠懇皆究理體玄宗嘉之以爲得渙晚宰臣房管又薦之卽日拜黃門侍郎司中書門下平章事扈從成都府

馮宿字拱之東陽人貞元中舉進士歷學士侍郎擢東川節度使完城郭增兵械十餘萬涪水數壞民廬舍宿修利防庸一方便賴疾革將斷重刑家人請宥之宿曰修短天也撓法以求宥吾不敢卒贈吏部尙書謚曰愨

元稹字微之河南人也以監察禦史奉使東蜀劾奏故劍南東川節度使嚴勵在州日沒入平人資產八十餘家詔徵其贓復歸於民執政不悅以他事貶稹江陵府士曹參軍又十年量移通州司馬

史謙恕果州刺史百姓歌之曰使君來何晚昔日無儲今有飯

沈長源吳興初爲利州牧人安俗阜歐陽詹作益昌行曰驅馬至益昌倍驚風俗和耕夫壠上行負戴途中歌何易於嘗爲益昌令刺史崔朴嘗乘春自上游多從賓客歌酒泛舟東下直出益昌至則索民挽舟易於躬自腰笏引舟上下刺史驚問狀易於曰方春百姓不耕卽蠶隙不可奪易於爲屬令當其無事可以充役刺史與賓客跳出舟偕騎還去益昌民多卽山樹茶利私自入會鹽鐵官奏重榷筦詔下所在不得爲百姓匿易於視詔曰益昌不徵茶百姓尙不可活矧厚其賦以毒民乎命吏剗去吏爭曰天子詔所在不得爲百姓匿今剗去罪愈重吏止死明府公寧免竄海裔耶易於曰吾寧愛一身以毒一邑民乎亦不使罪蔓爾曹卽自縱火焚之觀察使聞其狀以易於挺身爲民卒不加劾邑民死喪子弱業破不能具葬者易於出俸錢使吏爲辦百姓入常賦有垂白僂杖者易於必召坐與食問政得失庭有競民易於皆親自與語爲指白枉直罪小者勸大者杖悉立遣之不以付吏治益昌三年獄無系民民不知役盧宏宣元和中累官刑部侍郎拜劍南東川節度使時歲饑盜起酋豪自王僞署官吏發厫倉招亡命連蓬諸州蠻落搖亂宏宣下檄招諭賊黨稍平簡其桀黠者署軍中孱弱無能者還之農酋豪逃峽中令吏捕誅之

薛逢字陶臣河東人爲巴州刺史旣而同年進士楊收作相逢有詩云須知金印朝天客同是沙堤避路人威鳯偶時皆瑞聖潛龍無水謾通神收聞大銜之又出爲蓬州刺史

栁仲郢字諭蒙大中年爲梓州刺史劍南東川節度使時有孔目吏邊章簡者以貨交近幸前後亷使無如之何仲郢因事決殺部內肅然不俟行法而自理在鎭五年美績流聞

路巖字魯瞻陽平寇氏人咸通中劍南東川節度使時蠻盜寇邊巖力爲拊循置定邊軍於卭州扼大渡河由是西山八國來朝

顏彥暉東川節度使賊來攻城援絕城陷彥暉不屈手殺妻子乃自刎諸將皆自殺髙仁厚始爲西川押衙以討蜀盜阡能等有功進都招討指揮使東川楊師立反命仁厚討之賊夜掩諸營皆走仁厚大開營門設燭自帥兵伏道左右賊至見門開不敢入還去伏發擊之大敗追至城下圍之諸營皆走當死者眾仁厚乃召孔目張韶諭之曰汝速遣人分道追去者自以汝意諭之曰僕射幸不知宜速歸來可保其如常無憂也韶素長者眾信之皆還惟副使楊茂言走逺又爲欺罔乃斬以徇進圍梓州久不下仁厚乃射書城中曰不忍玉石俱焚爲諸君緩師十日至日四面俱進破城必矣諸君圖之於是將士遂斬師立出降授東川節度使

宋

馮瓚字禮臣歷城人幹徳三年爲樞密直學士時劍外初平命瓚知梓州無何蜀軍校上官進率亡命三千餘人掠民數萬夜攻州城瓚曰賊乘夜奄至此烏合之眾以箠挺相擊必無固志正可持重以鎭之旦自潰矣密令促其更籌五鼓賊悉遁去因縱兵追之擒斬上官進

陳升卿字光祖跨鰲人乾道中以禦史出知劍州卹民隱修學校士民咸悅太守閻伯永卽學宮之傍立祠祀之

張雍徳州人西川轉運使知梓州蜀州靑城民王小波李順作亂眾至萬人雍訓練士卒募彊勇守城輦綿州金帛以實帑藏督僚佐陳世卿等治戎器伐木爲竿銷鐘爲鏑紐布爲索賊設梯衝火車攻城急發機石碎之火箭雜下賊稍退復治攻具城西北隅雍紿曰軍士趣治裝吾將開東門擊賊陽遣步騎五百臨東門賊升牛頭山瞰城內信然伏精兵萬餘山之東隅以待雍卽召敢死士百輩縋而下盡焚其攻具自午達申殆盡賊以爲神凶黨數乘城進戰皆不利一日北風晝晦賊乘風縱火急攻北門雍與盧斌等領兵據門立矢石間固守不動賊爲之少卻長圍八十餘日會援兵至賊始潰去事聞手詔褒美焉

王旦字子明大名人端拱間知蓬州淸節著聞民被其澤後官至平章事卒謚文正

襲鼎臣字輔之須城人知渠州事渠故僻陋無學者鼎臣建廟學選俊秀爲生徒日授講說立課嚴教自後始有登科者郡人繪像祀之

張仕遜字順之陰城人進士令射洪以寛厚得民嘗禱雨使君祠須臾大雨仕遜立庭中雨足乃去後轉運使檄移治郪民遮馬首不得去因聽還射洪安撫使至梓州問屬吏能否張雍曰射洪令第一累官同中書門下平章事

朱勇梓州統制時與金人戰於瓦亭寨被執臨死罵不絕口後人立廟祀之賜名忠節

劉子羽字彥修崇安人金人窺蜀吳玠以經略使戍河池王彥以鎭撫使戍金州二鎭皆饑興元帥臣閉糴二鎭病之皆願得子羽守漢中張浚乃承制拜子羽利州路經略使兼知興元子羽至漢中通商輸粟二鎭遂安除寶文閣直學士是冬金人犯金州王彥失守退保石泉子羽急移兵守饒風嶺馳告玠玠大驚卽越境而東一日夜馳三百里至饒風列營拒守金人仰攻死傷山集募死士由間道自柤溪闗入繞出玠後玠遽邀子羽去子羽不可而畱玠固守玠難之遂西子羽焚興元退守三泉縣兵不滿三百取艸芽木甲以食遺玠書訣別玠時在僊人闗愛將楊政大呼軍門曰節使不可負劉待制不然政亦捨節使去矣玠乃間道會子羽子羽畱玠共守三泉玠曰闗外蜀之門戶不可輕棄復往守僊人闗以潭毒山形斗拔其上寛平有水乃築壁壘十六日而成金人已至距營十數里子羽據胡牀坐於壘口諸將泣曰此非待制坐處子羽曰子羽今日死於此敵尋亦引去自金人入梁洋四蜀復大震張浚欲移潼川子羽遺浚書言已在此金人必不南浚乃止薩裏罕由斜谷北去子羽謀邀之於武休不及旣回鳯翔遣十人持書旗招子羽子羽盡斬之而縱其一還曰爲我語彼欲來卽來吾有死爾何可招也先是子羽預徙梁洋之積至是金人深入饋餉不繼又腹背爲子羽及玠所攻死傷十五六疫癘且作亟遁去子羽出師掩擊墮溪澗死者不可勝計余不能自拔者皆降

邵伯溫字子文河南人除知果州擢提點成都路刑獄蜀人徳之再除利路轉運副使提舉太平觀初伯溫以父雍言世將亂惟蜀可居遂攜家入蜀免於靖康之難紹興四年卒

趙士陴紹興中知遂寧府江水泛漲瀕江堤決士陴率士民塞之索胡牀坐堤上左右請避不許須臾水落堤幸不壞時人以比王尊

李樗知巴渠時有虎白晝入城樗爲文榜諸社廟越五日虎斃於郊

陳咸字逢儒登進士第歷利路轉運判官開禧三年吳曦叛闗外四州繼沒人情大駭咸畱大安軍督軍糧檄守楊震仲賑流民備姦盜眾稍安曦謂咸名士欲脇之以令其餘初咸語人曰咸受國厚恩義當擊敵恨無兵權獨有下策削髮以全臣節會曦以書招之急咸答書勸其稟命旣而欲親諭之遂行遇僞統領孟可道知曦已僭亂曰吾書不可用矣還至後■﹝釒敖﹞入帳中以刀自斷其結披緇而出敵兵拘咸於岸曦聞怒甚安丙力爲救解乃得釋歸

蜀中廣記卷五十

●欽定四庫全書

蜀中廣記卷五十一

﹝明﹞曹學佺撰

○蜀郡縣古今通釋第一

四川布政司

說文川者穿也水穿地而流曰川桑欽水經云大江出蜀是矣唐分劍南道爲東西二川宋析爲益梓利夔四路元爲四川行省國朝因之爲四川布政司或稱三川者非三川伊洛之地司馬錯勸秦伐蜀曰周自知失九鼎韓自知亡三川是也漢武帝元鼎年以蜀郡廣漢犍爲爲三蜀獻帝建安年分巴東巴西永寧郡爲三巴巴蜀𨿽別猶可槪稱

川西道屬

成都府【管六州二十五縣】

帝王世紀云周太王從梁山止於岐下一年成邑二年成都蜀本梁州之域毛詩奕奕梁山惟禹甸之尋江源記云梁山首跨劍閣而尾入江矣故秦置縣曰成都人皇之世九囿而蜀囿居其一黃帝之子昌意娶蜀山氏女生帝嚳封其支庶於蜀始爲蜀國爾雅釋山蜀者獨也言不與他相連屬也漢武帝置益州益者阨也以其地險阨而益廣也唐玄宗西幸始攺成都府升號南京以地當長安之南矣其時長史實稱尹而知府則起於王蜀武成云昔者州郡之分猶今之道府也州曰庸部郡曰導江則在王莽時州曰司隸郡曰成都則在公孫述時益州置牧蜀郡置守則在先主時刺史治太城太守治少城則在東晉時益州總管府劍南節度使則在唐開元前一路安撫使四路制置使則在宋南渡後

成都縣

秦司馬錯張儀滅蜀置釋同郡華陽國誌云縣有十二鄕五部

華陽縣

禹貢華陽黒水惟梁州梁彊梁也西方金气彊梁之義周有天下並梁於雍二州俱以華山爲主雍之有華陰猶蜀之有華陽也唐初爲蜀縣析成都置乾元中易今名

郫縣

杜宇名蒲卑都於此邑冡至今存秦因以卑名邑也唐垂拱初割成都之西鄙置犀浦縣取李冰所剏石犀爲名宋熙寧中廢爲鎭今爲鋪在郫縣東二十五里�������稱益州牧始此

新都縣

漢髙六年與廣漢郡同置三都之一也亦曰新郪邑界有王稚子墓稚子郪人遂有斯目按後漢書注郪故城在今梓州郪縣西南而此曰新以別之又地理誌汝南郡有新郪後漢攺曰郪丘章帝徙宋公之處也韻書廣漢之郪千咨切汝南之郪先稽切

溫江縣

江水至此始溫也濯絲有色後魏時立矣漢曰湔氐道隋曰萬春今縣之長春鄕是其故址

新繁縣

秦曰繁以界有繁江也謂之繁田蜀姜維徙涼州降胡於繁遷其民於新縣故曰新繁

雙流縣

李善注文選江水出岷山分爲二經成都東南故左思曰帶二江之雙流也漢曰廣都卽蜀三都之一隋避煬帝諱攺今名廣都水驛在今華陽縣東南國朝隆慶初廢志云蠶叢故都城距縣南十八里

崇慶州【管新津一縣】

蜀州也三國誌云益州之地仰給於蜀宋髙宗大觀元年封蜀國公至紹興中乃升爲崇慶府元降爲州國朝因之漢曰江原以江水所由也有江源祠莽曰卭原以與臨卭近也濵文井江晉曰晉原以有晉原山也卽鶴鳴山唐曰唐安以獲安唐室也近西巡時今唐安爲驛而江原爲鎭矣

新津縣

李膺益州記云皂裏江津之所曰新津市周地圖記云閔帝元年於此立新津縣也

彭縣

周彭國也武王伐紂彭人與焉又云籛鏗之封邑矣華陽國誌則以兩山對闕有天彭之號也梁天監中立東益州以在益州之東益州記云彭號小郫土地肥良比之郫邑也袁隲記云九峯髙峙蒙水浚發後周之九隴隋之蒙州取諸此矣志云今縣西二十里之三郎鎭卽九隴故址縣東二十里之蒙陽鎭卽蒙州故址

崇寧縣

析郫導江九隴三縣所置也唐曰唐昌宋曰永昌道君崇寧初攺爲崇寧

灌縣

李冰傳江水堰流以灌平陸謂之灌口貞觀曰灌寧孟蜀曰灌州也上古爲魚鳬氏之國今有魚鳬故城三國曰都安水經注云卽都安堰也諸葛亮北伐以此堰農大國之所資發徵丁千二百人主護之有堰官宋勑永康軍兼管堰事國朝尢愼重焉冬閉時修春開時祀水利道主其事間行別駕及灌令代齊曰齊基曰靑城唐曰盤龍曰導江宋曰永安軍又攺永康軍靑城山杜光庭記云岷山連峯接岫千里不絕靑城乃第一峯也盤龍山益州記雲山土色黃盤回有龍形導江水經注云岷山徼外江水之所導也永安軍寰宇記云宋初沿貞觀鎭靜軍之號也志云靑城廢縣在治南六十里盤龍廢縣卽治內導江廢縣在治東二十里今爲導江鋪永康廢址今爲永康驛

威州【管保縣一縣】

蜀後主時姜維馬忠等討汶川叛羌此其地也自晉以後羌夷叛服不常以其地置薛城戍唐初白狗羗首領鄧賢優內附乃於姜維故城置維州以統之後攺爲維川郡焉王孟二蜀繼有其地徙就中州城卽今治也宋平蜀後以京逓發濰州誤至維州因攺曰威州取威制西羌之意維威音亦相近云廢通化縣唐咸亨二年刺史董弁招慰生羌於此置小封縣在西蕃通鶴軍垂拱二年城爲北蕃所沒攺置在威戎軍西本志云在州之通化裏與金州演化禪師相近

保縣

唐天寶中置天保郡乾元中攺保州孟蜀復攺保寧縣也國朝洪武十八年去寧字以避保寧府

茂州【管汶川一縣】

禹貢岷山導江發迹於此水經注云岷山卽瀆山也水曰瀆水矣冉駹氏之國按白馬黒面曰駹駹夷名也史記南越破後冉駹等皆震恐請臣置吏漢武帝元鼎六年以冉駹爲汶山郡汶當作渂古字汶岷通用王羲之遊目汶嶺是也按地裏表云汶山在茂州汶山縣岷山在西北如此則汶岷乃二山梁曰繩州普通三年置桃闗之路以繩爲橋因作州稱隋曰會州謂其爲西夷之交會也唐貞觀始攺茂州以茂濕山爲名言山之艸木叢茂雲霧潤濕矣

汶川縣

漢之綿虒縣也虎有角曰虒行水中地有此獸矣晉置汶川州於此周武帝保定四年移汶川州於廣陽縣州廢乃置汶川縣

簡州

蜀漢簡雍爲先主鎭牛鞞牛鞞漢縣名牛鞞之水出焉山曰賴簡池曰簡池皆民懷雍政也隋始於此置簡州矣西魏之陽安以山名今爲驛隋之平泉以泉名今爲鎭驛在治前鎭距西南五十里

資縣

陳畱風俗傳及姓纂云資姓黃帝後在益州資中今邑之山川皆曰資從賜姓也寰宇記云廢銀山縣在資州東南三十八里以山名龍水縣在龍龜溪之左以水名志云今之銀山鎭龍水鄕是也

資陽縣

邑當資水之陽齊建元間置又曽於此縣立資州矣通誌云盤石廢縣在縣北三里有石狀如盤陀月山廢縣在縣境宋析入者有山形如明月

內江縣

本中江也與外江別入瀘州合流縣爲後周所置隋室之先諱忠攺曰內江周以前曰漢安戍宋別名安夷軍按今中江縣之水本內水蜀志先主從內水入涪是也而內江縣之水本中水以在內外水之中也沈約宋書云資江爲中水涪江爲內水恐因縣名而反混水名故特表之

仁壽縣

西魏之隆山郡也卽鼎鼻山其山隆起又曰隆山矣周閔帝元年於此置陵州蓋因張陵而名陵井又因陵井而名陵州也陵置縣曰仁壽從文帝年號廢貴平縣後魏恭帝與平井可曇二縣同立以隸和仁郡也今之貴平鎭入簡州界廢籍縣梁天監置席郡隋廢郡爲縣後訛席爲籍也今籍縣址入雙流界廢陵井監宋大觀四年攺爲仙井俱並入當縣

井研縣

隋置古之善計者曰硏計然亦名計硏也此邑鹽井之利出於心計乃以硏系井而爲名與寰宇記云有山俯臨井鑊名曰井鑊山方言闗東呼鑊爲鹵硏魏之蒲亭隋之始建皆在鐵山界上周地圖云蒲亭縣有鐵山諸葛亮取爲刀器因封宇文度爲鐵山侯卽此

金堂縣

西魏置金淵縣唐避諱攺金水咸亨中析立今縣曰堂者地寛平處也漢之牛鞞縣地宋並懷安軍入焉又名懷口今爲懷口巡檢司去縣東南五十里古縣附金沙水舊屬簡池今縣連金臺山舊屬新都

漢州【管什邡徳陽綿竹三縣】

漢髙帝六年置廣漢郡於乘鄕一名繩鄕廣大也言能廣大漢業也東漢益州刺史治唐初立漢州天寶中於此立徳陽郡華陽國誌郡治雒縣以洛水所會也源出洛通山矣元至正中省廢址在州北三里寰宇記湔陽故城漢陽廢城俱在城南

什邡縣

漢雍齒封邑年表作汁邡土地譜云廣漢領縣十以應十干縣當酉位酉十數也古碑邡水流爲十故名什邡今雒江出闗口東枝六西枝四而縣居其中矣後周攺方亭縣今爲裏

徳陽縣

漢曰徳陽以徳水之陽也晉曰旌陽以旌水之陽也孝徳旌異皆因姜士遊士遊綿竹人當縣後漢析綿竹所置綿竹故城在治北三十五里諸葛瞻戰敗處

綿竹縣

漢縣也劉焉徙益州治於此地裏志云紫嵓山綿竹所出後周攺孝水以姜詩宅在沈鄕爲名至隋仍舊沈鄕一曰泛鄕何武封邑

綿州【管彰明羅江二縣】

左綿也地居綿江之左漢爲涪縣以涪水所經矣曰巴中卽巴西也曰潼州卽金山也曰鹽泉卽魏城也今名隋攺州治內有金山驛治東五里有巴西渡東北六十里有魏城巡檢司

彰明縣

後魏之昌隆縣唐避諱攺昌明後唐攺曰彰明矣李太白之所生也

羅江縣

左水自安縣來右水自綿州來合於縣之東北蹙成羅紋又謂之紋江也唐天寶置晉初曰萬安李膺記云晉於梓潼水尾萬安故城置萬安縣是矣今爲驛晉末亂移就潺亭水經注云潺山石下有泉曰潺水今縣北三里有潺亭廟碑磨滅潺亭字見存

安縣

唐武徳置以界有龍安山云元爲安州國初爲安縣卽隋之神泉縣也郡國志云縣三十里有泉十四穴甘香異常飲之已痼疾故曰神泉唐永淳年復置西昌縣取西昌山爲名矣今縣三十里有西昌市南五十里有神泉廢縣址

龍安府【管三縣】

西漢北部都尉治東漢之陰平郡也水經注曰岷山之西有龍冡按梁普通中武陵王蕭紀僣據土人李龍遷保此畨漢徳之西魏平蜀始置龍州保其名矣向爲龍門州郡元棄爲龍州宣慰司國朝嘉靖四十五年攺流系以安字

平武縣

晉於陰平郡置陰平平廣二縣隋攺龍州爲平武郡也與龍州攺流之年並設

江油縣

以江水所由也後加水旁矣蜀漢馬邈守江油卽此初屬保寧嘉靖末攺屬本府

石泉縣

汶山郡之石紐村禹所生也漢廣柔縣矣城北巖下有甘泉乃石泉軍之始初隸成都嘉靖末攺屬本府

靑川所

有靑川溪源出畨界又啼胡山水出淸美謂之淸水也天寶中置淸川縣於此國朝洪武四年置所在龍安府東百二十里隸焉

松潘衛

地出甘松後魏以之名縣矣唐攺松州潘吐蕃姓也洪武初設松州潘州二衛尋合爲一置軍民指揮使司唐天寶爲交川郡後周爲龍涸郡水經注云自白馬嶺回行二千餘里至龍涸是也

小河所

涪江支河也古曰涪陽國朝宣徳四年置在松潘衛東百九十里隸焉

疊溪所

氐羌之地漢蠶陵縣後周置翼斜郡唐曰翼州以夷水遶其地分流如翼也國朝洪武十一年置取圖經疊石爲巢置所

蜀中廣記卷五十一

●欽定四庫全書

蜀中廣記卷五十二

﹝明﹞曹學佺撰

○蜀郡縣古今通釋第二

上川南道屬

嘉定州【直隸管六縣】

漢犍爲郡之南安縣地也治靑衣江會應劭注漢書曰順帝攺靑衣縣爲漢嘉以公孫述稱帝靑衣人不賓光武嘉之也後魏於此立眉州尋攺靑州蓋取峨眉靑衣水之義矣宇文攺嘉州也宋寧宗潛邸升嘉定府今仍其名爲州寰宇記云嘉州治龍遊縣隋開皇初伐陳有龍見江水引軍故名又云州治對江四十里有平羌縣本漢平羌戍也周保定置縣今州之逓運所是龍遊縣址平羌驛是平羌縣址靑衣鋪是靑衣縣址

峨眉縣

兩山相對狀如峨眉後周所置也靑衣平羗舊理此隋之綏山唐之羅目二縣入焉縣西四十里卽綏山址葛由賣木羊處也縣南三十里卽羅目址本羅蒙山訛爲羅目也今之木羊鎭羅目街是

洪雅縣

界有洪雅川源出離堆離卽雅也後周立洪雅鎭隋攺爲縣或謂葛洪寓居縣之花溪上升故名

夾江縣

隋於夾江戍置縣蓋分龍遊平羌之地亦曰涇上志引山海經雲夾水出於其陰也漢爲南安縣今之南安鄕是史記年表宣虎以破臧荼功食邑於此

犍爲縣

漢武置犍爲郡治鄨今之馬湖平夷司是保幹圖曰鄨有幹山形如牛後周於沈犀山下置沈犀郡隋於大鹿山下置犍爲縣誌古也玉篇曰犍似豹人首一目爲卽猴大篆爲作兩猴隋之玉津唐之應靈入焉縣治上流卽璧玉津也界大牢鎭卽古應靈也

榮縣

周十亂榮公之采地其後夷公之墓在焉又曰古有榮隱先生居此唐置榮州治旭川縣榮旭之義通矣宋光宗潛邸升爲紹熙府今復縣名榮也志云縣南八十里有公井故城卽唐之公井縣址縣西八十里有鐵山卽晉之資官縣址皆並當縣

威逺縣

隋於威逺戍置縣取威撫逺人之義國初省入榮後復割榮之益昌鄕以益之

眉州【直隸管三縣】

地在峨眉山陰以之名州自西魏始實治嘉州若梁之齊通郡隋之通義郡唐之別置眉州則今理矣宋時升爲防禦使治眉山蘇子瞻所謂眉州眉山共一城者也晉置西江陽郡子由詩子生𨿽江陽指此

彭山縣

秦之武陽梁之靈石也漢昭帝已後及晉宋犍爲郡皆理於此隋曰隆山縣屬陵州唐貞觀中以縣屬眉因界之彭女山爲名又曰取彭亡山岑彭所惡也隆彭皆髙大之稱義或本此

靑神縣

本南安縣地後周置今縣以靑衣江所注也蠶叢衣靑而教蠶事蜀人神之故曰靑神又曰水濯衣卽靑

丹稜縣

齊之齊樂郡也後周洪雅縣地隋析出爲丹稜取多稜川之名矣寰宇記多稜川有獠居焉卽此

卭州【直隸管二縣】

漢臨卭地以臨乎卭崍矣廢火井縣隋大業置博物志云臨卭火井諸葛亮觀之轉盛是也廢依政縣後魏時置寰宇記云卽秦之蒲陽縣也今州南二十五里有火井壩巡檢司州東七十里有依政縣故址

蒲江縣

漢宣帝地節中穿蒲江鹽井增鹽鐵官西魏始置縣又立蒲陽郡以統之今縣南八十步湧泉方丈蒲艸生焉古蒲頓也

大邑縣

寰宇記唐咸亨中分益州之晉原縣置其壤廣大因以爲名有霧中山是號霧邑

雅州【直隸管三縣】

取雅安山爲名李冰所鑿離堆在其地也離音雅坤元錄郡國志通鑑釋文皆言之秦滅楚遷嚴王之族於此曰嚴道矣西魏置蒙山郡隋攺今名

名山縣

漢靑衣嚴道二縣界西魏始置縣謂之蒙山域中有蔡蒙也隋以二山著名禹貢攺蒙曰名終唐世皆曰漢源宋乃仍舊今縣東北七十里之百丈驛則唐百丈縣焉圖經雲山有一穴口圓百尺深百丈漢王陽所畏道也

榮經縣

唐武徳初始置縣於榮經水口戍榮經二水名也乾符中曽攺爲金湯軍宋初復舊

蘆山縣

漢之靈闗道也界有盧奴山於眾山特小隋煬帝始以名縣國初加艸字以山出葭蘆矣

黎州安撫司

漢誅莋侯於莋都立沈黎郡以水沈黒名也後周與宋皆曰黎州元始外爲土司國朝因之增置大渡河千戶所漢旄牛都尉隋登州及漢源縣皆置於此

天全六畨招討司

蠻獠之墟三代爲氐羌西魏始陽縣地也在唐羈縻屬雅州都督五代土人髙曩閣藏等歸附置碉門黎雅長河西魚通寧逺六安撫司元於碉門置六畨小溪置天全二招討國初合而爲一所轄部落有馬蘇金楊隴東西碉六村謂之六畨髙姓世招討使楊姓副之

建昌道屬

建昌衛

漢越嶲郡隋唐之嶲州也咸通中蒙氏設建昌府元置路國初攺府尋廢爲衛仍設行都司以統之領禮州昌州等千戶所及長官司

禮州所

在建昌北六十里漢蘇示縣也隋曰蘇祇唐曰蘇祁元曰禮州國初置後中二所吐蕃號爲龍麼城

徳昌所

在建昌南六十里漢卭都縣地元置徳昌路國初攺府尋廢宋時號阿屈部

打中河中前二所

在建昌西百四十里亦卭都地唐曰沙野城元爲瀘州地河源出吐蕃下流合金沙江一名黒恵又名納夷

昌州司

在建昌南二百里蠻名阿屈部元始置州國初棄爲長官司

威龍司

在建昌東南四百十里夷名巴翠部元始置州洪武中棄爲長官司

普濟司

在建昌西南二百四十里夷名圩甸元始置州洪武中棄爲長官司

越嶲衛

漢郡名卭都國闡縣治也應劭注漢書界有嶲水謂越此水置郡以章休盛也元爲卭部州國初立衛廢爲長官司矣衛在建昌北二百八十里司在衛東

寧畨衛

在建昌北百九十里卭都國地也元爲蘇州亦取蘇示之名國初因之爲衛后以地當諸畨之衝攺易今名領冕山橋千戶所在衛東百二十五里山在橋東狀如冠冕

會川衛

在建昌東南五百里漢會無縣唐會同府也蒙氏呼會川邏若漢語安樂城然國初立府領武安永昌麻龍等州縣麻龍又曰麻泥若漢語黃土城也尋攺爲衛領迷易千戶所在衛西八十里

鹽井衛

元置閏鹽縣有黒白鹽井矣國初因之又於此立栢興州尋攺今名在建昌西三百里漢之定莋縣也蒙氏爲香城郡宋時名賀頭甸元初爲落蘭部領打衝河所及馬剌長官司在衛南五百里

下川南道屬

敍州府

古僰國所謂僰道縣也西漢犍爲郡理梁命先鐵定夷獠於此乃立戎州宋徽宗政和中攺今名取西戎卽敍之義按西漢犍爲理此元光已後始移武陽

宜賓縣

唐之義賓縣也取其慕義來賓矣宋政和年攺義爲宜後周曰外江以水名蜀漢曰■﹝存阝﹞■﹝焉阝﹞以山名

慶符縣

界有集慶迎祥二山宋政和中與祥州同置實唐之撫夷縣也寰宇記曰石門路卽隋史萬歲南徵道志云宋有來附縣亦與當縣同置者今來復鋪是

富順縣

漢江陽縣地有鹽井之利後周立富世縣唐避諱攺富義矣宋廢縣立監始攺今名亦諱也治平中復爲縣元時爲安撫又爲州

南溪縣

漢晉南廣縣以拓地於夷也梁立六同郡言六合所同矣後周曰南武隋曰龍源皆稱戍仁壽中始攺今名蓋地居僰溪之南雲龍源戍今龍騰驛是

長寧縣

輿地紀勝曰漢陽縣今長寧軍也按漢書漢陽縣犍爲都尉治所蓋夷徼云唐置州曰長寧宋攺爲軍立武寧縣隸之其曰鹽泉縣曰淯州曰淯井監皆以鹽名漢陽者謂自漢武南徵此縣之南皆漢地矣

髙縣

古夜郎地唐之髙州也界有宋水卽宋州矣髙宋舊皆羈縻州

筠連縣

漢定川寨唐之符連二州也元合爲一隸永寧路天后時拓邊又置定州供輸紫竹縣以此名

珙縣

西南夷部羅計羅星地也唐爲羈縻薩鞏二州鞏音近珙故名或曰珙玄玉也有石似之

興文縣

西南夷部界有晏山唐儀鳳中拓地以爲州名元立大壩府繼升戎州國初之戎縣也萬曆元年平九絲攺今名取偃武修文之意

隆昌縣

古昌州地也隆慶攺元置理隆橋驛二義兼取矣

建武千戶所

在宋爲九絲山都掌地國初隸戎縣萬曆元年討平以其山都六鄕置所對興文也城曰武寧

馬湖府【管屏山一縣四長官司】

漢牂牁郡地也界有龍湖中潛龍馬晉以之名縣矣唐始置羈縻四州於此曰馴騁浪滈元立馬湖土府國初因之弘治八年攺流

屏山縣

萬曆十七年置於附郭取寶屛山爲名

泥溪長官司

唐長慶中縣名也界有此溪平

夷長官司

漢之平夷縣也其半爲鄨縣地晉曰平夷郡

蠻夷長官司

至元初宣撫司之名後以宣撫爲馬湖路仍立今司

沐川長官司

唐髙駢平沐川寨築城於此故址尙存

瀘州【直隸管三縣】

江受瀘水也州在梁時治馬湖江口故遙取之宋淳佑中余玠徙治神臂山元徙今理在江之南漢曰江陽有江陽祠唐曰瀘川卽瀘川驛

納溪縣

瀘川縣地宋初於納溪口置軍寨唐羈縻有納州以納水所自出也置縣始在紹定中元移治江北

合江縣

漢符縣東漢符節縣地也梁稱安樂戍後周取合符之義始置縣安樂戍故址在縣東五瑞安樂山

江安縣

本江陽地晉平漢安獠置縣於此曰漢安矣隋取二義而攺今名廢綿水縣在綿水溪口今爲綿水鄕

瀘州衛

國初調長安衛官軍徵滇回駐守州治成化初山水都掌亂遷於宋江渡水源出夷界宋州

永寧宜撫司

介江安合江二縣境古蠻夷地也漢屬益州郡晉始置永寧縣屬雲南郡唐元和初立祖叱來彌爲酋長攺縣曰藺州宋廢州移治於魚漕溪口稱永寧路元攺今司領筠連州騰川縣國初割筠連入敍府騰川廢爲司地領太平九姓二長官司

鎭雄府

古號屈流大雄甸芒部所居宋始置都大巡檢司名西南畨部元稱芒部路隸雲南國朝仍舊名爲軍民府嘉靖初土官隴政兄弟爭立攺流易名夷語謂涼爲雄石爲硌鹿爲砌界有硌砌雄山謂山石類鹿而髙聳淸涼也今仍爲土府而印文無土字

東川軍民府

古東川甸也烏蠻居之南詔蒙世隆始置東川郡元攺萬戶府國初牟仲由之裔祿設姑歸附攺今官楊用修引樊綽雲南記云界有蒙樂山出比翼鳥卽蔡蒙旅平之蒙山也未詳

烏蒙軍民府

古竇地甸漢牂柯郡地也唐時烏蠻阿統居此其裔名烏蒙者部落彊大號烏蒙部宋世封烏蒙王元爲路隸雲南本朝攺軍民府土官祿姓夷語謂首爲烏

烏撒軍民府

古名的巴甸烏蠻居之宋時其裔有析怒者拓地自彊部號烏撒元季置招討司尋攺軍民總管府復攺宣慰司以烏蒙東川芒部隸焉國初攺軍民府隸雲南洪武六年後攺隸本省

蜀中廣記卷五十二

●欽定四庫全書

蜀中廣記卷五十三

﹝明﹞曹學佺撰

○蜀郡縣古今通釋第三

上川東道屬

重慶府【管三州十七縣】

周巴子國秦使張儀滅巴立巴郡遂城江州二漢因之獻帝時巴分爲三江州實永寧郡理梁攺楚州以地鄰乎楚也隋攺渝州以江受渝水也唐天寶之南平郡宋崇寧之恭州又因而屢攺矣後以光宗潛邸始升府名重慶重慶者以介乎順紹二慶之間也紹慶府爲今之彭水縣

巴縣

水經注雲巴水至江州城下與岷江合也江州實縣名秦漢至南齊皆因之永明初移置僰溪口始有巴名

江津縣

地居江之津也南齊移江州縣於僰溪口卽此西魏曰江陽後周又增置七門郡攺陽爲津自隋始

南川縣

唐初割渝州東界置六縣其一也以地枕僰溪南云

長壽縣

長壽山名寰宇記雲山下有老人村也縣國初置實秦漢之枳唐之樂溫地矣志云縣東北五十里有樂溫灘卽故縣址元立涪陵巡檢司於此

大足縣

唐乾元二年與昌州同置取丰足之義也或云縣之寶頂山有巨人迹

永川縣

亦唐乾元置地枕侯溪水山川闊永故以爲名

榮昌縣

乾元間於此立昌州及昌元縣今名洪武四年攺介於榮州也府誌舊州埧有昌州巡檢司又云榮昌治西昌元裏卽唐昌元縣址亦嘗充靜南軍使

綦江縣

夜郎之境古綦市也舊隸南平軍明玉珍始置今縣國朝因之萬曆二十七年楊應龍叛入其郛踰月乃復此縣舊名賓化屬南平軍元時爲綦江長官司

壁山縣

寰宇記云界有孤山壁立西北險峻東南削平號爲重壁唐至徳初置縣於此因以爲名

合州【管銅梁定逺二縣】

在涪漢二水會合處秦漢及晉之墊江縣也今州西魏始置而墊江之名徙入忠州矣廢涪陵郡隋大業置志云今州治卽隋之涪陵郡蓋與州同理者廢石鏡縣魏恭帝置志云涪江中有石鏡如月水落時髙可三丈有唐人題刻廢漢初縣隋大業置寰宇云卽魏之淸居郡也廢赤水縣隋開皇置寰宇云界有赤水之源也志曰廢赤水址在州西北百三十里廢漢初址在州西北百九十里

銅梁縣

蜀都賦外負銅梁唐武后長安三年置縣以界有是山也廢巴川縣寰宇云唐開元年割石鏡之南銅梁之東置巴川縣以地在巴川爲名至元並入銅梁今縣有宋時巴川社倉碑

定逺縣

本合州之石鏡縣地宋開禧中增置河溪縣元立武勝軍行河溪安撫事尋攺名定逺言永逺安定矣後攺爲縣國朝因之

安居縣

周武之柔剛縣也隋攺今名屬安居郡以其地可安居矣唐宋屬普州國初並入銅梁成化中復析置廢隆龕縣在縣西二里隆龕山下唐避諱攺隆爲崇此縣與安嶽各有其半乃舊安居云

忠州【管酆都墊江二縣】

二漢之臨江縣梁攺爲郡兼置臨州矣唐攺今名取巴蔓子嚴顏之節也樂子正曰地邊巴徼當懷恵而忠信矣宋以度宗潛邸升咸淳府蓋在攺元之初云本志治東百里北岸有臨江城元置臨江鎭巡檢司今仍又云東南二百里廢龍渠縣宋置元省入

酆都縣

本巴郡枳地也漢永元二年分枳置平都縣蓋山名云攺平爲丰自隋始丰傍加邑國初始廢南賓縣唐武徳置以屬南賓郡者郡並忠州而縣並酆都也今縣治前有南賓渡

墊江縣

古墊江今合州是後魏恭帝三年始置於此取漢之舊名也墊下也與昬墊同仰水下流皆得稱之蜀中見者凡三一爲合州蜀志先主自墊江入涪是也一爲劍州漢書地裏志云梓潼江水南流四里至墊江入涪水是也一爲今縣縣界有桂溪乃唐桂溪縣址

涪縣【管武隆彭水二縣】

集韻涪漚水泡也水出牂柯費州外南至黔江入州本漢涪陵縣西魏置合州乃移今州名矣按涪水咅聲在十一尢韻而七虞無此字𨿽古韻相通蜀人捨本從他不知何謂郡隋廢爲鎭唐武徳初復

武隆縣

漢枳地唐武徳初置縣因山名曰武龍國初易隆

彭水縣

彭皷聲峽水澎湃似之隋開皇中與黔州同置宋紹定間升爲紹慶府以慶雲見於境也太宗時事蓋追攺云廢洪杜縣洋水縣俱唐武徳置今之洪杜溪洋水鄕是廢信寧縣隋大業置卽今之信寧巡檢司也廢都濡縣唐貞觀置卽黃山谷所稱都濡月兔茶也

黔江縣

秦黔中郡地隋開皇中於此置石城縣唐天寶中攺名因郡舊也

酉陽宣撫司

秦得楚地因置縣於大酉山之陽屬黔中郡漢置郡爲武陵牂柯矣唐徙治婺川縣蓋今思州是黃巢之亂酉陽內訌駙馬冉人才徵之畱守其地卽今理也宋元升州冉氏世知州事國初攺今官隸重慶府以

石耶洞屬石耶洞長官司

其洞有大石也宋宣和中楊昌安者太原楊業之裔也討平蠻亂蠻人畏服因世其地元時尙稱土知府國初歸附隸酉陽後

邑梅洞長官司

邑以樹稱在酉陽之內宋末有楊光甫者亦楊業後據其地元攺爲柫鄕洞矣明玉珍攺邑梅軍民府國初攺今官隸酉陽永樂初攺隸重慶

平茶洞長官司

吳之黔陽縣地也五代沒於畨宋政和中得之置平茶洞猶乎葭萌以茶氏矣元攺今官隸思州安撫後立軍民府授楊大雷爲世官國初攺今官屬酉陽攺隸重慶

下川東道屬

夔州府【管一州十二縣】

春秋時子國秦漢巴郡地也獻帝初平中置固陵郡尋爲巴東矣唐初曰夔天寶至徳之載皆稱云安郡乾元以後復稱夔至今按山海經岷山多夔牛注爾雅犩牛卽犪牛也肉數千斤出蜀山或地有此獸或山形似之如犍爲之類江闗都尉兩漢立漢書地裏志云江闗都尉理魚復是也白帝城公孫述立郡國志云述至魚復有白龍出井中因號魚復爲白帝城是也永安郡蜀先主立三國誌云先主伐吳不利自夷道還攺白帝爲永安郡是也三巴校尉宋太始年立寰宇記雲山峽險隘多盜賊乃立三巴校尉以鎭之是也信州梁天監年立方輿云梁置信州治白帝城周移治永安宮南是也其後王孟二蜀以施夔忠萬置鎭江軍後唐攺寧江軍節度使宋因之南渡後升爲帥帶歸峽州兵甲司公事今下闗城卽江闗瞿唐右所設白帝城學宮卽永安宮址而材官屯戍皆隸楚以示犬牙相制之義

奉節縣

春秋時魚邑漢晉魚復縣也西魏易爲魚人屬信州唐貞觀中攺今名州廢而節存不忘信矣

巫山縣

楚爲郡秦漢爲縣皆曰巫矣加山字自隋始治南有山如其字也晉曽置建平郡於此

大昌縣

本巫地晉置建昌縣尋攺泰昌矣今名後周以避諱也後周宇文泰

大寧縣

晉北井縣周並入大昌矣宋開寶中始以鹽井地置大寧監與治側永安城相對取安寧之義也宋升爲州領縣五其一爲大昌國朝降縣與大昌俱隸夔其四縣割入陜之漢中

云陽縣

朐■﹝月忍﹞舊縣地在縉雲山之陽也宋張灝記形勝東有瞿塘西有縉雲矣後周爲云安縣宋置軍監元攺今名

萬縣

梁置萬州於宣漢縣云其地有萬頃紀數也蜀漢之南浦縣以浦名後周之萬川郡以川名俱在縣治距治西百二十里武寧巡檢司則隋武寧縣之故址

梁山縣

西魏有魚泉縣分胊■﹝月忍﹞所置今縣又分自魚泉矣以髙梁山爲名張載所謂巖巖梁山者也尾入岷江

開縣

今理舊漢豊縣亦析胊■﹝月忍﹞置也後魏末年置開合二州以對待立義矣其曰盛山郡者以山名曰開江縣者以江名曰萬歲縣者以谷名曰新浦縣者以浦名盛山開江俱在治前萬歲新浦相距兩舎

新寧縣

宕渠之地西魏廢帝始置取寧靜之義也

建始縣

漢巫縣地吳孫休攺巫爲建平郡始置今縣依郡立名也唐以後隸施州本朝隸夔

達州【管東鄕太平二縣】

宕渠之東界朐■﹝月忍﹞之西界其地居四逹矣後漢之宣漢縣梁之萬州西魏隋唐之通州通川郡更疊爲稱宋攺今名以別於淮南之通州也廢井州廢石城縣俱後魏廢帝立廢永睦縣廢三岡縣俱梁大同立井州石城卽宣漢地永睦三岡相距百里

東鄕縣

梁有新安縣析宕渠西界置西魏再析而爲今縣與漢中西鄕分界故別之縣有巴渠裏卽舊巴渠縣址

太平縣

國朝正徳十年割東鄕之太平裏置因以爲名

石砫宣撫司

漢屬牂柯郡後周以之置施州矣唐攺曰淸江郡重慶志以爲宋之南賓縣也景定中有馬什用破元兵授鎭國上將軍石砫安撫領銅牌鐵印世守其地國朝初攺爲宣撫按宋地誌南賓縣舊屬忠州寰宇記牂州有賓化建安二縣賓化無事迹建安下載石潼柱蒲二闗其殆合之以成義耶砫字韻不載疑卽柱隸夔州府

遵義道屬

遵義軍民府【管一州四縣】

漢夜郎且蘭二縣地屬牂柯郡唐貞觀始置郎州尋攺播州乾符中沒於南詔太原人楊端收復之遂世有其地曰安撫司宋大觀攺遵義軍取唐縣名也元升播州宣撫司國朝攺宣慰萬曆二十六年楊應龍反蕩平攺府仍取唐名

遵義縣

唐貞觀中與郎州同置初名恭水再攺而爲今名卽元之播州鎭撫也國朝攺長官司萬曆二十六年平楊酋攺置

桐梓縣

亦平播置唐武徳中以梓潼縣爲充州開元攺夜郎縣卽此也縣曰桐梓存其半驛曰夜郎仍其舊

眞安州

唐貞觀中置播川鎭尋攺珍州以界有降珍山也宋幹徳中刺史田遷乞攺爲西髙州元復珍州明玉珍據蜀攺爲眞州自諱也國朝因之爲長官司播平攺流加安字

綏陽縣

隋大業中置屬思州宋大觀中於此置承州宣和中州廢地隸珍州今縣蕩平後置志云治在觔竹裏又云黔之龍泉縣有綏陽場名本此

仁懷縣

唐貞觀五年置芙容縣從山名也地有仁水今縣從水名

蜀中廣記卷五十三

●欽定四庫全書

蜀中廣記卷五十四

﹝明﹞曹學佺撰

○蜀郡縣古今通釋第四

川北道屬

保寧府【管二州八縣】

古巴國地秦置閬中縣後漢建安劉璋自安漢徙巴西郡於此唐宋則稱閬州矣元攺今稱沿後唐保寧軍之目廢北巴西郡宋元嘉置廢南梁州梁天監置皆因李雄之亂理無定處廢隆州廢盤龍郡皆西魏平蜀置盤龍者以郡南盤龍岡爲名隆州者取其連岡地勢髙隆爲名後魏典略云此州故有隆城謂之南隆唐先天避玄宗諱攺爲閬州廢保寧軍節度使後唐天成置廢安徳軍宋初置按十道錄云果閬二州貞觀中屬劍南道天寶中屬同開元中屬山南道乾元中屬同若據地勢言之嘉陵江旣在劍門之外流歷果閬合三州而入涪江且三州同是漢巴郡之地合屬山南道

閬中縣

髙門曰閬閬山四合邑居其中而水遶之廢奉國縣梁大同中於此置白馬義陽二郡後魏恭帝二年廢義陽郡攺爲奉國縣以此地來附於魏故名元省入閬中縣誌東百里有奉谷鄕國谷音同而訛

蒼溪縣

東漢漢昌縣也今縣隋攺取蒼溪谷爲名

南部縣

梁之南隆縣也今縣亦隋攺以部分在郡之南廢西水縣梁大同中於此置掌天戍因掌天山爲名後周閔帝元年攺戌爲西水縣以界內西水爲名元省入南部按府誌城南五十里有西水橋是南部界廢晉安縣按四夷縣道記梁於此置金遷戍後周攺爲郡仍置晉安縣郡所理也元省入南部縣誌北九十里有晉安堡廢新政縣唐武徳中於此置新城縣後以隱太子諱攺爲新政縣元省入南部縣誌今之積善鄕是廢新井縣唐武徳中置縣界頗有鹽井因立斯名元省入南部縣誌今之政教鄕是

廣元縣

元置廣元猶漢之廣漢也古葭萌地葭萌苴侯名蜀侯之弟續事始曰葭茶也蜀人以茶字郡廢綿谷縣東晉太元中於此置興安縣隋開皇中攺爲綿谷縣以東南綿谷爲名總志廢綿谷縣在廣元之烏奴城北廢平蜀縣後魏恭帝二年於此置義城縣隋攺義淸唐攺胤山宋幹徳三年平蜀攺爲平蜀縣且避諱也元並入廣元廢嘉川縣宋武帝於此置與樂縣後魏恭帝攺爲嘉川縣取嘉陵水所經爲名後並入廣元憲綱有嘉川鄕是

昭化縣

古葭萌白水地秦使司馬錯自劍閣道伐蜀之所由也劉宋爲宋安唐爲益昌矣昭化舊屬利州利州蓋嘗稱昭武者宋開寶敕攺今縣沿其舊名廢景谷縣本漢白水縣宋武帝於此置平興縣卽元和志楊難當克葭萌分白水置平興者隋開皇中攺平興爲景谷縣卽華陽國誌陰平郡自景谷有步道徑江油左擔行出涪者按昭化憲綱縣北百里有白水鎭周圍五里俗稱沙州城也先主斬楊懷髙沛於此廢葭萌縣本漢葭萌地蜀先主攺爲漢壽晉武帝攺爲晉壽隋開皇始復舊名元省入昭化志云栢林鋪是葭萌縣故址廢岐坪縣宋武帝於此立宋安縣後魏廢帝攺爲岐坪取岐坪川爲名宋攺入昭化按晉書作岐愜未詳

劍州

蜀漢立梓潼郡霍峻之所守也諸葛武侯以大劍山至此有隘束之路故曰劍門唐始以之名州廢南梁州廢安州俱梁時立廢始州西魏時立以先下安州始通巴蜀也廢隆慶府宋時立以孝宗潛邸也廢普安縣本郡也廢爲縣今廢爲驛在城廢下辧縣宋元嘉中以武都流人於此安置因立縣大明二年攺爲武連縣今並入州治西百里上亭驛是又二十里有武連橋廢劍門縣今爲劍門驛華陽國誌云劍閣三十里至險有閣尉桑下兵民也廢臨津縣舊圖經云梁天監於此置相原縣隋開皇攺爲臨津縣以其俯臨潼水爲名今州南二百五十里有義津卽此地廢普成縣周地圖云梁於此置梁安縣天和中攺爲黃安縣唐末攺爲普成縣今州有普成鄕是按本志云故縣南一里紫霄觀舊名普成觀晉宋間有李隱君名普成者煉形於此上升廢華陽縣廢茂陵縣已上俱舊廢者益州誌云宋大明年置此二縣一隸南安郡一隸扶風郡後魏俱廢廢七盤縣唐久視年於七盤山東南置山在廢武連縣之西俱並入州

梓潼縣

蜀古志云禹於尼陳山伐梓其神化爲童子漢所爲名縣也蜀晉之梓潼西魏之潼川郡理按此語出翰墨全書方輿勝覽引之

巴州【管南江通江二縣】

江流如字西魏實始稱州唐迄國初不攺洪武九年降縣正徳十年平山冦復爲州廢漢昌縣東漢時立廢歸化郡廢北水郡俱劉宋立以領獠戶廢木門郡梁時立廢大谷郡後魏立廢淸化郡隋大業立廢靜州唐武徳立廢化成縣梁普通年於此置梁大縣後周地圖云大象二年攺爲化成縣以化成山爲名州誌舊化成縣在治西五十步廢恩陽縣梁普通年於此置義陽縣以義陽山爲名隋開皇年攺爲恩陽縣按義陽山古名三峯山下有巴蛇洞卽摭遺所載靜州知州王鶚子讀書義陽山而遇梅仙者靜州卽巴州也廢曽口縣梁普通年置以曽口谷爲名今州東五十里有曽口渡廢其章縣梁普通年置以其章山爲名郡誌舊其章縣在巴州東八十里有古蓮池是其故址本志作奇章以爲卽牛僧孺封邑未詳廢始寧縣亦梁普通置宋初並入其章廢淸化縣梁普通年於此置伏彊縣隋開皇年攺爲淸化縣州誌舊淸化縣在州西北六十里廢盤道縣後魏恭帝置因龍腹山道路盤屈爲名宋初並入淸化

南江縣

後周之難江縣也唐沿西魏置集州矣宋廢州存縣國初易難爲南廢集州以東北集川水爲名今縣學卽集州址廢符陽郡唐天寶立廢符陽縣後魏正始年置取符水爲名本志東南隅廣濟橋銘有符陽縣字開元中刻也廢大牟縣唐武徳年立取大牟山爲名宋初並入難江

通江縣

治枕巴江也唐時壁州理此國初徑屬府正徳攺隸巴州廢諾水縣後魏大統年置按諾水潮聲聽之若諾應也此卽宕水所激廢壁州唐武徳年置以縣西壁山爲名今縣治卽州故址廢廣納縣以縣界廣納溪爲名宋初並入通江廢巴東縣唐開元年於此置太平縣以太平川爲名天寶攺爲巴東縣以處巴江之東爲名宋初並入通江廢白石縣後魏廢帝立以白石川爲名本志縣東百里有舊白石古城周遭石壁可容萬人四隅石門亭址俱存有淳熙間題詠下爲白石寺

利州衛

葭萌國梁承聖中爲利州也前後曰漢壽者漢曰晉壽者晉曰小益者後魏曰義成者隋曰益昌者唐曰昭武軍者僞蜀曰武寧軍者宋衛與廣元縣同城廢址見前

順慶府【管二州八縣】

安漢充國二縣地唐置果州取充實之義也一曰以郡南果山爲名宋寶慶初寧宗潛邸遂有今號廢巴郡劉璋立廢南宕渠郡劉宋立廢永寧軍五代蜀立按本志充國在城南安漢在城北各三十五里

南充縣

漢充國縣蜀增南字隋減國字是以有今稱也

西充縣

唐武徳年析南充置西溪水出焉廢流溪縣唐開耀年置卽西溪也元省入西充

蓬州【管營山儀隴二縣】

梁天監中置相如縣長卿桑梓也今名後周所攺圖經云兩蓬髙峙屹然雲霄廢伏虞郡梁初置廢咸安郡唐天寶置廢相如縣梁置兼立梓潼郡於此李商隱詩梓潼不見馬相如是也相如故宅今爲州治廢蓬山縣梁大同中於此置綏安縣唐至徳中攺爲蓬山縣今省入州

營山縣

分相如置朗池始梁終唐皆然宋祥符避諱攺今名以治有山如營壘也廢良山縣梁大同於此置安固縣唐開元攺爲良山縣元省入營山誌云三十里有良山鎭縣址爲興福寺廢朗池縣以臨古朗池爲名唐貞元年移於營山歇馬館爲理

儀隴縣

梁天監置在大儀山之阪阪大曰隴山有石銘儀隴二字廢隆城郡梁置兼立儀隴縣縣城在金城山頂四面懸絕石壁髙八十丈周回五里惟西南稍通人馬唐開元年移於山下平溪卽今理也廢伏虞縣隋開皇置以伏虞山爲名元省入儀隴故址在縣東六十里廢蓬池縣梁天監於此置大寅縣取大寅山爲名唐廣徳攺曰蓬池取蓬水爲名元省入儀隴

廣安州【管渠鄰水大竹嶽池四縣】

宋合果渠三州地開寶初於濃洄鎭置廣安軍取安輯之義矣元爲府國朝降爲州廢渠江縣後漢爲賨城縣有古賨城在焉一名始安城梁於此置始安縣唐至徳年攺爲渠江縣宋割屬廣安軍總志渠江舊縣在廣安州北五里

渠縣

漢宕渠縣也石過水爲宕水所居爲渠蜀漢晉隋皆置郡於此廢流江縣周明帝立今爲縣治

鄰水縣

水出鄰山中有大磧懸流十丈者也梁置廢鄰山縣亦梁置鄰山者其山重疊鄰比相次也隋並入今縣有鄰山鎭

大竹縣

唐則天時析鄰水縣置紀勝曰逹州之地有大竹小竹蓋與縣接壤者本志云地產大竹砍伐時有白兔走出始剏白兔寺因以名邑此邑舊省鄰山宋紹興復置

嶽池縣

寰宇記云嶽安山在縣東三十五里髙六百丈嶽池之水出焉唐析南充相如所置也

潼川州【直隸管七縣】

左倚梓林右枕潼水隋曰梓州五代蜀重和以後槪曰潼川廢東廣漢郡蜀先主立廢新都郡晉時立廢新州梁蕭紀立廢昌城郡西魏時立廢東川節度使唐肅宗立廢武徳軍蜀王建立廢靜戎軍安靜軍俱宋立乾道間又升瀘南爲潼川府路安撫使而潼川守臣兼果渠懷安廣安等郡兵馬事廢郪縣常璩云漢髙帝六年置舊縣在今縣南九里臨江郪王城基址見存又謂之郪郎也蜀志姜維等聞諸葛瞻破乃引軍由廣漢郪道以審虛實卽此地今在州治東廢涪城縣本漢縣後漢初吳漢入蜀禆將臧宮拔涪城卽此邑東晉立始平郡於此隋初郡廢縣存州誌元省入郪郪復省入州又云涪城在州西北六十里廢富國監本梓州郪縣富國鎭新井煎鹽場也宋置監以董其事兼領通泉飛烏等鹽井地去梓州九十里今並入州

射洪縣

西魏始置取射江爲名土音以江爲洪後周攺之從俗也廢通泉縣西魏於此置湧泉縣隋開皇攺爲通泉縣取其交注通流下卽黃滸川也元省入射洪志云治南五十里通泉古驛卽杜甫題詩處今爲大浸寺

鹽亭縣

秦亭也梁大同始縣有鹽井廢方安縣李膺蜀記云靈江東鹽亭井古方安縣也周地記梁大同元年於此立亭因爲縣而方安廢矣廢髙渠郡周保定初置以臨梓潼水也隋開皇年廢爲縣縣尋亦廢廢西宕渠郡在安樂村李膺蜀記宋元嘉置領縣四宕渠宣城漢初東闗是也梁天監廢廢永泰縣唐武徳年置元省入鹽亭縣誌永泰舊基在縣東北六十里廢東闗縣本鹽亭雍江艸市也僞蜀明徳以地去縣逺遂立招輯院宋初升爲縣元省入鹽亭志云治東百里有東闗市

中江縣

後周爲玄武縣隋唐因之宋祥符初勅崇眞武並易今名以神泉涪城江流所會縣治當其中也在蜀爲五城縣華陽國誌云玄武漢時立倉發五城縣人尉部主之一曰五成按爾雅注成猶重也卽玄武山廢懷歸縣李膺蜀記云宋元嘉九年置後周並入玄武縣廢凱州隋開皇置宋省入潼川府廢銅山縣本蜀道銅山之北漢文帝賜鄧通鑄錢卽此唐貞觀年置監上元廢爲縣元省入中江憲綱離城百七十里伏獅山乃銅山舊址廢飛烏縣故郪王城也隋開皇置取飛烏山爲名元並入中江總志廢飛烏縣在潼川州西南百三十里

遂寧縣

東晉置郡稱遂寧以其遂寧玆土也宋宣和初潛藩升府元降州國朝降縣廢廣漢縣漢髙帝置以屬廣漢郡廢徳陽縣蜀先主置以屬東廣漢郡按徳陽縣有二其一在川西者先主以屬梓潼郡廢石山郡後周武帝立廢總管府都督府及東川防禦使俱唐武徳貞觀等年立廢武信軍節度宋初立廢小溪縣晉永和年置後魏恭帝攺爲方義縣宋太平興國避諱復爲小溪元省入遂寧本志小溪廢縣附北郭廢遂寧縣在東南一百里今稱下縣

蓬溪縣

本遂州地唐開元中置唐興縣於此天寶中攺今名以蓬萊溪在其界內廢靑石縣晉孝武帝於此置晉興縣後魏武帝攺爲始興縣隋攺爲靑石縣以靑石山爲名九州島要記云此山天下靑石無佳於此可爲鐘磬元省入蓬溪廢長江縣本東晉巴興縣後魏恭帝攺爲長江縣卽涪江也唐賈島簿此縣元省入蓬溪今長江壩是

安嶽縣

李雄之亂沒於獠梁普通始置郡曰普慈後周曰普州隋攺今縣以地在山上險而卽安之義也洪武初尙名普州九年乃爲縣廢普康縣周武帝於此置永康縣隋開皇攺爲隆唐縣唐避玄宗諱攺爲普康縣今並入安嶽縣本志普康鎭是廢崇龕縣在今之古龕寺沿革未詳

樂至縣

唐武徳三年置取樂至池爲名廢多葉縣周建徳年置以有神曰多嶽也宋並入樂至在今之茗山鎭廢石羊縣元時析置今爲石羊鎭

蜀中廣記卷五十四※※※※※※古典小說之家備份區http﹕／／club。xilu。com／wave2002／

﹝樓主﹞﹝7樓﹞作者﹕沈思曲發表時間﹕2008／08／2918﹕17﹝加爲好友﹞﹝發送消息﹞﹝个人空間﹞回復修攺來源刪除《四庫全書蜀中廣記》﹝055～068﹞／一百八卷﹝明﹞曹學佺撰

●欽定四庫全書

蜀中廣記卷五十五

﹝明﹞曹學佺撰

○風俗記第一

後漢蜀郡太守陳畱髙眹雅播文教太尉趙公瑤初爲九卿適子寧還蜀眹命爲文學撰鄕俗記予仿之

川西道屬

禹貢華陽黒水惟梁州梁者彊也西方金气彊梁之義春秋元命包云益州益者隘也言其气急切而決烈也應劭風俗通云益者阨也言其地險阨而益廣也揚子云方言蜀猶獨也不與外方同也又蜀賦云剛悍生其方風謡尙其武矣

華陽國誌云地稱天府原曰華陽其精靈則井絡垂耀江漢遵流其卦值坤故多斑采文章其辰值未故尙滋味徳在少昊故好辛香星應輿鬼故君子精敏小人鬼黠與秦同分故多悍勇在詩文王之化被乎江漢之域秦豳同詠故有夏聲也漢地裏志云人食稻魚俗不愁苦而輕易淫佚然地沃人驕奢侈頗異人情物態別是一方

蜀在有周之世限以秦巴𨿽奉王職不得與春秋盟會君長莫同書軌先有蜀王杜宇教民務農始稱帝曰望帝禪位於相開明帝升西山隱焉時適二月子鵑鳥鳴故蜀人悲子鵑鳥鳴也巴亦化其教而力農務迄今巴蜀民農時先祀杜主君

秦孝文王時蜀守李冰壅江作堋穿郫江檢江別支流雙過郡下以行舟船岷山多梓栢大竹頺隨水流坐致材木功省用饒又漑灌三郡間稻田於是蜀沃野千里號爲陸海旱則引水浸潤雨則杜塞水門故記曰水旱從人不知饑饉時無荒年謂之天府也應劭風俗通云李冰爲蜀太守開成都兩江漑田萬頃江神毎歲須童女二人不然爲水災冰因自以女與神婚徑至神祠前勸酒酒杯常竭冰厲聲責之因不見良久有兩蒼牛鬭於江岸有間冰還流汗謂官屬曰鬭大極當相助也若知南向腰中正白者卽我也頃復鬭主簿因刺殺北面者江神從此絕患民思其恵今有祠存宋祁作廟碑云俗歲擊羊豕雉魚伐鼓龡鑰傾數十州之人奔走鼓舞以娛恱神

漢文帝末年廬江文翁爲蜀守穿湔江口漑灌繁田千七百頃是時世平道治民物阜康承秦之後學校陵夷俗好文刻翁乃立學選吏子弟就學遣雋士張叔等十八人東詣博士受七經還以教授學徒鱗萃蜀學比於齊魯巴漢亦立文學孝景帝嘉之令天下郡國皆立文學因翁倡其教蜀爲之始也宋祁作廟碑云翁之治蜀開學校以詩書教人澡熨故俗長長少少親親尊尊百姓順而賴之按廬江舊志文翁名黨李知幾詩注翁字仲翁蜀人不敢斥其名字故但稱文翁

西漢王貢傳嚴君平卜筮於成都市以爲卜筮者賤業而可以恵眾人有邪惡非正之問則依蓍龜爲言利害與人子言依於孝與人弟言依於順與人臣言依於忠各因勢導之以善從吾言者已過半矣

後漢書成都俗尙文辯好相持短長建初中廉範爲太守毎勵以淳厚不受偸薄之說又民物丰盛邑宇逼側舊制禁民夜作以防火災而更相隱蔽燒者日屬範乃毀削先令但嚴使儲水百姓便而歌之曰廉叔度來何暮昔日無襦今五袴

蜀志龎統說先主曰益州國富民殷戶口百萬寶貨無求於外今可權借以定大事先主入蜀諸葛亮爲相治蜀以嚴有善必奬有過必罰人皆服其公明終蜀之世南徵北伐徵調無虛日不敢出怨言亮死百姓遇節朔各私祭於道上勅止之不能禁

東晉之後李雄煽亂衣冠歿於夷獠蕭紀僣號疆土析入涼魏開皇混一俗染猶存隋地理誌云蜀地四塞山川重阻水陸所湊貨殖所萃蓋一都之會也風俗大抵與漢中不別其人敏慧輕急貌多蕞陋頗慕文學時有斐然多溺於逸樂少從宦之士或至耆年白首不離鄕邑人多任務巧綾錦雕鏤之妙殆侔於上國貧家不務儲蓄富室重於趨利其處家室則女勤作業而士多自閒聚會宴飲尢足意錢之戲小人薄於情禮父子率多異居其邊野富人多規固山澤以財物雄役故輕爲姦藏權傾州縣此亦其一厄也

唐貞觀初髙儉士廉爲益州大都督隨方訓誘風俗頓更又於李冰所創故渠之外別加疏決大獲其利乃因暇日汲引辭人以爲文會擇令儒生講論經史勉勵後進蜀中文學燦然復興故王勃夫子廟碑雲天帝會昌之國英靈輩出之鄕庠序由其糾合纓弁所以會同文翁之景化不渝智士之風猷自逺也

二宗西巡疲於奔命王孟之季競爲妖侈當王氏晚年俗作小帽僅覆其頂俛首卽墮謂之危腦衍又好戴大帽毎微服出逰民間民間以大帽識之因令國中皆戴大帽又好褁尖巾其狀如錐而後宮皆戴金蓮花冠衣道士服酒酣免冠其髻髽然更施朱粉號醉妝國中之人皆效之劉纂疏曰下之從上如風偃艸以仁義理法化之則爲謹願之行以驕奢淫佚化之則爲狂薄之俗今一國之人皆效醉妝臣恐邦基頺然如人之醉而不可支持也五代史唐莊宗遣李嚴來聘衍與偕朝上淸宮上淸宮者衍建以祠周王子晉也於時蜀都闤闠士女簾帷珠翠夾道不絕嚴見其民物富盛衍又驕盈歸而獻伐蜀之策焉迨孟■﹝日上永下﹞末年婦女競治發爲髙髻號曰朝天未幾而■﹝日上永下﹞入朝京師識者謂其先兆舊說成都不打晚衙鼓劉仲張潛夫皆云孟蜀多以晚鼓戮人埋球場中毎鳴鼓則鬼祟必作自是承例不打晚衙鼓劉跂暇日所記也又蜀人質錢取息者毎將徙居必牓其門曰召主收贖蓋周世宗累欲收蜀而不果至宋太祖乃收之是其應矣

宋初李順之變反側不寧張詠知府導以王化嘗曰前日順脇民爲賊今日吾當化賊爲民也趙抃凡四入蜀以一琴一鶴自隨神宗聞之喜曰抃爲政簡易亦稱是耳然俗好娛樂凡太守歲時晏集騎從雜沓車服鮮華倡優鼓吹出入擁導四方奇技幻怪百變序進於前以從民樂歲率有期謂之故事及期則士女闐道嬉逰以坐具列於廣庭謂之遨牀謂太守爲遨頭張趙二公𨿽持淸嚴亦重拂其欲焉元佑二年臣蘇軾奉勅賜資政殿學士新差知成都府王安禮詔書銀合茶藥傳宣撫問口宣云卿西南之寄古今所難蓋自祖宗以來式輟鈞衡之舊與眾同樂非卿孰宜也

田況成都遨樂詩序云四方咸傳蜀人好遊娭無時子始亦信然之逮忝命守益柅轅踰月卽及春遊毎與民共樂則作一詩以紀其事自歲元䢐景至止得古律長調短韻共二十一章其間上元燈夕淸明重九七夕歲至之類又皆天下之所共豈曰無時哉傳之者過矣蜀之士君子欲予詩聞於四方使知其俗故序以見懷子復取宋祁範成大陸遊吳中復各詩注而附之以廣見聞

元日登安福塔陸遊詩注云俗名黒塔也按成都古今記唐大中間建塔十有三級李順之亂毀於火祥符間重建仍十有三級初取材岷山得靑石中隱白畫浮圖像十有三級梁柱欄楯歷歷可觀邦人以其神異而禮敬之

二日出城卽東城也田況詩載邦人展墓事

範成大詩初三日出東郊碑樓院故事祭東君因宴此院蜀人皆以此日掃墓

廿八日謁生祿祠遊淨眾寺宋祁詩注云州人以正月廿八日祠保壽侯及唐杜丞相悰祠堂

二月二日遊江會寶歷寺卽小遊江也始於張公詠

十五日蠶市方輿勝覽云成都古蠶叢之國其民重蠶事故一歲之中二月望日鬻花木蠶器於其所者號蠶市

三月三日登學射山範成大詩云淸明日試新火作牡丹會

丹淵集載成都燕集用一春爲常三日不修己云逺甚然各有定處惟上已學射山之會爲盛山有通眞觀祀張伯子其日兩蜀之人皆集從道士受祕籙以歸謂一年禍福率此日恭慢所致也

二十一日遊海云寺王霽詩序云成都風俗歲以三月二十一日遊城東海云寺摸石於池中以爲求子之祥太守出郭建髙旟鳴笳鼓作馳騎之戱大燕賓從以主民樂觀者夾道百里飛蓋蔽山野讙謳嬉笑之聲𨿽田野間如市井其盛如此渤海吳公首作七言詩以冩勝賞席客吳中復範純仁韓宗道等更相酬和得十餘首四月十九日泛浣花溪卽大遊江也任正一遊記云成都之俗以遊樂相尙而浣花爲特甚毎歲孟夏十有九日都人士女麗服靚籹南出錦官門稍折而東行十里入梵安寺羅拜冀國夫人祠下退遊杜子美故宅遂泛舟浣花溪之百花潭因以名其遊與其日凡爲是遊者架舟如屋餙以繒彩連檣銜尾蕩漾波間簫鼓弦歌之聲喧闐而作其不能具舟者依岸結棚上下數里以閱舟之往來成都之人於他遊觀或不能皆出至浣花則傾城而往里巷閴然自旁郡觀者𨿽負販蒭蕘之人至相與稱貸易資爲一飽之具陸務觀云予在蜀數年毎赴此會必遇晴明成都戴白之老云未嘗見浣花日雨也

五日鬻香藥於觀街者號藥市鬻器用者號七寶市丹鉛錄云五月賣扇於街中謂之扇市

伏日宴江瀆祠避暑因遊江瀆池此會始於文潞公

七月七日晚登大慈寺閣觀夜市卽雪錦樓也

九月初九日藥市京鏜有調洞仙歌按成都古今記王生聞樂言吉凶無不中者嘗逰藥市聞五門奏樂不知涕之無從出告人曰向淳化甲午年方罹冦難今玆樂聲又將有甲午之變至明年正月王均叛

十二月十八日海云寺賞山茶範成大有詩

揚雄蜀都賦曰其俗迎春送冬百金之家千金之公何畊錄二叟語云立春日通天下郡邑設土牛而磔之謂之班春所從來舊矣其說蓋微見於呂令而詳於續漢禮儀志大抵先王謹農事之遺意也成都大都會自尹而下茗漕二使者之治所在焉將春前一日有司具旗旄金鼓俳優侏儒百伎之戱迎所謂芒兒土牛以獻二使者最後詣尹府遂安於班春之所黎明尹率掾屬相與祠勾芒環牛而鞭之三匝退而縱民磔牛民讙嘩攫攘盡土乃已俗謂懷其土歸置之耕蠶之器之上則蠒孳而稼美故爭得之𨿽一丸不忍棄歲率以爲常紹興丙子余往觀焉見二叟立牛側一叟撫牛而嘆曰是孰象似汝孰丹堊汝孰引羣吏俎豆而羅拜汝方旗旄金鼓俳優侏儒百伎之戲雜然而前陳以導汝至此而空一府之人以觀汝也不亦榮而甚可樂歟俄而挺者競進擊者交下而汝始碎首折骨矣噪者奪者負者趍者而汝始蕩爲遊塵散爲飄風矣嗚呼悲哉今夫富貴之家髙明之門倚勢而怙寵役物以自奉噓吸生風雲叱吒爲雷霆偃然自以爲莫已若也有不似玆牛之始至者乎及其權移而運去大者隕身赤族小者觸刑抵罪𨿽三尺孺子莫不聞而哀之有不似玆牛之旣磔者乎吾悲夫禍福之無常而慶弔之相躡於俛仰之間也吾又悲夫造物者之戲人胡爲而至斯極也吾是以嘆一叟局局然笑曰子何言之陋耶是安從生自土而爲泥自泥而爲牛土不知其爲牛也自牛而遭磔磔而復爲土土不知其非牛也彼旣不知其爲牛矣則𨿽象似之丹堊之爼豆而羅拜之與夫旗旄金鼓俳優侏儒百伎之戲迎而致之空一府而觀之彼且何榮而何喜乎哉彼旣不知其非牛矣則𨿽擊之碎之敗之毀之彼且何懼而何戚乎哉牛固無所喜慍而世之人方且認外物以爲己有其未得也挾術用數以致其必來而其旣去則猶殫智極力以幸其少畱也可不爲之大哀乎其有愧於玆牛多矣而造物者初何與莊子曰適來時也適去順也安時而處順憂樂不能入也子無庸嘆嘗試以是觀之餘竦然異其言迫而問之若何爲者也二叟皆不告而去蜀固多隱君子哉按成都又有鬭牛之戱爲李冰事

費著歲華紀麗譜云成都逰賞之盛甲於西蜀蓋地大物繁而俗好娛樂凡太守歲時宴集騎從雜沓車服鮮華倡優鼓吹出入擁導四方奇技幻怪百變序進於前以從民樂歲率有期謂之故事及期則士女櫛比輕裘袨服扶老攜幼闐道嬉遊或以坐具列於廣庭以待觀者謂之遨牀而謂太守爲遨頭宋朝以益州重地嘗謀帥以命宋公祁宰相對曰蜀風奢侈祁喜逰宴恐非所宜宋朝不從卒遣之公先奉詔修唐書因以書局自隨至成都毎宴罷盥漱辟寢門垂簾燃二椽燭媵婢夾侍和墨伸紙望之者知公修唐書若神仙焉嘗宴於錦江偶微寒命索半臂諸妓各送一枚公視之慮有厚薄之嫌訖不服忍冷以歸舊俗傳誇以爲談本田公況嘗爲成都遨樂詩二十一章以紀其實而薛公奎亦作何處春逰好詩十章自號薛春逰以從其俗且欲以易尹京之舊稱【公知府専以嚴爲治成都人謂之薛出油】此皆可以想承平之遺風也至淸獻公爲記乃曰曩時宴會皆牙校掌之蓋榷酤之利有餘人樂於爲役公帑歲入亡慮千萬貫有奇自新法頒行酒坊爲官所鬻牙校𨿽得劵錢不足自贍乃者議置成都市易務方遊觀時人情瞿然減常歲之半今公使錢歲給三萬貫常廩廩慮不足譬之巨人以狹衾寢覆趾則露肩擁左則闕右甚可笑也令盤饌比舊從省樂優之給亦復過殺設遂廢之則非天子所以付畀一隅恵保逺人之意而小民之鬻肴菓者但營慕供藉以爲養此逰宴之不可廢也觀公此言則蜀人之貧富欣戚可以知政矣今以元日爲始而第其事如左

正月元日郡人曉持小彩幡逰安福寺塔粘之楹柱若鱗次然以爲厭禳懲咸平之亂也塔上燃燈梵唄交作僧徒駢集太守詣塔前張宴晚登塔眺望焉

二日出東郊早宴移忠寺舊名碑樓院晚宴大慈寺淸獻公記云宴罷妓以新詞送茶自宋公祁始蓋臨卭周之純善爲歌詞嘗作茶詞授妓首度之以奉公後因之五日五門蠶市蓋蠶叢氏始爲之俗往往呼爲蠶叢太守卽門外張宴

上元節放燈舊記稱唐明皇上元京師放燈甚盛葉法善奏曰成都燈亦盛遂引帝至成都市酒於富春坊又咸通十年正月二日街坊點燈張樂晝夜喧闐則放燈不獨上元也王孟時間亦放燈率無定日宋開寶二年命明年上元放燈三夜自是歲以爲常十四十五十六三日皆早宴大慈寺晚宴五門樓甲夜觀山棚變燈其斂散之遲速惟太守意也如繁雜綺羅街道燈火之盛以昭覺寺爲最又爲殘燈會會始於張公詠蓋燈夕二都監戎服分巡以察姦盜旣罷故作宴以勞焉通判主之就宣詔亭或涵虛亭舊以十七日今無定日仍就府治専以宴監司也

二十三日聖壽寺前蠶市張公詠始卽寺爲會使民鬻農器太守先詣寺之都安王祠奠獻然後就宴舊出萬里橋登樂俗園亭今則早宴祥符寺晚宴信相院

二十八日俗傳爲保壽侯誕出笮橋門卽侯祠奠拜次詣淨眾寺邠國杜丞相祠奠拜畢事會食晚宴大智院

二月二日踏靑節初郡人逰賞散在四郊張公詠以爲不若聚之爲樂乃以是日出萬里橋爲彩舫數十艘與賓僚分乘之歌吹前導號小逰江蓋指浣花爲大逰江也士女駢集觀者如堵晚宴於寶歷寺公爲詩有曰春遊千萬家美人顏如花三三兩兩映花立飄飄似欲乘煙霞後以爲故事及淸獻公爲記時彩舫增至數倍今不然矣

八日觀街藥市早宴大慈寺之設廳晚宴金繩院

三月三日出北門宴學射山旣罷後射弓蓋張伯子以是日卽此地上升巫覡賣符於道逰者佩之以宜蠶辟災輕裾小蓋照爛山阜晚宴於萬歲池亭泛舟池中

九日觀街藥市早晚宴如二月八日

二十一日出大東門宴海雲山鴻慶寺登眾春閣觀摸石蓋開元二十三年靈智禪師以是日歸寂邦人敬之入山逰禮因而成俗山有小池士女探石其中以占求子之祥旣又晚宴於大慈寺之設廳

二十七日大西門睿聖夫人廟前蠶市初在小市橋田公以禱雨而應移於廟前太守先詣諸廟奠拜宴於淨眾寺晚宴大智院

寒食出大東門早宴移忠院晚宴大慈寺設廳曩時寒食太守先設酒饌於近郊祭鬼物之無依者謂之遙享後置廣仁院以葬死而無主者乃遣官臨祭之而民間上塜者各蟻集於郊外天禧三年趙公稹嘗開西樓亭榭俾士庶遊觀自是毎歲寒食辟園張樂酒鑪花市茶房食肆過於蠶市士女縱觀太守會賓僚凡浹旬此最府庭逰宴之盛近歲自二月卽開園踰月而後罷以酒人利酒息或請於府展幾日府尹亦許之

四月十九日浣花佑聖夫人誕日也太守出笮橋門至梵安寺謁夫人祠就宴於寺之設廳旣宴登舟觀諸軍騎射倡樂導前溯流至百花潭觀水嬉競渡官舫民船乘流上下或幕帟水濵以事逰賞最爲出郊之勝淸獻公記云往昔太守分遣使臣以酒均給逰人隨所會之數以爲斗升之節自公使限錢後乃以隨行公使錢釀酒畀之然不逮昔日矣

五月五日宴大慈寺設廳醫人鬻艾道士賣符朱索彩縷長命辟災之物筒飯角黍莫不咸在

六月初伏日會監司中伏日會職官以上末伏日會府縣官皆就江瀆廟設廳初文潞公建設廳以伏日爲會避暑自是以爲常早宴罷泛舟池中復出就廳晚宴觀者臨池張飲盡日爲樂趙淸獻公使限錢但爲初伏會今因之

七月七日晚宴大慈寺設廳暮登寺門樓觀錦江夜市乞巧之物皆備焉

十八日大慈寺散盂蘭盆宴於寺之設廳宴已就華嚴閣下散盆

八月十五日中秋玩月舊燕於西樓望月錦亭今宴於大慈寺

九月九日玉局觀藥市宴監司賓僚於舊宣詔堂晚飲於五門凡三日官爲幕帟棚屋以事遊觀或云有恍惚遇仙者

冬至節宴於大慈寺後一日早宴金繩寺晚宴大慈寺淸獻公記云至前一日太守領客出北門石魚橋具樽豆觀樵已乃卽天長觀晚宴蓋文潞公始爲之後復罷

已上附郭

益部耆舊傳云楊統曽祖仲續舉河東方正授郫令甚有徳恵人爲立祠樂其風俗於是居焉漢書揚雄之先揚季官至廬江太守元鼎間避仇遡江處岷山之陽曰郫有田一壥有宅一區世世以農桑爲業其俗之隩厚可知也溫江故郫所分益州記云彭之土地肥良比於郫邑號小郫矣江原之地特好美田葛公云益州所需悉仰於蜀卽此華陽國誌稱其俗好歌舞危弦促管聲尢激切而陸遊謂唐安有三千官栁四十琵琶也永康圖經其俗剛悍頗尙气節而雜夷風縣西五十里有蠶崕闗以振西山之走集而邊徼從此分矣

威茂古冉駹地土地剛鹵不生榖粟麻菽惟以麥爲質自古及今並無兩稅寰宇記云州本羌戎之人好弓馬以勇悍相髙詩禮之訓闕如也男子衣羯羊皮■﹝革各﹞■﹝各互﹞婦人多戴金花串以瑟瑟而穿懸珠爲飾疊石爲■﹝石巢﹞以居如浮圖數重門內以梯上下貨藏於上人居其中畜圂於下髙二三丈者謂之雞籠十餘丈者謂之碉亦有板屋土屋者自汶川以東皆有屋宇不立碉巢豹嶺以西皆織毛毯蓋屋如穹廬其地多冰寒盛夏凝凍不釋夷人冬則避寒入蜀傭賃自食夏則避暑反落歲以爲常故蜀人謂之作五百石子也西入松州苦寒特甚日耕野壑夜宿碉房刻木契以成交易炙羊膀以斷吉凶人人精悍習戰鬭矣

簡州治陽安宋闗耆孫碑陰記云東普慈西成都有東之朴有西之文蓋嘗出磊落瑰奇之士焉紹興黎持道院記云陽安鄰於會府而有江山之勝處於髙仰而有魚稻之饒民事獄訟比之旁郡十無一二凡隱於吏者樂趨焉人目之爲西州道院寰宇記云郡有獽人言語與夏不同嫁娶但鼓笛而已遭喪乃以竿懸布置其門庭殯於別所至其體骸燥以木函盛置於山穴中按李膺云此四郡獽也而今則文質彬彬矣

資中或治盤石或徙內江皆謂之中水也圖經云王褒起資中以文詞顯於是東梓爲多士之國劉光祖記云蜀東十數郡山水之秀不敢與資中抗文物亦然

陵州以鹽井爲業以道陵得名丹淵集云州在崎嶇山谷之中城壘邑屋與巒嶺澗壑相爲上下所領縣四戶口裁三萬稅錢止千三百緡租不滿萬石土田瘠鹵民頗善耕稼然其性椎質各守護本業不憙作訴訟事又郡縣誌云俗願愨而好靜公議而無私有古淳質之風今亦恐漸訛矣

漢益州或治廣漢或治綿竹古語云大旱不旱蜀有廣漢蜀記云浸以綿雒故廣漢謂之淵府也新都與成都廣都各爲三都之一故號名城兼有金堂山焉綿竹以姜詩力孝宅曰汛鄕以任安教授俗侔洙泗徳陽有望秦之裏彰明有廉遜之泉皆以人重也

郡國志云左綿界東西二川北負梁雍風气所濡各得其偏故其俗文而不華淳而不魯剛而不狠柔而不弱三國誌先主入涪宴於山上顧謂龎統曰此州之民其富樂乎陳溪唐昌艸市記云諸葛武侯以蜀勝脆故令鄰邑翊日而市意在習其筋力而俟之徵徭又毎及上春以蠢爲名因定日而有所往也

寰宇記雲龍州風俗與劍州同然山髙水峻人多癅而癡聾蓋山水之气使然

酈道元曰廣柔縣有石紐鄕禹所生也今夷人共營之地方百里不敢居牧有罪逃野捕之者不逼能藏三年不爲人得則共原之言大禹之神所佑也

江油令許醇民謡序所向皆山石少平陸鮮榖稻人悉仰食於綿劍鄰邑舊經雲巖居谷處多學道經罕有儒術

已上外郡縣

岑參招北客文云蜀之先曰蠶藂兮縱其目以稱王當周室陵頺兮亂無紀綱洎乎杜宇從天而降鱉靈溯江而上相禪而帝據有南國之九世蜀本南夷人也皆左其袵而椎其髻及通乎秦也始於恵王之代五牛琢而秦女至一蛇死而力士斃二江雙注羣山四蔽其地卑濕其風勝脆蠻貉雜處滇僰爲鄰地偏而兩儀不正寒薄而四气不均花葉再榮秋冬如春暮夜多雨朝旦多雲陽景罕聞陰气恆昏以暑以濕爲瘵爲癘气浥熱以中人吾知虛膇之疾兮將嬰爾身蜀之不可往北客歸去來兮若乃髙山萬重峻極屬天西有昆侖其峯相連日月回環礙於山巓巒崕盤嵚天壁夐絕陽和不入陰气固閉千年層冰萬古積雪溪寒地岸谷凍石冽夏月艸枯春天木折蒼煙凝兮黒霧結人墮指兮馬傷骨江水噴激回盤紆縈棧壁緣云鉤連相撐繩梁嶫虛傍沓杳冥下不見底空聞波聲過者矍然亡魂喪精復引一索其名爲笮人懸半空度彼城壑或如鳥兮或如玃倐往還來幸不落乃有豪豬千羣突出如牛修角鈍劍臒軀餓虓爭肉吼怒闞闞不休復有髙崕墜石兮聲如雷之軒轟上敲下磕似火迸兮滿山流星磵溪忽兮倒流林岸爲之頺傾驚騰狖與過鳥駭木魅兮山精�深榛努鬛射人寒熊孔碩登樹自擲見人則擘巨麋飛石壓人兮不可行西有犬戎與此山通行貌類人言語不同氈廬隆穹毳裘蒙茸啜酪啖肉持鎗挾弓依艸及泉務戰與攻其聲如犬其聚如蜂中國之人兮或流落於其中豈知掘鼠茹雪以爲食終當鈹其足而累其胸泣漢月於西海思故鄕於北風蜀之西不可以往北客歸去來兮

蜀中廣記卷五十五

●欽定四庫全書

蜀中廣記卷五十六

﹝明﹞曹學佺撰

○風俗記第二

上下川南道屬

華陽國誌云綏和五年犍爲上寶磬十六劉向以爲美化所降用立辟雍而士多仁孝女性貞専王莽攺曰西順郡人不會更始都南陽逺奉貢職及公孫述有蜀郡拒守述伐之郡功曹朱遵逆戰眾寡不敵遵絆馬死戰遂爲述所並而任君業閉戶費貽素隱光武帝嘉之曰士大夫之郡也嘉州教授任熙明題名記云蜀爲西南巨屛繇漢以來號爲多士莫盛於眉益二邦而嘉定次之張剛通義圖序云後世以蜀學比齊魯而蜀之學者亦獨盛於通義政和禦筆西蜀惟眉州學者最多修譙樓記云其民以詩書爲業以故家文獻爲重夜燃燈誦讀聲瑯瑯相聞矣

蘇軾逺景樓記云吾州之俗有近古者三其士大夫貴經術而重氏族其民尊吏而畏法其農夫合耦以相助蓋有三代漢唐之遺風而他郡莫之及也始朝廷以聲律取士而天聖以前學者猶襲五代之獘獨吾州之士通經學古以西漢文詞爲宗師方是時四方指以爲迂闊至於郡縣胥吏皆挾經載筆應對進退有足觀者而大家顯人以門族相尙推次甲乙皆有定品謂之江鄕非此族也𨿽貴且富不通婚姻其民事太守縣令如古君臣旣去輒畫像事之而其賢者則記錄其行事以爲口實至四五十年不忘富商小民常儲善物而別異之以待官吏之求家藏律令往往通念而不以爲非𨿽薄刑小罪終身有不敢犯者歲二月農事始作四月初吉榖稚而艸壯耘者畢出數十百人爲曹立表下漏鳴鼓以致眾擇其徒爲眾所敬畏者二人一人掌鼓一人掌漏進退坐作惟二人之聽鼓之不至至而不力皆有罰量田計功終事而會之田多而丁少則出鈔以償眾七月旣望斬艾而艸衰則僕鼓決漏取罰金與償眾之錢買羊釃酒以祀田祖作樂飲食醉飽而去歲以爲常其風俗蓋如此故其民皆聰明才智務本而力作易治而難服守令始至視其言語輒了其爲人其明且能者不復以事試終日寂然茍不以其道則陳義秉法以譏切之故不知者以爲難治云

寰宇記云嘉州金燈山卽至樂山其趾有淵毎歲人日郡守於此修油卜故事謂以油灑水面觀其紋驗一歲之丰歉

眉州誌云人日州人遊重瞳觀觀有仙翁洞云重瞳眞人淘丹處洞出靈蠏色白見者生貴子老泉曽禱之在蟇頤山下子瞻詩云春風陌上驚微塵人物初樂歲華新時閒正好路傍飲麥短未怕逰車輪城中車馬厭城郭喧闐競出空四鄰歌舞驚山艸木動簞瓢散騎烏鳶馴何人聚眾稱道人遮道賣符色怒嗔宜蠶使汝繭如甕宜畜使汝羊如麕路人未必信此語彊爲買服禱新春道人得錢徑沽酒醉倒自謂吾符神子由和云江上冰消岸艸靑三三五五踏靑行浮橋沒水不勝重野店壓糟無復淸松下寒花初破蕚谷中幽鳥暫嚶鳴洞巖泉胍龍睛動宮觀丹墀鴨舌生山下瓶罌霏穉孺峯頭鼔樂聚簮纓縞裙紅袂臨江影靑蓋驊驑踏石聲曉去爭先心蕩漾暮歸誇後醉縱橫最憐人散兩軒靜坐愛斜陽著樹明劉繢霏雪錄云踏靑之逰惟在春時未聞指某月日者蘇潁濵踏靑詩序云眉之東門十數里有山曰蟇頤山有亭榭松樹下臨大江毎正月七日士女相與嬉逰飲酒於其上謂之踏靑也

通義志云二月十五村人鬻田器於市因作樂縱觀以爲蠶市子瞻和子由蠶市詩云蜀人衣食常苦艱蜀人逰樂不知還千人耕種萬人食一年辛苦一春閒閒時尙以蠶爲市共忘辛苦逐欣歡去年霜降斫秋荻今年箔積如連山破瓢爲輪土爲釡爭買不翅金與紈憶昔與子皆童丱年年廢書走市觀市人爭誇鬭巧智野人喑啞遭欺瞞詩來使我感舊事不悲去國悲流年霏雪錄云眉之蠶市見頴濵詩序坡有荻箔瓢輪土釡等語蓋箔卽曲薄薦蠶者也破瓢爲輪土爲釡者繅所用具耳

後漢書曰岑彭至武陽蜀刺客詐爲亡奴降夜刺殺彭蜀人憐之爲立廟歲時祠焉眉州誌云五月二十三州人賽土主祠祀岑彭其日蓋岑死事也必有霖雨之應眉人諺雲天干不系幹但看五月二十三

上南志云不午日競渡而六月二十四日競渡二郎川主誕辰也樂以賀之七月祭先用蒻頭謂之鬼蒻

楊徽之嘉州詩云俗遇臘辰持藥獻吏逢衙日隔花參耆宿因來問封部竹籬西畔是雲南

眉俗歲晚相與饋問曰饋年節東坡詩云農工俱已收歲事各相佐爲歡恐無具假物不論貨山川隨出產貧富稱小大寘盤巨鱗橫登籠雙兔臥富人事華靡彩繡光翻座貧者媿不能微贄出舂磨官居故人少里巷佳節過亦欲舉鄕風獨唱無人和

眉俗除夕守歲酒食相過名曰別歲東坡詩云故人適千里臨別尙遲遲人行猶可復歲行那可追問歲安所之逺在天一涯已逐東流水赴海歸無時東鄰酒初熟西捨彘亦肥且爲一日歡慰此窮年悲勿嗟舊歲別行與新歲辭去去勿回頭還君老與衰

已上嘉眉

古有輶軒之使以采風俗惟嚴君平與臨卭林公孺知之皆爲揚雄所師予觀陳子昻冬夜臨卭李錄事宅集序云下官逰京國久矣接軒裳眾矣池臺鐘鼔𨿽有會於終朝琴酒管弦未窮歡於永夕豈非殊我親愛異我風俗而使臨堂有懷聞樂增嘆者也何功曹舊州耆老迹尙於沈冥李錄事吾土賢豪義多於遊俠樓臺若畫臨故國之城池軒蓋如雲總名都之車馬於是而興自此而遊安得不放意畱歡遺老忘死者歟文同桂花閣記略云卭爲要州地物繁縟俚師陋士亦備文采章逢彬蔚實逾於他邦矣

華陽國誌云秦恵文始皇克定六國輒徙其豪俠於蜀資我丰土家有鹽銅之利戶専山川之材居給人足以富相尙故卓王孫家僮千數程鄭各八百人簫鼓歌吹擊鐘肆懸富侔公室豪過田文漢家食貨以爲稱首蓋亦地沃土丰奢侈不期而自至也宋張上行曰此郡昔有四利今有四害曰茶曰鹽曰酒曰鐵他郡或有其一或有其二而吾卭獨全昔以爲利民競豪富今以爲害民皆貧薄矣

卭州誌云州人挿秧所擊鼓曰長腰以木爲身首尾蒙皮泥塗其面系以長纒擊以大槌和以俚歌所以侑勤今則藐矣歲旱祈雨有打泉之說田至百十丈髙逺者接長竹引水漑之或接至六七十竹者又有戽水者編竹簍如舟中戽斗狀系二繩其耳二人峙立執繩取水漑之田髙七八尺一丈以上用此亦桔橰之屬也

梁益志云大小漏天在雅州西北山谷髙深沈晦多雨舊說黎州常多風雅州常多雨故謂黎風雅雨九州島要記云沈黎縣卽諸葛武侯徵羌之路也毎十里作石樓令鼓聲相應今夷人效之所居悉以石爲樓地多長松而無雜木孫漸淸嘯樓記云襟帶卭笮羈縻諸畨郡縣誌云宋初曹光實父子以忠義奮迨皇佑始有登科者

雅州誌云西郭有聖母廟出靈闗道天聖八年西戎叛神黙相戎潛遁賜號金蟬聖母紹興間金將侵蜀甚急宣撫吳玠及弟璘夢聖母傳九曲陣法後戰一晝夜十一捷兩敗金兵再奏封焉舊俗每歲上元日挿竹隙地排點九曲蓮燈歌謡鼓舞以表九曲之陣報神功也榮經蘆山亦然

志又云宋時雅安景自芳破賊有功常以二月十二作寒食今州人多從之號景村寒食

寰宇記云黎州畨部與漢人博易不使見錢漢用紬絹茶布畨用紅椒鹽馬又云卭雅之夷獠婦人娠七月而產產畢置兒水中浮者取養沈者棄之千百無一沈者長則拔去上齒加狗牙以爲華飾今有四牙長於諸牙而唇髙者別是一種能食人無長齒者否俗信妖巫擊銅鼓以祈禱至今蘆山縣新安鄕五百餘戶卽其遺人也

已上卭雅

敍南古戎州取西戎卽敍之義蜀人呼敍爲遂不知何所本華陽國誌稱其民徵巫好鬼妖圖經云夷夏雜居風俗各異蓬戶茅檐髽髻詭服頓首拊掌而歌杜甫宴戎州楊使君東樓詩勝絕驚身老情忘發興奇坐從歌妓宻樂任主人爲重碧拈春酒輕紅擘荔枝樓髙欲愁思橫笛未休吹蘇子瞻過敍州詩江水通三峽州城控百巒亂山圍古郡市易帶羣蠻瘦嶺春耕少孤城夜漏闌往時邊有警徵馬去無還自頃方從化年來亦欵闗頗能貪漢布但未脫金環何足爭彊弱吾民盡玉顏司馬君實送張寺丞知富順監詩漢家五尺道置吏撫南夷欲使文翁化兼令孟獲知盤堆蒟醬實歌雜竹枝詞韓繹詩山髙地笮江水惡刀耕火種黎民疲解旦詩亭臺處處垂楊影街巷家家小酒旗此皆敍述風景之大槪也

江陽土地𨿽迫山川特美鹽井魚池一郡丰沃華陽國誌云俗好文刻少儒學多朴野蓋天性也漢光武時被謫不使冠帶者數世其後文風則自宋尙書楊汝明始創五峯書院以爲士友會課之所而士翕然興起矣

宋都巡檢使鄧巽陽江安安濟廟記曰邑城外汶江淯溪匯流之處陰厓峭峙下臨深潭有神宅焉號曰五龍凡水旱疫癘人有急難丐休於神隨禱輒應形於夢卜惟姓氏末由可考予按雲笈七籖云人皇之後五龍氏興焉降於開明之國以道治世蒼生於中化生是後運動陰陽作爲五行四微世欲生死之業於是而起人乃任性混朴茹毛飲血男女無別夏則巢居冬則穴處此固風俗之權輿也

尹吉甫誦淸風穆如州人建祠祀之卽取淸穆之名生子伯奇至孝後母譛之自投江中衣苔帶藻忽夢水仙賜以美樂揚聲悲歌船人學之吉甫聞其聲援琴作子安之操尙有遺音焉

孝子傳云僰道縣孝子隗通爲母汲江裔水天爲出平石生江中今石在馬湖江縣民多踞此石以汲水又有吳順養母至孝赤烏巢其門人皆化之

益部耆舊傳引諺云符有先絡僰道張帛帛子廟在鴛鴦圻有飛霞井赤颷自井中出貫日觀者如堵因建飛霞閣焉漢時太守圖先絡之象懸於州門以風來庻戎瀘皆有諸葛武侯廟毎歲蠻人貢馬相率拜於廟前慶符有順應廟乃祀馬謖者歲以三月二日致祭馬湖之夷歲暮百十爲羣擊銅鼓歌舞飲酒窮晝夜以爲樂其所儲蓄弗盡弗已謂之諸葛窮夷法

黃魯直初謫涪州別駕自號涪翁量移戎州邦人好事者多從之遊其後溪山悉號曰涪黃太史祠堂記云戎州以涪翁重詩書禮義之澤漸漬至今

唐庚子西自眉來居於瀘之安夷門外有瀘川六言詩云百斤黃鱸鱠玉萬戶赤酒流霞餘甘渡頭客艇荔枝林下人家又詩云歌唱竹枝終日楚笛吹梅弄數聲羌蓋瀘州自宋時已爲商賈輻輳五方雜處者矣

已上敍馬瀘

岑參招北客文云其南則有卭崍之闗天設險難少有平地連延長山橫亙瀘江傍隔百蠻吁彼漢源上當漏天靡日不雨四時霶然其人如魚爰處在泉終年霖雨時復日出■﹝犭斤﹞■﹝犭斤﹞諸犬向天吠日人皆隰寢偏死腰疾復有陽山之路毒瘴下凝白日無光其气瞢瞢暑雨下濕黃茅上蒸南方之人兮不敢過豈止走獸踣兮飛鳥墮吾不知造化兮何致此方些蜀之南兮不可以居北客歸去來兮

蜀中廣記卷五十六

●欽定四庫全書

蜀中廣記卷五十七

﹝明﹞曹學佺撰

○風俗記第三

上下川東道屬

臣蘇軾撰燕若古知渝州詞頭云敕具官燕若古汝向以才選奉使東方官省而歸因以得郡蓋可謂異恩矣巴峽之崄邑居褊陋負山臨谷以爭尋常獨渝爲大州水土和易商農會通賦役爭訟甲於旁近毋以僻逺鄙夷其民欽哉

華陽國誌稱其民質直好義土風惇厚有先民之流故其詩曰川崕惟平其稼多黍旨酒嘉榖可以養父野惟阜丘彼稷多有嘉榖旨酒可以養母其祭祀之詩曰惟月孟春獺祭彼崕永言孝思享祀孔嘉彼黍旣潔彼犧惟澤蒸命良辰祖考來格其好古樂道之詩曰日月明明亦惟朝夕誰能長生不朽難獲又曰惟徳實寶富貴何常我思古人令聞令望而其失在於重遲魯鈍素朴無造次辯麗之气俗之送葬必髙墳甕槨祭奠而羊豕夕牲贈禭兼加贈賻過禮焉

漢桓時巴部太守但望上疏曰郡治江州時有溫風遙縣客吏多有疾病地勢剛崄皆重屋累居數有火害又不相容結舫水居五百餘家承三江之會夏水漲盛壞散顚溺死者無數而江州以東濵江山險其人半楚姿態惇重墊江以西土地平敞精敏輕疾上下殊俗情性不同敢欲分爲二郡一治臨江一治安漢也

韓詩云嬥巴人歌也嬥嬥往來貌華陽國誌云五教雍和秀茂挺逸英偉旣多而風謡旁作矣宋眉山史用之崇徳廟碑文云巴俗故有雞豚社予初入社中祝史以記請遂爲之作云爾

寰宇記云大凡蜀人風俗一同然邊蠻界鄕村有獠戶卽異也今渝之山谷中有狼峱鄕俗構屋髙樹謂之閣闌不解絲竹惟坎銅鼓視木葉以別四時父子同諱夫妻共名祭鬼以祈福是所異也

江津舊志云農勤■﹝畝犬﹞畆士業詩書有石公恕之風而人多惇睦有杜莘老之風而士多剛直

古墊江志表之以四山之環合中之以兩溪之襟帶田畆桑麻左右交映人生其間多秀異而喜習詩書按卽今之合州屬縣地勝覽云州北五里有北嵓或附會爲濮巖非也巖有栢數十章率圍八九尺有定林院正月九日郡守以故事設宴逰人盛集又毎歲八月八日郡守率僚屬宴集於釣魚山山有巨人迹相傳異人坐其上投釣於江中云

昌州昔治大足充靜南軍使宋太守於保道院記云界介資普富義瀘合之間其俗朴厚又多秀民衣食之物資以養生者不及他郡𨿽無舟楫江沱之利而有桑麻黍稌之饒楊子謨顯恵廟記云靜南山水奇秀士大夫避地者多居焉仙靈逸迹尙有董葛之遺風冷齋夜話載有人調官都下得昌守求易他郡淵才聞而往見之曰官欲易地誤矣靜南佳郡也問何以稱佳淵曰海棠患無香獨靜南者有香非佳郡而何故昌號海棠香國也宣和太守張唐民詩無訟正如髙隱地隆冬方似早春天州民富庶風光好誰信無憂滿二年按卽今之榮昌大足永川地也官玆方者輒稱民不馴於法難以計治功何今昔頓殊乃爾

眞景元送南平江知軍序雲南平故漢巴渝地至唐猶以獠名宋元丰中聲教逺浹始卽其地置軍焉百三四十年間浸以道徳薫以詩書斌斌然與東西州等何麒軍學記云四民冠婚相襲耕桑被野蔚爲中華也

華陽國誌涪陵山險水灘人性戇勇多獽蜑之民縣邑阿黨鬭訟必死無蠶桑少文學漢時赤甲軍常取其民蜀丞相亮亦發其勁卒三千人爲連弩士其性質直𨿽徙他所風俗不變

巴子之時陵墓多在枳其畜牧在沮今東突硤下畜沮是也又立市於龜亭北岸今新市裏是也龜陵志云風土煦暖五月半早稻已熟便可食新七八月間收割已畢故有樂溫之號

宋翰題涪陵郡詩錦繡洲猶在熊羆夢已無文風齊兩蜀仙洞接三都白石從天設靑崕見地圖荔支妃子國不復曩時輸陸務觀詩官道近山多亂石人家避水半危樓

水經注云平都縣有天師治兼建佛寺甚淸靈縣有市肆四日一會南賓郡所轄也忠州題名記云有巴蔓子仗節死義之遺風故士頗尙气有甘興霸文廣休任俠之餘烈故士多倜儻黃魯直四賢閣序云郡自開元以前訖於會昌劉士安陸敬輿李宏憲白樂天四君子者相繼出守凜然猶有生气忠民每以此自負而郡守至者必矜式焉

杜甫詩忠州三峽內井邑聚雲根小市常爭米孤城早閉門空看過客淚莫覓主人恩淹泊仍愁虎深居賴獨園白居易詩山上巴子城山下巴江水中有窮獨人彊名爲刺史時時竊自哂刺史豈如是食粟餧家人黃縑裹妻子注云忠州刺史已下悉以畬田粟給祿食以黃絹支給充俸自古相傳風俗如是又郡中春宴詩薫艸鋪坐席藤枝注酒尊蠻鼓聲坎坎巴女舞蹲蹲圖經云蜀地多山多種黍爲酒民家亦飲粟酒地產藤枝長十餘尺大如指中空可吸謂之引藤屈其端置醅中注之如晷漏本夷俗所尙土人效之耳

寰宇記云忠州有夷獠頗類黔中正月三日拜墳墓二月二日攜酒郊外迎富除夜然燈照先祖墓也

黔州圖經地近荊楚候如巴蜀五溪襟束爲一都會路途闊逺亦無館捨凡至宿泊多倚溪巖就水造飱鑽木出火黃魯直與秦太虛書曰某屛棄不毛之鄕以禦魑魅耳目昬塞黔中一老農耳其作縣題名記云黔江縣治所蓋未聞黔中郡時歌羅蠻聚落也於今爲縣二鄕七里戶千有二百其秋賦庸雇不登三十萬錢以地產役於公者八十有五其義軍二千九百招諭夷自將其眾者五百七十其役於公之人質野畏事大略與義軍夷將領不殊也使之非其義或跳梁不爲用決訟失其情或擄掠以償直暗則小智者亦混疆畔而爲欺懦則細黠吏亦能用其柄市麝臍以百計市蜂蠟以千計貧則夷以長吏爲侮寛則以利啖胥徒而茍免猛則鳥獸駭而奏箐中矣至令得其人櫛垢爬癢民以安堵而異時號爲難治吾不知其說也

已上重慶

劉禹錫夔州刺史壁記云源乾曜爲州參軍修圖經言風俗甚備其別夔州官吏詩云三年楚國巴城守一去揚州楊子津惟有九歌詞數首裏中畱與賽蠻神後黃魯直過夔門書之

臣蘇軾奉敕王公議夔州路轉運使程髙夔州路轉運判官等役法旣復民知息肩矣然在官者皆農末也三峽之民刀耕火耘與鹿豕雜居正賴良使者察其侵寃使政煩而吏貪者此等豈能逺訴乎朕以大臣薦故擢用爾若逺民無告非獨汝咎將咎薦者可不勉哉丁謂移城記云州居髙唐上游卽白帝舊址雉堞登降裏閈重復倚山抱江逶迆數里而南北咫尺衝門比屋構之磴道往往編苫架竹家於洲渚隨波遷徙莫寧厥居無巷市無阡陌或人火爲災則東西路絕撲滅無所層甍疊棟盡煨燼而後已故家至戶到毎穴地以藏產其爲僻陋也如是本道轉運使薛顏知州侯延賞得郡民狀願遷於瀼西卽永安故宮有唐之舊城也民樂新構如歸如趨旁瞻瞿唐下瞰陣磧通莊大道坦若棊布蚩蚩之氓出處平陸涵泳方洲於是乎始知土著之爲適與

杜少陵蜀先主廟詩蜀主窺吳幸三峽崩年亦在永安宮翠華想象空山裏玉殿虛無野寺中古廟杉松巢水寉歲時伏臘走村童武侯祠屋長鄰近一體君臣祭祀同圖經夔人重諸葛武侯以人日傾城出逰八陣圖謂之踏磧逰婦人拾小石之可穿者貫以彩索系於釵頭以爲一歲之祥府帥宴於磧上王梅溪詩今日爲人日傾城出江臯遨頭老病守呼賓酌春醪陸務觀詩鬼門闗外逢人日踏磧千家萬家出

常璩志郡與楚接人多勁勇少文學有將帥材宋何郯夫子殿記云夔爲州於巴東最大其風俗嗜好語言較荊楚不甚逺當列國時楚顯顯多良才夔爲楚疆至今未聞有用儒顯者民家子弟壯則逐魚鹽之利富有餘貲輒以奉事鬼神它則不暇知耳李貽孫都督府記云其人豪其俗信鬼其稅易徵其民不偸也

宋肇詩序夔冬暖雪不到地惟山髙處白杜詩注云峽土磽確暖气旣逹故民燒地而耕謂之火耕範致能勞畬耕序硤民平生不識秔稻而未常苦饑陸遊杜少陵故宅記云東屯之田可得百許頃稻米爲蜀第一郡給諸官俸廩以髙下爲差帥漕月得九斗故王龜齡詩云少陵別業古東屯一飯遺忠甽畆存我輩月叨官九斗須知粒粒是君恩

杜甫引水行月峽瞿唐云作頂亂石崢嶸俗無井云安沽水奴僕悲魚復移居心力省白帝城西萬竹竿接筒引水喉不幹人生畱滯生理難斗水何值百憂寛王龜齡詩夔州苦無井俗癭殊可憐丁寧後來者莫負義名泉按趙不拙義泉記不知誰氏子告郡帥引三泉毎擔輒鬻十金入公帑大暑中烈日如灼細民操瓢遶舟傍徨咽津欲涓滴潤喉有不可得自待制王公十朋始下令罷之易名爲義泉任民取用一方大恱

杜詩異俗吁可怪斯人難並居家家養烏鬼頓頓食黃魚沈括筆談曰峽中人呼鸕鶿爲烏鬼溫叟詩話以爲豬元稹詩病賽烏蠻鬼巫占瓦代龜嚴端常藝苑雌黃亦曰烏蠻鬼吳虎臣漫錄曰老烏神也若養鸕鶿與豬則未爲異俗可怪矣但養字當讀作去聲

開州都梁南浦云安皆漢朐■﹝月忍﹞縣也注云其地下濕多胊■﹝月忍﹞虫故名此虫爲瘴善中人避之則吉盛山學記云士以繢文相髙有溫造栁公綽之餘烈梁山軍題名其民未常造難聽之訟以混有司守居蕭然閱旬無訟牒至廳下軍西之田獨平衍可畊前涪後峽挾以夔萬皆崇山還委南浦記云土地多泉民賴魚罟西魏於此置魚泉縣也唐啇眞君飛升記云安風俗淳厚陶染眞風如瞿法言楊云外之徒繼出故琳宮祕館獨盛他處杜子美詩峽裏云安縣江樓翼瓦齊兩邊山木合終日子規啼範致能詩云安酒醲麥米賤家家扶得醉人歸

通川圖經雲水航於蜀陸肩於雍樓雉丹漆廛用珠玉土居十萬戶水居三千戶九域志載男女不耕桑貨賣用雜物以代錢常氏馬鳴山誌稱其持金易絲枲者不絕於道矣

唐詩紀事元稹受通之初有習通者曰地墊濕卑褊人士希少邑無吏市無貨百姓茹艸木刺史以下計粒而食大有虎豹蛇虺之患小有蟆蚋蜘蛛之類皆能鑽囓肌膚使人瘡痏夏多陰霪秋爲痢瘧故其酬白樂天詩茅苫屋舍竹籬州虎怕偏蹄蛇兩頭暗蠱有時迷酒飲浮塵終日似波流沙含水弩多傷骨田仰畬刀少用牛知得共君相見否近來魂夢轉悠悠微之以詞人謫居牢騷之感或甚其詞者與

大寧監圖經云一泉之利足以奔走四方吳蜀之貨盛萃於此監地接朐■﹝月忍﹞多瘴土人以茱茰咽茶飲之可辟嵐气以其味辛名曰辣茶題名記大寧僻在東南軒冕者寡而封畛之內皆樂善之編氓也

夫竹枝者閭閻之細響風俗之大端也四方莫盛於蜀蜀尢盛於夔杜子美白帝詩云破甑蒸山麥長歌唱竹枝萬州圖經云正月七日鄕市士女渡江南蛾眉磧上作雞子卜擊小鼓唱竹枝歌開州誌云俗重田神男女皆唱竹枝巫山誌云琵琶峯下女子皆善吹笛嫁時羣女子治具吹笛唱竹枝詞送之則夔俗比比如是矣老杜夔州歌八絕句卽所稱遲回問風俗涕泗閔興衰也詩雲中巴之東巴東山江水開辟流其間白帝髙爲三峽鎭夔州險過百牢闗白帝夔州各異城蜀江楚峽混殊名英雄割據非天意霸主並吞在物情赤甲白鹽俱刺天閭閻繚繞接山巓楓林橘樹丹靑合復道重樓錦繡懸瀼東瀼西一萬家江北江南春冬花背飛鶴子遺瓊蘂相趂鳬雛入蔣芽東屯稻畦一百頃北有澗水通靑苗晴浴狎鷗分處處雨隨神女下朝朝蜀麻吳鹽自古通萬斛之舟行若風長年三老長歌裏白晝攤錢髙浪中閬風雨圃與蓬壺中有髙唐天下無借問夔州壓何處峽門江腹擁城隅武侯祠堂不可忘中有松栢參天長干戈滿地客愁破云日如火炎天涼劉禹錫竹枝詞九首序云四方之歌異音而同樂歲正月餘見建平裏中兒聯歌竹枝吹短笛擊鼓以赴節歌者揚袂睢舞以曲多爲賢聆其音中黃鐘之羽卒章激訐如吳聲𨿽傖獰不可分而含思宛轉有淇澳之艷昔屈原居沅湘間其民迎神詞多鄙陋乃爲作九歌到於今荊楚歌舞之故余亦作竹枝九篇俾善歌者揚之附於末俾後之聽巴歈者知變風之自焉其詩云白帝城頭春艸生白鹽山下蜀江淸南人上來歌一曲北人陌上動鄕情山桃紅花滿上頭蜀江春水拍山流花紅易衰似郎意水流無限似儂愁江上朱樓新雨晴瀼西春水縠紋生橋東橋西好楊栁人來人去唱歌行日出三竿春霧消江頭蜀客駐蘭橈憑寄狂夫書一紙住在成都萬里橋兩岸山花似雪開家家春酒滿銀杯昭君坊中多女伴永安宮外踏靑來城西門前灎澦堆年年波浪不能摧懊恨人心不如古少時東去復西來瞿唐嘈嘈十二灘人言道路古來難長恨人心不如水等閒平地起波瀾巫峽蒼蒼煙雨時淸猿啼在最髙枝个裏愁人腸自斷由來不是此聲悲山上層層桃李花雲間煙火是人家銀釧金釵看負水長刀短笠去燒畬蘇子由竹枝詞云舟行千里不至楚忽聞竹枝皆楚語楚言啁唽安可分江中明月多風露扁舟日落駐平沙茅屋竹籬三四家連舂並汲各無語齊唱竹枝如有嗟可憐楚人足悲訴歲樂年丰爾何苦釣魚長江江水深耕田種麥畏狼虎俚人風俗非中原處子不嫁如等閒雙鬟垂頂發已白負水采薪長苦艱上山采薪多荊棘負水入溪波浪黒天寒斫木手如龜水重還家足無力山深瘴暖霜露幹夜長無衣猶苦寒平生有似麋與鹿一旦白髮已百年江上乘舟何處客列肆喧嘩占平磧逺來忽去不記州罷市歸船不相識去家千里未能歸忽聽長歌皆慘淒空船獨宿無與語月滿長江歸路迷路迷鄕思渺何極長怨歌聲苦淒急不知歌者樂與悲逺客乍聞皆掩泣予以萬曆壬子歲再過夔門亦作竹枝詞九首詠之聊以見今昔之感而行路之難也詩云相公泉眼小於錢門外江流在眼前靑鞵素足朝行汲來往人看似水仙早看東南暮看西蜀天只怕上頭低東邊日出純無用云暗上頭三尺泥赤甲白鹽髙刺天東屯相接艸堂邊杜陵老叟是何物口裏吟詩來課田君居北井妾南沱對面相看隔路多須趂漁舟過急峽還隨鳥翼上斜坡丞相行師說有神陣圖開處畫圖新新歲踏靑來磧上誰家潔白勝於人刺花黃白鬭妖嬌香气聞過七里饒刺似儂鍼花似錦鬢邊樣作手中挑吳船越艑富錢財鐵鎖橫江擅不開販鹽惡少截闗去不識瞿塘灩澦堆今日峯髙云束腰平平一掌是明朝朝來出門又如是儂是好言郎莫焦君莫畏途途不危世途回首一看時人心屈曲如朐■﹝月忍﹞瘴气沖人人不知

已上夔州

遵義圖經云其俗惇龎淳固以耕植爲業鮮相侵犯天資忠順悉慕華風

元史地裏志云夷夏雜處遵文教守禮法夷椎髻披氈以射獵伐山爲業信巫鬼好詛盟

方輿勝覽云累世爲婚姻以銅器氈刀弩矢爲禮燕樂以鑼鼓橫笛歌舞爲樂會聚貴漢服出入負刀弩交易與華人不侵此亦屬縣之大較也

蜀郡守李冰去其地殊逺闔郡嚴祀之以六月二十四日誕唐經略安撫趙延之按部終於壁山亦遙祀焉以七月十二日誕眞安州俗以元宵爲年禮天神下享歲飯尙與華別

已上遵義

岑參招北客文其東則大江沄沄下絕地垠百谷相吞出於荊門突怒吼劃附於太白渤湃硼砰會於滄溟跳噴浩渺上濺飛鳥蹙縮盤渦下漩黿鼉三峽兩壁亂峯如戟槎枒屹崪澒洞劃拆髙乾天霓雲外水積盡日無光其下黒窄瞿塘無底淺處萬尺啼猿哀哀腸斷過客復有千歲老蛟能變其身好飲人血化爲婦人衒服靚妝逰於水濵五月之間白帝之下洪濤塞峽不見灩澦翻天蹙地震吼雷怒亦有行舟突然而去人未及顧棹未及舉瞥見陽臺不辧雲雨千里一歇日未亭午須臾之間黒風暴起拔樹震山石走沙飛波騰浪翻舟子失據摧檣折竿漩入九泉沒而不還支體糜散蕩入石間水族呀呀撥剌爭飡蜀之東兮不可以往北客歸去來兮

蜀中廣記卷五十七

●欽定四庫全書

蜀中廣卷五十八

﹝明﹞曹學佺撰

○風俗記第四

川北道屬

應劭風俗通云閬中有渝水賨民多居水左右天性勁勇初爲漢前鋒陷陣銳气喜舞帝善之曰此武王伐紂之歌也乃令樂人習學之今所謂巴渝舞也隋書地裏志稱其風俗與漢中不別質朴無文不甚趨利𨿽蓬室柴門食必兼肉好祀鬼神尢多忌諱家人有死輒離其故宅崇重道教猶有張魯之風焉毎至五月十五日必以酒食相饋賓旅聚會有甚於三元時按蒼溪志北八十里有岐平鎭毎五月初間四方商賈輻輳貿易以萬計號爲岐平會亦古今相沿之槪也

宋太守李獻卿南樓詩序云地暖气淸民淳事簡馮忠恕記云其地平衍而沃其民恭儉而文在西南爲佳郡不減成都唐薛能詩蜀音連井絡秦分隔褒斜陸遊詩遨樂無時冠巴蜀語音漸正近咸秦

閬中人以譙君黃爲土主元陳友慶祠記云侯墓在縣北十里譙壩廟在街東邦人旱澇災疾禱之隨應宋嘉熙間封寧福忠佑侯賜靈惠額

杜甫南池詩崢嶸巴閬間所向盡山谷安知有蒼池萬頃浸坤軸呀然閬城南枕帶巴江腹淸源多眾魚逺岸富喬木南有漢王祠終朝走巫祝歌舞散靈衣荒哉舊風俗

滕王亭子詩云君王臺榭枕巴山萬丈丹梯尙可攀春日鶯啼修竹裏仙家犬吠白雲間淸江碧石傷心麗嫩蘂濃花滿目斑人到於今歌出牧來逰此地不知還已上俱爲邦人逰集之所

利州圖經呼爲小益對成都爲大益也舊志云自城以南純帶巴音由城以北雜以秦語唐歐陽詹集貞元中吳興沈公長源牧利州其爲政五年予旅逰乎利覩人安俗阜思所以美之作益昌行詩云驅馬至益昌倍驚風俗和耕夫壠上謡負者途中歌處處川復原重重山與河人煙徧余田時稼無閒坡問業一何修太守徳化加問身一何安太守恩懷多

漢李充蜀記蜀山自綿谷葭萌道徑險窄北來擔負者不容易肩謂之左擔道故少陵愁坐詩云葮萌氐種迥左擔犬羊存

晉張載劍閣銘惟蜀之門作固作鎭世濁則逆時淸斯順唐歐陽詹棧道銘云秦之與蜀也人一其性物同所宜嗜欲無餘門教化無餘源可貿遷可親暱擘坼地脈暌離物理豈造化之意乎

華陽國誌云梓潼縣有善板祠一曰惡子民歲上雷杼十枚歲盡不復見云雷取去按卽今梓潼帝君也誦讀家奉祀之

鄭谷梓潼歲暮詩江城無宿雪風物易爲春酒美銷磨日梅香寂寞人

巴州振文堂記惟玆巴土實壁集二州之地風俗安於簡儉樂於歌舞本州島志有僧問演和尙曰如何謂之巴州答云灰界勾絲地云垂挿繭天薛能嘉陵驛詩雹涼隨雨气江熱傍云根蠶月繰絲路農時碌碡村觀察使定原呂顓先蠶祠詩花纈冰紈寸寸絲个中消息幾人知掇桑試語巴江女好爇名香報爾師

宋彭永上元詩云巴人最重上元時老稚相攜看點詩行樂歸來天向曉道旁聞得喚蠶絲注云巴俗元宵三夜兒童皆唱巴音徹曉謂之喚蠶絲然其俗又以三月三日晴雨爲蠶先兆諺云三月三日晴樹上掛金瓶言是歲蠶熟也保寧一府四月新絲出輸縣官緡過此則逋負矣俗因謂之蠶糧予按陳宗虞城門歌效閬人機杼聲也一解云城門開羣胥夜來徑赴我機取我繒我言織未成羣我憎二解云夜未央彼胥者胡彊掠我織裂我裳疑爾盜也則執牒亦有章嗟胥須臾壺漿來壺漿來三解云嗟胥爾嗔繒實難寧其身而縶以赴爺其忤旣楚以贖誰爾數鬻爾妻孥爾寧輸四解云我有役有租繒非我輸嗟爾絲天產我祟我身則寒繒寧我被毋樹桑貽我殃嗟貽我殃蓋深以蠶爲累也是在司土者不擾之耳

已上保寧

華陽國誌云宕渠郡先漢以來士女賢貞縣人車騎將軍馮緄大司農玄賀大鴻臚龎雄桂陽太守李溫等皆建功立事有補於世緄溫各葬所在常以三月二子之靈還鄕裏水暴漲縣吏民莫不於水上祭之

順慶圖經云毎歲二月二日郡人隨太守出郊謂之迎富邵博果州詩雲從昔遨逰盛兩川充城人物自駢闐萬家燈火春風陌十里綺羅明月天郡誌自邵伯溫守此邦名山勝景題品無遺至以小成都目之宋郡守楊濟開漢樓記自號小益不復數潼遂也

魏了翁安少保丙祠堂記云初公未仕時常逰學於果州習其土風與其州之人士毎過其州眷焉弗忍去及是被命再鎭滅賊還報適在是州州人滋不忘於是肖公像祠焉

果之先有瓦棺葬者偶牧童於挿旗山掘地見小孔其內深廣各數丈內有瓦棺萬餘以告太守乃令瘞之此近時事也

臣白居易敕授吳暐蓬州刺史王計萊州刺史制云勅吳暐等咸以材略載筆從戎藝學智謀濡然足用多歷年紀備嘗艱危進退周旋不聞失道司徒弘正詳奏以聞因以竹符分命試吏而蓬萊二郡各介一方牧人者但不擾其心不奪其力則𨿽華夷南北土物不同皆可以自足自遂矣宜用此道往贍養之

蓬州誌云城南開元寺有五如來殿爲一郡之最元宵燈火最盛山谷之民畢出太守爲華嚴會以領略逰人者五日號爲蠶叢之勝蠶事自三月起至九月乃止謂之九熟蠶

宋廣安志近世以來儒風尢勝人物間出不減果遂方輿勝覽云世謂廣安有十似紙似池席似蘇梨似耿魚似嘉猶之可也他未必然若所謂金羮玉飯紅臘紫梨則非溢美矣憲使何志熙詩欲說賨城好先誇萬物妍金羮收稻後紅臘落梅前照座梨偏紫堆盤荔更鮮雪藤尢異產應不數花箋

已上順慶

十道記云廣漢之地有鹽井銅山之富蔬食果實之饒此後漢馮灝刺奢之說所由作也玉堂遺範授髙璩劍南東川節度使制云梓潼奧區賢彥徊翔者矣舊經稱其俗好勝尙气不恥貧賤士通經學古罕爲異習豈非相沿以使之然與

文獻通考載石慶緒有梓潼風俗譜甚備予觀栁仲郢杜濟之勅一則云在訓師旅以恢武經厚風俗以闡文教一則云有被山帶江之險藉安人禦侮之能蓋重之也王維送梓州李使君詩萬壑樹參天鄕音聽杜鵑山中一夜雨樹杪百重泉漢女輸橦布巴人訟芋田文翁翻教授不敢倚先賢亦因晉末李雄夷獠之亂文教有待而興起者乎

潼川志云唐末天下貨藥者皆於九月初集梓州王杞龍衝地貨其所賫藥八日夜始散俗因謂之藥市及宋燕肅知郡事又增三日至十一日而罷按夷堅志王杞字昌遇大中十三年九月九日舉家仙去郡人卽其處祠之

杜甫詩云五載客蜀郡一年居梓州時遊於鹽亭通泉之間其次鹽亭詩云馬首見鹽亭髙山擁縣靑雲溪花淡淡春郭水泠泠全蜀多名士嚴家有徳星登臨意無限好爲老夫聽其次通泉詩雲溪行衣自濕亭午气始散冬溫蚊蚋集人逺鳬鴨亂驛樓衰栁側縣郭輕煙畔一川何綺麗盡日窮壯觀亦俱曲盡其致

陸務觀云射洪陸使君廟俗以少陵詩爲籖往往有驗予遣僧則華求籖得遣興詠龎徳公詩顧迫貧從仕又十有二年負神之教多矣

華陽國誌徳陽縣有靑石祠山原肥沃有澤漁之利士女貞孝望山樂水土地易爲生事車騎將軍鄧芝雅有終焉之思後遂葬其山卽今遂寧縣是刺史李繁制云遂居蜀腹馬咸記云人物富繁江山灑落也

楊烱遂州長江縣先聖孔子碑鄕閭少事風月多懷命童子於雲臺就門人於相圃冬禮春詩之化再造雙川淹中稷下之風一匡二蜀蓋文學彬彬盛矣

魏了翁題普慈率錢建貢院疏普於東蜀爲士大夫郡而公私財力反出諸郡下繕營之費亡所從出是以建一門閭遂致斂民而給用幾以啟訟其工役之不可輕議蓋若此文同樂閒堂記中江爲梓之三萬戶縣生齒旣眾分地旣陿其爭鬭之辯侵越之訴畨已遽作紛午交衍鞭之庭而械之獄者亡虛日所決一未厭其願則號寃唱屈奔走跳蕩於勸農使前者絕復續焉士大夫以無可柰何而適爲之令者何嘗不望名而起畏河南廖君自福昌移治於此聞其所以爲政之大抵也無急撃無緩縱棼以櫛之結以觽之摩撫柔願規厲陶突善端姦幾觀聽而盡民自戒告無敢欺瀆曽未逾歲已底無事云

已上潼川

岑參招北客文云其北則有劍山巉巉天鑿之門二壁谽谺髙崕嶙峋上柱南斗榜鎭於坤下有長道北逹於秦秦地神州中有聖人左右伊臯能致我君雙闕峨峨上覆慶雲千官鏘鏘朝於紫宸玉樓鳳凰金殿麒麟布徳垂澤捜賢修文皇化欣欣煦然如春蜀之北兮可以往北客歸去來兮

總錄

顏之推曰吾在益州與數人同坐初晴日明見地上小光問此是何物有一蜀豎就視答云是豆逼耳相顧愕然命取將來乃一小豆也窮訪蜀土呼粒爲逼時莫之解吾云三蒼說文此字白下呼爲匕皆訓粒通俗文音及反

雞肋編云蜀人諱云以其近風也

李膺益州記云蜀人謂嶺爲棟

子虛賦行乎洲淤之浦郭璞注曰淤亦洲名蜀人云亦見方言

蜀人呼平川爲壩字從貝非從具呼水洲曰■﹝辟上水下﹞俱見韻寶

蜀江自成都至荊門名灘險地舟人一一數之不能悉記聊書其總名淺而急流曰灘水流沙上曰瀨水出尾下曰瀵水疾崕傾曰碥水漫石流曰沱石積水淺曰漬灘漬相湊曰沝水如轂轉曰漕見益部談資

鼻始也嘼之初生謂之鼻人之初生謂之首梁益之間謂鼻爲初或謂之祖祖居也出方言

蜀人謂母曰姐又曰西蜀呼人叟叟是頑愚之稱出韻會蜀人稱尊者爲波祖及外祖皆曰波出吳船錄

蜀人親愛之辭曰麼以小兒女爲麼又愛其子曰犬子司馬相如字犬子又以婿爲門客

續博物志蜀人以痎瘧爲奴婢瘧

巴濮之人自呼曰阿陽陽之言我也爾雅引魯詩有美一人陽如之何言我柰之何也子兮子兮如此良人何亦此意出丹鉛錄

尋長也梁益之間凡物長謂之尋

跂■﹝彳各﹞登也梁益之間曰■﹝彳各﹞或曰跂

抵■﹝亻致﹞會也雍梁之間曰抵凡會物謂之■﹝亻致﹞

踦奇也梁楚之間凡全物而體不具謂之踦雍梁之郊凡嘼支體不具者謂之踦已上俱方言

揚雄謂目瞳子曰淸盧揚眉曰揚衡出曽公類說

益州謂瞋目曰矔說文矔目多精也益梁之間謂聾爲■﹝耳宰﹞俱出韻會

梁益之間凡言人盛及其所愛諱其肥謂之■﹝月襄﹞出方言又呼某事某物必重一字如訓小兒然

蜀人擊拂以初入爲孟入有徐延璚者王衍舅也其作私第華侈衍常幸之瀕去於壁上戲題孟字蓋蜀中以孟爲不佳故也他日孟知祥到蓋先兆云出外史檮杌

老學庵筆記蜀人見物之可誇者則曰嗚呼可鄙者則曰噫嘻宋景文云李白蜀道難曰噫嘻蜀人發語辭也

髙僧傳云蜀人以太甚爲太力

譎權詐也梁益曰謬出韻會

格升也梁益之間曰格出爾雅

肖類法也西楚梁益之間凡言相類者則謂之肖肖者似也

■﹝忄典﹞恧慚也梁益之間言心內慚矣

私纎小也梁益之間凡物小者謂之私小或曰纎繒帛之細者謂之纎已上俱方言

成都一槪呼求事官人爲乞措大按王氏見聞錄成都有丐者詐稱落泊衣服藍縷常巡市鄽見人卽展手希一文云失墜文書求官不遂人皆哀之爲其言語悲嘶形容顦顇故也居升僊橋側後有勢家於所居傍起林亭欲廣其池館遂彊買之及辟其圭竇則兩間大屋皆貯散錢滿計數十萬鄰里莫知

魏略云新城孟太守道蜀豬豚雞鶩味皆淡故蜀人作食喜煮飴蜜以助味

蜀人二月好以豉雜黃牛肉爲甲乙膏非尊親厚知不得而預其家小兒三年一享

杜甫在蜀日以七金買黃兒米半籃細子魚一串籠桶衫柿油巾皆蜀人奉養之粗者俱云仙雜記

蔽膝西南蜀漢謂之曲領或謂之襦禈出方言

蜀山谷間民皆冠帛言爲諸葛孔明孝服所居深逺者後遂不除出乙夘避暑錄今蜀人謂之戴天孝

屝履麄履也西南梁益之間或謂之■﹝戶外﹝彳妥﹞內﹞或謂之■﹝戶外糸內﹞履其通語也出方言

爾雅不律謂之筆注云蜀人呼筆爲不律也語之變轉爼幾也西南蜀漢之郊曰杫出方言

蜀人言摋曰■﹝執上木下﹞讀如湼周禮注曰無■﹝執上木下﹞而固出韻寶

蜀人謂糊窻爲泥窻花蘂夫人宮詞云紅錦泥窻遶四廓非曽逰蜀亦所不解出老學庵筆記

蜀中廣記卷五十八

●欽定四庫全書

蜀中廣記卷五十九

﹝明﹞曹學佺撰

○方物記第一

鳥

嚴君平道徳指歸云羽者翔虛而神鳯王之揚子云艸玄夢吐白鳯於玄上蓋鳯有文章而神明者不易見之物也予讀山海經曰都廣之野鸞鳥歌焉則鳯在蜀中己見之矣北周書武帝天和之年渠州上言鳯凰集於楓樹羣鳥列侍者以萬數又唐書天福七年六月鳯凰見萬歲縣卽今之開縣也水經注云越巂郡之廢葉楡縣有鳥弔山山上有鳥千百羣飛其會時鳴呼啁唽歲必一度大集云鳯凰死於此

雲笈七籖云云頂山鐵像天尊是則天朝蒙陽匠人廖元立所鑄初鑄時有紫雲如城其上吐五色以捧日眾共瞻禮間忽有靈鶴數隻引一大烏翼廣丈餘通身赤色其形如鳯眾鶴繞鑪盤旋嘹唳相應大鳥飛勢迅疾徑入鑪中忽起火焰髙三五十丈其聲如雷邐迆屬天迸散流溢直徧山上眾皆奔駭已聞異香之气彌日方散

朝野僉載劍南彭蜀間有鳥大如指五色畢具有冠似鳯食桐花每桐結花卽來花落卽去不知何之俗謂之桐花鳯極馴善止於婦人釵上客終席不飛人愛之無所害也寰宇記云桐花色白至春有小鳥色蕉紅翠碧相間生花中惟飲其汁不食他物花落遂死人以蜜水飲之或得三四日性多跳擲抵觸便死土人畫桐花鳯扇卽此也按桐花鳯扇唐李衛公有賦矣瑯嬛記云桐花鳯小於玄鳥春暮來集桐花一名收香倒掛又名探花使性馴好集美人釵上出成都疑卽東坡詞所謂綠毛麼鳯名倒掛耶唐僧隱巒詩五色毛成比鳯雛深藏花裏只如無美人買得偏憐惜移向金釵重幾銖劉言史題蜀客楊生亭云垂絲蜀客涕沾衣歲盡長沙未得歸腸斷錦城風日好可憐桐鳥出花飛李之儀阮郎歸詞詠倒掛云朱唇玉羽下蓬萊佳時近早梅探花情味久安排枝頭開未開魂欲斷恨難裁香心休見猜果知何遜是仙才何妨入夢來宋祁贊云金花之露俗曰鳯類綠羽纎爪藻背翠尾花落則隱以是見貴

益州方物略云紅桐嘴出永康軍山谷中絳體若赭惟羽間差黒人亦蓄之然不能久也贊曰絳質剛喙孱黒於衿因网就羇亦馴厥心

又云護花鳥靑城峩眉間往往有之至春則啼其音若云無偸花果髣髴人言贊曰茜首黒裳黃駁其羽厥鳴嚶嚶若禁若護名而不情盜者猶懼

又云百舌鳥出蜀山谷間毛采翠碧蜀人多蓄之一名翠碧鳥善效他禽語凡數十種非東方所謂反舌無聲者往往亦矜斗至死不解然捕者告罕故惜之不使極其擊云贊曰綠衣紺尾一啼百囀可樊而蓄爲世嘉玩

拾遺記曰吳黃龍元年越巂之南獻背明鳥止不向明巢常對北多肉少毛聲音百變聞鐘磬笙竽之聲則奮翅揺頭時人以爲吉瑞及遷都建業吳人語訛呼背明爲背亡鳥國中以爲大妖不及百年當有喪亂滅亡之事果如斯言

爾雅巂周燕子巂鳥出蜀中說文云蜀王望帝化爲子巂今謂之子規也師曠禽經云江左曰子規蜀右曰杜宇甌越曰怨鳥又雲杜鵑出蜀中狀如雀鷂而色慘黒赤口有小冠春暮卽鳴夜啼達旦鳴必向北至夏尢甚晝夜不止其聲哀切田家候之以興農事惟食虫蠧不能爲巢居他巢生子冬月則藏蟄矣揚雄蜀記曰望帝杜宇者蓋天精也稱王時荊州有人化從井中出名曰鱉靈於楚身死屍反溯流上至汶山之陽忽復生乃見望帝立以爲相其後巫山龍鬥壅江不流蜀民墊溺鱉靈乃鑿巫山開三峽降丘宅土民得陸居蜀人住江南羌住城北始立木柵周三十里令鱉靈爲刺史號曰西州後數歲望帝以其功髙遂禪位焉號開明氏望帝修道處西山而隱化爲杜鵑鳥或云化爲杜宇鳥亦曰子規鳥至春則啼聞者淒惻焉酉陽雜俎以杜鵑知陽相推而鳴先鳴者吐血死初鳴時先聽者主離別瑯嬛記昔有人飲於錦城謝氏其女窺而悅之客聞子規啼心動卽謝去女恨甚後聞子規啼則怔忡若豹鳴也使侍女以竹枝驅之曰豹汝尙敢至此啼乎故名子規爲謝豹亦主離別也宋鮑照擬行路難詩愁思忽而至跨馬出北門舉頭四顧望但見松栢園荊棘郁蹲蹲中有一鳥名杜鵑言是古時蜀帝魂聲音哀苦鳴不息羽毛憔悴似人髠飛走樹間啄虫蟻豈憶往日天子尊念此死生變化非常理中心惻愴不能言杜甫詩君不見昔日蜀天子化爲杜鵑似老烏寄巢生子不自啄羣鳥至今爲哺雛𨿽同君臣有舊禮骨肉滿眼身羇孤業工竄伏深樹裏四月五月偏號呼其聲哀痛口流血所訴何事常區區爾豈摧殘始發憤羞帶羽翮傷形愚蒼天變化誰料得萬事反復何所無萬事反復何所無豈憶當殿羣臣趨溫庭筠詩蜀魄千年尙怨誰聲聲啼血向花枝滿山明月東風夜正是愁人不寐時羅隱詩銅梁路逺艸靑靑此恨那堪枕上聽一種有寃猶可報不如銜石疊滄溟陸龜蒙詩碧竿微露月玲瓏謝豹傷心獨叫風髙處已應聞滴血山橊一夜幾枝紅又蜀客春城聞蜀鳥思歸聲引未歸心那知夜夜愁相似爾正啼時我正吟胡曽詩杜宇曽爲蜀帝王化禽飛去舊城荒年年來叫桃花月似向春風訴國亡

鷓鴣蜀夔州郡皆有之宋布衣陸士規入蜀詩云東風吹艸綠萋萋路入黃陵古廟西帝子不知春又去亂山無主鷓鴣啼

揚雄賦有鷤■﹝圭鳥﹞注云伯勞也蜀童謡有陽雀叫鷤■﹝圭鳥﹞笑之語一名鵙音鴂蜀中名駕鵹滇中名醡油郎好掠人冠巾眾鳥畏之俗又名鳯凰皁隸性好獨易緯鵙必單棲樂府東飛伯勞皆一物曹植惡鳥論云昔尹吉甫用後妻譛殺其子伯奇後悟悲傷出遊於田有鳥鳴於桑聲■﹝口殷﹞然吉甫動心曰伯勞乎是吾子棲吾輿伯勞尋聲而棲於蓋吉甫乃射殺後妻以謝之故俗惡伯勞鳴言所鳴之家必有屍也

錄異記王蜀刑部侍郎李仁表將入貢春官時薛能尙書爲鎭先繕所業詩五十篇以爲贄濡翰成軸於小亭憑幾閱之未三五首有戴勝自檐飛入立於案几之上馴狎良久伸頸嚲翼而舞向人若將語久之又轉又舞如是者三超然飛去翼日投詩薛大加禮待以其子妻之

爾雅曰雞大者蜀蜀子■﹝余鳥﹞郭璞注曰蜀今蜀雞也■﹝余鳥﹞雞子名廣雅云辟■﹝氏鳥﹞雞也杜艾季蜀皆雞名

禽經云吐綬雞出巴峽山中人多蓄玩大如家雞小者如鴝鵒頭頰似雉羽色多黒雜以黃白圓點如眞珠斑項有嗉囊內藏肉綬常時不見每春夏晴明則向日擺之頂上先出兩翠角二寸許乃徐舒其頷下之綬長闊近尺紅碧相間采色煥爛踰時悉斂不見或剖而視之一無所覩此鳥生亦反哺行則避艸木亦謂之避株鳥按食物本艸謂之吐錦雞古今注謂之錦囊蔡氏詩話謂之眞珠雞倦遊錄謂之孝鳥詩經謂之旨鷊巴卭有旨鷊是矣

墨莊澷錄雲中官陳彥和言宣和中掌禽苑見蜀中貢一鳥狀如燕色紺翠尾甚多而長飛則尾開裊裊如雙旗其名曰王母老杜玄都壇歌王母晝下云旗翻卽此

山海經曰岷山其鳥多鶾鷩郭注云鶾白鷩赤汲冢王會云巴人以比翼鳥蜀人以文鶾文鶾者若臯雞注爾雅云鶾天雞赤羽也文若翚雉一名鷐風周成王時蜀人獻之

蜀都賦■﹝虫﹝敝﹐去攵﹞蛦山棲注鳥名也如今之所謂山雞其雄色斑雌色裏出巴東郡按華陽國誌孟獲激其屬反曰官欲■﹝虫﹝敝﹐去攵﹞腦三斗卽此物也

西京雜記成帝時越巂獻長鳴雞伺雞晨卽下漏驗之晷刻無差每鳴則一食頃不絕長距善斗

蜀都賦碧雞儵忽而曜儀地理誌曰碧雞在越巂靑蛉縣禺同山漢宣帝時方士言益州有碧雞神可以醮祭而致也使諫議大夫王褒持節往求之褒道病竟不能致成都有碧雞坊蓋祠所也老杜詩時出碧雞坊其後西川校書薛濤營宅於碧雞坊老焉

漢書元始元年正月王莽白太后下詔以白雉薦宗廟蓋莽風益州令塞外蠻夷所獻也

災祥志云蜀建興九年十月江陽至江州有烏從江南飛渡江北不能達墮水死者以千數是時諸葛亮連年動眾志吞中夏而終死渭南所圖不遂又諸將分爭頗喪徒旅烏北飛不能達墮水死者皆有其象也蜀李雄書曰武皇帝雄泰成三年白烏赤足來翔帝以問範賢賢曰烏有反哺之意必有逺人懷惠而來果闗中流民請降宋書孝武大明五年六月赤烏見蜀郡益州刺史劉思考以獻周書武帝保定天和等年益州獻三足烏者凡數次按相如大人賦以三足烏爲之使矣

山海經崌山江水出焉有鳥狀如鴞而赤身白首其名曰竊脂可以禦火郭璞注云今呼小靑雀曲嘴而肉食者爲竊脂疑非按本艸云蜀徼有火鴉能銜火是也人家多避之山海經乃謂其可以禦火是必以焚灼之具而作威福於人者

黔中有山胡鳥善鳴一作山呼東坡過涪州得山胡詩云終日鎖筠籠回頭惜翠茸誰知聲■﹝口畫﹞■﹝口畫﹞亦自意重重夜宿煙生浦朝鳴日上峯故巢何足戀鷹隼豈能容

蜀都賦彈言烏於森木注言鳥鸚鵡也南方異物志曰鸚鵡有三種靑大如烏臼者白大如鴟鴞者五色大於靑雀者交州巴南盡有之凡鳥四指三向前一向後此獨兩指向後性好食芝麻劉艾漢獻帝傳興平元年詔曰往者益州獻鸚鵡三枚夜食三升麻子今谷價騰貴此鳥無益有損可付安西將軍楊定令歸本土是矣予武擔署園中有松樹數株每花熟時此鳥羣過而掠之颯颯有聲綠云蔽天登時花爲之盡采摘稍遲惟有悵惜

唐節度使韋公臯常蓄一鸚鵡其夫人河東裴氏教以念佛他日奄化用闍維法葬之有舍利十餘粒乃作塔記云元精以五气授萬類𨿽鱗介羽毛必有感淸英純粹者或炳耀離火或稟奇蒼精皆應乎人文以奉若時政則有革彼禽類習乎能言了空相於不念畱眞骨於已斃殆非元聖示現感於人心同夫異緣用一眞化前歲有獻鸚鵡者曰此鳥聲容可觀音中華夏有河東裴氏者志樂金僊之道聞西方有珍禽羣嬉和鳴演暢法音以此鳥名載梵經智殊常類意佛身所化常狎而敬之始告以六齋之禁比及辰後非時之食終夕不視固可以矯激流俗端嚴梵倫或教以持佛名號者曰當由有念以至無念則仰首奮翼若承若聽其後或俾之念佛則黙而不答或謂之不念卽唱言阿彌陁歷試如一曽無爽異余謂其以有念爲緣生以無念爲眞際緣生不答以爲緣起也眞際離言定本空也每虛室戒曙發和雅音穆如笙竽靜鼓天風下上成文念念相續聞之者莫不洗然而嘉善矣於戲生有辰乎緣有盡乎以今年七月悴爾不懌已日而甚馴養者知其將盡乃鳴磬告曰將西歸乎爲爾擊磬爾其存念每一擊磬一稱彌陀佛洎十擊磬而十念成斂翼委足不震不僕奄然而絕按釋典十念成往生西方又云得佛慧者歿有舍利知其說者固不隔於殊類哉遂命火以闍維之法焚之餘燼之末果有舍利十餘粒烱爾耀日瑩然在掌識者驚視聞者駭聽咸曰茍可以誘迷利世安往而非菩薩之化歟時有髙僧慧觀常詣三學山巡禮聖迹聞說此鳥涕淚悲泣請以舍利於靈山用陶甓建塔旌異也余謂此禽存而由道歿有明徵古之所以通聖賢階至化者女媧虵軀以嗣帝中衍鳥身而建侯紀乎策書其誰曰語怪而況此鳥有弘於道流聖證昭昭胡可黙已是用不愧直書於詞貞元十九年八月十四日記

韋又蓄一孔雀鑿池以居之武公元衡來繼任此鳥猶在使宅因作詩傷之一時屬和皆名士焉韓愈詩云穆穆鸞鳯友何年來止玆飄零失故態隔絕抱長思翠角髙獨聳金華煥相差坐蒙恩顧重畢命守階墀白居易詩云索莫少顏色池邊無主禽難收帶泥翅易結著人心頂毳落殘碧尾花銷闇金放歸飛不得雲海故巢深王建詩云孤號秋閣陰韋令在時禽覓伴海山黒思鄕橘柚深舉頭聞舊曲顧尾惜殘金顦悴不飛去重君池上心建又有傷韋令孔雀詞可憐孔雀初得時美人爲爾別開池池邊鳯凰作伴侶羌聲鸚鵡無言語雕籠玉架嫌不棲夜夜思歸向南舞如今憔悴人見惡萬里更求新孔雀熱眠雨水饑拾虫翠尾蟠泥金彩落多時人養不解飛海山風黒何處歸

武相國在蜀又有春曉聞鶯詩韓愈和云早晚飛來入錦城誰人教解百般鳴春風紅樹驚眠處似妒歌童作艶聲王建和云侵黑行飛一兩聲春寒囀小未分明若教更解諸餘語應向宮花不惜情予按成都文類武公元衡中秋登錦城樓詩席客和者至十許人皆知名士公亦節鎭之有文而好事者與

盛弘之荊州記曰雁塞北接梁州汶陽郡其間東西嶺屬天無際雲飛風翥望崖回翼惟一處爲下朔雁達塞矯翮裁度故名雁塞同於雁門也梁州記曰梁州縣界有雁塞山傳云此山有大池水雁棲集之故因名曰雁塞成公綏雁賦云奔巫山之陽隅兮趍彭澤之遐裔矣

方物略云荏雀每歲荏熟則羣至食其實性好鬥人捕之裒錢使決勝負閭裏曹觀至一雀直數千錢官司惡民贅聚每下符禁叱之贊曰緇綠廁彩喜荏充膒奮頸毰顋矜健於咮里人裒貲以佐其鬭按荏菽今之胡豆也

傅玄蜀都賦曰鷹則流星耀景奔電飛光靑骹素羽飄雪繁霜範鎭東亝記事云嘉陵江上見二鶻擲卵相上下以接之蓋習其飛也其胎教之意乎又翅羽未成躍出穴巢往往墜崖下死其天性峻勇是亦躁進之類也予今歲在錦城立秋後一二日親見此種物盤空搶地作得意狀蓋非搏擊則不能躁進勢相因矣

山海經云梁渠之山有鳥焉名曰囂其音如鵲食之止衕郭注治洞下也

盛弘之荊州記曰巫縣有鳥如■﹝此鳥﹞雞其名爲鴞楚人謂之鵩靑城外史云梟鳥晝不見泰山夜則察秋毫此往志所載也灌縣最多梟形如楚梟而小遇五更則鳴人鮮忌之然晝則目明夜則反暗此可以補記載之遺按梟鳥不宜晝明而晝明者以時尙伺察白晝公行故耳何足異云

蜀都賦風胎若鶂注風胎鳥名未詳按莊子曰鶂相視眸子不運而風化卽此物也

蜀人呼鶺鴒爲連點七五代時有問洪杲禪師曰如何是連點七師云屈指數不及地上無蹤迹

廣志曰野鴨雄者赤頭有距鶩生百卵一日再生有露華鶩以秋冬生卵並出蜀杜甫花鴨詩云花鴨無泥滓階前每緩行羽毛知獨立黒白太分明不覺羣心妒休牽眾眼驚稻梁沾汝在作意莫先鳴甫又有鸂■﹝勑鳥﹞詩云故使籠寛織須知動損毛看云莫悵望失水任呼號六翮曽經翦孤飛卒未髙且無鷹隼慮畱滯莫辭勞蓋多自況之意也

獸

李膺益州記云張道陵登仙之所常有麒麟白鶴遊翔其上武陽志云漢朱褒獲麒麟於馬頰嶺故界有麒麟橋也唐書元和七年冬東川觀察使潘孟陽奏龍州平武縣嘉禾生有麟食之麟之來羣鹿環之光彩不可正視使畫工圖獻焉張仲素表賀曰伏見劍南東川觀察使潘孟陽奏龍州寶華山中有麟見獨角馬蹄徧身光耀並嘉禾二十二莖至八十九穗麟見與鹿每來同食各畫圖函盛封進者臣聞六合同歸則麒麟至天下和一則嘉禾生伏惟陛下昭事上帝凝情衢室宵興滌慮申旦忘倦大敷至化以永時邕故得希世之祥應我皇運異質卓犖奇彩光明顧步幽巖發聞郡國神物自生於聖日靈編徒載其嘉名況大田之中眾穗斯茂沐以膏澤扇其祥風而後呈彼珍羣承玆共抵必生長畝之秀以期王者之瑞因緣所驗鄭重合符有以識上聖之心兆至和之本徳超千古慶洽無疆日月所均無思不服臣等幸覩休異喜萬恆情無任抃躍之至按蜀檮杌王建武成年麒麟屢見則皆僞物不足書也

漢神爵中方士言益州有金馬神詔資中王褒往祠之蜀都賦所謂金馬騁光而絕景也今成都治內有金馬坊坊側有祠宋賜額名昭應雲華陽國誌曰會無縣有天馬河天馬日行千里死於蜀葬江原小亭今天馬冢是也縣有天馬祠民家馬牧於山下或產駿駒雲天馬子今有天馬徑厥迹存焉

元微之曰徳宗皇帝以八馬幸蜀七馬道斃惟望云騅來往不頓貞元中老死天廏臣稹作歌以記之憶昔先皇幸蜀時八馬入谷七馬疲肉綻筋攣四啼脫七馬死盡無馬騎天子蒙塵天雨泣巉嵒道路淋漓濕崢嶸白艸眇難期謥洞黃泉安可入朱泚圍兵抽未盡懷光寇騎追行及嬪娥相顧倚樹啼鵷鷺無聲仰天立圉人初進望云騅衫色顦顇眾馬欺上前噴吼如有意耳尖卓立節踠奇君王試遣回胸臆撮骨鋸牙駢兩肋蹄懸四局腦顆方胯聳三山尾株直圉人畏誚仍相惑此馬無良空有力頻頻嚙掣轡難施往往跳趫鞍不得色沮聲悲仰天訴天不遣言君未識亞身受取白玉羈開口銜將紫金勒君王自此方敢騎似遇良臣久淒惻龍騰魚鱉啅然驚驥盼驢騾少顏色七聖心迷運方厄五丁力盡路猶窄槖駝山上斧刃堆望秦嶺下垂頭石五六百里眞符縣八十四盤靑山驛掣開流電有輝光突過浮雲無朕迹地平險盡施黃屋九九屬車十二纛齊映前導引騅頭【帝自奉天奔梁道險澀齊映爲帝禦會馬駭突帝命捨轡映曰馬奔踶不過傷臣捨之或驚淸蹕】嚴震迎號抱騅足【時震爲山南西道節度使聞帝徙蹕馳表奉迎】路傍垂白天寶民望騅禮拜見騅哭皆言玄宗當時無此馬不免騎騾來幸蜀雄雄猛將李令公【李晟也】収城殺賊豺狼空天旋地轉日再中天子卻坐明光宮朝廷無事忘徵戰校獵朝回暮球宴禦馬齊登擬用槽【廏中號乘輿之馬曰擬用槽】君王自試宣徽殿圉人還進望云騅性彊步闊無方便分鬃擺仗頭太髙擘肘回頭項難轉人人共惡騅回跋潛遣飛龍減芻秣銀鞍繡韂不復施空盡天年禦槽活當時鄒諺已有言莫依功髙浪開闊登山縱似望云騅平地須饒紅叱撥長安三月花垂艸果下翩翩紫驑好千官暖熱李令閒【平朱泚之後天子旣厭兵患將臣生事而張延賞當國復與李晟有隙勸帝奪其兵柄】百馬生獰望云老望云騅爾之種類世世奇當時項王乘爾祖分配英豪稱覇主爾身今日逢聖人從幸巴渝歸入秦功成事遂身退天之道何必隨羣逐隊到死蹋紅塵望云騅用與不用各有時爾勿悲

資暇集云成都府出小駟以其便於難路號爲蜀馬今宣城郡亦有小馬時人皆呼爲宣州蜀馬也晉史明帝密知王惇將舉兵內向乃乘巴滇駿馬微行至於湖陰察惇營壘惇覺而追帝帝乃馳去馬有遺糞處輒以水灌之北魏李孝伯宣旨語張暢曰若須大馬魏主當送脫須蜀馬亦有佳者唐人嘲武懿宗曰長弓度短箭蜀馬臨階騙蓋以蜀馬之低尙須臨階乃得上其無超距之勇自見字書騙音匹轉躍而上馬也大都蜀馬短小精悍俯仰便捷亦地勢使之然耳予閱後梁春秋武陵王紀在蜀器甲殷積有馬八千匹元和郡縣誌劍南節度唐都管兵三萬四千七百人馬三千匹蜀檮杌王建武成二年講武於星宿山步騎二十萬官馬八千私馬四千𨿽各侈其盛而神駒名駿未常旦暮遇之者及觀

渝州誌載謨烈輯遺云洪武四年明升以全蜀降獻良馬十其一色正白蓋得之於羅鬼國養龍坑牝馬與龍交而生者身長十有一尺首髙數尺足之髙比首殺其二尺有肉隱起項下約厚五寸廣三寸餘貫脈絡腹至尾閭而上精彩明晃振鬛一鳴萬馬爲之辟易韉勒近前則作人立而吼上謂天旣生此英物必有神以司之親撰祝冊詔有司以牲醪祀於馬祖然後勅典牧副使髙敞囊沙四百斤壓之人跨囊沙上使之遊行苑中久之性漸柔馴適八月癸巳上將行朔月禮於淸涼山壇於是乘之而出如躡雲而馳一塵弗驚皇情悅豫賜名飛越峯復命禦用監馬晉臣繪其行藏焉斯蓋不世出之物以待不世出之主也噫其神哉

鄭棨開天傳信記云玄宗將登封泰山益州適進白騾潔朗丰潤權奇偉異上遂親乘之柔習安便不知登降之倦也告成禮畢復乘而下至山■﹝土幻﹞少休有司奏白騾無疾而殪上嘆異久之謚曰白騾將軍命有司具槥櫝以葬之疊石爲墓在封禪壇北里許

華陽國誌秦昭襄王時白虎爲害自秦蜀巴漢患之乃重募有能殺虎者邑萬家金帛稱之於是夷朐忍廖仲藥何射虎秦精等乃作白的弩於髙樓上射虎中頭三節白虎常從羣虎瞋恚盡搏殺羣虎大呴而死按天官書參爲白虎蜀當井參分野故白虎常爲害也

朝野僉載周武后永昌中涪州多虎暴有一獸似虎而大逐虎噬殺之錄奏檢瑞應圖乃酋耳也不食生物有虎則殺之

蜀記文翁在蜀日常言少力田方聚柴爲陂未就夜有百十野豬鼻載土著柴中比曉塘成稻常倍收又嘗欲斷一大樹指斷處去地一丈八尺祝曰吾得二千石斧當著此處因擲之正著欲砍處

爾雅犘牛注云犘音麻重千斤出巴中犩牛注云牛之大者出蜀中山海經曰岷山多犪牛犀象晉興元年此牛出上庸郡人弩殺之得三十擔肉博物志曰越巂國有牛稍割取肉經日必復生如故按犛中記云割而復生名曰反牛矣莊子云犛牛大若垂天之云注云出荊夔間角向前毛白如雪今人常以爲拂子方物志云犛牛出西羌尾長而動中國以爲纓人或射之則自斷其尾若左氏所謂雄鷄也闞駰十三州誌云旄牛縣屬蜀郡出旄牛歲貢其尾以爲節旄宋孔寧子犛牛賦曰惟玆獸之攸生亦棲遐而憑阻遁綿野於岷隅挹淸源於庸渚奔逸躅而倫■﹝珍﹐牜代王﹞載賁首而亂羜茸長犛之髤■﹝髟上思下﹞戾狼情而首鼠邁羔羊之如膏侔蜉蝣之楚楚旣作表於禮樂又爲容於軍旅奉藩嶽之休明被戎荒而旣序班琛賂而來庭超笻蒟乎其所矣

爾雅雲南方之美者有梁山犀象焉巴浦之犀其可遇乎常璩云會無土地時產犀牛江表傳曰諸葛亮討賊還成都孫權遣勞問之送馴象一頭與劉禪予觀國史傅徵虜圍成都僞相戴壽等驅象出戰而今不可得也

爾雅云麢大羊疏略曰西域多兩角有一角者爲勝角甚多節蹙蹙圍繞別有山羊角極長惟一邊有節節亦疎大而不入用羌夷云此卽名麢羊一名龍羊益州方物略龍羊出吐蕃及威茂州形似蓄羊而大其角繚繞重八九兩黒質而白文可以爲帶胯其用亂犀贊曰羊質而大角繚於首以角之珍軀殘獵手按本艸麢羊質堅可碎金剛一絲貫頂持入耳邊自鳴能淸肝肺熱夜眠倒掛於樹上人覓之不可得禪家有麢羊掛角之諭也市所鬻者山羊耳益部談資云羚羊皮毛色靑兵中臥之有警則自動又云羊名蟠者其角年久而蟠皮可坐數人恐亦祗可作談資也

唐書張說爲相時玄宗意欲討吐蕃說密奏許其通和以息邊境玄宗不從及瓜州失守王君■﹝毚﹐大代兔﹞死說因獲巂州鬥羊上表獻之以申諷諭其表云臣聞勇士冠雞武夫戴鶡推情舉類獲此鬥羊逺生越巂蓄性剛決敵不避彊戰不顧死𨿽爲微物志不可挫伏惟陛下選良家於六郡求猛士於四方鳥不遁才獸不藏伎如蒙效奇靈圃角力天場卻鼓怒以作气而躑躅以奮擊趹若奔云之交觸碎如轉石之相叩裂骨賭勝濺血爭雄敢毅見而衝冠鷙狠聞而擊節冀將少助明主市駿骨揖怒蛙之意也若使羊能言必將曰若鬭不解立有死者所賴至仁無殘量力取勸焉臣緣損足未堪履地謹遣男詣金明門奉進玄宗深悟其意賜絹及雜彩一千匹是則以斗止鬥以羊活人賢於大宛馬卭竹杖逺矣

韻會云益州有鹿■﹝鹿委﹞乃鹿之美者蜀州古有鹿市之說今不能有也蜀都賦云射噬毒之鹿注云有神鹿兩頭主食毒艸名曰食毒鹿出雲南郡此魏宏南中所記然汶山亦有之九州島要記云汶山有食藥鹿其腸中糞亦療毒疾是矣

晉史泰始年白鹿見梁州刺史杜幼文以聞遊梁雜記榮經山中畋人得一白鹿將以獻邑侯其鬛如銀兩角透明角尖掛一銅牌上有數字磨勩莫辧惟一唐字稍現邑侯命釋之

蜀中亦往往有白兔嘉靖初獲自梁山者守臣導諛以獻不久尋斃而建亭豎碑焉今謂之白兔亭也酉陽雜俎引韋絢云巴州兔皆作貍斑寰宇記云蜀中舊無兔鴿隋王秀鎭益州命左右賫往鴿尙稀而兔已眾矣

詩話云川北山中多麝絕愛其臍每爲人所逐勢且急卽自投髙巖舉爪裂出其香就縶而死猶拱四足以保其臍李商隱詩投巖麝褪香以此靑城外史載嵇康云麝食栢而香今吐蕃山中最多麝但此獸好食蛇中散之言未爲實錄也然今之名存而實亡者何必麝然猿蜀郡山中多有之惟三峽最著酈道元云魚復縣廣陵峽多猨猨不生北岸非惟一處或有取之放著北山中初不聞聲將同狢獸渡汶而不生矣此三峽之首也荊州記曰峽中猨鳴至淸諸山谷傳其響泠泠不絕行者歌之曰巴東三峽猿鳴悲猿鳴三聲淚沾衣然其通臂善緣騰空攬蔓能於空中輪轉以磊礫擲於下舟人避之陳蕭詮詩桂月影才通猿啼迥入風隔巖還嘯侶臨潭自響空掛藤疑欲飲吟枝似避弓別有三聲淚沾裳竟不窮杜甫詩云裊裊啼虛壁蕭蕭掛冷枝艱難人不免隱見爾應知慣習元從眾全生或用奇前林騰每及父子莫相離曹松詩云曽宿三巴路今來不願聽云根啼片白峯頂擲尖靑護果憎禽啄棲霜覷葉零惟應臥嵐客憐爾傍嵒扄此皆狀其輕便險絕之致也馬戴詩云日飲巴江水還啼巴岸邊秋聲巫峽斷夜影楚云連露滴靑楓樹山空明月天誰知泊船者聽此不能眠皎然詩云萬里巴江水三聲月峽深何年有此路幾客共沾襟斷壁分垂影流泉入苦吟淒淒離別後聞此更傷心此皆觸其別離羇旅之緒也岑參在郡邸聽猿詩雲峨眉煙翠新昨夜秋雨洗分明峯頭樹倒挿秋江底久別二室間圖它五斗米哀猿不可聽北客淚如涕崔塗在僧捨聽猿詩云哀猿聽未休禪景夜方幽暫得同僧靜那能免客愁影搖云外樹聲裊月中秋曾向巴江宿當時淚亦流段成式在書亝聽猿詩云卻憶書齋値晚晴挽枝閒嘯激蟬淸影沈巴峽夜巖色蹤絕石塘寒瀨聲是境𨿽不同而調則皆苦矣

王周集施南太守以猿兒爲寄云得之黔中頭生卽白者作詩答之云虞人初獲酉江西長臂難將意馬齊今日未啼頭已白不堪深入白雲啼此白頭猿也

禹貢梁州貢熊羆狐貍織皮西京雜記熊羆毛有綠光長二尺者直百金卓王孫有百雙詔使獻二十枚

西山經云西百七十里曰南山多猛豹似熊而小毛淺有光澤能食蛇及銅鐵按子虛賦有鋋猛氏格蝦蛤孟康曰皆獸名郭璞曰今蜀中有猛氏獸似熊而小毛淺有光澤也

蜀都賦戟食鐵之獸注貊獸毛黒白臆似熊而小以舌舐鐵須臾便數十斤出建寧郡其皮毛麄厚中蓐席爾雅貘卽白豹唐世多畫作屏白傅有贊序之抱朴子東方識啖鐵之獸寔賴神禹之書大荒之籍矣

遊梁雜記云僰夷有火獸形如黒羊兩角尖舉火夜光燭夫出沒不常僰人一見卽合村戶鳴鑼逐之獸驚入井卽以犬血投入遲則火從井中出焰及禾苗田畦屋舍盡成焦土其地三年不植

博物志云蜀中南髙山上有物如獼猴長七尺能人行健走名曰猴玃一名化或曰猳玃伺行道婦女美者輒盜去人不得知行者每過其傍皆以長繩相引然故不免此得男女气自爾故取女也取去爲室家其年少者終身不得還十年之後形皆類之意亦迷惑不復思歸有子者輒俱送還其家產子皆如人有不食養者其母輒死故無敢不養也及長與人無異皆以楊爲姓一作羊馬姓此唐蒙所記矣

珙志有獸曰野千似猿發長過面欲有所視則搖頭以手披之

方物略云玃出卭蜀間與猿猱無異但性不躁動肌質丰腴蜀人炮蒸以爲美味也贊曰玃與猿猱同類異種彼美丰肌登俎見用

呂氏春秋曰禹年三十未娶行塗山恐時暮失嗣辭曰吾之娶必有應也乃有白狐九尾而造於禹禹曰白者吾服也九尾者其證也於是塗山人歌曰綏綏白狐九尾龎龎成子家室我都悠昌乃娶塗山氏

山海經曰武都之山黒水出焉其上有玄狐蓬尾注大尾也

蜀地誌曰涪陵南界榛險中有果然獸形如狗子頭似虎尾柔滑白黒色皮以爲裘輕暖可珍其身不過三尺尾長四尺餘脇邊皆斑集十皮可得一褥繁紋麗好細厚柔澤段氏遊蜀記云戎州進果然褥皁褐碧三色相間云出馬湖江石門兩路蠻界內宋樂史子正作蜀中詩云又聞猓然獸死不相棄遺按國史補得一猓然則數十可得蓋此獸不忍傷其類𨿽殺之不去獸狀而人心者也

益州方物略狨威茂等州南詔夷多有之大小正類猿惟毛爲異朝制內外省以上官乘馬者得以狨爲藉武官則內客省使宣徽使乃得用贊曰狀實猿類體被金毳皮以藉焉中國之貴李廌師友談記云狨座文臣兩制武臣節度使以上許用每歲九月乘三月撤無定日視宰相乘則皆乘之撤亦如之狨似大猴生川中其脊毛最長色如黃金取而縫之數十片成一座價値錢百千杜詩云狨擲寒條馬見驚卽此

郡國志戎州僰道縣有獸名獑猢似猿而四足短一騰一百五十步如迅鳥之飛取此皮爲狐白之用盈百方成按猢黒身白腰手有長白毛者是

蜀都賦皛貙氓於葽艸注謂貙氓虎豹之人也博物志江漢有貙人卽此

楊大年談苑淳化中綿州貢羅江犬常循於禦榻前太宗不豫犬不食及上僊號呼涕泗以至疲瘠見者隕涕參政李至作桃花犬歌以寄史館錢若水末句云白麟赤雁且勿書願君書此驚浮俗按羅江縣西云蓋山之桃花溪出此犬毛赤白相間若桃花色傳以爲桃神所萃卽能攺齋所云綿州八子之一也宣室志云郭司空釗太和中自梓潼移鎭西京命閽者爲市綾繪絲帛百餘段其價倍以爲欺卽囚於獄用致其罪獄具命笞之忽有十餘犬爭擁其背吏卒莫能制釗大異之且訊其事閽者曰某好閱金剛經自幼稚常以食飼羣犬不知其它釗嘆曰犬尙能感人惠吾安可以不施恩遂釋之噫此二犬者眞可以媿人

蜀中廣記卷五十九

●欽定四庫全書

蜀中廣記卷六十

﹝明﹞曹學佺撰

○方物記第二

鱗介

常璩云魚復縣有澤水神天旱鼓其傍卽雨故蜀都賦云潛龍蟠於沮澤應鳴鼓而興雨也公孫述據蜀殿前井中有白龍出以爲瑞應因自號白帝攺元曰龍興卽此地矣

後漢書桓帝永康元年八月巴郡奏黃龍見郡池中吏傅堅言於時民以天熱欲就池浴見池水濁因戲相恐此中有黃龍語遂行人間郡欲以爲美故上言及建安二十三年黃龍見犍爲武陽之赤水九日昭烈以爲己受命之祥立廟赤水溪上以祀之有碑曰黃龍甘露之碑

晉書泰始二年七月黃龍見巴西閬中咸寧二年十月黃龍二見於漢嘉靈闗水經注越巂靈道縣有銅山山人有劉慈者晉泰始九年黃龍二見於慈池縣令董玄之率吏民觀之以白刺史王浚浚表上之因攺護龍縣也

任豫益州記云嘉魚蜀郡處處有之狀似鯉而鱗細如鱒肉肥而美大者五六斤食乳泉出丙穴者二三月隨水出穴八九月逆水入穴郡國志嘉魚蜀中謂之拙魚亦謂之魚舅也錄異記曰嘉魚■﹝魚廷﹞魚也形如鱒人以芭蕉葉隔火炙之肥美莫及宋祁方物贊雲南有丙穴厥產嘉魚鯉質鱒鱗爲味珍腴楊愼異魚贊雲南有嘉魚出於丙穴黃河味魚嘉美相頡最宜爲■﹝魚廷﹞隔以蕉葉不爾脂腴將滴火滅又云嘉州魚舅載新厥名鱗鱗迎媵夫豈其甥其文實鯦江圖可徵

方物略云黒頭魚形若鯶長者及尺出嘉州歲三月則至惟郭璞臺前有之里人欲怪其說則言璞著書臺下魚吞其墨故首黒贊曰黒首白腹修體短額春則羣泳促罟斯獲嘉州又有客朗魚似鰣肉嫩而美不恆有也

荊州記魚復古縣名土人謂鱏鰉至此復回不再上也水經注魚復縣巴鄕村側有溪溪中有魚其頭似羊丰肉少骨美於余魚矣

韻會云鮪魚蜀曰■﹝魚恆﹞■﹝魚瞢﹞出鞏山穴中三月遡河上能度龍門則爲龍李奇注子虛賦周洛曰鮪蜀曰■﹝魚恆﹞毛詩義疏曰鮪似鱣而色靑黒頭小而尖如鐵兜鍪口在頷下大者七八尺益州人謂之鮪鱨大者王鮪小者叔鮪也

注爾雅曰鱣大魚也似鱏而短鼻口在頷下體有邪行甲無鱗肉黃大者長二三丈江東人呼爲黃魚酉陽雜俎曰蜀中每殺黃魚天必陰雨

南中八部志曰卭河縱廣岸二十里深百餘丈有大魚長一二丈頭特大遙視如戴鐵釡狀越巂志衛北二十五里魚洞河源出吐蕃合羅羅河八大渡河其中出大魚漢志卭部河長魚是也

方物略云■﹝魚永﹞魚出蜀江背鱗黒而膚理似玉蜀人以爲

鱠味美贊曰比鯽則大膚縷玉瑩以膾諸庖無異雋永又雲沙綠魚魚之細者生隈瀨中狀若鰡大不五寸美味蜀人珍之贊曰長不敷寸有駁其文淺瀨曲隈惟泳而羣又云石鱉魚狀似■﹝魚史﹞■﹝魚乚﹞而小上春時出自石間庖人取爲奇味贊曰鯫鱗麼質本不登俎以味見錄𨿽細猶捕

魏武食制云蜀有蒲魚其形如粥出於郫縣蒲村之麓廣志曰武陽小魚大如鍼號一斤千頭蜀人以爲醬也

酉陽雜俎鯢魚如鮎四足長尾能上樹天旱輒含水上山以艸葉覆身張口鳥來飲水因吸食之聲如小兒峽中人先縳之於樹鞭之身上白汗出如溝汁去此方可食不爾有毒鯢志作■﹝魚帝﹞範鎭東齋筆錄作魶方物略云魶魚出西山溪谷及雅江狀似鯢有足能緣木其聲如兒啼蜀人豢之贊曰有足若鯢大首長尾其啼如嬰緣木弗墜

蜀都賦石■﹝魚瞢﹞水螭注石■﹝魚瞢﹞石魚也如石燕

巴郡誌溫泉峽有魚生長溫湯中不可食

洪雅志有人魚其手足似人寰宇記魚虵水在靑神縣水有魚似虵卽魚耶江也又云維州產魚虎有舌口如棘能食魚

東坡云予別業前泉水相傳有二牝豬潛其中化爲二鯉蓋豬龍也一日偶見之以告妻兄王願疑予誕同禱於泉見二鯉躍出今眉州南石佛鎭是其處

丹淵集史少訥見許江豚未得以詩戲之云霜重水落岸有冰江豚乘寒弄晴日搖波拍浪乍羣起尾厚喙長鬐鬛赤漁人淸曉橫巨舟一舉大网凡數頭想君盤筯已厭足何不略遣來陵州是時與可守陵州故云

揚雄蜀本紀云張儀城成都輒頺壊時見大龜出於江回旋而行儀以問巫巫曰循龜迹築城功可就乃從之至今蜀人呼爲龜城戎幕閒談曰予未至郡日嘗聞龜殻猶在成都昨詢訪耆舊有軍資庫官宇文遇者言比常在庫中元和初節度使髙崇文命工人截爲腰帶胯具自張儀至崇文千餘載古物尙在而武臣泯之深可惜也

爾雅注云涪陵出大龜緣中叉似瑇瑁卽今觜■﹝虫雋﹞龜一名靈龜能鳴譙周異物志曰涪陵龜其甲可以卜卽此魏元帝奐之世獻靈龜於相府因名其地爲龜溪矣

劉敬叔異苑云元嘉初益州刺史遣三人入山伐樵迷路忽見一龜大如車輪四足各躡一小龜而行又有百餘黃龜從其後三人叩頭請示出路龜乃伸頭若有意焉因共隨逐得出有捉小龜歸家以爲臛者須臾暴死

錄異記云有於蜀江之上獲巨鱉者長尺餘其裙朱色煮之經宿遊戲自若又加火一日水涸而鱉不死舉家驚懼以爲龍類也乃投於江中浮泛而去

山海經曰岷山江水出焉其中多鼉郭注鼉似蜥蜴大者長二丈有鱗彩皮可以冒鼓元和郡縣誌利州綿谷縣穿山一名胡頭山有山鼉伏於空處皮可爲甲刀箭所不能入

瑯嬛記云王吉夜夢一蟛蜞在都亭作人語曰我翌日當捨此吉覺異之使人於都亭候之司馬長卿至吉曰此人文章當橫行一世天下因呼蟛蜞爲長卿卓文君一生不食蟛蜞

虫

本艸金蠶始於蜀中狀如蠶金色日食蜀錦四寸寰宇記成都聖壽寺有靑衣神祠神卽蠶叢氏也相傳蠶叢氏始教人養蠶時家給一金蠶後聚而弗給瘞之江上爲蠶墓宋魯應龍閒牕括異云金蠶色如金食以蜀錦取其遺糞置飲食中毒人必死善能致他財使人暴富遣之極難𨿽水火兵刃不能害多以金銀藏篋置其中投之路隅人或收之以去謂之嫁金蠶也

爾雅獨者蜀也蜀虫名此虫大如指似蠶而無羣故云蜀

山海經云巴蛇食象三歲而出其骨君子服之已心腹之疾其爲蛇靑黃赤一曰黒蛇靑首在犀牛西郭璞贊曰象實巨獸有蛇吞之越出其骨三年爲期厥大何如屈生是疑玉堂閒話云有遊於瞿塘峽者冬月艸枯野火燎其峯巒連山跨谷紅焰照天忽聞巖岸之間大石摧墜輷磕有聲遂駐足伺之見一物圓如大囷■﹝石昆﹞至平地細看乃一蛇也遂剖而驗之乃吞鹿於腹因野火燒而墮耳元稹巴虵詩序云巴之虵百類其大蟒其毒褰鼻蟒人常不見褰鼻常遭之毒人則毛髮皆豎起飲溪澗而泥沙盡沸驗方云攻巨蟒用雄黃煙被其腦則裂而鷣【音淫鷂屬】鳥能食其小者巴無是物其民常用術禁之尢效詩曰巴虵千種毒其最鼻褰虵掉舌翻紅焰盤身蹙白花噴人豎毛髮飲浪沸泥沙欲學叔敖瘞其如多似麻又越嶺南濵海武都西陷戎雄黃假名石鷣鳥逺難籠詎有隳腸計應無破腦功巴山晝昬黒妖霧毒蒙蒙又漢帝斬虵劍晉時燒上天自玆繁巨蟒往往壽千年白晝遮長道靑溪蒸毒煙戰龍蒼海外平地血浮船大荒南經曰滎山黒水之南有玄蛇食麈郭璞注今南方蚺蛇吞鹿亦此類風俗通曰車騎將軍巴郡馮緄爲議郎發綬笥有二赤蛇可三尺分走南北大用憂怖卜云此吉祥也當爲邊將以東爲名後五年果爲大將軍拜遼東太守

北夢瑣言王蜀先主時修斜谷閣道鳯州衙將白某掌其事至武休潭見一婦人浮沈水面意其溺者命役夫鉤致岸濵忽化爲大蛟沒於潭中白以爲不祥因而致疾予誦岑參招北客賦云瞿塘之東下有千歲老蛟化爲婦人袨服靚妝遊於水濵白聞之方悟其爲蛟也疾尋瘳岑賦所言斯足爲證

又云蛟之爲物不識其狀非有鱗鬛四足乎或曰虯蜧蛟蝹狀如蛇南僧說蛟如馬蟥卽水蛭也涎沬腥粘掉尾纒人而噬其血蜀人號爲馬絆蛇頭如貓鼠有一點白漢州古城潭底有蛟人伐之乃躍於沙內蟠蜿力困里人讙噪以助竟斃之故見斯狀

玉堂閒話云巴賨之境民居溪壑以弋獵爲生有一嵌空洞穴深不能測獵師縱犬於此多呼之不回瞪目搖尾時有彩雲垂下迎犬而升如是者累年呼爲狗仙山一獵師獨不信遂紲一犬挾藥弧往觀至則以粗繩系犬縶於拱木然後退身覘之及彩雲下犬縈身不能上嘷叫者數四旋見有物頭大如甕雙目如電鱗甲光明冷照溪谷漸垂身出洞中顧其犬獵師乃張毒矢射中之其物不復見經旬日臭穢滿山獵師乃自山頂縋索下觀見一大蟒腐爛於巖間狗仙之事遂絕

川東山南五溪黔中皆有毒蛇烏頭反鼻蟠艸中以尾倒鉤人去數步直來疾如激箭螫人立死中手斷手中足斷足不然則全身腫爛百無一活謂之蝮蛇又有黃喉蛇好蟠捨上無毒不害人惟善食毒蛇食飽垂頭直下沬滴地噴起變爲沙虱中人爲疾額上有大王字眾蛇之長常食蝠蛇又有碎蛇見人則分身爲數段人去復續如故

遊梁雜記云富順縣去城三十里有羅漢寺乃宋景佑間建橫踞石梁水激之噴蹙注射浪湧濤翻嘗有一白蛇逆波而來遊入隙竇間初隱隱若匹練俄而蜿蜒丈許如牽玉繩且時巨時細時修時短儵忽不可控搏聞人笑語及梵唄聲愈逐響而來如抃如舞少頃不知所歸土人謂是神物隱溪中已數百年一名銀蛇溪

戎州誌有虫曰蝍蛆食蛇卽莊生所謂卽且甘帶也噫蛇之爲物毒矣其種類亦繁矣而尙有食之者此事之不可知也

博物志云食巴豆之鼠三年重三十斤本艸云鼫鼠蜀人謂之■﹝峻﹐鼠代山﹞鼠取其毛作筆■﹝峻﹐鼠代山﹞亦大也

劉敬叔異苑云成都有義鼠形如鼠短尾每行遞相咬尾三五爲羣驚之卽散俗云見之者當有吉兆梁州記曰唐公房登仙於聟鄕山山有易腸鼠一月三吐易其腸束廣微所謂唐鼠者也博物志云唐公房升仙雞狗並去惟以鼠惡棄之鼠悔恨一月三吐其腸

寰宇記利州產鰿子按■﹝虫責﹞小貝也鮒也音與積同周禮注疏■﹝虫責﹞小而橢他果切蜾匾也東坡論字詩云壁美何妨橢徐季海作字多匾坡公效之或謂之石壓蝦蟆

景渙牧豎閒談云知卭州事龔穎建溪人卽眞君靖之逺孫眞君升天之後渙嘗病耳聾龔曰恨蜀中無紫粉爲子修藥餌之立差因以尋常紫粉畀之龔咲曰此非眞紫粉紫粉乃蘇枋樹間自然虫糞也是渙錯認紫粉五十年矣

嘉佑雜誌峨眉雪蛆治內熱陸遊雲予至蜀乃知此物實出茂州雪山雪山四時常有積雪彌徧嶺谷蛆生其中雪時得之能蠕動雪消蛆亦消益部談資曰雪蛆產岷峨深澗其形如蝟但無刺肥白長五六寸腹中惟水身能申縮取食之須在旦夕間否則化矣

北夢瑣言曰陳藏器本艸砂俘卽倒行蚼子也蜀人號曰俘郁旋穴漧土爲孔常睡不動取致枕中令夫妻相悅愚遊成都止於逆旅與賣艸藥李山人相熟見蜀城少年往往欣然而訪李生仍以禮物酬酢詰之人曰客敬李生媚藥耳徵其所用乃砂俘也

朐■﹝月忍﹞音蠢潤地下濕則多此虫劉禹錫嘉話云朐■﹝月忍﹞蚯蚓也常至夜江畔出其身半跳於空中而鳴上音屈下音忍說文曰朐■﹝月忍﹞從肉旬聲黃朝英云考其義當作潤蠢朐如順切■﹝月忍﹞尺允切與禹錫音不同按朐■﹝月忍﹞漢縣名今梁萬間是其地

爾雅土蠭地中作房啖其子卽馬蠭今荊巴間呼爲蟺方物略云金虫出利州山中蜂體綠色光若金裏婦取以佐釵鐶之飾贊曰虫質甚微翠體金光取而槁之參飾釵梁酉陽雜俎蜀中有竹蜜蜂好於野竹上結窠窠大如雞卵有蔕長尺許窠與蜜並紺色可愛甘倍於常蜜方言云蠀螬虫梁益之間謂之蛒元稹蛒蜂詩三首序云蛒亦蜂類而大巢在褰鼻虵穴下故毒螫倍諸蜂蠆中手足輒斷落及心胸則圮裂用它蜂中人之方療之不能愈巴人往往持禁以制之則差詩云巴虵蟠窟穴穴下有巢蜂近樹禽垂翅依原獸絕蹤微遭斷手足厚毒破心胸昔甚招魂句那知眼自逢又梨笑淸都月【京師開元觀多梨花蜂】蜂遊紫殿春構脾分部伍嚼蘂奉君親翅羽頗同類心神固異倫安知人世裏不有噬人人又蘭蕙本同畹蜂虵亦雜居害心俱毒螫妖焰兩吹噓雷蟄吞噬止枯焚巢穴除可憐相濟惡勿謂禍無餘

方言曰蚍蜉西南梁益間謂之玄蚼陶宏景曰地膽出梁州狀如大馬蟻有翼太平廣記忠州墊江縣吏冉端唐開成初父死有嚴師者善山岡爲卜地云合有王气羣聚之物掘深丈餘遇蟻城方數丈外重雉堞皆具子城譙櫓工若雕刻城內分徑街小垤相次每垤有蟻數千憧憧不絕徑甚淨滑樓中有二蟻一紫色長寸餘足作金色一稍小有羽細腰白翅翅有經脈疑是雌者眾蟻約有數斛城隅小壊以堅土爲蓋故中樓不損旣掘露蟻大擾若求救之狀吏遽請縣令李玄之詣觀已勸吏攺卜嚴師伐其卜驗爲得地請遷蟻於巖側狀其所爲仍布石粟覆之以板經旬嚴師忽得病若狂或自批觸穢詈大呼數日不已令素厚嚴因爲祝蟻療以雄黃丸方愈元稹蟻子詩三首序云巴蟻眾而善攻■﹝木欒﹞棟往往木容完具而心節朽壊屋居者不省其微而禍成傾壓詩云蟻子生無處偏因濕處生陰■﹝雨上滛下﹞煩擾攘拾粒苦譻■﹝言寧﹞【音能】牀上主人病耳中虛藏鳴雷霆翻不省聞汝作牛聲又時術功𨿽細年深禍亦成攻穿漏江海■﹝口替﹞食困蛟鯨敢憚榱■﹝木欒﹞蠧深防柱石傾寄言持重者微物莫全輕又攘攘終朝見悠悠卒歲疑詎能分牝牡焉得有蝝蚔【音緣池蟻卵也】徙市竟何意生涯都幾時巢由或逢我應似我相期

微之又有蜘蛛詩三首序云巴蜘蛛大而毒其甚者身邊數寸而踦長數倍其絲网羅竹栢盡死中人瘡痏潗【音集】濕且痛癢倍常用雄黃苦酒塗所囓仍用鼠婦虫食其絲盡輒愈療不速絲縈心而無及矣詩云蜘蛛天下足巴蜀就中多縫隙容長踦虛空織橫羅縈纒傷竹栢吞噬及虫蛾爲送佳人喜珠櫳無柰何又网密將求食絲斜誤著人因依方托緒掛罥遂容身截道蟬冠礙漫天玉露頻兒童憐小巧漸欲及車輪又稚子憐圓网佳人祝喜絲那知緣暗隙忽復囓柔肌毒腠攻猶易焚心療恐遲看看長妖緒和扁欲漣洏

微之又有蝱詩三首序云巴之山谷間春秋常雨自五六月至八九月雨則多蝱道路羣飛噬馬牛血及蹄角旦暮尢極繁多人常用日中時趣程逮雪霜而後盡其囓人痛劇浮蟆而毒不畱肌故無療術詩云陰深山有瘴濕熱艸多蝱眾噬錐刀毒羣飛風雨聲汗粘瘡痏痛日曝苦辛行飽爾咀殘腹安知天地情又千山溪沸石六月火燒云自顧生無類那堪毒有羣搏牛皮若截噬馬血成文蹄角尙如此肌膚安可云又辛螫終非久炎涼本遞興秋風自天落夏孽與霜澄一鏡開潭面千峯露石稜气平虫豸【音雉】死雲路好攀登

微之又有蟆子詩三首序云蟆蛟類也其實黒而小不礙紗縠夜伏而晝飛聞栢煙與麝香輒去蛟蟆與浮塵皆巴虵鱗中之細虫耳故囓人成瘡秋夏不愈膏楸葉而傅之則差詩云蟆子微於蚋朝繁夜則無毫端生羽翼鍼喙唶肌膚暗毒應難免羸形日漸枯將身逺相就不敢恨非辜又晦景權藏毒明時敢噬人不勞生詬怒祗足助酸辛隼眥看無物虵軀庇有鱗天方芻狗我甘與爾相親又有口深堪異趨時詎可量誰令通鼻息何故辧馨香沈水來滄海崇蘭泛露光那能枉焚爇爾眾我微茫

蜀中廣記卷六十

●欽定四庫全書

蜀中廣記卷六十一

﹝明﹞曹學佺撰

○方物記第三

艸

山海經髙梁之山有艸焉狀如葵而赤華莢實白柎可以走馬

淮南子曰巫山之上從風縱火紫芝與蕭艾俱死抱朴子曰慮巫山之失火恐芝艾之並焚矣福地記云靑城山上有沒溺池產甘露芝艸也

李膺益州記云江州縣西南有仙池昔有仙人居池側起樓多植香艸於樓下忽一夕縱火自焚天降紫雲飄然而去後人尙指此地爲香艸樓按列仙傳有園客者種五色香艸積十年與妻俱仙去或卽此

宋祁方物略長生艸山陰蕨地多有之修莖茸葉色似檜栢而澤經冬不凋損故號長生贊曰色與栢類苒苒其莖冬不甚黃故謂長生

又曰瑞艸蜀人多種之庭檻蔓延長三四尺珍而愛之故謂之瑞贊曰翠蔓紺苕回繚可喜蒔之庭堂珍以爲瑞

薛濤鴛鴦艸詩綠英滿香砌兩兩鴛鴦小但娯春日長不管秋風早宋祁曰鴛鴦艸春葉晚生其稚蘤在葉中兩兩相向如飛鳥對翔贊曰翠蘤對生甚似匹鳥逼而觀之勢若偕矯

虞美人艸亦謂之舞艸獨莖三葉狀如決明一葉在莖端兩葉居莖半而相對人或近之抵掌謳曲必動搖如舞也酉陽雜俎益州艸木記以爲雅州名山縣出行人唱虞美人曲則應拍而舞蜀志補罅以爲潼川州紫蓋山出動中音節移植他所則否唐人舊曲云帳中艸艸軍情變月下旌旗亂攬衣推枕愴離情逺風吹下楚歌聲正三更烏騅欲上重相顧艷態花無主手中蓮鍔凜秋霜九泉歸去是仙鄕恨茫茫按此屬詠虞美人事而宋景文獨以虞當作娯意其艸柔纎爲歌气所動故或動搖美人以爲娯樂耳贊曰翠莖纎柔稚葉相當逼而歌之或合或張

方物略曰仙人絳與苔同種生巖陰石隈多鮮翠長二三尺叢垂若絳或言深谷有長丈餘者贊曰附陽而生垂若文絳大槪苔類土石所交

杜子美有從韋明府續處覓錦竹兩三叢詩黃鶴注云考竹譜竹紀無錦竹意以其文如錦名之竹紀有蒸竹■﹝函﹞墮竹其皮類繡豈卽此乎余觀錦竹他無見惟杜詩有之劉回孟批錦樹行雲題曰錦樹使人刮目錦竹亦新惜無拈出者耳近閱梅宛陵集錦竹詩云𨿽作湘竹紋還非楚筠質化龍徒有期待鳯曽無實本與凡艸俱偶親君子室又注其下云此艸也似竹而斑始知黃鶴有金注之昬耳出丹鉛錄

爾雅云菺戎葵今蜀葵也華如木槿戎蜀蓋其所自出古今注曰戎葵一名芘芣有紅紫靑白色莖葉不殊但花色異耳晉傅玄曰蜀葵其苗似瓜瓠旣大而結鮮紫色耀日也酉陽雜俎云蜀戎葵一名胡葵大者紅可以緝爲布枯時燒作灰藏火火久不滅花有重臺者予聞之蜀人燃其幹作炬雨中猶熾按淳化帖所載唐太宗二十三日勑云卿昨日道服蜀葵可錄方將來亦皆紅葵也宋顏延之蜀葵贊曰井維降精岷絡升靈物淑气麗卉艸之英渝艷眾葩冠冕羣英類麻能直方葵不傾梁王筠蜀葵花賦曰惟玆奇艸遷花西道淩金阪之威夷跨玉津之浩浩値油云之廣臨屬光風之長掃仰椒屋而敷榮値蘭房而舒藻邁眾芳而秀出冠雜卉而當闈旣扶疎而云蔓亦灼爍而星微布濩交加蓊茸紛葩疎莖密葉翠蕚丹華岑參蜀葵花詩昨日一花開今日一花開今日花正好昨日花已老人生不得恆少年莫惜牀頭沽酒錢請君有錢向酒家君不見蜀葵花

長樂花今蜀人謂之月月紅也六朝謂之紫花晉傅玄紫華賦曰紫華一名長樂花舊生於蜀其東界特饒中國奇而種之餘嘉其華純耐久可立冬而服故與友生各爲之賦云有遐方之奇艸稟二气之純精仰紫徳之景曜因令色以定名剛莖勁立纎條繁列從回風以搖動紛蘭暢而蕙潔蔚靑蔥以增茂並含華而未發於是散綠葉秀紫榮蘊若芝艸之始敷灼若百枝之在庭獨參差以照耀何光麗之雜形煥煥昱昱而奪人目精下無物以借諭上取象於朝霞妙萬物而比艷莫玆艸之可嘉唐蘇頲長樂花賦序曰蜀太守庭際有紫華艸秋中始繁英露洗冬早尙直本霜封蕪雜大同於眾卉盛衰小異於羣物余訝而未識吏或告余曰此傅長虞所賦蜀長樂花也故心暗賞焉因口授書吏逐墨而成作恨不見古人所爲得髣髴其旨耳夫長者以短長之形度其長者則美夫樂者以哀樂之類同其樂者則喜長也樂也吾安得而聞之嘉纎植之並用偉令名兮在玆徒見其丰族苯■﹝艸尊﹞髙標璀璨莖丹外而縞中葉縹分以紅貫綴綠穎之重疊縈紫蕤之爛熳迫而象之君子其常或微或章聳危冠兮纓若綬黙退靜其何望逺以意之佳人欲翔炫炫煌煌重羅綺兮撲瑤翠蹇來思而未嘗匪以幽兮自直匪以直兮自藏匪以晚兮自耀匪以耀兮自彊文濁露之均灑庇淸舒之泛光本無嫌於散地甘有寓於殊方然則太液初滿上林新霽羊茸灼爍萬品千計搖瑞色而函芝雜奇葩而轉蕙孰與夫玉堂金闕之偏賞白日靑雲之特麗歲不與兮時向闌風蕭蕭兮夜漫漫賓逺鴻於沙塞叫離鶴於江幹君曽不見三月華矣盡林間之稿木千霜殞矣亦庭下之枯蘭懿此常度淩於早寒假春期而不采𨿽秋令而不殘衝雨霰之飛薄任雲山之險艱芳弗珍於靃靡節常慕於檀欒吾則知樹背之奚托傾心之可安如後凋之是貴罔獨立其誰觀文學掾起而爲亂曰白露瀼瀼何艸不黃紫華的的生君之堂彼不伐兮秋自翳時或珍兮君是惠彤庭赫兮朱艸駢交屈軼兮友賓連伊榛莽而荒些君曷爲兮賦旃

方物略云旌節花條修華碧皆層層而擢正類使所持節然故以名見益州圖經贊曰擢條亭亭層層紫丹狀若使節方圖實刋蜀檮杌云王處回在蜀有道士稱朱桃椎謁於階前以劍撥土取花子二粒種之須臾成花三朶謂處回曰此仙人旌節花也

方物略曰鵝毛玉鳯花本至卑纎蓬如釵股秋開不蘤而須狀似禽故曰鳯色白故曰玉以其分輕故曰毛贊曰華而無采狀類翔鳯麼質毛輕翩欲飛動

又曰添色拒霜花生彭漢蜀州花常多葉始開白色明日稍紅又明日則若桃花然贊云自濃而淺花則常態今顧反之亦物之怪

又曰羞寒花蜀地處處有之不爲人所愛依莖綴花蔽葉自隱俗曰羞天花予易爲羞寒花按本艸名鬼臼贊云冒寒而茂莖修葉廣附莖作花葉蔽其上以其自蔽若有羞狀

靑城志云宋仁宗踐阼之六年縣奏上淸宮庭木生異花錫名曰太平瑞聖宋祁方物略瑞聖花出靑城山中幹不條髙者乃尋丈花率秋開四出與桃花類然數十跗共爲一花繁密若綴先後相繼而開九閱月未萎也蜀人號丰瑞花故程相國琳爲益州年繪圖以聞更號瑞聖然有數種其小者號寶仙淺紅者爲醉太平白者名玉眞成都人競移蒔囿中以爲尢玩云贊曰眾跗聚英爛若一房有守繪圖厥名乃章繁而不艷是異眾芳範成大詩雪外捫參嶺煙中濯錦洲密攢文杏蘂髙結彩雲球百世嘉名重三登瑞气浮挽春同住夏看到火西流

圖經云蘭生於深林石門尢多有春蘭秋蘭崇蘭鳯尾蘭竹蘭石蘭春蘭花生於葉之下崇蘭花生於葉之上黃魯直幽芳亭記云一干兩三花而香有餘者蘭一干十數花而香不足者蕙按石門在敍府慶符縣古犍爲郡地諺云雅州蘭烏尢蕙則蘭蕙固自有分也

蜀中有花名賽蘭香花小如金粟特馥烈戴之髮髻香聞十步經月不散佛經雲天末香莫若牛頭旃檀天澤香莫若詹糖薫陸天華香莫若■﹝磬﹐木代石﹞蒲伊蘭則伊蘭卽此花也西域以之供佛後漢書所謂伊蒲之供矣

成都府治西園有辧蘭亭爲呂大防李大臨李之純三人倡和處微仲之言曰蜀有艸如蘐紫莖而黃葉謂之石蟬而楚人皆以爲蘭蘭見於詩易而著於離騷古人所最貴而名實錯亂乃至於此予竊疑之乃詢諸遊仕荊湘者云楚國之有蘭舊矣然鄕人亦不知蘭之爲蘭也前此十數歲有好事者以色臭花葉驗之於書而名始著況他邦乎予於是信以爲蘭考之楚辭又有石蘭之語蓋蘭蟫聲近之誤蘭其葉冬靑其華淩寒其生沙石瘠土而枝葉峻茂其芳不外揚暖風晴日有時而發則郁然滿乎堂室是皆有君子之徳此古人之所以爲貴也乃爲小亭種蘭於其旁而名曰辧蘭無使楚人獨識其眞者斯命亭之意也

方物略云石蟬花始生其苕森擢長二三尺葉如菖蒲紫蕚五出與蟬甚類綠黃相側蜀人名其白者爲玉蟬花贊曰有苕穎然有蕚敷然取其肖象莫類於蟬

本艸蟬花出蜀中其蟬頭上有一角如花冠狀謂之蟬花方物略蟬花二川山林中皆有之蟬不蛻者至秋則花其頭長一二寸黃碧色治小兒瘈瘲又能已瘧贊曰蟬不能蛻委於林下花生厥首玆謂物化

方物略云七寶花條葉大抵玉蟬花類也其生叢蔚花紫質絳贊曰擢穎挺挺盛夏則榮丹紫合英以寶見名

又云朝日蓮花或黃或白葉浮水上翠厚而色澤形如菱花而差大開則隨日所在日入輒斂而藏於葉下若葵藿之傾太陽然贊曰素花碧葉浮秀波面日中則向日入還斂能攺亝云宋景文筆記謂蜀中有蓮大如雀鷇葉舒如錢幹亦有絲其蕚盛開而向日朝則指東亭午則遡南夕則西指隨日所至蜀人名曰朝日蓮予按鄭熊番禺記海南有向日蓮花似木芙蓉而極香開時東西向至暮而斂一呼夜合卽此花也

敍志云西番蓮出夷地有黃赤二種幹圍六七寸葉長尺餘花如千葉蓮狀又一種幹如良姜長六七尺葉如芭蕉長三四尺花赤毎花三四十瓣下瓣長四五寸至其端以漸而短瓣直聳不似蓮狀二三月花至冬方厭俗亦呼西番蓮

方物略云紅蕉花於芭蕉蓋自一種葉小其花鮮明可喜蜀人語染深紅者謂之蕉紅蓋仿其殷麗云贊曰蕉無中榦花產葉間綠華外敷絳質凝殷金堂志有花名孤燕傳書木山海經曰廣都之野靈壽實華蜀都賦云靈壽桃枝注靈壽

木

出涪陵郡國志雲南鄕峽西八十里有巴鄕村溪中多靈壽木也

益州記云僰道縣有荔枝灘灘東南二十里山頂有一冢惟生女貞樹樹上常有白猿棲息郡國志云僰道有玉女冢生女貞處是矣

灌縣有秦時紫栢團團如蓋大可蔽畝其鄕名紫栢鄕知縣雷叔聞畫圖見遺因作贊曰有赤甲丈人者居於靑城之陽厥生在祖龍之紀歷漢及唐有客伐之鼓鐘鏜鏜維神保護爰及我明中懷嘉果鴝鵒來翔其葉如發其幹如石東榮而西殭圍丈有八尺其髙四倍臨於大荒以孔檜爲父以五大夫爲兄九州島之內此二三者繄其可相望

石室有二古栢見唐宋詩如裴鉶李石蘇軾等集成都古今記中亦載之後有人請於府恐此栢壊屋欲去之李知幾曰屋壊尙可修栢伐不可復並舉東坡詩蒼苔髙聯室古栢文翁庭句爭之始得全方舟詩云嬌榮落盡雪霜浮偃蹇空貽社櫟羞濡沫東家𨿽借潤風煙西爽亦宜秋皮災已覺神明露心在猶懷剪伐憂鐵鎖何當絆龍腳夜深雷雨捲潭湫其二云思人誰復念婆娑窟室崖陰未易磨四十圍間看澑雨三千年後數恆河不堪與世供狙杙尙許遺民占鳥窠從此便名夫子樹康人斤斧柰予何然他日方舟有送浩侄成都學官詩云似聞禮殿栢久已尋斧柯則此栢亦不存矣

楊師魯集云綿竹武都山嚴仙觀雙闕內有漢時古栢參云雁行而立人於蒼翠中行數百步始至栢老而中虛可容六人圍坐夜或有光人稱君平餌丹以余粒埋栢樹下使然也

本艸益州諸葛廟中大栢相傳是蜀世所植故人多采以作藥其味甘香異常栢也杜甫詩孔明廟前有老栢柯如靑銅根如石霜皮澑雨四十圍黛色參天二千尺君臣已與時際會樹木猶爲人愛惜云來气接巫峽長月出寒通雪山白憶昨路繞錦亭東先主武侯同閟宮崔嵬枝榦郊原古窈窕丹靑戶牖空落落盤踞𨿽得地冥冥孤髙多烈風扶持自是神明力正直元因造化功大廈如傾要梁棟萬牛回首丘山重不露文章世已驚未辭剪伐誰能送苦心豈免容螻蟻香葉終經宿鸞鳯志士幽人莫怨嗟古來材大難爲用段文昌題曰是艸木有異於艸木則靈武侯祠前栢壽千齡盤根擁門勢如龍形含碧太空散霧虛庭合抱在於旁枝駢梢葉之靑靑百尋及於半身蓄風雷之冥冥攢柯垂陰分翠間明忽如虯螭向空爭行上承翔云孤鸞時鳴下蔭芳苔凡艸不生古色天風蒼蒼玲玲曽到靈山老栢縱橫亦有大者莫之與京於惟武侯佐蜀有程神其不昬表此爲楨斯廟斯栢實播芳馨長慶二年六月也李義山詩蜀相階前栢龍蛇捧閟宮陰成外江畔老向惠陵東大樹思馮異甘棠憶召公葉凋湘燕雨枝折海鵬風玉壘經綸逺金刀歷數終誰將出師表一爲問昭融陸龜蒙詩密葉四時同一色髙枝千歲對孤峯此中疑有精靈在爲見盤根似臥龍

儒林公議云武侯廟前栢圍數丈唐相段文昌有詩石在焉唐末漸枯悴歷王孟二僞國不復生然亦不敢伐之宋幹徳五年辛夘夏五月枯柯再榮時人異焉三國迄今千二百餘年矣新枝聳云枯漧並存夭矯若虯龍陸遊劍南槁云唐有節度使取孔明祠栢一小枝以爲手板書於圖志非詆至今則此栢亦稱靈異著聞極矣宋劉望之云雙流縣保國觀古栢其大連九臂乃合較孔明廟中栢正一倍也異時震霆焚其一干人以爲昔有伏丹其下歲久丹飛去又嘗有雙鶴棲其上因作詩以紀之艸木長生亦偶然不須聞此便談仙燒枝競說丹飛日舉世寧知手種年雙鶴不歸秋自冷萬牛回首句空傳相逢一飲淸陰下與子前生定有緣胡宗師題雙流保國觀古栢云孔明廟前古栢奇此木气象尢過之幹東髣髴煙熖起鐵龍空駕焚一枝眞人丹成何所適世傳乘鶴衝天飛求詩道士心彌堅試聽一誦工曹詩

唐大中時遂州薦福院僧所植栢數十圍後唐之亂山林一空此栢賴寺僧以二縑逭其害賦詠甚多紹聖丙子李常爲令作詩曰當日雙縑値萬緡買畱柯葉拂星辰上巢絕頂繞千鶴下憩淸陰可百人見輿地紀勝

梓潼志七曲山有應夢臺臺側有栢晉時植龍首虯枝霜皮老幹見者卽知爲千年物嘉州誌淩雲山淸音亭前有栢四株霜皮黛色其葉一則瑣細如翦一則扁仄如片一則垂絲如栁一則蝟刺如毛異於常栢也劍門志縣八十里停船山有衝寂觀唐李眞人於此煉丹仙去手植栢十八株或云以讖唐十八帝有石刻乃宋幹徳僧懷義撰

蜀都賦楔樅注云楔如松有刺樅栢葉松身

方物略竹栢生峩眉山中葉繁長而籜似竹然其幹大抵類栢而亭直贊曰葉與竹類致理如栢以狀得名亭亭修直

蜀地宜栢而不宜松卽見有一二種亦新栽耳少陵覓松樹子詩落落出羣非櫸栁靑靑不朽豈楊梅欲存老蓋千年意爲覓霜根數寸栽又詩云四松初移時大抵三尺彊別來忽三載離立如人長會看根不拔莫計枝凋傷幽色幸秀發疎柯亦昻藏所挿小藩籬本亦有堤防終然棖撥損得愧千葉黃敢爲故林主黎庶猶未康避賊今始歸春艸滿空堂覽物嘆衰謝及玆慰淒涼淸風爲我起灑面若微霜足以送老姿聊待偃蓋張我生無根蔕配爾亦茫茫有情且賦詩事迹兩可忘勿矜千載後慘淡蟠穹蒼又詠嚴鄭公階下新松詩弱質豈自負移根方爾瞻細聲聞玉帳疎翠近珠簾未見紫煙集虛蒙淸露沾何當一百丈欹蓋擁髙檐大抵蜀地松不能以敵栢也

蜀亦不宜於栁太白西巡歌云栁色未饒秦地綠可見矣然予觀三齊略記曰劉悛爲益州刺史獻蜀栁數株柔條甚長狀若絲縷武帝値於太昌靈和殿前常翫嗟之曰楊栁風流可愛似張緒梁元帝折楊栁詩曰巫山巫峽長垂栁復垂楊同心宜同折故人懷故鄕李商隱巴江栁詩巴江可惜栁栁色綠侵江其見於嘆賞又如此

方物略云楠蜀地最宜者生童童若幢蓋然枝葉不相礙茂葉美蔭人多植之樹甚端偉葉經歲不凋至春陳新相換有花實似母丁香贊曰在土所宜亭擢而上枝枝相避葉葉相讓繁陰可庇美幹斯仰蜀都賦曰楩楠幽藹又曰交讓所植注交讓木名兩樹對生一樹枯則一樹榮如是歲更終不俱生不俱枯也出岷山安都縣任昉述異記黃金山有枏木一年東榮西枯一年西榮東枯張華以爲交讓木宋祁曰卽枏也其木直上柯葉不相妨陸慧曉亦謂枏是交讓顏師古曰枏與楠同

古今集記犀浦鎭有蘧仙觀爲蘧眞人舊隱也有四大楠甚古陸放翁云予在成都嘗以事至沈犀過國寧觀有古楠四皆千歲木也枝擾云漢聲挾風雨根入地不知幾百尺而陰之所庇車且百兩正晝日不穿漏夏五六月暑气不至凜如九秋成都固多壽木然莫與四楠比予蓋愛而不能去者彌日有石刻立廡下曰是仙人蘧君手植也文類繁江隆道觀玉帝殿庭有古楠二章分列左右如輔弼然元佑八年一夕風雷大作偃其左偏者邑宰命匠石取之方執柯伐其枝忽聞軋軋聲楠乃稍稍起立匠石攀其上如猿猱然觀者驚駭邑宰降階伏而謝罪繁尉蒲咸臨記之甚詳

杜少陵卜居艸堂一楠甚古其作詩云枏樹色冥冥江邊一蓋靑近根開藥圃接葉制茅亭落景陰猶合微風韻可聽尋常絕醉困臥此片時醒又有嘆枏樹爲大風所拔歌倚江枏樹艸堂前故老相傳二百年誅茅卜居總爲此五月髣髴聞寒蟬東南飄風動地至江翻石走流雲气幹排雷雨猶力爭根斷泉源豈天意滄波老樹性所愛浦上童童一靑蓋野客頻畱懼雪霜行人不過聽竽籟虎倒龍顚委榛棘淚痕血點垂胸臆我有新詩何處吟艸堂自此無顏色

嚴武題巴州光福寺楠木詩楚江長流對楚寺楠木幽生赤厓背臨溪挿石蟠老根苔色靑蒼山雨痕髙枝鬧葉鳥不度半掩白雲朝與暮香殿蕭條轉密陰花龕滴瀝垂淸露聞道偏多越水頭煙生霽斂使人愁月明忽憶湘川夜猿叫還思鄂渚秋看君幽藹幾千丈寂寞窮山今遇賞亦知鐘梵報黃昏猶臥禪林戀奇響史俊和詩云近郭城南山寺深亭亭奇樹出禪林結根幽壑不知歲聳幹摩天凡幾尋翠色晚將嵐气合月明時有夜猿吟經行綠葉望成蓋宴坐黃花長滿襟此木常聞生豫章今朝獨秀在巴鄕淩霜不肯讓松栢作宇由來稱棟梁會待良工時一盻應歸法水作慈航按季鷹時爲巴州刺史俊其客也

蔣堂淸陰館種楠詩手植楩楠二千樹時當慶曆五年春還期莫道空歸去畱得淸陰與後人堂成都太守種楠以二千計亦可謂好事矣

異物志楠木年深向陽者凝結花紋俗呼爲斗栢楠亦有蟠結如山峯者蘇老泉所作木假山卽此物也梅聖兪詩空山枯楠大蔽牛霹靂夜落魚鳬洲魚鳬水射幾千秋蠧肌爛隨沙蕩流惟存堅骨蛟龍鎪形侔三峯中雄酋左右兩峯相挾翼尊奉君長無慢尢蘇夫子見之驚且喜買於溪叟憑貂裘因嗟大不爲棟梁又嘆殘不爲薪槱雨漫蘚濕得石瘦直與夫子歸隱丘東坡曰先君子嘗蓄木山三峯且爲之記詩人梅二丈聖兪見而賦之今三十年矣而猶子千乘又得五峯益奇因次聖兪韻使並刻於其側詩曰木生不願回萬牛願終天年僕沙洲時來幸逢河伯秋掀髯見怪推木流蓬萊雪嶺巧雕鎪蟄虫行蟻爲豪酋阿咸大膽忽持去河伯好事不汝尢城中古沼浸坤軸一林瘦竹吾菟裘二頃良田不難買三年榿木行可槱會將白髮對蒼巘魯人不厭東家丘欒城次韻江槎出沒浮犀牛波濤掀天谷爲洲江寒水落驚霜秋危根瘦節鳴寒流脆朽吹去誰鐫鎪連峯疊嶂立酋酋吾家此山不易得十年棄置空自尢猿號鶴唳豈無意委虵怪我懷羔裘西歸父老拍手笑笑憶翁子躬薪槱去時三山今有五不問故園惟一丘蜀都賦杞櫹椅桐注引雅詩其桐其椅也劉敬叔異苑云晉武帝時吳郡臨平岸崩出一石鼓打之無聲以問張華華云可取蜀中桐材刻作魚形打之則鳴於是如言音聞數十里華陽國誌益州有梧桐木其華采如絲人績以爲布名曰桐華布白傅桐花詩春令有常候淸明桐始發何此巴峽中桐花開十月豈伊物理變信是土宜別地气反寒暄天時倒生殺艸木堅彊物所稟固難奪風候一參差榮枯遂乖剌況吾北人性不耐南方熱彊羸壽夭間安得依時節以蜀中桐花開最早也

山海經單狐之山多機木郭注機似楡可燒以糞稻田出蜀中丹鉛錄以爲卽今之榿總志云榿古稱蜀木成都爲盛也酉陽雜俎蜀中有木類柞眾木榮時枯枿隆冬方萌芽布陰蜀呼爲楷木方物略云榿木民家蒔之不三年材可倍常薪疾種亟取人以爲利贊曰厥植易安數歲輒林民賴其用實代其薪不棟不梁亦被斧斤少陵憑何十一少府邕覓榿木數百栽詩艸堂塹西無樹林非子誰復見幽心飽聞榿木三年大與致溪邊十畝陰自注云蜀人以榿木爲薪三年可燒也予過艸堂見榿木陰陰隔岸臨水猶可想見少陵往來行迹問他樹則不能語云向其利者爲有徳矣

川中桑柘亦稀有惟西北飼蠶蓄之諸葛武侯表云臣家成都有桑八百株子弟衣食供給無患李膺益州記云臨津縣掌天山多柘堪爲弓𨿽檿絲燕角不能勝也

碑目云名山縣土主神姓花乃丹稜花敬定之弟俗呼三郎廟廟有樹一干桑一干柘所謂壬子癸丑桑柘木也

白蠟樹似冬靑而近水蜀人買蠟虫他處以淸明時用桐葉包裹掛於枝上至孟秋則樹枝皆如綿刮而熬之成蠟東南州縣多有之

白樂天庭槐詩在忠州作南方饒竹樹惟有靑槐稀十種七八死縱活亦支離何此郡庭下一株獨華滋蒙蒙碧煙葉裊裊黃花枝我家渭水上此樹蔭前墀忽向天涯見憶在故園時人生有情感遇物牽所思樹木猶復爾況見舊親知按通誌云槐楡之植蜀土所宜錦官城中閭巷夾道而植想樂天時未入西川也

劍門之左峭巖間有異樹生石縫中大可數圍枝榦純白皆傳曰白檀樹其下常有巨虺蟠而護之民不敢采伐出玉堂閒話

韻書云黃葛木壽可千歲形如眾藤連理合而爲一大者合抱髙數丈葉如橡喜緣厓生擁腫屈曲咸淳府景徳觀前有古木大數十圍枝柯盤郁如蓋山中人云此黃葛樹千年物也寰宇記羅目縣東南三十里陽山江漑兩樹對植圍三尺二寸上引橫枝亙二丈相援連理陰庇百夫其名黃葛卽嘉樹也蘇子由詩予生𨿽江陽未省至嘉樹指此

方物略云娑羅花生峩眉山中類枇杷數葩合房春開葉在表花在中根不可移故人不得爲玩贊曰聚葩共房葉附華外根不得徙見偉玆世範石湖峩眉行記娑羅樹葉如楊梅又似海桐花有紅白二色春夏間開惟大峩山有此今名其處爲娑羅坪黎州圖經通望縣西一百步內有天王堂堂前有池池南有娑羅綿樹三四人連手合抱方匝其花盛夏方開先花而後葉謝時不背而墮宛轉至地花蘂有綿謂之娑羅綿古老相傳云是肉齒和尙住持靈迹縣界有和尙山云雅安志娑羅花有五色如爛錦照映山谷出瓦屋山中大抵娑羅非名山佛地不能得也

杜甫蜀中丁香詩丁香體柔弱亂結枝猶墊細葉帶浮毛疎花披素艷深栽小齋後庶近幽人占晚壓蘭麝中休懷粉身念麗春詩百艸競春華麗春應最勝少須好顏色多漫枝條剩紛紛桃李枝處處總能移如何貴此重卻怕有人知少陵在蜀久一艸一木皆入詠可謂集眾芳者矣

方物略月季花卽東方所謂四季花翠蔓紅蘤者蜀少霜雪此花得終歲十二月輒一開贊曰花亙四時月一披秀寒暑不攺似固常守

又云錦帶花蜀山處處有之長蔓柔纎花葉間側如藻帶然因象作名花開形似飛鳥里人亦號鬢邊嬌贊曰苒苒其條若不自持綠葉丹英蔓衍紛垂範石湖詩妍紅棠棣妝弱綠薔薇枝北風一再來飄颻隨舞衣吳下嫵芳檻峽中滿荒陂佳人墮空谷皎皎白駒詩蓋東南以錦帶爲珍峽中蔓生山谷故云

方物略錦被堆花出彭州其色一似薔薇有刺不可玩故俗謂薔薇爲錦被堆贊曰花跗芬侈叢刺於梗不可把玩艷以妍整唐裴說詩一架長條萬朶春嫩紅深綠小窠勻只因根下千年土曽葬西川織錦人張祜詩曉風抹盡燕支顆夜雨催成蜀錦機當晝開時正明媚故鄕疑是買臣歸範成大詩誰把柔條夾砌栽壓枝萬朶一時開爲君也著詩收拾題作西樓錦被堆

成都古今記荼■﹝艸糜﹞花香甚可以爲酒晉山濤爲郫令以此花釀酒竹中所謂郫筒酒也方物略云蜀酴醾多白而黃者時時有之但香減於白花贊曰人情尙奇賤白貴黃厥英略同實寡於香宋臨卭盧申之酴醾詞云蕩紅流水無聲暮煙細艸黏天逺低回倦蝶往來忙燕芳期頓懶綠霧迷墻翠虯騰架雪明香暖笑依依欲挽春風教住還疑是相逢晚不似梅妝瘦減占人間丰神蕭散攀條弄蕋天涯猶記曲闌小院老去情懷酒邊風味有時重見對枕幃空想東牀舊夢帶將離怨右調水龍吟

蜀中茉莉有枝如藤而花瓣稍大盧申之詞云玉肌翠袖較似酴醾瘦幾度燻醒夜窻酒問炎州何許淸涼塵不到冰壺剪就晚來庭戶悄暗數流光細拾芳英黯回首念日暮江東偏爲魂銷人易老幽韻淸標似舊正簟紋如水帳如煙更柰問月明露濃時候右調洞仙歌

杜甫詩梔子比眾木人間誠未多於身色有用與道气傷和紅取風霜實靑看雨露柯無情移得汝貴在映江波野人閒話云蜀主升平中嘗理花卉有靑城申叟進花子兩顆奏云知理苑圃輒進名花以助佳趣詔賜之束帛出至市散帛與貧人遂不知去處已宣令內園子種之二年枝葉婆娑則梔子樹也其花爛紅六出香襲人蜀主甚愛之或令圖入團扇或繡入衣服或以熟帛絹素鵝毛制作首飾謂之紅梔花及結實則顆大於常梔用以染素則成赭紅色甚妍翠於時珍之蜀檮杌廣政十二年十月召百官宴芳林園賞紅梔花此花靑城山中進子三粒種成者六出而紅淸香如梅當時最重也

檮杌云孟■﹝日上永下﹞廣政十二年令羅城上植芙蓉盡以幄幙遮護九月盛開望之如錦繡謂左右曰自古以蜀爲錦城今日觀之眞錦城也當時張玄作詩曰四十里城花發時錦囊髙下照坤維𨿽妝蜀國三秋色難入豳風七月詩去年今日到成都城上芙蓉錦繡舒今日重來舊遊處此花憔悴不如初預嘆其不永矣

文與可二色芙蓉詩蜀國芙蓉名二色重陽前後始盈枝畫調粉筆分妝處繡引紅鍼間刺時落晚自憐窺露沼忍寒誰念倚霜籬主人日有西園客得爾方於勸酒宜蓋此花初開色白已變而紅俗號之醉芙蓉也或曰卽木蓮花方物略木蓮花生峩眉山谷狀如芙蓉香亦類之木幹花夏開枝條茂蔚不爲園圃所蒔贊曰葩秀木顚狀若芙蕖不實而榮馥馥其敷

酉陽雜俎木蓮葉似辛夷花類蓮花色相傍出忠州鳴玉溪卭州亦有白樂天云木蓮樹生巴峽山谷間巴民亦呼爲黃心樹大者髙五丈涉冬不凋身如靑楊有白文葉如桂厚大無脊花如蓮香色艷膩皆同獨房蕊有異四月初始開自開迨謝僅二十日生忠州西北十里鳴玉溪者尢穠茂惜其遐僻因題三絕句如折芙蓉栽旱地似拋芍藥掛髙枝雲埋水隔無人識惟有南賓太守知紅似臙脂膩如粉傷心好物不須臾山中風起無時節明日重來得在無已愁花落荒巖底復恨根生亂石間幾度欲移移不得天教拋擲在深山白傅又畫木蓮花圖寄元郎中詩花房膩似紅蓮朶艷色鮮如紫牡丹惟有詩人解親愛丹靑寫出與君看老學庵云白樂天有忠州木蓮詩予遊臨卭白鶴山寺佛殿前有兩株其髙數丈葉堅厚如桂以中夏發花狀如芙蕖香亦酷似寺僧云花坼時有聲如破竹然一郡止此二株不知何自至也

成都古今記蕭紀僣號之歲寢殿栢柱上繞節生花如蓮其莖四十有六靃靡可愛識者以爲王惇之杖花明年紀敗年亦四十六云

揚雄蜀都賦樹以木蘭左思蜀都賦木蘭梫桂按木蘭大樹也葉似長生冬夏榮常以冬華其實如小柿甘美

南人以爲梅其皮可食寰宇記崇慶州產木蘭皮簡池志有木蘭寺以多此物也

蜀都賦注梫桂木桂也談資云蜀桂之丹者色亦甲於南中

白樂天喜山石橊花開作詩云忠州州裏今日花廬山山頭去年樹已憐根損靳新栽還喜花開依舊數赤玉何人少琴軫紅纈誰家合羅袴但知爛漫恣情開莫怕南賓桃李妒樂天又有戲問山石橊詩小樹山橊近砌栽半含紅蕚帶花來爭知司馬夫人妒移到庭前便不開又以山石橊寄元九詩山石橊一名山躑躅一名杜鵑花杜鵑啼時花撲撲九江三月杜鵑來一聲催得一枝開江城上佐閒無事山下斸得廳前栽爛漫一欄十八樹根株有數花無數千房萬葉一時新嫩紫殷紅鮮曲塵深痕裛損臙胭臉剪刀裁破紅綃巾謫仙初墮愁在世奼女新嫁嬌泥春日射血珠將滴地風翻火焰欲燒人閒折兩枝持在手細看不似人間有花中此物似西施芙蓉芍藥比嫫母奇芳絕艷別者誰通州遷客元拾遺拾遺初貶江陵去去時正値春山暮啇山秦嶺愁殺人山石橊花紅夾路題詩報我何所云苦云色似石橊裙當時叢畔惟思我今日欄前只憶君憶君不見坐銷落日西風起花紛紛

酉陽雜俎山茶似海石橊蜀地有之談資雲山茶有雲南紅石橊紅謝萬定數種朶大勝芍藥重瓣如芙蓉土人自能接他處莫匹也寶珠𨿽有尙拜其下風仁壽志謝萬定者木匠也自雲南大理府負山茶一種歸因以人名花宋王覿集大慈聞海雲山茶合江梅花開遂邀同賞作詩野寺山茶昨夜開江亭初報一枝梅旋邀座上逍遙客同醉花前瀲灩杯秀色霜濃方潤澤暗香風靜更徘徊仙姿莫遣常情妒不帶東山伎女來胡宗師和雲錦水黃金密印開東南時望滯鹽梅得隨劍外同爲客幸逐花前醉倒杯白玉蘂髙枝瘦碧臙脂蕚嫩葉低徊綺羅不識淸詩骨須趂春風摸石來劉缺和云百卉嚴寒未放開山茶映發蜀江梅解顏況有花經眼取醉寧辭酒滿杯照日亂紅光爛漫漾流輕素影徘徊罇前已得春消息不待江南驛使來徐彥孚和云萬蘂山茶傍臘開一番春信入江梅追遊共按黃金轡縱賞還傾白玉杯濃艷迎風香斷續疎枝橫月影徘徊隼旟不負登臨興更約攜朋載酒來吳師孟和云何處珍叢最早開海雲山茗合江梅忽傳詩帥邀膚使不用歌姬侍宴杯曉艷鮮明供綺靡晚妝淸淡奉徘徊此時文酒風流事豈似臨江放蕩來宋蒲瀛次袁升之遊海云寺鴻慶院賞山茶之什六首山茶兩本上連空疊葉棲枝占佛宮雀尾有金輸紺碧鶴頭無火讓殷紅優於峽茗稱呼異劣與梅花气候同誰識諸天雨花外道人宴坐雪霜中其二年年花葉炫虛空歲月循環十二宮對植霜天無賴碧特開金地可憐紅長春比並何妨別密雪交加有底同不必傳神呼趙老君詩元在典刑中其三花開似火半燒空熒惑飛來失故宮但見洛人誇魏紫誰知蜀國產眞紅肯隨月季無時節應怪梅花有異同逺挈一罇誰伴我還從山裏望城中其四對境那能問色空山茶花發映蓮宮攻余瑟瑟風搖綠刑盡猩猩日曬紅大雪迷漫元斗異千林搖落不雷同何須誑汝老迦葉分付闍黎一笑中其五臘月寒冰火滿空玄冥移種祝融宮雪霜底事論堅白兒女何知愛軟紅金鼎轉丹應有異玉沙洗水若爲同細思造物元無物顚倒繁華掌握中其六花發今年喜不空遨頭肅客上蕭宮雪殘千丈猶連白風引雙旌欲鬥紅他日勲名三事在先春和气萬家同等閒艸木蒙湔袚況入尋常顧盻中範石湖十二月十日賞海雲山茶詩門巷驩呼十里村臘前風物已如春多年池上經行處萬里天邊未去人客鬢花身俱歲晚妝光酒色且時新海云橋下溪如鏡休把冠巾照路塵

蜀都賦椃桃函列爾雅曰椃山桃也劉禹錫竹枝詞山桃紅花滿上頭蜀江春水拍山流花紅易衰似郎意水流無限似儂愁少陵於蕭八明府寔處覓桃栽詩奉乞桃栽一百根春前爲送浣花村河陽縣裏𨿽無數濯錦江邊未滿園白傅種桃杏詩大抵心安卽是家年深兼欲忘京華忠州且作三年計種杏栽桃擬待花又寄題忠州小樓桃花詩再遊巫峽知何日總是秦人說向誰長憶小樓風月夜紅欄幹外兩三枝予於錦官署中得一種桃花白而重臺者微露紅色若繪事然此海內所無也

放翁云歐陽公梅宛陵王文恭集皆有小桃詩歐詩雪裏花間人未知摘來相顧共驚疑便當索酒花前醉初見今年第一枝初但謂桃花有一種早開者耳及遊成都始識所謂小桃者上元前後卽著花狀如垂絲海棠曽子固雜識云正月二十開天章閣賞小桃正謂此也蜀都賦云朱櫻春熟杜甫野人送櫻桃詩西蜀櫻桃也自紅野人相贈滿筠籠數回細寫愁仍破萬顆勻圓訝許同憶昨賜沾門下省退朝擎出大明宮金盤玉筯無消息此日嘗新任轉蓬白樂天題東樓前李使君所種櫻桃詩身入靑雲無見日手栽紅樹又逢春惟畱花向樓前看故故拋愁與後人宋何耕曰余承乏成都郡丞官居舫齋之東有櫻樹焉本大實小其熟猥多鮮紅可愛而苦不可食𨿽鳥雀亦棄之感而賦之云始余至於官居盻玆樹之特奇幹擁腫以上達條扶疎而下披蔭露井其有餘知封植之幾時或告余以含桃出饞涎而流頤意薦廟之珍果必甘滋之若飴幸一熟之得嘗指麥秋以爲期忽春事之已晚訝子結之獨遲初瑣碎以破蕾漸毓稠而著枝聊攀摘以適口乃苦澀而顰眉類置膽於越國異茹薺於周詩謝芳液之津津空殷紅之累累誤來集之眾鳥誑無知之羣兒感人事之大謬爲累欷而賫咨或名美而實乖或表盛而裏虧或色厲而內荏或迹公而情私鷙翰假於鳯鳴羊質混於虎皮佞似聖以疇測姦托儒而莫窺莽恭儉以竊國夘博辯以僵屍談仁義其可樂視所履而舛馳儼衣冠於民上爲賈豎之不爲方滔滔以皆是奚一木之足悲

本艸醋林子生卭州山箐中木髙丈餘枝葉繁茂三月開白花九月十月子熟累累數十枝成朶生靑熟赤略類櫻桃而蔕短熟時采之陰漧連核用土人以鹽醋收藏充果食

杜少陵詣徐卿覓果子栽詩艸堂少花今欲栽不問綠李與黃梅石筍街中卻歸去果園坊裏爲求來白樂天嘉慶李詩東都綠李萬州栽君手封題我手開把得欲嘗先悵望與渠同別故鄕來蜀都賦云答沓離支張揖曰答沓似李出蜀也

蜀都賦有扶林檎注林檎實似赤柰而小味如梨梁庾肩吾謝賚林檎啟曰丹徒故苑歲綿長而不見峩山𨿽植路重阻而來難未有徙核圓丘移根閬阪仙廚始摘猶靑玉之盤下賤爰頒遂八柚之座

洞冥記云蜀都素柰以夏成梁禇澐柰詩曰成都貴素質酒泉稱白麗紅紫奪夏藻芬芳掩春蕙映日照新芳叢林抽晚蔕誰謂種三珠終焉競八桂不讓圓丘中粢潔華庭際

宋祁方物略北方葡萄熟則色紫蜀有綠葡萄熟時其色正綠贊曰西南所宜柔蔓紛衍縹穗綠實其甘可薦

蜀都賦云紫梨津潤洞冥記曰塗山之背梨大如升色紫千年一花亦曰紫輕梨矣梁沈約應詔詠曰大谷來旣重岷山道有難摧折非所■﹝恡﹐去忄﹞但令入玉盤劉孝綽應令詠曰玉壘稱津潤金穀詠芳菲詎匹龍樓下素葉映華扉後梁宣帝詩曰大谷常流稱南荒本足珍綠葉已承露紫實復含津齊謝朓謝隋王賜梨啟曰味出靈闗之陰旨介玉津之澨豈徒眞定歸美大谷慚滋已上四作皆本左思紫梨津潤之一言也塗山氓山玉壘靈闗玉津皆蜀地

普慈志縣介萬山間無土地肥饒之產舟車貨利之聚惟鐵山棗崇龕梨天池藕三者皆陳希夷所種遂寧志宋初遂州栢子鎭龎君厚者與陳希夷善一日訪之華山希夷餉以梨龎乞一種歸植之因蕃衍得名方輿云廣安軍梨有數種入口卽化者爲上世謂廣安有十似梨似耿其一也範蜀公詩白巖霜重紅梨曉注曰白巖梨比鳯棲差小而其味過之陸遊入蜀記云巫山縣大溪口出美梨大如升

張世南遊宦紀聞榲桲大者如梨味甜而香用刀切則味損而黒凡食時先以巾拭去毛以巾包於柱上擊碎其味甚佳蜀中有之

韻寶云■﹝木敷﹞芳無切■﹝木敷﹞檻木名生蜀山中子有鹽如霜滇中名鹽霜果

方物略天仙果樹髙八九尺無花葉似荔枝而小子如櫻桃累累綴枝間六七月熟味至甘贊曰有子孫枝不蘤而實薄言采之味埓蜂蜜

丹鉛錄優曇缽花似枇杷無花而實卽蜀中無花果也蜀都賦林檎枇杷注枇杷冬花黃實本出蜀中王建贈薛濤詩萬里橋邊女校書枇杷樹裏閉門居掃眉才子知多少管領春風總不如白傅山枇杷花詩萬重靑嶂蜀門口一樹紅花山頂頭春盡憶家歸未得低紅如解替君愁文彥博枇杷詩有果產西裔作花淩早寒樹繁碧玉葉柯疊黃金丸上都不可寄咀味獨長嘆然蜀中枇杷不能佳若比閩中猶太白之於月耳

蜀都賦有樼栗罅發藝文類聚梁州獻栗徑寸半方物略天師栗生靑城山中他處無有也似栗味美惟獨房爲異久食已風攣贊曰栗類尢眾此特殊味專蓬若橡托神以貴靑城志上淸宮在丈人祠之側晉朝立宮於上夜則神燈徧空其東北麓有天師手植栗十七株文同詩天師攜此種至自上饒逺當時十七樹髙幹倚孤巘蒼蓬蒺藜大紫殻檳榔軟蜀部名果中推之爲上選綿州神泉縣出榛子亦能攺亝所云八子之數

方物略云餘甘子生戎瀘山中樹大葉細似槐實若李而小咀之前苦後歆歆有味故號爲餘甘核有稜或六或七解硫黃毒卽本艸所謂庵摩勒也贊曰黃葩翠葉圓實而澤咀久還甘或號庵勒癸辛雜誌云涪翁在戎州日過蔡次律家小軒外植餘甘子乞名於翁因名之曰味諌軒其後王子予以橄欖送翁翁賦云方懷味諫軒中果忽見金盤橄欖來想見餘甘有瓜葛苦中眞味晚方回然則二物亦可名之爲諌果也山谷與人書云餘甘乃有一種大者如李其質味甘脆與常見者絕不類或云蠻中有之西域傳云餘甘二種大者生靑熟黃小者始終靑色蓋信然矣

華陽國誌犍爲南安縣有柑橘官社廣志曰甘有二十一種成都平蔕甘大如升色蒼黃酉陽雜俎天寶十載上謂宰臣曰近日於宮內種柑子數株今秋結實百五十顆與江南蜀道所進不異大唐新語益州每歲進柑子皆以紙裹之他時長吏嫌紙不敬代以細布旣而恐柑子爲布所損每懷憂懼俄有禦史甘子布使於蜀驛使馳白長吏有禦史甘子布至長吏以爲推布裹柑子事懼曰果爲所推及子布到驛長吏但序以布裹柑子爲敬子布初不之知久而方悟聞者莫不大笑方物略柑生果渠嘉等州結實埓於江南味亦差薄贊曰碧葉素葩厥包之珍丹衷旣披香液飴津

晉張載詩三巴黃甘瓜州素柰渴者所思銘之裳帶唐杜甫詩春日淸江岸千柑二頃園靑雲著葉密白雪避衣繁結子隨邊使開筒近至尊後於桃李熟終得獻金門薛濤酬郭簡州寄柑子詩霜規不讓黃金色圓質仍含禦史香何處同聲情最異臨川太守謝家郎宋夔守王十朋謝趙果州元旦遺黃柑金泉酒詩曰元日書來自果州柑三百顆酒新篘賢於齊下六從事好似平陽千戶侯老矣惟思醉鄕去歸與且種木奴休使君厚意吾先辱媿乏瓊瑤報所投

史記蜀漢江陵千樹橘其人與千戶侯等蜀都賦戶有橘柚之園注大曰柚小曰橘犍爲南安縣出地理記曰蜀郡嚴道巴東郡朐■﹝月忍﹞魚復二縣出橘有橘官傅巽七誨有巫山朱橘周李元操園中雜詠橘詩曰嘉樹出巫陰分根徙上林白華如霰雪朱實似懸金布影臨丹地飛香度玉岑自有淩冬質能守歲寒心文選盧橘夏熟郭璞注曰今蜀中有給客橙似橘而非若柚而芬香冬夏華實相繼或如彈丸或如拳通歲食之卽盧橘也

蜀中廣記卷六十一

●欽定四庫全書

蜀中廣記卷六十二

﹝明﹞曹學佺撰

○方物記第四

牡丹

陸遊雲牡丹在蜀天彭爲第一天彭之花皆不詳其所自出土人云曩時永寧院有僧種花最盛俗謂之牡丹院春時賞花者多集於此其後花稍衰人亦不復至崇寧中州民宋氏張氏蔡氏宣和中石子灘楊氏皆嘗買洛中新花以歸自是洛花散於人間花戶始盛皆以接花爲業大家好事者皆竭其力以養花而天彭之花遂冠兩川今惟三井李氏劉村毋氏城中蘇氏城西李氏花特盛又有餘力治亭館以故最得名至花戶連畛相望莫得其姓氏也天彭三邑皆有花惟城西沙橋上下花尢超絕由沙橋至堋口崇寧之間亦多佳品自城東抵蒙陽則絕少矣大抵花品近百種然著者不過四十而紅花最多紫花黃花白花各不過數品碧花一二而已今自狀元紅至歐碧以類次第之所未詳者姑列其名於後以待好事

狀元紅祥雲紹興春臙脂樓玉腰樓金腰樓雙頭紅富貴紅一尺紅鹿胎紅文公紅政和春醉西施迎日紅彩霞疊羅勝疊羅瑞露蟬幹花大千葉小千葉

右二十一品紅花

紫繡球乾道紫潑墨紫葛巾紫福嚴紫

右五品紫花

禁苑黃慶雲黃靑心黃黃气球

右四品黃花

玉樓子劉師哥玉覆盆

右三品白花

歐碧

右碧花

轉枝紅朝霞紅灑金紅瑞云紅壽陽紅探春球米囊紅福勝紅油紅靑絲紅紅鵝毛粉鵝毛蹙金球間綠樓銀絲樓六對蟬洛陽春海芙蓉膩玉紅內人嬌朝天紫陳州紫袁家紫禦衣紫靳黃玉胞肚勝瓊白玉盤碧玉盤界金樓樓子紅

右三十一品未詳

洛花見紀於歐陽公者天彭往往有之此不載載其著於天彭者彭人謂花之多葉者京花單葉者川花近歲尢賤川花賣不復售花之舊栽曰祖花其新接頭有一春兩春者花少而富至三春則花稍多及成樹花𨿽益繁而花葉減矣狀元紅者重葉深紅其色與輕紅淺緋相類而天姿富貴彭人以冠花品多葉者謂之第一架葉少而色稍淺者謂之第二架以其髙出眾花之上故名狀元紅或曰舊制進士第一人卽賜茜袍此花如其色故以名之祥雲者千葉淺紅花妖艷多態而花葉最多花戶王氏謂此花如朶云狀故謂之祥雲紹興春者祥雲子花也色淡濘而花尢富大者徑尺紹興中始傳大抵花戶多種花子以觀其變不獨祥雲耳臙脂樓者深淺相間如臙脂染成重趺累蕚狀如樓觀色淺者出於新繁勾氏色深者出於花戶宋氏又有一種色稍下獨勾氏花爲冠金腰樓玉腰樓皆粉紅花而起樓子黃白間之如金玉色與臙脂樓同類雙頭紅者並蔕駢蕚色尢鮮明出於花戶宋氏始祕不傳有謝主簿者始得其種今花戶往往有之然養之得地則歲歲皆雙不爾則間年矣此花之絕異者富貴紅者其花葉圓正而厚色若新染謝時他花皆落獨此抱枝而槁亦花之異者也一尺紅者深紅頗近紫色花面大幾尺故以一尺名之鹿胎紅者鶴頂紅子花色紅微帶黃上有白點如鹿胎極化工之妙歐陽公花品有鹿胎花者乃紫色與此頗異文公紅者出於西京潞公園亦花之麗品其種傳蜀中遂以文公名之政和春者淺粉紅花有絲頭政和中始出醉西施者粉白花中間紅暈狀如酡顏迎日紅與醉西施同類淺紅花中特出深紅花開最早而妖麗奪目故以迎日名之彩霞者其色光麗爛然如霞疊羅者中間瑣碎如疊羅紋勝疊羅者差大於疊羅此三品皆以形而名之瑞露蟬亦粉紅花中抽碧心如合蟬狀幹花者粉紅花而分蟬旋轉其花亦異大千葉小千葉皆粉紅花之傑者大千葉無碎花小千葉則花蕚瑣碎故以大小別之此二十一品皆紅花之著者也紫繡球一名新紫花蓋魏花之別品其花開正如繡球狀亦有起樓者爲天彭紫花之冠乾道紫色稍淡而暈紅出未十年潑墨者新紫之子花也單葉深黒如墨歐陽記有葉底紫近之葛巾紫花圓正而富麗如世人所戴葛巾狀福嚴紫亦重葉紫花其葉小於紫繡球莫詳所以得名按歐陽所紀有玉版白出於福嚴院土人云此花亦自西京來謂之舊紫花豈亦出於福嚴耶禁苑黃蓋姚黃之別品也其花閒淡髙秀可亞姚黃慶雲黃花葉重復郁然輪囷以故得名靑心黃者其花心正靑一本往往有兩品或正圓如球或層起成樓子亦異矣黃气球者淡黃檀心花葉圓正腹背相承敷腴可愛玉樓子者白花起樓髙標逸韻自然是風塵外物劉師哥者白花帶微紅多至數百葉纎妍可愛莫知所以得名玉覆盆者一名玉炊餅蓋圓頭白花也碧花止一品名曰歐碧其花淺碧而開最晚獨出歐氏故以姓著大抵洛中舊品獨以姚魏冠天彭則紅花以狀元紅爲第一紫花以紫繡球爲第一黃花以禁苑黃爲第一白花以玉樓子爲第一然花戶歲益培接新特間出將不止此而已好事者尙屢書之

天彭號小西京以其俗好花有京洛之遺風大家種至千本花時自太守而下往往卽花盛處張飲帟幕車馬歌吹相屬最盛於淸明寒食時在寒食前者謂之火前花其開稍久火後則易落最喜陰晴相半時謂之養花天栽接剔治各有其法謂之弄花其俗有弄花一年看花十日之語故大家例惜花可就觀不敢輕剪蓋剪則次年花絕少惟花戶則多植花以牟利雙頭紅初出時一本直至三十千祥雲初出亦直七千八千今尙兩千州家歲常以花餉諸臺及旁郡蠟蔕筠籃旁午於道予客成都六年歲常得餉然率不能絕佳淳熈丁酉歲成都帥以善價私售於花戶得數百苞馳騎至成都露猶未晞其大徑尺夜宴西樓下燭焰與花相映影搖酒中繁麗動人嗟乎天彭之花要不可望洛中而其盛已如此使異時復兩京王公卿相築園第以相誇尙予幸得與觀焉其動蕩心目又宜何如也明年正月十日山陰陸遊書

胡元質成都牡丹記云大中祥符辛亥春府尹任公中正宴客大慈精舍州民王氏獻一合歡牡丹公卽命圖之士庶創觀闐咽終日蜀自李唐後未有此花凡圖畫者惟名洛陽花僞蜀王氏號其苑曰宣華權相勲臣競起第宅上下窮極奢麗皆無牡丹惟徐延瓊聞秦州董成村僧院有牡丹一株遂厚以金帛歷三千里取至蜀植於新宅至孟氏於宣華院廣加栽植名之曰牡丹苑花至盛矣有深紅淺紅深紫淺紫淡黃鏂黃潔白正暈倒暈金含稜銀含稜旁枝副摶合歡重臺至五十葉面徑七八寸有檀心如墨者香聞至五十步蜀平花散落民間小東門外有張百花李百花之號皆培子分根種以求利每一本或獲數萬錢宋景文公祁帥蜀彭州守朱君公綽始取楊氏園花凡十品以獻公在蜀四年每花時按其名往取彭州送花遂成故事公於十種花尢愛重錦被堆嘗爲之賦蓋它園所無也牡丹之性不利燥濕彭州丘壤旣得其中又土人種蒔偏得法花開有至七百葉面可徑尺以上今品類幾五十種繼又有一種色淡紅枝頭絕大者中書舍人程公厚倅是州目之爲祥雲其花結子可種餘花多取單葉花本以千葉花接之千葉花來自洛京土人謂之京花單葉時號川花爾景文所作贊別爲一編其爲朱彭州賦牡丹詩有蹄金點鬂璋玉鏤跗之句今西樓下數欄花不甚多而彭州所供率下品範公成大時以錢買之始得名花提刑程公沂預會嘆曰自離洛陽今始見花爾程公故洛陽人也

彭守朱公綽與宋景文公唱酬牡丹詩仁帥安全蜀祥葩育至和地寒開旣晚春曙力終多翠帟遮蜂蝶朱欄隔綺羅殷勤憑驛使光景易蹉跎宋祁答云珍蘤分淸賞飛郵附翠籠蹄金點鬢密璋玉鏤跗紅香惜持來逺春應摘後空玩詩仍把酒恨不與君同範成大牡丹詩西樓第一紅多葉東苑無雙紫壓枝夢裏東風忙裏過蒲團藥鼎鬢成絲又淸明日試新火作牡丹會詩再鑽巴火尙浮家去國年多客路賖那得靑煙穿禦栁且將銀燭照京花香鬟半醉斜枝重病眼全昬霧障遮錦地繡天春不散任教檐雨捲泥沙按天彭牡丹今已寥寥成都惟汶川郡邸好植牡丹已累世矣故此花特盛而蜀藩不敢與之較黃碧二色絕無紅者曰魚血紅播州紅最著然亦鄰於紫有平頭紫者頭有九合爲一朶可得徑尺有五樹髙亦可得丈計者予江南所未見也醉西施則與江南同之紅者一種曰寉翎紅亦有斑點大抵如譜中所稱鹿胎紅耳白者一種與鶴翎俱單葉其神不王也予以庚戌歲汶川府中看牡丹作詩一首去歲入川花事闌今年花發倍尋看王家好客來浮白國色傾城是牡丹風景不輸洛陽盛雪澌遙映汶江寒沈沈歌舞日向夕璧月金鐙明畫欄又蜀府園中看牡丹云錦城佳麗蜀王宮春日遊看別苑中水自龍池分處碧花從魚血染來紅平臺不到林間日曲岸時回洞口風盡道今年當大有何妨行樂與人同龍池卽古摩訶池也

海棠

寰宇記云成都海棠樹尢多繁艷未開如朱砂爛漫稍白半落如雪古今記府治西海棠樓唐李回建監司花時燕集吟賞於玆

益部方物略海棠大抵數種又時小異惟其盛者則重葩疊蕚可喜非有定種也始濃稍淺爛若錦章北方所植率枝彊花瘠殊不可玩故蜀之海棠誠爲天下奇艷云贊曰修柯柔蔓濃淺繁總盛則重蘤不常厥種

嘉州誌雲海棠花以紫綿色者爲正餘皆棠棃耳產嘉州者有香而本大有黃海棠色黃貼幹海棠花小而鮮垂絲海棠色粉紅向下皆無子非眞海棠也

冷齋夜話云有人調官都下踰年始得昌守已而求易便郡有彭淵才者聞而往謁曰昌佳郡也聞官欲易地誤矣曰俸給優乎曰否訟簡乎曰否然則奚誤淵曰海棠患無香獨靜南者有香非佳郡而何故昌號海棠香國土人云地宜此花易植易蕃郡治香霏堂一老樹重趺疊蕚每花或二十餘朶花气醲郁余不能及也孔平仲談苑載淵才詠海棠有雨過溫泉妒妃子露濃湯餅試何郎之句

宋沈立海棠記序云蜀花稱美者有海棠焉而記牒多不錄嘗聞眞宗禦制後苑雜花十題以海棠爲首章賜近臣唱和則知海棠足與牡丹抗衡稱獨步於西州矣因摉擇前志惟唐相賈元靖耽著百花譜以海棠爲花中神仙誠不虛美耳近世名儒巨賢發於歌詠淸辭麗句往往而得立慶曆中爲縣洪雅春多暇日地富海棠幸得爲東道主惜其繁艷爲一隅之滯卉作海棠記敍其大槪好事者幸無誚焉棠之稱甚眾詩有蔽芾甘棠有枤之杜爾雅釋木曰杜甘棠郭璞注今之杜梨也杜赤棠白呂氏春秋曰果之美者棠實又俗說有地棠棠梨沙棠味如李無核較是數說俱非謂海棠也酉陽雜俎引李贊皇言花名中之帶海者悉從海外來故知海椶海栁海石橊海木瓜之類俱無聞於記述豈以多而無稱耶亦非多也誠恐近代始得之於海外耳又杜子美海椶行雲欲栽北辰不可得惟有西域胡僧識若然則贊皇之言不誣矣海棠𨿽盛稱於蜀而蜀人不甚重今京師江淮尢競植之每一本價不下數十金勝地名園目爲佳致而出江南者復稱之曰南海棠大抵相類而花差小色尢深耳棠性多類梨核生者長遲逮十數年方見花都下接花工多以嫩枝附梨而贅之則易茂種宜壚壤膏沃之地其根色黃而盤勁其木堅而多節其外白而中赤其枝柔密而修暢其葉類杜大者縹綠色而小者淺紫色其紅花五出初極紅如臙脂點點然及開則漸成纈暈至落則若宿妝淡粉矣其蔕長寸餘淡紫於葉間或三蕚至五蕚爲藂而生其蕋如金粟蕋中有須三如紫絲其香淸酷不蘭不麝其實狀如梨大如櫻桃至秋熟可食其味甘而微酸玆棠之大槪也

唐羊士諤謝成都從事蕭員外寄海棠花詩雲珠履行臺擁附蟬外郎髙步似神仙陳詩今見唐風盛從事遙瞻衛國賢擲地好辭淩彩筆浣花春水膩魚箋東山芳意須同賞子著囊盛幾日傳

唐吳融詩太尉園前兩樹春年年奔走探花人今來獨傍荊山看回首長安落戰塵又云綻霞鋪錦水頭占春顏色最風流若教更近天街種馬上多逢醉五侯融出蜀後追詠棠梨花詩蜀地從來勝棠梨第一花更因無軟弱別自有妍華不貴綃爲霧難降綺作霞移須歸紫府駐合餌丹砂密映彈琴宅深藏賣酒家夜宜紅蠟照春稱錦筵遮連廟魂棲望飄江字遶巴未饒酥點薄兼妒雪飛斜舊賞三年斷新期萬里賖長安如種得誰定牡丹誇

唐薛能詩酷烈復離披玄功莫我知靑苔浮落處暮栁間開時帶醉遊人揷連陰被叟移晨前淸露濕晏後惡風吹香少傳何許妍多畫半眉島疏漣水脈庭綻粒松枝偶泛因沈硯閒飄欲亂棊遶山生玉壘和郡徧坤維負賞慚休飲牽吟分失饑明年應不見畱此贈巴兒

鄭谷擢第後入蜀見海棠盛開詩云上國休誇紅艷杏深溪自照綠苔磯一枝低帶流鶯睡數片狂和舞蝶飛堪恨路長移不得可無人與畫將歸手中已有新春桂多謝煙香更入衣又詩濃澹方春滿蜀鄕半隨風雨斷鶯腸浣花溪上堪惆悵子美無心爲發揚【自注杜工部老於西蜀詩集中無海棠故云】

薛濤和李太尉棠梨花詩吳均蕙圃移嘉木正及東溪春雨時日晚鶯啼何所爲淺深紅膩壓繁枝

崔塗題海棠圖海棠花底三年客不覺海棠花盛開卻向江南見圖畫始慚虛到蜀中來

沈立海棠詩序雲英韶在前徒矜下裏之曲風雅未喪豈系擊轅之音不圖綴綺靡之辭抑將導溫厚之旨耳詩曰岷蜀地千里海棠花獨妍萬株佳麗國二月艷陽天叢蕚勻如布修蕤巧似編彤雲輕點綴赤玉碎雕鐫瑟瑟光輸瑩猩猩血借鮮淺深相向背疎密遞勾牽輕蒨重重染丹砂細細研蘂纎金粟拱須嫩紫絲拳紅蠟隨英滴明璣著顆穿初莖爭裊娜翹幹共蹁蹮絕代知無價生香不減■﹝棧﹞分靈應桂苑鍾粹定星躔木帝經邦相花王入室賢祥飆加翦拂卿靄共陶甄眞宰陰推轂勾芒與著鞭不須憂薄命好爲惜流年贊翼施生柄扶持煦嫗權主張韶令正調夑淑威宣和气髙低洽芳心次第還金釵人十二珠履客三千雲雨迷巫峽風波怨洛川娉婷宜住楚妖冶合居燕繡被通宵展華燈徹曙燃橫披前檻外半出假山巓暗羨遊蜂采偸輸蟻穴沿瘦嫌蛛网織柔怯女蘿纒蓄恨憑誰訊無言只自憐文君酒壚畔揚子艸堂前品格生來別風流到老全繁中生悵望眾裏見喧闐暄暖精神出晴明意態便闗闗鶯對語兩兩燕髙騫天上宜封殖人間偶佇延共椶圍別館與杏擁斜阡淸曉簾爭捲黃昬幕尙褰低籠金轣■﹝車錄﹞髙映畫秋千忽認梁園妓深疑閬苑仙匆匆來蕙圃逺逺別芝田羞隱冥蒙霧輕如澹蕩煙乍逢開羽扇初喜下云軿髣髴■﹝髟上弗下﹞星靨依稀帶翠鈿五銖衣宛轉七寶帳翩翾獨立挨霓節成行列彩旃困宜欹琥枕步好襯金蓮舞定休回袖妝濃不傅鈆蓋張松鬱鬱茵藉艸芊芊馥鬱蘭供夢扶疎栁伴眠軀輕彌綽約腰細更便嬛婭奼常顒若幽柔自灑然侍兒羅白芷婢子列芳荃口口濃檀注腮腮薄粉塡解圍施葉幄買咲有楡錢旖旎環瑤席婆娑匝玳筵嬌依屏曲曲泣對露涓涓南陌輕埃蔽東郊夕照連幾時休縹緲從此識嬋娟是處遺簮珥誰家不管弦妒姬貪恐失戲稚惜何顚折閃搔頭褪擎摐約腕揎戴遮鬟上鳯妝壓鬂邊蟬汲引新歡聚消磨宿忿蠲縱觀須倒襶命宴必加籩翻曲教歌媛更詞送酒船鄕心須暫解病眼當時痊迢遞來油璧從容駐錦韉雅宜交讓比穠與棣華聮不分參朱槿寧甘混木綿酴醿潛失色躑躅敢差肩素柰思投迹夭桃恥備員梧桐愧金井芍藥濫花磚並壓辛夷俗潛排寶馬蔫天恩無久恃人寵莫長專布影交三徑敷榮徧一廛凝眸方的的回首旋翩翩可忍驚飆挫胡煩急景煎珊瑚隨手碎綘雪繞枝旋拂漢霞初散當樓月自圓飄零隨■﹝虫蔑﹞蠓散亂逐漪漣灼灼龜城外亭亭錦水邊抱愁應慘蹙有淚卽潺湲午影迷蝴蝶朝寒怨杜鵑物情元倚伏人意莫拘攣擢秀髙羣木稱珍極八埏未開猶脈脈憂落固悁悁莫著新文紀重尋舊譜箋共知紅艷好誰辧赤心堅實可陪朱李根宜灌醴泉栽須鄰竹栢樹莫繞烏鳶恥托膏腴茂常隨富貴遷爲多猶底滯因逺尙迍邅客思易成亂心期未省愆畫思摩詰筆吟稱薛濤箋醉目休頻送詩情豈易緣薛能誇麗句鄭谷賞佳篇止感芳姿美那憐托地偏山經猶罕記方誌未多傳巧詠憂才竭冥搜得意顚遐陬寡眞賞僻境忍輕捐抽祕慚非據探奇敢讓先援毫敍名卉聊用放懷焉

宋子京詩序云蜀地海棠繁媚有思加膩幹丰條苒弱可愛北方所未見諸公作詩流播西人予素好玩不能自黙然所道皆在前人陳迹中如國風申章亦無愧云蜀國天余煦珍葩地所宜濃芳不隱葉並艷欲然枝襞彩分羣蕚勻霞點萬蕤回文錦成後夾煎燎烘時蜂蘂迎銜密鶯梢向坐危淺深雙絕態啼笑兩妍姿綘節排煙竦丹缸落帶垂童容翻畏薄便面到邊遲

王晉卿詞錦城春色花無數排比笙歌畱客住輕寒輕■﹝日耎﹞夾衣天乍雨乍晴寒食路花𨿽不語鶯能語莫放韶光容易去海棠開後月明前縱有千金無買處右調玉樓春按晉卿時爲漢州刺史

範致能詩云手開花徑錦城窠浩蕩春風載酒過來歲遊人應解笑甘棠終少海棠多又詠蜀中垂絲海棠春工葉葉與絲絲怕日嫌風不自持曉鏡爲誰籹未辦沁痕猶自濕臙脂又海棠詞云馬蹄塵撲春風得意笙簫逐欵門不問誰家竹秪揀紅妝多處燒銀燭碧雞坊裏花如屋燕王宮畔花成谷不須悔唱闗山曲直爲海棠也合來西蜀

陸遊詠範希元園海棠詩云誰道名花獨故宮東城盛麗足爭雄橫陳錦障闌干外盡吸紅雲酒醆中貪看不辭持夜燭倚狂直欲擅春風拾遺舊詠悲零落瘦損腰圍擬未工按故宮謂蜀燕王宮也又於驛舍見故屏風畫海棠有感云成都二月海棠開錦繡裹城迷巷陌燕宮最盛號花海霸國雄豪有遺迹又張園賞海棠詞園卽故宮也浪迹人間喜聞猿楚峽學劍秦川虛舟泛然不系萬里江天朱顏綠鬂作紅塵無事神仙何妨在鶯花海裏行歌閒送流年休笑放慵狂眼看閒房深院多少嬋娟燕宮海棠夜宴花覆金船如椽畫燭酒闌時百炬吹煙憑寄語京華侶幅巾莫換貂蟬右調漢宮春又詞云錦裏繁華壊宮故邸疊蕚奇花俊客妖姬爭飛金勒齊駐香車何須幙障幃遮寶杯浸紅雲瑞霞銀燭光中淸歌聲裏休恨天涯自注故蜀燕王宮海棠之盛爲成都第一今屬張氏

魏華父燕王宮海棠詩云二十四畨花信風川原何處著繁紅逢人漫說燕宮舊廢址荒營暝靄空又次虞永康十月海棠韻冷淡庭梅儼玉顏孤髙翠竹聳修鬟如何富貴天然質猶欲尋盟二友間其二春意何曽間四時蕓蕓靜處錦成帷非闗造化呈新巧鈞播無心自不知又次黃侍郎疇若滄江海棠云妙處東皇可得知溶溶生意不停機雨寒日曝渾無賴憑仗陽和爲解圍其二沙暖花香弄午晴苦撩詩思浩難禁偸閒不辧追年少只有春風回此心其三爲憐一片曉云紅未放千絲暮雨濃調夑陰陽賢嶽牧滿川花意得舂容其四慣踏郊原浩蕩春重來春雨物俱新渠𨿽自有生生意把握天機是主人其五帝恐嘉花不易成好風遲日故來承繁紅錯眩漁人眼不識滄江有武陵其六指麾紅紫思無濵抵當丹靑筆有神百樹花間一編易主人意韻鎭長新又次虞萬州滄江海棠韻維摩老子苗生庵門外滄江綠正涵夜雨村村折花栁春風日日長桑蠶晚妝才記海棠睡朝色俄看禁藥酣造化新功鎭如此撫詩往往發余慚又次王茶馬韻三首一春風雨亂書堆掛口林間未放開浩蕩和風褰客袂來看火樹簇池臺又善惜花人盡倚闌不將榮悴等閒看繁華奪目春如醉獨有懷人問考盤右二首淸淑堂海棠又宅在道傍如寶坊一奩明玉揚新妝當年共賞人何在萬里相思夢寐香右一首王氏花屋海棠

李燾云成都施氏園海棠方盛覓酒徑醉時二月九日詩云染根著色謝天公破睡猶禁一再風爲此徑須浮大白老夫元自愛深紅

蜀人鐂夢炎題秋日蜀棠絕句野棠靑子來靑鳥霜日淸妍欲近人忽見嬌然紅數蕚故鄕愁思不勝春

白玉蟾垂絲海棠詞一夜淸寒千紅曉燦春不曽知細看何如醉時西子睡底楊妃盡皆蜀種垂絲晴日暖薫成錦圍說與東風也須愛惜且莫吹飛

蜀中廣記卷六十二

●欽定四庫全書

蜀中廣記卷六十三

﹝明﹞曹學佺撰

○方物記第五

荔枝

蜀都賦曰旁挺龍目側生荔枝布綠葉之萋萋結朱實之離離迎隆冬而不凋常曄曄以猗猗南齊孔稚圭謝賜生荔枝啟曰綠葉云舒朱實星映離離昔聞曄曄今睹信西岷之佳珍諒東鄙之未識也

華陽國誌江州縣有荔枝園至熟二千石常設廚膳命士大夫共會樹下食之南裔志曰龍眼荔枝出朱提南廣縣犍爲僰道縣隨江東至巴郡江州縣往往有荔枝樹髙五六丈常以夏生其實赤可食龍眼似荔枝其實亦可食方輿云學士山在石照縣東五里直郡治之江樓山西北張氏有荔枝異本合干唐文若曲端嘗賦之焉寰宇記涪州縣地頗產荔枝其味尢勝嶺表相傳城西十五里有妃子園多荔枝當太眞時以馬遞駄載七日夜至京人馬多斃於路百姓苦之故杜牧之過華淸宮詩雲長安回望繡成堆山頂千門次第開一騎紅塵妃子笑無人知是荔枝來又晁說之詩荔枝一騎紅塵後便有漁陽萬騎來謂此也然蜀中荔枝瀘敍之品爲上涪州次之合州又次之涪州徒以妃子得名其實不如瀘敍耳涪州圖經云州至長安有便路不七日可到昔宋景文作方物略言荔枝生嘉戎等州以去長安差近疑卽爲妃所取蓋不知涪有妃子園又自有便路也按蜀志補云髙都山在梁山縣北山中民以種姜爲業有古驛路乃天寶貢荔枝所經也

郡國志云僰人在施夷中最仁古所謂僰僮之富多以荔枝爲業園植萬株歲收百五十斛敍州圖經云荔枝廳卽倅廳有名萬朶紅最爲佳品又一本在尉廳一株四柯西南一柯獨肉厚而味甘又雲峯巖在宜賓西百里山坡荔枝連袤多屬廖氏宋時此州因出荔枝煎老學庵雲遊參成都議幕攝事漢嘉及見荔子熟時淩雲山安樂園皆盛處糾曹何豫元立法曹蔡迨肩吾皆佳士日與盤桓憶唐薛許昌亦嘗以成都幙來攝郡未久罷去故其荔枝詩曰歲杪監州曽見樹時新入座但聞名蓋恨不及時也每與二君誦之而爲致慨

杜甫詩憶過瀘戎摘荔枝靑楓隱映石逶迆京華應見無顏色紅顆酸甜只自知又詩艸閣柴扉星散居浪翻江黒雨飛初山禽引子哺紅果溪女得錢畱白魚張籍詩錦江近西煙水緑新雨山頭荔枝熟萬里橋邊多酒家遊人愛向誰家宿鄭谷詩二京曽見畫圖中數本芳菲色不同孤棹今來巴徼外一枝煙雨思無窮夜郎城近含香瘴杜宇巢低起暝風腸斷渝瀘霜霰薄不教葉似灞陵紅又平昔誰相愛驪山遇貴妃枉教生處逺愁見摘來稀曉奪江霞色晴欺瘴日威南荒何所戀爲爾卽忘歸

白傅種荔枝詩紅顆珍珠誠可愛白須太守亦何癡十年結子知誰在自向庭前種荔枝又荔枝樓對酒詩荔枝新熟雞冠色燒酒初開琥珀香欲摘一枝傾一盞西樓無客共誰嘗又題郡中荔枝寄楊萬州云奇果標南土芳林對北堂素華春漠漠丹實夏煌煌葉捧低垂戶枝擎重壓墻始因風弄色漸與日爭光夕訝條懸火朝驚樹點妝深於紅躑躅大較白檳榔星綴連心朶珠排耀眼房紫羅裁襯殻白玉裹塡瓤早歲曽聞說今朝始摘嘗嚼疑天上味嗅異世間香潤勝蓮生水鮮逾橘得霜臙脂掌中顆甘露舌頭漿物少尢珍重天髙若渺茫已教生暑月又使阻遐方粹液靈難駐妍姿嫩易傷近南光景熱向北道途長不得充王賦無由寄帝鄕惟君堪擲贈面白佀潘郎又重寄荔枝與楊使君時聞使君欲種植故落句戲之云摘來正帶淩晨露寄去須憑下水船映我緋衫渾不見對公銀印最相鮮香連翠葉眞堪畫紅透靑籠實可憐聞道萬州方欲種愁君得喫是何年又荔枝圖序云荔枝生巴峽間樹形團團如帷蓋葉如冬靑花如橘而春榮實如丹而夏熟朶如蒲桃核如枇杷殻如紅繒膜如紫綃瓤肉潔白如冰雪漿液甘酸如醴酪大略如彼其實過之若離本枝一日而色變二日而香變三日而味變四五日外色香味盡去矣

蔡君謨譜云荔枝之於天下惟閩粵南粵巴蜀有之漢初南粵王尉佗以之備方物於是始通中國司馬相如賦上林云答沓離支蓋誇言之無有是也唐天寶中妃子尢愛嗜涪州歲命驛致時之詞人多所稱詠張九齡賦之以托意白居易刺忠州旣形於詩又圖而序之𨿽髣髴顏色而甘滋之勝莫能著也洛陽取於嶺南長安來於巴蜀𨿽曰鮮獻而傳置之速腐爛之餘色香味之存者亡幾矣是生荔枝中國未始見之也今廣南州郡與夔梓之間所出大率早熟肌肉薄而味甘酸其精好者僅比東閩之下等

趙淸獻詠提刑邢夢臣度支連理荔枝詩嘉陽天逺被薫風荔子呈祥郡館中庇本莫將慈竹較媚時寧與瑞蓮同並柯晝聳煙光動異幹霄空月影通奇木幸逢眞賞筆誰誇丹實一庭紅文與可謝任瀘州師中寄荔枝詩有客來山中云附瀘南信開門得君書歡喜失鄙吝筠奩包荔子四角具封印童稚瞥聞之羣來立如陣競言此佳果生眼不識認相煎求拆觀顆顆紅且潤眾手攫之去爭奪遞追趂貪多乃爲得亷恥曽不論喧鬧俄頃間咀嚼一時盡空餘皮與核狼籍入煨燼黃魯直次韻李任道食荔枝有感三首一錢不直程衛尉萬事稱好司馬公白髮永無懷橘日六年怊悵荔枝紅今年荔子熟南風莫愁畱滯太史公五月照江鴨頭綠六月連山柘枝紅舞女荔枝熟𨿽晚臨江照影自惱公天與蹙羅妝寶髻更挼猩血染殷紅天社任淵雲山谷有戎州鎖水磨厓畱題云元符三年五月戊寅太守劉廣之率賓僚來賞鎖江荔枝此詩當同時所作曰六年怊悵者自紹聖二年至是凡六見荔枝矣又詩王公權家荔枝綠廖致平家綠荔枝試傾一杯重碧色快剝千顆輕紅肥潑醅蒲萄未足數堆盤馬乳則同時誰能兼此勝絕味惟有老杜東樓詩又詞憶昔謫巴蠻荔子親攀冰肌照映柘枝冠日擘輕紅三百顆一味甘寒重入鬼門闗也似人間一雙和葉挿雲鬟賴得淸湘燕玉面同倚欄幹右調掛金索又謝曹使君伯達書伏承手誨分惠荔子色香動人眼鼻誠與山煙溪露俱來乃知夔峽荔枝尢勝嶺南珍香眷與之意無以爲諭也

元古杭徐昌綠荔亭記云敍南之西安邊裏有銅山銅山巨族爲廖氏其先世徙自蜀郡詩書行義爲鄕人所敬交遊婚媾率顯者也家有荔枝兩株莫究所自植古老相傳約百數十年物其盤骫偃蹇淩霄漢蔽日月就下屚望之蒼然如垂天之云傍有一亭夏暑煽鑪實熟葉密香聞數里廖氏耆耋以其暇率族人聚樂其間布席列俎折實於盤少者以次奉觴爲壽畢則拱侍聽長者之訓歡洽之至禮度不踰然世𨿽有荔枝未有實綠而味甘者迨宋太史黃公食之驚異而有廖致平家綠荔枝之句今尙見於豫章集中鄕裏因名其亭曰綠荔廖君樞童稚時與予同學京師今皆將五十矣持譜求予爲斯亭記余見其歷世宦學相承治行尢著斯亭殆將有聞於逺哉廖之後世子孫其尙培而葺之於無窮可也按志亭在敍府西六十里徐爲中善左丞

方物略云隈枝生卭州山谷中樹髙丈餘枝修弱花白實似荔枝肉黃膚甘可食大若爵卵贊曰挺幹旣修結蘤滋白戟外澤中甘可以食魏鶴山萬州魯池觀荔枝詩曰分隨猿鶴老隈枝趨詔重來兩鬢絲邂逅一觴莫辭醉能禁二十載差池則荔枝亦可以名隈支矣

梅

唐張說正朝折梅詩蜀地寒猶暖正朝發早梅偏驚萬里客已復一年來時奉使在蜀也杜甫答裴迪登蜀州東亭送客逢早梅相憶見寄詩東閣觀梅動詩興還如何遜在揚州此時對雪遙相憶送客逢春可自由幸不折來傷歲暮若爲看去亂鄕愁江邊一樹垂垂發朝夕催人自白頭子美亦好種梅於江岸艸堂間東坡詩云拾遺被酒行歌處野梅官栁城西路當時猶及見之

趙閱道於鈐兵王閣使素芳亭賞梅詩素蕚淸香並酒巵主人勤意囑畱詩爲逢蜀國新開日卻憶江南舊賞時春密未通桃李信臘殘都放雪霜姿先公舊植亭欄外肯構重來見本枝公又於鈐兵李左藏廳賞梅詩曰歲晏珍林發素葩樽前奇賞著詩誇驚逢臘去已三日喜見春初第一花照水冷容酥點綴搖風香片雪紛挐主賓莫作尋常看錦裏名園只兩家注云成都此花惟東西鈐廳爲盛也

黃山谷戎州與人帖昨日市中已見臘梅開者數枝矣有詞曰疎蘂幽香禁不過晚寒愁絕那更是巴東江上楚山千疊欹帽閒尋西瀼路嚲鞭笑向南枝說恐使君歸去侍鑾坡孤風月靑鏡裏悲華發山驛外溪橋側淒然回首處鳯凰城闕憔悴如今誰領略飄零已是無顏色問行廚何日喚賓僚猶堪折右調滿江紅自注與夔州崔三伯禮侍禦同作

僞蜀王建梅苑有一老梅其大可庇一畆屈盤如龍予訪之亦在艸堂之西四十年前此梅尙在而今亡矣宋馮時行默林分韻詩卽此梅也序云紹興庚辰十二月旣望縉雲馮時行從諸朋舊凡十有五人攜酒具出西默林林本王建梅苑樹老其大可庇一畆中間風雨剝裂僕地上屈盤如龍孫枝叢生直上尢怪古者凡三四酒行以舊時愛酒陶彭澤今作梅花樹下僧爲韻分題賦詩客旣占韻立者倚樹行者環繞仰者承薌俯者拾英吟態不一皆可圖畫是行也余被命造朝行事薄遽重以大府衣冠謁報主人饋勞酬對犇馳形神爲之俱敝諸公導以斯遊江流如碧玉平野秀潤竹塢桑疇連延彌望民家十十五五籬落雞犬比閭相親不愁不嗟餘散策其間蓋不知向之疲薾厭苦所在也昔人謀於野則獲閒暇淸曠有爽於精神思慮遊不可廢如此哉又況所與遊皆西州名俊憙事者耶詩成次第不以長少以所得韻之後先聮成軸客十有五韻止十四呂義父別以詩字爲韻又有首眩詩不成者缺樹字一韻余過沈犀樊允南監鎭稅語允南補之諸公又屬時行爲之序十五人者成都楊仲約施子一呂周輔義父智父澤父宇文徳濟呂黙夫杜少訥房仕成楊舜舉綿竹李無變潼川於伯永正法寶印老云楊仲約得舊字竹村喜紆徐江云迷昬晝踟躕馬上語嫩寒入衣袖天公惜梅花破臘開未就端待使君來春風本依舊一尊旣相屬勿辭作詩瘦明年用和羮請爲使君壽李流謙得時字巾冠墮城府桔橰無停時胸脾貯黃埃非復林壑姿涎流方外勝秦人望軒羲萬金買閒日駕言一舒眉冒踏眾俊場更從百代師食魚得河魴熊蹯佐其滋靉靉煙雨村霜條出冰蕤烏鵲噪寒暝玉立山差差置尊扶疏下老幹虯蛟馳落蘂不動塵初無犀駭雞羞我木石姿鬭公瓊琚詞深酌起自勸滕莒吾封圻公行對宣溫雲霧生攀躋能來玩墟落疋馬卻蓋麾蟠胸萬螮蝀區寰眇毫絲以玆接羣動白羽坐指撝笑彼豢外者組紱爲之鞿它年駟馬還梅花當十圍識此黃公壚下車挽客衣未覺邈山河一醉也大奇呂及之得愛字去城十里南郊外突兀老梅餘十輩玉雪爲骨冰爲魂气象不與凡木對我來窮冬煙雨晦把酒從公對公酹人言此實升廟堂埋沒荒村今幾歲淸芳不爲無人攺捐棄何妨本根在瑰章妙語今得公國色天香眞有待歸路從公巾倒戴俗物污人非所愛我公行向日邊歸此段風流入圖繪宇文師獻得酒字平生慕英遊望公眞山斗一見開心誠已落諸人後龍門豈甄擇大小俱容受聮轡尋勝踐春風倚尊酒惟公對江梅端若同志友玉色洗塵沙幽姿出藜莠命客花下坐相與沃醇酎非公無此客譬諸艸木臭向晚入深巷蒼根欹甕牖始知水西頭臥梅勝臥栁有客三嘆息此樹警老醜一笑客誠癡萬法要經久奇卉如尢物過眼不必有惠我終日香重來香在否但從此理悟那復長搔首念公捧召節修名當不朽艤舟未忍去招尋訪林藪中心湛虛明外慕厭紛糾杖屨循古岸細話猶開誘再拜誦公詩一洗芻豢口楊大光得陶字蟠根寄荒絕擢幹空橚槮鄕來聞妙語剪拂到兒曹垂老猶叵堪開落幾徒勞不謂勤杖屨惠然排蓬蒿尙能領諸生相就醉澄醪眞賴旁輝映並覺標韻髙酒闌興未已分韻看揮毫籍湜俱可人冥搜爭過褒乃知天地間一等爲賢豪橫飛與陸沈亦各系所遭再煩起窮邊國柄行當操盡期如此花曉夕幸甄陶得備和羮用寧不出伊咎百年幾春風勿令心忉忉於格得彭字庭柯臥蒼虯閱世如聃彭朔風破檀蘂零露滋玉英江空人響絕影落千丈淸今代文章籙縉雲主齊盟躍馬覘春色觴客江上亭三嗅韻勝華霜霰飽曽經及時剝其實可用佐大烹幸因輶軒使錫貢充廣庭王明儻予燭和羮登簋鉶僧寶印得澤字江路歲崢嶸酸風更蕭瑟發興訪梅花主盟得詩伯孤芳有餘妍初不帶脂澤香度竹籬短影搖溪水碧同時飲中仙著我林下客春槽沸滴紅滿坐喧舉白澆胸獨茗盌臭味曽不隔公今日邊去陛下正前席請看枝頭春中有和羮實反騷試與提不礙心鐵石楊舜舉得今字蘭亭久陳迹修竹空自陰龍山亦淒涼鮮花誰與簮英遊曠千載盛事新默林四海馬黎州未妨鐵石心提攜到諸子徧賞江之潯房亭姑射仙玉立何森森謝氏六君子對飲香滿襟西鄰訪老龍奇怪尢可欽宛然如先生髙臥歲月侵從玆飽薫風佳實共鼎鬵正味悅天下妙用無古今去去好著鞭江南春已深呂商隱得作字一樹知獨秀十里方出郭江流浩淸泠露气凝淒薄胡爲此行色疲馬亦踴躍玄冥正擅令植物困搖落身心縱未攺佳意久已惡喜見南北枝粲然秀冰壑千林色輝映百畝香旁礡首破春風荒獨傲淸雪虐坐令芳信傳芬菲到羣蕚如一君子信茹連俱有托相期飲此意浩蕩放柸酌更應護攀抝嘉實須若若終收調鼎功傅巖眞可作持問縉雲老一尊笑相酢馮時行得梅字霜朝馬蹄無纎埃錦城城西江之隈金蘭合沓俱朋來白沙粼粼江水洄梅花傍江髙崔嵬人言猶是王建栽豪華過眼浮雲哉下馬酌酒聊徘徊飛英送香來酒杯酒酣疾呼竹籬開走尋屋角如龍梅梅龍𨿽多此其魁睡龍屈盤肘承胲風皴雨皵封蒼苔孫枝迸出誰胚胎天公撫摩春爲回愼勿變化隨風雷年年開花照尊罍我欲結茅買芋煨與梅周旋送衰頹呂凝之得花字出郭豈憚逺滿城無此花新枝開玉雪老樹臥龍蛇臨冰互蔥蒨傍籬忽橫斜詩聲寫奇怪畫本出槎牙老子晉彭澤諸公賈長沙不尋桃李盟來嗅霜露華杖屨穿茒捨壺觴倩酒家饑飡香馥鬱醉藉影參差月白雁成字江淸魚可義風流一時勝野意十倍加秪恐天上去迹陳錦江涯歸來馬蹄疾驚飛滿林鴉樊廣漢曰沈黎使君與客飲王建默林分韻作詩過沈犀以詩相示闕樹字令廣漢補之云墻頭冉冉新陽露忽作玲瓏玉千樹老蛟偃蹇獨避人捲回飛雪江臯暮何處鳴禽來好音四月枝垂起黃霧摧折霜餘初不懼笑看春光等閒度百年夢幻欲無言吹落吹開豈風故時來薦鼎眞偶爾小住疎籬非不遇我知天意絕茫茫無爲展轉獨多慮爲花淒斷卻回頭爾亦微酸苦難茹施晉卿得下字郊原宿雨餘雪重云垂野春信初動搖欲往豈無駕使君早著鞭問路逢耕者深尋煙雨村共作詩酒社庭荒六老樹气象自儼雅一笑呼酒來大盆注老瓦最後看枯株何意當大廈夭矯待風雲有年天實假須知羮鼎調嘉實系用捨我欲壽使君罇罍更傾瀉明朝得楚騷健甚無屈賈君今有賜環詔落九天下蜀江雪浪來棹趂船人把畱滯以諸生斯文要陶冶惟應郢中歌倡絕和自寡更聞督熊兒夜賦燭余灺它年看無雙聲譽出江夏卻笑昌黎公阿買字能寫張積曰馮先生訪梅於成都西郊同遊十五人分韻哦詩而積不與翊日先生分僧字屬積作之云春回九地陽潛升南枝破臘如酥凝疎籬度香竹梢短寒沙倒影溪流澄魁然老株忽駭目雪鱗矯矯雙龍騰天公一叱因僕地掀髯弄爪髙曲肱長林望斷千百株奮首直欲靑雲淩黎州太守和羮手十里往看車呼登西江破曉郊路淨盍簪者誰金蘭朋歡笑藉艸飛大白行廚載酒多於澠風花飄搖落杯面漱齒澆胸如嚼冰湘流之淸峴山瘦千古邂逅一笑興卻踏東風急回首侵夜霜月寒生稜入門未坐亟相詫曰今見之生未曽成都勝事多四蜀我欲問津雲水僧先生功成早匄身未老重來醉倚藤呂宜之得詩字寒梅如髙人冰雪凜風期霜威淩萬木孤芳綴疎枝古來歲寒心肯與時節移家家浣溪南橫斜映疎籬老樹更崛奇矯矯蛟龍姿中有調鼎味幾年江之湄徵衫十里寒霜蹄快追隨先生羊叔子到處英名垂對花有妙想豪气無百巵興來屬湛輩同出春容詩

潼川楊甲臘日遊梅龍以雪後園林才半樹爲韻得樹字年年看梅水西路白頭溪翁眼如故重來笑龍老不死我亦風埃憶歸去酒酣百怪入我腸夜半恍惚與龍遇醉騎一尾天上歸陳迹江頭不知處梅花勸汝一杯酒千歲一寒眞旦暮欲將老大要風雪穴蟻窠虫已無數成都萬事更奇古石筍猶疑卿相墓孔明廟前栢千尺神物翛翛泣幽樹它時滅壊亦同趣人生誰能一長顧浮雲天地不須論但願人間有詩句庚寅再遊詩云霜郊馬頭鞭影西欲尋逺梅無舊蹊但聞艸木皆有香未到已識花前溪艤舟登岸入梅處竹樹煙火茅茨低百年死樹虫蘚暗鱗甲漠漠僵橫霓老翁鼻祖頭雪白下見兒女方勝笄數株無力已僕地彊起放春花滿畦瘦龍夭矯欲仙去脊尾一半埋沙泥雷公幾時獵幽蟄夜半刀斧來刳刲野人往往多再拜疑有鬼物憑其棲問樵訪牧不知歲髫齓已見今耄倪故人同遊六七輩或似醉阮林中嵇遶樹覓花不識路東邊犬吠西號雞榼中但有酒淸濁寒具野擔勤攜賫引之各各坐香樹醉中采擷欲滿提誰言猶是蜀梅苑破丘斷壠生髙藜種花滿地作癡計隨手變化空塵翳只餘老樹香不滅力戰風雨猶堅犀云何身槁心尙在花气鬱鬱連云霓但印此香可飲酒笑取身世如稗稊竹寒沙碧夜來語回首千載余幽題榮枯過眼如一夢世网忽掛如牢狴何時江村一曲路與子共賦歸來兮

陸放翁曰成都城南有故蜀主宣華苑多梅皆百餘年物也作詞云斜陽廢苑朱門閉弔興亡遺恨淚痕裏淡淡宮梅也依然點酥翦水凝愁處似憶宣華舊事行人別有淒涼意折幽香誰與寄千里佇立江臯杳難逢隴頭歸騎音塵逺楚天危樓獨倚又詩云十里溫香撲馬來江頭逺見去年梅喜開剩欲邀明月愁落先教掃綠苔跌宕放翁新醉墨淒涼廢苑舊歌臺盛衰自古無窮事莫向昆明嘆刼灰又於浣花溪賞梅詩老子人間自在身挿梅不惜損烏巾春回積雪層冰裏香動荒山野水濵帶月一枝低弄影背風千片逺隨人石家樓上貪吹笛肯放朝朝玉樹新又看梅歸馬上作詩云本爲梅花判獨飲卻嗔梅花消宿酲日欲落時始上馬靑羊宮前聞發更範石湖在成都雨後東郭排岸司申梅開及三分戲書小絕令一面開燕詩雲雨入南枝玉蘂皴合江云冷凍芳塵司花好事相邀勒不著笙歌不肯春又西郊尋梅詩西郊梅花矜絕艷走馬獨來看不厭似羞流落蒙市塵寧墮荒寒傍茅店翛然自是世外人過去生中差一念淺顰常鄙桃李學獨立不容鶯蝶覘山■﹝樊﹐石代大﹞水仙晚角出大是春秋吳楚僣餘花豈無好顏色病在一俗無由砭朱欄玉砌渠有命斷橋流水君何欠嗟予相與頗同調身客劍南家在剡淒涼萬里歸無日蕭颯二毛衰有漸尙能作意晚相從爛醉不辭杯瀲灩又於合江亭隔江望瑤林莊梅盛開過江訪之馬上哦詩云何處春能早疎籬浪激湍竹間煙雪迥馬上晚香寒喚渡聊相覓巡檐得細看極知含雨意未許日烘殘

竹

揚雄蜀都賦其竹則鍾龍■﹝人小﹐上中下﹞■﹝垔﹞野筱棼鬯宗生族攢俊茂丰美夾江緣山尋卒而起若此者方乎數十百里

左思賦云卭竹緣嶺又云卭杖傳節於大夏之邑山海經云卭崍山出卭竹杖又云卭都髙節竹可爲杖所謂卭竹也

拾遺錄云老子當周之末居山與世人絕迹惟有黃髮友五人手杖靑笻之杖出入室中與老子談

漢書張騫使大夏時見卭竹杖問所從來曰從東身毒國可數千里得蜀賈人市之蜀記曰騫奉使尋河源得髙節竹植於卭山號曰卭竹今緣山皆是可爲杖矣

戴凱之竹譜曰卭竹髙節實中狀如人剡俗謂之扶老竹山海經補注云龜山多扶竹卭竹也髙節實中中杖亦名扶老竹歸去來詞策扶老以流憇卽此晉王右軍與周益州書去夏得足下致卭竹杖皆至此土人多有尊老者皆卽分布令知足下逺惠又云周益州送此卭竹杖鄕尊長或須今送亦取扶老之意也

晉蘇彥卭竹杖銘曰安不亡危任在所杖秀矣云竹勁直筱簜節髙質貞霜雪彌亮圓以應物直以居當巧妙無功奇不待匠君子是扶逍遙神王傅咸卭竹杖銘曰嘉玆奇竹質勁體直立比髙節示世矜式北周庾開府卭竹杖賦云沈冥子遊巴山之岑取竹於北陰■﹝女便﹞娟髙節寂歷無心霜風古色露染斑深每與龍鐘之族幽翳沈沈文不自殊質而見賞蘊諸鳴鳯之律制以成龍之杖拔條勁直璘斌色滋和輪人之不重待羽客以相貽靑春欲暮白雲來遲謀於長者操以從之執末而獻無因自持諸蔗𨿽甘不可以倚彼藜𨿽實不可以美未若處不材之間當有用之始魯分以爵漢錫以年昔尙爾齒今優我賢書橫幾玉塵筵函之以後拂之以前爾其摘芳林沼行樂軒除間尊卑之垂悅隨上下之遊娯夫寄根江南渺渺幽潭傳節大夏悠悠廣野豈比夫接君堂上之履爲君座右之銘而得與綺紳瑤佩出芳房於蕙庭哉宋黃庭堅笻竹杖贊云厲亷隅而不劌故竊比於彭耼之壽屈曲而有直體能獨立於雪霜之後伯夷食薇而淸陳仲咽李而瘦涪翁晝寢蒼龍掛壁涪翁履危心如鐵石窮山獨行解兩虎爭終不使卞莊乘間而孺子成名又笻竹杖頌云偉卭崍之美竹初發迹於■﹝牜羊﹞柯有山而不險有水而無波金聲而玉節故貫四時而不攺其柯郭子遺我扶余澗阿坐則倚胡牀棐幾行則隨靑笠綠蓑吾衰也久矣視爾畏友予琢予磨百世以俟聖人而不惑則涪皤不負笻竹危而不扶顚而不持惟卭竹之負涪皤也

巴國志竹木之璝則有靈壽桃枝桃枝竹屬也竹譜云桃枝竹皮滑而黃可以爲席今渝瀘合三州有桃竹簟卽此物杜甫桃竹杖贈章畱後詩江心蟠石生桃竹蒼波噴浸尺度足斬根削皮如紫玉江妃水仙惜不得梓潼使君開一束滿堂賓客皆嘆息憐我老病贈兩莖出入爪甲鏗有聲老夫復欲東南徵乘濤鼓枻白帝城路幽必爲鬼神奪拔劍或與蛟龍爭重爲告曰杖兮杖兮爾之生也甚正直愼物見水踴躍學變化爲龍使我不得爾之扶持滅迹於君山湖上之靑峯噫風塵澒洞兮豺虎咬人忽失雙杖兮吾將曷從

益州方物略云慈竹性叢產根不外引其密間不容笴筍生夏秋閱歲枝葉乃茂別有數種節間容八九寸者曰籠竹一尺者曰苦竹篛稍垂地者曰釣絲竹或取節修膚致者用爲簟笠贊曰根不他引是得慈名中實外堅筍不時萌末或下垂苒弱緣縈元微之和東川李相公十二韻詩慈竹不外長密比靑瑤華矛攢有森束玉立無蹉跎纎粉妍膩質細瓊交翠柯亭亭霄漢近靄靄雨露多冰碧寒夜聳簫韶風晝羅煙含朧朧影月泛鮮鮮波鸞鳯一已顧燕雀永不過幽姿媚庭實顥气爽天涯峻節髙轉露貞筠寒更佳托身仙壇上靈物神所呵時與天籟合日聞陽春歌應憐孤生者摧折成病痾唐吳筠慈竹賦云廣漢山谷有竹名慈生必向內示不離本修莖巨葉攢根沓柢叢之大者或至百千株而縈結踰乎咫步好事君子徙爲瑎庭之翫焉吁嗟非此土所有乃有厭流俗之譏動鄕闗之思者蓋撫髙節而興感覽佳名而思歸遂爲賦曰有竹猗猗生於髙陂左連瑤帶右雜瓊枝恨幽客之方賞嗟君侯之不知徙蔚丹谷遷榮緑池气凜凜而猶在色蒼蒼而未離屈巖壑之容貌充階庭之羽儀爾其劃地分域駢陰抗趾疊幹龍回攢根鳯峙防碧落於霄末翳紅光於夕始崇柯振而煙靄生繁葉動而風飆起擁涼砌之晨肅屏炎扄之晝滓至若白藏載謝玄英肇切塞北河堅江南地裂觀眾茂之咸悴驗貞輝之獨潔抽勁綠以垂霜總嚴靑而負雪蓋同類之常稟非殊方之異節若乃宗生族茂天長地久萬柢爭盤千株競糾如母子之鉤帶似閨門之悌友恐孤秀而成危每羣居而自守何美名之天屬而和气之冥受嗟乎道之存矣物亦有之不背仁以貪地不藏節以遁時故其貞不自炫用不見疑保夷險之無易哂榮枯之有期俄蓬轉於岷徼遂萍流於江汜分兄弟於兩鄕隔晨昬於萬里撫貞容而骨媿伏嘉號而心死庶因感而長懷遂策情而勵已唐喬琳慈竹賦云維竹稱慈幾乎有知九族惇敍孝友威儀是竹必滋五服相殘骨肉攜離是竹必衰茍自家而刑國亦觸類而增思苯■﹝艸尊﹞固護檀欒櫛比如束之稠如挿之密勁節中聳攢根內實聲惟戛風影不透日類宗族之親比同朋友之造膝至若暮歲窮律霜凝雪霏陶鈞無發生之理松栢有後凋之期是竹也叢篁劈開牙筍怒長紫籜連披靑筠紛上有偕老之情感饋親之養如受制於籬界不旁侵於土壤雨露之澤謝爾眾芳細葉未吐貞心已長恥髙標而迥出斯褭曲而不揚匪趨時於律候寧隨韻於笙簧保無用而以道自將愧不才而與物俱昌茍成陰於隙地作盛景之淸涼重曰夫綿綿瓜瓞兮知有子母邕邕鴻鴈兮如次弟兄於家則疏附禦侮於國則盤石維城田氏不分庭之荊陳家則應天之星莫不郁映棠棣急難鶺鴒斯竹也共根連茹一本千莖年深轉密歲晚彌榮一可以厚骨肉一可以惇友生於靈臺而莫非信性彰慈孝而感通神靈吳曽云國初樂史子正慈竹詩數十韻首云蜀中何物靈有竹慈爲名一叢闊數步森森數十莖髙低相倚賴渾如長幼情余按任昉述異記南中生子母竹今之慈竹也乃知不獨蜀中

杜少陵從韋二明府續處覓綿竹三數叢詩華軒藹藹他年到綿竹亭亭出縣髙江上捨前無此物幸分蒼翠拂波濤

黃魯直對靑竹賦云余楚產也閱東南之竹多矣未嘗聞對靑竹者也嘉州僧從之苞封見貽藝之而成乃初識之惟範圍之內有知之物一無窮無知之物一無窮一耳一目不能徧攬也況六合之外者乎感而賦之云爾竹之美於東南以節不以文也其在楚之西鬱鬱蔥蔥連山繚云也會稽之奇材任矢石蘄春之澤夏簟簫笛沅湘淚血卭崍髙節慈竹相守孝竹冬茁慈姥嶰谷笙竽笆篁長石之山一節可航猶未極其瑰怪不常也故吳楚無竹工非無竹工婦能織緝之器兒能雞鶩之籠也今夫筥筐籝笲榱欞翰藩巴船百丈下漢爲笪貴之則律呂汗簡賤之則箕帚蒸薪惟所逢遭盡於斧斤美哉斯竹黃質墨章如出杼軸織文自當解甲稅枯金碧其相歲寒在躬又免斮烹彼其文章之種性不可致詰刳心而求之不可得劚根而求之不可得匪人匪天有物有則惟其與蓬蒿共盡而無憾余亦不知白駒之過隙按長春競辰稿此竹謂之黃金嵌碧玉云

益州方物略云方竹者圓眾方寡而方者最貴差少贊曰竹个皆圓此獨方形厚倍於竅緗節稜稜

又云紫竹蜀諸山中尢多園池亦種爲玩然生二年色乃變三年而紫贊曰竹生三歲色乃變紫伐幹以用西蜀之美

梁天監起居注云十六年連理竹生益州郫縣王家園外連理並幹涪州誌黃葛峽有相思崖昔有童子丱女相悅交贈今竹有桃釵之形筍有柔麗之異崖曰相思崖竹曰相思竹嘉州誌產月竹月生筍故名淳熈十一年十二月夔州帥永嘉劉公猶子某夜夢庭生瑞竹旦起見問道堂之東十節而上岐然雙幹與夢合符公因爲之賦勸農事陳季習爲記又作巴曲九章以歌之此皆竹之異也

詩義疏云筍皆四月生惟巴竹筍八月生盡九月成都有之■﹝媚﹞冬夏生始數寸可煮以苦酒浸之可下酒及食又可采藏及幹以待冬月也本艸四川敍州宜賓長寧所出苦筍彼人重之癸辛雜識曰涪翁喜苦筍嘗從黃斌老乞之有詩雲南園苦筍味勝肉籜龍稱寃莫采錄煩君更致蒼玉束明日風雨吹成竹又和坡翁春菜詩云公如端爲苦筍歸明日靑衫誠可脫坡得詩戲語坐客云吾固不愛作官魯直遂欲以苦筍硬差致仕聞者絕倒其苦筍賦有忠諫活國之語放翁又從而奬之云我見魏徵珠嫵媚約束兒童勿多取於是世以諫筍目之殊不知翁嘗自跋云餘生長江南里人喜食苦筍試取而嘗之气苦不可於鼻味苦不可於口故嘗屏之未始爲客一設及來黔中黔人各掘苦筍萌於土中才一寸許味如蜜蔗初春則不食惟僰道人食苦筍四寸餘日出土尺餘味猶甘苦相半以此觀之涪翁所食乃取其甘非貴乎苦也魯直苦筍賦云僰道苦筍冠冕兩川甘脆愜當小苦而反成味溫潤縝密多啖而不疾人蓋苦而有味如忠諫之可活國多而不害如舉士而皆得賢是其鍾江山之秀气故能探雨露而避風煙食肴以之開道酒客爲之流涎彼桂班之夢永又安得與之同年蜀人曰苦筍不可食食之動痼疾令人萎而瘠予亦未嘗與之言蓋上士不談而諭中士進則若信退若炫焉下士信耳而不信目其頑不可鐫故李太白謂但得醉中趣勿爲醒者傳

方物略云椶竹性亦叢產葉似椶有刺徑不三二寸或曰桃竹未得其詳贊曰葉椶身竹族生不蔓有皮無枝實中而幹

左思蜀都賦椶枒楔樅注云椶枒出蜀郡其皮可作繩履杜甫枯椶詩蜀門多椶櫚髙者十八九其皮割剝甚𨿽眾亦易朽徒布如雲葉靑靑歲寒後交橫集斧斤凋喪先蒲栁傷時苦軍之一物官盡取嗟爾江漢人生成復何有有同枯椶木使我沈嘆久死者卽已休生者何自守啾啾黃雀啅側見寒蓬走念爾形影幹摧殘沒藜莠文彥博詩哆熾風葉張囷皴雨皮厚叢橑列蓋端攢旄注旗首物以稀見珍材緣怪忘醜東坡云椶筍狀如魚剖之得魚子味如苦筍而加甘芳蜀人以饌佛僧甚貴之而南方不知也笱生膚毳中蓋花之方朶者正二月間可剝取過此苦澀不可食矣取之無害於木而宜於飲食法當蒸熟所施略與筍同蜜煮酢浸可致千里外今以餉殊長老詩曰贈君木魚三百尾中有鵝黃子魚子夜義剖癭欲入甘籜龍藏頭敢言美願隨蔬果得自用勿使山林空老死問君何事食木魚烹不能鳴固其理

方物略海椶大抵椶類然不皮而榦葉叢於杪至秋乃實似楝子今城中有四株致而堅風雨不能撼贊曰椶皆裭皮此獨自榦攢葉於顚纛首披散秋華而實其植則罕杜甫海椶行左綿公館淸江濆海椶一株髙如雲龍鱗犀甲相錯落蒼稜白皮十道文自是眾木亂紛紛海椶焉知身出羣移栽北辰不可得時有西域胡僧識趙淸獻詠府庭海椶詩雲海椶根幹出栟櫚雙勢淩空劍外無長鎖荊榛嗟廟栢不禁風雨咲庭梧胡僧過識已千歲蜀守來觀只兩株離立峩峩同壯士側身東望拱皇都

蜀中廣記卷六十三

●欽定四庫全書

蜀中廣記卷六十四

﹝明﹞曹學佺撰

○方物記第六

食饌

山海經曰西南黒水之間有都廣之野后稷葬焉爰有膏黍膏稷補注云蜀人種稷於深山中以釀郫筒酒間以作飯也

揚雄益州箴曰有稉有稻自京䢐畛民攸溫飽其蜀都賦則云五榖馮戎瓜瓠饒多矣

華陽國誌曰綿竹縣劉焉初所治綿與雒各出稻稼畝收三十斛有至十五斛又曰江州縣北有稻田出禦米賈逵曰梁香米也蜀本梁州出香米謂之竹根黃按谷名有榿木紅蔬名有老鶯菌者皆蜀中之佳號

戎菽蜀人所謂胡豆也志云蜀人得種於羌戎故名又云卽蠶豆多食傷腎而面黒黃山谷戎州答李任道謝分豆粥詩云豆粥能驅晚瘴寒與公同味更同餐安知天上養賢鼎且作山中煮菜看益州方物略曰佛豆粒大而堅農夫不甚種惟圃中蒔之以鹽漬食小兒所嗜也贊曰丰粒茂苗豆別一類秋種春斂農不常蒔又云紅豆花白實若大紅豆葉如冬靑蜀人以爲果飣贊曰葉圓以澤素蘤春敷子生莢間累累綴珠

陸遊雲豌豆之不實者其葉名巢菜蜀以爲蔬廣志曰朱提有秬豆花紫苗似小豆可爲麫云

巴志三峽兩厓土石不分之處皆種燕麥春夏之交黃徧山谷土民賴以充食蜀人言食燕麥後咽水能令下泄一名油麥漂之可作麫

宋皇佑初彭山縣上瑞麥圖仁宗曰朕嘗禁四方獻瑞今得西川麥秀圖可謂眞瑞矣其賜田夫束帛以勸淳熙九年夔州進士陳謙亨進瑞麥其穗二十六有三岐者太守閩中林栗圖而贊之曰淳熙天子禦圖三七協气所鍾嘉禾乃出巴夔之山亙連阡陌或兩其岐或六其脊惟是西門近郊所植六六同穎函三爲一玆誠剏見圖寫漏逸乃知人爲不逮天力上方寅畏擯華務實臣不敢獻私志於室采詩之官汗靑之筆編諸詩書示此其質

範成大東郊觀麥苗詩去歲秋霖麥下遲臘殘一雪潤無泥相將飽喫滹沱飰來聽林間快活啼

揚雄蜀都賦有芍藥之羮甘馥之和方輿勝覽廣安軍有十似若所謂金羮玉飯非溢美也

王隱晉書郪縣王長文字徳叡州辟別駕佯狂不就乃微服竊出至成都市中蹲地囓胡餅白傅忠州寄胡餅與楊萬州詩胡麻餅樣學京都麫脆油香新出鑪寄與饑饞楊大使嘗看得似輔興無王蜀時有趙雄武者號趙大餅出典名郡爲一時富豪嚴潔奉身精於飲饌居常不使膳夫六局之中各有二婢執役當廚者十餘輩皆著窄袖鮮潔衣妝事一食邀一客必水陸俱備𨿽王侯之家不得相仿能造大餅每三年麫搟一所大如數間屋或大內宴聚或豪家有廣筵多於獨盛內獻一所裁割用之皆有餘矣𨿽懿親密分莫知搟造之法以此得名

少陵詩西曆靑羌阪南畱白帝城於菟侵客恨粔籹作人情注云峽人以蜜煎餅謂之粔籹江南謂之膏環也山谷年譜紹聖三年五月弟知命攜一妾一子及山穀子相相之母將抵黔南山谷與書云初五日宿大浩初六日可來趂疊石早飯又云今日甚思汝輩同剝粽子也又有帖云昨仲牖過此盛稱亞室之秀慧纎濃合度笑語不可忘女紅尢妙公濟來又言作瓠羹極地道故奉麫一石作瓠羹也一■﹝口處﹞按此帖在戎州見本志

蜀都賦曰麫有桄榔寰宇記播州■﹝田句﹞町縣有桄榔木可以爲麫百姓資之宋新繁梅摰登成都普賢閣觀桄榔詩曰他年薄宦守西甌一瞬流光二十秋今見桄榔兩嘉樹恍如重到海邊遊太守王素和云聞說桄榔南海頭移來西蜀屢經秋自緣賦得詩情苦不覺攀條憶舊遊

古記云大饑不饑蜀有蹲鴟史記蜀卓氏之先趙人秦破趙遷卓氏夫婦推輦而行曰吾聞岷山沃野下有蹲鴟乃求逺遷致之臨卭揚雄蜀都賦曰聞蹲鴟之沃野則以爲世濟陽九注云濟人饑也葉似蹲鴟華陽國誌曰汶山郡都安縣有大芋如蹲鴟諺曰富何卒耕水窟貧何卒耕水窟言芋田能貧能富也顏氏家訓梁有權貴讀蜀都賦注解蹲鴟芋也以爲羊字後有餉羊肉者卽答書云損惠蹲鴟舉朝驚駭不解事義寰宇記云安有瓜疇芋區區以薯蕷疇以貫瓜皆伏艸根也瓜疇芋區本於左賦方物略云蜀芋多種以赤鸇爲最俗號赤鸇頭形長而圓但子不繁衍又有蠻芋亦美其形圓而子蕃人多蒔之最下爲搏果芋搏接也言可接果山中人多食之本艸有靑紫白眞蓮禪野六種惟野不堪食贊曰芋種不一赤鸇則貴民儲於田可用終歲範蜀公詩白巖霜重紅梨曉銀礫煙深紫芋秋按銀礫村名在犀浦出芋圓而佳與他產異東坡詩朝行犀浦催收芋是矣廣志曰蜀漢旣繁芋民以爲資凡十四等君子芋大如斗魁又如杵■﹝艸旅﹞艸殻芋鋸子芋勞巨芋靑浥芋此四等多子淡善芋魁大如瓶少子葉如傘蓋紺色紫莖長丈餘可作羮臛微澀得飲乃下蔓芋緣枝生大者次二三升雞子芋色黃百果芋魁大子繁畝收百斛種一百畝以養彘早芋七月熟九面芋大而不美象空芋大而弱食易饑靑芋素芋皆不可食

揚雄蜀都賦五肉七菜勝飫腥臊故梁昭明啟曰吳愧千里之蒓蜀慚七菜之賦也劉賓客嘉話云諸葛所止令兵士種蔓菁取其才出甲可生啖也葉稍舒可煮食也久居隨以滋長也棄去不足惜也回則易尋而采之也冬有根可斸食也比諸蔬屬其利不亦溥乎三蜀人今呼爲諸葛菜

髙力士感巫縣薺菜詩兩京作斤賣五溪無人采夷夏𨿽有殊气味終不攺

本艸益州有苦菜乃是苦�卽龍葵也寰宇記益州舊貢龍葵桐君藥錄曰苦菜三月生扶疎六月花從葉出莖直花黃八月實黒實落而根復生淩冬不枯方物略眞珠菜戎瀘等州有之生水中石上翠縷纎蔓首如貫珠蜀人以蜜熬食之或以酰煮可行數千里不腐也贊曰植根水中端若串珠皿而瀹之可以代蔬

本艸蜀人謂薇爲巢菜蔓生莖葉气味皆似豌豆其藿作蔬入羮皆宜東坡元修菜詩序菜之美有吾鄕之巢故人元修嗜之元修云使孔北海見當復云吾家菜耶因謂之元修菜余去鄕十五年思而不得見元修適自蜀來見予於黃乃作詩使致其子種之東坡之下摠志巢菜葉似槐而小子如小豆夏時種以糞田其苗可食齊民要術云蜀芥蕓薹取其葉者皆七月半種地欲糞熟蜀芥一畝蕓薹一畝種法與蕪菁同旣生亦不鋤之十月後足霜乃收取其子者則二三月好雨澤時種旱則畦種水澆五月熟而采之

益州記云綿竹東武山有江池出白蒓冬夏帶絲肥美爲一州最地圖記云是諸葛亮池中物宋元嘉中刺史陸巖嘗取以獻

髙僧傳云綿州淨慧寺僧惠寛出家在寺其寺近池人多捕魚爲業寛與授戒且曰爾輩不當如此爲給吾能令汝所得不失於舊因指其池畔盡生菌蕈漁人采之省力得利與魚同後人因呼爲和尙蕈也

蜀都賦樊以蒩圃蒩艸名廣蒼云蕺者蒩也文選注云土茄覆地而生根可食蜀人謂之香蒩黃魯直謝楊履道送銀茄四首藜藿盤中生精神珍蔬長蔕色勝銀朝來鹽酰飽滋味已覺瓜瓠漫輪囷又君家水茄白銀色殊勝壩裏紫彭亨蜀人生疎不下箸吾與北人俱眼明又白金作顆非椎成中有萬粟嚼輕冰戎州夏畦少蔬供感君來飯在家僧又畦丁收盡埀露實葉底猶藏十二三待得銀包已成谷更當乞種過江南天社任淵注云椎成漢劍名蓋借用耳茄之老者其子堅黒如谷

漢犍爲郡不狼山出鄨水入沅有野生薜可食按司馬相如傳薜莎注云薜藾蒿也水艸名

瑯嬛記云猿啼之地蕨乃多有每一聲遽生萬莖今峽人以爲粉用作餅飥東坡送蜀僧去塵詩拄杖掛經須倍道故鄕春蕨已闌干丹鉛錄云黃山谷有蕨牙初長小兒拳以爲奇句然太白詩已有不知行徑下初拳幾枝蕨之句矣

廣志曰蜀地溫食瓜至冬熟有秋泉瓜秋種亦冬熟齊民要術云取白米一斗■﹝釒歷﹞中熬之以作糜下鹽使鹹淡適口調其寒熱拭瓜以投其中蜜塗甕此蜀人方美好陸機瓜賦云桂髓起於巫山矣寰宇記巂州有斯難樹生子如瓜味酸可生食

別錄曰五木耳生犍爲山谷六月多雨時采卽暴漧山海經曰崍山其艸多薤韭酉陽志云邑梅長官司南八里韭山昔有遺韭種於山頂長丈餘四時茁茂夷人刈食之何少卿子應詩梁山薤黃妙天下玉筯金釵盈大把其色鮮黃味美脆

巴南山川記有石蒜石蔥馬湖志元時馬湖蠻貢獨本蔥

呂氏春秋曰和之美者蜀郡楊朴之姜注云楊朴地名梁山誌治北十五里髙梁山壤黃而腴其人業樹姜衣食取給焉

漢書武帝使唐蒙諷曉南越食蒙以蒟醤謂從西北■﹝牜羊﹞牱江來故曰感蒟醤竹杖則開■﹝牜羊﹞牱越巂也正義曰蒟似榖葉如桑以葉作醤酸美顏師古曰亦名浮畱似蓽撥嶺南取葉和檳榔食之嵇含南方艸木狀云蒟醤蓽茇也大而紫曰蓽茇小而靑曰蒟可以調食故曰醤丹鉛錄云今永昌人猶以蓽茇爲豉方物略蒟出渝瀘茂威等州葉如王瓜厚而澤實若桑椹緣木蔓生子熟時外黒中白長三四寸以蜜藏而食之辛香能溫五藏或用作醤善和食味贊曰蔓附本生實若椹累或曰浮畱南人謂之和以爲醬五味告宜按蜀記曰扶畱木根大如箸又似栁根有蛤名古賁生水中燒以爲灰曰牡蠣粉先以檳榔著口中又取扶畱藤一寸古賁灰少許同嚼除胸中惡气韻府蒟葉如桑子如甚玩之近是但今人不解爲醬而以爲曲寰宇記有蒟醤山在故都濡縣今之彭水也

常璩巴志云蔓有辛蒟園有芳蒻蜀都賦其圃則有蒟蒻茱萸注云蒻艸也其根名蒻頭大者如斗其肌正白以灰汁煮則凝以苦酒淹食之蜀人是珍本艸蒟蒻出蜀中施州亦有之呼爲鬼頭益州記云蜀人以冬月取蒻莖舂碎炙之水淋一宿爲葅

禮記注藙音藙煎茱萸也爾雅謂之榝色八切廣雅■﹝木尻﹞榝欓越椒茱萸也一名藙根東南行者勝子至九月九日气烈而熟故俗至是日折以辟惡气又有名食茱萸者其本髙大至百尺餘枝莖靑黃上有小白點葉類油麻花黃蜀人呼其實爲艾子卽藙音之訛也戎州誌土人以艾子爲油樹髙數丈子如茱萸糜之而取其汁烹蔬筍味辛香方物略艾子實正綠味辛蜀人每進羮臛以一二粒投之少選香滿盂醆或曰作爲膏尢良按揚雄蜀都賦作藙藙艾同音云贊曰綠實若萸味辛香苾投粒羮臛椒桂之匹

本艸卭州有醋林子類櫻桃而蔕短其葉味酸采得入鹽和魚鱠食云勝用醋也廣志曰蜀名梅爲■﹝艸橑﹞大如雁子梅■﹝艸橑﹞皆可以爲油黃梅以熟■﹝艸橑﹞作之■﹝艸橑﹞音老按周禮饋食之籩其食幹■﹝艸橑﹞食經曰蜀中藏梅法取梅極大者剝皮陰漧勿令得風經二宿去鹽汁內蜜中月許更易蜜經年如新也

任淵云眉之野人或食虴蜢史應之嘗爲童子師落魄無檢喜作鄙語人以屠儈目之山谷先生至眉以詩戲之云先生早擅屠龍學袖有新硎不試刀歲晚亦無雞可割庖蛙煼蜢薦松醪一本煼蜢作煎鱔前輩詩來朝爲送先生飯一夜沿溪捉鱔魚蓋以館師及屠儈爲嘲耳

魏略云新城孟太守道蜀豬豚雞鶩味皆淡故蜀人作食喜煮飴蜜以助味太守孟達也陸遊雲某族伯父彥逺言少時識仲殊長老東坡爲作安州老人食����������食皆蜜也豆腐麫觔牛乳之類皆用蜜漬客多不能下筯惟東坡亦酷嗜蜜能與之共飽劉孝儀謝東宮賚橘啟亦云豈如蜀食待飴蜜而成甜也

蜀都賦云蜜房郁毓被其阜山圖采而得道華陽國誌宕渠縣有石蜜宿山圖所采也本艸石蜜出益州及西戎煉砂餹爲之成餅塊有黃白色寰宇記茂集達三州產蜜資州產甘蔗容齋隨筆云糖霜之名唐以前無所見自古食蔗者始爲蔗漿宋玉招魂所謂胹鱉炰羔有柘漿是也其後爲蔗餳孫亮使黃門就中藏吏取交州獻甘蔗餳是也後又爲石蜜南中八郡誌曰笮甘蔗汁曝成飴謂之石蜜本艸亦云煉糖和乳爲石蜜是也後又爲蔗酒唐赤土國用甘蔗作酒雜以紫瓜根是也唐太宗遣使至摩揭陁國取熬糖法卽詔揚州上諸蔗搾瀋如其劑色味愈於西域逺甚然只是今之沙糖蔗之技盡於此不言作霜然則糖霜非古也歷世詩人模奇寫異亦無一章一句言之惟東坡過金山寺作詩送遂寜僧圓寶云涪江與中冷共此一味水冰盤薦琥珀何似糖霜美黃魯直在戎州作頌答梓州雍熙長老寄糖霜云逺寄蔗霜知有味勝於崔子水晶鹽正宗掃地從誰說我舌猶能及鼻尖則遂寧糖霜見於文字者實始二公甘蔗所在皆植獨福唐四明番禺廣漢遂寧有糖冰而遂寧爲冠四郡所產甚微而顆碎色淺味薄才比遂之最下者亦皆起於近世唐大歷中有鄒和尙者始來小溪之傘山教民黃氏以造霜之法傘山在縣北二十里山前後有蔗田者十之四糖霜戶十之三蔗有四色曰杜蔗曰西蔗曰艻蔗本艸荻蔗也曰紅蔗本艸昆侖蔗也紅蔗止堪生噉艻蔗可作沙糖西蔗亦可作霜色淺土人不甚貴杜蔗紫嫩味極厚專用作霜凡蔗最困地力今年爲蔗田者明年攺種五穀以息之霜戶器用曰蔗削曰蔗鎌曰蔗凳曰蔗碾曰搾斗曰搾牀曰漆甕各有制度凡霜一甕中品色亦自不同堆棧如假山者爲上團枝次之甕鑑次之小顆塊次之沙腳爲下紫爲上深琥珀次之淺黃又次之淺白爲下宣和初王黼創應奉司遂寧常貢外歲別進數千斤是時所產益奇墻壁或方寸應奉司罷乃不再見當時因之大擾敗本業者居半久而未復遂寧王灼作糖霜譜七篇且載其說予采取之以廣聞見按遂寧志唐有鄒和尙者乘白驢來寓遂寧傘子山山之民素以種蔗凝糖爲業驢常食其蔗民苦之告於師師曰汝知蔗之爲糖而不知糖之爲霜也因教以爲糖霜世稱絕品

藥石

司馬相如凡將篇有烏喙桔梗芫華欵冬貝母木蘗蔞芩艸芍藥桂漏蘆蜚亷雚菌荈托白斂白芷菖蒲芒硝莞椒茱萸

譙周巴蜀異物志文章艸贊曰文章作酒能成其味以金買艸不言其貴北堂書鈔云異物志楊孚作未詳按文章艸卽今五加皮也本艸惟蜀產者佳一名白棘顚一名文章艸陶隱居云釀酒益人東華眞人煮石經云舜登蒼梧之山曰厥金玉之香艸朕庸偃息正道此也又名金鹽母王屋山人王常曰欲得長久何不食石蓄金鹽母諺曰若得一把五加不用金珠滿車今蜀人呼爲白茨葉

蜀都賦蘼蕪布濩於中阿本艸芎藭出蜀中者爲川芎宋祁方物略曰芎蜀中處處有之葉名蘼蕪楚辭所謂江蘺也其根爲芎似雀腦者善成都九日藥市芎與大黃如積香溢於廛或言其大若胡桃者不佳人多蒔於園檻葉落時可用作羮蜀少寒莖葉不萎今醫家最貴川芎川大黃雲贊曰柔葉美根冬不隕零采而掇之可糝於羮

蜀都賦云或蕃丹椒注曰岷山多藥艸椒尢好異於天下寰宇記黎州產紅椒卽丹椒也入貢本艸茂州椒其殻一開一合爲佳卽岷山界又云蜀椒生於巴郡八月采實陰漧範子計然曰蜀椒出武都山赤色者佳爾雅檓木椒按叢生實大者爲檓樹如茱萸有刺葉堅而滑澤蜀人作茶皆合煮其葉以爲香

寰宇記巴豆嘉眉戎皆有之眉州入貢本艸雲樹髙一二丈葉如櫻桃而厚初生色靑後漸黃赤四月舊葉落盡新葉生齊花成穗色微黃五六月結實作房至八月熟類白豆蔻漸漸自落乃收之一房二瓣一子或三子子有殻戎州出者殻上有縱文隱起如綫一道或兩三道土人呼爲金綫巴豆雷公云使巴與豆及剛子須詳認誤則殺人巴顆小緊實色黃豆則顆有三稜色黒剛子顆小似棗核兩頭尖則巴與豆又二物也又蜀都賦有巴菽巴戟廣雅曰巴菽卽巴豆巴戟者巴戟天也寰宇記果劍巴夔忠皆產劍州者貢志雲龍州宣撫司南十里藥叢山上產巴戟

本艸羌活出蜀漢者佳春生苗葉如麻六月開花作叢結實時葉黃者是夾石中生葉靑者是土脈中生寰宇記翼保威榮威悉當松諸州皆產宋史載威州者貢志云威茂之間有羌活山昔用兵時於此放羌戎數百其後山谷中產皆因以爲名

蜀漆者常山之苗裔本艸常山生益州山谷二八月采其根陰漧用寰宇記渠縣產常山

本艸附子生犍爲山谷及廣漢冬月采春采則爲烏頭寰宇記梓州舊進兩熟烏頭能攺亝漫錄載綿州十子附子是其一也方物略云附子生彰明縣有重及一兩者花色紫本艸言附子無正種附烏頭而生然則與烏頭天雄共一物耳陶弘景以天雄烏頭附子皆出建平謂之三建唐人非之以綿龍二州所生爲良今則彰明者佳贊曰附堇而生翠莖紫蕤生蜀者良三建則非寰宇記龍安縣松嶺闗之東四十里有山出附子因名附子山附子水出焉又雲龍州產附子宋史政州者貢卽龍州也

本艸金櫻子蜀人熬作膏入酒補治有殊效又云續隨子蜀郡處處有之苗如天戟一名百兩金寰宇記陵州今貢續遂子以端午采者佳又云巂州出五味子汶山縣東十八里有五味山以藥名也開州誌唐貢車前子張籍答韋開州詩雲開州五月車前子作藥人皆道有神慚愧使君憐病眼三千餘里寄閒人

蘇文忠集靑城山老人村有見五世孫者道極險逺生不識鹽酰而溪中多枸杞根如龍蛇飲其水故壽近歲道稍通漸能致五味而壽亦益衰

本艸藥子蜀中多有之忠萬者勝寰宇記巴渝集達皆產或稱黃藥或白藥或苦藥或木藥不同按大歷中黎幹爲京尹奏忠州有苦藥子性寒解一切熱毒撰方以進於是爲常貢焉文獻通考合州巴川郡唐時貢藥子二百顆永貞二年皆停宋史萬合二州梁山縣仙井監皆貢藥子

蜀都賦風連延蔓於蘭臯注云風連出岷山及廣都漢末李當之本艸黃連惟取蜀郡黃肥而堅者爲良寰宇記榮雅渠忠利五州皆產

宋子京云大黃蜀山多有之苗根長盈二尺予在藥市所見大者形似牛舌而緊致有紫地錦文可治爲枕唐人以爲產蜀者佳贊曰葉大莖赤根若巨皿治疾則多方家所詺寰宇記果瀘恭當拓五州皆產

蜀本艸圖經黃蘗樹髙數丈葉似吳茱萸又如紫椿經冬不凋皮外白裏深黃色其根結塊如茯苓出夔合州山谷中

益州張詠進豨薟丸表云切以餐石飲水可作充腸之饌餌松含栢亦成救病之功是以療饑者不在於珍羞愈病者何煩於異術不恥管窺輒乾天聽臣因換龍興觀掘得一碑上刻修養術並藥方二件依方訪問采覓其艸金稜銀綫素莖紫荄對節而生形同蒼耳不費登髙歷險每常求少獲多急采非難廣收甚易倘勤久服旋見神功臣自進百服而眼目淸明千服而髭須烏黒筋力輕健效驗多端本州島有都押衙羅守一因中風墜馬失瘖不語臣與十服其病立瘥又和尙智嚴年七十忽患偏風口眼喎斜臣與十服亦便得痊謹合一百劑差職吏史元奏進

寰宇記天麥門冬忠州出宋史新編普州順慶皆貢天門冬梁簡文謝賚益州天門冬啟建自星橋見珍玉壘本艸稱其輕身延壽實爲上藥姬晉之重丹桂曹丕之愛落英一蒙恩賜竊幸往代張世南遊宦紀聞向在蜀見制麥門冬法古用湯泡少時則易去心今只以銀石銚火上微烙隨手漸剝極易爲力又不漬去藥味又乳香沒藥最難研若作丸以乳缽研略細入酒或水研之頃刻如泥更無滓腳酒糊則用酒研麫糊則用水用力省而不飛耗

寰宇記閬翼威當悉恭拓諸州皆出當歸宋史威州貢本艸當歸川蜀畦種肥好多脂不以平地山中爲等差峽人謂之文無按崔豹古今注云古人相贈以芍藥相招以文無文無當歸也芍藥一名將離孫盛雜記曰初姜維詣諸葛亮與母相失後得母書令求當歸維答書曰良田百頃不在一畝但有逺志不在當歸神僧傳唐玄宗問一行國祚幾何有畱難否對曰鑾輿有萬里之行帝驚問其故不答退以小金合進署曰至萬里卽開帝一日發合視之蓋當歸少許及祿山亂駕幸成都至萬里橋乃悟未幾果歸

方物略燖麻劍南處處有之觸其葉則如蜂螫以溺濯之卽解莖有刺葉或靑或紫治風腫贊曰葉能螫人有花無實冒冬弗悴可以祛疾按杜工部有除■﹝艸琰﹞艸詩■﹝艸琰﹞音燖蜀名■﹝艸琰﹞麻寰宇記麻山有麻能解瘴毒本艸升麻生益州山谷寰宇記出茂戎彭雅之間

方物略金星艸峩眉靑城山俱有之葉似萱其背有點雙行相偶黃澤類金星故名亦云金釧艸醫家以傅疽創甚良贊曰長葉叢生背點星布髙醫近識傅疽可愈按此艸解■﹝疒邕﹞疽及丹石毒與喉生乳蛾搗水飲之卽愈本艸以戎州者爲上喜生背陰石上淨處及竹箐中少日色處或生大木下及古瓦屋中初出深緑色葉長一二尺至冬背生黃星點子兩兩相對色如金無花實淩冬不凋其根盤屈如竹根而細折之有觔如豬馬鬃

本艸夏枯艸生蜀郡川谷冬至後始葉似旋覆三四月開花作穗紫白色似丹參花結子亦作穗五月便枯今蜀人用以煎水盥面不皺

彰明志縣東二十九里有豆萆山九州島記雲山有北芒神生豆萆艸

新津志縣南八里有山生稠稉艸服之長生

本艸經曰合歡味甘平生益州川谷安五臟和心志令人歡樂無憂久服輕身明目

寰宇記果州有雞父艸五月采山大豆八月采豆療急風傷寒艸治因產破血二藥本艸不書也本艸山豆根以忠萬者爲佳苗蔓如豆葉靑經冬不凋

寰宇記遂嘉二州有紫葛根宋史嘉州者貢按本艸葛根生汶山山谷中

本艸伏牛花生蜀地葉靑細似黃蘗而不光莖有刺花色淡黃穗似杏花而小又云蜜蒙花蜀中州郡皆有之樹髙丈餘葉似冬靑而厚背白有毛寰州記紅花

紫艸蜀州皆有之今崇慶州也又云嘉州古貢紅花通考牡丹皮唐時巴川郡歲貢十斤寰宇記廣安軍渝合皆出渝合者貢巴川隸合州也又云蜀州貢木蘭皮蜀都賦云菌桂臨崖本艸菌桂圓如竹爲眾藥通使一名菌薫葉曰蕙根曰薫

水經注巴東舊郡治故陵溪西二里故陵村卽永谷也地多木爪樹有子大如甒白黃實甚芬香爾雅之所謂楙也

資州圖經曰生瓜菜產平田陰畦間苗長三四寸叢生葉靑圓似莧花葉白實細黒味作生瓜气取莖葉自然汁傅胎腫毒及治走注傷寒利胸膈

方物略石瓜生峩眉山樹端挺葉肥滑如冬靑椹似桑花色淺黃實長不圓殻解而子始見以其形似瓜故名煮爲液治痺贊曰修榦澤葉結實如綴膚解核零可用治痺

本艸■﹝磬﹐米代石﹞菜一名白英味甘寒生益州山谷治寒熱久服輕身延年■﹝磬﹐米代石﹞音谷

寰宇記松州有松桑嶺其上多甘松松潘志甘松嶺在治西北三百里產甘松處也

蜀都賦郁金生蜀地及西戎苗似姜黃花白質紅未秋出莖心而無實其根黃赤寰宇記資州產髙良姜通誌戎州出黃精姜韋應物餌黃精詩靈藥出西川服食采其根九蒸換凡骨經著上世言候火起中夜馨香滿南軒齋居感眾靈藥術啟妙門自懷物外心豈與俗士論終期脫印綬永與天壤存

南充志縣北二十里淸山亦名小龍門懸崖上有艸謂之堯韭可以瘳疾

方物略海芋髙四五尺葉似芋而有幹及根皮不可食方士家號隔河仙可用變金或云止瘧贊曰木榦芋葉擁踵盤戾農經弗載可用治癘

文與可有子平寄惠希夷先生所傳唐福山藥方戲作長歌謝之歌云蜀江之東山色盡如赭有道人云此是丹砂伏其下煙雲光潤若洗濯澗谷玲瓏如刻畫我聞神仙艸藥不在凡土生是中當有靈苗異卉之根莖果然人言所出山芋爲第一西南諸郡有者皆虛名就中唐福眾稱賞肥實甘香天所養有時嵓頭倒垂三尺壯士臂忽然洞口直舉一合仙人掌土人入冬農事閒千篝萬鍤來此山可憐所鬻不甚貴著價卽售曽不慳往年子瞻爲余說言君部內此物尢奇絕後復寄書勸我當餌之滿紙親題華嶽先生訣予因購之不惜錢依方服餌將二年其功神聖久乃覺筋牢體溢攴節堅自問丹霄幾時上早生兩翅教髙揚

敍志州西北二里仙侶山有一泉五洞上產仙茅宋楊道人升仙於此名楊仙洞

南江志縣南二里菖蒲澗產九節菖蒲寰宇記雅安產石菖蒲

禮含文嘉曰夏以姒祖感薏苡而生按岷山多薏苡近石泉界也

本艸石香葇生蜀郡陵榮資簡巖石縫中二八月采苗莖花實俱可用又云三稜狀如烏梅而稍大體輕有須相連蔓延作漆色蜀人織以爲器一名■﹝艸琴﹞

範成大詠蜀紫荷車詩綠英吐弱綫翠葉抱修莖矗如靑旄節艸中立亭亭根有卻老藥鱗皴友松苓長生不暇學聊冀病身輕

博物志曰胡蕙本出洛中有驅羊入蜀者著子於毛蜀人取而種之因名羊負來本艸羊泉生蜀郡山谷俗名漆姑葉似菊花紫色子類枸杞根如逺志無心有糝又云鹿藿生於汶山

寰宇記導江縣貢藥有紫背龍牙白背龍牙大鶴仙小鶴仙嘉州有金毛狗脊有丁公藤夾江志地出王不畱行

稽聖賦云竹布實而根苦蕉舒花而株槁蕉甘蕉也蜀人謂之天苴卽天麻

史記巴蜀寡婦淸之先得丹穴擅其利數世家亦不貲華陽國誌涪陵巴之南鄙出丹漆又云丹興縣出名丹蜀都賦丹砂赩熾出其阪注丹興漢葭二縣並出本艸丹砂生符陵山谷光色如雲母陶隱居云符陵是涪州誌林云爾朱道士晚客於眉山自言受記於師云汝後遇白石浮當飛仙去爾朱𨿽以此語人自亦莫識所謂後客涪州愛其地產丹砂𨿽瑣細而皆矢鏃狀瑩徹不雜土石遂止煉丹數年竟於涪州白石仙去長老道其事甚多然不記名字可恨通考云唐黔州黔中郡貢朱砂十斤寰宇記黔州出水銀本艸言水銀生涪陵平土而出於丹砂也

華陽國誌梓潼郡涪縣有陽泉出石丹

範子計然曰空靑出於巴郡本艸空靑生益州山谷久服輕身能化銅鉛作金又云蜀名山縣有銅處曽靑出其陽靑者銅之精也又云空靑生越巂山有銅處銅精燻則生空靑其腹中空梁江淹空靑賦曰夫赤瓊以照燎爲光碧石以葳蕤爲色咸見珍於東國並被貴於西極況空靑之麗寶挺山海之不測於是寫云圖气學靈狀仙寶波麗水華峯艷山晹谷之樹崦嵫之泉西海之艸炎州之煙曲帳畫屏素女彩扇錦色雰郁綺質蔓延點拂濃薄如隱如見山水萬象丹靑四變咸百鎰而可珍亦千金而不賤故淹作扇上彩畫賦有空靑出峩眉之岨雌黃出嶓冢之陰

華陽國誌越巂會無縣山色靑碧蜀都賦所稱碧砮出此

本艸扁靑生朱提繪畫家用之靑翠不渝珙縣誌落幹裏麻窖中出靑大如筯初掘其色淡乘風始變靑所謂土靑也寰宇記空靑出銅山縣賴應山又云梓州貢空靑曽靑石碌也

山海經數歷之山楚水出焉其中多白珠郭注云今蜀郡平澤出靑珠按寰宇記蜀州晉原縣有丰平澤靑珠是出本艸石闌干生蜀郡平澤蜀都賦所稱靑珠黃環者也注云黃環出蜀郡華陽國誌會無縣其穴多碧珠人不可取取之不祥或卽靑珠也

吳百官錄云劉蜀主得賜雲母車一乘唐閭丘均爲蜀州刺史第八息進武后雲母粉表伏按雲母者千二百玉石之精七十二气霧之英體華而光不爲水毀不爲火煆夫萬物之精者神气所會未有不化神而能長久者也是以服食者則翺翔自任役使百靈臣肌性虛羸少嬰疾苦務求攝理驗討方書品丹石之名徵艸木之气前聖所錄粗知其體卽味消邪厲力輔神年類非難得之珍價無兼金之重觸疾則愈莫若玆物伏惟越古金輪聖神皇帝陛下福徳所符天祚攸久豈假上藥方固南山然一日萬幾或煩聖慮色力營衛必有相資臣從西山野人得其良者其色多白乃是雲液臣不揆拙昧輒采古仙要方量事施藝翦棄粗類收聚輕英開潔淸之所逺淹穢之迹浸以茅露洮以東流曠日彌時然後功就果得光潤融爛質理研微試之柔膚隨手化滅皆云所見未始相侔臣意其精殊倘涉靈祕豈以凡妄所敢飡嘗謹詣朝堂敢冒死封進伏希陛下兼愛博物受其區區不以凡人忽棄神寶無任下情

云安縣舊圖經縣北三十里白玉池產太乙元精石張華博物志蜀牙門山東峯有石穴深數里出鍾乳郡國志曰彰明縣黃蕨山有鍾乳穴十九珙縣東五里鳯頭山有石磧中出石燕石螺石筍石蜉蝣等形晴日久曝雷雨偶作則石燕各彚脫出俗謂乘雨飛動止復爲石也按石燕能治目固齒寰宇記渝合二州出石膽

華陽國誌五成縣山出龍骨雲龍升其山値天門閉不達墮死於此後沒地中故掘取得龍骨寰宇記玄武山一名三嵎山在本縣東二里六屈三起多龍骨

寰宇記茂州今貢麝臍霸松恭拓當悉靜諸州皆有之有顆麝散麝之分

蜀都賦有碧砮芒硝注芒硝出蜀都廣陽山本艸朴硝出益州汶山蠶陵二縣界山崖上色靑白亦有雜黒斑者寰宇記益州舊貢雪山朴硝色白如玉又云茂州產馬牙硝悉州亦產威逺志縣出土硝居民以之糞田焉

方物略雲水硫黃出資榮山磵中秋潦已收布茅水上取其聚沫熬之復投於水卽成號眞珠黃以淺黃者爲上其用次於海舶來者贊曰厥生在石水蕩其液觸梗凝體品亞南舶榮縣誌北十里有硫黃嶺圖經所稱威榮出硫黃處也

蜀中廣記卷六十四

●欽定四庫全書

蜀中廣記卷六十五

﹝明﹞曹學佺撰

○方物記第七

茶譜

茶經略云巴峽川有兩人合抱者伐而摐之其樹如瓜蘆葉如梔子花如白薔薇質如栟櫚葉如丁香根如胡桃其字或從艸或從木其名一曰茶二曰檟三曰蔎四曰茗五曰荈其具有名穿者巴川峽山紉榖皮爲之以百二十斤爲上穿八十斤爲中穿五十斤爲小穿其器有火筴者一名筯蜀以鐵或熟銅制之在漢揚雄司馬相如之徒皆飲焉滂時浸俗盛於兩都並荊渝間矣

爾雅云檟苦茶也郭璞注早取爲茶晚取爲茗或曰荈蜀人名之爲苦茶故弘君舉食檄有茶荈出蜀之文而揚子云方言謂蜀西南呼茶爲蔎也

本艸經曰茗生益州川谷一名遊冬淩冬不死味苦微寒無毒治五臟邪气益意思令人少臥毛丈錫茶譜云蜀中晉源洞口橫源味江靑城俱產橫源有雀舌鳥嘴用麥顆嫩芽造成蓋取形似又云彭州有蒲村堋口灌口茶園名仙崖石花等其茶餅小而布嫩芽如六出花者尢妙又云綿州龍安縣生松嶺闗者與荊州同西昌昌明神泉等縣連西山生者並佳生獨松嶺者不堪采擷吳曾漫錄云茶之貴白東坡能言之獨綿州彰明縣茶色綠白樂天詩云渇嘗一盞綠昌明今彰明卽唐昌明也彰明志治北有獸目山出茶品格亦髙謂之獸目茶山下有百匯龍潭凡三長流不竭予詢諸安縣令則以此地上下四旁俱屬彰明獨中間一寺屬安縣出茶名香水茶晉劉琨與兄子羣書曰前得安州幹茶二斤吾患體中煩悶恆仰眞茶汝可信信致之卽此茶也

華陽國誌云什邡出好茶茶經云漢州綿竹縣生竹山者與潤州同生蜀州靑城縣丈人山者與綿州同又云劍南以彭州爲上生九隴縣馬鞍山至徳寺堋口鎭者與襄州同味又云靑城縣有散茶末茶尢好遊梁雜記云玉壘闗寶唐山有茶樹懸崖而生芽茁長三寸或五寸始得一葉或兩葉而肥厚名曰沙坪乃蜀茶之極品者文選注峩山多藥艸茶尢好異於天下華陽國誌犍爲郡南安武陽皆出名茶茶經云眉州丹稜縣生鐵山者與潤州同又云眉州洪雅昌闔丹稜之茶用蒙頂制餅茶法其散者葉大而黃味頗甘苦亦片甲蟬翼之次也

茶經云臨卭數邑茶有火前火後嫩緑黃等號又有火蕃餅毎餅重四十兩黨項重之如中國名山者其味甘苦大邑志霧中山出茶縣號霧邑茶號霧中茶

茶經云雅州百丈山名山者與金州同雅安志云蒙頂茶在名山縣西北一十五里蒙山之上白樂天詩茶中故舊是蒙山是也今按此茶在上淸峯甘露井側葉厚而圓色紫赤味略苦發於三月成於四月間苔蘚庇之漢時僧理眞所植歲久不枯九州島記云蒙者沐也言雨露常沐因以爲名山頂受全陽气其茶香芳按茶譜雲山有五峯頂有茶園中頂曰上淸峯所謂蒙頂茶也爲天下所稱晁氏客話李徳裕丞相入蜀得蒙餅沃於湯瓶之上移時盡化以驗其眞方輿勝覽蒙頂茶常有瑞云影相現故文潞公詩云舊譜最稱蒙頂味露牙雲液勝醍醐志云蒙山有僧病冷且久遇老父曰仙家有雷鳴茶俟雷發聲乃茁可並手於中頂采摘用以袪疾僧如法采服未竟病瘥精健至八十餘入靑城山不知所之今四頂園茶不廢惟中頂艸木繁茂人迹希到云

山谷戎州與人啟云庭堅再拜喜承起居淸安閣中小閣皆佳勝東樓碾茶豈作■﹝女匽﹞閘處耶尙阻參承千萬珍重茶經云瀘州夷獠采茶常攜瓢穴其側毎登樹采摘茶芽含於口中待葉展放然後置瓢中旋塞其竅還置暖處其味極佳又有麄者味辛性熱飲之療風通呼爲瀘茶馮時行雲銅梁山有茶色白甘腴俗謂之水茶甲於巴蜀山之北趾卽巴子故城也在石照縣南五里茶譜雲南平縣狼猱山茶黃黑色渝人重之十月采貢黃山谷答聖從使君云此邦茶乃可飲但去城或數日土人不善制度焙多帶煙耳不然亦殊佳今往黔州都濡月兔兩餅施州八香六餅試將焙碾甞之都濡在劉氏時貢炮味殊厚恨此方難得眞好事者耳又作茶詞云黔中桃李可尋芳摘茶人自忙月團犀胯斗圓方研膏入焙香靑篛裏絳紗囊品髙聞外江酒闌傳盌舞紅裳都濡春味長都濡縣今入彭水

開縣誌云茶嶺在縣北三十里不生雜卉純是茶樹味甚佳

劍州誌云劍門山顚有梁山寺產茶爲蜀中奇品

南江志縣北百五十里味坡山產茶方輿勝覽詩鎗旗爭勝味坡春卽此

廣雅云荊巴間采茶作餅成以米膏和之欲煮飲先炙令色赤搗末置瓷器中以湯燒覆之用蔥姜芼之卽茶之始說也按今蜀人飲擂茶是其遺制

唐書吳蜀供新茶皆於冬中作法爲之太和中上務恭儉不欲逆物性詔所貢新茶宜於立春後造

曽公類說云蘇才翁與蔡君謨鬭茶君謨用惠山泉蘇茶小劣用竹瀝水煎遂能取勝才翁舜元字

僞蜀時毛文錫撰茶譜記茶事甚悉末以唐人爲茶詩文附之

晉張載成都樓詩芳茶冠六淸溢味播九區杜育荈賦曰靈山惟嶽奇產所鍾厥生荈艸彌谷被岡承丰壤之滋潤受甘露之宵降月惟初秋農功少休結偶同旅是采是求水則岷方之注挹彼淸流器澤陶簡出自東隅酌之以匏取式公劉惟玆初成沫沈華浮煥如積雪燦若春敷

唐孟郊憑周況先軰於朝賢乞茶詩道意忽乏味心緒病無悰蒙茗玉花盡越甌荷葉空錦水有鮮色蜀山饒芳藂云根才剪綠印縫已霏紅曽向貴人得最將詩叟同幸爲乞寄來救此病劣躬白傅謝李六郎中寄新蜀茶詩故情周匝向交親新茗分張及病身紅紙一封書後信綠芽十片火前春湯添勺水煎魚眼末下刀圭攪曲塵不寄他人先寄我應緣我是別茶人又謝蕭員外寄新蜀茶詩蜀茶寄到但驚新渭水煎來始覺珍滿甌似乳堪持翫況是春深酒渴人薛能謝蜀州鄭使君寄鳥嘴茶八韻鳥嘴擷渾芽精靈勝鏌鎁烹甞方帶酒滋味更無茶拒碾幹聲細撐封利穎斜銜蘆齊勁實啄木聚精華鹽損添常誡姜宜著更誇得來拋道藥攜去就僧家旋覺前甌淺還愁後信賒千慚故人意此物敵丹砂鄭谷蜀中甞茶詩簇簇新英摘露光小江園裏火煎甞吳僧謾說鴉山好蜀叟休誇鳥嘴香合座半甌輕泛綠開緘數片淺含黃鹿門病客不歸去酒渴更知春味長施肩吾蜀茗詞越椀初盛蜀茗新薄煙輕處攪來勻山僧問我將何比欲道瓊漿卻畏嗔成文幹煎茶詩嶽寺春深睡起時虎跑泉畔思遲遲蜀茶倩个云僧碾自拾枯松三四枝

宋文與可謝人寄蒙頂新茶詩蜀土茶稱盛蒙山味獨珍靈根托髙頂勝地發先春幾樹初驚暖羣籃競摘新蒼條尋暗粒紫蕚落輕鱗的皪香瓊碎■﹝髟上監下﹞鬖綠蠆勻慢烘防熾炭重碾敵輕塵無錫泉來蜀幹崤盞自秦十分調雪粉一啜咽云津沃睡迷無鬼淸吟健有神冰霜疑入骨羽翼要騰身磊磊眞賢宰堂堂作主人玉川喉吻澀莫惜寄來頻

魏鶴山卭州先茶記曰昔先王敬共明神教民報本反始𨿽農嗇坊庸之蠟門行戶竈之享伯矦祖纛之靈有開厥先無不宗也至始爲飲食所以爲祭祀賓客之奉者𨿽一飯一飲必祭必見其所祭然況其大者乎眉山李君鏗爲臨卭茶官吏以故事三日謁先茶吿君詰其故則曰是韓氏而王號相傳爲然實未嘗請命於朝也君於是撤舊祠而增廣焉且請於郡上神之功狀於朝宣錫號榮以侈神賜而馳書於予命記成役予於事物之變必迹其所自來獨於茶未知所始蓋古者賓客相敬之禮自饗燕食飲之外有間食有稍事有歠湆有設梁有擩醬有食已而酳有坐久而葷有六淸以致飲有瓠葉以甞酒有旨蓄以禦冬有流荇以爲豆菹有湘蘋以爲鉶芼見於禮見於詩則有挾菜副瓜烹葵叔苴之等𨿽蔥芥韮蓼堇枌滫瀡深蒲菭筍無不備也而獨無所謂茶者徒以時異事殊字亦差誤且今所謂韻書自二漢以前上溯六經凡聲禦暮之同是音本無它訓乃自音韻分於孫沈反切盛於羌胡然後別爲麻馬等音於是魚歌二音並入於麻而魚麻二韻一字二音以至上去二聲亦莫不然其不可通則更易字文以成其說且茶之始其字爲荼春秋書齊荼漢誌書荼陵之類陸顏諸人𨿽已轉入茶音而未敢輒易字文也若爾雅若本艸猶從艸從余而徐鼎臣訓荼猶曰卽今之茶也惟自陸羽茶經盧仝茶歌趙贊茶禁以後則遂易荼爲茶其字爲艸爲入爲木陸璣謂椒佀茱萸吳人作茗蜀人作茶皆煮爲香椒與茶旣不相入且據此文又若茶與茗異此已爲可疑而山有樗之疏則又引璣說以樗葉爲茗蓋使讀者瞀亂莫知所據至蘇文忠始爲周詩記苦茶茗飲出近世其義亦旣著明然而終無有命茶爲荼者蓋傳注例謂荼爲茅秀爲苦菜予𨿽言之誰實信之𨿽然此特書名之誤耳而予於是重有感於世變焉先王之時山澤之利與民共之飲食之物無徵也自齊人賦鹽漢武榷酒唐徳宗稅茶民之日用飲食而皆無遺算則幾於陰復田賦潛奪民產者矣其端旣啟其禍無窮鹽酒之入遂埒田賦而茶之爲利始也歲不過得錢四十萬緡自王涯置使抅榷由是歲增月益塌地剰茶之名三說貼射之法招商收稅之令紛紛見於史冊極於蔡京之引法假托元丰以盡更仁祖之舊王黼又附益之嘉佑以歲課均賦茶戶歲輸不過三十八萬有奇謂之茶租錢至熈寧以後歲入之息驟至二百萬緡視嘉佑益五倍矣中興以後盡鑑政宣之誤而茶法尙仍京黼之舊國𨿽賴是以濟民亦因是而窮是安得不思所以變通之乎李君字叔立文簡公之孫文簡嘗爲茗賦者熈寧七年始遣三司幹當公事李杞入蜀經畫買茶於秦鳯熈河博馬以著作佐郎蒲宗閔同領其事諸州剏設官場歲增息爲四十萬而重禁榷之令自是蜀茶盡榷至李稷加息爲五十萬陸師閔又加爲百萬元佑元年侍禦史劉摯奏疏曰蜀茶之出不過數十州人賴以爲生茶司盡榷而市之園戶有茶一本而官市之額至數十斤所給錢靡耗於公者名色不一給借保任輸入視驗皆牙儈主之故費於牙儈者又不知幾何是官於園戶名爲平市而實奪之園戶有逃亡而免者有投水而免者而其害猶及鄰伍欲伐茶則存禁欲增植則加市故其俗論謂地非生茶也實生禍也願選使者考茶法之獘以蘇蜀民右司諫蘇轍繼言造立茶法皆傾險小人不識事體且備陳五害呂陶亦條上利害旣而摯又言陸師閔恣爲不法不宜仍任事師閔坐罷未幾蒲宗孟亦以附會李稷罷稷卭州人以父絢蔭歷管庫提舉蜀部茶場甫兩歲羨課七十六萬緡與李察皆以苛暴著時人爲之語曰寧逢黒煞莫逢稷察

紹聖元年復以蒲師閔都大提舉成都等路茶事凡茶法並用元丰舊條初神宗時熈河運司以歲計不足乞以官茶博糴毎茶三斤易粟一斛朝廷謂茶馬司本以博馬不可以博糴於茶馬司歲額外增買川茶兩倍茶朝廷別出錢二百萬給之令提刑司封樁又令茶馬司兼領轉運使由是數歲邊用粗足

建炎元年成都轉運判官趙開言榷茶買馬五害請用嘉佑故事盡罷榷茶而令漕司買馬或未能然亦當減額以蘇園戶輕價以惠行商如此則私販衰而盜賊息遂以開主管秦川茶馬二年開大更茶法按中興小歷建炎軍興令商旅園戶自行買賣官給茶引白取息錢所賣茶引一百斤計取息錢六貫五百文攺成都茶場爲合同場仍置茶市交易者必由市引與茶相隨此卽開之法也

酒譜

譙周巴蜀異物贊云文章作酒能成其味按本艸文章艸卽五加皮別名今蜀人重府酒一名皮酒卽此

齊民要術云蜀人作酴酒法十二月朝取流水五斗漬小麥曲二斤密泥封至正月二月凍釋發之漉去滓但取汁三斗投米三斗炊作飯調彊軟合和復密封數十日便熟合滓餐之甘辛滑如甜酒味不能醉人人多啖溫溫小暖而面熱也

唐書劍南歲貢春酒十斛采蘭雜誌云卓文君井在卭州白鶴驛世傳文君嘗取此水以釀酒按五代詞有卓女燒春濃美之句注燒春酒名也又國史補注劍南貢燒春卽是物矣

盛弘之曰永安宮西有巴鄕村善釀酒名巴鄕淸郡國志曰南鄕峽西八十里有巴鄕村善釀酒故俗稱巴鄕酒也今其地屬云陽老杜詩聞道云安曲米春本此

嘉州大佛峽人家白酒舊有名蘇東坡送張嘉州詩但願身爲漢嘉守載酒時作淩雲遊笑談萬事眞何有一時付與東巖酒是也岑參狂歌行贈四兄云今年思我來嘉州嘉州酒重花繞樓樓頭喫酒樓下臥長歌短歌還相酬陸遊詩平羌江水接天流涼入簾櫳已似秋公事無多廚釀美此身端不負嘉州

古郫志縣人刳大竹傾春釀其中號郫筩酒相傳山濤爲郫令用筠管釀荼■﹝艸縻﹞作酒兼旬方開香聞百步方輿雲龍渠縣東十五里有山出藤可以引酒曰引藤山出釣藤酒又杜詩黃羊飯不膻蘆酒還多醉蓋以蘆筒吸酒亦引藤之類也珙志縣有木曰酸桶夷人漬其葉點豆汁爲腐又有麻栁其葉似楠夷人粉以作酒云

西京雜記司馬相如初與卓文君還成都居貧愁懣以所著鷫鸘裘就市人陽昌貰酒與文君爲歡旣而文君抱頸泣曰我平生富足今乃以衣裘貰酒遂相與謀於成都賣酒相如親著犢鼻褌滌器以恥王孫王孫果以爲病乃厚給文君

漢書揚雄以疾免復召爲大夫家貧嗜酒人希至其門時有好事者載酒從之學焉

蜀志曰先主以天旱禁酒釀者有刑吏於人家索得釀具論者欲令與作酒者同罰簡雍與先主遊觀見一男女行道雍曰彼人欲行淫先主曰何以知之雍曰彼有其具與欲釀者同先主咲而原之

揚雄酒賦曰子猶瓶矣酒醪不入口藏水滿懷自用如此不如鴟夷鴟夷滑稽腹大如壺盡日盛酒人復藉酤常爲國器托於屬車出入兩宮經營公家由是言之酒何過乎

庾信蒙趙王賚酒詩曰正旦辟惡酒新年長命杯栢葉隨銘至椒花逐頌來流星向椀落浮蟻對春開成都已救火蜀使何時回

駱賓王春酒詩朔空曽紀歷帶地舊疏泉色泛臨卭瑞香流赴蜀仙欵交欣散玉怡友悅沈錢無復中山賞空吟吳會篇

髙適春酒詩故人美酒勝濁醪故人淸詞合風騷長歌滿酌惟吾曹髙談正可揮麈毛半醉忽然持蟹螯洛陽告捷傾前後武侯腰間印如斗郎官無事時飲酒杯中綠蟻吹轉來甕上飛花拂還有前年持節將楚兵去年畱司在東京今年復拜二千石盛夏五月西南行彭門劍門蜀山裹乍聞軍人刼奪我到家但見妻與子賴得飲君春酒數十杯不然令我愁欲死

李崇嗣絕句聞道成都酒無錢亦可求不知將幾斗銷得此來愁

杜少陵謝嚴中丞送靑城山道士乳酒詩山缾乳酒下靑雲气味濃香幸見分鳴鞭走送憐漁父洗盞開嘗對馬軍自注云軍州謂驅使騎爲馬軍按韓持國謝邵堯夫九日逺寄新酒詩云有客忽傳龍阪至開樽如對馬軍甞自注云錦屛山題名有記河南府使馬軍送新酒卽是杜詩出處

蘇東坡蜜酒歌西蜀道士楊世昌善作蜜酒絕醇釅余旣得其方作此遺之云眞珠爲漿玉爲醴六月田夫汗流泚不如春甕自生香蜂爲耕耘花作米一日小沸魚吐沬二日眩轉淸光活三日開甕香滿城快瀉銀缾不須潑百錢一斗濃無聲甘露微濁醍醐淸君不見南園采花蜂似雨天教釀酒醉先生先生年來窮到骨問人乞米何曽得世間萬事眞悠悠蜜蜂大似監河侯

陸遊蜀酒歌漢州鵝黃鸞鳯雛不鷙不搏徳有餘眉州玻瓈天馬駒出門已無萬里塗病夫少年夢淸郡曽賜虛皇碧琳腴文徳殿門晨奏書歸局黃封羅百壺十年流落狂不除徧走人間尋酒壚靑絲玉瓶到處酤鵝黃玻瓈一滴無安得豪士致連車倒瓶不用杯與盂琵琶如雷聒坐隅不愁渴死老相如

黃山谷云廖致平送綠荔支王公權送荔支綠酒俱爲戎州第一因作詩以紀之王公權家荔支綠廖致平家綠荔支試傾一桮重碧色快剝千顆輕紅肌潑醅葡萄未足數堆盤馬乳不同時誰能同此勝絕味惟有老杜東樓詩又荔支綠頌爲王公權作云王墻東之美酒得妙用於六物三危露以爲味荔支綠以爲色哀白頭而投裔每傾家以繼酌忘魑魅之躨觸見醉鄕之城郭揚大夫之拓落陶徵君之寂寞惜此士之殊時常生塵於尊勺又示知命弟詞云乍晴秋好黃菊欹烏帽不見淸談人絕倒更憶添丁小小蜀娘謾點花酥酒槽空滴眞珠兄弟四人別住他年同挿茱萸又於戎州答唐彥道庭堅比因三家作酒皆美以飲客因作三頌謾往一笑有金桃粽■﹝米耳﹞二頌熱倦未暇錄也

宋初諸州城內皆置務釀酒縣鎭鄕閭或許民釀而定其歲課三京官造曲聽民納直以取川峽承舊制賣曲價重開寶二年詔減十之二旣而頗興榷酤言事者多陳其非便太平興國七年罷仍舊賣曲自是惟夔達開施瀘黔涪黎威州梁山云安軍及河東之麟府州荊湖之辰州福建之福泉汀漳州興化軍廣南東西路不禁建炎三年總領四川財賦趙開遂大變酒法自成都始先罷公帑實供給酒卽舊穙買坊場所置隔釀設官主之民以米入官自釀斛輸錢三十頭子錢二十二明年徧下其法於四路歲逓增至六百九十餘萬緡凡官槽四百所私店不預焉於是東南之酒額亦日增矣朝野雜記云建炎中總爲緡錢一百四十萬趙開變法置隔釀民願釀者米一斛輸錢三十徧四路行其法於是增至六百九十餘萬緡王瞻叔爲潼川漕請罷監槽務許穙賣四川酒課累減之餘猶爲緡錢四百五十餘萬夔路自祖宗以來不榷酒趙應祥始榷之歲取錢四萬貳千九百餘引鄭剛中爲宣撫奏除之眉州誌云範成大帥四川議減鹽酒課以蘇蜀民朱時敏白範曰榜賣之法不除則今日之惠有時而盡後時敏爲都司奏曰陛下睠念全蜀歲捐上供對減酒課四十八萬徳至渥也未減之前元管酒額五百五十萬旣減之後今甫七年又增近五百四十餘萬矣欲乞罷榜賣之法而用推排孝宗可其奏

蜀中廣記卷六十五

●欽定四庫全書

蜀中廣記卷六十六

﹝明﹞曹學佺撰

○方物記第八

鹽譜

世本曰廩君乘土船至鹽陽鹽水神女子止廩君廩君不聽鹽神爲飛虫諸神從而飛蔽日日爲之晦廩君不知東西所向者七日七夜乃以靑縷遺鹽神曰纓此與爾俱生鹽神受而纓之廩君應靑縷而射鹽神死按廩君宕渠巴賨之先世也後漢書曰成哀間成都羅裒訾至巨萬初賈京師隨身數十百萬爲平陵石氏持錢其人彊力石氏訾次如苴親信厚資遣之令往來巴蜀數年間致千餘萬裒舉其半賂遺曲陽定陵侯依其權力賒貸郡國人莫敢負擅鹽井之利期年所得自倍遂殖其貨焉

川西井

蜀都賦家有鹽泉之利華陽國誌蜀郡廣都縣有鹽井又有小井十數所犍爲郡牛鞞縣有陽明鹽井又云李冰識齊水脈穿廣都鹽井諸陂池蜀於是盛有養生之饒焉郡國志云唐武徳二年分魏城置鹽泉縣以地有鹽井民得采漉爲四方賈售之地按廣都今雙流牛鞞今簡州魏城今屬左綿也陵井監圖經漢時有山神號十二玉女爲道人張陵指陵上開鹽井因此陵上有井故名陵州雲笈七籖云張天師經行陵州山中有十二玉女來謁願奉箕箒天師知其地下陰神也謂之曰汝等何以爲獻將觀厚薄而納焉玉女各獻玉環徑皆數寸天師曰獻同柰何乃化十二環爲一環徑尺投入地約曰有得者卽納之投地地陷成井玉女爭脫衣入井以探環天師取其衣藏石匱中玉女遂不得出卽陵井也井直下五百七十尺透兩重大石方及咸水今每年一淘洗須歌唱喧聒然後入否則必見玉女祼居井中不利淘時或絙索斷損皮囊墜落惟於天師前炷香良久自有爲掛結者云是玉女之靈也十二玉女戌亥二神在天餘十支在井煎鹽至戌亥時水必歇寰宇記云益部鹽井最多而陵井最大在仁壽縣縱廣三十丈深八十丈汲以大牛皮囊刑徒充役甚苦後廢陵井更開狼毒井今之煮井是也又云仁壽縣五井二井存曰營井在縣南二十五里隋大業元年開水淡遂廢至宋幹徳三年重開日收鹽四十斤曰蒲井在縣南四十里唐武徳初開水淡遂廢至宋太平興國三年重開日收鹽三十八斤五兩三井廢曰賴賓井石羊井賴因井有麗甘井取玉女美麗其鹽味甘爲名又有聶甘井古鹽井也其傍有神廟謂之聶社云又貴平縣一井曰上平在陵州東北九十三里唐朝日收鹽一石七斗五升與百姓分利僞蜀廢幹徳三年重開日收鹽一百七十斤益州記貴平有主井官有兩竈二十八鑊一日一夜收鹽四石如霜雪也輿地紀勝云唱車廟在貴平舊縣南九里漢朱辰爲巴郡守有恩於人及罷吏人送辰到蜀回至此又爲立廟以其山近咸井聞推車唱歌之聲爲廟號寰宇記云井研縣二十一井曰研井在陵州南百三十三里唐時日收鹽八斗貞觀二十一年崩壞總章二年重修僞蜀淺塞宋幹徳三年重開日收鹽四十九斤曰思陵井在州南一百九里唐時官私日收鹽五斗五升龍朔元年壞上元元年重開僞蜀淺塞幹徳二年重開日收鹽三十斤一十兩曰稜井在州南百里日收鹽五十三斤八兩曰律井在州南九十里日收鹽五十五斤曰田井在州南百五十一里日收鹽三十六斤俱幹徳重開已上五井存曰獠母曰還曰賴倫曰石烈曰茫曰宋曰桶曰栁泉曰賴郎曰遮曰新曰董村曰潘令曰小羅曰依郎曰帶已上十六井廢井研志縣北二里井鑊山神唐僖宗入蜀時見命祠之其山俯臨鑊井因以爲名蓋鹽神也寰宇記始建縣七井曰羅泉井舊廢至宋幹徳三年重開日收鹽三十五斤今存曰塔泥井石縫井賴胡儒井赤石井賴子井賴溲井已上六井廢文同丹淵集云井研縣自慶曆已來始因土人鑿地植竹謂之卓筒井以取咸泉鬻煉鹽色後來其民盡能此法爲者甚眾遂與官中略出少月課乃倚之爲姦恣用鐫琢廣專山澤之利以供侈靡之費豪家至有一二十井其次亦不減七八向時朝廷嘗亦知其如此創置無已深慮寖久事有不便遂下本路轉運司止絕不許開造今本縣界內已僅及百家其所謂卓筒井者以其臨時易爲藏掩官司悉不能知其的實多少數目毎一家須役工匠四五十人至三二十人皆是他州別縣浮浪無根著之徒抵罪捕逃變易名姓來此傭身賃力平居無事則俯伏低折與主人營作一不如意則逓相扇誘羣黨嘩噪算索工直偃蹇求去聚墟落入鎭市飲博姦盜靡所不至已復又投一處習以爲常按始建今入井研縣

陵井監圖經云井有玉女廟號靈眞夫人乃監司奏立者若以火投井中卽雷吼沸湧煙气上衝濺泥漂石甚可畏也或謂井泉傍通江海微有敗船木浮出云郡國志張道陵於此得鹽源因投紙排車引役人唱排車樂祀玉女於井內俗傳玉女無夫歲取一少年擲井中配之否則水竭又云狼毒井有毒龍藏井中及鹽神玉女十二爲祟天師以道力驅出毒龍禁玉女於井下然後人獲咸泉之利及周平蜀宇文貴爲益州總管聞玉女之事乃曰吾爲媒以嫁玉女可乎於是擇日張樂迎玉女像置於西山神祠云將玉女配山神也是時成都西山有蟒害土人祠之歲用一童女置祠中蟒吸去則吉不然則亂傷人云

雲笈七籖天師初以陵地荒梗無人安居山川不可耕植化鹽井以救窮民民聚居井傍戶口日眾遂置州統之以天師名故曰陵州師誓曰我所化井以養貧民若官奪其利千年外井當陷又云項年陵井屬東川有張常侍主鹽務於事稍怠而課不登交替後縻畱不得解去替人素崇道與虔吿於天師願借神力增加所出爲其塡納自是每日所煎水數如常而鹽數羨溢五六日內課足仍煎如舊數無復增矣

沈存中夣溪筆談云陵州鹽井深五百餘尺皆石也上下甚寛廣獨中間稍狹謂之杖皷腰舊自井底用栢木爲幹上出井口自木幹垂綆而下方能至水井側設大車絞之歲久井幹摧敗屢欲新之而井中陰气襲人入者輒死無緣措手惟候天雨則陰气隨雨而下稍可施工雨晴復止後有人作木盤蓋井上滿中貯水盤底穿小竅釃水一如雨點謂之雨盤令水下終日不絕如此數月井幹爲之一新而利復舊

文同奏避張陵名狀云臣到本州島求所以得名之由據地誌梁以前常爲懷仁郡西魏時始攺爲陵州因境內有陵井故名焉陵井始後漢張陵開興因陵以名井後復因井以名州隋易爲隆山郡唐攺仁壽郡至乾元中復爲陵州遂因仍至今矣按陵本沛人世有別傳載其異事者尢多臣不敢以聞然觀其爲井之功實非常人所能建置此州之民旣賴之以爲生復畏之以爲神凡過其祠廟及道其所以昔日爲井之事皆懍然如肅不敢少懈如在其上與其前後若是之恭也國家亦殊仰其所利以贍給諸郡凡三載郊禮頒賞軍校一切皆於此取之是所謂有功於國而有利及民者也但今以其名配井與州而使其下負薪芻操瓢嚢者無男子婦人稚幼耉老之屬日日道其名千萬在口臣愚竊謂州取其名於國體固無嫌若屬之斯民臣恐於義或有未安者已臣聞晉羊祜開府南夏惠流百姓後人諱其名並攺戶曹爲祠曹王舒除會稽內史上言其父名會求換他郡朝議以字同音異不許舒云音𨿽異而字同乃特命以會爲鄶授之唐陽城號卓行陽山道中有驛曰陽城元稹過其處易之爲避賢孟浩然獨能詩襄陽有浩然亭鄭諴爲刺史更其題曰孟亭此意皆謂賢者之名當與隠避不欲使其下常斥之也同又奏免陵州井納柴狀云臣自至當州訪問得所以爲民之深害久而不能去者惟管內仁壽等四縣百姓毎歲輸陵井監煎鹽木柴共計三十八萬四千二百餘束當時立法但以五等人戶毎稅錢上以二文一分科令納柴一束故其等髙者不下千束𨿽下戶亦三二十束矣其柴若常時私下貨賣自可毎束直三四十文足錢官中向亦以其不易毎束更支鹽六兩後來常見其虧損百姓不復支鹽卻攺毎束與見錢七文五分是官中大約破九文已來貼折氏下三四十文柴一束其百姓所得貼錢悉爲出旁引攬之人諸頭銷使尋亦隨手散盡又官中科配盡須要納漧柴其百姓自入夏已來以蠺麥務忙不暇豫先營置放令漧燥皆於二稅欲起之時若本家田內所產乏少則須望林回買生濕雜木翦截賫擎上州赴場送納依自來體例願以兩束折納一束是三四十文一束之柴又只得四文有餘矣加此倍之則近納七八十萬束生濕柴也偏州小縣盡是山坡田土瘠薄別無他產而毎年於二稅送納疋帛斛斗並科買紅花紫艸出助役還靑苖外又復有此七八十萬束木柴之役比諸他州此方之民實被其苦臣子細體問得二三十年已前本州島止有官井數處所燒柴茒若不甚費其價亦不至髙大自許人開鑿卓筒之後郡下至今已及數百井故栽種林木不能供得公私采斫以至山谷童禿極望如赭縱有餘蘗才及丈尺已爲刀斧所環爭相翦伐去輸官矣臣今管見輒謂官中𨿽有陵井止能供得成郡府一路州軍公使軍食等鹽外並無略有所獲𨿽言招召客人將絲絹展博其本監日煎鹽色皆是先已支過諸州軍毎年所定合銷綱數更無贏餘見在以備客人入中臣愚欲乞朝廷特下指揮令本路轉運提刑司一就用出賣酒坊體例先爲相度擘劃諸州軍公使並軍食等鹽乞不於本監支給召人買穙上件陵井監官中自可端然收納羨利臣嘗試約之除余利可以沾及買穙人外依卓筒小井課利用五分折納錢絹官中並無穈費歲可獲一萬三千八百餘疋絹帛井見大錢七千二百餘貫及免得酬與監中主當公人等一十一處場務及監內諸般銷費共一萬八百餘貫其餘外州軍盤鹽綱役酬奬尙不在其數內如此則七八十萬束之柴能害於民者盡去而五六萬貫之錢能利於國者盡得矣

川南井

華陽國誌南安縣有鹽墍灘李冰所平也在漢有鹽井按今嘉州之紅崖是其故處矣寰宇記云榮州有鹽井五十七所朝野雜記云彭山有瑞應井味稍硝得隆榮鹵餅雜煎之然後成元豊崇寧兩嘗禁止以食者多病故也

杜預益州記云益州有卓王孫井舊常於此井取水煮鹽又火井縣西五里有靜邊鹽井皆卭州地華陽國誌孝宣帝地節中穿蒲江鹽井二十所增置鹽鐵官寰宇記蒲江縣金釡等八井見歲出課鹽六萬三千斤東坡志林云蜀去海逺取鹽於井陵州井最古淯井富順監亦久矣惟卭州蒲江縣井乃祥符中民王鸞所開利人爲至厚焉雅安志州南十五里多白石鹽土人鑽取之名曰鹽崖

華陽國誌江陽縣有富義鹽井以其出鹽最多商旅輻輳言百姓得其饒富故名按此井深二百五十尺鑿石以達咸泉口俗亦稱玉女泉也幹徳四年割爲富順監而縣廢管鹽井大小六歲出鹽貨三十餘萬貫勝覽云鹽井惟富順監最大舊日爲額八百餘斤今日額千五百餘斤楊光淸操堂記三榮富順產鹽其地號爲貪泉矣富順志云富義井在縣西一里近年爲淡水滲溢竈丁淘逺近舊井賠課而此井遂廢今鹽井十四曰鄧漆園秦家富小新羅米謝家來周泉狗鳴鶴圓埧羅芹月巖溪口石欄相者是九域志云古金川廟鹽井神也舊志在郭下井神王姓井主梅澤神梅姓本夷人晉太康初見石上出泉飲之咸乃鑿至二百尺咸泉湧出煎成鹽及死官爲立祠祀之長寧縣淯井在縣北寶屏山下古老云昔諸葛孔明登山謂此處當出一寶否則產英賢及下山見井曰此足以當之矣輿地紀勝云淯井脈有二一自對溪報恩寺山趾度溪而入嘗夜有光如虹亂流而濟直至井所一自寶屏隨山而入謂之雌雄水初人未知有井夷人羅氏漢人黃姓者因牧而辧其咸僉議刻竹爲牌浮於溪流約得之者以井歸之漢人得牌聞於官井遂爲漢有後人立廟祀黃羅二神按十州五團記羈縻十州獻其鹽池官後爲淯井監一統志亦雲長寧治北淯井二脈一鹹一淡取以煎鹽塞其一則皆不流謂之雌雄井矣唐貞觀五年置南通州析置鹽泉縣以隸之王象之謂敍州近邊之地別無鹽泉意者卽今長寧之境則唐初必輸官矣元歲課辦鹽三十萬斤今歲課辦鹽四十二萬五千五百斤按唐筠州下有鹽水縣者是志云筠連縣南二十五里亭臺山像若亭臺狀溪邊有鹽井卽木桶井

吉州劉立之通判瀘州州有鹽井蜀大姓王蒙正者請歲倍輸以自占蒙正與莊獻明肅太后連姻轉運使等皆不敢予奪君曰倍輸於國家猶秋毫耳柰何使貧民失業遂執不與見歐陽修傳華陽國誌定筰縣渡瀘水賓剛徼白摩沙夷有鹽池積薪以齊水灌而後焚之成鹽漢末夷皆錮之張嶷往爭夷帥岑盤木明不肯服嶷擒而殺之厚賞余類乃安今北沙河是也

川東井

華陽國誌巴郡臨江縣枳東西百里接胊■﹝月忍﹞有鹽官在監塗二溪一郡所仰其豪門亦家有鹽井水經注雲江水又東徑臨江縣南王莽之鹽江縣也自縣北入鹽井溪有鹽井營戶沿注溪井水矣郡誌云武隆縣距白馬津東三十餘里江岸有咸泉初康定間有程運使舟次鶻岸聞江中有硫黃气襲人謂此必有咸泉駐舟召工開之果得咸脈是時兩岸薪蒸贍足民未知烹煎之法乃於忠州遷井竈戶十餘家教以煮鹽之法未幾有四百餘竈由是兩岸林木芟薙童然寰宇記彭水縣東九十里有鹽井一今煎昌元縣南北五十里井九山側亦有鹽井

荊州圖副云八陣圖東南三里有一磧東西百步南北廣四十步磧上有鹽泉井五口寰宇記云夔州永安宮南磧上鹽井以木爲桶昔常取鹽實時沙壅冬出夏沒又云諸葛鹽井有十四自山下至山上其十三井常空盛夏水漲則鹽泉迆■﹝辶裏﹞遷去於江水之所不及東坡詩五行水本咸安擇江與井如何不相入此意復誰省人心固難足物理偶相逞猶嫌取未多井上無閒綆荊州記云朐■﹝月忍﹞縣北岸有陽溪溪南有鹽井百二十所按陽溪水源出云安縣北六百里又水經注胊■﹝月忍﹞縣翼帶鹽井一百所巴川資以自給粒大者方寸中央隆起形如張傘故因名之曰傘子鹽有不成者形亦必方異於常鹽王隠晉書地道記曰入湯口四十三里有咸石大者如升小者如拳煮之水竭而鹽成蓋蜀火井之倫水火相得乃佳矣水經注建平郡北井縣南有鹽井井在縣北故縣名北井建平一郡之所資也

宋開寶六年以夔州大昌縣鹽井鎭置大寧監治距寶山十有七里距大昌六十九里其土多石剛裂不受陶冶官民屋宇多覆茅竹及板以瓦者無幾突小不謹輒火飲食旋給不憂凍餒不織不耕恃鹽以易衣食按朝野雜記大寧監寶山有洞穴咸泉流出如瀑故老相傳其初屬民袁氏因獵於山下逐一白鹿入洞不見得泉飲之自後置鑊煎鹽蓋神所啟云

夔志曰袁氏遇泉𨿽不知始於何時然代不乏嗣有坤貴者藏遺殘誥命三四幅一幅置制防禦使牌前�官袁定立補�職唐僖宗廣明年物一幅勅荊南峽中鹽務院大昌置制所牒驅使官袁定立準勅補催遣官昭宗幹寧年物一幅寧江軍節度安居鎭新補巡檢將袁萬恭後蜀孟昶廣政二十四年物大寧井廟三一曰鹽溪龍王二曰鹽水龍王三曰古祠龍王淳化中將作監丞雷說知監事見井場人戶爭汲彊弱相淩多抵於訟乃於穴傍剏石爲池以瀦水外設橫板穿三十竅承以修竹謂之筧筒蓋咸泉初出勢暴不可遏故疏池爲墟而三殺之泉流旣平均節入筧無復奔衝不平之患矣至嘉定中歲久獘滋事聞於朝遣榮州資官令孔嗣宗按置窮訪民瘼有不便者皆除之泉自穴入筧跨溪爲篊而分之南得十三北視南加二各立長以司其平歲一易筧其法視舊益詳矣民爲立祠號孔長官祠段氏遊蜀記云通開二州有鹽漆之利宣漢長腰井場咸源出大江龍骨窟中灘名羊門兩崖峭峻咸源自出遂煎成鹽寰宇記曰開縣溫湯其井有三曰栢木曰龍馬曰杉木俱出白鹽

川北井

華陽國誌巴西郡南充國縣和帝時置有鹽井蜀都賦注充國縣有鹽井數十益州記曰南充縣西南六十里有昆井卽古鹽井也南部志縣西五十里寶馬寺有寶井出鹽日可易一馬人共寶之故名寰宇記云新井縣武徳元年割南部晉安地置界頗有鹽井因斯立名

晉太康地記曰梓潼縣出傘子鹽九州島要記云玄武縣鹽井二近江水淡煎鹽不成飛烏縣管井七見煎三井余塞寰宇云郪縣鹽井四十三眼二十二眼見煎余廢志云梓州舊無鹽井有僧一新者不知何代人指地教人鑿井咸泉湧出爲利無窮及卒土人置寺奉其遺軀爲塔祀之毎歲暮春鸚鵡羣飛塔上至宋猶然

寰宇云涪城縣管鹽井五十五所十眼煎余塞又云富國監者本梓州郪縣富國鎭新井煎鹽之場也宋置監以董其事兼領通井飛烏等井地去梓州九十里又云通泉縣管鹽井七十四所

蜀記云靈江東鹽亭井古方安縣也周地圖記梁大同元年於此立亭因井名縣管鹽井三煎一有女徒山在縣東二十五里從閬州新井縣界來故老相傳昔有女徒千人於通泉縣康督井配役遇賊於此乃於山頂置柵禦捍遂破賊俗爲之置祠今富順鹽井皆婦人推車汲水由此而論則女徒之山可錄矣寰宇記東闗縣管鹽井四見煎三井余廢永泰縣管鹽井五

蓬溪志云常鐵冠不知何許人天聖間寓蓬溪赤城山縣東五里有鹽井或咸水短少井民勾氏以吿常曰此一蝦蟆作祟塞水眼耳卽爲出儀文三卷醮之其水如血者累日咸源復通後用其儀文禱井屢驗

井課

杜氏通典云蜀道陵綿等十州鹽井總九十所毎年課鹽都當錢八千五十八貫注云陵州鹽井一所課都當錢二千六十一貫綿州井四所都當錢二百九十二貫資州井二十八所都當錢一千八十三貫瀘州井五所都當錢一千八百五十貫榮州井十三所都當錢四百貫梓州都當錢七百一十七貫遂州四百一十五貫閬州一千七百貫普州二百七貫果州二十六貫

圖經云唐萬歲通天二年右補闕郭文簡奏陵井監賣水一日夜得四十五半百姓貪利失業長安二年停賣水依舊稅鹽先天二年加課利歲有三千六百二貫僞蜀時井塞宋幹徳三年平蜀陵州通判賈璉重開舊井一晝夜汲水七十五函毎函煎鹽四十斤日獲三千斤至雍熈兀年春冬日收三千八百一十七斤秋夏日收三千四百四十七斤蓋水源之有長短也

朝野雜記仙井歲產鹽二百餘萬斤隸轉運司蒲江亞之隸總領所大寜監二百五十餘萬斤歲取其四分隸總領所淯井鹽四十餘萬斤歲取其贏五萬餘緡爲軍食之用自祖宗以來民間自煮鹽歲輸課利錢八十萬緡趙應祥變鹽法增至四百餘萬緡又逃絕之井許人增其額以承認鹽旣益多遂不可售紹熈三年楊嗣勲總計棧閣助筒二千鹽由是頓易自後井戶稍紓而民間食鹽愈貴矣

太平興國初有司言昌州鹽歲收虛額十一萬八千五百餘斤及開寶中知州李佩率意掊斂以希課最於歲額外別役部民煮鹽民甚以爲苦轉運使以聞詔悉除之夔府舊志昔大寜鹽井隸監淳熈甲辰部使者楊公輔更法歸之漕司監不復與熈寜中歲額四百餘萬斤紹興中以二百四十萬斤爲額閏年加十萬斤爲二百五十萬斤宋史熈寧中蜀鹽私販者眾禁不能止欲盡實私井運解池鹽以足之議未決神宗以問修起居注沈括對曰私井旣容其穙買則不得無私易一切實之而運解池鹽使一出於官售此亦省刑罰籠遺利之一端然忠萬戎瀘間夷界小井尢多止之實難若列堠加警恐所得不酬所費議遂寢按括本傳云市易司患蜀鹽不禁欲盡實私井而輦解池鹽給之言者論二事如織皆不省沈括侍側帝顧曰卿知籍車乎曰知之帝曰何如對曰敢問欲何用帝曰北邊以馬取勝非車不足以當之括曰古人所謂兵車者輕車也五禦折旋利於速今民間輜車重大日不能三十里世謂之太平車但可施於無事之日爾帝曰人言無及此者遂問蜀鹽事對曰臣恐得不足償費帝頷之明日二事俱寢

井法

類要云鹽泉有絞篊引泉踏溪毎一筧用一篊其筧與篊毎年十月旦日以新易陳郡守作樂臨之井民相慶謂之絞篊節

志林云慶曆皇佑以來蜀始開筒井用圜刃鑿如盌大深者數十丈以巨竹去節牝牡相銜爲井以隔橫入淡水則咸泉自上又以竹之差小者出入井中爲桶無底而竅其上懸熟皮數寸出入水中气自呼吸而啟閉之一筒可致水數斗凡筒井皆用機械利之所在人無不知後漢書有水韝此法惟蜀中鐵冶用之大略似鹽井取水筒太子賢不識妄以意解非也近時射洪士人馬驥譔鹽井圖說云鹽井其來舊矣先世嘗爲皮袋井圍徑三五尺許底有大塘利饒課重工力浩巨非一載弗克竣今皆湮沒殆盡不可考民循故業以納課率多從竹井制其施爲次第在井匠董之凡匠氏相井地多於兩河夾岸山形險急得沙勢處鳩工立石圏盡去面上浮土不計丈尺以見堅石爲度而鑿大小竅焉大竅大鐵焊主之小竅小鐵焊主之焊一也大焊則有焊頭扁竟七寸有輪鋒利穿鑿興井日北口傍樹兩木橫一木於上有小木滚子以火掌繩焊末附於橫木滚子上離井六七步爲一木樁糾火掌篾而耦舂之滚竹運焊自上下相乘矣匠氏掌焊篾坐井口傍周遭圜轉令其竅圓直初則灌水鑿之及二三丈許泉蒙四出不用客水無論上石焊觸處俱爲泥水毎鑿一二尺匠氏命起焊用筒竹一根約丈餘通節以繩系其梢筒末爲皮錢掩其底至泥水所在匠氏揉繩伸縮皮欹水入挹滿攪出泥水漸盡復下焊鑿焉次第疏鑿不計功程力大較至二三十丈許見紅石巖口大竅吿成矣隨議下竹竹有木竹■﹝木革﹞竹二種木竹取堅也刳木二片以麻合其縫以油灰釁其隙■﹝木革﹞竹出馬湖山中亦以麻裹之木竹末爲大麻頭累累節合下盡全竹四潰淡水障阻不能浸淫乃截去大焊頭用焊梢鑿小竅法如大竅然鑿至二十丈中見白沙數丈有咸水數擔名曰腰脈水去咸水不逺尋鑿之而咸水淵涓自見也水有廣水晝夜力汲不竭然味近淡有鹹水晝夜計有數然味亦不齊有一擔而煮鹽五六斤者有八九斤至十二三斤者顧遇何如耳厥工旣就始樹樓架髙可似敵樓上爲天滚有轆轤聲制筒索吸水如前吸泥水法而樞軸則管於車牀也牀橫木爲盤盤有兩耳作曲池狀左右低昂逆施左揖地右伸右揖地左伸循環用力索盡筒出咸水就灰笆潑水而煎燒有緒矣轉轆轤者蓋三人爲之力厚者則制牛車車狀大力逸而功倍也此自成井而論耳若掘鑿之際焊偶中折而墜其中者或遭淤泥作阻者其出法亦巧而爲器亦異焊帶火掌篾而墮者以攪鎌鉤出爲力易易惟焊半墮或止墮焊頭者取之之法制爲鐵五爪如覆手狀爪背入木數寸以竹三尺許劈碎一尺纒扼爪木令堅致上一尺亦劈碎則活系撞子焊不令拘泥偏向中一尺通其節以待撞子焊假道撻伐垂爪入井爪定所墮焊頭匠氏從上督索撞子焊由筒中擊木木擊五爪數擊則爪攫剿焊頭者牢不可以遊滑自匿𨿽欲不出不可得矣若被淤泥塡溢大小竅猶闗格癥然甚者制爲搜子以和解其膠密捜子者鐵條之有嚙齒者也未甚者制爲漕焊以衝擊其脂凝漕焊者撞子焊之有嚙齒者也支解旣析則爲刮筒以取其泥刮筒之制與鹽筒殊科不通其節而毎節之始鑿爲方口投井中吸泥亦如汲水式蓋水可以疏通翕受泥則踰節不可是則匠氏作法意也嗟乎一井之成其次第節目如此亦云勞矣乃勞歸竈丁利歸商販富竈任逸傭竈任力終歲窮日疲竭若何而徵輸又告急矣至有坍塌而幹賠國課者有逋負而逃徙流離者是在上之人寛一分則民受一分之賜云

火井油井

蜀都賦云火井沈熒於幽泉髙焰飛煽於天垂王逸少與周益州書彼鹽井火井皆有否足下目見不爲欲廣異聞異苑云蜀郡臨卭縣有火井漢室之隆則炎赫彌熾曁桓靈之際火勢漸微諸葛亮一瞰而更盛矣

博物志云臨卭火井一所從廣五尺深二三丈在縣南百里十道要記云火井有水郡人以竹筒盛之照路接其光而無炭常璩云蜀郡臨卭縣有布濮水從布濮來合火井江有火井夜時光映上昭民欲其火光以家火投之頃許如雷聲火焰出通耀數十里以竹筒盛其光藏之可拽行終日不滅也井有二水取井火煮之一斛水得五■﹝豆斗﹞鹽家火煮之得無幾也

方輿雲長江縣火井在客館鎭之北二里伏龍山下地窪若池以火引之則有聲隠隠然發於池中少頃熾炎夏月積雨停水則焰生水上水爲之沸而寒如故水涸則土上有焰觀者至焚其衣裾

蓬池火井在縣西南三十里水涸時投火其中焰從地出移時方滅若掘深一二丈頗有水出

陸遊跋火池碑云予昔在徵西幙府嘗得小校言火山軍池枯燥不可鉏犂及地不及尺烈火隨出今江吳間穿地尺餘則見水北人聞之亦未必信也夜讀蜀彭君火井碑乃知天地間何所不有亦喜彭君之善記事也嘉泰壬戌閏月十有五日

通誌云國朝正徳末年嘉州開鹽井偶得油水可以照夜其光加倍沃之以水則焰彌甚撲之以灰則滅作雄硫气土人呼爲雄黃油亦曰硫黃油近復開出數井官司主之此是石油但出於井爾蓋由與產雄硫石脂諸處源脈相通故有此物益部談資油井嘉眉靑神井研洪雅犍爲諸縣有之居人皆用以燃燈官長夜行則以竹筒貯而當炬一筒可行數里價減常油之半而光明無異予以辛亥賫捧過犍爲得井油少許令人試之信然但其性暴烈不可向邇傳火之時稍不及避則焚其手因爲匡廬僧持去以廣山中聞見

蜀中廣記卷六十六

●欽定四庫全書

蜀中廣記卷六十七

﹝明﹞曹學佺撰

○方物記第九

玉石

山海經曰岷山江水出焉其下多白瑉注瑉似玉而非次玉者也子虛賦蜀石黃碝張揖曰蜀石石之次玉者

竹書紀年曰夷王燮二年辛丑蜀人來獻瓊玉賓於河用介珪太平禦覽云西蜀出黒玉

王子年拾遺記蜀先主琢玉人置甘後側玩之宮人妬後亦妬玉人

嶲州誌云西海中產水晶石人至其傍喧語則雷雹興焉

本艸經曰嘉州峩眉山出菩薩石色瑩白明徹若泰山狼牙上饒水晶之類日中照之有五色如佛頂圓光俗以菩薩光明所感

酉陽雜爼蜀石筍街夏中大雨往往得雜色小珠俗謂地當海眼莫知其故蜀僧惠嶷曰前史說蜀少城飾以金璧珠翠桓溫惡其太侈焚之合在此今拾得小珠時有孔者得非是乎

蜀紀周大夫萇弘死蜀人藏其血三年變爲碧珠隋書史萬歲伐南寧夷爨翫請降獻明珠徑寸

大足志縣南二十里寶珠溪貞觀時漁人郭福夜見水際有光卽之有蚌如斗剖得徑寸明珠以獻太宗賜之積善井碑碣猶存

五金

漢宣帝遣王褒持節祀蜀碧雞金馬顏師古注曰金形似馬碧形似雞也陶弘景別錄云金屑生於益州華陽國誌新都縣金堂山水通巴漢出金砂蜀記曰金堂縣古有金船沈江之東岸往往有見者按本志舊懷州前有潭是名金淵唐諱爲金水也郡國志云廣漢有金山縣縣東一水瀨時有金碎珠隨波東注傍水居人采以爲業李膺益州記云金山在涪縣東長七八里毎夏淹水有崩處卽金粟散出華陽國誌云涪縣有孱水出孱山其源有金銀礦洗取火融合之爲金銀按涪縣孱亭今之左綿及屬縣地

李膺記雲走金山在導江縣堯時洪水民奔是山而獲金故名宋史慶曆中或言彭之廣碃麗水二峽出金宦者挾富人請置場募采益州轉運使髙覿以聚眾山谷間與夷獠雜處非地方之福且得不償失遂罷之龍州誌云州產金砂在西北九十里水進站界亦鄰於夷

山海經崍山其陽多黃金寰宇記浮圖水在蘆山縣五里從生羌界來水中有孤崖狀如浮圖出貢金又云大渡河一名沬水出麩金所謂漢嘉金也

鹽井志衛西三十里有廢金縣元之金州也界有斛僰和山出金故名西北四百五十里剌紅瓦山下有金縣五村香羅八瓦山寨產金成粒與雲南麗江府接界土官剌馬仁所管又有剌雀瓦山產碎金革石瓦山產銀礦寧畨志瀘沽橋去衛南八十里其水與長汀水交流而下注金沙江是滇蜀爭界處

常璩曰晉壽縣本葭萌城有金銀礦民今歲歲取洗之梁州記曰益昌縣東山西北有金銅溪出金

方勺泊宅編云黃銀出蜀中色與金無異但上石則色白南中八部志朱提山在犍爲屬國舊有銀窟數處諸葛亮書朱提銀采之不足以自食韓愈詩我有雙飲醆其銀得朱提是也漢志朱提銀以八兩爲一流流直千五百八十他銀一流直千

續博物志後唐同光中莊宗平蜀得王衍金銀命悉鎔之爲金磚銀磚約重三百斤一磚開一竅二人擔之上有匠人名曰馮髙過荊南髙季興曰馮髙主屬我坑官吏持而有之儲爲一庫建隆中沒入京師斤兩封緘如故宋張詠在蜀日有術士上謁自言能煆汞爲白金張曰若能一火煆百兩乎曰能卽市汞百兩俾鍛一火而成不耗銖兩張嘆曰若術至矣然此物不可用於私家立命工鑄爲一香鑪鑿其腹曰充大慈殿上用尋送寺中以酒榼遺術者而謝絕之

禹貢曰梁州厥貢璆鐵銀鏤鐡柔鐵鏤剛鐵也史記曰蜀卓氏之先趙人用鐵冶富秦破趙遷卓氏求逺致臨卭大喜卽鐵山鼓鑄運籌策富至僮千人田池射獵之樂擬於人君程鄭山東人亦以冶鑄富埒卓氏俱居臨卭華陽國誌云臨卭縣古石山有石礦大如蒜子火燒合之成流支鐵甚剛因置鐵官有鐵祖祠

寰宇記宕渠郡之鐵官永川縣之鐵山鄰水縣之鄰山銅梁縣之綿谷俱出鐡

雲笈七籖云欲合鐵胤丹者必先辧鐵性擇其善者用之古方多以雅州百丈建州東翟爲上陵州都盧爲次並州五生爲下又■﹝牜羊﹞柯及廣栁二州所出並不煩灌錬卽堪打用此蓋自然剛也嘉陵榮資四州所出功力與廣郴相似而灌剛之時須得百丈者相參乃堪服用若忠渝等州所出並力薄不堪

老學庵筆記云蜀有竹炭燒巨竹爲之易然無煙而耐久卭州出鐵烹煉利於竹炭皆用牛車載以入城予親見之

寰宇記羊角山出錫在劍州南九十里兩峯崛起如角然地鏡圖云艸靑莖赤其下多鉛鉛錫之精爲老婦人唐獨孤滔云嘉州利州出艸節鉛生鉛未煆者也打破脆燒之气如硫黃紫背鉛卽熟鉛鉛之精華也有變化能碎金剛鑽本艸雅州出釣腳鉛形如皂子又如蝌蚪子黑色生山澗沙中可以干汞

梁簡文金錞賦云采赤鋈於蜀壘求銅精於灌濵異苑云魏時殿前鐘大鳴眾皆震駭張華云此蜀銅山毀故鐘鳴應之蜀都尋上其事如華言

華陽國誌會無縣天馬河中有銅胎以羊祀之可取河中見存按水經注會無縣駿馬河中謂之貝子胎銅矣十道記云廣漢之地有銅山之富寰宇記銅山縣本蜀道銅山鄧通鑄錢處也又有私鎔可會賴應三山皆出銅任百姓采鑄卽今中江縣地

錢

說文錢者泉也言如泉之流布也以銅鐵鑄之蜀有銅官鐵官故泉貨爲盛括地誌曰雅州榮經北三里有銅山卽漢文賜鄧通處榮經縣卽嚴道矣佞幸傳曰鄧通蜀郡南安人也以棹舡爲黃頭郎文帝常夣欲上天不能有黃頭郎推上天顧見其衣尻帶後穿覺而之漸臺以夣中陰自求推者郎見鄧通其衣後穿夢中所見也召問其名姓卽鄧通鄧猶登也文帝甚說尊幸之使善相人者相通曰當貧餓死上曰能富通者在我何說貧於是賜通蜀嚴道銅山得自鑄錢鄧氏錢布天下其富如此文帝崩景帝立鄧通免家居無何人有吿通盜出徼外鑄錢下吏驗問頗有遂竟案盡沒入之通家尙負責數巨萬長公主賜鄧通吏輒隨沒入之一簮不得著身於是長公主乃令假衣食竟不得名一錢寄死人家李孝美錢譜云鄧通錢文字稱兩同漢四銖文

華陽國誌云漢文帝以銅山賜侍郎鄧通通假民卓王孫歲取千疋卭志云州治南五里卓王孫故宅卽舊臨卭縣也耕者往往於其地得漢錢昔文君白頭吟云男兒重意气何用錢刀爲

方輿勝覽成都通仙井在嚴眞觀相傳此井與綿竹縣君平井相通往歲有人淘井得銅錢三徑可二寸因恍惚不安復投井中立愈或謂是君平擲卦錢岑參詩君平曽賣卜卜肆蕪已久至今杖頭錢時時地上有

封演錢譜漢有厭勝錢藕心錢狀如幹盾長且方而不圓蓋古刀布之變也與近世花蕋夫人封綬及穿鑰錢相似

陳壽蜀志劉先主收成都士眾掠盡府庫財貨軍用不足憂之劉巴子初曰鑄直百錢平物價令吏爲官市從之數月而充足梁崔祖思政事疏曰昭烈取帳鉤銅鑄錢以充國用

蜀志補云蟇頥山鹿市洞穴中有遊者得鵝眼錢不知從來按宋略一貫長三寸謂之鵝眼錢言薄而小泰始中沈慶中啟通私鑄所作也

五代史李昊曰蜀主於劍門夔峽多積芻粟增置師旅用度不足遂鑄鐵錢禁境內鐵置場鬻之以專其利

成都文類曰宋眞宗景徳中詔謝濤巡撫利益同九河張詠議鼓鑄利害乃考鐵價制錢幣重輕適均物估用平眾甚便之

元費著錢幣譜曰蜀古用銅錢漢文帝時賜鄧通蜀嚴道銅山鑄錢是也公孫述據蜀始廢銅錢置鐵官錢百姓貨幣不行其謡曰黃牛白腹五銖當復好事者竊言王莽稱黃述稱白五銖漢貨言天下當還劉氏也後述𨿽滅猶用鐵錢以二當銅錢一先主攻劉璋拔成都士卒皆赴庫藏取寶貨軍用不足乃鑄錢一當百平諸物價文曰直百南齊永明八年劉悛啟武帝曰蒙山故嚴地道有古銅坑可以經略帝從之遣使入蜀鑄錢得千萬工費多乃止後周有蜀雜用古錢交易隋文帝時詔蜀王秀於益州立五鑪鑄錢字文輕重如開通元寶之制五代王衍末年攺元咸康又鑄咸康錢然不及唐舊錢逺甚孟氏廣政間增鑄鐵錢於外郡邊界參用毎錢千分四百爲銅六百爲鐵逮至末年流入成都率銅錢十分雜鐵錢一分大盈庫往往有鐵錢與銅錢相混莫辧蓋鑄工精也孟昶失國幹徳四年知府呂公餘慶轉運使沈公義倫奏揀銅錢計綱以發蜀地上行鐵錢以千一百易銅錢千又索銅器鑄錢附發仍增鑄銅錢市金上供然失於裁制物價滋長鐵錢彌賤至以五千易銅錢一千太平興國四年詔兩稅及諸課利錢率十分輸銅錢一分時舊錢已竭民間騷擾北客乘時販銅錢入蜀以一錢易鐵錢十四至有因銅錢三五毀發古塜剔取神像犯刑者朝廷察知詔仍舊止輸鐵錢人心乃安淳化五年詔兩川以銅鐵錢兼行銅錢一當鐵錢十民頗便之咸平三年西京左藏庫使楊允恭言川陜民田之稅昔輸銅錢一今亦鐵錢一吏卒俸給舊銅錢一今鐵錢五若交易則鐵錢十爲銅錢一且饒信之銅積數千萬若舟運自荊達蜀蜀素多銅俾夔益遂各置監鼓鑄歲用均給不及十年可悉用銅錢矣議𨿽未行然自是吏卒俸給攺用十小鐵錢之一矣景徳二年張公詠上言受詔與轉運使黃觀同裁度嘉卭二州所鑄景徳元寶大錢十一參用甚便從之三年行用新鑄銅錢初益卭嘉眉等州歲鑄鐵錢五十餘萬貫同兩稅課利收市物帛上供因李順亂罷鑄僅十年又以兵火耗壞至是鑄大錢民以爲利大中祥符七年諌議淩公策等請鑄大鐵錢毎貫重一十二斤十兩以一當十先是蜀中小鐵錢毎十當一貿易非便其後別鑄大錢貫重二十五斤毎一當小錢十三司言民有盜鎔大錢一千範爲器用鬻錢二千故盜鎔者眾策言錢輕則行者易賫鐵少則鎔者鮮利故請攺鑄也嘉佑中趙公抃任轉使以蜀錢甚多嘉卭州歲科衙前以鐵科民以炭頗爲擾奏乞罷鑄十年以寛民力四年祫享赦書許之熈寧六年五月轉運司以嘉卭州罷鑄錢久民間闕錢乞減半鑄與錢引相權從之建炎二年轉運司以鑄錢數多難於流轉造自變量少其價益髙奏乞依嘉佑四年赦文權罷鑄錢十年樁畱鼔鑄本錢稱提引價不待報遂行自是引日益多錢日益銷議者以爲恐非經久相權之制紹興三十一年臣僚奏請復置嘉卭二監鼓鑄夾錫錢詔下制置司總領所商搉乃具奏以謂嘉州所用錢系撥於眉州鐵場其數不多難以復置錢監止就卭州置監鼓鑄經久可行利州紹興監仍歲鑄大小錢共九萬貫尋報可遂以卬州歲鑄折二錢一萬貫小錢一萬貫總領所給其費淳熈六年總領李昌圖奏利卭州兩監所鑄錢官費本錢倍於息且鼓鑄有限而民間鉟銷無窮若不更革錢重引輕必壞引法乞罷鑄兩監折一小錢比折二錢稍增銖兩攺鑄折三大錢及將崇寧大觀折二大錢並作折三行使詔從其請逮今行之以爲利焉

交子

元費著曰蜀民以錢重難於轉輸始制楮爲劵表裏印記隠密題號朱墨閒錯私自參驗書緡錢之數以便貿易謂之交子凡遇出納季一貫取三十錢爲息其後富民十六戶主之尋亦貲衰不能相償爭訟數起大中祥符末薛公田爲轉運使請官置交子務以權其出入不報冦公瑊守蜀乞廢交子不用會瑊去而田代之詔田與轉運使張若谷度其利害田若谷議以廢交子爲非便請爲置務禁民私造條奏甚悉又詔梓州路提刑王繼明與田若谷共議田等議如初詔從之始置益州交子務時天聖元年十一月也自二年二月爲始至三年二月終凡爲交子一百二十五萬六千三百四十貫其後毎界視此數爲凖交子舊以二月二十日起界淸獻公爲記時已遷至七月也熈寧五年續添造一界其數如前作兩界行使從監官戴蒙之請也毎道初爲錢一貫至十貫寶元二年以十分爲率其八分毎道爲錢十貫其二分毎道五貫若一貫至四貫六貫至九貫更不書放熈寧元年始以六分書造一貫四分書造五百重輕相權易於流轉於是蒙又請置抄紙院以革僞造之獘引有兩界與官自抄紙皆自蒙始大觀元年五月攺交子務爲錢引務所鑄印凡六曰勑字曰大料例曰年限曰背印皆以墨曰靑面以藍曰紅團以朱六印皆飾以花紋紅團背印則以故事監官一員元丰元年增一員掌典十人貼書六十九人印匠八十一人雕匠六人鑄匠六人雜役一十二人廩給各有差所用之紙初自置場以交子務官兼領後慮其有獘以它官董其事隆興元年始特置官一員蒞之移寓城西淨眾寺紹熈五年始創抄紙場於寺之旁迄官治其中抄匠六十一人雜役三十人凡引一界滿納舊易新率千引取錢六十四曰貫頭錢天聖初止三十建炎初增八紹興十一年乃增令數其納換不盡者曰水火不到錢今一界所收並貫頭錢凡一百九十萬道總領所榷取以供軍儲所印之數自元丰元年兼放兩界之後紹聖元年增一十五萬道元符元年增四十八萬道祖額毎界以一百八十八萬六千三百四十爲額以交子入陜西轉用故也崇寧間用兵陜西開拓境土通行引法以助兵費元年增二百萬二年增一千二百四十三萬五千四年增五百七萬五千大觀元年增五百五十四萬五千六百六十六比至換界以新引一當舊引四引法大壞尋有詔自四十一界至四十三界更不許換四十四界止依天聖舊額仍不得越銅錢界建炎二年罷鑄錢復用元符所增之額三年增一百萬紹興元年增六十萬二年增一百四十萬三年增五百萬四年增五百七十萬五年增二百萬六年增六百萬皆以給利夔兩路軍費七年有旨不許泛印八年以邊報急闕增三百萬充糴買九年以移屯陜西合給糴本及陜西六路新復州軍衣賜增二百萬增數旣多簽書樞密院事樓照奉使陜西奏禁泛料始定著刑章十年以贍軍急闕增五百萬十三年以都運司之請增四百萬二十九年以增招軍兵樁辦犒賞總領所請增一百七十萬詔從之自後累增五百餘萬凡兩界共爲錢引四千六百四十七萬二千六百八十紹熈二年有旨將八十三界錢引展一界行使增印一百九十萬以償總領所兌引貫頭水火不到錢之數慶元三年總領所奏以成都潼川利州三路旱傷制置司減免民間租賦乞增印錢引以備對補有餘以充賑濟詔增一百萬逮今合四千九百三十七萬二千六百八十道矣而又僞造竊行足以亂眞引日益增錢日益銷子母不能相權然有稱提之法以錢稱提者引價低則官爲出藏鏹增價與民市引是也以法稱提者凡民以錢輸官當拆引則以一貫二百八十爲限是也蓋有錢則有引天聖所印之數視錢以爲凖者也自軍興增料鑿空爲錢天下大計仰給於紙猶幸守和議引之出納有常半藏諸司之庫半流轉於民維持不壞識者有憂其在軍旅之際乎

按宋史薛田爲益州路轉運使民間以鐵錢重私爲劵以便交易謂之交子而富家專之數致爭訟田請置交子務以榷其出入未報及冦瑊守益州卒奏用其議蜀人便之又云會子交子之法蓋有取於唐之飛錢眞宗時張詠鎭蜀患蜀人鐵錢重不便貿易設質劑之法一交一緡以三年爲一界而換之六十五年爲二十二界謂之交子初主以富民及貲衰不能償所負爭訟不息仁宗時置益州交子務以榷其出入私造者禁之定以百二十五萬六千三百四十緡爲額云

交子式

﹝圖表略﹞

錦

宋東陽沈立撰錦譜一卷見宋史經籍志今不存所存者元費著譜耳其略云蜀以錦擅名天下故城名錦官江名濯錦而蜀都賦云貝錦斐成濯色江波遊蜀記云成都有九壁村出美錦歲充貢宋朝歲輸上供等錦帛轉運司給其費而府掌其事元丰六年呂汲公大防始建錦院於府治之東募軍匠五百人縫造置官以蒞之創樓於前以爲積藏待發之所榜曰錦宮公又爲之記其略云設機百五十四日用挽綜之工百六十四用杼之工五十四練染之工十一紡繹之工百一十而後足役歲費絲權以兩者一十二萬五千紅藍紫茢之類以斤者二十一萬一千而後足用織室吏捨出納之府爲屋百一十七間而後足居自今考之當時所織之錦其別有四曰土貢錦曰官吿錦曰臣僚襖子錦曰廣西錦總爲六百九十疋而已渡江以後外攘之務十倍承平建炎三年都大茶馬司始織造錦■﹝糹表﹞被褥折支黎州等處馬價自是私販之禁興又以應天北禪鹿苑寺三處置場織造其錦自眞紅被褥而下凡十餘品於是中國織紋之工轉而衣被椎髻鴃舌之人矣乾道四年又以三場散漫遂卽舊廉訪司潔已堂剏錦院悉聚機戶其中猶恐私販不能盡禁也則倚宣撫之力建請於朝並府治錦院爲一俾所隸工匠各以色額織造蓋馬政旣重則織造益多費用益夥堤防益密其勢然也今取承平時錦院與今茶司錦院所織錦名色著於篇俾來者各以時考之

轉運司錦院織錦名色【卽成都府錦院】

土貢錦三疋花樣俱八答暈

官吿錦四百疋花樣曰盤球曰簇四金鵰曰葵花曰八答暈曰六答暈曰翠池獅子曰天下樂曰云雁

臣僚襖子錦八十七疋花樣則簇四金鵰八答暈天下樂三種

廣西錦二百疋花樣眞紅百疋曰大窠獅子曰大馬打球曰雙窠云雁曰宜男百花靑綠百疋曰宜男百花曰靑雲雁曰綠云雁

茶馬司錦院織錦名色本司須知云逐年畨蠻貢到馬數多寡以用折傳別無一定之數

黎州皂緋二種大被皂緋四色三種中被七八行錦瑪瑙錦

敍州大被褥雙連椅背單椅背俱眞紅

南平軍眞紅皁靑三種大被褥眞紅雙窠錦

文州犒設紅錦

細色錦名色

曰瑞艸云鶴曰如意牡丹俱靑綠曰鵝黃水林檎曰紫皁段子此二種特色曰宜男百花曰穿花鳯曰雪花球露曰櫻桃曰水林檎曰天馬曰飛魚曰聚八仙曰六金魚曰秦州細法曰秦州中法曰秦州麤法曰湖州大百花孔雀曰四色湖州花孔雀曰二色湖州大百花孔雀俱眞紅譙周益州誌云成都織錦旣成濯於江水其文分明勝於初成他水濯之不如李膺益州記曰錦城在筰橋東流江南岸昔蜀時錦宮也號錦裏城墉猶在玆問錦於蜀中江城宛然如故而杼軸已不存矣

書顧命篇胤之舞衣注胤諸侯國所制之舞衣也按宋利州平蜀縣卽古胤山縣丹鉛錄謂舞衣卽今川錦此亦茫昧難據然西京雜記云漢成帝趙皇后報趙媫妤以云錦五色帳沈水香玉壺媫妤泣怨帝曰非姊賜我死不知此器帝謝之詔益州畱三年輸爲媫妤作七成錦帳以沈水香飾之則蜀錦實見於漢也山謙之丹陽記曰歷代尙未有錦而成都獨稱妙故三國時魏吳皆資於西蜀至是始乃有之環氏吳記曰蜀遣使吳賫重錦千端魏文帝賜羣臣曰前後毎得蜀錦殊不相似左慈傳云慈嘗在司空曹操坐釣松江鱸魚操謂曰旣已得魚恨無蜀中生薑耳慈曰可得也操恐其卽近所取因曰吾前遣人到蜀買錦可過勑使者增市二端語頃卽得姜還並獲操使報命後操使蜀反驗問增錦之狀及時日早晚若符契焉蜀志曰先主平益州賜諸葛亮法正關張諸公錦各千疋諸葛軍令云軍中之需全藉於錦華陽國誌諸葛孔明旣圖畫以賜南夷又與之瑞錦鐵劵是在三國時而錦駸駸始盛矣

唐宋之世額有常輸而奇袤者或侈勝或報罷存乎其人如蘇頲以開元八年知益州大都督府長史事前司馬皇甫恂破庫物織新樣錦以進頲至一切罷之故唐書云元宗令皇甫詢於益州織半臂背子等蘇頲爲太守不奉詔書乃停者也又云安樂公主出降武延秀蜀川獻單絲碧羅籠裙縷金爲花鳥細如絲髮鳥子大僅黍米眼鼻嘴甲俱成明目者方見之又韋臯在西川凢軍士將吏有婚家則以熟錦衣給其夫氏以銀泥衣給其女氏宋初川峽諸州貢織綺鹿胎透背六銖欹正龜殻等太平興國七年詔悉罷之天聖六年春又罷兩川乾元節歲貢織佛明道中又累詔減兩蜀歲輸綿綺此其大較也

予得諸名流之賦詠者西京雜記相如友人盛覽字長通牂柯名士也嘗問作賦法相如曰合綦組以成文列錦繡而爲質一經一緯一宮一商此賦之迹也覽退而作列錦賦合組歌揚雄蜀都賦云爾乃其人自造奇錦紞繏■﹝糹匪﹞頒縿緣盧中發文揚采轉代無窮左思蜀都賦曰闤闠之裏技巧之家百室離房機杼相和貝錦斐成濯色江波唐張何蜀江春日文君濯錦賦云粵惟姑洗應律勾芒禦辰雁橋風暖犀浦花新疊嶂縈郭長楊映津軒車照地士女驚人風土堪樂山川可珍歲時不殊於荊楚形勝有類夫咸秦晚景彌秀晴江轉春卽有卓氏名姝相如麗室織回文之重錦艷傾國之妖質鳴梭靜夜促杼春日布葉宜疎安花巧密寫庭葵而不欠擬山鳥而能悉績縷嫌遲嚬蛾慕疾乍離披而成段或煥爛而成疋言濯春流鳴環乃出於是近深沈傍淸泚朱顏始映珎篋方啟其始入也疑芳樹影落澗中少將安焉若晴霞色照潭底奪五雲長風未散泫百花微雨新洗爾乃曝林崖出泉洞遲日徐轉和風緩送稍變回鸞全分舞鳯戲蝶時遶嬌鶯欲弄乘春景而方收俟王正而入貢懿其彩色足重鮮明可嘉靑爲禁栁紅作宮花能使禦尉榮障夫人飭車郎官居而列宿郡守衣而還家豈若夫齊紈之與楚練細縠之與輕紗王建織錦曲云大女身爲織錦戶名在縣官供進簿長頭起樣呈作官聞道官家中苦難回花側葉與人別惟恐秋天絲綫幹紅縷葳蕤紫茸軟蝶飛參差花宛轉一梭聲盡重一梭玉腕不停羅袖捲囪中夜久睡髻偏橫釵欲墜垂著肩合衣臥時參沒後明燈起在雞鳴前一疋千金亦不賣限日未成官裏怪錦江水涸貢轉多宮中盡著單絲羅莫言山積無盡日百尺髙樓一曲歌劉禹錫浪淘沙詩濯錦江邊兩岸花春風吹浪正淘沙女郎剪下鴛鴦錦將向中流定晚霞鄭谷錦詩文君手裏曙霞生美號仍聞借蜀城奪得始知袍更貴著歸方覺晝偏榮宮花顏色開時麗池鳯毛衣浴後明禮部郎官人所重省中別占好窠名又布素豪家定不看若無文彩入時難紅迷天子帆邊日紫奪星郎帳外蘭春水濯來云雁活夜機桃處雨燈寒舞衣轉轉求新樣不問亂離桑柘殘陸龜蒙蜀錦裙說云侍禦史趙郡李君好事之士也因餘話上元瓦官寺有陳後主羊車一輪天后武氏羅裙佛幡皆組繡奇妙李君乃出蜀錦裙一幅示余長四尺下廣上狹下闊六寸上減三寸半皆周尺如直其前則左有鶴二十勢欲飛走率曲折一脛口中銜莩蘤軰右有鸚鵡聳肩舒尾數與鶴相等二禽大小不類而隔以花卉均布無餘地界道四向五色間雜道上累細鈿點綴其中微云鎖結互以相帶有若駁霞殘月流煙墮霧春艸夾徑逺山截空壞墻古苔石泓秋水印丹浸漏粉蝶【集作粉蕋】塗染盩縆環佩云隠涯岸濃淡霏拂靄抑冥密始如不可辧別及諦視之條段斬絕分畫一一有去處其繡繪縝致柔美又不可狀也裏用繒彩下制綫尙如舊兩旁皆解散蓋折滅零落僅存此故耳縱非齊梁物亦不下三百年矣昔時之工如此妙耶曵其裙者復何人焉因筆之爲辭繼於錦譜之後俾喜詩者賦焉

箋

段氏遊蜀記云竹維九種箋惟十色成都古今記云蜀箋十樣曰深紅曰粉紅曰杏紅曰明黃曰深靑曰淺靑曰深綠曰銅綠曰淺云又有松花金沙流沙彩霞金粉桃花冷金之別卽其異名

續博物志云元和中元稹使蜀營妓薛濤以十色彩箋貽稹稹於松花紙上寄詩謝之其名有松花紙雜色流沙紙彩霞金粉龍鳯紙近年皆廢惟餘十色綾紋紙尙在南部新書云元和初薛濤好制小詩惜其幅大不忍長剩乃狹之因號爲薛濤箋

蜀檮杌王衍以霞光箋五百幅賜金堂令張蠙霞光卽深紅箋也又有百韻箋以其幅長可寫百韻詩其次學士箋則短於百韻焉

唐範崇凱元凱兄弟俱有才名元凱贈兄詩云洛陽紙價因兄貴蜀地紅箋爲弟貧南北東西九千里除兄與弟更無人鮑溶寄王播侍禦詩云蜀川箋紙彩雲初聞說王家最有餘野客思將池上學石楠紅葉不堪書李義山送崔玨詩卜肆至今多寂莫酒壚從古擅風流浣花箋紙桃花色好好題詩詠玉鉤

楊文公談苑云韓浦與弟洎皆有辭藻洎語人曰吾兄爲文譬如繩樞艸舍聊蔽風雨予爲文是造五鳯樓手浦因寄洎蜀箋贈以詩曰十樣蠻箋出益州寄來新自浣溪頭老兄得此渾無用助爾添修五鳯樓石守道以燕脂板浣花箋寄徐合州詩合州太守鬢將絲聞說歡情尙未衰板與歌郎拍新調箋供狎客寫芳詞文潞公寄人蜀箋絕句素箋明潤如丰玉新樣翻傳號冷金逺寄南都豈無意緣公揮翰似山陰此則冷金箋也司馬君實蜀箋獻太傅同年葉兄詩西來萬里浣花箋舒捲雲霞照手鮮書笥久藏無可稱願投詩客助新篇

貞觀故事云大明宮光順門外東都永福門外皆創集賢書院學士通籍出入旣而太府月給蜀郡麻紙五千畨東坡志林云川人取布頭機余經不受緯者治作紙名布頭箋冠於天下今六合人亦解作終是不及

寰宇記益州舊貢薛濤十色箋短而狹才容八行益部談資云薛濤井舊名玉女津在錦江南岸水極淸澈石欄周環久屬蜀藩爲制箋處有堂室數楹令卒守之毎年定期命匠制紙用以爲入京表疏市無貿者予庚戌秋過此詢諸紙房吏云毎歲以三月三日汲此井水造箋二十四幅入貢十六幅餘者存畱乃作詩云七八百年間陳事若俄頃西川錦江畔猶有薛濤井朝發春花艷夕沈秋月冷所以可傳故問人人不省但云造彩箋直貢君王前

元費著紙譜古者書契多編以竹簡其次用縑帛至以木膚麻頭敝布魚网爲紙自東漢蔡倫始簡太重縑稍貴人遂以紙爲便倫宦者也傳多稱其能然受宮掖風旨諂親貴猶宦者態也智足以創物而亦足以殺身第於文字有功人至今稱蔡倫紙今天下皆以木膚爲紙而蜀中乃盡用蔡倫法有玉板有貢余有經屑有表光等紙玉板貢余雜以舊布破履亂麻爲之惟經屑表光非亂麻不用於是造紙者廟以祀蔡倫矣廟在大東門雪峯院𨿽不甚壯麗然毎遇歲時祭祀香火累累不絕示不忘本也恩足以及數十百家𨿽千載猶不忘如此易以西南爲坤位而吾蜀西南重厚不浮此坤之性也故物生於蜀者視他方爲重厚凡紙亦然此地之宜也府城之南五里有百花潭支流爲二皆有橋焉其一玉溪其一薛濤以紙爲業者家其旁錦江水濯錦益鮮明故謂之錦江以浣花潭水造紙故佳其亦水之宜矣江旁鑿臼爲碓上下相接凡造紙之物必杵之使爛滌之使潔然後隨其廣狹長短之制以造砑則爲布文爲綾綺爲人物花木爲虫鳥爲鼎彛𨿽云多變亦因時之宜紙以人得名者有謝公有薛濤所謂謝公者謝司封景初師厚也師厚創箋樣以便書尺俗因以爲名薛濤本長安良家女父鄖因官寓蜀而卒母孀養濤及笄以詩聞外又能掃眉塗粉與士族不侔客有竊與之宴語時韋中令臯鎭蜀召令侍酒賦詩僚佐多士爲之攺觀期歲中令議以校書郎奏請之護軍曰不可遂止濤出入幕府自臯至李徳裕凡歷事十一鎭皆以詩受知其間與濤唱和者元稹白居易牛僧孺令狐楚裴度嚴綬張籍杜牧劉禹錫吳武陵張佑餘皆名士記載凡二十二競有酬和濤僑止百花潭躬造深紅小彩箋裁書供吟獻酬賢傑時謂之薛濤箋晚歲居碧雞坊剏吟詩樓偃息於上後段文昌再鎭成都太和歲濤卒年七十三文昌爲撰墓志謝公有十色箋深紅粉紅杏紅明黃深靑淺靑深綠淺綠銅綠淺云卽十色也楊文公億談苑載韓浦寄弟詩云十樣蠻箋出益州寄來新自浣花頭謝公箋出於此乎濤所制箋特深紅一色耳僞蜀王衍賜金堂縣令張蠙霞光箋五百幅霞光疑卽今之彤霞箋亦深紅色也蓋以胭脂染色最爲靡麗範公成大亦愛之然更梅溽則色敗萎黃尢難致逺公以爲恨一時把玩固不爲久計也紙固多品皆玉板表光之苖裔也近年有百韻箋則合以兩色材爲之其橫視常紙長三之二可以寫詩百韻故時人便其縱闊可以放筆云凡紙皆有連二連三連四售者連四一名曰舡箋又有靑白箋背靑面白有學士箋長不滿尺小學士箋又半之仿姑蘇作雜色粉紙曰假蘇箋皆印金銀花於上承平前軰蓋常用之中廢不作比始復爲之然姑蘇紙多布紋而假蘇版皆羅紋惟紙骨柔薄耳若加厚壯則可勝蘇箋也蜀箋體重一夫之力僅能荷五百畨四方例貴川箋蓋以其逺號難致然徽紙池紙竹紙在蜀蜀人愛其輕細客販至成都毎畨視川箋價幾三倍範公在鎭二年止用蜀紙省公帑費甚多且怪蜀諸司及州縣緘牘必用徽池紙範公用蜀紙重所輕也蜀人事上則不敢輕所重矣此以價大小言也余得之蜀士云澄心堂紙取李氏澄心堂樣制也蓋表光之輕脆而精絕者中等則名曰玉水紙最下者曰冷金箋以供泛使廣都紙有四色一曰假山南二曰假榮三曰冉村四曰竹絲皆以楮皮爲之其視浣花箋紙最淸潔凡公私簿書契劵圖籍文牒皆取給於是廣幅無粉者謂之假山南狹幅有粉者謂之假榮造於冉村曰淸水造於龍溪鄕曰竹絲蜀中經史子籍皆以此紙傳印而竹絲之輕細似池紙視上三色價稍貴近年又仿徽池法作勝池紙亦可用但未甚精致爾雙流紙出於廣都毎幅方尺許品最下用最廣而價亦最賤雙流實無有也而以爲名蓋隋煬帝始攺廣都曰雙流疑紙名自隋始也亦名小灰紙

蜀中廣記卷六十七

●欽定四庫全書

蜀中廣記卷六十八

﹝明﹞曹學佺撰

○方物記第十

服用

歐陽公至喜亭記蜀絲枲織文之富衣被天下寰宇記益州貢柘蠶絲云仙雜記杜甫寓蜀毎蠶熟卽與兒躬行乞曰如或相憫惠我一絲兩絲

庾肩吾使蜀武陵王蕭紀遺以白綺綾瀕行謝啟略云圖云緝鶴鄴市稀逢寫霧傳花叢臺罕遇𨿽復馬均騁思比巧猶慚虞卿受金方恩未重此扁舟獨返燕路有心載寶言歸銜珠無日今保寧出綾亦以白色爲佳寰宇記遂州樗蒲綾梓州水波綾嘉州烏頭綾閬州重蓮綾綿州小綾皆舊貢也

唐史明皇幸蜀至扶風軍士各懷去就而出醜言會益州貢春彩十萬匹悉命置於庭召諸將諭勞之曰會有此彩卿等卽宜分取各圖去就寰宇記益州舊貢春羅卽春彩也宋史仁宗一日內出蜀羅一端爲印朱所漬者數重按今綾羅不入貢織染局中貢夏絹用直指使者印識

齊東野語紗之至輕者曰輕容唐類苑雲輕客無花薄紗也李賀詩蜀煙飛重錦峽雨濺輕容是矣能攺亝澷錄綿州巴西縣紗子一疋重二兩婦人制夏服甚輕妙八子之一也白居易集元九以綠絲布白輕褣見寄制成衣服以詩報之云綠絲文布素輕褣珍重京華手自封貧友逺勞君寄附病妻親爲我裁縫袴花白似秋云薄衫色喜於春艸濃欲著卻休知不稱折腰無復舊形容時白在潯陽以成都爲南京也微之通州報詩云湓城萬里隔巴庸紵薄綈輕共一封腰帶定知今瘦小衣衫難作逺裁縫惟愁書到炎涼變忽見詩來意緒濃春艸綠茸云色白想君騎馬好儀容

張君房麗晴集灼灼者錦城官中妓禦史裴質與之善及裴召還灼灼毎遣人以紅軟綃聚紅淚爲寄

揚雄答劉歆書雄常賫油素三尺問天下上計孝廉異語歸以鉛擿次之於槧

晉陽秋曰桓溫入蜀有善星者來謁夜談國祚修短不悅明日送絹一匹錢五千與之星詣習鑿齒曰賜絹令僕自絞矣習曰君聞子知星宿有不覆之義乎絹以戲君錢供資糧聽君去耳星人喜以言詣溫溫嘆曰君三十年看儒書不如一詣習主簿

梁庾肩吾謝武陵王賚絹啟曰蒙賚絹二十匹淸河之珍邱園慚其束帛關東之妙潛織陋其捲綃下官謬眷扁舟暫瞻逺斾而天人渥盻增餘論之榮江漢安流無溯洄之阻遂使鶴霧宵凝輕絺立變鴈風轉急冶服成溫有謝筆端無辭陳報

段氏遊蜀記云果閬二州絹長五十尺重一斤其色目鮮白寰宇記鵝溪絹出梓州玄武縣鵝溪杜詩爲愛鵝溪白繭光者也東坡謝魯兾州寄淸絲詩鵝溪淸絲淸如冰上有千歲交枝藤藤生谷底飽風雪歲晚忽作龍虵升嗟我𨿽爲老侍從骨寒只愛布與繒牀頭錦衾未還客坐覺芒刺在背膺豈如髯卿晚乃貴福祿正似川方增醉中倒著紫綺裘下有半臂出縹綾封題不敢妄裁翦刀尺自有佳人能遙知千騎出淸曉積雪未放遊塵興白須紅帶栁絲下老弱空巷人相瞪但放奇紋出領袖吾髯𨿽老無人憎

薛濤詩夾纈籠裙繡地衣東坡詩醉面何因散纈文按說文纈結也系彩繒爲文也又薛洪度海棠溪詩云春教風景駐仙霞水面魚身總帶花人世不思靈卉異競將紅纈染輕紗舊染工有夾纈檀纈蜀纈漿水纈三套纈綠絲斑纈諸名問之機坊不知也出丹鉛錄

叚氏遊蜀記云左綿緋紅三川所尙此郡有水所染緋紅濯後益鮮髙似孫緯略云少卿章岵常官於蜀持吳羅朔綾至官與川帛同染紅後還京師經梅潤吳朔之帛色皆渝變惟蜀者如舊後詢蜀人乃知蜀之蓄蠶與他邦異當其眠將起時以桑灰煨之故宜色然世之重川紅多以染之良蓋不知由蠶所致也又云放翁常問余比在成都市時見彩帛鋪牓曰翠色眞紅殊不曉所謂紅而曰翠何也余曰嵇康琴賦曰新衣翠粲纓徽流芳班媫妤自悼賦曰紛翠粲兮■﹝糹九﹞素聲東坡牡丹詩一朶妖紅翠欲流皆有是稱放翁擊節大喜老學庵筆記云予一日遊成都過木行街有大署市肆曰郭家鮮翠紅紫鋪問諸土人乃知蜀語鮮翠猶言鮮明也東坡詩一朶鮮紅翠欲流蓋用鄕語

黃山谷勸石洞道眞師染袈裟頌丈夫出家當披壞色衣蜀僧袈裟多似苾蒭尼輕羅縐谷染成春栁絲撩蜂引蝶惟欠逺山眉

張騫傳曰臣在大夏時見蜀布問之得自身毒國在大夏東南數千里鹽鐵論曰間者郡國或令民作布絮吏畱難與之爲市吏之所入非獨齊陶之縑蜀漢之布也亦民間之所爲耳

司馬相如凡將篇曰黃潤纎美宜制禪言布也揚雄蜀都賦曰其布則細都弱折綿繭成袵阿麗纎靡避晏與陰蜘蛛作絲不可見風筒中黃潤一端數金常璩志蜀郡安漢上下朱邑出好麻黃潤細布有羌筒盛之者矣寰宇記漢州有彌牟布彌牟地名有交梭布卽雙紃布也益綿漢三州有髙杼布果劍卭有絲布漢州有紵布紵猶絲也涪閬壁有連頭布獠布也竹布出黔州斑布出昌瀘及榮筒布出昌靜或云卽橦布

華陽國誌曰益州有梧桐木其華采如絲人績以爲布名曰華布按廣志曰桐木其葉有白毳取其毳淹織緝以爲布蜀都賦注橦花柔毳可紡爲布巴蜀異物志永寧夷人織桐花爲布幅廣五尺以還潔白不受污始下機必以覆亡人而後服賣又云寧州猱人能織闌干細布卽紵布也其紋若綾錦然

紀勝雲長寧軍淯井夷人蠻布織梅聖兪春雪詩唐子西贈瀘倅云寄語江陽夷貉道安排春織待新篇

周書記火浣之布浣必投於火雲布則火色垢則布色出火而振之皎然疑乎雪丹鉛錄火浣布出蜀建昌其白如雪出於石隙元史所謂石絨也

巴蜀異物志曰冒絮者頭上巾也冒音陌

益部耆舊傳曰何汶字景由爲謁者忽持赤幘同僚怪問之曰日當食至晡日果食按漢故事修省則執事者皆赤幘云

三國誌諸葛孔明以巾幗遺司馬懿巾幗女子未笄之冠蜀中名曇籠蓋笑其堅壁不出如閨女之匿藏也幗音憒同古對切今音與國同非

隋書竇軌遺朱桃椎以鹿幘委之地不服鹿幘隠士巾也文彥博詠華陽巾詩華陽山相遺巾法蜀國烏紗學制成公厭貂裘今已久定知野服稱髙情注云俗亦謂隠士巾

蜀都賦鈲摫兼呈注摫音規裂帛爲衣曰摫

帝王世紀云禹治水畢西戎渠捜國獻其珍裘

東觀漢記馬援入蜀公孫述令戴交讓冠與俱入宗廟立舊交之位更爲制都布單衣

白傅寄生衣與元微之因題封上云淺色縠紗輕似霧紡花紗袴薄如雲莫嫌輕薄但知著猶恐通州熱殺君又謝楊東川寄衣服詩年年衰老交遊少處處蕭條書信稀惟有巢兄不相忘春茶未斷寄秋衣

範祖禹曰司馬溫公布衾隸書百有十字曰景仁惠者端明殿學士範蜀公所贈也元丰中公在洛蜀公自許往訪之贈以是衾先是髙平公作布衾銘以戒學者公愛其文義取而書之衾首

寰宇記漢州遂州出苓根靸鞋唐書朱桃椎絕人逃世毎作艸屨置路隅過者見之皆曰此朱山人屨也置錢米於故處乃取屨去

敍州出竹麻屨以慈竹絲爲之竹當秋筍髙數丈尾甚柔卽釣絲竹也歷冬及春始葉葉左右並列如鳥翎狀初歲極嫩土人破爲篾裂以成麻

魏文帝與王朗書曰丕不愛江漢之珠而愛巴蜀之鉤此言難得之貴寶不若易得之賤物也又答先主惠鉤書曰獲累紙之命兼美之貺他旣備善雙鉤尢妙前後之惠非賢兄之貢則執事之遺也

捜神記曰京兆長安張氏獨處室有鳩自外入止於牀祝曰鳩來爲我禍飛上承塵爲我福來入我懷已飛入懷探之失鳩所在而得一金帶鉤是後子孫過盛有爲必偶貲財萬倍蜀客行賈至長安聞之乃厚賂婢婢竊鉤以與蜀客張遂漸衰耗而蜀客亦數罹窮厄不爲已利或吿之曰天命也不可以力求於是賫鉤以反張氏張氏復昌故闗西稱張氏傳鉤云

華陽國誌涪陵出大龜其緣可作義世號靈義按說文曰釵從金義聲本只作義後人加金也云仙雜記寶歷中酉陽人見釣魚師得魚腦貫黃文愛而買歸食至脊上出金釵一隻長六寸

魏略云先主性好毦適有饋之牛尾者因手結之諸葛亮曰將軍當復有逺志耶止結毦而已備乃投毦曰以忘憂耳按韻寶毦音珥織羽爲衣也諸葛亮與吳王書云所送白毦薄少重見辭謝益以增慚

葛公答李恢曰行當離別以爲惆悵今致氍■﹝叟毛﹞一以達心也聲類云織毛爲席曰氍■﹝叟毛﹞華陽國誌汶山郡本蜀北部冉駹都尉北接蘭■﹝虫同﹞九種之戎有旄氈斑罽靑頓毞毲之屬周涪陵地圖記云銅柱灘東有錦繡洲以此洲人能織錦罽也

蜀志簡雍性簡傲跌宕見客自諸葛亮已下則獨擅一榻頂枕臥語無所爲屈齊諧記武岡有幕官因鑿渠得一瓦枕枕之聞其中鳴鼔起擂一更至五更鼓聲次第更轉不差旣聞雞鳴亦至三唱而曉抵暮復然其人以爲怪而碎之見其中設有機局以應夜气乃諸葛武侯雞鳴枕也

李膺益州記卭都陷河水淺時彼土人沒水取得舊木堅貞光黑如漆好事人以爲枕相贈

諸葛亮教曰計一歲運用蓬旅簟千萬具寰宇記云渝瀘漢遂合皆出簟子以桃竹爲之栁宗元詩桃笙葵扇安可常言以桃竹爲笙也方言簟宋魏間謂之笙王鑑竹簟賦巴箱列於椒臺楚簟陳於玉房卽是物矣華陽國誌江州縣北陂池出蒲蒻藺席叚氏遊蜀記云渝中花竹簟爲時所重忠州墊江縣以蘇燻爲席絲爲經其色深碧寰宇記劍州舊貢蘇燻席圖經所謂蘇家三稜艸席也

能攺亝龍安縣出香子八子之一也宋時縣屬綿州是今之安縣遊宦紀聞蜀人切榲桲去頂剜中心納沈檀並麝少許仍覆其頂綫縛蒸爛取出候冷研如泥入腦子少許和勻作小餅燒之香味不減龍涎山谷黔中與人柬頃承惠香極淸淡可喜毎與範道人同之耳比來絕無香材時時焚降眞甲煎淺俗零藿虛躁非主人深靜不能調制此物耳聞元叔苦瘡瘍遂平復否焚香何不見寄如梵王所獻天女惟我能受可以與我志云黔江武隆彭水俱出土降眞

華陽國誌江州縣淸水宂巴人以此水爲粉則膏輝鮮芳貢粉京師因名粉水故世謂江州墮林粉也方輿勝覽成都都江水在府西四里一名粉水以水作粉鮮潔於他處今渝人至自成都必買省粉相遺墮林之物了不復傳

裴啟語林曰諸葛武侯與宣皇在渭濱將戰宣皇戎衣蒞事使人視武侯乘素輿葛巾持白羽扇指麾三軍各隨其進止宣皇聞而嘆曰可謂名士矣今成都出羽扇攢雜鳥毛爲之蓋其遺制也

聞見錄云僧楚安蜀人畫山水於扇上安姑蘇臺或滕王閣千山萬水盡在目前

李徳裕畫桐花鳯扇賦序云成都夾岷江磯岸多植紫桐毎至春暮有靈禽五色小於玄鳥來集桐花飲其露及花落則煙飛雨散不知其所往有名工繪於素扇余戲作小賦書其上賦曰桐始華兮綠江曙粲鮮葩兮泫朝露樹曄曄兮霞舒鳥爛爛兮星布彼嘉桐兮貞且猗當暮春兮發英蕤豈鵷鶵之珍族又棲托乎瓊枝彼零露兮甘且白涵曉月兮灑鮮澤豈靑鳥之靈儔常欲吮乎玉液有嘉谷而不啄有喬松而不適獨美露而愛桐非人間之羽翮逮花落而春歸忽雨散而川寂悵丹穴之何逺想瑤池而已隔爰有妙工圖其麗容宛宛兮若飱珠於芳蘂飄飄兮疑振羽於光風感班姬之素扇空皎潔兮如霰亦有美人增華點絢雀伺蟬而輕鶩女乘鸞而微盻未若繪斯禽於珍箑動涼風於羅薦非欲發長袂之餘香掩淸歌之孤囀庶玉女之提攜列昆墟之瑤宴乃爲歌曰靑春晚兮芳節闌敷紫華兮蔭碧湍美斯鳥兮類鴛鸞具體微兮容色丹彼飛翔於霄漢此藻繪於冰紈𨿽淸秋而已至常愛玩而忘飡按此卽川扇之始也今川扇一種以靑紙爲地畫人物花鳥於上頗工致但未必爲桐花鳯耳

段氏遊蜀記云涪州出扇爲時貴珍能攺亝漫錄魏城以一繭造一扇謂之綿扇亦輕而可愛又云綿州八邑各有出產謂之八子魏城縣扇子其一也

華陽國誌云宜君山有麈尾特好入貢山在廣漢郪縣陳子昂麈尾賦曰天之浩浩兮物亦蕓蕓性命變化兮如絲之紛或以神好正直天蓋黙黙或以道惡彊梁天亦茫茫此仙都之微獸固何負而離殃始居幽山之藪食乎丰艸之鄕不害物以利已不營利以同方何忘情於委代而化境之不忘卒羅网以見逼受庖丁而罹傷不以斯尾之有用而殺身於此堂爲君雕俎之羞廁君金盤之實承主人之嘉慶對像筵與寶瑟𨿽信美於玆辰詎同歡於疇昔

蜀本紀云武都山精化爲女子王開明納爲妃無幾物故王哀之取武都山土築爲塜以石鏡表其門杜甫詩云蜀王將此鏡送死置空山冥寞憐香骨提攜近玉顏眾妃無復嘆千騎亦虛還獨有傷心石埋輪月宇間

史翽仁壽鏡賦序雲天寶初有獻書闕下者言巴蜀之間有石鏡見於巖之半仁壽之字昭然可觀僕深奇之因而爲賦曰主上恢大寶闡鴻休仁風揚而玄徳布壽星暉而皇化流故得靈仙啟瑞石鏡涵秋無往不形鑑乃侔於止水有徳而應道可諭於虛舟懿夫化自天鈞質非鎔造亭午光射靈朝曙早來洞宂之九仙對商山之四皓炳昆岫之龍燭倒風壇之竹掃光能照乘不遺罔象之珠迹在幽巖爲啟崆峒之道動如秋水之澄皎如寒雪之凝駐淸夜之圓月掛長河之片冰其形不由於拂拭其勢豈假於鉤繩君則無心惟徳之斯感山非自爾喜神之有憑左猨吟右虎嘯萬籟相聒羣容畢召𨿽復晉有金飾之美魏有銀華之妙何如庸魅而野鹿羞窺愛舞而山雞自照昔之寫形仁壽見瞻咸陽倚玳瑁而稱麗掛珊瑚而益光名傳歲月事著縑緗咸播美於前古孰歸功於我皇鏡爲之鑑與明徳之合符石類於金惟聖躬之初應可以示後世之千葉可以軌前王之萬乘記事之簡已光良史之書頌美之詞更動詩人之興法天法地之謂仁不騫不崩之謂壽惟仁也故能昭泰惟壽也故能長久萬人咸識鄙石室之仙經六體自然輕漢園之臥栁我大君猶抑而不納謙而不有小人無益於補天庶斯文之不朽

張君房麗情集蜀王宗衍幸鳯州天雄軍節度王承休妻嚴氏有美色衍愛幸之賜以妝鏡其銘曰煉形神冶營質良工當眉寫翠對臉敷紅如珠出匣似月停空綺囪繡帨俱涵影中

蜀檮杌王宗壽字永年建族子也於江原得古鐵鑑有篆文十二試照之見一靑衣小兒坐酒樓上試令人訪之靑衣隨至曰何以知我宗壽以實對靑衣曰吾失此百年矣知在公處故此盤桓公其還我宗壽出而與之靑衣剖腹納鑑長揖而去宗壽有辟榖吐納之術或謂得之靑衣今模其篆文云■■■■■■■■■■■■蓋龍宮寶藏神和子鑄永年萬歲十二字按神和子仙人屈突通也宋時遇張詠於京師及守成都見其像於天慶觀云

宋史幹徳三年蜀平蜀宮人入內帝見其鏡背有志幹徳四年召竇儀試詰之對曰此必蜀物蜀主嘗有此號上大喜曰作相須讀書人

洪邁嘉州江中鏡記嘉州漁人王甲者世以捕魚爲業家於江上與妻子棹小舟往來數里間网罟所得僅足食他日見一物蕩漾水底其形如日光采赫然射人漫布网下取得之乃古銅鏡一枚徑圓八寸許亦有琱■﹝王婁﹞琢刻固不能識也持歸家因此生計寖丰不假經營而錢自至越兩歲如天運鬼輸盈塞敗屋幾滿萬緡無所用之翻以多爲患與妻謀曰我家從父祖以來漁釣爲活極不過日得百錢自獲寶鏡以來何啻千倍念本何人而暴富乃爾無勞受福天必殃之我惡衣惡食錢多何用懼此鏡不應久畱不如獻諸峩眉山白水禪寺永爲佛供妻以爲然於是沭浴齋戒卜日入寺爲長老說因依盛具美饌延堂僧皆有■﹝貝親﹞施而出鏡授之長老言此天下之至寶也神明靳之吾何敢輒預檀越謹置諸三寶前作禮而去王旣下山長老密喚巧匠寫仿形模別鑄其一與眞者無異乘夜易取而藏之王之貲貨自是日削初無橫費若遭巨盜輦竊而去者又兩歲貧困如初夫婦歸咎於棄鏡復往白水拜主僧輸以故情兾返原物僧曰君知向時吾不輒預之意乎今日之來理所必至吾爲出家子視色身非已有況外物耶常憂落姦盜手中無以借口玆得全而歸吾又何惜王遂以鏡還不覺其贗也鏡𨿽存而貧自若僧之衣缽充牣買祠部牒度童奴數溢三百聞者盡傳元鏡在僧所提點刑獄使者建臺於漢嘉貪人也認爲奇貨命健吏從僧逼索不肯羅致之獄用楚掠就死使者籍其財空無貯儲蓋入獄之初爲親信行者席捲而隠知僧已死穿山谷徑路擬向黎州到溪頭值神人金甲持戟長身甚武叱曰還我寶鏡行者不顧疾走投林未百步一猛虎張口奮迅來若將捕噬始顫懼探懷擲鏡而竄久乃還寺爲其儔侶言之此鏡不知所在隆興元年祝東老泛舟嘉陵逢王漁自說其事時年六十餘云

集州誌云曽口縣南六十里廣福寺懸崖臨江故老相傳開山時寺僧得一石盂於漁罾以貯殘食翌日食滿怪之復以錢置其中亦然試以金又如之僧日以富遂大興堂殿及將死乃擲於江其徒百計覓之不得

蓬州誌云石佛寺距治西南四十里嘉陵江岸寺建於晉魏有僧解龍困獲寶盆弟子爭之龍復取盆去元喬西雪歌云老僧夢龍龍感通淸曉買魚魚眼紅百錢得之置江海變化倐忽生雷風魚因得脫感知已寶盆現出龍宮中貯以珍寶一利百怪異驚倒百歳翁弟子癡貪爭奪取寶盆復送龍宮裏舟人燃犀窺九淵老龍枕眠渾不起江煙漠漠含逺山落月茫茫照江水此語相傳七百年過客感嘆心茫然我來系舟巖下宿幾欲刻石僧窻前山中盛事有如此只恐歲久徒空言

器用

淸賞錄云昔有犍爲人得玄雄艸玄之硯如今制但無圭角耳方輿記寫經臺石硯在新繁縣漢末茍居士於臺上援筆書空曰吾爲諸天寫經臺側石硯猶存蜀志補罅萬州金崖石硯卽杜工部所詠者其詩云平公今詩伯秀發吾所羨奉使三峽中長嘯得石硯巨璞禹鑿余異狀君獨見其滑乃波濤其光或雷電聯■﹝土幻﹞各盡墨多水遞隠見揮灑容數人十手可對面比公頭上冠貞質未爲賤當公賦佳句況得終淸宴公含起艸姿不逺明光殿致於丹靑地知汝隨顧眄自注云平侍禦公之硯也杜雲林石譜云鞏州西門塞石產深土中一種色綠而有紋成水波斷爲研頗溫潤發墨宜筆其穴歲久頹塞無復可采先子頃有一方贈東坡公目之爲天波東坡有硯曰涵星贈範純夫侍講後歸李才元才元之孫售於成都史君得百五十緡外周以二髹匣蓋陰各有朱字紀歲月姓名元佑八年也

黃山谷爲任從簡鏡硯銘云瀘川之桂林有石黟黒瀘川之人不能有而富義有之以爲研則宜筆而受墨唐安任君從簡之硯面爲鏡而背三足形駭天下若山林不若而不得訪諸禹也松煤泛之若玄云之過魄月而竚也筆胥疏其上則吾宮中之兔也握筆之指爬沙若蛙欲食月不能而又吐也自注云任君宗易從簡寄烏石鏡研及屏乞余銘余沒其屛歸其研使更求烏石以爲屏烏石視萬州之金厓與中正砦之蠻溪兄弟行而白眉者也

蒲江志魏鶴山遺端溪硯一方池左一星聳起與池口相平背如瓦有十四星俱髙聳約五六分布列亦雅星大如小指根作云捧之形先是藏於學宮尋移藏縣庫此研予及見之剝落不甚全體質逺謝端溪要以人重耳

虞伯生集謝書巢送宣和瀘州石硯詩巢翁新得瀘州硯拂拭塵埃送老樵毀璧復完知故物沈沙俄出認前朝毫翻夜雨天垂藻墨泛春冰地湧潮恐召相如令艸檄爲懷諸葛渡軍遙

山海經髙梁之山其上多堊其下多砥礪輿地紀勝云漢州石梯河及茂州產緇土皆可代墨涪州樂溫縣有蒲大韶墨知名宋世

寰宇記合州書筒忠州文刀皆文具也李白酬宇文少府見贈桃竹書筒詩桃竹書筒綺繡文良工巧妙稱絕羣靈心圓映三江月彩質疊成五色雲中藏寶訣峩眉去千里提攜長憶君

富順監碑目郡人王光明孺家舊有唐時石燈臺刻讚一首並序元和進士元鋭撰莊伯良能書富義令孟公才刻

老學庵云宋文安公集中有省油燈盞詩今漢嘉有之蓋夾燈盞也一端作小竅注淸冷水於其中毎夕一易之尋常盞爲火所灼而燥故速幹此獨不然其省油幾半按文安嘗爲玉津令則漢嘉出此物幾三百年矣

寰宇記永康軍出馬鞭唐顧況作露靑竹鞭歌鮮於仲通正當年章仇兼瓊在蜀川約束蜀兒采馬鞭蜀兒采鞭不敢眠橫截斜飛飛鳥邊繩橋夜上層崖巓頭挿白雲跨飛泉采得馬鞭長且堅浮漚丁子珠聯聯灰煮蠟揩光爛然章仇兼瓊持上天上天雨露何其偏飛龍閒廐馬數千朝飲吳江夕秣燕紅塵撲轡汗濕韉獅子麒麟聊比肩曲江昆明洗刷牽四蹄蹋浪頭枿天蛟龍稽顙河伯虔拓揭胡鶵腳手鮮陳閎韓幹丹靑妍欲貌未貌眼欲穿金鞍玉勒錦連幹騎入桃花楊栁煙十二樓中奏管弦樓中美人奪神仙爭愛大家把此鞭祿山入闗闗破年忽見揚州北邸前祗有人還千一錢亭亭筆直無皴節磨將形相一條鐵市頭要是無人別江海賤臣不拘紲垂鞘掛影西窻缺稚子覓衣桃仰宂家僮拾薪幾拗折玉潤猶沾玉壘雪碧鮮似染萇弘血蜀帝祠邊子規咽相如橋上文君絕往年策馬降至尊七盤九折橫劍門穆王八駿超昆崘安用冉冉孤生根聖人不貴難得貨金玉珊瑚誰買恩張蠙新竹鞭詩新鞭暗入庭初長兩三莖不是他山少無如此地生垂梢叢上出柔葉籜間成何用髙唐峽風枝掃月明梅聖兪蒙山紫竹鞭詩蜀道之峭壁兮如快刀一削平無痕春雷驚龍走竹鞭是皆以竹爲之非用革也

王子年拾遺記曰禹鑄九鼎擇雌金爲陰鼎雄金爲陽鼎太白星見九日不沒李膺記云汶江山下有灘昔周衰九鼎淪沒其一毎雲開風息則了然見之華陽國誌所謂寶鼎見於江漑也唐書開元二十二年四月得寶鼎於鼎鼻山下江中重七百斤次年復得鼎於江中有三足卽周鼎矣

書苑云蜀先主常作三鼎皆孔明篆隸八分極其工妙唐盧庾梓潼神鼎賦曰於戲徳包生植者不能動彼天之道瑞及飛走者未能感無一之寶故知瑞之大者下及無心之金石徳之深者上合不言之玄造我國家髙選物理光天順人膺景命闡坤珍由是函谷闗旁靈符出而啟聖梓潼郡內寶鼎光乎取新此鼎者聖人之大寶有國之神器量則弘深體乃殊異嶷如斷山之■﹝山上酋下﹞崒屹若巨鰲之贔屓峙其足者可以象三徳虛其心者將以含萬類不汲而滿不然而沸內烹餁以養賢上歊云而作瑞應火木之卦旣調鹽梅鏤山川之容且禦魑魅是鼎也豈從靈感亦有欵識不假雕鐫宛然文字實彼天之所錫表吾君之至異應五百代之昌符成六萬年之寶位與夫遷鼎郟鄏卜代三十卜年七百者不可同日而議宜書於冊於帝之庭以合明應以昭神靈士有聞而嘆曰昔黃帝作寶鼎三秦帝奠神鼎一周之衰也沈泗水而隠藏漢之盛也在汾陰而見出未有能來聖壽之無疆應人文以純吉竊亦欲負鼎於明主啟心而獻術若能使我徵於有商豈見遺於今日

諭汝礪集云嚴眞觀支機石壁上有記古鼎丹砂事蜀事補亡載宋京詩藥鼎空畱閉黃壤前時發掘篆籀新按崇寧元年五月丁夘知府王公古修築嚴眞觀於觀西南隅掘得鼎二■一缶一鼎有明水■有丹砂越三日又得■一缶一虺鼎一鼎有篆文可考又器一如鼎而無文又一如■而小異又五銖錢千九器小大異形制作奇古非世所常有因刻其名物於石開封張裕爲記刻石具在器則歸天府矣

錄異記云綿州昌明縣山中周回二十里許有瓷香鑪廣二寸者或全或破堆積林中莫知其數未測所從來也

益部耆舊傳云任文公當王莽之亂奇物悉賣惟畱銅甑丹鉛錄云麻城毛柱史鳯韶爲予言近日平谷縣耕民得一釡以涼水沃之忽自沸以之炊飯卽熟釡下有諸葛行鍋字鄕民以爲中有寶物乃碎之其釡復層中有水火二字異哉瑞應圖曰丹甑不炊而自熟玉臯不汲而常滿殆此類乎遊梁雜記井研縣鄕中有掘地者得一釡鐵色光瑩將來造飯少頃卽熟一鄕皆異有爭之者不得共舉於縣中令君命取看未至堂下失手落也分之爲二中乃夾底心懸一符文不可辧旁有八分書諸葛行鍋四字或卽此物

杜少陵詩土銼冷疎煙自注云蜀人呼釡爲銼也輿地紀勝曰敍州有滇池大鑊可容水數十斛

侯鯖錄云閬州有三雅池昔人修此池得三銅器狀如杯盞上各有二篆字一曰伯雅二曰仲雅三曰季雅不知所由乃名池爲三雅余嘗覽魏文典論云靈帝末鬥酒直萬金劉表一子好飲乃制三爵大曰伯雅受一斗次曰仲雅受七升小曰季雅受五升

少陵於韋少府處乞大邑瓷盆詩云大邑燒瓷輕且堅扣如哀玉錦城傳君家白盌勝霜雪急送茅齋也可憐陸遊入蜀記巫山縣廨有古鐵盆底鋭似半甕極堅厚舊以種蓮時黃嗣直叔向以涪陵尉來攝縣魯直過而見之洗滌頃見銘在其中蓋漢永平間物也缺處鐵色光黒如佳漆字畫淳質可愛魯直有石刻盆記按韓暉仲跋漢巴官鐵量銘此盤色類丹砂魯直石刻云其一曰秦刀巴官三百五十戊永平七年第二十七酉紹興庚午歲予親見之今在巫山縣治趙明誠跋右漢巴官鐵量銘巴官永平七年三百五斤第二十七前代以永平紀年者凡五漢明帝晉惠帝後魏宣武李密僞蜀王建惟明帝至十八年其它皆無及七年者以此知爲明帝時物也此銘王無競見遺

成都琴臺下有古甕耕者往往得之宋子京歌古甕耕開數逾十甕下取聲元爲琴又近日臨卭譚州守有卓王孫酒缸圖記云其下有漢年號

漢貢禹諫元帝云方今齊三服官作工各數千人一歲費數巨萬蜀廣漢主金銀器歲各用五百萬三工官官費五千萬如淳曰蜀郡成都廣漢有工官工官主作漆器物者也寰宇記益州舊貢蜀漆今尙爾

山谷在靑神謝楊景山送惠酒器詩云楊君喜我梨花盞卻念初無注酒魁矲矮金壺肯持送挼莎殘菊更傳杯任淵注蜀之酒魁蓋詩人酌以大斗之遺制象北斗魁柄也

段氏遊蜀記云巴州竹根酒注子爲時珍貴

世說羅友在益州語兒云我有五百人食器家中人驚其由來淸而忽有此物定是二百五十沓烏樏

越嶲志金馬山下龍泉河有穴恆有夷器蠻匙刳木糠粃流出莫測其源

資暇錄云茶托子起建中年蜀相崔寧之女以茶杯無襯病其熨指取楪子承之旣啜而杯傾乃以蠟環楪子之央其杯遂定卽命匠以漆環代蠟進於蜀相蜀相奇之爲制名而話於賓親人人爲便是後傳者更環其底愈新其制以至百狀

野人閒話云僞蜀文谷好古士也常詣中書舍人劉元祚劉喜曰今日方與一二客約看余桃核杯客至卽靑城山道士劉云云升宮客沈黙也劉謂二客文員外亦藝士可並觀之杯闊尺餘文彩燦然眞蟠桃實也劉言少時常遊華嶽逢一道士以此酌瀑泉灌漱予覩之驚駭道士卽以半片相授云已而劉云出一白石圓如雞子其上文彩隠出如畫乃是二童子持節引仙人眉目毛髮冠履衣帔纎悉皆具沈黙亦出一石闊寸五分長二寸五分上隠出盤龍鱗介爪甲無不周備云於巫峽山中得之文谷一日覩此三寶欣爲渙言

揚雄賦曰覩瓶之居居井之湄處髙臨深動常近危酒醪不入藏水滿懷不得左右牽於纒徽一旦擊礙骨肉爲泥自用如此不如鴟夷

舟車

揚雄蜀本紀曰蜀王有鸚武舟司馬錯謂秦王曰有巴之勁卒浮大舶船以東向楚華陽國誌曰楚頃襄王使莊蹻伐夜郎至且蘭■﹝木豕﹞船於岸而步戰旣滅夜郎因畱王滇池以且蘭有椓船牂柯處乃攺國名爲牂柯

晉書武帝謀伐吳詔益州刺史王浚修舟艦浚乃下教云瓜皮船本圖以倉卒用之耳寧可以深入敵境耶於是作大船連舫方百二十步受二千餘人以木爲城起樓櫓開四出門其上皆得馳馬來往又畫鷁首怪獸於船首以懼江神舟楫之盛自古未有也

隋書楊素進伐陳計拜信州總管於永安造大艦名曰五牙上起樓五層髙百餘尺左右前後置六檣竿並髙百五十尺容戰士八百人旗幟加於上次曰黃龍置兵百餘人自余平乘舴艋各有差予己酉入蜀次荊門觀峽舟有三層者以梯上下望之深不見底用百十人揺櫓是亦其遺制也

唐王周志峽船具詩序云峽山之船大抵觀浮葉而爲之其狀一也執而爲用者或狀殊而用一或狀同而名異皆有謂下水船有檣有五兩有帆所以使風尾有柂傍有棚上者以其山曲水急下有石皆不可用狀直如櫓前後各一者謂之梢船之斜正欹側以此爲司命稍類柂而狀殊船之便於事者悉不如梢也櫓漿橈棹拔使其進而無退利涉川澤爲船之陳力櫓與槳類而名乃異在船之有力者悉不如櫓也峽水湍浚激石忽發者謂之濆沲洑而湤者謂之腦岸石壁立濆之忽作篙力難制以其木之堅韌竿直戟其首以竹納護之者謂之戙竹爲■﹝糹念﹞而勾其戙者謂之納戙與篙狀殊而用一在船之獨出者悉不如戙也崖石如齒非麻枲紉繩可爲前牽取竹之觔者破之而用枲爲韌相續以備其牽者謂之百丈系其船首者謂之陽絚牽之者擊鼓以號令之人聲灘亂無以相接所以節動止進退焉枲與竹狀殊而用一在船之先容者悉不如百丈也噫古人觀物因事爲志者甚多予秪命憲局沿溯巴賨抵瞿塘耳目熟於長年三老軰取其具之有功於船者作詩以稱之庶幾於魯望茶經者也其梢詩云制之居首尾俾之辧斜正首動尾聿隨敍取正爲定有如提吏筆有如執時柄有如秉師律有如宣命令守彼方與直得其剛且勁旣能濟險艱何畏涉遼夐招招俾作主泛泛賓司命風烏愧斟酌畫鷁空輝映古人存丰規猗歟聊引證其櫓詩云用之大曰櫓冠乎小者楫通津旣能濟巨浸卽橫涉身之使者頰虎之拏者爪魚之撥者鬛弩之進者筴此實爲相須相須航一葉其戙詩云箭飛峽中水鋸立峽中石峽與水爲隘水與石相擊濆爲生險艱聲發其霹靂三老航一葉百丈空千尺蒼黃徒爾爲倐忽何可測篙之小難制戙之獨有力猗嗟戙之爲彬彬堅且直有如用武人森森矗戈戟有如敢言士落落吐胸臆拯危居坦夷濟險免兢惕志彼哲匠心俾其來者識其百丈詩云少嘗侍先君餘閒誦白氏始得入峽詩深味作詩旨云有萬仞山云有千丈水自念坎■﹝土稟﹞時尢多兢愼理山束峽如口水漱石如齒孤舟行其中薄冰猶坦履孱巖屹焉立洶湧勃然起百丈爲前牽萬險卽平砥破之以篔簹續之以麻枲礪之堅似節引之直如矢杼軸連半空長短隨兩涘鐵鎖枉馳名錦纜謾稱美長繩豈能系朽索何足擬茍非■﹝糹念﹞之爲胡可力行此

應瑒靈河賦雲龍艘白鯉越舲蜀艇傳玄正都賦云艨衝■﹝舟句﹞■﹝舟鹿﹞蜀艇吳航杜甫詩野艇恰受兩三人皆平音也俗本攺作野航非航則大舟矣豈止兩三人

蜀人取魚之具名魚栫說文栫寂見切以柴木壅水也江賦栫澱爲涔夾眾羅筌王勃魚栫侵岸水卽此俗本作牀無謂

博物志云舊說天河與海通近世有人居海渚者年年八月有浮槎去來不失期人有奇志立飛閣於查上多賫糧乘槎而去十餘日中猶觀日月星辰自後茫茫忽忽亦不覺晝夜去十餘日奄至一處有城郭狀屋舍甚嚴遙望宮中多織婦見一丈夫牽牛渚次方飲見之驚問曰何由至此此人具說來意並問此是何處答曰君還至蜀郡訪嚴君平則知之竟不上岸因還如期後至蜀問君平君平曰某年月日有客星犯牽牛宿計年月正是君到天河時也按因話錄載漢書張騫窮河源言其奉使之逺實無天河之說惟張茂先博物志有之後人相傳云得織女支機石持以問君平今成都嚴眞觀有一石呼爲支機石餘寶歷中下第還家於京師途中逢官差遞夫舁張騫槎不知是何物洞天集云嚴遵仙槎唐置之於麟徳殿長五十餘尺聲如銅鐵堅而不蠧李徳裕截細枝尺餘刻爲道像往往飛去復來廣明已來失之槎亦飛去

後漢書公孫述在蜀僭用羽葆車及瞽師樂器建武十三年夏四月大司馬還自益州傳送於京師於是法物始備事物紀原云兜籠巴蜀婦人所用乾元以來蕃將著勛於朝多乘之以易於擔負京師先用車轝後亦以兜籠代之卽今之兜子蓋其制起於巴蜀而用於中朝自唐乾元以來也

事物紀原蜀相亮造木牛流馬以運餉蓋巴蜀道阻便於登陟故耳木牛卽今小車之有前轅者流馬卽今獨推者是而民間謂之江州車子巴郡有江州縣疑亮創始於此當時云然後人以爲名也諸葛集載木牛流馬法曰木牛者方腹曲頭一腳四足頭入領中舌著於腹載多而行少宜可大用不可小使特行者數十里羣行者二十里也曲者爲牛頭雙者爲牛腳橫者爲牛領轉者爲牛足覆者爲牛背方者爲牛腹垂者爲牛舌曲者爲牛肋刻者爲牛齒互者爲牛角細者爲牛鞅攝者爲牛秋軸牛仰雙轅人行六尺牛行四步載一歲糧日行二十里而人不大勞流馬尺寸之數肋長三尺五寸廣三寸厚二寸二分左右同前軸孔分墨去頭四寸徑中二寸前腳孔分墨二寸去前軸孔四寸五分廣一寸前杠孔去前腳孔分墨二寸七分孔長二寸廣一寸後軸孔去前杠分墨一尺五分大小與前同後腳孔分墨去後軸孔三寸五分大小與前同後杠孔去後腳孔分墨二寸七分後載克去後杠孔分墨四寸五分前杠長一尺八寸廣二寸厚一寸五分後杠與等板方囊二枚厚八分長二尺七寸髙一尺六寸五分廣一尺六寸毎枚受米二斛三斗從上杠孔去肋下七寸前後同上杠孔去下杠孔分墨一尺三寸孔長一寸五分廣七分八孔同前後四腳廣二寸厚一寸五分形制如象靬長四寸徑面四寸三分孔徑中三腳杠長二尺一寸廣一寸五分厚一寸四分同杠耳

王晦叔云郫村民鑿古冡得一銅馬髙可三尺許制作精妙簡池守景季淵取以歸中宵風雨輙聞嘶鳴怪之不敢畱移送佛寺紹興丙子灼至成都黃伯淵見索詩乃作銅馬歌曰君不見武皇逸志淩九垓追風躡影思龍媒魯班門外立銅馬天廐萬匹皆塵埃又不見伏波將軍破交賊歸來殿前獻馬式據鞍習气殊未衰想見老子眞矍鑠兩京翻覆知幾秋只有山河共客愁孤煙落日蠶叢國出此神物於荒邱千年黃壤誰作主猶把歸心泣風雨但恐一朝去無蹤有似丰城寶劍化■﹝雨上只下﹞龍

蜀中廣記卷六十八※※※※※※古典小說之家備份區http﹕／／club。xilu。com／wave2002／

﹝樓主﹞﹝8樓﹞作者﹕沈思曲發表時間﹕2008／08／3018﹕41﹝加爲好友﹞﹝發送消息﹞﹝个人空間﹞回復修攺來源刪除《四庫全書蜀中廣記》﹝069～081﹞／一百八卷﹝明﹞曹學佺撰

●欽定四庫全書

蜀中廣記卷六十九

﹝明﹞曹學佺撰

○方物記第十一

印璽

尙書璇璣鈐曰禹開龍門導積石決岷山治九貢出玄珪上刻曰延喜玉受徳尺錫佩王子年拾遺記曰昔伯禹入穴乃至一空裏有人身而蛇鱗口吐玉簡以授禹長十有二寸以量度天地

後漢書岑彭臧宮伐公孫述拔地至繁郫前後收得節五印綬千八百枚

蜀志太傅許靖等上言前闗侯圍襄陽襄陽男子張嘉王體獻玉璽璽潛漢水伏於淵泉暉景燭耀靈光徹天赤牘淸裁以爲雲長進璽詞雲谷雜記紹興中洞庭漁人獲一印方僅二寸其制甚古紐有連環四兩兩相貫上有一大環總之蓋所以佩也漁者以爲金競而訟於官辧其文乃壽亭侯印四字闗侯嘗封於漢壽亭疑必侯物遂畱長沙官庫守庫吏見印上時有光焰因白於官乃遣人送荊門軍侯祠中光怪遂絕容齋隨筆云復州寶相院以建炎二年因伐木於三門大樹下土中深四尺餘得一印其環並背俱有文云漢建安二十年壽亭侯印今畱於左藏庫邵州守黃沃叔啟慶元二年復買一紐於郡人張氏其文正同只欠五絲環耳予以謂皆非眞漢物且漢壽乃亭名旣以封雲長不應去漢字又其大比它漢印幾倍之聞嘉興王仲言亦有其一侯印一而已安得有四雲長以四年受封當卽刻印不應在二十年尢非也是特後人爲之以奉廟祭其數必多今流落人間者尙如此予今歲在渝州武陵楊進士文弱以廣文分考蜀闈事竣見過損惠漢章方寸文曰闗小侯印

魏景元末年滅蜀雍州兵於成都縣獲玉璧玉印各一印文似成信字獻之衛瓘瓘依周成王歸禾之義以上相國府司馬氏宣示百官而後藏之蓋公孫述起成都自號成家也瓘得印時梓潼太守向充曰吾聞之譙周先帝諱備其訓具也後主諱禪其訓授也劉已具矣當授人也今中撫軍名炎而漢年極於炎興瑞出成都而藏之於相國府此天意也

南齊志永明元年冬日寧蜀廣漢縣村民張慶宣陶瓦作屋見瓦間有光照屋內外以告令孔休先乃共發視獲玉璽一紐璧方八分上有鼻文曰帝眞

蜀檮杌武成二年獲玉璞於田令孜之故第以爲國璽其文曰有徳承天其祚永昌孟蜀廣政十四年冬十月望彭山副將頭楊富獲一銅印於江岸有六面方各寸許皆有篆文兩面共通一竅竅中三虛一實其直可貫其圓有規六面篆文共八十二十分夾其竅六十均在四傍各成文章印過雕鏤有竅面各一十字無竅面各十五字以印進上嚴築作瑞篆記今載其篆文於左一面云■■■■■■■■■■■■■■■天國老君生萬民治中國外國人和璽十五字也其相對一面云■■■■■■■■■■■■■■■老君授生輔天下國安平受道人長生十五字也又一面云■■■■■■■■■■虛無自然明日月星辰光十字也其相對一面云■■■■■■■■■■玄女致和气玉女教天醫十字也又一面云■■■■■■■■■■■■■■■上國仙師天師老君道成明天地政璽十五字也其相對一面云■■■■■■■■■■■■■■■上召吾拜無爲太昊通天下治气同璽十五字也按此當是漢張道陵時物

輿地紀勝靖康元年遂州浚城隍得方寸古銅印其文曰廣漢侯印洪邁夷堅志宣和中夔人龍澄曽於府東大瀼水中獲玉印其文非世間篆籀恍見天神立於傍曰此印乃上帝所寶守護不謹遂落於此俄而不見澄懼乃奉印投元處古今丁集建炎初盧法原修治羅城役夫得小金印以獻公因會鄕老出而薄觀有識其文者曰漢破虜羌侯五字字分作三行漢字居其一觀畢以寄於帑紹興十年胡公世將捷於剡家灣張公壽一因取爲獻按漢土徳故印章以五成此先漢時物也但不知封侯者爲何人又虜羌二字連稱亦史冊所未有

黎州誌蠻部內有渥窪池產馬其處首領號鬼王有印篆文曰武犍水軍

蜀檮杌云永平二年八日什邡縣人獲銅牌以獻上有六十二字建命嗣子更名元膺字昌美以符銅牌膺昌之讖且爲文誡之

長寧軍北半里西溪北岸有桃源洞宋嘉定中太守張公市民田以種桃李立亭榭掘地得銅牌刻詩云綽約去朝眞仙源萬木春要知竊桃客定是會稽人國朝宣徳中耕者於洞前復得銅牌廣一寸長二寸厚一分半金色鮮明刻詩同前

華陽國誌諸葛亮賜南夷鐵劵毎刺史校尉至夷輙賫以呈詣

費著氏族譜蜀郭氏眾多家於北城者號北郭自敍出汾陽藏有汾陽王丹書鐵劵

成都古今記云唐鐵劵二蓋昭宗以賜陳敬瑄田令孜者劵形方如半甑縱長尺餘橫廣不及二尺以金爲字今在軍資庫但金剝落無餘字益澷滅間有不可識者敬瑄以中和三年十月受賜令孜以四年十一月受賜僖宗猶在成都明年僖宗還京師後此八年當景福六年四月二人俱爲王建所殺據新唐書蓋同日死令孜與敬瑄實斲喪唐室何功之有𨿽冒受此劵卒不可用天道果昭昭乎今劵字益就澷滅可惜錄其槪左方敬瑄劵文承旨樂朋龜作其略曰烹巨鰲者鼎大於滄海斬長鯨者劍倚於靑天旣立異勲克膺殊寵李晟免其十死子儀成其九功鎭以金鏞賜其鐵劵後來繼者豈在他人又曰致朕身安由卿忠藎前封公爵後錫郡王詢於眾情未愜羣望今賜卿鐵劵赦卿十死其宰臣姓名澷滅不可復識田令孜鐵劵文略曰人臣之績古今莫儔爵位不足以答元勲竹帛不足以紀大節式遵盛典用表殊庸宣賜駱谷扈從定難中興社稷功臣仍恕十死其宰臣裴澈

兵器

漢書南越反以楊僕爲樓船將軍有功東越反上欲復使將爲其伐前勞以書勅責之曰君欲請蜀刀問賈幾何對曰率數百夫武庫日出兵而陽不知挾僞幹君過也陶弘景刀劍錄曰闗侯爲先主所重不惜身命自采武都山鐵爲二刀銘曰萬人及侯敗旹刀沒於水張益徳初受新亭侯自命匠煉赤珠山鐵爲一刀銘刃曰新亭侯蜀帝大將也後範張偸以入吳又曰黃忠從先主定南郡得一刀赤如血於漢中擊夏侯淵軍一日之中手刃數百

蒲元傳曰君性多奇思於斜谷爲諸葛亮鑄刀三千口刀成自言漢水鈍弱不任淬蜀江爽烈是大金之元精天分其野乃命人於成都取江水以淬刀旣至君言水雜不可用取水者捍言不雜君以刀畫水言雜八升取水者叩頭雲實於涪津渡覆水懼怖遂以涪水八升益之咸共驚伏及刀成試以竹筒納鐵珠滿中舉刀斷之應手虛落今屈耳環者乃其遺範陶弘景刀劍錄曰蜀主備令蒲元造刀五千口皆連環及刃口刻七十二煉柄中通之兼有二字矣

陶隠居曰後蜀李雄晏平元年造騰馬刀五百口有隸字北史太和中特賜髙允蜀刀一口

後漢書肅宗嘗賜諸尙書以寶劍手自署名者三人郅壽其一也署壽劍曰蜀漢文時論以壽明逹有文章故得是劍雲笈七籖雲天師劍狀若生銅五節連環之柄上有隠起符文星辰日月之象重八十一兩嘗用誅制鬼神降翦凶醜升天之日誓曰我世有一子傳印劍及都功籙頂上有朱發十數莖以表奇相於今二十一世矣劍時有異光或聞吟吼乍存乍亡至十六世師毎借人供養以祛疾苦鄰家夜產性命危切借去有神光如燭閃然一室之中劍墮地而折經數十年十八世孫惠欽時有人挈布囊入云錦山仙居觀周行廊廡之下云解磨鏡釘鉸師問曰有折劍焊綴得乎請看之曰可須別掃一室炭數斤以巨石爲碪熾炭錘擊反扄其門聲聞於外門人皆憂此劍淬於其手師殊不爲慮頃之錘鍛聲絕執劍以呈果完綴如舊但焊處微有黒痕如絲髮耳師以錢半千酬之致於老君前負囊而去出門數步尋失所在

刀劍錄曰蜀章武元年辛丑采金牛山鐵鑄八鐵劍各長三尺六寸一備自佩一與太子一與梁王理一與魯王永一與諸葛亮二與張飛闗侯一與趙雲並是亮書作風角處所

又曰蜀後主禪延熈二年造大金劍長一丈二尺鎭劍口山往往輝光上燭後人處處求覓不得

晉許遜令旌陽日有斬蛟第三劍至唐復出漁者网而獲之隋禮儀志侍禦有左右夾轂蜀客楯劍格獸羽林八

云仙雜記成都朱善存家世寶一劍毎生神芝則天下晏淸如安史黃巢之亂劍皆吐黒焰屬天不差毫釐老杜詠番劍詩虎气必騰上龍身寧久藏元稹書劍詩渝工劍刃皆歐冶巴吏書蹤盡子云惟我心知有來處泊船黃艸夜思君

王氏見聞錄僞蜀王承協幼承蔭有文武才通於章律門下常養一術士授其戰陣之法人莫知也蜀主講武於星宿山下承協呈一鐵鎗重三十餘斤請試許之由是介馬盤槍星飛電轉萬人觀之咸服神異及入城又請盤城門下鐵闗五十餘斤用兩人舁致馬上當街馳之疾如電閃主大悅擢爲龍捷指揮使承協於諸家兵法三令五申懸之口吻主以其年幼終不柄用焉

諸葛亮教曰作部作匕首五百枚以給騎士又曰勅作部皆作十折矛以給之

李膺益州記云掌天山在臨津縣山多柘堪爲良弓𨿽檿絲燕角不能勝也今巴州地

禹貢梁州厥貢砮磬華陽國誌臺登縣有砮石火燒出鐵剛利蜀都賦注碧砮生越嶲會無縣可作箭鏃

魏氏春秋曰亮作八務七戒六恐五懼皆有條章以訓勵臣子又損益連弩謂之元戎以鐵爲矢矢長八寸一弩十矢皆發

神僧傳云梁將王綝與陸法和守巫峽軍次白帝法和謂人曰諸葛孔明可謂名將吾自見之此城旁有其埋弩箭鏃一斛許因挿表令掘之如其言

三國誌蜀孟幹至吳皓欲殺之宥而將徙諸臨海漧以吳人愛蜀側竹弩言能作之皓畱付作部復逃至京師唐詩品彚蘇渙少喜剽盜善白弩巴蜀商人苦之稱白跖以比莊蹻後折節讀書登第

戰國策曰蜀地之甲乘船浮於汶乘夏水而下江五日而至郢漢中之甲乘船出於巴乘夏水而下漢四日而至五渚

沈約宋書云太祖賜孝武以諸葛亮滿袖鎧鐵帽隋書太子勇好飾蜀鎧

宋史戎州鬼主有羅鬼甲蓋漆生革爲之其堅過於鐵出都掌夷中

釋名云盾遁也跪其後避刃以隠遁也大而平者曰吳魁本出於吳爲魁帥者所持也隆者曰須盾本出於蜀須所持也或曰羌盾言出於羌也

諸葛亮軍令曰始出營豎矛戟舒旛旗鳴皷角行三里辟矛戟結旛旗鳴皷角未至營三里復豎矛戟舒旛旗鳴皷角至營復結旛旗上皷角違令者髠音樂志漢髙祖自漢中歸巴渝之兵執仗而舞旣非正典悉罷不用

涪陵志宋大觀間掘地得印及佩鉤刁鬥上刻張飛二字因立桓侯廟

隋書丹陽人耿詢以罪配給蜀王秀有巧思作馬上刻漏後秀廢詢以親信又當誅因其技巧得免

蜀中廣記卷六十九

●欽定四庫全書

蜀中廣記卷七十

﹝明﹞曹學佺撰

○方物記第十二

樂器

南齊書建元中涪陵郡蜑民田健所住巖間常畱雲气有聲響徹若龍吟求之積歲莫有見者其年四月黒夜巖中忽見雙光起至明掘之獲古鐘一枚及錞於一面至永明元年十一月寧蜀廣漢縣人墾地又獲古鐘一枚髙三尺八寸圍四尺七寸懸柄長一尺二寸合髙五尺四面各九乳

雲笈七籖渝州南平縣道昌觀有古鐘作二獅子對立捧花座蛟螭爲鼻蛟尾分繞獅之足盤於鐘上鐘形再殺三成如盩厔古鐘之狀於其殺處作細花文五條當中一條黃色明淨累累若珠貫焉次珠條外作花片之狀屈曲相營又外一重云葉纒繞殆非人工此外周身有花不可細記云是湘東王貽陶隠居物

夔府誌云昔人掘地得一鐘形如戽斗匾而長一面凸爲十八乳一陰一陽總爲九乳古詩春鐘九乳鳴疑此鐘應春宮律也一面古篆七十餘字人不能識惟夔字可辧水經注云夔鄕觀此可信

閬州譙樓上鐘是唐開元間物徙自巴州者營山縣開元寺鐘重千五百斤上鑄開元九年字兵燹時沈潭中毎隠隠見於重淵之下元丰中忽如雷震聲躍出砂磧上得之巴州舊恩陽縣治右廣福觀銅鐘上有景龍庚戌四字俱見本志

七籖云施州淸江郡開元觀有鐘麟鼻而系於簴狀若懸匏扣之淸越聞於數里不知何代物先是有郡民牧牛城南田間忽聞異聲自地中發驚走辟易其後民病夢一靑襦丈夫曰遷我於開元觀民不悟它日到田間聞其聲如前以白於守守封君以爲不急叱去之是夕又夢靑襦者曰吾委迹於地下有年矣汝不速出必有大咎覺而懼與其子偕往鑿地丈餘得之色靑如所夢因再白守置於開元觀是日辰時不擊自鳴震響極逺守以其事聞詔編於國史復命宰臣李林甫頒其奏以示天下今建始縣地也

靈驗記靑城山宗玄觀古銅鐘三千餘斤隠花文飛仙幢節之狀工甚精好劉辟據成都取管內銅像大鐘鑄兵器及錢此鐘在焉挽拽下山以巨石捶擊終不能損至江幹拽以竹筏力敵萬斤不動縣申狀辟異之令還故處只須二三人牽上若一二百斤然

靑城志縣之聖塔寺相傳有仙塔飛來寺之古鐘朔望有聲隠隠若自鳴以爲至人所鑄成都方輿天慶觀在城北有唐元和銅鐘千斤

溫江縣太平觀有任尊師者日於市中戶乞一錢鑄鐘萬斤鐘成尊師年已八十餘作大齋表讚扣鐘數百下辭決而去卽大歷年中也至劉潼僕射擁旄西川令觀寺鐘上皆鐫陁羅尼咒忽見任歸領巧工於咒邊刻云觀家銅鐘不合刻佛咒別立誓詞數句人見其狀貌益少壯於當時云

黔南人砌鹽井得古鐘長三四尺中細而實如腰鼓瓦腔之狀兩頭圓厚扣之皆有奇音與常鐘異在鹽井多年益加光膩無毀蝕處時起金色晶明異常節度使僖公畱鎭府庫焉

開州龍興觀鐘七八千斤無樓懸於殿上州有■﹝襄攵﹞敓遺失諍訟不決之事沈滯抑屈之情焚香扣鐘立便分雪余頃駐泊觀中忽見官吏押領囚徒至鐘前焚香告誓援槌將擊之際有人抑止之更令取款如是數四不擊鐘而訟已得理矣問其故云累有公案不決者擊此鐘旬日之內有誣罔寃抑於人必暴病死相傳云安白鶴鐘亦然已上俱杜廣成所記

成都文類魏了翁嘉定府延祥觀鐘銘曰二五之運徵爲五聲周疏相濟混緩相成人於天地稟气受形蓋與聲律一本而生故爲大鏞以首八音夙夜聽之和平其心是謂天合匪石匪金樂廢禮壞聲謝器沈二氏之宮僅存於今制𨿽戾古所發亦深尙敬爾聰上帝汝臨

漢書成帝綏和五年得古磬十六枚於河濱今犍爲之玉磬池是其處卽玉津縣也名曰漢水又曰寶磬洲彚雅云明堂位特懸者名離磬卽大磬曰毊磬也毋句氏及伶倫所制則編磬也第編磬止十二枚以應十二律漢成帝時犍爲水濱得石磬十六枚此乃後世工師傅會二少二變之說鄭康成亦從之誤矣

寰宇記綿谷縣東山之北有燕子谷中產磬石

方輿靑石山在靑石縣有祠甚嚴九州島要記言天下靑石無佳於此可以爲鐘磬

酉陽雜爼蜀軍將皇甫直別音律擊陶器能知時月好彈琵琶元和中常造一調乘涼臨水池彈之本黃鐘而聲入蕤賓因更弦再奏之聲猶蕤賓也甚惑之以爲不祥隔日又奏於池上聲如故試彈於他處則黃鐘也直因切調蕤賓夜復彈於池上覺近岸波動有物激水如魚躍及下弦則沒矣直遂集客車水竭池窮泥索之數日泥下丈餘得鐵一片乃方響蕤賓鐵也

陳祥道樂書什邡人段祖獲錞於獻益州刺史始興王蕭鑑髙三尺六寸六分圍三尺四寸形圓如筩銅色如漆質甚薄上有銅馬以繩貫之令去地尺餘灌之以水又用器盛水於下以芒莖當心跪注錞於以手振芒則其聲淸亮如雷良久乃絕按古以錞於節樂稱禮器也益部談資諸葛鼓乃銅鑄面廣一尺七寸髙一尺八寸邊有四獸腰束下空旁有四耳花文甚細色澤如瓜皮重三十餘斤縣於水上用梄木槌擊之聲極圓潤乃孔明擒孟獲時所制昔伐九絲城得十餘面今在成都府庫中一名錞於鼓遊梁雜紀諸葛鼓其形圓上寛而中束下則敞口大約若今楂斗之倒置也面有四水獸四周有細花文其色不甚碧綠擊之彭彭聲如鼓云置於水擊之其聲更巨上南志銅鼓有剝蝕聲響者爲上易牛千頭次者七八百頭逓有差等夷人藏至二三面者卽得雄視一方父老云諸葛制以鎭蠻者鼔去則蠻運終理或然也戎州誌銅鼓旁範八卦及四蟾蜍狀似覆盤懸而擊之下映以水其聲非鐘非鼓都掌夷所寶相傳爲諸葛亮鑄者直數十鎰次者數鎰珙縣誌銅鼔如筩髙一尺腰有四耳以備懸上下絙以花鳥一面臨造間有四幕者面中花瓣十二以擊久蠡瓣多者爲龍師所鑄直踰千金

黔江志太宗雍熈元年黔南言溪峒夷獠毎疾病輒擊銅鼓以祀神鬼乞釋其銅禁詔從之

南部志舊新井縣銅鐸觀有一銅鐸乃晉譙縱舊物

靑神志大江東北石鼓寺下沙中昔人得石鼓一髙三尺圍六尺許形制殆類岐鼔狀但無款識今在寺廡下寺以得名

羯鼓錄云代宗朝宰相杜鴻漸能羯鼓永泰中以副元帥節度西川前雙流丞李琬薦一削羯鼓杖者見且以二枝爲獻鴻漸喜曰此杖當貯衣衾中積時者尢物也匠言於脊溝中養者十年矣公厚賞之而去及被召回至嘉陵驛頗有山水其夜月色又佳乃與從事楊炎軰登驛樓望江月觴燕命取羯鼓以所得杖酣打數曲四山猨鳥皆驚飛噭走從事悉異之公曰比於華嚴閣擊此初見羣羊牧於川下忽數頭躑躅不已及止鼓羊亦止復鼓之復然遂以疾徐髙下節之羊無不應聲而舞旋有二犬走吠羣羊至近聞聲則仰首若有所聽少選宛頸揺尾亦從而變態是知百獸率舞之書固無難矣初李琬以調集至長安居務本裏夜聞羯鼔曲頗工於月下步尋至一家門戶極卑叩門入謂曰君所擊豈非耶婆娑雞乎而無尾何也其人驚異曰君知音耶某太常工人也祖傳此曲近因張儒入長安家人流散父沒河西今但按舊譜數本尋之竟無結尾故夜夜求之也琬曰曲下意盡乎工曰盡琬曰意盡卽曲盡又何索焉工曰柰聲不盡何琬曰可與言矣夫曲有如此者惟以他曲解之方可盡其聲耶婆娑雞當用屈柘急徧解如柘枝用渾解甘州用吉了解之類也工如教鼓之果相協聲意皆盡感泣而謝卽言於寺卿徵爲主簿後累官太常少卿宗正卿

鹽鐵論曰貴人之家中山索女撫流徵於堂上鳴鼓巴渝交作於堂下杜氏通典曰巴渝舞曲有矛渝安臺弩渝行辭四篇其辭旣古莫能暁其句度昔漢髙作巴渝舞長沙王舞袖不回舉上問之對曰臣地狹不足以回轉韋臯鎭西川教奉聖樂曲將進之先令舞人曲譜到京於晉邸按閱教坊數人潛窺因得先進索賞又僖宗乾符中綿竹樂工王生有巨力毎遇府中饗軍宴客先呈百戲王生腰背一舡舡中載十二人舞河傳一曲略無困乏教坊記曰僖宗幸蜀時戲中有劉眞者善弄假婦人後乃隨駕還京籍於教坊弄婆羅

譚賓錄雲開元中中官白秀貞使蜀回得琵琶以獻其槽邏�檀爲之溫潤如玉光耀可鑑有金縷紅文影成雙鳯楊妃毎抱此器奏於棃園音韻淒淸飄如雲外而諸王貴主洎虢國已下號爲貴妃琵琶弟子毎受曲畢皆廣有進獻玄宗又令皇甫詢於益州制琵琶捍撥以太守蘇頲不奉詔乃停故寰宇記云益州舊貢琵琶捍撥也

北夢瑣言僖宗末京師樂工有琵琶石潨者號石司馬尢爲相國令狐綯見賞俾與諸子渙沨連水邊作名亂後入蜀不隸樂籍多遊諸大官家皆以賓客待之一日會軍校數員飲酒潨以胡琴擅場在坐非別音者喧嘩語笑殊不傾聽潨乃撲檀槽而詬曰潨曽爲中朝宰相供奉今日與健兒彈而不我聽何其苦哉於時識者嘆訝之

教坊記咸通中第一部有張小子忘其名彈弄箜篌冠於今古今在西蜀教坊𨿽有三十人能者一兩人而已白樂天夜聞箏彈瀟湘送神曲詩云縹緲巫山女歸來七八年殷勤湘水曲畱在十三弦苦調吟還出深情咽不傳萬重雲水思今夜月明前

西京雜記司馬相如作玉如意賦梁王悅之賜以綠綺之琴文木之幾夫余之珠琴銘曰桐梓合精其後攜綠綺遊臨卭以琴心挑卓女作爲琴歌詞曰鳯兮鳯兮歸故鄕遨遊四海求其凰時未遇兮無所將何悟今夕升斯堂有艷淑女在閨房室邇人遐毒我膓何緣交頸爲鴛鴦相頡頏兮共翺翔又曰鳯兮鳯兮從我棲得托孳尾永爲妃交情通體心和諧中夜相從知者誰雙翼俱起翻髙飛無感我思使餘悲及唐張佑又爲琴歌以和相如曰鳯兮鳯兮非無凰山重水闊不可量梧桐結陰在朝陽濯羽弱水鳴髙翔

梁簡文帝蜀國弦詩銅梁指斜谷劍道望中區通星上分野作固下爲都雅歌因良守妙舞自巴渝陽城嬉樂盛劍騎郁相趨五婦行難至百兩好遊娛牲祈望帝祀酒酹蜀侯誅江妃納重聘卓女愛將雛停弦時系爪息吹治唇朱脫衫湔錦浪回扇避陽烏聞君握節返賤妾下城隅隋盧思道蜀國弦詩西蜀稱天府由來擅沃饒云浮玉壘夕日映錦城朝南尋九折路東上七星橋琴心若易解令客豈難要

嘉話錄云蜀王楊秀常造千面琴散在人間

志林云唐雷氏琴自開元至開成間世有人然其子孫漸志於利投世好而失家法故以最古者爲佳非貴逺而賤近也予家有一琴其中銘雲開元十年造雅州靈闗村雷家記八日合未曉八日合爲何等語也廬山處士崔成老彈之以爲絕倫云元丰六年十月初四日書

教坊記貞元中成都雷生善斲琴至今尙有孫息不墜其業精妙天下無比也

西溪叢語滕達道蓄雷威琴中題云石山孫枝樣剪伏羲將扶大隠永契神機徐浩書字類石經今歸居氏矣又云嘗見一琴中題云唐大歷三年仲夏十二日西蜀雷威於雜花亭合又云伊南田店篔簹谷隠士趙彥安獲一琴斷文奇古眞虵蚹也聲韻雄逺中題雲霧中山三字人莫暁也後得蜀郡艸堂閒話中載云雷氏斷琴多在峩眉無爲霧中三山方知爲雷琴矣益部談資世傳雷威作琴不必皆桐遇大風雪之日酣飲著蓑笠獨往峩眉深松中聽其聲連延悠揚者伐之斵以爲琴有愛重者以松雪名之故世稱雷威琴也

唐桂府王推官出蜀匠雷氏金徽琴請姜宣彈小胡笳引時有爲作歌者云雷氏金徽琴王君寶重輕千金三峽流中將得來明窻拂席幽匣開朱弦宛轉盤鳯足驟擊數聲風雨回哀笳慢指董家本姜宣得之妙思忖泛徽胡雁咽蕭蕭繞指轆轤圓衮衮吞恨含情乍輕激故國闗山心歷歷潺湲疑是舞鸊鵜砉騞如聞發鳴鏑流宮變徵漸幽咽別寉欲飛猿欲絕秋霜滿樹葉辭風寒雛墜地烏啼血哀弦已罷春恨長恨長何如懷我鄕我鄕安在長城窟聞君虜奏心飄忽何時窄袖短貂裘臙脂山下彎明月

岑參秋夕聽羅山人彈三峽流泉云皤皤岷山老抱琴鬢蒼然衫袖拂玉徽爲彈三峽泉此曲彈未半髙堂如空山石林何颼飅忽在窻戶間繞指弄嗚咽靑絲激潺湲演漾怨楚云紆徐韻秋煙疑兼陽臺雨似雜巫山猿幽引鬼神聽靜令耳目便楚客膓欲斷湘妃淚斑斑誰裁靑桐枝絙以朱絲弦能含古人曲逓與今人傳知音難再逢惜君方老年曲終月已落惆悵東齋眠李季蘭聽從叔彈三峽流泉歌云妾家本住巫山云巫山流泉嘗自聞玉琴彈出轉寥夐直似當時夢裏聽三峽迢迢幾千里一時流入幽閨裏巨石崩崖指下生飛泉走浪弦中起初疑噴怒含雷風又似嗚咽流不通回湍曲瀨勢將盡時復滴瀝平沙中憶昔阮公爲此曲能令仲容聽不足一彈旣罷還一彈願似流泉鎭相續

李白聽蜀僧浚彈琴詩蜀僧抱綠綺西下峩眉峯爲我一揮手如聽萬壑松客心洗流水餘音入霜鐘不覺碧山暮秋云暗幾重李義山詠蜀桐絕句玉壘髙桐拂玉繩上含非霧下含冰枉教紫鳯無棲處斵作秋琴彈廣陵孟浩然贈道士參寥詩蜀琴久不弄玉匣細塵生絲脆弦將斷金徽色尙榮知音徒自惜聾俗本相輕不遇鍾期聽誰知鸞鳯聲元微之黃艸峽聽柔之琴詩胡笳夜奏塞聲寒是我鄕音聽漸難料得小來辛苦學又應知向峽中彈又別鶴淒淸覺露寒離聲漸咽命雛難憐君伴我涪州宿猶有心情徹夜彈

宋王素聽運使閱道殿院撫琴詩中臺禦史誰得名卓然閱道持直聲首冠豸角身衣繡端想正色霜稜稜上書言事語激切表率百辟有典刑前秊乞守桐廬去眾口稱屈嗟沈英朝家惜才久難滯東西兩漕來誇榮銅梁巨屏實都會邊禦蠻夷州養兵生齒繁盛版賦錯歲餘百萬輸王庭賢哉閱道不聚斂抑暴損重咸使輕山園好茶甚比苑佳釀珍果豪相矜皇皇州縣交贈遺途路馳走常縱橫供須勞擾擔負苦罔卹民力無時停呵守責宰悉廢罷嚴於軍令威連營人士歡聲雜和气晝夕徧覆全蜀城奸夫貪吏縮手腳一道震懾今澄淸我與閱道略識面傾蓋若舊都忘形士之忠義共所守必能感格推至誠切磋博約日蒙益疊相遜避無已能閱道志節極勁挺表裏瑩澈冬壺冰舉族萍寓甬橋上騰裝單騎趨此行雷琴一張鶴一隻惟將二物娛幽情耽耽公屏大道左閴如隠者眞禪扄聯鑣曉入淨眾寺煙雲收拾初開晴靑松修竹綠陰合其間瀟灑誰構亭從容取琴撫數弄斂襟拱手斜耳聽數按慢舉別得法盡出意外皆研精曲名流水本宮調碧澑潄玉寒琤琤坐中五月汗似雨忽覺桐葉秋風生閱道學琴有髙趣心惡鄭衛方鏗鈜惜玆南燻存舊譜千載之下猶分明欲禆吾君踵舜徳追鑑古曲歸升平趙抃和王仲儀知府聽琴詩云洪惟至樂生太初一鼓萬類和以蘇咸章杳黙不再得南風解慍歌有虞霈恩協气塞天下推心置腹充肌膚四門悅豫比物化至今法度存諸書嗟哉道逺朴散漫遺音寂寞俄榛蕪文侯聽古惟恐臥仲尼嫉世倡優誅伯牙絕弦遂空黙季札審樂徒嘻吁諠嘩焦殺雜然起非音僻調眾耳娛夭絲促柱日誇尙正聲順气誰持扶天心厭物窮且變澆醇欲判如秦吳本根直使鬼神護嶧陽茂育寒桐孤鳴泉怪石並左右敲風撼雪孫枝疎老雷一顧落斤斧弦朱軫玉徽珊瑚形模三尺韻鐘磬價髙直恐連城無玆琴得傳數百載敝囊古匣藏吾廬攜之造次不暫捨兩川萬里隨單車自憐指下得古趣古人不見如合符不知誰人達公聽招琴暁出遊浮圖松筠颯灑塵壒絕羣喧屏息堂廡虛更張疾徐鼓流水淸風瀝瀝生襟裾曲終四座悄無語賞音公獨勤諮諏公歸三嘆意未已大句落落投瓊珠遂令巾衍益气焰況是黼繡增名譽愚今以琴比公治得之輿頌非敢誣公來西州未五月教條一出民歡呼善人得路惡失宂饑者稻粱寒袴襦竄排寇姦抑僥幸損削浮費淸庖廚平刑決獄甚破竹以身率下如冰壺公政中和召協气斯民樂易琴與俱報言坤維永安堵九重西顧何憂乎淸獻又有月夜聽僧化宜彈琴詩云蜀國有良工孫枝斲古桐逢師寫流水爲我益淸風淡恐時心厭幽蘄靜耳聰坐來明月滿無語訟庭空

鹽亭文與可有古琴以示眉山蘇軾軾爲之銘曰攫之幽然如水赴谷醳之蕭然如葉脫木按之噫然應指而長言者似君置之枵然遺形而不言者似僕

栁宗元謝李西川薦琴石詩逺師騶忌鼓鳴琴去和南風愜舜心從此他山千古重殷勤曽是奉徽音呂溫詠蜀客石琴枕云可憐他山石幾度負貞堅推遷彊爲用雕斲傷自然文含巴江浪色起靑城煙更聞余玉聲時入朱絲弦

張佑聽李簡上人吹蘆管詩蜀國僧吹蘆一枝隴西遊客淚先垂至今畱得新聲在卻爲中原人不知其二細蘆僧管夜沈沈越鳥巴猿寄恨吟吹到耳邊聲盡處一條絲斷碧雲心其三月落江城樹遶鴉一聲蘆管是天涯分明西國人來說赤佛堂西是漢家薛濤聽僧吹蘆管詩暁蟬嗚咽暮鶯愁言語殷勤十指頭罷閱梵書聊一弄散隨金磬泥淸秋

蜀中廣記卷七十

●欽定四庫全書

蜀中廣記卷七十一

﹝明﹞曹學佺撰

○神仙記第一

川西道一

華陽國誌曰蜀之爲國肇自人皇洛書曰人皇始出繼地皇之後兄弟九人分理九州島爲九囿人皇居中州制八輔華陽之壤梁岷之域是其一囿矣名號歷刧記云人皇之後五龍氏興焉天眞皇人降下開明之國以靈寶眞文三皇內經各十四篇授之五龍氏得此經以道治世萬二千歲白日登仙爾時蒼生於中化生是後運動陰陽作爲五行四微世欲生死之業於是而起人乃任性混朴茹毛飲血男女無別夏則巢居冬則穴處三十六萬歲後神人氏興焉按開明氏蜀古國號也都南安今之嘉定州是國初蜀獻王感五龍氏之靈迎自嘉州立廟於錦官志云竇禹鈞之五子者乃俗說也史記云黃帝有子五人號五龍氏而世次則又不同當以杜天師所載爲正

歷劫記云神人氏生其狀神異若盤古眞人亦號盤古卽是無刧蒼生萬物之所承也以己形狀類象分別天地日月星辰陰陽四時五行九宮八卦六甲山川河海不能決定故以天中元景元年七月一日上登太極啟元始太上天尊更授神寶三皇內經並靈寶五符經下世則按經圖分畫天地名前劫髙眞更新造化按地理坤鑑云盤古龍首人身今成都有廟祀路史曰吾於廣都得盤古之祀焉杜光庭錄異記曰廣都縣盤古三郎廟頗著靈異逺近畏而敬之縣人楊知遇者嘗受正一盟威籙一夕醉甚將還其家路迷月黒過廟門因大呼曰余正一弟子也願得神力示以歸路俄有一炬火自廟門出前引之比至其家二十餘里𨿽狹橋細路略無蹉跌火炬亦無見矣廣都今雙流縣地元和圖經成都縣東三十里盤古祠卽此夔門亦有盤古廟太守王十朋盤古廟詩曰盤古千千古江頭遺像存伏羲猶後軰禮殿盡諸孫不屋昔非陋有祠今未尊東鄰二郎廟巫覡醉朝昏

路史云巨靈氏之在天下也握大象持化權乘太極而跖灝淑立乎無間行乎無窮揣丸變化而與物相獘■﹝釒煞﹞出於汾脽揮五丁之士驅陰陽反山川正流並生神化夭凝惟無恆處或云治蜀蓋以其迹躔焉

先天本紀黃帝南至靑城山禮中皇丈人問眞一之道丈人曰子旣居有海內復求長生不亦貪乎頻相反復而後授道按山海經有中皇之山卽此

道教靈驗經曰黃帝詣靑城寧先生受龍蹻經封先生爲五嶽丈人戴蓋天之冠著朱光之袍佩三庭之印與灊山司命廬山使者並稱五嶽上司勑五嶽神月再朝焉虛中灑水以代晷漏今名六時水是也按寧先生名封居靑城之大面山黃帝禮之見玉匱經上淸及靑城等記劉向列仙傳以寧封子爲黃帝陶正能作五色煙積火而自燔云唐僖宗中和元年辛丑七月望日詔內臣袁易簡刺史王玆縣令崔正規詣山修醮封五嶽丈人爲希夷眞君時縣境亢旱封醮之夜龍吟於觀側溪中風雨大至枯苖再茂縣以事聞編於國史

茅君內傳云大天之內有地之洞天三十六所乃眞仙所居其第五爲靑城之洞周回二十里名曰寶僊九室之天司馬紫微天地宮府圖云靑城山洞十大洞天之第五也名曰寶仙九室洞天靑城丈人治之亦曰寧國丈人也司馬紫微七十二福地書曰大面山第五十福地仙人栢成子治之綿竹山第六十四福地瓊華夫人治之漢州滉山第六十七福地赤須先生治之

仙傳拾遺云蠶女者當髙辛氏世蜀地未立君長無所統攝其人聚族而居逓相侵噬廣漢之墟有人爲鄰土掠去已逾年惟所乘之馬猶在其女思父語馬若得父歸吾將嫁汝馬遂迎父歸乃父不欲踐言馬跑嘶不齕父殺之曝皮於庖中女行過其側馬皮蹶然而起捲女飛去旬日見皮棲於桑樹之上女化爲蠶食桑葉吐絲成繭父悔恨念之不已忽見女乘流云駕此馬侍衛數十人自天而下謂父母曰太上以我孝能致身心不忘義授以九官仙嬪居長生屏天矣無復憶念也仍沖虛而去按唐乘異集云蜀中寺觀多塑女人披馬皮謂之馬頭娘以祈蠶事今有蠶女冡在什邡綿竹徳陽三縣界而新繁蠶叢祠中舊亦塑女像皆本此雲乘異一作集異

遁甲開山圖曰禹得道仙人也古有大禹乃女媧十九代孫壽三百有六十入九嶷山仙去後三千六百歲堯理天下洪水旣甚人民墊溺大禹念之乃化生於石紐山泉女狄暮汲水得石子如珠愛而吞之有娠十四月生子及長能知泉源代父鯀理洪水三年功成堯知其功如古大禹知水源乃賜號禹按周公夢書曰禹夢乘舟自月中過蓋翩翩然仙矣

集仙錄曰李八百名脫蜀郡人居金堂山龍橋峯下修道蜀人歷代見之約其往來八百餘年因號曰李八百焉初以周穆王時來居廣漢棲玄山合九華丹成去遊五嶽十洞後二百餘年於海上遇飛陽君授水玉之道還歸此山煉之藥成又去數百年或隠或顯遊於市朝復登龍橋峯作金鼎九丹丹成年已八百矣三於此山學道故世人號爲三學山亦號爲棲賢山初八百丹成試抹於巖石之上頑石化玉光彩瑩潤或有鑿崖取之卽風雷迅變按蜀志補遺八百於什邡仙居山白日升天爲三月初八日也唐時賜號紫陽眞人符載厚之八百洞詩云太極之年混沌坼此山亦是神仙宅後世何人來飛升紫陽眞人李八百

集仙錄曰蜀郡李眞多八百妹也隨兄修道居綿竹山中古迹尙在或來往浮山之側今之眞多化卽古浮山也亦如肺得水而浮矣眞多幼挺仙姿耽尙玄理八百授以朝元黙眞之要行之數百年狀如二十許人神气莊肅風骨英偉異於女弱之態人或見之不敢正視其後太上老君與玄古三師降而度之先於八百得道白日升天化側有澤其水常赤古神仙煉丹泉也以此浮山亦名萬安山上有二師井飲者愈疾按蜀志補罅眞多觀在舊新都之棲賢山山有巨松常見一嬰兒出沒其傍眞多迹之得茯苓餌服旣久身輕登巨柟而仙去足之所履有七竅如斗狀號曰星柟唐賜號妙應眞人神仙傳云懷安軍眞多化女人發之治是其處

神仙傳曰昔李八百知唐公房有志而不遇明師欲教授之乃先往試爲公房作傭客驅使任意過於他人公房甚愛之後八百詐病困劣欲死公房爲命醫合藥費用數十萬錢不以爲損憂念之意形於顏色八百又轉作惡瘡周身潰爛臭不可近公房乃流涕曰汝爲吾家勤苦歷年而得篤疾但能愈汝無所恡惜而今正爾當柰汝何八百曰吾瘡欲愈須得人舐公房令三婢舐之八百曰婢舐不能便愈若得君舐應愈耳公房卽自舐之八百曰君舐尙不能愈須得君妻舐之公房又使其妻舐之八百曰吾差矣欲得三十斛旨酒以沐浴公房卽爲具酒置器中浴瘡卽愈體如凝脂亦無餘痕乃告公房曰吾是仙人聞子有至心故來相試子定可教也今眞相授度世之訣矣使公房夫妻及舐瘡三婢以其浴余酒澡洗卽皆更少顏色美悅乃以丹經一卷授公房使入雲臺山合煉丹成服之仙去按梁州記曰唐公房祠在聟水北聟鄕山祠北有大坑漢碑尙在言是其舊宅公房舉宅升去故爲坑焉其地產易腸鼠束廣微所謂唐鼠也眞誥曰帝之保命府有四丞其一人是西山唐公房矣

宋史魏漢津者本蜀黥卒也自言師事唐仙人李良號八百者授以鼎樂之法嘗過三山龍門聞水聲謂人曰其下有玉卽沒水抱石而出果玉也崇寧初恊考鐘律召見獻樂議言得黃帝夏禹聲律身度之說且請先鑄九鼎次鑄鐘器鼎成賜號衝顯處士大晟樂成加虛和衝顯寶應先生漢津死後卽鑄鼎之所建寶成殿祀黃帝夏禹成王周召以李八百漢津配食謚漢津爲嘉晟侯已上二則因八百附見

來敏本蜀論曰蠶叢始王蜀八萬四千歲蠶叢死次王曰栢灌栢灌次王曰魚鳬魚鳬王田於湔上忽得仙道蜀人思之爲立祠於湔上按今溫江縣北十里魚鳬城是其上升處李昊羊馬城記亦云魚鳬羽化於湔山也

蜀本紀杜宇自天而降爲蜀人主稱望帝號曰天隳言自天而隳也今成都北三十里天回山是其處回隳音同復禪位於鱉靈乃之西山得道上升詳見方物杜鵑下

蜀記曰老子西度函谷闗爲闗令尹喜著道徳經臨別謂曰千日後於成都靑羊肆尋吾及期喜往果見於大官李氏之家授喜玉冊金文名之曰文始按今成都西南五里靑羊宮是其處有靑銅鑄成羊其大如麋歲二月二十有五日四方來集以爲老君與喜相遇日也

成都古今集記云鴟夷子範蠡扁舟浮泛三江五湖間已而入蜀居湔上之治今有煉丹井存按開山記曰彭州漓沅化張天師二十四治之一也戰國之世於越範蠡來主此治

秦韓仲爲祖龍采藥使者旣而入蜀煉丹於徳陽之秦中觀遇京兆劉根授以神方五道乃服九節菖蒲十二年體生白毫以端午日騎白鹿上仙按眞誥曰廣漢郡綿竹縣東九里有山昔韓眾於上得仙有大石銅爲志又云易遷館協辰夫人名景華得韓終所授岷山丹服而得仙夫人爲漢司空黃瓊女也

劉向列仙傳云王老者慕道人也一日飲道士浸瘡酒正方打麥忽風動云蒸拔宅輕舉至空中猶聞打麥之聲按今新繁縣東二十里有打麥場是其舊迹

搜神記曰益州之西有神祠刻石爲室自稱黃公相傳卽張良所受黃石公之靈也淸淨不殺諸祈禱者持一百錢一雙筆一丸墨詣石室前請乞先聞室中有聲須臾問來人何欲旣言便具語吉凶甚凖但不見其形至今如此

眞誥云司馬季主漢人也得道尸解畱枕席以代形粗似其身不異家人乃葬之於蜀升盤山之南諸葛亮爲之碑贊按道迹經曰徳陽縣東二十里隸上治季主先生學道飛仙之所治應女宿

司馬相如將獻賦而未知所爲夢一黃衣翁謂之曰可爲大人賦言神仙之事賦成以獻帝大嘉賞拜爲孝文園令其辭曰世有大人在乎中州宅彌萬里曽不足以少畱悲世俗之迫隘朅輕舉而逺遊垂絳幡之素霓戴雲气而上浮建格澤之修竿總光曜之采旄垂旬始以爲幓曵彗星而爲髾絕少陽而登大陰與眞人乎相求屯余車而萬乘綷云蓋而樹華旗歷唐堯於崇山過虞舜於九疑朅度九江越五河時若曖曖將混濁召屏翳誅風伯刑雨師排閶闔而人帝宮載玉女而與之歸登閬風而遙集亢鳥騰而一止吾乃今日覩西王母皓然白首戴勝而穴處亦幸有三足烏爲之使遺屯騎於玄闕軼先驅於寒門下崢嶸而無地上寥廓而無天視眩泯而無見聽敞怳而無聞乘虛旡而上遐超無友而獨存

宋楊師魯嚴眞觀碑略云君平父名子晞卜地創觀於武都山陰開基得碑乃知古已有上淸之號觀成而君平生時漢武帝後元元年也君平長而學道煉丹成仙時成帝和平元年也傳載君平創樓以降眞有神相焉歲久樓不復存大宋紹興己丑知富順監計洵美率邑士合力重修成都塑工雷姓者遇君平於夢中起而像之得其眞形今羽服而坐於新宮者是也道傍雙闕曰蜀莊眞人正名以從其本也遊者從雙闕徑而行漢栢參云雁行而立古意森然於蒼翠中行數百步憇息虛橋曵杖而入孰不曰西蜀一洞天耶栢老而中虛其間可容六人圍坐鼓琴而奕棋人稱君平餌丹以余粒埋栢樹下夜或有光恆數百年云

列仙傳云赤斧者巴戎人爲碧雞祠���作水澒煉丹與硝石服之三十年反如童子毛髮皆赤後數十年上華山餌禹餘糧又蒼梧滇江間人累世見之手掌中紋有赤斧故以爲號按漢書宣帝時方士言益州有碧雞金馬之神可祀而致帝遣王褒乘傳往祭之褒內傳云褒引見太上丈人著流霞袍冠芙蓉或卽赤斧仙也一說王褒爲碧雞使赤斧爲主簿班圓文云朱軒之使鳯舉於金碧之巖本此

列仙傳云崔文子泰山人世好黃老事居灊山下後作黃老丸成賣藥都市自言三百歲民有疫炁死者萬計長吏吿之請救文子擁朱旛系黃散以巡民間飲者卽愈所愈亦萬計後去蜀賣黃藥故世寶崔文赤丸散

洞仙傳云蔡長孺蜀郡人夫妻共服十精丸體气充盈年九十生一男名度世百五十歲復生一男名無極至三百歲視之如少童

神仙傳云李常在者蜀郡人也少治道術百姓累世奉事計其年已四五百恆無五十許家有二男一女皆已嫁娶乃去去時從其弟子曽孔二家各請一小兒年皆十七八二家亦不知何以卽遣送之常在以靑竹杖度二兒身遣歸置其家所臥處云徑來勿與家人語二兒承敕以杖歸家家人了不見兒去後乃見兒死在牀上二家哀泣各殯埋之百餘日它弟子過郫縣逢常在將此二兒俱行二兒各附書到家發棺視之惟靑竹杖耳後三十餘年居地肺山更娶婦有先婦兒來尋未至前十日常在謂後妻曰吾兒欲來見尋吾當去可將金餅與之兒至求父所在婦以金與之兒曰父捨我去數十年日夜思戀昨聞在此故來覲省不求財也更止三十日乃謂母曰父不還我去矣至外藏於艸間常在還與婦曰此兒詐言當卽還汝語之兒長不復須我我去不復與兒相見乃去少頃兒果來母語之如此乃泣涕而去後七十餘年常在忽去弟子見在虎壽山下居復娶妻有少子世世見之如故故號曰常在

雲笈七籖云析象字伯式廣漢人也少好黃老之業後師東平先生虞叔雅亦得道者篤尙養生玄黙無言家世丰財散千金以賑貧苦或諫之象曰昔竇子文有言我之施物乃逃禍非避時也知者咸服焉自刻亡日尸解如蟬蛻按白帖折象自知亡日召九族燕飲辭訣乃死

雲臺治中錄曰施存魯人夫子弟子學大丹之道三百年十煉不成惟得變化之術後遇張申爲雲臺治官常懸一壺如五升器大變化爲天地中有日月如世間夜宿其內自號壺天人謂曰壺公因之得道在治中按懸壺處在蜀都北門見古今記

費長房東漢時爲市掾從壺公學仙後辭歸與一竹杖曰騎此任所之旣至可投葛陂中又爲作一符曰以此主地上鬼神長房乘杖須臾來歸自謂去家旬日而已十餘年所投陂中杖顧視之已化爲龍矣按葛陂在雙流西十五里之龍池寺近溫江界

神仙傳沈羲者吳郡人也學道於蜀中代人消災除患功徳感天天神識之羲與妻賈氏共載詣子婦卓孔家還道逢白鹿車一乘靑龍車一乘白虎車一乘從騎數十人皆朱衣仗矛帶劍輝赫滿道問羲曰君是道士沈羲否羲愕然不知何等答曰是也騎曰羲有功於民心不忘道從生以來履行無過受命不長壽將盡矣黃老特遣仙官下迎耳侍郎薄延白鹿車是也度世君司馬生靑龍車是也送迎使者徐福白虎車是也須臾有三仙人羽衣持節以白玉版靑玉界丹玉字授羲羲不能讀遂載升天爾時道間耕鋤人皆見之不知何等須臾大霧霧解失其所在但見羲所乘車牛在田中食苖後四百餘年羲還鄕裏推求得數十世孫名懷懷喜曰聞先人相傳有祖仙去今果然矣因欵畱羲數十日爲說初上天時不見天帝但見老君老君東向坐左右敕羲不得謝但嘿坐而已宮殿鬱鬱有如雲气五色玄黃不可名字侍從數百多女少男庭中有珠玉之樹眾芝叢生龍虎辟邪遊戲其間但聞瑯瑯如銅鐵聲四壁熠熠有符書著之老君身長一丈被髮文衣身體有光須臾數變玉女持金案玉杯盛藥賜羲曰此是神丹飲者不死夫妻各得一刀圭吿言飲畢拜而不謝服藥後賜脯五寸又棗二枚大如雞子老君乃賜符遣去曰可還人間與百姓救苦若欲來上界書此符懸之竿杪吾當迎接仍以仙方一首賜羲羲奄忽如睡已在地上今人尙有傳其符者

神仙傳欒巴者蜀郡成都人也少好道不修俗事時蜀守躬詣巴屈爲功曹它日問巴有神術寧可試見一奇乎巴曰惟卽平坐卻入壁中去冉冉如雲气狀須臾失巴所在壁外人見巴化成一虎人並驚虎徑還功曹捨復爲人後舉孝廉除郎中遷豫章太守廬山廟有神能於帳中共外人語飲酒投杯空中又能使宮亭湖中分風舉帆船行相逢巴至郡往廟中便失神所在巴曰廟魅詐爲天官損百姓日久罪當誅乃以郡事付功曹自行捕逐云若不時討恐遊行天下枉病良民所至推問山川社稷求魅蹤迹此魅於是走至齊郡化爲書生美談五經太守卽以女妻之巴表請解郡往捕旣至謂太守曰賢壻非人也請見之太守駭甚召壻不出巴曰出之甚易請太守筆硯奏案作符符成長嘯空中若有人將符去一坐皆驚須臾壻自賫符至庭見巴不敢前巴叱曰老魅何不復尒形應聲卽變爲一貍叩頭乞活巴敇殺之人見空中刀下貍頭墮地太守女已生一兒復化爲貍亦殺之巴乃還豫章豫章舊多魅及獨足鬼爲百姓病從此消滅後徵爲尙書郎正旦大會巴到已有酒容上賜百官酒巴不飲而西南向噀之有司奏巴不敬詔問巴巴曰臣鄕裏以臣能治鬼護病生爲臣立廟今旦有耆老皆至廟中享臣不能早委之是以有酒容臣適見成都市上火起故潄酒爲爾救之非敢不敬詔發驛書問成都已奏言正旦食後失火須臾有大雨三陣從東北來火乃止雨著人皆作酒气按後漢書巴字叔元順帝世以宦者給事掖庭補黃門令遷桂陽豫章二郡太守有罪禁錮靈帝卽位大將軍竇武太傅陳蕃輔政徵拜議郎蕃武被誅巴以其黨復謫永昌太守以功自劾辭病不行上書極諫理陳竇之寃帝怒下詔切責收付廷尉巴自殺予讀劍經欒巴昔作兵解去入林慮山中積十三年而後還家今在鵠鳴赤石山中注云巴下獄死是用靈丸解去也

蜀中廣記卷七十一

●欽定四庫全書

蜀中廣記卷七十二

﹝明﹞曹學佺撰

○神仙記第二

川西道二

玄都律云治者性命魂之所屬也張天師二十四治圖序曰太上以漢安二年正月七日中時下二十四治上八中八下八應二十四气合二十八宿付天師奉行布化天師諱道陵字輔漢稟性嚴直經明行修學道有方先是永平二年拜巴郡江州縣令元和元年三月辛丑拜司空封食冀縣侯以芝艸圖經歷神仙爲事任漢安元年丁丑有詔書遷攺不拜遂解官入益部棲蜀郡臨卭縣渠亭山赤石城中靜思精至五月一日夜半時有千乘萬騎來下至赤石城前金車羽蓋部從龍虎鬼兵不可稱數有五人其一云是周柱下史也一新出太上老君也一太上髙皇帝中黃眞君也一漢師張良子房也一佐漢子淵卽天師外祖也各言子骨法合道又承老君忠臣之後合授子瑰號傳世子孫爲國師撫民無期於是道陵親受太上寶勅步綱躡紀統承三天佐國扶命養育羣生整理鬼气傳爲國師依度數開立二十四治十九靜廬復授正一明威之道伐誅邪僞與天下萬神盟

第一陽平山治在蜀郡彭州九隴縣去成都百八十里道由羅江水兩岐山口入水路四十里治道東有龍門拒守神木二栢生其上西南有大泉決水歸東貴人發之治王始終正治居第八上品應第一角宿上治無極虛無無形主辰生人屬金按陽平治山中又有主簿嗣師系師三治嗣師天師子也諱衡字靈眞志節髙亮隠習仙業孝靈帝徵爲郎中不就以光和二年正月十五日己巳於陽平山升仙立雙碑在治門名嗣師治主簿是天師門下系師乃嗣師之子諱魯得尸解於此山故皆立治焉

第二鹿堂山治在漢州綿竹縣界北鄕去成都三百里上有仙室仙臺古人度世之處桓帝永壽元年太上老君將天師至此治與四鎭太歲大將軍川廟百鬼共折石爲要皆從正一明威之道山有松栢五龍仙穴通船渡持火入穴行三日不盡號長髮之治王八十年正治居第七上品應第二亢宿上治無極虛無自然主辰生人屬金

第三鶴鳴神山治山與靑城天國山相連去成都二百里在蜀郡臨卭縣界徑道三百里世人不知之馬底子何丹陽得道處治前三水共成一帶神龍居之有四金釘二石子金銀蠶三斛亦言尹喜主之神仙傳雲天師遇中國紛亂乃入蜀鵠鳴山卽此賤人發之治王六十年正治居第六上品應第三氐宿上治無極玄元無爲主辰生人屬木

第四漓沅山治在彭州九隴縣界與鹿堂山相連其間八十里去成都二百五十里有栗松神艸服之升仙又有四龍起騎之門範蠡主之庶人發之治王二十年正治居第五上品應第四房宿上治虛白主卯生人屬土

第五葛璝山治在九隴縣界與漓沅山相連去成都二百三十里去陽平治水口四十八里昔賢於此得道上有松栗山髙六百丈道人發之治王九十年正治居第四上品應第五心宿上治洞白主夘生人屬火

第六庚除山治山去平地三百九十丈在廣漢郡綿竹縣西五里去成都二百八十里山上常有仙人來往可以度厄養性昔張力得道之處山有二石室三龍頭雒水遶之當道士發之治王始終正治居第三上品應第六尾宿上治三一主寅生人屬火

第七秦中治在廣漢郡徳陽縣東五里去成都二百里其山浮昔韓眾於此得仙前有大水東有道徑於漢洛治面有大石銅爲志癲人發之治王始終正治居二上品應第七箕宿上治三元主寅生人屬水

第八眞多治山在懷安軍金堂縣去成都一百五十里有芝艸神藥得而服之壽千億山髙二百八十丈前有池水水中神魚五頭昔王方平於此與太上老君相見女人發之治王七十年正治居第上品應第八斗宿上治三五主丑生人屬金

右上皇元年七月七日無上大道老君所立上品八治上治卽正治也內治大治是其別名

第一昌利治在懷安軍金堂縣東四十里去成都百五十里昔蜀郡李八百初學道處八百常旦出戲成都市暮還宿於靑城山幾數百里故號八百也山南石室容八十人前有三龍門爲志狂惑人發之治王五百年正治居第八中品應第九牛宿上治九天主丑生人屬土

第二隸上治季主先生學道飛仙之所在徳陽縣東二十里山有二石室一神井白鹿鶴鳩時來飲之有石在治前與綿竹相連西有赤石溪溪上三松爲志山去平地二千九百丈昔中山衛叔卿於此得道貧賤人發之治王百年正治居第七中品應第十女宿上治五城主丑生人屬火

第三湧泉治昔廣漢馬明生學道得仙太上老君化形住此在遂寧郡小溪縣界山上有泉水已病野人發之治世傳爲祝水治王三十年正治居第六中品應第十一虛宿上治元神主子生人屬木

第四稠稉治在犍爲郡新津縣去成都百一十里汶山江水經焉山髙去平地千七百丈軒轅學道之處治左右連岡相續西北卽味江水有芝艸仙藥可養性命貴人發之治王五十年正治居第五中品應第十二危宿上治丹田主子生人屬火

第五北平治在眉州彭山縣一名■﹝石斗﹞山治去成都百四十里上有池縱橫二百步產神芝藥艸食之與天相久昔越人王子喬得仙處道師發之治王四十年正治居第四中品應第十三室宿上治常先主亥生人屬金

第六本竹治在蜀州新津縣去成都百二十五里髙千三百丈上有白水松香林在治陌北有龍穴地道通峨眉山郭子聲得道之處後有林竹西十五里通鶴鳴山治前水中常有神龍遊戲號龍門吏人發之治王五百年正治居第三中品應第十三壁宿上治金梁主亥生人屬木

第七蒙秦治山在越嶲郡臺登縣西去城隔河二十里去成都千四百二十里前有小山後有大山髙千丈昔伊尹於此學道上產芝英金液艸服之得度世漢中趙升得道處凡人發之治王九十年正治居第二中品應第十五奎宿上治六府主戌生人屬火

第八平蓋治在蜀州新津縣去成都八十里前山下有玉人長一丈三尺昔吳郡崔孝通於此學道得飛仙山西有大江南有長山北有平川中有龍門陰人發之治王千年正治居第一中品應第十六婁宿上治太一君主戌生人屬土

右無極元年十月十五日眞正無極太上立中八品治又云玄老治之

第一雲臺治在巴西郡閬州蒼溪縣東二十里直上十八里方得山足去成都千三百七十里天師將弟子三百七十人住治上教化二年白日升天后一年夫人雍復升天后三十年趙升王長復白日升天治前有巴西大水山有一樹桃三年花五年實髙七十丈下臨無底之谷治有人形師人發之治王五十年正治居第八下品應第十七胃宿上治五龍主戌生人屬木

第二浕口治山在漢中郡江陽縣去成都二千九百二十里陳安世於此學道得仙安世京兆人也漢中水過其前山一名平元山西有長山東有流海帝王所住有靑龍門治應昴宿俗人發之治王五百年正治居第七下品應第十八昴宿上治隨天主酉生人屬木

第三後城治山在漢州什邡縣昔■﹝日上愛下﹞子然於此學仙得道左有大水後有重山上產神芝服之壽千歲一名黃陵山南有長山北有靑龍東有松栢爲志凡人發之治王八十年正治居第六下品應第十九畢宿上治六丁主酉生人屬土

第四公慕治在漢州什邡縣去後城治百里昔蘇子玉於此學道得仙又名北蓬山南有石坎北有懸流病人發之治王七十年正治居第五下品應第二十觜宿上治十二辰主申生人屬金

第五平岡治在蜀州新津縣去成都百里昔蜀郡李阿於此學道白日升天道士發之治王二十年北有三重曹溪南有特山爲志正治居第四下品應第二十一參宿上治還身主申生人屬水

第六主簿治在卭州蒲江縣界去成都百五十里蜀郡王興於此學道得仙一名長秋山南有石室玉堂松栢生其前徹人發之治王八十年正治居第三下品應二十二井宿上治拘神主未生人屬金

第七玉局治在成都南門內漢永壽元年正月七日太上老君乘白鹿張天師乘白鶴至此坐玉局腳牀因名玉局治千丈大人發之治王三世正治居第二下品應二十三鬼宿上治無形非人所生屬水又云主未生人

第八北邙治在東都洛陽縣梁水在其左務成子於此得道大黃出其東穴有水南流仙聖發之治王六十年正治居第一下品應第二十四栁宿上治聚元主未生人屬土

右無上二年正月七日無爲大道玄眞立下八品治又云太上治之

第一岡氐治在蘭武山應第二十五星宿上治別形主午生人屬水

第二白石治在玄極山應第二十六張宿上治保气主午生人屬金

第三鍾茂治在元東山應第二十七翼宿上治五玉主已生人屬水

第四具山治在飯陽山應第二十八軫宿上治金堂主已生人屬土

右漢安元年七月七日天師立四治付嗣師以備二十八宿之數地圖云四治在京師東北

天師又立配治八所平公治屬水配湧泉公慕治屬土配稠稉天臺治屬土配本竹瀨鄕治屬金配昌利樽領治屬金配雲臺代元治屬金配雲臺和里治屬火配隸上漓沅治屬金配昌利

系師以太元二年正月七日立遊治八所峨眉治靑城治黃金治俱在蜀郡界太華治在京兆郡界慈母治在城市山界河逢治在上黨郡界平都治在巴郡界吉陽治在蜀郡界按玄都職治律云代元平都是巡遊治也乃知峨眉等亦是遊治太元當是上天之號

附錄【各化事迹】

什邡公慕化開山記乃成都名士王汝霖筆也略雲山川英靈淸淑之气其磅礡郁積發而爲人詰其所由各有攸主予嘗觀道迹靈化廿有四其在蜀漢者甘有三在伊雒者一蓋天有三元以生人人有三部部各八景景三八凢二十有四上應天之二十四气下應地之二十四治蜀於天地間在西南終養之方道家所謂人門者也人生𨿽受气於天而實受形於地故山川孕秀上應天象下應人身而靈迹所在爲仙靈之奧區列宿之別府以人門之故在蜀化多宜無足怪而雒爲天地之中鍾而爲人亦因其所也凡靈治在廣漢者九而公慕之在什邡疊巘崇崖聳秀特立髙不可窮其際自蘇子玉飛升之後觀依仙趾立厥下方宮宇頺壞其來已久通直郎知綿竹縣事魏良忠爲楊村茶官日命道士李淳然住持此山銖集寸累鳩材修工至於十有三年剏爲九皇殿一齋廚廊廡重樓復閣約三百餘間手植松栢望之郁然過者增敬其有功於斯化亦甚大矣予觀二十四化節候所歷及星宿所系人命所屬著之記載差云不同𨿽杜廣成一手之書亦有差謬予因而考正別爲一書謂之旁通記焉杜廣成記公慕气應小雪星屬觜而別爲嶽瀆記乃雲气應小雪星屬心尾�人命所屬杜廣成記屬午中而嶽瀆記止屬壬���中至丙中無所屬戊中又屬鹿堂五嶽名山圖亦�立午中此其抵牾之大槪也予旣爲記其事並以二十四化旁通記與之俾歸而藏諸山中以備往來士夫觀覽云慶元六年閏六月十七日朝議大夫直祕閣知漢州軍州事兼管內勸農事李嘉謀書

亡籖云鶴鳴化在大邑西北三十里鶴鳴山山形如覆甃有石如鵠故名又云二十四洞應二十四气毎過一气則一洞之竅開山頂上淸宮天師時所建臨卭墁工謝貞賃作其中竭彼誠敬感一道人身逾九尺神彩異常自門入觀謂貞曰山中難值修葺愧勞用工末由見報以手畫地爲符曰可記此畫用救疾病衣食自充忽然不見貞試以治人應手而驗大獲丰給焉貞知道人爲天師化身徧訪本山及陵州井中塑像俱非所見後至靑城山遇峽中賈客修齋展一小幅供養與授符者同

靈驗記唐昭宗時成都張合妻死三年忽還家下語曰昔聖駕幸蜀時西川進軍興平定國寨以討黃巢其時鄰家馮老父子二人差赴軍前去時畱寄物直三十千在某處馮父子歿陣不回物已被破用卻於冥中論理追某魂魄對會經今六年矣近奉天曹斷下云自是歿陣不歸非闗巨蠧令陪三百貫卽得解免緣臘月二十五已後百司交替又須停住經年其錢須是二十五日已前就玉局化北帝天曹庫子送納一張紙作一貫其餘門司庫子本案一一別送與人間無異其家聞之以光化三年臘月二十三日就北帝院奏前件錢訖是夕妻夢中告謝而去又成都縣押司錄事姓馮死十餘年其侄爲冥司誤追到縣馮怒所追吏放其侄自縣後門倉院路而還見路兩畔有捨六十餘間云是天曹庫收貯玉局化所奏錢幣處

先天傳云九隴縣人張守珪家甚富有茶園在陽平化仙居山上召采茶人力百餘男女錯雜有一少年賃爲摘茶甚了慧懃願守珪憐之以爲義兒又一女子可二十餘亦無親族願爲義兒之婦孝義端恪守珪甚喜之一旦山水泛溢市井路絕鹽酪旣闕守珪以爲憂新婦曰此可買耳取錢出門十數步置錢樹下以杖叩樹得鹽酪而歸後或有所需但令叩樹取之無不得者其夫術亦如此他日出遇鄰婦十數於堋口市買酒一椀與飲眾婦皆醉而椀中酒不竭逺近傳說人皆異之守珪請問其術受於何人少年曰我陽平洞仙人耳因有小過謫人間不久當去守珪曰洞府人間亦相類否答曰二十四化各有一大洞或方千里五百里三百里其中皆有日月飛精謂之伏神之根下照洞中與世間無異亦有仙王仙官仙卿輔相如世之職司有得道之人及積功遷神反生之者皆居其中以爲民庶毎年三元大節諸天上眞下游洞天以觀其所理善惡人世死生興廢水旱風雨預闗於洞中焉其龍神祠廟血食之司皆爲洞府所統也二十四化之外靑城峨眉益登慈母繁陽嶓冡亦各有洞天不在十大洞天三十六小洞天之數洞之仙曹如人間郡縣聚落耳不可一一詳記之也旬日間忽然夫婦俱去不知所之

靈驗記雲南康王太尉中書令韋公臯乃成都尹相國張公之愛壻也韋量深器大舉止簡傲不狎於俗張以奕世相承徳望淸貴其族皆輕侮之韋亦未覺一夕忽夢二神人曰天下諸化領世人名籍吾子名系葛璝祿食全蜀富貴將及何自滯耶勉哉行矣異日富貴無以葛璝爲忘也由是韋始有幹祿之志謀於其室室以妝奩數十萬資之行旣達秦川屬歲饑久雨因知友所聘得署隴州軍事判官俄而駕出奉天郡守奔難行在韋率土客甲士挽軍儲以申扈衛就拜防禦使復請赴覲徳宗望而器之旣平冦難大駕還京以功晉檢校右僕射鳯翔節度使懇讓乞攺西川乃授西川節度與張公交代焉擁師赴任張假道歸闕以避其鋒旣而累年蜀境大穰金帛丰積南詔內附乞爲臣妾威名益重而貢賦不虧朝廷倚注戎蠻懾伏由是請許南詔置習讀院入質子學生習詩書禮樂自公始公文翰之美冠於一時南詔得其手筆輒刻石以榮其國而葛璝之事久已忘矣又夢前神人曰富貴而忘所因其何甚耶公夢覺流汗驚駭久之乃躬詣雲林炷香禱福遂命工度木揆日修崇作南宮飛閣四十間巨殿修廊重門邃宇範金刻石知無不爲支九隴租賦於山下列屯輸貯糗糧山積匠石云趨自制碑刻於洞門之側上構層樓召僰僮七十人以供灑掃良田五百畆以贍齋儲在鎭二十餘年胙土南康公本命丁夘屬葛璝化也

感遇傳云於滿川者成都樂官也其所居逺水有一老叟常擔水以供數家一歲上已滿川於學射山通眞觀看蠶市見賣水老人云居在側近引滿川蠶市看訖仍邀過其家入榿竹徑歷渠壍可十里許卽見門宇殿閣人物喧闐有像設圖繪若宮觀焉引至大廚中人亦甚眾失老叟所在問人乃葛璝化廚中且云來日蠶市方營設大齋頃刻之間已三日矣老叟自此亦不復賣水又云太和六年壬子節度使贊皇李公徳裕差軍將蔡舉等就靑城山修齋便令訪尋艸藥至六時巖下忽有勁風自谷中出仰見二神人行虛空中一人在前長丈餘著大袖衣平冠一人居後著靑衣大袖捧一帙書舉等驚悸問是何鬼神前一人答曰我是竹枝老又指其後人曰此是璝之璪我有密語兩紙可一一記之錄與尙書今年西蜀合有水災以修齋故我回後山一峯堰水使東去矣仍授密語多李公吉凶未兆之事舉等一一記之歸至常道觀取筆錄於紙上果得兩紙書寫旣畢封呈李公是年八月東川水深數丈西蜀無害李公始異之歷問官寮及道流皆不能解忽悟曰竹枝老者丈人也當是丈人眞君璝之璪者本命屬葛璝化或是化中靈官示現耳

方輿勝覽云庚除山在綿竹縣上有石室三國時有霽云子者入洞中見樓臺金碧門者呵止之曰子凡骨可亟去不然及禍霽云子回後再入訪遂迷故道

靈驗記云蜀州新津縣平蓋化神仙崔孝通得道之所眞像存焉化有玉人長一丈見則天下太平殿左有玉女泉水深三四尺飲之愈疾化之上當山之半有榑木樹徑六七尺居人常聞其下有考楚號叫之聲莫知所以昭宗大順元年丁未山下居人何陸者性凶悍不懼罪福時值干戈化中無道流棲止乃拆殿宇伐林木爲樵薪以貨之一旦病狂走詣山前僧捨中求水漿僧聞聲哀切出門視之見其仰面反手如被拘縛喉吻喘急流涕於口自言爲毀平蓋化今被黃衣使者追捉系縛將往榑木樹下地獄中考問去渴甚乞少水相救耳僧與之水良久徑去死於榑樹之下又泉側古迹雕塑二玉女亦被人盜取近化居人夢擒盜者生魂入化中已而其人遂患瘋疾

又云金堂縣昌利化玄元觀南院玄元殿前有九井在平陸上或方或圓大者圍五六尺小者三二尺泉脈相通而水色各異气味甘香蓋醴泉也無水旱增減之變常涵岸不溢蜀王討東川岐隴之師赴援乘鋭深入來屆金堂江側江水泛漲雷雨異常遂不克濟師驚而遁時方盛暑探騎十餘人入化中見井而喜系馬解衣將赴泉以浴忽有馬絆蛇騰湧而出首如白虎大若車軸噓气噴毒勢欲噬人騎卒奔迸而去又毎歲三月三日蠶市逺近之人祈乞嗣息必於井中探得石者爲男瓦礫爲女效驗不爽又云什邡縣鐵像天尊髙丈有二三俗謂之烏金像元在金堂峽中崖壁之下大水石摧像仍露現或浮於水上出五六尺其側卽中品昌利化也道眾焚香備幡花迎引沈隠不見稍晴又泛泛而出昌利三迎之皆不可致明年夏大水泛濫乃溯流至什邡興道觀後水脈甚小不知其所來由邑人迎引上岸初只百人引拽已及平地欲置於大殿數百人挽之反不能動因立講堂於其處頻經亂離𨿽堂宇盡焚此像不損

錄異記云吉陽治在涪州南溯黔江三十里得之有像設古碑猶在物業甚多人莫敢犯涪州禆將藺庭雍之妹因過化中盜取常住物因卽迷路數日之內身變爲虎前足之上銀纒金釧宛然猶存毎見鄕人輒隔樹與語云我盜化中物變身如此欲見我母幸爲言之母聞畏而不敢往虎來往郭外經年始去

右已上系天師靈化事迹采摘成篇而多屬��故編爲卷之二

蜀中廣記卷七十二

●欽定四庫全書

蜀中廣記卷七十三

﹝明﹞曹學佺撰

○神仙記第三

川西道三

神仙傳云李意期者蜀人傳世見之或以爲漢文帝時人也無妻息人欲逺行速至者意期以符與之並丹書兩腋下千里一日或說四方國土宮觀市鄽人未曽見聞說者意不解意期爲撮土作之但盈寸其物皆是須臾消滅或行不知所之一年許復還或乞食得物對面與貧人於成都角中作土窟居冬夏單衣發長剪去之皆使長五寸或二百日三百日不出窟劉玄徳欲伐吳報闗侯之怨使迎意期問吉凶意期不答但求紙畫作兵馬器仗十數萬訖一一裂壞之曰咄又畫作一大人掘地埋之乃徑去先主不悅果爲吳軍所敗十餘萬眾才數百人得還器甲軍資略盡玄徳忿怒遂卒於永安宮意期少言人有所問略不對答但占其顏色若歡悅則善慘戚則皆惡後入瑯琊山中不復出也按綿州誌云富樂山洞靈觀李意期修煉所傳聞意期於寶蓋山白日升舉移時猶聞笙樂之音魏了翁朝貞觀記略云出少城西北爲朝貞觀觀中左列有聖母仙師乘煙葛女之祠觀西有武侯祠是丞相亮故宅也故老相傳亮有女於宅中乘雲輕舉唐天寶元年章公始更祠爲觀奏名乘煙按寰宇記諸葛讀書臺在章城門路西今爲乘煙觀

方輿勝覽雲長生觀舊名碧落觀在靑城縣北二十里昔有範寂字無爲劉先主時棲止靑城山中以修煉爲事先主徵之不起就封爲逍遙公得長生久視之道劉禪易其宅爲長生觀有巨楠髙數十尋圍三千尺世傳長生手植上有赤城閣陸遊詩云斷雲浮月磬聲殘木影如龍布石盤偶駕靑鸞塵世窄閒吹玉笛洞天寒奇香滿院晨炊藥異气穿巖夜沐丹卻笑飛仙未忘俗金貂猶帶侍中冠按畫苑孫太古畫碧落侍中範長生舉手整貂蟬像特妙

太霄經曰吳大帝時蜀中有李阿者穴居不食累世見之號曰百歲翁人往問事阿無所言但見阿顏色若欣然則吉若慘戚則凶若含笑則大慶微嘆則深憂如此之候未曽不審也有古彊者疑阿異人常親事之試隨阿還所宿乃在靑城山中彊後復欲隨阿去然身未知道恐有虎狼私持其父刀往阿見而怒曰汝隨我行那畏虎也取彊刀以擊石刀折壞彊竊憂刀敗至旦隨出阿問彊曰汝愁刀敗耶彊言實恐父怪怒阿乃取刀磋石擊地刀復如故彊隨阿還成都未至道逢人奔車阿以腳置其車下輾腳皆折阿卽死彊怖守視之須臾阿起以手撫腳而復如常彊年十八見阿年五十許彊年八十餘而阿猶然不異按李石龍迹觀記略成都府十里有道士觀唐幹寧間桂州功曹楊素故宅也九幽拔罪經云李眞人阿常居此又按洪雅志李阿眞人煉丹於金釜山宋乾道七年十月勅封觀妙眞人誥詞云仙者古不死之謂也其精爽寓世猶人焉阿著迹典午今代煉形洪雅之山悵雲龍之飛騰想風雨之來下爰一道家之流錫以眞籍之稱慰民所依其永綏佑可特封觀妙眞人奉勅如右

眞誥云侍帝晨有中郎直事四人如世之尙書也爲戴淵公孫度劉封郭嘉今見在職封者是玄徳之養子玄徳今爲北河侯與韓遂對統屬仙官注云魏武孫權今位任皆髙劉職𨿽小而隸仙官矣

雲笈七籖云晉道士張蓋翕精思於岷山石室中得岷山丹方其法鼓黃銅以作方諸承取月水又以水銀覆之致日精火其中長服之不死又取此丹置雄黃銅燧中覆以汞暴二十日發而治之以井花水服如小豆大百日盲者能視百病卽愈發白還黑齒墮更生

晉劉亮彭城人泰始中歷黃門郎梁益二州刺史在任廉儉不營財貨所餘公祿悉以還官太宗嘉之下詔褒美亮在梁州忽服食修道欲至長生迎武當山道士孫道胤令合仙藥至益州泰豫元年藥始成而未出火毒孫不聽亮服亮苦欲服平旦開城門取井華水服之至食鼓後心動如刺中間便絕後人逢亮乘白馬將數十人出闗西行共語分明此乃道家所謂尸解者也出南宋書

晉鄧寶彭縣人事父母至孝其家酤酒得利卽奉甘旨常有二客過飲見寶事親盡禮每嗟異之歲餘謂寶曰汝孝行可嘉學道有緣寶聞異之潛隨其後行二十餘里過江亦不陷溺及與登山見其前後廊廡深廣奇花怪石皆神仙境界二客見寶笑曰汝亦來耶引之周覽不覺饑渴謂寶曰汝離家久母念成疾與藥兩丸令救其母遂出回顧舊處無復所有至家已二年矣寶以藥獻其母疾愈壽百餘母終結廬墓側其後二客詣廬召入葛璝洞天

崔鴻蜀錄云西山範賢一名長生巖居穴處求道養志李雄欲迎致以爲君長不就乃尊爲天地太師封西山侯按方輿勝覽靑城有老人村昔潛夫張不羣入山采藥浹旬不返見一叟致敬而問曰吾族本丞相範賢之裔範公知李雄之祚不永挈吾輩居此爲終焉計圖經云卽老澤也

馮眞人名蓋羅廣漢人居合州龍多山山有臺髙十餘丈俗名石囤眞人煉丹其上婦汲水於松下獲茯苓如嬰兒狀蒸餌之舉家十七人同飛升時晉永嘉元年七月十五日也後人建仙臺觀繪像事之宋淳熙初以眞人事狀於朝賜號沖妙上有丹竈仙洞飛仙泉大夫松今泉洞尙存按何騏龍多山仙臺詩曰世路聱牙赤水過故升天險問龍多書中舊識唐公昉圖裏今聞馮蓋羅

搜神記曰吳猛蜀郡人小兒時在父母傍臥時夏月多蚊而終不揺扇懼蚊虻之去我及父母也父母亡不立家室雲遊登廬山過石梁見一老坐桂樹下以玉杯承甘露與猛飲之得道封爲大洞君

晉袁彥伯羅山疏曰善道門戶在石室北壁下形骸朽壞止有白骨在昔成都識此道士聞之使人慨然其業行殊異兾當蟬蛻解骨石室中先有塸盛香得便掃除燒香今此香具猶存

十二眞君傳云許眞君遜字敬之汝南人也弱冠舉孝廉拜蜀旌陽令尋以晉室棼亂棄官東歸學道拔宅升天按元虞集旌陽祠堂記曰吾蜀之爲土在地勢西南而尊髙山川神靈多古仙人遺迹非必皆詭異荒唐之說也達髙深之源據精气之會以出變化而佐生成功業通乎古今惠澤徧乎邦域是故迹有顯異事有沿革歷千數百歲而不能忘者豈偶然與徳陽有故令許君祠君諱遜字敬之其先潁陽許由之裔曽祖琰漢末避地豫章吳赤烏二年君生焉神明天詣讀書通天文地理音律五行經緯之學獵射中鹿子鹿母舐之大感動折弓矢去修神仙之術得丁義神方於吳君猛受女師丹陽諶姆之教道成髙隠徵孝廉晉太康元年爲旌陽令今徳陽也道家謂之眞君蓋當晉時天下分裂有國家者徳化不足以撫安黎民久矣眞君以其道救雕瘵於亂亡誅物怪於幽險住世者百三十年其居豫章西山郭景純之所卜至今所謂玉隆萬壽宮是也江湖之間名勝之地祠居之所大小不可勝數尊親依慕俯仰寤寐如將見之神仙傳曰君在旌陽連歲值饑民困於賦稅多所流亡君悉力救之然猶不足乃取神丹點石爲金雜諸瓦礫散後圃役貧不能輸者鉏治其間皆得金以充賦郡大疫多瀕死君出神方療之皆愈自是蜀人祠而祀之東南之民猶稱之曰許旌陽蜀自金末被兵國朝西徵殆百年矣逃難解散幾無孑遺至元中蜀始大定休養生息又且百年城郭井裏漸復其舊富完安樂觕爲可觀獨旌陽祠尙未之復後三十年有何君震者來告於予曰徳陽許君祠震悉力以成之蜀人罕知其遺事者震爲河南憲幕得許君傳旣仿而畫諸其壁矣請記之以文予仰而嘆曰自許君來令玆邑幾何人矣何必人人有化金之術以濟其民乎明其政刑教以孝弟日出而作日入而息使民養生喪死無憾焉則其爲金亦多矣君子作事可法庶幾可繼焉不奪不厭以繭絲吾民者亦尙有所感也夫

先天傳云廣陵茶姥者不知姓氏鄕裏常如六七十歲人而輕健有力耳聰目明頭髮鬒黑晉東渡後耆舊猶見之殆百餘年而顏不攺每持一器茗往市粥之市人爭買旦至暮而器中茗不竭州吏以犯禁系之獄姥乃挈其鬻茗器自牖中飛去按姥蜀人也傳咸爲司隸下教云聞南市有蜀嫗作茶鬻賣而廉事打破其器具又云賣餅於市而禁鬻茶於蜀姥何哉

劍俠傳云蜀許寂少年棲四明山學易於晉徵君一日有夫婦同詣山居攜一壺酒云今日離剡縣寂疑道路甚遙安得一日及此其丈夫甚少而婦顏色過之夕以壺觴酌許其丈夫出一拍板徧以銅釘釘之乃抗聲髙謌已而談劍術俄自臂間推出二物展而喝之卽二口劍也躍起在寂頭上盤旋交擊寂甚驚懼尋而匣之飲畢就寢及旦乃空榻也日中復有一頭陀僧來尋此夫媍寂具道之僧曰我亦其人也道士能學之乎寂辭曰少尙玄教不願爲此其僧傲然而笑乃取寂淨巾拭腳徘徊間已不見矣後再於華陽遇之衛眞人元嵩益州成都人少出家爲亡名法師弟子聰頴不偶嘗以夜靜侍傍曰世人洶洶貴耳賤目卽知皂白其可得哉亡名曰汝欲名聲若不佯狂不可得也嵩心然之遂佯狂漫走人逐成羣觸物摛詠周曆二十餘年亡名入闗移住野安自制琴聲爲天女怨心風弄亦有傳其聲者嘗謂兄曰蜀土狹小不足展懷欲遊上京與國士抗對兄意如何兄曰當今王褒庾信名振四海汝何所往自取折辱答曰彼多讀書自爲文什至於天才大略非其分也兄但聽看卽輕尒造闗爲無過所乃著俗服出闗卻回防者執之嵩詐曰我是長安於長公家人欲逃往蜀耳闗家疊送至京於公曽在蜀忽得相見與之交遊貴勝名士靡所不詣卽上廢佛法並讖緯事周祖納之隋開皇八年京兆杜祈死三日而蘇云見閻羅王問曰卿父曽作何官曰臣父在周爲司命上士王曰若然錯追可速放去然卿識周武帝不答曰曽任左武侯司法恆在階陛甚識王曰可往看汝武帝去一吏引至一處門窻椽瓦並是鐵作於鐵窻中見一人極瘦身作鐵色著鐵枷鎖祈見泣曰大家因何苦困乃尒答曰我大遭困苦汝不見耳今得至此大是快樂祈曰作何罪業受此苦困答曰汝不知耶我以信衛元嵩言毀廢佛法故受此苦祈曰大家何不注引衛元嵩來帝曰我尋注之然曹司處處搜求乃徧三界云無所見若其朝來我暮得脫何所更論卿還語世間人爲元嵩作福早來相救如其不至解脫無期矣按元嵩道觀在什邡縣城內名紫極觀其墓在縣衙左側有宋碑篆曰希微慧應衛眞人墓端平丙申令吳中孚書立

大唐新語云朱桃椎蜀人也澹泊無爲隠居不仕披裘帶索沈浮人間竇軌爲益州聞而召之遺以衣服逼爲鄕正桃椎不言而退逃入山中夏則裸形冬以樹皮自覆凡所贈遺一無所受織芒屩置之於路見者皆曰朱居士屩也爲鬻取米置之本處桃椎至夕取之終不見人髙士廉下車深加禮敬召至降階與語桃椎一答便去後不知其所終按靈池縣圖經云朱桃椎者隠士也武徳元年於蜀縣白女毛村居焉織履自給口無二價後居棟平山白馬溪大盤石山石色冰素平易如砥可坐十人石側有樹垂陰布濩於其上暑熾之月玆焉如秋桃椎休偃於是好古之士多來玆遊朱公或斲輪以爲資前長史李厚徳後長史髙士廉招以弓旌遺以尺牘並笑傲不答太子少保河南薛公稷初爲彭山令聞其風而說之乃作茒茨賦以贈焉洎解印還京假途就謁其室已虛矣訪於鄕裏云朱公或出或處或隠或顯蓋得道者薛公題贊其壁而還復數年鄕人時見朱公而竟不知所在其所隠之石今亦不見巨木之下惟石洞存焉近年石洞長亦閉塞後宰邑好事者刻賦爲碣立於洞門官道之側然鄕邑祈請焚香禱祝者頗有靈應自非得道證品孰能與於此又按王剛中重修安靜觀記略云妙通眞人姓朱氏其名字載新唐書隠逸傳蓋生於周隋之間歷武徳貞觀得道仙去莫知所終然浮游四方專務救民疾苦賢士大夫往往遇之或在長安或在彭城不但蜀也而蜀人事之尢謹嘗觀竇髙二長史事迹揆眞人胸懷本趣則與齊蓋公所言治道貴淸淨而民自定指歸略同竇軌怙威喜殺欲吏眞人眞人輒逃去贈遺珍好弗納也髙士廉慈惠務教化眞人乃出見之及詢以政眞人瞪視不答士亷亦黙識此曰是使我以無事治蜀也因簡條目薄賦斂而蜀果大治焉眞人錫號妙通崇寧五年詔也觀名安靜重和元年詔也今觀皆一新惟眞人繪像實廣政間周元裕所爲中更順賊之變觀悉煨燼獨此繪像火弗能及風雨飄揺粉墨故在趙淸獻公嘗記其異不敢更造

原化記云唐髙宗顯慶中有蜀郡靑城民不得姓名采藥於靑城山下遇一大薯藥斸之深數丈其根漸大如甕此人斸之不已漸深五六尺而地陷不止乃至十丈餘此人墮中無由而出仰視穴口大如星分必死矣忽傍見一穴旣入稍大漸漸匍匐可數十步前視如有明狀尋行一里餘此穴漸髙繞穴行可一里許乃出一洞口洞上有水闊數十步岸上見有數十人家村落桑柘花物艸木如二三月中男女衣服不似今人耕夫釣童往往相遇一人驚問得來之由遂吿所以乃將小船子渡之民吿之不食三日矣遂食以胡麻飯柏子湯諸菹覺身漸輕問其主人此是何所兼求還蜀之路其人相與笑曰汝世人不知仙境汝得至此當是合有仙分可且畱此吾當引汝謁玉皇又其中相呼云明日上已也可往朝謁遂將此民往其民或乘雲气或駕龍鶴此人亦在雲中徒步須臾至一城皆金玉爲飾其中宮闕皆是金寶諸人皆以次入謁獨畱此人於宮門外門側有一大牛赤色形狀甚異閉目吐涎沬主人令此民禮拜於牛求乞仙道如牛吐寶物卽便吞之此民如言拜乞少頃此牛吐一赤珠大踰徑寸民方將捧接忽有一赤衣童子拱之而去民又求得靑珠又爲靑衣童子所收又黃者白者皆有童子奪之民遂急以手捧牛口須臾得黑珠遽自吞之黑衣童子至無所見而空去主人遂引謁玉皇玉皇居殿如王者之像侍者七人冠劍列左右玉女數百侍衛殿庭奇異花果馨香非世所有玉皇遂問民具以實對而民貪顧左右玉女玉皇曰汝豈悅此侍衛之美乎民俯伏請罪玉皇曰汝但勤心妙道自有此等但汝修行未到須有功用不可輕致敕左右以玉盤盛仙果視民曰恣汝以手拱之所得之數卽侍女之數也其果紺赤色大如拳狀若世之林檎而芳香無比民自度盡拱可得十餘遂以手捧之惟得三枚而已玉皇曰此汝分也初至未有位次且令前主人領往彼處敕令三女充侍別給一屋居之令諸道侶導以修行此人遂卻至前處詣道流傳授眞金服藥運气洗滌塵念而三侍女亦授以道術後數朝謁每見玉皇必勉其至意其地艸木常如三月中無榮落寒暑之變度如人間可一歲餘民自謂仙道已成忽中夜而嘆左右問曰吾今𨿽得道本偶來此耳來時妻產一女才經數日家貧不知復何如思往省之玉女曰君離世已久妻子等已當亡殘豈可復尋蓋爲塵念未祛致此誤妄民曰我來一歲矣妻亦當無恙要明其事耳玉女遂以吿諸鄰諸鄰共嗟嘆之復白玉皇玉皇命遣歸諸仙等於水上作歌樂飲饌以送之其三玉女人與別各遺以黃金一挺曰恐至人世歸未得以此爲費耳中女曰君至後倘無所見思歸吾置藥在金挺中取而吞之可以歸矣小女謂曰金中有藥恐不復固吾知君家已無處尋惟捨東一搗練石尙在吾已將藥置石下如金中無但取此服可耳言訖見一羣鴻鵠天際飛過眾謂民曰汝見此否但從之而去眾捧民舉之民亦騰身而上便至鵠羣鵠亦不相驚擾與飛空回顧猶見岸上人揮手相送可百來人乃至一場中人物甚眾問其地乃臨海縣也去蜀已甚逺矣遂鬻其金爲糧經歲乃至蜀時開元末年問其家無人知者有一人年九十餘云吾祖父往年因采藥不知所之至今九十年矣乃民之孫也相持而泣云姑叔父皆已亡訖時所生女適人亦身死其孫已年五十餘相尋故居皆爲瓦磚荒榛惟故碪尙在民乃毀金求藥將吞之忽失藥所在遂舉石得一挺金有金丹在焉卽吞之而心中明了卻記去路此民𨿽仙洞得道而本庸人都不能詳問其事時羅天師在蜀見民說其去處乃云是第五洞寶仙九室之天玉皇卽天皇也﹝下缺﹞

﹝缺頁﹞

﹝上缺﹞之藏腑𨿽有病不難療也外之科竅亦無由受病也況藥亦有君臣有佐有使茍或攻其病君先臣次然後用佐用使自然合宜如以佐之藥用之以使使之藥用之以佐小不當其用必自亂也又何能取人之病哉此又譬如國家任人也老夫賣藥常以此爲念倘有人一身君不君臣不臣使九竅之邪怒納其病以至於良醫自逃名藥不效猶不知治身之病後時矣悲夫士君子記之忽一日獨詣錦水解衣淨浴探壺中惟選一丸藥自吞之謂眾人曰老夫罪已滿矣今卻歸島上俄化一白鶴飛去衣與藥壺並沒於水求之不見

升玄經曰仙人竇子明問於法師云向聞法師咨請眞一太一未聞三一之訣當復云何旣爲一而復言三爲一有三耶爲三有一耶昔𨿽奉行未能曉了願爲究盡使後來末學得知眞要法師曰三一者正一而已三處授名故名三一所以一名三一者一此而三彼也𨿽三常一故名三一三一者向道初門未入眞境得見一分未能捨三全一是未離三𨿽未離三少能見一故名三一分言三不離一故名三一子明曰此一者何所有也答曰無所有而有問曰無所有而有何故爲有答曰以無爲有又問無何而有答曰得無爲有又問得無爲有者何義答曰形聲虛僞故又問何爲虛僞答曰不住故又問云何不住答曰速變異故又問𨿽速變異非無所有旣云變異果是有物可變安得云無邪答曰向日變異者亦不言都無如虛空故但言一切皆僞非眞生者必死有者必無成者必壞盛者必衰少者必老向有今無寒暑推變恍惚無常也按子明江油人李太白之友爲彰明縣主簿後棄官入圌山學道故名竇圌山焉初子明學仙未幾輒下山至橋側見一女磨鐵杵問之答曰鐵杵磨繡鍼功久自然成遂感悟復歸修煉三載白日升天又按輿地紀勝昭化縣西藥臺有竇子明丹竈其臺與鑪皆鑴石甃成工極巧非今人所能爲神仙感遇傳云韋弇字景照開元中舉進士下第遊蜀日與其友尋花訪異忽有請者曰郡南十里許鄭氏林亭花卉方茂有出塵之致願偕遊焉弇喜之南十里果得鄭氏亭端空巍巍橫然四峙山門以花辟砌以煙矗臺望之眞塵外景也俄升巨亭之上回廊環堵飾以珠玉殆非人世所有卽引見仙子十數左右侍衛華裾靚妝弇徧拜且謁之中有一美人曰聞吾子西遊蜀都歷訪佳景春照將盡花卉芳妍願聊奉一醉無以延致爲疑旣坐卽張樂飲酒其陳設肴膳奇味珍果金石絲竹雅音淸唱皆非世之所見聞弇乘間問曰弇自上國歷二京至於帝宅崇嚴侯家繁盛儔今之所覩固不可偕矣然女郎何爲若此之貴耶美人曰余非人間人此蓋玉淸仙府也適欲奉假以鄭氏亭耳余有新曲名曰紫雲今天子尙神仙之道余欲以此樂授吾子而貢於聖唐之君可乎弇曰弇一儒生耳在長安中區區九陌以干一名望天子不可見又非知音者若將貢新曲固不可爲也美人曰然子已至此亦道分使然願以一二寶爲贈子其售之可畢世之富飲畢命侍者出一杯謂之碧瑤杯光瑩洞徹又出一枕謂之紅蕤枕似玉而栗其文微紅又出一紫玉函似布光彩尢甚於玉俱授弇弇拜而謝之別去行未及一里顧夫向者之亭杳然但荒榛而已遂挈寶入長安明年復下第東遊廣陵商胡詣訪其寶出而示之胡人拜而言曰此玉淸眞人之寶也千萬年中無見者以數千萬金易而求之弇因大富築室江都竟不求聞達亦不知所終焉後數年玄宗夢神仙十餘人持樂器集於庭奏曲以授請爲中原正始之音曲名紫雲旣晨興卽以玉笛虛而習之傳於樂府此正符蜀亭美人使弇上奏之曲也

逸史云唐進士崔偉嘗遊靑城山乘驢歇鞍牧放無僕使驢走趂不及約行二十餘里至一洞口已昏黑驢復走入崔生畏懼兼困遂寢及曉覺洞中微明遂入去又十里出洞門望見艸樹巖壑悉非人間所有金城絳闕被甲者數百見生呵斥生曰塵俗賤士願謁仙翁守吏趨報良久召見一人居玉殿披羽衣身可長丈餘鬢髮皓素侍女滿側延生上殿與語甚喜畱宿酒饌備極珍丰明日謂生曰此非人世乃仙府耳驢趂益逺予之奉邀某惟一女願事君子此亦冥數前定不可免也生拜謝顧左右令將靑合來取藥兩丸與生服訖覺腑藏淸瑩逡巡摩搔安若蟬蛻視鏡如嬰孩之貌至夕有霓旌羽蓋仙藥步虛與妻相見眞人空際皆以崔郎爲戲每朔望仙翁乘鶴上朝蘂宮每言階品尙列卑末得在天眞之列必與崔生別翩翻於云漢之內矣歲餘嬉遊佚樂無所比因請曰偉血屬要與一談非有戀著也請略蹔回仙翁曰不得淹畱譴罪極大與符一道云遇禍患此可隠形然愼不得遊宮禁中臨別更與符一道云甚急卽開卻令取所乘驢付之到京都試往人家皆不見便入苑囿大內會劍南進太眞妃生日錦繡乃竊其尢者以翫上曰晝日計無賊至此乃召羅公逺作法訖持朱書照之寢殿戶外後果得其本末上令笞死忽記仙翁臨行之符遽發公逺與捉者皆僵僕良久蘇起卽啟玄宗曰此已居上界殺之必不得假使得之臣輩便受禍亦非國家之福玄宗乃釋之親召與語曰汝莫妄居遂令百人具兵仗並衛士同送且覘其故知至洞口復見金城絳闕仙翁嚴侍衛出門呼曰崔郎不相信幾至顚躓崔生拜訖將前送者亦欲隨至仙翁以杖畫成澗深闊各數丈令召崔生妻至擲一領巾過作五色絳橋遣生登步卻滅旣渡崔生回首謝送者曰可以歸矣須臾雲霧四起咫尺不見惟聞鸞鶴笙歌之聲半日方散遙望空山而已

靑城甲志玉眞觀在上皇觀前世傳唐玉眞公主修養於此儲福宮在天倉山有玉眞公主及明皇像按舊唐書景云二年攺昌隆公主爲玉眞公主仍置玉眞觀天寶三載玉眞公主先爲女道士讓號及實封賜名摘盈此之謂也

逸史云章仇兼瓊尙書鎭四川常令左右搜訪道術士有一鬻酒者酒勝其黨又不急於利賒貸甚眾毎有紗帽藜杖四人來飲酒皆至數斗積十餘石卽並還之談諧笑謔酣暢而去其話言愛說孫思邈又云此小兒有何所會或報章仇公公乃遣親吏候其半醉前拜言曰尙書令傳語渠苦心修學知仙官在此欲候起居不知俯賜許否四人不顧酣樂如舊逡巡問酒家曰適飲酒幾斗曰一石皆拊掌笑曰太多言訖不離席上已不見矣使者具報章仇公遂潛駕往詣四人又來飲公服至前躍出再拜自稱姓名相顧徐起惟蘆材四枝在於坐前人不復見時玄宗好道章仇公遂奏其事詔召孫公問之公曰此太白酒星耳仙格絕髙毎遊人間飲酒處處皆至尢樂蜀中自後更令尋訪絕無蹤迹

仙傳拾遺云唐羅公逺彭州九隴人又云武陽人修道於漓沅常往來靑城大霍二山開元中因遊鄂州刺史園亭刺史問何來答云適見守江龍來此刺史未信曰須令見其形曰請俟後日及期刺史與郡人皆至見一白龍於江心頭與云連食頃方隠刺史具聞明皇召見毎問無不稱旨一日上與張果葉法善擁鑪坐公逺亦在坐張葉以術取劍南菓目熟子謂午後必至及夜未到相顧而語曰莫是羅君否公逺笑遂出鑪中一火筯斯須使者持目熟子至葉詰之使者云到京焰火亙天無路可過頃稍息方得至此二人皆失色開元中中秋夜上於宮中翫月公逺奏曰陛下莫要至月中否乃取拄杖向空擲之化爲大橋請上同登約行數十里精光奪目寒色侵人遂至大城闕公逺曰此月宮也見仙女數百皆素練寛衣舞於廣庭上問曰此何曲曰霓裳羽衣也及回卻顧其橋隨步而滅上毎召公逺與法善試法而公逺常勝尢善自隠上欲傳其術公逺曰陛下玉書金簡已格九淸眞人降化保國安人誠宜習唐虞之無爲繼文景之恭儉豈可以萬乘之尊輕徇小術耶若盡臣術必懷璽入民間困於魚服矣上怒罵之遂走入殿柱中數上之過上愈怒易柱破之復入土磶中又易磶破之爲數十片悉有公逺之形長寸餘上謝之仍如故上又堅學隠形之術公逺𨿽教之然托身隠常有不盡或露裾帶或見影迹上怒斬之其後數年有中使自蜀還見公逺於黒水道中謂使曰吾自晉成帝咸和年間入蜀棲修林泉聞天子好道而來欲以至道俯教人主上延我於別殿遽以靈藥爲索我吿以人間之腑臟葷血充積三田未虛六气未潔請俟十年而授不能守此誡約加我以丹頸之戮然得道之人道气混合豈世俗兵刃水火所能害哉因出一書謂使曰可以此達上上必悟仍以蜀當歸爲寄遂失所在天寶末明皇幸蜀公逺又迎於劍門至成都拂衣而去明皇自蜀還京方悟蜀當歸之寄公逺於蜀九仙臺上升彭漢之人至今立像祀之按靈驗記云羅眞人卽神仙羅公逺家於蒙陽羅江壩接九隴什邡之界在漓沅化後今相傳號羅仙宅修道於靑城之南今號羅家山明皇朝出入帝宮輔導聖徳自有內傳至今隠見於堋口什邡楊村蒙陽新繁新都畿服之內人多見之不常厥狀或爲老嫗或爲丐食毎風雨愆期田農曠廢則必見焉疑其仙品之中主司風雨水旱事也楊村居人眾以旱暵將禱於洛口後城李冰祠熱甚憇路樹陰下忽有老嫗歇而問曰欲何往眾以祈雨事答之嫗曰要雨須求羅眞人其餘鬼神不可致也言訖不見眾知嫗卽眞人於是焚香以吿俄而風起雲布微雨已至眾乃還家是夕數十里內甘雨吿足乃於其所置天宮塑像焉諸鄕未得雨處傳聞此說以音樂香花就新宮祈請迎就本村別設壇場創宮室雨亦立應又爲乞士於堋口江畔謂人曰此將大水漂損居人信我者遷居以避之不旬日矣有疑其異者卽移卜髙處其不信者安然而處五六日暴水大至漂壞廬舍損溺戶民十有三四居人以爲信立殿塑像以祠之金銀行人楊初在重圍內配納贍軍錢七百餘千貨鬻家資未支其半初事母以孝毎爲供軍司追促必托以他出恐母爲憂嘗於山觀得眞人像幀一幅香燈嚴奉已數年矣至是眞人托爲常人詣於肆中問其所納官錢作何準備具以困窘言之此人令市生鐵備炭火明日復來然炭壘鐵投之一夕而去臨行謂之曰我羅公逺也在靑城山中以爾孝不違親心不忘道以此金相助支官錢之外可更肥家復引初往山中時令歸覲初亦得丹藥以奉其親發白還靑老能返壯矣又按師堯兪羅江車嵓記略車嵓在縣治北二里許舊碑云車公道人上升之所太平興國四年綿州奏言唐眞人羅公逺以是年春乘龍車往來山中民聚觀者數千軰護軍陳覃尉範處筠按驗石上轍迹深三尺許

廣徳神異錄唐玄宗天寶十三年重陽日獵於沙苑時雲間有孤鶴徊翔玄宗親禦弧矢中之卽帶箭徐墮將及地丈許歘然矯翼西南而逝萬眾極目良久乃滅益州城西十五里有明月道觀依山臨水松桂深寂道流精愨者始得而居觀之東廊第一院特甚幽淸有自稱靑城山道士徐佐卿者風局淸古一歲率三四至觀之耆舊因虛其院之正堂以待之佐卿至則棲焉或三五日或旬朔言歸不計也一日忽自外至神彩不怡謂院眾曰吾行山中偶爲飛矢所加尋已無恙矣然此箭非人間所有吾畱之於壁後年箭主到此卽宜付之愼無墜失仍援毫記壁云畱箭之時則十三載九月九日也及玄宗幸蜀暇日命駕行遊偶至斯觀樂其嘉境因徧幸道室旣入此堂忽覩其箭命侍臣取而翫之蓋禦箭耳詢諸道士具以實對卽視佐卿所題乃前歲沙苑從田之日也佐卿蓋中箭孤鶴翻飛而集於斯者歟

仙傳拾遺云楊通幽本名什伍廣漢什邡人幼遇道士教以檄召之術受三皇天文役命鬼神無不立應玄宗幸蜀屬念貴妃往往輟食忘寐近侍之臣密令求訪方士冀少安聖慮咸云楊什伍有考召之法徵至行朝上問其事對曰𨿽天上地下冥寞之中鬼神之內皆可歷而求之上大悅於內置場以行其術一夕奏曰已於九地之下鬼神之中徧加搜訪不知其所上曰妃子當不墜於鬼神之伍矣二日夜又奏曰九天之上星辰日月之間空虛杳冥之際亦徧尋訪而不知其處上愀然不懌曰未歸天復何之耶炷香冥祝彌加懇至三夕奏曰於人寰之中山川嶽瀆祠廟之內十州三島江海之間亦徧求訪莫知其所後於東海之上蓬萊之頂南西廡有羣仙所居上元女仙張太眞者卽貴妃也謂什伍曰我太上侍女隸上元宮聖上大陽宋宮眞人偶以宿緣世念其願頗重聖上降居於世我謫於人閒以爲侍衛耳此後一紀自當相見願善保聖體無復憶念也乃取開元中所賜金釵鈿合各半玉龜子一寄以爲信曰聖上見此自當有省言訖流涕而別什伍以此物進之上澘然良久乃曰師升天入地通幽達冥眞得道神仙之士也手筆賜名通物千段金銀各千兩良田五千畆紫霞帔白玉簡特加禮異暇日問其所受之道曰臣師乃西城王君靑城眞人昔於後城山中教臣召命之術曰可輔贊太平君然後得道戒以護气希言目不妄視絕聲利逺囂塵則可以淩三界登大淸矣又問升天入地何門而往何所爲礙曰得道之人入火不灼入水不濡躡虛如履實觸實如蹈虛𨿽九地之厚巨海之廣八極之逺萬方之大應念倐歘何所拘滯乎所以然者形與道合道無不在毫芒之細萬物之眾道皆居之上善其對居數載乃登後城葺靜室天眞累降於其處一旦與羣眞俱逝按什伍靑城山錄記及董逌畫跋皆作陳什邡未詳孰是又按紀夢錄云明皇幸蜀回居南內嘗夢中見妃子於蓬山太眞院作詩遺之使焚於馬嵬山下云風急雲驚雨不成覺來仙夢甚分明當時若恨銀屏影遮隔仙姬秪聽聲明皇又作妃子所遺羅襪銘曰羅襪羅襪香塵生不絕細細圓圓地下得瓊鉤窄窄弓弓手中弄初月又如脫履露纎圓恰似同衾見時節方知淸夢事非虛暗引相思幾時歇

集異記云玄宗南狩百司奔赴行在翰林善圍碁者王積薪從焉蜀道隘狹毎行旅止息中道之郵亭人捨多爲尊官有力之所占積薪棲棲而無寄入因沿溪深逺寓宿於山中孤姥家但有婦姑止給水火才暝婦姑皆闔戶而休積薪棲於檐下夜闌不寐忽聞堂內姑謂婦曰良宵無以爲適與子圍碁一賭乎婦曰諾積薪私心奇之堂內率無燈燭又婦姑各處東西室積薪乃附耳門扉俄聞婦曰起東五南九置子矣姑應曰東五南十二置子矣婦又曰起西八南十置子矣姑又應曰西九南十置子矣毎置一子皆良久思維夜將盡四更積薪一一密記其下止三十六忽聞姑曰子敗矣吾止勝九枰耳婦亦甘焉積薪遲明具衣冠請問孤姥曰爾可率已之意而按局置子焉積薪卽出槖中局盡平生之祕妙而布子未及十數孤姥顧謂婦曰是子可教以常勢耳婦乃指示攻守殺奪救應防拒之法其意甚略積薪卽更求其說孤姥笑曰止此已無敵於人間矣積薪虔謝而別行十數步再詣則已失向之室廬矣自是積薪之藝絕無其倫卽布所記婦姑對敵之勢罄竭心力較其九枰之勝終不得也因名鄧艾開蜀勢

李眞人者名亞久居什邡邑北龍泉觀中有井名秀華殿前喬松數株常有二素鶴棲於上眞人有劍二口忽一日辭諸人曰我當去矣次夜里人守之見眞人背劍一乘劍一入井絕迹焉明皇幸蜀有司上其事勑賜靈應公賜名龍泉觀俗呼掛鐘樓出本志

仙傳拾遺云馮大亮者彭州導江人也家貧好道毎道士方術之人過其門必畱連延接惟一牛拽步磨以自給一旦牛死其妻楊對泣嘆曰衣食所給在此牛耳牛旣死何以資口食乎慈母山有一道士毎憇其家是日復來夫婦以此語之道士曰皮角在乎曰在卽取皮攣綴如牛形斫木爲腳以繩系其口驅之遂起肥健如常曰此牛不復飲食但晝夜使之可也愼勿解其口爾以此牛拽磨力倍於常道士亦不復來數年盛暑牛喘甚急牧童憐之因解其口遽成皮骨而已然其家已漸富攺置酒肆常以奉道祈感遇仙人仍力行救物好賓客有樵叟三五人詣其家飲酒常不言錢禮而接之𨿽數益敬忽一人曰我軰八人明日俱來共謀一醉無以客多爲訝至時樵叟八人偕至客於袖中出柟木一枝才五六寸栽於庭中便飲酒盡歡而去曰勞置美酒無以爲報此樹徑尺則家財百萬彼時可貢助天子垂名國史十年後會於岷嶺巨人宮當授以飛仙之道言訖而去旬日樹已淩空髙十餘丈大徑尺其家金玉自至寶貨自積殷富彌甚𨿽王孫糜竺之家不能及也五年玄宗幸蜀大亮貢錢三十萬貫以資國用按氏族大全作馮大量慈母山亦名聖母山在導江縣西南五十里陵州誌云譚仙子宜乃郡人譚叔皮之子也生於唐開元之季墜地能言九歲身踰六尺髭鬢殊常不飲不食走及奔馬二十忽失所在鄕裏神而祀之因父母念不置大歷元年丙午忽還家霞冠羽衣語父母曰兒爲仙官不司人世鄕裏奚祠焉秪恐慿妖耳請亟毀之其下有黃金數千兩掘之可給一鄕言訖騰空去後果如其言所掘處湧水成池因名譚子池亦名天池

廣異記云唐大歷初韋行式爲西川采訪使有侄曰子威年及弱冠聰敏溫克耽翫道書神仙修煉之術有步卒丁約者執廝役於部下周旋恪勤未嘗少惰子威頗私之一日气慘栗云欲他適子威怒曰籍在軍中焉容自便丁曰去計已決不可畱也然某肅勤左右二載於玆未能忘情思有以報某非碌碌求食者尙縈俗間耳有藥一粒願以贈別食此非能長生限內保無他恙因褫衣帶得藥數粒以奉子威又謂曰郎君道情深厚不欺暗室當棄世俗尙隔兩塵子威曰何謂兩塵對曰儒謂之世釋謂之劫道謂之塵善堅此心亦復遐壽五旬後近京相遇此際無多訝也言訖而出子威驚愕亟命追之已不及矣主將以逃亡上狀請落兵籍爾後子威擢明經第調數邑宰及從心之歲毛髮皆衰時元和十三年也將還京輦夕於驪山旅捨聞通衢甚喧詢其由曰劉悟執逆賊李師道下步出視之則兵仗嚴衛桎梏累累中一人乃丁約也反接臂長驅而西齒髮彊壯無異昔日子威大奇之丁微笑遙謂威曰尙記臨卬別否一瞬五十年矣幸今相見請送至前驛須臾到驛則散縶於廊捨開一竅以給食物子威窺之俄見脫桎梏覆之以席躍自竇出與子威攜手上旗亭話闊別之恨且嘆威衰耋威謂曰仙兄旣先見之明聖朝奄有天下何爲作叛臣耶丁曰言之久矣何逃哉蜀國暌辭豈不云近京相遇愼勿多訝耳又問曰果就刑否對曰道中有尸解劍解水解火解寔繁有徒嵇康郭璞皆非受戕害者我以此委蛻耳異韓彭與糞壤並也某或思避自此而逃孰能追之他問不對威曰明晨法場寓目豈蛻於此乎丁曰未也夕當甚雨不克行刑晝雨止國有小故十九日大限方及君於此時幸一訪別言訖還館復自穴入荷校以坐子威卻往溫泉日已晡矣風埃忽起夜中果大澍雨遲明泥及骭攺日行刑兩宿方霽則王姬有薨於外館者復三日不視果至十九日獻廟巡鄽始行大戮子威是日飲僕飽馬詰旦往棘圍候焉亭午間方號令回覩者不啻億兆眾矣面語不辧寸步相失俘囚才至丁遙目子威笑頷三四及揮刃之際子威獨見斷筆霜鋒倐及之次丁因躍出而廣眾之中躡足以進卽登酒肆脫衣換觴與威對飲云某當入蜀自此遊適勉於奉道猶隔兩塵當奉候乎昆侖石室之間矣言訖下旗亭冉冉西去數步而滅

仙傳拾遺云大歷中西川節度使崔寧嘗有密切之事差人走馬入奏發已三日忽於案上文籍見所奏表淨本猶在其函中所封乃表艸耳計人馬之力不可復追憂惶不已莫知其計素知導江彭殖者有道術召而語之殖曰此易耳不足憂也乃炷香一鑪以所寫淨表置香煙上忽然飛去食頃得所封表艸墜於殖前及使回問之並不覺進表之時封題印署如故崔公深異之禮敬殊常問其所受道之由云殖師姜玄辧至徳中於九隴觀捨力焚香數歲因拾得殘闕經四五紙是太上役使六丁法咒術備足乃選深山幽谷無人迹處依法作壇持咒晝夜精勤本經云一十四日玄辧爲九日而應忽有黒風暴雨驚駭於人視之雨下而壇場不濕又有雷電霹靂奇形異狀鬼神繞之須臾又有鐵甲兵士金甲兵士各數千噉噪而下純不驚怖久之神兵行列如有所候一天女著繡履繡衣大冠佩劍立問玄辧曰旣尒呼召當何所求玄辧以術數爲請六甲兵仗一時隠去自此毎日有一丁侍之凡所徵求無不立應以術授殖謂曰術之與道相須而行道非術無以自致術非道無以延長若得術而不得道亦如欲適萬里而足不行也術者𨿽萬端隠見未除死籙固當棲心妙域注念丹華立功以助其外煉魂以存其內內外齊一然後可以適道可以長存也峩眉山中神仙萬餘人自皇人統領置官府分曹屬以度於人吾與汝觀道之纎芥未造其玄微龍蛇之交與汝入洞府朝眞師庶可以講長生之旨也玄辧隠去二十餘歲乃龍蛇之交爲大歷十二年丁已殖亦隠去不復見

鄭又玄本名家子居長安中少時與鄰捨閭邱氏子偕學又玄性憍率自以門望淸貴而閭邱子寒賤往往戲而罵之曰爾非類而與吾偕學吾𨿽不語爾寧不愧於心乎閭邱黙有慚色歲餘乃死又十年又玄明經上第補蜀州參軍旣至官郡守命假尉唐興有同捨仇生者大賈之子年始冠其家資產萬計日與又玄宴遊累貢金錢之物又玄以仇非士族未嘗以禮貌接之一日又玄置酒髙會而仇不預其友謂曰子有會宴而同捨不預豈其罪邪乃彊爲召仇旣至飲以巵酒辭不能引滿又玄醉罵曰爾市井之甿徒知錐刀僣居官秩而與吾爲伍爾已幸矣又何敢辭酒乎因振衣起仇慚而退棄官閉門月餘病卒明年又玄官亦罷僑居蒙陽常好黃老之道聞蜀山有吳道士髙其風往詣之願爲門弟子居十年未嘗有所授又玄稍惰辭之而還過褒城逆旅有一童子十餘歲貌秀而慧又玄與語機辯萬變深奇之童子謂又玄曰我君故人也省之乎曰忘矣童子曰吾生閭邱氏與子偕學而子以我爲非類罵辱我又生仇氏尉唐興與子同捨受我厚賂而謂我爲市井之氓子何驕傲之甚耶我太淸眞人也上帝以爾有道气使我生於人間觀汝徳將授汝神仙之訣而汝髙傲如故終不得道矣可悲哉言訖忽不復見又玄悔恨歸逾時而卒

酉陽雜俎相國李固言元和六年下第遊蜀遇一姥言郎明年芙蓉鏡下及第後二紀拜相當鎭蜀土恨妾不復見郎君出將之榮也願以季女爲托明年果狀頭及第詩賦有人鏡芙蓉之目後二十年公登庸其姥來謁李公忘之姥通曰蜀民老姥嘗囑季女者李公省前事具公服謝之延入中堂見其室坐定又曰出將入相必矣李公爲設盛饌不食惟飲酒數杯便請別李公畱之不得但言乞庇我女因贈金帛襦幗並不受惟取其妻牙梳一枝題字記之李公從至門不復見及李公鎭蜀日盧氏外孫子九齡不語忽索筆硯李戲曰爾竟不語何用筆硯爲忽曰但庇成都老姥愛女何愁筆硯無用也李公驚悟卽遣使分訪之有巫董氏者事金天神卽姥之女言能語此兒請祈華嶽三郎李公如巫所說是兒忽能言因是蜀董如神祈無不應富積數百金怙勢莫敢言者洎相國崔鄲來鎭蜀遽毀其廟投土偶於江仍判事金天王董氏杖背遞出西界尋在貝州李公壻盧氏家捨其靈歇矣

元艸茅進士時英龍君廟記唐長慶元年劍南西川益州新都縣南十里有山曰龍門北面有洞府靈湫乃古龍君隠顯之地後靈池縣開元村有茹榮者十五覽集羣書爲縣吏親終廬墓感慈烏白兔紫芝瑞艸寶歷二年勅旌其孝及冠不娶貌不少衰於當時六月十五日祥煙繚繞異香徧垓俄頃雷風大震驟雨滂沱空中聞仙樂之音君升半霄之上謂父老曰吾乃龍門栢茂山龍也托生茹氏化行孝道功行已就今奉玉勅上升矣言訖飄然而沒按古今集記成都縣南十里龍門山白龍廟祈禱輒應有碑傳爲茹榮孝感飛升處號白龍神君

仙傳拾遺云劉無名成都人也本蜀先主之後生而聰悟八九歲道士過其家見而嘆曰此兒若學道當長生神仙矣自是探玄不樂名利弱冠閱道經學咽气朝拜存眞內修之事常以庚申日守三尸存神黙咒服黃精白術志希延生數年入霧中山嘗遇人教其服餌雄黃凡三十餘年一旦有二人赤巾朱服徑詣其室劉問君何人也何以及此對曰我泰山直符追躡子不知子有何術我至三日矣冥期迫促而無計近子將恐陰符譴責以稽延獲罪故見形相問耳劉曰余無他術但冥心至道不視聲利靜處幽山誌希度世而已二使曰子之黃光照灼於頂超髙數尺得非雄黃之功乎然吾聞一陰一陽之謂道一金一石之謂丹子但服其石未餌其金但得其陽未知其陰將何以超生死之難詣升騰之期乎其次廣施陰功救人濟物柔和雌靜無欲無爲至孝極忠內修密行功滿三千然後黒籍落名靑華定籙制鬼神駕雲龍而上補仙官永除地簡九祖超煉七玄生天如此則不爲冥官所追捕耳今子𨿽三尸已去而積功未著大限旣盡將及死期豈可茍免也劉聞其語心魂喪越憂迫震懼不知所爲二使徐謂之曰岷峩靑城神仙之府可以求詣眞師訪尋道要我聞鉛汞朱髓可致衝天此非髙眞上仙莫得修煉之旨我爲子求姓名同年壽盡者以代於子子勉而勤修無至中怠也劉致謝二使乃隠劉如其言入峩眉山登陟峭險探求洞穴歷年不遇復入靑城山北崖之下得一洞行數里忽覺平慱殆非人世遇神仙居其間稱靑城眞人劉祈叩不已具述所值鬼使追攝之由願示道要以拯拔沈淪得度生死之苦眞人指一巖室使棲止其中復令齋心七日乃示以陽鑪陰鼎柔金煉化水玉之方伏汞煉鉛朱髓之訣謂之曰胡剛子陰長生皆得此道亦名金液九丹之經丹分三品以鉛爲君以汞爲臣八石爲使黃芽爲田君臣相得運火功全七日爲輕水二七日變紫鋒三七日五彩具內赤上黃狀如窻塵復運火二年日周六百再經四時重履長至初則十月離其胞胎已成初品卽能幹汞成銀丸而服之可以袪疾二年之外服者延年發白反黒三年之後服少刀圭遊散名山周遊四海爲初品地仙服之半劑變化萬端坐在立亡駕馭飛龍白日升天大都此藥經十六節已爲中品便能使人長生藥成之日五金八石黃芽諸物與君臣二藥不相雜亂矣千日功畢名上品還丹謹而藏之勿示非人世有其人視形气功行合道依而傳之劉受丹訣還霧中山築室修煉三年乃成開成二年猶駐於蜀自述無名傳以示後人入靑城去不知所終

雲笈七籖云費玄眞者成都雙流縣興唐觀道士也大中末有道士自稱吳子止觀中淹畱歲餘養气絕粒時亦飲酒其爲志也泛然自適無所營爲忽謂玄眞曰吾欲爲師寫眞可乎玄眞笑曰夫欲寫眞先須自寫吳子如其言引鏡濡毫自寫其貌下筆惟肖頃刻而畢復自爲贊兼詩三章未嘗抒思其贊曰不才吳子知命任眞志向玄素心樂淸貧涉歷羣山翛然一身學未明道形惟保神山水爲家形影爲鄰布裘艸帶鹿冠紗巾餌松飲泉經蜀過秦大道杳冥吾師何人矚念下土思彼上賓曠然無已罔象惟親其詩曰終日艸堂間淸風常往還耳無塵事擾心有翫雲閒對酒惟思月餐松不厭山時時吟內景自合駐童顏又詩曰此生此物當生涯白石靑松便是家對月臥云如野鹿時時買酒醉煙霞自跋云寂爾孤遊翛然獨立飲木蘭之墜露衣烏獸之落毛不求利於人間絕賣名於天下此山居之道士也題罷振衣理策而去

神仙感遇傳河東薛逢咸通中爲綿州刺史歲餘夢入洞府肴饌甚多而不覩人物亦不敢饗之乃出門有人謂曰此天倉也及明話於賓友或曰州界昌明縣有天倉洞中自然飲食往往遊雲水者得而食之卽使道士孫靈諷訪焉入洞可十許裏猶須執炬十里外漸明又三五里豁然與人世無異崖室極廣可容千人其下平整有石牀羅列上飲食名品極多皆若新熟軟美甘香靈諷拜而食之又別間三五所請以奉薛公爲信及賫出洞門形狀宛然皆化爲石矣洞中左右散麫溲麥堆鹽積■﹝豆攴﹞不知其數又一二里溪水迅急旣闊且深隔溪見山川居第歷歷然不敢渡而止近岸沙中有履迹往來皆二三尺才如有人行處薛公閒之嘆異靈勝而莫窮其所以也按輿地誌云少室山有自然五穀甘果神芝仙藥周太子晉學道上仙有九千資糧畱於山中又按世說曰嵩髙山北有大穴莫測其深百姓歲時毎遊觀其上晉初嘗有一人誤墮穴中同軰兾其倘不死乃投食於穴中墜者得之因循穴而行計可十許日忽曠然見明有艸屋屋中有二人對奕局傍有一杯白飲墜者告以饑渴奕者以杯與之飲訖覺气力倍加奕者曰從此西行有天井但投入自當歸耳若餓則取井中物食之墮者行出乃蜀中也已半年矣至洛下言於人張華聞之曰此仙館也飲者爲玉漿食者龍穴石髓耳如此則少室昌明洞穴相連故其事亦類

續仙傳雲杜子升字可云自言杜陵人莫測其年壽飲酒三斗不醉能沙書冬臥雪中三兩日人以爲僵死或撥看之徐起抖擻雪迹而行如醉乍醒唐杜孺休爲蘇州刺史忽聞可云在城市乃延入州拜呼道翁賓僚訝之孺休曰先君出鎭西川日與道翁相善別來四十年而裴飾顏貌一如當時後入杭越間去

杜廣成錄異記云栁子華唐朝爲成都令一日方午有車騎犢車前後女騎導從徑入廳事使一介告栁雲龍女且來矣俄而下車左右扶衛升階與子華相見云宿命與君子爲匹偶因止命酒樂極歡成禮而去自是往復爲常逺近咸知之子華罷秩不知所之俗云入龍宮得水仙矣栁孫君慶乾符中爲節度押衙靑城鎭遏使頗好善常以藥石救貧民疾疫毎躬親撫視健卒民庶孳孳焉勤恪奉公推誠及物爲時人所重有一珠大如球子云是其祖所畱數世傳寶照物形狀毛髮形色一一備足但皆倒立耳

宋馬成之淸虛觀記云黃鹿眞人者晚唐時人姓馬氏年七歲失怙恃鞠養於祖性慕玄虛黃老之學日誦千言一覽輒能記確守不移或勸以子女之職但笑而不答人亦莫測其意時有黃冠野夫年踰七十顏如渥丹貨藥於市仙女戶隙見之如有夙契因延至內坐請問修眞之語師資相投遂授鉛汞符篆要術束髮頂冠歸心至道因易名道興一日吿行仙女詰其姓字曰汝無我問久當自知乃畱詩曰女是寄生枝男是冬靑木冬靑駕白鵝寄生跨黃鹿若遇冦相淩穏便拋家族早早上三淸莫候丹砂熟仙女旦暮諷詠不絕若有所得俄而年已及笄乃祖逼以聘事仙女欷歔流涕曰女值不幸膝下受養將終身焉今蒙祖命但野分荒疎志友麋鹿舉案之勤非女所願乃祖憫之不拂其欲翌日命一女奴攜嚢杖策穿雲而去旣而夜徑林麓迷道忽觀燈燭熒輝若相引導窺見五人宛然古圖所繪者厲聲曰仙女志之庵於此卽成道矣言訖隠去黎明仙女徘徊四顧見山朝水會眞神仙之窟稽首拜禮因詢隸屬乃羅江東四十里也是時歲荒盜熾仙女捐所有俾墾辟疏鑿播種以時民忘艱食之患歷四十餘年修養日精童顏不易一日遇舊所貨藥者忽至謂仙女曰汝功漸成矣而外丹未應故欲指訣乃出瓢中藥點土石爲金銀各百以鎭丹臺祝曰勿用自守當有神護坐歷三歲丹珠自成汝脫身軒舉矣勉勵前修謹無中廢嗣後盜賊屢睥睨鎭壇之物中夜變怪百出無不狼狽而走期月風雨暴至地湧甘泉銀化白鵝遊池金變黃鹿出市人無得而近之者至天佑間朱全忠行崔杼之事唐祚吿終姦雄蝟奮羣盜揮戈而踵仙女之庵仙女曰汝等敢恣肆無天理乎願無害居民庵中所積悉以相餉凶人未有足色將不利於仙女已而黃鹿白鵝突至仙女跨鹿風雨四起白鵝翔鳴前指引騰空而逝舊有丹竈尙在裂如雷吼鑪中光彩射天少頃晻靄天雨璢璃擲地有聲歷時而化異香馥鬱不散羣盜悲哀悔謝而退居人以狀聞於蜀主王建曰此蜀祥事也遂因其山爲黃鹿鎭賜淸虛觀之名

感遇傳云進士王叡漁經獵史之士也孜孜矻矻窮古人之所未窮得先儒之所未得著炙轂子三十卷六經得失史冊差謬未有不鍼其膏而藥其肓所有二種之篇釋諭之說𨿽髙識洞鑑者有所不逮嗜酒自娛不拘於俗酣暢之外必切磋義府研核詞樞矣然其咀吸風露呼嚼嵐霞因亦成疹積年苦冷而莫能愈遊燕中道逢櫻杖椶笠者鶴貌髙古異諸儕軰名曰希道笑謂之曰少年有三惑之累耶何苦瘠若斯辭以不然道曰疾可愈也予𨿽釋仵有鑪鼎之功何疾不除叡委質以師之齋於漳水之濱三日而授其訣曰木精天魂金液地魄坎離運行寛猛無成金木有數秦晉合宜近效六旬逺期三載爾歌曰魄微入魂牝牡結陽呴陰滋神鬼滅千歌萬讚皆未決古往今來拋日月受而制焉餌之周星疹且瘳矣乃隠晦自處佯狂混時年八十殕於彭山道中識者瘞之無幾又在成都市常寓止樂溫縣時鷙獸結尾爲害尢甚叡醉宿艸莽露身林野無所憚怖斯亦蟬蛻得道之流也

北夢瑣言云僞蜀先主時有軍校黃承眞就糧於廣漢綿竹縣遇一叟曰鄭山古謂黃曰此國於五行中少金气有剝金之號曰金焬鬼此年蜀宮大火至甲申己酉則殺人無數我授汝袐術詣朝堂陳之倘行吾教以禳鎭庶幾減於殺伐救活之功道家所重延生度世於我而取之如三陳此術而不允行則子亦不免蓋泄於陰機也子能從我乎黃亦好奇乃曰死生以之旣賫祕文詣蜀朝三上不達乃嘔血而死其年蜀宮災歲至申酉亡國殺戮之事果驗孫光憲與承眞相識竊得窺其祕緯題云黃帝陰符與今陰符不同凡五六千言黃雲受於鄭叟一畫一點皆以五行屬配通暢亹亹實奇書也玉溪編事云前蜀嘉王頃爲新繁鎭使理廨置得一鐵鏡下有篆書十二字人莫能識命工磨拭光可鑑物掛於臺上百里之內並見復照見市內有一人弄刀槍賣藥遂喚問此人云只賣藥元不弄刀槍嘉王曰吾有鐵鏡照見爾賣藥者遂不諱仍請鏡看以手擘破肚內鏡於肚中足不著地冉冉升空而去竟不知爲何人其篆列之如左■■■■■■■■■■■■詳見方物

景煥門話云僞蜀度支員外郎何昭翰常從知於黔南暇日因門步野徑於水際見釣者謂翰曰子何判官乎曰然曰我則野人張涉也余與子交知久矣子今忘我耶翰懵然不醒因藉艸坐謂翰曰子有數任官然終於靑城縣令我則住靑城山也待君官滿與君同歸山今不及到君公署中遂辭而去翰深志之後累歷官及出爲靑城縣令有憂色釣者亦常來往何甚重之一旦大軍到城艸賊四起釣者與翰相攜入山何之骨肉盡歸城內賊眾入縣言已殺令臠而食之賊首之子自號小將軍其日尋覓不見細視縣宰之首卽小將軍之首也賊於是自相殘害莫知縣令所之後有人入山見何與張同行何因寄語謂妻子曰吾本不死卻歸舊山爾等善爲住計無相追憶也自此莫知所之

錄異記云黃齊衙隊軍偏禆也常好道行陰功有歲年矣於朝天嶺遇一老人髭鬢皎白顏色嬰孺肌膚如玉與之語曰子旣好道五年之後當有大厄吾必相救勉思陰徳無退前志其後齊下峽舟舡覆溺至灘上如有人相拯得及於岸視之乃前所遇老人也尋失所在自是往往見之忽於什邡縣市中相見召齊過其所居出北郭外行樹林中可三二里卽到其家山川林木境趣幽勝畱止一夕因言曰蜀之山川是大福地久合爲帝王之都多是前代聖賢鎭壓江源穿絕地脈致其遲晚凡此去處吾皆知之又蜀字若去虫著金正應金徳久逺王於西方四海可服汝當爲我言之及明相送出門已在後城山內去縣七十餘里旣歸亦話於人終無申達之路數月齊卒

又云景知果亦有道者也居竇圌山與虎豹同處馴之如家犬焉鴉數隻集其肩臂之上鳴戲爲常又有巨蛇時出知果叱而遣之蜿蜒而去虎三數頭於庭中月夜交摶騰踏旣甚知果怒持白挺擊之遂散去知果於觀側薙艸兔臥艸中不驚手移於他所如貓犬耳其狎異類也如此

續博物記云廣徳先生杜光庭處州人仕唐爲內供奉避亂入蜀王氏爵爲師臣嘗撰道教靈驗記二十卷隠靑城山白雲溪卒年八十五顏貌如生眾以爲形解有文千餘首皆本無爲之旨按髙道傳雲光庭在靑城山一日忽謂門人曰昨夢朝上帝以吾爲岷峩主司今靑城已創眞宮恐不久於世矣光庭嘗畜一白犬目之曰吠云令以胡麻油塗足繒布裹之可日行萬里及眞宮成遂披法服升堂集門弟子囑別而化異香滿室吠云亦號叫而斃又按靑城志云自延慶觀上二三里有觀曰洞天宋逸士費元規讀書於此唐道士薛昌飲章陸酒得道有浴丹井杜光庭亦尸解於此

野人閒話云孟蜀翰林學士辛夤遜頃年靑城山居則古先道院在一峯頂內有塑像皇姑唐六代玄宗子也一夕夢見皇姑教之曰汝可食杏仁令汝聰利老而彌壯心力不倦且資年壽汝有道性又不久在此須出山佐理當代夤遜夢中拜請其法則與怡神論中法同玄宗時申天師元有怡神論兩卷下卷中有神仙袐方三十首則甘艸丸爲首又食杏仁法次之杏仁七个去皮尖早晨盥潄了內於口中久之則盡去皮又於口中暖之逡巡嚼爛和津液如乳汁頻咽但日日如法食之一年可補血令人輕健安泰夤遜如法服之至今老而康勝年踰從心猶多著述

又云擊竹子不言姓名亦不知何許人年可三十餘在成都酒肆中以手持二竹節相擊鏗然鳴響有聲可聽以唱歌應和乞丐於人然詞旨皆合道意得錢多飲酒人莫識之如此十餘年矣一旦自詣東市買生藥黃氏子家從容謂曰余知長者好道復多義气今欲將誠素奉說於君黃氏子曰君有事但得言之擊竹子謂曰我乞丐之士也在北門外七里亭橋下盤泊今病甚多恐不濟若終焉之後敢望持與燒爇今賫錢兩貫以充買柴愼勿觸我之心是所托也自當相報因畱其錢黃氏子翌日至橋下果見擊竹子臥於蒹葭之上見黃氏來忻然感謝徐曰餘疾不起復與黃氏子金二斤又曰事須不令觸我心肝則幸也珍重且辭言訖而逝黃氏子憫然出涕者久之遂令人易衣服備棺斂將出於郊野堆積柴炭祭而焚之卽聞異香馥鬱林鳥叫號至晚只餘其心終燃燼復更大如斗黃氏子以歸城心速語令人掁觸之忽聞炮烈其聲如雷人馬皆駭逡巡有人長尺餘自煙焰中出乃擊竹子也手擊其竹嘹然有聲杳杳而逝黃氏子悔過作禮眾人皆嘆奇異於戲得非不觸其心復在人間乎觸其心便可上賓乎復欲於黃氏子顯其蛻化乎始知成都乃神仙所聚之處如擊竹子者亦多矣

宋史云蜀州宋宣教名耕性剛介一朝棄官去莫知所之有孫名徳之官閬州提點刑獄罷職後逺尋其祖渡浙江至雪竇山見一蜀僧曰聞諸耆老山後爛平山有一居士爲宋宣教也徳之躋扳至頂惟見丹竈存焉乃置祠其上而去

志林云宋章詧字隠之雙流人著太玄疏三十卷號衝退處士詧以養生治气爲事將死以小童自隨投謁告別曰此間囂塵非修行所吾歸閬苑矣詳見詩話

丹淵集云彭州北城有胡氏者名釗字倚天宋初時號爲髙貲修積善行後有詔俾倚天赴闕將授以官倚天不願仕辭回經過華山謁希夷陳先生先生甚喜久畱其居爲造藥一鼎使攜歸餌之復教以度世延年之法倚天旣歸如其訣行且久其身枵然若將翩翩隨風而起鄕人異之一日有晨叩其闗者遣視之不見其人但以杖十七莖倚門而去倚天收之卒不知其所以致之者自後胡氏之門愈盛倚天至七十八歲乃卒熈寧中文同與可至其家觀其所謂杖與藥者杖非世間所有之木色紺紫堅潤可愛藥如彈丸赤黃有光隠雜寶中其重若金玉因爲作胡氏遇異人記

夷堅丙志云靑城以二月望爲道會四逺畢至巨室張氏唐氏輪主之旣集閉門罷乃啟籙眾方齋有道人扣門閽者止之乃下茶肆脫笠掛壁間曰爲我視此隨當復來少頃笠旋如輪驚報觀中揭之下有詩云偶乘靑帝出蓬萊劍戟崢嶸徧九垓綠履黃冠俱不識爲畱一笠不沈埋眾相視悔恨

癸辛雜誌云安定郡王子濤字仲山在京師時其兄子衝喜延道流方士有許公言者能以藥爲黃金其人皎然玉樹有小壚髙不盈尺以少藥物就掌中調之納火中須臾精金也謂仲山曰如何仲山曰畢竟只是假許愕然拊其背曰善自愛越數日吿子衝別挽畱不回將出門邀仲山耳語首言君兄且死矣君手直紋未可量但早年亦囏困宜順受之壽可至六十九人壽修短視其操行上帝所甚惡者貪所甚靳者壽人能不犯其所甚惡未有不得其所靳者君能不忘吾言可至七十九持之益謹更可至八十九外此非吾所知也仲山問其行何之曰中原將亂吾入蜀耳後果如其言

宋汝爲字師禹丰縣人髙宗假武功大夫開州刺史奉國書副杜時亮使金紹興十三年亡歸作恢復方略以獻有告汝爲於金人以蠟書言其機事者大索不獲尋知南歸相檜將械送與金人汝爲乃變姓名爲趙復徒步入蜀汝爲身長七尺疎眉秀目望之如神仙楊企道者遇之溪上款畱與語見其議論英發洞貫古今歷言靖康間離亂事企道驚遂定交假僧捨居之檜死企道勸其理前事汝爲慨然太息曰吾結髮讀書奮身一出志在爲國復讎收還土宇頗爲諸公所知命謬數奇軋於權臣今老矣新進貴人無知我者汝爲能知死期將終神气不亂其妻錢莫知汝爲死詣登聞鼓院以狀進詔索之不得隆興二年事聞特官一子有忠嘉集行世宋周時學射山通眞觀記云紹興甲子予旣遷葬先君於學射山之麓歲時伏臘必來拜幽堂躬饗祀是時所謂通眞觀者兀然殿祠外支撐破屋數椽餘皆榛礫之場也後二年予自蒲頓沿檄成都校藝秋宮來山中斤斧丁丁土木之功過半已欝欝有气象矣主香火鄧處厚蓬首黧面雜作於塵土中拂衣相顧揖且笑語如平時處厚同裏閈比歲相周旋素知其誠朴髙行勞問久之因謂天下無難事廢興果在人也處厚曰山野無動人之具惟辦一心以對天恐不足以任眞人之責蓋事有權輿不敢不吿有羅先生者世以赤腳號之混俗導養神全气固美須髯紅頰目光炯炯凡言吉凶禍福如龜卜燭照少無差人爭見之一日出城之北門謁知府郭公舉家燒香拜跪環立惟謹次第言之皆如見最後一女子前問嗣息羅曰旣祿食又有子恐嗇於壽惟於荒廢寺觀作大緣事可以延之其夫何某受命調溫江尉及得子皆如其說何聞學射山通眞觀久廢欲施其財而未決羅乃徒步間道物色之處厚杳不之覺羅歸而從臾何捐田百畆爲齋廚之供處厚又取其地利之積入修造附益其■﹝貝親﹞施而枝梧之至紹興二十七年觀成並得其田以歸烏乎蜀之山髙水深固多隠士異人往來廛市間異時如朱桃椎孫思邈爾朱先生者不一今羅先生實其流軰邪至於以田而易年坐了其耆艾乃假修短之論以兾其必從邪抑或夭壽有數而神符祕咒果可以捐益之也予皆不得而知之

吳曦之叛靑城山道人安世通獻書四川制置使楊輔曰世通在山中忽聞關外之變不覺大慟世通𨿽方外人而大人先生亦嘗發以入道之門竊謂公初得曦檄卽當還書誦其家世激以忠義聚官屬軍民素服號慟因而散金髮粟鼓集忠義閉劍門檄夔梓興仗義之師以順討逆誰不願從而士大夫皆酒缸飯囊不明大義尙云少屈以保生靈何其不知輕重如此夫君乃父也民乃子也豈有棄父而救子之理此非曦一人之叛乃舉蜀士大夫之叛也聞古有叛民無叛官今曦叛而士大夫皆縮手以聽命是驅民而爲叛也且曦叛𨿽逆猶有所忌未敢建正朔士大夫尙以虛文見招亦以公論之與否卜民之從違也今悠悠不決徒爲婦人女子之悲所謂停思長智吾恐朝廷之失望也凡舉大事者成敗生死皆當付之度外區區行年五十二矣古人言可以生而生福也可以死而死亦福也決不忍污面戴天同爲叛民也輔不能用嗚呼孰謂學道者流而不明於大義者與

蜀中廣記卷七十三

●欽定四庫全書

蜀中廣記卷七十四

﹝明﹞曹學佺撰

○神仙記第四

川南道

山海西經皇人之山皇水岀焉又有中皇西皇之山按峨眉圖經皇人中皇西皇山卽所謂三峨矣五符經曰皇人在峨眉山北絕巖之下蒼玉爲屋黃帝往受眞一五牙之法焉路史曰泰壹氏是爲皇人開圖挺紀執大同之制調大鴻之气正神明之位者也是故九皇傳授以素其自然之所生復自然之解與天地之所始昔者神農常受事於泰壹小子而黃帝老子皆受要於泰壹元君蓋範元形甞元味要會久視操法攬而長存者有兵法雜子陰陽雲气黃冶及泰壹之書兵法雲气書傳間出而黃冶雜子漢後不復見其書言黃帝謁峨眉見天眞皇人拜求玉堂三一之道皇人曰而旣已君統矣又咨三一無乃朗抗乎古之聖人盍三辰立晷景封域以判邦國山川以分陰陽寒暑以平歲道執以衛眾交質以聚民備械以防姦車服以章等皆法乎天而鞠乎有形者也天地有啟閉日星有薄失治亂有運會陰陽有期數賢愚之蔽壽夭之質貴賤之事吉凶之故一成而不變類气浮於上而精气萃於下性發乎天命成乎人使聖人以爲之紀是以聖人欲治天下必先身之立權以聚財葵財以施智因智以制義繇義以出信仗信以著眾用眾以行仁安仁以輔道迪道以保教善教以政俗從俗以毓質崇質以恢行勤行以典禮制禮以定情原情以道性復性以一徳成徳以敍命和命以安生而天下自尒治萬物自尒得神志不勞而眞一定矣子以蕞爾之身而百夫之所爲備故天和莫至悔吝屢庚生殺失寒暑之宜動靜戾剛柔之節而貪欺終無所用無乃已浮乎黃帝乃終身弗違而天下治其爲教也至矣水火大淵之事曷足言哉眞文經曰昔天眞皇人於峨眉山中吿皇帝曰一人之身一國之象也胸腹之位猶宮室也四肢之列猶郊境也骨節之分猶百官也神猶君也血猶民也能知治身則知治國矣夫愛其民所以安其國恡其气所以全其身民散則國亡气竭則身死亡不可復存死不可復生至人消未生之患治未病之疾堅守之於無事之前不追之於旣逝之後民難養而易散气難保而易失審威徳者保其理割嗜欲者保其無得不勤哉得不成哉

道迹經曰越嶲郡卭都縣有小山名蒙治山其髙無踰伊尹於此學道上有芝英金液艸服之度世治應奎宿黎州圖經昔人有駕牛采樵入蒙秦山見二老奕棊其人系牛坐斧而觀局未終老人謂曰非汝久畱之所樵者起而斧柯已爛枯矣按蒙秦治道家下品第七治也云伊尹趙升俱得道於此

彭祖古陸終氏第三子籛鏗也自堯歷夏殷時封於天彭周衰始浮游四方晚復入蜀抵武陽家焉按神仙傳彭祖姓籛名鏗帝顓頊之玄孫也殷末已七百六十七歲而不衰專好恬靜不卹世務不營名譽不飾車服惟以養生治身爲事殷王聞之以爲大夫常稱疾不與政事善於補導之術恆有少容然性沈重終不自言有道亦不作詭惑變化鬼怪之事又有采女者亦少得道知養性之方年二百七十歲視之如五六十殷王奉事之於掖庭乃令采女往問道於彭祖請延年益壽之法具授采女以教王王試之有驗屢欲祕之乃下令國中有傳祖之道者誅又欲害祖以絕之祖知之乃去其後七十餘年有人於流沙國西見之按今彭山縣有彭祖塜蘇軾題詩曰猖狂戰國古神仙曵尾泥塗老更安厭世乘雲人不見空墳聊復葬衣冠又有燒香盤在縣治儀門外以石爲之其形四方有臺髙八尺許相傳爲祖燒香祝延之地

列仙傳葛由者羌人也周成王時常刻木爲羊賣之一旦騎羊入蜀蜀中王侯貴人追之上綏山綏山在峨眉山西南其髙無極隨之者不復還皆得仙道故里諺曰得綏山一桃𨿽不得仙亦足以豪山下立祠數十處

靈仙篇云犍爲郡東十餘里有道觀名東觀在深巖中石壁四壅有顏道士居之觀殿有石函長三尺餘其上鏨出鳥獸花卉文理纎妙鄰於鬼工而緘鏁極固泯然無毫縷之隙里人相傳云是尹喜石函眞人事迹顯於紀傳詳矣將上升之日以石函付門弟子約之曰此函中有符籙愼不得啟啟之必有大禍於是郡人盡敬之唐大歷中淸河崔君爲犍爲守素以剛果自恃旣至郡聞有尹眞人函笑謂屬官曰辛垣平之詐見矣卽詣之且命破鏁顏道士曰眞人遺教云啟吾函者且有大禍幸君侯勿輕犯之崔君怒曰尹眞人死千歲安得獨有石函在乎吾不信於是命破其鏁久之而堅然不可動崔君怒又以巨絙系函鼻用數十牛拽其絙鞭而驅之石函遂開中有符籙數十軸以黃縑爲幅丹書其文炳然如新崔君旣觀畢顧謂顏道士曰吾向者意函中有奇寶故開而閱之今徒有符籙而已於是令緘鏁旣歸郡是夕暴卒後三日而寤其官屬將吏軰悉詣門訊焉崔君曰吾甚戅未嘗聞神仙事前者偶開尹眞人石函果爲冥官追攝初見一人衣紫衣至寢謂吾曰我吏於冥司者也今奉命追君君固不可拒拒則禍益大矣宜疾去吾始聞憂欲以辭免然不覺與使者俱出郡城僅行五十里至冥司其冥官卽故相呂諲也於吾友善相見悲泣已而謂吾曰尹眞人有石函在貴郡向爲輒開今奉上帝命召君按驗將如之何吾謝曰昬俗聾瞽不識神仙事故輒開眞人函罪誠重然以三宥之典不識不知者俱得原赦儻公寛之庶復自新耳諲曰帝命至嚴地府卑屑何敢違乎卽招按掾出崔君籍有頃至白曰崔君餘位五任余壽十五年今上帝有命折壽十三年盡奪其官諲曰折壽削官則固不可逃然可以爲足下致三年假職優其廩祿用副吾子之托乃載拜謝言粗畢忽有雲气藹然紅光自空而下諲及庭掾僕吏驚而起曰天符下遂揖吾於一室中吾於隙間潛視之見諲具巾笏率庭掾分立於庭咸俛而拱雲中有一人紫衣金魚執一幅書宣道帝命於是諲及庭掾再拜受書便駕雲而上頃之始沒諲命吾出坐啟天符視之且嘆且泣謂吾曰子識元三耶吾曰乃布衣之舊耳諲曰血屬無噍類可悲夫我𨿽然與元三爲友至是亦無能拯之徒積悲嘆而已語罷又泣旣而命一吏送歸再拜而出與使者俱行入郡城廨中已身臥於榻妻孥軰哭而環之使者俱行俯於榻魂與身翕然而合遂寤家中云卒三日矣本郡以白廉使崔卽治裝盡室往蜀具吿於寧寧遂署攝副使月給俸錢二十萬時元載方知國政寧與載善書遺甚多聞遺之言懼其連坐因命親吏賫五百金賂載左右並得其書百餘幅皆焚之後月餘元載籍沒又二年崔亦終矣

列仙傳云陸通者楚狂接輿也好養生食橐盧木實及蕪菁子遊諸名山住蜀峨眉山上人世世見之歷數百年也按晉皇甫謐作髙士傳宋劉孝標注世說唐陳子昂賦感遇詩皆以接輿爲避楚入蜀隠於峨眉今有接輿歌鳯臺焉

列仙傳曰丁次卿者欲還峨眉山語主人丁氏云當相爲作漆以罌十枚盛水覆口從次唾之百日乃發皆成漆也

秦馬成子扶風人志欲修道棄家訪師遇黃蓋童子授以胎元煉气之法乃入蜀之鶴鳴山石洞中復遇異人授以神丹曰气爲內丹藥爲外丹今授子此丹服之當列髙眞矣成子遂白日升天

方輿勝覽白鶴山在卭州城西八里常璩曰臨卭名山曰四明亦曰羣羊卽今之白鶴也漢胡安嘗於山中乘白鶴仙去弟子卽其處爲白鶴臺司馬相如從胡安先生授易於此

列仙傳宿山圖隴西人馬踏折腳山中道人教服地黃當歸羌活玄參一年病愈身輕追道人問自云五嶽使也能隨吾汝便不死山圖追隨六十餘年歸來行母服復去莫知所之按華陽國誌宕渠縣出石蜜是山圖所采也蜀都賦云丹砂蜜房山圖采而得道矣

輿地紀勝劉景鶴者漢景帝弟也性好修煉安期生謂之曰南溪平蓋山有洞深數十里洞中冰結倒垂如玉筍山之木葉上作符文汝往居焉景鶴遂來修道及魏武帝時始跨鶴仙去宋王宰於洞中見拋下琴劍作詩有騎鶴仙人去不還卻畱琴劍在人間之句南溪志景鶴仙人洞中琴國朝正徳間猶藏在民間景氏及流賊亂遂被攜去

靑神志云漢光武時有史通平者自會稽來蜀謁天皇眞人得授三一之法及五行訣結廬於縣之北平山頂煉大丹龍虎成形餌之白日升舉

宋蒲江令郭賢長秋觀石蟾記云縣東十里山名長秋觀號太淸按圖志漢唐王楊二眞人棲隠之所觀有龍洞洞有石蟾鄕老相傳漢時縣主簿王興好道一旦遇白蟾引至此山升仙而去後人以白石琢蟾像置於洞中

眉州誌云東南五十里大旺山頂有井現一物圓赤如斗形狀活動剖之甘香異常得一臠者實時羽化臨卭主簿聞之乘騊駼上山僅剰少許食之羽化騊駼舐餘瀝亦化去後人呼爲主簿山

寰宇記云瞿君字鵲子後漢犍爲人入峨眉山四十年得仙乘白龍還家於平岡治白日上升有系龍橋在新津縣東七里會安鄕尙存記稱瞿君得仙與家人別乘龍於此按新津志謂鵲子上升在縣東南雪峯頂今太淸宮是其處又按系龍潭在彭山縣北四里舊經以爲瞿君武也龎籍詩雲巢鳯閣邊勞逺夢系龍灘下認前題

洞仙傳云徐道季者少住鵠鳴山後遇眞人謂曰夫學道當巾天靑詠大歷跖雙白徊二赤此五神道之祕事其語隠也大歷者三皇文是矣道季乃修行而得道焉紫陽眞人姓周諱義山字季通汝陰人也周丞相勃之七世孫登峨眉山入空洞金府遇寧先生受大丹隠書八稟十訣退登岷山遇陰先生受九赤班符又退登鶴鳴山遇陽安君受金液丹經九鼎神丹圖

晉葛玄字孝先句容人天才超軼名振江南州郡辟爲掾固辭乃從左慈精思學道慈有異術能縮地脈得不死藥玄欣受之嘗居昌州之峯腦山修煉餐松實咽黃精自謂曰一炷淸香一卷經一輪明月一張琴吾以此自老焉忽謂人曰吾將不久此山招山下人燕以冰桃碧藕乃去而之武都山得雄黃色如鶴冠喜曰吾丹砂可成也後至洪雅之花溪居嵓洞下道成乃上升

洞仙傳云郭志生字通明朱提郡人晉元帝時云已四百歲見之如五十許人有短卷書滿兩篋中常負之多止烏傷張績家毎嘆曰兵荒方至毒流生民將以溝瀆爲棺材蒼蠅爲孝子必然之期可爲痛心後二年孫恩妖亂冬夏殺害及餓死者十不遺一忽謂績曰應亡爲吾備粗材器殯不須釘材亦不須埋但送山巖中以石鎭材上後少日而死績謹依斯教經數日績親人自富陽還見志生騎白鹿山中行作書與績也

周天和間合江有道士王法興者以補气絕粒爲事登安樂山捫蘿陟險至絕頂昂而立黙而坐甚愛之遂居焉四方請謁甚眾舟車絡繹有賫金帛而獻者先生曰金帛世重予無用此至拜饋甚勤不得已畱之以經葺佛宇偶夜半羣盜持刃入室左右奔駭竄匿先生儼然安坐羣盜揮刃迫脇厲聲恐動先生瞑目不對羣盜異之凝湛頃刻顧謂盜曰爾軰斯來必有圖也藏中金帛非欲私諸已將爲聖境修造之費爾軰欲取予無吝也羣盜挈諸物將奔散先生又曰聽吾一言而去此金帛將歸養父母給親戚可也茍爲酒肉費久而耗竭必復有覬覦人神赫怒自陷憲章彼時欲攺過自新無由得也豈若畱負販以保厥身羣盜驚顧相謂曰逼之不懼取之不吝又訓我以慈愛誠眞人矣遂投金帛於地拜伏而去一日與諸弟子訣吾當向綿竹去復來脫一舄置榻下端坐解面如生弟子爲具棺殮積薪將化之舉棺覺輕乃復啟視惟所脫舄在眾驚嘆暮有樵夫自山前來逢道士去聞者愕然已道士後身生漢州綿竹縣劉氏是爲劉眞人

隋劉眞人諱珍字善慶綿竹人前身卽合江道士王法興也齠齔風神秀異未嘗作兒戲迨十餘歲卽慕道父母不能止嘗厭廛市乃曰非雲巖石竇無以養神非金虎木龍無以升天內藥旣成外丹必應曽憶安樂山峯巒峭峻神仙境也將復往焉歷戎瀘至合江顧瞻安樂曰戎之平蓋山濁而不淸瀘之方山淸而不秀此地淸秀可托因謁邑大夫洎耆舊詢安樂已事一叟曰安樂自王法興大化後堂殿荒落不可往先生拊髀曰吾全眞故處也𨿽蹈水火不避遂傍溪徑披荊棘而上徧登遺址完葺彌月芟藤蔓辟舊洞以居焉邑之宿儒耆獻深入煙蘿尋至絕頂謁之有老人起而曰吾少時從父老遊此山謁王眞人儼若先生先生頷之劉卽王也絕粒垂數十年一日召左右請耆庶士人皆至先生曰吾累生積功今已畢矣四月十五日吾當升天設棚髙二丈七尺四面懸絕無梯先生至其所一躍而上北面拜而跪如有伺候須臾東方紫雲縹緲有音樂聲乘雲而去時開皇十九年四月十五日也是日降於隋文帝殿帝驚訝曰何神降於此先生具言其所來言訖辭去帝下殿仰祝之迆邐不見駭嘆異事勅使馳騎合江縣問實本縣實錄以聞帝令出省庫錢於仁壽間修成上中下三觀仍賜田土禁樵采天復元年元濟奉詔來牧因覽圖經知安樂山在合江縣乃劉先生修道之處具狀奏乞聖旨蒙降勅命依奏施行元濟據圖籍之所傳慮勝事之或泯次爲傳記用廣其聞天佑四年瀘州守張元濟撰按瀘州圖經開皇中劉眞人在瀘州安樂山忽取所賫道經鐘磬封於石室曰後六十年當有聖君取之及唐髙宗天寶間果遣使取丹經鐘磬以進顯慶中李淑撰三觀記韙其事

隋趙昱字仲明與兄冕俱隠靑城山從事道士李玨大業末煬帝聞其名徵召不赴督讓益州太守臧剩彊起昱至京師縻以上爵不就乞蜀郡從之拜嘉州守時犍爲潭中有老蛟爲害截沒舟船蜀人患之昱蒞政五月方欲除之會使人往靑城山制藥渡江溺﹝下缺﹞

﹝上缺﹞燩迅乎電騶倐煉景逝飄滭星遊是日下還只此丹邱舒闡荼壘轡策靈州太空逸麟羈絡豈由閬圃閒羽羅絙不由洞天皓朗鑪韝經秋此卽眞人所書矣按酉陽雜爼玄宗幸蜀夢思邈乞武都雄黃乃命中使賫雄黃十斤送於峨眉頂上中使上山未半見一人幅巾被褐須鬢皓白二童靑衣丸髻夾侍立屏風側以手指大盤石曰可致藥於此上有表錄上皇帝中使視石上朱書百餘字遂錄之隨寫隨滅寫畢石上無復字矣須臾白气漫起因忽不見又按法苑珠林王蜀時有僧居成都大慈寺恆誦法華經嘗入靑城大面山采藥沿溪越險忽然雲霧四起不知所適有頃見一翁揖之序寒暄翁曰莊捨不逺略迂神足得否僧曰甚願少頃雲散見一宅字陰森旣近翁曰且先報莊主人僧入門覩事皆非凡調問曰還齋否曰未遂焚香且覺非常郁浡請念所業經此僧朗聲誦經翁令誦徹部所饋齋饌皆大慈寺前食物齋畢靑衣負竹器以香艸薦之乃施錢五貫爲師市胡餅之費翁合掌送出問人或云孫思邈先生此僧到寺已經月餘矣其錢將入寺則黃金貨泉也王主聞之收金錢別給錢五百貫其僧散施之後嘉州羅目縣復有人遇孫山人賃驢不償直訴縣乞追攝縣令驚怪出錢代償其人居山下及出縣路見思邈先生取錢二百以授之曰吾元伺汝於此何遽怪乎

集仙錄云黃觀福者雅州百丈縣民之女也自幼不食葷血好淸淨家貧無香取栢子焚之每凝然靜坐經日不以爲倦或食栢葉飲水自給不嗜五穀旣笄父母欲嫁之忽謂父母曰門首水中極有異物隨往看水果洶湧不息乃自投水中良久不出父母撈摝得一木像天尊古昔所制金彩已駁狀貌與女無異水卽澄淸無復他物便以木像置於路側號泣驚異而歸其母時來視之憶念不已忽有彩雲仙樂導衛觀福與女伴三人下其庭中謂父母曰女本上淸仙人也有小過謫在人間年限旣畢復歸上天無至憂念同來三人一是玉皇侍女一是大帝侍晨女一是上淸侍女也今年此地疾疫死者甚多幸移家益州以避凶歲卽畱金數餅升天而去父母如其言移之蜀郡其歲疫毒雅地尢甚十喪三四卽麟徳之年矣今俗呼爲黃冠佛蓋以不識天尊像仍是相傳語訛以黃觀福爲黃觀佛也

總志云唐景雲中京兆道人楊昭慶篤尙玄虛入蜀巡遊至北平化嘆曰史先生得眞一之道修之於已白日升天后豈無繼者乎遂居靑神之遊仙觀三十餘年感五嶽丈人希受眞君授以朱明龍文得尸解

唐成無爲者開元間丹稜女道士也自幼慕道出家誓死不嫁卜居龍鶴山下調形煉骨卻粒茹芝年踰知命升仙而去棲隠之處有龍洞遺迹羽士趙仙舟奏進其衣履見松栢山碑記本記又載眉山李煉師天寶九載得道在松栢山云

集仙錄云楊正見者眉州通義縣民楊寵女也幼而聰悟雅尙淸虛旣笄父母字同郡王生王亦巨富好賓客一旦舅姑會親舊市魚使正見爲鱠賓客博戲於廳日昃而盤饌未備正見憐魚之生盆中戲弄之竟不忍殺旣晡矣舅姑促責食遲正見懼竄於鄰里但行野徑中忽數十里至一山捨有女冠在焉具以其由白之女冠曰子有仁湣好生之心可教也因畱止之山捨在蒲江縣主簿化側其居無水常使正見汲澗泉女冠素不食爲正見故時出山外求糧以贍之如是數年正見恭愼勤恪執弟子之禮未嘗虧怠忽於泉所有一嬰兒潔白可愛才及歲餘見人喜且笑正見抱而撫之以爲常矣由是汲水歸遲者數四女冠疑怪而問之正見以事白女冠曰若復然必抱兒徑來吾欲一見耳自是月餘正見汲泉此兒復出因抱之而歸漸近家兒已殭矣視之但若艸樹根重數斤女冠見而識之乃茯苓也命潔甑以蒸之會山中糧盡女冠出求糧給正見柴三小束諭曰甑中之物但盡此三束柴火勿輒視之女冠出山期一夕而還是夕大風雨山水溢道阻數日不歸正見食盡餓甚聞甑中物香因竊食之數日都盡女冠方歸聞之嘆曰神仙固當有定分向不遇雨水壞道汝豈得盡食靈藥乎吾師常云此山有人形茯苓食者白日升天吾伺之二十年矣汝今遇而食之眞得道者也自是正見容肰益異光彩射人常有羣仙降其室與之論眞宮天府之事歲餘白日升天卽開元二十一年壬申十一月三日也嘗謂其師曰得食靈藥卽日便合登仙所以遲回者幼年之時見父母揀稅錢輸官有明淨圓好者竊藏二文翫之以此爲隠藏官錢過罰居人間更一年耳其升天處卽今卭州蒲江縣主簿化也汲水之處存焉按臨卭圖經楊正見鄕民楊寵之女年三十無家開元時入蒲江長秋山修煉墾田艱水忽見白牛語曰我伏地下有神水可穿丈餘得水正見如其言果有湧泉後得道上升羽士趙仙甫以事聞進其衣履井迹見存

仙傳拾遺云許老翁者不知何許人也隠於峨眉山唐天寶中益州士曹栁某妻李氏容色絕代時節使章仇兼瓊新得吐蕃安戎城差栁送物至城所三歲李在官舍重門未嘗啟忽有裴兵曹詣門云是李之中表丈人李云無裴家親門不令啟裴固言李小名兼說其中外氏族李方令開門到拜因致飡裴人質甚雅因問栁郎去幾時答云已三載矣裴云三載義絕古人所言今欲如何且丈人與子業因合爲伉儷願無拒此禮也而竟爲裴丈所妻似不由人可否裴兵曹者亦旣娶矣而章仇公聞李之姿容亦欲窺覘乃令夫人特設筵會屈府縣之妻罔不畢集惟李以夫壻在逺辭焉章仇之妻必得一見云但來無苦辭李懼責遂行著黃羅銀泥裙五暈羅銀泥衫子單絲羅地銀泥帔子蓋益部之盛服也裴顧衣而嘆曰世間乃華如此衣服顧謂小僕可歸開箱取第三衣來李云不與第一而與第三何也裴曰第三乃非人世所有矣須臾衣至異香滿室裴再視笑謂小僕衣服當須爾耶老章仇何知但恐許老翁知耳乃登車詣節度家旣入夫人乃坐客悉皆降階致禮李旣服天衣貌益殊異觀者愛之坐定夫人令白章仇章仇徑來入院戒眾勿起見李服色嘆息數四因借帔以觀之知非人間物試之水火亦不焚污因畱詰問之李具陳本末使人至裴居處則不見矣兼瓊乃易其衣而進並奏許老翁之事敕令以計須求許老章仇意疑仙者往來必在藥肆因令藥師候其出處居四日得之初有小童詣肆市藥藥師意是其徒乃以惡藥與之小童往而復來且囑云大人怒藥不佳欲見捶撻因問大人爲誰童子云許老翁也藥師甚喜引童白府章仇令勁捷百人卒更五十人隨童詣山且申敕令山峯巉絕眾莫能上童乃自下大呼須臾老翁出石壁上問何故領爾許人來童具白其事諸吏叩頭求哀云大夫深慕翁已表矣久之翁亦至焉章仇見之再拜俯伏翁無敬色勤懇不已以親吏隨侍許謂吏曰返府我亦隨至及吏問娶李者是誰翁曰此是上元夫人衣庫之官俗情未盡耳章仇求謁帝許云往亦不難乃與奏事者克期至長安先期而至有詔引見玄宗致禮甚恭敬旣坐問云庫官有罪天上知否翁云已被流作人間一國主矣又問之竟何如許云設席施衣於淸淨之所當有人來取上敕如其言初不見人俄有旋風捲衣入云顧矚之間亦失許翁所在

靈驗經云嘉州刺史張評士中年已來夫婦俱患瞽疾求方術者不能致退居別墅杜門自責惟禱醮星辰以祈所佑歲久家業漸虛精誠不退元和七年壬辰八月十七日有書生詣門請謁家人曰主公夫婦抱疾不接賓客久矣書生曰吾𨿽是書生亦醫術人聞使君有疾故此來爾家人入白評士欣然曰久疾不接賓客客旣有方藥願垂相惠書生曰但一見使君自有良藥評士聞之扶疾相見已書生曰此疾不假藥餌明日請丁夫十人鍬鍤之屬爲開一井眼當自然痊愈評士如其言而備焉書生卽選勝地自晨穿一井至夕見水令評士齋潔焚香志心取水洗之評士眼疾實時明淨平復如初夫婦感而謝之厚遺金帛書生辭曰焉用爲吾非世間人太白星官也以子抱疾數年不忘於道精心禱醮上感星辰五帝星君使我降授此術以答子修奉之心金帛之遺非吾所要因畱此法令傳教世人以救疾苦用增陰徳其法曰子午之年五月酉戌日十一月夘辰日丑未之年八月戌亥日十二月辰巳日寅申之年七月亥子日正月巳午日夘酉之年八月子丑日二月午未日辰戌之年三月寅丑日九月未申日巳亥之年十月申酉日四月寅夘日取其方位年月日時卽爲福地浚井及泉必有良效評士再拜受之言訖書生上升而去

神仙感遇傳云僧悟玄不知何許人也𨿽寓迹緇褐而潛心求道自三江五嶺黔楚諸名山無不遊歷每遇洞府必造之焉入峨眉山聞有七十二洞自雷洞外諸崖石室邃宂之間無所遺焉偶歇於巨木下有老叟自下而上相挹而坐問其所詣悟玄具述尋訪名山靈洞之事叟曰名山大川皆有洞穴不知名字不可輒入訪須得洞庭記嶽瀆經審其所屬定其名字的其里數必知神仙所居與經記相合然後可遊耳不然有風雷洞鬼神洞地獄洞龍蛇洞誤入其中害及性命求益反損深可戒也悟玄驚駭謝教因問曰今峨眉洞天定可遊否叟曰神仙之事吾不敢多言但謁洞主自可問耳悟玄又問洞主爲誰叟曰洞主姓張今在嘉州市門屠肉爲事中年而肥者是也語訖別去悟玄復至市門求之張生在焉以前事告之張曰無多言也命其妻烹肉與悟玄爲饌以肉三器與之悟玄辭以不食肉久矣張曰遊山須得炁力不致饑乏然後可行若不食此無由得到勉之再三悟玄亦心自計度恐是神仙所試不敢拒命食盡二器厭飫彌甚張又勸之固不能食矣食訖求去張伏地拾一瓦子以授之曰入山至某峯下值某洞門有長松下有回溪上有峭壁此天眞皇人所居也以瓦扣之三二十聲門開則入毎遇門卽扣之則神仙之境可到矣依教入山果得洞與所指無異以瓦扣之良久峭壁中開洞內髙廣平穏可通車馬兩面皆靑石瑩潔時有懸泉流渠夾路左右凡行十餘里又值一門扣之復開大而平闊往往見天花夾道及禽鳥花卉之異人物往來之盛多是名姝麗人仙童玉女時有仙官道士部伍車騎憧憧不絕又遇一門扣之彌切瓦片碎盡門竟不開久之聞震霆之音疑是山石摧陷惶懼而出奔走三五十步已在洞門外無復來時景趣矣復訪洞主已經月餘屠肆宛然而張生已死十許日自此志棲名山誓求度世入峨眉不知所之

感遇傳云宋文才者眉州彭山縣人也少年時與鄕里數人遊峨眉山已及絕頂偶遺其所賫巾履步求之去伴稍逺見一老人引之徐行皆廣陌平原奇花珍木數百步乃到宮闕玉砌瓊堂雲樓霞館非世人所覩老人引登蕚臺顧望羣峯棊列於地有道士奕棊靑童采藥淸渠瀨石靈鶴翔空文才驚駭問老人曰此爲何處答曰名山小洞有三十六天此峨眉洞天眞仙所居第二十三天也揖坐之際有人連呼文才名老人曰同侶相求不可久住他年復求可耳命侍童引至門外與同侶相見回顧失仙宮所在同侶曰相失已半月矣毎日來求今日乃得相見文才具述所遇之異焉

太平廣記昔有叟遇一道人於息臺山攜酒偕其子共飲之道人因取籍檢視謂其子壽年止十八叟哀求之遂舉筆攺爲八十其後子壽果如其言按息臺山在眉州冶西東館鎭之北

志云牟羅漢眉山人名安以廂兵隸倅廳如岷山陟上淸阪苦饑忽遇髯者顧笑曰汝饑何不食栢子邪摘栢子投其口顧髯者不復見矣遂不火食亦往往通老莊偶一日江水暴漲舟不可行或戲指其笠曰乘此渡可乎牟遂置笠水面趺坐其上截江以濟觀者異之

張逺霄眉州人一日見老人持竹弓一鐵彈三質錢三百文張無靳色老人曰吾彈可辟疫癘宜寶而用之再見老人遂授以度世法熟視其目中各有兩瞳子後往白鶴山垂釣西湖峯上見一老人叩之不答旁一人指曰此君之師四目老翁也不記授竹弓鐵彈時耶張大悟按輿地紀勝仙人張逺霄故宅在眉州治西北宋時園中雙檜猶存李石詩野艸閒花不記年亭亭雙檜欲參天讀書卻得騎鯨老買藥來尋跨鶴仙又按臨卭志白鶴山盧捨那院異時張逺霄仙迹俱在逺霄生眉山自號四郎以靈符神彈救世病苦忽一日書符於壁如四目老翁狀符就落壁隠身不見人卽其地立祠焉

江安志胡羊道人容貌奇異美髯明眸唐季在縣東南七里山峯絕頂屏世事專志修煉自號胡羊嘗適梓州見獄吏王昌遇有陰徳投以仙訣丹成戒以百日後方可服昌遇如其言未罽郡遣來瀘南計事畢夜遇道人於江濵投以馬使乘之馬行如飛比雞鳴落梓州五里石崖上馬化爲龍入江去至州檄印尙未幹守疑之系獄遣人驗明始釋果百日乃餌丹賦詩舉家於大中末白日飛升道人尋亦仙去後人因名其山爲胡羊山所棲處曰胡羊觀竈迹見存今重修爲靑雲觀潼川有馬落崖古碑存

感遇傳云王從玘者宦官也蜀主初節制卭蜀黎雅爲永平軍從玘爲監軍判官自是收克成都罷鎭爲郡從玘棲寓蜀中十餘年食貧好善不常厥居適卭市有老叟睨而視之曰將有大厄濵於死所探懷袖中小瓢以丹砂十四粒與之曰餌此旬中而髯生勿爲怪也可以免難矣服之三五日髯果生焉丹余詔誅宦官從玘亦在其數人或勸其遁去答曰君父之命豈可逃乎俛首赴縶太守哀而上請蜀王特乞宥之視其狀貌且於思乃放還

錄異記云嘉州夾江令檢校工部尙書朱播嘗居官得疾四支不能運用毎轉側皆須數人扶舁以爲風廢藥餌攻之不效忽眼痛且瘇晝夜煩楚又數日俄而渴作嗜水及湯飲不知石斗之量又數日狂憤憤若有所覩賴其沈頓不能轉動若不然亦將披髮倮走無所畏憚矣旬日之中四疾相屬風露之危期在旦夕忽見七仙人列坐在前才長五六寸衣帔冠服眉目髭發歷歷分明五人相倚而坐二人兩畔橫坐播心自思之正坐卽有橫坐如何忽聞側畔空中有人應曰旣爲仙人無所不可何怪橫坐聞訖亦不見所語之人七仙人亦復不見自此常覺有人爲握搦手足捫拍背膊所疾漸損其日所嗜冷水湯飲頓減一半如是三五日便能主持公事祇附賓客所疾全愈因畫北斗七星眞人供養焉

東坡志林云吾八歲入小學以道士張易簡爲師童子幾百人師獨稱吾與陳太初者太初眉山市井人子也余稍長學日益遂第進士制策而太初乃爲郡小吏其後余謫居黃州有眉山道士陸惟忠自蜀來云太初已尸解矣蜀人吳師道爲漢州太守太初往客焉正歲日見師道求衣食錢物且吿別持所得盡與市人貧者反坐於戟門下遂卒師道使卒舁往野外焚之卒罵曰何物道士使吾正旦舁死人太初微笑開目曰不復煩汝步自戟門至金雁橋下趺坐而逝焚之舉城人見煙焰上眇眇焉有一陳道人也

東坡陸道士墓志銘云道士陸惟忠字子厚眉山人家世爲黃冠師子厚獨狷潔精苦不容於其徒去之逺遊始見余黃州出所作詩論內外丹指略蓋自以爲決不死者然余嘗告之曰子神淸而骨寒其淸可以仙其寒亦足以死其後十五年復來見余惠州則得瘦疾骨見衣表然詩益工論內外丹益精曰吾眞坐寒而死矣毎從事於養生輒有以敗之類物有害吾生者余曰然子若死必復爲道士以究此志余時適得美石如黑玉曰當以是志子墓子厚笑曰幸甚久之子厚去余之河源開元觀客於縣令馮祖仁而余亦謫海南是歲五月十九日竟以疾卒年五十祖仁葬之觀後蓋紹聖四年也銘曰嗚呼多藝此黃冠詩棊醫卜內外丹無求於世宜堅完龜饑鶴瘦終難安哀哉六巧坐一寒祝子復來少宏寛毋復淸詩助痟酸龍虎丸成無或姧往駕赤螭驂靑鸞

東坡眾妙堂記云眉山道士張易簡教小學常百人予幼時亦與焉居天慶觀北極院予蓋從之三年謫居海南一日夢至其處見張道士如平昔汛治庭宇若有所待者曰老先生且至其徒有誦老子者曰玄之又玄眾妙之門予曰妙一而已容有眾乎道士笑曰一已陋矣何妙之有若審妙也𨿽眾可也因指灑水薙艸者曰是各一妙也予復視之則二人者手若風雨而步中規矩蓋煥然霧除霍然云消予驚嘆曰妙蓋至此乎庖丁之理解郢人之鼻斲信矣二人者釋技而上曰子未覩眞妙庖郢非其人也是技與道相半習與空相會非無挾而徑造者也子亦見夫蜩與雞乎夫蜩登木而號不知止也夫雞俯首而啄不知仰也其固也如此然至蛻與伏也則無視無聽無饑無渴黙化於荒忽之中候伺於毫髮之間𨿽聖知不及也是豈技與習之助乎二人者出道士曰子少安須老先生至而問焉二人者顧曰老先生未必知也子往見蜩與雞而問之可以養生可以長年廣州道士崇道大師何徳順學道而至於妙者也故榜其堂曰眾妙書來海南求文以記之因以夢中語爲記紹聖六年三月十五日蜀人蘇軾書

輿地紀勝云富順太平興國觀相傳山有異人紹興中玉籍彥室嘗行山間遇道人款話以腹枵吿歸道人笑以肘捫其腹三彥室頓覺異常歸卽辟穀踰年復夢見道人啖以棗呼之過溪彥室曰吾親在此乃止

紀勝云李夔字虞卿旣葬父母廬墓有白兔白烏馴擾遇異人與夔語夔不答題墓石云口口思量到此間先知巽六下南山生來自秀培來秀到底恩深有分攀世人曉得斯言者去會蓬萊寶洞間

蜀中廣記卷七十四

●欽定四庫全書

蜀中廣記卷七十五

﹝明﹞曹學佺撰

○神仙記第五

川東道

集仙傳云雲華夫人王母第二十三女太眞王夫人之妹也名瑤姬受徊風混合萬景煉神飛化之道嘗遊東海還過江上有巫山焉峯巖挺拔林壑幽麗巨石如壇畱連久之時大禹理水駐山下大風卒至崖振谷隕不可制與夫人相值拜而求助卽敕侍女授禹策召鬼神之圖書命其神狂章虞余黃魔大翳庚辰童律等助禹斬石疏波決塞導阨以循其流禹拜而謝焉禹嘗詣夫人崇巘之嶺顧盻之際化而爲石或倐然飛騰散爲輕雲或油然而止聚爲夕雨或化遊龍或爲翔鶴千態萬肰不可親也禹疑其狡獪怪誕非眞仙也問諸童律童律曰天地之本者道也運道之用者聖也聖之品次眞人仙人矣其有稟气成眞不修而得道者木公金母是也蓋二气之祖宗陰陽之原本仙眞之主宰造化之元先雲華夫人金母之女也昔師三元道君受上淸寶經素書於紫淸闕下爲雲華上宮夫人主玄教童眞之士理玉映之臺隠見變化蓋其常也亦由凝气成眞與道合體非寓胎稟化之形是西華少陰之气也且气之彌綸天地經營動植大包造化細入毫髮在人爲人在物爲物豈止於雲雨龍鶴飛鴻騰鳯哉禹然之復往詣焉忽見雲樓玉臺宮闕森然曁夫靈官侍衛不可名識師子抱闗天馬啟塗毒龍電獸八威備軒夫人宴坐於瑤臺之上禹稽首問道召禹使坐而言曰夫聖世肇興剖太混之一朴散爲億萬之體發大蘊之一苞散爲無窮之物故步三光而立乎晷景封九域而制乎邦國刻漏以分晝夜寒暑以成歲紀兌離以正方面山川以分陰陽城郭以聚人民器械以衛眾志章服以表貴賤禾黍以備凶歉凡此之制上稟乎星辰而取法乎神眞下以養於有形之物物也是故日月有幽明生殺有寒暑雷電有出入之期風雨有動靜之常類气浮乎上而眾精散於下廢興之數治亂之運賢愚之質善惡之性剛柔之气壽夭之命貴賤之位尊卑之敍吉凶之感窮達之期凡此者稟之於道懸之於天而聖人爲之紀也性發乎天而命成乎人立之者天行之者道道存則有道去則無非道而物不可存也非修而道不可致也玄老有言致虛極守靜篤萬物將自復復謂歸於道而常存也道之用也變化萬端而不失其一是故天參玄玄地參混黃人參道徳去此之外非道也哉長久之要者天保其玄地守其物人養其气所以全也則我命在我非天地殺之鬼神害之失道而自逝也志乎哉勤乎哉子之功及於物矣勤逮於民矣善格乎天矣而未聞至道之要也吾昔於紫淸之闕受書寶而勤之我師三元道君曰上眞內經天眞所寶封之金臺佩入太微則雲輪上徵神武抱闗振衣瑤房遨宴希林長招仙公右棲白山而下盻太空泛乎天津則乘雲騁龍遊此名山則眞人詣房萬神奉衛山精伺迎動遊八景玉輪靜則宴處金堂亦謂之太上玉佩金璫之妙文也汝將欲越巨海而無飊輪渡飛砂而無雲軒陟阨塗而無所轝涉泥波而無所乘陸則困於逺絕水則懼於漂淪將何以遵百谷而浚萬川也危乎悠哉太上湣汝之志亦將授以靈寶眞文陸策虎豹水制蛟龍斬馘千邪檢馭羣凶以成汝之功也其在乎陽明之天耶吾所受寶書亦可以出入水火嘯吒幽冥收束虎豹呼召六丁隠淪八地顚倒五星久視存身與天相傾也因命侍女陵容華出丹玉之笈開上淸寶文以授禹拜受而去又得庚辰虞余之助遂能導波決川以成其功奠五嶽別九州島而天錫玄珪以爲紫庭眞人也其後楚大夫宋玉以其事言於襄王王不能訪道要以求長生築臺於髙唐之館曰陽臺之宮以祀之宋玉作神女賦以寓情荒淫托詞蕪穢髙眞上仙豈可誣而降之耶有祠在山下世謂之大仙隔岸有神女之石卽所化也復有石天尊神女壇壇側有竹垂枝若篲有槁葉因風落壇上竹則因風掃之終歲瑩潔不爲所污楚人世祀焉咸通末歲今翰林舍人蘭陵蕭公遘自右史竄黔南秋八月二十七日溯三峽次秭歸時蜀水方漲橫濤蔽目公積悸而寢夢神人赤髮碧眸且云險不足懼公異之再寐又夢公詰其所自則曰我黃魔神也居紫極宮之西北隅將佑助明公出於北境公曰吾斥去荒徼危殆末已神能惠佑之或以朝夕期幸與吾俱遊息吾不敢忘亟言之神許諾自是抵於黔又遷於羅毎陟險艱神恍如在洎公遷於朝神夢吿歸公曰將設廟列塑於宮之傍丁酉歲公從弟兟自灃陽尹亞西蜀路出祠下以囊金致公意謂前制不專請別修敬太守淸河公承命感異親營之心匠旣陳層軒以新神樂來斯靈儀蹲蹲按靈寶經南方有大魔其中央曰黃天魔王橫天擔力謂能力扶昊蒼周覆萬有天其或者以公有弘濟之業將扶危定傾作鎭天步俾黃魔降鑑爲公之兆朕乎噫天爲功必藉於大賢神之靈固輔於有徳是必有鴻猷盛績萃於公之身未可知也循以學官謫秭歸奉太守命弗敢讓所記乾符丁酉歲仲春九日司戶參軍袁循記按黃魔神卽雲華夫人之使也故得附見

眞誥云秦時有巴陵侯姜叔茂者來往句曲山下種五果並五辛菜今名此地爲姜巴注云秦時未置巴陵縣此是巴蜀之巴也

後漢王逺字方平東海人舉孝廉除郎中明天文圖讖學桓帝問以災祥題宮門四百餘字帝令人削之墨入板裏後去官隠去魏靑龍初飛升於平都山見廣成先生神仙傳按平都山今之酆都縣也又新都志方平常采藥於縣之眞多山有題名云王方平采藥此山童子歌玉鑪三澗雪信宿乃行

獨角者巴郡人也年可數百歲俗失其名頂上生一角故謂之獨角或忽去積載或累旬不語及有所說則旨趣精微莫能測焉所居獨以徳化亦頗有訓導一日與家辭因入舍前江中變爲鯉魚角尙在首後時時暫還容狀如平生與子孫飲燕數日輒去按渝州圖經仙池在州西南江津縣界岷江南岸其池周回二里水深八尺流入岷江古老傳聞有仙人姓然名獨角自揚州來居此池邊起樓聚香艸置樓下獨角忽登樓命僕自下起火乃飛空而去因名仙池見有石巖一所向岷江西面在

司馬紫微集七十二福地第四十五平都山在忠州是陰眞君上升之處雲笈七籖云陰長生者新野人漢和帝永元八年三月己丑立皇后陰氏卽長生之曽孫也少處富貴之門而不好榮位潛居隠身專務道術延光末聞有馬明生得度世之道入諸名山求之到南陽太和山中得與相見乃執奴僕之役親運履舄之勞明生但與之髙談榮華當世之事治生園圃之業十餘年長生未嘗懈怠同時有共事明生者十二人皆怨恚歸去獨長生禮敬彌肅而明生數因言語得失之際屢罵之長生乃和顏悅心奉謝不及如此積二十年後淸閒之日明生問其所欲長生跽曰惟乞生爾今以糞艸之身委質天匠不敢有所汲汲憚於遲速也明生哀其語乃吿之曰子眞能得道者也乃將長生入靑城山中煮黃土爲金以示之立壇歃血卽日以太淸金液神丹授之欲別去長生乃叩頭陳謝暫畱仙駕拜辭曰弟子少長豪樂希執卑遜刻身勵已若臨冰谷不能弘道讚徳宣暢妙味徒屍素壁立而老耄及之是以心存生契捨世尋眞天賜嘉會有幸遭遇自執箕箒二十二年常懼毀替恩養不酬夙夜感慨告以更生頓受靈祕是將灰朽質蒙延續之年炎林燋艸惠膏澤之沾若絕炁獲其蘇息瞽闇開其視聽感荷殊戴非陋詞所謝昔太歲庚辰聞先生與南嶽眞人洪崖公云成公瀛洲仙女數人共坐論傳授當委絹之誓有交帶之盟應祭九老仙都九炁丈人諸君禱祠授之大藥乃靈不祭而受爲之不成弟子預在曲室嘗侍帷側亦具聞諸仙起末得道之言說昔受丹節度矣先生今日見諭不復陳此或非先生所受之不盡將恐是弟子困窮爾馬明生慰諭之曰非有不盡汝性耽玄味專炁而和靈官幽鑑已久相察不復煩委爲俗人之信耳於是長生入武當山石室中合丹但服半劑不卽升天而大作黃金數萬斤以布施天下窮之不問識與不識周行天下與妻息相隨舉門皆壽後委之入平都山白日升天其臨去作詩二篇書九篇詩曰維余之先佐命唐虞爰逮漢世紫艾重紆予獨好道而爲匹夫髙尙其志不事王侯貪生得生亦又何求超迹蒼霄乘飛駕浮靑要乘翼與我爲仇入火不灼蹈波不濡逍遙太極何憂何慮遨戲仙都顧閔羣愚年命之逝如彼波流奄忽未幾泥土爲儔馳走索死不肯蹔休予之聖師體道知眞升騰變化松喬爲鄰又云維予同學一十三人寒苦求道歷三十年中多怠惰志放六經辟世自匿二十餘年名山之側寒不遑衣饑不暇食思不敢息奉事聖師承顏悅色面垢足胝乃見哀識遂傳要訣恩深不測妻子延年咸享無極黃白已成貨行不慳痛乎諸子命也自天天不妄授道不歸賢勤加精研勿投幽壤何時可還嗟爾流俗富貴所牽神丹一成乘彼九天壽同三光何但億千又維予垂發少好道徳棄家隨師東西千億役使鬼神玉女侍側予得度世神丹之力黃庭堅題其後云忠州平都山仙都觀朝金殿西壁有天成四年人書陰眞君詩三章餘同年許少張以爲眞漢人文章也余考之信然因試筆偶得佳紙爲鈔此詩與王瀘州補之季子觀陰君所學守屍法耳猶須擇師勤苦如是乃能得之何況千載之後尙友古人求知道徳之眞宰者乎陰仙自序其書略曰上古仙者多矣不可具記而論但漢興已來髙士得仙者四十五人迨予爲六矣二十人見尸解去餘者白日升天焉弟子丹陽葛洪曰諺言不夜行則不知道上有夜行人今不得仙者亦安知天下山林間密自有學道得仙者耶陰君缺已服神藥𨿽未升天然方以類聚同聲相應便自與仙人相尋求聞見故知此近世諸仙人之數爾而俗人謂爲不然已所不聞則謂之無有不亦悲哉夫艸澤閒士以隠逸得志經籍自娛不耀文彩不揚名聲不修求友不營聞達猶不能識之又況仙人亦何急令朝菌之徒知其所云爲哉按仙都山陰君洞驗記云君將欲升天謂門人劉玄逺曰此山孤峙勢若龍蟠其首東向必當吐云送我言訖有五色雲從地湧出乘雲升天出云之處呀成洞穴水旱祈禱立有感通大歷九年七月十五日邑人宇文萬年女人阿仵等一十五人以元節之晨奉香花於洞門禮拜忽見洞中波濤湧溢出一金手一玉手其大如扇良久乃隠水波亦不復見長慶元年江陵人傅緗聞洞中雷吼之聲咸通初道士王芳芝聞洞中聲如羣烏飛異香紛郁徧於山頂鄕人常以之占歲鶴翔必致於年丰鹿鳴必致於歲歉不棲凡鳥毎有二烏廣明辛丑歲刺史陳侊修置道場有祥雲天樂之應甘露泫於叢林寵詔褒美中和甲辰年賜紫大徳曹用言準詔齋醮有卿云瑞雪之祥時旣畢黃錄道場未撤門纂有神人見曰雲山齋醮必命神祗主張我卽近廟之神差衛壇壝齋功旣畢門纂未移我不敢輒還本廟道眾聞言覩異遽折門纂其神見形媿謝而去

列仙傳邗子者蜀人也好畋獵知相犬犬走入山穴中邗子隨入十餘宿行度數百里乃至一山上有臺殿宮府松栢森然仙吏侍衛甚嚴見故婦主洗魚與邗符一函使還與成都令橋君君發函有魚子也著池中養之一年皆爲龍邗復送符還山上其犬色更赤有長翰常隨邗往來百餘年遂畱止山上時下來護其宗族蜀人立祠穴口常有鼔吹傳呼聲西南數十里共奉祠焉按道鑰記昔蜀邗子已成丹不能出神有仙童來吿曰月生之月君之親族猶有不禁者陰徳未逺故遲君成仙期耳邗子於是家書一紙與之明年蜀大疫邗子親族無一人染者予考緝栁編所載雞生於寅正月食雞者奪算豕生於夘鴨生於辰魚生於已蟺生於午蝦生於未鱉生於申鵝生於酉犬生於戌蟹生於亥羊生於子牛生於丑當其月食之俱不利此卽仙童月生之說也華陽國誌巴郡名山有石書邗山卽邗仙逐犬處也華陽國誌江州郡塗山有禹廟及塗後祠祠北水有銘書祠云漢犍爲張君爲太守忽得仙道從此升渡今民曰張府君祠

涉正者字玄眞巴東人也說秦始皇時事了了似及見漢末從數十弟子入吳而正常閉目𨿽行猶不開弟子隨之數十年莫有見其開目者有一弟子固請之正乃爲開目目開有聲如霹靂而光如電照於室宇弟子皆不覺頓躓良久乃能起正已復還閉目正道成莫見其所服食施行而授諸弟子皆以行炁房室及服石腦小丹云李八百呼正爲四百歲兒

萬縣誌云楊卓者魏文帝時人居木櫪山修煉山有池水色如乳卓飲之上升一云卓庵道人在西山絕塵龕上修道蛻去有巨人鎖子骨在焉

梁山蟠龍洞碑云張卞者爲蜀先主將因諫先主伐吳不聽入山遇樵叟自稱鴟夷人授以丹訣修煉洞穴莫知所終

晉杜蘭香別傳曰杜蘭香自稱南陽人以建興四年春數詣張傳傳年十七望見鈿車在門外婢通言阿母所生遣授配君君何不敬從傳先攺名碩碩呼女前視可十八九說事邈然久逺其婢子二人大者萱支小者松支鈿車靑牛上飲食皆備作詩曰阿母處靈嶽時遊雲霄祭眾女侍羽儀不出墉宮外飄輪送我來豈復恥塵穢從我與福俱嫌我與禍會至其年八月旦復來作詩曰逍遙雲霧開呼吸發九嶷流沙不稽路弱水何不之出薯蕷子三枚大如雞子云食此令君不畏風波辟寒溫碩食二欲畱一不肯令碩盡食言本爲君作妻情無曠逺以年命未合小乖太歲東方夘當還求君徵途記曰張碩與杜蘭香相別後於巴縣見一靑衣云蘭香在白帝君所若聞白帝野寺鐘聲隨風而來則蘭香亦隨風而至際夜果聞鐘聲蘭香亦至焉

重慶志云徐神翁者常居樂溫之北眞觀相傳神翁於此飛升去今觀之右有飛仙臺仙人迹尙存後人有仙翁去後畱蹤迹丹竈沈沈鎖翠煙之句題詠甚多

宋岑象萬州虛鑑眞人岑公洞記云周文王異母弟耀之子渠成王封諸岑古梁國岑亭是也漢魏而下隸南陽棘陽縣今唐州胡陽西北四十里有棘陽城蓋岑世家於此黨錮起公避地鹽官又爲鹽官人其後去梁居江陵隋末天下亂公溯江逃難至南浦愛龕巖遂止其下片衣粒米悉無所營晏坐凡二十年兀然逝去郡人慕之塑像龕間世世奉侍無懈唐獨孤霖段文昌皆爲文記公之徳熈寧十年夏五月大旱靡神不舉久靳膏澤守臣詣公懇禱卽日雨大霔一境沾足部刺史表其事天子嘉之優詔賁飾贈公虛鑑眞人公之道遂大昭著竊原公去世餘六百歲名迹幾泯一旦神靈顯發稱謂與莊老文列等其故何也請以宗姓言之光武起宛葉徵南以才武奮兵行如神所向無不風靡位參四七之列梁武苦於奉佛寶唱以術業敷揚祕典首載僧史東晉僧猛以孤節卓行冠比邱尼唐太宗經營洪業中令景仁以淸材奧識爲房杜亞夫或迹耀淸簡或名標寶藏皆事暴一時譽髙當世岑公趣向惟淸虛靜黙未嘗有一言垂後寂滅已久而隠徳升聞膺此褒錄聲實暴白與嶺雲江月輝映三峽品目髙逺迨非偶然蓋徵南以功唱以學猛以行中令以才而公以道修蘊涵蓄深淺不同故其報有崇卑久近之異無足怪也郡守蓋君休璟謂予忝預末泒使來求文故爲述其由來系以贊云虛造沖漠兮鑑察幽隠秉徳旣然兮錫號惟允靜無所營兮動無所蘊稽神靈之顯發兮庸詎非道力之彊睯公居此巖二十年兮萬人奉公也甚莊公去此巖二十世兮萬人思公兮未央孤云投壑兮謂公之袂落霞垂岫兮想公之裳公乎曷歸兮儼遺像於巖房望崆峒之遼邈兮謾傳廣成之修煉顧石室之依然兮深悵赤松之弗見念余泒涓涓其不泯兮振起奚望於孤生惟眞迹之綿綿兮無預海田之變元符元年六月三日朝請大夫知襄州軍州兼管內勸農事兼提舉房隨郢州兵馬巡檢公事柱國借紫岑象象求撰按蜀志補遺云岑公洞在萬縣隋末岑道願尸解於此陸遊詩大業徵遼發閭左軍興書檄煎膏火此時也復有閒人自引巖泉拾山果

黃姑者唐貞觀家於萬歲縣古城東五里白馬渡南岸乃黃道士之女也因洗菜江幹見靑衣數童子持靑旄白馬揖請攬轡者數姑卻歸語其嫂嫂異之翌日姑嫂偕至舊所童馬亦然嫂曰試諸姑方攬轡上馬卽登天而去俄頃五色雲气結於東山郡人皆知遂號東山曰神仙山唐太常卿吉於渠爲守作小姑步虛詞十九篇

唐閭邱師姓杜氏開元中居銅梁山得玄修靜養之術山上有洞深丈餘內有石牀可坐十餘人傍有石室丹臺靈泉邱寓此十餘年訪其所善蓬州太守於公署越三日告還行十餘里不見惟有笠蓑懸樹是日已在銅梁山矣尋脫化去今石室丹臺棊局石磴尙存宋周茂叔程伊川及眉州三蘇相繼遊之多題詠

唐女冠範志玄天寶間修煉於合州北之純陽山時朝使任安至慕其姿容命盧姓者通好志玄不從任君怒欲焚其廬陽許之擇日具禮親迎至山麓至玄化爲男子騰雲而去人追至十餘里外望入雲門不及而還按宋劉儀鳯詩云誰家遊冶郎門首窺香闥但見臉如花不知心似鐵一夕變其軀雪質映紺髮昔爲桃李花今作松篁節

韋昉蜀人嘗夜渡涪江忽遇龍女遣騎迎入宮後昉登第知簡州罷歸日龍女復遺書相迎勑命昉充北海水仙見景煥閒話

紫房眞人世傳壁山人未詳其名氏唐時隠居茅來山得玄修之術後遊方外莫知所終今茅來恭天觀之側有恭天洞存按重慶志云趙延之大歷中爲巴州令時資瀘夷冦掠縣境延之率民兵襲破之以功授合州刺史兼渝合資瀘經略安撫使其後挈家入茅來山恭天洞修煉今銅梁縣西有望仙橋志言土人於此望延之仙去也一說延之死爲壁山神今廟在巴縣重壁山宋時封感烈侯而壁山縣靈壁廟亦祀之

仙傳拾遺云翟幹佑云安人也龎眉廣顙巨目方頥嘗於黃鶴山師事來天師盡得其道能行气丹篆陸制虎豹水伏蛟龍云安井自大江溯別泒凡三十里近井十五里澄淸如鏡舟楫無虞近江十五里皆灘石險惡難於沿溯幹佑念商旅之勞於漢城江上結壇考召逺近犀龍凡一十四處皆化老人應召而至幹佑諭以鴻浪之險害物勞人使皆平之一夕之間風雷震擊十餘里盡爲平潭矣惟一灘仍舊龍亦不至幹佑復嚴勅神吏追之又三日有一女子至焉因責其不服應召之意女子曰某所以不來者欲助天師廣濟物之功耳且富商大賈力皆有餘而傭日負運者力皆不足云安之貧民自江口負財貨至於井潭以給衣食者眾矣今若輕舟利涉平坦無虞則邑之貧民無傭負之所絕衣食之路所困者多矣所以不至者理在此也幹佑善其言因使諸龍各復其故風雷頃刻而長灘如舊唐天寶中詔赴上京恩遇隆厚歲餘還故山尋得道而去按酉陽雜爼云翟天師峽中人長六尺手大尺餘毎揖人手過胸前臥常虛枕晚年往往言將來事常入夔州市大言曰今夕當有八人過此可善待之人不知悟其夜火焚數百家八人乃火字也毎入山虎羣隨之曽於江岸與弟子數十翫月或曰此中竟何有翟笑曰可隨吾指觀弟子中兩人見月規半天瓊樓金闕滿焉數息間不復見又按唐韋徳融云安洞靈觀翟天師記天師姓翟名法言字幹佑夔州云安西縣玉石鄕人也本命乙夘生於有唐開元三年少好玄門性親道藝茹淸素不食五辛住山院而齋潔焚修逺世寶而纎塵不染天寶十四載乙未歲年四十一矣四月七日夜因溪水泛漲柴木並流雨歇多時爽然晴朗法言夢見■﹝雨上只下﹞童來報曰二眞人傳語三洞來日辰巳間可來溪畔相尋自有靈丹祕籙相奉事須在畱意無使過日言訖天師驚覺猶見童形驚嘆不已乃獨攜一斧尋溪求薪二眞人已在溪側石盤上東西而坐對碁同喚曰法言來也西坐仙語東坐請分付法言祕籙東坐答曰時未至法言稽首設禮次二眞人拂袖而起曰汝但來云升宮相趂傳汝三般祕籙俄頃雲霧冥晦忽然不見後三召而役使乃賜藥一貼內有一百二十餘丸以一小合盛之云此藥毎遇正旦以酒服一丸可如數壽命又於石盤上新畫碁盤處遺一黒二白碁子三枚須臾二眞騰空而去法言遂歸本家香湯沐浴尋時便赴云升朝禮尊像只聞房內有人談經之聲稱云法言已來可付祕章也法言設禮畢二眞人云此山西池有五龍居之仰領肘後召■祕章一冊計百二十通�法言旣得二物再拜禮謝二眞人語之曰吾亦非妄要傳子緣汝名標仙籍近檢靈異經記分明具載汝但服食此藥更能修眞煉气卽可上朝諸天眞君有間大須努力又當普濟貧乏是爲妙行旣而曰弟子可歸他日有請卽來也勉志修煉於是法言獨於殿內開覽所得祕章三科一是三將軍祕術二是紫虛祕術三是太上正一明威畢法其內各有醮煉科儀兼題云法言得此祕籙便當捨棄俗宅別建淨宅潔志修行方與道契於是遂置一小院居玉石村側依所注科儀七祭七煉感二眞人與日月星辰夜降其戶從此道行駈役鬼神護民救世至慶徳三年乙巳歲荊南節度使王玘親至云安傳授祕籙乃令縣司立小壇並所指館捨斯觀是焉先是云安鑿五井成眾迎天師作頌誓其水曰云升五龍付吾管領分之一龍治此一井𨿽有大江淸濁無定眾所共需龍宜護淨用善一方天地同永誓訖特召一龍專治觀前之井故其水甘冷異常一境之人賴焉初王玘以十月朔日半夜升壇拜受天師祕法是夕感太宗皇帝夢荊南節度使王玘將三神人周遊天下其明日特差中使馬承靜急徵王玘歸闕問以所夢之因玘奏言臣近屬之內夔州西縣有玄士姓翟名法言善三將軍祕籙臣要保命是夜傳度斯法非敢他謀帝嘆其神仍賜玘錢一百貫綾絹各二十疋又頒手詔曰朕爲六甲殿門失去金鑰累令冶工開之不得緣內有金箱玉簡其殿宇系七寶合成不欲毀損卿旣稱管內道士翟法言藝術孤髙可爲朕遣至以術開之也玘旣準勅命與監押使胡匡祚馳歸差人船就云安軍迎天師到荊南與前同行赴闕法言旣登塗感長安土地神差鬼使以朱鬛白馬至七日程逺迎天師將至勅旨令道侶郊候歸大內安下是日朝見畢乃賜坐帝問曰朕爲六甲殿門不開已是二百餘年道人可開得否奏曰此是小事不難於是以酒噀殿門廓開其日金箱玉簡俱現函上有一篆是金縷書之題云此殿遇翟者開帝大悅賜號通虛天師及頒章服旬日後辭歸夔駕禮餞郊外天師復奏曰伏見殿內有少微災請以炭萬斤燒赤於殿上作河置炭其中令后妃太子俱渡河可禳也後如法禳有驗是日京城佩章服大師皆隨駕祖餞天師以所將淨巾放在禦食案上諸大師曰翟法言是巴峽小師擅將淨巾放在禦食案事當不敬乞陛下裁決法言曰玄門之內法髙爲先若今日對禦諸大師能撚得法言淨巾起卽當北面禮大師或撚之不起則當爲法言弟子帝乃令諸大師揭其淨巾若粘在案並力揭之不得法言自揭應手而起諸國師奉帝命禮法言爲師次各粘在本坐處起身不得黙而不言帝乃大笑謂天師曰如何法言奏曰令起不難略與諸大師小戲耳乃喝令起諸大師始起立遂皆跪禮天師願爲弟子旣離長安止三日到荊南玘復馳奏之乃勅加通天大師之號修傳籙之壇永爲陰陽靈山之瑞也方天師在京日慈母何氏爲虎所傷旣歸至云安乃親詣云升西北大歇堂傍是母被傷處結壇三晝夜行符布召殺母之虎是夜土地神領虎而至白天師曰母何氏宿生合管八難之數去年十二月九日奉閻羅王勅命令獸來畢師母之命非敢自專天師曰我母旣系八難奉天符而殺只合過命豈得便食其肉據此合有罪無遂以鐵鞭決虎數十放去其地因名伏虎岡焉自後天師專以救民爲務行符籙而除疫癘煉黃白以施貧家大和七年癸丑歲十二月一日召眾弟子謂曰將取今月五日升遐朝謁諸天眞君可與法言疊一石墳拜造方棺一具上蓋一片帳應曰諾師仍畱下水符一百二十道令貼在身者可壽一百二十也至日沐浴了處分但於五日指揮及不得閉蓋墓門一日三時須得揭棺看吾顏色於是弟子冉善之等一依天師囑付葬送未逾一日至黃昏時忽聞半天有鐘鐸聲喧闐宣祭拜見五色之云繚繞天際師在其上語弟子曰汝等修煉至道宜在勉旃言畢而沒不復可見遂往墳內揭棺視之止遺所著履一隻墳今在觀之東北焉天師旣謝世經一十二年有舊識李文盛往西川見天師於市肆中置酒共話宛然如故云吾暫往靑城飄然而去徳融學𨿽淺薄久附師顏一依目擊躬際緣由直書永以爲記讚曰天師仙籍名標系方得眞人來感契付度祕章三要科件件依收陳七祭日月眞人同降戶二物遺條明示誨因玆道法轉孤髙逺近居人皆頂戴立壇傳法授王臣夢感聖君人警戒徵書直入內宮中百辟迎逢加禮待一噀六甲殿門開並渡炭河消怪害金箱玉簡顯然逢兼有篆文明所載蒙恩賜紫號通靈頒及章衣親禮拜辭天命駕返夔門聖主躬親送郊外不逾三日到荊南奏上方知促地界重加帝澤號通天法藝精金誰可會忽然鐘鐸逺來迎獨步彩雲朝上帝

酉陽雜爼有道士佯狂俗號爲灰袋翟天師晚年弟子也翟毎戒其徒勿欺此人吾所不及嘗大雪中衣布褐入靑城山暮投蘭若求僧寄宿僧曰貧僧一衲而已天寒如此恐不能相活但言容一牀足矣至夜半雪深風起僧慮道者已死就視之去牀數尺气蒸如炊流汗袒寢僧始敬異天未明不辭而去多住村落不逾信宿曽病口瘡不食數月狀若將死人素神之因爲設道場齋散忽起就謂眾人曰試窺吾口中有何物也乃張口如箕五藏悉露同類驚異作禮問之惟曰此足惡此足惡後不知所終

北夢瑣言唐幹寧中云安縣漢城宮道士揚云外常以酒自晦行止異常前進士錢若愚甚敬之一旦燻沐詣其山觀宿於道齋翌日虔誠斂衽而白之曰師丈小子凡鄙神仙之事𨿽聆其說果有之乎楊曰有之我卽其人也尋示以飛空躡虛履水蹈火之術於是郡日千萬人來就看因騰躍上升冉冉在空中良久而下若愚稽顙自是信有神仙事按唐商眞君飛升記云安風俗淳厚陶染眞風如瞿法言楊云外之徒繼出故琳宮祕館獨盛它處

唐姚道眞合州石照人捨家得道俗謂之姚仙自言咸通末從呂洞賓往來傾藥十二丸授之得仙也

五代史補云尒朱先生忘其名蜀人也功行甚至遇異人與藥一丸先生欲服異人曰今若服必死未若見浮石而後服之則仙道成矣先生如其教自是毎遇石必投之水欲其浮如此者殆一紀人皆以爲狂或聚而笑之而先生之心愈堅居無何因遊峽上將渡江有叟艤舟相待先生異之且問曰叟何姓氏對曰石氏此地何所答曰涪州先生豁然悟曰異人浮石之言斯其應乎遂服前藥卽輕舉矣按李石續博物志爾朱先生僞蜀廣政中飲酒食豬髒渝川刺史謂其幻惑以竹籠沈之江至夔爲漁人所得上升又按張商英尒朱仙傳先生名通微自號歸元子一日徧遊成都新都廣都間至暮仍還丹室有日遊三都夜宿金雞之諺東坡志林云尒朱道士客涪州愛其所產丹砂𨿽瑣細而皆矢鏃狀瑩徹不雜土石遂止煉丹數年竟於涪之白石仙去

北夢瑣言僞蜀時巫山髙唐觀道士黃萬戶本巴東萬戶村民學白虎七變術又云學六丁法於道士張君常持一鐵鞭療疾不以財物介懷然好與鄕人爭訟州縣不知重也戎州刺史文思輅亦有戲術曽翦紙魚投於盆內而活萬數復授符化獺而食之其鐵鞭爲文思輅收取歸至涪州亡其鞭而卻歸黃矣有楊希古來傳其術坐未安忽云子家中已有喪穢不果傳俄得家訃母亡又蜀王建召入宮列諸子示之俾認儲後萬戶乃指後主其術他皆仿此惟一女爲巫山民妻有男傳授祕訣將卒戒家人勿殮經七八日再活不久卽殞也靑城縣舊有馬和尙宴坐三十五年道徳甚髙萬戶將卒謂家人曰靑城馬和尙來遂長逝矣是年馬師亦遷化

錄異記云黃萬祜者修道於黔南無人之境累世常在毎三二十年一出成都賣藥言人災福無不神驗蜀王建迎入宮盡禮事之問其服食皆袐而不言曰吾非神仙亦非服餌之士但虛心養气仁其行尠其過而已問其齒則曰吾只記夜郎侯王蜀之歲蠶叢氏都郫之年時被請出爾後烏兔交馳花開木落竟不記其甲子矣忽一日南望嘉州曰犍爲之地何其火炎請遣人赴之如其言使至嘉州市肆已爲瓦礫矣後堅辭歸山建泣畱不住問其後事皆不言旣去於所居壁間題曰莫交牽動靑豬足動卽炎炎不可撲鷙獸不欲兩頭黃黃卽其年天下哭智者不能詳之至乙亥年起師東取秦鳯諸州報捷之際宮內延火珍寶帑藏並爲煨燼乃知太歲乙亥是爲靑豬應焚爇之期也後三年歲在戊寅土而建殂方知寅爲鷙獸戊寅納音俱是土土黃色是以言鷙獸兩頭黃也按萬祜疑卽萬戶音同而事頗類

錄異記云夔州道士王法玄舌大而長呼文字不甚典切常以爲恨因發願讀道徳經夢老君與剪其舌覺而言詞輕利精誦五千言頗有徵驗一本作王法朗未詳王帽仙不知何許人寓居涪州嘗出入闤闠爲人修敝冠號王帽子暮則宿於天慶觀一夕尸解而去道士爲葬之月餘自果山貽書來謝人始知爲仙

覃佺忠州人幼在洞眞觀學道淸苦得解悟年八十過倚天山仙洞之西見水渺語二童子曰此吾休息之所遂刻瑉爲室越二年攜友至室歌詠暢飲羽衣而化按倚天山在忠州東南六十里

宋趙覺者未詳何許人修煉於合州之東山嘉佑中沖舉而去今山頂有飛龍觀石寶丹井井不盈尺常幹水可愈疾人欲取之以淨巾覆口黙禱少頃水自滿又有禮斗臺今石上衣佩履迹見存

酆都道士未詳何許人元大徳戊戌棲隠雪峯山歲乙夘召集道友曰吾化矣大道坦然皎如日月𨿽由人弘豈隨人往諸生宜遵道而行毋令半途而廢偈曰朴庵寄住有年東西南北依然裏面渾無一物只有玄文數篇今日艸茅朽腐須要攺換棟椽眼底風波太惡不容久住山巓選得幽居去處和區移上六天端坐而逝

蜀中廣記卷七十五

●欽定四庫全書

蜀中廣記卷七十六

﹝明﹞曹學佺撰

○神仙記第六

川北道

神仙傳曰張道陵者沛國人也本太學書生博通五經晚乃嘆曰此無益於年命遂學長生之道得黃帝九鼎丹法欲合之用藥須糜費錢帛陵家素貧欲治生營田牧畜非已所長乃不就聞蜀中人多純厚易於敎化且多名山乃與弟子入蜀住鶴鳴山著作道書二十四篇乃精思煉要忽有天人下來乘萬騎金車羽蓋驂龍駕虎不可勝數或自稱柱下史或稱東海小童乃授陵以新出正一盟威之道陵受之能治病於是百姓翕然奉事以爲師弟子戶至數萬卽立祭酒分領其戶有如官長使諸弟子隨事輪出彩絹器物紙筆樵薪什物等令人修復道路不修復者皆能疾病百姓斬艸除混無所不爲皆出其意而愚者不知將爲此文從天上下也陵又欲以廉恵治人不喜使刑罰乃立條制使有病疾者皆疏記生身已來所犯之罪乃首言投水中與神明共盟約不得復犯法將當以生死爲約於是百姓計念邂逅病疾輒當首過一則得愈二使羞慚不敢重犯且畏天地從此之後所違犯者皆攺爲善矣陵乃多得財物以市其藥合丹丹成服半劑不願卽升天去乃能分形作數十人其所居門前水池陵常乘舟戲其中而諸道士賓客往來盈庭巷座上常有陵與賓客對談共食飲而眞陵故在池中也其治病事皆采取玄素但攺易其大較轉其首尾而大途猶同歸陵語諸人曰爾輩多俗態未除不能棄世正可得吾行气導引房中之事或可得服食艸木數百歲方耳其有九鼎大要惟付王長又言合有一人從東方來當得之此人必以正月七日日中到具說長短形狀至時果有趙升從東方來生年未相見其形貌一如陵所說陵乃七度試升皆過乃授升丹經七試者第一試升到門不爲通使人罵辱四十餘日露宿不去乃內之第二試使升於艸中守黍驅獸暮遣美女非常托言遠行過寄宿與升接牀明日又稱腳痛不去遂畱數日亦復調戲升升終不失正第三試升行道忽見遺金三十餅升乃走過不取第四令升入山采薪三虎交前咬升衣服惟不傷身升不恐顏色不變謂虎曰我道士耳少年不爲非故遠千里來事神師求長生之道汝何以爾也豈非山鬼使汝來試我乎須臾虎乃起去第五試升於市買十餘匹絹付直訖而絹主誣之云未得升卽捨去別脫已衣買絹而歸殊無恡色第六試升守視田糓有一人來叩頭乞食衣裳破獘面目塵垢身體瘡膿臭穢可憎升愴然爲之動容解衣衣之以私糧設食又以私米遺之第七試陵將諸弟子登雲臺絕巖之上下有一桃樹如人臂傍生石壁下臨不測之淵桃有大實陵謂諸弟子曰有人能得此桃實當告以道要於時伏而窺之者二百餘人股戰流汗無敢久臨視之者莫不卻退而還謝不能得升一視乃曰神之所護何險之有聖師在此終不使吾死於石中耳師省敎者必是此桃有可得之理乃從上自擲正得投樹上足不蹉跌取桃實滿懷而石壁險峻無所攀緣不能得還乃以桃一一擲上正得二百二顆陵得而分賜諸弟子各一自食一畱一以待升陵乃以手引升眾視之見陵臂加長二三丈升忽然已來還乃以向所畱桃與之升食桃畢陵乃臨谷上戲笑而言曰趙升自正心身投樹上足不蹉跌吾今欲自試投下當應大得桃也眾人皆諫惟升與王長嘿然陵遂投空不落桃上失陵所在四方皆仰上則連天下則無底往來道路莫不驚嘆悲涕惟升長二人良久乃相謂曰師則父也自投於不測之崖吾何以自安乃俱投身而下正墮陵前而陵坐局腳牀斗帳中見升長二人笑曰固知汝來乃授二人道畢三日乃還歸治舊舎諸弟子驚悲不息後陵與升長三人皆白日衝天而去眾弟子仰視之久而乃沒於雲霄也

雲臺治中內錄曰太上老君傳授雲臺正治官圖治山竈鼎等得四十一代相承具人名代數於後

第一代老君老君火山大丹治法傳授三百人惟王方平尹喜徐甲系代

第二代王方平授三十人茅蒙孫盈章震系代

第三代章震授十七人若士李夫人名仙系代

第四代若士士授五十二人李元君及白石先生李常在系代

第五代李元君授七十二人王子喬許述成系代

第六代諸仙別傳分散世絕系治官气並治名老君於是再下平蓋山授張陵爲雲臺治付以火芝火仙之經方術變化長生不死之藥登升雲天之道勑爲第六代道外孫而東海小童君爲陵保舉師太上老君爲度師度雲臺治封陵爲天師天師授三百人惟張申趙升李忠系代

第七代張申授三十三人惟李仲春李意期李玄系代

第八代李仲春授十五人李少君魏伯陽系代

第九代李少君授九十人欒巴李常存系代

第十代欒巴授五人陰長生李宙先系代

第十一代陰長生授八人張景霄王萬縉系代

第十二代張景霄授五人惟劉馮系代

第十三代劉馮授五人惟劉政系代

第十四代劉政授五人孫博嚴光系代

第十五代孫博授三人無可代者乃入林屋山中合龍虎大丹而升天治法又絕於是太上老君命李仲甫出神仙之都以法授江南左慈元放令繼爲十六代師

第十六代左元放授八十人介象嚴光女季佗系代

第十七代介象授四十人李延張授萬葛卿阮玉李用系代

第十八代李延介談延談授十八人惟劉景系代

第十九代劉景授四人東海郭延系代

第二十代郭延授三十人惟靈壽光系代

第二十一代靈壽光光本外國人授十八人惟何述系代

第二十二代何述授十人羅先期系代

第二十三代羅先期授二十人甘季仁甘孝先系代

第二十四代甘孝先授五十一人惟石帆公系代

第二十五代石帆公授十九人宮戶系代一雲宮中用戶字也

第二十六代宮戶授八十人無可傳者乃入南嶽及天臺山經八十五年世絕老君於是再降廬山勑左元放授施存葛玄

第二十七代施存授七十人但皆地仙惟同學葛玄繼代

第二十八代葛玄授十九人張秦仇眞李用系代別出

第二十九代老君命紫衣使者下於廬山授五人尹思尹軌系代傳治思授七十人惟女子樊忠和韋義山系代

第三十代尹軌授十九人惟女仙李元一系代

第三十一代女仙樊忠和授二人惟劉綱東陵母系代

第三十二代女仙李元一授四十人無一可傳治法又絕

第三十三代劉綱綱樊夫人弟子𨿽居官治又其夫也治法又絕

第三十四代張秦秦葛玄弟子也玄見代絕乃令秦授十一人惟王列系代

第三十五代王列授九人許遜胡少眞系代

第三十六代許遜授一百人無一可授系代又絕遜升天后兩代人民徵伐眞志不傳

第三十七代老君勅使三人於天臺山令葛玄傳鄭思逺授十九人葛洪李淳風系代

第三十八代李淳風授四十人有四人系代而未傳授者二人爲李道興李靖後又隱於房公之山一百年後乃出授張常存李太虛李恵舉同太師神等四人

第三十九代李恵舉張常存而各分代傳授皆稱三十九代孫恵舉授三十人惟三人可代李保眞白玄中李太昌張常存授三十七人惟三人願系代孫張眞應眞孫道用

第四十代李保眞授二十四治共百人惟林通元李徳仁系代

第四十一代林通元凡此以雲臺嗣法得並載

梁州記曰聟水北聟鄕山有仙人唐公房祠有一碑廟北有大坑碑云是其舊宅處公房舉宅登仙故爲坑焉馮眞人漢車騎將軍馮緄子也修煉於嶽門山一日辭父母謂當仙去以來晨鶴飛爲候父登山望之果然宋直講黎錞詩少小厭塵土奮身避庭闈卜居托孤頂風雨在茅茨朝元夜無寐絕粒朝不饑功成帝宣至召起登太微按廣安志爲五代將軍馮勝之子未知孰是靈驗記益州唐隆縣大通觀晉義熙元年乙巳置周末摧殘僅存基址武徳中邑人呂細因過其地遇一道士乘靑驢自天而下於觀基之內盤回指畫良久升天呂細與範仲良同受其教卽日共出金帛特造觀宇有紫微閣髙八十餘尺尢爲宏壯太尉南康王韋臯再加修餙其側有市城觀在縣西南八里有石像天尊一十三身髙一丈三尺每至齋月吉晨鐘或自鳴夜有神燈晝有仙人來往逺近共知焉

抱朴子曰岷山道士張蓋蹹及偶豪成二人精思於蜀雲臺山石室中忽有四人黃絹單衣葛巾往揖其前曰勞乎道士辛苦幽隱於是二人顧視鏡中乃鹿也

範豺者巴西閬中人也久住枝江百里洲修太平無爲之道臨日噓漱頂有五色光起冬夏惟單布衣當桓溫時頭已斑白至宋元嘉中狀貌不變其占吉凶𨿽萬里外事皆如指掌或問先生是謫仙邪云東方朔乃黠賊我小兒時數與之狡獪又云我見周武王伐紂洛城頭戰前歌後舞宋文帝召見豺答詔稱我或稱吾元凶初爲太子豺從東宮過指宮門曰此中有博勞鳥柰何不知文帝惡之勑豺自盡江夏王使埋於新亭赤岸岡文帝令發其棺無屍乃悔越明年豺弟子陳忠夜起忽光明如晝見豺入門就榻坐又一老翁後至豺起迎之忠問是誰豺笑而不答須臾俱出門豺問忠比復還東鄕善護我言訖不見按洞仙傳云範豺字子恭巴西閬中人宋元嘉中聚名香數十斛細搗煮以作湯朝用湯自浴正中湯盡不復聞聲侍者入看見豺還著故時布衣披帽坐而無復气江夏王令殯殮而不下棺蓋四日屍不臭送還葬於新亭豺亡時年四十九膚貌顏色猶如初劉凝之爲豺作傳書置道書部不傳於世

隋程太虛西充人自幼好道精修勤苦隱居南岷山絕粒有二虎侍左右九井十三峯皆其修煉處也一夕大風雨砌下得碧玉印每乞符祈年印以授之輒獲丰稔唐元和中解體後遷神於玄宮容貌不變宣宗命人求之過商山宿逆旅躡險有居第如公館靑童引見一道士自稱程太虛祖居西充且囑曰明歲君自蜀過南岷無忘我及至蜀熟視畫像與前見者無異宋賜號道太師

王法進者劍州臨津縣人也孩孺之時自然好道家近古觀𨿽無道士居然其嬉戲未嘗輕侮於尊像見必斂手致敬若凜懼焉十餘歲有女官自劍州歷外邑過其家父母托保護之與授正一延生籙名曰法進而専勤香火護持齋戒茹栢絕粒時有感降是歲三川饑歉斛■﹝豆斗﹞翔貴死者十五六多采山芋野葛充饑忽有二靑童降於其庭宣上帝命曰以汝宿稟仙骨歸心精誠不忘於道今以靑童召汝受事於玉京也法進卽隨靑童騰身淩虛徑達大帝之所命以玉杯霞漿賜之飲訖帝謂曰人稟五行之大體天地之和气得爲人形復生中土甚不易也而天運四時之气地稟五行之秀生五糓百果以養於人而人不知天地養育之恩輕棄五糓厭捨絲麻使耕農之夫紡織之婦身勤而不得飽力竭而不免寒徒施其勞曽不愛惜斯固神明所責天地不佑也近者地司嶽瀆日有奏言人厭賤米麥不貴衣食之本我已勅太華之府收五糓之神令所種不成下民饑餓因亦責罰以懲其心世愚悠悠曽未覺悟旋奉太上所勅以大道好生不可因彼惡民以害眾善𨿽天地神明罪之愚民亦不知過之所起永無懴請首原之路虛受其苦耳汝當爲無上侍童入侍天府今且令汝下世告諭下民使其悔罪寶愛桑蠶貴敬農事惜五糓百果知大造之養人厚地之育物宗奉正道崇事神明至於水火之用不可厭棄衣食之養儉已約身皆能行此明戒天地愛之神明護之風雨順調家國安泰此乃增益汝之陰功也卽命侍女披瑯笈珠韞出靈寶淸齋告謝天地法一卷付之傳行於世曰世人可相率幽嵓髙靜之處置齋悔謝一年之內春秋兩建春則祈於年丰秋則謝於道力如此則宿罪可除糓父蠶母之神爲置豊衍也龍虎之年復當召汝矣命靑童送還其家已三个月所受之書卽今靈寶淸齋告謝天地之法其法簡易與靈寶自然齋大率相類人間行之立成徵效茍或幾席器物小有輕慢濁污者營奉之人少有不公心者卽飄風驟雨壞其壇筵迅霆吼雷毀其器用自是三川梁漢歲皆崇事𨿽愚朴之士狂暴之夫罔不戰栗兢戒肅恭擎跽知奉其法焉或螟蝗旱潦害稼傷農之處眾誠有率勉於修奉炷香告玄旦夕響應必臻其佑巴南謂之淸齋蜀土謂之天功齋蓋一揆矣法進以天寶十一年壬辰歲云鶴迎之而升天此乃亦符龍虎之運云

胡尊師名宗自稱曰■【孚郭切】居梓州紫極宮嘗沿江入峽道中遇神人授以升仙之道辯博該贍文而多能齋醮之事未嘗不冥心滌慮以祈感通梓之連帥賢相重徳幕下盡皆時英碩才如周相國李義山輩加敬致禮其志泊如也泊解化東蜀顯迹涪陵方知其蟬蛻得道延永爾梓益褒閬間自王法進受淸齋之訣俗以農蠶所務每歲祈糓必相率而修焉至有白衣之夫緇服之侶往往冒科禁而藏事者固以爲常矣有郡人劉崧慕師之道徳請於別地致齋師謂之曰夫嘯儔侶命儕友者猶須正席拂筵整籩洗爵恭敬以成禮嚴恪以致事尙懼其誚讓責其不勤況感降天眞禱求福佑豈可陡然而賈罪乎俗之怠惰有自來矣子可訓朂於眾必精必虔乃可爲之崧承命誓眾潔已率先而撰香花備壇墠師然後往旣升壇展禮思神之際黒云暴起旋飊入座拔其二柱飄其竹席投其鎗釡於千步之外而後卒事則融風熙熙祥气亙野師詰所投之物其二柱嘗閣於豕圏之上竹席嘗蔽於產婦之室鎗釡嘗爨於縗絰之家師曰器物不潔神明惡之況爾心乎心茍有疵行茍有玷𨿽百牢陳於席九韶奏於庭適足以瀆神明延災禍爾人之修心必使言行相脗內外坦然明不媿於人幽不慚於鬼吾知其可爾反於是而欲神歆鬼饗不亦難哉

唐王子蒙者養眞於王望山手種樹大十圍者數株丹竈石牀尙存遺迹按王望山在巴州之北岸自郡城絕江而登山髙二里許巖徑極險占一郡之勝相傳云王眞人得道此山眞人名蒙故名王蒙山舊志云唐玄宗控白騾至此山望見京闕曰此去京師不遠故名王望

三洞珠囊曰謝自然女道士也果州人詞气髙異其家在大方山下頂有古像老君其形自然因拜禮不願下山母從之乃遷居山頂自此常誦道徳經黃庭內篇於開元觀受紫虛寶經下金泉山居之山有石壇煙蘿修竹一十三年晝夜不寢兩膝上忽有印稍小於人門官印四壖若朱有古篆六字粲如白玉忽日金泉道場有雲气遮匝一川散漫彌久仙去其金泉碑略曰天上有白玉壁上列眞仙之名有人間壁亦仙名朱書注其字下曰降世爲某官職又於所居堂東壁上書數字皆道徳之意眞迹存焉按劉賓客嘉話錄云果州謝眞人上升前在金泉山道場上帝錫以馬鞍使安其心也刺史李堅遺之玉念珠後問念珠在否云已在玉皇之前矣一日眞人於紫極宮致齋金母下降郡郭處處有虹霓雲气之狀至白晝輕舉萬目覩焉唐範傳正謝眞人仙駕過舊山詩麾蓋從仙府笙歌入舊山水流丹竈闕風起艸堂闗白鹿行爲衛靑鸞舞自閒種松鱗未老移石蘚仍斑望路煙霄外回輿嶺岫間豈惟遼海鶴空嘆令威還夏方慶和云何年成道去綽約化童顏天上尋眞侶人間憶舊山桑田今已變蘿蔓尙堪攀云覆瑤壇淨苔生丹竈閒逍遙看白石寂寞閉玄闗應是悲塵累思將羽駕還宋李宏過謝眞人舊宅詩昔時謝女升天處此日遺蹤尙宛然蟬蛻舊衣畱石室龍飛靈水湧金泉碑書故事封蒼蘚殿寫眞容鎖翠煙薄暮松巓聽鶴唳猶疑彷佛下神仙

傳奇云許棲巖下第長安欲市一馬有道士能易請筮之遇幹曰飛龍在天利見大人曰此馬龍種也棲巖入蜀至劍閣馬驚墜萬丈嵓底行出洞口見碧樹萬餘林二玉女曰爾何人遽至太乙元君之室元君召曰爾在人間何好曰好道多讀老莊黃庭經元君曰三書各得何句棲巖曰莊子云眞人息之以踵老子云其精甚眞黃庭云思一部壽無窮元君曰子近道矣命飲石髓曰嵇康不能得爾得之數也俄有道士來元君曰請算三事擘太華何神也立海橋何鬼也道士布算良久曰擘太華𨿽云巨靈實誇父之神也立海橋𨿽云醜怪乃五丁之鬼也元君曰算吾今夕何爲曰今夕東逰三萬里棲巖視道士乃昔日卜馬者謂棲巖幹卦今日中矣逡巡有仙童曰東皇君請今宵曲龍山橋翫月元君謂棲巖曰可同逰共跨鹿龍而去頃刻卽至見危橋若長虹亙天勢連河漢深入滄溟東皇命酌醴鸞歌鳳舞響徹天外日輪潛湧命駕俱返元君曰爾飲石髓已得千歲命牽棲巖馬來曰本吾洞之龍子因作怒傷稼責爲負荷與君緣合耳若到人間解之渭濵玉女曰龍子回日虢縣田婆鍼寄少許來跨馬食頃逹虢縣舊莊詢田婆曰太乙家紫霄娣妹常寄信買鍼遂取鍼系馬鬛放之渭濵化龍而去

張英初拜儀隴縣尹過采石江遇一取水女子姿貌絕世謂英曰五百年夙約與君當會於大儀山英叱之至任幾半載日夕聞機聲一日率部眾逐機聲而往行數里至大儀山上一石洞門鑰宛然門忽開前女出迎相攜而入洞門卽閉從吏哀號忽圓石一雙自門隙出眾取石歸近縣五里不能舉邑人建祠塑像置此石像腹至今祈禱輒應廟曰永濟

王隱居棲妙山記云田眞人諱大神自南陽來隱棲妙山觀中山峻林叢多蛇虺田有神術驅絕之修煉久一日值江漲溢岸乃逰水上若履坦途唐廣徳間登會仙橋上升先是常與一道流奕撒碁於江人拾之甚奇異獻蜀主旋復不見後又得於玉局洞前石盤內自是江中產碁石至宋封爲妙濟眞人

南江志云黃蓬石乃大蓬之仙者性顓蒙惟充薪水役偶汲於河見金瓶貯水乃飲水而置瓶是夕勞困臥藩籬間仙師應長官呼而授之丹曰賴子不取金瓶也因玆忽頴悟能詩與蓬之名士何正輔逰賡和至百餘篇句力愈健何終不能出其右居頃之隱於大蓬不見見銅人觀碑刻

夷堅志王杞字昌遇梓州人爲獄吏日暮懷金與妻妻欲試之值遣婢饋食有失犯訊婢引伏而逐之將出門妻言曰君爲推司日持錢歸我固疑爲煆煉成獄姑以婢試耳安有是哉杞大悟取筆題壁曰枷拷推求只爲金轉遭寃債幾何深從今不願爲刀筆放下歸來逰翠林乃棄吏居長平後遇異人授以仙訣詩百篇深契易理大中十三年九日舉家仙去郡人卽其處祠祀之雨暘疾疫隨禱輒應大觀二年賜號保和眞人按成都府東度人觀一名大道重陽觀云唐保和眞人修煉處名山誌云張守虛嘗賣藥梓州號落魄仙曽過縣之延禧山訪友爾朱氏後以九日飛升現身於東方靑雲之際人指其處爲落魄山

續仙傳大中十二年東川奏劍州梓潼縣道士馬自然白日上升時於東川謂人曰我鹽官人也新羽化於浙西今又爲玉皇所詔於此上升以其事奏之遂勅浙西道杭州覆之發塜視棺乃一竹杖而已

張笑桃者南江人相傳古淸州知州王鶚子讀書於義陽山忽一女子至前自稱名曰張笑桃言罷題紅梅詩於壁上墨迹未漧遂不見詩雲南枝向暖北枝寒一種春風有兩般頻上髙樓莫吹笛大家畱取倚欄看

野人閒話云利州南門外乃商賈交易之所一旦有道士羽衣襤縷來於稠人中賣葫蘆子種云一二年間甚有用處每一苗只生一顆盤地而成兼以白土畫樣於地以示人其模甚大逾時竟無買者皆云狂人言不足聽道士又以兩手掩耳急走言風水之聲何太甚耶巷陌孩童競相隨而笑侮之時呼爲掩耳道士至來年秋嘉陵江水一夕泛漲漂數百家水方渺彌眾人遙見道士在水上坐一大瓢出手掩耳大叫水聲風聲何太甚耶泛泛而去莫知所之

錄異記云蜀永平四年甲戍利州刺史王承賞奏深渡西入山二十里道長山楊謨洞在峭壁之中上下懸險人所不到洞中元有神仙或三人或五人服餙黃紫往往出見是時所見人數稍多詔道門威儀凝眞太師黙鑑先生任可言內大徳施昭訓賫靑詞禦香與內使楊知淑同往醮謝又復出見如初詔攺景谷縣爲金仙縣道長山爲玄都山楊謨洞爲紫霞洞仍封玄都山主者爲玉淸公置紫霞觀以旌其事按文同利州綿谷縣羊摸谷仙洞記熙寧庚戍春餘還朝過利州通判冦諲恭甫爲餘言近季按朝天驛人云去此七八里巖谷中有神仙常出見洞口因往觀之自龍洞閣具舟西下過小峽有山峣然崛起萬仞翠壁如削中辟大門可五六丈時正晴日光下照有二童子先出次有一人白衣皂巾曳杖垂長髯襟帶隨風翩然往來下視久之左右數靑衣從行有物若雞犬若虎若鹿者先後之又有執扇與傘者隱隱若繪畫甚可愛人之長者裁尺餘舉止詳緩如人行二十里許乃不見問其下居民云相傳五代時土人有王姓者種山下盡室斂獲於此因遣婦去求水婦汲還路有病僧創穢甚滿身腥腐不可近輒前索飲婦惡之且懼未始見弛擔走僧遽就器飲殆半遂去婦不能易之隱其事置水田上其家人無少長咸來飲盡之婦以故獨不沾口晚又俾婦致饟旣至其所得飲僧餘水者盡飛入此洞婦旣不見但號哭奔走嘂謼跳蕩如狂人忽聞在洞中呼婦者婦仰應不得去懊恨至死自後蕘童牧叟常慣見不以爲異近年每至天色開霽則出出必盡日就中山間花木盛發時出尢屢冦乃取畫圖示予余曰向嘗讀封禪記見祥符中利州路轉運使李允元表綿谷縣羊摸谷內山洞中有神仙見自言嘗往見凡三數人或立或行衣裾皆有異光至日暮方沒蓋此地爾因求其圖之別本以歸壬子秋餘移守興元有新府從事賈君瑄自南榮訪余於陵陽見圖屏上乃言其向官洋州時常與太常博士陸丕考較進士於寧武亦聞之歸日與丕詣洞下同立良久其見果不妄指圖之澗壑巒嶺溪谷磴道曲折出沒一一盡如此兪侯之彥在座遂捲圖去命工摹之且俾余次其事列之圖上余爲記此九月二十三日記

普州圖經陳摶字圖南崇龕人方四歲戲渦水側有靑嫗抱懷中乳之聰悟日益旣長辭父母去學道或居亳爲亳人或居洛爲洛人或居華山爲華山人太宗令見眞宗於壽邸及門而返曰王門廝役皆將相材也何必見王乃賜號希夷先生按安嶽治西有破石井中分出水世傳希夷先生所鑿治北方池有手植蓮多喜山有丹鑪石枕皆其遺迹

宋羅晏閬中人兒時牧山下見二道人奕晏捨牧觀之道人出囊中物與食晏食已歸家覺腹中如燎因發狂累日自是惟飲水數日不一食稍稍預言禍福無不驗宋宣和中賜靜應處士張浚延至軍中晏曰相公勿恐明日敵退果然加號太和衝夷先生蜀人相傳壽至一百八十云

夷堅志云虞雍公自渠州守召至行在憇北郭外接待院因道中冒暑得疾瀉痢連月重九日夢至一處類神仙居一人被服如仙官延坐視壁間有韻語藥方讀之其詞曰暑毒在脾濕气連腳不泄則痢不痢則瘧獨煉雄黃蒸餅和藥甘艸作湯服之安樂別法治之醫家大錯如方服之遂愈張世南曰予在蜀中徧訪林下人求獨煉法鮮有能者忽一日得靑城山道友傳授云丹經謂捉得龍伏得雄言雄黃見火則飛走爲煙熖最難伏也其法用雄黃不拘多少研細幹鍋火內煆令通紅取出攛雌黃末熖硝末急用桃枝攪轉卽成水矣急傾出瓦堞微側堞子則淸者一邊俟凝取出去麤者研細以宿蒸餅爲丸如菉豆大每服三丸至七丸如前法服雄黃末一兩大約用熖硝一錢此乃竈家祕法得之甚艱古人云施藥不如施方故詳紀之

無著道君姓趙氏諱法應梓州飛烏人也宋寧宗慶元乙卯上已日生於縣之趙村埡其夕光焰燭天村中林木皆作金玉色有香雲芬馥天花布空之異七歲讀經書以一覽輒盡弱冠出家於縣之雲臺山時則嘉泰丙寅之年矣考志飛烏元時始並入中江縣山無雲臺名惟雲中江南百七十里有飛烏山甚峻或卽其地也道君旣入山誅茆修煉逺近來學者日眾乃營一殿崇事玄帝土木已畢琢石粗具一夜椎鑿聲徹於空谷遲明視之瑤階忽成自天界地界至水陽界咸整齊焉已於本村設鑪笵玄聖像髙丈二尺按劍長七尺二寸以應七十二候歲癸酉告成筮迎候之期曰重陽子時吉先一日道君躬行巡視位置畢謂門人曰觀名佑聖殿名普應可也次日辰時云日開朗中隱隱有靈旗揺映香風襲人大眾歡閧之間道君忽然端坐而化偈云拓落一貧道謫凡十有九紀其歸去時在處重陽酒門人龕其蛻於殿西偏五百餘年乃遭火刼神光未泯締構加崇焉

蜀中廣記卷七十六

●欽定四庫全書

蜀中廣記卷七十七

﹝明﹞曹學佺撰

○神仙記第七

附錄道證

雲笈七籖云昔有精進賢者夏日過蜀山棲息於古樹下嘆曰日已向中何由得食樹忽應聲當爲賢者設供無憂也須臾出食食訖賢者謝曰不審大神可暫相見否答曰我昔爲工匠役於道觀道人授我戒使日中食行之數年爲婦所壞死去天罰我主本山千歲樹精每至日中輒給食惟無緣遷去耳我姓名家居某所賢者過彼幸傳語家人建齋三日使此身脫離便得生天矣賢者如言訪至其家具告之他日復過樹見神曰承賢者傳信建齋某卽得飛行景霄之上受署爲散仙人矣言訖而隱

靈驗記云隋室王謙以後周舊臣勲名素重恐禍及身遂據三蜀圖變文帝出師徵之不克兵士多病死者相枕乃於內殿修黃籙道場祈天請佑三日夜夢神人降曰帝王上承天命下順人心天人合符然後有國今陛下革周立隋天所命也王謙一人之力安能敵四海乎帝曰克蜀弔民誠不獲已但主帥疾疫以此爲憂爾神曰北人不堪瘴毒故多疾疫壇中法水可以救之卽取禁水向西南噀曰雨至卽愈無煩聖慮也子日進軍必克軍中奏某夜雷雨灑於營壘之上三軍皆蘇其後王謙傳首三蜀底寧果是子日矣

玉局化西王母塑像多年因南詔薄城燒毀廊屋𨿽頹而儀像不損殆有靈焉居人範彥通者患風癩眉須漸落因入觀發願疾較損卽竭力修裝是夕夢一玉女手執花盤以衣袖拂其身曰王母令我救汝覺而起數日之間瘡腫皆息眉須復生遂造紗牕裝金彩通檐兩楹煥然一新觀中有三將軍者亦古所塑居人閻士林臥疾月餘迨將不救夢三將軍以戟揮其身上穿一物去狀如黒犬自此疾愈乃捨衣物重加彩繢焉

靑城山丈人觀眞君像冠蓋天之冠著朱光之袍佩三亭之印以主五嶽威制萬神開元中明皇感夢乃夾紵制像送至蜀中自天國山移觀於今所蓋取春秋祭祀去縣稍近也數十年來冠色宛如新制有村人無知以賦稅所迫徵促鞭箠一夕走投觀中賫三數錢神香抵觀燒爇告以其故乞眞君頭冠賣以充稅因睡忽夢眞君謂曰我頭冠非純金乃金箔耳賣無所直縱售亦爲官中所責其禍不小山門廟前有十千錢埋碑傍木葉下可取去官稅之外資汝家產其人喜謝訖乃掘山得錢上租旣畢家亦漸富至今眞君頭冠低俯向前傳云神令此人驗冠非純金所以然矣

成都楊鬧兒父母崇道奉事老君極精勤鬧兒以軍伍中在金堂把截爲敵擒至南山寨囚之晝夜常念老君願再見父母忽夢老君賜云一朶令童子引之送於平地曰可以歸矣及覺身已出寨奔走到家父母爲其作百日亝訖

果州開元觀接郡城頗爲爽塏以形勝之美選立觀額𨿽州使旋具結奏而制置之內猶闕大殿州司差工匠及道流將溯嘉陵江於利州上游采買材木臨行夢神云朱鳳潭中有木可足用如此者三因聚議曰夢兆如斯必有大商貨木沿江而至或可免逺適耶乃往山下尋候之徘徊岸旁隱隱見潭底有木因募工鉤求得梓木千段竟構成大殿鐘樓經閣三門廊宇咸得周足又市磚甃壇內有黃赤色者疑其火力未足棄而不用信宿皆化爲金起觀之費過於丰資殿宇旣成將塑尊像又於白鶴山觀掘地得鐡數萬觔因鑄像三尊髙二丈今謂之聖像也

定州人趙業開成中爲閬州晉安令因疾暴卒三日乃蘇云初爲冥官追急問所以但云爲欠債抵諱事自思無有也必是誤追行三五十里過一山有宮闕崇麗人物甚多一靑衣童前問非道士趙太玄乎答云非也童咲曰豈得便忘耶又一童云太上令喚趙太玄追事人一時散去自與童子到宮闕但見一道流云汝六歲時有疾受正一八階法籙名爲太玄豈得流於俗官並忘此事太乙有命放還卻須佩籙修眞行功及物居官勿貪瀆輕人性命言訖而去旣疾蘇於思依山參受法籙累置壇場廣成功徳復名太玄

唐太中年合州慶林觀多年摧朽殿宇不修穿漏尢甚刺史楊師謨夢太上示現而左目有淚痕乃巡謁諸觀朝禮及至慶林方驗尊像左目前雨漏滴痕宛若垂淚因剗薙荒蕪恢張制度創兩殿二樓重門邃宇壯麗於時旣夢太上曰子以崇葺之功上簡玄府當流化十郡矣其後師謨累典符竹果如神言志云卽奉眞觀也

李瓌咸通中爲王府長史以勲貴之族不慣食貧居閒力闕鬱鬱不得志忽夢入深山窮谷棧閣縈折流水潺湲如此者不知其幾千百里又見闤闠雜沓城闉爽塏飛宇橫樓摩霄槪日不知其幾千萬家縱神逰目熙熙自得又出郊甸涉岡原荒榛茂艸小松巨木間以果林廁以筠筱山嶺危峭或迂或平山回徑盡抵一小郡茅棟縱橫隘路欹側傍有公署署內白气屬天其大如屋中有悲歌號呼之聲見一靑童引瓌卽路躡危磴步石梯入門甚峻門內古樹芳艸若古觀宇焉瓌素崇玄敎頗爲慰恱俄而升殿見像設尊儀笑而謂之曰爾來耶吾待久矣入天門潄玄泉古人所修也注丹田存白元上士所修也混而合之子其行之陰功及人陰徳濟物千百之家待子而字之勉哉勉哉明年之春瓌再拜稽首受其言而覺是冬頻訴於宰執復希入用乃授陵州刺史之任所歷山川郡邑神思惝怳皆如常所經行抵郡乃謁天師升階及門至於殿所覩其眞像侍衛屋宇布列醒然而悟葉昔夢矣乃以俸金修天師堂加以丹雘立爲碑志其白气屬天乃鹽井之所也悲歌之聲乃轉車之人也瓌卽西平王孫

錄異記云仙人許君居世時嘗因修觀工用旣畢欲刻石爲記因剗去古碑舊文刋勒新記自是恍惚不安暇日徐步庭砌聞空中語曰許君許君速詣水官求救不然卽有不測之災許愕然異之問其事杳不復答乃炷香虔祝願示其因良久復聞曰所刻碑舊文𨿽已磨滅而當時爲文之人見詣水官相訟奪我之名顯彼之名水官將執對矣宜速求之許君乃訪得舊文重爲立石一夕夢人謝云再顯名氏無以相報請作水陸大醮普告山川萬靈得三官舉明可以證道也君依敎修之成都道士楊景昭說此

範希越成都人虔事北帝雕天蓬印以行敎祭醮嚴潔尢逾於常廣明庚子三月不雨至五月人心燋然糓稼將廢希越願於萬歲池試行神印爲生靈祈請先詣至眞觀致齋是日庚辰以戍時投印池中陰風遽起雲物周布亥時大雨逹曉及辰至已少霽乃歸升僊橋水漸及馬腹羅城四江平岸流溢螟蝗之屬淹漬皆死自是遂有年僖宗駐成都召對問以逆冦誅鋤宮城克復之事命持印於內殿奏醮積獘之中雲霽月朗是夕上夢神明告之佳兆因大恱授太常寺奉禮郎累遷主客員外衛尉少卿錫以朱紱黃巢捷至果符聖夢焉希越自言初居煮膠巷印篆初成而蠻冦淩突居人奔散藏印於堂屋瓦中蠻去之後四鄰焚燼其所居獨存

彭城劉存希自幼於唐興觀瞻禮天師圖冩絹本出入護持𨿽祗命遠行奉使南北未嘗一日闕香火黃巢犯闕時在內署蒼惶之際隨駕不及惟捲天師幀捧持而行同伍三十餘或爲擄捉或被殺傷身獨得免將奔入南山夜深村落行次遇被難人偶語而聞妻在其間因得同往洋州大巖山深處結艸庵居況素無骨肉惟夫婦而已旣免支離決志林谷不復有名宦之望野麋山鹿性已成矣山下居人以其口食不多時亦助其糧儲饋其鹽酪此外拾栢子焚香禮敬天師而已無何舊交宋開府入掌樞務知其在洋山中彊之使出加以品位固辭不獲黽俛從焉值駕出石門因復奔竄投匿莎城山中數月有軍士搜山谷不得安居夫婦棄繒帛之衣夜行四十餘里出及平陸遙見馬軍十餘騎兩面交至已擒擄行人數輩存希夫婦驚恐而立馬軍過其側似若不見由是得免後數年奉使西川攜天師幀而至爲言此事

成都賈瓊三歲時其母因看蠶市三月三日過龍興觀因眾齊受籙遂爲瓊受童子籙一階十餘年後因女兄有疾其母請處士吳太玄爲入冥看檢致疾之由仍看瓊年命凶吉經宿太玄還言疾在江瀆求之卽差籍中不見有賈瓊名父母愈憂復請看之太玄每與人入冥檢事必鏁於一屋中安寢而往不許人驚呼候其自醒喚開門乃出歷歷說冥中事有如目擊言必信驗或兩宿然後回及再往檢瓊名字云三歲上已日於龍興觀受正一籙名系天府不屬地司乃於天曹黃簿之內檢得其名

雲溪友議云唐西川節度使韋臯少逰江夏止於姜使君館姜氏孺子曰荊寶已習二經𨿽兄呼於韋而恭事之禮如父也荊寶有小靑衣曰玉簫才年十歲常令祗侍韋兄玉簫亦勤於應奉後二載姜使君入闗而家累不行韋乃居上頭陀寺荊寶亦時遣玉簫往役給奉年稍長大因而有情時廉使常侍得韋季父書云侄臯久客貴州切望發遣歸覲廉使啟緘遺以舟檝服用仍恐淹畱請不相見泊舟江瀨篙工促行韋拭淚裁書以別荊寶頃刻寶與玉簫俱來旣悲且喜欲命靑衣從往韋以違覲日久不敢俱行乃固辭之遂與約少則五載多則七年來取因畱玉指環一枚並詩一首遺之曁五年不至玉簫乃靜禱於鸚鵡洲又逾年不至玉簫嘆曰韋家郎君一別七年是不來耳遂絕食而終姜氏湣其節操以玉環著於中指而用殯焉後韋鎭蜀到府三日詢獄囚輕重之系近三百餘人其中一輩五器所拘偸視廳事私語云僕射是當時韋兄也乃厲聲曰僕射僕射憶姜荊寶否韋曰深憶之曰卽某是也公駭然曰犯何罪而重系答曰某別後尋以明經及第再選靑城縣令家人誤爇廨捨庫牌印等韋曰家人之犯固非已尢卽與雪寃仍歸墨綬乃奏眉州牧敇下未令赴任遣人監守且畱賓幕時屬大軍之後艸創事繁凡經數月方問玉簫何在姜曰僕射維舟之夕與伊畱約七載是期旣逾乃絕食而終因吟畱贈玉環詩云黃雀銜來已數春別時畱解贈佳人長江不見魚書至爲遣相思夢入秦韋聞之益增淒嘆乃廣修經像以報夙心且想念之懷無由再會時有祖山人者治少翁之術能令逝者相親但令府公齋戒七日齋已淸夜玉簫乃至謝曰承僕射爲造經像之力旬日便當托生卻後十三年再爲侍妾以謝鴻恩臨別微笑曰丈夫薄情令人死生隔矣後韋以隴右功終徳宗之代理蜀不替年深累遷中書令天下響附瀘僰歸心因作生日節鎭所賀皆貢珍奇獨東川盧八座送一歌姬未當破瓜之年亦以玉簫爲號諦觀之乃眞姜民玉簫也中指有肉環隱出不異畱別之玉環焉韋嘆曰吾乃知存歿之分一往一來皆不爽矣北夢瑣言章孝子名全益東蜀涪城人少孤爲兄全啟養育母疾全啟割股肉以饋而瘳他日出逰殂於逆旅全益感天倫之思制斬衰之服以兄割肉飼母遂以火煉指用申至痛仍寫銀字法華經一部日夕諷誦粗通大義後於成都府樓巷築捨其間傍有丹竈不畜童僕塊然一室鬻丹得鏹數萬兩以金刻母像今華亭禪院卽居士髙樓之所也嘗言於道友曰點水銀一兩止一兩銀假若作丹三百粒每粒百兩銀三十千矣其利溥哉居士制土偶於丹竈之側以代執熱之用護惜不毀殆四十年大順中物故年九十八寺僧寫眞於壁節度判官眉州刺史馮涓讚之

野人閒話云利州市鄽中有一人被髮跣足衣短布襦與人語多是天上事或遇紙筆則欣然畫樓臺人物執持樂器或雲龍鸞鳳之像夜則宿神廟中人謂之天自在州南有市人甚闐咽一夕火起天自在於廟中獨語曰此一方爲惡日久天將殺之遂以手探階前石盆中水望空澆灑逡巡有異气自廟門出變爲大雨盡滅其火掌廟者見之聞於人天自在遂潛遁去其後居人果爲大水漂蕩始信前言有徵

唐雅云會昌中蜀靑城山邢道士者妙於方藥會穆宗患心熱醫療罔效遣使召之邢旣至以肘後綠囊中靑丹兩粒及紫梨數枚絞汁而進服之疾尋愈旬日內所賜萬金加號廣濟先生帝從容問丹何物先生曰赤城山頂有靑芝兩株太平南溪有紫花梨一樹臣昔歲曽逰二山偶獲兩實合煉成丹五十年來服食殆盡惟餘兩粒幸逢陛下服之更欲此丹須求二物也經數月辭歸帝後疾復作再詔之不知何適

閬中雍孝聞政和中以道士入宮說法徽宗謂其得林靈素之半時人因呼爲木先生

宋史鄭榮者本禁軍也戍壁州還夜遇神人謂曰汝有道气勿火食因授以醫術救人上賜名自淸度爲道士居上淸宮所傳藥能愈大風疾求之者皆刺臂血和餅給焉

明道雜誌云張文定以端明學士尹成都值藥市日其門醫李生因市藥遇一老人相與問訊曰張公已再鎭蜀矣文定實始一至老人似言其前身事也又曰今有藥二粒君爲我逹於公或公疑不肯餌則以一粒烹水銀俟汞成金可無疑也李生以藥獻公公素好道聞之甚喜乃於府第小亭躬取水銀構火投藥一粒烹之聲如粥沸有紅光自鼎中起俄頃光罩一亭而鼎中聲亦屢變火滅視鼎中爛然餅金矣公卽取餘一粒服之壽八十五終身無疾坐而逝殯後柩有大聲豈其尸解乎不然神丹在腹豈與常人同腐也先時公子恕說藥金一兩許公令作四指環其一公以奉其父其一與其夫人其一長子其一以自服父夫人長子皆前沒金亦隨葬獨公者猶在恕言此時公尙無恙意今亦葬之矣某嘗問恕以公居常導養之方恕亦不盡知其深妙處但言公自中年後卽淸居獨坐一堂每旦起卽徐步周環約五里所日以是爲常不見別有施爲也少時服朱砂又服天門冬旣老亦罷之公年八十餘時某猶見之視其頤頰白膩如少年然喜飲酒量絕人晚年病目亦其毒也公言頗得彭老禦內之術屢以試用惟一次實覺精气上遡至腦耳他時不覺也

輿地紀勝云漢州人羅天佑來遊長安若顚若狂善言人得失嘗隱語書解榜封以寄人及撤棘無不驗後於成都司戶薛紱坐上化去

蜀中廣記卷七十七

●欽定四庫全書

蜀中廣記卷七十八

﹝明﹞曹學佺撰

○神仙記第八

附錄方術

任文公巴郡閬中人也父文孫明天官風星祕要又曉遁甲能役使鬼神文公少修父術州辟從事哀帝時有言越嶲大守欲反刺史大懼遣文公等五從事檢行郡界潛伺虛實共止傳捨時暴風卒至文公遽起白諸從事促去當有逆變來害人者因起駕速驅諸從事未能自發郡果使兵殺之文公獨見免後爲治中從事時天旱白刺史曰五月一日當有大水其變已至不可防救宜令吏人豫爲其備刺史不聽文公獨儲大船百姓或聞頗有備防者到日日甚烈又急命促載使白刺史刺史笑之日將中天北雲起須臾大雨至晡時湔水湧起十餘丈突壞廬舍所害數千人文公遂以占術馳名辟司空掾平帝卽位稱疾歸家王莽簒後文公推數知當大亂乃課家人負物百斤環捨趨走日數十時人莫知其故後兵冦並起其逃亡者少能自脫惟文公大小負糧捷步悉得完免遂奔子公山十餘年不被兵革公孫述時蜀武擔石折文公曰噫西州智士死我乃當之自是常會聚子孫設酒食後三月果卒故益部爲之語曰任文公智無雙

後漢書楊由字哀侯蜀郡成都人也少習易並七政元气善風雲占候爲郡文學掾時有大雀夜集於庫樓上太守廉範以問由對曰占郡內當有小兵然不爲害後二十餘日廣柔縣蠻夷反殺傷長吏郡發庫兵擊之又有風吹削哺太守以問由對曰方當有薦木實其色黃赤頃之五官掾獻橘數苞由嘗從人飲勅禦者曰酒若三行便宜嚴駕旣而趣去後主人捨有鬭相殺者人問何以知之由曰向社中木上有鳩鬭此兵賊之象也其言多驗著書十餘篇名曰其平按益部耆舊傳文學令豊持雞酒以奉由時有客不言客去豊起欲取雞酒由止之曰向風吹削胏當有持雞酒來者度是二人豊曰實在外須客來取耳顏氏家訓曰削胏削札牘之柹耳古者書誤則削之風角書曰庶人風者拂地揚塵轉削也

段翳字符章廣漢新都人也習易經明風角嘗告大度守津吏曰某日當有書生二人荷擔問翳捨處者幸爲告之後竟如其言又有一生來學積年自謂略究要術辭歸鄕裏翳爲合膏藥並以簡書封於筒中告生曰有急發視之生到葭萌與吏爭渡津吏撾破從者頭生開筒得書言到葭萌與吏鬭頭破者以此膏裹之生用其言創者卽愈生嘆服乃還卒業翳隱居竄迹終於家門人稱爲段夫子

王符論曰郭玉者廣漢人也初有老父不知何出常漁釣於涪水因號涪翁乞食人間見疾者時下鍼石輒應時而見效乃著鍼經診脈法傳於代弟子程髙尋求積年玉乃授之髙亦隱迹不仕和帝時玉爲大醫丞多有效應帝奇之乃試令嬖臣美手腕者與女子雜處帷中使玉各診一手問所疾苦玉曰左陽右陰脈有男女狀酷異人臣疑其故帝嘆息稱善玉仁愛不矜𨿽貧賤廝養必盡其心力而至療貴人時或不愈帝乃試令貴人羸服變處一鍼卽差召問狀對曰醫之爲言意也腠理至微隨意用巧鍼石之間毫芒卽乖神存於心手之際可得解而不可得言也大貴者處尊髙以臨臣臣懷怖懾以之其爲療也有四難焉自用意而不任臣一難也將身不謹二難也骨節不彊不能使藥三難也好逸惡勞四難也鍼有分寸時有破漏重以恐懼之心加以裁愼之志臣意且猶不盡何有於病哉此其所爲不愈也帝善其對年老卒官

論衡曰廣漢陽翁偉能聽鳥獸之音乘蹇馬之野而田間有放馬者相去數里鳴聲相聞翁偉謂其禦曰彼放馬目眇其禦曰何以知之曰罵此轅中馬曰蹇馬蹇馬亦罵之曰眇馬禦者不信使往視之馬目竟眇

益部耆舊傳曰楊宣爲河內太守行縣有羣雀鳴桑樹上宣謂吏曰前有覆車粟此雀相隨欲往食之行數里果如其言

拾遺記云周羣字仲直巴西閬中人也入岷山采藥見一白猿從絕峯下對羣而立羣抽所佩書刀投猿猿化爲一老翁手握玉版長八寸羣駭問曰翁是何年生答曰已衰邁也忘其年月猶憶軒轅之時始學歷數風後容成皆黃帝之史就余授曆術至顓頊時考定日月星辰之運尢多差異及春秋時有子韋子野禆竈之徒權略𨿽驗未得其門邇來世代興亡不復可記因以相襲至漢洛下閎頗得其旨也言訖以版授羣忽然不見羣由是精勤算術及考校年曆之運驗於圖緯知蜀應滅及明年歸命奔吳之兆蜀人稱爲後聖

沈約蜀闖公傳曰梁天監中有蜀闖公者以術謁武帝帝見之甚恱因命沈隱侯約作覆將與百寮共射之時太史適獲一鼠約匣而緘之以獻帝筮之遇蹇之噬嗑帝占成羣臣受命獻卦者八人有命待成俱出帝占決寘諸靑蒲中命闖公揲蓍對曰聖人布卦其象告矣依象辧物何取異之請從帝命卦時八月庚子日巳時闖公奏請沈約舉帝卦上一蓍以授臣旣撰占成置於靑蒲而退讀帝占曰先蹇後噬嗑是其時內艮外坎是其象坎而盜其鼠也居蹇之時動而見嗑其拘系矣噬嗑六爻四無咎一利艱貞非盜之事上九荷校滅耳凶是因盜獲戾必死鼠也羣臣蹈舞呼萬歲帝自矜其中頗有喜色次讀八臣占詞或辧於色或推於气或取於象或演於爻或依鳥獸龜龍陰陽飛伏其文𨿽玄逺然皆無中者末啟闖公占曰時日王相必生鼠矣且陰陽晦而入文明從靜止而之震動失其性必就擒矣金盛之月制之必金子爲鼠辰與艮合體坎爲盜又爲隱伏隱伏爲盜是必生鼠也金數於四其鼠必四離爲文明南方之卦日中則昃況陰類乎爻之九四死如棄如寘其事也日殺必死旣見生鼠百寮失色而尢闖公曰占辭有四今者惟一何也公曰請剖之帝性不好殺自恨不中及至日昃鼠且死矣因令剖之果姙三子是日帝移闖公於五明殿西閣示更親近其實囚之惟朔望伏臘得於義賢堂見諸學士軍國疑議亦莫不參預焉

袁天綱蜀郡成都人父璣梁州司倉祖嵩周朝歷犍爲蒲江二郡守車騎將軍曾祖逹梁朝江黃二州刺史天綱少孤貧好道藝精於相術唐武徳中爲火井令貞觀六年秩滿入京太宗召見謂曰巴蜀古有嚴君平朕今有爾自顧何如對曰彼不逢時臣遇聖主臣當勝也隋大業末竇軌客逰劍南徳陽縣與天綱同宿以貧苦問命天綱曰君命上伏犀貫玉枕輔角又成就從今十年後必富貴爲聖朝良佐右輔角起兼復明當於梁益二州分野大振功名武徳初軌爲益州行臺僕射旣至召天綱謂曰前於徳陽縣相見忘耶深禮之更請爲審天綱瞻視良久曰骨法成就不異往時然目色赤脈貫童子語亦浮面爲將多殺人願深自戒後果多行殺戮武徳九年軌被徵詣京謂天綱曰更得何官對曰面上家上坐位不動輔角右畔光澤更有喜色至京必蒙聖恩還來此任其年果重授益州都督天綱初至洛陽在淸化坊安置朝野歸湊人物常滿是時杜淹王珪韋挺三人來見天綱謂淹曰蘭臺成就學堂寛廣必得親紏察官以文藻見知謂珪公法令成就天地相臨從今十年當得五品要職謂挺公面似大獸文角成就必得貴人攜接初爲武官又語淹二十年外重恐三賢同被責黜暫去卽還後淹遷侍禦史武徳中爲天策府兵曹文學館學士王珪爲太子中允韋挺自隋末隱太子引之爲率武徳六年俱配嶲州淹等至益州見天綱請曰袁君前日洛邑之言皆如髙旨今形勢如此更爲一看天綱曰公等骨大勝往時不久卽回終當俱享榮貴至九年六月俱追入又過益州造之天綱曰杜公至京卽得三品要職年壽非天綱所知王韋二公在後當得三品兼有壽然晚途皆不深遂韋公尢甚及淹至京拜禦史大夫檢校吏部尙書贈天綱詩曰伊呂深可慕松喬定是虛乘風終不得脫屣欲安如且珍紈素美當與薜蘿疏歸逢楊得意非復久閒居王珪尋爲侍中出爲同州刺史韋挺歷蒙州刺史並卒於官皆如言貞觀八年敇詣九成宮於時中書舍人岑文本來見天綱曰舍人學堂成就眉覆過水文才振於海內頭有生骨猶未大成後視之全無三品前視三品可得然四體虛弱骨肉不相稱得三品恐是損壽之徵後文本官至中書令尋卒房玄齡與李審素同見房曰李君恃才傲物書生得相何官答云五品未見若六品已下淸緊官有之李不復問云視房公得何官天綱云此大人富貴公若欲得五品卽求此人李初不信後房公爲宰相李爲起居舍人卒髙宗往言令房贈五品官房奏贈諫議大夫焉侍禦張行成馬周同詣天綱天綱曰馬侍禦伏犀貫腦兼有玉枕文背如負物當富貴不可言近古以來君臣道合罕有如公者但面色赤命門色黯耳後骨不起且又無根恐非壽者後位至中書令兼吏部尙書卒年四十八謂行成曰公五嶽四瀆成就下亭丰滿得官𨿽晚終居宰相之地行成後至尙書右僕射申公髙士廉謂天綱曰君後更何官天綱曰自知相祿已絕不合更有恐今年四月大厄不過四月果卒矣先是蒲州刺史蔣儼幼時天綱爲占曰此子當累年幽禁後大富貴從某官位至刺史年八十三其年八月五日午時祿絕儼後徵遼東沒賊囚於地牢七年髙麗平定歸得官一如天綱所言至蒲州刺史八十三謂家曰袁公言我八月五日祿絕其死矣設酒饌與親故爲別果有勅至放致仕遂停祿後數年乃卒李義府僑居於蜀天綱見而奇之曰此郎貴極人臣壽不長耳因請捨之指其子謂李曰此子七品相願公挈之義府許諾因問壽對曰五十二外非所知也義府後爲安撫使李大亮侍中劉垍等連薦得召見自門下典儀超拜監察禦史其後位壽皆如天綱之言贊皇公李嶠幼有淸才昆弟五人皆年不過三十而卒惟嶠已長成矣母憂之益切請天綱天綱曰郎君神采淸秀而壽恐亦不出三十其母大以爲戚嶠時名振咸望貴逹聞此言不信其母盛饌延袁坐細診視云定矣又請同嶠書齋連榻而寢袁登牀穩睡嶠獨不寢至五更忽睡袁適覺視嶠無喘息以手覆之鼻下气絕初大驚怪良久偵候其出入息乃在耳中撫而告之曰得起賀其母曰數候之皆不得今方得之郎君必大貴壽是龜息也貴壽而不富耳後果如其言則天朝拜相而家常貧是時帝數幸宰相宅見嶠臥靑色帳帝嘆曰國相如是殊乖大體賜禦用繡羅帳焉嶠寢其中逹曉不安覺體生疾遂自奏曰臣少被相人云不當華故寢不安焉帝嘆息久之又陜州刺史王當有女集州縣文武官令天綱揀婿天綱曰此無貴婿惟識果毅姚某者有貴子可嫁之中必得力當從其言嫁之時人咸笑焉乃元崇也時年二十三喜獵都未知書常詣一親飲有相者謂之曰公後富貴言訖而去姚追而問之相者曰公甚貴爲宰相歸以告其母母勸令讀書崇遂割放鷹鷂折節勤學仕竟至宰相則天之在𦇤褓也士彟令袁相妻楊氏天綱曰夫人當生貴子乃盡召其子觀之謂元慶元爽可至刺史終亦屯否見韓國夫人曰此女大貴不利其夫則天時在懷抱衣男子衣服乳母抱至天綱大驚曰龍睛鳳頭貴之極也若是女當爲天下主矣已上俱出感定錄

能攺齋漫錄云隋末袁天綱築室於閬州蟠龍山岐陽李淳風聞其名賫金自逺師之他日同行郊野見牛迹袁語淳風曰此牛迹能知牝牡否淳風曰不知袁曰乃牝而有孕者又左目必傷當產一牡犢淳風尋問之皆驗以爲有術袁曰非術也牛之有孕左重牡也右重牝也吾視牛迹左足深必牡也惟食右邊艸必左目傷也淳風嘆曰君術可及智不可及也

定命錄天綱有子容師傳其父業所言亦驗官爲廩豨令顯慶中與賈文通同供奉髙宗以銀合盛一鼠令諸術數人射之皆言有一鼠容師亦曰鼠也然入一出四及開合鼠已生三子矣容師常與一書生同過江登舟訖徧視舟中人顏色謂同侶曰不可速也遂相引登岸私語曰吾視舟中數十人皆鼻下黒气大厄豈可知而從之少畱舟未發間忽見一丈夫神色髙朗跛一足負杖驅驢登舟容師見此人乃曰可行矣貴人在內吾儕無憂也登舟至中流風濤忽起危懼𨿽甚終獲濟焉驅驢丈夫乃婁師徳也後位至納言

又云張柬之任靑城縣丞年六十二矣有善相者云後當位極人臣眾莫之信後應制策被落值則天怪中第人少令於落人中更揀有司奏一人策好緣書寫不中程律故退則天覽之以爲奇才召入問策中事特異之卽收上第拜王屋縣尉後至宰相封漢陽王

朝野僉載周長安初前遂州長江丞夏文榮者能判冥事張驚時禦史出爲處州司倉暫歸往問焉榮以杖畫地作栁字曰君當爲此州後半年除栁州乃攺徳州平昌令又蘇州喜興令楊庭玉則天之表侄也貪賄無厭著詞曰回波爾時庭玉打僚取錢未足阿姑婆見作天子傍人不得掁觸差攝禦史康■﹝巬﹐言代大﹞推奏斷死其母在都見文榮榮索一千張白紙一千張黃紙爲祭祝曰後十日來母如言至榮曰且免死矣後六日內有進止果六日有敇楊廷玉攺盡老母餘年又天官令史栁無忌造榮榮書衛漢栁字曰衛多不成漢栁二州交加不定後果唱衛州錄事間重又唱漢州錄事時鸞臺鳳閣令史唱栁州進狀訴天官注擬不平則天責侍郎崔玄暐暐奏臣注官極平則天曰若爾吏部令史鸞臺令史交換遂以無忌爲栁州平陽主簿鸞臺令史爲漢州錄事焉

松囪雜錄玄宗幸東都偶秋霽與僧一行共登天宮寺閣臨眺久之上遐顧淒然發嘆數四謂一行曰吾甲子得終無患乎一行進曰陛下行幸萬里聖祚無疆及西幸至成都前望大橋上舉鞭問左右曰是橋何名節度使崔圓躍馬前進曰萬里橋上因追嘆曰一行之言果符吾無憂矣

酉陽雜爼云房管太尉祈邢和璞算終身之事邢言若來由東南止西北祿命卒矣降魄之處非館非寺非途非署病起於魚飱休於龜玆板後房自袁州除漢州及罷歸至閬州捨紫極宮適道士雇工治木房怪其木理成形問之道士稱數月前有賈客施數叚龜玆板今治爲屠■﹝廣外穌內﹞也房始憶邢之言有頃刺史具鱠邀房房嘆曰邢君神人也乃具白於刺史且以龜板爲托其夕病鱠而終

河東記云唐進士呂羣元和十一年下第逰蜀性麤偏不容物僕使者切齒恨之時過褒斜未半所使多逃去惟餘一廝養羣意淒淒行次山嶺歇鞍放馬策杖尋徑不覺數里杉松甚茂臨溪架木有一艸堂境頗幽迥似道士所居但不見人步入後齋有新穿土坑長可容身其深數尺中植一長刀傍置二刀又於坑傍壁上大書云兩口加一口卽厭矣羣意謂術士厭勝之所亦不爲異卽去行一二里問樵人向之所是者誰氏樵人曰近地無此處因返窺之則不見矣後但遇眾會之所必先訪其事或解曰兩口君之姓也加一口品字也三刀州字亦象也君後位刺史二千石矣羣心然之行至劍南界計州郡所獲百千餘遂於成都買奴馬服用行李復泰成都人有曰南豎者凶猾無狀貨久不售羣則以二十緡易之旣而鞭撻毀罵奴不堪命遂與其傭保潛起戕殺之心伺便未發羣至漢州縣令爲羣致酒晏時羣新制一綠綾裘甚華潔縣令方然蠟涙數滴污羣裘上戲曰僕且拉君此裘羣曰拉則爲盜矣復至眉州畱十餘日逗宿正見寺奴欲害之適遇寺僧有老病將終待燭不絕其計不行羣此夜忽不樂乃於東壁題詩二篇其一曰路行三蜀盡身及一陽生賴有殘燈火相依坐到明其二曰社後辭巢燕霜前別蔕蓬願爲蝴蝶夢飛去覓闗中題訖吟諷久之兩行淚下明日冬至扺彭山縣縣令相訪羣形貌索然謂令曰其殆將死乎意緒不堪寥落之甚縣令曰聞君有刺史三品之說是得自寛也卽爲置酒極歡至三更羣大醉舁歸館中奴等已於羣寢牀下穿一坑大深數尺羣至則舁置坑中斷其首又以羣所攜劍當心釘之覆以土訖各乘服所有衣裝鞍馬而去後月餘奴黨至成都化鬻衣物略盡有一奴分得綠裘徑將北歸卻至漢州街中鬻之遇縣令偶出見之識其蠟涙所污擒而問焉卽皆承伏時丞相李夷簡鎭西蜀盡捕得其賊乃發羣死處於褒中所見如影響焉

杜悰在西川日厚待門下術士李生時馬植罷黔南赴闕取路至成都李見之謂悰曰受相公恩久思有以效答今得矣黔中馬中丞非常人也相公當厚遇之悰未信一日又宻言於悰曰相公將有甚禍非馬中丞不能救乞厚結之悰感其意乃發厚幣贈植仍令邸吏爲植於闕下買宅生生之費無闕焉植心感悰不知其旨尋除光祿寺卿報狀至蜀悰謂李生曰貴人作光祿勲矣曰姑待之稍進大理卿又遷刑部侍郎充鹽鐵使悰始驚憂俄而作相懿安皇后宣宗幽崩悰懿安子婿也忽一日內牓子索檢責宰臣元載故事植諭旨翌日禦延英爲萬端營救且素辯博能回上意事遂寢出感定錄西川節帥段文昌字景初父鍔爲枝江宰後任江陵文昌幼少好屬文長自渚宮困於塵土乃逰成都謁韋南康韋與奏釋褐道不甚行遂去南康之府值金吾將軍裴邠鎭梁州辟爲從事轉假廷評裴公府罷因抵興元城西四十里有驛曰鵠鳴後濵漢江前倚巴山有淸僧依其隈不知何許人也常嘿其詞忽復言未嘗不中公聞之徑詣求宿願知前去之事自夕逹旦曽無言忽問蜀中聞極盛旌斾而至者誰公曰豈非髙崇文乎曰非也更言之公曰代崇文者武黃門也淸公曰十九郎不日卽爲此人更盛公尋徵之便曰害風阿師不知因大笑而止由是頗亦自負戶部員外韋處厚出爲開州刺史段公是時任都官員外判鹽鐵案送出都門語處厚過鵠鳴先訪淸公因問還期曰一年半歲一年半歲又問終止何官對曰宰相須江邊得又問段十九郎何如答已說近也及歸朝正三歲重言一年半歲之驗長慶初段果自相位節制西川惟處厚不諭江邊得宰相廣求智者解焉或有旁徵義者謂必除浙西夏口而入拜及文宗皇帝踐祚自江邸首命處厚爲相至是方驗乃與鄒平公發役修淸公塔因刻石記其事

戎幕間談蜀川有費雞師者善知將來之事爲人禳救多在卭州時有一僧言雙流縣保唐寺有張三師者因巡寺有空院將欲住持率家人掃灑之際座上得一小瓶子有蛇在瓶內覆而出之約長一尺文彩斑駁五色備具令人筴送於寺外當棖掇之際隨觸隨大以至丈餘如屋椽焉二人擔之方舉置處距寺約三二里撼動之時猶增長不已眾益懼遂擊傷至於死明日有虹蜺亭午時下此寺中有至臨卭見雞師說之雞師曰殺龍女也張三師與僧徒皆當死後卒如言其它應驗類此竟不知是何術韋約長兄爲杜元頴從事弟妹皆識費師在京中已曽知有此事及到蜀詢訪其術凡病者來告師卽抱一雞而往及其門乃持咒其雞令入於內抵病者之所雞入而死病者差雞出則病者不起矣時人遂號爲費雞師又石子置病者腹上作法結印其子斷者其人亦不起也又能書符先焚爲灰和湯水與人吞之俄復吐出其符宛然按酉陽雜爼云唐蜀費雞師目赤無黒晴本濮人成式長慶初見之已七十餘或爲解疾必用一雞設祭於庭又取江石如雞卵令疾者握之乃踏步作气噓叱雞旋轉而死石亦四破成式舊家人朱安初不信嘗謂曰爾有厄因丸符逼令吞之復去其左足鞋及襪展視符文在足心矣又謂奴滄海爾將病令袒而負戶以筆再三畫於外大言曰過過黒迹遂透其背焉

北夢瑣言東川顧彥朗以蔡叔向爲副使感微時之恩𨿽爲戎卒而嘗加敬其弟彥暉嗣襲酷好潔淨嘗嫌奴臭左右薫香而備給使幕僚皆中朝子弟亦涉輕薄韋太尉昭度收復蜀城以彥暉爲招討副使在軍中每旦率幕客同謁常武而蜀先主預焉共輕忽之𨿽昭度亦嫌其不恭後爲蜀主所破手刃一家郎官溫術等斃焉先是蔡叔向職居元寮乃顧氏之心膂與所辟朝士優遊樽爼自不相侔小顧旣是尊崇兼其掣肘故先主舉軍伐之左蜀士有朱洽者常謂人曰二顧𨿽位尊方鎭生無第宅死無墳墓人莫諭之蓋二顧自泰徳軍小將際會立功便除東川弟兄疊據大顧卒遺命焚骸歸塟豊州會多事未果至小顧狼狽之日送終闕焉朱洽之言於斯驗矣

荊南節判司空薫與京兆杜無隱卽滑臺杜慆常侍之子洎蜀人梁震俱稱進士謁成中令欲希薦送有薛少尹者自蜀沿流至於渚宮三賢常訪之一日薛謂薫曰閣下與京兆求名必無所遂杜亦非壽相惟閣下爲人縶維官至朱紫梁秀才此舉必捷然登第後一命不沾也後皆如其言梁公第後卻思歸蜀重到渚宮江路梗紛未及西溯值淮師冦江陵渤海王邀至府衙俾艸檄書欲辟於府幕堅以不仕爲志渤海敬諾之二紀依棲竟是麻衣也出北夢瑣言

僞蜀有趙溫主善袁許術占人災祥無不神中蜀謂之趙聖人武將王暉事蜀先主累有軍功而性獷悍至後主時爲貴臣擠抑久沈下位王深衘之一日於朝門逢趙公趙驚愕屏人告曰今日見君面有殺气似有陰謀但君將來當爲三任郡守一任節制自是晚逹不宜害人以取殃禍王大駭乃於懷中探一匕首擲於地泣而言曰正欲刺殺數子便自引決不期逢君指示請從此止拜謝而退王尋爲郡遷秦州節度蜀亡老於咸陽宰相範質親見王話其事出玉堂閒話

僞王蜀葉逢少明悟以詞筆求知常與光憲偕詣術士馬處謙問命通塞馬曰四十已去方可圖之未及而茍得卽壽不永於時州府交辟以多故參差不成身事後充湖南通好判官未除前夢見乘船赴任江上候吏旁午迎入石窟覺後話於廣成先生杜光庭次忽報敇下授檢校水部貟外郎廣成曰昨宵善夢豈此謂乎自是解維覆舟於犍爲郡靑衣灘而死光憲自蜀沿流一夕夢葉云子於靑衣亦不得免覺而異之洎發嘉州取陽山路乘小舟以避靑衣之險無何篙折爲逆流吸入靑衣幸而獲濟豈鬼神尙能相戲哉

扶風馬謙病瞽厥父俾其學易以求衣食居於安陸鬻筮自給有一人謁筮謂馬曰子之筮未臻其妙我有祕法子能從我學乎馬生曰諾隨往境內陶仙觀受星算之訣凡一十七行馬請爵裏云胡姓名恬且誡曰子有官祿壽五十二幸勿道我行止於王侯之門馬生得訣言事甚驗趙匡明棄荊入蜀因隨至成都王先主嘗令杜光庭先生宻問享壽幾何對曰主上受元陽之气四斤八兩果七十二而崩四斤八兩卽七十二兩也予官中郎金紫五十而殞

僞王蜀時閬州人何奎不知何術而言事甚效旣非卜相人號何見鬼蜀之近貴咸神之鬻銀肆有患白癩者傳於兩世矣何見之謂曰爾所苦我知之也我爲嫁聘少鐶釧■﹝釒義﹞篦之屬爾能爲致卽立愈矣欣然許之因教之曰爾家必有他人舊功徳或供養之具在焉亡者之魂所依故遣爲此祟但去之必瘳也患者歸視功徳堂內本無他物忖思久之老母曰佛前紗窻乃重圍時他人之物得非此乎遽徹去仍修齋懺疾遂痊何生末年自布衣除興元少尹金紫妻兼邑號子亦賜緋不之任便歸閬州而卒蓋預知死期也

僞蜀道士李暠唐宗姓也生於徐州而遊三蜀詞辯敏捷粗有文章因棲陽平化爲妖人扶持上有紫气乃聚眾舉事而敗妖輩星散而暠獨罹其禍先是暠作書召玉局揚得輝赴齋有老道士崔無斁自言患聾有道而托算術往往預知吉凶徳輝問此行如何崔令書地作字乃書北千兩字崔以千挿北上成乖字曰去卽乖楊因不果赴而暠以齋日就擒道士多罹其禍出北夢瑣言

嘉州夾江縣人孫雄號卯齋其言事亦何奎之流僞蜀主歸命赴洛時內官宋愈昭等當從行舊與孫相善咸問將來升沈孫俛首曰諸官此去無災禍但行及野狐泉已來稅駕又曰孫雄非聖人耶此際新舊使頭皆不見矣諸官咸疑之尒後量其行邁合在咸京左右後主罹僞詔之禍莊宗遇鄴都之變所謂新舊使頭皆不見也

甘節精術數言無不中常恐人薦逹每見人卽作鄕音曰我但能蜀語耳順均賊亂雷太尉召使隨軍一日忽言曰太尉少避有賊至雷命備之良久有刺客從地道出

唐濮間有相者彭克明號彭釘觔以其言事必中也九隴村民唐氏子家殷富彭謂唐郎卽世當不掛一縷唐曰我家粗有田隴衣食且丰可能裸露而終哉它日江水漲唐望潭上有一兔在水中央乃脫衣泅水捉之爲泛波漂沒而卒

老學庵筆記李順獻馘非眞者有蜀人言順逃至荊渚一寺有僧熟視曰汝有異相爲百日偏霸主何在此耶今年不死尙有數十年壽又云方順亂作有術士折順名曰只有一百八日有西川耳安能久也如期而敗

史延壽嘉州人以善相逰京師貴人爭延之視貴賤如一坐輒箕踞爾我人號曰史不拘又曰史爾我呂文靖公嘗邀之延壽至怒閽者不開門閽者曰此相公宅𨿽侍臣亦就客次延壽曰彼來者皆有求於相公我無求於相公自欲見我耳不開門我竟還矣閽者走白公開門迎之延壽挾術以逰無心於用捨故能自重如此出王辟之澠水燕談

蜀有術士精於譚天尢善戲謔或以五行試其術答云此人必食祿異時官至五馬咸彊其筆於楮爲證驗於是索筆書云目今斂板鞠躬已見二千石在後眾嘩然哂之且誚是乃挽米舟水手何謬言如是曰請細思之眾方悟爲之一咲遊宦紀聞

於世尊遂州人與一女皆預知吉凶數州敬奉捨財山積鏨鑿巖壁列爲佛像所費莫知紀極節度使許公存以其妖妄召至府衙俾射覆不中殺之神色不變於其所居得五色文麻百駄其它錢帛稱是

集記淸獻公知成都秩滿玉局化道士李垂應送至彌牟鎭曰後六年再當來此相迎淸獻彊之至漢州不肯前曰漢州守聶友仲欲占命其人天獄星動故不敢見未幾聶果以公事下獄比淸獻再守成都又六年矣李復至彌牟相迎

志林至和二年成都人有費孝先者始來眉山云近逰靑城山客老人村壞其一竹牀孝先謝不敏且欲償其直老人笑曰子視其下字云此牀以某年月日造至某年月日爲費孝先所壞成壞自有數何以償爲孝先知其異乃畱師事之老人授以易軌革卦影之術前此未知有此學者後五六年孝先以致富今死矣然四方治其學者所在而有皆自托於孝先眞僞不可知也聊復記之使後人知卦影之所自耳按志云孝先安仁人以經術顯名宿董正圖學捨壞其竹牀也

丹淵集道士袁惟正字行之閬中人也其所住觀與余永泰山居相距才百里予昔在鄕裏時已聞袁君能用六十四卦推五行配六神使七十二煞言人禍福已發未兆之應一一若目見然竟未識袁君之面也後余典校中祕書幸與士夫逰近日往往有爲予言道士自蜀來者善以爻象消息休咎嘗與某人占某事某事約時指日無不如其說郭景純管公明之流也予𨿽舊聞袁君之術甚精而未敢以是必爲袁君以對之暇日納涼於城南道宇有道士出西廡下髙顴廣顙狀貌怪偉肅予入坐堂上予因問所從來曰來自蜀問何以居此曰往年嘗以占驗得權貴人意遂喜以紫服奏我館我於是問其術誰師而如此曰自在蜀時已得異人授祕記後復走天下東西南北殆徧聞某所有某人善此術者𨿽數千里必往咨焉質吾所學而遂無疑凡今所言若牛刀虱鏃見則洞然矣問其姓曰袁氏乃予昔在鄕裏時所聞與近日士大夫爲予言者袁君是矣遂與之往還一日詣予言諸友皆以字相稱我獨無敢以字請予曰惟正者君名歟夫正者道之所由立也凡在天地間涉形迹該事爲者莫不保之以全其用者也或失之則傾側邪辟龎雜乖盭於不善無不至矣今君方以是術有名於時爲人信向如能正以行之守之以固不爲利欲撓其心若莊遵季主之所爲君之道髙矣宜以行之爲字袁君跽而言曰方外之人未聞此語幸而君子字我又因而規我敢不佩服以終世書以贈之嘉佑五年僧海淵蜀人也工鍼砭天禧中入吳楚逰京師寓相國寺中書令張士遜疾國醫拱手淵一鍼而愈由是知名旣老歸蜀範景仁賦詩餞之曰舊鄕山水遶禪扃日日山光與水聲歸去定貪山水樂不教魂夢到神京治平二年化去張唐英貽以偈曰言生本不生言滅本不滅覺路自分明勿與迷者說劉季孫銘其塔曰資身以醫有聞於時余幣散之拯人於危此士君子所難嗟吁乎師

志林蜀人單驤者舉進士不第顧以醫聞其術𨿽本於難經素問而別出新意往往巧發奇中然未能十全也仁宗皇帝不豫詔孫兆與驤入侍有間賞賚不貲已而大漸二子皆坐誅賴皇太后仁聖察其非罪坐廢數年今驤爲朝官而兆已死矣

宋史皇甫坦夾江人善醫術髙宗召見問何以治身坦曰心無爲則身安人主無爲則天下治爲太后治目疾立愈帝厚賜之一無所受復問以長生久視之術坦曰先禁諸欲勿令放逸丹經萬卷不如守一帝善之書淸靜二字以名其庵且繪其像禁中隆興初入朝孝宗稱爲先生而不名坦又善相嘗言荊南帥李道中女必母儀天下後果爲光宗後

蜀中廣記卷七十八

●欽定四庫全書

蜀中廣記卷七十九

﹝明﹞曹學佺撰

○神仙記第九

附錄神明

文昌神事迹

眞誥云顓頊生於蜀山爲北帝先天本紀曰顓頊髙陽氏黃帝之孫也母蜀山氏所生有聖徳禺彊者亦黃帝之胤與顓頊俱得道居北方爲水神按史記玄囂降居江水昌意降居若水注雲若水卽江水之下流皆在蜀今禺彊不可考或以爲卽玄囂是顓頊乃帝幹荒娶蜀山氏曰樞者所生卽昌意之孫也又呂氏春秋顓頊作顓玉其言曰顓玉生自若水實處空桑載各不同曹子建贊曰昌意之子祖有軒轅始誅九黎水徳統天以國爲號風化神宣威暢八極靡不祇虔

山海經曰岷山在蜀郡氐道縣大江所出其神狀馬身而龍首其祠毛用一雄鷄瘞糈用稌文山勾禰風雨醜之山是皆冡也其祠之羞酒少牢具嬰毛一吉玉郭璞曰冡者神鬼之所捨也按茂州圖經江瀆神姜姓昔禹導江神寔佐之漢郊祀志曰秦並天下立江水祠於蜀至今歲祀焉邵氏聞見錄曰文潞公少時從其父赴眉州幕官過成都潞公入江瀆廟祠官接之甚勤且言夜夢神令灑掃祠庭明日宰相至公咲曰宰相非所望若爲成都當使廟宇一新及慶曆間公以宻直知益州謁江瀆廟若有感焉卽經營攺造間忽江漲大木數千章蔽流而下取以爲材廟成壯觀甲於天下在成都縣南四里杜光庭錄異記云鄭君雄爲遂州刺史一日晚忽見兵士旗隊若數千人在水東埧內屯駐旗幟帟幕人物喧闐與軍行無異意州內警備突來耳未曉差人宻探之大軍已去只三五人在後探者問之答曰江瀆神也數年川府不安移在峽內今逺近胥安卻歸川中差人視之有下營及火幕蹤迹一一可驗

巫山有神曰夏耕無首操戈盾立山海經曰成湯伐桀於章山克之斬耕厥前耕旣立無首走厥咎乃降於巫山郭璞注曰夏耕亦形天尸之類厥前頭亦在前者走咎逃避罪也降自竄也巫山今建平巫縣山

海經曰夏后啟之臣曰孟塗是司神於巴人請訟於孟塗之所其衣有血者乃執之是請生居山上在丹山西丹山在丹陽南郭璞注曰司神聽巴人之獄訟爲之神主也不直者則血見於衣請生猶言好生也今建平郡丹陽城秭歸縣東七里卽孟塗所居

世本曰昔巴蠻五姓未有君長俱事鬼神乃共擲劍於石穴約能中者奉以爲君巴氏子務相中之又各令乘土舟約浮者君惟務相獨浮因共立之是爲廩君乃乘土舟從夷水下至鹽陽鹽水有神女謂廩君曰此地廣大魚鹽所出願畱共居廩君不許鹽神暮輒來宿旦化爲虫羣飛蔽日天地晦冥積十餘日廩君伺便射殺之天乃開明廩君乘土舟下及夷城夷城石岸崄曲其水亦曲廩君望之而嘆山崖爲崩上有平石方二丈五尺因立城其傍而居四姓臣之死精魂化而爲白虎故巴氏以虎飲人血遂以人祀晉中興書賨者廩君之苗裔也巴氏子務相乘土船而浮眾異之立爲廩君子孫列巴中秦並天下薄其稅賦人出錢四十巴人謂賦爲賨遂因名焉後佐髙祖定天下喜歌舞所謂巴渝舞也成都記曰秦李冰爲蜀郡守有蛟歲爲暴漂墊相望冰入水戮蛟已爲牛形江神爲龍躍冰不勝出選卒之勇者數百持彊弓大箭約曰吾前者爲牛江神今必亦爲牛吾束白練以辧汝當射其無記者遂吼呼而入須臾雷風大起天地一色稍定有二牛鬭於上卒乃齊射其無記者江神遂斃從此蜀人不復爲水所苦今大浪衝濤欲及公祠皆彌彌而去故春冬設有鬭牛之戲未必不由此也祠傍數千家邊江低圯𨿽甚秋潦亦不遷移有石牛在祠庭下唐太和五年洪水人見冰神爲牛復與龍鬭於灌牛猶有白練水遂漂下左綿梓潼皆浮川溢峽沒數十郡惟西蜀無害又云蜀守冰穿三江過郡下琢石犀五頭以厭水怪立石人二與江神約皆其子二郎之智也後人神其功號爲川主處處祀焉灌縣誌治西一里離堆北洪厓山有鬭雞臺秦時二郎神與蹇龍鬭雞於此世傳川主卽二郎神衣黃彈射擁獵犬實蜀孟昶像也宋藝祖得花蕋夫人見其奉此像怪問之答曰此灌口二郎神也乞靈者輒應因命傳之京師俾人得供奉蓋花蕋不忘故君而托辭耳

云安軍圖經云漢扶嘉者其女出逰於溪畔恍惚有娠年餘生一物無手足眼目形像嘉怒擘爲九段投之溪中須臾化爲九龍嘉異之禁云安人不得於溪中取魚臨終有記云三牛對馬嶺不出貴人出鹽井沒後其女示以井脈處所掘開遂得鹽水時民共祠嘉爲井主宋初封爲昭利廣濟王又錫九龍以王號今爲九井之神岷山誌云客神祠有三像曰金天順聖帝曰正順利澤王曰孚恵廣佑王按茶陵志載孚恵乃漢髙祖五世孫也其春秋祭賽與土主同

簡州協濟廟在郡城外東隅舊郡土主梅使君記云神定州長陸人漢南昌尉梅福之裔爲郡太守生則遺愛萬民死則享祀百世唐玄宗幸蜀夢一老人墜於梅井五子扶而出之見頂生肉角詔問得此錫爵土主太師昭慶啟澤侯遇水旱禱之輒應

靈驗記云吳韜汴州開封人也家富爲魏大將領兵三萬溯江入蜀至戎州值闗將軍總師五萬拒之與韜水陸大戰韜素好道常持黃帝陰符經是日陣敗告天曰吾聞持陰符者危急之日有陰靈助之喪敗如此願賜救護言訖有二白衣神謂韜曰汝自入峽縱意殺人幽魂咨怨致此亡敗速爲寃魂告天發願請修黃籙大齋拔贖亡者當免失利韜如言實時發願闗將軍亦已收軍韜收合敗卒直至夷陵屯集乃修黃籙道場三日前二神復見曰寃魂並已托生汝亦沾此餘福神兵宻衛必得大勝愼勿殺人夫天地生萬物一艸一葉尙欲其生長成遂況人命至重豈可非理致殺恣汝胸襟也古今名將不及三世者爲其心計陰謀殺人利已𨿽立功爲國亦須道在其間善分逆順使功過顯明則徵伐有功神明佑助蜀亦不久敗亡矣旬月闗將軍復至夷陵交兵之次風雷震擊大雨忽至闗兵潰散韜開門納降得蜀兵三千擒其禆將闗兵卻回自玆蜀日削弱

什邡志云縣東郭外有土主廟乃女神也相傳劉先主入蜀神有漂母一飯之恵先主徳之未報而先逝矣額云敕封土主善利夫人不知何代勅

張桓侯益徳勁勇正直沒爲明神川東北多廟祀之川北二處一在閬中侯守土也曽子固有記一在廣安道中侯破張合所經也川東四處一在長壽樂溫山下瞰大江安剛中有記一在涪州張士瓌有詩一爲夔府忠顯廟一在云陽縣江南而云陽者尢赫赫出峽入峽必禱焉故老言範張難作有獲侯元於忠萬間因是川東之人崇祀爲多太平廣記云梓州有陽闗神卽蜀車騎將軍西鄕侯張飛也靈應嚴暴州人敬憚之龍州軍判官王延鎬納成都美妓霞卿甚寵攜之赴官經神祠前過霞卿暴卒一日傳靈語具云爲陽闗神所錄辭而得解從此又同寢處寫其貌而憑之至於盥漱飲食皆如生乃曰俟我嫁女方與君別蓋霞卿將來一女非延鎬脈也已延鎬將更娶告之鬼亦許焉乃娶沈彥循女自是或女客列坐卽有一黒蝴蝶翩翻掠筵席而過率以爲常後延鎬爲新津令方嫁其女資送甚備自是無聞野人閒話云梓州去城十餘里有張飛廟廟中有土偶衛士一夕感廟祝之妻經年遂生一女其發如朱眉目手足皆如土偶狀育至長大凡蒞職梓州者謁廟則呼出驗之或遺以錢帛至今猶存按此或皆土木之祟托言侯者堂堂益徳豈作兒女妖耶

齊永明二年蕭鑑刺益治園江南鑿得石冡有槨而無棺貯銅器數千種玉塵三斗金蠶虵數萬朱砂爲阜水銀爲池珍玩多所不識有篆文蠶叢氏之墓鑑責功曹何佇墳之一無所犯於上立神衣靑衣卽今成都靑衣神也

梁陸弼梓州人知瀘州徳澤及民卒於官櫬歸至射洪白厓山而覆瀘人思之立廟厓山名白厓廟至宋汴梁王獻可補之謫知瀘時過廟題詩有瀘州刺史非遷謫合是龍歸舊洞來之句意以已卽陸後身也後補之以元佑黨謫死其子云來知簡州州尉兩夢顯恵廟神自言吾乃守父也蓋顯恵卽白厓神云又西充有紫厓廟其神卽云也初獻可常慕南霽云之忠名其子曰霽曰云云字子飛發運司解進士乙科崇觀間使髙麗歸進雞林志帝嘉之擢守淮陽入爲校書祕書省出知簡州後移陜西轉運使朝廷議復燕云上書不宜輕動罷爲提舉江州太平觀進刑部尙書金人來侵云奉使回約割大河以北寢兵朝廷未之信謫知唐州金人果大入冦亟召云使如前約金怪失期不肯退兵復從康王往爲貭至磁州王遁去云殿後爲磁人所殺後三月神降西充附邑民王安曰吾有功國家當廟食於此人當呼我曰忠介王媼劉亦言神降於油井鎭觀者旁午又何仲方家見異蛇鱗爪金碧爭奉香詣醞許爲建祠蛇蜿蜒如塔眾爲構廟紫崖距漢紀侯祠僅咫尺後髙宗詔於簡州建祠祀云賜昭徳顯忠額謚云學士劉光祖紫厓利應廟記略云西充縣紫厓山乃贈觀文殿學士忠介王公廟食之地也靖康丙午冬十一月公以資政殿學士兵部尙書副髙宗使女直急於紓國之難不暇擇利害至磁而殞身白刃髙宗遂得馳去猶顧見死也嗚呼天使公代髙宗之死於俄頃間與漢紀侯脫髙祖於滎陽事相類紫厓山者紀侯之鄕也公刺簡州家於開封沒於磁而死之三月神降於紀侯之鄕英靈之气殆若相從於千載之下萬里之逺廟食與侯祠咫尺何其異哉

鐵山神祠在普州西神姓姚諱萇字景徹隋初爲都統普昌瀘三州夷作亂討平之卒葬韓朋鎭石城山後人爲立廟嘉定乙卯紅巾作亂於益昌遂入普屯於廟山是夕暴風雷雨掀掲寨捨賊首莫簡見空中神異謁廟謝過探籖得擒賊先擒王之句已而就擒

集異記雲天寶末崔圓在益州上巳日與賓客將校具舟楫遊於江都人縱觀賓從肅如忽聞下流有絲竹笑語聲俄見樓船蔽江旌戈紛耀溯流而過圓令訪問隨行數里舟中言曰天子將幸巴劍蜀中諸望神祇遷移避駕幸無深怪圓駭愕因罷會時朝廷無事自此先爲其備明歲南狩故圓應猝無闕失焉

雅州誌五顯神有廟云神名嚞唐世嘗宰云居同李泌平安史功成不見錄年二十三沒而爲神後入蜀與國禦大弭大患而得血食神降筆之文也

唐太和中相國杜元頴鎭成都疆場不修闗戌失守爲南詔侵軼沐源川路境上夷人導誘蠻蜑分三道而來掩我不備將取嘉州去州四十餘里冦忽自驚奔潰而去州境稍安方設備禦有擒得夷人覘候者問旣及境何驚而去答云三路蠻本欲徑取嘉州謂州中無備去州四十里忽旗幟徧山兵士羅立不知其數有三五大將軍金甲持斧長三二丈聲如雷霆立二鬼之上麾諸山兵士齊爲拒捍自量力不可敵驚奔而去是日蠻中主軍酋帥死者三人蠻國之法行軍有死傷及糞穢旋卽瘞藏其日兵退不知酋帥瘞埋之所眾皆言是開元觀飛天神兵示現以全州境也又嘗有人下峽詣飛天求乞保護至瞿唐水方泛溢波濤甚惡同■﹝舟宗﹞三船一已損失二皆危懼忽見飛天立於岸上使二大鬼入水扶船鬼亦長丈餘船乃安定風濤亦止驚迫之際莫知所自徐而思之飛天所坐二鬼一赤一靑形與開兀觀所塑無異

南楚新聞咸通中有姓尒朱者家巫峽每歲賈於荊益瞿唐之壖有白馬神祠尒朱常禱焉一日自蜀回復祀忽聞神語曰媿子頻年相知吾將捨玆境故明言與君別耳客驚問神安適邪曰吾當爲湖南城隍神上帝以吾有薄徳於峽民致此升擢耳然天下將亂今天子亦非久馭世也尒朱復驚詰之曰唐徳尙盛客固請神曰昨見天符但有雙日語竟不見是歲懿皇升遐僖宗以晉王卽位

黔南軍校姓謇者不知其初名性梗直安貧所居鄰宣父廟家每食新必先薦之如是累年咸通二年蠻冦侵境廉使閱兵擇將未獲謇忽夢一人冠服若王者謂曰吾則仲尼也媿君毎傾心於吾吾當助若可更名宗儒破賊自此富貴矣旣覺喜而請行兼請易名是役人多難之忽聞自請遂遣之一戰而大破蠻冦餘孽皆遁黔帥表上其功授朗州刺史秩滿詣京師累遷司農卿

龍州牛心山古人觀卽大唐逺祖隴西李龍遷祠梁武陵王蕭紀理益州使遷築城於此居焉沒塟於山側鄕裏立祠號李古人廟武徳中攺爲觀其後武氏潛欲革命鑿斷山脈其崗斷處水色赤腥如血天寶末明皇幸蜀至劍門有老人蘇坦迎駕奏曰龍州牛心山國之祖墓因李古人之諱遂爲州名古老相傳皆有靈應陛下今日蒙塵乃則天掘鑿所致請以禦衣一襲藏於山脈斷處修築復舊如此則克復兩京回鑾有日矣明皇異其言卽命內使賫禦衣國信祭山修築刺史蘇邈準詔放近山四鄕百姓明年租稅並功修塡還復如舊山果有聲如牛呴焉明年誅祿山復宮闕至徳二年十月二十八日詔曰江油舊壤境帶靈山自狩巴梁屢昭感應眷玆郡邑合有增崇可升龍州爲都督府賜號應靈郡長慶四年中使張士謙王元宥刺史尉遲銳修之寶歷元年三月內使閆文淸又賫詔祈醮僖宗朝授宗子李特立龍州錄事參軍與內使髙品王彥忠就山修飾委東川節度使楊師立選髙法道士袁道常等開黃籙道場醮山祈福亦有牛呴之聲明年誅黃巢復京邑靈應如初中和二年詔升江油爲望縣其後東川修造將李賞嘗過山觀見貞松古栢皆可材用因修立廨署往彼采伐運載未及半日賞聞神明詬責之聲歷歷可辧禳謝未遑竟以贓賄發露爲今相國瑯琊公斬於都市

錄異記云合州巴川縣兵亂後官舎殘毀移居寨中稍可自固崔令在官日有健卒盜拔寨木擒送鎭將斬之卒家元事壁山神乃與令爲祟或見形往來或空中詬罵投擲火燭損破器物錢帛衣服無不遺失箱篋之中鎖閉如初其內衣服多皆剪碎求方術禳解都不能制令罷官還相去千里祟亦隨之日夕需飲食與人無異一家承事不敢有怠忽一旦舉家聞大鳥鼓翼之聲俯近屋上久之空中大呼曰我來矣一家大小皆迎事祟自穪大王曰我雍溪兄弟非理破除汝家損失財物作諸怪異計汝必甚畏之今並與發遣去矣汝災盡福生大王自來且借天蓬龕子中安下兼此天蓬樣極好借上天去傳寫一本三五日卽送來數日後挿天蓬於舎檐髙處並無污損自此日夕往往召住人語話或令小大念詩賦作音樂一一能隨聲唱之所念文字或有錯呼必爲攺正言多勸人爲善亦令人學煉气修道初邑中有羣鶴現神云數內只有兩隻眞鶴我所騎來其餘皆常鳥耳自雲姓張每日飲食與人無異亦有女名錦繡娘及妻妾僕使等食物所費亦甚不少大都見善人君子卽肯言話稍近凶暴彊惡之人卽不與語忽有醉僧健卒三人來謁之言詞無度有所陵毀因卽不語僧去之後徐謂人曰此僧餐狗肉飲酒凶暴無良不欲共語然人所行善惡災福吉凶了了知之言無不中至於小名第行一一皆知若子細問之卽以他語爲對未知是何神也

井研縣北五百步鑊山形如覆鑊唐僖宗幸蜀有神呼萬歲者三問何神曰井鑊之神也勅立廟其下或謂乃嚴顏鄧艾之神

冥報記云成都龍興觀卽後周至眞觀也基址廣袤四面通街大殿講堂玉華宮碑碣皆在有王峯者事頴川王於小蠻坊創置私第使人劚觀門土墻及觀地取土數千車築基址土木未畢已數口凋亡一旦自衙歸宅於其門外見二黃衣人曰爲觀中取土事要有對勘應答之間下馬而卒其觀內有鐘樓曰靈響臺門樓宏壯制度精巧節度使吳行魯奏移門樓於天王寺拆其鐘樓遺蹤勝賞並爲毀蕩矣頃年駕在蜀明道大師尹嗣玄云行魯之吏因疾入冥數日復活言見行魯爲鬼吏所驅搬運龍興材木鐵鏁系械晝夜不休木才積垜又卻飛去如是搬運不知何年當得息爾欲求子孫爲立觀門贖其罪子孫貧窘力不能爲

北夢瑣言唐幹寧中劉昌美爲夔州刺史屬夏潦峽漲灎澦如馬行旅輟棹以候之學士李峣挈家自蜀沿流將之江陵昌美以水勢正惡止之不聽俄而舟覆一家溺死惟一乳嫗隔夜爲駭浪推送江岸而蘇先是永安監竈戶陳小奴棹空船下瞿唐見崖下有一人裹四縫帽著窄白衫靑袴執鐵蒺■﹝艸梨﹞問峣行程自云迎候及乳嫗旣蘇亦言於刺史云學士至一宮署上事朱門白壁寮吏參賀有人言此行無乳嫗名遂送出來

成都乾元觀在蠶市創制多年頃因用軍焚毀都盡三門之下舊有東華南極西靈北眞四天神王依華淸宮朝元閣樣塑於外門之下並金甲天衣門旣隳壞而神王無損風雨飄淸亦無所傷邑人相傳頗爲靈應時蜀主旣克川蜀移軍收彭州久圍不克暫還成都方當暑月參從將吏所在取便而行大將杜克修先至神王之所見眾人聚觀塑像問其故云塑神皆動克修以器盛水致神手中果揺動而水溢出頃之蜀主至復祝而試焉曰若卽克彭州更觀揺動之應良久而振動數四不逾月而克州城殲殄大敵乃施金幣命本邑創制堂宇以崇飾之出靈驗記

儆戒錄雲金水主簿劉峭因逰云頂山覩山廟盛飾一堂有土偶朱衣據案峭訝之詰於山主昭訥訥答曰餘三夕連夢見王語近辟一判官宜設堂宇塑朱衣一官而祀之故有此作峭不之信明年秩滿還成都遇都官員外孫逢吉言其事逢吉曰頃聞安仲古彌畱之際語長幼云頂山王已具書馬聘禮辟吾作判官言絕儼然端坐長逝

茅亭客話成都漆匠艾延祚甲午歲爲賊驅入郡署令造漆器五月六日忽聞鼓■﹝皷上卑下﹞聲及南門火起乃天兵至郡也延祚因上樹匿於穠葉間見大軍往來摉捕殺戮至夜遂下樹於積屍中臥中宵聞數人傳呼聲頗類將吏但無燭炬竊視不見其形但聞按據簿籍稱點姓名僵屍聞呼一一應之

北夢瑣言進士鼎夫富於詞爲時所稱頃歲曽逰靑城山過皂江同舟者約五十餘人至於中流遇暴風漂蕩其船值巨石傾覆於洪濤間同濟之人盡沈波底獨鼎夫似有物扶助旣逹岸亦困頓矣遽見老人以杖接引且笑云元是鹽里人本非水中物鼎夫未及謝旋失所之因作詩以記及歸成都話於所知終莫究鹽里人之義後爲權臣安思謙幕使判推鹽院事遇疾暴亡男女以屬分料鹽百餘斤囊束將上屬郊營塟至是鹽裏之言方驗鼎夫舊記詩曰靑城山峭皂江寒欲度時時作等閒棹逆狂風梢近岸舟逢慳石碎前灣手攜弱杖蒼惶處命出洪濤頃刻間今日深恩無以答令人羞說雀銜環

中書舍人髙元裕責授閬州刺史之歲閬中大旱山川祠廟無不周禱忽於玉臺觀前瞻望山東叢林有異气披榛徑往果有嵌竇懸泉在峭巖之曲喬木之下石壁間有自然老君狀前有玉童捧鑪雙髻髙竦後有神王恭若聽命之形元裕焚香叩祈以崇葺爲請還未及州甘雨大霔聯綿兩夕逺近告足乃翦薙蕪翳創爲齋宮立碑以紀其事於懸泉下堰爲方塘引水以注流杯小池植花木松竹遽成勝賞光啟年大駕還京光庭奏置玄元觀於此

錄異記云遂州東岸唐村民言昔有神人寛衣大袖戴古冠幘立於道左語村人曰我鍾離大王也舊有廟在下流二十餘里因水摧壞今形像溯流而上將至矣汝可於此爲我立廟村人異之詣江邊得一木人長數尺遂於所見處立廟號唐村神

普州普應廟在鳳凰山神姓多名嶽天彭人自孟蜀時授徒於普端拱間門人牟衮廷試第七自是儒科相踵嶽卒衮率諸弟子塟之鳳凰山

廣安石聖廟在州治東二百步祀五代義士何龍也龍讀書博雅積而能散秀屛山下濃洄鎭皆其產業賑貧濟乏多不責償周急婚喪逺近無間後卒邦人思其徳於秀屏山下大石上刻像立廟祀之東向宋開寶二年朝議卽濃洄鎭辟廣安軍治以控果合渠三州險逺守臣特繪山川形勢圖上請聖裁欲設公署於其廟左右難之太祖取禦筆點曰此廟宜遷去是夕風雨雷震石像與廟俱徙於今所相去數十餘丈事聞詔封感應伯炳靈記資中趙逵生於南渡之後身矮面麻聰明質朴好讀書年八歲隨父自內江徙之資中盤石縣北街居住夏月夜涼常遶街吹笛爲戲是年時疫盛行一日吹笛至北街茶肆老嫗與逵言近有五人來店喫茶見吹笛過各回避自後疫遂止人疑卽五瘟使者又一秀士貌類炳靈神入茶店囑云趙逵有濟貧之心必獲善果言訖忽不見後日逵到店嫗又述此言逵聞徑赴廟謝空中云來年轉對大廷必魁天下三年後當入相後爲嶽府尙書按資縣治南街有炳靈孚應祠宋李石記云蕭君玉建廟成屬石爲記有以石未官爲嫌者君玉具籌書有官者及石名質於神三禱皆得石名石以異議竟辭偶病寒夜夢神衣冠甚偉旗幟遶屋謂石曰而自恃與歐陽參政同學不爲我作文耶旣覺汗如注病亦愈記成君玉出片紙云此神事實也讀之則今碑中所載歐陽事在焉因參昨夢交嘆久之石尋被奏殿廷唱名在第十四意不自滿或從傍曰此歐陽子科名何薄焉

定命錄云崔元綜任益州參軍日欲娶婦吉日已定忽假寐見人云此女非君婦君婦今日始生乃夢中相隨向東京履信坊十字街西道北入一宅內東行正見一婦人生一女子指云此是也崔旣驚寤殊不信俄而所娶章女暴亡後官三品年五十八乃婚侍郎韋陟堂妹年始十九正在履信坊韋家宅上成親住東行屋下尋勘夢日其妻適生崔公年九十韋夫人與之偕老後四十年乃終

前定錄云遂寧嶽某與閬州李某將赴試各祈夢於梓潼祠有一執簿者曰汝二人皆貴但身與頭不相稱令一使運斧以易及醒歸其妻不識詰其家人始知之後俱甲試遷官

錄異記云廣明辛丑歲正月僖宗車駕已及左綿郫縣鎭使任時當晝假寢於廳事忽夢巡街小吏告之曰大將軍迎駕合伺於道左卽奔出見通衢側兵騎數千已直北而去旌旗部伍異常嚴整戈甲之盛首尾十餘里不絕久之介金曳地者千數擁白馬朱纓金甲一人五彩日月旗羅列以從任鞠躬兩食頃隊仗方絕問報者大將軍爲誰云是法定寺後李將軍也旣覺流汗浹體想其所覩猶歷然在目是歲餘奉詔靑城修齋話其事

北夢瑣言孟蜀禦史中丞牛希濟文學繁贍超於時輩自云早未出學院謂詞科可以俯拾一夕夢一人介金曰郎君分無科名四十五已上方有官祿覺而異之旋遇喪亂流寓於蜀依季父給事中嶠仍以气直嗜酒爲季父所責旅寄巴南旋聆開國不預勸進又以時輩所排十年不調爲先主所知召對除起居郎累加至憲長

野人閒話蜀宗正少卿孟徳崇燕王貽鄴之子也自恃貴族脫略敖誕嘗太廟行事攜妓而往夢一老人責之且取案上筆叱令開手大書九十字而覺翌日與賓客話及此事自言老人責我是悟我也書九十字賜我壽至九十也客有封璉戲之曰九十乃是行書卒字非吉徵也不旬日間果卒又云孟蜀工部侍郎劉義度判云安日有押衙覃隲夢與友人胡鍼同在一官署廳前見有數人引劉入身被五木孑然音旨說理分解似有三五人執對久方退於行廊下坐見進食者皆是鮮血覃因問傍人答曰公爲斷刑錯誤所致追來數日矣遂覺及早見胡語之胡亦言昨夜所夢相同因共祕之劉公其日吟感懷十韻詩一篇今刻於石上其略曰紫閣無心戀靑山有意潛人皆訝其詩意不數日而卒

王氏見聞錄王蜀時有朱少卿者不記其名貧賤客於成都因寢旅捨夢中有人扣扉覓朱少卿其聲甚厲驚覺訪之寂無影響復睡夢中又進呼之俄見一人手中執捲云少卿果在此朱曰吾姓則同少卿則不是其人遂捲文書兩頭只畱一行以手遮上下果有朱少卿三字續有人自外牽馬直入云少卿領取朱視馬無前足步步側蹶匍匐而前其狀異常苦楚大驚覺惡之後蜀主開國以親知引薦累至司農少卿無何膝上患瘡雙足自膝下俱落痛苦經旬至五月五日殂乃馬夢之徵也

野人閒話云孟蜀主母后之宮有衛聖神龍堂亦嘗修飾嚴潔後言積世之家神也一旦議欲廣其殿宇因晝寢夢一靑衣謂曰今神龍意欲出宮外居止宜於寺觀中安排可也醒欲從之而主未許又夢之因選昭覺寺廊廡間特建一廟土木旣就繪事云畢遂宣教坊樂自宮中引出奏送神曲至新廟奏迎神曲其日玄云四合大風振起及神歸位雨卽滂沱或曰衛聖神龍出離宮殿是不祥也逾年而國亡

玉堂閒話西蜀將王暉嘗任集州刺史城中無水泉民皆汲於野外值岐兵攻集絕其水路城內焦渇旬日之間頗有死者王公乃中夜祈告神祗及寐夢一老父曰州獄之下當有美泉言訖而去王亦驚寤遲明命畚鍤於所指處掘數丈乃有泉流居人得飲蒙活甚眾岐兵初知城中無水意將坐俟其斃公命汲泉水數十罌於城上揚而示之乃去去日神泉亦竭疏勒拜井之事固不虛耳王后致仕家於雍州嘗言之

宋鄧桓夢殺牛記云宣和二年庚子吳公革來牧涪邦涪俗或殺牛以祀神戒弗止壬寅三月六日公夜夢一人蹙額敝衣貌類公吏持牒而似有所訴公曰誰何應以民間殺牛願檢察以救其苦旣覺卽於堂柱上書牛字以記之翌旦會部使者至未暇尋究越日忽見所記字登時下吏收捕遂獲於城門之西牛已四解悉令覆於江流仍坐殺牛者罪幾上之肉固不可復生而神明之告殆若影響

按摉神記云文昌神姓張名亞字霶夫本吳會間人生於周初後西晉末降生越之西嶲之南有道術爲神廟在梓潼縣北八里七曲山唐廣明二年僖宗幸蜀神於利州桔柏津見封爲濟順王親幸其廟解劍贈錫時太子少師王鐸扈從親覩其盛題詩云盛唐聖主解靑萍欲振新封濟順名夜雨龍拋三尺匣春云鳳入九重城劍門喜气隨雷動玉壘韶光待賊平爲報山東諸將相主天勲業賴陰兵注云時術士言來春駕還京也判度支蕭遇和云靑骨祀吳誰讓徳紫華居越亦知名未聞一劍傳唐主長擁千山出蜀城斬馬威稜應掃蕩截蛟鋒刄俟升平鄼侯爲國新簫鼓堂上神籌更布兵志云七曲廟傍有風洞深狹嚴邃神家慶悉都其間殿有降筆亭中以金索懸五色飛鸞鸞口衘筆用金花箋數百幅常畱筆下每降筆訖亭內銅鐘自鳴逆曦僣妄自具犧牲設爼豆詣殿陳祭甫欲行禮黒風驟起滅燭飛香震懼伏殿下須臾開明視祝版已碎作兩片矣案上有安丙二字及曦就戮寧皇親作禦讚四頒慶府焉所謂鳳凰山者又在七曲之左辛卯天變雷杼不靈暫宅鰲山星未周紀而五未數厄當罹刼火移鸞仗於雲龍山之摩圍洞以駐神蹕

文昌化書云予第二十二化在周宣王之世姓張名忠嗣字仲卽詩所稱張仲孝友也宣王崩嗣王虐驟諫不聽賜之酖自惟生於斯世而堅守古道旣有言而不用又獲罪焉魂無所歸情猶不已哭於宮闈者三日王聞之以爲妖乃命庭氏率其屬以弓矢望聲而射之予無身矣射予何爲於是望故家而靦甚辭王國以遨逰一意西方歷岷峨背井絡至蜀之西陲有山名飛越予以先世生於吳會與越爲鄰俯而察之名同俗異又望西極一山髙廣殆百餘里盛暑之時積雪凝寒非塵境也山神白輝曰此名雪山往昔多寶如來修行於此八年得道又西極眞人久住於此因而證果大夫仙風凜然盍不畱予聽而止焉無幾帝有旨以予爲雪山大仙旋勅蜀門行化乃返鶴馭而來東北見萬峯靑翠徘徊久之山神公元長等五人來謁予曰某等職隸於斯近見眞官神丰俊嚴目有光芒謦欬之音震響巖谷天人乎此間自武王伐紂微盧彭濮諸國之長佐蜀覲王大軍北向實經於此逮今三百餘年路僻人稀未嘗有顯者來眞官勢熖如此幸示其故予乃告之實山神曰某等亦厭人間逰於斯者也此山隸蜀帝所治名曰劍嶺其勢壯距終南西接岷峨南通卭徠東挹巴庸廣袤周匝殆千餘里自山王白峯主托孕爲蜀王太子且百年矣居未有主眞官旣聖人之裔淸明在躬積徳累行忠孝全節神逰於此行藏有數宜少休焉兼劍嶺之下近有白額大獸千餘歲矣負此山嵎以人爲食眞官旣嘗爲天子大臣又奉玉音來此自可號召羣靈呼吸變化役遣幽陰驅除此虎亦助天好生之事也予信之乃矯宣帝旨召集千里之內山川鬼神咸來聽命曰王旨以白虎害人吾爲此山主董爾眾靈誅滅之用命者世享血食否則天行威刑眾曰惟謹聽令予乃仰觀周覽現身與山等叱枯竹作長劍屛翳號風雨師淸道揮劍一呼響震山谷虎亦怒气成云目光出電跳梁反復吾身當之眾力並前斃於刄下又於血污中獲一圓石狀如墜星公元長識之曰此虎威也予因佩之以懾百神功成奏帝先陳矯詔之愆次及集功之語帝因以予爲蜀北門山王凡所部山川水旱丰凶妖祥功過皆得與聞而平治之靑黎山神髙魚生部民孫滌女方婚之夕魚生拘其魂而亂之爲鄰封白池龍神所察予覘之與女俱訊旣伏其辜歸其魂女乃蘇鞭魚生背三百黜其職山下有故孝子吳宜肩嘗爲父疾刺血寫楞伽經四卷壽終三年未有所授予因保奏以代魚生帝報曰可

蜀主魚鳬封弟葭萌於苴是爲苴侯久之苴遣使求賄蜀主不應於是遣人焚蜀府庫火勢孔熾予聞之命風師返火明言苴之無道須臾苴之行人皆死於火中自是苴蜀交攻者三年蜀主厭之遣莊蘇議平苴侯不聽莊蘇因言蜀之兵眾手指西隰予因現神兵而儆之苴侯疑其襲已遂乞盟焉夜者言之於王王爲予立廟於都之北

武都山精化爲女子色美而艷蜀之所無有聞於王開明尙納以爲妃未幾物故王念之不已築墓使髙以示不忘武都長人費氏五丁從而媚王以大力負武都山土增壘之不日墓與山齊王名之曰武擔山謂妃死而懷土也旣而王親信五丁日侍左右曽不暫捨王亦多力恃勇旣得五丁自謂空拳可以格戈戟奔走可以敵車騎於是不修邊備至撤亭障罷烽燧予旣享其血食且彊秦接境慮有不測乃化一文士自稱北郭張生叩閽上書其略曰臣聞専徳者昌専力者亡昔堯舜禹湯之治天下在廷之臣姓氏昭然未有以力爲専者且匹夫之勇不可以爲恃絕人之技不足以威敵惡來飛亷無救於啇辛羿射奡舟竟死於非命近世三狄長人多力卒加誅剿今邊隅費氏昆弟五人初無道徳以力爲任主以其身材長大而賢之不修武備臣謂費氏之力一可當十若以百人爲敵力無施矣置諸臺皂列爲僕禦俾其祼股肱執射禦奔走從事則可以之折衝鄰國要其所至不過赤白長狄三者之如也願王謹先王之慶基嚴彊秦之邊備無以匹夫之勇而弛三軍之令幸甚王不恱曰汝諫吾謹武備而誚吾養材士是欲獵而廢鷹驚盜而廢犬也予力辯之時五丁在左右恃寵將來見辱予乃隱而不見五丁以爲妖曰此殆北郭張仲子也於是毀予廟

巴蜀交隙之後秦惠王用司馬錯計啟謀吞蜀而蜀道險甚行兵無路乃於秦蜀之境鐫石爲牛置於艸中又鎔黃金爲餅置之尾下如此者五所陰使人伺之月餘金餅爲人取去旋復置焉旣頗聞於王使人臨蒞數月得金千餘斤乃命五丁開鑿險路興兵五千牽挽石牛以歸發兵日予復化形爲儒者以仲弓子長爲名詣闕請見王許之予乃言開路非便獲金非利王笑謂予天不愛地道不愛寶吾以社稷之靈石牛糞金自入吾境黃金至寶也可以富國可以彊兵可以寛民先生疑鄰國之詐誠過計焉豈有捐金數千而設計乎先生少遲之石牛行且至矣予仰天而呼澘然出涕王以予爲不祥命左右掖出焉石牛旣至秦王曰此用之開路則可矣若牛歸而無金則吾計敗矣乃復遣人與蜀約婚曰秦與蜀鄰親仁善鄰國之寶也吾王有宗女五人請嫁王王大恱乃遣五丁迎女於境上王方日備千乘候於北郊以伺音容予乃於衛士中現儒生像上疏諫止王怒曰非北郭張仲子乎讒言見侮者三矣敕左右兵之予乃現忿怒之像衛士驚潰予獲免焉五丁旣迎秦女以歸蜀人萬眾胥恱蓋昧於禍機以非爲是以殃爲慶眾人之常見也予乃於劍嶺之陽化大身像橫截於路意謂秦女畏駭可以回轅秦蜀之人觀者駭異忽譊譊中聽有玉音若曰天之所廢不可以興蜀王是也天之所興不可以廢秦王是也子誠忠矣如天命何予乃收縮會五丁識之曰此必北郭仲子也我將摶而食之萬眾呼聲震動山川予乃經山腹行路成七曲將入洞穴爲丁所及持予甚急予不得已化身百倍任其揺曳尋以首穿山頂回光返顧以震蕩之山隨身動五丁與秦女俱至巖下山摧勢逼於是五丁五婦皆隨沈焉自後蜀並於秦矣予以蜀亡社稷變置百靈廢祀血食無歸神逰崆峒聊以休息忽云衢中旌幢車騎過者三日山靈相謂曰景象如此殆有聖賢經過已而老氏將左右二眞人自東而西予列拜於西嶽所部諸地祇中西嶽有令諸地祇皆拜送十程予在翼護數一日請悃於老氏且陳往昔在蜀功過老氏曰大道之行天下爲公爾旣公於心而三諫蜀爾之功也五丁五婦𨿽死於爾以公存心亦非過也今國號𨿽秦而井邑仍蜀爾宜永享蜀祀以慰斯民乃命徐甲取囊中藥一粒授予曰此大丹爾宜餌之大者與道合眞丹者與心爲一此後五通具足非夙昔比中原擾擾吾甚厭之今將入西域行化三百年後西方之教法盛行當來中國爾宜信之予敬受焉

蜀靑衣之水自西而東與岷江相會秦旣並周九鼎西遷諸山之祇會於嶽諸川之龍朝於海者所以聽革命而效靈祉也二龍俱東相值於合江之中流爭先以行气不相下鬭於江淵二水俱壅波濤洶湧民居其滸者千有餘家一旦浸潰奔避無及怨苦之聲逹於四境予適見之先遣陰兵萬眾障其狂波又造水中解紛曰維新之命易我舊徳余忿不忘百靈皆然何獨二君今以爭道而鬭禍及居人向非吾兵障流則此邑之民靡有孑遺矣且上帝好生後悔何及二龍敬受教令旣遣俱行且約歸而戒之及朝宗回予與之屍事仰天設誓指東西二大石叱之使起須臾兩石峙而立予復戒之曰二江之龍言歸於好天地爲質斯言不渝若二石合而爲一則今日之盟可寒訣別而退

蜀並於秦中國文物之盛先王大道之風漸有習之者矣而淳厚之風未振囂浮之徒競起予恐傷風教意欲化之一日巴郡宕渠士人牟麟好學不厭而樂於教人守道廉退非有大故不出戶庭先郡守溫瑀辟請爲從事不起邑丞於扆往邀之接語移時所談皆安時順變善身避世之語扆欲致守之意而辭不得逹卒罷扆以告瑀瑀嘉其節蘇尙功者嘗學於麟未終其業立門受徒以師自任而性好奔競足迹不少安求請省問奴顏婢膝爲麟薄之或以麟意逹之者尙功踵門逞辯麟亦自以爲嘗教誨者乃執先覺之義而語之曰死生有命富貴在天子夏之言也求之有道得之有命是求無益於得孟子之言也子之所爲吾實恥之尙功自恃年少拳勇擊麟予適見之乃化一儒士爲之解紛顧眾而語之曰人之壽夭窮逹有命在焉非人爲也奔競無恥不知命者也命之所無求之何益不當求之偶有所獲以爲求則得之求益於得是不知道者也茍不知命且不知道則所守旣喪放辟邪侈至於不義不忠不孝皆由此也二子所爲冰炭君子小人之所以分也觀者駢闐或問予曰爾爲誰答曰予所謂張仲子也者眾驚愕相視間予隱形不見自是遠邇聞之若尙功之徒攺行有醇厚之風焉渠人爲予立廟

卭有杜章者望帝友也生於富貴父祖好宴會習以爲常凡烹割之事章躬親之及長自任門戶廚饌無虛日膾炙方離口刀杖已在手矣後以災禍相繼家道零替無以爲生爲人屠劊以就口食所取人財名過命錢又以飲啖兼人饕殄成疾才方飽滿尋復中虛日常不足以罟取魚以弋彈雀所見飛走皆萌殺心中年生五子皆無指口累所迫過命之貲不足度日恓惶無聊尋有癩疾肌膚破裂膿血流潰見者掩鼻自以饑火所燒復受疾苦投井自盡爲人所執極口詈辱於是仰天呼寃予問主者孫洪叔爲言其詳又言此人祿𨿽盡而壽命尙有五年予旣知其造業之由又憫其受苦之酷且歲月尙遙怨怒天帝成何紀極乃遣功曹易其心志使之以手掲瘡皮自食又以指染膿血吮咀求味宣言於人曰毋作殺生業以我爲戒如此逾年以凖未盡之數念斷而死諸子皆殍焉

予當漢時托生赤帝之家是爲趙王如意蓋六十五化矣及罹呂禍之後神逰冥漠又無職守嘗懷宿憤思欲報之已往修積不復問焉呂死拘幽冥造業深重歷年甚多逮再生亦久遂訪西海之濵有邑名卭池邑令呂牟呂后之後身也邑人多呂氏蓋宿業相尋諸呂造業之黨畢萃於窮荒予母夫人亦生於彼復爲戚氏以前生享福太過至此而貧悴所嫁張姓年老無嗣夫婦以芟刈爲業一日至野外相顧而語曰生身窘甚辛苦自養暮年力衰將不免於溝壑今六十而無子是天將殺之耶乃相與割臂出血瀝於石凹中以石覆之拜天而祝曰人皆有子惟我獨無今气血薄少不能施化儻此石下動物生焉亦遺軆也予識母心一念感之從而寓止明日二老復來掲石視之血化爲蛇金色寸長予所爲也母收養之踰年頂上出角腹下生足能變化每天欲雨予爲助之身旣長大腹量寛邁見羊豕犬馬輒食之邑令有馬色潔而駿牧於水際蹄傷吾禾因拘而噬之蓋呂產之報身也邑人皆知予詳訪於予家而不獲逮予父母入囹圄責以三日求予無狀將見殺焉次日予化儒生謁令解之令曰張老夫婦家養妖蛇食人六畜久矣今又食吾馬吾將殺之爲民去害張不見聽是彼自爲妖也今必戮之予曰物命相償宿業所致遇彼吞噬亦非偶然今君爲畜而殺人豈令尹之事乎令叱予使退予復語之曰君有死气浮於面顏宜善自愛他日無悔語畢予隱形不見令之左右皆以予爲妖予乃奏天稱寃陳以前世子母無辜死於諸呂今適逢之願與之較辭上而未報因變化風雷呼吸雲霧白晝而暝一邑之人相視而語曰汝頭那得爲魚以手相捫頭面而泣一夕揚海水以爲雨灌注城邑圍四十里皆陷予以身載父母而出時在孝宣帝世今陷河是其地

予前以寃對奏帝未報而擅行之𨿽一時宿憤頓消及心定气平良用深悔海神晁門劾予擅用海水陷溺平民五百餘戶以口計之二千餘命除里域具予前身仇對八十餘人半在城隍半居附郭外其餘生齒皆系夭枉帝命賜譴以予爲卭池龍而奪其神職且使天吏監臨不得干預雨澤羈囚於積水之下連年旱虐水復爲泥身旣廣大無穴可容烈日上臨內外熱惱八萬四千諸鱗甲中各生小虫咂囓不已宛轉困苦不計春秋一日晨涼天光忽開五色雲气浮空而過中有瑞相紺髮螺旋金容月瑩現諸勝妙希有光明山靈河伯萬眾稽首讚嘆歡喜聲動天地復有天香繚繞四合天花繽紛隨處春盎予乃耳目聰明鼻觀通徹心淸口潤聲音發揚仰首哀號乞垂救度萬靈諸聖道衛先後咸謂予云此西方大聖正覺世尊釋迦文佛也今以教法流行東土隨教化身將往中國爾旣遭逢宿業可攺予遂起攺悔心生悲湣念身自踴躍入天光中具陳往昔報應之理世尊畣言善哉帝子汝於向來孝家忠國作大饒益又復閔世生護持心因果未周仇敵相爭以人我相肆興殘忍遷怒於物業債當償今復自悔欲求解脫汝於此時復有前生寃親之想與夫嗔恚愚癡念否予聞至理心地開明內外罄然如虛空住無人無我諸念頓息自顧其身隨念消滅復爲男子聽佛宣說得灌頂智得大辯才得神通力得圓滿相龍天八部皆大欣悅予旣離惡趣旋得受形章帝元和中爲趙國張禹子仕淸河令順帝永和中爲郭林宗友浮沈裏閭後主炎興中爲鄧艾軍司馬從伐蜀卒於流矢下蓋卭池之餘報云

旣滿前緣詔詣玉京洗除業籍鼎新神位俾予永福坤維帝又以所執之杖錫予曰咨爾孝仲萬靈之雄忠孝全節世資爾功賚汝斯杖無所不通杖蓋如意也予契宿名欣然受之攜以自隨無適不可因念前身西海之隅復經從焉越裳之西越嶲之南兩越之間有金馬山勝景淸絕張老夫婦予累生之父母也於是生焉爲七十一化時晉武帝太康八年歲值丁未二月三日夜子刻以干支考之辛亥日也予旣成長妻男具而孝敬不衰見鄕人以旱祈雨於土木笑之蓋予嘗以夢報矣一日臨水自書官衘移文海神忽見海使告予爾有形以來迄此顯化七十二矣乃呼予爲運判促上白驢風雨聲中頓失鄕地入大穴中宮庭明敞父母以享血屬皆在一夕雨澤大作徧沾全蜀之境以緣水府得逹自字曰霶夫焉時帝以予累世爲儒刻意墳典命予掌天曹桂籍凡士之鄕舉裏選大比制科服色祿秩封贈奏予乃至二府進退皆隸焉建興末爲儒士稱謝艾跨白驢仕於張軌繼往闗中與姚萇爲友以萇年少多謀略又宿有契好故也久之予厭處凡世思歸蜀峯約萇曰苟富貴無相忘後萇以龍驤將軍使蜀至鳳山訪予予禮待之假以鐵如意曰麾此可致兵萇不信予爲一麾旗幟蔽天戈盾戎馬萬餘列之平坡今試兵埧是也後萇繼苻堅稱帝國號秦予在隋唐之世爲王通爲張九齡頗多表見逮漁陽之亂明皇幸蜀予化儒生至萬里橋謁帝帝異予問非北郭張生乎予曰然臣聞元載孔升天虛位久之以待陛下也帝黙然後肅宗收復京都韋見素迎帝歸闕封予爲左丞相而予宻衛鑾輿至咸陽帝移大內安頤遂辟榖張皇後進櫻桃蔗漿等悉不食常玩一紫玉笛自吹數聲有雙鶴下徘徊於庭帝謂宮愛曰吾奉上帝命居元載孔升天也令具湯沐復就寢而化乾符中歲荒河南爲盜者甚眾尙居長伏誅尙讓等作亂推黃巢爲主長驅江陵渡江入淮北攻河南數十郡次陷洛陽破潼闗僖宗播遷入蜀巢犯闕遣朱溫等攻鳳翔至潼闗乘輿夜遁出鳳翔予以儒服見帝帝夜行馬駭予以所乘騎奉帝帝乘之予捧足控馬宻布彩雲衛帝騰空彌澷雲霧微開令帝下視見鳳翔軍與巢軍戰於龍虎阪若蟻陣焉帝曰此何所也予曰此乃空際帝驚嘆曰卿非北郭生張孝友乎予權辭以對至劍南���疲甚欲少憇命予股以枕之熟眠林葉風聲帝忽躍起曰巢兵至耶何鼙鉦之近也久之從駕宿衛乃至始訝帝行之速有神助云帝至桔柏津約曰朕興唐公主最神慧奉卿箕箒可乎予曰臣幽也何敢奉承辭謝而去帝至七曲遂封予濟順王親至廟奠獻解劍爲賜仗予剿賊後宋文通等斬巢首送成都帝還闕則興唐公主亦告殂矣予命陰兵迎公主歸七曲焉

五季中進士孫樵者性剛介不與羣居詆斥佛老著無鬼論自隴之蜀過祠下侮辱無禮而去扺於山陰天忽昏晦風雨如撒行不可進投邸不及呼曰北郭生張君如果有靈則指涯涘如何予令佐神舉火一一示之樵尙笑曰廟奴誑我再呼曰神旣在何不爲我止風雨使克扺於平陸予笑樵所過神廟必狎以爲妖今悔何及也示之以炬火數百山川明朗可辧行李須臾風雨頓止樵畱記廟庭焉

予方以海宇淸寧爲喜而淳化年間均順僣叛王師討之主帥王繼恩雷有終祝吾丐靈予命崔瑄李懋以陰兵助雷攻賊至利州賊負固不下忽一卒於軍中呼曰梓潼帝君遣二將助陰兵百千今奉天勅剿汝汝可速降而賊以勁弩一箭洞呼者腹卒自去箭無恙反厲聲自若預言賊陷之期及叛平有恩榮以英顯之號上帝嘉予弭變能免殺戮俾専輪回救苦之司開便宜都督之府總三界六天之陰兵焉

予在隆興歲奉玉音加秩若曰文昌者教化之本實傳列聖之業儒士者道徳之淵亦惟一徳之忠播告諸天亶孚有眾爾文昌司祿主者職貢舉眞君衛民少傅靈應帝君張某徳被萬物威刑四方粵自有生顯從浩刼順考古道鑑觀人文照臨並日月之明發生贊乾坤之化教耕稼而民人育修禮樂而政事康干戈載戢陰陽常和水土旣平休祥時格托之庶務試以諸艱皆濟濟以可觀每多多而益辦昔由水府今蒞臺衡尙持拔苦之心誓拯倒懸之念厥有成績巍乎難名察九十餘化之行藏命編諸冊著萬二千端之行節豈曰空文顚則持而危則扶惡以懲而善以勸下民允賴惟乃之休況復恢龍漢之圖書闡鸞臺之典則欲分身而顯化率諸聖以混融萬梵開張三界均利宜加峻位俯葉輿情名躋南極之尊禮絕星聯之上於戲躋三階而下太乙允彰應物之符斂五福而錫庶民式賴師言之佐誰其能者汝往欽哉可特加金闕昊天太師糾察三界禍福事

上天開化十九年下世大宋中元甲子紹熙六年正月初一日三淸至尊在玉淸聖境九霄梵炁之上大會九天十極考校功過無上至尊金闕昊天玉皇上帝總領三界羣眞諸天列曜地水眾聖上朝三淸爾時元始天尊登命金闕侍中九天司馬儲福定命眞君開碧玉寶笈流露丹匡出萬天素威功過玉曆考校諸天諸地水界陽曹升眞得道以來功過大小以予自龍漢初刼化九光之始育玄黃之秀神一挺生已三十餘化迄於周武王之乙巳歲乃符天徳降生於淸河氏九十餘世之盡孝盡忠百千萬化之積功累行當次天帝之位於是諸天行舉三界惟尊頒降玉曆下示金闕乃命玉宸左侍瑤華內院翰林瓊章學士諸天眞君撰制玉冊以是月十五日進封帝號曰無上大羅天開化十九年正月十五日金闕玉宸瑤華內院三天門下都省一炁分形化生四靈玄玄大道無形無名始淸肇判挺生聖眞乾坤並徳日月並明天上天下莫不孝欽惟昊天金闕太師糾察三界三教禍福事九天都督大使判桂祿嗣籍上仙元皇眞人張某玄黃孕質炳靈張翼之精眞炁通靈妙證虛皇之果植立古今之名教彌綸天地之璇綱全十華十徳之太玄朗八景八眞之妙善分身應化不外乎忠孝之兩端救刼度人必本乎慈仁之一念九十生之功成行滿三千刼之道備徳髙坤維弘福惠之恩乾造賴贊襄之力善盈玉曆名煥瑤穹當位帝眞式隆寵號敬遣金闕侍中玉宸左侍淸玄學士無上上徳眞君寧洪賫捧金書玉冊特上尊號進拜南極長生眞三九天定元保生扶教開化主宰波羅尼蜜不驕樂育大帝抜劍大慈悲更生永命天尊極先天地道蘊玄黃生一炁以化三才混合空洞證十通而成萬行離相消塵扶教定元下制延康之浩刼保生開化俾超暉景之太霞位峻九天功超三界丕開慈悲之行大恢生化之原持檀熾香領蒼胡寶功髙莫議徳盛難踰合示嘉尊幸毋謙遜仍冀同符大道刧刧長存溥福生民巍巍其大龍章昭錫永祕玄都謹冊予以是日受徽號於玉宸金闕七寶瓊臺之上昊天至尊禦殿典儀賜羽葆霓旌九龍玉輦九鳳瓊輿冠通天十二旈之冠服玄衮日月山龍華虫之服秉玄圭而步朱履所居之宮一曰紫微垣文昌宮在赤明和陽虛明堂曜天之間一曰玉霄絳宮在波羅蜜不驕樂育天之上皆宮闕巍峩大暉華炁赤城丹臺金墉玉樹靈鳳自鳴紫雲常覆予欽奉冊命峻遷天眞愈懷恐懼乃作慈憫而自誓曰下土眾生不知因果不識罪福多迷正道誤入邪宗展轉沈淪無由出離又值延康末劫魔鬼流行人民受禍剝爛生根誠可哀念乃以孔孟伊周之學道徳仁義之教綜以仙釋之靈通顯以柱錄之功用設爲四科立爲九等表吉凶悔吝之直彰善惡禍福之報或兆於夢或著於籖分身應化救劫保生嗣是之後文武醫卜士農工賈凡一民一物之榮枯貴賤皆隸予之造化焉

延康末劫蜀有三卯之屯開禧丁卯逆曦僣扆予不忍生靈荼毒預稟天勅遣皛然山神降生爲安丙同崇應帝削平此亂垂鑾之際顯示安名是以楊李諸人因予成事而禍不及民紹定辛卯蜀變甚慘皆人心不古有以召之予屢請玉陛天怒震動不允奏聞乃遣鳳凰土地生於余氏曰玠尹玆西陲以蘇蜀困時號小康迨至乙夘世事日非數不可挽雷杼不可以復居矣遂有三潮之命悲夫

予三潮宅眞之地數罹劫變再奉天勅移鑾於黔遂以雲龍山摩圍後洞爲寧親之宅以駐神蹕分遣仙官隨地炳靈爲國宣勞不一而足趙定應以功業著夏貴以如意顯他如開州之復鵝灘之捷皆予陰相也又命曹光顏奕李白蘇軾黃庭堅諸仙假金蓮石葛傍嵓鑽火鎔雪烹茶讚經述儀開復古化出一十七書以壽衣冠之脈以植綱常之教以昌文儒之命以衍上帝一十七光之休而永億萬世之眞傳焉帝君作紫府飛霞洞記云吾舊生越嶲間按越嶲爲郡居天下之西南角得坤之用在漢時戶僅十四萬其俗多營窟版屋而息如上古穴居埜處之世其地則多土壙巖穴接黎之卭莋都雅之靈闗道自唐大斥土宇包夷荒而郡縣之民不堪命越嶲遂與中華壤斷土隔眞人幸啟偃兵息民執玉斧而劃棄大渡之外越嶲遂淪嗚呼吾將安歸當以黎雅爲鄕也黎之卭崍闗有靈應洞乃吾之變化所惟古蒙舊屬漢嘉之靑衣其俗醇厚簡古如周民好善堯屋可封其地襟帶巖巒如太華之磅礡岷峨之嶙峋吾常愛而居焉近奉帝命往來全蜀至則寓之以行化恨榛莾掩翳如小有淸虛之所吾必久畱邑下苟洙父子念此甚久吾知而直命之乃忻然於吾殿後斬荊棘去茅菅爲一洞天費僅二十萬錢屋穴皆備吾掲爲紫府飛霞蓋本班固賦西都據坤靈之正位仿太紫之圓方與王勃記滕王閣彩徹云衢霞鶩齊飛之義上以示吾不忘故鄕之意下以期有志於攀鱗者休哉蒙山之下亦有變化之所矣後之人有能自勵而期爲汗漫遊者乎然東山舊祠興自紹興丙寅逮今年丁卯始克有洞穴而洞穴不成於他人而成於苟洙父子亦有數也一日苟洙欲紀年月曰此事非神其誰宜爲吾亦爲之忻然親書於石開禧三年六月十八日也

雋永錄云祥符中西蜀有二舉人同硯席旣得舉貧甚幹索旁郡乃能辦行歲已迫始發鄕裏懼引保後時窮日夜行至劍門張惡子廟號英顯王靈響震三川過者必禱焉二子過廟已昬晚大風雪苦寒不可行遂禱於神各占其得失以神夢爲信艸艸就廟廡下席地而寢入夜風雪轉甚忽見廟中燈燭如晝肴爼甚盛人物紛然往來俄傳導自逺而至聲震四山皆嶽瀆貴人也旣就席賓主勸酬如世人二子大懼已無可柰何潛起伏暗觀焉酒行忽一神曰帝命吾儕作來歲狀元賦當議題一神曰以鑄鼎象物爲題旣而諸神皆分一韻且各刪潤雕攺商確又久之遂朗誦曰吾召作狀元者魂魄授之確子黙然私相謂曰此正爲吾二人發迨將曉見神各起致別傳呼出廟而去視廟中寂然如故二子素聰敏各盡記其賦亟寫於書帙後無一字忘於是拜賜鼓舞而行咲語欣然惟恐富貴之逼身也至京適及引保就試過省志气洋溢益半驗矣至禦試二子坐東西廊禦題出是鑄鼎象物賦韻腳盡同東廊者下筆欲書懵然一字不能記間闗過西廊問之西廊望見東廊來者曰禦題驗矣我乃不能記欲起問子幸無隱也東廊者曰正欲問子也於是二子交相疑曰臨利害之際乃見平生且此神賜而獨私以自用天其福爾耶各忿怒不得意艸艸信筆而出唱名二子皆被黜狀元乃徐奭也旣見印賣賦比廟中所記者無一字異二子嘆息遂皆罷入山不復事筆硯

蜀中廣記卷七十九

●欽定四庫全書

蜀中廣記卷八十

﹝明﹞曹學佺撰

○神仙記第十

附錄鬼怪

夷堅志馮時行守萬州州有舞陽廟馮以樊噲從髙祖入蜀而萬州落南非噲所至是必夷鬼假托以取血食耳卽日撤其祠未幾出視事見偉丈夫被甲持戟坐於公庭馮叱之掀髯而怒曰吾乃漢舞陽侯廟食千歲君見毀撤吾無所歸馮歷詆其平生所爲不少懾神奄奄而滅

大寧圖經云漢永平七年嘗引此縣咸泉至巫山用鐵牢盆盛之水化爲血

長老云果州嘗饑有客糴糓於敍瀘雇船載至境謂舟師曰吾先往以待子來問城西陳壽卽我家也米至城下舟師訪之乃知其爲陳著作之神驚聞於官官爲給船賃以米賑貧民

蜀李勢宮人張氏有妖容勢寵之一旦化爲大斑理虵長丈餘逰於苑中夜復來寢牀下勢懼乃殺之復有所寵鄭美人化爲雄虎一夕來食勢寵姬有馬生駒一頭而兩身相著六耳一牝一牡有馬氏婦姙身兒從脇下出母子無恙其年勢爲桓溫所滅出廣古今五行記

廣漢王瑗之爲信安令在縣忽有一鬼自稱蔡伯喈來見議談詩賦揆之古今靡所不諳王問是昔日蔡邕否答云非也與之同姓字耳問前伯喈今何在云在天上作仙人受福甚快樂非復疇昔也出齊諧記

異苑文帝元嘉初益州王雙忽不欲見明常取水沃地以菇蔣覆上眠息飲食悉入其中云恆有一女子著靑裙白■﹝須上巾下﹞【一作領巾】來就其寢母聽聞薦下有聲歷歷發之見一靑色白癭蚯蚓長二尺許又云此女常以奩香見遺气甚淸芬奩乃螺殻香則菖蒲根於時咸謂雙暫同阜螽矣

明月峽中有二溪東西流宋順帝升明二年溪人微生亮釣得一白魚長三尺投置船中以艸覆之及歸取烹見一美女在艸下潔白端麗年可十六七自言髙唐之女偶化爲魚遊爲君所得亮問曰旣爲人能爲妻否女曰冥契使然何爲不得乃爲亮妻後三年忽曰數已足矣請歸髙唐亮曰何時復來答曰情不可忘有思復至其後一歲三四往來不知所終太平廣記

廣五行記曰梁末蜀人費祕割麥值暴風雨隱於巖石間避雨去家數里遙見前路有數婦人皆著紅紫襕衣歌吟而來私謂野外何因有此心異之漸近寂然無聲去祕數步乃各住立少時悉轉向祕看之其面並無七孔惟垂鳥毛而已祕驚怖僕地至二更祕兒怪父不至把火尋覓見祕臥在道傍左側有十餘刺蝟見火卽爭散走祕至家百餘日死

錄異記蜀州晉原縣山亭中有二大石各徑二尺已來出地七八寸人或坐之心痛往往不救又云是落星石東邊者生西邊者死石與他石無異只色帶靑白耳

有巴卭人不知姓家有橘園霜後盡收采餘二橘大如三四斗盎巴人異之卽令攀摘輕重亦如常橘剖開每橘有二叟長尺餘須眉皤然肌體紅明見人不怖但相對像戲談笑自若決賭訖一叟曰君輸僕龍神第七女發十兩智瓊額黃十二枚紫綃帔一副絳臺山霞實散二貼瀛洲玉塵九斛阿母療髓凝酒四鍾阿母女態盈娘子躋虛龍縞襪八緉後日至王先生靑城艸堂還我者一叟曰王先生許來竟待不得橘中之樂不減商山但不得深根固蔕耳一叟曰僕饑虛矣須龍根脯袖中抽出一根艸方圓徑寸形狀宛然如龍毫釐悉具因削食之隨削隨滿食訖噀之化爲一龍四叟共乘之足下泄泄雲起須臾風雨晦冥不知所之巴人相傳此百五十年事似在隋唐之間但不知指的年號耳出玄怪錄

廣古今五行記髙宗光宅中李崇貞任益州長史廳前柑樹結一實大如雞子晚熟露小孔如鍼羣咸異之久而剖得一蛇赤斑色長尺餘崇貞竟以罪死

大唐奇事雲長安有貧僧賣一小猿會人言堪馳使虢國夫人欲之問其由僧曰本住西蜀居山二十餘年偶羣猿過遺此小猿憐而養之才半載識人意會人言語指顧實不異一弟子今至都城資用乏而無計故鬻之夫人償與彩帛僧謝而去此猿旦夕在夫人左右甚憐愛之它日貴妃遺夫人芝艸小猿看翫良久倒地立化爲一小兒狀貌端妍年可十四五夫人怪而問之小兒曰本姓袁隨父入蜀山采藥居林下三年父常以藥苗啖我忽一日自不覺變身爲猿父懼棄我去幸此僧收養得至夫人宅中口𨿽不能言心中之事略不遺忘每至深夜惟自泣下今不期卻還人身也夫人奇之遂衣以錦衣使侍從常祕宻又二年容貌轉美夫人恐人見奪因不令出安於別室以一婢供飼藥食從所嗜也一日小兒與此婢俱化爲猿懼而射殺之視其屍仍復人身

軍將陳守規者性剛猛嘗坐法流信州寓一公館此館素凶始至鬼物晝見其形變化倐忽乃持弓矢刀杖與之鬭久之聞空語曰吾鬼神不欲與人雜居君旣堅正願以兄交可乎守規許之自是常與交言有吉凶輒先報求飲食與之輒得錢物旣久頗爲厭倦因求方士手書章疏奏之上帝翌日鬼乃大罵曰吾與君爲兄弟柰何上章訴我大丈夫結交當如是耶守規云安得此事卽於空中擲下章疏紙筆宛然又曰君謂我無所處耶吾今往蜀川亦不下於此矣由是遂絕出稽神錄

蜀大理少卿李冰嘗歸郫城別墅見橋側一嬰兒以蕉葉薦之冰憐其相貌收歸哺養爲子六七年能讀書善譚笑愛之過於親生至十二歲經史未見者皆如夙習人謂其神智嘗獨居一室中閱書父母偶潛窺之見一人持簿書復有二童子接引呈過其子便大書數行卻授之去父母異之來日因侍立冰欵曲謂之曰吾夜來竊有所覩汝得非判陰府事乎曰然重問則惟拜不對冰曰陰府人間事自不同吾不欲苦問汝宜善保子父母卻後六年一旦白父母兒只合與少卿夫人爲兒一十八年今則事畢來日申時卻歸冥司因泣下久之父母亦爲之出涕冰自問官祿答曰大理少卿也來日申時兒果卒未久冰坐事遂罷出野人閒話

開元末渝州多虎暴居人設機穽待之月夜登樹候望見一倀鬼如七八歲小兒無衣輕行通身碧色來發其機及過人又下樹上之須臾一虎跑過爲陷機所中死久之小兒行哭而返因投虎口而沒及明開視有碧石大如雞子在虎喉中

天寶中章仇兼瓊爲劍南節度數載將入朝蜀川有張夜叉者狀如狂人而言事多中乃呼而問之夜叉云大使若住蜀有無涯之壽若必入覲不見其吉兼瓊初甚惶懼久之曰安有是耶遂行至漢州入驛墜馬身死惟心上微暖先是彭州刺史令蒙陽尉馬某送藥酒一器兼附起居蒙陽去漢州五十里奉命便行至驛未到兼瓊所忽然顚倒而卒頃之兼瓊气蘇言地下所司以馬尉見代也馬魂便至其家家人驚異問適爾奉命還何遽也不言視天太息遽揮使去因流涕謂妻子已代章仇大使死適於地下苦論地下所司並爲他爭柰何自念到官日淺逺客孤弱故還取別舉言悲號又謂妻無苦我代其死彼亦當有深卹無憂不得還鄕但倉卒死生永隔以此爲恨耳言訖不見妻子猶怳然驚疑而舁屍至矣兼瓊翌日還成都賻馬氏錢五百萬又令彭州賻五百萬兼還四年秩祿云

新繁縣令妻亡召女工作凶服中有婦人婉麗殊絕令恱而畱之數月甚見寵愛一旦慘悴言辭哽咽令怪問之曰本夫將至身方逺適所以悲耳令曰我在此誰如我何苐自飲食無苦也後數日復求去止之不可畱銀酒杯一隻爲別謂令曰幸甚相思以此爲念令贈羅十疋去後恆思之持銀杯不捨手每至公衙卽置案上忽得報前尉已罷還其妻神柩尙在縣逺來移轉投刺謁令令欸待之尉見銀杯駭愕數視之令問其故云此是亡妻柩中物不知何得至此令嘆息因具言始末及形狀音旨畱杯贈羅之事尉憤怒終日後開棺見婦人尙抱羅而臥怒甚積薪焚之已上三則出廣異記

開元初巴人百餘輩上褒中隨山伐木至太白廟廟前松樹百餘株各大數十圍止而伐之已倒二十餘株有老人戴冠拄杖至其所曰此神樹何故伐之羣巴初不顧老人曰若然已倒者取之未倒者無伐何如又不止老人曰吾太白神若不止必當俱死無益也又不信老人乃登山呼斑子倐尒有虎數頭相繼而至噬巴殆盡惟五六人獲免老人曰汝輩略有良心不令殺宜速去也其倒樹至天寶末尙存適詔修理內殿楊國忠令人至山宣敕取樹作板以進神竟與之

章仇公鎭蜀日佛寺設大會百戱在庭有十歲童兒正舞於竿杪忽有物如鵰鴞掠之而去羣眾大駭因罷樂後數日其父母見兒在髙塔上梯而取之神形如癡久之方語云見如壁畵飛天夜叉者將入塔中飼以果實飲食諸味亦不知其所自旬日方精神如初出尙書故實

玄怪續錄云薛偉者唐乾元年任蜀州靑城主簿與丞鄒滂尉雷濟裴寮同時偉得病七日忽奄然若往連呼不應而心頭微暖家人不忍卽斂環而伺之經二十日忽長吁起坐謂其人曰吾不知人間幾日矣曰二十日矣與我覷羣官方食鱠否言吾已蘇甚有奇事請諸公罷筯來聽也僕走視羣官實欲食鱠遂以告皆喜而來偉問諸君使司戶僕張弼買鯉於趙幹以付王士良鱠乎曰然何以知之曰向殺之鯉卽我也眾愕曰願聞其說偉曰吾初疾惡熱求涼忽策杖而去不知其夢也旣出郭其心欣欣然若籠禽檻獸之得逸莫我如也漸入山行益悶遂下遊於江潭有思浴意遂脫衣於岸跳身便入自幼狎水成人已來絕不復戲遇此縱適暫契宿心且思人浮不如魚快也安得攝魚而縱逰乎傍有一魚曰顧足下不願耳正授亦易何況求攝當爲足下圖之決然而去俄頃有魚頭人長數尺騎鯢來導從數十魚宣河伯詔曰城居水逰浮沈異道茍非其好則昧通波薛主簿意尙浮深迹思閒曠樂浩汗之域放懷淸江厭巘崿之情投簮幻世暫從鱗化非遽成身可權充東潭赤鯉嗚呼恃長波而傾舟得非在晦昧纎鉤而貪餌易傷於明無或失身以羞其黨爾其勉之忽而自顧卽已魚服矣於是放身而逰意往斯到波心潭底莫不從容三江五湖騰躍將徧然旦畱東潭暮必復回俄而饑甚求食不得循舟而行忽見趙幹垂釣其餌芳香心亦知戒有頃饑益甚思曰我是官人戲而魚服縱吞其釣幹豈殺我固當送我歸縣耳遂吞之趙幹收綸以出幹手之將及也連呼之不聽而以繩貫我腮系於葦間旣而張弼來曰裴少府買魚須大者幹曰未得大魚秪有小者弼曰奉命取大魚安用小爲乃自於葦間尋得我而提之我謂弼曰我是汝縣主簿化形爲魚何得不拜弼不聽提之而行入縣門見吏坐者奕棊者大聲呼之略無一應旣而入階鄒雷方博裴啖桃實皆喜魚大促命付廚弼言幹藏巨魚先以小者塞命可恨裴鞭幹已令鱠我我乃呼曰爲公同官見不相捨反促殺之仁哉大叫而泣三君不顧而付鱠手王士良士良礪刄投我於機上我大叫曰王士良因何殺我可執我白於官人士良若不聞者按吾腮於砧上而斬之彼頭適落此亦醒悟遂奉召爾言訖諸公逓相訊之一如所云莫不驚駭生愛忍想於是投鱠咸終身不食偉亦平愈後累遷華陽丞乃卒

太平廣記貞元初陳郡袁生任唐安參軍罷秩逰巴川捨逆旅氏忽有白衣丈夫來謁與之語聰辯敏博迥出於人奇之丈夫曰某又善算能知君平生事生訊以往事一一如寫益奇之是夕夜深丈夫宻謂袁曰我實赤水神也有祠在新明縣南去歲淫雨數月居捨盡圯爲風日樵牧侵侮知君來歲當補新明令倘爲重建祠宇以時奠祀幸甚生諾之已又曰子初至時屛人獨入廟中冀盡一言耳生曰謹奉教是冬果補新明及至訊之果有赤水神廟旬餘遂詣之未至百餘步屛車吏獨詣廟中見其檐宇摧毀佇望久之有一白衣自廟後來卽向丈夫也敍寒溫少頃與生偕行至階下有老僧桎梏生問此何爲者神曰此縣東蘭若道成有殃吾攝其魄系之一歲矣旬餘當解之且謂生曰君昔諾我建廟可疾圖之生曰不敢忘旣歸貧無以爲資因念神所系道成旣旬餘當解今假以他語俾建廟又安有疑乎因使問縣東蘭若果有道成師病甚因謂曰我能愈疾師能以緡貨建赤水神廟乎道成曰疾果愈又安以緡貨爲辭生因紿語以故道成曰敬受教後旬餘果愈道成召弟子曰吾少學浮屠今年五十不幸沈疾向者袁令謂我師之病赤水神所爲也不爲福而反害人安得不除之因與其徒持鍤詣廟盡去神像及祠宇無一遺者又明日道成謁袁袁曰可疾修赤水廟也不然且懼爲禍道成曰夫神所以賴於人者以其福可延戾可弭旱則雩之以澤潦則禜之以霽故天子詔郡國邑裏以建祠爲民福也若赤水神無以福人且加害焉已盡毀其廟矣袁且驚且懼而謝之道成气益丰居無何袁生以事坐徙端溪行至三峽忽見白衣立於路左曰向托君修我祠宇柰何致道成毀我之舍棄我之像使一旦無所歸君之罪也君棄窮荒職此報耳生謝曰毀君者道成也何爲罪我神曰道成福甚盛吾不能動今君祿與命衰故我得以報言已不見生惡之後數日竟以疾卒

申屠澄者貞元九年自黃衣調補漢州什邡尉之官至眞符縣東十里許遇風雪大寒馬不能進見路旁茅舍中有煙火甚溫乃往就之有老父嫗及處女環火而坐女年方十四五𨿽蓬髮垢衣而雪膚花臉舉止妍媚父嫗見澄來遽起曰客甚衝寒雪請前就火澄欣謝之坐良久天色已暝風雪不止澄曰西去縣尙逺借宿於此可乎父嫗曰但蓬室爲陋耳敢不承命澄遂解鞍施食秣馬其女方修華靚餙自帷箔間復出而閒麗之態尢過向時有頃嫗自外挈壺酒至於火前暖飲謂澄曰以君冒寒且進一杯以禦凝洌澄起揖讓曰始自主人翁卽巡某當婪尾因曰坐上尙欠小娘子父嫗皆笑曰田舍家所育豈可備賓主女郎回眸斜視曰酒豈足貴謂人不宜預飲也母卽牽裙使坐於側澄欲舉令以觀女意執盞曰請徵書語屬目前事乃曰厭厭夜飲不醉無歸女低鬟微笑曰天色如此歸亦何往哉俄巡至女哂曰風雨如晦雞鳴不已澄愕然嘆小娘子明慧若此某幸未婚敢請自媒如何翁曰是𨿽寒賤亦常嬌保之頗有過客以金帛爲問意不忍別未許也不期貴客又欲援拾豈是分耶願以爲托澄遂修子壻禮祛囊以遺之嫗悉無所取曰但不見寒賤何事資貨明日又謂澄曰此孤逺無鄰又復湫隘不足以久畱女旣事人便可行矣又一日從容爲別澄乃以所乘馬載女而行旣至官俸祿甚薄妻力贊成家交結賓客旬月之內大獲名譽至於厚親族撫甥侄洎僮僕廝養無不歡心後秩滿將歸已生一男一女亦甚明慧澄尢加敬焉嘗作贈內詩曰一尉慚梅福三年愧孟光此情何所諭川上有鴛鴦其妻終日吟諷似黙有知者然未嘗出口毎謂澄曰爲婦之道不可不知書倘更作詩反似嫗妾耳澄罷官卽盡室歸秦過利州嘉陵江畔臨眾石藉艸憇息妻忽悵然謂澄曰前者見贈一篇尋卽有和初不擬奉示今遇此景物不能終黙乃吟曰琴瑟情𨿽重山林志自深常憂時節變辜負百年心吟罷澘然良久若有慕焉澄曰詩則麗矣然山林非弱質所思倘憶賢尊今則至矣何忽悲泣乎後二十餘日復過妻家艸舍依然但不復有人矣澄與妻俱止其捨妻思慕之深盡日涕泣忽於壁角故衣之下見一虎皮塵埃盡滿妻見之忽大笑曰不知此物尙在耶披之卽變爲虎哮吼拿攫突門而去澄驚走避之攜二子尋其路望林大哭數日竟不知所之出河東記

太平廣記元和中荊州崔商上峽之黔秋水旣落舟行甚遲江濵有溪洞林木絕勝商因杖策徐步不三四里忽有人居石橋竹扉板屋茅舍景象殊迥因前詣焉有尼眾十許延客姿貌言咲非巖壑中有也卽升其居見捨上多曝果栗及窺其室堆積皆滿須臾則自外齋負果累累至商以深山疑爲妖異忽遽辭返眾尼援引畱連詞意甚懇商竟登舟謝之訪於舟子皆曰此猿猱耳非速返幾爲所殘卽聚僮僕挾兵杖亟往尋捕無蹤迹漢州西四十五里有富叟王瑤所居水竹園林占一州之勝往來人多迂道以經瑤亦盡誠接待有賣瓦金石生者常言住在西山毎來必休於此積十數年率五日一至瑤宻視其所買又非山中所需異之一日又來因竭力奉之石亦無媿將去瑤曰思至貴居爲日久矣今者幸願偕焉石生曰窮僻山居不足爲訪瑤不顧徑隨之行至數里將暝石生曰可還矣固辭之瑤追從不已石生忽以拄杖畫地登爲巨壑而身亦騰爲白虎哮吼顧瞻瑤驚駭惶怖因蒙面匍匐而走明日再往曽無人迹自是石生不復經過矣出集異記

錄異記鄒平公段文昌嘗佐太尉南康王爲成都郵巡忽失韋意逐之使攝尉靈池蒼惶受命羸僮劣馬奔迫就縣去靈池六七里日已昏黒路絕行人忽有兩炬前引更呼曰太尉來旣及郭門兩炬皆滅扣闗良久令長差人延之然後得入自郵巡奉韋使入長安得交劉禹錫時禹錫爲禮部員外公往謁之禹錫與日者從容之際公遽至日者匿於箔下公旣去日者謂禹錫曰員外若圖省轉事勢殊逺須待十年後此客入相方轉本曹正郎耳自是禹錫失意連授外官十餘年鄒平入相方除禹錫禮部郎中歸闕

太尉中書令南康王韋臯節制成都於萬里橋隔江創置新南市發掘墳墓開拓通街水之南岸人逾萬戶鄽閈樓閣連屬宏麗爲一時之盛然毎至昏暝則人多驚悸投礫擲石鬼哭嗚咽蓋其喪失墳壠無所依棲故俗謂之虛耗焉人居不安市亦不甚完葺韋公知之請道流置黃籙道場精誠懴謝至第三日鬼哭之聲頓息夢神人曰公營南市使幽鬼失其所居喪其骸骨相與悲怨幾爲分野之災賴黃籙功爲其遷抜上帝許窮魂三萬餘輩皆乘此福托生諸方矣居人自此安堵勿復爲憂也公深異之自制黃籙碑立於眞符觀焉

戎幕閒談杜元頴鎭蜀年資州方丈大石走行盤礡數畝新都縣大道觀老君旁泥人須生數寸抜之俄頃又出都下諸處有栗樹結實食之味如李鹿頭寺泉水湧出及貓鼠相乳之妖南蠻將圍城西門有人見一龍與水牛鬭俄頃皆滅又李樹生木瓜而空中不實大道觀卽玉皇觀在東門外五十步

成都景云觀舊在新北市因節度使崔公安潛置新市日遷於大西門之北觀有三將軍堂頗靈應毀撤之後惟柱礎一枚穿掘不動掩手足其上熱愈於火逡巡應心側近居人有犯觸者立有徵應今猶存

馬舉爲山南步奏官由間道入蜀時兵後僻路絕無人煙夜至一館聞東廊下有人語聲因往告之有應者雲中堂有牀自往宿去舉至中堂惟有土塌又求火答云無火求席隔屋擲出一席可重十餘斤舉亦壯士殊不介意睡至中夜有一物如猴升榻而來舉以鐵椎急擊之叫呼而走及明呼告別聞人怒聲更云夜來見伊獨處令兒子往伴打得幾死舉推其門不可開自隙窺之了無人物但有積壤而已舉後爲太原將官淮南節度使出稽神錄

渠州刺史李黃夏日憇於小廳見鼠穴中有一人長數寸執篲掃穴前而入頃有二人亦長三二寸舁一鑊添水爨薪須臾鑊沸有一夜叉執鐵扠叉一人披紫袍執象笏長三二寸形色狀貌猶已身也𨿽懼而不敢驚之夜義咄紫袍脫衣入鑊中須臾而出仍自服衣而入穴中又見一婦人出穴中似黃之姊孀婦寓嶽州久矣主鑊者又扠黃姊入鑊中須臾又出姊服衣亦入穴中主鑊者繼入舁鑊二人亦入擁篲者掃其灰燼而入數日皆如此黃大憂遣訪其姊亦無恙黃後十餘年方卒出聞奇錄

唐司空嚴震梓州鹽亭縣人所居枕釡戴山但有鹿鳴嚴氏必一人殞忽日震與親表對坐聞鹿鳴其表曰釡戴山中鹿又鳴矣嚴曰此際當應表兄其表遽對曰表兄不是嚴家子合是三兄與四兄不日嚴氏果亡一人出北夢瑣言

髙駢築成都羅城時令人發古冡取磚以資甃砌有牙將姜姓者當掘一冡先夜見一鬼嘯於冡上且獻詩求免其文亦可觀以白於髙乃免之詳見詩話

寶歷三年明經範璋夏日居梁山讀書深夜忽聽廚中有拉物聲範慵省之至明見束薪長五寸餘齊整可愛積於竈傍地上累蒸餅五枚又一夜有物叩門因拍掌大笑聲如嬰兒如此經三夕璋素有膽气乃乘其笑曳巨薪逐之其物狀如小犬連郤擊之變成火光照滿山而滅出酉陽雜爼

進士楊蘊中得罪下成都府獄夜夢一婦人𨿽形容不揚而言詞甚秀曰吾薛濤也頃幽死此室乃贈蘊中詩曰玉漏深長燈耿耿東墻西墻時見影月明窻外子規啼忍使孤魂愁夜永

進士李菌襄陽人嘗見紅葉自禦溝流出上題詩雲流水何太急深宮盡日閒殷勤謝紅葉好去到人間菌收貯書囊後僖宗幸蜀菌奔竄南山民家見一宮娥自雲宮中侍書名云芳子有才思因與之款接見紅葉嘆曰此妾所題也同菌詣蜀具述宮中事至錦官逢內官田大人識之曰書家何得在此逼令上馬與之前去李甚怏悵其夕宿逆旅云芳子復至曰妾已重賂中官永得從君矣乃與俱歸襄陽數年菌疾有道士言其面有邪气云芳子自陳往年綿竹相遇實已自經而死感君雅意故久相從人鬼殊途何敢貽患於君置酒賦詩告辭而去出北夢瑣言

趙尊師者本遂州人飛符救人疾病於鄕裏間年深矣又善役使山魈令挈書囊度帽有民阮瓊女爲精怪所惑毎臨夜卽別梳妝似有所伺頃之迎接忻喜言笑自若召人醫療卽先知姓名瓊乃令請尊師救解趙取素白絹朱書大符與瓊貼於戶牖更初聞有巨物中擊之聲如冰墜地遂攢燭照之乃一巨鼉宛轉在地逡巡而死符卽不見女乃醒悟驚駭涕泣瓊遂碎鼉之首棄於壑間卻詣尊師備陳其事趙又與小符令女吞之自後無恙出野人閒話

唐故吏部員外張升隨僖宗幸蜀以年少未舉遂就攝涪州衙推州司差里正遊章當直他日告辭問何往章但云有老母及妻男乞爲存問言訖而去所居近鄰夜聞章家大哭翌日問其由言章昨夜辭其家入山變爲虎矣二三日又聞章家大驚叫又問則曰章昨夜思家而歸自上半身已變虎而尙能語出聞奇錄

王道珂者居雙流縣南笆當僖宗幸蜀之時常以卜筮符術爲業行坐常誦天蓬咒毎入市貨符卜得錢喫酒至醉方歸雙流郭外有白馬將軍廟曉夕有人祈賽長日垂簾簾內往往有光及聞吹口之聲祈禱酒食忽忽不見愚民畏懼無有輒敢正視者道珂因酒醉歸入廟朗誦神咒則廟堂悄然傍人視之無不驚駭異日晨雞初叫忽隨村人擔蒜趂市夜行至廟前忽然倒地蒼惶之間見野狐數頭眼如火炬衘拽入廟聞堂上呵責曰你何得恃酒入我廟念咒驚動我眷屬道珂心中黙持天蓬逡巡卻蘇蓋緣其時與挐蒜人同行神兵逺穢臭而不衛其身耳旣蘇之後遂歸家沐浴淸潔卻來廟內大詬而責曰我是太上弟子不獨只解持天蓬咒常誦道經雲天得一以淸地得一以寧神得一以靈尒若是神明只合助道行化何以惡聞神咒我知非白馬明神定是精怪傍附幻惑生靈今日我決定於此止泊持咒爲民除害遂志心朗念不歇廟中寂然無聲亦無光透簾幕惟聞自撲呻吟之聲至明呼喚鄰近居人視之惟見老野狐五頭頭破血流死於階下自後廟祀遂廢天蓬將軍是北帝上將制服一切鬼神不止誅滅狐貍也靈驗記

合州有壁山神鄕人祭之必以太牢不爾則致禍歲烹宰不知紀極蜀僧善曉者早苦州縣官調選乃剃削爲沙門堅持戒律雲水參禮行經此廟聞之乃曰天地郊社薦享有儀況牛者稼穡之畜爾以爲祀無乃過乎命斧擊碎土偶數軀最後一偶廟祝哀祈曰此一神從來蔬食由是存之軍州以爲異申聞本道而僧亦端然無恙出北夢瑣言

校書郎張仁寶素有才學年少而逝自成都歸塟閬中權殯東津寺中其家寒食日聞扣門甚急出視無人惟見門上有芭蕉葉上題曰寒食家家盡禁煙野棠風墜小花鈿而今空有孤魂夢半在嘉陵半錦川至端午又聞扣門聲其父於門罅伺之乃見其子長三丈許足不踐地門上題五月五日天中節題未畢其父開門卽失所在太平廣記

益州西門內石筍街百姓有李萬壽者年五十餘景福元年壬子三月中值兵亂城門盡閉家道罄竭親屬二十餘口悉皆淪沒萬壽一身窮悴俟至城開遂往漢州投托親知行至新都縣覺日色猶早乃更前去不覺昏黒遙見西山之下隔橋茅齋四向似有人居萬壽至門投宿扣扉良久一女子出年才及笄見萬壽驚問曰是何人因何至此萬壽曰欲往漢州至此抵夜求寄一宿女子曰君宜速去此不可住萬壽再三懇告乃曰妾夫婿非人卽行病鬼王妾卽新都縣藍�行內王萬回家女也偶然被攝至此無由得歸萬壽自陳至此山路險惡去亦死住亦死願得一處藏匿或可免難當爲娘子通報本家令知在此女子良久欣然遂引萬壽入大甕中以物蒙之萬壽旣喜又懼不敢喘息但志心宻誦太上天童護命經而已四更以來忽聞大風抜樹走石飛沙俄見鞍馬鏗訇旗隊震耀入於堂內須臾而風止俄又聞鼾睡之聲如雷吼逹於屋外夜未曉女子潛至甕間語萬壽曰我王與羣鬼睡矣然王問妾云適來忽見宅四面金剛力士徧滿空中紫雲之內白鶴仙童羅列前後吾急歸復遇一老翁四目部領兵使逐吾去大鐵圍山吾奔逆竄避直候兵散﨑嶇至此今大困乏豈有術人至此乎妾但答云無也君若有術爲妾言之萬壽曰吾無所能適但志心宻誦天童護命經耳女子曰君試誦之我願聞也萬壽遂宻誦經一徧女子稽首跪聽移時讚嘆必是此經靈驗言訖復入室內寂然無物但聞香風颯颯覺在土穴中仰見天色皎然遂奔至甕所驚告萬壽同尋香气而出天色漸曉方知身在大古墓中相顧悚懼萬壽遂引女子至新都縣尋其本家父母聚族悲喜問其事逺近傳說驚嘆女家以錢十萬莊一所爲謝萬壽卽於嚴眞觀入道女子父王萬回卽於萬壽處傳受天童經於玉皇觀中入道並下靈驗記

李邵者葭萌令也自云其妻亡已八九年身素未逰京國因參選始到僦居三洞觀側客陀之中偶見其家亡婢小玉自鄰居而出熟視之果是也以名呼之斂衽而至問其故則云某隨娘子在此已歲餘矣今暫出買物卽回報與娘子邵待之食頃卽至買得果實茶餅之屬奔馳還家良久亡妻延邵相見敍及存歿或泣或悲且頻令小玉去看時節久之小玉報云來矣顏色慘悴語聲哽咽揖邵請去邵未出門見一少年冠大帽張蓋而入小玉卽引邵避於簾後見其妻出迎少年少年不顧擲蓋於地化爲大鑊水滿火起煙熖蓬勃少時卽沸已去大帽卽牛頭也持叉立於鑊前叉其妻拋鑊中號叫痛楚不久卽爛骨肉分張火尋亦滅復叉其骨排於庭中已張蓋而去其妻身旋復舊蘇而徐起泣謂邵曰平生罪孽合受三年今已一年餘矣毎日如此痛苦難言邵見其變化苦楚亦深悲嘆問妻曰今旣相見所須何物莫要作功徳救拔否妻曰適令小玉相邀全無功徳相托爾此中鄰里受苦者畵太乙天尊一身便得免罪知之數月無托人處今得君來將有離苦之望矣邵驚駭辭出卽於三洞觀中訪問太乙天尊之像得殿上古本已剝落乃以金帛召工畵訖復就觀設齋表祝三日內事事周畢躬自檢校無暇到妻所居功徳旣了方得往報見其所止已空屋矣鄰母曰夫人托謝郎君深荷太乙功徳已得解脫往生矣昨日辰已間與小玉俱去也邵每勸人作太乙天尊像以此

瀟湘記云益州刺史張某有駿馬甚保惜之毎令三人曉夕以専飼飲忽日化爲一婦人美麗奇絕立於廏中左右遽白張親至察視婦人前拜言曰妾本家燕中因僻好駿馬毎覩之必嘆美其駿逸如此數年忽自醉倒俄化成馬遂奔躍出門隨意南走近將千里被人收之以至於君廏今偶自追恨淚下入地地神上奏於帝遂有命再還舊身思往事如夢覺耳張大驚異安存於家經十餘載其婦人忽堅求還鄕張公尙未允婦人號泣仰天自撲忽復化爲馬奔突而出不知所之

迎仙觀在開縣東一里神仙山頂舊傳觀中道士毎歲一人登仙以入道先後爲序屆期觀中老幼叢沓焚香拜祝音樂闐咽燈火輝煌自上垂下長橋如虹煙雲五色當仙者升橋而去莫知所之一異僧來看知其爲妖也按劍以俟須臾橋成卽揮劍斬之有物墜地長丈許如牛舌狀血流滿地莫知何爲旣而於溫湯井後石洞中見一巨蟒舌斷而死

西蜀有僧恵進者姓王氏居福感寺一日早出行至資福院門見一人身長靛色迫之漸急奔走避之至竹簀橋馳入民家此人亦隨至撮拽牽頓勢不可解僧哀鳴求救此人問汝姓何答曰姓王此人曰名同姓異乃捨之而去僧戰懾投入民家移時稍定方歸寺中是夕有與之同名異姓者死焉出錄異記

蜀昌州牧任彥思家忽聞空中有樂聲極雅麗悲切竟日不休空中言曰與吾飲食來任問是何人竟不肯言本末乃於靜室設食如人食無遺自此以爲常或時不與卽致破什器虫飛入人耳中烈火四起彥思惡之移住他處怪輒先至如此凡七八年忽日不聞樂聲置食無所饗廳捨栿上血書詩曰物類易變遷我行人不見珍重任彥思相別日已逺彥思惡其題以刀剗之而字沁入木終不知是何鬼也

僞蜀建虎四五年間有百姓譙本者爲人凶率眾皆惡之少無父常毀罵母母常含忍一旦歸自晚其母倚門而迎本遙見母便罵母曰我只有子一人憂汝歸夜汝返罵我也遂撫膺大哭且嘆且怨本居在城巷爲母數恨便出門近城踏上坐忽大叫一聲脫其衣變爲一大赤虎直上城去至來日猶伏在城上人報蜀主命趙庭隱射之一發正中其口眾分而食之蜀主初霸一方天雨毛人變虎地震者再出野人閒話

廣異記云利州飯肆有子婦爲虎所取經十二載而還自說攫入深山相與寢處窟中有四虎妻婦人最老虎也恆持麋鹿等肉還哺婦人或時含水吐其口中婦人欲出輒爲驅入窟積六七年後漸失余虎惟老者獨在老虎自有婦人未嘗外宿忽一夜不還婦人心怪之欲出而不敢如是又一日乃徐出窟數十步不復見虎乃極力行五六里聞山中伐木聲徑往就之伐木人謂是鬼魅以礫石投擲婦人大言其故乃相率詰問自言是某家新婦中有是其鄰里者先知其事眾方信之鄰人因脫衫衣之與俱還其夫已死翁姥憫而收之婦人亦憨戅乏精神恆爲往來者狎暱劉全白親見之

錄異記趙燕奴者合州石鏡人也居近大云寺初其母孕數月產一虎棄於江中復孕數月產一巨鱉又棄之又孕數月產一夜叉長尺餘棄之復孕數月而產燕奴眉目耳鼻口一一皆具自項已下其身如斷瓠亦有肩胛兩手各長數寸無肘臂腕掌於圓肉上各生六指才寸餘爪甲亦具其下有兩足各一二寸亦皆六指旣產不忍棄之及長只長二尺餘善入水能乘舟性甚狡慧詞喙辯給頗好殺戮以捕魚宰豚爲業毎鬭船驅儺及歌竹枝詞較勝必爲首冠市肆交易必爲牙保又髠髮衣緇衣民間呼爲趙師晚歲但禿頭白衫而已或拜跪跳躍倒踣於地形必祼露人多笑之或乘驢逺適只使人持之橫臥鞍上若衣囊焉有二妻一女衣食丰足或擊室家力不可制幹徳初年僅六十腰腹數圍面目與常人無異其女右手無名指長七八寸亦異於人

呂申公夷簡嘗通判蜀中忘其郡召廨字中素有鬼物號楡老姑乃楡木精也其狀乃一老醜婦常出廚間與羣婢相偶或時不見卽見之亦不以爲怪公或呼問之卽下階拜云妾在宅日久𨿽然非人然不爲人禍公亦置而不問嘗謂公他日必大貴一日忽懷姙羣婢戲之自言非久當產遂月餘不見忽來云已產矣請視之指後園楡木西南大贅是

麒麟石在榮昌治北八十里相傳昔有人偶見石平地自躍起及追剖之中有石麒麟頭角毛甲俱備一云弘治中曽有麒麟自水而出里人爭觀之遂入水疑卽此石所化也行石亦在榮昌治北二十里地名伍家巖嘉靖中偶見一石如倉平地自行一里乃止後書行石二字於上

蜀中廣記卷八十

●欽定四庫全書

蜀中廣記卷八十一

﹝明﹞曹學佺撰

○髙僧記第一

川西道一

文殊菩薩化身宋宣和五年史相作成都石長者院記曰石賴長者石其姓也賴其名也地曰石賴以長者得名也長者族系家世無文記可考蜀父老相傳有一僧遊五臺山踰年不覩文殊光相忽逢山中老人語曰菩薩出遊蜀今以旃陀羅身寄業於笮橋南乃其化現非有二文殊也僧然其言至成都物色之果於橋南見長者風姿奇偉如老人所說遂往造見長者延入室與語意旨宻契歡喜踴躍長者復化文殊刀化爲如意飛出屋蜀人異其事因以其所居易爲道場今所葺院是也初長者操刀於屠肆幾上肉經大屠無臭腐飛蠅過者弗集輕重多寡一割無毫釐差蓋得手應心進乎技者非有道也歟問者曰破戒犯律日以殺爲事有道者如是乎餘發其蔀曰汝以持守戒律動有所礙爲道邪抑超出戒律動無所礙爲道邪長日遊戲屠宰間視身如物視物如身物與身皆非眞實相也淸濁淨穢隨所寓而適又奚擇焉道固如是也昔之得道者類多埋照混迹於酒肆屠門故解牛有養之妙理屠羊有輕賞之髙義𨿽食蜆捕魚不害其爲道何獨於長者而疑之問者形解心釋始信鼓刀逰刃間道有在於是也院遭五季兵火遺址蕪沒過者興嘆聖壽寺僧自淳懼靈迹湮滅無聞以願力再新之自元佑經始迄宣和辛丑而工告休安佛有宮處僧有堂炊爨有廚會集有廳廊廡門面亦略具體矣余書其事已復爲長者說偈言稽首孤峯妙湛尊髙卑淨穢了不分奏刀砉然道所存托此豁開不二門

晉釋慧持者慧逺之弟也衝黙有逺量善文史巧裁制年十八出家與兄共事道安法師及安在襄陽惠逺東下持亦俱行初憩荊州上明寺後適廬山皆隨逺共止持欲觀瞻峨眉振錫岷岫乃以晉隆安三年辭逺入蜀逺苦畱不止嘆曰人生愛聚汝獨樂離如何持亦悲曰若滯情愛聚者本不應出家今旣割欲求道正以西方爲期耳於是兄弟枚淚憫黙而別行達荊州刺史殷仲堪桓玄二人苦欲畱之持與玄書曰本欲棲病峨眉之岫觀化流沙之表不能負其發足之懷便束裝首路到蜀止龍淵精舎井絡四方慕徳成侶刺史毛璩雅相崇挹耆宿惠巖僧恭皆望風推服有升持堂者號登龍門焉後因譙縱爲亂殺璩及巖公等持避難之郫縣中寺縱有從子道福凶悖尢甚將兵往郫討戮入寺人馬浴血眾僧大怖一時驚走持在房前盥洗神色無忤道福直至持邊持彈指漉水淡然自若福愧悔流汗出寺門謂左右曰大人故與眾異後境內淸恬還止龍淵講說齋懴老而愈篤以晉義熙八年卒於寺中春秋八十有六臨終遺命務朂律儀謂弟子曰經言戒如平地眾善由生汝等行住坐臥宜其謹哉按宋時嘉州道左大樹因風吹折穴中有一定僧頭髮蓋身爪甲圍腰一匝有司以聞取至都令西僧總持擊金磬再拜乃出定叩之曰吾逺法師弟也再叩曰吾將往陳畱入定遂去陳畱予在金陵同年金礪爲予言近日陳畱古廟因取土修理掘其下有三缸蓋底皆俯其中仰者有定僧坐焉爪甲亦圍繞身羣眾喧嘩不已聊一開眸問曰是何時答者曰萬曆某年也曰吾尙早仍閉目縱合力搖之亦不動懼遂覆之如初此不知卽嘉州樹內者否

雞骨禪師不知何許人也晉時習禪於香積寺坐化塔存方輿勝覽云靑城縣之香積山有瀑布及雞骨禪師塔張孝芳詩雞骨埋龍塔靈山對佛龕李仁父詩斷碑唐日寺遺像晉時僧

晉釋僧生姓袁郫人少出家以苦行致稱成都宋豊等請爲三賢寺主誦法華習禪定嘗於山中誦經有虎來蹲其前誦竟乃去後毎至諷詠輒見左右四人爲侍衛年𨿽衰老而翹懃彌厲後微疾便語侍者云吾將去矣於後可爲燒身弟子謹依遺命

南宋釋法期姓向蜀郡郫人十四出家從智猛諮受禪業與靈期寺法林共習禪觀後遇元暢復從進業及暢下江陵期亦隨從十住觀門所得已九有師子奮迅三昧惟此未盡暢嘆曰吾自西涉流沙北履幽漠東探禹穴南盡衡羅惟見此一子特有禪分後卒於長沙寺春秋六十有二神光映屍體更香潔時蜀龍華寺又有釋道果者亦以禪業顯焉

南宋釋道汪姓潘長樂人年十三投廬山逺公出家研綜經律雅善涅盤嘗行梁州爲羌賊所圍垂失衣缽汪與弟子數人誓心共念觀世音有頃覺如雲霧覆汪等身羣盜推索不見由是獲免旋於成都徵士費文淵初從受業乃立寺於州城西北名曰祇洹化行巴蜀譽洽朝野梁州刺史申坦與汪有舊坦後致政汪將往省之仍欲停彼費文淵乃上書刺史張悅曰道汪法師識行淸白風霜彌峻近聞梁州遣迎承教旨許去闔境之論僉曰非宜鄙州邊荒僧尼出萬禪戒所資一焉是賴豈可水失其珠山亡其玉願鑑道俗之誠令四輩有憑也悅卽惇畱不果行悅還都具向宋孝武述汪徳行帝勅令爲中興寺主汪固辭獲免於是謝病下帷絕窺人世後劉思考臨州大設法事請汪講說乃應請或問法師常誓守靖何以虧節答曰劉公篤信方欲大法憑之何辭小勞耶先是峽中人每於石岸側見神光夜發思考以大明中請汪於光處起寺卽崖鐫像因險立室行途瞻仰鹹發淨心後王景茂請居武擔寺爲僧主勗眾淸謹白黒歸依泰始元年卒顧命闍維思考爲起塔於武擔寺門之右景和元年蕭惠開西鎭成都承汪髙譽思共講道行至中途聞其已逝乃嘆曰惜也吾不及其人文舉之追康成曽何足道其爲時賢所惜如此時蜀江陽寺普明長樂寺道誾並戒徳髙明學兼內外吳國張裕請爲戒師云

南宋釋道法姓曹燉煌人棄家入道專精禪業亦時行神咒後遊成都王休之費鏗之請爲興樂香積二寺主訓眾有法常行分衛不受別請及僧食乞食所得常減其分以施虫鳥每夕輒脫衣露坐以飼蚊虫如此者累年後入定見彌勒放齋中光照三途果報於是深加篤勵常坐不臥元徽二年於定中滅度平坐繩牀貌如恆日

南宋羅江縣釋僧羣淸平守節蔬食持經居縣之霍山構立茅屋孤在海中上有石池如盂水深六尺常出淸泉古老相傳是神仙所宅羣因絕粒其庵舎去石盂一小澗日夕往還以木爲梁由之汲水年至一百三十忽見一折翅鴨舒翼當梁頭就唼羣不得過欲舉錫杖撥之恐有轉傷因此遂回絕水經數日死臨死向人說年少時曽折一鴨翅驗此以爲現報此劉敬叔異苑所載南宋尼釋曇輝蜀郡成都人也本姓靑陽名白玉年七歲便樂坐禪每坐輒得境界意未自了亦謂是夣耳曽與姊共寢夜中入定姊於屏風角得之身如木石亦無气息姊大驚怪喚告家人互共抱扶至曉不覺奔問巫覡皆言鬼神所憑至年十一有外國禪師畺良耶舎者來入蜀輝請諮所見耶舎者以其旣有禪分欲勸化令出家時輝將嫁已有定日法旨未展聞說其家潛迎還寺家旣知將逼嫁之輝遂不肯行深立言誓若我道心不果遂被限逼者便當投火飼虎棄除穢形願十方諸佛證見至心刺史甄法崇信尙正法聞輝志業迎與相見並石綱佐有懷沙門互加難問輝敷演無屈坐者難之崇乃許離夫家聽其入道元嘉十九年臨川康王延至廣陵終於所住

南宋釋普恆姓郭蜀郡成都人也爲兒童時嘗於日光中見聖僧在空中說法向家人敍之後苦求出家止安樂寺獨處一房不立眷屬習靜業禪善入出住與韜律師爲同志自說入火光三昧光從眉直下至金剛際於光中現諸色像先身業報頗亦明了宋升明三年卒春秋七十有八其日微有病相惟俗家一奴看之明旦平坐而卒奴不解彊取臥之屍竟不伸眾僧來見更令坐之手屈三指眾僧試取捋之亦隨手卽伸伸已復更屈生時體淨死更潔白於是依得道法闍維之薪積始然便有五色煙起殊香芬馥州將王元載乃爲之贊曰大覺眇無像懸應貴忘靖一念會道場空過萬刼永信心虛東想遇聖藻西影妙趣澄三界傳神四禪境俗物故參差眞性理恆炳韜光寄浮世遺徳方化迥

梁靑城山寺釋植相姓郝氏梓潼涪人嘗任巴西郡吏大守鄭貞令相賫獻物下楊都見梁祖王公崇敬三寶便願出家及還決誓家屬妻子同志一時翦落專習苦行一食常坐正心佛理以命自期時南武都今孝水縣也有法愛道人髙衒道術相往觀之愛於夕中自以咒力現一大神身著衣冠容相瑰偉來舉繩牀離地四五尺相誦戒神卽馳去斯須復來舉牀僅動一角如前復去俄爾又來在相前立相正意貞白初無微動尋爾復去於屋頭現面舎棟破裂其聲甚大相亦無懼神見不動便來禮拜求哀懴悔至旦語愛曰汝所重者此是邪術非正法也可捨之相後往外聽講因行路寄宿道館道士素聞相名恐化徒屬拒不延之其夜羣虎遶院相吼道士等通夕不安及明追之從受菩薩戒焉又曽行弘農水側見人垂釣相勸止之不從其言卽唾水中忽有大蛇擎頭四顧來趣釣者因卽歸命投相出家時梁道漸衰而涪土軍動與彖法師分飛異域彖入靜林山相入靑城山聚徒習業梁王蕭撝素相欽重供給獠民以爲營理未暇經始便感重疾知命不救謂弟子曰常願生淨土而無勝業𨿽不生三塗亦不生天堂還生涪土作沙門也汝等努力行道方與吾會跏坐儼然奄便遷化時年三十有四其山四面獠民見其坐亡皆來嘆異禮拜供養攺俗行善弟子銜命露屍松下初相置足於綿州城西栢林寺院宇成就於堂頭植梧桐一株極爲繁茂忽以四月十五日無故葉落又維那之旦打鐘初不發聲大小疑怪莫測所以上座僧起謂有大變執錫逃避須臾信報相已終矣樹枯鐘噎表其遷化之辰也

梁潼州沙門僧林吳人深有徳素行能動物大同中上蜀至潼州城西北百四十里豆圌山上有神祠土民敬之每往祭謁林往居焉禪黙累日忽有大蟒縈繩牀前如揖讓者林爲授三歸授已便去自爾安帖卒無災異其山北涪山之陽素來無猿自林棲托已來便有兩頭依林而住有初見者雲度水來及後林出山門猿還泅渡如此非一年月淹久字乳產生乃至數十有時送林至龍門口竚望而返後往赤水巖故寺中屋宇並摧止有叢林便卽露坐有虎蹲於林前低目視林乃爲說法良久便去爾後孤逰雄悍不避惡獸常行仁濟感化極多末卒於潼郡

梁益州沙門尙圓姓陳氏廣漢雒人出家以咒術救物武靈王蕭紀宮中鬼怪魅諸婇女或歌或哭紛然亂舉王乃令善射者控弦擬之鬼乃現形卽放箭射鬼便遙接還返擲人久而不已聞圓持咒請入宮中諸鬼競前作諸變現龍蛇百獸倐忽前後在空在地怪變多端圓安坐告曰汝小家鬼能變我身則可自變萬種秖是小鬼可住聽我一言諸鬼合掌住立圓始發雲南無佛陀鬼皆失所自爾安靜武帝聞召大蒙賞遇值梁顚擾圓復行至蜀年八十一終所住治城

梁蜀郡龍淵寺釋慧韶姓陳本穎川太丘後避亂居丹陽之田裏十二厭世出家具戒便逰京揚聽莊嚴旻公講釋成論才得兩徧記注略盡謂同學慧峯曰吾沐道日少便知旨趣斯何故耶將非所聞義淺爲是善教使然乎乃試聽開善藏法師講遂覺理與言玄盡心讚仰著義髙卓時以爲有神思也武陵王出鎭邀之至蜀於龍淵寺講論開導如川流嘗靜坐中感見一神靑衣帢服致敬曰願法師常在此弘法當相擁衛言訖而隱遂接席數徧淸悟繁結昔在揚都苦气疾綴慮恆動及至蜀講眾病皆除識者以爲寺神所護云於時成都講席恆並置三四法鼓齊振競敞玄門而韶聽徒濟濟莫斯爲甚焉韶性不乘騎𨿽貴勝請講逢值泥雨輒自策杖戴笠履芒屩而赴會後遇時患藥雜豬脂拒而不服非時漿飲故絕僧常候病者仰觀顏色怡悅禮誦不替當似微差乃告曰吾今無處不痛如壞車行路常欲摧折但自彊耳恨所營尊像未就吾將去矣遺屬道俗憑爲莊嚴便洗浴剃剪禮拜潄口卒於摩訶堂中春秋五十有四卽天監七年七月三日也時成都民應始丰者因病气絕而心尙溫五日方醒云被攝至閻王所聞處分云迎韶法師須臾便至王下殿合掌頂禮更無言說惟畫文書作大政之字韶便出外坐於曠路樹下見一少童以漆栁箕擎生袈裟令韶著之有數十僧來迎豊惟識和慈二禪師旛花列道騰飛而去又當終之夕有安浦寺尼久病悶絕及後醒云送韶法師及五百僧登七寶梯到天宮殿講堂中其地如水精牀席華整亦有麈尾几案蓮華滿池韶就座談說少時便起送別者令歸其生滅冥祥感見類此

魏益州五層寺釋法建廣漢雒縣人也俗姓朱氏日誦經一千卷仍多閒暇遨逰偶俗無所異焉忽復閉門則累日不出無所食矣惟聞誦經然小聲吟諷音不外徹有人倚壁竊聽臨響但聞斖斖澑澑似伏流之吐波時乃一出追從無聞武陵王東下令弟規守益州魏遣將軍尉遲迥來伐規旣降欵城內名僧皆被拘禁至夜忽有光明迥遣人尋光乃見諸僧並睡惟法建端坐誦經光從口出迥聞自到建所頂禮坐聽至旦始休迥問曰法師昨夜所誦名作何經答曰華嚴經下袠十卷迥曰何不從頭誦之答曰貧道誦次到此耳迥曰法師誦得幾許答曰貧道發心欲誦一藏情多懈怠今始得千卷迥驚疑不信將欲試之曰屈總誦一徧應不勞損耶建報曰讀誦經典沙門常事豈憚勞苦乃設髙座令諸僧眾並執本遂聽法建登座爲誦七日七夜數已滿千猶故不止回起謝曰弟子兵將不得久停請從此辭諸僧因並釋散迥旣出嘆息曰自如來稱滅之後阿難號爲總持豈能過此蜀中乃有如此人所以常保安樂奇哉奇哉建年八十終

宇文周時靑城縣有異僧者出入井中赴供長安頃刻復返廣明中乃賜名爲飛赴寺焉寺在縣東南四十里周亡名釋本姓宋氏南郡人弱齡遁世吟嘯丘壑梁元帝深見接待梁亡逺客巴岷齊王憲鎭蜀素加禮供秩滿還雍遂勒歸長安朝議將徵拔之雅量卓然終不易節

周釋香闍梨者莫測其來以梁初至靑城山飛赴寺欣然有終志時俗每至三月三日必往山逰賞多將酒肉共相酣樂前後勸諭曽未能斷後年三月又如前集列坐已了香令人於座穿坑方丈人莫知意謂人曰檀越等恆自飲噉未曽與香今日爲眾須餐一頓諸人爭奉肴酒隨得隨盡若塡巨壑識者怪之至晚曰我大醉飽扶我就坑不爾污地及至坑所張口大吐雞肉自口出卽能飛鳴羊肉自口出卽馳走酒食亂出將欲滿坑魚■﹝魚且﹞鵝鴨游泳交錯眾咸驚嗟誓斷宰殺迄今酒肉永絕上山此香之風徳也益州別駕羅研入朝志公謂曰益州香貴賤答曰甚賤初不謂是人也志曰旣爲人所賤何爲久畱研亦不測此語爲有識者說之或曰將不指靑城香闍梨乎遂往山具述香曰檀越逺來固非虛說其夜便化弟子等營墓將殯怪棺太輕及開止見幾杖而已

周益州多寶寺猷禪師者姓楊氏勤讀誦四十餘年日夕不捨房後院壁圖九想變露置繩牀椶被覆上晝依僧例夜則寢中亙一日方出一食如是漸增七日方食僧以爲常不知怪也如此又經二十餘年忽經一月而不出者不畜侍人僉議不出祇是入定不勞看之忽一夜風雨盛畫壁廊倒旦共往視試撥椶被一無所見惟繩牀坐褥存焉

周益州沙門僧度不知何人去來邑野略無定所言語出沒時有預知號爲狂人周趙王在益州有郫人與王厚便欲反時有告者王未信之至旦郫兵果至王厚者爲主在城西大街方牀上坐時僧度乃戴皮靴一隻從城西遺糞走至盤陀塔棄靴而回眾怪之而莫能測也又復將反者將紙筆請度定吉凶便操筆作州度兩字反者喜曰州度與我斯爲吉也擇日往亡我往彼亡重必克之時趙王據西門樓令精兵三千騎往始交卽退隨後殺之至盤陀斬郫兵千餘爲京觀今塔東特髙者是於後方驗度戴皮靴皮郫聲同遺糞而走散於塔地所言州度反卽斫頭目前取驗定後人聞於王遣人四追遂失所在

隋釋道基姓呂氏河南東平人也年甫十四負帙遊於彭城博聽眾師隨聞成徳隋太守尙書令楊素負材經國任總權衡常奉淸猷躬申禮敬顧諸宰伯曰基法師佛法之後寄也自見名僧罕儔其匹於是四海遞相師述大業五年勅召來止遂卽對揚元論允塞天心百辟卿士咸異響而共嗟焉後鼓錫南鄭張教西岷巴蜀奔飛望煙來萃莫不廓淸逰霧邪正以分教閱大乘弘揚攝論釐攺先轍緝纉亡遺道邁往初名髙宇內故覽捲履軾者若登龍門但以世接無常生涯有寄將修論疏溘爾而終以貞觀十一年二月卒於益部福感寺春秋六十有餘矣時彭門蜀壘復有慧景寶暹者並明攝論譽騰京國景淸慧獨舉詮暢玄津文疏抽引函發英彩暹神志包總髙岸倫儔談論倚伏態出新異數術方藝無學不長自預比肩莫有淪溺末年耽滯偏駁遂掩徽猷故不爲時匠所班列

宋蘓惲靈泉縣聖母堂記云靈泉邑北直向馳道俯僅一舎聚落市鎭相爲映帶越距半里拔秀眾山瞰若百雉城隅崛竦天外復乃挺設平岡方秩千步中構佛宮領僧剎迨百室有古禇氏聖母祠堂在焉謹按隋開皇中禇氏名信相本唐安郡靑城縣黒水溪人也黃冠艸帶幼悟佛心葛帔練裙夙參法要先逰方外首卜此山偃息禪梵韜祕聲味勤事大雄氏教本爲空寂師表日遞月進精一無怠當時聞見亦未甚悉適值歲歉田稼民傷饑饉則持龍頭小鐺散粥而飼之救拯生眾千萬活命厥後以圓明相空俗身委化奉之者指其故地置祠塔焉習傳號曰米母院俄會昌例毀大中九載白丞相敏中首謀興築得法潤禪師主之刻石繪像逮咸通中悟達國師寓此僑隱亦繼住持因題爲聖母院云

隋灌口山竹林寺釋道僊一名僧僊本康居國人以逰賈爲業梁周之際往來吳蜀江海上下集積珠寶乃滿兩船時或計者云直錢數十萬貫猶恨不多取驗吞海行賈達於梓州新城郡牛頭山值僧逹禪師說法曰生死長久無愛不離自身尙爾況復財物仙初聞之欣勇內發深思惟曰吾於生多貪志慕積聚向聞正法此說極乎若失若離要必當爾不如沈寶江中出家離著索然無擾豈不樂哉卽沈一船深江之中又欲更沈眾共止之令修福業仙曰終爲紛擾勞苦自他卽又沈之便辭妻子又見達房凝水滉瀁知其入定信心更重投灌口山竹林寺而出家焉初發落日對眾誓曰不得道者不出此山卽迥絕人蹤結宇巖曲禪學之侶相次屯集每覽經卷始開見佛在某處無不哽咽我何不值但見遺文或有造問學方者皆答對善權冥符正則自初入定一坐則以四五日爲恆惟客到其門潛然卽覺起共接晤若無人往端坐靜室寂若虛空有時預告明當有客至或及百千皆如其說曽無欠長梁始興王澹褰帷三蜀禮以師敬攜至陜服於時道館崇敞巾褐紛盛屬相呵斥甚寄憂心焉僊乃晏如曽無所屑一夕道士忽見東岡火發恐野火焚害僊也各執水器來救見僊方坐大火中猛焰洞然咸嘆火光神徳道士李學祖等捨田造像寺塔逺近歸信十室而九州島刺史鄱陽王恢躬禮受法天監末始興王冥感於同泰寺造四天王像毎六齋晨常設淨供僊後赴會四王頂上放五色光仙所執鑪自然熖發太尉陸法和昔微賤日數載在山供僊給使僧有肆責者僊曰此乃三臺貴公何緣辱罵時不測其後貴也和果遂升衮服僊或勞疾見縹衣童子從靑溪水出椀盛妙藥跪而進服無幾便愈居山二十八年復逰井絡化道大行時遭酷旱百姓請祈僊卽往龍穴以杖叩門數曰眾生何爲嗜睡如此語已卽玄云四合大雨滂注民賴斯澤咸來禱賽欽若天神有須舎利卽爲祈請應念旣至如其所須隋蜀王秀作鎭岷絡尋遣追召全不承命王勃然動色親領兵仗往彼擒之必若固執將卽加刃僊聞兵至都無畏懼索僧伽黎披已端坐念佛王達山足忽雲雨雜流雹雪崩下水湧滿川藏軍無計事旣窘迫乃遙歸懴禮因又天明雨霽山路淸夷得至僊所王躬進敬便爲說法重發信心乃邀還成都之淨眾寺厚禮崇仰舉國恭敬號爲僊闍梨焉開皇年中返於山寺道路自淨山神前掃年百餘歲端坐而卒益州今猶有木景白疊尙存云是聖人仙闍梨物

隋益州孝愛寺智炫者成都人也俗姓徐氏初生室有異光少小出家入京聽學數年請令覆講若瀉瓶無遺會周武帝廢佛法欲存道教乃下詔集諸僧道士試取優長者畱庸淺者廢於是詔華野髙僧方嶽道士千里外有妖術者大集京師於太極殿陳設髙座帝自躬臨勅道士先登時有張賓最爲首長髙唱言曰原夫大道淸虛淳一無雜祈恩請福上通天曹白日升仙壽與天地同畢風教先被中夏無始無終含生賴之以得長生洪恩厚利不可校量豈如佛法虛幻言過其實不容本土客寓中華百姓無知信其詭說今日欲定臧否可出頭來看襄城公何妥自行如意座首少林寺等行禪師發憤而起諸僧止之曰今日事大天帝在此不可造次知禪師爲佛法大海然應對之間復須機辯若非蜀炫無以對揚共推如意以將付炫炫旣爲眾所推安詳而起徐升論座坐定執如意謂張賓曰先生向者所陳大道淸虛淳一無雜又云風教先被中夏者未知風教之起起自何時所說之教於何處說又言佛法不容本土客寓中華可辯道是何時生佛是何時出賓曰聖人出世有何定時說教興行有何定處道教舊來本有佛法近自西來炫曰若言無時亦應無出若無定處亦應無說舊來本有非復淸虛上請天曹豈得無雜壽與天地同畢豈得無始無終賓曰道人浪語爲前王無識畱汝等輩得至於今今日聖帝盡湏殺卻帝惡其理屈令舎人謂之曰賓師且下賓旣退帝自升髙座言曰佛法中有三種不淨納耶輸陀羅生羅睺羅此主不淨一也經律中許僧受食三種淨肉此教不淨二也僧多造罪過好行淫泆佛在世時徒眾不和遞相攻伐此眾不淨三也主法眾俱不淨朕意將除之以息虛幻道法中卻無此事炫應聲謂曰陛下所陳並引經論誠非謬言但見道法之中三種不淨又甚於此案天尊處紫微宮恆侍五百童女此主不淨甚於耶輸陀羅之一人道士教中章醮請福必須鹿脯百柈淸酒十斛此教不淨又甚於三種淨肉道士罪過代代皆有千古亂常姜斌犯法此又甚於眾僧僧眾自造罪過乃言佛法可除猶如至尊享國嚴設科條逆子叛臣相繼而出豈以臣逆子叛遂欲空於大寶之位耶今欲廢佛存道猶如以庶代嫡耳帝動色而下因入內羣臣僧眾皆驚曰語觸天帝何以自保【以周武非嫡故】炫曰主辱臣死就戮如歸有何可懼乍可早亡逰神淨土豈與無道之君同生於世乎眾皆壯其言明旦出勅二教俱廢仍相器重許以婚姻期以共政法師志操愈勵與同學三人走赴齊都時周齊之界皆被槍布棘彼有富姥姓張鋪氈三十里令炫得過至齊盛爲三藏名振東國武帝破鄴先遣追求帝弟越王宿與法師厚善恐帝肆怒橫加異責乃鞭背成痕俗服將見越王先爲言曰臣恨其逃命已杖六十令脫衣見帝帝變色曰恐其懷慚逺逝以至死亡所以急追元無害意責越王曰大丈夫何得以杖捶相辱待遇彌厚與還京師武帝崩隋文作相大弘佛法兩都歸趣一人而已歲景將秋懷土興念又以蜀川迥逺奧義未宣援首西歸心存敷暢蜀王秀未之知也時長史周宣明入朝赴考文帝謂之曰炫法師安和耶宣明驚惶莫知所對文帝曰一國名僧卿遂不識何成檢校宣明稽首陳謝死罪及還先往寺參禮寺舊在東逼於苑囿又是鄱陽王葬母之所王旣至孝故名孝愛寺宣明移就今處供養無闕至大業攺爲福勝寺法師宣揚覺倦入隱三學山觸目多感遊山詩曰秀嶺接重煙嵚岑上半天絕巗低更舉危峯斷復連側石傾斜澗回流瀉曲泉野紅知艸凍春來鳥自傳樹錦無機織猿鳴詎假弦葉宻風難度枝疎影易穿抱袠依閒沼策戲荒田逰心淸漢表置想白雲邊榮名非我顧息意且蕭然年一百二歲不病而卒

隋益州沙門富上者莫測何人恆依益州淨徳寺宿埋一大笠在路晝日坐下讀經人𨿽去來不喚令施有擲錢者亦不咒願每於靜路不入鬧中𨿽在多年過無所獲有信心者曰城西城北人稠施多在此何爲答曰一錢兩錢足養身命復用多爲陵州刺史趙仲舒者三代之酷吏也甚無信敬聞故往試騎馬直過佯墮貫錢富但讀經目未曽顧去逺舒令取錢富亦不顧舒乃返來曰你見我錢墮地不曰見問曰錢今何在曰見一人拾將去舒曰你終日在路惟乞一錢豈有貫錢在地而不取者見人將去何不止之答曰非貧道物何爲浪認仲舒曰我欲須你身上袈裟富曰公能將去復有與者可謂得失一種卽疊授與仲舒下馬禮謝曰弟子周朝人官歷三代大與眾僧往還少不貪者聞名故謁本非惡意請往陵州富曰大善然貧道廣欲結緣願公助國安撫卽是長相見受供養也舒徐嘆曰巴中有人不可輕慢爾後不見益州人薊相者從揚州還見之亦埋笠路側顏狀如常

隋益州長陽山釋法進新繁人白衣之時不噉辛腥在田農作以鏵刃爲鍾磬步影而齋有送食晚便飲水而已所犂田地不損虫蟻一時空中聲曰進闍棃出家時到如是四五聲合家同聞進因詣洛口山出家行頭陀不居寺舎時蜀王秀聞名知難邀請遣參軍郁九閭長卿往便將左右十人辭王曰承有道徳如請不來當申俗法王曰不須威逼但以理延明當達此長卿出郭門顧曰今日將你輩往兜率天請彌勒佛亦望得何況山中道人有何不來初至長陽山下日暮見虎道蹲命人射之馬皆退走欲投村恐違王命俄見一僧負襆上山長卿命往爲伴余從並畱步至寺所召入至牀又見虎在牀下怖不自安進遣虎出具述王意𨿽有答對而怖形於相狀進曰檀越初出郭門一何雄勇今來至此一何怯憚長卿頂禮黙然因宿至旦令先往益貧道後來行至望鄕臺顧視進行已及與同見王入內受戒卽日辭出所獲■﹝貝親﹞施一無所受令往法聚寺停王顧諸佐曰見此僧令寡人毛豎戒神所護也後更召入城王遙見卽禮進曰王自安樂進自安樂何爲苦相惱亂作無益之事耶諸僧諌曰王爲地主應善問訊何爲訶責進曰大徳畏死須求王意眼見惡事都不諫勉何名弘教進不畏死責過何嫌乎時𨿽盛飾牀筵厚味重結而但坐繩牀噉麄餅而已乃至妃姬受戒切責放逸不念無常又辭入山重延三日限滿便返諸淸信等咸設食而邀之至時諸家各稱進到總集計會乃分身數十處焉初王門師慈藏者爲州僧官立政嚴猛瓶衣香花少闕加捶僧眾苦之而爲王所重無敢諫者以事白進請爲救濟答曰其威力如此豈能受語耶苦請不已進造藏房門藏走出謂曰法門未可如是爾亦大力也還返入房蜀人以大甚爲大力自此藏便息言僧侶獲安開皇中卒年九十六

隋法進不知氏族住益州綿竹縣響應山玉女寺爲輝禪師弟子後於定法師所受十戒精恪爲務惟業坐禪寺後竹林常於彼坐有四老虎繞於左右師語勿泄其相也後教水觀家人取柴見繩牀上有好淸水拾兩白石安著水中進暮還寺彌覺背痛問其家人云安石子語令明往可除此石及旦進禪家人還見如初淸水卽除石子所苦卽愈因爾習定不出此山開皇中蜀王秀臨益州妃患心腹諸治不損有綿州昌隆白崖山道士文普善者能升刀禁火鵠鳴山有二道士能呼策鬼神符印章醮入水不溺並治無效乃使長史張英等往山請出爲妃治病報曰吾在山住向八十年與木同性徐更苦邀進答曰盡命於此可自早還信返具報王使六司官人犢車四乘將從百人重往迎請進曰王𨿽貴勝命有所屬執志如初信還王大怒自入山將手加罪旣至山寺禮佛見進不覺身戰汗流王曰奉請禪師爲妃治病禪師慈悲願救此苦答曰殺羊食心豈不痛苦一切眾生皆是佛子因何於妃偏生此愛王慚愧懴悔仍請出山乃曰王命旣重不可不行王自先行貧道後去王曰弟子步從與師同行報曰出家人與俗異但前行應同到王行兩日進已早達徑入妃堂見進流汗因爾除差施絹五百段衲衣袈裟什物等進令王妃以水盥手執物咒願總用回入法聚寺基業卽辭還山王與妃見進足離地可四五寸以大業十三年正月八日終此山中龍吟猿叫喧寺者三日

隋慧琳姓薛綿州神泉人初隱於建明寺淸虛守靜與物不羣寺有塑像常在供養像爲生須三十六枚大業末年掃一古墳豎二竹竿云是天眼後忽拔一云宏農王爲魔所拔也不久義寧嗣歷矣雒縣先有育王浮圖琳忽一時歷村借車三百乘雲欲向迎浮圖於此安置未經旬日遂被火燒武徳年終潛伏艸野人莫知也彼有楊祜師不測何人直往艸中相見曽生未面宛若舊朋各云別來八百年矣曽爲人咒病得荖病者令女賫裙以施女遂畱衣送直琳遙見謂曰但將裙來我不須錢女驚其聖以貞觀四年示眾物故

隋釋智方資中人童稚出家止龍淵寺輪法師所早與寶海周旋同往揚都云法師講下機辧爽利商略詞義淸雅泉飛故使士俗執紙抄撮者常數百人初講法華至塔品髙妙序至釋義了乃曰何必昔佛國土有此髙妙卽揚都福地亦甚莊嚴至如彌天七級共日月爭光同泰九層與煙霞競色方井則倒垂荷葉圓桶則側布蓮花似安住之居南類尼佉之鎭北耳聞目見庶可聮衡錄得者祕以賫歸益部吁嗟嘆爲驚絕故其語出成章狀如宿構寶海頻來擊難發其聲采故海問曰三變此方攺穢成淨亦能變凡成聖不答曰化佛甚多狹故須廣凡聖自爾何勞攺變又難若爾則六十小劫謂如食頃但是聖覩凡不能覩凡聖俱覩凡聖俱聖方笑曰髙座何曽道此乃是自道自難耳海覺言失乃調曰三隅木斗何謂智方尋聲報曰瓦礫洿池那稱寶海眾大笑而散及疾甚海恆來看慰乃謝曰智方不能攝養致此沈痾仰勞仁者數來垂問願生善處常與同遊俄而異香滿室中夜卒年九十餘

隋益州招提寺釋慧恭成都人也俗姓周氏周末廢佛法時與同寺惠逺結契勤學逺詣長安恭往荊揚逺於京師聽得阿毗曇論迦延拘舎地持成實毗婆娑攝大乘並皆精熟還益講授卓爾絕羣道俗欽重■﹝貝親﹞施盈積恭後從江左來還二人相遇欣歡共敍離別三十餘年同宿數夜語說言談逺如泉湧恭竟無所道逺問恭曰離別多時今得相見慶此歡會伊何可論但覺仁者無所說將不得無所得耶恭對曰爲性闇劣都無所解逺曰大無所解可不誦一部經乎恭答曰惟誦得觀世音經一卷逺厲色曰觀世音經小兒童子皆能誦之何煩大汝許人且仁者童子出家與逺立誓望證道果豈復三十餘年惟誦一卷經如指許大是非闇鈍懶墮所爲請與斷交願法師早去無煩惱也恭曰經卷𨿽小佛口所說尊敬者得無量福輕慢者得無量罪仰願暫息瞋心當爲法師誦一徧卽與長別逺大笑曰觀世音經是法華經普門品逺已講之數過百徧如何始欲鬧人耳乎恭曰外書云人能弘道非道弘人但至心聽佛語豈得以人棄法乃於庭前結壇壇中安髙座繞壇數匝頂禮升髙座逺不得已於檐下據胡牀坐聽恭始發聲唱經題異香氳氳徧滿房宇及入文天上作樂雨四種花樂則嘹亮振空花則雰霏滿地經訖下座自爲解座梵梵訖花樂方歇惠逺接足頂禮淚下交流謝曰惠逺臭穢死屍敢行天日之下乞暫畱賜見教誨恭曰非恭所能諸佛力耳卽日拂衣長揖沿流而去

蜀中廣記卷八十一※※※※※※古典小說之家備份區http﹕／／club。xilu。com／wave2002／

﹝樓主﹞﹝9樓﹞作者﹕沈思曲發表時間﹕2008／08／3119﹕54﹝加爲好友﹞﹝發送消息﹞﹝个人空間﹞回復修攺來源刪除《四庫全書蜀中廣記》﹝082～094﹞／一百八卷﹝明﹞曹學佺撰

●欽定四庫全書

蜀中廣記卷八十二

﹝明﹞曹學佺撰

○髙僧記第二

川西道二

唐僧晃姓馮氏綿竹涪城西昌人形長八尺顏貌都偉鷹眼虎身鵝行象步聲气雄亮誌略宏逺綱維法任有柱石焉故使岷巴領補咸所推仰昔年在志學文才博達時共聲譽常夢手擎日月大虛中坐便晃然厭俗欣慕出家私卽立名爲僧晃也父母未之許拘械兩足牢系屋柱決意已絕誓心無攺不移旦夕鏁自然解乃嘆曰夫志之所及也山嶽以之轉江河以之絕城臺以之崩瀛海以之竭日月爲之潛光須彌爲之崩頹星辰爲之攺度嘉樹爲之藏摧況復金木之與桎梏奚足以語哉二親顧其冥感任從道化依彖法師出家受業學通大小夙夜匪懈會梁末周初佛法淆濫行多浮略迂誕毗尼晃具戒未聞而超然異表少能精苦性自矜持卒非師友所成立也眾皆挹其神宇宻相髙尙及升壇之後偏攻十誦數年劬勞朗鑑精熟研微造盡彬郁可崇周保定後更業長安進學僧祗討其幽旨有難必究是滯能通又於曇相禪師稟受心法觀道圓淨又於開禪師方等行道洞入時倫無與相映自此罕得而傳者由多營福業勞事有爲是以隱墜世不稱也旣而遐邇諷徳聲聞天庭武帝下勅延於明徳殿言議開闡彌遂聖心乃授本州島三藏大隋啟祚面委僧正匡禦本邑而剛決方正賞罰嚴肅綿益欽風貴賤遐奉前後州主十有餘人皆授戒香斷惡行善開皇十五年又於寺中置頭陀眾僧事蠲免以引墮者仁壽已後重率寺眾共轉藏經周而復始初不斷絕供給■﹝貝親﹞錫一出俗緣皆晃指授故福報所至如泉不窮僧業茂盛方類推舉以武徳冬初終於所住之振響寺春秋八十五矣初未終前佛堂蓮花池自然枯竭池側慈竹無故凋死寺內薔薇非時發花曄如夏月眾以榮枯兩端不無生滅之懷徳異常倫故感應所期耳

唐綿州大施寺釋世瑜姓陳氏住臺州父母早亡傭作取濟身形偉壯長八尺三寸希向佛理無由自達大業十二年往綿州震響寺倫法師所出家一食頭陁勤苦相續又往利州入籍住寺後入益州綿州縣響應山獨住多年四猿供給山果等食有信士母家生者負糧來送驚訝深山常燒薫陸沈木香等旣還山半路見兩人形甚靑色貌狀希世各負蓮花蔗芋而上云我供給禪師去也然其山居三年之中食米一石七升六時行道以猿鳥爲侶初惟一泉後有三泉流出於下貞觀元年夢有四龍來入心眼旣覺大悟三論宗旨遂往靈睿法師講下所聞詞理宛若舊尋則而覆述便往綿州住大施寺至十九年四月八日往崇樂寺言欲逰方去或有諭曰只此寺者是都方也因還大施本房香气滿室坐處之地湧三金錢合眾尋香至瑜房見師跏坐而化手上執鑪刺史劉徳威慶所未聞作龕坐之三年不倒

唐初蜀川沙門慧岸者未詳何人面鼻似胡言同蜀漢往來市裏黙言無準人不之異武徳三年科租至岷州程期甚促蜀人初不聞謂在天外人有僦購科索方錢轉更驚急謂往鬼國被去者皆爲死計岸於新繁市大笑曰但去必見歡喜捉負租抝折數枚眾人去至鹿頭道逢勅停此前言之驗也武徳六年輒復悲泣不能自禁曰誰能見煩惱因沒水求死眾人爭入水接之乃端坐水底已卒卒後其年亢旱不收疫死眾矣

唐智詵禪師俗姓周資陽縣人武徳元年資陽麒麟雙出江水逆流金粟呈祥白蓮瑞彩此詵生也七歲能言天性明悟談論異凡初自丹山誌甘苦空身處寂寞一日山神告曰此非髙僧所居棲神山近在州境城北五里眞福地也詵欣然起錫山神以石炬火前導旣至棲神乃繹髙僧名經卽山建寺額曰徳純武則天詔赴內道場因辧幕內珠光天子重禮賜號寶修禪師辭乞歸山傳燈錄云五祖旣傳法六祖而又別傳智詵詵傳處寂住於資中時人謂之唐和尙

唐釋逞者不知姓氏益州人州有甘亭神威力嚴惡殃福立應祈禱血食牛羊難紀忽下巫語欲逞授戒逞設佛像廟中神自移影向佛下坐爲授戒訖又往先主廟授戒神亦隨從所以蜀川神廟逞行至者皆爲授戒道俗歸依發言風靡又於綿竹郫縣造三百尺大像今並成就凡所祈求爲無不遂以顯慶四年終於本寺春秋八十五道俗哀慕送往放生池於路三度大雨雨皆白色恰至葬所天地淸明

唐益州多寶寺道因姓侯氏濮陽人也七歲丁內艱嗌粒絕漿殆乎滅性免喪之後思酬罔極乃出家詣靈巖寺求師誦習曽不浹旬通涅盤經二帙落髮已來砥礪其行揣摩義章卽講涅盤宿齒名流咸所嘆服後隱泰嶽凡經四秋將詣洛中屬昏季陵夷法网嚴峻僧無徒侶弗許逰方於是杖錫出山孑焉超邁恐罹刑憲靜念觀音少選之間有僧歘至皓然白首請與偕行迨至銅街曁於金地俯仰之際莫知所在咸謂善逝之力有感斯見未幾避難三蜀居多寶寺開論維摩聽者千數時有寶暹法師東海人也殖藝該洽尢善大乘昔在隋朝英塵久播學徒來請接武摩肩暹公傲爾其間仰之彌峻每至因席肅然攺容沈吟久之方用酬遣因抗音馳辯雷驚波注盡妙窮微藏牙折角益州總管鄧國公竇琎行臺左僕射贊國公竇軌長史申國公髙士廉範陽公盧承慶及前後首僚西南嶽牧共籍芳聲俱申虔仰乃於彭門山寺習道安居往經廢毀院宇凋敝因慨然營緝蔚成淨場又以九部微言三界式仰緬惟法盡將翳龍宮遂於寺之北巖刻書經典窮多羅之祕袠盡毗尼之正文縱堯世之洪水襄陵任趙簡之北山燎狩必無他慮與劫齊休旣而淸猷逺暢峻業遐昭遂簡宸衷追赴京邑止大慈恩寺與玄奘法師翻譯梵本兼充證義奘師偏奬賞之每有難文同加參酌焉慧日寺主楷法師者聰爽溫贍聲藹鴻都首建法筵請開奧義帝城緇俗具來諮稟欣焉相顧得所未聞因研幾史籍尢好老莊咀其菁華含其腴潤包四始於風律綜五聲於文緒故所講訓內外該通其專業者涅盤華嚴大品維摩法華楞伽等經十地地持毗曇智度攝大乘對法佛地等論及四分等律其攝論維摩仍著章疏已而能事畢矣示疾終於長安慧日寺則顯慶三年三月十一日也春秋七十二越明年正月旋神座於益部二月八日■﹝穴上之下﹞於彭門光化寺石經之側龍朔中中臺司藩大夫李儼制碑歐陽通書

唐釋道積蜀人住益州福感寺誦通涅盤生常恆業凡有宣述必洗滌身穢淨衣法座然後開之立性沈審慈仁總務諸有癘疾洞爛者其气彌復郁勃眾咸掩鼻而積與之供給身心無貳或同器食或爲補浣時有問者積云淸淨臭處心增愛也吾豈一其神慮耶寄此陶練耳眾皆慕其爲行而患不能及之以貞觀初年五月終於住寺春秋七十餘矣時屬炎夏而不腐臭經停百日跏坐如初

唐益州福壽寺釋寶瓊馬姓綿竹人少年出家淸貞儉素讀誦大品兩日一徧爲常途業歷逰邑落無他方術但勸信向尊敬佛法晚移州治住福壽寺率勵坊郭邑義爲先毎結一邑必三十人合誦大品人別一卷月營齋集各依次誦如此義邑乃盈千計四逺聞者皆蒙造欵瓊乘機授化望風靡服而卑弱自持先人後徳經行擁衲下道相避言問酬對怡聲謙敬斯實量也不媚於時今邑連比什邡諸縣並是道民尢不奉佛僧有投寄無容施者致使老幼之徒於沙門像不識者眾瓊𨿽桑梓習俗難攺徒有開悟莫之能受李氏諸族正作道會邀瓊赴之來旣後至兀然而坐僉謂不禮天尊非法也瓊曰邪正道殊所事各異天尙不禮何況老君眾議紜紜頗相陵侮瓊曰吾禮非所禮恐貽辱耳遂禮一拜道像並座動搖不安又禮一拜連座返倒崔殘在地道民相視謂是風鼓競來周正旣安又禮依前崩倒合眾驚懼舉掌禮瓊一時回信從受歸戒焉縣令髙達者素有誠敬承風敷道更於州寺召僧弘講合境傾味自此而繁以貞觀八年終於所住

唐蜀都寶園寺玄續姓桑成都人出家旣久經論道業涅盤成實所學之宗常講法華導引蒙曉然風彩髙峻容止方復通達外書工艸隸時吐篇什繼美前修又能折節下人僮少道俗有才調者命來與語愛而狎之至於侯王雄伯名儒大徳便傲然特立不以介意焉梓州東曹椽蕭平仲者梁髙之孫也博學機闗當時絕偶往參談敍獨見欽尙平仲從容曰仰承髙懷蔑諸貴等今蒙禮顧深愧非人續曰諸貴驕蹇須以驕蹇對之明公泛愛故以泛愛相答仲曰法師從來不爾今日忽然疑是虛談恐非實錄答曰貧道待公之虛實亦如公遇續之虛實耳相與驩笑嘗爲寶園寺制碑銘中有彈老莊曰老稱聖者莊號哲人持螢比日用嶽方塵常見人述莊子鵬鷃之諭便嘆曰莊蒙以小大極於此矣豈知須彌不容金翅世界入於鄰虛井蛙之智穢人耳目後疾甚召僧集已罄捨都盡曰生死常耳願各早爲津濟其夜命終

唐釋慧暠安陸人幼入道門卽懷逺量年方登立便升法座談撝一指眾侶諠嘩聞岷雒三巴尙昬時网欲以法弘導逺化未聞隋大業年溯流江峽𨿽遭風浪厲志無前旣達成都大弘法務或就綿梓隨方開訓故使來往去思詠歌滿路後旋途南指道出荊門旣返安州方等寺講說相續以貞觀七年卒於所住春秋八十有七自暠一位僧伍日止一飡隨得便噉無待營求所以蜀部鄷都芳著兼列焉

唐釋慧稜姓申屠氏西隆人胎中父亡惟母鞠育八歲其母又終獨詣邑西檀溪寺誕律師出家後逐安州暠師入蜀凡有法輪皆令覆述吐言質朴談理入微時人同號得意稜也及暠下獄稜亦同繩身被桎梏於成都縣一獄囚徒請講三論周於五徧勑還釋放便逐暠還貞觀八年又還襄州須彌寺講論不輟至十四年有感通寺昶師曰夢見閻王請稜公講三論如何稜曰善哉慧稜發願常處地獄教化眾生旣有此徵斯願畢矣至十月半黃昏時告弟子曰吾五臟已崩無有痛所言未訖外有大聲呼曰法師早起焚香閻羅王使人卽到須臾異香忽來稜斂容便卒卽十四年十月十六也春秋六十有五云

唐釋道興姓劉本住秦州八九歲時常念出家二親不許年十九決意詣大光寺剃落時天下大亂賊寇交橫母爲賊掠將去離城六十里興沒命尋逐至已被傷未絕賊見曰此僧誠爲至孝逐母至此便不盡命負母還城城中咸怪賊路凶險何因得返避難投蜀年滿進具常行蘭若頭陀乞食智舜律師當衢講匠依聽五徧便能覆述舜深奇之自舜沒後接構律筵每年講席極爲稽引三十二十度來請者方許開宗每嘆曰佛法漸替輕慢日增余不敢輕所以爲重法故耳於時官府急切不許客住諸寺無停者來卽安撫寺主曰官制不許何得停之興曰官不許容鍼私容車馬豈不聞耶寺主憤恚還房眼看袈裟不見又往三門王家會受飯自見是血食人諭之竟不信返寺向興懴悔怪遂止貞觀中靑城戴令來慕欲與興同房宿夜中眠驚走出房外云見一赤衣僧執杖打背云因何在此宿以火照背如三指大隱軫赤色因求悔過興嘗得疾聞室中音樂聲自念我所求本在佛果不願人天言已聲滅自此便瘥常禮千佛日別一徧永徽三年元奘法師送舎利令供養興獲已於房內立道場發正願曰若一生傳法如契聖心請放光明須臾一室並爲金色以顯慶四年月日終於福勝春秋六十有七興自在道晝夜恆坐曽不偃亞自乞食之外不出寺門不乘畜生益部五眾咸敬而重之唐益州艸堂寺旭上者不知何許人少居艸堂惟以禪誦爲業餘無所營蜀土尢尙二月八日四月八日每至二時四方大集馳騁遊遨諸僧忙遽無一閒者而旭端坐竹林泊然寂想瓶水自溢鑪香自然諸人城西看了相從參之旭儼然不動等同金石三日之後方復如常四眾敬而異之如覩朝日之初出因共目之爲旭上也年九十八

唐釋惠寛姓楊氏綿竹孝水人生有異徵臂垂過膝性恆香潔不近腥臊年五六歲與姊信相學坐禪二親怪問答曰佛來爲說般若聖智界入等法門共姊評論耳法相父是異道不解其言附口錄得二百餘紙龍懷寺會師至其所父以示之會曰並合佛經無所參參有異禪師於淨慧寺入火光三昧召彼女來及至不入云是火聚神師曰何不以水滅之女卽作水觀滅火而入禪師驗知深入諸定勸令出家時蜀王秀在益請入城內妃爲造精舎鎭恆供養嘗出於路人有疑者尼曰莫於三寶所生異心自受罪苦彼人悔過有造功徳須物者燒香祈請掘地獲金無不充足至於食飲欲食便食不食乃經歲序時人目之聖尼卽今本寺猶號聖尼寺也寛年十三常樂獨坐面無怒相言常謙下依空慧寺允禪師龍懷寺會闍梨所隨聞經律一覽無遺未聞之經曽不知義有難問者皆爲通之初造龍懷寺會有徒屬二百餘人並令在役惟放於寛有怨及者會曰斯人是吾本師何得使作昔周滅法依相禪師隱於南山及隋興教辭師還蜀嘗受囑云汝還蜀土大有徒眾有名惠寛可將攝也眾憶此事計師死日當寛受生無得致怪自爾在山依閒業定年三十還綿竹教化四逺父母亦背道歸佛捨宅爲寺於今見在綿竹諸村皆爲立寺堂殿院宇百有餘所年常大齋道俗咸會正月令節成都等七十縣競迎供侍有大功徳須得經營但請寛至施物山積貞觀中有僧名策持咒有驗於雒縣忽死見閻王曰比獄中罪人多應爲誦咒並請寛師講地獄經策蘇已卽從雒縣往綿竹至寛所正集轉經告策曰昨所住處大爲勞苦爲眾生者不得辭苦卽令策登座誦咒大眾聞皆流汗寛仍集眾講地獄經焉有什邡縣陳家者捨邪信佛以竹園爲寺寛指授分劑爾許可爲僧院中間一分堪爲佛堂卽斷一竹上豎標云此分劑處欲造佛寺當時生竹自幹佛堂斷竹泉水上湧尋掘數尺獲大石石下金瓶舎利七粒寛禮拜更請遂放光乃盛滿合四逺又集寺今見在永徽四年夏六月二十五日春秋七十卒於淨慧寺未終一月有五百神人長丈餘服天衣持花香及紫金花臺從西方來迎寛辭不堪發遣令去又於終日放羊從市向房悲數十聲至夜索水沐浴新衣跏坐執鑪已命打無常鐘聲徧郭聞合郭咸集曰闍梨涅盤去空中哭聲寺內光明莫測其來入定气乃知永逝葬後縣內道俗七歲已上著服泣臨如是三年爾後綿竹凡設會家皆設兩座一擬聖僧一擬寛也

唐資州山北蘭若處寂姓周氏蜀人也師事寶修禪師服勤寡欲與物無競居山北行杜多行天后聞焉詔入內賜摩納僧伽梨辭乞歸山涉四十年足不到聚落坐一胡牀宴黙不寐常有虎蹲伏座口如家畜類由是頗形奇異如無相大師自新羅國將來謁詵禪師寂預誡眾曰外來之賓宜灑掃以待之明日果有海東賓至焉開元初新除太守王曄本黃冠也景雲中來刺是郡終於釋氏包藏禍心上任處分令境內應是沙門追集惟寂久不下山或勸寂往參免爲厲階寂謂弟子曰汝𨿽出家猶未識業吾之未死王曄其如吾何迨王公上官三日緇徒畢至或曰惟處寂蔑視藩侯弗來致賀曄微怒諸僧升廳坐已將啟怒端問寂違拒之由慍色勃興僧皆股栗曄俄然僕地左右扶掖歸宅至廳事後屏樹如被摑頰聲尋爾气絕資人益崇仰之以開元二十二年正月示滅享年八十七同時若長松馬祖及王頭陀趙頭陀皆其門人

唐釋大川不知何許人於漢川棲賢寺行四聖種法綿竹之人無夙少率皆宗奉及乎終也臥於寺外白衣具牀榻相率舁歸寺中務營喪禮方當屍舉無何雙鹿引前若騶導焉大歷初北山變成黃金色上有樓閣菩薩行道斯須之間萬形千狀川素居此寺與地俱靈畱影供養如事靈祠焉

唐開元中成都萬歲池傍有僧誦法華經每夜見一老叟來聽僧怪問之曰我池中龍也僧曰今方旱何不降雨叟曰凡雨須天符不爾天誅之今當爲師降雨師其葬我是夕大雨質明池邊見一大蛇斬爲兩段僧取焚之爲立塔呼爲龍壇焉

唐髙僧智浩嘗於成都中興寺誦法華經鄰有龍女祠龍毎夜聽之一夕施一寶珠浩曰僧家無用龍以神力化大圓石橊而去今以水澆之則龍宮石寶四字隱隱可見此二則方輿勝覽所載

王維大薦福寺道光禪師塔銘云禪師諱道光本姓李綿州巴西人在諸兒時神獨不偶去詣鄕校見周孔書曰世教耳誓苦行求佛道入山林割肉施鳥獸煉指燒臂入般若道場百日晝夜經行遇五臺寶鑑禪師宻授頓教得解脫知見舎空不域卽動無朕不觀攝見順有離覺毛端族舉佛剎掌上斷置世界不覩非咎應度方知得其門者寡矣開天二十七年五月二十三日涅盤薦福僧坊門人明空等建塔於長安城南畢原人天會葬涕泗如雨其世行遺教如一切賢聖維十年座下俯伏受教欲以毫末度量虛空無有是處志其舎利所在而已銘曰鳴呼人天尊全身舎利在畢原

唐釋靈著姓劉氏綿州巴西人也年逮志學方遂出家登戒尋師不下千里年四十精毘尼道兼講涅盤一律一經勤於付授晚歲請問大照禪師領悟宗風守志彌篤後講長安誕敷禪法慕道求師者不減千計若魚龍之會淵澤也以天寶五載四月十一申時示滅於安國寺石楞伽經院享壽五十六僧夏三十六

唐成都靜眾寺僧無相新羅國人也是彼土王第三子以開元十六年至中國玄宗召見隸於禪定寺後入蜀資中謁智詵禪師入深谷嵓下坐禪毎入定多是五日爲度忽雪深有二猛獸來相自洗拭躶臥其前願以身施食二獸從頭至足嗅匝而去往往夜間坐牀下搦虎須毛旣而山居頗久衣破發長獵者疑是異獸將射之而止復媾精舎於亂墓間屬明皇違難入蜀迎相入內殿供禮時成都縣令楊翌疑其妖惑命徒二十許人曳之變怪卒起楊乃叩頭拜伏遂勸檀越造淨眾大慈等寺相至成都忽有一力士稱捨力伐柴供僧廚用相之弟本國新爲王矣懼其卻回將遣刺客來屠之相已冥知忽曰供柴賢者暫來今夜有客曰灼然又曰莫傷佛子至夜薪者持刀挾席坐禪座側逡巡覺壁上似有物下遂躍起以刀一揮巨胡身首分於地焉質明相召伐柴者謝之已不見矣以至徳元年建午月十九日無疾示滅春秋七十七先是武宗廢教成都止畱大慈一寺淨眾例從除毀其寺巨鐘乃移入大慈洎乎宣宗中興釋氏元鐘卻還淨眾以其鐘大隔江計功兩日始到方欲爲齋辰去迎取巳時已到推挽之勢直若飛焉爾時相之眞形面目流汗乃知其神力所曳也後號東海大師塔

唐釋天竺亡名未詳何印度人也其貌惡陋纒幹陀色縵條衣穿革屣曳鐡錫化行於京輦當韋南康臯生才三日其家召僧齋此僧不速自來以敝席坐於庭中旣而齋畢韋氏令乳母負嬰兒出請眾僧祝願梵僧先從座起攝衣升階視之曰別久無恙乎嬰兒若有喜色相認之意眾皆異之韋君曰此子才生三日耳吾師何言別久也梵僧曰此非檀越所知韋君固遠之梵僧曰此子乃諸葛亮之後身耳武侯鼎國時爲蜀丞相君所知也蜀人受其賜且久今降生於世將爲蜀帥必福坤維之人吾往在劍門與此子爲善友故不問而來此子他日作劍南節度二十年官極貴中書令太尉此外非我所知也父然之因以武字焉後韋臯自少金吾節制劍南軍果遷太尉兼中書令在蜀二十一年末塗甚崇釋氏恆持數珠誦佛名所養鸚鵡教令念經及死焚之有舎利又歸心南宗禪道學心法於淨眾寺神會禪師云唐漢州開照寺鑑源不知何許人也素行甄明範圍律道苾芻表率何莫由斯後於三學山講華嚴經號爲勝集日供千人倉簟中米粟才數百斛取之不竭沿夏涉秋未嘗告匱其冥感如此有慧觀禪師見三百餘僧提蓮燈淩空而去歷歷如流星焉開元中崔冀公寧疑其妖妄躬自入山禁之山四方面各三十里火光至第三夜有百餘支燈現兼紅光可千尺餘冀公蹷然作禮嘆未曽有時松間出金色手長七尺許有二菩薩黃白金色閃爍然復庭前栢樹上晝見一燈其明如日橫布玻■﹝王梨﹞山可三里所寶珠一顆圓一丈熠爚可愛西嶺山門懸大虹橋橋上梵僧老叟童子間出有二炬爛然空中如相逢迎交過之狀下有四菩薩兩兩偶立放通身光可髙六七十尺復見大松林後忽有寺額篆書三學字又燈下垂繡帶二條東林之間夜出金光月當於午金銀二色燈列於智炫師墳側韋南康臯每三月就寺設三百菩薩大齋菩薩現形捧燈僧持香燈引挹之鑪在寺門矣白中令敏中覩瑞興立此寺大中八年攺額曰開照弟子傳講東川所宗也

唐成都大云寺徐果師者混物韜光人罕詳測或入三昧不失律儀或示狂癡語事多中坤維四眾往往稱之爲徐果師徐姓也果名也師通稱也此亦彊練志公之倫類矣不知其終云

唐簡州慈云寺釋待駕俗姓王氏金水縣人衝孺出家作爲詭異其父立名待駕當天寶末也練行精進時號頭陁及玄宗巡幸果自詣府剃髮爲僧待駕得度其言信矣駕去縣邑二十里開徑芟茅獨居山頂後成一寺此山絕多靈迹初名石城迨明皇至劍門山神現形迎駕稱姓李氏勑賜有玄孫之稱後陟武擔東臺逺望祥雲紫气盤結空界問左右曰此何處對曰石城山乃悟山神護衛之意因攺云頂寺爲慈云焉待駕後卒於此寺

唐郫縣法定寺惟忠少孺爲僧勵精自行在乎羣等莫不宗焉出家法定寺此寺後漢永平佛法始流中國便有置徳淨伽藍神光屢現至宋釋惠持誓化岷蜀來居寺中屬譙縱不道令數輩操刃欲屠持持乃彈指其眾驚奔僵僕隋開皇四年因攺名法定焉寺有彌勒聖像唐武徳中忽爾枯查沿江而至夜發光明雕作像首貞觀中竇軌爲長史佛首光見引達於府竇公令人迎取數百人亦不能勝乃令祝之任欲何往問言可就法定否乃一人能舉竇遂造佛身長史髙士廉蓋殿以安之後有僧泛愛樹其浮圖獲一巨蟹身長二尺餘是塔頗多靈異人或將酒肉乘醉詣聖佛前立見災禍矣忠於天寶中在寺愈加精苦無何塔爲霆震拔其塔心柱出外忽有小木承代之意眾咸怪之罔測厥由忠乃叩磕於聖彌勒像告訴天龍合加畏重何輒震擊奪塔心柱耶一日迅雷烈風還同前震覆覩之乃龍神送舊柱安置如故當其易柱陰雲四合有四神人以身扶翼立與塔齊忠之感物也若此會昌拆寺之前舎利七粒出相輪上白光滿空向西飛去眾所目覩將倒之時赤光見於半天又此寺有大棗樹毀寺之年其樹枯瘁及大中再置棗始重榮也忠後終於寺

白居易東都奉國寺禪徳大師照公塔銘云大師號神照姓張氏蜀州靑城人也始出家於智凝法師受具戒於惠萼律師學心法於惟忠禪師忠一名南印第六祖之法曽孫也大師祖達摩宗神會而父南印其教之大旨以如然不動爲體以妙然不空爲用示眞寂而不記斷滅破計著而不壞假名師旣得之掲以行化出蜀入洛月開六壇僅三十載隨根說法言下多悟由是裂疑网投惑箭漸離人我相者日月有焉起正信見本覺頓發菩提心者時時有焉其餘退惡進善隨分而增上者不可勝紀夫如是可不謂煩惱病中師爲醫王乎生死海中師爲船師乎嗚呼病未盡而醫王去海方涉而船師失粵以開成三年冬十二月示滅於奉國寺禪院以是月遷葬於龍門山報年六十三僧夏四十四明年傳教主院上首弟子沙門淸閒糾門徒合財施與服勤弟子志行等營度喪事卜兆於寶應寺荷澤祖師塔東若干步窆而塔焉示不忘其本也其諸升堂入室得心要口訣者有宗實在襄復儼在洛道益在鎭知逺在徐曰建在晉道光在潤道威在潞云眞在磁云表在汴歸忍在越會幽齊經在蔡智全景玄紹明在秦各於一方分作佛事咸鼓鐘鳴吼龍象蹴踏斯皆吾師之教力也不其盛歟眾以余忝聞法門人結菩提之緣甚熟請於塔石序而銘曰伊之西北洛之南東法祖法孫歸全於中舊塔會公新塔照公亦如世禮祔於本宗

唐成都福感寺定光者不知何許人也爰從入法厥性弗拘糲食斷中麤襦卒歲方於庸蜀化導有緣俄遭武宗毀廢例反儒宗及乎佛日重暉僧倫咸序光同締構寺宇因鑄大鐘計赤金萬餘斤爾日鼓鑰灰飛投鑪火熾有祥煙兩道自浮圖相輪最髙處出冉冉射上若虹蜺焉萬人引望五色騰淩相感如然信鼓斯應其塔是阿育王藏舎利之所太和初南蠻蒙傞顚剽入益城分蠻卒舎於寺內廊廡烹炙燻灼僧皆奔迸時塔頂出四道濃煙分穗直上空虛至夜蠻蜑覩此奇異乃禁止污穢此塔先在西北四十餘步天寶末長史章仇兼瓊赴任至劍門見一人長丈餘持戟當路兼瓊驚問對曰某是大石寺護塔神故來奉迎且有少事咨祈大夫也緣大石寺在西南未爲極善今請移東北四十二步望便掘石此下以鎭舎利兼瓊曰此易耳到府數日乃令量其地處先掘果得巨石其深無際促石匠數十人鏨鑿之至夜輒塡滿遣人潛伺人見有白彘數十以喙推石末塞之隨以舌舐其堅如鐡銅矣章仇令止勿鑿遂移塔於今所卽金光舊寺基也光鐘亦移入新寺焉

唐釋道一姓馬氏漢州什邡人也華以諭性不植於髙原浪以辯識發明於溟海生而凝重虎視牛行舌過鼻凖足文大字根塵𨿽同於法體相表特異於幻形旣云在凡之境亦應隨機之教年方稚孺厭視塵躅脫落愛趣逰步恬曠削髮於資州唐和尙受具於渝州圓律師示威儀之旨曉開制之端浣衣鍛金觀門都錯大龍香象羈絆則難權變無方機緣有待聞衡嶽有讓禪師卽曹溪六祖之前後也於是出岷峨玉壘之深阻詣靈桂貞篁之幽寂一見讓公泯然無際頓門不俟於三請作者是齊於七人以爲法離文字猶傳蠧露聖無方所亦寄淸源遂詣臨川棲南康龔公二山所遊無滯隨攝而化先是此峯岫間魑魅叢居人莫敢近犯之者災釁立生嘗一宴息於是有神衣紫玄冠致禮言捨此地爲淸淨梵場語終不見自爾猛鷙毒螫變心馴擾沓貪背憎卽事廉讓郡守河東裴公家奉正信躬勤諮稟降英明簡貴之重窮智術慧解之能每至海霞斂空山月凝照心與境寂道隨悟深自明者在乎周物普施者期乎濟眾居無何裴公移典廬江壽春二牧於時進修惟勤率化不墜大歷中聖恩溥洽隸名於開元精舎其時連率路公聆風景慕以鍾陵之壤巨鎭奧區政有易弦人同湊轂禪宗戾止降祥則多順而無違居僅十祀日臨扶桑髙山先照雲起膚寸大雨均沾建中有詔僧如所隸將歸舊壤元戎鮑公宻畱不遣至戊辰歲舉措如常而請沐浴訖儼然跏趺歸寂享年八十僧臘五十先於建昌石門環以絕巘呀爲洞壑平坦在中幽偏自久是謀薪火塵劫之會非議岡阜地靈之吉亞相觀察使隴西李公藩寄嚴厲素所欽承於以率徒依歸緬懷助理爰用營福道在觀化情存飾終輟諸侯之旌旗資釋子之幢蓋其時日變明晦人萃遐邇檝覆水而爲陸炬通宵而成晝山門子來財施如積邑裏僧供飯香普燻自昔華嚴歸眞於嵩陽善導瘞塔於梵嶺禮視齊斬人傾國城哀送之盛今則三之初於林中經行座下開示平等垂法不標於四科安恬告盡刻期於二月此明一知終之先兆也示疾云逝俾葬逺山凡有攀援願畱近郭終遂窮僻式遵理命此又明一晦迹之素誠也將歸靈龕爰溯淺瀨人力未盡舟行爲遲膏雨驟下於逺空窮溪遄變於深涉此又明一通神之應感也知眞在空無我於有是二俱離假一爲乘示生死者人能作佛辧邪正者魔亦似聖現身不畱於大士負手俄萎於哲人弟子智藏鎬英宗泰等奉其喪紀憲宗追謚大寂禪師丹陽公包佶爲碑紀述權徳輿爲塔銘今海昏縣影堂存焉傳燈錄載師一日上堂謂眾曰汝等諸人各信自心是佛此心卽是佛心達摩大師從南天竺國來躬至中華傳上乘一心之法令汝等開悟又引楞伽經文以印眾生心地恐汝顚倒不自信此心之法各各有之故楞伽經云佛語心爲宗無門爲法門又云夫求法者應無所求心外無別佛佛外無別心不取善不捨惡淨穢兩邊俱不依怙達罪性空念念不可得無自性故故三界惟心森羅萬象一法之所印凡所見色皆是見心心不自心因色故有心汝但隨時言說卽事卽宜都無所礙菩提道果亦復如是於心所生卽名爲色知色空故生卽不生若了此心乃可隨時著衣喫飯長養聖胎任運過時更有何事汝受吾教聽吾偈曰心地隨時說菩提亦只寧事理俱無礙當生卽不生僧問和尙爲什麼說卽心卽佛師云爲止小兒啼僧云啼止時如何師云非心非佛僧云除此二種人來如何指示師云向伊道不是物僧云忽遇其中人來時如何師云且教伊體會大道僧問如何是西來意師云卽今是什麼意龐居士問如水無筋骨能勝萬斛舟此理如何師云這里無水亦無舟說什麼筋骨一日師上堂良久百丈收卻面前席師便下堂百丈問如何是佛法旨趣師云正是汝放身命處師問百丈汝以何法示人百丈豎起佛子師云只這个爲當別有百丈拋下佛子僧問如何得合道師云我早不合道僧問如何是西來意師便打乃云我若不打汝諸方笑我也有小師行腳回於師前畫个圓相就上禮拜了立師云汝莫欲作佛否云某甲不解涅目師云吾不如汝小師不對鄧隱峯辭師師云什麼處去對云石頭去師云石頭路滑對云竿木隨身逢場作戲便去才到石頭卽繞禪牀一匝振錫一聲問是何宗旨石頭云蒼天蒼天隱峯無語卻回舉似師師云汝更去見他道蒼天汝便噓噓隱峯又去石頭一依前問是何宗旨石頭乃噓噓隱峯又無語歸來師云向汝道石頭路滑有僧於師前作四畫上一長下三短問云不得道一長三短離此四字外請和尙答師乃畫地一畫云不得道長短答汝了也有一講僧來問云未審禪宗傳持何法師卻問云坐主傳持何法彼云忝講得經論二十餘本師云莫是獅子兒否云不敢師作噓噓聲彼云此是法師云是什麼法云獅子出窟法師乃黙然彼云此亦是法師云是什麼法云獅子在窟法師云不出不入是什麼法無對遂辭出門師召云坐主彼卽回首師云是什麼亦無對師云這鈍根阿師洪州廉使問云弟子喫酒肉卽是不喫卽是師云若喫是中丞祿不喫是中丞福益州應天和尙問人人有佛性如何是和尙佛性師曰汝喚什麼作佛性曰恁麼卽和尙無佛性也師乃叫快活快活

蜀中廣記卷八十二

●欽定四庫全書

蜀中廣記卷八十三

﹝明﹞曹學佺撰

○髙僧記第三

川西道三

益州保唐寺無住禪師初得法於無相大師乃居南陽白崖山專務宴寂經累歲學者漸至勤請不已自此垂誨𨿽廣演言教而惟以無念爲宗時相國杜鴻漸出撫坤維聞師名思一瞻禮大歷元年九月遣使到山延請值節度使崔寧亦命諸寺僧徒逺出迎引十月一日至空慧寺而杜公與戎帥召三學碩徳俱會寺中致禮訖公問曰頃聞師嘗駐錫於此而後何往耶曰無住性好疎野多泊山間自賀蘭五臺周遊勝境聞先師居貴封大慈寺說最上乘遂逺來摳衣忝預函丈後棲遲白崕已逾多載今幸相公見召敢不從命公曰弟子聞今和尙說無憶無念莫妄三句法門是否曰然公曰此三句是一是三曰無憶名戒無念名定莫妄名慧一心不生具戒定慧非一非三也公曰後句妄字莫是從心之忘乎曰從女者是也公曰有據否曰法句經云若起精進心是妄非精進若能心不妄精進無有涯公聞疑情蕩焉久問師還以三句示人否曰對初心學人還令息念澄渟識浪水淸影現悟無念體寂滅現前無念亦不立也於時庭樹鴉鳴公問師聞否曰聞鴉去已又問師聞否曰聞公曰鴉去無聲云何言聞師乃普告大眾佛世難值正法難聞各各諦聽聞無有聞非闗聞性本來不生何曽有滅有聲之時是聲塵自生無聲之時是聲塵自滅而此聞性不隨聲滅悟此聞性則免聲塵之所轉當知聞無生滅聞無去來公與僚屬大眾稽首又問何名第一義第一義復從何次第得入師曰第一義者無有次第亦無出入世諦一切有第一義卽無諸法無性性說名第一義佛言有法名俗諦無性第一義公曰如師開示實不可思議公又曰弟子性識微淺昔因公暇撰得起信論章疏兩卷可得稱佛法否師曰夫造章疏皆用識心思量分別有爲有作起心動念然可造成據論文云當知一切法從本以來離言說相離名字相離心緣相畢竟平等無有變異惟有一心故名眞如今相公著言說相著名字相著心緣相旣著種種相云何是佛法公起作禮曰弟子亦曽問諸供奉大徳皆讚弟子不可思議當知彼等但狥人情師今從理解說合心地法實是眞理不可思議公又問云何不生云何不滅如何得解脫師曰見境心不起名不生不生卽不滅旣無生滅卽不被前塵所縛當處解脫不生名無念無念卽無滅無念卽無縛無念卽無脫舉要而言識心卽離念見性卽解脫離識心見性外更有法門證無上菩提者無有是處公曰何名識心見性師曰一切學道人隨念流浪蓋爲不識眞心眞心者念生亦不順生念滅亦不依寂不來不去不定不亂不取不捨不沈不浮無爲無相活潑潑平常自在此心體畢竟不可得無可知覺觸目皆如無非見性也公與大眾作禮稱讚踴躍而去後居保唐寺而終

唐釋雄俊俗姓周成都人也𨿽善講說而無戒行所受檀信非法而用且多狡詐惟事疎狂經反初服去已入軍壘逾年間闗逃難還入緇行大歷中暴亡入冥見主者訶責境畢命鬼卒引入地獄去俊抗聲大呼曰雄俊倘入地獄三世諸佛卽成妄語矣主者詰之對曰雄俊曽讀觀音經有下品下生者其人造五逆罪臨終十念尙得往生俊𨿽造罪不犯五逆若論念佛莫知其數佛語若有可信應得往生西方言畢承寶臺直西而去系曰一念憶識自身稱佛名不少垂入獄而還返者以彊善心而轉弱惡故是故行人須知口誦莫如心持往往淺力當如是學也俊語流出民間必死者重蘓傳此語云釋難陀者華言喜也未詳種姓何國人詭異不倫恭慢無定唐建中年至於岷蜀時張魏公延賞之任成都喜自言我得如幻三昧嘗入水不濡投火不灼能變金石化現無窮初入蜀與三少尼俱行或大醉狂歌或聚眾說法戍將深惡之亟令擒捉喜被捉隨至乃曰貧道寄迹僧門別有藥術因指三尼曰此皆妙於歌舞戍將乃重之遂畱連爲置酒肉褒宴與之飲唱乃假襦袴巾櫛三尼各施粉黛並皆列坐含睇調笑逸態絕世飲欲半酣喜謂尼曰可爲押衙蹋舞乎因徐進對舞曵練回雪迅起摩趺伎又絕倫良久曲終而舞不已喜乃咄曰婦女風邪遂徑起取戍將刀眾謂酒狂坐者悉皆驚走遂斫三尼頭皆踣於地血及數丈戍將大驚呼左右縛喜喜笑曰無艸艸徐舉三尼乃笻竹枝也血乃向來所飲酒耳喜又卻坐飲宴別使人斷其頭釘兩耳柱上皆無血污身卽坐於席上酒巡到卽瀉入斷處面色亦赤而口能歌唱手復擊掌應節及宴散其身自起就柱取頭安之輒無瘢痕時時言人吉凶多是謎語過後方悟成都有人供養數日忽不欲住乃閉闗畱之喜卽入壁縫中及牽之漸入惟餘袈裟角逡巡不見來日見壁畫僧影其狀如日色隔日漸落經七日空有墨迹至八日墨迹已滅有人早見喜已在彭州界後終不知所之

船子和尙蜀之淨眾寺僧也有偈四首其一曰三十年前海上游水淸魚現不吞鉤釣竿斫盡重栽竹不計功程便得休其二曰三十年來坐釣臺鉤頭往往得黃能金鱗不遇空勞力收拾絲綸歸去來其三曰本是釣魚船上客偶除須髮著袈裟佛祖位中畱不住夜深依舊宿蘆花其四曰百尺絲綸直下垂一波才動萬波隨夜靜水寒魚不餌滿船空載月明歸

釋神會俗姓石本西域人也至性懸解明智內發大璞不耀時未知之年三十方入蜀謁無相大師利根頓悟冥契心印無相嘆曰吾道今在汝矣爾後徳充慧廣郁爲禪宗其大略寂照滅境超證離念卽心是佛不見有身當其凝閉無象則土木其質及夫玅用黙濟雲行雨施蚩蚩羣甿陶然知化覩貌遷善聞言革非至於廓蕩昭洗執縛上中下性隨分令入以貞元十年十一月十二日示疾儼然跏趺坐滅春秋七十五法臘三十六南康王爲立碑自撰文書丹

唐成都府靈池縣蘭若洪正俗姓常氏未詳何許人也居於岷蜀間多年往因有疾後復平寧發誓恆誦金剛般若經日以二十過爲準精持靡曠時鄰僧守賢夜坐見二鬼使手操文牒私相謂曰取攝僧洪正一使曰爲其黙念般若傍有大奇呵護無計近得又患責限遲延今別得計見有直府東門者姓常與僧同名復曽爲僧來共你攝去以塞違殿也守賢聞之驚異且志其事明日宻問門子常洪正已死後不測其終

漢州開化寺釋亡名先因入寺見端應交現遂誓捨身刻苦爲期忽於殿中焚香次覩地屋皆爲琉璃色有菩薩乘五色云下庭中曰汝極堅至必當得道吾來證汝亡名叩頭禮拜斯須不見寺僧至云學院內皆變琉璃色焉

釋法江者江東人也來逰岷蜀以慈憫爲懷嘗在房中謂門人曰外有萬餘人盡戴帽形且攣■﹝雚﹞從吾乞救汝速出視之門人出無所見徙倚間有數十人荷擔竹器中螺子至江曰此之是歟命取錢贖之投於水中焉江所居法聚寺蓋蜀王秀所造有仁壽中文帝所樹舎利塔云

沙門道昭自云簡州人也俗姓康氏少時因得疾不悟夢至冥司見善惡報應之事遂出家住大行山四十年戒行精苦往往言人將來事初若隱晦後皆明驗嘗有二客來一曰姚邈舉明經一曰張氏以資蔭僧謂張曰君授官四政愼不可食祿範陽四月八日得疾當不救次謂邈曰君不利簮笏如能從戎亦當三十年無乏有疾勿令胡人療之其年張官於襄鄧間後累選嘗求南州亦皆得之後又選果授虢州盧氏縣令到任兩日而卒卒之日爲四月八日後方悟範陽卽盧氏望也邈舉不第從戎於容州假軍守之名三十年累轉右職後因別娶求爲儐者因得疾服嫗黃氏藥而終後訪黃氏本末乃洞主所放出婦是胡女也

唐成都福感寺定蘭姓楊氏成都人也父母早亡無資可以追往每遇諱辰悲哭咽絕輒裸露入靑城山縱蚊蚋■﹝虫盲﹞蠅唼咋膚體云捨內財用答劬勞次則刺血冩經又次則煉臂至於拔耳剜目餧飼鳥獸旣而行步觸物顚躓後有異人掌擎物若珠顆然內皆空中斯須瞻矚如故冥告曰南天王還師眼珠矣逺近驚駭嘗謂人曰吾聞善戒經中名爲無上施吾願勤行速要上果以大中三年宣宗詔入內供養六年二月中又願焚然肩膊帝累勸勉且務久長修練蘭不奉詔遂焚焉而絕有緣表請易名建塔勅謚覺性塔號悟眞也蜀都止呼定蘭塔院焉

唐朗州徳山院宣鑑姓周氏劍南人少多英敏尋預僧流從受近圓卽窮律藏其諸性相貫習偕通乃抗志云逰造龍潭信禪師是石頭宗師之二葉也始惟獨居一室鑑彊供侍之一夕龍潭持一枝火受鑑鑑接行數步且曰久聞龍潭到來龍之與潭俱不見歟信曰子親到矣機與教符日親丈室三十餘年後止澧陽武陵太守薛延望堅請始居徳山四海禪徒輻輳千人其於訓授難窺邊際雪峯參見鑑深加肯重焉咸通六年十二月三日忽告諸徒曰捫空追響勞汝神耶夢覺覺非復有何事言訖安坐而化春秋八十四僧臘六十五身據牀坐七日如生按徳山簡州人姓周嘗講金剛經時人號周金剛攜靑龍鈔疏出蜀謁龍潭師師點紙燈與之尋復吹滅遂大悟集鈔疏於庭焚之曰窮諸玄辯若一毫置於太虛竭世樞機如一滴投於巨壑遂辭去宗風大振凡僧到門便用棒撻之禪家稱爲徳山棒云

新都縣北二十五里大梵寺舊名李眉俗呼塌背在漢州大安鄕界唐咸通間有僧自稱李姓眉長尺餘前者蓋唇傍者覆肩居民呼爲李眉延奉之者或見甘露聖燈之應壽百有七趺化於中和七年幹徳間伐蜀寺僧乃火其眞身焉

唐釋圓相蜀人也七歲出家博綜內外善屬文時號奇童內修律範人無間然龍朔元年有疾而終於此寺將啟手足房內長虹若練而飛上天寺塔鈴索無風自鳴其大門屋壁畫俱剝落毎夜有鼓角聲經百餘日方息從此鳥雀不棲其屋咸亨四年甘露降於講堂前椶櫚樹焉相終弟子收文集三十餘卷

彭州永福院延照禪師僧問如何是彭州境師曰人馬合雜僧以手作拽弓勢師拈棒僧擬議師便打

唐益州空慧寺釋慧熙郫人姓趙童稚出家善明篇韻文筆所趣宛而成章與綿州震響寺榮智齊名俱爲沙彌卓異翹秀后與成都大石寺沙彌道微連韻賦詩微有言隙因卽屏絕人事棲心禪業年登受具周聞經律摘采英華用爲賞要攝論雜心精搜至理尢耽三論是所觀門嘗難基法師塵識義初問以小乘基以大乘通之熙笑曰大無不攝但失小宗晚住州南空慧寺立性孤貞不羣諸偶敝於食息專想虛玄一坐掩闗二十餘日不畜侍人不受人施夜宿本房但坐牀心兩頭塵合自余房地惟有一蹤余並莓苔靑絮有聞熙名就房參拜迎逆接候累日方見時發幽問吐言髙迥預席者共憚之年九十卒

益州南禪無染大師問無句之句師還答也無師曰從來只明恁麼事僧曰畢竟如何師曰且問看

益州長平山和尙問視瞬不及處如何師曰我貶眼也勿工夫問如何是祖師意師曰西天來唐土去

益州崇福演教大師問如何是寛廓之言師曰無口道得問如何是西來意師曰今日明日

益州普通山普明大師問如何是佛性師曰汝無佛性曰蠢動含靈皆有佛性學人爲何卻無師曰爲汝向外求問如何是玄玄之珠師曰這个不是曰如何是玄玄珠師曰失卻也

靑州禪師洪杲道場在成都東十數里普通山上宋何耕自龍華山歸經過其處作詩述曰錦城之東山培塿突起伽藍壓山口入門气象頗不凡在昔規模定非茍黃絹碑詞著眼看靑州老衲知名久自披榛徑結茅屋不剪霜鬢散蓬首市門有女奉巾盥衣裓無花生穢垢至今一轉鶺鴒語散作諸方獅子吼祖燈寂寞何人繼宰堵岧嶤惟鬼守法席艸長深沒膝僧榻屋穿光見斗似聞占籍多衍沃合選名緇振頹朽我來不覺三嘆息眼底盡空諸所有自開麤席掃塵坌聊寄閒眠憩奔走夢回中夜雨鳴檐臥聽東風寒入牖明朝散步轉山脊好語相呼聞野叟抽苦也見麥翻浪搗麨懸知香滿手須臾日影散林樾絢練春光被花栁僕夫催歸屢不應景物殊佳寧忍負出山騎馬更躊躇乘暇應須重載酒又潼川西峯寺載杲公一偈云秋風吹客衣秋葉落庭戶何所聞而來何所聞而去好山好水皆可歸無佛無祖不得住脫羅籠何所寓忿怒那吒笑點頭泥牛拔斷珊瑚樹

五代梁成都府東禪院釋貫休字徳隱俗姓姜氏金華蘭溪登髙人也七歲出家爲童侍一日誦法華經一千字耳所暫聞不忘於心與處黙同削染鄰院而居每隔籬論詩互吟尋偶對休善小筆得六法長於水墨形似之狀可觀受眾安橋彊氏藥肆請出羅漢一堂云毎畫一尊必祈夢得應眞貌方成之故與常貌不同後思登華嶽北謁邢帥成汭於龍興寺安置時何翰吳融謫官相遇往來論道論詩融爲休作集序則幹寧三年也尋被誣譛黜於公安郁悒中題硯子曰入匣始身安弟子勸師入蜀時王氏將圖僣僞邀四方賢士得休甚喜盛被禮遇賜賫隆洽署號禪月大師至梁乾化二年終於所居春秋八十一塔號白蓮在成都北門外弟子曇域集師文集首安吳內翰序域爲後序

什邡小蓬山保聖寺鏡鍠禪師以唐天福中卓錫本山古松下有淸泉迸出遂結廬作終身計木食澗飲與馬頭佗化成寶坊至數百人或以事聞所司投之瀘南數年抵書門人曰明年三月二十日吾償債畢矣是時可來迎我及期詣公府辭曰暫別歸去願珍重吏叱之曰汝罪人寧不知法求去何耶師笑曰君不曉我意非此耳遂於庭下儼然化去官吏大驚遣人肩輿送還百夫莫能舉翌日其徒至焚香悲號二僕舁歸奉安山中今三百年儼然如生元佑間羣盜入寺妄意師腹中有金帛遂剸刃脇下而鮮血迸流盜怖走匿巖下俄山摧而壓殺之邑人楊惠昌修寺夜夢一老僧乞頭帽翌日至山視師頭帽果爲人竊去紹興二年大丞相張公徳逺以使相出爲川陜宣撫制置使屢禱有應上聞詔賜定應禪師某往來山間探幽勝三十年矣酷愛其淸絕戀戀不忘嘗自紫微度綿水頓覺佳气逼人竹木蕭蕭樓殿聳岌松根寒泉流注不竭懸崖萬仞瀑布如綫山腰有大小白崖甚奇上有太子宮遺址僅存而事迹不可考崖下有洞極深邃中有石砫撐之左右映出白龍十三蜿蜒如畫又自西越澗行一里有馬師井捫蘿陟磴至峯頂有石室可坐百人蝙蝠大如鳥所謂蝙蝠洞者北望仙居其狀如偃月眞名山也禪師宅其間豈偶然哉宋紹興九年謝中記

預知禪師不知何許人唐末居什邡龍居寺凡事預知孟蜀主■﹝日上永下﹞欲攜花蘂夫人至寺祭掃父知祥墓因避暑師前月戒寺僧敬待■﹝日上永下﹞至知而異之賜號普通大師有勅牒碑

張有定光福院西睦定身記雲府城之東列剎相望惟光福距城爲近名禪寺有西睦定身舎焉而院宇蕞然介於民居寄櫩連棟標掲不存往來者弗知爲院也余官華陽旦莫過門久而始得其處異日奩香訪之像設沒蛛窠鼠塵鑪無餘灰主僧法緣踉蹡出迎問其興廢漫不能知出左劵數紙示余蓋僞蜀廣政施者名氏而圖經及淸獻趙公成都記略無半辭紀摭則院之不振也久矣按傳燈錄益州有二禪字異而同音曰西睦嗣東院從諗曰棲穆嗣夾山善會今定身卽東院之嗣也嘗開堂有俗士舉手曰老子便是一驢師曰山僧爲汝跨彼無語後三日復來曰某前日被賊師拈杖逐出平居忽喚侍者其人應諾卽曰更深夜靜共伊啇量其機緣止此然一臠可知鼎味矣先緣嗣法病此院之壞使其徒持簿乞民間微細積累仍其址而新之爲佛殿齋廳兩挾屋棲止之房庖廚之所以居其屬所有定身閱歲滋久𨿽眞骨彊勁幻膚堅宻不杌不倚然鉛采澷漶相好黝昧家君始倡邑人出力嚴之乃施髹漆乃閟龕室神宇凜然乃還舊觀旣成集其徒散諸香花聲鐃鼓魚螺設伊蒲之饌以落之間禱家君命牛馬走爲記余觀世間迷誤之流愛其幻軀不啻金玉然數十寒暑則老死翳滅飄爲煨塵彼達者則不然棄之屍陁林以飼烏鳥初不以爲難而戒光定力烝休膠固歷劫壞而自如乃知一切法以愛故壞舎故常在豈謂是耶𨿽然一受其形成就破壞固已具足而余乃以世間情想讚嘆刻畫豈眞知師者邪姑鑱之石以識歲月紹興十六年記

釋僧緘者姓王氏京兆人以唐同光二年入蜀居淨眾寺有華陽進士王處厚者乙夘落第入寺寫憂於竹松間見緘緘曰得非王處厚乎處厚驚曰未嘗相狎何遽見呼緘曰偶知耳處厚因拈府試賦槁與緘覽之曰考乎眞僞非君燭下之文遂探懷抽賦槁示之此豈非程試眞本乎處厚驚竦不已乃曰僕試後偶加潤色耳師何從得是本也緘曰非但一賦君平生所作皆貯之矣遂入寺之北隅同謁故太尉豳公杜悰祠坐於西廡下俄有數吏自堂宇間綴行而出緘曰新官在此便可庭參處厚惶遽而作緘曰此輩將爲君之驅策又何懼乎命檢官祿簿見來春一榜人數已定處厚已駭但問明年及第爲誰耶緘索紙筆立書一短封與之誡其嚴宻而已須臾吏散緘攜手出廟及暝而別至春試罷處厚乃拆短封視之但書四句云周成同成二王殊名王居一焉百日爲程及呼榜出恰有八士二王處厚與王愼言也惡其百日爲程而處厚策名之榮止得百二十日暴卒

羅江縣治北有寺僧馬法相傳五代時有禪僧居之每日夕誦金剛經後順寂茶毘獨心舌不燼其徒作塔以藏歲時參禮甚眾人或以手入塔摸驗宛然溫軟及出視之則堅硬石矣其狀酷似今猶存

慧眞廣悟禪師益州人也受業於峨眉洞溪山黒水寺觀方慕道預雲門法席宻承指諭乃開山創院漸成叢林開堂日雲門和尙躬臨證明僧問如何是佛法大意師曰日出方知天下朗無油那點佛前燈問如何是雙峯境師曰夜聽水流庵後竹晝看雲起面前山問如何是法王劍師曰鉛刀徒逞不若龍泉曰用者如何師曰藏鋒猶不許露刃更何堪問賓頭盧應供四天下還得徧也無師曰如月入水問如何是用而不雜師曰明月堂前垂玉露水精殿裏■﹝殺上木下﹞眞珠有行者問某甲遇賊來時若殺卽違佛敎不殺又違王勅未審師意如何師曰官不容鍼私通車馬至太平興國二年三月戒門人曰吾不久去世汝可就本山頂預修墳塔至五月二十三日功畢師曰後日子時行矣及期會雲門爽和尙溫門舜峯長老等七人夜話侍者報三更師索香焚之合掌而逝

益州香林澄逺禪師初住導江縣迎祥寺天王院僧問羙味醍醐爲什麼變成毒藥師曰導江紙問見色便見心時如何師曰適來什麼處去來曰心境俱亡時如何師曰開眼坐睡師後住靑城香林僧問北斗裏藏身意如何師曰月似彎弓少雨多風問如何是諸佛心師曰淸卽始終淸曰如何領會師曰莫受人瞞好問如何是祖師西來意師曰踏步者誰問如何是和尙妙藥師曰不離眾味曰喫者如何師曰咂啖看問如何是室內一燈師曰三人證龜成鱉問如何是衲衣下事師曰臘月火燒山問大眾雲集請師施設師曰三不待兩問如何是學人時中事師曰恰恰問如何是玄師曰今日來明日去曰如何是玄中玄師曰長連牀上問如何是香林一脈泉師曰念無間斷曰飲者如何師曰隨方斗稱問如何是衲僧正眼師曰不分別曰照用事如何師曰行路人失腳問萬機俱泯迹方識本來人時如何師曰淸機自顯曰恁麼卽不別人師曰方見本來人問魚遊陸地時如何師曰發言必有後救僧曰卻下碧潭時如何師曰頭重尾輕問但有言句盡是賓如何是主師曰長安城裏曰如何領會師曰千家萬戶

益州崇眞和尙僧問如何是禪師曰澄潭釣玉兔問如如是大人相師曰泥涅三官土地堂

益州淨眾寺歸信禪師僧問蓮花未出水時如何師曰菡萏滿池流曰出水後如何師曰葉落不知秋問不假浮囊便登巨海時如何師曰紅嘴飛超三界外緑毛也解道煎茶

成都正法希明禪師漢州人也解制上堂林葉紛紛落乾坤報早秋分明西祖意何用更馳求若恁麼會得始信佛祖之道本自平夷大解脫門元無闗鑰彌綸宇宙偪塞虛空量不可窮智不能測若也未明此旨不達其源任是百劫薫功千生煉形徒自疲苦了無交涉若深明此旨洞達其源乃知洞達施爲經行坐臥頭頭合道念念朝宗祖不云乎迷生寂亂悟無好惡得失是非一時放卻如是則誰迷誰悟誰是誰非自是諸人獨生異見觀大觀小執有執無已靈獨耀不肯承當心月孤圓自生違背可異家中捨父衣內忘珠致使菩提路上荊棘成林解脫空中迷雲蔽日山僧今日幸值眾僧自恣化主還山諸上善人得得光訪不可緘黙隨分葛藤曲爲今時少開方便也須是諸人著眼各自諦觀若更擬議尋思白雲萬里遂拈柱杖曰於斯明得靈山一會儼在目前其或未然更待來晨分付

能攺亝澷錄僧海淵蜀人也工鍼砭天禧中入吳楚遊京師寓相國寺中書令張士遜疾國醫拱手淵一鍼而愈由是知名旣老歸蜀範景仁賦詩饑之曰舊鄕山水遶禪扃日日山光與水聲歸去定貪山水樂不教魂夢到神京治平二年化去張唐英貽以偈曰言生本不生言滅本不滅覺路自分明勿與迷者說劉季孫銘其塔曰資身以醫有聞於時余幣散之拯人於危此士君子所難爲嗟吁乎師

宋初彭州北城有胡釗者字倚天裏中號爲髙貲修積善行嘗奉事異僧曰王羅漢置寺住之後有詔俾倚天赴闕將授以官倚天不願任辭之在京師出入起居與西還之期王日日預言於其家已而究驗盡合無少差焉初倚天去彭在道中以至都下人往往見有僧被破褐狀貌怪偉常在倚天左右者以問倚天但笑而不答自知王現其相陰護持之耳文同有胡氏三遇異人記此其一云

文同成都府楞嚴院畫六祖記僧惟中字慧雅本隸蓬州開元寺後逰成都不復歸其鄕者凡四十年性孤潔不妄與人合精禪律之學善吟詩气格淸謹其徒許之與可朋相上下常呼之曰詩伯復通吾儒書學者從質其義日滿座下羸形垢面破衣敗屨見者不知其中之所有俗年六十示滅於大慈寺之甘露道場慶曆五年乙酉五月九日也前時盡傾其囊中得八萬錢委其所常往來者楞嚴道人繼舒曰我將去矣生平之餘止此爾其爲我命奇工繪六祖像於爾院之釋迦殿𨿽然用此被唾罵我不敢辭矣且欲使來者見是相知是心以是知見故能祓除諸妄而冺相忘心我爲是功徳之意也道人諾之會廣漢劉允文有名於時遂召使圖其事采飾殊絕鋪置有序叩問傳付宻義相屬一花五葉先後交照信法苑之勝緣而畫評之絕品者也予舊與惟中討論五經大義甚重之畫此時予亦觀允文下筆後十七年予自祕閣校理乞侍親得相於臨卭郡道人使予記諸石嘉佑六年辛丑五月十五日東園芳洲亭書

益州郫縣西禪垂白禪師僧問香煙才起大眾云臻祖師西來請師垂示師曰心光自照僧云恁麼則一句於師親領得永鎭郫城萬古傳師曰是人有分

順禪師西蜀人初出蜀時與圜通訥偕行已而與大覺璉遊甚久又善於老蘓公故黃門後贊其像云與訥偕行與璉偕處得法於南爲南長子然緣薄所居皆逺方小剎及住景福香城雙峯學者過其門莫肯畱師亦超然自得視世境如飛埃過目壽八十餘坐脫於香城山顏貌如生平生與潘延之善將終使邀延之敍別延之至而師已化矣有偈曰夏日人人把扇搖冬來以炭滿鑪燒若能於此全知曉塵劫無明當下消又作趙州勘婆子偈曰趙州問路婆子答云直恁麼去皆言勘破老婆婆子無你說處又作黃龍三闗頌曰長江雪散水滔滔忽爾狂風浪更髙不識漁家玄妙意偏於浪裏覘波濤又曰南海波斯入大唐有人別寶便商量或時遇賤或時貴日到西峯影漸長

舒州靈隱徳滋山主蜀人住院二十年毎日獨自上堂曰朝朝相似日日一般只這便是更莫別求元丰六年十月四日升堂集眾良久曰會麼眾無語師儼然而逝吉州禾山徳普禪師生於綿州蒲氏少尙气節有卓識見富樂山靜禪師合爪作禮曰此吾師也靜與語奇之攜歸山中陰察之其作止類老頭陀靜云此子賦性豪縱不授控禦而能折節杵臼炊爨間以事眾爲務是有希有年十八待度受具秀出講席解惟識起信論兩川無敢難詰者號義虎罪圭峯疏義多臆說摘其失處誡學者不可信老宿皆數之云圭峯淸涼國師所印可汝敢雌黃師嘆曰學者以名位惑久矣淸涼圭峯非有四目八臂也柰何甘自退屈乎乃出蜀至荊州金鑾夜有一衲見丫山情庵主師聞其飽參問之曰經論何負禪宗而長老多譏呵之耶衲云以其是識情義理思想邊量非能發聖得道脫有發聖得道者皆藉之以爲緣耳倘不因自悟惟經論是仗則能讀能知能見能解者皆證聖成道去矣寧尙與僕輩俯仰耶惟以死語是所知障故祖師西來也如經言一切眾生本來成佛汝信之乎對曰世尊之語豈敢不信衲云旣信矣則尙何區區逺來乎對曰聞禪宗有別傳法故來耳衲笑云是則未信非能信也師曰其病安在衲云積翠南禪師出世久子見當使汝疾有瘳師卽日遂行以熙寧元年至黃龍問阿難問迦葉世尊付金襕外復傳何法迦葉呼阿難阿難應諾迦葉云倒卻門前剎竿著意旨如何南公云上人出蜀曽到玉泉否曰曽到又問曽掛搭否曰一夕便發南公云智者道場闗將軍打供與結緣幾時何妨師嘿然良久理前問南公俛首師趨出豁然有省大驚曰兩川義虎不消此老一唾八年秋遊螺川待制劉公請住慧云禪院七年遷住禾山十有二年元佑五年十二月十五日謂左右曰諸方尊宿死叢林必祭吾以爲徒虛設吾若死汝曹當先祭乃令從今辦祭眾以戲語問云和尙幾時遷化曰汝輩祭絕卽行於是幃寢堂坐師其中致祭讀文跪揖上食師飫飡自如自門弟子下及莊力日次爲之至明年元日祭絕曰明日雪晴乃行至時晴忽雪雪止師坐焚香而化閱世六十有七坐四十九夏全身塔於寺之左

楊天惠北溪院化僧龕記云化僧者初不識誰何蒼顱黧面去來郫繁間甚熟市人蓋多見之而無相問訊者崇寧五年十二月二日晨從外來乞食城中如故常洋洋也視日欲昃輒囊其衣若將去行次廛東小息於逆旅馬氏乞漿焉斂裓趺坐漿未饋而告寂玉骨山峙不杌不倚邑人環禮日數百人有喜事者迎置北溪嚴以髹漆閟以龕室取諸香花而散其上東蜀居士聞而嘆曰異哉我昔未之見也是導師者不離闤闠喧閧而示靜便不鄙屠沽垢紛而示精潔不舎生死濁惡而示究竟不樂相好設飾而示堅固其音制和軟類近里社而莫知其名氏其膚理臞勁類七十許人而莫知其壽臘其衣履簡野類空林衲子而莫知其居止嗚呼生吾不知從師逰沒吾徒知志其迹是刻舟之說也𨿽然由吾之說瞷師之相起欣慕相成淨信行庶其有從入哉師之寂凡三日始歸北溪後十日爲之記

天遊禪師成都鄭氏子初試郡庠復往梓州試二處皆與貢籍師不敢承竄名出闗適會山穀道人西還見其風骨不凡議論超卓乃同舟而下往廬山投師剃髮不攺舊名首參死心不契遂依湛堂於泐潭一日潭普說曰諸人苦苦就凖上座覓佛法遂拊膝曰會麼雪上加霜又拊膝曰若也不會豈不見幹峯示眾曰舉一不得舉二放過一著落在第二師聞脫然穎悟出世云蓋次遷雲巖嘗和忠道者牧牛頌曰兩角指天四足踏地拽斷鼻繩牧甚屎屁張無盡見之甚擊節後退雲巖過廬山棲賢主翁意不欲納乃曰老老大大正是質庫中典牛也師聞之述一偈而去曰質庫何曽解典牛祗緣價重實難酬想君本領無多子畢竟難禁這一頭因庵於武寧扁曰典牛終身不出上堂日可冷月可熱眾魔不能壞眞說作麼生是眞說初三十一中九下七若信不及雲巖與汝道破萬人齊指處一雁落寒空病起上堂舉馬大師日面佛月面佛後來東山演和尙頌曰髻鬟女子畫蛾眉鸞鏡臺前語似癡自說玉顏難比並卻來架上著羅衣師曰東山老翁滿口讚嘆則故是點檢將來未免有鄕情在雲巖又且不然打殺黃鶯兒莫教枝上啼幾回驚妾夣不得到遼西

耿延禧同庵記云禪老然公以同名庵常攜其榜隨所居而掲焉蓋師佛家流也而遊戲於篇章翰墨之事出入乎公卿搢紳之間以儒釋同於一法師西蜀人也而泛江湖涉嶺嶠不鄙夷夫瘴癘蠻獠之俗以逺近同於一鄕𨿽然此殆見其小者爾方其晨而升堂莫而入室皆楊歧圓悟之宻旨也而與鐘魚鼓板同爲一音以衣冠來周旋應對及阿闍梨合掌問訊皆隨緣世諦之餘事也而與萬象森羅同爲一印是猶五百大阿羅漢各觧內外中間之言不當佛意而皆本乎佛之正理又如眾大菩薩談不二法門各隨所樂而不出乎維摩之一黙蓋缾盤釵釧吾見其爲金而查梨橘柚吾知其爲味爾惡覩其異耶或問儒與老莊同異阮瞻對以將無同或問儒與釋迦同異羅浮生對以直則同咄哉曲不失其爲同直何足盡同有同何傷乃必曰無同爲貴乎是未可與言同也爾時太秀居士說是法已重說偈曰彭殤秋毫太山齊舉莛與楹厲西施一指一馬無兩岐此語大麤師所嗤含裹十方眞覺知觀十方空手所持一切有物皆菩提此涉言詮師所離彼肇法師空怪奇南泉庭花示全機要知覿面當機提如麻三斤時所疑語黙不犯離與微江南三月鷓鴣啼大同無我大音希言語道斷絕百非世人未識同庵師欲識同庵參語辭紹興乙丑記

成都進士杜暹字伯升出家名法通往來吳中文與可贈之詩曰欲識當年杜伯升飄然雲水一孤僧若教俯首隨流俗料得如今似我能自注云栁子玉嘗言伯升若及第不過似我耳蓋歆艷之辭

蜀中廣記卷八十三

●欽定四庫全書

蜀中廣記卷八十四

﹝明﹞曹學佺撰

○髙僧記第四

川西道四

昭覺克勤禪師彭州駱氏子兒時日記千言偶遊妙寂寺見佛書三復悵然如獲舊物曰予殆過去沙門也卽去家依自省祝髮從文照通講說又從敏行授楞嚴俄得病瀕死嘆曰諸佛湼盤正路不在文句中吾欲以聲求色見宜其無以死也遂棄去至眞覺勝禪師席勝方刺臂出血指示師曰此曹溪一滴也師矍然良久曰道固如是乎卽徒步出蜀首謁玉泉皓次依金鑾信大潙喆黃龍心東林度僉指爲法器而晦堂稱他日臨濟一派屬子矣最後見五祖盡其機用祖皆不諾乃謂祖彊移換人出不遜語忿然而去祖曰待你著一頓熱病打時方思量我在師到金山染傷寒困極以平日見處試之無得力者追繹五祖之言乃自誓曰我病稍間卽歸五祖病痊尋歸祖一見而喜令卽參堂便入侍者寮方半月會部使者解印還蜀詣祖問道祖曰提刑少年曽讀小艷詩否有兩句頗相近頻呼小王原無事祗要檀郎認得聲提刑應喏喏祖曰且子細師適歸侍立次問曰聞和尙舉小艷詩提刑會否祖曰他認得聲師曰秪要檀郎認得聲他旣認得聲爲甚麼卻不是祖曰如何是祖師西來意庭前栢樹子聻師忽有省遽出見雞飛上闌干鼓翅而鳴復自謂曰此豈不是聲遂袖香入室通所得呈偈曰金鴨香消錦繡幃笙歌叢裏醉扶歸少年一段風流事祗許佳人獨自知祖曰佛祖大事非小根劣器所能造詣吾助汝喜徧謂山中耆舊曰我侍者參得禪也由此所至推爲上首崇寧中還裏省親成都帥翰林郭公知章請開法昭覺政和間復出峽南逰時張無盡寓荊南以道學自居少見推許師■﹝舟羲﹞舟謁之劇談華嚴旨要曰華嚴現量境界理事全眞初無假法所以卽一而萬了萬爲一一復一萬復萬浩然莫窮心佛眾生三無差別捲舒自在無礙圓融此𨿽極則終是無風匝匝之波公於是不覺促榻師遂問曰到此與祖師西來意爲同爲別公曰同矣師曰且得沒交涉公色爲之慍師曰不見雲門道山河大地無絲毫過患猶是轉句直得不見一色始是半提更須知有向上全提時節彼徳山臨濟豈非全提乎公乃首肯翌日復舉事法界理法界至理事無礙法界師又問此可說禪乎公曰正好說禪也師笑曰不然正是法界量裏在蓋法界量未滅若到事事無礙法界法界量滅始好說禪如何是佛幹屎撅如何是佛麻三斤是故眞淨偈曰事事無礙如意自在手把豬頭口誦淨戒趂出淫坊未還酒債十字街頭解開布袋公曰羙哉之論豈易得聞乎於是以師禮畱居碧巖復徙道林樞宻鄧公子常奏賜紫服師號詔住金陵蔣山學者無地以容勅補天寧萬壽上召見褒寵甚渥建炎初又遷金山適駕幸維揚入對賜圓悟禪師攺云居久之復領昭覺僧問雲門道須彌山意旨如何師曰推不向前約不退後曰未審還有過也無師曰坐卻舌頭問法不孤起仗境方生提坐具曰這个是境那个是法師曰卻被闍梨奪卻鎗問古人道楖栗橫擔不顧人直入千峯萬峯去未審那里是他住處師曰騰蛇纒足露布遶身曰朝看云片片暮觀水潺潺師曰卻須截斷始得曰此回不是夢眞个到廬山師曰髙著眼問猿抱子歸靑嶂後鳥銜花落碧巖前此是和尙舊時安身立命處如何是道林境師曰寺門髙開洞庭野殿腳挿入赤沙湖曰如何是境中人師曰僧寶人人滄海珠曰此是杜工部底作麼生是和尙底師曰且莫亂道曰如何是奪人不奪境師曰山僧有眼不曽見曰如何是奪境不奪人師曰闍梨問得自然親曰如何是人境俱奪師曰收曰如何人境俱不奪師曰放問有句無句如如藤倚樹如何得透脫師曰倚天長劍逼人寒曰祗如樹倒藤枯潙山爲甚麼呵呵大笑師曰愛他底著他底曰忽被學人掀倒禪牀抝折拄杖又作个甚麼伎倆師曰也是賊過後張弓問明歷歷露堂堂因甚麼乾坤收不得師曰金剛手裏八稜棒曰忽然一喚便回還當得活也無師曰鶖子目連無柰何曰不落照不落用如何商量師曰放下雲頭曰忽遇其中人時如何師曰騎佛殿出山門曰萬象不來渠獨語教誰拈手上髙峯師曰錯下名言上堂通身是眼見不及通身是耳聞不徹通身是口說不著通身是心鑑不出直饒盡大地明得無絲毫透漏猶在半途據令全提且道如何是展演域中日月縱橫掛一旦晴空萬古春上堂山頭鼓浪水底揚塵眼聽似震雷霆耳觀如張錦繡三百六十骨節一一現無邊妙身八萬四千毛端頭頭彰寶王剎海不是神通妙用亦非法爾如然茍能千眼頓開直是十方坐斷且超然獨脫一句作麼生道試玉須經火求珠不離泥上堂本來無形段那復有唇觜特地廣稱揚替他說道理且道他是阿誰上堂十五日已前千牛拽不回十五日已後俊鶻趂不及正當十五日天平地平同明同暗大千沙界不出當處可以含吐十虛進一步超越不可說香水海退一步坐斷千里萬里白雲不進不退莫道闍梨老僧也無開口處舉拂子曰正當恁麼時如何有時拈在千峯上劃斷秋云不放髙上堂十方同聚會本來身不昧个个學無爲頂上用鉗錘此是選佛場深廣莫能量心空及第歸利劍不如錐龎居士舌拄梵天口包四海有時將一莖艸作丈六金身有時將丈六金身作一莖艸甚是奇特𨿽然如此要且不曽動著向上闗且如何是向上闗鑄印築髙壇上堂有句無句超宗越格如藤倚樹銀山鐵壁及至樹倒藤枯多少人失卻鼻孔直饒收拾得來已是千里萬里祇如未有恁麼消息時如何還透得麼風暖鳥聲碎日髙華影重上堂第一句薦得祖師乞命第二句薦得人天膽落第三句薦得虎口橫身不是循途守轍亦非革轍移途透得則六臂三頭未透亦人間天上且三句外一句坐麼生道生涯祗在絲綸上明月扁舟泛五湖示眾云一言截斷千聖消聲一劍當頭橫屍萬里所以道有時句到意不到有時意到句不到句能剗意意能剗句意句交馳衲僧把鼻若能恁麼轉去靑天也須喫棒且道憑个甚麼可憐無限弄潮人畢竟還落潮中死示眾云萬仞崖頭撒手要須其人千鈞之弩發機豈爲鼷鼠雲門睦州當面蹉過徳山臨濟誑謼閭閻自余立境立機作窠作窟故是滅胡種族且獨脫一句作麼生道萬緣遷變渾閒事五月山房冷似冰紹興五年八月己酉示微恙趺坐書偈遺眾投筆而逝茶毘舌齒不壞舎利五色無數塔於昭覺寺之側謚眞覺禪師

昭覺徹庵道元禪師綿州鄧氏子幼於降寂寺圓具東遊謁大別道禪師因看廓然無聖之語忽爾失笑曰達摩元來在這里道譽之往參佛鑑佛眼蒙賞識依圓悟於金山以所見告悟弗之許悟被詔住云居師從之𨿽有信入終以鯁胸之物未去爲疑會悟問參徒生死到來時如何僧曰香臺子笑和尙次問師汝作麼生師曰艸賊大敗悟曰有人問你時如何師擬答悟憑陵曰艸賊大敗師卽徹證圓悟以拳擊之師撫掌大笑悟曰汝見甚麼便如此師曰毒拳未報永劫不忘悟歸昭覺命首眾以師繼席焉

昭覺紹淵禪師上堂曰鎔瓶盤釵釧作一金攪酥酪醍醐成一味如是賓主道合內外安和五位居臣齊透四種料■﹝扌東﹞一串放行則細雨蒙蒙秋風颯颯把住則空空如也誰敢正眼覷著且道放行爲人好把住爲人好復曰等閒一似秋風至無意涼人人自涼又上堂舉僧問雲門樹凋葉落時如何云體露金風師曰要明陷虎之機須是本色衲子始得雲門大師具逸羣三昧擊節叩闗於閃電光中出一隻手與人解粘去縛拔楔抽釘不妨好手子細點檢將來大似與賊過梯昭覺卽不然或有僧問樹凋葉落時如何只答他道落霞與孤鶩齊飛秋水共長天一色且道與雲門是同是別復曰止止不須說我法妙難思又舉趙州初見南泉問如何是道南泉云平常心是道趙州云還假趣向也無南泉云擬向卽乖趙州云不擬爭知是道南泉云道不屬知不屬不知知是妄覺不知是無記若眞達不疑之道廓然如太虛空無有障礙師拈曰奇怪諸禪徳須是沙彌初入道一撥便轉豈不是靈利人南泉如善射者發箭箭箭中紅心若不是趙州也大難承當便向平常心是道處動著闗棙子去卻胸中物喪卻目前機頭頭上明物物上頭便能信腳行信口道等閒拈出著著有出身之路以何爲驗豈不見僧問如何是祖師西來意答云庭前栢樹子問萬法歸一一歸何處答云我在靑州作一領布衫重七斤問如何是趙州答云東門西門南門北門與人解粘去縳抽釘拔褉坐斷天下人舌頭穿過天下人鼻孔豈不是平常心是道底闗棙子且不是飣餖底言語排疊底章句推人在死水裏者个便是沙彌底樣子應當學作麼生承當乃曰欲行千里一步爲初白日靑天快著精彩

成都正法灝禪師上堂舉永嘉到曹溪因緣乃曰要識永嘉麼掀翻海嶽求知已要識祖師麼撥動乾坤建太平二老不知何處去卓拄杖曰宗風千古播嘉聲

昭覺辧禪師上堂毫釐有差天地懸隔隔江人唱鷓鴣詞錯認胡笳十八拍要會麼欲得現前莫存順逆五湖煙景有誰爭自是不歸歸便得

昭覺佛果禪師住成都府崇寧萬壽禪寺初在昭覺受具六祖請拈帖示眾云幸自無事須要个護身符子作麼然禍不入愼家之門且作麼生斷這公案會麼兵隨印轉請維那剖露

韶州南華知昺禪師蜀之永康人也上堂此事最希奇不礙當頭說東鄰西舎翁隨例得一橛非惟貫聲色亦乃應時節若問是何宗八字不著撇擊禪牀退上堂日日說時時舉似地擎山爭幾許隴西鸚鵡得人憐大都祇爲能言語休思惟帶伴侶智者聊聞猛提取更有一般也大奇貓兒偏解捉老鼠上堂以拄杖向空中攪曰攪長河爲酥酪鰕蠏猶自眼搭眵卓一下曰變大地作黃金窮漢依前赤骨立爲復自家無分爲復不肯承當可中有个漢荷負得行多少人失錢遭罪再卓一下曰還會麼寶山到也須開眼勿使忙忙空手回上堂春光爛熳花爭發子規啼落西山月僑梵缽提長吐舌底事分明向誰說嗄上堂迷不自迷對悟立迷悟不自悟因迷說悟所以悟爲迷之體迷爲悟之用迷悟兩無從个中無別共無別共撥不動祖師不將來鼻孔千金重

士珪禪師成都史氏子初依大慈宗雅心醉楞嚴逾五秋南遊謁諸尊宿始登龍門卽以平時所得白佛眼眼曰汝解心已極但欠著力開眼耳遂俾職堂司一日侍立次問云絕對待時如何眼曰如汝僧堂中白椎相似師罔措眼至晚扺堂司師理前話眼曰閒言語師於言下大悟政和末出世和之天寧屢遷名剎紹興間奉詔開山雁蕩能仁時眞歇居江心聞師至恐緣法未熟特過江迎歸方丈大展九拜以誘溫人由是翕然歸敬未視篆其徒懼行規法深夜放火鞠爲瓦礫之墟師竟就樹縛屋升座示眾云愛閒不打鼓山鼓投老來看雁巖山傑閣危樓渾不見溪邊茅屋兩三間還有共山出手者麼喝一喝下座聽法檀施並力營建未幾復成寶坊次補江心上堂曰萬年一念一念萬年和衣泥裏輥洗腳上牀眠歷劫來事秖在如今大海波濤湧小人方寸深拈起拄杖曰汝等諸人未得个入頭須得个入頭旣得个入頭須有出身一路始得大眾且作麼生是出身一路良久曰雪壓難摧澗底松風吹不動天邊月卓拄杖下座上堂萬機不到眼見色耳聞聲一句當陽頭戴天腳踏地你諸人祇知今日是五月初一殊不知金烏半夜忙忙去玉兔天明上海東以拂子擊禪牀下座上堂明明無悟有法卽迷諸人向這里立不得諸人向這里住不得若立則危若住則瞎直須意不停玄句不停意用不停機此三者旣明一切處不須管帶自然現前不須照顧自然明白𨿽然如是更須知有向上事久雨不晴咄上堂一葉落天下秋欲窮千里目更上一層樓一塵起大地收嘉州打大像陜府灌鐵牛明眼漢合作麼生良久曰久旱檐頭雨橋流水不流卓拄杖下座上堂見見之時見非是見見猶離見見不能及落花有意隨流水流水無情戀落花諸可還者自然非汝不汝還者非汝而誰長恨春歸無覓處不知轉入此中來喝一喝曰三十年後莫道能仁教壞人家男女上堂僧問如何是師曰東家點燈西家暗坐曰未審意旨如何師曰馬便搭鞍驢便推磨僧禮拜師曰靈利衲僧祇消一个遂曰馬搭鞍驢推磨靈利衲僧祇消一个縱使東家明點燈未必西家暗中坐西來意旨問如何多口阿師自招禍僧問如何是第一義師曰你問底是第二義問狗子還有佛性也無趙州道無意旨如何師曰一度著蛇咬怕見斷井索問燕子深談實相善說法要此理如何師曰不及雁銜蘆問如何是佛師曰華陽洞口石烏龜問魯祖面壁意旨如何師曰金木水火土羅■﹝日侯﹞計都星問有句無句如藤倚樹時如何師曰作賊人心虛曰國師三喚侍者又作麼生師曰打鼓弄猢猻鼓破猢猻走丙寅七月十八日召法屬長老宗範付後事次日沐浴聲鐘集眾就座泊然而逝茶毘日送者均獲舍利奉靈骨塔於皷山

羅浮山顯如禪師益州人初到大陽陽問汝是甚處人曰益州陽曰此去幾里曰五千里陽曰你與麼來還曽踏著麼曰不曽踏著陽曰汝解騰空耶曰不解騰空陽曰爭得到這里曰步步不迷方通身無辧處陽曰汝得超方三昧邪曰聖心不可得三昧豈彰名陽曰如是如是汝應信此卽本體全彰理事不二善自護持住後僧問如何是羅浮境師曰突兀侵天際巍峩鎭海涯曰如何是境中人師曰頂上白雲散足下黒煙生

可宣禪師漢州人也壯爲僧卽出峽依瑯琊一語忽投羣疑頓息瑯琊可之未幾令分座淨空居士郭功甫過門問道與厚及師領歸宗時功甫任南昌尉俄郡守恚師不爲禮窘甚遂作書寄功甫曰某世緣尙有六年柰州主抑逼當棄余喘托生公家願無見阻功甫閱書驚喜且頷之中夜其妻夢間見師入其寢失聲曰此不是和尙來處功甫撼而問之妻詳以告呼燈取書示之相笑不已遂孕及生乃名宣老期年記問如昔至三歲白雲端禪師扺其家始見卽曰吾侄來也云曰與和尙相別幾年宣倒指曰四年矣云曰甚處相別曰白蓮莊上云曰以何爲驗曰爹爹媽媽明日請和尙齋忽聞推車聲云問門外是甚麼聲宣以手作推車勢云曰過後如何曰平地兩條溝果六周無疾而逝

玉泉謂芳禪師蜀人僧問從上諸聖以何法示人師拈起拄杖僧曰學人不會師曰兩手分付僧擬議師便打慧日堯禪師僧問古者道我有一句待無舌人解語卻向汝道未審意旨如何師曰無影樹下好商量僧禮拜師曰瓦觧冰消

漢州三聖繼昌禪師彭州黎氏子上堂木佛不度火甘露臺前逢達摩惆悵洛陽人未來面壁九年空冷坐金佛不度鑪坐嘆勞生走道途不向華山圖上看豈知潘閬倒騎驢泥佛不度水一道靈光照天地堪羨玄沙老古錐不要南山要鱉鼻上堂舉趙州訪二庵主師曰五陵公子爭誇富百衲髙僧不厭貧近來世俗多顚倒祇重衣衫不重人

惟照禪師簡州李氏子幼超邁而惡俗一日授書至性相近也習相逺也遽曰凡聖本一體以習故差別我知之矣卽趨成都師鹿苑淸泰年十九剃染登具泰令聽起信於大慈師輒歸臥泰詰之師曰旣稱正信大乘豈言說所能了乃虛心遊方謁芙蓉於大洪嘗夜坐閣道適風雪震薄聞警盜者傳呼過之隨有所得辭去大觀中芙蓉嬰難師自三吳欲趨沂水僕夫迷道師舉杖擊之忽大悟嘆曰是地非鰲山也邪比至沂芙蓉望而喜曰紹隆吾宗必子矣因畱躬耕湖上累年智證成就出領招提遷甘露三祖宣和壬寅詔補圓通棄去復居泐潭上堂古佛道我初成正覺親見大地眾生悉皆成正覺後來又道深固幽逺無人能到因沒見識漢好龍頭蛇尾便下座上堂過去諸佛已入湼盤了也汝等諸人不應追念未來諸佛未出於世汝等諸人不要妄想正當今日你是何人參上堂伯夷隘栁下惠不恭君子不由也二邊不立中道不安時作麼生拈拄杖曰鴛鴦繡出從君看不把金鍼度與人上堂太陽門下妙唱彌髙明月堂前知音蓋寡不免舟橫江渚棹舉淸波唱慶堯年和淸平樂如斯告報普請承當擬議之間白雲萬里上堂本不自生今亦無滅是死不得底樣子當處出生隨處滅盡是含生受底規模大丈夫漢直須處生死流臥荊棘林俯仰屈伸隨機施設能如是也無量方便莊嚴三昧大解脫門蕩然頓開其或未然無量煩惱一切塵勞嶽立面前塞卻古路問承師有言云黯黯處獨秀峯挺出月朦朦裏泐潭水光生豈不是寶峯境師曰若是寶峯境憑君子細看曰如何是境中人師曰看取令行時曰祇如承言須會宗勿自立規矩如何是和尙宗師曰須知云外千峯上別有靈松帶露寒雪下僧問祖師西來卽不問時節因緣事若何師曰一片兩片三四片落在眼中猶不薦建炎二年正月七日示寂闍維得舎利如珠琲舌齒不壞塔於寺之西峯

法順禪師綿州文氏子依止佛眼聞普說舉傅大士心王銘雲水中鹽味色裏膠靑決定是有不見其形師於言下有省後觀寶藏迅轉頓明大法趨丈室作禮呈偈曰頂有異峯云冉冉源無別派水泠泠遊山未到山窮處終被靑山礙眼睛眼笑而可之住後上堂好事堆堆棧疊來不須造作與安排落林黃葉水推去橫谷白雲風捲回寒雁一聲情念斷霜鐘才動我山摧白楊更有過人處盡夜寒鑪撥死灰上堂我手何似佛手天上南星北斗我腳何似驢腳往事都來忘卻人人盡有生緣个个足方頂圓大愚灘頭立處孤月影射深灣會不得見還難一曲漁歌過逺灘示眾染緣易就道業難成不了目前萬緣差別秖見境風浩浩凋殘功徳之林心火炎炎燒盡菩提之樹道念若同情念成佛多時爲眾一似爲已彼此事辦不見他非我是自然上敬下恭佛法時時現前煩惱塵塵解脫上堂雞鳴曉月狗吠孤村只可黙會難入思量看不見處動地放光說不到處天地玄黃撫城尺六狀紙原來出在淸江大眾分明話出人難見昨夜三更月到窓上堂風吹茅茨屋脊漏雨打闍梨眼睛濕恁麼分明卻不知卻來這里低頭立因病示眾久病未嘗推木枕人來多是問如何山僧據問隨緣對窓外黃鸝口更多隻如七尺之軀甚處受病眾中具眼者試爲山僧指出病源眾下語皆不契師自拊掌一下作嘔吐聲又云好个木枕子師律身淸苦出入惟杖笠獨行後示寂闍維収舍利目睛齒舌數珠同靈骨塔於寺西

法泰禪師蜀人姓李氏自幼業儒爲文章有聲忽厭俗出家得度受具徧遊叢林親近諸耆宿於五家宗派皆妙得其家風獨於圓悟得髓圓悟在道林蔣山皆命爲首座出世說法於徳山示眾曰祖師道欲得現前莫存順逆釋迦老子是什麼破艸鞋一大藏教是拭不淨底故紙達摩九年面壁瞌睡未惺汝等諸人皮下無血眼裏無筋更向這里覓什麼椀各請歸堂去又曰法不爾而爾暗去明來道不然而然雷奔雨驟直得千江競注萬壑爭流山頭白浪滔天平地人魚共處莫問道芽增長如今頭上漫漫𨿽然水到渠成爭柰過猶不及幸而雲收雨散浪息波停杲日當空萬象同慶且道大功不宰一句作麼生道野老不知堯舜力冬冬打鼓祭江神又曰寶劍拈來便用豈有遲疑眉毛剔起便行更無回互一切處騰今煥古一切處截斷羅籠不犯鋒鋩亦非顧鑑獨超物外則且置萬機喪盡時如何八月秋何處熱又曰聞聲悟道未免著水耳中見色明心亦是撒沙眼裏直得纎毫無障礙空有等空平不絕已躬上無攀仰孤迥迥絕情塵峭巍巍離分別猶是那邊事且道這邊事又作麼生休戀寒潭無影樹且看六月雪花飛又曰動則影現覺則冰生不動不覺土木無殊衲僧到這里須有轉身一路始得若也轉得分三成六唱九作十納須彌於芥子擲大千於方外若轉不得守他山鬼窟不免是精靈又曰達得人空法空未稱祖佛家風體得全用全照亦非衲僧要妙直須打破牢闗識取向上一竅如何是向上一竅春寒料峭凍殺年少又上堂曰湼盤無異路方便有多門拈起拄杖云看看山僧拄杖子一口吸盡西江水東海鯉魚■﹝孛﹞跳上三十三天帝釋忿怒把須彌山一摑粉碎堅牢地神合掌讚嘆云諦觀法王法法王法如是以拄杖擊繩牀下座又曰徳山入門便棒平地生堆臨濟入門便喝無風起浪俱胝只豎一指未免■﹝薾頁﹞頇雪峯輥出三球小兒戲劇到這里總用不著爭如六月三伏甘雨普滋水足東臯禾靑南畆農夫鼓腹樵者髙歌古佛家風儼然如在於斯會得共樂升平脫或未然只知事逐眼前過不覺老從頭上來

成都正法建禪師上堂兔馬有角牛羊無角絕毫絕犛如山如嶽鍼鋒上獅子翻身藕竅中大鵬展翼等閒突過北俱盧日月星辰一時黒

性空妙普庵主漢州人久依死心獲證乃抵秀水追船子遺風結茅靑龍之野吹鐡笛以自娛多賦詠得之者必珍藏其山居曰心法雙亡猶隔妄色塵不二尙遺塵百鳥不來春又過不知誰是住庵人又警眾曰學道猶如守禁城晝防六賊夜惺惺中軍主將能行令不動干戈治太平又曰不耕而食不蠶衣物外淸門適聖時未透祖師闗棙子也須存一著便宜又曰十二時中莫住工窮來窮去到無窮直須洞徹無窮底踏倒須彌第一峯建炎初徐明叛道經烏鎭肆殺戮民多逃亡師獨荷策而往賊見其偉異疑必詭伏者問其來師曰吾禪者欲抵宻印寺賊怒欲斬之師曰大丈夫要頭便斫取奚以怒爲吾死必矣願得一飯以爲送終賊奉肉食師如常齋出坐畢乃曰孰當爲我文之以祭賊笑而不答師索筆大書曰嗚呼惟靈勞我以生則大塊之過役我以壽則陰陽之失乏我以貧則五行不正困我以命則時日不吉吁哉至哉賴有出塵之道悟我之性與其妙心則其妙心孰與爲鄰上同諸佛之眞化下合凡夫之無明纎塵不動本自圓成妙矣哉妙矣哉日月未足以爲明乾坤未足以爲大磊磊落落無罣無礙六十餘年和光混俗四十二臘逍遙自在逢人則喜見佛不拜笑矣哉笑矣哉可惜少年郎風流太光彩坦然歸去付春風體似虛空終不壞尙享遂舉筯飫飡賊徒大笑食罷復曰劫數旣遭離亂我是快活烈漢如今正好乘時便請一刀兩段乃大呼斬斬賊方駭異稽首謝過令衛而出烏鎭之廬舎免焚實師之惠也道俗聞之愈敬有僧睹師見佛不拜故逆問曰旣見佛爲甚麼不拜師掌之曰會麼云不會師又掌曰家無二主紹興庚申冬造大盆穴而塞之修書寄雪竇持禪師曰吾將水葬矣壬戍歲持至見其尙存作偈嘲之曰咄哉老性空剛要餧魚鱉去不索性去祇管向人說師閱偈笑曰待兄來證明耳令徧告四眾眾集師爲說法要仍說偈曰坐脫立亡不若水葬一省柴燒二省開壙撒手便行不妨快暢誰是知音船子和尙髙風難繼百千年一曲漁歌少人唱遂盤坐盆中順潮而下眾皆隨至海濱望欲斷目師取塞戽水而回眾擁觀水無所入復乘流而往唱曰船子當年返故鄕沒蹤迹處妙難量眞風徧寄知音者■﹝釒截﹞笛橫吹作散場其笛聲鳴咽頃於蒼茫間見以笛擲空而沒眾號慕圖像事之後三日於沙上趺坐如生道俗爭往迎歸畱五日闍維舎利大如菽者莫計二鶴徘徊空中火盡始去眾奉舎利靈骨建塔於靑龍

文演禪師成都府楊氏子僧問如何是定林正主師曰坐斷天下人舌頭曰未審如何親近師曰覷著則瞎上堂當陽坐斷凡聖迹絕隨手放開天回地轉直得日月交互虎嘯龍吟頭頭物物耳聞目視安立諦上是甚麼還委悉麼阿斯吒出

昭覺道祖首座初見圓悟於卽心是佛語下發明久之悟命分座一日爲眾入室餘二十許人師忽問曰生死到來如何回避僧無對師擲下拂子奄然而逝眾皆愕眙亟以聞悟悟至召曰祖首座師張目視之悟曰抖擻精神透闗去師點頭竟爾趨寂

成都範縣君婺居歲久常坐而不臥聞圓悟住昭覺往禮拜請示入道因緣悟令看不是心不是佛不是物是个甚麼久無所契範泣告悟曰和尙有何方便令某易會悟曰卻有个方便遂令祇看是个甚麼後有省曰元來恁麼地近郍

簡州南巖勝禪師上堂召大眾曰護生須是殺殺盡始安居會得个中意分明在半途且道到家一句又作麼生釋迦彌勒沒量大看來猶祇是他奴僧問放行五位卽不問把定三闗事如何師曰橫安鏌鎁全正令曰把定三闗蒙指示放行五位事如何師曰太平寰宇斬癡頑曰恁麼則南巖門下土曠人稀師曰靈利衲僧祗消一點曰自古自今同生同死時如何師曰家賊難防曰今日學人小出大遇去也師便打曰須是老僧打你始得僧禮拜師曰切忌詐明頭

漢州無爲守緣禪師本郡人姓史氏生十二病目去依棲禪慧目能禪師圓具出峽至寶峯值峯上堂舉永嘉曰一月普現一切水一切水月一月攝師聞釋然領悟住後上堂曰以一統萬一月普現一切水會萬歸一一切水月一月攝展則彌綸法界收來毫髮不存𨿽然收展殊途此事本無異致但能於根本上著得一隻眼去方見三世諸佛歷代祖師盡從此中示現三藏十二部一切修多羅盡從此中流出天地日月萬象森羅盡從此中建立三界九地七趣四生盡從此中出沒百千法門無量妙義乃至世間工巧諸伎藝盡現行此事所以世尊拈華迦葉便乃微笑達摩面壁二祖於是安心桃華盛開靈云疑情盡淨擊竹作響香嚴頓忘所知以至盤山於肉案頭悟道彌勒向魚市裏接人誠謂造次顚沛必於是經行坐臥在其中旣有如是奇特更有如是光輝旣有如是廣大又有如是周徧你輩諸人因甚麼卻有迷有悟要知麼幸無徧照處剛有不明時

益州北院通禪師在夾山見示眾云坐斷主人翁不落第二見師乃出眾云須知有一人不合伴夾云猶是第二見師乃掀倒禪牀夾云老兄作麼生師云待某甲舌頭爛卽向和尙道

靈隱道印禪師漢州人上堂大雄山下虎南山鱉鼻虵等閒撞著抱賞歸家若也不惜好手便與拔出重牙有麼有麼上堂五五二十五擊碎虛空鼓大地不容鍼十方無寸土春生夏長復何云甜者甜兮苦者苦中秋上堂舉馬大師與西堂百丈南泉翫月公案師云馬大師垂絲千尺意在深潭西堂振鬛百丈擺尾𨿽則衝波激浪未免上他鉤綫南泉自謂躍過禹門誰知依前落在巨网卽今莫有絕羅籠出窠臼底麼也好出來露个消息貴知華藏門下不致寂寥其或未然此夜一輪滿淸光何處無

南康軍云居徳升禪師漢州何氏子二十得度習講久之辭謁文殊道禪師問佛法省要殊示偈曰契丹打破波斯寨奪得寶珠村裏賣十字街頭窮乞兒腰間掛个風流袋師擬對殊曰莫錯師退參三年方得旨趣往見佛性機不投入閩至鼓山禮覲便問國師不跨石門句意旨如何竹庵應聲喝曰閒言語師卽領悟住後僧問應眞不借三界髙超卽不問如何是無位眞人師曰聞時富貴見後貧窮曰擡頭須掩耳側掌便翻身師曰無位眞人在甚麼處曰老大宗師話頭也不識師曰放你三十棒

云居自圓禪師綿州雍氏子年十九試經得度畱教宛五祀出闗南下歷扣諸大尊宿始詣龍門一日於廊廡間覩繪胡人有省夜白髙庵庵舉法眼偈曰頭戴貂鼠帽腰懸羊角錐語不令人會須得人譯之復筴火示之曰我爲汝譯了也於是大法明了呈偈曰外國言音不可窮起雲亭下一時通口門廣大無邊際吞盡楊岐栗棘蓬庵遣師依佛眼佛眼謂口吾道東矣上堂舉僧問雲門如何是透法身句門曰北斗裏藏身師曰南北東西萬萬千乾坤上下兩無邊相逄相見呵呵笑屈指擡頭月半天

智興禪師西川人出家受具後卽造玉泉芳禪師法席發明心地初住漸源次遷黃梅龍華晚住延福師語不談玄行不修潔身不稟儀眾不喜見逝後靈異不測報應如響遺體塑飾祈禱尢盛

眞歇淸了禪師左綿雍氏子𦇤褓入寺見佛喜動眉睫咸異之年十八試法華得度往成都大慈習經論領大意出蜀至沔漢扣丹霞之室問如何是空劫已前自已師擬對霞曰你鬧在且去一日登缽盂峯豁然契悟徑歸侍立霞掌曰將謂你知有師欣然拜之翌日霞上堂曰日照孤峯翠月臨溪水寒祖師玄妙訣莫向寸心安便下座師直前曰今日升座更瞞某不得也霞曰你試舉我今日升座看師良久霞曰將謂你瞥地師便出後遊五臺之京師浮汴直扺長蘆謁祖照一語契投命爲侍者踰年分座未幾稱疾退閒命師繼席學者如歸建炎末遊四明主補陁臺之天封閩之雪峯詔住育王徙溫州龍翔杭州徑山慈寧皇太后命開山臯寧崇先上堂我於先師一掌下伎倆俱盡覓个開口處不可得如今還有恁麼快活不徹底漢麼若無銜鐵負鞍各自著便上堂久黙斯要不務速說釋迦老子待要欵曲賣弄爭柰未出母胎已被人覷破且道覷破个甚麼瞞雪峯不得上孤峯頂過獨木橋驀直恁麼行猶是時人腳髙腳低處若見得徹不出戶身徧十方未入門常在屋裏其或未然趂涼搬取一轉柴上堂道得第一句不被拄杖子瞞識得柱杖子猶是途路中事作麼生是到地頭一句上堂處處覓不得止有一處不覓自得且道是那一處良久曰賊身已露上堂口邊白醭去始得入門通身紅爛去方知有門裏事更須走有不出門底乃曰喚甚麼作門僧問三世諸佛向火熖裏轉大法輪還端的也無師大笑曰我卻疑著曰和尙爲甚麼卻疑著師曰野花香滿路幽鳥不知春問不落風彩還許轉身也無師曰石人行處不同功曰向上事作麼生師曰玅在一漚前豈容千聖眼僧禮拜師曰祗恐不恁麼師一日入廚看煮麫次忽桶底脫眾皆失聲曰可惜許師曰桶底脫自合歡喜因甚麼卻煩惱僧曰和尙卽得師曰灼然可惜許一桶麫上堂苔封古徑不墮虛凝霧鎖寒林肯彰風要鉤鍼穩宻孰云漁父棲巢祇麼承當自是平常快活還有具透闗眼底麼良久曰直饒聞早便歸去爭似從來不出門上堂乍雨乍晴乍寒乍熱山僧底个山僧自知諸人底个諸人自說且道雪峯口除喫飯外要作甚麼問僧琉璃殿上玉女攛梭明甚麼邊事曰回互不當機師曰還有斷續也無曰古今不曽間師曰正當不曽間時如何僧珍重便出上堂撼拄杖曰看看三千大千世界一時搖動雲門大師卽得雪峯則不然卓拄杖曰三千大千世界向甚麼處去還會麼不得重梅雨秧苗爭見靑上堂幻化空身卽法身遂作舞云見麼見麼恁麼見得過橋村酒羙又作舞云見麼見麼恁麼不見隔岸野花香上堂還有不被玄妙污染底麼良久曰這一點傾四海水已是洗脫不下僧問如何是空劫已前自已師曰白馬入蘆花上堂窮微喪本體妙失宗一句截流淵玄及盡是以金鍼宻處不露光鋩玉綫通時潛舒異彩𨿽然如是猶是交互雙明且道巧拙不到作麼生相委良久曰云蘿秀處靑陰合巖樹髙低翠鎖深上堂轉功就位是向去底人玉韞荊山貴轉位就功是卻來底人紅鑪片雪春功位俱轉通身不滯撒手亡依石女夜登機宻室無人掃正恁麼時絕气息一句作麼生相委良久曰歸根風墮葉照盡月潭空師終於臯寧崇先塔於寺西華桐塢謚悟空禪師

宋郭印超悟院記云成都大慈寺曰聖慈唐至徳初所建也合九十六院地居衝會百工列肆市聲如雷政和二年冬火其旁小院十有六府帥席公旦請於朝頒緡攺建超悟宣梵嚴淨三剎使學禪者居超悟學律者居宣梵學講者居嚴淨而超悟則命僧文英主之英承灰燼之餘鳩工庀徒創建禪宇凡爲屋千楹且闡龍宮以藏貝葉規模恢敞气象雄特始成而旁院復火勢且延及師亟白府毀正寺之三門以絕之請後自建火乃止而三門復新師用力勤矣院始無田師合施者金錢且請廢寺之產於官成三百畆以備桑門之供師死嗣子義登義全各益以家田及誘福唐朱氏得百畝故能耽耽爲大叢林無復異時囂塵煩污之聲可喜也𨿽然院之廢興於佛何有昔持地菩薩平治險隘修作橋梁毘舎如來謂曰常平心地則世界地一切皆平師前知方寸之間具大寶剎巍巍堂堂鎭四天下火不能燒水不能沒𨿽八萬四千浮屠寶塔之功有所不及亙閻浮提皆超悟矣師姓蘓氏泉州人往來商成都富巨萬畱意禪恱忽若有悟盡捐資移書別妻子祝髮於嘉佑院妻子萬里入蜀訪之師絕不復見堅坐一室歷三日寂無人聲妻子知師志不可奪棄去以故聲望愈髙四坐道場住超悟二十餘年而沒義登懼其師之功不彰求予記其事

元智中國師彭縣人也生有異相年十二卽禮月光禪師淸修苦行晝夜不息後惠心授松潘都綱師隨行尋代其職時畨夷叛服不常師居邊撫化畨夷莫不投服天興間累加封國師仍賜勅誥降銀印師在邊四十餘年化行功著國朝成化二年已踰七十詔歸彌陀庵優老焉

蜀中廣記卷八十四

●欽定四庫全書

蜀中廣記卷八十五

﹝明﹞曹學佺撰

○髙僧記第五

川南道一

楞嚴經圓通品普賢菩薩白佛言我與恆沙如來爲法王子十方如來教其弟子菩薩根者修普賢行從我立名我用心聞心徧十方若於恆沙界外有一眾生發明普賢行者我於尒時乘六牙白象分身百千擁護安位此是普賢自唱本因故現相海於峩眉山中密引世人而通菩提覺性心王菩薩曰西南方有山名曰光明現有菩薩名曰賢勝三千眷屬常在其中而演說法也周烈王三十二年有寶掌和尙名曰千歲始生時手掌有印文爲記來禮普賢設像供養人所不識常嘆此山曰髙出五嶽秀甲九州島漢氏永平中癸亥六月一日有蒲公者采藥於云窩見一鹿而奇異之追至絕頂無蹤乃見威光煥赫紫霧騰湧聯絡交輝成光明网駭然嘆曰此之祥瑞世所希有非天上耶徑投西來千歲和尙而吿之答曰此是普賢祥瑞於末法中守護如來相教現相於此化利一切眾生汝可詣騰法二師急頂禮而究之遂甲子逩洛陽白馬寺參謁二師盡以所見爲吿師曰善哉希有汝等得見普賢眞善知識昔我世尊在法華會上以四法而付之曰一者爲諸佛護念二者植重徳本三者入正定聚四者發究一切眾生之心菩薩依本願而現相於峩眉山也名峩眉者昔善財禮徳云比邱時竚立妙髙峯而觀此山如初月現故稱峩眉也

峩眉歷代耆宿

西域聖僧名阿婆多尊者來禮峩眉而觀山水環合同於西域化城寺地形依此而建道場山髙無瓦埴復雨雪寒嚴而凍裂不堅故以木皮蓋殿因呼爲木皮殿云惠通和尙江陵人也遊峩眉望黒水山峯奇異古有肇公道場欲履之不覺溪水泛阻自念曰我欲往而何往耶偶感一虎至通卽騎虎跳過溪流而入華藏寺

隋智者老人於龜子石建呼應庵日遊神水夜宿於斯三年徐步威儀不鈌內淨其心外淨其行一日入定內外皆空了無一物出三昧已乃見一老人曰余從西域護持如來教法師從會來惟願大師受戒於我後日師離此山於玉泉建道場偶病中思神水飲倐爾之間見一老人自稱龍王送水至師曰吾有缽盂錫杖寄彼中峯同與俱來乃可信也龍王遂引勝水浮缽杖於玉泉洞口流出出之不逺復入於地師曰爲道者可以漏盡使鬼神莫測如我一思被龍王趣破去在吾佛有言神有五通羅漢有六通菩薩十通若不漏盡何以超越鬼神神水者言水從西域而來

隋茂眞尊者日遊呼應夜宿棊盤二處古迹見存

唐三藏法師履西域至峩眉九老洞偶值聖眞化一老僧言窮西域所有境界而說偈曰付汝般若舟慈悲度一切普賢行願深廣利無邊眾仙人洞右有月仙窟玄奘法師授經於此

唐昌福達道和尙眉州人初參晦機回峩眉住華嚴寺僧問學人來問則對不問時意指如何曰謝師兄指示曰本來則不問如何是今日事曰師足這問大好曰學人不會時如何曰謾得卽得曰國有寶刀誰人得見曰師兄逺來不易曰此刀作何形狀師兄要也道不要也道曰請師道答曰師兄難逢難遇曰普賢云何駕石舡答曰師是這个亙古亙今本州島參學西禪和尙問佛是摩耶降未審和尙是誰家子師曰水上問如何是宻室中人師曰非男女相問國內按劍者誰師曰昌福曰忽遇尊貴時如何師曰不遺

趙州禮峩眉於放光臺不登寶塔頂僧問和尙云何不到至極處州云三界之髙禪定可入西方之曠一念而至惟有普賢法界無邊

黃蘗老人禮峩眉至覩佛臺霧气澄霽曰云何不見僧問不見甚麼蘗云不見普賢

南泉老人禮峩眉而觀白雲光紫曰還有這點霞气在僧問和尙是那一點泉云東則東北則北僧便禮拜

唐靈龕和尙成都人參陜西靑峯禪師回峩眉住靈巖寺僧問如何是諸佛出身處曰處處非干佛春來艸自靑又問碌碌地時如何曰試進一步看僧曰不知前進處師曰步步踏著峩眉古佛坪下有賢勝窟是其悟道處

唐白水和尙初參夾山善會禪師回峩眉居白水庵僧問如何是西來大意曰四溟無窟宅一滴潤乾坤又問曹溪一路合譚何事曰澗松千載鶴來聚月中香桂鳯凰歸

唐洞溪和尙初參樂普曰月樹無根枝覆蔭普曰森羅秀處事不相依淥水千波孤峯各異師有省一日普問曰爲甚麼被虵吞去也師曰幾度扣闗拈不出持錫便行普曰善哉去一普賢回峩眉觀音寺居

唐澄照大師初參投子回蜀住白水寺毎日六時朝禮普賢大士僧問諸佛有難向火焰裏藏身衲僧有難向甚麼處師曰水晶石上起波文大地衲僧都在里許又問云何是初生月曰大半人不見

七寶臺下有金剛窟始悟頓和尙於此入淨土三昧後出定已演大彌陀經西方境界如對目前是宋初時事西禪和尙本州島人昔參曹山曰佛是摩耶降未審和尙那家子山曰石頭漂在水裏曰三十六路和尙阿郍一路最妙山曰不出第一手曰忽被出頭時如何山曰脊著地也不難

慧覺禪師謁臺州勝光和尙值光在繩牀上坐師直到身邊叉手立光問什麼處來師云猶待客話在便下去光乃拈拂子下僧堂前見師提起拂子問云闍棃喚這个作什麼師云敢死喘气光低頭便歸方丈師初參羅山才禮拜起山云甚處來師云逺離西蜀近發開元卻近前云卽今事作麼生山揖云喫茶去師擬議間山云秋气稍暖出去師到法堂上自嘆云我在西川峩眉山腳下拾得一枝蓬蒿箭擬撥亂天下今日到福建道陳老師寨裏弓折箭盡去也休休山明日升堂師又出問豁開戶牖當軒者誰山便喝師無對山云羽毛未備翼稍未全且去後還蟠龍寺住

中峯寺明果大士化道於此雜集論云明果資州人自幼出家於龍遊山後居峩眉中峯寺

正性和尙住華嚴寺前朝古廟一所重修之以旋篆結頂至今呼爲雲篆殿

羅漢和尙初參香林澄逺禪師回峩眉延福院右邊住一小洞常現禪定僧問如何是西來大意師曰井中紅焰日裏浮漚曰如何領會師曰揺指扶桑日那邊曰如何是羅漢境界師曰地連香積水門對勝峯山曰旣是羅漢爲甚麼卻被人轉動師曰換卻眼睛轉卻髑髏

布水嚴和尙昔參曹山曰寶劍未磨時如何曰用不得磨後何如曰觸不得又問如何是西來大意曰一步踏著火光飛於此有省回峩眉白嵓寺居

黃龍繼達禪師昔參晦機回峩眉住光相寺僧問如何是衲師作用處曰橫鋪四世界豎蓋一干坤問道滿來時如何曰要羮與羮要飯與飯問黃龍出世金翅鳥滿空飛時如何曰我問伱金翅疾得飽否僧無對

黒水和尙本縣人因禮峩眉參黃龍曰雪覆蘆花時如何曰猛烈又曰不猛烈黃便打師有省自爾契緣遊黒水峯下而■﹝屍外立內﹞有人來禮和尙尊號曰汝看山峯喚作什麼

大乘和尙靑神人初參雲門回峩眉住龍池四面峯僧問如何是勝峯曰直聳煙嵐際曰向上事何如曰入地三尺五曰如何是佛法大意曰興義門前冬冬鼓曰學人不會朝打三千暮打八百

東汀和尙本縣人初參曹山依峩眉棋盤寺居僧問如何是卻去底人曰石女紡麻纑如何是卻來底人曰扇車闗■﹝木隸﹞良計斷

以上出峩眉本傳

昔普惠大師生於西漢姓吳氏掛錫蒙頂之上淸峯中鑿井一口植茶數株此舊碑圖經所載爲蒙山茶之始矣師一日拉侍者登蒙頂觀茶山忽隠沒於池中侍者解衣投水持抱乃得一石像負至本堂中安置因號甘露大師邑人歲以四月二十四爲師隠化之日咸集於寺薦香設供焉宋淳熈十三年邑進士諭大中奏師功徳及民孝宗累加封普惠妙濟大師而七曲神君鸞筆記師法名理眞云按像在今縣西十五里智炬

寺南齊髙何二師不著名氏延興中自明州象山別其師遊蜀師曰遇明則住二師到卭升髙逺覽夜見羣峯火雲四起赫然有光因訪父老則曰四明山也始悟遇明而止矣遂卓錫於山陰披榛薙艸經始卜築有石佛示現光相從地湧出化爲泉今之護國院瑞佛及湧泉在焉院有白巖孤石聳立髙踰百尺鶴巢其上故二僧所建道場號鶴林寺後世因謂之白鶴山

齊釋法琳姓樂臨卭人少出家止蜀郡裴寺專好戒品研心十誦隠公至蜀琳乃克已握錐以日兼夜諸郡毘尼洞盡心曲後止靈建寺祈心贍養毎誦無量壽及觀音經輒見一沙門形甚殊大常在琳前建武二年寢疾注念西方禮懴不息見諸賢聖皆集目前乃向弟子述其所見令死後焚身言訖合掌而卒

齊釋曇慿姓楊犍爲南安人少遊京師學轉讀止白馬寺音調甚工而過且自任時人未之推也於是專精規矩更加研習晚遂出羣翕然攺觀誦三本起經尢善其聲後還蜀止龍淵寺巴漢學者皆崇其聲範毎梵音一吐輒象馬悲鳴行途住足因制造銅鐘願於未來當有八音四辯庸蜀之銅鐘始於此

隋瀘州等行寺釋童進姓李綿州人周時出家不拘禮度惟樂飲酒謂之曰此可以灌等身也來去酣醉遺尿臭穢眾共非之有逺識者曰此賢愚難識會周武東徵云須毒藥勅瀘州營造置監吏力科獠采藥蝮頭鐵猩鬵根大蜂野葛鴆羽等數十種釀以鐵甕藥成著皮衣琉璃障眼方得近之不尒气沖成瘡致死藥著人畜肉穿洞見童進聞之往彼監所官人弄曰能飲一杯豈非酒士進曰得一升解酲亦要官曰任飲多少何論一升便取鐵杓於藥甕中取一杓飲之言謔自如都不爲患道士等聞皆來看進又舉一杓以勸之皆逺走避或曰此乃故殺人何得無罪進曰無所苦藥進自飲有誰相勸乃噫曰今日得一醉臥方石上俄尒遺尿所著石皆碎良久睡覺精爽如常隋初得度配等行寺年九十餘終

唐釋道會姓史武陽人太宗時出家益州嚴逺寺器宇髙簡雅調逸羣四方道俗旦夕參候猶以蜀門小隘聞見非廣乃入京師詢訪十餘年經論史籍博究宗領還蜀欲弘釋教導引後鋭時屬亂離不果心術會唐運初興招撫詹俊李衮首圖巴蜀會上疏曰會資性不肖家風失墜封爵𨿽除詔勅猶在卽日劍門𨿽啟巫峽負固會躬率徒隸振錫啟途折簡宣威開懷納款軍無矢石之勞主有待成之逸此一時之利也惟公圖之有嫉者表奏反又述法會覘候消息遂被拘執身𨿽在獄言笑如常爲諸在獄講釋經論自春至冬諸僧千數衣服藍縷不勝寒酷京師有無盡藏恆施爲事會致書曰自如來潛影西國千有餘年正法東流百五許載𨿽復靑眼赤髭大開方便之門白腳漆身廣示皈依之路猶未出乎苦海尙陸沈於險道況五眾名僧四禪家首頭陀聚落惟事一餐宴坐林中但披三衲加以施無緣之慈相升錘以代鴿履不輕之行思振錫以避虫今有精勤法子淸淨法門橫被囚拘實非其罪遂使重闗早落覩獄吏而魂飛淸室曉開見刑官而思盡嚴風日灑穿襟而淸露俱飄繁霜夜零寒心與死灰同殪若竟不免溝壑抑亦仁者所恥書達卽送裘鞋給之及事釋還鄕三輔名生送出都門會與諸逺僧別有詩曰去住同爲客分悲損道情共作無期別時能訪死生道俗聞者皆墮淚焉時益州法曹裴希仁自矜門學會與相見輕有譏誚會曰蜀川𨿽小賢徳如林漢朝八俊同出惟張綱埋輪東雒嘆曰豺狼當道安問狐貍奏誅梁冀威懾四海者犍爲武陽人也漢時有問揚子云者李仲元何如曰隠不違親貞不負俗天子不臣諸侯不友者資中人也巴西閬中百王之仰戢益州郫縣名振於華夷眀公庶可虛心待國士豈得以土地拘於人哉言訖而出希仁媿謝旣返謂人曰江漢多靈其斯人也以貞觀末年卒年七十

唐成都尹南康郡王韋臯大佛記云惟聖立教惟賢啟聖用大而利博功成而化神卽於空開塵劫之迷垂其像濟天下之險嘉州淩雲寺古石像可以觀其旨也神用潛運風濤密移肸蠁幽晦孰原其故在昔岷江拔日漂山東至犍爲與涼山斗突怒哮吼雷霆百里縈繳觸崖蕩爲厱空舟隨波去人亦不存惟蜀雄都控引吳楚痛玆淪溺日月繼及開元初有沙門海通者哀此習險厥惟天艱皈命能仁回彼造物以此山淙流激湍峭壁萬仞謂石可攺而下江或損而平若廣開慈容廓輪相好善因可作眾力可集由是崇未來因作古佛像俾前劫後劫修之無窮乃爲規廣長圖堅久頂圍百尺目廣二丈其餘相好一以稱之民惟子來財則檀施江湖淮海珎貨畢至債帥金工亦罔不臻於是人夫競力千錘齊奮大石雷墜伏螭潛駭巨谷將盈水怪亦空時積日競月將歲就不數載而聖容儼然岧岧亭亭岌嶷靑冥如現大身滿虛空界驚流怒濤險自砥平蕭蕭空山寂照煙月由內及外觀心類境則八風澄而愛河靜也余以爲人之生也違道好徑故哲聖因其所欲示之以進修其行滿於此而福應在彼理甚昭矣至於奪天險以慈力易暴浪爲安流何哉詳彼萬緣本生於妄知妄本空萬緣皆空空有尙無險夷安在至聖寂照非空非有隨感則應誰識淺深化於無源奚不有變非天下之至神其孰能平斯險也彼海上人發誠之至救物之弘時有郡吏將求賄於禪師師曰自目或剜佛財難得吏發怒曰嘗試將來師乃自抉其目捧盤致之吏因大驚奔走祈悔夫專誠一意至忘其身𨿽回山轉日可也況弘我聖道勵玆羣心安彼暴流俾於寧息其應速宜矣而功巨因廣𨿽費億萬金全身未畢禪師去世於戲力善歸仁爲可繼也日後有連帥章仇兼瓊者持俸錢二十餘萬以充經費開元中詔賜麻鹽之稅實資修營事感夫人之克遵前志諒禪師經始之謀大慮終之智朗茍利物以便人期億劫以同濟貞元初聖天子命余守玆土■﹝宀禹﹞乃謀匠石籌厥工庸從蓮花座上乃至於膝功未就者幾乎百尺貞元五年有詔郡國伽藍修舊起廢遂命工徒以俸錢五十萬爲助焉或丹采以章之或金寶以嚴之至今十九年而趺足成形蓮花出水如自天降如從地湧象設備矣相好具矣爰記本末用昭厥功

唐釋知玄字後覺姓陳氏眉州洪雅人也母夣月入懷因而載誕𨿽乳哺見佛像僧形必含喜色甫及五歲祖令詠花不數步云花開滿樹紅花落萬枝空惟餘一朶在明日定隨風祖吟嘆不懌曰吾見孺子志矣必從空門也七歲果遇法泰法師在寧夷寺講湼盤經一聆法語若覩前因是夕夣佛手摩其頂寤啟祖父乞爲勤策觀其必不可奪故聽之年十一削髮隨師詣唐興邑西安寺授大經四十二卷逺公義疏誓空師圓旨共一百二十五萬言皆囊括深奧矣年十三丞相杜公元頴迎請升座講於大慈寺普賢閣下黒白日計萬許人注耳傾心駭嘆無已自此蜀人弗斥其名號陳菩薩蓋玄前身爲知炫漢州三學山講十地經感地變璢璃焉玄於淨眾寺辯貞律師所受具戒才聽毘尼續通俱捨乃從本師下三峽歷荊襄抵於神京資聖寺文宗皇帝宣入顧問大愜皇情後學惟識論於安國信法師又研習外典經籍百家之言無不該綜玄毎恨鄕音不堪講貫乃於象耳山誦大悲咒夢神僧截舌換之明日俄變秦語云有楊茂孝者鴻儒也就玄參學直欲效謝康樂注湼盤經執捲問疑隨爲剖判致書云方今海內龍象非師而誰常一日宴坐見茂孝披紫服戴碧冠三禮畢乘空而去玄令人偵問茂孝是夕誡其子曰吾常欲落髮披緇汲瓶挈屨侍玄公所累者簮冕也吾蓋棺時殮以紫袈裟碧芙蓉冠至是方驗先見矣武宗禦宇初尙欽釋氏後納蠱議望祀蓬萊山築髙臺以祈羽化𨿽諫官抗疏莫回上意因徳陽節緇黃會麟徳殿獨詔玄與道門敵言神仙爲可學不可學耶玄乃陳帝王理道教化根本神仙之術乃山林匹夫獨擅髙尙之事而又必資宿因非王者所宜聞者爲之股栗左護軍仇士良內樞密楊欽義惜其才辯恐將有斥逐之命乃密諷貢祝堯詩玄立成五篇������自生天未必求仙便得仙鶴背傾危龍背滑君王且住一千年帝覽詩微解亦不罪之玄卽歸巴岷舊山扁舟入湖湘間時楊給事漢公廉問桂嶺延止開元佛寺屬宣宗龍飛楊公以冊定功髙請復興天竺教奏乞訪玄聲迹玄復掛壞衣歸上國寶應寺屬壽昌節講讚賜紫袈裟署爲三教首座帝以舊藩邸造法幹寺詔玄居之大中三年誕節詔諫議李貽孫給事楊漢緇黃鼎列論義稱旨因勅天下廢寺基各許重建玄有力焉命畫工圖形於禁中其優重如是與相國裴公休友善同激揚中興教法事八年上章乞歸故山廣明二年春僖宗違難西蜀遣郭遵泰賫璽書肩輿詔赴行在帝接談論欲旌其美令諸學士撰玄師號皆未愜然乃揮禦翰云朕以開示悟入法華之宗旨也悟者覺也明也悟達大道悟佛知見又云悟者一剎那不悟河沙劫所以悟者眞乘了然成佛之義今賜悟達國師爲號𨿽曰彊名用表朕意玄陳讓不遂仍乞歸九隴舊廬於正月二十一日臥內見所曽遊歷聖境名迹皆現在前二月七日聞空聲曰必生淨土乃訊云孰之語也空又譍曰佛也七月中聞戶外有格鬭之聲逡巡一菩薩降於庭漸迫近玄身丁寧讚諭勿以此苦爲累也言訖而沒又於一夕有一珠自玄左足下流出苦楚萬端諦視其珠中明有晁錯二字乃知身是袁盎因七國反奏斬錯以謝吳楚諸王故爲嬰撓耳召弟子慈燈附口上遺表囑令棄屍半飼魚腹半啖鳥獸吾久與西方淨土有期如斯諈諉訖右脇面西而逝享年七十三僧臈五十四玄堅守禁戒過中不食蔬菓服惟布褐臥則蒭稈而六時行道夜臥一更餘則禪坐等視眾生無貴賤少長待之如一嘗爲導江玉壘山神李冰廟益昌北郭龍門神借受戒法罷其血食時李商隠方從事河東栁公梓潼幕以弟子禮事玄偶苦眼疾慮嬰昏瞽寄天眼偈三章讀終疾愈迨乎義山臥病語僧錄僧徹曰某志願削染爲玄弟子臨終寄書偈決別後鳯翔府寫玄眞作義山執拂侍立焉

唐雅州開元寺智廣姓崔氏不知何許人也徳瓶素完道根惟固化行洪雅特顯奇蹤凡百病者造之則以片竹爲杖指其痛端無不立愈幹寧初王氏始定成都雅郡守羅某罷任攜廣來謁呼爲聖師先是咸通中南蠻王及怛綽來圍成都府幾陷時天王現沙門形髙五丈許眼射流光蠻兵卽退故蜀人於城北寶歷寺立五丈僧相後爲牛尙書預毀次兵火相仍頹圮殆盡王氏乃與廣曰郎之異術道徳動人乘此可料理否往吳尙書行魯曽夣令修吾像方事經營除書忽到請法力成之廣惟其命徙就天王閣下居一隅小榻而已翌日病者塡噎其門日收所施二十萬至三十萬錢又發言勸人出材木浹旬咸備令三綱掌管焉光化元年修完厥工乃循江瀆池咒食飼魚經夜其魚二尺以上萬億許皆浮水面而殞聊躡流水救十千魚生忉利同也

釋永安眉州洪雅人大中八年詣成都造謁府帥白公敏中請奏本管寺額歇聖壽寺中十日人未嘗見其登圊旋溺呼爲無漏師而內外飲食亦與常人同焉奏額到日便辭歸眉郡永安身材麼麼而色黧■﹝黑幹﹞判官盧求見之謂爲小沙彌不知師已八十餘矣

宋卭州大邑靈鷲山寺點指師者不知何許人也孟氏廣政中隠卭南大邑山寺多遊鄽肆中𨿽事削染恆若風狂或與人接必指點而言因是稱焉有命齋食者酒肉不問率以爲常俚人亦不之厭也毎至日夕輒市黃白麻紙筆墨寘懷袖以歸行數里沈酣至暝所居之室𨿽有扉戶且無四壁入後闔扉人不得造有鄰僧小童躡足伺之見秉燭箕踞陳紙筆於前訶責大書莫曉其文字往往咄嗟如決斷處置久之明闇間熟視閃爍若有人森列狀如曹吏而襦裳非世之服飾觀者怖懼而退詰旦微詢其事怒而弗答居數載卬笮之人咸神異之不知其終

大邑縣崇壽禪師卭州蒲頓人自毀齒趣尙便髙逺家嘗作佛事則汛灑供獻恭勤精願不敕之而自率常恐若不能如法者父母異之乃俾隸大邑靜林僧籍以仁普爲師年十六遂落髮二十受具戒來成都大慈寺聽講大乘諸經盡通曉奧義後七年還舊居其所止悉流落不治但腐椽破壁欹邪罅漏陳屋數間而已師恬然安一榻處其中無厭色鄕人有胡昭甫惟嶽者髙世之士善吟詩其最深處𨿽唐人蓋亦有未能到者師師之入室矣師嘗以詩見邑宰祕書丞滕喬喬一讀重之來謝師見庭廡壞裂殆不可坐起倡邑人爲修之未幾臺殿樓觀一一完具師之徳業自此愈逺聞閭裏之人皆欽向之師是後不復他出掃靜室據古幾宴坐一食遇物感興時亦作詩其句度夷澹淸粹不若其徒之所爲者與人語和軟未嘗輒迕人出入縣中六十年亦未嘗以愛惡置利害於其間眾皆稱之師素堅彊少疾狀貌修偉慈恕溫裕縣人無少長咸願見之見必拜伏欣喜丁寧畱連師誨諭慰滿而後去一日忽召其弟子慕安等前曰人旣生理當有死死常事非異事吾無死生且久矣汝等當體吾之所以無死生者愼勿戚戚如眾人乃不累吾今日之所咐囑爾慕安等泣曰師胡爲是言有何所緣耶師曰吾之神光一道去矣畱此無數刻汝當奉吾所戒曰惡不宜爲善不宜失語已躡足趺坐疊手瞑目而逝揺挽不動嶷如塑刻享年八十六治平元年十月二十三日也逺近緇素來赴哭者殆千人眾謂宜以師之眞身建浮屠而扄藏之使來者觀相起善芟去三毒回面正法不墮惡道亦師之不言之教也慕安等遂從其謀風神凝然愈久不壞見者謹畏如侍諸側余往年嘗居郡幕識師甚熟後復來權州事師則已化矣歸日枉道過邑詣師塔下旋遶瞻禮悲悼嘆息𨿽然師之面目如生而師之語言已不聞矣嗚呼熈寧五年餘知陵州師之孫慕眞來詣余求文以銘師之塔余昔旣聞道於師也辭將云何乃銘曰是身如浮雲倐生而忽滅形質本何有聚散俱爲幻夫人而昧此演起無量法從一十百千乃至萬億兆譬如蠶吐絲纒縳身自獄旣倮而復羽孳種無由斷出此而入彼輪回豈知覺師有大智鏡初誰爲磨拂光明發虛空淨無一塵染大曜滿法界欲照誰能執收斂付諸匣乃是所假者示現於世人師以願力故師之所非相眞實不思議凡所見聞者依以爲漸入由此登佛地其則固不逺書以吿諸後咸願起正信見文與可集師俗姓仇名惟已字亞休

禪惠大師名山人屢舉不第元符間郡守呂由誠以僧勑戲之師卽削發明日往天寧爲僧舊老叩以佛法不許乘馬師曰文殊駕獅子普賢跨象王新來一个佛騎馬也何妨或問瓦屋道坊何以木皮蓋師曰錦府豈從機上織劍門寧自匣中藏其機敏不一有禪惠語錄行世東坡寶月大師塔銘云寶月大師惟簡字宗古蘇氏眉山人於余爲無服兄九歲事成都中和勝相院慧悟大師十九得度二十九賜紫三十六賜號其同門友文雅大師惟慶爲成都僧統所治萬餘人鞭笞不用中外肅伏慶博學通古今善爲詩至於持律總眾酬酢事物則師密相之也凡三十餘年人莫知其出於師者師淸亮敏達綜練萬事端身以律物勞已以裕人人皆髙其才服其心凡所欲爲趨成之更新其精舍之在成都與郫者凡一百七十三間經藏一盧捨那阿彌陀彌勒大悲像四磚橋二十七皆談笑而成其堅致可支一世師於佛事𨿽若有爲譬之農夫畦而種之待其自成不數數然也故余嘗以爲修三摩缽提者蜀守制使皆一時名公卿人人與師善然師罕見寡言務自卻逺蓋不可得而親疎焉喜施藥所活不可勝數少時瘠黒如梵僧旣老而晳若復少者或曰是有陰徳發於面壽未可涯也紹聖二年六月九日始得微疾卽以書告於往來者勑其子孫皆佛法大事無一語私其身至二十二日集其徒問日蚤暮及辰曰吾行矣遂化年八十四是月二十六日歸骨於城東智福院之壽塔師少與蜀人張隠少愚善吾先君宮師亦深知之曰此子才用不減澄觀若仕當有立於世爲僧亦無出其右者已而果然余謫居惠州其徒孫法舟實來請銘銘曰大師寶月古字簡名出趙郡蘇東坡之兄自少潔齊老而彌剛領袖萬僧名聞四方壽八十四臘六十五瑩然摩尼歸眞於土錦城之東松柏森森子孫如林蔽芾其陰

陸遊別峯禪師塔銘雲南山自長安秦中西南馳爲嶓爲岷東行紆余起伏歷蠻夷中跨軼且千里然後秀偉特起爲三峯摩星辰蓄雲雨龍蟠鳯翥是名峩眉山通義犍爲二郡實在其下人鍾其气爲秀民傑士出而仕者固多以功業文章擅名古今至於厭薄紛華棄捐衣冠木食澗飲自放於塵垢聲利之外而不幸爲人知不能遂其隠操亦卒至於光顯榮耀者如別峯禪師是也師名寶印字恆寂生惟龍遊李氏子世居峩眉之麓少而奇警日誦千言然不喜在家乃從徳山院淸逺道人得度自成童時已博通六經及百家之說至是復從華嚴起信諸名師窮源探頥不髙出同學不止論說云興泉湧眾請主講席謝不可圓悟克勤禪師有嗣法上首安民號密印禪師說法於中峯道場乃挈一笠往從之一日密印舉僧問巖頭起滅不停時如何巖頭叱曰是誰起滅師豁然大悟自是室中鋒不可觸密印恨相得之晚會圓悟自南歸成都昭覺乃遣師往省因隨眾入室圓悟舉從上諸聖以何法接人師舉起拳圓悟曰此是老僧用者孰爲從上諸聖用者師卽揮拳圓悟亦舉拳相交大笑而罷圓悟嘆異曰是子他日必類我師畱昭覺三年密印猶在中峯以堂中第一座致師師辭密印大怒曰我以法得人人不我傳尙何以說法爲欲棄眾去眾惶恐亟趨昭覺羅拜致懇圓悟亦助之請始行道望日隆學者爭歸之𨿽悟印二師不能揜也久之南遊見潙山佛性奉福巖月庵果竦山艸堂淸皆目擊而契或以第一座畱之師潛遁以免最後至徑山見大慧杲大慧問曰上座從何處來師曰西川來大慧曰未出劍門闗與汝三十棒了也師曰不合起動和尙時徑山眾千七百𨿽耆宿名衲以得棲笠地爲幸顧爲師獨掃一室堂中皆驚大慧南遷師亦西歸焉始住臨卬鳯凰山舉香嗣密印歷住廣漢崇慶武信東禪成都龍華眉山中巖復還成都住正法道旣盛行士大夫亦喜從之遊築都不會庵松竹幽邃暇日名勝畢集聞師一言皆自謂意消稍或間闊輒相語曰吾軰鄙吝萌矣其道徳服人如此俄復下峽抵金陵徙京口金山金山自兵亂後𨿽屢葺莫能成至是始復大興潭帥張公孝祥延以大潙山師與張公雅故念未有以郤而京口之人自郡守以降力爭之卒返潭使魏惠憲王牧四明虛雪竇來請師度不可辭乃入東凢住四年樂其山林有終老之意而名益重被敕住徑山淳熈七年五月也七月至行在所壽皇召入禁中以老病足蹇賜肩輿於東華門內賜食於觀堂引對於選徳殿特賜坐勞問良渥師因舉古宿云透得見聞覺知受用見聞覺知不墮見聞覺知上悅曰此誰語師曰祖師皆如此提倡亦非別人語上爲微笑時秋暑方熾師再欲起上再畱使畢其說乃退後十餘日又命開堂於靈隠山中十年二月上制圓覺經注遣使馳賜且命作序師老益厭住持事門人相與築庵於山北今上在東宮書別峯二大字榜之紹熈元年冬十一月忽往見住山智策吿別策問行日師曰水到渠成歸取幅紙大書曰十二月七日夜雞鳴時如期而化奉蛻質返寺之法堂畱七日顏色精明須髮皆長頂溫如沃湯是月十四日葬於別峯之西崗壽八十有二臘六十有四得法弟子梵牟宗性道奇智周慧海宗璨等得度弟子智穆慧宗等百四十有七人有慧綽者山陰陸氏子當以蔭得官辭之從師祝發上爲敕有司定謚曰慈辯且名其塔曰智光說法數十年所至門人集爲語錄三年三月法孫宗願走山陰鏡湖屬遊銘師之塔遊與師交最久嘗相約還蜀結茅靑衣喚魚潭上今𨿽老病義不可辭銘曰圓悟再傳是爲別峯坐十道場心法之宗淵識雄辯震驚一世矯乎人中龍也海口電目旄期稱道卓乎澗壑松也叩而能應應已能黙渾乎金鐘大鏞也師之出世如日在空升於暘谷不爲生隠於崦嵫其可以爲終乎按髙僧傳師再出峽住保寧金山雪竇徑山開堂升座曰世尊初成正覺於鹿野苑中轉四諦法輪憍陳如比邱最初悟道後來眞淨禪師初出洞山拈云今日新丰洞裏秪轉个拄杖子遂拈拄杖著左邊云還有最初悟道者麼若無丈夫自有衝天志莫向如來行處行遂喝一喝下座若是印上座則不然今日向鳯凰山裏初無工夫轉四諦法輪亦無气力轉拄杖子秪教諸人行須緩步語要低聲何故欲得不招無間業莫謗如來正法輪上堂三世諸佛以一句演百千萬億句收百千萬億句秪在一句祖師門下半句也無秪恁麼合喫多少痛棒諸仁者且道諸佛是祖師是若道佛是祖不是祖是佛不是取捨未忘若道佛祖一時是佛祖一時不是顢頇不少且截斷葛藤一句作麼生道大虫裹紙帽好笑又驚人復舉僧問巖頭浩浩塵中如何辦主頭云銅砂鑼裏滿盛油師曰大小巖頭打失鼻孔或有人問保寧浩浩塵中如何辦主秪對他道天寒不及卸帽上堂六月初一燒空赤日十字街頭雪深一尺掃除不暇回避不及凍得東村廖胡子半夜著靴水上立上堂將心除妄妄難除卽妄明心道轉迂桶底趯穿無忌諱等閒一步一芙蕖

玉泉承皓禪師姓王氏眉州丹稜人依大力院出家受具後遊方參北塔發明心要得大自在三昧制犢鼻裩書歷代祖師名字乃曰惟有文殊普賢較些子且書於帶上故叢林目爲皓布裩元丰間首眾於襄陽谷隠有鄕僧亦效之師見而詬曰汝具何道理敢以爲戲事耶嘔血無及耳尋於鹿門如所言而逝張無盡奉使京西南路就謁之致開法於郢州大陽時谷隠主者私爲之喜師受請升座曰某在谷隠十年不曽飲谷隠一滴水嚼谷隠一粒米汝若不會耒大陽爲汝說破攜拄杖下座傲然而去尋遷玉泉有示眾曰一夜雨霶烹打倒蒲萄棚知事頭首行者人力拄底拄撐底撐撐撐拄拄到天明依舊可憐生自贊云粥稀後坐窄牀先臥耳聵愛髙聲眼昏宜字大冬至示眾曰晷運推移布裩赫赤莫怪不洗無來換替僧入室次狗子在室中師叱一聲狗便出去師曰狗卻會伱卻不會師示疾門人圍繞師笑曰吾年八十一老死舁屍出兒郎齊著力一年三百六十日言畢而逝

舒州龍門淸逺佛眼禪師臨卭李氏子嚴正寡言十四圓具依毘尼究其說因讀法華經至是法非思量分別之所能解持以問講師講師莫能答師嘆曰義學名相非所以了生死大事遂捲衣南遊造舒州太平演禪師法席因丐於廬州偶兩足跌僕地煩懣閒聞二人交相惡罵諫者曰你猶自煩惱在師於言下有省及歸凡有所問演卽曰我不如你你自會得好或曰我不會我不如你師愈疑遂咨決於元禮首座禮乃以手引師之耳繞圍鑪數帀且行且語曰你自會得好師曰有兾開發乃爾相戲耶禮曰你他後悟去方知今日曲折耳太平將遷海會師慨然曰吾持缽方歸復參隨往一荒院安能究決已事耶遂作偈告辭之蔣山坐夏邂逅靈源禪師日益厚善從容言話間師曰比見都下一尊宿語句似有緣靈源曰演公天下第一等宗師何故捨而事逺遊所謂有緣者蓋知解之師與公初心相應耳師從所勉徑趨海會後命典謁適寒夜孤坐撥鑪見火一豆許恍然自喜曰深深撥有些子平生事只如此遽起閱幾上傳燈錄至破竈墮因緣忽大悟作偈曰刁刁林鳥啼披衣終夜坐撥火悟平生窮神歸破墮事皎人自迷曲淡誰能和念之永不忘門開少人過圓悟因詣其寮舉靑林般土話驗之且謂古今無人出得你如何會師曰也有甚難悟曰秪如他道鐵輪天子寰中旨意作麼生師曰我道帝釋宮中放赦書悟退語人曰且喜逺兄便有活人句也自是隠居四面大中庵屬天下一新崇寧萬壽寺舒守王公渙之命師開法次補龍門道望尢振後遷和之褒禪樞密鄧公洵武奏賜師紫衣上堂臺山路上過客全稀破竈堂前感恩無地雪埋庭栢冰鎖偃溪𨿽在南方火鑪頭不入他家韲甕裏看看臘月三十日便是孟春猶寒你等諸人各須努力向前切忌自生退屈上堂卓拄杖曰圓明了知不由心念抵死要道墮坑落塹畢竟如何乃倚拄杖下座上堂千說萬說不如親面一見縱不說亦自分明王子寶刀諭眾盲摸象諭禪學中隔江招手事望州亭相見事迥絕無人處事深山巖崖處事此皆親面而見之不在說也上堂蘇武牧羊辱而不屈李陵望漢樂以忘歸是在外國在本國佛諸弟子中有者雙足越坑有者聆箏起舞有者身埋糞壤有者呵罵河神是習气是妙用至於擎叉打地豎拂敲牀睦州一向圎門魯祖終年面壁是爲人是不爲人信知一切凡夫埋沒寶藏殊不丈夫諸人何不能擺柂張帆拋江過岸休更釘樁揺櫓何日到家旣作曹溪人又是家裏漢還見家裏事麼師嘗題語於龍門延壽壁間曰佛許有病者當療治容有將息所也禪林凡有數名或曰湼盤見法身常住了法不生也或曰省行知此違緣皆從行苦也或曰延壽欲得慧命扶持色身也其實使了人生死處多見少覺微恙便入此堂不彊支吾便有補益及乎久病思念鄕閭不善退思滅除苦本先聖云病者眾生之良藥若善服食無不瘥者宣和初以病辭歸蔣山之東堂二年書云前一日飯食訖趺坐謂其徒曰諸方老宿臨終必畱偈辭世世可辭耶且將安往乃合掌怡然趨寂門人函骨歸龍門塔於靈光臺側

嘉州九頂淸素禪師本郡郭氏子於幹明寺剃染徧扣禪扄晚謁五祖聞舉首山答西來意語倐然契悟述偈曰顚倒顚顚倒顚新婦騎驢阿家牽便恁麼太無端回顧不覺布衫穿祖見乃問百丈野狐話又作麼生師曰來說是非者便是是非人祖大悅久之辭歸住淸溪次遷九頂太守呂公來瞻大像問曰旣是大像因甚麼肩負兩楹師曰船上無散工至閣下覩觀音像又問彌勒化境觀音何來師曰家富小兒嬌守乃禮敬紹興乙夘四月二十四日得微疾書偈遺眾曰木人備舟鐵人備馬丙丁童子穏穏登喝散白雲歸去也竟爾趨寂

嘉州誌云九頂寂惺禪師有僧問心迷法華轉心悟轉法華是何意旨師曰風暖鳥聲碎日髙花影重昔日雲門有三句禪謂函蓋乾坤截斷眾流隨波逐浪也九頂亦有三句謂饑來喫飯寒卽向火困來打睡也

蜀中廣記卷八十五

●欽定四庫全書

蜀中廣記卷八十六

﹝明﹞曹學佺撰

○髙僧記第六

川南道二

眉州中巖慧目蘊能禪師本郡呂氏子年二十二於村落一富室爲校書偶遊山寺見禪冊閱之似有得卽裂冠圓具一缽遊方首參寶勝澄甫禪師所趣頗異至荊湖謁永安喜眞如喆徳山會造詣益髙迨抵大潙潙問上座桑梓何處師曰西川曰我聞西川有普賢菩薩示現是否師曰今日得瞻慈相曰白象何在師曰牙爪已具曰還會轉身麼師提坐具繞禪牀一匝潙曰不是這个道理師趨出一日潙爲眾入室問僧黃巢過後還有人收得劍麼僧豎起拳潙曰菜刀子僧曰爭柰受用不盡潙喝出次問師黃巢過後還有人收得劍麼師亦豎起拳潙曰也秪是菜刀子師曰殺得人卽休遂近前攔胸築之潙曰三十年弄馬騎今日被驢子撲後還蜀庵於舊址應四眾之請出住報恩上堂龍濟道萬法是心先諸緣惟性曉本無迷悟人秪要今日了師曰旣無迷悟了个甚麼咄上堂舉雪峯一日普請搬柴中路見一僧遂擲下一叚柴曰一大藏教秪說這个後來眞如喆道一大藏教不說這个據此二尊宿說話是同是別山僧則不然豎起拂子曰提起則如是我聞放下則信受奉行室中問崇眞氈頭如何是你空刧已前父母眞領悟曰和尙且低聲遂獻投機頌曰萬年倉裏曽饑饉大海中住盡長渴當初尋時尋不見如今避時避不得師爲印可一日與黃提刑奕棊次黃問數局之中無一局同千著萬著則故是如何是那一著師提起棊子示之黃佇思師曰不見道從前十九路迷殺幾多人師住持三十餘年凡說法不許錄其語臨終書偈趺坐而化闍維時暴風忽起煙所至處皆雨舍利道俗斸其地皆得之心舌不壞塔於本山

建康華藏密印安民禪師嘉定府朱氏子初講楞嚴於成都爲義學所歸時圓悟居昭覺師與勝禪師爲友因造焉聞悟小參舉國師三喚侍者因緣趙州拈云如人暗中書字字𨿽不成文彩已彰那里是文彩已彰處師心疑之吿香入室悟問座主講何經師曰楞嚴悟曰楞嚴有七處徵心八還辯見畢竟心在甚麼處師多呈藝解悟皆不肯師復請益悟令一切處作文彩已彰會偶僧請益十玄談方舉問君心印作何顏悟厲聲曰文彩已彰師聞而有省遂求印證悟云以本色鉗錘師則罔措一日白悟曰和尙休舉話待某說看悟諾師曰尋常拈槌豎拂豈不是經中道一切世界諸所有相皆卽菩提妙明眞心悟笑曰你元來在這里作活計師又曰下喝敲牀時豈不是返聞聞自性性成無上道悟曰你豈不見經中道妙性圓明離諸名相師於言下釋然悟出蜀居夾山師罷講侍行悟爲眾夜參舉古帆未掛因緣師聞未領遂求決悟曰你問我師舉前話悟曰庭前栢樹子師卽洞明謂悟曰古人道如一滴投於巨壑殊不知大海投於一滴悟笑曰柰這漢何未幾令分座悟說偈曰休誇四分罷楞嚴按下雲頭徹底參莫學亮公親馬祖還如徳嶠訪龍潭七年往返遊昭覺三載翺翔上碧巖今日煩充第一座百華叢裏現優曇師未幾開法保寧遷華藏旋裏領中峯上堂眾賣華兮獨賣松靑靑顏色不如紅算來終不與時合歸去來兮翠藹中可咲古人恁麼道大似逃峯赴壑避溺投火爭如隨分到尺八五分鐝頭邊討一个半个𨿽然如是保寧半个也不要何故富嫌千口少貧恨一身多冬至上堂舉玉泉皓和尙云雪雪片片不別下到臘月再從來年正月二月三月四月五月六月七月八月九月十月依前不歇凍殺餓殺免教胡說亂說師曰不是罵人亦非贊嘆髙出臨濟徳山不似云居羅漢且道玉泉意作麼生良久曰但得雪消去自然春到來師後示寂於本山闍維舍利頗剩細民穴地尺許皆得之光明瑩潔心舌不壞

眉州象耳袁覺禪師郡之袁氏子出家傳燈試經得度本名圓覺郡守塡祠牒誤作袁字戲謂之曰一字名可乎師嘆曰一字已多郡守異之旣受具出蜀往大潙依佛性頃之入室陳所見性曰汝忒煞逺在然知其爲法器俾充侍者掌賓客師毎侍性性必舉法華開示悟入四字令下語又曰直待我豎點頭時汝方是也偶不職被斥制中無依寓俗士家一日誦法華至亦復不知何者是火何者爲捨乃豁然制罷歸省性見首肯之紹興丁巳眉之象耳虛席郡守謂此道場非名流勝士莫能起廢諸禪舉師應聘嘗語客曰東坡云我持此石歸袖中有東海山谷云惠崇煙雨蘆雁坐我瀟湘洞庭欲喚扁舟歸去傍人謂是丹靑此禪髓也

眉州華嚴祖覺禪師嘉州楊氏子幼聰慧書史過目成誦著書排釋氏惡境忽現悔過出家依慧目能禪師未幾疽發膝上五年醫莫愈因書華嚴合論畢夜感異夣旦卽捨杖步趨一日誦至現相品曰佛身無有生而能示出生法性如虛空諸佛於中住無住亦無去處處皆見佛遂悟宗旨洎登僧籍府帥請講於千部堂詞辯宏放眾所嘆服適南堂靜禪師過門謂師曰觀公講說獨步西南惜未解離文字相耳倘問道方外卽今之周金剛也師欣然罷講南遊依圓悟於鍾阜一日入室悟舉羅山道有言時踞虎頭收虎尾第一句下明宗旨無言時覿露機鋒如同電拂作麼生會師莫能對夙夜參究忽然有省作偈呈悟曰家住孤峯頂長年半掩門自嗟身已老活計付兒孫悟見許可次日入室悟又問昨日公案作麼生師擬對悟便喝曰佛法不是這个道理師復畱五年愈更迷悶後於廬山棲賢閱浮山逺禪師削執論云若道悟有親疎豈有旃檀林中卻生臭艸豁然契悟作偈寄圓悟曰出林依舊入蓬蒿天网恢恢不可逃誰信業緣無避處歸來不怕語聲髙悟大喜持以示眾曰覺華嚴徹矣住後僧問最初威音王末後樓至佛未審參見甚麼人師曰家住大梁城更問長安路曰只如徳山擔疏鈔行腳意在甚麼處師曰拶破你眼睛曰與和尙悟華嚴宗旨相去幾何師曰同途不同轍曰昔日徳山今朝和尙師曰夕陽西去水東流上堂舉石霜和尙遷化眾請首座繼踵住持虔侍者所問公案師曰宗師行處如火燒冰透過是非闗全機亡得喪盡道首座滯在一色侍者知見超師可謂體妙失宗全迷向背殊不知首座如鷺鷥立雪品類不齊侍者似鳯翥丹霄不縈金网一人髙髙山頂立一人深深海底行各自隨方而來相會九重城裏而今要識此二人麼豎起拂子曰龍臥碧潭風凜凜垂下拂子曰鶴歸霄漢背摩天僧問如何是一喝如金剛王寶劍師曰血濺梵天曰如何是一喝如踞地獅子師曰驚殺野狐貍曰如何是一喝如探竿影艸師曰驗得伱骨出曰如何是一喝不作一喝用師曰直須識取把鍼人莫道鴛鴦好毛羽

常徳文殊心道禪師眉州徐氏子年三十得度詣成都習惟識自以爲至同捨詰之曰三界惟心萬法惟識今目前萬象摐然心識安在師茫然不知對遂出闗周流江淮旣抵舒之太平聞佛鑑禪師夜參舉趙州栢樹子話至覺鐵嘴云先師無此語莫謗先師好因大疑提撕旣久一夕豁然卽趨丈室擬敍所悟鑑見來便閉門師曰和尙莫謾某甲鑑云十方無壁落何不入門來師以拳獨破窻紙鑑卽開門扭住云道道師以兩手捧鑑頭作口啐而出遂呈偈曰趙州有个栢樹話禪客相傳徧天下多是摘葉與尋枝不能直向根源會覺公說道無此語正是惡言當面罵禪人若具通方眼好向此中辧眞假鑑深然之毎對客稱賞後命分座襄守請開法天寧未幾擢大別文殊上堂曰師子嚬呻象王哮吼雲門北斗裏藏身白雲因何喚作手三世諸佛不能知貍奴白牯卻知有且道作麼生是他知有底事雨打梨花蛺蝶飛風吹栁絮毛球走上堂拈拄杖直上指曰恁麼時刺破憍屍迦腳跟卓一下曰恁麼時卓碎閻羅王頂骨乃指東畔曰恁麼時穿過東海鯉魚眼睛指西畔曰恁麼時塞卻西王母鼻孔且道摠不恁麼時如何今年雨水多各宜頻曬■﹝日良﹞宣和攺元下詔攺僧爲徳士上堂祖意西來事今朝特地新昔爲比邱相今作老君形鶴氅披銀褐頭包蕉葉巾林泉無事客兩度受君恩所以道欲識佛性義當觀時節因緣且道卽今是甚麼時節毘盧遮那頂戴寶冠爲顯眞中有俗文殊老叟身披鶴氅且要俯順時宜一人旣爾眾人亦然大家成立叢林喜得羣仙聚會共酌迷仙酒同唱步虛詞或看靈寶度人經或說長生不死藥琴彈月下指端發太古之音棊布陣前妙著出神機之外進一步便到大羅天上退一步卻入九幽城中秪如不進不退一句又作麼生道直饒羽化三淸路終是輪回一幻身二年九月復僧上堂不掛田衣著羽衣老君形相頗相宜一年半內閒思想大底興衰各有時我佛如來預讖法之有難教中明載無不委知較量年代正在於玆魔得其便惑亂正宗僧攺俗形佛更名字妄生邪解刪削經文鐃鈸停音缽盂添足多般矯詐欺罔聖君賴我皇帝陛下聖徳聖明不忘付囑不廢其教特賜宸章頒行天下仍許僧尼重新披削實謂寒灰再焰枯木重榮不離俗形而作僧形不出魔界而入佛界重鳴法鼓再整頹綱迷仙酎變爲甘露瓊漿步虛詞翻作還鄕曲子放下銀木簡拈起尼師壇昨朝稽首擎拳今日和南不審秪攺舊時相不攺舊時人敢問大眾舊時人是一个是兩个良久曰秋風也解嫌狼籍吹盡當年道教灰建炎三年春示眾舉臨濟入滅囑三聖因緣師曰正法眼藏瞎驢滅臨濟何曽有是說今古時人皆妄傳不信但看後三月至閏三月賊種相叛其徒欲舉師南走師曰學道所以了生死何避之有賊至師曰速見殺以快汝心賊卽舉槊殘之血皆白乳賊駭以席覆之而去

臨安府靈隠慧逺禪師生於眉山金流鎭彭氏年十三投藥師院僧宗辧出家祝發受具卽往成都習經論還峩眉雲巖寺時徽禪師住焉徽黃龍南四世孫知見甚髙師初入門值徽飯罷於庭廡間閒行師才見卽放包問曰文殊爲七佛祖師未審什麼人爲文殊之師徽云金沙溪畔馬郎婦時有起鐵拂者爲首坐師亦往親近起嘗誘掖之兩歲未有所得一日靜坐次有僧獨行自語云假四大以爲蓋覆緣六塵而生心忽遇六塵頓息喚什麼作心師聞之忽有省遽起告首座首座可之上方丈告徽徽亦可之明日卽告行同志挽畱師不聽曰吾師以爲可而我終未釋然也時圓悟自云居歸蜀住昭覺師造焉毎問話請益辭旨峭硬圓悟深器之一日圓悟普說舉龎居士問馬祖不與萬法爲侶者是什麼人馬祖云待汝一口吸盡西江水卽向汝道師聞舉豁然大悟僕於眾中眾以爲中風共掖起之師乃曰吾夢覺矣至夜圓悟小參師出問曰淨躶躶空無一物赤骨律貧無一錢戶破家殘乞師賑濟答云七珎八寶一時拿師曰爭柰賊不入謹家之門答云機不離位墮在毒海師隨聲便喝悟以拄杖擊禪牀云喫得棒也未師又喝圓悟連喝兩喝師禮拜悟大喜以偈贈師有舊鐵舌轉闗棙之語眾目之爲鐵舌逺自此機鋒峻發無所抵牾矣紹興乙夘春眉守延居象耳山不赴是歲圓悟示寂嘆曰哲人云亡繼之者誰乎師自發明心要卽得遊戲大自在三昧嘗因開鑪升坐曰天無門地無壁葫蘆棚上種冬瓜兩手扶犂水過膝跳金圏吞栗棘氈拍板對無孔笛屈屈獨腳山魈解雙趯去年冬裏無炭燒今年定是無火炙饑時饑到眼睛黃窮時窮到赤骨立屈屈且道屈个什麼叵柰監寺副寺維那典坐直歲等卻與泥水匠商量放出兩頭鴟吻咬殺佛殿脊奉詔住髙亭山崇先寺未幾再奉詔住靈隠開堂中使降香祝聖罷拈香曰此一炷香天也莫能覆藏佛眼莫能窺測舉處眾生種族拈來鈍置殺人累我三十年荒艸裏橫身至令一平生作个不喞■﹝口畱﹞漢就中有些子謷訛對眾也須說破山僧二十年前被業風吹到岷峩山下荊棘林中撞著个無孔鐵錘被他一擊半醉半醒將謂啞卻口一生開不得二十年後又被業風吹去濯錦江頭葛藤堆裏逢著个焦尾白額是時親遭一口直得喪膽忘魂開得口至今受用不盡且道此香爲二十年前見底知識卽是爲二十年後見底知識卽是一鶴不棲雙木一客不煩兩家不見道先行不到末後太過而今賊身已露贓物見前奉爲前成都府昭覺先圓悟禪師大和尙不重他對禦談空橫行海上只重他胸中無物肚裏無禪爇向鑪中用酬法乳於時孝宗皇帝屢詔入內賜號佛海禪師上堂說偈曰淳熈二年閠季秋九月旦鬧處莫出頭冷地著眼看明暗不相干彼此分一半一種作貴人教誰賣柴炭向你道不可毀不可贊體若虛空沒崖岸相呼相喚歸去來上元定是正月半於是都下喧傳頗疑師當以正月十五日遷化遂達上聽至期無疾升坐祝聖如常儀又俗官詣寺修齋再升坐訖卽語知事頭首分伴官客及施主齋齋時侍者並赴堂是日都下人競集上亦密遣中使伺師起居皆見師往來如常時疊歸奏齋罷侍者與俗官同上方文但見門扄閉甚密師素蓄一黒猿頗馴能知人意因衣以布裰命之曰猿行者至是求師不見因窺於窻隙中但見猿手持一卷書人立於牀前遂亟從後路至榻前撥開帳子而師已化矣取猿手中書觀之乃辭世頌曰抝折秤錘掀翻露布突出機先鴉飛不度畱十日顏色不變壽七十四坐五十九夏

宋祖鑑黃龍肅禪師法嗣也住月珠山僧請筆書語要師曰達摩西來單傳心印曹溪六祖不識一字今日諸方出世話句如山重增繩索乃拍禪牀曰於斯薦得猶是鈍漢若也未然白雲深處從君臥切恐寒猿中夜啼僧法輝宜賓人結艸庵居號山棲庵主妙於易學作幽顯大旨及僧史等書與韓子蒼徐師川爲方外友後至遂寧而卒偈曰六十六年雷奔電激臨行一句靑天白日嘉州能仁黙堂紹悟禪師結夏上堂最初一步十方世界現全身末後一言一點塵中深鎖斷有時提起如倚天長劍光耀乾坤有時放下似紅鑪點雪虛含萬象得到恁麼田地天魔外道拱手歸降三世諸佛一時稽首便可以大圓覺爲我伽藍於一毫端現寶王剎如是則朝往西天暮歸東土亦是禁足百花叢裏坐媱坊酒肆行亦是禁足𨿽然如是不曽動著這里一步恁麼則九旬無虛棄之功百劫有今時之用堪報不報之恩以助無爲之化此卽是湼盤妙心金剛王寶劍敢問大眾作麼生得到這田地去如人上山各自努力上堂舉趙州訪二庵主公案頌曰一重山盡一重山坐斷孤峯子細看霧捲云收山嶽靜楚天空闊一輪寒

慶元東山齊已禪師卭州謝氏子上堂舉修山主偈曰是柱不見柱非柱不見柱是非已去了是非裏薦取召大眾曰薦得是移華兼蝶至薦得非擔泉帶月歸是也好鄭州棃勝靑州棗非也好象山路入蓬萊島是亦沒交涉踏著秤錘硬似鐵非亦沒交涉金剛寶劍當頭截呵呵呵會也麼知事少時煩惱少識人多處是非多蓮社會道友請上堂漸漸雞皮鶴髮父少而子老看看行步躘蹱疑殺木上座直饒金玉滿堂照顧白牯賊豈免衰殘老病正好著精彩任汝千般快樂渠儂合自由無常終是到來

杭州靈隠法燻禪師號石田眉山彭氏子也師生而慧敏三四歲時見佛僧卽知禮敬年十六往從丹稜石龍山法寶院智明出家二十二薙發受戒具遂遊方至石霜禮雷遷塔述偈曰一念慈容元不隔何須特地肆乖張平髙就下婆心切惱得雷公一夜忙師名因是大著聞吳門穹窿破庵先禪師道望遂往依焉一見知爲法器室中舉世尊拈花迦葉微笑師云焦磚打著連底凍赤眼撞著火柴頭破庵陰奇之毎於日用語黙故起其疑師於是決志依棲隨時咨詢與無凖範日相激勵辭去徧遊諸老門庭見靈隠松源嶽淨慈肯堂充華藏遁庵演咸謂其從作家鑪韝中出自不同也俄出住蘇州之髙峯次遷楓橋鐘山虛席乃以師補處寶慶初遷淨慈端平二年遷靈隠淳佑甲辰三月望示徒云但得本莫愁末喚恁麼作本喚恁麼作末松栢千年靑不入時人意牡丹一日紅滿城公子醉山僧恁麼道若有不肯底是我同參弟子師俊繪師像求讚有云末後一句分付廚山眾頗訝之明日忽示疾而逝

蜀中廣記卷八十六

●欽定四庫全書

蜀中廣記卷八十七

﹝明﹞曹學佺撰

○髙僧記第七

川東道

光明徧照寶藏菩薩化身髙僧傳云僧寶崖姓牟氏祖居涪陵人也晉義熈九年朱齡石伐蜀涪陵獽三百家隨軍平討因止於廣漢金淵山谷崖童幼少言不雜俳戲毎遊山泉必先禮而後飲或諦觀不瞬坐以終日人問其故答曰是身可惡我思之耳後必燒之及年長從戎毅然剛正嘗隨伴捕魚得已分者用投諸水謂伴曰殺非好業我今舉體皆現生瘡誓斷獵矣遂燒其獵具時獽首領數百人共築池塞竇以養魚崖率家僮往彼觀望忽有異蛇長尺許頭尾皆赤須臾長大乃至丈餘圍五六尺獽眾奔散蛇頭趨水舉尾入云赤光徧野久之乃滅眾尋爾具論前事崖曰此無憂也但斷殺業蛇不害人又勸停池堰眾未之許俄而堤防無故決壞矣時依悉禪師施力供侍𨿽充驅使而言語訥澀舉動若癡至玄冬之月禪師患足冷命之取火乃將大鑪炎炭直頓於前禪師責之曰癡人何煩汝許多火乃正色答曰須火卻寒得火嫌熱孰是癡人情性若斯何以得道禪師謂曰汝不畏熱試將手置火中崖卽應聲將指置火中振吒作聲靑煙湧出都不攺容禪師陰異之他日諸弟子曰崖耐火共推之火鑪被燒之處皆並成瘡而欣笑自如竟無痛色諸弟子等具諮禪師禪師喚來問曰汝於此學佛法更莫謾作舉動惑亂百姓答曰若不苦身焉得成道如得出家一日便足禪師遂許剃度鬢須易除猶如自落禪師置刀於地攝衣作禮曰崖法師來爲我作師我請爲弟子崖謙謝而已旣法衣著體四軰尊崇歸命輸誠無所恡惜三十年間大弘救濟年踰七十心力尙彊周武成元年六月於益州城西路首以布裹左右五指燒之有問燒指可不痛耶崖曰痛由心起心旣無痛指何所痛時人同號以爲僧崖菩薩或有問曰似有風疾何不治之答曰身皆空耳如何所治又曰根大有對何謂爲空答曰四大五根復何住耶眾服其言如是經日左手指盡火次掌骨髓沸上湧將滅火焰乃以右手殘指挾竹挑之有問其故崖曰緣諸眾生不能行忍今勸不忍者忍不燒者燒耳兼又說法勸勵令行慈斷肉𨿽煙焰俱熾以日繼夕並燒二手眉目不動又爲四眾說法誦經或及諸切詞要義則頷頭微笑時或心怠私有言者崖顧曰我在山中初不識字今聞經語句句與心相應何不至心靜聽若乖此者則空燒此手何異燋頭耶於是大眾懍然莫不專到其後復告眾曰末劫輕慢心轉薄淡見像如木頭聞經如風過馬耳今爲寫大乘經教故燒手滅身欲令信重佛法也闔境士女聞者皆來遶數萬帀崖夷然澄靜容色不動頻集城西大道談論法化初有細雨殆將沾漬便欣心入定雲散月明而燒臂掌骨五枚如殘燭燼忽然各生並長三寸白如珂雪僧尼僉曰若菩薩滅後願奉舍利起塔供養崖乃以口嚙新生五骨拔而折之吐施大眾曰可爲塔也至七月十四日忽有大聲狀如地動大裂人畜驚駭於上空中或見犬羊龍蛇軍器等像少時還息人以事問崖曰此無苦也警睡三昧耳吾欲塗身可辦供具時孝愛寺導禪師戒行精苦耆年大徳捨六度錫杖並及紫被贈崖入火犍爲僧淵逺送斑納意願隨身於時人物諠擾施財山積初不知二徳所送物也至明日平旦忽告侍者法陁曰汝往取導師錫杖紫被及納袈裟來爲吾著之便往造焚身所先在成都縣東南積柴壘以爲樓髙數丈許上作幹麻小室以油潤之崖緩步至樓遶旋三帀禮拜四門便登其上憑欄下望令念般若畱以一心有施主王撰懼曰我若放火便燒聖人將獲重罪崖陰知之告撰上樓臂摩頂曰汝莫憂造樓得罪乃大福也促命下火人皆畏之置炬著地崖以臂挾炬先燒西北次及西南麻燥油濃赫然熾合於盛火中向空設禮比第二拜身面焦坼重復一禮身踣炭上及薪盡火滅骨肉皆化惟心尙存赤而且濕肝腸脾胃猶自相連更以四十車柴燒之膓胃𨿽捲而心猶如木兌法師乃命收取葬於塔下今在寶園寺中初未燒前有問者曰菩薩滅度願示瑞相崖曰我身可盡心不壞也眾謂心神無形不由燒蕩及後心存方知先見然崖自生及終頻現異相有數十條曽於一家將欲受戒無何笑曰將捨寶物生疑慮耶眾相推問有楊氏婦欲施銀釵恐夫責及因決捨之有孝愛寺僧佛與者偏嗜飲噉流俗落度隨崖轝後私發願曰今值聖人誓斷酒肉及返至寺見黃色人曰汝能斷肉大好汝若食一眾生肉卽食一切眾生肉若又食者卽食一切父母眷屬肉必欲食者當如死屍中虫虫卽肉也又曰日有六時念善大好若不能具一時亦好如是一念其心亦好皆能滅惡也於是佛與翹心精進遶塔念誦又聞空中聲曰汝勤持齋願令眾生得不食身又令餓鬼身常飽滿觀其感被皆崖力矣初登柴樓沙門僧育在大建昌寺門見有火光髙四五丈廣三四丈從地而起上衝樓邊久久乃滅又初焚日州寺大徳沙門寶海問曰等是一火何故菩薩受燒都無痛相崖曰眾生有相故痛耳又曰常云代眾生受苦爲實得不答曰旣作心代受何以不得又曰菩薩自燒眾生罪熟各自受苦何由可代答曰猶如燒手一念善根卽能滅惡豈非代耶時普法師又問曰二家共諍大義終未之決一云佛智緣無相理理是緣境智是能緣一云除倒息妄卽是眞諦何者爲定崖曰佛卽無相無別異相海法師曰佛卽無相無相之相本無異相若如此者菩薩卽釋迦觀音崖曰我是凡夫誓入地獄代苦眾生願令成佛耳海曰前佛亦有此願何故早已成佛答曰前佛度一時眾生盡也又問藥王等聖何故成佛今菩薩獨未成佛而救眾生是則前佛殊塗答曰前段眾生已得藥王意今眾生未得我意由我始化如將落之花也故其應對一時皆此之類乃謂侍者智炎曰我滅度後好好供養病人並難可測其本多是諸佛聖人乘權應化自非大心平等何能恭敬此是實行也座中疑崖非聖人者乃的呼其人名曰諸佛應世形無定方或作醜陋諸疾乃至畜生下類檀越愼之勿妄輕視及將動火皆覩異相或見圓蓋覆崖有三道人處其蓋上或見五色光如人形像在四門者或見柴樓之上如日出形並雨諸花大者如兩斛篼許小者如鍾乳片五色交亂紛紛而下接取非一棖觸皆消又聞天鼓殷殷深逺久久方息及崖滅後郫縣人於江邊見空中有油絡轝崖在其上身服斑納黃偏袒紫被捉錫杖後有五六百僧皆罩竹傘乘空西沒又潼州靈果寺僧慧榮者承崖滅度乃爲設大齋在故市中於食前忽見黒雲從東南來翳日蔭會仍雨龍毛五色分明長者尺五短猶六寸又雨諸花幡香煙滿空繽紛大眾通見又初收心舍利至常住寺中皆見花叢含盛光榮庭宇又阿迦膩吒寺僧慧勝者抱病在牀不見焚身心懷悵恨夢崖將一沙彌來帊裏三斛許香並檀屑分爲四聚以遶於勝下火焚香勝怖曰某甲凡夫未能燒身也崖曰無怖用燻病耳煨燼旣息旋覺爽健又請現瑞答曰我在益州詭名崖也眞名光明徧照寶藏菩薩勝從覺後力倍於常有時在外村爲崖設會勝自唱導曰潼州福重道俗見瑞我等障厚都無所見因卽應聲二百許人悉見天雨如雪紛紛滿天映日而下至中食竟花形漸大如七寸盤皆作金色明淨耀目四眾競接都不可得或緣樹登髙望欲取之皆飛上去又成都民王僧貴者自崖焚後舉家斷肉後因事故將欲解素私自證論時屬二更忽聞門外喚檀越聲比至開門見一道人語曰愼勿食肉言情酸切行啼而去從後走趂似近而逺忽失所在又焚後八月中獽人牟難當者於就嶠山頂行獵搦箭聲弩舉眼望鹿忽見崖騎一靑麞獵者驚曰汝在益州已燒身死今那在此崖曰誰道許誑人耳汝能燒身不射獵得罪也汝當勤力作田便爾別去又至冬間崖兄子於溪中忽聞山谷喧動若數萬眾舉望見崖從以兩僧執錫杖而行因追及之欲捉袈裟崖曰汝何勞捉我乃指前雞豬曰此等音聲皆有詮述汝等語他人不解余國言音汝亦不解人畜有殊皆有佛性但爲惡業故受此形汝但力田莫養禽畜言極周委故其往往現形預知人意率皆此也具如沙門亡名集及費氏三寶錄益部集異記

蜀僧悟詮號覺海有慧性峽中富人程夷伯年二十九一夕夢其父曰汝今年當死可問覺海其人茫然不曉一日有僧說相號覺海子程請一相問云我壽幾何覺海曰老僧皆無求但覓水一杯呵气入水中令程飲之曰今夜有吉夢可相報卽夜夢至一官府左廊下男子婦人衣冠嚴整皆相忻悅右廊盡枷鎖縲紲之人哀號涕泗傍有人云左廊是修捨橋路人右廊是毀橋路人若爾要福壽可自擇取程卽夢覺發心凡百里之內橋梁路道一一修整工畢覺海復來云汝作此事可延十年程自是於道路上用工不倦壽九十二五世昌盛

隋涪州相思寺無相禪師者不知何來忽至山寺隨眾而已不異恆人其寺在涪州上流大江水北崖側有銘方五尺許字如掌大都不可識下有佛迹相去九尺長三尺許蹈石如泥道俗敬重相以一時渡水齋返無船乃缽安水中曰何爲常擎汝汝可自渡水便取芭蕉葉搭水立上而渡缽隨後來須臾達岸時采樵者見之相語覺知己便辭去徒眾苦畱不住至水入船諸人禮請不與篙檝乃捉船舷直爾渡水不顧而去卽令尋逐莫測所往

心珠會傳云波侖禪師名智通什邡栁氏子生七歲握拳不語唐玄宗召而問之卽爲說經時大旱勑詔祈雨有應帝稱聖僧畱入大內師辭歸賜金劍寶缽師擲劍於空隨劍行落寺址帝賜萬金建大剎時有金鴨浮寺池上寺名慧劍焉

唐幽谷淨滿禪師本浙江人姓莊氏幼受業於鏡無垢禪師及參禮無見覩禪師指示往蜀貞元中偶至縉雲山下因悟曰吾師有囑云逢縉則止遇云則住此山非耶隨欲登山詣崇教寺居民曰是寺年久無僧有毒蛇甚大嚙人切不可往師竟登山數日不下或疑且死聚眾尋求師安然無恙蛇亦滅迹人皆以爲奇遂供齋糧師戒行嚴謹居三十年如一律致門眾六十餘一日召弟子曰吾當西歸令取水沐浴更衣結跏敷座隨作偈曰禪不會參道不曽悟打破虛空從新錮鏴咦佛子頭邊佛魔驚怖端坐而化

唐釋淸公居巴山之隈不知何許人常嘿其詞忽復一言未常不中西川節帥段文昌父鍔爲支江宰後任江陵文昌少好屬文長自渚宮困於塵土客遊成都謁韋南康與奏釋褐道不甚行毎以事業自負與遊皆髙明之士遂去南康謁金吾裴邠之及裴鎭梁州辟爲從事轉假廷評得聞淸公之異徑請求宿願知前去之事自夕達旦曽無一詞忽聞段蜀中極盛旌斾而至者誰公曰豈非髙崇文乎對曰非也更言之公曰代崇文者武黃門也淸曰十九郎不日卽爲此人更盛更盛公尋徵之便曰害風妄語阿師不知大笑而已公由是頗亦自負戶部員外韋處厚出任開州刺史處厚素深於釋氏洎到鵠鳴先訪之淸喜而迎處厚處厚因問還期曰一年半歲一年半歲又問終止何官對曰宰相須江邊得又問終止何處僧遂不答又問段十九郎何如答曰已說矣近也近也及處厚之歸朝正三歲矣長慶初段公自相位節制西川果符淸公之言處厚惟不諭江邊得宰相廣求智者解焉或有傍徵義者謂處厚必除浙西夏口從是入拜及文宗皇帝踐祚自江邸首命處厚爲相至是方驗與鄒平公同發使修淸公塔因刻石紀其事焉又趙宗儒節制興元日問其私動遂命紙作兩句詩云梨花初發杏花初甸邑南來慶有餘宗儒遽考之淸公但云害風阿師取次語明年二月除檢校右僕射鄭餘慶代其位云

唐釋懷浚者不知何許人也憨而且狂乃逆知未來事其應如神幹寧中無何至巴東且能艸書筆法天然或於寺觀店肆壁書佛經道法以至歌詩鄙俚之詞靡不集其筆端矣與之語阿惟而已里人以神聖待之刺史於公患其惑眾系獄詰問乃以詩通狀辭意在閩川之西東然章句靡麗州將異而釋之又詳其旨疑在海中爲杯渡之流行旅經過必維舟而謁辧其上下峽之吉凶貿易經求之利鈍客子懇祈惟書三五行終不明言事後多驗時荊南大校周崇賓謁之書遺曰付皇都勘爾後入貢因王師南討遂縶南府終就戮也押牙孫道能謁之書字付竹林寺其年物故營葬於古竹林寺基皇甫鉉知州謁之畫一人荷校一女子在傍尋以娶民家女遭訟錮身入府有穆昭嗣者波斯種也幼好藥術隨父謁之乃畫道士乘雲提一匏壺書云指揮使髙某牒衙推穆生後以醫術有效南平王髙從誨令其去道從儒簡攝府衙推也王師伐荊州浚乃爲詩上南平王曰馬頭漸入揚州路親眷應須洗眼看是年髙氏輸誠於淮海遂解重圍其它異迹多此類也嘗一日題庭前芭蕉葉云今日還債業州縣者殊不介意忽爲人所害身首異處刺史爲其茶毘焉

唐忠義傳李澄之子源自以父死王難不仕隠洛陽惠林寺年八十餘與道人圓觀遊甚密忽約觀自峽路入蜀觀曰予久不入繁華之域固請不獲已許之塗間觀見錦襠女子浣泣曰所以不欲自此來者以此女也然業影不可逃明年某日君自蜀還可相臨以一笑爲信吾已三生爲比邱居湘西嶽麓寺寺有巨石林間嘗習禪其上遂不復言而化源如期至錦襠家則兒生始三日源抱臨明檐兒果一笑卻後十二年源至錢塘孤山月下聞扣牛角而歌者曰三生石上舊精魂賞月臨風不要論慚愧情人逺相訪此身𨿽壞性常存此僧贊寧所記而東坡以爲圓澤按萬州之東瀕江四十里地名周溪乃唐僧圓澤化處再生爲南浦人其詩曰身前身後事茫茫欲話因緣恐斷腸吳越山川尋已徧卻回煙棹上翟唐冷齋夜話云嘗欲以異同質之叔黨卽此事也

萬州之下巖唐末有劉道者定州無極人聞道於云居膺禪師爲開巖第一祖法號道微自鑿石龕曰死便藏龕中不用日時門人奉其命二百年來遊者題詩不可勝讀莫能起此開巖者山谷作詩表之詩云寺古松楠老嵓虛塔廟開僧緣蠶麥去官數荔支來石室無心骨金鋪稱意苔若爲劉道者拽得鼻頭回又有莫道蒼巖鎖靈骨應時持缽到諸村之句

宋釋行滿者萬州南浦人棲禪天臺華頂峯下智者院知眾僧茶竈所居房檻外有巨松橫枝之上寄生小樹毎遇滿出坐寄生木必裊裊而側時謂此樹作禮茶頭也四十年內人未見其便溺以開寶中預向人說我當行矣令眾僧念文殊名號相助黙然坐化春秋計可八十餘滿𨿽茶頭多作偈頌以助道化

宋荊門軍玉泉窮谷宗璉禪師合州董氏子也開堂日問答已乃曰衲僧向人天眾前一問一答一擒一縱一卷一舒一挨一拶須是具金剛眼睛始得若是念話之流君向西秦我之東魯於宗門中殊無所益這一段事不在有言不在無言不礙有言不礙無言古人垂一言半句正如國家兵器不得已而用之橫說豎說秪要控人入處其實不在言句上今時人不能一徑徹證根源秪以語言文字而爲至道一句來一句去喚作禪道喚作向上向下謂之菩提湼盤謂之祖師巴鼻正似鄭州出曹門𨿽直指不傳之宗與諸有情盡未來際同得同證猶未是泊頭處僧問保壽開堂三聖推出一僧保壽便打意旨如何師曰利動君子曰爲復捧頭有眼爲復見機而作師曰獼猴系露柱曰秪如三聖道伱恁麼爲人瞎卻鎭州一城人眼又作麼生師曰錦上鋪華又一重問行腳逢人時如何師曰一不成二不是曰行腳不逢人時如何師曰虎咬大虫曰秪如慈明道釣絲絞水意作麼生師曰水浸鋼石卵問三聖道我逢人則出出則不爲人意旨如何師曰兵行詭道曰興化道我逢人則不出出則便爲人又作麼生師曰綿裹秤錘問不落因果爲甚麼墮野狐身師曰廬山五老峯曰不昧因果爲甚麼脫野狐身師曰南嶽三生藏曰秪如不落不昧未審是同是別師曰倚天長劍逼人寒僧問只如昔日楊岐和尙因僧問如何是佛楊岐答云三腳驢子弄蹄行意旨如何師曰過蓬州了便到巴州大約師談心要如空中鳥迹水底魚蹤不容湊泊也按宗璉石照人嗣潭州大潙山善果有僧過其家指燈示之曰燈照汝耶汝照燈耶答曰燈亦不照我我亦不照燈扁其室曰窮谷劉錡鎭荊南問窮谷義璉曰心盡曰窮性凝曰谷隨響應聲不疾而速

宋南康軍云居徳會禪師重慶府何氏子上堂舉教中道若見諸相非相卽見如來作麼生是非相底道理佯走詐羞偸眼覷竹門斜掩半枝花

宋夔門臥龍破庵禪師諱祖先廣安王氏子嘗分座杭之靈隠有道者請益曰猢孫子捉不住願垂開示師曰用捉他作什麼如風吹水自然成紋時無凖侍傍大悟有示楞嚴座主偈曰見猶離見非眞見還盡入還無可還木落秋空山骨露不知誰識老瞿曇

宋顯嵩禪師李姓居巴川之宣密院逾三十年足迹不出門紹興間集眾告以將逝作偈曰八十年中常浩浩宏開肆貨摩尼寶也無一个共商量不是山僧收鋪早端坐而寂

宋石頭和尙號回祖師合州人自幼入景徳寺爲僧有戒行因鑿石出火遂大悟作偈曰是石頭和尙咬嚼不入打破露空虛些子迹復回州紹興間聞釣魚山建護國寺自甃石二十四片爲龕全身入門自掩端坐而逝作艸庵歌其末有老僧不知輪甲子一葉落知天下秋之句

淨業合州石照人姓文氏少業屠有羊旣乳將殺之二羔銜刀伏門後業感嘆棄家爲僧忽大悟作頌曰昨日羅剎心今朝菩薩面羅剎與菩薩不如一條綫遂作如是觀焉

智通什邡人生數十年不語元明宗聞而召之卽啟口說經後還蜀居於安居之波侖寺飛錫卓劍乃多異迹妙髙和尙太足人住邑之妙髙寺一室獨處未嘗出戶一夕忽謂僧眾曰吾將逝矣可置吾桶中覆之三十年始開僧眾依之盛以木桶以竹篐之屆期桶自開端坐如生乃移置龕中事之幻身尙存

蜀中廣記卷八十七

●欽定四庫全書

蜀中廣記卷八十八

﹝明﹞曹學佺撰

○髙僧記第八

川北道一

觀音菩薩化身有宋元佑中守普州知安嶽縣事趙嗣業記曰大唐克幽禪師俗姓李氏其先隴西人因官入蜀家於遂之長江縣幼玩世典有志於仕而緣在於佛因以得疾見猛焰相逼遂發志出家求無上道應念火滅疾亦尋愈往依成都淨眾寺無相大師金和尙而師資道合投鍼相契就削髮圓具無相卽授以心要師亦靈根宿植言下頓悟無相謂師汝如香象渡河深通我願付法之最當在汝也遣往彭門白鹿山結庵而居無相一日謂眾曰東雷鳴矣眾莫之測會杜公濟節度東川果欽師道延請歸住持遂之石佛寺說法爲人大歷七年忽現瑞相身坐圓光中逺近花卉變成蓮萼人皆異之刺史鮮於公曼皇叔李公朴深所信奉參叩密旨由是學徒雲集嘗曰汝等諸人勿學凡夫三乘外厭諸相而不了知相逐相生相繼無窮流浪生死凡受法者須具福智二門行住坐臥不離此心卽六識淸淨妙周沙界故經云所見色與欲等所聞聲與響等但心不生則諸法空寂其示人略如此先是資陽處寂禪師囑其眾曰吾示滅矣四十年後當有東來菩薩收吾舍利爲吾造塔開元乙亥歲寂入滅至大歷戊午歷歲四十四而師遣門人升岸等往爲營建開壙獲記一如所言建中大旱井泉枯竭師遙指寺之西北隅往視卓錫焦崖水湧眾賴以濟今謂之聖水井貞元三年五月師吿眾曰吾此方緣盡不久將行刺史韋成武聞知帥眾詣寺請師久住濟度羣品師曰吾未嘗去但眾生緣盡耳九月十一日復升座曰時至矣趺坐而化報齡六十僧臈三十五韋公命其徒建塔於寺之南以葬全身會昌中寺廢塔毀地陷成池瑞蓮時出往取則無有天復年間相國瑯琊王公簡見一僧立府庭遣人逐之至池所而沒因發掘其地得異骨如金色鉤鎖相連其教謂之菩薩骨也乃復建塔藏之並興其寺而五色圓光現谷中人以爲觀音化身卽於塔之側創一堂塑像莊嚴以表其事謂之聖觀音往往暁色開霽日出霧升團爲圓相布爲五色觀者堵立自見其形現光相中至今猶然太守馮公了達佛乘以外護之力謂禪師應化靈迹如此而舊記闕略乃以其事畀嗣業輒緝拾始末可傳信者詳而書之以示後人按石佛寺今名廣徳馮公名均愉時爲朝請大夫兼遂寧縣軍府事也崇寧中封秦國太師劉懷逺慶元中參知政事何澹寶慶中釋隆粲俱有詩碑言金骨化身之事

宋釋法成涼州人不餌五穀惟食松栢脂孤居巖穴習禪元嘉中東海王懷素出守巴西聞風遣迎會於涪城夏坐講律事竟辭反因停廣漢復弘禪法後小疾便告眾云亡成常誦寶積經於是自力誦之始得半捲气劣不堪乃令人讀之一徧才竟合掌而卒侍疾十餘人咸見空中有紺馬背負金棺升空而逝

宋釋僧慶姓陳巴西安漢人出家止義興寺淨修梵行願求見佛先捨三指末誓燒身漸絕糧粒惟服香油大明三年二月八日於蜀武擔寺西對其所造淨名像前焚身供養刺史張悅躬出臨視道俗耆舊觀者傾邑行雲爲結苦雨悲零俄而晴景開明天色澄淨見一物如龍從■﹝艸積﹞升天時年二十三天水太守裴方明爲收灰起塔

宋元徽初有異僧亡名氏到梓州上牛頭寺主僧厚相禮待別去贈以木鑰曰後思見我當至中巖石筍扣之明年寺內低頭佛失珠主僧窘甚行至靑神中巖以鑰扣石筍峯裂爲三乃見昔僧曰盜取佛珠江濱我得之久矣主僧受珠而還見本志

梁梓州牛頭寺釋明達其先康居人也童稚出家嚴持齋戒年及具足行業彌峻脇不著席日無再飯外儀軌則內樹道因廣濟爲懷遊行在務以天監初來自西戎至於益部時巴峽蠻夷鼓行抄劫州郡徵兵克期誅討達獨行詣壘慰諭招引尙尒不悛俄而風雨晦冥雷霆震擊羣賊驚駭叩頭求哀乃教具點千燈祈誠三寶營辦始就昏霾立霽翕然望國並從王化𦇤負排藪獺獸前趨者其徒充澤遂使江路肅淸往還無阻兵威不設而萬里坦然達之力也後因行役中路逢有人縳■﹝犭屯﹞在地聲作人語曰願上聖救我達卽解衣贖而放之嘗於夜中索水洗腳弟子如言而泥竟不脫重以湯洗如前不去乃自以水灌之其腳便淨達曰此魚膏也更莫測其所從行至梓州牛頭山欲構浮圖精舍不訪材石直尋匠工道俗咸怪其言於時三月水中得一長材正堪剎柱長短合度引而豎焉至四月來涪水大溢木流翳江自泊村岸都無澑者達率合皂素通皆接取從橫山積創修堂宇架塔九層逺近並力一時繕造役不逾時而成就矣達躬襲三衣並是麤布破便治補寒暑無革有時在定據於繩牀赫然火起眾往撲滅惟覺淸涼有沙門僧救者積患攣躄來從乞瘥達便授杖令行不移晷景驟步而返斯陰徳顯濟功不可識其例若斯後隨始興王還荊州卒於江陵春秋五十有五

梁釋寶淵姓陳巴西閬中人年二十三於成都出家居羅天宮寺欲學成實論乃下都住龍光寺從僧旻法師稟受五聚經涉數載義頗染神旻曰此君任性儁警智慮過人但恨回惑不倫動靜險躁幸值通人優接當成一世名士若不遇時不得其死必當損辱大法矣淵不省因自建講筵貨財周贍篤勵辛勤有倍恆日毎言大丈夫當使人事我何能久侍人乃廣寫義疏緘封一簏有意西歸同寺慧濟謔之曰昔謝氏靑箱不至不得作文章今卿白簏未來判無講理淵曰殊不然此乃打狗杖耳因帶帙西反還住舊寺標定義府道俗懷欽於是論筵頻建聽眾數百自重名行少賓知己沙門智訓遊學京華敷論通敏同還本壤投分與交淵弗之許也後寺庫犯官淵以身代當彊悍不弭至於事成知當必敗以刃自刎時年六十一

周釋寶彖姓趙氏本安漢人後居綿州昌隆之蘇溪年七歲至巴西郡太守楊眺問云承兒大讀書因何名爲老子彖曰始生頭白故也眺密異之年廿有志四方得出家卽受具戒後還涪川開化道俗又抄集醫方療諸疾苦或報以金帛一無所受彖𨿽道張井絡風播岷峩見大集一經未弘蜀境爲之疏記欲使後學有歸忽感風疾不言久之命將欲絕私心發誓願諸佛護念作是念己忽然能語吾卽當去合掌奄然卒於潼州光興寺卽綿州振響寺也時保定元年

周釋寶海姓龔閬中人出家有逺志時揚都佛法崇盛下峽至金陵依云法師聽習成實亟發淸譽引眾別講徒屬兼多及後還蜀住謝西寺武陵王紀作鎭井絡毎就海宿請談玄理乃忘晝夜至旦王將盥手日影初出王曰日暉粉壁狀似城中風動剎鈴方知寺裏其晨車蓋迎王馬復嘶鳴海曰遙看蓋動喜遇陳思忽聽馬鳴慶逢龍樹相與欣笑而出年八十謂門人法明曰吾死至矣一無前慮但悲去後圖塔湮滅耳當露屍以遺鳥獸及周建徳果被除屏今院宇荒毀惟餘一堂容像存焉

唐釋靈睿姓陳本惟頴川流寓蜀部益昌之陳鄕人也其母以二月八日設齋乞子夢見松林下坐有七寶缽於樹顚飛來入口便覺有娠卽不喜五辛諸味及其誕已設或食者母子頭痛於是遂斷八歲二親將至道士所令誦步虛詞面孔血出遂不得誦還家入田遇見智勝法師便隨出家一夏之中大品暗通開皇初髙麗印公入蜀講三論又爲印之弟子後隨入京流聽諸法大業之末返蜀部住法聚寺武徳二年安州暠公上蜀在大建昌寺講開大乘睿止法筵三年後還本住常弘此部經睿身相黒短止長五尺言令所及通悟爲先及唐貞觀元年通州騫禪師作檀越盡形供給三百聽眾至七年八月二十五日夜睿夢有衣冠者來迎騫往西方去徒眾缽中皆空無物至三十日寺鐘大小七口銅磬十餘一時皆鳴至三更據繩牀跏坐而終睿自此後周流講唱傳化不絕至二十年八月二十四日三更大風忽起髙聲言曰靈睿法師來年十月往南海大國光明山西阿觀世音菩薩所受生也至期十月三日合寺長幼道俗見旛華菩薩滿寺而下睿聞出看斂容立終堅住不倒扶臥房中三更忽起跏坐如生時年八十三然其潔淸童稚過中不飲具盡報云

唐釋惠主俗姓賈氏始州永歸人六歲出家爲斌法師弟子於黃安縣造寺七所梓潼縣造十寺武連縣造三寺欲受具足當境無人乃入京選徳於甘露寺受戒惟聽四分余義傍通夢見三日三夜天地闇冥眾生無眼過此忽明眼還明淨覺已汗流一百日後周毀經道方知徵應卽返故鄕南山藏伏惟食松葉異類禽獸同集無聲或有山神送茯苓甘松香獲此供養六時行道禽獸隨行禮佛誦經似如聽仰仍爲幽顯受菩薩戒後有獼猴羣來治道主曰汝性躁擾作此何爲曰時君異也佛日通也深怪其言尋爾更有龍飛獸集香气充山祥異眾矣後有八人采弓材者甚大驚駭便慰主曰聖君出世時號開皇卽將出山以事奏聞蒙預出家大業中勑還本州島香林寺常弘四分爲業武徳之始陵陽公臨益州素少信心將百餘駄物令於寺內講堂佛殿安置無敢違者主從莊還見斯穢雜卽入房中取錫杖三衣出嘆曰死活今日矣舉杖向驢騾一時倒僕如死兩手各擎一駄擲棄坑中州縣官人驚怖執主狀申陵陽大喜一無所怪書曰弟子數病不逢害鬼蒙得律師破慳貪袋深爲大利今附沈香十片細綾十段仰贈後還京日從受菩薩戒焉貞觀三年寺有明禪師者淸卓不羣白日獨坐見無半身向眾述曰吾與律師建立此寺兩人同心忽失半身將無律師先去不者明其死矣尋爾午時主便無疾而逝春秋八十九

隋釋善冑俗姓淮氏瀛州人少出家通敏易悟開皇末蜀王秀鎭部梁益攜與同行會文帝勑送舍利於梓州牛頭山華林寺嚴輿至州館夜發光明徹屋掘塔基深入丈餘得古瓷瓶有水淸澄又堂內彌勒亦放眉間紫光前七度見者以爲神異焉師大弘法席深習禪定以武徳三年八月終於淨影寺春秋七十有一謂門人曰我一生正信在心不慮淨土不生向者阿彌陀佛來汝等見不語頃便卒葬於城南韋曲之北崖遵遺令也

唐梓州沙門紹闍黎玄武人未出家前山行見一大虫甚瘦將一子於澗中取蝦子蝦子又不可得紹乃嘆曰此虫應在深山今乃出路饑渴甚矣等是一死不如充此饑渴乃脫衣往臥虫前虫避去後方出家惟誦經行道而已更無異行大業之初汝州界虫暴非常三五十人持杖不敢獨行紹乃往其處立茅苫而坐虫皆逺徙道路淸夷年一百九歲乃見疾謂弟子曰我欲露屍乞諸虫鳥而虎嫌我身生尙不食豈死能嘗可焚之無餘燼弟子等不忍依其言乃露屍月餘鳥獸不犯始收葬焉

唐釋靖邁梓潼人也少孺矜持長髙志操特於經論研核造微气性沈厚不妄交結遊必擇方抵於京輔貞觀中屬玄奘西回勅於廣福寺翻譯遂召證義大徳諳練大小乘經論爲時所尊尙者得一十一人邁預其精選卽居慈恩寺也同普光寺棲玄廣福寺明浚會昌寺辯機終南山丰徳寺道宣執筆綴文皆推適變故得經心矣靖邁著譯經圖紀四卷編於藏

唐梓州牛頭山寺釋智通姓陳八歲出家爲正道法師弟子後誦法華開講牛頭山常有雙鵝依時聽講講百餘徧兩度放光至貞觀二十三年十月十三日告眾吾造山寺可用十萬貫恨未用備今便永別言訖而卒春秋九十七合寺房堂皆動而作白色經一食頃

唐梓州釋慧震姓龎住通泉寺聽暠師三論大領玄旨福力所被蜀部遙推暠之還南得袈裟三百領以贈路首毎年正月轉藏經千人袈裟奉施無闕常弘三論聽眾百餘忽於髙座似悶見人語曰西山頭好造大佛旣覺下座領眾案行中堪造像兩邊泉流卽命石工鐫鏨坐身髙百三十尺貞觀八年周備成就四面都集道俗三萬慶此尊容其像口中放大白光逺近同奉先有一馬日行五百里曽經入陣余馬並死惟此得還至十四年七月忽自嘶鳴不食三日震聞毛豎有一異僧名爲十力語震曰馬與主別主當先行來年正月十五日日正中時應入湼盤法師須散財物無畱於後於身何益言已而隠莫知其由先造藏經請僧常轉開大施門四逺悲敬來者皆給至終年初又請眾僧讀經行道作三七日俗緣昆季內外皆集至於八日香气郁勃充滿寺中傾邑道俗共聞異香捨散山積至十五日气猶不歇從旦至午寺內樹木土地皆生蓮華震曰嘉相已現不容待滿便行■﹝貝親﹞施早食訖手執香鑪繞盧捨那三帀還於佛前胡跪正念大眾滿堂不覺已逝春秋六十有六停喪待滿香气猶存兄弟三人各捨五十萬於墓所作僧徳施及以悲田作石塔髙五丈龕安繩牀扶屍置上經百餘日猶不委僕道俗萬餘悲泣相繼焉

唐梓州慧義寺淸虛姓唐氏本州島人也立性剛決桀黠難防忽回心長誦金剛般若三業偕齊無有懈怠嘗於山林持諷有七鹿馴擾若傾聽焉聲息而去又鄰居失火連甍灰燼惟虛之屋猋焰飛過略無焦灼長安二年獨遊藍田悟眞寺上方北院舊無井泉人力不及逺取於澗挈瓶荷甕運致極勞時華嚴法藏聞其持經靈驗乃請祈泉師入彌勒閣內焚香經聲達旦者三忽心中似見三玉女在閣西北山腹以刀子剜地隨便有水熟記其處趨起掘之果獲甘泉四年從少林寺坐夏山頂有一佛室甚寛敞人無敢到者云鬼神居宅焉師往彼如常誦經夜聞堂東有聲甚厲卽念十一面觀音咒又持本經一契帖然相次影響皆絕自此居者無患神遂移去唐梓州慧義寺神淸字靈庾俗姓章氏綿州昌明人也生於大安山下昆季相次三人出俗皆有名望淸居乎仲母胎之際頓惡葷膻及爲兒𨿽隨戲弄遇像禮足逢

僧稽顙年十三受學於綿州開元寺辯智法師於是勅條嚴峻出家者但念經千紙方許落髮淸卽誦法華維摩楞伽佛頂等經有同再理時故相喬琳爲綿郡太守驚其幼俊躬爲降禮請削染焉則大歷中也至年十七聽習粗通卽講法華一經歲滿慧義寺依如律師受具戒夏習尸羅依學新疏講導著述略無閒時以元和年中終於本寺峯頂遷神於白門蘭若卽郪城北郭外也淸貌古且奇晳白光瑩相國崔龜從時從事東川序眞讚云與奘三藏道顏同攝特異時一體耳門人數多其出倫者義將也獨明俱捨兼善起信海內學人望風而至開成中北山俱捨宗不泯者淸之餘素乎

唐圭峯宗密姓何氏果州西充人也家本豪盛少通儒書欲幹世以治生靈負俊才而隨計吏元和二年偶謁遂州圓禪師圓未與語密欣然而慕之乃從削染受教此年進具於極律師尋謁荊南張張曰汝傳教人也當倡導於帝都復見洛陽照禪師照曰菩薩人也誰能識之末見上都華嚴觀觀曰毗盧華藏能隨我遊者其惟汝乎初在蜀因齋次受經得圓覺十二章深達義趣誓傳是經在漢上因病僧付華嚴句義未嘗隸習卽爾講之由是乃著圓覺華嚴及湼盤金剛起信惟識盂蘭盆法界觀行願經等疏鈔及法義類例禮懴修證圖傳纂略又集諸宗禪言爲禪藏總而序之並酬答書偈議論等又四分律疏五卷鈔懸談二卷凡二百許捲圖六面皆本一心而貫諸法顯眞體而融事理超羣有於對待冥物我而獨運矣密累入內殿承問法要太和二年慶成節賜紫方袍爲大徳尋請歸山會昌元年正月六日坐滅於興福塔院儼若平日七日遷於函其月二十二日道俗等奉全身於圭峯二月十三日茶毗得舍利數十粒悉斂藏於石室俗齡六十二僧臘三十四遺誡令舁屍施鳥獸焚其骨玉勿得悲慕以亂禪觀毎淸明上山必講道七日而後去其餘住持儀則當合律科違者非吾弟子長慶元和中官立功執政孔熾內外猜疑人主危殆時宰臣李訓酷重於師及開成中僞甘露發中官率禁兵五百人出閣遇者一皆屠戮王涯賈餗舒元輿方在中書會食聞難作奔入終南來投惟李訓欲求翦發自匿從者止之訓攺圖趨鳯翔時仇士良遣人捕師入左軍面數其不吿之罪師怡然曰貧道識訓年深亦知其反叛然本師教法遇苦卽救不愛身命固死甘心中尉魚恆志嘉之奏釋其罪焉或曰密師爲禪耶律耶經論耶對曰夫密者四戰之國也人無得而名焉可謂大智圓明自證利他大菩薩也是故裴休論譔云議者以師不守禪行而廣講經論遊名邑大都以興建爲務乃爲多聞之所役乎豈聲利之未忘乎噫議者焉知大道之所趣夫一心者萬法之總也分而爲戒定慧開而爲六度散而爲萬行萬行未嘗非一心一心未嘗違萬行禪者六度之一耳何能總諸法哉且如來以法眼付迦葉不以法行故自心而證者爲法隨願而起者爲行未必常同也然則一心者萬法之所生而不屬於萬法得之者則於法自在矣見之者則於教無礙矣本非法不可以法說本非教不可以教傳豈可以軌迹而尋哉自迦葉至富那奢凡十祖皆羅漢所度亦羅漢馬鳴龍樹提婆天親始開摩訶衍著論釋經摧滅外道爲菩薩唱首而尊者闍夜獨以戒力爲威神尊者摩羅獨以苦行爲道迹其它諸祖或廣行法教或專心禪寂或蟬蛻而去或火化而滅或攀樹以示終或受害而償債是乃法必同而行不必同也且循轍迹者非善行守規墨者非善巧不迅疾無以爲大牛不超過無以爲大士故師之道也以知見爲妙門寂淨爲正味慈忍爲甲盾慧斷爲劍矛破內魔之髙壘陷外賊之堅陣鎭撫邪雜解釋縲籠遇窮子則叱而使歸其家見貧女則呵而使照其室窮子不歸貧女不富吾師恥之三乘不興四分不振吾師恥之忠孝不並化荷擔不勝任吾師恥之避名滯相匿我增慢吾師恥之故遑遑於濟拔汲汲於開誘不以一行自髙不以一徳自聲人有依歸者不俟請則往矣有來益者不俟憤則啟矣𨿽童幼不簡於應接𨿽驁狠不怠於叩勵其以闡教度生助國家之化也如此故親師之法者貪則施暴則斂剛則隨戾則順昏則開墮則奮自榮者慊自堅者化徇私者公溺情者義凡士俗有捨其家與妻子同入其法分寺而居者有變活業絕血食持戒法起家爲近住者有出而修政理以救疾苦爲道者有退而奉父母以丰供養爲行者其餘憧憧而來欣欣而去揚袂而至實腹而歸所在甚眾不可以紀眞如來付囑之菩薩眾生不請之良友其四依之人乎其十地之人乎吾不識其境界庭宇之廣狹深淺矣議者又焉知大道之趣哉按通誌載圭峯禪師蓬州人昔人相傳鷺鶿山有井井側有巨人足迹母履其迹而孕生師棄諸野馬牛避弗踐鷺鶿以羽覆之母收以養及長奉佛於靑蓮山講經其上靑蓮湧出有八龍聽經今有八龍池塔曰靑蓮塔焉

唐釋懷空姓梁氏閬州人也幼適本州島耆闍山廣福院削染得戒之後遊方慕學於大寂禪法洸然明暢後至彭城安丰山拄錫冥黙不數載間成大伽藍嘗有一僧乘空而至遶垣墻不息或躡蓮花或時履地人咸瞻覩數日之後禮辭空且曰我三五稔卻來依附言訖不見空以興元元年滅度春秋八十八長慶元年二月方遷入塔云

唐釋有緣俗姓馮東川梓潼人小學之年往成都福感寺事定蘭開士卽宣宗之師也隨侍出入多在內中一旦宣召帝以筆書其衫背云此童子與朕有緣故稱有緣云大中九年遇白公敏中出鎭益部開戒壇卽於淨眾寺具尸羅續遊京輦聽習經律五臘後身披布褐手執墨勅海內遊行參見小馬神照凡同時叢林禪祖無不禮謁者乃居滁州花山及南遊至武夷山時廉使李誨爲築禪室乾符三年至縉雲龍泉立院因奏祠部給額號龍安天佑丁夘歲六月朔日終報齡七十三臘五十二於寺南園茶毗散分舍利數百粒後收四十九粒並遺骨一缾瘞於石塔晉開運年一泰律師撰碑

唐閬州長樂寺法融姓嚴氏閬中人也稚齒好淨業父訓令秉筆便畫佛形像至於聚戲摶沙爲塔所作無非佛事年甫十三見釋子摳其衣坐執經卷苦求出家依長樂寺慧休法師爲弟子經誦偕通乃沾戒善開講南山律鈔後遊雲水見嵩嶽普寂禪道風行密付心印往弋陽福寧寺放蕩閒居學道者羣至以大和九年示疾而終春秋八十九

唐法眞禪師梓州人玅齡夙悟南遊見藥山道人次至嶺外大潙會下淸苦練行潙深器之一日問曰闍黎在此不曽問一轉語師曰教某向甚麼處下口潙曰何不道如何是佛師作手勢掩爲口潙嘆曰子眞得其髓從此名傳天下還蜀寄錫天彭堋口山龍懷寺三年因往後山見一古院中有一樹圍四丈餘南開一門中空不假斤斧時人因號爲木禪庵師居其下十餘載蜀主遣使屢徵皆辭不赴賜號神照大師傳燈錄云法眞禪師僧問劫火洞然大千俱壞未審此个還壞也無師曰壞僧曰恁麼卽隨他去也師曰隨他去也師問僧什麼處去曰西山住庵去師曰我向東山頭喚汝汝還來得麼僧曰卽不然師曰汝住庵未得問生死到來時如何師曰遇茶喫茶遇飯喫飯曰誰受供養師曰合取缽盂師庵側有一龜僧問一切眾生皮裹骨者个眾生骨裹皮如何師拈艸履於龜邊著僧無語問如何是學人自己師云是我自己曰爲什麼卻是和尙自已師曰是汝自已問如何是無縫塔師云髙五尺曰學人不會師曰鶻侖磚問和尙百年後法付何人師曰露柱火鑪曰還受也無師曰火鑪露柱問如何是和尙家風師曰赤土畫簸箕曰如何是赤土畫簸箕師曰簸箕有唇米不跳出一日眾僧參次師口作患風勢云還有人醫得吾口麼僧俗聞之多送藥至師並不受七日後師自摑口令正乃云如許多時鼓者兩片皮至今無人醫得吾口指月錄云法眞禪師上堂栁色含煙春光迥秀一峯孤峻萬卉爭芳白雲淡濘已無心滿目靑山元不動漁翁垂釣一溪寒雪未曽消野渡無人萬古碧潭淸似鏡賓中有主拄杖橫挑日月輪主中有賓踏破艸鞋赤腳走直得賓主互顯殺活自由理事混融正偏不滯入荒田不揀信手拈來艸且道如何委悉塵中𨿽有隠身術爭似全身入帝鄕

白孔六帖云東川解魔寺僧吉祥魁梧多力受飯五缽日夜誦經九函池中養魚盡知其數以名召之皆出水面使去卽沒

五代閬州光國院行遵福州閩王王氏之仲子後唐莊宗卽位入洛進方物因畱京邸同光末會明宗將入兵亂相仍乃自翦飾變服爲僧竄身巴蜀逮晉開運中狀貌若七十餘然壯力不衰或詢其年臘則必杜黙於閬中寓光國禪院院徒以律法住持亦不知遵之能否有李氏子家命齋飲噉次■﹝猋欠﹞起出門叫噪若有所責謂李曰今夜有火自東南至於西北鄰居咸令備之是夕果然煨燼無遺眾聚問其故曰昨一婦女衣紅秉炬而過老僧恨追不及耳又於趙法曹家指桃樹下云有如許錢不言其數趙乃召人發之畚鍤方興適遇客至爲家僮所取喧爭之際盡化爲靑泥人各分得百餘後圬墁門壁往往而有焉遵或經人塜墓知其吉凶至於風角鳥獸聞見之間預言災福後必契合故州閭逺近咸以預言用爲口實後終於晉安玉山

傳燈錄云果州淸居山浩升禪師僧問師唱誰家曲宗風嗣阿誰師曰金雞啼石戶得意逐波淸曰未審是誰之子師曰謝汝就門罵詈

蜀中廣記卷八十八

●欽定四庫全書

蜀中廣記卷八十九

﹝明﹞曹學佺撰

○髙僧記第九

川北道二

宋祖印居訥禪師梓州中江蹇氏子初生有神光滿室年十一依漢州什邡竹林寺僧元昉出家十七試法華得度受具以講學冠兩川會有禪者自南方還稱馬祖道被天下應般若多羅讖蜀之豪俊以經論聞者如亮公而亮公棄徒隠西山如鑑公而鑑公焚疏鈔稱滴水莫敵巨海師憮然良久曰汝知其說乎禪者曰我不能知也師於是出蜀放浪荊楚屢閱寒暑迄無所得西至襄州洞山榮座下畱止十年讀華嚴論至曰須彌在大海中髙八萬四千由旬非手足攀攬可及以明八萬四千塵勞山住煩惱大海眾生有能於一切法無思無爲卽煩惱自然枯竭塵勞成一切智之山煩惱成一切智之海若更起心思慮卽有攀緣卽塵勞愈髙煩惱愈深不能至諸佛智頂師豁然有省嘆曰石鞏云無下手處而馬祖云曠劫無明今日一切消滅非虛語也後遊廬山道價日增南康太守程師孟請住歸宗遂嗣榮禪師又住圓通仁宗皇帝聞其名皇佑初詔住十方淨因禪院堅辭不赴於是賜師號祖印禪師師臨眾簡嚴不妄言笑常入定初叉手自如中夜漸升至膺侍者毎視以候雞鳴其精進如此旣老退居寶積巖時江州牧劉公述毎造師問道一日忽辭劉公歸沐浴端坐示寂劉公率緇俗送往茶毘火焰中白气上貫太陽大眾驚仰歐陽文忠公獨加尊敬毎問南來士人曽見訥禪師否又與老蘇明允遊相好雲

宋雪竇明覺禪師諱重顯遂州李氏子初參智門問不起一念云何有過門召師近前來師才近前門以拂子驀口打師擬開口門又打師豁然開悟遂寧縣誌稱師住翠巖庵極有詩名嘗送僧云紅芍藥邊方舞蝶碧梧桐里正啼鶯離亭不折依依栁況有春山送又迎又送僧之金陵云勝遊生末迹極目狎時羣捲袖消寒木揚帆牽斷雲曙缾花外汲午磬浪邊聞別後石城月依依逺共分有詩集傳世又著明覺語錄六卷

宋昭覺純白禪師梓州飛烏人姓支氏父謙聞法於松山道者以死生爲戲白衣梵行緇俗無出其右者嘗云吾根純不得入圓頓願有子續佛慧命足矣師少聞父誨諦聴沈思有如夙習一日躍過溪忽有省不覺失咲遂往依峩眉山華嚴寺落髮受具父子相與徧歷成都講肆通性相宗經論去之南遊首謁澧州太平俊禪師俊大奇之謂眞吾法子也付以十三條說法大衣師遜卻之後詣黃蘗山禮眞覺勝禪師親近歲餘未始一顧師奉事益勤勝一日忽擡眸視之師咄曰這老漢把不定作麼勝大笑乃爲印證心地元丰末宗室南康郡王自黃蘗邀勝詣輦下師侍行未幾會太學生上書訟博士者語連勝有旨放歸蜀門人星散獨師負巾缽以從會成都府帥奏攺昭覺爲十方問眞覺誰可住持眞覺以師應請師旣領院遵南方規範一變律居上堂示眾有曰不超性海是理事縛不透聲輪是語言縛於是蜀之淨侶靡然向風朝散郎馮敢奉議郎段玘天臺山隠者宋放唐安文士祖思昱皆摳衣執弟子禮元佑末白水寺僧正闕丞相蔡京時帥成都命師住師不樂遂並昭覺辭之請歸舊剎建立綱宗久之示疾頌曰風髙月冷水逺天長出門無影四面八方怡然而寂俗壽五十九坐三十四夏小師得法出世者曰宗顯宗化嗣法者曰劍州元封常照卭州鐵像子嵩師於昭覺爲第一代塔至今存

宋大隨元靜禪師後名道興閬之玉山大儒趙公約仲子也十歲病甚母禱之感異夢捨令出家師成都大慈寶生院宗裔元佑三年通經得度畱講聚有年而南下首參永安恩禪師於臨濟棒話發明次聞五祖機峻欲抑之遂謁祖祖乃曰我此間不比諸方凡於室中不要汝進前退後豎指擎拳繞禪牀作女人拜提起坐具千般伎倆秪要你一言下諦當便是汝見處師茫然退參三載一日入室罷祖謂曰子所下語已得十分試更與我說看師卽剖而陳之祖曰說亦說得十分更與我斷看師隨所問而判之祖曰好卽好秪是未曽得老僧說話在齋後可來祖師塔所與汝一一按過始得及至彼祖便以卽心卽佛非心非佛睦州擔板漢南泉斬貓皃趙州狗子無佛性有佛性之語徧辟之其所對了無凝滯乃曵杖渡江適大水泛漲因畱四日儕軰挽其歸又二年祖方許可嘗商略古今次執師手曰得汝說須是吾舉得汝舉須是吾說而今而後佛祖祕要諸方闗鍵無逃子掌握矣遂創南堂以居之於是名冠寰海成都帥席公旦請開法嘉佑未幾徙昭覺遷能仁及大隨上堂君王了了將帥惺惺一回得勝六國平寧上堂舉臨濟參黃檗語白雲端和尙頌云一拳拳倒黃鶴樓一趯趯翻鸚鵡洲有意气時添意气不風流處也風流師曰大隨卽不然行年七十老躘蹱眼目精明耳不聾忽地有人欺負我一拳打倒過闗東紹興乙夘秋七月大雨雪山中有異象師曰吾期至矣十七日別郡守以次越三日示少恙於天彭二十四日夜謂侍僧曰天曉無月時如何僧無對師曰倒教我與汝下火始得翌日還堋口廨院畱遺誡蛻然示寂門弟子奉全身歸煙霧四合猿鳥悲鳴茶毘異香徧野舌本如故舍利五色者不可計瘞於定光塔之西後住天童天目文禮作師畫像贊曰東山一會人惟他不喞■﹝口畱﹞別處著閒房叢林難講究邡水潭蛇出驚人鈍鐵鍋雞啼白晝雜劇打來全火祗候晚歲放疎慵卻與俗和同勒巴子使人勘驗擲香貼便顯家風定光無佛枉費羅籠臨行揺鐸向虛空那知喪盡白雲宗

宋宗泰禪師涪城人自出闗徧遊叢社至五祖吿香日祖舉趙州洗缽盂話俾參洎入室舉此話問師你道趙州向伊道甚麼這僧便悟去師曰洗缽盂去聻祖曰你秪知路上事不知路上滋味師曰旣知路上事路上有甚滋味祖曰你不知邪又問你曽遊淛否師曰未也祖曰你未悟在師自此凡五年不能對祖一日升堂顧眾曰八十翁翁輥繡球便下座師欣然出眾曰和尙試輥一輥看祖以手作打杖皷勢操蜀音唱綿州巴歌曰豆子山打瓦皷陽平山撒白雨白雨下取龍女織得絹二丈五一半屬羅江一半屬玄武師聞大悟掩祖口曰秪消唱到這里祖大咲而歸後還漢州四眾請開法無爲遷正法上堂此一大事因緣自從世尊拈花迦葉微咲世尊曰吾有正法眼藏分付摩訶大迦葉以後燈燈相續祖祖相傳迄至於今綿綿不墜直得徧地生華故號湼盤妙心亦曰本心亦曰本性亦曰本來面目亦曰第一義諦亦曰爍迦羅眼亦曰摩訶大般若在男曰男在女曰女汝等諸人但自悟去這般盡是閒言語遂拈起拂子曰會了喚作禪未悟果然難難難目前隔个須彌山悟了易易易信口道來無不是

宋丹霞子淳禪師劍州賈氏子弱冠爲僧徹證於芙蓉之室上堂乾坤之內宇宙之間中有一寶祕在形山肇法師恁麼道祗解指縱話迹且不能拈示於人丹霞今日擘開宇宙打破形山爲諸人拈出具眼者辦取以拄杖卓一下曰還見麼鷺鷥立雪非同色明月蘆花不似他上堂舉徳山示眾曰我宗無語句實無一法與人徳山恁麼說話可謂是秪知入艸求人不覺通身泥水仔細觀來祗具一隻眼若是丹霞則不然我宗有語句金刀翦不開深深玄妙旨玉女夜懷胎上堂亭亭日午猶虧半寂寂三更尙未圓六戶不曽知暖意往來常在月明前上堂寶月流輝澄潭布影水無蘸月之意月無分照之心水月兩忘方可稱斷所以道升天底事直須揚卻十成底事直須丟卻擲地金聲不須回顧若能如是始解向異類中行諸人到這里還相委悉麼良久曰常行不舉人間步披毛戴角混塵泥僧問牛頭未見四祖時如何師曰金菊乍開蜂競采曰見後如何師曰苖枯花謝了無依宣和已亥春示寂塔全身於洪山之南

宋潼川梅山已禪師僧問如何是法身邊事師曰枯木糝花不犯春曰如何是法身向上事師曰石女不妝眉宋閬州光國文贊禪師僧問如何是佛法大意師曰禍不單行又問諸法寂滅相不可以言宣猊座旣登師如何說師曰因風吹火用力不多僧云恁麼則佛佛道同師曰貓兒帶紙帽問不二之法請師速道師曰領僧云恁麼則人人有分也師曰了僧云錦屏天下少光國世間稀師曰退

宋云蓋守智禪師劍州陳氏子遊方至豫章大寧時法昌遇禪師韜藏西山師聞其飽參卽之昌問曰汝何所來師曰大寧又問三門夜來倒汝知麼師愕然曰不知昌曰吳中石佛大有人不曽得見師惘然卽展拜昌使謁翠巖眞禪師𨿽久之無省且不捨寸陰及謁黃龍於積翠始盡所疑後首眾石霜遂開法道吾徙云蓋僧問有一無弦琴不是世間木今朝負上來請師彈一曲師拊膝一下僧云金風颯颯和淸韻請師方便再垂音師曰陜府出鐵牛上堂緊鞘離水靴踏破湖湘月手把鐵蒺藜打碎龍虎穴翻身倒上樹始見無生滅卻笑老瞿曇彈指超彌勒上堂昨日髙山看釣魚步行騎馬失卻驢有人拾得駱駞去重賞千金一也無若向這里薦得不著還艸鞋錢上堂舉趙州問僧向甚麼處去曰摘茶去州曰閒師曰道著不著何處摸索背後龍鱗面前驢腳翻身筋斗孤云野鶴呵呵呵示眾不離當處常湛然覓卽知君不可見𨿽然先徳恁麼道且作个模子搭卻若也出不得秪抱得古人底若也出得方有少分相應云蓋則不然騎駿馬繞須彌過山尋蟻迹能有幾人知師居院之東堂政和辛夘死心謝事黃龍由湖南入山奉覲日已夕矣侍僧通謁師曵履且行且語曰將燭來看其面目何似生而致名喧宇宙死心亦絕叫把近前來我要照是眞師叔是假師叔師卽當胸歐一拳死心曰卻是眞个遂作禮賓主相得歡甚及死心復領黃龍至

政和甲午示寂時師住開福得訃上堂法門不幸法幢摧五蘊山中化作灰昨夜泥牛通一綫黃龍從此入輪回宋黃蘗眞覺禪師潼川羅氏子居講聚時偶以扇勒窻欞有聲忽憶教中道十方俱擊皷十處一時聞因大悟白本講講令參問師徑往黃龍後因瑞州太守委龍遴選黃蘗主人龍集眾垂語曰鐘樓上念讚牀腳下種菜若人道得乃往住持師出答曰猛虎當路坐龍大悅遂令師往由是諸方宗仰之上堂臨濟喝徳山棒畱與禪人作模範歸宗磨雪峯球此个門庭接上流若是黃蘗卽不然也無喝也無棒亦不推磨亦不輥球前面是案山背後是主山塞卻伱眼睛桚破伱面門於此見得得不退轉地盡未來際不向它求若見不得醍醐上味翻成毒藥上堂寂兮寥兮蟾蜍皎皎下空谷寛兮廓兮曦光赫赫流四海曹溪路上剿絕人行多子塔前駢闐如市直饒這里薦得倜儻分明未是衲僧活計大丈夫漢須是向黒暗獄中敲枷打鎖餓鬼隊裏放火奪漿推倒慈氏樓拆卻空王殿靈苖瑞艸和根拔滿地從教荊棘生

宋宗顯禪師潼川王氏子少爲進士有聲嘗晝掬溪水爲戲至夜思之遂見水泠然盈室欲汲之不可而塵境自空曰吾世网裂矣往依昭覺得度具滿分戒後隨眾咨參覺一日問師髙髙峯頂立深深海底行汝作麼生會師於言下頓悟曰釘殺腳跟也覺拈起拂子曰這个又作麼生師一咲而出服勤七祀南遊至京師歷淮浙晚見五祖演和尙於海會出問未知闗捩子難過趙州橋趙州橋卽不問如何是闗捩子祖曰汝且在門外立師進步一踏而退祖曰許多時茶飯元來也有人知滋味明日入室祖云伱便是昨日問話底僧否我固知你見處秪是未過得白雲闗在師珍重便出時圓悟爲侍者師以白雲闗意扣之悟曰你但且下會取師笑曰我不是不會秪是未諳待見這老漢共伊理會一上明日祖往舒城師與悟繼往適會於興化祖問師記得曽在郡裏相見來師曰全火秪候祖顧悟曰這漢饒舌自是機緣相契遊廬阜回師以髙髙峯頂立深深海底行所得之語告五祖祖曰吾嘗以此事詰先師先師云我曽問逺和尙逺曰貓有歃血之功虎有起尸之徳非素達本源不能到也師給侍久祖鐘愛之後辭西歸爲小參復以頌送曰離鄕四十餘年一時忘卻蜀語禪人回到成都切須記取魯語時覺尙無恙師再侍之名聲藹著遂出住長松遷保福信相僧問三世諸佛六代祖師總出這圏不得如何是這圏師曰井欄唇上堂舉仰山問中邑如何是佛性義邑曰我與你說个譬諭汝便會也譬如一室有六窻內有一獼猴外有獼猴從東邊喚往往獼猴卽應如是六窻俱喚俱應仰乃禮拜適蒙和尙指示某有个疑處邑曰你有甚麼疑仰曰秪如內獼猴睡時外獼猴欲與相見又作麼生邑下禪牀執仰山手曰往往與你相見了師曰諸人要見二老麼我也與你說个譬諭中邑大似个金師仰山將一塊金來使金師酬價金師亦盡價相酬臨成交易賣金底更與貼秤金師𨿽然闇喜心中未免偸疑何故若非細作定是賊贓便下座

宋南嶽慈感禪師潼川杜氏子上堂古佛心秪如今若不會苦沈吟秋雨颯颯秋風颯颯乍此乍彼若爲酬答沙岸蘆花靑黃交雜禪者何依良久曰札

宋歸宗正賢禪師潼州陳氏子幼從三聖海澄爲苾蒭具滿分戒遊成都依大慈秀公習經論凡典籍過目成誦義亦頓暁秀稱爲經藏子出蜀謁諸尊宿後叩佛眼一日入室眼舉殷勤抱得旃檀樹語聲未絕師頓悟眼曰經藏子漏逗了也自是與師商確淵奧亹亹無盡眼稱善因手書眞牧二字授之紹興已巳歸宗虛席郡侯禮請堅臥不應寶文李公懋嘗問道於師同屬官彊之乃就上堂且第一句如何道汝等若何世界未成時父母未生時佛未出世時祖師未西來時道得已是第二句且第一句如何道直饒你十成道得未免左之右之卓拄杖下座上堂良久召大眾曰作麼生若也擬議賢上座謾你諸人去也打地和尙嗔他祕魔巖主擎个叉兒胡說亂道遂將一摑成虀粉散在十方世界還知麼舉拂子曰而今卻在拂子頭上說一切智智淸淨無二無二分無別無斷故還聞麼閻老子知得乃曰賢上座你若相當去不妨奇特或不相當摠在我手裏秪向他道閻老子你也退步摸索鼻孔看擊禪牀下座僧問久黙斯要已泄眞機學人上來請師開示師曰耳朶在甚麼處曰一句分明該萬象師曰分明底事作麼生曰臺星臨照枯木回春師曰換卻你眼睛

宋潼川愚邱居靜禪師成都楊氏子年十四禮白馬安慧爲師聞南堂道望遂往依焉堂舉香嚴枯木裏龍吟話往返酬詰師於言下大悟一日堂問曰莫守寒巖異艸靑坐卻白雲宗不妙汝作麼生師曰直須揮劍若不揮劍漁父棲巢堂矍然曰這小廝兒師珍重便行出住東巖上堂月生一東巖乍住增愁寂紅塵世路有多端米麵倉儲無顆粒崖爲伴泉爲匹颯颯淸風來入室山王土地暗中忙云版鐘魚偸淚滴世人莫道守空巖亦有東籬打西壁嘗謂眾曰參學至要不出先南堂道最初句及末後句透得過者一生事畢倘或未然更與你分作十門各各印證自心還得穏當也未一須信有教外別傳二須知有教外別傳三須會無情說法與有情說法無二四須見性如觀掌中之物了了分明一一田地穏密五須具擇法眼六須行鳥道玄路七須文武兼濟八須摧邪顯正九須大機大用十須向異類中行凡欲紹隆法種須盡此綱要方坐得這曲樣牀子受行天下人禮拜敢與佛祖爲師若不到恁麼田地祗一向虛頭他時異日閻老子未放你在間有學者各門頌出呈師師以頌示曰十門綱要掌中施機會來時自有爲作者不須排位次大都首尾是根基

宋劍門南修造禪師淳厚之士也自大隨一語契投服勤不怠歸謁崇化贇禪師坐次贇以宗門三印問之南曰印空印泥印水平地寒濤競起假饒去就十分也是靈龜曵尾

宋慧通淸旦禪師蓬州嚴氏子初出闗至徳山值泰上堂舉趙州曰臺山婆子已爲汝勘破了也且道意在甚麼處良久曰就地撮將黃葉去入山推出白雲來師聞釋然翌日入室山問前百丈不落因果因甚麼墮野狐後百丈不昧因果因甚麼脫野狐師曰好與一坑埋卻住後上堂說佛說祖正如好肉剜瘡舉古舉今猶若殘羮餿飯一聞便悟已落第二頭一舉便行早是不著便須知个事如天普蓋似地普擎師子遊行不求伴侶壯士展臂不借他力佛祖拈掇不起衲僧願見無門迷悟雙忘聖凡路絕且道從上諸聖以何法示人喝一喝曰莫妄想佛性和尙忌日上堂二腳驢子弄蹄行步步相隨不相到樹頭驚起雙雙魚拈來一老一不老爲憐松竹引淸風其柰出門便是艸因喚檀郎識得渠大機大用都推倒燒香勘證見根源糞掃堆頭拾得寶叢林浩浩謾商量勸君莫謗先師好

宋東林道顏禪師潼川人族鮮於氏久參圓悟微有省發洎悟還蜀囑依妙喜仍以書致喜曰顏川彩繪已畢但欠點眼耳他日嗣其後未可量也喜居雲門及洋嶼師皆在焉朝夕質疑方大悟住後上堂一葉落天下秋一塵起大地收鳥窠吹布毛便有人悟去今時學者爲甚麼卻不知自已良久曰莫錯怪人好上堂欲識諸佛心但向眾生心行中識取欲識常住不凋性但向萬物遷變處會取還識得麼欲得不招無間業莫謗如來正法輪上堂諸人知處良遂摠知良遂知處諸人不知作麼生是良遂知處乃曰鸕鶿語鶴上堂仲冬嚴寒三界無安富者快樂貧者饑寒不識玄旨錯認定盤何也牛頭安尾上北斗面南看上堂一滴滴水一滴滴凍天寒人寒風動幡動雲門扇子■﹝孛﹞跳上三十三天築著帝釋鼻孔東海鯉魚打一棒雨似盆傾不出諸人十二時中尋常受用上堂云圓通門戶八字打開若是從門入得不堪共語須是入得無門之門方可坐登堂奧所以道過去諸如如來斯門已成就現在諸菩薩今各入圓明未來參學人當依如是法從上諸聖幸有如此廣大門風不能繼紹甘自鄙棄穿窬墻壁好不丈夫敢問大眾無門之門作麼生入良久云非惟觀世音我亦從中證上堂元宵已過化主出門六羣比邱各從其類此眾無復枝葉純有眞實如是增上慢人退亦佳矣麒麟不爲瑞鸑鷟不爲榮麥秀兩岐禾登九穗總不消得但願官中無事林下棲禪水牯牛飽臥斜陽擔板漢淸貧長樂粥足飯足俯仰隨時筯籠不亂攙匙老鼠不咬甑箄山家活計淡薄長情不敬功徳天誰嫌黒暗女有智主人二俱不受良久曰君子愛財取之以道上堂去年寒食後今年寒食前日日是好日不是正中偏上堂客捨久畱連家鄕夕照邊檐懸三月雨水沒兩湖蓮鑊漏燒燈盞柴生滿竈煙已忘南北念入望盡平川上堂旃檀林無雜樹欝密深沈師子住所以旃檀叢林旃檀圍繞荊棘叢林荊棘圍繞一人爲主兩人爲伴成就萬億國土士農工商若夜叉若羅剎見行魔業優哉遊哉聊以卒歲僧問香嚴上樹話意旨如何師曰描不成畫不就曰李陵𨿽好手爭柰陷畨何師曰甚麼處去來問如何是佛師曰汝是元固僧近前曰喏喏師曰裩無襠袴無口問如何是佛師曰志公和尙曰學人問佛何故答志公和尙師曰志公不是閒和尙曰如何是法師曰黃絹幼婦外孫虀臼曰是甚麼章句師曰絕妙好辭曰如何是僧師曰釣魚船上謝三郎曰何不直說師曰玄沙和尙曰三寶已蒙師指示向上宗乘事若何師曰王喬詐仙得仙僧呵呵大咲師乃叩齒

宋劍州萬壽自護禪師上堂古者道若人識得心大地無寸土萬壽卽不然若人識得心未是究竟處且那里是究竟處拈拄杖卓一下曰甜瓜徹蔕甜苦瓠連根苦宋汀州報恩法演禪師果州人上堂舉俱胝豎指因緣師曰佳人睡起懶梳頭把得金釵挿便休大抵還他肌骨好不塗紅粉也風流

宋智者眞慈禪師潼川人姓李氏初依成都正法出家具戒後遊講肆聽講圓覺至四大各離今者妄身當在何處畢竟無體實同幻化因而有省作頌曰一顆明珠在我這里撥著動著放光動地以呈諸講師無能暁之者歸以呈其師遂舉狗子無佛性話詰之師曰𨿽百千萬億公案不出此頌也其師以爲不遜乃叱出師因南遊至廬山圓通掛搭時卍庵爲西堂爲眾入室舉僧問雲門撥塵見佛時如何門云佛亦是塵師隨聲便喝以手指胸曰佛亦是塵師復頌曰撥塵見佛佛亦是塵問了答了直下翻身勸君更盡一杯酒西出陽闗無故人又頌塵塵三昧曰缽裏飯桶裏水別寶昆侖坐潭底一塵塵上走須彌明眼波斯笑彈指笑彈指珊瑚枝上淸風起卍庵深肯之

宋徳山子涓禪師潼川人也上堂見見之時見非是見見猶離見見不能及遂喝曰鯨吞海水盡露出珊瑚枝眾中忽有个衲僧出來道長老休寐語卻許伊具一隻眼上堂橫按拄杖曰一二三四五六七七六五四三二一循環逆順數將來數到未來無盡日因七見一因一亡七踏破太虛空鐵牛也汗出絕气息無蹤迹擲拄杖曰更須放下這个始是參學事畢上堂拈拄杖曰有時奪人不奪境拄杖子七縱八橫有時奪境不奪人山僧七顚八倒有時人境兩俱奪拄杖子與山僧削迹吞聲有時人境俱不奪卓拄杖曰伴我行千里攜君過萬山忽然撞著臨濟大師時如何喝曰未明心地印難透祖師闗

宋淨慈北磵禪師名居簡字敬叟潼川王氏子以其寓北磵日久故人稱北磵云先出家天臺報恩光孝寺退居杭飛來峯之陰張公誠子與旴江刺史走書以唐僧紹隆所開山處之江東部使者以東林云居處之不應後遷至淨慈師頌世尊初生話云一聲哇地便叱哩突出如斯大闡提此土西天起殃害堂堂洗土不成泥又頌楞嚴經六解一亡云六用無功信不通一時分付與春風篆煙一縷閒淸畫百鳥不來花自紅嘗辟一室以居名曰■室作賦以自見其略曰進則面墻退則坐井柱忽不支壁忽就殞豁然而虛漠然而冏如蒙之擊如震而警又曰如無盡藏如大圓鏡前山送靑若壯士之排闥後山回闖擬良工之禦駿撫鴻鵠而晚眺入冥冥而逺引咲雲煙之輕去漫悠悠而無定駐落日於西崦延初蟾於東嶺是皆中所得也有北磵集十九卷行世旴江張公誠子序之曰讀其文宗密未知其伯仲誦其詩合參寥覺範爲一人不能當也北磵於人不茍合合亦不茍暌取捨去就之際潔如也龍泉葉公水心酬師詩曰簡公詩語特驚人六反掀騰不動身說與東家小兒女塗靑染綠未禁春師居天臺委羽有二姓爭竹山竭產不肯已仙居丞王君懌來囑師諷之乃作種竹賦一首示二姓而訟遂止

宋徑山師範禪師梓潼雍氏子九歲依陰平山僧道欽出家經書過目成誦紹熈五年冬登具戒明年次成都坐夏正法遇老宿名堯者師請益坐禪之法堯曰禪是何物坐底是誰師受其語晝夜體究一日如廁提前話有省明年辭去謁佛照於育王佛照問師曰何處人師曰劍州人佛照曰帶得劍來麼師隨聲便喝佛照咲曰者烏頭子也亂做貧甚無資薙發故佛照室中常以烏頭子目之久復還靈隠破庵居第一座未幾以臺雁未到拉月石溪同遊至瑞巖時雲巢領住持事畱分座忽夜夢偉衣冠者持把茅見授翌日明州淸涼專使至師受請入院見所謂伽藍神茅其姓衣冠與疇昔所夢無異云徵入內奏對詳明上爲之動色賜金襕僧伽黎仍宣詣慈明殿升座垂簾而聽賜佛鑑禪師號淳佑戊申秋師築室明月池上榜曰退耕乞老於朝而舊疾適作三月旦升堂示眾曰山僧旣老且病無力得與諸人東語西話今日勉彊出來從前所說不到底盡情向諸人面前抖擻去也遂起身抖衣云是多少十五日集兩班區畫後事親書遺表及遺書十數言咲諧謔如平時其徒以遺偈爲請乃執筆疾書云來時空索索去也赤條條更要問端的天臺有石橋移頃而逝稟法分化有雪巖欽斷橋倫西巖惠焉

蜀中廣記卷八十九

●欽定四庫全書

蜀中廣記卷九十

﹝明﹞曹學佺撰

○髙僧記第十

附錄【經驗果報等】

任昉述異記宋羅玙妻費氏寧蜀人父恱寧州刺史費少敬佛誦法華經數年勤至不倦後忽得病苦心痛垂命闔門惶懼屬纊待時費私心念我誦經勤苦宜有善佑庶不於此遂致死也旣而睡臥食頃如寤如夢見佛於窻中授手以摩其心應時都愈一堂男女童僕悉覩金光亦聞香气玙從妹卽琰外族曽祖尙書中兵郎費愔之夫人也惟時省疾牀第亦具聞見於是大興信悟虔戒至終

法苑珠林宋馬虔伯巴西閬中人也少信佛法嘗作宣漢縣宰以元嘉十二年七月夜於縣得夢見天際有三人長二丈餘姿客嚴麗臨云下觀諸天伎樂盈牣空中告曰汝厄在荊楚戊寅之年八月四日若處山澤其禍克消人中齋戒亦可獲免若過此期當悟道也時俯見相識楊暹等八人並著鎖械又見道士胡遼半身土中天際神人皆記八人命盡年月惟語遼曰若能修立功徳猶可延長也暹等皆如期亡遼聞益懼奉法山居勤勵彌至虔伯後爲梁西曹州將蕭思話也蕭轉南蠻復命爲行參軍虔伯耳荊楚之言心甚懷懼求蕭解職將適衡山蕭堅不許十五年卽戊寅歲也六月末得病至八月四日危篤守命其日黃昏後忽朗然徹視遙見西面有三人姿質金曜儀相端備虔伯委悉詳視猶是前所夢者頃之不見同居小大皆聞香气因而流汗病卽小瘥虔伯所居廨宇卑陋於時自覺處在殿堂廊壁瓌耀皆是珍寶於是所患悉以復

宋太原人王球字叔達爲涪陵太守以元嘉元年於郡失守系在刑獄防鎖堅固球先精進用心尢至獄中百餘人並多饑餓球每食皆分施之日自持齋至心念觀世音夜夢升髙座見一沙門以一卷經與之題名光明按行品並諸菩薩名球得而披讀忘第一菩薩名第二觀音第三勢至又見一車輪沙門曰此五道門也旣覺鎖斷脫球心知神力彌增專志因自釘治其鎖經三日而被原宥

唐武徳中都水使者蘇長爲巴州刺史長將家口赴任渡嘉陵江中流風起船沒男女六十餘人一時溺死惟有一妾常讀法華經船中水入妾頭戴經函誓與俱溺妾獨不沈隨波泛濫頃之著岸逐經函而泊開視其經了無濕污後嫁爲人婦逾舊篤信

唐貞觀元年蓬州儀隴縣丞劉弼前任江南縣尉時忽有一鳥於弼房前樹上鳴土人云是惡鳥不祥之聲家逢此鳥殺主不疑劉弼聞懼思念欲修功徳禳之不知何福爲勝夜夢一僧偏讚金剛般若經令讀誦百徧依命卽讀滿至百徧忽有大風從東北而來拔此鳥樹隔捨遙擲巷裏其拔處坑縱廣一丈五尺過後看其風來處小枝大艸並隨風回靡風止復起如故故知經力不可思議

唐遂州人趙文信貞觀四年暴死三日復蘇自說云初死有人遮擁驅逐將行同伴十人並共相隨至閻羅王所其中見有一僧王先喚師問云師一生已來修何功徳師答云貧道從生已來惟誦金剛般若王聞此語忽卽驚起合掌讚言善哉善哉師諗誦般若當得升天出世何因錯來至此王言未訖忽有天衣來下引師上天去後喚遂州人前汝從生已來修何功徳其人報王言某一生已來不修佛經惟好庾信文章集錄王言庾信者是大罪人現此受苦汝見庾信頗曽識否其人報云𨿽讀渠文章然不識其人王卽遣人引出庾信令示其人乃見一龜身一頭多龜去少時現一人張口云我是庾信爲生時好作文章妄引佛經雜糅俗書誹謗佛法謂言不及孔老之教今受罪報龜身苦也此人活已具向親說遂州之地人多好獵采捕虫魚逺近聞見者共相鑑戒永斷殺業各發誠心受持般若焉

唐貞觀五年隆州巴西縣令狐元軌者信敬佛法欲寫法華金剛般若涅盤等經無由自檢憑彼土抗禪師檢校抗乃爲在寺如法潔淨寫訖入袠還岐州莊所經畱在莊並老子五千文同在一處忽爲外火延燒堂宇是艸覆一時灰蕩軌於時任馮翊縣令家人相命撥灰覓金銅軸旣撥灰開其內諸經宛然如故黃色不攺惟箱袠成灰又覓老子便從火化於時聞見之者莫不嗟異其金剛般若經一卷題字焦黒訪問所由乃初題經時有州官能書其人雜食行急不獲潔淨直爾立題便去由是色焦觀者起信瑞經亦存京師西明寺

任自信嘉州人唐貞元十五年曽往湖南常持金剛經潔白無點過洞庭湖忽有異物如雲冒舟上俄頃而散舟中遂失自信不知所在久之淩波而出云至龍宮謁龍王四五人命升殿念金剛經與珠寶數十事二僧相送出宮一僧曰憑附小信至衡嶽觀音臺結眞師付之云是汝和尙送來令轉金剛經至南嶽訪眞師云汝和尙滅度已五六年矣

唐貞元十七年段文昌自新入蜀應南康王韋臯辟命洎韋之暮年爲賊嬖讒構遂攝尉靈池縣韋尋卒賊辟知畱後文昌舊與不合聞之連夜離縣至城東門辟尋有帖不令諸縣官離縣其夕陰風及返出郭二里見火兩炬夾道百步爲導初意縣吏迎候怪其不前髙下逺近不差欲及縣郭方滅及問縣吏向來知府帖矣時文昌念金剛經已六年數無虛日信乎志誠心堅有感必應向夾道左右乃經所著迹也後辟逆節漸露詔以袁滋爲節度使文昌從弟少從軍知左營事懼及禍與監軍定計以蠟丸帛書通謀於袁事旋發悉爲魚肉賊謂文昌知其謀於一時念經夜久素覺困寐門戶悉閉忽聞開戶而入言不畏者再三若物投按嚗然有聲驚起之際言猶在耳顧視左右吏悉睡俾燭樺四索初無所見向之門扄已開矣

唐元和初漢州孔目典陳昭因患見一人著黃衣至牀前云趙判官喚爾昭問所因云至自冥間劉辟與竇懸對事要召爲證昭卽畱坐逡巡又一人手持一物如球胞前吏怪其遲答曰只緣此候屠行開因笑謂昭曰君勿懼噉生人气須得豬胞君可面東側臥昭依其言不覺已隨二吏行路甚平可十里餘至一城大如府城甲士守門及入見一人怒容可惡駭卽趙判官也語云劉辟取東川竇懸捕牛四十七頭送梓州稱準開判殺辟又云先無牒君爲孔目典合知事實未及對隔壁聞竇懸呼陳昭好在及問兄弟妻子存亡昭卽欲參見冥吏云竇使君形容極惡不欲相見昭乃具說殺牛實奉劉尙書委曲非牒也紙是麻見在漢州其私房架上卽令吏領昭至漢州取之門館扄鏁乃於節竅中出入委曲至辟乃無言趙語昭爾自有一過知否竇懸所殺牛爾取一牛頭昭未及答趙曰此不同人間不可抵也須臾見一卒挈牛頭而至昭卽恐懼求救趙令檢格合決一百考五十日因問昭曽作何功徳昭卽自陳曽設若干齋畫某像趙雲此來生福耳昭又言曽於表兄家讀金剛經趙曰可合掌昭如言有頃見黃襥箱經自天而下住昭前昭取視之卽表兄所借本也標有燒處尙在又合掌其經卽滅趙曰此足以免便放回令昭往一司向生祿簿檢其修短吏報云昭本名釗是金旁刀至某年攺爲昭更得十八年昭聞惆悵趙笑曰十八年大得作樂事何不悅乎乃令吏送昭至半道見一馬當路吏云此爾本屬可乘此卽騎乃活死一日半矣

蜀左營卒王殷常讀金剛經不茹葷飲酒爲賞設庫子前後爲人誤累合死者數四皆非意得免至唐大和四年郭釗鎭蜀川性嚴急小不如意皆死王殷因呈綿纈郭嫌其惡弱令袒背將斃之郭有番狗隨郭臥起非使宅人逢之輒噬忽吠聲立抱王殷之背驅逐不去郭異之怒遂解

趙安成都人唐大和四年在家常持金剛經日十徧會蠻冦退歸安於途中見軍器輒收置於家爲仇者所吿吏捕至門涕泣禮經而去爲獄吏所掠遂自誣伏罪將科斷到節帥廳枷杻自解乃詰之泣曰安不爲盜皆得之巷陌毎讀金剛經恐是其力節帥叱之不信及過次忽於按名下書一於字後卽云余並準法竟不知何意也及還洗浴禮經開匣視之其經揉裂折軸若壯夫之拉也妻曰某日聞庫中有聲如有斫撲乃安被考訊之時無差跌矣

唐太和五年漢州什邡縣百姓王翰常在市日逐小利忽暴卒經三日卻活云冥中有十六人同被追十五人散配他處翰獨至一司見一靑衫少年稱是已侄爲冥官廳子遂引見準還又云是已兄貌皆不類其兄語云有寃牛一頭訴爾燒畬枉燒又曽賣竹與殺狗人作箜簇殺狗兩頭狗亦訴爾爾今名未注死籍猶可以免爲作何功徳翰請日持金剛經七徧與之其兄喜曰足矣及活遂捨業出家

唐太和五年梓州人倪勤以武略稱因典涪州興教倉素持金剛經倉有廳事面江甚爲勝槪乃設佛像而讀經其中六月九日江水大漲惟不至此廳下勤讀益勵洎水退周視數里室屋盡溺此廳略不沾漬倉亦無傷人皆禮敬

唐南康王韋臯鎭蜀時有左營伍伯於西山行營同大寺學念金剛經性鈍初一日才得題目其夜堡外拾薪爲畨騎縛去行百餘里乃止天未明遂踣之於地以發系橛覆以駞罽寢其上此人惟念經題忽見金一鋌放光止於前試舉首動身所縛悉脫遂潛起逐金鋌走計行未得十餘里遲明不覺已至家家在府東市妻兒初疑其鬼具陳來由到家五六日行營將方申其逃初韋不信以逃日與至家日不差始免之

唐李琚成都人大中元年四月十六日忽患疫疾恍惚之際見一人稱行病鬼王罵琚云抵犯多我來領汝云明日後共三女人同來速設酒食皆我妻也琚亦酬卒曰汝何得三妻但聞河北啾喞不覩人也及期果來至二十一日辭去琚亦拜送卻回便覺身輕於佛堂作禮將喫粥卻行次忽被風吹去住足不得乃至一大山見江海無涯人畜隨流琚立岸邊不知所向良久有黃衫人問曰公是何人隨我來方四五步已見江山甚逺又問作何善事若無適足於水上作豬羊等也細說恐王問琚云在成都府曽率百餘家於淨眾等造西方功徳一堵於大聖慈寺寫大藏經已得五百餘卷使者讚嘆引去約五十里見一大城入門數里見殿上僧長六七尺語王云此人志心造善無有欺諂王詰黃衫人於何處得文帖追平人來答雲山下見領來無帖追王云急送去便見所作功徳在殿上碑記分明石壁造廣利方在後使者領去又入一院令坐向琚說緣漢州刺史韋某亡欲令與作須州刺史琚都不諭六七日歸凡過十三處皆云王院悉有侍衛總云與寫一卷金剛經遂到家使人臨別執手亦曰乞一卷金剛經便覺頭痛至一塔下聞人云我是道安和尙作病卓頭兩下願得你道心堅固遂醒見觀音菩薩現頭邊立笑自此頓寤妻皃環泣云沒已七日惟心尙暖寫經與所許者自誦不怠

張政卭州人唐開成三年七月十五日暴亡初見四人來捉行半日至大江闊甚渡深三尺許細看盡是膿血便小聲念金剛經使者便入城見胡僧長八尺餘罵使者何不依帖亂捉平人盡皆驚拜及領見王僧與對坐曰張政是我本宗弟子被妄領來王曰待略勘問僧色怒下判放去見使者四人皆著大枷僧自領政出城不見所渡之水僧曰吾是汝所宗和尙汝識我否我是須菩提乃知是持經之力再三拜禮僧曰弟子合眼僧以杖一擊不覺失聲乃活

巴南宰韋氏忘其名常念金剛經唐光化中赴任至泥溪遇一女人著緋衣挈二子偕行登山前嶺行人相駐叫噪見是赤貍大虫三子母也逡巡與韋分路而去韋終不覺蓋持經之力云

唐姚待梓州人常持金剛經並爲母造一百部忽有鹿馴戲見人不驚犬亦不吠逡巡自去有人宰羊呼待同食食了卽卒使者引去見一城門上有額遂令入見王王呼何得食肉待云𨿽則食肉此元持經王稱善曰旣能持經何不斷肉待爲母寫經有屠兒李回奴來請一卷焚香供養回奴死後有人見於冥間枷鎖自脫亦生善道

唐陳文達梓州郪縣人常持金剛經願與亡父母八萬四千徧多有祥瑞爲人轉經患難皆免銅山縣人陳納曽爲冥司所追見地下築臺問之云此是般若臺築之待陳文達其爲冥司所敬如此

唐薛嚴忠州司馬蔬食長齋日念金剛經三十徧至七十二將終見幢蓋音樂來迎其妻崔氏卽禦史安儼之姑也屬纊次見嚴隨幢蓋冉冉升天而去呼之不顧一家皆聞有異香气

前蜀王氏幹徳初有小軍使陳公娶髙中令駢諸孫女若人持不殺二十餘年後爲男女婚娶禮須屠宰親戚言自已持戒行禮酒筵將何以娛賓也依違之際遂多庖割俄未浹旬得疾頗異口但慌言已而三宿還蘇述冥間事初被黒衣使者追攝入岐府城隍廟廟神峨冠大袖與一金甲武士晤坐使者領髙見神武士言語紛紜扼腕罵曰吾護戒神將也爲汝二十年食寢不遑豈期忽起殺心頓虧戒檢命𨿽未盡罪亦頗深須送冥司懲其故犯城隍神問髙曰汝更修何善追贖過尢乎白曰誦得三傷頌一缽和尙歌遂合掌向神厲聲而誦神與武士聳耳擎拳立聽顏色漸怡及卒章神皆涕淚乃謂髙曰且歸人間宜切營善拜辭未畢颯然起坐備陳厥事自此三傷一缽之歌人皆傳寫諷誦焉

晉杜願字永平梓潼涪人也家巨富有一男名天保篤愛念年十歲泰元三年暴病而死經數月日家所養豬生五子一子最肥後官長新到願將以作禮捉就殺之有一比邱忽至願前謂曰此■﹝犭屯﹞是君兒也方前百餘日而相忘乎言竟忽然不見四顧尋視見在西天騰空而去香气充滿彌日乃歇

東川牙將者其子嘗瘖忽一日畫地吿其父曰兒宿瘴深重被玆業病聞大聖院神通欲捨身出家依止供養兾消除罪根耳父許之由是虔潔焚修夙夜無怠經數載倐尒能言抗音淸辯超於羣軰後有跛童子者觀玆奇異發願於大聖院終身苦行懴悔求福未逾期歲忽能起行筋骨自伸步驟無礙事悉具本院碑殿右東廡有瘖僧跛童子二畫像並存

山居錄云黃山谷謫涪夢一女子語之曰妾生前誦法華經願身後爲男子得大智慧爲時名人今學士妾後身也學士年來患腋气緣年久棺朽蟻穴兩腋故有此患能起而除之則愈矣旣覺訪得其墓如言收掩其疾果愈涪翁自記於江壁

普州樂至縣有臨水精舍主僧夜夢一貴人跨馬而入曰我山神也今暫還不久當復往歸寤而有金堂縣尉令狐習輿病適至信宿而卒習父撝家居初未聞習病一夕夢習緣檄歸喜甚亟迎門及下馬楫而言曰習不孝不得終事父母今當爲眉山楊氏子名虞仲後二十三年仍以直言中甲科官職顯於今世矣辭訣而去父驚愕而寤其日訃至撝痛悼甚它日物色眉山楊氏實以是歲生子及長名虞仲登第之年正習死後二十三年也提刑何愨作習墓表述其事甚詳虞仲倅遂寧日令狐氏有訟事自它郡送遂寧慮不得直乃以墓表墨本因虞仲賓達之虞仲亦隠其事然蜀人多知之者表弟沈作肅錄其墓表見遺出暌車志

僞蜀廣都縣百姓陳宏泰者家富於財嘗有假貨錢一萬宏泰徵之甚急人曰請無慮吾先養蝦■﹝虫麻﹞萬餘頭貸之足奉償泰聞之惻然已其債仍別與錢十千令悉放蝦■﹝虫麻﹞於江中經月餘泰因夜歸馬驚不進前有物光明視之乃金蝦■﹝虫麻﹞也出儆戒錄

僞蜀渠陽鄰山有富民王行魁嘗養一馬甚愛之芻粟餵飼倍於他馬一日因乘往本郡遇夏潦暴漲舟子先渡馬回舟以迎王氏至中流風起船覆其馬自岸奔入駭浪接其主蒼茫之間遽免沈溺

唐貞觀中有一人任嶲州於寺得一眞珠像至京師諸大寺卻與千貫錢買之不肯遂毀破賣得一千三百貫後日余患重寤寐間見一僧云何因毀壞尊像遂遣人拔其舌長尺餘苦痛呻吟數日而死徳安縣令薛逵備知此事出廣古今五行記

僞蜀大慈寺賜紫慈照大師昭明主持文殊閣常募化錢物稱供奉菩薩聖像積有星歲所獲大半入已後染疾但見火燒頂至足周而復始不勝其苦悔過懴謝唱施衣物竟不獲免

僞蜀金堂縣三學山開照寺夜羣冦入寺劫掠緇徒罄盡寺元有釋迦藕絲袈裟爲千載之異物也賊曹令取與其妻拆而易之夫妻當時手指節節隨落須鬢俱墜尋事敗戮於市

僞蜀潼江軍起攻取閬州兵火燒刼閭裏蕩盡佛寺有一大鐘在有一卒揮大石擊鐘令碎而鬻之鐘旋破裂流逆正中卒脛雙折而死已上三則出儆誡記

宋元嘉初益州刺史遣三人入山伐樵路迷忽見一龜大如車輪四足各躡一小龜而行又有百餘黃龜從其後三人叩頭請示出路龜乃伸頸若有意焉因共隨逐卽得出路一人無故取小龜割以爲臛食之須臾暴死惟不噉者無恙出異苑

唐武徳中遂州總管府記室參軍孔恪暴病死一日而蘇自說被收至官所問何故殺牛兩頭恪云不殺官曰汝弟證汝殺何故不認因呼恪弟死已數年矣旣至枷械甚嚴官問汝所言兄殺牛虛實弟曰兄前言招慰獠賊使某殺牛會之實奉兄命非自殺也恪曰使弟殺牛會是實然國事也恪有何罪官曰汝殺會獠以招慰爲功用求官實爲己利何爲國事因謂恪弟曰汝以證兄故久畱汝兄旣遣殺汝便無罪放任受生言訖弟忽不見亦竟不得言敍官又問恪因何復殺兩鴨恪曰前任縣令殺鴨供客豈恪罪耶官言曰客自有料殺鴨供之將求美譽非罪而何又問何故殺雞卵六枚曰平生不食雞卵惟憶九歲時寒日母與六枚因煮食之官曰然欲推罪母耶恪曰不敢但說其因耳官曰汝殺他罪自當受之言訖忽見數十人來執恪將出去恪大呼曰官府亦大枉濫官聞之呼還曰何枉濫恪曰生來有罪皆不遺生來修福皆不見記者豈非濫耶官問主司恪有何福何爲不錄主司對曰福亦皆錄量罪多少若福多罪少先令受福罪多福少先令受罪然恪福少罪多故未論其福官怒曰𨿽先受罪何不唱福示之命鞭主司一百儵忽鞭訖血流濺地旣而唱恪生來所修之福亦無遺者官謂恪曰汝應先受罪我更令汝歸耳可勤造福因遣人送出遂蘇恪大集僧尼行道懴悔精勤苦行自說其事至七日家人辭訣俄而命終也出冥報記

唐蜀郡法曹參軍曹惟恩當章仇兼瓊之時爲西山運糧使甚見委任惟恩白事於兼瓊瓊與語畢令還惟恩妻生男有疾因以情吿兼瓊請畱數日兼瓊大怒叱之令出集眾斬之其妻聞之乘車攜兩子與之訣惟恩已辮髮束縛兼瓊出臨斬之惟恩二男叩頭謝之來抱馬足馬爲不行兼瓊爲之下泣云業已令矣猶未釋郡有禪僧道行至髙兼瓊毎師之禪僧乃見兼瓊曰恩命且盡請不須殺免之兼瓊乃赦惟恩明日使惟恩行瀘府長史事賜緋魚袋專知西山轉運使仍許與其妻行惟恩至瀘州因疾夢僧吿之曰曹惟恩一生中負心殺人甚多無分毫善事今寃家債主將至爲之柰何惟恩哀祈甚至僧曰汝能度兩子爲僧家中錢物衣服盡用施寺仍合家素飡堂前設道場請名僧晝夜誦經禮懴延旬月之命如不能卽當死矣惟恩曰諸事易耳然苦不食問口之不食若之何僧曰取羊肝水浸加以椒醬食之卽飡矣旣覺具告其妻妻贊之卽僧二子又如言置道場轉經且食羊肝卽飯矣如是月餘晨坐其亡母亡姊皆來視之惟恩大驚趨走迎候有一鬼子手執絳幡前引升自西階植幡焉其亡姊不言但於幡下儛僛僛不輟其母泣曰惟恩在生不知罪殺人無數今寃家欲來吾不忍見汝受苦辛故來視汝惟恩命祭母母食之其姊舞更不與交一言母食畢與姊皆去惟恩疾轉甚於是羊肝亦不食常臥道場中盡日眠覺有二靑衣童子其長等焦僥也一坐其頭一坐足惟恩問之童子不與語而童子貌甚閒暇口有四牙出於唇外明日食時惟恩見所殺人或破頭潰膓斷截手足或斬首流血盛怒而來詬惟恩曰逆賊與我同事急反殺我滅口我今訴於帝故取汝來則升階而二童子推之不得進但慢罵日中乃去惟恩知不免具言其事如此毎日常來皆爲童子所推不得至惟恩病月餘忽失二童子惟恩大懼與妻子別於是死者大至眾見惟恩如被曵狀墜於堂下遂卒惟恩少時有千牛備身爲澤州相州判司常養賊徒數十人令其所在爲盜而館之及事發則殺之以滅口前後殺百餘人故禍及也

唐天寶後有張某爲劍南節度使中元日令郭下諸寺盛其陳列以縱士女遊觀有華陽李尉者妻貌甚美闐於蜀人張亦知之及諸寺嚴設傾城皆至其從事及州縣官家人看者所由必白於張惟李尉之妻不至異之令人潛問其鄰果以貌美不出張乃令於開元寺選一大院遣蜀之象工絕巧者極其妙思作一鋪木人音聲闗捩在內絲竹皆備令百姓士庶恣觀三日去三日滿卽將進內殿百里車輿闐噎兩日李君之妻亦不來三日欲夜人散李妻乘兜子從婢一人而至將出宅人已奔走啟於張矣張乃易其衣服先往於院內一脫空佛中坐覘覷之須臾到先令探屋內都無人乃下張見之乃神仙之人非代所有及歸潛求李尉之家來往者浮屠尼及女巫更致意焉李尉妻皆驚而拒之會李尉以推事受贓爲其僕所發張乃令能吏深文按之奏杖六十流於嶺徼死於道張乃厚賂李尉之母彊取之適李尉愚而陋其妻毎有庸奴之恨遂肯置於州張寵敬無與倫比然自此後亦常髣髴見李尉在於其側令術士禳謝竟不能止歲餘李之妻亦卒數年張疾病見李尉狀益甚明忽一日覩李尉之妻宛如平生張驚前問之李妻曰妾感公恩深思有所報李某已上訴於帝期在此歲然公亦有人救拔但過得玆年必無虞矣彼已來迎公若不出必不敢升公之堂愼不可下言畢而去其華山道士符籙極髙與張結壇場於宅內言亦略同張數月不敢降階李妻亦同來皆教以嚴愼之道又一日黃昏時堂下東廂有叢竹張見一紅衫子袖於側招已者以其李妻之來也都忘前所戒便下階奔往赴之左右隨後叫呼止之不得至則見李尉衣婦人服拽張於林下毆擊良久云此賊若不著紅衫子招肯下階耶乃執之出門去左右如醉及醒見張僕於林下矣眼鼻皆血惟心上暖扶至堂而卒出逸史

南楚新聞唐黔南廉使秦匡謀以蠻冦大舉兵力不敵奔江陵節度杜悰旣謁見怒其不趨庭退而使吏讓之曰汝鳯翔一民也悰兩爲鳯翔節度汝今靡認桑梓耶匡謀報曰謀𨿽家世岐下少離中土太傅擁節已忝分符實不曽趨走臺階此日況在荊南乎悰怒遣縶之發函與韋相云匡謀擅棄城池不能死王事請誅之韋奏請依悰處置敇旣降悰乃親臨都市監戮之匡謀將就法謂其子曰今日之死實寃枉無狀柰申訴非及但多焚紙墨於泉下理之耳行刑觀者駕肩接踵揮刃之際悰大驚驟得疾遂輿而返俄有旋風大作飛捲塵埃直入府署乃散是夕獄吏發狂自撲而殞旬日悰卒議者以悰恃權貴枉刑戮獲玆報焉

北夢瑣言成汭鎭荊州有墊江縣令崔與主簿李矩不恊鄰於水火一旦羣盜刼縣殺令崔賊過後矩入宅檢校有一廳子方避賊見矩以爲與賊通明日言鎭將眾咸知矩崔失歡頗疑之執送中州推問不伏遂解送江陵禁右廂獄廂吏速於具獄催吏常某言於判官範某曰李矩詆讕須栲竟之範固不許常竟鍛煉以成之矩臨刑戒家人多燒紙筆訟於地下才一月常某暴亡後李矩白日見身範驚僕矩曰某受判官深恩非敢造次但冥府只要爲證耳及妻子以誠祈之乞容旬月區分家事𨿽無痛苦飲食如常但困憊踰月而卒

王蜀時杜判官妻張氏士流之子與杜齊休數十年誕育一子壽過六旬而殂歿洎殯於家累旬後卜窆於外啟墳之際覺祕器揺動謂其還魂剖而視之化作大蛇蟠蜿其中骨肉捨散俄頃徐奔林莽而去又興元靜明寺尼曰王三姑亦於棺中化爲大蛇其杜妻至晚年不敬其夫夫老病視聽步履皆不任持凍餒而卒人以爲化蛇其應也出玉堂閒話

幹徳中僞蜀禦史李龜禎久居憲職嘗一日出至三井橋忽覩十餘人摧頭及被髮者叫屈稱寃漸來相逼龜禎懾懼回馬徑歸說與妻子仍誡其子曰爾等成長筮仕愼勿爲刑獄官以吾淸愼畏懼猶有寃枉今欲悔之何及自此得疾而亡

僞蜀禦史陳潔性慘毒讞刑定獄嘗以深刻爲務十年內斷死千人因避暑行亭見蟢子懸絲面前公引手接之成大蜘蛛銜中指拂落階下化爲厲鬼云來索命驚訝不已指漸成瘡痛苦十日而死

僞蜀有尋事團亦曰中團小院使蕭懷武主之蓋軍巡之職也懷武自入內捕捉賊盜年多官位甚隆積金巨萬第宅亞於王侯聲色妓樂爲一時之冠所管中團百餘人毎人各養私名十餘軰或聚或散人莫能別呼之曰狗至於深坊僻巷馬醫酒保乞丐傭作及販賣童兒軰並是其狗民間有偶語者官中罔不知又有散在州郡及勲貴客當庖看廐禦車執樂者皆是其狗公私動靜無不立達於懷武是以人懷恐懼蜀破之初有與已不相葉及積金藏鏹之夫日夜捕逐入院盡殺之寃枉之聲聞於街巷後郭崇韜入蜀人有吿懷武欲謀變者一家百餘口無少長戮於市出王氏聞見錄

僞蜀華陽縣吏郝溥因追欠稅戶街判司勾禮遣婢子阿宜赴縣且囑溥云不用畱禁殘稅請延期輸納郝溥不允畱阿宜五日仍納稅子放出明年縣司分擘百姓張瓊家物業郝溥取錢二萬張瓊具狀論訴街司追勘勾禮見溥太笑曰你今日來也莫望活千萬一死令司吏汝勲成罪遂殺之不數月汝勲見郝溥來索命翌日暴卒勾禮晨興忽見郝溥升堂羅拽毆擊因患背瘡而死

僞蜀寧江節度使王宗黯生日部下屬縣皆率配財貨以爲賀禮巫山令裴坦以編戶羇貧獨無慶獻宗黯大怒召裴至誣以他事生沈灩澦堆水中三日屍不流宗黯遣人撐流而下經宿逆水復上卓立波面正視衛門宗黯頗不自安神識煩撓竟得疾暴卒

韋承臯者僞蜀時將校也有待詔僧名行眞居蜀州長平山嘗於本州島龍興寺立塔十三級費鎭銀萬計尋爲天火所焚第三次營立方就人說其有黃白之術也及承臯典眉州召行眞至郡有盧敬芝司馬者以殖貨爲業承臯常謂之曰某頃軍中與行眞同入幕遇一韋處士授以作金術適來鄙夫老矣故召行眞同修舊藥藥成當得分惠爲吾子罷商賈之業可乎盧敬諾藥垂成韋牧坐罪貶茂州參軍臨行盧送至蟇頥津韋牧沈藥鼎於江謂盧生曰吾罪矣先是授術韋處士者吾害之而滅口今日之事藥成而禍及其有神理乎

蜀郭景章豪民也因醉以酒注子打貧民趙安注子瞥入腦而死安有男景章厚與金帛遂隠其事人莫知之後景章腦上忽生瘡可深三四分見骨膿血不絕或時覩趙安瘡透喉遂死

蜀錦浦坊民李貞家養狗名黒兒貞因醉持斧擊殺之李貞臨老與鄰捨惡少白昌祚爭競昌祚乘醉以斧擊貞死焉時昌祚年十九歲與殺狗年正同昌祚小字黒兒寃怨顯然不差絲髮

蜀金鴈橋有韓立善制釣鉤積有年也因食魚鯁喉成瘡脫死

宇文氏僞蜀之富家也孀居國之東門嘗聞寢室上有人行命僕子升屋視之獲得野貍三頭並貍母宇文氏殺貍母而存其子焉未期歲宇文氏適護戎王承丕丕殺判官郭延鈞一家宇文氏並前夫一男二女下獄定罪赦男女斬宇文氏吁得非殺貍母之所報也

蜀郡大慈寺律師修凖𨿽云奉律性甚褊躁庭前植竹多蟻子緣欄檻凖怒伐去竹盡取蟻子棄炭火中焚後忽患癬瘡徧頭面醫者云蟻漏瘡不可醫後竟卒

王氏聞見錄有沈尙書失其名常爲秦帥親吏其妻很戾而不謹又妬忌沈常如在狴犴之中後因閒退挈其妻拏寄於鳯州自往東川遊索意是與怨偶永絕矣華洪鎭東蜀與沈布衣之舊呼初兄旣至郊執手敍其契闊待之如骨肉遂特創一第僕馬金帛器玩無有闕者送姬僕十餘軰斷不令歸北沈亦微訴其事無心還家及經年家信至其妻已離鳯州自至東蜀沈聞之大懼遂白於主人及遣人卻之其妻致書重設盟誓云自此必攺從前之性願以偕老不日而至其初至亦甚柔和涉旬之後前行復作諸姬僕悉鞭箠星散良人頭面皆拏擘破損華洪聞之召沈謂之曰欲爲兄殺之如何沈不可如是旬日後又作沈因人衙精神沮喪洪知之密遣二人提劍牽出帷房刄於階下棄屍於潼江然後報沈沈聞之不勝驚悸遂至失神其屍住急流中不去遂使人以竹竿撥之便隨流來日復在舊湍之上如是者三復使系石縋之沈亦不逾旬失魂而逝得非怨偶相仇也

秦民有王行言以商賈爲業常負鹽鬻於巴渠之境路由興元之南曰大巴路曰小巴路危峯浚壑猿徑鳥道路眠野宿杜絕人煙鷙獸成羣食啖行旅行言結十餘軰少壯同行人持一拄杖長丈餘銛鋼鐵以刃之卽短鎗也才登細徑爲猛虎逐及乃露宿於道左虎忽自人眾中攫行言而去同行持刃杖逐而救之呼喊連山於數十步外奪下身上拏攫之蹤已有傷損平旦前行虎又逐至其野宿眾持鎗圍使行言居當心至深夜虎又躍入眾中攫行言而去眾人又逐而奪下則傷愈多行旅復衛而前進白晝逐人略不暫捨或跳於前或躍於後時自道左而出於稠人藂中提行言而去竟救不獲終不傷其同侶須得此人充其腹不知是何寃報逃之不獲出玉堂閒話

蜀靑石鎭陳洪裕妻丁氏因妬忌打殺婢金巵潛於本家埋沒仍牓通衢云婢金巵逃走後遷居夾江因夏潦漂壞舊居渠岸見死婢容質不變鎭將具狀報州追勘擬伏其婢屍一夕壞爛遂寘丁氏於法

錄異記郫縣有民於南郭渠邊得一小蛇長尺餘刳剔五藏盤而串置於煙火之上焙之數日民家孫子數歲忽徧身腫赤皮膚炮破呻吟痛楚異常因自語曰汝家無故殺我刳剔腸胃置於火上且令汝皃知此痛苦民家聞之驚異取蛇剗竹以水灑之焚香祈謝送於舊所良久蜿蜒而去民家兒亦平愈

劍州永歸葭萌劍門益昌界嘉陵江側有婦人年五十已來自稱十八姨往往來民家不飲不食毎敎諭於人但作好事莫違負神理居家和順孝行爲上若爲惡事者我常令貓兒三五个巡檢汝來語畢遂去或奄忽不見毎歲約三五度有人遇之民間知其是虎所化也皆敬而懼之出錄異記

唐末蜀人攻岐師還次於白石鎭禆將王宗信駐於普安禪院僧房時值嚴冬房中有大禪鑪熾炭甚盛宗信擁妓女十餘各據僧牀寢息夜半宗信忽見一姬飛入鑪中宛轉於熾炭之上忙遽救之比及離火衣服並不燋灼已又一姬飛入如前又救之頃之諸妓繼踵而入宗信亦迷悶沃水數石其火不息諸妓或出或入各迷悶失音有親吏踰隔驛墻告都招討王宗儔至則徐入房中一一提臂而出視其衣裾纎毫不毀但驚悸不寐訊之云被胡僧提入火中所見皆同宗信大怒悉索諸僧立於前令妓識之有周和尙者身長貌胡皆曰是此也宗信鞭之數百疑其有幻術而此僧寔一村人新落髮一無所解耳又縛其手足取熾炭爇之亦不承宗儔知其屈遂解之使逸出王氏見聞錄

蘇軾作外曽祖程公逸事公諱仁霸眉山人以仁厚信於鄕裏蜀平中朝士大夫憚逺宦官缺選土人有行義者攝錄參軍眉山尉有得盜蘆菔根者實竊而所持刃誤中主人尉幸賞以刼聞獄掾受賕掠成之太守將慮囚囚坐廡下泣涕衣盡濕公適過之知其寃咋謂盜曰汝寃盍自言吾爲汝直之盜果稱寃移獄公旣直其事而尉掾爭不已復移獄竟殺盜公坐逸囚罷歸不及月尉掾皆暴卒後三十餘年公晝日見盜拜庭下曰尉掾未伏待公而決前此地府欲召公暫對我叩頭爭之曰不可以我故驚公是以至今公壽盡今日我爲公荷擔而往暫對卽生人天子孫壽祿金紫滿門矣公具以語家人沐浴衣冠就寢而卒軾幼時聞此語已而外祖父壽九十舅氏始貴顯壽八十五曽孫皆仕有聲同時爲監司者三人玄孫宦學益盛而尉掾之子孫微矣或謂盜徳公之深不忍煩公暫對可也而獄久不決豈主者亦因以苦尉掾也歟紹聖二年三月九日軾在惠州讀陶潛所作外祖孟嘉傳云凱風寒泉之思實鍾厥心意淒然悲之乃記公之逸事以遺程氏庶幾淵明之心也是歲九月二十七日惠州星華館思無邪齋書

邵愽字公濟洛陽人康節先生之孫紹興二年爲眉州守郡有貴客素持郡縣長短通脈謝爲業二千石來者爲曲法奉邵𨿽外盡禮而凡以事來請輒不答客銜之會轉運副使吳均從襄陽來多以襄陽人自隨分屬州取俸邵獨不與客知吳已怒乃誣邵過惡數十條以啖吳吳大喜立劾奏之未得報卽逮邵系成都獄司理參軍韓汴懦不及事吳擇深刻吏簽判楊均主鞠之極其羅織先是眉州都監鄧安民以謹力得邵意主倉庾之出入首錄置獄中數日掠死其家乞收葬不許裸其屍驗之邵懼毎問卽承如是半月許凡眉之吏民連系數百死者十餘軰提點刑獄縉雲周彥約才知其寃亟自嘉州親詣疏決邵乃得出閱實其罪無有也但得其以酒饋遊客及用官紙札過數等事方具獄楊生卽死獄吏數人繼之明年命上邵坐貶三官歸犍爲西山其秋眉山士人史君正燕處見有邀迎出門從者百餘繡衫花帽馭卒控大馬甚神駿上馬絕馳目不容啟到一甲第朱門三重洞開馬從中入史欲趨至客次馭者不可徑造聽事坐上緋綠數十皆揖史君東向辭曰身是布衣安得對尊客如此其一人曰今日之事公爲政何必辭吏首白曰帝君命公治鄧安民獄今來也俟君登科畢卽奏迎矣史不獲已就坐欠伸而寤不爲家人言密書之又明年赴廷試過荊南時吳均適帥荊得疾親見鬼物往來其前避正室不敢居無幾而死史調官還夔峽小疾語同舟者曰吾當死君歸爲報吾家人取去年秋所書觀之可也是夕果卒又貳年所謂貴客者暴亡於成都驛舍又明年邵見安民露布自持文書來曰安民寃已得伸陰獄已具須公來証之公無罪也指牘尾請書名已而進曰有名無押字不可用邵又花書之始去邵知不免盛具延親賓樂飲踰六日正食間覺膓中微痛卻去醫藥且衣冠待盡中夜卒家人不能舉柩歸洛於犍爲之翠屏山槁葬焉

蜀中廣記卷九十

●欽定四庫全書

蜀中廣記卷九十一

﹝明﹞曺學佺撰

○著作記第一

經部

石本九經

容齋隨筆云孟昶時所刻其書淵世民三字皆闕畫蓋唐髙祖太宗諱也王象之碑目云在成都府學

範成大石經始末記云石經已載前記晁子止乃作考異考異之作大抵以監本參校互有得失其間顚倒缺訛所當辧正然古今字畫𨿽少不同而實通用耳考異並序凡二十一碑具在石經堂中子止之序曰鴻都石經自遷徙鄴雍遂茫昩於人間唐太和中復刻十二經立石國學後唐長興中詔國子博士田敏與其僚校諸經鏤之板故今世太學之傳獨此二本爾按趙淸獻公成都記僞蜀相母昭裔捐俸金取九經琢石於學宮而或又云毌丘裔依太和舊本令張徳釗書皇佑中田元均補刻公羊榖梁二傳然後十二經始全至宣和間席升獻又刻孟子參焉今考之僞相實毋昭裔也孝經論語爾雅廣政甲辰歲張徳釗書周易辛亥歲楊鈞孫逢吉書尙書周徳貞書周禮孫朋吉書毛詩禮記儀禮張紹文書左氏傳不志何人書而祥字闕其畫亦必爲蜀人所書然則蜀之立石蓋十經其書者不獨徳釗而能盡用太和本固已可嘉凡歷八年其石千數昭裔獨辦之尢偉然也公武異時守三榮嘗對國子監所模長興板本讀之其差誤蓋多矣昔議者謂太和石本授寫非精時人弗之許而世以長興板本爲便國初遂頒布天下收向日民間寫本不用然有訛舛無由參校判知其謬猶以爲官旣刋定難於獨攺由是而觀石經固脫錯而監本亦難盡従公武至少城寒暑一再易節暇日因命學官讎校之石本周易說卦幹健也以下有韓康伯注略例有邢璹注禮記月令従唐李林甫攺定者監本皆不取外周易經文不同者五科尙書十科毛詩四十七科周禮四十二科儀禮三十一科禮記三十二科春秋左氏傳四十六科公羊傳二十一科榖梁傳一十三科孝經四科論語八科爾雅五科孟子二十七科其傳注不同者尢多不可勝紀獨計經文猶三百二科迹其文理𨿽石本多誤然如尙書禹貢篇夢土作又毛詩日月篇以至困窮而作是詩也左氏傳昭公十七年六物之占在宋衛陳鄭乎論語述而篇舉一隅示之衛靈公篇敬其事而後食其祿之類未知孰是先儒有攺尙書無頗爲無陂攺春秋郭公爲郭亡者世皆譏之此不敢決之以臆姑兩存焉亦鐫諸樂石附於經後不誣方將必有能考而正之者子止又刻古文尙書於堂而爲之序曰秦更前代法制以來凡曰古者後世寥乎無聞書契之作固始於伏羲然變狀百出而不彼之若者亦已多矣尙書一經獨有古文在豈非得於壁間以聖人舊藏而天地亦有所護不忍使之絕滅中𨿽遭漢巫蠱唐天寶之害終不能晦蝕今猶行於人間者豈無謂耶況孔氏謂尙書以其上古之書也當時科斗旣不復見其爲隸古定此實一耳𨿽然聖人逺矣而文字間可以槪想則古書之傳不爲浪設予抵少城作石經考異之餘因得此古文全編於學宮乃延士張■仿呂氏所鏤本書丹刻諸石是不徒文字足以貽世若二典曰若奧■之類學者可不知歟嗚呼信而好古學於古訓乃有獲蓋前牒所令方將配孝經周易經文之古者附於石經之列以故弗克第述一二以示後之好奇字者識又安知世無揚子云時乾道庚寅仲夏望日

胡元質跋云石經云者恐俗儒穿鑿經籍疑誤後學而立也漢靈帝時博士試甲乙科爭第髙下至有行賂攺蘭臺漆書經字者諸儒受詔於熹平成刻於光和俾天下咸取則焉碑髙一丈廣四尺水經云立石太學其上悉刻蔡邕名隋志有一字石經七種其論云漢鐫七經皆蔡邕書史亦稱邕自書丹使工鐫刻其書畫超詣要非中郎不能到也然至今存者體各不同𨿽中郎兼備眾體而篇章之富未必能辦於一人之手傳稱邕與堂溪典楊賜馬日磾張馴韓說單揚等正定諸經意者當時諸儒同渉筆於其間不可知也歷年多更變故久陵遷谷變煨燼剝蝕之餘甚至取爲柱礎爲炮石者唐初魏鄭公首訪求之十得其一況於今哉玆來少城得墜刻於一二故家𨿽間斷不齊然殘圭裂璧亦可寶也因以鑱之錦官西樓庶幾補古之缺文云爾

張演跋云石經本末丞相洪公論載於隸釋詳矣洪公所未及者今粗見於此唐章懷太子引洛陽記注範曄漢書稱石經凡四十六碑及髙澄遷石經於鄴通鑑所書爲五十二碑自東漢歷魏晉宋數百年間洛陽數被兵此碑當有毀者其遷於鄴乃視洛陽記多六焉疑洛陽記未詳也碑制髙一丈廣四尺六經丈多必非四十六碑所能盡者宋常山公河南志稱石經凡七十三碑常山公博物洽聞歐陽文忠毎以古今疑事諮之河南所書必有據依矣後周伐齊毀碑以爲炮石方髙緯昬亂兩陣勝負之頃猶需孽婦一觀遂以其國輸後周復何有於石經則此碑之殘毀亦宜也貞觀稽古止得石經數段其傳於今者亦可知其無幾矣蔡邕本傳稱邕自書丹於碑不言爲何體書今世所傳皆爲隸體至儒林傳序則云爲古之篆隸三體書法以相參檢注言古文謂孔氏壁中書以演考之孔壁所藏皆科斗文字孔安國當武帝時已稱科斗書無能知者其承詔爲尙書五十九篇作傳爲隸古定不復従科斗古文邕獨安能具三體書法於安國之後二百年哉漢建武際杜林避地河西得古文尙書一軸諸儒共傳寶之一軸已爲世所珍如此熹平距建武又幾載乃謂六經悉能爲古文非事情也或者邕以三體參檢其文而書丹於碑則定爲隸亦如孔安國之書傳耶儒林傳序疑字有誤者初邕正定六經與堂溪典等數人同受詔今六經字體不一當是時書丹者亦不獨邕也姑識其末以俟博識君子

宇文紹奕跋云側置給事內翰胡公毎以天下自任推六經精微寓諸日用至於屋壁所藏殘編斷刻收拾無遺常嘆石經隸書最古旁摉博訪合諸家所藏得蔡中郎石經四千二百七十字有奇以楷書釋之又得古文篆隸三體石經遺字八百一十九並鑱諸石永貽不朽按史稱蔡邕自書丹使工鐫刻酈道元注水經亦雲光和六年立石太學其上悉刻蔡邕名則一字石經出於邕筆似無可疑若夫三體石經以儒林傳考之其書已出於東漢時水經乃云刻之魏正始中意者魏刻殆以補漢刻遺亡耳

周商瞿易

史記孔子傳易於商瞿瞿本魯人又云蜀人雙流縣誌載瞿上城是其生處班固曰商瞿子木受易孔子以授橋庇子庸漢之施讎孟喜梁丘賀焦延壽京房諸易家皆本之

漢趙賓易

漢書蜀人趙賓好小數書後爲易飾易文以爲箕子明夷陰陽气亡箕子者萬物方荄滋也賓持論巧慧易家不能難皆曰非古法也云受孟喜喜爲名之後賓死莫能持其說

易奧集

後漢景鸞撰益部耆舊傳云景鸞字漢伯少隨師學經渉七州之地作易說及詩解文句兼取河洛以類相従名爲奧集

李譔古文易

蜀志譔字欽仲梓潼涪人也父仁字徳賢與同縣尹默俱遊荊州従司馬徽宋忠等學譔具傳其業仕後主爲右中郎將著古文易尙書詩禮左傳指歸皆依準賈馬異於鄭玄與王氏殊隔初不見其所述而意歸多同

隋何妥周易講疏三卷

北史妥字棲鳳西城人父細腳胡通商入蜀遂家郫縣八歲遊太學十七以伎巧事湘東王時使誦書左右江陵平入周爲太學博士隋文帝受禪加通直散騎常侍進爵爲公卒官國子祭酒謚曰肅

唐李鼎祚周易集解十卷

晁氏曰鼎祚資中人其書皆避唐諱又取序卦冠於逐卦之首所集有子夏孟喜京房馬融荀爽鄭玄劉表何晏宋衷虞翻陸績幹寶王肅王弼姚信王廙張璠向秀王凱衝侯果蜀才翟玄韓康伯劉巘何妥崔憬沈麟士盧氏崔覲孔頴逹三十餘家又引九家易幹鑿度義所謂蜀才者人多不知按顏之推云範長生也其序云自卜商之後傳注百家惟王鄭相沿頗行於代鄭則多參天象王乃全釋人事易之道豈偏滯於天人哉而天象難尋人事易習折楊黃華學徒多從之今集諸家刋輔嗣之野文輔康成之逸象以貽同好蓋宗鄭學者也隋書經籍志所錄易類六十九部公武今所有五部而已關朗不載於目幹鑿度自是緯書焦贛易林又屬卜筮子夏書或云張弧僞爲然則隋志所錄捨王弼書皆未得見也獨鼎祚所集諸家之說時可見其大旨唐錄稱鼎祚書十七卷今所有止十卷而始末皆全無所亡失豈後人並之耶陳氏曰隋唐以前易家諸書逸不傳者賴此書猶見其一二而所取於茍虞者尢多九家者漢淮南王所聘明易者九人荀爽嘗爲之集解陸氏釋文所載說卦逸象本於九家易

趙蕤注關朗易

蕤梓州人李白嘗師事之所謂趙徵君也朗字子明元魏孝文時人蕤云恨其書亡半隨文詮解才十一篇而已

石經周易周易指略例共十一卷

僞蜀廣政辛亥孫逢吉書說卦幹健也以下有韓康伯注略例有邢璹注此與國子監本不同以蜀中印本校邢璹注不同者又百餘字詳其意義似石經誤而無它本訂正姑兩存焉

易軌一卷

僞蜀滿幹貫撰専言流演其序云可以知否泰之原察延促之數蓋數學也

周易聖斷七卷

宋鮮於侁子駿著取眾言淆亂折諸聖之義也陳振孫云其書本於王弼劉牧而時辧其非又乾坤卦不解爻象欲學者觀彖象文言而自得之

易義海一百卷

巴郡房審權著陳振孫云書只四卷近時江都李衡彥平稍加刪削而益以東坡伊川漢上之說爲撮要十卷所稱百卷未之見也晁氏曰其書集鄭玄至王安石凡百家取其専明人事者彚爲一編或諸家說有異同輙加評議附之篇末

易樞五卷

江陽李見著見嘗讀易於神龜山天禧中令附驛以聞不起乃終隠焉

陳摶易龍圖序

原夫龍馬負圖出於羲皇之代在太古之先今存已合之位猶或疑之況更陳其未合之數耶然則何以知之答曰於仲尼三陳九卦之義探其旨所以知之也且天之垂象的如貫珠少有差忒則不成次序故自一至於盈萬皆累累然如絲之縷也使龍圖本合則聖人不得見其象矣所以天意先未合而形其象聖人觀象而明其用是龍圖者天散而示之伏羲合而陳之仲尼默而形之者也其未合也惟五十五數上二十五天數也中貫三五九外包十五盡天三天五天九並五十之用後形一六元位又顯二十四之爲用也玆所謂天垂象矣下三十地數也亦分五位皆明五之用也十分而爲六形地之象焉六分而幾四象地六不配在上則一不用形二十四在下則六不用亦形二十四其旣合也天一居上爲道之宗地六居下爲气之本天三幹地二地四爲之用三若在陽則避孤陰在陰則避寡陽大矣哉龍圖之變岐分萬途今略述其梗槪焉西蜀崇龕陳摶序見安嶽志

蘇軾易傳十一卷

子由爲子瞻志銘云先君晚歲讀易玩其爻象得其剛柔逺近喜怒逆順之情以觀其詞皆迎刃而解乃作易傳未完疾革命公述其志公泣受命卒以成書然後千載之微言煥然可知也晁氏曰東坡自言其學出於父洵且謂卦不可爻別而觀必先求其所齊之端則六爻之義無有不貫者未嘗鑿而通之也

毘陵先生易傳跋

此本先君宣和中入蜀時所得也時方禁蘇氏學故謂之毘陵先生云紹熙辛亥七月二十日陸遊識

陳希亮制器尙象論十二篇辧鉤隠圖五十四篇

宋史希亮字公弼靑神人天聖八年進士季常慥之父也卒官太常少卿

傅耆同人卦說

按耆遂寜人有俊才十四薦於鄕朱晦庵常屬門人杜正訪其家求同人卦說詳見濓溪年譜及性理書

篐桶翁賣漿薛翁易學

程頤兄弟侍父遊成都至大慈寺見治篾篐桶者挾一冊就視之易也篾者曰若嘗學此乎因指未濟男之窮以發問二程遜謝篾者曰三陽皆失位也兄弟恍然有省翌日再過之則去矣後閩人袁滋問易頤曰易學在蜀盍往求之滋入蜀訪問久無所遇已而見賣漿薛翁於眉卭間與語大有所得不知所得何語也

郭載易義

譙定字天授涪州人嘗受易於羌夷中郭載得見乃謂之象與擬議以成變化諸義郭之先本蜀人其學傳自嚴君平云定嘗過武侯廟觀八陣圖謂其法本於易又嘗見伊川先生於涪伊川欲與同修易書不果

周易通變七書

魏鶴山云吾鄕觀物張先生行成文饒頗得易數之詳有通變經世述衍翼玄通靈等凡七書而大意謂理者太虛之實義數者太虛之定分未形之初因理而有數因子而有象旣形之後因象以推數因子以知理今不可論理而遺數也其書惜不傳而世亦罕知者

易則十卷

薛紱著紱龍遊人廷對極言韓侂冑之姧坐劾去與魏了翁講明易學號符溪子

馮時行易傳

渝州人字當可嘗言易之象在畫易之道在用號縉雲先生其學傳於李舜臣

李舜臣易本傳三十三卷

舜臣仙井人字子思嘗曰易起於畫理事象數皆因畫以見畫従中起乾坤中畫爲誠敬坎離中畫爲誠明推本此義而著易傳如捨本卦而論他卦及某卦來者皆所不取洪景盧爲之序其子心傳著學易編五卷朱文公每爲學者稱之

易解十卷

郭長孺撰不知何許人僑居成都見隠逸志

易解及雜說十卷

綿竹張浚撰張敬夫栻其子也又作太極圖說

周易折衷

元潼川趙采徳亮著其書以程朱傳義爲主而附以已見間采先儒象數變互以相發明自序曰俗士口易賢者體易聖人忘易孟氏著書未嘗及易邵子以爲易道存焉且以爲善用易人能用易是知易矣嗚呼韋編三絕企東家之無過蠧簡百年慨西伯之有憂愚𨿽衰老願就有道而正焉

夏書禹貢

記禹敷土奠川及九州島之田賦與貢道所經凡千百九十餘言尙書大傳曰禹貢可以觀事荀子注曰大禹生於西羌學於西王國西王國者西羌之賢人也路史作西王悝

石經尙書十三卷

晁氏曰僞蜀周徳貞書經文祥字民字皆闕其畫蓋孟氏未叛唐時所刋也以監本校之禹貢云土夢作又倒土夢字盤庚若网在綱皆作网字按沈括筆談云云土夢作乂太宗時得古本始攺正

尙書廣疏

僞蜀馮繼先撰以孔穎達正義爲本少加已意

洪範圖論一卷

蘇洵明允撰晁氏曰是書三論皆援經以系傳斥末以歸本二圖一指劉歆之謬一以形其意或云非洵作

蘇軾書傳十三卷

志銘云公最後居海南作書傳推明上古之絕學多先儒所未達

晁氏曰熙寜以後専用王氏之說進退多士此書駁異其說爲多

陳氏曰坡傳胤徵以爲羲和貳於羿而忠於夏康誥以釋衰服冕爲非禮曰予於書見聖人之所不取而猶存者有二可謂卓然獨見於千載之後者又言昭王南徵不服穆王初無憤恥哀痛之語平王當傾覆祻敗之極其書與成康之世無異有以知周徳之衰而東周之不復興也嗚呼其論偉矣

楊繪書九意一卷

繪字元素綿竹人自序云詩書春秋同出於史而仲尼或刪或修莫不有筆法焉詩春秋先儒皆言之書獨無其法耶故作斷堯舜書夏書禪讓稽古商書周書費誓泰誓意凡九篇

雅詩

大雅崧髙韓奕江漢烝民四篇尹吉甫作也吉甫周宣王時人以太師爲大將薄伐玁狁有功詩人美之曰文武吉甫萬邦爲憲宣王入淮吉甫以卿士兼內史掌策命尋復文武之境土會諸侯於東都中興之功吉甫爲盛蜀紀華陽國誌皆稱吉甫江陽人

杜撫韓詩章句

後漢書撫字叔和犍爲武陽人少有髙才受業於薛漢定韓詩章句後歸鄕裏教授沈靜樂道舉動必以禮弟子千餘人後爲東平王蒼所辟及蒼就國掾史悉補王官屬未滿歲皆自劾歸時撫爲大夫不忍去蒼聞賜車馬財物遣之其所作詩題約義通學者傳之曰杜君法云有趙曄者字長君會稽山陰人少嘗爲縣吏當奉檄迎督郵恥於廝役遂棄車馬到犍爲資中詣撫受詩究竟其術積二十年絕問不還家爲發喪制服卒業乃歸

杜瓊韓詩章句

蜀志瓊字伯瑜成都人仕至大鴻臚太常少受學於任安精究其術譙周問當塗髙之讖答曰魏闕名也當塗而髙聖人取類而言耳周未達瓊又曰古者名官職不言曺自漢以來名官盡言曺吏言屬曺卒言侍曺殆天意也著韓詩章句十餘萬言不教諸子內學無傳業者

石經毛詩二十卷

僞蜀張紹文書與禮記同時刻石

蘇子由詩解二十卷

晁氏曰其說以毛詩序爲衛宏作非孔氏之舊止存其首一言餘皆刪去按司馬遷曰周道缺而關雎作揚雄曰周康之時頌聲作乎下關雎作乎上與今毛詩序之意絕不同則知序非孔子之舊明矣𨿽然若去序不觀則詩之辭有溟涬而不可知者不得不存其首之一言也

毛詩統論二十卷

郭友直撰按文同作墓志云友直字伯龍下第在成都學捨教導凡三十年蜀士大夫與四方従宦者於伯龍無不識也家藏書至萬餘卷謄寫校對盡爲佳本伯龍無不讀人有問之伯龍無不知也所以人多與之遊治平中詔求遺書伯龍所上凡千餘卷盡祕府之未有者通考云熙寜七年命三館祕閣編詳成都府進士郭友直及其子大亨所獻書三千七百七十九卷內五百零三卷乃祕閣所無詔大亨官將作監主簿

漢張叔春秋章句

華陽國誌孝文帝末年文翁爲蜀守遣雋士張叔等十八人東詣博士受七經叔明天文災異始作春秋章句官至侍中揚州刺史

張寛春秋章句十五篇

漢書張寛武帝時爲侍中卽第七車所知天乳星者

春秋外傳十二篇攺定章句十五萬言

漢楊終著益部耆舊傳曰楊終徙於北地望松縣而母於蜀物故終自傷被罪充邊乃作晨風之詩以舒其憤按終成都人有兄鳯爲郡吏太守亷範爲州所考遣鳯候終終爲範遊說坐徙其後終作贊頌黃龍鳯皇之瑞凡十五章奏上詔貰還故郡

張氏春秋二十萬言

漢書張覇蜀郡成都人七歲通春秋復欲進余經父母曰汝小未能也覇曰我饒爲之故字曰伯饒就長水校尉樊儵受嚴氏公羊春秋遂博覽五經諸生孫林劉固段著等慕之各市宅其傍以就學焉

朱云卿春秋

益部耆舊傳朱倉字云卿什邡人従處士張寜受春秋糴小豆十斛屑之爲糧閉戶精誦寜矜之斂得米二十斛倉不受一粒饑則吞紙寒則抱犬

春秋名號歸一圖二卷

崇文總目僞蜀馮繼先撰以春秋官謚名字表附初名之左

巽嚴李氏曰昔左丘明傳春秋於列國君臣之名字不一其稱多者或至四五始學者蓋病其紛錯難記繼先集其同者爲一百六十篇音同者附之於左氏抑亦微有所助云宋大夫莊堇秦右大夫詹據傳未始有父字而繼先輒增之所見異本若子韓晢者蓋齊頃公世系族譜與傳同而繼先獨以爲韓子晢與楚鄭二公孫黒共篇者誤也

左傳引帖新義

僞蜀進士蹇尊品撰擬唐禮部試進士帖經舊式敷經具對

石經左傳三十卷

晁氏曰不載書丹人亦無年月諱缺祥字當是孟蜀僣號後刻石

石經榖梁傳十二卷

晁氏曰亦無年月書丹人姓名缺恆字當在眞宗以後田況時刻

石經公羊傳十二卷

皇佑初田況知成都日刻石宋史藝文志云僞蜀刻五經備注傳爲世所稱以此觀之不應無公榖豈初有之後散毀耶

潁濵春秋集傳十二卷

子由以世人多師孫復不復信史故盡棄二傳全以左氏爲本至其不能通者始取二傳及啖趙參考之自熙寜謫居髙安至元符初凡十數年暇日輒有攺定卜居龍川而書始成

王氏春秋列國諸臣傳六十三卷

眉山王當效司馬遷史記所作凡一百三十有四人十萬餘言

春秋經解本例例要共十七卷

陳氏曰涪陵崔子方彥直撰紹聖中罷春秋取士子方三上書乞復之不報遂不應進士舉黃山谷稱曰六合有佳士曰崔彥直其人不遊諸公然則賢而有守可知矣其學辧三傳之是非而専以日用爲例則正蹈其失而不悟也

三傳分國紀事本末

夾江勾龍傳撰後溪劉氏曰傳字明甫精於春秋三傳博習詳考分國而紀之自東周而下大國次國特出小國滅國附見不獨紀其事與文而兼著其義凡采其說者數十家蓋嗜古尊經之士確乎其能自信者也

黎氏春秋經解十二卷

廣安黎錞希聲撰歐陽公之館客曰經解者言以經解經也其後又爲統論附焉

春秋分記九十卷

陳氏曰卭州教授眉山程公說伯剛撰以春秋經傳仿司馬遷書爲年表世譜律曆天文五行地理禮樂徵伐官制諸書自周魯而下及諸小國夷狄皆彚次之時有所發明成一家之學公說積學苦志早年登科值逆曦亂憂憤以死年才三十七兄弟三人皆以科第進中書舎人公許其季也

春秋得法忘例論三十卷

陳氏曰晉原主簿遂寜馮正符信道撰正符二上禮部不第教授梓遂間十年著此書及詩易論語解蜀守何郯首以其春秋論上其書首辯王魯素王之說及杜預三體五例何休三科九旨之妄皆正論也

巽巖李氏曰信道當熙寜九年用禦史鄧文約薦召試舎人院賜出身文約尋謫守虢略信道亦坐附會奪官歸故郡後又得馮允南所爲墓銘信道實事安逸處士何羣其學蓋得之羣者羣學最髙國史有傳其師友淵源如此則謂信道附會進取或以好惡言之耳王荊公當國廢春秋不立學官而信道經學顧於春秋特詳鄧禦史嚴事荊公不敢異同乃先以得法忘例論言於朝初不曰宰相不喜此也此亦可見當時風俗猶淳厚士各行其志不専以利祿輟作禦史殆加於人一等矣信道無子孫鬻書者擅易其姓名屬諸李陶陶字唐夫嘗學於溫公號通經李氏而得法忘例實非唐夫所論也不知者妄托之

春秋古經十二篇

潼川謝疇撰眉山李氏序曰漢藝文志有春秋古經十二篇經十一卷隋唐志同古經十二篇十一卷者本公羊榖梁二家所傳吳士爕始爲之注隋氏載焉又有賈逵春秋三家經訓詁十二卷宋及三家經二卷唐志又有李鉉春秋二傳異同十二卷李氏三傳異同例十三卷馮伉三傳異同三卷元和國子監修定春秋加減一卷士爕賈逵宋及李馮元和諸書今皆不存獨抱遺經者莫適爲正蓋公羊得立學官最先榖梁次之左氏最後故士爕但注二家不及左氏賈逵旣立左氏始通三家逵爕並宋以下異同加減文字悉已亡佚莫知其所舉措何也隋未唐初左學特盛二家寖微自杜預集解左氏合經傳爲一貞觀十二年孔頴逹承詔修疏永徽四年長孫無忌等重上正義丘明傳學愈益盛矣而仲尼遺經無復單行學者或従杜解抄出獨存左氏擯落二家幸陸徳明與頴達同時於太學自落音義兼存二家本書仍各注左氏別字顧亦無決擇惟貞元末陸淳纂例列三傳經文差謬凡二百四十一條自言考校従其有義理者然往往亦言未知孰是兼恐差謬不止二百四十一條惜啖趙集傳今俱失墜無従審覆余患苦此久矣嘗欲卽三家所傳純取遺經心以爲是者則大書之仍細書其不然者於其下數十年間遊走東西志弗獲就會潼川謝疇元錫來従余遊其治春秋極有功因付以斯事居三月而書成旁搜逺引不一而足反說以約厥功彌著余撫其書喜甚亟刻板與學者共之昔司馬遷言春秋文成數萬張晏曰春秋才萬八千字遷誤也今細數之更闕一千四百二十八字數最易見者尙爾錯誤何況聖人筆削之旨乎余鄕所謂心以爲是者眾未必以爲是也亦獨纂例考校従其有義理者云耳旣心以爲是則於證據操舎必具成說其說自當別出玆第刻春秋純經庶學者相與盡心焉仍用漢志舊名題曰春秋古經十二公各爲一篇不復分爲十一卷蓋捲第於經義初無當也

繹聖傳十二卷

眉山任伯雨撰晁氏曰解經不甚通例如桓十三年公會紀侯鄭伯己巳及齊侯宋公衛侯燕人戰齊師宋師衛師燕師敗績取榖梁戰稱人敗績稱師重眾之說殊不知齊人伐衛衛人及齊人戰衛人敗績何獨不重眾耶

馮氏春秋通解十二卷

普州馮山允南撰澥之父也

小戴禮注四十九篇

後漢董鈞文伯撰犍爲資中人

禮略月令章句

後漢書廣漢景鸞撰禮內外記號曰禮略

唐仲子陵禮記

子陵嘉州人讀書峩眉山中尢精後蒼戴氏之業舉賢良方正爲太常博士議祧廟諸儒不能詘當大歷時啖助趙康陸質以春秋施士匄以詩子陵袁彛韋彤韋茝以禮蔡廣成以易彊蒙以論語名専門而士匄子陵尢勝

石經禮二十卷

晁氏曰僞蜀張紹文書丹不載年月不闕唐諱當是孟知祥僭位後刻石首以月令題云禦刪定蓋明皇也林甫等注蓋李林甫也其餘篇第仍舊議者謂經禮三百曲禮三千毋不敬一言足以蔽之故先儒以爲首孝明肆情變亂甚無謂也

石經周禮十二卷

晁氏曰僞蜀孫朋吉書以監本是正其字或羨或脫或不同至千數

丁丑三禮辧二十三卷

中興藝文志仙井李心傳撰其書以儀禮之說與鄭氏辧者八十四周禮之說與鄭氏辧者二百二十六皆有據大戴之書疑者三十小戴之書疑者百九十八鄭氏之注疑者三百七十五亦各辧其所以異而詳識之

鶴山周禮折衷二卷

陳氏曰魏了翁門人房審權所錄條例經文附以傳注鶴山或時有所發明止於天官而已

禮記經學十二卷

宋廣安遊桂著桂號畏齋隆興進士官四川制置大全注采入者十七條

太常因革禮百篇

眉山蘇洵撰雁湖李氏曰其書以開寶通禮爲本而以儀注例冊附見之且參以實錄封禪記鹵簿記大樂記及他書經禮曲禮於是兩備張文定謂其事業不得舉而措之於天下獨新禮百篇今爲太常施用者此也

嘉佑謚法三卷

晁氏曰蘇明允撰其書取周公春秋廣謚及沈約賀琛扈蒙六家謚法外采今文尙書汲冡師春蔡邕獨斷凡古人論謚之書收其所長加以新意得一百六十八謚芟去百九十有八又爲論四篇以敍去取之意

釋奠儀注

元灌縣張■﹝須上立下﹞著卽所稱導江先生也自序曰禮皮弁祭菜示敬道也禮書殘缺釋奠釋菜名義徒存儀文無可考者唐開元禮彷佛儀禮饋食篇節文爲詳朱文公謂政和新儀差錯獨於開元禮有取申明至於再三竟格不下身沒之後郡邑放而行之能通其義者尠矣中原文物肇開四方取則捨魯奚適闕裏昔罹兵革宮室荊榛蓋二十年牲殺器皿衣服不偹勢使然也而儀章度數固多可議者象設非古也開元禮猶云設席是無象也髙臺巍坐而席地之禮不可見帯劍秦漢冠服之飾也開元禮朝會猶有解劍之席冕服挾劍未之有聞二者之失所従來久矣神位西坐東向尸位也配位東坐西向主人位也自屍禮廢禮家謂自內出者無匹不行自外至者無主不止故立神以配而爲主焉開元以後遷神位南面配位猶故也進顏孟南向參列如浮圖老子宮者孔氏祖庭廣記謂金大定四十年所行何所稽乎楹間兩階五齊三酒以四代之器爲備物之享也列數瓦缶果爲何說屍尊不就洗禮也登罍爵於牀洗者以屍尊自居犧象不錯諸地主人遂不坐實爵簡亦甚矣幣之未薦寘諸神位之左示不敢褻陳之階庭與主人俱升則不嚴矣蓋事由艸創未之講也予典教於玆思有以正之顧不學雜服不能安禮而𨿽善無徵無徵不信乃取朱文公所考訂自儀禮開元禮而下裒爲一編命學徒肄習且與講說義數使之入耳著心旣知義理之安將不期攺而自攺並附社稷風雨雷之祀庶幾好禮者有取焉抑禮有本有文是書所載文也習禮之士因文而究其本知交於神明不徒籩豆之事微之顯誠之不可揜也如此則可謂知禮矣若夫器樂冠服之度則又博采諸家之說従其是者訂其失者與此編並藏孔氏俾後來之文獻有足徵云

隋何妥樂要一卷

隋書妥旣入隋文帝勑於太常寺修正古樂作樂要一卷其詩曰大樂遺鐘鼓至樂貴忘情俗久淳和變年深禮教生嶰谷調孤管侖山學鳯鳴浮雲成舞曲白雪作歌名聞詩六義辧觀樂八風平肅穆皇威暢淪漣河水淸鈞天動絲竹刮地響錞鉦盡美兼韶濩威徳總咸英寥亮鳬鐘徹飄揚翟羽輕小臣屬千載時幸豫簪纓行欣負蒼璧衢■﹝土玄﹞聴九成

宋房庶樂書補亡三卷

益州進士房庶曉音律宋祁田況咸薦之上其樂書召詣闕庶自言嘗得古本漢志云度起於黃鐘之長以子榖秬黍中一黍之起積一千二百黍之廣度之九十分黃鐘之長一爲一分今文脫之起積一千二百黍八字故自前世以來累黍爲尺以制律是律生於尺尺非起於黃鐘也且漢志一爲一分者蓋九十分之一後儒誤以一黍爲分其法非是當以秬黍中者一千二百實管中黍盡得九十分爲黃鐘之長九寸加一以爲尺則律定矣直祕閣範鎭是之乃爲言曰李照以縦黍累尺管空徑三分容黍千七百三十胡瑗以橫黍累尺管容黍一千二百而空徑三分四釐六毫是皆以尺生律不合古法今庶所言以律生尺誠眾論所不及乃詔王洙與鎭同於修制所如庶說造進帝召輔臣觀庶所進律尺龠頗奇之又令庶自陳其法且問律呂旋相爲宮事俾撰圖以進其說以五正二變配五音疊相爲主衍之成八十四調舊以宮徵商羽角五音次第配七聲然後加變宮變徵二聲以足其數推以旋相生之法謂五行相戾非是當攺變徵爲變羽易變爲閏隨音加之則十二月各以其律爲宮而五行相生終始無窮詔以其圖送詳定所又言樂府五音今無正徵國家以火徳王而亡本音爲非是景仁亦力主其說時胡瑗阮逸制樂方用累黍尺已有定議乃補庶試祕書省校書郎遣之鎭爲論於執政曰今律之與尺所以不得其直累黍爲之也累黍爲之者史之脫文也古人豈以難曉不合之法書之於史以爲後世惑乎殆不然也執政不聴

範鎭樂論八篇

自敍曰臣昔爲禮官従諸儒難問樂之差謬凡十餘事厥初未習不能不少抵牾後考周官王制司馬遷書班氏志得其法流通貫穿悉取舊書去其抵牾掇其要作爲八論其略曰古人以有形之物傳其法俾後人參考之秬黍也律也尺也龠也鬴也斛也算數也權衡也鐘也磬也是十者必相合而不相戾然後爲得今皆相戾而不相合則爲非是矣謹條十者非是之驗按詩誕降嘉種維秬維秠誕降者天降之也許愼云秬一稃二米又云一秬二米後漢任城縣產秬黍二斛八斗實皆二米史官載之以爲嘉瑞今秬黍取之民間者動至數百斛皆一米河東之人謂之黒米此秬黍爲非是一也古者以竹圍爲律竹形本圓今以方分置算此律之爲非是二也又按漢書分寸尺丈引本起黃鐘之長又云九十分黃鐘之長者據千二百黍而言也千二百黍之施於量則曰黃鐘之龠施於權衡則曰黃鐘之量施於尺則曰黃鐘之長今遺千二百之數而以百黍爲尺又不起於黃鐘此尺之爲非是三也又按漢書言龠其狀似爵謂爵琖其體正圓故龠當圓徑九分深十分今龠乃方一寸深八分一釐是亦以方分置算者此龠之非是四也又按周禮鬴法方尺圓其外深尺容六斗四升方尺者八寸之尺也深尺者十寸之尺也何以知尺有八寸十寸之別按周禮璧羨度尺好三寸以爲尺璧羨之制長十寸廣八寸同謂之度尺以爲尺則八寸十寸俱爲尺矣又王制云古者以周尺八尺爲步今以六尺四寸爲步八尺者八寸之尺也六尺四寸者十寸之尺也同謂之周尺者是周用八寸十寸尺明矣故知八寸尺爲鬴之方十寸尺爲鬴之深今鬴方尺積十寸此鬴之非是五也又按漢書斛法方尺圓其外容十斗旁有庣焉隋書載其銘曰審律嘉量斛方尺圓其外庣旁九釐五毫羃百六十二寸深尺容一斛今斛方尺深一尺六寸二分此斛之非是六也又按算法圓分謂之徑圓方分謂之方斜所謂徑三圍九方五斜七是也今圓分而以方法算之此算數非是七也又按權衡者起千二百黍而立法也周之鬴其重一鈞聲中黃鐘漢之斛其重二鈞聲中黃鐘鬴斛之制有容受有尺寸又取其輕重者欲見薄厚之法以考其聲也今黍之輕重未眞此權衡爲非是八也又按鳬氏爲鐘大鐘十分其鼓間之以其一爲之厚小鐘十分其鉦間之以其二爲之厚今無大小厚薄而一以黃鐘爲率此鐘之非是九也又按磬氏爲磬倨句一矩有半其博爲一股爲二鼓爲三蓋各以其律之長短爲法也今亦黃鐘爲變而無長短厚薄之別此磬之非是十也請以臣章下有司論定然後制龠合升斗鬴斛以校其容受容受合然後下詔以求眞黍眞黍至然後可以爲量爲鐘磬量與鐘磬合於律然後可以爲樂也詔送詳定所鎭自謂得古法司馬光每論難不相合而楊傑著元佑樂議破其說禮部太常亦言鎭一家之學難以參用而樂如舊制

範蜀公樂書一卷

晁氏曰景仁論樂宗房庶潛心四十餘年出私財鑄樂器元佑中上之按元丰初年詔徵祕書監致仕劉幾議樂以戶部侍郎致仕範鎭與幾參考得失鎭曰定樂當先正律帝然之鎭圖往昔龠合升斗豆區鬴斛上之又乞訪求眞黍以定黃鐘而幾之議律主於人聲不以尺度求合其樂大抵卽李照之舊而加四淸聲遂奏樂成詔罷局第加恩賚而鎭謝曰此劉幾樂也臣何預焉乃復上奏臣頃造律內外有損益其樂和又與古樂合今若將臣所造尺律依大小編次太常鎛鐘可以成一代大典又太常無雷鼓靈鼓路鼓而以散鼔代之不應經義又八音無匏土二音不可謂備樂不報及哲宗立鎭復請太府銅鑄律逾年樂成上樂章三鑄律十二編鐘十二鎛鐘衡一尺一斛一響石爲編磬十二特磬一簫笛塤箎巢笙和笙各二刑書及圖法帝與太皇太后禦延和殿詔執政侍従皆往觀賜詔褒之

太樂演義三卷

巴郡房審權撰庶之子也範蜀公元佑初所奏新樂實用其說

魏漢津樂指法二篇

按徽宗崇寜元年宰臣蔡京置講議司更定大樂博求知音士而魏漢津邪說遂獲售焉漢津年九十餘本剩員兵士自言居西蜀師事唐仙人李良授鼎樂之法皇佑中同房庶被薦旣至黍律已成爲阮逸所非後逸樂不用庶與漢津議指尺作書二篇敍述指法漢津嘗陳於太常皆不主其說或謂漢津舊執役於範鎭見其制作略取之蔡京神其說而托諸李良云

石經論語十卷

晁氏曰僞蜀張徳釗書闕唐諱立石當在知祥未叛前其文脫兩字誤一字又述而第七舉一隅下有而示之三字三人行必有我師焉上又有我字衛靈公第十五敬其事而後其食作後食其祿與李鶚本不同者此也

蘇軾論語解五卷通考作十卷蘇轍論語拾遺一卷

潁濵自序予少爲論語解子瞻謫居黃州作論語說盡取以往今見於書秖十之二三也大觀丁亥閒居潁川爲孫籀簡筠講論語於子瞻之說有所未安時爲攺正者凡二十七章謂之拾遺

中山先生論語解

藺敏修龍遊人幼穎悟博通羣書紹興中進士官至朝奉郎著論語解時號中山先生

石經孟子十四卷

晁氏曰宣和中知成都府席旦刋寘於學宮云僞蜀時刻六經於石而獨無孟子經爲未備夫經大成於孔氏豈有闕耶其論旣謬又多誤字如以頻顣爲類不可勝紀

宋■﹝日上爰下﹞淵孟子注

涪志淵字亞夫號蓮蕩晉中郎將■﹝日上爰下﹞靖之後世居襄陽後徙居蜀家涪坪山受學於晦庵嘗言淳熙四年文公年四十八注孟子子產聴鄭國之政章謂成周攺歲首而不攺月則晚年之確論也嘗欲更注而其書已行於世以時令考之戌亥之月未甚寒猶可褰裳以渉也子丑之月涸陰沍寒當此之時而以乘輿濟民民能免於病涉乎橋梁道路可以觀政九月成杠十月成梁戒事之辭也十一月徒杠成十二月輿梁成序事之辭也國語有戒備之意孟子就凍極之時言之皆夏時云

潁濵孟子解一卷

陳氏曰次公少時所作凡二十四章

蘇過孔子弟子別傳

過字叔黨東坡子也年十九以詩賦解兩浙路隨父謫英恵儋耳以至廉永凡生理晝夜寒暑所湏一身百爲不知其難初至海上爲文曰志隠軾覧之曰吾可以安於島夷矣因命作孔子弟子別傳

希顏錄一卷

陳氏曰張栻取經傳中凡言及顏子者錄爲一編

元包十卷

後周成都衛元嵩撰知什邡縣事楊楫序云大觀庚寅夏六月餘被命來宰玆邑蒞官之三日恭謁衛先生祠顧瞻廟貌覧古石刻先生實髙士也旣而邑之前進士張升景初攜元包見遺曰是經先生所作也自後周曆隋唐迄今五百餘載世莫得聞頃因楊元素內翰傳祕閣本俾鏤板以遺諸同志然妙用所寄奇字居多大率類揚雄凖易非深於道者不能知予觀斯文竊謂易之興也伏羲畫卦文王重爻孔子作翼更三聖人而後備故曰加我數年五十以學易可以無大過矣包之爲書其學易之至者歟辭簡義奧殆未可以象數盡也觀唐蘇源明李江等傳注作經之意思過半矣非先生之獨智不能造易之妙非蘇李之絕學不能探包之旨茍非其人道不虛行豈謂是耶先生名元嵩益州成都人少不事家產潛心至道明陰陽曆算時人鮮知之獻策後周賜爵扶節蜀郡公武帝尊禮不敢臣之塋域在縣廨東偏邑人崇奉至今不絕先生有傳在北史恐讀是經者未知其出處之大致故爲之序云政和元年十月望日

元包舊序所稱景初卽洸之先君子也家藏此書常以貽好事者然字古理奧而難通好之者鮮洸來宰臨卭得同年張公文饒所爲疏義及邑士韋漢卿校正舊本隨卦附釋音於下因並鏤板合爲一編庶幾觀者得其門而入焉則好之矣紹興三十一年南陽張洸跋

崇文總目曰元包以坤爲首因八純之宮以生變極於六十四自系其辭言外卦體不列爻位以謂易首幹尙文色首坤尙質夏連山商歸藏周易唐包其實一也𨿽欲馳騁而放言趍理僅止易家之區鄙云

援神鉤命解誥十二篇

漢杜眞撰益部耆舊傳曰杜眞字孟宗廣漢綿竹人也少有孝行習易春秋誦說日萬言兄事同郡翟酺後酺系獄眞上檄章救亦系獄笞六百竟免酺難京師莫不壯之

綈袠祕記

後漢楊春卿著三國誌春卿廣漢新都人善圖讖學爲公孫述將漢兵平蜀春卿自殺臨命戒子統曰吾綈袠中有先祖所傳祕記爲漢家用爾其修之統感父遺言服闋辭家従犍爲周循學習先發又就同郡鄭伯山受河洛書及天文推步之術

內讖解說二卷

楊統著益部耆舊傳曰統字仲通曽祖父仲續舉河東方正拜郫令甚有徳恵人爲立祠樂益部風俗因畱家新都代修儒學以夏侯尙書相傳建初中爲彭城令益州大旱統推陰陽消伏縣界蒙澤太守宗湛使統爲郡求雨亦卽降澍自是朝廷災異多以訪之統作家法章句及內讖二卷解說位至光祿大夫爲國三老年九十卒

周易正義題識

宣室志云故刑部尙書沛國劉遵古太和四年節度東蜀軍先是蜀人有富蓄羣書者劉嘗假其數百篇然未盡詳閱明年夏涪江大泛突入壁壘潰裏中廬舍劉之圖書盡行沾濕歷數日水退始命列於庭曝之於羣書中得周易正義一軸筆勢奇妙非近代書也卷末有識云上元二年三月十一日因讀周易看此正義従玆易號十二三歲至一人八千口當有大水漂溺因得舒轉曬曝衡陽道人李徳初識劉閱其題嘆異久之諦視卽所假蜀人書也於是召賓椽觀之所謂易號十二三歲至一人八千口者一人八千口蓋大和字也自上元歷寶應廣徳永泰大歷建中興元貞元元和長慶寶歷至大和凡更號十有三矣與其記果相契然不知李徳初何人耳

古三墳書一卷

蜀中張商英得之北陽民家墳皆古文而傳乃隸書所謂三墳者山气形也七略隋志皆無其名世以爲天覺贗著者

爾雅音略三卷

僞蜀母昭裔撰爾雅舊有釋智騫及陸朗釋文昭裔以一字有兩音或三音後生疑於呼讀及釋其文義最明者爲定

蜀中廣記卷九十一

●欽定四庫全書

蜀中廣記卷九十二

﹝明﹞曺學佺撰

○著作記第二

史部

古史考

蜀漢光祿大夫譙周撰樂史寰宇記引之後陳壽作古國志五十篇蘇轍作古史六十卷其書皆本允南之舊

古史

子由自序略曰太史公始易編年之法爲紀傳世家記五帝以來然不得聖人之意余因遷之舊始伏羲訖秦始皇爲七本紀十六世家三十七列傳謂之古史追錄聖賢之遺意以示後世云

通鑑釋文三十卷

左宣義郎眉山史照見可撰馮時行序蘇軾兄弟以師事之者

通鑑論篤三卷

廣漢張栻敬夫撰取通鑑中言論之精確者表而出之多或全篇少至一二語去取甚嚴

通鑑類編十卷國典二十卷

中江吳之巽先之著巽有家學教授於廣漢值逆曦欲以季春聘士吏詣巽請書行藝年籍巽叱曰此何時耶因作詩云固窮何用怕鬼笑暴貴不免乾天刑卒不爲所撓巽於歷代史數四校讎凡國朝故實天文地理之書罔不精洽爲文沈涵而有致士大夫稱之

通鑑綱要

趙介冑全叔著簡池人

經世紀年二卷

張栻撰序曰太史遷作十二國世表始紀甲子起於成周共和庚申之歲庚申而上則莫紀焉歷世寖逺其事雜見於諸書靡適折衷則亦傳疑而已嘉佑中康節邵先生雍出於河南窮往知來精極於數作皇極經世書上稽唐堯受命甲辰之元爲編年譜如雲外丙仲壬之紀康節以數知之乃合於尙書成湯旣沒太甲元年之說成湯之後蓋實傳孫孟子所說特以太丁未立而卒方是時外丙生二年仲壬生四年耳又武王伐商已嗣位十一年故書序稱十有一年而復稱十有三年者其誤可知是類皆自史遷以來傳習之謬一旦使學者曉然得其眞萬世不可攺易者也栻不自揆輒因先生之歷考自堯甲辰至皇上干道攺元之歲凡三千五百二十有三年列爲六圖命曰經世紀年以便觀覧間有鄙見則因而明之大節目有六如孟子謂堯舜三年之喪畢舜禹避堯舜之子而天下歸之然後踐天子位此乃見帝王奉天命之大旨其可■﹝門外咅內﹞而弗彰故於甲申書服堯之喪乙酉書踐位之實丙戌書元載格於文祖自乙酉至丁巳是踐位三十有三載也則書薦禹於天與尙書命禹之辭合自丁巳至癸酉是薦禹十有七年也與孟子之說合於禹受命之際書法亦然然而書稱舜在位五十載陟方乃死則是史官自堯崩之明年通數之耳夏后相二十有八載寒浞弒相明年少康始生於有仍氏凡四十年而後祀夏配天不失舊物寒浞豈可使間有夏之統故缺此四十載不書獨書少康出處而紀元載於復國之歲以見少康四十年經營宗祀絕而復續足爲萬代中興之冠冕於新莾之纂缺其年亦足以表光武之中興也漢呂太后稱制旣不得系年而所立他人子名爲少帝者又安得承統故復缺此數年獨書曰呂太后臨朝稱制亦範太史祖禹系嗣聖紀年意也漢獻之末曺丕𨿽稱帝而昭烈以王義立於蜀不攺漢號則漢統烏得爲絕故獻帝之後卽系昭烈年號書曰蜀漢逮後主亡國而始系魏凡此皆節目之大者妄意明微扶正不自知其愚也其它如夏以上稱載商稱祀周始稱年皆考之書可見而周書洪範獨稱祀者是武王不欲臣箕子尙存商立箕子之志也由魏以降南北分裂而統獨系於江南五代疊糅則都中原者不得不系云

帝王年代州郡長歷二卷古今類聚年號圖一卷

並五代杜光庭撰光庭僞蜀靑城道士

三家史論

華陽梁鼎二十篇眉山王當十三卷任諒三卷俱見本志傳

史記刪文外傳十二卷

漢書楊終字子山蜀郡成都人永平中詔諸儒白虎觀論考同異終與焉後受詔刪太史公書爲十餘萬言

後史記

盧藏用作陳子昻傳曰子昻常恨國史蕪雜乃自漢武之後以迄唐初爲後史記綱紀粗立筆削未終而嬰段簡之禍

漢徳春秋十五卷

漢何英著英郫人何武弟也與成都楊申俱通經緯每事有先見之明

西漢雋永

唐安文正倫著

西漢發揮十卷

簡池劉涇巨濟撰

漢書筆記後漢纂言

簡州趙介冑著

三國誌六十五卷

晁氏曰晉陳壽撰魏四紀二十六列傳蜀十五列傳吳二十列傳宋文帝嫌其略命裴松之補注博采羣說分入書中其多過本書數倍王通數稱壽書今細觀之實髙簡有法如不言曺操本生而載夏侯惇及淵於諸曺傳中則見嵩本夏侯氏之子也髙貴鄕公書卒而載司馬昭之奏則見公之不得其死也他皆類此但以魏爲紀而稱漢吳曰傳又攺漢曰蜀世頗譏之若謂其衘諸葛孔明之髠父而致貶辭求丁氏米不獲而不立儀廙傳亦未必然也

王隠晉書曰陳壽卒詔下河南尹華澹遣吏賫紙筆就壽門下寫三國誌常寛泰恭撰蜀後志

楊戲季漢輔臣贊

陳壽志戲字文然犍爲武陽人少知名丞相亮深識之仕射聲校尉以延熙四年著季漢輔臣贊其所頌述多載於蜀書餘皆注疏本末於其辭下

三國人物論三卷

東蜀楊天恵佑甫撰

諸葛武侯傳一卷

廣漢張栻撰以陳壽作史私且陋裒集他傳及裴松之所注爲之而削去管樂自許一則朱晦翁以爲不然又爲後論以達其意

南北朝七書

紹興十四年井憲孟爲四川漕始檄諸州學官求政和中所頒沈約宋書時四川五十餘州皆不被兵書頗有在者然往往亡缺不全收合補綴獨少後魏書十許捲最後得宇文季蒙家本偶有所少者於是七史遂全因命眉山刋行焉

後梁略十卷

北史隋姚最僧坦之子也通經史好著述爲太子門大夫隋蜀王秀鎭益州遷秀府司馬秀后陰有異謀隋文帝令公卿窮其事開府慶整郝瑋等並推過於秀最獨曰凡有不法皆最所爲王實不知也榜訊數百卒無異辭竟坐誅論者義之撰梁后略十卷行於世

紀聞談三卷

陳氏曰蜀潘逺撰館閣書目按李淑作潘遺今考邯鄲書目亦作潘逺其曰遺者本誤也所記隋唐遺事

新唐書列傳

宋嘉佑末年端明殿學士宋祁子京知成都府帶唐書於本任刋修每宴罷盥潄畢開寢門垂一簾燃二椽燭媵婢夾侍和墨伸紙逺近觀者皆知尙書修唐書望之若神仙焉

唐書辯證二十卷

晁氏曰成都吳縝撰縝字廷珍仕至郡守數新唐書初修之時其失有八類其舛誤二十門凡四百餘事縝不能屬文誤有詆訶如新書張九齡傳云武恵妃陷太子瑛遣官奴告之曰廢必有興公爲援宰相可常處九齡奏之故卒九齡相而太子無患縝以爲時九齡已相而太子竟以廢死以爲新書似實而虛按史之文謂終九齡在相位日太子得不廢也豈謂卒以九齡爲相太子終無患乎初名紏謬其後攺爲辯證實一書

王氏揮麈錄曰嘉佑中詔宋景文歐陽文忠諸公重修唐書時有蜀人吳縝者初登第因範景仁而請於文忠願預官屬之末上書文忠言甚懇切文忠以其年少輕佻拒之縝鞅鞅而去逮夫新書之成乃従其間指摘瑕疵爲糺謬一書至元佑中縝遊宦蹉跎老爲郡守與五代史纂誤俱刋行之紹興中福唐吳仲實元美爲湖州教授復刻於郡庠且作後序以謂鍼膏肓起廢疾杜預實爲左氏之忠臣然不知縝著書之本意也

唐九朝實錄

後唐史記曰都官郎中庾傳美充三州搜訪圖籍使傳美僞蜀王衍舊寮家在成都便於歸計且言成都具有本朝實錄故有是命及使回所得才九朝而已其餘殘缺雜書益不足記

唐鑑二十卷

華陽範祖禹醇夫撰醇夫爲溫公通鑑局編修官十五年分掌唐史以其所自得著成此書取武后臨朝二十一年系之中宗其言曰此春秋公在幹侯之義也𨿽得罪於君子有所不辭凡三百六篇

孫之翰唐論

丹鉛錄云之翰名甫蜀人所著唐論筆力在範祖禹之上與靑神王當所編春秋名臣傳皆有史遷之風今罕傳於世惜哉中宗景龍四年睿宗卽位未踰年而攺元景云之翰書去其元字而書景云年愼謂前若書景龍四年正月至五月自五月後直書景云六月至十二月庶得其實而貶亦在其中矣之翰之論曰古之人君卽位必踰年而攺元者先君之年不可不終也後君繼位不可無始也一年不可二君也不終則忘孝矣不始則無本矣一年二君則民聴惑矣故書景云年戒無禮而正不典也噫凜凜乎春秋之筆也

唐錄備闕十五卷

五代歐陽迥著見宋史迥益州人常事蜀王衍及知祥父子累官門下侍郎平章事性坦率無檢操雅善吹笛太祖常召至便殿令奏數曲迥爲歌詩甚富掌誥命非其所長但蜀之卿相奢靡相尙迥能守儉素此乃可稱

唐書辯疑

眉山蘇軾著見人物便覽

唐史發潛六卷

蜀州張商英撰

唐史發揮十二卷

華陽鄭少微撰

唐書補注二百卷

卭州李繒撰志云繒舉八行不就以文史自娯

唐史囊括四卷

唐安文正倫撰

唐書韻記十卷

簡州趙全叔著

鑑誡錄十卷

後蜀東海何光逺輝夫撰又云證聖中纂輯唐以來君臣事迹可爲世鑑者前有劉曦度序李獻臣云不知何時人考之不詳也

續通歷十卷

陵州孫光憲輯唐洎五代事迹續爲總歷參以黃巢李茂貞劉守光安巴堅吳唐閩廣胡越兩蜀事迹宋太祖詔毀其書以所紀多失實也

北夢瑣言二十卷

晁氏曰蜀孫光憲従陽玭元證逰多聞唐世賢哲言行因纂輯之且附以五代十國事取傳田於江南之夢自以爲髙氏従事在荊江北故命編云

五代史纂誤五卷雜錄一卷

晁氏曰吳縝撰凡二百餘事皆歐陽永叔新五代史抵牾舛訛也按通鑑考異證歐陽史差誤如莊宗還三矢事之類甚眾今此書皆不及之特證其字之脫錯而已又善本未必皆然

九國誌補二卷

宋路振子發撰雜記吳越唐前後蜀東漢南漢閩楚凡十國各爲世家列傳凡四十九卷末二卷爲北楚言髙季興事張唐英補撰者

開談錄二卷

宋蘇耆撰易簡之子舜卿之父也記五代以來雜事下帙多載馮道行義

續通鑑長編一百六十八卷續通鑑長編舉要六十八卷

隆興元年知榮州李燾奏臣嘗盡力史學於本朝故事尢切欣慕毎恨學士大夫各信所傳不考諸實錄正史紛錯難信如建隆開寶之禪授涪陵岐魏之遷歿景徳慶曆之盟誓曩霄諒祚之叛服嘉佑之立子治平之復辟熙寜之更新元佑之圖舊此最大事家自爲說臣輒發憤討論使眾說咸會於一敢先具建隆迄開寶凡十七年爲十有七卷上進乾道四年禮部郎官李燾上言臣準朝旨取臣所著續資治通鑑自建隆迄元符令有司繕寫投進今先次寫到建隆元年至治平四年閠三月五朝事迹共一百八卷投進治平以後文字增多容臣更加整齊節次投進臣竊聞司馬光之作資治通鑑也先使其寮采摭異聞以年月日爲叢目叢目旣成乃修長編唐三百年範祖禹實掌之光謂祖禹長編寜失於繁無失於略今唐紀取祖禹之六百卷刪爲八十卷是也臣今所纂集義例悉用光所創立錯綜銓次皆有依憑顧臣此書詎可便謂續資治通鑑姑謂續資治通鑑長編可也旁采異聞補實錄正史之闕略參求眞是破巧說僞辯之紛紜益以昭明祖宗之丰功盛徳區區小恵或在可錄所有續資治通鑑長編一百八卷隨表上進

淳熙元年知瀘州李燾上言臣先次投進續資治通鑑長編自建隆迄治平今欲纂輯治平以後至中興以前六十年事迹庶幾一祖八宗之丰功盛徳燦然具存無所闕遺顧此六十年事於實錄正史外頗多所增益首尾略究端緒合爲長編凡六十年年爲一卷以字之繁略又均分之總爲二百八十卷然熙丰佑聖符靖崇觀和康之大廢置大徵伐關天下之大利害者其事迹比治平以前特異寜失之繁無失之略必湏睿明稱制臨決如兩漢宣章故事無使各自爲說乃可傳信無窮

淳熙九年知遂寜府李燾上言臣累次進所爲續資治通鑑長編今重別寫進共九百八十卷計六百四冊其修換事總爲目一十卷又緣一百六十八年之事分散爲九百八十卷之間其字繁文冗本末頗難立見略存梗槪庶易檢尋今創爲建隆至靖康舉要六十八卷並後總目共五卷已上四種通計一千六十三卷六百八十七冊投進者紀一祖八宗之盛徳至善義寜止於百篇聚九朝三世之各見殊聞事或傳於兩說惟折諸聖乃得其眞臣网羅収拾垂四十年綴葺穿聯踰一千卷抵牾何敢自保精力幾盡此書非仰托大君之品題懼難逃乎眾人之指目漢孝宣稱制決疑故事最髙於甘露我神考錫名冠序治鑑莫徹於元符豫席恩言比迹先正臣死且不朽乾道六年奉旨降付續資治通鑑長編一百七十六冊祕書省令依通鑑紙樣繕寫進納

本傳李仁甫如霜松雪栢無嗜好無姬侍不殖產平生生死文字間長編一書用力四十年孝宗謂無愧司馬遷葉適謂春秋以後才有此書也

兩朝國史一百二十卷

宋仁宗英宗兩朝國史也史官王珪等撰珪字禹玉華陽人詳見本集

仁皇訓典六卷

侍講範祖禹撰元佑八年經筵所上凡三百十七條大略亦用寶訓體

仁宗政要四十卷

王氏揮麈錄曰殿中侍禦史張唐英嘗述仁宗政要四十卷上之

請盟錄二十卷

宋史陳堯叟久典機密軍馬之籍悉能周記乃著請盟錄凡三集

神宗正典六卷

蜀州張商英著

通鑑巨編

蒲江髙載著宋史載讀禮於家以其暇覽前朝史牒嘆熙丰佑聖迄於隆幹淳熙黨論屢變國勢僨起不常慨然有感乃取制詞之褒貶廷論之是非萃成巨編而自以己意識其後大抵以國史實錄長編會要爲之據依而一時詔旨訓詞封章奏疏則於先賢文集私史簡稽參質凡百數十年治亂開卷了然

重修徽宗實錄二百卷思陵大事記三十六卷阜陵大事記一卷

並丹稜李燾撰

建炎以來系年要錄二百卷建炎以來朝野雜記十一卷

工部侍郎陵陽李心傅微之撰蓋與巽巖長編相續亦嘗自隆興後相繼爲之會蜀亂散失不可復得心傅又有孝宗要略初艸二十二卷

建炎復辟平江實錄一卷中興備覽四十一篇

並綿竹張浚著

中興十三處戰功錄一卷

參政眉山李壁季章撰中興以來禦冦立功惟此十三處編爲一書所謂司勲藏其貳者也開禧乙丑北事將作其書成

宋朝通典二百卷

陳氏曰不著名氏或言魏鶴山所爲似方艸創未成書也凡通典會要前書及館閣書目皆列之類書按通典載古今制度沿革會要専述典故非類書也

四朝會要總類五百八十八卷

李心傅所編合三書爲一刻於蜀中

宋朝治迹統類七十三卷

眉山彭百川叔融撰略用袁樞本末條例爲前集四十卷中興後事爲後集三十三卷

宋朝事類樞要二百五十卷

陳氏曰蜀人張和卿編集爲一百五十門蓋舉子答策之具也

國史對韻十二卷國朝事始一卷

蜀公範鎭撰吳仲庶嘗稱景仁憫諸後學𨿽渉書傳而問以今代典故則懵然不知乃自太祖開基迄於仁宗朝摭取事實可爲規矩鑑戒者用韻編次之卽此書也

禦覽三百六十卷禦屏經史切要十卷

宋史田錫表聖嘉州人嘗奏眞宗曰陛下卽位以來治天下何道臣願以皇王之道治之舊有禦覽臣請鈔略四部別爲禦覽三百六十篇萬幾之暇日覽一卷可經歲而畢又請采經史切要之言爲禦屏風十卷置扆座之側則治亂興亡之鑑嘗在目矣詔史館以羣書借之

帝學編

範祖禹醇夫纂自古賢君迄於宋代祖宗務學事迹爲一篇以勸講淳夫元佑時在講筵八年詰旦當講前一夕正衣冠儼然如在上前命子弟侍坐先按講其說平時語若不出口及當講開列古義仍參之時事以爲勸戒其音瑯然聞者興起東坡常曰淳夫講書言簡義明燦然成文章爲今講官第一

歷代宰相年表

李燾撰其自序略曰古之所謂相者一而已初未嘗使他人參貳乎其間堯相舜舜相禹禹相臯陶臯陶旣沒乃相益湯相伊尹傳所謂仲虺爲湯左相者不足信也周家並建三公而一公實兼冢宰故旦奭夾輔成王而誕保文武受命者専屬之旦旦歸於丰奭乃専政蓋其名三公實一相耳自秦以降名實漫失間有瓌偉絕特負賢相之稱功烈赫然著見於一時者亦必得君之専歷年之久而莫或參貳之故也權出於一而莫或參貳之𨿽姦雄或得以肆其惡攘竊天下傾國敗家不可禁遏然而一相之任終不可分者唐虞夏商之成法也彼徒見趙髙王莾曺操司馬懿其禍如此之酷也而不察夫帝王之所以隆盛其爲利蓋亦溥哉不能還治其本而反疑其末並列兼制使相牽引而相遂失其職矣夫任相不獲其利而蒙其禍是君之不明非相之權果不可使出於一也旣奪其職分其權則所謂相者特一大有司耳其何以總百官治萬事而亮天功耶凡相取其徳耳故曰惟尹躬曁湯咸有一徳而舜禹臯陶之胥命必孜孜以徳爲言彼誠知所本者歟本之不知則其選用益雜而多端矣選用雜而多端故其稱號亦顚倒錯亂無有定制或居其位而不得聞其政或當軸秉鈞而身乃爲他官名實紏紛賢不肖混淆其或多至十三四人而其少猶不下四五軰古所謂相寜若此乎然而治亂安危所系今猶古也其所以得相及所以失相者要不可不知按諸舊史惟前漢及唐頗有譜牒其它率皆不具脫略抵牾迷失眞本乃旁捜逺取推究前後悉用司馬遷經緯之法追爲年表起漢元訖周顯徳昔之參機務執樞要者莫不咸在事有本末附見於下否則略之使其人與其官皆相傳而不絕觀宰相之出處進退何如而天下安危治亂在目中矣其足以補前代之缺文掲當今之逺鑑乎合一千五百三十四年離爲三十四卷

天禧以來禦史年表

仁甫自序曰禦史法官也其責不専於言而天禧選用則與諌官俱任言責臺𨿽有等級也而義所當系則卑者亦得徑行其權勢气力又出諫官上祖宗之聖算神術備矣今亦斷自天聖以來取丞雜三院姓名悉列之表若其人必天子自擇而宰相優容之乃能有濟猶諫官也

天禧以來諫官年表

仁甫自序略曰古者自公卿大夫士至於工商莫不皆有言責輻湊並進而天子斟酌焉未嘗以言責専付一官以言責専付一官則由漢武帝失之武帝誠不喜諫者初置諫大夫猶未限員東京循舊弗攺後乃寖微晉洎江表省其官拓跋魏復置其員亦不可知髙齊緣孝經之文始有七人之限夫以天下之眾而敢言者才七人尙足爲治耶恭惟祖宗明目逹聰協於虞舜任言責者不一天禧別置諫院禮秩優異他官莫擬崇廣言路諫官禦史權勢气力乃與宰相等蓋當時所用諫官禦史必取天下第一流非學術才行俱備爲一世所髙者莫在此位或誤選試旋加汰斥言而當者曽不十年徑登臺輔其名迹皆可考見嗚呼盛哉今斷自天禧置院以來作諫官年表並列古今之變爲二說以附著之

職官記一卷

陳氏曰大理少卿蜀人張演季長撰専載新舊遷轉之異亦以寄祿爲未然也

亷吏傳十卷

成都費樞伯樞撰自秦至唐凡百十有四人宣和乙巳爲序

嘉佑名臣傳五卷

張唐英集仁宗朝賢臣五十餘人各爲之傳卽仁宗政要中之一門耳

續宋名臣言行錄

潼川姚希得逢原著

蜀中廣記卷九十二

●欽定四庫全書

蜀中廣記卷九十三

﹝明﹞曺學佺撰

○著作記第三

史部

蜀鑑

中江吳昌裔撰其書萃周漢以來至宋蜀道得失興師取財之所

郭允蹈蜀鑑一卷

序曰蜀在禹貢一梁州爾文王興於岐西而從武王牧野之師者乃庸蜀羌髳微盧彭濮人說者謂文王化行江漢之所被信矣三代以來秦得蜀以並諸侯漢髙由蜀漢以定三秦諸葛孔明三分天下僅有其一而伸大義於季漢非以其地西接崤函南連荊吳扼關河之勝則爲天府之固合吳蜀之長則據上流之重險要𨿽控制一隅而形勝實關於天下歟中興南渡首吳尾蜀有常山之勢前褒後劍得金城之險乃眷西顧謢蜀如頭目保蜀如元气世歷百年歲經三卯外有虎噬之虞內懷赬勞之憂而蜀之爲蜀非全盛時比矣文子久仕於蜀身履目擊而動心焉燕居深念紬繹前聞因俾資中郭允蹈緝爲一編起自秦取南鄭迄於王師平孟昶凡地形之阨塞山川之險阻邇雍而鄰荊者稽之舊史按之圖志悉紀於篇西南夷爲蜀後戶未形之憂難忽而已事之鑑可師則又條其本末而附之間又論其得失之要者定爲十卷凡千三百年蜀事之大凡亦可以槪見於此噫蜀在宇內九之一爾得之則安失之則危竊之則亡覽是書者可以鑑焉端平三年十月朔旦昭武李文子序

劍南須知十卷

巽巖李氏曰眉山宋如愚撰第一卷

第二卷

但編集舊史棄取或不倫第三第四第五第六凡四卷盡出唐樊綽蠻書第七卷

以下乃如愚自爲之文及所書計策耳如熙寜買馬事誠西南要害異時或可補國史之闕云

宋王禹玉文武賢臣治蜀編年志一卷楊備恩蜀都故事二卷梁顥蜀坤儀令一卷姜虔嗣蜀雜制勑三卷

俱見宋史經籍志

晉王崇蜀書

崇字幼逺梓潼人學問淵博蜀亡與陳壽同入京洛爲三川標凖所著蜀事微與壽不同仕蜀郡太守有詩賦名

伐蜀記

桓溫撰東晉建元中溫平李勢後作

李雄據蜀書

江原常璩道將撰崔鴻十六國春秋表略曰惟常璩所撰李雄父子據蜀時書尋訪不獲所以未及善成輟筆私求七載於今此書本江南撰錄恐中國所無非臣私力所能終得其起兵僭號事之始末乃亦頗有但不得此書懼簡略不成久思陳奏乞敕緣邊求采焉

明皇幸蜀記三卷

唐李匡文宋臣周宋居白撰初匡文記盡明皇崩臣周記止於歸長安敍事互相詳略居白合此記以宋爲本析李爲注取二序冠篇復撰遺事增廣焉

僖宗幸蜀記一卷

王坤撰見宋史

咸通庚寅解圍錄一卷

唐成都少尹張云景之撰言南詔圍城扞禦事

前蜀記事二卷

僞蜀學士毛文錫平珪撰起廣明庚子盡天福甲子凡二十五年文錫唐太僕卿龜範之子十四登進士第入蜀仕王建至判樞密院隨衍入洛而卒

蜀武成永昌歷三卷

宋經籍系孫光憲名下武成王建年號也

後蜀記事十卷

直史館太常博士董淳撰惟記孟昶事

蜀記一卷

宋張守約撰載孟昶初降至薨事

蜀廣政雜記十五卷

蒲仁裕撰廣政■﹝日上永下﹞年號

野人閒話五卷

成都景煥撰記孟蜀時事干徳三年序

蜀書二十卷

李昊撰昊字穹佐仕王衍至中書舎人翰林學士歷事孟知祥父子累官門下侍郎同平章事監修國史自知祥領蜀凡章奏書檄皆出昊手至是集爲百卷曰經緯略以獻廣政十四年修成昶實錄四十卷昶欲取觀昊曰帝王不閱史不敢奉詔昊自言唐相紳之後昶與江南李景通好遣其臣趙季札至江南購得唐李紳武宗朝拜相制書還以遺昊昊喜甚大會賓客宴飲所費無算以帛二千匹謝季札蓋極奢侈云

外史檮杌十卷

張唐英次功撰自序云嘗觀自古姦雄竊據成都者皆因中原多故而閉關恃險以茍偸一時之安譬夫穿窬之人利於昏暝之夕至於白晝皎然則無能爲也且韋臯守蜀二十餘年其材智機權過於王孟逺矣止欲求兼兩川節鉞而不能得劉辟惑術士之言自謂才過項羽不數月已就檻車之縛蓋是時朝廷淸明刑政修舉賢智在位紀綱整葺彼𨿽欲不臣勢不能爲也使臯辟在五代時其爲惡必有過於王孟者以此知朝廷治則蜀不能亂朝廷不治則不惟蜀爲不順其四方藩鎭之不順亦有不下於蜀者當王衍之入洛也三蜀之人盡喜中國之有聖人而莊宗總制失馭中外繼叛蒲禹卿慟哭曰觀天下事勢如此蜀人豈有安泰之期耶必重不幸爾洎知祥入蜀之後明宗頗以蜀人爲疑凡髙貲有力者盡令東徙張不立嘆曰蜀中之叛非蜀人爲之也皆朝廷所委用之臣所爲也其言蓋有激而云爾善乎田龍遊之論曰僭僞之主攺廳堂爲宮殿攺紫綬爲赭袍攺僚佐爲卿相攺前驅爲警蹕攺妻妾爲后妃何如常稱成都尹永無滅族之禍耶玆可謂藥石切至之言也王孟父子四世凡八十年比之公孫述輩最爲久逺其間善惡之迹亦可爲世之鑑戒然編錄者如耆舊傳鑑戒錄野人閒話之類皆本末顚倒鄙俗無取眞宗時知制誥路公振修九國書有前蜀後蜀世家列傳然而煩簡失當尙多疎略如張扶馮涓張士喬段融蒲禹卿張云陳及田淳之徒諫諍章疏皆有益於世教盡棄而不錄此觀者所以惜其有未備也予家舊藏前蜀開國記後蜀實錄凡百三十卷嘗欲焚棄而不忍今因檢閱始終削去煩冗編年敍事分爲十卷其間事實未顯如髯湏肥遺逺望績長禹糧蒲騷之類各爲解其失誤凡五代史及皇朝日曆所載者皆略而不書名曰蜀檮杌蓋取楚史之名以爲記惡之戒非徒衍其小說亦使亂臣賊子觀而恐懼云耳陸昭迥後序曰治平四年夏六月兩當縣鄧君惟良顯甫自京師歸傳殿中侍禦史裏行張唐英次功前在閬中監徵時所編蜀春秋十卷予嘗得而觀之其編年敍事之體若荀悅漢紀之例至於褒貶善惡本末貫穿駸駸乎馳於漢魏作者之間有古良史風正召試祕閣在仁宗時上大水災異書時政十四事又在英宗朝上愼始書水災封事二道皆究極乎治亂之變而探索乎天人之際今天子特排羣議而擢爲禦史以其勇於敢言也次功舊有國體論十卷唐史誅姦發潛論五卷總要監今論五卷渝南集十卷補楚書十三篇樂府歌詩千餘篇皆祕而不傳於人而春秋最後出顯甫好事密購以歸予因爲刋行之昔人得王充論衡藏之以自衒其辯豈予之志哉

金行啟運錄二十卷靑宮載筆記十五卷

並孟蜀學士庾傳昌著見檮杌

平蜀寶錄一卷

左藏庫副使康延澤撰宋平蜀後延澤以內染院使爲鳯州路馬軍都監王全斌等旣得罪延澤亦貶唐州團練使按本傳載蜀軍二萬七千人諸將慮其爲全師雄內應欲盡殺之延澤請簡老弱疾病七千人釋之餘以兵衛浮江而下諸將不能用此書敍述甚詳邯鄲書目云不知作者館閣書目亦然考王元之所撰延澤墓志知其所爲也

蜀冦亂小錄一卷平蜀錄一卷

俱張逵撰

靖蜀篇四卷

安丙自撰平吳曦事

西陲泰定錄九十卷

李心傅撰記吳曦叛逆以及削平本末起嘉泰辛酉迄嘉定辛未爲三十七卷其後蜀事益多又增修至辛巳之冬通爲九十卷仍頗用史遷年表例並記國家大政令邊防大節目首尾凡二十年

丁卯實編一卷

成忠郎李珙撰誅曦之功楊巨源爲多安丙忌而殺之珙爲作傳上之於朝以昭其功而雪其寃

蜀中廣記卷九十三

●欽定四庫全書

蜀中廣記卷九十四

﹝明﹞曺學佺撰

○著作記第四

子部

老子指歸

漢書嚴君平博覧亡不通依老子嚴周之指著書十餘萬言

嚴君平注老子其文奇世多未見如雲肝膽爲胡越眉目爲齊楚又云生不枉神死不幽志又云天地億萬而道王之眾靈赫赫而天王之倮者穴處而聖人王之羽者翔虛而神鳯王之毛者跖實而麒麟王之鱗者水居而神龍王之介者澤處而靈龜王之百川並流而江海王之又云言爲禍匠黙爲害工進爲妖式退爲■﹝薛上女下﹞容嘗鼎一臠可知其味也出丹鉛余錄

注老子指歸十三卷

晁氏曰其章句頗與諸本不同如以曲則全章末十七字爲後章首之類按唐志有嚴遵指歸四卷馮廓注指歸十三卷此本卷數與廓注同題谷神子而不顯名姓疑卽廓也

三十家注老子八卷

唐岷山道士張君相集河上公嚴遵王弼何晏郭象鍾會孫登羊祜羅什盧裕劉仁會顧歡陶隠居松羅仙人裴處思杜弼節解張憑張峒成玄靜大孟小孟竇略宋文明禇柔劉進喜秦子晃成玄英車恵弼等注君相稱三十家而列名止二十有九蓋君相自以爲一家言並數之耳君相不知何時人而謂成玄英爲皇朝道士則唐天寶後人也以絕學無憂一句附絕聖棄知章末以惟之與阿別爲一章與諸本不同

道徳經廣義三十卷

崇文總目唐靑城賜紫道士杜光庭撰以明皇注疏演其義

道徳經疏節解上下各二卷

崇文總目僞蜀喬諷撰諷爲諫議大夫知制誥奉詔以唐明皇注疏杜光庭義綴其要附以己意解釋之

道徳經解二卷

宋隠居郭長孺撰志云不知何許人流寓入蜀遂爲成都人頗知黃老吐納之學

蘇子由注老子二卷

子由調官筠州頗與學浮屠者遊而有所得於是解老子嘗曰中庸喜怒哀樂之未發謂之中發而皆中節謂之和致中和天地位焉萬物育焉此蓋佛法也六祖謂不思善不思惡則喜恕哀樂之未發也蓋中者佛法之異名而和者六度萬行之總目致中極和而天地萬物生於其間非佛法何以當之天下無二道而所以治人則異古之聖人忠信行道而不毀世法以此耳故解老子亦時有與佛法合者其曰是謂襲明以爲釋氏傳燈之類東坡跋曰使戰國有此書則無商鞅韓非使漢初有此書則孔老爲一使晉宋間有此書則佛老不爲二

劉巨濟注老子二卷

陽安劉涇字巨濟篤志於學文詞奇偉早登子瞻之門號前溪子

南華經疏二卷

隋何妥棲鳯著爵裏見前

南華正義

唐劍南道士文如海著宋太平興國八年成都道士任奉古鋟諸木歲久不傳元玄學講師錢大中翻刻之吳澄序

東坡廣成子解一卷

晁氏曰蘇子瞻取莊子中黃帝問道於廣成一章爲之解景迂嘗難之其序略曰某晚玷先生薦賢中安敢與先生異論然先生許我不茍同按杜光庭有廣成子一百卷不系此書

珞琭子

鬼谷先生著大峨志雲山有鬼谷洞相傳先生於其中著珞琭子而上升去通考以爲卽今祿命之書

無盡居士注素書一卷

晁氏曰商英稱素書凡六篇按漢書黃石公圮上授子房世人多以三略爲是蓋誤也晉亂有盜發子房冢玉枕中獲此書商英之言世未有信之者

荀子校勘二十卷

宋廣安黎錞希聲著揚子法言十三卷晁氏曰漢揚雄撰晉祠部郎中李軌注雄好古學見諸子各以其知舛駁不與聖人同是非頗謬於經故人時有問雄者常用法言應之譔此以象論語號曰法言每篇復爲序贊以發其大意然雄之學自得者少其言務擬聖人靳靳然若影之守形旣鮮所發明又往往違其本指正古人所謂畫者謹毛而失貌者也

殊言十五卷宋經籍志作方言十四卷

雄答劉歆書又勅以殊言十五卷君何由知之謹歸誠底裏不敢違信雄少不師章句亦於五經之訓所不解常聞先代輶軒之使奏籍之書皆藏於周秦之室及其破也遺棄無見之者獨蜀郡有嚴君平臨卭林閭翁孺者深好訓詁猶見輶軒之使所奏言翁孺與雄外家牽連之親又君平過誤有以私遇少而與雄也君平財有千言耳翁孺梗槪之法略有翁孺往數歲死婦蜀郡掌氏子無子而去而雄始能艸文先作縣邸銘玉珥頌階闥銘及成都城四隅銘蜀人有楊莊者爲郎誦之於成帝成帝好之以爲似相如雄遂以此得外見此數者皆都水君常見故不復奏雄爲郎之歲自奏少不得學而心好沈博絕麗之文願不受三歲之奉且休脫直事之繇得肆心廣意以自克就有詔不可奪奉令尙書賜筆墨錢六萬得觀書於石渠如是後一歲作繡補靈節龍骨之銘詩三章成帝好之遂得盡意故天下上計孝亷及內郡衛率會者雄常把三寸弱翰賫油素四尺以問其異語歸卽以鈆摘次之於槧二十七歲於今矣而語言或交錯相反復方論思詳悉集之燕其疑張伯松不好雄賦頌之文然亦有以奇之常爲雄道言其父及其先君喜典訓屬雄以此篇目頗示其成者伯松曰是縣諸日月不刋之書也又言恐雄爲太玄經由鼠坻之與牛場也如其用則實五稼飽邦民否則爲抵糞棄之於道矣而雄獻之伯松與雄獨何徳慧而君與雄獨何譖隙而當匿乎其不勞戎馬髙車令人君坐幃幙之中知絕遐異俗之語典流於昆嗣言列於漢籍誠雄心之所志極至精之所想遘也仗聖朝逺照之明使君求此契君之意誠雄散之會也死之日則今之榮也不敢有貳不敢有愛少而不以行立於鄕里長而不以功顯於縣官者訓此於帝籍但言詞情覽翰墨爲士誠欲崇而就之不可以遺不可以忘卽君必欲脇之以威陵之以武欲令入之於此此又未定未可以見今君又終之則縊死以従命也且寛假延期必不敢有愛雄之所爲得使君輔貢於明朝則雄無恨何敢有匿惟執事圖之謹因還使雄叩頭叩頭

太玄經三卷

漢書揚雄作太玄覃思渾天參摹而四分之極於八十一旁則三摹九據極之七百二十九贊亦自然之道也故觀易者見其卦而名之觀玄者數其畫而定之玄首四重者非卦也數也其用自天元推一夜陰陽數度律曆之紀九九大運與夭終始故玄三方九州島二十七部八十一家二百四十三表七百二十九贊分爲三卷卷首有陸績述玄一篇

太玄指歸

三國涪人李譔著爵裏見前

比齊司馬膺之好讀太玄經注揚雄蜀都賦每云我欲與揚子云周旋

太玄發隠三篇

巽巖李氏曰章詧撰詧有太玄講疏四十九卷其說甚備發隠之作蓋在講疏以前

章氏太玄經注十四卷講疏三十卷

東坡志林云詧本閩人遷於蜀者數世遂爲成都人博通五經尢長易與太玄王素趙抃守蜀皆賓禮之賜號衝退處士素所請也詧將死其鄕人夢詧以小童自隨投謁告別曰此間囂塵非修行地吾歸閬苑矣詧蓋明術數得道者云

太玄經疏十八卷

晁氏曰郭元亨撰元亨謂雄之作玄傳於侯芭後獨有張衡桓譚張華見而稱嘆吳郡鄒伯岐求本不能得宋衷爲訓陸績爲解範叔明王涯亦注之皆未明白元亨在蜀自淳化末迄於祥符八年僅三十年撰成今疏又云太玄潤色於君平未知何所據而然

孫明復曰揚子云太玄非準易乃明天人始終之理君臣上下之分蓋疾莾而作也桓譚曰是書也可與大易準班固曰經莫大於易故作太玄使子云被僭經之名二子之過也出丹鉛錄

王長文通玄經四卷

晉書長文字徳叡廣漢郪人著書四卷擬易名曰通玄經有文言卦象可用卜筮時人比之太玄同郡馬秀曰揚雄作太玄惟桓譚以爲必傳後世晚遭陸績玄道遂名長文通玄經未遭公紀君山耳

陳漸演玄十五篇

宋史漸字鴻漸堯佐従子也少以文學知名淳化中與其父堯封皆以進士試廷中擢第不就願讓其父太宗許之好太玄經著書十五篇號演玄

潛虛

司馬光著自序曰玄以凖易虛以擬玄玄且覆瓿而況虛乎其棄必矣然子云曰後世復有揚子云必知玄吾於子云𨿽未能知固好之矣安知後世復無司馬君實乎

墨子祕書

梁陳方慶梓州射洪人好道術得墨子五行祕書及白虎七變之法隱於郡之武東山大同中仕至新城郡司馬卽子昻逺祖也見本集

日華子

蜀志補遺射洪陳子良撰卽子昻之兄也詩工樂府見文苑英華兼精醫術著日華子行於世

文中子十卷

隋王通著通初爲蜀郡司戶書佐艸創是書

長短經十卷

北夢瑣言云趙蕤著蕤梓州塩亭人博學韜鈐長於經世夫婦俱有隱操不應辟召其書論王覇機權正變之術第十卷

載陰謀家言本缺今存者六十四篇

黃帝陰符五十六萬七千言

成都古今集記綿竹鄭山古授之軍校黃承眞者其字一點一畫皆以五行屬配實奇書也五代孫光憲猶及見之仁壽龍昌期後乃作注

玄成子一卷

唐成都袁天綱著

補履書十卷

唐通泉李浦徳川著本孟軻揚雄之旨世號補履先生徳宗幸褒中丞相張延賞表薦之拜右拾遺不就再詔見賜緋衣正色執辭當朝敬懾

炙轂子三十卷

唐進士王叡著六經得失史冊差謬無不鍼其膏而藥其肓焉按張君房七籖載叡卒於彭山道中年八十後人又見之於成都市及樂溫縣云

贅隅子歔欷瑣微論十卷

蜀人黃晞撰贅隅子晞自號也序曰贅隅者持物之名歔欷者兼嘆之聲瑣微者述之之謂故以名書其略云腐薪不可以撻兵渙泥不可以膠物莊周韓非終日求道徳而智巧入焉終日求眞實而浮僞入焉古之嘩人也

凡將篇

藝文志云漢興閭裏書師合蒼頡爰歷愽學三書斷六十字爲一章並名蒼頡篇武帝時司馬相如作凡將篇無復字若史遊之急就李長之元尙皆蒼頡正字也按桞玭訓序言其在蜀時嘗閱書肆字書小學率雕板印紙則字學在蜀尢謹

訓纂

漢書元始中徵天下通小學者以百數各令記字於庭中揚雄取其有用者作訓纂一篇以續蒼頡又易蒼頡中重復之字凡八十九章

林氏小說三卷

五代成都林罕著古今記云罕與孫逢吉同郡同時俱擅文學著說文二千篇目曰林氏小說附石經刻於學宮

晁氏曰書凡五百四十一字以說文部居隨字出文以定偏傍其說頗與許愼不同而互有得失仁宗時邵必進禮記石經陛對帝問罕之書如何必曰𨿽有所長而微好怪說文歸字従堆従止従帚以堆爲聲罕云従追於聲爲近此長於許氏矣說文哭従吅従獄省罕乃云象犬嘷此怪也有石刻在成都公武嘗従數友就觀之其解字殊可駭笑不疑好怪之論誠然

釋貫休重集許氏說文

僞蜀宰相王鍇作贊云曇域戒學精微篆文雄健重集叔重說文見行於蜀

唐氏字說解一百二十卷

晁氏曰知卭州唐耜撰紹聖以來用字說程試諸生解者甚眾耜集成此書頗注其用事所出一時稱之在卭州日奏禦

陳伯英教書

元靑神陳瑛著吳澄序略曰秦隸興而篆書廢漢四百年莫有能者觀於漢代碑刻可見矣三國六朝間亦無聞焉唐三百年李當塗一人而已自秦丞相迄宋初蓋千年僅有徐騎省以篆學自許何寥寥也最後魏文靖畱心於此學者稱之陳伯英爲文靖鄕人所書千文字體整潔可以上希文靖其先世少師公於蘇文忠大父行參政公當南渡之際以詩名家咸淳省試春秋第一人其季父也伯英今受朝命爲郡教授一家文學之傳如此

韻英十卷

唐翰林學士元庭堅罷遂州參軍讀書郊外有人身而鳥首者眾鳥隨之詣元曰願教君以字音及鳥語庭堅不之怪與往來歲餘盡傳音律淸濁之旨至陰陽術數無不通達在翰林日著韻英十卷未施行而西京陷賊庭堅亦卒出遊宦紀聞

書林韻會一百卷

陳氏曰無名氏蜀書坊所刻規摹韻類題選而加詳焉按韻會乃蜀孟■﹝日上永下﹞勅史館編進楊用修云在京師及見此書

有聲無字韻一卷

宋史句中正字坦然華陽人孟昶時授崇文館校書郎復舉進士及第歸朝太平興國二年獻八體書召入授著作佐郎直史館被詔詳定篇韻復與徐鉉校定說文太宗問凡有聲無字者幾何中正退條爲一卷以獻上曰朕亦得二十一字可並錄之也又與吳鉉楊文舉同撰定雍熙廣韻一百卷特拜虞部員外郎淳化中累遷屯田郎中杜門守道以文翰爲樂嘗以大小篆八分三體書孝經摹石咸平三年表上之眞宗召見便殿賜坐問所書幾許時曰臣寫此書十五年方成上嘉嘆賜金紫命藏於祕閣卒年七十四中正喜藏書家無餘財

王知微韻篇

王著字知微成都人僞蜀明經及第赴闕授隆平主簿太宗以字書訛舛欲令學士刪定少通習者轉運使侯陟以著名聞攺衛寺丞史館祗候委以詳定篇韻加著作佐郎

五音韻補

丹稜李燾著自序曰漢和帝永元十二年太尉祭酒許叔重始爲說文解字十四篇凡五百四十部其文九千三百五十三晉東萊弦令呂忱繼作字林五卷以補叔重所闕遺者於叔重部敍初無移徙忱書甚簡顧爲他說糅亂且傳寫訛脫學者鮮通今往往附見說文蓋莫知自誰氏始陳左將軍顧野王更因說文造玉篇三十卷梁武帝大同末獻之其部敍旣有所升降損益其文又增多於叔重唐上元末處士孫彊復修野王玉篇愈增多其文今行於俗間者彊所修也叔重専爲篆學而野王雜以隸書用世旣久故篆學愈微野王𨿽曰推本叔重而追逐世好非復叔重之舊自彊以下固無譏焉大歷間李陽冰獨以篆學得名時稱中興更刋定說文仍祖叔重然頗出私意以爲詆訶學者恨之南唐徐鍇著書四十篇總名系傳蓋尊許氏若經也惜其書未布而鍇亡本朝雍熙三年鍇兄鉉初承詔與句中正葛湍王惟恭等詳校說文今三十卷內系傳往往錯見豈其同源果無異派歟鍇亡恙時鉉苦許氏偏旁奧密不可意知因令鍇以切韻譜其四聲庶幾檢閱力省功倍鉉又爲鍇篆名曰說文韻譜其書當與系傳並行今韻譜或刻諸學官而系傳訖莫光顯余搜訪歲久僅得其七八闕捲訛字無所是正每用太息蓋嘗謂小學放絕久矣欲崇起之必以許氏爲宗而鉉鍇兄弟最其親近者如李陽冰林罕郭忠恕等軰俱當收拾采掇聚爲一書使學者復覩純全似非小補顧力有所不及耳韻譜仍便於檢閱然局以四聲則偏旁要未易見乃因司馬光所上類篇依五音先後悉取說文次第安排使若魚貫然開編卽可了也說文所無而類篇新入者皆弗取若有重音則但舉其先而略其後𨿽許氏本在上去入聲而類篇在平聲亦移在平聲大抵皆以類篇爲定類篇者司馬光治平末所上也先是景佑初宋祁鄭戩建言見行廣韻乃陳彭年丘雍等修繁省失當有誤科試乞別刋定卽詔祁戩與賈昌朝同修而丁度李淑典領之書成賜名集韻度等復奏集韻添字極多與彭年雍等前所修玉篇不相參協乞別爲類篇卽以命洙洙尋卒命胡宿代之宿奏委掌禹錫張次立同加校讎宿遷命範鎭代之鎭出而光代之書乃成自集韻類篇列於學官而廣韻玉篇微矣然小學放絕講習者寡猶幸其書具存耳所謂廣韻則隋陸法言撰唐郭知玄附益之者時號切韻天寶末陳州司馬孫愐者以切韻爲繆略復加刋正別爲唐韻之名大中祥符元年攺賜新名曰廣韻今號集韻則又寶元攺賜也切韻廣韻皆莫如集韻詳故司馬光因之以修類篇嗚呼學無小而古謂字書之學爲小何哉亦以志學者當由此始云爾凡物𨿽微必有理存何況斯文幼而講習磨礲浸灌之久逮其長也於窮理乎何有不則躐等淩節君子不貴矣今學者以利祿之路初不假此遂一切棄捐不省喜字書者求其心畫端方已絕不可得但肆筆趂姿媚耳偏旁橫豎且昏不知矧其文理邪先儒解經固未始不用此匪獨王安石也安石初是說文覃思頗有所悟故其解經合處亦不爲少獨恨求之太鑿所失更多不幸驟貴附和者益眾而鑿愈甚蓋字有六義而彼乃一之𨿽欲不鑿得乎科試競用其說元佑嘗禁之學官導諛紹聖復用嗜利祿者靡然風従鑿說橫流汩喪道眞此吾蘇氏所以力攻之而不肯置也若一切置此弗道則又非是今國家旣不以此試士爲士者可以自學矣乃未嘗過而問焉余竊哀之𨿽老矣猶欲與後生共講習此故先爲此五音韻譜且敍其指意云

魏了翁答遂寜李侍郎書巽巖先生初作五音譜以許叔重部敍爲之後在遂寜出視虞仲房乃攺用徐楚金韻譜老先生𨿽勉從之終弗愜也故後序及跋語旣云要自別行又云要湏各行大抵始一終亥其行也始東終法其聲也許氏元無反切後人漸加附益至徐鼎臣始以孫愐唐韻音切爲定自音切行人以爲便於檢閱而不知字之本乎偏旁故老先生謂偏旁一切都置則字之有形無聲者豈不愈難檢閱蓋不以韻譜爲然也聞韻譜今已不存或使府別爲刋元本五音譜置之學中以廣其傳亦是一事不知臺意以爲何如

字通一卷

彭山李肩吾従周撰

蒙求二卷

成都範鎭景仁著取通鑑編爲四言以訓初學

事韻擷英

元江西路教授西蜀張壽翁撰吳艸廬曰昔歐陽公蘇老泉王荊國諸人以黯然銷魂惟別而已八字分韻賦詩送裴吳江老泉得而字曰談詩究字而荊國就席作二首曰風作鱗之而曰兩忘我與而一座駭服宋以前詩和意不和韻至荊國東坡山谷始以用韻奇險爲工蓋其胸中蟠萬卷書隨取隨有愈出愈巧故得以相矜尙也倘記覽不及前賢則不得不資檢閱於是乎有詩韻等書矣荊國嘗謂晏元獻用事的切後見其類稿乃知其有自來纂輯之書亦不爲無補也壽翁所編韻皆奇險而無陳腐之字置一袠座右則人人皆荊國蘇黃之巨公矣

太初歷

漢洛下閎著史記索隠引耆舊傳云閎字長公明曉天文隠於洛下武帝徵待詔太史於地中轉渾天攺顓頊歷作太初歷曰後八百歲此歷差一日當有聖人定之曆書曰今上卽位招致方士唐都分其天部而巴洛下閎運算轉歷然後日辰之度與夏正同桓子新論云揚子云好天文問洛下黃閎以渾天之說閎曰我少作其事不曉達其意到今年七十始知其理然則洛下其隠處黃其姓也

續通歷一卷

五代孫光憲撰

永昌正象歷

僞蜀胡秀林撰北夣瑣言初王衍以唐襲宅建上淸宮於老君殿列唐十八帝眞備法駕謁之識者以爲拜唐乃歸命之先兆也先是司天監胡秀林進歷移閠在丙戌年正月有向隠者亦進歷用宣明法閏在乙酉年十二月旣有異同彼此紛訴仍於界上取唐國歷日攺閏十二月街衢賣歷者云只有一月也其年十二月二十八日國竟滅秀林本唐朝司天少監仕蜀別造永昌正象歷推步之妙天下一人然移閠之事不爽歷議常人未可輕非之

本天歷

宋史端宗卽位海上命禮部侍郎鄧光薦與蜀人楊某等作歷賜名本天其法與奉元會天二歷並亡

通書十卷往事龜鑑十卷

宋鄧至著雙流鄧綰之父也亦本曆書而作

興道一篇

後漢景鸞抄風角雜書列其占驗所作

卦法一卷

漢嚴遵著見宋志

十二時風雲气候一卷

諸葛亮著見宋經籍志

萇弘兵法十五篇

周大夫萇弘也資中人見白氏六帖

陣圖祕訣一卷

陳氏曰昭武謝淵得之於瀘州蓋武侯八陣法也爲之釋而傳於世

兵云圖

益部耆舊傳云楊由有兵云圖時竇憲將兵在外太守髙安遣工従由寫圖以進憲由口授以成圖

行兵法五卷將苑一卷

並諸葛武侯著見宋史

兵書十二篇

眉山王當撰

玄女墜金法一卷

袁天綱著見宋志

陸氏集驗方五十卷

唐書陸贄字敬輿蘇州嘉興人爲裴延齡所譖貶忠州別駕在州十年閉關靜處人不識其面復避謗不著書家居瘴鄕人多癘疫乃抄撮方書爲陸氏集驗方五十卷行於代

產寶二卷

唐昝殷撰殷蜀人武宗大中初白敏中守成都其家有因免乳死者訪問明醫或以殷對敏中迎之殷集備驗方藥三百七十八首以獻其後周頲又作三論附焉

纂集本艸經

後蜀孟昶輯舊本艸經止一卷藥三百六十五種陶隱居增名醫別錄亦三百六十五種因注釋爲七卷唐顯慶又增一百十四種廣爲二十卷謂之唐本艸至昶又增益之謂之蜀本艸

葉石林曰顯慶中蘇恭請重修本艸上命長孫無忌等廣爲二十卷自是僞蜀韓保升諸術家各自補緝辯證者不一焉

治蠱方書

皇佑初趙尙寛守忠州俗故有畜蠱殺人乃掲方書於衢教人服藥造毒者悉捕殺之由是乃息

虞庶注難經五卷

庶仁壽人寓居漢嘉少爲儒已棄其業習醫爲此書以補呂楊所未盡黎泰辰治平間序之

靈樞經音注二十四卷

紹興中成都史崧校正本文九卷八十一篇增修音釋轉運司爲之詳定以送祕書省自爲序

陰陽雜證論述

宋郭長孺撰

夷堅志類編方

四川總領陳曄日華取夷堅志中所載書文藥方類爲一編

指南方二卷

陳振孫曰蜀人史堪載之撰凡三十一門門各有論

嚴悟射訣一卷

晁氏曰唐王思永學射於成都工曺嚴悟成射法十篇毎篇首必稱師云

益州名畫錄三卷

成都黃休復纂自唐乾元初至宋幹徳歲錄其圖畫之精者五十八人品以四格

陳氏曰中興書目以爲李畋撰而謂休復書今亡按此書有景佑三年序不著名氏而敍休復所錄明甚又有休復自爲後序則固未嘗亡也未知題李畋者與此同異

茅亭客話十卷

黃休復撰茅亭其所居也暇日賓客話言及虛無變化謡俗卜筮𨿽異端而合道旨屬懲勸者皆錄之多是蜀事

酉陽雜爼十卷

唐段成式隨其父節度使文昌入蜀所著以二酉山多藏奇書而蜀在大酉之陽也今酉陽土司隸重慶雲其書亦多紀蜀事有一卷端言般若感應蓋文昌嘗誦此經

續事始五卷

僞蜀馮鑑廣唐孝孫而作

小名錄三卷

文正倫濟道著括諸書重復者爲之

名號錄二十卷

晁氏曰馬永易明叟編古今殊異名號如銅馬帝無愁天子之類頃嘗見近世人增廣其名曰賓實錄亦殊該博

陳氏曰馬永易撰蜀人勾龍材校正文彪增廣刻之本書三十卷後集三十卷義取名者實之賓也

蠶書三卷

陵陽孫光憲著

牧豎閒談三卷

蜀人景渙纂十九事爲篇又著野人閒話五卷諸老紀聞宋中江吳昌裔著

燕語考異十卷

陳氏曰成都宇文紹奕撰舊聞汪玉山嘗駁燕語之誤而未之見也

文會談叢一卷

陳氏曰題華陽上官融撰不知何人天聖五年序

蜀中廣記卷九十四※※※※※※古典小說之家備份區http﹕／／club。xilu。com／wave2002／

﹝樓主﹞﹝10樓﹞作者﹕沈思曲發表時間﹕2008／09／0119﹕20﹝加爲好友﹞﹝發送消息﹞﹝个人空間﹞回復修攺來源刪除《四庫全書蜀中廣記》﹝095～108﹞／一百八卷﹝明﹞曹學佺撰

●欽定四庫全書

蜀中廣記卷九十五

﹝明﹞曺學佺撰

○著作記第五

內典

彭門光化寺石經

髙僧傳云唐初釋道因於彭門山寺習道安居以九部微言三界式仰緬維法盡將翳龍宮遂於寺之北巖刻諸經典窮多羅之祕袠盡毘尼之正文縦堯世之洪水襄陵任趙簡之北山燎狩必無他慮與劫齊休旣而追赴京邑止大慈恩寺與玄奘法師翻譯校定梵書兼充證義奘師偏獎賞之每有難文同加參酌

宋板藏經圓

悟禪師刻於昭覺院予在遂寜廣徳寺見之又僧道先言大慈寺尙存十之二三

銅梁縣石洞遺經

志云縣北十五里華嚴山絕壁巖洞裂出古遺經數千卷因建寺藏之

晉慧持龍淵寺經

典髙僧傳慧持乃廬山逺之弟也以晉隆安三年辭逺入蜀止龍淵寺講說齋懴義熙八年卒於寺中以東間經籍付弟子道泓西間法典囑弟子曇蘭泓業行淸敏蘭神悟天發並系軌師蹤焉

釋道安譯維摩法華等經

隋經籍志晉石勒時常山沙門衛道安稟性聰敏誦經日至萬餘言以胡僧所譯維摩法華未盡深旨精思十年心了神悟乃正其乖舛宣揚觧釋時中國紛擾四方隔絕道安乃率門徒南逰新野欲令玄宗所在流布分遣弟子各趨諸方法往詣揚州恵逺之襄陽法和入蜀道焉

如來藏經會釋疏二卷大無量壽經疏二卷勝鬘經疏四卷般若心經金剛經疏義

俱釋知玄著髙僧傳玄眉州洪雅人著如來藏經疏命僧徹撰法鑑以照像若十翼焉大無量疏經命僧徹撰法燈闕類章指焉勝鬘經疏四卷命僧徹撰法苑以錯綜猶緯書焉又般若心經金剛經各有疏義此外作釋氏雜文外篇二十餘卷

釋法泰書法華經

髙僧傳法泰眉州隆山人俗姓呂氏爲道士十餘年逥心正覺因而剃除始誦法華經尋卽通利乃精勤繕冩一部數有靈瑞欲向益州裝演令人擔負一頭以籠盛錢二千經置錢上一頭是衣服行至地名筰橋橋忽斷負擔者墜水中人浮得出擔沒不見泰於岸上搥胸號哭曰錢衣閒事何忍溺經如能爲漉得者賞錢兩貫時有一人入水沒得錢與衣襆而不得經泰轉悲泣近岸上下望小洲上有一襆取之乃原經也艸木所擎宛無濕處泰不勝歡喜卽以三千錢償所漉人其人曰法師悲號劇喪父母故爲急覓非是貪錢弟子𨿽庸夫亦知福報請以此錢充莊嚴具言訖遁去旣至成都裝演訖將還誦持不輟時彪法師在彼開講夜欲看讀恆嫌泰誦課聲髙自往請之見泰前有大眾皆胡跪合掌驚駭流汗而退

金字法華經七卷

元至正末年平江路女人鄒氏所書字畫端楷趙國師畫引首佛像甚工致今在合州某生家予及見之惜第五卷

非故物引首猶全

法華玄箋十卷

髙僧傳唐梓州慧義寺神淸三教俱曉該玄鑑極受業弟子黒白千餘前後撰得法華玄箋十卷並釋氏年志三十卷新律疏要訣十卷初學儀一卷有宗七十五法疏一卷亦名法源記又識心論澄觀論俱捨義鈔數卷北山參玄語錄十卷

銀字圓覺經

新都志云元大徳中西川成都府錄事玉壘坊女子王潮捨在縣西五里華嚴庵

圓覺經疏鈔十三卷疏略二卷

髙僧傳唐圭峯禪師宗密果州人初齋次受經得圓覺十二章深達義趣誓傳是經在漢上因病僧付華嚴句義未嘗隸習卽爾講之由是乃著圓覺華嚴及湼盤金剛盂蘭法界觀行願經等疏鈔及法義類例禮懴修證圖傳纂略又集諸宗禪言目爲禪藏

金紫光祿大夫同門下平章事裴休序曰夫血气之屬必有知凡有知者必同體所謂眞淨明妙虛徹靈通卓然而獨存者也是眾生之本源故曰心地是諸佛之所得故曰菩提交徹融攝故曰法界寂靜常樂故曰湼盤不濁不漏故曰淸淨不妄不變故曰眞如離過絕非故曰佛性護善遮惡故曰總持隠覆含攝故曰如來藏超越玄閟故曰密嚴國統眾徳而大備爍羣昏而獨照故曰圓覺其實皆一心也背之則凡順之則聖迷之則生死始悟之則輪回息親而求之則止觀定慧推而廣之則六度萬行引而爲智然後爲正智依而爲因然後爲正因其實皆一法也終日圓覺而未嘗圓覺者凡夫也欲證圓覺而未極圓覺者菩薩也具足圓覺而住持圓覺者如來也離圓覺無六道捨圓覺無三乘非圓覺無如來泯圓覺無眞法其實皆一道也三世諸佛之所證蓋證此也如來爲一大事出現蓋爲此也三藏十二部一切修多羅蓋詮此也然如來垂教指法有顯密立義有廣略乘時有先後當機有深淺非上根圓智其孰能大通之故如來於光明藏與十二大士密說而顯演潛通而廣被以印定其法爲一切經之宗也圭峯禪師得法於荷澤嫡孫南印上足道圓和尙一日隨眾僧齋於州民任灌家居下位以次受經遇圓覺了義捲未終軸感悟流涕歸以所悟告其師師撫之曰汝當大弘圓頓之教此經諸佛授汝耳禪師旣佩南宗密印受圓覺懸記於是閱大藏經律通惟識起信等論然後頓轡於華嚴法界宴坐於圓覺妙場究一雨之所沾窮五教之殊致乃爲之疏解凡大疏三卷大鈔十三卷略疏兩卷小鈔六卷道場修證儀一十八卷並行於世其序教也圓其見法也徹其釋義也端如析薪其入觀也明若秉燭其辭也極於理而已不虛騁其文也扶於教而已不茍飾不以其所長病人故無排斥之說不以其未至蓋人故無胸臆之論蕩蕩然實十二部經之眼目三十五祖之骨髓生靈之大本三世之達道後世𨿽有作者不能過矣其四依之一乎或淨土之親聞乎何盡其義味如此也或曰道無形視者莫能覩道無方行者莫能至況文字乎在性之而已豈區區數萬言而可詮之哉對曰噫是不足以語道也前不云乎統眾徳而大備爍羣昏而獨照者圓覺也蓋圓覺能出一切法一切法未嘗離圓覺今夫經律論三藏之文傳於中國者五千餘卷其所詮者何也戒定慧而已修戒定慧而求者何也圓覺而已圓覺一法也張萬行而求之者何眾生之根噐異也然則大藏皆圓覺之經此疏乃大藏之疏也羅五千軸之文而以數卷之疏通之豈不至簡哉何言其繁也及其斷言語之道息思想之心忘能所滅影像然後爲得也固不在詮表耳嗚呼生靈之所以往來者六道也鬼神沈幽愁之苦鳥獸懷獝狘之悲修羅方瞋諸天正樂可以憗心慮趣菩提惟人道爲能耳人而不爲吾末如之何也已矣休常遊禪師之閫域受禪師之顯訣無以自效輙直贊其法而普告大眾耳其它備乎本序

新繁縣空中般若經

法苑珠林益州新繁縣西四十里許有王李村隋時書生有姓茍者在此教學大工書而不顯迹人欲其書終不肯出乃毆之亦不出嘗以筆於前村東空中四面書金剛般若經數日便了云此經擬諸天讀之人初不覺其神也後忽雷雨大澍牧牛小兒於書經處住而不澆濕其地漧燥可有丈許村人怪之爾後每雨往驗皆然唐武徳中有非常僧語村人曰此地空中有金剛般若經諸天於上設蓋覆之不可輕污村人因此四周欄楯至今天雨其地恆幹毎齋日常聞天樂聲振繁會盈耳

石刻尊勝幢咒一章

唐大中間馬繼武書於石幢上幢似柱髙三四尺其式如觚萬曆初年金沙寺僧修砌掘得完全可搨

朱郎中血字經

蘇文忠集云朱壽昌郎中少不知母所在刺血寫經求之五十年去歲始得於蜀中作古風以賀

楞嚴經資中疏

恆沇法師者蜀人也因京師惟愨疏楞嚴經義乃作義章開釋此經號資中疏

金字華嚴經

唐開元中蕃王子譯進今在遂寜廣徳寺

華嚴合論

髙僧傳眉州中嵓華嚴祖覺禪師幼聰慧書史過目成誦著書排釋氏惡境忽現悔過出家未幾疽發膝上五年醫莫愈因書華嚴合論畢夜感異夢旦卽捨杖步趨一日誦至現相品曰佛身無有生而能示出生法性如虛空諸佛於中住無住亦無去處處皆見佛遂悟華嚴宗旨府帥請講於千部堂詞辯宏放眾所嘆服因號爲華嚴禪師云

本事經七卷

譯經圖記四卷髙僧傳釋靖邁梓潼人貞觀中玄裝法師西回勅令翻譯師預其選同棲玄明浚等執筆綴文譯本事經七卷又著譯經圖記銓序古今經目譯人名位單譯重翻疑僞等科一皆條理編於藏

唐藏經音義四卷

晁氏曰未詳撰人分四聲以類相従蜀中印本也

起信論注一卷

馬鳴大士造僧宗密注

原人論一卷

亦宗密撰斥執迷褊淺直顯眞源通本末凡四篇爲一卷

三教圓通論

任壽龍昌期著

護法論

蜀州張無盡嘗見梵冊整齊嘆吾儒之不若夜方執筆抒思妻向氏問何作曰欲作無佛論向曰旣曰無又何論公駭其言而止後閱藏經悚然有悟乃作護法論見唾玉集

水懴文

唐悟逹國師法諱知玄初逰學時寓一寺結夏有鄰僧患迦摩羅疾眾皆惡之玄獨時爲將理久而益勤夏竟分袂疾僧謂曰感君髙誼昭佩不忘吾舊居蜀彭州九隴山有二長松爲門之表君他日榮遇後將罹宿障之疾能一見尋或可療治言已登途玄師學行旣充聲徳昭著居京師安國寺宏開法席咸通十二年懿宗駕幸安國賜以沈香寶座署爲國師恩渥隆厚忽生大瘡於膝上眉目唇豁狀如人面動轉艱難疼不可忍徧召名醫莫之能爲也因憶前約逺詣成都抵九隴山時值晡晚四顧彷徨見二長松欝乎蓋張挺立云表遂趨而入崇樓廣殿金碧交輝昔之鄰僧門迎而入禮貌勤至延佇止宿詢問所來遂告厥苦彼曰無傷引至巖阿有泌其泉淸湛可愛試令洗之以愈其疾方將掬水瘡作人語揚聲大呼未可洗濯試聽厥由公今博識必達古今曽讀西漢書見袁盎殺鼌錯事否錯當趨避東廂心知袁盎之進言乎載赴東市受刑寜不大興怨恨盎卽公也錯卽我也其寃爲何如哉以公十世皆爲髙僧戒律精嚴故吾不得伸其銜今膺異寵損徳以奢方能尒及旣蒙迦諾迦尊者慈悲三昩之水濯我積世讎挾之心自今與公兩釋無憾也掬浣之初痛徹心膂殆絕而蘇其瘡卽愈方知彼僧乃應眞之化現也遂卽其地樹剎以表之深思積寃遇聖而釋因此興念彼或皆然遂述懴文以爲楷式取慈悲水能滌寃愆詒厥將來普令深省名曰水懴厥軌可遵因起若斯覽者宜悉杭州沙門若訥序

道一禪師語錄

卽馬祖也漢州什邡人見髙僧傳爲四家語錄之首

恵禪師語錄

師名山人元符間屢舉不第郡守呂由誠戲與僧勅明日卽削髮有語錄行世

長松長老顯禪師語錄

蘇元老序云頃歲吾蜀佛教惟講席律壇之爲尙蓋人自以爲無等等法矣而未始知有祖道之髙晚得眞覺勝禪師自黃蘗歸闡化於成都昭覺寺初會易之廣大變動周流六虛者又圓道之微妙混成先天地生者遂言曰吾之法函蓋乾坤不爲大消殞虛空不爲難當體見成隨用立具於時西南緇素之士驟聞之率多聴熒瞪矒不入久之各憮然爲間曰異哉此故吾家物也胡歷劫遺之乃今獲之莫不失喜落涕恨遭遇之晚勝禪師旣歿紹禪師繼之其法猶勝禪師也而化度之眾加多焉紹禪師旣沒顯禪師繼之其法猶紹禪師也而緣合之法加盛焉前住長松今住保福其皈依之侶未可計而濟拔之功未有艾也時會下髙弟有法安者盡能記禪師兩地爲人言句錄而刋之離爲二通其保福之語則平等居士已爲冠篇矣而長松之錄猥委元老承之嗚呼釋迦別傳迦葉親授西天祖師之所護念中華耆宿之所承襲邈哉遐矣不圖今日及吾身親見之然以吾觀於禪師微言奧句關鍵幽密假令合天下禪盡眼微睇窺之吾知其不得髣髴直羞澀匍匐歸耳顧某何敢妄談聊舉其觕以曉吾黨新發意者蘄與之交臂作舞同趣師門云

禪喜集

蘇東坡作載與緇宿往復語刻在吳中

褒善錄一卷

晁氏曰王蕃撰嘉佑中巴縣簿黃靖國死而復蘇道其冥中所見廖生嘗傳之而蕃刪取其要爲此書

樂善錄十卷

陳氏曰蜀人李昌齡伯崇撰以南中勸戒錄增廣之多是因果報應之事

吉凶影響錄十卷

晁氏曰中江岑象求編象求熙寜末閒居江陵披閱載籍見善惡報應事輙刪潤而記之間有聞見者難於備載亦采摘著於篇

僧史一百卷

僧祖覺撰卽華嚴禪師也中嵓石筍上祖覺臺是其說法處

釋氏指心書六十四卷

簡州趙介冑著

南紀緇林

宋末普州張山翁君壽撰

益部寺記

劉悛撰齊人

成都大悲寺集二卷大慈寺記二卷

並李之純編

玄書

峩眉山洞石經二十字

雲笈七籖峩眉山北洞中石室戶樞刻石書字郁儀引日精結璘致月神得道處上宮位稱大夫眞凡二十字不解其意義是何等事如此仙人不見其篇目者多矣皆不得飛行上淸欲行此道不必賢愚但地上無此文

三十九章經

七籖云太無晨中君刋此峩眉山中洞宮玉戶曰太無在洞景之表太素在幽玄之上九宮列金門於太素之表丹樓沓七重於太無之庭乃三元君所逰也

八道命籍

七籖云東海小童四極眞人西城王君封此籍於峩眉山西室中萬劫一傳有玄名帝簡紫字靑宮玉藏之文千年之內聴得三傳上學不得此文虛困山林終不得道所謂八道者日月四時八節所行也日行赤道月行黃道黃赤二道陰陽之所恆行至於立春春分日月行靑道二【出黃道東】立夏夏至日月行赤道二【出黃道南】立秋秋分日月行白道二【出黃道西】立冬冬至日月行黒道二【出黃道北】此八道也

天眞皇人九仙經一卷

晁氏曰天皇人爲黃帝說一行羅公逺葉法靜注崇文書目按九僊經興廢記云此經黃帝畱峩眉山石壁漢武帝時得之大中初嘗禁絕

三一經

元气論云黃帝求道於皇人皇人問所得者凡一千二百事乃曰子所得皆末事也子欲長生三一當明夫三一者乃上皇黃籙之首篇也能知之者萬禍不能幹矣

上眞內經

集仙記云禹治水至巫山見雲華夫人夫人謂禹曰子之功及於物矣勤逮於民矣善格乎天矣而未聞至道之要也吾昔於紫淸之闕受書於我師三元道君曰上眞內經天眞所寶封之金臺佩入大微則雲輪上徵神武抱關振衣瑤房遨宴希林長招仙公右棲白山而下眄太空泛乎天津則乘雲騁龍逰此名山則眞人詣房萬神奉衛山精伺迎動遊八景玉輪靜則宴處金堂亦謂太上玉佩金璫之妙文也汝將欲越巨海而無飆輪渡飛沙而無雲軒陟阨塗而無所轝渉泥波而無所乘陸則困於逺絕水則懼於漂淪將何以導百谷而浚萬川也危乎悠哉太上湣汝之志亦將授以靈寶眞文陸策虎豹水制蛟龍斬馘千邪檢馭羣凶以成汝之功也其在乎陽明之天耶吾所受寶書亦可以出入水火嘯吒幽冥收束虎豹呼召六丁隠淪八地顚倒五星久視存身與天相傾也因命侍女陵容華出丹玉之笈開上淸寶文以授禹拜受而去

黃表丹經一通

神仙傳曰陰長生裂黃表寫丹經四通其一通以黃金之簡刻而書之封以白銀之函置蜀綏山

天元度人經

文獻通考富順監有太平觀二十四化殿唐貞觀八年建宋嘉定七年重修石砌中得經一卷曰天元度人妙經道家未嘗見者凡六百餘字見板行雲

日月玄樞論一卷

晁氏曰唐劉知古撰明皇朝爲綿州昌明令時詔求通丹藥之士知古謂神仙大藥無出參同契因著論上於朝

參同契分章通眞義三卷明鏡圖訣一卷

陳氏曰眞一子彭曉秀川撰蜀永康人也序稱廣政丁未以參同契分十九章而爲之注且爲圖八環謂之明鏡圖曩在麻姑山傳錄其末有秀川傳汪綱會稽所刻本其前題祠部員外郎彭曉蓋據祕閣本云爾麻姑本附傳亦言仕蜀爲此官

張隨注參同契三卷

晁氏曰隋皇佑中居靑城山注魏伯陽書列十數圖於其後

壺中集三卷三教論一卷大寶論一卷二十四化詩一卷圖一卷道教靈驗記二十卷錄異記十卷

並杜光庭撰

王氏神仙傳四卷

晁氏曰杜光庭纂集王氏男眞女仙五十五人以謟王建又有王虛中續纂三十人附其後

授道心一篇

晁氏曰眞宗朝楊谷常遇仙於成都藥市自授其道本李氏書目亦載雲谷自號純粹子

通玄祕要悟眞篇一卷

晁氏曰張用成平叔撰天臺人熙寜中隨陸師閔入蜀授道於隠者因成律詩八十一首

養生丹訣一卷

岷山道士皇甫士安撰

太上洞玄靈寶修眞論一卷

成都李道士撰宋史載不詳名代

鬼神感應大義九卷

隋郫人何妥受詔與沈重撰

文昌化書七十三則

宋淳熙重光赤奮若至日降筆神爲晉越嶲張霶夫諱亞續化書二十一則紹熙閼逢攝提中秋日降神之季筆也略見神明傳

蜀中廣記卷九十五

●欽定四庫全書

蜀中廣記卷九十六

﹝明﹞曺學佺撰

○著作記第六

地理誌部

山海經十八卷

吳越春秋曰禹南巡登南嶽得金簡玉字通水之理遂行四瀆所至使益疏而記之名山海經

地理指掌圖一卷

陳氏曰蜀人稅安禮撰元符中欲上之朝未及而卒書肆所刋皆不著名書亦頗闕不備此蜀本有涪右任慥序言之頗詳

輿地圖十六卷

陳氏曰金華王象之撰輿地紀勝逐州爲圖逐路爲捲其捜求亦勤至四蜀諸郡尢詳其兄觀之漕夔門時所得也眉山李說齋季允爲之序

蜀紀

隋經籍志云漢揚雄撰載蠶叢以前洪荒之事下迄西漢有本紀有傳常璩李膺多引用之

蜀都賦

亦雄撰北齋司馬膺之注今無全篇僅存者萟文類聚所載一段耳

蜀記

後漢廣漢李尢伯仁撰太平禦覽引之

鄕俗記

後漢漢中趙寧撰華陽國誌蜀守陳畱髙眹續文翁之後雅播文教太尉趙公瑤初爲九卿適子寧還蜀眹命爲文學撰鄕俗記

三巴記巴中異物志

並蜀漢譙周撰水經注寰宇記多引用之

本蜀論

蜀漢光祿大夫來敏撰酈道元注水經引之

陳術益部耆舊傳

蜀志術字申伯漢中人博學多聞位歷三郡太守又著釋問七篇臨卭鄭厪伯邑亦作耆舊傳

陳壽益部耆舊傳十篇

王獻之與人書益部耆舊傳今送想催驅寫取了愼不可過淹畱常寛續耆舊作梁益篇又作後賢傳

華陽國誌十二卷

晉常璩撰自序曰巴蜀厥初開國載在書籍或因文緯或見史記久逺隠沒實多疎略及周之世侯伯擅威𨿽與牧野之師希同盟要之會而秦資其富用兼天下漢祖階之奄有四海梁益及晉分益爲寜司馬相如莊君平揚子云陽成子玄鄭伯邑尹彭城譙常侍任給事等各集傳記以作本紀略舉其隅其次聖稱賢仁人志士言爲世範行爲表則者名掛史錄而陳君承祚別爲耆舊始漢及魏煥乎可觀然三州土地不復悉載地理誌頗言山水歷代傳久郡縣分建地名攺易於以居然辧物知方猶未詳備於時漢晉方隆官司星列提封圖簿歲集司空故人君學士蔭髙堂翳帷幙足綜物土不必待本紀矣曩遭厄運函夏滔堙李氏據蜀兵連戰結三州傾墜生民殱盡府庭化爲狐貍之窟城郭蔚爲熊羆之宿宅遊雉鹿田棲虎豹平原鮮麥黍之苖千里蔑雞狗之響邱城蕪邑莫有名者嗟乎三州近爲荒裔桑梓之域曠爲長野反側惟之心若焚灼懼益遐棄城陴靡聞乃考諸舊紀先宿所傳並南裔志驗以漢書取其近是及自所聞以著斯篇又采公孫述蜀書及咸熙以來喪亂之事約取耆舊士女英彥肇自開辟終乎永和三年凡十篇號曰華陽國誌夫書契有五善達道義章法戒通古今表功勲而後旌賢能恨璩才短少無逺及不早援翰執素廣訪博咨流離困瘵方資腐帛於顚墻之下求餘光於灰塵之中劘滅者多故有所闕猶愈於遺忘焉蜀紀言三皇乘祗車出谷口秦宓曰今之斜谷也及武王伐紂蜀亦從行史記周貞王之十六年秦厲公城南鄭此穀道之通久矣而說者以爲蜀王因石牛始通不然也本紀旣以炳明而世俗間橫有爲蜀傳者言蜀王蠶叢之間周回三千歲又云荊人鱉靈死屍化西土後爲蜀帝周萇宏之血變成碧珠杜宇之魄化爲子鵑又言蜀椎髻左衽未知書文翁始知書學按蜀紀帝居房心決事參伐則蜀分野言蜀在帝議政之方

帝不議政則王气流於西故周失紀綱而蜀先王七國皆王蜀又稱帝此則蠶叢自王杜宇自帝皆周之叔世安得三千歲且太素資始有生必死死終物也自古以來未聞死者能更生當世或遇有之則爲怪異子所不言況能爲帝王乎碧珠出不一處地之相距動數千里一人之血豈能致此鵑鳥今云是嶲或曰嶲周四海有之何必在蜀昔唐帝萬國時雍虞舜光宅八表大禹功濟九州島后稷封殖天下井田之制庠序之教由來逺矣孔子曰述而不作信而好古竊比於我老彭則彭祖本生蜀爲殷太史夫人爲國史作爲聖則仙自上世見稱在昔及周之末服事於秦首爲郡縣𨿽濵戎夷亦有冠冕故蜀紀曰大人之鄕方大之國也至於漢興反當荒服而無書學乎漢書郡國之有文學因文翁始若然翁以前齊魯當無文學哉漢末時漢中祝元靈性滑稽用州牧劉焉談調之末與蜀士燕胥聊著翰墨當時以爲極歡後人有以爲惑恐此之類必起於元靈之由也惟智者辧其不然幸也綜其理數或以爲西土崄固襟帶易守世亂先違道治後服若吳楚然故逋逃必萃姦雄窺覦蓋帝王者統天理物必居土中徳膺命運非可資能恃險以干常亂紀𨿽饕竊名號終於絕宗殄祀何者天命不可以詐詭而邀神器不可以僥幸而取也是以四嶽三塗陽城太室九州島之險而不一姓冀之北土馬之所產古無興國夫恃險憑危不階歷數而能傳國垂世所未有也故公孫劉氏以敗於前而諸李踵之覆亡於後天人之際存亡之術可以爲永鑑也幹運犯歷破家喪國可以爲京觀也今齊之國志貫之一揆同見不臣所以防狂狡杜姦萌以崇春秋敗絕之道也而顯賢能著治亂亦以爲奬勸也

晉孫盛蜀世譜

裴松之注三國誌引之

巴蜀志

晉袁休明撰其略云髙山嵯峨巖石磊落傾側縈回下臨峭壑行者攀緣牽援帶索全書不傳此數語見酈道元水經注亦碎金殘璧也

傅玄蜀都賦

玄字休奕北地泥陽人博學善屬文舉秀才晉武受禪以玄爲諫官遷侍中司隸校尉卒追封淸泉侯所著蜀都賦初學記多采之

左思蜀都賦

思字太衝作三都賦載筆自隨十年乃就蜀其一也其事物多得之張載載父収爲蜀郡太守隨之任所作有劍閣銘及成都白莵樓詩

補闕蜀都賦

王逸少與周益州書云省疏具悉彼土山川之奇故知揚雄左太衝蜀都賦爲不備宋蒼溪嚴大猷因之作補闕蜀都賦

辧蜀都賦

宋王騰著序略云予讀左思蜀都賦見其薄蜀陋吳謟魏以諛晉之君臣茍售一時之聲價而滅天下之忠義甚矣原思之詞似欲尊正統而黜偏方然不顧正气之淪溺乃知蜀之被枉其所由來者豈朝夕哉故作辧蜀都賦以申蜀人之憤气其商略土風采摭人物不該治亂興衰之變邪正是非之理者不在鋪列之限

益州記二卷

梁太僕卿涪城李膺公輔撰時爲本州島別駕樂史寰宇記常引用之按公輔一作公胤先是譙周任豫劉欣期各有益州記散見類書

段氏逰蜀記錦裏新聞三卷

俱唐段成式著見寰宇記及宋史經籍志

唐鄭暐蜀記二卷

陳振孫曰雜記蜀事人物古迹寺觀之屬人代未詳按蜀志補罅以暐爲成都人復著有天寶西幸略云

元澄蜀記一卷

出宋史新編未詳人代

唐盧求成都記五卷

序曰蜀國自秦始通秦遺蜀王五羙女蜀亦遣五丁迎之到梓潼見一大蛇入山穴中一人掣其尾不能得五人相助大呼拽之山崩五丁及秦女皆死恵王遂遣張儀司馬錯従石牛道滅蜀因封公子通爲蜀侯以陳莊爲相置巴蜀郡遷秦人萬家實之民始能秦言以蜀令張若爲太守前時蜀王開明尙納羙女爲妃蓋五都山之精也及死塟於城西北遣五丁擔其本山之土以爲冢今有二石尙存古老言五丁擔土擔也陳莊旣爲秦公子相數年遂謀反殺秦公子秦伐蜀誅莊封子惲爲蜀侯惲後母誣惲有罪賜劍自殺蜀人以其寃因爲立祠又封子綰爲蜀侯後復疑綰反誅死自此但置守而已後以李冰爲蜀守冰始鑿三江引水以行舟楫岷山多梓栢大竹坐致材木又漑水稻田於是沃野千里號爲陸海復置綿洛二水用便漑灌作石犀五以厭毒蛟命曰犀牛後更爲耕牛二又作三石人立水中冰非常人也與江神約曰水竭不致足盛不沒肩大鑿巖崖通沫水導江之龍大怒冰乃持刀入水與龍闘龍死遂無水害迄今蒙利蜀人稱郫繁爲膏腴綿洛爲浸沃云昭襄王時又有白虎爲患意廩君之魂也歷四郡傷千二百人王乃募能殺之者邑萬家金帛稱是巴夷朐忍廖中藥何謝作白的弩於髙樓瞰而射之死王嫌其夷人乃刻石復頃田不租十妻不數傷人不論殺人不死與之盟曰秦人犯夷輸黃龍一雙夷人犯秦償淸酒一鍾其人安之遂號白虎夷其族又有濮賨賨尢武勇居渝水夾水以居爲漢髙祖前鋒陷陣善舞巴與蜀代爲仇讎蜀嘗封弟葭萌於漢中號苴侯命其邑曰葭萌至漢髙六年始分置廣漢郡髙後城僰道開靑衣文帝末以廬江文翁爲郡守穿湔油口漑田千七百頃立文學選吏子弟皆就學令俊乂之士張叔等十八人東詣博士受七經還以教授於是岷絡之地學比齊魯孝景帝嘉嘆遣天下郡國皆立文學自文翁始也文翁明天文災異後以博士徵至侍中揚州刺史孝武帝置四部都尉俾立十八郭於是郡縣多城觀矣又分牂柯置益州是爲南益州宣帝地節三年穿臨卭蒲塩井二十置塩鐵官自漢興至哀平牧守仁賢宣徳立教英偉命代之士其出如林璽書束帛交馳於梁益之地矣𨿽魯之洙泗齊之稷下未足多也且漢徵八士蜀預其四髙帝分蜀郡北鄙置廣漢武帝分南鄙爲犍爲遂有三蜀之號王莽攺郡守爲帥正以蜀郡爲導江公孫述爲帥正治臨卭述僭號後漢光武帝滅述還爲蜀郡順帝卽位復爲益州郡名依舊州治大城郡治少城靈帝末以劉焉爲牧及卒子璋僞嗣建安十九年璋迎漢左將軍劉備至遂滅璋稱帝繼漢號稱先主治成都魏末司馬昭平蜀復爲益州晉受魏禪以州領郡武帝末以成都爲國封子頴爲其王后賨人李雄僭稱王晉穆帝永和初遣桓溫滅之復爲蜀郡譙縦反安帝命朱齡石討平之至梁分益州更置南北二益州以武陵王紀爲刺史紀僭帝號領兵東下爲湘東王所殺後魏廢帝前二年尉遲迥定益州置總管後迥舉義旗不受代爲隋主堅所戮【按史迥無舉義旗事恐是隋文帝若據益州不受代則王謙也】隋開皇元年廢總管置行臺以蜀王秀爲西南道行臺尙書令三年復爲總管大業元年廢總管爲州又攺州爲郡聖唐武徳元年復爲總管三年置行臺攺爲益州以太尉秦王爲益州道行臺總管又攺爲大都督府天后析益州置彭蜀漢三州開元二年始以齊景冑爲劍南節度營田兼姚嶲等州處置兵馬使自此始有節度使也八年以李浚爲使去兵馬以章仇兼瓊兼山南西道采訪使其後或兼或否亦無定制上元二年始分東西川廣徳二年復合爲一大歷二年又分兩川至今不攺天寶三載復爲大都督府十四載玄宗皇帝巡幸車駕畱五月至徳二年攺爲成都府置尹比東西二京號南京後復停大凡今之推名鎭爲天下第一者曰揚益以揚益爲首蓋聲勢也人物繁盛悉皆土著江山之秀羅錦之麗管弦歌舞之多伎巧百工之富其人勇且譲其地腴以善熟較其要妙揚不足以侔其半況赤府畿縣與秦洛並故非上將賢相殊勲重徳望實爲人所歸服者則不得居此況控帶蠻落阨戎限羗非文武寛猛包羅法度之君子則不能得中庸以是聖庭愼擇尢難其任凡使號有三節度觀察安撫先時南蠻六部不相臣服天子有恩賞各頒一詔呼六詔開元末節度使王昱受賄上奏合六爲一乃封大酋帥越國公蒙歸義爲雲南王始獨稱南詔至楊國忠遙領蜀郡太守兼采訪使遂擾邊閫希立功伐乃有瀘南不利之變貞元中韋令公臯爲節帥招復雲南背蕃歸漢十一月八日置使安撫兼統押西山八國近界羌蠻等使是爲三使韋令公本以奇勲秉旄鉞思立邊效又在鎭且歲久南詔爲其用拓地甚逺公旣卒劉辟繼公後以兵守險爲不順誅死家籍沒後京兆杜公爲節帥酷易軍政殊不以封域爲念戍卒罔代邊蠻積忿至太和三年十二月蒙■﹝山羌﹞巓遂以兵剽掠至城下杜公塡門不敢與爭會監軍使矯詔宣諭蠻人遂退工巧散失良民殱殄其耗半矣列政補完尙不克稱大中六年四月詔以丞相太原公有駈制羌戎之成績由邠寜節度司徒同平章事鎭蜀蜀爲奧壤領州十四縣十一戶百萬兵士五萬外壃接兩蕃人性勁勇易化以道難誣以智公至以儉約帥之以謹亷不伐臨之以刑賞法制平治之人歡且舞旦夕詠公之徳矣先是西蜀圖經甚備朝野之士多寄聲寫錄主玆務者不勝其煩遂盡削而潛焚之長吏至卽據顯者集爲一軸以獻繇是百不書一大中八年戶曺參軍藺玄宗甚好學且目覩司徒相國之異績願付以傳示於後然不以文自任剪截疎長蕪言不略相國乃屬於小子令刋益之且曰不以淹徐疾速歸於流布以爲不朽之事求受命震怖又不欲以圖經爲目乃捜訪編簡目爲成都記五卷經與圖附益之願終玄宗之職庶以此爲助也大中九年八月五日敍

續成都記一卷

五代杜光庭著見宋史經籍志

錦裏耆舊傳

五代進士張■﹝靑彡﹞著見人物志

續錦裏耆舊傳

陳振孫曰前應靈縣令平陽句延慶昌裔撰開寶二年祕書丞劉蔚知榮州得此傳其詞蕪穢請延慶修之攺曰成都理亂記天成後別加編次起咸通九載迄幹徳乙丑平蜀之後朝廷命令官僚姓名及政事因革以至李順王均劉旰作亂之迹皆略載之知新繁縣太常博士張約序按延慶成都人

蜀程記一卷

五代韋莊著見宋史

華陽記

僞蜀廣政中荷澤院僧仁顯撰古今集記取之

蜀江志十卷劍南風物錄二十八種

並宋東陽沈立撰慶曆間知洪雅縣事

離■﹝山上隼下﹞志十卷

見新編不知作者

梁益志十卷

晁公武曰任弁撰天禧申弁遊宦於成都以蜀記數家言皆無據乃引書傳刋正其謬自爲序

蜀古今傳

陵州誌云宋續耆來守是州暇日作蜀古今傳趙淸獻公成都古今集記實摭用之

成都古今集記三十卷

晁氏曰趙抃編抃自慶曆至熙寜凡四入蜀知蜀事爲詳摭其故實以類相従分百餘門時熙寜七年也自序曰僕繇慶曆至今四入蜀凡蜀中利害情僞風俗好惡了然見之不疑嘗謂前世之士編摭記述不失於疎略則失於漫漶不失於鄙近則失於舛雜向治平末因取續耆舊傳而修正之去年陳和叔翰林以書見貽俾僕著古今集別爲一書此固僕之夙心而未有以自發也繇此參訪舊老周咨碩生緝以事類成三十卷不始乎蠶叢而始乎牧誓之庸蜀従經也従經則蠶叢不必書而書之於後何也揚雄紀之吾棄之不可也參取之而已矣事或至於數說何也久論之難詳也昔者齊太公仕於周司馬遷有三說焉疑以傳疑可也神怪死生之事不可以爲教書之何也吾將以待天下之窮理者也書亂臣所以戒小人書寇盜所以警出沒書蠻夷所以盡制禦之本末終之以伐蜀使萬世之下知蜀之終不可以茍竊也其間一事一物皆酌考眾書釐正訛謬然後落筆如關侯墓今荷聖寺闖然有榜而僧仁顯作華陽記云墓在艸場廟在荷聖此目撃之所當棄而従之者也若夫知之有未至編之有未及則亦一人之功不可以求備然竊意十得八九矣後之君子其亦有照於斯乎

範百祿序曰成都蜀之都會厥土沃腴厥民阜繁百物浩麗見謂天府縑縷之賦數路取贍勢嚴望偉卓越佗郡朝廷席五聖之厚基萬齡之泰明燭外遐愛均畿輔凡選建師長必一時名徳中外皆曰可然後以尹玆土其優馭西南之意槪古邈矣非獨隆於今也蜀之所以爲重於天下𨿽窮隅鴂舌共知之而其可以文載而久者則往志蹐錯近事缺絕殆不足以彰其重熙寜壬子八月詔以參知政事趙公爲資正殿大學士再蒞此府蜀之黔黎夙云易擾小異故常必厪上心是時天子方惻然矜之故不憚委公以逺公倍道而來下車之初釐所當卹亟卽民心平紛觧累人乃說懌盡知明天子覆育逺方之意甚厚公亦自謂宜於蜀也會翰林學士陳公和叔寓之書曰蜀事可觀惜其墜落泯泯不耀公慨然畱意毎政事閒隙延多學博識之士與之講求故實掇采舊聞若耳目所及參諸長老考覆是非自開國權輿分野占象州部號名因革之別其鎭其浸岡聯派屬之詳都城邑郭神祠佛廟府寺宮室學宮樓觀苑囿池沼建創之目門閭巷市道裏亭館方面形勢至於神仙隠逸技藝術數先賢遺宅碑版名氏事物種種瓌譎奇詭纎嗇畢書繇秦漢已來凡爲守令犖犖有風迹者若干人有唐迄今知府事居多閎碩端毅之望又若干人其行事暴於圖史不可勝述其始至若代去之年月序次昭然著矣厥生巨人千古不乏澤我文化雋乂疊起科選徳進相踵於朝數百年間無一遺者物有其善𨿽毫釐云補實足以爲一方盛觀自昔僭賊乘民凶菑事變不同久近亦異悉其致冦之由及王師夷難底平之迹與夫歷世蠻獠叛服不常中國所以驅除覊縻得失之故又足以爲不虞不若之明鑑嗚乎旣有政以孚其恵又爲書以憲厥後公之於蜀可謂志得而道備矣書成凡若干篇以類相従爲三十卷名曰成都古今集記令觀之者信蜀爲重於天下非虛也哉

續成都古今集記二十二卷

陳氏曰知府事王剛中居正撰紹興三十年餘嘗手寫洛陽名園記而題其後曰晉王右軍聞成都府有漢時講堂秦時城池門屋樓觀慨然逺想欲一逰目其與周益州帖蓋數致意焉近時呂太史有感於宗少文臥逰之語凡昔人紀載人境之勝錄爲一編其奉祠亳社也自以爲譙沛眞源恍然在目而兗之太極嵩之崇福華之雲臺皆將臥逰焉噫嘻弧矢四方之志髙人達士之懷古今一也顧南北分裂蜀在境內𨿽逺患不往爾往則至矣亳兗嵩華視蜀猶邇封也欲往其可得乎然則太史之情其可悲也已余近得此記手寫一通與東京記長安河南志夣華錄諸書並蔵而時自覽焉是亦臥逰之意云耳於時歲在己丑蜀故無恙也後七年而有虜禍秦漢故迹焚蕩無遺今其可見者惟此二記耳而板本亦不可復得矣嗚呼悲夫自昔淸獻公刪取張■﹝靑彡﹞勾延慶鄭暐盧求周封等書爲成都古今集記三十卷凡興廢遷徙及城郭宮府坊市庫廏儒宮佛室仙館神祠陵墓渠堰樓臺池苑之名數與風俗之好惡人物之臧否方伯監司之至去蠻夷寇盜之起滅木石之殊尢虫魚之變怪靡不畢載其采獲貫穿亦勤且詳矣自熙寜訖今凡八十七年事當紀述者蓋難遽數而舊記莫或踵繼見聞異辭日月寖久恐遂湮滅可不惜哉晉陵胡承公嘗命僚屬論次未究端緒尋遷宣撫使事復中輟余來此將周歲蒙國威憲邊堠幸帖息斯民亦安堵如故因以閒隙捜訪纂緝作續記二十二卷前記載古事往往有差誤則辧正之脫遺則補足之淸獻所云知之有未至編之有未及者余固不免也其亦有待於後之君子乎

成都古今丙記十卷

宋淳熙制置知府範成大撰自序曰前記趙淸獻公作於熙寜七年甲寅凡三十卷蜀之始封及分野梁益州劍南西川成都府屬郡縣得名之所自廢置因革之不同考之詳矣後八十七年當紹興三十年庚辰王恭簡公續爲之記有辧其差誤附益其未載者二記今皆具存續記之成距今才十有八年𨿽事之當書者不至甚夥然恐自是日月寖久來者難考乃搜耳目所及者繼書之名曰丙記其二記已載者皆不重出云

成都古今丁記二十五卷

淳熙中制置胡元質長文撰自序曰成都古今記起自熙寜甲寅前帥趙閱道集之凡三十卷後八十七年當紹興庚辰王時亨復爲續記二十二卷廢置因革纎悉巨細靡不載也又十有八年當淳熙丁酉範至能復爲丙記十卷距時亨日未逺𨿽不至如前續記之多然二書之所不及者則加詳矣予以是年秋代匱帥蜀四路兵民之寄實在焉蜀久困於徵輸酤之額𨿽減塩茗之課猶重其它邊防民政事所當行利興害去皆有端緒可覆而考也居三年綴爲丁記二十五卷粗成一書惟沈黎畨部繹騷踰時方定變之所起以迄無事隨宜措畫本末具存姑俟論定別爲一編合成都四記而觀之往事頓前得過半矣

蜀人物志

寶謨閣學士劉甲撰甲字師文淳熙進士嘉州人

劍南廣記四十卷

宋龍州助教郭友直撰

宋成都誌

慶元中制置使建安袁說友序作者不知爲誰按費著云全蜀郡誌惟成都誌有文類今文類五十卷爲袁所集則志必出其手而自序矣

元成都誌

至正中費著撰自序曰成都居全蜀上游其名稱自西漢始按禹貢蜀爲梁州之分岷山導江東別爲沱今導江與沱名縣鎭於成都此三代而上地誌之見於書而不可誣者文王之化行乎江漢之域江有沱詠於二南之先然漢統於江以朝宗沱附於江以起興江首四瀆歷代祠其神於成都故成都爲江之源而荊揚之江特其委爾考禹迹聲教之所被稽文王羙化之所行徵諸武王逖矣西土之誓言論全蜀而溯源於成都上游之導江則孰有逾於詩書之爲可信而有據者哉謂三代而下秦恵伐蜀而後得與中國通文翁興學於成都而後得與齊魯比不端本於夫子刪定之經惟遷史之言是信亦學者之過也若曰周衰而諸侯叛蜀據阻自安職貢廢而文教弛秦恵伐之而後道路通文翁學而後風化復斯可矣捨詩書斷自秦漢以論蜀則未可也全蜀郡誌無慮數十家惟成都誌有文類兵余版毀莫存蜀憲官佐搜訪百至得一二寫本乃參稽訂正僅就編帙凡郡邑沿革與夫人物風俗亦槪可考焉遂鳩工鋟梓以廣其傳若文類之詳則有待於後之好事者

靑城山甲記

晁氏曰僞蜀道士杜光庭賓聖撰集蜀水若山在靑城者悉本道家之言

靑城山乙記一卷

範仲立撰

岷山異事三卷

宋史句臺符撰

永康軍志今灌縣

教授張增編

茂州圖經

郡守史憲序

資中志今資縣

扈自中編李折序

金淵志今金堂縣

郡守韓植序

龍門志今龍安府

楊熹序

龍門續志

宋之源序

陰平縣記今靑川所

唐大中六年周茵撰

嘉州誌二卷

本志序云宋呂勤爲守命張開修峩眉志至呂昌朝以嘉州圖經增廣之爲嘉州誌二卷

嘉定志

郭公益編

續志

林潔已編

峩眉志三卷

晁氏曰張開撰郡守呂勤命開考圖經及傳記石刻綴緝成書析爲十四門宋白吳中復詩文附於後

峩眉山記一卷

宋史新編此記次在盧鴻下

榮州圖經今榮縣

隆興元年李燾爲守命教官勾演編

武陽志十卷今彭山縣

陳氏曰乾道六年教授葛元隲著太守廖遲元達序

武陽志二十七卷

何友諒著見宋經籍志

眉州古志

孫汝聴編

通義志二十五卷今眉州

宋經籍志趙善贑著

通義記

家安國編

江鄕志亦眉州

張伯虞編劉光祖序

臨卭志二十卷補遺十卷今卭州

宇文紹奕撰見經籍志

雅安志今雅州

李嗣文序

沈黎志二十三卷今黎州

宋史王寅孫撰

戎州記今敍州府

唐書李仁實撰頓邱人官至左史

敍州圖經三十卷

兪聞中撰見宋史

瀘州地裏書

蒲江髙載著載爲瀘州錄事參軍州守吏部範君委修筆削周詳爲時所重

江陽志今瀘州

教授李浚序

江陽譜

永嘉曺叔逺編

江州圖經一卷今重慶府

見新編不載作者

江州事迹三卷

宋史經籍志韓昱撰

南平志今南川縣

郡守趙彥邁序

南平郡圖經一卷

失作人名見新編

涪陵記一卷今涪州

宋史云馮忠恕撰

古涪志十七卷

宋經籍志云王寛夫撰

龜陵志今涪州

楊興序

龜陵新志

鄭鑑撰

忠州圖經一卷

新編載失名

南賓志今忠州

樊漢炳序

平都山仙觀記二卷今酆都縣

見宋經籍志未詳人代

墊江志三十卷今合州

郡守任逢編見宋史

靖南志今榮昌縣

太守黎伯巽序

珍州圖經三卷今遵義府眞安州

見宋經籍志失名

夔州圖經

故相國安陽公源乾曜參軍時修

夔舊圖經

李國緯編

夔州圖經四卷

宋經籍志劉徳禮撰

夔州誌十三卷

新編云馬導撰

通川志十五卷今達州

宋史馬景修著

大寜監圖經六卷

宋史云不知作者

南浦志今萬縣

趙善贛編

萬州新志亦萬縣

王子申序

梁山軍圖經今梁山縣

教授黃震仲編

閬苑新記三十卷今保寜府

新編載王震撰

隆苑記亦保寜府

宋陟文

閬苑前記

何求文

閬苑續記

曺無忌文保寜志云宋閬中何求以宋陟隆苑記疎略乃裒次三十卷爲閬苑記其後同縣曺無忌又續爲二十六卷其書自元符三年起修至紹興二十五年止

寜武志今廣元縣

鄒卿序楊炎正編

淸化前志今巴州

教授劉甲編

淸化續志

教授李鈞編

果州圖經五卷今順慶府

見宋史無作者名

開漢志亦順慶府

郡守朱繁序云紀將軍信加封詔詞有雲實開漢業故建樓命名曰開漢郡誌名編亦曰開漢

廣安志

嘉定攺元郡守廖唐英序

宕渠志二卷亦廣安州

無編集人姓名及郡守題名仙釋詩文等類

蓬州誌五卷

祕書少監劍門羅畸疇老撰凡十五門崇寜四年序

梓潼古今記今潼川州

淳熙間郪令孫汝聴作

梓潼風俗譜

元佑間教授石慶嗣作

新潼川志

劉甲序

潼川府圖經十一卷

宋史新編袁觀撰

遂寜志

馬崇文序

普慈志三十卷今安嶽縣

宋郡守楊泰之撰靑神人

西南夷事狀二十卷西戎記二卷

並唐韋臯撰

西南備邊錄十三卷

陳氏曰唐宰相李徳裕文饒太和中鎭蜀所作錄內州縣城鎭兵食之數大略具焉

李巽巖曰今存者只一卷與崇文總目相符豈嘉佑以前已亡逸乎徳裕之深謀逺慮𨿽至今可用也而所存止此可惜

西南備邊志十二卷

陳氏曰嘉定進士鄧嘉猷撰紹興末犍爲有蠻擾邊初莫知其何種族也已而有能別識其爲虛恨蠻者時蜀邊久無事旣去而朝廷憂之詔有司經度嘉猷取秦漢以來訖於本朝凡史傳所載蠻事皆著於篇時乾道中也其爲志九爲圖一

邊和錄五卷

陳氏曰承議郎河東陳伯彊撰載胡世將承公宣撫川陜事

西南條著

趙瞻著瞻知威州以威茂雜羣獠險而難守不若合之而建郡於汶川條著其詳爲書後熙寜中經理西南就瞻取其書考焉

益部方物略記

宋端明殿學士吏部侍郎知益州安陸宋祁子京撰序曰益爲西南一都會左阻劍門右負夷番內坦夷數百里環以長江裹以復岑川陸盛气礙而不得東逥薄蜿蜒還負一方爲珍木爲怪艸爲鳥魚芋稻之饒日暘雨雨噓和吐妍層出雜見不可勝狀殆岷精縕靈示完富瓌璚於玆壤也嘉佑建元之明年予來領州得東陽沈立所錄劍南方物二十八種按名索實尙未之盡故徧詢西人又益數十物列而圖之物爲之贊圖視狀贊言生之所以然更名益部方物略記凡東方所無及有而自異皆取之兾禆風土聚邱之遺云

三川官下記二卷

宋敏求撰見宋史經籍志

續東京至益州地裏圖若干捲

宋史李常著常字公擇東坡友也

峽程記一卷

五代韋莊撰見宋史

峽山履平集一卷

司馬儼撰見宋經籍志

峽山利渉集一卷

潘子韶著見宋史

蜀北路秦程記一卷

宋史陳延禧撰

吳船錄一卷

範成大至能撰公自蜀帥東歸紀逰取門泊東吳萬里船之句爲名

蜀中廣記卷九十六

●欽定四庫全書

蜀中廣記卷九十七

﹝明﹞曺學佺撰

○著作記第七

集部

蜀國文英八卷

王蜀嘉州司馬劉贊編見宋經籍志

成都文類五十卷

宋慶元中制置使建安袁說友編其自序曰天地之祕蔵發而爲名山大川山川之秀靈斂而爲文章華藻二者相爲頡頏而光明焉者也兩京三都之賦摹寫天地繪繡山川絢道徳掞天庭潤金石諧韶濩與乾坤造化周流盛大於宇宙之間千百世而下知有兩京三都者以此文也然則天地山川而可無此文哉而可以不傳此文哉益故大都會也有江山之雄有文物之盛奇觀絕景僊遊神迹一艸一木一邱一壑名公才士騷人墨客窺奇吐芳聲流文暢散落人間何可一二數也凡此者予來三年亦旣略睹矣或曰兩京三都以賦而傳使無傳焉斯文泯矣然則繇漢以來其文以益而作者今獨無傳可乎有益都斯有此文此文傳益都亦傳矣爰屬寮士摭諸方策裒諸碑識流傳之所膾炙友生之所見聞大篇雄章英詞綺語折法度極炫耀其以益而文者悉登載而彚輯焉斷自漢以下迄於淳熙其文篇凡一千有奇類爲十一目釐爲五十卷益之文於玆備矣嗟乎後世之士豈無浮沅湘由巴蜀作史記如司馬子長者乎豈無上瞿唐過夔梓賦雪錦如杜少陵者乎又豈無自西蜀歷荊楚棲遲山水間如田遊巖者乎儻復得如二三公者而訪斯益擥斯文焉則知淸寜闔辟至大至廣之內而有所謂蜀蜀六十州亙五千里之內而有所謂益益都無量江漢炳靈之內而有所謂文者其不在此書乎是書也而有傳焉庶幾乎無負於益矣

固陵集二十卷

宋廣都費士戣達可著嘉定中爲夔守編集管內山川建置碑文記頌爲二十卷多半夔門之書在旁縣者十之二三

成都古今詩集六卷

章楶編人代未詳出宋史經籍志

嘉定詩

王象之輿地碑目云岑參爲嘉州時編

漢司馬相如集二卷

後人取其上林賦難蜀父老文及封禪頌諸作編輯爲上下卷今刻在漢魏叢書

文心雕龍曰相如含筆而腐毫上林繁類以成艷又云相如之難蜀父老文曉而諭博有移檄之骨焉又云相如封禪蔚爲倡首爾其表權輿序帝王炳玄符鏡鴻業駈前古於當今之下騰休明於列聖之上歌之以禎瑞贊之以介邱絕筆玆文固維新之作也

王子淵集

王褒字子淵資中人漢書益州刺史王襄使褒作中和樂職詩以宣風化因薦之於朝詔徵褒獻聖主得賢臣頌宣帝嘉之令待詔備歌頌數従行幸受賜爲多褒嘗作洞簫頌元帝爲太子時令後宮貴人皆誦讀之又微時客湔上戱爲僮約一篇劉勰云王褒髯奴劵之楷也

楊子雲集五卷別傳一卷

晁氏曰古無雄集宋譚愈好雄文患其散在篇籍離而不屬因綴繹之得四十餘篇又云従父詹事公以道雜取諸書所載雄逸事爲一編系之以贊文心雕龍曰子云屬意辭人最深觀其涯度幽逺搜選瑰麗而竭才以鉆思故能理贍而辭堅矣

反離騷一章

漢書雄毎作賦嘗擬司馬相如以爲式又怪屈原文過相如至不容作離騷自投江而死乃作書往往摭離騷文而反之自■﹝山昬﹞山投諸江流以弔屈原名曰反離騷又旁離騷作重一篇名曰廣騷又旁惜誦以下至懷沙一卷名曰畔牢愁畔牢愁廣騷文多不載獨載反離騷

二十四箴一卷

雕龍云子云稽古始範虞箴晁氏曰今廣徳所刋本校集中無司空尙書博士太常四箴集中所有皆據古文苑而此四箴或云崔駰或云崔瑗疑不能明

演連珠一卷

雕龍云揚雄覃思文闊業深綜述碎文璅語肇爲連珠其事𨿽小而明潤矣

漢何汶集

汶郫縣人何英之孫也集有世務三十篇

李伯仁集二卷

李尢字伯仁廣漢雒人也少以文章顯漢和帝時侍中賈逵薦尢有相如揚雄之風召詣東觀受詔作賦拜蘭臺令史安帝時稍遷爲諌議大夫受詔與謁者僕射劉珍等同撰漢記後帝廢太子爲濟陰王尢上書諫爭順帝立遷樂安相年八十三卒所著詩賦銘誄頌七嘆哀典凡二十八篇尢同郡李勝亦有文才爲東觀郎著詩誄頌論數十篇

文章流別云李尢自山河都邑至於刀筆笇契莫不有銘

李密述理論十篇

晉書密字令伯犍爲武陽人治春秋左氏傳博覽多所通渉皇甫士安雅善之

玄鳥賦

密長子賜少能屬文作玄鳥賦舉秀才爲汶山太守

龔壯邁徳論

晉書壯字子偉巴西人潔已自守與鄕人譙秀齊名以父叔爲李特所害終身不至成都惟研考經典覃思文章每嘆中夏多經學而巴蜀鄙陋兼遭李氏之難無復學徒乃著邁徳論文多不載

何妥文集十卷

隋書妥字棲鳯郫縣人傳稱又著孝經義疏二卷

陳子昻文集十卷

別傳曰子昻字伯玉梓州射洪人始以豪家子馳俠使气至年十七八未知書嘗従博徒入鄕學慨然立志因謝絕門客専精墳典數年之間經史百家罔不該覽尢善屬文雅有相如子云風骨年二十一以進士對策髙第文明初上書帝覽而異之勅曰梓州人陳子昻地籍英靈文稱偉曄可麟臺正字時洛中傳寫其書市肆閭巷吟諷相屬乃至轉相貨鬻飛馳逺邇拜右拾遺卒年四十二其文章散落多得之於人口今所存者十卷嘗著江上丈人論將磅礡化機而與造物者逰遭家難亡之故人範陽盧蔵用集其遺文爲序傳識

柳宗元譔楊評事文集後序略云文有二道辭令褒貶本乎著述者也導揚諷諭本乎比興者也著述者流出於書之謨訓易之象系春秋之筆削其要在於髙壯廣厚詞正而理備謂宜蔵於簡冊也比興者流蓋出於虞夏之詠歌殷周之風雅其要在於麗則淸越言暢而意美謂宜流於謡誦也玆二者考其旨義乖離不合故秉筆之士恆偏勝獨得而罕有兼者焉厥有能而専美命之曰藝成𨿽古文雅之盛世不能並肩而生唐興以來稱是選而不作者其梓州陳拾遺乎

閭邱均集

均成都人唐初與杜審言齊名爲安樂公主所薦起家太常博士公主被誅均坐貶循州司戶卒其孫閭邱師與杜甫通家來往

李義府集三十卷

唐書義府本瀛州饒陽人其祖爲射洪縣丞因家於永泰今之鹽亭也嘗獻承華箴見文部

李翰林集二十卷一云艸堂集

晁氏曰李白集舊十卷唐李陽冰序咸平中樂史別得白歌詩十卷凡七百七十六篇又纂雜著爲別集十卷宋次道治平中得王文獻及唐魏萬所纂白詩又裒唐類詩洎石刻所傳者通陽冰樂史集共一千一篇雜著六十五篇曽子固乃考其先後而次第之云白蜀人天寶初至長安明皇召爲翰林供奉頃之不合去安祿山反明皇在蜀永王璘節度東南白時臥廬山迫致璘敗坐系潯陽獄崔渙宋若思驗治白以爲罪薄釋白囚使謀其軍乾元元年終以璘事長流夜郎遇赦得釋過當塗以卒始終更渉如此此白之詩所自序可考者也舊史稱白山東人爲翰林待詔又稱白在宣城謁見永王璘遂辟爲従事而新書又稱白流夜郎還潯陽坐事下獄宋若思釋之者皆不合於白之自序蓋史誤耳予按杜甫詩亦以白爲山東人而蘇子瞻嘗恨白集爲庸俗所亂則白之自序亦未可盡信而遂以爲史誤近蜀本又附入左綿邑人所裒白隠處少年所作詩六十篇尢爲淺俗白天才英麗其辭逸蕩雋偉飄然有超世之心非常人所及讀者自可別其眞僞也

唐宣州當塗令李陽冰序云李白字太白隴西成紀人梁武昭王暠九世孫蟬聯珪組世爲顯著中葉非罪謫居條攴易姓與名然自窮蟬至舜五世爲庶累世不大耀亦可嘆焉神龍初始逃歸於蜀之彰明復指李樹而生伯陽驚姜之夕長庚入夣故生而名白以太白字之世稱太白之精得之矣不讀非聖之書恥爲鄭衛之作故其言似天仙之辭凡所著述言多諷諭自三代以來風騷之後馳驅屈宋鞭撻揚馬千載獨步惟公一人故王公趨風列嶽結軌羣賢翕習如鳥歸鳯盧黃門云陳拾遺橫制頹波天下質文翕然一變而今朝詩體尙有梁陳宮掖之風至公大變掃地並盡今古文集遏而不行惟公文章橫被六合可謂力敵造化歟天寶中明皇下詔徵就金馬降輦步迎如見綺皓坐之七寶牀禦手調羹以飲之謂曰卿是布衣名爲朕知非素蓄道義何以及此置於金鑾殿出入翰林中問以國政潛艸詔誥人無知者醜正同列害能成謗格言不入帝用疎之公乃浪迹縦酒以自昏穢詠歌之際屢稱山東人與賀知章崔宗之等號爲八仙時又稱公爲謫仙朝列賦謫仙之詞凡數百首多言公之不得意天子知其不可畱乃賜金歸之遂就陳畱采訪使彥允請北海髙天師授道籙於齊州紫極宮將東歸蓬萊訪羽人駕丹邱耳陽冰試弦歌於當塗心非所好公遐不我棄乘扁舟而相顧臨當掛冠公又疾亟艸藳萬卷手集未修枕上授簡俾令爲序論關雎之義始愧卜商明春秋之詞終慚杜預自中原有事公避地八年當時著述十喪八九今所存者皆得之他人焉時寶應元年十一月乙酉也

前進士魏顥序云自盤古劃天地天地之气艮於西南劍門上斷橫江下絕岷峨之曲別爲錦川蜀之人無聞則已聞則傑出是生相如君平王褒揚雄降有陳子昻李白皆五百年矣白本隴西�放形因家於綿身旣生蜀則江山之英秀也伏羲造書契後文章濫觴者六經糟粕離騷糠粃建安七子七子至白中有蘭芳情理宛約詞句研麗白與古人爭長三字九言鬼出神入瞪若乎後耳白久居峨眉與丹邱子因持盈法師逹白亦因之入翰林名動京師大鵬賦詩家蔵一本故賓客賀公奇白風骨呼爲謫仙子由是朝士作歌數百篇上皇豫遊召白時爲貴門邀飲比至半醉令制出師詔不艸而而成許中書舍人以張垍讒逐遊海岱間年五十餘尙無祿位祿位拘常人橫海鵾負天鵬豈池籠榮之顥始名萬次名炎萬之日不逺命駕江東訪白遊天臺還廣陵見之眸子烱然哆如餓虎或時束帶風流醞藉曽授道籙於齊有靑綺冠帔一副少任俠手刃數人與友自荊䢐揚路亡權■﹝穴上之下﹞回棹方暑亡友糜潰白收其骨江路而舟又長揖韓荊州延飲白誤拜韓讓之白曰酒以成禮荊州大悅白始娶於許生一女一男男曰明月奴女旣嫁而卒又合於劉劉訣次合於魯一婦人生子曰頗黎終娶於宋門攜昭陽金陵之妓迹類謝康樂世號爲李東山駿馬美妾所適二千石郊迎飲數斗醉則奴丹砂撫靑海波滿堂不樂白宰酒則樂顥平生自負人或爲狂白相見泯合有贈之作謂余爾後必著大名於天下無忘老夫與明月奴因盡出其文命顥爲集顥今登第豈符言耶解攜明年四海大盜宗室有某者白陷焉謫居夜郎罪不至此屢經昭洗朝廷忍白久爲長沙汨羅之儔路逺不存否極則泰白宜自寛吾觀白之文義有濟代命然千鈞之弩魏王大瓠用之有時議者柰何以白有叔夜之短儻黃祖過禰晉帝罪阮古無其賢所謂仲尼不假蓋於子夏也經亂離白章句蕩盡上元末顥於綘偶然得之沈吟累年一字不下今日懷舊援筆成序首以贈顥作顥酬白詩不忘故人也次以大鵬賦古樂府諸篇積薪而錄文有差互者兩舉之白未絕筆吾其再刋付男平津子掌其它事迹存於後序

李太白槁書跋云槁書世傳李太白遺文或謂謝氏子弟誑武功蘇才元所書更不復詳考所出而推與過重便謂不減魯公然此書𨿽少繩墨不可考以法度要是軒前輊後度越陵突令人想見酒酣賦詩時也王僧虔論書或以其人可想或以其法可存世人愛李太白名至僞書一卷亦聲價增重豈以其人可想故耶

朱巨川集

唐朱灣字巨川西蜀人貞元元和間爲府従事髙仲武間气集云朱君率履貞素放情江湖郡國交徵潛耀不起有唐髙人也詩體淸逸興用宏深因詞寓意放詠尢工

符載集十卷

唐符載字厚之岐襄人幼有宏達之志隠居廬山聚書萬卷不爲章句學貞元中李巽江西觀察薦其才授奉禮郎爲南昌軍副使繼辟西川韋臯掌書記歷監察禦史元和中卒叚文昌爲墓志附於後集皆雜文末篇數詩而已集前有崔羣王湘送符處士歸覲序皆云載蜀人以比司馬王揚云

雍陶集十卷

陶字國鈞成都人太和中進士爲簡州刺史有詩名見詩話

李逺集一卷

唐建州刺史云陽李逺求古撰太和五年進士終禦史中丞有集傳

唐求集一卷

唐嘉州處士唐求與顧非熊齊名詳見詩話

孫光憲鞏湖編玩三卷荊臺集四十卷筆傭集十卷

光憲字孟文陵州人王衍降唐避地荊南髙従誨辟掌書記三世皆在幕府歸宋授黃州刺史在郡有聲幹徳中卒光憲博通經史聚書數千卷或自抄寫孜孜讎校老而不廢好著撰自號葆光子所著荊臺集鞏湖編玩筆傭集橘齋集北夣瑣言蠶書又譔續通歷紀事頗失實太平興國初詔毀之

皁江漁翁集

後唐張立著立新津人少博學尢長詩什隱居山谷中孟蜀明徳間詔赴闕立詐病不就先是知詳入蜀中外騷動明宗頗以蜀人爲疑凡有勢力貲產之族悉遣入洛立嘗爲詩諷曰朝廷不用憂巴蜀稱覇何曽是蜀人宰相李昊聞而重之復薦於昶亦托病不就有詩數百篇號皁江漁翁集行世後徙居雙流唐英商英皆其孫也

梓潼集二十卷

五代李堯夫著詳見詩話

玉壘集十卷

唐僧可朋著丹稜人

煙花集五卷

蜀後主王衍集艷詩二百篇且爲之序

三家宮詞三卷

唐王建蜀花蘂夫人宋丞相王珪三人所著

花蘂夫人詩一卷

靑城費氏女詳見詩話

蜀中廣記卷九十七

●欽定四庫全書

蜀中廣記卷九十八

﹝明﹞曺學佺撰

○著作記第八

集部

鮮於伯圭集一卷

宋鮮於懷字伯圭閬中人累舉不第嘗作揠愁詞時人稱之李宗諤贈詩云漢殿無人薦揚子滿朝空誦揠愁詞後與宗諤同年第四人登科趙普判秦州辟爲觀察推官卒

民士編一十九卷

陳充字若虛成都人雍熙中甲科仕至刑部郎中知貢舉卒詞學典贍性曠達喜談謔澹於榮利自號中庸子民士云者蓋其未仕已仕前後所著文也唐牛僧孺著善惡無餘論言堯舜伯鯀俱不能慶殃其子充因作論以反之

朱臺符文集三十卷

宋史臺符字拱正眉山人十歲能屬辭常作黃山樓記爲當時所稱太宗廷試以尺晷成一賦登進士甲科好學喜延譽後進景徳初爲陜西轉運與時不合再出知洪州卒年四十二

五龍山居詩

謝全長江人居五龍山下以詩自娯其詩平澹有浪仙之風司馬池知小溪縣與之定交太平興國五年進士

田表聖咸平集五十卷三朝奏議五卷

田錫字表聖其先京兆人唐末徙於蜀宋初與胡旦何士宗齊名興國三年進士第知制誥終右諫議大夫範仲淹司馬光讀其書皆稱其直諒蘇軾以之比賈誼云

牟君華文集

牟衮字君華安嶽人受學於多嶽先生端拱間登進士第以文章名累官翰林學士有詩文行於世

東觀集十卷

華陽羅處約思純著知吳縣時王元之禹偁亦知長洲日與唱和蘇杭間多傳誦之淳化中受詔荊湖路巡撫欲以苛察立名所奏劾甚眾卒年三十三無後禹偁與蘇易簡收其文

漁舟集一卷

成都處士郭震希聲撰自稱汾陽山人李畋序稱其所作有孟郊風致淳化四年忽作詩曰朝出東門逰東門好春色靑靑原上艸莫放徵馬食詣闕獻書言蜀利病未幾順賊已作矣

王嵒集一卷

陳氏曰嵒集中有春日感懷上滕白郎中蓋亦宋初人又有聖駕親徵河東及甲午避寇全家欲下荊南之語則是李順亂蜀之歲嵒蓋蜀人也耶

李建中集三十卷

建中字得中其先京兆人祖稠仕於蜀遂爲蜀人興國中進士甲科累官主客員外郎性簡靜風神雅秀恬於榮利前後三求掌西京畱司禦史臺愛洛中風土就構園池號曰靜居好吟詠毎逰山水多畱題自稱巖夫民伯善修養預校定道蔵卒建中善書紮行筆尢工多構新體艸隸篆籀八分亦妙人多摹習嘗手寫郭忠恕汗簡集以獻皆科斗文字詔嘉奨之

玉堂集二十卷

蘇易簡著易簡字太簡銅山人弱冠舉進士太平興國五年狀元官翰林承旨太宗書玉堂之署賜之故以名其集終參知政事

文房四寶五卷文選類要三卷

易簡撰集古今筆硯紙墨四門繼以賦頌述作有徐鉉序又摘文選雙字以類編集爲類要三卷

翰林續志二卷禁林宴會集三卷淳化編勅三十卷

晁氏曰蘇易簡在北門最承太宗睠遇錄元和以後至國朝翰林故事以續季肇之書太宗賜詩嘉之

翰林雜誌一卷

其書不題撰人輯唐韋執誼故事元稹承旨壁記韋采微新樓記杜元頴監院使記鄭璘視艸亭記並李宗諤題名記爲一篇或云易簡子耆采其父翰林續志所遺附益之

滄浪集十五卷

蘇舜欽撰舜欽字子美易簡之孫杜祁公衍之壻也景佑中進士累遷集賢校理監進奏院坐用故紙錢會客除名慷慨有大志好古工文章及廢居蘇州買水石作滄浪亭益讀書發其憤懣於歌詩其體豪放往往驚人又善艸書醉酣落筆爭爲人所傳翫

舜欽報韓維書曰蒙開責以兄弟在京師不以義相就獨羇外數千里自取愁苦予豈無親戚之情豈不知會合之樂也安肯捨安逸而甘愁苦哉昨在京師不敢犯人顏色不敢論議時事隨眾上下心志蟠屈不開固亦極矣不幸適在嫌疑之地不能決然早自引去致不測之禍捽去下吏人無敢言友讎一波共起謗議被廢之後喧然未已更欲寘之死地然後爲快來者往往鉤賾言語欲以傳播好意相卹者幾希矣故閉戶不敢與相見如避兵寇偸俗如此安可久居其間遂超然逺舉羇泊於江湖之上不惟衣食之累實亦少避機穽也況血屬之多資入之薄持國見之矣常相團聚可乏衣食乎不可也可閉關常不與人接乎不可也與人接必與之言與之言必與之還往使人人皆如持國則可不迨持國者必加釀惡言喧布上下使僕不能自明則前日之事未爲重也都無此事亦終日勞苦應接之不暇寒暑奔走塵土泥淖中不能了人事羸馬餓僕日棲棲取辱於都城使人指背譏笑哀憫亦何顏面安得不謂之愁苦哉比𨿽與兄弟親戚相逺而伏臘稍足居室稍寛無終日應接奔走之勞耳目淸曠不設機關以待人心安閒而體舒放三商而眠髙舂而起靜院明窻之下羅列圖史琴樽以自愉悅有興則泛小舟出盤閶二門吟嘯覽古於江山之間渚茶野釀足以銷憂蒓鱸稻蟹足以適口又多髙僧隱君子佛廟勝絕家有園林珍花奇石曲池髙臺魚鳥畱連不覺日暮昔孔子作春秋而夷吳又曰吾欲居九夷觀今之風俗樂善好事知予守道好學皆欣然願來過従不以罪人相遇𨿽孔子復生是亦必欲居此也以彼此較之孰爲然哉人生內有自得外有所適固亦樂矣何必髙位厚祿役人以自奉養然後爲樂今𨿽僑此亦如仕宦南北安可與親戚常相守耶予窘迫勢不得如持國意必使我屍轉溝洫肉餧虎而後以爲安所義何其忍耶詩曰凡今之人莫如兄弟兄弟以恩急難必相拯救後章曰喪亂旣平旣安且寜𨿽有兄弟不如友生謂友朋尙義安寜之時以禮義相琢磨予以持國外兄弟也急難不相救又於未安寜之際欲以義相琢磨𨿽古人所不能受予欲不報慮淺吾持國也按舜欽以父任補太廟齋郎調滎陽縣尉玉淸昭應宮災舜欽年二十一詣登聞鼓院上疏範仲淹薦其才召試爲集賢校理監進奏院所論議多侵權貴而其婦翁杜衍與富弼在政府多引用一時聞人欲更張庶事禦史中丞王拱辰等不便其所爲會進奏院祠神舜欽與右班殿直劉巽輙用鬻故紙公錢召妓樂閒宴會賓客拱辰亷得之諷其屬劾奏因欲揺動衍事下開封府劾治於是舜欽與巽俱坐自盜除名舜欽旣廢寓吳中其友人韓維責以隔絕親交故報書云

歐陽氏序曰斯文金玉也棄擲埋沒糞土不能銷蝕其見遺於一時必有收而寶之於後世者𨿽其埋沒而未出其精气光怪已能常自發見而物亦不能揜也故方其擯斥摧挫流離窮厄之時文章已自行於天下𨿽其怨家讎人及嘗出力而擠之死者至其文章則不能少毀而揜蔽之也凡人之情忽近而貴逺子美屈於今世猶若此其伸於後世宜何如也公其可無恨予嘗考前世文章政理之盛衰獨怪唐太宗致治幾乎三王之盛而文章不能革五代之餘習後百有餘年韓李之徒出然後元和之文始復於古唐衰兵亂又百餘年而聖宋興天下一定晏然無事又幾百年而古文始盛於今自古治時少而亂時多幸時治矣文章或不能純粹或遲久而不相及何其難之若是歟豈非難得其人歟茍一有其人又幸而及出於治世世其可不爲之貴重而愛惜之歟嗟吾子美以一酒食之過至廢爲民而流落以死此其可以嘆息流涕而爲當世仁人君子之職位宜與國家樂育賢才者惜也子美之齒少予而予學古文反在其後天聖之間予舉進士於有司見時學者務以言語聲偶擿裂號爲時文以相誇尙而子美獨與其兄才翁及穆參軍伯長作爲古歌詩雜文時人頗共非笑之而子美不顧也其後天子患時文之獘下詔書諷勉學者以近古由是其風漸息而學者稍趍古焉獨子美爲於舉世不爲之時其始終自守不牽世俗趍捨可謂特立之士也子美官至大理評事集賢校理而廢後爲湖州長史以卒享年四十有一其狀貌奇偉望之昻然而卽之溫然久而愈可愛慕其才𨿽髙而人亦不甚嫉忌其撃而去之者意不在子美也

才翁集一卷

蘇舜元字才翁銅山人子美兄也有气節能詩尢工艸書所著有才翁集

張少愚白雲集三十卷

張兪字少愚幼通悟於書無不該貫朝廷嘗以校書郎召表乞授其父隱於岷山之白雲溪凡六被徵召皆不起爲文有西漢風嘗賦洛陽懷古蘇子美見而嘆曰優遊感諷意不可盡吾不能也

陳文恵公愚邱集三十卷

陳堯佐字希元閬州人端拱初進士歷官太子太師致政年八十二卒號知餘子謚文恵堯佐屬辭尙古不牽世用喜爲二韻詩詞調雋永又有湖陽野廬遣興等集皆自有序

本傳文恵少好學及貴讀書不輟善古隸八分尢工詩

金龜集十五卷

文恵従子漸著漸與父堯封同廷試漸中第辭不就願擢其父許之自號金龜子

澗上丈人詩二十卷

陳恬叔易著堯叟裔孫也博學有髙志不従選舉躬耕陽翟與鮮於綽崔鶠齊名號陽城三士別號澗上丈人詩句豪健其苦離別詩記靖康亂離之事傳誦於時

隠書三卷學古詩五十篇

華陽梁鼎凝正著端拱進士獻聖徳徽號頌萬餘言遷殿中丞歷知數州磊落有气節好學工篆籀

任玠詩集

玠成都人通五經緯候音律琴奕丹靑皆得其妙眞宗令試學士院玠撰詩一千二百首以進賜進士授汝州團練推官玠具野服捧告身詣登聞鼓院納還西歸

書臺集三卷

南隆處士朱有字大有自稱雲臺山人天禧中王晦叔守蜀以古風六十言遺之書臺者其所居坊名也

郭長孺歌詩雜文十卷

長孺不知何許人遷徙入蜀遂爲成都人气體夷粹遇人無貴賤磬折下之然其中挺拔不倚終日劇談無雜嫚戱語生平惟好書丹鉛點勘不去手自經史百氏浮屠黃老陰陽地理醫卜吐納煆煉之術皆研精其妙有易解十卷書解七卷道徳經解三卷蔬食譜一卷又有孝行髙逸等圖各爲之論述

何通夫遺稿

何羣字通夫西充人嗜古學喜激揚議論𨿽業進士非其好也入太學與人言未嘗下意曲従同捨目爲白衣禦史上書言後世以文辭取士害道者莫甚於賦請罷去不聴乃慟哭取其平生所爲賦八百餘篇焚之絀太學而卒趙抃在蜀奏羣遺槁有益時政宜表章之不聴

竹軒集

陵州龍昌期起之著祥符中韓魏公使蜀奏授試國子四門助教慶曆中文潞公奏授校書卽府學講說經義爲太子洗馬致仕起之著書甚富以羽翼先儒汲引後學爲己任時多譽之嘉佑中詔取其書昌期時年八十餘野服詣京師賜緋魚絹百疋歐陽公言其異端害道不當推奬奪所賜服罷歸卒

按福州守陳絳嘗延昌期入閩爲眾講易得錢十萬而歸絳由此坐罪遂自成都械昌期至後守永康胡則子正爲之破械出俸錢代償館以賓禮昌期所著書時有詭誕穿鑿之說詆斥周公此所以得罪也

虛舟子集

李定著郫縣人好古力學志不願仕養二親以孝聞累舉孝亷不就以詩酒爲樂自號虛舟子蜀中洊值兵火經籍不完天禧中詔訪天下書籍定率先投牒監中羣書多出其家

於至詩文

於至登大中祥符五年徐奭榜進士及第七歲能屬文十七遊京師上書二十餘萬言是時文章襲五代余風至自立機軸嘗作蓬萊宮賦冦萊公丁晉公皆重之有詩文行世小溪人

陳公弼文集十卷

靑神陳希亮著公弼其字也幼孤好學其兄使治息錢希亮悉召逋家焚券使去天聖中舉進士以才乾剛直名卒官京東轉運使卽季常之父

彭祕書文集墨客揮犀十卷

宋史彭乘字利建華陽人進士及第歷祕書丞集賢校理累遷翰林學士質重寡言聚書萬餘卷皆手自刋校蜀中所傳書多出於乘晚歲歷典贊命而文詞少工云

梅諫議詩集奏疏四十篇

新繁梅贄公儀著贄進士起家慶曆中爲禦史嘗論張堯佐緣宮掖以進恐上累聖徳仁宗稱其言事有體性淳靜不爲矯勵之行平居未嘗問生業喜爲詩多警句

廬江文集二十卷刀筆五卷奏議二十卷

何郯著郯字聖從成都人仁廟朝爲禦史擢天章閣待制熙寜中以尙書右丞致仕天資好學殆廢寢食爲詩章簡重淳淡有孟東野之風其仕臺諌知無不言頗有直聲鮮於子駿志其墓集有李邦直序

華陽集一百卷岐公宮詞一卷

王珪字禹玉其先成都人右補闕永之子也故號華陽後居開封少好學日誦數千言及長博通羣書慶曆二年廷試第二嘉佑初入翰林文章閎麗自成一家朝廷大典冊多出其手後拜相封岐國公卒年六十七謚文恭

迂遺集十三卷

安仁計用章著用章年十八登天禧進士第五人孫有功登慶曆進士著唐詩紀事行於世

孫文懿集三十卷

孫抃字夢得眉山人六世祖長孺喜蔵書以樓貯之蜀人號書樓孫家抃之従兄辟復於東山構屋三百楹號山學延成都何維翰爲掌教以聚四方學者有公養之法範鎭石揚休蒲師孟皆執經其中辟卒門人私謚曰儒心先生抃天聖中進士累官參知

蘇明允嘉佑集十五卷

蘇洵字明允眉山人至和中歐陽永叔得其書二十二篇大愛之以爲賈誼劉向不過也以書獻除校書郎與姚子張同編太常因革禮百卷書方成而卒

陳氏曰洵初入京師益帥張文定薦之歐陽公世皆知之而有雷簡夫者爲雅州以書薦之張歐及韓魏公尢力張之知洵由簡夫世罕知之也簡夫書文亦慷慨偉麗可喜

蘇文忠集四十卷後集二十卷內制十卷外制三卷

軾字子瞻洵之長子也生十年其母授以書聞古今成敗輙能語其要比冠學通經史屬文日數千言嘉佑中歐陽公知貢舉欲以冠多士疑曽子固所爲乃寘之第二後以書謝永叔見之語客曰老夫當避此人放出一頭地又以直言薦之答策入上等英宗在藩邸聞其名欲以唐故事召入翰林宰相不可知湖州言者摘其謝表中語以爲謗逮赴禦史臺子瞻當王安石紛更之際見其事不便於民則賦詩以諷之故言者従而擠陷欲寘之死神宗薄其過責置黃州溫公相哲宗累擢中書舍人除翰林學士承旨紹聖中坐艸責呂恵卿制安置恵州徙昌化元符初北還卒於常州初軾好賈誼陸贄書論古今治亂不爲空言旣謫黃州杜門深居馳騁翰墨其文一變平生遇事所爲詩騷銘記書札論譔率皆過人晚喜陶淵明詩和之幾徧爲人英辯奇偉於書無所不通所作文章才落筆四海已皆傳誦下至閭閻田裏外至夷狄莫不知名門下賓客亦皆一世豪傑其盛古今所未有也立朝知無不言世稱其忠義嘗自比範滂孔融議者不以爲過在黃州日自號東坡居士世因不呼其名止目之爲東坡云

東坡別集四十六卷

陳氏曰坡之曽孫給事嶠季貞刋家集於建安大略與杭本同蓋杭本當坡公無恙時已行於世矣麻沙書坊又有大全集兼載志林雜說之類亦雜以潁濱及小坡之文且間有訛僞剿入者有張某爲吉州取建安本所遺盡刋之而不加考訂中載應詔策論蓋建安本無應詔集也

東坡儋耳手澤三卷艾子一卷

陳氏曰今俗本大全集中所謂志林者也艾子相傳爲東坡作亦未必然按艾子蜀中和羹之物字與藙同書名艾子取悅口云爾坡又有物類相感志十八卷

東坡詞二卷

黃山谷曰東坡居士曲世所見者幾百首或謂於音律小不諧然其辭橫放傑出自是曲子內縛不住者後山詩話曰東坡以詩爲詞如教坊擂木使舞𨿽極天下之工要非本色

東坡奏議十卷

陸遊跋曰天下自有公論非愛憎異同所能奪也如東坡之論時事豈獨天下服其忠髙其辯使荊公見之其有不撫幾太息者乎東坡自黃州歸見荊公於半山劇談累日不厭至約卜鄰以老焉公論之不可揜如此而紹聖諸人乃遂其忮心投之嶺海必死之地何哉

烏臺詩話十三卷東坡詩話二卷

陳氏曰蜀人朋九萬錄東坡下禦史獄公案附以初舉發章疏及謫官後表章書啟詩詞等又好事者集公雜書及詩爲東坡詩話

注東坡詩四十二卷年譜目錄各一卷

司諫吳興施元之徳初與吳郡顧景蕃共爲之元之子宿且爲年譜以傳於世

陸遊序曰近世蜀人任淵嘗注宋子京黃魯直陳無已三家詩頗稱詳贍若東坡先生之詩則援據閎博指趣深逺淵獨不敢爲之說遊頃與範公至能會於蜀因相與論東坡詩慨然謂予足下當作一書發明東坡之意以遺學者遊謝不能他日又言之因舉二三事以質之曰五畆漸成終老計九重新掃舊巢痕遙知叔孫子已致魯諸生當若爲解至能曰東坡竄黃州自度不復收用故曰新掃舊巢痕建中初復召元佑諸人故曰已致魯諸生恐不過如此耳遊曰此遊之所以不敢承命也昔祖宗以三館養士儲將相材及官制行罷三館而東坡蓋嘗直史館者自謫爲散官削去史館之職久矣至是史館亦廢故云新掃舊巢痕其用字之嚴如此而鳯巢西隔九重門則又李義山詩也建中初韓曽二相得政盡収用元佑人其不召者亦補大藩惟東坡兄弟猶領宮祠此句蓋寓所謂不能致者二人意深語緩尢未易窺測至如車中有布乎指當時用事者則猶近而易見白首沈下吏緑衣有公言乃以侍妾朝云嘗嘆黃師是仕不進故此句之意戲言其上僭則非得於故老殆不可知必皆知此然後無憾至能亦太息曰如此誠難矣後二十五六年遊告老居山陰澤中吳興施宿武子出其先人司諫公所注數十大編屬遊作序司諫公以絕識博士名天下且用工深歷歲久又助之以顧君景蕃之該洽則於東坡之意蓋庶幾可以無憾矣遊𨿽不能如至能所托而得序斯文豈非幸哉嘉泰二年正月五日

蘇子由欒城集五十卷後集二十四卷第三集十卷應詔集十二卷

轍字子由洵之次子也年十九中進士第二十舉直言因所問極言得失策入或欲黜之仁宗不許擢商州推官以兄得罪従坐謫筠州監酒宣仁臨朝相溫公擢中書舍人代子瞻爲翰林學士未幾拜尙書左丞紹聖初責置雷州後北還凡居雷循七年居許十六年杜門理舊學於是詩春秋傳老子解古史書皆成自謂得聖賢遺意

陳氏曰欒城眞定府縣也蘇氏望趙郡欒城元魏時屬趙郡故云子由晚居潁上自號潁濵遺老故集或名潁濵

東坡曰子由之文實勝僕而世俗不知乃以爲不如其爲人深不願人知之其文如其爲人故汪洋澹泊有一唱三嘆之聲而其秀傑之气終不可沒作黃樓賦乃稍自振厲若欲以警發憒憒者而或者便謂僕代作此尢可笑是殆見吾善者機也

蘇文定公遺言二卷

周平園序略曰文定公晚居許昌避禍謝客罕與人言其聞緒論者子孫而止耳然諸子宦遊惟長孫將作監丞籀年十有四才識卓然侍左右者九年記遺言百餘條未嘗增損一語旣老以授其子郎中君詡郎中復以授其子道州使君森予嘗與道州同僚故請題其後

龍川略誌六卷別誌四卷

子由於元符二年夏居循州杜門閉目追惟平昔使其子逺書之紙凡四十事其秋復記四十七事龍川循州地名

三蘇年表三卷

陳氏曰右奉議郎孫汝聴撰汝聴當是蜀人所敍述甚詳

三蘇遺文

陸遊跋曰此書蜀郡呂商隠周輔所編周輔入朝爲史官得唐安守以歸未至家暴卒可悲也

蘇過斜川集二十卷

宋史初軾卒於常州過塟之汝州郟城小峨眉山遂家潁昌營湖陰水竹數畆名曰小斜川自號斜川居士且以名其集其思子賦■﹝風貝﹞風賦早行於時稱爲小坡云

陳氏曰蘇過字叔黨坐黨家不得仕進終於通判中山府晁以道志墓稱其純孝給事中嶠其孫也

九峯集四十卷

太常少卿眉山蘇元老在廷撰東坡従孫也坡在海上嘗有書往來其罷奉常歸潁昌正坐元佑之黨未幾卒年四十七

王子立文集

王適子立撰蘇子由之壻也潁濵序略曰適従予爲學長於詩騷予自南都謫居江南凡六年而歸未嘗一日不相従也旣與予同憂患至於涵泳圖史浮屠老子之說亦未嘗不同之故聞道益深爲文益髙而予觀之益久蓋其於兄弟妻子嚴而有恩和而有禮未嘗有過故予嘗曰子非獨余親戚亦朋友也

李方叔集三十卷濟南集二十卷

李廌字方叔號月巖夾江人鄕貢進士東坡知貢舉得試卷以爲方叔置之首選已而非也賦詩有平生謾說古戰場過眼還迷日五色之句後竟不第其母曰蘇公知舉而吾兒下第命也所著有師友聞見紀多子瞻淳夫之遺言

木雁居士集

鄭少微字明舉華陽人少孤力學登元佑進士第始就試禮部東坡知貢舉黃魯直與較藝得明舉由是赫然古郫楊天恵三嵎李新皆以文名時人號爲三儁按少微在宣和間上書言時政坐廢家貧無田宅棲成都金繩院十五年不變其守學益古文益工晚號木雁居士有集行於世徳陽舊志載少微政和中知縣事云

楊天恵文集六十卷

通誌雲天恵郫縣人元丰進士後入黨籍按潼川志有楊天恵字佑甫登熙寜二年進士授雙流知縣多善政文詞得西京體卽著彰明逸事及彭山十事記者不知同是一人否元丰熙寜年號亦相連

王君禮詩集

楊天恵曰成都王君禮自宕渠佐轉官資中嘗跨巴馬従一野僮徑造余門持刺大呼我王某也聞子名久特來耳因爲具畱之信宿而去其詩祖騷宗選出沒傳記爲兒時已能賦有州裏名晚年多出白語蘄曉流俗不以鐫琢爲工

二江先生文集十六卷

元佑中雙流宋承之著南部馬涓序稱其筆端馺沓落紙皆可諷詠在官惟以簡編筆研吟詠度日常曰世間樂孰與此吾將終身焉

三江集太平讜議

達州王其昌著熙寜九年進士授黔江令元丰中景靈宮成其昌作賦獻之辭極雅麗

得得居士戅艸一卷

陳氏曰右正言眉山任伯雨徳翁撰其論章惇蔡卞欲廢宣仁尢切故卞深恨之獨貶嶺外按史髙宗采其諌章追貶惇卞等明著誣宣仁事告天下詔贈伯雨官志云居諫省半年上一百八疏皆切國體

文與可丹淵集四十卷

文同字與可永泰人進士髙第以文學名操韻髙潔畫筆尢妙仕至太常博士集賢校理元丰初出守吳興至宛邱驛忽畱不行沐浴衣冠正坐而逝

東坡謂與可有四絕詩一楚詞二章艸三畫四世少知者惟予一見識其妙處又有詩云斯人定何人遊戲得自在詩鳴艸聖余兼入竹三昩他日觀其飛白復恨知與可之不盡也

費東平詩集六卷

文同序云嘉佑癸邜春東平先生以古律五七言詩共六帙因其甥朱景副書爲示且屬余以序置其首余熟讀者累日甚愛之餘居常數言唐人風調渉五代衰季已淪委而不振及見先生所作信遺音餘響久浮大空至治世而復下今又軋然發於先生之筆舌爾按先生閬中人少舉進士自勝冠走四方遊名公巨卿之門命旣不偶退返林壑盡諱其它能而一従事於此凡四十年探深摘幽愈老益工大抵气和平而意精新使人嗜之而不厭也近世文士以篇什自名者甚眾如使先生之言雜行於其中彼將左右顧揖相推以爲先余恐先生所得者固多傲然而獨居其前矣是可傳布於天下也此文見丹淵集未著名氏

無爲子集四十卷

楊繪元素著漢川綿竹人也幼警敏讀書一過輙誦至老不忘爲文立就皇佑初擢進士第二仕天章閣待制知杭州嘗居無爲山號無爲子云

李公敏集

李誼伯字公敏綿州人皇佑五年進士幼孝謹長通六經歷威卭果漢四郡守贈金紫光祿大夫有詩賦三十卷雜文二十卷其子孟侯通直郎仲侯司理參軍政績見神道碑銘

頤堂集

宋王灼字晦叔號頤堂遂寜人文詞古雅隠居不仕復著有碧雞漫志十卷糖霜譜一卷

鮮洪範長江詩集

山谷跋云余昔聞蜀人有魯三江者號稱能詩士大夫多宗之今觀閬州鮮長江詩不甚愧之也𨿽切磋琢磨之功少而渾厚之气幾度其前矣昔方士袁天綱見閬州錦屏山題其石曰此山磨滅英靈乃絕然予在中朝惟聞陳文忠公家世出才士嘗疑山水之秀豈獨鍾於陳氏耶其沈淪艸萊困頓州縣抱才器而與慶鹿共盡者可勝道哉今觀鮮長江之才所謂困頓州縣者也使之學不盡其才名不聞於世亦其鄕之先達士大夫之罪也蓋道不明於天下則士不知擇術道不行於天下則民之毀譽不公豈獨士大夫之罪哉其所従來逺矣鮮氏惟以閬中爲族姓其散漫於兩蜀者皆以閬中爲祖今試問鮮氏所自出皆不能自言或云出於鮮於後去於而爲鮮以余考之非是蜀李壽時司徒鮮明用事專廢立其鮮氏之祖歟

鮮於諫議集三卷

鮮於侁字子駿閬中人景佑初登進士乙科仕至諫議大夫侁治經術論著多出新意晚年爲詩與楚詞尢精志稱子駿有詩傳六十卷

東坡曰鮮於子駿九誦友屈宋於千載上堯祠舜祠二章气格髙古東漢以來鮮及也

張無盡集三十二卷

張商英字天覺登第調官峽路章惇察訪巴蜀風采傾動西南峽中部使者憂之因求辯博之士以備燕談或以天覺姓名告檄召至夔州惇杯酒間果以人材爲問部使者卽言之惇令召入天覺不冠服峨巾長揖徑就坐左惇負气敢大言天覺輙吐詞壓之惇大喜歸而薦於朝由是召用元佑中爲開封府推官出使河東紹聖初擢禦史大觀四年長星見蔡京罷相乃拜右僕射盡反京之政召用元佑遷客天下翕然歸重期年去位靖康初遂與司馬溫公範文正公同日降制加贈官爵賜謚文忠

黃松子集十卷

唐安張唐英次公著商英之兄也進士及第殿中侍禦史

蒲左丞集十卷

蒲宗孟字傳正閬州新井人皇佑五年進士曽公亮薦除館職神宗謂宰相曰宗孟有史才乃召同修國史入爲翰林學士除尙書左丞卒年六十六

宋史宗孟累遷翰林學士兼侍讀舊制學士惟服金帶宗孟入謝神宗曰學士職淸地近非他官比而官儀未寵乃加佩魚遂著爲令宗孟趣尙嚴整而性侈汰藏帑丰毎旦刲羊十豕十然燭三百入郡捨或請損之慍曰君欲使我坐暗室忍饑邪常日盥潔有小洗面大洗面小濯足大濯足之別每用婢十數人一浴至湯五斛他奉養率稱是嘗以書抵蘇軾云晚年學道有所得軾答曰聞所得甚髙然有二事相勸一曰慈二曰儉蓋鍼其失也

唐子西集十卷

唐庚字子西眉山人登進士第早受知於張天覺天覺爲相擢京畿提舉欲用爲諫官會天覺去位貶惠州鴈湖李氏曰唐子西文采風流人謂之小東坡

遁庵集

丹稜唐文若著子西之子

一江集三卷

鄧至著雙流人綰之父也通六經學者従之甚眾每出入裏中裏中人皆拱立其尊敬之如此

廬江集七十卷治道中術六卷十三篇

南充何渉濟川著渉於六經百家山經地誌醫卜之書無不讀景佑進士司封員外郎所著有春秋本旨𨿽在軍中嘗爲諸將講左氏春秋狄靑之徒橫經以聴司馬溫公嘗言學者讀書少能自首卷讀至卷末往往或従中或従末隨意讀起又多不能終篇旋光性最専猶患如此従來惟見何渉學士案上惟置一書讀之自首至尾正錯校字以至終篇未終誓不他讀此學者所難也

邊臣要略二十卷平戎策十五篇

普州景泰周卿著進士起家歷尙書屯田員外郎忠州刺史有識鑑教二子相繼死王事

蜀中廣記卷九十八

●欽定四庫全書

蜀中廣記卷九十九

﹝明﹞曺學佺撰

○著作記第九

集部

範蜀公集一百十二卷

汪玉山序按蜀公墓志云文集一百卷諌垣集十卷內制集二十卷外制集十卷正書二卷樂書三卷刀筆八卷公成都人也應辰守成都凡三十年求公文集𨿽摉訪殆徧來者不一而竟無全書蓋公之沒距今八十年矣竊意歲月愈久則𨿽此不全之書亦或未易得也於是以意類次爲六十二卷曰樂議曰使北錄不見於墓志亦恐其初文集中未必載也樂議或特出於世俗所裒輯今皆存之又以諫疏內制外制正書樂書附之通爲一百十二卷正書所得止一卷今分爲二司馬溫公論正書其間有云舜無焚廩浚井之事而今之正書無此語豈亦非全書耶

公名鎭字景仁成都人舉進士爲禮部第一仁宗朝知諌院後言王安石新法不便乞致仕居頴昌元佑初詔召不赴封蜀郡公年八十一謚忠文

東齋紀事十二卷

景仁自序云元丰中旣謝事日於東齋燕坐追憶在朝時交遊言語與夫裏俗傳記因纂集成書崇觀間以其談及國事禁之

榮國集五十卷

中書侍郎範百祿子功著鎭兄鍇之子也第進士復舉才識兼茂科

範太史集五十五卷家傳八卷遺事一卷

翰林學士範祖禹淳夫撰鎭従孫也太史遺事後人所編輯者

潛齋詩眼一卷

範溫元實著祖禹之子學詩於黃山谷潛齋其別號云

李畋文集一百卷歸田錄十卷知命錄十卷

華陽李畋渭父撰張公詠客也不樂仕進詠惇勉之遂登第累官知榮州熙寜中致仕歸與門人賓客燕談忘倦門人請編錄之又名該聞錄有雜詩十二篇系於後

陵陽集五十卷陵陽先生詩艸一卷陵陽正法眼一卷

中書舍人仙井韓駒子蒼撰自幼能詩黃太史稱其超軼絕塵蘇文定以比儲光羲政和初獻書召試出身後入西掖坐蘇氏鄕黨曲學罷後村劉氏曰子蒼蜀人學出蘇氏與豫章不相接呂公仁彊之入派子蒼殊不樂磨淬剪截之功終身攺竄不已有寫寄人數年而追取更易一兩字者故所作𨿽少而可觀

建中治本書一卷

眉山任諒子諒著年十四冠鄕書登髙第爲懷州教授徽宗見其所作新學碑曰文士也擢提舉夔路學事卒官京兆尹

張大中集

通川人宣和中舉進士羣經百氏一覽不忘時人號爲黒漆書廚以其黧色也

吳待制文集

臨卭吳時伸道著初舉進士得學究出身再試中甲科歷太僕少卿道君時爲徽猷閣待制屬文落筆卽就未嘗屬槁兩學目爲立地書廚

勾景山文集十卷西掖制書十卷奏議十卷

勾濤字景山成都人崇寜中登進士第史館修撰重修哲宗徽宗實錄丞相趙鼎諭旨宜婉辭紀載燾曰崇寜大觀大臣誤國以稔今禍藉有隠諱如天下野史何髙宗嘗語相秦檜曰勾濤久閒性喜泉石可進職與一山水近郡檜對永嘉有天臺鴈蕩之勝帝曰永嘉太逺以湖州命之

琴軒集一卷

陳氏曰題南榮浪翁李有慶撰與石昌言任師中同時卷末有贈答十二絕闕其六其曰癸巳歲者殆皇佑中

岷山百景詩二卷

王寀著寀字道輔華陽人少有詩名世謂其詩初若不經意然遣辭屬意淸麗絕人自號南陔居士宣和中以狂譎被譖伏誅

東嵓野老集八十卷

建炎中唐安文正倫濟道撰漢守文翁之後也第進士爲朝請大夫生平力學爲文宏贍博洽一時稱之又括諸書重復者爲小名錄

玉臺集東都事略一百三十卷

眉山王賞著當之弟稱之父也累官禮部侍郎直學士以忤秦檜出知利州

左右氏釋疑譜學一卷讀書日錄五卷

廣安黎良能著錞之孫也

縉雲集四十三卷

馮時行著字當可巴縣人讀書縉雲山中紹興狀元歷官奉禮郎以沮和議被廢

小醜集十二卷續集三卷

直祕閣眉山任盡言元受撰元符諫官伯兩之孫紹興従臣申先之子中甲科仕爲太常寺主簿終於閩憲楊誠齋序謂其詩文孤峭而有風稜雄健而有英骨忠慨而有義气蓋將與唐之貞元元和本朝之慶曆元佑諸公並轡而先終非近世陳陳相因累累隨行之作也

宇文肅湣公文集

贈開府儀同三司宇文虛中撰後溪劉氏序略曰公覊絕域者十五年而朝廷悉發其家人北去後四年父子謀覺而闔門被禍矣公弟兄早以才雋皆致位二府公之文章又最見稱於當世余讀其爲館職時所與開封尹論事書而壯之使充是書以往足以追古人而並駕公旣亟見用於尙文之日潤色太平黼藻休烈則余所謂系一時所遇而作非公之所欲充而不已者也故公答曽晦之書云僕長而遊太學爲科舉所使及得一官又屢爲應制代言之文皆非得已而爲者去歲得罪杜門於此閒取篋中書史臥而讀之日盡數卷乃知古人之未嘗爲文也惟其無意於爲文而遇事乃言則其優遊舒泰奮迅豪蕩蓋無施而不可昔嘗謂西漢制詔妙絕於元成間而章疏奏對至穀子云而工極無以復加矣迨今思之則不然惟髙帝立長沙王令諸吏善遇髙爵及省賦舉賢等詔呂后孝文賜匈奴單於書楚王信以下上尊號相國何等議天子所服此等數篇卓然渾成非司馬相如王褒軰冥搜巧繪所能至也公之此書至論古之人成徳爲行隠然出處之大致亦非有意於其間又觀所與趙慶長論文書亦曰不若淸明寥邈之爲愈也挺臣欲表其先大父之文卽二書所言余又何加焉

劉韶美詩集

普州劉儀鳯著登進士十年始赴調爲蓬溪尉歷官國史編修祕書少監兵部侍郎奉入半以儲書凡萬餘卷國史錄無遺者禦史論其私錄四庫書斥歸儀鳯苦學至老不倦尢工於詩

老學庵筆記云劉韶美在都下累年不以家行得俸専以傳書書必三本𨿽數百卷爲一部者亦然出局則杜門校讎不與客接旣歸蜀亦分作三船以備失壊已而行至秭歸新灘一舟爲灘石所敗餘二舟無他遂以歸普慈築閣貯之

虞雍公詩文十卷

虞允文字彬甫仁壽人建炎紹興間出入將相垂二十年忠勤不二嘗注唐書及五代史蔵於家又有經筵春秋講義奏議內外制行於世謚忠肅封雍國公

後溪劉氏曰余讀雍國忠肅虞公奏議二百二十有七篇而慨然有感世但知采石之戰以七千卒郤金兵四十萬其功甚偉然忌者猶曰適然豈知公於紹興辛巳之前已因輪對面奏金必叛盟兵必分五道正兵必出淮西奇兵必出海道宜令良將勁卒備此二境其先事之識已絕出乎眾人之表矣及金叛盟上令従臣集議公獨言金兵必出兩淮丞相善其言而未必行及遣公勞師采石事已大壊公以書生収合亡卒激勵諸將施置於倉卒之際而破金於俄頃之間嗚呼非胸中素所蓄積忠誠足以動天地感人心而作士气未易成此偉績也而曰適然可乎自昔狃勝者必忽其餘憂公又令設備於瓜洲其它區畫悉各精密而不茍金遂遁去乃徐請車駕還行都皆歷歷見於奏疏也余切妄論本朝多議論少成功𨿽盛時猶然也況積習消靡之餘夫人皆喜逸而惡勞圖安而懼危中興以來前有張魏公後有虞雍公爲國家任其勞當其危者也彼不少愧焉而又忍短毀之乎

張君說文集二十卷

綿竹張咸著咸字君說登元丰進士元佑初詔復六科哲宗親擢第一卒官成都節度判官其於學六藝百家歷代文史無不該貫爲文長於序事稽古證今披文相質歷歷可觀卽張魏公之父也

張忠獻文集十卷奏議二十卷

張浚字徳逺綿竹人靖康進士孝宗時力主恢復拜尙書僕射同中書門下平章事兼樞密使卒贈魏國公謚忠獻所著又有詩解尙書解等書

南軒文集三十卷奏議十卷

侍講廣漢張栻敬夫撰忠獻公之長子當孝宗朝以任子不賜第入西掖者韓元吉劉孝韙其入經筵則栻也別著有詩說尙書說義又有語錄十二卷蔣邁所記

沂庵集四十卷注山谷詩二十卷注後山詩六卷

新津任淵子淵撰紹興元年乙丑類試第一人仕至潼川憲嘗注山谷後山詩行於世新津有天社山故稱天社任淵也

梯雲集三十卷

趙逵撰逵字莊叔別號梯云內江人讀書數行俱下尢好聚古書紹興辛未對策第一他日髙宗謂曰秦檜日薦士未嘗一語及卿以此知卿不附權貴眞天子門生也帝又謂逵文章似蘇軾稱爲小東坡

於湖集四十卷

中書舍人張孝祥安國撰甲戌冠多士出思陵親擢秦相孫塤遂居其下秦忌惡之以他事下其父子大理獄明年秦卒上旣素眷不五年登法従阜陵尢眷之卒年才四十餘上嘗有用不盡之嘆其文翰皆超世才也原簡池人徙居歷陽因號於湖

捫膝先生文集十四卷

尙書郎三嵎諭汝礪撰後溪劉氏序略曰靖康之難金議立僞楚以絕民望先生捫其膝曰此膝豈可屈哉卽日掛冠神武門遂自號捫膝居士由是名重海內先生之於學不古不好於文不古不嗜於事不古不愜故其餘名節不古不止也旣沒六十三年而文集始出嗚呼此豈如時花候禽可悅一時耳目之比宜其愈久而愈難泯也蓋先生之文一字不肯茍於下筆毎篇率能馳騁上下濤起阜湧力有餘而气不竭辭旣工於理與事又欲明白而深切其得無傳乎

觀堂集

合江劉望之著紹興進士宰相沈該薦其文無塵埃气召除學官遷祕書省正字

畏亝集

廣安遊桂著隆興進士其學主窮理盡性卒官制置機宜文字

毛伯玉集

瀘州毛璞著乾道中進士仕至利州路所著有三餘錄六經解自號方山子

蒲江集一卷

永嘉盧祖臯申之撰樂章甚工

方州集五十卷後集二十卷

資陽李石知幾撰石有盛名於蜀少嘗客蘇符尙書家紹興末爲學官乾道中爲郎歷麾節皆以論罷趙丞相雄其鄕人也素不善石石以是晚益困其自序云宋魋魯倉今猶古也

李知幾主石室四方従學之士如雲其題名者至三千人他日送其侄浩成都學官詩云我集四庫書琬琰藏洛河此外有石經參酌正舛訛亦可以見當日収藏之盛也知幾又有續博物志二卷開成承詔錄二卷世系手記一卷樂善錄十卷傳於世

許沆文集三十卷

沆瀘州人累官太府少卿性至孝該博能文有章奏賦詠雜著凡三十卷與里人史扶同以詩鳴號瀘南詩老

兼山集四十卷

端明學士劍門黃裳文叔撰裳乾道進士爲嘉王府翊善在邸最久備盡忠益甲寅禦極方將大用以病不能朝士論惜之別著有春秋講義

杜起莘文集

殿中侍禦史杜莘老起莘撰杜少陵之後也後溪劉氏序略曰公學術之正文辭之典气節之剛與王龜齡大略相似而公奮起孤逺爲尢難余嘗得公奏疏而讀之其言五榖藥石也公卒四十餘年餘守眉陽又得公他文閱之嘆曰善哉窮之言達之行也今年又得公經論千餘篇信乎公之學得於孟子者歟世益降士之爲文益浮噫無復斯文也已

桃溪集一百卷

崇慶州李蘩淸叔著歷官太府少卿講學臨政皆有源委所著書凡十八種失其名

浩齋退槁四十卷

飛烏楊子謨伯昌著淳熙七年就外省試胡文靖得其文以爲有格君气象入對擢甲科著五要七目皆時務蜀帥楊輔以聞召對畱棘寺半年所薦蜀士知名者四十人

毫芒集

石正著本眉人徙居江安登淳熙進士力學不倦尢工書有黃庭經法自號曰唉齋

性善堂文集

合州庹正周卿著紹熙進士歷官禮部侍郎同修國史李全將反在朝諸臣知之多不敢言惟正極論之且獻斃全之策

前溪集

劉涇字巨濟別號前溪簡州人張雨撰中嶽外史傳云米元章平生與遊率天下士蜀郡劉涇長安薛紹彭好奇尙古是其一流人也

後溪集十卷寉林詞一卷山堂疑問一卷

劉光祖著字徳修號後溪一號山堂巨濟之子官華文閣學士謚文節

王景文名臣奏議

景文名質號雪山富川人所著奏議質文甚奇

李文簡公集一百二十卷巽巖奏議三十卷

敷文閣學士丹稜李燾仁父撰葉水心序曰自有文字以來名世數十大抵以筆勢縱放淩厲馳騁爲極工風霆怒而江河流六驥調而八音和春輝秋明而海澄嶽靜也髙者自能余則勉而效之矣𨿽然此韓愈所謂下逮莊騷其上無是也觀公大篇詳而正短語簡而法初未嘗藻黼琢鏤以媚俗爲意曽點之瑟方希化人之酒欲淸又非以聲色臭味自怡悅也獨於古文墜學堂上之議起虞造周如挈裘領振之焉固遺其下而獨至其上者歟蜀自三蘇死公父子兄弟後起兼方合流以就家學綜練古今名實之際有補於世天下傳以繼蘇氏云志稱巽嵓所著又有五經傳授一卷易學大傳雜說五卷詩譜三卷尙書百篇圖一卷並文集通鑑奏議凡三百餘卷

李壁鴈湖集消塵錄中興奏議內外制援毫錄臨汝閒書共數百卷

壁字季章燾之第三子官資政殿學士嗜學如饑渇羣經百氏捜抉靡遺尢習典章制度卒謚文懿壁弟■﹝直上土下﹞所著有悅齋集十卷續漢官儀二卷季章謫居臨川時注荊公詩十五卷曽景建魏鶴山序

鶴山文集一百卷

蒲江魏了翁字華父年數歲日誦千言過目不再覽時稱神童登慶元進士召試學士院遷校書郎補外知嘉定府韓侂冑誅朝廷収召諸賢了翁與焉會丁生父憂觧官心喪築室白鶴山下授徒學者稱爲鶴山先生卒贈太師謚文靖傳言了翁所著九經要義凡二百餘卷又有井田圖說一卷師友雅言數十卷

讀書日記二十卷雜槁十卷

魏文翁著蒲江人登慶曆進士知敍州府別號果齋了翁之弟也

縮�類稿三十卷

蒲江髙稼南叔著魏了翁之兄也髙乃了翁本姓魏者従出繼云稼登嘉定七年進士闗外四州安撫司公事措置元兵下沔州死節謚曰忠子斯得號恥堂有恥堂文集及詩膚說李心傅領史事辟爲史館累官參知政事稼弟定子登嘉泰進士官至學士博通六經所著有北門類槁

李舜臣文集三十卷鏤玉余功錄二卷江東十鑑一卷

舜臣字子思井研人四歲知讀書八歲能屬文稍長通古今推迹興廢洞見根本慨然有志於天下中乾道二年進士遷宗正寺主簿重修裕陵玉牒當曽布呂恵卿初用必謹書或謂非執政除免格不應書舜臣曰治忽所關何可拘常法他所筆削類此子性傳道傳心傳皆以家學顯世有陵陽李氏東窻李氏井研李氏之稱褎然爲一代儒宗以性傳官二府贈太師追封崇國公史稱所著又有羣經講義八卷尙書小傳四卷

李心傅詩文一百卷道命錄五卷辧南遷錄一卷朝野雜記甲乙集四十卷舊聞證誤十五卷誦詩訓五卷

心傅字微之舜臣第三子也慶元年薦於鄕旣下第絕意不復廷舉閉戶著書晚因崔與之許奕魏了翁等合前後二十人薦自制置司惇遣至闕下爲史館校勘進士出身専修中興四朝帝紀甫成其二添差通判成都府尋遷著作佐郎兼四川制置司參議踵修十三朝會要端平三年成書召赴闕爲工部侍郎

存■﹝穴八夕﹐上中下﹞集十卷

井研牟子才存■﹝穴八夕﹐上中下﹞著舉進士對策詆史彌逺調洪雅尉有詔李心傅卽成都修四朝會要及中興國史辟兼檢閱文字以資政殿學士致仕卒史稱所著又有四尙易篇春秋輪輻內外制奏議經筵講義口義故事等書

師伯渾文集

山陰陸遊序曰乾道癸巳予自成都適犍爲識隠士師伯渾於眉山一見知爲天下偉人予旣行伯渾餞予於靑衣江上酒酣浩歌聲揺江山水鳥皆驚起伯渾飲至斗許予素不善飲亦不覺大醉夜且半舟始發去至平羌酒解得大軸於舟中則伯渾醉書紙窮墨燥如春龍奮蟄奇鬼搏人何其壯也後四年伯渾得疾不起餘懷祖集伯渾文章移書走八千里乞予爲序嗚呼伯渾自少時名震秦蜀東被吳楚一時髙流皆尊慕之願與交方宣撫使臨邊圖復中原制置使並護梁益兵民皆巨公大人聞伯渾名將聞於朝而卒爲忌者所沮夫伯渾旣決不肯仕卽無沮者不過有司歲時奉粟帛牛酒勞問極則如孔■﹝日攵﹞徐復軰加散人號書其事於史而已於伯渾何失得而忌之如此鄕使伯渾出而事君爲卿爲公則忌者當益眾排撃沮撓當不遺力徙比景輸左校殆未可知安得如在眉山躬耕婦織放意山水優遊以終天年耶則伯渾不遇未見可憾也

歸去來文

靑神杜叔才著魏文靖公跋云三馬食曺叔夜有宜去之書一龍禪宋淵明興歸來之嘆然従容不廹若將微罪行者視叔夜之姱直而輕慍殆有間矣史載淵明之去在義熙三年以其時考之蓋宋髙祖殺劉仲文之歲昭明所謂恥復屈身異代者爲得其心夫豈以一督郵爲此悻悻哉而古今■﹝罒幹﹞有能發之者杜君此文作於蜀盜未平之日其尙淵明之心乎了翁昔嘗守君之郡不及識君嘉定十五年九月邂逅其子安石於臨安始見是作因推本昔人所未發者識諸篇末而歸其書於杜氏

老圃遺文

靑神楊虞仲著魏了翁序曰人言尙辭章者乏風骨尙气節者窘辭令某謂不然辭章𨿽末技然根於性主於气發於情止於道非無本者能之且孔明之忠忱元亮之進退不以文辭自命也若表若辭肆筆落口無復雕繪之工人謂可配訓誥雅頌此可彊而能哉唐之辭章稱桞韓元白而桞不如韓元不如白則皆於大節觀之蘇文忠論近世文章之浮靡無如楊大年而大年以文名則以其忠淸鯁亮大節可考不以末技爲文也眉山自蘇長公以辭章自成一家歐尹諸公賴之以變文體後來者相望人知蘇氏爲辭章之宗也孰知其忠淸鯁亮臨死生利害而不易其守此蘇氏之所以爲文也老圃楊公自盛年射策甲第直聲勁气響撼當時有文忠之遺風迨其觀風作牧風裁淸峻屢詔不入老不待年徜徉泉石幾二十載蜀人髙其風某之生後猶及拜公又辱與公之季子大理少卿叔正爲友叔正甚似其先人諤諤朝端言人所不敢言叔正旣卒公之諸生裒老圃遺文若干捲鋟諸梓請予敍所以作嗚呼世俗狹隘矜力炫才言語以爲華富貴以爲事求其脫然聲利之場如公者旣不可得今觀公退休以後之文猶多雍雅自得之趣蓋辭心之聲也易曰修辭立其誠辭非易能所以立誠也公居官以不欺名堂自號不欺子則其爲辭之本旣在此是宜其發越著見非浮姱纎麗者可同年語也後之賢者當於是考徳焉公名虞仲字少逸眉之靑神人晚號老圃出處顚末見諸不欺子自志云

克齋文集

楊泰之叔正著虞仲之子也少刻志於學十年臥不設榻宣撫使安丙疏曰蜀中名儒楊虞仲之子當逆曦變時勉有位者毋動言不用拂衣而去使得尺寸之柄必能見危致命卒官大理少卿知重慶府奉祠史載叔正所著有詩名物編及大易要言

平舟文集崇道集

靑神楊棟元極著紹定中進士歷樞密院編修官史謂其學本於周程負海內望獨以彗星爲蚩尢旗爲世所少云卒官參知政事

見山集

楊文仲時發著棟之従子也七歲而孤以冑試入太學升內捨時言路壅塞因季冬雷震率同捨叩閽言時事有曰天本不怒人激之使怒人本無言雷激之使言一時傳誦之寶佑初登進士恭宗卽位權侍郎兼給事中元兵渡江朝士多棄去者侍従班惟文仲一人

鈍齋集六十卷

著作郎楊濟濟道撰淳熙五年進士京鏜帥蜀上已出遨濟爲樂語首云三月三日豈無水邊麗人一詠一觴亦有山陰禊事又云良辰羙景賞心樂事四者難並崇山峻嶺修竹茂林羣賢畢至一時傳誦京爲相召入館出知果州以終

懷親詩十三篇

何麗天著南充人宦遊中都久未得歸賦懷親十三篇如毛詩體隨表上進以求外補朝廷嘉其志因詔嶺南逺官皆許迎養

皛然集

廣安安丙子文著初第進士知大安軍辟吳曦隨軍轉運以誅曦功進資政大學士四川制置使

方山集四卷

蒼溪嚴大猷著吳曦僣蜀大猷憤而作詩有笏未到身難擊泚兵如入手易擒吳之句特奏授隆慶司李參軍方山在縣東八十里大猷所居近之故以名集

亨泉遺槁一百卷

四川制置參議張方著方字義立資陽人登慶元進士號亨泉子三作州持節所在有聲

何炎寅集

炎寅通江人嘉定間舉進士綽有時名舊志列於著作

橘洲文集續言行錄奏槁共十三卷

潼川姚希得逢原著一字叔剛登嘉定進士歷端明學士太子賓客史稱其淸儉自持好引善類不要虛譽有薦誦於上久而人莫知者

鶴林集

潼川吳泳叔永著嘉定二年進士歷著作郎讀書於州鶴林寺故以名集杜甫所謂牛頭望鶴林也弟卽昌裔

吳季永集苦言十篇

昌裔字季永第進士歷祕閣修撰多習典故與徐淸叟杜範同日入臺四方想其風采作三諫詩侈之苦言則通判眉州時作也

塵缶文集內外制奏議掖垣繳奏金華講議

宣化程公許著字季與一字希頴第嘉定進士歷國史編修實錄檢討忤鄭淸之出知隆興府晚年惟一僮侍食無重肉一裘至十數年不易家無羨儲蜀方兵難族姻奔東南者多依公許以居

許學士奏議雜文

簡州許奕著奕字成子以任爲涪城尉寜宗親擢進士第一歷寶謨閣學士論諫甚多帝稱其骨鯁提舉崇福宮還家艸遺表曰本非衰病初染微痾當湯熨可去之時臣以疾而爲諱及鍼石已窮之後醫束手而莫圖靜言膏肓所致之由大抵脈絡不通之故寓諷諌焉性孝友通籀隸所著有毛詩說論語尙書周禮講解及文集行於世

歸全錄

巴縣母夢牛著咸亨中進士屢主試院仕終承直郎

蔵雲山集

相鋤集普州張山翁著景定中進士爲荊州宣慰幹官元兵臨鄂守張晏然降山翁以書噍讓之遂被執山翁酬對不屈元人義之後居黃鵠山聚徒教授而終見宋史家鉉翁傳

蟠龍集

蜀僧希演著東坡柬云蒙恵蟠龍集向已盡讀數冊乃文筆力奇健深增嘆服僕嘗觀貫休齊已詩尢多凢陋而遇知得名赫奕如此蓋時文凋獘故使此二僧爲雄彊今吾師老於吟詠精敏豪放而汩沒流俗豈亦有幸不幸耶然此道固亦澹泊寂寞非以蘄人知而鼓譽也但鳴一代之風雅而已旣承厚貺聊奉廣耳

女子王安之詩一卷

簡池王亢之女名安之未嫁而死有詩一卷

鄧文肅集

元綿州鄧文原著仕集賢直學士兼國子祭酒謚文肅志稱其博學能詩僉浙西亷訪事多異政人以爲神

道園學古錄

虞集仁壽人隨父汲徙居臨川天性孝友弘才博學累遷奎章閣學士日取經史中切心徳治道者陳進經筵凡承顧問必隨事規諌而一時大典冊咸出其手其論薦人才必先器識平生爲文萬篇有道園學古錄行世卒贈仁壽公謚文靖子安民知安福州弟盤著非非國語行於世

寵溪詩集

元支渭興著長寜人至順間仕四川行省參政寵溪其別號也

賈先生集

賈長卿涪州人有文學凡使蜀還京者人必問曰得賈先生文章否題觀瀾閣歌撰文廟禦碑記鄕人重之

雲山詩集

壁山縣有雲山翁者力學豪放不著姓名結廬於五峯山下明玉珍以萬戶詔之不起有雲山集行世

導江先生文集

灌縣張■﹝須上立下﹞著元末避亂僑居江左潛心道學至元中行臺中丞吳曼慶延至江寜逺近翕然師之稱導江先生有經說及文集行於世

泉石子詩文

納溪蕭子云善詩文僞夏屢徵不就避迹紫囤谷中號泉石子有詩行世

蜀中廣記卷九十九

●欽定四庫全書

蜀中廣記卷一百

﹝明﹞曺學佺撰

○著作記第十

集部宦逰於蜀及蜀中所輯刻者

諸葛氏集二十四篇

晉陳壽表曰臣前在著作郎侍中領中書監濟北侯臣荀朂中書令關內侯臣和嶠奏使臣定故蜀丞相諸葛亮故事亮毘佐危國負阻不賓然猶存錄其言恥善有遺誠是大晉光明至徳澤被無疆自古以來未之有倫也輙刪除復重隨類相従凡爲二十四篇篇名如右亮少有逸羣之才英覇之器身長八尺容貌甚偉時人異焉遭漢末擾亂隨叔父玄避難荊州躬耕於野不求聞達時左將軍劉備以亮有殊量乃三顧亮於艸廬之中亮深謂備雄姿傑出遂解帶寫誠厚相結納及魏武帝南徵荊州劉琮舉州委質而備失勢眾寡無立錐之地亮時年二十七乃建奇策身使孫權求援吳會權旣宿服仰備又覩亮奇雅甚敬重之卽遣兵三萬人以助備備得用與武帝交戰大破其軍乘勝克捷江南悉平後備又西取益州益州旣定以亮爲軍師備稱尊號拜亮爲丞相錄尙書事及備殂沒嗣子幼弱事無巨細亮皆専之於是外連東吳內平南越立法施度整理戎旅工械技巧物究其極科教嚴明賞罰必信無惡不懲無善不顯至於吏不容姦人懷自厲道不拾遺彊不侵弱風化肅然也當此之時亮之素志進欲龍驤虎視包括四海退欲跨陵邊疆震蕩宇內又自以爲無身之日則未有能蹈渉中原抗衡上國者是以用兵不戢屢耀其武然亮才於治戎爲長奇謀爲短理民之幹優於將略而所與對敵或值人傑加眾寡不侔攻守異體故𨿽連年動眾未能有克昔蕭何薦韓信管仲舉王子城父皆忖已之長未能兼有也亮之器能政理抑亦管蕭之亞匹也而時之名將無城父韓信故功業陵遲大義不及邪蓋天命有歸不可以智力爭也靑龍二年春亮帥眾出武功分兵屯田爲久駐之基其秋病卒黎庶追思以爲口實至今梁益之民咨述亮者言猶在耳𨿽甘棠之詠召公鄭人之歌子產足以逺譬也孟軻有云以逸道使民𨿽勞不怨以生道殺人𨿽死不怨殺信矣論者或怪亮文彩不艷而過於丁寜周至臣愚以爲咎繇大賢也周公聖人也考之尙書咎繇之謩略而雅周公之誥煩而悉何則咎繇與舜禹共談周公與羣下矢誓故也亮所與言盡眾人凡士故其文指不得及逺也然其聲教遺言皆經事綜物公誠之心形於文墨足以知其人之意理而有補於當世伏惟陛下邁蹤古聖蕩然無忌故𨿽敵國誹謗之言咸肆其辭而無所革諱所以明大通之道也

諸葛氏集目錄

開府作牧第一權制第二

南徵第三北出第四

計算第五訓勵第六

綜核上第七綜核下第八

雜言上第九雜言下第十

貴和第十一兵要第十二

傳運第十三與孫權書第十四

與諸葛瑾書第十五與孟達書第十六

廢李平書第十七法檢上第十八

法檢下第十九科令上第二十

科令下第二十一軍令上第二十二

軍令中第二十三軍令下第二十四

右二十四篇凡十萬四千百一十二字泰始十年所進

武侯十六策一卷

晁氏曰序稱謹進便宜十六事一治國二君臣三視聴四納言五察疑六治民七舉措八考黜九治軍十賞罰十一喜怒十二治亂十三教令十四斬斷十五思慮十六陰察陳壽錄孔明書不載此策疑依托者按此板翻刻在大梁李獻吉序

郤令先序

蜀漢郤正字令先河南偃師人安貧好學博覽墳籍弱冠能屬文仕爲祕書郎澹於榮利而耽意文章自司馬王揚班傅張蔡之儔遺文篇賦及當世羙書善論益部有者則鉆鑿推求略皆寓目蜀亡後主東之洛陽大臣無翼従者惟正及殿中督汝南張通捨妻子單身隨侍後主賴之所著述詩論賦之屬垂百篇其釋譏一篇詳見本傳陳壽以其可繼崔駰達旨

呂雅格論十五篇

陳壽志雅蜀尙書令呂乂之子南陽人也仕蜀爲謁者淸厲有文才

向朗集

蜀志朗字巨達襄陽宜城人少師事司馬徳操與徐元直韓徳龎士元皆親善仕諸葛丞相長史隨徵漢中以馬謖逃亡朗與之善知情不舉免還成都少時渉獵文學然不治素檢以吏能見稱自去官優遊無事垂三十年乃更潛心典籍孜孜不倦年踰八十猶手自校書刋定謬誤積聚篇卷於時最多開門納賓誘納後進但講論古義而已

陶靖節年譜一卷年譜辯證一卷雜記一卷

陳氏曰吳仁傑斗南爲年譜張演季長辯証之又雜記晉賢論靖節語此蜀本也季長蜀人

和陶集十卷

蘇軾兄弟追和共注

唐三百家文粹四百卷

眉山成叔陽編後溪劉氏序略曰往時有唐文粹百卷姚鉉之所銓纂已倍於古今眉山成君乃增益之至三百家爲四百卷嗚呼何其多也文之多者可以察治言之富者可以觀徳眉士鄕多藏書叔陽所以盡力乎其間豈徒然哉

唐六十家集

陳氏序王右丞集云大抵蜀刻唐六十家集多異於他處

又玄集三卷

五代韋莊選唐人詩

才調集十卷

後蜀韋縠選唐人詩以李靑蓮白樂天居首海虞趙玄度有抄本

花間集十卷

陳氏曰孟蜀趙崇祚著崇祚字宏基仕至衛尉少卿其詞自溫飛卿而下十八人凡五百首此近世倚聲塡詞之祖也詩至晚唐五季气格卑陋千人一律而長短句獨精巧髙麗後世莫及此事之不可曉者放翁陸務觀之言云爾歐陽炯序曰鏤玉雕瓊擬化工而迥巧裁花剪葉奪春艷以爭鮮是以唱云謡則金母詞淸挹霞醴則穆王心醉名髙白雪聲聲而自合鸞歌響遏靑雲字字而偏諧鳯律楊柳大堤之句樂府相傳芙蓉曲渚之篇豪家自制莫不爭髙門下三千玳瑁之簮競富樽前數十珊瑚之樹則有綺筵公子繡幌佳人遞葉葉之花箋文抽麗錦舉纎纎之玉指拍按香檀不無淸絕之辭用助嬌嬈之態自南朝之宮體扇北裏之倡風何止言之不文所謂秀而不實有唐已降率土之濵家家之香徑春風寜尋越艷處處之紅樓夜月自鎖嫦娥在明皇朝則有李太白應制淸平樂詞四首近代溫飛卿復有金筌集邇來作者無媿前人今衛尉少卿字宏基以拾翠洲邊自得羽毛之異織綃泉底獨殊機杼之功廣會眾賓時延佳論因集近來詩客曲子詞五百首分爲十卷以炯粗預知音辱請命題仍爲序引昔郢人有歌陽春者號爲絕唱乃命之爲花間集庶以陽春之曲將使西園英哲用資羽蓋之歡南國嬋娟休唱蓮舟之引時大蜀廣政三年夏四月日序

唐章懷太子摘瓜辭

本傳名賢字明允數歲讀書一覽輙不忘常招集諸儒注後漢書永隆年武后譖廢爲庶人徙於巴州作黃瓜辭有臺見存

王勃入蜀紀行詩

自序云總章二年五月癸卯余自長安觀景物於蜀遂出褒斜之隘道抵岷峨之絕徑超玄溪歷翠阜迨彌月而臻焉山川之感召多矣余能無情哉爰戒文律用宣行唱編爲三十首投諸好事者

杜工部集二十卷年譜一卷

宋嘉佑中華陽王琪君玉刻而序之以微仲在成都時常爲譜其年月

杜詩集注三十六卷

陳氏曰蜀郭知達所集九家注世有稱東坡杜詩故事者隨事造文一一牽合而皆不言其所自出且其辭气首末出一口蓋妄人依托以欺亂流俗者書坊輙剿入集注中殊敗人意此本獨削去之

朱晦庵曰子美自稱詩入夔而神然子羙詩好處亦是仿選詩夔州諸作不然也

杜詩補遺正謬注

宋安嶽杜田撰

岑嘉州集十卷

晁氏曰岑參南陽人嘉州刺史杜鴻漸表置幕府爲職方郎中兼侍禦史罷終於蜀集有杜確序

陸遊曰予自少時絕好岑嘉州詩往在山中每醉歸倚胡牀睡輙令兒曺誦之至酒醒或睡熟乃已嘗以爲太白子羙之後一人而已今年自唐安別駕來攝犍爲旣畫公像齋壁又雜取世所傳公遺詩八十餘篇刻之以傳知詩律者不獨備此邦故事亦平生素意也

韋述集

本傳述京兆萬年人澹於榮利家廚書二千卷張說薦爲直學士典掌圖書祿山反述抱國史藏南山陷賊污僞官賊平流渝州

元子十卷琦玕子一卷文編十卷

陳氏曰元結次山著蜀本但載自序江州本以李商隠所作序冠其首蜀本拾遺一卷中興頌五規二惡之屬皆在焉江本分置十卷

江山集

唐咸通中汾州薛能以監郡攝嘉州刺史政暇題詠甚多編爲江山集

洞庭集一卷

陳氏曰唐薛瑩撰文宗時人集中多蜀詩其曰壬寅歲者在前則爲長慶四年後則爲中和二年未知定何年也觀者考之

韓文公志五卷外集一卷

陳氏曰金堂樊汝霖澤之撰汝霖嘗爲韓集譜注四十五卷又集其碑志祭文序譜之屬爲一編此是也外集但據嘉佑蜀本劉燁所錄二十五篇而附以石刻聯句詩文之遺見於他集者

李文公集十卷

蜀本分二十卷有蘇舜欽序文唐李翺習之也

孟東野咸池集

晁氏曰蜀人蹇浚用退之贈郊句纂咸池集二卷凡一百八十篇東野自有集十卷

李紳追昔遊集

晁氏曰唐李紳字公垂亳州人與元稹李徳裕同時號三俊追昔遊者蓋賦詩紀其生平所遊歷謂起梁漢歸諌署播越荊楚分務東州守蜀鎭梁也

賈長江集十卷

晁氏曰唐賈島浪仙詩共三百七十九首唐書稱島範陽人累舉進士不第文宗時坐飛謗謫長江主簿終普州司倉參軍今長江祠堂中有石刻大中九年墨制大中宣宗年號也與傳不合

陳氏曰韓退之有送僧無本詩無本卽島也後返初舉進士不第會昌初爲普州參軍今遂寜刋本首載大中墨制云比者禮部奏卿風狂遂且養疾關外今卻攜卷軸潛至京城遇朕微行聞卿諷詠觀其志業可謂屈人是用顯我特恩賜卿墨制宜従短簿別俟殊科與傳所稱飛謗不同蓋宣宗好微行小說載島應對忤旨好事者撰此制以實之也安有微行而顯著訓詞者乎首稱奏卿風狂尢爲好笑當以本傳墓志爲正唐貴進士科故志言責授長江如溫飛卿亦謫方城尉當時謂鄕貢進士不博上州刺史則簿尉固宜謂之責授使今世進士得罪而責授簿尉則惟恐責之不早耳

元微之寄白樂天詩二十卷

時在通州與樂天書云稹九歲學賦詩長者往往驚其可教年十五六粗識聲病時貞元十年已後徳宗皇帝春秋髙理務因人最不欲文法吏生天下罪過外閫節將動十餘年不許朝覲死於其地不易者十八九而又將豪卒愎之處因喪負眾橫相賊殺告變絡繹使者疊窺旋以狀聞天子曰某邑將某能遏亂眾寜附願爲帥名爲眾情其實逼詐因而可之者又十八九前置介倅因緣交授者亦十四五由是諸侯敢自爲旨意有羅列兒孫以自固者有開道蠻夷以自重者省寺符篆扃固幾閣甚者礙違詔旨視一境如一室刑殺其下不啻僕畜厚加剝奪名爲進奉其實貢入之數百一焉京城之中亭第邸店以曲巷斷侯甸之內水陸腴沃以鄕裏計其餘奴婢資財生生之備稱之朝廷大臣以謹愼不言爲朴雅以時進見者不過一二親信直臣義士往往抑塞禁省之間時或繕完隤墜豪家大帥乘聲相扇延及老佛土木妖熾習俗不怪上不欲令有司備宮闥中小碎湏求往往持幣帛以易爵餌吏緣其端剽奪百貨勢不可禁僕時孩騃不慣聞見獨於書傳中初習理亂萌漸心體悸震若不可活思欲發之久矣適有人以陳子昻感遇詩相示吟翫激烈卽日爲寄思玄子詩二十首故鄭京兆於僕爲外諸翁深賜憐奬因以所賦呈獻京兆翁深相駭異祕書少監王表在座顧謂表曰使此兒五十不死其志義何如哉惜吾軰不見其成就因召諸子訓責之僕亦竊不自得由是勇於爲文又久之得杜甫詩數百首愛其浩蕩津涯處處臻到始病沈宋之不存寄興而訝子昻之未暇旁備矣不數年與詩人楊巨源友善日課爲詩性復僻懶人事常有閒暇間則有作識足下時有詩數百篇矣習慣性靈遂成病蔽毎公私感憤道義激揚朋友切磨古今成敗日月遷逝光景慘舒山川勝勢風雲景色當花對酒樂罷哀余通滯屈伸悲歡合散至於疾恙躬身悼懷惜逰凡所對遇異於常者則欲賦詩又不幸年三十二時有罪譴棄今三十七矣五六年之間是丈夫心力壯時常在閒處無所役用性不近道未能淡然忘懷又復懶於他欲全盛之气注射語言雜糅精粗遂成多大然亦未常繕寫適值河東李明府景儉在江陵時僻好僕詩章謂爲能解欲得盡取觀覽僕因撰成卷軸其中有旨意可觀而詞近古往者爲古諷意亦可觀而流在樂府者爲樂諷詞𨿽近古而止於昑寫性情者爲古體詞實樂流而止於摹像物色者爲新題樂府聲勢沿順屬對穏切者爲律詩仍以七言五言爲兩體其中有稍存寄興與諷爲律諷不幸少有伉儷之悲撫存感往成數十詩取潘子悼亡爲題又有以干教化者近世婦人暈淡眉目綰約頭鬢衣服修廣之度及匹配色澤尢劇怪艷因爲艷詩百餘首詞有今古又各爾體自十六時至是元和七年矣有詩八百餘首色數相従共成十體凡二十卷自笑冗亂亦不復置之於行李昨來京師偶在筐篋及通州司馬行盡置足下僅亦有說僕聞上士立徳其次立事不遇立言凡人急位其次急利最下急食僕天與不厚旣乏全然之徳命與不遇未遭可爲之時性與不慧復無垂範之言兀兀狂癡行近四十徼名取位不過於第八品而冒憲已六七年授通之初有習通之熟者曰通之地濕墊卑褊人事稀少近荒札死亡過半邑無吏市無貨百姓茹艸木刺史以下計粒而食大有虎貘虵虺之患小有蟆蚋浮塵蜘蛛蛒蜂之類皆能鉆嚙肌膚使人瘡痏夏多陰霪秋爲痢虐地無醫巫藥石萬里病者有百死一生之慮夫何以僕之命不厚也如此智不足也又如此其所詣之憂險也又復如此則安能保持萬全與足下必復京輦以湏他日立言事之驗耶但恐一旦與急食相扶而終使足下受天下友不如己之誚是用悉所爲文畱穢箱笥比夫格奕摴塞之戲猶曰愈於飽食僕所爲不又愈於格奕摴塞之戲乎昨行巴南道中又有詩五十一首文書中得七年已後所爲尙二百篇繁亂冗雜不復置之執事前所爲寄思元子者少歲云爲文不能自足其意貴其起予之始且志京兆翁見遇之由今亦寫爲古諷之一移諸左右僕少時受吹噓之術於鄭先生病懶不就今在開處思欲怡神保和以求其病異日亦不復費詞於無用之文矣省視之煩庶亦已於是乎

白長慶集五十卷年譜一卷

陳氏曰蘇本蜀本編次不同知忠州漢嘉何友諒以樂天舊治旣刋其文集又作年譜刻之集首云始予爲譜旣成妺夫王泳叔永守忠錄寄之則忠已有此譜視予譜詳略互見亦各有發明

李觀後集二卷

晁氏曰唐李觀元賓貞元八年進士中宏詞科終太子校書郎爲文不襲前人時謂與韓愈相上下者有文編三卷外集二卷其後蜀人趙昻又得其安邊書至晁錯論一十四首爲後集二卷

李洞集

洞字才江京兆人唐諸王孫也慕賈島爲詩因入蜀以銅鑄浪仙像事之如神昭宗時不第還蜀卒

陸龜蒙笠澤叢書四卷

陳氏曰叢書爲甲乙丙丁詩文雜編政和中朱衮刋之吳江未有四賦用蜀本增入蜀本七卷郫人樊開所序

辯謗略三篇

唐開州刺史唐次在任十年不遷乃撰辯謗略三篇上之攺夔州憲宗立召還

薛洪度詩一卷

薛濤字洪度工爲詩當時名人多與酬贈武元衡奏爲校書郎太和中卒李肇云樂妓而工詩者濤亦文妖也

韋莊浣花集五卷箋奏四卷

晁氏曰僞蜀韋莊字端已仕王建至吏部侍郎平章事集乃其弟藹所編以所居卽杜甫艸堂舊址故名僞史稱莊有集二十卷今止存此

王鍇集

前蜀王氏朝僞相王鍇字鱣祥家藏書數千卷一一皆親札並寫藏經每趨朝於白藤擔子內寫書書法尢謹

張蠙詩一卷

晁氏曰僞蜀張蠙字象文淸河人唐幹寜中進士爲校書郎櫟陽尉犀浦令王建開國拜膳部員外郎後爲金堂令王衍與徐太后逰大慈寺見壁間書墻頭細雨垂纎艸水面回風聚落花愛之問知蠙句給札令以詩進蠙以百首獻衍頗重之將召爲知制誥宋光嗣以其輕傲止賜白金而已蠙生而頴秀幼能爲詩作中有與韋莊杜光庭貫休詩唐末三人皆在蜀疑其同時避亂入蜀云

寶月詩一卷

晁氏曰唐僧貫休撰字徳隠姓姜氏婺州人後入蜀號禪月大師初吳融爲之序其弟子曇域削去別爲序引僞蜀幹徳中獻之

盧延讓詩一卷

晁氏曰僞蜀盧延讓子善範陽人唐光化九年進士爲朗陵雷滿所辟滿敗歸王建及建僭號授水部員外郎累遷給事中卒官刑部侍郎延讓師薛能詩不尙奇巧人多誚其淺俗獨吳融以其不蹈襲大奇之

牛嶠歌詩三卷

晁氏曰僞蜀牛嶠字延峯隴西人唐相僧孺之後博學有文以歌詩著名乾符五年進士歷拾遺補闕尙書郎王建鎭西川辟判官及開國拜給事中卒集本三十卷自序云竊慕李長吉所爲歌詩輙效之

出麾小集西州猥槁

宋祁出守益州所著晁氏曰景文通小學故其文多奇字蘇子瞻稱其集淵源皆有考奇險或難句

張忠定公語錄四卷

晁氏曰張詠守蜀有善政門人李畋紀其語論可以垂世者

三好詩三十章

閬州誌載熙寜中遂寜守向公著遂寜好十章寄閬守鄭公申鄭答以南隆好十章薛奎爲成都太守亦有春逰好十章

忠嘉集

宋汝爲著汝爲丰縣人建炎初使諭劉豫爲兀術所得亡歸秦檜將械送於金以修好乃徒步遁入蜀靑城山而卒

淸獻集三卷

趙抃字閱道爲蜀中禦史琴鶴自隨有詩集三卷刻在成都

西徵小集

範成大著陸遊序曰石湖居士範公待制敷文閣來帥成都兼制置成都潼川利夔四道成都地大人眾事已十倍他鎭而四道大抵皆帶蠻夷且北控秦隴所以臨制捍防一失其宜皆足致變故於呼吸顧盻之間以是幕府率窮日夜力理文書應期會而故時巨公大人亦或不得少休及公之至也定規模信命令弛利恵農選將治兵未數月聲震四境歲復大登幕府益無事公時従其屬及四方之賓客飲酒賦詩公素以詩名一代故落紙墨未及燥士女萬人已更傳誦被之樂府弦歌或題寫素屏團扇更相贈遺蓋自蜀置帥守以來未有也或曰公之自桂林入蜀也舟車鞍馬之間有詩百餘篇號西徵小集尢雋偉蜀人未有見者盍請於公以傳屢請而公不可彌年乃僅得之於是相與刻之而屬某爲序淳熙三年上已日

趙祕閣文集

陸遊序曰漢孝武帝好文淮南王安以髙帝孫爲諸侯王而學問文辭在漢庭諸儒甲乙中其所著大小山至與雅頌離騷並魏陳思王唐太白長吉則又以帝子及諸王孫落筆妙古今冠冕百世河出昆侖墟首四瀆經天下以入於海彼源委固自不同無足異也宋興宗室深居宮中不與外庭接故𨿽博學軼材不得著見然以詩文飛白書詔藏祕府者亦不乏人熙寜元丰間始與羣臣並進於朝積數十年而徳麟伯山屬文英妙寖見推於諸公間矣漢王五世孫祕閣公諱不拙字若拙少以進士奮主司及流軰皆伏其工初家貧無以養乃教授諸生以自給其勤苦殆有非窶人子所堪者旣得第猶不廢也晚入蜀爲州遂持使者節學益不厭文益妙予行南充閬中小益至成都歷山郵津亭及浮屠老子之廬見穹碑巨版多公遺文毎觀之至忘食已而尙書孫公仲益端明汪公聖錫侍禦王公龜齡文益出於世往往見公名字於其間許與甚至然後知天下自有公論也公之子善發善零皆取世科善發字正已尢以文學稱其爲漢州判官也囊公之文萬里請予於山陰澤中曰願有以冠篇右顧公平生知已久已凋落予材下徒以後死不得讓媿可量哉慶元六年三月丁巳

王荊公詩注十五卷

陳氏曰參政眉山李壁季章謫居臨川時所作也魏鶴山序

黃山谷詩注二十卷

陳氏曰新津任淵子淵注鄱陽許尹序大抵不獨注事而兼注意用工爲深

劍南詩槁續槁八十七卷

華文閣待制山陰陸遊務觀撰遊左丞佃之孫也紹興末召對賜出身隆興初爲密院編修官鄕用矣坐漏泄省中語阜陵以爲反復斥逺之後以夔倅入蜀益自放肆不護細行自號放翁在蜀九年乃歸

陸遊東樓集詩

自序余少讀地誌至蜀漢巴僰輙悵然有逰歷山川攬觀風俗之志私竊自怪以爲異時或至其地以償素心未可知也歲庚寅始溯硤至巴中聞竹枝之歌後再歲北遊山南憑髙望鄠萬年諸山思一醉曲江渼陂之間其勢無繇往往悲歌流涕又一歲客成都唐安又東至於漢嘉然後知昔者之感蓋非適然也到漢嘉四十日以檄得還成都因索在笥得古律三十首欲出則不敢欲棄則不忍乃敍藏之乾道九年六月二十一日

昭徳晁公文集六十卷

四川制置使侍郎晁公武子止撰後溪劉氏序略曰國家丙午之變中原衣冠不南渡則西入於蜀其入於蜀有能言當時理亂興喪之由而明乎得失之迹歷歷道往事誦京洛之遺風者鮮矣藉令有之而能達之乎文辭可使耳目尙接乎而後之人有傳焉者亦又鮮焉昭徳晁公蓋能言當時理亂興喪之由而明乎得失之迹道往事誦遺風而又能達之乎文辭以傳焉者也其經事之多嘗艱之久而學日益彊文日益力猶以爲未足其答進士劉興宗書曰僕少時貫穿羣書出入百氏旁逮釋老恢詭之學一再終星其勤亦至矣亡得焉反而求之六藝似於道有見也乃願師董仲舒心奇賈生而病其雜也則公之學可觀矣

晁氏具茨集三卷

晁衝之叔用著乾道間其子公武爲四川安撫制置翻刻於成都諭汝礪序云予嘗従叔用商近朝人物嘉言善行朝章國典禮文損益靡不貫洽由叔用之學而達諸廊廟溫厚足以代言淵博足以顧問則以詩鳴者是豈叔用之志也哉𨿽然叔用旣已油然棲志於林澗曠逺之中遇事寫物形於興屬淵雅疎亮未嘗爲淒怨危憤之音予於是有以見叔用於消長用捨之際未嘗不安而樂之者也嗟乎所謂含章內奧而深於道者非耶秦漢以來士有抱奇懷能流落不遇往往操心汗筆有怨誹沈抑之思气候急刻不能閒逺古之詞人皆是也所以往往無所建立於天下惟深於道者遺於世而不怨發於詞而不怒君子是以知其必能有爲於世者也嗟乎吾於叔用豈直以詩人命之哉

晁文元集二十一卷

晁公武曰予五世祖文元公諱迥字明逺澶州人也自公徙家彭門登太平興國五年進士以太子少保致仕終少傅年八十四謚文元集皆自有序自經兵亂六世圖書焚棄無孑遺法藏碎金十卷世傳最廣先得之於趙郡蘇符昭徳新編三卷則得之於丹稜李燾道院集要十五卷則得之於知閬州王輔耄智餘言三卷則得之於眉山程惇厚云

呂東萊集二十卷

汪玉山曰應辰頃知成都始得東萊呂正獻公著集蓋散逸之餘裒輯補綴非當時全書矣然見所未見亦不爲少方全盛時士大夫家集之藏未必輕出中更黨禁愈益閟匿故一旦紛擾遂不復見而此𨿽殘缺不全未易得也

蜀中廣記卷一百

●欽定四庫全書

蜀中廣記卷一百一

﹝明﹞曹學佺撰

○詩話記第一

呂覽云禹行功見塗山氏之女禹未之遇而巡省南土塗山氏之女乃令其妾待禹於塗山之陽女乃作歌歌曰候人兮猗始作爲南音文心雕龍南音始於候人此三言詩之始也

詩大雅韓奕之篇曰奕奕梁山惟禹甸之有倬其道韓侯受命河圖括地象曰岷山之首江出其腹帝以會昌神以建福此四言之始也

揚子云蜀都賦兩江珥其市九橋帶其流諸葛孔明書去婦不顧門委韭不入園華陽國誌稱姜士遊感物寤靈禽堅精動殊俗此皆有似於詩者五言之始也若夫習習神風動澍雨潤乎苖我後卹時務我民以優饒混混濁沼魚習習激淸流溫溫亂國民業業仰前修以備諷刺何媿風雅

禹玉牒詞祝融司方發其英沐日浴月百寶生司馬相如琴歌鳯兮鳯兮歸故鄕遨遊四海求其凰此七言之始也

古逸詩綏山謡得綏山一桃𨿽不得仙亦足以豪華陽國誌三秦亡範三侯我𨿽牧犢當得蜀此風謡之始也

卓文君白頭吟皚如山上雪皎如雲間月聞君有兩意故來相決絕巴東女兒子歌巴東三峽猿鳴悲夜鳴三聲淚沾衣我欲上蜀蜀水難蹋蹀珂頭腰環環此閨情之始也

漢書王襄爲益州刺史命王褒作中和樂職選好事者依鹿鳴習而歌之時汜鄕侯何武爲童子選在歌中西南夷傳益州刺史朱輔宣示漢徳威懷逺夷自汶山以西前世所不至正朔所未加白狼盤木等百餘國皆舉踵稱臣白狼王唐菆作詩三章歌頌漢徳輔使譯而獻之華陽國誌巴渝人助武王伐紂前歌後舞及爲漢前鋒陷陣銳气喜舞帝善之令樂人習學之今所謂巴渝舞也英雄記曹公破袁譚馬上舞三巴此樂府歌舞之始也

宋玉之髙唐神女司馬相如之上林子虛揚子云之蜀都此賦之始也

西京雜記司馬相如爲上林子虛賦意思蕭散不復與外事相闗控引天地錯綜古今忽然如睡煥然而興幾百日而後成其友人盛覽字長通牂柯名士嘗問以作賦相如曰合纂組以成文列錦繡而爲質一經一緯一宮一商此賦之迹也賦家之心苞括宇宙摠覽人物斯乃得之於內不可得而傳覽乃作合組歌列錦賦而退終身不復敢言作賦之心矣

又云相如賦時皆稱典而麗𨿽詩人之作不能加也揚子云曰長卿賦不似從人間來其神化所至邪

又云人問揚子云作賦之法子云曰熟讀千首賦則可入矣

惟寂惟莫自投於閣爰淸爰靜無作符命此譏子云作也宋孫明復曰太玄一書乃明天人始終之理君臣上下之分蓋疾莽而作也王介甫諸家以年數考之謂子云與莽不相及上符命投閣恐系穀子云事鑿鑿有據是何世人忍於污蔑賢者如此近日李本寧移書示予謂其在川西以此段書之墨池上乃與當時意見不合後竟入彈章噫不但賢者被誣卽代辧誣之人亦被禍矣可一嘅嘆

桓譚新語雄作甘泉賦夢膓出收而納之卒秦宓蜀隠士後爲益州別駕有逺遊詩如虎則豹之兄鷹則鷂之弟大都荒唐謬悠之說猶對吳使天口天首之故智也然其博學多聞自有不可掩者及與王商論立祠堂書尢爲典確予仿而行之並祠嚴李揚馬文表子勅於支機石

劉巴零陵人仕蜀爲尙書令蜀策命皆其筆也建武二年出鎭荊州卒葬於嶽陽之郭西時人爲之語曰生居三湘頭死葬三湘尾以巴墓在遂號嶽陽爲巴陵云出古今詩話

左思別傳云思作三都賦疾中猶攺蜀都賦云金馬電發於髙岡碧山振翼而云披鬼彈飛丸以礌礉火井騰光而赫曦今本無鬼丸句水經注瀘水傍瘴气特惡气中有物不見其形其作有聲中木則折中人則害名曰鬼彈

又曰左思造張載問岷蜀事交接亦疎皇甫謐西州髙士摯仲治宿儒知名非思倫匹劉淵林衛伯輿並蚤終皆未嘗爲思序注凡諸注解悉思自爲欲重其文故假借名姓也

王逸少與周益州書司馬相如揚子云有後否西京雜記載卓文君爲相如作誄梁劉孝威詩君平子云閴不嗣江漢英靈信已衰或亦俱寥寥也宋有逃禪子揚補之則自稱子云後云

晉惠帝時蜀中謡江橋頭闗下市成都北門十八子十八子李也其後李雄據蜀僭號按漢武元鼎二年立太城九門少城九門故有十八之稱

古今樂錄曰王僧虔技錄有蜀道行今不歌樂府解題曰蜀道難備言銅梁玉壘之阻與蜀國弦頗同按蜀國弦梁簡文作起句𨿽言銅梁之險後乃專敍錦城娛樂如豫章行吳趨曲之類

巫山髙本起於漢樂府吳韋昭宋何承天相沿此題但敍其山水之險阻而張侈其國家之功伐也齊王融劉繪始以陽臺雲雨入詠梁武帝沈約之倡和則竟爲朝云曲矣已後作者無慮數百家皆指朝云

王融巫山髙煙華乍捲舒行芳時繼續今本行芳作猿鳥猿鳥字逺不及行芳也升庵詩話按詩紀煙華作煙霞行芳作衡芳

豆子山打瓦鼔陽平山撒白雨此綿州巴歌也巴歌二字才見此後劉禹錫之竹枝詞李紳之巴女詞皆其變體若常璩巴志所引川崕惟平維月孟春等篇則古詩者流非通俗之唱矣

杜宇化子鵑蜀本紀華陽國誌俱引之其作詩實起於鮑照行路難雲中有一鳥名杜鵑言是古時蜀帝魂

有兩揚雄兩李膺兩王褒漢揚雄成都人乃作太玄經者字從手漢王褒資中人作賢臣頌者晉李膺涪城人作益州記者已上皆土著也漢李膺爲益州太守寰宇記云城西三里有李膺宅後周王褒同庾信從益州趙王出鎭之蜀褒詩有奉和趙王途中五韻峽路沙如月山峯石似眉錦城遙可望回鞍念此時之句隋揚雄持節入蜀迎梁主蕭巋者字從木已上皆宦遊也

庾信詩奉和趙王泛江喜雨送軍賚酒等篇不一而足想趙王自是作者惜不傳耳杜少陵寓蜀久毎以自況見諸篇什者曰淸新庾開府曰庾信哀𨿽好曰庾信平生最蕭瑟暮年詞賦動江闗按庾信哀𨿽好子美在潼川作是時同漢中王遊泛故以趙王諭漢中也江闗系夔府庾信奉和泛江云春江下白帝畫舸向黃牛卽此地

酈道元水經注曰峨山縣東北有武陽龍尾山並仙者羽化之所於其處得遺詠𨿽神棲白雲屬想芳流藉念泉鄕遺詠在玆覽其餘誦依然息逺匪直邈想遐蹤愛其文詠可念故端牘抽札以詮其詠略曰登武陽觀樂數峨嶺千蕤洋湖口命非螭駕白駒臨天水心踟躕千載後不如此段本注遺失得古逸詩中道書所載平蓋觀稠稉治皆武陽境

公孫述攺益州爲庸部本牧誓庸蜀羌髳之文也晉傅玄樂府曰惟庸蜀僭號天一隅云蜀檮杌孟■﹝日上永下﹞徧栽芙蓉於錦城顧左右曰此眞錦城也庸蜀蓉城兩有出處今簡牘中有稱蓉蜀者非

梁簡文灔澦歌曰灔澦大如馬瞿塘不可下金沙浮轉多桂浦忌經過鄭樵雲天下水之險者惟蜀之瞿塘百粵之桂浦此歌言行瞿塘者準灔澦行桂浦者準金沙也楊用修以爲商估刺水行舟歌非簡文之作俗本攺桂浦作桂楫尢非按灔澦一作淫預一作猶豫載各不同

北史常景淹滯門下積歲不至顯官以蜀司馬相如王褒嚴君平揚子云皆有髙才而無重位乃作四君贊以托意按宋鮑照仕亦不達有作蜀四賢詠但照合四賢爲一篇景則人自爲詠也

陰鏗江津送劉光祿不及詩依然臨送渚長望倚江津鼓聲隨聽絕帆勢與云鄰泊處空餘鳥離亭已散人林寒正下葉釣晚欲收綸如何相背逺江漢與城闉舊志未及收之或以江津二字泛泛未必爲蜀之江津也然此詩語意明系蜀中而江漢正蜀地耳

蜀僧作詩起於隋智炫遊三學山一首智炫成都人三學山金堂地也炫自兩京歸隠於此

唐太宗詠秋日詩有云還似成都望直見峩眉前考唐史太宗蓋嘗遙領益州神想所矚也

王楊盧駱初唐稱四傑無不入蜀中者唐詩紀事稱髙宗時王勃以檄雞文斥出沛王府旣廢客劍南與盧照鄰邵大震九月九日登玄武山旅眺詩照鄰爲新都尉大震同時人也子安送杜少府之任蜀州詩城闕輔三秦風煙望五津未下注腳不知也丹鉛余錄云大江自湔堰至犍爲有五津曰白華津萬里津江首津涉頭津江南津出華陽國誌王勃詩風煙望五津盧照鄰文予自江陽言歸五津皆指此然首句亦出華陽國誌而用修未之引也成都本治赤裏街張若徙置少城內廣營府捨修整裏闠市張列肆得與咸陽同制此卽城闕輔三秦之義

楊炯有入三峽詩及梓州官僚磨厓贊

盧照鄰詠懷蜀中古迹如文翁講堂相如琴臺皆是其奉使還京宴別綿池諸作不但一尉而已駱賓王艷情代郭氏答盧照鄰長篇大似臨卭卓女之怨照鄰豈能忘情於蜀者耶

賓王入蜀亦以使事至疇昔篇中曽及之其曰地角天涯眇難測者成都有此二石也遊宦紀聞云今之逺官及服賈者皆曰天涯海角蓋俗譚也頃在成都聞有天涯海角石暇時訪古及閱志圖乃知天涯石在中興寺耆老傳云人坐其上則腳腫不能行至今人不敢踐履又有天涯石廟在大東門對昭覺寺石髙六七尺今市入湯家園地角石廟在羅城內西北角髙三尺餘王均之亂爲守城者所壞今不復存矣

賓王送鄭安陽詩彭山折阪外井絡少城隈九折阪在卭崍今百丈驛是與彭山同屬上川南相望不逺故云遺錦非前邑鳴琴卽舊臺遺錦用後漢綿竹令閻憲事琴臺用相如事海客乘查度仙童馭竹回一用君平事一用葛陂事寰宇記葛陂在溫雙之境龍池寺是古人用事或顯或晦不同如此

陳子昂別傳云幽人王適見其感遇詩曰是必爲海內文宗矣按適蜀中旅懷詩有時須問影無事則書空棄置如天外平生似夢中別離同夜月愁思隔秋風老少悲顏駟盈虛悟翟公蓋因入蜀而見子昂也

獨異記載子昂初入京不爲人知有賣胡琴者價百萬豪貴傳視無辧者子昻突出謂左右曰輦千緡市之眾驚問答曰予善此樂皆曰可得聞乎曰明日可集宣陽裏如期偕往酒肴畢具置胡琴於前食畢捧琴語曰蜀人陳子昂有文百軸馳走京轂碌碌塵土不爲人知此樂賤工之役豈宜畱心舉而碎之以其文軸徧贈會者一日之內聲華溢都

盧藏用悼陳子昂詩雲暮川罕停波朝云無畱色故人琴與詩可存不可識識心尙可親琴書非故人鳴臯初夢趙蜀國已悲陳按此則亦詠其碎琴事也

殷璠詩品國初詞體尙沿徐庾侈靡之風陳拾遺橫制頹波天下質文翕然一變

蘇頲將赴益州題小園壁歲窮惟益老春至卻辭家可惜東園樹無人也作花宋璟鄭惟忠俱有詩送之亦絕句也小許公有長樂花賦卽蜀之旌節花

王右軍誓墓之後猶云奉使闗蜀無不從命與周益州書可想見也唐初尙此風味若徐安貞蘇許公劉希夷賈至張燕公張曲江王摩詰無不以冊使招諭至者孟襄陽則從左相幕中

張九齡送宋休逺之蜀任詩色麗成都俗膏腴蜀水濵如何從宦子堅白共緇燐王維送崔興宗亦云江漢風流地遊人何處歸宋子京知益州朝議以成都喜遨遊子京性復奢侈恐無紀極今殊不然

王維送李梓州詩萬壑樹參天千山響杜鵑山中一夜雨樹杪百重泉楊用修詩林振秀作山中一丈雨潼川志作山中一半雨千山響杜鵑作春聲響杜鵑方輿勝覽作鄕音響杜鵑不知何所適從漢女輸橦布李周翰曰漢女蜀之美女也漢書曰秦置黔中郡漢興令大人輸布一疋小口二丈是謂賨布卽今橦花布也

十六國春秋云宕渠古賨國姓羋駱賓王詩迢迢羋路望芝田本此

孟浩然途中晴詩已失武陵雨猶逢蜀阪泥天開斜景徧山出曉云低余濕猶沾艸殘流尙入溪今宵有明月鄕思逺淒淒此曲盡蜀中之境非親到者不知

除夜有懷迢逓三巴路羇危萬里身或收作孟浩然非此崔塗作也塗蓋赴舉入蜀云

詩史云韓襄客者漢安女子爲歌詩知名江漢間孟浩然贈詩曰只爲陽臺夢裏狂降來教作神仙客襄客閨怨詩曰連理枝前同設誓丁香樹下共論心先公熈寧中迓金使成堯錫見遺衣服刺此聯於裹肚上其下復刺丁香連理男女設誓之狀蓋金人重此句爲佳制云按此與梅聖兪春雪詩同漢安今內江縣後周名

裴迪初與王維崔興宗同居終南天寶後王縉爲蜀州刺史迪依之與杜甫友善寓新津昭覺寺有唱和

天寶末玄宗甞乘月登勤政樓命梨園弟子歌數闋有唱李嶠詩云富貴榮華能幾時山川滿目淚沾衣不見祗今汾水上惟有年年秋鴈飛時上春秋已髙問是誰詩或對曰李嶠因淒然泣下不終曲而起曰李嶠眞才子也明年幸蜀登白衛嶺覽眺久之又歌是詞復言李嶠眞才子不勝感嘆時髙力士在側亦揮涕久之出本事詩

雨淋鈴明皇自西蜀返樂人張野狐所制出教坊記

明皇幸蜀劉長卿亦常侍從故有送史判官奏事之靈武兼寄巴西親故詩時肅宗權制靈武也閬中左綿皆得稱巴西長卿之親故有入蜀而未至成都者耳詩云獨有西歸心遙懸夕陽外

田澄成都旅次云地富魚爲米山芳桂是樵俗云魚米之地本此澄天寶上元間人杜工部贈田舍人云揚雄更有河東賦惟待吹噓送上天蓋澄以舍人奉使入蜀也出紀事

武擔平仄二音常璩云毗橋有一折石五丁力士擔土擔也上平而下仄矣蘇頲詩武擔獨蒼然予詩分司武擔南皆用仄音

李白本末傳記所載不同唐史稱白興聖皇帝九世孫隋末以罪徙西域神龍初遁還客巴西旣長隱岷山蘇頲爲益州長史見白異之更客任城與孔巢父韓準裴政張叔明陶沔居䢐徠山日沈飲號竹溪六逸天寶初南入會稽與吳筠善筠被召故白亦至長安往見賀知章知章見其文嘆曰子謫仙人也

南部新書云李白山東人父爲任城尉因家焉少與魯人隱䢐徠山號竹溪六逸天寶初遊會稽因吳筠隱剡中俗稱蜀人非也今任城令廳有白之祠尙存按唐範傳正志白墓曰白涼武昭王九世孫昭王隴西人隋末子孫以罪徙碎葉神龍時白父客自西域逃居綿之巴西而白生焉唐魏顆李陽冰序其文劉全白撰墓碣皆曰廣漢人故論白者或曰隴西或曰山東或曰蜀陽冰云白旣出翰林浪迹縱酒以自昏穢詠謌之際屢稱山東李白亦云以張垍讒逐遊海岱間子美所謂汝與東山李白好蓋白自號也蜀道難或曰作於天寶初或曰作於天寶末此爲房杜危之也陸暢去白未逺作蜀道易以美韋臯傳之當時而蜀道難之詞曰錦城𨿽云樂不如早還家其意必有所屬房杜之說蓋近之矣白之父客於巴西故以客呼之東蜀楊天惠彰明逸事云元符二年春正月天惠補令於此竊從學士大夫求問逸事聞唐李白本邑人微時募縣小吏入令臥內嘗驅牛徑堂下令妻怒將加詰責太白亟以詩謝云素面倚簾鉤嬌聲出外頭若非是織女何得問牽牛令驚異不問稍親招引侍研席一日賦山火詩思軋不屬太白從傍綴其下句令詩云野火燒山去人歸火不歸太白繼云焰隨紅日出煙逐暮雲飛令慚止頃之從令觀漲有女子溺死江上令復苦吟太白輒應聲繼之令詩二八誰家女漂來倚岸蘆鳥窺眉上翠魚弄口傍珠太白繼云綠鬂隨波散紅顏逐浪無因何逢伍相應是怨秋胡令滋不悅太白恐棄去隠居戴天大匡山往來旁郡依潼江趙徵君蕤亦節士任俠有气善爲縱橫學著書號長短經太白從學歲餘去遊成都賦春感詩云茫茫南與北道直事難諧楡莢錢生樹楊花玉糝街塵縈遊子面蝶弄美人釵卻憶靑山上雲門掩竹齋益州刺史蘇頲見奇之時太白齒方少英气溢發諸爲詩文甚多微類宮中行樂詞體今邑所藏百篇大抵皆格律也𨿽頗體弱然短羽■﹝衤離﹞褷已有雛鳯態淳化中縣令楊逐爲之引謂爲少作是也遂江南人自名能詩累謫爲令云始太白與杜甫相遇梁宋間結交歡甚久乃去客居魯䢐徠山甫從嚴武成都太白益流落不能歸故甫詩又云匡山讀書處頭白好歸來然學者多疑太白爲山東人又以匡山爲匡廬皆非也今大匡山猶有讀書臺而淸廉鄕故居遺地尙在廢爲寺名隴西院有唐梓州刺史碑失其名及綿州刺史髙柷記太白子曰伯禽女曰平陽皆去蜀後生有妹月圓前嫁邑子畱不去以故葬邑下墓今在隴西院旁二百步外或傳院乃其所捨云

李白開元中謁宰相封一版上題曰海上釣鰲客李白相問曰先生臨滄海釣巨鰲以何物爲鉤綫曰以風浪逸其情乾坤縱其志以虹霓爲絲明月爲鉤又曰何物爲餌曰以天下無義气丈夫爲餌丞相竦然出侯鯖錄李白與人譚論皆成句讀如春葩麗藻粲於齒牙時號李白粲花之論出云仙雜記

李白前後三擬文選不如意悉焚之惟畱恨別賦出瓊屑唐人言李白不能屈身以腰間有傲骨出鼠璞

範傳正作李太白墓志云白常欲一鳴驚人一飛衝天彼漸陸遷喬皆不能也及其謫退乃嘆曰千鈞之弩一發不中則當摧撞折牙而求息機安能效碌碌者蘇而復上哉用是脫屣軒冕釋羈韁鎖因肆性情大放於宇宙間意欲耗壯心而遣餘年此數語足以盡白之爲人矣劉全白有李翰林墓碣記云太白廣漢人性倜儻知縱橫術善賦詩才調逸邁往往興會屬詞恐古之善詩者亦不逮裴敬有李白墓碑曰白爲詩格髙旨逺若在天上物外任華送李白之曹南序曰彼碌碌者徒見三河之遊倦百鎰之金盡乃議子於得失虧成之間曽不知才全者無虧成志全者無得失進與退於道徳乎何有以上諸文附見李白集古本有之今不傳矣全白指太白爲廣漢人蓋唐世彰明縣屬廣漢郡故獨舉郡爲稱耳出詩話

李太白初自蜀至京師捨於逆旅賀監知章聞其名首訪之旣奇其姿復請所爲文出蜀道難以示之讀未已稱嘆者數四號爲謫仙解金龜換酒與傾盡醉期不間日由是稱譽光赫賀又見其烏棲曲嘆賞苦吟曰此詩可以泣鬼神矣故杜子美贈詩及焉曲曰姑蘇臺上烏棲時吳王宮裏醉西施吳歌楚舞歡未畢西山欲銜半邊日金壺丁丁漏水盡起看秋月墜江波東方漸髙柰樂何或言是烏夜啼二篇未知孰是故兩錄之烏夜啼曰黃雲城邊烏欲棲歸飛啞啞枝上啼機中織錦秦川女碧紗如煙隔窓語停梭向人問故夫欲說遼西淚如雨白才逸气髙與陳拾遺齊名先後合徳其論詩云梁陳以來艷薄斯極沈休文又尙以聲律將復古道非我而誰與故陳李二集律詩殊少嘗言興寄深微五言不如四言七言又其靡也況使束於聲調俳優哉故戲杜曰飯顆山頭逢杜甫頭戴笠子日卓午借問別來太瘦生總爲從前作詩苦蓋譏其拘束也元宗問之召入翰林以其才藻絕人器識兼茂便以上位處之故未命以官嘗因宮人行樂謂髙力士曰對此良辰美景豈可獨以聲伎爲娛倘時得逸才詞人詠出之可以誇耀於後遂命召白時寧王邀白飲酒已醉旣至拜舞頹然上知其薄聲律謂非所長命爲宮中行樂五言律詩十首白頓首曰寧王賜臣酒今已醉倘陛下賜臣無畏始可盡臣薄技上曰可卽遣二內臣掖扶命研墨濡筆以授之又令二人張朱絲欄於其前白取筆抒思晷不停綴十篇立就更無加點筆迹遒利鳯跋龍拏律度對屬無不精絕常出入宮中恩禮殊厚竟以疏縱乞歸上亦以非廊廟器優詔罷遣之後以不羈流落江外又以永王招禮累謫於夜郎及放還卒於宣城杜甫所贈二十韻備敍其事出本事詩

髙唐神女事宋蘇子瞻以爲瑤姬天帝之女乃助禹治水而成功者本山海經然李太白感興詩曰瑤姬天帝女精彩化朝云宛轉入宵夢無心向楚君則是已詠言之矣

李白靑山橫北郭一首題云送友人作不知其爲何人與何地也詩林振秀題下加新津作三字資縣誌載此首連見說蠺叢路一首俱作送範金卿還資州作金卿卽範崇凱獻花蕚樓賦者縣誌復收白贈崇凱古風一首或亦有所本也

太白渡金門詩仍連故鄕水萬里送行舟送人之羅浮詩爾去之羅浮余還憇峨眉又淮南臥病懷寄蜀中趙徵君蕤詩云國門遙天外鄕路逺山隔朝憶相如臺夜夢子云宅皆寓懷鄕之意趙蕤梓州人字云卿精於數學與白齊名蘇頲薦西蜀人才疏云趙蕤術數李白文章出丹鉛余錄

成都閭邱均在唐初與杜審言齊名杜子美贈其孫閭邱師詩云鳯藏丹穴暮龍去白水渾蓋稱均之文也按成都文類均銅梁人武后朝爲太常博士與杜審言同年均善書卽所云世傳閭邱筆峻極逾昆侖者雪嶺多其碑碣甫時尙存僧在成都與甫通家來往舊唐書均成都人以文章著稱景龍中以安樂公主薦拜官太常博士及公主被誅均坐貶循州司倉卒

嚴武年二十二爲給事黃門郎明年擁旄西蜀杜甫乘醉言不謂嚴挺之乃有此子也武恚目久之曰杜審言孫子擬捋虎須合坐皆笑以彌縫之房太尉管微有所誤憂怖成疾李太白作蜀道難爲房杜危之也武字季鷹永泰初卒母哭之曰而今而後吾知免爲官婢矣出詩話

子美七言絕近百錦城妓女獨唱其贈花卿一首所謂錦城絲管日紛紛半入江風半入云此曲只應天上有人間能得幾回聞也蓋花卿在蜀頗僭用天子禮樂子美作此諷之意在言外最得詩人之旨

杜石筍行雨多往往得瑟瑟按華陽記開明氏造七寶樓以珍珠結成簾漢武帝時蜀郡火燒數千家樓亦以燼今人往往於砂土上獲眞珠又趙淸獻蜀都故事石筍在衙西門外二株雙蹲云眞珠樓基也昔有胡人於此立寺爲大秦寺其門樓十間皆以眞珠翠碧貫之爲簾後摧毀墜地至今基腳在毎有大雨其前後人多拾得珍珠瑟瑟金翠異物今謂石筍非爲樓設而樓之建適當石筍附近耳蓋大秦國多璆琳瑯玕明珠金璧水道通益州永昌郡則寺疑此國人所建也杜田嘗引酉陽雜爼謂蜀少城飾以金璧珠翠桓溫怒其太侈焚之事爲證出能攺齋

四月十九日成都謂之浣花遨頭宴於杜子美艸堂滄浪亭傾城皆出錦繡夾道自開歲宴遊至是而止故最盛於它時予客蜀數年屢赴此集未嘗不晴蜀人云𨿽戴白之老未嘗見浣花日雨也

杜少陵在成都有兩艸堂一在萬里橋之西一在浣花皆見於詩中萬里橋故迹湮沒不可見或云房季可園是也已上二則出老學庵筆記

杜子美愁坐詩曰髙齋常見野愁坐更臨門十月山寒重孤城水气昬葭萌氐種迥左擔犬羊存終日憂奔走歸期未敢論葭萌左擔皆地名葭萌人知之左擔人罕知也注者或攺作武擔又攺作立擔皆可笑按太平禦覽引李尢蜀記云蜀山自綿谷葭萌道徑險窄北來擔負者不容易肩謂之左擔道又李公允益州記云陰平縣有左擔道其路至險自北來者擔在左肩不得度右肩常璩南中志云自僰道至朱提有水步道水道有黑水及羊官水至險難行步道度三津亦艱阻故行者謡曰猶溪赤木盤蛇九曲盤羊烏櫳气與天通庲降賈子左擔七里又有牛叩頭馬搏頰阪其險如此據三書是左擔有三綿谷一也陰平二也朱提三也義則一而已朱提今之烏撒雲貴往來之西路也

蜀西南多雨名曰漏天杜子美詩鼔角漏天東又徑欲誅云師疇能補天漏是也自秋分後遇壬謂之入沾吳下曰入液宋黃仁傑夔州苦雨詩汃月不虛爲朽月今年賴得是丰年汃音讀爲怕平聲東方朔傳諧語云令壺齟老栢塗塗與汃同注云文加切其下解云塗者漸洳徑也亦雨濕泥濘之義爾雅十二月爲畢塗月汃月之諺𨿽俗其音義字形亦遐而尙矣已上二則出升庵詩話

子美題忠州龍興寺所居院壁詩云忠州三峽內井邑聚雲根今其驛名曰云根驛有筆亦名云根筆蜀江三峽中水波圓折者名曰盤盤音漩杜詩盤渦鷺浴底心性張蠙黃牛峽詩盤渦逆入嵌崆地斷壁髙分繚繞天

唐常徵君隠居開州永泰元年秋杜少陵自忠州至云安徵君來訪之杜有別徵君詩云兒扶猶策杖臥病一秋彊白髮少新洗寒衣寛摠長故人憂見及此別淚相忘各逐萍流轉來書細作行後又寄之詩有雲開州入夏知涼冷不似云安毒熱新故知徵君開人也

覃山人大歷中居夔杜少陵題其隠居詩有北山移文誰勒銘及悵望秋天虛翠屏之句則知山人亦出仕矣史失其名已上二則出本夔志

杜甫出瞿塘峽詩五云髙太甲六月曠摶扶注不解五云之義嘗觀王勃益州夫子廟碑云帝車南指遁七曜於中階華蓋西臨藏五云於太甲酉陽雜爼謂燕公讀碑自帝車至太甲四句悉不解訪之一公一公言北斗建午七曜在南方有是之祥則無位聖人當出華蓋以下卒不可悉愚謂老杜讀書破萬卷自有所據或入蜀見此碑而用其語也晉天文志華蓋杠旁六星曰六甲分陰陽而配節候太甲恐是六甲一星之名然未有考證以一行之邃於星歷張燕公段柯古之殫見洽聞而猶未知焉姑闕疑以俟博識出困學紀聞

杜少陵遊何將軍山林詩雨拋金鎖甲苔臥緑沈鎗竹坡周少隠詩話云甲拋於雨爲金所鎖鎗臥於苔爲綠所沈有將軍不好武之意此瞽者之言也薛氏補遺云綠沈精鐵也引隋書文帝賜張淵綠沈之甲趙徳麟侯鯖錄綠沈爲竹引陸龜蒙詩一架三百竿綠沈森杳冥𨿽少有據然亦非也予考之綠沈乃畫工設色之名鄴中記云石虎造像牙桃枝扇或綠沈色或木蘭色或紫紺色或欝金色王羲之筆經云有人以綠沈漆管見遺南史梁武帝西園食綠沈瓜是綠沈卽西瓜皮色也梁簡文詩吳戈夏服箭兾馬綠沈弓虞世南詩綠沈明月弦劉劭趙都賦弩有黃間綠沈若如薛與趙之說鐵與竹豈可爲弓弦耶楊巨源詩吟詩白羽扇校獵綠沈鎗與杜少陵之句同皆謂以綠沈色爲漆飾鎗柄耳

杜子美何將軍山莊詩燻風啜茗時今本作春風非此詩十首皆一時作其曰千章夏木淸紅綻雨肥梅皆夏景可證俱詩話補遺

射洪陸使君廟以杜子美詩爲籖亦驗予在蜀以淳熈戊戌春被召臨行遣僧則華往求籖得遣興詩曰昔者龎徳公未曽入州府襄陽耆舊間處世節獨苦豈無濟時策終竟畏罔罟林茂鳥自歸水深魚知聚舉家隠鹿門劉表焉得取予讀之惕然顧迫貧從仕又十有二年負神之教多矣出老學庵

杜工部有滕王亭詩王建詩有搨得滕王蛺蝶圖皆稱滕王湛然非元嬰也王勃序滕王閣則元嬰耳出醍醐杜少陵暮登四安寺鐘樓寄裴十卽裴秀才迪也寺在新津昭覺山樓與雪峯相對是時王縉爲蜀州守三人蓋朝夕於斯云

詩話云有疾瘧者子美曰吾詩可以療之病者曰云何曰夜闌更秉燭相對如夢寐誦之瘧猶是也杜曰更誦子章髑髏血模糊手提擲還崔丈夫其人從之果愈

杜少陵冬日懷李白詩裋褐風霜入惟宋元本仍作裋今本皆作短裋音豎字見列子

合璧事類載杜工部詩云三月雪連夜未應傷物華只緣春欲盡畱著伴梨花此詩舊集不載又寒食少天气春風多栁花又小桃知客意春盡始開花則今之全集遺逸多矣俱升庵詩話

杜詩云江蓮揺白羽天棘夢靑絲下句殊不可曉說者曰天棘栁也或曰天門冬也夢當作弄旣無考據意亦短淺譚浚明嘗爲餘言此出佛書終南長老入定夢天帝賜以靑棘之香蓋言江蓮之香如所夢天棘之香耳此詩爲僧齊已賦故引此事余甚喜其說然終未知果出何經近閱葉石林過庭錄亦言此句出佛書則浚明之言宜可信出寉林玉露

杜子美玄都壇歌云子規夜啼山竹裂王母晝下云旗翻說者多不曉王母或以爲瑤池之金母也中官陳彥和言頃在宣和間掌禽苑四方所貢珍禽不可殫舉蜀中貢一種鳥狀如燕色紺翠尾甚多而長飛則尾開裊裊如兩旗名曰王母則子美所言乃此禽也蓋遐方異種人罕識者子規夜啼山竹裂言其聲淸越如竹裂也此墨莊漫錄所載余閱峨山記云漢竇誼放浪不羈月夜聞子規啼曰竹裂吾可歸峨眉是夕竹裂天明遁去武帝三徵之不起老杜引此竹裂與旗翻字對始不偏重焦氏筆乘杜子美本賣文爲活翻令室倒懸言其無假借也而語意不露味之愈佳揚子雲家無儋石之儲其作法言蜀人有賫錢十萬願載其名子云卻之故以自況也潛居錄言雄以賣文自贍文不虛美人多惡之及卒其怨家取法言益之曰周公以來未有漢公之懿也勤勞則過於阿衡云云繕寫多行於世

蘇東坡泊舟夔峽聞有人吟江流石不轉遺恨失吞吳之句曰予杜子美也世人多誤解予詩謂先主伐吳不利以此爲恨非也蓋武侯之志在於中原欲結東吳爲外援伐之轉失策耳武侯曰若法孝直在可免此行

杜甫子宗武以詩示阮兵曹兵曹答以石斧一具隨使並詩還之宗武曰斧父斤也兵曹使我呈父加斤削也俄而阮聞之曰誤矣欲子砍斷其手此手若存天下詩名又在杜家矣出云仙雜記

蜀中廣記卷一百一

●欽定四庫全書

蜀中廣記卷一百二

﹝明﹞曹學佺撰

○詩話記第二

劉賓客嘉話云陸暢謁韋臯於蜀獻蜀道易詩首句曰蜀道易易於履平地臯大喜贈羅八百疋臯薨朝廷欲繩其旣往之事復開先所進兵器其上皆刻之秦二字不相與者欲文成罪名暢上疏理之云臣在蜀日見造所進兵器之秦者匠人名也乃得釋按此則暢乃有心人豈徒事干謁者耶

髙相國崇文渤海人本荊門將校尉以平劉辟功授西川節度一日雪下集諸從事吟賞謂賓客曰某𨿽武夫亦有一詩乃口札云崇文崇武不崇文提戈出塞號將軍那个■﹝骨孝﹞兒射落雁白毛空裏亂紛紛蓋渤海鄙言呼箭爲■﹝骨孝﹞兒

髙太尉駢崇文曽孫也鎭蜀日以蠻夷侵暴乃築羅城四十里朝廷𨿽加恩賞亦疑其固護一日奏樂聞樂聲知有攺移兆乃題風箏寄意曰夜靜弦聲響碧空宮商信任往來風依稀似曲才堪聽又被風吹別調中旬日果移鎭渚宮俱北夢瑣言

聞說邊城苦如今到始知好將筵上曲唱與隴頭兒此薛濤在髙駢宴上聞邊報樂府也又諷諭而不露得詩人之妙使靑蓮見之亦當印可元白流紛紛停筆不亦宜乎出升庵詩話

元稹聞西蜀薛濤有辭辯及爲監察使蜀以禦史推鞫難得見焉嚴司空潛知其意毎遣薛往洎登翰林以詩寄曰錦江滑膩蛾眉秀幻出文君與薛濤言語巧偸鸚鵡舌文章分得鳯凰毛紛紛詞客多停筆个个公侯欲夢刀別後相思隔煙水菖蒲花發五云髙白居易有詩與薛濤雲峨眉山勢接云霓欲逐劉郎此路迷若似剡中容易到春風猶隔武陵溪出古今詩話

予初入蜀見當事者梓薛濤詩一卷云系新都楊家抄本喜以爲祕書也及觀之只五七言絕句而已此在洪邁萬首絕句之內且江南有一抄本亦與之同大抵從萬首內抄出但蜀本多酬人雨後看竹五言律一首又少江南抄本絕句數首亦可互校予叔汝載捜閱簡池志載其江月樓詩秋風彷佛吳江冷鷗鷺參差夕陽影垂虹納納臥譙門雉堞耽耽俯漁艇陽安小兒拍手笑使君幻出江南景又西嵓詩憑闌卻憶騎鯨客把酒臨風手自招細雨聲中停去馬夕陽影裏亂鳴蜩此二首抄本所無致可喜也

五溪論事云蜀尙書侯繼圖本儒士一日秋風四起偶倚欄於大慈寺樓有大桐葉飄然而墜上有詩云拭翠斂雙蛾爲欝心中事搦管下庭除書成相思字此字不書石此字不書紙書向秋葉上願逐秋風起天下有心人盡解相思死天下負心人不識相思意有心與負心不知落何地侯貯小帖凡五六年方卜任氏爲婚嘗諷此詩任氏曰此是妾書葉詩爭得在公處曰向在大慈寺閣上倚欄得之卽知今日聘卿非偶然也侯以今書較之與葉上無異

元稹爲禦史鞫獄梓潼樂天昆仲送至城西而別後旬日昆仲與李侍郎建閒遊曲江及慈恩寺飲酣作詩曰花時同酌破春愁醉折花枝作酒籌忽憶故人天際去計程今日到梁州後旬日得元書果以是日至褒仍寄詩曰夢君兄弟曲江頭也到慈恩寺裏遊驛吏喚人排馬去忽驚身在古梁州千里魂交合若符契白有感夢記備敍其事

秭歸繁知一聞白樂天將過巫山先於神女祠粉壁大書云蘇州刺史今才子行到巫山必有詩爲報髙唐神女道速排雲雨候淸詞及白公覩詩急遣邀知一比至曰中山劉郎中禹錫三年理白帝欲作一詩於此怯而不爲罷郡經過悉去舊題千餘但畱四章而已此四章者乃古今之絕唱也而今造次不合爲之四章謂沈佺期王無競李端皇甫冉也雲溪友議

楊六尙書白樂天妻兄也初除東川節度使白代妻以詩賀楊云劉綱與婦共升仙弄玉隨夫亦上天何似阿哥領崔嫂碧油幢引向東川又寒食寄詩云不知楊六逢寒食作底歡娛過此辰兜率寺髙宜望月嘉陵江近好遊春蠻旗如火行隨馬蜀妓如花坐繞身不使黔婁夫婦看誇張富貴向何人出本集

段文昌太尉鎭益州有還別業尋龍華山寺廣宣上人詩云十里惟聞松栢風江山忽轉見龍宮正與休師方話舊風煙幾度入樓中郭震亦有題龍華山詩曰昔年曽到此山回百鳥聲中酒一杯最好寺邊開眼處段文昌有讀書臺

太尉李徳裕出鎭渚宮嘗謂賓侶曰余偶欲賦巫山神女一詩下句云自從一夢髙唐後可是無人勝楚王晝夢宵徵巫山似欲降者何如段記室成式曰屈平流放湘沅椒蘭久而不芳卒葬江魚之腹爲曠代之悲宋玉則招屈之魂明君之失恐禍及身遂假髙唐之夢以惑襄王非眞夢也我公作神女之詩思神女之會惟慮成夢亦恐非眞李公退慚其文不編集於捲也出雲溪友議

該聞錄云段文昌鎭成都子成式好獵丞相患之成式以所獲雉兔分送幕僚各致書援引故事甚悉幕僚多不曉其義以呈丞相方知其子博學

成式酉陽雜爼云予在城因說故相牛公賞揚州秀才蒯希逸詩蟾蜍醉裏破蝴蝶夢中殘毎坐吟之予請客各吟近日佳句因記蜀中客龎季予毎云寒云生易滿秋艸長難髙之句

唐詩記事載樊宗師綿州越王樓詩序云綿之城帝猲■﹝犭歇﹞掀明威彌石硝馳涪瀨左陵淩紅■﹝禾夷﹞簮天地送行癸壬且掬跎踢於西北蟠紅頠靑越王貞故爲樓重軒疊飛門牕蒙傘蹇予始登謂日月昬曉可窺其背電雷合風雲遘霜辛露酸星辰介行鬼神變化艸木顯繡髻銜蓑芰皆可察極旣縈視其江帶又極視其土崗斷暴逺近山崄崄若閿之東皇天原開見荊山我其黃河瞷然爲曲直淚雨落不可掩因口其心曰無害若其日杲星星過歸尙悲不能解重爲詩以釋益不可顧謂郡中諸君能無有意綴以華艷其念蓄云危樓倚天門如■﹝門外童內﹞星辰宮榱題薄龍怪洄洄繞雷風䢐秋試登臨火靄屯喬空不見西北路老懷益雕窮石瀨薄濺濺土山杳穹穹昔人愴爲逝所適酡顏紅今我玆之來猶校成歲功輟田植科畆遊圃歌芳叢地財無聚厚人室安取丰旣乏富庶能千萬慚文翁宗師字紹述襄陽節度使澤之子韓退之志其墓曰爲文必出於已不襲蹈前人一言一句此之謂也然紹述此等詩文實不能佳

楚水巴山煙雨多巴人能唱本鄕歌今朝北客思歸去回入紇那披綠蘿此劉禹錫竹枝詞也紇那當時曲名劉詩翻南調爲北調二字皆葉平聲此隨方轉言也

楊栁枝詞有三條陌上拂金羈萬里橋邊映酒旗此日令人腸欲斷不堪將入笛中吹此郎中滕邁之作而劉采春歌之也

藕花衫子栁花裙多著沈香慢火燻惆悵妝成君不見空教綠綺伴文君此李余臨卭怨也玉輪江上雨絲絲公子遊春醉不知剪渡歸來風正急水濺鞍帕嫩鵝兒此餘寒食詩也余成都人元微之稱蜀士李余劉猛工爲新樂府餘詩傳者僅此已上俱絕句演義按汶江謂之玉輪江

李章武學識好古有名於時太和末勑僧尼試經若干紙不通者勅還俗章武時爲成都少尹有山僧來謁云禪觀有年未嘗念經今被追試前業棄矣願長者宥之章武贈詩曰南京尙許通方便何處心中更有經好去苾蒭雲水畔何山松栢不靑靑主者見詩免之而去出本事詩

緗素雜記及禹錫嘉話載賈島事一謂累舉不第文宗時坐飛謗貶長江簿一謂島爲僧居法幹寺宣宗微行於案上取詩卷覽之島攘臂奪去帝慚恧遂除島長江簿唐宋遺史所載略同程錡有奪捲忤宣宗之句出鼠璞

賈浪仙主長江簿有題長江詩雲歸吏封宵鑰行蛇入古桐桐在縣廳前大觀中縣令胡同老惡其枯枿砍去出能攺亝漫錄

李王孫洞避亂入蜀作詩師賈島以銅鑄島像而禮事之李洞集有贈龍州李郎中先夢六赤後因打葉子因以詩上其詩云紅蠟香煙撲畫楹梅花落盡庾樓淸光輝圓魄銜山冷彩鏤方牙著腕輕寶帖牽來獅子鎭金盆引出鳯凰傾徵黃喜兆莊周夢六赤重新擲印成六赤者古之瓊畟今之骰子也葉子如今之紙牌酒令鄭氏書目有南唐李后王妃周氏編金葉子格此戲今少傳見品外錄

夔云陽人李逺字求古咸通間省元進士有省試萬里橋賦初令狐綯擬逺刺杭州上曰吾聞逺詩有長日惟消一局棊之句安能理人綯曰此詩人托興之言耳上曰姑令往試之後轉建州刺史出古今詩話

唐南蠻侵軼西川僖宗幸蜀慮爲患以女下降蠻喜姻聯大國遣宰相趙降眉楊奇鯤段義宗來朝行在髙駢自淮海飛章雲南蠻心膂惟此數人請異待之迄僖宗還京無虞用駢計也楊趙軰各有詞藻途中詩云風裏浪花吹更白雨中山色洗還靑海鷗聚處窻前見林狖啼時枕上聽出詩話

髙駢築羅城多發掘古冡取磚甃城指揮使姜知古者當掘一冡夜有鬼嘯於冡上獻一書曰冥司趙■﹝天上田下﹞謹以幽昧致書於守禦指揮端公閣下竊以趙氏之寃搏膺入夢良夫之枉被髮叫天是以有怨必讎無道則見流於往史載在前文如■﹝天上田下﹞也一介遊魂九泉罔象徳不勝饗禱不勝人無廟貌於世間遂湮沈於泉壤自蒙天譴使掌冥司𨿽叨正直之官未得聰明之理未嘗以威服眾惟知以禮依人頃至本朝叨爲上相不無濫徳敢有害盈今者伏審渤海髙公令君毀■﹝天上田下﹞墳闕■﹝天上田下﹞謫居幽府天賜佳城平生無戰伐之讎邂逅起誅夷之釁得不撫銘旌而憤志托觚染以申懷伏希端公俯念無依迥垂有鑑特於萬雉免此一壞倘全馬鬛之封敢忘龍頭之庇謹吟五言四句詩一章後幅上聞不勝望徳之至謹白詩曰我昔勝君昔君今勝我今人生一世事何用苦相侵出成都文類

神女初離碧玉階彤雲猶擁牡丹鞋應知子建憐羅襪顧步徘徊拾翠釵此何兆在章仇公席上詠眞珠姬也章仇兼瓊爲成都節度使何兆蜀之詩人

羅鄴嘉陵水詩嘉陵南岸雨初收江似秋嵐不煞流此地終朝有行客無人一爲棹扁舟不煞流不甚流也殺音近廈今京中諺猶然謂癡曰煞瓜肥曰煞大宋孝宗見容亝隨筆云殺有好處是也已上二則俱出絕句演義

孫定字志元與涪州大戎之族子儲某同學儲長於定定數舉矣儲方欲就貢訪於定定謔曰子儀表堂堂好將軍材何必以科第爲資儲銜之後儲貴達未嘗言定過定晚年喪志放意酒杯昭宗景福二年下第遊京西宿開逺門醉中走筆寄儲詩曰行行血淚灑塵襟事逐東風渭水深秋跨蹇驢風尙緊靜投孤店日初沈一枝猶掛東堂夢千里空馳北巷心明月影前愁又去滿城煙樹噪春禽定詩歌千餘首多委於兵火竟無成而卒出唐詩紀事

蜀人雍陶以進士第爲簡州牧自比謝宣城栁吳興忽有馮道明者下第請謁吿閽者曰道明與員外有舊及見呵曰與公昧平生何方相識道明曰誦員外詩仰員外徳遂吟其白鷺詩曰立當靑艸人先見行傍白蓮魚未知又曰江聲秋入寺雨气夜淸樓又曰閉門客到嘗疑病滿院花開不似貧陶聞之歡狎如曩昔之友出雲溪友議

馬相植罷安南都護與時宰不通又除黔南殊不得意維舟峽中古寺寺前長堤畔有林木夜月甚明見人白衣緩步堤上吟曰截竹爲筒作笛吹鳯凰池上鳯凰飛勞君更向黔南去卽是陶鈞萬彚時歷歷可聽吟者數四遣人邀問卽已失之後自黔南入爲大理卿遷刑部侍郎判鹽鐵遂作相出本事詩

唐彥謙絕句詩用事隠僻而諷諭悠逺似李義山如奏捷西蜀題沱江驛云野客乘軺非所宜況將儒服報戎機錦江不載臨卭酒幸免相如渴病歸卽李義山相如未是眞消渴猶放沱江過錦城之意也出升庵詩話

唐球有詩名如臨池洗硯云恰似有龍深處臥被人驚起黒云生又有漸寒沙上鷺欲暖水邊村亦佳句也居蜀中味江山方外之士也嘗以詩槁撚爲丸納之大瓢中後臨病投瓢於江曰斯文茍不沈沒得者方知吾苦心耳流至新渠有識者曰唐山人瓢也接得之十才二三其題某處士隠居云不信最淸曠及來愁已空數點水泉雨一溪霜葉風業在有山處道成無事中酌盡一尊酒老夫顏亦紅贈行如上人云不知名利苦念佛老岷峨衲補云千片香焚篆一窠戀山人事少憐客道心多日日齋鐘罷髙懸濾水羅題靑城範賢觀云數里緣山不厭難爲尋眞訣問黃冠苔鋪翠點山橋滑松織香梢古道寒晝傍綠畦薅嫩玉夜開紅竈燒新丹孤鐘已斷泉聲在風動瑤花月滿壇出古今詩話

紀事載僧陸海奉國寺詩新秋夜何爽露下風轉淒一磬竹窻外千燈花塔西按海與陳子昂盧藏用爲方外十友者奉國寺在閬中

盧延遜入蜀頗爲蜀人所易作詩有云莫欺零落殘牙齒曽喫紅綾餅餤來延遜光化中放進士第二人燕於曲江勑大官賜十八人餅餤蓋唐禦食以紅綾餅餤爲上品也出紀事

歐陽詹云蜀門與林蘊分路後屢有山川似閩中因寄林蘊蘊亦閩人也詩雲村步如延壽川源似福平無人相與識獨自故鄕情自注延壽福平皆閩中川源之名延壽蘊之別墅在焉福平卽予之別墅在焉出本集按蘊仕西川節度推官不從劉辟有奇節

唐學士元庭堅左遷遂州參軍讀書郊外忽見有人身而鳥首來造者曰吾眾鳥之主也聞君好音律故來見君因畱數朝教以音律淸濁庭堅後遂著韻英今遂寧鳯臺鋪有遺迹也出本志

唐人白行簡以瀘水羅賦得名其警句云焦螟之生必全有以小爲貴者江漢之流𨿽大蓋可一以貫之靈一詩曰濾泉侵月起掃徑避虫行濾水蓋僧家戒律有此欲全水虫之命故濾而後飲今蜀中深山古寺猶有此規白居易送文暢詩山宿馴溪虎江行濾水虫出丹鉛錄

唐僧隠巒蜀中送人遊廬山詩君遊正值芳春月蜀道千山皆秀發溪邊十里五里花云上三峯五峯雪君上匡廬我舊居松蘿擲地十年餘君行試到山前問山鳥只今相憶無

唐女郎廉氏峽中卽事詩淸秋三峽此中去鳴鳥孤■﹝犭員﹞不可聞一道水聲多亂石四時天色少晴雲日暮泛舟溪漵口那堪夜永思氛氳已上一首衲子女郎之奇作也

金堂三學山盤陀石上刻詩一首云拔地山巒秀排空殿閣斜云供數州雨樹獻九天花夜月摩峯頂秋鐘徹海涯長松拂星漢一一是仙槎不注作者名姓年代要非唐人不能辦也本刻九天二字提頭想必隨駕入蜀者

唐張蠙字象文淸河人幹寧中進士爲犀浦令王建開國拜膳部員外郎又爲金堂令王衍與徐太后遊太慈寺見壁間有墻頭細雨垂纎艸水面回風聚落花之句給札令進詩蠙以三百首獻召知制誥不果蠙生而頴秀幼時作登單於臺詩有白日地中沒黃河天上來之句爲世所賞出古今詩話

徐畊成都人生二女皆國色教之爲詩有藻思王建入蜀聞之納於後房生衍及衍嗣位尊爲太后太妃同衍禱靑城山遊丈人觀玄都觀金華宮丹景山至徳寺各有倡和詩刻石次至漢州三學山夜看聖燈太后賦詩曰周遊靈境散幽情千里江山暫得行所恨風光看未足卻驅金翠入龜城太妃詩曰翠驛江亭近蜀京夢魂猶是在靑城比來出看江山景卻被江山見出行出檮杌

李珣梓州人事王宗衍有詞名瓊瑤集其妹爲昭儀亦有詞藻摘文類

僧貫休入蜀上王建詩曰一瓶一缽垂垂老萬水千山得得來建大悅賜號禪月因名爲得得和尙出五代史補

僞蜀武成二年王建遊龍華禪院召貫休賜坐及茶藥彩段仍令口誦近詩時諸王貴戚皆在貫休欲調之因誦公子行曰錦衣鮮華手擎鶻閒行气貌多輕忽稼穡艱難總不知五帝三皇是何物建稱善貴幸皆惡之貫休本蘭溪人善詩與齊已齊名有西嶽集�捲

王蜀樞密使潘■﹝山亢﹞字凝夢溺於美妾解愁夙恙成疾解愁姓趙氏其母夢吞海棠花蘂而生有國色善爲新聲及工小詞建嘗至■﹝山亢﹞第見之謂曰朕宮無如此人意欲取之■﹝山亢﹞曰此臣下賤人不敢以薦於君其實靳之弟峭謂曰綠珠之禍可不戒耶■﹝山亢﹞曰人生貴於適志豈能愛死而自不足於心耶人皆服其有守俱檮杌

王蜀僞相周庠初在卭南幕中畱司府事臨卭縣失火人黃崇嘏才下獄貢詩一章周遂召見崇嘏自稱鄕貢進士年三十許祗對詳敏立命釋之薦攝府司戶參軍胥吏畏服周旣重其聰慧又美其風采欲以女妻之崇嘏乃就封狀謝仍貢詩一首落句有曰幕府若容爲坦腹願天速變作男兒周覽詩驚愕遂召詰問乃黃使君之女亢未從人周益仰其貞潔亢旋乞罷歸臨卭後不知所終出玉漏編

五代眉山楊義方舉進士仕蜀長於詩自以才過羅隠嘗有春詩雲海邊紅日半離水天外暖風輕到花出本志

幹徳二年王衍北巡泛舟閬中舟子皆衣錦繡衍自制水調銀漢曲令樂工歌之

僞蜀嘉王宗壽毎諫諍衍不樂燕會衍命宮人李玉簫歌其所撰宮詞送宗壽酒宗壽懼禍乃飲佞臣潘任迎曰嘉王聞玉簫歌卽飲請以玉簫賜之衍曰王必不納其歌詞曰輝輝赫赫浮五云宣華池上月華新月華如水浸宮殿有酒不醉眞癡人

幹徳五年重陽王衍宴羣臣於宣華苑夜分未罷衍自唱韓琮栁枝詞曰梁苑隋堤事已空萬條猶舞舊春風何須思想千年事誰見楊花入漢宮內侍朱光溥詠胡曽詩曰吳王恃霸棄雄才貪向姑蘇醉綠醅不覺錢塘江月上一宵西送越兵來衍聞之不樂於是罷宴已上三則出檮杌

僞蜀丁元和詩九重城闕人中貴五等諸侯閫外尊爭似布衣雲水客不將名利掛乾坤

前蜀楊勛好道術後主以其妖怪戮之西市臨刑有詩具言後主失國曰聖主何曽識仲都可憐社稷在須臾市西便自神仙窟何必乘槎泛五湖已上二則出成都文類

後梁秦隴間謡■﹝豸畱﹞■﹝豸畱﹞引黒牛天差不自由但看戊寅歲揚在蜀江頭朝野僉載曰竹■﹝鼠畱﹞生深山取之甚艱秦隴之地此物爭出或穿墉壞城或自門闥而入犬食不盡則並入人家房內秦民之口腹飫焉故童謡云云庚午歲劉知俊叛梁入秦天水破入蜀王建殺之粉其骨揚入蜀江正戊寅歲也出五代史

朝野僉載永平末劉知俊奔蜀王建𨿽加寵待然心疑之常曰劉知俊非能駕馭者也有嫉之者作謡曰黒牛無系絆椶繩一朝斷以知俊丑生而黒建諸子皆以宗承爲名也竟致猜疑而殺之

王建據蜀之後有一僧常持大帚毎過卽汛掃人以掃地和尙目之掃畢輒寫雲水行仙怕秦川其後王衍秦川之禍人方悟水行仙衍字也出風謡

衍在蜀時童謡曰我有一帖藥其名爲阿魏賣與十八子榦徳末衍兄宗弼果賣國歸唐而宗弼乃王建養子本姓魏氏此其應也出靑箱雜記

孟蜀廣政元年上已■﹝日上永下﹞遊大慈寺宴從官於玉溪院賦詩十二年遊浣花溪禦龍舟觀水嬉珠翠綺羅名花異卉羅列十里人望之如神仙之境■﹝日上永下﹞曰曲江金殿鎖千門迨未及此兵部尙書王廷珪賦詩十字水中分島嶼數重花外見樓臺■﹝日上永下﹞稱善之

廣政十四年孟主宴後苑放士庶入觀時俳優有唱康老子者昶問李昊等其曲所出皆不能對徐光浦曰康老老而無子故制此曲唐英按康老子卽長安富家子開元中落拓不事生業好與梨園樂工遊一旦家資蕩盡窮悴而卒樂工嘆之因此爲曲又一名曰得至寶光浦不知而妄對也已上二則出檮杌

古人詩句不知其用意用事妄攺一字便不佳孟蜀牛嶠楊栁枝詞吳王宮裏色偏深一簇煙條萬縷金不分錢塘蘇小小引郎松下結同心按古樂府小小歌有云妾乘油壁車郎乘靑驄馬何處結同心西陵松栢下牛詩因詠栁而貶松唐人所謂尊題格也後人攺松下作枝下語意索然矣出丹鉛錄

孟蜀後王崇尙六經恐石經本傳流不廣乃易爲本板宋世稱刻本書始於蜀也■﹝日上永下﹞嘗曰我不效王衍作輕薄小詞乃敕史館集古今韻會數百卷惜不傳今所傳昭武黃公劭者乃輯略耳

吳曽能攺齋漫錄云徐匡璋納女於孟昶拜貴妃別號花蘂夫人意花不足擬其色似花蘂翾輕也又升號慧妃以號如其性也王師平蜀太祖聞其名命別將護送入京陳無已以夫人姓費誤也

曽子固云蜀花蘂夫人者本靑城費氏女以才色嬖於後主嘗效王建作宮詞百首國亡入後宮太祖聞之召使陳詩誦其國亡詩云君王城上揭降旗妾在深宮那得知十四萬人齊解甲更無一个是男兒太祖悅蓋當時蜀兵尙十四萬耳此陳無己所書也王平甫在崇文院錄其宮詞十數篇因敍之曰熈寧五年臣安國奉詔定蜀民秦民秦民三家所獻書可入三館者令令史李希顏料理之其書多剝脫而得一敝紙所書花蘂夫人詩筆書乃出於花蘂手而詞甚奇與王建宮詞無異建詞自唐至今誦者不絕口而此獨遺棄不見取前受詔定三家書者又斥去之甚可惜也臣令令史郭祥繕寫入三館而歸口誦數篇於丞相安石明日與中書語及之而王珪馮京願傳其本於是盛行於時花蘂者僞蜀孟昶侍人事在國史平甫所敍云爾按平甫稱花蘂事見國史今國史乃無花蘂事不知平甫何所見也宮詞才二十八首今附左方亦以見當時遊衍僭侈云余按王平甫所敍實三十二首刻在成都文類中楊用修尋得其逸詩六十六首又補入宮詞三首共一百一首其末首鴛鴦瓦上自然聲者趙與時賓退錄云不知名李珣瓊瑤集以爲王衍宮人李玉籌作實只一百首

花蘂夫人宮詞之外尢工樂府蜀亡入汴道經葭萌題驛壁云初離蜀道心將碎離恨綿綿春日如年馬上時時聞杜鵑書未畢爲軍騎催行後人續之云三千宮女皆花貌妾最嬋娟此去朝天只恐君王寵愛偏花蘂見宋祖時猶作更無一个是男兒之詩焉有隨■﹝日上永下﹞行而書此敗節語乎續之者不惟虛空架橋而詞之鄙亦狗尾續貂矣出丹鉛錄

唐世蜀之詩人射洪陳子昂彰明李白成都李余雍陶裴廷裕岑倫符載雍裕之苑咸朱桃椎雙流栁震靑城杜光庭嘉州唐球靑神陳詠丹稜僧可朋綿州布衣王嚴鄕貢進士劉暌及李渥田章巴州張曙若劉灣鹿虔扆毛文錫俱蜀人若劉蛻張蠙韋莊牛嶠歐陽烱劉猛李季蘭張演薛濤張窈窕杜羔妻皆他方流寓而老於蜀者嘗欲裒集其詩爲一帙而未暇焉出升庵詩話

蜀中廣記卷一百二

●欽定四庫全書

蜀中廣記卷一百三

﹝明﹞曹學佺撰

○詩話記第三

孟蜀毎歲除日諸宮門各給桃符書元亨利貞四字時昶子善書札取本宮策勲府符書雲天垂餘慶地接長春幹徳中伐蜀明年蜀除二月以兵部侍郎呂餘慶知軍府事以策勲府爲治所太祖聖節又號長春此天垂地接之兆也出鑑戒錄

古今詩話云宋太祖采聽明逺毎邊事纎悉必知有間者自蜀還上問劍外有何事間者曰但聞成都滿城誦朱山長苦熱詩曰煩暑鬱蒸無處避涼風淸冷幾時來上曰此蜀民思吾伐也然予考睦臺符岷山異事云梓潼山人李堯夫吟詠尙譏刺謁蜀相李昊昊戲曰何名之背時耶堯夫厲色對曰甘作堯時夫不樂蜀中相因是爲昊所擯自吟苦熱詩云炎暑鬱蒸無處避涼風消息幾時來以是知此兩句乃李堯夫詩非朱山長也淸冷兩字不逮消息逺甚堯夫又有大內盆池詩云向外疑無地其中別有天蜀平後贈滕白郎中詩云方外共推爲道友闗中獨自占詩家譏滕入蜀詩家惟堯夫耳出能攺齋漫錄

蜀父老相傳岷山有焦夫子宋初人貌寢陋且怪修目而廣眉海口而蚪髯癭累累絡頷下性眞率𨿽冠蓋見之往往爬癢捫虱腰袴間忽爲詩歌則奇言異句駭人觀聽有誦其一聯云兩輪日月磨興廢一合乾坤夾是非出舊志

建隆初有人泊舟巴峽夜聞人詠曰秋徑堆黃葉懸崖露艸根猿聲一叫斷客淚數重痕通宵凡吟百過又有梁伯升者肄業廢宅中夢一女子綠裙紅袖呼梁君聽妾幽恨之句詩曰卜得上峽日秋來風浪多江陵一夜雨腸斷木蘭歌出縉紳脞說

張乖厓公布衣時素善陳摶嘗因夜話謂摶曰某欲分先生華山一半住得無摶曰餘人則不可先輩則可及旦取別摶以宣毫十枝白雲臺墨一劑蜀箋一角爲贈公謂摶曰會得先生意取某入鬧處去曰珍重摶送公回謂弟子曰斯人無情於物達則爲公卿不達爲王者師公常感之後尹蜀乘傳過華陰寄摶詩曰性愚不肯林泉住彊要淸流擬致君今日星馳劍南去回頭慚愧華山云出靑箱雜記

又云公席上贈官妓小英歌曰天教摶百媚相暎明如花住近桃花坊正面門庭掩暎如仙家美人宜稱言不得龍腦燻衣香入骨維揚軟縠如雲英亳郡輕紗似蟬翼我疑天上婺女星之精偸入筵中名小英又疑王母侍兒初失意謫向人間爲歌妓不然何得膚如紅玉初碾成眼似秋波雙臉橫舞態因風欲飛去歌聲遏雲長且淸有時歌罷下香砌幾人魂魄遙相驚人看小英心已足我見小英心未足爲我髙歌送一杯我今贈汝新翻曲按公鐵石心人在蜀娶婢三年後歸其父猶然完璧此詩亦靖節閒情廣平梅花之意也然歲華紀麗稱浣花小遊江起於公蓋亦不厭遊戲云

方輿勝覽載公在蜀有錄曹參軍老病廢事公責之曰何故不歸明日參軍求去且以詩畱別其略云秋光多似宦情薄山色不如歸興濃公驚嘆曰吾過矣同僚能詩而吾不知乃畱而慰薦之

蜀人魏野隠居不仕善爲詩卜居陜州東門外有陜州平陸縣詩云寒食花藏縣重陽菊遶灣一聲離岸櫓數點別州山最爲警句當世顯人多與之遊冦忠湣尢愛之嘗有贈忠湣詩云好向上天辭富貴卻來平地作神仙後忠湣鎭北都召野置門下北都有妓女美色而舉止生硬土人謂之生張八因府會忠湣令乞詩於野野贈之詩曰君爲北道生張八我是西州熟魏三莫道樽前無笑語半生半熟未相諳出夢溪筆談

世傳野嘗從萊公遊陜府僧捨各有畱題後復同遊見萊公詩已用碧紗籠護而野詩獨否塵昏滿壁時有從行官妓頗慧黠卽以袂就拂之野徐曰若得常將紅袖拂也應勝似碧紗籠萊公大咲出靑箱雜記

宋子京知成都帶唐書於本任刋修毎宴罷盥潄畢開寢門垂一簾燃二椽燭媵婢夾侍和墨伸紙逺近觀者皆知尙書修唐書望之若神仙焉景文作詩纎麗號西昆體而成都文類有詠海棠排律更佳

趙淸獻知成都日以一琴一鶴自隨及再至屏去龜鶴止一蒼頭執事張公裕作詩送之云馬諳舊路行來滑龜放長江不共來復觀王素聽運使閱道殿院撫琴詩亦云雷琴一張龜一隻惟將二物娛幽情可知淸獻攜鶴之外又攜龜矣

範成大新作官梅莊又有種竹了戲題愛山亭詩皆宣華廢苑又有雨後東郭排岸司申梅開及三分戲書小絕令一面開宴當時風味猶可想見

範成大詩注蜀人鄕音極難解其爲京洛音輒謂之虜語或是僣僞時以中國自居循習至今不攺也旣又諱之攺爲魯語尢可咲故就用其字云耳畔逢人無魯語演和尙云禪人回到成都切須記取魯語

文彥博慶曆間知益州多燕集有飛語至京師禦史何郯聖從謁告歸裏上遣伺察之張兪少愚潞公客也迎見聖從於漢州有營妓楊姓者善舞聖從喜之少愚因取項帕題詩曰蜀國佳人號細腰東臺禦史惜妖嬈從今喚作陽臺栁舞盡春風萬萬條後數日聖從至成都頗嚴重一日潞公大作樂以宴之迎此妓雜府妓中歌少愚之詩以酌聖從毎爲之醉及還朝潞公之謗乃息此與陶榖使江南事頗同

鄭剛中鎭蜀眷妓曰閻玉所居富春坊忽民間遺火鄭公於火明中獲一旗上有詩乃借東坡海棠爲之云火星飛入富春坊天恣風流此夜狂只恐夜深花睡去髙燒銀燭照紅妝公一見曰必道山公子也楊曼倩古今詞語中亦有此詩出白獺髓

範景仁鎭喜爲詩年六十三致仕一朝思鄕裏遂輕行入蜀故人李才元大臨知梓州景仁枉道過之歸至成都日與鄕人樂飲散財於親舊之貧者遂遊峨眉靑城山下巫峽出荊門凡期歲乃還京師在道作詩凡二百五篇其一聯云不學鄕人誇駟馬未饒吾祖泛扁舟此二事他人所不能用也出溫公詩話

仁壽龍昌期初謁王荊公安石投刺稱詩人左右曰何物書生敢於丞相前稱詩人耶公揖之入值軍人運沙遂命賦此應聲云茫茫黃出塞漠漠白鋪汀鳥去風平篆朝回日射星公大賞之出本志

張安道與歐文忠素不相能慶曆初杜祁公韓富範四人在朝欲有所爲文忠爲諫官恊佐之而前日呂申公所用人多不然於是諸人皆以朋黨罷去而安道繼爲中丞頗彈擊以前事二人遂交怨蓋趣操各有主也嘉佑初安道守成都文忠爲翰林蘇明允父子自眉州走成都將求知安道安道曰吾何足以爲重其歐陽永叔乎乃爲作書辦裝使人送之京師謁文忠文忠得明允父子所著書大喜曰後來文章當在此卽極力推譽天下於是髙此兩人子瞻兄弟後出入四十餘年𨿽物議於二人各不同而亦未嘗敢有纎毫輕重子其間也出石林避暑錄

老泉攜東坡潁濵謁文定公時方習制科業將應詔文定公忽出題令人持與坡潁云請學士擬試文定公於壁間窺之兩公得題各就坐致思潁於一題有疑指以示坡坡不言但舉筆倒敲幾上云管子注潁濵疑而未決也又指其次東坡以筆勾去卽擬撰出以納文定閱其文益喜勾去一題乃無出處文定欲試之也次日文定見老泉云二子皆天才長者明敏尢可愛然少者謹重成就或過之所以二公受知文定而潁濵感之尢深出瑞桂堂暇錄

老泉布衣時初未有名雅安守劉太簡簡夫獨深知之以書薦於韓魏公歐陽文忠公張文定公辭甚切至文亦髙雅今蜀人多傳其本而東坡潁濵二公獨無一語及太簡者老泉集中與太簡往來亦止有辭召試一書耳如與太簡請納拜蜀人至今傳集亦不載初疑偶然久之又得老蘇所作太簡墓銘亦不在集中乃知編集時有意刪去不知其意果何在也出老學庵續筆

蘇明允至和間來京師旣爲歐陽文忠公所知其名翕然韓忠憲諸公皆待以上客嘗遇重陽忠憲置酒私第惟文忠與一二執政而明允乃以布衣參其間都人以爲異禮席間賦詩明允有佳節屢從愁裏過壯心時傍醉中來之句其意气尢不少衰明允詩不多見然精深有味語不徒發正類其文如讀易詩云誰爲善相應嫌瘦後有知音可廢彈婉而不迫哀而不傷所作自不必多也出石林詩話

東坡老翁泉詩井中老翁娛年華白沙翠石公之家公來無蹤去無迹井麵團露水生花翁今與世兩無與何事紛紛驚牧豎攺顏易服與世同無使世人知有翁說家又載東坡圖書刻有老泉二字如此則老泉之號未應屬明允也

洪容齋隨筆言東坡慕白樂天因以爲號愼按南賓志云東坡西坡皆白文公故迹樊漢炳詩曰忠黃江上兩東坡二老遺風凜不磨人得矜誇知地勝天教流落爲才多以此驗之信然出丹鉛錄

予嘗夢客有攜詩相過者覺而記其一詩云道惡賊其身忠先愛厥親誰知畏九折亦自是忠臣又有數句若銘贊者云道之所以成不害其耕徳之所以修不賊其牛出志林

東坡先生在嶺南言元佑中有見李白在酒肆中誦其近詩云朝披夢澤云笠釣靑茫茫此非世人語也少遊嘗手錄其全篇敍云觀頃在京師有道人相訪風骨甚異語論不凡自云嘗與物外諸公往還口誦二篇云東華上淸監淸逸眞人李白作也詩云人生燭上花光滅巧妍盡春風遶樹頭日與化工進昔我飛骨時慘見當塗墳靑松靄朝霞縹緲山下村旣死明月魄無復玻璃魂念此一脫灑長嘯登昆侖醉著鸞鳯衣星斗俯可捫又云朝披夢澤云笠釣靑茫茫尋流得雙鯉中有三元章篆字若月蛇逸勢如飛翔歸來問天姥妙義不可量金刀割靑素靈文爛煌煌燕服十二環想見仙人房暮跨紫鱗去海气侵肌涼龍子善變化化作梅花妝遺我累累珠靡非明月光勸我穿絳縷系作裙間襠揖子以疾去談笑聞餘香出侯鯖錄

子瞻嘗於淯井監得西南夷人所賣蠻布弓衣其文織成梅聖兪春雪詩一首朔風三日暗吹沙蛟龍捲起噴成花花飛萬里奪曉月白石爛堆愁女媧大明廣庭踏朝賀雉尾不掃粘官靴宮中才人承聖顏奉觴稱壽呼南山三公免責百姓喜斗酒十千誰復慳此詩在聖兪集中未爲絕唱蓋其名重天下一篇一詠傳落夷狄而異域之人貴重之如此耳子瞻以余尢知聖兪者得之因以見遺余家舊畜琴一張乃寶歷三年雷會所斷距今二百五十年矣其聲淸越如擊金石遂以此布更爲琴囊二物眞余家之寶玩也出六一詩話

東坡送戴蒙赴成都玉局觀詩云拾遺被酒行歌處野橋官栁西郊路聞道華陽版籍中至今尙有城南杜按費著氏族譜稱少陵之後者系宗武所傳予閱眉州誌杜莘老靑神人甫十三世孫坡後亦提舉玉局觀未赴東坡云吾昔自杭移髙密與楊元素同舟而陳令舉張子野皆從予過李公擇於湖遂與劉孝叔俱至松江夜半月出置酒垂虹亭上子野年八十五以歌辭聞於天下作定風波令其略云見說賢人聚吳興試問也應傍有老人星坐客歡甚有醉倒者此樂未嘗忘也去今又七年子野孝叔令舉皆爲異物而松江橋亭今歲七月九日海風駕潮平地丈餘蕩盡無復孑遺追思曩時眞一夢爾按苕溪漁隠曰吳興郡圃今有六客亭卽公擇子瞻元素子野令舉孝叔時公擇守吳興也東坡又云余昔與張子野劉孝叔李公擇陳令舉楊元素會於吳興時子野作六客辭其卒章云盡道賢人聚吳興試問也應傍有老人星凡十五年再過吳興而五人皆已亡矣時張仲謀與曹子方劉景文蘇伯固張秉道爲坐客仲謀請作後六客辭雲月滿苕溪照野堂五星聚處一老斗光芒十五年間眞夢裏何事長庚對月獨淒涼綠發蒼顏同一醉還是六人吟嘯水雲鄕賓主談鋒誰得以看取曹劉今對兩蘇張出綿竹志元素綿竹人

章詧字隠之本閩人遷於成都數世矣善屬文不仕晚用太守王素薦賜號衝退處士一日夢有人寄書召之者云東嶽道士書也明日與李士寧遊靑城濯足水中詧謂士寧曰腳踏西溪流去水士寧答曰手持東嶽寄來書詧大驚不知其所自來也未幾詧果死士寧蓬州人也語黙不常蓋得道者百歲乃死常見予成都曰子甚貴當策舉首已而果然出志林

東坡云趙伯成家有麗人僕忝鄕人不肯開樽徒吟春雪美句因次其韻一笑詩云朱簾繡戶未曽開誰見梅花落鏡臺試問髙吟三十韻何如低唱兩三杯莫嫌衰鬂聊相暎須得纎腰與共回知道文君隔靑瑣梁園賦客肯言才仍自注其末聊答來句義取一人而已罪過罪過出古今詩話

子由一字同叔東坡有還須略報老同叔之語又元日立春云己夘嘉辰壽阿同元日己夘爲子由本命出霏雪錄子瞻一字和仲見子由所作墓志

蘇小妹老蘇先生之女幼而好學慷慨能文適其母兄程浚之子之才先生有詩曰汝母之兄汝伯舅求以厥子來結姻鄕人嫁娶重母族𨿽我不肯將安云人言蘇子無妹卻有此詩出蘇氏小抄

東坡詩云淸吟雜夢寐得句旋已忘固已奇矣晚謫惠州復出一聯云春江有佳句我醉墮莽則又加於少作一等近世詩人老而益嚴蓋未有如東坡者也學者或以易心讀之何哉淳熈九年五月二十六日玉局祠吏陸遊書於鏡湖下鷗亭

文同與可蜀人與蘇子瞻厚爲人靖深超然不嬰世故善畫墨竹作詩騷亦過人熈寧初時論旣不一士大夫好惡紛然同在館閣未嘗有所向背時子瞻數上書論天下事退而與賓客言亦多以時事爲譏誚同極以爲不然毎苦口力戒之子瞻不能聴也出爲杭州通判同送行詩云北客若來休問事西湖𨿽好莫吟詩及黃州之謫正坐杭州詩語人以爲知言出石林詩話

予在成都偶以事至犀浦過松林甚茂問馭卒此何處答曰師塔也蓋謂僧所葬之塔於是乃悟杜詩黃師塔前江水東之句已下三則俱老學庵筆記

予遊大邑鶴鳴觀所謂張天師鶴鳴化也其東北絕頂又有上淸宮壁間有文與可題一絕曰天气陰陰別作寒夕陽林下動歸鞍忽聞人報後山雪更上上淸宮上看

漢嘉城西北山麓有一石洞泉出其間時聞洞中泉滴聲良久一滴淸如金石黃魯直題詩云古人題作丁東水自古丁東直到今我爲攺名方響洞要知山水有淸音

紹聖二年四月甲申山谷以史事謫黔南道間作竹枝詞二篇題歌羅驛曰撐厓拄谷蝮蛇愁入箐攀天猿掉頭鬼門闗外莫言逺五十三驛是皇州浮雲一百八盤縈落日四十九渡明鬼門闗外莫言逺四海一家皆弟兄自書其後曰古樂府有巴東三峽巫峽長■﹝犭員﹞鳴三聲淚沾裳但以抑怨之音和爲數疊惜其聲今不傳余自荊州上峽入黔中備嘗山川阻險因作二疊傳與巴娘今以竹枝歌之前一疊可和云鬼門闗外莫言逺五十三驛是皇州後一疊可和云鬼門闗外莫言逺四海一家皆弟兄或各用四句入陽闗小秦王亦可歌也是夜宿於驛夢李白相見於山間曰予往謫夜郎於此聞杜鵑作竹枝詞三疊世傳之不子細憶集中無有三誦而使之傳焉其詞曰一聲望帝花片飛萬里明妃雪打圍馬上胡兒那解聽琵琶應道不如歸竹竿坡面蛇倒退摩圍山腰猢孫愁杜鵑無血可續淚何日金雞赦九州島命輕人鮓甕頭船日瘦鬼門闗外天北人墮淚南人笑靑壁無梯聞杜鵑今豫章集所刋蓋自謂夢中語也音響節奏似矣而不能揜其眞亦寓言之流歟桯史

史琰字炎玉好學嫻文州刺史張誾聘爲冡子祺之配祺亦有才與炎玉酬唱成集題曰和鳴作字用禿筆體法古勁黃山谷與祺父有內親而祺弟祉亦以進士爲靑神尉山谷親來訪之炎玉致書嘗緘綠菜以贈山谷爲之贊曰蔡蒙之下彼江一曲有茹生之可以爲蔌蛙蠙之衣采采盈掬芼以辛鹹宜酒宜餗在吳則紫在蜀則綠其臭味同逺故不錄頒我旨蓄史君炎玉出眉州誌

涪翁過瀘南瀘帥畱府會有官妓盻盻帥嘗寵之涪翁贈浣沙溪詞曰腳上靴兒四寸羅唇邊朱麝一櫻多見人無語但回波料得有心憐宋玉祗因無柰楚襄何今生有分向伊麼盻盻拜謝涪翁瀘帥令唱詞侑觴唱惜春容涪翁大喜醉飲而別出山堂肆考

魯直詩序云覺範道人種竹於所居之東軒使君楊夢貺題其軒曰也足取古人但有歲寒心兩三竿也足之句仍爲之賦詩餘輒次韻云道人手種兩三竹使君忽來唾珠玉不須客賦千首詩若是賞音一夔足世人愛處但同流一絲不掛似太俗客來若問有何好道人優曇逺山綠按其地在簡池郡南一里景徳觀

魯直量移戎州丹稜楊素從之遊魯直曰安得奇士而有力者盡刻杜子美在蜀所作使大雅之音復盈三巴耳哉素聞之欣然請攻堅瑉募善工作華堂以宇之黃偉其言悉書子美詩遺之因以大雅名堂且爲之記

陸放翁之蜀宿一驛中見題壁云玉階蟋蟀鬧淸夜金井梧桐辭故枝一枕淒涼眠不得呼燈起作感秋詩放翁詢之驛卒女也遂納爲妾方余半載夫人逐之妾賦卜算子云只知眉上愁不知愁來路窻外有芭蕉陣陣黃昏雨曉起理殘妝整頓教愁去不合畫春山依舊畱愁住出隨隠漫錄

放翁在蜀日有所盻嘗賦詩云碧玉當年未破瓜學成歌舞入侯家如今顦顇蓬窻底飛上靑天妬落花出蜀後毎懷舊遊多見之賦詠有云金鞭珠彈憶春遊萬里橋東罨畫樓夢倩晚風吹不斷書憑春雁寄無由鏡中顏發今如此席上賓朋好在不篋有吳箋三百个擬將細字寫春愁又云裘馬淸狂錦水濵最繁華地作閒人金壺投箭消長日翠袖傳杯領好春幽鳥語隨歌處拍落花鋪作舞時茵悠然自適君知否身與浮名孰是親又以此詩櫽括作風入松云十年裘馬錦江濵酒隠紅塵黃金選勝鶯花海倚疎狂驅使靑春吹笛魚龍盡出題詩風月俱新自憐華發滿紗巾猶是官身鳯樓曽記當年語問浮名何似身親欲寫吳箋說與這回眞个閒人出癸辛雜識

韓駒詩題云仙泉虞童子郎使者聞諸朝三年不加考故作二絕以贈之歸七歲瀾翻數萬言饑鷹引子望騰騫時人不識甘羅軰寂寞題詩歸故園不作西京童子郎時人何自識黃香還鄕再誦五千卷十八重來謁太常按此卽漢時童子郎國初嘗有此選蜀中相傳成弘間新都楊文忠公亦在選列

駒字子蒼仙井人今並入仁壽作詩法名陵陽正法眼呂仁作江西詩泒圖置駒其間而駒不悅

右陵陽先生韓子蒼詩艸一卷得之其孫籍先生詩擅名天下然反復塗乙又歷疏語所從來其嚴如此可爲後軰法矣予聞先生詩成旣以予人久或累月逺或千里復追取更定無毫髮恨乃止則此艸亦未必皆定本也大歇庵詩一章徐師川作而先生手錄之亦足見其無昔人爭名之病矣故附見卷中淳熈庚子四月二十二日笠澤陸遊書

唐子西嘗見桃李盛開而梅尙存數枝因作詩時張無盡天覺被召乃以詩投之云桃花能紅李能白春來何處無顏色不應尙有一枝梅可是東君苦畱客向來開處當嚴冬桃李未在交遊中只今已是文人行勿與少年爭春風無盡大加稱賞出墨莊漫錄

兵部侍郎劉朝美儀鳯普州人性酷嗜書喜傳錄初以禮部郎兼攝祕書少監後卽眞凡祕府書籍傳寫殆徧如國史之類又置副本親自校酬至杜門絕交遷兵侍猶傳寫不已張持國爲副端言其書癖至曠廢職事以是罷歸蜀詩人闗壽卿爲著作佐郎以詩餞行曰公議久不作世無眞是非祗因翻故紙不覺蹈危機東壁夢初斷西山蕨正肥十年成底事贏得載書歸出庚溪詩話

李燾過成都淨名院曰觸目都似曽到問訊乃非也其自題龍鵠山房詩云已作淸時鳥亂飛杜鵑更勸阿誰歸似嫌住處猶城郭不解攜家隠翠微極有風韻可想陳甲字升父隆州人紹興間爲蜀帥李公璆之客館於雙竹齋夜見數婦笑語有吟兩絕句者因忽不見曉雨廉纎梅子黃晚雲捲雨月侵廊樹陰把酒不成飲說著無情更斷腸舊時衣服盡雲霞不到迎仙不是家今日樓臺渾不識秪因古木記宣華

朱乘題雁入月新霜岸艸枯數聲哀怨雁來初憑君試向沙汀看恐帶匈奴二帝書髙宗聞之嘆曰此人頗有愛君之心出保寧府誌

蘇云卿與張魏公浚友魏公旣相云卿隠豫章東湖鬻蔬自給公托漕帥聘之微服乃得見詰朝再至則閉闗矣啟之惟書與金在不啟封曽蒼山作歌云東湖湖面波渺彌東湖岸上春土肥先生鋤云明月曉種來蔬甲今成畦把茅蕭蕭環四壁此身不願人間識乾坤淸夷那復知寸心杳緲黃塵隔故人子房今九云交情不斷江湖濵江西使漕郤騶騎故作敲門問字人黃金百鎰箋一幅多謝春風到茅屋君爲使者吾邦民見君容我更樵服故人與我情重哉君且歸矣明當來明朝啟扉人不見黃金不動書不開使者持書三太息封書徑上黃扉側翩翩鶴馭雲冥冥空向湖山訪行迹向來桐江嚴子陵曽得故人雙眼靑芒鞋卻踏金華路太史驚誇說客星先生得書掉頭去並此湖光不回顧夢夫孀婦截鬂鬟亦有老大閨中女蒼山此歌可激貪鄙張世南遊宦紀聞載宋隠逸記蘇翁本末甚詳

謝慧卿巴謝氏女也頗能詩𨿽不盡合亦一方之秀有竊仙自樂詩云尋得桃源可悟仙丹書惟恐鳯飛傳雨收峯頂雲歸洞風到池塘月滿天淸脫可喜有閨余集題詠甚富出河上楮談

成都女郎張窈窕上任事者詩曰昨日買衣裳今朝賣衣裳衣裳都賣盡羞見嫁時廂有賣愁應緩無時心轉傷故園千里隔何處是蠶桑出鑑戒錄

閬中壽聖院僧衝古者工於詩其挽光獻太后云昔補一天成大業晚扶雙日耀重離有詩五百餘篇題曰錦屏集又僧惟聰能詩曽賦春陰雲好花分日少閒艸占春多亦佳句也眉陽人見本志

蜀僧號峨眉道者戒律甚嚴不下山二十年一日有布衣靑裘昂然一偉人來與語良久期以明年是日復相見於此願少見待明年是日方午道者沐浴端坐而逝至暮偉人果來問道者安在曰亡矣偉人嘆息良久書數語於堂側壁間絕髙處語云落日斜西風冷幽人今夜來不來教人立盡梧桐影字畫飛動如翔鸞舞鳯非世間筆也或云呂洞賓作出竹坡詩話

蜀僧希晝遊雁蕩山雲天長來月正木末度猿稀答黃桂州云束書逢歲嗣去夢歷峯危送廣漕云春生桂嶺外人在海門西送僧東歸雲帆云先寒雁經聲隠暮潮宋承旨林亭云雪澑垂危石棋燈射逺林贈僧云潄齒冰溪逺聞蟬云屋深送人云玉繩天闕近金柝海城秋贈勾學士云曉天金馬路晚歲石霜心寄人雲山日秋光短江虹晚影低送新津尉云劍月啼猿苦江沙濯錦寒北宮書亭云花露盈虫穴梁塵墮燕泥贈闗上人云寄禪闗樹老乞食塞城荒送僧歸新安云風泉舊聽僧窻攺云火曽行鳥徑殘春山云芳樹侵云老孤泉落石危送人歸南海云落日橫秋島寒濤兀夜船出談苑

長和國使人布燮聽蜀妓洞云歌詩云嵇叔夜鼓琴飲酒無閒暇若使當時聞此歌拋擲廣陵都不藉劉伯倫虛生浪死過靑春一飲一石猶自醉無人爲爾卜深塵出鑑戒錄

漢州崇聖寺寒食日忽有朱衣一人紫衣一人气貌甚偉驅殿僕馬極盛寺僧謂州官至奔出迎接皆非也與僧展揖甚恭惟少言語命筆各題一絕句於壁朱衣詩曰禁煙佳節同遊此正值荼醿夾岸香緬想十年前往事彊吟風景亂愁腸紫衣詩曰策馬暫尋原上路落花芳艸尙依然家亡國破一場夢惆悵又逢寒食天題罷上馬疾去出松徑失其所在但覺異香經月不散其詩於今見存出玉堂閒話

虞伯生先生集楊仲弘先生載同在京日楊先生毎言伯生不能作詩虞先生載酒請問作詩之法楊先生酒旣酣盡爲傾倒虞先生遂超悟其理繼有詩送袁伯長先生桷扈駕上都以所作詩介他人質諸楊先生先生曰此詩非虞伯生不能也或曰先生嘗謂伯生不能作詩何以有此曰伯生學問髙余曽授以作詩法余莫能及又以詣趙魏公孟俯詩中有山連閣道晨畱輦野散周廬夜屬櫜之句公曰美則美矣若攺山爲天野爲星則尢美虞先生深服之故國朝之詩稱虞趙楊範揭焉範卽徳機先生梈揭卽曼碩先生徯斯也嘗有問於虞先生曰仲弘詩如何先生曰仲弘詩如百戰健兒徳機詩如何曰徳機詩如唐臨晉帖曼碩詩如何曰曼碩云美女簮花先生詩如何笑曰虞某漢廷老吏蓋先生未免自負公論以爲然出輟耕錄

蜀中廣記卷一百三

●欽定四庫全書

蜀中廣記卷一百四

﹝明﹞曹學佺撰

○詩話記第四

花間集十卷孟蜀衛尉少卿趙崇祚選歐陽烱序內云李太白應制淸平樂四首爲詞體之祖不知陳隋之玉樹後庭花水殿歌詞已有之矣

唐人長短句詩之餘也始於李太白太白以艸堂名集故謂之艸堂詩餘

賈逵曰粱米出蜀漢香美逾於諸粱號曰竹根黃梁州得名以此秦地之西燉煌之間亦產粱米土沃類蜀故號小梁州調名有小梁州爲西音唐呂元濟上書比見方邑相率爲渾脫隊駿馬胡服名曰蘇幕遮今之曲名取此李太白詩公孫大娘渾脫舞卽此際之事也已下出詞品

釋典云西域諸國婦女編髮垂髻飾以雜華曰鬘中國佛像瓔珞之飾是其制也彼土稱菩薩鬘調名菩薩鬘取此作菩薩蠻者非太白菩薩鬘詞平林漠漠煙如織寒山一帶傷心碧暝色入髙樓有人樓上愁闌干空佇立宿鳥歸飛急何處是歸程長亭復短亭此思蜀之作也

禁庭春晝鶯羽披新繡百艸巧求花下鬭只賭珠璣滿斗日晚卻理殘妝禦前閒舞霓裳誰道腰肢窈窕折旋消得君王禁闈秋夜月探金窓罅玉帳鴛鴦噴沈麝時落銀燈香灺女伴莫話孤眠六宮羅綺三千一笑皆生百媚宸遊教在誰邊右淸平樂令二闋太白應制作也見呂鵬遏雲集原四首黃玉林以其二首無淸逸气韻止選二首

孫光憲蜀之資州人事荊南髙氏爲從事有文學名著北夢瑣言其辭見花間集一庭疎雨濕春愁秀句也李后主之細雨濕流光本此

韋莊訴衷情詞云碧沼紅芳煙雨靜倚蘭橈動玉佩交帶裊纎腰鴛夢隔星橋迢迢越羅香暗銷墜花翹此在成都時作也蜀之妓女至今花勝之飾名曰翹兒花

張泌江城子云浣花溪上見卿卿臉波秋水明黛眉輕綠云髙綰金簇小蜻蜓好事問他來得麼和笑道莫多情按小蜻蜓之飾正所謂翹兒花也

韋莊有浣花集詞尙綺靡其河傳二首皆浣花溪作也春晚風暖錦城花滿狂殺遊人玉鞭金勒尋勝馳驟輕塵惜良晨翠娥爭勸臨卭酒纎纎手拂面垂絲栁歸時煙裏鐘鼔正是黃昏暗銷魂錦浦春女繡衣金縷霧薄雲輕花深栁暗時節正是淸明雨初晴玉鞭魂斷煙霞路鶯鶯語一望巫山雨香塵隠映遙見翠檻紅樓黛眉愁

莊又有淸平樂調云何處遊女蜀國多雲雨雲解有情花解語窣地繡羅金縷妝成不整金鈿含羞待月秋千住在綠槐陰裏門臨春水橋邊

古今詞話云王蜀時有王州守門下客栁梢靑曉星明滅隴頭殘月一詞蓋贈所遇紅梅仙子作也楊用修以爲五代鬼仙所作非太白長吉之流不能及此或未之考耶紅梅仙詩在巴州廢義陽縣乃州守王鶚之子所遇又云在崇慶州有紅梅仙閣崇慶舊名蜀州必沿蜀字之誤耳

無名氏後庭怨宋建隆中旭川築城掘得石刻蓋唐人語也詞曰千里故鄕十年華屋亂魂飛過屏山矗眼重眉褪不勝春菱花知我銷香玉雙雙燕子歸來應解笑人幽獨斷歌零舞遺恨淸江曲萬樹綠低迷一庭紅■﹝艸朴﹞蔌旭川今入榮縣

檮杌載毛文錫鹿虔扆歐陽烱韓琮閻選皆蜀人事孟後主有五鬼之號俱工小詞並見花間集楊用修云此集久不傳正徳初予得之於昭覺寺寺乃孟氏宣華宮故址也後傳刻於南方

用修百琲明珠選毛文錫一首深相憶莫相憶相憶情難極銀漢是紅墻一道遙相隔金盤珠露滴兩岸楡花白風揺玉佩淸今夕爲何夕此花間集所無

醉公子者孟蜀顧夐辭也河漢秋云澹紅藕香侵檻枕倚小山屏金鋪向晚扄睡起橫波慢獨坐情何限衰栁數聲蟬魂銷似去年

南史王晞詩日驀當歸去魚鳥見畱連俗本攺驀作暮淺矣孟蜀牛嶠辭驀天空波浪急正用晞語

牛嶠有女冠子四闋綠云髙髻點翠勻紅時世月如眉淺笑含雙靨低聲唱小詞眼看惟恐化魂蕩欲相隨玉趾回嬌步約佳期又錦江煙水卓女燒春濃美小檀霞繡帶芙蓉帳金釵芍藥花額黃侵膩發臂釧透紅紗栁暗鶯啼處認郎家按燒春酒名其法始於卓文君

又星冠霞帔住在蘂珠宮裏佩丁當明翠揺蟬翼纎袿理宿妝醮壇春艸綠藥院杏花香靑鳥傳心事寄劉郎又雙飛雙舞春晝後園鶯語捲羅幃錦字書封了銀河雁過遲鴛鴦排寶帳荳蔻繡連枝不語勻珠涙落花時牛希濟次之亦四闋蕙風芝露壇際殘香輕度蘂珠宮苔點分圓碧桃花踐破紅品流巫峽外名籍紫微中眞侶墉城會夢魂通又澹花瘦玉依約神仙妝束佩瓊文瑞露通宵貯幽香盡日焚碧煙籠絳節黃藕冠濃云勿以吹簫伴不同羣又鳯樓琪樹惆悵劉郎一去正春深洞裏愁空結人間信莫尋竹疎齋殿迥松密醮壇陰倚云低首望可知心又步虛壇上絳節霓旌相向引眞僊玉步揺蟾影金鑪裊麝煙露濃霜簡濕風緊羽衣偏欲畱難得住卻歸天按女冠子起駱賓王代女道士王靈妃贈李榮長篇王右丞集云李榮巴西綿州人也爲道士知名

蜀路泥溪驛天聖中有女郎盧氏者隨父往漢州作縣令替歸題於驛舍之壁其序略云登山臨水不廢於謳吟易羽移商聊舒乎羈思因成鳯棲梧曲子一闋聊書於壁後之君子覽者毋以婦人竊弄翰墨爲罪詞曰蜀道靑天煙靄翳帝裏繁華迢逓何時至回望錦川揮粉涙鳯釵斜嚲烏雲膩鈿帶雙垂金縷細玉佩玎璫露滴寒如水從此鸞妝添逺意畫眉學得遙山翠此墨客揮犀所載也舊志以此詞題劍門作而鈿帶雙垂句作鈿帶香盤微有小異今劍門泥溪驛已廢

蘇易簡梓州人太平興國六年狀元所著有文集及文房四譜行世宋世蜀之大魁自蘇始其後閬州三人簡州四人夔州一人終宋三百年得十六人而陳氏許氏皆兄弟可謂盛矣蘇之詞惟越江吟應制一首見楊用修百琲明珠

張孝祥安國宋簡池四狀元之一也遷居歷陽湖濵自號於湖平昔爲辭未嘗著稿筆酣興健頃刻卽成無一字無來處如歌頭凱歌諸曲駿發蹈厲寓以詩人句法有於湖紫薇雅辭一卷湯衡序其詠物之工如羅帕分柑霜落齒冰盤剝芡珠盈掬寫景之妙如秋淨明霞乍吐曙涼宿靄初消麗情之句如佩解湘腰釵孤楚鬢不可勝載其玉鞭亭滿江紅雲千古淒涼興亡事但悲陳迹凝望眼吳波不動楚山空碧巴滇綠駿追風逺武昌云斾連天赤笑老姦遺臭到如今畱空碧邊書靜峯煙息通軺傳銷鋒鏑仰太平天子聖明無敵蹙踏揚州開帝裏渡江天馬龍爲匹看東南佳气欝蔥蔥傳幹億按晉明帝本紀帝乘巴滇小駿往覘王惇營壘故詞中及之

臨卭重客蜀相如被服容冶人閒都上宮煙娥笑迎客繡屏六曲紅氍毹霰珠穿簾洞房晚歌倚瑤琴半羞懶天寒日暮可柰何掛客冠纓玉釵冷釵冷鬢云晚羅袖拂人花气暖風流公子來應逺半倚瑤琴羞懶云寒日暮天微霰無處不堪腸斷右詠文君

寒云夜捲霜倒飛一聲水調凝秋悲錦靴玉帶舞回雪丞相筵前看柘枝河東詞客今何地密寄軟綃三尺淚錦城春色隔瞿唐故華灼灼今憔悴憔悴何郎地密寄軟綃三尺淚傳心語眼郎應記翠袖猶芬仙桂願郎學做蝴蝶子去去來來花裏右詠灼灼

右二闋毛澤民調咲白語也蜀中文君人皆知之灼灼乃成都營妓與禦史裴質善詞中所詠正其事

東坡詞雄海內其憶故鄕者二首卜算子云蜀客到江南長憶吳山好吳蜀風流自古同歸去應須早還與去年人共藉西湖艸莫惜樽前子細看應是容顏老河滿子在湖州作云見說岷峨淒愴旋聞江漢澄淸但覺秋來歸夢好西南自有長城東府三人最少西山八國初平莫負花溪縱賞何妨藥市微行試問當壚人在否空教是處聞名唱著子淵新曲應須分外含情更有戚氏一首言周穆王賓西王母之事舊刻在眉州並錄之玉龜山東皇靈嫓統羣仙絳闕岧嶤翠房深迥倚霏煙幽閒志蕭然金城千里鎖嬋娟當時穆滿巡狩翠華曽到海西邊風露明霽鯨波極目勢浮輿蓋方圓正迢迢麗日玄圃淸寂瓊艸芊綿爭解繡勒香韉鸞輅駐蹕八馬戲芝田瑤池近畫樓隠隠翠鳥翩翩肆華筵間作管鳴弦宛若帝所鈞天稚頭皓齒綠發方瞳圓極恬淡髙妍盡倒瓊壺酒獻金鼎藥固大椿年縹緲飛瓊妙舞命雙成奏曲醉畱連云璈韻響寫寒泉浩歌暢飲斜月低河漢漸漸綺霞天際紅深淺動歸思回首塵寰爛熳遊玉輦東還杏花風數里響鳴鞭望長安路依稀栁色翠點春妍

蘇叔黨過東坡少子也艸堂所載點絳唇二首髙栁蟬嘶及新月娟娟皆其作也是時方禁坡文故隠其名相傳之久或以爲汪彥章非也

李邦直與東坡同時小詞有楊花落燕子橫穿朱閣苦恨春醪如水薄閒愁無處著綠野帶江山落角桃杏參差殘蕚歷歷桅檣沙外泊東風晚來惡爲坡所稱

範元實祖禹之子秦少遊壻也學詩於山谷作詩眼一卷爲人凝重嘗在歌舞之席終日不言妓有問之云公亦解辭曲否笑答云吾乃山抹微云女壻也可見當時盛唱此辭艸堂詩餘亦有範元實辭

蘇養直名伯固東坡之族坡集中有送伯固兄詩是也其淸江曲屬玉雙飛水滿塘當時盛傳小辭醉眠小塢黃茅店夢倚髙城赤葉樓鷓鴣天中佳句也

程正伯號書舟眉山人東坡之中表也其酷相思辭雲月掛霜林寒欲墜正門外催人起柰別離如今眞个是欲住也畱無計欲去也來無計馬上離情衣上淚各自供憔悴問江路梅花開也未春到也須頻寄人到也須頻寄其四代好折紅英皆佳見本集

正伯合江放舟作臨江仙二闋云送我南來舟一葉誰教催動鳴榔髙城不見水茫茫云灣才幾曲折盡九回腸買酒澆愁愁不盡江煙也共淒涼和天瘦了有何妨只愁今夜雨更做淚千行其二濃綠瑣窓閒院靜照人明月團團夜長幽夢見伊難瘦從香臉薄愁到翠眉殘只道花時容易見如今花盡春闌畫樓依舊五更寒可憐紅繡被空記合時歡其愁倚欄三榮道上賦雲山無數雨瀟瀟路迢迢不似芙蓉城下去栁如腰夢隨春絮飄飄知他在第幾朱橋說與杜鵑休喚怕魂銷又有彭門道中早起漁家傲二首野店無人霜似水淸燈照影寒侵被門外行人催客起因个事老來方有思家淚寄問梅花開也未愛花只有歸來是想見小橋歌舞地渾捨喜天涯不念人憔悴其二獨木小舟煙雨濕燕兒難點春江碧江上靑山隨意覓人寂寂落花芳艸催寒食昨夜靑樓今日客吹愁不得東風力細拾殘紅書怨泣流水急不知那个傳消息此數首皆佳有所眷戀而然者合江亭芙蓉城俱錦官地也

李石字知幾號方舟蜀之資縣人文章盛傳有續博物志小詞亦風致艸堂選煙栁疎疎人悄悄其夏夜辭也贈官妓有暖玉倚香愁黛翠勸人須要人先醉問道明朝行也未猶自記燈前背立偸垂淚好事者或攺偸爲佯

朝天子本蜀牡丹花色正紫如金紫大夫之服故名朝天紫後人以爲曲名今以紫作子非也見陸遊牡丹譜維揚張世文雲水龍吟首句本是六字第二句本是七字陸放翁若摩訶池上追遊路則七字下云紅綠參差春晚卻是六字又如後篇瑞鶴仙冰輪桂花滿溢爲句以滿字葉而以溢字帶在下句他如二句分作三句三句合作二句者尢多然句法𨿽不同而字數不少妙在歌者上下縱橫取恊爾古詩亦有此法放翁水龍吟云摩訶池上追遊路紅綠參差春晚韶光妍媚海棠如醉桃花欲暖挑菜初閒禁煙將近一城絲管看金鞍馳道香車飛蓋爭先占新亭館惆悵年華暗換黯銷魂雨收雲散鏡奩掩月釵梁拆鳯秦箏斜雁身在天涯亂山孤壘危樓飛觀嘆春來只有楊花和恨向東風滿

放翁又在榮南作水龍吟云樽前花底尋春處堪嘆心情全減一身萍寄酒徒雲散佳人天逺那更今年瘴煙蠻雨夜郎江畔漫倚樓橫笛臨窓看鏡時揮涕驚流轉花落月明庭院悄無言魂銷膓斷憑肩攜手當時曽效畫梁棲燕見說新來网縈塵暗舞衫歌扇料也羞憔悴慵行芳徑怕鶯兒見

放翁離小益作蝶戀花雲水漾萍根風捲絮倩笑嬌顰忍記逢迎處只有夢魂能再遇堪嗟夢不由人做夢若由人何處去短帽輕衫夜夜眉州路不怕銀缸深繡戶只愁風斷靑衣渡此首與渭南集校對絕不同大抵務觀在蜀有所感屢見之詠前詩話中已及之

盧申之名祖臯卭州人有蒲江辭一卷樂章甚工字字可入律呂彭帥於吳江作釣雪亭擅漁人之窟宅以供詩境也約趙子野翁靈舒諸人賦之惟申之擅場如江涵雁影梅花瘦四望無塵雪飛風起夜窓如晝其警句也其賀新郎代妓送太守云春色元無主荷東君著意看承等閒分付多少無情風與浪又那更蝶欺蜂妬算燕雀眼前無數縱使簾櫳能愛護到如今已是成遲暮芳艸碧遮歸路看看做到難言處怕去仙槎輕轉旌旗易歌襦袴月滿西樓弦索靜云蔽昆城閬府便恁地一帆輕舉獨倚闌干愁拍碎慘玉容淚眼如紅雨去與住兩誰訴詳其語意妓必老大而見侮於惡少者太守公護持之耳

苕溪漁隠曰東坡雲龍邱子自洛之蜀載二侍女戎裝駿馬至溪山佳處輒畱數日見者以爲異人後十年築室黃岡之北號靜庵居士作臨江仙贈之云細馬逺馱雙侍女靑巾玉帶紅靴溪山好處便爲家誰知巴峽路卻見洛城花面旋落英飛玉蘂人間春日初斜十年不見紫雲車龍邱新洞府鉛鼎養丹砂龍邱子卽陳季常也秦太虛寄之以詩亦云侍童雙濯玉鬂髮光可照駿馬錦障泥相隨窮海嶠暮年更折節學佛得心要鬻馬放阿樊幅巾對沈燎故東坡作詩戲之有忽聞河東獅子吼拄杖落手心茫然之句觀此則知季常載侍女以逺遊及暮年甘於枯寂蓋有所制而然亦可憫笑也哉季常占籍靑神縣其孫曰去非南渡後又徙建業詩爲髙宗所簡注而詞亦佳語意超絕筆力排奡識者謂其可摩坡仙之壘後乃入閩作漁家傲云今日山頭云欲舉靑蛟翠鳯移時舞行到石橋聞細雨聽還住風吹卻過溪西去我欲尋詩寛久旅桃花落盡春無數渺渺籃輿穿翠楚悠然處髙林忽送黃鶯語

宋揚補之別號逃禪自云子云之後也有傳言玉女詞題云許永之家水仙瑞香黃梅幽蘭同坐名生四和卽席賦此小院春長整整繡簾低軸異葩幽艷滿千瓶百斛珠鈿翠佩塵襪錦籠環簇日烘風和柰何芬馥鳯髓龍津覺從前气味俗夜闌人醉引春蔥競只愁飛去暗與行雲相逐月娥好在爲歌新曲又有蝶戀花詞戲矮人者昔在仁皇當極治南極星官曽降爲嘉瑞猶有畫圖傳好事身材只恐君今是對酒不妨同看戲他日功名晏子堪爲比更願逺孫逢九世安排君在雞窠裏按洞冥志李員使瓊州遇楊叟年已八十其祖百九十五尙在頃之雞窠中一小兒出頭下視其祖謂員曰此吾九代祖不語不食不知其年蓋成都多侏儒故以南極晏子雞窠戲之

韓駒字子蒼蜀仙井人今井研縣也其中秋念奴嬌海天向晚一詩亞於東坡之作艸堂已選詠雪作昭君怨云昨日樵村漁浦今日瓊川銀渚山色捲簾看老峯巒錦帳美人貪睡不覺天花剪水驚問是楊花是蘆花笑林云一達官肅客其日偶然雪下問曰是楊花客對曰楊花又曰是蘆花亦對曰是蘆花言不敢拂之也子蒼用事蓋有所本云

何晉之小重山辭云綠樹啼鶯春正濃枝頭靑杏小綠成叢玉舡風動酒鱗紅歌聲咽相見幾時重車馬去匆匆路隨芳艸逺恨無窮相思只在夢魂中今宵月偏照小樓東臨卭髙恥庵云玉舡風動酒鱗紅之句譬如雲錦月鉤造化之巧非人琢也此等句在天地間有限

李公昴名昴英號文溪資州盤石人送太守有有腳艷陽難駐一詞得名然其佳處不在此文溪全集予家有之其蘭陵王一首絕妙可並秦周辭云燕穿幙春在深深院落單衣試龍沬旋燻又怕東風曉寒薄別來情緒惡瘦得腰圍栁弱淸明近正似海棠怯雨芳疎任飄泊釵畱去年約恨易老嬌鶯多誤靈鵲碧雲杳杳天涯各望不斷芳艸又迷香絮回文彊寫字屢錯淚欲注還閣孤酌住春腳便彩局誰忺寶軫慵學階除拾取飛花嚼是多少春恨等閒吞卻猛拍闌干嘆命薄悔舊諾

張震字東父號無隠居士蜀之遂寧人也孝宗朝爲諫官有直聲孝宗稱其知無不言言無不當光宗朝以數直言去位時稱王十朋去省爲之空張震去臺爲之空一代名臣也而其詞婉媚風流乃知賦梅花者不獨宋廣平也其驀山溪靑梅如豆一首艸堂入選而失其名氏

劉涇字巨濟簡州人有前溪集其夏初臨詞小橋飛蓋入橫塘今刻本飛下落一蓋字

簡州劉光祖字徳修號後溪有鶴林文集小詞附焉其醉落魄云春風開者一時還共春風謝栁條送我今槐夏不飲香醪孤負人生也曲塘泉細幽琴寫胡牀滑簟應無價日遲睡起簾鉤掛何不歸與花竹秀而野

文及翁蜀人登第後期集西湖同年戲之曰蜀中有此景否及翁卽席賦詞答之云一勺西湖水渡江來百年歌舞百年酣醉回首洛陽花世界煙渺黍離之地更不復新亭墮淚簇樂紅妝揺畫舫問中流擊楫何人是千古恨幾時洗餘生自負澄淸志更有誰磻溪未遇傅巖未起國事如今誰仗倚衣帶一江而已便都道江神堪恃借問孤山林處士但掉頭笑指梅花蕋天下事可知矣此卽江南所謂煞風景也

瑯嬛記載紫竹約方喬於望雲門暫會久而不至墻陰之下閒履蒼苔不勝悵恨作踏莎行一闋寄之醉栁迷鶯懶風熨艸約郎暫會門門道粉墻陰下待郎來蘚痕印得鞋痕小花日移陰簾香失裊望郎不到心如搗避人愁入倚屏山斷魂還向墻陰繞

方喬長夏讀書於種梅館忽紫竹遺以書大略云欲結朱繩應須素節泣珠成淚久比鮫人流火爲期聊同織女春風鴛帳裏不妨鶯語驚寒暮雨雀屏中一任雞聲唱曉喬答以玉樓春云綠陰撲地鶯聲近栁絮如綿煙艸襯雙鬟玉面碧囪人一紙銀鉤靑鳥信佳期逺卜淸秋夜桐樹梢頭明月掛天公若解此情深今歲何須三月夏

又云紫竹與方喬別久而想象難眞因綴卜算子序其悲愁眷戀覓銀光箋書之詞云繡閣鎖重門攜手終非易墻外憑他花影揺那得疑郎至合眼想郎君別久難相似昨夜如何繡枕邊夢見分明是注云方喬安嶽士人也安嶽有大雲山望雲門者以此山名

楊直夫名棟靑神人蘇東坡贈以詞云允文事業從容了要岷峨人物後先相照見說君王曽有問似此人才多少況蜀珍先已登廊廟但側耳聽新詔按小說髙宗曽問馬騏曰蜀中人才如虞允文者有幾騏對曰未試焉知允文亦試而後知也蘇與楊馬皆蜀人楊在眉山爲甲族直夫有妹通經學比於曹大家嫁虞氏生虞集爲巨儒其學無師傳於母氏也此事蜀人亦罕知故著之出丹鉛錄

李好義宕渠人開禧中殿帥有謁金門詞花遇雨又是一畨紅素燕子歸來衝繡幕舊巢無覓處誰在玉樓歌舞誰在玉闗辛苦若使胡塵吹得去東風侯萬戶

元段平章夫人髙氏天全招討女也有玉嬌枝詞云風捲殘云九霄冉冉逐龍池水雲一片綠寂寞倚屏幃春雨紛紛促蜀錦半閒鴛鴦獨自宿好語我將軍只恐樂極悲生寃鬼哭出南詔事略已上二首皆傷邊務而言

蜀中廣記卷一百四

●欽定四庫全書

蜀中廣記卷一百五

﹝明﹞曹學佺撰

○畫苑記第一

成都周公禮殿聖賢圖考云殿在子城內南門之東前漢文翁學宮故址後漢獻帝興平元年甲戌太守髙眹重立舊號周公禮殿殿制甚古低屋方柱柱上狹下廣與今異制殿有板龕護先聖像邱文播畫山水龕後有板壁黃筌畫湖灘邱畫今亡獨黃畫存殿之壁髙下三方悉圖畫上古以來君臣及七十二弟子像世傳晉太康中太守張收之筆卽銘劍閣張載父也宋嘉佑中王素命摹寫爲七卷凡一百五十五人爲成都禮殿聖賢圖紹興中席益又摹寫於石經堂凡一百六十八人案續記可辧識姓名者一百七十三人今貌像宛然者一百四十九人僅存髣髴者三十二人姓名存者六十五人今仍紀續記姓名於左

盤古伏羲神農蒼頡沮誦黃帝少昊髙陽祝融髙辛堯

舜禹

咎繇稷

契伯夷夔

湯伊尹髙宗傅說太王王季太伯文王武王太顚閎夭散宜生南宮括太公周公召公宣王仲山甫管仲子產老子蘧瑗孔子顏回閔損冉耕【家語作冉有】冉雍冉求端木賜卜商樂欬仲由有若宓不齊原憲商澤曽參南宮韜【韜史記作括】公冶長言偃公西箴【箴家語作減】顏髙【髙家語作刻】公西赤樊須宰予髙柴任不齊漆雕開顏噲冉孺漆雕徒父【家語無父字】榮旗【旗家語作祈】奚容箴【家語無容字】澹臺【滅明】琴牢廉瑀施之常公伯寮秦商秦非後處【後家語作石】石作蜀【作家語作子】邽巽【巽家語作選】巫馬施【施家語作期】廉潔梁鱣燕伋孔忠商瞿上【家語無上字】鄭國曹卹公晳哀【晳家語作西】壤西赤【家語作穰駟赤】顓孫師原元籍【家語無元字】公肩定【家語無定字】漆雕哆【哆家語作侈】曽點【點史記作箴】公祖勾玆【家語無勾字】步叔乘左人郢【家語無人字】顏無由【由家語作繇】司馬耕顏祖【祖家語作相】申儻【儻家語作績】秦祖伯虔顏幸鄔單【家語作懸亶】叔仲會公孫龍冉季秦冉公良孺狄黑李冰蕭何張良叔孫通陸賈漢文帝賈誼文翁漢武帝董仲舒公孫宏倪寛司馬相如王吉蕭奮戴勝匡衡王尊李彊莊君平劉向揚雄漢光武鄧禹張堪張湛桓溫劉平鍾興第五倫廉範班固黃昌種暠馬融李膺髙眹陳寔服虔陳紀鄭玄諸葛亮龎統董和費詩譙周鍾繇王肅羊祜張華杜預王浚夏侯湛喬智明範廣王尊謝安桓石虔

已上元費著成都誌所載其曰續紀者宋王剛中續成都古今記也今學宮惟存孔子及七十二子像又摹宋本而重刻云

益州學館記云獻帝興平元年陳畱髙眹爲益州太守更葺成都玉堂石室東別創一石室爲周公禮殿其壁上所畫上古盤古李老等神及歷代帝王之像梁上畫仲尼七十二弟子及三皇以來名臣耆舊云是西晉太康中益州刺史張收筆古有益州學堂圖今已別重妝無舊迹矣齊永明十年成都刺史劉悛再修玉堂禮殿靈宇嚴肅悛弟瑱善畫性自天眞時推妙手於殿畫仲尼四科十哲像並車服禮器

張彥逺名畫記云益州學堂圖昔畫古聖帝賢臣七十子後代又增漢晉帝王名臣及蜀之賢相牧守似東晉時物

王羲之與周益州書知有漢時講堂是漢何帝時立此知畫三皇五帝以來備有畫又精妙甚可觀也彼有能畫者不欲因摹取當可得否信具告

郭若虛圖畫見聞志云漢文翁學堂在益州昔經頹廢後漢髙眹復繕立並畫古人聖賢之像及瑞物於壁

靖康初資縣令盧法初建惠逺堂摹禮殿人物圖繪堂中紹興中黔江學築東西序亦繪七十子像子壁俱本志威逺志云縣西十里伏羲洞石壁上鐫有伏羲神農等像旁有碑亦苔蝕不知何代物

輿地紀勝云蘭登山洞中有嚴君平刻像此山在南部縣西四十里三面峻拔俯瞰西河嚴君平常隠此後於谷母巖上仙去曽有朝遊蓬漢暮宿蘭登之句

桓譚新論曰蜀人掦子云因眾儒之說天以爲蓋常左旋日月星辰隨而東西乃圖畫形體行度參以四時歷數昏明晝夜欲爲世人立紀律以垂法後嗣

張華博物志云蜀郡太守劉褒畫云漢圖人見之覺熱又畫北風圖人見之覺涼褒漢桓帝時人

劉涇王稚子石闕記石闕上下有衣冠鳥獸等像僅可辧气韻精簡過於顧陸

漢王稚子闕兩角有斗又作重屋四壁刻神像人物牛馬之類今已漫滅出新都縣誌

王渙墓二石闕髙各丈餘望之儼一方柱但有觚稜與■﹝廠外者內﹞■﹝廣外穌內﹞覆頂耳毎面闊不及二尺上層人物下層牛馬有人控馭之盤旋繞柱宛若遊龍皆凸欵也右闕漫滅殆盡左闕對墓一面正北存人物衣冠生動如天人者三其餘人馬花卉猶隠隠可辧

忠州臨江縣巴王廟前有丁房雙闕對峙廟庭髙可二尺上爲層觀飛檐裴■﹝衣外回內﹞四旁多刻車馬人物左闕上爲雙扉其一扉微啟有美人出半面而立皆極巧妙刻𨿽漫滅有漢丁房等字可認也出輿地碑目

吳書曰劉先主前後見張松法正因問蜀中闊狹兵器府庫人馬眾寡及諸要害道裏逺近松等具言之又畫地圖山川處所由是盡知益州虛實也

華陽國誌諸葛亮爲南夷作圖譜先畫天地日月君長城府次畫神龍龍生夷及牛馬羊後畫部主吏乘馬幡蓋巡行安卹又畫牽牛負酒賫金寶詣之之象以賜夷夷甚重之毎刺史校尉至賫以呈詣蓋南夷之俗徵巫鬼好詛盟投石結艸官常以盟詛要之也

蜀志亮子瞻字思逺善書畫爲侍中僕射軍師將軍陸務觀跋漢栢圖云此圖予家舊藏予居成都七年屢至漢昭烈惠陵此栢在陵旁廟中忠武侯室之南所謂先主武侯同閟宮者與此略無少異則畫工亦當時名手也淳熈六年己亥識

益州中興寺內墨池院有前漢揚子雲莊君平李仲元三賢畫像宋張兪贊出成都文類

宋祁知益州占學宮之西作文翁祠肖像於寧又繪相如王褒揚雄於東西壁繪髙眹蔣堂於宧漏以配之見文翁祠記

東坡夢作司馬相如求畫贊其敍曰夜夢嚴君平司馬相如揚子云合席而坐子云曰長卿久欲求公作畫贊余辭以罪戾之餘久廢筆硯子云懇祈不獲已爲之旣成子云戲余曰三賦果足以重趙乎余曰三賦足以重趙則子之太玄果足以重趙乎爲之一笑而散贊曰長卿有意慕藺之勇言還故鄕閭裏是聳景星鳯凰以見爲寵煌煌三賦可使趙重

綿州誌州西七里鳯嶺下仙云觀蓋揚雄別墅也壁刻子云眞像乃宋王助筆

漢隠士段翳故宅有畫段隠君李眞人二像出金堂志不知何代物

益州耆舊傳漢嘉州孝女叔先雄自沈於江郡縣表上爲圖像祠之

碑目云云陽縣有漢處士金廣延母子碑但刻人物初無文字

益部耆舊傳曰益州刺史董榮圖畫譙周像於州學命從事李通頌之曰抑抑譙侯好古述儒寶道懷眞覽世盈虛雅名美迹終始是書我後欽賢無言不譽攀諸前哲丹靑是圖嗟爾來葉鑑玆顯謨

河南憲幕何震得許旌陽傳令工仿其事迹圖畫於徳陽縣祠堂壁間祠亦何君所建也出虞集本祠記

括異志成都畫師許姓者善傳神偶有獘衣憔悴人來求者許笑曰容狀如此而求寫耶其人解布囊出黃道服鹿皮冠白玉簮頂冠易衣危坐以手摩面則童顏矣已引其須應手而黒乃一美丈夫也許驚拜曰不知神仙降臨道士曰君傳吾象肆中有求售止取千錢後有識者曰此靈泉朱眞人也求者輻輳許貪毎畫取二千夜夢道士曰汝福有限忽吾言妄取將促而壽也因批其頰旣寤頭遂偏時人號曰許偏頭

晉顧愷之畫雲臺山記曰山有面則背向有影可令慶雲西而吐於東方淸天中凡天及水色盡用空靑竟素上下以暎日西去山別詳其逺近發迹東基轉上未半作紫石如堅云者五六丈夾岡乘其間而上使勢蜿蟺如龍因抱峯直頓而上下作積岡使望之蓬蓬然凝而上次復一峯是石東鄰向者峙峭峯西連西向之丹崕下據絕磵畫丹崕臨澗上當使赫巘隆崇盡險絕之迹天師坐其上合所坐石及蔭其磵中桃傍生石間畫天師瘦形而神气逺據磵指桃回面謂弟子弟子中有二人臨下倒身大怖流汗失色作王良穆然坐答問而超升神爽精詣俯盻桃樹又別作王趙趨一人隠西壁傾巖余見衣裾一人全見室中使輕妙泠然凡畫人坐時可七分衣服彩色殊鮮微此正蓋山髙而人逺耳中段東面丹砂絕■﹝山上咢下﹞及蔭當使嵃■﹝山戔﹞髙巖孤松植其上對天師所壁以成磵磵可甚相近相近者欲令雙壁之內淒愴澄淸神明之居必有與立焉可於次峯頭作一紫石亭立以象左闕之夾髙巖絕■﹝山上咢下﹞西通雲臺以表路路左闕峯以巖爲根根下空絕並諸石重勢巖相承以合臨東磵其西石泉又見乃因絕際作通岡伏流潛降小復東出下磵爲石瀨輸沒於淵所以一西一東而下者欲使自欲爲圖雲臺西北二面可一圖岡繞之上爲雙碣石象左右闕石上作孤遊生鳯當婆娑體儀羽秀而翔軒尾翼以眺絕澗後一段赤圻當使釋弁如裂電對雲臺西鳯所臨壁以成磵磵下有流淸其側壁外面作一白虎匍石飲水復爲降勢而絕凡三段山畫之𨿽長當使畫甚促不爾不稱鳥獸中時有用之者可定其儀而用之下爲磵物景皆倒作淸气帶山下三分居一以上使耿然成二重按此記自古相傳脫誤處不得善本校之出魏晉名流畫贊雲臺在今蒼溪縣界

範蜀公跋醉僧圖云此本醉僧圖閻立本加冠巾者黃往道謂是顧凱之醉客圖或疑蜀公得之傳記往道以世所傳便謂然今考於畫記等書長康惟一西園圖世猶有傳摹得者與此異甚劉餗又謂閻令別作醉道圖而醉僧圖亦自見於世之二說者非也然衣服冠櫛尊器皆是晉隋間所尙疑亦當時人所爲自是極致至於放浪沈湎遁於眞逸似是竹林人亦嘗求於禮法不能約束而全縱蕩者耶此非眞到醉鄕得酒中三昧亦不應知此其論筆力簡古得形神全者皆知畫糟粕爾不可謂眞知畫趣者也出董逌畫跋

龍門續志葛穉川像在蒼溪縣雲臺巖本志亦云書巖在雲臺山之東葛稚川讀書處有稚川像在焉

嘉州誌楚狂接輿像古繪於歌鳯臺中臺在三峨館今廢又云州治郭景純所定今淩雲巖上鐫繪璞像者二所

圖畫聞見志李雄有舞鐘馗圖不知爲誰

瑩碧池在金堂縣石城山淸修寺傍梁張僧繇故居也僧繇毎畫滌硯於池至今水色猶黒挹之則淸出蜀志補罅

南史僧繇梁時爲吳興太守值昭明太子偶患風恙醫不能效僧繇乃畫二獅子密懸於靑宮禁門之上其夕太子卽有起色

費著名畫記唐滕王元嬰髙祖子也善畫蝶武徳年出鎭蜀中故王建宮詞有內中數日無呼喚搨得滕王蛺蝶圖之句酉陽雜爼曰滕王畫蛺蝶有數名江夏斑大海眼小海眼村裏來菜花子唐藝文志有滕王蛺蝶圖二卷又有嗣滕王湛然畫蜂蝶燕雀態巧之外曲盡情理見唐名畫錄陳后山賦宗室畫詩滕王蛺蝶江都馬一紙千金不當價

酉陽雜爼云唐李衛公畫得峽中異蝶翅闊四寸餘深褐色毎翅上有二金眼按徳裕於太和中爲西川節度使渡峽有見而作

盧照鄰相樂夫人檀龕讚並序相樂夫人韋氏者益州都督長史胡公之繼親也夫人寓迹蘭閨棲情香岫琢磨六行與三明而並驅馳騖四禪將十訓而齊駕粵以干封紀歲流火司辰敬造靈龕奉圖眞相靑蓮皓月爭華蚊睫之端寶樹天倡競爽鴻毛之際納須彌於纎芥嘗謂徒言置由旬於方丈今過其實重宣此義敢爲讚云猗歟實相顯允神工規模鹿苑圖寫龍宮分身諦聽列坐談空羣天颯纚眾寶玲瓏雕牕引月鏤网揺風一窺妙境髙謝塵蒙

蘇頲淨信變相讚云道之元尊洞照前刼身也淨信終成後業後業伊何暢我玄風玄風伊何俾我韋公頃發皇揆鎭於蜀國竭心爲政盈耳頌徳哿矣夫人繢玆羣眞函遷副相欻夭如賓府署因修庭除攺制旣丹旣皜或轉或翳公則斯念余其載覿幕齊捨堂追魯壞壁金海珠樹淸都碧虛魂歸自此像設如初禽鳥不入文翁是務神靈所扶文考是賦粵幽讚者老焉釋焉其信受者式護式傳歸以戀兮來以益現卽前兮過爲昔玉江流兮錦城辟歲永永兮綿奕奕

益州長史胡樹禮爲亡女造畫盧照鄰爲之贊曰夫鎔金逞妙徒罄中人之產架寶崇奢未階大乘之化豈若圖徽紈素捲舒方丈之筵表裏丹靑藻繪多林之色獨爲先覺其在玆乎益州長史公道洽中孚履黃裳以貞吉寄隆分陜苴白茅而渉川猶爲龜組相輝不離泡幻之域熊車結轍尙迷苦愛之津爰捨淨財幸求多福爲亡女宇文氏敬造畫像等軸徵奇綃於水府采妙色於霞莊月面澄華疑金雲之夜敞蓮毫吐照狀珠浦之晨開花寶參差眺鶴林其非逺仙云肹蠁登鷲巖其可望窮形盡相陋燕壁之含丹寫妙分容嗤吳屏之墜筆式揚顯福俾讚幽魂其詞曰正教東漸遺像西至化格三天功超十地偉歟大士弘玆逺致追慟幽途載營檀施皎潔霜紈照影丹素果發金口蓮生玉步地寶天花星羅云布惠炬長設迷津永渡

益州徳陽縣善寂寺碑云佛堂東壁畫二聖僧丹靑未畢大啟神光鄰玉麈之崇輝發金龕之實相王勃之文也畫蓋唐初名筆

保寧志云利州城西北渡江二里吿成寺有唐髙宗則天后眞容倚巖爲樓俗傳爲阿武婆婆梳洗樓

九域志武士彟爲利州都督生則天於官今州西皇澤寺有武后眞容殿

黃休復益州名畫錄唐薛稷天后朝仕至太子少保文章學術名冠當時而好圖畫畫品錄云祕書省有薛少保畫鶴時稱一絕又聞蜀郡多有公畫盧求成都記雲府衙院西廳少保畫鶴與靑牛並少保自眉州司馬遷移文記今攺舊制無畫蹤矣

杜甫通泉縣署屋壁後薛少保畫鶴詩薛公十一鶴皆寫靑田眞畫色久欲盡蒼然猶出塵佳此志气逺豈惟粉墨新髙堂未傾覆幸得慰嘉賓曝露墻壁外終嗟風雨頻

益州畫錄云先是蜀人未嘗得見生鶴皆以薛少保所畫爲奇物

薛稷在普慧寺壁畫西方變相又自書寺額故少陵詩云少保有古風得之陜郊篇惜哉功名忤但見書畫傳我遊梓州東遺迹涪江邊畫藏靑蓮界書入金牓懸又揮西方變發地扶屈椽慘淡壁飛動到今色未塡【屈一作屋】碑目云在通泉壽聖寺蓋宋攺名

胡氏亭畫記撿挍尙書司空員外郎賜緋魚袋郭圓撰藝遊而至者則神傳焉神傳者國寶矣墨妙之於藝又加貴焉浮圖焰熾今國力不能迨也故藝之至者𨿽鴻徳巨儒亦伍於工徒矣唐故宰相薛公稷畫入神品以名之重時加貴之成都靜徳精舍有壁二堵雜繪鳥獸人物態狀生動乃一時之尢者也吾後帝宇之五年污叛帖夷萬方無事於是大去蠱人之疾以浮圖氏爲最詔走禦史監毀域內之祠凡云構山峙之宇一時而壞百工之名迹隨去焉胡氏璩文而好古惜少保之迹不存於鄕乃摻斤挾黨力剟於頹坌之際得人三十七頭馬八足又於福勝祠獲展氏子虔天樂二十五身及鄕之名工李氏感天樂十二色皆神傳異迹嵌於茅亭之壁於是長者之車益滿門矣任愚子若缺時寓蜀壯君好事之心亡其壓覆於是染醉毫紀其事於石會昌五年五月三日記今畫舊迹已沒惟存石記在三學山廨院東北此院是胡璩故宅

吳道玄者天賦勁毫幼抱神奧往往於佛寺畫壁縱以怪石崩灘若可捫酌明皇令其往嘉陵觀山水回奏云臣無粉本乃記在心命圖之一日而成是時李將軍思訓亦善山川帝亦令貌數月方畢帝曰思訓數月之功道玄一日之迹並皆妙也出歷代畫斷

朱景眞名畫錄云明皇天寶中忽思蜀道嘉陵江山水遂假吳道子驛使令往寫貌及回帝問其狀奏曰臣無粉本並記在心宣令於大同殿圖之嘉陵江三百餘里山水一日而畢

鹽亭志縣有聖像碑吳道子筆趙子昂贊

蜀萟文志唐吳道子畫聖像小影尙佐均有記

東坡四菩薩閣記始吾先君於物無所好燕居如齊言笑有時顧嘗嗜畫弟子門人無以悅之則爭致其所嗜庶幾一解其顏故𨿽爲布衣而致畫與公卿等長安有故藏經龕唐明皇帝所建其門四達八版皆吳道子畫陽爲菩薩陰爲天王凡十有六軀廣明之亂爲賊所焚有僧忘其名於兵火中取其四版以逃旣重不可負又迫於賊恐不能皆全遂竅其兩版以受荷西奔於岐而寄托於鳥牙之僧捨版畱於是百八十年矣客有以錢十萬得之以示軾者軾歸其直而取之以獻諸先君先君之所嗜百有餘品一旦以是四版爲甲治平四年先君沒於京師軾自汴入淮溯於江載是四版以歸旣免喪所嘗與往來浮屠人惟簡誦其師之言教軾爲先君捨施必所甚愛與所不忍捨者軾用其說思先君之所甚愛軾之所不忍捨者莫若是版故遂以與之且告之曰此明皇帝之所不能守而焚於賊者也而況於予乎予觀天下之蓄此者多矣有能及三世者乎其始求之若不及旣得惟恐失之而其子孫不以易衣食者鮮矣予惟自度不能長守此也是以與子子將何以守之簡曰吾以身守之吾眼可矐吾足可斮吾畫不可奪若是足以守之歟軾曰未也足以終子之世而已簡曰吾又盟於佛而以鬼守之凡取是者與凡以是予人者其罪如律若是足以守之歟軾曰未也世有無佛而蔑鬼者然則何以守之曰軾之以是予子者凡以爲先君捨也天下豈有無父之人歟其誰忍取之若其聞是而不悛不惟一觀而已將必取之然後爲快則其人之賢愚與廣明之焚此者一也全其子孫多矣而況能久有此乎且夫不可取者存乎子取不取者存乎人子勉之矣爲子之不可取者而已又何加焉旣以予簡簡以錢百萬度爲大閣以藏之且畫先君像其上軾助錢二十之一期以明年冬閣成

銘心絕品云遂寧客館鎭張衍知縣家有吳道子三教圖蜀僧智永房有道子慈氏菩薩圖

順慶志府東三十里龍門寺宋嘉定中建上有魚藍觀音像臨唐吳道子筆今存

大足志縣郭外北山沿崕里許皆刻佛像一維摩居士大類吳道子筆法

李廌畫評云李用及能畫鬼神其體格雄贍筋力魁壯旣無所羈束又不專詭怪凡爲鬼神者多以面擬金剛身擬善神用及則不然獨宗吳生之筆曽同畫相國寺壁至今稱之

元宗幸蜀姜皎以藩邸舊臣扈駕至綿州畫角鷹於督郵亭壁甚精妙一刺史模石豎州堂後當時鷹隼不敢入城後守模換去載至城南舟壞沒於潭乃嘆曰無功矣後人遂名其灘曰無功出本志

按皎玄宗時太常卿善畫封楚國公寓綿州有所畫角鷹知名於時杜少陵詩楚公畫鷹鷹戴角殺气森森到幽朔觀者貪愁掣臂飛畫師不是無心學此鷹寫眞在左綿卻嗟眞骨遂虛傳梁間燕雀休驚怕尙未摶扶上九天陸務觀劍南詩稿云姜公角鷹在綿州錄參廳

唐明皇令畫工畫十眉圖一曰鴛鴦眉又名八字眉二曰小山眉又名逺山眉三曰五嶽眉四曰三峯眉五曰垂珠眉六曰稜眉又名卻月眉七曰分梢眉八曰涵煙眉九曰拂云眉又名橫煙眉十曰倒暈眉東坡詩成都畫手開十眉橫云卻月爭新奇出丹鉛錄

益州名畫錄唐韋偃京兆人寓止蜀川善畫馬韓幹之亞也杜甫歌云韋侯別我有所適知我憐君畫無敵戲拈禿筆掃驊驑歘見騏驎出東壁一匹齕艸一匹嘶坐看千里當霜蹄時危安得眞置此與人同生亦同死蜀中寺觀亦無筆迹惟好古者收得畫錄定爲妙品

又云偃畫山水竹樹人物等思髙格逸居閒嘗以越筆點簇鞍馬人物山水雲煙千變萬態其爲馬或騰或倚或齕或飲或驚或止或走或起或翹或跂其小者或頭一點或尾一抹山以墨斡水以手擦曲盡其妙宛然如眞其髙僧松石鞍馬人物可居妙上品山水人物等居能品偃畫松好作交枝屈鐵之勢古勁無倫杜少陵作偃雙松圖詩韋侯韋侯數相見我有一匹好東絹重之不減錦繡段已令拂拭光淩亂請君放筆爲直幹蓋戲之也

董逌跋李太白畫像秋水爲神春冰爲質神鋒太儁逸气震放蓋玉在璞而流光金藏■﹝釒丱﹞而著美凝脂點漆豈非神仙中人瓊枝瑤樹自是風塵外物此蓋造化之元精含於渾淪而不得藏者且將見有而示人吾何足以明之

夔府臥龍寺有諸葛孔明畫像宋張震立祠時物也詩史堂有杜子美畫像王十朋詩何人作堂畫遺像收拾光芒榜詩史

成都艸堂有少陵像是夔府別駕何宇度所刻

陸務觀集云予以攝事漢嘉畫岑公參像於州壁

成都古今記艸堂寺有浣花夫人繪像按夫人姓任西川節度使崔旴妾也大歷時人封冀國

新都志云冀國任夫人眞像有靈在法圓寺後唐光啟中寺廢爲荷澤院

董逌跋資州今蜀道圖云顧長康愛嵇叔夜詩因爲之圖而垂綸長川目送歸鴻等語灼灼在人耳目畫之不可已也如此此圖云勢岫色林谷明藹皆有逸趣非嘗歷蜀道而知少陵詩意者未易迨此大觀四年二月日書蜀山水有圖杜少陵題嚴鄭公廳詩日臨公館靜畫列地圖雄劍閣星橋北松州雪嶺東華夷山不斷吳蜀水相通興與煙霞會淸尊幸不空

盧楞伽者京兆人也善畫明皇駐蹕之日自汴入蜀名播蜀川當代名流咸伏其妙至徳二載起大聖慈寺乾元初於殿東西廊下畫行道髙僧數堵顏眞卿題贊時稱二絕至幹寧元年王蜀先主於寺東廊起三學院不敢損之移一堵於院門南一堵於門北一堵於觀音堂後此三堵六身畫經二百五十餘年宛如也西廊下一堵馬鳴提婆像二軀𨿽遭粉飾猶未損其筆蹤餘者重妝皆昧前迹出益州名畫錄

又云三學院舊名東廚院門兩畔畫東北二方天王兩堵蜀王建修寺後移在院內北廊下亡失姓名按此楞伽之筆

古寺名筆云成都西林院佛殿壁後彌陀佛及二菩薩彌勒羅漢極樂院殿內十六羅漢俱盧楞伽筆

又云成都保福院佛殿內羅漢一堂亦盧楞伽筆舊記中不載蓋自昭覺攺神霄徙來之物

成都記極樂院有盧楞伽畫迹蘇文忠同潁濵來觀題壁而去

範至能峨眉行記牛心寺有唐人畫羅漢一版筆迹超妙眉目津津欲與人語蜀寺畫胡僧推盧楞伽爲第一今見此板乃知楞伽源流所自國初牛心後寺此壁猶存但漫滅耳予得之萬年僧惟淨云

銘心絕品云漢州何耕道夫類元家有楞伽小本十六羅漢圖

辛澄者不知何許人也建中元年大聖慈寺南畔創立僧伽和尙堂請澄畫焉才欲援筆遇一胡人云僕有泗州眞本一見甚奇遂依樣描寫及諸變相未畢蜀城士女瞻仰如雲供養無虛日今已重妝損矣普賢閣下五如來同坐一蓮花及鄰壁小佛九身閣裏如意輪菩薩並澄筆見存出益州畫錄

畫品云成都大慈普賢閣外南壁畫佛會一堵五如來一堵八菩薩釋迦佛一堵並閣後壁文殊普賢北畔五髻文殊彌勒下生北方天王並堂內四柱上四天王並辛澄筆

朱景元畫錄王宰家於西蜀貞元中韋令公以客禮待之畫山水樹石出於象外杜員外贈歌云十日畫一松五日畫一石能事不受相促迫王宰始肯畱眞迹景元曽於故席夔舍人廳見一圖幛畫臨江雙樹一松一栢古藤縈繞上盤空下著水千枝萬葉交植曲屈分布不雜或枯或榮或蔓或亞或植或倚葉疊千重枝分四面達士所珍凡目難辧又於興善寺見畫四時屏風若移造化風候云物八節四時於一座內妙之至極也

唐符載劍南西川幕府諸公寫眞讚序云戊辰歲尙書韋公授鉞之四年也初尙書以汧隴殊勲拜執金吾天子猶以爲功重而報輕俾作鎭於蜀得自開幕府延納賢雋焉韋公虛中下禮愛敬士大夫故四方文行忠信豪邁倜儻之士奔走接武麇至幕下縉紳峩峩皆一時偉人時符子客於成都嘆其盛美又咸得眾君子之歡而嘗思欲讚頌之事無由緣殆似行佞蘊蓄浩思殊欝欝不快也適會有沙門義全者善丹靑尢攻寫眞諸公博雅好事皆使圖畫之山客由是得書曩意因述寫眞讚十三章使士林才彥不獨仰大府得賢之盛抑亦欲屬詞比迹各明其爲人也

李洪度者蜀人也元和中府主相國武公元衡請於大聖慈寺東廊下維摩詰堂內畫帝釋梵王兩堵笙竽鼓吹天人姿態筆蹤妍麗時之妙手莫能偕焉會昌前諸寺圖畫多除毀惟餘此一處見益州畫錄

又云浣花龍興寺成都記謂本正覺寺也中堂有前益州長史臨淮武公元衡並從事五人繪像俱朝服爲淳化五年兵火殘毀

南部志裴迪唐丞相晉公之後宋初爲新政令因家焉藏有晉公遺像自撰眞贊

名畫記左全蜀人本儒家子工畫佛道人物多仿吳生之筆今大慈寺多寶塔地獄變相是也

白樂天在忠州作荔枝圖以寄朝士自序云荔枝生巴蜀間樹團團如帷蓋葉如冬靑華如橘春榮實如丹夏熟朶如葡萄核如枇杷殻如紅繒膜如紫綃瓤肉潔白如冰雪漿液甘酸如醴酪若離本枝一日而色變二日而香變三日而味變四五日外色香味盡去矣

左全者蜀人也本自名家世傳畫迹寶歷中於大聖慈寺中殿畫維摩詰變相獅子國王菩薩變相三學院門上三乘漸次修行及降魔變相文殊閣東畔水月觀音千手眼大悲變相極樂院門兩邊金剛經驗及金光明經變相前寺南廊下行道二十八祖北廊下行道羅漢六十餘軀又於多寶塔下仿長安景公寺吳道元地獄變相蓋當時吳生畫此地獄相都人咸觀懼罪修善兩市屠沽經月不售云全塔畫至王蜀時令雜手重妝已損惟存大體大中初又於聖壽寺大殿畫維摩詰變相一堵樓閣樹石花雀人物冠冕畨漢異服皆得其妙今見存

趙公佑者長安人也寶歷中寓蜀工畫人物尢善佛像天王神鬼贊皇公鎭蜀賓禮之自寶歷至開成於諸寺畫佛像甚多會昌中一例除毀惟存大聖慈寺文殊閣下天王三堵閣內東方天王一堵藥師院師堂內四天王並十二神前寺石經院天王部屬等迹公佑天資神用筆奪化權應變無涯罔象莫測名髙當代時無等倫數仞之墻用筆最尙風神骨气惟公佑得之六法全矣已上二則益州畫錄

名筆記中寺文殊閣畫阿彌陀佛大悲毘盧十大弟子四堵閣外壁大悲三十七尊法華經驗大悲菩薩四堵東南方天王西方天王及藥師院殿文殊普賢維摩無量壽西方天王十二神共九堵皆待詔趙公佑筆也

名畫記趙公佑成都人工畫佛道鬼神大慈聖興兩寺皆有畫壁子溫奇亦善畫成都寺觀多見其迹有孫徳齊後亦知名

溫奇幼而頴秀長有父風父歿之後於大聖慈寺文殊閣內繼父之蹤畫北方天王及梵王帝釋大輪部屬天將堂天將部屬並梵王帝釋普賢閣下南方天王華嚴閣上東西二方天王梵王帝釋中興寺大殿文殊普賢及天王部眾並其筆見存出益州畫錄

古寺名筆載大輪堂畫大輪部屬兩堵金剛二十四尊堂在保福院也待詔趙溫奇筆

又云保福院門屋畫天王二堵趙徳齊筆

成都古今記雲府衙西北有畫前益州五長史眞李太尉贊皇公記云益州艸堂寺列畫前長史一十四人代稱絕迹余嘗於數公子孫之家獲見圖狀乃知艸堂繢事靡不造眞昔巖野旁求徒聞審像嵇山髙謝惟上鎔金孰若托之丹靑妙畫神照然楚國祠廟魯王宮室曁此邦文翁舊館皆圖歷代卿相粲然可觀惟有慕於前良曽莫究乎形似與夫年代旣逺遺像猶存入虛室而煙霞暫披拂浮埃而瑤林斯覩余以精廬甚古畫壁將傾乃選其功徳尢著者五人模於郡之廳所追惟二漢臺閣皆有畫寫黃霸於定國𨿽宰相名臣不得在畫像之列卓子師徳行君子而居功臣之右今之所取其在玆乎采色旣新光靈可想儼若神對吾將與歸因敍其事以貽來哲太和四年閏二月十八日劍南西川節度副大使知節度事銀靑光祿大夫檢校兵部尙書兼成都尹禦史大夫贊皇縣開國伯李徳裕記按唐節度使不帶尹則帶長史銜非賓佐比也

古寺名筆載成都華嚴閣上節度使杜悰像乃張逢畫亦知名者

陳皓彭堅不知何許人也開成中與範瓊寓蜀大中年府主杜相公悰起淨眾等寺門屋知三人中範瓊年齒𨿽低手筆稱冠矣因請陳彭各畫天王一堵各令一客將伴之以幔幕遮蔽不令相見畫畢相國與諸府寮撤其幃幕南畔仗劍振威者彭筆北畔持弓奮赫者陳筆二人筆力相似觀者莫能升降大約皆宗吳道元而傅采拂澹過之畫法一曰气韻生動是也二曰骨法用筆是也三曰應物象形是也四曰隨類賦采是也五曰經營位置是也六曰傅彩模寫是也斯六法者名軰少該惟此三人俱盡其美

範瓊不知何許人唐開成中與陳皓彭堅同時寓蜀皆善人物佛像三人同手於諸寺圖畫甚多會昌年皆除毀惟大聖慈者得存洎宣宗再興佛寺三人於聖壽聖興淨眾中興等寺自大中至乾符筆無暫釋圖畫墻壁二百餘間若天王佛像髙僧經驗及諸變相名目𨿽同形狀各別自淳化五年及咸平三年兵火之餘得存三寺筆迹於後大聖慈寺南廊下藥叉大將和修吉龍王鬼子母天女五堵謂之十七護神北廊下石經院門兩金剛東西方天王中寺大悲院門上阿彌陀佛及四菩薩院門兩畔觀音藥師石經板上七佛四仙人大悲變相天將堂兩畔南北二方天王文殊閣下北方天王及天王變相聖壽寺大殿釋伽像行道北方天王西方變相殿上小壁水月觀音浴室院旁西方天王大悲院八明王西方變相皆大中年畫也聖興寺大殿東北二方天王藥師十二神釋迦十弟子彌勒像大悲變相並咸通年畫也其中西方一堵甚著奇工極其精妙烏芻瑟磨兩堵設色未半筆蹤嚴然後之妙手終莫能繼而聖壽聖興兩寺純是範筆右二則益州名畫錄成都古今記藥師院連寺廊八門兩壁畫千眼大悲及北方天王大悲釋迦變相四堵天將院壁畫羅漢二軀北方天王及天將部屬並帝釋梵王共六堵中寺文殊閣彌勒釋迦西方變相北方天王變相極樂院門外壁散花天女俱範瓊筆

張騰者不知何許人也武宗末年寓蜀於諸寺壁圖畫亦多會昌年除毀皆盡大中初佛寺再興於聖壽寺大殿畫文殊普賢彌勒下生共三堵浴室院北對範瓊舊壁畫持弓北方天王一堵大聖慈寺文殊閣下報身如來一堵見存

常粲者雍京人也咸通年路侍中巖牧蜀粲自京師至路公禮待之善傳神雜畫有七賢像六逸像女媧伏羲神農像立釋伽像五天胡僧像孔子西周問禮像名醫下蠱像樗蒲圖龍樹驗丹圖至今好事者收之爲後學師範又玉局化壁畫道門尊像甚多王蜀時修攺亦頹損矣今大聖慈寺悟達國師眞乃粲筆見存

常重允者粲之子也僖宗幸蜀回鑾之日蜀民請畱禦容於大聖慈寺時隨駕待詔盡皆操筆不體天顏府主陳太師敬瑄遂表進重允一寫而成內外官屬無不嘆駭謂爲僧繇後身復宣令於中和院壁寫隨駕臣寮眞列爵名於左西川節度副大制置指揮諸道兵馬兼供軍使太師中書令成都尹頴川郡王陳敬瑄義成軍節度使中書令王鐸門下侍中韋昭度檢校司徒守太子太保鄭畋檢校司徒鄭延林翰林學士承旨守兵部尙書樂朋龜翰林學士守禮部尙書杜讓能翰林學士戶部侍郎崔凝翰林學士中書舍人沈仁偉翰林學士中書舍人侯■﹝曾羽﹞尙書左僕射裴璩禮部尙書兼太常禮儀使牛叢左散騎常侍楊堪右散騎常侍栁渉右散騎鄭瑣左諫議大夫李紹鰍右諫議大夫蕭說尙書左丞知中朝禦史中丞盧澤給事中李輝給事中宋旦中書舍人鄭欣比部郎中知制誥蘇循尙書右丞判戶部張褘尙書吏部侍郎張讀尙書刑部侍郎充集賢殿學士李燠尙書禮部侍郎知貢舉歸仁澤行在十軍司馬工部侍郎判度支秦韜玉已上二十七人寫在殿上禦容前左神策軍觀軍容使護軍中尉田令孜右神策護軍中尉觀軍容使西門思恭內飛龍使知內侍省楊復恭內樞密使田匡禮內樞密使李順融宣徽南院使劉景宣宣徽北院使田獻銖左衛大將軍石守悰左金吾大將軍劉巨容行在諸軍馬步都虞候趙某及諸司使副一百餘員已上俱寫在禦容後尋授駕前翰林待詔賜緋魚袋駕歸韋相國昭度爲西川節制而陳太師與監護田軍容拒命據城王蜀先主時爲行軍司馬攻圍三年乃以城降旣克下王先主至寺拜僖宗禦容觀繪壁惟不見陳田眞因問寺僧對云拒扞王師近方塗抹先主曰某豈與丹靑爲參商遽命重寫重允乃挼皁莢水洗去而風姿宛然先主嘉賜之常公自言我畫梁爛摧之外雨淋水洗終無剝落者蓋其設色與人殊也僞通王宗裕性多猜忌惑一媵嬖欲爲寫貌而惡人久視謂常曰頗不熟視審可乎曰可頃之夫人至拜立斯須而退翌日貌其姿容短長無遺毫髮敏妙皆此類也又於玉局化寫王蜀先主爲使相日眞容後移在神興觀之壽昌殿矣今大聖慈寺興善院泗州和尙及華亭張居士眞寶歷寺請塔天王寧蜀寺都官土地並其筆見存右三則益州畫錄按外史檮杌孟主往大慈寺觀明皇僖宗禦容宴羣臣於華嚴閣下卽此物也

蜀中廣記卷一百五

●欽定四庫全書

蜀中廣記卷一百六

﹝明﹞曹學佺撰

○畫苑記第二

李升者成都人也小字錦奴弱冠工山水天縱生知不從師授初得張藻員外山水一軸玩之數日棄去曰未盡妙也遂出意寫蜀中境山川平逺心思造化意出先賢數年中創一家之能盡山水之妙毎含毫素必有新奇如桃源洞圖武陵溪圖靑城山圖峨眉山圖二十四化山圖好事者得之爲箱篋珍明皇朝有李將軍思訓者擅名山水稱李將軍蜀中乃呼升爲小李將軍蓋其藝相匹云悟達國師自京入蜀請於聖壽寺本院同居數年於殿壁畫三峽圖一堵霧中山圖一堵又於大聖慈寺眞堂內畫漢州三學山圖一堵彭州至徳山圖一堵時稱悟達國師眞堂有四絕常粲寫眞僧道盈書額李商隠題讚李升畫山水今見存出益州畫錄

古寺名筆大聖慈寺四絕堂畫壁二堵爲彭州至徳山金堂縣棲賢山壽寧院有三峽圖及霧中山二堵俱唐李升筆評爲妙上

孫位東越人也僖宗南巡自京入蜀號會稽山人性情疎野襟抱超然好飲酒未嘗沈酩禪僧道士常與往還豪貴禮有少慢縱千金不屑惟好事者時得其畫焉光啟年應天寺無智禪師請畫山石兩堵龍水兩堵寺門東畔畫東方天王及部從兩堵昭覺寺休夢長老請畫浮漚先生松石墨竹一堵仿潤州髙座寺張僧繇戰勝一堵兩寺天王部眾人鬼相雜予戟鼓吹縱橫馳突交加戛擊欲有聲響他若鷹犬之類皆三五筆而成弓弦斧柄並掇筆而描如從繩而正矣其作龍拏水洶湧千狀萬態勢欲飛動松石墨竹筆精墨妙莫可記述非天縱其能情髙格逸孰能與於此邪悟達國師請於眉州福海院畫行道天王及松石龍水兩堵並存不知其後有何所遇攺名遇

成都玉局觀有孫位畫龍釋貫休詩云我見蘇州昆山佛殿中金城柱上有二龍老僧相傳道是僧繇手尋常入海共龍鬭又聞蜀國玉局觀有孫遇迹蟠屈身長八十尺遊人爭看不敢近頭覷寒泉萬丈碧

景朴者蜀人也蜀廣政年於應天寺門西畔畫西方天王及部從兩堵以對孫遇筆識者比之蹄涔巨浸未得萬分之一慮誤後人因附政之出名畫錄

五代歐陽烱應天寺門左壁天王畫歌曰錦城東北黃金地古昔何人興此寺白眉長老重名公曽識會稽山處士寺門左壁畫天王威儀部從來何方鬼神怪異滿壁走當檐颯颯生秋光我聞天王分理四天下水晶宮殿琉璃瓦彩仗時拂琳瑯裝金鞭頻策麒麟馬毗沙大像何光輝手擎巨塔淩雲飛地神對出寶缾子天女倒披金縷衣唐朝說著名公畫周昉毫端善圖寫張僧繇是有神人吳道子稱無敵者奇哉妙手傳孫公能於此地畱神蹤斜窺小鬼怒雙目搘倚越狼髙半胸寶冠動總生威容趨蹌左右來傾恭臂橫鷹爪尖纎利腰纚虎皮斑剝紅飄飄但恐入雲中步驟還疑歸海東蟒蛇拖得渾身墜精魅搦來雙眼空當時此藝實難有鎭在寶坊稱不朽東邊畫了空西邊畱與後人教敵手後人見者皆心驚盡謂名公不敢爭誰知未滿三十載或有異人來間生匡山處士名稱朴頭骨髙奇連五嶽曽持象簡累爲官又有蛇珠常在握昔年長老遇奇蹤今日門師識景公興來便請泥髙壁亂搶筆頭如疾風逡巡隊仗何顚逸散漫奇形皆湧出交加器械滿虛空兩面劃然如鬭敵聖王怒色覽東西劍刃一揮皆整齊腕跟獅子咬金甲腳底夜叉擎絡羇馬頭壯健多筋節烏嘴彎環如屈鐵徧身蛇虺亂縱橫遶頷髑髏幹碎裂眉粗眼豎發如錐怪異令人不可知科頭巨卒噉生鬼半面女郎安小兒況聞此寺初興置地脈沈沈當正气如何請得二山人下筆忽成千古事君不見明皇天寶年畫龍致雨非偶然包含萬象藏心裏變現百般生眼前後來畫品列名賢惟此二人堪比肩人間是物皆求得此樣欲於何處傳常憂筆底生雲霧揭起寺門天上去出野人閒話

畫品云春龍起蟄圖蜀文成殿下道院軍將孫位所作山臨大江有二龍自山下出一龍蜿蜒驤首雲間水從雲气布上雨自爪鬛中出魚蝦隨之或半空而隕一龍尾尙在穴前踞大石而蹲舉首望雲中意欲俱往怒爪如腥艸木盡靡波濤震駭澗谷彌漫山下橋路皆沒山中居民老小聚觀扶戶闞牖人人驚畏若屋顚墜筆勢超軼气象雄放非其胸中磊落不凡神物變化未易能也位後名異蓋遇異人得度世法云

李畋昭覺寺記寺有孫位畫行道天王像及浮邱先生松竹

蘇東坡云古今畫水多作平逺細皺其善者不過能爲波頭起伏唐處士孫位始出新意畫水之變號爲神逸其後蜀人黃筌孫知微皆得其筆法常於大慈寺四壁作輸瀉跳蹙之勢洶洶若奔崕也知微死法遂中絕

東坡雪浪齋銘予於中山後圃得黒石白脈如蜀孫位孫知微所畫石間奔流盡水之變又得白石曲陽以大盆盛之激水其上名其室曰雪浪齋銘雲畫水之變蜀兩孫與不傳者歸九原異哉駁石雪浪翻石中乃有此理存玉井芙蓉丈八盆伏流飛空漱其根東坡作銘豈浪言四月辛酉紹聖元年

道士張素卿者簡州人也少孤貧性好畫在成都主譙國夏侯公孜宅多見隋唐名畫藝成之後落拓無羈遂衣道士服惟畫道門尊像豪貴之家少得其迹乾符中居靑城山常道觀焚修至中和元年僖宗遣使與賜紫道士杜光庭封丈人山爲希夷公癸卯歲素卿上表五嶽旣已封王丈人位居五嶽上不可稱公是歲勅攺封五嶽丈人爲希夷眞君詔賜紫素卿有老子過沙圖五嶽朝眞圖九皇圖五星圖老人星圖二十四化眞人像太無先生像天分敏速落錐之後下筆如神自始及終更無攺正龍興觀多其畫壁年深皆頹損余張伯子堂板龕內門龍虎兩軀見存王蜀先主修靑城山丈人觀命於丈人眞君殿上畫五嶽四瀆十二溪女山林溪沼樹木諸神及嶽瀆曹吏詭怪之質生於筆端上殿見者無不恐懼又於簡州開元觀畫容成子董仲舒嚴君平李阿馬自然葛元長壽仙皇初平葛永璝竇子明左慈蘇耽等十二仙君像及諸仙賣卜賣藥書符導引時事筆蹤灑落彩色妍麗當代名流皆推妙手蜀檢校太傅安公思謙好古博雅時得名畫皆獻之如黃筌滕昌佑石恪在其門館賓禮優厚甲寅歲十一月十一日爲蜀主誕辰安公進素卿所畫十二仙眞形十二幅蜀主耽玩嘆賞者久之因命翰林學士禮部侍郎歐陽烱次第讚之翰林待詔黃居寶八分書題凡有醮奏輒於玉局開懸供飬幹徳三年蜀平吏部侍郎呂公餘慶鎭蜀並將進呈出益州畫錄

朱景玄云張南本不知何許人中和八年寓蜀工畫佛像人物龍王神鬼有金穀園圖勘書圖詩會圖白居易叩齒圖髙麗王行香圖今聖壽寺中門賓頭盧變相東廊下靈山佛會大聖慈寺華嚴閣下東畔大悲變相竹溪院六祖興善院大悲菩薩八明王孔雀王變相並其筆相傳南本於金華寺大殿畫明王八軀才畢有一老僧入寺驚蹶而僕已言初不知是畫但見大殿遭火所焚當時孫位畫水南本畫火代無及者水火之畫皆無定質惟此二人冠絕今古

李方叔云始南本與位並學畫水皆得其法南本以爲同能不如獨勝遂專意畫火獨得其妙今此辟支佛結跏趺坐火周其身筆气焱鋭得火之性觀者以煙飛電掣烈然有焚林燎原之勢佛以定慧力坐其間安然不動則豈毫末小利害足以動其心乎予爲之偈曰大士坐禪心若水月火周其身威焰炎烈靜觀無始火本不熱與火相忘何生何滅吾觀若人孰懼燒劫

名畫錄僖宗駕回之後府主陳太師於寶歷寺置水陸院請張南本畫天神地祗三官五帝雷公電母嶽瀆神仙及古帝王於蜀中諸廟百二十餘幀千怪萬異神鬼龍獸魍魎魑魅錯雜其間時稱大手筆也至孟蜀時被人模搨竊換眞本鬻之荊湖髙氏今所存贗本耳淳化年亦遭搓劫散失

成都古寺名筆華嚴閣窻外大悲像一堵保福院殿後海山觀音一堵彌勒院壁十六羅漢及文殊普賢皆待詔張南本筆妙格中品也海山自昭覺移來者按李畋昭覺寺記有張南本畫水月觀音或卽保福院物

石恪字子專成都人也幼無羈束長乃博綜儒學好畫工古體人物斆張南本筆法有田家社會圖鱉靈開峽圖夏禹治水圖新羅人較力圖陳子昂盧藏用宋之問髙適畢構李白孟浩然王維賀知章司馬承禎仙宗十友圖嚴君平拔宅升仙圖五星圖南北斗圖三教圖道門三官五帝圖壽星圖城中寺觀亦多其筆兵燹後余聖壽寺經閣院玄女堂六十甲子神像及龍興觀仙遊閣下龍虎君並存益州畫錄

劉道醇名畫評石子專成都郫人性輕率尢好淩轢人常爲嘲謔之句略協聲韻與俳優不異有雜言傳於世初事張南本學畫才數年已出其右多爲古僻人物詭形殊狀以蔑辱豪右西川人患之嘗畫五丁開山及巨靈擘太華圖其气韻剛峭爲時所稱今蜀會秦川及闕下尙多恪筆

畫品云玉皇朝會圖蜀石恪所作凡天仙靈官金童玉女三官太乙七元四聖經緯星宿風雨雷電諸神嶽瀆君長地上地下主者皆集於帝所玉皇大天帝南面端扆而坐眾眞仰首承望淸光見之者神爽超然如在通明殿中也其作水府官吏腰間系魚蟹蓋以侮觀者恪性不羈滑稽玩世故畫筆豪放出入繩檢之外而不失其奇所以作形相或醜怪奇崛以示變頃見其作翁媼嘗醋圖搴鼻撮口以明其酸又見作鬼百戲圖鐘馗夫婦對案置酒供張果肴作執事諸鬼皆學其情態前有大小鬼數十合樂呈伎倆曲盡其妙此圖玉皇像不敢深戲然猶不免懸蟹欲調後人之一笑也

諭汝礪玉局洞石恪畫天仙四壁歌曰眞人何年下紫淸目睛飄墮如流星至今玉洞通杳冥蕭然紫室之威靈杖屨而來六月望赤旱裂石風淒泠歘然四壁呀欲動神怪夭矯目點睛道與之貌非丹靑馭風而行誰使令雲飛電掣集帝所超然得意皆天人異哉石子偉丈夫胸中磊磊怪所儲玄圃之山帝所居子遊其間墜雙鳬不然安知天上有此樂禿筆一掃淩方壺細看毛骨分錙銖偉形傑狀人人殊古來列眞誰所摹前稱關同後張圖近之豪者郭忠恕落筆拂捩如奔瀦兩公軼蕩不拘束筆力磊砢相劘扶我來憑欄聊一呼隨翁聯軒上淸都

昌州惠因院藏經殿後壁有石恪作水墨文殊偕維摩問疾一堵出雜記

古寺名筆成都白馬院佛堂十六羅漢石恪筆

宋楊佑甫有眉州十事記石恪畫護法神是其一也見輿地紀勝

中江縣誌有響壁在寧國寺殿北隅今毀祕書丞萬當世記雲中江縣耆舊相傳縣署東有寧國寺寺之大雄殿北隅有古畫西方變相音樂壁一堵若人盡心以瞻舉手而拍則壁中有管弦之聲肆發於外予自蒞邑熟聞斯言心竊疑之會雪山嗣中懿因謂曰邑大夫語我響壁實耶虛耶吾將聽之乃以孟春上旬顓造金地首窺玉毫設席以禮之馨鑪以祝之企其髙壁覽其妙畫非古非今或明或暗百佛𨿽具五彩微潰引掌大拍和音載生始則杳杳然若細流之發深谷也終則錚錚然若涼颸之振逺空也若然則瓠巴之琴蒙恬之箏孔偉之琵琶師涓之箜篌何雜沓於中而悠揚於外也又不知我大雄氏出無何之鄕化有緣之俗發玆名筆警此殊方也按其畫乾符四年季夏所作四朝變現迄今於斯信矣噫非畫之精則神之靈非佛之明則人之誠何感應如是之通已亦不自知其然也視夫登孔子之堂而聞金石絲竹之音從汗漫之遊而見云軺風馭之彩者又何逺乎此三教之所以鼎盛垂於無窮也因爲之贊曰寧國梵宮在邑之東壁有妙畫畫西方中五彩彌暗百靈肇通潔心一禱沈檀靄空舉手一拍管弦鏘風其聲何若秋夜髙松其聽何若春曉逺鐘非神之變卽墨之工非佛之力卽人之崇百九十載唐宋昭融無記無贊何以永終

呂峣者京兆人也唐翰林待詔隨僖宗至蜀授將仕佐郎守漢州雒縣主簿賜緋魚袋今大聖慈寺華嚴閣上天王部屬諸神及王波利眞並其筆見存

竹度者雍京人也工畫人物佛像聞成都新修大聖慈寺欲繪吳道元地獄變相於中道逺莫致迨廣明年隨僖宗入蜀則左全已在多寶塔畫竟遂於華嚴閣下後壁西畔畫丈六天花瑞像一堵施焉右二則益州畫錄

成都名筆載華嚴閣當面四壁有王波利小像呂峣筆也

又雲華嚴閣影壁之後近西壁上有畫天花瑞像一堵待詔竹虔筆也

滕昌佑字勝華本吳人隨僖宗入蜀以文學從事不婚不仕惟書畫是好性情髙潔不肯趨時常於所居樹竹石杞菊種名花異艸以資其畫歿年八十有五初攻畫無師惟寫生物以似爲工而已有虫魚圖蟬蝶圖生菜圖折枝花圖折枝果圖雜竹樣造夾貯生果隨類傅色並擬諸生又工書時呼滕字今大聖慈寺文殊閣普賢閣蕭相院方丈院多利心院藥師院天花瑞像數額並昌佑筆也其畫蟬蝶艸虫謂之點畫蓋陸果劉褒之類也畫折枝花下筆輕利用色鮮妍邊鸞之類也出益州畫錄

畫評云趙昌劍南人性傲易𨿽遇彊勢亦不肯下之遊巴蜀梓遂間善畫花果初師滕昌佑後過其藝時州伯郡牧爭求筆迹昌不肯輕與故得者以爲珍玩大中乾符中丁朱厓奉白金五百爲壽昌感其意親往謝之朱厓延於東閣求生菜數窠及爛瓜生果等命筆遽成而去晚年還蜀尢有聲譽多出金購其舊畫以自祕有門生王友亦知名

又云菡蓞圖趙昌作昌善畫花設色明潤筆迹柔美國朝以來有名於蜀時稱徐熈畫花傳花神趙昌畫花寫花形言比熈則差劣耳其後鐔宏王友之軰皆弗逮也蓮花生泥污之中出於水而不著水昌作此花標韻淸逺能識此意

又云王友字仲益蜀人師趙昌畫花木不由筆墨專尙設色得其芳艷之態今豪貴家得友筆往往目爲趙昌以其親切故難辧也

達守時道宏廣叔家有艾宣棘鶉圖徐髙魚圖王友折李艸虫圖出銘心絕品

大聖慈寺六祖院羅漢閣上有峨眉靑城羅浮霧中四山四堵昭覺寺大悲堂內四天王兩堵堂外觀音一堵寺門後東西天王兩堵並中和年畫不記名姓出益州畫錄

張詢者南海人也中和年隨駕到蜀與昭覺寺休夢長老有故遂依托焉於本寺大慈堂後畫壁三堵一早景一午景一晚景謂之三時山僖宗駕幸玆寺盡日歡賞王蜀太子簡王欲遷壁於東宮爲壁泥通枋移損不全乃止出益州畫錄

趙徳齊者溫奇子也王蜀幹寧初精舍未嚴禪室未廣先主於大聖慈寺大殿東廡起三學延祥之院請徳齊於正門西畔畫南北二方天王兩堵院門舊有盧楞伽畫行道髙僧三堵六身賴徳齊遷移獲全至今光化年先主受勑置生祠命徳齊與髙道興同畫西平王儀仗旗纛旌麾車輅法物及朝眞殿上皇姑帝戚后妃嬪禦眞百堵已授翰林待詔賜紫金魚袋光天元年戊寅先主殂後主復命與道興畫陵廟鬼神人馬及車輅儀仗宮寢嬪禦一百餘堵今大聖慈寺竹溪院釋迦十弟子開十六大羅漢崇福禪院帝釋及羅漢崇眞禪院帝釋梵王及羅漢堂文殊普賢皆其筆見存

髙道興成都人攻雜畫尢善佛像蜀光化中授待詔賜紫及畫儀仗陵廟具徳齊傳中別畫大慈寺兩廊髙僧六十餘軀華嚴閣東畔丈六天花瑞像並存右二則益州畫錄

名畫記髙道興事王蜀爲內圖畫庫使工佛道雜畫用筆神速觸類皆精諺云髙君墜筆亦成畫子從遇事孟蜀爲翰林待詔嘗於宮中大安樓下畫天王對佛圖

成都古寺畫記華嚴閣影壁後東壁上天花瑞像乃髙道興筆與竹虔相對者也

成都聖壽寺東廊下維摩詰堂內畫居士本像方丈內畫花竹芭焦山水松石風候雲气三堵昭宗景福年物不畱姓名

趙徳玄者雍京人也天復年入蜀工畫車馬人物屋木山水佛像鬼神筆無偏擅隨事皆長其樓殿臺閣向背低昂代無比者有朱陳村圖丰稔圖漢祖歸丰沛圖盤車圖皆臺閣樣初入蜀將梁隋唐名畫百本自隨至今相傳以爲楷式裴孝源公私畫錄云自魏晉以來終於貞觀祕府並人間畫共集二百九十八卷二百三十卷是隋唐官本十三卷是左僕射蕭瑀進二十卷得自楊素家三卷許善心進十卷髙平縣書佐女張氏所獻四卷安福進十八卷光在祕府無得處人名惟有天和年月集賢校理張懷瓘云昔梁武帝博雅好古鳩集名畫令鑑者數人共詳名氏兼定品格以供禦玩及侯景作亂江陵府將陷元帝先焚內庫書畫數萬卷深可嘆息其後帝王兼愛進獻又盈祕府天后朝張易之奏召天下名工修諸圖畫因竊換眞本以私家收藏僞本繳還歿後爲薛稷所得稷歿入於岐王府復慮上知乃盡焚之當時天府所藏多渉於贗人間所蓄或反是眞蜀因二帝駐蹕昭宗遷幸自京將到圖書名畫散落民間固亦多矣杜天師在蜀收集道經三千卷儒書八千卷而徳玄所攜梁隋及唐畫百本或自模搨或是粉本或是墨迹無非祕府散逸者流傳在蜀信後學之幸也今福慶禪院隠形羅漢變相一堵徳玄筆見存

刁光胤亦雍京人性髙潔交遊不雜工畫湖石花竹貓兔鳥雀天復中入蜀前軰有工此者頓減價矣黃筌孔嵩二人師之親受其訣孔尙升堂黃得入室刁公居蜀三十餘年筆無蹔暇非病不休非老不息卒年八十大聖慈寺熾盛光院明僧錄房小壁四堵四時雀竹是其迹也廣政中黃居宷重妝雀蝶精奇轉甚三學院廳小壁花雀兩堵亦其耄年之筆按劉道醇畫評以刁爲蜀郡人

麻居禮者蜀人也幼師張南本深得其訣光化天復年聲迹已喧畫資簡卭蜀等州寺觀甚多今見存聖壽寺偏門北畔八難觀音一堵

禪月大師貫休婺州金溪人也俗姓姜氏字徳隠天復年入蜀王先主賜紫衣有詩名兼善艸書畫圖時人比諸懷素師閻立本畫羅漢十六幀龎眉大目者朶頥隆鼻者倚松石者坐山水者胡貌梵相曲盡其態或問何以知其形答云休自夢中所覩爾又畫釋迦十弟子亦如此類人皆異之當時卿相皆有歌詩求之可見而不可得也太平興國初太宗捜訪古畫時給事中陳公羽牧蜀以其羅漢十六幀進焉僞翰林學士歐陽炯禪月大師應夢羅漢歌云西嶽髙僧名貫休才情峭拔淩淸秋天教水墨畫羅漢魁岸古容生筆頭時或大綃泥髙壁閉目焚香坐禪室忽然夢裏見眞儀脫下袈裟點神筆髙握節腕當空擲窣窣毫端任狂逸逡巡便是兩三軀不似畫工虛費日碎石安排嵌復枯眞僧列坐連跏趺形如瘦鶴精神健骨似伏犀頭角麤兀倚松根傍巖縫曲碌腰身長欲動看經弟子擬同聲磕睡山童欲成夢不知夏臘幾多年一手搘頥偏袒肩口開或若共人語身定復疑初坐禪案前臥象低垂鼻崕裏老猿斜展臂芭蕉花裏刷輕紅苔蘚文中暈深翠硬笻竹杖矮松牀雪色眉毛一寸長繩闗梵筴兩三片綫補衲衣千萬行林間落葉紛紛墮一印殘香斷煙火皮穿木履不曽拖筍織蒲團鎭長坐休公逸藝無人加聲譽喧喧徧海涯五七字詩一千首大小篆字三十家唐朝歷歷多名士蕭子云並吳道子若將書畫比休公只恐當時浪生死始自江南來入秦於今到蜀多交親詩名畫手皆奇絕覷你凡人事事精瓦棺寺裏維摩詰捨衛城中辟支佛若將此畫比量看最是人間爲第一右五則益州名畫錄

呂大防觀政閣記載太守刺史節度使畫像李冰文翁王尊張堪第五倫廉範種暠李膺髙眹諸葛亮王浚髙儉陸象先蘇頲嚴武崔寧韋臯髙崇文武元衡段文昌李徳裕楊嗣復杜悰魏謩牛叢夏侯孜髙駢陳敬瑄凡二十八人

張玄者簡州金水石城山人也工畫人物尢善羅漢當王氏偏霸聲迹赫然時呼爲張羅漢荊湖淮浙皆令人入蜀縱價市歸前軰畫佛像羅漢相傳曹樣吳樣二本曹謂曹弗興吳謂吳棟曹畫衣紋稠疊吳畫衣紋簡略今昭覺寺孫位戰勝天王曹畫也大聖慈寺行道髙僧吳畫也玄則師吳有大聖慈寺灌頂院羅漢一堂十六軀見存益州畫錄

遂寧志縣北三十里顯教院唐咸通中建有張金水畫十八羅漢像

張景思者張玄之裔也張之族世傳佛像羅漢王建永平年景思於聖壽寺北廊下畫降魔變相一堵見存益州畫錄

畫繼云成都楞嚴院壁畫六祖彌勒院壁故事山水一堵錦津院壁釋迦佛及十六羅漢俱劉國用筆國用漢州人名亞於張玄

楊元眞者張玄外族也工畫佛像羅漢兼善妝鑾武成中善塑像者簡州許候東川雍中本二人時推妙手今聖興寺天王院天王及部屬熾聖光佛九曜二十八宿天長觀龍興觀龍虎宮並雍中本塑大聖慈寺熾聖光佛九曜二十八宿華嚴閣下西畔立釋迦像並許候塑皆元眞妝肉色髭發衣紋錦繡備著奇巧時軰罕及今四天王寺壁畫五臺山文殊菩薩變相一堵是其筆見存

道士陳若愚者左蜀人也師張素卿遂衣羽衣受其筆法王建永平中廢興聖觀爲軍營觀有金鑄天尊五及明皇禦容一移在大聖慈寺供養余道門尊像殿堂皆就龍興觀起立今精思院北帝殿是也殿上壁畫有靑龍白虎朱雀玄武四君像是其筆存

房從眞者成都人也工甲馬人物鬼神冠絕當時有寧王射獵圖羌人移居圖陳登斫鱠圖冷朝陽王昌齡常建冒雪入京圖蒲師訓師其筆法王蜀先主於浣花龍興寺修佑聖夫人堂合水津起通波侯廟各令從眞畫甲馬旍旗從官鬼神於壁授翰林待詔賜紫金魚袋今寶歷寺五丈天王閣下天王部屬諸神並其筆後人重妝已損蒲師訓因再修之右三則黃休復畫錄

名畫記房從眞工人物畨馬嘗於王蜀宮中畫諸葛渡瀘圖甲馬如生兼善潑墨鬼神

阮知誨者成都人也工畫女郎筆蹤妍麗又善寫眞王氏幹徳年寫少主於大聖慈寺三學院經樓下孟氏明徳年寫先主於三學院眞堂內又寫福慶公主玉淸公主於內庭歷事兩朝渥澤累授翰林待詔銀靑光祿大夫檢校尙書左僕射兼禦史大夫上柱國見益州畫錄成都名筆壽寧院土地堂有孟蜀主像古迹也

宋藝者蜀人工寫眞王蜀時充翰林寫貌待詔模寫大唐二十一帝聖容及當時供奉道士葉法善禪僧一行沙門海會內侍髙力士四眞於大聖慈寺元宗禦容院壁上見存益州畫錄

名畫記毛文昌蜀郡人工畫田家風物有江村晚釣村童入學郊居丰稔等圖傳於世

畫評毛文昌字則之好畫郊野村堡人物逼眞又爲村童入學圖行步動止拜立誦寫備其風槪

杜齯龜者其先本秦人以避祿山之亂居蜀齯龜渉獵經史後師常粲寫眞雜畫而妙於佛像羅漢王蜀少主念髙祖受唐深恩以興元節度使唐道襲私第爲上淸宮塑王子晉爲逺祖於殿命齯龜寫二十一帝禦容於殿之四壁毎三會五獵差太尉公卿薦獻殿堂行禮其齋宮職掌並依太淸宮故事又命寫先主太妃太后眞於靑城山之金華宮授翰林待詔賜紫金魚袋今嚴君平觀杜太師光庭眞大聖慈寺華嚴閣東廊下佑聖國師光業眞並其筆見存右二則益州畫錄

古寺名筆大聖慈寺鮮於院小閣上壁毘盧佛吉安院十二面觀音揭諦院釋迦佛二菩薩觀音勢至十六羅漢四處俱待詔杜齯龜筆

孔嵩一名景蜀人也幼工花雀師刁處士筆法至晚年巾裹衣服言論動止俱斆刁公在蜀公侯門四十餘載圖畫甚多一枝一翎人皆寶之先是黃筌於石牛廟畫龍一堵黃居宷亦畫於諸葛廟嵩乃呈技於廣福院之壁蜿蜒怪狀不與常同逼視逺觀勢欲攫躍於時異之此三人畫龍宗孫位位宗顧愷之曹弗興

阮惟徳與父知誨同時入內供奉歷年所畫貴公子夜宴圖宮中賞春圖宮中戲秋千圖宮中七夕乞巧圖宮中熨帖圖宮中按舞圖宮中按樂圖皆盡當時宮苑亭臺花木之巧皇妃帝後富貴之事授翰林待詔試太常寺齋郎賜緋廣政初荊湖商賈入蜀競請所畫川樣美人卷軸將歸本道以爲奇物右二則益州畫錄

蜀中廣記卷一百六

●欽定四庫全書

蜀中廣記卷一百七

﹝明﹞曹學佺撰

○畫苑記第三

杜措者蜀人也慕小李將軍山水學之廿年晝夕不捨今大聖慈寺六祖院地藏菩薩竹石山水一堵羅漢閣上小壁翠微寺禪和尙眞三學院經堂太子捨身餵餓虎一堵善惠仙人布髮掩泥一堵並其筆益州畫錄

名畫記杜措成都人畫山水多作老木懸崖回阿逺岫有秋日並州路詩意圖傳世

廣都宇文時中季蒙龍圖家有杜措佛圖及徽宗皇帝水墨花禽圖王維雪山圖董奴子雞冠花圖李伯時髙僧圖及嘶驤二馬圖明皇八馬圖水晶宮明月館圖韓退之見大顚圖江貫道飛泉怪石圖江居圖銘心絕品成都古寺名筆西林院殿內羅漢一堵六祖院門北壁地藏一堵俱杜措筆妙格上品

升庵志補云壽聖院在灌縣西二十里趙抃守成都日命教授侯溥爲之記院有畫十六羅漢皆杜楷筆按杜措惟此一則稱杜楷

杜宏義蜀州晉原人也工畫佛像羅漢今寶歷寺東廊下一堵文殊西廊下一堵普賢及行道髙僧十餘堵是其作見存蜀人相傳杜老朱羅漢老朱宏義小字也

杜子瓌成都人也擅於傅彩拂淡偏長王蜀時於龍華泉東禪院畫毘盧佛據紅日輪乘碧蓮花座毎誇同軰云某妝此圓光如日初出淺深瑩然無筆玷之迹見存右二則益州畫錄

成都古寺名筆承天院呂相眞堂後佛像四堵杜子瓌筆不下金繩閣諸佛如意輪觀音等像

又云東律院壁八明王西方變相釋迦如來十六羅漢亦子瓌筆

又雲中寺佛殿內釋迦佛二堵待詔杜懷玉筆懷玉子瓌字

嶽池志縣西六十里東觀舊名集虛相傳呂洞賓常宿於此畫一蝙蝠於壁其處至今無蚊

劉贊仕王衍爲嘉州司戶時學士韓昭狎宴後宮謔浪鄙褻贊繪陳後主三閣圖並作歌以諫衍不能用亦不罪之出本志郭若虛畫論載其名

張玟者成都人父某授蜀翰林寫貌待詔賜緋玟有超父之藝尢精貌婦人鉛華姿態綽有餘妍議者比之張萱儔也孟先主明徳年於大聖慈寺三學院置眞堂欲使玟畫以玟曽與故東川董太尉璋寫眞惡之乃命阮知誨獨寫己眞而文武臣僚則玟之筆也授官如父玟有自漢至唐治蜀君臣像三卷

蒲師訓蜀人也幼師房從眞後唐明宗長興年值孟令公攺元興修諸廟使師訓畫江瀆廟諸葛廟龍女廟及殂又使畫陵廟鬼神人物旗幟兵仗車馬禮服儀式縱橫浩瀚莫不周至授翰林待詔賜紫金魚袋甲寅歲春末蜀主夜夢一人破帽故襕龎眉大目方頥廣顙立於殿階跂一足曰請修理之翌日因檢他籍見一古畫是前夕所夢者故絹穿損畫之左足遂命師訓驗是唐吳道玄筆明皇之時此畫見夢爲痁神也因令修綴呈進後蜀主復夢前神謝曰吾足履矣慮爲祟焚之靑城山丈人觀眞君殿內五嶽四瀆部屬諸神爲張素卿筆廣政中山水泛溢衝損數堵蜀主謂師訓曰素卿之筆君往繼之今新圖四堵其筆也先主祠堂東畔正門鬼神一堵及寶歷寺天王閣天王部屬爲房從眞筆後人妝損至是師訓再修之兼自畫兩堵及畫大聖慈寺南廊下觀音院兩金剛鄰壁請塔天王存右二則益州畫錄

畫評云蒲師訓蜀人曉音律善談論幼師房從眞學畫才十年從眞自以爲不及仕孟蜀爲待詔長於車服冠冕旌旗器械神鬼等畫子延昌亦能畫名亞師訓

又云師訓筆法𨿽細其勢極壯黃筌凡欲揮灑必澄思慮故其彩繪精致形物偉廓居宷有父之風可謂善繼矣孟顯能作猛風之勢瘦形圓面識者猶以爲疵周文矩用意深逺於繁富尢工並列妙品中

黃筌成都人也幼有畫性長負奇能刁處士入蜀授之竹石花雀又學孫位龍水松石斆李升山水竹樹皆曲盡其妙筌早與孔嵩同師嵩但守師法別無新意筌旣兼宗孫李學力因是博贍損益刁格遂超師藝後唐莊宗同光年孟令公知祥到府厚見禮重及攺元授翰林待詔權院事賜紫金魚袋至少主廣政甲辰歲淮南通聘信幣中有生鶴數隻蜀主命筌寫於偏殿之壁警露者啄苔者理毛者整羽者唳天者翹足者精彩體態更愈於生往往致生鶴立於畫側蜀主嘆賞遂目爲六鶴殿尋加至內供奉朝議大夫檢校少府少監上柱國先是蜀人未曽得見生鶴皆傳薛少保所寫爲奇及筌寫此鶴之後而少保聲價頓減矣廣政癸丑歲新構八卦殿又命筌於四壁畫四時花竹兔雉鳥雀其年冬五坊使於此殿前呈雄武軍所進白鷹誤認殿上畫雉爲生掣臂者數四蜀主嘆異久之遂命翰林學士歐陽炯撰壁畫奇異記以旌之筌有春山圖秋山圖山家晚景圖山家早景圖山家雨景圖山家雪景圖山居詩意圖瀟湘圖八壽圖今石牛廟龍水一堵見存出益州畫錄

奇異記夫龍圖鳯紀初宣上古之文帝室皇居必蘊非常之寶是以書美鍾張之翰畫稱顧陸之蹤代有其人朝無乏事今上睿文英武聖明孝皇帝禦極之十九載九功惟敍七政斯齊化溢升平俗登仁壽天惟行健動則總覽萬幾道法自然靜則無遺二物將欲權衡三代拱揖百王宸襟所適諒超化表嘗於大殿西門創一小殿藻井之上輪排八卦故以爲號焉禦座几案圖書之外非有異於常者固不闗於聖慮其年秋七月上謂內供奉檢校少府少監黃筌曰爾小筆精妙可圖畫四時花木虫鳥錦雞鷺鶿牡丹躑躅之類周於四壁庶將觀矚焉筌自秋及冬厥工吿畢間者淮南獻鶴數隻尋令貌於殿間上曰汝工逼眞其精彩則又過之筌以下臣末技降階曲謝而已至十二月三日上禦斯殿有五坊節級羅師進呈雄武軍先進者白鷹其鷹見壁上所畫野雉連連掣臂不住再三誤認爲生類焉上嗟嘆良久曰昔聞其事今見其人遽令所進呈者引退無至搦損玆壁仍令宣付翰林學士歐陽炯紀述奇異微臣拜手因得敍其事焉伊昔大舜垂衣作繪乃彰於象物宗周鑄鼎觀形可禦於神姦漢號靈臺唐稱煙閣圖畫之要史策攸傳公私𨿽見於數家今古皆言乎六法六法之內惟形似气韻二者爲先有气韻而無形似則質勝於文有形似而無气韻則華而不實筌之所作可謂兼之不然者安得粉壁之中奮霜毛而欲起彩毫之下混朱頂以相親而又觀彼白鷹盻乎錦雉儼丹靑而可測狀若偎叢掣絳旋以難停勢將掠地遂契重瞳之鑑假以好生俄回三面之仁眞疑害物舉斯二類兼彼羣花四時之景堪觀千載之名可尙稽諸往牒少有通神圖海獸以騰波秦朝賈譽畫池龍而致雨唐室垂名至於誤點成蠅徒成小巧不成似犬安可勝言況玆殿也迥架昭回髙臨爽塏瑤池水滿浮鏡裏之樓臺玉樹風輕鏁壺中之日月聖上以勤詠墳典親講政刑崇制禮作樂之名極侍膳問安之孝允文允武無怠無荒故士有一技一藝皆升陟褒賞如筌者焉激東海之波濤難方聖澤拱北辰之光耀永固皇基誠非末士之常談可紀至尊之所禦臣職叨翰苑譽乏儒林因廣聖謨聊同畫品恭承宣命實愧非辭旹廣政十六年歲次癸丑十二月記

畫評云黃筌字要叔蜀中人少開悟不肯與羣兒語年十三事郡人刁處士學丹靑尢好花竹翎毛操筆輒迫眞時稱異之十七從其師同仕王衍十九賜朱衣銀魚監都曲院洎孟知祥僣立進三品服子昶承襲遷待詔檢校少府監寫僞後袁氏眞張於別殿嬪禦屬目更深攀慕累加如京副使檢校戶部尙書兼禦史大夫藝祖開朝昶銜璧入覲筌與子居寀皆從赴都下攺授太子左贊善大夫仍厚賜之筌以亡國之餘動成哀戚遘疾於幹徳辛丑九月二日卒子五人居寶亦能丹靑死於蜀居宷自有傳門生夏侯延佑亦知名

又云筌松石學孫位山水學李升皆過之尢能寫花竹翎毛於孟昶殿畫六鶴當時爲之語曰黃筌畫鶴薛稷減價廣政中昶命筌與其子居宷於八卦殿畫四時山水及諸禽鳥花卉等至爲精備其年冬昶將出獵按鷹犬其間一鷹離韝奮舉臂者不能制遂縱之直入殿搏其所畫翎羽昶甚嗟賞召其學士歐陽炯作八卦殿畫壁記仍付史館以表能事太宗朝參政蘇公易簡得筌所畫墨竹圖李公宗諤見之賞其神異作黃筌墨竹贊序曰工丹靑狀花竹者𨿽一蘂一葉必須五色具焉而後見畫之爲用也蜀人黃筌則不如是以墨染竹獨得意於寂寞間顧彩繪皆外物鄙而不施其淸姿瘦節秋色野興具於紈素灑然爲眞固不知墨之爲聖乎竹之爲神乎惜哉筌去世久矣後人無繼者蜀亡二十年蘇公易簡得筌遺迹兩幅寶之如神懼恐化去惟樂安村民得一觀焉噫淸瀟碧湘會稽云夢有竹萬頃去我千里鮮碧蔽野寧得而窺曷若此圖虛堂靜敞滿目煙翠行立坐臥秋光拂人又何必雨中移來窻外種得霜庭月檻蕭騷有聲然後稱子猷之髙興乎予嘆筌圖之入神美翰林之好事抽毫抒思敢爲之讚曰猗歟黃生畫竹有名能狀竹意是得竹情一毫搵筆匪丹匪靑秋思野態混然而成背石枕水蒼蒼數莖森然如活颯若有聲湘江坐看嶰谷隨行大壁髙展淸陰滿庭又詩曰惜哉黃公不可覩空畱髙價傳千古向非精賞值蘇公時人委棄如泥土

李方叔畫品云寒龜曝背圖蜀黃監所作卽黃筌也筆墨老硬無少柔媚監平時所作雀竹魚龍亦皆淡色鮮華以示其巧此獨爲水墨枯林之下一龜盤跚曵尾而行若春雷已動餘寒未去負朝陽以曝其背有舒緩彎跧之態其趣甚樂頃在丞相尢公家見監一龜筆與此無異但其色光澤水旁之艸方茂蓋方自水中出又非寒時其狀不得不殊故觀者當審其畫時用意處也

郭若虛畫論諺云黃筌富貴徐熈野逸不惟各言其志蓋亦耳目所習得之於手而應於心也何以明其然黃筌與其子居宷始並事蜀爲待詔筌後累遷如京副使旣歸朝筌領眞命爲宮贊居宷復以待詔錄之皆給事禁中多寫禁禦所有珍禽瑞鳥奇花怪石今傳世桃花鷹鶻純白雉兔金盤鵓鴿孔雀龜鶴之類是也徐熈江南處士志節髙邁放達不羈多狀江湖所有汀花野竹水鳥淵魚今傳世鳬雁鷺鷥蒲艸蝦魚叢艶折枝園蔬藥苖之類是也春蘭秋菊各擅重名下筆成珍揮毫可範復有居宷兄居寶徐熈孫崇嗣崇矩蜀有刁處士劉贊滕昌佑夏侯廷佑李懷衮江南有唐希雅希雅之孫曰中祚曰宿及解處中軰都下有李符李吉之儔及後來名手間出跂望惟徐生與二黃繇山水之有正經也注云黃筌之師刁處士猶闗仝之師荊浩或曰筌到闗未久物故今之遺迹多是在蜀日所作故往往有廣政年號宮贊之命亦恐傳誤

銘心絕品云玉牒趙中太保士俾家鶴圖文元公孫賈通判公傑家鼯捕鼠圖汝州令狐中奉之子陳古諷家偸倉雀圖中山劉寶賢瓌提刑家花竹馴雉圖叔父符寶叔誼家海棠金雞圖遂寧王灼晦叔撫幹家鶴壁阿陽陳古與權家撫家牡丹馴貍圖又雪梅凍雀圖成都王稑茂先大夫家秋山圖雙流趙延修仲知縣家竹雀圖又蘆鴨圖雙流王焞子中縣尉家竹鶴壁宇文子震子友主簿家花竹禽兔圖遂寧客館鎭張衍知縣家三教圖廣安黎希聲博士孫邦基家竹鶴竹雀圖皆黃筌眞迹

古寺名筆云成都保福院避暑宮二小堵竹雀生動黃筌筆也

張乖崖鎭蜀時郡有王氏所建西樓樓前有堂堂之回廊有暖廳廳之屛有黃筌畫雙鶴花竹怪石甚眾名曰雙鶴廳次南涼廳壁上有黃氏畫湖灘山水雙鷺二畫妙格冠於西川蓋因毀王孟逾制壞壁所得而移置者合而名曰畫廳

黃筌畫屛已失其左右獨中一山水屏在耳石到官驗問所失月日申府蓋紹興三十年三月二十九日也府下兵司捕賊不獲出李石十詠詩說

黃居寶字辭玉筌之次子也畫性最髙風姿俊爽前軰畫太湖石皆以淺深墨淡嵌空而已居寶以筆端摤擦文理縱橫夾雜砂石稜角峭硬如虯虎將踴厥狀非一其畫松竹花雀變態大都如是授翰林待詔賜紫金魚袋早卒出益州畫錄

居宷字伯鸞筌少子也畫藝敏贍不譲於父蜀前後四主崇奢宮殿苑囿池亭世罕其比居宷父子入內供奉迨四十年殿庭墻壁屏幃圖畫之數不可勝紀授翰林待詔將仕郎試太子議郎賜紫金魚袋淮南通好之日居宷與父同時畫四時花雀圖靑城山圖峨眉山圖春山圖秋山圖用答國信使命將發秋山全未及畫蜀主令取在庫秋山圖一角充數居宷與父奉命別畫經月方畢更愈於前翰林學士徐光溥進秋山圖歌以紀之廣政甲子歲蜀主令居宷往璝仙山修葛仙化回至彭州棲眞南軒畫水石一堵自未至酉而畢敏妙兼之居宷有四時野景圖湖灘水石圖春田放牧圖當時卿相及好事者得黃氏父子圖幛卷軸家藏戶寶爲稀世之珍今衙廳余理毛啄苔鶴兩堵水石兩堵龍門圖一堵武侯廟龍水一堵並居宷筆見存蜀亡居宷赴京頗爲翰長陶尙書榖殊禮因收得名畫數件令辧驗之居宷指其中秋山一圖是故主答淮南國信絹縫之內自有銜名陶公亦云此是淮王所遺果符其說授翰林待詔朝請大夫寺丞上柱國賜紫金魚袋淳化四年充成都府一路送衣燠使時年六十一矣於聖興寺新禪院畫龍水一堵天臺山圖一堵水石兩堵工夫𨿽少大體宛存

徐光溥秋山圖歌雲天與黃筌藝奇絕筆精迥感重瞳悅運思潛通造化工揮毫定得神仙訣秋來奉詔寫秋山寫在輕綃數幅間髙低向背無遺勢重巒疊嶂何孱顏目想心存妙尢極研巧核能狀不得珍禽異獸皆自馴奇花怪木非因植﨑嶇石磴絕遊蹤薄霧冥冥藏半峯娑蘿掩映迷仙洞薛荔累垂繳古松月檻參差錦鱗躍星壇斑駁翠苔封傍岸牛羸行嚼艸過橋僧老坐搘笻屈原江上嬋娟竹陶潛籬下芳菲菊良宵祗恐鷓鴣啼晴波但見鴛鴦浴暮煙羃羃鏁村塢一葉扁舟橫野渡颭颭白蘋欲起風黯黯紅蕉猶帶雨曲沼芙蓉香馥鬱長汀蘆荻花■﹝艸穀﹞蓛雁過孤峯帖逺靑鹿傍小溪飲殘綠秋山秀兮秋江靜江光山色相輝映雪迸飛泉濺釣磯云封落葉擁樵徑張藻松石徒稱奇邊鸞花鳥何足窺白旻鷹逞淩雲勢薛稷鶴誇警露姿方原畫山空巉巖峭壁枯槎人見嫌孫位畫水多洶湧驚湍怒濤人見恐若教對此定妍媸必定伏膺懷愧悚再三展向冕旒側便是移山回磵力大李小李減聲華獻之愷之無顏色髣髴垂綸渭水濵吾皇覩之思良臣依稀荷鍤傅巖野吾皇覩之求賢者從玆反展復懸旌宵衣旰食安天下才當老人星應候願與南山俱獻壽微臣稽首貢長歌丹靑景化同天和

畫評云黃居宷字伯鸞事孟昶爲待詔隨昶入朝復眞命陶尙書谷在翰苑因曝圖畫乃展秋山圖令品第之居宷斂容再拜曰此宷父子所作孟蜀時以答楊渥國信者彌縫處有某父子名姓當在裂之如其言詢諸庫吏乃朱梁開平中楚將張浩殺楊渥籍沒得者居宷父子事蜀三世凡圖帳屏壁多出其手愚嘗於唐紫薇第見居宷畫西伯獵渭圖及其父筌像皆極神妙

李文才者華陽人工畫人物屋木山水寫眞亞於周昉蜀廣政中荊南髙大王令邸務丁晏入蜀請文才寫興義門內雙石筍旣畢兼徵其故實將歸本道文才問道士範徳昭曰或云眞珠樓基或云是海眼未審孰是對曰吾聞諸至人斯乃蠺叢啟國鎭蜀之碑中以鐵柱貫之下以橫石相連埋於地際上有文字言歲時丰儉兵革水火之事諸葛亮曽掘驗之以爲眞珠樓基海眼者皆非也云出圖方記未詳廣政末蜀主置眞堂於大聖慈寺華嚴閣後命文才寫諸親王文武臣僚等眞授翰林待詔將仕郎試太子司議郎賜緋魚袋畫未畢宋朝平蜀盡已除毀今三學院經樓下西天三藏眞定惠國師眞華嚴閣迎廊下奉聖國師眞應天寺無智禪師眞並文才筆見存出益州畫錄

野人閒話云李司議文才繼閻立本寫眞書畫妙絕當代費著曰孟氏據蜀之日有西班將軍黎湘昭者以畫鶴圖來獻因授雅州刺史

趙忠義者徳玄子也徳玄自雍京𦇤負入蜀及長習父之藝宛若生知孟氏明徳年與父同手於福慶禪院畫流傳變相一十三堵位置鋪舒樓殿臺閣山水竹樹蕃漢服飾佛像僧道車馬鬼神王公冠冕旌旗法物皆盡其妙冠絕當時蜀主知忠義妙於鬼神屋木遂令畫闗將軍起玉泉寺圖於是忠義畫自運材斸基以至丹楹刻桷疊栱下■﹝木昂﹞皆役鬼神爲之圖成蜀主令內作都料看此畫圖枋栱有凖的否對曰此畫覆較一座分明無欠其妙如此授翰林待詔賜紫金魚袋故事毎年杪冬末旬翰林工畫鬼神者例進鐘馗丙辰歲忠義所進以第二指挑鬼眼睛蒲師訓所進則以拇指剜之鐘馗相似而用指不同蜀主問黃監孰爲優劣筌優師訓蜀主曰師訓力在拇指忠義力在食指也二者筆力相敵難議升降並厚賜之今衙北門大安樓下天王院自濮陽吳公行曽鎭蜀���興其中有唐時名畫數堵及髙道興杜齯龜房從眞趙徳齊畫佛像羅漢經驗變相至是忠義與黃筌蒲師訓合手畫天王變相十堵於中各盡所能愈於前軰淳化五年甲午兵火焚盡只餘王蜀先主祠堂正門西畔神鬼大聖慈寺正門北墻上西域記圖石經院後殿天王變相中寺六祖院傍藥師經變相並忠義筆見存益州畫錄

成都古寺名筆六祖院南壁佛會變相一堵待詔趙忠義筆妙格上品

蒲延昌者師訓養子也廣政中進畫授翰林待詔賜緋魚袋時福感寺禮塔院僧摸寫宋展子虔獅子於壁延昌見之曰但得其樣未得其筆爾遂畫獅子圖獻進時王昭逺公有嬖妾患痁以之懸於臥內其疾頓減怪而問之對云宋展氏子虔於金陵延祚寺殿壁畫二獅患者坐壁下或有愈者又梁昭明太子以張僧繇獅子愈疾名曰辟邪其來久矣按展氏古本獅子一則奔走奮迅一則回擲咆哮僧繇之畫獅子翻身側視鬃尾俱就八分爪牙似二龍拿珠之狀至今傳焉延昌畫於諸葛廟壁爲多兵火蕩盡余聖壽寺靑衣神廟鬼神人物數堵見存益州畫錄

趙才者蜀人也工人物鬼神甲馬廣政年與蒲師訓子父敵手其筆在浣花甘亭侯廟頗多資福寺門南北一方天王像甲午兵燹毀盡今惟諸葛廟第三門內鬼神兩堵存

程承辯眉州彭山人也工畫人物鬼神當孟氏廣政年與蒲師訓蒲延昌趙才逓相較敵皆推妙手承辯兼善雕刻機巧人物鬼神怪異禽獸之類奇絕當時今彭山縣洞明觀畫天蓬黒殺玄武火鈴一堂象耳山堂遊變神鬼一堵見存

姜道隠綿竹人也年才齠齓盡日不歸父母尋之多得於神佛廟中有畫處及長木訥不務農桑惟畫是好無妻孥孑然一身常戴一竹笠隨身布衣艸履筆墨而已𨿽父母兄弟亦罕測其行止人皆呼爲猱頭僞相趙國公昊聞之使畫屏風因問姓名則蜀語對云姜姓無名公曰旣無名是以道隠也自此名爲道隠焉宋王趙公廷隠於淨眾寺創一禪院請道隠於方丈畫山水松石數堵王與諸侍從觀其運筆道隠未嘗回顧旁若無人畫畢贈之十縑置僧堂前拂衣而去今綿竹諸山寺觀多其畫壁已上三則益州畫錄

野人閒話載張道隠不事談論不與人交往不冠帶不拜跪入謂之猱頭相國李昊爲名道隠常居綿竹山中喜讀莊老暇則好圖龍興思忽至卽畫百尺之狀飄飄然雲陰雨气作蜿蜒勢已而擲筆撫掌常以此爲適意撰集龍證筆訣三卷傳於家丁未年旱彭州倅鄭昭請圖龍於州城之西門泰山府君祠爲民致雨於是與二道士數僕夫秉燭以畫使人槌鼓噴笛掌祠者頓足起舞其夕三更風雨大沛一時之戲亦濟農事云有蔣貽恭畱題詩曰世人空解競丹靑惟子通元得墨靈應有鬼神看下筆豈無風雨助成形威疑噴浪歸滄海勢欲拏云上杳冥靜閉綠堂深夜後曉來簾幕似聞腥按姜張二姓未詳孰是

邱文播漢州人也後攺名潛工畫山水人物佛像神仙今新都幹明禪院六祖漢州崇教禪院羅漢紫極宮二十四化神仙皆其筆見存有子餘慶善花雀弟文曉亦工是業今淨眾寺延壽禪院天王祖師及諸髙僧竹石名花二十餘堵乃廣政癸夘與僧令宗合畫者益州畫錄

成都古寺名筆華嚴院觀音勢至五髻文殊慧日院佛堂內十六羅漢皆文播筆能格上品

僧令宗文播異姓弟也有大聖慈寺三學院經樓下兩畔四天王兩堵放生池揭諦堂內六祖等像見存益州畫錄

黃庭堅曰浴室院有蜀僧令宗畫達摩西來六祖師人物皆妙絕其山川艸木毛羽衣盂諸物畫工能知之至於人有懷道之容投機接物目擊而百體從之者未易爲俗人言也此壁列於冠蓋之會而湮伏不聞者數十年得蜀人蘇子瞻乃發之物不系於世道興衰亦有數如此此寺井泉甘寒汝師碾建溪茶常不落第二故人陳季常林下士也寓棊簟於此蘇子瞻範子功數來從之故余過門必稅駕焉浴室院在成都聖壽寺

周行通者蜀人工畫人物鬼神蕃馬戎服器械氈帳鷹犬羊雁之類及川原放牧盡得其妍有李陵送蘇武圖奪馬圖三困圖射鵰圖陰山七騎圖蜀人皆傳周胡畨馬爲妙行通多髯故也益州畫錄

蜀志補聖壽寺僧楚安妙畫山水須一季以來方就一扇好事者求得之目爲筆寶焉

僧楚安什邡人俗姓句氏工畫人物樓臺有明皇幸華淸宮避暑圖吳王宴姑蘇臺圖此二者多畫於墻壁卷軸團扇之上小大𨿽殊工致無減當時重之其避暑圖見存大聖慈寺三學院大廳後

僧惠堅蜀人好圖畫而最謬廣政中爲三學院僧畫姑蘇臺一堵對楚安避暑圖識者以爲無鑑之甚亦存恐後人誤認故附正之

道士李壽儀者卭州依政人壯年慕道出家於縣之有徳觀齋醮之外專精畫業人呼爲李水墨往來靑城山丈人觀宗張素卿筆法毎點簇五嶽四瀆部屬歸家習學之如此數年又聞簡州開元觀有素卿畫十二仙君一堂往彼焚香齊潔模寫將歸試筆於卭州天師觀西院壁上窮其精粹𨿽筆力因於素卿而神彩气韻或過之一堂六堵見存已上三則益州畫錄

畫評云趙元長字慮善蜀中人通天文歷仕僞蜀孟昶爲靈臺官亦善丹靑凡星宿緯象皆命畫之國破從昶赴闕下太祖引僞署官屬凡學天文之類皆不赦元長當死遽呼曰臣以畫仕昶所寫者周天象耳符讖之學非其所知上特原之配文思院爲匠人常備禁中之役畫馴雉於禦座會五坊人按鷹有離韝欲舉者上命縱之徑入殿宇以搏畫雉驚賞久之召入圖畫院爲藝學詔督畫東太一宮貴神等像及命摸寫王齊翰應運國寶羅漢深得其法

又云孟顯字坦之華池人骨气淸楚語論通博畫佛像人物車馬等出於己意自成一家筆無少滯轉動飄逸觀者不能窮其來去之迹嘗於本郡孟氏捨揮數壁皆有精思

又云夏侯延佑字景休蜀中人師黃筌翎毛花竹略有聲譽仕孟昶爲待詔國亡隨至京師得圖畫院藝學爲流軰推重

又云蜀人髙文進太宗時入圖畫院爲祗候上萬幾之暇畱神繪事文進與黃居宷常列左右賜予優腆相國寺有髙益畫壁經時圯剝上惜其精將營治之詔文進曰丹靑誰如益者對曰臣𨿽不及請以蠟紙摸其筆法後移於壁上毫髮無差遂與李用及李象坤翻傳舊本盡得益之骨气文進自畫後門裏東西二壁五臺峩眉文殊普賢變相及後門西壁神大殿後北方天王等以其能遷待詔仍賜宅相國寺東年老臥病上宣醫療之仍戒曰文進之命實系卿手功不可緩也注意如此比愈勅同畫東太一宮貴神列位大中祥符初董羣工計度玉淸昭應宮壁今景徳寺後九曜院羅漢及東壁藥師琉璃光佛皆文進所畫

又云王道眞字幹叔新繁人幼頴悟有節操善丹靑太宗朝待詔髙文進甚有聲望一日上問民間誰如卿者對曰新繁人王道眞出臣上遂召入圖畫院爲祗候與文進等傳移相國寺髙益畫壁及於大殿西偏門南面東壁畫寶志化十二面觀音相又與文進對畫寺庭北門東面大神遷待詔又同計度玉淸昭應宮壁當時稱之

蜀中廣記卷一百七

●欽定四庫全書

蜀中廣記卷一百八

﹝明﹞曹學佺撰

○畫苑記第四

畫評云蜀沙門元靄幼來京師相國寺落髮受大具足戒通古相法遂能寫眞太宗聞之召入傳寫時上幸後苑賞春方還烏巾挿花天姿和暢靄一揮而成略無凝滯上優賜之由是有聲嘗畫本寺西經藏院後大悲菩薩章聖卽位詔靄寫先帝側坐禦容恩賜甚厚

錢希白洞微志云僧元靄蜀人多在禁中供奉一日在禦書院中寫粉本中官皆來觀靄公毎畫染顏色畢懷中別出一小石研磨取色蓋覆肉色之上良久逐如眞此眾工所以不及其日用石訖爲一小黃門懷去靄公喧索之反爲淩誶置石奔去因徧詢姓名無肯言者乃畫其顏貌詣李都知神福訴之李詰曰小的至多不知姓名誰當其責靄於懷中探出面子言此可以驗之李一見大笑曰此楊懷吉也何倉卒間圖寫精肖如是因召楊責讓使伏罪而退按畫家稱三靄謂李靄之元靄王靄也

畫評云孫知微字太古彭山人一云眉陽人通論語老氏學尢善雜畫師沙門令宗凡牧伯所至必與之相欵髙談劇辯皆出人意表蜀中寺觀多有其筆畫釋老則往山墅獨處不茹葷經時方成晚居靑城白侯壩之趙村愛其水竹深茂以助逸興

李廌云知微華陽眞人有尊行寓意於畫隠者也筆墨神妙度越眾人乖厓公鎭蜀雅聞其名欲一見之終不可致聞孫在僧捨飲亟損車騎卻鳴騶往詣之卽投筆遁去及乖厓還朝道出劍闗逢一村童持知微書負一篋迎道左書曰公所喜者畫也今以二圖爲獻問知微所在則曰適一山人以書授我信去已逺矣張公益嘆其髙餘外曽祖正惠馬公知節守成都迎致知微府中相與歡甚得畫最多馬公解所服金帶贈之卽系於薴袍上人見其標韻蕭散白衣金帶皆以爲孫思邈李太白也馬公在前朝貴人中最名識畫一時公卿家藏往往聽其審定蓋久與知微處得辧之要故也

古寺名筆壽寧院佛殿內四壁畫熾盛光九曜孫知微作柱上小像知微自寫其眞也

又云壽寧院東樓上畫惠逺送陸道士李翺見藥山及護法神一軀皆知微筆侯溥院記曰壽寧院孫知微之筆鬼神恐其暴形日星恐其運行林木恐其發生濤浪恐其奔鳴瘠者爲僧僂者爲道趨翔者爲衣冠之士

遂寧客館鎭張衍知縣家有孫太古十一曜圖厲歸眞百牛圖銘心絕品

範至能云承天院祖堂惠達國師像孫知微筆近年爲院僧粉去別寫新像尙餘二侍者在

孫太古於新繁法要院壁上畫羅漢梅摯詩云絕藝知君少誰憐太古蹤佳名吾黨出逸格彼蒼鐘山狖遙偸菓田衣半剝茸鄕人當保此此畫世無重出成都文類

銘心絕品眉山寶學程純老唐家有唐人畫功臣像李營邱山水大軸二圖崔白翎毛雙鶴八圖孫太古湖灘水石圖又雙流縣趙修仲家有太古列宿像圖

董逌跋孫知微山水圖雲觀水有術必觀其瀾然則污池潢潦渟蓄涓澑果可勝觀而寄心賞耶孫生爲此圖甚哉其壯觀者也初爲平漫橫洑汪洋渟■﹝氵隱﹞依山占石魚龍出沒至於旁抉泰山前直衝猋卒風暴雨橫發水勢波落而壠起想其盤礡解衣𨿽雷霆之震無所駭其視聽放乎天機者也豈區區吮筆塗墨求索形似者同年而語哉

又跋知微畫湼盤佛異哉觀其法象尊重嚴威𨿽亡而若神明常存者諸大弟子法眷要屬悲哀苦惱而無甚戚迦葉傍睨若無見者皆以圖像得之信後人筆意不能到也

欒城遺言馬公知節子元立朝敢言以將家子得讀書之助作詩蓋其餘事蚤知成都抑彊扶弱爲蜀人所喜酷嗜圖畫成都多古畫壁毎至其下或終日不轉足蜀有髙士孫知微以畫得名然實非畫師也公欲見之而不可得知微與壽寧院僧善一日於其閣上畫惠逺送陸道士藥山見李習之二壁僧密以吿公公徑往從之知微不得已擲筆而下不復終畫公不以爲忤禮之益厚知微亦愧其意作蜀江出山圖俟其罷去追至劍門贈之

張忠定公兩治蜀自蜀召歸嘗畱畫一軸遺僧希白曰後十年開及期聞訃開視乃公像也衣布褐大絳巾裹自爲贊曰乖則違俗厓不利物乖厓之名聊以表徳嘉佑四年蜀人爲建祠於馬務街按續古今記蜀人旣聞公訃罷市慟哭迎公畫像祀於天慶觀之仙遊閣建大齋會事之如生歲歲不絕僧希白華陽羅氏子通儒學善艸隸住持壽寧院也

成都思賢閣圖太守眞四十有一宋景文在第三十八位經史閣圖範文正公像蓋公仲子純仁漕蜀時邦人請繪者諸生歲時過學宮致謁焉

成都轉運司爽西樓有趙淸獻及文與可二公畫像武侯祠壁間嵌一小碑上鐫繪像衣冠甚古乃宋制置使丁黼也按嘉熈初元兵趨成都黼迎戰於石筍街而死蜀人思之故鐫其像

畫評云尹質字化元成都人性長厚與人交有終始工寫貌及佛像尢精於眞人藥王凡伎藝倡優一識畫之無分毫異處獨步慶曆之間公卿戚裏競求傳貌景佑中宣獻宋公薨延質追寫質嗜酒無羈束但艸成儀像逾時不往宋氏復延沙門懷志以質艸樣示之俾爲標凖質聞之曰模傳尙可設色非吾敢許果如其言

成都載酒亭畫像凡十有七人漢給事黃門楊雄爲主其徒宋諫議大夫田錫參知政事蘇易簡直昭文館陳充直史館朱臺符侍禦史張及集賢校理王湜職方員外張逵虞部員外李畋翰林學士彭乘翰林學士孫抃屯田員外陳希亮戶部員外梅摯殿中侍禦史何郯度支員外郭輔屯田員外張中庸直集賢院李詢作記者爲範蜀公鎭也出文類

輿地紀勝小溪縣司馬溫公像在天章祠中公父池嘗宰是邑旣畫像祀之後又增入溫公小溪今並遂寧縣畫評云勾龍爽蜀人神宗時爲圖畫院祗候善作中古人物其狀質野觀者有返朴之思焉

畫品云普陁觀音像勾龍爽作具天人種種殊相寶珠瓔絡銖衣紺髻使人瞻之敬心自起筆气淸潤意通幻妙所居普陁伽山在海岸孤絕處煙巒蒙密佳气藹然予嘗與徳麟雨後望襄陽鳯林諸山气象略相似頗恨是中無此大士也

銘心絕品成都郭勉中惇一承議家有勾龍爽畫宋鈞去獸圖

名畫錄云郭若虛所載往往遺略如蜀之童祥許中正人物仙佛邱仁慶花卉王延嗣鬼神皆名筆也是熈寜以前人物

範成大記如意輪院壁畫花竹六鶴六堵童祥筆半已不存

又雲中寺前廡西壁畫漢孝明帝蔡愔秦景王尊及摩騰竺法蘭之像童仁益筆妙格中品

畫繼云王詵字晉卿尙英宗女蜀國公主爲利州防禦使𨿽在戚裏而其被服禮義學問詩書常與寒士角平居攘去膏粱黜逺聲色而從事於書畫作寶繪堂於私第之東以蓄其所有而東坡爲之記贈詩云錦囊犀軸堆象牀叉竿連幅翻雲光手披橫素風飛揚捲舒終日未用忙遊意淡泊心淸涼屬目俊麗神激昂其所畫山水學李成皴法以金碌爲之似古觀音寶陁山狀小景亦墨作平逺皆李成法也故東坡謂晉卿得破墨三昧有煙江疊嶂圖房相宿因圖及山陰陳迹雪溪乘興四明狂客西塞風雨四圖及著色山水等畫傳世

蘇子瞻所作枯木枝榦虯屈無端倪石皴亦奇怪如其胸中蟠郁也作墨竹從地一直起至頂或問何不逐節分曰竹何嘗逐節生耶文與可嘗言吾墨竹一泒在徐州先生亦曰吾爲墨竹盡得與可之法然先生運思淸拔其英風勁气逼人觀者應接不暇恐非與可所能拘制也又嘗謂王定國曰予近畫得寒林已入神品𨿽然先生平日胸臆宏放如此而蘭陵胡世將家收所畫蠏瑣屑毛介曲屈芒縷無不備具是亦得從心不踰矩之道也米元章自湖南從事過黃州初見公酒酣貼觀音紙於壁起作兩行枯樹怪石贈之山谷枯木道士賦有云恢詭譎怪滑稽於秋毫之頴尢以酒爲神故其觴次滴瀝醉餘嚬呷取諸造物之鑪錘盡用文章之斧斤又竹石詩云東坡老人翰林公醉時吐出胸中墨先生自題郭祥正壁亦云枯腸得酒牙角出肺肝槎枒生竹石森然欲作不可回寫向君家雪色壁乃知先生平日之畫非乘酣以發眞興則不爲也鄧椿畫繼

蘇氏祠有碑刻李龍眠畫東坡水坻小像山谷頴濵各爲之贊出眉志

陸放翁東坡像贊我遊鈞天帝之所都是老先生玉色敷腴顧我而嘆閔世垢濁笑謂侍僊畀以靈藥稽首徑歸萬里天風碧山巉然月墮江空

紀勝載遂寧縣治內有元佑閣畫元佑人物其上

蒲永升成都人東坡常書其畫後云永升嗜酒放浪性與畫會始作活水得二孫本意自黃居宷兄弟李懷衮之流皆不及也王公富人或以勢力使之永升輒嘻笑捨去遇其欲畫不擇貴賤頃刻而成常爲余臨壽寧院水二十四幅毎夏日掛之髙堂素壁陰風襲人毛髮爲立近日董戚之流皆以水名然皆死水未可與永升同年語也名畫記

李徳柔駕部員外郎宗固孫也宗固景佑中守漢州有道士尹可元善畫以修煉遺火罪當死君緩其獄會赦獲免可元自誓死必爲李氏子以報後二十年宗固子婦夢可元入其室而生徳柔因名之曰蜀孫幼而善畫長讀莊老喜之遂爲道士賜號妙應其寫眞妙絕一時東坡贈之詩云世人只數曹將軍誰知虎頭非癡人腰間六羽何足道頰上三毛自有神平生狎侮諸公子戲著幼輿巖石裏故教世世作黃冠布襪靑鞋弄雲水千年鼻祖守闗門一念還爲李耳孫香火舊緣何日盡丹靑余習至今存五十之年初過二衰顏記我今如此他時要指集賢人知是香山老居士出文忠集

蘇長公云眉山人石康伯字幼安家藏書畫數百軸取其毫末雜碎者以策編之名石氏畫苑文與可與之遊如兄弟故得其畫爲多而余亦善古木叢竹因以遺之使置於苑中元丰三年十二月二十日記遺蘇子由常言所貴於畫者爲其似也似猶可貴況其眞者吾行都邑四望所見人物皆吾畫笥也所不見者獨鬼神耳當賴畫而識然人亦何用見鬼出石氏畫苑記

蘇過字叔黨坡公之季子也元佑中公知杭州叔黨年十九與計偕七年公爲兵部尙書任承務郎後公謫英州貶儋州移廉永二州叔黨皆侍行叔父欒城公毎稱其孝平生禁錮餘二十年晚除中山倅而卒善作怪石叢筱咄咄逼而翁東坡有觀過所作木石竹老坡能爲竹寫眞小坡解與竹傳神之句晁以道志其墓亦云書畫之勝克肖先人又時出新意作山水逺水多紋依巖屋木多於人迹絕處並以焦墨爲之則出奇耳

眉山道士羅勝先自號云和山長善山水有古意然布置景物多越嶲夜郎所見蓋其人善地裏徧歷諸山所以曲盡形勢又多作雨餘螮蝀可觀

李時澤遂寧人初爲僧名圓悟住成都金地院時李隲顯夫之京視其子喪拉與同行自是熟遊中原多觀古壁見武洞淸所畫羅漢豁然曉解得其筆法兵亂歸蜀卽以畫名住昭覺寺時大殿旣成爲畫十六羅漢及文殊普賢藥師菩薩等像見存

郭道卿字仲常遊卿字季能熈之諸孫皆爲郡守善畫馬其筆法眞季孟也今成都正法保福兩院有壁傳窠植湖灘與渡水齕艸帶雅病馬三堵遂寧官圃中亦有松鹿石竹見存右三則畫繼

銘心云綿州李廉夫徳隅知郡家有郭熈橫山圖又有徽宗皇帝著色橫山圖

李蕃字符翰成都人才元之曽孫也李氏世以書鳴蕃得其家學轉而爲畫種種能之寶相院門天王二壁實出其手全體聖壽寺範瓊樣但蕃不自布色以俗工代反晦其所長耳後十年又用靑城山長生觀門龍虎君樣翻天王二軀於靑蓮院門壁且自傅彩遂勝於前云於氏不記名河東人寓閬州工佛道像兼畫鬼神

楊傑閬州人長於鬼神毎下筆必先畫手足四支然後用三兩筆成就全體

劉仲先成都人善山水昭覺方丈僧堂內外皆其筆時年七十矣今存

楊寵成都人善畫花卉可亞費道寧

楊祁彭州崇寧人善畫竹翎毛有百禽帳又畫籠雞如生昭覺寺超然堂舊有倦翼知還等壁今不復存

老侯瀘州合江人善畫猿鹿馳名兩蜀兼長花果頗有生意

董從誨成都人世襲儒風心遊繪事作佛道人物隨意皆精福感寺有其畫壁

李懷衮成都人善山水毛翎其所居及寢處皆置土筆或中夜得意急起畫於地或被上遲明摸寫之則優於平日所爲已上九則出畫繼

成都天慶觀五嶽眞君殿內粉堵圖五嶽帝君四瀆公衮冕山川總領神仙部屬環周復宇若趨而曁皆錦江逸士李懷衮筆彭乘本觀記

劉涇字巨濟簡州人熈寧六年進士王安石薦爲經學檢討歷太學博士爲諸生所服終職方郎中米元章之書畫友也善作林石槎竹筆墨狂逸體制拔俗予家舊藏其幅紙所作竹葉幾逼鍾郭今成都大智院法堂壁間有松竹窠植二叢惜其歲久磨滅殆盡矣畫繼

劉巨濟所居東溪圖序云自爲圖畫詎希摩詰之輞川亦愛吾廬聊慕淵明之三徑出蜀志補

劉松老字榮祖書學米元章畫師蘇子瞻成都李才元家有四軸山水其上印文是巨濟震子名松老者八字殆好奇者出畫評

成都佛掌骨記實劉榮祖筆特借米老名耳予見此本在張恭州彌明家後歸一豪族價三十萬非眞物也出畫繼

畫品云文同字與可永泰縣人也爲湖州守善畫竹東坡有文湖州竹訣云竹之始生一寸之萌耳而節葉具焉自蜩蝮虵蚹至於劍拔十尋者生而有之也今畫竹者乃節節而爲之葉葉而累之豈復有竹乎故畫竹必先得成竹於胸中執筆熟視乃見其所欲畫者急起從之振筆直遂以追其所見如兔起鶻落少縱則逝矣與可之教予如此予不能然也夫旣心識所以然而不能然者內外不一心手不相應不學之過也

臨卭志蒲江白鶴觀有文與可作怪木竹石眞迹號曰墨林劍南詩稿又言成都嘉佑院壁有文湖州所作墨竹巴州西龕山流觴亭上有文與可墨竹皇佑中畫於臨卭者四蜀無別本故鐫於此又云州西二里古墨巖西龕上有文同畫疎篁怪木可搨出本志

文與可畫竹初不自貴重四方之人持縑素以請者足相躡於其門厭之投諸地而罵曰吾將以爲韈士大夫傳之以爲口實及東坡爲徐州得與可寄書曰近語士大夫吾墨竹一泒在彭城可往求之韈材當萃於子矣附詩有云擬將一段鵝溪絹掃取寒梢萬尺長東坡答書竹長萬尺當用絹二伯五十匹知公倦於筆硯願得此絹而已與可因以所畫篔簹谷偃竹遺坡曰此竹數尺耳而有萬尺之勢篔簹谷在洋州與可嘗令東坡作篔簹谷竹詩曰漢川修竹賤如蓬斤斧何曽赦籜龍料得淸貧饞太守渭濱千畆在胸中是日與其妻遊谷中燒筍晚食發函得詩失笑噴飯滿案元丰二年與可沒於陳州是歲七夕坡在湖州曝書畫見此竹廢捲而哭失聲熈寧中文與可遊天彭館於倅捨之徐公園杯酒談笑中忽放筆繪岷山焦夫子像於學之壁不數筆而成元丰中郡守徙其壁於西湖之凝翠亭按焦夫子卽志所稱貌寢且怪長目廣鼻海口蚪髯癭累累絡項下者也

古寺名筆云成都楞嚴院壁枯木一堵爲文與可筆

銘心絕品成都王稑茂先大夫家有文湖州雜畫鳥獸艸木橫披圖呂給事陶元鈞家有文湖州六幅槎竹圖呂元鈞文湖州竹記曰與可之於墨竹枯木世之好事者皆知貴之東坡嘗謂畫得其理固不妄也頃覩此兩物於紀師方丈乃西川僧捨勝事之一

楊天惠徙文湖州木石畫壁記鄕丈人石室文公飲於郫之西禪精舍夜艾气酣跋燭作此枯木怪石於方丈之壁頗爲拙目輕題乃吿王主簿舜選並其壁徙置公堂中央爲欄楯周護之固以扄鐍遇气節不凡者乃發視之畫於皇佑之癸巳徙以大觀之庚寅

文氏湖州第三女張昌嗣之母也居郫湖州始作黃樓障欲寄東坡未行而湖州謝世遂爲文氏奩具文氏死復歸湖州孫因而二家成訟文氏嘗手臨此圖放於屋壁暮年盡以手訣傳其子焉

昌嗣字起之毎作竹必乘醉大呼然後落筆但不可求或彊之必詬罵而走然有愧宅相者於攢三聚五太拘拘耳

程堂字公明眉人舉進士爲駕部郎中喜畫竹宗文與可出湖州之門者獨公明入室也又畫鳯尾竹其梢極重作回旋之勢而枝葉不失向背嘗登峨眉見菩薩竹有結花於節外之枝者茸密如裘卽寫於中峯幹明寺僧壁儼然又畫像耳山苦竹紫竹風竹雨竹好事者以刻之石又在成都笮橋觀音院畫竹其後題云無姓無名迫夜來院僧跟問苦相猜攜燈笑指屏間竹記得當年手自栽頃見其作紫芥紫茄二軸奪眞也三則俱出畫繼

廣漢劉允文繪事有名於時在成都楞嚴院之毘盧殿畫六祖像文與可在旁觀其下筆爲之記雲彩飾殊絕鋪置有序叩聞傳付密義相屬一花五葉先後交映信畫評之善品而法苑之勝緣也

與可丹淵集曰蜀自唐二帝西幸當時隨駕以畫待詔者皆奇工故成都諸郡寺宇所存諸佛菩薩羅漢等像之處𨿽天下能仁號爲古迹多者無如此地所有矣後歷二僞至國初其淵源未甚逺故稱繪事之精者猶班班可見近世所習淺陋寂然不聞其人此亡它蓋茍於所利而不自重其所爲之技爾獨天彭張氏能嗣守道人之學用筆設色气韻標致未嘗輒自奔放惟一謹於良法不爲世俗之心所怵誠可尙也予寓彭累月居甚閒暇日與承天僧敏行遊凡出於張氏之手者觀賞殆徧信乎他人之不能相與較其先後矣敏行乃其俗裔也俊慧通博亦善於此聞予嘉嘆其父祖之所爲磨石請予道所以然熈寧六年中秋日記

黃斌老潼川永泰人文湖州之妻侄也登科倅戎州適山谷貶戎遂與定交且通譜焉善畫竹山谷有詠其橫竹詩又謝斌老送墨竹十二韻有云吾子學湖州師逸功已倍預知更入神後出遂無對

黃彜字子舟斌老之弟其名字初非彜與子舟也山谷以其尙气故取二器以規之舉八行終朝郎郡倅山谷用贈斌老韻謝子舟爲作風雨竹兩篇前篇云歲寒十三本與可可追配後篇云森削一山竹牝牡十三軰誰言湖州沒筆力今尙在與可毎言吾所作不及子舟也二則出畫繼

黃山穀道臻師畫墨竹序云墨竹出於近世不知其所師承吳道子作畫超其師楊惠之運筆作弮已極形似故世之精識博物之士多藏吳生墨本至俗子乃衒丹靑耳意墨竹之師近出於此往時天章閣待制燕肅始作生竹超然免於流俗近世集賢校理文同遂能極其變態其筆墨之運疑鬼神也韓退之論張長史喜艸書不治它枝所過於世存亡得喪亡聊不平有動於心必發於書所觀於物千變萬化可喜可愕必寓於書故其書不可端倪以此終其身而名後世與可之於竹殆猶長史之於書也嘉州石洞講師道臻刻意尙行欲自振於混濁之波故以墨竹自名然臻過與可之門而不入其室何也夫吳生之超其師得之於心也故無不妙長史之不治它技用志不分也故能入於神夫心能不牽於外物則其天守全萬物森然出於一鏡豈待含墨吮筆盤礡而後爲之哉故余謂臻欲得妙於筆當得妙於心臻問心之妙而余不能言有師範道人出於成都六祖臻可持此往問之

黃庭堅題七才子畫云此眉山老書生作七才子入闗圖人物亦各有意態余以爲趙子云之苖裔摹寫物象漸密而放浪閒逺則不逮也或謂七人者皆詩人此筆乃少邱壑耶山谷曰一邱一壑自須其人胸次有之但筆間那可得

王顯道漢州人本餅師其後學道專心畫龍格制雄壯今成都三井觀三寶院有畫壁存出畫繼

黎州卒有陶道人者紹聖間入師子山采薪得道與王畫龍同時王毎畫龍必闕之否則隨雷雨飛去陶毎見王輒以杖擊之曰汝龍妖也後俱不知所終出黎州誌

宋劉誼墓近年爲盜所發其中四壁皆刻人物花卉之狀石誌略云誼長寧人舉進士授將仕郎見人饑則食之見人寒則衣之崇寧元年六舉進士劉諒文也墓在縣龍透鋪前百餘步出本志

張希顏漢州人初名適大觀初累進所畫花卉得旨粗似可采特補將仕郎畫學諭希顏始師趙昌後到京師稍變從院體得蜀州推官以歸不勝士大夫之求多令任源代作源亦漢州人少隸軍籍從希顏久盡得其法出畫繼

王道亨者郫人也七歲能畫用筆命意人不能及大觀間肇置畫學自博士而下如太學法聽天下畫工補試肄業考選道亨首入學試官出蝴蝶夢中家萬里子規枝上月三更題道亨乃畫蘇武牧羊海上被氈枕節而臥雙蝶飛揚於上形容沙漠風雪景象種種奇絕又作林木扶疏上有子規月正當午樹影在地亭榭樓臺隠隠可辧曲盡一聯之景因置魁選翌日進呈徽宗奇之命爲畫學錄出輿地紀勝

劉詮字眞孺成都人察院浚卿之族性好畫所居對聖壽寺寺多唐蜀名迹眞孺終日諦玩至忘飲食久而自能所畫山水多以布文印科葉者仿唐舊制蓋得於壁間也尢精佛像描墨成染與李道明無異淸勁則過之

李皓字雲叟唐臣孫也避亂入蜀居成都毎作山水取前軰成樣合而爲一故擅美觀時人稱之

趙子澄字處度宋諸王子廉介修潔流落巴峽四十年藉添差祿以自給善艸隸能詩不知其能畫也紹興末官秭鄕士子重其風度毎載酒從之遊一日乘醉入小肆見素壁可愛拈案上禿筆作濺瀑一泒勢欲動屋

李石字知幾資州人少負才名旣登第以趙逵莊叔左史薦任太學博士直情徑行不附權貴遂不容於朝出主石室就學者如雲至於閩越之士不逺萬里而來刻石題諸生名幾千人蜀學之盛古今鮮儷也其倅成都醉吟之餘時作小筆風調逺俗蓋其人品旣髙𨿽遊戲間而心畫形矣

周純字忘機華陽人後依解潛久畱荊楚故亦稱楚人少爲浮屠弱冠遊京師以詩畫爲佛事翕然知名士大夫與之遊者王宷輔道最親後坐其累編管惠州值鄰郡建神霄宮本路憲請赦能畫人周純來作繪事從之於是憑借得以自如其汖師思訓衣冠師愷之佛像師伯時又能作花鳥松竹牛馬之屬變態多端一一淸絕凡畫家於人物必九朽一罷謂先以土筆撲取形似數次修攺故曰九朽繼以淡墨一描而成故曰一罷罷者畢事也獨忘機不假乎此落筆便成而气韻生動毎謂人曰書畫同一闗捩善書者又豈先朽而後書耶蓋卓識也初宷未敗時朝士大尹盛章謂忘機曰予能爲我作梅圖遙知不是雪爲有暗香來之意乎答曰此王臨川詩須公自有此句我始爲之盛恨甚未幾宷敗而盛猶爲京尹故忘機被禍獨酷已上五則俱出畫繼

古今記云成都超悟院堂頭樹石四壁白馬院瀟湘圖皆近時周忘機筆

王逸民永康導江人初爲僧名紹祖詩畫俱仿周忘機而气韻懸絕也政和間攺僧名爲徳士逸民曰我生不背佛而從外道取祠部牒焚之乃冠巾還俗出畫繼

銘心絕品云成都白馬院有近時王逸民擬任才仲桃源圖

紹興間北山刻云郡之惠因寺藏殿壁陰有水墨畫文殊詣維摩問疾一堵意全相妙合經所說恐浸漫滅故刻石於此出昌州碑目

仁壽飛泉山超覺寺中有爾朱仙石影二其一全寫其一半寫寺爲淳熈十年建此物必其時也宏治中掘地得其半影出本志

王利用字賓王潼川人舉進士終夔憲善書爲光堯皇帝所愛畫則山水長於人物但精謹而已不及其書也鄧椿云

成都府官給娵魚圖陳於宴廳或謂爾雅諸書無此名不知何本余按郝隆有娵隅躍淸池之句蓋西南蠻呼魚爲娵隅方言不敍耳圖大小爲魚數十形此固不一種理不可以一魚名之也董逌跋

釋道宏峨眉人姓楊氏受業於云頂山相貌枯悴善畫山水僧佛晚年似有所遇遂復冠巾攺號龍巖隠者族甚富宏只寄迹旅店中一空榻𨿽被襆之屬亦無所有爲人畫土神其家必富畫貓則無鼠往往言人心事輒符合又凡如廁必出郭五里外鄕人毎隨而窺之見其就混無復便利但立而獨語再四乃出此皆異事後竟坐化店中年八十餘今成都正法院法堂有所畫髙僧是智平者成都淸涼院僧也善畫觀音南商毛大節得其像以歸過海風浪大作開展祈懇忽現光如大月輪良久之間舟行數千里侯溥載之觀音儀中今水陸院普賢閣所畫像是其作其徒虛己爲添水石見存已上二則畫繼

範成大記中寺後門向上小壁畫觀音百部院回廊畫護戒神俱僧知評筆

祖鑑者成都僧也住不動尊院畫師智平今大慈超悟院佛殿有十觀音是其筆又於卭州鳯凰山畫觀音一日忽現五方圓相直閣計敏功爲作瑞像記見存

虛己者成都栢林院僧善山水有圖軸傳世今白馬院僧慧琳多蓄其筆士大夫入玆相對爇香煮茗終日蕭然不知身在囂塵中也有雪障及山水二圖見存

僧覺心字虛靜本嘉州夾江農家甚富少好遊獵一旦縱鷹犬棄妻子出家遊中原作從犢圖詩孔南明崔徳符愛之招來臨汝連住葉縣東禪及州之天寧香山三大剎兵亂還蜀邵澤民劉中逺兩侍郎復善之請住毘盧凡十八年初作艸虫南僧稱爲心艸虫後有宣和一待詔因事逃匿香山心得其山水訣一日千里陳澗上稱之曰虛靜師所造者道也放乎詩遊戲乎畫如煙雲水月出沒太虛所謂風行水上自成文理者耶陳去非亦稱其詩無一點僧气

智源字子丰遂寧人傳法牛頭山工雜畫尢長於人物山水椿嘗見其看云圖畫一髙僧抱膝坐石上昂首竚目蕭然有出塵之姿使人敬仰不暇論風格其周忘機之亞歟

智永者成都四天王院僧工小景尢長傳摸宛然亂眞初宇文季蒙龍圖喜其談禪欲請住院永辭曰親在未能也於是售已所長專以爲養不免徇豪富廛肆所好今流布於世者非其本趣也嘗作瀟湘夜雨圖上邵西山邵卽題云嘗擬扁舟湘水西篷牕剪燭數歸期偶因勝士揮毫處卻憶當年夜雨時旣疑之問永曰前軰曽有此詩否永因誦義山問歸篇西山矍然亟取詩攺云曽擬扁舟湘水夜雨窻聽雨數歸期歸來偶對髙人畫卻憶當年夜雨時已上四則畫繼

銘心云蜀僧智永房有範瓊正坐佛圖

惠崇臥雪圖眞休者漢嘉僧山谷所與遊淸閒居士王朴之子也善摸搨人物如眞出畫繼

聞見志曰蜀𨿽僻逺而畫手獨多於四方李方叔徳隅富畫而蜀筆居其半焉

蜀中廣記卷一百八

