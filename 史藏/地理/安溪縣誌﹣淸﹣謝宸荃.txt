安溪縣誌﹝康熙癸丑版﹞﹝淸﹞謝宸荃主修洪龍見主纂

●目錄

卷首

原志序

前志序

卷之一山川形勢之一原縣星野輿域

卷之二山川形勢之二

卷之三戶口丁徭用民地畝錢糧用民﹝前志同則分爲二條﹞賦役

卷之四風俗人物之一貢俗

卷之五風俗人物之二考迹

卷之六風俗人物之三述制敍官

卷之七風俗人物之四彰獻臚榮

卷之八風俗人物之五闡潛徽閨

卷之九風俗人物之六問禮

卷之十風俗人物之七徵文記

卷之十一風俗人物之八徵文序

文書

辯頌

賦銘

歌詩

聯疏

卷之十二疆圉險要志之一弭患驗徵紀秩

●編輯姓氏

總輯校正

安溪縣知縣謝宸荃﹝字亮工﹐號郎屏。辛丑進士。直隸保定府安肅人﹞

監修

安溪縣儒學署教諭張毅﹝字伯重﹐號弘次。庚子舉人。福州侯官縣人﹞

安溪縣典史陳篤敬﹝字誠宇。河南長葛人﹞

參訂

邑人李光地﹝字晉卿﹐號厚庵。庚戌進士﹐翰林院編修﹞

匯纂

洪龍見﹝字公隱﹞

參閱

石金和﹝字憲呂。甲午舉人﹐浙江平陽知縣﹞

陳嘉章﹝字存斐。丁酉舉人﹐邵武縣教諭﹞

李日燝﹝字葆甫。恩貢生﹐候選通判﹞

李兆慶﹝字賴甫。歲貢生﹞

林洪星﹝字獻奎。拔貢生﹐直隸饒陽知縣﹞

林登鶴﹝字爾錫。歲貢生﹐邵武府訓導﹞

陳洪圖﹝字白書。丁卯舉人﹐建寧府教授﹞

官朝京﹝字子孟。壬子舉人﹞

李胤禧﹝字永甫。歲貢生﹐湖廣永興知縣﹞

李國紳﹝字��。歲貢生﹞

陳如龍﹝字建祈。歲貢生﹞

吳洪俊﹝字允迪。福州府古田縣訓導﹞

孫胤騏﹝字天衛。癸卯武舉人﹞

陳臥龍﹝字見甫。癸卯武舉人﹞

李舒斌﹝字��。丙午武舉人﹞

白夢麟﹝字漢趾。癸卯武舉人﹞

謝春﹝字秉璜。甲午武舉人﹞

謝登軾﹝字子章。癸卯武舉人﹞

鄭士熊﹝字淑禮。已酉武舉人﹞

陳世策﹝字治侯。壬子武舉人﹞

駱騰霞﹝字彩汝。壬子武舉人﹞

黃基揚﹝字��。壬子武舉人﹞

姚鼐﹝字��。壬子武舉人﹞

謝宸藻﹝字敬工﹞

謝世晉﹝字子進﹞

謝承晉﹝字子勗﹞

謝凝晉﹝字子端﹞

謝宸鄰﹝字欽工﹞

謝宸佑﹝字代工﹞

謝宸鑣﹝字揚工﹞

謝宸鐸﹝字振工﹞

謝宸錄﹝字敍工﹞

謝宸軾﹝字惠工﹞

謝桂馨﹝字丹若﹞

謝桂芝﹝字蓮若﹞

謝桂芳﹝字秀若﹞

謝桂芬﹝字班若﹞

謝桂蘭﹝字杏若﹞

顧鼎錫﹝字龍媒﹞

牛星輝﹝字衝宇﹞

李萼﹝字革韋園﹞

袁宗周﹝字美器﹞

生員

楊鸞

林一火廷胡

璉林華捷吳梅元王

祗

陳日火呈劉

紱蔡一侯李欽颺王

臣林之起

黃正烺李光垤李夢桐李夢樂李光斗孫

褒

李鴻胤李光復孫

襄張成謨孫

熠陳金鐘

黃元髙吳蛟騰張麟瑞陳宗憲陳鴻業黃志捷

劉亦顯葉方榮李鳳先林可棟李日升吳元晉

唐公凱詹

龍林幼弼林錫齡陳玉階潘自巖

唐焻黎林徽弼張胤瑞洪士翊王光旦廖仁燕

吳陳�官士驤陳景紱陳孔髙林於賡林先春

潘見龍柯拔奇李鼎徵謝端拱梁

彬王之禎

督梓吏書

林奭

●安溪縣誌總目

前志有十八則﹐存以備考。

原縣星野輿域奠方用民貢俗

考績述制敍官彰獻臚榮闡潛

徽閨問禮徵文弭患驗徵紀秩

皇淸詔修《大一統志》﹐敕頒五條﹐仍以十八則分隸各條之下﹐先賢遺筆﹐不敢忘也。

一﹑山川形勢。

一﹑戶口丁徭。

一﹑地畝錢糧。

一﹑風俗人物。

一﹑疆圉險要。

安溪縣誌圖

一圖總境二圖縣郭三圖縣治四圖儒學

●卷首

原志序

《安溪縣誌》卷首

《安溪縣誌》序一

自南唐保大三年﹐安溪之稱縣於是始﹐閱宋﹑元﹑有明以至我朝﹐其間建置損益﹐亦可得而悉數也。僕來守泉﹐會奉部檄直省各修志﹐於是郡邑咸有事於此﹐而安溪令謝君遂成邑志﹐予讀而善之。

夫安溪﹐巖邑也。壤接汀﹑漳之交﹐箐密蒙叢﹐民朴而野﹐有唐﹑魏之儉陋。乃近者民不安生分﹐好訐訟﹐喜淫巫。此豈習俗然歟﹖抑有以致之耶﹖君踵前書﹐以成此志﹐美善不遺﹐纖悉必備﹔所以紀興廢﹐勵風俗﹐其亦有取於是哉﹗

偶以行部至此﹐嘆古人之風流咸在吾目。彼鳳山者﹐非紫陽所題詩處耶﹖龍湖者﹐非西山所禱雨處耶﹖至於仁賢君子﹐接踵如林﹐而皆得彪炳於是書之內﹐覽者亦當比絜於瑯玡之編﹐頡頏於陳畱之志矣﹐君其勉之哉﹗後之續今﹐猶今之續古﹐使後世謳思者次於詹惇仁﹑陳宓之後﹐則庶幾乎。

時大淸康熙十二年歲次癸丑立秋後一日。

泉州府知府古沛年家侍生王者都頓首拜撰

《安溪縣誌》序二

邑設安溪﹐自南唐始。而安溪之有志﹐則自勝國正徳始也。厥後一修於嘉靖之己丑﹐再修於嘉靖之壬子﹐而丙申﹑辛酉復爲增緝﹐志亦綦備矣。獨是辛酉迄今五十餘年﹐其間陵谷𨿽無變遷﹐而此外不無損益。況我國朝鼎建以來﹐邑𨿽小﹐可無增修以備一邑文獻乎﹖玆者更際我皇上加惠宇內﹐欲周知天下戶口﹑扼塞之要﹐以昭一統盛事﹐垂億萬世無疆之徵﹐令各郡縣仿秦﹑豫通誌款式﹐詳訂成書。宸荃也敢不夙夜兢兢以仰副維新之治乎﹖

但文武兩闈﹐執事榕城﹐至仲冬始得取舊志而讀之﹐遠稽近采﹐於所已備者重加考核﹐未備者斟酌增補。越冬及春﹐三閱月而事告竣。文采𨿽遠愧班﹑馬﹐體裁則恪遵功令﹐從此山川﹑土田以及文章事實﹐庶幾皆斑斑可考。上之備秉銀管修國乘者之采擇﹐泰山滄海﹐竊自同於細流土壤矣。下之俾邑人士眷玆風土﹐鑑於先型﹐務本勤生﹐以裕家室之謀﹔息爭止訟﹐以培忠厚之基﹔讀書循理﹐以成禮讓之俗。朴者農而秀者士﹐無虛餘三事教誡之心。於斯志也﹐更不無惓惓焉﹐豈曰彈丸黑子﹐可勿是究是圖也哉﹖遂濡筆而並授之剞劂。

康熙十有二年歲維癸丑仲春之吉。

同進士出身﹑文林郎﹑知安溪縣事﹑前授廣西慶遠府荔波縣知縣﹑安肅謝宸荃謹序。

重修《安溪縣誌》序三

昔人有言﹐作史之難﹐莫難於志﹐班﹑範而下﹐蓋闕如也。史以志稱﹐自陳壽始﹐而所載獨紀傳﹐名實牴牾﹐識者譏之。今郡邑之志﹐則星土﹑名物﹑官師﹑賢雋﹑貢賦﹑風謠﹐莫不具載﹐𨿽以志名﹐實該全史﹐珥筆從事﹐勝任綦難。我國家奄有四海﹐聲教翔洽﹐郡縣之志﹐各纂葺成書﹐以上於所司。匪特黼黻太平﹐潤色鴻猷﹐蓋將以備參稽﹑考謠俗﹐會車書而大一統也。

安溪爲泉郡支邑﹐適上谷謝令出宰玆土﹐因徵文考獻﹐從簿書期會之暇﹐編輯成書。其分野﹑疆域﹑山川﹑土田﹐則史氏之志也﹔仕宦政績﹑士女懿行﹐則史氏之傳也﹔其官師臨蒞﹐賢雋登庸﹐莫不年經月緯﹐則史氏之表也。一展捲而燦然不遺﹐秩然不紊﹐舉五十餘年之廢墜而修明於一旦。蓋踵前志而折衷之﹐可以稱信史矣。

考安溪初造﹐始於周顯徳間。其山峻﹐其水洌﹐澄泓凝碧﹐厥名淸溪。相傳民俗率安土惇仁﹐不作浪遊﹐是以宋宣和間更今名。向者考亭常過而樂之﹐其遺風余澤猶有存者。誠使出治者繹淸之名﹐待治者思安之義﹐將見郅隆之治﹐淳龐之俗﹐復見於今日。史氏秉簡而書之﹐昭垂國史﹐副在有司。後人讀其志﹐因以想見其邑﹐則安溪彈丸之區﹐且首爲采風者屈一指矣。志成﹐問序於余﹐因走筆弁其簡首。

時康熙癸丑秋仲之望。

賜進士出身﹐福建分守興泉兼巡海防道布政使司參政﹐今升江西等處提刑按察使司按察使﹐前奉敕提督雲南學政大梁李光座撰。

《安溪縣誌》序四

今天子聰明旁矚﹐欲周知民生休戚之故﹐戶口殷凋之所﹐風俗變易之理﹐吏治更化之功﹐詔直省所在輯志乘﹐上於天府﹐將以資乙夜之覽﹐而施化裁焉。吾閩郡邑﹐各應時而成書。

夫山川﹑物產﹑人物﹑沿革﹐此在聖人知之可也﹐不知庸何害﹖今濱海數郡﹐三十年氛沴之中﹐气數蹇厄﹐顚連未休﹐獸遷鳥舉﹐哀嗷於中路﹐是宜遇長沙而慟﹐遘東門而圖者矣。𨿽九重講誦之餘﹐屢顧軫問﹐然堂上萬里﹐亦安知一隅危支憊以至於斯﹖

謝侯起名進士﹐來宰吾邑三年﹐政將成﹐玆所爲志甚具。侯生長日月之旁﹐出旣爲天子整頓之﹐入當爲天子敷陳之﹐計言之藏於臆者﹐不知其幾也。獨是誌書格於義例﹐使慘怛愁憂之形無由附見編端﹐具具而因﹐具具而完﹐此亦慈惠之心所悲憫而不自懌者也。𨿽然﹐勢之所拘﹐不可卒抗﹐則盡其意而已矣。

吾邑自詹公惇仁啟治以來﹐世有賢侯。而詹本名徳君子﹐報政以後﹐卜隱於佛耳山下﹐遂蕃其子孫於此。吾祖森﹐當明宣徳間尙義賜爵﹐用邏尉調綰邑符﹐南面臨其桑梓。一事在七百年上﹐彼君我而侶我﹐而民不驚﹔一事在二百年上﹐彼儕我而蒞我﹐而民不忌。於今志乘咸彪炳焉。其處心積慮﹐不過自盡其當日之意﹐而豈謂其傳之勿斁也哉﹖

夫意之所儲勝於言﹐言之所紓勝於文﹐他日恭逢臨軒之問﹐侯其寫所臆而對焉。吾之望侯﹐尙未有已也。

翰林院編修﹑年家治弟李光地頓首拜書。

前志序

正徳十六年尙寶司少卿晉江李源序

安溪﹐古淸溪。當邑之陽﹐溪流淸瑩﹐順下如駛﹐故曰安。安者﹐順也。或曰「惡其聲之類於非族﹐故易之。」易之﹐嫌名也。其地舟車所通﹐貿遷化居﹐不以山溪之限。民樂耕紡﹐士俊警尙意气。隋置場﹐南唐縣之。六百年來﹐誌書無有修廢。正徳辛已正月庚申﹐龔侯揖師生而進之曰「縣誌﹐古列國史也。匪古匪今﹐匪今匪後﹐爾師生亦此之憂乎﹖」用是事事不怠﹐毋廢前聞﹐毋略後觀﹐三越月而艸已具。龔侯過竹坡之居以序請。

予聞之﹐小史掌邦志﹐《周官》則有。東漢之初﹐詔南陽撰作《風俗》。則知縣與天下﹐昔人不以大小廣狹詳略也。侯其以天下視安溪哉﹗夫古今之氏史家者﹐自三代以還可數也﹔惟司馬氏稱實錄焉。侯其以西漢紀安溪哉﹗侯諾以往。又三越月﹐志以告成﹐遂書以歸之。

侯名穎﹐吉水人。登江西戊午榜﹐好學而文﹐政知所先。

邑人按察副使詹源序

安溪志﹐志吾安溪一縣之事也。修之者﹐令吾縣吉水之龔侯栗夫也。與修事者﹐吾邑博南海之鄒君至道﹑丰城之塗君仲介也。安溪之爲縣﹐與夫志之所以修﹐其詳已見於地官郎李竹坡先生序矣。龔侯謂予邑人也﹐當綴數語於後。

予惟今之吏蔚有聲稱爲能者﹐不過知事事於簿書期會之間﹐訟獄賦稅之末而已﹔其能知以典章載籍爲事者﹐蓋寡矣。間有及之者﹐又率紛工糜費於一切無益之虛文而已﹔其能知以政體治道所關﹑人心風化攸系者爲事焉﹐益又寡矣。

龔侯負通敏之才﹐出自賢科﹐令吾安溪甫期月﹐理治之暇﹐卽慨然念安溪爲邑﹐僻在一方﹐舊未有志﹐無以鑑古窺今﹐善今垂後﹐遂與二﹑三同志修輯以傳。舉其志﹐則一邑之文獻風土之事備﹐𨿽今可古﹐而後可今也。是可以觀焉﹐可以興焉﹐勉焉﹐修焉﹐通變宜民焉﹐從善捨惡焉。自一邑推之郡﹐自一郡推之天下﹐而莫不然焉。其於政體﹑治道﹑人心﹑風教﹐所補豈小小哉﹗是非有達遠知要之識﹑光明正大之心﹑宏博淵源之學者﹐不能爲此也。吾龔侯有此﹐觀志者當考而自得之。

嘉靖八年莆田副使林有年序

安溪尹黃君徳和承憲札以修志事役於予﹐予屏居囊山﹐罹屙困﹐曷稱耶﹗辭歷四浹辰矣。徳和復走使篤敍師弟情義﹐予竊喜其脫凡知要﹐道行矣。遂肩輿戒途﹐越十一月甲午至安溪﹐寓東嶽宮。山谷盤紆﹐林木藰蒞﹐古勝迹也﹐乃事事焉。

徳和屢款近抒意﹐商榷可否﹐且曰「懌欲知天地之道﹐民俗之宜﹐而爲政之緩急先後焉﹔懌欲知職官之賢否﹐而爲政之取捨勸懲焉﹔懌欲知學校之興捨﹐人物之盛衰﹐而爲政之轉移設教焉﹔祀典﹐懌欲知之崇之﹐而解咎涵休焉﹔惠政﹐懌欲知之舉之﹐而宣風布徳焉﹔事有關於政務者﹐懌皆欲知之﹐而爲政之因革﹐用助聰明之弗逮焉﹔非志曷知﹐志容缺乎﹖」嗚呼﹗俗之吏﹐惟私焉急限﹐於縮月肉者非業。若徳和可謂達治體者矣。

安﹐小邑也﹐文獻殘落﹐漫無所稽。乃集諸鄕都耆民授以簿﹐簿以類分﹐令其考注﹐期以盈旬﹐僅得十之一二。而復考之典籍﹐詢之學校﹐欲其詳且公也﹔𨿽老農樵牧﹐亦下偵之﹐欲其見聞無遺也。窮搜博采﹐夙夜事校閱﹐編輯成書﹐釐爲十卷﹐其目五十有四。徳和囑予敍。

夫志﹐志一邑之事。邑之志﹐猶國之史。曹﹑滕小國也﹐邾﹑莒則又小矣。史固不以小而廢之也。安邑裏不滿二十﹐制度具矣﹐鑑戒昭矣﹐損益之機﹐亦槪可審矣。續之﹐尙友君子式是而求其故﹐則更化圖治﹐亦未必無小補焉。以一邑之小﹐而例之天下﹐亦可也。

志始舉於棠陵方公﹐繼而督學髙公視學至安溪﹐於風化惓惓焉。嘆曰「玆吾職也。」乃命工壽之梓﹐爲後日文獻之徵云。

知縣黃懌序

成周盛時﹐內史掌八柄之法﹐外史掌四方之志。厥後王綱弛紐﹐周微矣﹐而猶知所尊者﹐史官在也。志之裨於治如是夫﹗今郡邑之志﹐卽外史所掌者。安溪自南唐保大十三年﹐迄今五百餘載﹐歷代政務因革不同﹐地僻而道存焉﹐職卑而責重焉﹐戶不百而風遠且大焉。懌𨿽無似﹐稔知邑志關於化理者大﹐顧力未逮耳。

嘉靖已丑春三月﹐承憲副棠陵方公命﹐延林寒谷先生柄其事。寒谷﹐吾師也。初以疾辭﹐彊而後可。乃仲冬乙未踵安溪﹐適鄰饑﹐粟直騰湧﹐先生恐病民﹐嘆曰「事不可以已﹐容可緩乎﹖」故操觚提槧﹐夜以繼日﹐關治理者悉之﹐涉怪誕者略之﹐疑而無所稽者闕之。移事屬類﹐立綱分目。自仲冬乙未抵季冬丁丑﹐浹四旬而志成﹐速矣。懌閱而讀之﹐其事核﹐其文雅而婉﹑而闡﹑而警勵益嚴。

嗚呼﹗經載道﹐史紀事﹐然事亦道也。天道式是而昭﹐地道式是而立﹐人道式是而備。可以勸﹐可以懲﹐可以風天下後世﹐是敍志意也。庸書於末簡。

嘉靖三十一年林有年序

志﹐曷以志﹖王政也﹐史是也。盛周時﹐內史掌四方誌。周微矣﹐人猶知所尊信﹐固史在焉。漢唐而下﹐王會三輔有圖﹐方輿寰宇有志﹐迨明《大一統志》始備焉。安溪﹐小邑也﹐曹﹑滕﹑邾﹑莒﹐則又小矣﹐史固不可以小而廢之也。安溪縣治﹐自南唐保大十三年建置﹐歷今六百餘年﹐厥土惟沃﹐掌地成田。王梅溪謂「民淳事簡﹐易治之地」也。

嘉靖戊子﹐蕭山黃君懌知縣事﹐卓有廉能聲﹐爲百城表。嘆曰「志關風化﹐安溪獨缺﹐非司百里者之責乎﹖」次年已丑﹐辱承憲副方公豪請修安邑志﹐余素蒙雅愛﹐劼辭不獲﹐買舟渡仙溪﹐至安之東嶽宮而事事焉。稽舊志﹐詢故老﹐又質公於學校﹐窮搜博采﹐畢勩穎泓﹐竟兩閱月而成。首地輿﹐次官制﹐學校﹑人物﹑公署﹑祀典﹑文章﹑雜誌又次之。總其綱﹐分其目﹐已入梓矣。

辛亥夏四月﹐又承都憲前參政王公璣有纂續前志之役﹐惓惓焉﹔顧阿陽老矣﹐蓐食間欲授簡﹐則不勝悚息﹔欲避席﹐似有孤王公志意﹔姑從命。未幾﹐時方置校抗旌﹐備武禦寇。月餘﹐汪侯瑀請命太守方公克﹐公曰「今還兵已稅介﹐元元得安堵處業矣﹐況志關風化﹐不可湮落﹐俾文獻無徵。」汪侯乃咨度邑庠典教李君鑰﹐以庠生吳子主恕﹐不遠數百里﹐惇請彌篤﹐可謂知所重而深達治體者矣。自顧選軟迂疙﹐逫惟艱。延至壬子季夏﹐始得庠生蔡子志孝﹑吳子主恕持其條旅申﹐集自己丑以後﹐志中事迹燦然備具﹐余屬意展閱﹐參校緒正﹐移事屬類﹐編入於各款目之下。政務之損益﹐人物宦業之臧否﹐悉該載無遺焉。

後之有民社者﹐講求其故﹐轉移樞宰﹔產其地者﹐向往前修﹐力求嗣響﹔固大有機焉者。昔司馬文正公集古今治亂成敗之迹﹐以資天下後世之治﹔抑斯志也﹐其亦郡邑資治之鑑與﹖輒忘荒陋﹐詮次成書﹔若綜理規措﹐通行翻刻﹐則又廉能邑長汪侯瑀力也﹐余蒙成而已耳。僭書於簡首﹐式昭厥後。時年八十有九。

按﹕林有年﹐字思和。莆田人﹐舉弘治五年鄕薦﹐以乙榜蕭山教諭﹐迎養二母﹐大母制終補東莞﹐復迎母侍養。潘督學稱其好古甘貧﹐疏舉自代﹐不報。滿九載﹐母沒廬墓﹐有遭風返火之祥。服闋﹐擢繁昌知縣﹐最上擢南禦史。一歲中﹐七言事。武宗遣中使迎活佛於西域﹐有年疏諫﹐武宗怒﹐逮系詔獄﹐謫武義丞﹐量移樂淸知縣。嘉靖初﹐復禦史﹐擢衢州知府。六年﹐當遷五邑﹐民相率臺司乞畱。擢貴州副使﹐未上﹐爲忌者所排﹐致仕﹐老稚泣送之。致政家居﹐監司憐其貧約﹐每令有司助以薪米﹐亦不苟受。年登大耄﹐介守不衰﹐衢人思慕﹐立徳惠祠祀之。

萬曆二十四年邑令章廷訓序

夫安溪之有志﹐始於正徳辛巳﹐修於嘉靖戊子﹐又修於壬子。自地輿以至雜誌﹐凡八卷﹐其目五十有三﹐蓋詳哉其識之矣。迄今年久殘落﹐漫無可稽﹔且也有大關於邑治風教者﹐未之記載﹐殊爲闕典。余深慨焉﹐思所以修之﹐而力未逮也。

適我皇上加意文獻﹐令天下各府州縣誌俱解一部﹐送部備考﹔太府羅陽程公亟命縣重修之。余乃謀於學諭滕君養志﹑訓導胡君堯元。二君偕諸生吳登﹑孫一鳳輩進曰「志𨿽未備﹐而舊版尙有存於學者。」令人檢視之﹐得其十之二三。於是博采輿論﹐又質公於學校﹐於所可因者存之﹐所未有者增之。若城池之創造﹐三壇之重建﹐文章節義之疊興﹐人物宦業之傑出﹐悉該載無遺焉。越數月﹐而翻刻之工就矣。

斯志也﹐𨿽因舊以有成﹐而事核文直﹐四十餘年聲名文物之盛﹐燦然畢具﹐蓋亦可以備觀覽者﹐然余特補其闊略云爾。若操是非筆削之柄﹐以信今傳後﹐則俟後之君子﹐而余未敢僭也。觀志者﹐幸無我罪焉﹗

天啟元年辛酉春三月淸源郡人呂圖南序

《淸溪志》者﹐志淸溪之山川﹑土田﹑民風﹑建置與文若獻也。秉其事者﹐稚孝何先生也。先生博極羣書﹐慕古修道﹐材宏而筆無曲﹐志之信也。始之者﹐淸溪邑侯賀君也。始賀君鄭重邑乘﹐而屬之何先生﹐方屬艸而賀君行矣。成之者﹐灌陽王侯也。王侯方下車數月﹐不急辦期會﹐而卽委刻事於諸生黃曦陟氏。亟成此志者何﹖一邑之典章﹐參錯不整﹐次當吾世而名士大夫髙節懿章不表錄﹐如椽之筆委諸紙上﹐爲政者之過也。曙其大也。刻成而南寓目焉。其義例﹐自原縣分野至紀秩﹐凡十八則。覽之﹐燦如也﹐秩如也﹐彬彬乎備哉﹗

蓋仲尼嘗論述夏﹑殷而致嘆杞﹑宋之文獻。彼傷當時之君卿大夫不能有所別識發明﹐令天下之遺迹名憲﹐不獲前耳目而舉﹐後耳目而傳﹐遂爾泯泯者﹐盡杞﹑宋也。乃其自矻矻洙﹑泗間﹐則以《禮》《樂》《易》《詩》《書》《春秋》爲文﹐以祖述憲章爲獻﹐而以萬世爲系。故當仲尼而命文獻﹐實難其人。卽禮之聃﹐官之郯﹐良史之董狐﹐博物之子產﹐君子之蘧瑗﹐好惡與同之丘明﹐徧觀六代禮樂之季札﹐皆身遇仲尼而得其褒贊。則之數君子者﹐固一代爛然之文獻也。

夫文獻而山川﹑風俗﹑興建名迹﹑大官貴人乎﹖此可按名籍而臚列者也。凡文而不擘畫朝家﹐指切邪正﹔獻而不麟鳳郊藪﹐鴻儀世宙﹔識者𨿽載筆﹐不愜志焉。文而擘畫指切﹐獻而麟鳳羽儀﹐則一郡一邑之文獻﹐固天下之文獻也。何也﹖賈生治安數策﹐可以洛陽之文目之乎﹖汲長孺古社稷臣﹐可以濮陽之士目之乎﹖天下一大方隅也﹐古今一大簿帳也。郡邑而天下﹐則無負郡邑志﹔郡邑而天下﹐則無負志郡邑。與杞﹑宋並時者﹐小至邶﹑鄘﹑衛﹐微詠片簡﹐世知有邶﹑鄘﹑衛也。然則授事玆方﹐與其杞﹑宋之也﹐毋若邶﹑鄘﹑衛之也。吾觀太史公書成而欲藏之山川﹐山川亦不杞﹑宋矣。禹穴﹑二酉﹐非是書不知是山。又令太史濡毫時﹐而卽有殺靑播之通都大邑者﹐太史更不言藏矣。王平子行陳畱郡而問士人﹐吏以蔡子尼﹑江應元對﹐因嘆賞此邦有風俗。則子尼﹑應元者﹐陳畱之文獻﹐而停車一問﹐姓名彌香﹐平子亦識所以傳之耶﹖

稚孝先生﹐世方捧古文辭盤皿與之﹐而躬行一本之仲尼正學﹐自身具文獻矣。嘗承臺使者陸瑞亭氏《閩志》委﹐詮次數載﹐已脫稿﹐特未授梓。又嘗修《泉郡誌》。玆志淸溪﹐其一支也。淸溪多君子﹐不具論。如詹汝欽公父子侍從﹐侃侃天下大計﹐直聲在隆﹑萬間﹔李克蒼氏以一郎署﹐上書言事﹐無所不指斥﹐白首偃蹇﹐斯豈復一郡國士哉﹖王侯不頃刻忘斯志也﹐亦君家平子停車問士人意也。余故論其大而爲之序。

邑人李懋檜序

淸溪山峻而水洌﹐其水至武榮與他水匯﹐獨瑩然如碧﹐故得名淸。其民安土樂生﹐不作浪遊想﹐故又攺名安。唐初不著﹐入五代則詹令君開山﹐與名賢周太朴﹑劉子眞莫逆嘯詠﹐文運漸辟。入宋則張聖行始制科﹐爲趙淸獻﹑李文肅﹑蘇黃門所知﹐而文運乃振。至我朝菁莪化廣﹐有布衣蒙璽書賜秩賚金者﹐自先旌義始。嗣是人物鵲起﹐科甲蟬聯﹐文運駸駸盛矣。豈非靈傑機候有固然不爽者乎﹖

是志也﹐賀父母瑞原始其事﹐至王父母安庶始竣役。披圖按籍﹐搜遺文﹐紀盛事﹐則我年友何稚孝筆也。稚孝名山著書﹐有筆如椽﹐《閩書》《泉志》皆出其手﹐宜其雅馴也。懋檜於淸溪爲桑梓﹐用敢有言。

吾閩通中原最後﹐於閩之中有淸源﹐於淸源之中有淸溪﹐賢聖蹤迹﹐疆埸勝事﹐固不及百之一。志也者﹐所以備千載之語林者也。然中州戎馬之場﹐馳驅之往迹﹐至今日而杳然者﹐何可指數﹖千餘年來勃郁之气﹐煥然大辟。泉於天下固方幅遇﹐獨遺淸溪哉﹖考亭曾經此地﹐標境品目﹐自有韻致。王父母下車﹐質直有文﹐平易而惠。蒞政期月﹐百廢俱興。復屬意志林﹐茹采縑素﹐將使幽巒湛壑之所產﹐與名地等埒﹐蓋於槧楮中寓作興焉﹔並使後來蒞玆土者﹐知沿置有宜﹐登耗有數﹐官守有迹﹐流品有評﹐而山川愈有奇﹐士民愈有賴﹐作興至意﹐寧直一時之光哉﹖因不揣固陋序之。

知安溪縣西粵王用予序

蓋前令章君之志安邑也﹐經始於正徳﹐修圯於嘉靖二朝﹐而重加筆潤﹐迄今新上紹極﹐又閱幾三十春秋矣。剞劂𨿽存﹐掛漏可虞﹐誰屍邑事﹐不無固陋之恧焉﹐而未得所當﹐怦焉且懼。乃蒙桐江京卿匪莪何先生以赴召余晷﹐手編是錄﹐且命庠彥黃子曦陟持以示予。

予讀而卒業唯唯﹐起曰「安溪於泉州爲屬邑﹐而介漳﹑泉之衝﹐𨿽壤幅褊小﹐然《禹貢》《周﹟職方》﹐非志國邑者之所權輿也哉﹖自後世觀之﹐爲有鄙細而俚俗者矣。夫田賦髙下之異等﹐墳壚﹑黎赤之異壤﹐九鎭﹑九澤之異名﹐固應列而載之。至筱簜﹐箘簵﹑淮蠙﹑江龜﹑海錯之纖細﹐苟切於利器用而阜民生﹐辧陰陽而蕃孳息﹐不以穢雜見遺﹐則安溪之志可知。重以匪莪先生之操觚提槧﹐出其黼黻皇猷﹑丹靑帝載者而垂意邑志﹐詎曰安邑褊小無可志也﹖凡邑中地輿﹑官制﹑學校﹑人物﹑公署﹑祀典﹑文章﹑雜緒﹐總綱分目﹐罔不纂集成編。所謂體詳事核﹐言直文蔚﹐焯焯來祀。邑不朽而志不朽﹐志不朽而先生之立言之徳﹐俱一日而千古矣。」

予不文﹐何能爲役﹖其邑與志顚末﹐俱載於呂老師及心湖李先生之弁端﹐而捐資鋟梓﹐則邑有司責也。志成﹐妄爲之言於簡末。

●卷之一山川形勢之一

《安溪縣誌》卷之一

山川形勢之一

﹝前志凡四則﹐隸於左﹐有小引﹞

原縣分野輿域奠方

體國經野﹐先王所重﹔封山浚川﹐古帝肇焉。則夫辧丘陵﹑墳衍原隰﹐周知廣輪之數﹐與有斯民之責者﹐烏得置諸弁髦﹐故修志者必以此爲第一﹐豈非爲國家計長久也哉﹗

原縣

自禹平水土﹐益作《山海經》而有閩。自秦廢閩越王﹐而有閩中郡。自隋開皇而有泉州。自唐景云二年﹐而泉州始不兼統福州﹐而專爲泉州。自唐咸通而始析南安縣地爲小溪場。自五代周顯徳二年而南唐始以小溪場爲淸溪縣。自宋宣和三年﹐寇起睦州淸溪洞﹐時惡其名﹐始攺淸溪爲安溪。明仍之。

爲坊者一﹐爲鄕者四﹐鄕爲裏者十七。其鄕曰歸善﹑積徳﹑金田﹑修仁。其裏曰永安﹐統圖一﹔曰長泰﹐統圖一﹔曰光徳﹐統圖一﹔曰依仁﹐統圖一﹝是屬於歸善﹞。曰新溪﹐統圖一﹔曰新康﹐統圖一﹔曰崇信﹐統圖一﹔曰龍涓﹐統圖一﹝是屬於積徳﹞。曰龍興﹐統圖二﹔曰還集﹐統圖二﹔曰感徳﹐統圖一﹔曰常樂﹐統圖一﹝是屬於金田﹞。曰感化﹐統圖一﹔曰來蘇﹐統圖一﹔曰崇善﹐統圖一﹝是屬於修仁﹞。其地在泉州之西。東抵南安界於髙田﹐西至漳之龍溪界於銀場﹐南至南安界於筆架山﹐北抵永春界於吉漈嶺﹐東南至南安界於大宇橋﹔東北至南安界於眉田﹐西南至同安界於東嶺﹐西北至漳之漳平縣界於臭銅。東至泉州府一百五里﹐東北至省城五百一十五里﹔三千三百六十里至於南京﹐七千三百六十里達於京師。

星野

《周禮》﹕「保章氏以星土辧九州之地。」所封封域﹐皆有分星。而《史記正義》及兩漢﹑晉﹑隋﹑唐﹑宋歷代史書﹐俱以斗﹑牛﹑女三星爲吳越之分。唐一行以天下山川之象﹐存乎兩戒﹐北戒自三危至朝鮮﹐是謂北紀﹔南戒自岷嶓至東甌閩中﹐是謂南紀。但吳越之地在南﹐而星紀在北﹐其相配之理有未明焉。明《天文志》以閩郡邑並屬斗﹑牛之分﹐《一統志》則以爲牛﹑女之分。諸說各明一理﹐皆不可廢。安溪縣分星幾度未詳﹐備錄之以俟後考。

輿域

山

鳳山在縣治北。一峯峙立﹐分爲兩翼﹐若鳳翥然﹐故名。一名「鳳髻山」﹐又名「展旗山」﹐實縣治之主山也。文鳳山山人序略曰「山深窅而袤長﹐虛靜而廣漠﹐珍禽奇羽﹐多集於中﹐故曰鳳山。」昔朱文公臨縣治標八景云「鳳麓春陰﹐龍津夜月﹐閬巖夕照﹐薛阪曉霞﹐蘆瀨行舟﹐葛磐坐釣﹐東臯漁捨﹐南市酒家」﹐是山所謂鳳麓也。五代劉乙﹑詹琲並隱其下。山頂有觀曰「通玄」﹐庵曰「鳳池」。朱文公來縣按事道中﹐見山水淸澈﹐山石奇峭﹐喜其大類建劍間﹐有詩錄於《徵文》。及至畱宿此庵﹐題庵壁曰「心外無法﹐滿目靑山﹐通玄山頂﹐不是人間。」明令龔穎攺庵爲書院﹐以祀文公。山有善惠院﹐今廢﹐宋初建。山麓有東嶽行宮﹐結構爽闓﹐邑人多遊焉。下有鳳池橋﹐橋宋開禧三年﹐令楊承祖建﹔嘉定六年﹐令陳宓易以石址木梁﹐上覆屋四十六間。邑人刻石曰「陳公橋」。宓嫌掩前人之美﹐投石於湍﹐攺名「鳳池」焉。宓《勸民歌》﹕「我有衍土﹐鳳山之陽。昔焉蕪穢﹐今則民歌農桑﹐旣溫且飽﹐復習乎典章。於乎﹗帝力於我其忘﹗」﹝在縣治北﹞。

黃龍山鳳山對山也﹐下有黃龍津﹐又名「登髙山」﹐宋令陳宓修禊於此﹐而登鳳池橋抵流惠亭﹐有序。按﹕「流惠亭﹐在縣西陳塘上﹐舊名水花亭﹐有蘇氏子於此遇尉不避﹐尉譙呵之﹐命爲賦。賦立就﹐乃釋之。故以『流惠』名亭﹐後以塘生雙蓮攺曰『瑞蓮』。嘉定間﹐以塘爲放生池﹐復名『流惠』」。龍津橋﹐宋令趙師戩所建。鳳池橋則陳宓所建者。令趙彥侯記曰「自建二橋﹐邑人物始盛」。

金龜山以形名﹐縣東南水口山也﹐上有金龜塔。先是萬曆二十二年﹐令章廷訓以安邑形勢來自西北﹐東南𨿽有葛磐之石﹐橫據溪中﹔顧午山髙抗﹐龍形卑不敵﹐乃建塔石上﹐名曰「文昌」。至四十七年﹐令賀詳又卽是山建塔﹐以壯縣勢﹐以興人文﹐卽名其塔曰「金龜塔」。按﹕舊有讖云「龍向江頭躍頭角﹐龜向東纏開祥瑞。」謂黃龍﹑金龜二山也。

三公山山有三峯﹐中似「公」字﹐又曰「文筆峯」﹐旁有龍水巖。東峯頂有池﹐大旱不涸﹐旁有仙人石棋盤﹐卽南安界之麗碧山也。峯巒秀麗﹐山石娟好﹐故名「麗碧」。山下有龍潭﹐宋守眞文忠於此禱雨﹐其文曰「麗碧之山﹐龍湖在焉。淵渟瑩徹﹐蓋有神物宅其中。某以城鑰之守﹐弗克躬造﹐命邑尉致祈﹐謹拜於庭﹐遙致忱悃。伏願雲興雨注﹐以震耀龍君之威靈﹐俾歲則有秋﹐人弗告病。」

北觀山山有石筍﹐髙五丈﹐曰「牛心石」。下有溪水﹐回環縣治﹐名北地灣。讖曰「水流北地灣﹐安溪出狀元。」

黃檗山一名「南山」﹐又名「午山」。深林邃谷﹐有筍蕨﹑稜稻之饒﹐神仙之迹。舊傳有入山遇仙者﹐從之而往﹐越旬方歸。山腹有五峯巖﹐又名「頭陀巖」。

產坑山唐處士周朴居此。有瀑布泉﹐其前有塘﹐又名「周塘山」。

象山又名「象運山」﹐界南安。

林尾山

宮山

山半有磐石﹐可坐數十人﹐其中空虛如宮然。

旗山

閬山

又名「浪來」﹐謂其山勢似蹙浪然。其半爲閬苑巖。先是淸水巖普足禪師嘗坐是山﹐指曰「眞佛家鄕也﹐後數十年當現身於此。」宋建中靖國元年﹐示寂。紹興四年七月十日﹐雷火燒山﹐自夜達旦﹐鄕人異之﹐躋攀崖險﹐至石門人迹不到處﹐見白菊一叢﹐姜三叢﹐香鑪一﹐普足在焉。俄頃雲霧擁之上升﹐遂卽其地創廟宇﹐爲淸水別巖。普足詳見下蓬萊山。又有仙姑巖﹐相傳有馬氏女采花巖中﹐後成仙去。宋有扶風馬大仙廟﹐下有月潭﹐以其形如半月。大旱而雩﹐黿浮卽雨。潭中蓮花石﹐出水髙三丈餘。

牝牡山

﹝以上永安裏﹞

參山自鳳山迆而東爲參山。山半有石嵌﹐可容數十人。黃氏世居是山之下。黃氏﹐本州黃守恭之孫也。守恭﹐唐垂拱時人﹐家本素封爲長者﹐所居州西城外。晝夢有僧欲化其宅爲寺。守恭曰「待桑樹生蓮花﹐乃可耳。」忽見千手千眼菩薩騰空而上﹐不數日﹐宅中桑樹盡生蓮花。守恭卽捨宅爲寺﹐今州開元寺也。守恭因請釋匡護爲擇地﹐分居其子於四安﹐則南安﹑惠安﹑同安﹑安溪﹐而參山其一云。

馬旗山山中有三層漈﹐龍潭凡三﹐幽黝深靜。上有龍王廟﹐旁祀一尉。按﹕尉嘗禱雨於此﹐訶責道士必求見龍﹐龍見形示尉。尉還﹐大雷雨擊尉﹐斃之﹐故祀於廟旁。《宋志》﹕「參村龍潭廟﹐方二丈餘﹐側有大石﹐遇禱雨時﹐龜見則旱﹐蛇見則雨。」明嘉靖七年二月旱甚﹐令黃懌免冠帥士民禱潭下﹐三步一拜﹐果雨。三十一年六月﹐令汪瑀望潭請水﹐徒跣路拜﹐雨亦隨應。是山也﹐又名「展旗山」﹐以山形有躍馬展旗之象﹐上有鬼穴通淸水巖。

大眉山﹑小眉山二山也﹐其形如眉﹐又名「眉田山」。宋令黃銳有詩。

羅漢山自大眉髮脈﹐下有羅漢渡。周顯徳中﹐建智度院。今廢。

靈湖山

髙田山與大﹑小眉俱界南安。

﹝以上長泰裏﹞

盧山山下有盧氏居之﹐五代行傳禪師修行山中﹐常有二虎馴伏盧門前。數松一夕自僕﹐師爲起之﹐盧遂徙宅而延師。唐天祐中﹐建上乘院﹑淨果院。宋乾興中﹐建超覺院。

烏巖山地名「貴湖」。有瑞蓮﹑龍安二巖﹐幽蔚勝槪﹐裏中巨觀。山又有惠巖院﹐後梁時建﹔淨土院﹑法輪院﹐後晉時建。今廢。

白菊山山多白石﹐望之如菊。

荷葉山以形名。

龍塘山山曰「龍塘」﹐嶺曰「龍門」﹐廟曰「龍王」﹐廟下潭曰「龍塘潭」﹐懸瀑數十尺﹐二壁夾立﹐舊嘗禱雨﹐有龍見。古有龍門驛﹐通同安縣。

陳旗山其形似旗﹐能興雲致雨。中有雌雄大石﹐容百餘人。陳氏聚族此山之麓。

銅鑼山與陳旗對峙﹐髙屹秀拔。昔山人仲遜隱此。

鐵峯山山頂石起數丈﹐如鐵砧﹐俗名「鐵砧山」。萬曆中﹐里人林懷鸞塔之﹐下有慈濟巖。

﹝以上依仁裏﹞

駟馬山山勢如馬﹐亦名「駟嶺」﹐俗訛爲「赤嶺」。唐天祐中﹐建安常院。其下有石﹐廣二丈餘﹐人呼則應﹐名曰「應石」。又有「雙鯉石」﹐在駟嶺霞坑潭﹐巨石兩片﹐形似雙鯉﹐亦名「筊杯石」。又有龍虎石﹑芹石。芹石有五片﹐在嶺林蘆汀﹑霞坑二水合流之處。髙廣數丈﹐可坐數十人﹐回顧駟嶺。明參政吳鵬大鐫「芹石」二字。

﹝以上新溪裏﹞

龍蹤山山勢蜿蜓﹐石上有龍迹﹐拱照虎丘林氏祖居。

彌勒山山有員頂﹐狀似彌勒﹐故名。

大帽山有林氏者世居之。按﹕林氏祖名乾﹐故居徳化梓溪﹐好堪輿之術﹐射獵旁近地﹐至大帽山下﹐見一麇運地﹐停而觀之﹐喜其山水奇好﹐徘回睇盼﹐不覺日暮﹐欲求止宿﹐人家殊遠﹐便於柏木下磐石宿焉﹐夢白頭翁與語曰「大帽山前﹐麇運鹿眠﹐金雞玉犬﹐是爾良緣。」旣﹐驚怪其夢﹐覺後﹐聞雞鳴犬吠之聲﹐心念自喜﹐此金玉之應也﹐且復周覽其地﹐決意卜居﹐遂口占爲詩﹐指柏爲號﹐號曰「柏葉山」。自梓溪遷居之﹐今駟嶺林氏之祖也。

崎山

一名「崎石山」。層峯聯翔﹐磊矗遞峙﹐豎石累累如人行。

馬山

巍然北峙﹐登眺其巓﹐可望泉﹑漳諸峯。西有大馬山對峙﹐像乎武俠﹐其麓多出技擊之士。

天山

起湖山。疊巍聳峻﹐脫突二巒﹐東俯馬山﹐西伏鰲峯。下名芹藻洋﹐其流關百丈而鎖龍潭。張氏祖直講聖行子滿進﹐卜居於此山之陽。右有鰲峯山環拱。

羊角山峯頭爽峙﹐狀如羊角﹐蜿蜒數十里﹐歷塗樓格﹑丁山﹐抵虎丘﹐爲林氏來龍之祖。

﹝以上新康裏﹞

佛天山以形名﹐又名「佛耳」。詹惇仁謝令隱此﹐作堂「淸隱」﹐自爲記﹐記文別見。又有《題佛耳山》詩。始惇仁悅是山﹐將隱其下﹐披荊榛﹐見鹿羣。惇仁曰「無驚使驟。」遂卽鹿傍﹐結廬居之﹐鹿與人馴擾相得。是山也﹐在崇信裏﹐其名「崇信」者﹐以畱從效辟惇仁書有「崇待篤信」之語﹐故以名裏。

九峯山在佛天山前﹐詹惇仁作望云亭面之﹐目曰「九仙」。旁有根竹山。

北巖山上有石鼓﹑石棋盤古迹在焉。

鶴頂山在珍山鄕。本自佛耳山﹐蜿蜒數十里﹐頓起髙峯﹐崔巍插漢﹐惟秋冬時露山尖。陟其巓﹐瞰望千里。爲泉﹑漳界一巨鎭。昔有名僧愛此山聳秀﹐結廬爲庵﹐凡事前知﹐有卜雨暘休咎者﹐無不如響。漳嘗苦旱﹐郡守舁僧至﹐問之﹐曰「日中而雨」。候午初﹐猶炎。守怒﹐責以杖。頃之﹐云興滂沱。守慚﹐以彩輿送歸山。僧謂其徒曰「佛有八難﹐是之謂乎﹖」未到巖而化﹐爲圓光祖師。迄今香火赫奕。

白葉山山產白竹葉﹐地名「白葉阪」。嘉靖二十七年﹐僉事余爌於此平賊﹐築城堡﹐移源口巡檢司戍守之。今廢。

﹝以上崇信裏﹞

石鼓山磐石中有石如鼓﹐若人抱置者﹐手抱痕及躋迹皆明﹐好事者以爲仙人所爲。又有石如兔望月﹐又有巨人手迹。

筆架山

﹝以上龍涓裏﹞

陽益山

後洋山山最髙﹐下有大洋田﹐一名大洋山。

天馬山三笏山

大寨山

虎耽山

戴霧山自陳五郎疊峯而至﹐勢甚峻峭﹐雲煙常繞﹐非極霽不見山頂﹐登之瞰數百峯。其下黃家族於斯。按﹕黃祖守恭﹐由晉開元寺分派藍邑參山﹐復分派於此地﹐號科名﹐子姓蕃衍。其鄕又有大樟樹﹐周圍五丈﹐髙二十餘丈﹐覆蔭數十丈﹐故老相傳爲唐所植。元至正間﹐有章大材應鄕試得雋﹐報者依住址尋到﹐僅一大樹﹐始知乃其神也。明進士黃森贈以聯云「科場夙蜚聲﹐端賴神光赫濯﹔遠近承樾蔭﹐莫非枝葉扶疏。」今菁茂未艾。鄕人祀之﹐祈禱如響。

雞髻崎山形似雞冠﹐因名。自麓至巓﹐路十餘里﹐爲下六里及上游等府必經之途﹐不殊蠶叢九折。

盤龍山山形蜿蜒﹐如龍盤踞﹐因名。

﹝以上龍興裏﹞

同發山髙山也﹐又名「銅鈸山」。山大脈行後墘鎭尾。

朝天山山最髙也﹐上有天寧巖。

南斗山上有六小山﹐布列如南斗。又有大帽山﹑迎富松洋山。

坑源山髙山也﹐上有普陀廟。

吳岐山山畔有紫雲仙殿﹐嶺後兩列諸山﹐其形似鐘﹐峯回路轉。又有密洋山﹐旁有庵﹐名曰「正覺庵」。

﹝以上還集裏﹞

大深山下有大深湯。

峨眉山宋祕書郎裏廬﹐其冢尙存。

鐵礦山以產鐵名。旁有桃洲山。

﹝以上感徳裏﹞

髙旗山

石門尖髙峯絕頂。其麓有宋靈醫吳眞人祖迹在焉。

覆鼎山界永春﹐不生艸木﹐形如覆鼎﹐是生武俠之士﹐其人皆拳勇技擊﹐面永春而居者。正統中﹐有郭榮六之徒﹐凡二十七人﹐擊走沙尢寇﹐卒死於難。

﹝以上常樂裏﹞

陳五郎山山最髙﹐晴明可眺海。上有石平廣﹐裂痕如砌成者﹐有巨人迹﹐舊號「仙鋪庭」。下有龍潭﹐祈雨輒應。障水口者﹐有五山。

翠屏山山有巨峯﹐介還集﹑來蘇﹑龍興﹑感化四里間﹐故名大尖。宋宣和間﹐道人黃惠勝自永春來﹐居小尖﹐自小尖徙此。初徙時﹐尖有異光﹐人怪之。往觀﹐則惠勝在焉。因巖架屋﹐屋用鐵瓦﹐悉飛遞而至。紹興甲寅示寂。水旱應禱﹐或有靑蛇之異﹐人因去其尖上「小」字﹐名曰「泰山」。後有顯應大師修行其上。師永春黃氏子﹐精禪契佛。鄕值旱﹐禱不應﹐師曰「我能。」人未然之。聊就誦經﹐經罷﹐曰「大眾急歸。」少選滂沱。時號黃水車﹐後坐化。

碧翠山兩峯壁立﹐甚峭。山半有魁巖﹐又名「碧翠巖」。

小尖山在翠屏東。道人黃惠勝自永春來﹐居此﹐號曰「寶峯」﹐結臺峯頂﹐曝身求雨。旣徙居於大尖。語人曰「此地後必爲於城市﹐劉寶來﹐吾庵其爲廳事乎﹖」其後臨汀寇至﹐鄕落寨尖頂禦之﹐朝廷遣官捕寇﹐兵果駐故庵﹐其官姓劉名寶。

雪山

古有廟﹐山上有積雪。歲旱禱之﹐若巖澑滴瀝﹐卽雨。

﹝以上感化裏﹞

鱟山

以形名﹐又名「侯山」。上多石﹐下有龍仙廟。明洪武間﹐胡氏女名仙英﹐婿來親迎﹐女乃白日飛升。次日山旁有降眞藤﹐盤結如椅﹐女現身坐寂焉。里人異之﹐遂葬於山巓。旁有升平山﹑東甲山。

﹝來蘇裏﹞

蓬萊山故名「張巖山」。巖水淸洌﹐名淸水巖。巖列三樓﹐繞壑而至。唐人詩﹕「大壑隨階轉﹐羣山入戶登。」是巖似之。

舟山

峯頭亙峙﹐其形如船﹐遙望之﹐宛宛星槎銀河間。壯踞安﹑南﹑永之界。昔有祖師煉眞於此﹐石上多奇迹。迄今廟宇巍然﹐山勢逶迆。下有東溪陳氏世居之。

瑞峯山下有三惠院﹐梁開平初建﹔超化院﹐後梁貞明中建﹔鷲臺院﹐後唐長興中建﹐亦名「員教院」﹐今廢。山上有石鐘響鳴聖迹。梁家山也。

龍山

山有紆回盤曲之勢﹐一名「山母」﹐亦云「盤龍山」。梁氏卜居其麓之阪﹐卽「八景」中「薛阪曉霞」之故地也。

大漈山與觀音山疊峯而來。下有數十丈潭漈﹐水深而碧。

內龜山在仙苑薛阪內。有一山如金星龜形﹐亦名「後蔣山」。

髙蓋山一名「芹山」﹐乃淸水發源而來﹐髙可望海﹐形展

如蓋。

間平山乃觀音山下平處﹐亦名「南坪山」。

﹝以上光徳裏﹞

嶺

東嶺

與龍門嶺俱通同安縣。﹝依仁裏﹞

大宇嶺長泰裏﹐界南安縣。

磨槍嶺新康裏﹐通長泰縣。

吟詩嶺

石人嶺下有三石如人。﹝以上崇信裏﹞

石梯嶺巨石髙峻﹐有五十餘層。﹝龍涓裏﹞

寓思嶺界龍興﹑感化二里。

大嶺

在縣西北﹐通永春﹐界崇善﹑感化等裏。訓導吳彬築室讀書於其下。

打鼓嶺來蘇裏﹐通永春縣。

吉漈嶺界永春。

巖

仙境巖明莆田卓晚春遊此﹐題巖壁有詩。晚春有道術﹐莆人呼爲小仙。

天際巖

﹝以上長泰裏﹞

水湖巖在光徳裏。山辟一湖﹐奇泉怪石﹐樹林深茂。其頂之上﹐可望淸﹑紫﹐乃縣學之後照山也。宋普足禪師住持淸水﹐時時來往﹐憩而樂之。嗣後化身淸水﹐飛鑪於此。每風淸月白﹐常聞鐘鼓之聲﹐里人因爲建巖立像﹐宋敕封金牌。湖內有水﹐大旱不涸﹔湖外有曝谷石﹐廣而坦﹐遊者坐覽﹐眼界豁然。

新巖

﹝以上光徳裏﹞

聖泉巖在駟馬山左。巖最髙﹐登巓遠眺﹐可望郡中淸源山。產茶甚佳﹐而亦絕少。巖後有泉出石中﹐淸甘不竭﹐禱雨有應。宋裴道人遊憩石旁數月於此。

碧水巖巖背有石﹐可容百餘人。水出其下﹐曰「碧水」。﹝以上新溪裏﹞

洪恩巖右有漈水百餘丈﹐樹林幽勝。﹝新康裏﹞

金沙巖在依仁裏雙髻山之西。肇自有宋建炎元年﹐興剎時﹐碧泉流出金沙﹐故名焉。明郡人會狀莊際昌曾遊於此﹐畱題志勝。

瑞蓮巖巖有巨室﹐可容二百餘人。前有池﹐嘗產雙蓮。

龍安巖今名靑林巖。邑巖之最大者﹐宋時巖淸水爲上﹐靑林次之﹐前有石筍卓立溪心。五代時﹐淸豁禪師居焉。淸豁名玄應﹐福永泰張氏。閩龍啟初﹐肄業神晏國師﹐具戒事。參謁永和﹐坐夏招慶法因席﹐夜聞油燈聲﹐爲偈曰「分明坐裏見身光﹐迥迥虛明照四方。復見身於光裏見﹐身將光相不相妨。凡聖共同眞去處﹐非凡非聖莫思量。」以似因﹐因曰「上座自証之心﹐乃異於昔﹐而異非異﹐善自保持。」還﹐同衝煦造小界山契如庵主﹐遂詣杉庵﹐晤語及夜﹐豺虎馴擾。豁爲如更室大章山。旋移莆中庵居﹐去見睡龍道溥﹐與相證明。溥大悅﹐許之。南唐保大末﹐置泉開元上方院。旣﹐畱從效延主漳之保福寺。宋建隆三年﹐辭眾歸山﹐至貴湖﹐愛其精邃﹐休居焉。剌史陳洪進奏﹐賜紫方袍﹐號性空禪師。豁所居﹐門無壯鑰﹐薄曲障風而已。太平興國元年冬﹐戒門人以其遺骸食虫蟻﹐勿塔。入嵁巖﹐坐磐石上長往﹐畱七日﹐神色儼如入定。火而散之﹐得舍利三百。宋淳熙中﹐道人了員卽淸豁遺迹﹐拓爲殿堂﹐令陳宓記之。明萬曆間﹐邑人詹咫亭偕泉鄕紳憩遊﹐有詩在《徵文》。崇禎間﹐有重眉禪師嗣法於雪峯亙信和尙﹐尋隱此山。古迹有十景﹐同孝廉池顯方作十詠。邑令關弘異抵巖中﹐捐俸起蓋壽禪寺﹐有記。裏衿陳毓愷﹑施振侃﹑白江盱﹑莊養鱗建祠焉。繼邑令楊貞亦有題韻。

鐵峯巖一名「慈濟巖」﹐在鐵峯山之阿。建自宋﹐祀淸水祖師。今﹐康熙庚戌仲春﹐巖左片石髙大數丈﹐忽有聲而墜﹐諸佛像竟無毀。咸吒神力﹐因募化重建。﹝俱依仁裏﹞

九仙巖宋有名僧來此﹐一日騰空而去。又名「羅漢巖」。﹝崇信裏﹞

烏石巖其石如屋﹐方圓十餘丈。宋釋頭陀居之﹐名「護國巖」。﹝龍涓裏﹞

九峯巖其地有三尖山﹐皆員秀聳列。巖在第三尖下﹐四畔樹木蓊郁﹐怪石盤踞。明崇禎間﹐巖後有石周圍約丈許﹐墜下穿破西壁﹐轉向中門躍出﹐所經楹柱階庭一無所損﹐今其石猶在也。

白衣巖

﹝以上興一里﹞

達摩巖故名玳瑁。宋僧達摩創居﹐因名。達摩巖有石獅﹐宋令陳宓扁曰獅子峯。

太湖巖宋紹定中﹐有道人張道源者﹐遇異人於徳化之九竇溪﹐使負之渡﹐乃曰「我泰山佛﹐傳汝心印。」自是靈異。又一夕﹐夢神人道往險境。山中有地曰「龍湖」﹐古木流泉﹐石巖可居。與鄕人至山巓﹐宛如夢中所見﹐遂居之。已﹐自龍湖來居安溪山。龍湖一名太湖﹐道源遂以太湖名巖﹐仍舊隱也。其起手時﹐邑有巨室﹐山多杉木。道源往施﹐巨室曰「視木末折者﹐卽以奉君。」亡何﹐風大起﹐木盡折。旣得木矣﹐又莫致之。乃自山頂湖中先後挺出。匠告曰「木足矣。」遂止不挺。今木頭半挺尙在湖中。安溪稱三巖之奇曰「普足構淸水自出米﹐法勝構泰山自出瓦﹐道源構太湖自出木。」邑人稱普足曰「昭應祖師」﹐道源曰「惠應祖師」﹐惠勝曰「顯應祖師」。明令汪瑀有詩。﹝以上還集裏﹞

獅子巖舊名「歐巖」。宋淳熙間﹐道人張法慈創居。﹝感化裏﹞

惠林巖宋乾道中崔道人修行之地。嘉定中﹐陳宓扁額

「惠林」﹐又名「月峯巖」。開寶二年﹐建檀林院。﹝來蘇裏﹞

太平巖

淸水巖宋禪師普足道場也。普足﹐永春人。幼出家大云院﹐長結庵髙泰山。往事大靜山明禪師﹐業就辭還﹐後移庵住﹐麻章爲眾請雨﹐如期皆應。元丰六年﹐淸溪大旱﹐便村劉氏與鄕人謀往請之﹐比至﹐雨隨沾足﹐眾情胥悅﹐有築室延居之願。乃於張巖山成屋數架﹐名淸水巖﹐奉居焉。普足術行建﹑劍﹑汀﹑漳間﹐檀施爲盛。居巖十九年﹐造成通泉﹑谷口﹑汰口諸橋﹐砌洋中亭路﹐糜費巨萬﹐資於施者。始艸創時﹐其徒楊道﹑周明﹐於巖阿累石爲二窣堵﹐臨崖距壑﹐非人力可成﹐若有陰相之者。其餉工匠﹐巖石中自出米。匠斫手而米絕。中有公銳者﹐久不茹葷﹐堅持梵行﹐普足悅之。一日囑以後事﹐說頌訖﹐端然坐逝﹐享年五十七﹐建中靖國元年五月十二日也。遠近坌集﹐瞻禮贊嘆。越三日﹐神色不異﹐鄕人甃塔刻像事之。稍或不虔﹐輒有雷電迅擊之異。巖舊巨石當路﹐不便往來﹐一夜轉於道側。有婦投宿者﹐巖前麻竹四裂﹐遂不敢入。分身應供﹐現影食羹﹐凡所祈求﹐無不響應。宋累封昭應﹑廣惠﹑慈濟﹑善利大師。普足塑像大是黧黑。俗傳初築室是山時﹐有鬼窟﹐畬鬼故穴其中﹐普足與約﹕「吾與若以法相勝。」鬼曰「諾。」置普足穴中﹐燻之七日夜﹐普足不死。出曰「汝任吾治。」出一布懸崖側﹐請鬼坐其上﹐鬼盡往坐﹐布斷盡墜巖底﹐遂逐而穴閉之。今像黧黑﹐被畬鬼煙燻致然也。又傳山寇至﹐斫斷像鼻﹐僧人取以傅之﹐了然無迹﹐顧居常在也。有不愜﹐鼻輒不見﹐頃之﹐或得諸袍袖中﹐或得之胸腹前。今郡邑祈雨﹐必奉而求之。有截竹徑﹐徑有含笑花﹐普足所種﹐其枝至徑而返﹐尋復內向﹔又一奇也。宋嘉定中﹐令趙彥侯建來憩亭﹐甃池引泉﹐公暇則攜琴遊息於此。後眞文忠守泉﹐迎奉大師祈雨疏﹐疏云「伏惟盛夏﹐實司長養﹐久闕甘霖﹔與此邦有大因緣﹐莫如淸水﹐肆迎法馭﹐來駐梵宮。昔混迹世間﹐不憚曝身而救旱﹐今遊神天上﹐豈難翻手以爲云﹖願垂慈憫﹐遂降滂沱。」明邑人詹仰庇詩載《徵文》。邑令周宗璧重建山門﹐有記。

皇淸康熙辛亥年四月﹐感化里人李夢植重建覺亭。巖有羅漢松﹐亦普足所種者。﹝崇善裏﹞

石

紗帽石在縣治藍溪之旁﹐以形似﹐故名。﹝在坊裏﹞五音石在坊大嶺後倪家之陽﹐石色深靑堅潤﹐稍方而闊若榻。叩之聲如洪鐘﹐有五音天然之妙。倪家得於鳳山之巓。郡人詹守齋顧而悅之﹐載歸。夜夢神人爲仇﹐遂抱病。復托夢﹐舁石回而痊﹐人以爲奇。今存。

蓮花石在永安裏月娘潭中﹐石出水髙三丈餘。

應石

在新溪裏駟馬山。石廣二十餘丈﹐人呼之則應。

七星石在參溪中。七石羅列﹐映峙如斗。﹝長泰裏﹞驛口石在依仁裏舊龍門驛口﹐故名。其石髙百餘丈﹐有仙人迹在。

牛皮石在山地山巓﹐可望同之廈門﹑浯嶼。石廣數丈﹐上有一竅出水﹐隨海潮汐﹐行之聲如撞鼓﹐鐺鐺有響﹐卽淸豁禪師長往磐石也。其舍利塔在焉。﹝依仁裏﹞

龍虎石在新溪裏赤嶺鄕。兩石相對﹐一髙而靑﹐一伏而白﹐俗呼「龍虎石」。

白胸石在新康裏。略似人形。天旱﹐石帶白雲則雨。農家以此爲驗。

虎跳石在崇善裏蓬溪中。有四石髙丈餘﹐有巨人迹﹑虎迹。一名「仙人迹」。

仙人臺石在還集裏。石臺髙峭﹐垂漈百丈﹐水聲如雷。上有柑﹑桔﹑桃﹑李﹑仙人迹。

砥流石在鶴頂山下。水口有石柱﹐髙五十餘丈﹐大數十圍﹐亙峙水中。水爲之回流﹐生成奇異﹐所稀有也。柳子

厚曰「造化之靈﹐不爲偉人﹐則爲是物﹐理或然歟。」﹝在崇信裏﹞

坑冶﹝附﹞

龍崇銀場在崇信裏。宋熙寧二年發礦﹐元丰元年封閉。

淸洋鐵場在龍興裏。宋熙寧年開﹐今閉。

鐵礦山鐵場在感徳裏﹐地名「潘田」。

溪

湖頭溪自縣北常樂﹑覆鼎諸山發源﹐至建口渡﹐歷新魁渡﹐又合坑源諸山之水﹐至感化爲下林渡﹐而來蘇升平諸山之水注焉。溪有馬上灘﹑淵灘﹐當溪阻石數百丈﹐水從石罅出。明正統間﹐邑人李森鑿使深廣﹐遂通舟楫。上有湖頭市﹐百貨所集﹐號「小泉州」。

下湖溪發源銅鈸山﹐自還集裏至龍興裏﹐匯龍潭溪。

龍潭溪發源自龍興﹑崇信二里﹐達於源口渡。湖頭溪之水﹐至此分而爲二。其下爲伽藍灘﹐勢甚奔激﹐而白葉坑﹑後洋﹑陽益諸山之水又注焉。中逕湯港灘﹑便峒灘﹑仙人跳灘﹑流倒藤灘﹑溪口灘﹑芒洲灘﹑石圳灘﹐東淵灘﹐至於縣治西北﹐爲吳埔渡。

藍溪

自北巖﹑根竹﹑吟詩諸山發源﹐合新康龍蹤諸山之水﹐至大洋渡﹐又合依仁龍塘﹑烏巖諸山之水﹐至澳下渡﹐始通小舟﹔又流爲淩淵渡而溪稍大﹐至於薛阪渡與吳埔渡﹐溪又合爲一﹔入常洲渡﹐其下有蘆瀨灘﹐抵黃龍渡﹐曰藍溪。龍津渡在其下﹐繞縣東南爲學前灘﹐歷北地灣﹐東出羅渡﹐逕葛盤灘﹑石佛前灘﹐參峒灘﹑翠屏灘﹑夾門灘﹑象前灘﹑溪友灘﹑西淵灘﹑田隙灘﹐至南安珠淵渡﹐達於雙溪口﹐入於晉江。又有派出崇信裏之九峯山﹐有水逆流東北﹐則入於漳州龍溪縣之九龍江﹔又一派出還集裏之同發山﹐有水逆流﹐西是入於長泰縣﹐是又藍溪外之別派也。翠屏灘夾溪皆石﹐峯立如屏﹐嵌嵌翠麗﹐人呼「掬石港」。藍溪以水香如藍名。宋有驛在縣治﹐名「藍溪驛」也。蘆瀨灘以溪岸多蘆花名。灘頭之溪名曰「蘆溪」。溪中有巨石數十﹐皆鳥獸之狀。薛阪﹐云古有薛居士居此﹐不知是何薛也。渡頭有石﹐刻「仙苑」二字﹐蒼雅奇古﹐不知何代人書。久沒溪中﹐常見光怪。明隆慶間﹐浴溪者得而出之。或傳爲朱文公所書。

潭

黃潭

在長泰裏大溪中﹐是地有黃潭村。有冢三十六﹐壙皆花磚。數十步有亭﹐號「禦亭」﹐相傳爲「吳王墓」。

白瀨龍潭

界來蘇﹑感化二里。旱鳴則雨﹐雨鳴則晴。

百丈磜龍潭在新康裏百丈磜。懸崖飛瀑﹐晴陰萬狀。同邑人池顯方﹑郭貞一﹑李其蔚曾遊有題。白磜層流跌紆﹐下爲龍潭﹐淵深莫測。潭口巨石山立﹐禱雨必應。聖迹。

獅淵

潭中一石髙大丈餘﹐狀如獅踞﹐因名。﹝長泰裏﹞

泉

聖泉

在縣治東隘門外。泉湧道旁石間﹐砌池瀦之﹐石刻「聖泉」二字。

湯

上金湯下金湯

華湯

﹝俱依仁裏﹞

溫泉湯﹝龍興裏﹞

大深湯﹝感徳裏﹞

橫山湯﹝感化裏﹞

建口湯﹝常樂裏﹞

蓬溪湯在湯港灘旁﹐舊名「便村湯」。﹝崇善裏﹞

陂

產坑陂﹝永安裏﹞

陂徳陂烏鎭陂﹝俱依仁裏﹞

石蛇陂

洪巖陂洪山陂水來自大巖山之南者爲洪巖陂﹔來自大巖山之北者爲洪山陂。﹝俱新溪裏﹞

鄭巖陂卓元東洋陂﹝俱新康裏﹞

蘆汀兩塘陂﹝還集裏﹞

前山坑陂﹝感化裏﹞

陂焉陂﹝來蘇裏﹞

髙陂

西門陂西陂石鼓陂山洋陂亭前陂﹝俱崇善裏﹞

塘

上塘

可塘周塘﹝俱永安裏﹞

蘇塘

上洋塘﹝俱長泰裏﹞

楊柳塘洋

塘﹝俱依仁裏﹞

黃新塘洪

塘﹝俱新溪裏﹞

源口堵壠洋塘﹝龍興裏﹞

井

縣庭前井在縣治中東廊下。宋令龔時可鑿﹐有《新井銘》。

縣內井在縣治東廊下。明令楊紀鑿﹐兼防火患。

下市井在縣治南。淸甘不竭。本古井湮塞﹐明令蔡常毓重浚之。

曹主簿井在縣治東﹐地名下尾。宋簿曹緯鑿﹐石闌有「主簿曹公」四字。久湮塞。

蔡公井在縣治宣化坊之旁。古井久湮﹐永樂中復浚。

宮後井在四聖宮邊路旁。

後園井在縣治西路旁。本古井久湮﹐明天順間復浚。在民家園後﹐故名。

蘇家井在縣治後。泉甘冽。

縣前井在縣右興賢坊﹐泉甘冽。

氵聒邊巷內井今廢。

陳復齋井在陳宓故祠中。祠廢井存。

歐宅井在鳳山之麓﹐又名「後田井」。

佛泉井相傳昭應禪師過此﹐天暑渴甚﹐無井可汲﹐一嫗汲澗泉飲之。師感其意﹐卓杖出泉﹐隨甓爲井。

橋渡﹝附﹞

龍津橋已見《黃龍山》。宋紹興八年﹐令倪察始作浮橋。淳熙二年﹐令趙善竦再修。慶元五年﹐令趙師戩易石址木梁。嘉泰二年﹐令龔晏始成之﹐長六十八丈﹐廣二丈四尺﹐上覆以屋﹐凡四十三間。咸淳丁卯﹐令鐘國秀重修。明天順四年﹐邑人李森重建﹐今圯。

鳳池橋在縣治西﹐見《鳳山》下﹐今圯。是橋合龍津橋往來道也。當溪之湍﹐治數壞﹐渡者藉壞址爲平橋﹐無如水漲何。萬曆三十年﹐令廖同春始作浮橋於東臯。邑人刑部侍郎詹仰庇記。三十五年﹐令王賢卿以行人不便移之龍津渡頭﹐壞於洪水。四十五年﹐令賀詳捐俸重建﹐扁曰「通濟」﹐邑人稱曰「賀公橋」﹐後令遞修便渡。皇淸順治六年﹐令徐騰鯨重修﹐旋被大水漂蕩。十五年﹐令韓曉再造爲梁﹐又壞狂流﹐濟以渡船。今康熙十二年﹐令謝宸荃捐俸重建浮梁﹐有碑記。

大嶺橋小嶺橋

﹝俱圯﹞

東園橋﹝俱在縣治西北﹞

永安橋在縣治東北。宋淸水巖僧惠然募建。今圯。

埔土尋橋

兩港橋去縣東十里許﹐跨山坑﹐水自麗碧山而下﹐橫入於溪﹐故名。宋淳熙九年﹐僧性全創﹐久廢。明嘉靖六年﹐令黃懌重建。﹝俱永安裏﹞

白塗橋在羅渡東。嘉靖元年﹐里人黃添養重建。

大宇橋今圯。跨山坑﹐接南安縣界。﹝俱長泰裏﹞

西洋橋今圯。

髙美橋橋路通同安。﹝俱依仁裏﹞

源口埔頭橋牛嶺橋﹝俱龍興裏﹞

建口橋明正統六年建。今圮。﹝常樂裏﹞

湯頭鞏橋馬迹橋盆口橋

卓捨橋東山橋下坑橋

黃塘橋宋建﹐明里人吳煜重修。﹝俱感化裏﹞

澳頭橋

大演橋在禦史嶺下。皇淸康熙五年﹐感化里人李夢植重建。﹝俱來蘇裏﹞

芒洲橋通永春。明邑人李森建。

金湯橋康熙六年﹐感化里人李夢植重建。

石圳單板橋

溪口橋皇淸康熙七年﹐感化里人李夢植捐資重建﹐攺名「魁斗橋」。

仙人跳橋鞏橋上任下任橋大澳橋

雙濟橋宋淸水大師建。紹興中﹐僧惠華增髙之。開禧丁卯﹐邑人吳遜之﹑僧了性重建。

谷口橋淸水大師建。今圮。﹝俱崇善裏﹞

渡

常沿渡在縣治西鳳池橋下。編渡夫一名。

黃龍渡在縣治南龍津橋上。編渡夫一名。

吳埔渡在縣治西北五里。

羅渡

在長泰裏。編渡夫一名。

薛阪渡一曰「仙苑渡」。

澳下渡﹝俱在光徳裏﹞

大洋渡在新溪裏。

源口渡在龍興裏。舊巡司在焉。

建口渡亦名「仙澳渡」﹐在常樂裏﹐今廢。

新溪渡又「新魁渡」。

下林渡義民胡欽家世爲舟以渡人﹐俗呼「黃阪渡」。

綿庵渡

﹝俱在感化﹑來蘇二里間﹞

黃家渡在長泰裏。

﹝《安溪縣誌》卷之一終﹞

●卷之二山川形勢之二

《安溪縣誌》卷之二

山川形勢之二

奠方

縣在藍溪之陰﹐鳳山之陽﹐於唐爲小溪場。至詹惇仁爲場長﹐請縣之﹐名曰「淸溪」。惇仁有《新建縣記》﹐別見。宋宣和三年﹐盜起睦州淸溪洞﹐惡其名﹐攺曰「安溪」﹐取溪水安流之義。嘉定中﹐令陳宓辟東南二街。寶慶初﹐令顏振仲辟西街而三焉。顧土塹壘石爲隘門而已。明嘉靖三十九年﹐倭寇突至﹐縣不能守。四十一年﹐始議築城。相址者﹐徳化張大綱。成城者﹐先後令陳彩﹑蔡常毓﹐江西參議﹑晉江朱安期爲記。萬曆五年﹐令兪仲章復以泊岸土薄善崩﹐更用石砌築以護城﹐長凡十三丈。二十三年復崩﹐水且嚙城﹐令章廷訓復增築﹐長三十三丈﹐髙一丈五尺許﹐教諭滕養志爲記。二十九年﹐令廖同春辟子城於南門﹐額曰「迎秀」。三十一年﹐令髙金體開古吉字街﹐塞舊門﹐辟新門﹐稍東之﹐額曰「任興」﹐刑部侍郎邑人詹仰庇記。四十七年﹐洪水爲災﹐城垣圯壞﹐令周之冕﹑賀詳﹑王用予相繼修治﹐增砌泊岸。迨我皇淸順治十二年乙未歲四月十一日﹐邑被海兵所陷﹐城復於隍。越丙申孟春﹐令韓曉集教諭張晃﹑署典史李彩曁諸紳衿士民商議依舊築造﹐度其基﹐周圍六百六十餘丈有奇﹐垣連雉堞﹐髙二丈一尺﹐闊一丈八尺。門四﹐水門二﹐較舊加壯。榜其四門﹐東曰「定濤」﹐西曰「安泰」﹐南曰「澄淸」﹐北曰「拱秀」。董其事者﹐邑人太史李光龍也﹔佐理者﹐坊里人別駕張韻﹑訓導吳洪俊﹑舉人石金和﹑典史翁長祉也﹔分督者﹐庠衿林一火廷﹑王曾﹑李日燻﹑李光塤﹐鄕耆黃咸﹑許增勛﹑陳振雷﹑潘景錄﹑吳逞卿﹐坊長吳宗隆﹑鄕壯吳庚﹑訓術陳啟鐮也。自興工告竣﹐計五十日﹐詳在李光龍碑記中﹐錄於後。丁酉年﹐並蓋串樓﹐而墉愈固。城東一帶﹐泊岸久被水蕩﹐復增築﹐臨流石砌稍寬﹐士民鐫其石曰「韓公堤」。

縣治

五代時﹐始建於詹惇仁﹔宋縣令韋能惠﹑孫昭先﹑陳宓﹑黃堅叟﹑趙盞夫先後修建﹔陳宓重建縣廳﹐有文。明嘉靖間﹐倭寇煽毀﹐令蔡常毓營造縣堂公宇﹐學宮﹑神祠﹐以次修舉。皇淸順治間﹐令關弘異重建縣堂階前長亭。今康熙十二年春﹐令謝宸荃重修大堂及贊政廳﹐並東西兩廊房科衙宇。

鼓樓

嘉熙中﹐令黃堅叟重建﹐邑人知梅州余克濟記。元令何克明重修建。明令侯士舉﹑潘靖接踵興修。令蔡常毓重建於倭毀之後﹐邑人戶部郎詹彬記。萬曆四十六年﹐令賀詳以譙樓太髙﹐蕭墻太迫﹐攺爲正門﹐移樓於後。前以豁觀﹐後以壯鎭﹐攺扁額曰「龍鳳名區」。從邑之有鳳麓﹑龍津而名也。

正堂

贊政廳知縣衙典史衙寅賓館吏廨

庫舊

廳事右有架閣庫﹐謂之「省庫」﹐宋時庫也﹐今見存。左有常平庫﹐今廢。

縣獄

宋在縣內西。有勘廳三間﹐扁曰「盡心」。咸淳五年修﹐攺名「求生堂」。下爲兩廊﹐囚房四。明建於儀門之外。萬曆中﹐令陸萬里作內獄﹐郡人何侍郎喬遠記。

申明亭旌善亭

巡檢司宋太平祥符間﹐泉州提刑奏置巡檢司於永春﹑徳化﹐始議寨於永春縣﹐凡三議﹐卒以徳化左嶺下五方輻輳﹐遂建司其地。元丰三年﹐遷於徳化西雲峯裏丘店村﹐主徳化﹑安溪﹑永春﹐謂之「三縣寨」。其後設於龍興裏源口﹐專屬本縣。明嘗裁省。正統五年﹐令邵公鴻具奏重設﹐以防私鹽。嘉靖三十五年﹐賊發白葉堡﹐僉事余爌平之﹐移司堡中﹐後仍歸於渡口。萬曆三十三年革。

白葉阪守禦千戶所有城堡﹐三山都督禦史陳達記。

陰陽學在龍津觀旁。嘉靖二十八年﹐署縣府判陳堯典建。

醫學

有訓科一員。嘉靖間﹐令黃懌攺淫祠一﹐匾曰「濟生」﹐在縣治東。宋時爲惠民藥局﹐令陳宓爲記。

僧會司道會司今俱廢。

預備倉凡四所。南北二倉﹐在縣治之東內﹔西倉在還集裏﹐東倉先在感化裏﹐今移入縣治東。貯上司及本縣贓罰銀兩﹐稔歲買谷儲倉備賑。

際畱倉在縣治東。貯官吏俸米。

演武場宋有演武亭﹐紹定壬辰﹐尉趙汝淞建﹐久廢。明正徳間﹐令王廷佐建縣治南。正徳中﹐龔穎重修﹐攺今名。

養濟院舊在鳳池橋西南。明嘉靖中﹐令黃懌建於永安裏。宋時則爲安養院﹐令陳宓爲記。

漏澤園宋崇寧中﹐令州縣以常平錢置。明嘉靖中﹐黃懌始設於永安裏﹐縣民黃志道出私地送官﹐廣六畝﹐環石砌之。

縣前鋪公母林鋪在永安裏。萬曆中﹐令章廷訓重建。

羅渡鋪長泰裏﹐以在羅漢山下名。正徳十五年﹐令龔穎重建。嘉靖中令汪瑀﹑萬曆中令賀詳重建。

皇淸康熙十二年

行署分司在縣治東﹐今圯。

公

館在分司左﹐今攺爲「文昌書院」。

觀瀾公館在依仁裏﹐縣人沈璋建﹐今圯。

儒

學故在縣治東南。宋咸平四年﹐攝令尉宋文炳﹑簿弭忠信始建於縣治西南隅。宣和五年﹐令鄭祖徳修文廟。六年﹐遷學縣治東。紹興十二年﹐令楊幹遷學﹐據鳳山﹐俯龍津﹐三峯外面﹐爽塏端拱﹐則今學也。前禮殿﹐後講堂﹐爲齋四。嘉定中﹐令趙彥侯更立廟門華表。端平間﹐令吳丙辟講堂五間﹐守眞徳秀命祀張讀於堂東﹐作張直講祠。元至正﹐學毀於兵。明洪武六年﹐郡士蔣宗禧承檄主學事﹐倡議重建。十三年﹐令侯士舉踵成之﹐明年畢工﹐凡歷八年乃就。殿堂如舊﹐齋損爲兩﹐左曰「博文」﹐右曰「約禮」。翼堂爲二室﹐左曰「尊道」﹐祀周﹑程﹑張﹑邵﹑司馬﹑朱﹑許八賢﹐右曰「崇徳」﹐祀始立學及有功於學者。翰林編修晉江人蔡元爲記。銘麗牲之碑曰「天經地紀﹐昭玆永在﹐敢瑑貞瑉﹐用告於千載。」元﹐晉江人﹐四歲稱神童。元監郡亻契玉立驛致京師﹐元順帝大奇之﹐命侍皇太子讀書﹐名動館閣﹐時年方十三四。後授翰林編修。洪武初﹐給驛詣京師﹐仍舊官。居數歲﹐乞歸﹐來居本邑﹐寓賢也。永樂三年﹐令陳善寧重修﹐泉州府學訓導錢俊爲記。正統十二年﹐令路亨重建。成化間令谷廷怡﹐正徳間令王廷佐﹑龔穎建學門﹐晉江給事中史於光爲記。嘉靖間﹐令黃懌繼修。學址瀕溪易崩﹐二十一年﹐倅陳堯典來攝篆﹐議稍移之西偏。二十四年﹐守程秀民謀興建﹐明年﹐僉事余爌領兵禦寇﹐以東射圃房四間廢地宏拓其基﹐令汪瑀繼至﹐克成之。莆田副使林有年作《廟學記》﹐河南參政晉江王愼中作《興學記》。瑀任未久去﹐後令王漸造益修瑀前功﹐晉江參政莊用賓爲記。嘉靖三十九年﹐學毀於倭﹐令陳彩重建﹐吏部郎中南安傅夏器記。萬曆四年﹐令兪仲章修建﹐晉江刑部尙書黃光升爲記。萬曆十五年﹐令馮時鳴作泮池於欞星門外﹐邑人參政詹啟東記。萬曆三十九年﹐泉州衛經歷孫文質署縣﹐修大成殿並東西兩廡。四十八年﹐令王用予重修明倫堂﹐天啟元年竣事。

先師廟宋直講張讀重修文廟。咸淳初﹐令鐘國秀重修禮殿﹐梁椿選爲記。椿選﹐晉江人﹐以省試經魁登第﹐有文學之譽﹐歷官通守正言﹐寓居本邑來蘇裏﹐作湖山書院。學士多從之遊﹐亦寓賢也﹝明廟學兼修﹐具前記﹞。皇淸康熙十二年﹐令謝宸荃重修明倫堂。皇淸康熙二年﹐泉州府同知來承祉攝縣篆﹐重修聖殿儀門﹑東西二廡﹐郡人刑科粘本盛爲記。

啟聖公祠嘉靖十年奉詔書立。二十八年﹐令汪瑀攺建。

朱文公祠舊爲書院﹐在通元觀鳳池庵。正徳十六年﹐令龔穎卽庵爲書院﹐教諭鄒魯記。嘉靖十六年﹐學使邵銳徙於學﹐以本縣尹陳宓﹑簿陳淳二人配享。

名宦祠祀後周縣令詹惇仁﹔宋﹐宋文炳﹑許君佑﹑楊幹﹑陳宓﹑陳淳﹑趙彥侯﹑鐘國秀﹑周珒﹑謝履﹑黃朴﹑孫昭先﹑顏振仲﹔明﹐潘靖﹑戴玠﹑路亨﹑黃懌。在儒學東﹐名「福民祠」。嘉靖七年﹐令黃懌攺今名。十八年﹐令殷楘攺建於縣治內譙樓西﹐晉江戶部侍郎顧珀記。二十九年倭毀。萬曆四年﹐令兪仲章重建於儒學東。三十二年﹐令髙金體重修後﹐令蔣日華﹑周鳴讜俱入祀。

鄕賢祠在儒學東。祀宋張讀﹑余克濟﹐連三益﹐明李亮﹑詹靖﹑詹源。

敬一箴亭在文公祠東。

神廚

神庫

省牲所祭器庫

射圃

教諭衙訓導衙學

倉

贍學田﹝附﹞

萬曆三十九年﹐永寧衛軍林俊太與羅養仔爭告﹐丈出溢額田四畝二分﹐本府推官伍維新斷﹐撥入學田﹐坐龍涓﹑還集二里。又倫公子祀田﹐別記龍津觀。

社學﹝附﹞

侍禦社學﹝在縣治西隅﹞

匯徵社學﹝在縣治東隅﹞

會元社學﹝在縣治西北隅﹞石堂社學﹝在長泰裏﹞

羅洋社學﹝在長泰裏﹞

厚安社學﹝在永安裏﹞

埔土尋社學﹝在永安裏﹞獅子社學﹝在光徳裏﹞

眞覺社學﹝在光徳裏﹞

官橋社學﹝在依仁裏﹞

下湯社學﹝在依仁裏﹞

歸湖社學﹝在依仁裏﹞

楊捨社學﹝在新溪裏﹞

吳莊社學﹝在新溪裏﹞

橋頭社學﹝在新康裏﹞

赤嶺社學﹝在新康裏﹞

杉洋社學﹝在崇信裏﹞

多卿社學﹝在崇信裏﹞

舉溪社學﹝在龍涓裏﹞

淨惠社學﹝在龍涓裏﹞

源口社學﹝在龍興裏﹞

上坑社學﹝在龍興裏﹞

藍田社學﹝在還集裏﹞

進徳社學﹝在還集裏﹞

南斗社學﹝在還集裏﹞

玉湖社學﹝在還集裏﹞

左槐社學﹝在感徳裏﹞

霞川社學﹝在感徳裏﹞

上房社學﹝在常樂裏﹞

店尾社學﹝在感化裏﹞

崎兜社學﹝在感化裏﹞

苦乾社學﹝在感化裏﹞

東乾社學﹝在來蘇裏﹞

郭阪社學﹝在來蘇裏﹞

溪尾社學﹝在崇善裏﹞

宮前社學﹝在崇善裏﹞

社稷壇在縣西﹐北向。宋紹興間﹐令李著建﹐名亭「美報」﹐尉錢師尹爲記。紹熙中﹐令王孝廉重修爲記。明洪武初建﹐正統間令路亨﹑成化間令方汝榮重修。嘉靖三十九年﹐被倭焚毀﹐遷於鳳山之麓。萬曆中﹐令章廷訓重建。今仍之。

山川壇在縣西南﹐南向。洪武初建。正統間﹐令路亨重建。成化間﹐令方汝榮重修。嘉靖三十九年﹐被倭焚毀﹐遷於演武亭西南。萬曆中﹐令章廷訓重建。今仍之。

邑厲壇在縣治北﹐南向。洪武初建。正統間令路亨﹑成化間令方汝榮重修。嘉靖三十九年﹐因倭寇至造城﹐遷於東嶽宮左。萬曆中﹐令章廷訓重建。今仍之。

鄕厲壇洪武八年﹐令裏各設一所﹐以祭一鄕之厲。祭與邑厲同日﹐裏中父老﹐備物行禮。

城隍廟在縣治東。南唐保大十四年建。明景泰二年﹐邑人陳貞徳修。成化間﹐令谷廷怡﹑吳英續修建。十五年﹐典史蔡珍建後堂三間。嘉靖中﹐令殷楘重建﹐邑人雲南副使詹源記。三十九年﹐毀於倭﹐令蔡常毓重建。按﹕洪武元年﹐封天下城隍﹐府威靈公﹑縣顯佑伯。三年﹐詔革封號﹐第稱「城隍之神」。縣僻一隅﹐吏不虔奉詔書﹐稱「顯佑伯」﹑像衣黃如故﹐至今仍之。而民間言「永樂時﹐神有功於朝﹐詔封爲伯。」齊東之語也。皇淸康熙十二年﹐令謝宸荃重修前後殿宇。

靈著廟在縣南三里。舊傳﹐唐中和四年﹐有父老姓安名寧﹐善搏虎﹐邑人祠之。僞閩時﹐長官廖儼建。後人思長官之功﹐並塑其像於廟。宋嘉定六年﹐令陳宓以虎暴禱於神﹐殺三虎﹐請於朝﹐賜今額﹐陳宓自爲記。明正徳十六年﹐虎爲患﹐令龔穎復禱神﹐又戮三虎。

顯應廟在永安裏。神姓陳名潼﹐唐時人。大順中﹐長官廖儼招集流民﹐以神爲都將﹐戍溪南﹐曁沒﹐民卽舊壘祠之。宋嘉定十六年﹐賜今額。嘉熙三年重修﹐余克濟記。

詹公祠在縣鼓樓東﹐祀開先令詹惇仁。正統二年﹐令潘靖重修。嘉靖九年﹐令黃懌始舉祀典。十七年﹐孫雲南副使源出私財重建﹐而令殷楘﹑尉鄒奇協成之﹐教諭關文鳴爲記。宋咸淳八年﹐敕賜靈惠廟﹐祀惇仁於崇信裏。

土地祠舊在堂西。萬曆三十二年﹐令髙金體移建寅賓館後﹐將舊西堂貯龍亭儀仗及軍﹑黃二冊。

忠勇祠在還集裏﹐祀義勇鄭振。振﹐本里人。建炎中﹐楊勍寇縣﹐振率鄕兵破走之。紹興十三年﹐郡盜四起﹐號曾少龍﹑周老虎﹑何白旗﹑陳大刀﹑詹鐵叉擁眾數萬﹐帥司檄振邀擊之﹐賊遁去。十六年﹐詹鐵叉復來﹐寇勢甚銳﹐振率眾與敵﹐手殺數十人﹐遂死之。鄕人立廟祀振﹐扁曰「忠勇」。

﹝《安溪縣誌》卷之二終﹞●卷之三

戶口丁徭

《安溪縣誌》卷之三

一﹑戶口丁徭

﹝前志凡一則﹐隸於左﹐有引﹞

用民

自夫民有四﹐復有六﹐且流而爲九﹐古今理忽之關﹐恆繇乎此﹐則戶口之盛衰﹐稽諸版圖﹐未嘗不僅當事者之借箸也。然保息本俗﹐何以奏效﹐究惟三農生九谷莫之能更﹐若公役不過三日﹐誠足勒而無獘。

戶口前代載郡書。明洪武十四年﹐頒黃冊於天下﹐戶目七﹐曰民﹑曰軍﹑曰鹽﹑曰匠﹑曰弓兵﹑曰鋪兵﹑曰醫令﹐各以其本等名色占籍﹐十年則核其老幼生死而更造之。凡科數﹑物料及差役﹐十年一事。男子年十六以上爲成丁。丁當米一石﹐事其身。正徳十四年﹐沈禦史灼議酌民口賦行「八分法」﹐每一丁歲徵銀八分﹐以充歲辦等料。本縣萬曆四十二年黃冊載﹕軍民等戶三千五百二十五戶。實徵﹕男子四千七百三十八丁﹐婦女六千九百五十三口﹔民戶三千一百一十三戶﹐軍戶三百七十一戶﹐匠戶四十一戶﹐鋪兵五戶。

皇淸戶口丁徭﹐實在三千五百二十五戶。男子成丁四千七百三十八丁﹝每丁徵銀不等﹞﹐共徵銀一千二百二十四兩三錢九分四釐八毫七絲七忽六微七纖五抄﹔婦女六千九百五十三口﹝今康熙十一年﹐奉旨攺作食鹽課﹐每口科銀一分五釐九毫三絲五忽九微六纖八抄﹞﹐共徵銀一百一十兩八錢二釐七毫八絲五忽五微四抄。

地畝錢糧

用民﹝前志同則分爲二條﹞

一﹑地畝錢糧

﹝前志第五則﹐同有引﹞

用民

民爲國本﹐食爲民天。如任甸任稍任畺﹐其法詳在載師者﹐可考也。抑九賦九貢而又均以九式﹐系以九兩﹐則量入爲出﹐開其源﹐節其流﹐奚特匠人爲溝洫事歟﹗實皆什一﹐其何可以弗遵。

田土

前代載郡書。明舉官民田地﹑山溪之數悉書於籍﹐其田之等有二﹐曰官﹑曰民。若職田﹑若學田﹑若廢寺﹑若沒官﹑若官租﹐皆系之官。職田者﹐唐制職官所分之田也﹔學田者﹐府縣以贍學校之田也﹔廢寺田者﹐寺額廢而入官者也﹔沒官田者﹐籍沒之家入官也﹐又有原沒﹑今沒之別﹔官租田者﹐籍沒之田而募人耕種者也。民田苦徭役重累﹐官田有折解而無徭役﹐鬻田之人與鬻人之田者﹐多利以官田爲名﹐或減畝合﹐券產久懸於鬻田之戶﹐而不敢明言﹐迄於死﹑徙其子孫稚弱淪亡﹐無從究詰。間有水漂沙壓﹐田去產存﹐饔餐無資而追呼日迫﹐號吁於官﹐官司憐之﹐而浮糧之名所由起。而又有宿姦巨蠹﹐入錢裏胥﹐飛詭旁射﹐以崩陷爲詞﹐亦冒浮糧之名而產亂訟起。萬曆十年﹐朝廷下方田之令﹐他縣履畝定則﹐本縣均攤浮糧於業戶而已﹐此其迹若難與慮始﹐而灑派無煩﹐畝產不增﹐殊一便也。今按﹕萬曆四十一年黃冊﹐官民田地﹑山蕩﹑塘溪一千四百五頃三十五畝九分八釐﹝前志舊文﹞。

官田

一百五十六頃七十一畝一分九釐。

官租田一百四十頃三畝三分四釐。今沒官田五頃八十六畝七分﹐官學田四頃九十四畝四分﹐官廢寺田三頃五十六畝八分六釐﹐官職田二頃二十九畝八分八釐。

官地

一十頃一十三畝八分。

官租地九頃八十畝五分﹐今沒官地二十八畝二分﹐官學地五畝一分。

官山

五頃三十一畝七分﹐廢寺山八畝。

民田

一千一百八十四頃三十畝一分八釐﹐地四十頃一十五畝一分一釐﹐山八頃六十畝七分﹐塘一十二畝三分﹐溪一畝。

賦役

前代見郡書。明賦役遠監宋代賦法﹐則有曰官米﹑民米﹐如宋之公田﹑民田也﹔曰秋糧米﹑夏稅鈔﹑秋租鈔﹐如宋夏秋二稅也﹔曰魚課﹑鹽課﹑鐵課﹑酒課﹐如宋折變雜賦也﹔役法則有力差﹐有銀差﹐如上下衙門﹔庫子主官物﹐如宋之衙前也﹔曰坊里長﹐如宋之督賦役者也﹔機兵﹑弓兵﹑民壯﹐如宋之逐捕盜賊者也﹔書手﹑隸兵﹑祗侯﹑門子﹑斗級﹑獄卒﹑鋪司兵﹑齋夫﹑膳夫﹑馬夫之類﹐如宋之給使令者也。賦法行自國初﹐法制𨿽定﹐而本色﹑折色﹑解京﹑存畱銀米額數﹐多舉繁稱﹐下戶小民﹐未易條縷。役法﹐其始﹐坊里長在官專掌催錢糧﹑勾攝公事而已﹐其後乃以支應官府諸費﹐若祭祀﹑鄕飲﹑迎春等事﹐皆責措辦﹐浸淫至於雜供﹑私費﹐無名百出。至嘉靖之季﹐有庫子﹑夫庫保之屬﹐費民不資﹐民大告病。先後撫﹑按兩院𨿽屢有更張﹐而民尙未便。萬曆初年﹐都禦史龐尙鵬始議將一縣賦役通融均派﹐一歲中夏稅﹑秋糧畱存﹑起運額若干﹐綱徭﹑兵站加銀額若干﹔存畱者爲倉米﹐起運者名金花銀﹐以解京師。綱銀則院司﹑郡邑之供應﹐祭祀之費用﹐生員之試賞﹐舉貢進士之盤纏﹑牌坊皆統焉。均徭銀則諸司之祗候﹑隸兵﹑庫子﹑門子﹑倉庫夫﹑壇夫﹑齋夫﹑膳夫﹑陂夫﹑館夫﹑獄卒﹑斗級﹑弓兵﹑鋪司兵巡攔之役皆統焉﹐名「一條鞭」法。民間以爲甚便﹐而海內多行之。蓋賦役法始也煩﹐繼也簡﹔始也分爲二﹐今也合爲一矣﹝前志舊文﹞。

黃冊

民戶該鈔二千一百七十二貫三百五十文﹐自第三等以上戶每產鈔一百文﹐納豆五升五合﹐該二十六石六斗七升。

夏稅鈔官田地等項該鈔九十錠二貫三百一十六文﹔民田地等項該鈔九十七錠七貫二百八十文﹔內田地﹑山塘每畝並科四文。

秋租鈔官田地等項該鈔二十一錠九百一十文。

秋糧米官田地等項正耗共一千三百三十七石一斗﹔民田地等項正耗共六千五百八十四石二斗五升。

戶口食鹽鈔無閏年共銀一百七十兩二錢七分六釐九毫﹔有閏年加銀一十六兩二分九釐四毫一絲。

一條鞭秋糧官米共實徵銀四百七十一兩七分六毫三忽一微﹐湊民折米銀三十三兩六錢八分二釐二毫八絲一忽九微﹐共銀五百零四兩七錢五分二釐八絲五忽。內撥起運金花價杠﹐共銀四百六十九兩三錢三分九毫二絲五忽﹐解司起解京庫﹐折解甲丁二庫﹔顏料鋪墊水腳﹐共銀三十五兩四錢二分一釐九毫六絲﹐解司買料起解京庫。

民米並秋租鈔折米共六千六百四十三石二升四合一勺七抄七撮﹐內半納本色米三千三百二十一石五斗一升三合﹐除奉文裁革官員免徵米九石一斗八升二合四勺外﹐實納米三千三百一十二石三斗二升九合七勺﹐共徵銀二千二十一兩一錢五分四釐二毫九絲九忽。內撥儒學倉米三百二十二石八斗﹝每石徵銀七錢﹞﹐該銀二百二十五兩九錢六分﹔存畱本縣支給師生俸廩際畱倉米二十六石一斗四升五合六勺七抄﹝每石徵銀六錢五分﹞﹐該銀一十六兩九錢九分四釐七毫﹔存畱本縣支給官吏俸糧永寧倉庫米一千九百九十二石六斗﹝每石徵銀六錢﹞﹐該銀一千一百九十五兩五錢六分﹔內撥給軍銀九百九十六兩三錢﹐解府支給備歉銀一百九十九兩二錢六分﹐解司充餉。髙浦倉米六百四十六石一斗八升﹝每石徵銀六錢﹞﹐該銀三百八十七兩七錢八釐﹔內派給軍銀三百二十三兩九分﹐解府支給備歉銀六十四兩六錢一分八釐﹐解司充餉。倉剩米三百二十四石六鬥四合一抄八撮五圭﹝每石徵銀不等﹞﹐該銀一百九十四兩九錢三分一釐六毫﹐解司充餉。

半納折價米三千三百二十一石五斗一升二合九抄﹝每石徵銀五錢﹞﹐該銀一千六百六十兩七錢五分六釐四絲﹐內撥銀三十三兩六錢八分二釐二毫八絲一忽九微湊解京庫外﹐實銀一千六百二十七兩七分四釐﹐內際畱倉米銀六十四兩二錢五分五釐三毫一絲﹐存畱本縣支給官吏人等俸糧。廣平倉給軍銀三百零二兩七錢七分解府。永寧倉給軍銀三百一十二兩五錢四分二釐六毫解府。解司備用銀二百五十八兩五錢六分八釐四毫五絲解司充餉。倉剩備餉銀六百八十八兩九錢三分七釐三毫九絲解司充餉。

綱銀

實編銀六百五十三兩五錢六分七釐六毫。舊賦役書冊原編銀六百三十三兩四錢四分六釐七毫二絲。萬曆三十年﹐奉文每年加派孤老衣布銀三兩。三十七年﹐奉文每年加派內監供應等銀七錢八分七釐五毫五絲﹐武舉盤纏每年加派銀一兩三錢三分三釐三毫三絲。三十八年﹐奉文每年加編卹刑心紅﹑禮儀等銀八兩。今奉糧單編派前數。內﹕

都察院心紅﹑紙紮﹑油燭﹑吏書﹑廚庫家火銀五兩九錢﹐解福州府。

察院考校生員試卷茶餅銀四兩五錢三分三釐三毫。

察院按臨閱操犒賞銀六兩﹐解晉江縣。

兩院助給應考生員路費銀三兩。

兩院助給舊科舉人路費銀四兩。

總兵府家火銀一兩九錢六分四釐三毫二絲﹐解福州府。

布政司進表長夫銀六兩。首領官紙紮銀五兩二錢。宦人進貢宴待並犒賞梢銀一兩二錢﹐俱解本司。

按察司進表長夫隨船家火與各道首領紙紮工食銀七兩。修理家火褘褥銀一十六兩五錢。

巡海道協堂公費銀一十兩﹐俱解按察司。

聽備選鋒操賞銀二十兩﹐收縣奉文支應。

分巡興泉道心紅﹑紙紮﹑柴炭等銀一十兩。

使客下程銀五兩﹐家火銀五錢﹐俱解晉江縣。

提學道歲考生員試卷茶餅並賞花紅﹑紙筆等﹐銀二十五兩二錢四分。

上司巡歷司道經過合用心紅﹑紙紮下程並門皂廚柴米﹐銀六兩。

上司巡歷雇募聽撥門皂答應及往來使客﹐銀六兩。

本府進表紙張﹑綾袱﹑盤費等﹐銀三兩六分二釐八毫﹔往來使客下程銀六兩五錢﹔士夫歸宴行餞酒席並弔祭等銀二十一兩。

府佐貳官交際禮儀銀五兩一錢四分三釐。

府經歷司獄家火共銀四兩﹐修理衙宇銀三兩三錢三分三釐四毫。

府首領官紙紮銀三兩四錢二分八釐六毫﹐俱解府。

查盤官合用心紅﹑紙紮下程內班門皂廚飯食﹑蔬菜﹐共銀三兩一錢七分。

造朝覲冊紙紮工食銀五兩。

布按分司府館修理並褘褥銀一十五兩。

升遷應朝祭江並回任祭門銀三錢四分。

新官到任祭品銀四錢四分六釐七毫。公宴銀一錢六分六釐七毫﹐公座褘褥﹑案衣銀一兩四錢五分五釐。

知縣並典史﹑教官修衙銀八兩三錢三分三釐四毫﹐轎牀家火銀八兩六錢一分。

本縣往來使客下程油燭﹑柴炭﹑酒席銀三十六兩。

習儀拜賀救護﹑香燭﹑廷燎﹑茶果銀六錢。

典史合用紙紮銀三兩六錢。

春秋二祭啟聖﹑文廟﹑鄕賢﹑山川社稷祠壇銀八十四兩。

年祭邑厲壇三次﹐共銀一十五兩四錢五分。

鄕飲二次﹐原編銀十五兩。萬曆二十六年﹐奉文裁減銀四兩二錢﹐解司充餉﹐今該銀十兩八錢。

春牛芒神﹑春花彩枝﹑春宴香燭﹑門神桃符﹑花燈﹐原編銀四兩一錢。萬曆二十六年﹐奉文裁減銀一兩﹐解司充餉﹐今該銀三兩一錢。

修置﹑祭祀﹑鄕飲﹑救護﹑公宴﹑合用家火銀八兩。

本縣庫用公費五十兩。

縣學歲貢生員往京旗扁銀三十一兩。

正陪貢生員往省盤纏銀六兩。

考試生儒進學花紅﹑彩旗銀二兩三錢一分二釐。

季考生員茶餅﹑試卷﹑賞紙﹐原編銀二十兩五錢。萬曆二十六年﹐裁減銀十兩二錢五分﹐解司充餉﹐今該銀一十兩二錢五分。

興泉道按臨及本縣閱操﹐年約二﹑三次﹐合用酒餅銀二兩七錢。

本縣並奉文刊刻告示﹑榜文紙紮工料銀二兩。

存卹孤老衣布銀五兩。

預備供應銀三十六兩七錢。

管解南北二京軍黃二冊杠索盤費﹐每年編銀七兩六錢。內總會兜底軍冊銀四兩﹐黃冊銀三兩六錢﹐收貯臨年申請支應。

科舉生儒年派盤費一十八兩﹐謄錄生員盤纏銀二兩三錢三分三釐三毫三絲。

新科舉人花幣旗扁銀二兩六錢六分六釐六毫六絲。

舊科舉人盤纏等銀三十兩五錢。

武舉人盤纏銀原編銀三十一兩七分二釐五毫﹐以三年派徵﹐每年該銀一十兩三錢五分七釐三毫。萬曆三十七年﹐奉文每年加編銀一兩三錢三分三毫三絲﹐今每年該銀十一兩六錢九分七釐。

儒學教官馬價銀六兩。

霜降祭旗花紅﹑酒餅﹑賞兵銀三兩。

內監案衣綾軸﹑人役供應等﹐銀七兩七錢八分七釐五毫五絲。

卹刑衙門心紅﹑紙紮﹑吏書﹑衣資及造審﹑錄冊揭協助﹑修理衙門﹑家火﹑禮儀﹑給賞等﹐銀八兩。

均徭連閏共編銀一千六百三十九兩八錢九分二釐五毫。內﹕

中解戶銀三十兩。

按察司借編隸兵一名﹐年編工食銀七兩二錢﹐閏月加銀六錢。

分巡道隸兵二名﹐每名年編銀七兩二錢﹐閏月每名加銀六錢。

本府原編隸兵三名﹐每年編銀七兩一錢﹐閏月每名加銀六錢。又馬夫銀八十兩。

本縣知縣員下原編祗侯四名﹐每名編銀一十二兩﹐閏月每名加銀一兩。又馬夫一十名﹐每名編銀四兩。萬曆二十六年八月內﹐奉文將馬夫扣革二名﹐該銀八兩﹐追解充餉﹐實給馬夫銀三十二兩﹐閏月無加。祗侯四名﹐閏月共加銀四兩。

本縣典史員下原編祗侯一名﹐編銀一十二兩﹐閏月加銀一兩。馬夫十名﹐每名編銀四兩。萬曆二十六年八月內﹐奉文將馬夫扣一名﹐銀四兩﹐追解充餉﹐今實給馬夫銀三十六兩﹐閏月無加。祗侯一名﹐閏月加銀一兩。

本縣直堂門子二名﹐每名原編工食銀七兩二錢﹐閏月每名加銀六錢。

本縣直堂皂隸一十二名﹐典史幕二名﹐工食銀七兩二錢。萬曆二十四年﹐奉文將皂隸每名扣銀一兩八錢﹐共銀二十五兩二錢﹐扣解充餉。今一十四名﹐每名實給銀五兩四錢﹐閏月每名加銀四錢五分。

本縣架閣庫庫夫二名﹐每名銀七兩二錢﹐閏月每名加銀六錢。

本縣看監禁子三名﹐每月原編銀九兩。萬曆二十四年﹐奉文每名扣銀一兩一錢三分三釐三毫﹐共銀三兩四錢﹐追解充餉。今三名每名實給銀七兩二錢﹐另加刑具銀二兩﹐閏月每名加銀六錢。

本縣預備倉倉夫二名﹐每名原編銀二十兩﹐內一十九兩二錢給倉夫工食﹐尙銀二十兩八錢存畱﹐查盤搬運﹑交搬腳力﹑造冊﹑紙紮等項﹐詳允動支﹐閏月無加。

本縣儒學齋夫四名﹐每名編銀一十二兩﹐閏月每名加銀一兩。膳夫二名﹐每名編銀二十兩﹐閏月無加。門子二名﹐每名編銀七兩二錢﹐閏月每名加銀六錢。殿夫一名﹐編銀五兩五錢。庫子二名﹐每名編銀五兩五錢。斗級二名﹐每名編銀七兩二錢﹐俱閏月無加。

泉﹑永二衛首領柴薪銀六兩﹐閏月加銀五錢。

借編同安縣深靑驛館夫一名﹐原編銀一十兩八錢﹐閏月無加。

朱文公祠門子一名﹐編銀八錢﹐閏月無加。

布按分司看館門子一名﹐編銀一兩五錢﹐閏月無加。

山川社稷壇夫帶辦實給銀一兩六錢﹐閏月無加。

本縣縣前鋪司兵三名﹐每名編銀五兩四錢﹐閏月每名加銀四錢五分。

本縣公母林﹑羅渡二鋪鋪司兵各三名﹐共六名﹐每名編銀三兩六錢﹐閏月每名加銀三錢。

上沿渡﹑龍津渡﹑羅渡三渡渡夫各一名﹐每名編銀三兩。萬曆三十一年申詳建造浮橋﹐加增銀三十七兩﹐湊共四十六兩﹐內二十六兩給船夫工食﹐尙二十兩修理浮橋木料﹑工資等用。

充餉弓兵編銀八百六十二兩二錢。機兵銀連閏共編銀一千三百單八兩﹐內﹕

抽取機兵充餉銀三百九十六兩。

續革機兵充餉銀一百四十四兩。

續減機兵充餉銀一百四十四兩。

本縣防守應役機兵八十名﹐每名年編工食銀七兩二錢﹐閏月每名加銀六錢。

驛站銀連閏共編銀一千五十三兩五分二釐四毫八絲﹐以米派內解府給驛書冊原編銀八百單二兩八錢七毫八絲。萬曆三十一年﹐奉文加編答應內監馬夫銀五十四兩三錢三分八釐六毫﹐又協助黃田驛站銀九兩五分二釐四毫九絲﹐閏月加編銀六十六兩八錢六分六毫一絲﹐有閏年解府給驛﹐無閏之年﹐扣解充餉。

存畱本縣應付夫廩銀一百二十兩。

雜課

弓弦箭料正價銀三百四十八兩四錢三分四釐四毫﹐水腳銀六十六兩九錢七分八釐。

工部三司料正價銀二百兩﹐水腳銀三兩二錢。

農桑絹價銀四錢三分五釐四毫﹐水腳銀二分七釐。

商稅鈔銀十九兩五錢九分﹐閏月加一兩七錢五分三釐五毫。

酒稅銀四兩三錢二分﹐閏月加銀一錢六分。

抵解無徵司庫鈔銀一兩六錢二分三釐二毫。

料剩銀六十四兩六錢八釐。

科舉進士牌坊銀一百一十二兩五錢。

屯寺二田﹝附﹞

屯

永寧衛左所計三十三頃六十畝﹐坐光徳﹑永安等裏。

本衛右所計一十五頃﹐坐新溪﹑來蘇等裏。

本衛中所計一十六頃八十畝﹐坐新溪等裏。

本衛前所計三十三頃六十畝﹐坐崇善等裏。

本衛后所計六十七頃二十畝﹐坐龍涓﹑崇信等裏。

寺田

承天寺寄莊崇善裏﹐原額田地山三十三頃五十一畝零﹐受官民米共一百七十九石三斗。

光孝寺寄莊依仁裏﹐原額田地山二百八十五畝零﹐受官民米共一十五石二斗八升。

東禪寺寄莊感化裏﹐原額田地九十四畝五分﹐受官民米共五石六升。

其餘寺廢﹐田入民戶。

皇淸地畝錢糧

官民田地﹑山溪塘共一千四百二十九頃七分二釐三毫三絲﹐內﹕

官田地﹑山溪一百八十五頃六十三畝五分八釐六毫三絲。該﹕

官米一千四百七十三石九斗七升五勺四抄三撮四圭﹐內﹕

七斗則每石派折銀二錢四分四釐一毫九絲九忽三微八纖。

三斗上則每石派折銀三錢二分五釐八毫二絲二忽二微六纖。

三斗下則每石派折銀三錢二分八釐二毫六絲八忽三微。

共徵銀四百六十九兩三錢三分九毫三絲七忽四微七纖一沙。

民田地﹑山溪塘一千二百四十三頃三十七畝一分三釐七毫﹐該﹕

民米六千六百五十二石三升六合八勺一抄五撮五圭﹐每畝科派不等。

共徵銀一萬三百七十九兩九錢六分二釐二毫九絲三忽一纖八沙。

另附﹕徵什項租稅等銀四百四十五兩四錢四分六釐九毫八絲八忽六微﹐內﹕

寺租銀二百五十七兩二錢八分二釐九毫三絲六忽。

山地餉銀二兩一錢正。

船稅銀一十兩正。

鑪稅銀六十兩正。

升科田地銀一百一十六兩六分四釐五絲二忽六微。

以上人丁田地﹑山溪塘正附徵銀一萬二千六百二十九兩九錢三分七釐八毫八絲二忽二微六纖八沙。

起運

戶部原額折色攺折價腳鋪墊﹐銀一千八百七十八兩三錢四分二毫九絲五忽六微二纖四沙。

本色辦解顏料價腳鋪墊﹐銀一十兩九錢七分四釐八毫一絲五忽五微七纖四沙。

裁扣解部並節年裁官﹐銀一千三十四兩一錢七分四釐七毫三絲四忽二微。

工部原額折色新增價腳﹐銀一千五百六十三兩五錢一分三釐四毫九微二纖。

以上起運。

折色實徵銀四千四百七十六兩二分八釐四毫三絲七微四纖四沙。

本色實徵銀一十兩九錢七分四釐八毫一絲五忽五微七纖四沙。

今奉旨匯解戶部。

存畱

本省額編正附徵兵餉銀五千六百八十三兩六錢七分五釐四毫五絲四忽一微五纖七沙。

裁扣本省充餉銀五百四十七兩三錢五分九釐一毫五絲。

以上存畱兵餉實徵銀六千二百三十一兩三分四釐六毫四忽一微五纖七沙。

經制官役俸食驛站等項﹐實給銀一千九百一十一兩九錢三絲一忽七微九纖三沙。

以上起運本折存畱支給共銀一萬二千六百二十九兩九錢二分七釐八毫八絲二忽二微六纖八沙。

外紳衿削免銀三百六十八兩三分一釐七毫七忽一微三纖二沙。順治十四年﹐奉文爲始歲有增減﹐年額不同﹐難以入總﹐遞年照易知﹐由單歸入地丁並徵。

匹班總額十名﹐每名徵正價銀一兩八錢﹐共銀十八兩﹐原編四班輪納﹐內遇﹕

子辰申年二名額﹐徵銀三兩六錢正﹔

丑巳酉年三名額﹐徵銀五兩四錢正﹔

寅午戌年五名額﹐徵銀九兩正﹔

卯未亥年無徵。

以上遇有閏年﹐照閏月季分名匠﹐每名加徵銀六錢正。

附﹕徵永寧衛屯糧﹐系康熙六年奉文裁衛歸縣徵此本色米解府給兵﹐折色銀同載地丁解司。

屯田地原額一百六十九頃二十一畝五分二釐一毫八絲四忽五微。內﹕原報荒蕪田地一十九頃八畝八分七釐。

本色上倉米一千九百一十九石一斗二升一合三抄。內﹕原報荒蕪無徵米二百七十五石二斗一升六合。

折色舊額新增米一千四百六十七石五斗五升七勺六抄。內﹕原報荒蕪無徵米一百四石四斗八升四合九勺八抄。

徵本折銀四百二十三兩九錢一分五釐二毫六忽九纖四沙。原報荒蕪無徵銀二十四兩八錢七分四釐八毫二絲。

康熙二年冬季﹐墾復田一頃二十一畝七分。本色上倉米一十四石一斗﹐折色舊額新增米一十石二斗六升﹐徵銀二兩六錢三分六釐八毫二絲。

康熙九年﹐墾復田三頃二畝二分。本色上倉米五十六石四斗四升。折色舊額新增米四石﹐徵一兩二分八釐。

實在屯田地一百五十四頃三十六畝五分五釐一毫八絲四忽五微。

本色上倉米一千七百一十四石四斗四升五合三抄。

折色米一千三百七十七石三斗二升五合七勺二抄六撮。

徵本折銀四百二兩七錢五釐二毫六忽九纖四沙。

﹝《安溪縣誌》卷之三終﹞

●卷之四風俗人物之一

《安溪縣誌》卷之四

風俗人物之一

﹝前志凡十一則﹐隸於左﹐有引﹞

貢俗述制敍官彰獻臚榮闡潛

徽閨考迹驗徵問禮傳文

觀風問俗以稔乎奢儉淳澆﹐貞淫淑慝﹐與夫蓧蕩卉服織貝桔柚之篚包政﹐可因田賦而次第舉也。顧惟王設官擇人﹐而任蕞爾下上﹐視賢有司之過化﹐由是川嶽所鐘﹐英奇輩出﹐而文之與獻﹐攸堪並傳﹐或隱逸節烈之類﹐有俾世教不淺者﹐盍采之爲斯邑獎勵﹖

貢俗

貢俗﹝附土產﹞

「安溪﹐泉支邑也。土沃人淳﹐俗尙朴野。」宋《本志》也。「民淳訟簡﹐素稱易治。」宋守王十朋《止訟文》也。「儒者安於田裏﹐以漂泊爲病﹔仕者守其途轍﹐以奔競爲羞。」宋《郡誌》也。「其人樂善﹐素號佛國。」宋《張闡志》也。「素業詩書。」宋曹修睦《建學表》也。「人好佛事﹐重婚姻。」《喪祭圖經》也。「病少服藥﹐專事祭禱。」《舊志》也。「木少桑柘﹐婦少蠶織。」宋《郡誌》也。「狃於安逸﹐業儒者寡。」宋《本志》也。「民之有喪﹐富者侈費而違禮﹐貧者火化而傷恩。」宋《嘉定條例》也。「土沃人淳﹐素號易治。西北多山嶺﹐民附谷以居﹐甲乙相失﹐無復聚落。風气柔而不悍﹐事有忿輒爭﹐獲伸卽止﹐故民無遠逮之獄。近縣數都﹐彬彬業儒﹐盤郁山村﹐則罕詩書。疾﹐信禱不服藥。治喪頗尙浮屠﹐詩書家易以奠祭﹐富者厚葬而越禮﹐貧者火化﹐棺以瓦。冠婚之儀﹐多循泉俗﹐衣履習尙﹐亦隨而變。桑柘少植﹐惟種木棉。女工織紝﹐冬綿夏葛。洋田種二季﹐髙田植糯稻。依山之戶﹐壘石而耕。人少出贅﹐貧甚不爲僧。邑民樹藝而外﹐百無能解。商賈百工藝業﹐咸遠人擅之﹐以有其利。至於書計﹐亦仰外人。魚鹽橘果之利﹐轉販自外而至﹐利射一倍。玆並狃於慵逸矣。初時顓尙質嗇﹐故民殷而恥逋負。邇則侈靡相髙﹐用度糜費﹐民間稍益匱乏。坊市中尢事花鳥﹐擊築﹑彈箏之聲﹐達於宵夜﹐浸失朴篤之風﹐幸其中有不混流俗之人﹐尙知重禮教﹐崇信義﹔一時有司﹐又雅知表正。庶可革薄從忠﹐冀見太古之遺。」明隆慶戊辰《郡誌》也。

何生曰「此其一時也。方今文治斌斌﹐何論山陬海澨﹖蓋窮鄕極谷之士﹐有饒於文辭者焉。僻在一隅﹐不廣於耳目﹐浸於慧巧﹐故其民愨﹔有溪山暢遂之觀﹐故其民和﹔田疇阡隴﹐多在崇岡復嶺間﹐雨露易滋﹐山泉所注﹐已足當畎澮﹐刀耕火耨﹐力省事倍﹐故其民逸﹐而亦易以惰﹔山水峻激﹐無漫衍之气﹐故依仁﹑龍涓﹑崇信﹑崇善之間﹐好鬥而喜訟。

其民食鹽﹑鐵之利焉。鹽則轉販海濱﹐致之市落﹐小民負任入鬻大田諸縣。感徳﹑潘田諸鄕﹐產鐵處也。有公冶﹐有私冶﹐公冶官收其稅﹐私冶無取焉。作冶者皆汀﹑漳旁郡人﹐耗我米谷﹐焦煆所及﹐艸木爲赭﹐而山爲髡﹐或時有構聚伏藏之患。曩時官亦嘗大逐之﹐然而﹐小民工作﹐捨此亦無所牟衣食﹐利之所生﹐不得而絕也。而至私冶無取﹐則吾不知何故也。冶之爲利﹐在民間則奢﹐入縣官則儉。日者礦稅之使四出﹐縣中驛騷矣。若夫出鐵之人﹐以入海貨諸東南彜﹐人走死地如鶩﹐何論犯禁也﹗此不可不爲之桑土﹐而非一縣專責也。

鹽運掌鹽﹐閩之鹽課﹐有常額焉。異時偵捕之吏﹐絕民間私行鹽﹐而負任者饑。晉江顧侍郎珀言於分巡僉事余爌得弛禁﹐其來已久﹐而負任入大田﹐以私鹽厲之﹐則小民復無所牟衣食﹐鹽別取道於永春﹐以入大田諸縣。等爲私也﹐何必使吾小民失錙銖之利﹐移之以益他縣也﹖

古之閩越﹐地肥衍﹐有山泉禽魚之樂。而今也承平日久﹐戶口繁多﹐種物不及其成﹐食物不及其長﹐欲如往時李森以千章木浮海﹐入三山﹐施浮屠﹐何可得也﹐而山幾童矣﹔田疇隴畝﹐多在崇岡復嶺間﹐此其山腹嶺足者也。而坡陀延斜﹐以種蔗黍﹐峛崺墾藝﹐大雨旁流﹐無艸木根抵爲之底障﹐土墜於溪﹐而壑幾實矣﹔百子小銃以中棲鳥﹐族而空之﹐而禽亂於上矣﹔密布之网﹐大於溪面﹐截而收之﹐又從而藥之﹑毒之﹐而魚亂於下矣。

隆慶《郡誌》謂坊市之間﹐擊築彈箏﹐此耳目之前耳。余聞深山之民﹐孤立孑居﹐無所作役取錢﹐盻盻焉一歲耕種爲命。歲之不時﹐借粟有力之家﹐母而子之﹐歷數子而不得贖母﹐而貧剌骨矣。隆冬之候﹐晝襲麻薴﹐夜則燒柴匝地﹐婦子相次而寢﹐此未耳目見者也。

縣至郡城﹐水可舟也。民間有田﹐悉入於郡大家之手﹐載粟入郡﹐而民間米粟以此不充。佃種之家﹐郡大家僕隸時時柰何之。郡人受米於官﹐謂之寄莊。官玆土者﹐𨿽飲冰懸魚﹐上官之日﹐裏胥豈得無雜泛之備以問寄莊﹐寄莊之家不應也﹐而裏胥亦病矣。

若夫貨則葛﹑蕉之布﹐而葛爲尢精。產則多桔﹑柚﹑梨﹑柿之屬﹐柿有名『重色』者﹐曬而餅之﹐可以愈疾。艸有金櫻子爲良藥﹐元朝取之以充貢焉。茶名於淸水﹐又名於聖泉。每當秋冬之交﹐行其郊野﹐柿黃梨綠﹐桔柚垂垂。時入池圃﹐有舉网得魚之適。非獨博贏利﹐取厚資﹐爲民間充實財用者也。」﹝郡人何喬遠撰於萬曆年﹞

土產﹝附﹞

谷類

稻有粳﹐有糯。有一年一收者﹐謂之大冬稻﹐其米粒大。有一年二收者﹐春種夏熟爲早稻﹐秋種冬熟爲晚稻。又有一種畬稻﹐能耐旱﹐地肥則長。

麥有三種﹐有大麥﹑小麥﹑米麥。其顆大﹐《本艸》所謂穬麥也﹐少種。

粟粟與粱相類﹐粒大者爲粱﹐小者爲粟。

黍葉髙丈餘﹐穗如稻穗﹐散垂不毛﹐有名曰米祭﹐似黍粒大。

豆豆之名最多﹐安溪所種惟紅豆﹑綠豆﹑箸豆爲多﹐余少種。

脂麻

有黑白二種﹐可搾油。

貨品

葛布

織葛藤爲之。詩云「爲絺爲綌」是也。多以紡縷者爲上。

蕉布

取蕉以灰埋之﹐織成布﹐爲暑服。

靑麻布織靑麻爲之﹐視黃麻稍細。

薴布

織薴爲之。有白紗布﹐爲上。有白糊布﹑生頭薴布。

黃麻布安溪多織黃麻﹐喪服中用之。

綿花

俗曰「吉貝」﹐近時山坡平曠﹐多有種之者。

茶茶乃南方嘉木。土產建州﹑北苑﹑先春﹑龍焙﹐洪州雙井﹑蒙頂﹑石花﹐皆茶之極品者也。社前采之爲佳﹐寒食﹑谷雨采者次之。

油有脂麻油﹑茶油﹐又有桕油﹑桐油。

糖有黑糖﹑沙糖﹑白糖﹑冰糖﹐俱煮蔗所爲者。

蜜蜜蜂有三種。

蠟有黃蠟﹑白蠟。黃者蜂蠟也﹐白者虫蠟也。

藍靛

藍有二種。馬藍葉大﹐俗云「大靑靛」﹔藍葉細﹐俗云「小靑」﹐皆可爲靛。安溪所產不多。

麻有黃麻﹐有靑麻﹐其皮皆可織布。有薴麻﹐一株數十莖﹐宿根至春復生﹐每歲三收或四收。

薯榔

莖蔓似薯﹐根似何首烏﹐皮黑肉紅﹐染皂用之。

磁器

色白而帶濁﹐昔時只作粗靑碗﹐近則制花又更淸﹐其精不及饒磁。

紙以艸穰爲之﹐其紙堅厚﹐與艸紙相似﹐名曰「官紙」。土人焚以事神。又有大如席者﹐其名曰「角紙」。

鐵出感徳﹑潘田等處﹐外縣人業作﹐轉販得利。

艸席

有大艸席﹐有燈心艸席﹐又有龍須艸席。

蔬類

菘﹑芥﹑油菜﹑芥藍菜﹑莧菜﹑萵苣﹑蕹菜﹑菠薐菜﹑苦蕒菜﹑莙薘菜﹑茼蒿﹑園荽﹑蕨﹑茄﹑芋﹑冬瓜﹑絲瓜﹑薯﹑姜﹑蒜﹑韭﹑薤﹑芹菜﹑苦瓜﹑香菇﹑木耳﹑王瓜﹑菜瓜﹑蔥。

果類

枇杷﹑芭蕉﹑荔枝﹑龍眼﹑香櫞﹑桔﹑柑﹑梨﹑栗﹑橄欖﹑楊梅﹑黃彈子﹑紅柚﹑棗﹑葡萄﹑楊桃﹑石橊﹑西瓜﹑甘蔗﹑柿﹑李﹑蓮子﹑黃瓜﹑甜瓜﹑銀杏﹑菩提果。

藥類

菖蒲

一名「昌陽」。其小者生池沼間﹐根盤屈有節如馬鞭﹐一寸九節。生下濕地大根者乃「昌陽」也﹐不可服。昔韓聚服菖蒲十三年﹐能日記萬言﹐冬亦不寒。

蒔蘿

三﹑四月生苗﹐六﹑七月采實﹐味辛香﹐殺魚肉諸毒﹐可和五味。

麥門冬葉似韭﹐冬夏長靑﹐子附根生﹐形如穬麥﹐其中有心﹐故曰「麥門冬」。

天門冬杜詩作「天棘」﹐《抱朴子》作「顚剌」。

艾艾

可攻百病﹐今以蘄州者爲勝。蘄葉厚而綿多﹐本地所有者﹐葉薄而綿少。

紫蘇

色紫味香﹐夏采莖葉﹐秋采子。

薄荷

冬不死﹐葉尖﹐夏秋采莖葉曝漧﹐味辛苦﹐無毒。加以扁豆﹑甘艸煎湯﹐可以解暑。

蒼耳

樹髙二﹑三尺許﹐莖靑色黃﹐上有斑點﹐葉如葡萄葉而小﹐子多剌﹐其中有仁。葉味苦辛﹐微寒有毒﹐三月以後﹑七月以前割﹐日幹爲散﹐夏水服﹐冬酒服﹐主治癲癇﹑頭風﹑痺溫之病。

茯苓

茯苓﹑茯神﹐皆老松餘气入地而生。茯苓離根而生﹐气盛也。茯神附根而生﹐气略微也。

桑寄生味苦甘﹐無毒﹐主益血﹑安胎﹑止腰痛。

骨碎補根生大木或枝上﹐多在背陰處﹐引根成條﹐有黃毛及短葉附之。

天南星俗呼「蛇杖」﹐生平澤。

車前子俗呼「五根艸」。

枳實

一名「枳殼」。枳實小﹐其性酷而速﹔枳殼大﹐其性詳而緩。

無患子實如彈丸﹐味苦有圓核﹐皮可洗手。

絡石

一名「嗟石」﹐又一名「明石」﹐正月采之。

旋覆花俗名「蛇莓」﹐二月以後生苗﹐多近水旁﹐大似紅藍而無剌﹐長一二尺﹐葉似水蘇﹐六月花如菊﹐上黨人呼爲「金錢花」。

山藥

《本艸》謂之「薯蕷」。

香附子考之《本艸》﹐卽「莎艸根」也。

木賊

木賊獨莖﹐苗如箭笴﹐無葉﹐靑色﹐經冬不枯﹐寸寸有節。

山梔子一種百葉者﹐開花不結子﹐可供插戴﹔其結子者多是單葉﹐小而多稜者入藥用。

蓖麻子一名「蓖麻」﹐樹髙丈餘﹐形如牛蜱﹐故名「蓖麻」。其味甘辛。一切腫毒﹑疼痛不可忍者﹐搗蓖麻子覆之卽愈。

半夏

五月﹑八月內采根以灰裛二日﹐湯洗曝漧﹐主胃冷嘔噦﹑風疾。

吳茱萸茱萸有三種﹐有吳茱萸﹑食茱萸﹑山茱萸。

金櫻子俗名「糖桶」﹐有剌﹐形似石橊子。

使君子相傳謂﹕「潘州郭使君者﹐療小兒專用此物﹐因號爲『使君子』云。」

枸杞

一名「羊乳」﹐一名「卻暑」﹐一名「仙人杖」。

荊芥

葉如細藍﹐味甘香。南中產者﹐葉如野蘇﹐味烈。和湯浴﹐能滑體﹑避風﹑解毒。

小薊

俗呼謂「雞頭剌」。

木類

松﹑杉﹑柏﹑樟﹑檜﹑楠﹑木豪﹑椿﹑水綿﹑桐﹑相思﹑桑﹑柘﹑烏桕﹑槐﹑柳﹑楓﹑榕﹑楮﹑柯﹑桄榔﹑棕櫚﹑皂夾﹑黃楊﹑檀﹑杜松。

竹類

江南竹﹑貓兒竹﹑雪竹﹑紫竹﹑石竹﹑箭竹﹑篛葉竹﹑釣竹﹑人面竹﹑觀音竹﹑斑竹﹑槌竹﹑笙竹﹑苦竹﹑方竹。

花類

梅花﹑蓮花﹑芙蓉﹑海棠﹑山茶﹑芍藥﹑酴醾﹑長春﹑山丹﹑佛桑﹑鷹爪﹑紫薇﹑含笑﹑薔薇﹑勝春﹑麗春﹑茉莉﹑素馨﹑菊﹑桂花﹑蘭花﹑瑞香﹑萱花﹑指甲花﹑金鳳﹑玉簪﹑滴滴金﹑葵花﹑雞冠花﹑杜鵑花。

艸類

蓼艸﹑藻﹑蘋﹑萍﹑蒲﹑蘆﹑茅﹑香茅﹑鳳尾艸﹑仙艸﹑紫艸﹑菅艸﹑仙人掌﹑鼠面艸﹑大風艸﹑接骨艸﹑槍刀艸﹑淡酸艸﹑徧地錦。

毛類

牛﹑馬﹑豬﹑羊﹑貓﹑虎﹑豹﹑熊﹑豺﹑鹿﹑麂﹑獐﹑驢﹑猴﹑猿﹑狐﹑獺﹑兔﹑鼠﹑狗﹑竹鼠畱﹑豪豬﹑鼠登鼠令鼠﹑玉面貍。

羽類

鳩﹑燕﹑鴿﹑雞﹑雉﹑鵝﹑鷗﹑鸛﹑鴨﹑雁﹑鷹﹑烏﹑

鷂﹑鸕鶿﹑杜鵑﹑百舌﹑鵲﹑畫眉﹑竹雞﹑布谷﹑鴝鵒﹑鶺鴒﹑鷓鴣﹑白頭翁﹑山鶘﹑鷦鷯﹑啄木﹑翡翠﹑白鷺﹑雀﹑水鳧。

鱗類

鯉﹑鱸﹑鯽﹑鱔﹑鰻﹑鬥魚﹑吹沙魚﹑田瑟﹑鰱魚﹑金魚﹑鰍魚。

甲類

龜﹑鱉﹑蟹﹑螺﹑黿。

虫類

蠶﹑蛇﹑蜂﹑蛙﹑螢﹑蟬﹑蝗﹑蝶﹑蛾﹑蟻﹑蝙蝠﹑蟋蟀﹑蝦蟆﹑蜻蜓﹑螳螂﹑水蛭﹑蜘蛛﹑蜈蚣﹑蚯蚓﹑蜣螂。

﹝《安溪縣誌》卷之四終﹞

●卷之五風俗人物之二

《安溪縣誌》卷之五

風俗人物之二

考迹

裏祠

書院局

堂驛

坊閣

亭觀

院庵

廟殿

宮樓堡

裏

宋有曾子裏﹐令趙崇栗爲直講張讀建﹐在縣治東埔土尋橋西。

水竹村有水竹之美﹐宋末陳與桂隱焉。

祠

陳令尹生祠宋令趙彥侯建﹐祀陳宓﹐在鳳池橋旁。今廢。

楊令尹生祠祀令楊幹﹐在縣前。今廢。

三賢生祠祀令陳宓﹑趙彥侯﹑周珒。宋令吳丙建。今廢。

余樵軒﹑丘三峯祠

宋祀邑人知州余克濟﹑大理卿丘迪喜。在講堂東。今廢。

二賢生祠祀令鐘國秀﹑主學許君佑。咸淳中邑諸生建。在講堂西。今廢。

廖公祠祀明廖同春。

書院

丁溪書院在縣學前溪上。明令李晟建。今廢。

局

印書局在縣治琴堂之右﹐今廢。《舊志》陳宓刊《司馬溫公書議》《唐人詩選》﹐周珒刊《西山仁政類編》《安溪縣誌》《竹溪先生奏議》《庚戌星歷封事集錄》《後村先生﹖江西詩選》《張忠獻﹑陳復齋﹖修禊序》《文房四友》《王歐書訣》《宋書》。

堂

五代有淸隱堂。詹惇仁故居﹐在佛耳山﹐今存。

宋有梅堂。令陳宓《梅堂詩﹖十絕》﹐其末首云﹐載於後。今廢。

仰朱堂咸淳中建﹐祀朱文公﹐在縣南臨溪。

紫雲堂唐建。

驛

藍溪驛在縣門。宋紹興中﹐韋能惠建﹐陳宓攺爲鳳山館﹐顏振仲攺爲行衙。咸淳中﹐令鐘國秀重建。縣尉羅時用《藍溪驛》詩載於後。今廢。

大洋驛在縣西二十里。道通同安縣﹐朱文公稱「泉石奇郁」﹐此處也。宋令黃朴建。今廢。

雙濟驛崇善裏。今廢。宋知賀州永春陳知柔有詩﹐載於後。

羅渡驛在縣東二十里。宋令陳宓建。今廢。

龍門驛在依仁裏。通同安縣。宋令李著建。

坊

牧愛坊在縣前。舊名「敏政」﹐明天順間﹐令楊紀立。正徳中﹐令龔穎攺名「承宣」。嘉靖中﹐令黃懌攺名「撫字」。令汪瑀鼎建﹐攺今名。今廢。

中和坊在縣東街。宋令顏振仲立。今廢。

忠淸永祚坊在縣前東街。爲開先令詹惇仁立。

梯云坊在東街。初名「攀鱗」﹐宋令孫昭先立﹐攺「梯云」。今廢。

升俊坊在東街。初名「亨衢」﹐宋令林徹攺「升俊」﹐後攺「冠英」﹐咸淳間重立。明正統中﹐令邵公陽重立。今廢。

興賢坊在東街。舊爲「鳳池」坊﹐後攺「履道」﹐令林徹攺「擢秀」。咸淳間重立﹐名「興賢」。今廢。

激揚坊在縣東分司前。明正徳間﹐令王廷佐立。今廢。

瀛洲坊在東街。宋令趙遵夫立。今廢。

省元坊在東街。宋爲庚戌禮闈第一人陳應雷立。今廢。

直講坊在縣治東﹐舊名「鳳髻」。明弘治中﹐令吳琎立。正徳中﹐令龔穎爲宋直講張讀攺立。

美政坊在縣西街。宋名「濟川」﹐宋令林徹攺「美政」﹐後攺「亨衢」。令吳丙重立﹐名「美政」。今廢。

仰朱坊在縣西街。舊曰「新堤」﹐以西通仰朱堂﹐攺名。今廢。

進士坊在縣西﹐臨溪。宋爲進士黃申孫立。今廢。

侍禦坊在縣治西﹐舊名「龍津」。明弘治中﹐令吳琎立。正徳中﹐令龔穎爲禦史劉安生攺立。

秋鶚橫霄坊在縣西。明正徳中﹐爲舉人劉春立。

興仁﹑和義二坊宋嘉定辛未﹐縣前東西新辟一字路﹐立二表﹐東表曰「興仁」﹐西表曰「和義」。紹興中﹐令劉龐坊之。今廢。

仙桂坊在縣南街。明正統中﹐令邵公陽立。今廢。

會元坊在縣南街。舊名「熙春」﹐明令吳琎立。正徳中﹐令龔穎爲宋陳應雷攺立。

國賓坊在縣治南。明弘治中﹐爲舉人陳興仁立。今廢。

貞節坊在南街。明正徳中﹐爲旌表節婦詹琎妻林氏立。

四牌樓二一在縣治前十字街﹔東扁「進士」﹐西扁「世科」﹐南扁「繡衣」﹐北扁「峨豸」﹔明正徳中﹐爲禦史詹源立。一在儒學前大街﹔南扁「儒林」﹐北扁「文苑」﹐東扁「騰蛟」﹐西扁「起鳳」﹔明正徳中﹐令龔穎立。今廢。

宣化坊在縣前街。明正統中﹐令邵公陽立。今廢。

父子侍禦坊在直街。明萬曆中﹐爲詹源﹑詹仰庇父子立。今存。

育賢坊在儒學前。明正統中﹐令邵公陽立。今廢。

文教坊在儒學前。明弘治中﹐令吳琎立。今廢。

泮宮坊在儒學門前。明正徳中﹐令龔穎立。今廢。

興賢坊在儒學前東﹔

育才坊在儒學前西。

父子進士坊在十字街。明萬曆中﹐爲詹源﹑詹仰庇父子立。

豸繡承恩坊在直街。明萬曆中﹐爲詹源父詹琎立。

世承天寵坊在直街。明萬曆中﹐爲戶部郎中詹彬父詹賜立。

天恩申錫坊在新路。明萬曆中﹐爲湖廣參政詹啟東父詹文立。

貤封坊在分司前。明萬曆中﹐爲庚辰進士李懋檜父李雲霄立。

世科坊在直街。明萬曆中﹐爲李懋檜族立。

梯云坊在感化裏。明弘治中﹐爲舉人李煜立。

掇英坊在崇信裏。明正統中﹐爲舉人詹靖立。

云梯坊在崇信裏。明永樂中﹐爲舉人馮谷立。今廢。

閣

宋有雙溪閣。令陳宓詩載於後。今廢。

云津閣令陳宓詩載於後。今廢。

亭

宋有曉樂亭﹐在縣內﹐宋咸淳五年建。以午山衝縣﹐亭以蔽之。今廢。

飛躍亭舊名「詠歸」﹐宋令趙彥侯建﹐後令趙彥毛攺是名。晉江參知政事狀元曾從龍書扁。今廢。

更衣亭在縣前吉字街西﹐明令髙金體建。

觀瀾亭二一在縣西通安門內。宋淳熙中﹐令謝映攺﹐後嘉定中﹐令陳宓書扁。一在東水門泊岸上。明萬曆丁丑年﹐令兪仲章建﹐因沒於水﹐丙申年後﹐令章廷訓重建。今廢。

溪光亭在云津閣西。令陳宓書扁。今廢。

折柳亭在縣東五里﹐下有甘泉。宋令李茂則建﹐後令鄭師申重建﹐扁曰「溪山勝槪」。今廢。

遺愛亭在龍津觀右。中立知縣黃懌「去思碑」﹐晉江禦史陳讓撰文。今亭廢碑存。

義芳亭在龍津觀前。嘉靖五年﹐歲旱米貴﹐令黃懌勸民出粟助賑﹐民賴不饑。懌建亭列名﹐則有李廷封﹑劉梓﹑吳陽﹑吳中﹑李文仁﹑陳恩﹑許琥﹑梁鸞﹑黃祥夫﹑黃眞賜﹑黃瑀﹑黃寅﹑林森﹑林立明﹑林濟﹑林岱﹑林玭﹑林妙慶﹑阮存﹑白慶甫﹑白迪盛﹑白興積﹑李古﹑蔡俊﹑楊機﹑林尙安﹑李榮﹑李鎭﹑陳祖繼﹑吳思善﹑姜十五﹑鄭公哲﹑李文通﹑王全厚﹑詹侖崔﹑林廷元﹑王佐﹑顏弘英﹑林榮二﹑徐時亨﹑王體旋﹑張積環等﹐凡四十二人。今廢。

參嶺亭在長泰裏。里人黃鷟建。晉江人南刑部尙書王用汲記。今廢。

溪口亭在崇善裏溪口鄕。一道通龍興﹑感化等處﹐一道通蓬島﹑永春等處。

半嶺亭在感化裏。今存。

寓思嶺亭界龍興﹑感化二里。今存。

白沙亭在新溪裏。今存。

崎藍亭界崇善﹑龍興兩嶺。亭奉大士。下有崎藍灘﹐石嵯流駛﹐舟到﹐非舵工弗輕棹。神力嘿佑﹐亦自感應。

觀

龍津觀在縣治南﹐明天順中建。爲習儀﹑祝聖之所。原有田地六十畝﹐載米八石﹐爲香燈之費。嘉靖中﹐經官變賣造白葉堡﹐今余租谷一百五十栳﹐載民米一石五斗在觀。觀中又有倫公子祀田二十七栳﹐載田米五斗四升八合。倫公子﹐本學訓導倫熺子。熺﹐順徳人﹐弘治中﹐分教安庠。二子克禎﹑克相連喪﹐葬於本縣永安裏東臯﹐主附祀觀中﹐置租三十二栳﹐以備祭物。嘉靖中﹐遭倭﹐道士亡失﹐租沒於佃戶之手﹐萬曆中﹐令兪士章復之﹐竟得二十七栳﹐租歸本學收掌﹐仍備倫墳祭物。

院

善惠院在鳳山﹐宋時建。今廢。

隱靜院在常樂裏﹐唐中和四年建。

靈像院在龍興裏﹐唐光啟二年建。

光相院唐乾寧二年建。

檀林院在崇善裏﹐今攺名巖。

福海院在依仁裏﹐唐光化三年建。

定明院在崇善裏﹐唐光化三年建。

解空院契眞院俱唐天祐四年建。

隆壽院在感化裏﹐後梁貞明四年建。

福巖院在新溪裏﹐後梁貞明五年建。

演法院感化院俱在新溪裏﹐後唐長興二年建。

棲眞院在感化裏﹐後唐長興二年建。

惠林院在依仁裏﹐南唐保大十年建。

覺苑院後唐南嶽僧樂其山水﹐有卜居之意。僞閩王繼勛捐地建庵。畱從效廣之爲寺。後晉天福中﹐名「大云廣福」。宋治平二年﹐賜名「覺苑」。熙寧五年﹐合庵二十有一爲禪剎。寺臨溪幽勝﹐令陳熊詩有「水落舟橫露淺沙﹐粉垣松桂古禪家」之句。在光徳裏。今廢。

宗教院在永安裏﹐後晉天福四年建。宋令劉濤﹐明邑人詹洧俱有詩﹐載於後。今廢。

宣梵院在龍興裏﹐後晉天福七年建。

萬壽院百法院俱在感化裏。

淸禪院禪惠院寧慧院俱在新康裏。

佛慧院淨壇院俱在感化裏。

永福院在崇善裏﹐俱後晉開運元年建。

般若院在龍興裏﹐後晉開運二年建。

悟來院在光徳裏﹐宋建隆元年建。今廢。

眞覺院在光徳裏。山前有泉﹐寒聲鳴玉﹐最爲可愛。今存。

慈恩院在新溪裏﹐宋建隆四年建。

成道院在感化裏﹐宋淳化四年建。

千福院在依仁裏﹐宋天禧元年建。

等法院在吳旗山下﹐舊名「棲桐」。尉江白詩載於後。外有尼院四所﹐曰「香林」﹐曰「教海」﹐曰「寶乘」﹐曰「眞觀」。俱廢。

庵

觀眞庵在鳳山北。層石嶙嶙﹐懸壁側門﹐自成一段奇觀。明季有道人莊悟曇﹑陳光掌棲眞於此。皇淸康熙年間﹐令桂攀捐金重構﹐郡人龔錫瑗﹐邑舉人陳嘉章﹑張亨等同遊﹐有畱題。

錢江庵在縣治東。明正統八年建﹐後攺社學。今廢。

鳳池庵在縣西關外﹐鳳麓之右﹐常沿渡頭。崇奉大士。南安進士郭瑄第有聯云「眞身現處一道松陰﹐仿佛菩提樹下﹔大眾渡時半泓溪影﹐依稀明鏡臺中。」

大石庵在感化裏﹐景泰五年建。

大成庵在感化裏﹐唐時建。皇淸康熙十年重新。

湯泉庵在興一里唐家鄕。

龍居庵在興一里。

科名庵在興二里﹐爲裏中宣講約所。

髙平庵在還二里。

潮眞庵在崇善裏溪尾。

海潮庵臨溪幽勝﹐在常樂裏﹐爲裏中宣講約所。

龍崇庵界崇信﹑還一里。有奇石﹐泉鳴樹蔚﹐憩者賞心。

濟渡庵石堂庵俱在長泰裏。

廟

關帝廟在縣西街﹐朔望邑侯拜謁。

大山廟在崇善裏。

三忠廟在縣南。

後空廟在新溪裏。

官倉廟在龍興裏。

溪內廟在依仁裏。

興仁廟在新康裏。

濠內廟在崇善裏。

華美廟在縣治內。

猴山廟在來蘇裏。

淵頭廟在來蘇裏。廟臨溪側﹐崇奉二淵王。淵中有香鑪石錯峙﹐水勢蜿蜒湍急。舟人至此﹐咸登岸禱神﹐纖纜而下。

汾洐廟在永安裏。內崇祀武徳尊侯﹐祈禱有應。

殿

寶云殿在還集裏。祀五穀仙﹐人祈夢有應。

科阪殿在依仁裏。

後山殿在興二里﹐一名「吉倉峯」。

宮

東嶽行宮在縣治北鳳山之阿﹐建嶽宮奉祀嶽帝。歷代修葺者多其人。帝殿後有福﹑祿﹑壽三星君之像。階繼以梯﹐層級而上﹐則爲馮虛閣﹐俯瞰城戶﹐煙火雲蒸。面拱筆峯﹐晨夕霞蔚。昔所謂「東臯漁捨」﹑「葛磐坐釣」者﹐俱在其麓之溪畔﹐可望而神怡者也。毋寧玆遊興未闌﹐贔屓數武。或欲左眺﹐則達於百艸庵﹔或欲右覽﹐則抵乎觀眞庵。其尋幽陡巓﹐均不下二里許。因景寫懷﹐壁間畱韻﹐有金玉其音者﹐自堪藏之名山爾。每歲仲春望日﹐令有勸農之典﹐在鳳麓之郊。明令汪瑀《勸農詩》﹑邑人詹仰庇詩載於後。皇淸康熙十二年冬﹐邑令謝宸荃重建。

觀音宮在縣治南﹐龍津渡頭。

淸溪宮感化裏李森建。

源口宮在龍興裏。

獅子宮在光徳裏﹐宣講聖諭約所。

監宮

在還二里。

鯉魚宮在新溪裏。

官橋宮在依仁裏﹐宣講聖諭約所。

格口宮在永安裏。

九安宮許安宮同安柄宮龍雲宮俱光徳裏。

舍人宮在西街頭。

鳳應宮在西關外。

安下宮應格內仙宮俱在永安裏。

樓

磐宗樓在新溪裏﹐明里人林昌建﹐以禦盜。見《昌傳》。訓導儋州人孫統詩﹐有「保障也能尊國勢﹐孤髙尢喜插天空」之句。

寨堡

黎山堡在興二里。耆民林永鑾築﹐以禦盜。負山環溪﹐周圍五十餘丈。

溪尾寨在長泰裏。

古田寨在長泰裏。里人合建避寇。嘉靖辛酉﹐寇圍四十日﹐不能下。

﹝《安溪縣誌》卷之五終﹞俱嘉靖中署事本府經歷倪用明立。

●卷之六風俗人物之三

《安溪縣誌》卷之六

風俗人物之三

述制

唐﹕屬南安縣。本縣故名場﹐有場長。畱從效時始置縣﹐詹惇仁爲縣令。

宋﹕知縣一員﹐縣丞一員﹐主簿一員﹐尉一員﹐儒學主學一員﹐監商稅務一員﹐巡檢司巡檢一員。知縣﹐以京朝官銜來任。有戍兵﹐則兼兵馬都監或監押之職。丞﹐掌修水土之政﹐行貿易之法﹐興山澤之利。簿﹐掌出納官物﹐勾稽簿書之事。尉﹐掌閱習弓手﹐除姦禁暴﹐或以武臣爲之。儒學事﹐舊以令佐兼之﹐以管勾學事系銜。景定三年﹐始置主學一員。咸淳元年﹐轉運提舉行選請學正﹑學錄﹑直學各一員﹐學諭四員﹐長諭八員﹐小學教諭一員。巡檢﹐以才武大小使臣充之﹐專管土軍巡邏州邑﹐擒捕盜賊爲事。

元﹕達魯花赤一員﹐縣尹一員﹐縣丞一員﹐主簿一員﹐尉一員﹐儒學教諭一員﹐巡檢司巡檢一員。達魯花赤掌一縣事﹐兼勸農桑﹐以蒙古人爲之﹐謂之「監縣」。縣尹﹐以中國人爲之﹐號「司判正官」﹐秩如達魯花赤﹐職任亦如之。縣印則達魯花赤受而藏之﹐而尹封署於印上。丞﹑簿﹑尉﹐俱以中國﹑蒙古人雜任。凡縣事皆同僉署。儒學﹐元初爲縣設教諭一員﹐選請訓導一員。巡檢﹐統弓手﹐掌捕盜﹑巡邏私販詐僞之事。

明﹕知縣﹑縣丞﹑主簿﹑典史各一員﹐儒學教諭一員﹐訓導二員﹐巡檢司巡檢一員﹐陰陽學訓術一員﹐醫學訓科一員﹐僧會司僧會一員﹐道會司道會一員。知縣﹐秩正七品﹐月俸七石五斗。縣丞﹐秩正八品﹐月俸六石四斗。主簿﹐正九品﹐月俸五石五斗。典史﹐未入流﹐月俸三石。明初﹐丞﹑簿﹑典史全設。正統三年﹐以簡僻裁丞﹑簿。教諭﹐明初用有學行儒士﹐後以會試乙榜及歲貢爲之﹐月俸三石。訓導﹐明初置二員﹐後裁其一﹝皇淸康熙四年﹐並其一而裁之﹞。巡檢﹐秩從九品﹐歲役弓兵六十名﹐以盤詰姦細﹑禁治私鹽﹑巡捕盜賊。萬曆二十年裁革。陰陽訓術﹐以卜擇時日。舊學正一名﹑訓術一員﹐以陰陽生爲之﹐其屬有陰陽生五名﹐今止存訓術一員﹑陰陽生三名。醫學科治藥餌﹑拯病人﹐舊學正一員﹑訓科一員﹐以醫生爲之﹐其屬有醫生三名﹐今缺。僧會﹐以僧爲之﹐管緇流﹑焚香祝聖﹔道會﹐以道士爲之﹐管各觀羽流﹑焚修祝聖。今俱缺。縣吏﹐有吏﹑戶﹑禮﹑兵﹑刑﹑工六房﹐共司吏二名﹐各典吏一名﹐承發科典吏一名﹐鋪長司吏一名﹐架閣庫吏一名﹐儒學有司吏一名。以上仍舊。巡檢司有司吏一名﹐明季已革。

敍官

五代

長官

大順中﹕廖儼

儼招集流民﹐邑人祀之。

後周

縣令

顯徳二年﹕詹惇仁王直道

惇仁﹐字君澤﹐固始人。從王審知入閩﹐隱仙遊縣植徳山下。上書閩王昶﹐勸兵入貢。昶令參決軍事﹐惇仁惡昶弒父奪其位﹐辭去。彊之袍笏不受﹐謝之﹝有詩詳於後﹞。遂避居泉山﹐杜門不出。畱從效受南唐節度使之命﹐知泉郡事﹐復辟爲屬﹐惇仁力辭﹐﹝從效詩詳於後﹞從效不許﹐乃求監小溪場。旣至﹐見其山川人物之美﹐請郡太守縣之﹔太守報可﹐遂爲淸溪令。以農隙召便近戶與番休戍卒﹐立門樓﹐廓廨宇﹐開邸肆﹐不逾年﹐畢工。召民誨諭之﹐徳惠居多。舉王直道以自代。惇仁愛佛耳山峭絕髙大﹐可耕可廬﹐卜築其上﹐號所居曰「淸隱」﹐有《淸隱堂記》。畱鄂公遺之書﹐稱曰淸隱先生。後人取鄂公書中有「崇待篤信」之語﹐名其裏曰「崇信」。詹去﹐邑人思之﹐爲立生祠。咸淳三年﹐父老林濟川等狀其事﹐請賜廟號﹐因避英廟諱﹐攺名「淳仁」。八年乃敕賜「靈惠廟」﹐封「靖惠侯」。所著有《淸隱集》。其諸記及詩俱詳於《徵文》。

王直道﹐乃惇仁所薦以自代者。

宋

知縣

肖仁憲

李九成

薛瑩

胡勉

趙爰

王繼仁

李衡

鄭自明

邢渭

宋克協

吳在木

劉元亨

張令宜

陳傑

楊佑賢

李宋範

許致

丁立

徐庸

郭惟淸

張韻

孟逢

錢檢

﹝以上年任無考﹞

皇佑六年﹕王絃

至和中﹕王碩

元年任。

李炳

二年任。

嘉祐中﹕楊萃

三年任。

兪士廉六年任。

王振

八年任。

治平中﹕許噩

二年任。

熙寧中﹕諸葛置三年任。

謝履

李通

四年任。

吳果卿五年攝。

蓋永

八年任。

苗穎

九年任。

謝履﹐字履道﹐惠安人。嘉祐二年進士﹐善行隸。嘉祐四年﹐以南安主簿來爲令﹐以泉州爲本貫﹐防檢尢嚴。知婺州﹐終官。履累仕有功﹐不自言。載圭廩緡錢歸﹐不出易物帛﹔治所如他人。世著其淸。

元丰中﹕趙說

元年任。

黃仁傑二年攝。

徐大亮五年任。

曾拱

五年任。

元祐中﹕葉沃

五年任。

張古

六年任。

李豈頁八年任。

紹聖中﹕汪時

四年任。

元符中﹕鄒子濟元年任。

詹鎧

元年任。

崇寧中﹕王澤

元年任。

黃願

元年任。

遊長文二年攝。

吳銓

三年任。

黃願﹐字修可﹐龍溪人。起家晉江尉。嘗裝飾一轎﹐以奉其父彥臣﹔彥臣焚轎﹐貽書責願﹐願由是勇自奮勵。遷知上杭﹑淸溪二縣﹐終知揚州安撫淮南東路。

大觀中﹕柳襄

四年攝。

郭大受四年攝。

政和中﹕劉直夫元年任。

鄭佑

二年任。

陳浩然二年任。

阮駿

三年攝。

陳安行四年任。

劉觀光八年任。

黃與靡惠安人﹐八年任。

阮駿﹐字千里﹐莆田人。紹聖元年進士﹐攝縣有惠政。建炎初﹐除河南少尹兼西京畱守﹐死金人之難。

宣和中﹕丁先民元年任。

鄭祖徳三山人﹐四年任。

洪範

陳秉文

王伯淮

陳熊

﹝以上四人年任無考﹞

紹興中﹕倪登

八年任。

李茂則九年任。

楊幹

十二年任。

龔時可十五年任。

黃煜

韋能惠年任無考。

李著

二十六年任。廖

兼年任無考。

黃朴

三十年任。

梁揚名

李鑄

年任無考。

楊幹﹐廣信人。爲政以厚俗爲本﹐崇尙教化﹐遷建廟學。邑之文風自是始盛。陳挺卿撰《生祠頌》﹕「顯允楊公﹐燻陶善教﹐古人之心﹐古人之貌。心正而淸﹐月瑩冰壺﹐民之慕公﹐一日無渝。貌恭而溫﹐璠玙炳煥﹐民之仰公﹐一日無慢。」

李著﹐以本縣丞升任﹐葺治黌捨﹐作社稷壇﹐名亭「美報」﹐自爲篆額﹐雄健可觀。

黃朴﹐字文卿﹐龍溪人。前後居官﹐捕治豪彊﹐擊走寇盜﹐以陽江尉攺秩宰安溪﹐崇學校﹐課農桑﹐終官倅福州兼西外宗丞。師相梁克家以朴居薦首。

乾道中﹕方士舉七年任。

淳熙中﹕趙善竦二年任。

石如松年任無考。

趙彥勛六年任。

謝映

嶽震

年任無考。

林澈

十四年任。

紹熙中﹕王孝廉元年任。

孫昭先三年任。

孫昭先﹐字延父﹐龍溪人。淳熙二年進士﹐調興化簿﹐奉其父昌忠孝勤儉之訓﹐以直道著聞。來知縣事﹐爲政簡易﹐催科有法。凡差役親按戶籍﹐第先後﹐多方寬卹之﹐民至有先期輸者。修學捨﹐躬課督﹐撥廢剎田以贍教養。遷通判婺州。除直寶謨閣學士﹐提點江東刑獄﹐終官。

慶元中﹕葉有秋元年任。

趙師戩四年任。

嘉泰中﹕龔晏

元年任。

楊承祖四年任。

承祖﹐字慶襲﹐龍溪人。以祖汝南澤補官﹐初調邕州理事曹﹐斷獄得情﹔再調循州推官﹔攺知本縣﹐勞心撫字。去日﹐民遮道借畱。再倅循州﹐父老迎謂曰「故淸廉推官也。」終知梅州。

開禧中﹕趙遵夫三年任。

嘉定中﹕陳宓

三年任。

趙彥侯六年任。

周珒

九年任。

趙彥毛十三年任。

葉枲

十六年任。

陳宓﹐字師復﹐莆田人﹐丞相俊卿之子也。少及朱文公之門﹐長從黃幹遊﹐以父任歷泉州南安鹽稅﹐主管南外睦宗院﹐再主管西外﹐知安溪。盡心所及﹐盡力所爲。作安養院﹐以待僦力執事往來山谷間病而無所棲止者﹐取廢寺粟歲若干粥之。作惠民局﹐以藥病者﹐立吏一人掌局﹐病愈則裹糧送之﹐死則棺葬之。縣有稅課錢﹐名經總制錢﹐故爲民病﹐府判監簿復欲解補登足﹐以給兵食。宓言「縣地瘠民貧﹐逃產者比比而是。本縣所納常數﹐已是極費支吾﹐又欲逐月解補登足﹐此近來酷政﹐必是胥吏上惑淸明。大賢孜孜爲國﹐念兵食之不可缺﹐而不知兵所以衛民﹐若使小邑摧胸剸髓以供軍﹐則是以爪牙病腹心也。」事竟得已。他日﹐吏進各色不系上供錢﹐曰「公自用之﹐此例也。」宓立卻之﹐曰「入縣卽爲官錢﹐私有﹐贓矣﹗」良久﹐曰「此一『例』字﹐壞許多賢士大夫。」安溪士民不名宓令﹐而尊宓曰「復齋先生」。嘉定七年﹐入監進奏院﹐天不雨﹐上封事直言﹐遂請罷歸。擢太府丞﹐不拜。出知南康軍﹐詣史彌遠別﹐彌遠曰「子言甚切當﹐愧僕愚昧﹐不能行耳。」累知南劍﹑漳州﹐請致仕。寶慶二年﹐提點廣東刑獄﹐章復三上﹐迄不就。以直祕閣主管崇禧觀﹐拜祠命﹐辭職名﹐卒進職一等致仕。三學諸生以起宓爲請﹐而宓沒矣。宓天性剛毅﹐信道尢篤。自言居官必如顏眞卿﹐居家必如陶潛﹐而深愛諸葛亮。身死﹐家無餘財﹐庫無餘帛﹐庶乎能蹈其語者。端平初﹐贈直龍圖閣。

趙彥侯﹐以儒術飭治﹐事妥民安﹐邑用以治。

周珒﹐弋溪人。蒞官﹐政教兼舉﹐當時以珒與趙彥侯皆繼陳宓而治﹐爲立祠並祀焉。

寶慶中﹕顏振仲元年任。

振仲﹐字景玉﹐龍溪人。以祖師魯澤補登仕郎﹐來宰縣﹐畱心民隱﹐振刷冤濫。道有陽髙嶺﹐多盜﹐尉執平民誣曰盜﹐振仲物色之﹐知其傭作﹐有主家﹐遂得釋。守遊九功褒異其事﹐遷倅莆陽。

紹定中﹕林日選元年任。

劉龐

年任無考。

端平中﹕吳丙

元年任。

嘉禧中﹕林應辰元年任。

趙崇栗二年任。

黃堅叟四年任。

堅叟﹐福州人。前令陳宓取上乘廢剎田贍士﹐至堅叟爲縣﹐田被貲豪所竊。堅叟白守顏頤仲復之。邑士自宓時三十增至四十﹐至堅叟增爲六十。

淳祐中﹕鄭師申五年任。

趙琖夫六年任。

汪愈

八年任。

趙汝畋十一年任。

寶祐中﹕潘繼伯三年任。

陳瑩翁五年任。

景定中﹕李務觀元年任。

黃裳

三年任。

余直夫四年任。

咸淳中﹕鐘國秀元年任。

林泳

四年任。

鄭徳濟陳時可劉

濤﹝以上年任無考﹞

丞

宣和中﹕吳默之

紹興中﹕陳駢

林進

李著

孫文

張允之

陳佐堯

黃鮪

連澗

林浚民

何彥哲

連澗﹐有題《琴堂詩》﹕「堂下肅且淸﹐琴聲淡而古﹐學道則愛人﹐豈獨聞其語。」讀其詩﹐有道者也。

乾道中﹕兪亮

朱彥明

葉仲翺

林思問

淳熙中﹕趙善峃

趙廉夫

張槖

葉之望

陳善慶

彭康之

紹熙中﹕陳宗訓

趙彥早

慶元中﹕蘇邦

朱端直

嘉泰中﹕林上行

趙彥邈

開熙中﹕黃武子

嘉定中﹕王邁

趙彥寓

陳紫芝

肖頡

劉輝叔

謝明復

寶定中﹕梁煥卿

紹定中﹕王徹

黃淸叟

端平中﹕葉發

嘉熙中﹕丘炳

淳祐中﹕趙彥詠

周武孫

趙汝栗

劉文虎寶祐中﹕陳執禮

景定中﹕阮唐老

咸淳中﹕趙崇琱

陳應選

簿

咸平中﹕弭忠信

徐履

方衷

林京

宣和中﹕陳履忠

隆興中﹕葉延壽

乾道中﹕葉括

劉遂良

潘彥詩

劉棣

林宗呂

淳熙中﹕陳東

曹緯

陳惇禮

曹鎭

黃體中

黃序

慶元中﹕劉性之

林煥

葉延

嘉泰四年﹕蒲開宗

嘉定中﹕陽三聘

趙時傳

王仲龍

陳淳

顏惟直

余伯太

陳淳﹐字安卿﹐龍溪人。朱文公守漳郡時﹐淳袖所爲《自警詩》爲贄﹐朱文公讀之﹐恨相見晚。與之語﹐知其用工久且深﹐直以上達之理髮之。淳聞語深默﹐日益求所未至。及文公去漳﹐每語人南來吾道以得一陳安卿爲喜。淳還更講明義理﹐洞究淵微﹐如是者十年。復不遠往質文公。文公有喟然「與點」之嘆。文公沒﹐淳僻處南陬。鄕間諸老﹐曩在朱門者﹐皆已零落﹔後來者﹐率累科舉﹐習於見聞﹐惟鄰郡泉﹑莆間信從者眾﹐而淳之學至晚益尊。嘉定十年﹐授迪功郎﹐主安溪簿﹐泉南諸生預竊自幸有以終教﹐及將之官而遂卒﹐於是相與哀之曰「後學之不幸也。」

寶慶中﹕陳仕驥

紹定中﹕黃敬先

朱椿卿

端平中﹕王翼起

趙必周

嘉熙中﹕朱履祥

淳祐中﹕林明恕

虞機

林鐘

寶祐中﹕吳源

薛季澤

開慶中﹕陳應瑞

景定中﹕鄭履正

任豈潛

咸淳中﹕林日起

朱牧

夏臻

朱牧﹐字子文﹐閩縣人。主簿安溪﹐調隆興府法曹。丙子之變﹐死於官﹐下鄕人士私謚曰「文貞」﹐祠於鄕塾。元延祐初﹐致仕福州教授陳某奏祀學宮﹐以勸名教。

尉

黃穎

穎﹐字仲實﹐莆田人。從學陳襄﹐質疑於孫莘老﹐爲莘老所愛重。元祐間﹐舉經明行修﹐不就。時天下弗就舉者二人﹐而穎其一﹐適莘老爲中丞﹐因哲宗問及﹐條其學行以對。詔降袍笏﹐卽家起之。更三期﹐母促之行﹐始調淸溪尉。歷知長泰縣。

咸平中﹕宋文炳

江白

宋文炳﹐攝邑令﹐建學興教﹐邑人祀之。

政和中﹕上官宏

宣和中﹕許思恭

紹興中﹕林聳

鄧哲

陳若衝

陳大方

黃歆

羅時用

楊棹

錢師尹隆興中﹕曾注

乾道中﹕趙彥仁

江默

陳自修

江默﹐字徳功﹐崇安人。調安溪尉。丁外艱歸﹐詣武夷精舍﹐從朱文公講學。歷宰光澤﹑建寧﹐皆有異政。

淳熙中﹕連舉

趙彥達

林澧

劉特

陳祭

紹熙中﹕繆綽

林時英

慶元中﹕鄧文蔚

趙磬夫

嘉泰中﹕陳沂

開禧中﹕方隆

張開先

嘉定中﹕吳澤

李元宗

宋莒

陳哲夫

趙崇秩

趙希澹

寶慶中﹕陳子頤

紹定中﹕趙汝淞

沈汝諧

端平中﹕趙崇是

嘉熙中﹕陳應中

淳祐中﹕陳澗

陳多福

髙必彊

楊炎午寶祐中﹕胡繹

趙必稼

開慶中﹕謝文紀

景定中﹕連保孫

張泳涯

咸淳中﹕吳幼桶

趙必練

主學

景定中﹕髙衛能

許君祐

祐﹐正已率人﹐有功學校。士子立祠﹐與鐘國秀並祀﹐曰「二賢」。

咸淳中﹕蘇巍

鄭宰莒

元

達魯花赤

縣尹

呂桂

何克明

唐光善

錢宗顯

呂桂﹐字文桂﹐其先金華人﹐曾祖呂祖謙嘗師胡憲及與朱文公遊﹐桂每私淑焉﹐遂自金華徙居武夷。至元間﹐用薦舉任劍浦教諭﹐攺考亭書院山長﹐後遷本縣尹。節財愛民﹐胥吏無所售姦﹐不負家學。

何克明﹐至元中任﹐修建縣治。

唐光善﹐夢斧長子。至元間﹐蒙古丞相辟爲本邑宰﹐淸白著聲。子似祖﹐貞元間﹐任惠﹑汀等縣都監使。

錢宗顯﹐至大二年簿永春﹐誓申達上官﹐罷歲輸箭竹之苦﹐永春人立碑頌徳。延祐中﹐升本縣尹。

教諭

林廣發

廣發﹐字明卿﹐龍溪人。生平孝友﹐規言矩行﹐通貫六籍﹐融會百氏﹐薦授安溪學職﹐邑僚師事之。會寇作﹐奉府檄招降﹐以勞版授其縣主簿﹐仍謀軍府事。每俘至﹐委訊﹐輒曰「此平民也。」府帥問何辧﹖曰「獲於巢穴者賊﹐捕於井裏者民﹐此皆自井裏得之。」福建分省請置汀﹑漳屯田萬戶府﹐以廣發爲其府經歷﹐兵民請諸分省曰「願還此官﹐活我邊人。」

明

知縣

洪武十四年﹕侯士舉

永樂三年﹕陳善寧金華人。

宣徳中﹕鄭烈

進士。

正統中﹕潘靖

二年任。劉

禎

邵公陽

路亨

潘靖﹐金華人。來令縣﹐朝京道卒﹐邑民哀之。去之二十餘年﹐爲立遺愛碑﹐請漳洲布衣陳眞晟爲記。記曰「公善作斯邑﹐其大者新學校﹐勸耕桑﹐均徭役﹐抑豪右。邑大饑﹐諭巨室出羨余賑貧乏﹐奏免稅銀九千餘石﹐招復流民百十餘戶。事苟利民﹐𨿽難不避﹐𨿽小必爲。吏民皆不敢欺﹐而亦不忍﹐𨿽深山羸老﹐扶杖而出﹐願一見焉。豈眞所謂循吏者耶﹖」

路亨﹐當塗人。居官廉愼﹐寬以禦民﹐加意學校。

景泰中﹕李靑

五年任。

饒守中

天順中﹕葉暹

江西人﹐監生。楊

紀江西人﹐監生。

成化中﹕李晟

廣東人﹐監生。魏

榮浙江人﹐監生。

陳錡

東莞人﹐監生。谷廷怡樂淸人﹐監生。

吳英

山陰人﹐監生。方汝榮監生。

方汝榮﹐字君實﹐績溪人。以監生任﹐淸勤愛民﹐尊嚴教士。以事忤郡長吏﹐中以法﹔當道察其廉能﹐竟得釋。隨以憤卒﹐士民大恚。

弘治中﹕徐朴

湖廣人﹐監生。吳

琎烏程人﹐舉人。

陳輔

樂淸人﹐舉人。黃

澤太和人﹐舉人。

彭安

潮陽人﹐舉人。蔣

祿浙江人﹐監生。

正徳中﹕黃著

元年任。

李銳

監生。

王廷佐賓州人﹐舉人。

彭黃

安福人﹐舉人﹐十年任。

張俊

績溪人﹐監生﹐十二年任。

龔穎

十四年任。

黃著﹐字子誠﹐順徳人。以進士任﹐正大寬平﹐以才攺泰興。

李銳﹐丰城人。由監生任﹐居官淸勤﹐興利除害﹐以才被檄勾當漳州等府公務。卒於官﹐囊橐如洗﹐士民哀之。

龔穎﹐字栗夫﹐吉水人。以舉人任﹐治縣有聲。崇名教﹐辟左道﹐修縣誌﹐攺廟學﹐建書院以祀文公。邑有虎患﹐作文告城隍﹐一月而殺三虎﹐邑人神之﹐曰「宋陳公宓亦嘗如是。」

嘉靖中﹕黃懌

五年任。

周鼎

壽昌人﹐監生。十一年任。

江鐩

歙縣人﹐監生。十二年任。

倪用明十五年攝。

殷楘

十六年任。

梁柏

桂平人﹐監生。十九年任。

易廣禮宜春人。二十四年任。

汪瑀

歙縣人﹐監生。二十七任。

莫大壯桂林人﹐舉人。三十二任。

王漸造番禺人﹐舉人。三十四任。

張文卿丹陽人﹐舉人。三十八任。

陳彩

廬陵人﹐舉人。四十二任。

蔡常毓東莞人﹐舉人。四十四任。

黃懌﹐字徳和﹐蕭山人。以舉人任﹐舉行明六諭﹐輯呂氏鄕約﹑陳氏訓詞﹐附列教條爲十四禁﹐以防民止汰。月立長﹑副董之﹐善有紀惡有書而考成焉。縣承劇寇殘傷之後﹐緩刑薄徵﹐令富室能貸饑民者﹐熟日官倍償之。縣產美葛﹐闔鎭峻索無休﹐下令禁織罷市﹐以止徵求。同安驛借助不貲﹐持義力辯﹐竟罷百年無名之賦。至其他治行﹐眞切條理﹐父老道之﹐有擊節震襟者。升常州通判。晉江陳琛寄懌詩﹐其序曰「安溪好山水﹐念欲往遊﹐未暇也。近聞詩書禮義之政浸灌於山水之間﹐山彌髙而水彌深﹐使我神爽飛越﹐便欲躡履持竿﹐登髙臨流﹐而老足未能也。」有詩載於後。

倪用明﹐本府經歷﹐廉愼有爲﹐一毫無染。

殷楘﹐星子人﹐以監生任。興廢舉墜﹐敏於從政。

隆慶中﹕張鑕

泰和人﹐貢士。二年任。

陳堯道容縣人﹐貢士。六年任﹐以貪削職。

萬曆中﹕兪仲章旌徳人﹐舉人。四年任。

方大任遂安人﹐選貢。八年任。

髙杏

丰城人﹐貢士。十年任。

馮時鳴上元人﹐貢士。十二年任。

夏建寅秀水人﹐舉人。

章廷訓涇縣人﹐舉人。二十六年任。

陸萬里桂林人﹐舉人。二十四年任。

廖同春泰和人﹐舉人。二十七年任。

髙金體臨安人﹐進士。二十九年任。

孫文質蘇州人﹐攝。

王賢卿瓊山人﹐選貢。三十四年任。

任守翰旌徳人﹐舉人。三十六年任。

傅燦

全椒人﹐選貢。三十八年任。

鄭紹武歸善人﹐舉人。三十九年任。

周之冕徳化人﹐選貢。四十三年任。

賀詳

字約甫﹐湘鄕人﹐舉人。四十四年任。

王用予灌陽人﹐舉人。四十八年任。

夏建寅﹐以舉人任。廉明果斷﹐不受私書。或以公事行村落﹐自攜糗糧﹐不食民間一飯﹐𨿽婦人童子﹐知其廉也。被中傷謫去﹐兒孫徒步﹐行橐蕭然。

廖同春﹐字元叔﹐以舉人任。爲縣於諸糾紛無假參伍牛馬問﹐摘發無匿。邑中舞文巨猾弱肉彊食者﹐不憚柱後惠文﹐彈治之﹐皆奪气駭走。以不能磬折﹐棄官歸。歸時﹐其侄子從行﹐指篋語人曰「吾叔氏篋中有縑緗﹐皆自裏中來。充筐篚者﹐非泉州物也。」

髙金體﹐字立之﹐臨安人。萬曆二十九年進士。持官廉公﹐造請士大夫有禮﹐接師士以和。嚴爲令﹐民自死以擠人死者﹐豪彊納產以奪人產者﹐必無輕宥。師聽已畢﹐持斷如山。鄰封勾攝愼發﹐以戒枉逮。他如核糧額﹐飭郵傳﹐治道路﹐葺城郭﹐繕學宮﹐百凡犁舉。調繁侯官縣。

孫文質﹐蘇州人。由吏員任泉州衛經歷﹐明作有爲。嘗署縣﹐便民。其後縣兩缺令﹐羣請上官再攝之。

王賢卿﹐瓊山人。萬曆三十四年以選貢任。爲治嚴明﹐不受私書﹐不食民間飯﹐如前夏令然。聽斷立剖﹐徵輸無額外羨﹐歲歉則緩徵以待歲。徒杠輿梁﹐如時修舉。暇與邑士講藝。逾期﹐官無逋租﹐野無溝瘠﹐豪猾不作﹐獄訟無冤﹐而又醇醇寬大﹐不沾沾見奇。擢安寧知州。

鄭紹武﹐歸善人。三十九年以舉人任。蒞官淸謹﹐裦然有文詞。

天啟中﹕周崇極湖廣麻城人﹐舉人。二年任。

蔣日華江南華亭人﹐舉人。四年任。

卿震臣湖廣人﹐舉人。七年任。

蔣日華﹐江南華亭人。蒞任伊始﹐修葺黌宮﹐額曰「文峯拱秀」﹔鼎新四箴亭﹐額曰「更新」。巡郊野﹐勸課農桑。遇歲荒﹐開倉賑給。安邑密邇郡城﹐宦幹踞埠橫抽﹐持正不阿﹐力行禁止。憲批漳邑人命﹐暮夜饋金不受﹐禁火耗以均賦役﹐設木皂以剔蠹獘﹐興利除害﹐事難枚舉。戶無差擾﹐民安衽席其大端也。若夫集諸生講學督藝﹐午未聯捷李光龍﹑壬午科王夢弼﹑丁酉科陳嘉章﹐皆其所首拔者﹐士民戴之。皇淸康熙八年呈詳入名宦祠祀焉。

崇禎中﹕許自表貢士﹐二年任﹐擢河南道禦史。

林得蘭雲南馬平縣人﹐舉人。八年任。

周鳴讜浙江樂淸人﹐舉人。十年任。

施酬素雲南鶴慶軍民府人﹐舉人。十三年任﹐升貴州麻哈州知州。

周宗璧浙江永嘉人﹐舉人。十六年任。

張國宗

許自表﹐字無已﹐號箕潁﹐蘇州吳縣人。蒞安邑六載﹐惠沾士民。刻石鐫像﹐奉祀於文昌祠。郡天官馮時來贊之﹐其略曰「侯下車﹐廉知利獘﹔務淸靜﹐與民休息。夙夜飲冰﹐仰體朝廷宵旰以子惠元元。尢加意催科﹐獨存撫字﹐用恭恭身﹐用約約下﹐一似先儒之正已率物﹐而郡國自理﹐所過者化﹐未有以逾也。今璽書下徵侯以宰一邑者宰天下﹐鴻昌茂明之業﹐朝家且永賴之﹐豈獨區區惠我淸溪哉﹖宜其壽貞瑉於勿替也。」侯時膺行取﹐禦點特授河南道監察禦史﹐後以直疏劾首相溫體仁﹐禦批云「畱斯言爲千古模範﹐降三級以儆狂臣。」左遷國子監典簿﹐尋轉升工部主事。致仕﹐以壽老。令安邑時﹐門多俊造。太史李光龍﹑鄕薦王夢弼﹑王復表﹑洪龍見﹑李際煌﹑明經蔡汝熙﹑黃雲璧﹑梁夢橋﹐均荷夫破格鑑賞。

皇淸

知縣

順治中﹕徐騰鯨遼東遼陽人﹐廩生。領貝勒王札付。三年九月任。四年內奉旨實授江南淮安管河同知。

陸坦

遼東杏山人﹐貢士。七年任。

沈陑

江南宣城人﹐貢監。十年任。

韓曉

陜西長安人﹐廩生。奉定遠大將軍世子札付﹐十二年十一月任。

桂攀

浙江慈溪人﹐舉人。十七年任。

徐騰鯨﹐遼陽人。以廩生領貝勒王札委是任。鼎革之後﹐人心未固﹐侯振刷紀綱﹐撫綏黎庶。越明年﹐南寇震鄰。侯適以期會郡行﹐回至珠淵渡頭﹐賊設伏﹐前導被殲。時有一嫗﹐引侯微服從間道返治。侯仗其義﹐獎以金錢。旋嫗爲賊所害。侯聞之﹐哀悼無已。爰是安邑不軌之徒林艮等踞新溪﹑赤嶺﹐蘇喬臨﹑倪池等四哨踞來蘇﹑感化﹐南賊杜宗文踞長泰仙洞寨﹐聚黨殺掠﹐蔓延山陬。侯日夜巡邏堵禦﹐寢處靡寧﹐同守將邵惟眞﹑孫光翰練鄕壯﹐置戰守兩具﹐相機協剿。一追林艮於永安車頭洋﹐一攻杜宗文於長泰仙洞寨﹐各斬賊首數十級。羣賊聞風而遁﹐惟林艮一夥尢熾﹐侵逼城疆。侯運籌決勝﹐屢戰屢捷﹐附邑之民﹐均賴保全。繼奉上檄以孤城莫支﹐召印官﹑守將撤兵歸郡﹐侯偕往﹐百姓失恃。未幾﹐海寇陳輝竊據安城﹐民不堪命。幸大師到閩﹐海寇鼠竄。侯同折副將統兵恢復﹐士民見侯﹐如見父母。勞來安集﹐掃淸賊窟﹐地方以寧。

韓曉﹐陜西長安人。父韓大縉﹐授興化同知﹐督鑄錢局﹐曉以廩生隨任。會王師到省﹐赴定遠大將軍世子考選札委。時海寇隳城之後﹐地方凋瘵﹐哀鴻未定﹐侯蒞任多方安輯﹐際軍需繁興﹐粟米之徵能加意撫字。猶慮海氛𨿽遁﹐城垣未築﹐風鶴靡寧﹐終非久安之策﹔於是﹐集紳衿耆庶﹐會議築城﹐聽輿謀﹐匠費出於九甲免役之輸﹐申請當道﹐報可。越丙申正月取日召匠興工﹐鳩工協作﹐爲之相舊址﹐程上物﹐稱畚鍤﹐區畫有方﹐調度得宜。紳士分督﹐庶民役工﹐勞逸適均﹐遠邇子來。數旬之內﹐百堵俱興。城工造竣﹐縻費逾千﹐不傷公貯﹐不竭民脂。邑頌其功﹐鐫城額曰「朱子原標龍鳳景﹐韓侯再造淸寧疆」。又越年﹐募蓋串樓以遮風雨﹐增砌泊岸以護城臺。迄今雉堞鞏固﹐金湯無虞﹐世世賴之。侯之功堪不朽矣。

康熙中﹕來承祉本府海防同知﹐陜西髙陵人﹐拔貢﹐元年攝縣篆。

關弘異廣東順徳人﹐恩貢。二年任。

楊貞

江西南昌人﹐已亥進士﹐七年任。

閻泂

江南山陽人﹐辛丑進士﹐八年任﹐丁憂回籍。

謝宸荃字亮工﹐號郎屏﹐直隸安肅人﹐辛丑進士﹐十年五月任。

明

縣丞

洪武中﹕蹇信海十四年任。

原鼎

冀州人﹐二十三年任。

永樂中﹕戴玠

三年任。

玠﹐潮陽人。興學課農﹐招復流移﹐一邑稱治。

主簿

洪武中﹕嶽廣

十四年任。

永樂中﹕宋和

閩縣人﹐三年任。

宣徳中﹕熊文

南康人﹐九年任。

典史

洪武中﹕傅純

十四年任。

永樂中﹕趙顯

保定人﹐三年任。

宣徳中﹕徐順道

任伭

正徳中﹕王維

洪寬

漆昶

管得中

陳景祥

景泰中﹕徐岱

天順中﹕謝日新

成化中﹕宋信

周密

江廷昌

陳安

傅鼎

弘治中﹕羅亨

金繼

李亨

正徳中﹕蔡珍

徐恆

楊守畏

嘉靖中﹕塗璽

潘濟

胡瓚

鄒奇

錢良美

吳鎭

王釴

周祥

董珊

邵徳隆

姜衮

楊明

衮﹐南昌人。三十八年任。有賊自同安來依仁劫掠﹐衮督兵捕斬無遺。

隆慶中﹕淩傑

區紹禎

萬曆中﹕朱礥

葉潮

尹滏

張宣

徐文熹

張林

丁應鰲

黃尙佐

魏家棟

杜維

吳守讓

李大賓

韓仲友

天啟中﹕熊汝麟江西人。

崇禎中﹕沈能

兪昌霖仁和人。

賀良臣江南人。

曾士達

蔣士第宜烏人。

皇淸

典史

順治中﹕柳名臣

趙璧

白啟睿

李彩

攝。

趙倫

東陽人。

余明佐會稽人。十七年任。

康熙中﹕劉斯亹南昌人﹐四年任。

陳篤敬河南長葛人﹐七年任。

明

主學

洪武中﹕蔣宗禧泉郡士﹐承檄來教。

教諭

永樂中﹕胡儕

海陽人﹐舉人。

鐘興

都綱

洪熙中﹕林淸

林淸﹐興化莆田武盛里人。爲是邑教諭﹐遂卜居長泰裏鎭府鄕﹐遷南安十四都。六世孫忠﹐都督同知﹐任陜西階州協鎭。忠胞弟暹﹐都督僉事。忠子應恩﹐入監﹐候選知州。

宣徳中﹕陳政

景泰中﹕陳汝榮廣東人。

袁綱

天順中﹕陳催

徐碧

楊巘

新諭人。

成化中﹕方盛

歙縣人。

王偉

徳慶州人。

黃秉

廣東人。

弘治中﹕盛鳳儀

倫喜

順徳人。

林源

溫州人。

鳳儀﹐字景端﹐揭陽人。成化中﹐以貢授仁化訓導﹐賢聲著聞。轉本學教諭﹐署縣事。拓學地﹐新殿廡。秩滿乞休﹐生徒遮畱至數百里。

正徳中﹕劉子明金溪人。

王龍

義烏人。

鄒魯

鄒魯﹐南海人﹐十二年﹐以舉人任教諭﹐博學工文﹐雅重道義﹐表章先賢﹐善誘後進。

嘉靖中﹕程邁

髙名人。

孫櫟

番禺人。

閔文鳴

孔一貫

於楠

李鑰

桂林人。

吳徹

英徳人。

裴輅

貴溪人。

兪廷相麗水人。

隆慶中﹕汪世淸

陳謙

龍南人。

萬曆中﹕鐘沛

番禺人﹐舉人。李元化弋陽人。

陳欽

山陰人。

江漢朝光澤人。

陳九有

車會同金溪人﹐舉人。

鄭岱

澄海人。

滕養志溧陽人。

石若圭金華人。

歐紹益

黃仲英寧化人。

江震鯉松溪人。

章文紀龍溪人。

胡子昭峽江人。

黃世亨番禺人。舉人。林日休福寧州人。

黃飛鯤莆田人﹐舉人。

天啟中﹕王國禎福州長樂人﹐舉人。四年任﹐升教授。

張弘略順昌人﹐舉人。七年任﹐升教授。

崇禎中﹕鄭楚勛莆田人﹐舉人。二年任﹐升知縣。

王敷恩長泰人﹐舉人。七年任﹐升通判。

孫昌祖侯官人﹐舉人。十年任﹐庚辰進士﹐選嘉興府推官。

李霞綺莆田人﹐舉人。十三年任﹐歷升禮部司務。

賴訓

汀州人﹐舉人。十六年任。

孫昌祖﹐號鶴林﹐侯官人﹐甲子鄕薦第二名﹐署本邑教諭。慷慨有遠期﹐諸生贄節﹐初不沾沾﹐且以文章品行相勸勉。月課定格﹐必擇其尢者同筆研﹐集宴講學﹐引經據典﹐才兼詩賦﹐寄趣騷雅。由本學會試﹐遂登進士。安溪自設教以來﹐所未嘗有也。授嘉興府推官﹐歸老於家﹐淸風尢足欽慕。

皇淸

教諭

順治中﹕王臯捷興化人﹐貢士。四年任。

李公鑑福州人﹐舉人。六年任。

陳維鼎興化人﹐舉人。九年任。

張晃

閩縣人﹐已卯舉人。十二年任﹐升鎭海衛教授。

康熙中﹕段有彩南平縣人﹐舉人。四年任﹐升四川彭水知縣。

張毅

福州侯官人﹐庚子舉人。十年任。

明

訓導

洪武中﹕洪鐘

十四年任。

吳衡

黃宰

黃琮

陳政

盧宗

江永安

許詢

﹝自衡而下﹐年任無考﹞

成化中﹕鄭璋

黃巖人。

方允奇浙江人。

李瑽

博羅人。

弘治中﹕何惠

連州人。

宋樞

金華人。

程淩雲

嘉靖中﹕蘇鋼

仙居人。

周漢

吉水人。

塗耿

丰城人。

童璞

蘭溪人。

石麟

杜吳

孫統

王國善揭陽人。

陳瀚

李祚

旌徳人。

隆慶中﹕李朝卿保昌人。

盧學顏

萬曆中﹕藍田學大埔人。

謝乾元南海人。

程一道萬年人。

王

沛麗水人。

嚴光翰莆田人。

黃煥

浦城人。

胡堯元福州人。

何成周長汀人。

羅徳先長汀人。

唐堯仁善化人。

鄭國卿永定人。

天啟中﹕李晏

阿迷州人﹐貢士﹐三年任。

龔奎寰延年人﹐貢士。

崇禎中﹕陳聞政興化人﹐貢士。

鄒遷

龍溪人﹐貢士。

皇淸

訓導

順治中﹕董道亨福州人。

陳學曾興化人﹐貢士﹐九年任。

莫其昌上杭人﹐貢士﹐十五年任﹐康熙四年裁缺。

明

巡檢

正統中﹕馬郁

十一年任。

天順中﹕李森

森﹐字俊茂﹐號朴庵﹐感化里人。少慷慨﹐有志尙。讀書獵大較﹐不數數占畢間。席先資﹐田數萬畝﹐粟數萬鐘﹔計山百區﹐出木數千萬章﹔僮千指。益盡力居積。乃計歲入﹐捐粟千斛別窖之。凡親戚朋友﹐若裏中矜人娶者﹑嫁者﹑病者﹑葬者﹑火若盜者﹐咸取給焉。他有緩急﹐隨事賑贍﹐各極意去。郡太守欲修治堂﹐管庫不給﹐以謂森﹐森慨然任之。無有簡便﹐遂壯大觀。則又佐修郡學﹐已治邑治堂若邑學如本郡。一日過劍口渡﹐見行人病涉﹐森曰「玆延﹑建﹑汀﹑邵四郡所取道也。」庀匠石﹐釃水爲二十梁。工未就﹐有老人語森曰「盍塔諸﹖」言已不見。森塔之。復建莆田江口橋﹐修郡中東嶽行宮及賢妙觀﹐創五帝殿寢﹐祀爲檀樾。復爲本邑建龍津﹑鳳池等二十五橋﹐龍津﹑淸溪等宮﹑獅子等巖凡九所。復輦木浮海﹐助建福州芝山寺﹐前後費不貲﹐而李長者之名聞於閩中。天順中﹐應詔出粟五千石賑濟﹐又慕義輸邊三千石﹐朝旨旌爲「尙義」﹐錫文綺二。森詣闕進方物稱謝﹐命羊酒宴勞之。森念承平久﹐卽萑符不逞﹐曷以應卒﹖戒家僮飭兵杖﹐習拳勇。鄕落盜先後發﹐有酋徐子通﹑蘇隆﹑黃宗成等數十徒﹐悉擒殺之。沙﹑尢寇掠泉﹐森率敢死士掩擊﹐生俘酋黨魏崑

玉﹑褚良宗等百餘人﹐招撫及奪回被虜亡算。寧陽侯陳懋﹑保定伯梁寶﹑刑部尙書金濂等上森功﹐授漳州九龍嶺巡檢。頃之﹐從安溪民請﹐調源口。永春﹑徳化﹐前後缺令﹐監司署森攝﹐多惠績。亦嘗攝本邑事﹐捐資修公署﹐建儀門﹐百廢爲之一新。森胞弟卻砮咸駢爲義﹐別有傳。李氏子孫稱森曰「旌義公」。森平生嗜義好施﹐所建造廟堂﹑橋梁等百十大事﹐計經營五十年。無曠時虛歲﹐蓋性命於功徳者乎。後明季乙亥歲﹐郡堂傾撓﹐復掄材淸溪﹐得大木一﹐合抱輪囷﹐足任主器﹐則森向所遺也。神物有待輪奐苞茂﹐人謂李氏造郡堂者再﹐斯不稱故國喬木哉﹗

弘治中﹕宋升

趙昂

正徳中﹕魯廷廣

沈和

莫恕

羅琎

李元

嘉靖中﹕施吳

滕欽

陳文舉

宋伏

張嶽

許黃章

明

訓術

林裕

林潤

吳華

林應麃

張奇

陳可宗

吳主信

鄭士晉

林云和

黃道斌

詹經東

蘇慶

唐茂蘭

興一人。陳啟鐮在坊人。

皇淸

武職

順治中﹕邵惟眞參將﹐浙江衢州人。

孫光翰守備。

李可知守備。

劉錦繡把總。

髙自辛遼陽人。

田登龍

千總。

余得勝

千總。

周天璽

守備。

張國棟

守備。

康熙中﹕董國安

千總。

楊守伏

千總。

曾彪

千總﹐漳州詔安人。

林孟

都司﹐永春人。

﹝《安溪縣誌》卷之六終﹞●卷之七風俗人物之四

《安溪縣誌》卷之七

風俗人物之四

彰獻

宋

選舉

紹聖四年丁丑何昌定榜﹕張讀

永安里人。

張讀﹐字聖行。以上捨生擢第﹐調穎昌府法曹參軍﹐除編修《國朝會典》﹐以父年逾九十﹐求便親﹐通判本州。後除諸王府直講。未幾﹐請郡自效﹐知興化軍。

時靖康初﹐國步多艱﹐士卒驕恣。一日﹐讙趨庭下﹐乞額外給賜。讀正色叱之﹐諸卒咸服﹐反告其渠魁﹐卽梟首於市﹐一郡肅然。建炎初被召﹐以疾辭﹐奉祠。

性至孝﹐居喪廬墓﹐蔬食終制。家居杜門掃卻﹐所交皆天下士。其始與陳瑩中友善﹐旣從仕﹐爲趙淸獻﹑範純禮所獎重。及其後也﹐與李方叔﹑端叔爲蘇黃門客。子由作東坡墓銘﹐獨以示讀﹐讀曰「斯文妙盡東坡平生﹐政恐仇人復借此媒蘗﹐不若刮磨之爲愈。令東坡無此銘﹐萬世之下﹐不知有東坡乎﹗」

晚年﹐徙居晉江﹐與李文肅邴過從尢厚。善屬文﹐閩中碑碣多出其手﹐資入卽分親故之貧者。壽八十卒。李文肅哭以詩﹐有「累日塵生甑﹐經年肘見衿」之語。嘉熙中﹐令趙崇栗以其能盡孝﹐表曰「曾子裏」﹐在永安。

讀子滿進以明經著﹐遂自在坊東市分居新康大平﹑後安﹑墩頭。後有志仁﹑必得﹑圓宗﹑慈光﹑仲元﹑世寶﹑子才﹑子大等﹐俱由貢出仕﹐均奕代之裔也。

紹興二十四年甲戌特奏名﹕楊景申

景申﹐字夢符﹐仕湖北帥幕。工詩文﹐有《鳳山集》。

淳熙元年甲午童子科﹕黃冑

二年乙未特奏名﹕楊震

景申從弟。

十四年丁未王容榜﹕連之瑞

紹熙二年庚戌余復榜﹕薛純儒

慶元二年丙辰鄒應龍榜﹕連三益

崇善里人。

三益﹐字叔友。晉江傅忠簡伯成奇其材﹐妻以女。知沙縣﹐爲政明簡﹐庭無畱訟。及去﹐民遮畱數千。倅廣州﹐將行﹐伯成告以佐理之法﹐三益一循其言﹐盡卻饋例﹐人服淸節。再倅紹興﹐未上﹐卒。子端愨知建寧縣。

是年童子科﹕尢臺

尢臺﹐字公輔。八歲能屬文﹐腹稿立就。應童子科舉﹐中書試以《公則說賦》﹐數刻而成﹐詞藻絕出﹐擬奏賜官﹐格於吏議﹐僅免三舉﹐不第終。

五年己未曾從龍榜﹕余誠之

余克濟

克濟﹐字叔濟﹐誠之從弟。尉侯官﹐有貴官治第﹐求尉廨地及教場益其居﹐帥諾之﹐克濟袖啟力爭﹐世傳誦焉。

爲浙西常平幹官﹐幕畫明辯﹐諸使交薦。知梅州。將上﹐有傳其境盜發﹐或勸之徐行。克濟單車就道﹐曰「乘其未集﹐可亟圖也。」

克濟肫肫儒者﹐而勇於爲義﹐所至治績寬平可紀。卒年八十。其學邃於《春秋》﹐著《通解》十五卷。

嘉泰二年庚戌傅行簡榜﹕丘迪哲

迪哲﹐仕大理卿。邑人立祠講堂東﹐與余克濟並祀。

寶慶二年丙戌王會龍榜﹕胡淡

十六年癸未蔣重珍榜﹕林魁辰

嘉定三年鄕薦﹕鄭思忱

思忱﹐字景千。授《尙書》於西溪李季辯﹐解析精詣﹐生徒常百數。嘉定三年﹐詞賦首薦中第﹐爲新興令﹐除遺利錢三百萬。知崇安縣﹐以譖左遷浦城丞。謁眞文忠公﹐與語知其賢﹐言於太守﹐得復任﹐知南恩州﹐浙東參議官。雷變﹐上封事﹐言士溺苞苴﹐民坐困且盜﹐宜去貪卹人﹐節用蓄力。除監登聞檢院﹐卒。

思忱豪爽而和睟﹐凝然有守君子也。所著有《詩書釋》。

七年甲戌袁甫榜﹕陳子木

十三年庚辰特奏名﹕黃申孫

十五年壬午上捨釋褐﹕陳椿壽

椿壽﹐字子植﹐與邑人陳子木並邃禮學。

紹定二年己丑黃朴榜﹕胡元衮

淡從弟。

特奏名﹕陳雷煥

黃始振

五年壬辰特奏名﹕黃商楫

商楫﹐字築翁﹐申孫弟。明《周禮》﹐爲經學師。終順昌簿。

端平二年乙未登第﹕唐夢斧

夢斧﹐授同安主學﹐攺修職郎﹐升郁林州司戶。胞弟夢震﹐由選貢授湖州教授﹐時有兄弟聯芳之譽。

淳祐十年庚戌方逢辰榜﹕陳應雷

胡似翁

應雷﹐以省試第一人登第。仕循州教授﹐有文學。

寶祐四年丙辰特奏名﹕吳仲明

開慶元年己未周振炎榜﹕黃廷瑞

景定三年壬戌特奏名﹕趙震龍

陳舉龍

咸淳元年乙丑阮登炳榜﹕黃榮甫

趙由燦

四年戊辰陳文龍榜﹕陳應鰲

趙由華

陳雨潤

薛夢傅

董巨川﹝特奏名﹞

七年辛未釋褐﹕趙次劉

明

科第

洪武十七年甲子黃維淸榜﹕劉安生龍興里人﹐以府學中式。

沈正嗣

依仁里人﹐《府誌》載三十二年。

十八年乙丑丁顯榜﹕劉安生監察禦史。

二十二年已卯楊子榮榜﹕謝仙舉

永安里人﹐鄭府伴讀。

永樂三年乙酉楊端儀榜﹕楊賢徳

來蘇里人﹐海寧縣丞。

十八年庚子吳觀榜﹕馮

轂

崇信里人﹐萬載教諭。

林信

新康里人。

宣徳七年壬子林同榜﹕羅裕

正統六年辛酉方玭榜﹕詹靖

崇信里人。

詹靖﹐字邦寧﹐令惇仁之後也。景泰中﹐知廣昌縣。縣有揭姓者﹐素豪黠﹐前令不能制﹐靖至﹐置諸法﹐一境肅然。嘗曰「居家如是﹐居官如是﹐若爲富貴謀﹐非所學矣。」升開州同知﹐卒於官。

景泰元年庚午翁賓榜﹕李煜

感化里人。

李煜﹐字秉常﹐號勤齋。舉人﹐春闈副榜﹐署羅源縣諭。值沙﹑尢寇亂﹐學宮傾毀﹐捐資重建大成殿﹑明倫堂曁東西廡。課督諸生﹐常禮一切謝卻。攺江西南城諭﹐一如羅源。升南丰令﹐詢利害﹐悉興除﹐城外築通濟橋﹐民免風波﹐眾立石紀功。復建壇壝與曾子固書院﹐設鋪捨﹐建「眾安亭」。政績詳載太史劉靑齋﹑太常卿程廣平碑。丰人祀名宦﹐今祀鄕賢。時邑令錢守中﹐於感化裏河洋保爲特建梯云坊。圯﹐柱尙存。

成化十三年丁酉蔡淸榜﹕陳璋

晉江人﹐武康教諭。

弘治五年壬子林文迪榜﹕陳興仁同安人﹐烏程教諭。

十一年戊午林士元榜﹕劉春

在坊人。

劉春﹐字材達﹐號璞齋﹐在坊人﹐隱士劉乙之後。春少欽其祖髙尙﹐剪茅鳳麓山左﹐名其池曰「鳳湖」﹐園曰「麓圃」﹐讀書其中。先世頗贏饒﹐父敏﹐重然諾﹐好施﹐常出資賑乏﹐鄕人稱曰「劉義公」。至春而環堵蕭然﹐茹荼衣褐﹐力學不衰。年十九﹐冠童子試﹐入邑庠。娶王氏﹐有樂羊妻之風﹐每篝燈刺女紅﹐相對佐讀午夜。學成﹐爲巡按張公某首拔﹐領弘治戊午鄕薦。己未﹐南宮不售﹐有志入太學肄業﹐不歸。以攻苦鉥腎﹐病歸而歿﹐年四十有二。時理學紫峯陳琛志其壙﹐稱爲淸溪人物生色。然春之碩學宏抱﹐終未見於世﹐論者惜之。

十四年辛酉張燮榜﹕詹源

靖孫。

十八年乙丑顧鼎臣榜﹕詹源

詹源﹐字士潔﹐本遺腹子﹐十餘歲則慨然丈夫自期﹐所以事母至孝﹐舉進士﹐授戶部主事﹐攺監察禦史。方逆瑾用事﹐凡拜官者必私謁謝﹐諸禦史奉差遣﹐非千金賂瑾不得。源皆謝絕之﹐乞養母還。久之﹐就家轉貴州按察僉事﹐之官未一年﹐禦史阿當權意劾源﹐朝議源任未年﹐尼禦史章不行。

乾淸宮災﹐大工興﹐采木貴陽川湖﹐源精心受事。香鑪山苗叛﹐督將卒剿平之。擢雲南按察副使﹐兵備臨安﹐執貪官置之法﹐禦史私庇之﹐源執益固﹐乃直達於朝﹐貪官竟罷。禦史銜源﹐源亦坐罷歸。

源預作墓志﹐自謂「不能紆轡違已﹐干謁競世﹔不能是非兩可﹐以取好人之名﹔不能足恭無禮﹐以要上下之譽﹔不能厚貌深情﹐以假道學之模﹔剛直而不能容人過﹐髙負而不能受人犯。」其爲人如此。

正徳十四年已卯陳公升榜﹕髙鳳山

鳳山﹐生貌甚寢﹐端坐如神明﹐凡與人言﹐成人不信﹐稚子信之。爲攸縣教諭﹐勤課後學﹐振起士風。升信丰知縣﹐民有「信丰髙知縣﹐無柴燒艸薦」之謠。歸家﹐教授裏中﹐禦史聶豹知其淸﹐示意關請。鳳山弟欲受人金爲地﹐鳳山執笞之。其卒也﹐泉守熊汝達賻之金二十。

按﹕蘇琰曾遺匪莪何先生書﹐曰「髙公鳳山﹐琰不知其詳。琰丁酉歲﹐夜宿古樓鋪鬻楮金人家﹐主人出蔬飯相對﹐年可四十餘﹐貌甚朴。門外人呼曰『髙大捨』。就詢之﹐具對曰﹕『先父名某﹐爲吏九年﹐歸無以家﹐來此買甫田十畝﹐身訓村童﹐而予作小生活。先父死﹐不能具斂殯﹐有門生黃一棟料理之。』問之今有幾兄弟幾孫﹖曰﹕『隻身也﹐一老母﹑一妻﹑一妾﹐三人造楮金﹐予行鬻之。』時同宿友人衣一絹袍﹐主人問曰﹕『布何細耶﹖』琰曰﹕『絹也。』主人曰﹕『吾未嘗見先人衣此。』辛亥冬﹐再過其地訪之﹐其鄰曰﹕『田鬻他徙﹐母死無子矣。』琰更恨前日不問髙公之詳也。」

嘉靖二十二年癸卯黃繼周榜﹕詹

彬

靖孫。

二十五年丙午洪世遷榜﹕李

瀾煜姪。

李瀾﹐字子觀。事父母至孝﹐居喪號擗如不欲生﹐兄歿﹐諸子未長﹐瀾子之。平生所爲﹐在倡義舉﹐卹貧乏﹐割私田以充公祀。時時捐橐金﹐佐其族眾婚嫁死喪之不贍給者。郡人饑﹐出粟數百斛賑救。

仕衢州別駕﹐掃除幹沒﹐裏胥不得營窟穴錢谷中相緇染。一爲假守﹐三爲假令﹐獄訟衰息﹐政教流行﹐第不能爲容當事﹐當事者媒糵之。瀾方送織造畱都﹐聞其萌芽﹐卽拂衣歸裏﹐斂襜帷﹐偃蓬帆﹐從衢城外過。衢父老日攜壺漿江幹待李使君﹐莫蹤迹也。

瀾去衢旣久﹐晉江黃宗伯鳳翔宿衢郵邸﹐問郵卒﹕「異時李使君治衢何如﹖」卒曰「淸甚。」宗伯曰「使君故有家﹐無藉衢爲肥也。」卒曰「公見肥人不喫酒炙乎﹖恨不兼人啖耳。」宗伯笑頷之而嘆曰﹕」「李公﹗李公﹗當於古人中求之。」卒而崇祀鄕賢﹐春秋祭奠。壽八十九。以子栻職贈參政。

三十八年已未丁士美榜﹕詹

彬

彬﹐字汝宜。授戶部主事﹐榷臨淸鈔關。關故徵商榷會﹐檣轂鱗湊﹐緡算憧憧﹐彬寬平蒞之。估販之眾﹐日占算庭下﹐目授衡校﹐額入其輸﹐並準恆紀。駔儈吏隸﹐故嘗附益私求者﹐令無參其中﹐輸者咸無假庇﹐莫不泉赴壑受。署所屬役至不得自衣食賈區﹐幸靡所漁獵﹐皆歡然列肆中。歲算視常額羨以萬計﹐彬悉以上之朝。前後榷關之人交口唾罵﹐大司農竟持古進羨之說罪之﹐坐謫爲鳳陽府通判。彬亦邑邑卒﹐卒之日﹐葛衣爲斂而已。君子嘆曰「若彬在今世﹐廉矣勇矣﹗」

四十三年甲子王大道榜﹕李道先

感化里人﹐常徳府知府。

詹仰庇

源子﹐應天中式。

四十四年乙丑範應期榜﹕詹仰庇

仰庇﹐字汝欽。初爲南海令﹐年方二十六﹐精敏治辦﹐直躬力持。擢監察禦史﹐爲隆慶二年。居臺兩月餘﹐數上疏。

穆宗下戶部購求寶石珍珠諸物期三日。大司農戶科﹑給事中請寢不得。仰庇疏言「珍珠寶石多藏中貴之家﹐尙方索急﹐卽持髙直。今南北多事﹐財用不給﹐兩廣軍興乏餉﹐疏請再四﹐當事者存根本之慮﹐不敢多與。而購一寶石﹐坐費萬金﹐何視珠玉之貴﹐土地人民之賤﹖請今買進者悉停罷之。」

明年春﹐內宮監辦治煙火進奉﹐元夕火藥突發﹐延燒內房以十餘間。仰庇復疏言「宮禁閟嚴﹐研治火藥﹐突及房屋﹐燎若不止﹐勢將柰何﹖夫人主損徳之大﹐莫過逸欲﹔逸欲之漸﹐恆起近習﹔近習縱恣﹐一至於此﹗倘不究治府姦抵隙﹐損徳大矣﹗臣見每歲上元﹐京師東角頭﹐四五日間﹐張設燈市﹐每燈一架﹐直金數百﹐中官富家誇財競買﹐遊觀喧雜﹐男女參廁﹐淫侈莫甚﹐請並敕廠﹑衛禁革﹐以端表正之地﹐成節儉之風。」皆報聞。

居數月﹐外廷聞陳皇后遷居別宮﹐寢疾危困﹐近侍稀少﹐皆以爲憂﹐而不敢言。仰庇復言「天子有後﹐猶天有地﹐陛下宜篤宮闈之好﹐隆《關睢》之風﹐俾爲宗廟社稷之主﹐四方家人之則。近聞出居坤寧﹐置之別宮﹐寢食夙夜﹐嬪禦稀闕﹐以致抑鬱成疾。中外聞者﹐莫不垂涕﹐萬一不諱﹐謂聖徳何﹖」上故不手批章奏﹐是日手仰庇牘﹐責其妄言﹐姑置不罪。

居亡何﹐被旨巡視監局庫藏。異時省直輸糧﹐中貴人監收之﹐率沒其羨於地者。仰庇謂柰何盡民膏血﹐滿斛則已。外官吏輸帛內監﹐內監率取其額外鋪墊﹐不厭其意﹐卽經年蠹朽﹐無所得入。仰庇廉所困厄﹐必入乃罷。而監局盜冒租稅﹐其費不貲﹐槪難訾省。仰庇復上疏搜剔欺匿﹐歷指主名具奏。中貴切齒仰庇﹐苛摘其疏中二字以爲不恭﹐以激上怒。上責仰庇悖逆狂妄﹐屢次不悛﹐命錦衣逮至午門﹐杖一百爲民。

仰庇爲禦史八閱月耳﹐而四上疏﹐疏指斥中貴人爲多。其始穆宗書名屏間﹐每聞外廷疏至﹐則曰「此又詹某來耶﹖」及其末疏﹐所以洗刷近倖﹐至令無瀋可啜。中貴人從中中仰庇﹐而仰庇及於罪矣。

始仰庇之上慰問陳皇后疏也﹐其時方以試禦史巡視皇城﹐遇醫官從禁中出﹐爲言皇后起居狀﹐內心憂。旣過王文肅時方編修﹐則亦同所眷切﹐而嘆曰「臺省諸公誰復言者﹖」仰庇默然心念﹐謂眞無敢言耶﹖旣具疏入﹐而文肅甚喜曰「臺中有公矣﹗」旣﹐廷杖削籍。天下嘖嘖﹕「詹公名禦史也。」歸而閉戶讀書﹐時時結社吟詩﹐開尊倚杖溪山之間﹐悠然不有人世。

神宗登極﹐起廣東參議﹐復乞歸﹐家居十有三年。撫﹑按交章奏薦﹐復起江西參議﹐轉山東副使﹑南京太僕寺少卿﹐晉左僉都禦史。爲蔡虛齋請謚﹐而虛齋得謚曰「文莊」也。他如申飭禦史出巡事宜﹐及定擬章奏體式﹐具見施行。晉左副都禦史﹑刑部右侍郎﹐一以正紀綱﹑崇體統爲意﹐遂爲後進所不喜。

亡何﹐移疾乞歸﹐家居復與耆儒契密﹐談古道今﹐畱連溪山間如故。行部使者﹑郡國守相﹐圖見顏色﹐一切謝絕之。顧諸公時時伺仰庇言爲是非﹐民之困徵稅﹑苦牽誣者﹐得其居常慨嘆之聲﹐焦蒿之色﹐而田裏間脈脈蒙覆露矣。仰庇居鄕﹐使人有所慕而爲善﹐有所畏而不敢爲不義。友人潘洙言「使詹公立朝﹐有虎豹在山之勢。」蘇茂相言「詹公鄕居﹐所謂不用之用﹐無功之功。」卒賜祭葬﹐贈尙書。

隆慶元年丁卯張履祥榜﹕詹啟東

仰庇族侄。

萬曆二年甲戌孫繼臯榜﹕詹啟東

四年丙子劉庭蘭榜﹕李懋檜瀾從侄。

李禎

懋檜從兄。

李宗潤

禎從叔。

唐時興

堯衷子﹐以府學中式﹐益府長史。

李禎﹐字克輔。授安化知縣。省詞訟﹐絕贐遺﹐興學愼獄。自誓堂左﹐有「國計如家計﹐民身如已身」之語。鎭閹陳鳳﹐妄指縣有朱砂礦﹐刻期興役。鳳鎭楚橫甚﹐上官莫敢議﹐禎曲奉而陰阻之﹐久之自寢﹐邑賴以安。

升茶陵州知州﹐先變易風俗爲務﹐鋤姦剔蠹﹐視安化有加﹐民有「筆貴耳勁」之謠。以不能結奉上官﹐再調臨髙縣。臨髙地瘠民貧﹐禎安靜理之。鎭閹開礦在縣界內﹐禎因地震請卹﹐從中緩礦稅﹔稅外又有賠礦銀﹐以供開礦工費﹐並亦從中罷之。通府州縣﹐皆席其庇。旣﹐朝命罷礦﹐礦商慮失利益﹐募亡命夤夜開鑿。禎遏其外入者﹐漸遣內出﹐礦徒立散。升王府審理。

嘗作《狷介篇》以自志﹐言「中行難造﹐狂者不可得﹐不屑不潔﹐不爲鄕願﹐惟狷者耳﹗平生淡約簡朴﹐矢志不欺﹐或可自附焉。」

唐時興﹐號見梅。以府學中式春闈副榜﹐署上杭縣諭﹐升樂平縣知縣﹐士民立生祠。考最﹐升淮安府同知﹐以治河有功﹐升蜀府右長史。致仕。

七年己卯陳文選榜﹕林雨化

新康里人。

李仕觀

懋檜族。

林應漢

新溪里人。

李仕觀﹐字克賓﹐號洞庵。篤於孝友。食餼有年﹐及貢﹐領鄕薦。署連城諭﹐與諸生講學論道﹐不督常儀。補河間獻縣諭﹐恪守師模。擢廣東保昌令﹐刑淸政平。入覲稱職﹐仕觀固解綬﹐詩酒自娛﹐家四壁﹐時論稱之。後崇祀鄕賢。

八年庚辰張懋修榜﹕李懋檜

李懋檜﹐字克蒼﹐號心湖﹐旌義森六世孫。總角馳文譽﹐才擅一時。以儒士應省辟﹐後爲督學胡公定首拔﹐登鄕書﹐捲壓本房。未授室。及成進士。守六安巖州﹐賦役最淆﹐懋檜爲審編﹐程其額﹐州人稱便﹐今以爲法。

升刑部員外﹐抗言於大司寇﹕「讞獄不允者三﹕一則中官與兵馬司詔獄失出﹔一則臨江守錢若賡罪逮﹐父老詣闕訟冤﹐年皆近百﹐並謫口外﹔一則侍郎洪朝選以勘遼藩忤江陵相指﹐閩撫勞堪希相意﹐窘死獄中。假旨擅殺大臣﹐法不蔽罪。」大司寇斂容謝之﹐竟引疾去。緣是負伉直聲。

會詔求言﹐懋檜上疏﹐陳九事﹐其中安宮闈﹑禦近習﹐尢神宗所忌。會給事中邵庶﹐上疏禁越職陳言。懋檜援律抗爭﹐情詞過激﹐上益發怒﹐𨿽劉志選申救﹐並鐫秩﹐降湖廣添注經歷。前後兩疏﹐忠悃剴切﹐人以爲有賈長沙﹑陸敬輿之風。

懋檜𨿽放斥外幕﹐而忠益勵﹑气益奮。至謫所﹐聞邊警﹐復郵奏安攘大計﹐舉趙文毅全才。疏再上﹐不報。久之﹐移南﹐稍晉儀曹﹐丁外艱歸。服闋赴補﹐牘數上﹐不獲命。旅食京邸者三年﹐而不知已疏名禦屏﹐錮不用矣。

自是裏居二十載。神宗晚廉其忠﹐卽家起南兵部主政﹐尋轉員外﹐懋檜以父老乞養歸。光宗立﹐錄舊臣﹐起儀郎﹐尋晉南光祿勛貳冏伯。一歲三遷﹐人方望其柄用。懋檜痛泰昌祚短﹐忠佞互爭﹐大獄適起﹐不欲身濡其流﹐滯冏寺者三載。至甲子奉太常之召﹐而懋檜已易簀矣。

綜其生平所交遊﹐皆大僚名臣﹐如鄒南臯﹑姜鳳阿﹑顧錫山﹑許東陽等。其取士則李長庚﹑魏說﹑李若愚﹑陳所蘊﹑何慶元﹑宋之禎﹐上者位至臺鼎﹐次亦不失爲當世名卿。其直言敢諫﹐則安邑自詹仰庇而下﹐僅見懋檜一人耳。

十六年戊子潘洙榜﹕李木嚴南安人。

林懷國

應漢從叔﹐以貢順天中式。

十七年己丑焦竑榜﹕李木嚴

十九年辛卯黃志淸榜﹕唐廷一

時興族叔。

二十八年庚子周起元榜﹕李栻

瀾子。

三十七年己酉周迪榜﹕李光陛

禎孫。

廖鵬舉

龍興里人。

廖鵬舉﹐字而上。少穎敏博通﹐尢精《易》學。晉江中式﹐初任邑令﹐歷同知﹐旋擢南安府知府﹐嘉績口碑﹐升桂林道﹐未任卒。子胤洙﹐貢生﹔瓚第﹐皇淸康熙己酉科舉人。

四十年壬子髙崇谷榜﹕唐王成

時興從侄﹐春秋經亞魁。

林廷蓍

貢士懷永子﹐懷國從侄。

四十一年癸丑周延儒榜﹕李栻

李栻﹐字克儼﹐號懷藍﹐瀾子。登進士﹐初授刑曹﹐多平反﹐獄無冤滯。著有《趨對易說》及《武書撮要》。升維陽守﹐治漕理鹽﹐善政猶傳。加意作士卹民。舊有織造典稅例﹐絕杜竇徑。丁艱﹐補潮陽守﹐轉升髙肇憲副﹐七載緝盜安民﹐功勛燦著﹐以文武全才薦晉大參﹐分鉞端州道﹐威望益暢。最爲百世利者﹐造太平驛通濟橋﹐爲文記之。廣士商誦徳﹐比蔡忠惠之洛陽碑﹐廟祀祝焉。秩滿﹐遷總憲全滇﹐值土酋普名聲之亂﹐承委督餉﹐軍務賴以不匱。服勞王事﹐卒於官。特祀淸溪﹐俎豆弗衰。子日曄﹑日熀﹑日焜﹐孫國紳等﹐俱貴顯﹐志於後。

四十三年乙卯甘汝挺榜﹕林鳴盛

四十六年戊午戴國章榜﹕李仕亨

李鳳鳴俱懋檜族。

天啟元年辛酉範方榜﹕劉峨

在坊人。

許煥

光徳里人。

林爾元

新康里人﹐大竹知縣。

李應翔

感化人﹐以南安中式﹐經魁﹑教諭。

詹禎林

崇信里人﹐順天中式。

劉峨﹐初名莪﹐字濟叔﹐劉春四世孫。弱冠應童子試。邑令王公奇其文﹐爲易名﹐去艸而山。登賢書。性耿介﹐重大節﹐雅不喜交貴顯﹑飾廚傳﹐閒惟讀書﹐間飲酒﹐每有謝世長往之志。

林爾元﹐字爾會。早失怙﹐力學﹐工書法﹐偕弟爾第事母兄﹐孝友著聞。郡先生何匪莪﹑林震西俱器重之。將就教﹐奉例廷試﹐以文字雙美﹐擢第一。司鐸郾城﹐加意作人﹐捐俸修學宮。令大竹﹐撫循惟淸﹐宦橐蕭然﹐以淸白遺子孫。

李應翔﹐字翀甫﹐號忝所。少英特﹐博學多通﹐工楷法﹐善詼噱。入南安庠﹐試輒出人﹐食廩久。掇秋雋時﹐主者得其捲大喜。闈中定元﹐臨揭獲範方﹐屈應翔第二﹐年五十有三矣。四上春官﹐以老授莆田諭。浩浩落落﹐所膺迍促﹐不稱其懷抱﹐卒官舍﹐弔者傷焉。

詹禎林﹐字仲肩﹐洪鼎之子。仰庇之孫。由國子監南京中式。家居謹守祖訓﹐足迹罕履公門﹐恂恂乎若孺子。泉郡鄕評﹐綽有聲望。

二年壬戌文震孟榜﹕李仕亨

嘉興知府。

李仕亨﹐字克澹﹐號仍朴。自少淹究經史﹐早有文名。戊午鄕舉第六﹐成進士。授戶部﹐監大通橋﹐旋督餉山西﹐革招買蠹規﹐商人立石。時二閹至﹐忤其意﹐以淸白見憚而止。雁關中有病﹐晝見二神使稽首言「武穆王遣侍。」尋愈。迨出守嘉興﹐知檇李卽王舊裏﹐謁廟﹐二使儼然如前見者。在嘉政簡刑淸﹐郡人不諭而化。其自志云「不取一虧心錢﹐不受一無處饋。」後請歸﹐郡紳士父老合請崇祀名宦。

公爲書生時﹐力學傳教﹐名輩多出其門。族中按察栻﹑副使日曄﹐皆積年受業。所著《四書注翼》《易本義翼》《易解趨對》《雜著迂言》行世。修輯宗譜﹐皆崇厚力本之事。老抱恙﹐復見前二神君稽首辭別而逝。崇祀名宦﹑鄕賢。子熺春以明經著。

四年甲子程祥會榜﹕李日曄

感化里人﹐栻子﹐南安中式。

五年乙丑余煌榜﹕李鳳鳴

任戶部郎中。

李日曄任廣東副使

李鳳鳴﹐字罔甫﹐號閬瀛。幼慧穎不羣﹐習舉子業﹐或作二百餘字﹐或淋漓千餘言﹐總不肯中度。總角就試﹐出必冠軍。諧謔善談﹐雅有樂﹑衛之勝。成進士﹐鐫《未瓿言》《燕遊》二集行世。

初令松陵﹐會巨鐺逮周邑紳﹐聲焰莫敢近。鳳鳴獨懷百金﹐詣與訣。未期﹐驛客有觖望﹐修隙於臺而左之。由是徘徊南北冷署﹐無所發抒﹐時以詩歌見志。尋轉戶部主政﹐管倉漕﹐淸察馬料。因星變言事﹐與省中忤﹐下獄﹐獲白而出。

鳳鳴書法﹐得鐘﹑王三昧﹐絲桐亦入其微﹐至奕旨尢獨步。淹究天文地理﹐辧字校書﹐毫釐必析﹐誠博物君子也。

李日曄﹐字咸甫﹐號旭寰﹐幼岐嶷不羣﹐年十八﹐科甲聯登﹐由中書歷宦粵中﹐多善政﹐官至大參。栻長子。

七年丁卯戴振雷榜﹕張鼎俊感化里人。

陳洪圖任建寧府教授。詹昆輝俱崇信里人。

陳洪圖﹐字白書。鄕薦第六。明崇禎間﹐授漳州龍巖縣教諭。時值邑令別篆﹐而土寇頻發﹐城虛幾陷。洪圖率眾親矢石﹐截獲賊首﹐堵禦保全﹐如是者數次﹐按院首薦﹐士民立去思碑。

順安諭﹐邑七經賊蹂﹐文廟鞠爲茂艸﹐洪圖捐助重新﹐加意作人﹐癸卯科李達可中解元﹐亙古僅見﹐登賢書者﹐後先繼起﹐士林羣頌棫朴焉。再升建寧府教授﹐課督亦然。老乃致仕﹐山居益耽經史﹐諄誨兒孫﹐壬子科鄕試第八名陳鳴球其次子也。

崇禎三年庚午順天中式﹕唐朝誥興一里人。

林華東

新溪里人。

九年丙子蔡髙標榜﹕李繼祚府學中式﹐任至廣東惠潮副使。

李重燦南安中式﹐廣東儋州知州。

十二年已卯鐘垣榜﹕粘本盛晉江人。授禮科給事中。

顏應奎同安人

龔貞

在坊人。

洪垣星南安人﹐興二籍。

粘本盛﹐字道恆﹐號質公。學有淵源﹐七歲從父受經﹐能明正理﹐卽以忠孝自期。弱冠首補弟子員﹐應試愈修明父學。稍壯﹐櫛沐於濂﹑洛﹑關﹑閩之間。嘗與前輩林省庵﹑林素庵二先生講究性命旦气之學﹐株株章句不屑也。己卯以亞魁薦於鄕。

淸朝定鼎﹐恩試受知﹐初任河南司理。時荊榛初辟﹐瘡痍未起﹐至則務平反﹐鋤蠹誣﹐卹艱憐孤﹐出冤獄重辟者十餘案﹐中州幾於刑措。暇惟講學明倫﹐勤課諸士﹐所薦拔多成進士﹐郡人特祠崇之。兩臺交章上揚﹐天子臨軒親策﹐特簡給事中﹐歷吏﹑戶﹑禮﹑兵﹑刑五垣。前後疏五十餘上﹐皆關國計民生﹑興利除害諸大政﹐旣多采擇舉行﹔而彈劾摘伏﹐釐剔祀典﹐尢無不盡。蓋正色立朝﹐二十年如一日也。至於畱意桑梓﹐則疏請鹽折歸縣﹐嚴禁私派﹐泉郡實受其惠焉。其表章理學也﹐則有《周公像贊》《歷代理學淵源像贊》二書﹐學者屍而祝之。出爲滇南大總裁﹐入彀者皆一時名宿。前分校武闈﹐亦多屬桓糾之材。由禮科都給事中內升京堂。卒年六十七。子士鳳﹑士嶽﹐俱以恩貢授州同知。

十三年庚辰魏藻徳榜﹕洪垣星南安中式﹐兵部主事。

十五年壬午何承都榜﹕王夢弼還二里人。

李光龍感化里人。

王復表永安里人﹐任湖廣襄陽府推官。

林嗣環新溪里人﹐晉江中式。

崇禎十六年癸未楊廷鑑榜﹕李光龍任翰林院檢討。

李光龍﹐字蟠卿﹐號在明。興泉道熊可智志銘﹐其略曰「邢太夫人誕先生時﹐王父夢杜工部來訪﹐覺而得男孫﹐甚喜之。七歲﹐贈君命對﹕『乘桴浮於海』﹐先生應聲『束帶立於朝。』聞者知非恆兒也。稍長﹐爲舉子業﹐出語驚倫﹐業師孫司理胎湖﹐同學叔部郎閬瀛﹐皆咄咄詫異。乙卯﹐以儒士應鄕舉﹐嗣是學使者必得先生而首之。蓋自子衿得首﹐毋如先生盛者。先生不肯爲尋章摘句﹐而必博古窮今﹐名益髙而獲益遲。壬午﹐出揭潛銘先生房﹐捷南宮﹐爲本房薛行塢先生推重﹐而房首今大司寇白東谷先生﹐尢一見傾服。後歸湖中﹐自號余隱云。」

皇淸

科第

順治六年己丑劉子壯榜﹕林嗣環

林嗣環﹐字起八﹐號鐵崖。性耿介﹐有風裁﹐任廣東南韶兵憲學道﹐粵人嘖嘖頌之。

順治八年辛卯陳聖泰榜﹕葉獻論南安人。

黃中祉晉江中式﹐興二里人。

黃中祉﹐字廷宣﹐號願庵。年十三失怙﹐輟舉業﹐至二十七﹐奮志下帷﹐登賢書。爲人寡言笑﹐無褻容﹐未嘗媚求當道。爲鄕邑所畏﹐望而知欽﹐類王彥方﹔置祀田﹐好施﹐法範文正。未任卒。所著有《四書集信》諸藝。

順治九年壬辰鄒忠倚榜﹕葉獻論

直隸滿城知縣。

葉獻論﹐字日卿﹐號懷蓼。南安髙田人。由安溪學領鄕薦﹐捷南宮﹐任北直滿城縣。因其土俗﹐規其利獘﹐𨿽盤錯而有條理﹐民固稱便者。詠《中秋夜》有云「一片歸雲南浦水﹐數聲遙笛北山風。」又《登眞定佛塔》有云「梵宇鐘聲窗外渺﹐煙空雁影檻中還。」可想見其襟期。以賦性朴直﹐立心子惠﹐弗能彌縫當道﹐掛冠而歸。士民慕之﹐爰爲勒石。投簪後﹐隱於淩雲山鄕﹐絕請謁﹐嘯傲林泉﹐以詩﹑酒自娛﹐著有詩集行世。

順治十一年甲午熊臣忠榜﹕孫胤驥長泰里人﹐府學中式。

石金和永安里人﹐溫州平陽知縣。

李日焜感化里人﹐晉江中式﹐寧遠知縣。

唐文黼興一里人﹐晉江中式。

順治十二年乙未史大成榜﹕孫胤驥

孫胤驥﹐字天閒﹐號淵溪。儒士聯捷﹐初授刑部﹐欽差湖廣卹刑﹐升江南督學。

順治十四年丁酉吳孟榜﹕陳嘉章還二里人﹐邵武縣教諭。

張亨

感徳里人﹐武平中式﹐第五名魁﹐吳江知縣。

康熙五年丙午蔡奎榜﹕李光地感化里人。

王復吉還二里人﹐福州。

康熙六年丁未繆彤榜﹕唐文黼

康熙八年己酉何龍文榜﹕郭瓚第興一里人﹐原姓廖﹐鵬舉子﹐南安中式。

王之珂南安人﹐龍貴子。

康熙九年庚戌蔡啟僔榜﹕李光地擢翰林編修。

康熙十一年壬子林鉎榜﹕官朝京還二里人。

陳鳴球崇信里人﹐洪圖子﹐晉江中式。

明

歲貢

恩貢

選貢

洪武中﹕林添祐

在坊人。臺州府學訓導。

沈進徳

依仁里人。壽昌知縣。

永樂中﹕周觀祖

長泰里人。南京戶部員外。

倪觀生

在坊人。

謝勝

長泰里人。

蘇元

還集里人。林溥孫

新康里人。

蕭斯

黃端

陳遜

宣徳中﹕沈安

定遠知縣。依仁里人。

蔣安生南昌府推官。依仁里人。

詹敬

徳安孫。壽昌訓導。

陳永

感化里人。

楊復

感化里人。

髙明

穎州知州。感化里人。

正統中﹕鄭安

來蘇里人。

陳暹

在坊人。安東衛學教授。陳

珪

林旺

秀水縣丞。感徳里人。

張俊

縣丞。

林性

在坊人。郁林州吏目。

景泰中﹕蘇璋

感化里人。主簿。

陳勉

永安里人。

陳興

還集里人。

張雋

興國縣主簿。還集里人。

吳英

李實

長泰里人。

天順中﹕謝逢春

興國州同知。永安里人。

陳福

永安里人。

蒲茂

在坊人。香山縣丞。

蘇疇

崇信里人。海鹽訓導。

髙啟

明子。松陽縣丞。

朱輅

晉江人。郊縣丞。

成化中﹕張暉

感化里人。

胡瑄

來蘇里人。英徳教諭。

詹穎

敬孫。連州吏目。

蔡瑾

長泰里人。鉛山訓導。

胡珍

瑄弟。南陵縣主簿。

髙昌

明子。建昌訓導。

李昶

煜侄。南海縣丞。

胡祿

瑄弟。

許昌

永安里人。嵊縣訓導。

李焯

巡檢森子。南雄推官。

吳晟

來蘇里人。

弘治中﹕趙璠

長泰里人。惠州府照磨。

陳璣

崇信里人。澄邁教諭。

吳啟

在坊人。歷知武緣﹑壽昌知縣。

陳壬

永安里人。瓊山訓導。

楊隆

感化里人。東光訓導。

李亮

感化里人。

髙鳳岐

感化里人。

林尙初

新康里人。泰興教諭。

莊海

感化里人。保康教諭。

陳謙

光徳里人。南城兵馬司副指揮。

謝琚

永安里人。寧府典寶。

李亮﹐字文誠。家貧嗜學﹐事親盡孝。弘治中﹐仕淮府紀善﹐致歸﹐進階長史。淮王賜之詩云「論道經邦得老成﹐年華驚見鬢絲盈。丘園思切三章疏﹐魚水難禁十載情。酒熟山中應索醉﹐鷗閒海上可無盟﹖明朝遣問須經對﹐莫使江都獨擅名﹗」家居絕迹公門﹐士論髙之。祀名宦。

髙鳳岐﹐字瑞文。以貢入京師﹐大司馬韓公文甚加敬禮﹐請爲弟子授經。晉江陳琛贈之詩曰「師友道久衰﹐市井談鄒魯。偶然得靑朱﹐羞與布衣伍。書生气少剛﹐俯仰亦辛苦。何人識獨髙﹖一笑輕泥土。恭敬賦翰墨﹐珍重珠璣吐。貴貴與尊賢﹐依稀兩存古。」

陳謙﹐字徳光﹐號益齋。由歲貢初授武進縣丞﹐有軍功﹐升南城兵馬司副指揮。謙擅詩名﹐與郡先生丘養浩唱和。爲人正直不阿﹐亦以此見重。歸鄕時有詩贈別﹐載於家譜。

正徳中﹕謝花

永安里人。

李琎

煜子。儋州學正。

髙鳳崟岐弟。新城教諭。

陳輅

在坊人。遂溪訓導。

劉棬

舉人﹐春弟。芒部軍民府經歷。

李雄

昶子。

柯文

崇善里人。鳳陽教諭。

吳相

啟侄。臨髙教諭。

詹澄

靖孫。蘇州府訓導。

林巒

新溪里人。華容教諭。

謝花﹐字仲花。任臨淮訓導﹐升雷州府教授﹐篤學導教。祀淮安名宦。

李琎﹐字文用﹐號懶齋。承家傳孝友忠信﹐族黨垂譽。以明經授儋州學正。修明倫堂以崇廟貌﹐推贄節以惠貧生﹐課督有方﹐𨿽僻處荒服﹐文風大振。崇祀名宦。後督學何采月旦而闡潛徳﹐祀鄕賢。

劉棬﹐字才成﹐號浩齋﹐春胞弟也。由歲貢入國子監﹐選四川芒部軍民府經歷。

嘉靖中﹕吳彬

相弟。崑山訓導。

林玖

尙初侄。

李昂

感化里人。髙要訓導。

蒲香

在坊人。鉛山訓導。

謝定

永安里人。

陳典

璣子。直隸教諭。

胡禮

來蘇里人。靖安教諭。

謝絳

永安里人。瑞昌教諭。

李漢

感化里人。

林旺

巒從叔。來安訓導。

李朔

琎子。萬州學正。

唐源

龍興里人。孝丰訓導。

林泮

依仁里人﹐巒從弟。開建訓導。

林寶

旺從侄。萬年教諭。

蔡志道瑾侄。徳州訓導。

吳焜

相侄。藤縣教諭。

詹環祖崇信里人。

唐鼎

龍興﹐王府教授。

柯宗浣崇善里人。龍遊教諭。

林彥佳珪子﹐新康里人。

蔡志學志道兄。平鄕王府教授。

蔡志孝志學弟。潮州府學訓導。

林際陽寶從弟。仙居教諭。

唐堯衷龍興里人。

詹鳳

永安里人。蕪湖教諭。

唐銳

龍興里人。

詹洧

崇信里人。選言。

吳彬﹐字汝均﹐號竹泉。其祖鈍庵﹐由莆田百葉村移居淸溪﹐住鳳山下魁田。至彬﹐與其叔﹑兄﹑侄等俱以明經顯。或勸入監圖遠大﹐彬曰「苟盡職﹐可勿論勢位也。」於焉秉鐸崑山﹐朔望課士無虛期﹐名士多出其門。世孫郡庠蛟騰等後裔固昌熾也。

李漢﹐號東甲。仕桐鄕訓導。王愼中嘗有贈漢詩﹕「東甲先生愛靜便﹐辭官正及未衰年。忘機不賭圍棋墅﹐好飲多開種朮田。每誇妙得閒中坐﹐更詫無如醉後眠。子夜弦歌娛客處﹐一春風雨養花天。紅英漸委蒼苔上﹐白雪來侵綠鬢邊。世態無端爭夢裏﹐人生何處勝樽前﹖」此其品可知矣。

林彥佳﹐字克美﹐孝友慷慨﹐親族子侄知讀書者﹐悉邀來家﹐給餉食之。與諸兄弟通財無所吝。歷教揭陽﹑陽春﹐所在捐俸結社﹐加意作興。其居在晉江﹐黃恭肅公光升﹑張參議公冕皆推重之。

唐堯衷﹐字烜卿。由府學應貢﹐授進賢訓導﹐徙來賓教諭。在進賢﹐邑有故達官﹐其生時嘗垣學地爲居屋。達官沒﹐其子孫求祀之鄕賢﹐堯衷不拒也﹔顧時時語人曰「吾邑有蔡虛齋﹐送學傍地爲射圃﹐渠公不能也﹐沒而求祀之鄕賢。」其家聞之﹐不言自阻。始至官﹐市乘馬﹐馬老矣﹐鬻者多其直。有勸更其駉者﹐不獨不疲斃也﹐後來且得償故直。堯忠曰「更之﹐斃鞭策矣。」旣徙官﹐又不以轉市﹐以遺城外一老秀才﹐曰「子之齒長矣﹐數入城﹐可代步也。城外便水艸﹐子終馬之﹐是終吾敝帷之意也。」人稱堯衷愛物如此﹐處人可知。

堯衷早孤﹐育於庶母彭。彭產子堯文﹐畜之如同母﹐旣﹐念彭老﹐棄官歸。夫人嘆曰「世有棄官養母者矣﹐養庶母未之前聞也。」子時興﹐蜀府長史。堯文亦有士行。曾孫若霖有文名。

唐銳﹐字鈍甫。以選貢授江西新城縣丞。時有邪僧惑眾﹐設法緝平。上臺聞其才﹐委攝縣篆。小試特拔楊際會﹐後會登第﹐任本省兵備道﹐執贄甚恭。歸家﹐閉戶課督兒孫。孫﹐景龍﹐梧州通判﹐皆有廉名。

詹洧﹐字仕潤﹐仕髙要縣丞。初與王愼中講學﹐晚年造詣﹐有得於天機流動無入不自得之趣。嘗作《洗心精舍詩》﹕「髙人已把塵念洗﹐精舍乾坤盡廓開。惟有一眞含宇泰﹐更無二念擾靈臺。碧空雲散靑天淨﹐銀漢云深寶月來。浩浩淵淵神莫測﹐冰淸玉潔絕纖埃。」讀其詩﹐知其有得於道也。

隆慶中﹕陳仰民永安里人。恩雩都知縣。

林彥俊新康里人。

彭昊

在坊人。永安訓導。

李瑜

感化里人。

萬曆中﹕李中

感化里人。

劉大鴻在坊人。武康教諭。

劉宗一在坊人。

蔡果東志學子。古田訓導。

林英榮在坊人﹐衡府教授。

唐時熙興一里人。柳州同知。

林懷國際陽侄。十六年順天中式。

唐景龍興一里人。梧州府通判升長史。

林年春新康里人。順昌訓導。

林英兼英榮弟。漳浦訓導。

吳主詵焜子。

李懋楚懋檜兄﹐漢陰知縣。

林時化新康里人。

林懷永際陽侄。寧波府通判。

李一貴嘉定主簿

林廷翰晉江人﹐訓導

李啟元感化里人。

連日新新溪里人﹐教諭。

唐惟一廷一兄。訓導。

林應標依仁里人。

李舒勛感化里人。

王應悌新溪里人。

李道耀感化里人。

謝應鵬永安里人。

李學曾晉江人。

田居中晉江人。知縣﹐選貢。

吳主恕在坊人﹐政和教諭﹐恩貢。

唐道一興一里人﹐廷一兄﹐恩貢﹐教授。

劉大鴻﹐字時逵﹐號漸堂﹐春之孫。由歲貢授河南衛輝府學訓導﹐升浙江金華府武康縣教諭﹐再升灃州學正。爲人敏達精解﹐讀書過眼無滯誦﹐以麟經冠八學﹐與王愼中﹑蘇浚二學憲交最深﹐每試輒冠軍﹐稱爲博古名儒。

劉宗一﹐字道貫﹐春之曾孫﹐應新例選貢﹐未授而卒。

唐時熙﹐號載廷。以貢授江西崇義縣知縣﹐升廣西柳州府同知。除賊首廖功前﹐又除大俠顏啟戇﹐有功於民﹐建祠特祀。

唐景龍﹐字允齋。貢士﹐廷試第一。授梧州通判﹐兼管鹽務﹐蒞任革陋規﹐忤當道。兩廣中丞戴燿矜其廉﹐委攝梧州﹑郁林兩守篆。郡人立生祠。升楚藩長史﹐以母老歸養不仕。邑侯關弘異特贊遺像。

李懋楚﹐字克堯﹐藍湖公第三子。慷慨善諧謔﹐弱冠與弟奉常心湖公並入庠補餼﹐由貢授惠州外翰﹐務表善﹐曾覆諸生之過﹐人服其風度渾雅。擢秦漢陰令﹐又調東粵永安令。嘗言「善爲理者不易民﹐民有秦﹑粵﹐吾心則一。廉愼公勤﹐奉四字以始終﹐愈更則愈熟耳。」淸白奏最﹐各載勒碑。歸家﹐色養孝友﹐至老不衰。

謝應鵬﹐字騰臺。妙齡入泮﹐總角首拔食餼。由明經任直隸髙郵州別駕﹐勤力河務﹐仁厚卹民﹐輿稱菩薩。工部屢薦﹐時有病﹐士民頌曰「河工繁興﹐夫役靡停﹐謝佛蒞任﹐簡政省刑。庶保無恙﹐河固郵寧。」稍愈﹐遂告老。工部勸候升﹐堅辭歸。詩酒自娛﹐髙尙有然。乃課督兒良藩﹑良佐﹐及孫曾競爽﹐著名於黌宮。

泰昌元年﹕林魁材恩貢。新溪里人。

天啟中﹕李春華在坊人﹐莆田教諭。

詹縉翰永安里人﹐建寧教諭。

張大備新溪里人﹐臨湘教諭。

唐朝誥興一里人﹐拔貢。

林華東新溪里人﹐拔貢。

張大備﹐字治綱﹐號明湖﹐漳州長泰縣進士漢傑之裔也。總角聰穎﹐同郡鄕紳林肇開﹑賴克俊等揣摩數奇。以明經任邵武府訓導﹐升湖廣臨湘縣教諭。闡濂﹑洛之傳﹐追太丘之風。子繼美﹑繼遠﹐孫維忠﹑成謨﹑胤瑞等俱在庠。

崇禎中﹕黃才英長泰里人。

詹業翰永安里人﹐古田教諭。

林宣化新康里人﹐雨化弟﹐教諭。

李逢昌感化里人﹐興化府教諭。

李自華感化里人﹐恩貢﹐趙州同知。

袁汾

晉江人。

李炳

感化里人。

林洪星新康里人﹐拔貢﹐饒陽知縣。

朱家弼感化里人。

廖胤洙興一里人。晉江拔貢﹐鵬舉子。

廖胤淸興一里人﹐已卯副榜準貢。鵬舉侄。

洪承芳南安人。

李逢昌﹐號毓五。由歲貢授詔安司訓﹐繼任仙遊教諭﹐旋升漳州府學教授。嚴以律身﹐寬以待人。三任冷氈﹐兩登院薦﹐督學屢次褒旌﹐以年邁掛冠歸。

李自華﹐由監生北雍副榜準貢﹐授汝州同知﹐擢雲南沅江府通判。

皇淸

恩拔

歲貢

順治中﹕李廷鐘感化里人。五年恩貢。

張韻

在坊人﹐張讀裔﹐五年恩貢﹐考選通判。

林同煒晉江人。五年歲貢。

詹時煌晉江人。六年拔貢。

林肇珪新溪里人。訓導﹐七年歲貢。

林挺璜新康里人。八年恩貢。

髙日耀在坊人。八年歲貢﹐南靖訓導。

李禧春恩貢﹐平和訓導。仕亨子。

李胤禧感化里人。十年歲貢﹐永興知縣。

李日燝感化里人。十一年恩貢﹐候選通判。光地胞伯父。

林登鶴新康里人。十二年歲貢﹐邵武府訓導。

陳應九南安人。十四年歲貢。

陳廟謨晉江人。十六年歲貢。閩淸訓導。

李際熿感化里人。十八年恩貢。

李乃蔥感化里人。十八年貢監。

李兆慶感化里人。十八年歲貢。光地父﹐膺封翰林編修。

康熙中﹕李光駿感化里人。府學二年歲貢。

李國紳感化里人。八年歲貢。栻孫。

陳如龍新溪里人。十年歲貢。

張純仁晉江人。十一年考選貢監。

張廣業晉江人。壬子副榜準貢。張讀苗裔。

明

監生

正徳中﹕吳輝

在坊人。教諭相侄。滁州吏目。

李廷封焯子。宣化主簿。

林森

新溪里人。

吳輝﹐字文旭﹐司訓吳彬之侄也。嘉靖丁亥歲﹐督學邵銳來邑視學﹐隘朱子祠遠離黌宮弗宜﹐謀徙之。輝有隙地濱於學﹐值百金﹐毅然獻之。邵欲償以直﹐不受﹔欲償之故祠地﹐復不受。因廉其世有義行﹐扁「仗義」二字以旌之。及爲滁州目﹐兩院亦賚以獎勵賢能之扁。卒於官舍﹐當道惜之。

嘉靖中﹕林回

新溪里人。

林存賢新溪里人。

劉大咸在坊人。太湖縣丞。

林應麟新康里人。髙安主簿。

黃大本長泰里人。

劉大咸﹐字時雍﹐春之侄孫。以儒士入學應例國子監﹐選廣東東安主簿﹐升南直隸太湖縣丞﹐致歸。

黃大本﹐字端叔。少補弟子員﹐受學於詹洧﹐因詹洧以師王愼中﹐旣又與晉江參議尢烈﹑知縣朱梧﹑山人江一鯉講學談詩﹐皆其父行而名爲長老者也。

旣入莆中﹐師事林兆恩﹐稱髙弟﹐深會修身繕性之旨。兆恩欲詣闕陳疏﹐意在婚娶二氏﹐使各行其教。時朝廷方好方術之士﹐方術之士上書言事﹐輒得旨。大本卽移書止兆恩﹐謂「言卽得行甚善﹐顧此時詣闕上書者﹐皆黃緇﹑符篆者流﹐吾師欲以婚娶二氏易天下﹐不惟不足以明三教之道﹐適使人疑夫子。」兆恩因此中輟﹐而其道益尊。凡郡中學兆恩者﹐多師大本﹐稱爲極齋先生。

平生與人言﹐必推本孝弟﹐或時有所叩﹐不終言之﹐第曰「力行何如耳。」父鷟早卒﹐大本旣少孤﹐事母至孝。每晨起﹐衣未著體﹐卽手揭趨牀前問安。夜定母寢﹐或母未便寢﹐輒弟兄環談笑樂﹐曲奉爲歡。有時款客得佳臠﹐卽走致﹐曰「母非乏供﹐偶觸不能自己也。」弟𨿽異出﹐愛之如同出。弟以次出後人﹐出已產均分之﹐不問其得於所後者幾何。邑兵後﹐族屬困急﹐仿古義田分給﹐數歲﹐族咸賴之。仕鴻臚寺序班﹐終靖江丞趙府典寶正。所著有《紫雲詩集》﹐如《舟中得魚思母》有云「尊前遙舉云邊恨﹐舟上難飛膝下身。鮮美獨陪行棹客﹐肥甘誰奉倚閭人﹖」如《齋居寫懷》有云「興尋小艇垂流水﹐歸抖靑茵臥看山。」又云「門常半掩無人到﹐竹有數君伴我閒。」可見其孝而恬﹐果深於道者也。

隆慶中﹕李焜

新諭教諭。

李騰

鴻臚寺序班。

﹝俱感化里人﹞

萬曆中﹕詹蛟

彬子。

黃大禮長泰里人。

唐煥章興一里人。

李椿

感化里人。光祿寺監事。

李仕先感化里人。

謝志禮

黃金章大本子。光祿寺署丞。

陳愷

光徳里人。任如膏縣主簿。

陳有章知縣﹐仰民子。廣州衛經歷。

黃金節長泰里人。

李橚

楨弟。

詹洪漸

詹洪濟仰庇子。

詹洪晉仰成子。

詹禎林洪鼎子。

李重熙懋檜子。

張應麟在坊人。由同安入監﹐選應天府髙淳縣縣丞。

李榮春訓導。

李重琰懋檜子。

黃日就金章子。

李自華椿子。

天啟中﹕詹兆魁崇信里人。

李裔京感化里人。

林夢龍

明

薦辟

洪武中﹕陳道

在坊人﹐宋陳應雷之後。以孝廉舉。歷官辰州

知府。

林仕由新康里人。以人才舉。任池州府大通巡檢司巡檢。

李則成感化里人。以人才舉。任內黃主簿。

詹徳安崇信里人﹐惇仁之後。以人才舉。任益陽縣丞。

吳萬驥在坊人。授本府東北營把總﹐壬午年隨遊擊洪日升徵剿山寇有功。

皇淸

薦辟

順治中﹕吳洪俊在坊人。

吳兆

在坊人。任蒲州同知。

張雄

新康里人。

陳斌儻崇信里人。侯選都督僉事﹐屯田湖廣。

莊進

感化里人。都督僉事。

蘇試

參將。

蘇耀

都督僉事。

李治

把總。興一里人。

吳洪俊﹐字允宅。孝節王氏之孫也。由邑庠﹐順治三年貝勒王考選﹐任古田縣訓導。

張雄﹐新康人﹐投誠章京王﹐題授遊擊﹐任廣東新安縣水師左營。

明

武科

隆慶元年丁卯中廣西鄕試﹕易復進長泰里人。

四年庚午中鄕試﹕易復進再中。

林愼

懷國從弟

萬曆四年丙子中鄕試﹕易復進三中。

十六年戊子中鄕試﹕林愼

再中。

二十三年乙未中會試﹕林愼

崇武千戶所鎭撫。

三十四年丙午中鄕試﹕陳一道

天啟四年甲子中鄕試﹕李光表任泉南守備。

七年丁卯中鄕試﹕李光升

崇禎三年庚午中鄕試﹕李懋梓任廣東雷州總司。

六年癸酉中鄕試﹕李而藩

﹝俱感化里人﹞

皇淸

武科

順治十一年甲午鄕試﹕謝春

永安里人。任山東徳州管河千總。

李星

光徳里人。

順治十七年庚子鄕試﹕彭士亮依仁里人。

康熙二年癸卯鄕試﹕孫胤騏長泰里人﹐胤驥胞兄。

陳臥龍依仁里人。白夢麟依仁里人。

鄭天極

謝登軾永安里人﹐府學中式。

康熙五年丙午鄕試﹕李舒斌依仁里人。

鄭士亮常樂里人。

康熙八年已酉鄕試﹕黃胤采鄭士熊常樂里人。

康熙十一年壬子鄕試﹕李廷彪張殿政

臚榮

明

封贈

正徳中﹕詹琎

惇仁之後。以子源﹐贈監察禦史。

陳克熙以子謙﹐贈副兵馬指揮。

嘉靖中﹕林昭

以子瑒﹐贈永靖右衛經歷。

林敏

以子珪﹐贈鎭南衛經歷。

隆慶中﹕詹賜

以子彬﹐贈戶部員外。

萬曆中﹕詹文

以子啟東﹐累贈知府。

黃鷟

以子大本﹐贈鴻臚寺序班。

李澍

以子道先﹐贈桂林府推官。

李雲霄以子懋檜﹐封陸安州知州。

唐堯衷以子時興﹐贈樂平縣知縣。

唐堯文以子時熙﹐封崇義知縣。

李一瑞以子椿﹐贈光祿寺監事。

李瀾

通判。以子栻﹐贈刑部主事。

黃大任以子金墀﹐贈登仕郎。

唐堯徽以子景龍﹐贈承徳郎。

黃鷟﹐字徳夫﹐邑諸生。數奇﹐入資爲藩王府典膳﹐待次益府。襟韻閒曠﹐行誼謹敕﹐府中人皆異之。益世子賢有文﹐引與爲禮﹐別於他僚。次遠未可待﹐請告。府中人不欲其去﹐詞懇得請。世子爲餞贈﹐手篆大書賜之。歲時聚會﹐惇睦族人。細民耕鷟田者﹐不敢役畜之﹐徵租常緩期﹐有負已之。畢賦稅外﹐不一措足縣門。其卒也﹐王愼中志其墓。

崇禎中﹕廖傑

以子鵬舉﹐封南安府知府。

皇淸

封贈

康熙中﹕李兆慶貢生﹐以子光地﹐封翰林庶吉士。

明

蔭錄

萬曆中﹕詹洪鼎以父仰庇蔭﹐入監讀書。

詹洪鼎﹐字廷卿﹐仰庇長子。襲蔭授南京國子監典簿﹐有淸望﹐大司成特薦﹐升北京都察院都事﹐兼侍朝班。凡司禮監﹑內閣﹑五府﹑六部等紙紮﹐俱系管理。升南京工部主事﹐未任而故。子禎林﹐南京中式。孫龍﹐列邑廩。

明

椽曹

林廷

新溪里人﹐巡檢。

張明

倉大使。

陳禹元巡檢。

﹝俱崇信里人﹞

張海

龍涓里人﹐巡檢。

黃傑

崇信里人﹐巡檢。

林童

光徳里人﹐順徳典史。

林瑒

永淸衛經歷。

林珪

鎭南衛經歷。

﹝俱新康里人﹞

吳獻

始興典史﹐署縣考校。崇祀名宦。

江沂

東鄕巡檢。

﹝俱在坊人﹞

林襄

新康里人﹐密雲典史。

吳主寬在坊人﹐東莞巡檢。

孫志孚在坊人﹐省祭。

邵文福在坊人﹐省祭。

黃願善長泰里人﹐衡州衛知事。

謝天然永安里人﹐余於典史。

吳天慶在坊人﹐進賢典史。

柯復材在坊人﹐奉化典史。

陳泗幸新康里人﹐溫州倉官。

周慶

在坊人﹐澄邁典史。

詹廷寀崇信里人。

李春生龍涓里人﹐乳源典史。

陳其道在坊人﹐銅陵典史。

潘東暘崇信里人﹐徳州州判。

吳淵

在坊人﹐婺源典史。

林象春新康里人﹐撫州巡檢。

陳儲

依仁里人﹐九江稅課。

邵良

在坊人﹐大使。

林徳

永安里人﹐省祭。

翁長宗依仁里人﹐省祭。

白琪

依仁里人﹐省祭。

楊天爵來蘇里人﹐建徳典史。

林挺秀新康里人﹐福州倉大使。

林云

新溪里人﹐衛經歷。

黃金墀長泰里人﹐神電衛經歷。

黃鐘繹長泰里人﹐騰驤衛經歷。

謝知吉永安里人﹐典史。

翁長祉依仁里人﹐和平典史。

林治

興二里人﹐京衛經歷。

梁紳

光徳里人﹐柴洋驛丞。

黃若金興二里人﹐費縣典史。

陳華盛永安里人﹐崇明典史。

林瑞春新康里人﹐省祭。彥俊子。

林光宸新康里人﹐候選主簿。

張彜

還一里人﹐四川巴縣縣丞。

張亮

還一里人﹐蘇州吳縣典史。

﹝《安溪縣誌》卷之七終﹞

●卷之八風俗人物之五

《安溪縣誌》卷之八

風俗人物之五

闡潛

五代

劉乙

詹琲

周朴

劉乙

字子眞。寓賢也﹐仕閩爲鳳閣舍人﹐與吳中處士周朴﹑本縣令詹惇仁友善。惇仁贈乙詩﹐有「音問相忘二十秋﹐天教我輩到南州。」乙詩有「掃石云隨帚﹐耕山鳥傍人。」世傳佳句。詹琲﹐惇仁子也。惇仁遣琲訪乙﹐贈以詩﹐有「石崖壁立題詩處﹐知是當年鳳閣人。」乙之風槪可想已。明郡人何喬遠曰「余讀歐陽修《五代史》﹕『晉天福二年﹐閩王昶遣使朝貢﹐髙祖遣散騎常侍盧損入閩封昶爲閩王﹐賜之赭袍﹐並其子繼恭爲臨海郡王。昶曰「吾已襲爲帝矣。」損至﹐稱疾不見﹐使繼恭主之。遣中書舍人劉乙勞損於館。乙衣冠偉然﹐騶僮甚盛。他日遇諸途﹐布衣芒屩而已。損使誚之曰「鳳閣舍人﹐何逼下甚也﹖」乙羞愧掩面走。昶聞怒損﹐稍侵辱之。損還﹐昶無所答﹐繼恭遣其佐鄭元弼隨損貢方物。髙祖怒﹐暴昶罪﹐歸其貢。』予謂乙故髙士﹐閩王遣勞晉使﹐蓋欲借以爲重。成禮偉盛﹐遂事芒布﹐此髙士之爲也。若羞愧掩走﹐豈得言髙﹖蓋損惡昶托疾侵辱﹐歸言其主文致之詞﹐而歐陽公仍之﹐要亦未知乙平生耳。抑損以上國使入閩﹐何得無騶從前呼﹐乙必待其至前方見而反走﹖史失之誣﹐殆其然歟﹗」

詹琲

隱鳳山之下﹐號鳳山山人。「深窅袤長﹐虛靜廣莫。」數語其序文也。琲奇才曠達﹐議論慷慨﹐與陳洪進故有姻雅﹐勸洪進納土於宋﹐洪進從之。今《宋史》所載陳洪進《納土表》﹐是琲撰也。洪進旣歸宋﹐欲薦琲於宋太祖﹐琲追和秦系《辭張建封》詩以獻﹐洪進不之彊。琲旣老﹐人稱爲年徳居士。

周朴

字太朴﹐吳人。與李穎﹑方幹友善﹐吟詩寫景﹐搜奇抉思﹐苟得一聯一句﹐則忻然自快。初隱產坑山之下﹐後徙居福州烏石山﹐與侯官令薛逄﹑寺僧靈觀爲禪悅之交。黃巢至福州﹐求得朴﹐問曰「能從我乎﹖」朴曰「我尙不仕天子﹐安能從賊﹖」巢怒殺之﹐湧白乳尺五寸。後人立廟於烏石山﹐額曰「剛顯」。

宋

鄭思永

林徳秀

陳與桂

鄭思永字景修。家貧﹐篤行博學。晉江蔡和講文公之學﹐號爲溫陵截派者也﹐愛思永純朴﹐妻以女﹐俾從學終身。所著有《易說》。

林徳秀字實之。家貧苦學﹐有詩歌雜著行於世。

陳與桂字彌芳﹐晉江人。領咸淳鄕薦﹐不仕。義行髙古﹐邑人矜式﹐隱水竹村。

明

謝弘

髙鳳侖

鄭升

吳煜

林鴻儒

李楫

謝弘

髙鳳侖受學於蔡文莊。文莊字弘曰「汝器」﹐字鳳侖曰「瑞周」。必其向學之士﹐惜其不名於時。

鄭升

成化時﹐在坊人。少業儒﹐失父﹐善事母﹐友諸弟﹐𨿽一錢﹑尺帛﹐必歸母﹐不敢私。母病﹐供湯藥不懈。居喪盡禮﹐廬於墓側﹐提學僉事周孟中贈之詩。

吳煜

字時昭﹐在坊人。正徳時﹐隱鳳阪之麓。賦性嚴毅﹐微醺﹐輒誦古詩以自娛。

林鴻儒字允徳﹐新康里人﹐祖光﹐有隱徳﹔父密﹐孝事父母﹐以嚴持家。鴻儒諸生也﹐體羸善病﹐喜讀書﹐亦善事父母。入試不偶﹐年四十餘﹐臨貢卒。

鴻儒治《尙書》﹐專其經。所著有《尙書日錄》﹐治《書》者宗其說。所作有《奇貨可居論》﹐王愼中大奇之﹐以通於毘陵唐順之﹐唐亦大驚異﹐與定交。其論曰「甚哉商之害道也﹗先王務農焉。人農則童﹐童則機事寡而重流徙﹔人農則朴﹐朴則死其處而無異慮。商也者﹐所以斫天下之童朴者也。其始也﹐計有無﹔其旣也﹐計多寡﹔及其旣也﹐計千萬﹐而天下之道盡矣。散千金之資﹐以牟天子之贏﹐謂君可暫立而卽棄也﹐謂妻可偶致而復取也﹐謂子可此種而彼獲也。間有以物商矣﹐未聞以人商也。波之所漸﹐至以五倫爲貿遷。趙堯貨如意而薄惠儲﹐江充貨弗陵而薄衛據﹐魏徵貨秦王而忍建成﹐趙普貨太昌而背太祖﹐昌齡貨元佐而背眞宗﹐推而至士大夫﹑君子進退辭受之間﹐見得而忘義﹐廣解而恬禍﹐莫不胥爲﹐商者可畏也。」

其《日錄序》曰「道有顯微無精粗﹐心有體用無內外。事具於心之謂體﹐道則隱而未顯﹔心應乎事之謂用﹐道則顯而非隱。二帝無敬而無乎不敬者也﹐其心與事聖焉﹔三王敬而無乎不敬者也﹐其心與事反焉﹔太甲﹑成王﹐敬而無失者也﹐其心與事困焉﹔夏桀﹑商紂﹐以敬爲不足行者也﹐其心與事狂焉。五十一篇之中﹐或論事﹐或論心﹐聖狂所以不相襲﹐存亡所以不相沿者﹐敬與不敬之異也。」此其言之有合於道者也。

李楫

感化里人。森世孫﹐性孝友﹐父病﹐楫奉事粥藥﹐至自得病。聞父嗽聲﹐輒爲心剜。出贅於外﹐聞其兄訃﹐卽脫所服新衣爲兄殮。初爲諸生﹐後棄去。入資爲蜀府典膳。歸隱一室﹐與物無競﹐烹茗灌花﹐琴嘯之外漠如也。年九十。萬曆戊午﹐孫鳳鳴舉於鄕。

林復春李卻砮黃時淸劉

柳林

興

李炳

林昌

黃大任詹仰憲梁大磐

林復春赤嶺人。永樂時﹐其兄坐累﹐復春累訴於官﹐不得﹔走京師﹐擊登聞鼓訟冤﹐得白。

正統末﹐鄧茂七寇平﹐金方伯檄復春撫陷寇新民。復春至新溪﹐從墾田者三百人﹐遂卽其地與建立屋廬爲久計。其明年爲景泰元年﹐署邑事者欲誣新民爲寇﹐沒入其資產。復春走白署事者﹐署事者難之。復春正色曰「公所奉檄﹐將安反側子耶﹖抑棼而亂之也﹖天道神明﹐民爲公用也。」署事者從其言﹐所存活三百家。

天順二年﹐歲大饑﹐出粟八百斛賑民﹐郡守以聞﹐榮以七品冠帶。

李卻砮字俊徳。旌義森之弟。幹練不如兄﹐而曲謹特甚。不事博士家言﹐惟獵涉星數自娛。善積雄貲。森揮斥﹐常遭乏﹔有故人急﹐欲貸五百金不能應﹐長吁輟食。卻砮偵知﹐爲其如數﹐勸加餐﹐森大喜。人曰「非獨李長者也﹐弟何減兄﹖」孝友豪俠﹐與旌義洵稱伯仲。

黃時淸參山人﹐孝友樂義﹐治兄丘及預治己丘﹐俱旁祖父壙。參政莊用賓銘曰「率古遺風﹐一眞可尙。欲父侍以子﹐祖侍以孫﹐幽明弗間﹐時淸忠孝志也。」

劉柳

字才澤﹐春之兄。好施濟﹐活全多人﹐邑令爲請授義官。令有難折之獄﹐送柳諭解之﹐民稱其平。

林興

字廷讓。出粟賑饑﹐官府榮之冠帶爲義民﹐而興以逸齋自號。晉江陳琛銘其墓曰「翁語我逸。潘尼正悅松泉之便﹐陸魯望任江湖之散﹐亦若得之﹐未見其淸也。其人境無車馬之喧﹐見南山有悠然之適﹐斯深於逸矣。間有語及求田問舍事﹐翁艴然曰﹕『我眞田舍翁耶﹗旣知我逸﹐何混我俗﹗』」

李炳

感化里人。賦性剛毅﹐樂善好施﹐造橋﹐立義冢。年九十二。

林昌

赤嶺人。不習書史﹐而骯髒有機智。所居地﹐舊多患寇。寇至﹐則舉族逃竄山谷中。昌出資財﹐築樓十仞﹐基墻髙厚﹐中列正樓﹐外樓四繞﹐倉囷﹑井臼﹑爨甑﹑牀凳之屬皆具。急則男女入樓﹐正樓居女﹐外樓居男。正樓制度如家室﹐外樓具穿窗孔﹐可以開弓發銃炮﹐外溝三丈許。度藺石﹐渠答所宜。嘉靖中﹐白葉阪寇至﹐其酋環樓覷望﹐不得施攻﹐大服昌所爲﹐使人謂昌曰「林公豪俠長者﹐吾願見之。」昌與隔水相見﹐各出饋餉﹑酒食相遺。酋語昌曰「公樓甚堅﹐吾以火箭遠射﹐則柰何﹖」昌曰「吾堡中溝水穿通﹐車戽提灌不乏人﹐立撲之矣。」酋嘆息去。

末年﹐倭寇猖獗﹐延燒永春及於本縣﹐人皆來樓中避寇。倭聲言攻樓甚急﹐樓中人盡束包走﹐昌課僮耕作若無事﹐獨令人買弓矢火藥﹐募戰手。寇至攻樓﹐連二月﹐昌率眾抵禦之﹐死其四十餘人﹐而樓中人中寇矢者一人而已。久之﹐斃其酋一人﹐寇各領營閉不出。昌曰「恨我少人﹐不然﹐可反攻也。」夜出金募戰手﹐寇已引去矣。人名其樓曰「磬宗樓」。昌年九十餘乃卒。

黃大任字弘叔。三歲而孤﹐後𨿽以次出繼﹐而能孝其嫡母﹑生母﹐恭其兄﹔終身未嘗列坐並行。好義舉。

嘉靖辛酉﹐賊寇諸鄕﹐大任倡造寨堡﹐教民練武﹐縣因請統鄕兵﹐守大深﹑來蘇等隘﹐眾賴以安。有司上功撫院﹐授把總。大任辭曰「吾不忍鄕井罹盜苦耳﹐何以此區區爲﹖」竟棄去。裏有參林山﹐故樵牧所﹐或獻之勢家﹐大任鳩族淸還﹐鄕人至今徳之。令建縣治﹐協力營之。其他橋梁﹑嶺亭﹐多所修築﹐裏

詹仰憲少司寇﹐仰庇弟也。敏智算﹐善擘畫﹐輕財喜費﹐而恥自封。郡邑大夫有興作之事﹐輒求仰憲主治。仰憲於凡木植﹑磚瓴﹑漆髹﹑塗墁﹐踴賤窳良﹐心計目審﹐不失尺寸。工匠執技以從﹐如部曲之隸將帥﹐手足並赴﹐不督自趨。官役仰公帑﹐或不時給﹐仰憲出橐中裝先之。畚鍤小人﹐尢樂從事。所作治具可堅久﹐而家資爲損減。郡邑大夫善仰憲佐公家急﹐親禮過當。仰憲又交遊諸公﹐歡洽無間﹐時時解紛持平於親友間﹐所以賑饑濟貧﹐惟力是視。窶子饑人﹐天且父之。

仰憲所爲郡邑治工作﹐不可勝數。其大者﹐在新文廟﹐繕泉城﹐修洛陽橋﹐作嶽神祠﹐塔澑石之灣以綰泉城風气。仰憲死﹐他日郡城崩﹐學捨圮﹐橋梁頹﹐泉人嘆曰「無詹公矣﹗」

梁大磐光徳里人﹐克家世孫也。幼失怙恃﹐長而慷慨﹐樂義好施﹐孝弟天性﹐論文不倦﹐與黃質中﹑廖傑二封君爲莫逆交。凡親朋有難﹐竭力排解﹔貧窮不能喪葬﹐出資與之。邑令屢舉鄕賓﹐不受。郡人會﹑狀莊際昌有贊云「誠徳不漓﹐希文是企﹐忠孝家傳﹐我翁繩志。」年八十三。子華第﹑圖河﹑耀第﹐俱庠生﹐諸孫等多列學校。

皇淸

李先春

陳九府

周思彥

張有勝

王中夏

李夢植

李先春字克建。號念次﹐少聰明倜儻﹐善通達古人事。父嘗以非辜淹圄﹐先春年十二﹐詣問官哀訴﹐郡守奇其對﹐破械出之。稍長﹐治什一﹐慷慨重然諾。性喜書﹐且愛儒者﹐不靳解推。值山海煽虐﹐所在劫質﹐每傾囊營贖﹐全活甚眾﹐拜恩去都不廉誰里人。有南安洪氏女陷賊﹐先春以重賂贖回﹐女父陷他賊﹐先春季子又以計脫之。父子生還﹐各言所自﹐乃知父活女命﹐子脫父生﹐殆世行其徳者。故海派疊至﹐而近鄕爭投求拯﹐以麗乎生地。

所居鄰界漳平﹐兵燹後大饑﹐先春立賑法﹐施糜與米﹐遠近爲差﹐「李太公生我。」今猶傳之不衰。至其捍禦寇盜﹐家爲部署。賊千百過境內﹐垂戟雁行﹐枌社數十里﹐蔬艸獨靑。賊張六角嘗率眾圍寨﹐先春請兵邑令。令曰「必報章。」先春曰「報章下﹐休矣﹗願假庫中錢﹐出約市人並民壯﹐可行也。」令許之。先春遂將向賊。賊設伏﹐先春諜知﹐張兩翼﹐夾擊之。賊奔亂流渡﹐因縱擊﹐淹死者十之三﹐負金完師報績於令﹐令大悅。自是安邑兵爲諸縣冠。值夏熟﹐賊又糾八千人入裏大刈﹐先春選壯士五百餘﹐定爲吉賞﹑凶賞﹐冒夜撼營﹐斬獲無算﹐賊遁去﹐鄕人徳之。

先春豁達大度﹐善積善散﹐終其身不作一畝之宮。其至性俠烈有過人者。子日燝﹐貢生﹑通判﹔兆慶﹐貢士。貤封。兆慶子光地庚戌成進士﹐讀中祕書﹐人謂式榖之極云。

先春﹐朴庵五世孫也。豪邁施濟﹐眞不愧乃祖風。

陳九府崇善里人也﹐性孝友而惇詩書﹐訓兒孫﹐以六行篤親卹煢﹐言足重﹐行足欽﹐爲善於鄕﹐足迹不履公庭。年七十有五。邑令每舉鄕賓﹐不受。子士云﹑曾孫命錫等﹐列於庠。

周思彥龍興人﹐性慷慨而兼朴篤。晚學濟人術﹐嘗施藥﹐活人甚多。邑令林得蘭﹑學官鄭楚勛﹐額匾以贈。嗣後邑令屢重焉。

張有勝新康裏大坪人﹐聖行之裔孫。賦性孝友﹐年七十餘﹐淳朴儒風。通學舉鄕賓者三﹐避名固辭﹐惟林泉是適。邑令關弘異髙其行﹐署扁云「徳重鄕閭」。子光猷﹑嗣琨均遊泮。

王中夏長泰里人。審知二十六世孫﹐邑庠儒之胞弟也。幼而穎異﹑篤學﹐屈於數奇﹐設教授徒。以孝友立身﹐以忠信誨人。淳雅足風﹐重於閭裏。屢舉鄕賓不受﹐壽九十一。子團觀亦淳厚尙古﹐良醫濟人。今康熙十二年春﹐舉鄕賓。邑侯謝宸荃贈扁曰「江左淸標」。

李夢植感化里人。太史光龍之猶子也。四歲失怙﹐有至性﹐見母洪氏冰檗孤貞﹐輒哀愴動人。稍長﹐與伯﹑仲及季怡怡奉母﹐咸謂苦節之報。

夢植頗積腴﹐輕財好施﹐追祖旌義森懿迹。辛丑﹐海澨播遷﹐繼甲辰潦災﹐比歲大祲﹐流寓多煢瘁﹐夢植分給舉火﹐如是者數年。死不能葬者﹐施棺木以百計﹐且籍具姓名﹐追薦冥福﹐生死沾恩﹐豈望報哉。至若砌石梁大﹑小十餘首﹐民不病涉。築仄路以便行旅﹐蠲荒租以蘇貧佃﹐而更蓋祠廡﹐贖祀業﹐建覺亭﹑葺頹剎﹐尊祖敬神﹐尢種種播諸口碑。耆民僉舉善人﹐前令楊貞旌廬示獎。今令謝宸荃錫賓筵﹐贈扁曰「仙源碩望」輿論所推﹐鄙薄者或聞風而興乎。

徽閨

明

林玉修

何觀奴

詹氏

李純香

林氏

李玉眞嫡媵蔣

氏黃大娘

林謝雙節曁許宗恬

黃氏二人林

氏

黃愛玉

亡名氏一人陳大娘李

氏

葉坤隨

王氏二人

謝添娘鐘

氏

徐氏

謝氏

林玉修庠生詹琎妻也﹐琎卒﹐子淸在𦇤褓﹐源方娠五月﹐琎父母憐玉修貧苦﹐諭使再醮﹐哀慟不已﹐曰「有二度媳婦耶﹖」源後登第﹐事聞旌表。

何觀奴陸大妻。十六﹐歸大。未幾﹐大卒﹐矢志持家﹐事姑教子。

詹氏

楊魁傑妻﹐崇信里人。魁傑以溺死﹐詹年二十三﹐哭三日﹐得屍歸﹐葬如禮。姑憐其少﹐諷之重行﹐堅志不攺﹐孀居五十餘年終。

李純香感化里人﹐晉江林泗妻。年十九﹐泗來贅其家﹐甫五旬﹐因歸省病劇﹐信至﹐純香徬徨終夜。明日﹐馳夫家﹐泗死矣﹐伏屍傍哭不絕聲﹐絕水漿者七日。姑彊之﹐進少許。及卒哭﹐夜昏梳沐﹐更衣自縊。嘉靖十八年旌表。

林氏

感化里人﹐李仲良妾。仲良妻無出﹐林生子則成﹐仲良及妻卽繼歿。林無所依﹐姑攜幼子與仲良女婿鄭存忠同居。時年方少﹐因自割其鼻以全節。後則成洪武初薦舉人才。

李玉眞者李森女﹐晉江庠生王桓妻﹐而洪氏﹐玉眞之媵也。桓卒﹐玉眞年二十﹐所生二子燫﹑熺皆幼。未幾﹐燫復殤﹐玉眞母諷之攺志﹐玉眞引刀自刎﹐洪氏趨前抱持之﹐遂從玉眞守節撫孤﹐其後各年六十餘卒。熺爲學官﹐好禮淳厚﹐有名學士間﹐而二節久不得聞。鄕人爲李氏易名曰「冰介」﹐洪氏曰「節介」。至萬曆二十三年得旌表。

蔣氏

南安人﹐長泰裏黃鷟妻。鷟家世單弱﹐蔣年二十二﹐未子﹐則薦妾於鷟以廣嗣續。佐鷟爲義﹐施行於人﹐樹功於冥。亡何﹐生子大本﹐而妾亦生子大任﹐蔣均哺啜之。亡何﹐鷟歿﹐蔣又均教育之﹐遣大本入莆從林兆恩學﹐歸而問之﹐而並有悟爲學之旨﹔而大任使習武事﹐卒從軍有功。其卒也﹐大本﹑大任欲以其節聞﹐輒抑之﹐有司亦莫之聞也。

黃大娘黃鷟女也。妻詹鳳翔﹐年十八。翔善病﹐大娘事之甚謹。不五載﹐翔歿﹐娘年二十三﹐遺孕七月﹐對夫靈自矢曰「所不死者冀一脈爾﹗」已﹐生男﹐貞靜撫孤。兄弟六人同居﹐絕不聞其聲﹐卽妯娌罕覯面者。後子麟爲邑庠﹐輒召誨之曰「吾不死爲汝﹐善自愛也。」

林氏

黃代妻。適代未子﹐爲置妾龔﹐生子琮而代卒﹐林時方二十有七。琮娶婦謝﹐生二子﹐琮又卒。謝氏遇劫賊﹐被執死之﹐時年二十有六。林撫孫睦族﹐捍衛外侮﹐有丈夫風。後其曾孫願孝爲邑庠生﹐又早卒。願孝婦謝氏育其四歲男﹐又值嘉靖兵荒之季﹐拮據撫孤﹐冰檗終世﹐年八十餘。人稱黃門三節。至曾孫龍標﹐娶許宗恬﹐標多病﹐宗恬妙年﹐卽勸夫置妾林﹐生子師曾﹐甫三歲﹐標歿。亡何﹐林又歿。宗恬勵節秉家﹐愛師曾而教之﹐能不愧三節家聲者也。

黃氏

晉江人﹐詹仰賢妻。年二十四﹐賢死﹐子洪嶽方在𦇤褓﹐輒泣曰「吾念殉夫﹐而忍棄孤﹖」勤儉操作﹐使其孤不隕先業而嚴課督之。入其門﹐內外昆曹以及臧獲﹐無有譁佚偸惰者。年八十餘卒。洪嶽亦有慈孝之行。

林氏妙靑永春大家女﹐感化裏庠生李鏜妻也。笄歸百兩﹐棄華珥﹐椎髻薄飾﹐與鏜篝燈上讀下剌﹐不逾內閾。宗黨婦女咸欽之。年二十八﹐寇掠湖市﹐林氏驚遁﹐至溪畔﹐忽憶被中阿女﹐忙歸返走﹐至故處遇賊﹐以釵簪賄其魁﹐釋之﹐又喊至﹐林氏紿曰「我家穴藏財寶﹐容回取賂。」賊聽之。林氏過黃石潭﹐深十仞余﹐奮躍沈死。三日出其屍水中﹐倚石僵立﹐手持鑰控如故。里人奇之。邑令上其事﹐以待題旌。郡人黃東崖﹑莊任公諸薦紳傳贊﹐詳家乘。氏四世孫日燝﹑兆慶以明經顯﹐五世孫光地現擢翰林編修。

黃愛玉南安人﹐儒士林超南妻。年二十三﹐超南以赴省路沒﹐輿屍至﹐氏奔哭哀慟﹐親爲櫛殮。時值倭警﹐舉家夜遁﹐氏對柩泣曰「寇來﹐吾死柩前矣。」號哭達旦。卒哭﹐自縊房中﹔啟視﹐渾身布素包裹甚密。亦自設座焚香﹐委白袗布裙其上﹐預囑婢春鶯莫令男子近身。其就義合禮也如此。南安會元傅夏器挽詩﹐有「昭哉妻道大﹐年少汝獨膺。節義山嶽重﹐軀命艸芥輕。丈夫負名教﹐女子見精誠」之語。

亡名氏女嘉靖四十一年﹐倭入安海大掠﹐男女被獲﹐故老云「中有一婦﹐姿容甚盛﹐手牽一女﹐背負一兒。賊欲迫之﹐不從﹔恐之刃﹐不動也。賊怒﹐欲斬之﹐引頸受刃﹐罵不絕口。被擄之人﹐莫不嘆傷﹐惜乎不知何氏名也。」

陳大娘永安人﹐謝弘子監生志禮之妻。陳無子﹐娶趙氏﹐育子懷邦。五月趙卒﹐大娘撫長之。志禮卒﹐陳年二十八﹐霜凜金堅﹐資糊口﹐庇風雨﹐莫敢睥睨者。令兪仲章有匾曰「光前裕後」﹐以壽終。子懷邦邑庠﹐舉鄕賓。令夏建寅匾曰「表正鄕閭」。孫有三﹐應鵬選貢﹐尙鵬﹑漢鵬俱入黌宮。閨訓義方﹐緝緝繩繩﹐寧特教子而已哉﹗殆節而賢者也。

葉坤隨邑窮山女也。嫁許志超﹐年十九﹐爲夫婦七月耳﹐志超病死。坤隨坐臥柩側不離次。越三日﹐焚香請告﹐剪發誓死﹐絕飲食者五日﹐姑勸而彊之﹐飲米湯而已。或勸之曰「婦誠自苦﹐顧我等居窮山中﹐幽遐僻昧﹐孰知而推揚之者﹖」隨曰「盡吾心耳矣。」三七之旬﹐悉分簪珥於諸娣姒爲永訣﹐諸娣姒悲不自勝﹐坤隨顏色如常﹐拜舅姑及夫之弟﹐自縊死。萬曆二十一年也﹐事聞旌表。

李氏

感化裏太史光龍胞姐﹐邑庠張問行妻。嫁一載﹐問行卒。氏哭慟骨立﹐五旬縊而從之。有旌表。

王氏

儒士吳鳴明妻。年十六於歸﹐六載明卒﹐僅有遺孤鍾玉﹐甫四歲。矢志柏舟﹐操勵斧臂﹐守玉孤苦﹐節賽冰霜。後玉事王﹐克盡子職﹐內外咸稱。萬曆四十四年事聞﹐匾曰「貞孝足風」。古田訓導吳洪俊﹐卽其孫也。

王氏

南安人﹐依仁裏陳耀聰妻。聰歿﹐氏年二十二﹐遺腹育一孤﹐矢志靡他。與伯氏吉宇共事翁姑﹐菽水益恭。伯亦念無異志﹐視侄猶子。翁甘泉壽九十﹐氏子肇昌與伯氏子庭桂並列邑庠。孫男有八﹐臥龍登武科﹐毓愷等遊泮者三﹐一門團和﹐惇尙詩書﹐皆氏節孝之報。

謝添娘永安里人﹐儒士謝弼卿妹﹐適教諭詹縉翰男庠生詹鹿鳴。夫死不欲生﹐念舅姑在堂﹐家產薄﹐雙親暮年無依﹐忍死守一子。子復死﹐守一孫。茹荼拮據﹐盡婦道以事舅姑。迨二老亡﹐經營襄葬﹐復葬其夫及子。祖宗忌祭﹐俱賴血食。邑令桂攀獎以匾額。年七十卒﹐殆節而賢者歟﹗

徐氏

南安人﹐在坊林彬野之妻。野歿﹐徐年二十二﹐育一遺孤﹐紡績拮據。後孤殤﹐氏煢守終身不渝﹐裏老呈詳明﹐攝篆令馮文伯匾其額云「豎倫培節。」

鐘氏

在坊人﹐萬曆乙卯科孝廉林鳴盛之妻。自於歸克盡婦道。鳴盛登賢書﹐而氏勤儉不渝。未幾﹐夫歿哀毀﹐無子守節﹐且營積葬祭﹐以終其身。

謝氏

永安里人﹐崇禎已卯科龔貞妻﹐邑廩生謝國守侄女。夫歿﹐盡喪禮﹐蔬水茹苦。至卒哭﹐從容就死﹐面不攺色。邑侯施酬素率學博﹑縣尉躬奠﹐匾曰「夫賢婦節」。經詳兩院。郡人比部秦鍾震挽詩云「玉樓君趣轡﹐魂夢案眉齊。粟璧灰生戀﹐貞冰破死迷。何悲黃鵠寡﹖休恨杜鵑啼﹗明詔方褒節﹐並垂靑史題」。

皇淸

洪氏

殷氏

黃氏

吳氏

連氏

洪氏

南安翁山人﹐感化裏李蜚碧之妻。蜚碧性豪宕﹐承先產余不爲家﹐饔飧悉洪氏辦治。姑耄而病﹐日必索冥楮蔬炙薦戶竈﹐氏勉供無怠。年二十餘而寡﹐四雛一姑與身爲六口﹐虛無斗儲﹐氏卒瘏取諸十指。織屨辟纑擔薪舁水﹐凡苦作一十五年﹐四雛始偉然釋母之憂。上世有掛逋倉粟﹐誅負者無寧歲﹐忍饑節縮﹐或傾筐授之。伍伯感其誠﹐不復至。平居詔諸子曰「吾不能致汝等於學﹐景行祖徳﹐烏在不可勉也﹖」今四子嶄然樹立﹐仲夢開能殺賊障鄕裏﹐叔夢植﹐好行徳布施﹐郡邑所重﹐上官爭禮之。宗人以洪氏爲母師。

殷氏

永安里人﹐在坊儒士柯仲之妻。嫁未逾年﹐仲歿。越七日﹐殷自縊﹐姑泣救之。邑亂﹐有材官朱姓者﹐彊委禽﹐殷乃蓬跣衰服﹐號哭於縣庭。令徐騰鯨憫其貞﹐取橐金償解之。數日﹐遂經死。年二十有一。縣旌匾曰「柏舟再詠」。

黃氏

在坊人﹐庠生彭元化弟元上之妻。年十九於歸﹐二十一歲孀居冰玉﹐事老姑能孝﹐處家人能敬。侄兆閬復殤﹐節守益勵﹐勤苦薄積﹐買地葬夫﹐通衢翕然共稱焉。

吳氏

在坊人﹐廩生華緗侄女。嫁崇善裏郡庠傅嘉祚﹐生一子三歲而祚歿。祚有老母﹐氏年十九﹐矢志謂人曰「佘殉夫易耳﹐柰姑與子何﹖」乃婦姑子母相依爲命﹐𨿽遭寇亂﹐而事老姑﹐營舅墳﹐葬祭無廢。教子作楫列邑庠﹐內外咸稱孝節云。

連氏

新溪里人﹐翁懿宗妻﹐教諭日新侄女﹐年三十寡﹐守一子肇基﹐娶婦施五娘﹐二十八歲又寡﹐遺腹生一孫﹐長娶黃氏﹐生一曾孫﹐旣而孫及曾孫繼殞﹐立嗣﹐三寡相守﹐葬四世墳﹐賴以血食。連氏六十九卒﹐施氏年七十餘﹐里人嘆而悲之。

﹝《安溪縣誌》卷之八終﹞●卷之九風俗人物之六

《安溪縣誌》卷之九

風俗人物之六

問禮

聖節慶賀

前期一日﹐縣官率僚屬﹑生員﹑吏典人等﹐具龍亭儀仗鼓樂習儀龍津觀畢﹐設龍亭香案於公廳﹐列儀仗於露臺上﹐設鼓樂於露臺下﹐各東西向。是日淸晨﹐官員人等序列露臺下﹐行四拜禮﹐班首官升自東階﹐詣香案前致辭。祝贊畢﹐復位四拜﹐然後搢紳舞蹈山呼﹐又四拜而退﹐致辭云「福建泉州府安溪縣某官臣某等﹐荷國厚恩﹐叨享祿位﹐皆賴天生我君﹐保民致治﹐今玆聖誕﹐聖壽益增﹐臣等下情﹐無任欣躍﹑感戴之至﹗」

正旦長至

慶賀蓋與聖節同﹐惟致詞易「聖誕」爲「正旦」﹑爲「長至」云。

千秋節慶賀

前期習儀及淸晨行禮﹐俱與前同﹐惟祝贊後不舞蹈﹐山呼行四拜禮而退。致詞云「玆遇皇太子殿下壽誕之辰﹐臣某等敬祝千秋壽。」

開讀

凡開讀﹐詔赦將至﹐具龍亭彩輿﹑儀仗鼓樂﹐出郭迎候。朝使旣至﹐下馬親捧詔書置龍亭中﹐南向﹐退立於龍亭東。眾官具朝服﹐北向﹐行五拜三叩頭禮。訖﹐眾官及鼓樂前導﹐朝使上馬於龍亭後﹐行至衙門外下馬﹐隨龍亭後由中門入至廳﹐立於龍亭之東。眾官排列﹐樂作﹐行四拜禮﹐樂止﹐使者取詔授開讀﹐禮生跪受﹐捧詣開讀位﹐宣讀。訖﹐仍捧授朝使置龍亭中﹐眾官四拜﹐舞蹈山呼﹐又四拜。班首官詣龍亭前跪問曰「聖躬萬福﹖」朝使鞠躬答曰「聖躬萬福。」眾官乃退易服﹐就後廳見朝使﹐行兩拜。禮畢﹐復用鼓樂送詔於官亭。

鞭春

每歲先期造春牛﹑芒神於東嶽宮。「立春」前一日﹐各官常服輿迎至縣儀門外。土牛南面﹐芒神在東西向。至日淸晨﹐陳設香燭﹑酒果。各官具朝服四拜﹐班首官奠酒者三﹐復位又四拜。各官執彩仗排立兩旁﹐長官三擊鼓畢﹐偕各官環擊土牛者三﹐遂碎而退。

日食救護

前期設香案於露臺上﹐設金鼓於儀門內﹐兩旁設各官拜位於露臺上﹐俱向日。至期﹐陰陽官報日初食﹐各官具朝服﹐行四拜禮﹐皆跪﹐執事者捧鼓﹐詣班首官擊鼓三聲。眾鼓齊鳴﹐候報復圓﹐乃四拜而畢。

月食救護與日食同。

新官到任

凡新官赴任﹐未到城一捨而止﹐官屬及父老人等﹐相率出城來會。令灑掃應祀神祗祠宇﹐預備牲醴﹑祭儀﹐以俟謁告。比至城外﹐齋宿三日。第四日﹐父老人等導引入城。徧謁諸祠廟﹐禮房吏陳設牲酒等物﹐新官與同僚各以班立﹐行四拜禮。新官諸神位前酌酒行初獻禮。執事者讀祝云「維某年某月某日某官奉命來官﹐務專人事﹐主典神祭﹐特與神誓﹐神率幽冥﹐陰陽表裏﹐予有政事未備﹐希神默佑﹐使我政興務舉﹐以安黎庶﹔予儻怠政姦貪﹐陷害僚屬﹐淩虐下民﹐神其降殃。謹以牲醴致祭﹐神其鑑知。尙饗﹗」讀訖﹐俯伏而興。亞獻﹑終獻﹐皆如初儀。遂四拜而退﹐導引至本衙前﹐具公服﹐從中道入於露臺上﹐望闕行五拜三叩頭。禮畢﹐乃升廳排衙﹐報時押公座。畢﹐易便服而坐。令屬人等﹐自卑而尊﹐以次參見。次首領官見畢﹐然後同僚行相見禮﹐乃諭僚屬曰「朝廷設官置吏﹐欲行敬神卹民﹐親賢遠姦﹐興利除害。某不敏忝玆重任﹐尙賴一二僚屬及邑中長者﹐匡其不逮﹐庶免後艱。其四境之內﹐利有當興﹐獘有當革者﹐某等當共勉力爲之﹐以安黎庶。」諭畢﹐署押公文。處置公事訖﹐將所祭牲醴與官屬父老享飲而退。及九年任滿﹐仍具牲醴﹐率官屬父老人等辭廟致祭﹐就以祭物出郊﹐餞別而去。

祭先師

釋奠

祭用春秋仲月上丁﹐以所在長官行三獻禮﹐教官分獻。

齋戒

前期三日﹐不飲酒﹐不茹葷﹐不弔喪問疾﹑不聽音樂﹑不理刑名。散齋二日﹐沐浴更衣﹐宿於別室。致齋一日﹐宿於祭所﹐惟理祭事。

祭器

祝版一﹐爵一百五十七﹐鐙五﹐鉶二十﹐簠簋各四十一﹐籩豆各一百八十四﹐酒樽五﹐篚九﹐牲匣八﹐酒樽案三﹐大﹑小方盤二百二十一﹐香案十七﹐香鑪四十五﹐燭臺四十五對﹐供桌四十三﹐毛血盤八﹐盥洗盤架各三﹐帨巾﹑冪巾各三﹐酌酒杓三﹐釜八﹐滌牲桶八﹐庭燎隨用。

省牲

羊二﹑豬一﹑鹿一﹑兔十。

陳設祭器先聖﹕位設鐙一﹑鉶二﹐兩簠簋﹐八籩豆。實以大羹和羹﹐黍﹑稷﹑稻﹑粱﹑榛﹑菱﹑芡﹐鹿脯鉶鹽﹐槁魚棗栗﹐韭菁芹筍菹醯鹿兔魚醯。牲﹐以一羊﹑一豬﹐帛一篚﹐酒三爵。四配﹕每位設鐙一﹑鉶二﹐簠簋各一﹐籩豆各六﹐實以大羹和羹﹐黍稷栗菱﹐鹿脯鉶鹽﹐槁魚棗菁﹐芹筍菹鹿兔魚醯。牲﹐其一羊一豬﹐各拆爲四盤﹐奠帛各一篚﹐獻酒各三爵。十哲﹕每位設爵一﹑鉶一﹑簠簋各一﹑籩豆各四﹐實以和羹黍稷鉶鹽棗栗鹿脯菁芹菹﹐鹿兔醯。牲﹐以二豬拆爲十盤﹐奠帛東西各一篚﹐獻酒各一爵。兩廡各四位﹐設爵四﹐簠簋各一﹐籩豆各四﹐實以黍稷鉶鹽﹑棗栗鹿脯﹑菁芹菹﹑鹿兔醯。牲則東廡用一豬﹐拆爲五十四盤﹐西廡用一豬﹐拆爲五十五盤﹐奠帛東西各一篚﹐獻酒東西各一爵。舞用六佾。

祝文

某年歲月日﹐福建泉州府安溪知縣某等﹐敢昭告於至聖先師﹗惟至聖先師徳配天地﹐道貫古今﹐刪述六經﹐垂憲萬世﹐惟玆仲春﹝秋﹞﹐謹以牲帛醴齊﹑粢盛庶品﹐式陳明薦﹐以復聖顏子﹐宗聖曾子﹐述聖思子﹐亞聖孟配。尙饗﹗

儀注

迎神四拜﹔初獻奠帛﹑讀祝﹔亞獻﹑終獻﹐分飲福﹑受胙﹐再拜﹔撤饌﹑送神﹐四拜﹔望瘞﹐禮畢。

鄕飲

洪武十一年﹐頒儀令﹐每歲孟春之望﹐孟冬之朔﹐官行於學宮﹐士庶行於各鄕。其學宮行禮﹐以知縣爲主﹐選鄕之年髙有徳﹑眾所推服者一人爲賓﹐其次一人爲介﹐又其次爲三賓﹑爲眾賓﹐以本處致仕官徳位稍尊者爲僎。擇一人爲司正﹐今以訓導爲之。二人通文字者﹐讀律誥。各鄕則以里長或糧長爲之主焉。前一日﹐執事者於儒學明倫堂設賓位於西北﹔主位於東南﹔介位於西南﹔僎位於東北﹔三賓位於賓西南向﹔眾賓六十以上者﹐位於堂西序東向北上﹔五十以下者﹐位於堂西階下﹐東南北上﹔寮屬位於堂東序西向北上﹔司正位於南北向。至期﹐主人及僚屬肅賓於庠門外﹐賓至相揖而入﹐至中門又揖而入﹐至階又揖﹐三讓而後升堂。主東賓西﹐相向再拜。各就位﹐堂上者坐﹐堂下者立。司正酌酒﹐詣揚觶位﹐賓主以下皆起拱立﹐司正乃舉觶揖而言曰「恭惟朝廷﹐率由舊章﹐惇崇禮義﹐舉行鄕飲﹐非爲飲食。凡我長幼﹐各相勸勉﹐爲臣盡忠﹐爲子盡孝﹐長幼有序﹐兄友弟恭﹐內睦宗族﹐外和鄕黨﹐毋或廢墜﹐以忝所生。」乃飲酒授觶﹐復揖而退。賓主以下皆坐﹐執事者供酒饌﹐三行後﹐諸生鳴鐘鼓﹐歌《鹿鳴》《四

牡》《皇華》三詩﹐主酌酒獻賓﹐再拜而退﹔賓酌酒酬主﹐亦再拜而退。執事者由介而下﹐以次斟酒於席﹐皆飲訖﹐供湯三品。畢﹐撤饌。賓主以下皆起﹐東西相向再拜﹐送賓﹐仍三揖而出。

鄕射

洪武三年八月十八日﹐節該欽奉聖旨﹕「今後各府州縣儒學訓誨生徒﹐每日講讀文書罷﹐於學後設一射圃﹐教學生習射﹐朔望要試過﹐其有司官閒暇時﹐與學官一體習射。若是不肯用心﹐要罪過。欽此。」本縣射禮久廢。嘉靖戊子﹐聶豹令生員習禮於省城養正院﹐又奉提學副使髙賁亨《教條》﹐尢加意於射禮。

以上載《嘉靖壬子志》﹐蓋慮儀節久疏﹐一遇行禮﹐須索案牘﹐故詳記之﹐亦見前輩周愼之意﹐今錄如舊。

﹝《安溪縣誌》卷之九終﹞●卷之十風俗人物之七

《安溪縣誌》卷之十

風俗人物之七

徵文

記

五代初建安溪縣記

詹惇仁﹝後周始令﹞

夫萬戶而置郡﹐千戶而置邑﹐古制也﹐泉之爲郡古矣。小溪場西距漳﹑汀﹐東瀕溟海﹐乃泉之一鎭守也。地廣二百餘里﹐三峯玉峙﹐一水環回。黃龍內顧以驤騰﹐朱鳳後翔而飛翥。土之所宜者﹐桑麻谷粟﹔地之所產者﹐獐麈禽魚。民樂耕蠶﹐冶有銀鐵﹐稅有竹木之徵﹐險有溪山之固。兩營之兵﹐額管二千餘人﹐每歲之給﹐經費六萬餘貫。地實富饒﹐是豈不足以置縣歟﹗

惇仁奉命以來﹐視事之始﹐旣嘉山川雄壯﹐尢喜人物夥繁﹐思築而縣之﹐乃以狀請於郡太守。未幾而報可之令下﹐增割南安近地﹐新揭淸溪美名。敬奉以還﹐大懼弗稱。矧新邑發岡自乾﹑亥而來﹐轉勢從辛﹑兌而入。向丙﹑己以奉離明之化﹐流寅﹑甲以伸震疊之威。左環右接﹐如抱如懷﹔前拱後植﹐若揖若拜。析爲四鄕一十六里﹐通計一邑幾三千餘戶﹐梓列以圖﹐卜契我龜。當三農收斂餘暇﹐適二營番戍休閒。便近之戶﹐役止三日﹐而民不告勞﹔築作之工﹐計不逾年﹐而兵不殫用。崇門豎樓﹐所以嚴其勢﹔繩廊周宇﹐所以處其吏。屋不華而加壯﹐寢僅足以爲安。居民鱗次﹐雍雍然以和﹔官廨翼如﹐濟濟而有辧。由陸而至者﹐必出其途﹔自水而運者﹐會流於下。坐肆列邸﹐貿通有無﹔荷畚執筐﹐各安職業。土沃而人稠﹐風淳而俗朴。眞東南形勝之地﹐實疆埸衝要之區也。初經營於顯徳大火之首冬﹐遂落成於明年小春之下浣。苟完苟美﹐不至侈矣﹔曰庶曰富﹐又何加焉﹗

其柰地華人質﹐業儒者寡﹐是豈教有未及者歟﹐殆亦習俗有待而化者歟﹗豈知夫秦奢魏褊﹐俗若未易以轉移﹔伯淸惠和﹐聞者尙能以興起﹔顧在上之人所以作之者如何耳。惇仁不能遠引古者之說以爲諭﹐請以鄕邦之事而昌言之﹐可乎﹖爾閩之初﹐人未知學﹔自常公觀察以來﹐有歐陽四門者出。豈曰彼能而我否﹐孰謂昔有而今無﹗蓋未然者﹐猶有所待而然﹔未至者﹐當有所勉而至。齊變至魯﹐魯變至道。盛事鼎來﹐以答山川之靈﹔雄名日起﹐以續龍虎之號。曰教之﹐令固不敢不勉﹔而從令之教﹐爾邑之人當交相勸勉﹐以副令之願望。猗歟休哉﹗丙辰十月甲辰記。

淸隱

堂記

詹惇仁

淸源之西﹐逾百餘里﹐有地曰淸溪。去邑之西﹐又逾百餘里﹐有山曰佛耳。峭絕髙大﹐遠跨三鄕。有田可耕而食﹐有山水可居而安。予旣卜而築之﹐爰取淸幽之義﹐榜所居之堂曰「淸隱。」

若夫煙收雨霽﹐云捲天髙﹐山聳髻以軒騰﹐風梳木而微動。殆若曉妝睹鏡﹐夜籟沈聲﹐寒泉聒耳﹐戛玉鳴琴。非宮非羽﹐五音不調而自協﹔不絲不桐﹐五弦不撫而自鳴。此其所以爲淸者也。

然與其適於耳目之外﹐孰若得之胸襟之內﹖春而耕﹐一犁雨足﹔秋而斂﹐萬頃云黃。饑餐飽適﹐遇酒狂歌﹐或詠月以嘲風﹐或眠云而漱石。是非﹑名利﹐榮辱﹑得喪﹐皆不足爲身心之害﹐此又所以爲眞淸者也﹐宜乎斯堂以淸目之。

書丞

廳壁

記

陳宓﹝宋令﹞

親民莫如令﹐由漢以來﹐必置丞以貳之。曰丞者﹐贊助正救之云耳。令有疑必咨於丞﹐丞有言必忠於令。事或便民﹐議而行之﹔少有不便﹐止之惟恐或後。可否相濟﹐不立私見﹐惟是之歸。丞苟得人﹐令亦寡過。然則丞之任不輕矣﹗

安溪地逾百里﹐僻遠而民貧。令於民事﹐固當究心﹔丞於邑事﹐尢不當坐視而不之告也。然居是職者﹐往往參而關市之徵﹐曰「吾能寬民薄稅足矣」﹐至於邑事弗理﹐則曰「非我也」。如是而曰「不負丞」﹐可乎﹖

書主簿廳壁記

陳宓

安溪爲邑幾三百年﹐司簿領者固多賢士﹐寓處壁記不立﹐漫莫可考。時傳充員逾歲﹐復廨宇於縣治之西﹐宗學教授陳徳一槪記其事矣﹐問先後名氏於耆老﹐才得二十人。竊謂居是官者﹐往往卑之﹐玩歲愒日﹐不屑以事業自見﹔況窮山小邑﹐益不足起其怠。是豈設官之意哉﹗

勾稽之事於民最切﹐民之休戚在貳﹐歲之出入在簿﹐書吏並緣爲姦﹐特原於此。苟吾愛民之心不至﹐憚勞好佚﹐其害有不可勝言者﹐而以官卑自恕可乎﹖

按﹕此文舊志皆載宓作。味「時傳充員逾歲」六字恐是主簿趙時傳所作。

惠民

藥局

記

陳宓

安溪視諸邑爲最僻﹐深山窮谷﹐距縣有閱五六日至者。又气候多燠﹐春夏之交﹐雨淖則河魚腹疾﹐旱則瘴痞作焉。俗信巫尙鬼﹐市絕無藥﹐有則低價以貿州之滯腐不售者。貧人利其廉﹐間服不瘳﹐則淫巫之說益信。於是有病不藥﹐不夭閼幸矣﹗詩曰「藍水秋來八九月﹐芒花山瘴一齊發。時人信巫紙多燒﹐病不求醫命自活。」嗚呼﹗獸且有醫﹐而忍吾赤子誕於巫﹑愚於賈哉﹗

嘉定庚午冬﹐爲和劑局於中門之內。招明醫一人﹐躬診視﹑修制之事﹔吏一人佐焉﹐掌凡出入之籍﹔工一人﹐供凡役。創惠民局於大門外﹐一吏掌之﹐月一易﹐所以佚其勞﹑革其姦也﹔主簿兼督之﹐所以重其事也。

夫長民使民有疾無醫﹐有而不備﹐何以爲心乎﹗後之君子﹐孰無是心﹗惟以是爲民命所系﹐敬而無忽﹐務廣本朝仁民之徳﹐而不屑屑於計利﹐則不獨人享其福也。天地鬼神﹐不可欺也﹐實可畏也。本錢五百緡﹐歲取贍安養院之餘者入焉。

安養

院記

陳宓

古者鰥寡﹑孤獨﹑疲癃﹑殘疾﹐皆上所養也。明詔州﹑縣立安濟坊﹑居養院﹐實三代遺意﹐州﹑縣奉承﹐職所當舉。

安溪距城百里﹐計絕一隅﹐地無重貨﹐商旅不至﹐惟貧困無聊之民﹐僦力執事﹐往來山谷間。地勢幽阻﹐秋冬之交﹐病作相望﹐倀倀無所棲。其或得托廬以息﹐而居人恐其或死累已﹐驅去之惟恐不速。以故羸困顚頓﹐往往不免﹐官無由知。

宓來玆一年﹐日所傷惻﹐乃相地於近縣西南﹐立屋十四間﹐庖湢粗備﹐名曰「安養院」以待之﹔擇忠厚者二人謹視之﹔取廢寺之粟﹐歲若干石以粥之﹔爲惠民局於邑東以藥之﹔病愈則裹糧以送之﹔不幸有故﹐則棺殮以葬之。盡心所及﹐盡力所爲﹐庶無負聖天子仁民之意。

嗚呼﹗民﹐吾同胞﹔令﹐又其司命者也。使至於此﹐罪將安歸﹗宓始不足爲﹐其罪固已多﹐第勉勉以補過於後﹔後之君子﹐至於廣其所不及﹐豈若宓之不勇以致悔哉﹗於是書之以俟。

宋令黃堅叟重建鼓樓記

余克濟﹝邑人﹞

方唐之季﹐是邑僅以場名﹐至保大中始攺爲縣。時則淸隱先生詹君肇基此土﹐首披荊棘以創縣治﹐𨿽仿佛古子﹑男之制﹐而間關艸昧﹐百度猶闕。

我宋龍興﹐版圖混一﹐膺民社之寄者﹐皆奉天子之命而來。訊之圖諜﹐蕭君仁憲而下﹐增敞舊址。至於吳君在木﹐以縣前地形髙仰﹐乃平而就下﹐建鼓樓於其上﹐俾四承之會﹐順流而南﹐自此風气以開﹐民物丰阜。

近世得人﹐邑治之中﹐百廢具舉。於是公堂有宇﹐旣已鼎新﹐敕書有樓﹐又嘗再葺。惟鼓樓日兩衙﹐夜五漏﹐所以宣徳而聳觀聽者在是﹐歷年滋久﹐東傾西墜。

嘉熙四年冬﹐三山黃公堅叟來宰玆邑﹐以爲闕典。明年鳩工度材﹐卽冬至之日始事﹐盡撤朽腐而新之﹐又明年冬十月畢工。正樓居中﹐挾樓旁翼﹐二亭兩峙﹐東爲「宣詔」﹐西以「觀民」。材木魁梧﹐勢面雄壯﹐傑出乎溪山之上。篆縣額者﹐蘇潮文瓘也。

宋令鐘國秀重修大成殿記

梁椿選﹝晉江寓賢﹞

咸淳元年春﹐上饒鍾侯來領縣事。仲秋釋奠﹐將徹饌﹐微聞殿宇騞騞有聲﹐心甚恐﹔竣事亟往視﹐則棟橈矣。召諸生告之曰「禮殿蠹腐如此﹐無以植教基﹐柰何﹖」諸生曰「姑補葺。」侯不可﹐命撤之。捐金爲倡﹐授匠指畫﹐僚佐邑屬曁職事員秩致助有差﹐學長蘇君巍等分董其役。舊址增髙二尺﹐兩廡各廣拓如之。棟宇崇宏﹐像設儼備。始事於是歲之臘﹐明年夏五月訖工。蘇君令諸友請記。

惟我朝以儒立國﹐重道右文﹐尊崇先聖先師﹐秩之祀典﹐是豈徒循舊比哉﹗上下四方之宇﹐往古來今之宙﹐非此一脈行乎其間﹐人之類殄久矣﹗夫子之道﹐固不以廟興廢爲存亡﹔然示學者之依歸﹐尊正傳之宗主﹐賴有此耳﹗

今爲吏者﹐惟知汲汲簿書期會之間﹐上以督責爲功﹐下以取辦爲能﹐至有漠然視學校爲傳捨﹐聖師之居﹐頹敝摧壓﹐漫不之卹。風俗日卑﹐人才日陋﹐莫有知其故者。鍾侯於邑焦熬﹐不憚撙節﹐興此巨役﹐是則可書也巳。

宋令李著建美報亭記

﹝卽今社稷壇﹞

錢師尹﹝縣尉﹞

紹興丙子之夏﹐令尹李公來治是邑。旣視事﹐言於僚寀曰「出治之序﹐莫先於學校﹐尢莫重於社稷。是邦凋敝之久﹐二者圯而弗修﹐其無乃曠於吏治﹗」邑尉錢師尹贊之曰「韓吏部有言﹕『天下通得祀者﹐惟社稷與孔子。』句龍﹑棄以功﹐孔子以徳。今學校﹑社稷之未修﹐上無以稱國家崇徳報功之意﹐下無以慰士民之望﹐二者誠爲切務。」公曰「諾﹗然是二役也﹐不可以並作﹐子爲我以次董之。」其冬先葺黌捨﹐僕者興﹐缺者補﹐釋菜鼓篋﹐誾誾可觀。越明年冬﹐乃致功於社稷。除蓁蕪﹐周峙墉﹐幹二壇﹐崇新特﹔因舊址復爲三壇於側。西向南上﹐風雨雷師位焉﹐所以省役而便民也。攻位旣成﹐旁列茂松﹐前植細柳。有亭屹然﹐以處禮官﹔檐楹翼之﹐以待執事。禮行事舉﹐農益知勸﹐公乃命以「美報」揭亭之額。

夫春祈秋報﹐祀有常典﹔丰凶旱溢﹐歲無常數。今獨以報待神﹐則公之畱意斯民﹐願其歲享屢丰之樂﹐蓋可見矣。又況藍溪之陰﹐鳳山之陽﹐縣治居之﹔而斯亭之作﹐乃當鳳咮之上﹐巖壑環繞﹐有以占一方之勝槪﹔而亭之篆額﹐得公妙筆﹐雄健奇偉﹐又有以增一亭之佳致。其賞心快目﹐殆若神物祕藏﹐久而不發﹐以待公之來也。所宜遵仰景貺﹐年谷順成﹐風雨惟時﹐迅雷不作﹐載芟之祈﹐歲無觖望﹐則美報之意﹐邑人推其所自﹐且不專賽於神矣。休哉﹗

重修美報亭記

王孝廉﹝宋令﹞

《傳》曰「先成民而後致力於神。」縣有社稷﹐春秋爲民祀﹐重於神﹐實重於民也。惟此壇寓﹐經久弗治﹐漫漶剝蝕﹐大懼弗稱重神之意。孝廉蒞政之初﹐揆時展事﹐駭目疚心﹐願葺而繕之。獨念民政邈未就緒﹐經營補理﹐甫二期而民與吏始翕然相安。若是而不致力於神﹐非闕典歟﹖

約費廢余﹐乃鳩厥工﹐官自取辦﹐民不知役。視壇及寓﹐補罅新舊﹐級磚蓋瓦﹐如鱗如翼。墻加以飾﹐門立以表。復於亭右植屋三間﹐命頭陀居之﹐以司汛掃。纖悉略備﹐制度得中﹐儉不至陋﹐華不至侈﹐民咸曰宜。仲春基役﹐涉夏訖工。司計黃勉﹐實董其事。謂予不敏﹐盍記歲月﹐於是乎書。

明邑令王廷佐龔穎建學門記

史於光﹝晉江給事﹞

學校﹐古也﹔人才﹐學校之淑也﹔學校興﹐人才盛矣。安溪有學﹐始於宋之咸平﹐更於紹興﹐毀於至元﹐重建於明朝開國之初﹐至正徳辛巳修攺﹐凡五興廢之間﹐人才升落之機也。辛巳規制尢展﹐殿堂﹑齋捨﹑廩庫﹑經史閣諸亭﹐惟舊之葺﹔而學之門﹑繇道諸坊及福民祠之祀名宦鄕賢者﹐悉攺而新焉。學門繇道之地﹐舊以頹廢半入於民居。玆復爾泮宮坊﹐峙於學門之外﹔福民祠﹐翼於欞星門外之東。道出通衢之交﹐儒林﹑文苑﹑騰蛟﹑起鳳之坊表焉。巍峨飛躍﹐有華觀仰﹐蓋由學宮第一關也。士子至是其有不興乎﹖迆而之泮宮坊﹐益竦然跂矣。進而展拜於夫子之庭﹐執業於明倫之堂﹐則廟美在望﹐儒珍滿前﹐能無溢情以媚乎﹖興﹐求之始也﹔跂﹐欲之基也﹔媚﹐得之輿也。漸之﹐涵之﹐依之﹐遊之﹐士其幾矣。

故曰﹕山有云﹐澤則通之﹔林有木﹐春則茂之﹔士有學﹐知本者興之。士之气在鼓﹐鼓則通。興學﹐所以鼓之也。興之者﹐邑令龔侯穎﹑教諭鄒君魯﹑訓導塗君耿也。鄒﹑塗有經理區畫﹑力贊樂成之功﹐而諭民還地﹐鳩工聚財﹐費以公移﹐民以逸使﹐則皆龔之功也。龔治安溪有聲﹐尢崇名教﹐辟左道﹐建書院以祀晦庵﹐修縣誌以昭文獻﹐皆其節之大者。而生員蒲生香亦是之勤﹐不避事事﹐皆可書也。故並書以勒之。

明令殷楘攺建名宦祠記

顧珀﹝晉江﹐戶部侍郎﹞

天下府﹑州﹑縣名宦祠皆在治所﹐惟安溪縣名宦附在鄕賢祠。揆厥所自﹐緣時或窘於無財﹐或惜乎民力﹐或一時倉卒未暇較量﹐故混作一祠。且制作卑陋狹小﹐殊失我朝尊崇之意。

嘉靖十六年冬﹐殷侯蒞任﹐拜謁其祠﹐見其制度卑陋狹小﹐且與鄕賢同處﹐乃愀然不安﹐欲卽攺建﹔蒞任未幾﹐連歲欠丰﹐未敢以輕舉也。至十八年孟春﹐謀諸邑之士夫﹑耆老﹐計無所出。至孟秋﹐乃自捐俸資﹐鳩工集木﹐不取官帑﹐不用乎民力﹐不俟旬月﹐豎立於縣右之側﹐倏然成功。祠大三間﹐夾以兩廈﹐前中大門﹐又前小門﹐周圍垣墻﹐皆煥然一新﹐誠足以安神妥靈﹐而可伸尊崇之敬也。工成﹐邑之庠生詹環祖﹑蔡志學﹐耆民劉李﹑吳標等﹐詣予請文以記之。

予𨿽老病林下﹐耳聞盛美﹐可無言乎﹖竊惟守令之職﹐治民事神而巳。殷侯至安溪﹐慈祥愷悌﹐節用愛民﹐無忝於治民之任﹔恭敬誠恪﹐不忽鬼神﹐無愧於事神之責﹔允矣當時賢令尹也﹗今觀此祠之建﹐區畫周密﹐軒豁髙爽﹐排立名宦﹐神其孔安。春秋奉祭﹐神無不格。誠陋在昔之制作﹐而極今日之尊崇﹐其殆與詹公祠相爲永久而並美焉。

然侯之功非止於是﹐至若城隍廟宇之重建﹐學校墻宇之修飭﹐又壇場﹑牌坊﹐又司館﹑藥局﹐一時悉爲之攺觀﹐皆曠世之制作矣﹐故並及之。

侯名楘﹐字文範﹐別號疊泉﹐江西南康府星子縣人。由國子生初任南海縣丞﹐升今職。

明令殷楘重建安溪縣城隍廟記

詹源﹝邑人﹐副使﹞

古者開建國邑﹐必設城隍以爲保障﹐而遂祀其神﹐爲其有捍禦功也。故我朝稽古定制﹐城隍之神﹐備載祀典﹐而自京師以旁達四方郡縣﹐莫不廟而祀之無間。安溪城隍在縣治東界﹐相承至今﹐隨時修建﹐因仍苟且﹐未有能恢張振作而髙大之者。故其木植蠹腐﹐規制卑隘﹐日將就圯﹐殊失崇奉之意。

嘉靖丁酉冬﹐邑侯疊泉殷公自江右﹐下車之始﹐如制告廟行事﹐睇觀惻然﹐卽有志興作而未遑也。旣及期﹐政通人和﹐遂與邑尉鄒君奇圖爲重建之計﹐乃曰「營繕大事﹐匪財弗克﹐顧今公私俱困﹐無所於取﹐吾當舉議以爲眾倡。」於是首捐俸金﹐鄒君從而助之。復命耆民省諭民間﹐聽其願輸助成﹐而不彊其所不欲。民之平日尙義者皆感義樂從﹐爭相薦賄。不逾月﹐銀以兩計者約二百有奇﹐而公貯民力俱不輸。侯乃白於當道﹐獲報可而遂行之。

召匠掄才﹐諏月量工﹐指示經畫﹐務從髙大。中爲正堂﹐左右夾之以廈﹐覆以重檐﹐周以回廊﹐前爲拜臺﹐後連寢室﹐東西翼以兩廡﹐外爲大門﹐次爲儀門﹐縱橫修廣﹐各中於度。始事於戊戌之孟冬﹐越明年己亥季秋而落之。易卑隘而就亢爽﹐更蠹腐而爲閎壯﹐繚以周墻﹐加以塗墍﹐飾以丹雘﹐巍峨絢爛﹐跨耀雲霄。民遠近來觀者﹐莫不稱嘆﹐謂自有縣治以來未之有睹也。邑耆吳標等謁予請記。

予惟昔孔子譏臧文仲之居蔡爲不智者﹐以其不務民義而諂瀆鬼神也。今侯之廟城隍﹐人或以是議侯者﹐殊不知臧文仲之事﹐本非人道之所宜﹐而徒生事媚神徼福﹐故孔子譏之。若侯城隍之建﹐則固以其有功於民﹐合諸祀典﹐是正民義之所當務﹐而非有所徼而爲之也﹐誰得以是而議侯哉﹖且樂因循以自廢者﹐往往忽神民之事於弗理﹐是固有所慢﹔喜紛更以自擾者﹐或至假神民之事以行私﹐是又不免有所欺。侯能敏於從政﹐不廢是役﹐又能克治以營公﹐倡義以集事﹐而不爲私圖﹐則固無所慢﹐且無所欺於神﹐而況於民乎﹖無所慢者﹐才也﹔無所欺者﹐心也﹔不可以沒諸侯也。是故爲之記﹐以俟知侯者考焉。

鄒君奇字仲髙﹐別號紫崖﹐浙之餘姚人。

明令王漸造重修學記

莊用賓﹝晉江﹐參政﹞

安溪縣有學﹐自宋咸平始﹐嗣是沿革不一。逮明朝洪武六年﹐詔天下郡邑建學立師﹐安溪如制。正統年修﹐正徳又修﹐率皆苟簡易蝕﹐倡之有其人﹐而爲或弗力﹔是固力爲之矣﹐而勢或見阻。廟宇不足以妥神棲﹐遊息不足以居士業﹐士無所勸﹐而民不知教。樹石紀實﹐建議於博士王國善﹐弟子蔡志學等奉行之﹐爲邑侯王君敍成績也。

王君漸造﹐誠篤君子也﹐造次不能以辭自達﹐而內有條理。蒞政則首務學校﹐規模倜儻。前人創爲之者﹐事方大槪而制多未備。公議不煩於眾﹐而費不及於民﹐捐廩俸羨﹐鳩工聚財﹐俟以歲月﹐而成之以漸。文廟翼廡﹐倫堂齋捨﹐拓其規也﹔啟聖﹑文公二祠﹐養正書院﹐鼎其新也﹔鄕賢﹑敬一亭﹐飭其舊也。是𨿽窮山僻邑﹐望之巋如﹐察之密如﹐當與上國大都斗盛爭侈者矣。

嗚呼﹗事有似緩而實切﹐理有相反而實以相成﹐腐儒俗吏皆未之知也。衛靈問陳﹐孔子曰「俎豆之事﹐吾嘗聞之矣。」陳亦爲國之所不廢﹐若夫子之意﹐如後世傳注所云﹐則當時國君之不用﹐豈特其君之過哉﹖孟子曰「壯者以暇日﹐修其孝弟忠信﹐則可制梃以撻秦楚之堅甲利兵矣。」知孔子者﹐孟子也。俎豆非所以爲軍旅﹐而軍旅之精義﹐必於俎豆乎得之。習爲孝悌焉﹐習爲忠信焉﹐何但駿奔末節之間﹖惜乎衛靈之不深究其旨﹐而夫子之意﹐遂不白於後世。

安溪在郡治之西﹐而白葉阪一帶﹐又漳寇出沒之徑﹐百姓秋收之後﹐則束包以待走。自余分巡爌剿除以來﹐閭閻晏然﹐不聞有干戈之警。一時之兵威﹐豈直勝數百年之戾气﹖意者其有資於學校者乎﹖

學校也者﹐俎豆夫子之地﹐而師之所教﹐弟子之所學﹐非有出於孝悌忠信之外。人人孝悌﹐變詐之習不作﹐而和順之風大同﹐則盜賊亦人耳﹐豈不能漸馴其暴气﹐而默革其非心哉﹖夫以平日傾毀不治之所﹐一旦攺觀易視﹐過之者猶聳然動其心﹐況士子之朝夕遊詠地﹐其有不感發興起者乎﹖進而相觀﹐退而相訓﹐孝悌忠信之化﹐吾知其沨沨乎大行於一邑﹐而夫子在天之靈﹐必陰漧徳教於冥冥之中。安溪寧靖之慶﹐豈區區築城屯兵之所能專哉﹖夫子嘗曰「有文事必有武備。」是故不答問陳之意也。

余公﹐兵憲也﹐以武備爲文事﹔王公﹐牧職也﹐以文事爲武備﹔二者相資﹐長久之術也。繼余公之後﹐飭武備而不弛﹐繼王公之後﹐修文事而不廢﹔安溪士民﹐其永有攸賴矣﹗

學基在縣治之東南﹐枕鳳山而瞰龍津﹐前峙筆架三峯﹐最爲秀拔﹐卑陋不修久矣。議新之者﹐府倅陳公堯典也﹔主爲之者﹐郡侯程公秀民也﹔余公爌行部至縣﹐又拓地以廣面勢﹔而始終成之者﹐皆王侯漸造之功也。王侯﹐廣之番禺人也。甲午科舉人﹐乙卯夏﹐來蒞玆邑﹐字履一﹐號九石。邑義民如林宏等各以所助金分董其役﹐而督理則本學訓導孫統﹐是皆有功不可不書者也。

明令陳彩重建學記

傅夏器﹝南安﹐吏部郎中﹞

惟文教關於天下﹐𨿽以兵燹之餘﹐剝困之極﹐不可一日弛。嘉靖末﹐倭賊煽亂﹐延蔓陬薄﹐安邑文廟學捨毀。蒞玆土者﹐循故事﹐憚興作﹐祀位具於頹垣﹐講座鞠爲茂艸﹐文教罔乎若蒙矣。陳侯彩蒞政於玆﹐仁恕淸愼﹐抉剔興廢﹐惕然一舉而新之。

當此時﹐寇盜方平﹐兵甲未解﹐帥臣開府於閩中﹐束濕需儲﹐剝胸椎髓﹐催徵不以歲月﹐誅求且累億千。有司竭力象上意指﹐日不暇給﹐胡所齒喙於他務﹖安溪邑治又居萬山中﹐巨家名族﹐率走集郡城﹐生徒家居﹑業館郡城中十而九﹐不復目擊其事﹐安所樂於赴工﹖陳侯志決而勤﹐事煉而簡﹐捐俸出帑﹐治材鳩眾。往者營廟之資﹐或以千計﹐侯直糜金百八十餘﹔往者營修期﹐或以一﹑二年﹐侯直數月而卒事。地仍舊址﹐其貌維初﹔教緣舊法﹐其令維新﹔周旋俎豆﹐威儀翼翼﹔摳衣升堂﹐冠裳楚楚。對揚天人﹐開辟謨訓﹐豈非太平盛事耶﹖

列聖道學垂統﹐先賢講徳立教﹐地緯天經﹐映今輝古﹐無亦惟是一脈以綱紀人心。必惟瘡痍之甫定﹐是曳是掣﹐而曰焉用文之﹐奚而不喪也﹖昔魯泮修而史克作頌﹐晉雍啟而王冀摛辭。學博諸生﹐慶玆盛美﹐同言侯績。某敢爲記以頌侯美﹐以勸勉邑諸生興起於聖人之道。

明令陳彩蔡常毓新造縣城記

朱安期﹝晉江﹐參議﹞

安溪﹐泉巖邑也﹐與永春﹑徳化兩縣俱居山谷中﹐壤地相接﹐素患寇攘﹐築城設險宜亟久矣。明興二百年來﹐輒議輒寢﹐甚至垂成而罷。坊﹐居裏之一﹐餘十六里皆崇岡牙錯﹐壠阪緣亙﹐賊睨以爲巢。若遠而感化﹐邇而長泰﹐諸數里之民屢受其荼毒﹔警報至﹐則棄邑而避﹐莫爲拯援﹐勢使然也。嘉靖間﹐劇發搜治﹐粗賴爲安。乃當路者諄諄一勞暫費之論﹐終莫能使上下相孚﹐以舉斯役﹐則以坊居之民與數里之民﹐量較利害﹐彼此相持﹐忌騷動﹐憚糜費。爲之長者亦每阻於厲謗﹐落落難合﹐莫毅然任其責。而又率三四年一遷﹐或有故以去﹐孰能操意悉力﹐措無窮之惠﹐就難成之功哉﹖迨庚申七月﹐倭奴倡亂﹐由仙遊出永春﹐突至安溪﹐公私殘毀﹐民始震悔﹐帖然相率請於當道﹐奮議城役﹔當道可之﹐使徳化大尹張公大綱度基定址﹐自西南及東畔一帶﹐依溪險阻﹐可以爲基﹐議定而邑侯陳公彩至。時邑治殘破﹐井裏蕭條﹐侯不阻其難﹐程土物﹐分財用﹐稱畚鍤﹐平板幹﹐命日量工﹐不愆於素。逾年而城以內工役就緒矣﹐乃以憂去。

邑人方皇皇焉懼斯役之罔終也﹐於是蔡侯繼至。當城工未畢之際﹐物力匱竭之日﹐民之幾懈而謗怨將騰﹔侯乃一意撫綏﹐說以先民﹐民益趨事忘勞﹐思以體上官之意﹐而民可績。侯亦得以悉心經畫﹐隨宜調度。患外城多圯﹐則砌以石﹔患土心易壞﹐則堅以葺。四門𨿽完﹐而門樓未建﹐串樓未覆﹐則無壯形勢而垂久遠﹔水門未開﹐泊岸未治﹐則無便民用而防水患。凡百偕作﹐自邇及遠﹐自內及外﹐無不堅致完密﹐用以垂帡幪之庇於邑人﹐而建不拔之基於治所者﹐綜有條理﹐而其功不磨也。城功旣完﹐而邑治未建﹐堂奧弗尊﹐出令無所。侯用憂惕﹐乃復展轉區畫﹐庶民趨之﹐不日成之﹔而堂階宅奧﹐咸煥然一新。侯之功益又大矣﹗於是邑士大夫﹑耆庶等思以永侯之功﹐相與建碑以示勿忘。邑學博汪君世淸﹑盧君學顏以職在庠序﹐樂觀厥成﹐生員吳主恕承命謁余﹐以記請。

余惟天下之勢﹐不極不反﹐天下之事﹐不激不成﹔人情不大更變﹐不通不久。於今日安溪城成﹐大有慨焉。昔以承平極治之世﹐垂二百年議之而不足﹐今以凋瘁殘傷之後﹐不三四年成之而有餘。人情豈甚相遠哉﹖否泰相仍﹐盛衰倚伏之機﹐大抵然也。天有是時﹐則人有是事﹐使非陳侯興之於始﹐則無肇斯役之功﹔非蔡侯得民感孚之深﹐經略匡濟之裕﹐則何以竣二大役﹐不費公帑﹐不動聲色﹐如此成功之速哉﹖是皆可書也。

是役也﹐邑人詹彬咨詢協謀﹐預營其始﹔典史楊明課督諸務﹔陰陽訓術陳可宗專司會計﹔分董其役﹐則耆民陳宇﹑吳主謙等。城成而以報於巡撫軍門塗公﹑巡按察院王公。分巡興泉道蘇公親臨閱視﹐飭戎練兵﹐郡守萬君慶﹐二守丁君一中﹐咸嘉樂成而紀慶績云。工起於壬戌五月﹐訖於丙寅臘月。周圍約六百六十餘丈有奇﹐城垣連女墻垛子髙二丈一尺﹐闊一丈八尺﹔門四﹐水門二﹐東曰「朝宗」﹐西曰「阜成」﹐南曰「迎薰」北曰「拱極」。費出通縣丁米融派並稅畝等項﹐計七千四百兩有奇﹔串樓則官給銀﹐每丈六錢﹐照裏班分定界址起蓋。戊辰﹐余爲之記。乃今兪侯始至﹐新飭邑治興學紀事閱城碑並刻﹐厥績懋焉。

侯諱仲章﹐直隸旌徳人。陳侯諱彩﹐江西廬陵人。蔡侯諱常毓﹐廣東東莞人。

明令蔡常毓重建安溪縣碑記

詹彬﹝戶部主事﹞

君子之簡命於上﹐以其民與事寄之而已。將欲民之安與﹐則必省工作﹐薄科斂﹐日取民情之所以欲逸﹑欲富﹑欲壽者﹐日兢兢焉而後可使之安﹔將欲事之集與﹐則必備餼廩﹐程工力﹐日取事體之孰利﹑孰害﹑孰緩﹑孰急者﹐日兢兢焉而後可使之集。是民之與事本不相離﹐而欲安民與集事亦兩不相能也。矧乃兵燹薦臻﹐輸將益棘﹐民之生日促﹐事之來蝟興。求以安民﹐而事之叢有不容已者﹔求以成事﹐而民之窘有甚可哀者。欲得兩利而兼濟焉﹐誠難矣﹗以余觀於邑侯蔡前峯有厚感焉。

邑自後周顯徳中﹐余始祖惇仁公開先縣治﹐循是迄今﹐城池未設﹐非特財力稱詘﹐抑亦以溪山爲固﹐無事於設險也。邇因倭賊煽禍﹐姦人脇從﹐邑治被其災者三焉﹐官廨民捨﹐蕩無一存。前令彬庵陳侯至﹐始度地築堵城之﹐郛廓僅完﹐而侯以憂去﹐內之虛者猶故也。今前峯蔡侯繼至﹐經營造置﹐聚財鳩工﹐縣堂公宇﹐樓櫓神祠﹐以次修舉﹐建學之議﹐亦日以就緒。民不告病﹐事因以理。邑老稚觀者﹐嘖嘖稱嘆復見太平之盛。擬之陳侯﹐其難易較然也。

蓋陳侯之時﹐民𨿽疲而適興事之始﹐事𨿽侈而適勞民之初﹐其財其力﹐猶可以憤起者。今之時﹐視之昔爲何如也﹖方張之水﹐崩崖流石﹐及其殺也﹐力不能漂一羽﹐其勢則然。是蔡侯所遭不爲異與﹖使前乎令者得二侯之用心焉﹐則順時成功﹐民恃爲安。縱有寇患﹐當不至是烈也。使繼陳侯非如蔡侯之賢能焉﹐則憚勞避謗﹐貽患後人﹐將日圯月頹﹐其所費當百倍於今﹐又未可知也。天下之事﹐謀始者固難﹐而成終者尢難。往往能善其始矣﹐而率以不善繼者敗之何限也。推此﹐則蔡侯之功孰巨孰細﹐必有能辧之者。侯亦何修而得此哉﹖

嘗讀《詩》﹐衛遭難﹐文公徙居楚丘﹐營治宮室﹐終之致民富庶。詩人誦之曰「匪直也人﹐秉心塞淵。」夫虛浮則無實﹐淺率則易窮﹐人能操心誠實而淵深﹐則何所爲而不成﹖侯悃愊無華﹐行從其言﹐所以致此者﹐有其本矣。又孫子教田忌曰「取君下駟﹐與彼上駟﹔取君上駟﹐與彼中駟﹔取君中駟﹐與彼下駟。是我二勝而一負﹐彼二負而一勝。」夫馬不加多也﹐一品擬之﹐而坐得勝算者﹐誠調度之有方耳。施之治財幹事﹐亦猶是也。觀之心以得其本﹐觀之度以得其才﹐事更有大於此者﹐尙望我侯爲之﹐況於一邑哉﹖邑博石軒汪君世淸﹑性所盧君學顏﹑鄕先輩南崖蔡志學﹑警庵吳焜率庠生彭昊﹑吳主恕等詣余求文爲記。余宜以不文辭也﹐顧侯之功﹐犁然有當余心﹐且席帡幪﹐又安敢以辭爲哉﹗

是舉也﹐耆民王淋﹑彭恕等呈請﹐侯遂以狀白於撫院塗公﹑巡院胡公﹑分守楊公﹑守巡何公﹐郡守萬公﹐僉報可。其年冬十二月始事﹐越明年丙寅夏五月告成功。公堂扁曰「忠愛」﹐堂後耳房曰「架閣庫」﹐後穿亭扁曰「公廉」。又後堂扁曰「退思」﹐堂之東曰「贊政廳」﹐西曰「土地祠」﹔甬道中曰「戒石亭」﹐兩旁各五間﹐爲房科書辦卷宗。前爲儀門﹐門外東西二亭﹐曰「申明」﹑「旌善」。外爲譙樓﹐樓之東曰「南北預備倉」。堂之東畔數步許﹐爲典史衙。規制如舊﹐而宏壯偉麗﹐視昔煥然百倍矣。計費金五百有奇﹐咸出於侯之贖金俸資。士民感侯之義﹐各致助有差﹐故成功迅速如此也。

董其役﹐典史楊明﹑鄕官晴溪詹洧﹝余叔﹞也﹐若把總官黃大任﹑陰陽官吳主信﹑耆民陳恩﹑吳主謙分督其役﹐皆有功於縣治﹐例得兼書﹐庶來者尙有勸也。侯諱常毓﹐字需成﹐領已酉科鄕薦﹐歷今官﹐廣東東莞人﹐前峯其別號也。是爲記。

明嘉靖間平寇興學記

王愼中﹝晉江﹐河南參政﹞

國家承平久矣﹐而康阜之盛﹐莫如今日。𨿽嶺限海帶﹐越在邊徼﹐如吾泉州之爲郡﹐亦且生齒蕃殷﹐地力竭作﹐谷深山阻﹐崎嶇而曲折﹐皆有保聚之民﹐墾辟之壤﹔而玩忽涵養之過﹐巨姦大憝﹐往往伏其間﹐如果蓏大熟﹐則蠹藏焉。

安溪﹐故名邑也。其治境窮處爲白葉堡﹐交乎漳﹑汀諸州﹐牙犬相入﹐箐簿溪澗﹐繚繞回復﹔旣去治所遠﹐而勢險可憑。民桀黠暴悍者穴而據之﹐爲四遠逋逃之藪﹐時出抄旁近村落。吏漫不省﹐以爲細故。日增月長﹐所聚旣多﹐旁近所抄﹐不足滿貪嗜﹐則出剽旁邑南安﹑永春間﹐而同安之剽尢劇﹐至曳兵行城市閭巷中﹐若踐無人之地﹐俘民男女以爲質﹐而邀贖賂。兵革久弛﹐不逞之警﹐起於非意﹐遊徼虞候之將卒﹐掉眩相目﹐視其得意去而已。

柏坡余公﹐新以按察僉事來巡此郡﹐慨然嘆曰「是非民之不逞﹐惟吏不戒以養釁萌而滋悖蘗。」乃察文武吏之惰濫不恭者懲之﹐而選其可用﹐使各募壯勇從﹐公率以往﹐迫賊所穴而捨焉。自賊憑險爲穴﹐無一兵敢邇峒竊睍﹐不虞公至﹐急不擇死﹐糾黨與將吏斗﹐而公授策探穴﹐林櫛壑薙﹐不失一賊。行視穴處﹐度所以絕其源而圖久安﹐置壘設戍﹐增守禦之兵﹐而安溪與旁近諸邑之民﹐不復憂盜。可謂功偉而慮周﹐猶不慊於意﹐曰「是徒致武﹐民未知義﹐維詩書弦歌馴習其口﹑耳﹐以善其心﹐庶其鼓動變化。」乃投戈休馬﹐卽學宮進子弟﹐考得失﹐加勸董焉﹐而教以爲父子兄弟者﹐使歸相告語﹐諭勉於從善以相收養﹐而無狎於不義。

顧惟教之所出﹐必在於學。適有議攺創﹐而工久不就﹐公核其媮冒﹐旬月而諸役皆起。又爲拓地以廣面勢﹐而學完以美。民莫不於於來觀﹐其秀者﹐思遊其中以講學進徳﹔其凡者﹐亦歡喜誇說見所未有。安溪之民幸脫於鋒鏑桴鼓之警﹐而且得講誦遊歌之樂﹐謂公實有大造於我也。父兄以戒子弟﹕「公徳我如是﹐其何以報﹖」子弟以告其官司﹐相與謀曰「惟得世之能言者﹐論其事而載之﹐庶乎其可。」

夫世未嘗無事﹐而常待夫濟事之才。方同安之警﹐憂者固未敢處其勢之所終﹐公獨以身任責﹐爲民去患。不數年﹐不誅逋寇靖於一旦。使當時少憚勞險﹐不自深入﹐則不可以得吏士死力﹔徒奮一入而無決勝之機﹐戒令二三﹐賞罰淆雜﹐則使士𨿽致死而不可以成功﹔功成矣﹐而無分別安輯之略﹐則賊𨿽得﹐而不免玉與石焚之慘。人徒見公成功之敏﹐而不知其所以致之者﹐蓋其才有以待事之變而然也。

才之兼者﹐可以制事功﹐未可以興化教。公用意復出於是﹐究其施﹐將使文教昭明﹐禮義興起﹐以爲畜眾銷萌之機﹐而向者卓然之勞烈﹐可以永措而不復設﹐又非獨其才之過人而已。是可記也。

公本以名進士起家爲行人﹐拜給事中﹐以抗直忤權力﹐謫爲邑令﹑郡丞﹐皆有廉操惠政﹐宜其過人如此。

明僉憲余公平寇碑記

張嶽﹝惠安﹐兵部侍郎﹞

安溪縣之西南崇信裏白葉阪﹑九龍崗﹑大尖﹑小尖諸山﹐綿跨泉﹑漳﹑汀之交百數十里﹐重岡復嶺﹐箐林蒙密﹐姦民保聚其中﹐各有名字。聚多者至數百人﹐時出劫掠。去年冬出劫安溪﹐徑抵同安郭外﹐劫數大家﹐質其男女以求贖﹐屯二十里外弗去。

僉憲余公適分巡泉境﹐聞之﹐調官民兵遣文武將吏分部追賊﹐賊回安溪﹐復保險旅拒。公馳入安溪﹐合諸兵﹐選其鋒銳﹐親將之﹐進逼白葉阪口﹐斬首數十級﹐兵勢大振。休兵甄賞﹐效力死戰者得上賞﹐人人爭奮。遂進逼諸險﹐搏鬥數十合﹐相持幾一月。以其間探詢巢穴遠近險易﹐分兵掩擊﹐賊之渠魁陳日暉與其黨悉就擒﹐遂空其巢。建議設營屯兵於白葉阪口﹐彈壓姦民﹐俾後不敢保聚。

是時泉中承饑饉之後﹐物力消耗﹔海寇番舶﹐警報日聞﹐方萃兵爲防海之計﹐而安溪山寇又作﹐人情惶駭。官吏畏懦者爲之閉城門﹐息行旅﹐幸其出境與不入境則已﹐所恃於兵將器械以爲禦者﹐則茫乎其不足恃也。使非余公決機之敏﹐以身先之﹐安能使眾心翕聚﹐奮發成功如此之速哉﹖

古人有言曰「精神折衝。」今禦盜未嘗無法也﹐所患仕者因循觀望﹐無切於爲民之心﹐是以精神骫靡﹐不足以立事動人﹐養其患以至滋甚爾。當公聞警之初﹐投袂而起也﹐一念之烈﹐如幹將出匣﹐精光所射﹐羣心竦然﹐孰能當其鋒者﹖加以謀慮審﹐賞罰信必﹐其所設置於一時者﹐又皆足以弭後患而垂永久遠。君之精神﹐初試卽如此﹔推之天下﹐何事功不可立哉﹖

夫消息﹑盈虛之變﹐恆推遷於無窮﹐而賢監司又不可必遇。有公之心﹐則寇𨿽作﹐不能爲深患。萬一他日復有警報如安溪﹐而遇因循觀望無是心者以屍於上﹐人將何所托命哉﹖此安溪士民所以夢寐感公﹐飲食祝公﹐願永公徳於無窮也。

啟之郡守方侯克與知縣汪瑀﹐以教諭李鑰錄實﹐遣生員林存望來乞文﹐故爲記之﹐俾刻於石﹐庶來者尙有勸也。

公諱爌﹐字徳明﹐領辛卯鄕薦﹐登乙未進士﹐前禮科左給事中﹐今升福建按察司僉事﹐系江西樂平人﹐柏坡其別號也。

築白葉阪城堡記

陳達﹝三山﹐都禦史﹞

嘉靖丙午歲﹐泉屬邑安溪西南崇信﹑龍涓﹑佛天﹑白葉阪諸處﹐盜據其險﹐時出剽掠漳之龍溪﹑長泰諸邑﹐騷然匪寧。按察僉事余公爌與郡守程公秀民協謀畫策﹐閱兵治糧。余公身先搗巢﹐鼓舞士卒﹐士𨿽素不受餼於公者﹐亦裹餉相從。用間諜﹐攜黨與﹐探歸路﹐伏兵襲之﹐擒厥渠魁。奏凱還﹐畱兵鎭之﹐一時偉績也。余公曰「持久野居﹐非所以爲謀。」議白葉堡爲賊往來之會﹐必塞其源﹐庶杜後覬。相地之宜﹐質於巡臺及藩臬大僚﹐復請於朝﹐築爲城堡﹐戍以泉州衛官軍二百人﹐移源口渡巡司添額兵共壓之。量將賊田分給備禦﹐且屯且守。命下﹐適邑侯汪君瑀初任﹐悉以其事寄之。余公旋以制歸﹐僉憲汪公垍繼之。考其未備﹐復檄汪侯鑿井置廟﹐凡堡所宜者赫然畢舉。按圖審究﹐感徳﹑桃州尢賊要道﹐復設巡司分番更直﹐首尾相應。郡守方公克同心贊畫﹐而防守之戒備矣。

是堡也﹐計度周圍一百四十丈﹐壘石爲址﹐畚土爲墻。中爲分司﹐西爲武所﹐東爲巡司。旋爲營房﹐上蓋窩鋪凡百餘間。財取驛傳之餘﹐力委能幹之民。始於已酉八月﹐逾年告竣﹐實汪侯經畫贊成之功也。

夫白葉﹐偏鄕也﹐非有國之險﹔堡﹐小城也﹐無百雉之制﹔宜無俟表揚。然不有定守﹐則亡命者易嘯聚﹐屯戍者靡棲止。是𨿽目前之圖﹐而有經久之慮﹔一鄕之近﹐而保泉南之安﹔可以非大興作而忽諸﹖是不得以不記也。

明令兪仲章修建學記

黃光升﹝晉江﹐刑部尙書﹞

余嘗誦《魯泮水》之詩﹐而玩魯人頌禱之詞﹐不徒爲「旣飲旨酒﹐永錫難老」而已﹐尢以「敬明徳﹑愼威儀﹐允文允武﹐維民之則」爲勉。至其所化多士﹐亦惟在於「克廣徳心」。於是而知古人建學之意﹐皆以道徳相成﹐原非苟爲文具爾也。

我朝內自國子監﹐外達府﹑州﹑縣學﹐咸祀孔子。蓋孔子道髙徳厚﹐萬世帝王﹑公﹑卿﹑大夫﹑士﹑庶人宗師。故春秋而祭﹐朔望而謁﹐時時瞻而望之﹐欲其時時效而法之也。

孔子之論爲政曰「居之無倦﹐行之以忠。」忠者﹐誠也﹐誠則不息矣。其論學曰「主忠信﹐徙義崇徳也。」又曰「國有道﹐不變塞焉﹔國無道﹐至死不變。」凡以忠信爲徳者﹐未有窮達而變者也。孟子捨諸子願學孔子﹐其論學曰「人有不爲也﹐而後可以有爲。」有不爲者﹐羞惡之心在我﹐一切不仁不義之事﹐不忍屑爲之也﹔夫然後能當仁而不讓﹐見義而必爲﹐自爲士以至爲官﹐庶幾皆道徳中人也。

明令馮時鳴作泮池欞星門外記

﹝萬曆十五年﹞

詹啟東﹝邑人﹐參政﹞

聖天子握歷之十五年﹐金陵天衢馮公實侯玆邑﹐向意廣勵諸士﹐諸所經費毫不少怯﹔顧泮池未有﹐尙爲曠典。金溪車君來視學篆﹐復以爲請﹐侯曰「我責也。」聞當道﹐報可。則筮吉鳩工﹐並辰數力﹐規之斫之﹐疏之拓之。旣磊壘之﹐又埏埴之﹐閱再弦朔﹐池遂告成﹐水滚滚大集。邑人明庵氏曰「臨斯池也﹐觀斯水也﹐有遐思哉﹗」

夫水出山下爲蒙﹐在澤中爲困﹐斯池斯水﹐浚而導矣﹐蓄而達矣﹐其起於蒙﹑困﹐而成於亨無疑矣。自是雷出水則霖雨﹐解天地之元气﹔風行水則漣漪﹐渙宇宙之至文﹔水由於地﹐則珍怪比以伏藏﹔水上於天﹐則神物需而飛躍﹔此泮池之極觀也。泮之中﹐士之宮﹔泮之滸﹐士之所。將呰窳若頹瀾﹐惟士﹔將矜奮若觱沸﹐惟士﹔將澄不淸淆不濁﹐惟士﹔將掘泥揚波﹐惟士。泮池重士乎﹖士重泮池乎﹖諸士子樂賢父母師保之能相與以有成也﹐且有味乎明庵氏之言也。

明安溪縣令題名記

章廷訓

安邑舊無題名﹐題名自今創建始。題者何﹖紀司牧者名氏官裏﹐若《春秋》凡例﹐書地﹑書名﹑書氏﹐而表年以首事者也。余承乏安溪﹐閱四年所矣。歷稽往牒﹐蒞官遊宦﹐分猷理民者﹐不可屈指數。粵自詹惇仁公開先縣令迄於明興﹐上下數百載間﹐升落不同﹐致績亦異。志邑者取其功徳最著﹐列之名宦﹐以標表來世矣。而奉職循理﹐可以爲治者亦例得兼書也。然自嘉﹑隆以後﹐舊志所未載者﹐不幾於湮滅無聞乎﹖今始搜獵典故﹐得四十九人﹐書其姓氏官裏﹐付剞劂氏勒諸石。俾後之繼令者﹐得以循名而索實﹐而凡有徳澤之在人心﹐事功之建立於安溪者﹐人咸睹而思之﹐曰「此某﹐愛民父母也。」詎獨名之存已哉﹖

嘗觀傳循吏者﹐於漢文翁佚其字﹐王成佚其州邑﹐余有感而爲是刻﹐而後令之傳可以無佚矣。是爲記。

明令章廷訓重建三壇碑記

李懋檜﹝禮部主事﹞

嘗聞國於天地﹐必有與立﹔惟賢守令立祀以庇民﹐能保世滋大﹐令名無窮也。安邑社稷﹑山川﹑邑厲三壇﹐原建城以內。嘉靖辛酉邑毀兵烽﹐壇廢﹐舊基鬻於鄕宦﹐計今三十四年。每修祀事﹐輒行禮於艸莽中。此何以故﹖蓋去舊從新﹐創建難﹔時詘舉贏﹐經費難。非創建﹑經費難﹐大都三壇之靈將有待而興也。

我侯按邑治﹐遂慨然興嗟曰「玆壇不建﹐將何以妥神靈而崇祈報也﹖」卽謀諸邑博滕君與可﹑黃君淡然及弟子員﹐相擇善地﹐屬耆老而告之曰「古祀社稷﹐列地利也﹔山川﹑儐鬼神也﹔五祀﹐本事也﹔制也。三壇建﹐不可緩矣。」遂以事上於撫院許公孚遠﹑按院劉公芳譽﹑分巡楊公際會﹑郡守汪君道亨﹐得請。乃鳩工伐石﹐壇社稷於鳳池右﹐山川於龍津南﹐邑厲於東嶽左。並手偕作﹐石之以壝墠﹐繚之以垣墻﹐庖湢神廚有室﹐齋戒有所。髙卑廣狹如舊制﹐越數月而告成。千萬世大功﹐建於久廢之後﹐侯秉心塞淵哉﹗

然侯非獨致力於事神者﹐蒞任數載﹐加意民瘼﹐搗鑄山巢穴﹐鉛鐵黨不得千百爲患﹔巡阡陌災傷﹐而貧赤者獲以饔飧自給﹔懲猾胥侵牟以嚴稅法﹔鋤豪右姦宄以辧冤獄。至投匿﹑投獻之獘﹐賭博﹑圖賴之風﹐爲民生大蠹﹐侯悉祛之﹑革之﹑禁之﹑除之﹐俾不得肆其害於邑裏﹐民稱便。弭盜安民﹐則有應捕之革﹔坊水衛城﹐則有泊岸之築﹔紀官昭鑑﹐則有題名之記。且課士之勤﹐不廢寒暑﹐日與邑博黃先生講孔孟之正學﹐深明夫學爲已﹑仕爲人之訓。政教兼舉﹐神人胥悅。侯其備百順﹑享百福﹑柱石國家﹐長爲山川民社主與﹗《詩》曰「萬有千歲﹐眉壽無有害。」余謂天下無萬有千歲之功﹐功存而人亦存也。

庠士吳登率裏老吳﹑林﹑劉等詣余求文爲記。余𨿽不文﹐亦安能辭﹖是舉也﹐始事於萬曆二十二年十月﹐告成於二十三年二月﹐每壇費金三十﹐俱出公帑﹐不及於民。董其役者﹐署捕務永寧倉大使彭應龍﹑典史徐文熹﹐例得兼書﹐俾來者有所稽也。侯諱廷訓﹐字汝欽﹐領隆慶庚午鄕薦﹐歷今官﹐直隸涇縣人﹐玉峯其別號也。是爲記。

明令陸萬里作內獄記

何喬遠﹝晉江﹐桐江京卿﹞

縣獄﹐宋在縣內西。有勘廳三間﹐扁曰「盡心」﹐咸淳五年修﹐攺名「求生堂」。下爲兩廊﹐囚房四。明建於儀門之外。

萬曆中﹐令陸萬里作內獄﹐邑人請予記。記曰「喬遠讀《大誥》﹐而見髙皇帝所以教百官理獄之道也﹐時其飲食﹐潔其寢處﹐視其疾病﹐閉而幽之﹐隔而別之﹐若曰『令其法死﹐毋令以不法死』﹔而其再三叮嚀之意﹐曰『身其康彊﹐子孫其逢昌。』然則名之爲囚﹐而以囚死之﹐名之爲囚﹐而以囚虐之者﹐髙皇帝之所誅也。

安溪縣故有獄在儀門之外﹐卑陋不足居囚﹐囚罪無重輕﹐盡系一處。民以輕罪系者﹐老囚率衣食之索求﹐不遂﹐卽虐之以楚撻。有犯竊盜罪者﹐老囚卽教之誣引非辜﹐令皆被系﹐索取其資財。聽索取者﹐卽教竊盜謬報曰『妄言』﹔不則﹐楚撻如前﹐文致之於官﹐亦無所得脫。蓋亡辜被累﹐多有至三四十人﹐或一二十人者。

桂林陸公萬里來爲令﹐數月﹐察知其情﹐懸金獄中﹐令受害者得鳴金自訴。久之﹐慮輕罪甘受老囚虐者不敢以聞﹐則復處羨帑余贖建內獄一所﹐扃別老囚其中。輕罪者﹐令處外獄如故。民間有以竊盜告者﹐必人贓兼獲乃系之﹔不則﹐率與保任或解釋焉。於是獄中無株蔓之囚﹐卽輕囚系獄亦無所苦。居一歲餘﹐而公以被劾去。安溪人思公之盡心於民﹐無從見所以不忍其去者﹐命余記之。

夫古之君子﹐居是官焉則不敢玩其事。事之不玩﹐故其及於民者﹐周悉其精詳。是𨿽公之一節﹐而其抑彊扶弱之意﹐深有合於《大誥》所以幽閉隔別之道。此髙皇帝當時之所旌﹐而猶不免於去﹐則予記尙烏可已哉﹖」

明令髙金體辟古吉字街記

詹仰庇﹝邑人﹐刑部侍郎﹞

邑治陽居正南﹐陰則北街環之﹐舊有東西兩道﹐相配如翼﹐縱橫方正﹐形如「吉」字。街後西畔一路﹐沒入民居﹐堙爲蔬圃。按《舊志》﹕「豪勢家不便居宅﹐遂致東開西塞。」陰陽不和﹐脈絡不通﹐譬之天道有春生無秋收﹐譬之人身有左肱無右股。邑薦紳士民﹐由來病之﹐後先拘攣﹐難於發端。臨安髙侯金體來蒞邑﹐詢謠俗利病興革所宜﹐邑父老子弟以其事聞。侯曰「有往制﹐固不可莫之復也。抑古稱『惠迪吉』﹐夫遵職循理﹐愷悌廉平﹐以庇覆爾閭閻畎畝﹐其吉在令﹔恪志奉公﹐孝弟惇睦﹐率若化誨﹐其吉在爾民。詎直陰陽之說是究是圖哉﹖」遂命辟之。旬日之間﹐康莊如舊﹐東西相偶﹐什伍臚列﹐庶民往來﹐嘖嘖稱便。父老子弟謂予記之。

予謂原陘﹑都鄙﹑市廛﹐經環野塗九七五軌之數﹐載在《周官》﹐靡不詳備。孔子美蒲溝洫墻屋﹐襄公占陳道無表樹﹐政有紀綱﹐無巨細也。侯采羣議﹐順輿情﹐掃數十年竊據之地﹐以爲坦坦﹐周復自此﹐而飭之館宇﹐時其啟閉﹐所關豈小小哉﹖侯爲政﹐無伸豪右﹐無抑閭左﹐無曲法出﹐無奇法入﹐平讞而亭﹐平禮而施﹐戛戛乎挈矩父母也﹔宜有斯舉﹐以便蒸黎。

或曰「街以『吉』名﹐『吉』從士從口。四民先士﹐士吐詞摛藻﹐手口相應﹐左右逢源﹐彼美西方﹐久塞忽開﹐有右文之象焉。作人興學﹐動與吉會﹐此又天人之符﹐教成之徵也。」敢並記之。

重建淸水山門碑記

明令周宗璧

淸水祖師誕生於宋﹐化身於淸水洞中。原其部下有護法四神﹐守山門以卻魔者﹐向侍祖師之傍﹐年深像壞。不佞來令是方﹐偶以祈雨之役﹐請師沛霖﹐意欲新飭。其住僧以爲護法神宜在山門﹐因本剎無山門﹐所以無寶像。不佞乃首事集諸檀信﹐建山門於剎前﹐嗣爲塑整其像。

適夜宿巖中﹐僧有不平﹐云「本剎四面之山﹐皆祖師故物。鄕人攘而據之﹐相訐有年。」噫﹗夫古人尙有捨頭腦身家以供佛﹐無非爲本來事種功徳﹐豈有奪僧之焚資而爲已業乎﹖因召其人而諭以因果。柯家有老成亦能解﹐輒翻然還僧。爰聞古志﹐自佛國二大碑以內﹐寺前裂竹﹑龍淵池﹑羅漢樹﹑含笑花不過徑者云。外有張巖﹑空映月﹑放生池﹑尼姑院﹑蔡田室﹑出水石。半嶺前後二室﹑茶園等地界﹐皆寺之舊有。一登陟之﹐而祖師化身之處﹐寇萊公誥敕之文﹐及我朝諸名公所題卓峻名迹﹐眞祖師道場也。何無識之人乃攺郭淸爲淸水﹐而沒其勝迹乎﹖今已攺回本剎矣。時余在寺﹐而爲創山門以守神居﹐徧閱其界﹐而爲之淸楚以還佛產。洎餘下山﹐而淋雨大至。此一役也﹐三事皆成﹐因勒之瑉﹐以垂永久。

歲丙戌春王之吉﹐文林郎知安溪縣事﹐東甌周宗璧撰。

淸令韓曉重造新城碑記

李光龍﹝邑人﹐翰林檢討﹞

邑離郡計程可九十里﹐直郡西北隅﹐編裏一十有八。其山水從四百里外蟠簇飛峙﹐萃於鳳山﹑龍津﹐故邑以溪名﹐猶郡以泉名﹐首縣以江名﹐匪永﹑徳所同也。《泉郡誌》稱﹕「安溪感化裏﹐號小泉州。」蓋以是溪居海上流﹐人物貨財﹐水陸輻輳﹐鹽鐵大利﹐直通上四郡﹐不獨鄰郡連邑也。城在斗口﹐去常樂﹑感徳﹑崇善三里約二百里而遙﹐去長泰只約十餘里而近﹐與南安連界。以故郡之徵發期會﹐朝下夕至﹔縣之追呼於山﹐再程始達。其民又多恃遠而頑﹐殊少急公。治平且然﹐一遭荒亂﹐縣之疲於奔命﹐可勝道哉﹖

考城始於嘉靖丙寅﹐易三縣官﹐經營五載而始就。其初屢中倭故﹐非極亂不圖治﹐欲議戰先議守﹐以今揆古﹐天時人事﹐大抵然矣。閩中山海交煽﹐十載未靖﹐而海國爲甚。泉屬邑六城﹐同時摧墮﹐民鳥獸散。其情形則非攻非守﹐無戰無知﹐痛心駭目﹐眞古今未有之禍。卽取二十一史中﹐稽其荒亂﹐以古覆今﹐能不重爲嘆恨﹖猶幸我朝盛治﹐威靈震疊﹐王師一怒﹐余魂釜遊。凡受封疆寄者﹐仰承王猷﹐冀寬九重南顧憂﹐有不恨寇如仇﹐愛民如子﹐竭生平之蓄積﹐以赴功能之會者乎﹖恨深則骨勇﹐愛極則心慈﹐旣勇而慈﹐乃設險守國﹐勢又不得不用吾民也。用其力﹐則觸目盡骨髓幹矣﹔用其財﹐則三年酷派僅餘荒畝矣。向鳥獸散者﹐顚踣川谷﹐招呼不前﹐市如墟矣。當事卽仁勇﹐使無一腔精誠﹐溢於格調之外﹐兼運以智計﹐伸之縮之﹐縱之操之﹐則能猝辦應驟﹐五十日而成城﹐極倥傯焦勞之會﹐而有從容暇豫之風﹐士無譏﹐民無怨哉﹖六邑是役﹐皆幹城之選﹐而吾韓侯﹐則邑父老子弟所睹記彰彰者矣。

考摧城之變﹐在乙未初夏。時王師前鋒政入關﹐賊懾而遁﹐然尙沿海岸也。逮秋日﹐而中軍入泉﹐泉﹑漳諸邑城﹐同時報復﹐王卽首諭大選士爲域民而撫之﹐於是海內之奇傑響赴﹐遴其最﹐畀爲巖邑令。侯首得吾邑﹐單車抵署﹐謁廟齋神﹐尙遲偏師一掃也。非憑城無以固志﹐乃大集一邑紳士衿耆﹐使各獻議﹐僉詢協同﹐酌以特裁﹐恭詳於部﹑撫﹑按﹑道﹑鎭﹑府﹑館諸大人﹐罔不諧嘉﹐報命於大將軍世子﹐敬以丙申正月朔有五日﹐刑牲啟土禮。委僚屬合督之﹐紳士副督之﹐吏史耆老分六門﹐限丈尺﹐眾督之。其用財節取諸眾現當之九甲﹐而十甲紓其勞也。其用民夫﹐自坊及裏﹐由近曁遠﹐疊爲番休﹐什伍而均節之也。其審形勢﹐則以三方臨河﹐灣環如帶﹐獨北擁山麓﹐賊從所窺伺﹐力新則功堅固始基之也。其用備築諸器物﹐使田家及匠作新舊半之﹐俾役丁自攜﹐完日償之﹐不濫派溢額重苦民也。其用收貯給散﹐不專寄耳目﹐令督員互相勾稽﹐侯時自摘發之﹐𨿽有巧﹐難作蠹也。其自用精神﹐朝夕畚插間﹐終始無怠容﹐則我紳士愧之﹔勸勉慰其懈者﹐而間以意外之惠獎賞其勤者﹐則匠丁懷之。或謂遠裏追呼不前﹐恐誤期會﹐柰何﹖愀然曰「凋殘未蘇﹐忍恣驅之﹖與其重虐﹐寧可獲罪。」斯其精誠惻怛沁人臟腑間若此。

民初以慮始爲難﹐疑未卽赴﹐赴亦惜力。旣而鼓舞邪許﹐一洗悍習﹐自相伍者十之﹐貧富不較﹐勞逸不分﹐至婢僕子女亦羣趨將事﹐往來使君車下。侯笑而過之﹐禁令毋叱喝之也。最異者﹐日役工千有四百﹐計五十日﹐不啻數萬。轉石運磚雉堞轆轤間﹐保無錯趾折肱之患。夫民構一巨室﹐時日匪祥﹐或以病告﹐不則跌矣﹔況玆大役﹐而卒保康吉﹐絕無不虞﹐神若或陰相之矣。識者謂侯深時利之學﹐精人和之道﹐得道者多助﹐復城一事﹐聊見其端。

城竣﹐而侯蒿目山中﹐又起而用兵矣。以二月望有五日報成於王﹐周圍約六百六十餘丈有奇。垣連女墻﹑垛子髙二丈一尺﹐闊一丈八尺。門四﹐水門二﹐較舊加髙壯。匾南曰「澄淸」﹐北曰「拱秀」﹐東曰「定濤」﹐西曰「安泰」。登髙而望之﹐眞如鳳舞龍翔矣。於是二學師率庠友及與有城勞者﹐咸樂厥成﹐謂侯是役﹐宇我﹐屋我﹐招徠而固護我﹐我等可無餘力再竭﹐彰大功以垂永久﹖僉謂餘光龍﹕「若日久從侯乘城﹐詳睹侯之精誠感孚﹐人天交佑﹐非但勤愼廉敏而已﹐當頌揚毋後。」余以不文辭者再﹐以艸野衰廢辭者三﹐眾固彊之﹐惟侯亦不以拙朴乏偉觀嫌也。敬與紳士合詞而縷述之﹐以勒於石﹐樹之道左。其費計千百

十有奇﹐徵自十八里九甲免役之數。其與督工若官﹑若吏﹑若衿﹑若鄕耆及樂助諸姓名列於碑陰。時皇淸順治丙申季春之吉。

郡丞來承祉攝篆重修儒學碑記

粘本盛

士之於學﹐猶農之於畔﹐工之於肆﹐固有少習心安﹐異物不遷之所。學宮之重﹐有由然矣。然古人養老享賓﹐聽訟受成﹐以至獻囚獻馘﹐禮﹑樂﹑兵﹑刑﹐靡不具乎其中。蓋教化攸系﹐民物具瞻﹐無論京師首善﹐卽鄕國黨術﹐尢賴有大賢之司長爲之父母師儒﹐立其原而端其表。故言偃弦歌﹐以學爲治﹐鄭僑鄕校﹐以治通學。昕夕涵泳﹐習聞習見者﹐不必皆士﹐而皆可以士。後世以芹藻之事﹐僅屬學宮﹐而吏治民風﹐若與環璧橋門判然分歧﹐占畢諸生﹐亦且借黌序爲梯榮之寄﹐鞠艸荒庭﹐有所不顧﹐反不如農畔﹑工肆者之守而勿失。何也﹖無父母師儒爲之立其原而端其表也。

漢文翁﹑何武﹐嘗多方廣勵。文翁修學宮於成都﹐每出﹐召明經飭行者與俱﹐俾傳教令﹐蜀地大化。何武行部﹐必先卽學宮﹐見諸生試誦論﹐然後入傳捨﹐故循良著稱。當時之吏治﹑民風﹐至今猶可見焉。淸溪爲溫陵望邑﹐山水區會﹐先儒之所過化﹐人醇風朴﹐其間徳業文章﹐昭昭若揭者﹐孰非出於明倫執經之子耶﹖

學宮建於邑內城南﹐邇歲兵燹頻仍﹐欞宇傾圯﹐蒿萊叢生。有司鞅掌簿書﹐倥傯戎馬間﹐未遑過問。康熙元年壬寅秋﹐郡侯司馬來公攝視安篆﹐甫至﹐謁先師文廟﹐四顧瞿然曰「是豈所以崇聖人而惇名教哉﹖」遂重捐俸金﹐率諸學長﹐鳩工庀材﹐百爾偕作﹐殿堂﹑門廡﹑甍垣之屬﹐皆繕葺崇奐﹐巍然一新。不動公帑﹐不傷民力。都人士嘖嘖謀勒石以志不朽﹐羣請序於余﹐以余起家安庠﹐今又知公有素也。

公起關中名儒﹐以淸白世其家﹐著述甚富。方蒞泉時﹐海疆多故﹐飛鴻播野。公沿海奔馳﹐極意軫卹﹐出橐金給民牛﹑種﹐墾荒田六千餘頃。又輸資重爲築堡蓋屋﹐捐米施粥﹐全活萬計。然公素絲自儉﹐一蔬一薪﹐毫不累及民間。至於課士聽獄﹐刑淸政簡﹐除裏獘﹐減夫役﹐種種善政﹐輒欲跨文﹑何而上之。斯其以學爲治者乎﹖斯其以治通學者乎﹖

時王春將告竣﹐適關侯以是月榮任﹐而理所未竟之緒﹐力贊厥成焉﹐是天若畱此以成來公與善之盛舉也﹐因得並書。來公諱承祉﹐號駢茀﹐髙陵人﹐登辛卯恩拔。關侯諱弘異﹐號馮友﹐粵東順徳人﹐登歲進士。而董其役者﹐博士孝廉張公諱晃﹑段公諱有彩也。是爲記。

重建

靑林

巖記

關弘異﹝淸令﹞

邑以西四十里許爲依仁﹐統圖有古剎名巖曰「龍安」﹐嗣曰「靑林」。層巒遠翠﹐幽勝迥然﹐五代時淸豁禪師所建也﹐從玆而興廢不知凡幾矣﹗

余康熙二年春正抵署﹐適造舟取材﹐匠役播毒﹐據民吁念切﹐單騎馳禁。雨暴至﹐避宿於斯。因瞻梵堂﹐棟折垣傾﹐惻然有聿新之舉﹐而裏中陳﹑白﹑蔡諸生﹐住僧遁機與有績焉。盍記之﹖

且有奇者﹐堂大柱八﹐圍周數尺﹐髙三丈﹐俱蠡蠹不堪。偶搜密叢中﹐得八株﹐恰如髙大。旋慮興崇殿﹐非銀同某匠難以勝任。有老人往呼之偕來﹐初不知爲神也。匠到﹐正符興工﹐董督如意﹐詢備知﹐乃共詫以爲神也。噫﹗不亦靈奇矣乎﹖

當廢而興﹐數有嘿司。予繼前人而重修﹐後人又繼予而重修﹐自是剎益古﹐巖益名﹐豈不彰彰較著也哉﹖是爲記。

新建龍津浮梁碑記

謝宸荃﹝縣令﹞

自昔邑以溪名﹐曷取乎溪也﹖意自邑達郡﹐仕帆估舶﹐往來上下﹐與夫粟米之轉輸﹐樵蘇之弛負﹐皆溪焉是賴﹐是有取乎溪爾﹗然從永安迆邐而東﹐山徑百里﹐朝裹糧而夕晉江﹐豈盡從事於舟楫乎﹖龍山南市﹐屹然相望﹐其限之也﹐溪實爲之。捨溪而徒﹐必截流以登﹐使無以善是溪者﹐則是溪也利害相半﹐邑何必以溪著也﹖山川邱陵﹐特地險之自然﹐端賴有人焉起而裁成輔相之。

余叨牧玆土﹐甫下車﹐輒徘徊龍津之旁﹐見涉者爭渡﹐喧聲如雷﹐幾有相胥及溺之恐。徒杠輿梁﹐余責誰諉乎﹖第以初蒞藍水﹐舊案山積﹐簿書旁午﹐竊有志焉而未逮也。玆荷各上臺政簡刑淸﹐與民休息。余得以其暇相度岸址﹐鳩工庀材﹐爰造舟爲梁﹐披星戴月﹐躬自督率﹐二十日而成。𨿽落雁臨波﹐難比杜預半規之式﹔長螭橫渡﹐殊慚李冰七星之工﹐然自此而揭厲無艱矣﹐自此而溯洄靡懼矣。朝來入市﹐不羨祖龍之鞭﹔暮欲歸田﹐可廢沙棠之棹。且也鎖連絕岸﹐叱馭無勞﹔梁偃長空﹐問津可免。是溪也﹐誠有享其安瀾而忘其險阻者﹐猶得云利害相半乎﹖

然是役之興﹐𨿽曰人事﹐亦有天數焉。余始議經營﹐將復舊制。一夕溪雨滂沱﹐昔之纜浮梁者﹐半從山麓而出。邑之人咸加詫異﹐以余有以格夫山靈也。余敢貪天功爲已力哉﹖

說者曰「邑三面阻溪﹐環流映帶﹐民物康阜以之﹐人文巨麗以之﹐使非設梁以殺其流﹐建亭以護其勢﹐則邑無以善是溪﹐溪無以利吾邑﹐彼潺潺者又何取乎﹖」余聞其言而韙之。刳木爲舟﹐數十有八﹐上覆以板﹐旁設欄楯閒之。有亭翼然﹐位於中央﹐顏之曰「露沾霞浮」﹑「呼風吸月」﹐一以表勝槪﹐一以新舊俗。此都人士﹐庶幾食溪之福﹐曉然於邑之以溪名﹐而誠有取乎溪也。爰勒石而爲之記﹐邑之紳士裏民例得共書﹐並鐫姓名於後。時皇淸康熙十二年癸丑孟秋之吉。

﹝《安溪縣誌》卷之十終﹞●卷之十一風俗人物之八

《安溪縣誌》卷之十一

風俗人物之八

徵文

序

柳堤

序﹝並詩﹞

詹惇仁

夫柳之性﹐斷根插地﹐遂有生意﹐越一二年而籠睛蔽陰矣。予不知天地生物之心﹐且得以爲負耒息耕之便焉﹔況是木刪之則枝葉倍長﹐剪之則芽蘗滋多﹐又得以供火爨之用焉。

時方春也﹐綠染方勻﹐柔絲裊風﹐攪詩腸之百結﹐宜吾一詠而一觴也。春雲暮矣﹐雪絮飛球﹐悠揚遠近﹐嘆人生之聚散﹐宜閒居而自適也。於是秉耒就耕﹐書橫牛角﹐鋤且帶經﹐或偃息乎繁陰之下﹐開卷自得﹐悠然而樂。𨿽盛夏溽暑﹐白扇可置﹐風袂自快。則是柳之繁茂﹐不謂無庇物之效也。

俄而涼飆颯至﹐一葉驚秋。露滴疏枝﹐月篩淡影。放出千巖霽色﹐靜籠數頃黃雲。覺歲易以驚心﹐嘆年華之暗度。云雪飄飄﹐未春而絮。靑山攺色﹐覺老其容。旣當收斂暇余﹐乃且呼童削其繁冗﹐伐其朽蠹。

夫插柳之效﹐予旣兩資其利﹐泚筆綴字﹐以示後人﹐仍紀之詩曰「種稻三十頃﹐插柳百餘株。稻可供饘粥﹐柳可爨庖廚。息來柳陰下﹐讀書稻田隅。以樂堯舜道﹐同是耕莘夫。」

流惠

亭修

禊序

陳宓

得暇日﹐邀佳友﹐尋勝地﹐賞良辰﹐昔人以兼之爲難﹔況綰銅束帶﹐吏議拘迫﹗僕來安溪﹐愛其山水﹐事煩才短﹐此事俱廢。積雨快晴﹐吏以告休。童子曰「非修禊辰乎﹖」

於是命友聯騎﹐東出龍津橋﹐步登髙山。山上有臺﹐翠巘旁繞﹐下瞰曲湍﹐如過幾席。杯行到手﹐疾於飛羽。詠蘭亭之章﹐如與昔人同處一席。少焉﹐西登鳳池橋﹐憩於中亭。淸風掀袂﹐如跨虹登漢。拿舟抵流惠亭﹐平湖偃日﹐紫荷刺水﹐白鷺窺人﹐艸木芳蔚。遊人堤上不絕﹐依稀錢塘西湖之勝。酒半假筆旁捨﹐卽景成詠。回泊雙淸閣﹐五峯屏立﹐一水鏡淨﹐觴一再引﹐日薄﹐意戀戀猶未足。

嗟乎﹗樂不可極﹐遊不可放。斯集俱同心友﹐又子侄偕來﹐向之數美﹐今已盡償﹐其所得不旣充矣乎﹖詩以蘭亭修禊事爲韻。

文

重建縣廳上梁文

陳宓

藍溪古縣﹐桐郡名鄕。市環千室之弦歌﹐水繞萬山之耒耜。民居錯落﹐旣日盛而歲繁﹔公宇卑陋﹐顧風旁而雨上。庸攺髙明之觀﹐以通幽隱之情。役不及民﹐財惟節用。耽耽棟梁﹐夏涼冬暖以俱宜﹔衎衎賓僚﹐辰入酉歸而共治。必省內以無慊﹐斯面南而不慚。未能鳴單父之琴﹐遠希子賤﹔姑少葺襄城之廨﹐近效忠宣。肇舉修梁﹐敢申善頌。

拋梁東﹐衮衮淸波湧日紅。試問百川朝巨海﹐何如萬國仰重瞳﹖拋梁西﹐百丈新虹跨鳳池。多謝邑人齊盡力﹐春風隱隱上云梯。拋梁南﹐玉立巍峯覿面三。下瞰碧潭秋夜月﹐此心此景兩停涵。拋梁北﹐君王不戰邊烽息。北胡從此定無人﹐四海由來歸有徳。拋梁上﹐日月風雲妙相蕩。須知天命豈難諶﹖曾謂愚民庸可誑﹖拋梁下﹐萬頃黃雲喜多稼。從今風雨了無憂﹐只待冬深觀臘蠟。

伏願上梁之後﹐時和歲丰﹐民淳俗厚。春風百里﹐總雞棲犬臥之鄕﹔午日一庭﹐無雀角鼠牙之患。庶竭忠力﹐少報君恩。

書

答當路陳民情書

蔡淸﹝理學名臣﹐虛齋﹞

福建多山路﹐山路多險隘。如今浦城縣仙霞等項及福淸縣常思嶺﹐上官常所經行﹐猶或詫爲險峻﹐抑不知此猶通衢大路也。其險甚處﹐上有懸崖峭壁百千仞﹐下則有不測之坑谷﹐泉瀉其中﹐聲如震雷﹔而僅以盈尺之板﹐或半腐木枝架其上以渡﹐甚可危也。又或林木蒙翳﹐披一罅而入﹐數十百步不見天日﹐與探虎穴無異。其出也﹐木葉艸刺﹐粘帶滿襟裳。當時平無事﹐行者無喧呼追迫之聲﹐猶若未甚害。不幸如去年漳賊溫文進倡亂﹐不三四日抵安溪縣﹐縣民匆卒委棄資產﹐奔入泉。欲從陸行﹐則恐賊伺其隘﹐萬一無生﹔姑投溪舟﹐而人眾利先﹐溪舟小不足任﹐載胥及溺﹐皆無辜之民也。可勝痛哉。

夫橋梁道路﹐亦王政一端。諸葛公以倉皇立國於蜀﹐日不暇給﹐猶以此爲務。今職方內地﹐皇風淸穆百餘年﹐而此等事有司視爲度外。設使溫文進輩稍有黠鼠之智﹐不離穴以卽平地﹐則官軍𨿽數十萬﹐其如不得方軌﹑不得成列之徑路何﹖恐亦未能剿絕如此之易也。𨿽幸無虞﹐而行旅之出於其路者﹐犯涉艱危﹐亦有司君子所當畱心者。

竊意可於歲事稍丰之日﹐令有司督諭當地大姓﹐或照裏分﹐相地勢所便﹐以次分治之。非必大動工力﹐大抵皆有成路。如旁岸之徑﹐原用木度﹐則去其腐且小者﹐易以堅且闊者﹔或架方橋於其上﹐又善矣。其木石則取之左右無窮也。若林木叢翳處﹐則刊之焚之﹐使獸蹄稍遠﹐行人不至卒與虎狼遇也。

今之大姓﹐家有餘資﹐而濫費於淫祀何限﹐此等在在有之。若令捨彼爲此﹐督諭有方﹐蓋未必不幡然樂趨也﹐未必皆勞鞭箠也。如民力不足﹐𨿽佐以官錢亦可。其於有事之日﹐兵民尢爲大助。

辯

辯經總制補解錢

陳宓

竊見經總制之名﹐出於宣和末陳亨伯之手﹐當時未至已甚。紹興中催行經界之法﹐首稅契約者紛然﹐故其額最髙。一時憸人輒爲比較之說。比一歲後﹐稅契有限經總制之額﹐無緣登之議﹐未嘗不嘆息亨伯之失於前﹐誠有望諸君子救之於末也。

本縣地瘠民貧﹐而又經界不行﹐民之逃產者比比皆是。切恐更數年後﹐不可復爲。經總制之額﹐本縣所納﹐遞年自有常數﹐已是極費支吾﹐以疏謬之人爲之﹐得不至乏供﹐誠爲大幸。今承使庸行下靑冊﹐俾逐月發指定補三百千﹐只補今年八月以前欠﹐而九月所解﹐並要十分登足﹐不理指定之數。此是近來酷政﹐諸邑苦之﹐方將訴於府判﹑監簿以求伸也。府判﹑監簿當從前後一定規模﹐不宜循此近者酷政﹐是必胥吏有以上惑淸明。伏惟大賢孜孜爲國﹐念兵食之不可缺﹐而不知兵所以衛民﹐若使小邑摧膚剝髓以供軍實﹐則是以牙爪而病腹心﹐豈府判﹑監簿之本心哉﹖區區不敢不辯者﹐正以縣有常法﹐不宜於今日頓使增也。

倘蒙臺慈矜下邑之民貧﹐特照遞年之數與物﹐亦不敢恃寬宏而不加意於催科﹐庶幾少行其撫字之志耳。

頌

重修

文廟

頌

張讀﹝宋直講﹞

醫巫卜祝﹐術陋技庳﹐不忘所自﹐拳拳於師﹐事三若一﹐殆無愧詞。夫子之道﹐兩曜二儀。羲皇以來﹐管攝在玆。從爲正路﹐背則他歧。得爲中夏﹐失則南蠻。柰何爲邑﹐弗處厥詞﹖

猗歟鄭侯﹗仕學優優。念治扶教﹐每思其憂。祠宮圯陋﹐慨然興修。官寮協志﹐邑子贊謀。百皆具舉﹐鼓鼛弗休。煌煌大廈﹐幻化道周。展我夙心﹐奉祠春秋。俎陳豬羊﹐籩薦棗修。降登拜伏﹐宛在魯鄒。

維此安溪﹐邑泉之西。水鏘玉佩﹐山峻云梯。逢衣藹藹﹐趨向不迷。桂籍鵷班﹐序次髙躋。新宮告成﹐歡連耄倪。鳳髻崒嵂﹐三峯環崎。前列後擁﹐气吐虹霓。異人穎客﹐鵬衝驥嘶。大夫之功﹐髙與山齊。﹝按﹕重修文廟不知何年﹐其言鄭侯﹐必鄭自明也﹞。

縣令楊幹生祠頌

陳捷卿

噫嘻楊公﹐薰陶善教﹐古人之心﹐古人之貌。心正而淸﹐月瑩冰壺﹐民之慕公﹐一日無渝。貌儼而溫﹐璠玙炳煥﹐民之仰公﹐一日無慢。煒燁丹靑﹐肖公儀形﹐非敢爲報﹐於以寓仰慕之情。

賦

戮雙

虎賦

鄒魯﹝本學教諭﹞

正徳上章執徐春仲甲申﹐吉水龔公令安溪之四月﹐憫玆邑民﹐久罹虎患﹐乃焚文於城隍之祠﹐矢神必獲。越翼日乙酉﹐果戮其一﹐越三日戊子﹐又戮其一﹐民胥神之。予目擊其事﹐乃爲賦其實焉。辭曰﹕

翳皇穹之賦物兮﹐厥洪纖之夥繁﹔溥元气而磅礡兮﹐均虫臂與鼠肝。稟造化之無心兮﹐紛並育乎兩間。胡惑沴以妨化兮﹐乃黠悍而冥頑。蛟鱷產於溪潭兮﹐镻蝁﹝音惡﹞聚於荊菅﹔鬼車淩空以呈怪兮﹐鼪﹝音生﹞鼯﹝音吾﹞螟蟘﹝音特﹞之恣夫貪殘。惟虎狼之虣﹝音暴﹞獰兮﹐伍眾醜其尢烈﹔𨿽甝﹝音含﹞虪﹝音叔﹞之殊形兮﹐具養威於巖穴。朵逐逐之饞頤兮﹐﹝音銀﹞虓﹝音囂﹞去虎﹝音頜﹞而齚﹝音責﹞嚙﹔悁﹝音冤﹞生民之罹毒兮﹐恆棲止之敖卼﹝音誤﹞臲﹝音臬﹞。駥﹝音戎﹞欣犌﹝音加﹞觸而禠﹝音斯﹞魄兮﹐牂﹝音髒﹞羭﹝音於﹞吭之弗盈﹔嗥狣﹝音兆﹞狵﹝音芒﹞以驚猋﹝音標﹞兮﹐豨﹝音希﹞豯﹝音奚﹞曾曷以寧憎。彌町疃於郊坰兮﹐時跋扈而憑陵﹔嗟復齋之遐逝兮﹐孰化覃於生生﹖﹝宋陳宓﹐號復齋﹐莆田人﹐爲安溪令﹐邑有虎患﹐復齋爲文禱於神﹐明日殺二虎。﹞

乃惟西方之美人兮﹐龔渤海之華裔﹔咀椒蘭而佩芷﹝音齒﹞蕙兮﹐葺藥蘅以爲戶。皇旣重之以修能兮﹐錫龍章與侯土﹔木兔淸溪而湔宿獘兮﹐脫瘝﹝音關﹞恫以煦嫗。彼猛獸之爲患兮﹐固前政之攸痝﹝音忙﹞﹔侯引咎以責躬兮﹐謂天儆余以紛攘﹔爰作冊兮禋﹝音因﹞禱﹐適閼逢兮辰良﹔與靈修兮訂約﹐冀速迸兮遐方。

越厥明兮旃蒙﹐有奔告兮侯之宮。曰「虎夜涉波兮﹐玆困於叢﹔洵侯之丹悃兮﹐幽明以通。」侯心奰﹝音幣﹞其奮迅兮﹐選獰矍以從事﹔羲和屏翳爲之先驅兮﹐羌發縱而指示。鳴鉦鼓而贔﹝音幣﹞屓﹝音戲﹞兮﹐剨﹝音或﹞谽﹝音酣﹞谺﹝音蝦﹞之匉﹝音怦﹞訇﹝音轟﹞。操戣釨﹝音逵結﹞與弓矢兮﹐直勇往而前攖。尢物咆哮以跳踉兮﹐撓萬夫而辟易﹔獲山靈之默相兮﹐我威用以欻﹝音倏﹞赫。爰洞厥膘兮貫喁﹐血若泉兮流紅。乃陳功兮車下﹐載戢戟兮櫜﹝音髙﹞弓。

越三日兮著雍﹐於溪滸兮復殄其雄。余以類而遐奔兮﹐徧黔黎以席慶﹔念伊誰之攸芘兮﹐荃有翼之人龍。予追夫昔之伊耆兮﹐殲猰﹝音亞﹞貐﹝音雨﹞與封狶﹝音希﹞﹔迸犀象於窮荒兮﹐疇克纘夫蒼姬﹖彼驅鱷而戮蛟兮﹐固聖謨之莫企也﹔亦流芳於千載兮﹐侯驂之而曷愧也。

重曰「維彼虎烏﹝音烏﹞虎兔﹝音徒﹞﹐肆厥凶兮﹔民罔攸措﹐心忡忡兮。有赫者侯﹐憤於衷兮﹔爰命冊祝﹐達神聰兮。精波感召﹐置郵同兮﹔尋殪其虤﹝音顏﹞﹐余潛蹤兮。民以寧止﹐頌聲叢兮。粵昔九江﹐洎弘農兮﹔哲人風響﹐迨今雄兮。侯之碩膚﹐諒同功兮。我摛厥辭﹐孰鐫礱兮﹖千秋萬祀﹐以永譽於無窮兮﹗」

銘

擇善

堂銘

陳宓

人心之善﹐知之必明。厥見不惑﹐擇焉始精。道旣在我﹐云胡不行﹗顏氏得一﹐拳拳服膺。執而弗失﹐庶幾有成。惟知﹑仁﹑勇﹐一之以誠。不勉曷至﹐用念友生。

念

齋

銘

陳宓

道不遠人﹐欲之則至。心苟不存﹐則爲自棄。人亦有言﹐聖狂質異。質以念移﹐本無定位。於戲敬哉﹗益勵乃志。

歌

民

間

歌

陳宓

我有衍土﹐鳳山之陽。昔焉蕪穢﹐今則民歌農桑。旣溫且飽﹐復習乎典章。鳴呼﹗帝力於我其忘﹗

詩

辭王昶袍笏命

詹惇仁

爭霸圖王事總非﹐中原失統可傷悲。

去來賓主如郵傳﹐勝負干戈似局棋。

周粟縱榮寧忍食﹐葛廬頻顧漫勞思﹗

江山有待早歸去﹐好向巢林擇一枝。

遷泉城畱侯招遊郡圃作

惇

仁

當年巧匠制茅亭﹐臺館翚飛匝郡城。

萬竈貔貅戈甲動﹐千家羅綺管弦鳴。

柳腰舞罷香風度﹐花臉妝勻酒暈生。

試問庭前花與柳﹐幾番衰謝幾番榮﹖

寄劉

乙處

士

惇

仁

音問相忘二十秋﹐天教我輩到南州。

無窮風月隨宜樂﹐有分溪山取次收。

好語傳來如昨夢﹐離情欲剖帶春愁。

何時載酒從東下﹖細與劉君敍昔遊。

遣子琲訪劉乙贈以詩

惇仁

掃石耕山舊子眞﹐布衣芒屩自隨身。

石崖壁立題詩處﹐知是當年鳳閣人。

題

九

仙

山

惇仁

太白歌中昔未聞﹐佛天髙處卻逢君。

姓名不落人間世﹐何事今朝不望云﹖

題二

石將

軍

惇

仁

屹然相對兩將軍﹐化石經年久臥云。

待把山河還聖主﹐肯隨方國策元勛﹖

諷南漢劉君儼更名龑詩

惇

仁

伏羲初畫卦﹐蒼氏乃制字。

點畫有偏旁﹐陰陽貴協比。

古者不嫌名﹐周人始稱諱。

始諱猶未酷﹐後習轉多忌。

或援他代易﹐或變文回避。

濫觴久滋蔓﹐傷心日益熾。

孫休命子名﹐吳國尊王意。

莔霬

僻﹐壾昷

異。

梁復踵其非﹐時亦迹舊事。

需兔傑自其一﹐闖是其二。

鄙哉仉晵名﹐陋矣

義。

大唐有天下﹐武后擁神器。

私制迄無取﹐古音實相類。

年載日月星﹐君臣佳天地。

正國及照除﹐作史難詳備。

唐祚值傾危﹐劉儼懷僭僞。

吁嗟毒蛟輩﹐睥睨飛龍位。

龑儼𨿽同音﹐形體殊乖致。

廢學愧未弘﹐來問辱不棄。

奇字難雄博﹐摛文伏韓智。

因誦鄙所聞﹐敢布諸下吏。

追和秦系《辭張建封》詩獻陳洪進

詹琲

誰言悅口是輕肥﹖獨酌鵝瞰噉翠微。

名利薄於秋紙扇﹐羊裘暖甚紫羅衣。

心隨倦鳥甘棲宿﹐目送徵鴻遠奮飛。

擊壤太平朝野客﹐鳳山深處覓光輝。

過安溪道中﹐泉石奇甚﹐

絕類建劍間山水佳處﹐因吟

朱文公

驅車陟連岡﹐振轡出林莽。

霧露曉方除﹐日照川如掌。

行行遵曲岸﹐水石窮遊賞。

地偏寒筱多﹐澗激淙流響。

祗役未忘倦﹐心神漸蕭爽。

感玆懷故山﹐何日脫徵鞅﹖

題

鳳

山

庵

朱文公

心外無法﹐滿目靑山。

通元峯頂﹐不是人間。

賦梅

堂十

首

﹝錄其二﹞

陳

宓﹝宋知縣﹞

濃霜輕雪妒淸華﹐暖日烘時只見花。

天意似憐塵世界﹐故將茅舍換仙家。

老覺無情戀物華﹐玉塵那復惜飛花﹗

春風只在襟懷裏﹐試問藍溪吏隱家。

題

淸

水

巖

陳宓

飛澑無時斷﹐行雲一日停。

半年嗟苦雨﹐三度扣禪扃。

巖岫方從認﹐松篁恰得醒。

艸木多掩映﹐岸竹半伶俜。

舟子應頻喚﹐山農訝屢耕。

濺衣黃土重﹐侵屨碧泉冷。

溪合髙低白﹐林迷上下靑。

乍褰綿作障﹐重展玉爲屏。

古佛靈如在﹐微官徳豈馨﹗

心懸炷香案﹐容肅換衣亭。

晚照催歸騎﹐淸風惜暑欞。

憑髙閒一顧﹐人世是浮萍。

題縣

圃三

首

﹝錄其一﹞

陳

宓

曉來初日滿林光﹐猶見枝頭梅子黃。

一對蟬聲相上下﹐柳絲搖曳與俱長。

題

龍

津

橋

陳宓

兼旬積雨截晴虹﹐洗出溪山罨畫中。

別浦漁歌來瞑色﹐長橋人語半秋空。

將歸畱宿云津閣二首

﹝錄其一﹞

陳宓

三年飽識溪山面﹐未省煙雲際曉生。

閣迥橋長正相映﹐桃源圖上有人行。

遊

月

湖

陳宓

平蕪幾載翳雲煙﹐一日重開便豁然。

須信耕桑皆帝力﹐謾將歌詠祝堯年。

金堤新插千株柳﹐玉井仍看十丈蓮。

縣令願同民快樂﹐西風來看繞湖田。

題

淸

水

寺

曾從龍﹝晉江﹐狀元﹞

壁立崢嶸萬仞峯﹐騎鯨俄蛻葛陂筇。

空畱詩句傳千古﹐今在蓬萊第幾重﹖

巖上勝遊成幻夢﹐壁間遺迹暗塵容。

山僧好把紗籠護﹐莫學闍黎飯後鐘﹗

題

等

法

院

江白﹝宋縣尉﹞

滿路煙花畫不成﹐棲桐佳致古流名。

院鄰翠嶂千尋碧﹐門抗寒溪一帶淸。

晝影亂雲遮暑气﹐晚涼疏雨送秋聲。

我來到此慵回首﹐倚檻吟看海月生。

題

眞

覺

院

夏臻﹝主簿﹞

半天聞梵唱﹐一徑踏松陰。

起石云千仞﹐懸空瀑萬尋。

題大

眉小

眉山

黃銳﹝宋知縣﹞

一嶺復一嶺﹐一巓復一巓。

步丘皆力穡﹐掌地也成田。

綫引山腰路﹐鍼穿石眼泉。

眉山同是號﹐此處合生賢。

題宗

教院

劉鑄﹝宋知縣﹞

雨過江山麗﹐春深筍蕨肥。

扶藜蒼蘚破﹐移榻亂花飛。

嘉定庚辰登淸水巖記事

連三益

蓬萊一境最奇哉﹐門外坑流傍石隈。

巨竹不知何時裂﹖喬松總是昔年栽。

石移莫匪神功運﹐巖築更無山鬼來。

料得眾僧行道處﹐天花馥鬱徧蒼苔。

舟行藍溪寫懷二首次紫峯陳先生韻

﹝錄其一﹞

黃懌﹝知縣﹞

更鼓分明空谷音﹐獨憐世態有浮沈。

乾坤何處非儒業﹖好吐丹心九陛深。

淸溪

宮寫

懷

龔穎﹝知縣﹞

歇馬湖頭路亦多﹐多情無柰簿書何﹗

鼠牙雀角眞堪厭﹐秀水佳山喜再過。

修竹拂云來鳳鳥﹐靑松夾道掛藤蘿。

羽人解說玄機妙﹐坐聽深更苦睡魔。

同汪潛源兄經營白葉堡宿多卿樓二首

﹝錄其一﹞

唐愛﹝南安知縣﹞

石凳連云暗﹐肩輿帶雨行。

足知山勢險﹐身爲國謀輕。

野鶴依人立﹐靈鼯掛竹鳴。

風寒春未透﹐酌酒聽泉聲。

東

嶽

勸

農

汪

瑀

四陽初動鳥催耕﹐稅駕東臯戴曉星。

饁餉私田泥滑滑﹐筵開官閣雨冥冥。

鶯啼隔葉懷音好﹐柳拂髙堤照眼靑。

日暮何當髦士集﹗春風桃李醉翁亭。

初登

太湖

巖

詹彬﹝戶部主事﹐汝宜﹞

發源自佛耳﹐名剎難稱儔。

不雨山長潤﹐無風气亦秋。

銜杯僧共坐﹐穿徑月同遊。

寄語長安客﹐何如此地幽﹖

和

韻

李瀾﹝舉人﹞

登眺舒望眼﹐有僧臥石云。

林深迷故迹﹐池漾渙眞文。

樹影髙低見﹐琴聲左右分。

君親願未慰﹐愧宿太湖村。

遊淸

水巖

題

詹仰庇﹝咫亭﹐邑人侍郎﹞

岧峣佛閣萬山岑﹐泉瀉聲寒曲澗深。

云度孤峯若有意﹐僧來芳徑自無心。

飛蘿影外天花落﹐亂樹空中野鳥音。

到此已知塵不雜﹐況逢遊客早投簪。

重遊

淸水

巖

咫亭

面擁琪林翳﹐耳喧玉髓鳴。

一時天幾色﹐半榻鳴千聲。

佛室雲長護﹐禪牀月自明。

重來支遁癖﹐更得故山情。

登東

嶽題

憑虛

閣

咫亭

玉殿香飄翠影浮﹐東巖眞气亂峯頭。

千村煙火孤云晚﹐百雉山城萬樹秋。

大嶺霞殘飛過鶩﹐淸溪天淨舞潛虯。

盤桓且醉今宵月﹐況伴神仙太乙樓。

又

黃鳳翔﹝儀庭﹐郡人榜眼﹞

崔巍飛閣散秋晴﹐把酒憑欄近太淸。

簫鼓聲髙催落照﹐郊原望盡俯孤城。

千家煙火連云渺﹐一片溪山帶月橫。

自笑老來身不系﹐良辰勝賞卻關情。

又

林雲程﹝郡人太守﹞

入座靑浮佛閣虛﹐山光長護白蓮居。

淸溪縹渺慈航渡﹐寶篆氤氳劫火余。

蟬咽秋聲催落木﹐鳥啼菩樹說眞如。

平疇萬井村煙靄﹐知是宰官化日舒。

九日登憑虛閣得登字

秦鐘震﹝郡人﹐恥罍﹞

每逢佳節喜髙憑﹐𨿽復望遊不厭登。

溪上雲峯秋我老﹐尊前騷雅舊吾朋。

敲殘鐘磬空林月﹐掛剩煙霞古壁藤。

況值山城疏警柝﹐茱萸一插話孤僧。

萬曆二十三年乙未冬十月遊淸水巖

楊際會﹝乾銘﹐分巡興泉道﹞

卓錫何年飛此地﹖上人去矣杳難尋。

菩提樹老疑成果﹐羅漢松髙已結陰。

徑入蓬萊靑嶂擁﹐洞封蘿薜白雲深。

車塵擾擾應慚我﹐虛閣憑來一嘯吟。

淸水

覺亭

﹝太和廖侯建亭﹐以覺名﹐是日同遊﹞

顏廷榘﹝永春八十三翁﹐桃陵﹞

履自上方賜﹐身猶一索懸。

石磨封蘚字﹐亭坐散花天。

千級梯云上﹐中宵抱月還。

宰官心似水﹐豈爲世情牽﹖

題淸

水巖

﹝時六老同遊﹞

莊國禎﹝郡人﹐陽山﹞

捫蘿直上最髙峯﹐遙聽僧堂已晚鐘。

石壁崚嶒無鳥到﹐洞門幽窈有云封。

一泓淸水流千古﹐四望蒼山疊萬重。

自是勝遊天不斷﹐故教明月掛孤松。

又

林雲程

石勢嵯峨入碧空﹐盤紆路轉梵王宮。

崖髙斜掩半天日﹐野曠回吹萬壑風。

遊子籃輿穿樹杪﹐髙僧錫杖度雲中。

巖花澗艸幽相媚﹐坐眺行吟興未窮。

又

歐陽模﹝八山﹞

千尋鳥道見山巓﹐四繞螺亭倚澗邊。

樹掛雲煙迷野色﹐徑回翠靄入禪天。

磨碑細認前朝字﹐憑檻轉思出世緣。

此際淩虛眞境界﹐攜棋對酒伴閒眠。

又

黃鳳翔

空亭谷口敞睛暉﹐迢遞層巖一徑微。

翠壁丹崖開寶地﹐寒花細艸拂荷衣。

苔邊云影僧頻掃﹐松下棋聲鳥不飛。

選勝何須方外去﹐浮生到此已忘機。

又

林喬相﹝錦峯﹞

褰帷遙指最髙峯﹐一望蓬萊碧漢中。

鳥道餘寒霜更滑﹐雞聲唱曉日初融。

孤村煙火空林見﹐隔水漁樵野渡通。

鐘磬杳聞深樹裏﹐相攜步入碧蘿叢。

又

詹仰庇

禪居杳在白雲層﹐石徑陰森曉气澄。

法水喝來明夜月﹐香枝臥出暗寒藤。

靑山載酒隨閒到﹐飛閣聽經倚醉登。

五老風流千古勝﹐幽期憐有一髯僧。

淸溪八景回文

秦鐘震﹝伯起﹐刑部郎中﹞

鳳麓

春陰

陰晴幻貌山環郭﹐日出啼禽春水麓。

深澗流云抱石眠﹐林芳隱鳳標靈嶽。

龍津

夜月

峯外雲光搖彷彿﹐往來任棹孤明月。

溶溶水浴脫鷗輕﹐龍劍空吟羞白髮。

東臯

漁捨

臯東水竹繞人居﹐曬网晴風早圃鋤。

髙隱卽仙尋向路﹐桃溪舊訪一舟漁。

南市

酒家

南市橋頭溪徑斜﹐醉春供酒有人家。

探囊更取呼鮮販﹐籃出生魚兼俎蝦。

蘆瀨

行舟

蘆殘舞雪見髙秋﹐細雨疏燈夜泊舟。

無處無波隨泛泛﹐枯榮感物使人愁。

葛磐

坐釣

磐石碧流淸坐笑﹐柳枝低掛長絲釣。

安能靜慮濯纓塵﹐歡水遊魚忘趣妙。

閬巖

夕照

閬瀛到者誰遊客﹐好事春山髙枕石。

涼冷輕煙帶杖藜﹐蒼蒼倒影斜陽夕。

薛阪

曉霞

仙苑仙林云是家﹐錦枝千品艷開花。

煙生水暖春風曉﹐天漫飛花散彩霞。

題靑

林巖

詹仰庇

千峯松檜蔭諸天﹐一澗紆回瀉百泉。

遊客自來春艸徑﹐住僧爲掃暮山煙。

黑猿將子穿林過﹐白鹿騎人傍石眠。

榮辱已知身外事﹐欲依此地學參禪。

登靑林巖訪重眉作十詠

﹝錄其二﹞

池顯方﹝同安舉人﹞

白水

漈

貴湖山頂一潺湲﹐化作銀河撼萬山。

匯至巖前聲漸細﹐恐驚師定喝教還。

杏谷

春來丹杏爛巖阿﹐雨後新曦色更酡。

世俗漫誇紅十里﹐此山開落不知多。

題憑

虛閣

李鳳鳴﹝閬瀛﹐戶部主事﹞

躡屐攀藤過﹐煙霞祗樹林。

俯城寒漏徹﹐到處白雲深。

如是風淸梵﹐朅來月滌襟。

無人賢度輩﹐解道淨蓮心。

龍潭

郭貞一﹝元侯﹐同安進士﹞

殷殷觸石气如虹﹐灌莽驅除見化工。

四海龍蛇方鼎沸﹐一潭魚鱉溯云漴。

釣臺煙雨鼉磯上﹐納麓風雷鳥道中。

地勢遙深天亦小﹐樽前抗首問詩筒。

遊宗教院步壁間韻

洪垣星﹝遁庵﹞

疏慵久已痼煙霞﹐此日風流憶謝家。

山靜渾忘塵遠近﹐院深不辧世囂奢。

禪心明滅定無定﹐宗教色空斜未斜。

衣缽猶傳晉代舊﹐優曇非復昔時花。

覺亭﹝淸水巖﹞

散步憑欄俯碧叢﹐滿眸煙色有無中。

蒼苔踏破淩崖頂﹐覺路喚迷始悟空。

羅漢

松

﹝是爲祖師手植﹞

洪垣星

昔傳身似菩提樹﹐今見手栽羅漢松。

諸品都空誰不壞﹖祗畱蒼骨老雲峯。

仙境

巖﹝在長泰裏﹞

卓晚春﹝莆田﹞

不到山中不識山﹐山人今日在人間。

人間如何何不去﹐洞口桃花春自閒。

晚春有道術﹐莆人呼爲小仙﹐遊此題壁間。

春杪憇泰湖巖鏡園﹐次少司寇咫亭詹公韻

楊貞﹝克正﹐縣令﹞

一鏡園開倚石關﹐參天萬木向人閒。

臨池鯉向偈中躍﹐洗缽泉余空外潺。

檜老自靈龍象度﹐茶新能幻雨雲還。

只今選佛眞如界﹐百丈圓明方寸間。

冬日遊藍溪淸水巖

葉獻論﹝懷蓼﹐進士﹐知縣﹞

誰說曹溪缽後孤﹐此山蘭若復相須。

層巖萬里禪光遠﹐曲徑千回蛻色殊。

聽石寒流龍不毒﹐依蓮寶偈火還無。

多羅樹裏諸天喜﹐今日重淸澄水珠。

遊淸

水巖

謝宸荃

宸荃字亮工﹐號郎屏﹐北直保定府安肅縣人﹐

辛丑聯捷進士﹐任安溪知縣。

崢嶸峯巧聯﹐湍激波濺濺。

筍嫩堪飫腹﹐茗鮮足潤咽。

亭髙風露籠﹐殿古霧雲煙。

寂靜有何事﹐踏看不一邊。

又

淸境名傳最上峯﹐拋煩陟險興何窮﹖

巖巒疊累插天遠﹐溪水盤桓繞地通。

危坐淡圓萬慮靜﹐叩心靈慧百緣空。

蝜參幽邃一般味﹐迥邁風塵勞攘中。

其三

撥冗尋幽陟岫巓﹐另開眼界別爲天。

鳥翔環繞鳴隨性﹐花發嬌妖枝鬥妍。

綠樹蔭濃炎暑遁﹐靑楓葉茂爽涼旋。

閒來題詠無多事﹐一日曠遊一日仙。

同籋

老遊

淸水

巖

鳥閒雲淡堆髙嵚﹐苔綠蔭濃爽气侵。

這樣淸幽圖一幅﹐堪招勝友共披襟。

又

謝宸藻﹝字敬工﹞

選勝尋溪上碧岑﹐白雲流水自音音。

閒看僧定頻翻貝﹐靜對騷壇幾弄琴。

澗水曲瀠苔蘚薄﹐亂山環護薜蘿陰。

訟庭雀角春來少﹐暫訪當今支遁林。

又

謝世晉﹝字子進﹞

厭卻繁華地﹐特來幽邃邊。

樹稠蔭掩映﹐竹茂影蹁躚。

峯陡亭風迅﹐灘灣溪水旋。

一般淸致景﹐俗筆難傳焉。

又

謝承晉﹝字子勗﹞

山髙徑紆彎﹐水細漾波潺。

到此澹幽地﹐徘徊不忍還。

又

謝凝晉﹝字子端﹞

傳說佛勝境﹐不憚登臨來。

處處人遊過﹐淸眞獨樂哉。

又

謝桂馨

盡日尋芳迹﹐峯巒不勝扳。

淸風堪解衣﹐笑傲在其間。

又

謝桂芝

攀援暫偸閒﹐謾說登臨艱。

一派寂淸景﹐遊看難遽還。

又

謝桂芳

山不在髙峯陡掀﹐水非爲深灘潺湲。

一般淸味遊人識﹐澹卻大千萬有繁。

羅漢

松

謝桂芬

菩提樹已久流傳﹐羅漢松今見

梴。

空寂門中何所有﹐昔年手澤萬年延。

淸水

泉珠

謝桂蘭

偶到淸巖下﹐泉珠湧湧流。

滔滔不絕處﹐滄海詎難投。

謝宸鑣﹝字揚工﹞

覽勝登玆地﹐淸幽自不羣。

空亭碧樹簇﹐絕巘赭煙雰。

古殿畱殘碣﹐荒臺照夕曛。

醉餘連騎出﹐香霧自氤氳。

謝宸鐸﹝字振工﹞

蕭寺遠披榛﹐名山自結鄰。

疏鐘淸梵寂﹐香剎道緣新。

說諦同僧飯﹐烹茶汲澗粼。

塵氛應不到﹐客夢寄松筠。

謝宸鄰﹝字欽工﹞

微云點綴碧山厜﹐珠箔涓涓下翠湄。

白日印持無著處﹐金蠅起覺不言時。

鶴窺松捨茶初熟﹐路入云根客到遲。

共話無生思日暮﹐暝鴉飛盡月如規。

覺亭

謝宸佑﹝字代工﹞

碧樹重重繞白雲﹐探幽策蹇日初曛。

疏鐘香靄花將暝﹐曲徑筠深影乍分。

劍气自能淩碧漢﹐琴聲早已奏南薰。

山亭偶憩烹雲霧﹐臥閱無生貝葉文。

謝宸錄﹝字敍工﹞

仙梵散珠宮﹐桃源此地逢。

鳥馴窺戶牖﹐泉瀑響房櫳。

月桂空巖落﹐名香法座籠。

無生聊共證﹐且莫嘆西東。

謝宸釒式﹝字惠工﹞

怪石撐天半﹐呼朋共躋攀。

孤亭侵碧落﹐髙士遠塵寰。

峯轉橋如帶﹐溪回水作環。

家山如在望﹐暫此解愁顏。

遊淸

水巖

顧鼎錫

浪迹天涯到十洲﹐山腰如綫水如鉤。

人從鏡裏探花信﹐鳥向雲中度麥秋。

塔影岧峣遮鳳麓﹐鐘聲縹渺接蜃樓。

荊州洵美非吾土﹐淸晏江山且共遊。

又

牛星輝﹝字淩宇﹞

孤塔藏眞隱翠微﹐坐餘香雨卻沾衣。

閒雲一似禪心定﹐影落山椒靜不飛。

贈太湖巖自來木猶存

謝宸荃

殿閣功成有自來﹐連連續續不曾灰。

至今遺木仍然在﹐萬古千秋世世推。

遊靑

林巖

謝宸荃

蒼蒼古剎巓﹐迥異口頭禪。

參得林中意﹐超然千萬緣。

贈建寧諭二府首薦

謝宸荃

遨遊宦海廿餘年﹐美政芳迹到處傳。

秦地瘡痍曾振起﹐楚疆刁鬥經安全。

威揚東粵蠻煙靖﹐恩浹江南蕩漾綿。

八閩惟良推第一﹐姓名見卜金甌前。

謝卽翁父臺華誕﹐

因淸溪八景聯韻恭祝

洪龍見

鳳麓春陰馴雉時﹐龍津夜月賦新詩。

東臯漁捨歡呼徹﹐南市酒家醉舞僛。

蘆瀨行舟長破浪﹐葛磐坐釣閒垂絲。

閬巖夕照岡陵翠﹐薛阪曉霞花滿枝。

聯

重修縣堂聯

謝宸荃

百里分符﹐敢云才浮於任﹐惟是朝乾夕惕﹐制心制事﹐比露潔冰淸﹐冀追蹤夫龔黃卓魯﹔

一同宣化﹐每思道貴乘時﹐不辭盤根錯節﹐宜興宜革﹐等日光云燦﹐尙躋世以虞夏商周。

重修明倫堂聯

閬苑鐘英﹐聚岡巒之淑气﹐會看品貯商霖﹐道扶羲馭﹐伯仲塤吹泮璧﹐共畱心於地緯天經﹔

藍溪濯錦﹐渙宇宙之大文﹐佇見才奔陸海﹐筆瀉潘江﹐卯辰翮匯雲霄﹐侈摛藻於玉堂金馬。

疏

明隆慶二年﹐雲南道試監察禦史臣詹仰庇題爲「納忠言﹑罷采辦﹐以崇聖徳﹐以紓國計」事﹕

臣惟人君一心﹐攻之者眾。苟非聰明聖智﹐鮮有不爲玩好所惑者﹔然貴乎悟之早﹑止之亟也。昔仲虺告湯曰「不邇聲色﹐不殖貨利。」召公告武王曰「玩人喪徳﹐玩物喪志。」夫湯武非不明聖也﹐而仲虺﹑召公猶以不邇不殖﹑喪徳喪志告之﹔惟湯武能受二臣之言﹐則益絕去玩好之私﹐養其淸明之徳﹐以爲臣民之主﹐至今稱之。若夫昏庸之君﹐侈心一生﹐遂不可遏﹐𨿽有忠臣進諫﹐拒而弗納。由玆恣意縱欲﹐財耗民窮﹐欲其保宗社於無疆之休也難矣﹗竊見前者敕下戶部買辦珍珠寶石﹐旋卽報罷﹐大小臣工莫不仰頌聖徳﹐謂能悔之早﹑止之亟也。

邇來復有采辦之旨﹐戶部不敢違命﹐廣用價值市之以進﹐而臺諫交章論列﹐臣疑其必溫詞容納﹐決意停止。及接聖諭﹐則曰「內庫缺珍珠﹐著戶部買些來﹐你何這說﹖姑不究﹗」夫陛下以天子之貴﹐四海之富﹐玩好珠石﹐所費無幾。臺諫之臣﹐似不當過計以煩瀆天聽。然忠臣愛君﹐必防其漸。臺諫汲汲不已於言者﹐亦以漸不可長故也。今事旣往﹐言復不聽﹐臣亦當將順君徳﹐又何事於言哉﹖但竊謂臺諫未有論議之先﹐陛下玩好之心不能自釋﹔旣經諫止之後﹐陛下玩好之心遂當悔悟。顧乃不降旨罷免﹐而反曰「姑免究。」臣恐陛下玩物之心有漸﹐臺諫之言罔聞﹐由此羣小得以乘間投欲﹐四方因以遠索貢獻﹐其獘將有不可勝言者。

臣聞珍珠寶石﹐多藏中貴之家﹐因陛下索之愈急﹐則彼擡價愈髙。珍珠數兩﹐費金數千﹐寶石一顆﹐值銀數十。以有用之國費﹐買無用之玩物﹐果何益哉﹗況今南北多事之秋﹐正國家用財之際﹐兩廣缺餉﹐疏請再四﹐當事者尙存根本之慮﹐不敢多與其請﹔而一欲珠石﹐遂無惜萬金之費。是何視土地人民之賤而珠石之貴也﹖

災異薦至﹐男化女形﹐天之所以警陛下者章章明。更宜惇尙節儉﹐痛加修省﹐以答天心可也。乃聞災異之疏﹐略無儆畏﹐復有采辦之命﹐欲其天意眷佑﹐轉災爲祥﹐不可得矣。

伏望陛下以湯武爲法﹐大嘉臺諫之言﹐明降停免之旨。今之旣買進者則已﹐若買而未足者則悉罷之﹐後或有玩好之物陳之以惑陛下之耳目者﹐必嚴以斥之。則心無不正﹐身無不修﹐誤之於昔﹐猶能攺之於今也。上天儆戒之意可答﹐臣民仰望之心可慰矣。臣不勝惓惓﹐罔知忌諱﹐冒干天威﹐無任激切悚懼之至﹗奉聖旨﹕「已有旨了。」

※

※

※

隆慶二年﹐雲南道試監察禦史臣詹仰庇題爲「嚴究恣肆內臣﹐以戒逸欲﹐以端近習」事﹕

臣惟損徳害身之大﹐莫過逸欲﹔而逸欲之漸﹐每起近習。蓋人君深居九重﹐延接正人之時少﹐親近便嬖之時多﹐侈靡習成﹐逸欲易生。至於損徳害身﹐則莫之知也。是可不爲之戒哉﹗

臣聞本月初五日夜﹐內宮監研制火藥發火﹐延燒房屋十餘間﹐道路傳言﹐謂制辦煙火進上。臣聞不勝驚駭。夫陛下躬行節儉﹐四方仰頌﹐阻抑寵幸﹐中官斂迹﹐臣固有以知陛下不肯爲此也。兩廣弗寧﹐邊關報警﹐災異疊見﹐余哀未忘﹐臣又有以知陛下不樂爲此也。蓋由此輩細人﹐諂諛側媚﹐讒巧姦邪﹐思無以悅陛下之心志﹐將欲緣此以爲取寵之階﹔慮無以娛陛下之耳目﹐將欲假此以爲求媚之漸﹔而於君徳有損﹐君身有害﹐彼何知焉﹗況宮禁之地﹐法當嚴防﹐柰何以研火藥而焚燒房屋﹖設或蔓延殿宇﹐將若之何﹖縱恣無忌﹐至於此極﹗若不嚴行究治﹐則小人得肆其姦﹐而侈靡之事皆抵隙而進。

伏望陛下大奮乾剛﹐惇尙儉徳﹐深惡逸欲之漸﹐以端近習之風。將內宮監失事人員﹐盡行查究﹐一切煙火燈棚﹐悉行禁止﹐則於聖徳不爲無補﹑聖身不爲無益也。

再照每年正月十一日起至十五日止﹐京師東角頭張設燈市﹐繁華異常﹐每燈一架﹐值銀數百﹐中官富家﹐誇財競買﹐而遊觀喧嚷﹐男女混雜﹐淫侈之俗﹐莫此爲甚。臣謂京師者﹐四方表率也﹐陛下旣以節儉爲天下先﹐而京師顧奢靡若此﹐則四方相尙﹐民困俗偸﹐有由然矣。

仍乞敕下廠﹑衛禁革﹐使天下知惇本崇實﹐以成朴儉之風﹐未必非國家之福也。天下幸甚﹗臣民幸甚﹗

奉聖旨﹕「已有旨了﹐該衙門知道。」

※

※

※

隆慶二年﹐雲南道試監察禦史臣詹仰庇爲「披瀝忠悃﹐乞加慰問中宮﹐以全聖徳」事﹕

臣本艸茅﹐荷蒙先帝作養﹐發身科第﹐叨任民社﹐無益尺寸﹔伏蒙陛下簡拔﹐擢臣臺職﹐荷國厚恩﹐愧無補報。前以二疏干冒天威﹐自分貶斥﹐幸而聖恩浩蕩﹐俯賜寬容。臣𨿽粉身碎骨﹐未足圖報。竊謂臣居言官﹐有見輒言﹐無非忠君愛國之誠。或者以聖君明時﹐不宜多言。又謂言官所言﹐宜中機會﹐外此皆爲無益。臣謂此言未必皆非﹐但負聖君﹑負明時﹐則非臣所以惓惓報國之忠也。今不敢一一煩瀆聖聽﹐竊舉事之最大有關聖徳者﹐爲皇上陳之。

嘗謂天子之有後﹐猶天之有地也。天子理陽教﹐後理陰教﹐所以建天下之極﹐爲萬世之經也。恭惟皇后殿下﹐先帝所錫以配陛下﹐以正位中宮者也。陛下宜遵先帝之命﹐篤宮闈之好﹐以爲宗廟社稷之主﹐以爲四方家人之則﹐可也。切聞皇后殿下舉動端莊﹐有拂聖心﹐向已多年。去歲聖駕謁陵﹐皇后隨行﹐朝野歡慶﹐羣疑以釋。近聞久出坤寧﹐置諸別宮﹐寢食起居﹐不侍左右﹐以致抑鬱成疾。陛下略無眷顧之意﹐中外議論紛紛﹐聞者莫不垂涕。萬一疾甚不起﹐其如貽天下後世之譏何﹖其如爲聖徳之累何﹖

伏望陛下遵先帝之命﹐念宗社之重﹐及今請就正宮﹐命直侍曉事宮人奉以湯藥﹐加以慰問﹐則皇后抑鬱之气以舒﹐而睿體亦因以平和矣。臣每入朝之際﹐聞大小臣工莫不以此爲陛下懷憂﹔但以事屬宮禁﹐不敢直言。臣謂知而不言者﹐欺也﹔言而不盡者﹐蔽也﹔欺與蔽﹐臣子之罪﹐𨿽死有餘辜也。用是傾瀝心血﹐冒犯天威﹐伏望俯賜鑑納﹐臣死亦瞑目甘心矣。

奉聖旨﹕「後侍朕多年﹐無子﹐又多病。近有疾﹐移居別宮﹐以暢意樂心﹐或可疾退。爾不曉宮中事﹐多言。姑免究﹗」

※

※

※

隆慶二年﹐雲南道監察史臣詹仰庇題爲「財用十分缺乏﹐乞賜淸查欺冒﹐以裨國計」事﹕

臣惟理財者經國之要務﹐節用者爲治之大端。財不理則綜核無法﹐而無以開財之源﹔用不節則侈靡無度﹐而無以止財之流﹔皆非求安圖治之術也。今天下財用日竭﹐在在倉庫空虛﹐當事諸臣﹐計無措處﹐議下羣臣﹐各陳所見﹐以爲經理之宜。臣猥蒙任使﹐職居言官﹐恨無濟時之策﹐惟懷竊祿之慚。每於奉命巡視監局庫藏﹐不敢不悉心盡職﹐以負報稱﹐謹以得於所見有裨財用者﹐爲皇上陳之。

臣於本年四月內查得內宮監錢糧浩大﹐租稅甚多﹐其收納關支﹐漫無稽考。委行大使李可華查報去後﹐隨據本官將本監各庫行廠作年例買辦關領物料總數﹐造報到臣﹐臣仍批行再查房租﹑地租年計所入若干﹐從何支用﹐一並查明回報間﹐隨據內宮監揭稱﹕

「先帝時﹐凡遇傳造緊急細巧禦覽器物﹐雇覓各匠攢造﹐及四時買辦進供南方茉莉﹑瑞香﹑蘭艸﹑松﹑桂等花木﹐俱是禦前請出銀兩﹐本監量爲增添。自隆慶元年新政以來﹐傳造器物愈見精美﹐而四時進供花艸﹑果品之類﹐俱是本監委曲辦處﹐只靠屬廠些須﹐聊以濟急。所以不敢言者﹐別無他意﹐蓋爲節奉傳造﹐不系外傳﹐此內監所切於忌諱者也。

如謂地租者﹐或云楊樹﹑寶坻二處爲言。蓋二處地方﹐乃九河下梢低窪滸泊所在﹐原非版籍民田。案查成化﹑弘治年間﹐禦馬監春﹑夏﹑秋放馬匹﹐本監題準采打蘆葦苫蓋皇木之用﹐每遇年丰收成之後﹐量取些須﹐以爲搬運蘆葦之費。或雲山西廠﹑臺基等廠畦租者。案查先朝將本監在內年老內宦不能供事者﹐出居外廠﹐各於本廠空閒餘地﹐自行耕種﹐以爲優老之需﹐日積月滋﹐漸爲園圃。本監量取地租﹐輸之公堂﹐以備修飭廠房之用。

如謂房租。案查隆慶元年九月內該細瓦廠掌廠官呈稱﹕『本廠低窪﹐街衢髙峻﹐四面濊水灌注﹐呈乞及時修理。』該先任太監李芳建議﹐各官協力修舉﹐添造圍房﹐每月量取房資﹐以供傳造團鰲山﹐添雇匠役﹐買辦物料﹐所費不貲﹐不敢明載。如修理宮後苑藥欄﹐欽安殿﹑觀花殿﹑淸望閣﹑玉芳軒等亭﹔慈寧宮花園﹑乾淸宮擺設各樣南花﹑松竹﹑樹株﹐及四時供進時鮮蔬菜﹑果品﹔並修理南城河﹑南金海亭軒﹑龍鳳船隻﹑秋千等項﹔及傳造寶雕渾貼金雲龍豎櫃﹑龍箱﹑擎臺﹑香幾等件﹔及成造白玉石等盆。俱系本監委曲措處﹐而於戶﹑工二部並無干預也。」等因﹔到臣。

又據大使李可華申稱內開﹕

「親詣該監淸查﹐再三不肯開報。但查得細瓦廠東西樓房共一百七間﹐南北平房共三百九十間﹐廠內房七十餘間﹐房租多寡不等﹐每月計約銀一百五十餘兩﹐歲計一千八百餘兩。灰廠一處﹐內外三小廠﹐每歲共租銀五十四兩。糞廠每歲租銀五十兩。此特舉其可查之一二耳。至如在外楊村﹑寶坻等處抽分﹔淸河豬房﹑土城豬房﹑獐鹿房﹑馬鞍山﹑大石窩﹑周家口﹑慈家屋﹑琉璃局﹑大石廠﹑小石廠﹑藍靛廠﹑皇木廠共十四處﹐則有地畝子粒抽分銀兩﹔在京神木廠﹑山西廠﹑鑄鐘廠﹑臺基廠﹑淨車廠﹑稻田廠﹑楸棍廠﹑通廟宅﹑隆福寺﹑琉璃窯﹑黑窯﹑北果園﹑柳花園﹑洗花房﹑河西花園﹑士城花園﹑外油漆作﹑蜂窩﹑東給廠共二十一處﹐俱有房租﹑地租月報﹔內備用廠﹑金殿廠﹑外冰窯﹑廣通寺﹑張鉞房﹑西安門﹑北小石廠﹑海眼寺﹑蘆溝橋﹑狼岱地亦有租銀。本監該管房地廣闊﹐錢糧甚大﹐各處租銀數目﹐難以細查。前項地方猶報不盡﹐節年徵收租銀﹐本監隱匿不行開報。

及查先蒙欽差巡視庫藏﹐給事中龍光﹑監察禦史楊相題準自隆慶三年五月爲始﹐聽本科道逐將該庫監廠積貯合於錢糧﹐照依供用庫查刷事例﹐務求明確數目。戶﹑工二部辦用商解一應大小錢糧﹐俱要會同科道監收﹐如有數目不明﹑隱漏參差等項﹐從重參治﹔及令帶管大使逐項登記出入之數﹐本監往來文移﹐不行科道掛號﹐私自收受﹐少有隱漏參差﹐許本官具由申奪在捲。」等因﹐到臣。

臣看得該監供應禦用器物﹐費𨿽浩繁﹐然各庫關領﹐工部辦納﹐具有年領定額﹐而成造匠作﹐又不系雇覓﹐工資則供應有賴﹐可免賠累之難。據查隆慶元年﹐本監開派工部物料﹐照依嘉靖七年事例﹐尙該銀一萬四千餘兩。及太監李芳酌議裁減﹐止用九千餘金。在正派之中尙可節省﹐則其無待於前項房廠稅租﹐以爲附益之需﹐從可知也。且細瓦廠店房﹐系內府木石﹐用在官匠作﹐悉皆官錢。楊村﹑寶坻等處抽稅﹐神木﹑山西等廠地租﹐原皆官地﹐其間𨿽有曾經題準者﹐本監遂緣此浸漁﹐以爲民害。夫何以朝廷之土地視爲已有﹐濫取租稅﹐充入私囊﹐懼言官聲其欺罔之罪﹐動輒委諸供進難支﹐則是利歸於已﹐而過歸諸朝廷也。如果賴此租稅以補內府不足之用﹐則皆爲公費也﹔亦宜報入於官﹐明白支銷。孰得而議之﹖何必隱匿不行開報﹐而顧忌科道之稽查哉﹖

伏乞敕下戶﹑工二部會同司禮監巡視科道﹐將前項房廠在京者行五城兵馬﹐在外者行順天府﹐隨處查勘。要見租稅若干﹐仍拘本監弘文等科書手吳東儒﹑史九思﹑錢陽﹑顧檜﹑楊俊﹑馮惠﹑賀錫﹑郝銳﹑周聚﹑範傑等質審﹐實報年收租稅作何支用﹐及未盡報者﹐逐一淸查。應革者議革﹐毋滋之以蠹國病民﹔應畱者議畱﹐悉取解內庫﹔公需應存多寡以濟本監幫補之用者﹐造報循環文冊存查。仍令巡視科道掛號監收﹐中間如有隱漏者﹐容科道官查出參奏。

及照楸棍一廠﹐逼近西山﹐該監假藉﹐混占民業。查得先年曾經撫按等官耿隨卿等﹐稔知民病﹐代爲申奏﹐已經該部復奉欽依查勘。太監李芳捏詞妄瀆﹐仍舊侵奪﹐取煤射利。各廠之中﹐惟此一廠爲害特甚﹐誠蠹國害民之尢者也。仍乞敕下該部節查題奏文卷及行勘事例﹐嚴速催報﹐或以本廠原額存畱。其於混占小民山地﹐盡數給還。庶國計少紓﹐民困少息矣。

再照人君之奢儉﹐四方系之以安危﹔朝廷之嗜好﹐左右視之爲趨向。甚矣不可不愼也﹗臣竊觀該監開稱成造團鰲山﹐修理宮苑花欄﹑龍鳳船﹑秋千架﹐傳造金豎櫃﹑白玉盆之類﹐悉浮費冗用﹐誠如該監所謂未及外傳者也。向者弔取戶部銀兩﹐在廷諸臣皆謂充足內帑﹐以備緩急。今果如該監所云﹐則是以有限之財﹐供無益之費﹐臣不知其何取也﹖蓋朝廷費出無經﹐則小人覬以爲利﹐用無一二﹐而浸濫則十之七八矣。如成造團鰲山﹐物料取諸各庫﹐匠作役之在官﹐其費無幾﹐其工可稽﹐而遂報萬有餘金﹐卽一事之冒濫若此﹐他可知矣。況當中外詘乏之時﹐果能身親節儉﹐以爲宮闈法﹐俾內監諸臣凜然畏法奉公﹐不敢效尢欺冒﹐則內帑用足﹐何事取盈於邊輸﹖而司國計者﹐何至爲賣官鬻爵之謀哉﹖

臣目擊時艱﹐乃敢因事效忠﹐少冀有裨國用萬一。伏望陛下念邊餉措處之難﹐嚴羣小靡濫之費﹐服食器用﹐惟以節儉爲主。如金櫃﹑玉盆﹑刻絲之類﹐皆無益冗費也﹐悉亟停止。近侍之臣﹐或以織造采辦玩好逢迎陛下者﹐是卽姦貪小人之徒也﹔則屏斥而深罪之。如此﹐則正直者進﹐而好尙日端﹔節儉成習﹐而國計日裕矣。」

奉聖旨﹕「詹仰庇這廝悖逆﹐屢次狂妄﹐著錦衣衛拿來午門前著實打一百棍爲民﹐不許黨護奏擾。各監局科道官大使都革了﹐只照舊行。」

※

※

※

萬曆十五年﹐都察院左僉都禦史詹仰庇題爲「一代醇儒﹐公論已定﹐表章猶闕﹐懇乞聖明核實賜謚﹐以示勸懲﹐以光人文」事﹕

臣惟帝王之治﹐莫先乎重道而崇儒。夫重道崇儒者﹐帝王所以礪世磨鈍也。風化人心﹐世道國脈﹐於焉攸系。臣伏睹我朝治教休明﹐皆由列聖相承﹐以此爲首務。我皇上紹隆聖統﹐茂明帝學﹐尢孳孳汲汲﹐加意儒碩而表章之。是故士之幸而生於我朝﹐其修身得道﹐妙契聖賢之眞傳﹐如薛瑄﹑胡居仁﹑陳獻章﹑王守仁者﹐旣得進而從祀孔庭﹐廟食百世﹔其飭躬砥行﹐確守聖賢之正軌﹐如羅倫﹑羅洪先者亦得謚爲文恭﹑爲文毅﹐以六品之秩﹐而被華衮之褒。蓋所以闡揚往哲﹑廣厲來人﹐風化以振﹐人心以淑。世道有所維而益盛﹐國脈有所培而益昌矣。乃臣之愚﹐以諸臣之外﹐有徳足以從祀﹐而俎豆之議未遑﹔賢足以得謚﹐而易名之典未及者﹔則於臣鄕得一人焉﹐南京國子監祭酒蔡淸是已。

按淸平生事實﹐臣聞之故老﹐讀其著書﹐考諸《皇明政要》《理學名臣錄通紀》《吾學編》《憲章錄》《八閩通誌》之所紀載﹐參諸海內縉紳之所議論﹐確然有據者﹐敬爲皇上陳之。淸以成化甲辰進士爲禮部主事三年﹐調吏部復除禮部。旣而乞南﹐旣而請告。正徳間﹐起江西按察司副使﹐提督學校。當其時﹐寧庶人內蓄異志﹐外以虛禮與士大夫相結﹐籠以智數﹐脇以威權﹐蓋無不遊其彀中者。淸獨守正秉禮﹐屹然特立。故事﹐三司以朔望朝王﹐次日乃謁孔子。淸請先謁孔子﹐而後朝王。至其賀王誕日﹐淸又獨去朝服中蔽膝。寧庶人銜之﹐於是有乘間言淸與先臣林俊厚者。寧庶人益忌淸﹐淸遂引疾去。嘗語人曰「寧藩所謂智足以拒諫﹐辯足以飾非﹐今𨿽逆節未萌﹐然竟可慮﹔但願老天助宋而已。」蓋是時淸已預見其微矣。

旣家居﹐杜門掃軌﹐潛心力學﹐以六經爲正宗﹐四書爲嫡傳﹐周﹑程﹑張﹑朱爲眞派﹐研究細繹﹐摩擬闡解﹐有《四書蒙引》《易經蒙引》《性理要解》諸書。蓋朱熹發明聖賢之旨﹐而淸又發明朱氏之言﹐四方學者宗之﹐至今不廢。乃其勵志好修﹐省身克已﹐行不愧影﹐寢不愧衾﹐則又見於《密箴》一書。今觀其言﹐皆身心性情之實功﹐而不事口耳﹔皆天下國家之實用﹐而不爲眩虛。與瑄之《讀書錄》﹐實足相擬。先臣林俊稱其凝重端雅﹐操養力專﹐而進取之念略﹔好古篤信﹐眞風淵軌﹐使人躁息妄消。鄭曉稱其明經博學﹐行潔心醇﹐气淸而色和﹐外簡而內辯﹐可謂知淸者。

臣嘗取淸生平反復論之﹕力抗藩王﹐獨立不懼﹐勁節也﹔方寧庶人舞智炫才﹐盛有賢稱﹐而明炳幾先﹐睹於未形﹐早見也﹔超然遠遁﹐不俟終日﹐亭亭物表﹐皎皎霞外﹐髙行也﹔平居非聖人之書不觀﹐非聖人之道不談﹐正學也﹔躬行實踐﹐不愧屋漏﹐眞修也﹔朱熹有功於聖人﹐而淸則有功於朱氏﹐羽翼經傳﹐折衷羣言﹐卽今經筵﹑日講﹑虎觀諸儒臣之所勸誦﹐亦多采其說﹐推之四方﹐家傳人誦﹐爲人士式﹐佐國家萬年同文之治於無窮﹐懋功也。若其屢辭名位而不居﹔退甘窮約而無慍﹔官至四品﹐家無數金﹐恆借貸於人﹐以爲生貴而能貧﹔此猶其細者。而衡文騭士﹐藻鑑精明﹐識陳琛於埃塵﹐拔舒芬於困滯﹐賢人魁士﹐多出其門﹐此亦其餘緒耳。臣嘗以爲使當時江右諸司﹐得如淸輩數人﹐則據經守正﹐當有以逆折寧庶人之姦萌﹐而淮南之謀必寢。使淸不去﹐去而不死且復用﹐則宏識訏謀﹐當有以匡持乎時事﹐而東山之望必售﹔使仕者而知所景行﹐則淡泊寧靜﹐必無干名競進之心﹔學者而知所向方﹐則篤實潛修﹐必無好髙爲人之病﹔士之明經應舉者﹐但習淸之書﹐守淸之說而不倍﹐則其所爲文﹐粹然一出於正﹐又安有離經叛道﹐操戈入室﹐而流於二氏﹑六子之歸者哉﹗

皇上方畱心九經﹐崇尙正學﹐惟士習﹑文體爲拳拳。臣謂欲端士習而正文體﹐則請表章此一臣以風天下﹔而所爲表章之者﹐惟有從祀及謚典耳。曩議從祀﹐在廷諸臣多言淸當從祀者﹐後以其典重而舉不欲輕﹐姑緩以俟論定。臣愚謂淸之賢無愧於薛瑄﹑胡居仁﹑陳獻章﹑王守仁﹑羅倫﹑羅洪先之儔﹐卽從祀之典未及再議﹐若且予之謚﹐則確乎其不爲過。皇上試舉淸人品詢之在廷﹐有能置議者乎﹖試舉《蒙引》一書﹐有一人不誦習者乎﹖試詢以謚之與從祀當否﹐有稱不當者乎﹖蓋非臣私論﹐實在廷諸臣之論也﹔亦非臣及在廷諸臣之心﹐而四方人士所共仰望之心也。

抑臣又有感焉﹐前代從祀率不乏人﹐以區區之宋﹐自周﹑張﹑程﹑朱四子外﹐猶有邵雍﹑司馬光﹑楊時﹑胡瑗﹑歐陽修等﹐乃獨我朝二百餘年而始進一薛瑄﹐往歲而始進胡居仁﹑陳獻章﹑王守仁三人﹐則已誇詡以爲盛﹐卽以造詣踐履﹐篤實純粹如蔡淸者﹐猶然靳之俎豆﹐不得儕於楊時﹑胡瑗之列。何我明之不逮宋遠也﹖無亦持議者操疑難之心﹐甘於所聞﹐淡於所見﹐屈服前代﹐而求備當朝﹔遂使俊偉之流品﹐湮郁於評論之苛﹐而昌熾之人文﹐遏佚於愼重之過乎﹖

臣願皇上加意一代之規﹐稍弘崇獎之路﹐敕下該部查訪。如果臣言不謬﹐先將蔡淸比照羅倫﹑羅洪先二臣事例﹐賜謚易名﹔而從祀之典不難再議而續舉焉。仍將我朝諸理學儒臣博訪精核﹐或當請謚﹐或當請祀﹐一體表揚﹐令人知聖意之所向﹐相與修實行﹐崇正學。其於風化人心世道國脈﹐所裨非淺鮮矣。

奉聖旨﹕「禮部知道。」

※

※

※

萬曆十五年﹐刑部員外郎李懋檜題爲諫官阻塞言路事。

臣聞天下理亂﹐系言路通塞。我國家之制﹐凡諸司百執事﹐皆許直言無隱。然猶恐其不言也﹐於是諫官專任責成﹐卽置六科給事中﹐復設十三道禦史。蓋諸司百執事𨿽皆得言﹐而亦可以不言﹔科道官無所不當言﹐而尢不敢不言。世稱科道官曰「言官」﹐曰「諫官」。然猶恐其言之不盡也﹐輪直有日﹐建白有牌﹐稱職有賞﹐不稱有罰。此祖宗命官之意﹐蓋將以明目達聰﹐照臨萬國﹐慮至深遠。際此聖明之朝﹐不宜以言爲諱。大凡進言者﹐其說未必皆是﹐但其意亦欲得當以報主上。卽使盡屬好名﹐亦何負於國家也﹖言可用則用之﹐不可用則置之。諸人無得以言而博名髙﹐而廟堂亦無務以法令鉗天下之口﹐斯爲上世極隆之景象也。不謂近日有給事中邵庶﹐因誠意伯劉世延之條陳而波及於言者﹐己旣不言﹐又禁他人不得言﹐一時士類莫不扼腕嗤嘆。

夫世延之言﹐誠爲無當﹔且朝奏疏而夕乞恩﹐亦足羞者。陛下猶念及元勛苗裔而容納之﹐且不欲以一世延阻言路﹐甚盛心也。該科謂宜矜其愚而略其短﹐不則﹐看詳章奏﹐就事參駁﹐誰曰不可﹐何乃因噎廢食﹐乘機排擠﹐至並他衙門而槪禁之﹖夫「防人之口﹐甚於防川」。庶豈不聞斯語哉﹖以堯舜之聖﹐而猶捨己從人。其時五臣九官﹐濟濟相師﹐都兪吁弗於一堂﹐豈乏嘉謨讜論﹐而工瞽芻蕘﹐猶然得獻其一得之愚。今皇上徳符堯舜﹐治效唐虞﹐而邵庶不以禹﹑臯陶之所以事君者事君﹐將視皇上爲何如主乎﹖

今天下民窮財盡﹐所在饑饉。山﹑陜﹑雲南等處﹐百姓流離﹐僵屍載道﹐疾苦危急之狀﹐有鄭俠所不能圖者﹐陛下不得聞且見也。邇者雷擊朝日壇﹐星墜如斗﹐天變示儆﹐加之風俗薄惡﹐士庶驕橫﹐輦轂之下﹐子殺父﹐僕殺主﹐旬日決罪囚者以數計﹐人情乖離於下。邵庶以爲海內豈盡無可言﹐羣臣可遂依違淟涊﹑默默固位而已乎﹖當此之時﹐縱九重寤寐求言﹐輔臣吐握下士﹐大小臣工﹐盡忠補過﹐尙且惟日不足﹔柰之何惡聞人言﹐嫉之如仇﹐而拒之於千里之外哉﹖

夫在廷之臣﹐其爲言官者十之二三﹐而不爲言官者十之六七﹐言官不必皆智﹐而不爲言官者不必皆愚也。無論往事﹐卽如近年馮﹑張交通﹐權姦專恣﹐其連章保畱﹐頌賢稱美﹐如科臣陳三謨﹑臺臣曾士楚者比比而是﹐乃請劍﹑折檻﹑杖謫以去者﹐果皆出於言官乎﹖由斯以論﹐人非言官﹐未可盡少也明矣。果從庶言﹐有如言官持祿養交巽愞觀望﹐當言而不言矣﹐其他庶職﹐又必以言爲禁。天下幸然無事也則可﹐脫有軍國重情﹐安危頃刻﹐皇上又何從而知乎﹖

邵庶復以聖諭堂上官禁止司屬﹐爲計之得﹐此又歷代以來所未有﹐而我朝律令所不載也。臣﹐刑官也﹐律令﹐其職掌也。凡堂上官訓諭司屬﹐必以講讀律令爲首務。臣伏睹《大明律》一款﹕「凡國家政令得失﹐軍民利害﹐一切興利除害之事﹐並從五軍都督府六部官面奏區處。」又一款﹕「若百工技藝之人﹐應有可言之事﹐亦許直至禦前奏聞。各衙門但有阻擋者﹐鞠問明白﹐斬。」至如《大明律》《會典》及皇祖臥碑﹐亦屢言之不置。夫百工技藝之人﹐有言尙不敢阻﹐況諸司百執事乎﹖倘爲堂官﹐諄諄然以此禁諭所屬﹐屬官有不心非而背議乎﹖卽堂官禁之﹐所屬聽之﹐人人隱忍苟容﹐處處道路以目﹐有不辱當時羞後世乎﹖臣以爲皇祖律令﹐萬世所當遵守﹐非諸臣所敢輕議也。人臣食君之祿﹐報君之恩﹐惟知不負朝廷﹐非堂官所能約束也。我朝興賢使能﹐欲其願忠﹐而未嘗欲其不忠﹔堂官以身率屬﹐教其報主﹐而不敢教其負主﹔此古今之通誼也。臣所以輕冒出位之禁﹐而不容自已者﹐誠恐邵庶之言一出﹐遠近聞者不察廟堂所以受言之意﹐而猥以庶爲口實﹐將使志士解體﹐善言日壅﹐主上不得聞其過﹐羣下無所畢其慮﹐禍天下必自庶始矣﹗其所關系﹐豈渺小哉﹗

臣愚以爲皇上必欲重百官越職之禁﹐不若嚴言官失職之罰。伏乞天語特加戒諭﹕邵庶免究外﹐以後但有越職妄言﹐及當言不言者﹐當坐以負君誤國之罪﹐輕則紀過﹐重則劣處。敕下吏部﹐凡遇年例升遷科道之期﹐一視其章疏有無多寡﹑事體大小難易以爲殿最﹔而皇上又燭觀而坐照之﹐則言官無不直言﹐庶官無事可言﹐出位之禁可省﹐太平之效自臻矣。臣不識忌諱﹐干冒天威﹐無任隕越待命之至。

奉聖旨﹕「邵庶以言官論事﹐如何反說他阻塞言路﹖李懋檜這廝﹐先次妄言﹐未曾得志﹐卻又取名生事奏擾﹐好生狂瀆﹗著降一級調用。該衙門知道﹗」次日科道會本疏救﹐復調外任﹐吏部題降直隸開州同知。奉聖旨﹕「著推遠方來﹗」再題降湖廣按察司添注經歷。

※

※

※

吏部左給事中加一級臣粘本盛謹題爲「鹽獘多端﹐去獘卽所以生利﹐畫一卽所以寧民﹐請睿鑑飭行﹐以增國課﹐以便民生」事﹕

臣惟裕國之道﹐莫過於鹽﹐利甚溥也。然因其利溥﹐而官與商之積獘﹐上與下之交比﹐有不堪明言者矣。臣敢就所知最眞者﹐竭誠披瀝﹐爲我皇上陳之。

臣於初進垣時﹐有《修明鹽法之久湮﹐仰佐國計之一得》疏﹐內稱﹕「關橋割沒宜同徵﹐歲獲之盈餘必倍。」部覆﹕「請敕巡鹽禦史查明具奏。」往返駁議﹐已及二年。昨於十月內接原鹽臣周宸藻回疏稱﹕「商人攜資千里﹐爲國轉輸﹐自納課﹑領引﹑支鹽﹐捆運出場﹐以抵北橋﹐誠不知其費幾百艱辛﹐北橋裏至南關﹐而又令其阻滯多日﹐糜費淹消可慮﹐關橋並徵﹐誠爲便商。」等因。部覆「請敕新任巡鹽禦史酌議妥確具奏。」臣謂鹽臣身在地方﹐代吁必眞﹐而並臣割沒同徵之議﹐俱可敕新鹽臣詳察酌行者也。蓋臣前疏﹐原爲一事兩截﹐徒飽吏胥﹐今宜並關橋爲一處﹐部發印鈐割沒簿﹐卽在關橋登記徵收﹐公同商綱人等﹐照引稱驗﹐每日塡注﹐萬目共睹﹐不許挨日隱漏﹐則兩淮歲共行鹽一百六十七萬餘引﹐每引俱照例淸出溢斤﹐所積之銀﹐何可勝計﹖國計自可以日增矣。蓋兩地科算﹐反似無名之徵﹐何如一處核實﹐而商免守候之苦。回疏甚明﹐是在鹽臣設誠力行耳。所謂去獘卽所以生利者此也。

至於福建鹽政﹐其獘尢甚。臣屬本鄕﹐知之更眞。察各府皆徵鹽引﹐惟泉州爲瀕海產鹽之區﹐令民辦鹽入倉﹐歲照丁給鹽徵糧﹐而輸納之法﹐只就民間丁米內攤派﹐設鹽場官掌之﹐以充永寧衛所軍糧。是一民也﹐而有糧差﹑鹽折二衙門之徵﹐糧差徵之於縣﹐鹽折徵於場官而轉解於防廳。縣徵有當里長之役﹐凡經承催差保歇之需索﹐已爲極苦﹔廳徵又有當總催之役﹐凡經承催差保歇之需索﹐更無所不至。於是天啟年間﹐鹽民來京﹐瀝疏奏準裁去鹽場官歸縣並徵。百姓稱便﹐垂三十餘年。我朝鼎新之初﹐徵亦如舊。至順治六年間﹐酌定鹽政﹐以衛軍旣革﹐將鹽折淸入解京﹐而責成於防廳。乃防廳以責成故﹐請弔廳比。而不知一民兩徵﹐從前衙役需索諸苦又復再見矣。縣差﹑廳差接踵盈門﹐無名勒騙﹐典鬻難繼。方今兵焚之餘﹐瀕海之百姓﹐破家殞命者﹐已十去其五﹐又遭此重疊之追比﹐何以聊生﹖伏乞睿鑑﹐憐鹽丁卽縣民丁﹐鹽米卽縣民米﹐歸縣並徵﹐不過用一里長﹐與民間之丁米同輸。省一衙門﹐而所全於海邊顚連之孑遺﹐有無外之恩波矣。所謂畫一卽所以寧民者此也。

若夫追比之苦﹐尢當速除。害在舊裏役等拖欠不納﹐累見役傾家代賠﹐慘系難堪。民戶﹑鹽戶﹐均有此獘。伏乞敕下撫按從長酌議﹐凡徵糧之法﹐令歷年舊裏役赴比﹐各完正供﹐庶見役者無代賠之苦﹐而以後應役者知其難以卸免﹐自早完本年之糧﹐國課可以恆足矣。臣從國計民生起見披瀝﹐字多逾格﹐伏乞睿鑑﹗如果臣言可采﹐敕部議復施行。

順治十五年十一月二十四日題﹐二十八日奉旨﹕「戶部議奏。」

﹝《安溪縣誌》卷之十一終﹞●卷之十二疆圉險要志之一

《安溪縣誌》卷之十二

疆圉險要

﹝前志凡三則﹐隸於左﹐有引﹞

弭患驗徵紀秩

右稽前志﹐𨿽載弭患﹑驗徵及紀秩﹐而疆圉險要﹐一著未嘗加意。今敕頒此條﹐諭令各裏里長詳查峻嶺厄隘﹑關山界限﹑守要害﹐戒不虞﹐俾掌疆司險﹐三巡三鼜﹐思患豫防﹐與民休息﹐治安策豈逾斯乎﹖然人謀必周﹐天垂象有災祥﹐亦當因以修省﹐蒞治者﹐知其然﹐上體聖諭至意﹐遵五條而奉行毋忽﹐則有善必錄﹐書年書人﹐例在《春秋》﹐紀秩以告成﹐又烏容廢﹗

弭患

縣治在昔爲坊者一﹐爲鄕者四﹐鄕爲裏者十五。迨明嘉靖間﹐始分還集爲二圖。萬曆十一年﹐又分龍興爲二圖﹐乃有十七里﹐並在坊編十八里﹐里長永垂版籍。

若在坊疆圉﹐北有鳳山﹐馬旗山疊峙其後﹐南有龍津一帶環於前﹐東則尾寮﹑北地灣﹐西則大嶺﹑小嶺﹐皆左右之門戶。城垣鞏固﹐苞桑不拔﹐是在坊爲一十七里之都會也。

隔津爲永安裏。有閬﹑午二山爲之屏障﹐黃龍﹑產坑﹑金龜之山相爲擁護﹐負郭之地﹐險莫逾焉。

縣之西界﹐則光徳也。離縣十里許﹐土窄人稠﹐東襟於溪﹐而連於崇善裏翁後格﹔南接新溪裏﹐而阻於澳江﹐亦稱扼要焉。

縣之東十里爲長泰裏。𨿽平原廣衍﹐有髙田山﹑大磜﹑宮嶺爲裏垣衛﹐而白泥隘﹑龍潭隘﹑大宇隘﹐各鄕俱有堤防﹐以備不虞。

由永安而上依仁裏﹐去縣西南二十里。道通同安﹐界於東嶺﹐則以龜窯隘﹑石竹嶺爲扼要﹔南連南安﹐則以龍門嶺﹑龍塘山爲峭險。

進而新溪裏﹐與依仁隔一水﹐亦在縣西二十里。諸鄕則赤嶺﹑五里埔﹑五莊﹑善益﹑鹽壇等處﹐俱有土堡防患。

連乎新溪者﹐新康也﹐離縣西北五十里。西抵崇信﹐北抵龍興﹐南接漳﹑同﹐有羅巖﹑大屏髙山之險矣。

縣之北二十里﹐至於崇善裏。東抵來蘇﹐而連乎永春﹑南安﹐以吉磜嶺巡檢衙爲其要﹔一抵於在坊﹐一抵於新溪﹐而設險於蓬隔。

縣西北四十里﹐爲龍興之界。各依山阻溪。興一有石頭崎﹑上地嶺﹑湯泉爲要地﹔興二有科名﹑大小尖山爲險固﹐稱爲二里屏翰。

大﹑小尖山之後﹐地名湖頭﹐乃來蘇﹑感化二里在焉。俱在縣北六十里﹐隔津爲界。上達汀﹑漳﹐下連興﹑泉﹐商旅所至﹐舟車所通﹐誠爲輻輳。民之環住其間者﹐繡錯不絕﹐煙火相接。一帶市肆﹐倍於邑內。土風文物﹐非別裏所得而班也。故《泉志》稱「小泉州」云。疆圉之內﹐東北界於永春﹐而扼阻於打鼓嶺﹑白茫坑﹔西南抵於龍興﹑還集﹐而扼阻於五閬山﹑禦史嶺。盤山阻溪﹐爲一邑隩區。

外而還一﹑二﹐乃下六里之內地也﹐在縣治西北一百三十里。其中崇岡復嶺無復論矣﹐所共固者﹐惟徐洲嶺﹑烏塗隔﹑華地﹐爲還一之外屏﹔而又以達摩山﹑福春嶺﹑橫洋﹐爲還二之內翰。

龍涓山嶺疊嶂﹐在在固圉。東南爲護國巖等林隘﹐據險於漳之長泰﹔西北爲燕尾隘﹑轉水津﹐誇固於漳之龍溪。

至崇信﹐山川所屆﹐爲下六里之甲﹐在縣西北百餘里。中如三洋﹑多卿﹑峣洋﹑臚傳﹑赤石﹑後格諸鄕﹐各依山據險﹐其最著者如石崆崎﹑北巖山﹑珍山﹐懸崖峭壁﹐稱裏內之固﹔又如白葉堡﹑銀場﹑典林﹑佛天隘﹐爲漳界之要。

遞而感徳﹐疆場尢廣﹐在縣治西北一百五十里。嶺復一嶺﹐巓復一巓﹐地連漳郡﹐則隘處大深﹑桃洲﹔界跨還二﹐則固據南崎﹑左槐。枕汀﹑漳之上郡﹐襟槐﹑覆之外流﹐與崇信並稱扼要。

由縣至於常樂界﹐亦在西北一百里。地窄小﹐道通延﹑汀﹐壤接永春。所恃者﹐惟覆鼎一山﹐小橫一隘。收雙溪﹑劍斗之地﹐控霞鎭﹑長基之山﹐相爲表裏﹐而設險以備不虞。堪稱安邑邊疆之固﹐與在坊聯首尾云。

宋建炎中﹐盜楊勍寇安溪﹐還集人楊振率鄕兵禦之。

紹興十三年﹐臨汀寇至﹐統制劉寶卽小尖山築寨禦之。

元至正十一年冬﹐賊攻縣治﹐監郡偰玉立捕獲之。

十四年夏﹐安溪盜李大﹑南安盜呂光甫﹐聚眾劫掠。

二十五年十二月﹐湖頭賊張治國劫掠郡邑。

明正統十四年﹐沙寇鄧茂七作亂﹐分黨掠郡境﹐縣民被害。已﹐復攻郡城﹐郡守熊尙初逆戰於古陵﹐死之。

弘治四年﹐漳平盜溫文進寇縣﹐攻陷縣治﹐副使司馬垔督兵平之。

正徳元年﹐廣東寇始入漳﹑泉﹐二年復至﹐三年至縣焚掠﹐勢甚猖獗。五年復至﹐屯聚村落數日﹐劫掠甚慘。九年﹐汀﹑漳劇盜劫掠縣邑﹑鄕村﹐居民避竄。

嘉靖元年﹐廣東及汀﹑漳盜蜂起﹐流劫鄕村﹐至永春﹐知縣柴鏢率兵民禦之。

二年正旦﹐廣東﹑汀﹑漳盜新大總至自徳化﹐掠永春﹐官兵邀之花石嶺﹐鍾旺輝死之。戊申﹐覆鼎兵設伏以待﹐賊突圍去﹐郭顯七等死之。他賊聞覆鼎有備﹐奔安溪﹐大肆掠劫。

三年十月初四日﹐廣東﹑汀﹑漳盜復來寇﹐禦史簡霄按部檄按察僉事聶珙﹐督本縣知縣龔穎與諸縣知縣顏容端﹑柴鏢﹑梅春合捕之。至二十四年﹐滅於徳化小尢中。

十二年八月初五日﹐永安寇攻劫長泰裏。是年凡三至崇信﹑新康等裏﹐殺掠甚慘。本府同知李東﹑通判柯遷督兵平之。

十七年冬十月﹐永安寇劫感化﹑龍興等裏﹐知縣殷楘督民兵追至石珠嶺﹐獲其二總﹑三總。

二十六年劇寇陳日暉聚黨據覆鼎山﹑大小尖﹑白葉阪諸峒﹐不時出掠。參政吳鵬與督餉僉事余爌按兵搗其穴﹐擒其二百餘人﹐遂平之。遂置白葉堡以備寇害。惠安兵部侍郎張嶽作《平寇記》﹐詳於前。

三十八年四月二十八日﹐有賊百餘自同安來依仁﹐劫掠林浩家。典史姜衮督兵擒斬之。

三十九年七月二十一日﹐倭賊數千﹐自永春突至縣治﹐駐紮四十餘日﹐官民廬舍﹐焚毀殆盡。

四十年八月二十五日﹐賊首馬三岱﹑謝愛夫﹐江一峯等引倭首馮哥四老等三四百人﹐夤夜自南安下呷村出哨縣治﹐俘獲男女四百餘人。九月初間﹐又有廣饒賊三百餘人﹐僞給捕賊虎牌於兵巡道﹐來駐縣治作賊。至初五日﹐馬三岱復來出哨﹐聞饒賊剽掠有貲﹐欲並而有之﹐大戰縣前十字街﹐三岱等敗走﹐時饒賊亦殺眞倭十餘。

四十一年二月﹐倭賊與漳賊三四百人﹐駐長泰裏劫掠。不久﹐指揮歐陽深招撫之。

崇禎十五年﹐南安張六角﹑林隆﹐又長泰裏吳少子﹑戴厚等倡亂﹐眾各數百﹐號以靑巾。諸寇惟張最猖獗﹐破三洋寨﹐殺戮甚慘。攻感化大寨﹐不克而去。十六年秋﹐邑令施酬素同泉州衛遊擊洪日升﹐率兵壯追剿至感徳康槌﹐大破之﹐斬級數十﹐擒其首王開等。盜勢稍阻﹐各赴防海都督鄭芝龍投誠。後吳少子之黨﹐藉稱赴撫﹐船過藍溪﹐邑眾截流盡殲之﹐而寇遂息。

皇淸定鼎以來﹐大兵下閩。順治三年丙戌九月間﹐盧恕敗兵三千由永入安﹐攻感化﹐掠龍興﹑還集﹐經龍涓﹑崇信而往漳焉。

四年﹐海警頻聞。六月間﹐林艮等聚眾﹐以裹素爲號﹐旬日至數千。旋爲總鎭韓尙亮所破﹐遁竄永春。九月復熾﹐眾幾盈萬。又南安杜宗文﹑同安林祚﹑陳藩等繼至搶劫。陳爾峯起於龍涓﹐李連山﹑蘇喬林起於感化﹐張鼎柱﹑倪懷池起於來蘇﹐邑裏沸騰﹐幾無淨土。賴有防將邵惟眞﹑孫光翰之勇謀﹐破林爲於曾坑渡﹐圍杜宗文於仙洞寨﹐追林艮等於光徳東靑隔﹐斬陳藩於澳江。藩最驍勇﹐被誅﹐賊頗喪气。是年之臘﹐孫光翰直抵赤嶺老營﹐未能剪紛裂之勢。五年戊子以後﹐山寇倚乎海兵﹐借派餉爲延掠者﹐盜夥蜂起﹐鄰里秦越。所恃邑中兵壯﹐銳鋒聲震。兼以鄕壯向導﹐隨在撲滅者﹐不可勝數。至丙申年﹐有棄帽頂寨故巢﹐投誠於海澄公者﹐題爲後鎭都督﹐旋授海澄城守﹐百姓始得安枕﹐不獨安溪爲然也。彼反側子亦兔脫而遠遁﹐絕無勢援。僻陬𨿽有小醜如李髙等﹐不旋踵而授首。天心厭亂﹐民心疇不思治乎﹖其有功於安邑者﹐惟邑令徐騰鯨之復任勞來﹐韓曉之重建城池﹐詳在傳記中﹐固昭昭聽睹間也。

驗徵

祥瑞

﹝前代無考﹞

明嘉靖七年﹐縣感化﹑龍涓二里塗山中﹐有松梢結物如白糖﹐味甘香﹐樵人取啖﹐宿疾盡瘥。按﹕是年正月元日﹐甘露降於長泰﹑龍溪二縣﹐巡撫南贛汪禦史鋐取進獻世宗﹐謂仁孝之徵。世宗感悅﹐薦之太廟。長泰與安溪相邇﹐則是年玆方多降甘露也。

災異﹝附怪物﹞

宋治平四年秋﹐地震如雷。

崇寧元年﹐歲大旱。家井涸﹐民汲水於二十里外﹐多渴死。

乾道二年五月丙午大雨﹐連四旬不止﹐溺壞民居六十餘間。

淳熙十一年﹐四月至八月不雨﹐歲大荒。

元至正二十七年二月癸未﹐地震。

至正十年十月乙酉﹐侯山鳴一日。

明天順二年﹐歲大饑﹐民林復春出粟賑濟。

成化二十一年﹐自春至夏﹐積雨連旬。

二十二年﹐春三月旱﹐夏五﹑六月大旱﹐木死歲荒﹐民多流移。是年九月丙寅﹐地三震。

弘治十三年﹐三公峯崩﹐聲如雷。

十四年九月﹐午山崩。

十六年七月﹐大水漂沒民居。

正徳十一年﹐午山崩。

十二年八月﹐地震﹐聲如雷﹔地生白毛﹐如馬尾﹐長尺餘。

十四年﹐地兩震。

十五年三月二十五日﹐地大震。

嘉靖三十六年﹐黑。

萬曆二十八年﹐地震。

三十二年十一月﹐地大震﹐墻屋搖動﹐山川崩裂。

四十二年八月間﹐淫雨不止﹐水從地出﹐平地數尺﹐城垣崩壞﹐衝塌民捨幾百餘間﹐民溺死者幾百人。登髙山皆爲崩頹。

四十七年五﹑六二月﹐大風雷雨。長泰山裂數十丈﹐水從地湧起﹐有蛟騰去﹐二穴爲深潭。

崇禎四年十二月二十一日丑時地震﹐聲如微雷。

五年二月初二日申時地震。六月初八日至十七日止﹐淋雨大浸連山。六月二十一日至七月二十三日不雨﹐二十四日乃雨。

十七年春﹐人家祖先神主安幾上﹐一挑動﹐卽幾上自行。

皇淸順治十二年春﹐雨赤水﹐復數雨絲。

十三年正月大雪。

十四年七月復雨絲數日。

康熙二年四月朔﹐黑光摩蕩﹐如連環狀﹐自辰至午乃止。五月大水﹐七月又大水。

三年六月二十六日暴風雨﹐自辰至申﹐大水驟漲﹐廬舍傾壞無數﹐田禾絕粒。

三年十月初旬﹐彗星躔翼宿﹐長丈餘﹐末西北指﹐直抵婁宿﹐歷十有三捨﹐積月餘乃消。

四年秋﹐大旱。十月不雨。至五年三月﹐俱不雨。

五年春﹐大旱。七月﹐雷大震。

七年六月﹐大水。七月﹐又大水二次。

八年秋﹐大旱。

九年秋﹐大旱。九月朔日雷風暴發﹐雨雹如指大﹐墜地不破﹐經刻而止。

十年十月二十五日丙夜﹐地震有聲﹐六七次乃止。

十二年三月十六日午﹐地大震﹐聲如微雷。

物怪﹝附﹞

正徳十六年春﹐猛虎羣出﹐多傷畜類﹐民艱往來。令龔穎募壯士獵之。四月朔日﹐先鋒福淸人梁文浩戮一虎於永安大寨山﹔越三日﹐眾戮一虎常沿渡﹔二十七日一虎過渡﹐眾又戮之。教諭鄒魯作《戮虎賦》。

萬曆四十五年正月間﹐猛虎爲患﹐其羣有三﹐藏於大寨山茶林內。後一虎被眾搏死﹐餘二虎遁去。

皇淸順治中﹐虎患日告﹐遠近裏民﹐屢遭啖害﹐苦不聊生。邑令韓曉率鄕丁於永安裏教場尾村﹐一日而搏殺三虎﹐民無損傷。

康熙中﹐虎害尢劇。始而鼠伏深山茂林﹐噬樵夫牧叟﹔繼則咆哮村落埠市﹐庠生劉皇遒死焉。至附郭之地﹐上沿渡﹑南門外居民男婦﹐白日悉遭所啖。甚有突入人家﹐噬害婦女。如崇信裏芒洲王姓﹑長泰裏參內黃家﹐遭毒尢慘。中夜越入邑城﹐損傷豚畜﹐邑民不敢夜行。計數年之內﹐十八里男婦老少﹐死於虎者不下千餘人﹐幸關﹑閻二邑令相繼示諭民間﹐多方設阱﹐老虎折損過半﹐於今稍戢。

紀秩

湘鄕賀公詳﹐佩懿體道﹐軌則敷文﹐治縣三年﹐政教修明﹐民俗和阜﹐乃畱心邑乘﹐命晉江何喬遠志之。喬遠釐爲七卷﹐列爲十八目。起手季秋﹐竣事孟冬﹐是爲萬曆四十七年已未之歲﹐喬遠謹識。

謝公宸荃﹐北直安肅人﹐任安邑﹐竭慮國計﹐盡瘁民瘼﹐於壬子冬奉詔敕頒五條﹐纂修《大一統志》﹐據安溪縣十八里里長張望奎﹑鄧生鄴﹑陳儲﹑陳槐﹑孫基﹑詹義居等僉呈﹐爰命南安洪龍見﹐博訪紳衿鄕耆﹐旁搜軼事﹐進稿於謝公集其成。乃因先令湘鄕賀公﹐命郡先生鏡山何公修前志﹐十八則分隸五條之下﹐踵而增之﹐爲十二卷。

時皇淸康熙十二年癸丑之春。

﹝《安溪縣誌》卷十二終﹞

