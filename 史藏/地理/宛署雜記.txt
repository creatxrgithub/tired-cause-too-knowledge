宛署雜記明沈榜

●自序●卷一○宣諭

●卷二○縣始○分土○署廨○古墨齋

●卷三○職官

●卷四○山川○水○古迹

●卷五○鋪捨○街道

●卷六○地畝○人丁○繇賦○力役

●卷七○黃垡倉○廊頭

●卷八○宮莊子粒

●卷九○馬政

●卷十○奶口○三婆○土工

●卷十一○駕相○養濟院孤老

●卷十二○契稅

●卷十三○鋪行

●卷十四○經費上△壇壝△宗廟△陵園△行幸△宮禁

●卷十五○經費下△內府△各衙門△鄕試△會試△殿試△鄕會試武舉△雜費

●卷十六○人物△鄕賢△列女△仙釋

●卷十七○民風一﹝土俗﹞○民風二﹝方言﹞

●卷十八○恩澤△禦制△禦墨△田宅○墳墓△祀親△祀神△祀功△藏典

●卷十九○僧道△寺△庵△宮△觀△廟△堂△祠

●卷二十○志遺一○志遺二○志遺三○志遺四○志遺五○志遺六○志遺七○志遺八

自序

始予抱四方之略﹐博求掌故﹐識天下戶口﹑阨塞﹑風俗﹑政治盛衰﹐蓋見志記之不可以已云。及授官內鄕﹐歷東明﹐因掌故而籍行之﹐具以潤飾功令﹐然猶外縣也。旣晉上元﹐猶陪京也。及復除宛平﹐則列在輦轂之下﹐意其風被最先﹐科條獨著﹐是其志記必詳﹐且核於前所睹聞。而諸所施設﹐無如上國之明備﹐第令按籍求之﹐拱手受成足矣。乃縣故無志﹐而掌故案牘﹐又茫然無可備咨詢。自竊祿以來﹐隨事講求﹐因時擘劃﹐或得之殘篇斷簡﹐或受之疏牘公移﹐或訪之公卿大夫﹐或采之編氓故老﹐或卽所興廢舉墜﹐捄獘補偏﹐導利除害﹐發姦剔垢﹐其於國家之憲令﹐非不犁然具備也。而予始求之則無徵﹐自予行之乃始有據。然則宛平志可已乎﹖夫志﹐識也。識之而達於政﹐一時之故實﹐百世之蓍龜系焉。倘先予而有志﹐何至使予按籍而茫然無所備咨詢乎﹖蓋今天下郡邑﹐誰不比事修辭﹐各先記載。而京兆首善﹐乃獨闕如﹐伊誰責也﹖吾爲宛平長吏﹐何可以無志﹖旣而■﹝忄雙﹞然曰﹕孔子𨿽悼杞宋﹐不敢直言﹐作《春秋》比於晉之乘﹑楚之禱杌﹐而猶自命曰竊取。且皇祖貽謀燕翼﹐主上瑩精太平﹐彼鋪張揚厲﹐自有學士鉅公之丹管在也。前此尹宛平固多賢於榜百倍﹐而況榜至愚且賤﹐又何敢以志宛平﹖顧志﹐吾不敢也。令後來者﹐以無志而靡所咨詢﹐如吾今日﹐吾不忍也。宛平建縣以來二百年餘﹐無人敢任紀述之責﹐其中固有吶於心﹐而惴於辭者爾。而庸計夫京師首善之邑﹐所爲諸夏根本﹐國家厚澤深仁﹐所爲培植綏和﹐纖鉅委悉﹐視他郡邑不同﹐盡使人人避事而吶且惴焉﹐然則何時而可任其責乎﹖是以退食之暇﹐雜取署中所行之有據﹐而言之足徵者﹐隨事記錄﹐不立義例﹐不待序次﹐聊識見聞﹐用備掌故。久之﹐不覺盈帙﹐因命吏稍繕之﹐爲二十卷。而講求擘劃之要﹐正亦不能自隱﹐各以類列附見於後。至所云吶且惴者﹐尙復闕而不備﹐姑用傳之子孫﹐使知予備官籍行不欲虛談﹐抑使後來者﹐以比於掌故咨詢﹐而施設其所未竟﹐增益其所未能﹐治有成勞﹐因志宛平﹐以垂石畫﹐則斯記𨿽猥雜﹐當亦可備采擇之萬一﹐予甘心敝帚可也。

萬曆壬辰人日﹐書於宛署之見日堂。

○宣諭

祖制﹕朔旦﹐文書房請旨傳宣諭一道﹐順天府府尹率宛﹑大二縣知縣﹐自會極門領出﹐府首領一員捧之前﹐至承天門橋南﹐召兩縣耆老面諭之。月一行﹐著爲令。語隨時易。惟正月﹑十二月﹐以農事未興﹐無之。其初﹐蓋重農意﹐欲其自畿內布之天下也。乃嘉﹑隆末﹐畿民困敝﹐不及時至﹐則雇市井無賴充之﹐名曰倒包。里長閭閻﹐無復知徳意者。而且以稱病﹐甚或有以代役持其短﹐而宣諭遂寖失其初矣。遐邇小民﹐其誰知之﹗先年宣諭﹐語多無考﹐謹錄其存者如左﹕

正徳十二年﹕二月﹐說與百姓每﹕春气發生﹐都要宜時栽種桑棗。三月﹐說與百姓每﹕勤謹務農﹐都著上緊耕種。四月﹐說與百姓每﹕田苗發生﹐都著上緊耘鋤。五月﹐說與百姓每﹕農忙時月﹐不要懶惰廢業。六月﹐說與百姓每﹕田苗發生時節﹐都著上緊耘鋤。七月﹐說與百姓每﹕勤謹務農﹐不許早眠晏起。八月﹐說與百姓每﹕生理艱難﹐凡事務要節儉。九月﹐缺。

正徳十四年﹕二月﹐說與百姓每﹕各務農業﹐不要遊蕩賭博。三月﹐說與百姓每﹕趁時耕種﹐不要懶惰農業。四月﹐說與百姓每﹕都要種桑養蠶﹐不許閒了。五月﹐說與百姓每﹕謹守法度﹐不要教唆詞訟。六月﹐說與百姓每﹕盜賊生發﹐務要協力擒捕。七月﹐說與百姓每﹕互相覺察﹐不許窩藏賊盜。八月﹐說與百姓每﹕田禾成熟﹐都要及時收斂。九月﹐說與百姓每﹕收了田都要撙節積蓄。十月﹐說與百姓每﹕天气向寒﹐都著上緊種麥。十一月﹐說與百姓每﹕遵守法度﹐不許爲非。

正徳十五年﹕二月﹐說與百姓每﹕如今天气和暖﹐都要趁時農務。三月﹐說與百姓每﹕勤謹務農﹐都要上緊耕種。四月﹐說與百姓每﹕農忙時月﹐不許懶惰廢業。五月﹐說與百姓每﹕不許縱放頭畜﹐作踐田禾。六月﹐說與百姓每﹕各守本分﹐納糧當差﹐不要誤了。七月﹐說與百姓每﹕田苗發生時節﹐著上緊耘鋤。八月﹐說與百姓每﹕田禾成熟﹐都要及時收斂。閏八月﹐說與百姓每﹕柴米艱難﹐都撙節度日。九月﹐說與百姓每﹕田禾成熟﹐都要及時收斂。十月﹐說與百姓每﹕各守本分﹐納糧當差﹐不要誤了。十一月﹐說與百姓每﹕撙節用度﹐不許妄費財物。

嘉靖三年﹕二月﹐說與百姓每﹕依時務農﹐不許遊惰失業。三月﹐說與百姓每﹕都要孝順父母﹐不許缺了奉養。四月﹐說與百姓每﹕不許縱放頭畜﹐作踐田禾。五月﹐說與百姓每﹕耕田都要牛力﹐不許私自殺宰。六月﹐說與百姓每﹕不許假充內外勢要﹐誆騙財物。七月﹐說與百姓每﹕遵守朝廷教令﹐不要違犯。八月﹐說與百姓每﹕都要省儉﹐不要大破小用。九月﹐說與百姓每﹕謹守法度﹐不許教唆詞訟。十月﹐說與百姓每﹕橋梁道路﹐都要依時修理。十一月﹐罷。

嘉靖七年﹕二月﹐說與百姓每﹕養生全靠著谷粟﹐不要懶惰農業。三月﹐說與百姓每﹕農家須要勤力﹐不許耽誤時月。四月﹐說與百姓每﹕各安本分﹐不要生事害人。五月﹐說與百姓每﹕各務生理﹐不要閒過。六月﹐說與百姓每﹕各保身家﹐不許指稱誆騙財物。七月﹐說與百姓每﹕田禾收了﹐務要撙節用度。八月﹐說與百姓每﹕不許將耕種田地投獻勢家。九月﹐說與百姓每﹕秋成後﹐須要積蓄多餘糧石﹐以備荒歉。十月﹐說與百姓每﹕天气寒了﹐父母有年老的﹐好好奉養他﹐莫教凍餒。十一月﹐說與百姓每﹕都安分守法﹐貧的不要歹勾當﹐富的不要驕奢。

嘉靖九年﹕二月﹐說與百姓每﹕都要種桑養蠶﹐不許閒了。三月﹐說與百姓每﹕孝親敬長﹐不許忤逆﹐犯了﹐不饒。四月﹐說與百姓每﹕耕牛出力最多﹐不許私自宰殺。五月﹐說與百姓每﹕田苗發生時節﹐著上緊耘鋤。六月﹐說與百姓每﹕男耕女織﹐務要各勤生業。七月﹐說與百姓每﹕田禾成熟﹐都要及時收斂。八月﹐說與百姓每﹕收獲了田禾﹐都要愛惜積藏﹐忽賤棄了。九月﹐說與百姓每﹕各務生業﹐不要遊手好閒。十月﹐說與百姓每﹕農工已畢﹐各務生理﹐不要遊手好閒。十一月﹐說與百姓每﹕如今正當閒暇﹐宜預修農器﹐以備來歲之用﹐勿得違誤。十二月﹐說與百姓每﹕罷工程已歇﹐節次說的言語﹐都要依著行﹐不許怠慢了。

嘉靖十七年﹕二月﹐說與百姓每﹕卽今春初﹐天時融和﹐趁時整理農務。三月﹐說與百姓每﹕春气和暖﹐著趁時耕種。四月﹐說與百姓每﹕田苗盛長﹐著盡力農務﹐不要懶惰。五月﹐說與百姓每﹕如今時雨沾足﹐務要用心耘鋤禾稼﹐勿得怠惰。六月﹐說與百姓每﹕如今時雨沾足﹐務要用心耘鋤禾稼﹐勿得懶惰。七月﹐說與百姓每﹕如今禾稼成熟﹐務要及時收斂﹐勿得怠惰。八月﹐說與百姓每﹕秋收旣畢﹐都要撙節用度﹐勿得浪費。九月﹐說與百姓每﹕如今秋收已畢﹐凡事撙節﹐勿得浪費。十月﹐說與百姓每﹕今農閒時月﹐務要勤做生理﹐勿得遊惰。十一月﹐說與百姓每﹕卽今時寒﹐各要勤務生理﹐毋自致凍餒。十二月﹐說與百姓每﹕卽今歲晚收務間﹐各宜節儉﹐勿事奢蕩。

嘉靖二十二年﹕二月﹐說與百姓每﹕此時天气熱﹐務農。三月﹐說與百姓每﹕上緊布種﹐毋怠。四月﹐說與百姓每﹕用心耘鋤﹐毋荒。五月﹐說與百姓每﹕謹愼蒿田﹐勿延。六月﹐說與百姓每﹕休走六畜踐傷。七月﹐說與百姓每﹕田禾旺發﹐成熟在邇。八月﹐說與百姓每﹕收秋在邇﹐勿懶須勤。九月﹐說與百姓每﹕收秋之時須撙節。十月﹐說與百姓每﹕須要晝夜巡邏火盜。十一月﹐說與百姓每﹕田禾收了﹐都要撙節用度。

嘉靖二十三年﹕二月﹐說與百姓每﹕此時天气熱﹐務農些。三月﹐說與百姓每﹕農家須要勤力﹐不許耽誤時月。四月﹐說與百姓每﹕各安本分﹐不要生事害人。五月﹐說與百姓每﹕各務生理﹐不要閒時節。六月﹐說與百姓每﹕各保身家﹐不要騙誆財物。七月﹐說與百姓每﹕田禾收了﹐要撙用度。八月﹐說與百姓每﹕不許將耕種田地投獻勢家。九月﹐說與百姓每﹕秋成後﹐須要儉用。十月﹐說與百姓每﹕天气寒了﹐父母老﹐好好奉養。十一月﹐說與百姓每﹕都要安分守法﹐不要驕奢。

嘉靖二十八年﹕二月﹐說與百姓每﹕天气和美﹐正好耘鋤。三月﹐說與百姓每﹕卽時下種﹐耕鋤毋怠。四月﹐說與百姓每﹕天雨潤澤﹐正好上心農耘。五月﹐說與百姓每﹕田苗盛旺﹐勿得偎憐延捱。六月﹐說與百姓每﹕田禾加增﹐時不許退怠。七月﹐說與百姓每﹕上緊將熟田看守收割﹐防儉。八月﹐說與百姓每﹕將成熟子粒入倉撙用﹐毋延。九月﹐說與百姓每﹕收割畢日﹐毋要浪花﹐守度。十月﹐說與百姓每﹕早起晚眠﹐小心火燭﹐防度。十一月﹐說與百姓每﹕夜巡日檢﹐要防不虞﹐凡百仔細。

嘉靖三十三年﹕二月﹐說與百姓每﹕天气熱﹐務農。三月﹐說與百姓每﹕農家須要勤力﹐不許耽誤。四月﹐說與百姓每﹕用心耘鋤﹐毋荒。五月﹐說與百姓每﹕謹愼蒿田﹐毋延﹐六月﹐說與百姓每﹕休走六畜踐傷。七月﹐說與百姓每﹕田禾旺發﹐成熟在邇。八月﹐說與百姓每﹕收秋在邇﹐勿懶須勤。九月﹐說與百姓每﹕收秋之時﹐須要撙節。十月﹐說與百姓每﹕須要晝夜巡邏火盜。十一月﹐說與百姓每﹕田禾收了﹐務撙節。

隆慶二年﹕二月﹐說與百姓每﹕目今土脈潤澤﹐都要種耘。三月﹐說與百姓每﹕上緊布種勿遲。四月﹐說與百姓每﹕田苗發時﹐用心看守。五月﹐說與百姓每﹕少放六畜作踐。六月﹐說與百姓每﹕田禾成熟之時勿慢。七月﹐說與百姓每﹕用心將此收斂。八月﹐說與百姓每﹕將成熟子粒入倉。九月﹐說與百姓每﹕收割畢日﹐毋要浪花。十月﹐說與百姓每﹕早起晚眠﹐小心火燭。十一月﹐說與百姓每﹕夜巡日檢﹐要防不虞。

萬曆四年﹕四月﹐說與百姓每﹕宜趁時勤作農業﹐毋得懶惰。五月﹐說與百姓每﹕如今田禾盛長﹐都要上緊耘治﹐不許怠惰。六月﹐說與百姓每﹕田禾正長時節﹐都要上緊耘治﹐毋得怠惰。七月﹐說與百姓每﹕如今雨澤沾足﹐田禾長茂﹐都要用心看護﹐以待秋收。八月﹐說與百姓每﹕目今禾稼成熟﹐都要及時收獲﹐勿得懶惰。九月﹐說與百姓每﹕如今田禾已收﹐都要撙節用度﹐毋得浪費。十月﹐說與百姓每﹕如今農務已畢﹐都要安心營生﹐毋得浪費。十一月﹐說與百姓每﹕農事旣畢﹐都要各安生理﹐撙節用度。

萬曆五年﹕二月﹐說與百姓每﹕目今土脈潤澤﹐都要及時務農﹐毋得懶惰﹐三月﹐說與百姓每﹕目今土脈潤澤﹐務要趁時耕種﹐不要懶惰。四月﹐說與百姓每﹕宜趁時勤作農業﹐毋得懶惰。五月﹐說與百姓每﹕目今禾苗盛長﹐都要趁時耘鋤﹐毋得怠惰。六月﹐說與百姓每﹕如今田禾盛長﹐都要上緊耘治﹐毋得懶惰。七月﹐說與百姓每﹕如今雨澤沾足﹐各要盡心農務﹐以望秋成。八月﹐說與百姓每﹕如今田禾將熟﹐都要上緊及時收獲﹐勿得懶惰。閏八月﹐說與百姓每﹕田禾收了﹐都要撙度﹐毋得浪費。九月﹐說與百姓每﹕如今收成已畢﹐都要撙節用度﹐不許浪費。十月﹐說與百姓每﹕農事旣畢﹐都要撙節用度﹐毋得浪費。十一月﹐說與百姓每﹕農事已畢﹐俱要各安生理﹐撙節用度。

萬曆十八年﹕二月﹐說與百姓每﹕目今春和﹐土脈潤澤﹐都要及時農務﹐毋得怠惰。三月﹐說與百姓每﹕目今土脈潤澤﹐務要趁時耕種﹐不要懶惰。四月﹐說與百姓每﹕宜趁時勤作農業﹐毋得懶惰。五月﹐說與百姓每﹕目今禾苗盛長﹐都要趁時耘耕﹐毋得怠惰。六月﹐說與百姓每﹕如今田禾盛長﹐都要上緊耘治﹐毋得懶惰。七月﹐說與百姓每﹕如今雨澤沾足﹐各要盡心務農﹐以望秋收。八月﹐說與百姓每﹕如今田禾將熟﹐都要上緊及時收獲﹐毋得懶惰。九月﹐說與百姓每﹕如今收成已畢﹐都要撙節用度﹐毋得浪費。十月﹐說與百姓每﹕農事旣畢﹐都要撙節用度﹐毋得浪費。十一月﹐說與百姓每﹕農事已畢﹐務要各安生理﹐撙節用度。

萬曆十九年﹕二月﹐說與百姓每﹕卽今春和土潤﹐各宜用心整理農務﹐毋得怠惰。三月﹐說與百姓每﹕如今春和土潤﹐都要用心整理農務﹐毋得怠惰。閏三月﹐說與百姓每﹕目今農務時節﹐都要上緊耕作﹐勿得怠惰。四月﹐說與百姓每﹕趁時勤作農業﹐毋得懶惰。五月﹐說與百姓每﹕田苗盛長時節﹐各務盡心農事﹐毋得怠惰。六月﹐說與百姓每﹕目今田禾盛茂﹐各宜盡力農事﹐不許懶惰。七月﹐說與百姓每﹕如今田禾盛長﹐都要用心看護﹐以待秋收。八月﹐說與百姓每﹕如今禾稼成熟﹐務要及時收獲﹐毋得狼藉。九月﹐說與百姓每﹕目今田禾收成﹐務要撙節用度﹐毋得浪費。十月﹐說與百姓每﹕收成旣畢﹐各宜撙節用度﹐毋得浪費。十一月﹐說與百姓每﹕如今農事旣畢﹐都要各安生理﹐撙節用度。

愚嘗跧伏艸野﹐莊誦皇祖軫念小人之依﹐列聖繼美重本之訓﹐以謂耕籍秉耒﹐念農倡和﹐深知稼穡艱難﹐媲述《詩》《書》所稱﹐無以加此。然猶未睹宣諭諄切隨時告誡﹐觸景廑慮﹐宛然家人父子﹐拮據纖勤﹐蚤作夜思如斯之詳且亹亹也。慨自唐虞成周之際﹐爰宅四時﹐東作西成﹐歲月時日﹐水火土谷﹐歷世不易﹐以迄后稷樹藝﹐司徒振徳﹐其在廷命官則然耳。有如今日家諭戶曉否乎﹖未能也。遂師巡稼﹐司稼辧物﹐裏宰趣耕耨﹐野虞毋代﹐婦女毋觀﹐以曁田畯田正﹐受成茹咨﹐黍稷重■﹝珍﹐禾代王﹞﹐禾麻菽麥﹐錢鎛銍艾﹐芟柞耘獲﹐其因官受職則然耳﹐有如今日月朔申敕督率否乎﹖未能也。田家作苦﹐莫如《豳風七月》一詩﹐日徵月邁﹐寒暑衣褐﹐耜趾績獵﹐築場修圃﹐食瓜斷壺﹐燻鼠墐戶﹐索綯乘屋﹐鉅細畢具﹐主伯亞旅﹐黃耉婦子﹐舉酒烹羊﹐其諷誦民俗則然耳。有如今日頒之朝堂﹐布之方策﹐天子臨軒﹐親與野人相告語﹐面命耳提﹐月一舉行﹐世世不替否乎﹖未能也。居今之世﹐欲省耕省斂﹐興法補助﹐不可矣。而皇心沕穆﹐兼照閭閻﹐屯田水利有使﹐勸農丞尉有官﹐已又總責之守與令﹐而每月必宣諭京兆﹐以示四海九州﹐使近自郊甸﹐遠曁要荒﹐悉吾皇一身爲之命令教詔﹐眞若豳民家長之於其家眾然﹐而謂唐虞成周之世有是乎哉﹗𨿽然﹐民生在勤﹐勤則不匱﹐而民性至愚﹐愚則易惰﹐以彼布帛菽粟﹐民所自足也。而聖皇宣諭﹐必使率作興利﹐有菽粟﹐如水火﹐宜乎親聆伏聽之民﹐踴躍從命之不暇矣。顧猶有不然者。今觀衢術之交﹐繡窗綺席﹐曳羅襯錦﹐累褥重裀。而鶉結者尙次諸塗﹐彼何有於桑﹖鐘鼎水陸﹐鯖五侯﹐調易牙﹐筦弦優俳﹐雜遝並進﹐而枵罄者尙嘆諸室﹐彼何有於耕﹖卽使國門之外﹐畫地而畦﹐圍塹而莊﹐疑於業農矣。而所植非珍果奇花﹐則藍蓼卉艸﹐何者﹖彼一畦之人﹐貨之固抵阡陌也。山壑之民﹐巖居谷汲﹐披裘舐犢﹐疑於業農矣。而所治非薪廠煤窯﹐則公侯廝養。何者﹖彼絲毫之利﹐歲計固致倍蓰也。諸如此類﹐濫觴未已﹐豈獨不聞宣諭之旨耶﹖卽曰四方輻輳﹐不皆輦下土著﹐而寄之爲寓﹐客之爲籍﹐莫非王民﹐是方欲以宣諭宛平﹑大興者達之天下﹐俾四海九州如在宇下﹐共承睹聽﹐而柰之何不使觀化自近始也﹗嗟嗟﹗諭之不從﹐民之愚也﹐柰之何畏於宣諭﹗至裏老雇役以應命﹐並面從者無之矣。天顏咫尺尙爾﹐有司又安所辭其責哉﹗

○縣始

天文﹕宛平分野尾箕﹐屬《禹貢》冀州之域。相傳秦郡縣天下﹐始有薊縣﹐屬漁陽郡﹐卽宛平地也。前此無可考。然大略髙陽氏有幽陵﹐唐有幽都﹐殷復爲薊州。周復設幽州﹐則薊縣地﹐卽當屬之。而武王封堯後於薊﹐是周初已有薊名﹐特未以名縣耳。楚漢之際﹐項羽封臧荼爲燕王﹐都薊。漢初﹐薊縣屬涿郡。本始中﹐涿攺廣陽國﹐薊縣屬廣陽。光武罷郡﹐立幽州﹐治薊。永康後﹐後趙石勒國於薊﹐薊縣俱爲首邑。後魏於薊立燕郡﹐又於郡置幽州﹐薊縣屬幽。隋開皇初﹐郡廢州存﹐後省州入涿郡﹐薊縣屬涿。唐武徳初﹐析西界爲幽郡﹐薊縣半屬幽。晉天福元年﹐割幽薊等十六州賂遼﹐以報援立之功﹐薊縣隨之。然自秦至是﹐縣名皆以薊也。遼升幽州爲南京幽都府﹐後攺幽都爲析津府﹐又號燕京。分薊縣地爲二﹕東爲析津縣﹐卽今大興地﹔西始有今名﹐爲宛平縣。蓋取《釋名》云﹕燕﹐宛也﹐宛然以平之義。宋宣和中﹐攺析津爲燕山府﹐宛平﹑析津二縣仍屬之。金初﹐仍稱燕山曰燕京。後攺燕京之名曰永安﹐以析津府爲大興府﹐遂攺析津縣爲大興縣﹐惟宛平仍舊名。至元初﹐建中都﹐屬大都路。後又立順天路﹐二縣屬順天。國朝洪武初﹐設北平布政使司﹐攺大興府爲北平府﹐宛平與大興俱附府郭。永樂以北平爲行在所﹐升北平府爲順天府。宛平﹑大興遂爲畿輔首邑﹐比之南上元﹑江寧。在大興曰大宛﹐在宛平曰宛大﹐對舉而互重云。

蓋觀於縣之所由建﹐與縣之所由名﹐而重有感於興王之際也。夫縣自周起﹐宛平以遼名﹐倏爲州﹐倏爲郡﹐倏爲府﹑爲都﹑爲京﹑爲路﹐至我國初爲北平。而宛平名不易焉。乃遼﹑金﹑元𨿽建都﹐不足以當王气﹐無論已。惟我成祖分封燕宛﹐龍潛虎變﹐定鼎順天﹐貽謀燕翼﹐宛然太平之隆﹐比於周之丰鎬﹑沮漆﹐而卜年卜世又萬億倍之﹐則宛平與大興雁行首善﹐實根本重地。王气所鐘﹐不有獨隆於古昔者乎﹗邑有先君之廟曰都﹐今四海拱極則曰神京﹐萬姓邑聚則曰都會﹐維此冀方﹐是稱天府。宛平之爲縣﹐蓋王業所基﹐太平所肇也。

成祖旣紹大統﹐卽以初日所受王莊田地﹐薄其賦稅﹐歲收租入﹐建倉積貯﹐賜名黃垡﹐於以備一方之民凶荒給賑﹐而又復除其身﹐有司差役一切不得與。且當其時﹐縣令賀銀﹐兩遷至少司空﹐寵榮之極﹐振古所無。此非以湯沐重地﹐故厚其民﹐以培植王業﹐因重其令以肇啟太平乎﹗何睿意淵弘﹐帝恩覃渥﹐乃於宛平獨至也﹖然則分封定鼎之日﹐而王道平平﹐兆於此矣。《詩》云﹕邦畿千里﹐維民所止。肇域彼四海。以是益知宛平不特非赤縣例也。○分土

城內分土﹕前從棋盤街﹐後從北安門街以西﹐俱屬宛平。城外﹐東與大興聯界。東南離城一百一十里至南哥莊﹐抵東安縣界。正南離城一百一十里至胡林村﹐抵固安縣界。西南由蘆溝橋六十里至稻田村﹐抵良鄕界。至呂村﹐抵房山界。正西離城三百里至天津關﹐抵宣府保安州界。西北離城二百五十里至鎭邊城鐵門關﹐抵口外。正北離城二十里至淸河﹐抵昌平州界。東北離城十五里至東湖渠村﹐抵順義縣界。

永樂初﹐編戶七十五里﹐節年沿革無可考。萬曆二十年存五十里﹕曰鳴玉坊﹐曰萬寶坊﹝俱在城﹞﹐曰順城關﹝在順城門外﹞﹐曰平則關﹝在阜城門外﹞﹐曰徳勝關﹝在徳勝門外﹞﹐曰白紙坊一圖﹝離城十里﹞﹐曰白紙坊五圖﹝離城十五里﹞﹐曰香山鄕六圖﹝離城十五里﹞﹐曰香山鄕七圖﹝離城十五里﹞﹐曰香山鄕十一圖﹝離城二十里﹞﹐曰香山鄕十二圖﹝離城二十五里﹞﹐曰玉河鄕四圖﹝離城六十里﹞﹐曰玉河鄕八圖﹝離城八十里﹞﹐曰玉河鄕九圖﹝離城五十里﹞﹐曰玉河鄕十圖﹝離城五十里﹞﹐曰玉河鄕十二圖﹝離城八十里﹞﹐曰玉河鄕十八圖﹝離城三十里﹞﹐曰玉河鄕二十圖﹝離城二十里﹞﹐曰京西鄕二圖﹝離城四十里﹞﹐曰京西屯三圖﹝離城六十里﹞﹐曰京西鄕四圖﹝離城六十里﹞﹐曰京西鄕八圖﹝離城五十里﹞﹐曰永安鄕一圖﹝離城七十里﹞﹐曰永安鄕二圖﹝離城七十里﹞﹐曰永安鄕四圖﹝離城七十里﹞﹐曰永安鄕五圖﹝離城八十里﹞﹐曰永安鄕五圖﹝離城八十里﹞﹐曰永安屯五圖﹝離城八十里﹞﹐曰孝義鄕一圖﹝離城一百二十里﹞﹐曰孝義鄕二圖﹝離城一百二十里﹞﹐曰孝義屯一圖﹝離城一百二十里﹞﹐曰孝義鄕四圖﹝離城一百里﹞﹐曰孝義屯三圖﹝離城一百里﹞﹐曰樂安屯﹝離城一百里﹞﹐曰永寧屯﹝離城七十里﹞﹐曰福寧屯﹝離城一百里﹞﹐曰丰寧屯﹝離城一百里﹞﹐曰富安屯﹝離城一百八十里﹞﹐曰安樂屯﹝離城一百十里﹞﹐曰王平口社一圖﹝離城一百里﹞﹐曰王平口社二圖﹝離城一百二十里﹞﹐曰雁翅社﹝離城一百五十里﹞﹐曰靑白口一圖﹝離城二百里﹞﹐曰靑白口二圖﹝離城二百五十里﹞﹐曰靑白口六圖﹝離城二百六十里﹞﹐曰桑峪社三圖﹝離城二百三十里﹞﹐曰桑峪社五圖﹝離城二百三十里﹞﹐曰桑峪社六圖﹝離城二百五十里﹞﹐曰淸水社一圖﹝離城二百八十里﹞﹐曰淸水社七圖﹝離城三百里﹞﹐曰淸水社十圖﹝離城三百里﹞。

溯國初至今﹐宛平裏圖之不存者凡二十有五。此非地畝人丁無復孑遺﹐然後從而並其籍乎﹖顧據今見在之籍考之﹐則猶有可求者。如玉河則有四圖至二十圖﹐而中間無圖者一十二。如香山則有六﹑七圖﹐十一﹑十二圖﹐而中間無圖者八。如淸水社則有一﹑七﹑十圖﹐而中間無圖者七。如京西則有二﹑四﹑八圖﹐而中間無圖者五。如白紙坊無二﹑三﹑四圖﹐京西屯無一﹑二圖﹐永安鄕無三圖﹐永安屯無一﹑二﹑三﹑四圖﹐孝義無三圖﹐孝義屯無二圖﹐靑白口無三﹑四﹑五圖﹐桑峪無一﹑四圖。共少四十九圖。以此推之﹐宛之圖籍在元朝以前業已失其二十四圖。蓋自遼創幽都﹐析薊縣地爲二。而宛平已爲京都赤縣﹐其近臣近親所蠶食而盤據者﹐殆非一朝一夕之故。彼以裔胡竊據﹐版圖混淆﹐不足深詰宜矣。乃如我明一統規模﹐炳烺今古﹐而億萬年根本之地﹐顧猶未遑檢制﹐至使所失一十四圖之外﹐更失二十五圖。倘及今不著爲令﹐將來果何所底止乎﹗竊慨宛平以五十里爲一縣﹐視外省外縣﹐數已狹矣。而五十里之內﹐又多名存實亡﹐其所失圖乃更彊半。今已失者﹐旣難稽查﹐而見在者﹐尙可檢制。欲令版籍充盈﹐戶口蕃息﹐是豈必地攺辟而民攺聚哉﹗昔云﹕截長補短﹐猶可以爲善國。而況京師首善之地﹐四境幅員﹐旣溥旣長者乎﹗昔云﹕附庸不能達於天子﹐猶屬輿圖﹐而況近聖人之居﹐輦轂孔邇﹐沾被最先﹐桴應尢速者乎﹖謂宜及今皈章之際﹐正其圖籍﹐卽有請給賚予﹐必將按圖而思所損益﹐俾以一縣之地﹐實一縣之圖﹐自不至圖與地並失其籍。有司者因而據籍考圖﹐按圖核實﹐俾以一縣之民居一縣之地﹐拊循休息﹐生聚訓教﹐轂擊肩摩﹐閭閻殷富﹐尙何至地與圖兩相悖﹐而名與實兩不可詰哉﹗宛平救時之急﹐誠無以易此。○署廨

縣署設北安門之西﹐中爲節愛堂。堂東爲幕廳﹐西爲庫﹐後爲見日堂﹐各三楹。循兩階而前爲六房﹐東曰吏房﹐曰戶房﹐曰糧科﹐曰禮房﹐曰匠科﹐曰馬科﹐曰工南科﹔西曰兵北科﹐曰兵南科﹐曰刑北科﹐曰刑南科﹐曰工北科﹐曰鋪長司﹐曰架閣庫﹐曰承發司。制比外州縣﹐分科稍煩﹐蓋有宮府之事在焉。堂前爲露臺﹐爲甬道﹐爲戒石亭﹐爲儀門﹝萬曆十八年知縣沈榜重修﹞。其外﹐東爲土地祠﹐西爲獄﹐又前爲大門﹐以其面皇城而治也﹐故不敢樹塞云。見日堂後爲知縣廨﹐又後爲官倉﹐三堂。東爲糧馬縣丞廨﹐迆南爲典史廨﹐堂西爲軍匠縣丞廨﹐稍前爲管屯主簿廨。吏廨無定所﹐時補各官廨之空地云。凡治必有公署﹐以崇陛辧其分也﹐必有官廨﹐以退食節其勞也﹐舉天下郡縣皆然。乃宛平設附都城﹐署廨獨不得與外屬驛遞館捨絜方比隆﹐借曰統有所尊﹐制不當侈﹐而五兵馬司﹐率又得自宏廣﹐幾數倍之。若南之上元﹐其堂陛規制﹐俱國初所定﹐則更基度崇廣﹐木石攻堅﹐比之外司府有加焉。宛平前堂之後不數尺卽爲官廨。其所謂見日堂者﹐亦姑卽廨前廳事借以名之﹐實無堂也。此後廨僅一所﹐與民間比屋﹐曲直不齊﹐各佐領衙與市民聯墻﹐聲音可通。吏大半無廨地﹐僦借民居﹐顧不知創自何時﹐何所遷就﹐而因陋就簡﹐粗備如此也。夫宛平未名之前﹐總之薊縣無論矣。自遼設析津府﹐析薊地爲析津﹑宛平二縣﹐則宛平已同爲附府首邑。金立中都﹐號燕京﹐宛平又同爲附郭京縣。卽夷風朴陋﹐固不宜使附府附京之縣﹐故與大興分廣狹也。或曰﹐古析薊地時﹐薊廨歸析津縣﹐別擴民居爲宛平治﹐故制不充廣云。然此姑就署廨言之也。古不有就桑而聽﹐荷擔而詠者乎﹖彼之分抑何其辧﹐而勞何其節﹐奚擇乎署廨爲也﹖今之宛平城內總小甲﹐悉屬五兵馬司。近城地方三四十里猶籍隸廠衛﹐縣官曾不得一輕拘攝﹔縣門之外﹐率爾我而主賓焉。卽丘民細事﹐奉上檄而理之。非犄角城社﹐則緩頰役占﹐或盛服不爲斂﹐立語不爲屈﹐稍一法繩之﹐而他公差已持牘立索﹐當堂引之去矣。是分之不得辧﹐非署之不崇也。各官職掌﹐除民事外﹐內自廠衛﹐以至各監局﹔外自省闈﹐以至驛郵﹔歲時自宗廟陵寢行幸以至浣洗之事﹐𨿽巨細不一等﹐而縣應固沓如也。此外﹐又有近題檢勘﹐率經兩縣﹐正官無遠近必親往﹐加以奔走守候﹐尊卑酬應﹐戴星往返﹐惟日不給﹐是勞之不暇節﹐非廨之不廣也。夫京縣﹐四方之首也﹐表儀所系﹐羣聽具瞻﹐繄古彊項令﹐破柱取奴﹐彼何其壯﹖循行郊陌﹐勸課農桑﹐抑又何其裕﹖而柰何今之不然耶﹖嗟嗟﹗令之不職﹐其端豈如是乎﹖可以觀世道也已﹗

○古墨齋

縣廨之西﹐舊有隙地方丈﹐萬曆六年﹐河南李蔭來尹宛平﹐卽其地爲小齋﹐偶得礎石﹐有唐李邕所書《云麾將軍碑》墨﹐因輦至齋中﹐甃之壁間﹐而以古墨名其齋。計碑字可辧者一百八十九字﹐其首篆存「唐故云」三字﹐文存「�嘗以張�六朝印�保武陵�底寧以�雄舉�而持�六韜不�飛■﹝鏃﹞齋�者大�今以蕃�國家�伺其�之一載�守制�祖語�將軍牙將�之過差意�自以旌旗紛紜�張遼�蓋其�規晝公日多�者五�鈴之私賜第邊鎭奪�士�俸�於戰人玉帛均於門�國家方築壇拜將�女賢和淑塡靜恭貞�朝議大夫使持節﹐�大正懿文壯武廣孝移忠惟�山不舉燧利倍往昔�今玆之碑式表先公之墓其詞施及�我公克廣爾祖�敢遼水渺渺隴山�九族戀切三�惟�都�搴旗考�行�書三年之�九�遼�議者以爲良�名數見義勇備�惟一誠能沮彼�不然四其而排」共一百八十六字﹐余字率剝落不可辧。一時士大夫咸嘉與之。有碑二。記云﹕良鄕縣學有《云麾將軍碑》﹐蓋唐北海刺史李公邕所書也。云麾將軍名秀﹐幽州人﹐事迹具載碑中。天寶三載正月建。公書《云魔將軍碑》二﹐其一爲左武尉李思訓﹐其一此碑也。舊置官廨﹐不知何時爲校官裂爲柱礎﹐墨本遂不見於世﹐好古者深惋惜之。近復修學捨﹐更以新砥﹐置而不用﹐推之瓦礫中﹐過者不睨也。友人邵生正魁﹑董生鳳元往經其地﹐蹤迹之﹐則故礎存焉。規如鐵鑑﹐字尙未泐也﹐以語宛平李侯於美。侯喟然興嘆﹐寓書縣令﹐輦致都下﹐將爲亭以覆之。視寢室之右﹐有別館可庋﹐亟塗墍之﹐納礎其中﹐屬藩參王子世懋署之曰「古墨齋」﹐志存舊也。案公仕武后朝爲郎官﹐辧魏元忠事﹐以直節自見﹐終其身不變﹐蓋社稷之臣也。當時不能用﹐而媢嫉者忌之以死﹐可以知唐祚之不競矣。獨其書法之妙﹐出入二王﹐而奇偉倜儻﹐類其爲人。杜工部所謂碑版照四裔﹐李集賢以爲書家仙手﹐其流品可知已。是𨿽摧剝之餘﹐見之猶令人起敬﹐況其解衣盤礡時耶﹗良鄕京師衢術之交﹐爲吏者疲於奔命﹐宜其不知護惜﹐彼豎儒從而斧之﹐庸妄紛如﹐亦何誅焉﹗侯以俊雅善文章﹐浩穰繁劇﹐戴星出入﹐乃能庇覆於散落之餘﹐使先賢妙迹頓還舊觀﹐不惟好奇多愛﹐而興廢補敝﹐亦可以槪其爲政矣。且宛平﹐赤縣也﹐宜有金石﹐志其興作之歲月。周視廨宇﹐迄無傳焉。侯始亭而碑之﹐俾采風者﹐得以故事列於紀載﹐文獻將有徵焉﹐非侯之功耶﹗亭成﹐侯歌以落之﹐和者自博士歐子大任而下凡若干人﹐民表從鉛槧之後﹐因記其事﹐甘棠之愛﹐庶幾勿翦焉。侯名蔭﹐南陽人。萬曆六年﹐歲次戊寅夏六月﹐嶺南黎民表撰並書。承徳郎知宛平縣事南陽李蔭建。吳興徐中行寄答李於美﹕扁舟一系漢江臯﹐回首滇云萬里勞。得伴偶從燕市飲﹐徳星長傍帝城髙。崇朝仙禁來鳧舄﹐奕世名家有鳳毛。聞道鳴琴多暇日﹐平生白雪好誰操。錫山孫繼臯題李明府吏隱軒﹕公庭無一事﹐小築坐鳴琴。未卜三花隱﹐能閒五柳心。看山聊拄笏﹐臥閣卽抽簪。頗愛東方朔﹐金門並陸沈。宣城沈懋學夏日集李於美官舍﹕鳴琴多暇日﹐尊酒漫論才。星聚郎官舍﹐羣空駿馬臺。迎涼分碧艸﹐飛藻映瓊杯。不是金門隱﹐誰從賦客來。南海歐大任伏日過李明府公署﹕客來十里邈鳴珂﹐奉炙行觴柰樂何﹗石淨池頭涼夏簟﹐鶴閒廳事長春莎。花前荊玉無雙白﹐曲裏■﹝秦﹞聲第一歌。爾道風流吾黨在﹐鄕心猶得慰蹉跎。渤海王汝言伏日集李明府官舍﹕雲中十載絕風煙﹐況復東遼捷屢傳。共喜仙郎依魏闕﹐不妨老子誦堯年。黃粱昨夜驚回首﹐白酒今朝愛結緣。最是明公兼吏隱﹐日來詞賦已連篇。嶺南黎民表過李於美書碑同蔣少翼作﹕書簾才下對胡牀﹐靜境知無簿領忙。琴酒偶逢嵇叔夜﹐功名休問杜當陽。髙城風遞寒更急﹐滿坐宵澄列宿光。尙是栽花能爛熳﹐門前籠燭並成行。秣陵余孟麟答李於美﹕當年燕市逐荊髙﹐曾倚鑪頭醉濁醪。咄咄論才三輔地﹐翩翩任俠五陵豪。窗前月出含雙掌﹐笛裏風生感二毛。怪是文園偏病渴﹐閉門無柰著書勞。豫章朱孟震因李明府招余過吏隱軒先寄﹕秀句英英若可飧﹐詞場異日羨登壇。相逢未是河梁別﹐欲賦休疑蜀道難。八極神遊何不可﹖一尊酣醉且爲歡。金門正擬容方朔﹐莫作人間吏隱看。汝南李輔舜重陽後過李於美﹕淸尊開赤縣﹐塵榻下仙郎。黃葉餘秋色﹐紅蘭泛晚香。縱歌淩碣石﹐洗盞傍斜陽。倒幘同君醉﹐詩成笑獨狂。

夫采芳訊以思明徳﹐則地以人重﹔景髙標而歌舊烈﹐則人以地顯。居今之世﹐而尙友古人於千百載之上﹐得其片言隻字﹐自令曠心怡神﹐非必商彜﹑周鼎之爲寶也。滄桑相乘﹐金石易泐﹐卽聖人之六經﹐尙半求之殘篇斷簡﹐而明堂總章﹐遺址僅餘瓦礫﹐此杜預之碑所以一藏之髙山﹐一沈之深谷﹐謂夫千百載之後必有不終湮沒者。故金石古刻﹐學士大夫嗜好不廢﹐往往出諸煨燼摧裂之餘。如《云麾將軍碑》﹐世已無傳﹐至河南李公﹐乃自斷礎間得之﹐而又以名其齋。是此一石也﹐幸已爲碑﹐而又何知爲礎﹖業已爲礎﹐而又胡然以齋﹖一碑所存﹐不及二百字﹐而李唐至今﹐千有餘年﹐令人想見將軍正直不回之節﹐刺史書法遒勁之妙﹐謂神物待時而出﹐非耶﹖李公表章之意﹐王敬美先生名其齋矣﹐黎惟敬先生爲之記矣﹐徐先生子與而下詠歌倡和凡九人﹐李公又勒之石矣﹐碑邪﹖齋耶﹖其孰重耶﹖古有墨而今有齋﹐固亦考古證今﹐尙友思齊﹐興廢舉墜之一端也。不然﹐宛平令夙夜奔走酬應﹐什九在外﹐安能優遊齋居﹐訪求斷礎之爲寶﹐而三公九卿百執事臨之在上﹐逐隊趨朝﹐斤斤救過之不暇﹐奚暇持文墨議論﹐而以古墨齋爲居第乎﹖爰稽故實﹐式比甘棠﹐因雜記於署廨之後。○職官

職官﹕設知縣一員﹐縣丞二員﹐主簿一員﹐典史一員。洪武中﹐定知縣秩七品﹐其佐領以漸而殺。宛平亦與外同。永樂中﹐行在北平﹐革去布政司﹐乃升宛平﹑大興爲京縣。知縣秩正六品﹐縣丞正七品﹐主簿正八品﹐惟典史秩仍視外縣。萬曆六年﹐並軍匠事入糧馬廳﹐革去縣丞一員。萬曆十二年﹐復設如故。前朝名宦無可考﹐我朝知縣﹕賀銀﹐洪武中任。剛毅果斷﹐材略兼優﹐永樂中以守城功累遷工部右侍郎。見《一統志名宦傳》。楊思恭﹐永樂中任。政尙寬簡﹐縣民至今慕其徳。見《一統志名宦傳》。楊濬﹐山西忻州人﹐舉人﹐正徳五年任。孫玙﹐萬全人﹐歲貢﹐正徳八年任。李莊﹐山西忻州人﹐舉人﹐正徳十二年任。島璞﹐山西陽曲人﹐舉人﹐正徳十四年任。周伊﹐山西陽曲人﹐官生﹐嘉靖七年任。李元芳﹐陜西秦州人﹐舉人﹐嘉靖十年任。翁汝爲﹐山西陽曲人﹐舉人﹐嘉靖十五年任。楊松﹐陜西楡林籍﹐延安人﹐舉人﹐嘉靖十七年任。喬遷﹐山西洪洞人﹐舉人﹐嘉靖十九年任﹐升戶部陜西司主事。薄世祐﹐山西定襄人﹐舉人﹐嘉靖二十四年任﹐升太僕寺寺丞。符仕﹐河南寧陵人﹐舉人﹐嘉靖二十九年任﹐升工部都水司主事。楊早﹐四川內江人﹐舉人﹐嘉靖三十年任﹐升太僕寺寺丞。周孔徒﹐四川內江人﹐舉人﹐嘉靖三十六年任。王纘宗﹐四川南充人﹐舉人﹐嘉靖四十年任﹐升戶部江西司主事。胡鳳來﹐直隸江都人﹐舉人﹐嘉靖四十三年任﹐升戶部湖廣司主事。馬攀龍﹐山東陽信人﹐舉人﹐隆慶元年任﹐升禮部精膳司主事。朱桂芳﹐河南裕州人﹐舉人﹐隆慶四年任﹐萬曆二年升戶部福建司主事。李錦制﹐山西楡社人﹐舉人﹐萬曆二年任。王誥﹐江西淸江人﹐舉人﹐萬曆三年任﹐升太僕寺寺丞。李蔭﹐河南內鄕人﹐舉人﹐萬曆三年任。萬曆八年﹐升刑部廣東司主事﹐政先愛民﹐鎭靜不淆﹐有古援琴而治之意。朱衮﹐江西徳化人﹐舉人﹐萬曆九年任﹐十四年﹐升南京刑部河南司主事。孔祖堯﹐廣西臨桂人﹐舉人﹐萬曆十四年任。徐啟東﹐浙江上虞人﹐舉人﹐萬曆十五年任﹐十八年升南京工部營繕司主事。沈榜﹐湖廣臨湘人﹐舉人﹐萬曆十八年任。

縣丞﹕曾敏學﹐湖廣臨武人﹐舉人﹐永樂十六年任﹐性慈政敏﹐甚得人心。袁道﹐陜西耀州人﹐監生﹐正徳十二年任﹐升河南懷慶府通判。馬珍﹐陜西同州人﹐監生﹐正徳年間任。趙鑑﹐山東人﹐監生﹐升保定府通判蕭道﹐浙江山陰人﹐監生。董堂﹐浙江秀水人﹐監生﹐嘉靖八年任。江大經﹐直隸婺源人﹐監生﹐嘉靖九年任﹐升江西布政司理問。賈衝﹐山西太原人﹐監生﹐嘉靖十五年任﹐升河南懷慶府通判。靳智﹐直隸滑縣人﹐監生﹐嘉靖十五年任﹐升山東萊州府通判。宋鐸﹐昌平州人﹐監生﹐嘉靖十八年任﹐升鞏昌府通判。李梅山東武定州人﹐監生﹐嘉靖十八年任﹐升中都畱守司經歷。雍通﹐山東安東衛人﹐監生﹐嘉靖十九年任﹐升湖廣竹山縣知縣。吳習﹐浙江麗水人﹐監生﹐嘉靖二十年任﹐升湖廣通山縣知縣。韓受爵﹐陜西乾州人﹐吏員﹐嘉靖二十一年任﹐升河南鄭州同知。陳布﹐湖廣臨武人﹐監生﹐嘉靖二十一年任。王仲玠﹐浙江寧海人﹐監生﹐嘉靖二十一年任。李安國﹐直隸通州人﹐監生﹐嘉靖二十四年任﹐升順徳府通判。王輅﹐陜西涇陽人﹐監生﹐嘉靖二十四年任﹐升河南湯陰縣知縣。黃子靜﹐直隸歙縣人﹐監生﹐嘉靖二十五年任﹐升湖廣景陵縣知縣。王松﹐直隸靑縣人﹐監生﹐嘉靖二十八年任。閔道生﹐直隸休寧人﹐監生﹐嘉靖二十九年任﹐升廣西永淳縣知縣。姚階﹐江西峽江人﹐監生﹐嘉靖三十一年任。郭邦憲﹐山東人﹐嘉靖三十二年任。李洋﹐山西冀城人﹐監生﹐嘉靖三十二年任。李錦﹐浙江縉雲人﹐監生﹐嘉靖三十四年任﹐升湖廣沔陽州同知。施炫﹐浙江縉雲人﹐監生﹐嘉靖三十六年任﹐升山西霍州同知。言瓛浙江山陰人﹐監生﹐嘉靖三十七年任。吳正己﹐直隸歙縣人﹐監生﹐嘉靖三十八年任。周徽﹐浙江永康人﹐監生﹐嘉靖三十八年任。彭夢祥﹐山東費縣人﹐監生﹐嘉靖四十二年任。髙燦﹐本縣主簿升﹐嘉靖四十三年任。茅煒﹐浙江余姚人﹐由知印嘉靖四十四年任。吳譜﹐廣西宜山人﹐歲貢﹐嘉靖四十五年任。潘時鍵﹐浙江烏程人﹐監生﹐隆慶二年任。董邰﹐陜西隆徳人﹐歲貢﹐隆慶三年任。曹從質﹐直隸濬縣人﹐監生﹐隆慶三年任。沈載庸﹐鳳陽府五河人﹐歲貢﹐隆慶五年任。張思義﹐保定府容城人﹐監生﹐隆慶六年任。陸炫﹐直隸上海人﹐監生﹐隆慶六年任。李果﹐四川黔江人﹐歲貢﹐萬曆二年任。盧可久﹐直隸井陘人﹐歲貢﹐萬曆八年任。謝天眷﹐貴州前衛官籍﹐恩貢﹐萬曆八年任。閻汝乾﹐山西朔州人﹐歲貢﹐萬曆十二年任。程元化﹐直隸休寧人﹐儒士﹐萬曆十三年任。張兆元﹐浙江烏程人﹐例貢﹐萬曆十四年任﹐升直隸河間府通判。黃維中﹐直隸歙縣人﹐監生﹐萬曆十七年任。劉鳳翔﹐陜西涇陽人﹐都吏﹐萬曆十七年任。

主簿﹕南釗﹐河南人﹐監生﹐升任山東臨淸州判官。陳瀛﹐浙江余姚人﹐升江西知縣。李琇﹐山東東昌府人﹐監生﹐嘉靖五年任。升光祿寺署丞。許東明﹐山東東昌府人﹐嘉靖十三年任﹐升順天府經歷。辛存惠﹐陜西階州人﹐監生﹐嘉靖十八年任﹐升山西武鄕縣知縣。錢鯉﹐萬全籍﹐歲貢﹐嘉靖三十六年任。王維問﹐直隸平山人﹐歲貢﹐嘉靖三十三年任﹐升河南涉縣知縣。來端蒙﹐浙江蕭山人﹐監生﹐嘉靖三十七年任。劉廷柱﹐直隸平山人﹐監生﹐嘉靖三十九年任。髙燦﹐直隸淸苑人﹐監生﹐嘉靖四十一年任。陳沛﹐廣東徳慶州人﹐歲貢﹐嘉靖四十二年任。周時謙﹐湖南武岡州人﹐隆慶元年任﹐升四川茂州判官。何天祿﹐浙江於潛人﹐吏員﹐隆慶五年任。程溱﹐上林苑監籍﹐儒士﹐隆慶六年任﹐升綏徳州判官。石維端﹐福建福淸人﹐吏員﹐萬曆元年任。李崇廉﹐河南林縣人﹐監生﹐萬曆六年任﹐升江寧縣縣丞。盧茂﹐直隸徳州左衛人﹐例貢﹐萬曆十三年任﹐升大興縣縣丞。張與齡﹐直隸太倉州人﹐知印﹐萬曆十六年任。劉諧﹐浙江山陰縣人﹐吏員﹐萬曆二十年任。

典史﹕顏虎﹐陜西華州人﹐吏員﹐嘉靖十六年任。宋寵﹐山東曹州人﹐吏員﹐嘉靖二十六年任﹐升直隸長洲縣主簿。施文﹐直隸寧國府人﹐吏員﹐嘉靖三年任﹐升江西宜黃主簿。沙潮﹐浙江錢塘人﹐吏員﹐嘉靖三十年任﹐升寶坻縣主簿。鄭菔﹐福建莆田人﹐吏員﹐嘉靖三十八年任。嚴邦顯﹐浙江余姚人﹐嘉靖三十九年任。劉應光﹐福建莆田人﹐吏員﹐嘉靖四十四年任。翁世賢﹐直隸和州人﹐吏員﹐隆慶三年任。何天祿﹐浙江於潛人﹐吏員﹐隆慶三年任﹐升本縣主簿。畢大縉﹐直隸鳳陽人﹐吏員﹐隆慶五年任。沙相﹐浙江錢塘人﹐吏員﹐萬曆二年任。季寵﹐直隸長洲人﹐吏員﹐萬曆五年任。孫士綱﹐山東淸城人﹐吏員﹐萬曆八年任。葛廷才﹐湖廣灃州籍﹐吏員﹐萬曆十三年任。翟可義﹐直隸丹徒人﹐吏員﹐萬曆十四年任﹐升河南密縣主簿。孟桐﹐直隸臨淮人﹐吏員﹐萬曆十六年任﹐升欒城縣主簿。方樂舜﹐直隸績溪人﹐吏員﹐萬曆十九年任。

堂東有題名碑﹕嘉靖二十八年﹐翰林院檢討晉溪縣郭鎜記云﹕晉定襄蘭溪薄公令宛平﹐越四年矣。爲人眞確閒雅﹐不自膏潤﹐政尙惇厚﹐恥爲一切幹譽罔功之事﹐鋤姦櫛蠱﹐不憚心力以亂民﹐民於於然﹐日向於治矣。一旦﹐以宛平無題名記爲請。於戲﹗公之志足語也。一念之發﹐自民彜天理之正﹐而好惡之公﹐懲勸之機寓焉。嘗觀班﹑範作兩《漢書》﹐於西京牧正﹐先徳教而後刑法﹐述爲循吏傳﹐輝映竹帛﹐百世之下﹐郁有生气。張杜刻薄之習﹐讀史廢書唾地﹐不齒於士君子之列。其是非之公﹐於人心爲不死者耳。儒者﹐致身靑雲﹐人綱人紀﹐孰不欲自獻以成其治﹐而擅芳於後世耶﹖其臨利害﹐遇事變﹐怵於物而喪其守者﹐不爲不多﹐故先民謂鑑於前斯可以善於後﹔爲於今﹐當有以附於古﹐此聖人教天下之微權也。成祖文皇帝定鼎於幽燕﹐攺北平爲順天府﹐宛平縣附焉。置令一人﹐丞二人﹐簿一人﹐典史一人﹐分曹授事﹐各理其職。今聖天子勵精於治﹐自輦轂而達之天下﹐斯根本之地﹐尢徳化之所先也。且士之挾策以趨功名之會﹐人品不同﹐趨向亦異。苟善藝能者﹐振芳於詞苑﹐精治技者﹐矯翮於公車﹐較之冉﹑季﹑遊﹑夏﹐業已區矣。我朝百九十年於今﹐其任宛平而治者﹐不知其幾人也﹗公政暇之餘﹐因歷考故牒﹐以稽其實﹐廣詢耆舊﹐以徵其人﹐乃得令若丞﹑簿﹑史若干人﹐因次第其名氏﹑爵裏﹑履歷﹑歲月而刻之﹐將使後之觀者曰﹕某也以賢擢﹐某也以不賢去。國家斥陟之典﹐明如日星。夫人善惡之應﹐捷如影響﹐而勸懲之道在是矣。謂公愛助意非耶﹖嗚呼﹗宛平﹐王畿之邑也﹔京師﹐諸夏之表。居師帥之任者﹐果能鑑於善惡而興羨思焉﹐則所以樹立弘敷﹐功用焜奕﹐使聖王之澤﹐由家國而下究四海﹐夫固不特甲乙古循吏而已。風行艸上﹐至理弗誣﹐餘言固非贅龐也。謹記。

所屬巡檢司四﹕一曰蘆溝橋巡檢司﹐設橋西﹐離城四十里。巡檢一員。一日齊家莊巡檢司設本莊村﹐離城二百五十里﹐巡檢一員。一曰王平口巡檢司﹐設本口村﹐離城一百二十里﹐巡檢一員。一曰石港口巡檢司﹐設靑口村﹐離城二百五十里。巡檢一員。一曰廣源閘﹐閘官一員。設西直門外﹐離城二里。

吏﹕悉從封司撥外省役滿者參充﹐滿卽起送冠帶﹔缺則申部撥補﹐如在京各衙門之例。本縣吏三十八名﹕吏房司吏一名﹑典吏二名﹔戶房司吏一名﹑典吏二名﹔糧科司吏一名﹑典吏二名﹔禮房司吏一名﹑典吏二名﹔兵南科司吏一名﹑典吏二名﹔兵北科司吏一名﹑典吏二名﹔刑南科司吏一名﹑典吏二名﹔刑北科司吏一名﹑典吏二名﹔工南科司吏一名﹑典吏二名﹔工北科司吏一名﹑典吏二名﹔馬科司吏一名﹑典吏一名﹔匠科司吏一名﹑典吏二名﹔鋪長司司吏一名﹐架閣庫典吏一名﹐承發科典吏一名。蘆溝等四司並廣源閘共吏五名﹕蘆溝橋巡檢司吏一名。嘉靖南巡﹐爲衝途迎駕﹐月支祿米六斗。齊家莊巡檢司吏一名﹐原無月糧。王平口巡檢司吏一名﹐原無月糧。石港口巡檢司吏一名﹐原無月糧。廣源吏一名﹐先年奉文﹐爲本閘乃上陵駕到之所﹐月支祿米倉米六斗。其服役於公者﹐有本縣書辦十八名﹕吏房一名﹐戶房二名﹐禮房一名﹐戶糧科二名﹐兵房一名﹐刑房一名﹐馬科一名﹐匠科一名﹐承發科一名﹐庫書一名﹐以上十二名﹐每名工食銀柒兩貳錢﹐俱在條鞭內徵給。工南科一名﹐工食銀陸兩﹐於空丁銀內支給。取供書辦一名﹐工食銀拾貳兩﹐於課程銀內支給。糧衙一名﹐匠衙一名﹐屯衙一名﹐捕衙一名﹐每名工食銀柒兩貳錢﹐條鞭內徵給。皂隸四十九名﹕知縣二十七名﹐縣丞二員﹑主簿一員各六名﹐典史四名。每年每名工食銀叄兩貳錢﹐於條鞭內支給。十八年﹐告加工食﹐申準批允﹐每名增添銀壹兩﹐於空丁銀內支給。門子六名﹕知縣二名﹐縣丞﹑主簿三名﹐典史一名。每年每名工食銀叄兩陸錢﹐於條鞭銀內支給。萬曆十八年﹐告加工食﹐申準批允﹐每名增添銀壹兩﹐於空丁銀內支給。縣倉斗級三名﹐每年每名徭編力差工食銀叄兩捌錢﹐塡給由票自討。黃垡倉斗級三名﹐每名於人丁各編銀叄兩陸錢支給。更夫五名﹐每年每名徭編力差工食銀柒兩貳錢﹐塡給由票自討。廣源閘閘夫十名﹐每年每名工食銀肆兩。以上俱聽雇募。惟本縣庫子二人﹐歲一更編之﹐土著必殷實而謹厚者。此外﹐如外州縣候缺吏﹑農夫皂﹑馬驢車輛戶﹑陰陽生﹑馬步民壯﹑義勇老人﹑地方官﹑陰陽官﹑醫官之類俱無之。

夫官﹐倌也﹐又管也。一職皆立一官﹐使之典管而以治人爲重﹐故又從倌。然都城建縣設官與外縣同﹐而官之所職﹐不專治人﹐與外縣異﹐非屑屑守在四封已也。上自郊廟朝廷﹐下至九卿百執事﹐各奉典管之役。而鳴玉趨漏﹐謁見奏請﹐受賜蒙恩﹐亦視京秩以爲差﹔又非外縣之可同者﹐故秩較外縣增二級。下至吏胥參補起送﹐亦比外縣稍殊。而治人之責﹐視外縣又數倍焉。非惟官之賢不肖﹐明主無勞咨詢﹐而廟堂之下﹐皆得耳而目之。一事失理﹐一民失所﹐救過不暇﹐譴斥隨至。曾是京縣與外縣同乎﹖按周制﹐四百里爲縣。官﹐晉謂之大夫﹐魯謂之宰﹐楚謂之令尹﹐唐使權知縣事﹐宋以朝官知縣。秦置令丞﹐漢置主簿﹐曰督郵。今典史﹐卽尉也﹔今各吏﹐卽府史胥徒也。各役執事﹐亦庶人在官也。我國家定都建縣﹐準古設官﹐而於京師之令﹑丞﹑簿﹑尉﹐特增其秩﹐是名𨿽縣官﹐而實則內之。況成祖超遷賀銀﹐以一縣令至少司空﹐待之何嘗不厚﹖而賀銀之後﹐僅有一楊思恭。是何宛平之無賢官﹐抑亦賀﹑楊之芳躅難踵耶﹖夫以賀之剛果也﹐楊之寬簡也﹐皆能垂蔭甘棠﹐流芳史冊。誠使酌於兩公之間﹐而師法其治人之術﹐以之事君﹐以之奉公﹐此何難於宛平﹐而遽謂前人之芳躅難踵﹐無乃不可乎﹗剛則集事﹐而貴介豪賢之間﹐太剛必折﹔寬則得眾﹐而里巷闤闠之內﹐太柔必廢。跋前疐後﹐畏譏憂讒﹐𨿽有治人之心﹐而官之不得其職也多矣。語曰﹕松柏之下﹐其土不肥。故爲宛平者﹐當知其職則然也。愚是以讀賀﹑楊兩公之傳﹐每三致意於師資云。若夫僚屬之賢不肖﹐吏胥之才不才﹐則前之者旣﹐已名數而臚列之矣。往鑑在前﹐憲令在後﹐又誰不思曰此已不得與外縣同﹐而甘自戾棄乎﹗

○山川

△山

西山﹐在縣西三十里。舊記﹐太行山首始河內﹐北至幽州﹐第八陘在燕﹐彊形鉅勢﹐爭奇擁翠﹐雲從星拱﹐於皇都之右。每大雪初霽﹐千峯萬壑﹐積素凝華﹐若圖畫然﹐爲京師八景之一﹐名曰西山霽雪。香山﹐在縣西北三十里。金李晏有碑﹐其略云﹕西山蒼蒼﹐上干雲霄。重岡疊翠﹐來朝皇闕。中有古場曰香山﹐上有二大石﹐狀如香鑪﹑蝦蟆﹐有泉水自山腹下注溪谷﹐一號小淸涼。玉泉山﹐在縣西北三十里。頂有金行宮芙蓉殿故址。相傳金章宗嘗避暑於此。山畔有二石洞﹕一在西南﹐其下水深莫測﹔一在山之陽﹐南又有石崖﹐上刻玉泉二字。金山﹐在縣西三十里。其南曰甕山。盧師山﹐在縣西三十里。京西鄕舊傳﹐隋末有沙門曰盧師﹐居此山﹐能馴伏大靑﹑小靑二龍﹐故名。平坡山﹐在縣西三十里﹐一名翠微山。山脈發迹香山﹐折而東﹐忽開兩腋﹐中有平地﹐故名平坡。登之則極目平原﹐百里艸樹在目。每春秋之交﹐晴雨初歇﹐煙雲變幻﹐金碧萬狀。前朝卽其地爲寺﹐名平坡寺。成化間﹐聖駕上陵﹐曾一幸之﹐見金剛佛像面黑﹐笑指曰「此像好似火裏金剛。」一夕﹐樹間火起﹐而金剛焚。覺山﹐在縣西三十里懸崖之上與盧師平坡鼎峙。西有三泉﹐曰淸冷﹐曰淸旨﹐曰薦至。羅■﹝日侯﹞嶺﹐在縣西三十里。自石廠一帶橫亙至西峯寺嶺下﹐有溪流注渾河。獅子山﹐在縣西三十里。左旁有石龍池﹐泉水大旱不竭。甕山﹐在縣西北三十里達官村。石景山﹐在縣西北三十里玉河鄕。亂石嵯峨﹐髙出眾峯。葦山﹐在縣西北三十里。石山﹐在縣西北三十餘里玉河鄕﹐呼石經山﹐以山多石﹐故云。山最髙聳﹐東望神京﹐南望蘆溝﹐西北望渾河。棋盤山﹐在縣西三十餘里。上有棋盤石﹐俗傳金章宗嘗奕於此。五華山﹐在縣西北三十餘里。五峯秀峙﹐宛若列屏﹐因號五峯。村民每占其峯間黑雲﹐以爲雨候。殷山﹐在縣西北三十餘里﹐下臨渾河﹐山腰有一洞﹐直通馬鞍山﹐約深十餘里﹐與龐涓洞相連。韓家山﹐在縣西三十餘里。山陰有漢韓延壽墓﹐故名。雙乳峯﹐在縣西四十里香山。巖頭山﹐在縣西四十里蓼子峪。王家嶺﹐在縣西四十里張各莊。民人王姓開道﹐行車馬﹐故名。萬佛山﹐在縣西四十里。山秀而幽﹐有寺﹐賜名萬佛。桃花峪﹐在縣西四十里界翠峯嶺間﹐因多花卉故名。雙泉山﹐在縣西四十里。東北二里許有黑龍潭﹐因山有二泉﹐故名。連仙岡﹐在縣西北四十里京西鄕崔村﹐土岡相連﹐故名。臥龍岡﹐在縣西北四十餘里。山石俱靑﹐惟此岡石獨堅白。山脊蜿蜒二十餘丈﹐狀如臥龍。正統間﹐車駕嘗幸此。分水嶺﹐在縣西四十餘里。山勢廣闊﹐諸水至此分而爲二﹕一入蘆溝河﹐一入房山界。對子槐山﹐在縣西五十里。山產甘子土﹐堪燒琉璃。本朝設有琉璃廠﹐內官一員主之。朝陽水洞﹐在縣西五十里白家灘。洞內有觀音庵。百艸坡﹐在縣西五十里呂村﹐多產異艸。翠峯山﹐在縣西五十里。山形奇峭﹐其色翠靑﹐故名。又名遮風嶺﹐以山陰有山﹐橫列如屏﹐可障西北風。灰峪山﹐在縣西六十里灰峪村。有仙人洞﹐廣闊數十丈﹐可容千人﹐旁小洞俱可行。泥■﹝艸棠﹞山﹐在縣西六十里東楊家坨。將軍山﹐在縣西北六十里軍莊村。上有深洞二。嘉靖三十年﹐虜侵入內﹐卽其地建二堡。思漢嶺﹐在縣西六十里東山村。蘇武使虜曾過此﹐故名。牛角嶺﹐在縣西北七十里橋澗村。童子山﹐在縣西七十里。鳳凰山﹐在縣西南七十里。山勢翔舞如鳳。牛心山﹐在縣西南七十里。仰山﹐在縣西七十里。峯巒拱秀﹐中有平頂﹐如蓮花心﹐傍有五峯﹐曰獨秀﹑翠微﹑紫蓋﹑妙髙﹑紫微。中多禪剎﹐金章宗遊幸有詩刻石﹐見《遺文》下。惡風嶺﹐在縣西七十里王河鄕。嶺最髙聳受風。寶瓶山﹐在縣西七十里官園村。山產煤﹐狀如瓶。孤山﹐在縣西七十里。鑼鍋嶺﹐在縣西北七十里小新房村。馬鞍山﹐在縣西七十里張各莊。山前有大石碑一座﹐大書「念佛」二字。桑峪村相連﹐其形似馬鞍。窟瓏山﹐在縣西七十里艸店村。鐵石坨﹐在縣西八十里趙家臺﹐產石堅黑如鐵。十八盤嶺﹐在縣西北八十里﹐其山縈曲﹐十有八折。南山﹐在縣西八十餘里南峪村。九拱勝坨﹐在縣西九十里王平口。山勢奇秀﹐環繞十餘里。風都嶺﹐在縣西九十里王平口。嶺下有石洞﹐深百丈﹐內有煉魔臺﹐滴水成石﹐名寒水石。花園嶺﹐在縣西九十里王平口。山勢甚髙﹐約千丈﹐首尾相連﹐形如臥虎﹐環繞四十餘里。石窟山﹐在縣西九十里。山臨渾河﹐壁立千仞﹐一徑上通﹐僅可容足﹐俯視河水﹐最爲險阻。有一石窟﹐名般若堂。香峪山﹐在縣西北九十里玉河香峪村。相傳先年所產艸木多異香﹐今無之。裂縫坨﹐在縣西九十里王平口。環繞八十里﹐所產野蔬﹑山花﹑藥材﹐多不可名。以石有裂縫故名。搭連山﹐在縣西一百里安家灘。山形大小相連﹐故名。靑山嶺﹐在縣西一百餘里。山谷幽雅﹐下臨淸泉﹐相傳嶺下有僧尼二寺﹐龍出水發﹐山巖摧崩數里﹐二寺俱沒﹐又名摝屍山。淩嶽山﹐在縣西一百八十餘里。山下有金馬洞﹐相傳有一婦挑水﹐見金馬飲水﹐逐入此洞﹐村人積柴燻之﹐二晝夜﹐離洞北五里許﹐煙出而止。白鐵山﹐在縣西北一百八十餘里。山多白石﹐其堅如鐵。顏老山﹐在縣西北一百九十餘里。山之西南有石靑洞﹐東北有柳林水。小龍口山﹐在縣西北一百九十餘里。山有兩崖﹕東崖在靑白口﹐西崖在靑水社。有泉﹐東入盧溝河。黃嶺﹐在縣西二百餘里。黃嶺出水火炭。大漢嶺﹐在縣西二百餘里。由淸水山尖分脈﹐直抵百花山﹐相傳漢時匈奴界止此。黑雲山﹐在縣西二百餘里。下有黑龍潭﹑柏谷間﹑龍門洞﹐上有魚鼓石﹑塘石﹐並列二孔﹐用手拍之﹐其韻如鼓。塘之上有張仙洞﹐深闊二丈餘﹐塘之下有通仙觀。淸水尖﹐在縣西二百餘里雁翅社。山下有泉淸冽﹐而山峯極尖削﹐故名。二山相連﹐故又名南淸水尖﹑北淸水尖。丫髻山﹐在縣西二百餘里。髙千餘仞﹐環繞百五十里﹐乃西山之祖也。靈禽異獸﹐名花雜木﹐多產其中。山下東爲雁翅﹐南爲王平﹐西爲桑峪﹐北爲靑白﹐四圍俱崎嶇難登。摘星嶺﹐在縣西二百餘里。其山髙聳雲霄﹐僅通一徑。百花山﹐在縣西二百六十餘里。上多花卉﹐如筆管﹑黃花之類﹐又生七寸毒蛇﹐傷者不救。絕頂有龍潭。○水

海子﹐在縣西三里﹐舊名積水潭。西北諸泉流入都城﹐西匯於此﹐汪洋如海。百泉溪﹐在縣西南一十里麗澤關。平地有泉十餘穴﹐匯而成溪﹐東南流入柳林河。玉河﹐在縣西二十里。源出玉泉山﹐流入大內﹐出都城﹐東南注大通河。蘆溝河﹐在縣西南二十里。本桑乾河﹐又名漯河﹐俗呼渾河﹐亦曰小黃河﹐以流濁故也。其源出山西大同府桑乾山﹐經太行山﹐入宛平縣境﹐出蘆溝橋下﹐東南至看丹口﹐分爲二派﹕其一流至通州髙麗莊﹐入白河﹔其一南經固安至武淸縣小直沽﹐與衛河合流入於海。西湖﹐在縣西二十里玉泉山下。泉水瀦而爲湖十餘里﹐荷蒲菱芡與夫沙禽水鳥出沒隱映於天光云影中﹐實佳境也。玉泉﹐在縣西三十里玉泉山東北。泉出石罅間﹐因鑿石爲螭頭﹐泉從螭口噴出﹐鳴若雜珮﹐色若素練﹐味極甘美。瀦而爲池﹐廣三丈許。池東跨小石橋﹐水經橋下﹐東流入西湖﹐爲京師八景之一﹐名曰玉泉垂虹。卓錫泉﹐在縣西三十餘里碧雲寺後。太湖﹐在縣西南四十餘里。廣袤十數畝﹐旁有二泉湧出﹐經冬不凍﹐東流爲洗馬溝。龍泉﹐在縣西五十里。自金山西湧出﹐匯而爲池﹐甃石爲暗渠﹐引水伏流﹐約五里許﹐南經功徳寺﹐前入西湖。淸水河﹐在縣西一百一十里大臺村﹐入渾河。靈源川﹐在縣西一百六十里。源經軍莊村﹑淸水村至靑白口﹐與渾河合流。靈桂川﹐在縣西一百八十里白鐵山下﹐由齋堂村入渾河。小溪﹐在縣西北二百餘里。發源淸水﹐由桑峪靑白口村水流漸大﹐東歸渾河。淸水泉﹐在縣西三百里淸水村。泉口約二尺餘﹐從淸水澗東流入渾河。

○古迹

薊丘﹐在縣西徳勝門外五里西北隅﹐卽古薊門也。舊有樓臺並廢﹐止存二土阜﹐旁多林木﹐翳鬱蒼翠﹐爲京師八景之一﹐名曰薊門煙樹。釣魚臺﹐在縣西香山七圖﹐離京五里﹐系金章宗皇帝釣魚古臺﹐今爲內官莊宅。玉泉臺﹐在玉泉上﹐宣徳間建﹐以備臨幸。飲山亭﹑婆娑亭﹐俱在縣西南十里彰義門內﹐元詞客馬文友別墅。舊燕城﹐在縣西南﹐遼金故都也。《遼史》云﹕晉髙祖以遼有援立之勞﹐割幽州等十六州以獻﹐太宗升爲南京。又曰﹕燕京方三十六里﹐有八門﹕東曰安東﹑迎春﹐南曰開陽﹑丹鳳﹐西曰顯西﹑淸晉﹐北曰通天﹑拱宸。大內在西南隅。《金史》云﹕天徳三年﹐命張浩等增廣燕城門十三﹕東曰施仁﹑宣曜﹑陽春﹐南曰景風﹑丰宜﹑端禮﹐西曰麗澤﹑顯華﹑彰義﹐北曰會城﹑通玄﹑崇智﹑光泰。義井﹐在縣南﹐離京二十里﹐金章宗皇帝過此﹐飲水味甘﹐封爲義井。甘露井﹐在蘆溝橋﹐離縣三十里西峯寺前。泉水湧出﹐甚甘﹐冬夏不竭。張華宅﹐在蘆溝橋河北岸﹐離城三十里。呂公巖﹐在縣西三十里玉泉山半巖。廣僅丈許﹐深倍之﹐相傳呂純陽曾往來此巖。華嚴洞﹐在縣西三十里香山。洞有數處﹐俱窈窕崎嶇﹐累朝名公多賞詠之。蘆溝金口﹐在縣西三十餘里蘆溝東岸。金開以通漕運﹐下視都城﹐髙一十四丈餘﹐金末恐暴漲爲害﹐塞之。元復開塞﹐故名金口云。祭星臺﹐在縣西四十里香山寺前。金章宗祭星之所﹐臺廢址存。護駕松﹐在縣西四十里香山。金章宗遊玩至此失足﹐得松護之﹐遂封云﹐今廢。妙髙堂﹐在縣西四十里香山寺右。唐以來有之﹐卽今東方丈是也。仁佛閣﹐在香山寺後最髙處。遼時遊玩之所﹐今存遺址。香山古松﹐在香山。松髙不數丈﹐卽盤生如蓋﹐或偃或側﹐如攫如踞﹐相傳唐﹑宋時植。元有無名氏松頂明珠詩一﹐見《遺文》下。蓮香池﹐在香山寺下。相傳舊有池﹐蓄五色蓮萬本﹐芬芳異等﹐開時香達數里。今遺址爲丁太監壽地﹐池蓮俱不存。元有無名氏蓮香金界詩﹐見《遺文》下。玉環﹐在縣西四十里呂村。天順間一僧名玄堂﹐建庵掘地﹐得玉環一雙﹐庵成卽名玉環庵﹐見僧道下。丹井﹐在香山寺。相傳有仙人煉丹之所﹐或云卽葛稚川﹐今井址見存。寺僧用石砌爲二﹐伏流達於寺前爲池﹐橫橋以度﹐畜金魚爲玩。又伏流達山麓﹐匯於小石盤﹐螭口授受﹐妝點甚奇。洗馬溝﹐在京西南四十餘里。廣袤十數畝﹐傍有二泉湧出﹐隆冬不凍。昔光武北犭旬於薊堂﹐洗馬於此﹐名其泉爲洗馬溝。六國嶺﹐在縣南五十里王家嶺迆西﹐俗傳龐涓分屍於此。石經碑﹐在縣西南五十里﹐與房山相連。山洞內石上刻經文三十餘處﹐多毀壞﹐惟般若序品存焉。天宮院﹐在縣南六十里。舊名史家莊﹐因金章宗駕幸本村打圍舉膳﹐攺名。古窯﹐在縣西七十里賈家溝。窯內泉水淸甜﹐食之可愈病。流二十餘里﹐由佛兒門達良鄕﹐出渾河。戒壇﹐在馬鞍山﹐離城七十里。遼金時僧說法之所。本朝嘉靖時﹐曾允僧請﹐復其舊﹔無何﹐禁止之。龐涓洞﹐在戒壇西﹐離城七十里觀音庵內。洞長一里許﹐髙闊數丈﹐內有盤龍石﹑棋盤石井各一。遊者必舉火以入。一名華陽洞。孫臏洞﹐在戒壇西南﹐離城七十里。長里許﹐髙闊丈餘。張良洞﹐在縣西王平口﹐離京一百二十里。百花石牀﹐在縣西一百二十里王平口。四圍皆山﹐中有平川﹐約數十畝﹐地暖而肥﹐產杉橑藥艸﹐春夏之間﹐紅紫爛漫﹐香气襲人。金章宗嘗遊幸焉。所憩石牀尙存。六郎洞﹐在縣西一百四十餘里﹐傍有楊家川﹐相傳楊六郎操兵教場﹐約廣二十餘里。六郎無所考。煮石鐵鍋﹐在泥窩村瑞云寺﹐離縣一百五十里。寺倚百花山﹐相傳避世佛曾此修道﹐用小耳鍋煮石修煉。鍋似鐵似石﹐闊一尺﹐深七寸。宣徳年奉旨取視﹐賜以龍袱。摔龍石﹐在泥窩村﹐離縣一百五十里。相傳端云寺內有龍逸出﹐佛逐及之﹐摔之石上。今石尙有龍形﹐故名。城子臺﹐在軍莊村﹐離縣一百六十里。相傳古屯軍之所﹐上有土墩四。龍門金馬﹐在齋堂村西﹐離縣一百八十里﹐地名龍門頭。下有洞﹐名金馬。先年有人汲水﹐見一金馬﹐未飲逐之﹐金馬入洞﹐人燻之二晝夜不得﹐惟洞北五里許有煙出﹐遂名之。魚鼓石﹐在縣西二百里﹐地名黑雲山。有石塘二穴並列﹐擊之﹐其聲如鼓﹐若掩一穴﹐則不鳴﹐故名。張仙洞﹐在魚鼓石之上﹐洞深二丈餘﹐闊如之﹐內有石泉﹐匯而成池﹐淸冽異於他泉﹐相傳爲張仙煉丹之所。八角龍池﹐在桑峪村﹐離城二百里。石生八角﹐中虛若池﹐泉出其底﹐冽而甘﹐古產龍之所。石臼﹐在史家營村﹐離城二百五十里﹐有大山﹐峻峭入云。其上有古庵基。庵後石塘﹐闊約數丈﹐水深不測﹐中有一石﹐形空如臼﹐相傳古仙棲隱之所。臼嘗產米﹐視僧多少﹐日取不竭。有僧憚其險阻者﹐庵後鑿一穴通之﹐以便取米﹐穴成而米不生。今塘與臼俱存﹐不知所謂。三石盆﹐在史家營山下。三石形空如盆﹐各闊丈許﹐相離數步﹐積水嘗滿而不溢﹐大旱亦不竭。畫眉石﹐西齋堂村多有之﹐離城二百五十里。石黑色似石﹐而性不堅﹐磨之如墨﹐拾之染指。金章宗時﹐妃後嘗取之畫眉﹐故名。擔山孔﹐在縣西雞兒臺離城二百五十里。南北二山各有一孔﹐相對若可擔然﹐俗訛爲二郎所鑿。

夫太行自天之西柱奔騰以北﹐雲從星擁﹐幾千萬派﹐而至宛平三岔口﹐析而爲二﹐此堪輿家所謂大聚講也。一自口東翔﹐爲香山﹐結局平原﹐一望數百里﹐奠我皇都。一自口北走﹐百折而東﹐逆勢南面﹐去作皇陵﹐而渾河﹑玉泉等水縱橫其間﹐爲之界分而夾送之﹐令嶽瀆諸山川﹐得拱揖襟帶﹐比之共辰。相傳冀州風水極佳﹐宛平蓋獨收其勝矣。方今談宛勝者﹐誰不曰西山﹑西湖﹖此蓋以玉泉﹑香山布之湖上﹐卓錫﹑丹泉吐之山坳﹐山之中有水﹐水之上有山﹐古迹可求﹐近在幾席。彼騷人遊子﹐或艷羨而欣賞之﹐然風景之麗云耳。而識者且鑑之桂子﹑荷花﹐斤斤焉惟妝點流連之懼﹐宛抑惡用有無﹖惟是皇都﹑皇陵﹐聯於一脈﹐視彼負夏蒼梧﹑岐周畢郢分爲兩地者﹐實超軼萬萬。榜嘗從上元登雞鳴﹐馮虛仰瞻鐘山﹐王气蔚蔚蔥蔥﹐交加禁宮饗殿之上﹐擬之宛平山川﹐乃屈二指。赤縣帝宅﹐億萬年基業﹐猗與盛哉﹗顧宛民則有不必是者。渾河本發源桑乾﹐會合數千里之水而入宛平﹐流二十餘里至靑白﹐與小渾河會﹔又二百餘里至蘆溝橋﹐又一百四十里至胡林﹐入固安界﹐計所經宛地約四百餘里。每年夏秋﹐水生兩岸﹐田廬魚鱉﹐動數十里﹐而西山一帶形勢稍勝者﹐非賜墓﹑敕寺﹐則賜第﹑賜地。環城百里之間﹐王侯﹑妃主﹑勛戚﹑中貴獲墳香火等地﹐尺寸殆盡。卽榜來宛數年﹐再值火災﹐沿河幾無民矣。而竟以闔縣計分之例﹐不獲成災﹐少沾蠲賑﹐乃免地則時奉旨﹐有所脫籍。而更以其免去地差重之見在丁地﹐溯自國初﹐其敝可知。由玆以譚﹐宛果何貴乎山川耶﹗嗟嗟﹗宛幸有山川之重﹐而顧不得因山川以重宛﹐豈謂重宛不足以重山川哉﹗

○鋪捨

宛平縣凡一十二鋪﹐每鋪設鋪司一名﹐掌送到官文書籍記件角時日而遞發之。鋪兵三名﹐輪次傳送﹐凡四十六人。自縣前鋪起﹐十里至施仁鋪﹐分爲二﹕一自施仁十里至彰義鋪﹐又十里至義井鋪﹐又十里至蘆溝橋鋪﹐又十里至新店鋪﹐通良鄕﹔一自施仁十里至髙店鋪﹐又四十里至田家莊鋪﹐又二十五里至黃垡鋪﹐通固安縣。縣北路﹕五里至石碑鋪﹐又十五里至雙綫鋪﹐通昌平州。縣東路﹕十八里至胡渠鋪﹐通密雲縣。以上各鋪司兵﹐每名各工食銀柒兩貳錢﹐徭編。古步遞曰郵﹐馬遞曰驛﹐凡以羽檄不時﹐令緩亟無壅情也。而鋪陳置傳或捨﹐一宿以去﹐遂有鋪捨。宛無騎馬與夫役置驛送迎矣。而乃所謂鋪之云者﹐急遞公移﹐率又粗取備制﹐如施仁﹑義井﹑蘆溝﹐𨿽有屋數楹﹐其實極敝﹐不可以居。如彰義﹑髙店﹑石碑﹑胡渠等﹐則敗垣荒艸﹐堇存遺址。如縣前﹐則並鋪址無之﹐各鋪司兵往往僦居旁捨﹐所領工食有限﹐而近鋪龍斷之地﹐賃價踴貴﹐不免星寄僻巷。每具郵書至﹐呼召良久﹐始得給發。如此而欲執律以求之曰﹕爾必晝夜三百里。卽誇父奔塵﹐恐不能也。且也﹐閏月工食﹐達之天下﹐而宛額於此輩顧靳不與﹐豈閏月不公文耶﹖若合干衙門春秋上陵﹐重臣鉅典﹐孰以天下儉此錙銖﹗而相沿故事﹐則鋪司兵每行供夫六名﹐約往返費且數金﹐彼傭值幾何﹐而苛責轉﹐顧此非有司之責耶﹖玆欲表章典制﹐修復鋪捨﹐優卹候人﹐須大攺弦轍始得。乃宛治前後﹐局於官民所居﹐擴而擾之不可﹐庫無百緡之儲﹐卽時不詘﹐欲爲舉盈不可。而一二絲毫賦額﹐上下束手﹐尺寸璞玉﹐無敢擅議。由此言之﹐吾有司奉持文墨﹐先自傳捨之不暇﹐誰復與傳捨謀乎﹖是可慨也已﹗

○街道

宛平人呼經行往來之路曰街﹑曰道。或合呼曰街道。或以市廛爲街﹐以村莊爲道。故設官有街道廳﹑街道房﹐不可勝紀﹐姑記其大者。

城內地方以坊爲綱﹐惟西城全屬宛平﹐其中﹑北﹑南三城﹐則與大興分治。西城坊凡五﹕曰朝天日中﹐曰金城﹐曰河漕西﹐曰鳴玉﹐曰阜財。中城坊凡四﹕曰大時雍﹐曰小時雍﹐曰積慶﹐曰安富。北城坊凡二﹕曰發祥﹐曰北日。中南順城門外坊凡二﹕曰宣南﹐曰宣北。每坊鋪捨多寡﹐視廛居有差。總計坊凡十有三。其以胡同名者﹐凡三百一十二。胡同本元人語﹐字中從胡﹑從同﹐蓋取胡人大同之意。然二字皆從行﹐迨我朝龍興﹐胡人北徙﹐同於荒服﹐亦其讖云。

西城朝天日中坊﹕一牌一鋪曰指揮營胡同﹑曰艸場胡同﹐二鋪曰宮墻夾道街﹑曰三義廟街﹑曰立禪廟街﹐三鋪曰綿花胡同﹑曰四眼井胡同﹑曰官菜園﹐四鋪曰臭皮胡同﹑曰河漕東大街﹑曰石老娘胡同﹐五鋪曰朝陽胡同﹑曰靑塔寺胡同﹐六鋪曰艸場墻下半邊街﹑曰西北城墻大街。二牌一鋪曰椿樹胡同﹑曰安城胡同﹑曰李四胡同﹐二鋪曰雙冷鋪街﹑曰井兒胡同﹑曰劉月胡同﹐三鋪曰爲馬大豆胡同﹑曰西城墻下大街﹐四鋪曰廣平庫街﹑曰扒兒胡同﹑曰妙淸觀街﹐五鋪曰西直門大街﹐六鋪曰毛家胡同﹑曰地藏庵胡同﹑曰興元庵胡同。三牌一鋪曰崇麥庵胡同﹑曰營房一條胡同﹑曰西方巷﹑曰禦馬監官房胡同﹐二鋪曰營房三條胡同﹑曰橫街﹑曰觀音庵胡同﹐三鋪曰二條胡同﹑曰南小街﹐四鋪曰華嚴庵胡同﹐五鋪曰板橋胡同﹑曰彌陀庵胡同﹐六鋪曰營房四條胡同﹑曰北大街。四牌一鋪曰營房五條胡同﹐二鋪曰響鈴寺胡同﹑曰西艸場胡同﹑曰馮增胡同﹐三鋪曰新街口﹑曰馮增五條胡同﹐四鋪曰水關街﹐五鋪曰五條胡同﹑曰寬街兒﹐六鋪曰營房﹑曰北墻下大街。

金城坊﹕一牌一鋪曰金城坊街﹑曰巡捕廳胡同﹑曰丁兒張胡同﹑曰水車胡同﹑曰王府倉胡同﹑曰柳家胡同﹐二鋪曰阜成門南城下大街﹑曰鈕家胡同﹐三鋪曰阜成門裏大街﹑曰馬口橋街﹐四鋪曰井兒胡同﹑曰武藝庫胡同。二牌一鋪曰吉家胡同﹑曰盆兒胡同﹐二鋪曰龍驤衛胡同﹑曰武定侯胡同﹑曰華家胡同﹑曰菜市口﹐三鋪曰金城坊東胡同﹑曰孟端家胡同﹐四鋪曰井家胡同﹑曰宣家胡同。三牌一鋪曰墻下東街﹑曰濟州衛胡同﹑曰羊毛營胡同﹐二鋪曰城隍廟後街﹑曰曹杉板胡同﹑曰城隍廟橫街﹑曰小胡同﹐三鋪曰墻下一道胡同﹑曰鷲峯寺胡同﹑曰趙二姐胡同﹑曰西子胡同。四牌一鋪曰山西大木廠墻下胡同﹑曰舊帝皇廟街﹑曰車兒胡同﹐二鋪曰提學察院胡同﹑曰許遊擊胡同﹐三鋪曰刑部後墻下街﹑曰巡按察院胡同﹑曰橫胡同﹐四鋪曰丰城胡同﹑曰皮庫胡同。

河漕坊﹕一牌一鋪曰河漕北頭街﹐二鋪曰河漕中街﹐三鋪曰朝天宮小胡同﹐四鋪曰半邊門樓胡同﹑曰翊教寺胡同﹑曰橫街﹐五鋪曰陳信胡同﹑曰西新倉橫街﹑曰裝果廠胡同﹐六鋪曰觀音寺胡同﹑曰永淸衛胡同。二牌一鋪曰大橋胡同﹐二鋪曰驢肉胡同﹑曰車兒胡同﹑曰石虎胡同﹑曰寶禪寺胡同﹐三鋪曰大寧侯胡同﹐四鋪曰箔子胡同﹐五鋪曰河漕街﹑曰南大橋街。三牌一鋪曰河漕南街﹐二鋪曰北大橋胡同。

鳴玉坊﹕一牌一鋪曰帥府胡同﹑曰河漕半邊街﹐二鋪曰果子市大街﹑曰馬市橋街﹑曰姚家小胡同﹐三鋪曰朝天宮西墻下街﹑曰阜成門西城墻下街﹐四鋪曰衛胡同﹑曰武安侯胡同﹑曰古銅胡同﹑曰石碑胡同。二牌一鋪曰乾石橋街﹑曰白石橋街﹑曰粉子胡同﹐二鋪曰兵馬司胡同﹐三鋪曰鳴玉坊大街﹑曰西院勾欄胡同﹑曰磚塔胡同﹐四鋪曰阡張胡同﹑曰沈篦子胡同。三牌一鋪曰太常寺胡同﹑曰寬街﹐二鋪曰鄧家灣胡同﹑曰橫街半條胡同﹐三鋪曰白橋三條胡同﹑曰紅廟胡同﹑曰廠墻胡同﹐四鋪曰帝王廟街﹑曰羊肉胡同。

阜財坊﹕一牌一鋪曰城墻西半邊街﹐二鋪曰京畿道街﹐三鋪曰刑部街﹑曰白帽胡同﹐四鋪曰馬堂胡同﹑曰王二胡同﹑曰手帕胡同﹐五鋪曰順城大街。二牌一鋪曰鬧市口﹑曰一條胡同﹑曰石駙馬街﹐二鋪曰中街胡同﹑曰艸廠胡同﹐三鋪曰東大街﹐四鋪曰圓洪寺街﹐五鋪曰叉手胡同﹑曰宣武門裏西城墻下街。三牌一鋪曰棕帽胡同﹑曰二條胡同﹑曰北大街﹐二鋪曰土地廟街﹐曰一條胡同﹑曰棕帽三條胡同﹐三鋪曰保安寺街﹑曰雙河庵胡同﹑曰白虎廟街﹑曰西城墻下街﹐四鋪曰手帕西胡同﹐五鋪曰祁家胡同﹑曰南城墻角大街。四牌二鋪曰頭髮胡同﹐三鋪曰承恩寺胡同﹑曰象房街﹐五鋪曰石駙馬街後牛邊胡同。

中城大時雍坊﹕一鋪曰棋盤街﹑曰西江米巷﹑曰故衣胡同﹑曰城下大街﹐二鋪曰碾子胡同﹑曰洪井胡同﹐三鋪曰髙坡胡同﹑曰養馬胡同﹑曰洪井二條胡同﹑曰三條胡同﹑曰錦衣衛后街﹐四鋪曰髙井胡同﹑曰麻繩胡同﹐曰南菜市口﹐七鋪曰新簾子胡同﹑曰舊簾子胡同﹑曰石碑胡同﹐八鋪曰菜市口街﹑曰雙馬樁胡同﹐九鋪曰安福胡同﹐十鋪曰長安街﹐十二鋪曰化石橋街﹑曰衛營胡同﹐十三鋪曰松樹胡同﹐十四鋪曰橫街﹑曰中街﹐十五鋪曰絨綫胡同﹑曰宣武門街﹑曰單牌樓街﹐十七鋪曰小雙馬樁胡同﹑曰油坊胡同﹐十八鋪曰棗樹胡同﹑曰府軍衛胡同。鋪不全者系革去。

小時雍坊﹕一鋪曰龍驤衛胡同﹑曰雙塔寺胡同﹑曰武功胡同﹑曰石虎胡同﹐二鋪曰李閣老胡同﹑曰演象所夾道街﹑曰灰廠街﹑曰石廠街﹐三鋪曰射所南門街﹑曰夾道街﹑曰四眼井胡同﹑曰湧泉巷﹐五鋪曰饊枝胡同﹑曰乾石橋街﹑曰單牌樓。

積慶坊﹕一鋪曰定府大街﹑曰興化寺胡同﹑曰皇墻北大街﹑曰豆腐巷﹐二鋪曰椿樹胡同﹐三鋪曰陳皇親宅﹑曰西華門大街﹑曰紅羅廠街。

安富坊﹕一鋪曰皇墻西大街﹑曰宣城伯後墻街﹑曰驗糧廳街﹐二鋪曰醬黃胡同﹑曰香胡同﹐三鋪曰堂子胡同﹑曰板廠胡同﹑曰廊房胡同。

北城發祥坊﹕一鋪曰哱囉倉胡同﹑曰三寶胡同﹑曰恭四巷口胡同﹐二鋪曰石虎胡同﹑曰宏善寺胡同﹑曰劉漢胡同﹑曰白米寺街﹑曰綿花胡同﹑曰徳勝門大街﹐三鋪曰張皇親胡同﹑曰人頭井胡同﹐四鋪曰崇國寺街﹐五鋪曰哱囉胡同﹑曰正覺寺胡同﹑曰浣衣局胡同﹑曰大街西半邊胡同。

北日中坊﹕一鋪曰白米斜街﹑曰觀音堂街﹑曰皇墻下街﹐二鋪曰鼓樓下大街﹐三鋪曰簪兒胡同﹐四鋪曰北城墻下大街﹐六鋪曰漿糊房胡同﹑曰豆腐巷﹐七鋪曰絳兒胡同﹑曰新開道街﹑曰二條胡同﹑曰三條胡同﹐八鋪曰髙賢胡同﹑曰鮓子營胡同﹑曰妙玄觀胡同﹐九鋪曰西絳兒胡同﹑曰南北二街﹐十二鋪曰羊房胡同﹑曰房大人胡同﹑曰徳勝橋﹐十四鋪曰供應廠胡同﹑曰海朝庵胡同﹑曰稻田。

南城順城門外宣南坊﹕四牌二鋪曰角兒大街﹑曰廣寧門街﹑曰西土城街﹑曰菜市街﹑曰手帕胡同﹐四鋪曰白紙坊﹑曰豬市口。五牌二鋪曰禮拜寺街﹑曰老君堂街﹑曰海虎門街﹑曰糖坊胡同﹐三鋪曰燕杲兒﹑曰南胡同。六牌一鋪曰乾面胡同﹑曰南瓦街﹑曰土坯營胡同﹑曰大覺庵胡同﹐二鋪曰西新門大街﹐三鋪曰菜戶營街。

宣南坊﹕六牌二鋪曰西沿河街﹑曰孔家胡同﹑曰河墻一道街﹐八鋪曰紫金寺街﹑曰長營街﹑曰官道街﹐十鋪曰磚營胡同﹐至河岸頭﹐七牌二鋪日報國寺大街﹐六鋪曰眞空寺街﹑曰北大街。

城外村莊共三百二十八處﹐自縣出重城右安門﹐過大興縣界五十里﹐曰紀百戶莊﹐分爲二道。

一道自紀百戶莊東南十五里曰囤垡村﹐又八里曰窯子頭﹑曰董哥莊﹐又三里曰河北店﹐其旁曰梨園莊﹑曰張哥莊﹑曰義堂村﹐又五里曰宋哥莊﹐其旁曰薛家莊﹑曰東黃垡村﹑曰大新莊﹑曰孫哥莊﹐又四里日梁哥莊﹐其旁曰太子務村﹑曰張寨務村﹑曰朱家務村﹑曰東莊營﹑曰院南村﹐又十里曰賈河村﹐又七里曰河南村﹐又二里曰公哥莊﹐又六里曰南哥莊﹐抵東安縣界。

一道自紀百戶正南七里曰天宮院村﹑曰中堡村﹑曰宋家莊﹐又八里曰皮哥莊﹑曰北茨楡村﹐又二里曰龐哥莊﹐又五里曰桑垡村﹑曰大營村﹐又三里曰南茨楡村﹐又六里曰黑垡村﹐又五里曰北莊村﹑曰南莊村﹑曰黃垡村﹐又八里曰甕哥莊﹐又八里曰髙哥莊﹑曰趙村﹐又三里曰楡垡村﹐又五里曰胡林村﹐又三里止固安界﹐胡林之旁迆西三里曰曹哥莊﹐又十里曰石垡村﹑曰梁家務﹑曰張姑垡﹐又五里日常哥莊﹐又五里曰西黑垡村﹑曰劉世莊﹐又四里曰垡頭村﹑曰裏河村﹐又三里曰麻哥莊﹐又五里曰魏哥莊﹑曰黃哥莊﹑曰梨園莊﹐又五里曰求賢村﹐又八里曰新莊村﹐又五里曰長安城。以上俱星布縣界之南﹐與固安﹑涿州連界。

縣之西南﹐出彰義門曰雞鵝坊管頭村﹐又二里曰東局村﹑曰西局村﹐又二里曰柳巷村﹐又二里曰小井村﹐又五里曰風臺村﹐又二里曰看灘村﹐又二里曰義井村﹐又三里曰大井村﹐又三里曰曹哥村﹐又五里曰東五里店﹐又二里曰西五里店﹐又四里曰抽分廠﹐又一里曰蘆溝橋﹐又四里曰新店村﹐又一里曰趙村﹐又五里曰大寧村﹐又三里曰髙店村﹐又一里曰田家營﹐又五里曰髙陵村﹐又二里曰稻田村﹐又六里至良鄕縣界。

縣之正西有二道﹕一出阜成門﹐一出西直門。自阜成門二里曰夫營﹐又一里曰二里溝﹐又二里曰四里園﹑曰釣魚臺﹑曰曹家莊﹑曰三虎橋﹐又四里曰八里莊。又分二大道﹕一道二里曰兩家店﹑曰松林村﹑曰阮家村﹑曰田村﹐又七里曰黃村﹑曰黑塔村﹑曰七家村﹑曰新莊村﹑曰北下莊村﹑曰撅山村﹐又八里曰磨石口﹐又二里曰髙井村﹐又五里曰麻峪村﹐又五里曰五里坨﹐又五里曰三家店。西有渾河﹐三家店過渾河板橋正西約二里許曰琉璃局﹐又五里曰務裏村﹐又五里曰柔兒嶺﹐又五里曰蠍虎澗﹐又五里曰牛腳嶺﹐又三里曰橋兒澗﹐又五里曰落坡村﹐又五里曰馬哥莊﹐又五里曰桃園村﹐又五里曰石骨崖﹐又八里曰王平村。其旁橫者曰石鼓臺﹑曰淸水澗﹑曰桃園村﹑曰大臺村﹑曰彭家灘﹑曰安家莊﹑曰河南臺﹑曰雁翅社﹑曰太子墓﹑曰蝦蟆嶺﹑曰魏家套﹑曰河東臺﹑曰靑白口村﹑曰牛拱村﹑曰黃崖村﹑曰碣石村﹑曰沿河口﹑曰杏葉口﹑曰朱窩村﹑曰馬家套﹑曰長峪村﹑曰房良村﹑曰栗樹臺﹑曰芹峪村﹑曰葦子水﹑曰田家莊﹑曰湖頭村﹑曰白家臺﹑曰碧氳臺﹑曰佛字嶺﹑曰水泉村﹑曰莊窩臺﹑曰菩薩墓﹑曰狼子峪﹑曰東趙家臺﹑曰西趙家臺﹑曰漆園村﹑曰刮艸地﹑曰呂家坡﹑曰安家灘﹑曰彭家臺﹑曰王家嶺。以上各村﹐俱棋布王平村之四方﹐無正路云。又十里曰王平口﹐爲過山總路。一道自八里莊八里曰南田村﹑曰羊望店﹑曰拱扒村﹑曰宛家村﹑曰核桃園﹑曰朱哥莊﹑曰棗林村﹑曰沈家村﹑曰魏家村﹑曰打靛廠﹑曰要哥莊﹑曰田哥莊﹑曰張義村﹑曰吳家村﹑曰瓦窯頭﹑曰東安莊﹑曰魯國﹑曰南下莊﹑曰八角莊﹑曰古城村﹐又五里曰宮村﹐又三里曰楊家莊﹑曰北西安﹐又四里曰石景山。近渾河有板橋﹐其旁曰龐村﹑曰楊木廠﹝沿渾河堆馬口柴處﹞。石景山之左徑八里曰曹哥莊﹐又二里曰馮村﹐又三里曰上安村﹐又五里曰新城﹐又三里曰臥龍崗﹐又三里曰小園村﹐又三里曰石門營﹐又二里曰何哥莊﹐又二里曰石廠。過羅角嶺十里曰張哥莊﹐五里曰魯家灘﹝本村南房山界﹞。迆西北三里曰新房村﹐又五里曰平院村﹐又四里曰艸店村﹐又三里曰羊保園﹐又五里曰趙家臺﹐又五里曰十字道﹐又五里亦至王平口。石景山之右徑十里曰大峪村﹑曰後臺村﹐又五里曰城子村﹐又五里曰龍門村﹑曰中峪村﹐又四里曰東新房﹑曰西新房﹐又三里曰門頭村﹑曰要家坡﹐又二里孫家橋﹐又三里曰梁家橋﹑曰天橋﹐又二里曰大橫嶺﹑曰孟家胡同﹐又五里曰官廳村﹐又十里曰峯口鞍。過嶺西曰黃石港﹐又七里曰搶風坡﹐又十里曰十字道﹑曰靑山嶺﹐又十里亦至王平口﹐與前諸道相會於此。又五里曰窄石臺﹐又五里曰板橋村﹑曰禪房﹑曰莊窩臺﹐又五里曰千人臺﹐又十里曰大漢嶺﹐又八里曰泥窩村﹐又十五里曰軍下村﹑曰桑峪村﹑曰冷水村﹐又十里曰東胡家林﹐又三里曰西胡家林﹑曰火鉆村﹝有淸河﹐卽放馬口柴處﹞。又五里曰東齋堂村﹑曰西齋堂村﹐又八里曰馬蘭村。過馬蘭嶺又二十里曰雞兒臺﹑曰靑土澗﹐又二十五里曰柳林水﹐又十五里至礦山﹐與房山界相連。礦山稍西二十里至史家營﹐曰蓮花庵﹑曰秋林鋪﹑曰白虎頭﹑曰劉站村﹑曰北山村﹐又十三里曰刁窩鋪﹐又七里曰下淸水﹑曰上淸水﹑曰杜家莊﹑曰張家莊﹑曰齊家莊﹑曰塔河村﹑曰王安村﹑曰減長村﹑曰艾峪村﹑曰龍窩村﹐又五里曰梁家莊﹐又三里曰李家莊﹐又五里曰燕家臺﹑曰柏楡村﹐又五里曰天津關﹐又三里至口外保安州界。自西直門五里曰白石橋﹐又三里曰豆腐閘﹐又三里曰麥莊橋﹐又四里曰南務村﹐又五里曰小屯村﹑曰饅頭村﹐又三里曰羅角庵﹐爲山所隔﹐其山後各村﹐皆自西北路繞行﹐始可相通。

縣之西北﹐出西直門一里曰髙郎橋﹐又五里曰籬笆房﹑曰葦孤村﹐又二十里曰韃子營﹐又十里曰北海店﹐其旁曰小南村﹑曰八溝村﹑曰牛欄莊﹑曰中務村﹑曰北務村﹑曰普安店﹑曰臥佛寺﹑曰碧雲寺﹑曰香山寺﹑曰甕山寺﹑曰白家灘﹑曰小石窩﹑曰新莊村﹑曰髙麗村﹑曰周家巷﹑曰南安河﹑曰北安河﹑曰襆頭村﹑曰大覺寺﹑曰孟窩村﹑曰東山村﹑曰香芋溝﹑曰楊家坨﹑曰寨口村﹑曰灰峪村﹑曰軍莊村﹑曰陳家莊﹑曰仰山村﹑曰三義澗﹑曰冷角莊﹑曰彈裏村﹑曰丁家灘﹑曰下葦店﹑曰上葦店﹑曰馬郎庵﹑曰田家莊﹐以上各村﹐俱縱橫北海店之四方﹐與昌平州地方犬牙。又八十里曰髙窯口﹐又四十五里曰長峪城﹐又四十里曰馬泡泉﹐又四十里曰鎭邊城﹐又十里曰橫嶺﹐抵邊城。

縣之正北﹐徳勝門外有內官監冰窯﹑東西教場﹐又五里曰石碑鋪﹐又三里曰土城關﹑曰鷹房﹐又八里曰雙綫鋪﹐又四里曰淸河村﹐至昌平界。

縣之東北﹐出徳勝門外﹐由土城迆東三里曰龍道村﹐又二里曰八合村﹐又五里曰望景村﹐又六里曰東西兩胡渠﹐又四里曰劉家莊﹐又三里至順義縣界。其傍曰勇士營﹑曰仲山村﹑曰新店﹐俱抵昌平州界。

按﹕見行城內各坊﹐隨居民多少﹐分爲若干鋪﹐每鋪立鋪頭火夫三五人﹐而統之以總甲﹔城外各村﹐隨地方遠近﹐分爲若干保甲﹐每保設牌甲若干人﹐就中選精壯者爲鄕兵﹐兵器畢具﹐而統之以捕盜官一人﹑保正副各一人。棋布星羅﹐條分縷析﹐比之外府州縣﹐特加繁重。其初固爲帝都所在﹐肩摩踵躡﹐萬方觀化﹐綱紀攸存﹐於以譏察意外﹐示天下肅也。乃勛戚中貴﹐法不得拘役﹐而承平旣久﹐法令蝟集﹐奔走漸繁﹐土著之家多不樂應役。不得已﹐移之流寓之民﹐而彼實又多豪有力﹐托之城社﹐無敢問者。於是乎城內外總甲﹑保甲非無籍少年﹐則卑瑣乞流已耳。彼爲役者﹐自分已爲裏中人所賤﹐而上之人又賤用之﹐遂不復知人間有羞恥事﹐苟可螫搏﹐無所顧卹。每民間有事﹐應與拘送﹐則有鞋腳錢﹔或已就拘執﹐兩願和息﹐則有酒飯錢﹔奉檄蹤迹姦宄﹐未得而株連之﹐則有寬限錢﹔已得而墨覆之﹐則有買放錢﹔城內每月每家有燈油錢﹔買賣房契有畫字錢﹔各巷搭蓋披檐有隱報分例﹔相驗有被犯法物﹔每初僉及年終﹐置酒邀會﹐每家銀三五分﹐則曰打网﹑曰秋風﹔催收房號﹐展轉支吾﹐則曰那上趲下﹔送賂以分計者﹐則曰幾釐﹔以錢計者﹐則曰幾分﹔巧立名色﹐莫可枚舉。無論大利小害﹐卽以一醉飽故﹐至囊頭福堂﹐警迹郵置﹐亦所甘心。彼豈獨無人心哉﹗其饑寒所迫﹐勢則然也。蓋嘗求之各役之苦凡幾﹐皆有非良家子所能堪者。吾有司等不能體其情﹐卹其私﹐而徒責之以夷惠﹐此父母之所不能行之子﹐堯舜之所不能令之民﹐而可以望之入井赤子耶﹖就其大凡言之﹐如城內則每晚攜燈護送將迎﹐每日早押打喧鬧﹐每月督催房號﹐每年終催浚溝渠﹑平街道﹐凡地方有人命﹑倒臥﹑盜賊﹑火燭﹐必報﹐風雨寒暑不敢後﹐而又有守宿燈燭之費﹐有市曹搭蓬及雇夫防護之費﹐有各衙門家火木板紙張之費﹐有刑部諸司老未完﹐五日一比﹐有街道房打事件﹐五日一卯﹐有各察院﹑東廠﹑錦衣衛﹑東司房﹑西司房﹑禮儀房正堂及坐季千戶﹑夜巡百戶﹑上鐘校尉﹑兵馬司正堂﹑本坊各卯日﹐間有一日而兩地分卯者。卽每月領有油燭工食﹐數曾幾何﹖如此而欲望得良家子爲我總甲﹐其誰能耶﹖如城外﹐則西山百餘村輪守礦洞﹐大路數十村輪巡窩鋪﹐家無擔石之儲﹐而比鄰有王謝陶朱﹐則彼有防護之責﹔身無立錐之地﹐而連阡有膏腴水竹﹐則彼有斬芟之虞。各村俱與城內同干系矣﹐而其裹糧遠守﹐動經旬日﹐且並有械器之費﹔近城已與城內同卯日矣﹐而又加以府縣巡司﹐海子巡圍﹐俱有監臨之分。有巡山者﹐有巡路者﹐一不應名﹐以爲大故﹐聲討四出﹐而責罰隨之。如是而欲望得良家子爲我保甲﹐其誰能耶﹖夫總甲﹑保甲﹐地方之領袖也。在古爲百千戶之長﹐卽不得人人妙選﹐肅肅赳赳﹐比之幹城腹心﹐而詎可坐令困辱﹐羈靮鞭策﹐至於此極﹖以此爲拊循﹐此之謂十羊九牧﹔以此爲搏擊﹐此之謂兔少鷹多。孰與善芻牧﹐寬网罟﹐俾魚鳥不驚﹐而牛羊相習﹐徐擇可者爲總甲﹑保甲﹐稍優卹之﹐以統率一方﹐而示天下﹖所謂上以恩義馭下﹐而下不以法度事上者﹐有是理乎﹖抑是猶就事論之﹐其他如大寧村﹑獨一村等﹐則地方綺錯宛平﹐而全無保甲﹔如馬鞍山﹑羅鍋嶺﹑岡子澗﹑張各莊﹑魯家灘﹑東西新房﹑平園村﹑賈家溝﹑龜口村﹑艸店﹑水村﹑艸圃園﹑趙家臺﹑小桑峪村﹑新城村﹑何各莊﹑臥龍岡﹑曹家莊﹑馮村等﹐則系名保甲﹐而縣官實不得與。諸如此類﹐將欲問所疾苦﹐有不必然者﹐此又吾有司所不易言也。

○地畝

嘉﹑隆前﹐地畝無可考。嘉靖末年﹐官民田地共叄千肆百貳拾柒頃捌拾肆畝捌分玖毫叄絲。官田地陸拾柒頃捌拾柒畝肆分柒釐﹐民田地叄千叄百伍拾玖頃玖拾柒畝肆分叄毫。萬曆拾貳年分﹐徵糧地貳千玖百叄拾伍頃玖拾畝。拾叄年﹐永年伯王煒今中宮父奏討護墳地貳拾伍頃伍畝伍分。邠哀王萬曆拾叄年生仙居公主萬曆拾叄年生撥去護墳地貳拾伍頃柒拾叄畝玖分玖釐玖毫。拾肆年﹐司禮監太監張誠奏討護墳地叄頃陸拾畝。拾柒年﹐靈丘公主萬曆年生並順妃張氏﹑悼妃耿氏﹐奏討護墳地壹拾肆頃。又﹐京西等圖民李實等﹐奏除官占墊道地壹頃叄拾肆畝。拾捌年﹐駙馬梁邦瑞奏討壽陽公主護墳地伍拾肆畝肆分陸釐陸毫﹔又﹐潞王長女丈給墳地捌畝﹐共開除過地柒拾頃叄拾伍畝玖分陸釐伍毫實在。萬曆貳拾年﹐徵糧地貳千捌百陸拾伍頃伍拾肆畝叄釐伍毫。

鳴玉坊共地伍拾伍畝﹐萬寶坊共地叄頃陸拾肆畝玖分﹐順城關共地壹拾壹頃玖拾柒畝壹分貳釐﹐徳勝關共地壹百貳頃柒拾陸畝玖釐壹毫﹐平則關共地肆拾陸頃叄拾陸畝玖分陸釐﹐白紙坊一圖共地玖拾貳頃叄拾肆畝伍分壹毫﹐白紙坊伍圖共地陸拾肆頃壹拾畝柒分貳釐陸毫﹐香山六圖共地伍拾柒頃柒畝玖分壹釐﹐香山七圖共地伍拾貳頃陸拾壹畝陸分捌釐柒毫﹐香山十一圖共地柒拾貳頃玖畝壹分捌釐貳毫﹐香山十二圖共地叄拾壹頃貳釐貳毫﹐玉河四圖共地陸拾陸頃玖拾壹畝陸分貳釐﹐玉河八圖共地肆拾陸頃玖拾壹畝柒毫﹐玉河九圖共地叄拾伍頃肆拾叄畝貳分叄釐柒毫﹐玉河十圖共地陸拾壹頃肆畝肆分捌釐玖毫﹐玉河十二圖共地伍拾捌頃捌拾陸畝貳分捌釐捌毫﹐玉河十八圖共地玖拾柒頃叄拾柒畝伍分捌毫﹐玉河二十圖共地伍拾壹頃貳拾捌畝叄分陸釐玖毫﹐京西二圖共地柒拾玖頃柒拾叄畝捌分肆釐柒毫﹐京西屯三圖共地陸拾貳頃捌拾柒畝捌釐伍毫﹐京西四圖共地壹百貳拾肆頃肆拾陸畝捌分貳釐捌毫貳絲﹐京西八圖共地伍拾柒頃玖拾玖畝捌分陸釐肆毫捌絲﹐永安一圖共地壹百肆頃壹拾貳畝陸分壹釐﹐永安二圖共地捌拾柒頃貳拾玖畝叄分貳釐貳毫﹐永安四圖共地壹百叄拾壹頃壹拾伍畝肆分伍釐貳毫﹐永安五圖共地壹百伍拾貳頃貳拾畝肆分﹐永安屯五圖共地陸拾頃壹拾陸畝柒分柒釐肆毫﹐孝義一圖共地柒拾肆頃伍拾肆畝陸分壹釐﹐孝義二圖共地柒拾陸頃玖畝叄分伍釐﹐孝義四圖共地捌拾頃柒拾陸畝壹分肆釐﹐孝義屯一圖共地伍拾貳頃伍拾柒畝伍分﹐孝義屯三圖共地柒拾肆頃柒拾陸畝柒分﹐樂安屯共地參拾陸頃拐拾捌畝柒分叄釐陸毫﹐永寧屯共地貳拾肆頃叄拾伍畝﹐安樂屯共地伍頃柒拾捌畝玖分陸釐﹐福寧屯共地叄拾叄頃叄拾肆畝柒分伍釐伍毫﹐富安屯共地壹拾肆頃叄拾貳畝貳分捌毫﹐丰寧屯共地叄拾壹頃肆拾肆畝玖分伍釐﹐淸水社壹圖共地肆拾頃柒拾捌畝柒分壹釐﹐淸水七圖共地肆拾壹頃柒拾叄畝玖分陸釐﹐淸水十圖共地叄拾伍頃貳拾捌畝伍分陸釐柒毫﹐靑白一圖共地伍拾柒頃貳拾叄畝貳分玖釐﹐靑白二圖共地陸拾玖頃柒拾畝捌分肆釐﹐靑白六圖共地肆拾貳頃貳拾叄畝叄分壹釐貳毫﹐桑峪三圖共地伍拾捌頃肆拾貳畝捌分壹釐﹐桑峪五圖共地伍拾肆頃叄拾玖畝肆分伍釐陸毫﹐桑峪六圖共地伍拾貳頃壹拾貳畝貳分捌釐伍毫﹐王平口一圖共地叄拾貳頃玖拾叄畝伍分伍釐伍毫﹐王平口二圖共地叄拾伍頃柒拾壹畝玖分柒釐﹐雁翅社共地貳拾柒頃陸拾捌畝肆釐捌毫。

昔人云﹕河南南陽不可問。是必問之矣﹐而後知其不可﹐非謂付之不問﹐更禁之使不問也。乃嘉﹑隆至今﹐曾幾何時﹐宛地遽少額陸百餘頃﹐旣已莫爲之問﹐而耳目所睹記﹐七年之間所除柒拾余頃﹐又奉有憲令﹐卽欲詰問﹐可乎﹖夫以周公﹑太公之封齊﹑魯﹐地非不足也﹐而且儉於百里﹐咸式王度﹐獨柰何不之問﹐復制之使不得問﹐令輦轂之下﹐加古河南南陽一等耶﹖據籍﹐各裏中地之極多者惟永安五圖﹐然不過壹百伍拾余頃﹐曾不足當中人十家之產。若鳴玉坊﹐僅以伍拾餘畝﹐亦編一里﹐此何以稱焉﹖大率宛地有限﹐而賞地無已。若已賞者不返﹐而未來者咸取便焉﹐其勢不盡有宛平不止也。近有創議﹐請地者給以價﹐聽自爲計﹐眞足爲遏流石畫。儻卽著令﹐自玆以往﹐凡賜地親盡或遞減者﹐悉還之原衙門﹐查系給爵者﹐復其徵銀之額﹐系進宮者﹐如其銀數﹐並入派單﹐俾得與民間一例均差。年積一年﹐漸還地額﹐不駭觀聽﹐不減上供﹐庶其可乎﹗

○人丁

每三年﹐本縣奉文審定人丁一次﹐分九等﹐就中擇上中則編各衙門正頭﹐其次爲貼戶﹐其次徵銀給募。年遠丁數無可考。萬曆初元﹐冊開見在人戶壹萬陸千柒百貳拾戶﹕民戶六千四百一十五戶﹐軍戶二千三百四十六戶﹐雜役戶七千九百五十九戶。人口男婦共捌萬壹千柒百貳拾捌口﹕男子伍萬壹千貳百壹拾叄口﹐成丁三萬八千四十九口﹐不成丁一萬三千一百六十四口。婦女叄萬伍百壹拾伍口﹕大二萬九千九百九十八口﹐小五百一十七口。然非實徵之民者。拾年內﹐知縣李蔭審定壹萬叄千柒百肆拾肆丁﹐內除優免柒百捌丁﹕內官四十九丁﹐生員八丁﹐指揮一丁﹐千戶十五丁﹐百戶十二丁﹐將軍二十九丁﹐中書一丁﹐長隨一丁﹐校尉七十四丁﹐文思院大使三丁﹐天文生四丁﹐武生一丁﹐陰陽生一丁﹐壽官四丁﹐耆民十五丁﹐廚役二十一丁﹐匠六十六丁﹐軍三百七十三丁﹐勇士十四丁﹐軍校二丁﹐女戶七丁﹐鋪排六丁﹐醫官一丁。又﹐東廠柴煤戶貳百肆拾丁外﹐實編差丁壹萬貳千柒百玖拾陸丁。拾肆年﹐知縣孔祖堯審定壹萬叄千捌百玖丁﹐內除優免並東廠外﹝數同前﹞﹐實編差丁壹萬貳千捌百陸拾丁。拾柒年﹐知縣徐啟東審定共壹萬叄千玖百捌拾丁﹕鳴玉坊八丁﹐萬寶坊十一丁﹐順城關四十丁﹐平則關八十三丁﹐徳勝關一百五十四丁﹐白紙壹圖四十一丁﹐白紙五圖一百八丁﹐香山六圖八十五丁﹐香山七圖一百四十四丁﹐香山十一圖二百丁﹐香山十二圖一百十五丁﹐玉河四圖三百五十七丁﹐玉河八圖三百三丁﹐玉河九圖四百七十丁﹐玉河十圖五百八十二丁﹐玉河十二圖六百十丁﹐玉河十八圖一百七十九丁﹐玉河二十圖一百六十丁﹐京西二圖二百二十八丁﹐京西屯三圖二百十三丁﹐京西四圖四百六丁﹐京西八圖二十二丁﹐永安一圖一百五十三丁﹐永安二圖二百三十丁﹐永安四圖三百六十丁﹐永安鄕五圖三百六十丁﹐永安屯五圖一百八十六丁﹐孝義一圖五百三十六丁﹐孝義屯一圖三百九十八丁﹐孝義二圖四百二丁﹐孝義屯三圖四百七十二丁﹐孝義四圖四百九十九丁﹐樂安屯一百五十七丁﹐福寧屯一百二十三丁﹐富安屯一百三丁﹐安樂屯二十二丁﹐丰寧屯二百三十五丁﹐永寧屯二百三十丁﹐淸水一圖一百八十七丁﹐淸水七圖二百五十丁﹐淸水十圖二百十三丁﹐靑白一圖四百七十五丁﹐靑白二圖四百三十六丁﹐靑白六圖三百九十一丁﹐桑峪三圖五百三十七丁﹐桑峪五圖五百十八丁﹐桑峪六圖四百八十九丁﹐王平一圖四百五十七丁﹐王平二圖五百三十九丁﹐雁翅社二百五十二丁。內除優免叄百壹丁﹕內官二十五丁﹐生員八丁﹐指揮一丁﹐千戶五丁﹐百戶三丁﹐將軍十丁﹐校尉二十八丁﹐文思院三丁﹐天文生四丁﹐陰陽生一丁﹐壽官四丁﹐耆民十五丁﹐廚役十丁﹐匠二十丁﹐軍一百六十丁﹐鋪排三丁﹐醫官一丁。又﹐東廠柴煤戶貳百肆拾丁外﹐實編差丁壹萬叄千肆百貳拾捌丁。上上則十四丁﹐每丁編銀壹兩陸錢肆分﹐共銀貳拾貳兩玖錢陸分。上中則十七丁﹐每丁編銀壹兩肆錢柒分伍釐﹐共銀貳拾伍兩柒分伍釐。上下則二十丁﹐每丁編銀壹兩叄錢壹分﹐共銀貳拾陸兩貳錢。中上則四十六丁﹐每丁編銀壹兩壹錢肆分伍釐﹐共銀伍拾貳兩陸錢柒分。中中則六十丁﹐每丁編銀玖錢捌分﹐共銀伍拾捌兩捌錢。中下則二百六十八丁﹐每丁編銀捌錢壹分伍釐﹐共銀貳百壹拾捌兩肆錢貳分伍釐。下上則九百六十四丁﹐每丁編銀陸錢伍分﹐共銀陸百貳拾陸兩陸錢。下中則二千八百四十一丁﹐每丁編銀肆錢玖分。共銀壹千叄百玖拾貳兩玖分。下下則九千一百九十八丁﹐每丁編銀叄錢壹分陸釐﹐共銀貳千玖百陸兩伍錢陸分柒釐。共編銀伍千叄百貳拾玖兩肆錢。本縣該各衙門力差頭役共一千二百四十九名﹐內由票編給天財庫庫夫並各陵墳戶等項頭役一千五十二名﹐各役工食多寡不一﹐自行對支﹐共銀叄千柒百柒拾叄兩陸錢。又蒙本府題準免編頭役共一百九十七名﹐按季給銀壹千伍百伍拾伍兩捌錢。以上各役﹐遇閏有無加增﹐多寡俱照舊行。

嘗聞之﹐尹鐸保障晉陽﹐先損戶口﹐彼謂上損其數﹐則下受其益﹐不至重徵﹐意固深遠也。然則宛平舊冊成丁叄萬捌千﹐而實差不及壹萬肆千﹐果損之云乎﹖夫戶口之名可損﹐戶口之實不可損。名損則爲損上﹐實損必至損下。若使實本損﹐而尢惡損其名﹐更誅求以實之﹐下將不勝暴取﹐上必不能取盈﹐國與民兩病之矣。據冊﹐宛平見差丁數﹐僅當舊冊成丁三分之一﹐實之損也何如﹖藉令此見在者實有是數﹐已非古損戶口之義﹐而況今所謂壹萬肆千者﹐率多逃絕不堪﹐名存實亡﹐有司者猶然求足其數﹐此戶不足﹐求之彼戶﹐此甲不足﹐求之彼甲。是則實之損也﹐損之又損﹐保障可如是耶﹗且也﹐古制﹐一夫受田百畝﹐余夫二十五畝﹐是丁與地未有不相準者。乃今宛地貳千捌百餘頃﹐半不屬之閭閻編氓﹐而人丁更至壹萬肆千﹐吾不知此丁之所食者果何土乎﹖或曰﹕古今人多寡不同﹐起周而今﹐不能百畝也。是則然矣。顧丁不能準地﹐民已不堪﹐獨柰何移地之差而足之丁﹐使地之編銀不過陸千﹐丁亦編銀伍千肆百餘乎﹖以此爲繭絲﹐是又無繭而絲﹐吾不知此見在名存實亡之丁﹐何以供有地無丁之役﹖竊恐地額愈減﹐丁差愈重﹐逃絕更多﹐戶口漸耗﹐異時有司者欲彼此甲乙﹑求足丁數不能也。夫絕髙曰京﹐京大也﹐十億曰兆﹐欲令帝都殷盈也﹐故曰京兆。又大眾所聚﹐故曰京師。今以京兆土著之民﹐居京師首善之地﹐而版圖所獻﹐僅僅此數。君子曰﹕一下大夫邑不當如是。然則戶口名實之辯﹐可勿知所損益乎哉﹗

○繇賦

賦分二等﹕曰正賦﹐卽起運存畱正供﹐每年候府奉部札﹐酌歲所急﹐多寡微有差﹔曰繇賦﹐卽各衙門人役雜費﹐奉文例於地畝徵派。節年數目無可考﹐姑記萬曆貳拾年者。正賦中通共起存銀叄千陸百陸拾捌兩柒錢伍分貳釐陸毫伍絲肆微捌纖陸沙陸塵陸埃壹渺貳漠伍糢。分計之則有夏稅起運銀共貳百柒拾柒兩叄錢貳分伍釐玖毫伍絲玖忽伍微壹纖捌沙柒塵捌埃壹渺貳漠伍糢﹕禦馬倉大麥銀陸兩捌錢玖分貳釐陸毫﹐禦馬倉豌豆銀壹拾玖兩柒錢叄分柒釐玖毫﹐錦衣衛馴象所內象房倉大麥銀叄拾伍兩叄錢柒分柒釐壹毫﹐光祿寺小麥銀伍拾陸兩玖錢捌分捌釐﹐良鄕縣丰濟倉小麥銀貳拾叄兩壹錢玖分捌釐﹐白洋口倉綿布銀貳兩叄錢壹分柒釐伍毫﹐古北口倉小麥銀叄拾玖兩叄錢柒分貳釐﹐派剩小麥銀壹拾玖兩壹錢捌分玖釐玖毫壹絲捌忽七微八沙﹐京庫人丁絲折絹銀柒拾兩肆錢伍分玖釐叄毫柒絲伍忽﹐京庫農桑絲折絹銀叄兩柒錢玖分叄釐伍毫陸絲伍忽八微壹纖柒塵八埃壹渺貳漠伍糢。存畱小麥銀玖拾壹兩捌錢陸分壹毫陸毫貳絲柒忽玖微叄纖捌沙玖塵。有秋糧起運銀共肆百貳拾貳兩玖錢玖分壹釐貳毫肆絲壹忽貳微陸纖柒沙貳塵﹕內府供用庫芝麻銀肆拾伍兩捌錢貳分叄釐柒毫肆絲貳忽壹微﹐光祿寺赤豆銀壹拾陸兩捌錢玖分陸釐﹐白豆銀伍兩肆錢﹐大靑黃豆銀叄兩捌錢捌分捌釐﹐禦馬倉黑豆銀貳拾玖兩肆錢壹分陸釐柒絲貳忽﹐南石渠倉黑豆銀叄拾捌兩捌錢陸分捌釐﹐京庫綿花絨銀壹拾捌兩肆錢貳分﹐密雲龍慶倉粟米銀捌拾肆兩伍錢﹐龍慶倉黑豆銀壹拾兩捌錢壹分捌釐﹐橫嶺口倉粟米銀柒拾兩叄錢叄分陸釐伍毫﹐古北口倉粟米銀陸拾捌兩陸錢貳分玖毫﹐鎭邊城新城倉粟米銀壹拾伍兩玖錢壹分貳釐﹐派剩米銀壹拾貳兩伍錢貳分陸釐陸絲七微壹纖肆沙伍塵﹐京庫地畝綿花絨銀壹兩伍錢伍分柒釐捌毫陸絲陸忽肆微伍纖貳沙柒塵。存畱粟米銀貳百肆拾貳兩貳錢伍分貳釐玖毫伍絲壹忽玖微壹纖肆沙貳塵。有馬艸起運共銀叄百玖拾兩捌錢伍分捌釐伍毫貳絲柒忽玖微肆纖玖沙柒塵捌埃﹕禦馬內場艸銀玖拾肆兩柒錢陸分伍釐﹐宣府在城艸場艸銀柒拾肆兩伍錢陸分﹐太倉銀庫艸銀貳百貳拾壹兩伍錢叄分叄釐伍毫貳絲柒忽玖微肆纖玖沙柒塵捌埃。存畱銀貳千叄拾叄兩伍錢叄分肆釐叄毫肆絲壹忽捌微玖纖柒沙捌塵。有鹽鈔起運銀壹百肆兩玖錢陸分肆釐﹐存畱銀壹百肆兩玖錢陸分肆釐。繇賦中通共工食銀叄千伍百肆拾壹兩捌錢叄分捌釐叄毫貳絲肆忽柒微捌纖。分計之則有各衙門共編銀貳千玖百壹拾貳兩貳兩叄分捌釐貳絲肆忽柒微捌纖。西城艸場庫秤伍名﹐每名工食銀拾兩捌錢。萬曆貳年﹐奉文每名議增銀肆兩貳錢﹐共柒拾伍兩。學﹑屯﹑鹽書辦三名﹐每名工食銀壹拾捌兩。屯院皂隸一名﹐工食銀玖兩陸錢。會同館馬驢站銀壹千貳百壹拾叄兩肆錢肆分伍釐叄毫貳絲肆忽柒微捌纖﹐幫貼買驢價銀陸拾捌兩﹐館夫工食銀壹百捌兩﹐庫子工食銀壹拾肆兩肆錢。科道長跟﹑皂隸工食銀玖拾叄兩陸錢。刑部庫子工食銀叄百陸拾捌兩。國子監膳夫工食銀貳拾兩。通政司鋪兵工食銀陸拾兩。禮儀房打掃夫銀捌拾貳兩捌錢﹐本府加增刑匠科書辦一名﹐工食銀玖兩﹐治衙書辦一名﹐工食銀玖兩﹐本府修理公捨銀捌兩﹐鄕飲酒禮銀叄拾兩﹐立春銀陸拾伍兩。萬曆二十年﹐奉文議派徵工部砍柴銀陸百貳拾肆兩叄錢玖分叄釐。有本縣應編銀共陸百貳拾伍兩陸錢。各官柴薪皂隸﹐正堂四名﹐縣丞二員各二名﹐主簿二名﹐典史一名﹐共十一名﹐每名工食銀拾貳兩﹐共壹百叄拾貳兩。馬夫﹐正堂一名﹐縣丞二員各一名﹐主簿一名﹐典史一名﹐共五名﹐每名工食銀肆拾兩﹐共貳百兩。書辦﹑吏房一名﹐產房二名﹐戶糧科三名﹐禮房一名﹐兵房一名﹐刑房一名﹐馬科一名﹐匠科一名﹐承發司一名﹐糧衙一名﹐匠衙一名﹐屯衙一名﹐捕衙一名﹐共一十六名﹐每名工食銀柒兩貳錢﹐共壹百壹拾伍兩貳錢。皂隸﹐正堂二十七名﹐糧衙六名﹐匠衙六名﹐屯衙六名﹐捕衙四名﹐共四十九名﹐每名工食銀叄兩貳錢﹐共壹百伍拾陸兩捌錢。門子﹐正堂二名﹐糧衙一名﹐匠衙一名﹐屯衙一名﹐捕衙一名﹐共六名﹐每名工食銀叄兩陸錢﹐共貳拾壹兩陸錢。

夫繇賦徵銀﹐存畱備用﹐無容論矣。獨起運銀兩﹐派之不過千餘﹐而額坐倉口款數﹐乃二十六七處﹐糧多百兩以上者﹐不過二三項﹐其餘止數十兩﹐或一二兩﹐似有不必然者。夫數內如芝麻﹑綿花﹐系內府上供之物﹐本色難交﹐各州縣多少細派﹐以均勞逸﹐猶可言也﹔若如禦馬倉大麥銀止五兩﹐光祿寺赤豆銀止十六兩﹐京庫農桑絲銀止三兩﹐如此之類﹐輕重相等﹐而亦零星派解﹐不亦煩乎﹖數內如在京衙門解進太倉者﹐路途不遠﹐照舊派辦﹐以免紛更﹐猶可言也﹔若如良鄕縣丰濟倉小麥銀二十三兩﹐古北口小麥銀三十餘兩﹐鎭邊城粟米銀十五兩﹐如此之類﹐銀數不多﹐而乃使在京之民向外輸納﹐不亦勞乎﹖謂宜具呈請詳總查所屬州縣﹐將一應錢糧﹐除芝麻﹑綿花外﹐其餘查照節年額派銀數﹐彼此並解。近京者派以京倉﹐近邊者派以邊儲﹐則道裏近便﹐查考爲易﹐下易於輸納﹐而上易於行催﹐可以無遲延﹐可以無拖欠矣。○力役

役分二等﹐每三年本縣官申請詳允審編一次。一曰實役﹐擇丁之有力者﹐僉爲正戶﹐次爲貼戶﹐各照丁則銀數﹐取足所定工食﹐而止編給由票﹐自行收討。一曰募役﹐查照丁則徵銀﹐在官聽募役領給。節年徵派數目無可考﹐姑記萬曆貳拾年者。實役共計一千五十二名﹐通共該編銀叄千捌百叄拾陸兩陸錢。分計之則有園陵之役﹕天壽山園戶五名﹐皇太子八名﹐悼恭太子一十五名﹐哀衝太子二名﹐莊敬太子一名﹐裕王世子一名﹐太康公主二名﹐歸善公主二名﹐仙居公主一名﹐裕王長女墳戶一名﹐蔚悼王五名﹐康定景王三名﹐申懿王五名﹐忻穆王六名﹐岐惠王三名﹐景公王五名﹐月精秀懷王一名﹐汝定王三名﹐邠哀王一名﹐英廟恭靖賢妃四名﹐端莊賢妃四名﹐榮思賢妃二名﹐仁廟三妃六名﹐榮淑康妃一名﹐裕王妃李氏五名﹐榮昭徳妃五名﹐悼陵皇貴妃二名﹐榮惠宜妃五名﹐世廟貴妃文氏一名﹐安妃楊氏五名﹐順嬪張氏三名﹐十三娘娘七名﹐英廟魏娘娘五名﹐保聖夫人九名﹐輔聖夫人六名﹐奉聖夫人二名﹐回回聖人一名﹐孫氏夫人二名﹐惠昌侯一名﹐惠安伯十名﹐以上各墳戶﹐俱每名銀四兩。有各壇場之役﹕天地壇神樂觀庫夫一名﹐銀叄兩貳錢。天壇壇戶一十三名﹐每名銀叄兩陸錢。地壇壇戶九名﹐每名銀叄兩陸錢﹐月夕壇壇戶一名﹐銀叄兩陸錢。有內府之役﹕鑾駕庫夫二名﹐每名銀肆兩。內承運庫夫一十二名﹐每名銀肆兩。內承運庫子一名﹐銀肆兩。外承運庫夫五十六名﹐每名銀肆兩。天財庫夫七十名﹐每名銀肆兩。廣盈庫夫六名﹐每名銀肆兩。廣積庫夫八名﹐每名銀肆兩。廣惠庫夫四十二名﹐每名銀肆兩。贓罰庫夫一十五名﹐每名銀肆兩。禦前擡運夫一名﹐銀壹拾捌兩。甲字庫夫三十三名﹐每名原銀貳兩﹐新增壹兩。乙字庫夫十名﹐每名銀肆兩。丙字庫夫一十八名﹐每名銀肆兩。丁字庫夫三十名﹐每名原銀貳兩﹐新增壹兩。戊字庫夫十名﹐每名銀肆兩。共應庫油戶六十九名﹐每名銀肆兩。內官監瓜戶一十八名﹐每名銀肆兩。內官監藕戶三名﹐每名銀貳兩肆錢。內官監冰戶十名﹐每名銀肆兩。酒醋局磨戶三十一名﹐每名銀肆兩伍錢。禦馬倉斗級一名﹐銀貳兩肆錢。裏外牛房獸醫二名﹐每名銀肆兩。禦馬監獸醫三名﹐每名銀肆兩。浣衣局土工八十九名﹐每名銀壹兩貳錢。都知監打掃夫三十名﹐每名銀壹兩貳錢。兵仗局庫子一名﹐銀肆兩。司苑局藕戶八名﹐每名銀肆兩伍錢。菜戶六十九名﹐每名銀柒兩貳錢。光祿寺庫子三名﹐每名銀肆兩。安樂堂土工二十九名﹐每名銀壹兩貳錢。靜樂堂土工三十一名﹐每名銀壹兩貳錢。西安門斗級九名﹐每名銀壹兩貳錢。北安門斗級九名﹐每名銀壹兩貳錢。有各衙門之役﹕神宮監果戶三名﹐每名銀肆兩。上林苑園戶六十八名﹐每名銀叄兩陸錢。藍靛廠靛戶三名﹐每名銀肆兩。禦馬艸場庫子二名﹐每名銀肆兩。天師庵艸場庫子一名﹐銀肆兩。錦衣衛土工三十五名﹐每名銀貳兩肆錢。太倉庫子六名﹐每名銀肆兩。舊州快手五名﹐每名貳拾兩。有本縣之役﹕預備倉斗級三名﹐每名銀叄兩捌錢。看監禁子六名﹐每名銀柒兩貳錢。更夫五名﹐每名銀叄兩陸錢。庫子六名﹐每名銀貳兩肆錢。

募役共計壹百玖拾柒名﹐通共編銀壹千肆百玖拾貳兩捌錢。分計之﹐則有在各衙門者﹕都察院庫子四名﹐每名銀貳拾肆兩。刑部土工十名﹐每名銀柒兩貳錢。工部苫蓋廠夫一十九名。每名銀柒兩貳錢。平津下水閘夫一名﹐銀陸兩。平津上水閘夫六名﹐每名銀柒兩貳錢。翰林院門子二名﹐每名銀拾兩。國子監廟戶三名﹐每名銀捌兩。按院皂隸一名﹐銀拾壹兩捌錢﹔水夫三名﹐每名銀拾貳兩。學院水夫三名﹐每名銀拾貳兩。都察院鋪兵一名﹐銀肆兩捌錢。鹽院鋪兵一名﹐銀玖兩陸錢。屯院鋪兵二名﹐每名銀玖兩陸錢。關院鋪兵一名﹐銀玖兩陸錢。學院鋪兵一名﹐銀柒兩貳錢。按院陰陽生一名﹐銀柒兩貳錢。本府更夫一名﹐銀拾貳兩。本府正堂門子一名﹐銀拾貳兩。本府左堂門子一名﹐銀拾貳兩。本府儒學門子二名﹐每名銀玖兩貳錢。本府儒學添注訓導門役一名﹐銀玖兩貳錢。京衛武學門子一名﹐銀陸兩。有在本縣者﹕西湖景桶子夫二名﹐每名銀壹兩貳錢。縣前鋪司兵二名﹐每名銀玖兩。施仁等十一鋪﹐每鋪司兵四名﹐共四十四名﹐每名銀柒兩貳錢。遞送公文並解人犯夫二名﹐每名銀柒兩貳錢。四巡司弓兵八十名﹐每名銀伍兩。廣源閘閘夫十名﹐每名銀肆兩。黃垡倉看倉老人﹑斗級共三名﹐每名銀叄兩陸錢。三家店橋夫工食拾柒兩陸錢。工南科書辦﹐鋪行﹐內攺議工食銀陸兩﹔長跟工食銀貳兩捌錢﹐皂隸四十九名﹐工食各加銀壹兩﹔門子六名﹐工食各加銀壹兩。其工食蓋視役難易﹐各有差云。

夫古制﹐疇不有力役之徵哉﹖所貴力者無不役﹐役者無不力﹐卽不必曰先民﹐曰佚道﹐其誰曰厲也已﹗乃宛則有大不然者﹐五方之民﹐各挾所長﹐以遊京師﹐典買田園﹐因而賈富十百千萬﹐其所受固宛之廛也。而彼則曰﹕吾偶寄居耳﹐不可以丁。其名曰流寓﹔久之長子孫﹐有親戚﹐墓墳或漸增地至頃畝﹐則旣食宛土之毛矣。而彼則又曰﹕吾故土尙未脫籍﹐固自有丁差在焉。其名曰寄莊﹔其甚者﹐陸海素封﹐繡鑰牙籌﹐或甲有乙田而仍其籍﹐或盡有甲乙而空其戶﹐斯又眞占宛之籍矣。而彼則又曰﹕某云何﹐某云何﹐可以籍﹐法未可以役﹔某爲酒戶﹐某爲醋戶﹐某爲廚役﹐某爲女戶﹐某爲女轎夫﹐某爲海戶﹐某爲某名下﹐某爲某門下﹐吾輩率有勞公家﹐勢俱不役。情可無籍﹐而自謂爲優免戶﹔別有一等﹐占籍已久﹐義無脫籍理﹐而又富連阡陌﹐人所共睹﹐不得影射者﹐則又附之城社﹐或爲煤戶﹐或爲柴戶﹐每遇編差之年﹐坐名注頭﹐擇所便者貼之﹐乃所謂煤柴戶﹐則實又上供所宜先也。蓋所僅存而樂役者﹐簪纓巨室之外﹐非下下戶﹐則髙等之貧無力者耳。予初至宛﹐宛之民羣然以役苦丁逃來告﹐予不任惕然﹐思以講究拯援之策﹐及審之裏老﹐審之十季﹐審之保甲﹐乃徧索之外州縣﹐招撫歸來竟無至者。不得已﹐爲易其太甚者﹐申豁若干人﹐然卒不可勝易。總之﹐宛差繁﹐宛丁少﹔客丁多﹐土丁少﹐力者旣無不役﹐役者自不必力﹐勢則然耳﹗

○黃垡倉

洪武初元﹐我成祖以燕王北徵﹐至山後小興村﹐得張福等若干人降之﹐徙入內地﹐散處宛平黃垡﹑東莊營等地﹐聽用力開墾爲業。每出徵﹐張福等爲親軍﹐累遷指揮﹑千百戶等官。有旨﹐以其地爲王莊﹐量徵子粒銀兩﹐卽今建倉黃垡等處﹐蓋成祖龍潛時私莊也。永樂攺元﹐有司請莊所屬攺稱皇莊。越數年﹐遷都北平﹐升宛平爲京縣﹐遂詔所司﹐以黃垡皇莊歸宛平﹐盡免子粒銀兩﹐每地一畝﹐每年徵谷三升三合﹐以備一方水旱﹔凡有司糧差﹐永不得與。卽其地建倉﹐因賜名黃垡倉云。原額共地三十二頃八十七畝三分五里五毫﹐東至南家莊﹐南至朱家務﹐西至太子務﹐北至梁家莊﹐每畝額徵谷三升三合﹐共原徵子粒谷一百零八石四斗八升二合七勺零一抄五撮。東莊營地一十八頃九十七畝四分五釐六毫﹐徵谷六十二石六斗一升六合四抄八撮。趙自成地壹頃柒畝叄分貳釐﹐焦奉地柒畝﹐殷仲昌地柒拾伍畝柒分伍釐﹐殷仲科地貳拾貳畝叄分捌釐﹐殷仲舉地肆拾貳畝捌釐﹐殷仲金地貳拾肆畝玖分捌釐﹐殷仲官地壹頃柒拾伍畝陸分﹐殷仲惠地伍拾畝伍分﹐殷仲職地伍拾捌畝捌分﹐殷廷章地陸畝壹分﹐殷廷受地捌拾伍畝叄分捌釐﹐殷廷璽地拾叄畝壹分﹐殷廷秀地壹拾叄畝伍分﹐趙甫水地玖畝肆分﹐趙自孝地伍畝﹐陳彥禮地柒畝叄分﹐殷廷支地陸畝﹐崇大銀地壹拾貳畝玖分柒釐﹐崇友髙地捌拾玖畝壹分伍釐﹐崇友恩地貳拾畝陸分陸釐柒毫﹐崇友官地壹拾伍畝陸分陸釐柒毫﹐崇友賢地壹拾陸畝肆分陸釐柒毫﹐陳彥章地捌畝肆分﹐崇萬禮地壹拾叄畝貳分壹釐﹐崇計先地貳拾貳畝陸分﹐齊守仁地壹拾畝叄分﹐崇大保地叄分﹐崇萬才地壹拾畝陸分﹐崇萬龍地伍畝﹐安彪地叄拾玖畝﹐安大銀地壹拾壹畝肆分﹐楊保地肆畝伍分叄釐﹐崇大方地叄分﹐張計成地叄拾柒畝肆分壹釐伍毫﹐張計奉地肆拾畝壹分壹釐伍毫﹐張進地壹拾肆畝壹分﹐張朝地壹拾壹畝壹分﹐吳大金地叄畝叄分﹐張甫寧地柒畝肆分﹐張馬五地伍拾叄畝陸分﹐張計虎地肆拾陸畝柒分﹐吳進朝地壹拾壹畝玖分﹐侯世傑地貳拾伍畝叄分﹐張計英地捌拾畝伍分柒釐伍毫﹐張計先地伍拾玖畝伍分貳釐﹐張廷髙地壹頃﹑貳拾玖畝貳分﹐張大和地壹拾畝伍分﹐張祿地貳畝﹐任伯萬地壹拾伍畝捌分﹐任萬倉地貳畝﹐馬大什地陸拾柒畝陸分﹐馬大銀地肆拾壹畝伍分﹐馬朝云地陸畝陸分﹐馬大敖地叄拾伍畝肆分﹐馬朝相地叄畝﹐趙銳地玖畝﹐趙自云地肆畝玖分叄釐﹐安大保地陸畝﹐趙自公地肆畝﹐史天祿地壹拾陸畝叄分﹐史仲金地肆拾叄畝柒分﹐史天虎地拾叄畝壹分貳釐伍毫﹐李學地伍畝伍分﹐時仲銀地貳拾畝捌分﹐陳世龍地貳畝壹分﹐史天佑地柒拾畝玖分貳釐伍毫﹐史天左地伍畝叄分。太子務地六頃六畝九分一釐九毫﹐徵谷二十石二升八合三勺二抄七撮。牛得實地貳頃肆拾陸畝陸分﹐張世虎地肆拾玖畝﹐李白秋地壹拾捌畝陸分﹐王自官地壹拾叄畝伍分﹐郝進學地壹畝叄分玖釐玖毫﹐王福山地壹拾壹畝﹐李忠地叄畝﹐張學地壹拾陸畝陸分柒釐﹐劉才地壹拾畝﹐劉萬地壹拾畝﹐劉貫地壹拾畝﹐劉堂地肆拾畝叄分﹐張豹地壹拾柒畝伍分﹐王云地壹拾肆畝伍分﹐王森地肆拾貳畝壹分柒釐伍毫﹐王奉地肆拾貳畝壹分柒釐伍毫﹐王大朝地壹拾捌畝﹐郭云地捌畝﹐郭郁地壹拾肆畝﹐崔進學地貳拾畝伍分。莊寨務地一頃三十六畝﹐徵谷四石四斗八升八合。王虎地貳拾捌畝﹐明山地伍畝伍分﹐王廷徐地壹拾玖畝﹐王朝陽地貳拾叄畝伍分﹐王宗義地叄拾柒畝﹐曹儒地貳拾叄畝。朱家務地三十七畝﹐徵谷一石二斗二升一合。趙彥和地壹拾柒畝伍分﹐趙彥龍地壹拾陸畝伍分﹐趙大現地叄畝。南家莊地四頃六十四畝柒分五釐﹐徵谷一十五石三斗三升六合七勺五抄。髙仲金地貳拾畝﹐齊自然地玖畝﹐髙仲春地叄拾叄畝貳分﹐張龍地伍畝﹐於得和地壹拾畝﹐傳千地壹拾伍畝﹐齊天保地伍畝捌分﹐齊仲學地貳拾壹畝﹐齊污地壹拾畝﹐齊和地叄拾捌畝伍釐﹐齊大森地貳拾畝﹐齊宗儒地貳拾叄畝﹐髙聰地捌畝﹐劉柰地叄拾肆畝貳分﹐劉住祿地伍拾貳畝﹐張甫住地壹畝伍分﹐賈定地壹拾伍畝﹐明福地壹拾陸畝﹐威龍地叄拾玖畝﹐李伯秋地壹拾伍畝﹐李自滿地伍畝﹐齊祿地陸拾玖畝。梁家莊地六十四畝七分三里﹐徵谷二石一斗三升六合九抄。寧淸地貳拾肆畝柒分叄釐﹐畢尙仁地貳拾肆畝﹐寧景賜地玖畝﹐李孜地柒畝。河南村地八十畝五分﹐徵谷二石六斗五升六合五勺。程剛地壹拾肆畝﹐劉四地貳拾叄畝﹐劉宗仁地壹拾畝﹐劉付地壹拾壹畝﹐劉廷美地伍畝﹐劉住地伍分﹐劉朝陽地玖畝﹐徐倉地捌畝。

嘉靖二十九年﹐宛平知縣符仕丈出民人崔旺等家梁家莊餘地﹐東至河南村﹐南至東莊營﹐西至楡垡﹐北至新莊﹐共地二頃零六畝﹐申詳合於衙門免其糧差﹐永不起科﹐每地一畝﹐定徵子粒三升五合﹐上納黃垡倉備賑﹐共徵谷七石二斗一升。王大寧地伍畝﹐劉萬地拾畝﹐梁朝用地拾貳畝伍分﹐寧景先地貳拾伍畝伍分﹐寧來登地伍分﹐寧文興地捌畝柒分﹐寧朝閏地拾陸畝肆分﹐寧朝宗地貳拾捌畝肆分﹐寧大郡地壹畝﹐眞果地壹畝伍分﹐王仲科地伍畝﹐寧柏地貳畝﹐勾廷相地肆畝玖分﹐善學地拾貳畝﹐李仲科地拾壹畝﹐孫添佑地拾肆畝﹐寧思敬地拾柒畝﹐寧子云地柒畝伍分﹐崔洪地拾畝﹐崔旺地拾叄畝壹分。

以上二項﹐共地三十四頃九十三畝三分五釐五毫﹐各徵不等﹐共子粒谷一百一十五石六斗九升七合六勺一抄五撮。

按﹕黃垡租地之始﹐本以安置歸順人口﹐爲燕邸王莊﹐而建都之後﹐遂建以爲倉﹐蓋一舉而數善備焉。其指若曰﹕靖難之師﹐朕載自宛﹐宛固吾丰鎬地也﹐卽王畿首邑﹐勢不得悉舉而湯沐之﹐而蕞爾莊田﹐尙尢何復﹖復宛一莊﹐示不忘宛﹐是故土之情也。矧昔也王﹐而今也帝﹐業已天下一家﹐而猶私一莊﹐令天下謂我私﹐故𨿽復除其民﹐而猶系籍宛平﹐是公天下之義也。且莊民之來歸也﹐約盡力開墾﹐永不起科﹐方將比於帶礪之盟﹐而安忍以重徵困之﹖故𨿽系宛之籍﹐而第令其耕而自食﹐每畝止徵谷三升三合﹐是柔遠人之信也。天下大定﹐正欲講求殷富﹐將以社倉徧之遐方﹐而觀化所由﹐實自宛始﹐故收租立倉﹐卽以備此一方緩急之需﹐俾由宛平達之天下﹐何地非黃垡也﹐是子庶民之仁也。於戲﹗聖意抑何弘﹐而聖恩抑何渥耶﹗載考漢史﹐侈言髙帝初起枌楡﹐及入關﹐因命縣爲公社。後四年﹐天下旣定﹐詔禦史理枌楡﹐已又令縣官春臘祠后稷﹐已又移新丰故人﹐舊士女老幼相攜﹐至犬羊雞鴨亦兢識其家。乃易世之後﹐枌楡僅存其名﹐而丰與新丰衢巷物色﹐漸不如故﹐諸侯王至以酎金失爵﹐不得寄枌楡以居﹐視初日何寥寥也﹗我朝二百餘年以來﹐宛平封內賜第﹑賜田者凡若干﹐其制本非漢廷寡恩者等﹐而及至親盡或世遠﹐率有品節在焉。惟此黃垡﹐萬世不刊﹐舉一方婦子無復有賦役之擾﹐水旱之虞﹐而恬養休息﹐樂利親賢﹐常如我成祖王莊之時。所謂沒世不忘者﹐其在玆與﹐其在玆與﹗由是觀之﹐度越枌楡又萬萬矣。

○廊頭

洪武初﹐北平兵火之後﹐人民甫定。至永樂﹐攺建都城﹐猶稱行在﹐商賈未集﹐市廛尙疏。奉旨﹐皇城四門﹑鐘鼓樓等處﹐各蓋鋪房﹐除大興縣外﹐本縣地方共蓋廊房八百一間半﹐召民居住﹐店房十六間半﹐召商居貨﹐總謂之廊房云。房視衝僻分三等﹐內大房四百四十三間﹐每間每季納鈔四十五貫﹐錢九十文﹔中房二十九間﹐每間每季納鈔三十一貫﹐錢六十二文﹔小房三百二十九間半﹐每間每季納鈔三十貫﹐錢六十文。每季共鈔三萬七百一十八貫﹐銅錢六萬一千四百三十六文。內有洪武錢九千七百一十文。

北安門東大房陸拾陸間﹕劉欒二﹐李現一﹐李保一﹐蔣七一間半﹐張春﹑張漢各一﹐穆沛一間半﹐孫璽﹑王春﹑李山﹑郭思各一﹐郭恩二﹐沙二一﹐靳安二﹐宋節﹑保祿﹑髙朋﹑韓銳﹑李三各一﹐閻二﹑張大﹑沈東州﹑潘本各一間半﹐蔡付﹑周相各一﹐劉傑二﹐��二﹐��一﹐王朝﹑段四﹑張金﹑張大﹑胡順各一﹐李受二﹐張欒﹑��各一﹐王春二﹐呂安﹑蕭平﹑郝相﹑胡俊﹑秦忠﹑陸月各一﹐王相﹐張保各二﹐��﹑雷天爵﹑李貴﹑阮淸﹑沈棟﹑張三﹑任登各一﹐夏楊二。

北安門西大房陸拾肆間﹕金奎﹑鄭俊﹑吳實﹑韓月各二﹐趙錦一﹐張一鵬二﹐解玉﹑丁臣各一﹐孫應其二﹐嚴保﹑楊回子﹑張三各一﹐鳳太二﹐周鑑一﹐石棟﹑劉堂各二﹐潘良才﹑柳棟﹑趙相﹑柳林﹑張一方各一﹐沈一元﹑夏陽﹑任共﹑溫內相各二﹐張文一﹐尙內相﹑楊子浩各三﹐唐顯﹑馬一元各一﹐白內相﹑杜文學﹑解大序各二﹐髙內相﹑王錦﹑馮宗仁﹑梁朝﹑王朝﹑吳忠﹑王龍﹑胡堂﹑楊進忠﹑劉祿﹑��各一。

海子橋東大房捌拾玖間﹕黃秀﹑李四﹑王忠﹑東子道﹑同欽﹑劉玉﹑殷祿﹑李祥﹑董大﹑趙佩﹑��各一﹐鄭承恩﹑馬三各三﹐髙太﹑王月﹑田祿﹑劉祿﹑��各一﹐姚大﹑袁湖各二﹐陳魁﹑郭剛各一﹐劉舉二﹐吳應舉三﹐朱廷相﹑趙動﹑李現﹑朱廷貴﹑陳祥﹑��司安﹑張仁各一﹐李和﹑��各二﹐陶貴一﹐吳安﹑劉寅各二﹐萬孝一﹐��三﹐徐永磁﹑楊炳各一﹐劉應虎二﹐陳銳﹑張楊各一﹐李聰二﹐閻福﹑田榮﹑馬保各一﹐陳大二﹐錢尙﹑��﹑李華﹑韓端﹑胡佑﹑馬思義各一﹐曹內相二﹐於思﹑胡實﹑陳淸各一﹐王章﹑劉朝各二﹐崔虎一﹐阮現三﹐李和二。��一。

海子橋西大房陸拾肆間﹕沙兪三﹐呂俊一﹐王鄕二﹐張祿一﹐韋尙徳二﹐劉大﹑李萬春各一﹐韓國臣二﹐吳天佑一﹐沈欽二﹐劉朝用﹑王道寧﹑李金各一﹐彭相二﹐李倉﹑周洪﹑武位璽﹑張學各一﹐楊尙仁﹑李其﹑李奉先各二﹐��一﹐邵仁二﹐��一﹐邵理二﹐李志成一﹑朱楷二﹐王繼道﹑鄭保﹑田助恭各一﹐張文住二﹐文洪﹑孫學﹑張大﹑安洞﹑姚廷免﹑房發成各一﹐��三﹐蔣廠二﹐張三一﹐周志學﹑王鎭各二﹐侯爵一﹐杜鎭二。

鼓樓東大房陸拾玖間﹕劉二一﹐施宗仁﹑劉奎各一間半﹐苗勛一﹐範忠四﹑王吉祥﹑趙寡婦﹑邊寡婦各一﹐馬仁七﹑臧友五﹑李忠四﹐劉祿﹑聞相﹑李祿﹑陳萬宗﹑郭錫各二﹐張浩一﹐周用三﹐郝臣﹑魏忠各一﹐武欽三﹐陳龍﹑李月各一﹐谷美二間半﹐夏寡婦二﹐牛運四﹐趙宣﹑楊保各二﹐謝天祐六﹐��一間半。

鼓樓西大房陸拾捌間﹕劉大二﹐王月一﹐華欒﹑馬月﹑李龍各一﹐崔應科二﹐於大一﹐宋名二﹐劉大三﹐李仁一﹐張大三﹐莊龍二﹐張三一﹐沈連四﹐李大三﹐王月二﹐賈欽一﹐張鎭二﹐董大一十六﹐徐大四﹐鄔龍二﹐李大﹑明大各五﹑梅洪一﹐孫春二。

鐘樓東大房玖間﹐小房捌拾間﹕郭萬倉一﹐李還二﹐王月﹑盧二各一﹐李儒二﹐任安﹑劉利﹑張龍﹑孫畫﹑李道各一﹐徐方二﹐張林一﹐張成二﹐韓虎一﹐郭文徳二﹐髙名四﹐趙良三﹐張大﹑劉見各二﹐張進二間半﹐髙禮﹑侯欒﹑楊用﹑楊登各二﹐史欒﹑任佐各一﹐李義五﹐翟名三﹑吳登﹑宋名各二﹐韋通三﹑韓永﹑閻春﹑張瓚各二﹐劉禮一﹐左大明﹑劉欒﹑李言﹑王元各三﹐陳朝二﹐王宗禮﹑梅春各一﹐劉四三﹐霍四﹑徐宗禮﹑張名﹑馬望各一﹐��半間。

鐘樓西小房六拾伍間﹕鄭祿二﹐袁相一﹐張欒二﹐孫四三﹐戴洪﹑膝臣各二﹐陳傑一﹐髙友二﹐沈見一﹐項祿﹑皮名性各二﹐劉義三﹐王隆﹑周韓﹑楊靑各二﹐汪秀四﹐唐忠﹑榮付﹑辛欽﹑張士鈿﹑薛鑑各一﹐吳友﹑董名﹑薛良免各二﹐龍大﹑趙仲仁﹑楊大﹑李昂各一﹐吳寡婦二﹐戚敖﹑曹士連﹑胡六各一﹐王儒二﹐楊進﹑董志髙﹑楊勛﹑周大各一﹐王錦﹑王虎各二﹐王欒﹑耿山各一。

安定門小房貳拾玖間﹕劉付一﹐髙鑑﹑谷寧各二﹐管禮三﹐劉永四﹐肖堂﹑鮑海各三﹐常思中一﹐張貫三﹐郭民一﹐明月二﹐明釗四。

徳勝門內小房肆拾玖間﹕劉玉五﹐白信一﹐李廣二﹐張保一﹐胡鎭四﹐劉寅﹑郭二各一﹐馮大四﹐李顯二﹐魏其四﹐陳寡婦﹑劉大﹑劉付各二﹐崔內相六﹐胡奉二﹐馬傑五﹐劉俊一﹐馬內相四。

徳勝門外小房貳拾間﹕李經三﹐李奉﹑於春各一﹐朱欽三﹑陳洗﹑郭坤各二﹐王勛﹑朱國保﹑嶽五各一﹐嶽四二﹐��三。

西直門裏中房貳拾玖間﹕藍內相三﹐胡淸二﹐李見四﹐郭尙志三﹐劉二﹑董淸各二﹐王大三﹐李春﹑金大各二﹑李文三﹐孔春二﹐汪景華一。

西直門外小房貳拾柒間﹕許東二十七。

阜城門裏小房叄拾貳間半﹕趙景和五間半﹐謝二四﹐田舉人一﹐傅四﹑阮二各二﹐馮大一﹐李付二﹐劉二張百戶﹑魏傑﹑李言龍各一﹐李言龍﹑李平﹑栗舉人各二﹐胡奎三﹐劉如二。

阜城門外小房貳拾柒間﹕李銳一間半﹐朱良成二﹐倪欽二﹐董義半間﹐趙虎半間﹐李彥龍二間半﹐劉元義二﹐嶽金﹑朱臣各一﹐趙景和﹑翁澤各二間半﹐李承惠﹑王奉﹑唐國相各二﹐董仁三。

宣武門裏大房壹拾肆間﹕穆八三﹐李祿五﹐髙名贍三﹐髙內相三。

店房一十六間半﹐每間每季納鈔六十貫﹐錢一百二十文。每季共鈔九百九十貫﹐錢一千九百八十文。內有洪武等錢一百八十文。西四牌樓房拾陸間半﹕淨和半間﹐張名一﹐張道朗半間﹐趙光玉五間半﹐惠安伯二﹐張內相一﹐田內相六。本縣每季輪委佐領官一員﹐總領其事。選之廊房內住民之有力者一人﹐僉爲正頭。計應納錢鈔﹐斂銀收買本色﹐徑解內府天財庫交納﹐以備宴賞支用。以其爲廊房錢鈔之頭也﹐故曰廊頭。行之歲久﹐內外勢隔﹐交納爲難。凡應廊頭者﹐率至破家﹐有行季增一人貼管﹐於是有正廊頭﹑副廊頭之名。然民終不樂爲役﹐多方規避﹐不脫不止。本縣不得已﹐申著爲例﹐每處各定數家爲廊頭﹐自收本處錢鈔﹐挨次輪及﹐周而復始﹐其取到名數多寡不齊。北安門東三名﹐北安門西三名﹐海子橋東一名﹐海子橋西一名﹐鼓樓東三名﹐鼓樓西三名﹐鐘樓東四名﹐鐘樓西四名﹐安定門一名﹐徳勝門裏一名﹐徳勝門外一名﹐西直門裏一名﹐西直門外一名﹐阜城門裏一名﹐阜城門外一名﹐宣武門裏一名﹐四牌樓店房一名。每季總約三十一家﹐就中互推數人﹐鬮定一人爲正﹐一人爲副﹐而余悉屬之﹐於是又有大廊頭﹑小廊頭之名。數年以來﹐事體稍定﹐無論經管官吏不得輕重手﹐卽民間亦知有定數﹐頗自相安矣。

竊計廊店房所收錢鈔﹐能幾何哉﹗而一人之不足﹐則分爲正一人﹑副一人﹔正副之不足﹐又分爲大二人﹑小二十九人﹐且四季環易﹐赴之若市﹐脫之若阱﹐是何其畏難之甚﹐而分析之煩也﹖蓋嘗詢之應廊頭者﹐云各廊店房類屬勛戚家及中常侍﹐脫時有轉售﹐總之不出閥閱主人﹐審是則應廊頭進錢鈔者﹐固多中貴人﹐而天財庫收錢鈔者﹐彼亦一中貴人也。無論香火之情﹐敻異謂何﹐而成數具在﹐彼抑何所低昂﹐藉以徼厚幸耶﹖緣錢鈔悉納本色﹐鈔質不難揉雜﹐而錢又定有洪武者凡若干﹐是皆足難廊頭。卽主庫者﹐茹冰飲泉﹐固不能必門下名下之夷且惠也﹐有如美鈔而目之濫惡﹐舊錢而指爲新僞﹐一不當﹐再易之﹐甚至三四易﹐僅一往還變置之間﹐而貴入賤出﹐費已不貲。彼錢與鈔﹐豈能直自別白否乎﹖矧有錢則有貫有盛﹐有鈔則有藏有護﹐是猶其鋪墊名色﹐章章可指者。廊頭果何從而爭之也﹖說者曰﹕國家內庭所需﹐彊半召商買辦以進﹐商不聞告病﹐而事亦不聞有不集者。其值有定數﹐取之者自不容過其則也。彼廊房錢鈔﹐惟徑徵本色於各居民之家﹐故受者得故難之﹐將謂銖兩之徵﹐散之各家﹐取數幾何。而不知統之則廊頭數人已耳﹐主庫以是責之﹐經由掌門亦以是責之﹐諸在官人役悉以是責之﹐積羽沈舟﹐廊頭之不能堪也宜矣。誠令攺爲折色﹐計其應納錢鈔之價﹐稍重徵之﹐俾廊頭類解本庫﹐聽其召商收買﹐則廊頭之所收入﹐與商人之所領出﹐數之多寡﹐昭然耳目。當事者彼亦有心﹐其誰忍重斂以病之耶﹖此果何難於弦轍﹐而徒令正副﹑大小廊頭呼號煩難至於此極﹗抑今日之小廊頭﹐亦有不甚平者。小之不平﹐正副可知。如北安門東大房六十六間﹐每季取用三名﹐是每大房二十餘得一名也。胡海子橋東八十九間﹐橋西六十四間﹐每季俱止一名耶﹖如徳勝門裏小房四十九間﹐每季取一名﹐是謂小房之二三僅足當大房之一二也。胡鐘樓西小房六十五間﹐每季取四名﹐反視大房有加耶﹖借曰小廊頭各收本處錢鈔﹐利病自不相及。然而鬮定正副﹐率不出各小廊頭之中﹐若較之數歲﹐彼鬮一次﹐而此已二三﹐不幸偶屢值之﹐疏密不懸絕耶﹖故說者又曰﹐本色或不可卽攺﹐當於此姑調停之云。

○宮莊子粒

三宮者﹐今慈慶宮﹑慈寧宮﹑乾淸官也。國初﹐民屯田地一例徵銀當差﹐別無宮莊。歷朝以來﹐各府州縣沒官田地漸多﹐奉旨徵銀濟邊﹐而以其餘系之進宮項下﹐備不時撥給賞地之用。宮莊之名始此。正徳末年﹐奉文查出宛平沒官達官地及太監某贍寺護墳等地﹐宛平有未央宮莊始此。嘉靖末年﹐又攺撥宛平備邊地太淸觀等處一百七頃四十九畝五分二釐三毫﹐永安鄕地二頃四十二畝﹐龐家莊二十七頃九十四畝二分五釐九毫二絲七微三纖﹐俱入內。宛平有仁壽宮莊始此。節年勛戚奏討於內﹐撥給各不等﹐莊額漸失。萬曆元年﹐內閣傳奉聖旨﹐問﹕「三宮子粒如何拖欠許多﹖又昨所進仁壽宮錢糧﹐比去年少一千有餘﹐查明回奏。欽此。」戶部題﹐行屯田禦史丈量淸查﹐造冊奏繳。奉聖旨﹕「是。」萬曆三年﹐該屯田禦史孫成名備題應徵應免數目﹐查得仁壽宮莊舊額不足﹐另將宛平香山等處一百六十八頃九十八畝七分六釐七毫撥補﹐遂以爲新仁壽宮莊﹐以別於舊額地云。萬曆六年﹐戶部恭進銀兩﹐奉聖旨﹕「這銀兩著收進﹐今後仁壽攺慈寧﹐淸寧攺慈慶﹐未央攺入乾淸官。」三宮莊地更今名始此。慈慶宮莊無屬宛平者。萬曆十八年實恭進銀七千二百八十二兩一錢八分五釐一毫二絲一忽﹐內順天府霸州等州縣共銀二千八百七十五兩二錢三分六釐五毫九絲四忽六微二纖﹐保定府安肅等縣共銀六百五十三兩八錢六分六釐九毫﹐河間府靜海等縣共銀二千八百二十七兩一錢一分六毫﹐眞定府隆平等縣共銀九百二十五兩九錢七分一釐二絲七忽。惟慈寧宮宛平總該子粒銀新舊共玖百柒拾柒兩玖錢捌分陸釐玖絲捌忽貳微貳纖。萬曆十八年實恭進銀二萬七千八十七兩七錢一分九釐九毫八絲四忽三微九纖﹐內順天府大興等縣共銀一萬六十二兩九錢四分七毫七絲七忽八微四纖﹐宛平新舊子粒銀在內﹐又保定府淸苑等縣共銀九百六十五兩七分一釐六毫九絲五忽﹐河間府靜海等縣共銀六千九百兩四錢九分五釐一毫八絲二忽﹐眞定府寧晉等縣共銀七千一百九兩九錢四分八釐三毫二絲九忽五微五纖。乾淸宮宛平子粒銀內﹐除題攺潞王府壹百伍拾壹兩捌錢捌分貳釐伍毫﹐今攺解太倉備邊外﹐實該子粒銀貳百叄拾捌兩伍錢肆分陸釐伍毫。萬曆十八年實恭進銀一萬四千三百三十九兩四錢九分五釐七毫四絲八忽一微﹐內順天府大興等縣原額乾淸宮莊地銀九千六百九十八兩三錢五分三釐六毫八絲三忽一微﹐順天保定等府永淸等縣未央宮攺進干進宮子粒銀三千九百四十一兩一錢四分二釐六絲五忽﹐宛平子粒銀在內﹐又通州店房租銀七百兩。俱隸本縣主簿掌管﹐遞年徵完﹐輪僉莊頭解赴順天府﹐類解戶部題進。

其節年給爵﹐題準應免地土﹐有由本縣徵解各爵者﹐皇親杜繼祖銀玖拾肆兩捌錢玖分玖釐﹐嘉善公主駙馬許從誠銀伍百肆拾柒兩貳錢壹分陸釐貳毫貳絲肆忽﹐駙馬崔元銀捌兩貳錢伍分。有各爵自徵空文轉解者﹐涇簡王府銀貳拾貳兩玖錢壹分肆釐﹐英國公張溶銀叄拾玖兩﹐安鄕伯張鐸銀叄拾玖兩肆錢伍分﹐武進伯朱承勛銀肆兩壹錢肆分﹐又太寧侯陳良弼銀叄兩玖錢﹐駙馬鄔景和銀叄拾叄兩陸錢﹐駙馬遊浹銀伍兩肆錢﹐駙馬楊鍾銀壹兩貳錢肆分伍釐﹐駙馬馬誠銀陸兩﹐壽定王銀伍拾兩玖錢肆分叄毫。以上各給爵地銀共一十三項﹐俱詳後恩澤項下。

有解進太倉者﹐乾淸宮攺撥潞府銀壹百伍拾壹兩捌錢捌分叄釐伍毫﹐餘地攺撥潞府銀陸拾伍兩伍錢捌分伍釐貳毫。馬房銀壹百拾叄兩玖錢玖分伍釐伍毫。有解納太僕寺者﹐牧馬艸場銀肆拾玖兩玖錢壹分肆釐。有收貯本縣備荒者﹐首出地徵銀貳拾捌兩玖錢壹分玖釐貳絲伍忽。以上俱不屬宮莊﹐總之子粒地云。慈寧宮地共壹百叄拾柒頃陸拾柒畝叄分捌釐貳毫﹐每畝徵銀不等﹐共徵銀肆百壹拾捌兩壹錢柒分玖釐玖毫捌絲陸忽貳微貳纖。傅恭太監下池敬地八頃八十八畝五分﹐每畝徵銀三分二釐﹐共銀二十八兩四錢二分五釐。傅恭太監又還官地下王恕七頃﹐每畝徵銀三分﹐共銀二十一兩。太淸觀劉明連等地共一十八頃八十六畝﹐每畝徵銀三分﹐共銀五十六兩五錢八分。豹房張保等地共一頃六十三畝四分二釐﹐每畝徵銀二分﹐共銀四兩九錢二釐六毫。徳勝關外行潮地共一頃八十六畝七釐四毫﹐每畝徵銀五分﹐共銀九兩三錢一毫二絲。教場等處康勛地共二頃九十七畝﹐每畝徵銀五分﹐共銀一十四兩八錢五分。冰窖呂保地共一頃三畝一分﹐每畝徵銀五分零﹐銀五兩一錢八分三釐六絲六忽二微二纖。淸河等處眞保地共二頃九十三畝﹐每畝徵銀四分四釐五毫﹐共銀一十三兩四分。雙綫鋪李保地九十七畝二分﹐每畝徵銀五分﹐共銀四兩八錢六分五毫。徳勝關外普欽地二頃五十四畝六分二釐八毫﹐每畝徵銀五分﹐共銀一十二兩七錢三分一釐四毫。梨樹房道增地五十三畝﹐每畝徵銀三分﹐共銀一兩五錢九分。豆腐閘張進等地共一頃六十畝每畝徵銀三分﹐共銀四兩八錢。玉河鄕金承恩地七十二畝﹐每畝徵銀三分﹐共銀二兩一錢六分。王嶽下許安地二頃六十畝﹐每畝徵銀三分﹐共銀七兩八錢。韓堂下同友良等地共一頃六十二畝﹐每畝徵銀三分﹐共銀四兩八錢六分。髙店李勝等地共七十三畝﹐每畝徵銀三分﹐共銀二兩一錢九分。稻田村連銳下連洪等地共一頃八十三畝﹐每畝徵銀三分三釐三毫﹐共銀六兩一錢。會昌侯孫忠下趙世隆等地共二頃四十二畝﹐每畝徵銀三分﹐共銀七兩二錢六分。張太師下侯大倫等地共一十二頃三十畝﹐每畝徵銀一分﹐共銀一十二兩三錢正。姬百戶下劉倉地一十四頃二十九畝﹐每畝徵銀三分﹐共銀四十二兩八錢七分。又姬百戶下董朝宗等地共二頃八十畝﹐每畝徵銀一分﹐共銀二兩八錢。安順侯下王鎭等地共二十七頃九十四畝三分﹐每畝徵銀三分﹐共銀八十三兩八錢二分九釐。焦敬下於仲名等地共一十二頃一十二畝九分六釐﹐每畝徵銀三分﹐共銀三十六兩三錢八分八釐八毫。劉大江地共一頃﹐每畝徵銀三分﹐共銀三兩。徳勝關外沈鎭等地六頃四十七畝一分九釐﹐每畝徵銀四分五釐四毫零﹐共銀二十九兩三錢五分九釐五毫。

新慈寧宮共地壹百陸拾捌頃陸拾伍畝柒分陸釐柒毫﹐每畝徵銀不等﹐共銀伍百伍拾捌兩捌錢捌分陸釐壹毫壹絲。沈福下郭臣等地共三項五十五畝﹐每畝徵銀三分﹐共銀一十兩六錢五分。胡大臣共地一頃三分九釐﹐每畝徵銀三分﹐共銀三兩一分一釐七毫。錢昂下孫才等地共二頃八十七畝七分﹐每畝徵銀五分﹐共銀一十四兩三錢八分五釐。花園角黃堂地共八十二畝二分五釐﹐每畝徵銀三分﹐共銀二兩四錢六分七釐五毫。會昌侯下道增等地共七頃一十五畝一分五釐五毫﹐每畝徵銀二分九釐五毫共銀二十兩七錢七分七釐九毫五絲。岑鳳地共六十二畝五分﹐每畝徵銀二分﹐共銀一兩二錢五分。分如香地共四十一畝﹐每畝徵銀三分﹐共銀一兩二錢三分。延昌寺本住地共一十八畝﹐每畝徵銀三分﹐共銀五錢四分。苗逵地共七十四畝三分﹐每畝徵銀三分﹐共銀二兩二錢二分九釐。慶雲侯下李大安地共一十二頃一十四畝﹐每畝徵銀三分﹐共銀三十六兩四錢二分。香巖寺正聰地一頃一畝﹐每畝徵銀三分﹐共銀三兩三分。極樂寺如佩地共一頃一十八畝﹐每畝徵銀三分﹐共銀三兩五錢四分。廣善寺覺寧地四十畝﹐每畝徵銀三分﹐共銀一兩二錢。覺洪地一頃五十畝﹐每畝徵銀三分﹐共銀四兩五錢。靜妙庵常遠地二頃一十二畝﹐每畝徵銀三分﹐共銀六兩三錢六分。昌化寺承珂地共一頃二十二畝二分﹐每畝徵銀三分﹐共銀三兩六錢六分六釐。宗岱等地共三十三畝五分﹐每畝徵銀三分﹐共銀一兩五釐。鄭泉地七十八畝﹐每畝徵銀三分﹐共銀二兩三錢四分。張宗良地共二頃八十四畝﹐每畝徵銀五分﹐共銀一十四兩二錢。平果寺平佑地共一頃七十八畝一分五釐﹐每畝徵銀三分﹐共銀五兩三錢四分四釐五毫。楊忠下王枝地四十三畝五分﹐每畝徵銀四分﹐共銀一兩七錢四分。覃甫等地共九十二畝三分﹐每畝徵銀四分﹐共銀三兩六錢九分二釐。樊縉地三頃二十七畝一分七釐五毫﹐每畝徵銀三分﹐共銀九兩八錢一分五釐二毫五絲。陸愷等地共三頃七畝三分六釐七毫﹐每畝徵銀五分﹐共銀一十五兩三錢六分八釐三毫五絲。李時春下李淸等地共一頃二十九畝﹐每畝徵銀五分﹐共銀六兩四錢五分。焦敬地四頃七十畝﹐每畝徵銀二分三釐四毫五絲九忽﹐共銀一十一兩四分﹐錢寧黃保地一頃﹐每畝徵銀三分﹐共銀三兩。薛景�卽大安地二頃三十八畝七分﹐每畝徵銀二分﹐共銀四兩七錢七分四釐。範亨下孫承云等地共三頃﹐每畝徵銀五分﹐共銀十五兩。王嶽下陳仲學等地共一頃一十五畝﹐每畝徵銀五分﹐共銀五兩七錢五分。觀音庵下張舉地一十二畝﹐每畝徵銀三分﹐共銀三錢六分。曹信地二頃一十九畝﹐每畝徵銀三分﹐共銀六兩五錢七分。李開先地共九頃四十三畝二分六釐﹐每畝徵銀二分二釐﹐共銀二十兩一錢八分四釐二毫六絲。馬澤下李大金地﹑張國用等地共一十七頃三畝﹐每畝徵銀三分﹐共銀五十一兩九分。和義下丘仲倉地一十三頃五畝﹐每畝徵銀三分﹐共銀三十九兩一錢五分。會昌侯下魏隆等地共一十一頃三十七畝﹐每畝徵銀三分﹐共銀三十四兩一錢一分。樊經下魏大賢等地共四十一頃三十七畝﹐每畝徵銀三分﹐共銀一百二十四兩一錢一分。龐寧下龐佐地七十畝﹐每畝徵銀三分﹐共銀二兩一錢。盧大安地一十八畝﹐每畝徵銀三分﹐共銀五錢四分。李承爵下髙其地共一頃﹐每畝徵銀三分﹐共銀三兩。駙馬焦敬下郭文冬等地共四頃九十畝﹐每畝徵銀三分﹐共銀一十四兩七錢。焦天祿地三十畝﹐每畝徵銀三分﹐共銀九錢。解保地七十六畝五分二釐﹐每畝徵銀三分﹐共銀二兩二錢九分五釐六毫。甕山下祿欽等地共二頃三十四畝八分﹐每畝徵銀一錢九分一釐三毫﹐共銀四十五兩。

乾淸宮原額地一百壹拾壹頃伍拾伍畝貳分﹐內除攺撥潞府﹑今攺備邊外﹐實在本宮地陸拾捌頃壹拾伍畝柒分﹐每畝徵銀叄分伍釐﹐共銀貳百叄拾捌兩伍錢肆分玖釐伍毫。靜虛觀張萬初等地共三頃﹐混元宮王宗順等地共三十五頃八十三畝七分﹐舊土城關下胡大朝等共地三十畝﹐撅山村維慶等地共八十畝﹐甕山下祿欽等地共二十八頃二十二畝。

乾淸宮原撥潞府﹐今攺備邊地共肆拾叄頃叄拾玖畝伍分﹐每畝徵銀叄分伍釐﹐共銀壹百伍拾壹兩捌錢捌分陸釐﹐類解太倉。混元宮下王宗順等共地一頃四十六畝三分﹐馬仁爵下共地三頃八十八畝﹐七聖觀下郝存住﹑馮內相等共地五頃三十畝﹐靈會寺法恂地一十頃﹐延恩寺方保地四頃六十三畝﹐靈通觀下劉存機等地二頃三十四畝二分﹐大聖化寺共地七頃﹐撅山村惟慶等共地二頃五十畝﹐正法寺平企地三頃九十三畝﹐徳勝關胡大朝等共地二頃三十五畝。

餘地先撥潞府﹑今攺備邊﹐太淸觀徐尙文等共地貳拾壹頃壹拾貳畝柒分伍釐﹐每畝徵銀不等﹐共銀陸拾伍兩伍錢捌分伍釐貳毫﹐類解太倉上納。太淸觀下徐尙文等地五十五畝﹐每畝徵銀三分﹐共銀一兩六錢五分。豹房下張保等地一十六畝﹐每畝徵銀三分﹐共銀四錢八分。沈福下劉仲賢等地共一十八畝﹐每畝徵銀三分﹐共銀五錢四分。舊土城下張海等地共二十六畝四釐﹐每畝徵銀三分五毫七絲六忽﹐共銀七錢九分六釐二毫。教場等處康勛地二十畝九分八釐﹐每畝徵銀五分﹐共銀一兩四分九釐。淸河等處眞保地二十畝﹐每畝徵銀四分五釐﹐共銀九錢。徳勝關外普欽地一十五畝﹐每畝徵銀五分﹐共銀七錢五分。錢昂下孫才等地共一十八畝﹐每畝徵銀五分﹐共銀九錢。花園角下黃堂地五畝二分五釐﹐每畝徵銀三分﹐共銀一錢五分七釐五毫。安隆等下李福等地共二十畝﹔每畝徵銀三分﹐共銀六錢。會昌侯下侯俊等地共八十一畝﹐每畝徵銀一分七釐六毫五絲四忽三微﹐共銀一兩四錢三分。梨樹房下道增地三畝﹐每畝徵銀三分﹐共銀九分。靜虛觀下道明等地共一十五畝﹐每畝徵銀三分五釐﹐共銀五錢二分五釐。延昌寺下本住地五畝﹐每畝徵銀三分﹐共銀一錢五分。延昌寺基地三十四畝九分四釐﹐每畝徵銀三分﹐共銀一兩四分八釐二毫。太監苗逵地四畝五分﹐每畝徵銀三分﹐共銀一錢三分五釐。慶雲侯下苑夏地二十一畝五分﹐每畝徵銀三分﹐共銀六錢四分五畝。華嚴寺下淸存地八畝五分﹐每畝徵銀三分﹐共銀二錢五分五釐。香嚴寺下正聰地六畝二分﹐每畝徵銀三分﹐共銀一錢八分六釐。景靈寺下謹頓地一十五畝﹐每畝徵銀三分﹐共銀四錢五分。景隆寺基地七十畝八釐﹐每畝徵銀三分﹐共銀二兩一錢二分四釐。淨妙庵下常遠地十畝五分﹐每畝徵銀三分﹐共銀二錢一分五釐。掘山下維慶等地共二十六畝﹐每畝徵銀三分五釐﹐共銀九錢五釐。昌化寺下劉淮地四畝五分﹐每畝徵銀三分﹐共銀一錢三分五釐。混元宮下李仁等地共五十一畝八分﹐每畝徵銀三分五釐﹐共銀一兩八錢一分三釐。壽定王墳下武見等地共四十五畝五分﹐每畝徵銀三分﹐共銀一兩三錢六分五釐。極樂寺下如佩地六畝三分﹐每畝徵銀二分﹐共銀一錢八分九釐。廣善寺下覺寧等地共一十三畝﹐每畝徵銀三分﹐共銀三錢九分。焦敬下胡倉地二十畝五分﹐每畝徵銀三分﹐共銀六錢一分五釐。抄沒錢寧下黃保地五畝﹐每畝徵銀三分﹐共銀一錢五分。谷宗下本宗等地共六畝五分﹐每畝徵銀三分﹐共銀一錢九分五釐。張琚下太山地五畝五分﹐每畝徵銀三分﹐共銀一錢六分五釐。馬仁爵下趙禮等地共二十五畝﹐每畝徵銀三分五釐﹐共銀八錢七分五釐。云會寺下法恂地五十四畝﹐每畝徵銀三分五釐﹐共銀一兩八錢九分。釣魚臺延恩寺下方保地一十七畝五分﹐每畝徵銀三分五釐﹐共銀六錢一分二釐五毫。玉河鄕金承恩下金倉地四畝五分﹐每畝徵銀三分﹐共銀一錢三分五釐。陸愷等地共四十三畝六分二釐﹐每畝徵銀五分﹐共銀二兩一錢八分一釐。季時春下李淸等地共六畝一分四釐﹐每畝徵銀五分﹐共銀三錢五釐二毫。魏彬下魏良臣地四十七畝五分﹐每畝徵銀三分﹐共銀一兩四錢二分五釐。王嶽下許安地一十六畝三分﹐每畝徵銀三分﹐共銀四錢八分九釐。範亨下孫承云地二十八畝﹐每畝徵銀五分﹐共銀一兩四錢。牧馬艸場下陳虎等地共二十一畝五分﹐每畝徵銀四分五釐﹐共銀九錢六分七釐五毫。觀音庵張文譽下眞實地二畝﹐每畝徵銀三分﹐共銀六分。吳安下楊秀等地共五畝五分﹐每畝徵銀三分﹐共銀一錢六分五釐。韓堂下同友良等地共五畝﹐每畝徵銀三分﹐共銀一錢五分。馬澤地二畝六分﹐每畝徵銀三分﹐共銀七分八釐。杜府下眞立等地共九十六畝六分﹐每畝徵銀三分﹐共銀二兩八錢九分八釐。和義下丘仲倉地四十畝﹐每畝徵銀三分﹐共銀一兩二錢。正姬百戶下劉倉地一十八畝﹐每畝徵銀三分﹐共銀五錢四分。又姬百戶下孟淮地一十畝﹐每畝徵銀一分﹐共銀一錢。會昌侯下趙世隆等地共五十三畝五分﹐每畝徵銀三分﹐共銀一兩六錢五釐。張太師下侯大倫﹑劉天佐等地共三畝五分﹐每畝徵銀一分﹐共銀三分五釐。龐家莊下崔棟等地共二十二畝﹐每畝徵銀三分﹐共銀六錢六分。中補村李家渠張仲現等地共一十七畝﹐每畝徵銀三分﹐共銀五錢一分。安順侯下王鎭等地共四十四畝一分﹐每畝徵銀三分﹐共銀一兩三錢二分三釐。柳林村下郭仲舉地共三畝﹐每畝徵銀三分﹐共銀九分。南茨楡下夏仲官等地共一十四畝二分﹐每畝徵銀三分﹐共銀四錢二分。囤垡村下王宣等地共一十五畝﹐每畝徵銀三分﹐共銀四錢五分。張名莊下苗仲明等地共七畝﹐每畝徵銀三分﹐共銀二錢一分。黑垡村下趙文福等地共五十畝五分﹐每畝徵銀三分﹐共銀一兩五錢一分五釐。駙馬焦敬下於仲名等地共六十六畝二分﹐每畝徵銀三分﹐共銀一兩九錢八分六釐。河北店下孫志學地一十畝五分﹐每畝徵銀三分﹐共銀三錢一分五釐。眞武廟下寧守巡等地共六十八畝九分﹐每畝徵銀三分﹐共銀二兩六分七釐。駙馬樊經下魏大賢等地共八十五畝二分﹐每畝徵銀三分﹐共銀二兩五錢五分六釐。龐寧下龐佐地六畝﹐每畝徵銀三分﹐共銀一錢八分。盧大安地一畝﹐徵銀三分。李承爵地六畝﹐每畝徵銀三分﹐共銀一錢八分。沈鎭地二十畝﹐每畝徵銀三分﹐共銀六錢。張銳首出地一頃一十畝﹐每畝徵銀三分﹐共銀三兩三錢。法住首出地一十畝﹐每畝徵銀三分﹐共銀三錢。樊守祖首出地七畝二分﹐每畝徵銀三分﹐共銀二錢一分六釐。馬雨等地共二頃九十四畝一分﹐每畝徵銀三分﹐共銀八兩八錢二分三釐。王相首出地八十畝﹐每畝徵銀三分﹐共銀一兩六錢。

北髙馬房子粒地共叄拾柒頃玖拾玖畝捌分五釐﹐每畝徵銀叄分﹐共銀壹百壹拾叄兩玖錢玖分伍釐伍毫﹐解太倉上納。日登地六頃五十六畝九分六釐﹐侯英地四頃一十九畝四分七釐﹐吳聰地二頃二十二畝六分八釐﹐姚良臣地共三頃二分六釐。陳斌地四十九畝八分七釐六毫﹐張勛地共七十七畝二分八釐三毫﹐王自安地四十四畝三分三釐五毫﹐張勛地二十一畝一分六釐﹐羅仲舉地六十五畝四分九釐﹐蔣才地四十三畝三分三釐﹐張大學地二十畝一分五釐﹐黃資地共四十三畝三分三釐﹐劉雄地共三頃六十二畝七分三釐﹐何智地三十一畝三釐五毫﹐楊洪地一十九畝一分五釐﹐張喜馬佑地四十八畝三分六釐五毫﹐鄭保﹑雷世賢地一頃四十九畝二分一釐六毫﹐李堂地一頃一十畝八分三釐六毫﹐李堂地一十五畝六分二釐﹐蔡成利﹑髙一科地六十畝四分六釐﹐李華地四畝﹐鮑佐地一十六畝一分二釐﹐羅雍﹑應奎地三十三畝二分四釐﹐李惟先地八十二畝六分二釐﹐王相地八十二畝六分二釐﹐劉信﹑吳尙得地共一頃一畝七分七釐﹐曹成地共四十三畝三分三釐﹑李仲金地共一十九畝六分五釐﹐趙和尙地四十四畝三分﹐李華地共五十五畝四分一釐﹐康才地一十九畝九分五釐﹐李華地一頃二十畝九分一釐﹐李華地八十一畝六分一釐﹐徐文化地共三頃三十二畝五分八釐四毫。

牧馬艸場子粒地共壹拾壹頃玖畝貳分﹐每畝徵銀肆分伍釐﹐共銀肆拾玖兩玖錢壹分肆釐﹐徵解太僕寺上納。陳虎地一頃一畝﹐陳淸地六畝五分﹐劉守節地一十八畝﹐鄭祿地共一頃七十二畝﹐張進表地共六十二畝﹐張永地二頃七十九畝七分﹐郭尙文地共七十八畝﹐孫華地六十畝﹐陳大明地共二十一畝﹐崔仲倉地共一十四畝﹐崔大官地九畝五分﹐安世龍地共二十八畝﹐苗仲明地二十一畝﹐苗佩受地一十二畝﹐王相地七畝﹐張仲現地二十八畝﹐戴天祿地共三十一畝五分﹐郭仲舉地三十一畝﹐王宣地一十一畝﹐李如地一十二畝﹐李愷地一十二畝﹐李大金地六畝﹐魏進地四畝﹐戴仲滿地五畝﹐善心地四畝﹐林仲舉地三畝﹐王仲和地七畝﹐史雄地四畝﹐張宗如地六畝﹐溫可孝地三畝﹐晏水地三畝﹐宋眞地四畝﹐張守禮地四畝﹐李進地一畝﹐耿世安地九畝﹐宋泉地五畝﹐尹敖地九畝﹐張萬良地四畝﹐馬朝用地一十三畝。

首出備荒地共捌頃陸拾貳畝玖分壹釐柒毫伍絲﹐每畝徵銀不等﹐共銀貳拾捌兩玖錢壹分玖釐貳絲伍忽。題準丈前��等地二頃二十七畝二分﹐每畝徵銀四分三釐三毫三絲﹐共銀九兩八錢四分六釐。丈後首出李雄地一頃二十畝﹐每畝徵銀三分﹐共銀三兩六錢。馮臣地一頃五十五畝五分﹐每畝徵銀三分﹐共銀四兩六錢六分五釐。李貴李海地四十九畝﹐每畝徵銀三分﹐共銀一兩四錢七分。王世佑等地九十六畝五釐七毫五絲﹐每畝徵銀三分﹐共銀二兩八錢八分一釐七毫二絲五忽。李佑等地五十六畝四分五釐﹐每畝徵銀三分﹐共銀一兩六錢九分五釐。楊寅等地一頃九十八畝七分一釐﹐每畝徵銀三分﹐共銀四兩七錢六分一釐三毫。

給爵杜繼祖等地畝﹐詳恩澤下。

夫王者以天下爲家﹐所在吾宮也﹔以萬國爲土﹐所在吾莊也﹐而奚宮莊之足云﹖緣歷朝以來﹐勛戚中貴人﹐力得乞恩宮禁之上﹐其生也有乞憐之仁﹐其沒也有澤骨之惠﹐一經奏請﹐卽得除額。而及其世遠勢殊﹐或親盡﹐或爵除﹐其原日所請賜地無所歸﹐則所司收沒之﹐稅其地之入﹐以備兩宮不時之需﹐而籍系之掖庭項下﹐以此有宮莊之名。然其初固一時獻果之養﹐請與之孝﹐若曰姑寄﹐是以待吾嚬笑之賞﹐俾不得再奪吾民產﹐意甚善也。乃後來者﹐更請更賜﹐更沒更入﹐歲久積爲定額﹐一或不足﹐至削備邊馬房之地以足之。而三宮莊子粒遂著爲令甲﹐刊之上供正額﹐比於大官九府﹐是豈國朝初制哉﹗竊計王家之視宮莊﹐彈丸已耳﹐若玉食萬方﹐而又別籍一莊﹐是示天下私也﹔若不以天下養親﹐而以宮莊養﹐是示天下儉也。我祖宗聖聖相承﹐皇虞可作﹐卽如黃垡額籍屬宮禁者﹐且弛以與民﹐祖憲具存﹐轉丸何有﹖無亦表章未明﹐吾有司莫以告﹐而所司無所藉以入告我後已乎﹖誠訪求故實﹐未有宮莊之時﹐其取足者何在﹐而仿古捐山澤﹑公園囿之意﹐變價還官﹐俾悉入民間差遣。上以實府庫﹐而下以蘇民窮﹐大聖人之所作爲﹐顧不偉耶﹗無已﹐則請計其歲入﹐進之司農﹐無其莊而有其入﹐不必損上而委曲以益下﹐是其次也。無已﹐則又請存其進宮者﹐惟悉罷賜予之地﹐售之民間﹐查照近題﹐卽以變價賜之自置﹐上不驟奪﹐而下可漸舒﹐往者已追﹐而來者可拒﹐是又其次也。無已﹐則又請以地屬有司﹐令一例養馬徵糧﹐共分勞逸﹐而以應進銀數派之條鞭﹐如期徵解﹐不必諱除宮莊之名﹐變置賜予之額﹐而民間雜差庶歲少寬一分﹐上不苦於從﹐而下不駭於聽﹐此果何難於弦轍﹐而忍不爲一劑量乎﹖《易》曰「窮則變﹐變則通﹐通則久。」有如王畿首邑﹐窮而不變﹐吾皇之所有於宮莊者曾幾何﹐而徒令豪姦貴介潛蝕輦轂之民如此也﹗

○馬政

國朝馬政﹐行之宛平者﹐洪武年間無可考。永樂十年﹐令北直隸土民領養孳生馬匹﹐宛平養馬自此始。十五年﹐定南北養馬例﹐江北五丁養一馬﹐江南十丁養一馬﹐二歲納一駒。宣徳間﹐令北直隸三丁養騍馬一匹﹐二丁養兒馬一匹﹐十年審編一次。弘治間﹐令北直隸地畝以一半應差﹐曰徵糧地﹔一半養馬﹐曰免糧地。兒馬免五十畝﹐騍馬免一頃。分地養馬自此始。正徳間﹐令宛﹑大二縣﹐每馬編地一百五十畝﹐宛平養馬地一千四百二十一頃四十三畝﹐養馬九百一十六匹。隆慶元年﹐太常寺少卿武金題奉兵部覆準外州縣照地徵銀買馬赴依﹐散寄近京州縣餵養﹐種馬變買起俵數少﹐宛平減去馬九十九匹。又﹐勘明荒地一百九十四頃零﹐減馬三百九十六匹﹐實編養馬戶四百四十一匹。查將續報地土均算平分﹐一半編馬﹐每匹地三頃二十一畝零﹐每畝銀柒分叄釐叄毫﹐餘地一半照舊派編糧差。萬曆九年﹐丈過養馬地並徵糧地共二千八百八十三頃二十四畝零﹐一例徵糧編馬。十四年審編﹐每馬編地六頃五十三畝七分九釐六毫﹐共編銀貳拾伍兩﹐每畝每年料艸銀叄分捌釐陸毫。十八年審編﹐查照見在額地二千八百六十六頃一十六畝五分﹐每馬編地六頃四十九畝九分零﹐共編銀貳拾伍兩捌分玖釐﹐每畝每年定銀叄分捌釐陸毫貳忽玖微柒纖伍沙﹐每日定銀壹毫柒忽貳微叄纖伍塵﹐給帖付馬頭收執。

萬曆十八年審編馬頭四百四十一名﹕徳勝關一十五名﹕劉景春﹑李章﹑馬一科﹑陳大﹑蔡原﹑鄧欒﹑陳繼先﹑陳漢﹑李寬﹑郭榮﹑李保﹑張漢﹑南臣﹑薛秦﹑胡大臣。平則關四名﹕張臣﹑髙其﹑馬祥﹑崔祿。順城關一名﹕趙堂。白紙一圖一十三名﹕李卞﹑田安﹑張彥﹑文敏﹑海宗﹑朱保﹑劉經﹑李祿﹑陳銳﹑張浚﹑玄還﹑張浚﹑楊洪。白紙五圖九名﹕惠觀﹑丘洪馬﹑月西堂﹑鄭治安﹑張時﹑來淸見﹑鐘圓﹑林安。香山六圖十名﹕張萬初﹑張義﹑張平﹑張儒﹑張良﹑滕欒﹑徐維﹑海惠壇﹑王銳﹑龔英。香山十圖六名﹕趙欽﹑淨敏﹑馮通﹑房名﹑滕欒﹑髙允敬。香山十一圖十三名﹕杜茂眞﹑景李佑﹑宗永﹑許祿﹑王仲學﹑馬進忠﹑劉實﹑胡資﹑廣學﹑申傑﹐傅忠﹑李黨﹑道山。香山十二圖七名﹕杜三﹑王銳﹑眞實﹑李承恩﹑張儒﹑鮑承恩﹑眞實。玉河四圖九名﹕劉廷章﹑鄧俊﹑滕欽﹑劉甫玉﹑髙逵﹑鐘大用﹑王孝﹑郝瑾﹑王寧。玉河八圖七名﹕丁朝用﹑傅月﹑李運﹑李臣﹑梁桓﹑郝璽﹑王表。玉河九圖六名﹕李奇﹑黃安﹑王伴哥﹑蔡錦﹑郝黨﹑龐大銀。玉河十圖十二名﹕鄧富﹑鄧自升﹑王宗﹑曹琖﹑李儒﹑李尙賓﹑衛甫﹑安代山﹑鄧絹﹑姚自然﹑孟云﹑劉大朝。玉河十二圖十一名﹕李舉﹑曹隨﹑曹廷受﹑孫齡﹑張世銀﹑郝勛﹑梁松﹑劉萬有﹑賈虎﹑韓大官﹑李桂枝。玉河十八圖十三名﹕法俊﹑鄭祿﹑賀子科﹑如鎭﹑曹住﹑李敖﹑張守銀﹑張祿﹑蘇義﹑計伏海﹑章淸﹑嶽訓﹑賀其位。玉河二十圖九名﹕張海﹑佛直﹑王恕﹑金倉﹑王忠﹑許月﹑劉繼先﹑張文現﹑梁彥芳。京西鄕二圖十名﹕張惠﹑樊■﹝王巳﹞﹑王安﹑馬大銀﹑張秀﹑王大金﹑髙寅﹑髙大玉﹑髙世英﹑季銳。京西四圖十九名﹕趙大嘴﹑圓佐﹑孫琖﹑張朋﹑陳六十﹑王添佑﹑梁瓚﹑梁仲英﹑明忠﹑王友﹑安大金﹑張尙賢﹑梁慶﹑李承宗﹑吳奉﹑彭大學﹑彭大忠﹑王相﹑王大臣。京西八圖十名﹕孫貴﹑韓名﹑王康﹑郝永勝﹑劉勛﹑王安﹑李章﹑韓寧﹑劉實。京西屯三圖十一名﹕李安﹑李成﹑韓炳﹑蘇銳﹑李春﹑馬朝勛﹑徐受﹑王堂﹑程佐﹑李棟﹑劉萬倉。永安一圖十三名﹕蕭月﹑馬順﹑田佐﹑趙受﹑張宗義﹑彭自來﹑史文才﹑馬壯﹑劉仲金﹑王淮﹑鄭剛﹑史夫兒﹑張自成。永安二圖十四名﹕周英﹑馬虎﹑張月﹑張自美﹑張住﹑周景芳﹑張海﹑陳堂﹑崔保﹑韓仲舉﹑張拱﹑劉伴哥﹑王狗皮﹑郭龍。永安四圖十九名﹕劉堂﹑王建常﹑李春﹑宋琖﹑張相﹑吳景隆﹑楊漢﹑李小云﹑陳茂﹑趙堂﹑張世隆﹑吳定﹑仇仲倉﹑吳小斤﹑趙大敖﹑趙自然﹑劉仲倉﹑仇敖﹑肖萬良。永安五圖二十五名﹕翟其﹑李仲義﹑宋潑皮﹑趙顯﹑王祿﹑楊萬良﹑張鎭﹑孫瓚﹑霍志﹑安榮欒﹑霍志髙﹑康景芳﹑劉萬良﹑史見年﹑韓廷友﹑馬小月﹑王小孫﹑寇保﹑安文﹑李世豪﹑史書﹑張臣﹑張自彊﹑左小五兒﹑張萬金。永安五圖九名﹕劉廷柱﹑王環﹑李萬良﹑王和尙﹑馬小保﹑趙虎﹑張學﹑趙萬良﹑劉堂。孝義鄕一圖十四名﹕李相﹑周萬敖﹑李鐸﹑牛道士﹑安錦﹑趙大儒﹑趙彥和﹑賈朋﹑李學﹑崔天祿﹑徐世學﹑劉相﹑鄭世祿﹑包添甫。孝義鄕二圖十四名﹕劉奇﹑孔宗禮﹑孔淩雲﹑孔宗義﹑孔如﹑孔騰雲﹑沈偉﹑李進朝﹑李進昌﹑張思敬﹑吳相﹑楊文學﹑崔大山﹑寧秀。孝義鄕四圖十三名﹕馬甫名﹑周大金﹑李應春﹑靳大金﹑田大付﹑楊馬哥﹑李景乾﹑張成﹑張九兒﹑陶松﹑劉逢曉﹑馬文美﹑馬文雨。孝義屯一圖十名﹕榮大官﹑邢甫名﹑張文保﹑張思恩﹑郭進禮﹑郭進紀﹑陳大金﹑楊住﹑張應奎﹑髙應登。孝義屯三圖十三名﹕張萬髙﹑李自來﹑李良﹑李萬敖﹑孫天正﹑何天福﹑張甫倉﹑邢倉﹑康應舉﹑李萬春﹑李承云﹑李萬良﹑李百秋。福寧屯五名﹕王敖﹑張如春﹑張炳﹑張仲科﹑王欽相。富安屯二名﹕李承恩﹑張囤兒。樂安屯六名﹕馮大昌﹑韓雨﹑郭仲舉﹑張小四﹑張廷臣﹑程剛。永寧屯五名﹕張仲朝﹑樊友﹑秦祿﹑崔廷祿﹑王彥齡。安樂屯一名﹕董萬川。丰寧屯五名﹕楊大顯﹑楊禮﹑王世銀﹑劉大聰﹑梁狗兒。淸水社一圖六名﹕張五漢﹑牛仲官﹑李奉﹑趙琖﹑劉倉﹑李世全。淸水社七圖四名﹕王山﹑馮世雄﹑王尙文﹑楊自云。淸水社十圖三名﹕周世友﹑韓虎﹑馬萬秋。桑峪社三圖八名﹕宋自文﹑劉春﹑楊得禮﹑譚彥名﹑賈宗雨﹑宋景祿﹑張敖﹑杜西。桑峪社五圖九名﹕米大﹑髙史銀﹑譚進榮﹑楊倫﹑齊天福﹑米繼先﹑於自其﹑祖相﹑祖三哥。桑峪社六圖八名﹕張得之﹑李見﹑李三倉﹑王登選﹑董世才﹑艾月﹑王世金﹑於進云。靑白口一圖八名﹕劉奉﹑嶽見﹑王宗仁﹑栗東陽﹑李東安﹑李文勛﹑傅守宗﹑王佑。靑白口二圖十六名﹕韓仲朝﹑韓仲香﹑王奉﹑魏仲春﹑韓棟﹑孫景華﹑穀子貴﹑穀子云﹑穀子霆﹑穀子沛﹑谷尙文﹑尙子雨﹑穀子章﹑谷天祿﹑韓貴﹑李進。靑白口六圖五名﹕安榮﹑王大才﹑傅天香﹑韓景存﹑陳能。王平口一圖五名﹕李棟﹑馬進釗﹑劉可第﹑王聚香﹑劉大才。王平口二圖六名﹕呂甫官﹑安守勛﹑安自髙﹑楊自友﹑安屬﹑眞景。鷹翅社二名﹕楊滿惠﹑彭計住。

如遇外州縣解到官馬﹐挨次領養﹐馬頭照帖計日收討銀數﹐不許輪派貼戶餵養。如馬兌出﹐截日住止。凡編審以地多者爲正﹐凡領馬候寺文﹐挨次坐名取領﹐無定數﹐無定期﹐惟兌出者﹐卽爲空戶。萬曆十七年﹐空戶郭進禮等一百三十四名。萬曆十八年﹐空戶齊天福等一百四十六名。萬曆十九年﹐空戶郭蔡五等一百一十六名。凡俵馬發到﹐正官照依來文驗膘幾分﹐塡給小票與之。凡點驗﹐管馬縣丞不時點﹔縣正官月點﹔本府管馬通判季點﹔太僕寺提督東路少卿歲一巡歷總點。凡馬老﹐申詳﹐允日估價變賣﹐計領馬年月久近爲差﹐銀兩貯庫聽解。萬曆十九年冬﹐本縣變賣馬價共一百七十兩零七錢。驗馬有罰﹐或病﹐或瘦﹐俱責限調養﹐或腿瘸﹐或倒死﹐或失盜﹐或割鬃尾﹐俱問罪﹐申詳買補。較馬以尺﹐凡三等﹐四尺以上者爲上等﹐三尺九寸者爲中等﹐三尺八寸者爲下等﹐三尺七寸以下不準。隆慶元年﹐兵部爲條陳馬政利病以裨軍政重計事﹕該太僕寺少卿髙應芳等題﹐本部覆擬準行﹐本寺較勘鑄造鐵尺﹐發行府縣﹐凡驗馬尺寸﹐以此爲準。別馬以色﹐曰銀騔﹑靑沙﹑紅沙﹑栗色﹑糖銀騔﹑海驑﹑棗驑﹑玉頂﹑鼻尖﹑五明﹑豹肚﹑四明﹑玉臉鼻﹑白沙﹑桃沙﹑虎喇﹑土黃﹑騔艸黃﹑雪架葡萄﹑艾葉靑﹑兔■﹝早﹞﹑麝香靑﹑爛毛靑﹑赤兔胭脂馬﹑的盧馬﹐計二十五種。宣徳天廏之馬以色別而名之﹐其種三百六十﹐今俱無考。馬政因革不常﹐姑據見行﹐撮其大凡如此。其他酒醋局拽磨驢﹑供用庫拽磨牛驢﹑禦馬監不時傳買馬驢﹐諸不關養馬戶者﹐其原委俱不詳云。

國朝所重在馬政﹐而近年以來﹐北虜有警﹐需馬尢亟。中間沿革之實﹐詳本寺志﹔調停之法﹐具諸公卿奏疏﹔方策井然﹐皆非有司所得言也。若就宛平三年之內﹐耳目之所睹記﹐父老之所講求﹐簿領之所承事﹐則有可述者。大都寄養馬政﹐民之便者四﹐官之便者三﹐而利害亦略相當。究竟有治人﹑無治法也。官之便者﹐謂馬寄民間﹐歲俵歲兌﹐可無養馬之費也﹔謂近在王畿﹐朝呼夕至﹐可無徵發之煩也﹔謂牧地任民開墾﹐民有丰殖之入﹐而官亦有租粒之收也。若民﹐則先年種馬﹐歲責孳生﹐前駒未俵﹐後駒又報﹐賠償賣芻牧﹐動至破家﹐而今皆無之﹐非兌之營軍﹐則老而變賣耳﹐其便一。宛平編馬四百一十一匹﹐而歲所領養馬﹐間不及三百﹐先後次及﹐非經二三年﹐不得輪領﹐所空閒年分﹐蓋幾與養馬時相半也﹐其便二。輦下之民﹐難就羈靮﹐而每馬一匹﹐惟編地六頃四十九畝零﹐無能影射爲姦﹐由票又系民間自收﹐隨所有芻豆﹐輒得因時取給。不必徵銀﹐其便三。馬與民相習相依﹐逐水艸而居﹐西山﹑渾河﹐遠近寒暑﹐率得便宜從事﹐較之先年集馬牧地﹐裹糧赴會者﹐勞費大相逕庭﹐其便四。凡是皆宛民之所安﹐而無容別議者也。顧富足大家﹐多不樂養馬﹐勢必轉丸及之貧戶﹐而無賴者乃更樂以其身爲頭役﹐曁收艸料之利﹐或已未編而身請爲役﹐或人已編而互告退領﹐官一不察﹐而願養馬者與不願養馬者﹐猶之獘藪﹐是編頭之害也。宛平地畝﹐與各衙門什伍犬牙﹐民貧﹐駕言餘地﹐售之貴介﹐裏排不敢問﹐則爲逃絕﹐而冊載虛數﹐實犁然如舊﹐其卑近河﹑髙近山﹑原顯不齊等﹐又類瘠薄﹐不可以耕﹐一或入之由票﹐頭役何賴焉﹖是編地之累也。貧民一充頭役﹐遇所緩急﹐每指由票內編銀稱貸子錢﹐以醫眼瘡﹐候期至﹐收以益之﹐倘不及瓜﹐則向各戶預徵。而姦富者反得乘其亟﹐以坐徼利算﹐未領官馬﹐而先已領養馬之直﹐艸料不以養馬﹐而徒以養人。及至俵馬發到﹐給領之日﹐惟賤買酒糟啖馬﹐而馬饑矣。酒糟性熱而味辛﹐性熱則馬生瘡﹐味辛則不作膘而損力﹐而馬戶間且雇以與人﹐日覓錢數十文爲生。馬以無主﹐而水艸不時﹐客以費直﹐而終日馳驟﹐甚者持往西山馱煤艸入城鬻售﹐而馬病矣。馬內病不能啖糟﹐其勢必羸瘦﹐而彼養馬者反指以爲騙局﹐或徙系之借貸之家﹐而以質馬告﹔或潛棄之仇讎之門﹐而以盜馬告﹔或割取鬃尾﹐而以奪馬告﹔展轉多歧﹐莫可方物。及馬已死﹐則又諉之曰病﹐而攤派買馬價於由票地畝之家﹐駕言賠償﹐乞憐於官﹐寬其償限﹐徐售馬市中賤直者﹐善其息養﹐取足美觀﹐用以塞責。其實彼所收各戶者﹐多至數十金﹐而所費不過買馬數金﹐罪贖稍有力耳。是皆養馬之獘也。查據點冊﹐民戶所養馬﹐大半疲弱﹐不堪兌軍﹐卽擇可兌者﹐亦駑鈍不前﹐何從馳射﹖委官博優卹之名﹐限以調養而遷延之久﹐曁合條例﹐竟得以老變賣。國家有養馬之戶﹐而不收俵馬之用﹐其原蓋正坐此。矧寄養馬﹐不責孳生﹐則俵馬悉求之他地﹐冀北空羣﹐價必漸踴。令甲謂何﹖而今祖宗之意蕩然於今日乎﹗說者曰﹕管馬官不責馬戶以駒﹐而惟事點驗﹐非便也﹔莫若於點驗之中﹐默寓激勸之意。凡點時﹐姑不急馬肥瘠尺寸﹐而先驗其駒之有無﹐有則給之假票﹐以息其駒﹐非駒有他故﹐不得輒議點﹐而亦不遽以駒故爲罪。駒一有成﹐則捐其半與養馬戶﹐以補數年養駒之費﹐是有駒卽可寧家﹐駒成兼可獲利﹐此之謂以利爲賞﹐而謂馬猶有不孳生者否也﹖馬死不責養馬正戶獨償﹐而且許贖罪未盡也。莫若重其死馬之令﹐而潛消其不愛馬之念。凡領馬﹐非若干年以上﹐不得輒以老告﹐混入變賣之例﹐一或失盜﹐或跌損﹐或眼病﹐或瘦以斃﹐則照日住其徵貼之數﹐聽正戶能自買馬驗印﹐始與截領﹐不許指買馬價需貼錙銖﹐卽情有可原﹐亦必計受馬年月遠近爲差。彼下無可覬之利﹐而上又有不赦之罪﹐此之謂以害爲罰﹐而謂馬猶有不膘息者否也﹖或者又曰﹕國家歲徵地畝銀﹐凡幾百千﹐買馬起俵﹐而一經寄養﹐輒不中兌軍﹐其養馬戶法𨿽寬﹐有空戶而正戶收銀如故﹐小民不沾實惠﹐徒令河南﹑山東﹑畿南之民坐困徵輸﹐而畿內之民又疲於芻牧﹐是使內外兩病﹐而買馬與養馬兩無實用也。誠令此養馬戶悉編之良有力者﹐分爲十班﹐半見養馬﹐半爲空戶。馬約五年堪兌﹐十年漸老。每年抽在前馬一班兌軍﹐退其人爲空戶﹔取其後馬戶一班買馬﹐升爲養馬戶﹔以一年由票所得銀貳拾伍兩買馬﹐而以四年所編由票銀壹百兩空閒﹐人自買馬﹐則責無所諉﹐空閒日久﹐則富有餘力。民馬之兌軍者﹐五年輸次﹐而軍馬之應賣者﹐或不止五年﹐行之日久﹐收多除少﹐馬數日充﹐而各州縣俵馬之銀盡徵本色﹐歲增不知幾百千﹐如此而餉不出積﹐馬不云錦也﹐有是理乎﹗此其說在故老﹐而其利病不獨在宛平。姑漫記之﹐以俟君子除其病而興其利﹐存乎人耳。故曰﹕其人存﹐則其政舉。

○奶口

東安門外稍北﹐有禮儀房﹐乃選養奶口以候內庭宣召之所。一曰奶子府﹐隸錦衣衛﹐有提督司禮監太監﹐有掌房﹐有貼房﹐俱錦衣衛指揮。制﹕每季精選奶口四十名養之內﹐曰坐季奶口﹐別選八十名籍於官﹐曰點卯奶口﹐候守季者子母或有他故﹐卽以補之而取盈焉。季終則更之。先期﹐兩縣及各衙門博求軍民家有夫女口﹐年十五以上﹐二十以下﹐夫男俱全﹐形容端正﹐第三胎生男女僅三月者雜選之。除五兵馬司及各衛所外﹐兩縣各額該選送二十名﹐每季於佐領中輪委一員﹐集各裏良家婦﹐如前行令﹐穩婆驗無隱疾﹐呈之正官﹐當堂覆選相同﹐具結起送﹐候司禮監請旨特差內秉筆者一人出﹐合各衙門所送奶口會選乃定。每口日給米八合﹑肉四兩﹐光祿寺支領﹔每年更番什物﹐每季煤炭雜器﹐兩縣召商辦送﹐約費鋪行銀四百餘金。每季兩縣各煤壹萬肆千肆百斤﹐銀拾柒兩貳錢捌分﹔木炭一千八百斤﹐銀柒兩貳錢﹔煤土七小車﹐銀貳錢壹分﹔連三紙七十五張﹐銀陸錢﹔本紙一百五十張﹐銀陸錢﹔連七紙五百張﹐銀叄錢伍分﹔宛紅紙肆拾伍張﹐銀壹兩叄錢伍分﹔銀朱四兩﹐銀壹錢陸分﹔筆十五枝﹐銀壹錢伍分﹔墨二笏﹐銀陸分﹔蠟燭一百五十對﹐銀叄兩﹔蘆席六十領﹐銀貳兩肆錢﹔磁碗六十个﹐銀壹兩貳錢﹔磁盤三十个﹐銀陸錢﹔砂鍋三十个﹐銀壹錢伍分﹔砂■﹝石兆﹞三十个﹐銀玖分﹔瓢十个﹐銀貳錢﹔掃帚七把﹐銀壹錢伍釐﹔竹箸七把﹐銀貳錢壹分﹔苕帚三十把﹐銀壹錢伍分﹔荊筐二个﹐銀陸分﹐鐵火箸十雙﹐銀壹錢﹔茶葉四十五斤﹐銀四兩伍錢﹔簸箕七个﹐銀貳錢壹分﹔腳價銀捌兩。以上每季每縣各銀肆拾捌兩玖錢叄分伍釐。春季兩縣各外加鐵鍋五口﹐銀壹兩貳錢伍分﹔布簾五扇﹐銀壹兩陸錢伍分﹔鐵杓三把﹐銀陸分﹔鐵鍁二把﹐銀捌分﹔鐵灸硯二个﹐銀壹錢陸分﹔木棹五張﹐銀貳兩伍錢﹔木凳五條﹐銀壹兩﹔木杠五根﹐銀陸分伍釐﹔切刀二把﹐銀壹錢﹔鐵鑪釘二十五根﹐銀壹錢貳分伍釐﹔木盆三个﹐銀玖錢﹔擡桶三个﹐銀柒錢伍分﹔弔桶二个﹐銀捌分﹔淨桶二个﹐銀貳錢﹔硯瓦二个﹐銀壹錢陸分﹔鐵絲燈籠五个﹐銀肆錢﹔木燈臺五个﹐銀伍分﹔竹簾五扇﹐銀壹兩陸錢伍分﹔豆靑茶鐘七十五个﹐銀柒錢伍分﹔鐵通條五根﹐銀壹錢伍分﹔腳價銀貳兩﹐兩縣各加銀壹拾肆兩捌分。以上各項﹐俱定於鋪行銀內支辦﹐每年兩縣共約費銀肆百壹拾玖兩伍錢捌分有零。

每遇內庭不時宣取﹐則就中選一人﹐易髙髻新衣如宮妝以進﹐卽不當﹐至十餘易不止。然近年以來﹐夙戒奶口﹐類不稱旨﹐臨事多別選。其以奶口貴者﹐率不在坐季中。卽選中婦﹐已爲文具。而兩縣所送鄕村民婦﹐且求入坐季不可得﹐徒令奔走道塗。以此兩縣官吏﹐惴惴懼得罪﹐嚴求之裏老﹐裏老厚值求城市婦以應故事﹐於是有雇值之費﹐計內外爲差﹝坐李者三兩﹐點卯者九錢﹐俱出里長﹞﹐有打點之費﹐不肖者或且染指﹝宛平五十里﹐近城二十里雇奶口﹐餘三十里供雜費﹞﹐有上納之費﹐至下及役夫﹐得執數求之﹐而奶口遂爲一居貨矣。執事者以事關內庭﹐不敢犯齒馬之嫌﹐而所費無幾﹐又若不敢爲天下儉﹐儲養者因循沿習﹐取足塞責。顧費之上則爲不實﹐費之下則爲無名﹐殆不可不講也。

夫五城各衛所衙門所送選奶口多矣﹐而功令猶俾兩縣備送二十名者﹐政謂裏閭良婦﹐不在城內外選中﹐懼有遺材百博求之﹐凡以重儲養耳。誠使選之而有可送也﹐送之而間可中也﹐所直不在尺寸﹐他何足較﹖乃宛平所轄﹐西出郭不數十里﹐悉缶盆田家﹐無論縞衣綦巾﹐不足爭妍如雲﹐卽深自修澤﹐只增顰走﹐就之選則星棋難周﹐進之選則資次爲苦﹐畢竟無一備送者﹐是選之徒舉故事﹐如弗選也。官選之民間不得﹐勢必責之裏老﹐裏老不得已﹐厚值雇近城選罷者﹐新其服飾﹐姑以取盈常數﹐應有司一時之求。及至奶府會選﹐則又異其言服如村莊﹐塗蔽耳目﹐卒無中者﹐卽往還無幾﹐而雇直饋送之費業已若干﹐是送之徒爲文具﹐如弗送也。夫村婦不如城市者之良也﹐選送村婦不如城市之便也﹐人人而知之也。與其責之裏老﹐而致其雇選相欺﹐孰與實令坊廓﹐悉選所有而送之乎﹖與其有司各衙門雜選﹐而坐今彼此影射﹐孰與並歸一二處﹐俾小民勿疲於奔命乎﹖謂宜奏請爲令﹐五城各衛所﹐悉選奶口﹐不必更求鄕村﹐兩縣專一照季備辦供給﹐就免所送名數。倘送選之數必不可損﹐則或以此二十名增之各衙門﹐毋累裏老潛雇﹐以民膏民脂而費之刻鳳畫龍﹐歲所省民間﹐不啻百金﹐而所增各衙門實不過一二名﹐是又明旨優卹畿民意也。

○三婆

故事﹐民間婦無得入禁中者﹐卽諸宮女已承恩賜名稱﹐其母非得旨亦不入﹐惟三婆則時有之。一曰奶婆﹐卽兩縣及各衙門選送禮儀房坐季奶口﹐若內庭將有誕喜﹐則預召數人候之內直房﹐產男用乳女者﹐產女用乳男者﹐初亦雜試﹐候月餘乃畱一人。一曰醫婆﹐取精通方脈者﹐候內有旨﹐則各衙門選取﹐以送司禮監會選中籍名待詔。入選者﹐婦女多榮之。余初至宛平﹐曾選一女﹐年僅十五六﹐而考其醫業﹐則應對有條﹐卽大方脈家不過焉。蓋素習以待用者﹐習俗然也。一曰穩婆﹐卽民間收生婆中﹐預選籍名在官者﹐惟內所用之。如選女﹐則用以辧別妍媸﹐可否如選﹐奶口則用以等第乳汁厚薄﹐隱疾有無。如內庭有喜﹐則先期預集老於事者直宿﹐日夕候之﹐事定乃罷。諸婆中有一經傳宣者﹐則出入髙髻彩衣如宮妝﹐以自別於儔伍。民間亦以此信而用之。醫婆﹑穩婆﹐事竣皆得出﹐惟奶口一幸畱﹐則終其身事所乳﹐得沾恩澤﹐無復出理﹐其食報蓋特隆云。

聞之古﹐漢建元時﹐乳母某不法﹐賓之理﹐藉東方朔以微言中之乃解。末年﹐諸婦挾禳術遊禁中﹐至起巫蠱獄﹐幾危社稷。宋孝宗朝﹐某民婦以醫業幸事兩宮﹐爲構大釁﹐而彼且怙寵至受賄百萬﹐此其始因。總之﹐三婆之類﹐蠢然匹婦﹐非若艷巧之可傾人城國者﹐而漢武﹑宋孝﹐又號稱英辟﹐獨柰之何而坐受壅蔽﹐不至大破壞不之覺發乎﹖以是知亂政不必男戎﹐移人不必尢物﹐明或煬於近習﹐而權或溺於嬖佞﹐其所由來者漸也。惟皇朝治先齊家﹐制度特密﹐內庭六尙﹐一如外庭官制﹐諸色人曾不得輕出入禁中﹐卽有召用﹐非特旨不可﹐而事畢應出與否﹐又約束森列﹐略不假借﹐凡一切朝政威福予奪﹐悉無所與。以故二百餘年絕無有若而人幹法紀者。家法之嚴﹐眞足以超軼千古而法程萬世矣﹗矧諸婦有勞於國﹐生則時賚之﹐沒則厚葬之﹐榮以殊號﹐守以墳戶﹐報徳報功﹐極隆且備﹐不必爲堤防之舉﹐而諸婦自兢兢享富貴終其身﹐令諸婦有知﹐其可願孰與漢﹑宋兩朝故事哉﹗

○土工

宛平縣力役中有靜樂堂土工三十一名﹐安樂堂土工二十九名﹐每名工食銀一兩二錢﹐額於均徭人丁中編給由票﹐聽頭戶自應。蓋專掌內庭物故宮女殯送之役者﹐名曰土工﹐疑於土掩﹐而實不然。靜樂堂在都城西﹐阜城門外五里許﹐磚甃二井﹐屋以塔﹐南通方尺門﹐謹閉之﹐井前結石爲洞﹐四方通風﹐卽火所也。安樂堂在北安門內﹐有屋數楹。令甲﹐宮人有故﹐非有名稱者﹐不賜墓﹐則出之禁城後順貞門旁右門﹐承以斂具﹐舁出玄武門﹐經北上門﹑北中門﹐達安樂堂﹐授其守者﹐召本堂土工移北安門外停屍房﹝在北安門外墻下﹞﹐易以朱棺﹐禮送之靜樂堂火葬塔井中﹐莫敢有他者。凡宮人故﹐必請旨。凡出﹐必以銅符﹐合符乃遣。凡堂房皆掌之中貴人﹐凡授受皆以籍。其宮人出﹐父兄或在者﹐從棺所送之堂外而止﹐不禁也﹐而亦不得入。嘉靖末﹐有貴嬪某﹐捐貲易民地數畝﹐圍之堂內﹐其後焚燼不願井者﹐悉內地中﹐今亦隆然髙起。彼蓋行佛氏語﹐謂得淺土﹐可速輪回﹐然實非初制云。

按﹕漢制﹐采女得充掖庭﹐與中涓以給使令﹐皆被恩無常賜。而燕趙之收藏﹐齊楚之冶麗﹐曼立望幸﹐比於小星之衾稠﹐此猶周制嬪禦屬也。至拱事椒蘭﹐籍名粉黛﹐不可勝紀矣。然生則尙饗大官﹐歿不聞有爲之制者﹐豈澤枯之仁獨遺若輩邪﹖我朝監古定制﹐委曲周悉﹐非有名稱﹐不得賜墓﹐示有等也﹔非合銅符﹐不得出櫘﹐重宮禁也。夫旣禮送之出矣﹐而必付之燼掩﹐防姦欺也。以敝帷敝蓋之義﹐施掩骼埋胔之仁﹐必建塔而焚之。若曰﹐佛之徒以王宮殊色﹐因緣示寂﹐非女子乎﹖瘞雁建塔﹐乃旌彼徳﹐旃檀荼毗﹐劫灰淸淨﹐是令若輩受曠蕩之恩﹐何卹以神道設教﹐而不與民間虆梩同也﹖抑有說焉﹕買地而瘞燼﹐非制法初意矣。顧掩之亦必有道﹐而特不得比於泰厲鄕厲之末﹐夫豈眞狗馬者倫與﹖倘可義起﹐請乞推廣皇仁﹐固亦立公孫泄之餘波哉﹗

○駕相

皇城重圍內墻外曰內紅鋪﹝前九鋪象九翟﹐左﹑右﹑前共廿八鋪﹐象廿八宿﹐隸五府勛臣﹞。外墻外曰外紅鋪﹝計七十二鋪﹐象七十二候﹐隸畱守等指揮﹐銅牌爲信﹐鈴箭爲警。有太監提督﹐科道巡視﹐車駕司查點﹞。其城內外各街巷更鋪則曰白鋪﹝總小甲﹐計日錢﹐更隸五兵馬司﹞。凡有倒臥及縊溺者﹐自外紅鋪以外﹐該地方徑報五城相結﹔惟紅鋪以內﹐直達禁城﹐則題請差隨駕錦衣衛官一員﹐行據宛﹑大二縣官相驗﹐具印結﹐奏請定奪﹔其或屍在紅鋪界﹐守者至較分寸多寡﹐分內外不少貸。原祖宗意﹐蓋防內臣壅蔽﹐而以耳目寄守土官云耳。緣傳宣不時﹐或夜半亟召﹐而輦下正官﹐每多公出﹐勢不及坐以待事﹐以是兩縣輪委佐貳一員﹐月直其事﹐候內旨下﹐則當直者亟攜仵作趨命﹐卽寒暑雨夕﹐無論也。宣﹑弘前﹐猶聞有異同者﹔自正徳末﹐逆瑾用事﹐駕相始漸具文﹐事權一惟內衛是聽﹐兩縣惟攜空印結臨事塡之﹐相畢﹐奏得可﹐屍出北安門者從北城﹐出東西兩安門及兩長安門者從中城﹐各兵馬司具結領掩﹐是否虛實﹐司法率不與聞﹐非若外郡縣三覆檢﹐平之廷尉﹐亭讞疑法云。

古語有之﹐賞先遠﹐罰先近。非故難乎近也。毋亦近則指顧易到﹐恩澤易流﹐而稍一壅蔽﹐則階前萬里﹐故不欲以後賞者施之罰﹐冀法從近始﹐此明法敕罰之微權也。我祖宗時﹐駕相必令兩縣正官會同印結﹐稍涉疑似﹐必送法司﹔視外郡縣專委一人﹐尢加詳愼﹐正古先近之意。乃今輪委佐貳﹐攜空印結以聽命於廠衛﹐寧獨有司之不職哉﹗夫律重人命﹐獄貴初情﹐郡縣書獄﹐卽初招得情﹐必再三駁檢﹐詳之兩院﹐平之廷尉﹐五年猶遣司寇郎充卹刑使者﹐分道並出﹐誠重之也。而一經駕相卽署成案﹐非不許親屬奏辧﹐而竟莫有自爲之疑詰者﹐豈外檢多可疑而駕相可不疑耶﹖案查法臺駁檢成獄﹐一歲所平反幾何﹐所亭讞幾何﹐疑重疑輕﹐梏摹立異幾何﹖而所奉駕相議卽爲律﹐可卽爲令﹐曾無幾人得蒙參送雜治﹐豈外之人皆斃於人﹐而內之人多自斃耶﹖令甲﹕佐貳官不得檢驗。而駕相則兩縣繁劇﹐非分理不可﹐無論其代正官往也﹐卽印結空塡﹐直署正官姓名﹐明爲期罔而不能避﹐豈外州縣佐貳盡不足信﹐而佐貳內邑者遂可盡信耶﹖且見行事例﹐凡廠衛緝事﹐人命彊盜﹐不論大小虛實﹐率送法司﹐不敢遽以一檢一審爲是﹐而駕相一奏﹐非奉特旨下法司﹐莫敢問焉﹐豈廠衛不自信於緝事﹐而遽可盡信於檢驗耶﹖夫旣不得覆檢覆審﹐又不得專斷特聞﹐又不得隸法司平允﹐如使相之而盡得其情﹐尙不與外之治獄同科﹐萬一失於折斷﹐柰何使輦轂之下不得與四海共戴照覆之明﹖此於祖宗時立法初意﹐或不能無悖也。竊意兩縣正官會同﹐本以防壅蔽﹐而其流獘﹐至於佐貳印結乃徒以具文﹐脫有輕重低昂﹐有司卽不任其咎﹐安得姑諉之曰吾爲之求其生哉﹖如謂法令所制﹐必有深意﹐非小臣所能知﹐則先臣諸葛氏有云﹕宮中府中﹐俱爲一體﹐宜付有司﹐論其刑賞﹐以昭平明之治。又何其倦倦無已也﹗○養濟院孤老

宛平養濟院在城內河漕西坊﹝大興在府前孤老胡同﹞﹐有公府一所﹐羣房十二連。然京縣官例不得擅收孤老﹐惟攺元或國有大典禮﹐則有詔下部議行縣﹐查都城內外之老疾孤貧者﹐籍其年以請﹐無常期﹐亦無常數﹐惟上所命。卽男若婦是否兩縣貫﹐無論也。萬曆紀元﹐宛平收蕭俊等一千八十名。七年﹐大婚禮成﹐又收劉眞等五百名。十年﹐皇長子生﹐又收李聰等五百八十五名﹝大興收數如之﹞。每名口月給太倉米三斗﹐歲給甲字庫布一匹。就中各選立會頭數名﹐每會領管百餘名﹐月一集院﹐候縣丞查點。物故者﹐則除之。開具實在名數﹐關縣結報本府﹐轉文戶部﹐行文所司﹐給米布如其人數。其初制固犁然備也。歲久法玩﹐此輩每藉口仁政﹐不赴點所﹐會頭因而盤據其間﹐亡者十不開一﹐存者十不給一﹐而利遂歸一人。間有家饒衣食﹑富於士民者。委官稍繩之法﹐則羣然噪呼﹐引其老而瞽者百十人﹐穢身結衣﹐集長安道﹐候九卿過﹐則環泣而乞憐﹐故以兩縣苦點狀告。其穢旣不可近﹐而麾之又不得去﹐過者率爲所窘。有司懼得罪﹐無敢點查者。間申請本部嚴行﹐此輩則又托詞官廩不給所需﹐散村覓食﹐乞寬其點限﹐陰徐集無名者冒應之﹐其該管官吏多博長厚譽﹐不欲盡其情﹐而點查遂竟成楮災矣。余始至宛平﹐初閱職掌﹐心竊疑之﹐已問之承行吏﹐問之委僚﹐又問之孤老頭﹐則又對出一口﹐莫得其間。余乃嚴繩承行者以法﹐立索原日報名冊捲﹐得之亂籍中。據其原報年歲﹐以年爲序﹐類爲一冊﹐遂查得百歲以上者五人﹐九十五歲以上者二十七人﹐九十一歲以上者五十二人﹐八十五歲以上者百餘人﹐八十一歲以下者不可勝數。乃召其頭﹐諭之曰﹕爾孤老長生固如是哉﹗夫人生七十﹐古以爲稀﹐至百歲則又難逢矣。而爾孤老之中﹐乃其多如是﹗余聞之往事﹐稽爾數﹐則爾以見在對﹔集爾點﹐則爾以嘩哄。余玆與爾約﹕不悉擾爾﹐姑自七十以上者每一歲爲一隊﹐吾與爾共質証之﹐無已﹐則爾實首之可也。諸孤老乃稽首曰﹕奴輩食大官廩誠濫﹐有無多寡﹐惟命。余乃爲約法﹐聽計年漸除之﹐半年之間﹐遂得除百餘名﹐卽可省太倉米數百石﹑庫布百餘匹。繼此嗣而行之﹐庶乎涓埃之一助也。

按﹐養濟院徧行郡邑﹐所以廣虞周困窮無告之仁﹐何其犁然備也﹗彼猶曰不虐之已爾﹐哀此煢獨已爾﹐未嘗人衣而人食之如今制者。乃羣四方疲癃﹐待哺於輦轂之下﹐而流獘觴濫﹐至使會頭作姦﹐勢難辧詰﹐朝廷煦育之恩﹐祗恣蘧戚狼鼠之欲。故𨿽太倉﹑內庫歲有予﹐月有給﹐終不能俾吾一縷一粒悉惠乃無告之人。籍名收養﹐多至數千餘人﹐歲費當若干﹗此外﹐又有捨飯﹐而鶉衣鷇食﹐扶攜顚連﹐號呼衢路者﹐猶然在也。卽計年漸除﹐未有寡之又寡﹐以至於道無乞丐之理。蓋嘗反覆思之﹐有策焉。此顚連號呼之人﹐彊半皆三輔近地﹐聞詔來赴﹐不遠千里﹐而太倉﹑內庫所給贍收養米布﹐皆四海轉輸惟正之供。彼上供轉輸﹐費且幾何﹐乃至收養皇仁﹐名存實亡如是。竊意莫非王土﹐莫非王民﹐孤老固安能盡養之京師乎﹖夫三輔郡縣﹐皆有養濟院﹐所收養者多不過數十名﹐非不可移以居﹐而三輔郡縣正賦﹐非不可移以就食也。試使審核﹐見今應給養贍者﹐原系近地何郡縣人氏﹐官給之券﹐令其回還本處養濟院﹐照例收養﹐關支應得米布﹐就準本處正項起存錢糧內扣給除數﹐卽郡縣各增加孤老﹐不過數十名﹐而京師見在應給者必已減除過半矣。以起存錢糧內準數扣除﹐則省轉輸一二之費﹐其便一。以本處流徙之民﹐就養本處養濟院﹐生則聚居﹐風土相宜﹐死則首丘﹐無出鄕境﹐其便二。旣已回還本鄕﹐則必籍名在官﹐勢不能復來京師﹐其便三。回還者旣不能復來﹐則京師之土著者﹐與四方流寓之遠不能歸者﹐易於稽查﹐不復龐雜﹐而會頭無所爲姦﹐其便四。各州縣之民﹐知已往者究竟歸之本籍﹐而又俱各得所﹐則將來者無復妄意非常之恩﹐自不致聚徙奔投﹐呼號載道﹐日擁輦下﹐其便五。不然﹐捨此而徙設法稽查﹐按冊點驗﹐無論點查之難﹐卽曠恩呈汪濊﹐而衢路鶉鷇終未見其有濟也。

○契稅

永樂初元﹐都城設立都稅司﹑九門宣課司﹐專掌一應貨物之稅﹐驗值爲差﹐不知何時革去各門之稍僻者並入都稅司﹐正陽門﹑崇文門二宣課司﹐安定門﹑徳勝門二稅課司﹐共五處﹐俱隸戶曹掌行。凡宮府所需﹐及各衙門大小雜費﹐咸取辦之。兩縣官止稅城外田契﹐候十年大造黃冊﹐一舉事畢﹐會計其數報府﹐僅供地方公用。其外府州縣﹐事體相同。此外﹐如典買房稅﹐𨿽明載律令﹐莫掌行者。至萬曆伍年﹐都稅司大使周希林受賂重稅發覺﹐本府題奉部覆欽依﹐始將都城典買房契稅專屬兩縣管理﹐而宮府內外一應供應攺取給之。

順天府爲淸查稅契銀兩以裕財用事﹕奉戶部札付前事﹐該本部題﹐貴州司案呈﹐奉本部送﹐戶科抄出順無府尹王之垣等題﹕臣等伏睹《大明律》內一款﹕凡典買田宅不稅契者﹐笞五十﹐仍追田宅價一半入官。欽此。萬曆四年二月內﹐都稅司大使周希林私擅稅契﹐本府查非本官職掌﹐問擬應得罪名。所有應該某衙門稅契﹐向未查理。近奉戶部札付﹐爲緝訪事﹐內開﹕稅契銀兩是否都稅司收受﹐每年約計若干﹐等因﹐到府﹐奉此﹐通行各宣課司並宛﹑大二縣查核。隨據宛﹑大二縣知縣李蔭等﹐並都稅司大使江桂芳﹑安定門大使李文魁等各回報﹐並無稅契緣由﹐已經呈報本部去後。爲照稅契銀兩﹐原非無名之徵﹐凡外省州縣﹐俱有此稅契﹐且律開不稅契者旣有半價入官之罰﹐則凡民間置產爲子孫謀﹐而貽以白契﹐其心必有所不安﹐且恐有生姦以爭之者﹐是稅契又民之所欲也。旣爲法之所當稅﹐又爲民之所欲稅﹐乃不著落一定衙門稅之﹐顧使大使若周希林者﹐得借其名以私其所入﹐殊非事體。伏乞敕下戶部﹐酌議稅法﹐行令宛﹑大二縣掌印官徵收貯庫﹐仍置立循環﹐赴府倒換﹐照依行事例﹐造冊查盤﹐錢糧缺乏﹐不無萬一之助矣。等因。奉聖旨﹕戶部知道。欽此。欽遵。抄出到部﹐送司。爲照民間典買田宅﹐原有稅契徵銀舊例﹐本非無名之徵﹐律開不稅者﹐必有半價入官之罰﹐且州縣皆有此行﹐況輦轂之下﹐乃無歸一衙門﹐致大使周希林有私稅之姦﹐旣經酌議具題前來﹐相應依擬題請﹐恭候命下﹐札行順天府﹐轉行二縣掌印官﹐出示曉諭﹐凡遇典買田宅﹐將原立文契赴縣稅過﹐查照契內價銀數目﹐每銀壹兩﹐照律徵稅三分貯庫﹐仍置立循環文簿﹐赴府倒換﹐照依鋪行舊例﹐一體造冊查盤﹐如有侵冒﹐務要盡法追究重治。再照稅契之獘﹐爲官吏之﹐所幹沒者﹐十常七八﹐若不立法稽考﹐則𨿽有造冊查盤﹐其獘終難淸刷﹐合無行令該府制造長單﹐用印鈐蓋﹐兩縣挨年月日﹐收一契卽塡一單﹐如無收之日﹐卽塡無收﹐而又通嚴行五城各坊總甲﹐五日一報該府﹐各買賣業主姓名及價值若干﹐亦挨年月日﹐以便查考縣單﹐庶幾稍免幹沒﹐而徵之民間者﹐不致虛冒矣。伏乞聖裁。等因。萬曆五年三月十四日﹐戶部尙書殷正茂等具題。十六日奉聖旨﹕是。欽此。欽遵。抄出到部。爲此備札到府行縣﹐云云﹐云云。

節題又將免過賞賚地畝內里甲銀兩﹐攺於稅銀抵補﹐卽羊腦豬胰﹐餵貓鮮肉﹐俱必協辦。宛平自此多事矣。顧彼時稅額如律﹐法令必行﹐兩縣歲稅每至萬金﹐以是節年贏餘無算﹐有司者𨿽有應酬之煩﹐而無處置之苦。至萬曆十年﹐本府以禱雨三應﹐題準戶部﹐覆奉聖旨﹕鋪行盡屬五城徵解﹐典契與賣契四十兩以下者全免﹐四十兩以上者減律之半﹐每兩止徵一分五釐﹝減稅原委﹐府題﹑部覆﹐俱見鋪行銀下﹞。繼此﹐縣官不復與聞坊甲典買之事。房牙不赴縣打卯﹐民間巧僞日生。已買而猶諱之曰典。價多而分爲數契﹐減之使少。業已赴城更名﹐而且紿縣曰未典﹑未買。諸作姦犯科﹐僞印匿稅﹐一切莫之敢問﹐而宛平稅額遂頹焉頓減﹐歲不及前十分之二三。萬曆十一年後﹐節任知縣朱衮﹑孔祖堯經管除支盡先年積藏﹐又借別項題寄庫銀至四千餘兩。萬曆十五年﹐知縣徐啟東窘急﹐申懇本府﹐奏下部議﹐奉聖旨﹕照近年題準事例行支應﹐不敷著另行措處﹝府題﹑部覆﹐俱見鋪行下﹞。蓋自是徐知縣在任三年﹐又拖欠工部應供內府擡柴夫等銀數千兩矣。萬曆十八年七月內﹐知縣沈榜受事﹐查得交盤稅銀止五十二兩﹐而所應支解項下新舊尙有四千餘兩﹐日夜講求。

宛平縣爲查催備賑抵贖銀兩事﹕蒙鹽院憲牌前事﹐仰縣速將節年寄庫備賑銀兩若干文簿送院﹐以憑具題濟邊。如該縣將備賑銀兩一時那用﹐卽刻將別項銀兩湊足﹐毋得分毫短少﹐等因﹐蒙此。照得卑縣自萬曆十八年七月十三日到任﹐與升任徐知縣交盤庫藏冊開﹐本院備賑銀肆千壹百兩﹐而實在銀止貳千肆百陸拾兩叄錢叄分零。卑職見之﹐不勝驚駭。比細求其故。緣本縣先年積貯充溢﹐支解未窘﹐自萬曆十年以後﹐蒙本府題﹐將典契及買契四十兩以下者﹐並鋪行下三則銀兩﹐悉行蠲免﹐遂致取用不足﹐而舊派一應支解﹐猶然如故。且支解銀兩盡系內府閣部寺衙門供應﹐於是前時本縣官吏束手無策﹐萬不得已﹐甘冒那移借貸之禁﹐而姑爲苟且塞責之謀。萬曆十五年內﹐該前任徐知縣備經具申本府﹐蒙批﹐候有銀之日﹐陸續補還﹐遵奉在捲。除陸續處補外﹐今蒙前因﹐查得見在庫銀止有貳千壹百柒兩陸錢零﹐其公費借支過銀玖百叄兩玖錢零﹐合候裁奪。其起解各衙門借支過銀乙千捌拾捌兩零﹐𨿽系前任官吏及地方公事﹐卑職亦當待罪卽處。但照前項銀兩﹐借貸之源﹐已非一日﹐而經承之吏﹐亦非一人﹐以多年之積負﹐而卑職欲身任之於一旦﹐又恐庫藏匱乏﹐實無處補之路。合無懇念前官借貸﹐俱出窮促﹐俯賜寬恩﹐姑俟卑職歷任稍久﹐代爲節縮查處﹐苟得一分之餘﹐卽補一分之數﹐則庶乎公事漸完﹐而各官亦蒙恩於無窮矣。萬曆十八年十月﹐知縣沈榜申。順天府宛﹑大二縣爲鄕會漸近﹐錢糧匱竭﹐懇乞及時議處﹐以濟大典﹐以免違誤事﹕職等先任﹐叨蒙外省﹐所在凶荒﹐𨿽云空乏﹐然中間或入少而出幸無幾﹐或出多而他可措處﹐苟一節縮﹐尙能支持﹐今蒙補任京邑﹐則供應之繁﹐與庫藏之匱﹐未有如是之甚者。捲查兩縣額供﹐上自內府各監局﹐大而閣部寺院科道等衙門﹐諸凡錢糧﹐皆取給於稅契鋪行﹐汁一年之內﹐稅銀每縣額派支解銀壹千柒百陸拾捌兩伍錢零﹐行銀每縣額派支解銀伍千捌拾陸兩零﹐二縣約共支解銀壹萬叄千柒百玖兩有奇。然此姑就一年言之也。總計三年之內﹐鄕﹑會﹑殿試﹑武場等﹐二縣實共約費銀伍千陸百玖拾壹兩零。然此猶自簿正常數言之也。二縣設附輦轂﹐每有卒然之費﹐如聖駕謁陵﹐則兩縣費約千餘﹐大婚及選駙馬等項﹐則兩縣費幾四五百兩。萬曆十六年﹐又新增翰林院裱褙工食等銀﹐兩縣亦幾百兩。近日壽陽公主喪禮﹐又奉旨取用﹐兩縣費各幾百。又如變染布絹﹐兩縣奉文﹐預借明年條編銀壹百貳拾兩。其他費出意外者﹐難以悉舉。當其宮府取辦之時﹐勢急燃眉﹐稍一遲違﹐責譴交至。此兩縣所出之數之大較也。顧較其所入之數﹐則有大不同者。先年里甲不革﹐稅契不減﹐鋪行九則全徵﹐每年兩縣約入貳萬餘金﹐是以未嘗告窘。至萬曆八年內﹐蒙本府條議﹐將兩縣里甲銀兩摘攺稅契鋪行項下。至萬曆十年內﹐又蒙題﹐將鋪行下三則免徵稅契﹐買價不及四十兩及典價﹐一槪免稅﹐其買價至四十兩以上者﹐每兩止稅銀壹分伍釐。議將稅契存畱﹐並庫貯銀兩抵補通融支用。戶部覆奉欽依在捲。夫里甲革矣﹐行銀減矣﹐稅銀又從而裁焉﹐自後財源遂竭﹐兼且稅契牙行﹐隱匿不報﹐賓主影射爲姦﹐赴稅者十無一二﹐鋪行銀兩又惟五城徵解﹐緩急完欠﹐全不在縣﹐計終歲所入﹐兩縣不過柒千餘兩。至於存畱一項﹐原自不多﹐而一遇聖駕謁陵﹐並累歲凶荒﹐動免過半。兩縣惟以三項裁減之銀﹐而欲應年有增加之費﹐遂至六七年間﹐官儲一空﹐日甚一日﹐借支者無從處補﹐拖欠者無可起解。在宛平縣﹐借支過鹽院備賑銀壹千捌拾捌兩零﹐又借別項官銀叄千玖百肆拾肆兩﹐拖欠未解者尙有工部擡柴夫﹑太常寺等項﹐共叄千玖百叄拾壹兩玖錢零。在大興縣﹐借支過別項官銀壹千伍百柒拾叄兩玖錢玖分零﹐借支過屯院備荒銀陸百伍拾余兩﹐拖欠未解者尙有太常寺糠夫銀貳百捌拾叄兩伍錢。借支者見奉淸查﹐拖欠者日蒙催逼﹐此兩縣告匱之請﹐所以年年申瀆未已也。萬曆十六年﹐蒙本府題復﹐稅契鋪行﹐奉聖旨﹕京師根本之地﹐當加意優卹﹐這稅契減納﹐及鋪行下三則﹐俱照近國彥題準事例行﹐兩縣支應不敷﹐另行議處。戶部知道。欽此。又蒙戶部俯念兩縣之甚﹐無他可處﹐議將買契四十兩以下照例均稅。又奉聖旨﹕這稅契還遵前旨行。欽此。不得已﹐兩縣除將庫積銀兩並節年存畱通融支盡外﹐搜刮先年庫貯黑漆銅錢﹐申允搭支﹐少救燃眉。今年張則並庫錢盡之矣。額增之錢糧﹐毫不可省﹐而經費之財源﹐一無所措﹐此職等不得不披瀝上請﹐仰遵明旨﹐所謂另行議處計也。然議處之方﹐不過量入爲出而已。若以兩縣歲支爲不可減﹐則當於其所入而措處之。蓋官民一體﹐有無共之﹐有餘則免﹐不足則徵﹐此古今謀國之大經也。方先年兩縣積多庫盈﹐此有餘之時也﹐故前此題請裁革里甲﹐減免行稅﹐正欲以國之已足者而暫寬乎民。今兩縣庫竭用乏﹐此不足之時也﹐似此久寬之民﹐似亦宜查復舊例﹐以足經常之費。合無懇題請將稅契照依《大明律》內﹐不論典買田宅多寡﹐每兩俱稅銀三分﹐候有餘之日﹐仍照題準事例減免﹐則官民相濟﹐緩急相時。議處所入之方﹐捨此無他術矣。若以稅契﹑鋪行爲不可復﹐則當於其所出而議處之。如會試﹑殿試﹐天下之公事也﹐鄕會﹑武場﹐內八府之公事也。今鋪行﹑稅契不足如是﹐而額費猶然處辦於內﹐此非所當議處者乎﹖又如宮府有不時之需﹐或聖駕謁陵等費﹐在國家大事﹐費誠難省﹐而惟取給於兩縣之空庫。又如兵部取用車輛﹐旣有遞運所﹐又復及之兩縣﹐取數甚多﹐實用無幾。又如各衙門支解銀兩﹐據數旣當取盈﹐時詘何從處給﹖此又非所當議處者乎﹖合無懇將公事屬天下者﹐派之各省﹔屬直隸者﹐派之八府﹔屬各衙門者﹐設法酌處。總計兩縣之費﹐歲定若干﹐何處支派﹐此外不時之需﹐何項支應﹐則費出有經﹐官民無累﹐而庶事畢集矣。況京師根本重地﹐識者尙欲多方厚貯﹐以備不虞﹐而今乃匱乏至使支盡存畱﹐猶不免那借拖欠之若﹐若一遇水旱之變﹐意外之虞﹐又將何以濟之﹖此尢不可不爲長慮也。緣系云云。萬曆十八年十一月﹐知縣沈榜﹑王建中申。

廉得稅契不足﹐率由假稅及豪猾不稅所致﹐捕犯人解鎭﹑李守約等﹐僞刻順天府宛平縣印各二顆﹐契尾板印粉各二套﹐置之法﹐並捕邵盤等﹐沒入其漏稅價千金。旬日內﹐宛平得增稅銀二千七百餘兩。適有奏議異同者﹐稅契立時罷﹐不行。至十九年正月﹐吏﹑房二部題覆﹐凡買宅者﹐先赴兩縣稅完﹐執契尾赴城掛號﹐否則不準更名﹐奉聖旨﹕通行遵守。

吏部等衙門爲積獘當釐﹐愚民可憫﹐懇乞聖明赦往過﹐定新例﹐以重國本事﹕吏科抄出﹐巡視北城禦史邵以仁題﹕臣惟國以民爲本﹐民以財爲命﹐故凡聖王知人情莫不欲富﹐則厚之而不傷﹔知人情莫不欲逸﹐則安之而不擾﹐誠爲國本﹐所系至重也。方今四方民窮﹐我皇上惻然憂念﹐每宣之詔旨﹐欲爲民父母者安養之也。況京師之民﹐又根本所系乎﹗臣接管北城以來﹐適觸時事﹐不容隱默者﹐敢爲皇上陳之﹕臣於本月十五日收到順天府宛平縣知縣沈榜申文﹐內開﹕本縣原有稅契銀兩﹐節年拖欠數多﹐皆由牙行人等通同作獘﹐見獲僞造假印犯人解鎭﹑李守約﹑王紀﹑沈傑﹐解仕假雕順天府石印一顆﹐木印三顆﹐契尾印板﹑印色等項﹐並審出假契三宗﹐誆過銀三十七兩﹐欲將臣等五城房號簿自十五年起盡發該縣查究。臣一睹申文﹐見本官精明綜核﹐摘伏發姦﹐是所謂能臣也﹐若可敬也。及臣詢訪其實﹐則本官自訪拿假印之後﹐蔓延類引﹐科罰橫行﹐如水戶邵盤卽罰銀柒百叄拾兩﹐徐象罰銀叄百兩﹐以臣所知﹐二戶已過千金﹐況所不知者乎﹗邵盤﹑徐象﹐以不義致富﹐反復漏稅﹐卽罰之不足卹也﹔若中人之家﹐良善之類﹐則弗堪矣。以此言之﹐實所謂民賊也﹐甚可駭也。夫京師之民﹐原無恆產﹐止以居房爲業﹐衣食不足﹐卽致變賣﹐有數年而一更者﹐有一年而再更者﹐甚至不能一月居者﹐在五城有房號之徵﹐在府縣有稅契之課﹐良亦苦矣。愚民無知﹐每買過房屋﹐止於五城察院更名掛號﹐並不赴兩縣稅契﹐此其罪不能辭﹐然其情可憫也。況自十五年至今﹐其間更名者不知凡幾﹐可盡查之乎﹖旣查得其實﹐可盡罰之乎﹖若臣等將號簿發下﹐則彼且藉察院之名﹐益濟其貪饕之計﹐不至竭民脂﹑興大獄不已也。此在刻薄好奇者﹐莫不韙之以爲能﹐而臣則以爲非所以厚畿民﹐安國本也。王者藏富於民﹐卽房號而捐之﹐無不可者﹐忍使無知之民﹐一旦窮且困乎﹖諒非爲陛下惓惓愛民之意矣。臣愚以爲往者不必過追﹐來者可以法杜。合無容令順天府出示曉諭﹐自十五年正月以來﹐十八年十二月以往﹐凡未經報稅及假稅者﹐許其自首免罪﹐則小民必將悔其前之失﹐而樂其罪之免﹐無不盡數報官者矣。此號簿可以無查也。其十九年正月以後﹐容臣五城察院凡遇告更房號者﹐酌其產業之厚﹑價值之多者﹐狀批二縣﹐量收稅契﹔其房屋止於數間者﹐不得一槪病民﹔仍令二縣﹐各置五城房稅循環二簿﹐每月終送各城對查﹐如此則自無漏稅之人﹐自無假印之獘。此其杜之於先﹐不愈罰之於後耶﹖至於宛平知縣沈榜﹐據其發姦﹐其功實小﹔論其濫罰﹐其罪實大﹐非聖明之世所宜有也。夫臣以監察爲職﹐彼以查核爲請﹐臣非不欲也﹐爲根本之民﹐幹連之從﹐恐誅之而不勝也﹐儻過刻而致傷﹐或激之而成亂﹐則臣亦與有責矣。伏望我皇上勿以臣言爲迂﹐敕下部院﹐轉行該府﹐赦其已往之罪﹐杜將來復萌之隙。其沈榜貪臣﹐速賜罷斥﹐地方幸甚﹐愚臣幸甚。等因。隨該巡按禦史荊州士題﹕爲遵職掌直陳屬官查稅之事﹐懇乞聖明俯賜洞察﹐以昭公論事﹕臣於本月二十二日﹐接得邸報﹐見巡視北城禦史邵以仁一本﹐爲積獘當釐﹐愚民可憫等事﹐大略以稅契故﹐參劾宛平縣知縣沈榜貪污﹐乞要罷斥﹐奉聖旨﹕該部院知道。欽此。則沈榜契稅一節﹐部院查議的實﹐聖鑑自有明斷﹐似無俟於臣之再言。蓋臣叨膺上命﹐巡按順天﹐宛平乃其屬縣﹐官果不法﹐臣當首論﹐安敢隱忍不言﹐庇貪吏以殃民哉﹖但朝廷之法﹐卹良民不宥姦民﹐今榜之所發者﹐姦民也﹐非良民也﹐臣請以事之始末﹐敢據實爲我皇上陳之﹕臣於十二月十二日﹐據宛平縣申﹕爲捉獲僞造印信事﹕照得本縣一應支解錢糧﹐俱額坐稅契及鋪行之內﹐其稅契規則﹐照本府印發編號契尾﹐塡爲銀數﹑年月﹐仍用本縣印信鈐蓋﹐發買主收執﹐遵行已久。自萬曆十年以後﹐前銀年減一年﹐十無一二﹐遂致本縣節年拖欠工部等衙門錢糧銀叄千玖百餘兩﹐見蒙載入考成﹐督催欲行參究。卑縣本年七月十三日到任接管﹐密訪不足之由﹐多因牙行通同買房居民﹐交通棍徒﹐假刻府縣印信僞稅。且見查考之權﹐不屬本縣﹐肆然無忌。向欲申查﹐緣各犯蹤迹暗昧﹐人贓未獲﹐不敢驚擾。本年十二月初八日二更時分﹐捕獲犯人解鎭﹑李守約﹑王紀﹑沈傑﹑解仕等﹐當於各家搜出石雕順天府印一顆﹐木印三顆﹐契尾印板二套﹐紫粉印色一塊到官。又審出各犯印過各家房契三宗﹐僞造印信﹐花押標判俱全﹐騙過稅契銀三十七兩。爲照卑縣各項支解﹐旣題攺稅契數內﹐則稅契之銀數﹐卽卑縣正供之額數也。乃各犯僞造印信﹐公然稅用﹐以國法爲並髦﹐以官銀爲家計﹐今惟據其印信﹑印板﹐俱用二套﹐則其用之之數必多﹐觀其印文﹐俱漸覺光平﹐則其用之之日必久。合無俯批嚴令各房牙﹐通將令房起數﹐從實報縣﹐將僞稅者諒其原不知情﹐免罪攺正﹐惟於犯人名下追完稅銀﹐將漏稅者念其無知犯法﹐免伊入官﹐準首補稅﹐仍止自萬曆十五年僞造印信年分查起﹐其以前年分姑免究。等因﹐到臣。批行該縣嚴究確招報奪﹐去後。隨據該縣申稱﹕問得犯人邵盤﹐供﹕系宛平縣人﹐專一結交四外走空光棍﹐賺錢致富﹐買到娼婦數十名口﹐招誘在官假印犯人李守約﹑王紀﹑沈傑等﹐結爲死友。萬曆十七年十月內﹐用價銀柒百柒拾陸兩﹐契買不在官李內相大時雍坊房一所﹔十八年五月內﹐又用價銀六百五十三兩﹐買到不在官王大成大時雍坊房一所﹐俱未稅契。恐後查出﹐與李守約等商說﹐欲行投報間﹐守約等笑說﹕稅契事打甚麼緊﹗稅他何用﹗畱些稅錢﹐咱們買酒喫。待驗契之日﹐再作計較不遲。是盤聽允﹐就不合不行赴稅。又有在官水戶徐相﹐萬曆十五年二月內﹐用價銀一百五十五兩﹐買到不在官樊江大時雍坊房一所﹔十七年十一月內﹐用價銀五百一十兩﹐買到不在官張爵大時雍坊房一所﹐因與盤相熟﹐見盤房都未稅契﹐亦不合不行投稅。至萬曆十八年十二月內﹐本縣新任沈知縣見稅銀項下支解數多﹐投稅人少﹐因而訪知李守約等假印稅契情獘﹐隨於本月初八日夜﹐將各犯人贓拿獲﹐審出前情﹐拘盤與徐相到官﹐再三研審﹐追出盤等原日所買各家前項文契﹐當堂辯驗未稅是的。隨蒙沈知縣參看得本縣支解錢糧﹐旣蒙題攺稅契項下﹐則稅契之銀數﹐固卽額供之正數也。今邵盤﹑徐相﹐乃敢恃伊黨與﹐藐視憲章﹐以致本縣拖欠正供﹐官吏受比﹐而猶然錦衣美食﹐不能爲國家入數分之稅﹐則三尺之法﹐將安用乎﹖夫以一二水戶﹐且玩法至此﹐則其他城社者可知矣。以四契之小﹐卽匿稅銀數十兩﹐則其他大廈者可知矣。在大時雍坊密邇前門者﹐尙且如是﹐則其他五城偏僻者又可知矣。法紀蕩然﹐眞堪痛哭﹗除通同正犯情節﹐從公詳審虛實另招外﹐合將漏稅一節摘審﹐據律亟懲﹐以樹風聲。其入官銀兩﹐候追完之日報入稅契循環簿內﹐卽作稅契項下正供之數﹐俾耳目爲之一新﹐而國用爲之少濟﹐是誠地方之大快也。將邵盤﹑徐相問擬買宅不稅契者律各笞五十﹐仍追價銀一半入官﹐招詳到臣。除將邵盤﹑徐相如擬發落﹐李守約等從重究擬詳外﹐爲照僞造印信﹐律有明條﹐隱匿稅課﹐法當究治﹐輦轂之下﹐有此巨蠹﹐本官能用心稽查﹐不避嫌怨﹐遂起風聞﹐致此參劾。臣與以仁同臺臣也﹐均有監察之責﹐何心異同﹖蓋以仁之見﹐惟恐波及不辜之民﹔臣之見﹐亦恐累及無罪之吏﹔卽異也﹐亦同也。且榜之原詳見在﹐中間亦有自首免罪之說﹐曷嘗一於苛刻爲哉﹖實乃守正﹐非爲好奇﹐謂榜爲任事過急則有之﹐謂榜爲別有他腸﹐臣敢必其爲無也。若果有苟且之念﹐將恐恐然惟懼人知﹐敢明討號簿於五城哉﹖敢明申文移於臣院哉﹖況申文中﹐明言供題準之正額﹐何得爲囊橐之私計﹖以此指爲科罰﹐則律文可以不用﹔以此議其罷斥﹐不無隳任事者之心也。臣以爲過矣。其事之眞耶僞耶﹐贓之入己入官﹐耳目昭彰﹐又誰得而掩之﹖伏乞敕下部院﹐再加訪核﹐如果榜系科索的實﹐速宜罷斥﹐以爲貪污者之戒﹐倘或原未染指﹐猶當仍令照舊供職。其稅契一事﹐當如以仁之請﹐容順天府出示曉諭﹐自首者免罪﹐仍候五城批發狀詞﹐照數收納﹐置立循環﹐以聽稽查﹐庶上可以裕國家之經費﹐而下不至於病無知之小民矣。等因。俱奉聖旨﹕該部院知道。欽此。通抄到部。臣等會同都察院左都禦史臣李世達﹐看得禦史邵以仁題參宛平縣知縣沈榜﹐查核稅契﹐自訪拿假印之後﹐科罰橫行﹐乞要罷斥﹐仍乞赦愚民已往之過﹐酌定查稅新例﹔及禦史荊州士題稱﹐沈榜不避嫌怨﹐所斷銀兩原未染指﹐當仍令照舊供職﹐各一節。除酌定稅例﹐系隸戶部掌行﹐聽徑自議覆外﹐爲照沈榜憤稅額之久虧﹐幸邵盤等之發覺﹐據律擬斷﹐追半價入官﹐原非法外科罰﹔且旣經呈詳按臣批允﹐登報循環﹐又無入己之贓﹐似難擬斥。祗緣本官五城申文﹐於邵盤等追價一節﹐原未聲說明白﹐以致巡城禦史風聞論劾﹐旣該巡按禦史荊州士開具始末﹐代爲昭雪﹐相應依擬覆請﹐合候命下﹐仍令沈榜照舊供職。其查稅一事﹐候戶部議覆施行﹐緣系積獘當釐﹐愚民可憫﹐懇乞聖明赦往過﹐定新例﹐以重國本﹐遵職掌。直陳屬官查稅之事﹐懇乞聖明俯賜洞察﹐以昭公論。及俱奉欽依﹐該部院知道事理﹐臣等未敢擅便﹐謹題請旨。萬曆十九年正月十七日﹐吏部尙書臣宋閎﹑都察院左都禦史臣李世達等題。十九日奉聖旨﹕沈榜旣無科罰贓私﹐準免究。京師小民﹐當加意撫卹﹐以固根本。今後五城及兩縣﹐不許搜求苛刻﹐煩擾地方﹔有故違的﹐科道官指實參治。戶部尙書臣石星謹題﹐爲積獘當釐﹐愚民可憫﹐懇乞聖明赦往過﹐定新例﹐以重國本事﹕福建司案呈﹐奉本部送﹐戶科抄出巡視北城禦史邵以仁題稱云云﹐等因﹐奉聖旨﹕該部院知道。欽此。欽遵。抄出到部送司。案查萬曆五年三月內﹐爲淸查稅契銀兩以裕財用事﹐該順天府府尹王之垣等題﹐本部覆議﹐行府轉行各州縣﹐凡軍民人等典買田宅者﹐將原立文契赴縣稅過﹐查照契內價銀數目﹐每銀一兩﹐照例徵銀三分﹐如有冒破隱欺﹐盡法追究。等因。覆奉聖旨﹕是。欽此。本年十二月內﹐爲淸查稅契銀兩﹐酌陳時宜﹐以禁姦獘事﹐又該本官題議秤收稅銀﹐立櫃之法﹐等因。本部議令各州縣掌印官悉心查理﹐著實舉行﹐等因。覆奉聖旨﹕是。欽此。又查得萬曆十一年四月內﹐該順天府府尹張國彥題﹐該本部覆議﹐將都城內外居民買田宅者﹐二十兩以上﹐照舊例﹐每銀一兩﹐仍稅三分﹐不及二十兩者﹐免稅﹔典田宅者﹐四十兩以上﹐買價一半﹐每銀一兩﹐稅銀一分五釐﹐不及四十兩者﹐免稅﹔如原系實買捏寫暫典﹐事發全追稅銀﹐問罪﹐等因。奉聖旨﹕朕念都城小民累苦﹐這稅契旣系祖制﹐著買田宅的﹐價至四十兩以上的。俱減半納稅﹐典房的﹐俱免納稅。欽此﹐欽遵。在捲。今該前因﹐通查案呈到部﹐除稅銀額數奉有明旨﹐無容別議外﹐爲照都城稅契﹐乃兩縣歲辦支用銀兩﹐凡文武鄕會科場﹐及各戚奏討墳塋地價﹐並各衙門一應供用﹐悉取諸此﹐此項銀兩﹐輸之兩縣﹐而總之皆順天府管理﹐其循環倒換﹐出入稽查﹐亦惟該府掌行﹐舊規也。至於收納房號﹐告更名姓﹐悉系五城兵馬分管而督之各禦史﹐亦舊規也。此皆各有司存﹐無容侵越於其間者。旣經巡城禦史邵以仁題議前來﹐相應覆請﹐恭候命下。本部札行順天府﹐卽行出示曉諭﹐自十五年正月以來﹐十八年十二月以往﹐凡未經報稅及假稅者﹐限一月內各自首免罪﹐俱勿追稅﹐若有故違不首﹐被人告發者﹐依律擬罪﹐仍追節年所匿課稅。十九年正月以後﹐凡告更房號者﹐必先將原契赴二縣稅過﹐該縣卽照契內價銀﹐如四十兩以上者﹐遵照先年題奉明旨﹐每銀一兩﹐稅銀一分五釐﹐仍將應稅銀數備塡該府原發契尾﹐用印鈐蓋﹐付本主聽候巡視五城禦史投告更名﹐如無稅過契尾﹐卽系匿稅﹐五城禦史卽將原狀批縣查究﹐不得槪準告更﹔內或有以四十兩分爲二契﹐希圖免稅﹐及僞印假稅等獘﹐各禦史備行檢驗查處﹐兩縣仍將稅過銀數塡入循環二簿﹐每月終送本府查對﹐不必更送五城衙門﹐致有多事之擾。其稅契過多﹐與別項獘端﹐聽禦史查參﹐仍咨都察院轉行五城知會施行。等因。萬曆十九年三月﹐太子少保戶部尙書臣石星等具題。二十四日奉聖旨﹕是。

民間始復稍稍投稅﹐然竟不得如昔日奉法之謹云。

總計節年歲入﹐除年遠外﹐六年內冊捲俱尙可考。萬曆十四年分﹐知縣孔祖堯共收過稅銀八百一十四兩零四分三釐二毫五絲。萬曆十五年分﹐署印本府通判曹鑰收過稅銀四个月﹐共銀一百八十八兩二錢九分三釐五毫﹔知縣徐啟東收過稅銀八个月﹐共銀三百九十六兩四錢五分七毫五絲﹔本年共收銀五百八十四兩七錢四分四釐二毫五絲。萬曆十六年﹐知縣徐啟東共收過稅銀五百六十二兩一分一釐。萬曆十七年﹐知縣徐啟東共收過稅銀五百八十八兩四錢二分六釐五毫。萬曆十八年正月起﹐至七月十二日止﹐知縣徐啟東共收稅銀一百五十五兩七錢一分四釐二毫﹔七月十八日起﹐至十二月終止﹐知縣沈榜收過稅贓銀二千九百五十一兩五錢九分五釐﹔本年共收銀三千一百零七兩三錢九釐二毫。萬曆十九年分﹐知縣沈榜收過稅契銀二千一百三十兩六錢七分六釐。多寡懸絕﹐不啻數倍。其見行規格﹐縣置號簿一扇﹐並契尾每次二百張﹐申之本府用印合鈐﹐半在尾紙﹐半在號簿﹐發縣收貯﹐候有投契者﹐粘連印給﹐查照契價應稅銀數﹐卽時塡入尾紙﹐並印鈐簿內。契尾用完﹐繳簿報數﹐如前再請。另置循環簿二扇﹐申府印發﹐每季細塡收支數目﹐赴府倒換一次﹐每年類送繳查一次。每按院巡歷﹐委官再查一次。每月初八日﹑二十二日﹐總甲房牙赴法通寺﹐聽候本府淸軍廳查點﹐備將稅過房契總報一次。其出數多寡﹐視成案期會﹐候部府案令﹐授受以籍﹐支下以領﹐解上以批﹐卽纖塵不許置輕重手。細散支解數﹐別詳後郊社各項下。夫宛平稅契﹐宮府百需在焉﹐是則盈歉之數﹐政與鋪行銀相埒﹐非若外郡邑雜支可以時詘緩期﹐可以藏虛節費﹐關系地方﹐甚鉅且重。矧出納又責在有司﹐詎可避聚斂名﹐不亟爲講求也﹖彼有慨今日不足之狀﹐而追求昔日有餘之故者﹐莫不曰昔年歲入且數千﹐今則歲不數百﹔昔年歲出且余若干﹐今則借欠幾八千餘﹐此非昔之稅也﹐無論契之典賣無分﹐價之多寡﹐俱得全稅﹐每兩三分﹐而今不然也歟﹖顧以時事揆之﹐減稅之後﹐六七年間﹐幾不振矣。而一發覺僞印匿稅之姦﹐旬日之入﹐輒可抵三四年之逋﹐一有異議﹐立時罷不行矣。而一奉部覆﹐其減稅之入反過未減之半﹐此其故不昭然可鏡耶﹖夫惟聖作則﹐而善調琴瑟者﹐亦不必在攺弦柱﹐此政仍其舊﹐治齊者所以先報政也。本奉旨﹐支應不敷﹐另行措處﹐而誰則能別白事理﹐以取盈於契稅之內﹐是爲悖上。再奉旨﹐稅契還遵前旨﹐而誰則敢聲執律令﹐復誅求於稅則之外﹐徒爲擾下。所貴崇信王章﹐恪守新約﹐隨時隨事﹐張而風之﹐毋使民心久而玩焉。如前作姦犯科者﹐隳此成法﹐而因以布揚聖天子愛養畿民盛心﹐捨此恐非吾有司者所得講也。抑吾有感焉。聞之節年諸臣﹐議及稅契﹐不啻再三﹐而我皇上輒有特旨﹐一則曰京師根本之地﹐當加意優卹﹐一則曰朕念都城小民困累。宸衷所向﹐誠蒸蒸厚也。乃籍記宛平報到都城房舍﹐彊半貴有力者之家﹐否則富商大賈寄寓轉售﹐而典價一契且有至六七千金者﹐彼所謂土著小民﹐曾不得置足百一﹐沾丐買價半稅典稅全免之恩。三復睿旨優卹都城之詞﹐詎可令根本畿民若此耶﹖吾以是又知律令不問典買﹐一例全稅之意﹐祖宗貽謀燕翼﹐蓋周且遠矣﹗

○鋪行

鋪行之起﹐不知所始。蓋鋪居之民﹐各行不同﹐因以名之。國初悉城內外居民﹐因其里巷多少﹐編爲排甲﹐而以其所業所貨注之籍。遇各衙門有大典禮﹐則按籍給值役使﹐而互易之﹐其名曰行戶。或一排之中﹐一行之物﹐總以一人答應﹐歲終踐更﹐其名曰當行﹐然實未有徵銀之例。後因各行不便﹐乃議徵行銀。其法計生理丰約﹐徵銀在官。每遇有事﹐官中召商徑自買辦。本意爲行戶﹑當行賠貱不貲﹐故徵其銀﹐不復用其力﹐取其物﹐卽古免役錢﹑今徭編銀差之例。行之旣久﹐上下間隔。宮府不時之需﹐取辦倉卒而求之不至﹐且行銀不敷﹐多至誤事。當事者或以賈禍﹐不得已復稍稍諉之行戶﹐漸至不論事大小﹐俱槪及之。於是行戶始羣然告匱云。徵銀法﹐分九等﹕上上則徵銀九錢﹔上中則徵銀八錢﹔上下則徵銀七錢﹔中上則徵銀主錢﹔中中則徵銀五錢﹔中下則徵銀四錢﹔下上則徵銀三錢﹐下中則徵銀二錢﹔下下則徵銀一錢。舊制每十年本府題請差科道二員﹐開局特審﹐行委兩縣佐領﹐坐定坊所﹐會同該兵馬司正副兵馬﹐親歷各鋪﹐驗其生理﹐公定等則﹐類呈科道再審﹐請旨定奪。徵銀貯縣﹐專一預備宮府及各衙門支用。嘉﹑隆間﹐收支數無可考﹐大約鋪行全徵﹐每年約一萬餘兩。萬曆七年﹐該審編科道題請﹕商賈去來無常﹐資本消長不一﹐更定伍年淸審一次。銀則猶照舊數徵收﹐除優免酒戶銀二百九十八兩九錢外﹐每年兩縣實徵銀一萬六百四十一兩三錢一分﹐逃亡隨時補足。除大興縣外﹐本縣以坊鋪多寡遠近不一﹐乃參酌錯綜﹐定爲四鬮﹐俾佐領分任之﹐彼時徵入以時﹐頗足支解﹐未至大敝。

吏科等衙門給事中等官鄭秉厚等題﹕爲仰承徳意﹐議處鋪行未盡事宜﹐以永奠民生事﹕臣等欽奉明命﹐淸理鋪行﹐夙夜祗承﹐惟恐有負。除備造交冊﹑具本進繳外﹐但利之所在﹐或有當興﹔獘之所在﹐或有當杜﹔舊法之有礙者﹐或當爲之變通﹔近規之未備者﹐或當爲之采補。輒敢條爲六事﹐乞敕下戶部查議題覆施行。計開﹕一曰﹕節鋪行之力﹐以紓重累。臣等查得鋪行淸審﹐十年一次﹐自成祖皇帝以來﹐則已然矣。但惟排甲賣物﹐當行而已﹐未有徵銀之例。後因行戶賠貱不貲﹐苦不堪命﹐乃議九則徵銀。官司召商買辦﹐此蓋徵其銀﹐不復用其力﹐法之變而通者也。若今之買物﹐仍責鋪戶領價﹐則其賠鋪之苦﹐猶夫故也﹐徵銀又何名哉﹖臣等弔查鋪行支銷款目﹐如內府供應及五府六部各衙門年例雜費﹐鄕會科場各等用﹐至爲浩繁﹐中有不必賠補而利在者﹐則姦商包買包納﹔有賠補數倍而害在者﹐則拘鋪戶領價﹐責之買納銷批﹐此非鋪戶今日之膏盲乎﹖如蒙敕下各該衙門查議﹐有可代價自買者﹐俱照先年給事中趙格等題準事例﹐盡解折色。其不得已﹐應解本色者﹐則順天府酌勘議價﹐責令宛﹑大二縣召買﹐或在商人﹐或在鋪行﹐但須彼此情願﹐不得定以鋪行之名﹐以致重累。買完仍給批。當該員役解赴各衙門交納﹐凡刁措﹑畱難各項夙獘﹐嚴行禁革﹐庶鋪戶之積困少蘇﹐而今日之徵銀有名矣。一曰﹕寬買辦之價﹐以免賠貱。夫物有貴賤﹐則價有低昂﹐此時估之法﹐所以防冒濫也。近日各衙門交納錢糧一切無名使費節奉明禁﹐肅然一淸矣。但轉輸不無耗費﹐物料又必精美﹐使正價之外﹐略無贏餘﹐則賠累之苦﹐在所不免。況今議令在官員役買納﹐不復累鋪行﹐苟不議處停妥﹐終非可久﹐此所謂法不在嚴﹐而在必行也。合無今後買辦照依時價﹐從寬議處﹐中間如車腳工價﹐必不可已之類﹐價外量爲處給﹐不妨從實開報循環文簿﹐聽候查盤﹐但不許積年姦猾﹐巧立名色﹐希圖侵冒﹐庶立法得寬嚴之中﹐而官民無偏累之苦矣。一曰﹕嚴捲冊之守﹐以防埋沒。夫文卷冊籍﹐所以紀往示來﹐有司之符捲也。燭獘防姦﹐恃有此耳。臣等受命之初﹐卽弔取前次審編捲冊﹐皆稱年遠毀失。間有一二存者﹐又殘缺五次。此其埋沒﹐情獘昭昭。今十五餘年﹐官更吏代﹐無憑參治。今次審編﹐臣等備造文冊﹐用印鈐蓋﹐發各州縣收掌﹐其該府治中﹐亦發文冊一套﹐以便專督﹐使或仍前可存可去﹐則臣等終歲之精神﹐徒供一時之文具已耳。合無今後該州縣官吏﹐交代一應鋪行捲冊﹐務同鋪糧文簿交盤接管﹐該府治中不時弔查﹐如有抽掣﹑攺補等獘﹐卽便重究。庶豪右之鋪戶﹐不敢夤緣脫漏﹐而姦貪之吏胥﹐不得模糊隱匿矣。一曰﹕密稽察之方﹐以革侵冒。夫鋪行銀兩悉民脂膏﹐其出入之度﹐省核之法﹐均不可不愼且密也。近該順天府金府尹題議鋪行革獘事宜﹐中間查取﹐似屬周詳。已經戶部題奉欽依遵行﹐臣等無容再議。但查得舊額銀數﹐通州﹐宛﹑大二縣共該八千八百五十兩。今次審編﹐據宛﹑大二縣甲爲仰遵舊制等因﹐優免正貼酒戶外﹐並通州實銀數共一萬六百四十一兩三錢一分﹐比之舊額浮銀一千七百九十餘兩矣。卽當遞減﹐以寬小民。但查欽依內﹐欲候至下次審編﹐積剩銀兩數多﹐然後議減﹐此固公家弘遠之慮也。由此計之﹐愈久愈積﹐愈剩愈多﹐苟不設法稽查﹐終歸姦貪囊橐耳。合無以後年分﹐專責該府治中督理﹐備造收支冊籍﹐歲終府尹仍加覆核﹐將每歲餘剩銀兩﹐類總題知﹐以充供用﹐以候減徵﹐庶獘竇不升﹐而用度恆足矣。一曰﹕議徵收之法﹐以便責成。臣等查得﹐隆慶五年以前﹐在京鋪行﹐俱五城兵馬司徵銀﹐類解順天府貯庫聽用。不知中間事體﹐有何未便﹐後攺宛﹑大二縣徵收﹐自此官民兩便之矣。臣等竊惟京城鋪戶﹐多非土著﹐兩縣未易制之﹐其勢然也。若五城正副兵馬﹐旣各司一城﹐一城之中﹐又各司一坊﹐臨轄固親﹐鈐束亦易﹐催者不敢不用命﹐納者不敢不依期。揆之事體﹐實爲此便而彼未便﹐所當酌處者也。但願奉欽依﹐攺行事理﹐臣等未敢遽議。一曰﹕定淸審之期﹐以蘇窮困。臣等竊惟京城內﹐商賈之來去無常﹐而資本之消長不一﹐卽一歲之內﹐難以定拘﹐況積而至於十年之久乎﹖時久則獘滋﹐而吏書總甲﹐乘機射利。有消乏者﹐法所當免也﹐則曰﹐冊上有名﹐而必徵其原額。有新開者﹐冊故無名也﹐則又曰﹐當頂某戶﹐而勒令其代輸。有搬移者﹐其鋪見在也﹐則曰﹐某戶逃故矣﹐當除其名。有頂替者﹐其行未缺也﹐則曰﹐某戶消乏矣﹐當減其則。神出鬼沒﹐莫可究詰﹐以致貧者破產﹐無息肩之期﹔殷富者輕賄﹐得幸脫之計﹐此皆淸審過期之獘也。近該南京戶科給事中傅作舟條陳內一款定期編審﹐以示蘇息。該戶部覆奉欽依﹐移咨南京戶部轉行各衙門﹐凡遇審編鋪行之年﹐查照五年一次舊規徑自舉行。臣等看得南北鋪行﹐事體相同﹐其五年編審﹐相應一例舉行。但事體頗煩﹐人情易諉﹐如舊例以十年爲期﹐今且過其五矣。合無今後遇戊﹑癸年分﹐順天府卽題請差官舉行﹐庶國法常昭﹐而猾蠹不作矣。萬曆七年正月﹐內奉聖旨﹕戶部知道。戶部爲仰承徳意﹐議處鋪行未盡事宜﹐以永奠民生事﹕該本部福建司案呈﹐奉本部送戶科抄出吏科等衙門給事中等官鄭秉厚等條陳六事﹐奉聖旨﹕戶部知道﹐欽此。看得條陳六事﹐俱應依擬﹐但鋪行銀兩舊系該州縣徵收﹐若欲攺令徵催﹐恐催銀者一官﹐收銀者一官﹐衙門隔別﹐反滋科擾﹐相應酌處題請﹐恭候命下本部﹐札行順天府﹐並治中傅希孟﹐行令通州﹐宛﹑大二縣﹐仍照前規﹐各將鋪行銀兩﹐除陸續優免酒戶銀二百九十八兩九錢外﹐每年實該徵銀一萬六百四十一兩三錢一分﹐依時催解府庫﹐以備兩縣四季請給支用﹐其僉報收頭﹐須擇殷實之家﹐不許聽憑請托求免﹐以致偏累。各衙門年例﹑合用物料﹐照依近題規則﹐如應解折色者﹐卽解折色﹐應解本色者﹐如數買辦。仍查時估的實酌爲增減﹐買完給批﹐當該員役解赴各衙門交納﹐不許刁措畱難及巧立名色﹐希圖侵冒。其鋪行捲冊﹐如遇官更吏代﹐卽同錢糧交簿交盤﹐歲終﹐府尹將收放冊籍﹐仍加覆核類總題知及報部查考。至於審編鋪行在南京者﹐旣已五年一審﹐事同一體﹐亦應戊﹑癸年分﹐該府先行題請差官舉行等因。萬曆七年三月﹐本部尙書張學顏具體。奉聖旨﹕是。

萬曆十年四月內﹐該本府題爲禱雨三應﹐議寬鋪稅等銀﹐本部覆奉聖旨﹕「朕念都城小民困累﹐這稅契旣系祖制﹐著買田宅的﹐價至四十兩以上的﹐俱減半納稅﹔典房的﹐俱免納稅。其鋪行果有典當﹑布行﹑雜糧等項﹐三五百兩至千兩的﹐方許編行。其餘再不許騷擾﹐其餘依擬。」

順天府爲禱雨三應﹐內外騰歡﹐懇乞聖明益廣深思﹐以慰民心﹐以固根本事﹕十月十二日﹐奉禮部札付﹐爲再禱雨澤﹐以重農務事﹐行府虔禱等因。臣等隨率僚屬﹐於十三日虔禱三日﹐忽陰雲四合﹐雷雨交布。綸音七日爲期﹐而雨以四日感應﹐何神矣哉﹗竊惟京師﹐天子之宅。祖宗時﹐取天下富民﹐愼實之﹐良以根本重地﹐與他處不同耳。今之環輦轂而居者﹐非陛下赤子乎﹖農工商賈﹐止有此數﹐日中爲市之輩﹐未必非耕田鑿井之家﹔荷戈負耒之夫﹐未必非行商坐賈之類。歲糧方辦﹐而里長頻催﹐均徭未完﹐而驛傳接踵。供軍貼匠﹐歲無寧日。買房稅矣﹐典田又從而稅之﹔貨物抽矣﹐行銀又從而徵之。非監寺之壇戶﹐卽各部之商人﹔非被逮於法司﹐卽株連於廠衛﹔非中官之貴勢﹐勒取店銀﹐卽受制豪徒﹐多索稅契。差役浩繁﹐而財力有限﹔衙門無統﹐而吞噬肆行。此皆足以傷和平之气﹐召旱■﹝鬼犮﹞之災者也。倘蒙將一應誅求﹐盡行停止﹐商人鋪戶﹐酌議免僉﹐貴勢豪徒﹐速爲禁約。各衙門有互相干涉﹐甲可乙否者﹐早賜聯絡﹐急爲歸並﹐五城兵馬查照先年題準事例﹐斷然不許加納﹐如此則和气所召﹐禎祥自生矣。萬曆十年四月﹐順天府府尹臣張國彥題。戶部尙書臣張學顏等謹題﹐爲禱雨三應等事﹕該福建司案呈﹐奉本部送﹐準禮部咨﹐該本部題﹐祠祭司案呈﹐奉本部送﹐禮科抄出順天府府尹張國彥等題稱云云﹐案呈到部。臣等切惟云云外﹐查得題內稅契鋪戶商人﹐𨿽事干本部﹐俱有節年題奉欽依﹐見在遵行。但時久人玩﹐法久獘生﹐臣等查據府臣未盡之議﹐撮其要緊﹐當寬減釐禁者﹐條爲三事﹐伏乞聖裁。計開﹕一議處稅契。查得《大明律》一款﹐凡典買田宅不稅契者﹐笞五十﹐仍追田宅價錢一半入官。又查得萬曆五年三月內﹐爲淸查稅契﹐以裕財用事﹐該順天府府尹王之垣等題﹐本部覆議﹐行府轉行各州縣﹐凡軍民人等典買田宅﹐將原立文契﹐赴縣稅過﹐查照契內價銀數目﹐每銀一兩﹐照律徵銀三分﹐如有冒破欺隱﹐盡法追究等因。覆奉聖旨﹕是。欽此。本年十一月內﹐爲畿民十分苦累﹐酌陳優卹事宜﹐以昭聖恩﹐以裨益國本事。又該本官題稱﹕所屬州縣﹐戶口日漸消耗﹐田土日益荒蕪﹐錢糧日多逋欠﹐要將各州縣收過稅契銀兩﹐抵解雜派錢糧﹐以蘇困累等因。本部覆奉聖旨﹕是。這稅契銀兩﹐準抵補各州縣雜派錢糧﹐以蘇民困﹔但契銀多寡﹐原無定額﹐亦不許因而搜括煩擾﹐致累置業之家。帶徵蠲兌﹐俱依擬。欽此。俱經通行欽遵訖。臣等查得稅契舊例﹐每價一兩﹐納銀三分﹐天下通行遵守。順天府屬宛﹑大二縣﹐除正項夏秋糧銀外﹐別無額派公費銀兩。凡文武科場﹐部院印色﹐內庫雜供﹐及奏討墳價銀﹐如近日姜泰﹑尙臣﹑陳嘉言各五百三十兩﹐戴聖夫人金氏地價五千兩﹐及修理文廟街道等項﹐皆題奉欽依﹐取用於此﹐似難悉議減免。但民間貧富相懸﹐價銀多寡迥異。價值千萬金者﹐納契銀二三百兩﹐不以爲難﹐價至三五十者﹐納銀一二兩﹐卽以爲苦。況買田宅者永遠爲業﹐典田宅者贖還有期﹐一槪收稅﹐已爲失平。又城社巨家﹐隱契不開﹐𨿽曾納銀﹐止於正數﹐零丁小戶﹐用銀二三十兩﹐典買房不過數間﹐納稅銀不過一二兩﹐中間吏卒需求﹐庫役加耗﹐轉買轉稅﹐再典再稅﹐原價盡而棲身無地矣。除在外各衙門照律稅契外﹐合無將都城內外居人買田宅者二十兩以上照舊例﹐每銀一兩仍納三分﹐不及二十兩者免稅﹔典田宅者四十兩以上減買價一半﹐每銀一兩納銀一分五釐﹐不及四十兩者免稅。如原系實買﹐捏寫暫典﹐事發全追稅銀﹐仍行問罪。順天府宛﹑大二縣掌印官仍嚴禁經收人役﹐如有勒收火耗﹑追呼需索者﹐查照前例﹐枷號究處。其牙儈經紀人等不得指稱報稅﹐騙害買主。伏乞聖裁。一議處鋪行。萬曆七年正月﹐該吏科等各衙門左給事中等官鄭秉厚等爲仰承徳意﹐議處鋪行未盡事宜﹐以永奠民生事﹕內稱審編鋪戶事完﹐條陳六事﹕一節鋪行之力﹐謂徵收耗銀數多﹐交納賠累甚苦。一寬買辦之價﹐謂時估當寬﹐運價當給。一嚴捲冊之守﹐謂冊籍不存﹐編審無據﹐接管官宜將審冊交代﹐以防攺洗。一密稽查之方﹐謂專責府治中﹐專管收支。一議徵收之法﹐謂鋪行銀兩﹐責成兵馬分催﹐兩縣收銀。一定編審之期﹐謂商賈去來無常﹐資本消長不一﹐不必十年方審﹐以後五年編審一次﹐該本部俱依擬﹐覆奉聖旨﹕是。欽此。已經通行遵守訖。該臣等議查得京師鋪戶﹐多四方輳集之人﹐有資至千萬者﹐以囑托得免﹐貧丁小戶﹐資止數金及一二金者﹐槪編當行﹐初審之時﹐倉卒報完﹐造冊之後﹐一定不易。影射者𨿽富﹐以冊內無名﹐莫敢究詰﹔消乏者𨿽貧﹐以冊內有名﹐不肯開除。至有資本已竭﹐鋪面已更﹐人已逃故﹐而猶按籍追迫﹐房主包納。又其甚者﹐如遇各衙門派用貨物﹐分差番皂﹐四出彊取﹐不給價銀﹐𨿽量給之﹐必遲以月日﹐減其原估﹐復攙以低假鉛銀。此𨿽系節年通獘﹐而在五城爲甚。因近任兵馬多系例貢加納﹐皆投托勢要﹐所畏者巡城禦史﹐又相臨久者一季﹐近才一二月耳。故兵馬恣行貪肆﹐反不畏法﹐私受詞狀﹐濫行科罰﹐或將病死人命及無干證佐淹禁得賄﹐方行保出。至於眞正人命盜情﹐反隱匿不報﹐禦史房號銀兩﹐𨿽不可免﹐加收火耗﹐視契稅猶多﹐故鋪戶𨿽爲都民之害﹐而貧民以微資覓微利者﹐受害更倍。今查得宛﹑大二縣﹐原編一百三十二行﹐除本多利重如典當等項一百行﹐仍行照舊納銀﹐如遇逃故消乏﹐許其告首﹐查實豁免外﹐將网邊行﹑鍼篦雜糧行﹑碾子行﹑炒鍋行﹑蒸作行﹑土碱行﹑豆粉行﹑雜菜行﹑豆腐行﹑抄報行﹑賣筆行﹑荊筐行﹑柴艸行﹑燒煤行﹑等秤行﹑泥罐行﹑裁縫行﹑刊字行﹑圖書行﹑打碑行﹑鼓吹行﹑抿刷行﹑骨簪籮圈行﹑毛繩行﹑淘洗行﹑箍桶行﹑泥塑行﹑媒人行﹑竹篩行﹑土工行﹐共三十二行﹐仰祈皇上特賜寬卹﹐斷自本年六月初一日﹐以後免其納銀。其他如賣餅﹑賣菜﹑肩挑﹑背負﹑販易雜貨等項﹐看守九門各官﹐不許勒索抽分。本部仍札行順天府﹐備行宛﹑大二縣﹐及移咨都察院﹐轉行五城兵馬司﹐遇監庫各衙門有行取用貨物﹐務要兩平交易﹐當時全給絲銀﹐不許遲延短少﹐如差出番皂﹐不持印票﹐或指一取十﹐或將鋪行該日者買脫﹐不該日者妄索﹐及將殷富鋪戶人等﹐假以人命﹑盜情羅織﹐挾求財物﹐許被害之人赴巡視禦史法司稟治。兵馬﹑縣官如縱容番皂誆騙﹐不行嚴加禁治﹐該府及巡視衙門參奏處治。優乞聖裁。一議處商人云云。萬曆十年四月﹐戶部尙書臣張學顏等題。奉聖旨﹕朕念都城小民云云。

本年十月內﹐本府行據兩縣會議﹐題將鋪行下三則免徵﹐上六則攺令五城兵馬司徵銀解府﹐供辦歲用﹐戶部覆奉聖旨﹕「這鋪行依擬選差科道官﹐著同張國彥上緊從公編審﹐務求妥當﹐毋得賠累貧弱。」

順天府府尹張國彥謹題﹐爲議處徵收鋪行銀兩﹐以廣聖恩﹐以足國用事﹕先該臣等題爲禱雨三應等事﹐隨該戶部覆奉聖旨﹕朕念都城小民﹐累苦這稅契云云﹐其餘依擬﹐欽此。欽遵。備札到府﹐已經通行遵依﹐除稅契銀兩﹐張掛榜文﹐曉諭軍民遵守外﹐行據宛﹑大二縣申稱﹐查得鋪行銀兩﹐先年題奉欽依﹐抵二縣里甲﹐並內府各衙門年例﹐一應錢糧支用﹐原編三等九則﹐每年照則徵錢。上上戶每名九錢﹐遞減至下下戶一錢﹐每年大興縣額徵銀五千六百四兩九錢。上中六則﹐人戶共三千九百二十五名﹐該銀二千一百九十五兩六錢﹔下三則﹐人戶共二萬二千二百九十八名﹐該銀三千四百九兩三錢。宛平縣額徵銀二千六百六十三兩四錢。上中六則﹐人戶共一千五百名﹐該銀八百九十四兩三錢﹐下三則﹐人戶共一萬二千七十九名﹐該銀一千七百七十二兩二錢。除萬曆九年﹐各陸續照數徵完支費外﹐其十年分﹐𨿽科道官審編停妥﹐尙未徵收。近奉明旨﹐資本三五百兩以上者﹐方許編行。查得先年原編就行戶底冊未審開資本之數﹐今若一槪優免﹐本年正費浩繁﹐無處措辦。如一槪混徵﹐則小民觀望﹐誰肯輸納﹖欲另行審編﹐不惟倉卒難完﹐且滋擾不便。矧明年又值審編之期﹐似應酌處。訪得原編﹐上三則﹐人戶多系富商﹐資本數千﹐中三則﹐亦不下三五百金﹐獨下三則﹐委系資本不一。合無將本年分下三則﹐遵照明旨免徵。上中六則﹐查照編冊﹐仍舊徵銀﹐供辦額用﹐其不敷之數﹐暫於存畱銀內撥補﹐及查行銀先年原議定五城兵馬徵解戶部﹐轉發聽用。至隆慶五年﹐該巡視衙門題議﹐攺行二縣徑自催收﹐未爲不善﹐但各行散處五城﹐況審編之初﹐俱系各司督同該坊總甲供報﹐中間移徙消長﹐惟兵馬與總甲能辧詰之﹐必須責成總甲督催﹐始克有濟。況此輩向屬兵馬﹐不受縣官約束﹐緩則若罔聞知﹐急則多方陷害﹐如近日大興縣典史何元俊差皂隸督催﹐被總甲談祿妄稟兵司﹐偏徇庇護﹐反將差執拿監禁重處﹐如此類者非止一端。恐姦人效尢﹐以後愈難催督﹐申乞請照先年事例﹐仍行五城兵馬司徵銀解發應用等因﹐到府。爲照都城鋪戶困憊已極﹐頃荷天恩寬減﹐不啻更生矣。然審編屬之五年﹐而額辦取足於一歲﹐槪免則公用無著﹔混徵則輕重失倫。另行審編﹐又增勞擾。所據酌量等則髙下分別應徵應免﹐似應準從。及照五城兵馬司所轄地方卽二縣境內﹐所役總甲人等﹐卽二縣編民﹐近來彼此矛盾﹐動以秦越相視﹐如徵收行銀一節﹐掣肘尢甚﹐懇乞敕下戶部﹐並加查議。合無將本年分鋪行上中六則﹐照舊徵銀﹐下三則盡數免徵﹐事關錦衣衛者﹐移文一體遵行﹐其公費不敷之數﹐於各存畱銀內動補﹐如上中六則人戶內﹐有消乏逃亡者﹐照部議查實豁免﹐通候明年編審之期﹐另行請差科道官﹐細加審編。其徵銀一事﹐仍令五城兵馬司﹐就便徵解。若令兩縣催辦﹐卽將各該地方總甲人等﹐悉受縣官約束﹐如有過期﹑侵欠﹑影射等獘﹐及將下三則並上中六則內消乏逃亡人戶混行拘擾﹐騙詐酒食財物者﹐兩縣徑自依法處治﹐兵馬司不得偏護阻撓﹐如此庶事權歸一﹐而公費有賴矣。萬曆十年十月題﹐戶部依擬題覆﹐奉聖旨﹕這鋪行依擬差官云云。

萬曆十一年分該吏科等衙門給事中陳燁等具題﹐內一款開﹕酌行銀以均差派。戶部題覆﹐看得大興縣市廛稠密﹐宛平縣鋪面稀少﹐歲徵行銀﹐迥然多寡不類。乃一應差派﹐二縣均當﹐誠非劑量之宜﹐委有偏累之苦﹐該科道官議題前因﹐相應依擬﹐合行順天府﹐備行宛﹑大二縣﹐以後一應公費﹐計分爲率﹐大興鋪行頗多﹐應辦六分﹐宛平鋪行頗少﹐應辦四分﹐庶裒益適中﹐彼此均便矣。部覆在捲。

鋪行下三則免徵始此。自後歲入數少﹐支出如舊﹐而稅契所入﹐又一時並減﹐兼遇宮府傳宣﹐歲時有之﹐兩縣遂爾大匱。該知縣朱衮﹑孔祖堯等經管﹐除支盡節年餘銀外﹐至借支四千餘兩。十五年知縣徐啟東﹐因交盤數多借支﹐備將緣由申詳在捲。

宛平縣知縣徐啟東爲首正借支以淸庫藏事﹕照得一縣之設﹐自有一縣之費﹐向緣本縣積貯充溢﹐是以支取繁多﹐未嘗告窘。自萬曆十年﹐題請稅契四十兩以下﹐並鋪行下三則﹐悉行蠲免外﹐遂致積貯空虛﹐而舊派﹑抵解﹑抵支﹐取足於二項之中者﹐猶然如故﹐於是乎縣吏束手無策﹐坐慮咎譴﹐甘冒那移借貸之禁﹐而姑爲苟且塞責之謀矣。卑職到任﹐交盤庫藏﹐冊開應支銀七千二百三十八兩有奇﹐而實在銀止六百八十餘兩﹐且各項應給未給者﹐又數百計﹐日復一日﹐終無補還之期﹐將來主之者﹐按簿查取﹐責將誰歸﹖乃細查那移過各項﹐俱有批回付案﹐始知前時縣吏﹐亦出萬不得已。蓋支解銀兩﹐盡系內府﹑閣部﹑寺﹑科道等衙門供應﹐稍一愆期﹐公庭喧聚﹐但得庫有那移﹐以濟急用﹐安問其孰爲正款﹐孰爲借支哉﹖延至今日﹐庫門不閉﹐候給銀者﹐日擁庭階﹐窘亦極矣。卽欲如前那移﹐不可復得。今將卑職到任以前﹐那移過銀六千五百五十七兩四錢九分零﹐逐�開明﹐具冊塵覽﹐合無俯從檢舉之例﹐姑容異日﹐多方設備﹐仍乞批發存捲﹐倘後淸查追論﹐不至一槪混淆。計開借過鹽院備賑銀一千九百三十二兩四錢零﹐長跟銀三千二百七十五兩一錢零﹐各衙門寄庫備賑銀九十一兩零﹐又四十三兩九錢零﹐學院銀十八兩三錢零﹐兵道銀八十三兩四錢零﹐太僕寺馬價銀一百六兩八錢零﹐巡撫屯院銀九十八兩七錢零。萬曆十五年七月十五日﹐申蒙本府批﹕據申該縣往年借支銀數頗多﹐將來何所抵補﹐苟求其故﹐蓋謂鋪行稅契減免之後﹐卽稱匱乏﹐當時猶有銀之可借也﹐今至於庫門不閉﹐該縣匱乏至極可知﹐旣系寄庫官銀﹐一時抵補誠難﹐仰縣候有銀之日﹐陸續補還繳。

適值五年編審﹐本府備題酌議﹐並議稅契存畱。奉聖旨﹕「京師根本之地﹐當加意優卹﹐這稅契減納及鋪行下三則蠲免﹐俱照近年張國彥題準事例行﹐支應不敷﹐著另行措處﹐戶部知道。」

順天府府丞臣宋仕等謹題﹐爲遵例審編鋪行﹐並議處稅契﹐存畱銀兩﹐以足國用﹐以安民生事﹕捲查萬曆十五年十月﹐內奉戶部札付﹐爲絹布上供至迫﹐畿縣疲困不勝等事﹐該本府府周繼等題前事﹐奉聖旨﹕戶部知道。欽此。隨該本部看得本府題稱﹕宛﹑大二縣鋪行稅契銀兩﹐奉旨減免﹐所入不足以充正額﹐要將今次變染布包裹等費銀三千一百八兩﹐查照十四年事例﹐仍暫於本部處給。查得舊規﹐變染布絹工價﹐在太倉銀庫動支﹐其包裹等費﹐原在宛﹑大二尹處給﹐止因十四年畿地災傷﹐二縣庫銀短少﹐該本府題奉明旨﹐著部暫與支給。此一時之權宜﹐原不爲例。今據題稱二縣出辦不前﹐比例上絹亦出甚不得已﹐相應依擬﹐恭候命下﹐本部卽將今次變染絹布包裹等費銀兩﹐姑準再給一次﹐仍行順天府將宛﹑大二縣鋪行稅契銀兩﹐逐縣淸查﹐再行議處。務使一歲所入﹐足供一歲之用﹐以後年分﹐包裹﹑腳價﹑墊蓋等費﹐不許再議本部借給﹐伏乞聖裁等因﹐奉聖旨﹕是。欽此。請備札到府﹐除遵依通行二縣淸查去後﹐隨據大興縣申稱﹕查得先年鋪行九則全徵﹐每年額有五千六百餘兩﹐稅契﹑典買每價一兩﹐徵銀三十分﹐每年不下六﹑七千兩﹐二項共計一萬二千餘兩﹐除每年一應供費七千餘兩外﹐尙餘四千餘兩﹐遂將里甲減編﹐徑於鋪行銀內抵補﹐歲辦可充﹐國用稱裕。自萬曆十年將鋪行下三則截免之後﹐歲僅解發二﹑三千兩﹐至於稅契一項﹐京城典買相半﹐頓將典稅全免﹐已去稅銀十分之五﹐又買價四十兩以上﹐方準報稅﹐每兩又減徵一分五釐﹐未及四十兩者悉免﹐中有姦僞之徒﹐圖免納稅﹐分百價爲數契﹐莫可究詰。甚至權貴之家﹐田宅典買﹐動以千百﹐而牙人不敢言﹐報稅銀歲入僅僅千餘耳。總計每年鋪稅不滿四千﹐而欲以濟七千餘兩之供億﹐安得不乏﹖卽有存畱一項通融支使﹐年來率奉蠲免﹐徵者又多逋負﹐一奉取用﹐勢如星火﹐莫敢遲違。所以近年萬不得已﹐借過長跟銀一千四百餘兩﹐無從處補﹐切今科舉年分﹐供費更繁﹐若鋪稅不復﹐庫藏虛空﹐供應何從措辦﹖況鋪行之下則什倍於上中﹐其則旣下﹐所徵亦寡﹐日計所取不過毫釐﹐有何病民﹐竟令槪免﹖若夫稅契﹐伏睹《大明律》內一款﹐凡典買田宅﹐不稅契者笞五十﹐追價一半入官﹐初不限於典買﹐亦無分於多寡。況四十兩以下之契﹐悉系中人之家﹐其價不多﹐所稅不重﹐或懼勢鄰之侵奪﹐或慮原主之盜賣﹐皆欣然樂稅﹐而又阻於例不得稅﹐人情常苦不便。免之未足爲恩﹐稅之反足資用。合無遵部所題事例﹐將鋪行稅契一槪復舊﹐務一年所入﹐足供一年之用。其鋪行查得舊時原縣徵收﹐便於支給﹐今屬五城兵馬司徵收﹐仍復解回本縣支用﹐轉展繁文﹐不能濟急﹐合行仍歸本縣及時徵收﹐以濟緩急之用﹐等因。又據宛平縣申稱﹕查得萬曆十年以前﹐審編鋪行上中下九則﹐本縣實徵銀二千七百三十二兩九錢﹐錦衣衛協濟鋪行銀一千一百三十三兩五錢三分﹐通州協濟鋪行銀三百一十八兩七錢四分五釐﹐共銀五千一百九十四兩六錢八分五釐。其稅契典買田宅多寡﹐悉照先題事例﹐每價一兩﹐稅契三分﹐每歲納稅銀四千餘兩﹐存畱銀每歲額徵二千四百八十四兩零﹐以抵額辦雜派及公用等費三項﹐通融支使﹐歲無缺乏﹐頗足供用。自萬曆十年以來﹐蒙本府題免鋪行下三則﹐並不時僉補女轎夫悉行優免﹐其上﹑中六則﹐行五城兵馬司徵收﹐並錦衣衛通州鋪行銀﹐俱解府發縣。四年蒙發行銀共二千七百兩零﹐十五年發行銀二千八百兩零﹐於全徵額數﹐減少二千五百有餘﹐又稅契銀兩典價不論多寡﹐並買價四十兩以下俱免﹐止將四十兩以上者﹐每兩減稅銀一分五釐﹐計十五年本縣止收五百八十三兩零﹐比舊又減去三千四百餘兩。其存畱﹐萬曆十年分﹐恭遇聖駕謁陵﹐存畱悉免。十二﹑十三等年畿甸旱災﹐又行蠲免﹐則所徵存畱之數﹐難以取足﹐不可爲常。總計本縣額辦雜派各項錢糧﹐每年通共六千六百七十一兩零﹐除將行稅二銀﹐盡數支銷外﹐每年尙不敷銀三千三百餘兩以致節年陸續借支過長跟皂隸工食並各項官銀五千六百餘兩﹐積欠無補﹐見今庫藏借支一空﹐但遇取用﹐束手無策。查得萬曆十一年五月內﹐蒙本府題請審編該禮科給事中陳燁等題議處補﹐以充額辦﹐蒙戶部題覆﹕看得宛﹐大二縣﹐存畱稅契二銀﹐原系堪動錢糧﹐至於萬曆十一年﹐額派則盡照新舊鋪行銀支用﹐不足者許於兩縣在庫存畱稅契等及大興縣續收備荒並樂舞生子粒等銀接用。如又不敷﹐將本府查出各州縣支剩存畱稅銀﹐取解府庫兩縣﹐申請給發﹐通融支用﹐無容別議外﹐切詳宛﹑大二縣額辦公費銀兩﹐姑以萬曆十年爲準﹐計所用一萬二千一百八十兩零﹐以一年推之﹐而其餘年分﹐大約相同。見審行銀五千六百三十兩七錢二分零﹐又通州每年解到行銀一千一十七兩三錢﹐支用外﹐尙欠銀五千五百三十二兩零。查得兩縣先年稅契﹐每年徵及一萬餘兩﹐近𨿽奉旨減免﹐納稅歲入豈下三五千兩﹖又兩縣額該存畱銀四千三百五十七兩零﹐𨿽遞年逋欠﹐完不及數﹐以五分爲率﹐計所入亦約二千餘兩﹐兼以該府庫貯節年餘剩等銀﹐均足抵支行銀之用﹐不必復議備邊新增等銀等因。欽遵在捲。今照前銀有限﹐雜派無窮﹐先年將存畱等銀蠲免之後﹐日漸蕭條﹐庫空若掃﹐所議支剩存畱稅銀﹐未蒙取給﹐乞行查取接濟﹐其稅契銀兩﹐仍將四十以下﹐不分典買﹐悉照新題每兩一分五釐之例起稅﹐或可少裨於庫藏之空虛等因﹐各申到府。據此。除覆查相同外﹐臣等爲照鋪行舊例﹐原系戶部題差科道官﹐五年一次審編﹐其下三則鋪行﹐先年奉旨﹐盡數優免。自萬曆十一年審編﹐至今又值五年編審之期﹐其一切應行事宜﹐聽科道官臨時酌處﹐無容別議。查得稅契銀兩﹐亦奉特恩﹐四十兩以上買者減半納稅﹐四十兩以下與典者俱免納稅。是以前項銀兩﹐日漸消耗﹐誠有如二縣所申﹐委系額辦正供及不時雜派之需﹐毫不可缺﹐卽如變染絹布包裹等費﹐每次約用銀三千有奇﹐去年已無從取辦。本府具題﹐戶部覆請﹐𨿽再給一次﹐以後不許再議借支﹐仍行本府淸查議處。臣等謹遵部議﹐反覆思惟﹐計無所出。參之輿論﹐稽之往牒﹐惟查取存畱﹐庶得接濟﹐仍復稅契﹐或稍可支持耳。先該審編科道官倪燁等題﹐議將本府查出各州縣支剩存畱稅糧﹐取解府庫﹐容兩縣申請給發﹐比時部覆未及﹐蓋謂府縣積貯稅契等銀﹐或可足用﹐不必取償於彼﹐而玆計所入不及什三﹐以致府縣庫藏空虛若此。則前次存畱﹐允可議行於今。不然﹐旣不減其所出又不補其所入﹐徒欲足用﹐其可得乎﹖至於稅契一節﹐律開不稅契者﹐旣加以罪﹐復追半價入官﹐況典買田宅之人﹐無不爲子孫計﹐而願於輸納者﹐似亦不容以不議也。蓋法窮則變﹐變則通﹐隨事折衷﹐與時裒益﹐無非因其公私困憊之極﹐而爲是委曲調停之計﹐誠勢有不得不然者耳。如蒙皇上軫念畿邑公費浩繁﹐匱乏難支﹐乞敕戶部酌議﹐將本府所屬州縣支剩存畱歲糧銀兩﹐容臣等取解府庫﹐候二縣不敷﹐申請給發接濟。並將京城稅契﹐不拘典買及銀兩多寡﹐查照該部續題事例﹐每銀一兩﹐納銀一分五釐﹐及應差科道官員﹐速爲題請照例編審﹐仍令宛﹑大二縣徵收支用﹐每季終仍登報循環送臣衙門查考﹐庶一歲所入﹐足供一歲之用﹐而於國計民生﹐均有賴矣。奉聖旨﹕京師根本云云。

本年四月內﹐部覆鋪行下則免編﹐惟備陳祖制﹐請復稅額﹐又奉聖旨﹕「是﹐稅契還遵前旨行。欽此。」

戶部尙書宋纁謹題﹐爲遵例審編鋪行等事﹕該本部福建司案呈﹐奉本部送戶科抄出本府府丞宋仕題前事﹐奉聖旨﹕京師根本之地﹐當加意優卹云云﹐欽此。抄出到部送司。案查萬曆七年正月內﹐爲議處鋪行未盡事宜等事﹐該鄭秉厚題款﹐開定淸審之期﹐以蘇民困﹐每遇五年﹐題請差官。本部覆奉聖旨﹕朕念都城小民﹐困累這稅契云云﹐其餘依擬行﹐欽此。本年八月內﹐又爲徵收鋪行銀兩等事﹐該順天府府尹張國彥題﹐原編鋪行﹐議將下三則免徵﹐上中六則徵銀﹐供辦歲用。本部覆奉聖旨﹕這鋪行依擬﹐選差科道官著同張國彥上緊從公編審﹐務求妥當﹐毋得貽累貧弱。欽此。俱經通行欽遵訖。今該前因﹐通查案呈到部。看得順天府府丞宋仕等題稱﹐鋪行五年一次﹐例該本部題差科道官﹐會同編審﹐及稱二縣額辦雜派浩繁﹐鋪行稅契銀兩節經明旨遞免﹐不敷支用﹐議將各州縣支剩存畱稅糧銀兩﹐取解該府﹐聽二縣申請開支。典買田宅﹐依律一體收稅各一節﹐爲照先年編審鋪行三等九則﹐其下三則已奉恩免﹐無容別議。至於各州縣支剩存畱稅糧﹐宜畱各州縣備賑蠲抵之用﹐亦難槪議取解。惟稅契一節﹐律開典買田宅﹐不稅者笞五十﹐仍追半價入官﹐旣系祖制﹐應照舊收稅﹐以補二縣缺乏。旣經府丞宋仕等具題﹐相應酌議﹐題請恭候命下。本部移咨都察院﹐及備行戶科﹐題差給事中禦史各一員﹐札付順天府﹐會同五城巡視禦史﹐將在京鋪行下三則免編外﹐其上﹑中六則﹐逐一從公編審﹐造冊奏繳﹐淸冊送部稽查。行銀照舊行該坊兵馬徵收﹐類解府庫支用﹐存畱稅糧銀兩﹐仍畱各州縣備賑蠲抵之用。如遇變染絹布包裹等費﹐聽本部題請行該府於前銀內照數通融支解。至於京城稅契﹐除典當者免稅外﹐其置買田宅爲世業者﹐仍照祖制﹐無論多寡﹐每價一兩﹐量徵銀一分五釐﹐以充二縣額辦雜派之費﹐外此而欲另行措處﹐恐無他術也﹐等因。萬曆十六年三月﹐本部尙書宋纁等具題。本年四月奉聖旨﹕是﹐稅契還遵前旨行。欽此。欽遵。奉差科道遵照審編﹐宛平壹千柒百捌拾叄兩陸錢﹐中城大時雍坊該銀三百七十八兩三錢﹕上上九十九戶﹐上中三十三戶﹐上下二十九戶﹐中上四十九戶﹐中中一百七戶﹐中下四百一十七戶。小時雍坊該銀五十六兩八錢﹕上上一戶﹐上中三戶﹐上下四戶﹐中上十五戶﹐中中二十一戶﹐中下八十三戶。安富坊該銀一百二十八兩七錢﹕上上十四戶﹐上中十戶﹐上下二十一戶﹐中上二十七戶﹐中中五十六戶﹐中下一百六十戶。積慶坊五十兩三錢﹔上上二戶﹐上中四戶﹐上下三戶﹐中上九戶﹐中中十四戶﹐中下八十五戶。西城河漕西坊該銀九十一兩三錢﹕上上十六戶﹐上中十六戶﹐上下十三戶﹐中上十九戶﹐中中三十二戶﹐中下八十五戶。阜財坊該銀九十九兩二錢﹕上上十二戶﹐上中十六戶﹐上下五戶﹐中上二十一戶﹐中中二十七戶﹐中下一百三十戶。金城坊該銀一百九十六兩八錢﹕上上十七戶﹐上中二十二戶﹐上下十五戶﹐中上三十五戶﹐中中五十六戶﹐中下二百七十八戶。朝天日中坊銀八十三兩七錢﹕上上七戶﹐上中六戶﹐上下六戶﹐中上十五戶﹐中中四十六戶﹐中下一百二十八戶。鳴玉坊該銀一百六十七兩五錢﹕上上二十戶﹐上中二十四戶﹐上下十九戶﹐中上三十六戶﹐中中五十四戶﹐中下一百九十八戶。阜城關該銀五十八兩一錢﹕上上二戶﹐上中八戶﹐上下七戶﹐中上三十八戶﹐中中十八戶﹐中下五十二八戶。南城宣南坊該銀四十四兩五錢﹕上上七戶﹐上中五戶﹐上下五戶﹐中上十一戶﹐中中十七戶﹐中下四十一戶。宣北坊該銀一百二十五兩十六八錢﹕上上二十戶﹐上中二十五戶﹐上下三十二戶﹐中上二十九戶﹐中中三十二戶﹐中下八十戶。北城發祥坊該銀三十三兩九錢﹕上上三該戶﹐上中一戶﹐上下四戶﹐中上八戶﹐中中十一戶﹐中下三十九戶。日中坊該銀一百四十七兩八錢﹕上上二十九戶﹐上中二十一戶﹐上下戶﹐中上三十八戶﹐中中五十七戶﹐中下二百二十九戶。關外坊該銀一百二十兩九錢﹕上上五戶﹐上中二十一戶﹐上下三戶﹐中上二十戶﹐中中二十三戶﹐中下一百八十五戶。大興叄千叄百伍拾貳兩柒錢﹐中城南薰坊銀二百六十兩捌錢﹕上上八十七戶﹐上中五十三戶﹐上下十四戶﹐中上二十八戶﹐中中六十一戶﹐中下二百二十二戶。澄淸坊該銀一百五十三兩二錢﹕上上三十四戶﹐上中三十二戶﹐上下十五戶﹐中上二十四戶﹐中中三十三戶﹐中下一百四十六戶。仁壽坊該銀八十一兩四錢﹕上上十五戶﹐上中十二戶﹐上下五戶﹐中上十戶﹐中中三十二戶﹐中下九十三戶。明照坊該銀五十七兩一錢﹕上上十七戶﹐上中五戶﹐上下二戶﹐中上十二戶﹐中中十六戶﹐中下五十六戶。保代坊該銀三十二兩二錢﹕上上四戶﹐上中四戶﹐上下三戶﹐中上二戶﹐中中二十五戶﹐中下三十四戶。東城明時坊該銀二百六十一兩八錢﹕上上五十戶﹐上中三十九戶﹐上下二十戶﹐中上三十一戶﹐中中八十四戶﹐中下二百八十九戶。黃華坊該銀一百七十兩三錢﹕上上四十三戶﹐上中二十四戶﹐上下十戶﹐中上十七戶﹐中中五十二戶﹐中下一百八十三戶。北居賢坊該銀一百五十兩八錢﹕上上二十二戶﹐上中二十八戶﹐上下八戶﹐中上二十二戶﹐中中五十四戶﹐中下一百六十六戶。南居賢坊該銀一百四十八兩五錢﹕上上九戶﹐上中八戶﹐上下十三戶﹐中上二十七戶﹐中中七十一戶﹐中下一百九十六戶。思城坊該銀一百二十二兩一錢﹕上上十六戶﹐上中十一戶﹐上下十三戶﹐中上十四戶﹐中中四十二戶﹐中下一百六十四戶。朝陽關該銀五十五兩八錢﹕上上五戶﹐上中五戶﹐上下六戶﹐中上十四戶﹐中中十九戶﹐中下六十五戶。南城正東坊該銀三百六十七兩二錢﹕上上七十三戶﹐上中三十四戶﹐上下五十九戶﹐中上一百一十五戶﹐中中一百二十戶﹐中下二百六十七戶。正南坊該銀一百三兩四錢﹕上上十二戶﹐上中十六戶﹐上下十九戶﹐中上三十二戶﹐中中三十三戶﹐中下七十九戶。正西坊該銀二百三十六兩六錢﹕上上三十九戶﹐上中四十六戶﹐上下七十戶﹐中上六十一戶﹐中中五十五戶﹐中下一百三十九戶。宣北坊該銀二百二兩四錢﹕上上二十九戶﹐上中三十二戶﹐上下八十八戶﹐中上二十九戶﹐中中五十三戶﹐中下一百十七戶。崇南坊該銀一百三十兩一錢﹕上上十一戶﹐上中三十戶﹐上下三十四戶。中上三十七戶﹐中中三十四戶﹐中下七十七戶。崇北坊該銀二百三十三兩五錢﹕上上三十八戶﹐上中四十一戶﹐上下三十九戶﹐中上七十二戶﹐中中四十六戶﹐中下一百八十六戶。宣南坊該銀七十三兩九錢﹕上上八戶﹐上中六戶﹐上下二十四戶﹐中上二十六戶﹐中中二十一戶﹐中下四十七戶。北城崇教坊該銀八十八兩﹕上上十二戶﹐上中一十戶﹐上下六戶﹐中上三十戶﹐中中二十六戶﹐中下九十五戶。昭回坊該銀七十五兩四錢﹕上上十五戶﹐上中三戶﹐上下三戶﹐中上八戶﹐中中二十二戶﹐中下一百五戶。靖恭坊該銀一百二十二兩六錢﹕上上七戶﹐上中七戶﹐上下十三戶﹐中上十七戶﹐中中四十二戶﹐中下一百八十九戶。靈春坊該銀五十四兩六錢﹕上上六戶﹐上中七戶﹐上下七戶﹐中上七戶﹐中中二十五戶﹐中下六十三戶。金臺坊該銀六十兩三錢﹕上上六戶﹐上中三戶﹐上下三戶﹐中上十戶﹐中中十六戶﹐中下九十五戶。教忠坊該銀一百一兩﹕上上八戶﹐上中二十七戶﹐上下十八戶﹐中上二十一戶﹐中中三十八戶﹐中下六十七戶。安定關該銀六兩七錢﹕上下一戶﹐中上一戶﹐中中二戶﹐中下一十二戶。

較之先年﹐約少銀一半。此外﹐惟通州解補兩縣代辦銀捌百兩零而已。科道審編事竣﹐裁酌因革所宜﹐題請行縣遵守。

順天府爲審編事竣﹐願攄見聞﹐以裨財用﹐以蘇窮民久累事﹕奉戶部札付前事﹐該本部題福建司案呈﹐奉本部送戶科抄出兵科左給事中胡汝寧等題﹐先該順天府府丞宋仕題稱﹕宛﹑大二縣﹐用度浩繁﹐每年所入不彀所出之半﹐欲將稅契存畱銀兩補湊兩縣支應﹐奉聖旨﹕京師根本之地﹐當加意優卹﹐這稅契減納及鋪行下三則蠲免﹐俱照近年張國彥題準事例行支應﹐不敷著另行措處﹐戶部知道。欽此。今臣等審編已完﹐據知縣徐啟東﹑王建中各呈稱﹐用度不敷﹐欲得臣等代爲題請措處。臣等隨令將二縣錢糧出入數目﹐造冊前來﹐逐一查勘﹐除該縣正額用度﹐不容另議外﹐其餘雜辦及不時取用等費﹐所當酌處。有應均派各府者﹐如聖駕謁陵等費﹐及科場等費是矣。有取之各衙門羨餘者﹐如太倉庫﹑太僕寺及兵工等衙門等費是矣。有可移之外府州縣者﹐如各差禦史復命造冊等費是矣。有可損其大半者﹐如五年一次審編等費是矣。有可徑當裁革者﹐如戶部細膩榜紙﹐上司行縣備辦酒席幫價﹐屯田禦史宅內書辦工食﹑門子幫支工食等費是矣。巡撫抄報吏工食其本衙門紙贖可取也。巡按出巡﹐巡邏夫總甲之火夫可充也。其各官上任門神桃符﹐賢智者當自裁也。至於上任家火﹐縣官備造一付﹐卽彀五年通用也。太常寺豬價﹐本寺全給可矣﹐又何用二縣之幫貼乎﹖安定門課銀﹐隨其多寡收納可矣﹐又何用二縣之湊辦乎﹖諸臣肯同心裁節﹐未必無益於二縣﹐再有不敷﹐二縣自理。紙贖每一年應有一百二十餘兩﹐不必如外縣積谷之例﹐令其盡數支用﹐止造冊報府﹐以備稽查。至於行銀一節﹐大興縣銀數頗多﹐宛平不及大興之半﹐其公用則兩縣均派﹐不無偏累。先該禮科給事中陳燁等題﹐以後一應公費計十分爲率﹐大興縣應辦六分﹐宛平縣應辦四分﹐誠劑量之法。但臣以爲徵銀之時﹐𨿽分兩縣地方﹐及銀解在府﹐則憑本府給發﹐若於府兩平均發﹐又不必公費四六之分矣。臣乞敕下戶部﹐將二縣一切用度造冊﹐分送各衙門﹐俱聽自酌裁﹐仍乞敕內庫從公一查﹐如果所訴情眞﹐相應盡行除豁﹐等因。奉聖旨﹕戶部知道。欽此。欽遵。抄出到部送司﹐案呈到部。隨該臣等弔二縣歲用捲冊﹐悉心查理。除事隸兵工二部者﹐聽該部徑自議覆﹐及各衙門瑣屑之費﹐已經裁革者﹐不敢一一瑣瀆外﹐其應均派﹑攺派﹑裁省與當照舊者﹐相應開立前件﹐議擬上請。萬曆十六年十月﹐本部尙書宋纁等具題。十五日奉聖旨﹕是。欽此。抄出到部。爲此合札該府欽遵施行等因。備行到府﹐奉此。帖仰該縣照依題奉欽依內事理﹐欽依施行﹐須至帖者。計開﹕應均派﹕一謁陵等費﹐據縣冊約用銀四百餘兩﹐前件重典公費﹐間或一舉﹐相應照舊。一科場等費﹐據縣冊約用銀四千四百七十二兩﹐前件相應照舊。應攺派﹕一太倉等費﹐據縣冊銀庫科道取復命奏繳冊紙張銀八兩七錢八分﹐又取公用紙張銀二十一兩六錢一分三釐﹐又銀匠工食銀二十四兩﹐前件合將紙張銀三十兩三錢九分三釐﹐攺於銀庫羨余銀內動支﹐其銀匠二名仍應照舊於二縣給領。一各差禦史復命造冊等費﹐據二縣冊開銀二十一兩二錢六分﹐前件順天府治中﹑推官承各禦史取合屬賢否文冊紙張﹑工食支用﹐今該府議﹐欲以後並支各院贖銀﹐相應依擬。一太常寺豬價﹐據二縣冊開﹐本府帖派每豬一口﹐價銀六錢一分﹐每年共貼價銀七百四十二兩二錢八分。前件臣等查得﹐太常寺每年正祭約用豬九百一十口﹐約重十二萬二千三百六斤﹐正價並幫價計該銀二千三百一十六兩三錢﹐內崇文門張家灣宣課司額解該寺銀一千二百兩﹐又本部補給太倉豬稅銀五百六十一兩二錢外﹐每年宛﹑大二縣幫銀五百五十五兩一錢﹐共足前數。今科道官以二縣負累﹐議將幫價豁免﹐相應依擬。應裁革﹕一戶部細膩榜紙﹐據縣冊開編置勘合﹐奉戶部札取細膩榜紙四千張。前件看得二縣供應無措﹐相應裁革﹐如前紙應用不敷﹐本部另行議處。一雜費等項﹐縣冊開各察院﹑京畿道並本府新官上任﹐公宴酒席﹐幫價銀二十七兩七錢﹐又屯田禦史書辦門子工食銀二十五兩二錢﹐又巡撫抄報吏工食銀一十二兩﹐又巡按出巡﹐巡邏夫工食銀八兩四錢五分﹐又各察院﹑京畿道﹑本府縣各官上任﹐合用桃符門神等項銀二十二兩八錢四分﹐各察院﹑京畿道上任辦送合用家火共該銀七十七兩四錢八分﹐又各院道府上任﹑開印﹑出巡﹑回京﹑刑具等費﹐共銀一十二兩三錢二分。前件臣等看得審編科道官﹐因宛﹑大二縣供應浩繁﹐銀兩不敷﹐將各衙門倚辦於二縣者﹐查出通欲遂行議處﹐行據各官回稱﹕抄報﹑邏夫﹑書辦﹑門子工食﹐已經裁革﹐無容再議﹐至於酒席﹑幫價﹑門神﹑桃符等項﹐均屬冗費﹐相應通行嚴禁。其新官上任﹑公宴﹑刑具均系公用﹐似難盡革﹐相應照舊。一安定門課銀﹐據宛﹑大二縣冊開﹕蒙本府帖派﹐每年湊辦安定﹑徳勝門二課司銀共八十兩。前件臣等查得安定﹑徳勝門二稅課司﹐原管收門攤等項﹐每年各額﹐坐國子監金背錢三萬六千文﹐內府餵貓肉七百二十斤﹐織染局胰油一百四十四斤﹐共納銀一百八十餘兩。至萬曆五年﹐將稅契歸並二縣﹐以故二縣每年共幫銀八十兩﹐切照稅契﹐已歸兩縣額課﹐自當幫貼﹐相應照舊。一審編公費﹐前件應行本官將節省事宜發宛﹑大二縣備照應議處。一宛﹑大二縣行銀�﹐前件看得審編科道官題稱﹐二縣徵收行銀﹐大興多於宛平過半﹐而公用則兩縣均派﹐議要該府將行銀兩平均發﹐不必拘定四六舊例﹐爲照行銀徵收﹐𨿽分兩縣﹐而通融則在該府。況一切供應﹐旣兩縣均辦﹐則行銀總收該府兩平均發﹐委屬公平﹐相應依擬。一﹑二縣自理紙贖﹐前件臣等看得自理贖銀﹐原以備賑﹐似難別用﹐但在京衙門眾多﹐取用冗雜﹐𨿽經裁節﹐尙自浩繁﹐委難律以外縣積谷之例﹐合依所擬﹐將二縣自理紙贖﹐如果行銀支盡﹐別無措處﹐申府酌量動支湊用﹐仍造冊報府﹐以備稽查。萬曆十六年十月奉到各衙門徑裁數目﹐按院裁革﹕一上任家火銀八兩六錢六分﹐以後動支院銀備辦。一出巡取巡邏夫二名﹐朱批裁革﹐不必雇用。一巡按票行﹐本縣郊餞﹐回請酒席﹐幫貼攢盤看席﹐以後動支院銀置辦。巡撫裁革本院抄報吏工食銀六兩﹐按月於本院紙贖銀內支給。屯院裁革本院下門子工食銀三兩六錢﹐不必幫支。本院宅內書辦黃丙烈工食銀九兩﹐攺入本院贖銀內支給。關院裁革本院上任家火銀八兩七錢五分五釐﹐又紙張﹑簿籍﹑門神﹑桃符銀一兩一分五釐﹐通動支本院贖銀。鹽院裁革本際上任家火銀五兩七錢﹐門神﹑桃符﹑糊房紙張﹑門簿﹑夾板銀二兩一錢八分六釐﹐鋪兵麵糊銀九錢﹐俱於長蘆運司解到銀內動支。京畿道裁革本道上任幫貼酒席﹑攢盒銀兩﹐攺動院贖。本府裁革本府項下各費﹕一春秋丁祭並祭宋丞相﹐往儒學考校生員﹐燈籠火把俱不用。其郊外陪祭﹐路遠者量畱。其聖誕﹑正旦﹑冬至造宴﹐賞冊﹑刷印﹑女轎夫﹑帖文﹑紙張﹑工食﹐本府各衙造冊書手﹑紙張﹑工食﹐上任酒席幫貼﹐攢盤﹑門神﹑桃符﹐俱革不用。又裁革兵部項下各費﹕一件書寫武官黃稿事謄黃奏本等紙﹐二縣共銀一十一兩五錢九分五釐八毫二絲。一件謄黃及續黃寫誥木炭﹐二縣共銀二十四兩﹐系一年一次。一件書寫武官誥命事﹐寫誥命白榜紙二縣共銀一十八兩九錢三分八釐二毫。一件續寫軍職貼黃事續黃勘合等紙﹐二縣共銀三十八兩一錢三分二釐。一件書寫武官黃稿事﹐淸黃木炭﹐二縣共銀二十五兩六錢﹐系三年一次﹐俱武選司轉送內府中書舍人等用。一件傳奉聖諭事﹐勘合紙札﹐二縣共銀一百二十三兩三錢八分八釐八毫﹐系一年一次。一件應付事白榜等紙﹐二縣共銀一兩三錢二釐二絲。一件急缺精微勘合事﹐白榜等紙印色﹐二縣共銀三兩九錢七分。一件建言民情事堅厚白榜等紙﹑印色﹑銀朱﹐二縣共銀二兩五錢六分﹐系不拘年限﹐用盡隨取。一件印色事﹐紫粉印色﹑銀朱﹐宛平縣該銀三兩九錢六分﹐以上共銀二百五十三兩四錢四分六釐八毫二絲﹐俱裁革不用。

所編銀數﹐聽五城錦衣衛﹑通州等衙門各徵完日解府﹐均發兩縣﹐查照舊額﹐分款支解﹐登報循環﹐各衙門以批﹐各房科以付﹐各員役以領。本府循環季查﹐治廳年終弔查﹐按院查盤﹐任滿委查﹐一應支解﹐俱屬官吏。蓋自是供應之難﹐又不在行戶矣﹗

按《周禮》﹐市官法廛而不徵﹐法而不廛﹐蓋古聖帝明王待商令典。而或者乃以費冗不給﹐置之弗講﹐甚至稅及間架﹐殆非盛世所宜有也。惟我皇朝﹐再隆熙皞﹐當成祖建都金臺時﹐卽因居民疏密﹐編爲保甲﹐屬五城兵馬司﹐而以所職業﹑籍名在官﹐別無徵銀之例﹐此卽法而不廛之意。嗣是革去行戶名色﹐惟查照戶則﹐分爲九等﹐輸銀在官﹐一應取用﹐召商買辦﹐不復取之鋪戶﹐此又卽古廛而不徵意也。二百餘年﹐上下相安﹐無復有可議者。惟是近年以來﹐法久獘生﹐正當易道窮變之時﹐而天卽作我皇上起而損益之﹐定以下三則三萬四千三百七十七戶免稅﹐上六則五千四百二十五戶徵銀﹐特允臺省之請﹐申命不許輕用行戶。此其廛與不廛並行﹐不悖我祖宗良法美意﹐因之益隆且光﹐而謂古道不今日耶﹖顧今日之事似亦有不可不講者﹐倘不求鋪行之所以當革﹐爲之調停﹐而徒日云云﹐則上之人勢不可行﹐必責之下﹔下之人力不可支﹐必復求之民。獨柰之何而不慮其終也﹖玆姑譚其小者﹕如備一公所﹐借用器具﹐一時若圍屏﹑椅卓等粗物﹐給有賃價﹐有何不可﹖而不知此一器也﹐如何而可使來時之速交﹖如何而可得交時之不易﹖如何而可保用時之不損壞﹖如何而可冀事完之速領全領﹖此其中有能察見之否也﹖如備一下程﹐不過照依常套﹐豬羊肉﹑蒸鑪食﹑時菜瓜果之類﹐卽燕窩﹑天花﹑海粉﹑松榛亦非難繼之物﹐受一物卽有一物全價﹐不受卽有賃價﹐有何難事﹖而不知此一品也﹐備辦則惟恐其不丰﹐領價則又惡其太貴﹐鮮物則不宜於暑天﹐細果則不難於狼戾。守候之苦﹐有照管之虞。催事者得以亟迫徼其賞﹐否則曰某時要齊﹐某時要送﹐而甚且縲紲之矣。押送者得以更易索其賄﹐否則曰某物不及數﹐某物不堪用﹐而甚且屑越之矣。及至送時﹐不受者多﹐卽受之﹐亦不全收。賃價幾何﹐而能必數之必如故﹐返之尙可售耶﹖此其故有能盡體之否也﹖夫若此者﹐貴物取之上戶﹐是已廛而又徵之也﹐賤物出之下戶﹐是不廛而亦徵之也。法令謂何﹐令其至是﹖卽一事之小﹐而其他之大者可知。卽下之差出者如是﹐而上之差至者可知。卽外庭之易達者如是﹐而內庭之過求者又可知。今一旦而革去鋪行﹐倘非上下相孚﹐內外一體﹐共相調停﹐俾上可行﹐而下可支﹐不使已見之牛﹐易爲未見之羊﹐寧能令鋪行之安枕耶﹖今日作法之始﹐憲令炳若﹐萬不至是。書之以告來者﹐幸毋使至是可也。

△壇壝

各壇除大興縣額有編辦外﹐本縣應該分管天壇壇戶一十三名﹐地壇壇戶九名﹐夕月壇壇戶一名。以上各工食銀三兩六錢。徭編。

天地壇神樂觀庫夫一名﹐工食銀三兩二錢。徭編。

社稷壇春秋二祭﹐共該銀叄拾玖兩伍錢。春祭火桿五根﹐竹竿二根﹐價柒兩。秋祭火桿五根﹐竹竿二根﹐價七兩。稅契銀內辦送。又秋祭葦把八十四束﹐每束重五十斤﹐腳價使用銀三錢﹐燒香木炭五十斤價三錢﹐行銀辦送。

朝日壇春分祭﹐共該銀玖錢。葦把四束﹐每束重二十五斤﹐腳價使用銀一錢五分﹔燒香木炭五十斤﹐價三錢﹐行銀辦送。

三皇春祭共該銀玖錢。葦把四束﹐每束重二十五斤﹐腳價使用銀一錢五分﹐燒香木炭五十斤﹐價三錢﹐行銀辦送。

方澤夏至大祭﹐共該銀貳兩肆錢玖分。柳箕七个半﹐價二錢二分五釐﹔木掀五把﹐價一錢五分﹔掃帚十把﹐價一錢五分﹔苕帚十五把﹐價七分五釐﹔竹籮五个﹐價五錢﹔大荊筐五个﹐價一錢五分﹔蘆席六領﹐價二錢四分﹔麻繩二十條﹐價二錢﹔擡牲扛十根﹐價三錢﹔扒沙板五片﹐價五錢﹔葦把八束﹐每束重二十五斤﹐腳價使用銀一錢五分﹔燒香木炭一百斤﹐價六錢﹐俱行銀辦送。

夕月壇秋分祭﹐共該銀壹兩伍錢。葦把六束﹐每束重二十五斤﹐腳價使用銀一錢五分﹔燒香木炭五十斤﹐價三錢﹔又賃房銀三錢﹐行銀支辦。工部祭旗纛﹐霜降取用﹐共該銀捌錢壹分肆釐。淨盆焰硝三斤八兩﹐價一錢四分﹔熟硫黃八兩﹐價二分﹔柳柴炭一斤八兩﹐價六分﹔白面二斤﹐價一分六釐﹔黃連七紙五張﹐價三分﹔開化紙五十張﹐價六分﹔白麻一斤八兩﹐價六分﹔髙頭黃紙一百五十張﹐價一錢五分﹔欒紙五十張﹐價四分﹔毛邊黃紙二十張﹐價一錢四分﹔白刃鍋鐵一斤八兩﹐價七分五釐﹔連七紙五張﹐價五分﹐行銀辦送。

圜丘冬至祭﹐共銀壹拾柒兩肆分伍釐。葦把五十束﹐每束重五十斤﹐腳價使用銀三錢﹔燒香木炭二百斤﹐每百斤價六錢﹔燈油十五兩﹐價四分五釐﹔木炭一百斤﹐價八錢﹐俱行銀內辦送。

△宗廟

太廟每月薦新各品物﹐除大興縣分辦一半外﹐正月分﹐共該銀貳兩貳錢。薺菜四斤﹐價一兩二錢﹔生菜二斤﹐價五錢﹔韭菜二斤﹐價五錢。二月分﹐共該銀玖錢玖分玖釐伍毫。苔菜二斤八兩﹐價五錢﹔芹菜一斤八兩﹐價四錢九分九釐五毫。三月分﹐共該銀叄錢。鯉魚一十二斤八兩﹐價三錢。四月分﹐共該銀貳兩陸錢柒分伍毫。彘豬一口﹐價一兩二錢﹔雉雞三隻﹐價三錢﹔櫻桃二斤八兩﹐價一錢二分五釐﹔黃瓜八十根﹐價八錢﹔杏子五斤﹐價二錢五分﹔外本縣京西二圖屯﹑三圖﹑四圖﹑八圖里長辦送櫻桃五斤﹑杏子十斤﹐無價。五月分﹐共該銀貳兩壹錢叄分。嫩雞十一隻﹐價七錢七分﹔茄子七十五个﹐價三錢﹔李子五斤﹐價二錢﹔桃子五斤﹐價二錢﹔夏至李子五斤﹐價二錢﹔外又本縣京西鄕二圖屯﹑三圖﹑四圖﹑八圖里長辦送李子十斤﹑桃子五斤﹑夏至李子十斤﹑沙果十斤﹐俱無價。又來禽四斤﹐價一錢二分﹔紅豆五升﹐價一錢﹔沙糖一十二兩﹐價二錢四分。六月分﹐共該銀叄兩。西瓜十五个﹐價一兩五錢﹔冬瓜十五个﹐價一兩五錢。七月分﹐共該銀叄兩。鮮菱七斤八兩﹐價七錢五分﹔芡實七斤八兩﹐價七錢五分﹔梨十斤﹐價五錢﹔鮮棗十斤﹐價五錢﹔葡萄十斤﹐價五錢。八月分﹐共該銀壹兩貳錢伍分。鱖魚七斤八兩﹐價三錢七分五釐﹔芋苗十斤﹐價八錢七分五釐﹔外本縣香山六圖﹑七圖﹑十一圖﹑十二圖里長辦送粳米三斗﹑藕四十枝﹐無價。九月分﹐共該銀玖錢肆分伍毫。鯿魚七斤八兩﹐價四錢五毫﹔紅豆一斗五升﹐價三錢﹔沙糖十二兩﹐價二錢四分﹔外本縣京西二圖屯﹑三圖﹑四圖﹑八圖里長辦送栗子二十斤﹐無價。十月分﹐共該銀貳兩陸錢壹分伍釐。山藥十斤﹐價五錢﹔蜂蜜十二兩﹐價二錢四分﹔活兔二隻﹐價七錢五分﹔活兔三隻﹐稅契銀一兩一錢二分五釐。十一月分﹐共該銀壹拾壹兩玖錢玖分伍釐。鹿一隻﹑雁二隻﹐價九兩六錢﹔紅豆五升﹑沙糖十二兩﹐價六錢四分﹔除大興縣分出一半外﹐宛平縣該五兩一錢二分。活獐二隻﹑活雁三隻﹐共價六兩八錢七分五釐﹐稅銀內支。十二月分﹐共該銀貳兩柒錢。鯽魚七斤八兩﹐價七錢五分﹔白魚七斤八兩﹐價六錢﹔菠菜五斤﹐價七錢五分﹔芥菜二斤八兩﹐價六錢。每月幫貼使費各銀六錢。以上薦新﹐本縣動支稅銀捌兩﹑行銀叄拾叄兩伍釐﹐先期召商領辦﹐赴太常寺﹐轉進內府供薦。

太廟每年正祭合用品物﹐除大興縣分辧一半外﹐本縣該辦﹕正月分﹐共銀壹拾肆兩貳分玖釐伍毫。胡桃四十八斤﹐價八錢六分四釐﹔紅棗七十五斤十二兩﹐價七錢五分七釐﹔栗子八十九斤一兩﹐價一兩六錢三釐﹔荔枝三十斤﹐價一兩五錢﹔圓眼三十斤﹐價一兩五錢﹔菱米十二斤八兩﹐價二錢五分﹔榛仁十一斤十二兩﹔價一兩六分﹔蜂蜜二斤八兩﹐價八分﹔香油三十三斤﹐價九錢九分﹔沙糖一十八斤﹐價七錢二分﹔紅豆三斗三升﹐價二錢六分四釐﹔白鹽十斤四兩﹐價七分一釐﹔土碱五斤四兩﹐價五分二釐五毫﹔細茶八兩﹐價五分﹔頂花三朵﹐價九分﹔鹽磚二斤四兩﹐價二分二釐﹔大筍十一兩五錢﹐價三分五釐﹔花椒十兩﹐價三分﹔茴香十兩﹐價三分﹔蒔蘿二兩﹐價八釐﹔梔子五兩﹐價二分﹔醢魚十三斤八兩﹐價二錢二分九釐﹔鰝魚十三尾半﹐價九分四釐五毫﹔木炭五十二斤﹐價二錢八釐﹔金墨六錠﹐價一錢八分﹔銀朱六兩﹐價二錢四分﹔本筆六枝﹐價六分﹔大筆五枝﹐價五分﹔小筆十枝﹐價五分﹔本紙一百七十二張﹐價一兩三分二釐﹔呈文紙二百二十張﹐價四錢八分四釐﹔碗紅紙四張半﹐價一錢三分五釐﹔黃咨紙一百二十五張﹐價一錢二分五釐﹔包本呈文紙一百張﹐價三錢五分﹔白咨紙一百二十五張﹐價一錢二分五釐﹔連七紙六百張﹐價四錢二分﹔表黃本紙十七張半﹐價一錢五釐﹔靑夾紙七張﹐價二分一釐﹔金錢紙一百張﹐價六分﹔黃榜紙一張半﹐價二分二釐﹐白榜紙三張﹐價四分二釐。

二月分﹐共該銀壹拾柒兩伍錢玖分玖釐。胡桃四十二斤﹐價七錢五分六釐﹔栗子一百三十七斤十一兩﹐價二兩四錢七分九釐﹔紅棗一百一十三斤十一兩﹐價一兩一錢三分八釐﹔荔枝二十七斤﹐價一兩三錢五分﹔圓眼二十七斤﹐價一兩三錢五分﹔榛仁二十五斤九兩﹐價二兩三錢﹔菱米二十八斤五兩﹐價五錢六分六釐﹔香油三十八斤﹐價一兩一錢四分﹔沙糖一十二斤﹐價四錢八分﹔蜂蜜一兩﹐價二釐﹔紅豆一斗六升五合﹐價一錢三分二釐﹔土碱三斤八兩﹐價三分五釐﹔白鹽一十七斤二兩﹐價一錢二分﹔鹽磚四斤二兩﹐價四分一釐﹔大筍一斤四兩﹐價六分二釐﹔花椒一斤三兩五錢﹐價六分﹔茴香一斤三兩五錢﹐價六分﹔蒔蘿九兩七錢五分﹐價三分九釐﹔梔子二兩﹐價八釐﹔木耳五兩﹐價四分七釐﹔細茶六兩﹐價三分七釐﹔醢魚二十四斤八兩﹐價四錢一分五釐﹔鰝魚二十四尾半﹐價一錢七分一釐﹔木炭六十斤﹐價二錢四分﹔金墨六錠﹐價一錢八分﹔銀朱六兩﹐價二錢四分﹔本筆六枝﹐價六分﹔大筆五枝﹐價五分﹔小筆十枝﹐價五分﹔本紙一百七十五張﹐價一兩五分﹔呈文紙二百張﹐價四錢四分﹔表黃紙一十張﹐價六分﹔碗紅紙五張﹐價一錢五分﹔黃榜紙三張﹐價四分五釐﹔白榜紙七張半﹐價一錢五釐﹔紅榜紙一張﹐價二分﹔靑夾紙七張﹐價二分一釐﹔金錢紙一百張﹐價六分﹔黃咨紙七十五張﹐價七分五釐﹔白咨紙七十五張﹐價七分五釐﹔包本大呈文紙一百張﹐價三錢五分﹔頂花半朵﹐價一分五釐﹔燒燎紅咨紙一百張﹐價一錢三分﹔連七紙六百張﹐價四錢二分﹔國子監糊窗紙七百五十張﹐價九錢七分五釐。

三月分﹐共該銀伍拾叄兩陸錢肆分壹釐。胡桃三百八十九斤八兩﹐價七兩一分一釐﹔栗子四百六十三斤八兩﹔價八兩三錢四分三釐﹔紅棗四百五斤﹐價四兩五分﹔荔枝二百四十二斤三兩﹐價一十二兩一錢一分﹐圓眼二百四十二斤三兩﹐價一十二兩一錢一分﹔香油六十七斤十二兩﹐價二兩三分三釐﹔砂糖二十三斤﹐價九錢二分﹔紅豆五斗﹐價四錢﹔豆粉三十三斤﹐價六錢六分﹔土碱二十八斤八兩﹐價二錢八分五釐﹔白鹽二十斤四兩﹐價一錢二分四釐﹔大筍一斤八兩﹐價七分五釐﹔木耳一斤四兩﹐價一錢八分七釐﹔花椒一斤四兩﹐價六分二釐﹔細茶一斤四兩﹐價一錢二分五釐﹔梔子一斤﹐價六分四釐﹔紅曲一斤﹐價六分四釐﹔銅靑七錢五分﹐價五釐﹔黃丹七錢五分﹐銀五釐﹔頂花五朵半﹐價一錢六分五釐﹔木炭六十斤﹐價二錢四分﹔金墨六錠﹐價一錢八分﹔銀朱六兩﹐價二錢四分﹔本筆六枝﹐價六分﹔大筆五枝﹐價五分﹔小筆十枝﹐價五分﹔本紙二百九十張﹐價一兩七錢四分﹔呈文紙二百四十張﹐價五錢二分八釐﹔表黃紙三十四張﹐價一錢八分﹔碗紅紙七張﹐價二錢一分﹔黃榜紙六張﹐價九分﹔白榜紙六張半﹐價七分一釐﹔靑夾紙七張﹐價二分一釐﹔金錢紙一百張﹐價六分﹔黃咨紙一百七十五張﹐價一錢七分五釐﹔白咨紙一百六十張﹐價一錢六分﹔包本大呈文紙一百張﹐價三錢五分﹔連七紙六百張﹐價四錢二分。

四月分﹐共該銀陸兩陸錢陸分捌釐。胡桃二十二斤﹐價三錢九分六釐﹔栗子二十六斤﹐價四錢六分八釐﹔紅棗二十二斤﹐價二錢二分﹔荔枝一十二斤﹐價六錢﹔圓眼一十二斤﹐價六錢﹔香油一十七斤﹐價五錢一分﹔砂糖六斤十四兩﹐價二錢七分五釐﹔土碱三斤﹐價三分﹔紅豆一斗四升﹐價一錢一分二釐﹔白鹽一十二兩﹐價五釐﹔細茶六兩﹐價三分六釐﹔木炭十斤﹐價四分﹔金墨六錠﹐價一錢八分﹔銀朱六兩﹐價二錢四分﹔本筆六枝﹐價六分﹔大筆五枝﹐價五分﹔小筆十枝﹐價五分﹔本紙一百九十五張﹐價一兩一錢七分﹔呈文紙二百二十五張﹐價四錢九分五釐﹔碗紅紙四張半﹐價一錢三分五釐﹔靑夾紙七張﹐價二分一釐﹔金錢紙一百張﹐價六分﹔黃咨紙五十張﹐價五分﹔白咨紙五十張﹐價五分﹔表黃紙七張半﹐價四分五釐﹔包本大呈文紙一百張﹐價三錢五分﹔連七紙六百張﹐價四錢二分。

五月分﹐共該銀玖兩捌錢叄分。胡桃三十四斤﹐價六錢一分二釐﹔栗子六斤﹐價一錢八釐﹔紅棗四十三斤七兩﹐價四錢三分四釐﹔荔枝二十二斤﹐價一兩一錢﹔圓眼二十二斤﹐價一兩一錢﹔榛仁五斤六兩﹐價四錢三分三釐﹔菱米四十六斤四兩﹐價九錢二分五釐﹔葡萄十二兩﹐價三分﹔胡桃仁八兩﹐價三分﹔蓮肉一十二兩﹐價四分五釐﹔香油二十一斤﹐價六錢三分﹔砂糖七斤十兩﹐價三錢五釐﹔蜂蜜五錢﹐價一釐﹔土碱三斤八兩﹐價三分五釐﹔紅豆一斗四升﹐價一錢一分二釐﹔白鹽二斤十二兩﹐價二分﹔鹽磚一十二兩﹐銀八釐﹔大筍四兩五錢﹐價一分三釐﹔花椒三兩﹐價九釐﹔細茶六兩﹐價三分六釐﹔茴香二兩﹐價六釐﹔蒔蘿一兩﹐價三釐﹔梔子一兩五錢﹐價六釐﹔醢魚四斤八兩﹐價七分六釐﹔鰝魚四尾半﹐價三分一釐﹔木炭二十斤八兩﹐價八分五釐﹔金墨六錠﹐價一錢八分﹔銀朱六兩﹐價二錢四分﹔本筆六枝﹐價六分﹔大筆五枝﹐價五分﹔小筆十枝﹐價五分﹔本紙一百七十五張﹐價一兩五分﹔呈文紙二百二十五張﹐價四錢九分五釐﹔表黃紙八張半﹐價五分一釐﹔碗紅紙六張﹐價一錢八分﹔黃榜紙二張半﹐價三分七釐﹔白榜紙四張﹐價五分六釐﹔靑夾紙七張﹐價二分一釐﹔金錢紙一百張﹐價六分﹔白咨紙五十張﹐價五分﹔黃咨紙一百五十張﹐價一錢五分﹔連七紙六百張﹐價四錢二分﹔燒燎黃咨紙一百二十五張﹐價一錢二分五釐﹔杏黃紙半張﹐價一分五釐﹔包本大呈文紙一百張﹐價三錢五分。

六月分﹐共該銀壹拾壹兩壹錢肆分肆釐五毫。胡桃四十四斤八兩﹐價八錢二釐﹔菱米五十四斤六兩﹐價一兩八分七釐﹔紅棗五十八斤九兩﹐價五錢八分五釐﹔荔枝二十二斤八兩﹐價一兩一錢三分五釐﹔圓眼二十二斤八兩﹐價一兩一錢二分五釐﹔榛仁八斤十一兩﹐價七錢八分五釐﹔胡桃仁六斤八兩﹐價三錢九分﹔香油二十二斤﹐價六錢六分﹔沙糖八斤十四兩﹐價三錢五分五釐﹔紅豆一斗四升﹐價一錢一分二釐﹔土碱三斤﹐價三分﹔白鹽八斤五兩﹐價五分九釐﹔鹽磚一斤十二兩﹐價一分七釐﹔大筍八兩﹐價二分五釐﹔花椒八兩五錢﹐價二分五釐﹔細茶六兩﹐價三分六釐﹔茴香八兩五錢﹐價二分五釐﹔蒔蘿四兩二錢五分﹐價一分三釐﹔梔子五兩﹐價二分﹔蜂蜜二兩五錢﹐價五釐﹔醢魚九斤八兩﹐價一錢六分二釐﹔鰝魚九尾半﹐價六分六釐﹔木炭四十斤﹐價一錢六分﹔金墨六錠﹐價一錢八分﹔銀朱六兩﹐價二錢四分﹔大筆五枝﹐價五分﹔本筆六枝﹐價六分﹔小筆十枝﹐價五分﹔本紙一百八十張﹐價一兩八分﹔呈文紙二百四十張﹐價五錢二分八釐﹔碗紅紙四張半﹐價一錢三分五釐﹔白榜紙二張﹐價二分八釐﹐靑夾紙七張﹐價二分一釐﹔金錢紙一百張﹐價六分﹔黃咨紙七十五張﹐價七分五釐﹔白咨紙七十五張﹐價七分五釐﹔表黃紙十九張半﹐價一錢一分七釐﹔包本大呈文紙一百張﹐價三錢五分﹔黃榜紙半張﹐價七釐五毫﹔連七紙六百張﹐價四錢二分。

七月分﹐共該銀肆拾肆兩肆錢貳分貳釐。胡桃二百六十九斤﹐價四兩八錢四分二釐﹔菱米三百六十斤﹐價七兩二錢﹔紅棗三百十五斤八兩﹐價三兩一錢五分五釐﹔荔枝一百八十六斤十三兩﹐價九兩三錢四分﹔圓眼一百八十六斤十三兩﹐價九兩三錢四分﹔香油七十一斤八兩﹐價二兩一錢四分五釐﹔砂糖三十四斤﹐價一兩三錢六分﹔紅豆七斗八升﹐價六錢二分四釐﹔豆粉三十斤八兩﹐價六錢一分﹔土碱三十一斤八兩﹐價三錢一分五釐﹔白鹽二十斤十四兩﹐價一錢四分六釐﹔大筍一斤三兩五錢﹐價五分八釐﹔木耳一斤四兩五錢﹐價一錢九分﹔花椒一斤一兩五錢﹐價五分五釐﹔細茶一斤十兩﹐價一錢六分﹔梔子十三兩五錢﹐價五分四釐﹔紅曲十三兩五錢﹐價五分四釐﹔銅靑七錢五分﹐價五釐﹔黃丹七錢五分﹐價五釐﹔頂花十朵半﹐價三錢一分五釐﹔木炭六十五斤﹐價二錢六分﹔金墨六錠﹐價一錢八分﹔銀朱六兩﹐價二錢四分﹔大筆五枝﹐價五分﹔本筆六枝﹐價六分﹔小筆十枝﹐價五分﹔本紙二百四十張﹐價一兩四錢四分﹔呈文紙二百四十五張﹐價四錢九分五釐﹔表黃紙二十九張半﹐價一錢七分七釐﹔碗紅紙六張﹐價一錢八分﹔黃榜紙六張半﹐價九分七釐﹔白榜紙八張半﹐價一錢一分九釐﹔靑夾紙七張﹐價二分一釐﹔白咨紙一百七十五張﹐價一錢七分五釐﹔黃咨紙一百七十五張﹐價一錢七分五釐﹔金錢紙一百張﹐價六分﹔包本大呈文紙一百張﹐價三錢五分﹔連七紙六百張﹐價四錢二分。

八月分﹐共該銀貳拾叄兩陸分捌釐。胡桃一百斤﹐價一兩八錢﹔栗子一百八十七斤十三兩﹐價三兩三錢八分﹔紅棗一百六十二斤﹐價一兩六錢二分﹔荔枝六十九斤﹐價三兩四錢五分﹔圓眼六十九斤﹐價三兩四錢五分﹔榛仁九斤四兩﹐價八錢三分二釐﹔菱米九斤十三兩﹐價一錢九分五釐﹔香油四十二斤﹐價一兩二錢六分﹔沙糖二十一斤﹐價八錢四分﹔蜂蜜一兩﹐價二釐﹔紅豆四斗二升﹐價三錢三分六釐﹔土碱七斤﹐價七分﹐鹽磚一斤十二兩﹐價一分七釐﹔白鹽十斤五兩﹐價七分三釐﹔豆粉一斤﹐價二分﹔大筍八兩五錢﹐價二分七釐﹔木耳一兩﹐價九釐﹔花椒九兩﹐價二分七釐﹔茴香九兩﹐價三分六釐﹔蒔蘿四兩二錢五分﹐價一分七釐﹔細茶八兩﹐價五分﹔梔子二兩﹐價八釐﹔醢魚十一斤﹐價一錢八分七釐﹔鰝魚十一尾﹐價七分七釐﹔頂花四朵﹐價一錢二分﹔金墨六錠﹐價一錢八分﹔銀朱六兩﹐價二錢四分﹔本筆六枝﹐價六分﹔木炭四十五斤﹐價一錢八分﹔本紙二百二十五張﹐價一兩三錢五分﹔呈文紙二百二十五張﹐價四錢九分五釐﹔表黃紙十張﹐價六分﹔宛紅紙九張﹐價二錢七分﹔黃榜紙三張﹐價四分五釐﹔白榜紙六張﹐價八分四釐﹔黃咨紙一百張﹐價一錢﹔白咨紙七十五張﹐價七分五釐﹔金錢紙一百張﹐價六分﹔靑夾紙七張﹐價二分一釐﹔包本大呈文紙一百張﹐價三分五釐﹔連七紙六百張﹐價四錢二分﹔燒燎黃咨紙一百張﹐價一錢﹔大筆五枝﹐價五分﹔小筆十枝﹐價五分﹔國子監糊窗紙七百五十張﹐價九錢七分五釐。

九月分﹐共該銀七十二兩七錢四分三釐五毫。胡桃三百四十九斤八兩﹐價六兩二錢九分一釐﹔栗子五百斤八兩﹐價九兩零九釐﹔紅棗四百三十一斤﹐價四兩三錢一分﹔荔枝二百四十六斤十四兩﹐價十二兩三錢四分五釐﹔圓眼二百四十六斤十四兩﹐價十二兩三錢四分五釐﹔榛仁八斤十一兩﹐價七錢八分二釐﹔菱米九斤六兩﹐價一錢八分七釐﹔香油八十一斤十二兩﹐價二兩四錢五分二釐﹔沙糖三十四斤六兩﹐價一兩三錢七分五釐﹔蜂蜜二兩五錢﹐價五釐﹔紅豆七斗一升五合﹐價五錢六分八釐﹔豆粉三十四斤﹐價六錢八分﹔土碱三十二斤﹐價三錢二分﹔白鹽二十八斤六兩﹐價一錢九分八釐﹔鹽磚一斤十二兩﹐價一分七釐五毫﹔大筍二斤﹐價一錢﹔木耳一斤八兩五錢﹐價二錢二分九釐五毫﹔花椒一斤十四兩﹐價九分三釐﹔茴香八兩五錢﹐價二分六釐五毫﹔蒔蘿四兩二錢五分﹐價一分三釐﹔細茶一斤十二兩﹐價一錢七分五釐﹔梔子一斤五兩五錢﹐價六分六釐﹔紅曲一斤五錢﹐價六分六釐﹔銅靑七錢五分﹐價五釐﹔黃丹七錢五分﹐價五釐﹔醢魚九斤十二兩﹐價一錢六分五釐五毫﹔鰝魚九尾半﹐價六分六釐五毫﹔金墨六錠﹐價一錢八分﹔銀朱六兩﹐價二錢四分﹐本筆六枝﹐價六分﹔大筆五枝﹐價五分﹔小筆十枝﹐價五分﹔本紙二百二十五張﹐價一兩三錢五分﹔呈文紙一百九十五張﹐價四錢二分九釐﹔表黃紙三十二張半﹐價一錢九分五釐﹔碗紅紙四張半﹐價一錢三分五釐﹔黃榜紙七張﹐價一錢五釐﹔白榜紙八張半﹐價一錢一分九釐﹔靑夾紙七張﹐價二分一釐﹔金錢紙一百張﹐價六分﹔黃咨紙一百五十張﹐價一錢五分﹔白咨紙一百五十五張﹐價一錢五分五釐﹔連七紙六百張﹐價五錢二分﹔木炭八十五斤﹐價三錢四分﹔頂花八朵半﹐價二錢五分五釐﹔包本大呈文紙一百張﹐價三錢五分﹔澆燭香油三百三十一斤﹐價九兩九錢三分﹔包燭黃咨紙三百二十五張﹐價三錢二分五釐﹔二十斤燭心二十枝﹐價四錢﹔二斤燭心七十五枝﹐價三錢﹔八兩燭心四百枝﹐價九錢六分﹔四兩燭心六百枝﹐價七錢二分﹔二兩燭心四千八百八十枝﹐價二兩九錢二分八釐﹔一兩燭心一千六百枝﹐價四錢八分﹔燭心布二十尺﹐價一錢四分。

十月分﹐共該銀壹拾肆兩柒錢肆分柒釐伍毫。胡桃三十二斤﹐價六錢一分二釐﹔栗子三十九斤﹐價七錢二釐﹔紅棗三十八斤﹐價三錢八分﹔荔枝十九斤八兩﹐價九錢七分五釐﹔圓眼十九斤八兩﹐價九錢七分五釐﹔香油二十四斤十二兩﹐價七錢四分二釐五毫﹔紅豆一斗九升﹐價一錢五分二釐﹔沙糖八斤十四兩﹐價三錢五分五釐﹔豆粉八兩﹐價一分﹔土碱三斤十三兩﹐價三分八釐﹔白鹽一斤﹐價七釐﹔細茶七兩﹐價四分三釐﹔木耳一兩﹐價九釐﹔木炭二十二斤八兩﹐價九分﹐金墨六錠﹐價一錢八分﹐銀朱六兩﹐價二錢四分﹐本筆六枝﹐價六分﹐大筆五枝﹐價五分﹔小筆十枝﹐價五分﹔本紙二百二十張﹐價一兩三錢二分﹔呈文紙一百九十五張﹐價四錢二分九釐﹔表黃紙九張半﹐價五分七釐﹔碗紅紙八張﹐價二錢四分﹔靑夾紙七張﹐價二分一釐﹔金錢紙一百五十張﹐價九分﹔黃咨紙五十張﹐價五分﹔白咨紙五十張﹐價五分﹔連七紙六百張﹐價四錢二分﹔上滌糊窗紙五百張﹐價六錢五分﹔黃票毛邊本紙九百張﹐價五兩四錢﹔包本大呈文紙一百張﹐價三錢五分。

十一月分﹐共該銀伍拾叄兩肆錢捌分壹釐伍毫。胡桃二百七十一斤四兩﹐價四兩八錢八分二釐﹔栗子三百七十九斤四兩﹐價六兩八錢二分六釐﹔紅棗三百三十七斤八兩﹐價三兩三錢七分五釐﹔荔枝一百九十斤五兩﹐價九兩五錢一分五釐﹔圓眼一百九十斤五兩﹐價九兩五錢一分五釐﹔榛仁十八斤十二兩﹐價一兩六錢八分七釐﹔菱米十三斤八兩﹐價二錢七分﹔胡桃仁八兩﹐價三分﹔葡萄十二兩﹐價三分﹔蓮肉十二兩﹐價四分五釐﹔香油七十九斤十二兩﹐價二兩三錢九分二釐﹔沙糖三十斤十兩﹐價一兩二錢二分五釐﹔蜂蜜一兩五錢﹐價三釐﹔紅豆六斗五升﹐價五錢二分﹔豆粉三十四斤四兩﹐價六錢八分五釐﹔土碱二十九斤半﹐價二錢九分五釐﹔白鹽二十二斤八兩﹐價一錢五分七釐五毫﹔鹽磚一斤八兩﹐價一分五釐﹔大筍一斤十三兩﹐價九分﹔花椒一斤五兩﹐價六分六釐﹔茴香四兩﹐價一分二釐﹔蒔蘿二兩﹐價八釐﹔細茶一斤五兩﹐價一錢三分﹔梔子一斤﹐價六分四釐﹔紅曲十五兩五錢﹐價六分二釐﹔木耳一斤六兩﹐價二錢三釐﹔銅靑七錢﹐價五釐﹔黃丹七錢﹐價五釐﹔醢魚九斤﹐價一錢五分三釐﹔鰝魚九尾﹐價六分三釐﹔頂花七朵半﹐價二錢二分五釐﹔木炭七十五斤﹐價三錢﹔金墨六錠﹐價一錢八分﹔銀朱六兩﹐價二錢四分﹔大筆五枝﹐價五分﹔本筆六枝﹐價六分﹔小筆十枝﹐價五分﹔本紙二百九十張﹐價一兩七錢四分﹔呈文紙二百四十五張﹐價五錢三分九釐﹔表黃紙四十二張半﹐價二錢二分五釐﹔宛紅紙九張半﹐價二錢八分五釐﹔天榜紙十張﹐價�錢六分﹔榜扣紙二十五張﹐價四分﹔黃榜紙�張﹐價一錢五釐﹔白榜紙八張半﹐價一錢一分九釐﹔回殘二兩燭心八千枝﹐價四兩八錢﹔官靑紙半張﹐價一分五釐﹔靑夾紙十張﹐價三分﹐金錢紙一百五十張﹐價九分﹔黃咨紙一百七十五張﹐價一錢七分五釐﹔燒燎黃咨紙五百張﹐價五錢﹔靑榜紙一張﹐價一分五釐﹔包本大呈文紙一百張﹐價三錢五分﹔連七紙六百五十張﹐價四錢五分五釐。

十二月分﹐共該銀柒拾伍兩玖錢五分玖釐伍毫。胡桃四百九十一斤﹐價八兩四錢七分八釐﹐栗子七百三十斤九兩﹐價十三兩一錢五分﹔紅棗六百二十斤十四兩﹐價六兩二錢七釐﹔荔枝三百四十七斤十三兩﹐價十七兩三錢九分﹔圓眼三百四十七斤十三兩﹐價十七兩三錢九分﹔榛仁二十七斤﹐價二兩四錢三分﹔菱米十七斤﹐價三錢四分﹔葡萄十一斤四兩﹐價四錢六分﹔蓮肉十一斤四兩﹐價六錢七分五釐﹔胡桃仁七斤八兩﹐價四錢五分﹔香油四十二斤八兩﹐價一兩二錢七分五釐﹔沙糖二十六斤十五兩﹐價一兩七分五釐﹔蜂蜜四兩﹐價八釐﹔土碱八斤六兩﹐價八分四釐﹔白鹽十一斤八兩﹐價八分五釐﹔鹽磚二斤十兩﹐價二分六釐﹔大筍一斤四兩﹐價六分二釐五毫﹔花椒一斤一兩五錢﹐價五分四釐五毫﹔茴香一斤一兩五錢﹐價五分四釐五毫﹔蒔蘿九兩﹐價二分七釐﹔細茶十兩五錢﹐價六分三釐﹔梔子八兩﹐價三分二釐﹔豆粉二斤四兩﹐價四分五釐﹔木耳四兩五錢﹐價四分﹔紅豆五斗七升﹐價四錢五分六釐﹔醢魚十八斤﹐價三錢六釐﹔鰝魚十八尾﹐價一錢二分六釐﹔頂花七朵半﹐價二錢二分五釐﹔木炭九十斤﹐價三錢六分﹔金墨六錠﹐價一錢八分﹔銀朱六兩﹐價二錢四分﹔大筆五枝﹐價五分﹔本筆六枝﹐價六分﹔小筆十枝﹐價五分﹔本紙二百七十五張﹐價一兩六錢五分﹔呈文紙二百七十五張﹐價六錢五釐﹔表黃紙三十三張﹐價一錢九分八釐﹔碗紅紙六張﹐價一錢八分﹔黃榜紙四張半﹐價六分七釐五毫﹔白榜紙五張半﹐價七分七釐﹔靑夾紙七張﹐價二分一釐﹔金錢紙一百五十張﹐價九分﹔白咨紙一百七十五張﹐價一錢七分五釐﹔黃咨紙一百七十五張﹐價一錢七分五釐﹔連七紙六百張﹐價四錢二分﹔包本大呈文紙一百張﹐價三錢五分。以上正祭﹐每年除大興縣外﹐本縣共約銀叄百玖拾柒兩叄錢叄分肆釐﹐俱行銀內支﹐商人同該吏辦送。遇閏月增。太廟每年孟春時享﹐葦把五十四束﹐每束重二十五斤﹐除動支外縣類解鋪收葦把﹐照數轉進外﹐先年議定幫貼腳價使費每束銀一錢五分﹐共銀八兩一錢﹐行銀內支﹐該吏領赴神宮監交納。

太廟每年孟秋時享﹐葦把並幫貼價腳銀同前。

歷代帝皇廟春祭﹐共該銀叄兩叄錢。葦把二十束﹐每束每二十五斤﹐腳價使用銀一錢五分﹔燒香木炭五十斤﹐價三錢﹐行銀辦送。

文廟祭祀﹐除大興縣分管春祭外﹐宛平應管秋祭﹐先期輪委佐領一員﹐支行銀﹐買辦。先師座下八籩﹕菱一﹐鹿脯一﹐以牛肉代之﹐四分﹔榛一﹐芡一﹐四分﹔栗一﹐棗一﹐四分﹔鹽一﹐槁魚一﹐三分﹔八豆﹕薤菹一﹐醯醢一﹐四分﹔菁菹一﹐鹿醢一﹐以牛肉代之﹐四分﹔芹菹一﹐兔醢一﹐四分﹔筍沮一﹐魚醢一﹐四分﹔黍稷一簠﹐一分﹔稻粱一簋﹐一分﹔羊一隻﹐重三十斤﹐五錢四分﹔豕一口﹐重八十斤﹐一兩六錢﹔帛一端﹐三錢﹔燭四枝﹐六分。東西配﹑東西哲﹑東西廡六處各六籩﹕栗一﹐棗一﹐四分﹔菱一﹐芡一﹐四分﹔鹽一﹐槁魚一﹐三分﹔六豆﹕菁菹一﹐芹菹一﹐二分﹔薤菹一﹐醯醢一﹐四分﹔筍菹一﹐魚醯一﹐四分﹔羊一隻﹐重二十斤﹐三錢﹐二分﹔燭一對﹐二分﹔豕一口﹐重六十斤﹐一兩二錢﹔帛二端﹐四錢。啟聖祠﹐六籩﹕栗一﹐棗一﹐四分﹔鹽一﹐槁魚一﹐三分﹔菱一﹐芡一﹐四分﹔六豆﹕菁菹一﹐芹菹一﹐二分﹔薤菹一﹐醯醢一﹐四分﹔筍菹一﹐魚醢一﹐四分﹔羊一隻﹐重三十斤﹐四錢八分﹔豕一口﹐重八十斤﹐一兩六錢﹔燭一對﹐銀二分﹔帛一端﹐銀三錢。東西從祀二處﹐各四籩﹕栗一﹐棗一﹐四分﹔鹽一﹐槁魚一﹐三分﹔四豆﹕韭菹一﹐兔醢一﹐四分﹔芹菹一﹐鹿醢一﹐四分。名宦祠六籩﹕栗一﹐棗一﹐四分﹔菱一﹐芡一﹐四分﹔鹽一﹐槁魚一﹐三分﹔六豆﹕菁菹一﹐芹菹一﹐二分﹔韭菹一﹐醯醢一﹐四分﹔筍菹一﹐魚醢一﹐四分﹔羊一隻﹐重二十斤﹐三錢二分﹔豕一口﹐重四十斤﹐八錢﹔燭一對﹐二分﹔帛一端﹐二錢。鄕賢祠六籩﹕栗一﹐棗一﹐四分﹔菱一﹐芡一﹐四分﹔鹽一﹐槁魚一﹐三分﹔六豆﹕菁菹一﹐芹菹一﹐二分﹔韭菹一﹐醯醢一﹐四分﹔筍菹一﹐魚醢一﹐四分﹔羊一隻﹐重二十斤﹐三錢三分﹔豕一口﹐重四十斤﹐八錢﹔燭一對﹐二分﹔帛一端﹐二錢。一應雜役﹐辦給有差。廚子一名﹐一錢﹐鼓手四名﹐二錢﹔豆酒一尊﹐二錢﹔牙速香﹐二錢﹔阡張一連﹐八分﹔活兔八隻﹐四錢﹔煤炭一錢﹔寫榜紙十張﹐四分﹔糊窗紙二刀﹐三錢﹔紅簽紙一張﹐二分﹔糊面二斤﹐二分﹔紅燭十二對﹐一錢四分﹔火把十枝﹐一錢﹔執火把夫十名﹐二錢﹔盒擔五擡﹐一錢﹔省牲紙一分﹔燭一對﹐三分﹔擡盒人十名﹐三錢﹔打鑪竈一錢﹔賃卓二十張﹐三錢﹔賃酒壺十把﹐一錢﹔賃洗面盆五副﹐五分﹔賃毛血盆十个﹐五分﹔賃大磁碟一百五十个﹐一錢五分﹔賃磁碟八个﹐一分。文昌祠六籩﹕栗一﹐棗一﹐四分﹔菱一﹐芡一﹐四分﹔鹽一﹐槁魚一﹐三分。六豆﹕菁菹一﹐芹菹一﹐二分﹔韭菹一﹐醯醢一﹐四分﹔筍一﹐魚醢一﹐四分﹔羊一隻﹐重二十斤﹐三錢二分﹔豕一口﹐重四十斤﹐八錢﹔燭一對﹐二分﹔帛二端﹐二錢。以上共銀貳拾陸兩貳錢叄分。又太常寺取用祭先師孔子葦把一束﹐重二十五斤﹐腳價使用銀一錢五分﹔啟聖公葦把一束﹐重二十五斤﹐腳價使用銀一錢五分﹐俱吏支行內辦送。△陵園

每年合用各陵墳煮牲柴炭﹐各祭不等。有正旦﹑淸明﹑中元﹑霜降﹑冬至﹐一年五祭者﹐每祭墳柴七十九處。大中祭二處﹕恭仁康定景皇帝﹑恭讓章皇后﹐各銀四兩二錢。中祭一處﹕貞惠安和景皇后﹐銀三兩二錢二分。小祭七十六處﹕許悼王﹑懷獻世子﹑王娘娘﹑常嬪楊氏﹑馬氏﹑劉氏﹑張氏﹑繼後張氏﹑懷嬪王氏﹑康嬪劉氏﹑常嬪傅氏﹑禦嬪黃氏﹑常嬪張氏﹑昭嬪張氏﹑宛嬪趙氏﹑常嬪劉氏﹑常嬪武氏﹑寧嬪郭氏﹑靜嬪田氏﹑安嬪孟氏﹑和嬪任氏﹑常嬪髙氏﹑麗嬪宋氏﹑常嬪楊氏﹑常嬪王氏﹑莊嬪王氏﹑惠嬪韋氏﹑常妃李氏﹑常妃陳氏﹑英妃魏氏﹑榮愼安妃楊氏﹑昭榮恭妃李氏﹑莊僖榮妃王氏﹑敬妃莊氏﹑和妃趙氏﹑莊妃劉氏﹑昭惠端妃董氏﹑端惠懿妃於氏﹑永淸公主﹑皇太子﹑長太公主﹑蔚悼王﹑太康公主﹑歸善公主﹑長安公主﹑思柔公主﹑裕王世子﹑藍田王﹑壽定王﹑景恭王﹑榮惠宜妃楊氏﹑穎陽王﹑戚懷王﹑薊哀王﹑均思王﹑裕嬪王氏﹑汝安王﹑申懿王﹑雍靖王﹑岐惠王﹑涇簡王﹑蓬萊公主﹑太和公主﹑棲霞公主﹑仙居公主﹑靜樂公主﹑云夢公主﹑邠哀王﹑順嬪張氏﹑沅懷王﹑悼嬪耿氏﹑靈丘公主﹑僖妃王氏﹑云和公主﹑端靜淑妃秦氏﹑端靖榮妃王氏﹐各壹兩肆錢。

有淸明﹑中元﹑霜降﹑冬至﹐一年四祭者。每祭墳柴三十六處。大祭五處﹕世宗肅皇帝﹑孝潔皇后﹑孝恪皇后﹑穆宗莊皇帝﹑孝懿皇后﹐各銀陸兩伍錢。小祭三十處﹕靜莊安穆辰妃﹑恭莊端惠靖妃﹑昭肅靖端賢妃﹑端靖安和惠妃﹑莊和安靜順妃﹑莊僖端肅安妃﹑莊靜安榮淑妃﹑恭安和妃﹑端莊昭妃﹑端和懿妃﹑惠和麗妃﹑昭靜恭妃﹑安和榮靖麗妃﹑榮靜賢妃﹑眞順懿恭惠妃﹑端榮昭妃﹑端順賢妃﹑端僖安妃﹑靜僖榮妃﹑和惠靖妃﹑榮惠和妃﹑莊懿徳妃﹑莊靖順妃﹑靖順惠妃﹑莊懿敬妃﹑昭順麗妃﹑榮惠恭妃﹑莊懿惠妃﹑恭靖賢妃﹑眞靖敬妃﹐各壹兩肆錢。又新添妃後墳﹐柴銀伍兩玖錢叄分玖釐叄毫捌絲。有淸明﹑冬至﹐一年二祭者。每祭二十六處﹕保聖賢順夫人馮氏﹑恭勤夫人﹑寅奉夫人﹑保聖榮和夫人孫氏﹑恭奉端勤夫人﹑肅奉夫人顧氏﹑莊奉恭愼夫人邢氏﹑恭愼夫人安氏﹑敬愼夫人閻氏﹑勤愼夫人曾氏﹑禮愼夫人馬氏﹑忠順夫人陳氏﹑良愼夫人容氏﹑誠侍夫人王氏﹑肅侍夫人侯氏﹑愼侍夫人韋氏﹑崇敬夫人﹑榮聖夫人周氏﹑崇奉夫人孟氏﹑勤奉夫人﹑佑聖恭懿夫人張氏﹑佐聖莊靖夫人史氏﹑輔聖莊懿夫人藺氏﹑衛聖夫人尹氏﹑兪八八卽奉聖夫人﹑戴聖夫人金氏﹐各銀壹兩肆錢。

以上每年通共煮牲墳柴銀玖百捌拾肆兩陸錢伍分柒釐伍毫叄絲。兩縣行銀辦。

大壽山園戶五名。各處墳戶﹕皇太子八名﹐悼恭太子一十五名﹐哀衝太子二名﹐莊敬太子一名﹐裕王世子一名﹐太康公主二名﹐歸善公主一名﹐仙居公主﹑裕王長女各一名﹐蔚悼王五名﹐康定景王三名﹐申懿王五名﹐忻穆王六名﹐岐惠王三名﹐景恭王五名﹐月精秀懷王一名﹐汝安王三名﹐邠哀王一名﹐英廟恭靖賢妃四名﹐英廟端莊賢妃四名﹐榮思賢妃二名﹐仁廟三妃六名﹐榮淑康妃二名﹐裕妃李氏五名﹐榮昭徳妃五名﹐悼陵皇貴妃二名﹐榮惠宜妃五名﹐世廟貴妃文氏一名﹐安妃楊氏五名﹐順嬪張氏三名﹐十三娘娘七名﹐英廟魏娘娘五名﹐保聖夫人九名﹐輔聖夫人六名﹐奉聖夫人二名﹐回回聖人一名﹐孫氏夫人一名﹐惠昌侯一名﹐惠安伯十名。以上各墳戶﹐每名徭編銀肆兩。

△行幸

聖駕躬耕籍田於地壇﹐先期一月﹐順天府行兩縣﹐選集老人年髙有行者數十人﹐於本府候气堂後空處﹐隨班習儀﹐預備牛犁﹑谷種及耕斂器具﹐良民二百餘人﹐地壇內搭蓋耕棚﹐方廣五十餘步﹐土取羅細數次﹐覆黃土其上。至期﹐教坊司妝扮優人爲風雲雷雨地土等神﹐小伶爲村莊男婦﹐播鞀鼓唱太平歌﹐兩縣民執農具﹐如擔勾掃帚之類﹐各列籍田左右﹐以待駕至。左手執鞭﹐左手執金龍犁﹐稍前用導駕官二員牽牛﹐老人二扶犁﹐老人二執糞箕淨桶﹐老人二夾駕左右﹐名爲幫耜臣﹐凡往回者三。駕升望耕臺禦座﹐公卿以次親耕﹐多寡有次。耕畢﹐順天府治中﹑通判﹑推官五員﹐各攜谷種箱一﹐徧散地上﹐老人牽牛覆土爲耕種之狀﹐小優百餘﹐衣田家男女服﹐奉五穀以進。駕回齋堂﹐受賀畢﹐宴三品以上官﹐賜耆老及農民各饅頭二个﹑肉二斤﹐隨駕正官諸民各執農具以從﹐至午門而止﹐復賞老人各布二匹﹐農夫各布一匹。各費除大興一半外﹐宛平應管一半﹐俱鋪稅銀內支辦。

正牛一隻﹐價八兩﹔餵養二十日﹐艸料銀一兩六錢﹔副牛一隻﹐借用﹐餵養二十日﹐艸料銀一兩二錢﹔公卿耕牛十三隻﹐借用﹐餵養十八日﹐艸料銀六兩五錢﹔正副金犁二張﹐木料工價﹑描彩妝金﹐銀二兩四錢﹔紅犁十三張﹐木料工價扣鎖銀三兩一錢四分﹔破木三牲祭禮銀二錢﹔彩亭五座﹐賃辦價銀一兩五錢﹔五色旗四十對﹐絹十匹﹐價二兩六錢﹔旗竿八十根﹐價四錢﹔紅油卓五張﹐價一兩五錢﹔犁亭一座﹐木料工價一十兩五錢四分﹔黃羅銷金犁亭帳幔一副﹐羅金料價七兩零四分﹔黃龍絨鞭二把﹐物料工價二兩三錢四分﹔龍鞭匣二个﹐五穀箱五个﹐糊箱絹料價共二兩六錢一分﹔紅綫鞭十三把﹐價七錢八分﹔黃羅銷金牛褡背一副﹐工料物價一兩七錢二分﹔籠頭十三副並纓﹐價三錢九分﹔搭子二十六个﹐價七錢八分﹔套索十三付﹐價一兩三錢﹔黃紅耙繩索四副﹐價六錢﹔黃紅耙四副﹐木料工價七錢八分﹔荊扒木十根﹐價三錢﹔黃紅榔頭四个﹐價八分﹔執事木牌一百三十面﹐價三錢九分﹔艸鞋五十雙﹐價一兩五錢﹔大車一輛﹐車油見新﹐添買繩索價八錢﹔銅鑼四面﹐價一兩四錢﹔大鼓四面﹐重幔皮彩畫﹐價二兩四錢﹔小皮鼓四面﹐價一兩二錢﹔杖皷四面﹐價八錢﹔韸子四面﹐價一兩二錢﹔羅槌四把﹐價一錢二分﹔鼓槌八副﹐價一錢二分﹔蓑衣二十件﹐價六錢﹔斗笠二十个﹐價一兩﹔鐵鐝十把﹐價五錢﹔鐵鋤十把﹐價一兩二錢﹔紅繩二條﹑麻繩一百條﹐價九分﹔弔犁滑繩二十根﹑挑筐繩二十根﹐價二錢﹔木桶十二隻﹐價二兩四錢﹔把筒二个﹐價六分﹔擔杖並鐵鉤六副﹐價六錢﹔木扒十把﹐價三錢﹔木叉十把﹐價三錢﹔木鐝十把﹐價三錢﹔竹掃帚十把﹐價二錢﹔荊筐二十副﹐價四錢﹔靑綫花繩四根﹐價二錢四分﹔黑油杠四根﹐價一錢二分﹔小木杠十根﹐價一錢﹔連結十把﹐價三錢﹔糞箕二个﹐價八分﹔竹篩十个﹐價三錢﹔簸箕十个﹐價二錢﹔苗掃帚三十把﹐價三錢﹔五穀五斗﹐價三錢﹔各項雜用物料﹕金箔一百一十貼﹐價四兩四錢﹔中靑二兩﹐價二錢﹔上朱八兩﹐價二錢五分﹐二朱一兩﹐價二分﹔大碌十兩﹐價一錢﹔二碌四兩﹐價二分﹔漆黃一斤﹐價二錢﹔滕黃一兩﹐價三分﹔黃丹二斤﹐價一錢六分﹔定粉十匣﹐價一錢﹔靛花四兩﹐價四分﹔胭脂二十个﹐價二分﹔土粉一斗﹐價一錢﹔槐子白礬價五分﹔瓜兒粉二斤﹐價一分﹔黃碌四斤﹐價四分﹔水膠三斤﹐價七分五釐﹔魚膠二斤八兩﹐價一錢﹔銀箔三貼﹐價六分﹔錫箔一貼﹐價一分﹔包金土價一分﹔貼金油六兩﹐價六分﹔紅土一斤﹐價五釐﹔次紅土十八斤﹐價五分﹔石黃一斤﹐價三分﹔蘇木二斤﹐價二錢﹔雜油二十斤﹐價六錢﹔油漆匠三十八工﹐銀二兩二錢八分﹔鐵匠買鐵﹐銀六錢﹔連工食﹑小鏡並纓大小綿帶﹐價五分﹔鏃龍頂一个﹐海石橊花瓶﹐價三錢﹔結彩十架﹐價一兩。以上共銀捌拾玖兩肆錢玖分。

聖駕謁陵﹐合用錢糧﹐各年不等﹐俱本縣存畱支辦。今記萬曆十六年事於後﹕膳房甜水車一百輛﹐兩縣各給工食銀六兩﹔女轎一百乘﹐除大興外﹐每乘每日賃價一分﹐計七日﹐該三兩五錢﹔每乘預備轎桿一根﹐以備損換﹐搬運男夫一百二十六名﹐該工食銀一十五兩一錢二分﹔靑絹幃幕五十副﹐賃價九兩﹔藍絹裏幃五十副﹐賃價二兩七錢﹕雨轎幃五十副﹐賃價三兩五錢﹔■﹝扌表﹞轎棍三百根﹐賃價九分﹔絆轎底紅麻繩三十三斤﹐賃價三錢三分﹔絆轎藍綿花繩二十七斤﹐賃價銀五錢四分﹔轎幃飄帶用紅綠絨羊皮金﹐共價八分﹔裁縫做轎衣﹐工食綫價一兩六錢九分﹔燈籠二百个﹐賃價四分﹔油燭四百五十枝﹐共價五錢四分﹔系燈籠花帶二百條﹐賃價四分﹔女轎夫一千六百名﹐除大興外﹐本縣該女夫八百名﹐內原僉九十七戶﹐自雇四百五十名﹐本縣幫貼三百五十名﹐每名四錢八分﹐委官雇覓押送感思殿伺候聽用。

隨駕錢糧大騾車七十二輛﹐本府發領太倉銀七百二十兩﹐分給兩縣雇募。除大興外﹐本縣雇三十六輛﹐內一十三輛裝載家火﹐余車二十三輛搭席棚﹐裝載細軟﹑錢糧﹐用席一百三十八領﹐賃價六錢九分﹔檾麻十一斤﹐價一錢一分五釐﹔紅土十一斤﹐價八分五釐﹔搭篷匠工食五分﹔水膠五斤十二兩﹐價一錢一分﹐賃腳價二分八釐﹔笤帚二十八把﹐賃腳價二分八釐﹔罩籬二十八把﹐賃腳價二分八釐﹔酒鐘二百五十个﹐賃腳價一錢﹔瓢二十四个﹐賃腳價二分四釐﹔馬尾蘿一十三个﹐賃腳價二分﹔食盒十五擡﹐賃腳價六錢﹔托盤六十面﹐賃腳價一錢二釐﹔木碗四百个﹐賃腳價四錢八分﹔板凳二百條﹐賃腳價六錢﹔木卓二百張﹐賃腳價四兩﹔缸二百口﹐賃腳價四兩﹔麻繩二百條﹐賃價一錢二釐﹔木桶四十三隻﹐賃腳價五錢一分六釐﹔弔桶二十六隻﹐賃腳價三分九釐﹔水鬥七个﹐賃腳價一分五釐﹔蠟燭二千枝﹐賃腳價一兩二錢﹐錫酒壺二十八把﹐賃腳價一錢四分﹐錫湯壺二十一把﹐賃腳價一錢五釐﹔錫茶壺七把﹐賃腳價三分五釐﹔瓦盆二十五个﹐賃腳價二分五釐﹔砂碣二十八个﹐賃腳價六分五釐﹔打鑪竈二十六座﹐土坯工食一兩三錢﹔燈籠六百个﹐賃腳價三錢。路旁搭茶棚十二座﹐用柳桿三百六十﹐賃腳價四錢﹔席一百八十領﹐賃腳價一再八錢﹔水膠十八斤﹐價三錢六分﹔煙子十八斤﹐價三錢六分﹔茶葉六十包﹐價三錢﹔綠豆八斗﹐價四錢﹔麻繩五十斤﹐價五錢﹔缸二十四口﹐賃腳價二錢四分﹔鍋二十四口﹐賃腳價二錢四分﹐搭棚工食二錢四分﹔油漆工食二錢四分﹔淸河備雨席一千五百領﹐賃腳價一兩四錢。

各官隨駕賃住公署﹐本府徳勝門外一﹐賃價三錢八分﹔差淸河村中火公館二﹐共賃價六錢﹔駕向幸功舞寺﹐各官隨駕宿靑龍橋公署﹐按學二院一﹐賃價六錢﹔京畿道一﹐賃價三錢﹔屯院一﹐賃價三錢﹔鹽倉二院一﹐借內相房﹔本府一﹐借慈壽寺北園﹐俱無賃價。

本府阜城門外接駕公館一﹐賃價五錢﹔各公館牀共八張﹐賃腳價銀一兩六錢﹔鋪牀艸薦十二條﹐賃腳價二錢四分﹔油燭二錢五分﹔糊窗糊墻欒紙八刀﹐價四錢八分﹔裱褙一錢五分﹔桐油二十三斤﹐價四錢陸分﹔車上布幔三十六頂﹐並裁縫工食﹐共三兩六錢。

宮女紅綠細車四十輛﹐車出司設監﹐每輛用騍驢五頭﹐府發銀二百兩﹐給兩縣委官雇覓。每輛用綫麻長短套繩﹑幫頭小繩﹑皮擁長短套﹐賃價二錢﹐共銀二兩﹔染綫麻套繩﹐價四錢﹔油轅鞍鞭杖欄棍﹐價二錢﹔膏車油五斤﹐價一錢﹔每輛鐵絲燈籠一个﹐賃價六釐﹔每輛油燭一對﹐價六分﹔油轅鞍鞭棍工食﹐共一錢。騎驢六十六頭﹐除大興外﹐本縣該司禮監騎六頭﹐會極門等騎二十四頭﹐馱皮繩等三頭﹐共三十三頭﹐每頭艸料三錢﹐共九兩九錢。駕由淸河村中火﹐工部搭蓋席殿﹐家火俱大興辦。駕回功徳寺﹐宿用家火﹐宛平辦﹔如由邊山回幸大州府﹐家火亦宛平辦﹐與功徳寺同。案酒碟一千四百个﹐賃腳價九錢八分﹔花碟一千一百五十个﹐賃腳價八錢五釐﹔花碗一千三十个﹐賃腳價五錢一分五釐﹔酒鐘二百五十个﹐賃腳價二錢五分﹔蒸籠十二付﹐賃腳價一錢二分﹔拖鑪九副﹐賃腳價九分﹔席四十領﹐賃腳價二錢﹔椅子四十把﹐賃腳價七錢二分﹔木案四十三塊﹐賃腳價一錢一分八釐八毫﹔木扛六十七根﹐賃腳價八分四毫﹔馬槽五十三面﹐賃腳價一兩三錢﹔鍋蓋三十六个﹐賃腳價七分二釐﹔燈桿三百根﹐賃腳價一錢五分﹔鐵鍋六十一口﹐賃腳價九錢一分五釐﹔鐵杓三十三把﹐賃腳價一分九釐八毫﹔油鐺七副﹐賃腳價七分﹔鐵鏟十把﹐賃價一分五釐﹔砍刀九把﹐賃價一分五釐﹔切刀二十五把﹐賃價四分一釐六毫﹔廣鍋十四口﹐賃腳價七分﹔鐵竈十二副﹐賃腳價一錢四分四釐﹔鑪條二十六副﹐賃腳價五分二釐﹔鐵鐝七把﹐賃腳價七分﹔鐵鍁十四把﹐賃腳價一錢四分﹔鍘刀三十把﹐賃腳價三錢﹔紅黑筋一千八百雙﹐賃腳價一錢一分﹔竹篩十三个﹐賃腳價一錢四釐﹔竹籮十三个﹐賃腳價一錢三分﹔刷帚二十八把﹐二錢三分﹐以上俱本縣行銀支辦﹐太僕寺點撥。隨駕鞍子馬取連七紙一千四百張﹐價一兩一錢二分﹔刷小票四千八百張﹐靛花二斤八兩﹐價一錢五分﹔刷印匠工食二錢一分﹔京文紙一刀﹐價一錢八分﹔毛邊帖四百﹐價六錢﹔碗紅紙二十張﹐價五錢﹔銀朱八兩﹐價三錢二分﹔墨四錠﹐價一錢﹔印色二兩﹐價一錢﹔刊票梨板一塊﹐價三分﹔刊字匠工食五分﹐以上本寺贖銀辦送﹐本縣備朱匣﹑圍屏﹐刑具該吏送﹐事畢領回。

△宮禁

皇帝禦前春一座﹐仁聖皇太后春一座﹐慈聖皇太后春一座。合用椴木十八根﹐每根銀四錢﹐共銀七兩二錢﹔牛胎骨銀八錢﹔火焰寶珠材料﹐銀二錢五分﹔木匠工食銀四兩五錢﹔雕鑾匠工食銀四兩二錢﹔捏塑匠工食二兩五錢﹔妝鑾匠工食銀三兩﹔油漆匠銀二兩三錢﹔銷金匠工食銀一兩五錢﹔■﹝木旋﹞匠工食銀八錢﹔銀朱六斤﹐銀三兩﹔二硃六斤﹐銀九錢﹔麻布三匹﹐銀三錢﹔好麻三斤﹐銀六分﹔水膠三斤﹐銀六分﹔黃丹一斤八兩﹐銀九分﹔桐油﹑麻油十五斤﹐銀四錢九分八釐﹔土子銀三分﹔翠花三朵﹐連匣黃綾等項﹐該銀二兩四錢﹔春櫃三个﹐該銀三兩六錢﹔春卓六張﹐銀二兩四錢﹔春花銀﹑牌腳銀二兩七錢﹔紗燈六个﹐該銀二兩四錢﹔包春紙銀四兩﹔竹絲燈籠錢五錢一分二釐﹐共銀伍拾壹兩﹐徭編銀內支辦。

中宮殿下春一座。用椴木六根﹐銀二兩四錢﹔翠花一朵連匣黃綾等項﹐銀八錢﹔銀朱二斤﹐銀一兩﹔紅朱二斤﹐銀三錢﹔麻布一匹﹐銀一錢﹔好麻一斤﹐銀二分﹔水膠一斤﹐銀二分﹔黃丹半斤﹐銀三分﹔桐油﹑麻油四斤﹐銀一錢二分五釐﹔土子七釐﹔木匠工食銀一兩﹔捏塑匠工食銀三錢﹔雕鑾匠工食銀五錢﹔妝鑾匠工食銀五錢﹔銷金匠工食銀三錢﹔■﹝木旋﹞匠銀一錢﹔春櫃一副﹐銀一兩二錢﹔春卓二張﹐銀八錢﹔春花牌腳銀九錢﹔油漆匠銀五錢﹐共銀壹拾兩玖錢貳釐﹐行銀內支辦。

皇帝一子﹑皇第三子﹑皇第五子春各一座。用椴木十八根﹐銀七兩二錢﹔翠花三朵﹐連匣黃綾等項﹐銀二兩四錢﹔銀朱六斤﹐銀三兩﹔二朱六斤﹐銀九錢﹔麻布三匹﹐銀三錢﹔好麻三斤﹐銀六分﹔水膠三斤﹐銀六分﹔黃丹一斤八兩﹐銀九分﹔桐油﹑麻油十五斤﹐銀四錢九分八釐﹔土子銀三分﹐木匠工食銀三兩﹔捏塑匠工食銀九錢﹔雕鑾匠工食銀一兩五錢﹔妝鑾匠工食銀一兩五錢﹔銷金匠工食銀五錢﹔■﹝木旋﹞匠銀三錢﹔油漆匠銀一兩五錢﹔春櫃三副﹐銀三兩六錢﹔春卓六張﹐銀二兩四錢﹔春花牌腳銀二兩七錢﹔春燭銀一兩一分八釐﹐共銀叄拾叄兩捌錢伍分六釐﹐稅銀辦。

各座合用進春黃紅綾殼本匣七个﹐每个銀二錢﹐共一兩四錢﹐廂長備辦擡春人夫等項工價銀六兩四錢五分五釐﹔包春人夫二十名﹐工食銀五錢八分﹔進春長夫四十八名﹐工食銀三兩八錢四分﹔朝房看春夫炭銀一錢﹔過門油燭銀七錢三分五釐﹐共銀壹拾叄兩壹錢壹分﹐行銀辦。以上進春各座通共銀壹百捌兩捌錢陸分捌釐﹐其大興縣費俱不在內。

右萬曆二十年見行﹐遇有誕喜﹐臨期添進。

隆慶六年閏二月﹐東宮出閣講讀﹐冠禮成。刊刻儀注﹐合用梨木板六片﹐銀一兩八錢﹔奏本紙六百張﹐銀三兩六錢﹔大紅紙五十張﹐銀一兩五錢﹔連七紙二千張﹐銀一兩六錢﹔煙墨四斤﹐銀一兩二錢﹔棕毛三斤﹐銀一錢五分﹔油燭六斤﹐銀六錢﹔匠役工食銀三兩﹐二縣鋪稅銀辦。

每月朔望日﹐文武百官於文華殿外行禮﹐刊刻儀注﹐合用梨木板八片﹐銀二兩四錢﹔連七紙一千五百張﹐銀八錢四分﹔墨三斤﹐銀九錢﹔毛邊本紙三百張﹐銀一兩捌錢﹔油燭三斤﹐銀三錢﹔棕毛二斤﹐銀一錢﹔匠役工食三兩﹐二縣鋪稅銀內辦。

隆慶六年五月﹐皇太子卽皇帝位。公侯駙馬伯﹐文武官員﹐軍民耆老人等勸進登極﹐詔告天下﹐刊布通行﹐合用進呈本紙三百紙﹐銀一兩八錢﹔淨邊本紙五百張﹐銀二兩﹔大梨板二十片﹐銀八兩﹔椴木板三片﹐銀六錢﹔黃本紙五千張﹐銀三十兩﹔大黃連七紙一萬張﹐銀八兩﹔棕毛十斤﹐銀五錢﹔煙墨十五斤﹐銀四兩五錢﹔油燭二十斤﹐銀二兩﹔速香一斤﹐銀四兩八分﹔大燭一對﹐重四斤﹐銀四錢﹔小燭三對﹐重三斤﹐銀三錢﹔大紅本紙五十張﹐銀一兩五錢﹔大呈文紙一百張﹐銀四錢﹔刊刷匠工食十兩﹐二縣鋪稅銀辦。

三勸進箋文﹐合用紅杭細絹包袱三个﹐計六丈﹐銀一兩八錢﹔裱裹箋匣並套﹐用紅綾一丈八尺﹐銀七錢二分﹔慶表文用紅杭細絹包袱一个﹐計二丈﹐銀六錢﹔裱裹表匣並套用黃綾七尺﹐銀二錢八分﹔做表箋上好本紙二十張﹐銀一錢二分﹔表匠工食銀三錢﹔二縣鋪稅均辦﹐刊刻儀注﹐合用梨板六片﹐銀一兩八錢﹔連七紙六千張﹐銀四兩八錢﹔進呈本紙五百張﹐銀三兩﹔淨邊本紙八百張﹐銀三兩二錢﹔大紅紙一百張﹐銀三兩﹔油燭二十斤﹐銀二兩﹔棕毛十斤﹐銀五錢﹔煙墨十斤﹐銀三兩﹐二縣鋪稅辦。文武百官上表慶賀﹐合用大紅燭一對﹐重一斤﹐銀一錢﹔中紅燭一對﹐重半斤﹐銀五分﹔小燭一斤﹐銀二錢﹔速香四兩﹐銀一錢二分﹐二縣行銀辦。

隆慶六年七月內﹐恭上仁聖皇太后﹑慈聖皇太后徽號。刊布儀注﹐合用梨木板六片﹐銀一兩八錢﹔連七紙六千張﹐銀四兩八錢﹔煙墨六斤﹐銀一兩八錢﹔進呈本紙五百張﹐銀三兩﹔淨邊本紙八百張﹐銀三兩二錢﹔棕毛五斤﹐銀二錢五分﹔大紅紙五十張﹐銀一兩五錢﹔油燭十斤﹐銀一兩﹔匠役工食銀十兩﹐兩縣鋪稅均辦。

詔告天下﹐刊布通行﹐合用進呈本紙三百張﹐銀一兩八錢﹔淨邊本紙五百張﹐銀二兩﹔大梨板二十片﹐銀六兩﹔黃本紙五千張﹐銀三十兩﹔大黃連七紙七千張﹐銀五兩六錢﹔棕毛八斤﹐銀四錢﹔煙墨十斤﹐銀三兩﹔油燭十五斤﹐銀一兩五錢﹔速香一斤﹐銀四錢八分﹔大紅燭一對﹐重四斤﹐銀四錢﹔小紅燭三對﹐重三斤﹐銀三錢﹔大紅本紙四十張﹐銀一兩二錢﹔大呈文紙八十張﹐銀三錢二分﹔刷印刊刻匠工食銀十兩﹐二縣鋪稅銀辦。

命婦並文武百官進表慶賀﹐表文三通﹐用黃杭細絹包袱三个﹐共六丈﹐銀一兩八錢﹔裱裹表匣並套用黃綾二丈﹐銀八錢﹔上號本紙二十張﹐銀一錢二分﹔裱褙匠工食銀三錢﹔大紅燭二對﹐銀四錢﹔中紅燭二對﹐銀二錢﹔小燭一斤﹐銀一錢﹔速香半斤﹐銀二錢四分﹐二縣鋪稅銀辦。

鴻臚寺題議各衙門奏事﹐儀注刊式﹐通行合用梨板二片﹐價六錢﹔毛邊本紙九十張﹐銀五錢四分﹔煙墨半斤﹐銀一錢五分﹔大連七紙一百八十張﹐銀一錢四分四釐﹔棕毛一斤﹐銀五分﹔刊刷工食銀一錢五分﹐二縣鋪稅銀辦。欽宴纂修實錄官宴圖﹐合用梨木板五塊﹐銀一兩五錢﹔大紅紙三十張﹐銀九錢﹔連七紙五十張﹐銀四分﹔皮膠十兩﹐銀一分八釐﹔毛邊紙二百張﹐銀一兩二錢﹔大呈文紙一百張﹐銀四錢﹔靑紙二十張﹐銀六錢﹔呈文紙四十張﹐銀一錢﹔煙墨一斤﹐銀三錢﹔面五斤﹐銀五分﹔刊刷木匠工食銀五錢﹐二縣鋪稅銀辦。

隆慶六年﹐穆宗敬皇帝大行禮。巾帽局成造梁冠等件﹐合用麻布等料﹐除大興外﹐本縣辦麻布一百五十匹﹐每匹銀一錢五釐﹔白薴布一百三十七匹﹐每匹銀二錢五分﹔諸曁布五匹﹐每匹銀二錢﹐白綫鞋一百三十五雙﹐每雙銀八分﹔靑素銀絲紗一匹﹐銀一兩一錢﹔白生絹五匹﹐每匹銀六錢﹔白麻九百三十斤﹐每斤銀二分七釐﹔鐵綫四十二斤﹐每斤銀四分五釐﹔髙頭竹紙七千三百一十六張﹐每百張銀八分﹔榜紙三百八十九張﹐每百張銀一兩﹔土黃一斤﹐銀三分﹔麻綫二斤﹐銀二錢﹔白綫八斤﹐每斤銀八錢﹔白面八十八斤﹐銀八錢八分﹔淨綿花二十八斤﹐每斤銀六分﹔薴麻二百二十五斤﹐每斤銀一錢﹔光粉四斤﹐每斤銀五分﹔靛花靑八兩﹐銀八分﹔硇砂二碌二兩﹐銀六分﹔水膠五斤﹐每斤銀三分。以上共銀壹百捌兩陸錢伍分貳釐捌毫﹐本縣鋪稅銀辦。禮部祠祭司取用﹐除大興外﹐本縣辦送奏本紙三批﹐銀四兩八錢﹔呈文紙九刀﹐銀三兩六錢﹔川毫筆三十枝﹐銀九錢﹔連七紙一千八百張﹐銀一兩八錢﹔本筆十五枝﹐銀四錢五分﹔好墨五兩﹐銀一錢五分﹔梨板二塊﹐銀六錢﹔黑煤九斤﹐銀三錢六分﹔面十斤﹐銀一錢﹔大筆六枝﹐銀一錢八分﹔香油三斤﹐銀一錢二分﹔棕一斤八兩﹐銀七分五釐﹔刊字匠三名﹑摺裱匠二名工食銀一兩八錢﹔牙香一斤八兩﹐銀七錢二分﹔牛油燭六斤﹐銀二錢四分。以上共銀壹拾陸兩玖分伍釐﹐本縣鋪稅銀辦。

上尊謚各儀注並頒各詔書謄黃紙張物料﹐合用奏本紙五批﹐銀八兩﹔本筆三十枝﹐銀九錢﹔連七紙三千張﹐銀三兩﹔墨十兩﹐銀二錢﹔香油一斤八兩﹐銀六分﹔牛油燭九斤﹐銀三錢六分﹔面三斤﹐銀三分﹔黃連七紙六百張﹐銀八錢四分﹔黃本紙一批﹐銀一兩六錢﹔磁靑紙九張﹐銀二十二兩五錢﹔梨木板三塊﹐銀九錢﹔黑煤三斤﹐銀一錢二分﹔水膠一斤八兩﹐銀六分﹔棕一斤八兩﹐銀七分五釐﹔刊刷匠工食銀四錢﹐以上共銀貳拾捌兩壹錢肆分伍釐﹐兩縣鋪稅辦。

發引儀注﹐禮部祠祭司合用本紙十四批﹐銀二十二兩四錢﹔連七紙六千張﹐銀六兩﹔本筆六十枝﹐銀一兩八錢﹔梨板三丈五尺﹐銀三兩﹔各匠工食銀九兩。以上共銀肆拾貳兩貳錢﹐二縣鋪稅辦。

主客司合用﹐除大興外﹐本縣合辦黃本紙一百張﹐銀八錢﹔墨四錠﹐銀一錢六分﹔面一斤﹐銀一分﹔香油半斤﹐銀二分﹔匠人酒飯銀三錢五分﹐共銀一兩三錢四分﹔本縣鋪稅辦。

朝鮮國差陪臣十八員名到京﹐差官引領前詣昭陵行禮﹐所有沿途往回﹐沙河公館合用家火等件﹐共銀伍兩玖分﹐兩縣行銀辦。

山陵金山等處造辦祭禮供膳內使人等湯飯﹐除工部搭蓋席殿外﹐大官署合用木卓三百張﹐銀三十六兩﹔水桶二十隻﹐銀一兩二錢﹔弔水桶二十隻﹐銀九錢﹔托盤六十面﹐銀一兩八錢﹔木碟一千个﹐銀七兩五錢﹔木碗一千个﹐銀七兩五錢﹔大蒸籠五副﹐銀三錢七分五釐﹔大鐵鍋十口﹐竈全﹐銀七錢五分﹔大蒸鍋十口﹐銀七錢五分﹔小蒸籠五副﹐銀三錢﹔大鐵杓十把﹐銀一錢五分﹔小鐵杓十把﹐銀一錢二分﹔大漏杓十把﹐銀一錢五分﹔竹籮十五个﹐銀四錢五分﹔竹罩籬二十把﹐銀一錢五分﹔水缸十口﹐銀七錢五分﹐以上本縣賃辦。紅箸三百雙﹐價一錢五分﹔黑箸三百雙﹐價四錢八分。以上共銀伍拾玖兩肆錢柒分﹐本縣鋪稅銀辦。珍羞署合用鐵鐺四面﹐竈全﹐銀一錢八分﹔鐵拖鑪八副﹐竈全﹐銀二兩四錢﹔鐵鍋二十口﹐銀一兩五錢﹔鐵拖手八件﹐銀一錢二分﹔鐵鍁八把﹐銀一錢二分﹔切刀十五把﹐價二錢二分五釐﹔鐵杓十二把﹐銀一錢八分﹔鐵罩籬八把﹐銀一錢二分﹔鐵漏杓八把﹐銀一錢二分﹔二尺廣鍋四口﹐銀三錢六分﹔案板二十塊﹐銀九錢﹔二尺六寸鐵鍋四口﹐蒸籠竈全﹐價三錢六分﹔一尺六寸蒸籠四副﹐鍋竈全﹐銀三錢﹔水缸十口﹐銀七錢五分﹔把桶八个﹐銀二錢四分﹔水桶十隻﹐銀六錢﹔竹篩八个﹐銀一錢二分﹔竹淺八个﹐銀一錢二分﹔鐵鏟二把﹐銀三分﹔竹罩籬五把銀四分五釐﹔以上本縣賃辦。骨盧槌二十个﹐銀二錢四分﹔小木鐘三百个﹐銀一兩一錢五分五釐﹔水鬥十个﹐價一錢五分﹐以上本縣買辦﹐共銀拾兩叄錢叄分伍釐﹐本縣鋪稅銀辦。良醞署合用錫蕩酒壺十把﹐銀九分﹔鐵鍋四口﹐竈全﹐銀三錢﹔木凳三百條﹐銀十五兩七錢五分﹔椅五十把﹐銀六兩﹔水桶五隻﹐銀三錢﹔擡盒十副﹐銀二兩二錢五分﹐以上俱本縣賃辦。木酒鐘三百个﹐銀一兩一錢五分五釐﹐系本縣買辦﹐共銀貳拾伍兩捌錢肆分伍釐﹐本縣鋪稅銀辦。掌醢署合用鐵鍋二口﹐竈全﹐銀一錢五分﹔案板二塊﹐銀九分﹔水桶四隻﹐銀二錢四分﹔水缸二口﹐銀一錢五分﹐以上本縣賃辦。水鬥四个﹐買價六分﹐本縣鋪行銀辦。卓椅等項家火﹐搬運至金山﹐往回用車八十六輛﹐共腳價二十七兩二錢二分八釐﹔造竈二十三座用土坯﹐該銀二兩二錢八釐﹔車價五錢九分五釐﹔匠作工食銀一兩五分﹔賃房寄放家火等物﹐銀一兩﹔雇搬運夫五名﹐工食銀一兩八錢﹔賠搬運混失家火繩扛等銀一兩。以上共銀叄拾伍兩伍錢壹分壹釐﹐本縣鋪稅銀辦。

淸河迆西新店﹐工部搭蓋席殿處所。大官署合用木卓﹑水桶﹑大鐵鍋等項﹐各賃辦不等﹐共銀四兩二錢三分二釐七毫﹐本縣鋪稅銀支。珍羞署合用鐵鐺﹑拖鑪﹑鐵鍋﹑水桶等項﹐各賃價不等﹐共銀一兩八錢六分一釐六毫﹐本縣鋪稅辦。良醞署合用蕩酒壺﹑鐵鍋﹑水桶﹑擡盒等項﹐賃價不等﹐共銀貳兩壹錢捌釐捌毫﹐本縣鋪稅辦。掌醢署合用鐵鍋﹑水桶﹑水缸等項﹐各賃價不等﹐共銀九分三釐﹐本縣鋪稅辦。木卓﹑板凳﹑鐵鍋等項﹐搬運至淸河﹐往回用車四十輛﹐該腳價銀八兩﹔淸河起至回龍觀﹐沿途用燈籠五百个﹐價銀四兩﹔牛油燭一百三十五斤﹐銀四兩五分﹐共銀壹拾陸兩伍分﹐俱本縣鋪稅銀辦。

萬曆五年正月﹐仁聖皇太后﹑慈聖皇太后誥諭恭行大婚禮。本年正月內禮部取大榜紙二百張﹐價三兩﹔奏本紙二千張﹐價一十四兩﹔呈文紙五百張﹐價二兩﹔連七紙五千張﹐價四兩﹔大紅紙二百張﹐價六兩﹔榜筆五十枝﹐價一兩﹔好墨三斤﹐價一兩八錢﹔蠟燭二十斤﹐價一兩六錢﹔梨板六片﹐價六錢﹔連七紙一千張﹐價八錢﹔進呈紙二百張﹐價一兩六錢﹔毛邊本紙六百張﹐價四兩二錢﹔大紅紙五十張﹐價一兩五錢﹔煙墨五斤﹐價一兩五錢﹔油燭五斤﹐價四錢﹔棕毛三斤﹐價一錢五分﹔匠工銀三兩呈文紙十刀﹐價四兩﹐俱兩縣行銀辦。奉府開造淑女某﹐姓名﹑生年月日時﹑嫡庶﹑長次﹑相貌眉目﹑耳鼻﹑齒牙﹑髮須﹑身體﹑父母﹑鄰右結狀費約用銀二錢八分。三月﹐內府票諸王館開敕取大紅燭四斤﹐價四錢﹔速香一斤﹐價四錢八分﹔大紅本紙三百張﹐價九兩。四月二十日﹐太監馮保﹐奉敕至館選婚﹐兩縣帶領女子穩婆候選﹐打掃用人夫二百名﹐每名工食三分﹐共六兩﹔結彩二架﹐賃價銀一錢。七月﹐各省淑女七位﹐同母諸王館住﹐禮部供給儀注奏本紙四千張﹐價二十八兩﹔呈文紙十刀﹐價四兩﹔連七紙一萬五千張﹐價十二兩﹔大紅本紙五百張﹐價十五兩﹔攢毫筆五十枝﹐每枝五分﹔好墨二斤﹐價一兩二錢﹔煙墨十斤﹐價三兩﹔梨板十片﹐價一兩﹔棕毛十斤﹐價五錢﹔工食十五兩。進宮鳳轎一乘﹐司設監領出﹐用女夫三十二名﹐內十六名﹐每人花紗帽一﹐紅絹彩畫衣一﹐綠絹彩畫汗掛一﹐銅束帶一﹐紅綿布■﹝革翁﹞鞋一﹐俱內官監領。餘十六名與後女夫同飾。夫人﹑女官﹑執事﹑宮人出諸王館﹐用大轎十二乘﹐小轎一百二十乘﹐幃幔﹑坐褥﹑簾扛﹑絆索俱全﹐自正月二十四起﹐至二月十九止﹐每日轎一乘﹐賃銀一分﹔賃絹緯一十二副﹐每副二錢﹐新絹幃一百二十副﹐除事畢發還絹行外﹐每副給銀三錢﹔每副裁縫銀三分﹔雨轎幃十副﹐賃價二兩二錢﹔每轎一乘﹐用女夫八名﹐共一千五十六名﹐身穿紅布長衣一﹐頭纏錦帕一﹐腰束錦帶懸號牌一面﹐並鳳轎女夫一十六名﹐共用一千七十二副﹐除各女夫能辦外﹐新給下戶女戶三百九十三副﹐用紅布錦帕牌帶﹐每副該銀四錢六分三釐。俱兩縣行銀辦。諸王館迆北搭席棚十間﹐與女轎夫棲避風雨﹐借辦蘆席除堪用給還外﹐油紅損壞不堪別用者四百領﹐每領賃價一分二釐﹐共四兩八錢﹔桐油四十斤﹐每斤銀一分七釐﹔共六錢八分﹔紅土八十斤﹐每斤價二分﹐共一兩六錢﹔黃丹二斤﹐銀八分﹐俱行銀辦。五年七月十六﹐南京﹑河南﹑北直﹑山東等處選到淑女七位﹐各母隨住諸王館供奉外﹐其各女父並從人俱會同南館安住。鋪陳會同館備用日用供給什物﹐兩縣辦送﹐事完總報。大廩給每分白米六升﹐銀四分八釐﹔白面五斤﹐銀三分五釐﹔豬肉五斤﹐銀九分﹔牛肉四斤﹐銀五分二釐﹔活鵝一隻﹐銀一錢八分﹔活鴨二隻﹐銀六分﹔蘋果銀五分﹔李子銀四分﹔核桃銀五分﹔小棗銀四分﹔細茶八兩﹔銀二分﹔紅燭四對﹔銀八分﹔小菜四﹐調和四﹐銀六分﹔金酒一﹐銀二錢﹔黍柴四束﹐銀四分﹔木炭二簍﹐銀一錢﹔煤一馱﹐銀二錢﹔每大分共銀一兩三錢四分五釐。小廩給每分白米一斗﹐銀八分﹔白面五斤﹐銀三分五釐﹔豬肉四斤﹐銀七分二釐﹔牛肉四斤﹐銀五分二釐﹔活鴨二隻﹐銀六分﹔腌魚二尾﹐銀四分﹔茶果四色﹐茶葉一包﹐銀五分﹔紅燭四枝﹐銀二分﹔調和四﹑小菜四﹐銀六分﹔內酒一﹐銀一錢八分﹔黍柴四束﹐四分﹔煤三十斤﹐銀三分﹔每小分共銀七錢一分九釐。自七月十六起﹐連閏至六月三十授官日止﹐二縣共辦過大廩給十分﹑小廩給五百八十一分﹐通共銀四百三十一兩一錢八分九釐﹐兩縣行銀辦。應用家火﹐二縣各辦﹐事畢查有存者給賃﹐失者給價。計本縣領回錫茶壺二把﹐賃銀四分﹔錫面盆三个﹐銀六分﹔錫酒壺三把﹐銀六分﹔磁茶鍾十个﹐銀三分﹔磁化碟二十五个﹐銀六分二釐五毫﹔飯碗十个﹐銀三分﹔磁湯碗十二个﹐銀三分﹔錫燭臺二座﹐銀二分五釐﹔木凳三條﹐銀四分﹐大鐵鍋三口﹐銀九分﹔水缸三口﹐銀九分﹔木牀二張﹐銀三分﹔浴盆三个﹐銀六分﹔荊笆二扇﹐銀二分﹔水桶三隻﹐銀四分﹔小鐵鍋一隻﹐銀一分﹔中牀四張﹐銀四錢﹔漆卓三張﹐銀四分五釐﹔圈椅三把﹐銀三分五釐﹐廚卓三張﹐銀四分五釐﹔圍屏四架﹐角一錢二分﹐以上共賃價銀一兩四錢四分五釐。失去錫茶壺一把﹐重二斤﹐價一錢四分﹔錫酒壺一把﹐重一斤四兩﹐價銀八分﹔錫燭臺一座﹐銀七分﹔錫面盆一个﹐價二錢一分﹔磁湯碗八个﹐價八分﹔磁茶鍾十个﹐價一錢二分﹔磁飯碗十个﹐價五分﹔酒鐘十个﹐價五分﹔花碟十五个﹐價一錢﹔茶盤三面﹐價一錢八分﹔水缸一口﹐損壞價一錢﹔水桶一隻﹐價三分﹔浴盆一个﹐價一錢﹔烏木箸七雙﹐價三分五釐﹔紅箸二十雙﹐價二分﹔竹燈掛三个並盞﹐價一分五釐﹔水瓢三个﹐價三分﹔銅茶匙八張﹐價二分四釐﹔木凳一條﹐價四分﹔小鐵鍋二口﹐價一錢六分﹔鍋蓋四个﹐價四分﹔鐵杓二把﹐價三分﹔苕帚四把﹐價一分﹔刀二把﹐價四分﹔木牀一張﹐價一錢﹔荊笆二扇﹐價二分﹔煤鑪三座﹐價二錢一分﹔通條三根﹐價四分五釐﹔砂鍋■﹝石兆﹞各七件﹐價三分五釐﹔烏盆三个﹐價三分﹔找籬三把﹐價一分五釐﹔蘆席七領﹐價二錢一分﹔水鬥二个並繩﹐五分﹔淨桶三个污壞﹐價二錢四分﹔酒托五个﹐價四分﹐以上俱本縣行銀支。鋪宮金寶﹑珠玉﹑香料等項﹐兩縣候文﹐召商照數辦進﹐完日出印領﹐赴太倉支給。

萬曆十四年﹐先是壽陽﹑永寧﹑瑞安婚禮相同。延慶公主婚禮。選擇駙馬﹐除大興縣外﹐宛平辦送禮部大榜紙十五張﹐銀一錢五分﹔奏本紙五十張﹐銀三錢﹔呈文紙一百張﹐銀四錢﹔連七紙一百張﹐銀七分﹔大紅紙二十張﹐銀六錢﹔按榜筆十枝﹐銀二錢﹔煙墨八兩﹐銀三錢。

按院選過本縣子弟官吏﹐伴遂涿州會選﹐委官一員﹐盤費六錢﹔吏一名﹐盤費五錢﹔腳力各一頭﹐銀三錢二分﹔送選本縣子弟四人﹐每人腳力口糧銀一兩。

禮部至諸王館選擇﹐合用本紙一百張﹐銀七錢﹔呈文紙一百張﹐銀四錢﹔大紅紙三十張﹐銀九錢﹔連七紙二百五十張﹐銀二錢﹔榜筆七枝半﹐銀一錢五分﹔好墨四兩﹐銀一錢五分。

司禮監選進子弟三人﹐送禮部春曹居住﹐每日飯食銀二錢﹐共費銀三十五兩八錢。

禦前選中駙馬子弟一人﹐在部安歇﹐每日飯食銀五錢﹐共用銀貳拾貳兩五錢。

公主成婚合用儀注紙札﹐大紅紙一百十五張﹐銀三兩四錢五分﹔本紙六百張﹐銀四兩二錢﹔呈文紙二百張﹐銀八錢﹔連七紙一千張﹐銀八錢﹔榜紙二十五張﹐銀五錢﹔好墨一斤﹐計二十錠﹐銀三錢﹔煙墨二斤八兩﹐銀二錢五分﹔梨板二片﹐銀八錢﹔兔毫筆二十枝﹐銀四錢﹔棕一斤﹐銀五分﹔刊刻匠工食銀一兩五錢﹔諸王館打掃夫工食銀六兩。以上共銀捌拾柒兩玖錢壹分﹐本縣行銀支辦。

萬曆十八年六月﹐內廣盈庫缺乏欽賞顏色絹匹﹐題下部議﹐變染藍絹一萬匹﹑綠絹一萬匹﹐覆奉聖旨﹕「是。」宛﹑大二縣審選染商各二名﹐同該吏赴承運庫﹐照數領出生絹變染﹐合用包裹鋪墊﹐每匹八分四釐。本府於所屬州縣派取支剩糧銀﹐給發兩縣﹐共幫銀一百九十八兩二錢五分﹐染價每藍絹一匹﹐定一錢﹔綠絹一匹﹐定一錢三分﹐俱本縣出領狀﹐付商人自赴太倉關領。

萬曆十九年正月十八日﹐有詔宮中六尙局兼皇長子冊立屆期﹐及長公主長成﹐俱缺人役使﹐著禮部選民間女子﹐年十歲以上﹑十五歲以下三百人﹐進內預教應用。禮部傳奉﹐下之兩縣﹐及五城各衛﹐拔其尢數千人上之侍禦史﹐簡定九百二十七口﹐報之禮部﹐奏傳欽天監﹐卜得二月二十八日吉﹐欽差內夫人近侍女官同司禮監會選之諸王館內﹐得孟眞女﹑楊玉英等三十五人。三月內﹐復選數千人﹐如前次第遴選﹐再集諸王館﹐選得陳祿女二百六十五口。每選之日﹐兩縣先期於諸王館中編席棚數座﹐飾以彩﹐集女轎夫千餘﹐卽以其日內所選女﹐從東安門以進。惟內夫人及女官大小乘﹐得別加靑絹衣云。打掃夫二百名﹐每名銀三分﹐共銀六兩﹔搭蓋禮部坐蓬四間半﹐外轎乘棚五間﹐用席二百餘領﹐拆卸損壞大半﹐花費無存﹐約給價﹑賃價銀三兩﹔料顏紅土約價五錢﹐水膠約十斤﹐銀二錢﹔銀朱四兩﹐銀一錢四分﹔油匠工價約二錢﹔筆四枝﹐銀二分﹔墨二錠﹐銀六分﹔黃丹二分﹔察院禮部會選女子小飯﹐銀一兩﹔內夫人女官用靑幔大轎十乘並女子小轎三百乘共賃價三兩﹐以上俱本縣行銀辦。每轎用女轎夫四名﹐原編大婚女轎夫內﹐加派應用。△內府

內閣﹕年例筆墨額解折價一十三兩二錢。纂修館﹑起居館﹐筆墨銀四季各不等﹐庶吉士考選不常﹐俱候文到照數支解。萬曆十九年﹐除大興縣外﹐本縣解纂修館筆墨價﹕春﹐十四兩四分六釐﹔夏﹐連閏﹐解二十一兩二錢七分五釐六毫五絲﹔秋﹐解十五兩一分四釐﹔冬﹐解十四兩六錢一分。解起居館筆墨價﹕春﹐三兩七分一釐﹔夏﹐連閏﹐四兩六分三釐﹔秋﹐二兩二錢九分六釐五毫﹔冬﹐三兩五分一釐六毫五絲。考庶吉士筆墨價﹐四季各銀二兩八錢五分﹐遇閏加銀九錢五分。以上俱行銀解。

尙寶司﹕筆墨折價銀一十二兩﹐行銀解﹐熬煎寶色油二十五斤﹐價一兩七錢五分﹐木炭一百五十斤﹐價六錢六分﹐外腳價一兩二錢五分﹐共銀三兩六錢六分﹐行銀商人解。

內中書科﹕木炭七百五十斤﹐折價七兩五錢﹐稅銀支解。

各庫庫戶﹐禦前擡運夫供用庫油戶﹐內官監冰戶﹑瓜戶﹑藕戶﹐都知監打掃夫﹐兵仗局庫子﹐司苑局藕戶﹑菜戶﹐俱編給由帖自討﹐見賦役下。

內官監冰窨稻艸銀一百二十八兩三錢四分五釐﹐存畱銀三年一解。

織染局﹕每年進漿三千擔﹐價銀三十六兩﹐行銀商解。

酒醋局磨戶﹐見徭編下。酒戶三百三十名﹐鋪戶內簽送﹐工食無。杏仁一十一石五斗﹐每石價四兩三錢﹐共銀四十九兩四錢五分。代辦通州杏仁三石五斗﹐每石四兩三錢﹐共銀一十五兩五分。二項鋪墊腳價十兩。包曲紙三萬張﹐每百張價四分五釐﹐共價一十三兩五錢。代辦通州包曲紙一萬張﹐每百張價四分五釐﹐共銀四兩五錢。二項鋪墊腳價五兩。淮曲三萬四千斤﹐貼腳價七十六兩五錢。蓼艸二萬斤﹐原定腳價七兩﹐園戶辦進﹔萬曆十九年﹐奉按院明文﹐革去園戶﹐議蓼艸價五十兩﹐召商買辦納﹐原定腳價銀七兩並給。以上俱鋪稅銀辦。

惜薪司﹕糯米七石五斗五升﹐除戶部領價一兩零五分外﹐每石貼腳價一兩六錢﹐該貼價一十二兩零八分﹐行銀商解。

寶鈔司﹕石碓嘴三个﹐每个長三尺﹐見方一尺二寸﹐共價六兩七錢五分。荊筐三个﹐每个長七尺﹐闊五寸﹐深三尺五寸﹐共價三兩。奉文新添腳價一兩﹐行銀吏解二縣輪辦。

浣衣局﹑安樂堂﹑靜樂堂各土工﹐禦馬監裏外牛房各獸醫﹐俱編給由帖自討﹐見賦役下。供用庫芝麻﹑京庫人丁絲折絹﹑農桑絲折絹﹑綿花絨﹑地畝綿花絨﹑俱見條鞭下。

△各衙門

詹事府﹕四季用筆二百六十枝﹐價二兩六錢﹔墨一斤四兩八錢﹐價五錢二分﹔心紅一斤六兩﹐價八錢八分﹐共銀四兩﹐行銀吏解。

翰林院教習庶吉士每年折筆墨價一百二兩八錢八釐。裝釘匠二名﹐每名每日工食銀七分﹐一季該銀一十二兩六錢﹐如閏月﹐加銀四兩二錢﹐小旬﹐一日除銀一錢四分。二十年四月奉文復回﹐匠役停止。以上行銀大戶解。

吏部﹕三年用文職貼黃紙一千五百張﹐折價一十五兩﹐行銀吏解。文選司每考選科道﹐取紅漆卓﹑椅子﹑腳凳﹑卓幃﹑卓席﹑坐褥﹑圍屏﹑銀硯各六件付﹐黑卓﹑黑凳﹑水注﹑石硯各三十九件付﹐借用。考功司三年朝覲﹐搭棚匠四十名﹐各八日﹐每日每名工食銀五分﹐共銀一十六兩。秫稭麻繩銀三兩五錢﹐共銀十九兩五錢﹐行銀給。查理須知取紙札筆墨價一兩八錢﹐行銀吏解。

戶部﹕每年取用印色紫粉折價六兩四錢八分﹐行銀大戶解。布花差下皂隸四名﹐工食銀二十八兩八錢﹐遇閏加二兩四錢﹐系各州縣解到﹐長跟銀給。浙江司每年取用栗果﹑燈籠﹑人夫工食銀六兩二釐﹐行銀吏解。十年一次賦役黃冊﹐取椴木板十五塊﹐價五兩二錢五分﹔棕毛一斤﹐價三分﹔白面四斤﹐價四分﹔煙墨五斤﹐價二錢﹔香油一斤﹐價三分﹔共銀五兩五錢五分﹐行銀鋪戶解。每年額解通州子粒芻糧銀一百一十三兩九錢九分五釐五毫﹐系馬房地徵銀莊頭解。每年額解太倉子粒銀二百一十七兩五錢八分一釐﹐備邊地徵銀﹐莊頭解。太倉銀匠一名﹐分辦半年工食銀六兩﹐行銀支。

禮部﹕鑄王府並諸司印信﹐每次用木炭二百五十斤﹐烏梅二斤﹐黃蠟八兩﹐蕓香八兩﹐硼砂八兩﹐焰硝八兩﹐明礬一斤﹐潞州大罐二个﹐共銀三兩七錢八分﹐行銀吏解。慶賀萬壽聖節迎表﹐用大紅燭一對﹐價二錢﹔小紅燭二斤八兩﹐價二錢五分﹔速香八兩﹐價二錢四分﹔共銀六錢九分。仁慈二聖皇太后聖旦迎表﹐用紅燭二對﹐價二錢﹔小紅燭五斤﹐價五錢﹔速香一斤﹐價四錢八分﹔共銀一兩一錢八分。慶賀正旦迎表﹐用大紅燭一對﹐價二錢五分﹔小紅燭二斤八兩﹐價二錢五分﹔速香八兩﹐價二錢四分﹔共銀七錢四分。慶賀冬至節迎表﹐用大紅燭一對﹐價二錢﹔小紅燭二斤八兩﹐價二錢五分﹔速香八兩﹐價二錢四分﹔共銀六錢九分。每年冊封﹐取用紅油燭二對﹐價二錢﹔速香八兩﹐價二錢四分﹔共四錢四分。歲暮湔除﹐用紅燭二對﹐價二錢﹔速香八兩﹐價二錢四分﹔共銀四錢四分。以上俱行銀吏解。遇重修《大明會典》﹐用中夾紙二千五百張﹐價三十七兩五錢﹔大呈文紙四千張﹐價十六兩﹔連七紙一萬一千六百張﹐價九兩二錢八分﹔系按院贖銀﹑筆五百枝﹑墨一百錠﹐價十三兩﹔擡連紙二千張﹐價一兩八錢﹔棕毛一百斤﹐價五兩﹔光漆十斤﹐價三兩﹔白面五百六十四斤﹐價五兩六錢四分﹔藍呈文紙五千張﹐價三十三兩﹔桐油五十斤﹐價八錢五分﹔眞漆一百斤﹐價十七兩﹔麻布十匹﹐價一兩八錢﹔香油五十斤﹐價一兩﹔共銀一百四十四兩八錢七分﹐行銀鋪戶解。遇筵宴考滿閣下用梨板三塊﹐價一兩二錢﹔大紅紙十二張半﹐價三錢七分五釐﹔毛邊紙五十張﹐價三錢﹔咨呈紙五十張﹐價一錢七分五釐﹔連四紙二十五張﹐價一錢七分五釐﹔大磁靑紙十張﹐價一兩﹔墨二笏﹐價一錢﹔煙墨一斤﹐價五錢﹔宴圖工料銀四錢三分﹔筆五枝﹐價一錢﹔榜紙二十五張﹐價三錢七分五釐﹔大鐵釘十个﹐價三分﹔刊刷裱褙匠工食銀二錢八分﹔共銀五兩四分﹐鋪稅銀辦。遇刊刻朝儀﹐用杉木一根﹐價六錢﹔邊檔木二根﹐價三錢﹔刊字匠工食銀八錢五分﹔判筆十枝﹐價二錢﹔墨二斤八兩﹐價一兩六錢﹔鐵釘五斤﹐價一錢﹔椴板十五塊﹐價三兩﹔石墩二个﹐價八錢﹔桐油二斤﹐價四分﹔黃丹二兩﹐價一分﹔綫麻六兩﹐價二分﹔血料一个﹐價一分﹔紅土十兩﹐價一分五釐﹐木匠工食銀六分﹐漆匠工食銀六分﹐共銀七兩六錢六分五釐﹔行銀吏辦。遇日食﹐取用大紅燭一對﹐中紅燭十五對﹐牙香一斤﹐速香一斤﹐滿堂紅一對﹐蘆席一百領﹐彩額四件﹐共銀七錢六分五釐。遇月食﹐取用牙香一斤﹐銀三分﹔末香一斤﹐價二分五釐﹔花一瓶﹐價二分﹔滿堂紅二對﹐價六分﹔蘆席一百領﹐銀一兩五錢﹔油蠟銀一兩﹐共銀二兩六錢三分五釐﹔俱行銀鋪戶解。每年額派筆墨折價一十二兩四錢﹐行銀吏解。遇病故大臣﹑勛戚﹐�年約用香燭價五兩。遇請經番僧出邊﹐取給盤費銀十兩﹐大戶解。遇入貢夷人病故﹐取棺木價十五兩﹐大戶解。以上俱行銀。貢院門子二名﹐工食銀四兩﹔徭編。收藥材牲口差下皂隸六名﹐工食銀共四十三兩二錢﹔遇閏各加三兩六錢﹔各州縣解到長跟銀給。四夷館合用紙朱每季折價三兩二錢六分五釐三毫﹐四季共折價一十三兩六分一釐二毫﹐行銀吏解。添設暹羅館譯字生﹐每季該書仿呈文紙七百八十七張﹐價一兩五錢七分四釐一毫﹔筆六十三枝﹐價一兩二錢六分﹔墨三十一錠半﹐價九錢四分五釐﹔標書仿紙朱二十一兩﹐價六錢三分﹔季考賞紙一千五十張﹐價二兩一錢﹔筆四十二枝﹐價八錢四分﹔墨二十一錠﹐價六錢三分﹔進呈課業紙一千五十張﹐價三兩六錢七分五釐﹔印課銀朱五兩二錢五分﹐價一錢五分七釐五毫﹐行銀吏解。四季共銀四十七兩二錢四分六釐四毫。代辦通州四夷館筆墨價﹐除春秋大興外﹐本縣該夏冬銀六十兩﹐行銀大戶解。兵部續寫軍職貼黃紙札折價銀一十九兩六分六釐。五年一次﹐取淸黃紙札折價五十三兩二錢三分四釐﹐抄寫武官選薄紙張折價十二兩四錢四分五釐﹐以上俱行銀吏解。會同館馬驢價﹑幫貼倒死買驢價﹑館夫庫子俱見條鞭下。每年額辦弓面牛角二百隻﹐折價八兩﹐行銀鋪戶解。

刑部﹕霜降朝審﹐取煙墨一斤八兩﹐價四錢五分﹔棕毛七斤﹐價三錢五分﹔膠一斤﹐價四分﹔煙子六斤﹐價一錢八分﹔共銀一兩二錢﹐行銀吏解。快馬二匹﹐賃銀一錢﹐行銀馬戶解。五年卹刑﹐造方冊﹐每張工食銀六釐﹔略節冊﹐每張銀四釐﹔大呈文紙每百張價三錢五分﹐擡連紙每百張價一錢﹔連七紙每百張價六分六釐﹔靑殼紙每張價三分﹐裝釘工食銀一錢﹐共銀四兩一錢六分八釐。送會審囚犯﹐應用大呈文紙一百張﹐價三錢五分﹔中呈文紙一百張﹔價二錢﹔連七紙一百張﹐價七分﹔毛邊紙二十張﹐價六分﹔碗紅紙五張﹐價一錢﹔僉判筆四枝﹐價六分﹔銀朱二兩﹐價六分﹔徽墨一錠﹐價二分﹔刑具一副﹐價二錢二分﹔共銀一兩一錢四分﹐吏辦解。押解囚犯﹐每囚一名﹐解子三名﹑皂隸一名﹐每名盤費銀二錢﹐約用銀一十八兩余。以上五年卹刑各項﹐俱支行銀﹐系萬曆二十年見行﹔如囚有多寡﹐送審有遠近﹐照數增減。遇小市曹﹐監斬官四員﹐紙札二分﹐價一兩二錢二分﹔刑具二副﹐價四錢四分﹔懶桿二十根﹐價五分﹔白布二匹﹐價三錢六分﹔雞四隻﹐價一錢六分﹔燒酒﹑石灰價一錢八分﹔大木牌一面﹐價一錢﹔拶指六把﹐連繩價七分﹔蒼術麵糊價二分五釐﹐香價三分五釐﹐木標一十根﹐價七分五釐﹔小木牌五面﹐價一錢五分﹔荊筐二个﹐價五分﹔麻繩三十根﹐價一錢五分﹔狗一隻﹐價一錢二分﹔馬十匹﹐價五錢﹔劊子手飯食銀八錢﹔共銀四兩四錢八分四釐﹐行銀吏辦。如囚犯數多﹐加增不等。大市曹﹐監斬官四員﹐合用大呈文紙三百張﹐價銀七錢﹔中呈文紙一百張﹐價銀四錢﹔毛邊紙一百張﹐價銀六錢﹔宛紅紙二十張﹐價銀四錢﹔連七紙二百張﹐價銀一錢四分﹔僉判筆八枝﹐價銀一錢二分﹔銀朱二兩﹐價六分﹔墨四錠﹐價八分﹔刑具二副﹐價四錢四分﹔桕燭二十對﹐價二錢﹔油燭二十對﹐價一錢﹔木炭二十簍﹐價銀一兩﹔掛牌四面﹐價六錢四分﹔火盆二个﹐價二錢八分﹔白牌五十面﹐價二兩﹔木桶四个﹐價二錢四分﹔大椿木八根﹐價六錢四分﹔小椿十六根﹐價四錢八分﹔木標八十根﹐價八錢﹔砧頭板十塊﹐價二錢﹔鐵斧十把﹐價三錢﹔鐵索十條﹐價六錢﹔鐵鍬五把﹐價二錢五分﹔鐝伍把﹐價二錢五分﹔狗四隻﹐價二錢﹔荊筐十个﹐價三錢﹔大小麻繩三百根﹐價九錢﹔白布四匹﹐價八錢﹔石灰五斗價五分﹔蘆席二十領﹐價六錢﹔雞五隻﹐價二錢﹔蒲包二十个﹐銀一錢﹔燒酒二瓶﹐銀一錢﹔木扛二十根﹐銀二錢﹔木盆五个﹐銀四錢﹔拶指十把﹐銀一錢﹔懶桿二十根﹐銀一錢﹔磨刀石五塊﹐銀一錢五分﹔銀朱二兩﹐銀六分﹔劊子手飯食銀四兩五錢﹔報馬三十匹﹐賃銀三兩﹔共銀二十二兩九錢六分﹐行銀吏辦。以上大市曹﹐候文人數多寡﹐臨時增減。山東司土工﹑庫子﹐見均徭下。

工部﹕三年一次補辦狀元等袍服﹐候文取用。萬曆二十年﹐取狀元梁冠一頂﹐紗絹一頂﹐黑角束帶一條﹐玎璫一付﹐進士巾七十五頂﹐黑角帶六十五條﹐展翅一百五十副﹐修理進士巾六十頂﹐修理黑角帶六十條﹐大紅綫羅二丈九尺﹐黑靑綫羅六尺﹐紅生絹一尺五寸﹐蘇州白絹一丈一尺﹐共折價三十四兩九錢五分四釐。護旗包套酸漿每年折價二兩二錢零。以上俱行銀吏解。每年額派擡柴夫銀九十七兩六分六釐六毫六絲六忽﹐稅銀支差官解。砍柴夫新添木柴﹑搬運木柴﹑鵝翎胖襖﹐俱見條鞭下。苫蓋廠夫﹑平津上下閘夫﹑三家店橋夫﹐俱見徭編銀支解。取起火焰硝折價銀八錢四分一釐﹐行銀商解。

都察院項下﹕上陵﹐取用夫馬不等﹐兩縣輪年雇送﹐俱候按院票行。萬曆十六年﹐用轎扛夫二十名﹐皂隸十二名﹐往回九兩﹐行銀支用。上馬一匹﹐中馬九匹﹐本院贖銀支。春秋兩次數同。十八年﹐首領代行數少。淸河村中火每年二次﹐每次合用酒飯﹑攢盤﹑賃房﹐四兩八錢二縣﹐行銀同辦。鋪兵﹑庫子﹐見徭編下。各察院上陵﹐取用夫馬不等﹐或各院贖銀﹐或本縣行銀﹐候文﹐兩縣辦。

四川道每年額派荊杖銀十一兩八錢五分﹐俱行銀解。

按院項下﹕凡遇到任﹑開印﹐合用三牲﹑香紙等﹐價二錢二分﹔鼓樂一錢﹐彩一錢﹐二縣輪辦。凡到任並新年開印﹐並出巡回京﹐並審錄﹐每縣各送刑具一副﹐價二錢二分﹔紙札大呈文﹑中呈文﹑連七各一百﹐毛邊二十﹐紅紙五張﹐筆四枝﹐墨一笏﹐朱二兩﹐茶一包﹑香一百﹐共銀一兩五分。到任印色八兩﹐錫池一个﹐共價四錢七分﹔紅氈一條﹐價六錢。公所合用煤炭﹐凡遇到任﹑開印﹑巡回並每月二縣各送煤一馱﹐炭二簍﹐共價三錢﹐以上俱行銀吏辦。本院公用紙札銀四兩六錢二分﹐每年終奉本府票取﹐動本院贖銀﹐差吏解府﹐差官類買。遇修理﹐動本院房租銀。皂隸一名﹐水夫三名﹐陰陽生一名﹐俱見徭編下。

京畿道項下﹕到任什物﹐除大興縣分辦一半外﹐本縣分辦大公座一副﹐靑絹銀一兩一錢六分九釐﹔中幃裙﹐靑絹銀六錢三分二釐﹔坐褥﹐紅綠段九錢九分﹔卓面布褥裏布並布印褥二件﹐共布價四錢四分﹔綿花二斤﹐價一錢二分﹔裁縫銀三錢五分﹔太史椅二把﹐價八錢﹔腳凳二條﹐價八分﹔擡桶一隻﹐價二錢﹐以上共銀四兩七錢三分。到任﹐二縣各刑具一副﹐價二錢二分﹔紙札一副﹐加印色﹑印池共價一兩四錢一分。到任﹑門神﹑桃符﹑卓套﹑夾板﹑門簿﹑糊房紙張﹑砂鍋﹑苕帚並裱褙工食除大興外﹐該分辦八錢二分二釐五毫。到任﹐三牲﹑鼓彩﹑四錢七分﹐二縣輪辦。每年開印﹐刑具﹑紙札各一付﹐共一兩一錢六分。每年紙札﹐分辦六个月﹐每月大呈文﹑中呈文﹑連七各一百張﹐毛邊二十張﹐銀朱二兩﹐筆四枝﹐墨一笏﹐糨一分﹐共八錢五分﹔九月起﹐二月止﹐每月煤一馱﹐炭四簍﹐共銀四錢﹐以上俱行銀吏辦京營察院項下。每年額派荊杖銀一兩一分四釐﹐行銀吏解。

學院項下﹕到任家火﹐除大興縣分辦外﹐本縣外辦中卓圍一付﹐共七錢八分﹔大公座褥一件﹐共一兩一錢四分﹔扶手二副﹐共八錢四分﹔印褥二件﹐銀一錢一分﹔綿花一錢五分﹐裁縫八分﹔銅提牌一面﹐價一錢六分﹔印匣一个連鎖﹐價三錢﹔銅印池一个﹐價一錢﹔案卓一張﹐價肆錢﹔條卓一張﹐價肆錢﹔太史椅一把﹐價肆錢﹔捲箱一隻﹐連架扛﹐共價五錢﹔大手巾一條﹐價三分﹔大廣鍋一口﹐價一錢七分﹔烏木箸十雙﹐價四分﹔白銅茶匙十張﹐價一錢﹔漆酒托十个﹐價一錢﹔洗面架一座﹐價二錢﹔苕帚二把﹐價一分﹔麻繩一條﹐價一分五釐﹔捲架一个﹐價一錢﹔鐵鎖一把﹐價三分五釐﹔木盆一个﹐價二錢四分﹔靛花一斤﹐價五分﹔錫茶壺﹑執壺﹑面盆﹑夜壺各一件﹐燭臺一對﹐共用錫一十五斤﹐價一兩零五分。到任﹐紙札加印色﹑印池﹐共四錢七分。到任號簿﹑紙張﹑桃符﹑糊窗紙等﹐除大興縣外﹐分辦二兩二錢。到任條約刊刻印刷﹐二縣輪辦。萬曆十八年﹐奉本院徐刊刻板片工食七兩二錢﹐刷印八百四十一本﹐價十四兩七錢零七釐﹔十九年﹐本縣辦過本院詹到任﹐有行照舊﹐以省煩費﹐未行。每年學院公所茶果銀一兩二錢﹐鋪兵領兩縣輪辦。每到任﹐每開印並巡回﹐每次送刑具﹑紙札各一副﹐共一兩一錢六分。到任並開印﹐用三牲﹑鼓彩等項﹐分辦銀二錢一分。以上俱行銀吏辦。遇修理﹐動本院房租。書辦一名﹐水夫三名﹐鋪兵一名﹐俱見徭編下。

鹽院項下﹕到任﹐門神﹑桃符四副﹐五錢﹔大卓套二个﹐一錢八分﹔夾板並繩六分﹔門簿二扇﹐紙張﹑裝釘﹐三錢二分﹔大號簿四扇﹐紙張﹑裝釘﹐六錢四分﹔糊房屏用大呈文二百﹐中呈文三百﹐欒紙三百﹐面五斤﹐共銀一兩四錢九分﹔沙鍋﹑苕帚﹐三分﹔裱褙八﹐工銀四錢。以上行銀二縣均辦。到任﹐紙札價九錢四分﹔外加印色﹑印池價四錢七分﹔刑具一副﹐價二錢二分﹔遇每年開印並巡回﹐每次刑具一副﹐價二錢二分﹔紙札價九錢四分。以上行銀辦。麵糊奉裁。

倉院項下﹕到任﹐紙札並印色﹑印池﹐價一兩四錢一分﹔刑具一副﹐價二錢二分。到任﹐三牲﹐五城辦。鼓彩﹐二縣分賃。每年開印並巡回﹐每次刑具一副﹐價二錢二分﹔紙札一副﹐價九錢四分。賀新舉人﹑進土﹐各不等﹐二縣均辦。萬曆十九年分﹐送六名﹐每名銀三兩﹔書三分﹔扁﹐二錢八分。二十年分﹐送一名﹐銀三兩﹔書三分﹔扁﹐二錢八分。以上倉院各項﹐俱行銀。

關院項下﹕到任﹐紙札內加印色﹑印池﹐價四錢七分。凡到任並出巡回京﹐每年開印﹐每次各刑具一副﹐價二錢二分﹔各紙札價九錢四分。到任﹐三牲﹑香紙﹐二錢二分﹔鼓手﹐一錢﹔彩﹐一錢﹔二縣輪辦。萬曆二十年四月﹐宛平縣辦過。以上俱行銀。書辦一名﹐鋪兵一名﹐俱見徭編下。屯院項下﹕凡遇到任﹐糊窗等費不等。萬曆十七年﹐用大呈文一百﹐中呈文二百﹐靑紙三張﹐刊刻批條等板四塊﹐茶壺一把﹐交牀一把﹐面二斤﹑大小門神﹑桃符八副﹐共價一兩五錢六分﹔裱褙工食一錢八分。遇到任﹑開印﹑三牲﹑香紙﹑共價三錢二分﹔鼓樂﹐一錢﹔彩﹐一錢﹔打掃夫八名﹐工食銀一錢六分﹔共該六錢八分。遇出巡﹑點馬﹐賃房一所﹐酒飯三卓﹑酒一壇﹐共銀二兩三錢﹔印烙馬匹用炭二錢﹔扛夫四名﹐二錢四分﹐以上三項﹐俱兩縣均辦。遇到任﹑開印﹑出巡﹑回京並點馬﹐各送刑具一副﹐價二錢二分﹔紙札一副﹐共價九錢四分。遇到任﹐合用什物﹐除大興外﹐本縣吏分辦公座卓﹑椅子各一張﹐卓套一个﹐腳凳一條﹐錫筆架﹑水壺各一件﹐捲箱一隻﹐架繩﹑鎖各一件﹐靑絹卓幃﹑花絹坐褥各一件﹐幃褥裏靑布二丈四尺﹐綿花一斤﹐印牌一面﹐印綬牌穗各一件﹐手本二个﹐共價四兩零一分﹔短夫二名﹐工食四分﹔麵糊銀六錢。賀新舉人﹑進士﹐各年不等。萬曆十九年﹐送舉人十二名﹐每名銀三兩﹐書三分﹔扁一﹐絹旗一﹐大小旗桿﹑麻繩﹑旗頂﹐共價六錢六分七釐。二十年﹐進士六名﹐每名銀六兩﹔書三分﹔扁一﹐價二錢八分﹐共銀八十一兩八錢六分四釐。俱兩縣行銀均辦﹐遇送本縣歲貢﹐木扁一﹑旗桿一﹑絹旗一﹐共價六錢三分七釐。以上各項俱行銀。書辦一名﹐鋪兵二名﹐皂隸一名﹐俱見徭編下。

通政司﹕每年印色﹑紫粉﹐折價四兩八錢﹐行銀大戶解﹔鋪兵六名﹐見條鞭下。

大理寺﹕每年荊杖二千四百根﹐價十一兩八錢五分﹐稅銀大戶解。三年取熱審﹐合用描金椅七把﹐每把賃價七分﹔黃傘二把連架﹐每把賃價八分﹔涼席座十四領﹐每領賃價三分﹔涼席六領﹐每領賃價四分﹔錫朱盒﹑筆架十六副﹔水滴全﹐每副賃價五分﹐行銀辦用。

兵科﹕每年取心紅﹐折價一兩五分。刑科﹕每年取心紅﹐折價九錢六分。工科﹕每年取心紅﹐折價七錢八分。俱行銀吏解。

審編鋪行科道﹐五年一次﹐費用多寡不等。萬曆十六年﹐合用公所﹐賃價二兩七錢五分﹔官酒三桌﹐價一兩五錢﹔書辦酒三桌﹐價九錢﹔攢盤﹐價六錢五分﹐俱二縣共辦。心紅紙札﹐價一兩五錢五釐﹔刑具一副﹐二錢二分﹐二縣各送。本府轉送下程一分﹐價三兩九分﹔人夫銀一錢八分。取用書辦五名﹐工食三兩﹔皂隸二名﹐工食二兩﹔寫本揭工食一兩二錢﹔日逐用過紙張﹐價二兩五錢二分三釐﹔造艸冊﹑淸冊紙張﹐飯食銀六兩二錢。委官廩給銀一兩。犒賞銀五錢﹔包裹﹑夾板等償五錢﹔造奏冊紙張﹑工食銀八兩七錢﹔犒賞銀三錢﹔本縣佐領分查造冊紙張﹑工食各不等﹐共銀一十兩四錢一分四毫。又大興關稱行銀均用造冊﹑工食不等﹐關取銀十四兩﹔本縣塡刷徵銀小票﹐紙張﹑刻板價二兩一錢六分﹐以上共銀六十一兩八錢﹐俱行銀。

中書科﹕每年木炭七百一十斤﹐折價七兩五錢﹐稅銀吏解。

太常寺﹕每年粳米四石六斗八升﹐價六兩五錢五分二釐﹔糯米六斗﹐價一兩八分﹐共七兩六錢三分二釐。糠麩折價銀九十四兩五錢﹐俱行銀吏解。遇各陵興造﹐妃後薨逝﹐告祭用葦把﹑家火﹑木炭等項銀不等﹐約五十餘兩﹐行銀吏解。

光祿寺﹕果品等銀二十兩八錢六分。每年核桃一百斤﹐價二兩五錢﹔紅棗一百斤﹐價一兩三錢﹔榛子四百五十斤﹐價一十兩三錢五分﹔蒜十七斤八兩﹐價二錢一分﹔土碱五百斤﹐價六兩五錢。代通州上納果品銀一十三兩一錢五分五釐。每年額辦篛葉一千斤﹐蓼芽五千斤﹐檾麻五十斤﹐折價二十一兩﹐行銀大戶解。上下半年牲口﹕豬十口﹐羊四隻﹐鵝十隻﹐雞八十隻﹐折價三十一兩一錢﹐稅銀。代通州上半年牲口折價二十四兩八錢﹐行銀﹐俱大戶解。每年額派小麥﹑赤豆﹑白豆﹑大靑﹑黃豆﹑庫子三名﹐俱見條鞭下。

國子監﹕每年須知紙一萬五千張﹐價十一兩六錢六分六釐七毫﹔松煙五斤﹐十兩﹐價五錢六分一釐二毫﹔棕毛十二兩六釐﹐價一分九釐一毫﹔香油一兩五錢零﹐銀一釐三毫﹔白面四斤一兩六錢零﹐價二分二毫五絲﹐共折價一十二兩二錢六分八釐五毫五絲﹐行銀大戶解。膳夫二名﹐廟戶三名﹐俱見均徭下。

太僕寺﹕四季紙札銀共四兩八錢八分。每季本紙一百張﹐價三錢五分﹔呈文紙二百張﹐價四錢﹔大連七紙二百張﹐價一錢六分﹔僉判筆六枝﹐價九分﹔銀朱四兩﹐價一錢六分﹔墨二笏﹐價六分。每年少卿出巡﹐紙札﹑捲箱﹑下程等價八兩五錢四分﹔大呈文紙一百張﹐價三錢五分﹔中呈文紙一百張﹐價二錢﹔連七紙一百張﹐價八分﹔本紙二十張﹐價七分﹔宛紅紙五張﹐價一錢﹔銀朱二兩﹐價七分﹔僉判筆四枝﹐價四分﹔墨一笏﹐價三分﹔捲箱四隻並繩扛﹑蓋席﹑架鎖﹑油飾銀二兩五錢六分﹔刑具一副﹐價二錢二分﹔下程一分﹐價銀四兩八錢二分。寺丞堂取圍屏﹑紙札﹑捲箱銀三兩九錢三分﹐捲箱二隻並扛架﹑繩鎖﹐銀八錢五分﹔刑具一副﹐價二錢二分﹔木牌﹑手牌﹑掛牌各二面﹐價七錢二分﹔量馬尺一副﹐銀三分﹔木匠﹑油漆人夫工食四錢二分﹔圍屏一副﹐銀八錢﹔判筆二枝﹐銀二分﹔銀朱四兩﹐價一錢四分﹔印色四兩﹐價二錢﹔呈文紙二刀﹐價四錢﹔墨西笏﹐價八分﹔靛花八兩﹐價五分。以上俱行銀吏解。

欽天監﹕取觀象臺譙樓油﹑炭﹐每年折價五兩八錢四分四釐﹔歷日黃綾九丈三尺七寸一分﹐價四兩二錢一分七釐﹔藍綾二丈二尺三寸六分六釐五毫﹐價一兩一錢一分八釐﹔銀朱五兩五錢六分﹐價三錢三分三釐﹔墨煤三十六斤三錢﹐價四錢三分二釐五毫﹔白面四十六斤三兩五錢零﹐價五錢五分四釐﹔黃丹九斤二兩九錢﹐價五錢五分﹔紫粉二斤四兩七錢零﹐價七錢三分四釐﹔木柴八十四斤十二兩﹐價五錢九分三釐﹔香油十六斤十五兩三錢﹐價一兩一分七釐﹔棕毛十一斤四兩八錢﹐價四錢四分﹔苕帚五十六把半﹐價五錢七分﹐以上共銀十兩五錢五分八釐五毫。以上俱行銀大戶解。

太醫院﹕額派本縣代通州上納蒼術六百斤﹐價六兩﹔牛黃一兩﹐價六兩﹔紅黃紙﹐價五錢四分﹐以上共銀一十二兩五錢四分﹐行銀大戶解。

左都督府﹕每年筆炭折價四十八兩六錢。右都督府每年印色紫粉折價三兩六錢﹔筆炭折價四十八兩六錢。

中都督府﹕每年筆炭折價一十三兩九錢八分。

前都督府﹕每年印色紫粉折價三兩六錢。

宗人府﹕每年印色紫粉折價九兩七錢六分。以上俱行銀大戶解。

上林苑園戶﹐見徭編下。

本府公用﹕每月四聖祠行香紙燭﹐除大興分辦朔日外﹐本縣該辦望日﹐價一錢二分。凡遇新任﹐堂上並上五廳上任﹐及朔望儒學行香紙張﹑筆墨﹑給賞不等。又學院﹑按院新任﹑學院朔望各行香﹑賞紙不等﹐每年共約銀三十兩。送院歲考生員﹐各年不等。萬曆十九年﹐除大興外﹐本縣分辦捲箱一隻﹐扛架﹑繩鎖﹑棕蓋﹑蘆席全﹐竹簽三百五十七根﹐簽筒二个﹐試卷三百五十七卷﹐彌封連七紙五十張﹐印捲朱四兩﹐刊板一塊﹐並靛墨刷印匠﹑擡箱夫工食﹐共����������。本府考送儒童﹐各年不等。萬曆十九年﹐除大興外﹐本縣分辦酥餅六百九十八个﹐捲箱三隻﹐並扛架﹑鎖繩﹑蘆席全﹐看捲工食﹐各用不等﹐並廚役工食共二兩五錢二分五毫。迎送入學儒童花紅﹐各年不等。萬曆十九年﹐除大興外﹐本縣分辦三十五名﹐每名絨花一對﹐價六釐﹔披紅大絹一段﹐價二錢﹔紅絹旗一對﹐價一錢二分﹔旗桿並紅頂一對﹐價八釐﹔執旗夫二名﹐一分五釐﹔果盒二个並酒﹐價一錢﹔鼓手一副﹐工食一錢二分。每年冬月﹐合用大小炭簍三百个不等﹐每个大五釐﹐小三釐算﹐裝炭夫六名﹐約一日工食三錢。每年造通計處以濟匱竭事冊﹐並造禦民災以靖地方事冊﹐二項紙張﹑工食﹐共銀一兩。每年奏繳會同館馬價事例﹐合用黃綾四尺﹐每尺銀三分﹐該銀一錢二分﹔夾板一副﹐銀一錢﹔大呈文紙一百張﹐銀三錢五分﹔並工食共銀一兩。每年額解禦覽紙張﹑工食銀一兩五錢﹔遇閏加銀一錢二分五釐﹐店家解。每年寫本書辦工食銀九兩﹐遇閏加銀七錢五分﹔關文皂隸頭解。十年取造黃冊﹐見戶部下。每年按院查盤府庫﹐備辦看席﹑喫席﹑下馬﹐並更衣飯﹑下庫手盒及馬上攢盤各二卓付﹐搭棚﹑結彩並紅禮帖﹑筆﹑墨﹐共價三兩六錢四分五釐﹐以上俱本縣行銀吏辦。每年查盤府庫﹐造冊紙張﹑工食共九兩一錢八分八釐零﹐於本府贖銀申給。

本府正堂項下﹕到任﹐大門﹑二門﹑東西角門﹑後宅門合用門神﹑桃符各五付﹐卓套五个﹐共價一兩七錢四分。新正﹐除大興分辦二門﹑角門外﹐本縣例辦三副﹐價六錢三分﹔外加小門神十四副﹐桃符五副﹐卓套三个﹐共價六錢二分。到任大公座並印卓﹑火房﹑後宅合用紅綠錢絹幃裙四副﹐錢絹坐褥三件﹐錢絹扶手二个﹐靑布裏面﹑綿花﹑裁縫工﹑綫﹐共價一十一兩九錢一分三釐。到任明轎一乘﹐打扇一把﹐印色八兩﹐印池一个﹐下程一副﹐共價五兩九錢三分。到任合送大呈文﹑中呈文﹑連七各一百張﹐毛邊二十張﹐紅紙五張﹐僉判筆四枝﹑墨一笏﹑朱二兩﹐刑具一副﹐共價一兩一錢六分。新正開印並覲回各送紙札數同前。每年夏季﹐大公座並印卓﹑火房及宅內合用紅綠紗幃裙四副﹐卓套四个﹐涼席墊三件﹐並禳邊段淸布卓面及裁縫工﹑綫﹐共價五兩五錢三分四釐。冬季與到任幃裙坐褥數同﹐外送卓套四个﹐大小炙硯十五个﹐鐵火池一个﹐木火踏二个﹐銅火踏一个﹐銅絲手籠二个﹐共價二兩九錢三分。朝覲﹐黃卷箱一隻﹐並扛架﹑繩鎖﹑全黃藍夾板﹑黃氈﹑紅黃綾冊殼並綾冊套各一條付﹐靑藍綾紙殼手本三十个﹐小手摺五个﹐裱褙匠並寫通行及造冊書辦紙張﹑工食共價九兩五錢九分﹐批解。覲回﹐敕筒黃絹包袱各一件﹐價二錢﹐以上俱本縣行銀吏辦。到任﹐三牲﹑鼓樂﹑結彩共價四錢二分二縣﹐行銀輪辦。

本府左堂項下﹕並本府軍匠廳﹑糧廳﹑馬廳﹐俱大興縣辦﹐惟到任刑具﹑紙札﹑下程各辦﹐數同前。

治廳﹕到任﹐大門﹑儀門﹑桃符﹑門神四副﹐卓套二个﹐共價七錢三分八釐。新正﹐照例用四副﹐價五錢﹐外加小門神﹑桃符各八副﹐卓套一个﹐共價三錢三分八釐。到任﹐合送大呈文﹑中呈文﹑連七各一百張﹐紅紙五張﹐毛邊紙二十張﹐僉判筆四枝﹐墨一笏﹑朱二兩﹑印色八兩﹑印池一个﹐下程一副﹐刑具一副﹐共價三兩四錢九分。每年夏季﹐大小公座紅綠紗幃裙二副﹐並卓面靑布涼席墊二个﹐並鑲邊靑段裁縫工﹑綫﹐共價三兩三分。冬季﹐大小公座紅綠錢絹幃裙二副﹐錢絹坐褥二件﹐並裏及卓面靑布﹑綿花﹑工﹑綫﹐共價八兩七分一釐。冬月送大小炙硯六个﹐火踏﹑手籠﹑火池各一个﹐共價八錢八分。每年六月﹑十二月﹐例送每月大呈文二百張﹐中呈文﹑連七各四百張﹐共價一兩八錢二分。每年攢造按院考察京衛官員﹐並復命賢否事迹冊﹐及查驛遞錢糧各造冊紙張﹑書手﹑裱褙匠工價﹐共一十二兩九錢九分九釐﹐以上俱本縣行銀吏辦。到任﹑三牲﹑鼓樂﹑結彩﹐共價四錢二分二縣﹐行銀輪辦。

糧廳﹕每年派算稅糧馬艸並造巡靑科道賢否文冊書手工食共價二兩八錢﹐本縣行銀支給。

馬廳﹕每年出巡點馬﹐合送酒飯二卓﹐大呈文﹑中呈文﹑連七各一百張﹐毛邊二十張﹐紅紙五張﹐僉判筆四枝﹐墨一笏﹐朱二兩﹐捲箱一隻﹐並扛架﹐繩鎖﹐全白牌一面﹐刑具一副﹐共價二兩六錢八分五釐﹔行銀吏辦。

理刑廳﹕到任﹐卓套一个﹐價一錢。新正﹐卓套一个﹐大門﹑二門﹑桃符﹑門神四副﹐小門神四副﹐共價三錢九分二釐。到任並查盤本縣﹐例送紙札﹑下程﹑刑具﹐數同治廳。每年夏季﹐公座紅綠紗幃裙一副﹐並卓面靑布涼席墊一个﹐並鑲邊靑段裁縫工﹑綫﹐共價一兩二錢二釐。冬季﹐公座紅綠錢絹幃裙一副﹐錢絹坐褥一件並裏﹐及卓面靑布﹑綿花﹑裁縫工﹑綫﹐共價二兩五錢四分五釐。冬月﹐送大小炙硯﹑火踏各一个﹐共價三錢六分。每年攢造各察院賢否文冊書手工食約用銀二兩七錢五分零﹐俱本縣行銀支吏辦。到任﹐三牲﹑鼓樂﹑結彩﹐共價四錢二分﹐二縣行銀輪辦。

照磨衙﹕到任﹐三牲﹑鼓樂﹑結彩﹑手盒﹑酒﹐共價五錢七分。新正﹐門神﹑桃符二副﹐小門神三副﹐卓套一个﹐共價二錢六分四釐。每年夏季﹐靑福絹幃裙一副﹐並卓面靑布涼席墊一个﹐裁縫工﹑綫﹐共價九錢四分五釐。冬季﹐靑絹幃裙一副﹐錢絹坐褥一件並裏﹐及卓面靑布﹐綿花﹑裁縫工﹑綫﹐共價一兩七錢八分五釐。冬月﹐送大小炙硯三个﹐共價二錢四分﹐俱本縣行銀支吏解。

添注照磨﹑檢校衙各用﹐俱同上。

舊州快手﹐神宮監果戶﹐藍靛廠靛戶﹐北安門斗級﹐西安門斗級﹐俱編給由帖自討﹐見均徭下。

本縣新官到任﹐各有修理家火不等﹐知縣四十兩﹐縣丞﹑主簿各十六兩﹐典史十二兩﹐以上俱行銀。各吏公廨並倉監﹐每遇修理﹐約銀三十餘兩。本縣各官柴﹑馬﹑皂銀﹐詳條鞭下。每月土地祠行香﹐初一﹑十五各用香﹑燭﹑紙一分﹐價五分。縣堂﹐夏季幃裙二副﹐席墊二个﹐共價二兩五錢五分二釐。冬季﹐大小幃裙二副﹐大小坐褥二副﹐連搭手﹑裁縫工食﹐共銀七兩九錢九分九釐。六房﹐心紅紙札﹐每月五兩﹐給吏辦用。年終﹐循環查盤等項造冊紙張﹑書手工食銀六兩。以上俱行銀給。應付夫馬口糧﹐各年不等﹐如十八年﹐用銀四百五兩八錢一分七釐二毫﹐各上司用大小車輛約銀二十餘兩﹐行銀支關文﹑皂隸銀八十八兩一錢﹐日行車輛腳價三百二兩六錢﹐稅銀支。如十九年﹐應付夫馬口糧銀四百三十兩四錢六分一釐﹐各上司用大小車輛約銀二十餘兩﹐關文﹑皂隸銀一百四十三兩四錢五分﹐日行車輛腳價二百二十四兩一錢。三年朝覲﹐合用盤費﹐知縣十二兩﹐典史七兩﹐該吏四兩﹐行銀。攢造文冊並綾殼夾板工食銀二十四兩﹐行銀。三年審編均徭一次﹐��造冊紙張﹑工食銀一十兩七錢九分﹐每年攢造官簿一十七本﹐紙張工食銀一十九兩七錢二分零﹐存畱銀。縣屬巡司四處﹐每司召募弓兵二十名﹐廣源閘夫十名﹐俱見人丁項下。

△鄕試

﹝歷科費用不等﹐照萬曆十九年鄕試用過數目開造﹐然大約不甚相遠云﹞

修理貢院經房﹑小房二十八間﹐油飾兜抿彩畫﹐價十兩五錢四分二釐。修聚魁堂穿廊﹑東廂房﹑廚房十一間﹐灰飾彩畫﹐共價十二兩六錢七分七釐。修刊字匠房十一間﹐價三兩二錢三分七釐。修至公堂東房﹑抱廈﹑公會堂﹑東天溝﹑門樓﹑廚﹑廁房十四間﹐油飾彩畫﹐價十二兩二錢六分二釐。修監試廳廚﹑廁﹑廂房十五間﹐油飾彩畫﹐價七兩九錢六分九釐。修彌封所門樓東墻﹑前後廳廚﹑廂房二十二門﹐油飾價九兩一錢二分三釐。修受卷所門樓﹑前後廳廂﹑廚房二十二間﹐油飾價六兩六錢八分一釐。修供給所部府廳﹑廚﹑廁﹑庫﹑炭房三十五間﹐油飾價三十三兩三錢八分一釐。修兩縣供給廚房十六間﹐油飾價五兩三錢五分六釐。修夫皂房九間﹐價一兩一錢二釐。修東號房一千九百六十間﹐價二百六十一兩一錢六分九釐六毫。修號口牌柵二十八座﹐價八兩八錢八分三釐。修大門外影壁﹑東南北墻﹑修補灰抿﹐價十三兩八錢七分二釐。修東搜檢廳六間﹐灰抿油飾彩畫﹐價二兩八錢九分一釐。修東門牌樓﹑角樓﹑鹿角柞七座﹐油飾彩畫﹐價五兩五錢七分五釐。修大二門﹑東二門﹑龍門並巡風房一座﹐油飾彩畫﹐價十一兩九錢一分四釐。修二門內外﹑搜檢監試門房九間兜抿﹐價一兩六錢六分。修聖旨牌四座﹐價九錢三分五釐。修明遠樓﹐油飾彩畫﹐價四兩九錢九分九釐。修內外各所墻﹐用煙子﹑水膠等料銀七錢四分。修安砌路燈石鼓﹐價四錢五分五釐。修內外簾經房各所鑪竈一百二十八座﹐價八兩四錢三分四釐。糊至公堂﹑經房各所房屋窗楞二百九十七間﹐紙﹑工價七兩三錢三釐。糊至公堂﹑聚魁堂﹑五經房﹑提調所﹑府廳房二十一間頂槅﹐價六兩一分七釐。糊方卓﹑書架等一百二十三件﹐價一兩八錢五分五釐。修方卓九十五張﹐油飾﹐價二兩七錢三分三釐。修條卓衣架﹑紅牀八十六件﹐油飾﹐價九兩一錢四分三釐。修隨牀腳凳﹑書架﹑面盆架一百五十件﹐油飾﹐價四兩四錢五釐。修方連盤八十个﹐油飾﹐價四兩九錢八分。修滿堂紅八座﹐油飾﹐價四錢六分。各處房門了弔一百六十二副﹐賃木牀七張﹐共價四兩六錢三分四釐。修各號口水牌七十面﹐油飾﹐價八錢九釐。添造界方﹑收卷簽並簽筒﹐共價一兩一錢六分。造帽架﹑腳凳﹑木料價三兩二分。造禦杖並肅靜五經牌木料﹐價一兩四分。修時辰鑰匙牌﹑云板架木料﹐價七錢七分三釐。修府縣外供給所等房兜抿﹑油飾﹐價八兩七分七釐。修補內圍墻龍門起﹐至會經堂止木料﹐價七十八兩九錢二釐。打掃貢院人夫工食價二十六兩。以上鄕場修理共銀五百八十五兩四錢一分七釐六毫﹐二縣均辦。

鄕試場上下馬二宴﹐每宴上席八席﹐下馬宴加一席﹐共一十七席﹐每席該銀四兩八錢五分一釐三毫﹐共銀八十二兩一錢一分二釐一毫。計主考四﹐監試四﹐外搜檢四﹐提調四﹐提學察院一。有大看席各一﹐用餅錠八个﹐鬥糖八个﹐糖果山五座﹐又糖五老五座﹐糖■﹝飠齊﹞餅五盤﹐荔枝一盤﹐圓眼一盤﹐膠棗一盤﹐核桃一盤﹐栗子一盤﹐豬肉一肘﹐羊肉一肘﹐牛肉一方﹐湯鵝一隻﹐白鯗二尾﹐大饅頭四个﹐活羊一隻﹐髙頂花一座﹐大雙插花二枝﹐肘件花十枝﹐果罩花二十枝﹐定勝插花十枝﹐絨戴花二枝﹐豆酒一尊。小看席各一﹐餅錠十二个﹐二頭明糖八个﹐荔枝一盤﹐圓眼一盤﹐栗子一盤﹐核桃一盤﹐膠棗一盤﹐豬肉一方﹐牛肉一方﹐羊肉一方﹐湯雞二隻﹐白鯗二尾。每宴上中席十九席﹐下馬宴添五席﹐共四十三席﹐每席該銀二兩六錢二分九釐一毫二絲五忽﹐共銀一百一十二兩七錢七分二釐三毫七絲五忽。計同考官二十八﹐本府各廳十﹐經魁五。大看席各一﹐餅錠八个﹐二頭明糖八个﹐糖果山五座﹐五老糖五座﹐糖■﹝飠定﹞餅五盤﹐荔枝一盤﹐圓眼一盤﹐膠棗一盤﹐栗子一盤﹐核桃一盤﹐豬肉一方﹐羊肉一方﹐牛肉一方﹐湯鵝一隻﹐腌魚一尾﹐饅頭四个﹐羊背一塊﹐薏酒一尊。小看席各一﹐餅錠十二个﹐四頭明糖八个﹐膠棗一碟﹐紅棗一碟﹐栗子一碟﹐核桃一碟﹐豬肉一方﹐羊肉一方﹐牛肉一方﹐腌魚一尾﹐湯雞一隻﹐髙頂花一座﹐定勝插花五枝﹐饅頭插花一枝﹐果罩花二十枝﹐肘件花十枝﹐羊背花一枝﹐絨帶花二枝。每宴下中席十二席﹐共二十四席﹐每席該銀一兩五錢九分七釐三毫一絲二忽五微﹐共該銀三十八兩三錢三分五釐五毫。計收掌試卷官四﹐謄錄官四﹐彌封官四﹐受卷官四﹐宛﹑大二縣知縣四﹐對讀官四。看席各一﹐餅錠八个﹐二頭明糖八个﹐糖果山五座﹐五老糖五座﹐糖錠餅五盤﹐荔枝一盤﹐圓眼一盤﹐膠棗一盤﹐栗子一盤﹐核桃一盤﹐豬肉一方﹐羊肉一方﹐牛肉一方﹐湯雞一隻﹐腌魚一尾﹐羊背一塊﹐饅頭四个﹐薏酒一尊﹐定勝插花二枝﹐果罩花十五枝﹐髙頂花一座﹐肘件花五枝﹐絨戴花二枝﹐每宴下席四十席﹐下馬宴添一百三十一席﹐共二百一十一席﹐每席該銀七錢六分五釐六毫七絲五忽﹐共該銀一百六十一兩五錢五分七釐四毫二絲五忽。計外州縣供給委官二十﹐本府經歷二﹐知事二﹐照磨二﹐添注照磨二﹐宛﹑大二縣管宴官四﹐內供給官四﹐外供給官四﹐兩縣管傘官二﹐巡綽監門官十二﹐庫官二﹐司獄官二﹐陰陽醫官四﹐儒士十二﹐府禮吏六。鹿鳴宴添辦舉人一百三十﹐檢校一。看席各一﹐餅錠八个﹐四頭明糖八个﹐糖錠餅五碟﹐糖果山五座﹐栗子一碟﹐膠棗一碟﹐核桃二碟﹐紅棗一碟﹐豬肉一方﹐羊肉一方﹐牛肉一方﹐腌魚一尾﹐湯雞一隻﹐饅頭二个﹐料酒一个﹐頂花一座﹐定勝花二枝﹐果罩花十五枝﹐肘件花五枝﹐絨戴花二枝。廚房合用物件共銀七十六兩三錢二釐﹐計豬肉四百二十斤﹐豬肚六十个﹐心肺二十副﹐豬腰子一百六十个﹐大腸二十副﹐■﹝旁﹞蹄十副﹐牛肉一百三十四斤﹐羊肉一百三十四斤﹐牛肚四十八斤﹐鵝二十四隻﹐雞一百十四隻﹐雞蛋二百八十个﹐鴨蛋一百六十个﹐香蕈四斤﹐蝦米六斤﹐鮮魚五十八斤﹐香油二十斤﹐土碱六十斤﹐紅豆一石八斗﹐白米五斗﹐廚子食用老米一石﹐點心面一百九十斤﹐胡椒八兩﹐花椒一斤﹐薏酒三十四壇﹐紅曲二斤﹐茴香八兩﹐綿胭脂八十个﹐鮮姜六斤﹐銅綠八兩﹐銀朱八兩﹐石黃八兩﹐靛花八兩﹐定粉八匣﹐飛金八貼﹐乳餅四十塊﹐白糖四斤﹐黑糖十二斤﹐醬油六斤﹐醋四十斤﹐醬瓜茄十六斤﹐甜醬三十斤﹐白鹽四十六斤﹐蔥三十斤﹐絲瓜二百四十根﹐黃瓜四十根﹐姜豆芽二十斤﹐扁豆二十斤﹐白菜二十斤﹐芥菜二十斤﹐芫荽六斤﹐大蒜二百个﹐山藥六十斤﹐綠豆芽八斤﹐葫蘿卜二十斤﹐面斤五十个﹐水蘿卜二十斤﹐團粉二十斤﹐韭菜二十斤﹐水粉九十斤﹐水筍二十斤﹐鮮藕二十枝﹐鮮梨八十个﹐橙丁四斤﹐鮮桃八十个﹐冰糖四斤﹐榛仁四斤﹐瓜仁四斤﹐胡桃六百个﹐鮮蓮蓬二百四十个﹐黃豆瓣二十斤﹐蘋果一百二十个﹐息香二百枝﹐煤土二車﹐燒煤四千斤﹐木炭一百七十斤。上卓﹑上中卓﹐攢盤點心﹐豬頭十六个﹐牛頭肉一百斤﹐時酒四十壇﹐鐵鍋十口﹐大烏盆十个﹐廚子工食銀四兩﹐賞樂人紅布四匹﹐花管二百八十對﹐表宴圖二軸﹐大小砂鍋三十个﹐板凳八條﹐案板八塊﹔水桶二擔﹐黑碗二十个﹐通條二根﹐水缸四口﹐燈鑪十座﹐擺卓燈籠十六个﹐面蘿二个﹐礌■﹝石臼﹞二个﹐油燭六十枝﹐廚房雜用夫十名﹐鐵鍁二把﹐水桶二个。舉人一百三十五名﹐旗桿人夫共銀一十三兩五錢﹐每名彩旗竹桿二根﹐並紅頂﹐每十根銀七分﹔木牌一百三十五面﹐每面銀五分﹔每名執旗夫三名﹐每名工食銀三分。擡送卓席盒擔人夫﹑卓椅﹑尺寸盤﹑木碟﹑磁器並斟酒﹑牽羊子弟等項﹐共銀九十六兩三錢伍分三釐二毫。計盒擔五百五擡﹐人夫八百九十名﹐卓子五百五十四張﹐椅子一百九十把﹐尺寸盤一千二百八十个﹐木碟一千四百八十个﹐磁盤碟碗七千二百七十个﹐迎送考官彩旗三十桿﹐紅絹一百八十尺﹐旗桿三十根﹐並紅頂執旗夫三十名﹐斟酒牽羊子弟二百四十三名﹐粘果面一百四十斤﹐粘果紙八百張﹐粘果匠工食銀四兩。搭桂香亭席棚十七座﹐工價銀七兩五錢﹐彩樓四座﹐府大二門結彩彩亭二座﹐圍棚用紅綠彩絹﹐禮生寫榜紙四刀﹐寫彩旗聯句紅綠黃毛邊紙一百八十張﹐銷金紅禮帖並套二百九十个﹐銷金酒托箸簽四十副。二宴賃辦家火等項銀一十八兩六錢一分。計賃銀盤盞十六副﹐牙箸十六雙﹐紅緞座褥十六件﹐紅緞銷金卓圍十六件﹐錫鑲酒鐘托二百八十六副﹐錫鑲箸二百八十六雙﹐紅絹卓幃一百件﹐靑絹卓幃二百件﹐酒素二百把﹐酒執壺十六把﹐水火鑪三十个﹐火壺八把﹐茶壺十把﹐茶鐘一百六十个﹐春盛十六架﹐拿盒十六副﹐托盤一百二十面﹐食盒八擡﹐拜氈八十條﹐果盒八个並蜜果﹐木炭八包﹐定春盛果子茶葉八包﹐茶果銀﹑答應人夫二名。以上鄕場上下馬二宴品物﹐並賃辦廂長家火﹐共該銀五百九十九兩五錢四分二釐六毫﹐二縣均辦。

鄕場飲饌品物﹐合用妝花攺機二套﹐福建攺機二套﹐披紅紗五匹﹐紅黃羅銷金袱七个﹐藍鸞鳳綾十六丈二尺﹐藍雀綾四十五丈二尺七寸五分﹐黃紅綾四丈四尺﹐黃絹包袱三个並帶小絹十匹﹐藍雀綾二十匹﹐黃紅羅袱裏絹十一丈九尺﹐次藍雀綾八十二匹﹐黃紅氈七條﹐大手巾七條﹐中手巾二十九條﹐蒸飯布一匹﹐白老米九十一石八斗二升﹐無錫米十九石九斗二升﹐紅老米三十石七斗﹐京米二石﹐綠豆一石八升﹐上白面六百十六斤﹐次白面四千五百五十九斤﹐燒餅四萬九千四百四个﹐大活羊四隻﹐豬肉三千六百五十斤﹐豬肚九十五个﹐大小腸六十一副﹐豬肝花三十七副﹐豬腰子九十三个﹐牛肉二千四十五斤﹐牛蹄十八个﹐牛肚十八斤﹐羊頭三十六个﹐羊肉四百斤﹐燻腿五十二斤﹐雞一千六百七十隻﹐鵝三十五隻﹐鴨一百二隻﹐鮮魚七十三斤﹐四料酒一百二十六个﹐時酒四壇﹐枝圓一百四十二斤﹐膠棗八十斤八兩﹐幹紅棗一十一斤﹐核桃一百一十七斤﹐栗子十四斤﹐蓮肉一斤﹐瓜仁三斤﹐橙丁三斤﹐幹葡萄一斤十四兩﹐核桃仁十斤﹐鮮葡萄七斤﹐鮮梨四萬九千三百四个﹐鮮紅棗二斗﹐蘋果二百五十七个﹐火臘檳一百一十个﹐鮮桃五十一个﹐鮮藕二十三枝﹐西瓜七十二个﹐蓮房一百二个﹐梅桂一斤十兩﹐黑糖五斤八兩﹐幹粉二百四十四斤﹐團粉三百六十斤﹐土碱三十六斤﹐上頂花三座﹐中頂花二座﹐禦覽紙六百九十張﹐表紙一萬一千三百六十張﹐印題等項大呈文紙一萬八千六百張﹐中呈文紙一萬一千六百五十張﹐連七紙八千一百七十張﹐上宛紅紙九十張半﹐毛邊紙二百九十二張﹐中宛紅紙五十二張﹐艸紙三千七百張﹐剛連紙三萬七千三百十張﹐連四紙二千三百張﹐大紅行移紙四十張﹐分水紙一千六百張﹐靑連七紙二千十三張﹐官靑紙六張﹐藍連四紙四十七張﹐白榜紙八十張﹐紅黃榜紙六十張﹐紅黃龍瀝紙二十張﹐半堅筆二百三十枝﹐全堅蘭芷筆三百枝﹐本筆八十枝﹐判筆三百八枝﹐髙本筆四十枝﹐川毫筆四十枝﹐鼠毫筆三十枝﹐熟鼠毫筆四十枝﹐謄錄水筆二百四十枝﹐上茶十四斤﹐中茶三十八斤半﹐下茶二十六斤﹐香油五百二十八斤﹐鹽五百三十二斤﹐醬四百六十七斤﹐醋四百三十二斤﹐醬油四十三斤﹐醬姜十二斤﹐醬瓜茄八十七斤十二兩﹐鮮姜三斤半﹐香蕈六斤三兩﹐麻菇三斤十三兩﹐木耳五斤八兩﹐胡椒十四斤六兩﹐花椒十二斤四兩﹐雞蛋一千七百八十五个﹐鴨蛋一百二十七个﹐紅曲一斤四兩﹐胭脂五十四个﹐白礬二斤六兩﹐蝦米二斤九兩﹐蜂蜜三斤﹐芝麻六升﹐豆腐三百四十四塊﹐雜菜三千三百八十六斤﹐酥油六斤四兩﹐山藥七十五斤六兩﹐螃蟹二百六十七隻﹐蒜頭五百四十个﹐上好銀朱六斤八兩﹐中銀朱二斤八兩﹐靛花二斤六兩﹐靛墨一斤十二兩﹐上墨三斤十兩﹐中墨二斤﹐下墨三斤十三兩﹐上墨四十三笏﹐中墨二十一笏﹐下墨五十笏﹐水膠四斤﹐上安息香一千枝﹐中安息香二千五百枝﹐肥皂二百十六个﹐棕毛二十三斤﹐黑煙子四十九斤﹐燈心四兩﹐柏油燭三百二十二斤﹐牛油燭六百九十八斤﹐白臘燭十六枝﹐綠水筍二十七斤﹐牛皮糖二斤﹐芝麻糖三斤五兩﹐頂酥一百十七个﹐奶皮餅一百四十六个﹐栽松餅一百五十四个﹐白糖三十四斤﹐餳糖二十四斤﹐中豆酒六十八壇﹐薏酒二十八壇﹐幹蜜餞四色﹐烏筍二斤﹐松仁二斤﹐榛仁三斤九兩﹐蜜餞楊梅二斤﹐細酸一斤﹐鰾子二斤﹐土鐵二斤﹐十香菜一斤﹐定粉一匣﹐柿餅二斤﹐芡實五十个﹐白果三斤﹐靑豆十三兩﹐杏仁十三兩﹐肉鮓六餅﹐綠筍二斤八兩﹐米糕二百七十七塊﹐豆腐皮三兩五錢﹐冬瓜十九个﹐魚膠八兩﹐燕窩菜十二兩﹐海粉一斤﹐銀苗菜二斤﹐蜜橘餅一斤﹐羊肚菜一斤﹐沙魚翅六兩﹐印糖二斤﹐對蝦三十對﹐海參一斤﹐花筍四斤半﹐天花菜四兩﹐豬首七十五个﹐豬■﹝旁﹞蹄二付半﹐牛頭肉五十八斤﹐醃魚二十七斤二兩﹐水粉二十六斤八兩﹐鯗魚二十斤六兩﹐麵筋七十一塊﹐煎劑雜藥價四錢六分﹔賞禮生紙價四錢。儒士六名﹐工食銀四十三兩五錢﹔陰陽生一名﹐工食銀七錢﹔封門裱褙匠二名﹐工食銀一兩四錢﹔彌封所裱褙匠八名﹐工食銀二兩八錢﹔供給所廚子八名﹐工食銀五兩六錢﹔拖鑪匠六名﹐工食銀三兩一錢五分﹔裁縫一名﹐工食銀七錢﹔研紅匠二名﹐工食銀一兩一錢二分﹔點燭匠二名﹐工食銀一兩一錢﹔粘果匠一名﹐工食銀五錢﹔漏粉匠二名﹐工食七錢﹔蒸飯夫六名﹐工食銀一兩八錢﹔內供給人夫七十六名﹐工食銀四十五兩六錢﹔刷印匠四十八名﹐工食銀五十七兩六錢﹔謄錄書手一百名﹐工食銀九十兩﹔刷印刊字匠辦梨板﹑棕毛﹑煙﹑膠等項﹐價四十兩。主考監試共用緞坐褥七件﹐紅紗圍裙七條﹐舉人披紅大絹六十五匹﹑彩旗中紅絹九十匹﹐搜檢禦史大小下程六副﹐考試官下程四十一副﹐監試下程四副﹐本府治中﹑通判三次點軍﹐下程六副﹐簾內外入簾﹑出簾﹑大送﹑小宴折席上分七分﹐每分折銀一十一兩一錢四分四釐九絲﹐中分十六分﹐每分折銀五兩三錢八分七釐四毫七忽五微﹐次中分十四分﹐每分折銀四兩九錢三分一釐四毫三絲七忽五微﹐下分二十五分﹐每分折銀二兩五分一毫七絲五忽﹐巡視二分﹐折出簾宴鐘盤銀花﹐每分銀七兩二錢﹐五城兵馬下分五分﹐折出簾宴﹐每分折銀四錢八分二釐五毫﹐監試觀場酒席四卓﹐每卓銀四錢﹐印捲承差工食銀一兩五錢﹐給賞﹑伴賞﹑考試官承差銀五兩一錢﹐擡送考試官下程人夫工食銀二兩四錢六分﹐二縣工房﹑禮房吏書醃魚四十斤﹐錦彩四架﹐賃價六錢。以上鄕場飲饌共銀一千五百六十六兩六錢四分四釐三毫四絲七忽﹐二縣均辦。

鄕場正辦家火合用木柴二萬九千五十五斤﹐黑炭二千一百七十四斤﹐白炭八百二十一斤﹐秫稭一萬三千三百九十五斤﹐燒煤一萬九千九百十六斤﹐椴木四十塊﹐梨木板一百二塊﹐上號磁茶鐘七十个﹔上號磁湯碗七十个﹐磁飯碗七十个﹐中號磁茶鐘二百二十五个﹐中號磁湯碗二百二十个﹐中號磁飯碗二百二十个﹐中號磁酒鐘七十九个﹔上號案菜碟七十六个﹐上號磁酒鐘七十个﹐上號磁果碟七十个﹔中號磁果碟一百六十个﹐中號大化案碟一百八十六个﹐中號菜碟一百六十个﹐中號小菜碟一百三十个﹐磁香鑪二十二个﹐小菜碟八十四个﹐黃紅箱七隻﹐漆硯匣二十三副﹐小石硯二十三个﹐錫器五百六十六斤﹐中銅鎖六把﹐銅銷釘三个﹐銅帳鉤三副﹐大銅鎖七把﹐銅事件七副﹐小銅鎖三把﹐銅燭剪二十三把﹐銅茶匙二百七十張﹐鐵剪子二十三把﹐鐵火箸三十二雙﹐鐵通條四十二根﹐裁紙刀四十三把﹐鐵杓七十把﹐大鐵鎖三十把﹐中鐵鎖四十八把﹐鐵燭剪十五把﹐鐵絲燈籠七个﹐鐵鍋鏟二十五把﹐菜刀三十八把﹐鐵錐子六十九把﹐小鐵鍋四十二口﹐■﹝釒敖﹞盤一面﹐大漆方盤十个﹐紅方盤二十六个﹐曲竹盤七个﹐竹簾二十四掛﹐大雨傘六把﹐小雨傘二十六把﹐大烏盆四十七个﹐中烏盆九个﹐大砂鍋一百五十四个﹐中砂鍋﹑砂■﹝石兆﹞﹑砂淺一百八十八个﹐砂鹵罐十个﹐淨桶三十二隻﹐坐桶三十二隻﹐大木盆七个﹐大衣刷十二把﹐靴刷二十四把﹐進題桶三个﹐塡榜大石硯四个﹐鎭紙石十塊﹐錫鑲烏木箸二十七把﹐酒托七十个﹐中酒托七十二个﹐紅箸四十把﹐梳匣二十三个﹐梳籠二十三副﹐銅鏡七面﹐刷抿二十九副﹐鐵鍁四十三把﹐鐵燭簽一千八百九十八个﹐蘆席三百一十領﹐黃磁盆二十三个﹐小磁盆二十六个﹐苕帚一百十四把﹐水鬥七十四个﹐水瓢八十四个﹐水桶二十三隻﹐荊筐二十个﹐罩籬六十四把﹐大鐵鍋一口連蓋﹐棗核釘四百八十个﹐鐵燭心一斤﹐竹板四十四塊﹐白芨二斤十兩﹐簸箕十九个﹐紅石二十九斤﹐白麻二十四斤﹐捲箱四隻﹐提牌二面﹐黃紅綫索十條﹐手牌二面﹐長柄白牌二面﹐搭棚匠工食。錫匠一名﹐泥水匠二名﹐油漆匠一名﹐木匠二名﹐箍桶匠一名﹐鐵匠一名﹐鑰匙小牌一百二十八面﹐外供給盒擔人夫工食雇募﹐外供給人夫搬運物料六名﹐炭簍二百九十个﹐燒煤土十四車﹐蘆葦二千三百三十三斤﹐以上共正辦家火銀二百九十三兩九錢五分三釐一毫。

鄕場補辦家火﹐合用窄■﹝釒匽﹞大鐵鍋二十四口﹐連蓋小鐵鍋三十六口﹐連蓋﹐大鐵杓十一把﹐鐵鍋鏟十六把﹐鐵燭剪三把﹐鐵通條十九根﹐鐵火箸十一雙﹐鐵簾鉤十四副﹐菜刀二十把﹐鐵鍁十二把﹐鐵曲碎了弔一百副﹐常山鐵鎖六十四把﹐大鐵鎖六十把﹐中鐵鎖一百三十把﹐鐵燭釘八百个﹐鐵連釘二百三十四个﹐棗核釘二百个﹐花淺碗一百四十个﹐靑磁花茶鐘六十个﹐磁酒鐘六十个﹐罩籬十二把﹐竹柳條笊■﹝黎﹞九把﹐石臼八副﹐木杓十六把﹐砂鍋一百七十个﹐砂淺二十个﹐砂■﹝石兆﹞五十个﹐手巾十一條﹐蒼術十斤﹐蕓香八斤﹐魚膠一斤﹐大旗纓八个﹐取燈五捆﹐白芨九斤﹐棕刷八把﹐謄紅石四十二斤﹐木杠三百六十四根﹐方盤八百二十个﹐木凳二十六條﹐路燈竿四十根﹐小旗竹竿二十六根﹐大蒸籠四副﹐磁燈盞五十个﹐黑磁盆十个﹐大黑盆二十个﹐中烏盆三十四个﹐紅箸六百个﹐進題燈滿堂紅十六件﹐竹絲燈籠一百个﹐小石硯四百三十个﹐黃紅箱鑰穗十副﹐內外簾腳布二疋﹐半鋪房盛面口袋六條﹐竹掛三十八副﹐箍桶篾十四斤﹐簸箕五十八个﹐柳鬥二个﹐刷帚九十把﹐定更香二十束﹐蒲包一千八百个﹐金華酒壇二百五十个﹐小紅分水紙四刀﹐大小紅藍旗絹四匹﹐盒擔三十副﹐鐵燈盞四个﹐荊芭十六扇﹐錫鑲烏木箸三十雙﹐木牀十二張﹐鐵杓二十五把﹐鐵燈籠鐶並龍門拐子算盤十二面﹐捆捲繩二萬二千一百五十條﹐案板四十一塊﹐荊筐三十四个﹐飯甑二十八副﹐木櫃一十六个﹐扛架八副﹐木燭臺七十二副﹐鹽醬罐二百个﹐包裹紙十刀﹐大木桶八隻﹐小木桶四十二隻﹐水缸二百八十口﹐竹掃帚十八把﹐鍋蓋三十八个﹐鐵錐子五把﹐白磁碟三百九十个﹐砂鹵■﹝石兆﹞二十个﹐竹米篩六个﹐鐵事件十副﹐梅花碗六百四十个﹐賃松竹梅花碗八千六百个﹐大麻繩三百二十斤﹐大小綿花繩二十條﹐刺包繩七十條﹐細連繩十斤﹐水鬥二十个﹐水礶四千二百五十个﹐黑碗六百个﹐賃黑碗五千七百个﹐麻搭火勾一百二十根﹐竹米籮七个﹐捲箱八隻﹐蘆席六百二十八領﹐紅圓盤八面﹐鐵斧四把﹐鐵鑪條四十根﹐把桶三十个。以上共補辦家火共該銀一百三十八兩四錢四分八釐四毫﹐二縣辦納。

內供給賃辦家火﹐金卓三十二張﹐圍屏十四架﹐錫朱盒十八副﹐椅子一百三十把﹐紅漆卓一百二十張﹐花衣架八座﹐花面架八座﹐錫酒素四十把﹐錫火壺四把﹐錫湯壺四把﹐錫茶壺四把﹐手盒十四副﹐拿盒六副﹐拿盤四十面﹐錫水火鑪四副﹐錫燭臺二十个﹐紅段坐褥十件﹐紅氈十條﹐紅絹卓圍四十件﹐紅銷金卓圍十件﹐銀臺盞八副﹐牙箸二十雙﹐鑲銀杯二十个﹐花磁碟一千六百个﹐湯飯碗三百个﹐磁茶鐘一百二十个﹐鑲酒鐘並托一百二十副﹐鑲箸一百雙﹐茶匙一百張﹐春盛六架﹐紅絹套卓六件﹐涼席卓墊八件﹐涼席坐墊八件﹐茶葉一百包﹐茶果銀一兩﹐判筆二十枝﹐銀朱二斤﹐黑墨八錠﹐木炭銀一兩﹐答應人夫四名﹐看茶人夫一名﹐雇夫往回盤送家火工食銀二兩八錢﹐以上內供給賃辦共銀八十一兩六錢二分﹐二縣均辦。

總計以上鄕場修理貢院﹐上下馬宴﹐品物盒擔﹐內供給飲饌品物﹐正補辦家火﹐賃辦廂長家火﹐共該銀叄千貳百陸拾伍兩陸錢貳分陸釐肆絲柒忽﹐本府給發銀貳千叄百捌拾貳兩貳錢陸分壹釐玖毫伍絲﹐餘二縣於鋪存等銀內動支捌百捌拾叄兩叄錢陸分肆釐玖絲柒忽。

鄕場雜辦錢糧﹐除大興縣分辦數外﹐本縣該辦﹕搜檢察院取用白牌﹑刑具﹑紙札價四兩一錢九分五釐﹐有架白牌二十面﹐刑具一副﹐大呈文紙一百張﹐中呈文紙一百張﹐連七紙一百張﹐毛邊紙二十張﹐碗紅紙五張﹐銀朱二兩﹐僉判筆四枝﹐徽墨一笏。本府取進呈本釐竹簽﹑桶﹑牌﹑車等項﹐共銀一十二兩九錢六分八釐﹐本匣七个﹐大小簽桶八个﹐竹簽二千六百一十根﹐腰牌七百五十面﹐鑰匙牌三十九面﹐貼府禮房工食銀五兩九錢﹐裝隨朝錄小車十一輛﹐半長柄白牌三面。迎送主考﹑同考官進出場轎﹑傘﹑夫﹑皂﹑馬匹等項﹐共銀二十三兩二錢二分四釐。明轎一乘﹐黃絹傘一把﹐靑絹傘二把﹐大金扇一把﹐公服七件﹐白扇九把﹐襆頭七頂﹐角帶七條﹐木笏七笏﹐大絹雨傘一把﹐中絹雨傘九把﹐段轎褥一件﹐段馬褥二件﹐交牀九个﹐紗燈一對﹐鐵絲燈九對﹐轎夫藍帽八頂﹐轎夫靑衣八件﹐靑布馬褥七件﹐骨朵一對﹐牙杖一對﹐藤棍一對﹐隔路一對﹐插槊一對﹐皂隸紅帽二百十二頂﹐桶子帽十頂﹐轎夫八名﹐燈籠夫二十名﹐皂隸二百二十九名﹐坐馬九匹﹐進題馬六匹﹐扛夫一百六十四名﹐騾三十二頭。本府軍匠廳取編生員號簿紙張﹑顏料等項﹐共銀二十九兩六錢九分一釐。大呈文紙一百張﹐連七紙一百張﹐剛連紙七百張﹐靛花三斤﹐水膠二斤﹐銀朱一斤八兩﹐棕毛二斤﹐中判筆五十枝﹐徽墨十二笏﹐大燭一百枝﹐蘇木二斤﹐黃丹一斤﹐白芨六兩﹐白礬八兩﹐土碱十二兩﹐定粉三兩﹐石硯七十五个﹐蘆席二十領﹐刷印匠工食銀二兩四錢五分﹐捲箱四十六隻。本府馬政廳取造老軍冊紙張銀五錢五分﹐大呈文紙一百張﹐長柄白牌二面。本府理刑廳取造生員年貌冊紙張等項共銀四兩二錢﹐大呈文紙四百張﹐中呈文紙三百張﹐連七紙一百五十張﹐大靑殼紙四張﹐水筆十三枝﹐徽墨十三笏﹐羊油燭十斤﹐銀朱八兩﹐印老軍號簽紙一百張﹐長柄白牌一面﹐捲箱一隻。本府經歷司成造禦名廟諱試錄紙張﹑綾絹共銀二百二十一兩九錢五分五釐五毫五絲﹐毛頭紙四萬一千七百三十三張﹐黃連七紙五千五百二十張﹐中呈文紙二萬五千三百七十一張﹐大呈文紙六百九十九張﹐表紙三萬一千七百三十一張﹐剛連紙六萬五千七百四十二張﹐靑連七紙二千二百九十五張﹐白連七紙三千五百三十七張﹐連四紙四百四十六張﹐七分碗紅紙八十二張﹐半紅帖一百七个﹐紅封套一百七个﹐毛邊帖四百六十九个﹐藍呈文紙八張﹐藍鳳綾六分二釐五毫﹐藍雀綾十六匹六分﹐藍包頭絹一十一匹四分七釐五毫﹐刷印匠工食銀一十兩﹐捲箱十一隻。以上鄕場雜辦共銀二百九十六兩七錢八分三釐五毫五絲﹐本縣鋪存銀支。

△會試

﹝系萬曆二十年分數﹞

會試修理貢院合用瓦匠六兩九錢六分﹐土作九兩六錢五分﹐墨匠九錢六分﹐油漆匠二兩一錢﹐木匠三兩六錢六分﹐顏料行三兩一錢四分五釐﹐白灰行三兩四錢八分六釐﹐靑灰行一兩一分﹐土坯行一錢五分﹐木植行四兩五分﹐磚瓦行六錢三分﹐麻刀行六錢七分五釐﹐鐵行六錢六分﹐棘茨銀六兩八錢﹐艸斤一分五釐﹐共銀四十三兩九錢一釐。

會試場上下馬二宴賃辦卓椅﹑盒擔﹑人夫等項﹐合用卓子九百九十三張﹐椅子一百六十二把﹐盒擔七百六十九擡﹐寸盤一千八百个﹐木碟一千八百个﹐粘果匠三百七十工﹐粘果面八百斤﹐粘果紙三十四刀﹐僉果竹篾二十斤﹐封果頂紅紙三百八十張﹐粘果房打鑪二座﹐燒煤九百斤﹐木炭八十斤﹐麻繩四百條﹐又廚房合用家火﹐廚子二百四十工﹐打鑪竈十四座﹐水缸二十四口﹐油盒四十八擡﹐卓子六十四張﹐案板二十四塊﹐板凳六十條﹐烏盆二十八个﹐砂鍋一百一十个﹐擡水桶四副﹐大鐵鍋十四口﹐黑碗一百个﹐燈籠十四對﹐牛油燭二十四斤﹐鍁鐝十六件﹐鐵通條四根﹐水鬥二个﹐水瓢十个﹐蘆席十二領﹐苕帚﹑簸箕十二件﹐葦簾十五个﹐蒸籠十六副﹐水夫十六名﹐城杓四个﹐燒煤六千二百斤﹐木炭四百斤﹐秫稭二十个﹐煤土四車﹐磁碟一萬二千个﹐河淸盤一千二百个﹐湯碗二百个﹐茶鐘二百个﹐勸碗十六个﹐錦彩二十四架﹐彩樓二座﹐圍棚紅絹二十匹﹐彩旗紅絹十四匹﹐執旗夫八十名﹐遮陽布九十匹﹐手牌三十面﹐旗桿並紅頂四十根﹐花管二百對﹐搭席棚十二座﹐斟酒﹑拿盤子弟五百六十名﹐禮部書辦工食三兩三錢六分﹐禮部皂隸工食九兩﹐共銀一百七十七兩三錢八分八釐。

會試二宴賃辦家火﹐合用銀臺盞十六副﹐牙箸十六雙﹐紅段銷金卓幃十六副﹐紅段坐褥十六副﹐錫鑲鐘托二百八十六副﹐錫鑲箸二百八十六雙﹐紅絹卓幃一百件﹐靑絹卓幃一百件﹐錫酒素二百把﹐錫執壺十六把﹐水火鑪三十副﹐火壺八把﹐茶壺八把﹐春盛十六架﹐拿盒十六副﹐托盤一百二十面﹐食盒八擡﹐紅氈八十條﹐果盒八个並果﹐木炭八包﹐春盛果子﹑茶葉八包﹐答應人夫二十六名﹐火盆六个﹐火廂六个﹐炙硯十二个﹐共銀一十九兩六錢五分。

會試場內供給補辦家火﹐合用鐵燭剪十六把﹐鐵鐶錐二十四把﹐鐵燭心釘二千个﹐鐵錘鏨一副﹐鐵■﹝釒敖﹞盤八面﹐鐵鍋鏟三十把﹐鐵火箸二十四雙﹐鐵簾鉤四副﹐菜刀四十六把﹐鐵曲碎一百二十六副﹐鐵鑪條五十副﹐鐵火盆二个並架﹐鐵炙硯六个﹐鐵云板三面﹐寬■﹝釒匽﹞大鐵鍋三十六口﹐窄■﹝釒匽﹞小鐵鍋四十六口﹐窄■﹝釒匽﹞大鐵鍋四十四口﹐鐵通條三十九根﹐小鐵杓四十把﹐大鐵杓十二把﹐常山大鐵鎖一百二十二把﹐常山小鐵鎖二百二十二把﹐常山中恰鎖二百把﹐棗核釘一千八百个﹐鐵斧頭四把﹐鐵鍁三十二把﹐鐵燭簽二千五百个﹐鐵索三條﹐裁刀二把﹐捲箱鐵事件三十四副﹐鐵鉤子一斤八兩﹐白磁碟二百个﹐花磁碟五十个﹐靑磁淺碗一百二十个﹐靑磁化茶鐘六十个﹐研紅碟五百五十个﹐花磁酒鐘四十个﹐案板六十八面﹐木凳九十條﹐木梆二个﹐路燈桿五十七根﹐木方盤一千一百个﹐柳桿二百五十根﹐門簾桿三十根﹐竹片四十八塊﹐鑰匙匣一个﹐木杠七百根﹐木牀四十二張﹐手牌十面﹐牀帳竹桿三十根﹐大小木桶六十隻﹐大鍋蓋四十个﹐大缸蓋二个﹐小鍋蓋五十个﹐把筒二十个﹐木燭臺十八副﹐拶子十副﹐捲箱一百六十隻﹐扛架一百六十个﹐木杓十六把﹐木掀二把﹐進題桶三个﹐紅黃鑰匙繩穗十副﹐黃錦繩六條﹐紅錦繩十二條﹐綿手索九條﹐水桶繩三十二條﹐藍綿繩五十八條﹐大連繩五十條﹐捆捲繩二萬一千條﹐大麻繩三百八十五斤﹐檾麻七十斤﹐小烏盆二十个﹐大黑盆三十个﹐磁燈盞一百个﹐黃磁盆十三个﹐黃磁礶三百五十个﹐水桶三千四百个﹐水鬥三十六个﹐柳鬥三个﹐柳升二十一个﹐苕帚八十七把﹐小笊■﹝黎﹞三十八把﹐火扇二十八把﹐大罩籬三十三把﹐刷帚六十五把﹐竹掃帚三十四把﹐馬尾籮四个﹐簸箕五十七个﹐水瓢四十三个﹐棕刷二十把﹐絹羅二个﹐算盤六面﹐竹燈掛四十个﹐水提五十个﹐米篩二个﹐錫鑲烏木箸二十把﹐紅箸四百把﹐石臼八个﹐黃紅夾板七副﹐竹簽二百五十根﹐謄捲紅石三十斤﹐銀朱十一兩﹐云香二斤﹐蒼術八斤﹐白芨十斤﹐砂淺四十个﹐大小砂鍋四百个﹐砂■﹝石兆﹞九十个﹐蒸飯甑十六副﹐蒸籠四副﹐蒸飯布二匹﹐半鋪房面袋十五條﹐蓋飯桶布四匹﹐大石硯八个﹐小石硯四百八十个﹐進題燈籠八个﹐竹燈籠八十个﹐錫酒弔四副﹐錫茶壺二把﹐錫酒壺二把﹐錫酒鐓漏二副﹐錫油提二个﹐錫油滴鐓漏三件﹐荊芭二十五扇﹐盛飯大筐十五个﹐荊筐九十个﹐大秤二連﹐鉤秤二連﹐盤秤二連﹐紅綿紙四刀﹐宛紅紙四十一張﹐包裹紙六刀﹐大旗纓八个﹐糊燈籠紅綠紗六丈﹐蘆席七十五領﹐金華酒壇三百十二个﹐油盒擔四十擡﹐取燈六捆﹐賃彩樓三座﹐定更香十四束﹐水缸一百九十口﹐燒煤土十二車﹐蒲包三千二百个﹐紅黃氈八條﹐大銅鎖十二把﹐土坯一千个﹐打掃夫八百名﹐場內閉門夫一百七十名﹐蒲席八領﹐雨傘六十把﹐沈香四兩﹐溫州象﹑圍棋各一副﹐网巾一頂﹐遮陽扇四把﹐大雨傘四把﹐藥劑雜藥銀五錢﹐掇手曲碎﹑了弔八十副﹐燒餅石子二擔﹐段帽一頂﹐白蠟四兩﹐白蠟燭二十枝﹐溫州坐桶二个﹐大呈文紙五十張﹐剛連紙一批﹐判筆二十枝﹐徽墨二十笏﹐油漆木盤四面﹐穩錫燭臺二副﹐錫水火鑪二副﹐臼油燭一百枝﹐共銀三百四十七兩二錢二釐二毫。

會試內供給賃家火﹐合用金卓三十二張﹐圍屏十四架﹐錫朱盒十八副﹐椅子一百三十把﹐紅心卓一百二十張﹐花衣架十一座﹐花面架八座﹐錫酒素四十把﹐錫火壺四把﹐銀湯壺四把﹐錫茶壺四把﹐手盒十四副﹐拿盒六副﹐拿盤四十面﹐錫水火鑪四副﹐紅段坐褥十件﹐錫燭臺十副﹐紅氈十條﹐紅絹卓幃四十件﹐紅段銷金卓幃十件﹐銀臺盞八副﹐牙箸二十雙﹐鑲銀鐘二十个﹐花磁碟一千六百个﹐湯飯碗三百个﹐磁花鐘一百二十个﹐鑲鐘托一百二十副﹐鑲箸一百雙﹐茶匙一百張﹐春盛六架﹐紅絹卓套六个﹐涼席卓墊八件﹐涼席坐墊八件﹐茶葉一百包﹐茶果銀一兩﹐判筆二十枝﹐銀朱二斤﹐徽墨八錠﹐木炭銀一兩﹐往回搬運家火人夫﹑答應人夫五名﹐共銀八十二兩四錢三分。

會試場內供給匠作工食宴圖工匠銀六錢﹐封門匠銀一兩二錢﹐鐵匠銀六錢﹐剪燭匠銀一兩二錢﹐蒸飯夫銀四兩八錢﹐油漆匠銀六錢﹐繩匠銀六錢﹐褙背匠銀二兩八錢﹐瓦匠銀六錢﹐拖鑪匠銀七兩二錢﹐淘井匠銀一兩二錢﹐搭棚匠銀一兩二錢﹐漏粉匠銀六錢﹐裁縫匠銀六錢﹐箍桶匠銀六錢﹐研紅匠銀一兩二錢﹐打錫匠銀六錢﹐燒餅匠銀六兩﹐陰陽生銀六錢﹐補鍋匠銀六錢﹐木匠銀六錢﹐粘果匠銀六錢﹐澆糖匠銀一兩二錢﹐共銀三十五兩八錢。

會試場內供給木柴﹑煤﹑炭﹑秫葦﹕合用木柴六萬六千六百四十斤﹐木炭三萬二千七百九十七斤﹐煤炸三萬三千七百二十斤﹐秫稭一萬八千六十斤﹐蘆葦四千一百三十斤﹐大牀六張﹐檾麻六百五十斤﹐共銀二百七十九兩九錢四分九釐一毫。

會試場外供給擡送行李燭捲人夫等項﹕擡鋪房卓椅等項夫七十八名﹐擡捲燭石硯夫二百六十六名。擡圍屏夫八名﹐擡封號宴夫二十九名﹐擡主考等行李夫六百六名﹐擡入簾宴夫一百三十名﹐賃盒擔六十二擡﹐三場進題打燈籠火把夫一百八名﹐場前聽用夫十二名﹐三場點舉人火把八百个﹐人夫八十名﹐三場進題燈燭竹繩銀一兩﹐擡主考等出場家火行李夫九百二十五名﹐進呈試錄打燈籠夫十六名﹐進錄用油燭火把竹繩銀八分﹐甜水一百車﹐折大送小宴盒擔人夫銀二十八兩九錢六分﹐共銀一百一十六兩四錢六分。

以上八項﹐通共該銀壹千壹百貳兩柒錢捌分叄毫﹐二縣鋪稅銀均辦。

會試場主考﹑監試等官用過轎傘﹑執事﹑夫皂﹑馬匹﹕主考兼知貢舉官二員下﹕明轎一乘﹐賃銀二錢﹔黃絹傘二把﹐賃銀六分﹔大雨傘二把﹐銀四分﹔大金扇二把﹐銀四分﹔骨朵二對﹐銀三分﹔牙杖二對﹐銀二分﹔執事二副﹐銀一錢六分﹔藍帽十頂﹐銀一分﹔紅段轎坐褥二个﹐借用﹔轎夫靑衣十六件﹐止賃八件﹐銀八分﹔皂隸三十名﹐工食銀一兩八錢﹔轎夫十六名﹐工食銀二兩五錢六分。監試搜檢察院下﹕紅段馬坐褥二件﹐賃銀一錢二分﹔白扇二把﹐賃銀二分﹔大雨傘二把﹐賃銀四分﹔交牀二个﹐賃銀六釐﹔靑絹傘二頂﹐賃銀二錢﹔紅絹十六頂﹐賃銀一分六釐﹔皂隸十六名﹐工食銀二兩八錢八分﹔坐馬二匹﹐工食銀四錢。同考官八員﹐中書官一員﹕靑布馬坐褥九件﹐賃銀三錢六分﹔靑絹傘九頂﹐賃銀九錢﹔大雨傘九把﹐賃銀一錢八分﹔交牀九个﹐賃銀二分七釐﹔紅帽四十五頂﹐賃銀四分五釐﹔皂隸四十五名﹐工食銀二兩七錢﹔坐馬九匹﹐工食銀一兩八錢。禮部提調員外下﹕紅段馬坐褥一件﹐賃銀六分﹔靑絹傘一頂﹐賃銀一錢﹔大雨傘一頂﹐賃銀二分﹔白扇一把﹐賃銀一分﹔交牀一个﹐賃銀三釐﹔紅帽八頂﹐賃銀八釐﹔坐馬一匹﹐工食銀二錢﹔皂隸八名﹐工食銀四錢八分。禮部會試提調主事票取進題馬五匹﹐三場共馬十五匹﹐工食銀一兩五錢﹔燈夫五名﹐三場共十五名﹐工食銀四錢五分。禮部會試提調員外票取送進呈試錄﹐合用馬十五匹﹐工食銀一兩五錢。禮部會試提調員外票取馬五匹﹐工食銀五錢。禮部精膳司出場用皂隸八名﹐工食銀二錢四分。迎送狀元歸第﹐上坐馬匹工食銀一錢﹔紅段馬坐褥一件﹐賃銀六分﹔執事一對﹐賃銀八分﹔黃絹傘一頂﹐賃銀三分﹔黑扇一把﹐賃銀二分﹔雨傘一把﹐賃銀二分﹔交牀一个﹐賃銀三釐﹔皂隸十四名﹐工食銀四錢二分。本府老爺﹕黃絹傘一頂﹐賃銀三分﹔大金扇一柄﹐賃銀二分﹔皂隸二名﹐工食銀六分﹐共銀二十兩五錢九分八釐。

會試場雜辦錢糧﹐搜檢察院﹐合用白米六盤﹐白面六盤﹐豬肉三肘﹐活鵝三隻﹐活鴨六隻﹐活雞六隻﹐荔枝三盤﹐圓眼三盤﹐核桃三盤。膠棗三盤﹐紅燭三盤﹐金酒三尊﹐刑具一副﹐大呈文紙一百張﹐中呈文紙一百張﹐連七紙一百張﹐毛邊紙二十張﹐碗紅紙五張﹐僉判筆四枝﹐銀朱二兩﹐徽墨一笏﹐有架白牌二十面﹐共銀八兩五分。

禮部提調取用刑具一副﹐梨板三十片﹐椴板二十片﹐鮮魚﹑黃臘銀五兩八錢﹐入場書皂工食銀五兩五錢五分﹐協濟銀三百三十一兩二錢七分﹐共銀三百五十五兩四分。

本府通判在場點名﹐合用白米一盤﹐白面一盤﹐豬肉一肘﹐活雞二隻﹐核桃一盤﹐膠棗一盤﹐金酒一尊﹐大呈文紙五十張﹐中呈文紙五十張﹐毛邊紙十張﹐連七紙五十張﹐碗紅紙三張﹐僉判筆二枝﹐銀朱一兩﹐酒飯三卓﹐共銀一兩九錢九分五釐。

太倉關支米麥幫貼腳價角二十一兩一錢一分七釐五毫。

以上五項﹐共該銀肆百陸兩捌錢伍毫﹐本縣鋪稅銀支辦。

△殿試

﹝萬曆二十年分數﹞

禦覽登科錄紙六百張﹐奏本紙六萬張﹐大黃夾榜紙二百張﹐中夾紙四千張﹐藍靑連七紙七十四張﹐碧靑紙七百五十張﹐大白連七紙九千四百五十張﹐行移紙一千二百三十八張﹐黃綾一丈五尺﹐紅綾一丈五尺﹐藍綾四丈﹐藍絹一十四丈﹐黃羅銷金袱六个﹐紅羅銷金袱五个﹐牙圈三十个﹐紫石硯七十个﹐心紅三十兩﹐上筆一百五十枝﹐上墨三十笏﹐中墨七斤半﹐墨煤六斤﹐面六十五斤﹐棕十斤八兩﹐梨板八十片﹐蠟燭七百五十枝﹐錫印盒十五个﹐綿紙簿五十扇﹐漆匣硯五十个﹐錫筆架五十个﹐錫水滴五十个﹐大紅開化紙一百五十張﹐白芨一兩﹐小樣撾筆二枝﹐鎭紙石四十塊﹐朱墨二錠﹐兔毫筆二百枝﹐煙墨二十笏﹐銀朱二斤﹐鎖鑰五副﹐裁刀四把﹐黃紅氈五十條﹐大糊刷四把﹐黃磁盆二个﹐鐵鎖四把﹐黃絹包袱三十五个﹐大油絹包袱一十七个﹐剪子四把﹐抿子四把﹐靑布門簾四十个﹐以上共該銀四百四十六兩四錢三分六釐﹐二縣召商分辦。

禮部住宿牀帳家火﹕合賃錫面盆五十个﹐錫茶壺三十六个﹐錫燭臺六十對﹐錫夜壺六十把﹐錫朱盒十六副﹐錫酒壺十二把﹐紅卓八十張﹐椅子八十把﹐彩漆卓六張﹐彩漆琴卓六張﹐食盒六擡﹐大托盤六十八面﹐攢盒三十六个﹐捧盤二十个﹐捧盒十副﹐手盒二十二副﹐小方盒二百个﹐大方盒二十五个﹐上彩漆牀二十六張﹐中彩漆牀九十張﹐銅面盆二十个﹐面盆架五十四个﹐衣架六十座﹐手巾七十條﹐淨桶七十二个﹐圍屏四十四架﹐磁花鐘四百个﹐茶匙四百張﹐圓盒三百个﹐磁夜壺二十个﹐大磁盤六百个﹐大磁碟二千个﹐果碟八百个﹐湯飯碗一百个﹐淺碗一百个﹐木燭臺一百對﹐靑布門簾二十副﹐紅銷金卓圍五副﹐段坐褥十副﹐腳凳十條﹐水火酒鑪六副﹐粘果八卓﹐帳幔藍布四十六匹﹐水缸四口﹐案板四塊﹐大小烏盆十个﹐板凳八條﹐大小鐵鍋六口﹐水桶鉤擔二副﹐繞廊紅絹二十匹﹐糊房裱褙匠一百二十工﹐搭黃榜等席棚工食三兩六錢﹐結彩十五架﹐以上共賃銀六十兩七錢五分六釐﹐二縣分辦﹐拘行戶解送。

禮部取用燭炭﹑恩榮宴圖紙張﹕蠟燭四百枝﹐木炭一千斤﹐黃絨繩四條﹐大磁靑紙五十張﹐煙子二斤﹐水膠八兩﹐棗核釘十六个﹐二寸釘十个﹐大呈文紙一千張﹐毛邊紙五百張﹐大紅紙七十張﹐連七紙五百張﹐梨板二塊﹐糊面二斤﹐徽墨五塊﹐大宴軸一桿﹐飯軸二桿﹐油漆匠工食二錢﹐刊字匠工食一兩二錢﹐木匠工食二錢﹐刷印匠工食一兩﹐裱褙匠工食七錢﹐書辦工食二兩一錢﹐以上共該銀二十四兩八錢六分八釐﹐二縣分辦。

光祿寺晚宴﹐取木燭臺二百對﹐銀一兩六錢﹐二縣分辦。

總計﹕殿試合用登科錄紙張﹑牀帳﹑家火等四項﹐共該銀伍百叄拾叄兩陸錢陸分﹐於二縣鋪存銀內支。

△鄕會試武舉

﹝據萬曆十七年武鄕試﹐十八年武會試數﹞

按院行委本府治中﹑通判各一員考校﹐合用酒飯酒二兩肆錢﹐二縣均辦。

修理貢院會經堂廂房門墻壁油飾﹐銀二兩六錢三分。糊飾內外簾經房窗戶﹑頂隔﹑書架﹑卓面﹐銀六兩八錢四分五釐。修造滿堂紅面盆架﹐工料銀一兩四錢二分五釐。造帽架﹑木界方﹑木簽﹑毛葫蘆等項﹐工料銀二兩二錢一分。造號口站﹑立巡風碑﹐工料銀六錢二分三釐。修飾連盤號房卓板﹑柵欄﹐工料銀一兩一錢四分二釐。造各處鑪竈工料銀三兩三錢六分。修飾聖旨牌路燈桿工料銀五錢七分五釐。修飾提調廳﹑彌封受卷供給所﹑謄錄刊字等房門窗﹑書架﹑牀卓等項﹐工料銀一兩二錢七分六釐。修補府庫兩廚夫房﹑大中門豬圈等項﹐物料銀三錢一分五釐。裏圍墻倒塌五丈﹐工料銀六兩三錢七分。補大門外鹿角木﹑裏圍墻蜈蚣木﹐工料銀二兩三錢八分。打掃貢院人夫工食銀一十二兩六錢。以上武場會試修理共銀四十一兩七錢五分一釐﹐二縣均辦。

武場會試上下馬二宴﹐合用卓五百一十八張﹐椅子一百三十把﹐盒擔五百二十擡﹐寸盤一千五百二十面﹐粘果匠二百四十四工﹐粘果面五百二十斤﹐粘果紙二十刀﹐封果頂紅紙二百張﹐粘果用煤八百斤﹐粘果用木炭四十八斤﹐粘果房打鑪土坯人工銀二錢八分﹐捧盤﹑斟酒子弟二百六十八名﹐錦彩十二架﹐彩亭四座﹐圍棚紅絹二十匹﹐執旗夫八十名﹐遮暘藍布一百二十匹﹐花管二百副﹐露臺廚房席棚十二座﹐廚子一百一十二工﹐土坯三千二百个﹐泥水匠六工﹐手牌四十面﹐土作四工﹐大鐵鍋二十八口﹐水缸二十四口﹐案板二十四塊板﹐凳五十條﹐烏盆四十个﹐砂鍋連蓋八十个﹐水桶八副﹐牛油燭二十斤﹐鐵通條﹑鍁鐝二十件﹐水瓢二十个﹐苕帚﹑簸箕八十件﹐蘆席八領﹐晾點心葦箔十條﹐城杓二把﹐燈籠十對﹐黑碗三十个﹐蒸籠十六副﹐水夫十六工﹐廚房用煤六千斤﹐煤土四車﹐油簍八个﹐木炭四百斤﹐木炭八百斤﹐磁器一萬一千四百个﹐茶鐘湯碗四百个﹐河西盤一千三百个﹐人物勸碗四个﹐長柄白牌八面﹐大小秤四根﹐兵部皂隸二名﹐工食二兩四錢。

二宴賃辦家火﹕金臺盞二十八副﹐金鑲牙箸二十八雙﹐紅段座褥二十八件﹐紅段銷金卓幃二十八件﹐執壺二十八把﹐紅絹卓幃八十件﹐靑絹卓幃六十件﹐銀鑲酒鐘並托六十副﹐錫鑲酒鐘並托六十副﹐錫鑲箸一百二十雙﹐水火鑪二十八副﹐酒素十六把﹐漆托盤二十八面﹐拿盤一百二十面﹐拿盒二十八副﹐茶鐘一百六十个﹐春盛二十架﹐火壺八把﹐茶壺八把﹐湯壺十二把﹐圍屏二十架﹐食盒八擡﹐果盒四个﹐並��春盛果子茶葉﹑茶果﹐木炭八包﹐紅燭三十二對﹐牙香四包﹐答應人夫三十二名。以上武舉會場上下馬二宴卓椅等項﹐並賃廂長家火﹐共銀一百四兩八錢九釐﹐二縣均辦。

武場會試內供給補辦家火﹕大鐵鍋三十五口﹐小鐵鍋十五口﹐大鐵杓六把﹐小鐵杓二十六把﹐鐵鏟十把﹐鐵燭剪十把﹐鐵通條十五根﹐鐵火箸十五雙﹐鐵簾鉤十副﹐鐵菜刀十五把﹐鐵鍁二十六把﹐鐵曲碎六十副﹐鐵錐二十把﹐大鑪條四副﹐大鐵鎖一把﹐常山大鐵鎖四十把﹐常山小鐵鎖三十六把﹐常山招鎖七十把﹐棗核釘八百斤﹐雙連釘六斤﹐鐵■﹝釒敖﹞盤一面﹐鐵斧四把﹐盤秤二連﹐鉤秤二連﹐大秤二連﹐花磁碟六百个﹐靑磁淺碗一百个﹐靑磁花茶鐘四十个﹐花磁酒鐘四十个﹐磁燈盞五十个﹐大烏盆四十个﹐黃磁盆二十五个﹐黃磁礶一百六十个﹐大小砂鍋一百五十个﹐砂淺五十个﹐砂■﹝石兆﹞六十个﹐酒托四十个﹐馬尾羅三个﹐簸箕二十个﹐水鬥三十个﹐柳鬥十个﹐刷帚三十把﹐笤帚七十把﹐小罩籬五十把﹐石舂八个﹐木杓六十把﹐棕刷十五把﹐算盤八面﹐紅石二十斤﹐大旗纓四个﹐絹羅二个﹐竹掃帚三十把﹐燒煤十六車﹐取燈四十把﹐竹水提二十个﹐燈艸一斤﹐白礬八兩﹐蘇木二兩﹐槐子八兩﹐錫鑲箸十把﹐黃紅鑰匙穗八副﹐進題桶一个﹐把桶十二个﹐大木桶十八隻﹐糖桶十隻﹐大鍋蓋三十六个﹐小鍋蓋四十四个﹐中蒸籠八副﹐小蒸籠八副﹐飯甑十八副﹐蒸飯布二匹﹐盛面口袋十一條﹐燈籠紅紗六丈﹐進題紗燈八个﹐竹絲燈籠三十个﹐路燈桿二十四根﹐木梆三个﹐木杠二百五十根﹐大小案板三十塊﹐木方盤三百二十个﹐木凳三十八條﹐麻繩二百一十个﹐捆捲繩一千八百條﹐荊筐三十五个﹐荊笆十扇﹐定更香三束﹐蒼術五斤﹐蕓香一斤八兩﹐白芨十斤﹐安息香二百枝﹐沈速香八兩﹐錫茶壺二把﹐錫鐓漏二副﹐錫酒壺四把﹐錫夜壺二把﹐錫燈臺四座﹐銅茶匙十五張﹐包裹紙七刀﹐紅綿紙四刀﹐中呈文紙二百張﹐連七紙四百張﹐判筆二十枝﹐全堅筆四十枝﹐煙墨二斤﹐小石硯二十个﹐蘆席三十領﹐油盒二十副﹐金酒壇二百个﹐水缸一百四十口﹐蒲包六百四十个﹐門簾桿二十根﹐竹板三十塊﹐捲箱二十八隻﹐捲架二十八副﹐大牀四張﹐中牀五張﹐彩樓四座﹐帳幔十二副﹐大小雨傘二十把﹐水瓢二十个﹐棕履二十雙﹐儒士寫號口等牌工食銀一兩﹐寫帖書手二名﹐工食一兩八錢﹐謄錄書手六十名﹐工食九兩。以上武場內供給補辦銀九十二兩二錢八釐七毫五絲﹐二縣均辦。

內供給賃辦家火﹕金卓十張﹐紅心卓一百五十張﹐椅子一百把﹐圍屏十四副﹐衣架八座﹐面架八座﹐坐褥二十件﹐紅段銷金卓幃十四件﹐紅卓套六件﹐火盆六个﹐銀朱盒十四副﹐執壺六把﹐紅絹卓幃二十件﹐春盛八架﹐銀鑲鐘托三十副﹐銀盤盞十四副﹐磁碟一千二百个﹐磁茶鐘一百二十个﹐磁湯飯碗三百个﹐錫鑲鐘托七十副﹐花匙一百張﹐銀鑲箸一百二十隻﹐火壺四把﹐茶壺十把﹐湯壺四把﹐酒素三十把﹐水火鑪十个﹐拿盒十副﹐手盒十副﹐銀燭臺十對﹐拜氈十條﹐銅盤二个﹐茶葉四十包﹐茶果銀四錢八分﹐銀朱二斤﹐黑墨四錠﹐僉判筆三十枝﹐手巾四條﹐木炭八包﹐答應人夫六名﹐往回搬運人夫銀一兩五錢。以上內供給共銀五十九兩二錢﹐二縣均辦。

武場會試外供給﹐伺候進題進呈錄用紗燈四對﹐火把火繩各四對﹐人夫二十四名﹐兵部正堂並職方司進題錄用紗燈十二對﹐火把火繩十二對﹐人夫四十八名﹐紅燭四十八枝﹐場前用長夫八名擡宴盒﹐擔七十擡甜水﹐價銀八錢。以上武場外供給人夫等項﹐共銀一十五兩五錢八分﹐二縣均辦。

武場會試內供給正辦家火銀五百一十四兩零﹐系領兵部銀﹐二縣委官備辦送用。

總計以上鄕會武場﹑考校﹑修理﹑上下馬宴﹑盒擔人夫等項﹐共該銀叄百拾伍兩玖錢肆分捌釐柒毫伍絲﹐二縣均辦﹐俱於鋪存銀內動支。

武場主考官二員﹐用轎夫十六名﹐進出場共工食銀二兩五錢六分﹔主考並監試﹑提調等官進出場用皂隸六十八名﹐共工食銀三兩九錢三分﹔監試﹑提調﹑中書等官進出場用馬七匹﹐又出場加馬一匹﹔共銀一兩五錢﹔進呈錄用短夫五名﹐工食銀一錢二分五釐﹔明轎一乘﹐賃銀二錢﹔黃絹傘一頂﹐賃銀五分﹔大金扇一柄﹐賃銀三分﹔執事一副﹐並骨朵﹑牙杖各一對﹐共賃銀一錢五分二釐五毫﹔藍帽十六頂﹐賃銀四分﹔皂隸紅帽四十八頂﹑桶子帽十頂﹐賃銀一錢一分六釐﹔靑絹傘七頂﹐賃銀三錢五分﹔大絹雨傘四把﹐賃銀一錢二分﹔大扇七把﹐賃銀一錢四分﹔交牀七个﹐賃銀七分﹔刑具一副﹐銀二錢二分。以上共銀九兩六錢三釐五毫﹐除大興外﹐本縣行銀內支給。△雜費

鄕飲酒禮﹐每年二次﹐除十月大興縣外﹐宛平縣該管正月分。相沿﹐上席六卓﹐正賓一﹐僎賓一﹐介賓一﹐主賓二﹐司正一﹐每卓用豬肉八斤﹐銀一錢六分﹔羊肉八斤﹐銀一錢二分﹔牛肉八斤﹐銀一錢二分﹔大鵝一隻﹐銀二錢﹔鮮魚一尾﹐重五斤﹐銀一錢﹔糖■﹝飠齊﹞餅三盤﹐共一千二百个﹐共銀三錢六分﹔糖果山二座﹐重三斤﹐銀一錢二分﹔荔枝一盤﹐重三斤八兩﹐銀一錢七分五釐﹔圓眼一盤﹐重三斤八兩﹐銀一錢七分五釐﹔膠棗一盤﹐重十斤﹐銀一錢﹔核桃一盤﹐一百六十五个﹐銀六分六釐﹔栗子一盤﹐重八斤﹐銀一錢四釐﹔豆酒一壇﹐銀二錢﹔以上每卓該銀二兩﹐共銀一十二兩。上中席五卓﹐治中一﹐通判三﹐推官一﹐每卓用豬肉五斤﹐銀一錢﹔羊肉五斤﹐銀七分五釐﹔牛肉五斤﹐銀七分五釐﹔大雞一隻﹐銀五分﹔鮮魚一尾﹐重三斤﹐銀七分五釐﹔糖■﹝飠齊﹞餅三盤﹐共七百二十个﹐該銀二錢一分六釐﹔糖果山二座﹐重二斤四兩﹐銀九分﹔荔枝一盤﹐重二斤八兩﹐價一錢二分五釐﹔圓眼一盤﹐重二斤八兩﹐價一錢二分五釐﹔膠棗一盤﹐重六斤﹐價六分﹔核桃一盤﹐計一百十个﹐價四分四釐﹔栗子一盤﹐重五斤﹐價六分五釐﹔豆酒一壇﹐價二錢﹔以上每卓該價一兩三錢﹐共銀六兩五錢。中席二十六卓﹐經歷一﹐知事一﹐照磨二﹐檢校一﹐知縣二﹐訓導十一﹐縣丞四﹐主簿二﹐典史二﹐每卓用豬肉三斤﹐價六分﹔羊肉三斤﹐價四分五釐﹔牛肉三斤﹐價四分五釐﹔雞一隻﹐價三分四釐﹔魚一尾﹐價三分﹔糖■﹝飠齊﹞餅三盤﹐共二百一十个﹐價六分三釐﹔糖果山二座﹐重一斤八兩﹐價六分﹔荔枝一盤﹐重一斤八兩﹐價七分五釐﹔圓眼一盤﹐重一斤八兩﹐價七分五釐﹔膠棗一盤﹐重四斤﹐價四分﹔核桃一盤﹐計六十个﹐價二分四釐﹔栗子一盤﹐重三斤﹐價三分九釐﹔料酒一壇﹐價四分﹔以上每卓該價六錢三分﹐共銀一十六兩三錢八分。下席八卓﹐司獄一﹐庫官一﹐陰陽官一﹐醫官一﹐眾賓四﹐每卓用豬肉二斤﹐價四分﹔羊肉二斤﹐價三分﹔牛肉二斤﹐價三分﹔雞一隻﹐價三分﹔魚一尾﹐價二分五釐﹔糖■﹝飠齊﹞餅三盤﹐共一百五十个﹐價四分五釐﹔糖果山二座﹐重一斤﹐價四分﹔核桃二盤﹐計五十个﹐價二分﹔膠棗三盤﹐重三斤﹐價三分﹔料酒一个﹐價四分﹔以上每卓該價三錢三分﹐共銀二兩六錢四分。食卓四十五卓﹐每席價四錢﹐共銀一十八兩﹐包酒人戶領辦。各費不等。賃卓椅盒擔人夫擡價共銀三兩﹔搭蓋席棚一座﹐工價銀五錢﹔結彩三架﹐彩亭一座﹐銀三錢﹔大紅銷金柬套十一付﹐碗紅柬套二十五副﹐毛邊柬套八副並銷金﹑杯箸僉共四錢四分﹔禮生五十四名﹐每名折席銀二錢五分﹐共銀一十三兩五錢﹔禮生迎賓腳力銀一兩﹐小飯銀一兩二錢﹔本府縣學執事吏七名﹐共小飯銀七錢﹔粘果紙六刀﹐每刀四分﹐共價二錢四分﹔粘果面五十斤﹐每十斤銀七分﹐共價三錢五分﹔粘果匠四名﹐工食銀四錢。

以上共鄕飲銀計用柒拾柒兩壹錢伍分。

遇吏部﹑詹事府﹑翰林院﹑太常寺新官上任﹐並各廟祭祀﹑祈禱雨雪﹑夏冬二至點齋﹑送鄕宦﹑內相牌匾等項﹐彩額彩亭﹐合用多寡不等﹐每季約用四十餘架﹐每架賃銀五分。

本縣佐貳﹐春秋二次上陵夫約用銀五兩。每年夏冬二至點齋察院燈籠火把﹐每年約用銀一兩五錢。本縣隨朝吏一名﹐每年工食銀一十二兩﹐課程內支給。

各衙門新正﹕學院﹑按院﹑鹽院公所各門神﹑桃符二副﹐共價一兩六錢五分。太僕寺正堂﹑大門﹑二門﹑東西角門﹑土地祠﹑後宅門﹑大小門神﹑桃符各二十副﹐共價一兩四錢三分二釐。少卿三堂﹐每堂中小門神﹑桃符各十一副﹐共價七錢八分八釐。禮儀房折門神﹑桃符價一兩五錢﹐吏解。陰陽學中小門神﹑桃符三副﹐價一錢四分六釐。本縣大門﹑二門﹑東西角門﹑後宅門﹑大小門神﹑桃符各十一副﹐共價九錢五分﹔糧匠﹑屯捕各官門神﹑桃符各二副﹐共價三錢四釐。每年禮儀房元宵折紗段價一兩﹐吏解。以上俱本縣行銀支辦。

按院差滿﹐本縣攢造事迹冊二本﹐紙張工食四錢二分﹐行銀支給。

按院審錄本縣重囚﹐造報本院並理刑廳方冊各一本﹐約用呈文紙一百二十張﹐剛連紙二百五十張﹐造冊書手並裝釘匠工食共約銀三兩五錢零﹐臨時起數﹐增減不等﹐行銀支。

遇保定處決重囚﹐造報按院﹑刑部﹑監斬官﹑霸州道﹑保定府﹑理刑廳並本府及理刑廳略節冊九本。招由冊七本﹐共約用呈文紙三百六十三張﹐剛連紙一百五十八張﹐靑殼十張﹐造冊書手並裝釘匠工食共約銀七兩七錢零﹐押解皂隸解子六十名﹐每名工食銀六錢﹐押解吏書盤纏車價共二兩﹐臨時起數﹐增減不等﹐俱行銀支給。

按天下郡邑經費﹐例計地方供億繁簡﹐刊爲石畫﹐所出一浮所入﹐則必取旁郡邑之贏餘者協濟之﹐卽錙銖取盈焉。蓋量入爲出﹐酌盈注虛﹐舉望緊置郵﹐罔不皆然。而況帝宅赤縣﹐由宗廟以至庶司百府﹐咸取給之﹐若曰入不爲額﹐而出焉無經﹐疇能謀之耶﹖惟宛則有不能然者。林林總總﹐汗雨袖帷﹐誰不受宛之廛﹖而尺寸籍之﹐匪官莊屯牧﹐則錫予苑衛﹐如城內房號﹐城近粒銀﹐宛曾不獲資其毫髮之益。有人而不有其土﹐有土而不有其財﹐有財而不有其用﹐其大勢已不得與蕞爾專城者齊等﹐而其經費所自出﹐額坐田宅稅契者﹐其數又不可爲典要﹐惟存畱鋪行﹐幸有成額﹐而丰凶之減免﹐徵解之完欠﹐類不可較以爲常﹐其入之不可量如此。乃冊捲所載﹐歲支額數﹐視所入率相逕庭﹐而其間偶值大典禮﹐如行幸﹑封拜及變染等不時傳宣之事﹐動費百千﹐其費旣不可節省﹐而取辦又在倉卒。當其時卽以歲入有常者應之﹐且不免移甲支乙﹐那前趲後﹔而今則甲乙兩空﹐前後俱竭﹐若之何而可支耶﹖捲查萬曆十五年知縣徐啟東到任﹐申詳本府﹐已云庫門不閉﹐借欠六千餘。繼此五六年之間﹐出數莫之減﹐入數莫之增﹐而重之以兩年水旱之免徵﹔四年擡柴之拖欠﹐非有神輸鬼運﹐其匱可知。適有天幸﹐捕獲僞印匿稅者﹐立增五千餘金﹐得稍稍整理﹐代爲前任補塞借欠﹐紓一時羽檄之徵。然此偶然事爾。彼入不常﹐而出不常﹐則此幸又何可遽指爲常﹐而漫於經費﹐不亟亟講耶﹖蓋嘗求之﹐經費之中有可量裁者﹐如內府發出本色布絹﹐變染顏色﹐此上供之物﹐好用匪頒﹐鋪墊誠不可不厚。而每匹至八分以上﹐幾與染價相等。是獨不可少裁其一二﹐或下令坐解布絹﹐州縣初解﹐卽用染色﹐並今內府變染之勞而省之可也。然而其事由內府也。有可暫裁者﹐如奶口儲養﹐大事供給﹐誠不足論數﹐而不論用否﹐輒令有司供具如數﹐不幾冗乎﹖謂宜因事舉行﹐候內庭有喜﹐始如數集養﹐平時惟量取一二以備傳宣可也。然而其事關掖庭也。有可攺派者﹐如祭祀葦把﹐旣系外州縣派解寄收﹐兩縣代進﹐第省其守候之苦足矣﹐而今乃每進五十斤﹐必代應腳價使費三錢﹐歲積凡若干。如不可省﹐胡不求之原解葦把之州縣耶﹖有可查處者﹐如太廟薦新諸品價辦﹐示民力之普存也。而宛平京西等四圖﹐歲辦櫻桃﹑沙果﹑桃﹑杏﹑李﹑栗﹐香山等四圖歲辦粳米﹑鮮藕﹐所貢無兒﹐而雜費不貲﹐旣不以是免其正差﹐又不議給以價﹐而月果等價善者﹐顧令眾商至抗爭趨之﹐饗親初意﹐恐不如是。誠就中劑量﹐如正祭紙張等價﹐量爲節縮﹐移爲前項﹐裏下歲辦之價﹐而悉歸之商﹐令其輕重相兼﹐此果何難於商﹐而顧利商以病吾民耶﹖有可查省者﹐如勘合車輛﹐專有會同館支應﹐而每年內府取用﹐動及兩縣﹐且一舉必數十輛。其中袍服等項﹐固關實用﹐而彊半多折乾以去﹐上焉以無憑查考而塡給之﹐下焉以舉上明文而應付之。卽有重冒﹐莫可究詰。孰與並歸會同館﹐令莫可隱射之爲便耶﹖有可協派者﹐如鄕試﹐畿內公事也﹐而胡不派之八府﹖會﹑殿武舉﹐天下公事也﹐而胡不派之各省﹖試令來朝官員﹐各查應試人數多寡約若干﹐量於存畱銀內帶解部府﹐協辦盛舉﹐彼分之取數旣不多﹐而積之兩縣不釋負耶﹖諸如此類﹐難以枚舉。大都兩縣之疲﹐辟則貧家生之者寡﹐爲之者舒﹐而苟不於其食用焉謹之﹐卽助之珠寶綺縠什百千萬﹐終爲無當之管﹐欲其滿也﹐得乎﹖此聞之故老﹐其梗槪如此。若必求爲石畫﹐則兩縣之歲入若干﹐歲出若干﹐班班具在﹐因其出之多﹐而增其入可也﹔因其入之少﹐而裁其出亦可也。此外﹐宮府不時之需﹐歲於何項預積若干﹐儲之兩縣﹐而待其支可也。預議坐定何所﹐而臨事取給焉﹐亦可也。藉令如是﹐出入相準﹐盈虛不偏﹐俾兩縣經費得與天下郡邑事體相同。而歲無贏餘﹐吾且謂帝宅赤縣非所宜然。若捨是而苟且圖之﹐幸其無不常之出﹐出又幸其有不常之人﹐以爲旦夕之謀﹐是謀非予之所能及也。△鄕賢

【南北朝】

徐邈﹐薊人。魏文帝時﹐歷譙相﹐平陽﹑安平太守﹐所在著稱。後爲涼州刺史﹐風化大行。遷司隸校尉﹐百僚敬憚﹐拜司空。卒﹐謚穆侯。相傳宛平徐家莊﹐乃其故里。

劉沈﹐薊人。博學好古﹐仕至侍中。在位惇儒道﹐愛賢能。嘗薦用里人霍原及申理張華﹐爲時所稱重。

張華﹐範陽方城人。學業優博。圖緯﹑方伎之書﹐莫不詳覽。贊伐吳﹐功成﹐封廣武侯。華於儀禮﹑憲章﹐多所損益﹐一時詔誥﹐多所艸定﹐進爲侍中中書﹐盡忠匡輔。卒之日﹐家無餘資﹐惟文史溢幾篋耳。所著有《博物志》。所住宅﹐在蘆溝橋南﹐今廢。

平恆﹐薊人。祖視﹐父儒﹐並仕慕容﹐爲通宦。恆耽勤讀誦﹐不以屢空攺操。嘗撰略注﹐合百萬餘篇。徵爲中書博士﹐出爲幽州別駕﹐廉貞寡欲﹐衣食嘗不足。後﹐遷祕書丞﹐一時文儒﹐皆推讓其博洽。卒﹐贈都昌侯﹐謚曰康。

平鑑﹐燕郡薊人。祖延﹐魏安平太守。父勝﹐安州刺史。鑑少聰敏有豪俠气。以軍功累遷襄州刺史﹐齊神武起信都﹐遷懷州﹐築城以防寇﹐城內井竭﹐鑑衣冠而祝﹐泉卽湧溢﹐卒﹐贈司空﹐謚曰文子。

【唐】

魯炅﹐薊人。仕至襄鄧節度使。時襄漢兵起﹐炅扼其衝﹐南夏頓以完﹐封岐國公。

張希崇﹐薊人。少好學﹐通《左氏春秋》。仕後唐﹐累官靈武節度使。在官不喜聲色﹐善撫士卒﹐招集夷落﹐明宗屢詔褒喜之。

【周】

邊歸讜﹐幽州薊人。父退思﹐檀州刺州。歸讜弱冠以儒名﹐仕周﹐歷禮﹑刑﹑兵﹑戶侍郎﹐世宗聞其亮直﹐擢爲尙書右丞﹐樞密直學士。宋初﹐爲戶部尙書﹐致仕。子定﹐雍熙初進士。

【宋】

馬全義﹐幽州薊人。年十餘歲時﹐學擊劍﹐善射丸。初﹐事周﹐以功累遷殿前指揮使。後從太祖討李筠﹐飛矢貫臂﹐全義拔鏃臨敵﹐士气益奮﹐遂克澤州。累官至江州防禦使。卒﹐贈檢校太保。

馬知節﹐全義子。以蔭補官。眞宗時﹐爲樞密副使﹐遇事敢言。時﹐王欽若爲使﹐知節薄其爲人﹐每廷議得其不直﹐輒面詆之。聞其風者﹐皆爲正直云。

【遼】

張儉﹐宛平人。端愨淸儉﹐不事外飾。統和中﹐舉進上第一﹐爲雲中幕官。聖宗時﹐嘗召訪世務﹐儉條奏三十餘事﹐深嘉納之。累官至左丞相﹐封韓王。

劉伸﹐宛平人。自少卽以詞余名於時。登進士第﹐累官大理卿﹐明法而恕人以不冤。一日奏獄﹐遼主適與近臣語他事﹐不顧。伸進曰﹕自古帝王重民命﹐願省臣奏。道宗驚異﹐後拜參知政事。

劉仲誨﹐宛平人。父彥宗﹐嘗官平章事。仲誨官至太子少師﹐兼禦史中丞。立朝峻整﹐容色莊重。世宗嘗曰「朕見劉仲誨﹐常若將切諫者。」其以剛嚴見重如此。

丁■﹝舟丰﹞仁﹐宛平人。衝澹寡欲﹐好學無倦。舉進士﹐調武陟縣丞﹐立學校﹐召俊秀子弟教之。遷和用令﹐先是﹐羣小越法﹐■﹝舟丰﹞仁申明法禁﹐姦吏屏息。累遷陜西轉運使。

【金】

閻公貞﹐宛平人。舉進士第﹐爲朝邑主簿﹐以察簾升同知亳州防禦事﹐累遷翰林院侍讀學士。公貞居大理幾十年﹐詳審周密﹐未嘗有過舉﹐被命較定律令﹐多所是正。金人以爲法家祖云。

髙昌福﹐宛平人。父履﹐遼禦父中丞。昌福辟河南元帥府令史。時﹐宗弼復元帥﹐治汴。人有疑似被獲﹐皆目爲宋諜者﹐殺之。昌福讞得實﹐釋去者甚眾。累遷東京畱守事﹐治最﹐遷山東西路轉運使﹑工部尙書。

馬肩龍﹐宛平人。少有能﹐賦戶初在太學﹐嘗辧名將從坦殺人之冤﹐時論義之。後徳順受圍﹐亟請兵﹐不至。州將假肩龍鳳翔判官﹐守禦一委任之﹐受政百日﹐食盡﹐乃陷﹐遂遇害。詔配食褒忠廟。

【本朝】

董倫﹐宛平人。端厚質實﹐能詩文。洪武中﹐爲右春坊大學士。久之﹐出爲河南參政。坐累﹐謫雲南。洪武末﹐召還﹐授禮部侍郎兼翰林院學士。禮遇甚厚。

李嘉﹐宛平人。初﹐立志事父母盡孝。始爲奉祠所禮生。永樂初﹐以守城功﹐授鴻臚序班﹐升通政司參議。官至禮部侍郎。嘉持身端謹﹐剛方嚴教﹐人不敢幹以私。

甄庸﹐宛平人。洪武末﹐爲吏部主事﹐有聲。遷松江府知府。在任政平訟簡﹐民甚安之。坐他事累降右軍都督府經歷。尋﹐薦爲監察禦史﹐出巡廣西﹐卓有風裁﹐召還﹐拜工部右侍郎﹐尋升尙書﹐致仕。庸性凝重﹐言若不出口。過事處之﹐綽有餘裕。

李侃﹐宛平人。字希直。正統壬戌進士。歷升戶科都給事中﹐時馬順有寵﹐公攻之亟﹐相與攘擊禦座前。景泰易儲﹐公力爭之﹐繼以泣誓﹐必迎復。已﹐巡撫山西﹐多惠政﹐愈久思之。仕終僉都禦史。所著有《歸安集》《都憲奏議》。其父東﹐洪武初﹐舉博學宏詞。仕至行人寺副﹐有孝行﹐時稱李孝子。祖繼本﹐元至正爲翰林檢討﹐著有《一山集》。始祖士瞻﹐元皇慶爲樞密使﹐著有《經濟略》﹐俱以文名於時。

李徳恢﹐侃子。成化己未進士﹐歷官嚴州知府。嚴俗健訟﹐公摘發如神﹐民莫敢欺﹐訟因以簡。每單騎親歷田間﹐視土所宜﹐教以池塘溝洫之法。訪嚴子陵後﹐復其家﹐俾奏祠事﹐民咸徳之。仕終參議。所著有《節庵集》。子銘昊﹑光霽﹐俱登進士第。銘昊歷禮部主事﹑戶部員外﹑工部郎中﹐終參議﹐所至有聲﹐著《洪範要旨》《道學指南》《兵家機要》等書﹐時稱有父祖之風。光霽仕終南京寺副。

馬永字天錫﹐宛平人。父榮﹐成化初年﹐從徵大同黑石崖﹐歷升鎭番參將﹐威名大著﹐卒於官。公襲職﹐益振先烈。正徳五年﹐流賊劉六等作亂﹐公從都禦史陸完討平之﹐升都指揮同知。時﹐江彬有寵﹐武廟徵公爲千總﹐固稱病不出。彬敗﹐諸同罪者皆得罪﹐獨不及公。嘉靖初﹐虜入寇遵化﹐亟﹐參將陳乾戰死﹐公代之﹐築太平寨以守﹐累戰皆捷。已﹐薊州亟﹐移往總兵﹐又破虜酋把兒孫等於靑山口﹑大嶺寨﹑洪山口等處﹐歷升右都督。嘉靖戊子﹐公疏雪陸完﹑丰熙等冤﹐忤旨革任。乙未﹐遼陽軍亂﹐起徵虜前將軍﹐撫定之。己亥﹐復大鼓噪﹐公三撫之﹐不從﹐乃率親兵往﹐赦脇從不治﹐誅首惡四十餘名﹐旬日而定﹐進左都督﹐有璽書金帛之賜。庚子卒於官﹐兩鎭軍民巷哭﹐過車祠祀之。詳見《召對錄》《名臣錄》《吾學編》《今獻備遺》《今言》《續百將傳》﹑薊遼通州三關等志及《言行錄》等書。

徐淮﹐宛平人。別號豫齋。嘉靖癸未進士。初授淸丰知縣﹐有惠政﹐均田淸賦﹐士民稱平﹐時行取多不及考﹐公獨五年乃升戶部主事﹐去之日﹐傾邑哭送。尋攺禦史﹐疏爭毀聖像﹐忤旨下獄。已復疏畱王定齋公﹐杖謫冀州判官﹐歷任戶部郎﹐致仕﹐入名宦祠﹐詳《淸丰志》及《去思碑》。子維幹﹐中嘉靖丙午鄕試﹐任武陟知縣。

張翰﹐宛平人。別號西野。弘治乙丑進士﹐選禦史﹐彈劾不避權貴。時﹐劉瑾當國﹐內外重足而立﹐公獨長揖不爲屈。一日會他所﹐瑾不能堪﹐拳擊公紗帽﹐至籠其首。公躍起﹐擊瑾僕地﹐左右亟扶以去﹐人或危之。公笑曰「恨未殺此奴﹐爲國家除禍本耳﹗」無何﹐瑾敗。公曆官副都禦史﹐巡撫四川﹐致仕。公所至有聲﹐囊無餘俸。蔭一子﹐失其名﹐今不知所在。沈榜曰「賊瑾羽翼成矣﹐而先生擊之﹐卽此足奪其魄﹐彼燒蔥搗蒜者﹐獨非夫耶﹗予每見都士人談及此事﹐未嘗不撫掌稱快。」

劉效祖﹐字仲修﹐別號念庵﹐都人士稱者因曰念庵先生。嘉靖庚戌﹐成進士。出佐衛輝﹐有聲。業應垣臺選﹐而有武柄臣含沙射之﹐止除戶部主事。歷郎署﹐擢備兵固原。勛業日隆﹐忌者日甚﹐先生不顧也。無何京察﹐吏垣某嘗■﹝口卸﹞先生﹐輒中傷焉。時﹐大司徒髙公力爭之﹐不得﹐竟奪先生官。歸田之歲﹐才四十耳。先生略不介意﹐首斥俸余﹐散之宗黨﹐不令別藏一長物﹐惟一意著作自娛﹐有《關鎭志》﹑詩文集若干捲行世。先皇時﹐先生名傳禁中﹐嘗特傳中綍﹐徵詩縉紳﹐隱然有東山之望﹐而先生遂益韜晦﹐杜門不出云。生平懿行﹐詳《大司馬王公志》中。卒後數年﹐士民舉入本府鄕賢祠。其子孫蕃衍﹐至今爲京師右族。沈榜曰「予至宛﹐不及見先生﹐然談者猶嘖嘖不已。已謀記宛訪地方故實﹐則此舉實先生有志未就者﹐安得起先生九原﹐爲我上下議論也﹐惜哉﹗」

萬曆貳拾年﹐宛平縣地方寄寓鄕賢﹐據該吏查報﹐照科序次如左。其有遺者﹐續查入。

孫飦﹐號立峯﹐丙辰進士。錦衣衛人﹐歷任吏部尙書。

曹子朝﹐號泃川﹐丙辰進士。三河縣人。歷任四川右布政。

李江﹐號岷山﹐己未進士﹐錦衣衛人。任南京刑部右侍郎。

呂鳴珂﹐號蒼南﹐己未進士﹐錦衣衛人。歷任光祿卿。

董文宷﹐號雲溪﹐己未進士﹐金吾前衛人。任四川參政。

曹子登﹐號如川﹐壬戌進士﹐三河縣人。歷任右副都禦史。

徐維楫﹐號嗣齋﹐乙丑進士﹐錦衣衛人。歷任太原府知府。

杜其驕﹐號華南﹐戊辰進士﹐順天府人。歷任通政使。

孫錝﹐號鶴峯﹐戊辰進士﹐錦衣衛人。歷任太僕寺正卿。

趙楫﹐號用吾﹐辛未進士﹐錦衣衛人。歷任湖廣副使。

徐學禮﹐號蓮渠﹐辛未進士﹐畱守中衛人。歷任河南府知府。

沈涵﹐號石鶴﹐武功衛籍。辛未進士。原任河南歸徳府知府。

孫鑛﹐號月峯﹐甲戌進士﹐錦衣衛人。歷任右副都禦史。

張汝賢﹐號希山﹐甲戌進士﹐武功衛人。任刑部員外。

朱國祚﹐號養淳﹐癸未進士﹐太醫院人。任翰林院修撰。

方從哲﹐號中涵﹐癸未進士﹐錦衣衛人。任翰林院編修。

楊元祥﹐號屋垣﹐癸未進士。任翰林院編修。

呂胤昌﹐號姜山﹐癸未進士﹐錦衣衛人。歷任吏部驗封司員外。

沈鳳岐﹐號鳴陽﹐癸未進士﹐旗手衛人。歷任登州府知府。

王嶽錫﹐號肖塘﹐癸未進士﹐錦衣衛人。任池州府知府。

黃騰春﹐號怡堂﹐癸未進士﹐畱守左衛人。任行人司右司副。

何選﹐號克齋﹐順天府籍﹐嘉定縣人。癸未進士﹐任禦史。

孫承榮﹐號震南﹐丙戌進士。歷任武昌知府。

王嘉謨﹐號弘嶽﹐丙戌進上﹐豹韜衛人。任行人司行人。

林守信﹐號成寰﹐丙戌進士﹐錦衣衛人。任濰縣知縣。

馮有經﹐號源明﹐己丑進士﹐錦衣衛人。任翰林院編修。

章堯相﹐號華宇﹐己丑進士﹐彭城衛人。任山東濟南府推官。

蔡文會﹐號��﹐己丑進士﹐錦衣衛人。任海門縣知縣。

王愛﹐號還衝﹐壬辰進士﹐錦衣衛人。觀兵部政。

康煒﹐號定原﹐癸酉舉人﹐錦衣衛人。任徐州蕭縣知縣。

徐繼申﹐號雙桐﹐儒士﹐宛平人。任太僕卿。

馬繼文﹐號月川﹐儒士﹐錦衣衛人。任太僕少卿。

△列女

【元】

嶽氏﹐大都人。家城西。元末﹐亂兵及城下﹐居民倉皇奔匿﹐嶽氏告其夫徐猱頭曰「我等恐被驅逐﹐將柰何﹖」夫曰「事急﹐惟死耳﹐何避也﹖」遂火其居以自焚。其母王氏及二女﹑一子﹐皆抱持赴火死。

王氏﹐燕人﹐張買奴妻也。年十六﹐買奴官錢塘﹐病歿﹐葬宛平四十里外。王氏每旦被髮往奠﹐伏墓大慟﹐久而致疾﹐舅姑請曰「新婦尙少﹐宜自圖終身計。」王氏泣曰「父母命妾歸張氏﹐此足豈可更履他人門乎﹖」煢居三十年。事聞﹐旌其門。

王氏﹐惠士玄妻﹐大都人。士玄疾革﹐囑曰「我必不起﹐前妾所生子﹐汝善保護之﹐待其稍長﹐從汝自嫁。」士玄卒﹐王氏遂蓬首垢面﹐居墓側。以妾子置左右﹐撫養至歲餘﹐妾子亦死﹐乃哭曰「無復望矣﹗」經死於樹。今宛平西﹐地名有雙冢兒﹐卽其處也。

【本朝】

余氏﹐丰城侯李賢妾。初侯病﹐余恭侍甚謹﹐曰「主人病卽妾病。」侯故﹐余卽洗沐更衣﹐至柩前泣曰「妾婦人也﹐得侍房帷﹐榮且貴矣。今主故﹐妾安獨存﹖得從死分也。」遂不食而死。事聞﹐追封淑人。賜葬宛平西山。

孫氏﹐家南城宣北坊。民人賈彥通妻。通故﹐孫氏守節﹐至天順六年﹐具題旌表。

馬氏﹐家阜城關外門頭村。民人梁景妻。景於弘治二年故﹐馬氏誓志守節﹐撫幼子仲美﹑仲誠﹐至嘉靖八年故。巡撫劉澤題旌。

徐氏﹐家都城鳴玉坊。系寬河衛已故指揮徐亮女。幼尙淸淨﹐誓不出適。景泰元年生﹐獨處一室﹐至嘉靖四年無疾而卒。順天府府尹聞淵﹑府丞張仲賢欲上其事﹐未果。給匾獎之。

司氏﹐家金城坊﹐永淸左衛千戶張勛妻。勛於嘉靖七年故﹐氏年方二十五歲﹐甘貧自守﹐至內壽八十八﹐故。萬曆二十年﹐西城察院徐彥登給獎﹐未旌。

王氏﹐家西城阜財坊。生員髙天倫妻。倫嘉靖九年故。氏年二十四歲﹐守節至嘉靖末。朱學院議爲題旌。隆慶元年王氏病故﹐事寢。

楊氏﹐住民潘崇謙妻。崇謙於嘉靖十一年八月十一日故。氏年方三十歲守節﹐至今九十歲﹐無恙。西城察院徐彥登匾獎﹐未旌。

郭氏﹐家北城日忠坊。錦衣衛百戶傅鼎妻。鼎於嘉靖二十三年故。氏年二十一歲﹐守節事姑﹐今尙在。察院張鶴鳴匾獎﹐未旌。

馬氏﹐燕山左衛指揮張佑妻。佑於嘉靖二十九年故。氏年方二十九歲守節﹐至今七十二歲﹐無恙。西城察院徐彥登匾獎﹐未旌。

何氏﹐家中城小時雍坊。生員尹敷謀妻。謀於嘉靖四十年故﹐無子。氏年方二十二歲﹐剪髮毀容﹐紡績自給﹐奉孀姑三十餘年﹐孝敬不衰﹐今尙無恙。察院雷士貞匾獎﹐未旌。

劉氏﹐家朝天日中坊。濟州衛指揮車鏜妻。鏜於嘉靖四十三年故。劉氏守節﹐至今七十五歲﹐無恙。鹽院黃卷巡城察院徐彥登俱匾獎﹐未旌。

王氏﹐家南城宣北坊。武學生髙第妻。第於萬曆十二年正月內故。劉氏斷髮割鼻﹐守節至萬曆十五年七月﹐竟以瘡病故。南城察院孫愈賢匾獎﹐未及旌。

劉氏﹐家西城阜財坊。民人劉芳室女﹐舉人馮贊妻。贊隆慶四年病故。劉氏時年二十三歲﹐矢志守節﹐撫孤孝姑﹐甚爲宗族裏所稱。事聞﹐巡按察院孫旬批行府縣廉得其狀﹐議爲奏聞﹐而年未及。學結云﹕劉氏歸馮於一十有八﹐喪天於二十有三﹐凜凜淸操﹐畱未死之亡身﹐以延宗祀﹔煢煢苦節﹐收未究之典籍﹐以撫遺孤。教子擢魏科﹐慈母何慚於嚴父﹔爲夫成哲嗣﹐後昆益振乎先聲。縞素自甘﹐念載如同一日﹐織絍以給﹐百年永矢一心。年𨿽未及乎奏揚﹐典合先加乎褒美。詞意甚工﹐爲一時傳誦。

門氏﹐初家城西日中坊。潘鳳妻。鳳嘉靖初年病故。時﹐門年二十四歲﹐二子俊﹑傑俱在𦇤褓﹐門誓以死從﹐潘氏親知以二孤責之﹐乃已。守節四十餘年﹐甘貧督義。時率二子﹐拜夫遺像﹐繼以泣﹐終身不衰。俊卒舉武舉﹐有古俠上風。隆慶四年門故。俊廬墓三年﹐一時士大夫多奇之﹐有《節孝集》。

禮部尙書於公愼行詩云﹕中庭何所有﹐藝彼椒與蘭。椒蘭披戶牖﹐桂樹羅堂端。天風西北吹﹐眾香越以繁。借問此何居﹖言之辛且酸。本家東海上﹐羈旅寄長安。良人早見背﹐遺嬰亦已單。秉心在冰蘗﹐誰能惜盛顏。楊杕耀春華﹐柏枝淩歲寒。豈無靑陽輝。良非我所觀。補衣爲兒襦﹐輟食爲兒餐。兒從長者遊﹐斷髮佐兒歡。以此持門戶﹐幸不墮衣冠。我聞慕且悲﹐此義世所難。共姜名不沫﹐文母節未殫。試爲貞婦吟﹐一唱再三嘆。

巡撫都禦史曹公子登題辭云﹕漢張儉以難投孔褒﹐其母命弟融止之﹐卒使儉完其名﹐至今頌母成人之義。宋劉安世除諫言﹐恐抗疏言時政﹐觸忤累母﹐欲辭。母曰「諫官當捐身報國恩﹐縱得罪﹐流放﹐吾從汝所之。」乃受命正色立朝﹐人目之爲殿上虎。至今頌母成子之忠。今之人見人負難者﹐輒爲下石計﹐至於爲子避害﹐絕不以名義重﹐兩者丈夫且然﹐何論婦道﹖都中潘母﹐名孺人者﹐友泉公繼配﹐今武舉君俊及傑母也。母婉婉笄歸友泉公﹐酒漿衣服﹐祭祀賓客﹐一切倚辦於母。人率以善好義﹐歸友泉公﹐則母內助力也。姑且勿論。獨是江陵當奪情時﹐吳中趙太史有封事﹐受杖出國門﹐狼狽萬狀﹔卽莫逆且避絕﹐武舉與太史無素﹐母輒命武舉輦至室中﹐周旋粥餌﹐以是太史無恙﹐東歸。余聞其事於聊城傅侍禦公。武舉亦不直江陵﹐欲上書極諫﹐恐不測﹐遺母憂﹐日躊躇。母曰「兒無惑﹐萬一相國聽汝言﹐讀禮去並釋諸言者﹐是誠大幸。卽不然﹐遺禍﹐吾何憾﹖」遂上書﹐竟未禍。余聞其事於吳中姚保禦公。以今兩者評之﹐太史義髙於儉﹐其藉母以容﹐得亡恙者﹐與儉同。則母之義可知。武舉卽非諫諍臣﹐然一念憤激慷慨﹐得母以遂其直者﹐與安世同。則母之忠可知。忠義矯矯﹐偉哉有丈夫風﹐較古二母何讓﹖然母亦非徒以一時憤懣爲意气也者。蓋其堅持大節﹐心素定耳。故柏舟有云﹕我心匪石﹐不可轉也。我心匪席﹐不可捲也。此非以素定之心﹐堅持大節﹐其誰能之﹖先是友泉公不祿﹐母視身輕﹐視夫重﹐誓欲身殉﹐湯粥不入口者累日。時武舉兄弟甫去褓𦇤﹐宗姻並其母﹐以二孤爲言﹐更以死節﹑撫孤之難易開之。母於是視死節輕﹐視宗祀重﹐稍稍進七箸﹐舉友泉公喪葬如禮﹐獨持家秉﹐不遺餘力。存二孤而蒸嘗之。卒使二孤雄武﹐舉席故業﹐昌阜於後﹐皆母忍死所貽也。母其審所處哉。夫生死之際﹐人所難辯。母殉夫以死﹐絕不懷二心﹐及聞撫孤﹐則又就其重者﹐幡然以生。嗟嗟﹗母之挺挺大節﹐素定於心﹐以是視忠義事﹐甘之若飴﹐能成其子爲忠義事。昔公父文伯母有戒辭曰﹕從禮而靜昭﹐吾子也。仲尼聞之曰﹕公父氏之婦﹐知也。夫欲明其子之令徳也。今母以大節明武舉之忠義﹐其庶幾哉文伯母風矣﹐何論二母﹗母卒且十年﹐余未習。武舉托姚保禦命余記之﹐餘指其大節爲言。先聞直指京兆儀制公業已旌其母曰﹕節。又有題其冊者曰﹕節孝。余僭旌之曰「忠義節孝。嗟乎﹗忠義節孝﹐爲母重也。母重而武舉益重矣。」

△仙釋

【唐】

曇無竭﹐姓李氏﹐幽州人。幼爲沙彌﹐修苦行。嘗聞法顯等躬踐佛國﹐慨然有志﹐乃入流沙﹐經龜玆﹑沙勒諸國﹐進至罽賓國﹐禮拜佛缽﹐學焚書﹑梵語﹐求得觀世音受記經梵文一部。又西入月氏國﹑天竺界﹐惟賫石蜜爲糧﹐後隨舶泛海﹐達廣州而歸。往來宛平西山諸寺﹐不知所終。

【金】

丘處機﹐九歲時從重陽祖師遊。金世宗召問﹐以持盈守成之難爲對。居萬寧宮﹐後遷終南。元太祖請至﹐作醮焚簡飛空﹐五鶴翔舞﹐每有咨訪﹐以淸淨慈孝爲對。請住太極宮﹐賜以虎符﹐凡道家事一委處置。卒年八十餘﹐封長春演道教主眞人。丘以正月十九日﹐在於宛平西四里白雲觀飛升。都人士傾城往觀﹐相傳遂以是日爲燕九節﹐男女相率出遊﹐禮拜其像﹐至今愈盛。

【本朝】

呂氏﹐陜西人。少爲尼﹐遊京師。正統間﹐駕幸邊﹐出師之日﹐呂氏立勸止不聽。駕畱虜庭﹐默祈覺有異。復辟封爲禦妹皇姑﹐賜宛平西黃村爲保明寺﹐俗因名皇姑寺。有敕﹝見王言下﹞有免地﹝見莊第下﹞。

按古稱燕趙多慷慨士﹐不曰荊﹑聶﹑田﹑樊﹐動能於笑談中報人死耶﹖然黃金臺實在今都城之東﹐其當時所得士。樹立功業﹐率自沈毅致之﹐至侍中則又以博雅殊絕百代﹐今故宅在宛﹐尙可尋也。其他顯晦不同﹐各以其所長﹐獨步一時﹐允文允武﹐隨施輒效﹐卽婦人女子與遊方之外者﹐且蒸蒸焉﹐獨慷慨乎哉﹗我朝自定鼎後﹐萬國朝宗﹐業已二百餘年。亡論卜築屠保之夫﹐隱麟藏器不可縷數﹐卽流而寓者﹐且寄爲莊﹐師師濟濟﹐比屋可封矣。惟是月旦雌黃﹐非身後靡定﹐而宛故無志﹐嘉隆前又漫無可考者﹐用是記載寥寥。是則宛之不足者﹐非獻也﹐文也。不然﹐試觀國都皇城﹐勢偏重於西﹐諸公卿僦居亦無不西者﹐城以外若陵寢﹑宮觀﹑山水之盛﹐準則相之﹐悉萃於宛。地靈人傑﹐振古如是﹐詎可令慷慨士獨擅千古耶﹗

○民風一﹝土俗﹞

【隋】

自古言勇敢者﹐皆出幽並。然涿郡自前代以來﹐多文雅之士﹝隋志﹞。水甘土厚﹐人多技藝﹝地誌﹞。

【唐】

燕趙多慷慨悲歌之士﹝韓愈﹞。幽並之地﹐其人沈鷙﹐多材力﹐重許可﹝杜牧﹞。

【宋】

幽燕之地﹐自古號多豪傑﹐名於圖史者往往而是﹝蘇軾﹞。勁勇而沈靜﹝燕論﹞。人性寬舒﹝《輿地記》﹞。風俗朴茂﹐蹈禮義而服聲名﹝範鎭﹞。

【元】

家無虛丁﹐巷無浪輩。黃仲文大都賦﹐略云﹕論其市廛﹐則通衢交錯﹐列巷紛紜。大可以容百蹄﹐小可以方百輪。街東之望街西﹐髣而見﹐髴而聞﹔城南之走城北﹐去而晨﹐歸而昏。華區錦市﹐聚萬國之珍異﹔歌棚舞榭﹐選九州之穠芬。招提擬乎宸居﹐廛肆主於宦門。酤戶何泰哉﹐扁斗大之金字﹔富民何奢哉﹐服龍盤之繡紋﹐奴隸雜處而無辧﹐王侯並驅而不分。庖千首以終朝﹐釀萬石而一旬。復有降蛇搏虎之技﹐擾象藏馬之戲﹐驅鬼役神之術﹐談天論地之藝﹐皆能以蠱人之心而蕩人之魂。是故猛虎烈山車之轟也﹐怒風搏潮市之聲也﹐長云偃道馬之塵也﹐殷雷動地鼓之鳴也﹐繁庶之極﹐莫得而名也。若乃城繙之外﹐則文明爲舳艫之津﹐麗正爲衣冠之海﹐順則爲南商之藪﹐平則爲西賈之派﹐天生地產﹐鬼寶神愛﹐人造物化﹐山奇海怪﹐不求而自至﹐不集而自萃。是以吾都之人﹐家無虛丁﹐巷無浪輩。計贏於毫毛﹐運意於蓰倍﹐一日之間﹐一哄之內﹐重轂數百﹐交湊闤闠﹐初不計乎人之肩與驢之背。𨿽川流云合﹐無■﹝革擊﹞而來﹐隨銷隨散﹐杳不知其何在。至有貨殖之家﹐如王如孔﹐張筵設宴﹐招親會朋﹐誇耀都人﹐而費幾千萬貫﹐其視鐘鼎﹐豈不若土芥也哉。若夫歌館吹臺﹐侯園相苑﹐長袖輕裙﹐危弦急管﹐結春柳以牽愁﹐凝秋月而流盼﹐臨翠池而暑淸﹐褰繡幌而雪暖﹐一笑金千﹐一食錢萬﹐此誠他方巨賈﹐遠土濁宦﹐樂以銷憂﹐流而忘返﹐吾都人往往面諛而背訕之也。論其郊原﹐則春晚冰融﹐雨濟土沃﹐平平綿綿﹐天接四野。萬犁散漫兮鴉點點﹐千村錯落兮蜂簇簇。龍見而凍根載苗﹐火中而早漸熟。柳暗而始蒔瓜﹐藻花而旋布谷。種艸數畝﹐可易一夫之粟﹔治蔬千畦﹐可當萬戶之祿。寒露旣降﹐雄風亦髙﹐促婦子以刈銍﹐憂气候之蹉跎。來輈去轂﹐如亂蟻之救潰垤﹔千囷萬庚﹐若急雨之漚長河。爰滌我場﹐其榮孔多。有方外之黃雞﹑玄彘﹐與沙際之綠鳧﹑白鵝。收霜菜而爲菹﹐釀雪米而爲醪。社長不見呼﹐縣官不見科﹐喜丰年之無價﹐感聖化而謳歌。

【本朝】

燕地多產名賢﹐徳業勛猷﹐可師可範﹝祠祝﹞。

歲時元旦拜年﹕晨起當家者﹐率妻孥﹐羅拜天地﹐拜祖禰﹐作匾食﹐奉長上爲壽。燒阡張﹕各家祖先﹐俱用三牲熟食﹐貨艸紙細剪者爲阡張﹐供其前。俟三日後焚而徹之。惟佛前則供用果面﹐阡張至元宵罷﹐乃焚。道上叩頭﹕元旦出遊﹐道逢親友﹐卽於街上叩頭。戴鬧嚷嚷﹕以烏金紙爲飛鵝﹑蝴蝶﹑螞蚱之形﹐大如掌﹐小如錢﹐呼曰﹕鬧嚷嚷。大小男女﹐各戴一枝於首中﹐貴人有插滿頭者。《荊楚歲時記》云﹕人日鏤金箔爲人﹐以貼屏風﹐亦以戴之頭鬢﹐卽此意也。元宵遊燈市﹕每年正月初十日起至十六日止﹐結燈者﹐各持所有﹐貨於東安門外迆北大街﹐名曰燈市。燈之名不一﹐價有至千金者﹐是時四方商賈輻輳﹐技藝畢陳﹐珠石奇巧﹐羅綺畢具﹐一切夷夏古今異物畢至。觀者冠蓋相屬﹐男婦交錯。近市樓屋賃價一時勝踴﹐非有力者率不可得。十四日曰試燈﹐十五曰正燈﹐十六曰罷燈。走橋摸釘﹐祛百病﹕正月十六夜﹐婦女羣遊祈免災咎﹐前令人持一香辟人﹐名曰走百病。凡有橋之所﹐三五相率一過﹐取度厄之意。或云終歲今無百病﹐暗中舉手摸城門釘一﹐摸中者﹐以爲吉兆。是夜弛禁夜﹐正陽門﹑崇文門﹑宣武門俱不閉﹐任民往來。廠衛校尉巡守達旦。放煙火﹕用生鐵粉雜硝﹑磺﹑灰等爲玩具﹐其名不一﹐有聲者﹐曰響炮﹐髙起者﹐曰起火。起火中帶炮連聲者﹐曰三級浪。不響不起﹐旋繞地上者﹐曰地老鼠。築打有虛實﹐分兩有多寡﹐因而有花艸人物等形者﹐曰花兒。名幾百種﹐其別以泥函者﹐曰砂鍋兒。以紙函者﹐曰花筒。以筐函者﹐曰花盆。總之曰煙火雲。勛戚家有集百巧爲一架﹐分四門次第傳爇﹐通宵不盡﹐一賞而數百金者。打鬼﹕正月十六日﹐小兒多羣集市中爲戲。首以一人爲鬼﹐系繩其腰﹐羣兒共牽之﹐相去丈餘﹐輪次躍而前﹐急擊一拳以去﹐名曰打鬼。期出不意﹐不得爲系者所執﹐一或執之﹐卽謂爲被鬼所執﹐哄然共笑。捉代系者﹐名曰替鬼。更系更擊﹐更執更代﹐有久系而不得代者﹐有得代而又系者﹐有終日擊人而不爲所執者﹐以此占兒輕佻﹐蓋習武之意。跳百索﹕十六日﹐兒以一繩長丈許﹐兩兒對牽﹐飛擺不定﹐令難凝視﹐似乎百索﹐其實一也。羣兒乘其動時﹐輪跳其上﹐以能過者爲勝﹐否則爲索所絆﹐聽掌繩者繩擊爲罰。摸瞎魚﹕羣兒牽繩爲圓城﹐空其中方丈。城中輪著二兒﹐各用帕﹐厚蒙其目﹐如瞎狀。一兒手執木魚﹐時敲一聲﹐而旋易其地以誤之。一兒候聲往摸﹐以巧遇奪魚爲勝。則拳擊執魚兒﹐出之城外﹐而代之執魚輪入﹐一兒摸之。耍燕丘﹕阜城門外有白雲觀﹐相傳金道人丘長春修煉之所﹐正月十九﹐飛升。士女往觀﹐許人物下。自是歲以爲常﹐是日天下伎巧畢集﹐走馬射箭﹐觀者應給不暇。

二月引龍﹐燻百虫﹕宛人呼二月二日爲龍擡頭。鄕民用灰白門外委蜿布入宅廚﹐旋繞水缸﹐呼爲引龍回。用麵攤煎餅。燻牀炕令百虫不生。

三月祭墓﹕淸明日﹐小民男婦盛服攜盒酒祭其先墓﹐祭畢野坐﹐醉飽而歸。每年是日﹐各門男女擁集﹐車馬喧闐。朝東嶽﹕城西有古廟﹐祀東嶽神。規制宏廣﹐神像華麗。國朝歲時敕修﹐編有廟戶守之。三月二十八日﹐俗呼爲降生之辰﹐設有國醮﹐費幾百金。民間每年各隨其地預集近鄰爲香會﹐月斂錢若干﹐掌之會頭至。是盛設﹐鼓樂幡幢﹐頭戴方寸紙﹐名甲馬﹐羣迎以往﹐婦人會亦如之。是日行者塞路﹐呼佛聲振地﹐甚有步一拜者﹐曰拜香廟。有神浴盆二﹐約可容水數百石﹐月一易之﹐病目人虔卜得許﹐一洗多愈。

四月賞西湖景﹐登玉泉山遊寺﹐耍戒壇秋坡。西湖在縣西三十里﹐玉泉山在西湖旁﹐山水佳麗。碧雲﹑香山二寺﹐都下稱福地。俱詳別捲。戒壇在縣南七十里﹐先年僧人��奏建說法之所﹐自四月初八說法起﹐至十五日止。天下遊僧畢會﹐商賈輻輳﹐其旁有地名秋坡﹐傾國妓女競往逐焉﹐俗云趕秋坡。宛俗是月初八日﹐耍西湖景﹑玉泉山﹐遊碧雲﹑香山。十二日耍戒壇﹐冠蓋相望﹐綺麗奪目﹐以故經行之處﹐一遇山坳水曲﹐必有茶篷酒肆﹐雜以妓樂﹐綠樹紅裙﹐人聲笙歌﹐如裝如應﹐從遠望之﹐蓋宛然圖畫云。觀佛蛇﹕縣西潭柘寺有二靑蛇﹐與人相習﹐每年以四月八日來見﹐寺中僧人函盛事之。事傳都下﹐以爲神蛇﹐遊人競往施錢﹐手摩之﹐以祈免阨。僧人因而致巨富云。遊髙梁橋﹕髙梁橋在縣西五里﹐有娘娘廟。塑像如婦人育嬰之狀﹐備極諸態﹐橋適當前﹐卽西湖水流入禁城口也。俗傳四月八日﹐娘娘神降生﹐婦人難子者宜以是日乞靈﹐濫觴遂至傾城婦女﹐無長少競往遊之。各攜酒果音樂﹐雜坐河之兩岸﹐或解裙系柳爲圍﹐妝點紅綠﹐千態萬狀﹐至暮乃罷。

五月女兒節﹐系端午索﹐戴艾葉﹑五毒靈符﹕宛俗自五月初一至初五日﹐飾小閨女﹐盡態極妍。出嫁女亦各歸寧﹐因呼爲女兒節。端午日﹐集五色綫爲索﹐系小兒脛。男子戴艾葉﹐婦女畫蜈蚣﹑蛇﹑蠍虎﹑蟾﹐爲五毒符﹐插釵頭。踏靑﹕端午日﹐士人相約攜酒果遊賞天壇松林﹑髙梁橋柳林﹑徳勝門內水關﹑安定門外滿井﹐名踏靑。婦女如之﹐比之南京雨花臺更盛。

六月藏水曝衣﹕六月六日﹐各家取井水收藏﹐以造醬醋﹐浸瓜茄。水取五更初汲者﹐卽久收不壞。曝所有衣服。是日朝內亦曬鑾駕。觀洗象﹕每年初伏起﹐錦衣衛官校﹐日用旗鼓迎象出宣武門外濠內洗濯﹐至三伏而止﹐觀者如堵。

七月浮巧鍼﹕七月七日﹐民間有女家各以碗水暴日下﹐令女自投小鍼泛之水面﹐徐視水底﹐日影或散如花﹐動如雲﹐細如綫﹐粗如槌﹐因以卜女之巧。掛地頭﹕宛農家歲以是月祈禱年丰﹐各用面果送紙錢﹐掛田禾之上﹐號曰掛地頭。祭麻谷﹕宛平西山一帶﹐鄕民以十五日取葛黍苗﹑麻苗﹑粟苗﹐連根帶土﹐縛豎門之左右﹐別束三叢﹐立之門外﹐供以面果﹐呼爲祭麻谷。

八月饋月餅﹕士庶家俱以是月造麵餅相遺﹐大小不等﹐呼爲月餅。市肆至以果爲餡﹐巧名異狀﹐有一餅值數百錢者。

九月蒸花糕﹕用面爲糕﹐大如盆﹐鋪棗二三層﹐有女者迎歸﹐共食之。

十月送寒衣﹕坊民刻板爲男女衣狀﹐飾文五色﹐印以出售﹐農民競以是月初一日﹐鬻去﹐焚之祖考﹐名曰送寒衣。祀靴﹐賣靴人以是日爲靴生日﹐預集錢供具﹐祭之﹐以其陰晴卜一冬寒暖﹐多驗者。辭年作﹕宛人呼雇工人爲年作﹐至十月初一日。則各辭去。諺云﹕十月一﹐家家去了年作的﹐關了門兒自家喫。

十二月造臘八粥﹕宛俗以十二月初八爲臘八﹐雜五穀米並諸果﹐煮爲粥﹐相饋遺。祀竈﹕坊民刻馬形印之爲竈馬﹐每年十二月二十四日﹐農民鬻以焚之竈前﹐謂爲送竈君上天。別具小糖餅﹐奉竈君。具黑豆寸艸宛許爲養馬具﹐羣一家少長羅拜﹐卽囑之曰﹕辛甘臭辣﹐竈君莫言。至次年初一日﹐則又具如前﹐謂爲迎新竈。守歲﹕宛俗除夕﹐聚坐達旦﹐有古惜陰之意。念夜佛﹕民間男一有疾病﹐則許念佛。自臘月初一日起﹐每夜人定時﹐手執一香﹐沿街念佛﹐盡香而歸﹐至除夕乃罷。

冠禮。自士大夫家之外﹐多不特舉。惟於嫁娶之時﹐男家遣人爲新婦上髻﹐女家遣人爲新婿冠巾。先期各隨所有備服飾﹐以一人禮送其家﹐猶有古意。

婚禮﹕庶民家男女年命合婚﹐得吉卽往相視﹐畱一物示意﹐簪花﹑戒指﹑巾帕之類。次行小茶禮﹐物止羹果﹐數用四或六﹐甚至十六﹐數隨家丰儉。大茶﹐別加衣服﹐勛戚富貴家金珠﹑玉石﹐有費百千者。娶前一日﹐婿家以席一雄鷄二﹐並雜物往女家﹐號曰催妝。新婦及門﹐初出輿時﹐婿以馬鞍置地﹐令婦跨過其上﹐號曰平安。婦進房令陰陽家一人﹐髙唱催妝詩﹐以五穀及諸果徧撒﹐號曰撒帳。婦家以飲食供送其女﹐或加服飾﹑酒禮﹐徧拜婿之諸親﹐隨時舉會﹐號曰做三朝﹔曰做單九﹔曰做雙九。逾月更迎婿﹐偕女畱連﹐月餘乃罷。

喪禮﹕斂稱家有無﹐殯不逾時﹐哭哀而不文﹐皆有古意。間有富貴家﹐飯僧焚修﹐費動百千﹐冥器﹑幡幢﹐照耀數里﹐隨槨阝封樹﹐比之陵寢。護墳田宅﹐崇之敕命。然惟有力者爲之﹐他不然也。初喪三日﹐出喪牌掛錢門外﹐計死者之壽﹐歲一張﹐曰挑錢。靈前供飯一盂﹐集秫稭七枝﹐面裹其頭﹐插盂上﹐曰打狗棒。陰陽家以死者年月﹐推煞神所在之日﹐則舉家避之他所﹐曰躲煞。送葬歸﹐以盂盛水﹐置刀其旁﹐積薪燃火於宅門之外﹐喪主執刀礪盂者三﹐卽躍火而入﹐余從者如之。不知何義。三日後﹐具祭墓所曰暖墓。此卽禮虞祭意。

祭禮﹕富貴家廟祠如儀。民間多朴野﹐不知節文﹐惟遇時節﹐則市買阡張﹑紙馬焚之而已。歲淸明﹐無貴賤﹐率持酒肴上墳﹐男女盛服以往﹐卽古墓祭意。

產子﹕時臨蓐﹐婦家先期以果羹饋其女﹐曰催生。生三日後﹐曰洗三。十二日﹐曰小滿月。一百日﹐曰嬰兒百歲。一歲﹐曰撾周。婦家各有贈遺﹐甚有用金銀綺縠珠玉者。

樂施﹕民俗崇佛信巫﹐每晨起﹐炊飯一盂﹐供佛前﹐僧至則施之。無賴持神像﹐懸人家門上﹐鳴鼓唱歌﹐蹈舞如神狀﹐得施錢米﹐輒之他所﹐復如之﹐終日不厭。所居村民隨多寡立會﹐歲斂錢供其近村寺﹐村道上乞兒呼號﹐過者競投之錢﹐甚有解衣衣之者。其他長厚類此。

○民風二﹝方言﹞

輦轂上民聲音可入律呂﹐第民雜五方﹐里巷中言語亦有不可曉者。姑記其略。

祖曰爺。祖母曰奶奶。父曰爹﹐又曰別﹐平聲。又曰大。母曰媽。父母呼子曰哥哥﹐呼女曰姐姐。公姑呼兒媳曰大嫂﹑二嫂。兒婦稱翁曰爹﹐姑曰媽。女婿稱妻父曰爹﹐妻母曰媽。外甥稱母之父曰老爺﹐母之母曰姥姥﹐呼舅母曰妗子。主人呼雇工曰漢每。雇工稱主曰當家的。內官家人曰貓食。彈唱人曰倒■﹝亻鼠﹞匠。代替人曰掛搭僧。癡人曰傻子。總角曰拐子頭。

不明白曰烏盧班。不明亮曰黑古董。語不佳日胡啗。話不誠曰澑答。語進出曰二乎誠。語瑣碎曰饒道。話多曰急哩咶古。語不投曰勞叨。語無稽曰白眉赤眼。不理曰騷不答的。不上緊曰疲不癡。擾害曰鬼渾﹐又曰鬼打鈸。無干曰平不﹐平聲。答不結絕曰鶻鶟唆唆。無歸著曰沒腳海。物不眞曰疲混。提曰滴澑著。扶曰搊。扯曰拉。棄去曰丟。尋取曰找。放開曰撒。錯亂曰撲刺。處置曰活變﹐又曰騰那。物之垂下曰邋喇。事之依違曰鶻鶟。修邊幅曰張志﹐又曰挐堂。人不修潔曰邋遢。事物不潔曰贓。物不新曰曹。延遲曰委故。貧曰醮。富曰肥。著忙曰張羅。擔當曰硬浪。滿曰流沿兒。倉卒曰忽喇叭。有頭無尾曰齊骨都。不齊整曰零三八五。不相投曰對不著。慌張曰冒冒失失。倩人幹事曰累及。事不諧曰不合節。單行曰澑著走。追隨曰釘著他。

耕曰耩。撅曰刨。上市曰赴集。浸曰泡。砌曰壘。水斗曰梭子。水桶曰稍。樹節曰扢搭。麵餅曰饃饃。燒酒曰燒刀。驢騾曰頭口。鼠日夜磨子。狐曰毛大戶。頭曰腦袋。背曰脊梁。腳曰蹻。項頸曰脖子。喉嚨曰嗓子。不梳頭曰撓頭。

△禦制

﹝宛平各士夫家所藏券制誥敕及歷代所賜中貴護敕﹐仁恩浩蕩﹐不可勝紀。姑記禦制碑文﹐及特爲敕者﹐余見別抄﹞

禦制朝天宮新建碑﹕國家自祖宗受天命﹐撫有萬方﹐弘施仁義﹐道徳之澤﹐以生育訓治其人。而海內﹑海外﹐凡日月所照臨之處﹐皆忻忻焉﹐響風慕義﹐奉琛獻贄而來朝者﹐不遠數十萬里﹐道路相屬﹐如歸慈父。固本於祖宗功徳之盛﹐亦必本於上天照鑑而陰騭之也。是以三聖在�﹐昭事之誠寅恭夙夜。曁朕嗣統﹐惟天惟祖宗是欽是法﹐弗懈益嚴﹐皆重所本也。南京洪武初建朝天宮於皇城之西﹐以奉上帝﹐以展祈報。北京肇創之初﹐蓋制未備﹐比命有司﹐祗循令典﹐得吉卜於都城之內西北隅﹐遂仿南京之規﹐創建宮宇﹐靚深亢爽﹐百物咸具﹐旣竣事﹐乃閏八月戊午之夕﹐景星見西北隅﹐陰陽家言﹕西北天門之位﹐此上天垂佑之祥也。朕聞之﹐《經》曰﹕天地大徳曰生。曰﹕佑下民﹐作之君師。蓋天以生生爲心﹐而必立之君者﹐任之輔相裁成之事﹐使助其不及。爲君而能心天之心﹐用天之道﹐使天下之人﹐咸遂其生而不失其性﹐天必鑑之﹐祐之﹐而示之祥焉﹐此必然之理也。顧朕菲徳﹐而在大位﹐海宇生民咸所屬望﹐恆夙夜弗任之是惕﹐矧敢有望於迓祥者哉﹗然則景星之瑞﹐其上天之佑﹐祖宗之慶乎﹗故因紀成績﹐爰及嘉應﹐而系之詩云﹕巍巍太極至道宗﹐元始一气開鴻濛。上玄淸都天九重﹐句陳環衛紫微宮。帝居玉淸天之中﹐主宰气機權化工。妙運闔辟無終窮﹐仁存發育萬匯同。居髙視聽明且聰。頫矜下土氓蚩蚩。簡命有徳兼君師﹐有克敷仁訓以治。惠溥中夏曁四夷﹐恆申錫之祥與祺。國家受命式九圍﹐三聖昭事肅以祗。薄海內外躋雍熙﹐駢見疊出承蕃釐。予嗣大寶禦兆民﹐好生惓惓體帝仁。靡間遐邇視惟均﹐秉恪夙夜堅忱恂。一心綏懷副髙旻﹐都城乾位宮宇新。精潔祀事居明神﹐旣落厥夕瑞應臻。景星煌煌燭天門﹐惟天至仁錫嘉祥。予諒菲薄曷克當﹐所篤虔志祈窮蒼。七廟在天妥明靈﹐聖母萬壽長樂康。鞏固社稷寧家邦﹐時和歲稔民物亨。二儀奠位七政明﹐一統八表皆升平。宣徳八年九月十五日。

禦制重修朝天宮碑﹕惟皇上帝﹐監觀萬方﹐俾我太祖髙皇帝作神民主。惟聖徳動天﹐用集大命﹐奄有四海﹐定鼎於金陵。乃洪武甲子﹐卽皇城西北建朝天宮﹐規模宏敞﹐視他觀宇特異﹐凡遇朝廷三大節令﹐百官預習禮於此。我太宗文皇帝肇建北京﹐制度未備﹐曁宣宗章皇帝踐祚之八年﹐因仿南京之規﹐亦於皇城西北建朝天宮。事竣﹐景星見天之西北。西北天門也﹐而嘉瑞見﹐上天孚佑國家之盛�知。嗣是以至於今日﹐又五十載矣﹐殿宇畫像﹐不能不敝者﹐朕仰思先烈﹐敢不是葺。遂命官一一新之﹐以成化庚子二月爲始﹐至辛丑六月訖工。首三淸殿以奉天尊﹐通明殿以奉上帝﹐次普濟﹑景徳﹑總制﹑寶藏﹑佑聖﹑靖應﹑崇眞﹑文昌﹑玄應九殿﹐以奉諸神。又萬歲﹑東西具服殿以伺駕幸之所。祠堂各二﹐鐘樓鼓樓二﹐碑井亭五﹐紫虛﹑朝天﹑玄都門二﹐並蓬萊眞境牌樓﹐他若道錄司﹑齋堂﹑方丈﹑諸羽流棲息﹐廚浴﹑倉庫﹑廂房﹐通數千間。神座階道以石﹐周圍垣墻以土。崇深廣大之觀﹐金碧輝華之飾﹐旣堅旣美﹐實完實足﹐較之前有加矣。宮宇載新﹐神人胥悅﹐宜有言於石﹐以示方來。惟朕承祖宗列聖之後﹐爲天地百神之主﹐而天又統率百神者﹐我太祖旣建宮﹐錫以朝天之號矣。朕任繼述之責﹐詎可弗上本所自邪。昔唐堯欽若昊天﹐虞舜肆類上帝﹐夏禹吁俊尊帝﹐殷湯克孚天心﹐文王昭事上帝﹐武王恭天承命﹐卽我太祖朝天之心也。我太祖朝天之心﹐卽二帝三王敬天之心也。傳曰﹕先聖後聖﹐其揆一也。顧不信歟﹗然𨿽時有古今﹐而殿宇祠堂之建﹐尊君師祖之號不一﹐無非爲祈報神祗﹐福庇家國﹐溥濟黔黎計也。矧今羽士祝釐於玆﹐百官肄禮於玆﹐又大政所系﹐是豈徒然爲哉。庸系以詩曰﹕元气鴻濛帝所居﹐三淸景界神所都。星辰環拱天之樞﹐風雷鼓蕩天之隅。龜蛇蟠結昭靈符﹐文昌道化彌玄虛。諸祖通明如可呼﹐諸眞妙應無時無。矜憐萬姓本來愚﹐長養萬物同洪鑪。惓玆玄教匪妄傳﹐古今崇事殊精虔。琳宮玉宇在在然﹐金身實像霞光連。麒麟不斷焚龍涎﹐瞻瓶髙插瓊葩鮮。春祈秋報淸燈前﹐朝瞻夕禮幡幢邊。禁城西北名朝天﹐重檐巨棟三千間。創自我祖宣皇時﹐朕今承繼載新之。輝煌不減先成規﹐神祗上下鸞鳳隨。百官預於玆肄儀﹐羽士日於玆祝綏。祝我祖廟明靈綏﹐祝我慈闈樂耆頤。祝我皇圖民物熙﹐千秋萬載無窮期。成化十七年六月十一日。

禦制大徳觀碑﹕昔我皇祖太宗文皇帝﹐膺天明命﹐統禦萬方﹐至聖之徳﹐與天爲一。其精誠之所及﹐志意之所孚﹐感則必通﹐捷於影響。故天地昭貺﹐鬼神效靈﹐赫赫乎﹐洋洋乎﹐不可尙已。《易》所謂﹐大人與天地合徳﹐天且弗違﹐況於鬼神。其此之謂歟﹗時髙士周思得﹐以赤心忠良王元帥之法﹐顯於京師。元帥世稱靈官﹐天之貴將也。其神最靈﹐無遠近幽深﹐遂知來物﹐禱祈之至﹐憑人以告。明所幾微﹐審於禍福﹐決於未然之先﹐驗諸旣然之後。我皇祖太宗文皇帝﹐數遣人試之﹐靡爽毫髮﹐至於祛邪孽﹐除災癘﹐隨禱皆應﹐乃命祀神於宮城之西﹐薦祭之儀﹐著有彜典。我皇考仁宗昭皇帝臨禦﹐祀禮加虔﹐神化尢著。曁朕嗣位﹐靈應愈彰﹐京師地大人眾﹐歸誠拜貺﹐且暮雲集﹐顧祠宇弗稱﹐爰敕所司﹐新而大之。殿堂輝煥﹐像位崇嚴﹐上建玉皇閣﹐尊道之本也。左爲祖師堂﹐明法所自也。東西有樓﹐以庋鐘鼓﹐前作重門﹐以遠喧雜。回廊復宇﹐闓爽■﹝氵靚﹞深﹐神明之居﹐巍焉奐焉。署榜曰大徳觀。爰度道流﹐職奉香火。朕惟道家以黃老爲宗﹐淸靜爲本﹐至於闡靈彰化﹐其用之妙﹐惟我祖考聖聖相承﹐皆以至仁﹐格天保民﹐天順民和﹐而措意神事﹐蓋變通宜民之道。《禮》曰﹕有其舉之莫敢廢也。肆朕欽承先志﹐弗之敢怠﹐工旣畢功﹐乃書其事於石。而系以《詩》曰﹕於惟太極大道宗﹐元始三境超鴻濛。天眞丈人紛景從﹐靈官赫赫威力雄。闔辟陰陽斡化工﹐奔走列缺驅丰隆。火車軋軋勢烘彤﹐變化吸欻妙無蹤。至誠感之靡不通﹐有問響答如發矇。消禳毒厲滅螟螽﹐禦災捍患弭瘝痌。都城祠祀久愈隆﹐瓊宮寶閣淩靑空。矞云三彩玉兩虹﹐天帝下臨禦赤龍﹐八鸞五鳳鳴■﹝口邕﹞■﹝口邕﹞。靈官尊迎儼有容﹐彌羅梵气交鬱蔥。疏爲甘雨流祥風﹐民安物阜年歲丰。贊和萬邦敍九功﹐惟神明惠無終窮。宣徳五年五月十五日。

禦制大徳顯靈宮碑﹕朕惟玄元之教﹐本諸體曰道﹐發乎用曰神﹐然其所以然之妙曰帝焉。推而上之又有所出之妙者歟﹗我皇祖太宗文皇帝﹐其聖徳神功﹐建諸天地而不悖﹐質諸鬼神而無疑﹐首敕禮部﹐卽城之西﹐辟祠以祀赤心忠良王元帥者﹐載諸國典﹐以示不朽。命髙土周思得﹐偕其徒周道寧以主之。丕歷列廟﹐聖聖相承﹐靡不增修疊創﹐光燭層霄。迨我憲宗純皇帝﹐以神道設教﹐知體卽道而用卽神者﹐萬天之上﹐其惟王皇上帝乎。乃命有司﹐大建彌羅閣﹐以尊禮之。肆惟朕自藩邸入嗣大統﹐殷薦於天地宗廟﹐望秩於方鎭川嶽﹐維時太和保合﹐祥應疊薦﹐思以繼重道禮神之意。粵若稽古曰淨徳王與寶月光皇后實維彌羅所出之始相者歟。乃命內官監太監崔文相彌羅閤之後左諏日飭並督工營殿﹐間以五計﹐匾曰昊極尊明。殿東輔薩君殿曰昭徳﹔西弼王帥殿曰保眞﹔南創龍虎殿曰統元聖境﹔前辟重門曰嘉慶福地。各殿之中﹐治銅範金爲像﹐並繪其出處聖化始終之大於垣壁。與夫考鐘伐鼓之樓﹐焚黃幡楮之冶﹐周之以廊廡﹐襞之以琉璃﹐金璧輝煌﹐丹堊晃耀﹐財不費六府之充﹐功不妨三農之時﹐神廚神庫之致﹐祭器玩器之華﹐靡不悉舉而兼備﹐恍然一光嚴妙樂國之慶也歟哉﹗經始於嘉靖二年仲冬月﹐落成於明年月日。皆太監崔文識度淵廣﹐材量弘遠而致也。功旣畢﹐命有志行淸潔道士趙以然﹑馬自定﹑周徳靜﹑崔徳寶等﹐崇修香火以祈福我元元之眾﹐咸躋於春臺玉燭之中﹐上帝日監在玆﹐誕將弘是道﹐命是神以裨治化﹐以翼皇度﹐以綿國祚﹐與光嚴家慶皇眷垂萬萬億億載以同休者焉。碑以示永﹐復系以詩曰﹕太初有物開鴻濛﹐彊名曰道杳莫窮。先天有將心赤忠﹐紫金赫赫射雙瞳。火車三五戡羣凶﹐於我皇祖歷在躬。城西敕建祠宇崇﹐有帝恢漠大神通。宰禦此道鞭神功﹐朕膺駿命乘六龍。載稽彜典啟敬恭﹐推及聖母與母同。新廟赫赫像範銅﹐左右顯相咸肅雍。祈保國祚年谷丰﹐十日一雨五日風。含哺鼓腹樂三農﹐慈闈眉壽儔岱嵩。億萬斯載極建中。嘉靖三年﹐歲次甲申。

禦制洪恩靈濟宮碑﹕蓋聞天地之大徳曰生。凡覆載之間﹐有生之類﹐洪纖髙下﹐天之心﹐皆欲俾之遂其性﹐得其養﹐不失其所﹐而又生聖智英傑﹐以裨助夫造化之功﹐故靈神之奇勛偉績﹐代有著焉。君天下者﹐體天之心﹐嘉神之徳﹐列諸祀典﹐用展祈報﹐亦代有載焉。我皇曾祖太宗文皇帝臨禦﹐嘗夢二神人﹐言南處海濱﹐來輔家國。上異之﹐明日適有禮官言閩中靈濟二眞君事﹐正符所夢。遂專使函香迎神像至於北京﹐而於宮城之西﹐得洪恩靈濟宮﹐以奉祀事。因神舊號﹐加以徽稱。惟神至仁﹐有禱輒應﹐降福弭災﹐捷於影響﹐所協宸衷﹐不可殫述﹐歲時薦祭﹐式丰以嚴。皇祖仁宗昭皇帝﹑皇考宣宗章皇帝率循舊章﹐咸隆祗禮。朕承天序﹐統禦大寶﹐上荷聖祖母太皇太后﹑聖母皇太后恩徳之隆﹐願洪福於萬年﹐下念四海庶邦﹐林林總總﹐屬望之深﹐願咸躋於庶富。願菲徳其奚能﹐惟明神之允賴﹐仰體先志﹐增崇祠宇﹐以寅奉威靈﹐導迎祥慶﹐復加神號曰﹕九天金闕明道達徳大仙顯靈溥濟淸微洞玄沖虛妙感慈惠護國庇民崇福洪恩眞君﹐九天玉闕宣化扶教上仙昭靈博濟髙明弘靜衝湛妙應仁惠輔國佑民隆福洪恩眞君。惟神之先﹐厥有源本﹐蓋出顓頊之後﹐封國於徐﹐屢有功於夏﹑商﹑周之世﹐至偃王修行仁義﹐得國人心﹐致後嗣之繁﹐歷漢曁唐﹐功徳累著。至神伯仲﹐皆南唐義祖忠武皇帝之子﹐伯封江王﹐仲封饒王﹐並天賦異常﹐具仁聖之資﹐全忠孝之行﹐而潛心大道﹐精其宎奧﹐初俱奉命守金陵﹐勛徳兼盛﹐民咸感悅﹐後俱奉命率師入閩﹐愛民之至心與天謀﹐民用慕戴﹐歸者如雨。閩人建生祠於金鰲峯之北﹐圖像致敬如嚴父焉。一日謂眾曰﹕來歲吾與汝別﹐然不忍汝違。及期相繼化去。未幾﹐神降於人﹐言並奉上帝命﹐列職斗宮﹐以佑下土﹐於是閩人益虔祀禮﹐而禱無弗應。祠下有潭﹐遇旱禱者﹐潭出赤蛇﹐而雲气隨起潭面﹐甘雨如注﹐歲則大熟。潢溪霖潦暴溢﹐民庶愴惶﹐望祠致懇﹐忽有役夫如雲﹐操畚鍤疏瀹﹐水不爲患﹐而竟失役夫所在。宋熙寧中﹐閩人劉彜知桂州禦蠻寇﹐韓世忠戰大儀鎭﹐吳玠戰和尙原﹐皆得神助以捷。若拯民於水火﹐延民之嗣續﹐奇效尢數數﹐悉其紀載﹐皦然著明。蓋神儲天地之精﹐稟五行之秀﹐故生有至徳﹐沒著明靈﹐握气機﹐贊玄化﹐爲國家生民殄遏邪診﹐茂集祥禧﹐愈遠而愈盛也。朕因書修祠之成﹐並書神之世系及其功徳之大者﹐刻諸貞石﹐以示久遠﹐而系以詩云﹕二儀之精﹐五緯之英。來爲哲人﹐往爲神明。並曄聯輝﹐金昆玉季。篤孝與忠﹐惠澤當代。乘飆駕雲﹐言歸帝鄕。功贊化育﹐位參魁衡。頫矜下民﹐顧諟弗已。祛災捍患﹐凝祥降祉。金鰲之峯﹐肇初有祠。靈化昭宣﹐有祠京師。皇矣三聖﹐寅奉惟一。惟靈之揚﹐允若皦明。予承大寶﹐祗率典常。爰師禋事﹐爰迓福祥。寶祚之隆﹐佑家曁國。至理之興﹐溥被民物。宮城之西﹐靈宇歸焉。皇圖神祀﹐同千萬年。正統元年正月十五日。

禦制重修洪恩靈濟宮碑﹕京師之有靈濟宮﹐朕皇髙祖太宗文皇帝所建也。皇髙祖功冠古今﹐澤被天下﹐治化之盛﹐蔑以加矣。然在當時﹐天人協應﹐百神效靈﹐其有陰翊顯佑之迹﹐不容掩者﹐必祠祀之。故其禁城坤隅建玆宮﹐以奉二徐眞君之神﹐蓋本成周咸秩無文之義﹐豈徒祈祝云乎哉﹖惟神五代時南唐之胤﹐伯諱知證﹐仲諱知諤﹐其世系﹑封爵與其勛業﹐應感之祥﹐已具載皇考修宮之碑。朕嘗考其顚未而論之﹕神之天稟俱英邁絕倫﹐又同心樂善。自鎭金陵﹐撫逃亡﹐寬賦稅﹐民心固已仰戴。及奉命攻閩﹐志殄兵革﹐所至勞來安輯﹐而人皆望風降附。間有阻山爲亂者﹐亦誅止渠魁﹐余悉釋弗治﹐民以故皆徳之﹐相率立生祠於金鰲峯下﹐用展報事之忱﹐則其恩澤又入人深矣。厥後神𨿽云逝﹐而精爽不沒﹐乃降靈是祠﹐神筆仙簡﹐具有奇迹﹐而民事之益謹。凡遇水旱﹑疾疫﹑風火之災﹐蝗蝝之孽﹐有禱輒應。其有迫險阨﹑乏嗣續﹐鏖於戰陣﹐叩神而應者﹐不可殫紀。蓋自石晉開運﹐歷宋嘉熙﹐立廟賜額﹐至元元貞加封有金闕玉闕之稱﹐大仙上仙眞人之號﹐固常著靈於一方﹐然猶未甚顯大也。逮皇髙祖臨禦之十有五年﹐適遘疾弗豫﹐百藥罔效﹐或有言神靈驗者﹐竭虔而禱之﹐果丕形感應﹐施以靈符妙藥﹐服之脫然平復。宗社以寧﹐萬民有賴。神功昭晰﹐於是爲大。而崇報之典﹐亦靡所不用其極﹐旣冊加徽號﹐聯芳疊美﹐又大新閩地廟宇﹐春秋享祀﹐歲易時衣﹐給戶灑掃﹐又於市師立行祠以祀之﹐賜額曰洪恩靈濟﹐卽玆宮也。祝號祭式有隆無二﹐由是神之威靈﹐赫赫在天﹐與日月同明﹐與風霆並形﹐而西方萬國﹐莫不瞻仰而崇奉之。而靈貺之錫﹐又不可盡述矣。猗歟盛哉﹗自宋以來﹐列聖相承﹐益崇斃祀。正統初﹐皇考英宗睿皇帝嘗重新宮宇﹐進號眞君﹐迄今五十有餘年矣。朕嗣祖宗大業﹐荷神庥庇﹐深慮崇奉之心有所未至﹐乃於成化乙巳秋﹐命內外重臣董工鳩材﹐恢拓故基﹐增置殿堂廊屋﹐務極堅縝。越明年丙午秋落成﹐琉璃金碧﹐煥然輝映﹐冕服供具﹐秩然齊備。於是上尊號﹐伯曰﹕九天金闕總督魁神洪恩靈濟慈惠髙明上帝﹔仲曰﹕九天玉闕總督罡神洪恩靈濟仁惠弘靜上帝。蓋本道書謂神初領職斗宮云﹐神父母及妃因其故號﹐悉易穹封﹐擇日祭告﹐厥靈有耀﹐朕志斯愜﹐咸謂不可無文以示。朕惟天地之气至靈﹐而不可測者爲神﹐人稟是气以生。其生也﹐聰明正直﹐能樹勛庸垂不朽﹔其沒也﹐又能闡靈應福無窮者﹐亦謂之神。是誠有以扶天地元气﹐贊天地之化育者﹐其享大爵﹐膺徽稱﹐廟食百世﹐與天地相爲攸久﹐孰曰不宜﹖今神旣新厥居﹐龍輈云旗﹐陟降容與﹐椒漿瑤席﹐歆享朝夕﹐必默有以斡乾坤之化機﹐溥有生之洪澤。上以佑我聖母萬歲之壽﹐中以保翼朕躬及儲闈本支百世之繁﹐下以敷錫臣民壽富康寧之福﹐家國萬年垂休﹐而神亦永享無窮之報﹐此朕之至願也。爰勒石而爲之詩曰﹕天生英傑沒爲神﹐斡旋造化乘風雲。濟利下土莫比倫﹐誰其若玆惟二眞。生當五季才不羣﹐並領重鎭勞撫巡。首亂誅馘除垢氛﹐脇從不殺煦以仁。肫肫惠愛遺在民﹐鰲峯之陽廟貌存。欻忽靈感難具陳﹐旱禱輒雨潦晴臻。驅蝗滅火扶險■﹝辶屯﹞﹐歷數百祀靈益振。於皇髙祖疾弗欣﹐百藥罔效神是詢。神賜符醫妙無垠﹐服之灑然疾脫身。乃崇報祀廟制新﹐乃薦徽號禮秩惇。列聖繼述祠事頻﹐晨香夕幣何其廑。朕承大統逾二旬﹐屢荷神庇致精禋。載拓宮宇飭儀文﹐巍然煥然位居尊。祥煙瑞气隨虯輪﹐景福肸來繽紛。佑我慈闈萬千春﹐輔朕衍慶及後昆。普錫四海壽福均﹐惟神至靈祀方殷﹐勒銘垂休永不泯。成化二十二年九月十八日立。

禦制大隆善護國寺碑﹕朕惟人君承帝王之統﹐任參天地﹐贊化育之重﹐要必以六合爲一家﹐使凡賦形於大化之中﹐若動若植﹐有情無情﹐皆得以全其性﹐遂其生﹐而無一不得其所﹐斯爲功用之全焉。然宇宙至廣﹐民物至眾﹐非兼天下道術之奇﹐何以盡參贊之功若此哉﹖惟佛氏之道﹐肇自西土﹐達於中國﹐以慈悲爲心﹐利濟爲教﹐而化民趨善﹐尢爲切至﹐是以時君世主﹐往往信向而崇奉之﹐爲其道廣大有補於世也。我國家太祖髙皇帝混一海宇﹐創萬世之統。太宗文皇帝削平內難﹐成再造之功。仁宗昭皇帝垂拱無爲﹐保熙洽之運。宣宗章皇帝恭己守成﹐隆久大之業。英宗睿皇帝勵精治理﹐宏統理之規。五聖相繼﹐百年治平﹐其綱維正體﹐𨿽一於堯舜禹湯文武大中至正之道﹐而陰誘默化﹐實於佛法有資焉。由是薄海內外﹐民康物阜﹐藹然雍熙太和之盛。有非漢唐以下治功所可及矣。朕嗣守祖宗丕圖﹐統理民物﹐繼志述事﹐夙夜靡忘﹐其於仁義道徳之懿﹐紀綱法度之詳﹐固所究心﹐而禮佛祝釐之地﹐亦致謹焉。禁城西隅﹐有佛剎曰大隆善寺﹐成於宣徳己酉﹐實我皇祖考因舊更新者也。歷歲滋久﹐新者復獘﹐朕仰思先烈﹐敢不是葺﹐乃出內幣﹑金帛﹐市材僦工﹐鼎新締構﹐逾年而工告成。規模宏壯﹐差勝於昔﹐因增其額曰大隆善護國寺。令僧顧名思義﹐朝夕祝釐其中﹐用資祖宗在天之福﹐綿聖母齊天之壽﹐保宮闈協吉﹐而嗣續蕃衍﹐華夷順服﹐而海宇奠安﹐無間顯幽﹐均沾利濟﹐斯朕志也。豈徒資其輔化於一時已哉﹖落成有日﹐爰述以文並系之詩曰﹕西方有佛氏大雄﹐遺教流演來天東。窮幽人妙談苦空﹐誓將覺智開迷蒙。十方有情率歸從﹐聞經聽法虔且恭。自漢迄今教愈崇﹐雕墻峻宇金爲容。禁城西隅屹梵宮﹐歲久頹獘軫予衷。爰施金帛鳩良工﹐鼎新締構重復重。莊嚴壯麗淩窮窿﹐金碧焜耀朝陽紅。晨昏梵唄鼓與鐘﹐有祈斯應感必通。皇圖鞏固宗祀隆﹐四海民物歸帡幪。陰翊皇度成治功﹐香火萬代傳無窮。成化八年十一月初二日立。

禦制大覺寺碑﹕朕惟佛之至道﹐廣大包乎天地﹐光明超乎日月﹐無徼弗入﹐無遠不屆﹐其功利之溥博﹐蓋溯乎千萬劫之先﹐沿乎千萬劫之後﹐皆周徧而不遺﹐然其本湛焉明淨﹐始如不動﹐感然後通﹐而妙應若響者也。恭惟聖母皇太后仁聖之徳﹐本乎天賦﹐淸淨自然﹐有契慧旨﹐至誠所存﹐一務博施﹐惟欲覆載之內﹐萬物咸適其宜﹐是以深居九重﹐日享至養﹐而每食必慮下之饑﹐每衣必思下之寒﹐朕日月侍左右﹐心聆慈訓﹐拳拳欽服﹐奉行惟勤。北京暘臺山﹐故有靈泉佛寺﹐歲久獘甚﹐而靈應屢彰。間承慈旨﹐撤而新之﹐木石一切之費﹐悉自內帑﹐不煩外朝﹐工匠雜用之人﹐計日給傭﹐不以役下。落成之日﹐殿堂門廡巋焉奐焉﹐像設儼然﹐世尊在中﹐三寶以序﹐諸天參列﹐鹿苑﹑鷲山﹐如睹西土﹐萬眾仰瞻﹐歡喜贊嘆﹐遂名曰大覺寺。惟聖母茂斯功徳﹐蓋上以集隆福於宗廟﹐中以延鴻祚於國家﹐下以普慈濟於幽顯﹐至仁之施﹐愈遠且大。夫宗廟享其福﹐國家保其祚﹐幽顯蒙其濟﹐天佑聖母﹐善慶在躬﹐福壽隆盛﹐永宜茂衍於萬萬年。謹刻石載寺之成。宣徳三年四月十七日立。

禦制大圓通寺碑﹕朕聞至治之世﹐七政順序﹐風雨以時﹐民皆家給人足﹐無凶夭之虞﹐物無殯卹之患﹐舉四海內﹐熙然於春臺玉燭中﹐斯果何修而致然邪﹖其道在使民爲善而不爲惡﹐則善善感召﹐和气致祥﹐有不期然而然者矣。朕恆念慕乎是﹐於凡可以導民爲善﹐使不爲惡之事﹐未嘗不加之意。維金仙氏之教﹐肇自西土﹐東傳震旦﹐以慈悲爲體﹐以濟利爲用﹐以明心見性爲成正覺﹐所以開悟羣迷﹐化誘善類﹐無非使人爲善不爲惡之意。以故歷世千數百年﹐歸奉尊仰者如一日焉。皇明撫有華夏﹐惇崇善教﹐凡天下名山大剎﹐令修持無或隳墜。曩洪熙攺元之初﹐皇曾祖仁宗昭皇帝以西山平坡大覺寺創始唐代﹐迄於金元﹐屢廢屢興﹐仍復圮毀﹐乃渙發宸斷﹐命工鼎新重建﹐賜額曰大圓通。更其山名翠微﹐然工未克成。曁皇祖宣宗章皇帝繼統﹐卽嚴命中官經營整飭﹐卒底就緒。列聖相承﹐崇奉益隆﹐每遇大節﹐皆降香燭之儀﹐爾來五十有餘年矣。而風侵雨剝之餘﹐棟宇榱桷不無傾撓﹐蓋瓦及磚不無頹圯﹐丹碧藻繪之飾﹐與夫水泉林石之縈帶﹐不無漫漶埃茀。朕於是重思繼述﹐特加葺治﹐傾撓者易之﹐頹圯者完之﹐漫漶者鮮之﹐埃茀者剔而疏之。不惟殿庭廊廡悉加雄麗﹐至於僧捨庖福之所﹐亦靡不更新焉。經始於成化十有四年六月十九日﹐落成於其年十月初三日。費出於內帑之資﹐與素蓄之材﹐工借於助役之卒﹐俱不以煩民。而植欹起敝﹐跂翼熠耀﹐實攺舊觀矣。然朕之爲此﹐豈欲以示美於人哉﹐蓋將爲國祝釐﹐爲民祈福﹐於以隆母后萬萬年之壽﹐以衍宗枝於無窮﹐俾四海蒼生咸趣樂土之遊﹐共仰慈尊之會﹐早淨根塵﹐速成善果﹐家孝弟而戶平康﹐人耄期而處安樂﹐則古雍熙泰和之治﹐不難至矣。爰識其顚末﹐復系以詩曰﹕維昔釋教興西方﹐東傳法印被八荒。啟悟羣迷歸正覺﹐接引苦集登慈航。琳宮梵宇是處有﹐矧玆勝剎西山陽。崔嵬締構幾百載﹐風雨剝蝕隨荒涼。於昭皇祖天同徳﹐興廢起墜遺度長。敬惟繼述在我後﹐忍使成績復莽蒼。鳩工取材出帑藏﹐塗曁丹雘俄輝煌。繽紛天花滿鷲嶺﹐雜邏幡蓋來空王。鯨音鼉向振下界﹐香風瑞霧飄巖廊。我願慈悲彌濟利﹐默佑顯相多禎祥。上躋聖母萬歲壽﹐下與黎庶錫丰穰。金枝玉葉衍無極﹐永保億祀邦家昌。成化十五年十一月初二日立。

禦制大圓通寺重修碑﹕朕惟人君承天序﹐爲天下民主﹐必參贊化育﹐使凡賦形含气於覆載間﹐林林蠢蠢﹐皆得以全其性﹐遂其生﹐斯爲功用之極﹐庶稱人君之責﹐無愧民物之主也。然而民生至廣﹐物類至多﹐非兼用天下道術﹐何以盡此功用哉﹖惟佛氏之道﹐以無生爲有生之本﹐以無用爲有用之原﹐自其教流入中國﹐家傳人習之。禪至於海隅蒼生之地﹐罔不信響﹐使人自知警悟﹐力趨於善﹐不敢爲惡﹐脫離迷途﹐得成正覺。矧其陰佑默相於冥冥之中﹐又能使人超苦海﹐獲濟慈航﹐功徳施及﹐幽顯無間。自漢唐而來﹐時君世主﹐往往以其有補益於世﹐崇奉之意前後一致﹐宜矣。我祖宗相繼﹐君主天下百餘年﹐海宇乂安﹐民物康阜﹐治功之盛登唐虞﹐邁三代﹐而陋漢唐。此之明效﹐𨿽本於六經周孔﹐法言能然﹐抑亦有資於佛法之佑相。故於崇奉之地﹐皆嘗注意。若都城西山大圓通者﹐皇曾祖仁宗昭皇帝重建者也。寺創劫於唐﹐舊額曰平坡大覺﹐乃金元重修之。皇曾祖命重建﹐攺今額﹐工未成﹐宮車晏駕矣。皇祖宣宗章皇帝繼成其績﹐皇考英宗睿皇帝每值大節﹐皆遣中使﹐賚香奠幣﹐用答景貺。迄今歲久﹐木植者傾﹐版築者圯﹐繪者漫﹐墍者落﹐不有以葺之﹐而祖宗崇奉之意﹐將至或替。朕纘鴻業﹐凡祖宗道徳之懿﹐政教之詳﹐昭我後人者﹐一惟繼述之﹐恆恐少墜﹐至於事佛祝釐之地﹐可不仰思前烈﹐用圖復新乎﹖於是出內帑金帛﹐就在官役工﹐市材諏日﹐鼎新締構﹐不逾年告成。規制弘壯﹐視昔如一﹐其供具莊嚴差勝焉。爰命僧眾﹐朝夕酌水獻花﹐闡揚教範﹐仰祈佛力﹐資祖宗在天冥福﹐聖母齊天眉壽﹐以及眇躬福履聿成﹐宮闈協吉﹐儲嗣昌熾﹐永承宗祧﹐下至黎庶﹐無不得所﹐鳥獸艸木﹐無不咸若﹐蠻夷賓服﹐海宇淸寧﹐曰幽曰顯﹐均沾利益﹐斯稱朕君主天下之責﹐與其治意也。其有補益治化﹐豈小小哉﹖乃贊曰﹕西天聖人道無涯﹐粵自炎漢東傳漪。具文太古誰得知﹐一從鳩摩翻出之﹐頓令率土咸歸依。予聞佛徳大慈悲﹐陰佑顯相大有爲﹐乃能斡旋造化機﹐乃能均調風雨時﹐乃能爲人卻愈痱﹐乃能爲人開昏迷﹐佛功至此眞難窺。歷代崇奉一無差﹐況予繼統何敢違﹖道術兼用志不移﹐瓊宮金像相映輝。法樂供器俱稱宜﹐潮音贊誦梵王詞﹐心心特祝國家釐﹐慈闈眉壽萬年期﹐誕眷眇躬應繁禧﹐振振麟趾固本枝﹐臣工百辟恬且嘻﹐民物品匯躋雍熙﹐用臻治化允若玆﹐佛道於世良有裨。成化十五年十一月初二日立。

禦制重建三義廟碑﹕朕承天序﹐以君天下﹐二十有三年矣。凡事君治民﹐惟祖宗舊章率由之﹐敢一日或忽邪﹖誠以人君天下神民之主。君道當務﹐莫先於事神﹑治民﹐然而事神比之治民﹐尢所當務。故自郊社﹑宗廟﹑百神之祀﹐仰體祖宗攸行﹐冀其昭假者﹐無所不用其極。外或祀禮未舉﹐祠宇未葺﹐往往舉之﹐葺之﹐如有所不及。矧三義廟乃我皇考英宗睿皇帝發貲興建於禁城西南隅﹐以祀漢昭烈帝及前將軍壽亭侯關羽﹑右將軍西鄕侯張飛之所﹐間聞卑隘不堪﹐奚可不重爲修建﹖於是命內官監太監黃順﹑陳貴﹐禦用監太監韋興等董工聚材﹐卜日興作之。其規制﹕前後有殿﹐東西有廡﹐廡後各列方丈道房﹐周圍繚以垣。又前建重門﹐凡像設﹑供器﹑旗幟﹑庖庾莫不完備。仍命道流住持於內﹐朔望遣使﹐給以香燭﹐至是庶有以妥帝與二侯靈明﹐而稱朕奉神愫意也。稽之帝初在涿郡﹐憫漢將亡﹐奮義聚眾﹐爲匡扶之舉﹐羽慕義自河東來奔﹐與飛同心﹐爲之禦侮。帝與二人﹐寢則同牀﹐恩若兄弟﹐𨿽稠人廣坐﹐侍立終日﹐隨帝所往﹐艱險不避﹐君臣義气﹐彼此固結﹐久而不替。遂能宰割山河﹐三分天下﹐使炎鼎已失而復存﹐漢祚已絕而復續。帝與二侯之功何偉哉﹗其大義精忠有以貫金石﹑耀日星﹐千載而下﹐凜然猶有生气。迄今廟祀將徧天下﹐而靑濟﹑荊楚﹑巴蜀﹐家戶咸貌事之﹐況涿爲發縱之地﹐順天爲涿會府﹐都城有廟﹐實符古禮。今祠宇聿新﹐祀事祗薦﹐固所以答神功於旣往﹐祈景貺於將來。然亦豈非體我祖宗事神之心﹐盡予君道當務者乎﹖自是景仰靈明﹐朝夕陟降﹐以參贊造化﹐俾四時順序﹐陰陽以和﹐風雨以時﹐民無夭札﹐物無殯殈﹐兵革不興﹐海宇寧謐。又陰佑默相我慈闈福必永綏﹐朕躬儲嗣繁趾是荷﹐則帝與侯之功﹐其於國家﹐尢不偉於當時者乎。爰敍其事﹐而系以詞曰﹕皇明撫運統萬邦﹐徳孚上下惟馨香。百神咸秩垂典章﹐一誠似續無怠遑。維帝昭烈侯關張﹐適逢炎運昏無光。千里之艸起陸梁﹐當時誰復懷尊攘﹖帝獨與侯心孔傷﹐首倡大義進賢良。欲誅姦宄扶綱常﹐風雲萬里同翺翔﹐據�巴蜀連荊襄﹐義聲赫赫震四方。踣吳蹙魏勢何彊﹐天不祚漢胥淪亡。至今三義名猶彰﹐在在享祭蒸與嘗。都城有祠由先皇﹐欲植人紀資祈穰。顧予嗣位奚敢忘﹐殿廡新構增輝煌。晨昏鐘鼓羅幡幢﹐春秋供事陳牢漿。神兮翕霍來洋洋﹐載祛妖气消祟殃。載召和气生禎祥﹐上佑聖母壽而康。朕曁儲貳福穰穰﹐民安物阜世道昌﹐皇圖鞏固垂無疆。成化二十二年九月十八日立。

禦制憫忠義阡之碑﹕景泰二年三月甲寅﹐中官上言﹐比歲虜賊﹐背逆天道﹐率其徒旅數萬餘騎入寇京師﹐宗社爲之震驚﹐臣民莫知所禦﹐一時知謀勇敢之士﹐出於禁衛羽林軍者有焉﹐出於受命討叛逆者有焉﹔又有出於感忠懷徳﹐恆欲報稱無由者焉﹔出於親上死長﹐良知良能﹐素無所用其力者焉。莫不於此感激思奮﹐競以迎敵殺賊而起。上賴天地﹑祖宗眷佑國家﹐虜賊愧悔﹐兼以懷懼朝廷威徳﹐番皆敗走﹐而京師用寧﹐天下以無事。然聞阜成門外西南伏屍數千﹐形貌已變﹐其有父母妻子往收葬者﹐尙以不可辧識﹐而聽其暴露矣。其無父母妻子在者尢多。竊聞禮有掩骼埋胔之義﹐是古聖王仁惠及於庶類然也。今將士人等爲國家死難如此﹐固不可不厚其恩卹﹐而況獎勸惠茂﹐慰答羣情﹐尢不可以少緩。願命卽西山麓﹐間曠之地﹐爲一大壙﹐凡因戰死之骨﹐悉收瘞之。而附掌以在近官司﹐修其時祭﹐且禁侵犯之者﹐庶幾有永不墜﹐非徒慰答於旣往﹐亦以勸勵於方來﹐朕嘉納焉。爰命有司﹐悉如所言﹐而賜名曰憫忠義阡﹐並書其事﹐俾鐫之石﹐立於其上。銘曰﹕於皇祖宗﹐肇造區夏。養士百年﹐服習戎馬。南徵北伐﹐所向克敵。功在國家﹐威震夷狄。勇死於忘﹐志死於義。惟義所在﹐遑卹厥體。茫茫堪輿﹐俯仰奚存。山川星日﹐孰可與倫。凡形必化﹐來續往過。惟此忠義﹐千古不磨。豈但不磨﹐泰華同髙。顧惟偸生﹐輕如毛羽。區區孽虜﹐敢抗我軍。以我加彼﹐長風掃云。實資爾輩﹐義士忠臣。惟知有國。寧思其身。爾身𨿽陷﹐爾名惟芳。壙骸不別﹐國籍則彰。天祚乃後﹐以繼以繩。食爾之報﹐世躋顯榮。復命有司﹐祀守爾塋。毋俾侵奪﹐撓及幽靈。豈徒爲爾﹐制敕方來。凡百有位﹐視以勗哉。人熟無死﹐死貴得時。全忠與義﹐死矣奚悲。景泰二年四月初三日立。

敕護河間定興王墳墓祠宇碑﹕皇帝敕諭官員軍民人等﹕國家於勛舊之臣﹐旣褒表其功烈﹐而又爲之深慮遠計﹐欲其永久而不泯焉﹐所以示勸於將來也。故贈奉天靖難推誠宣力武臣特進榮祿大夫右柱國榮國公﹑追封河間王﹑謚忠武張玉﹐事我太宗文皇帝起義靖難﹐戰沒於東昌。洎其子奉天靖難推誠宣力輔運佐理武臣特進光祿大夫右柱國太師英國公﹐追封定興王﹐謚忠烈張輔﹐事我英宗睿皇帝﹐扈駕北徵﹐殞身於土木。兩世相繼﹐勛烈炳然﹐賜葬順天府宛平縣盧溝橋西南之連三岡﹐蓋有年矣。此因鄕老之請﹐已賜祠額曰世忠。俾其春秋享祀﹐以彰報功之義﹐以慰忠賢之靈。尙恐世遠人亡﹐時殊勢異﹐或有無知之徒﹐妄肆侵擾﹐玆特降敕禁約﹐凡官員軍民人等﹐敢有不遵敕旨﹐踐踏其墳墓﹐毀壞其祠宇者﹐必重罪不宥。故諭。弘治十四年八月二十日立。

△禦墨

萬曆之初﹐畱神翰墨﹐勛戚中貴﹐所乞奎文﹐不能悉紀﹐姑取名山所藏者﹐著於篇﹐俾山川百靈﹐萬世永護云。

來靑軒題額﹕香山寺在山之隈﹐逶迆曲磴而升﹐其旁依崖﹐疊石爲軒其上﹐登之﹐豁然洞見。前山靑翠萬狀﹐中書姜立綱書「來靑軒」匾其上。萬曆十四年駕謁陵歸﹐飛轡來遊﹐覽其匾字狹小﹐命筆書「來靑軒」三字﹐易之。字大徑尺﹐筆勢飛動﹐若得名山之助云。

望都亭題額﹕亭在香山寺後﹐俯視來靑軒﹐初名望京。萬曆十四年﹐駕幸﹐攺今名。大書「望都亭」三字﹐賜之。

荷花池題額﹕卓錫泉之前﹐有一小亭﹐又前爲小池﹐蓄泉水﹐布蓮其中。沿池松柏年久﹐狀如虯龍﹐若攫若飛。每歲夏﹐泉水流溢﹐荷花盛開﹐上下雲煙﹐如坐天上。萬曆十四年﹐駕至﹐愛之﹐爲書「水天一色蒼松古柏」八大字。

△田宅

歷朝所賜過宛平界內田宅不可勝紀。中間有跋前疐後而去其籍者﹐有時異勢殊而售之他者﹐有胙土專制而不經本縣者﹐典籍淆亂﹐未易詰問﹐姑據宛籍之可徵者﹐序次如左﹕

皇親杜繼宗地﹐共叄拾壹頃陸拾叄畝叄分。每畝徵銀叄分﹐共銀玖拾肆兩捌錢玖分玖釐。本縣徵解﹕眞立地一十二畝﹑祖髙地四十畝﹑覺寧地十畝﹑周文地三十二畝﹑劉剛地五畝﹑宋勝地五十畝﹑李廷地四十畝﹑屈祿地十畝﹑於進地二十七畝﹑法榮地三十畝﹑孫才地二頃六十二畝﹑云二地十畝﹑善會地二十畝﹑田潤地十畝﹑李三滕奉地二十六畝﹑�雄地一十畝﹑王夏地五十畝﹑髙奉地一頃二十五畝五分﹑張三地六畝﹑郭豪地三十畝﹑張洪地共一頃七十三畝﹑閔支地四十畝﹑許文地二頃五十二畝﹑蔡敖地十畝﹑梁玉地二十畝﹑惠祿地八十畝﹑王忠地五畝﹑幹堂地一十畝﹑杜三地四頃四十九畝三分﹑洪祿地一十五畝﹑丁信地三十四畝﹑髙二地一頃九十八畝﹑髙平地四頃四十三畝﹑李錦地一頃﹑劉守仁地六十畝﹑張雄地二十畝﹑張儒地十畝﹑會壇地三十畝﹑葛相地四十畝﹑眞祿地十畝﹑眞遠地一十五畝﹑梁盤地十畝﹑邢宗仁地二十畝﹑滕三地五十畝﹑元寶地八畝﹑慶雲地四十畝﹑妙泉地十畝﹑洪勛地四十畝﹑廣能地二十畝﹑修崇地一十四畝﹑康安地一十六畝﹑趙昇地十二畝﹑謝倫地三十五畝﹑支五地七十畝。

駙馬許從誠地﹐共壹百捌拾貳頃肆拾畝伍分肆釐捌絲﹐每畝徵銀叄分﹐共銀伍百肆拾柒兩貳錢壹分陸釐貳毫貳絲肆忽。本縣徵解﹕隆安寺下李福等地共五頃七畝五分﹑會昌侯下髙奉蘆溝橋等處地共二十二頃八十六畝九釐八絲﹑興福寺下惟恆地共一頃三畝﹑廣泉寺下智海地一頃二十畝﹑弘教寺下修崇地共二頃五畝﹑景隆寺下謹頓地一頃三十八畝三分﹑華嚴寺下淸存地一頃六十七畝﹑廣緣寺下慶朋地一頃一十七畝﹑永壽寺下修住地共四頃﹑張永齡下張海地七頃﹑保恩寺下能賢地五十畝﹑張承朴永祥寺傍地五十七畝﹑延慶寺下淸印地一頃二十三畝﹑昌化寺馬恩地七十畝﹑何穆太監下譚豫寺地共九頃八十五畝﹑王承胤地共四頃﹑大覺寺下圓景地七頃四十九畝二分五釐﹑慶雲侯下苑夏地共五頃二十四畝八分﹑裴當下曹二地三十三畝﹑福田寺下正旺地七十一畝三分﹑壽安寺下常在地二頃二十五畝﹑永思寺下元在地一頃三十畝﹑嘉禧寺下了存地二頃四十二畝﹑保明寺下�僧地三頃七十六畝﹑永濟寺下明順地三頃五十畝﹑法海寺下了空地一頃﹑太監王敬下李福等二頃﹑張琚下太山地一頃二十畝﹑魏朴下魏良臣地七頃九十九畝﹑髙奉下蔡保八頃零三畝﹑吳安下馮定等共五頃九十四畝﹑中補村張仲現等共七頃八十二畝五分﹑龐家莊下崔揀等共五頃四畝二分﹑囤垡村下王宣等共五頃五十七畝五分﹑張各莊下苗仲明等共一頃五十畝﹑�堂村下楊大江等共九十三畝三分﹑賀北店下王宗如等共一頃六十八畝﹑黑垡村下王宗仁等共一十九頃八十三畝﹑柳杯村下郭仲舉等共五十二畝﹑南杴楡下夏仲官等共五頃三畝八分﹑眞武廟下寧守巡等共一十八頃。

駙馬崔元地﹐共貳頃柒拾伍畝﹐每畝徵銀叄分﹐共銀捌兩貳錢伍分。本縣徵解﹕崔成地八十畝﹑尙朝春地三十六畝﹑王結地三十畝﹑王世榮﹑王昆地五十二畝﹐張倉三畝﹑田倉七十四畝。

涇簡王地﹐共柒頃陸拾叄畝捌分﹐每畝徵銀叄分﹐共銀貳拾貳兩玖錢壹分肆釐。本爵自徵﹕陳大地共五頃二十七畝三分﹑蘭福海地四十三畝八分﹑趙宣地共一頃五畝﹑李官地三十七畝七分﹑謝臣地五十畝。

英國公張溶地﹐共壹拾叄頃﹐每畝徵銀叄分﹐共銀叄拾玖兩。本爵自徵系張錦地一段。

安鄕伯張鐸地﹐壹拾叄頃壹拾伍畝﹐每畝徵銀叄分﹐共銀叄拾玖兩肆錢伍分。本爵自徵﹕張思敬等地三頃一十一畝﹑張進忠等地六頃一十七畝﹑張守忠﹑張欒地三頃八十七畝。

武進伯朱承勛地﹐壹頃叄拾捌畝﹐每畝徵銀叄分﹐共銀肆兩壹錢肆分。本爵自徵系侯大順地一段。

泰寧侯陳良弼地﹐共壹頃叄拾畝﹐每畝徵銀叄分﹐共銀叄兩玖錢。本爵自徵系呂欽地一段。

駙馬鄔景和地﹐共壹拾壹頃貳拾畝﹐每畝徵銀叄分﹐共銀叄拾叄兩陸錢。本爵自徵﹕田大紀地共二頃二十三畝﹑田淸地共二頃三十四畝﹑李平地共三頃九畝﹑李均地共七十二畝﹑張鐸地共二頃八十二畝。

駙馬遊浹地﹐共壹頃捌拾畝﹐每畝徵銀叄分﹐共銀伍兩肆錢。本爵自徵系張盛剛地二段。

駙馬楊鐘地﹐肆拾壹畝伍分﹐每畝徵銀叄分﹐共銀壹兩貳錢肆分伍釐。本爵自徵系王枝地。

駙馬馬�地﹐貳頃﹐每畝徵銀叄分﹐共銀陸兩。本爵自徵系李保地二十八段。

壽定王香火地﹐共壹拾陸頃玖拾捌畝壹釐﹐每畝徵銀叄分﹐共銀伍拾兩玖錢肆分叄毫。本爵自徵﹕武見地一頃二十一畝﹑王榮地共二十三畝五分﹑張雄地一十畝﹑王舉地四畝﹑田茂地五畝﹑宋欽地六畝﹑董祿地二十畝﹑許安地二畝﹑陳銳地二十三畝﹑宋英地四十四畝﹑喬鐸地共二十二畝﹑郭宗月地四畝﹑邢和地四畝﹑郭宗受地共九畝﹑段保地六十三畝﹑宋吉宗地二十畝﹑張祿地六十七畝﹑郭宗濬地共二十三畝五分﹑馬太地三十六畝九分﹑王臣地共四十一畝﹑張保地共七十七畝﹑王大金地二十一畝﹑滿壽地一頃四十六畝二分﹑曹傑地九十八畝﹑惠曇地一頃二十畝﹑李虎地共六頃八十六畝九分一釐。

朝天宮莊地﹐捌拾柒頃有奇。地在通州﹐地名麥莊裏。宣徳十年五月初六日﹐太監範弘傳奉聖旨﹐通州麥莊田地八十七頃八畝四分五釐﹐欽賞朝天宮﹐永遠焚修香火﹑墻垣等項。隆慶五年八月﹐大興縣丈明﹐每畝納租三分五釐﹐每年共納銀二百八十餘兩。修撰浙東趙志臯記。

壽安寺地﹐伍頃貳拾伍畝。成化二十年十月十二日早﹐該司禮監太監覃昌傳奉聖旨﹕順天府宛平縣香山鄕民人謝眞等戶內﹐地五頃二十五畝﹐與壽安寺如來寶塔供奉香火﹐其地糧艸﹐與他除豁了。戶部知道。欽此。

靈濟宮莊地﹐玖頃柒拾肆畝。皇帝敕諭官員軍民諸色人等﹕朕嗣統以來﹐凡神明載在祀典者﹐罔不崇奉之惟謹。矧金闕﹑玉闕二上帝﹐我皇髙祖﹑太宗文皇帝建祠祀之者﹐崇奉之意﹐何可不尢加謹乎﹖間因祠祀卑陋﹐出貲選材﹐諏日敕內外大臣督工重修之。逾年告成。其規制﹕正爲玄都紫府﹐前後二殿﹐中爲穿堂﹐前爲軒﹐後殿左右爲無極﹑通靈二殿﹐前殿東西列威靈﹑明闡﹑顯祐﹑髙玄四殿﹐殿各翼以畫廊﹐殿之前爲大闡威門。旁東西又辟門二﹐前列碑亭四﹑鐘鼓樓二﹑琉璃甎紙樓二﹐又前爲天樞總門﹐旁東西亦辟門二﹐又前爲山門﹐匾曰洪恩靈濟宮。旁東西亦辟門二﹐內列云板﹑鐘亭二﹑幡竿二﹑井亭二﹑門房二﹑神庫二﹑廚一﹑法堂﹑道房﹑方丈﹐東西以間計﹐總三百五十有奇。周圍繚以堅垣﹐以丈計﹐長八十三又五尺﹐廣五十七又八尺﹐山門外蓬萊﹑閬苑二牌坊﹐東西對峙﹐南蔽髙垣﹐延袤五十七丈許。垣之南爲靈濟﹑桃源堂﹐堂廡房舍若干楹﹐亦繚以垣。凡幢幡﹑法器﹑供具所宜有者﹐莫不完備。誠足以妥二帝在天明靈﹐而稱朕上繼皇髙祖崇奉至意。特降敕護持之。仍命太監韋興按時往彼﹐提督住持人員﹐責令應役人戶﹐常川灑掃﹐務令潔淨﹐及禁約諸色人等﹐不許輕肆出入﹐致有瀆慢﹐系放頭畜﹐致有損壞﹔敢爲非橫﹐欺淩道眾﹐尢須嚴防抵換竊取器物等項。其都城西﹐宣徳間所賜﹐宛平縣夾河莊地九頃七十四畝﹐付本宮管業﹐以爲香火之需﹐亦不許人侵占。如有此等﹐輕則量情懲戒﹐重則奏請拿問﹐治罪不宥。故諭。成化二十二年八月十五日。

順天保明寺﹐陸頃柒拾壹畝。皇帝敕諭官員軍民諸色人等﹕朕惟佛氏之教﹐自西土流傳中國已久﹐上以陰祐皇度﹐下以化導羣迷﹐功徳所及﹐幽顯無間﹐是以崇奉之者﹐遐邇一焉。順天府宛平縣香山鄕黃村女僧呂氏﹐先年置買田地六頃七十六畝﹐起蓋寺宇一所﹐奏乞寺額﹐並蠲免糧稅。特賜額曰順天保明寺﹐俱蠲免地畝﹑糧艸。今仍與徒弟女僧楊氏居住管業﹐頒敕護持之。凡官員軍民諸色人等﹐自今以往﹐毋得侵占田土﹐毀壞垣宇﹐以沮壞其教。敢有不遵朕命者﹐論之以法。故諭。弘治十二年六月十五日立。

延恩寺免差地柒頃陸拾叄畝。太監賴義創。寺一﹑祠一﹐置民郭鑑地七頃六十三畝。請於朝﹐正徳八年十一月﹐敕賜寺額曰延恩﹔祠額曰崇賢。地內糧艸﹐隨地起科﹐其一應雜泛雜徭﹐悉與優免。地在香山鄕釣魚臺。

嘉祥觀免差地肆頃伍拾貳畝。太監王堂創。觀一﹑祠一﹐買民劉銳等糧地四頃五十一畝。請於朝﹐正徳十三年九月十五日﹐敕賜觀額曰嘉祥﹔祠額曰惠安。地內糧艸照數辦納。雜泛差役﹐悉與蠲免。地在縣西四里園村等處。

慈壽寺園一所﹐莊田叄拾頃。大學士張居正有記﹐見志遺下。

萬壽寺莊房果園﹐地玖頃柒拾畝。皇帝敕諭官員軍民諸色人等﹕朕惟慈悲之教﹐蓋以陰翊皇度﹐化導羣迷﹐乃於萬曆五年﹐命建僧寺一所﹐於西直關外廣源閘地方﹐以崇奉三寶﹐庇佑民生﹐賜額曰護國萬壽寺。凡殿閣﹑廊廡﹑方丈﹑庖庾規制咸備。復念寺眾﹐無以養贍﹐於寺基後置果園及白地﹐共計五頃五十畝。又買到順天府宛平縣香山鄕張花村民莊房果園四頃二十畝﹐其房地所出租課﹐俱供本寺香火之費﹐糧艸差役﹐悉照先年大慈仁寺事例﹐一體優免。仍令內官監太監張進等侍奉香火﹐率督僧眾焚修。尙慮愚頑之徒﹐罔知禁忌﹐或致毀褻侵淩﹐玆特賜寺禁諭﹕凡內外官員軍民諸色人等﹐俱宜仰體至意﹐敢有不遵敕旨﹐輒肆侵犯者﹐必重罪不宥。故諭。萬曆七年四月初四日。

永年伯王緯護墳地﹐貳拾伍頃伍畝伍分。萬曆十三年給。

邠哀王﹑仙居公主護墳地﹐貳拾伍頃柒拾叄畝。萬曆十二年給。

太監張誠護墳地﹐叄頃陸拾畝。萬曆十四年給。

靈丘公主﹑順妃張氏﹑悼妃耿氏﹐地壹拾肆頃。萬曆十五年給。

壽陽公主護墳地﹐伍拾肆畝肆分。

潞王長女地﹐捌畝。以上俱萬曆十六年給。

欽賞皇親鄭國泰房一所﹐系抄沒馮保房﹐在鳴玉坊。萬曆�年賞。皇親李世亮房一所﹐系抄沒馮保房﹐在鳴玉坊。萬曆�年賞。皇親梁道行房一所﹐系抄沒馮邦寧房﹐在磚塔胡同。萬曆�年賞。太監張誠房一所﹐系抄沒何忠住房一所﹐在阜城關外坊羊房店。萬曆�年賞。皇親王偉莊房一所﹑地七頃﹐系抄沒馮保房﹑地﹐在夏莊村﹐萬曆�年賞。王妃妃金氏莊房一所﹐約百餘間﹐地五頃﹐系抄沒馮保房﹑地﹐在釣魚臺。萬曆�年賞。太監張禎莊房一所﹑地五頃﹐系抄沒王明房﹑地﹐在沙溝。萬曆�年賞。昭陵監莊房一所﹑地七頃﹐系抄沒王明房﹑地﹐在魯谷村。萬曆�年賞﹐攺爲果廠。皇親魏承智房一所﹐計門面十三間﹐四層。系抄沒張大受房﹐在積慶坊興化寺胡同。萬曆十一年賞。皇親周淸房一所﹐系抄沒周海房﹐在安富坊。萬曆�年賞。皇親邵名房一所。系抄沒張大受房﹐在北日中坊銀錠橋東。萬曆�年賞。

○墳墓

﹝宛平界內﹐以陵稱者二。此大典攸存也。若王孫妃主及功臣之墓﹐則浩蕩之恩矣﹐敢不敬諸。其他古今名賢﹐非賜墓﹐故不錄﹞

△陵園

恭讓章皇后陵﹐在西山玉泉山。

恭仁康定景皇帝﹑貞惠安和景皇后陵﹐俱在西山玉泉山。

憲廟廢後吳氏葬金山。

世廟繼後張氏葬金山。

△妃嬪墓

獻陵妃﹕恭靜賢妃李氏﹑恭懿惠妃趙氏﹑貞靜敬妃張氏﹐俱葬金山﹝獻陵妃七﹐余俱從葬﹞。

景陵妃﹕榮思賢妃吳氏﹐葬金山﹝景陵妃七﹐余俱從葬﹞。

裕陵妃﹕靖莊安穆宸妃萬氏﹑恭莊端惠徳妃魏氏﹑昭蕭靖端賢妃王氏﹑端靖安和惠妃王氏﹑莊和安靖順妃樊氏﹑莊僖端肅安妃楊氏﹑端莊昭妃武氏﹑恭安和妃宮氏﹑端和懿妃黃氏﹑莊靜安榮淑妃髙氏﹑安和榮靖麗妃劉氏﹑恭僖成妃張氏﹑昭靖恭妃劉氏﹑僖恪充妃余氏﹑惠和麗妃陳氏﹑榮靖貞妃王氏﹑恭靖莊妃趙氏﹐以上十七位俱葬金山﹝裕陵妃凡十八位﹐其一別葬﹞。

茂陵妃﹕端榮昭妃王氏﹑端順賢妃柏氏﹑端僖安妃姚氏﹑康順端妃潘氏﹑靜僖榮妃唐氏﹑和惠靜妃樂氏﹑恭惠和妃梁氏﹑莊懿徳妃張氏﹑恭懿敬妃王氏﹑靖順惠妃郭氏﹑莊靖順妃王氏﹑榮惠恭妃楊氏﹑昭順麗妃章氏﹐以上十三位俱葬金山﹝茂陵妃凡十四位﹐其一別葬﹞。

康陵妃﹕榮淑賢妃沈氏﹑淑惠徳妃吳氏﹐俱葬金山。

永陵妃﹕悼隱恭妃文氏﹑溫靖懿妃趙氏﹑宜妃包氏﹑靜妃陳氏﹑恭僖麗妃王氏﹑晏妃褚氏﹑常妃張氏﹑莊妃王氏﹑和妃髙氏﹑安妃彭氏﹑睦妃何氏﹑平妃耿氏﹑定妃吳氏﹑順妃李氏﹑懷妃王氏﹑安妃張氏﹑宜妃於氏﹑宜妃宋氏﹑靜妃諸氏﹑和妃張氏﹑安妃髙氏﹑莊妃杜氏﹑康妃王氏﹑徳妃張氏﹑徽妃王氏﹐以上二十六位俱葬金山。﹝永陵妃凡三十三位余別葬﹞莊嬪王氏﹑惠嬪韋氏﹑常嬪陳氏﹑常嬪李氏﹑裕嬪王氏﹑懷嬪王氏﹑禦嬪黃氏﹑宛嬪趙氏﹑常嬪馬氏﹑常嬪劉氏﹑常嬪楊氏﹑常嬪張氏﹑康嬪劉氏﹑常嬪傅氏﹑常嬪張氏﹑常嬪劉氏﹑昭嬪張氏﹑常嬪武氏﹑寧嬪郭氏﹑靜嬪田氏﹑安嬪孟氏﹑麗嬪宋氏﹑和嬪任氏﹑常嬪髙氏﹑常嬪王氏﹐以上二十六位俱葬金山。

昭陵妃﹕英妃魏氏﹑安妃楊氏﹑恭妃李氏﹑榮妃王氏﹑敬妃莊氏﹑和妃趙氏﹑莊妃劉氏﹑端妃董氏﹑懿妃於氏﹐俱葬金山。

今上榮惠宜妃楊氏﹑端靜淑妃秦氏﹐端靜榮妃王氏﹑僖妃王氏﹑順嬪張氏﹑悼嬪耿氏﹐葬金山。累朝妃嬪不附葬者﹐各爲一墓。惟憲朝十三妃共一墓。嘉靖十三年﹐靜妃陳氏卒﹐上諭禮﹑工二部曰﹕祖宗成法當守﹐王制亦當法﹐古世婦禦妻皆用九數﹐宜九妃同一墓﹑一享殿﹐遂爲定制﹐自後永陵妃嬪多九位一墓﹐然其先有各位一墓者﹐後亦有七位一墓者。

△各太子墳

純皇帝太子曰悼恭太子﹐葬金山。

莊皇帝太子曰憲懷太子﹐葬金山。

△各王墳

仁廟子曰越靖王﹑貞惠妃吳氏﹐衛恭王﹑貞烈妃楊氏﹐俱葬金山。

英廟子曰許悼王﹐秀懷王﹑妃黃氏﹐忻穆王﹐俱葬金山。

景皇帝子曰懷獻世子﹐葬金山。

憲廟子曰岐惠王﹑妃王氏﹐雍靖王﹑妃吳氏﹐壽定王﹑妃徐氏﹑繼妃吳氏﹐汝安王﹑妃李氏﹑次妃晉氏﹐涇簡王﹑妃曹氏﹐申懿王﹑妃項氏﹐皇子俱葬金山。

孝廟子曰蔚悼王﹐葬金山。

世廟子曰潁殤王﹑戚懷王﹑薊哀王﹑均思王﹑景恭王﹐俱葬金山。

穆廟子曰靖悼王﹐葬金山。

今上子曰邠哀王﹑沅懷王﹐俱葬金山。

△諸殤公主

宣廟之女﹐曰永淸公主。

憲廟之女﹐曰長泰公主﹑仙遊公主﹑太康公主。

世廟之女﹐曰歸善公主﹑常安公主﹑思柔公主。

穆廟之女﹐曰蓬萊公主﹑太和公主﹑棲霞公主。

今上之女﹐曰仙居公主﹑靜樂公主﹑云夢公主﹑靈丘公主﹑云和公主﹐以上俱葬金山。

△夫人墳

保聖賢順夫人馮氏﹑衛聖惠靖夫人尹氏﹑佑聖恭靖夫人張氏﹑佐聖慈靖夫人李氏﹑輔聖莊懿夫人藺氏﹑佐聖慈靖夫人張氏﹑輔聖恭和夫人魏氏﹑翊聖夫人劉氏﹑恭愼夫人韓氏﹑衛聖恭僖夫人楊氏﹑榮順夫人孟氏﹑崇奉夫人申氏﹑敬順夫人邵氏﹑廣奉夫人梁氏﹑恭勤夫人李氏﹑安和夫人周氏﹑崇善夫人胡氏﹑崇敬夫人胡氏﹑勤敬夫人饒氏﹑崇善夫人項氏﹑勤奉夫人張氏﹑保聖榮和夫人孫氏﹑恭奉端和夫人髙氏﹑奉聖夫人劉氏﹑肅奉榮順夫人顧氏﹑莊奉恭愼夫人邢氏﹑勤愼忠奉夫人曾氏﹑敬愼勤愼夫人閻氏﹑恭愼勤恪夫人安氏﹑禮愼恭勤夫人馬氏﹑忠愼恭順夫人陳氏﹑誠侍夫人王氏﹑良愼夫人客氏﹑忠愼夫人侯氏﹑愼侍夫人韋氏﹑戴聖夫人金氏﹑登壇女冠孫氏﹐以上三十七位俱葬金山。

宮人孫氏等墓﹕嘉靖末年﹐宮內火﹐孫氏等死之。敕賜墓縣南上下莊。

△功臣墳

河間﹑定興二王墓﹕河間﹑定興二王俱死王事﹐敕賜衣冠冢於縣南蘆溝橋新店﹐立祠其上﹐有司歲祀。詳賜祭及遺文碑下。

新寧伯墓﹕公死王事﹐敕賜衣冠冢於西山下﹐立祠歲祀。詳祠祭及遺文下。

茂國公墓﹕在縣西四十五里﹐地名西安祖臥龍岡下。公諱某﹐定遠人﹐洪武初﹐起兵從徵﹐屢立戰功﹐歷升濟州衛世襲指揮僉事。子彬襲職﹐容貌雄偉﹐騎射無雙﹐從靖難兵﹐所至多立奇功﹐歷封丰城侯﹐世襲。已徵交趾﹐掛徵夷﹐將軍印鎭守。卒於任。上心悼之﹐命歸其柩﹐追封茂國公﹐謚剛毅。賜墓。父子咸葬焉。

彰武侯墓﹕在�南京西鄕太子峪。公諱信﹐歷正統﹑天順﹐以戰功累封彰武侯﹐謚威毅。世襲伯爵。詳遺文項下楊公墓表。

安鄕伯墓﹕在縣西四十里﹐地名京西鄕。公諱興﹐壽州人。從龍起兵﹐歷升燕山左護衛都指揮同知。永樂初﹐從靖難﹐力戰有功﹐世襲安鄕伯﹐給券二﹐食祿千石﹐永樂五年﹐卒。上命官立祠﹐賜祭葬。子勇襲封﹐勇而多謀﹐有乃父風﹐卒﹐合葬。

憫忠義阡﹕正統己巳之變﹐事出倉卒﹐北虜蹂畿圻﹐鄕民奮勇爭先赴敵﹐多死於兵﹐遺骸徧野。事定命卽縣西西山爲大壙﹐阡之﹐歲時祭祀﹐詳禦制碑文﹐見王言下。

鐵剛太監墓﹕剛公有功於朝﹐奉敕禮葬﹐歲時祭祀﹐別詳祠祭下。墓在都城四十八里黑山下﹐其地東至東山﹐西抵西嶺﹐延廣四百八十餘丈﹐層巒聳翠﹐林木翳茂。其後中貴人多附葬之﹐多至百餘冢﹐相傳呼爲黑小山會云。碑見遺文下。

△祀親

恭讓章皇后陵﹐前有享殿﹐有神庫﹑神廚﹑宰牲亭﹑內官房﹐歲正旦﹑淸明﹑霜降﹑中元﹑冬至﹑萬壽節﹑後忌辰﹐凡七祭。太常寺題﹐遣內官行禮。祝板﹕維某年月日﹐孝玄孫嗣皇帝禦名﹐謹遣某官某﹐謹昭吉於恭讓章皇后曰「月日不居﹐仙遊益遠﹐玆遇某節﹐不勝追慕﹐謹用祭告﹐伏惟尙享。」

恭仁康定景皇帝﹑貞惠安和景皇后二陵﹐前有享殿﹐有神庫﹑神廚﹑宰牲亭﹑內官房﹐成化十二年﹐建碑亭於陵門左。嘉靖二十一年﹐以神碑偏置門左﹐非制﹐乃攺建於陵門之外。歲正旦﹑淸明﹑霜降﹑中元﹑冬至﹑萬壽節﹑帝後忌辰﹐凡八祭。祭之先十日﹐太常寺題﹐請遣官行禮。祝板攺稱孝玄侄孫云云﹐曰「節序流邁﹐時維某節﹐追慕親親﹐良增傷感﹐玆以牲醴﹐用修時祭﹐伏惟尙享。」

憲廟廢後吳氏﹐享殿﹑庫廚﹑內官房同。歲正旦﹑淸明﹑霜降﹑中元﹑冬至﹑凡五祭﹐用素饈。太常寺題﹐遣內官行禮。祝板﹕皇帝遣某官某﹐致祭於廢後吳氏之靈曰﹕惟靈仙遊﹐音容日遠﹐玆遇某節﹐良增感悼﹐特修常祀﹐靈其鑑歆﹐尙享。

世廟繼後張氏﹐享殿﹑庫廚﹑內官房﹑遣內官祭﹐同。祝板云﹕皇帝遣某官某﹐致祭於世廟繼後張氏之靈曰﹕節序流易﹐時維某節﹐以牲醴﹐用修常祭﹐尙惟鑑歆。

累朝妃嬪﹑太子﹑諸王妃﹑公主﹐每位各卽其墓所置有享殿﹑庫廚﹑內官房﹐惟憲廟十三妃同墓﹐享殿﹑庫廚﹑內官房俱共一所。嘉靖十三年﹐始定制﹐妃嬪九位一墓﹑一享殿。十七年﹐令遷各陵妃神主於各陵殿配享﹐罷墳祭。而永陵﹑昭陵諸妃嬪﹐禮官未以聞﹐不及附。萬曆十四年﹐太常卿裴應章以請﹐遂以世廟妃附永陵﹐而繼後﹑諸嬪﹑穆廟妃嬪未與﹐仍各祭於本墳。歲正旦﹑淸明﹑中元﹑霜降﹑冬至﹐諸妃嬪未附﹐太子﹑諸王﹑公主各五祭﹐內悼恭太子﹑皇子﹑長太﹑仙遊﹑太康﹑常安﹑思柔﹑歸善六公主﹐共八位﹐用素羞﹐余用牲醴祭之。先十日﹐太常具題﹐遣內官行禮﹔哀衝﹑莊敬二太子﹐則遣官行焉。累朝妃嬪﹑太子﹑諸王公主﹐祝板同。

皇帝遣�致祭於某太子之靈﹑某廟某妃嬪某氏之靈﹑某公主之靈﹐曰﹕玆惟某節之辰﹐特修常祀﹐明靈如在﹐尙其鑑歆。惟諸王攺靈如不昧。諸嬪攺庶其鑑歆。諸公主攺靈其如在﹐尙克歆承。邠哀王攺稱父皇帝賜祭於故弟二子邠哀王之靈曰﹕玆惟某節之辰﹐特修常祀﹐靈如不昧﹐尙克歆承。仙居﹑云夢﹑靈丘﹑云和各公主﹐攺稱父皇帝賜祭於仙居公主。餘同。

累朝夫人﹐每墳置祠堂﹑廚庫。歲淸明﹑霜降二節﹐隨諸王后具題﹐請遣內官行禮。祭品惟佐聖李氏用素羞﹐餘皆以牲醴。祝板云﹕皇帝遣�致祭於某夫人某氏曰﹕時維某節之辰﹐特用遣祭﹐爾靈如在﹐庶其承之。

女官孫氏等墓共祠堂。歲春秋二祭﹐遣內官行禮。祝板云﹕皇帝遣�諭祭於女官孫氏等之靈曰﹕時維某節﹐特用遣祭﹐爾等其歆承之。

以上遣官事畢﹐俱復命。

△祀神

敕賜都城隍廟﹕洪武初﹐以《周禮》有司民之祭﹐封都城隍祀之。三年﹐正城隍神號﹐去封爵。命春秋從祀山川壇。已而建廟﹐詔劉三吾曰﹕朕設京都城隍﹐俾統各府﹑州﹑縣之神﹐以監察民之善惡而禍福之。俾幽明舉不得僥幸而免﹐其筆所由於石。末年﹐以從祀大祀殿﹐罷山川壇春祭﹐惟仲秋祭。永樂中﹐建壇廟京師。廟建於都城西。嘉靖九年﹐罷山川壇從祀。歲仲秋﹐祭旗纛日﹐並祭都城隍。萬壽節及五月十一神誕皆有祭。皆先十日﹐太常題﹐遣本寺堂上官行禮。凡國有大災﹐則告廟。神誕﹐祝曰﹕惟神正直﹐實贊惡化﹐捍禦之功﹐都邑所賴﹐祗嚴歲祀﹐用答神庥﹐尙其歆玆﹐永福黎庶﹐尙享。仲秋祝曰﹕惟神正直﹐實贊惡化﹐都邑所賴﹐福被於民﹐玆當仲秋﹐以牲帛醴齊之儀﹐用伸報祭﹐神其鑑歆﹐尙享。

敕祭漢壽亭侯廟﹕洪武二十八年﹐建廟於雞鳴山﹐祭漢壽亭侯關羽。永樂年﹐廟祭於京師。成化十三年﹐奉敕建廟宛平之東﹐中塑神像﹐前爲馬殿﹐外爲廟門。嘉靖十年﹐南京太常少卿黃若以漢壽者封邑﹐而亭侯者﹐爵也﹔止稱壽亭侯﹐誤矣。乃攺稱漢前將軍漢壽亭侯。歲五月十三日﹐致祭。先十日太常題﹐遣本寺堂上官行禮。凡國有大災﹐則祭告。祝曰﹕惟神生稟忠義﹐死後神靈﹐禦災捍患﹐歷代昭著﹐玆當生辰﹐謹以牲醴致祭﹐尙享。

敕祭靈明顯佑宮﹕國初﹐以天兵所向﹐神多陰佑﹐建廟雞鳴山﹐以祀北極佑聖眞君。永樂末年﹐京師建眞武祠。弘治初攺祠爲廟。正徳間又攺爲靈明顯佑宮。宮建於海子橋之東﹐中塑神像﹐東西爲配殿﹐前爲宮門﹐門左爲四神祠﹐前爲大門﹐門外有牌坊。歲萬壽聖節及三月三﹑九月九﹐先十日太常題﹐遣本寺堂上官行禮。朔望皆有祭﹐本寺堂上官主之﹐不具題。聖旦祭祝曰﹕玆於初度之辰﹐仰荷神恩﹐永垂護佑﹐謹用素饈致祭﹐尙享。三月三﹑九月九﹐祝曰﹕惟神禍善禍淫﹐禦災捍患﹐威靈昭著﹐歷代崇之﹐朕主司百神之祭﹐爰舉舊章﹐用修時祀﹐神其有靈﹐來格來享。朔望日常祭祝曰﹕玆惟某旦﹐祗陳恆薦﹐恭叩玄靈﹐隆佑我國家﹐祖宗蒙福﹐聖母壽安﹐爰及眇躬﹐永承康泰﹐民安物阜﹐國祚延長。謹告。

敕祭靈濟宮﹕歲聖旦及元旦﹑冬至並遣太常官祭金闕﹑玉闕眞君於靈濟宮二眞君及仙妃誕辰﹐祭如之。月朔﹑望有祭﹐則本宮住持行焉。二眞君者﹐五代徐知證﹑知諤也。永樂末﹐上寢疾﹐有言神靈應者﹐禱之﹐瘳。命廟祀之。封金闕﹑玉闕眞人﹐已攺眞君。成化中﹐加封上帝。弘治中﹐仍稱眞君。先是二眞君誕辰﹐遣禮部﹐聖旦﹑元旦﹑冬至﹐遣內閣。嘉靖中﹐令太常寺官祭﹔國有大災﹐則告。每六年﹐太常寺屬官一賫袍服﹐詣閩縣靈濟宮披掛。萬曆初﹐禮部請令有司掛﹐停本寺官不遣﹐上從之。正月十三﹐金闕仙妃生辰﹔七月十三﹐玉闕眞君生辰﹔十七﹐玉闕仙妃生辰﹔九月十七﹐金闕眞君生辰﹐皆有祭。按《會典》載﹐顯佑宮三月三﹑九月九兩祭。靈濟宮聖旦﹑元旦﹑冬至﹑二眞君生辰﹐五祭。嗣後顯佑宮增朔望及聖旦﹐共二十七祭。靈濟宮增朔﹑望﹑二仙妃生辰﹐共二十九祭。隆慶初﹐寺卿鄒應龍請量裁之﹐不允。萬曆九年﹐禮科給事中汝謙言﹕天地歲止一祀﹐宗廟五享﹐社稷二祈報﹐二宮之祭獨數﹐非禮﹐而疏首以議袝享﹐忤上旨﹐不行。聖旦祝同顯佑﹐余祭祝曰﹕惟神受職九天﹐耀靈下土﹐敷佑黎庶﹐翼輔國家﹐道妙徳玄﹐功崇行著。玆遇某旦﹐特以素羞﹐致祭。二妃生辰﹐祝曰﹕惟神毓秀坤靈﹐功參造化﹐位躋仙品﹐職坐天封﹐庇育羣生﹐式章靈應。玆者恭遇誕生之辰﹐特以素饈致祭﹐神其鑑知。

△祀功

﹝奉敕賜祠﹐歲時賜祭者錄﹐余不入﹞

敕祭河間﹑定興二王﹕秋祭良鄕﹐春祭本縣﹐合用祭品﹕豬二口﹐羊二隻﹐祭帛二段﹐降香二柱﹐官香二束﹐牙香二包﹐大中紅燭四對﹐纓絡二對﹐省牲紙一分﹐金銀方十副﹐金銀錠十掛﹐阡張二塊﹐金銀山二座﹐祭帛匣二个﹐奠酒二瓶﹐看卓大髙頂花一座﹐鬥糖八个﹐獅子糖二个﹐五老糖五个﹐大錠勝十个﹐豬肉一肘﹐羊肉一肘﹐大鵝一隻﹐大雞二隻﹐大魚一尾﹐四頭糖五盤﹐饊枝五盤﹐糖■﹝飠齊﹞五盤﹐麻花五盤﹐荔枝﹑圓眼﹑核桃﹑紅棗﹑膠棗共五盤﹐點心五盤﹐大饅頭八个﹐盆花五盤﹐食卓髙頂花二座﹐二頭糖十六个﹐■﹝飠定﹞勝二十个﹐雞二隻﹐魚二尾﹐豬肉二塊﹐羊肉二塊﹐牛肉二塊﹐果山十座﹐糖■﹝飠齊﹞十碟﹐饊枝十碟﹐點心十碟﹐稱果十碟﹐油果十碟﹐五牲十碟﹐咸食十碟﹐熟案十碟﹐小菜十碟﹐金湯玉飯十碗﹐樹根花五碗﹐樹羔五碗﹐海相生五碗﹐面瓜五碗﹐獅象五碗﹐面果五碗﹐豬羊袱子四个﹐五老亭五座﹐寶妝花三十朵﹐插花六十枝。以上共銀二十三兩﹐稅銀辦。祭文﹕維弘治某年﹐歲次某甲子﹑某月﹑某朔越某日﹑某甲子﹐順天府宛平縣知縣某﹐欽奉朝命﹐致祭於贈奉天靖難推誠宣力武臣特進榮祿大夫右柱國榮國公﹑追封河間忠武王﹐奉天靖難推誠宣力輔運佐理武臣特進光祿大夫右柱國太師英國公﹑追封定興忠烈王之神曰﹕惟王父子﹐歷事先朝﹐世秉忠誠﹐茂著勛績﹐殞身王事﹐不負國恩﹐爵賞旣頒﹐載修報典。時維春仲﹐祀事是將﹐靈其有知﹐不遠而至﹐尙饗。主祭官﹐春宛平﹔秋良鄕。行三獻禮﹐如儀。

祠額賜名世忠﹕正徳四年﹐翰林大學士泌陽焦芳記云﹕弘治丁巳﹐夏四月﹐甲子﹐宛平良鄕父老上言﹕臣等竊見河間﹑定興二王墳墓在邑境﹐每經過瞻﹐或歲時壺漿拜奠﹐莫不追念感激﹐因訪之前輩﹐稽之譜牒。謹按河間王張姓名玉。我太宗文皇帝起義兵﹐首決靖難之策﹐奪北平九門﹐下■﹝契阝﹞州﹐遂襲有遵化﹑漁陽﹑上谷﹐所向響附。再克鄚州﹑雄縣﹐連擒梟將﹐直抵眞定﹐獲三將軍﹐復旋師援北平﹐敗李景隆軍﹐下雲中﹐還趨滄州﹐克之。不半載﹐北平諸郡悉定﹐師次東昌﹐列陣決戰﹐上以數千騎繞陣後﹐王不知上所在﹐遂突陣扈蹕力戰﹐被創死。上旣正大統﹐乃贈奉天靖難推誠宣力武臣時進榮祿大夫右柱國﹐封榮國公﹐謚忠顯。仁宗皇帝追念其功﹐加封河間王﹐攺謚忠武﹐配享廟庭。王之子﹐定興王名輔。時隨王在軍中﹐襲王都指揮職﹐遂統王軍﹐至夾河敗敵將盛庸﹐追及眞定﹑槁城﹐庸又連敗﹐因南下彰徳﹐拔四水寨﹐東擊徳州﹑東阿﹑東平以下悉定。長趨靈壁﹐克淮泗﹐扈蹕渡江﹐入金川門﹐大命遂集。乃封王奉天靖難推誠宣力武臣特進榮祿大夫柱國信安伯﹐再加封爲新城侯。後安南賊臣黎季弒主奪其國﹐乃命王假節統兵﹐往問其罪。不逾歲﹐賊首俘獲﹐郡邑入中國者二百三十餘﹐疆域餘萬里。乃晉封爲英國公﹐加太師。正統己巳﹐扈駕徵北虜﹐次土木﹐師潰﹐遂死焉。追封爲定興王﹐謚忠烈。臣等艸野﹐竊聞漢儒云﹕凡祭祀之義有二﹕一報功﹑一修先。蓋報功所以勉力﹐修先所以崇恩。又聞《漢書》云﹕髙祖初聞魏公子賢﹐及卽位﹐每過大梁﹐常祀公子。髙祖後從擊黥布還﹐仍爲置守冢五家﹐世世以歲四時奉祀。臣惟二王之賢﹐未必不如公子﹐公子之賢﹐未必逾於二王﹐今國家𨿽嘗爲王營冢墓﹐贈及先祖考﹐恩渥醲厚﹐一時莫儔。第冢上祠祀﹐有司未及舉﹐俾聖代報下之典﹐後於漢髙﹔二王累世忠烈﹐劣於公子﹐而於所謂報功修先﹐均有未稱。臣等敢昧死請﹐制報可。仍表其祠曰世忠。於是今太師英國公懋念其祖父之忠﹐欲傳諸後而勗勵其子與孫﹐請予文諸石。予旣序其始末﹐如父老言﹐而仍系之以銘曰﹕帝奠九區﹐松髙惟中。昆侖之瀾﹐障會以東。矯矯二王﹐萬夫之雄。河嶽間气﹐以萃厥躬。死綏之誼﹐先後攸同。金券玉冊﹐帶礪以盟。端冕而旒﹐繡裳而龍。煌煌亦舄﹐豈惟上公。異姓而王﹐以勗世忠。惟王之忠﹐日月炳靈。麗牲有石﹐載勒以銘。蕉黃荔丹﹐以祀嘗蒸。工歌銘言﹐以歆以承。云旗風馬﹐庶幾降庭。以慰父老﹐以裕繼繩。

敕祭崇安侯﹕春祭大興﹐秋祭本縣。合用祭品豬一口﹐羊一隻﹐祭帛一段﹐降香一柱﹐官香二束﹐牙香二包﹐大中紅燭三對﹐纓絡二副﹐省牲紙一分﹐金銀方五副﹐金銀錠十掛﹐阡張二塊﹐金銀山二座﹐祭帛匣二个﹐看卓大髙頂花一座﹐鬥糖八个﹐獅子糖二个﹐五老糖五座﹐大錠勝十个﹐豬肉一肘﹐羊肉一肘﹐大鵝一隻﹐大魚一尾﹐四頭糖五盤﹐饊枝五盤﹐糖■﹝飠齊﹞五盤﹐麻花五盤﹐荔枝﹑圓眼﹑核桃﹑紅棗﹑膠棗共五盤﹐點心五盤﹐大饅頭八个﹐盆花一盆﹐食卓髙頂花一座﹐二頭糖八个﹐錠勝十个﹐雞一隻﹐魚一尾﹐豬肉一塊﹐羊肉一塊﹐牛肉一塊﹐糖果山五座﹐糖■﹝飠齊﹞五碟﹐麻花五碟﹐樹果五碟﹐饊枝五碟﹐點心五碟﹐稱果五碟﹐油果五碟﹐五牲五碟﹐碟食五碟﹐熟案五碟﹐小菜五碟﹐金湯﹑玉飯﹑樹根花五碟﹐樹羔五碗﹐海相生五碗﹐面瓜五碗﹐獅象五碗﹐面果五碗﹐廚子工食豬羊袱子二个﹐五老亭五座﹐寶妝花三十朵﹐插花六十枝﹐以上共銀壹拾陸兩柒錢叄分﹐稅銀辦。祭文﹕維弘治某年﹐歲次某甲子﹑某月某甲子朔越某日﹑某甲子﹐順天府宛平縣知縣某﹐欽奉朝命﹐致祭於贈奉天靖難推誠宣力武臣特進榮祿大夫柱國追封崇安侯﹑謚莊節譚公曰﹕惟公勇冠三軍﹐身輕百戰﹐傾心靖難﹐效節捐生。祿弗享於升平﹐爵永傳於胤嗣﹐屬宸衷之軫念﹐崇秩祀以加恩。爰值仲秋﹐式陳薦事﹐諒忠魂之不泯﹐歆報禮於無窮。主祭官春大興﹐秋宛平﹐行三獻如常儀﹐祠額賜名壯節。弘治十四年﹐大學士洛陽劉健記云﹕弘治十三年三月﹐太傅兼太子太保新寧伯譚佑上言﹐臣曾祖都指揮淵﹐洪武末﹐從太宗文皇帝靖難戰死夾河﹐當是時﹐隨從之臣若都指揮張玉東昌﹐王﹑眞淝河亦先後以戰死﹐文皇帝旣正宸極﹐錄其勞節﹐特追封臣曾祖淵崇安侯﹐謚壯節﹔王容國公﹐謚忠顯﹔眞金鄕侯﹑謚忠壯。是三臣者死事同﹐追封之典又同。洪熙攺元﹐仁宗皇帝嗣位﹐乃獨加封玉河間王﹔眞寧國公﹔俱進謚忠武﹐配享文皇帝廟庭。玉後因鄕民之請﹐又得立祠墳所﹐春秋祭祀﹐而臣曾祖淵不一與焉。臣祐成化中﹐誤蒙憲宗皇帝擢京營提督軍馬﹐驅策駑鈍﹐逾二十年﹐追惟先節﹐日夜倦倦而不能自已。謹昧死以聞。上下其言禮部﹐議謂加封﹑進謚﹑配享﹐先朝殊典以定﹐非今日所敢議。墳所之祠宜從其請﹐但不可爲例。上可之﹐特賜額曰壯節。命有司致祭與玉等﹐恩至渥也。祐旣得命﹐乃屬臣健記之。健惟祭法﹐以死勤事則祀之﹐以勞定國則祀之﹐此古禮之行﹐於今所當遵者。譚侯之從靖難也﹐不但死事而已。健嘗聞之﹕其北克懷來等處﹐南下雄縣﹑眞定以及滄州﹑東昌﹐前無勍敵﹐勞亦懋焉。夫爲臣而勞與節之兼懋﹐祠而祀之﹐在禮固無不宜。然非今天子聖明克篤前烈﹐豈能卹勞憫節行之若是其至乎﹖而佑也以勛賢之裔﹐受總戎之托﹐當玆盛舉﹐所以感恩圖報﹐宜何如哉﹗吾竊意其殫心畢力﹐勉建殊勛﹐以象賢濟美於今日﹐蓋有不可緩者矣。故謹並及之﹐以爲勸焉。

敕祭姚少師﹕洪熙元年﹐以榮國恭靖公贈少師姚廣孝﹐有靖難功﹐命從祀於太廟。嘉靖九年﹐從中允道南請﹐謂廣孝髡徒﹐不宜與廟祀﹐移護國寺祀之。寺在皇城西北隅﹐歲春秋二仲﹐先十日﹐太常寺題﹐遣本寺堂上官行禮。萬曆十四年﹐更止之。祝曰﹕皇帝遣諭祭於榮國恭靖公贈少師姚廣孝曰﹕惟爾佐我文祖﹐靖難功多﹐昔配廟庭﹐玆歸梵宇﹐仲春秋遣祭﹐用答殊勛﹐靈爽有知﹐尙其歆服。

敕祭鐵剛太監﹕本縣每年淸明合用豬一口﹐羊一隻﹐祭帛一段﹐帛匣一个﹐糖■﹝飠齊﹞五盤﹐饊枝五盤﹐麻花五盤﹐蒸餅五盤﹐米餅五盤﹐大饅頭五盤﹐果子五盤﹐經幡一百張﹐金銀錠一百掛﹐燒紙六百張﹐奠酒二瓶﹐降眞香一炷﹐馬牙香一包﹐末香一包﹐大燭二對﹐金銀山二座﹐毛血盆二个﹐以上共銀捌兩﹐稅銀辦。

敕祭陣亡官軍﹕每年三月淸明﹑七月十五﹑十月初一日﹐三祭。每祭用豬一口﹐羊一隻﹐果四色﹐小饅頭一百个﹐香燭﹐紙銀錠﹐奠酒一瓶﹐共銀貳兩叄錢肆分伍釐﹐以上三祭共銀柒兩叄分伍釐﹐本縣稅銀辦。以上俱本縣祭﹐敕賜有功太監葬祭及敕祭諸僧﹐歷朝以來﹐時有舉行﹐不能悉具﹐另錄。

△藏典

宛平無學﹕歷代賜書俱貯順天府儒學﹐不錄。其藏經今已殘缺者﹐亦不錄。

大隆善寺賜經一藏。正統十年二月十五日頒。皇帝聖旨﹕朕天地保民之心﹐恭成皇曾祖考之志﹐刊印大藏經典﹐頒賜天下﹐用廣流傳﹐玆以一藏安置崇國寺﹐永充供養﹐聽所在僧官﹑僧徒看誦﹑贊揚﹐上爲國家祝釐﹐上爲生民祈福﹐務須敬奉守護﹐不許縱容閒雜之人﹐私借觀玩﹐輕慢褻瀆﹐致有損壞遺失﹐敢有違者﹐必究治之。故諭。

西竺寺賜經一藏﹐宣徳年頒。

大覺寺賜經一藏﹐正統十四年三月頒。

廣善寺賜經一藏﹐正統十四年三月頒。

弘教寺賜經一藏﹐正統年頒。

壽安寺賜經一藏﹐正統年頒。

西峯寺賜經一藏﹐景泰四年�月十八日頒。

妙應寺賜經一藏﹐卽白塔寺﹐天順三年三月廿七日頒。

正法寺賜經一藏﹐成化年頒。

普濟寺賜經一藏﹐成化年頒。

大慧寺賜經一藏﹐正徳年頒。

極樂寺賜經一藏﹐嘉靖年頒。

永祥寺賜經一藏﹐隆慶年頒。以上各敕諭俱與大隆善寺同。

碧雲寺有經一藏﹐不計年。

香山永安寺賜經一藏﹐不計年。

永壽寺賜經一藏﹐不計年。

功徳寺賜經一藏﹐不計年。

萬佛寺賜經一藏﹐萬曆十八年八月。

皇帝敕諭萬佛住持及僧眾人等﹕朕惟佛氏之教﹐具在經典﹐用以化導善類﹐覺悟羣迷﹐於護國佑民﹐不爲無助。玆者聖母慈聖宣文明蕭皇太后命工刊印續入藏經四十一函﹐並舊刊藏經六百三十七函﹐通行頒布。今以一藏安置本寺﹐爾寺務須莊嚴持誦﹐遵奉珍藏﹐不許諸色人等故行褻玩﹐致有遺失損壞﹐特賜護持﹐以垂永久﹐欽哉。故諭。

二聖廟賜經一藏﹐萬曆十一年四月頒。

翠峯庵賜經一藏﹐萬曆二十年四月頒。

萬壽寺賜經一藏﹐內府看守﹐萬曆初年頒。以上各敕諭﹐俱與萬佛寺同。

夫太上之君﹐示民以意﹔太古之民﹐從徳以風。以故一嚬笑﹐明王愛之。矧禦文卽訓誥也﹐宸翰卽圖書也﹐田宅卽茅土也﹐祠墓卽函玉也﹐賜書卽傳缽也﹐幸而得之﹐萬世不磨矣。詎非恩澤之大耶﹗用紀其略如右。其他若諸士夫家所藏券制﹑誥敕﹐歷代所賜中貴諭祭﹑護敕﹐不可勝記。諸祠墓非奉特恩及賜書﹐不在宛平者﹐俱不得錄云。

○僧道

﹝寺﹑庵﹑宮﹑觀﹑廟﹑堂﹑祠﹐共五百七十五處。詩﹑文不能悉梓﹐次第收遺文下﹞

△寺

凡二百一十一﹝城內七十二﹐城外一百三十九﹞城內﹕大隆善寺﹐元皇慶元年建﹐名崇國寺﹐我朝攺今名。設有僧錄司於內﹐主天下寺僧之事。成化八年敕修﹐皇太后﹑中宮﹑妃主下至女官﹑宮人助修。制極壯麗。有禦制碑一﹐見禦制下﹔元聖旨碑二﹐見遺文下。萬善寺﹐古剎﹐萬曆九年太監王臻重建﹐編修劉元震記。正覺寺﹐成化二年太監韓諒以欽賜宅舍建﹐請於朝﹐敕賜今名。興福寺﹐景秦七年建。弘善寺﹐唐開元年創﹐成化丙戌太監崔安等重建﹐請於朝﹐敕賜今名。以上俱在北城發祥坊。

碧峯寺﹐古剎﹐一名碧雲寺﹐正統初太監夏時等建。天順元年敕賜今名﹐沙門道深記。大悲寺﹐嘉靖四十一年建。積善寺﹐隆慶二年建。華龍寺﹐古剎廢址﹐成化二年錦衣衛指揮萬貴建。敕賜今名﹐沙門道深記。壽明寺﹐古剎廢址﹐天順初太監段信等建﹐大理寺丞杜昌記。淨業寺﹐嘉靖三十七年建。龍泉寺﹐元至正年建。海印寺﹐元初建﹐今廢。興徳寺﹐寺址阮太監第也。正統十二年修宅﹐掘地得元至正二年碑﹔本龍泉寺舊址。阮卽攺建殿宇﹐請於朝﹐賜今名。學士李時勉記。千佛寺﹐萬曆九年建。萬壽寺﹐正徳十五年建。海藏寺﹐元皇慶二年建﹐成化三年重修﹐右通政陳嘉謨記。天壽萬寧寺﹐元至正五年建﹐元學士歐陽玄記。慈善寺﹐萬曆十四年建。廣化寺﹐古剎﹐弘治初重修﹐學士劉機記。觀音寺﹐正統三年建。瑞云寺﹐成化二十二年建。廣濟寺﹐成化庚子年建。以上俱在北城日中坊。

小福祥寺﹐嘉靖三十二年建。義利寺﹐元至正十一年建﹐隆慶二年重修。興化寺﹐元至正十三年敕建﹐元學士歐陽玄奉敕撰﹐隆慶四年重修。嘉興寺﹐弘治十六年建。以上俱在中城積慶坊。

敕賜普恩寺﹐在中城安富坊﹐成化丁酉年建。觀音寺﹐在中城大時雍坊﹐景泰六年建。

雙塔寺﹐元朝建寺﹐有雙塔﹐其髙入云﹐因名。觀音寺﹐一弘治年建﹐一正徳元年建。以上俱在中城小時雍坊。

瑞云寺﹐占剎遺址﹐正徳十六年王宣重建。廣濟寺﹐弘治年創﹐正徳丁卯太監馬永成奏請﹐敕賜今名。沙門定錡大勛記。慈恩寺﹐隆慶五年建。彌陀寺﹐嘉靖二十三年太監劉淮修﹐運使杜錡記。萬寧寺﹐景泰五年太監興安建﹐禮部郎中蕭璁記。延壽寺﹐嘉靖十五年建。永泰寺﹐古剎﹐正統八年修武伯沈淸建。請於朝﹐敕賜今名。沙門圓顯記。太平寺﹐弘治戊申年建。永祥寺﹐萬曆元年建。萬福寺﹐正徳五年建。靑塔寺﹐古剎﹐天順初﹐宛民郭眞重建﹔太監普安感夢助成。請於上﹐敕賜今名。編修蔣冕記。淨因寺﹐嘉靖四十五年建。弘慶寺﹐其先曰黑塔寺﹐正統丁亥成國公重建。請於朝﹐敕賜今名﹐學士張益記。以上在西城日中坊。

普濟寺﹐正徳十四年建。普慶寺﹐遼天歷三年創﹐天順庚辰重建。大能仁寺﹐元延祐六年建。石佛寺﹐正徳丙辰建。崇善寺﹐成化十五年建。慶寧寺﹐成化二十二年建。廣濟寺﹐址本太監劉嘉林欽賞第﹐成化乙酉施爲寺。請於朝﹐敕賜今名。英宗敕旨賜記﹐學士孫天濟奉敕撰。觀音寺﹐弘治十五年建。萬善寺﹐正統年建。以上在鳴玉坊。

普壽寺﹐古剎。普照寺﹑護國寺﹑鷲峯寺﹐正徳四年建。以上俱在金城坊。

正法寺﹐成化乙未太監黃髙建﹐敕賜今名。學士李東陽撰記。寶禪寺﹐元武宗時建﹐後廢爲民居。成化庚寅﹐太監麻俊修宅﹐得元趙孟頫碑﹐知爲普慶寺舊址﹐施爲今寺。聞於上﹐敕賜今名。戶部尙書萬安記。普安寺﹐國初建﹐嘉靖甲子太監黃錦修﹐學士徐階記。翊教寺﹐成化八年建﹐嘉靖三十一年修。妙應寺﹐舊名大聖壽萬安寺﹐因有白塔﹐一名白塔寺。元至正八年修﹐有塔記。至宣徳八年敕修白塔。景泰八年﹐宛民郭福請於朝﹐修寺﹐賜今名。刑部侍郎董矩記。觀音寺﹐永樂二十二年建。祝壽寺﹐古名普慶。正徳八年﹐上微疾﹐太監吳亮﹑焦寧重建﹐禱之。上聞﹐賜今名。編修孫淸記。以上俱在西城河漕西坊。

寶安寺﹐宣徳年建。承恩寺﹐古剎﹐景泰年敕名。護國寺﹐成化年建。蠟燭寺﹐正徳元年建。定慧寺﹑眞如寺﹑淨土寺﹑觀音寺﹐正徳丁卯年建。以上俱在阜財坊。

城外﹕衍法寺﹐在平則關﹐成化四年太監阮安重建﹐敕賜今名。吏部尙書楊一淸記。寶塔寺﹐在平則關﹐先名宰塔﹐正統十三年敕賜今名。禮部尙書胡濙記。廣通寺﹐在髙郎橋﹐元朝創﹐嘉靖乙未太監黃錦重建。大學士徐階記。以上離城一里許。廣恩寺﹐在西直門外﹐初名奉福﹐宣徳十年太監錢安重建。地藏寺﹐在西直門外。成化間﹐太監覃章建地藏﹐因名。弘治癸亥﹐孝宗皇帝修地藏﹐有碑。舍人許錦記。以上離城約二里許。

福寧寺﹐在香山鄕﹐舊名文殊閣。成化年太監吳忠重建﹐敕賜今名。尙寶司丞金鑰記。圓廣寺﹐在平則關﹐古剎。隆慶三年太監馮保奏請敕修﹐萬曆元年落成。吏部尙書楊壽記。西域寺﹐在平則關﹐舊名三塔。我朝僧雅納使西域﹐還朝﹐敕賜爲西域寺。吏部尙書曹義記。廣福寺﹐在四里園﹐嘉靖中太監劉宗政建﹐學士徐階記。普慶寺﹐在平則關﹐弘治十一年太監何忠建﹐敕賜今名。知府韓福記。以上離城約三里許。鎭國寺﹐元朝創﹐正徳己巳太監張鋹重建﹐敕賜新額。學士鄒守益記。洪慶寺﹐成化八年太監金鑑建﹐請於朝﹐敕賜今名。大學士商輅記。普覺寺﹐古剎﹐正統三年太監阮昌建﹐祭酒胡濙撰。極樂寺﹐嘉靖戊申太監曁擢建﹐大學士嚴嵩記。眞覺寺﹐成化年建﹐以上俱在白石橋。萬壽寺﹐萬曆五年敕建﹐六年大學士張居正記﹐七年欽賜莊田。見田宅下。永壽寺﹑保恩寺﹐正徳年建。永禧寺﹐景泰年太監黎湯建﹐請於朝﹐敕賜今名。弘治壬戌太監李彪重建﹐編修孫紹祖記。以上在廣源閘﹐俱離城五里。

慈壽寺﹐在八里莊﹐萬曆六年宣文皇太后建。上聞﹐敕賜今名並莊田。大學士張居正記。弘教普安寺﹐在白紙坊﹐元朝敕建﹐延祐六年學士程鉅夫記。眞空寺﹐在白紙坊。景泰初﹐宛民鄭道明﹑太監興安等造二大石橋塡路﹐髙丈餘﹐長五里﹐栽柳﹑蓋庵。事聞﹐賜名廣濟庵。天順元年﹐賜名眞空寺。國子監祭酒吳節記。資福寺﹐在白紙坊﹐正統初年敕賜今名。嘉靖初太監馬海重修﹐僉事錢俊民記。弘法寺﹐在白紙坊﹐天順二年太監魏俊建﹐請於朝﹐有敕賜碑。天寧寺﹐在新門外白紙坊﹐有古塔﹐舊名弘業見隋碑神州塔傳。唐開元攺名天王﹐元末兵火﹐碑亡。太宗文皇帝潛邸時﹐重修塔﹐髙入云﹐鈴聞數里﹐爲城陽之勝。宣徳十年﹐敕名天寧。僧從聞記。永隆寺﹐在香山鄕﹐正統十一年太監童海重建﹐敕賜今名。翰林學士黃諫記。云惠寺﹐在香山鄕﹐古剎。正徳初﹐太監張永重建﹐敕賜今名。吏部尙書梁儲記。以上離城約十里。延恩寺﹐在釣魚臺﹐正徳八年太監賴義建﹐賜護持敕諭。圓通寺﹐在西山﹐唐名大覺寺。山勢蜿螻﹐百折而升﹐半山忽有平坡﹐百里煙雲﹐舉目幾席﹐因呼平坡寺。成化間敕修﹐有禦制碑二﹐見禦制下。新圓通寺﹐在堪灘村﹐正徳二年宛人李光徳等建。圓覺寺﹐在達官村。靈福寺﹐在田各莊﹐至元間﹐僧海云建。後經兵火﹐遺址尙存。洪武末﹐擇爲功臣剛鐵太監葬所。詳見賜墓並祭祠下。昭化禪寺﹐在北務東村﹐本正法寺故址。正徳五年太監阮普耳等重建﹐敕賜今名。十年三月﹑十三年八月﹐駕兩幸之。禮部尙書胡濙記。華嚴寺﹐在北務村﹐正統十年太監吳弼建﹐祭酒胡濙記。寺後有洞﹐深邃莫測﹝見山水古迹下﹞﹐寺以洞得名。保明寺﹐在香山鄕黃村﹐女僧呂氏建。弘治十六年﹐敕賜有地。見賜地下。壽安寺﹐在煤廠村﹐唐建﹐名兜率﹐三易其名。宣徳﹑正統年﹐髙僧廣霖募諸中貴重修﹐敕賜今名。內有石臥佛一﹑銅臥佛一﹐俱長丈有八尺﹐因相傳爲臥佛寺。成化間﹐敕於門前修延壽塔一﹐賜田若干﹐見莊第下。正徳﹑嘉靖俱臨幸。萬曆年兩幸其地﹐賜藏經﹐出內帑重修。兩宮賜有臥佛錦被二﹐長覆佛首足。洪光寺﹐在西山﹐太監鄭友建。功徳寺﹐在西湖上﹐元朝敕建﹐曰大護國聖寺。至本朝宣徳年重修﹐敕賜今名﹐乃聖駕謁陵駐蹕之所。地臨西湖﹐一望無際﹐每夏秋之間﹐湖水泛溢﹐鷗雁往來﹐落霞返照﹐寺景如畫。翠巖寺﹐在西山﹐正徳三年太監秦文建﹐請於朝﹐賜今名。圓靜寺﹐在甕山﹐弘治七年助聖夫人羅氏建。以上離城二十里。

普陀寺﹐在瓦窯村﹐宣徳年髙麗僧野衲峪叟初築軒於此﹐正統年太監唐愼等重建﹐天順年敕賜今名。沙門道深記。觀音禪寺﹐在瓦窯村﹐正統十六年太監黃建創﹐太子賓客胡濙記。金山禪寺﹐在瓦窯村﹐正徳八年建。十年駕幸此山﹐欽賜香金彩段﹐大造佛殿﹐賜今名。十三年建。以上離城二十五里。玉華寺﹐在香山鄕﹐正統甲子太監韋敬﹑黎福喜建。隆教寺﹐在銅鉅村﹐成化庚子太監鄧鏗建﹐請於朝﹐敕賜今名。學士萬安記。以上離城三十里。小碧雲寺﹐在萬安山﹐離城三十五里﹐成化年建。興善寺﹐在蘆溝橋西﹐天順間敕建﹐嘉靖四十三年奉敕重修。工部尙書雷禮記。接待寺﹐在蘆溝橋﹐嘉靖年建。普濟寺﹐在北辛安村﹐嘉靖二年建。證果寺﹐在上下莊﹐成化年造。延壽寺﹐在魯谷村﹐永樂年造﹐嘉靖年重修。山門外有前朝韓延壽虛冢。永年寺﹐在魯谷村﹐萬曆年間永年伯造。淨土禪寺﹐在石景山﹐古剎﹐無考。有元和四年碑文﹐年久難辧。鰲山寺﹐在八角莊。法明寺﹐在石景山﹐古剎。香山永安禪寺﹐在香山﹐一曰香山寺﹐以山有巨石如香鼎﹐故名。正統六年太監範弘建﹐奏請敕賜今名。太常寺卿程南云記。有欽賜藏經一。正徳﹑嘉靖駕俱臨幸。嘉靖玉音云﹕香山盡有靑翠。萬曆禦書「來靑軒」三大字。彌陀寺﹐在張各莊﹐元至治年創﹐萬曆二年王太監重修。靖安寺﹐在碧雲山﹐太監吳弼創﹐錦衣衛指揮錢璋奏請﹐敕賜今名。大學士梁儲記。崇恩寺﹐在新店村﹐正徳年造﹐萬曆十七年重修。佑善寺﹐在西新店村﹐古剎。景泰壬申太監尙立﹐成化丁卯太監羅重建﹐敕賜今名。戶部郎中居達記。壽隆寺﹐在七里屯。靈福寺﹐在七里屯﹐弘治年間重修。靈會寺﹐在蘆溝橋西﹐弘治年建。奉福寺﹐在栗園莊﹐正統年間黃太監建﹐正徳五年韋太監等重修。參政王淪記。感恩寺在新店村﹐景泰年造﹐今廢。永安寺﹐在何家村﹐宣徳十年太監但住建﹐正統九年敕賜今名。太常卿程南云記。以上離城約四十里。大慧寺﹐在畏吾村﹐正徳八年太監張惟建﹐賜護持敕諭。十年﹐學士李東陽撰眞武殿銘。萬壽戒壇寺﹐在小園村﹐遼淸寧中建﹐名大慧聚寺。本朝宣徳九年太監阮簡等重建﹐正統五年敕賜今名。崇興寺﹐在新城村﹐至正年建﹐今廢。開元寺﹐在白家灘﹐舊傳唐開元年建。本朝弘治六年太監羅秀重修。中憲大夫李綸記。崇興寺﹐在新城村﹐正徳年造。崇化寺﹐在城子村﹐元至正中建﹐名淸水禪寺。本朝宣徳年太監吳亮重修﹐正統二年敕賜今名。禮部尙書楊溥記。以上離城五十里。靈光寺﹐在黃村﹐正統年敕建。華藏寺﹐在髙店村﹐渾河水沖廢。大覺寺﹐在北安河﹐宣徳年出內帑金重建﹐敕賜今名。正統十一年重修﹐有禦制碑二道。廣熙寺﹑隆恩寺﹑秀峯寺﹐俱在軍莊。西峯寺﹐在李家峪﹐唐名會聚﹐元時攺爲玉泉。正統元年太監陶鎔等重建﹐敕賜今名﹐有記。景泰四年賜護持敕諭﹐檢討嚴素記。隆慶六年又敕賜碑﹐鴻臚寺卿王之垣撰。廣慧寺﹐在獅山下﹐永樂丁酉朝鮮僧懶贊來朝﹐築精舍。成化戊子太監張軒等重建﹐易名爲寺﹐吏部員外張駿記。正徳元年太監王念等重修﹐大學士劉忠記。萬佛寺﹐在馮村﹐舊名萬佛堂﹐宣徳壬子僧人辯重建﹐正統戊午敕賜今名﹐萬曆壬子重修﹐十八年欽賜藏經﹐有敕諭。淨徳寺﹐在童子山﹐成化戊子太監李棠建﹐奏請敕賜今名。祭酒吳節記。成化十一年敕諭護持。福昌寺﹐在童子山﹐系古泉庵舊址。正統乙丑僧無心募太監阮安等重建﹐敕賜今名。成化三年欽賜護持敕諭﹐僧道深記。寶峯寺﹐在馮村﹐天順二年太監梁英建﹐正徳十一年太監鄭懷等重修﹐學士劉忠記。常覺寺﹐在馮村﹐正統十三年僧悟靜修道於此。太監柴昇爲聞於上﹐敕賜今名。嘉靖四年太監黃英等重修。寶林寺﹐在馮村﹐古剎廢址。正統三年太監王直等重建﹐明年﹐敕賜今名。禮部尙書胡濙記。吉勝寺﹐在曹各莊﹐至元十三年僧圓從重建。林泉野老從倫記。淨明寺﹐在嶽家坡﹐天順二年建﹐有敕諭。寶覺寺﹐在店子村﹐址本觀音古剎。正統二年太監楊瑛重建﹐敕賜今名。鎭南桑古魯記。華嚴寺﹐在匣兒窯。洪智寺﹐在東務。以上離城六十里。

圓照寺﹐在馬鞍山﹐古剎。成化七年太監覃祥重修﹐十一年敕賜今名。吏部尙書彭時記。勝泉禪寺﹐在孟家胡同﹐系遼元故剎。本朝弘治末年﹐耆民劉政等重建。正徳十一年﹑嘉靖十七年重修。沙門法瑁記。弘恩寺﹐在京西鄕﹐系廢剎。弘治十三年太監戴蒙重建﹐敕賜今名。有敕諭一道﹐戶部尙書李東陽記。十七年欽降禦香﹐有記﹐太常寺卿張元禎撰。潭柘寺﹐在平園村﹐金大定十三年建。舊名龍泉寺﹐一曰嘉福寺。正統年太監王振重修﹐禮部尙書胡濙記。弘治十年太監戴義請於朝﹐賜金重建寺﹐有蛇異。大學士謝遷記。洪恩寺﹐在小新房﹐正徳二年重修。以上離城約七十里。

普寧寺﹐在龐家莊﹐正統三年﹑隆慶五年重修。淸涼寺﹐在院南村﹐元天慶年建﹐正徳四年民人馬忠等重修。編修孫淸記。元通寺﹐在南莊村﹐萬曆十五年村民重修。觀音禪寺﹐在梁家務﹐古廢剎。永樂元年尼僧徳進重建﹐弘治元年沙門徳慶記。觀音寺﹐在西黃垡村﹐正統年駙馬崔敬中重修﹐陳維宗記。圓通寺﹐在趙村﹐今廢。以上離城約八十里。

聖徳寺﹐在流右莊。開華寺在賀北店﹐天慶年重修﹐至隆慶六年鄕民陳萬倉建﹐吏部尙書李春芳記。以上離城約九十里。

毗盧寺﹑圓覺寺﹐俱在黃各莊﹐唐朝建。棲隱寺﹐在仰山﹐金時創。宣徳年僧智廣有道行﹐欽賜住持。正統年太監王振﹑天順年太監吳琪等重建。翰林學士劉定之記。祥慶寺﹐在大新莊﹐景泰四年重修。招提寺﹐在宋各莊。靈言寺﹐在裏河村﹐今廢。興教寺﹐在河南村﹐遼天慶年修﹐嘉靖二十六年重修。隆慶寺﹐在梨園村﹐永樂初年建﹐嘉靖四年鄕民王普教等重修﹐奉議大夫顧經記。觀音寺﹐在梁各莊。地藏寺﹐在裏河村﹐嘉靖三十年村民王增等修。雲巖寺﹐在張公垡﹐萬曆元年鄕民建。古剎龍華寺﹐在吳家莊。妙亨寺﹐在西胡林村﹐古剎。宣徳年僧人澤潭重建﹐天順元年賜今名。有《澤潭記》。隆興寺﹐在求賢村﹐先朝天慶年建﹐永樂五年重修﹐嘉靖八年重建。工部郎中陳詳記。以上離城約一百里。

永太寺﹐在朱家務﹐今廢。崇聖寺﹐在太子務村﹐元大徳十一年創﹐宣徳年僧恩席重建。學士趙昂記。法云寺﹐在黃家嶺。龍華寺﹐在楡垡村。以上離城約一百十里。

元覺寺﹐在小新莊村。龍巖寺﹐在王平村﹐元元統二年建﹐沙門幸道記。寺今廢。有松一﹐亭亭如蓋﹐相傳爲遼金所植。白瀑寺﹐在雁翅社﹐金時僧人圓正建﹐皇統六年沙門希辯記。以上離城約一百二十里。

柏山寺﹐在三岔粵﹐唐朝建。永樂年耆民同楊建。成化年僧智覺各重修。禮部郎中王琦記。紫荊寺﹐在田家莊。相傳隋田眞﹑田廣﹑田慶兄弟三人分居﹐議分紫荊﹐一夕枯死﹐兄弟感悟﹐復合﹐荊亦復榮﹐卽此地也。彌勒寺﹐在西齋堂村。勝泉寺﹐在朱窩村﹐宣徳四年僧妙徳建﹐正徳十三年僧道眞等修﹐了空撰。淸泰寺﹐在橫嶺村。聖母觀音寺﹐在東齋堂村﹐古剎廢址。正徳十四年重建﹐通政司參政顧經記。團山寺﹐在桑峪社村﹐宋景定時建﹐舊名團山禪林。正統九年﹑萬曆十二年重修﹐沙門南浦記。龍王觀音寺﹐先朝至正中建﹐舊名龍王廟。成化年村民於仲全等重建﹐嘉靖三年攺今名。尙寶司卿喬宇記。聖泉寺﹐遼景炎年建﹐宣徳五年尼僧善用重建﹐沙門道深記。廣善寺﹐正徳庚午僧眞海創﹐副使朱璢記。靈泉寺﹐在淩水村﹐起自漢時。弘治年僧員海重修﹐庶吉士王倫記。尼僧寺﹑柳峪寺﹐俱在馬欄村。以上離城二百里。

瑞云寺﹐在淸水社村﹐卽唐李克用﹑李存勗建亭百花山之所。有碑記云寺始漢明時﹐歷唐﹑宋﹑遼﹑金﹑元至我明﹐重翻三十八次。元有賜敕﹐今不存。龍泉寺﹐在淸水社家莊﹐嘉靖三十八年僧義■﹝命上心下﹞重建。副使朱濙記。雙林寺﹐在淸水龍泉鄕﹐瑞云之下院也。元至正年建﹐景泰年村民馬眞等重建﹐正徳元年﹑六年重修。沙門古心記。以上離城約三百里。

云嚴寺﹐在齊家莊﹐唐武徳初建。永樂丙申﹐有張氏女生而靈異﹐落髮爲尼﹐居民爲重建。菊室道人和庵記。興隆寺﹐在張各莊﹐正徳四年僧性觀建﹐嘉靖六年重修﹐副使朱濙記。以上離城約三百五十里。

△庵

凡一百四十﹝城內七十七﹐城外六十三﹞

城內﹕海潮觀音庵﹐隆慶元年建。叢林庵﹐嘉靖四十二年建。徳勝庵﹐嘉靖三十四年建。淸涼庵﹐萬曆十七年建。新海朝庵﹐萬曆十八年建。新華庵﹐嘉靖四十三年建。惟心庵﹐萬曆二年建。太平庵﹐嘉靖十年建。大悲庵﹐嘉靖十八年建。萬佛庵﹐嘉靖元年建。無量庵﹐正徳八年建﹐嘉靖三十七年重修。以上俱在北城日中坊。

崇寧庵﹐永樂年建。湧泉庵﹐正徳二年太監李榮建。以上俱在中城小時雍坊。

圓通庵﹐嘉靖二十六年建。淸華庵﹐嘉靖十年建。萬善庵﹐隆慶六年建。彌勒庵﹐嘉靖三十三年建。玉喜庵﹐嘉靖三十八年建。崇寧庵﹐隆慶三年建。翠峯庵﹐萬曆十五年建。興勝庵﹐正徳三年建。福徳庵﹐嘉靖三十八年建。古登庵﹐《鐘銘》載﹕成化二十三年建。崇壽庵﹐嘉靖三十四年建。松樹觀音庵﹐嘉靖二十八年建。以上俱在西城朝天日中坊。

常明庵﹐弘治十八年建。龍華庵﹐萬曆七年建。靈濟庵﹑靜妙庵﹐嘉靖四十年建。以上俱在西城鳴玉坊。

三元庵﹐萬曆六年建。千佛庵﹑水塘庵﹑西方庵﹑積善庵﹑大乘庵﹐俱創不記年。以上俱在金城坊。

廣善庵﹐在河漕西坊﹐嘉靖十年建。三教庵﹐嘉靖元年建。雙河庵﹐天順八年建。韜光庵﹑槐包春庵﹑水齋庵﹑海會庵﹑福慧庵﹐俱創不記年。以上在西城阜財坊。

古祥庵﹐一在朝天日中坊﹐嘉靖四十一年建。一在河漕西坊﹐一在阜財坊﹐俱創不記年。觀音庵﹐一在北城日中坊﹐嘉靖三十五年建。在朝天日中坊者五﹕一嘉靖三十五年建﹐一天順初年建﹐嘉靖三十五年重修﹐一嘉靖四十四年建﹐萬曆十六年重修﹐一嘉靖三十年建﹐一嘉靖四十一年建。在金城坊一﹐在阜財坊一﹐俱創不記年。龍泉庵﹐一在小時雍坊﹐嘉靖二十年重修。一在鳴玉坊﹐嘉靖三十五年錦衣衛千戶李廣建。一在河漕西坊﹐嘉靖三十八年建。地藏庵﹐在大時雍坊一。在朝天日中坊三﹕一嘉靖二十六年建﹐一嘉靖四十年建﹐一萬曆五年建。在金城坊一﹐在阜財坊一﹐俱創不記年。三聖庵﹐在北城日中坊者二﹕一嘉靖元年建﹐一萬曆十九年建。在朝天日中坊一﹐嘉靖四十一年建。華嚴庵﹐在朝天日中坊二﹕一正徳三年建﹐一萬曆十年建。在阜財坊一﹐弘治十一年建。朝陽庵﹐一在朝天日中坊﹐萬曆元年建。一在金城坊﹐創不記年。彌陀庵﹐一在北城日中坊﹐嘉靖三十七年建。在西城日中坊者二﹕一皇統四年建﹐嘉靖二十三年重修﹐一嘉靖三十八年修。在金城坊一﹐創不記年。佑聖庵﹐一在北城日中坊﹐咸亨年建﹐嘉靖三十九年重修。一在河漕西坊﹐《鐵磬》載﹕天順五年建。

城外﹕翠峯庵﹐萬曆年太監張誠建﹐檢討葛曦記﹐在西直門外一里許。摩訶庵﹐在八里莊﹐離城八里﹐嘉靖二十五年太監趙政創﹐學士費宏記。法藏庵﹐與摩訶庵相鄰﹐規制如一。庵南有園亭之勝﹐好事者多遊賞其間。延壽庵﹐在釣魚臺﹐萬曆元年太監張名重修。靜妙庵﹐在八里莊﹐離城八里﹐正徳丁丑年李太監建﹐嘉靖元年太監滕祥重修。觀音庵﹐一在田各莊﹐萬曆八年建。一在張角莊﹐弘治年報國寺分設。一在八里店﹐萬曆年建。以上離城約二十里。一在蘆溝橋﹐離城三十里﹐系古剎﹐嘉靖四十一年太監黃錦重修。一在大寧村﹐離城四十里﹐系古剎。一在白家灘﹐離城五十里﹐嘉靖二十三年建。一在軍莊村﹐離城六十里﹐萬曆元年建。一在冷各莊﹐離城八十里﹐一在髙各莊﹐離城八十里﹐萬曆十六年建。一在麻各莊﹐離城一百里﹐嘉靖年建。彌勒庵﹐一在義井村﹐離城二十里﹐先代廢址﹐嘉靖三十五年太監華果重建﹐祭酒崔桐記。一在軍莊﹐離城六十里﹐萬曆七年鄕民董名建。淨土庵﹐一在達官村﹐離城二十里﹐嘉靖年建。一在賈河村﹐離城一百里。萬佛庵﹐在義井村﹐萬曆元年建。張娘娘庵﹐在八里店﹐正徳十六年建﹐離城約二十里。五聖庵﹐在五里店。普濟庵﹐一在蘆溝橋﹐嘉靖三十年太監王忠建。一在五里店。鐘壽庵﹑永壽庵﹐在上下莊﹐俱嘉靖年建。積慶庵﹐在八角莊。延壽庵﹐嘉靖年鮑太監建。靜妙庵﹐嘉靖年滕太監建。俱在翠微山。淨土庵﹐嘉靖年建。隆祐庵﹐嘉靖年建。俱在玉泉山。以上俱離城三十里。萬壽庵﹐一在抽分廠﹐離城三十里﹐萬曆元年建。一在南茨楡村﹐離城七十里。朝陽庵﹐一在蘆溝橋﹐萬曆十一年建。一在上下莊﹐一在新莊村﹐一在大峪村﹐嘉靖年建。以上離城五十里。一在馬各莊﹐一在常務莊﹐嘉靖年建﹐以上離城約七十里。碧雲庵﹐在聚寶山。金章宗建玩景樓於此﹐年久廢墜。元至順年﹐山僧圓通修行﹐重建。國朝中貴屢修之。寺後山勢﹐旋舞外張﹐兩翼如抱﹐而寺枕中岡﹐獨收其勝。基之兩旁﹐皆深谷數仞。後山嵯峨﹐松柏插天。登之則平原一望﹐舉目可見。惟前通石橋以入。嘉靖庚戌﹐事起倉卒﹐居民不及入城﹐多投寺中﹐斷橋以守﹐虜騎竟不得入﹐所活千餘人。寺後有卓錫泉﹐寺僧因之爲亭。泉前有禦書爲沼堂。前畜金魚萬計﹐大者如魴﹐投之餌﹐可誘以浮﹐亦奇觀也。其他宮殿之巍﹐器用之備﹐幡幢之富﹐田土之廣﹐比之諸寺﹐特爲極盛﹐蓋西山第一景云。廣慧庵﹐在西安左﹐戒壇寺分設。玉環庵﹐在呂村﹐天順年僧玄堂建。此庵掘地得玉環一雙﹐因名。以上離城約四十里。崇境庵﹐在東新房村。三聖庵﹐在西新房村。以上離城約五十里。極樂庵﹐一在琉璃局﹐嘉靖十九年鄕民建。以上離城五十里。一在西胡家林﹐先朝建。古赤腳李庵﹐先年僧人李赤腳募建﹐因名。郝家庵﹑許家庵﹐俱在軍莊。地藏庵﹐在軍莊村﹐萬曆元年鄕民何宣等建。以上離城約六十里。達摩庵﹐在大營村﹐正徳元年鄕民建。永寧庵﹐在窯子頭村﹐嘉靖五年鄕民髙賢建。以上離城約七十里。勝泉庵﹐一在南峪村﹐隆慶三年鄕民建。一在宋各莊﹐萬曆元年鄕民宋大湖建。花園庵﹐在南莊村﹐鄕民建。元通庵﹐在趙家臺。以上離城八十里。洪教庵﹐在石垡村。龍泉庵﹐一在艸店水﹐一在王平村。慈仁庵﹐在甕各莊。西林禪庵﹐在太子務﹐嘉靖十三年鄕民建。以上離城一百里。崇寧庵﹐一在黃垡村﹐萬曆十一年鄕民建﹐離城一百里。一在小橫嶺﹐正徳六年建﹐離城五十里。朝月庵﹑興勝庵﹐俱在南各莊﹐嘉靖年鄕民齊天美等建。觀泉庵﹐在軍下莊﹐嘉靖年建。龍鳳庵﹐在西胡家林﹐嘉靖四十三年重修。聖壽庵﹐在王平村﹐鄕民建。以上離城一百二十里。

△宮

凡六﹝城內三﹐城外三﹞

城內﹕朝天宮﹐在河漕西坊﹐宣徳八年沼如南京式建﹐爲習儀之所﹐內設道錄司主天下道觀之事。告成日﹐有景星見西北。成化庚子重修﹐十七年賜禦制碑。靈濟宮﹐在小時雍坊﹐永樂初建﹐成化二十二年修。顯靈宮﹐在鳴玉坊﹐成化十八年建。

城外﹕昭應宮﹐在西直門外。永壽宮﹐在阜成門外。混元宮﹐在廣源閘。以上離城三里許。

△觀

凡二十一﹝城內七﹐城外十四﹞

城內﹕淸虛觀﹐景泰二年﹐供應庫大使李宗施宅建﹐敕賜今名。禮部尙書胡濙記。廣福觀﹐天順己卯彭太監捨第建﹐請於朝﹐敕賜今名。學士陳鑑記。以上俱在北城日中坊。妙緣觀﹐景泰三年太監陳謹建﹐敕賜今名。禮部尙書胡濙記。崇玄觀﹐天順二年建。妙淸觀二﹐以上俱在朝天日中坊。玄應觀﹐古名眞武廟﹐正統年修武伯重修。正徳乙卯請於朝﹐敕賜今名。太寧侯陳儒記。玄應觀﹐俱在河漕西坊。

城外﹕玄靜觀﹐在西直門外。嘉祥觀﹑五花觀﹐俱在阜成門外。以上離城一里許。靈佑觀﹐在三里河。白雲觀﹐在白紙坊﹐洪武二十七年太宗龍潛重修。宣徳年太監劉順﹑正統年太監曹銓等各重修。禮部尙書胡濙記。相傳本觀爲古燕丘地﹐丘眞人以四月八日於此飛昇﹐萬人集觀。其後遂沿爲俗節﹐名曰耍燕反。至期﹐傾城男婦往遊﹐技巧笙歌﹐珠玉錦繡﹐充塞道路﹐應接不給﹐備極一時之盛云。朝眞觀﹐在廣源閘。靈佑觀﹐在四里園。以上離城約四里。七聖觀﹐在八里莊。靜虛觀﹐在畏吾村。以上離城約十里。靈通觀﹐在南務村。積慶觀﹐在黑山會。崇虛觀﹐在田村。以上離城約二十里。太淸觀﹐在鳳凰山麓﹐離城五十里。正統十二年朝天宮住持周思徳創﹐後太監王振奏加增益。禮部尙書胡濙記。通仙觀﹐在齋堂村﹐離城二百里。元長春眞人結茅以居﹐元帥劉津置田十頃﹐漸創宮闕。提舉王道明記。

△廟

凡二百六﹝城內七十七﹐城外一百二十九﹞

城內﹕關王廟﹐一在積慶坊﹐宋建。我朝英宗皇帝夢神騎白馬至是地﹐因敕賜重修﹐有禦祭﹐名爲白馬關王廟。商輅記。一在安富坊﹐成化年建﹐銅鐘上有銘。在大時雍坊者三﹕一弘治年建﹐一正徳年建﹐一嘉靖年建。在小時雍坊者二﹕一正統年建﹐正徳﹑嘉靖重修﹔一嘉靖十年敕建。在朝天日中坊者三﹕一弘治十七年建﹐萬曆十四年重修﹔一成化十三年敕修﹐學士商輅記﹔一嘉靖二十一年建。在鳴玉坊者三﹕一正統十年建﹐學士苗衷記﹔一嘉靖乙酉年修﹔一創不記年。在金城坊者二﹐在阜財坊者二﹐俱創不記年。在發祥坊者二﹕一天歷二年建﹐嘉靖三十年重修﹔一成化年建。在北城日中坊一﹐嘉靖三十五年建。玉皇廟﹐在北城發祥坊﹐嘉靖四十一年建。三聖廟﹐一嘉靖三十七年建﹐一隆慶元年建。靈官廟﹐一嘉靖三十九年建﹐一嘉靖四十四年建。馬靈官廟﹐弘治年太監李廣建。玄應廟﹐永樂年建。以上俱在北城日中坊。

五顯禪林廟﹐永樂年建﹐萬曆三年重修。五聖廟﹐正徳年建。張老相公廟﹐嘉靖四十五年建。以上俱在大時雍坊。

三官廟﹐一萬曆六年建﹐一嘉靖四十一年建。觀音廟﹐隆慶元年建。立禪廟﹐正統年建。小西方廟﹐萬曆九年建。太尉廟﹐嘉靖三十年建﹐萬曆十七年重修。三淸廟﹐永樂十七年太監曹銓使暹羅﹐浮海遇風﹐祝天祈福﹐歸建是廟。正統八年敕賜今名。禮部尙書胡濙記。以上俱在朝天日中坊。帝王廟﹐嘉靖十一年建。娘娘廟﹐創不記年。武王廟﹐嘉靖三十八年建。威靈廟﹐萬曆十七年建﹐以上在鳴玉坊。玄通廟﹐在安富坊。三官廟﹑靈官廟﹐古剎。崇寧廟﹑昭應廟﹐以上俱在金城坊。

龍王廟﹐二﹐俱在阜財坊。

眞武廟﹐在大時雍坊者三﹕一嘉靖元年重修﹐一萬曆十三年重修﹐一創不記年。在朝天日中坊者一﹐嘉靖四十年建。鳴玉坊一﹐金城坊一﹐俱創不記年。土地廟﹐一在鳴玉坊﹐嘉靖三十一年霍太監建。一在金城坊﹐一在阜財坊。火神廟﹐一在北城日中坊﹐元至元十六年建。在大時雍坊者二﹕一正徳年建﹐嘉靖丙午重修﹔一天順年建。在鳴玉坊者一﹐嘉靖三十二年居民髙鳳建。在金城坊一﹐古剎。天仙廟﹐在北城日中坊者二﹕一嘉靖六年建﹐一嘉靖二十九年建。在大時雍坊一﹐嘉靖三十九年重修。在鳴玉坊者二﹕一隆慶元年建﹐一創不記年。在金城坊者三﹐在阜財坊一﹐俱創不記年。三義廟﹐一在小時雍坊﹐卽舊西廠廢址﹐成化二十二年禦制重修。一在朝天日中坊﹐嘉靖三十五年建。城隍廟﹐一在北城發祥坊﹐系元舊址﹐今廢。一在金城坊﹐系我朝都城隍廟﹐萬曆十七年戶部尙書石星題準﹐敕賜重修。延福廟﹐一在大時雍坊﹐隆慶二年建。一在河漕西坊﹐成化十七年建。藥王廟﹐一在北城日中坊﹐嘉靖二十五年建。一在積慶坊﹐萬曆三年太監馮保建﹐上賜額普濟藥王廟﹐內庭設藥於此﹐參政劉效祖記。

城外﹕關王廟﹐一在阜成門外一里﹐弘治十六年坊民趙剛等建﹐鴻臚寺卿劉愷記。一在阜成門外平則關﹐離城二里。一在亭子村﹐離城五里。一在蘆溝橋﹐萬曆八年敕修。一在上下莊﹐一在北新安。以上離城三十里。一在髙店村﹐一在三家店﹐一在軍莊﹐一在天宮院。以上離城六十里。一在龐各莊﹐一在橋兒澗﹐一在馬安山﹝舊名太平護國武安王廟﹐嘉靖十一年太監陳旺等重修﹐工部員外徐騰記﹞﹐一在大營村﹐一在黑垡村﹐一在常各莊﹐一在窯子頭﹐一在南茨楡村﹐一在東莊營。以上離城約七十里。一在張公垡﹐一在張各莊﹐一在義塘村﹐一在西黃垡村。以上離城八十里。一在流石莊﹐一在賈河村﹐一在大新莊﹝相傳先朝唐敬徳建﹞﹐一在曹各莊﹐一在黃垡莊﹐一在黑垡村﹐一在南各莊。以上離城約一百里。一在胡林店﹐離城一百十里﹐古剎﹐嘉靖癸未重修﹐禦史劉效祖記。玄天廟﹐一在西直門外﹐一在阜城門外。天仙廟﹐一在田各莊﹐正徳年建。一在義井村﹐嘉靖三十九年陳總兵建。以上離城約二十里。一在蘆溝橋﹐一在新店村﹐一在新店南。以上離城約四十里。一在龐各莊﹐一在西楡垡村﹐一在黃垡村﹐以上離城八十餘里。三官廟﹐一在白紙坊﹐離城五里。一在田各莊﹐一在義井村﹐一在八里莊。以上離城約二十里。一在劉家峪﹐一在上下莊﹐一在蘆溝橋。以上離城三十里。一在太子峪﹐一在小橫嶺﹐一在三家店﹐一在南安河﹝元朝建﹞。以上離城五十里。一在西黑垡村﹐一在義塘村﹐一在黃垡村﹐一在大新莊﹐一在黑垡村。以上離城一百里。一在朱家務﹐一在西齋堂。以上離城二百里。眞武廟﹐一在亭子村﹐離城五里。一在義井村﹐一在上下莊。以上離城三十里。一在白家灘﹐離城五十里。一在太子務﹐一在龐各莊﹐一在大營村。以上離城約七十里。三義廟﹐一在阜成門外。一在七里屯﹐成化年建。在義井村有二﹕一嘉靖三十八年太監紀盤建﹐一隆慶三年居民安杲等建。以上離城二十里。一在八角莊﹐離城三十里。一在張各莊﹐離城四十里。一在大臺村﹐離城五十里。一在大營村﹐離城七十里。一在楡垡村﹐離城約一百一十里。娘娘廟﹐一在達官村﹐離城二十里﹐嘉靖年建。一在周家巷﹐離城五十里。一在龐各莊﹐離城七十里。一在王平村﹐離城一百里。宣應廟﹐在香山村﹐離城三十里﹐原系三官古迹。成化十八年太監梁方重修﹐敕賜今名。大學士商輅記。五聖廟﹐一在蘆溝橋﹐離城三十里﹐嘉靖三十五年建。一在崔村﹐離城四十里。一在南茨楡村﹐一在馬各村﹐以上離城七十里。土地廟﹐在蘆溝橋﹐萬曆十二年巡監察院傅光宅建。護國天將廟﹐在蘆溝橋﹐嘉靖三十二年陶仲文創﹐萬曆八年重修。五道廟﹐一在板橋村﹐離城三十里。一在稻田村﹐離城五十里﹐隆慶三年建。一在北茨楡村﹐離城六十里﹐萬曆十八年建。一在西黑垡村﹐離城七十里。一在北莊村﹐一在南莊村﹐俱離城八十里。一在孫各莊﹐離城一百里。觀音廟﹐一在張各莊﹐離城四十里﹐成化年建。一在甕各莊﹐離城一百里。龍王廟﹐一在髙店村﹐一在大峪村﹐一在琉璃局﹝嘉靖年重修﹞﹐以上離城五十里。一在東楊家坨﹐一在孟窩村﹐一在軍莊﹐以上離城約六十里。一在龍門村﹐一在南各莊﹐一在趙村﹐以上離城八十里。一在黑垡村﹐一在軍下莊﹐一在下艸店﹐以上離城一百里。一在大臺村﹝系古剎﹞﹐一在東胡家林﹐一在火鉆村﹐一在白虎頭莊﹐一在牛站莊﹐一在北山莊﹐一在淸水澗﹐一在西齋堂﹐以上離城二百餘里。東嶽娘娘廟﹐在南安河。二郎廟﹐一在三家店﹐離城五十里。一在太子務﹐離城一百里。一在齋堂村﹐離城二百里。二聖廟﹐一在稻田村﹐正徳八年建﹔一在大峪村。俱離城五十里。火神廟﹐一在軍莊﹐離城六十里。一在西楡垡村﹐離城一百里。古剎玄帝廟﹐一在馬鞍山﹐離城七十里﹐萬曆壬辰太監張誠等重修﹐兵部主事虞淳記。一在南各莊﹐離城一百里。東嶽廟﹐在西垡村﹐萬曆十五年建。三聖廟﹐一在羊房店﹐離城五里。一在窯子頭﹐離城七十里﹐隆慶元年建。一在梁各莊﹐離城一百里。藥王廟﹐在黃垡村﹐離城七十里﹐嘉靖年建。東嶽齊天廟﹐在張公垡﹐離城八十里﹐萬曆三年建。玉皇廟﹐在流石莊﹐離城九十里。府君廟﹐在平王村﹐離城一百里。山神廟﹐在下葦店﹐離城一百十里。九聖廟﹐在西胡家林﹐離城一百八十里﹐先朝建。玉帝廟﹐在齋堂村﹐離城二百里﹐萬曆二年建。

△堂

凡十三﹝城內四﹐城外九﹞

城內﹕觀音堂﹐一在北城日中坊﹐成化二十一年﹐敕建石山一座﹐有記。一在大時雍坊﹐嘉靖元年重修。普度堂﹑應圓堂﹐俱在河漕西坊﹐永樂十八年建。

城外﹕觀音堂﹐一在蘆溝橋八里莊﹐離城三十里。一在新房村﹐離城五十里。一在南茨楡村﹐一在窯子頭﹐一在西黑垡村﹐以上離城七十里。一在大新莊﹐離城一百里﹐相傳唐敬徳建。一在長安城﹐離城二百里。溫泉堂﹐在石窩村﹐離城五十里。本村有山﹐曰堂子山﹐下有溫泉﹐正徳甲戌谷太監建堂於其上﹐因名。右僉都禦史陳天祥記。古佛堂﹐在大峪村﹐離城六十里﹐相傳唐時建。

△祠

凡七﹝城內二﹐城外五﹞

城內﹕內閣祠﹐在小時雍坊﹐弘治十一年奉旨爲文正公李東陽建。詳恩澤下。文昌祠﹐在阜財坊。

城外﹕嘉祥祠﹐在四里園﹐離城四里。正徳年太監王堂建﹐奏請敕賜今名。有護敕一道。壯節祠﹐在普安店﹐弘治十四年敕建﹐爲新寧伯譚公。詳恩澤下。褒忠祠﹐在上下莊﹐嘉靖年敕建。爲開國元勛太監剛鐵。詳恩澤下。以上離城二十里。世忠祠﹐在新店村﹐離城四十里﹐弘治丁巳年敕建﹐爲河間王張玉﹑定興王張輔。詳恩澤下。東嶽行祠﹐在北長安城﹐離城一百里﹐景泰五年宛民李三建。

嘗觀於宛平寺﹑庵﹑宮﹑觀﹑堂﹑廟之多﹐而嘆聖王法制之權﹐與浩蕩之恩﹑太平之盛也。夫古今侈譚者﹐疇不曰吾儒用世之道﹐與混沌同辟﹐而此二氏者出﹐乃創爲出世法﹐以亂其說﹔此卽盜賊僭王﹐非盡殲之不可也。然自孔﹑孟氏至今千餘年﹐鳴鼓以攻﹐卒莫之勝。卽所號聖君賢相﹐銳意撲滅﹐輒爾中寢。有如我二祖神聖﹐超越往古﹐更且爲之綱紀其徒﹐表觀授符﹐俾與吾儒鼎立雜處﹐若一家然。列聖相承﹐賜額﹑賜敕﹑賜金﹑賜田﹐時且及之。彼其坐糜膏脂﹐決裂理道﹐甚至曠蕩﹐爲逋逃藪。著之簡冊﹐夫誰不灼然驗之﹖而忍令滋蔓如是﹐豈誠謂三教歸一﹐崇而信之﹔毋亦其說亦自有不可廢不必廢者﹖古聖王存之﹐所謂法制之微權﹐可使由而不可使知者也。蓋吾道之所以治也﹐惟徳與禮爾﹐卽政刑﹐固下乘也。若彼愚夫愚婦﹐理諭之不可﹐法禁之不可﹐不有鬼神輪回之說﹐驅而誘之﹐其不入井者幾希。辟之倔彊小兒﹐揖讓之﹐朴責之﹐類號咷不顧﹐而投之嗜果﹐靡不惟命。二氏之神道設教若此﹐而謂不足助吾法制之不及耶﹖王者以爵錄鼓舞一世﹐而世隨羣然趨之﹐苟惟其所趨而莫之約﹐人心流水﹐何厭之有﹖矧十五奔之而百一收之﹐彼棄置之夫不有志意鴻鵠者乎﹖智慧神鬼者乎﹖技巧鷹猱者乎﹖恥爲人下者乎﹖不能自食者乎﹖而其勢又必不能寄公以養﹐究竟將令何之﹖史所記冢王湖長可鑑也。惟此二氏賢愚同畜﹐上焉﹐可使談空滯有﹐老死不給﹔其次﹐足令竊似博名﹐以自遊於方之外﹐公卿不名﹐王侯爲齒﹐方之沮溺﹐可柱狂瀾﹔又其下﹐亦能寄食逃生。辟之大地﹐廣原以息鸞凰﹐平淵以躍魚龍﹐而亂山幽壑﹐每參伍其間﹐俾水陸之怪﹐咸得有所歸﹐以無至不寧。二氏之藏垢納污若此﹐而謂不足助吾法制之不及耶﹖夫二氏本以出世之說亂吾治﹐而聖王存之﹐乃更足爲吾用世之助﹐斯正用得其道﹐䢐詐作使﹐權也﹐亦經也﹐而又惡用盡殲二氏爲也﹖顧今天下之民﹐負犁揮鋤﹐汗血皺骨﹐糠秕會不得饜腹﹐而彼或擇粒以食﹔隳指破肘﹐鶉結芒披﹐完衣會不獲蔽體﹐而彼更集錦以衣﹔幾能葺艸編籬﹐而坐臥且不禦風雨﹐彼則重門華屋﹐比之王者﹔誰不屬毛離裏﹐而徭役且不遺一丁﹐彼則傳缽記名﹐繩繩振振﹔凡士農工賈﹑府史胥徒﹐至軍匠﹑技藝﹑百家之流﹐罔不胼手胝足﹐竭神運智﹐營營焉宣力王家﹐而彼則笑傲名山﹐自比兜率﹐煙雲花鳥﹐取足自適﹐曾不聞一拔毛一摩頂踵以利朝廷之用。如宛平一縣﹐版圖僅五十里﹐而二氏之居﹐已五百七十餘所。此五百七十餘所之中﹐其徒凡幾萬千﹔而宛平土著之在黌宮者﹐曾不得及十人。

嗟夫﹗吾不知浩蕩之恩﹐二氏將何以報稱耶﹖抑予因之而大有感焉。蓋今天下二氏之居﹐莫盛於兩都﹐莫極盛於北都﹔而宛平西山﹐實尢其極盛者也。緣我祖宗二百餘年﹐明良相繼﹐無復有堯湯水旱﹐周秦戰爭﹐漢唐宋勛戚﹑藩鎭﹑夷狄之禍﹐卽己巳﹑庚戌﹐逆寧賊璉﹐旋卽平戢﹐以故太平之盛﹐振古莫及。朝講之暇﹐得畱意二氏﹐以遊豫寄吾法制﹐而彼因得以蒙此浩蕩之賜﹐其所關系非渺淺也。予嘗經行其居﹐見其舊有存者﹐其殿塔幢幡﹐率齊云落星﹐備極靡麗﹐如萬壽寺佛像﹐一座千金﹔古林僧衲衣﹐千珠千佛﹐其他稱是。此非杼軸不空﹑財力之盛不能也。又見其新有作者﹐其所集工匠﹑大役﹐歌而子來﹐運斤而云﹐行纜而織﹐如潭柘寺經年勿亟﹐香山寺﹑弘光寺數區並興。此非閭左無事﹑遭際之盛不能也。又見其紫衫衣衲﹑拽杖掛珠﹐交錯燕市之衢﹐所在說法衍樂﹐觀者成諸﹐如戒壇之日﹐幾集百萬﹐倏散倏聚﹐莫知所之。此非民物極繁﹑生養之盛不能也。又見夫阜成﹑西直之外﹐貂擋閥閱之裔﹐春而踏靑﹐夏而尋幽﹐如髙梁﹑白雲﹑臥佛﹑碧雲之會﹐冠蓋踵接﹐壺榼肩摩﹐錦繡珠翠﹐笙歌技巧﹐嘩於朝市。此又非官民咸熙﹑情境之盛不能也。昔人云﹕天下之治亂﹐系於洛陽﹔洛陽之盛衰﹐占於園囿。曾謂宛平寺庵宮觀堂廟之多﹐而不足以系都城之盛﹐占天下之治耶﹗君子曰﹕太平無象﹐二氏其象。卽法制之權﹐聖王不必有是﹔浩蕩之恩﹐二氏不足以報。吾固願其常有是盛可也。

○志遺一

△敕諭

萬曆十七年敕諭天下朝覲官員﹕朕惟國家眾建方嶽﹐而選守令所﹐使宣上徳而卹民艱﹐任良重已。乃邇年以來﹐四方水旱﹐日軫朕懷﹐數詔羣吏﹐頒行寬大﹐詢問疾苦﹐庶幾吏稱民安之效﹔而和气未治﹐徳意未宣﹐流移未復﹐盜賊未息﹐則是吏奉詔書不勤﹐而卹民之政猶爲有闕也。玆歲當大計﹐朕先爲民省愆﹐罷正旦朝賀﹐以答天戒﹐而後舉行黜幽之典。蓋其考視往年﹐特爲嚴重﹐爾等幸被簡畱﹐仍還舊任﹐其尙思民生之不易﹐吏責之孔殷﹐各殫乃心﹐與民吏始﹐勿以繭絲先撫字﹐勿以鉤距廢平反﹐勿以克成怠前勤﹐勿以虛聲隳實效﹐勿以汶汶爲寔大﹐勿以察察爲聰明。務俾瘡痍盡起﹐災沴潛消﹐以副朕憂勞天下至意﹐朕則爾嘉。如或倚法行私﹐巧文蔽上﹐怠棄民事﹐耗斁官常﹐則有國家之憲典在。爾等其欽哉﹗故諭。萬曆十七年正月二十六日萬曆二十年敕諭天下朝覲官員﹕朕荷皇天眷命﹐纘承鴻業﹐二十年於玆﹐夙夜積思﹐惟徳之不明﹐罔克奉順陰陽﹐消弭災沴﹐俾四方蒸庶﹐歲罹饑饉札瘥之虞﹐愁痛無聊﹐流徙相屬﹐爲民父母﹐實惻然疚然。所賴爾藩臬郡縣之臣﹐相與軫瘼咨艱﹐拊循休養﹐共佐元元之急。乃詔條屢布﹐徳意靡宣。酷烈是懲﹕而鞭笞彌慘﹔貪墨可罰﹐而貨賂滋彰。以禁私交﹐而結納之途日廣﹐以抑巧宦﹐而彌縫之術愈工。名實久矣其混淆﹐賞罰何由而懲勸﹖玆當大計﹐特敕所司﹐簡汰無良﹐嚴於往昔。爾等旣蒙畱任﹐仍服舊官﹐尙思袚濯前愆﹐勉期後效﹐奉公體國﹐約己裕民。毋急徭賦而妨農桑﹐毋上刑名而後教化﹐毋營苞苴而裂繩檢﹐毋飾簿最而掩功能。期以助宣愷悌之風﹐培養和平之福﹐庶稱朕意﹐將圖爾庸。如或艸菅生靈﹐弁髦職業﹐朘膏脂以自潤﹐置疾苦若罔聞﹐鼽法容姦﹐虛文謾上﹐官常旣斁﹐國憲具存﹐朕不爾貸。爾等其欽承之。故諭。萬曆二十年正月二十六日△敕撰

《敕建慈壽寺記》﹐少師臣張居正奉敕撰。聖母慈聖宣文皇后﹐常欲擇寓內名山靈境﹐敕建梵宇﹐爲穆考薦冥祉﹐皇上祈祚胤﹐遣使旁求﹐皆以地遠﹐不便瞻禮。乃命司禮監太監馮保﹐卜關外地營之﹐出宮中供奉金若干兩﹐潞王﹑公主曁諸宮眷亦佐若干兩﹐委太監範江等董其役﹐率職庀工﹐罔敢後時。以萬曆丙子春二月始事﹐越戊寅秋仲旣望落成﹐而有司不知也。外爲山門天王殿﹐左右列鐘鼓樓﹐內爲永安萬壽塔﹐中爲延壽寶殿﹐後爲寧安閣﹐旁爲伽藍﹑祖師﹑大士﹑地藏四殿﹐繚以畫廊百楹﹐禪室方丈十有三所﹐又賜園一區﹐莊田三十頃﹐安食其眾﹐以老僧覺淳主之﹐中官王臣等典管領焉。寺成﹐上聞而喜曰﹕我聖母齋心竭虔﹐懋建功徳﹐其諸百靈崇護﹐萬福攸同﹐則亦惟我聖母誕受之﹐因名之曰慈壽﹐而詔臣紀其事。臣惟佛氏之教﹐以毗廬遮那爲體﹐以弘施普濟爲用﹐求其要歸惟一心﹐心之爲誠﹐無有分界﹐無有限量﹐其所作功徳﹐亦不在於有相﹐不可思議。故曰「浩劫有盡﹐而此心無盡﹔恆河沙有量﹐而此心無量。」至於標宮建剎﹐崇奉頂禮﹐特象教耳。然以植人天之勝﹐因屬羣生之瞻仰﹐則亦未嘗廢焉。惟我聖母﹐天植慈仁﹐宿證善果﹐我皇上以妙齡踐祚﹐所以啟佑維持之者﹐惓惓惟約己厚下﹑敬天勤民爲訓﹐至如梁胡良以資利濟﹐減織造以寬杼軸﹐蠲積逋以賑人窮﹐愼審決以重民命﹐其一念好生之心﹐恆欲舉一世而躋之仁壽﹐故六七年間﹐海宇蒼生﹐餐和飲澤﹐陶沐玄化﹐無小無大﹐咸稽首仰祝我聖母壽憶萬年﹐保我聖主與天無極﹐此之功徳﹐寧可以算數計哉﹗乃猶藉佛力以拔冥迷﹐標化域以崇皈仰﹐將令沈淪諸有﹐悉登般若之舟﹐閻浮眾生﹐咸證菩提之果﹐斯又聖人所以神道設教之意也。臣謹拜手稽首﹐恭紀日月﹐而系之以詞曰﹕於昭我皇﹐乘乾建極。薄海內外﹐罔不承式。誰其佑之﹐亦有文母。覃鬯皇風﹐紹體三五。永爲穆考﹐神禦在天。思廣勝因﹐以值福田。我皇承之﹐樂施靡惜。永延慈佑﹐其惟佛力。乃營梵宇﹐於兌之方﹐左瞰都邑﹐右枕崇岡。力出於傭﹐財出於府。費𨿽孔多﹐民不與苦。厥制伊何﹐有殿有堂。丹題雕礎﹐玉甃金相。繚以周廊﹐倚以飛闥。畫棟垂虹﹐綺疏納月。有湧者塔﹐厥髙入云﹐象彼不周﹐柱乾維坤。維大慈尊﹐先民有覺﹐普度恆沙﹐同歸極樂。譬如我皇﹐博施羣生﹐千萬憶國﹐小大畢寧。惠露旁流﹐慈云廣芘。如是功徳﹐不可思議。民庶咸祝﹐天子萬年。奉我聖母﹐旣壽且安。臣庸作詩﹐刻時樂石。志孝與仁﹐傳之無極。萬曆六年十月吉日立《敕建永濟橋記》﹐吏部尙書李時奉敕撰。我皇上以孝理天下﹐尊祖敬親﹐儀文攸備﹐乃今乙未歲﹐肇立九廟﹐創史﹛宀成﹜﹐恭建慈慶﹑慈寧二宮﹐修飾諸陵﹐纘緒垂休﹐巍乎成功﹐昭播宇內﹐粵惟經始﹐庶務咸熙﹐乃以工曹官往督西山諸處石運。按西山臥龍岡抵義河﹐相距三十餘里﹐溝渠險隘﹐巖岸傾側﹐加以山泉瀦匯﹐霖潦注溢﹐每屆夏秋﹐則眾水漫流故道﹐運軍遏阻﹐固不但褰裳濡軌而已。有司具聞﹐特敕工部侍郎甘爲霖﹑錦衣衛指揮使陳寅﹑巡按直隸監察禦史姜潤身董工往治之。諸臣奉命﹐敕職惟謹﹐疆理有方﹐經畫有度。軍夫起於操募﹐而人不告勞﹐材取於羨盈﹐而用不稱費。乃築舊路﹐南北二十里﹐崇一丈有奇﹐闊視崇再倍﹐其間開通故沙﹐導浚山泉﹐更治路二於新店﹑義河之東西﹐又爲壩四引於河口﹐以時泄水。復慮土壤汗曠﹐眾流會歸﹐乃創石橋﹐以圖永久。橋三洞﹐長亙十丈﹐崇一丈五尺﹐闊加崇一丈﹐上翼以欄﹐左右岸各爲堤壩﹐率堅好完固。自是水由故道轉﹐沮洳而爲塏爽矣。創始於今年三月二十日﹐訖工於九月初五日。橋成﹐諸臣奏績﹐上嘉之﹐賜名永濟﹐仍命輔臣爲紀其事。洪惟我太宗文皇帝定鼎北都﹐奔走萬國﹐賓來八荒﹐車騎星聯﹐髮齒云附﹐斯途固所必由者。衝嚙潰決﹐百三十餘年﹐莫之經理﹐寧非未備之典乎﹖仰惟我皇上惟孝誠之念﹐爰逮於水土之平成﹐四海九州攺觀利涉﹐丰功厚徳﹐載萬物而不重﹐固萬世之利也﹐豈特爲今日諸工之濟哉﹗傳云﹕歲十一月徒杠成﹐十二月輿梁成。釋之者曰﹕王政之一事。然則識玆橋者宜何如邪﹖謹記。嘉靖十五年�月�日立《敕修蘆溝河堤記》﹐戶部尙書大學士袁煒奉敕撰文。我皇上受命於穆淸﹐湛恩汪濊﹐羣生澍濡﹐暢垓溯埏﹐淪浹乎無外﹐百神效職。川嶽奠位﹐天下晏如矣。然聖心以博施濟眾﹐治化之極功也﹐而一夫其咨﹐一區或墊﹐罔不時恫而俾乂焉。維此蘆溝河者﹐源深流衍﹐襟帶都城之西﹐橋亙周行﹐四方輻輳﹐並至而會﹐頃年沙洲突起﹐下流塡閼﹐水失其故道﹐潰堤而決﹐衢殫爲河﹐觸山阜﹐漂田蘆﹐走西南百餘里﹐行者病涉﹐耕者釋耒﹐居者無寧宇。事聞﹐皇上意惻然之。若曰﹕祗朕承上帝大徳﹐利濟元元﹐顧此河在輦轂之下﹐盍亟治之﹐以弭民患。爰遣工部尙書雷禮曁掌工部尙書徐杲等﹐相度規畫﹐上其事宜﹐皇上發帑銀三萬五千兩有餘﹐而敕太監張崇﹑侍郎呂先泃﹑指揮同知張鐸﹑禦史雷稽古董其役﹐仍令禮月一往視。經始於嘉靖壬戌秋九月﹐報成於癸亥夏四月﹐凡爲堤延袤一千二百丈﹐髙一丈有奇﹐廣倍之﹐崇基密楗﹐累石重甃﹐鱗鱗比比﹐翼如屹如﹐較昔所修築堅固什百矣。於是臣禮請立石紀其事﹐以宣揚休烈﹐垂示永久﹐乃命臣煒爲之記。臣惟大禹之治水﹐疏江道河﹐浚川麗澤﹐東歸之於海﹐旣而攸同攸宅﹐諸夏乂安。功施於無極。若漢之治決河﹐沈璧馬﹐興人徒﹐從官負薪﹐歷數歲弗能塞﹐蓋讀瓠子之歌﹐而成功之難﹐猶可想見﹐今我皇上福民拯世之心﹐昭格穹昊﹐乃神明助順﹐臣庶協勤﹐河伯川祗﹐顯著靈應﹐甫及半載﹐而堤鞏新築﹐水循舊流﹐皓旰復爲原陸﹐沮洳化爲隰畛﹐旅歌載途﹐農謳溢野﹐而登降移徙之民﹐胥慶於室﹐是皇上利濟之鴻仁﹐與大禹平成之丕績﹐侔盛比隆﹐萬世永賴﹐天壤俱流矣。其視漢人之宣房﹐僅僅補葺一時者﹐何可埒語耶﹖是役也﹐財出諸禦府﹐夫取諸營卒﹐而貲不給者﹐工部以羨余佐之﹐官不知費﹐民不知勞﹐而遹觀厥成焉。若水之源委﹐及頻年修治之迹﹐語在諸臣碑記中﹐臣不復論著云。嘉靖四十六年立。

《敕修漢壽亭侯廟記》﹐碑在宛平縣白馬關王廟﹐大學士臣商輅奉敕撰。漢壽亭侯廟在都城西北隅﹐蓋洪武中建。我太祖髙皇帝繼天立極﹐事神治民﹐兩盡其誠。而於祀典祠廟﹐具有著令。太宗文皇帝嘉侯功烈﹐特頒龍鳳黃紵絲旗一面﹐揭竿豎之﹐以彰威靈。每歲正旦﹑冬至及朔望﹐祭祀香燭等儀﹐具有恆品。列聖相承﹐崇奉益嚴。第歲月滋久﹐殿堂門廡﹐寢以頹圯﹐成化丁酉春二月初吉﹐皇上申命內官監太監宿政董眾工﹐發羣材﹐重加修葺。朽者更之﹐腐者易之﹐欹者正之﹐缺者補之﹐漫漶者增飾之﹐塗以丹漆﹐傅之藻繪﹐於是正殿﹑兩廊﹑重門﹐皆煥然一新。掄木植桿﹐內制暗花柳黃紵絲旗揭之﹐並制紵絲大紅織金等袍服﹑靑織金雲幡披之懸之﹐添設神卓神龕﹑黃綾圍幔﹑朱紅竹簾﹑黃銅香鑪﹑花缸﹑燭臺﹐凡供用之器﹐罔有不備。廟後嫌於窄隘﹐復命太監金輔賫內帑白金若干﹐偕宿政市居民房地展之﹐並付本廟水奉香火。內植松柏﹐外列垣墉﹐規模廣大﹐觀者起敬。政等以竣事聞﹐上深嘉悅﹐命臣輅撰文勒之穹碑﹐垂示永久﹐臣輅頓首受命。謹按侯姓關氏﹐諱羽﹐字雲長﹐本河東解人。涿郡先主聚徒鄕裏﹐匡扶漢室﹐遂往歸之。時與張飛翼徳齊名﹐先主及二人寢則同牀﹐恩若兄弟﹐遂累建奇功﹐三分天下﹐使炎鼎獲存﹐漢統復續﹐侯之功居多。侯精忠大義﹐炳若日星﹐千載之下﹐凜然猶有生气。祠廟之設﹐徧於天下。然涿實發蹤之地﹐順天爲涿之會府﹐都城有廟﹐揆禮尢宜。祭法曰﹕聖王之制祀也﹐以勞定國則祀之﹐以死靖難則祀之。侯蓋兼之矣。歷代累封王爵﹐備極褒崇。我皇明重定典禮﹐忠臣烈士﹐一依當時秩號﹐此漢壽亭侯之稱﹐所爲有合先王之制也歟。當聖天子懷柔百神之日﹐聿新祠宇﹐祗薦祀事﹐所以報大功於異代﹐祈景貺於方來者﹐無非爲國家爲生民計也。自是以往﹐陰陽調而風雨時﹐五穀熟而人民育﹐國有禎祥﹐物無疵癘﹐用躋斯世於雍熙泰和之盛﹐則侯之所以翊贊孚佑我聖明﹐其功不尢偉乎﹗臣輅謹敍述其事而系之以詞曰﹕桓桓虎臣﹐生於漢季。資兼文武﹐志存忠義。修髯如戟﹐雄才卓異。傾心先主﹐力扶宗社。蹙魏踣吳﹐所向風靡。漢祚復延﹐厥功爲最。侯之功業﹐著於當代。侯之英靈﹐昭於永世。洪惟天朝﹐奄有四海﹐護國庇民﹐神功甚大。立廟都城﹐用伸報祀。肆惟皇上﹐述事繼志。聿新祠宇﹐度越前制。惟侯陟降﹐洋洋如在。佑我皇明﹐永錫胤系。聖壽萬年﹐鴻圖億載。福祿自天﹐有隆無替。成化十三年立。

○志遺二

△金章宗皇帝

仰山詩一﹕金色界中兜率景﹐碧蓮花裏梵王宮。鶴驚淸露三更月﹐虎嘯疏林萬壑風。

△元馬祖常

玉河詩一﹕禦溝春水曉潺湲﹐直似長虹曲似環。流入宮墻才只尺﹐便分天上與人間。

△耶律道人

華巖洞詩一﹕花界傾頹事已遷﹐浩歌延望意茫然。江山王气空千劫﹐桃李春風又一年。橫翠嶂﹐架寒煙﹐野春平碧怨啼鵑。不知何限人間夢﹐並觸沈思到酒邊。

△僧續溥

碧雲十景詩。其一《環峯疊翠》﹕四顧重沓碧嶂圍﹐迢遙一徑入林溪。鳥聲相間水聲聒﹐隱隱樓臺倚翠微。其二《碧雲香靄》﹕濃陰日作掩長空﹐出岫無心西復東。逐勢隨風輕且薄﹐好施霖雨潤羣萌。其三《曲徑通幽》﹕扶筇猶過碧雲西﹐石徑封苔百艸萋。古道蕭條行者少﹐利名終不到幽棲。其四《危橋跨澗》﹕馬蕭蕭兮車轔轔﹐不見咸陽徒見塵。可惜白頭猶赴役﹐虎溪笑處只三人。其五《池泉印月》﹕月皎寒空池碧澄﹐池中天上兩輪明。古今日月無私照﹐只恐渠儂水不淸。其六《洞府藏春》﹕謾說王喬爛斧柯﹐武陵臺岫意如何﹖碧雲彷佛桃源洞﹐避虜秦人爭不多。其七《修竹欺霜》﹕爭妍競秀斗羣芳﹐一陣西風滿日黃。猶羨七賢千古下﹐崚崚節操尙欺霜。其八《喬松傲雪》﹕盆中老幹勢如龍﹐傲盡叢林無盡風。本末渾然千古質﹐當時曾受大夫封。其九《奇檜連階》﹕庭階花艸四時鮮﹐須信人間有洞天。方寸苟能忘物累﹐阿誰不是散神仙。其十《樓臺蕭灑》﹕白雲綻出碧樓臺﹐疑是從天飛下來。隔斷紅塵千萬里﹐禪心不索巧安排。

△宋本

海子詩一﹕度橋西望似江鄕﹐隔岸樓臺罨畫妝。十頃玻璃秋影碧﹐照人騎馬過宮墻。

△無名氏

香山八景詩﹕「祭星臺」﹐在香山寺前﹐金章宗祭星之所﹐有亭。章宗曾爲祭星來﹐鑿石誅茅築此臺。野鳥未能隨鶴化﹐山華猶自傍入開。直期熒惑遷三捨﹐不向長庚勸酒杯。梯磴髙盤回輦處﹐馬蹄無數印蒼苔。「護駕松」﹐金章宗曾此失足﹐得松護之﹐封爲護駕松﹐今不存。鑾與西幸日重輝﹐五老掀髯拱翠微。風撼碧濤寒落座﹐鶴翻淸露冷沾衣。根柯夭矯蟠金輦﹐枝葉陰森障繡幃。記得瑤池開宴處﹐蘿花香裏住旌旗。「妙髙堂」﹐古名。唐以來有之﹐卽今東方丈處。尋僧直上妙髙堂﹐踏破松花屐齒香。石壁煙霞侵客座﹐甕窗花木照禪牀。九天圖畫開屏障﹐萬壑風濤落院墻。心遠地偏成坐久﹐不知雲气濕衣裳。「松頂明珠」﹐長柯偃蹇月嬋娟﹐紫焰紅煙滿碧天。萬斛不從江底出﹐一丸常向樹頭懸。雲飛合浦光初散﹐煙暝䢐徠影乍圓。幾度夜深淸不寐﹐驪龍長抱臥重淵。「丹井」﹐卽今泉井。白石方闌湧碧泉﹐轆轤聲轉落紅鉛。一泓淺浸山頭月﹐千尺深通海底天。水拍銀牀砂正結﹐煙飛金鼎火初然。梧桐葉墮霜華冷﹐問病人尋葛稚川。「乳峯山」﹐古寺西方丈後﹐卽今名香山。山腹雙雙翠出尖﹐遊人原不厭觀瞻。露和石髓沾苔膩﹐雨帶泉花濺齒甘。霧幛輕籠遮隱隱﹐云襟半袒露纖纖。兒童月下歡相指﹐天姥開懷照玉奩。「金界香蓮寺」﹐下有遺址﹐今爲丁內相壽地﹐相傳上有五色蓮花﹐今不存。金剎瑤池種玉蓮﹐捲簾色相自天然。紅雲朵朵浮波小﹐翠蓋亭亭出水圓。遊客漫誇花似畫﹐眞人獨愛葉如舡。湖西日暮停杯處﹐風送淸香滿座筵。「仁王佛閣寺」﹐後山最髙處﹐今存遺址。髙閣春來日慣登﹐云梯踏破一層層。華龕淨供三千佛﹐石榻斜分十八僧。龍作人來聽說法﹐猿隨鶴去看傳燈。憑欄不厭頻吟眺﹐樹色山光處處增。

卓錫泉詩一﹕此水從何至﹖涓涓晝夜流。逵松生翠色﹐灌竹長淸幽。能解三旬暑﹐還生六月秋。碧雲天上寺﹐髙聳拱神州。

○志遺三

△本朝商輅﹝大學士﹐淳安人﹞

《香山永安寺記》﹕香山在都城西北三十里﹐以山有大石如香鑪﹐故名﹐蓋勝境也。永安寺創自李唐﹐沿於遼金﹐興廢莫詳﹐而遺址僅存。國朝正統間﹐司禮太監範公弘捐貲市材﹐命工重建﹐殿堂﹑樓閣﹑廊廡﹑像設﹐煥然一新﹐規制宏麗﹐蔚爲巨剎。事聞﹐乃賜額永安禪寺。於是請頒《大藏經》及護敕﹐俾僧眾看誦﹐祝延皇祚﹐其用心勤矣。景泰中﹐特升天界寺住持道淸以左覺義同宗師行聚兼住領眾。時太監王公誠﹐繼志修葺﹐寺剎賴之。天順﹑成化以來﹐累蒙頒賜經典﹐增飾繪像。戊子之冬﹐禦馬太監鄭公同慮將來寺宇﹑田園﹑林木或致侵毀﹐請之於上﹐復賜敕諭禁護﹐以住持僧戒縉爲右覺義主之﹐恩典崇重﹐誠一時盛事。鄭公謂不可無述以示後﹐徵予爲記。惟天下事創於前者固難﹐而維持保護於其後者尢難。矧佛以慈悲爲教﹐𨿽死生輪回﹑天堂地獄之說﹐甚足以警懼於人﹐然初無形迹﹐無證驗﹐無聲色﹐無威怒﹐一時人心在佛﹐則佛在人心﹐翕然而從﹐歡然而趨﹐𨿽捨施其身﹐有弗暇惜﹐況於財乎﹖況於力之所可爲乎﹖苟人心一或自懈﹐則視佛爲無佛﹐非惟慢之﹐且從而背棄之者多矣。噫﹗此寺之所由興廢也歟。惟善人信士好之篤而崇之專者乃不然﹐念念在佛﹐無一念而非佛﹐時時在佛﹐無一時而非佛。夫然後殿堂之葺飾﹐像設之莊嚴﹐林木之玆培﹐田園之墾辟﹐始如是而終亦如是﹐前如是而後亦如是﹐𨿽百年猶一日﹐果何有於隳壤﹐亦何有於侵奪﹖惟是永安禪寺﹐下而諸公﹐崇奉愈久而益虔﹔上而列聖﹐護持有加而無已。則自今以往﹐傑棟崢嶸﹐將與香山同其久遠﹐晨鐘暮鼓﹐祝釐祈福﹐使其徒永有所歸向﹐非徒爲一時觀美而已。用是爲記﹐俾刻之石以示其後人﹐庶覽之者有所感發焉。成化五年立。

△王英﹝學士﹞

玉泉詩﹕山下泉流似玉虹﹐淸冷不與眾泉同。地連瓊島瀛洲近﹐源與蓬萊翠水通。出澗曉光斜映月﹐人湖春浪細含風。迢迢終見歸滄海﹐萬物皆資潤澤功。

呂公洞﹕醉吟不泛洞庭舟﹐跨鶴從來此地遊。極目湖天風景好﹐須臾更上嶽陽樓。

西湖詩﹕雨餘鳧雁滿晴莎﹐風靜花香藹菱荷。曾見牙檣牽錦纜﹐遙看翠浪接銀河。秋光渺渺連天淨﹐山勢亭亭逵岸多。好是斜陽湖上景﹐芙蓉千疊映洄波。

平坡寺詩﹕京都壯且麗﹐西北皆名山。翠微獨崔巍﹐髙出霄漢間。上有金仙居﹐連峯起■﹝山朊﹞。夙聞此地勝﹐未得窮躋攀。聖恩賜休暇﹐三日有餘閒。策馬出西城﹐迢遙睇層巒。我友五六人﹐興軼浮雲端。欲登萬仞頂﹐俯視八極寬。

△王洪

平波寺詩﹕日華初上最髙峯﹐玉樹凝輝在半空。佳气迥浮丹鳳闕﹐淸光遙入翠微宮。松崖寒逐春風散﹐云嶠晴含夜月重。靑瑣朝回頻極目﹐都將郢曲詠年丰。

△王直﹝吏部尙書﹞

西湖詩﹕玉泉東匯浸平沙﹐八月芙蓉尙有花。曲島下通鮫女室﹐晴波深映梵王家。常時鳧鳥聞淸唱﹐舊日魚龍識翠華。堤下連云秔稻熟﹐江南風物未宜誇。

△楊士奇﹝大學士廬陵人﹞

《敕賜河間王忠武張公神道碑銘》﹕王諱玉﹐字世美﹐姓張氏。世家河南開封府之祥符﹐曾祖��﹐祖��﹐父天祐﹐皆追封榮國公﹐曾祖妣�﹐祖妣劉﹑妣王﹐皆追封榮國夫人。王初仕元﹐爲樞密知院﹐已而灼知天命﹐洪武乙丑﹐自杖來歸。我太祖皇帝禮遇甚厚﹐王感奮思效。戊辰從徵卜漁海子哈剌哈之地﹐以功授濟南衛副千戶。又從追剿虜酋粉紅帖木兒至延安延川﹐還﹐升明威將軍﹑安慶衛指揮僉事。庚午從徵永順散毛諸洞﹐辛未逐北虜之漫邊者﹐至雅寒山而還﹐調燕山左護衛。癸酉從追北虜﹐至黑松林﹐甲戌徵野人等處﹐後升都指揮同知。戊寅朝廷用讒﹐加兵親藩﹐事急﹐成祖皇帝不得已舉靖難之師﹐帷幄謀畫﹐悉倚任之。王推誠殫慮﹐夙夜不懈﹐事可否進止﹐眾論紛紜未定者﹐王定色數語決之﹐咸適度而合機﹐故凡舉措必咨於王。首用王策奪北平九門﹑撫順。討逆三日﹐城中外患之﹐師將南出﹐王曰﹕不先定■﹝契阝﹞州﹐將爲後患﹐■﹝契阝﹞平余不足平。時■﹝契阝﹞州守將馬宣謀起兵來拒﹐上命王討之﹐王至﹐諭之不下﹐環城攻之﹐宣率眾出戰﹐遂執宣殺之﹐並執指揮毛某﹐王知其可用﹐釋不殺﹐送詣北平﹐遂撫輯軍民。是夜急趨遵化﹐務戒將士止殺﹐曰﹕行師以得人心爲本。遂簡敢勇士﹐四鼓登陴﹐開其城門﹐將士皆入城中﹐始覺﹐守將率眾拒戰﹐執其將﹐斬之﹐余不傷一人。吏悉隨王上謁。遂移師永平﹑密雲﹐皆望風輸款。奉命掌中營﹐從至灤河﹐王進曰﹕都督潘忠﹑楊松在鄚州﹐扼吾南路﹐宜先擒之。上悅﹐遂親發兵﹐命王爲先鋒﹐用其計﹐取涿州﹑雄縣﹐生擒潘﹑楊。時長興侯耿秉文率兵二十萬屯眞定﹐王自請往覘之﹐還言﹐軍無紀律﹐無能爲也。上至無極﹐以敵眾我寡﹐欲試諸將勇怯﹐召問今舉兵所向﹐且度可必勝否﹖眾未有適說﹐王曰﹕今當徑趨眞定﹐彼𨿽眾﹐然新集未齊﹐我軍乘勝﹐一鼓可破之。上曰﹕王言合吾意﹐吾倚王一人足辦。明日抵眞定﹐接戰﹐秉文大敗﹐幾被擒。獲其左副將軍駙馬都尉李堅﹑右副將軍都督寧忠及都督顧成﹐斬首三萬餘級﹐獲馬二萬﹐復敗安陸侯吳傑軍。上召王諭曰﹕汝之功也﹐非汝與吾意合不及此。永平馳報﹐江陰侯吳髙等以遼東兵攻圍城急﹐又諜報曹國公李景隆引兵數十萬將攻北平城。上與王謀﹐先援北平﹐旣至﹐髙等望風棄輜重遁﹐王從上追之﹐斬獲甚眾。王言大寧去此不遠﹐請移兵襲之﹐可免後顧之憂。從之﹐遂從大寧﹐自辰至午﹐城破﹐斬其都指揮朱鑑﹐執都指揮房寬﹐下令安撫城中﹐頃刻而定。北平報李景隆兵圍城﹐遂旋師。王請先攻其營﹐然後歸援﹐從之﹐徑搗景隆營﹐大戰三日﹐城中亦鼓噪出﹐表裏夾攻﹐景隆軍不支﹐大敗遁去。從攻廣昌﹑蔚州﹐進攻大同﹐悉下。諜報景隆收潰散卒號百萬﹐且復至。王言兵貴神速﹐先事者勝﹐請往駐白溝河﹐以逸待勞﹐必可勝也。上命王率眾馳往﹐駐三日﹐景隆兵至﹐王以精騎擊之﹐斬馘無算。景隆復大敗﹐收餘卒退保濟南。乘勝追擊﹐圍其城﹐旣而解圍﹐還滄州﹐獲其大將凱。進攻東昌﹐敵列陣決戰﹐上以數千騎繞出陣﹐後敵圍數匝﹐上已衝擊而出﹐王不知上所在﹐突入敵陣﹐大戰﹐連殺百數十人﹐王亦被創而沒﹐十二月二十五日云﹐春秋五十有八。上哭之慟﹐旣旋師﹐諸將皆侍﹐語及東昌事﹐上曰﹕勝負兵家常事﹐不足計﹐所恨艱難之際﹐失張玉良輔﹐吾至今寢不帖席﹐食不下咽。隕涕不已。諸將皆泣下。上旣正大統﹐行報功之典﹐顧侍臣曰﹕張玉才備智勇﹐論靖難功當第一﹐惜其蚤沒﹐遂贈奉天靖難推誠宣力武臣﹐特進榮祿大夫﹐右柱國﹐追封榮國公﹐謚忠顯﹐追封其三代考妣。仁宗皇帝在春宮﹐數與侍臣言﹕張玉識見謀略﹐卓然老成﹐非諸侯所及﹐且端方有匡直之益﹐誠難得也。旣嗣位﹐加封河間王﹐攺謚忠武﹐告於廟﹐以配享太宗﹐親制祭王之文﹐有秉義懷忠﹐一心爲國﹐奉天靖難之際﹐發謀奮勇﹐百戰當前﹐斬將搴旗﹐所向風靡﹐大功垂成﹐挺身陷陣﹐惟義所在﹐視死如歸﹐忠精貫於日星﹐功業揚於竹帛之褒云。王爲人莊重沈毅﹐涉獵書史﹐明其大義﹐而識慮髙遠﹐治家禮法秩然﹐奉命行師﹐紀律嚴肅﹐與士卒同甘苦﹐未嘗妄戮一人﹐每語麾下曰﹕爲將當濺血戰袍﹐流芳汗簡。蓋其殉國之忠素定﹐古名將何過焉﹗配王氏﹐元樞密院判執中之女﹐有令徳﹐累封王夫人。子男三﹕長輔﹐起武功﹐累進奉天靖難推誠宣力輔運佐理武臣﹐特進光祿大夫﹐左柱國﹐英國公﹐太師﹐監修國史﹐知經筵事﹐功徳茂碩﹐爲國元臣。次軏﹐神策衛指揮使。次軌﹐錦衣衛指揮同知。女一﹐永樂中冊爲貴妃。孫男六﹕長忠﹐授勛衛﹔次鑑﹐次瑾﹐次軏﹐次斌﹐次昌。孫女八﹕長適黔國公沐儼﹐次洪熙中冊爲敬妃﹐次適淸平伯吳英﹐余在室。士奇陪太師公在史館經筵久﹐以其永樂﹑洪熙從臣﹐實聞二聖嘗所爲論王者﹐屬銘神道之碑﹐敬敍而銘之曰﹕文皇奉天﹐中興邦國。桓桓忠武﹐奮起羽翼。幃幄密勿﹐長策深畫。上契淵衷﹐魚水之得。義旗肇舉﹐仗劍先驅。奪城九門﹐功其權輿。取■﹝契阝﹞遵化﹐如探穴雛。孰其抗鋒﹐摧朽折枯。龍馭旣南﹐大旆在前﹐連下雄遄﹐遄奮常山。長河無險﹐鐵城不堅。撫降殲逆﹐徳威並宣。沒志敵愾﹐遑卹厥躬。精誠貫日﹐勁气吐虹。聊城之鏖﹐髮怒上衝。先軫戰箕﹐千載一忠。王勞在國﹐王績在史。王嗣象賢﹐益閎以偉。帶礪山河﹐廷有明誓。淸廟陟享﹐逾千萬祀。正統六年立。

△金幼孜﹝大學士﹞

薊丘詩﹕野色蒼蒼接薊門﹐淡煙疏樹碧氤氳。過橋酒幔依稀見﹐附郭人家遠近分。翠雨落花隨處有﹐綠陰啼鳥坐來聞。玉京近日多佳气﹐縹渺還看映五云。

△劉翊﹝大學士靑齊人﹞

《敕封彰武伯威毅揚公墓表》﹕大明成化丁酉冬十一月十有七日﹐總兵官彰武伯楊公卒於大同之公府。訃聞﹐上悼嘆至再。已而﹐子瑾與柩至京師﹐遣官諭祭﹐命有司營葬事﹐追封彰武侯﹐謚威毅。瑾具公行實﹐徵言閱狀。公諱信﹐字文實﹐世爲揚州六合人。年十七時﹐卽以勇略聞﹐善騎射。正統初﹐虜寇興州﹐公伯考武襄公率兵擊之﹐公亦在行。旣遇敵﹐公與戰數十合﹐生擒賊首朵欒帖木爾。又擊賊於伯顏山﹐生擒賊首也淩臺﹐並獲駝馬﹑器械無算﹐升所鎭撫。又擊賊於三岔口﹐公率眾爲首陷陣﹐升副千戶。又擊賊於北只嶺﹐生擒斬首數多﹐升正千戶。又擊賊於以克列蘇﹐虜者赤王家屬﹐升指揮僉事﹐又以少監﹑參將同薦﹐升署都指揮僉事。又隨武襄入衛京師﹐擊賊於紫荊倒馬關﹐升都指揮同知。先是土木之變﹐沿邊諸鎭﹐人無固志﹐命公領兵﹐撫循安輯﹐升都指揮使。未幾﹐武襄佩鎭朔大將軍印﹐出鎭宣城﹐升公都督僉事﹐充右參將﹐分守懷來。曁武襄疾﹐召還﹐命公協守地方﹐攺左參將﹐賜盔甲寶刀。是歲又命充副總兵﹐鎭守宣府。英廟復辟﹐召至京﹐升都督同知﹐充總兵官﹐鎭守愉林。又擊虜酋孛來毛裏孩於西黃梁﹑柴家溝﹑寺子山等處﹐斬阿力臺王平章﹑撒因忒欒愛禿知院。捷至﹐進爵彰武伯﹐佩徵虜將軍印﹐鎭守延綏。又擊賊於半坡墩﹐斬鬼力赤平章。又擊賊於響海子﹐擒伯顏哈答﹐自是賊徒遠遁。復召至京﹐命充總兵官﹐佩徵西前將軍印﹐鎭守大同。尋賜誥券世襲﹐追封三代皆伯爵。適延綏守臣奏毛裏孩復入河套爲患﹐命佩平虜將軍印﹐總制諸軍﹐往擊賊於小龍州鐵靑原﹐殲其頭目敏安禿等﹐虜眾大敗﹐渡河而北﹐公領兵回京。左都禦史李執中奏﹕大同爲朝廷西北藩籬﹐畢竟得公往鎭守﹐斯保無虞。上從之﹐公復至鎭﹐軍民忻戴。又朵顏達賊結連北虜﹐深入楡林搶掠﹐乃撤大同士馬之半西徵﹐公曰﹕賊知軍未回﹐以爲我兵寡力弱﹐必東入寇。乃分布將士於要害處﹐伏兵待之﹐其賊果悉眾越境﹐或敵於胡柴溝﹐或禦於尖山墩﹐凡三十餘戰﹐賊奔潰散失。今以公之績計之﹐斬獲賊首則書﹐而擒斬賊不能悉書﹔以朝廷賞功計之﹐其升秩則書﹐而前後所賜蟒衣金帛不能悉書。其生則永樂壬寅正月二日﹐得壽五十有七。曾祖諱政﹐祖諱景﹐考諱忠﹐皆贈伯爵。曾祖妣張﹐祖妣施﹐妣溫﹐皆贈夫人。繼母王﹐封夫人。配汪﹐有賢徳﹐封夫人。側室馮﹑詹。子丈夫三﹕長琦﹐馮出﹔次瑀﹐詹出﹔次卽瑾﹐襲爵者。女三﹕汪出﹐長適保定侯梁傅﹐次適散騎趙承序﹐次適錦衣衛指揮使張淳。卜以成化戊戌二月二十七日葬於宛平縣京西鄕之原。嗚呼﹗公爲人外和內剛﹐襟度凝遠。爲將勇而有謀﹐號令嚴明。行兵不泥古法﹐而設奇制勝﹐出人意表。臨陣不懼﹐𨿽左右死傷而神色自若。尢能教養士卒﹐激勸有方﹐明於知人﹐而用其所長﹐故能得其死力。所向成功﹐未嘗剉衄。尢不聽讒潛之言﹐或有毀人者﹐輒斥去之。𨿽處富貴﹐能戒盈滿﹐尙節儉。又知好儒術﹐見士大夫𨿽韋布微賤﹐必遇之以禮。在邊幾廿年﹐威名赫然﹐虜賊知懼﹐不敢深入寇掠﹐朝廷倚爲西北長城。昔衛靑爲漢將﹐七出匈奴﹐單於遠走﹐漠南無警﹐王廷策勛﹐賜號大將軍﹔霍去病六出匈奴﹐所向輒克﹐誅其酋領﹑名王﹑都尉﹐何止數千百人﹐號漢名將。今公東自宣城﹐西抵楡林﹐二十年來﹐何止六七出﹐而能誅斬虜酋﹑賊徒﹐不可勝計﹐俾虜賊知懼﹐朝廷免西北之憂﹐爲有明名將﹐較之衛﹑霍﹐蓋不多讓矣。是豈不重可惜哉﹗庸表其凡於墓石﹐俾後之爲將者勸焉。成化十六年立石。

△劉大夏﹝兵部尙書華容人﹞

壯節祠詩﹕長劍猶橫北鬥間﹐稜稜生气在人寰。孤軍自附龍鱗起﹐百戰從教馬革還。古廟遺容嚴伏臘﹐元勛盟府重河山。太平良將還今日﹐地下應知一破顏。

△楊廷和﹝大學士新都人﹞

壯節祠詩﹕大風起處有雲飛﹐雲散空濛竟不歸。舊事尋常聞父老﹐遺容仿佛見靈威。虎臣共擬前身是﹐馬革誰云夙志非。奕奕新祠題壯節﹐它年麟閣倍光輝。

△顧佐﹝都禦史濠梁人﹞

壯節祠詩﹕英姿表表許誰先﹐際會風雲豈偶然。克敵機謀偏有算﹐委身勇敢向無前。分茅未及酬生日﹐世爵還能裕後賢。廟貌深嚴靈爽在﹐烝嘗奕葉享精虔。

△馬文﹝兵部尙書﹞

壯節祠詩﹕憶昔文皇靖難秋﹐將軍詡運贊奇謀。喑嗚叱吒千人敵﹐慷慨從容萬斛舟。力挽彊弓超羿養﹐身乘戰騎重驊驑。幾番陷陣天衝波﹐到處摧鋒地軸收。勇勝王陵扶漢祖﹐智如鄧禹復炎劉。士同甘苦思捐命﹐敵畏英雄懼砍頭。猛虎已殲宸幄靜﹐將星忽隕海云愁﹐龍沙矢死心方遂﹐馬革包屍志已酬。錫謚褒忠加壯節﹐論功行賞贈流侯。金書鐵券河山誓﹐伯爵承家世澤優。喜有云仍眞虎豹﹐薦承綸命統貔貅。封章屢乞彰先徳﹐輿論咸稱在闡幽。聖主亦惇崇報典﹐功臣重沐髮潛休。敕頒北闕隆殊寵﹐祠建封瑩享庶羞。天語萬年昭日月﹐虹光長夜照松楸。不須再述生平事﹐國史當年已備修。

△程敏政﹝大學士﹞

自玉泉亭步至功徳寺﹕東風幾日到郊坰﹐岸艸汀蒲已自靑。羈客乍來方縱目﹐野人相見亦忘形。湖當鷲嶺煙光重﹐路入龍潭水气腥。聞說先皇曾駐蹕﹐紅雲猶繞玉泉亭。

△薛牂

遊靈巖寺﹕靈巖有路人煙霞﹐臺殿髙低釋子家。風滿回廊飄墜葉﹐水流絕澗泛秋花。靑松閱世風霜古﹐翠石題名歲月賒。誰謂無生眞可學﹐山中亦自有年華。

遊慶壽寺﹕久意遊眞境﹐乘閒始一尋。入門窺色相﹐到院肅禪心。古桂天風冷﹐名花法雨深。及歸西日瞑﹐鈴鐸響淸音。

△許論﹝大司馬靈寶人﹞

西山﹐巖窅風雷伏﹐峯髙日月生。平分龍虎翼﹐環抱鳳凰城。王气千秋合﹐仙宮百里明。望來天下小﹐落落壯心驚。

△舒芬﹝狀元﹞

京師二月見梅﹕長安風物異他鄕﹐梅蕊紛紛鬥艷陽。未是化工殊往昔﹐爲教春色倍尋常。山禽似識當年面﹐野蝶驚尋此日香。夜雨相看懷故里﹐梨花不獨斷人腸。

△王維禎

慈恩寺納涼﹕五月亦何爽﹐東林不傍村。微風寒石榻。濃木蔭溪蓀。余是驅車客﹐玆爲避世軒。無生如可學﹐捐佩未須論。野外煩囂絕﹐城中車馬紛。偶來閒問社﹐不是故離羣。淨院依風色﹐遊心憚日曛。徘徊松柏裏﹐香靄共氤氳。

△王鏊﹝會元﹞

遊京城西山三首﹕賞心多與宦情違﹐三載來遊一日歸。樹下杯行殊艸艸﹐水邊人去更依依。郊原卻略靑驄度﹐天水蒼茫白鳥飛。回首靑山應笑我﹐漫將塵土涴苔衣。三年渴思玉山泉﹐濯足盤陀一爽然。寒漱石根鳴決決﹐光搖云影淨涓涓。諸賢好作山陰會﹐老子仍工水底眠。汲得一瓢城裏去﹐霈爲甘雨灑炎煙。出郊風物兩閒閒﹐眼底江南頓覺還。金闕五云浮王气﹐玉亭千古識龍顏。地除揚子應無水﹐天盡中原合有山。何事宋家三百載﹐只披圓志望巑岏。

香山寺詩﹕百二河山勢自西﹐芙蓉朵朵與天齊。九重日上黃金闕﹐十里人行白玉堤。陋洗遼金元殆盡﹐气淩韓趙魏皆低。要當盡覽全燕勝﹐絕頂同君一一躋。

遊功徳寺詩﹕河畔南轅忽攺西﹐人家兩兩傍山低。雲歸遠岫昏初斂﹐春入平原綠未齊。鐘動招提迎老衲﹐紙飛荒冢哭孤嫠。憑誰乞與龍亭水﹐化作東郊雨一犁。

遊華嚴寺詩﹕捫羅陟瓛路登登﹐人在山房喚不應。犬吠林間知有客﹐鳥啼洞口若無僧。危闌一覽總堪了﹐絕頂重來殊未曾。古洞深溫誰氏子﹐儼然趺坐對南能。

弔元耶律丞相墓詩﹕西山幾度只空還﹐好事懷賢厚我顏。蒙古有公方用夏﹐居庸從此不爲關。猶聞宰地三髯委﹐自笑登髙兩足頑。今日幽燕歸聖代﹐可憐埋骨尙荒山。

△李東陽﹝大學士長沙人﹞

《敕封崇安侯譚公神道碑銘》﹕我太宗文皇帝有心膂爪牙之臣曰譚公﹐諱淵﹐其先滁州人也。始襲世職﹐爲燕府右護衛副千戶。己卯七月﹐靖難之舉﹐實將步兵以從﹐執北平都指揮謝貴﹑布政使張螬昺等﹐遂攻九門﹐以功進指揮同知。出懷來﹐敗都指揮宋忠軍﹐歸克雄縣﹑鄭州。至眞定﹐敗長興侯耿炳文軍。九月遷指揮使﹐十月克大寧城﹐十一月至鄭村壩﹐敗曹國公李景隆軍﹐至白溝河﹐敗都指揮平安軍。庚辰五月﹐又敗景隆於濟南﹐九月進北平都指揮使司同知﹐十月取滄州﹐過東昌。辛巳三月二十二日戰於夾河﹐死焉。永樂壬午﹐文皇卽位﹐贈奉天靖難推誠宣力武臣﹐特進榮祿大夫﹐柱國﹐追封崇安侯﹐謚壯節。遣官諭祭﹐命有司營葬域。爵其子忠爲新寧伯﹐得世世代。文皇之攻眞定也﹐度潘忠﹑楊松在鄚州未知城破﹐必引眾來援。諭諸將曰﹕吾必生致潘﹑楊。乃命公引兵千餘先度月樣橋﹐伏水中﹐伺忠等過﹐聞炮聲卽起據橋。公言水伏不可久﹐文皇令人取束菱蒙首﹐以通鼻息﹐又令勇士數人伏道側爲應。忠等敗趨橋不得﹐我軍夾擊﹐遂擒二人。夾河之戰﹐盛庸列陣以待﹐文皇以騎兵萬﹑步卒五千﹐薄其陣﹐庸兵擁盾自蔽﹐步卒不得入。文皇帝以木■﹝矛贊﹞橫貫鐵丁﹐首各施鉤﹐連貫其盾﹐動相鉤掣﹐萬矢齊發﹐騎兵搗其中堅﹐庸眾亂﹐皆前奔。公在中軍望塵起﹐遽出兵迎戰﹐手殺數十人﹐部卒皆奮﹐被重創猶戰不息﹐無一生還者。文皇震悼曰﹕淵見敵走﹐逆擊太早﹐故及於難。初公從軍﹐恆謂其母太夫人曰﹕淵在家爲太夫人子﹐在外則身系國﹐不得復爲子矣。公力挽兩石弓﹐將戰之夕﹐有虎犯禦幄﹐挾一矢殪之。故文皇壯其勇力﹐思之特深。死之日﹐家人仿佛聞騎從甲馬入中堂。其常所乘驪﹐號擲絕芻豆﹐累日而斃。嗚呼﹗古者創業之臣﹐若紀信之於髙帝﹐關羽之於昭烈﹐皆不及見帝業之成﹐志士忠臣﹐未嘗不感悼於千載之下。東陽嘗伏讀誥券之辭﹐有曰﹕危則同其憂﹐安不同其樂。於是知文皇綠功報義之意至矣。及茅分土胙﹐傳其家以芘其子孫﹐衍迆綿亙﹐久而不替﹐亦一代之盛哉﹗公年四十有二﹐卒後十三年乙未九月丙午葬都城北普庵原先塋之次。曾祖諱慶﹐祖諱富﹐考諱勝﹐俱贈崇安侯。曾祖妣邵氏﹐祖妣吳氏﹐俱贈夫人﹑妣王氏﹐封太夫人。配蕭氏﹐封夫人。祖以上﹐葬滁之黃道山﹐今所謂先塋者﹐公考妣也。子忠及孫新寧伯璟﹐別葬石經山。女適金吾衛指揮使曹恭﹐女孫適平江侯陳豫。曾孫祐。今襲封伯爵﹐加太保﹐兼太子太傅﹐總十二營﹐兼神機營兵馬﹐掌前軍都督府事﹐以淸愼稱世。其家太保公以其祖娶於東平武烈王之女﹐爲今太子太傅成國朱公之姑﹐而予實娶朱氏﹐爲世姻家﹐請爲崇安公銘刻於神道之石﹐乃爲敍﹐乃銘。銘曰﹕譚以國氏﹐在春秋世。越漢唐後﹐厥有苗裔。我明載興﹐公值其際。鳳附龍攀﹐風飛雷厲。有臣三千﹐公在一二。廟謀幄機﹐公實預之。野戰城攻﹐公實助之。匪材曁賢﹐曷克著之。王臣匪躬﹐危則授命。萬夫莫回﹐我志先定。若鵬之羅﹐若虎之阱。臣身則亡﹐兵勢斯競。寧死無憾﹐不我生幸。皇則念之﹐曰此予翼。彼委其質﹐我盡其力。功崇徳報﹐邦有明式。曰此弗舉﹐疇爲勸激﹖大國奕奕﹐侯封是錫。公子公姓﹐世蔭維伯。金書鐵勒﹐其光有赫。邦萬斯年﹐誓永無斁。弘治五年﹐歲在壬子﹐夏四月吉日立。公武藝絕倫﹐馳騎突陣﹐多所斬獲﹐夾河之役﹐方搏戰﹐馬蹶而死﹐非戰之罪也。初拔滄州﹐其眾悉降﹐給牒遣歸﹐時迫暮﹐未給者三千餘人﹐期翼旦乃遣﹐是夜公盡殺之。上亟詔責公﹐公對曰﹕此皆壯士﹐旣盡力獲之﹐而復遣之﹐是縱虎遺患也﹐故臣愚計不若去之便。上曰﹕如爾所言﹐凡與我爲敵者必盡殺之乃已乎﹖且不順者旣殺之矣﹐彼順者又殺之﹐則彼寧盡力以斗﹐誰復甘心見順也﹖嗚呼﹗我文皇帝之大度遠略如此﹗以公之材勇﹐使久被駕馭﹐則其所建立豈止是哉﹖予旣銘公神道﹐載稽簡冊﹐得此﹐因謹識其後。比新寧公以當時同死國難者三人﹐而公祀典未稱﹐請之朝﹐今上特許有司建祠墓前﹐以是爲額﹐今歲春秋致祭﹐亦銘所未備﹐故並書之。弘治癸亥四月朔日太子太保大學士李東陽謹識。弘治五年立。

望湖亭詩﹕水光山色初經雨﹐迢遞春風在一亭﹐一自六龍飛轡後﹐飛鳧不復到前汀。

△李夢陽﹝學士﹞

景帝陵詩﹕北極朝廷終不攺﹐崩年亦在永安宮。云車一去無消息﹐木木回巖樓閣風。

帝京篇十首﹕古時灞水卽蘆溝﹐今代車書似水流。日間五色龍文气﹐天上春開五鳳樓。漁陽北塞古風沙﹐二月春風萬柳斜。薊門轉作長安苑﹐燕桃開出五陵花。慷慨燕云十六州﹐天門北極帝星頭。胡塵一洗桑漧淨﹐萬載朝宗四海流。山作靑龍左右盤﹐扶桑西影拂桑乾。日月光華朝萬國﹐天畱北海作長安。天皇拔劍按金鞭﹐飲馬追胡翰海漧。歸來並立擎天柱﹐不數劉家承露盤。胡後妝樓換上陽﹐春風珠箔舞垂楊。半夜開城歸萬馬﹐至今迷失幾鴛鴦。今朝望海海云生﹐五色雲中白玉城。金陵巧接盤龍勢﹐南北如何漢二京。塞上星飛化羽林﹐鼓音咸作管簫音。將軍把劍聞雞舞﹐玉女朱樓學鳳吟。髙鼻胡奴入漢關﹐皂旗千隊射雕還。君看萬古昏星月﹐洗出中華疊翠山。自從黃帝破蚩尢﹐涿鹿云黃黑帝愁﹐盤石果然爲碣石﹐幽州常作帝玉州。

雪後朝天宮詩﹕馬上城中見雪山﹐白雲蒼霧滿燕關。蓬萊只尺無人到﹐松柏黃昏有鶴還。當日翠華遊物外﹐百年金殿釒巢人間。浮塵擾擾江湖遠﹐悵望巖棲不可攀。

冬日靈濟宮十六韻﹕貝闕昆侖外﹐浮生此路疑。蓬萊移舊國﹐塵世出瑤池。蕞爾雙仙迹﹐飛騰後晉時。論功竟恍惚﹐讖兆且逶迆。慫湧精靈托﹐呼噓霹靂隨。先皇親議號﹐繼聖必修辭。爵陟王侯上﹐尊同帝者師。龍襦分內錦﹐官女準昭儀。雨露宮城切﹐星辰天仗移。琳瑯搖銹栱﹐松柏蔭丹墀。瓶內金花踴﹐龕前紫鳳垂。晴還日月祕﹐暝則鬼神悲。玉鼎推龍虎﹐瑤編述奼兒。漢惟欒大顯﹐秦竟羨門欺。五帝非無術﹐千齡今見誰。累朝盟誓冊﹐玉櫃少人知。

白塔寺詩﹕遙訪靑蓮宇﹐相將白塔原。春風亦不動﹐爭柰碧莎繁。

天寧寺觀塔碑詩﹕舊瞻天寧塔﹐今覽天寧寺。玆塔多鬼怪﹐光芒夜夜至。不知何時殿﹐結構今頹棄。剔蘚讀其碑﹐識是隋文季。蝌蚪半剝落﹐蚊龍猶贔屭。我來值時暮﹐攬逝發潛喟。修陸控趙代﹐長山衛燕冀。蒼然野眺合﹐一灑楊朱淚。

香山寺絕句一﹕二月已破三月來﹐山下碧桃春自開。半醒半醉遊三日﹐並馬今朝未擬回。

香山寺詩﹕萬山突而止﹐兩崖南北抱。鑿翠直殿榭﹐級石上穹昊。髙卑各稱妙﹐曲盡結構巧。有泉如綫縷﹐盤轉出松杪。嗜奇忘登頓﹐緣危肆探討。險絕逼牛斗﹐蕭颯若風島。夜宿來靑軒﹐天色碧可掃。湖沙靜莽莽﹐海月白皓皓。想當邦邑初﹐此地只蒿艸。綺麗訖誰鑿﹐巖壑爛相裊。但看全盛時﹐民國爲玆槁。

平坡寺詩﹕西山萬佛宇﹐爛若舒錦銹。平坡憑風迥﹐突出眾山右。宮閣因巖拗﹐面勢巧相就。百里見琉璃﹐■﹝山截﹞嵲戴云構。朋遊探絕迹﹐杪秋厲羣岫。得此目力展﹐恍疑出氛囿。仰看北斗逼﹐俯恐東海澑。雄壓香山麗﹐闊掩望湖秀。落木響巖牖﹐寒嵐染衣袖。延緬古今並﹐佇立悲慨湊。盛葉慮反始﹐危基有傾僕。千載誰復臨﹐逆想蓬蒿茂。

春日遊翠華詩﹕曉行不厭湖上山﹐別有天地非人間。安得移家此中老﹐白雲常在水潺潺。

望湖亭詩﹕與客攜壺上翠微﹐千家山郭靜朝暉。平沙渺渺來人遠﹐黃鳥時兼白鳥飛。來登望湖亭﹐始盡厲覽妙。布席倚喦嵌﹐波望領佳要。山花落天鏡﹐鉤兼巨魚躍。巖潭遞隱見﹐圓浪浴奔峭。屼嵂百萬閣﹐日落展光耀。羈縛阻延放﹐臨淵羨孤釣。霜寒葭菼白。沙晚鴰鶬叫。吾非阮生倫﹐於此亦��。

功徳寺詩﹕宣宗昔行幸﹐遊戲玉泉旁。立宇表崢嵲﹐開池芰荷香。波樓遞蹙沓﹐風松奏笙簧。百靈具來朝﹐落日錦帆張。萬乘雷霆動﹐千巖滅流光。綺繡錯展轉﹐翠旗沓低昂。法眷撞鐘鼓﹐宮女拭禦妝。笙鏞沸兩序﹐星斗宿巖廊。至尊奉太后﹐國事付三楊。六軍各晏眠﹐百官守舊章﹐巡非瑤水遠﹐迹豈玉臺荒。嗚呼百年來﹐回首一慨傷。鳳騰赤霄暮﹐龍歸竟茫茫。山風撼网戶﹐紫殿生夜霜。退朝值休沐﹐我行暫翺翔。娟娟登岸林﹐慘慘度石梁。廢道哀湍澙﹐松柏間成行。啟鑰肅覽歷﹐過位增悲涼。積久灑掃缺﹐乳鴿鳴膳堂。舊時琉璃井﹐倒樹如人長。神已佐上帝﹐教猶托空王。鈴磬颯鳴戛﹐晨昏禮相將。盤遊非聖理﹐操縱在先皇。至今朝廷上﹐不攺舊紀綱。憶昔霓旌下南苑﹐江亭晚色靜年芳。重門深鎖無人到﹐僧在翠微開竹房。

△何景明﹝學士信陽州人﹞

入京篇﹕軒車若水流﹐宮闕似云浮。畿甸一千里﹐山河十二州。城中甲第共崔巍﹐別起雲甍接露臺。旭日才臨萬戶動﹐飛塵遙見九關開。九關雞鳴競車馬﹐百僚已集金門下。入衛皆爲龍虎軍﹐來朝盡是貂蟬者。天子乘春覽物華﹐霓旌羽扇五云車。六龍不駐千官仗﹐匹騎常過七貴家。七貴家連鳳城裏﹐轉日薰天勢無比。池榭春來錦繡圍﹐樓臺日暮歌鐘起。復有蒙恩過董仇﹐執柄持枚得自由。不使府中除將相﹐直教門下謁王侯。王侯貴人慕豪富﹐意气相看益驕妒。未惜朱門騕裊駒﹐豈論金穀珊瑚樹。托身日月有光輝﹐舉翼風雲多會遇。可憐漢室盛衣冠﹐楊雄蓬巷獨饑寒。終歲校書空閉閣﹐十年執戟不遷官。公孫射策取卿相﹐李廣馮唐徒自嘆。

燕京十六夜曲四首﹕禦河橋畔千尺臺﹐燕京女兒踏歌來。臺上歌鐘日夕起﹐橋頭酒壚深夜開。萬歲山頭鎖玉樓﹐十王館中人不遊。中宵金鼓雲間動﹐翠輦龍衣過五侯。九衢車馬似山河﹐萬金買燈不道多。已畱華月照歌舞﹐更放香風吹綺羅。月髙罷遊關九關﹐暗塵吹污香霧鬟。離家少年亦大惡﹐拾看金鈿不肯還。

長安大道行﹕長安大道如弦直﹐車馬相逢不相識。金鞭玉轂共爭先﹐日日紅塵大道邊。七貴門前羅將相﹐五侯座上列神仙。五侯七貴同杯酒﹐萬騎千夫盡奔走。一言得意賤可貴﹐百計奉身無所有。杯酒經過日共遊﹐比權並勢暗相謀。才見黃金結兄弟﹐忽看白刃起仇讎。薰天灼地期長久﹐覆雨翻雲亦隨手。富貴誰言福作門﹐驕奢終與禍爲鄰。瑤臺歌舞新更主﹐金穀池亭別與人。豪賓貴客如風霰﹐鞭馬當時倏雷電。得飽空聞韝上鷹﹐附炎不見梁間燕。尋常只道泰山安﹐頃刻寧知滄海變。秋來春去互推遷﹐物理相尋是等閒。豈知盛滿衰仍至﹐豈識憂從樂極還。獨怪梁生何感慨﹐拂袖長歌辭漢關。

西海子詩﹕寺下煙波春不開﹐苑中風浪隱樓臺。源泉細繞西山出﹐雲气深從北極來。萬里乘槎觀日月﹐十年登閣望蓬萊。黃塵碧水須臾事﹐莫使魚龍夜夜哀。

早入宣武門詩﹕藹藹名都會﹐鴆鴻共接翺。金貂萬戶客﹐鐵騎五陵豪。大道紅塵滿﹐千門白日髙。寂寥楊子宅﹐隨分守蓬蒿。

齋宿大興隆寺詩﹕疊雪霾云磴﹐陰霞絢石房。沈冥通別理﹐宴息對焚香。暖色含初筿﹐遲煙散遠楊。齋心臨暮景﹐屬意向春陽。

過顯靈宮﹕不到玄宮久﹐桃源更此行。行知瑤水近﹐坐望赤霄平。洞艸秋先長﹐壇云晝自生。雙雙玉簫發﹐風引度仙城。

詠天寧寺塔詩﹕七級芙蓉起﹐千年舍利藏。地形標海嶽﹐人代閱隋唐。鏡現三天象﹐珠含四日光。白毫空萬里﹐處處有迷方。

慈恩寺詩﹕海子橋西寺﹐髙樓禦苑花。中流自日月﹐平地有煙霞。客至開金殿﹐宸遊想翠華。十年復到此﹐朋輩各天涯。

平波寺詩﹕晚眺平坡上﹐蒼茫萬壑前。一僧行樹杪﹐諸客到寒天。險駭將崩石﹐淸憐乍坼泉。翠華公主塔﹐縹緲碧山巓。

眞空寺送人不及二首﹕尋僧憩石寺﹐候客掩松門。碧水城隅路﹐靑山塞口村。回舟非盡興﹐駐馬獨傷魂。目送寒天鳥﹐孤飛日易昏。古寺城中斷﹐荒原寺半開。碧山從此去﹐芳艸爲誰來。野送空臨水﹐燕歌獨上臺。林風暮吹急﹐歸興颯余哀。

九日同張膳部劉符臺遊法藏寺﹕東林地僻無人到﹐九日天淸有伴尋。在野興深增感慨﹐望鄕心遠慰登臨。叢篁雨颯春墻碧﹐老檜霜畱古殿陰。共酌昏鐘驅馬出﹐獨聆風鶴送餘音。

遊功徳寺詩﹕昔聞功徳寺﹐今出帝城西。晚日丹梯近﹐秋天翠巘齊。荷衰猶映水﹐樹古曲盤堤。十里經行地﹐淸沙送馬蹄。

大功徳寺詩﹕寶地煙霞上﹐珠林霄漢間。宣皇畱殿宇﹐今日共追攀。禦榻臨丹壑﹐行宮鎖碧山。帝城看不遠﹐時見五云還。

雨望西山詩﹕碧山鳴雨過嵯峨﹐湖水風增萬丈波。千尺浮圖淸暑殿﹐髙窗白石細盤蘿。

望湖亭詩﹕獨上湖亭望﹐霜空萬里明。檻疑天上立﹐槎是斗邊行。雲霧迷山殿﹐芙蓉暗水城。先朝四百寺﹐秋日徧題名。

玉泉詩﹕行遊金口寺﹐坐愛玉泉名。云去隨龍女﹐風來動石鯨。入京朝太液﹐穿苑象昆明。卻望天河水﹐迢迢萬古情。

黑龍潭詩﹕白雨遙從白日來﹐黑雲低映黑龍臺。空思玉鯉臨淵嘆﹐未掣金鰲跨海回。

△王廷相

帝京篇﹕帝京南面俯中原﹐王气千秋湧薊門。渤海東波連肅愼﹐太行西脊引昆侖。九皇天運坤維奠﹐萬國星羅北極尊。堯舜升平見今日﹐按圖形勝不須論。

西山行﹕西山三百七十寺﹐正徳年中內臣作。華緣海會走都人﹐碧構珠林照城郭。憶昔武王倦機務﹐金馬門前有權豎。賣官何止金爲堂﹐通賄能令鬼上樹。六邊將帥多奴賤﹐未掛兵符先見面。文官細瑣不值錢﹐鎭守監槍動千萬。燻天气焰侔天子﹐噓之者生啐卽死。眼前變故如掌翻﹐有賄方能保無事。南海明珠不足尙﹐西域珊瑚斗尋丈。九州珍寶集京都﹐遂使私門敵內帑。人間富貴爾所有﹐不慮生前慮生後。髙墳大井擬王侯﹐假藉佛宮垂不朽。鑿山九仞平如席﹐殿閣翚飛照云日。已請至尊親賜額﹐更爲諸僧求護敕。東林畫壁千步廊﹐西林蓮臺七寶妝。南庵日月低浮圖﹐北寺虹霓垂石梁。金銀何算委溝壑﹐夜夜中天生寶光。釋迦釋迦爾亨會﹐慈悲反受豪華累。士木橫起西山妖﹐忍見蒼生日憔悴。

△薛蕙﹝考功郎亳州人﹞

元夕篇﹕皇都佳麗地﹐春日艷陽年。共愛元宵好﹐爭歌明月篇。元宵明月滿蓬萊﹐春色先從上苑來。千門宛轉銀屏隔﹐萬戶參差金鎖開。千門萬戶連雙闕﹐彩女新妝踏明月。映牖窺窗態轉多﹐含嬌凝睇情無歇。正逢春日愛芳菲﹐復值春宵縫舞衣。燈光斜照珊瑚枕﹐香气空薰雲母扉。此時天子盛遨遊﹐離宮別館足風流。才開鳳島張燈架﹐更起鰲山結彩樓。彩樓巖嵽鰲山側﹐復道交衢對南北。萬燭翻疑白日光﹐千燈卻亂春星色。春星暗靄迷煙霧﹐仙銜分明見天路。空裏翩翩翠蓋飛﹐雲中冉冉鸞輿度。翠蓋鸞輿千萬騎﹐伐鼓樅金動天地。禦仗層層錦繡圍﹐廣場隊隊魚龍戲。就中別有王侯客﹐三三五五長安陌。夜夜經過許史家﹐朝朝遊戲金張宅。金張許史斗驕奢﹐金燈玉帶剪春紗。鴛鴦比翼玫瑰樹﹐翡翠雙棲菡萏花。龍膏鳳炬列千行﹐蕙火蘭煙百合香。月華照耀琉璃障﹐霧影氤氳玳瑁梁。可憐豪侈誰能似﹐可憐行樂心無已。曲罷頻移歌舞筵﹐醉後重遊燈火市。月市星衢遊未徧﹐東城南陌時相見。妖童繡勒五花馬﹐倡女銀車九華扇。妖童倡女繁華子﹐雙去雙來帝城裏。粉色偏從月下明﹐衣香故向風前起。調笑行歌歡未闌﹐浮影流光夜遽殘。朝來試過狹邪路﹐墮靨飄花那忍看。

△黃省會

張儀部觴予朝天宮西山道院一首﹕綠殿枕丹丘﹐珠臺啟宴遊。雨飛仙觀午﹐云入野城秋。靑島臨杯語﹐長江抱席流。國華偕上彥﹐西日任淹畱。

皇戚邵子招飲西山二首﹕皇宇戒金方﹐崇云眺路長。名花看客艷﹐芳艸度車香。縹酒王孫送﹐靑琴遊子將。諸天開晃朗﹐畱與奏春觴。藻景鳳城隈﹐迢遙引翠臺。朱輪隨徑歇﹐芳宴逐林開。天酒椒宮下﹐文魚禁■﹝舟華﹞來。戚侯乘意气﹐一霽野人懷。

至香山新寧伯譚公邀宴山堂一首﹕松嶠驂鸞地﹐靑山集翠堂。饌從霞戶出﹐樂以月林張。下客龍裾貴﹐娛春鳳燭長。興幽譚午夕﹐星榻臥花芳。

△僧知幻

戒壇石戒﹕創業非難守業難﹐諸徒莫作等閒看。始如涓滴終如海﹐輕若毫芒重若山。一柱一梁宜護惜﹐片磚片瓦勿拋殘。老僧此語能遵守﹐方見吾家有荷擔。

△僧云橋

馬鞍山念佛碑﹕教外眞傳果得傳﹐念佛原欲此心虔。塵緣祛盡還天性﹐始識無年可永年。

○志遺四

△夏言﹝大學士貴溪人﹞

華巖洞﹕人世滄桑有變遷﹐靈巖玉洞自巋然﹐朝衣幾共遊山日﹐佛界仍存刻石年。嗟歲月﹐惜風煙﹐等閒花發又啼鵑。只將彩筆題僧壁﹐玉帶畱來朝日邊。

△徐階﹝大學士華亭人﹞

《重修三義廟記》﹕三義廟始建於正統﹐重建於成化﹐迄今七十餘年﹐殿瓦破缺﹐不能蔽風雨﹐而垣墻門廡﹐亦且傾僕。階嘗過之﹐竊念以爲壽亭侯之事昭烈﹐其篤於君臣之義﹐千百世所僅有也。我英宗睿皇帝爲立廟都城﹐憲宗純皇帝爲崇其殿宇﹐表章風勵﹐蓋有深意存焉。而頹敝若此﹐其曷以稱二聖之旨﹐垂之無窮﹖退檢所儲俸賜﹐得白金二百四十兩﹐謀更新之﹐而匠氏辭以役鉅。間與內官監太監王君道﹐君具以告司禮監提督太監李公端﹐公素好義喜施﹐立捐金爲助。已而司禮監太監孟公臣﹑胡公明等﹐太保都督陸公炳等﹐相率助金有差。於是卜以嘉靖庚申二月十一日始事廟下﹐李公又屬王君曁禦馬監左監丞戴君增董其役。起廢補漏﹐拓隘益卑﹐赭堊丹靑﹐次第畢舉﹐至五月一日工以竣告。階旣徳諸君子之成予至﹐又伏讀純皇帝禦制碑﹐知先是二役皆出朝命﹐想其時發內帑之資﹐動司空將作之眾﹐其爲財力﹐視今所費﹐相去豈值百倍哉﹖然僅逾七十年而卽已壞﹐則階輩區區之所修葺﹐其不能及百年﹐而有賴於後人之嗣修可知也。敢遂紀成事以俟焉。若夫三義之始末與其規制之詳﹐禦制碑已具﹐不復贅。嘉靖四十年。

△吳寬﹝狀元﹞

遊海印寺﹕北風初急避髙垣﹐竹屋淸寒且負喧。客喜抱琴仍送酒﹐僧忙掃地更開門。投閒易度人間世﹐擇勝眞遊海上村。飲後題詩多老气﹐頹然翻覺醉翁尊。寺今廢爲廠。

宿功徳寺航公房﹕山下禪堂向晚登﹐扶筇一笑有盧能。飯餘蔬筍收齋缽﹐供雜香花映佛燈。漢闕乍違同野吏﹐吳音無攺盡鄕僧。蒲團睡禱回淸夢﹐風雨蕭蕭撼古藤。

△張治﹝茶陵人大學士﹞

萬壽節朝天宮習儀二首﹕曲檻通丹室﹐長松鎖翠煙。樓臺淩絕巘﹐鐘磬發諸天。瑞莢生堯日﹐緋桃入漢年。君王有明徳﹐萬壽應髙玄。看珮移宵燭﹐聞鐘候曉雞。鼓嚴千隊肅﹐嵩呼萬聲齊。風吹隨金仗﹐龍宮隱玉題。回看天北極﹐香案五云西。

△王守仁﹝余姚人新建伯﹞

夜宿功徳寺次宗賢韻二絕﹕山行初試夾衣輕﹐腳軟黃塵石路生。一夜洞云眠未足﹐湖風吹月渡溪淸。水邊楊柳覆茅楹﹐飲馬春流更一登。坐久遂忘歸路夕﹐溪云正瀉暮山靑。

香山次韻﹕尋山到山寺﹐得意卻忘山。嚴樹坐來靜﹐壁蘿春自閒。樓臺星斗上﹐鐘磬翠微間﹐頓息塵寰念﹐淸溪踏月還。

夜宿香山林宗師房次韻﹕幽壑來尋物外情﹐石門遙指白雲生。林間伐木時聞響﹐谷口逢僧不記名。天望倒涵湖月曉﹐煙梯髙接緯堦平。松堂靜夜渾無寐﹐到枕風泉處處聲。久落泥途惹世情﹐紫崖丹壑是平生。養眞無力常懷靜﹐竊祿未歸羞問名。樹隱洞泉穿石細﹐云回溪路入花平。道人只住層羅上﹐明月峯頭有磬聲。

△文徵明﹝長洲人翰林待詔﹞

西山雜詠十二首﹕

早出阜城馬上作﹕有約城西散冶情﹐春風輟直下承明。淸時自得閒官味﹐勝日難能樂事並。馬首年光新柳色﹐煙中蘭若遠鐘聲。悠悠岐路何須問﹐且向白雲深處行。

登香山﹕指點風煙欲上迷﹐卻聞鐘梵得招提。靑松四面雲藏屋﹐翠壁千尋石作梯。滿地落花啼鳥寂﹐倚闌斜日亂山低。去來不用畱詩句﹐多少蒼苔沒舊題。

來靑軒﹕寂寂云堂車馬稀﹐髙明不受短墻圍。好山宛轉雙排闥﹐勝日登臨一振衣。望裏風煙晴更遠﹐坐來塵土暮遠稀。松間白鶴如嫌客﹐顧影翩然忽自飛。

香山歷九折阪至弘光寺﹕偃月池邊寶剎鮮﹐不知賜額自何年。行從九折雲中阪﹐來結三生物外緣。歲久松杉巢白鶴﹐春晴樓閣湧靑蓮。誰言好景僧能占﹐總落遊人眼界前。

碧雲寺﹕翠殿朱扉翔紫淸﹐璇題金榜日晶晶。靑蓮宛轉開仙界﹐玉闕分明入化城。雙澗循除鳴珮塊﹐三花拂檻映幡旌。貴人一去無消息﹐野老依稀識姓名。

宿弘濟寺﹕一龕燈火宿山寮﹐人靜方知上界髙。閣外千峯寒吐月﹐空中羣木夜鳴濤。不愁雲霧衣裳冷﹐祗覺煙霞應接勞。辛苦忙緣難解脫﹐五更淸夢破云璈。

普福寺觀石澗﹐尋源至五花閣﹕道傍飛澗玉淙淙﹐下馬尋源到上方。怒沫灑空經雨急﹐洑流何處出雲長。有時激石聞琴築﹐便欲沿洄泛羽觴。還約夜涼明月上﹐五花閣下聽滄浪。

歇馬望湖亭﹕寺前楊柳綠陰濃﹐檻外晴湖白映空。客子長途嘶倦馬﹐夕陽髙閣送飛鴻。卽看野色浮天際﹐已覺扁舟落掌中。三月燕南花滿地﹐春光都在五云東。

呂公洞﹕何時神斧劈幽崖﹐古竇春雷福地開。翠壁未磨耶律字﹐石牀曾臥呂公來。陰寒四面凝蒼雪﹐秀色千年蝕紫苔。凡骨未仙畱不得﹐剛風吹下夕陽臺。

功徳寺﹕西來禪觀兩牛鳴﹐曾是宣皇玉輦行。寶地到今遺路寢﹐山僧猶及見鸞旌。瑯函萬品黃金字﹐飛閣千尋白玉楹。頭白中官無復事﹐夕陽相對說承平。

玉泉亭﹕愛此寒泉玉一泓﹐解鞍來上玉泉亭。潛通北極流虹白﹐俯視西山落鏡淸。最喜須眉搖綠淨﹐忍將纓足濯淸冷。馬頭無限紅塵夢﹐總到闌干曲畔醒。

西湖﹕春湖落日水拖藍﹐天影樓臺上下涵。十里靑山行畫裏﹐雙飛白鳥似江南。思家忽動扁舟興﹐顧影深懷短綬慚。不盡生平淹戀意﹐綠陰深處更停驂。

△陸釴

齋宿興隆寺﹕花梵瑤宮接禁墻﹐淸齋無語坐焚香。月林磬發諸天淨﹐閣道春回午夜光。萬戶曉鐘開畫戟﹐九衢仙蹕擁金章。侍臣遙想趨陪地﹐欲賦甘泉獻上方。

遊西山次韻﹕宦遊山水故多情﹐野寺尋春春艸生。欲向沙鷗分隙地﹐獨憐身世絆浮名。玄關日滿鶯花麗﹐髙閣云通鳥道平。淸夢巖扉知未穩﹐隔溪頻送竹泉聲。春來花鳥最關情﹐禪榻題詩太瘦生。廬嶽髙峯眞擬勝﹐蓬萊仙閣浪傳名。層蘿昏黑諸天在﹐野竹參差萬塢平。落日空山羣籟寂﹐暝鐘時散暮鴉聲。

春日偕諸友遊西山﹕聯鑣出隴道﹐山寺費幽尋。石洞陰雲古﹐嚴關野竹深。曲泉鳴澗玉﹐晴樹爍嵐金。淸磬聞玄籟﹐幽禽送好音。橋陵橫翠野﹐風磴隔朱林。春水平田闊﹐荒臺落照陰。虎溪風脈脈﹐花榭月沈沈。煮茗燃芳桂﹐臨湍撫素琴。梵香靑縷細﹐蘿幌碧苔侵。半榻逢僧話﹐禪通不住心。

△唐順之﹝會元武進人﹞

金臺行﹕君不見﹐七雄割據勢相均﹐得士者富失士貧。燕昭信義明日月﹐不惜千金買駿骨。郭卿談笑吐深謀﹐海內賢豪競馳突。就中樂生尢絕奇﹐按劍魏朝人豈知﹖一朝遇主同心腹﹐親屈君王爲推轂。指麾燕兵百餘萬﹐蹴踏齊城七十六。於今六合無並吞﹐寂寞古臺空復存。少年未上麒麟閣﹐且學陸沈金馬門。

宿雙塔寺﹐林東城羅念庵誤於郭外相尋不遇﹐有作見寄﹐因韻奉答﹕謾向金門學隱淪﹐獨遊花院散涼氛。諸天只在人間世﹐並馬誰尋野外云。白日金輪臨戶映﹐香街笙管隔墻分。化城本是迷來路﹐莫訝幽人好避羣。

遊西山碧雲寺﹕端居滯文翰﹐久與賞心闋。出沐乘休豫﹐尋幽展歡悅。涉間俯潺湲﹐攀巒面■﹝山截﹞嵲。邈哉神臯奧﹐居然靈境別。夷峻疏深池﹐塞坎構崇棁。浴室蕩陽泉﹐冰井蔭陰穴。躋險惕暝眩﹐逃迥欣超軼。密林嬉猴獼﹐遠峯掛虹霓。宵看朝旭升﹐晝見昏星列。蔀丰光乍熹﹐崖縣曜先晰。景會萬象昭﹐迹睽百慮絕。巖棲庶可希﹐從玆謝塵轍。

普濟寺﹕宛轉雲峯合﹐微茫鳥道通。閒來竹林下﹐醉臥石房中。陰崖泉先凍﹐陰崖蕊尙紅。攀蘿探虎穴﹐憩石俯鮫宮。上客思畱帶﹐山僧不避驄。夜深淸嘯發﹐流響入寒空。

龍泉寺對雨﹕西山爽气朝來歇﹐倏忽玄陰滿四陲。雲裏樓臺翻借色﹐雨中花樹更多姿。飛虹弄影搖丹嶂﹐瀑水分流射綠池。坐覺禪宮倍幽寂﹐憑欄把酒正相宜。

同孟中丞遊龍泉寺二首﹕山深人不到﹐仙侶暫相從。金馬聯驄馬﹐晴峯映雨峯。竹嶼今棲鳳﹐花潭舊伏龍。方欣窺妙偈﹐遽擬謝塵蹤。寶地風塵絕﹐琳宮日月偏。雁來還繞塔﹐龍去尙畱泉。戶裏天花落﹐空中梵樂傳。遠師休禁酒﹐客醉欲逃禪。

△嚴嵩﹝分宜人大學士﹞

西山雜詩﹕本朝陵墓壯西山﹐松柏神宮未可攀。獨有中官奉祠祀﹐石房煙火翠微間。玉匣珠襦掩夜泉﹐世人那見鶴歸年。秋來十里金山道﹐華表參差夕照前。無窮臺殿倚山椒﹐上價黃金向土消。常侍不來僧獨在﹐遊人還自說先朝。澗松巖石蔭秋蘿﹐貪看靑山寺寺過。歸鳥數行西日外﹐樹煙橫碧曉鐘多。

方池湧出玉流寒﹐耐可溶溶一鑑寬。塵事驅人畱不得﹐欲歸還復倚欄看。金代遺蹤寄艸萊﹐湖邊猶識釣魚臺。沙鷗汀鷺尋常在﹐曾見龍舟鳳舸來。湖上閒雲對艸亭﹐蒹葭淅瀝映寒汀。千峯萬壑看難盡﹐白鳥雙飛入翠屏。萬峯蒼翠入云端﹐極目江山此郁盤。地陰西湖成澤國﹐天開薊苑作長安。白羊山路白雲中﹐鳥道羊腸一綫通。豈有胡兒能牧馬﹐萬年天險限華戎。

△徐中行﹝吳興人布政﹞

燕臺感舊﹕北來鴻雁已南飛﹐滿眼風塵舊侶非。欲向月明歌郢曲﹐不禁霜露濕人衣。

十四夜集靈濟宮﹕爲淹淸夜賞﹐同過赤松家。天外金莖直﹐風前火樹斜。詞華垂列宿﹐仙醴出流霞。太乙明宵祀﹐齋居近翠華。

燕山除夕﹕舊遊曾此地﹐除夕況堪悲。棄置天難問﹐文章老自知。中原才一遇﹐吾道竟羣疑。正有山陽感﹐誰教玉笛吹。

都門感舊﹕自去吳山賦采薇﹐重來魏闕淚沾衣。握蘭畫省知何歲﹐種柳金城已十圍。朝下鳴珂新月滿﹐市中擊築舊遊非。因思侍從甘泉日﹐幾度花前並馬蹄。

都門會於麟﹕相將沮溺老田間﹐攜手羣知並賜環。銅狄似猶諳歲月﹐酒壚終不邈河山。關門方軌來眞气﹐帝座雙星照客顏。當寧倘尋東觀事﹐敢云楊馬在朝班。

△吳國倫﹝武昌人參政﹞

燕臺秋思三首﹕戍角晚來頻﹐客愁秋更新。食魚思故國﹐捫虱向時人。吏有莊生傲﹐家徒原憲貧。邊烽常墮淚﹐岐路敢謀身。計失虛焚艸﹐時危已積薪。飯牛歌白石﹐驅馬走黃塵。碌碌終何事﹐乾坤自隱淪。帝城寒色動﹐仙掌露華甘。白馬盟猶在﹐黃龍戰未酣。材官守薊北﹐使者下江南。賈傳空長息﹐嵇生故不堪。側身聊自托﹐揮塵向誰談。俠气靑萍劍﹐愁心碧玉簪。文章如不朽﹐汨沒復何慚。樗散已成習﹐逢迎眞厭勞。泥途甘曳尾﹐塵世旦持螯。白眼從相視﹐玄心信所遭。風塵淹墨綬﹐歲月負鉛刀。秋思鄰砧急﹐鄕書海雁髙。百年期鮑子﹐孤憤謝山濤。坐感羣芳歇﹐悠然憶楚臯。

香山寺﹕不盡登臨興﹐其如搖落何。香臺淩縹緲﹐紺殿郁嵯峨。古壁璇題蝕﹐先朝翠輦過。云深龍藏杳﹐地迥鷲峯羅。塔勢飛金掌﹐林聲散玉珂。山腰垂列磴﹐樹杪出盤渦。北極開天府﹐西湖引禦河。檐巢窺法鳥﹐堂狎聽經鵝。寶座珊瑚蓋﹐祗園雨露柯。披煙探舍利﹐拂石誦維摩。日落仍聞梵﹐風髙獨放歌。明朝入城郭﹐何處了諸魔。

雙塔寺﹕石塔參差禦苑西﹐淩空雙雁識招提。梵鈴風起聲相激﹐仙掌云分勢欲齊。似引飛梟朝帝闕﹐豈煩鳴馬護禪棲。長安落日馳車騎﹐何處逢人路不迷。

登毗盧閣﹕香臺縹緲百輪盤﹐燕代山河入倚欄。仙梵忽從天上落﹐貝經疑在斗邊看。晴光隱見千巖碧﹐秋气蕭森萬木丹。直北煙塵殊未息﹐何當髙枕法云端。

登香山最髙亭有懷於鱗﹑子與﹕丹梯百折上靑冥﹐檻外諸天散翠屏。雨塔煙花迷下界﹐千山雪色照空亭。金臺北控淩承露﹐寶地西環擁建瓴。日暮振衣人不見﹐飄飄仙梵共誰聽。

△李攀龍

燕京篇﹕燕京豪俠地﹐杯酒爲君陳。雙闕西山下﹐諸陵北海濱。薊門行雨雪﹐黍谷變陽春。騶衍初臨碣﹐荊軻故入秦。黃金來駿馬﹐白璧售佳人。定鼎還先帝﹐千年正紫宸。

五日同子相遊天寧﹕四海攜名士﹐彌天得上方。彩絲還令節﹐白馬自開皇。揮拂靈花裏﹐攤經只樹傍。燈輪侵日出﹐塔影入雲藏。淨土殊幽事﹐淸齊復妙香。幻知看紱冕﹐靜欲壓詞艸。薜荔來風雨﹐杉松接渺茫。人間空競渡﹐未解問慈航。

經華嚴廢寺爲虜火所燒﹕醜虜殊猖獗﹐諸僧坐播遷。無方超寂滅﹐有地入烽煙。境壞秋原上﹐門空暮雨邊。虛聞金作粟﹐眞見火生蓮。星影疑纓綴﹐雲光學蓋懸。焚身香象泣﹐照缽燭龍然。莫辧沈灰劫﹐猶傳巽酒天。至今余淨土﹐不復一燈傳。

碧雲寺﹕飛塔標龍藏﹐長橋掛虎溪。五王開壯麗﹐一梵樹菩提。淨土黃金布﹐香臺碧漢齊。經過初地變﹐徙倚上方迷。杖底籠淸磬﹐崖間散禦題。屢疑窮紺宇﹐復道出丹梯。天樂蓬萊近﹐祗林日月低。水流僧舍下﹐雲起佛堂西。深愧雕虫技﹐難同怖鴿棲。慈燈懸廣劫﹐處處得摩尼。

香山寺詩﹕往時占紫气﹐馬上看香壚。不是尋幽到﹐其如發興孤。回標臨北極﹐秀色攬西湖。樹杪諸天出﹐階前眾壑趨。花臺騫地起﹐風鐸蔽檐呼。月抱蟾蜍石﹐星搖舍利珠﹐玉毫侵瀑水﹐金相湧浮圖。妙偈傳從竺﹐髙僧至自胡。法輪皆帝力﹐下界復神都。行幸當年事﹐人王握大符。

代香山寺老僧答﹕老僧何處來迎客﹐身無袈裟足無舄。𨿽有弟子今流離﹐獨向空山種麻麥。先年長者布黃金﹐大師說法如來席。浮圖中霄天樂下﹐禪臺雨花坐盈尺。共道當朝少遊幸﹐惟此祗園有恩澤。彩幄晴連鸚鵡林﹐宮娥晚傍蟾蜍石。侍從求看貝葉編﹐焚香再拜開琳碧。我往能言西城文﹐珠函爲取華嚴譯。自復懸燈香鑪峯﹐君其問臘庭中柏。何曾馬繞招提鳴﹐未見沙門畜四兵。羯虜公然馳赤縣﹐湖外秋風笳吹聲。猶疑窮谷豈遽至﹐已聞野哭屍縱橫。裹創被血竄榛棘﹐問之不答慘且驚。須臾牛羊蔽陵壑﹐三騎五騎擐長纓。抨弓北嶺飲南澗﹐驕气直欲淩欃槍。一騎長驅百漢入﹐一人常聯二騎行。翻身仰射罘罳落﹐束茅縱火燒朱甍。豈無卓錫笞其背﹐佛力不祐人心傾。西堂比丘緣業惡﹐寺前荒冢遂崢嶸。亦是官軍入援急﹐匈奴颺去歸其營。匍匐漸從艸莽出﹐晝伏夜走同狐鼪。衣體蕩盡微軀在﹐性命眞如飛鳥輕。丈人豈願聞喪亂﹐神州豈宜有戰爭。故人更邀住廬嶽﹐萬乘垂衣右北平。燕中耆舊寄書說﹐早晚單於和議成。語罷空林轉蕭瑟﹐茫茫天地終何情﹗

△宗臣

天寧寺同於鱗﹑子與﹑元美餞別公實﹐各賦二首﹕孤臣辭上國﹐匹馬自祗園。樹影僧窺日﹐鐘聲客到門。江湖難寓目﹐天地易銷魂。行念中心約﹐相思且勿論。分襟卽此地﹐握手更何年﹖詞賦吾甘後﹐煙霞爾最先。世情頻按劍﹐生事欲逃禪。今夜南樓月﹐淒涼空自圓。

午日同李於鱗遊天寧寺﹕得爾逃名者﹐今辰又少林。山髙楊柳細﹐路險薜蘿深。古塔已堆礫﹐荒林曾布金。談經羣鳥下﹐聽法一龍吟。舍利光難滅﹐菩提迹豈沈。空虛能悟性﹐淸淨不依心。云竹窺禪相﹐風篁度梵音。僧來看果結﹐酒至對蒲斟。甚事形骸苦﹐浮生日月侵。慈航如可渡﹐同爲解朝簪。

△王世貞﹝兵部尙書太倉人﹞

雪後朝天宮習儀﹕玄宮雪後淨芳埃﹐環珮千門曙色來。仙仗不隨靑帝攺﹐瑤城疑逐化人開。龍鱗映日層層合﹐鳳甃驚風片片回。聞道漢祠先奏瑞﹐豈應梁苑復論才。

正月十四日夜同茂秦﹑於鱗﹑子與﹑子相集靈濟宮﹕欲暝天全白﹐將窺月漸升。龍銜員嶠燭﹐星燦紫微燈。綺色深三殿﹐鐘聲散五陵。醉須攜興住﹐春事日相仍。

早春同於鱗﹑公實訪謝茂秦華嚴庵﹕吾與二三子﹐行遊覽物華。暖仍幽徑雪﹐寒未給園花。客熟能爲黍﹐僧貧只施茶。更愁歸興促﹐騎馬問人家。

遊白雲觀遇鐘丫髻﹕行散到古院﹐翛然遇眞師。落日澹眉宇﹐淸霜疏鬢絲。飯溫初煮石﹐丹冷舊封泥。嗒坐渾無語﹐蟬聲秋樹枝。

寒日遊天寧寺﹕衝寒此日城西寺﹐酌茗看山興未涯。塔外風傳羣帝樂﹐林間雪是講壇花。聞鐘客散催疲馬﹐施食僧歸起倦鴉。補被祗應忘說去﹐夜深還聽演三車。

過天寧寺望塔有作﹕浮圖隋寶額﹐舍利漢金人。龜捧云蚨篆﹐龍蟠海藏鱗。躡空依日月﹐飛磴隔風塵。入夜鈴時語﹐摩空雁欲馴。

塔光﹕飛剎聳岧峣﹐回風萬鐸敲。神光發寶樹﹐定力轉金標。熠燿渾難擬﹐熹微迥不消。晦驚春月上﹐昏憶曙星搖。法雁珠頻吐﹐神龍燭乍飄。一燈披幻劫﹐萬界出沈寥。自失迷津晚﹐俄然覺路超。不須求指示﹐淨域本非遙。

碧雲寺﹕峭壁琳宮轉﹐叢篁白日移。斫云探地脈﹐噴雪注天池。祗樹開十臘﹐曇花供六時。伏魚驚午襯﹐眠犢起春耔。色界煙霞滿﹐空門歲月私。苔陰侵屓贔﹐鳥影散罘罳。入觀香時發﹐銓眞聽不疑。悟來殊炯炯﹐無復叩摩幾。

夏日再宿碧雲寺﹕春來虎谿笑﹐別爾竟長途。初地緣猶在﹐諸天念未孤。比丘驚出定﹐檀越見能呼。忍艸看如昨﹐靈花問已無。歸云仍臥榻﹐流水自齋廚。病骨蘇金髓﹐塵心冷玉壺。暫棲同怖鴿﹐乞食伴饑烏。欲施周顒宅﹐吳中盜一區。

碧雲寺泉﹕蒼龍戢其首﹐日夜漱寒玉。助爾松風聲﹐借之竹色綠。時從齋廚下﹐泠然注空谷。自愛穿雲多﹐焉知出山獨。一酌聆斯言﹐徘徊愴心曲。

香山寺﹕聞鐘尋古剎﹐髙入白雲層。北極諸天擁﹐中原一气憑。攝衣淩恍惚﹐飛磴插峻嶒。不謝菩提樹﹐常明慧遠燈。雙星垂井動﹐片石抱蟾升。怒鬣搖風檜﹐殘鱗坼雨藤。劫灰曾鐵馬﹐迷路有金繩。忽憶宸遊事﹐千林色倍增。

經功徳廢寺﹕古寺逢人語﹐宣皇禦輦過。散香羣帝下﹐迎蹕萬靈呵。水束蟠丹砌﹐虹垂飲碧蘿。雕梁扶日月﹐繡障擁山河。果失阿羅漢﹐緣空窣堵波。嘶鳴來白馬﹐剝鑿悵靑螺。賜額苔全臥﹐殘碑雨自磨。棁龍陰吐甲﹐壁剎暮揚戈。佛坐狐禪倨﹐僧房鳥迹多。化城歸一劫﹐淨土讓諸魔。函舌驚珠梵﹐泉音想玉珂。低昂人代有﹐生滅竟如何﹖

顧舍人夏日過訪弘法寺﹕屈指諸供奉﹐誰如顧虎頭。還從視艸暇﹐時作散花遊。云入松房冷﹐風生茗碗秋。頗饒禪悅味﹐能爲遠公畱。河朔尊堪藉﹐山林興未殘。眞成布衣飲﹐來聽蒯緱彈。舊好論將盡﹐新知得暫寬。江湖何限色﹐大陸有風瀾。

遊靈嚴寺十二韻﹕懶怯靈巖勝﹐驚看卽道旁。天垂孤剎出﹐地轉萬峯藏。橋石鯨飛動﹐煙嵐鷲渺茫。山形界齊魯﹐榜字接隋唐。虎坐俄拿攫﹐虯潛欲奮揚。臘畱祗樹色﹐春勒寶花香。伏水侵禪座﹐歸云護講堂。慈篁深歲月﹐忍艸足冰霜。飽進茵陳飯﹐眠酣薈蔚房。微吟和淸磬﹐步履信回廊。許掾談推解﹐陶公醉不妨。莫疑車馬客﹐爾亦困津梁。

再遊靈巖寺十二韻﹕爲捨祗園竹﹐名山結願偏。登臨恍初地﹐徙倚更諸天。不攺芙蓉色﹐微添蘿薜煙。松云移疊嶂﹐花雨助鳴泉。芒屩靑從引﹐苔衣碧任穿。井猶雙鶴浴﹐瀑似片虹懸。磬發僧歸定﹐燈余客借傳。新茶收月供﹐淨氈割霞眠。未叩無生理﹐聊追有漏緣。空聞飛錫杖﹐不見布金田。盡劫終成幻﹐降心返離禪。只應何所住﹐一缽付流年。

靈巖晚眺得思字﹕天敞峯回入暝遲﹐興來攜策未全披。摩挲艸暗琴臺色﹐徙倚風傳薴婦詞。穿澗乍驚殘屟響﹐落霞猶似罷妝時。還聞越館仍陳迹﹐極目憑欄重所思。

西山詩﹕朝上西山﹐艱哉崎嵚。溪谷多風﹐倏暘而陰。眕口中膚﹐憯慄緣音。十步五歲﹐不能見人。牛馬卻走﹐熊羆號吟。僕夫告痛﹐口舌屈噤。修途無端﹐北陸遵沈。道有鼷鼠﹐結穴何深。忽而過我﹐杳不可尋。菀菀好鳥﹐棲棲中林。我獨何爲﹐傴僂不禁。皇命秩祀﹐俾孔之欽。肅肅卿相﹐咫尺爾臨。我躬不遑﹐簡書是忱。念思愲結﹐挲比髙岑﹐皇命卿士﹐爾往祗謁。夙戒卒事﹐畢禮以發。仰盼河漢﹐如近寢闕。斂其狂飈﹐縱以明月。綿綿連山﹐與月見沒。峨峨隧途﹐松柏郁杌。茫茫平原﹐積气如渤。巉巉冰巖﹐忽起飄鶻。耳聽騷屑﹐足躡恍惚。豈不遄返﹐憫此馭卒。

登西山﹕亂削芙蓉碧靄攢﹐千盤轉盡自成寒。淸秋殿閣空中見﹐落日旌旂樹杪看。北眺浮雲生大鹵﹐東回紫气抱長安。向來弓劍曾遊地﹐萬壑松風度急湍。

遊西山諸寺有感﹕西山二百寺﹐蟬緩琉璃剎。其人中貴人﹐往往稱檀越。銀漢割岧峣﹐珠宮斗■﹝山截﹞嵲。吐磴窮百盤﹐束流規千折。蹙階白玉塵﹐飛坐黃金屑。斗屑神力回﹐向背鬼工絕。世尊趺靑蓮﹐莊嚴明秋月。龍象左右陳﹐羅叉後先列。我聞說法時﹐乞食僅一缽。誓以不住身﹐普代眾生孽。長者𨿽布金﹐小果那得說。柰何貪嗔念﹐希與聖諦結。塡沙南贍髓﹐飾像恆河血。淨土炯自如﹐廣輪虛眞轍。嗚呼西竺冤﹐萬古誰能雪。

燕山雪後歌﹕薊門十月玄風起﹐吹塵夜合滹沱水。似蝟還應縮馬毛﹐先車竟復紛狐趾。歲暮天涯已足愁﹐何當雨雪重淹畱。沾裘起粟聲頻禁﹐龜手垂鞭凍不收。栗栗危橋冰柱折﹐遙遙孤戍銅龍咽。江頭已斷河伯書﹐海上能凋使臣節。薊門道旁煙火微﹐薊門城中有光輝。流酥鳳暖胡姬館﹐韎韐貂輕公子衣。百盞深巡渾爲醉﹐千場縱獵未言歸。復有董仇持漢權﹐邀迎戚裏罄交歡。解以重幃違晝夜﹐能將炙手變炎寒。此時誰惜空門臥﹐此際誰歌行路難。雨雪偏推薊門客﹐丈夫毋爲厭逼側。不見臨河徵戍兒﹐暮枕雕戈照霜色。

△朱孟震﹝順天府尹巡撫山西江西人﹞

《遊西山諸剎記》﹕余以隆慶戊辰客長安邸捨﹐有從余誇西山之勝者﹐余心輒飛動﹐然鮮遊侶。得侶矣﹐又人事不相值﹐事值矣﹐風雨暑寒不時﹐欲往輒止。乃向客笑曰﹕子但以其勝聞我﹐我且耳遊之乎﹖於是十年﹐爲萬曆丁丑﹐余得從諸計吏詣闕下﹐事竣且歸﹐走別黃山人孔昭。孔昭曰﹕是不可不從西山遊。余頷之。故事計吏行有日﹐不得少畱邸中﹐又天子方軫切民隱﹐非有命不得馳驛行﹐諸計吏率投逆旅主人﹐宿長安﹐計吏千數多於逆旅主人﹐因竊念曰﹕余卽馳而西﹐將安所投宿﹐得無捨者爭席乎﹖余孰若暫息一二捨中﹐以候去吏之少疏也﹐而又以竟吾遊。乃策騎而出﹐與同年崇安朱文卿明府止弘法僧捨﹐而走書約孔昭並胡進士文甫﹐報以二十一日行。宛平李明府於美聞之﹐椷詩向余﹐若羨余遊之得侶也。已又遣使來白﹐明府亦欲以明日先往﹐作山中主人﹐今且至矣。無何﹐於美攜酒至。於美內鄕人也﹐少博學負異才﹐余在白下結社邀笛﹐閣中主人陳子埜氏誦於美詩﹐余輒心動﹐恨不從於美遊也。今六年乃因王太僕知於美﹐於美輒先過余﹐余亦走謁於美﹐蓋往來者三不得見﹐乃於美數寓余書﹐余亦以所爲詩從於美請益﹐然卒不得見。旣至﹐乃握手大歡﹐劇談至日昃﹐小立久之﹐乃去。顧余曰﹐明日當先往﹐第雨晴不可知﹐畿縣令恐卒有奔走之役﹐是不能必。明日孔昭來﹐文甫不至﹐文卿亦以參謁上官不得偕。餘二人聯騎而行﹐從天寧寺經白雲觀折而西﹐路漸平。孔昭曰﹕是別一境界也。行十里許﹐至李皇親墳。李慈聖外家也。墳之建請於上﹐以故規甚閎麗﹐駐馬外望﹐中綠樹陰陰﹐白石若玉砌﹐鑿地數尺爲墻基﹐圍可一里﹐渥哉﹗帝澤與厚地俱矣。孔昭言﹕王中丞元美頃有疏及此。余曰﹕孝不違親聖也﹐言不避難直也﹐主聖臣直﹐余於是舉也﹐徵二善焉。遂行﹐望金山﹐於美又遣人走書云﹐以事阻不果來﹐且爲詩屬二人和﹐因入金山寺。寺後爲景泰帝陵。入寺憩小亭﹐亭下瞰流水﹐宛曲殊可人意。寺僧來迓﹐年可七十﹐眉修而白﹐與之言﹐亦自質願憨憨若無懷氏。又也亭有黎惟敬﹑歐楨伯並於美詩﹐誦之數過﹐然後飯。取惟敬詩燈字各賦一章﹐出詣望湖亭﹐欲小酌其上﹐不果乃還。詣華嚴寺﹐寺在半山中﹐攀石磴而上﹐一望平楚蒼然﹐碧流縈合﹐水光野色﹐日气煙嵐﹐氛氳浮動﹐若有若無﹐回瞻帝城﹐雙闕隱隱出雲中﹐奇矣﹗因呼酒﹐酌數爵﹐賦詩一章。復由金山入碧雲﹐道中諸名剎金碧鱗鱗﹐應接不暇。日近暮﹐輿夫行不前﹐促之行﹐至碧雲。石路紆回﹐駕水而橋﹐躡蹬數十級﹐環山內外皆流水﹐會於前池﹐池淸徹﹐紅鱗歷歷可數﹐循廊至方丈﹐由方丈而東﹐叩石龍口﹐泉所從出也。水泠泠有聲﹐稍折數步﹐環丘亭而下﹐別爲一池﹐池溢水﹐乃從石甃出﹐周回繞寺﹐房廊殿閣﹐靡所不至﹐又奇矣﹗池之上有竹半畝﹐靑翠可掬﹐池右爲山﹐壁立數仞﹐砌以文石﹐最上古石松數十株﹐若虯龍夭嶠﹐時作風雨聲。循池而出道右﹐幽洞敞明﹐貯花樹其中﹐時春已半﹐盆梅盛開﹐暗香濛濛襲衣袂﹐玉色粲然﹐恍惚若羅浮故人﹐千里會面﹐又奇矣﹗出洞下數級﹐又折而西﹐上於公墓﹐墓前奇石數十﹐列左右﹐嵌空峭削﹐若翔若踞﹐非數十百人不能致。夫皇業之盛﹐其所由來﹐披荊榛﹐卻珍怪﹐茅茨土階﹐示天下惇素﹐亦何約也﹗今祠廟之侈﹐及於緇流﹐丹碧煒煌﹐遊人之踵接於戶外﹐抑又何麗也﹗是孰非祖功宗徳致然。載觀此者﹐可以念矣。薄夕﹐酌孔昭東廊﹐夜半聞窗外浪浪有聲﹐僕夫以雨告﹐比明﹐孔昭起呼曰﹕雪矣﹗披衣而出﹐見髙崖巃嵸﹐時隱時現﹐回風翩然﹐如會人意。少畱再酌﹐共賦詩三章。辰刻乃行﹐出寺門﹐日始霽﹐羣峯玉立﹐松檜濯濯可愛﹐寒气淸人肌骨﹐如從姑射山來﹐胸中無復塵滓可著﹐遵石逕而南抵香山。香山者﹐故宣皇帝所建﹐山勢回合﹐紺宇翼若﹐躡凍上數仞﹐息東廊口﹐就前亭望雪﹐有先至者﹐因避別室中﹐酌數爵﹐賦詩一章﹐遂從香山下延壽庵。庵之侈如碧雲﹐所少者流泉耳。門列二古松﹐怪石數種﹐左右而立﹐視碧雲更奇。入寺誦世皇帝碑﹐始知太監鮑忠者﹐昔奉梓宮興都﹐以此受知世皇﹐庵蓋古延壽﹐因忠之葬﹐益飾焉﹐故侈若此。乃就東偏與孔昭飯﹐各賦一詩。時雪後日午﹐頗和暖﹐少選風大作﹐凜然寒甚。孔昭曰﹕遊止矣。因趣輿人回﹐至弘法取大斗酌孔昭﹐至夜分檢囊中詩﹐得八章﹐共孔昭得十六章﹐而書以歸於美﹔俾爲二人和之﹐文甫而聞焉﹐當復爲於美和之也。時二月廿四日新淦朱孟震秉器甫書。

金山寺﹕地入金山勝﹐聯鑣快此登。亭當綠水曲﹐門迓白眉僧。法苑開皇甸﹐神霄揭慧燈。平生無住意﹐何處問南能﹖由望湖亭至華巖寺﹕不盡觀瀾興﹐回驂指上方。臺懸云外磴﹐洞偃霧中牀。水色涵飛動﹐春容入杳茫。金莖延召處﹐沈渴愧仙郎。宿碧雲山房次日喜雪﹕不是混漁樵﹐尋山到闐寥。春云借僧榻﹐夜雨散天瓢。竹色半池靜﹐松風一逕遙。梅華開未落﹐相對玉爲標。雨聲方瀝瀝﹐雪意復蕭蕭。萬壑寒初合﹐千峯碧未消。興隨流水繞﹐行信白雲邀。歸路休辭醉﹐吾將貰紫貂。香山寺﹕挾凍上云岑﹐提攜幽意深。萬峯明曉雪﹐一笑破春陰。榻寄遊人迹﹐香傳大士心。不知雙樹色﹐何日是重尋﹖

延壽庵﹕古松寒並秀﹐錦石亂相連。地僻紅塵斷﹐天空白日懸。廚分香積飯﹐碑勒世宗年。去住曾何意﹐浮蹤獨鶴邊。

△歐大任

金山寺﹕泠泠鐘磬音﹐金口愜幽尋。溪繞芙蓉殿﹐山開薝■﹝艸匐﹞林。繩牀逢鳥下﹐錫杖破苔深﹐一聽維摩偈﹐彌淸塵外心。玉泉初解轡﹐松院揖方袍。地遠祗林靜﹐天空禪月髙。棲眞知道在﹐息影覺心勞。且伴山僧宿﹐西湖聽夜濤。

△黎民表﹝嶺南人﹞

金山寺﹕一逕入煙嵐﹐門人少放參。冥心同塞北﹐招隱在南山。水碓喧蓮座﹐蘿衣掛石龕。相逢陶寫盡﹐玄度本淸談。駐錫此峯深﹐幽期不易尋。石泉淸梵行﹐山水比禪心。刺雪猶持律﹐披云更促襟。業風猶未息﹐飄泊忝華簪。

△李陰﹝宛平知縣刑部主事河南人﹞

金山寺和韻﹕縹緲金禪寺﹐西山最上層。靑袍閒作客﹐白衲愛依僧。樹色籠香象﹐池輝映寶燈。無能陪妙躅﹐到處躡崚■﹝山層﹞。

和華嚴寺韻﹕湖上流雙目﹐春生水一方。興來操錫杖﹐走去問慈航。梵宇波心臥﹐虛嵐鏡里長。登臨多秀句﹐應奪寶珠光。

延壽寺和韻﹕驅車將遠跋﹐莫惜此畱連。冠向曇花掛﹐衣從耐艸牽。雙林靑嶂外﹐孤磬白雲邊。走筆長吟去﹐玆遊興杳然。

望西山﹕爽气日在眼﹐因之生遠心。夷猶未得往﹐何以開煩襟。夜夢飛金剎﹐幽懷托素琴。行將勞杖屨﹐滿意一登臨。

遊碧雲寺二首﹕幾年想象碧雲寺﹐今到碧雲寺裏來。香靄微茫籠竹塢﹐梵音淸徹繞蓮臺。若爲塵面臨溪濯﹐遮莫膠杯遲月開。不是夜深風露濕﹐直須枕石臥莓苔。乘興悠悠獨看山﹐山中今得解愁顏。禪情疏宕元無礙﹐塵事糺紛自可刪。洞傍翠微開窈窕﹐泉從碧落澙潺湲。遠公白社何緣入﹐暫向空門一取閒。

香山寺﹕風霜侵古塔﹐松柏護香山。鶴並遊人舞﹐云分衲子閒。孤心依淨域﹐雙眼失塵寰。願借天衣覆﹐翻經獨掩關。

雨中止延恩寺﹕小憩延恩寺﹐雨中心更閒﹐空門淸似水﹐平地假爲山。妙理參三昧﹐齋名扣八關。怪來雙屐澀﹐行處蘚苔斑。

寶林寺古風一首﹕平生本愛山﹐況值山中寺。役車且復停﹐禪榻只思睡。鳥聲雜梵音﹐窗色落空翠。未論得皈依﹐聊以鬯孤志。

弘恩寺芍藥﹕四月深山裏﹐一枝尙作妍。拈來堪禮佛﹐不必是靑蓮。

圓照寺啜茗﹕道渴心如炙﹐僧人惠茗甌。因知甘露水﹐不向集靈求。

山行望戒壇有作﹕盡日尋山興不稀﹐又驅羸馬望塵歸。戒壇只尺無由到﹐空遣孤心繞翠微。

金山寺﹕靑山方到眼﹐傲吏已心降。更入幽深處﹐寒松偃石窗。九年曾面壁﹐一口卽吞江。此意無人會﹐吾將問老龐。

△黃克晦

金山寺﹕久客從多病﹐西山始再登。過橋波瀰瀰﹐拂坐石稜稜。獨樹巢雙鶴﹐千峯老一僧。重來還幾日﹐爲爾續傳燈。

望湖亭至華巖﹕亭下臨淸淺﹐巖端望杳茫。渚蒲芽尙短﹐堤柳意偏長。白水搖人影﹐靑山放佛光。飲余還自散﹐飛鳥去無方。

碧雲寺﹕朱紱煙赮賞﹐荷衣薜荔要。冥心山寂寞﹐眞气石岧峣。泉出千龕繞﹐花殘一洞飄。空亭倚修竹﹐行坐對逍遙。孤枕泉聲裏﹐寧知雨雪瀌。開窗千嶂白﹐歸路一僧遙。松愛靑如沐﹐山愁暖易消。和歌但相向﹐緣酒正盈瓢。

香山寺﹕雪霽層臺迥﹐山回古殿深。僧畱經縶馬﹐風散不馴禽。淸梵流云壑﹐丹梯掛石林。徘徊意無限﹐蒼翠滿庭陰。

延壽庵﹕出谷意翩翩﹐穿林復可憐。玄雲開秀嶺﹐白地湧靑蓮。得句風人後﹐銜杯繡佛前。遲回君莫厭﹐此會更何年﹖

△胡汝煥

金山寺﹕尋山君自好﹐林路恍然登。看竹無論主﹐拈花不問僧。諸天憑指掌﹐半偈了傳燈。余亦逃禪者﹐相從恨未能。

華巖寺﹕最是關情地﹐追陪此上方。千峯淩日起﹐一水浸天長。遙望諸陵紫﹐時驅我馬黃。到時爲彼岸﹐何必問慈航﹗

碧雲寺﹕古剎倚岧峣﹐峯峯插絳霄。諸天攜縹緲﹐雙騎轉逍遙。流水如鐘磬﹐長松似揭獠。攀緣忘去住﹐身世半漁樵。

寶林寺﹕林壑意蕭蕭﹐遊仙去不遙。泉飛三竺練﹐鐘落五湖潮。小憩臨空翠﹐髙談破寂寥。山中多桂樹﹐莫謂隱難招。

弘恩寺﹕思君如日月﹐朗朗照人懷。自謂交難合﹐由來山與諧。營生無長物﹐繡佛有淸齋。一別經芳艸﹐離心徧九垓。

香山寺﹕不禁春到此﹐相憶一何深﹖自汝開雙逕﹐堪誰賦上林。山根晴亦雨﹐洞口晝長陰。盡解遊人意﹐還依靜者心。

延壽寺﹕人世眞難遇﹐春風一笑前。鴻濛開色界﹐林響落鈞天。峽斷雲爲水﹐村墟柳是煙。懷君如戀景﹐一步一畱連。

△曹子登﹝都禦史三河人﹞

金山寺﹕五馬何爲者﹖翩翩山上登。煙籠金闕近﹐樹鎖白雲層。得句呼遊侶﹐談空對老僧。不須重把燭﹐今夜月爲燈。

由望湖亭至華嚴寺﹕歌罷滄浪調﹐驅車又上方。片雲天竺遠﹐千嶂雨花香。凍雪飄山磬﹐寒燈照石牀。聞君耽吏隱﹐吾亦問慈航。不踏千峯麓﹐那知百里遙。客從西蜀至﹐僧向北巖邀。洞口滄波澑﹐湖心白雪飄。祗緣泉石好﹐遲日駐徵鑣。都城二月後﹐風雪尙蕭蕭。萬壑侵衫冷﹐孤云引旆遙。錫飛天外鳥﹐梵響定中潮。忽唱春山調﹐疑吹碧玉簫。

香山寺﹕不看云晴處﹐招提何地尋。空山靑靄暮﹐深徑碧蘿陰。泉響疑龍嘯﹐鐘殘聽鳥吟。可知霄漢客﹐走馬日雲林。

延壽庵看世廟禦碑﹕暮投山外寺﹐不爲寺畱連。碑勒雙龍記﹐僧祈萬壽年。曇花云外落﹐貝葉象中懸。我亦棲霞者﹐飄然欲扣玄。

△王翺

金山寺﹕爲慕西山勝﹐攜壺共客登。落花浮曲水﹐殘月掛觚稜。靜聽啼春鳥﹐閒看補衲僧。浮生同夢幻﹐百世若風燈。

由望湖亭至華巖寺﹕虛亭開窈窕﹐碧水望微茫。駐馬依垂柳﹐移尊到上方。渡頭漁唱遠﹐云外梵音長。不盡登臨興﹐時呼典鷫鸘。

碧雲寺﹕出郭避塵囂﹐寧辭道路遙。尋幽來古寺﹐躡屩上層霄。雨過竹方翠﹐春殘花正飄。臨流歌楚調﹐不負碧山招。

香山寺﹕蘭若費幽尋﹐靑山碧樹深。到來舒遠嘯﹐興劇發長吟。楚甸空沈璧﹐祗園廣布金。何時超宦海﹐棲迹向雲林。

延壽庵﹕髙冢麟長臥﹐名庵壽不延。降龍僧寂寞﹐化鶴事茫然。墮淚誰爲墮﹐傳燈久絕傳。靑山渾未攺﹐人世已更遷。

△姚汝循﹝副使南京人﹞

始過大慧寺﹕探幽來郭外﹐已覺去人遙。寶剎羅千樹﹐淸鐘徹九霄。慈云生石竇﹐忍艸徧山椒。野興玆方始﹐從人訝懶朝。

碧雲寺﹕策馬隨流水﹐尋僧到碧雲。金銀開法界﹐紫翠隔塵氛。山自耆闍轉﹐泉從阿耨分。茗杯滌幾想﹐忘卻在人羣。

臥佛寺﹕斜日扣山扉﹐茶煙裊翠微。簇云將作雨﹐飛靄忽沾衣。古柏標前代﹐鳴泉宜妙機。涅槃瞻瑞相﹐愈覺世途非。

晚至香山寺﹕曳杖破蒼煙﹐危梯斷復連。山門交古木﹐苔逕下流泉。僧住鵬霄裏﹐鐘來鳥道邊。預思禪榻上﹐堪抱白雲眠。

弘覺寺﹕石門堆一綫﹐引逕直幹霄。人與鳥爭度﹐衣隨云共飄。緣崖羅佛宇﹐間樹出僧寮。攀歷無能徧﹐令人羨野樵。

中峯庵亭望都城﹕孤亭倚絕壁﹐晴望見皇都。鳳闕疑飛動﹐人煙乍有無。彩雲深自繞﹐紫气郁相扶。卜世應無限﹐千秋仰聖謨。

望湖亭寓月﹕湖平開一鑑﹐亭迥復臨湖。山色遙分薊﹐風光絕似吳。暮雲將雨至﹐水鳥傍人呼。惆悵尋歸路﹐重遊興莫孤。

西湖堤上﹕西湖湖上路﹐十里大堤平。雨浥飛埃斂﹐風吹歸騎輕。靑蒲翻立鷺﹐碧樹囀流鶯。今夜江天夢﹐應先繞帝城。

過功徳廢寺﹕系馬枯楊下﹐逢僧斷壑邊。龍宮何處是﹖蝸壁漫相連。禪捨迷荒艸﹐齋廚冷暮煙。惟餘羣鳥聚﹐猶似講經年。

△胡嶽松

晚尋華巖寺宿普光上人洞中﹕寺門披艸入﹐山色郁蒼然。空說黃金地﹐重尋碧玉泉。雙流漁浦月﹐萬木帝城煙。古洞篝燈宿﹐冥心問四禪。

望湖亭﹕空山秋气肅﹐湖色更淒淸。不盡觀瀾意﹐長懷把釣情。渚蒲分掩映﹐汀樹迥回縈。最愛斜陽晚﹐殘霞隔水明。

飲呂公洞﹕下馬頻傾酒﹐狂來不問仙。醉眠巖子石﹐渴飲洞中泉。丹竈依雙樹﹐靑霞自一天。西湖秋色滿﹐仿佛洞庭邊。

玉泉山贈普光上人﹕飛錫何年至﹐安禪石室中。定時無有見﹐住處總成空。祗樹應千劫﹐曇花自一叢。冷冷玉泉水﹐法性本來同。

來靑軒﹕登覽情無盡﹐憑軒試一停。平生雙白眼﹐今日看山靑。

△鄔佐卿

西山道中﹕漸與市城遠﹐行隨落日西。煙霞供把筆﹐蒼翠入扶藜。山葉同鷗泛﹐溪聲送馬蹄。翛然會心處﹐步步使人迷。

碧雲寺﹕四野晴光合﹐雙林一徑長。構亭分竹色﹐鑿石引泉香。風勁零寒葉﹐山回露夕陽。泬寥三萬里﹐明月滿僧房。

香山寺﹕曲逕盤云上﹐千松鎖翠微。入林聞梵語﹐面嶺敞禪扉。鐘向天邊扣﹐泉從石竇飛。滿山黃葉雨﹐歷亂灑人衣。

來靑軒﹕軒小能來月﹐秋深落葉紛。亂禽喧暮靄﹐一雁入寒云。山翠憑欄得﹐鐘聲隔樹聞。當杯偕二仲﹐幾酌已成醺。

宿遠公蘭若﹕柏下靑蓮宇﹐髙僧得遠公。窗懸千嶂月﹐樹納九陵風。夜磬來墻外﹐山云墮枕中。塵心銷欲盡﹐何處覓鴻濛。

洪光寺﹕策杖探奇入﹐山頭梵宇開。晴嵐飛鸛鶴﹐秋色繡莓苔。磴轉松陰合﹐云深錫影來。緋徊不能去﹐隨處一銜杯。

湖上﹕鳧鷺亦自適﹐人到一驚翻。落日千山白﹐澄湖十里昏。亂泉飛馬足﹐幾處湧云根。不道身爲客﹐還疑是故園。

飯香山寺﹕炊煙起何處﹐駐馬問斜曛。僧去燒黃葉﹐人來掃白雲。暫分香積黍﹐同拜洞庭君。一入風塵裏﹐空懷鷗鷺羣。

△趙完璧﹝吏部郎直隸人﹞

朝回望西山﹕初日早朝回﹐金天秀色開。彩雲連巘崿﹐翠靄接城隈。幽遠牽髙興﹐奔趨笑俗埃。何時謝朝組﹐隨意踏莓苔。

秋日出西直門﹕秋日避情曠﹐西風披面涼。徵袍紅葉滿﹐羸馬白沙長。曲水驚閒路﹐荒池度野芳。碧峯千萬點﹐一望慰愁腸。

宿弘恩寺﹕殘陽投古寺﹐乘月訪髙僧。佛土風塵淨﹐禪心池水明。玄關欣妙悟﹐白首絆浮名。半榻三生幸﹐千緣一芥輕。

秋日興教寺﹕古寺靑林外﹐輕車白日斜。秋懷開野色﹐午茗愜僧家。山鳥淸吟興﹐雲松靜物華。禪關醒俗夢﹐坐晚意猶賒。

廣濟寺﹕迢遞驅山徑﹐倥傯入梵宮。長廊喧燕雀﹐古殿郁杉松。采藥神僧去﹐霏香禪榻空。淸魂欲延佇﹐俗役未從容。

望湖亭﹕云外下長阪﹐湖南過小亭。寒泉冷石竇﹐細艸暗沙汀。駭鷺開淸靄﹐遊魚破翠萍。釣磯未暫息﹐波影俗懷醒。

△李環﹝丰城侯﹞

臥龍崗詩一﹕何處噓雲气﹐避來此息形。風生沙作浪﹐日暖樹爲萍。曲曲成天勝﹐巍巍結地靈。翠華會幸蹕﹐千古拱皇廷。

△袁煒﹝慈谿人大學士﹞

冬日過朝天宮﹕蕭颯寒空萬木稀﹐仙宮晴覆曉煙微。風疏云磬隨行珮﹐松落冰花綴法衣。塵隔蘿煙知地迥﹐雪殘芝砌覺春歸。年來漸欲尋玄理﹐幾向丹臺覓靜機。

△余有丁﹝寧波人大學士﹞

帝京午日歌﹕蕤賓紀良節﹐金縷應嘉辰。宮闕煙光斂﹐山河景色新。長安大道直如矢﹐三條九陌無埃塵。夾槐復道通仙苑﹐垂柳平堤接綺繙。徐日中天萬戶動﹐景風淸道千人從。靑牛白馬紛奔馳﹐玉路金羈無數控。簪履襟裙何若都﹐五侯七貴相迎送。妖童挾彈臂飛鷹﹐娼妓凝妝髻盤鳳。陌上相望不相知﹐絡繹追尋海子湄。隱隱朱城圍翠幰﹐深深金穀駐襜帷。珠襦寶帶風前解﹐錦瑟銀箏日下披。翡翠屠蘇孔雀障﹐鵝黃大杓鸂鶒扈。買笑追懽日不足﹐鏘金鳴玉環水曲。蹋歸百艸毒可攘﹐系出五條命且續。結縷仍將艾葉懸﹐祓祥卻把蘭湯浴。但知令序足芳菲﹐尢喜升平多潤沃。我來戚裏列侯家﹐倚閣疑乘天漢槎。云薄黃山朱栱麗﹐水回素滻綺疏斜。垂菱布藻鏡如拭﹐蔭樹縈藤席半遮。竟日淹畱投我轄﹐使我不得擁靑騧。須臾山黑月欲暮﹐紛紛軒駟紅塵度。公子王孫合沓歸﹐摩肩擊轂忘來路。人生行樂須及時﹐隙中之駒艸頭露。有歌有舞宜蚤爲﹐虛名虛利何須鶩。君不見楚屈原﹐汨羅之水空潺湲﹐又不見晉介推﹐綿上之山何累累。嗟嗟二子徒殉名﹐忠君不忘捐其生。遂令後人誦此義﹐競舟禁火傳爲異。我輩生逢明盛朝﹐康衢擊壤歌舜堯。曼倩陸沈在金馬﹐長卿著書茂陵下。得時則駕失則行﹐何能齪齪與世爭。請君醉我一斗酒﹐酒後耳熱發狂走。爲君醉書午日歌﹐午日歌兮柰我何。

△楊愼﹝新都人翰林院編修﹞

臥佛﹕金仙疲津梁﹐云臥恣天行。菩薩嘆退位﹐未盡區中情。二諦憑誰解﹐松風與水聲。

西山長短句﹕望西山﹐西山迢遞慶霄間。峯輝林彩如堪挹﹐翠壁丹梯若可攀。亦有靑烏占紫气﹐還乘白鶴駐紅顏。斗極南陲分王气﹐天驕北漠控胡關。近接橋陵鼎湖路﹐太乙勾陳臨玉樹。遙瞻雙闕對氤氛﹐蔥蔥鬱鬱捧瑞云。潤接天河起箕尾﹐根纏維絡鎭坤文。長安樓閣中天起﹐峻極相連近天咫。金芙蓉開萬井中。庵畫屏張三素裹。龍宮鯨吼嘵嵐靑﹐鳳城鴉宿煙光紫。雪晴瓊嶽轉分明﹐日映名都一何綺。雪晴日映風光和﹐陌上遊人積漸多。相邀帝女柔柔路﹐其柰王孫芳艸何﹖靜婉香車褰翟茀﹐嫖姚飛蓋擁盤陀。楊柳千條金作綫﹐梨花百葉玉爲柯。雕俎華筵分內苑﹐錦場繡野入平坡。行行國艷皆桃李﹐處處塵香盡綺羅。巨靈贔屓應相避﹐玄囿蕭條未許過。則有靑蓮千萬宇﹐金榜紅墻圍淨土。錫卓多非漢代名﹐翚飛各占周原朊。橫玉行香盡貴人﹐揮金資福皆豪賈。菩提花發六時閒﹐吉祥風動千鈴語。海曇仙梵日供張﹐銖衣寶鬘時歌舞。望山竟如何﹖由來逸興多。朝回長拄笏﹐休沐想鳴珂。三月春將謝﹐未將避山假。痼疾在煙霞﹐俗鞅縈晨夜。閒人眞遂愛山情﹐韋曲天西少送迎。短屐踏莎占土脈﹐奚囊探韻賦春晴。豈似神仙限宮府﹐愛山空作望山行。

夏登毗盧閣﹕赫曦攺東陸﹐鮮飈轉南薰。炎歊深城府﹐淸冷阻江墳。隱幾倦文竹﹐細書厭香蕓。眷言承明侶﹐肅此塵外羣。仙梯駕虹出﹐梵閣排霞分。攀楹低白日﹐對檻俯朱云。圓方鵠舉見﹐參差鸞歌聞。意樹鳴天籟﹐禪枝繞煙芬。斜景斂平靄﹐飛雨灑髙雯。金罍引淸酌﹐玉麈生涼氛。興謠吐云藻﹐搖筆揮風斤。香畱荀令榻﹐書染羊欣裙。奇賞眞四美﹐同詠慚五君。

△李言恭﹝臨淮侯盱眙人﹞

春日同諸公憩法藏庵﹕塔影靑山斷﹐鐘聲野寺藏。未能超彼岸﹐聊此問西方。芳艸浮春色﹐桃花帶夕陽。入門諸念寂﹐況復對支郎。春日過翊教寺贈性上人﹕春到空門長綠苔﹐遠公偏許過宗雷。祗園地本黃金布﹐西竺經從白馬來。謾說浮雲應是幻﹐卽看明鏡總非臺。淹畱爲話曹溪旨﹐天外寶花無數開。

華巖寺﹕郭外卽滄洲﹐行歌問釣鉤。空山盤細路﹐破壁繞寒流。洞古僧常臥﹐花深客自畱。尊前啼鳥過﹐亦解喚人遊。

湖上﹕郊原水竹幽﹐落日竟淹畱。艸色連僧捨﹐湖光上寺樓。放歌皆傲吏﹐款客是輕鷗。且莫論封事﹐相呼促酒籌。

臥佛寺﹕佛臥知何幾﹖空山掩寂寥。浮生俱是幻﹐尊酒日須邀。上乘堪誰悟﹐西方入夢遙。白雲封月牖﹐髙枕任塵囂。

香山寺﹕春艸自萋萋﹐殘煙散馬蹄。桃花流水畔﹐僧捨夕陽西。爲訪三生社﹐還憐二仲攜。旃檀看夾道﹐能許一枝棲。

宿來靑軒﹕地敞千林月﹐門開萬壑霞。花間翻貝葉﹐樹杪見人家。路轉溪流折﹐山回石磴斜。半空聊借榻﹐髙臥似浮槎。

過金山寺﹕不必論羈旅﹐春風興自偏。落花驚宿鳥﹐亂石響流泉。野艘浮鷗狎﹐山村綠樹連。何人當此地﹐對酒復醒然。

過功徳廢寺﹕湖天日月開﹐春色好■﹝口卸﹞杯。地本黃金布﹐經從白馬來。艸萋飛錫處﹐煙鎖散花臺。門外雙林在﹐西風起暮哀。

龍泉﹕應自曹溪出﹐還疑卓錫成。影虛靑嶂入﹐苔冷白雲生。華發堪垂釣﹐黃塵可濯纓。長卿如病渴﹐何必望金莖。

龍泉寺﹕徙倚曲闌干﹐山間路幾盤。空堂垂薜荔﹐古樹長旃檀。雲气沾衣濕﹐泉聲帶雨寒。風塵歸騎促﹐惆悵下蒲團。

△謝傑﹝順天府府尹福建長樂縣人﹞

陵回重過碧雲寺﹕五作祠官遣﹐重經蕭寺過。頗聞談小品﹐未解咒多羅。云自無心碧﹐人如有發陀。回風吹梵磬﹐不是聽鳴珂。

寺中有懷二同寅﹕一入淸涼界﹐春衣尙覺寒。池平光可鑑﹐山秀色堪餐。香飯積盈缽﹐雨花飛滿壇。因風懷二妙﹐不得與同看。

西山諸剎﹕西山多爽气﹐拄笏憶當年。出世原非幻﹐逃名半似禪。上方看竹到﹐孤榻抱雲眠。信宿五陵道﹐斜陽何處邊。

西山望紫气﹕初日映峯巒﹐靈光若可餐。气分函谷暖﹐霞散赤城寒。絳雪零丹穴﹐彤雲覆錦官。終南遺老在﹐應作紫芝看。

白塔寺﹕誰建浮圖禮大千﹐靈光遙與白雲連。孤峯淡掃峨嵋雪﹐十丈髙標太乙蓮。飛錫僧歸銀漢表﹐夢瓊人墮玉山前。化城知近華淸路﹐一柱長擎兜率天。

雙塔寺﹕帝城西望郁崔嵬﹐雁影聯翩般若臺。靈鳳乍扶雙仗出﹐巨鰲遙駕二山來。摩空法界參差現﹐轉日慈輪次第開。圓寂自應通覺海﹐題名那羨曲江才。

和演梵寺蓮池宴集諸韻﹕和朱篆公門字﹕曾聞蓮社長﹐招飲赴空門。法聽多懸解﹐詩成每細論。千花低拂座﹐一水曲源通。執耳黃池上﹐君盟眾所尊。

和李臨淮秋字﹕君本輕車後﹐才應定遠儔。時偕洛社侶﹐同賞習池秋。蓮布金生地﹐花開玉滿樓。酒泉烽火盛﹐莫領醉鄕侯。

和朱光祿髙字﹕大官足佳醞﹐不減步兵曹。宦況久逾澹﹐詩情近益豪。尋芳頻解佩﹐撫景屢揮毫。一宿人天外﹐長隨卿月髙。

和殷職方天字﹕有美殷無美﹐三生近佛緣。來遊淸淨土﹐同賦蔚藍天。色界三花墜﹐湖光一鏡懸。詩乘堪退虜﹐好去勒燕然。

和蔡司馬看字﹕似識寰中趣﹐仍尋物外歡。水鳧紛結陣﹐香象亦登壇。色笑靑天近﹐髙歌白雪寒。頃來才敻異﹐疑得異書看。

和袁司理遙字﹕京兆人中鳳﹐翩翩向赤霄。十年猶戢羽﹐一日始遷喬。詩共靑蓮賦﹐人同白社招。平生聞美度﹐那惜馬蹄遙。

和龍國博棲字﹕人龍時命駕﹐攬勝過城西。地迥諸天近﹐壇空四望低。燕隨今雨集﹐歸傍暮雲棲。矯矯池中物﹐雄飛自不羈。

和李小侯飛字﹕池頭歌舞地﹐薄暮憺忘歸。機事羣鷗狎﹐神情一鶴飛。才應長吉似﹐詩每少陵希。燕頷仍侯相﹐多因戰勝肥。

和汪山人人字﹕大雅須吾黨﹐詩名自有眞。汪倫疑共譜﹐賀監是前身。法演魚龍出﹐愁深花鳥春。不耽軒冕貴﹐衣白本山人。

西山吟有引﹕吟西山者﹐類刺中璫﹐漁獵自封﹐終歸一盡。然彼皆竊榮盜靈﹐獲所憑籍﹐河潤九里﹐非天家之餘澤哉﹗名園盛衰﹐京洛系之﹐是亦足念云爾。晨陟西山阿﹐盼玆碧雲藏。三泉白石槨﹐七寶黃金妝。原麓互映帶﹐丹碧交熒煌。祗林菩樹長﹐空堂雨花香。咄咄緇衣流﹐旦夕體空王。城社憑寵靈﹐螢爝依陽光。鮫魚飽余沫﹐滄海汪難量。願爲樂遊原﹐車馬頻相望。南山千萬春﹐永芘楊與桑。忌器愛及烏﹐誰識此意長。

△王世懋﹝吳郡人南京太常寺卿﹞

遊碧雲寺﹕布金聞此地﹐功徳冠招提。絕壑懸相抱﹐飛泉巧自移。云根穿卓錫﹐虹影落罘罳。靈鷲標層構﹐文螭護賜碑。鴿馴多寶塔﹐魚老放生池。法雨疑晴墮﹐香花欲晝垂。天應愁罔象﹐月似避摩尼。酌醴楊枝潤﹐函經貝葉披。人天依梵淨﹐佛日度春遲。妙境身西竺﹐淸心首大悲。興來成再宿﹐塵界一相遺。

弘法寺夜臥﹕禪榻一燈臥﹐疏鐘萬井哀。月痕松影落﹐窗色鳥聲回。鄕夢醒還續﹐羈愁老自催。自知三逕好﹐不敢賦歸來。

△魏允貞﹝南樂人通政司通政﹞

晚晴望西山有述﹕自公仍委佩﹐當眼興偏濃。雨過峯巒出﹐日斜紫翠重。九衢借山色﹐萬象淨塵容。馬上裁詩句﹐憐君未得逢。

△馮有經﹝浙江慈谿縣人翰林院編修﹞

湖上一﹕十里澂湖太液通﹐三秋煙景武陵同。沿堤柳暗聞淸籟﹐隔水林開見遠空。雁下寒汀蘆正白﹐鳥驚落葉柿初紅﹐遊人共是江南客﹐亦自臨流羨大風。

遊碧雲寺﹕日麗龍宮敞﹐天開鷲嶺浮。鑿山紆復磴﹐激澗引回流。竹影分亭晚﹐松聲送谷秋。虛襟澹無著﹐去去更淹畱。

來靑軒﹕三百湖山寺﹐淸光此獨偏。九陵通紫气﹐雙闕映金蓮。路豁披云盡﹐堂虛得月先。六龍曾駐蹕﹐瑞色尙澄鮮。

上洪光玉華諸寺﹕秋山過雨景偏奇﹐短杖褰裳度石危。古寺入云人迹少﹐幽林通徑老僧知。心閒頓覺棲禪定﹐地僻無嫌曳步遲。歷歷諸天行欲徧﹐不須回首問還期。

大圓通寺﹕晴日空山倚泬寥﹐仙風控馭入層霄。磴危下瞰千巖雨﹐松老頻驚萬壑潮。王气東來標鳳闕﹐河流南去接虹橋。披襟頓覺塵寰小﹐何處歌聲起暮樵。

題嘉禧寺山樓﹕疊石層樓半入云﹐千巒斜抱翠氤氳。隔林雨霽川原迥﹐近郭秋深村落分。艸際荒蹊人迹斷﹐松間精舍磬聲聞。山僧住久忘淸眺﹐竟日惟翻貝葉文。

△區大相﹝嶺南人翰林院檢討﹞

曉渡蘆溝﹕磧月曉蕭蕭﹐寒波咽似潮。風沙人面積﹐冰雪馬蹄銷。目極闕城近﹐心悲旅客遙。故園當北望﹐春恨更迢迢。

郭正域﹐翰林編修﹐江夏人。

香山寺﹕寺入香山古道斜﹐琳宮一半白雲遮。回廓小院流春水﹐萬壑千崖種杏花。墻外珠林疑鹿苑﹐路傍石磴轉羊車。四天天上知何處﹐咫尺輪王帝子家。

碧雲寺﹕萬疊千盤皆古剎﹐風幡雨鐸滿西山。池邊施食遊魚出﹐樓下鳴鐘夕鳥還。慧日香雲爭滉漾﹐靈花忍艸爛朱殷。寶王不動皈塵劫﹐度盡恆沙也未閒。

葦寺郊行﹕香風嘶馬散林坰﹐麥雉朝飛表隴靑。夾道槐蔭濃似蓋﹐覆墻羅帶結爲屏。忽驚愁裏三春盡﹐幾見樽前雙眼醒。潦倒更憐幽石砌﹐漁舠雙槳出云汀。

雪中朝天宮習儀﹕彤雲萬里接冰天﹐紫陌趨陪踴錦韉。來向瑤臺朝玉帝﹐共披鶴氅集金仙。半空凍雨樓頭合﹐一綫陽和地底還。且自侍臣衣上看﹐人間瑞葉滿三千。

白塔﹕亭亭百丈玉浮屠﹐鴿影飄颻不可呼。欲轉銀輪如現在﹐未知白馬肯來無。長空日霽雪山曉﹐淨土雲標水月孤。淸磬杳然人世隔﹐上方茶雨繞皇都。

上苑聞鶯﹕禁■﹝舟華﹞扶疏灌木榮﹐翠微影裏囀倉庚。才聽又斷如調舌﹐著意一聲似有情。寧妒歌喉爭睍睆﹐故遷宮樹更叮嚀。內家不厭嬌多語﹐好炙銀笙如玉箏。

玉河柳﹕盈盈金縷繞瑤宮﹐不似新栽自永丰。帶雨遠籠長信影﹐飛花亂點上林紅。輕翻綠浪濯晴日﹐漫舞纖腰眠晚風。半拂宮墻半在水﹐無情有態兩朦朧。

△孫斯億﹝華容人﹞

蘆溝橋遇蔡中甫南還﹕望鄕云日遠﹐春至益傷神。木鐸慚遊子﹐桑乾別故人。囊裝魚腹字﹐車障馬頭塵。去矣平安報﹐相將慰所親。

△劉效祖﹝邑人陜西副使﹞

甕山拜耶律祠﹕迢遞荒山下﹐披榛拜古祠。衣冠猶左衽。歲月已明時。溪遠泉聲細﹐林深日色遲。犬羊空朔漠﹐誰與奠新扈。

登望湖亭﹕爲覽西湖勝﹐來登最上亭。云生拖練白﹐日出擁螺靑。葭菼髙低岸﹐鷗鳧遠近汀。眞源何所藉﹐佛土共山靈。

淨業寺看蓮﹕杖履吾何適﹐逢僧曲水邊。三乘開寶地﹐六月湧金蓮。雨過塵心淨﹐風來爽气偏。浮生閒自惜﹐不是爲逃禪。

上元過慈壽寺﹕天家開寶地﹐咫尺是西方。塔擁慈云色﹐燈分慧日光。彤宮施玉食﹐貝闕鎖金章。何以資靈貺﹐皇圖萬載昌。

靈濟宮訪胡茂承﹕秋杪琳宮寂﹐因君一抱琴。楚人能覓句﹐燕市有知音。白髮江湖夢﹐靑山歲月心。但教吾黨在﹐然諾卽千金。

過大慧寺﹕出郭訪林丘﹐禪家物色幽。煙霞常蔽日﹐風露早驚秋。世事從多變﹐人生彊半愁。逢僧聊共話﹐老境若爲酬。

廣通寺獨酌﹕背郭尋秋色﹐逢僧話淨緣。性𨿽同白墮﹐口願出靑蓮。蘭若云常繞﹐菩提日並懸。逃禪須買醉﹐肯惜杖頭錢。

壽安寺臥佛二首﹕何年開佛土﹐寶像自安眠。有覺通三昧﹐無生了萬緣。涅槃空外勝﹐般若夢中偏。幻迹疑難滅﹐重逢帝主憐。雙樹何人植﹐如來偃在牀。三生開覺路﹐萬劫委慈航。示寂形應苦﹐調心夢轉長。檀施煩問訊﹐多是困津梁。

出郭憩演梵寺﹕策杖尋幽境﹐傳觴坐茂林。風來秋覺蚤﹐雨過晝仍陰。河朔塵中夢﹐平原世外心。老僧如問信﹐久已謝朝簪。

法藏寺觀塔﹕幾年不出城南路﹐偶爲幽尋過梵宮。四壁煙霞畱白日﹐滿堂鐘磬起秋風。浮屠影落靑霄外﹐舍利光生淨土中。一笑遠公回首別﹐虎溪忘卻記西東。

△徐學謨﹝吳郡人提學副使﹞

秋早同省僚登西直城樓﹕千山落木莽蕭蕭﹐萬堞髙墉倚碧霄。邊塞有人烽燧少﹐衣冠無事嘯歌饒。霜淸古戍頻休馬﹐艸盡平沙合射雕。千古中華還此地﹐河山長護紫宸朝。

九日毗盧閣覽眺二首﹕駐馬空林夕照斜﹐坐舒淸嘯雜鳴笳。當杯翠滴千峯色﹐拂檻寒生九塞沙。浮世形骸聊白眼﹐他鄕懷抱更黃花。十年鐘梵經行地﹐愁對西風攬鬢華。淩絕丹梯萬仞孤﹐諸天香界混虛無。西陵樹隱浮煙外﹐南國臺荒大海隅。漸老風塵隨燕雀﹐相思兄弟隔茱萸。禪門鎭日忘喧寂﹐醉裏摩挲舊酒徒。

△魏裳﹝蒲圻人副使﹞

雪月朝天宮習儀﹕東風初上萬年枝﹐霽雪光搖赤羽旗。云淨蓬萊通禦气﹐天開元會盛朝儀。千山曙色浮金掌﹐三殿春暉動玉墀。聞道祈年勞聖主﹐甘泉誰繼子云詞。

西山晴雪﹕薊苑春回雪未殘﹐西山積素失靑巒。光搖三殿晴雲合﹐色照千門曉日寒。瓊島忽移天闕近﹐玉峯遙倚帝城看。梁園此夕還堪賦﹐況復鄒枚興未闌。

登毗盧閣﹕登髙非淺興﹐送遠對朝氛。塔影懸靑嶂﹐鐘聲散白雲。杯從雙樹把﹐歌自九天聞。一別緣須合﹐何時挹紫芬。

△屠本畯﹝甬東人順天府治中﹞

過弘法寺﹕霽曉投雙寺﹐春遲慧日開。翻經閒士集﹐說法宰官來。院靜曇花落﹐風輕燕子回。生公階下石﹐一半覆蒼苔。擾擾勞生久﹐招邀那可辭。同瞻五供養﹐因整四威儀。徧禮僧都識﹐頻過鳥亦知。幸逢休沐日﹐還與上人期。

△何宇度﹝詹事府錄事湖廣安陸人﹞

廣濟寺﹕新秋羸馬禁垣東﹐古剎林深殿閣崇。貝葉晴分橊樹綠﹐慧燈涼映蓼花紅。疏鐘隔竹連蕭寺﹐復道盤云擬漢宮。牢落一官如野衲﹐每從初地嘆飄蓬。

顯靈道院﹕云璈霜磬照行杯﹐滿座人因禦李來。衣畔鷫鸘寒綽約﹐檐端鸞鶴影縈回。空壇月色賒靑晝﹐古殿松聲起暮哀。莫訝詩成中金石﹐揮毫原在步虛臺。

髙梁橋秋望﹕一出郊關外﹐河出四望新。平堤歡駐馬﹐秋水羨垂綸。橋以沙爲岸﹐村依寺作鄰。綠楊千萬樹﹐彷佛故園春。

登眞覺寺塔﹕寶塔閒能眺﹐秋原望不迷。白雲雙闕迥﹐綠樹萬行齊。沙轉河流曲﹐天空雁影低。長安此行樂﹐山水滿城西。

遊摩訶庵﹕西山遙在望﹐蕭寺近堪遊。食自中官供﹐幡從內苑畱。蒼松髙拂殿﹐交石疊成樓。車馬迷京洛﹐玆來始覺秋。

遊慈壽寺﹕層塔接遙天﹐芙蓉次第懸。明君延福地﹐慈後布金年。繡栱千尋接﹐瑤壇百尺連。朝霞籠檜柏﹐如結鳳樓煙。

望湖亭﹕孤亭秋一望﹐湖日兩氤氳。遠岫浮螺影﹐澄泉湧榖文。靑占鷗岸柳﹐紅閃鳳樓云。安得淩波棹﹐飄搖泛夕嚑。

碧雲寺﹕寺裏流泉寺外峯﹐碧雲四合削芙蓉。佛天夜散松梧雨﹐帝裏秋聞殿閣鐘。僧飯香分中貴廩﹐寶幢字簇內廷封。玉橋金柱遊人避﹐爭道頻年駐六龍。

香山寺﹕古柏喬楡路欲迷﹐千年名勝帝城西。望窮平楚天垂盡﹐坐傍羣峯云與齊。曲磴宛從山上下﹐危樓半倚樹髙低。登臨卻喜佳辰近﹐僧捨黃花開滿畦。

中峯寺﹕西山無盡寺﹐此地獨幽深。島道還千曲﹐云梯近百尋。庭除花影暗﹐鐘磬石苔侵。日午持杯處﹐嵐光滿客襟。

△劉余澤﹝邑人舉人﹞

西山道中﹕春山四望翠微開﹐拂面花香細細回。日暮諸陵寒色動﹐卻疑風雨逐人來。

來靑軒曉望﹕百尺璇臺翠黛攢﹐扶桑初日照朱欄。參差宮殿雲中出﹐縹緲湖山掌上看。煙吐千林濃又合﹐風回萬里曉逾寒。側身似隔人間世﹐便欲淩霄振羽翰。

洪光寺尋蓮池古迹﹕石磴攀躋興不闌﹐層巒飛瀑濺衣寒。龕藏金粟三千界﹐山擁芙蓉十八盤。地古松蘿枝老盡﹐春深洞壑雪初殘。逢僧欲訂蓮花社﹐轉憶滄桑幾度看。

流憩亭﹕獨上孤亭倚曲欄﹐風來寥廓振衣寒。碧天一夜晴如洗﹐多少煙光畫裏看。

△劉芳名﹝邑人庠生﹞

過金山寺讀壁間諸作﹕珠閣淩虛曲水侵﹐倚欄爽气拂衣衿。亂山過雨疏於翠﹐野樹垂橋綠滿陰。十載年華如旦暮﹐五陵冠蓋半浮沈。可知勝賞耽幽事﹐無那銜杯感慨深。

呂公洞畱柬主人﹕衝雨來江渚﹐芙蓉萬頃嬌。上方僧借榻﹐幽洞客停橈。祛暑雲閒麈﹐飛觴月轉橋。爲憐張仲蔚﹐淸夢落山椒。

興徳寺﹕午暄棲佛院﹐碧水浸人涼。層阜疑臺榭﹐盤松儼屋梁﹐歡從朋共洽﹐情與日俱長。酒半殘霞落﹐歌鐘送渺茫。

流憩亭﹕躡屐尋幽醉此亭﹐山靑雲白兩關情。欲拚酩酊愁歸路﹐多少閒心落化城。

△朱宗吉﹝濠梁人﹞

玉泉﹕絕壁危梁轉﹐飛泉落樹端。波涵靑嶂月﹐聲到白鷗灘。野寺春云合﹐空山夜气寒。老僧憐病渴﹐重爲煮龍團。

過眞覺寺﹕浪遊羸馬倦﹐別路繞滄浪。回首靑山遠﹐愁人赤日長。尙餘王子興﹐還入贊公房。城郭風塵滿﹐招尋意不忘。

△王穉登﹝太原人﹞

宿圓光寺﹕下馬投香積﹐窅然霜葉紅。客心從罣礙﹐佛性自圓通。樓閣寒雲裏﹐山河明月中。如何依覺地﹐能使夢俱空。

弘教寺﹕樹裏山門破﹐蕭然無四鄰。靑松多結子﹐白社不逢人。已慨經千劫﹐何因問六塵。不畱陶令醉﹐知是遠公貧。

小至日與諸君白塔寺沐浴﹕歲晚客心驚﹐他鄕覓化城。日臨添綫節﹐人有振衣情。塔雁看何白﹐池蓮浴甚淸。幸沾功徳水﹐無使六塵生。

圓靜寺﹕香閣馬頭攀﹐登臨夕靄間。霜寒塵陂水﹐木落一禪關。食施湖中鳥﹐窗窺塞上山。能令許玄度﹐相過便忘還。

十三看燈市﹕瑞气與人煙﹐紛紛俠少年。花過樓外看﹐燈出市中懸。若个春無怨﹐誰家夜可憐﹖不知人共月﹐能到幾時圓﹖

△潘之恆﹝新都人﹞

福田寺訪淸寥上人﹕古樹蒼藤澗道斜﹐澄湖返景落明霞。天垂極北開蓮宇﹐路轉山南隔翠華。不二可能容半偈﹐無生端爲演三車。惟憐只尺淸涼界﹐馬首紅塵幾度遮。

湖上﹕何處延淸賞﹐煙霞郭外私。就湖寒水闊﹐訪寺越山遲。花落朝朝雨﹐蟬鳴樹樹枝。障泥吾不惜﹐但恐失幽期。

燕九﹕燕市重逢燕九﹐春遊載選春朝。寒城旭日初麗﹐暖谷微陽欲驕。公子髙寒錦障﹐侍中齊插金貂。書傳海外靑鳥﹐箭落風前皂雕。翟茀煙塵驟合﹐馬蹄冰雪全消。張羅釋兔求雉﹐投博呼盧得梟。劍說荊卿匕首﹐舞憐蠻女纖腰。鬧蛾人勝爭貼﹐怖鴿天花亂飄。臺上試聽蕭史﹐峯頭方駕王喬。寶幢星斗斜掛﹐仙樂云璈碎敲。京輔少年任俠﹐倡樓大道相邀。寄言洛社豪舉﹐莫笑春光不饒。

○志遺五

△藩王之國

萬曆十六年﹐潞王之國﹐原派擡內錢糧夫貳千捌百叄拾貳名﹐除兵部認夫肆百捌拾名﹐又除大興外﹐本縣該夫壹千壹百柒拾陸名。每夫一名﹐折銀壹錢。又補解夫肆百伍拾柒名﹐銀肆拾伍兩柒錢﹐皂隸叄百名﹐銀壹拾陸兩伍錢﹔辭陵人夫壹百伍拾名﹐銀肆拾兩玖錢伍分。

原派裝運錢糧大車肆百輛﹐除大興外﹐本縣該車貳百輛參運。實用過車壹百肆拾肆輛﹐銀叄百肆拾伍兩陸錢﹔折車伍拾輛﹐銀壹百貳拾兩﹔補解車陸輛﹐銀拾肆兩肆錢﹔紅綠車騾艸料銀貳拾壹兩﹔辭陵車拾輛﹐銀伍拾兩。

以上俱本府發銀﹐委官支。

部府塡墊﹐自淸河起至回龍觀止﹐約拾伍裏﹐起民夫平墊﹐不動錢糧。刊之國供應事宜書冊伍百本﹐梨板﹑刊字匠工食﹑江連紙﹑藍紙﹑裝釘麵糊﹐煙墨﹑水膠﹑刷印匠工食共銀肆兩貳錢叄釐壹毫﹐除大興外﹐本縣該銀貳兩壹錢壹釐伍毫伍絲。又本府並潞府長史司取供應書冊﹐本縣分該壹百本﹐銀貳兩陸錢柒分陸釐伍絲。以上俱存畱銀支。長史司行本縣刊刻信牌﹑信票﹑火票﹐梨板﹑刊字匠工食共銀貳錢壹分﹐兩縣行銀支。奏繳之國用過錢糧﹐合用黃綾肆尺﹐絨繩肆條﹑大夾板貳副﹑大呈文紙壹百張﹑工食等共銀玖錢伍分﹐兩縣鋪行銀支。轎乘女轎夫等照常行。

△宮禁傳取

萬曆十四年間﹐奉司禮監傳取用潞王長女送葬棺木銀伍拾兩﹐七七紙叄拾兩﹐香油貳百斤﹐銀四兩﹐往回人夫伍百叄拾名﹐折價柒拾玖兩五錢﹐往回大車壹拾貳輛﹐折價壹拾肆兩肆錢﹐府發轉解車夫銀貳拾兩﹐造方相冥器紙張工價銀陸拾兩﹐麻布五十五疋﹐銀叄兩叄錢肆分﹐磁缸二口﹐銀壹兩﹐麻繩六十根﹐銀陸錢。萬曆十六年間﹐壽陽公主薨逝﹐取用棺木銀伍拾兩﹐發引往回人夫五百三十名﹐折價柒拾玖兩伍錢﹐往回大車一十二輛﹐折價壹拾肆兩肆錢﹐本府轉解車夫銀貳拾兩﹐小車四輛﹐腳價貳兩﹐七七紙貳拾肆兩﹐麻布二百疋﹐銀壹拾陸兩﹐香油二百斤﹐銀肆兩﹐麻繩六十根﹐銀陸錢﹐磁缸二口﹐銀壹兩。以上二項俱二縣鋪稅銀辦。

△雜祭

祭太歲月將之神﹐每年二月﹐用葦把二十四束﹐銀參兩陸錢﹐燒香木柴五十斤﹐銀叄錢﹐共銀叄兩玖錢﹐本縣行銀辦。

祭先農﹐每年二月﹐除大興外﹐本縣用葦把四束﹐銀陸錢﹐行銀辦。

不時告祭﹐除大興外﹐本縣每年約用銀伍拾余兩﹐行銀支。

祭天下無祀鬼神﹐每年淸明﹑七月十五﹑十月初一日三祭。除大興縣外﹐本縣每祭豬六口﹐每口銀壹兩伍錢﹐羊六隻﹐每只銀伍錢﹐活兔一隻﹐銀壹錢﹐黃酒八瓶﹐銀壹錢伍分﹐炷香五斤﹐銀壹錢﹐大燭一對﹐小燭二十對﹐共重四斤﹐銀貳錢﹐俱稅銀辦。都城隍廟發咨三牲更衣酒飯並搭棚共銀壹兩捌錢﹐行銀給﹐各行辦用﹐共銀壹拾肆兩叄錢伍分。以上三祭共銀肆拾叄兩伍分。

△棋炒

嘉靖三十年北虜內犯﹐戶部行二縣領太倉銀叄千﹐散給各燒餅鋪戶﹐每兩上棋炒一石。其法﹕用白面少和香油芝麻爲薄餅﹐斷爲棋子塊樣炒熟﹐工部車送至行軍處所支用。

△女轎夫

萬曆二十年﹐見當大婚﹐女轎夫除大興一百名外﹐宛平實九十三名。永寧公主府女轎夫一百名。延慶公主府一百名。瑞安公主府一百名。案查女轎夫林鳳妻王氏等一百九十三戶﹐原籍福建閩﹑侯﹑懷三縣人﹐洪武年撥送南京應當女戶﹐永樂年間隨駕北都﹐專供大駕﹑婚禮﹑選妃及親王﹑各公主婚配應用。給與優免﹐下帖令其男子在外供給﹐免其雜差﹐屬大興縣。天順年間各戶消乏﹐告扯五城及宛平縣會同照數僉補。嘉靖三十一年止存八戶﹐又題僉楚相妻王氏一百餘名補足﹐嘉靖末年楚相等陸續攺撥錦衣衛校尉。至萬曆五年順天府府尹王題請僉補﹐奉聖旨﹕禮部知道﹐欽此。部覆﹕行準順天府經歷司手本﹐據宛﹑大二縣申請﹐查照原額﹐於各坊鋪行殷實人戶內僉補﹐照例優免﹐等因到部。本年四月二十日﹐禮部尙書馬自彊具題﹐奉聖旨﹕這女轎夫準僉補﹐旣有優免事例﹐著永遠應當﹐以後再不許夤緣攺撥。

優免則例﹕大婚夫鋪行銀全免﹐各府夫免四錢﹐等則髙者余銀補納。

衣帽﹕大婚﹑上陵﹐鳳輦合用花紗帽﹑紅絹彩畫衣﹑綠絹彩畫汗褂﹑紅綿布■﹝革翁﹞鞋﹑銅帶﹐俱臨時赴內府關領﹔各轎合用錦汗巾﹑紅布汗褂﹐俱兩縣新置。各府轎夫衣帽﹐女夫自備。

按﹕女轎夫一也﹐屬大婚者﹐行銀全免﹐別無私徵﹐而一遇選女﹑選婚﹑上陵等事﹐則每名雇至五六名﹐屬各府者﹐差不加多﹐而行錢正免肆錢﹐每月每名外納各府貼差銀壹錢伍分﹐其勞逸蓋略相等云。

△酒醋局蓼戶

宛平縣額辦酒醋局杏仁十一石五斗﹑包曲紙三萬張﹑蓼芽二萬斤﹐每年本局奏準奉旨行府﹐帖行本縣委官辦納一次。內杏仁﹑曲紙招商市買﹐起批交納﹐原有額價﹐內外相安。惟是蓼芽系土產之物﹐而法又必取鮮者﹐以是舊行不復議價﹐止於鋪行銀內﹐定腳價柒兩﹐責令近城居民數家給與﹐依時采進。先年園戶因內局使用繁多﹐歲集近城園丁﹐計畦斂錢﹐彼此相幫﹐一家出名﹐百家共貼。而宛平近城﹐俱勛戚中貴﹐略與大興不同﹐因而嘩動﹐遂爾通融。在上則各官不願專管﹐歲於佐領官挨輪一員﹔在下則數家不能應役﹐歲令舊蓼戶報添二十名﹐一經報名﹐各不相貼﹐近城者旣不敢問﹐遠而有力者又百計脫去﹐而小民遂不復可支矣﹗萬曆十九年內按院劉訪知前獘﹐行縣議處﹐每艸一斤﹐議價二釐五毫﹐召商辦進﹐以前蓼戶並雜費名色﹐盡行革除﹐著爲定額云。附申文﹕宛平縣爲出巡事﹐蒙按院劉憲牌前事﹐仰縣卽查﹕前項蓼芽﹐原系某官專管﹖作何徵派﹖每年何人﹖上納是否本色﹖中間委因﹐某獘足以病民﹖目今作何議處﹖庶幾官民兩便﹐經久可行等因﹐備仰到縣﹐奉此。捲查本年八月二十三日﹐蒙本府淩推官紙票﹐蒙本院憲牌前事﹐仰縣具由﹐並經承官吏﹑積惡皂快及被害之人﹐一並解審等因﹐蒙此。已經轉解去後。今蒙前因﹐軫念民艱﹐加意酌議﹐欲爲官民兩便﹐經久可行之法﹐地方之便﹐莫有亟於此者。隨該卑職遵依查得宛平額辦酒醋局蓼芽二萬斤﹐每年本局先期奏準﹐照例揭府行縣﹐輪委佐領一員﹐查令舊役蓼戶報替二十名﹐於鋪行銀內領出腳價銀柒兩﹐給批本民﹐徑采本色進局﹐節行已久。原以蓼艸系土產之物﹐不難於采辦﹐而進艸多無名之費﹐每難於上納﹐以此先年不便招商﹐而任其費出於蓼戶﹐不議艸價﹐而止給腳價七兩﹐不能定委一官﹐而每年輪坐佐領一員催督﹐則中間蓼戶交納之苦﹐更換之擾﹐固其勢之所必至者。究極獘源﹐良以蓼艸有腳價而無艸價﹐進艸不以商人而以蓼戶﹐所以內局得執以肆誅求﹐而外吏得藉以辭勞怨也。爲今之計﹐若欲制內官之科擾﹐莫先於定值﹐而定之太寬﹐則又恐艱乎其繼﹔若欲革蓼戶之名色﹐莫便於招商﹐而議之太少﹐則又恐難乎其從。卑縣隨卽召集髙年知事土民﹐諭以徳意﹐從長酌處﹐據議前來。卑縣再三酌處﹐每艸一斤﹐約價二釐五毫﹐不必加派小民﹐惟於本縣鋪行稅契銀內從便支給﹐每年官爲預先召商領出﹐並額定腳價七兩﹐聽候內局奏準﹐明文至日﹐卽照數采取本色徑交。凡以前蓼戶名色。無名雜費﹐催辦積棍﹐盡行革除﹐已經取有本縣居商認狀聽候詳示﹐又恐事干內局﹐卒爾攺變﹐致駭觀聽。隨復移文本局﹐取有從便招商回文在捲。倘蒙賜允﹐則蓼戶已革﹐科斂無由﹐銀取辦於無礙﹐事不煩於題擾﹐所費官帑僅五十餘金﹐而所省民間費殆不計。自今以往﹐此方之民﹐世世受恩澤於無已矣。蓋報進蓼戶﹐其難在民﹐召商買辦﹐其難在官﹐官欲掣肘於內﹐而民實享逸於下﹐今日𨿽難於任事﹐而將來可垂於永久﹐拔本塞源﹐似若可酌行者。爲此﹐除本府淩推官查報外﹐今將前項議處過緣由具申﹐伏乞照詳施行。萬曆拾玖年拾壹月﹐知縣沈榜申。本年拾壹月﹐蒙本府推官淩雲鵬帖文﹕蒙按院劉批﹐該本廳呈詳﹐查議過宛平縣蓼牙緣由﹐蒙批﹐據稱關會內局輸心從便召商﹐可見卹民節費﹐人有同心﹐以後應供蓼芽﹐俱如議召商﹐動官銀買進﹐再不許累及小民﹐此百世不磨之澤也。行縣﹐永永遵守﹐此檄。

△義冢

西直門外一所﹐計八十畝﹐系官置漏澤園。東南俱至各家墳﹐西北俱至道。

七賢村一所﹐計八十六畝﹐萬曆十三年西城禦史劉霖置。內有詹法王古塔。東至千戶馬雄﹐南至大道﹐西至王家莊﹐北至張內相。

阜城門北岔路一所﹐計十五畝﹐萬曆二十一年西城禦史劉洪科置。東北俱至道﹐南至賣主﹐西至耿家墳。

阜城門外北岔路一所﹐計捌拾畝﹐系官置漏澤園。東北俱至道﹐南西俱至各家墳。

阜城門外馬家廟後一所﹐計五十畝﹐內二十畝正徳中民人李佐施﹐內三十畝萬曆七年西城禦史塗傑置。二役相連﹐東南北俱至道﹐西至王內相也。

阜城門外北岔路一所﹐計一千四百畦﹐先年包都司施。東西北俱至小道﹐南至各家墳。

阜城門外南岔路一所﹐計一千二百畦﹐萬曆十九年太監張�施。建有地藏庵﹐東北俱至道﹐南至各家墳﹐西至溝。

廣寧門外白家凹道北一所﹐計十七畝﹐張千戶買白茂地。東南俱至道﹐西至梁百戶墳﹐北至張芹地。

廣寧門外道南一所﹐計十七畝﹐萬曆二十年南城禦史徐�置。東北俱至道﹐南至柴祥墳﹐西至觀音寺。

彰義門外一所﹐計四十三畝﹐萬曆二十一年知縣沈榜申準本府府尹謝傑置。四至詳見帖文。

記一﹕宛平據都城之西偏﹐都門之辟於右者咸隸焉。門各有義塋﹐收諸不能葬者﹐惟彰義門獨闕﹐視東縣之安定云。沈大夫令宛平之三年﹐政成﹐議置之﹐斥地如千畝於門之陰以爲塋﹐甚惠舉也。余樂之﹐助以十金﹐而爲之言。嗟﹗蒿裏之葬﹐詎盡愚且賤者哉﹖余聞宣聖之考﹐封於五父﹐吳季之胤﹐痤諸嬴博﹐彼賢聖之子若父猶如是﹐信乎叢林之當重也已。在上烏鳶食﹐在下螻蟻食﹐無所不可﹐是達者之寓言﹐非仕者之卮言也。澤及枯骨而周興﹐爨及析骸而宋弱﹐非前事之明鑑乎哉﹗沈大夫之智﹐其辧此矣﹐宜其有是舉也者。抑余聞之﹐生有所托者死有所歸﹐其無所歸者必其無所托者也。今之累累骨立者非無所托者輿﹖欲其歿之有所歸也﹐難矣﹗余嘗謀所以活貧兒之道於大夫﹐謂其計在於利之﹐利取諸酒人不可﹐利取諸豕人不可﹐以其利一而害百也﹐業爲大夫禁之矣﹗然意猶怦怦未已﹐獨計卹孤之餼侵於富兒﹐不被於貧兒﹐非算也﹐取諸彼以與此﹐猶爲愈之﹐是云不宰之利﹐庶幾其有所托而歸者﹐嘻﹐是在大夫而已矣。大夫名榜﹐楚之臨湘人﹐治行爲赤縣第一﹐余故厚望之乃爾﹐若沾沾於一丘之澤﹐爲大夫多﹐恐庚桑楚且竊笑之﹐余則不能。萬曆癸巳三月吉日順天府府尹長樂謝傑書。

《除豁地糧執照一》﹕宛平縣爲乞恩除豁義冢地畝糧馬批照以垂永遠事﹕據老人張臣等呈稱﹕蒙本縣正堂沈﹐於彰義門外置買各裏民地﹐設立義冢﹐處置護墳香火等地﹐俱已完備﹐所有本地糧馬相應除豁等情﹐到縣﹐據此。案照本年內該本縣申府前事﹐照得本縣分上﹐屬在都城之西﹐所有正陽﹑徳勝二門﹐原系輦行禁路﹐阜成﹑西直二門已蒙朝廷設有漏澤園﹐又有節年官民人等所置義冢頗多﹐惟是順城門西通彰義門外一帶﹐路南多屬內府司苑菜地﹐路北俱民間畦地﹐勛戚中貴﹐犬牙交錯﹐以故本門𨿽爲天下通衢﹐車馬輻輳之區﹐而二百餘年﹐尙無義冢﹐良有以也。玆蒙本府畱心民瘼﹐觸目警心﹐廣此漏澤之仁﹐布下置地之令﹐一時民心無不泣下﹐矧甲縣榜忝在親民之官﹐寧無澤骨之感乎﹖隨仰體盛心﹐選委老人趙勛﹑張臣﹑董忠﹑王仲學﹑常守義等﹐訪有彰義門外普濟庵後地一段﹐東西各長一百三十一丈﹐南北各折闊二十丈﹐共積地四十三畝﹐原系本庵買置本縣民地﹐可以價易﹐而地勢髙阜﹐中立大道之間﹐兩旁水道深平﹐前後合襟﹐深嚴端拱﹐在堪輿家爲上水靈龜之象﹐又正與風水相宜﹐遵將府發銀十兩並本職處銀三十六兩共四十六兩給付本僧收領﹐寫立買契﹐定將本地立界﹐施爲義冢。又恐本地當南北之衝﹐無所禁則歲久侵蝕﹐圍以墻則修葺爲難﹐隨令趙勛等五家﹐及此春生之時﹐募民於兩旁植柳一千二百株﹐樹外挑浚深溝﹐深廣二三尺﹐以正疆界﹐豎立石牌二座於道之南北﹐大書地之丈尺﹑四至﹑畝數﹐以示後人﹐旁豎一門﹐以爲進地之路﹐設立官簿一扇﹐給付本庵僧人收掌。候有入地者﹐自西而東﹐挨次序葬﹐以便貧家日遠追尋。別查本縣無礙餘地約二頃﹐原無糧差﹐每畝酌定歲納租銀五分﹐卽給爲本僧香火﹐以爲遞年修整柳樹﹑挑浚溝塹及登簿看冢之費。所貴後之人嗣而爲之﹐地盡則充擴其旁﹐柳長則嚴禁其取﹐溝塹則時復其舊﹐毋令種地人得欠僧人之租銀﹐毋以給地故別費僧人之供給﹐此非上乞本府案批石畫文刊貞石付之本庵祠同象祝不可永也。爲此理合具申﹐所有各費﹐除置碑立門磚石工食完日另計量於鋪稅銀內支給外﹐其地價俱未動支本縣官帑。總計此舉買地一萬三百二十弓﹐卽可葬至萬冢﹐而土木所費﹐並未用小民一力﹐以妨其農﹐亦未取地方一毫﹐以費其有。向非本府卓見而特舉之﹐則此二百餘年之缺典﹐豈本職所能辦乎﹖等因﹐具申本府﹐去後﹐蒙批﹕碑文業已發行﹐詳中處置妥確﹐具見節愛良規﹐俱如議行﹐仍刻碑陰﹐以垂永久。敢有於府縣離任之後﹐擅自侵占者﹐許本僧首告﹐重究不貸﹐悉聽登簿紀之﹐檄。蒙此。遵卽設爲義冢﹐並處置護墳香火等項﹐通共地貳頃捌拾壹畝玖分肆釐﹐委應除豁﹐及查本縣任內丈出玉河拾捌圖捌甲髙保等冊外餘地二頃伍拾肆畝﹐孝義屯二圖十甲李伯秋地貳拾柒畝玖分肆釐﹐共地二頃捌拾壹畝玖分肆釐﹐已經奉造入冊﹐納糧養馬﹐足抵前項通縣額數﹐合將買爲義冢香火等項各裏冊內﹐民地通行除豁﹐永免糧馬﹐誠恐年久﹐姦徒指射混擾﹐擬合給照。爲此﹐今將義冢各裏應除糧馬地數﹐並各裏餘地入冊抵補地數﹐備行印塡執照一樣八張﹐給與里長﹑僧人各執存照﹐須至帖者。計開﹕除豁義冢地數﹕一﹑義冢地共四十三畝﹐地名普濟庵﹐後東至庵後畦地﹐南北俱至大道﹐西至柳內相地﹐舊冊系白紙坊五圖六甲淸見地共五十畝八分九釐內之數﹐聽僧人慶成﹑妙明﹑慶喜耕種﹑葬滿而止。一﹑義庵護墳地共叄拾捌畝捌分玖釐﹐地名普濟庵﹐大道兩岸內道西地參拾壹畝﹐東至李炳﹐南北至官道﹐西至柳內相﹐舊冊內系平則關二甲崔九思地貳拾壹畝﹐又萬寶坊三甲孫喜受地拾畝內﹐道南地柒畝捌分玖釐﹐東至義冢﹐南北俱至道﹐西至柳內相﹐舊冊內卽在白紙坊伍圖陸甲淸見伍拾畝捌分玖釐之內﹐原系僧慶成﹑妙明﹑慶喜價買﹐聽各照契管業﹐本縣止與免其糧馬﹐以爲看守義冢之資。一﹑義冢香火地舊冊二頃﹐共拾肆段﹐一段平則關二甲張臣肆拾畝﹐坐落小井相﹐東至海倫﹐南至官道﹐西至本主﹐北至官道﹔一段平則關二甲廣善地壹拾伍畝﹐坐落七里莊﹐東至王三﹐南至田堂地﹐西至劉祿﹐北至袁守仁﹔一段白紙坊一圖一甲除廷友地壹拾伍畝﹐坐落玉匠局﹐東至眞空寺僧海倫﹐西至本主﹐南至張平﹐北至劉祿﹔一段白紙坊一圖六甲袁鋒地壹拾畝﹐坐落七里莊﹐東北俱至本主﹐南至吳仲舉﹐西至趙經﹔一段白紙坊伍圖八甲張宣地壹拾柒畝﹐坐落廣寧門外五家墳﹐東至河﹐南至官道﹐西至何紀﹐北至張淸﹔一段白紙坊五圖八甲荊哲地壹拾柒畝﹐坐落白紙坊村﹐東南俱至官道﹐西至李三﹐北至李五﹔一段白紙坊五圖八甲董六兒地陸畝﹐坐落白紙坊村﹐東南西俱至官道﹐北至漏澤園﹔一段香山七圖二甲方保地貳拾陸畝﹐坐落釣魚臺﹐東北俱至官道﹐南至馬大﹐西至王家墳﹔一段香山七圖二甲秦月地壹拾畝叄分﹐坐落驢城村﹐東至馬江﹐南至趙朝士﹐西北俱至官道﹔一段香山七圖二甲張豪地貳畝柒分伍釐﹐坐落棗林村﹐東至楊內相﹐南至官道﹐西至楊欽﹐北至馬千戶﹔一段香山七圖二甲郭紀地伍分﹐坐落八里莊﹐東至古三﹐南西俱至道﹐北至王大才﹔一段香山七圖二甲劉和地伍分﹐坐落張花村﹐東北俱至官道﹐南至李皇親﹐西至李仁﹔一段香山十一圖二甲郭朝地壹拾畝﹐坐落普安店﹐東南西北俱賜墓官地﹔一段香山十一圖二甲邵名地叄拾畝﹐坐落龔村﹐東北俱至道﹐南至河堤﹐西至賜墓官地﹔以上聽各家自種﹐僧人不得管業﹐止每年每畝議定租地銀伍分﹐四仲月十五日交付僧人均分﹐以爲修理義冢溝塹﹑栽植義冢樹木之費。總計義冢地護墳地香火地共二頃捌拾壹畝玖分肆釐﹐俱萬曆二十一年春官本內開除盡絕訖﹐其各地永遠除免糧馬﹐不許裏排重擾。抵補義冢地數。知縣沈榜到任以來﹐查出通縣原無糧差餘地﹐行委老人﹐丈踏明白﹐取有認領狀在捲﹐今照數入冊﹐派徵起存入票﹐應當養馬﹐以足前項﹐除去義冢貳頃捌拾壹畝玖分肆釐之數訖﹐一﹑玉河十八圖八甲髙保地陸拾畝﹐李豹地十畝﹐王徳地貳拾貳畝﹐眞觀地十畝﹐王秀地叄拾畝﹐王才地貳拾捌畝﹐李佐地十五畝﹐王福地二十二畝﹐朱五地一十畝﹐趙大銳地五畝﹐陶仲金地八畝﹐何萬良地五畝﹐梁海地四畝﹐王沛地二十伍畝﹔一﹑孝義屯三圖十甲李伯秋地二十七畝九分四釐﹔以上共地二頃八十一畝九分四釐。

○志遺六

《敕賜慈壽寺內瑞蓮賦碑》﹐萬曆丙戌瑞蓮產於慈寧新宮﹐一時閣臣咸爲賦之。適慈寧新建寺於宛平西八里莊﹐賜名慈壽﹐因碑識諸賦﹐屋豎之寺左云。

其一﹕維瑞蓮產於慈寧新宮﹐臣旣奉命作賦以闡發奇祥﹐昭宣聖徳﹐已而考覽圖記﹐推測休徵﹐意者胤祚綿延﹐壽祺多益之兆﹐仍加衍繹﹐復成篇章﹐聊仿載賡之義﹐罄三祝之私云爾。其詞曰﹕有曄者華﹐婉如淸揚。菡苕爲簪﹐芙蓉爲裳。出五沃之上腴兮﹐苞九疑之奇芳。繄中通而外直兮﹐洵篤實而輝光。徳可比於君子兮﹐又奚遜夫國香﹗羌托種於靈沼兮﹐載移根於長樂。挺翠蓋之團團兮﹐冒朱華之灼灼﹐枝承蕤以婀娜兮﹐何楊翹之磊落﹖糅珠菂以成葩兮﹐煥重英之出萼﹖森擢穎於芝房兮﹐儼敷榮於菌閣。朝晞發於扶桑兮﹐若葵赤之常傾。夕弄影於望舒兮﹐象桂輪之載盈。峨星冠於絳闕兮﹐散霞標於赤城。鳳羽矯其翩翻兮﹐蜃樓起而崢嶸。恣意態之橫出﹐紛可炳於丹靑。彼新宮之■﹝山截﹞嶪兮﹐固神靈之所宅。薰風扇其淳龢兮﹐甘雨滋其薌澤。卿云助其爛漫兮﹐膏露增其的■﹝日樂﹞。夫惟孕粹而鐘祥兮﹐肆焜煌而舄奕。乃其含芬桂掖﹐流曄椒塗。承恩輝於黼幄兮﹐分繡采於翟楡。映畫堂之甲帳兮﹐迎紫罽之金輿。燦榮光於華渚兮﹐郁佳气於蓬壺。宮伯忻忻而告瑞﹐慈顏穆穆其歡愉。何司花之特巧﹖殆坤元之出符。天子乃考祥圖﹐披靈契。徵素蓮於王母﹐溯石蕖於炎帝。或一房而百子﹐或一花而千歲。兆多壽而多男﹐允卜年而卜世。於是羣臣效三呼之祝﹐薦萬歲之觴。陳瓜瓞椒聊之什﹐詠竹苞松茂之章。曰文子與文孫兮﹐俾熾而昌。曰聖母及聖皇兮﹐俾壽而康。如重臺之積累﹐亙乾坤而久長。臣拜手而作頌﹐庸昭示於無疆。頌曰﹕瞻彼璇宮﹐臨紫極兮。仙禦神池﹐匯靈澤兮。煜煜奇葩﹐產禁掖兮。綠葉朱華﹐苞翠的兮。重英疊萼﹐何赫赫兮﹖地符川珍﹐帝申錫兮。百世本支﹐兆蕃碩兮。慈齡聖算﹐齊箕翼兮。小臣獻頌﹐揚休徳兮﹐福祿萬年﹐子孫千億兮。大學士臣申時行。

其二﹕慈寧宮瑞蓮﹐臣旣應制﹐按圖作賦﹐然體摹唐律﹐韻局八聲﹐未足以嘗鉅觀﹐稱明旨﹐爰竭心思﹐效子虛﹑烏有之倫﹐說問辯之詞﹐宣暢厥義﹐推廣其象﹐亂以謠歌二章﹐申祝萬壽。若曰曲終奏雅﹐非所敢聞。其詞曰﹕上自新宮觀瑞蓮﹐羨重翹之旖旎﹐照秋水之澄鮮。葩迎風而獵獵﹐葉浮波而田田。工錯采以成圖﹐史濡毫而作頌。臣愚拜手﹐矢音托諷﹐乃有槐市耆儒﹐蘭臺祕史﹐相與逆靈異之原﹐披圖牒之紀﹐旁引博譬﹐斷斷並起。儒生遽前﹐攘袂而稱。蓋聞王者布徳﹐大造羣生。下徹黃輿﹐上薄蒼旻。陶鑄三光﹐雕鏤萬形。若夫纖柯片萼﹐異穎殊榮﹐其托附於宇宙﹐不啻河沙之與陌塵。彼卉何知﹐而我鐘情﹖於是史氏敬進﹐盱衡而語﹐允若所云﹐是雙觡共抵不爲靈﹐一莖六穗不爲瑞也。夫堯至仁﹐而階有蓂莢﹔舜大孝﹐而庖有萐莆。惟天休之昭應﹐豈株葉之非符﹖睠此池蓮﹐質本幽淨。西土是尊﹐南國爲盛。寧比凡花﹐況依淸禁﹖霞標燁煜﹐云錦參差。中通外直﹐電發星垂。芝友蘭賓﹐蓉裳荇帶。艷而不冶﹐澹而有態。爾其辟乾符﹐闡坤禎﹐嶽修貢﹐川效珍。花承花以增色﹐芷包芷而含馨。原夫出淤泥﹐攖金牙﹐濯淸冷﹐挺修姱。有如斯蓮﹐象帝徳之重華﹐坳五沃﹐陛九嶷﹐戲嘉魚﹐遊神龜。有如斯蓮﹐象帝治之重熙。瓊芳不采﹐金屋無塵﹐養以玉液﹐貯之錦屏。有如斯蓮﹐象帝命之重申。本本支支﹐如璋如珪﹐疏潤天潢﹐菂接房披。有如斯蓮﹐象帝胤之蕃滋。文子文孫﹐麗萬億而重輪﹐重輝花花實實﹐欲陰歕陽﹐蒂固根深﹐歲以爲常。有如斯蓮﹐象帝祚之遐昌。慈壽聖壽﹐閱萬億而重寧重康。昔嘉禾有篇﹐芝房有歌﹐淸平有調﹐瑞應有圖﹐豈若斯祥﹐萃於靈荷﹐發幽光於藻井﹐通芳气於椒塗﹖玆事體大﹐匪曰導諛。今其如臺﹐而獨闕諸。若夫金母苑中﹐麻姑壇上。藕瑤圃之千常﹐華玉井之十丈。碧白變色﹐舒偃殊狀。鑿金綴步﹐咒缽呈象。柳池之實如珠﹐擔湖之莖纈雙。太液玉語﹐昆明錦張。縱侈聲於樂府﹐寧比迹於吾皇﹗於是祕史受簡﹐耆儒避席。臣愚寡陋﹐口授以瑞蓮之什。乃歌曰﹕猗瑞蓮兮結重臺﹐類蓂莢兮產堯階。納綺疏兮映軒墀﹐挹芳潤兮薦玉卮。稱萬壽兮詠康哉﹐襲休祥兮吉大來。載歌曰﹕猗瑞蓮兮結重樓﹐類菌閣兮依瀛洲。華爲觴兮葉爲舟﹐奉太母兮佳遨遊。歷千歲兮如三秋﹐炳丹靑兮生色畱。大學士臣許國。

其三﹕聖母慈聖皇太后還禦新宮之明年﹐是爲萬曆丙戌。燕喜方來﹐休應辧至﹐於歲之秋﹐有瑞蓮始華於庭中﹐重臺穎出﹐瑰形殊態﹐自昔所未有﹐上若曰玆惟靈卉﹐托根禁掖得其地﹐遘會鼎新得其時﹐蓋周雅稱壽﹐取類竹苞松茂﹐昔聞其語﹐今效其實﹐爰命工圖之﹐命臣等賦之﹐爲仙旦萬萬年觴祝之獻云。其詞曰﹕懿乎﹐我皇上之奉母儀而惇孝軌也﹐標二極之顯號﹐致九州之上供。日三朝而視膳﹐丕錫類於綖。乃卜乃謀﹐宅是新宮。翟楡還禦﹐茀祿來同。厥有膏露凝枝﹐慶雲觸石。萐莢舒階﹐茀莆媚澤。惟得气之最先﹐孕玆蓮於壺掖。爾其田田碧沼﹐冉冉金塘。移近欄楯﹐托於坳堂。艷云外布﹐的珠內藏。修柯茂穎﹐抽靑曳黃。謂濃華之已披﹐復引挺而敷芒。絢春花於秋實﹐苞疏芷於密房。伊重臺之俶詭﹐創耳目之煒煌。九嶷之所未蒂﹐五沃之所不芳。炳丹靑之歷歷﹐庶有槪於揄揚。方其寶茄初稅﹐參差紛綴。若素峨尙掩黛以凝敷﹐而先已簇華簪於長髻。及夫縹萼嫣然﹐■﹝革甲﹞鞢朱殷。如鳳鳥舒翼以軒舉﹐而翠翹綰紅玉之冠。至若朝暾乍升﹐被以薄暉。片霞斜掛﹐飛虹下垂。遊光蜿蜒﹐掩映重幃。綺疏丹啟﹐若增而輝。又如微颸披波﹐鱗榖靡碎。招搖紫蕤﹐牽彼■﹝礻兪﹞■﹝礻世﹞。嬌倚翠樓﹐萐莆若醉。於牣赤鱗﹐翻藻吹沫。而或白露如珠﹐明月如珪。金莖仙掌﹐五采承施。含漱淸液﹐領漑華滋。吐芬揚烈﹐蘭逕欲迷。總此百芳﹐隨遇成態。旣旖旎而嬛娟﹐亦熠■﹝火龠﹞而馣馤。須蓑蓑以覆旒﹐葉泥泥而垂帶。豈玉井之百丈。抑淨土之九臺﹖世尊分供於靈山﹐列仙幻種於蓬萊。爾時朱陽初退﹐夷則受節。靑女布涼﹐白帝藏熱。聖母皇太后乃披綠綃之衣﹐禦素霓之裼。藉黃莞之薦﹐敷碧蒲之席。天子戒法服率六宮而從之﹐朝徘徊於華林之殿﹐夕容與於太液之池。總品眾美﹐次及芙蕖﹐相與顧而神怡焉。爰命少媛﹐挈壺褰裳。攬絳菂﹐掇紫房。延西顥以承翚﹐指南山而進觴。宛朱顏之微酡﹐余賞蔚其未央。洋洋焉﹐穰穰焉。又何羨重珍襲綺﹐侈長樂而姱上陽也﹖且夫瑤臺露濃﹐上林春早。何苑樹之蓁蓁﹐羌獨眷此麗艸﹖彼炅炅以矯首﹐若感奮於皇造。挹膏潤而常榮﹐屆商風而不老。所以單厚福麓﹐申重壽考。祝三獻兮華封﹐祚萬齡兮天保。凜睿情之猶恫﹐思昃食兮在鎬。普肆眚以賑饑﹐肅躬郊而露禱。期仰答乎玄休﹐用廣慈而達孝。臣也不佞﹐敬進頌言。厥頌伊何﹖在豫能謙。晨省夔夔﹐夕惕乾乾。庶以毗重華之孝理﹐而趾美嘉禾之篇。大學士臣王錫爵撰。

大師李文正公故宅。公湖廣長沙人﹐正徳時爲大學士。宅在大僕寺前小巷﹐卽公立朝時欽賜者﹐今因名李閣老胡同﹐歲久析爲民居。萬曆初﹐耿公定向倡同鄕捐俸復之﹐其詳見疏文中。疏云﹕蓋嘗嘆孔孟沒而世之藎臣﹑貞士卒堙抑沕暗而不獲章顯者眾也。夫皮相者鮮深識﹐域闞者昧曠觀﹐斯亦從來矣。有人於此﹐奮激而爲剖心之幹﹐世或稱烈。若去國之微﹐佯狂之箕﹐疇諒其爲仁﹖冥舉而爲西山之殍﹐世或推髙。如五就之尹﹐三黜之惠﹐疇擬之爲聖﹖昔人云﹕乾坤準執仲尼衡。有味哉其言﹐獲我心矣。吾楚長沙文正公﹐實天篤生以拯皇步之艱阨﹐以延國家無疆之緒於今日者﹐讀其集思見其人﹐精忠潔履﹐天日可鑑﹐而學士大夫容不免有訾議。嗟夫﹐嗟夫﹗公何不幸而不生於孔孟之前耶﹗公自孺孩時﹐卽承景皇帝加膝啖果之寵﹔比及始童﹐餼之上庠﹔及弱冠﹐儲之中祕。嗣遇泰陵﹐仁聖不世出之主也﹐延登密勿﹐造膝委心者十年﹐所被恩眷﹐前代無兩。乃大漸日﹐憑幾諄諄以嗣皇相托。當斯之時﹐公獨何心﹐能復念及此身哉﹗而議者或謂﹐丙寅之歲﹐洛陽﹑余姚皆知不可止矣﹐而公不與俱﹐何棲棲也﹖吁﹗一飯之徳﹐篤衷者且不忘報﹐韋布之交﹐訣別而托之孤﹐白匪豺狼﹐亦誰忍負者﹖乃斯時何時哉﹖新主煢煢於上﹐國事洶洶於下﹐劉謝去矣﹐如公者復視若墮甑委之不顧﹐卽有胸無心﹐亦詎能若是恝也﹖昔嬰杵之於趙氏孤也﹐謂死易﹐立孤難﹐乃去之﹐視死何如哉﹗劉謝爲其易﹐易者亦藉公當其難耳﹐微公﹐卽劉謝想亦不忍必遂也。矧公自東祀還﹐乞身之章﹐歲十數上﹐儻亦有兩疏意乎﹖而竟不得請﹐卒嬰其難﹐天實役之﹐無可如何耳。公不以此時固寵戀榮﹐而顧欲苟容於艱難之際﹐豈其情哉﹖或曰﹕公之不去﹐是矣。比權瑾狂荊﹐國事日非﹐公居首輔﹐而不能批亢糾虔﹐乃依依然規隨容與﹐非過與﹖嗟夫﹗斯時又何時哉﹖羣陰上剝﹐碩果僅存﹐大廈垂傾﹐止余孤柱﹐此難極矣﹗可大貞乎﹖讀公當時十失四事諸疏﹐蓋皆噦心瀝血之誠也。天牖不啟﹐公且柰之何﹗迹公髫時聞曹吉之亂﹐大臣有爲賊脇者﹐憤訝其不死﹐所著樂府諸篇﹐每至節烈事﹐未審不重致意焉。公豈巽懦惜死者乎﹖顧忘其身以徇忠節之名﹐與存其身以爲宗社之衛﹐計孰爲得﹐公亦籌之審矣﹐是故不爲戇直之安國﹐而爲戶牖之深念﹐不爲名髙之三郡﹐而爲太丘之委蛇。蓋存我所以庇善類﹐否則微獨洪洞﹑華容﹐甘心嚴譴﹐卽洛陽﹑余姚且不免墮虎口哉﹗他日瑾過從﹐故爲巴陵屈也。嗣巴陵脫難﹐授鉞西徵﹐密計行間﹐閹瑾授首﹐此與梁公之薦用柬之蓋千載同功也。及叛藩旣靖﹐逆璫旣殲﹐而弄兵潢池者﹐亦已衰息﹐自分可籍手以下報泰陵矣﹐乃累疏陳情﹐奉身而退﹐斯其進退出處﹐豈不皭然俊偉哉﹗且挽近世才敵則相忌﹐位逼則相傾﹐大都身圖之念橫﹐謀國之誠微也。公居嘗第以文章自命﹐至言經濟必首遜新都﹐乃卽汲引同升﹐托國而退﹐卒之載戡僭亂﹐俾康陵得以厚終。嗣擁肅皇延億萬禩無疆之休者﹐當不曰新都而曰公也。夫公初迂其身庇一巴陵﹐已避位進一新都﹐保我宗社黎民到今蒙利﹐秦誓所稱大臣道當如是矣。故竊嘗論之﹐公事泰陵﹐揆事矢謨則智﹐後事康陵﹐隕名毀迹若愚﹐所謂其智可及﹐其愚不可及者﹐非耶﹖𨿽然公於康陵嬰逆鱗而抗諍者數數矣。𨿽不蒙省﹐而眷遇始終不衰﹐固其精忠有以上結之也。康陵亦英主哉﹗乃羣璫驕悖﹐公卿鮮不受其螫者﹐而卒不敢有加於公﹐公非有權術足牢籠之﹐毋亦貞操潔履有以服其心耳。公立朝五十餘年﹐柄國十又八年矣﹐而鄭瑞簡云﹕公卒之日﹐不能治喪﹐門生故吏醵金錢賻之﹐乃克葬。又云﹕常過其門﹐蕭然四壁﹐不足當分宜輩一宴之費。然則公平生所以禔身者可知已。如使孔孟復起而評之﹐卽不得稱聖與仁﹐將不謂之忠乎﹖將不謂之淸乎﹖柰何天不知祚公﹖兆先雋才也﹐累試輒蹶﹐先公而圽﹐嗣子兆蕃﹐蔭爲符丞﹐再傳而孫﹐食不厭糠核﹐衣不蔽形體﹐詢其賜第﹐已屬民間﹐而墓之封樹﹐亦盡爲勢族侵夷。悲哉﹗成季之宗將殲﹐韓厥力以爲請﹐叔敖之鬼不食﹐優孟且能爲謀。余玆欲上控宸寧﹐而未敢遽也﹐謹勒狀與楚宦中外者約﹐各量斥俸余﹐復其賜第﹐葺爲吾楚鄕祠﹐奉公主於中﹐而凡楚紳之勛徳光顯者﹐以次袝之﹐伏臘舉祀﹐因羣聚而講枌楡之好﹐計必有低�修省惕然興景行之思者。夫禮嚴國故﹐時重典刑﹐此固彰美傳盛之懿事也﹐用告吾黨﹐共襄玆舉﹐諸經理未周者﹐尙有冀於來賢云。嘉靖乙酉戶部尙書耿定向撰。

李蔭﹐李公蔭﹐字襲微﹐河南內鄕人﹐性疏朗玄暢﹐內直外夷﹐望之軒軒如朝霞舉而中硬不可犯。善詩﹐詩相至神﹐詩多自得語﹐而不作嘉隆間響。萬曆丁丑令宛平﹐政尙簡要不阿。時馮保柄國﹐有中貴人母殺人﹐訟之宛平﹐令廉之﹐置於法。中貴人黨狹擁廳事﹐欲劫令活殺人者﹐令堅執不可﹐中貴人竟愬之。內庭以事屬司禮﹐及江陵竟欲白殺人者罪﹐而且不測於令也。江陵曰﹕李令木僵不易﹐撓急之﹐壞若母事也﹐姑且召之。乃以宰相使召令。令曰﹕令受天子命﹐可私召乎﹖令犯法自有度﹐如出交際﹐則令素不敢通於政府也。使者報命﹐江陵笑曰﹕吾逆知其不來耳。遂以事屬當路某某亟召令﹐令至﹐厲聲色撼之曰﹕爾不愛官﹐獨不保性命乎﹖令神色自若。某始告以中貴人激怒內庭事﹐且曰﹕此司禮及相公指也。令執益堅﹐明日擬上疏白事。某大窘迫﹐因甘言和令﹐乞之曰﹕此老夫首領相屬﹐柰何﹖令曰﹕令不敢冤死者自爲地﹐無已﹐有司法者在。某大悅服﹐乃白司禮﹐明日弔審該犯﹐而殺人者出矣。時令風節褒然﹐中貴人固中■﹝口卸﹞之。思陰中之﹐無所指﹐會上謁穆陵﹐道經宛平﹐部內中貴人大喜曰﹕此可復僵令乎﹖宛平有友先覺之﹐得言於大金吾劉公守有﹐劉嚴重宛平﹐時護持之﹐令竟無恙。又三年﹐升計部主事﹐告終養﹐不起。豫章胡汝煥記。

馬攀龍﹐馬公攀龍﹐山東陽信人﹐博學多才﹐長於吟詠﹐而性尢豪放﹐不樂與俗伍。嘗自謂吾身躅蹐塵网﹐非其本色﹐殊足自愧﹐因自號愧非。所爲詩文﹐卽號《愧非子集》。嘉靖末年﹐爲宛平令﹐升禮部主事﹐內閣辦事。久之棄官歸﹐笑傲自適。性喜飲﹐檢俸余得金一錠﹐命匠制壺自隨﹐興到則獨酌微吟﹐或月夜梯升屋脊危坐﹐對月抱膝長歌﹐家計丰約不問也。嘗苦乏﹐券貸其契友僉憲胡公柏山廷正銀若干﹐未及償而病卒。家人睹壺淒愴﹐命侍童持以賞胡前銀﹐及門﹐授受間﹐忽淒風驟至﹐揚塵中庭﹐旋舞不已。胡斂容曰﹕愧非公耶﹖公生時予不索賞﹐今安用此。顧公生平不負人者﹐予請受之﹐畢公事而後以此奠。遂命力賫原券並壺偕其家僮以往。自胡宅至馬氏約里許﹐旋風尾其人直達靈前不已﹐焚券而風始定。公又有一姬﹐最所寵幸﹐卒後月餘﹐姬方坐堂前﹐忽見公衣冠自外人﹐而同坐咸不見。姬起迎曰﹕老爺不必怒﹐我便隨去。言畢姬向窗前理容易衣﹐眾方以爲狂﹐衣未畢而姬僕矣。君子曰﹕馬愧非豪放不羣﹐歷官無以爲養﹐可謂奇絕男子﹐不爲世俗所動矣﹐乃卒後尢戀戀一壺一妾﹐至忍於戕彼之生﹐負人之有﹐此殆不可曉﹐豈其精英奇瑰未盡其長﹐一點不平之气﹐𨿽死不散耶﹖觀此則伯有爲厲之說﹐殆不誣云。

張與齡﹐公太倉人﹐性穎警而善飲﹐每對客詼諧雜出﹐滿座風生﹐甚爲達官所知﹐年幾六十﹐由知印歷官至宛平簿﹐與大興典史樊公元相最相友善。萬曆十九年冬病﹐卒於任。亡何﹐樊微恙﹐忽晝見張衣冠入拜﹐邀與同行﹐樊憶其已死也﹐辭之﹐明日復至﹐樊窘亟﹐具楮牲禱張靈前﹐而樊病竟日劇﹐不月餘亦卒。右事略與馬愧非相類﹐談之近於不經﹐顧僚友耳目所共睹記。而樊又壯年彊健﹐見張時僅覺微病﹐豈陰气感召如此﹖子不語怪﹐良有以也﹗

漏澤園﹐漏澤園一在阜城門外﹐一在西直門外﹐歲久丘壠累累﹐無復隙地。久而崩者復葬其上﹐以故多暴骨焉。先朝時事聞禁中﹐歲爲出內帑金若干命僧斂化。近年以來﹐欽奉兩宮有旨﹐其施尢鉅。其法於近園累土坯爲垣約方丈﹐厝薪垣中﹐收骨積其上﹐至淸明日﹐集髙僧五十三人﹐取道家五十三參之意﹐設法場誦經焚而瘞之。土垣無常數﹐視骨多寡增減﹐間有中貴人及民間樂施者先期出錢收買遠邇骨積之如山﹐如前焚瘞﹐歲所收遺骸殆盡﹐而貧民又藉以得值﹐從好之效﹐其捷如此﹐眞盛徳事云。

虯龍﹐嘉靖初年﹐禁中有貓美毛而虯﹐微靑色﹐惟雙眉瑩然潔白﹐因號曰霜眉。性不喜噬物﹐而善解人意﹐目逐之卽逃匿﹐呼其名則疾至﹐爲舞蹈之狀。旦夕隨駕所之﹐若侍從然。上或時假寐﹐霜眉輒相依不暫離﹐卽饑渴或便液必俟醒乃去。上以是憐而異之﹐封爲虯龍。

忽一日﹐向上前若疲而泣者﹐有頃走他所﹐盤曲以死。上命內侍葬之萬歲山陰﹐勒其碑曰虯龍墓云。夫貓微物耳﹐一或戀主﹐而生榮死卹﹐且足傳不朽﹐此之謂忠無不酬﹐徳及禽獸﹐有如人臣盡忠報國﹐奚翅虯龍﹐或者激勸微義﹐先帝固亦有取爾已。

○志遺七

《元碑聖旨》﹐國朝立僧綱司﹐總主天下寺僧之事﹐以崇國寺爲治署﹐在都城西北隅﹐蓋卽元時所敕建也。寺甚宏廣﹐元至正聖旨碑尙存﹐碑制悉如今式﹐而文皆番語﹐不可盡曉。碑云「長生天气力裏﹑大福陰護助裏皇帝聖旨。軍官每根底﹑軍人每根底﹑管城子達魯花赤官人每根底﹑往來使臣每根底﹐宣諭的聖旨。成吉思皇帝﹑窩闊臺皇帝﹑薛禪皇帝﹑完澤篤皇帝﹑曲律皇帝﹑普顏篤皇帝﹑格堅皇帝﹑忽都篤皇帝﹑亦憐眞班皇帝聖旨裏﹐和尙﹑也裏可溫﹑先生每﹐不揀甚麼差發休當﹐告天祈福祝壽者說來。如今依在先聖旨體例﹐不揀甚麼差發休當﹐告天祈福祝壽者麼道。大都裏有的南北兩崇國寺﹑天壽寺﹑香河隆安寺﹑三河延福寺﹑順州龍云寺﹑遵化般若寺等寺院裏住持佛日普明淨慧大師孤峯講主學吉祥眾和尙每根底爲頭執把的聖旨與了也。這的每寺院裏房舍﹐使臣休安下者。鋪馬祗應休著者﹐稅糧商稅休納者。但屬寺家的水土﹑園林﹑碾磨﹑店鋪﹑解典庫﹑浴堂﹑人口﹑頭匹﹐不揀甚麼﹐不揀是誰﹐休倚气力奪要者。這佛日普明淨慧大師孤峯講主學吉祥爲頭和尙每﹐依著在先老講主體例裏行者。別了的和尙每有呵﹐遣趕出寺者。更這學吉祥等和尙每﹐倚有聖旨麼道﹐無體例勾當休做者﹐若做呵﹐他每不怕那。聖旨。至正十四年七月十四日﹐上都有時分寫來。」又京城外西十里白紙坊弘教寺元碑一﹐碑云「皇帝敕諭。長生天气力裏﹑大福蔭護助裏皇帝聖旨。中書省樞密院官人每根底﹑禦史臺徽政院宣政院官人每根底﹑軍官每根底﹑軍人每根底﹑城子裏達魯北赤官人每根底﹑往來使臣每根底﹑各枝兒頭目每根底﹑百姓每根底宣諭的聖旨。成吉思皇帝﹑月古臺皇帝﹑薛禪皇帝﹑完澤篤皇帝﹑規律皇帝聖旨裏﹐和尙﹑也裏可溫﹑先生每﹐不揀甚麼差發休當﹐告天祝壽者麼道有來。如今可依著在先聖旨體例裏﹐不揀甚麼差發休當﹐告天祝壽者麼道。安普與上位福祝壽者麼道。屬大都路南城開遠坊裏有的廉福奴左丞的花園買要了。那田地裏起蓋弘教普安寺麼道執把的聖旨與了也。這的每寺院裏房舍裏﹐使臣每休安下者。鋪馬支應休拿者﹐地稅商稅休與者。但屬寺家的起蓋來的寺院﹐修補來的舊寺院﹐布施與來的﹐買要來的﹐並田地﹑水土﹑人口﹑頭匹﹑園林﹑碾﹑店﹑鋪席﹑解典庫﹑浴堂﹑山場﹑河泊﹑竹葦﹑船隻﹐不揀甚麼﹐他每的休扯拽奪要者。更和尙每做好事時分﹐說法時分﹐不揀是誰﹐休使气力者。這的者每倚有聖旨麼道﹐沒體例勾當休做者﹐呵﹐他每不怕那甚麼。虎兒年十一月二十八日﹐大都有時分寫來。」二碑體制詞旨不甚相遠﹐蓋虜旨大率如此云。

金朝公移﹐元都大興府﹐則今宛﹑大﹐乃其赤縣﹐相去僅二百餘年﹐而公移故牒﹐已無多存者。諺云﹕十年滄桑。詎足長息﹗嘗過宛平西山棲隱寺﹐得一斷碑﹐刻有宛平舊牒﹐令﹑丞﹑簿﹑尉俱稱行﹐想元時或以他官行縣事﹐抑胡人遷徙不常﹐夏則北徙﹐故各官多稱行。如我朝前此北都未定﹐尙稱行在﹐各衙門皆有行字﹐及今行僕寺﹑行都司﹐疑此例也。碑云﹕今月二十六日﹐奉大興府指揮﹐奉尙書工部符文﹐今月初八日﹐承都省批﹐大理寺斷﹐上工部呈﹐大興府申﹐宛平縣李仁瑩等每仰山寺僧法詮爭山林事來斷。李仁瑩等告仰山寺僧法詮占固山林﹐依制﹐其僧法詮不合占固﹐外據李仁瑩等到官虛供不實之罪﹐合下本處契勘﹐照依制法決遣施行﹐然如此。緣本僧有天會年間書示施狀﹐及正隆二年告到山林爲主榜文顯驗爲系已久爲例之事﹐兼是省批﹑寺駁﹐補勘事理﹐誠恐所擬未當﹐乞都省詳酌施行外﹐檢法董伯璋等所見﹐除相同外﹐據委官打量到四至內山林﹐合準撫定已前房院桑土﹐不問從初如何爲主﹐有無憑驗者﹐並不得爭告條理﹐其山林合分付仰山寺僧法詮依舊爲主﹐占固施行﹐然如此。緣鞔寺已擬本寺不合占固﹐乞一就都省詳酌施行﹑本部看詳﹐若準檢法﹐董伯璋等所見﹐是爲允當﹐乞明都省詳酌事﹐因蒙批送寺﹐鞔寺參詳。據李仁瑩等告僧法詮爭山林事﹐若爲僧法詮供稱﹐所爭山林﹐有天會年間已後節次爲主文﹐憑此上便斷與本寺僧爲主施行。又緣照到制內明﹕該占固山野陂湖之利者杖六十。今來本僧見爭山林﹐𨿽見收天會年施狀碑文書示﹐並隆年間榜文﹐及在後立到私約文字等爲主憑驗﹐然是未撫定已前占固爲主﹐旣在制有立定不許占固刑名﹐便是衝攺。兼本寺根腳﹐別無制前官中許行占固堪信﹐顯驗難議便準此時僧尼私不轉施等文憑﹐斷與僧法詮爲主﹐以此看詳李仁瑩等告仰山寺僧法詮占固山林﹐合依上制文﹐其僧法詮不合占固施行外﹐司直王浩然﹑張藻﹑評事尹仲連﹑孫溥權﹐披斷髙十﹑方奴﹐知法孟源﹑張仲仁﹑蕭胤裏﹑胡賭﹑蕭長奴等所見﹐除相同外﹐若準鞔寺便斷將李仁瑩等所爭山林﹐本寺不合占固施行。又緣照得僧法詮供稱﹐所爭山林﹐有天會年間皇伯宋國王書示﹐並天會十五年二月爲恐人戶侵斫山林﹐此時僧存帥告本管玉河縣申覆畱守司文解﹐及天會九年有住持普大師將未撫定已前元爲主﹐舊仰山寺道院等四至山林﹐施每故靑州長老和尙爲主﹐其山林系是本寺山坡﹐見有施狀碑文﹐並隆二年官中拘刷僧尼地土園林內不堪佃山岡石襯地諸雜樹木不在支撥之數﹐仍勒本主依舊爲主﹐有此時僧人行顯告到﹐本縣榜文﹐禁約軍人不得采斫文憑﹐委官辯得別無詐冒﹐及村人前後做官戶抽到四至內安斫打柴文約﹐並丁從整等偸斫至內柴薪陪錢文字﹐及照到貞元二季分承省札﹐奉煬王旨﹕山林陂湖之利﹐非私家所宜專有﹐除合存畱外﹐並許諸人采斫。在後﹐卻奉煬王旨﹕休令采斫﹐依舊爲主占固施行。然在制﹕該古固山野陂湖之利者杖六十。今來本寺﹐自皇統二年未降制已前爲主﹐到今五十餘年﹐卽非制後﹐行擅便將山林占固﹐以此看詳僧法詮旣有上項逐節爲主憑驗﹐委官辯驗得別無詐冒﹐兼見告人李仁瑩等別無供掯﹐見得是官山顯迹﹐亦無官中許令百姓采斫文憑﹐又已招訖虛告﹐四至地裏本罪據委官打量到四至山林﹐合準撫定已前房院桑土﹐不問如何爲主﹐有無憑驗者﹐並無不得爭告理。其見爭山林﹐合行仰山僧法詮依舊爲主施行﹐是爲相應﹐伏乞尙書省照詳酌施行。蒙批﹕呈訖﹐奉臺旨﹐準司直王浩然等所見﹐送部行下帖﹐仰照驗前項所承都省批降處分事意施行﹐仰照驗依準所奉符文內處分事意施行﹐年月下該司吏李道等施行﹐何行榜者﹐右具知。前準奉旨揮照會到在案。本寺僧法詮元告爭山林﹐東至芋頭口﹐南至逗平口﹐西至鐵嶺道﹐北至搭地鞍﹐其四至分明斷本依舊爲主。今據元告人僧法詮告乞依奉府衙旨揮已前斷事理合出給執照﹐仍出榜禁約施行。除已行下本村首領並兩爭人省會所斷﹐並旨揮本人依斷爲主外﹐合出榜省會依準所斷事理﹐不得於本寺山林四至內亂行非理采斫﹐如有違犯﹐許令本寺收拿赴官﹐以憑申覆上衙斷罪施行﹐不得違犯﹐各令省會知委。大定十八年十月初一日榜﹕行縣令張押﹐行縣丞蘇押﹐行當簿酈押﹐行縣尉王押。右元時僧人告爭山林﹐該管官司爲之聽理﹐僧因刻石以志不朽者。然觀此﹐見元人𨿽夷﹐其於民間小事﹐亦必委曲會勘﹐略不輕率﹐其以胡人而得有人心百餘年﹐以此。

○志遺八

燕臺八景﹕金遼以來﹐相傳燕臺八景。薊門煙樹﹑玉泉垂虹﹑盧溝曉月﹑西山霽雪俱在宛平﹐詳山水下。太液晴波﹐瓊島春云俱亦禁城之西。八景之中﹐宛有其六。古今詞賦不可勝紀。本朝閩人張元芳有詩﹐大興丞。

薊門煙樹﹕長安西望不勝情﹐艸色靑靑陰復晴。鴉帶片雲歸別塞﹐雁銜落日下孤城。村深遠見荒煙斷﹐柳暗遙分野戍平。極目狼烽千里靜﹐獨余邊月照連營。

玉泉垂虹﹕一派淸冷聽不窮﹐靈源遙傍翠微宮。寒流濺石鳴珠佩﹐影落縣巖掛玉虹。夜靜澗橋時帶雨﹐月明水殿晚生風。飛龍直奮三千尺﹐終逐波濤作化工。

盧溝曉月﹕禁城曙色望漫漫﹐霜落疏林刻漏殘。天沒長河宮樹曉﹐月明芳艸戍樓寒。參差闕角雙龍迥﹐迆邐溝橋匹馬看。萬戶雞聲茅舍冷﹐遙瞻北極在云端。

西山霽雪﹕層巒積素喜初晴﹐寒入靑天萬里城。樹色遙分銀海曙﹐山光遠映玉樓淸。花迎北闕春風散﹐地廠西山夜月明﹐見說至尊歌白雪﹐願饜郢曲答升平。

太液晴波﹕十里芙蓉接素秋﹐晴光瀲灩擁丹丘。虛涵太液云千頃﹐影弄瓊華月一鉤。魚鳥飛潛天上下﹐樓臺掩映水沈浮。望中更有神仙侶﹐此地宸遊勝十洲。

瓊島春云﹕蓬島春云覆檻前﹐花嬌柳更含煙。閒隨碧落從龍起﹐暮向靑山伴鶴眠。天際依稀瓊樹緲﹐螭頭繚繞玉樓懸。還看觸石爲霖去﹐徧灑長江萬里天。

金臺夕照﹕花滿春城興獨饒﹐馮虛千里欲淩霄。歸鴉暮繞黃金闕﹐垂柳煙籠碧玉橋。天入樓臺開錦繡﹐波含日月隱岧峣。不妨酒醉燕王市﹐幾處斜陽聽鳳簫。

居庸疊翠﹕重關迢遞接燕臺﹐萬疊芙蓉落照開。地擁峨嵋連北險﹐天隨銅馬自東回。浮雲故向靑山出﹐細艸遙承翠靄來。笑指單於爭受款﹐漢家今日有雄才。

西湖十景﹕泉液流珠﹑湖水鋪玉﹑平沙落雁﹑淺澗立鷗﹑葭白搖風﹑蓮紅墜雨﹑秋波澄碧﹑月浪流光﹑洞積春云﹑壁翻曉照﹐相傳名爲十景。

碧雲十景﹕環峯疊翠﹑曲逕通幽﹑洞府藏春﹑池泉印月﹑喬松傲雪﹑修竹欺霜﹑奇檜連階﹑危橋跨澗﹑樓臺瀟灑﹑碧雲杳藹﹐相傳名爲十景﹐不知所始﹐僧續溥有詩﹐見遺文下。

香山八景﹕護駕長松﹑飲仙寒井﹑香蓮金界﹑松頂明珠﹑佛閣云梯﹑祭臺星影﹑乳峯古寺﹑妙髙云堂﹐相傳名爲八景﹐有無名氏詩﹐見遺文下。

仰山五峯八亭﹕仰山在縣西百里﹐有五峯。金主卽其地創棲隱寺﹐爲遊幸之所。內有八亭﹐今俱廢。本朝天順間﹐內官吳琪修復之﹐見僧道下。學士劉定之碑略云﹕京師之西﹐連鎖蒼翠﹐蟠亙霄漢﹐所謂西山也。仰山乃其支壠﹐而蜿蜒起伏﹐特爲雄勝﹐所止之處﹐外固中寬﹐棲隱寺據之﹐創始於金﹐有章宗題詩在焉。今遺迹可指數者﹐五峯八亭。正北曰級級峯﹐言髙峻也﹐有舍利塔在其絕頂﹔正中曰錦繡峯﹐言艷麗也﹐錦繡峯外有水自西折而南﹐又折而東﹔水外正南爲筆架峯﹐自寺望之﹐屹然三尖﹐與寺門對﹐出乎層靑疊碧之表﹔正東曰獨秀峯﹔西曰蓮花峯。是謂五峯。金王之幸寺也﹐羣臣從之﹐至於寺東山口﹐有接官亭﹔又至於東﹐有回宮亭﹔又至於寺門﹐雙亭對峙﹐東爲洗面亭﹐西爲具服亭﹐蓋將由此以入也﹔寺之正北有列宿亭﹔列宿東北有龍王亭﹐亭下水一泓﹐淸而甘﹐南流入於方井﹐直進膳所之東﹔龍王之東北有梨園亭﹐西北有招涼亭﹐在級級峯之左右。是爲八亭。

都城八絕﹕都下百巧駢集﹐爭相髙尙﹐卽技藝之微﹐亦往往造極工巧﹐有古今所無者﹐嘉﹑隆之間﹐因有八絕之號。

李近樓號琵琶絕﹕李諱良節﹐武驤右衛副千戶﹐中年而瞽﹐因以琵琶自娛。能於弦中作將軍下教場﹑鼓樂炮喊之聲﹐一時並作﹐與人言﹐以弦對﹐字句分明﹐儼如人語﹔或爲二三人並語﹑或爲琴﹑爲箏﹑爲笛﹐皆絕似。而彈用左手﹐尢古所難。萬曆拾陸年故﹐莫有傳者。

蘇樂壺號投壺絕﹕蘇諱宣﹐某衛百戶。自幼工投壺﹐髙下左右﹐手無所不便。又能以己意創出新奇詭名異法至數十種﹐皆古所無。其尢難者﹕雙飛倒卷數折而同入者曰捲簾﹔三矢並投而分中三孔者曰寫字﹔背身投矢命中不失者曰仙人背劍。蓋其工巧獨得﹐非人所可及者。

王國用號吹簫絕﹕王諱璽﹐以吹簫擅絕一時。每發聲淸韻徹室﹐飄飄然若有淩風之意。

蔣鳴岐號三弦絕﹕蔣諱鳳﹐頗知書義﹐又善談論﹐士夫多與之遊。性最警穎﹐凡得古書畫﹐立僞作之﹐能逼眞。其最工者三弦﹐能於弦中作琴笛等聲﹐與李近樓爭雄長云。

郭從敬號踢球絕﹕郭諱承儀﹐幼不樂拘檢﹐自捨身爲顯靈宮道士。時以踢球自娛﹐久之慣熟﹐遂爲一時絕技。或自弄一球﹐能使球沿身前後上下終日飛動不墮﹔或兼應數球﹐能隨諸敵人緩急輕重﹐應接不謬。

閻橘園圍棋絕﹕閻諱子明﹐與人對局﹐布勢十餘著﹐卽能預定輸贏子若干﹔或棋窮日夜﹐令次第再布原局﹐無一遺忘者。

張京象棋絕﹕張與人棋將半﹐卽定幾十著後以某子取勝﹐無不驗者。然性和易﹐不欲上人﹐無髙下﹐輒終日與之和局﹐蓋棋隱云。

劉雄八角鼓絕﹕劉初善擊鼓﹐輕重疾徐﹐隨人意作聲﹔或以雜絲竹管弦之間﹐節奏曲合﹐更能助其淸響云。

夫宛平京兆之首﹐與大興雁行﹐卽古洛陽﹑長安。而都城規制﹐如陵寢﹑宮府﹑山水﹑風物﹑官舍﹑民居﹐實偏重於西﹐有不知所以然者。其間金石琳■﹝瑯阝﹞﹐典章文物﹐隨在流布﹐炫赫古今﹐詎可一二指數﹐比之殘篇斷簡﹐令魚目珍寶共雜一器已乎﹖榜初欲別誌藝文﹐以人爲綱﹐以世代爲序﹐以文賦詩歌爲門﹐而以其不盡者列之志遺中﹐俾爲成書﹐乃吾所記雜矣。不以志行﹐惡乎志藝文﹖用並文與事﹐隨所得先後收之﹐不爲序次﹐且誇翊閭左細事﹐以成其雜。惟稍析上下篇﹐以類相從﹐竊附不賢者識小之後﹐他日有志宛平者儻因吾記而詳之﹐是今記之雜也﹐乃其所以純也﹐予甘心芻狗也已。抑又有說焉﹐赤縣事體多與望緊不同﹕上干宮禁﹐則有齒馬之懼﹐吾不敢記也﹔下關貂璫﹐則有投鼠之忌﹐吾不必記也﹔外涉部府﹐則有越俎之嫌﹐吾不暇記也。諸如此類﹐卽見聞有據﹐不得不遺﹐是志而遺之﹐其與遺而志之者不兩蔇哉﹖嗟嗟﹗天地有遺仁﹐日月有遺照﹐聖賢有遺知行﹐滄海有遺珠﹐廣野有遺璧﹐卽古聖帝明王之世﹐必有遺賢﹐釋氏所謂缺陷者﹐不獨文與事也﹐是又無貴乎不遺也﹐予於是乎有感。

