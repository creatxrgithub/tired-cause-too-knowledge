鐵琴銅劍樓藏書目錄

﹝淸﹞瞿鏞撰

●序

自目錄之興﹐而古今載籍存亡之數﹐可得而參稽。凡師儒學術衰盛之源﹐亦有所考鏡。蓋始於漢京向﹑歆父子﹐子政爲別錄於前﹐子駿成七略於後﹐起自黃﹑虞﹐及於當代﹐條流派別﹐靡有闕遺。班氏藝文﹐因斯而就。曹魏繼之﹐有中經簿﹐遂分四部。宋﹑齊﹑梁﹑隋﹐代有籑錄﹐然皆祕閣所藏﹐監令所掌﹐就其存者﹐以成簿籍。惟梁處士阮孝緒博采王公之家﹐凡有書記﹐參校官簿﹐更爲七錄﹐由是人間始有私行之目錄。隋經籍志所據爲存亡者﹐皆七錄也。唐之中祕﹐惟開元中有羣書四部錄﹐久而無傳。宋有崇文總目﹐亦多闕失﹐轉不能逮﹔晁氏讀書志﹑陳氏書錄解題詳明曲暢﹐以啟來者。蓋古書之先﹐始爲篇策﹐繼以縹緗﹐乃成卷軸。書必手寫﹐貴重煩難。後唐﹑後周﹑孟蜀始以九經鐫板。有宋以來﹐徧及羣籍﹐遂可家置一編﹐風行四海﹐𨿽有放失﹐易於网羅﹐萬卷不足多﹐千古如一日也。宋人近古﹐分行數墨﹐猶仍舊式。有明之代﹐傳刻日多﹐臆攺錯訛﹐妄刪舊注﹐讀者苦之﹐遂寶宋本。近百餘年﹐並元板而重之﹐並影宋本而重之。但校宋刻亦有傳訛﹐聊舉數事﹕宋板周禮少宗伯注﹐引鄭司農云「四望﹑三王﹑五帝﹑九皇﹑六十四民﹐咸祀之。」其「三王」誤作「三皇」﹐疏亦同。案﹕此本春秋繁露﹐三王﹐謂當代之王及二王后﹐同時各行其正朔﹐用其禮樂﹐以通三統﹔封五帝爲小國﹐以備五徳之運﹔九皇之後﹐則爲附庸。九皇以前﹐無封國﹐列於齊民﹐故云六十四民﹐皆在同時。考之左氏﹐亦多密合。世逾遠而逾微﹐賈公彥不得其說﹐﹝董生本公羊說。案﹕隋經籍志云「晉時﹐穀梁﹑公羊﹑左氏俱立國學﹐然公羊﹑穀梁但試讀文而不能通其義。至隋﹐公羊﹑穀梁浸微﹐今殆無師說。」案﹕「今」謂唐時。﹞遂攺注文。疏文引史記云「九皇氏沒﹐六十四民興。」以六十四民在九皇之後﹐史記並無此語﹐出於虛造。宋板則承唐人之疎謬而不欲輕攺﹐亦其愼也。又宋板管子形勢篇﹕「抱蜀不言。」捲尾綴音云「蜀音猶。」案「猶」字顯係「獨」字之誤﹐則「抱蜀」爲「抱獨」﹐卽老氏之「抱一。」宋板尙存「猶」字之音﹐遂可申明其義。明人刻管子﹐則並「猶」音刪去不存。又韓非子二柄篇﹕「易牙蒸其首子而進之。」證以墨子及漢書元後傳﹐則「首子」爲是﹐宋板韓非作「子首」爲非﹐是又不能以宋本而攺今本也。再明代間有精刻﹐如震澤王氏重刻史記﹐寒山趙氏重刻玉臺新詠﹐與宋板而無毫髮異﹐以少詹事錢先生之精審﹐猶以趙刻之玉臺爲宋板。又王光祿尙書後案據訛本白虎通引書無逸篇曰「厥兆天子爵」爲書無逸篇之佚文﹐謂其家所藏宋本白虎通如是。然今尙有宋板大字﹑小字二本及元大徳本﹐但作書逸篇﹐則光祿所藏﹐正是明刻。蓋有收藏之家﹐自詫爲珍奇﹔坊賈之技﹐僞託以求售﹐變幻百出﹐難可勝窮﹐惟在明者能辧之也。明季虞山錢氏絳雲樓藏書爲備﹐錢遵王作讀書敏求記﹐排次篇目﹐就其宋本﹐皆有識別﹐然寥寥無幾。同時﹐邑中毛氏汲古閣刻經﹑史諸書﹐始以宋本對校﹐已洗有明一代刻書之陋﹔然毛氏未見宋刻十行本註疏﹐故禮記註疏闕文未補﹐分卷亦異。近代有吳門周君漪塘﹑黃君蕘圃兩家收宋元本最富。周君無所籑錄﹐黃君重刊國語﹑國策﹐皆顧君澗薲爲之手定。澗薲以絕人之資﹐爲校讎之學﹐其重刊之精妙﹐有過於宋本者﹐如鄱陽胡氏刻文選﹑資治通鑑﹐陽城張氏刻禮記鄭註﹐陽湖孫氏刻說文解字﹑唐律疏義﹐全椒吳氏刻韓非子﹐最後﹐吳門汪氏刻單疏本儀禮﹐款識字體﹐全摹宋本﹐皆出澗薲手。余歸田時﹐澗薲久謝世﹐兩家之書﹐亦旣無存﹐爲之太息。今玆秋杪﹐胡君心耘自虞山回郡﹐言虞山一邑好古好學之士﹐不殊曩昔﹐因出鐵琴銅劍樓藏書目錄一編﹐則邑之明經瞿君子雍之所籑錄也。鐵琴銅劍樓者﹐則其先人學博君所搆藏書之室也。蓋其所收藏﹐皆宋元舊刻曁舊鈔之本﹐至明而止﹐則從邑中及郡城故家展轉搜羅﹐捲逾十萬﹐擁書之多﹐近世未有過之者也。旣列其目﹐而每書之後﹐必載其行款﹐陳其同異﹐以見宋元本之至善﹐教子孫以長守﹐此其意甚切而其志甚遠也。明經君卽世﹐令子鏡之﹑濬之﹑融之昆季﹐更承先志﹐旁搜博采﹐日累月積﹐相與編摩﹐已歷三世﹐遠追古人﹐近比毛氏﹐將益盛焉﹐無不及也。且世有籍貪婪之巨貲﹐或逐倍蓗之近利﹐遂不久而易失。聞瞿氏之所藏﹐皆出於耕養之餘﹐成其學業之媺﹐所由辛苦而致之﹐斯能緜遠而有之。余故樂爲之序﹐而又不能不竊竊然深望於其後賢也。

咸豐七年蒼龍在丁巳十有二月十九日﹐長洲八十一叟宋翔鳳拜序。

●鐵琴銅劍樓藏書目錄卷一

經部一

○易類

△周易十卷﹝宋刊本﹞

《經》九卷﹐《略例》一卷﹐通爲十卷﹐與晁氏《郡齋讀書志》合。分卷與陸氏《釋文》《開成石經》﹑相臺嶽氏本合。九卷中分《序卦》第十﹑《雜卦》第十一爲子捲﹐亦並合。卷一首行題「《上經乾傳》第一」﹐下夾注《釋文》「周代名也」云云﹐至次行止。三行題「王弼注」﹐四行題「唐國子博士兼太子中允贈齊州刺史吳縣開國男陸徳明《釋文》附。」卷二以下無「唐國子」至「《釋文》附」二行。《系辭》以下題「韓康伯注」。每半葉十二行﹐行廿一﹑廿二字不等。注用雙行﹐行廿八字。宋諱「殷」﹑「匡」﹑「筐」﹑「恆」﹑「貞」﹑「徵」﹑「懲」﹑「構」﹑「媾」﹑「遘」﹑「愼」等字﹐皆闕筆﹐而「惇」字不闕﹐蓋孝宗時刻本也。其經文之異於通行本者﹐如《比》「初六﹐終來有它吉」﹐《象傳》「有它吉也」﹐皆不作「他」﹔《大有象傳》「明辯晢也」﹐不作「辧晳」﹔《坎》「九五﹐祇旣平」﹐不作「祗」﹔《困》「六三」﹐及《系辭》「據於蒺藜」﹐皆不作「藜」﹔《系辭》「兼三材而兩之」﹑「三材之道也」﹐皆不作「才」﹔《序卦》「傷於外者必反於家」﹐不作「其家」﹕「決必有遇」不作「有所遇」﹕「物不可以終動﹐動必止之」﹐不作「終動止之」﹐俱與相臺嶽氏本同。惟《乾文言》「可與幾也」﹐「與」下有「言」字﹔《復》「初九﹐無祇悔」﹐不作「祗」﹔《中孚》「九二」及《系辭》「吾與爾縻之」﹐皆不作「靡」﹔《系辭》下「力少而任重」﹐不作「力小」﹔《雜卦》「蠱則飾也」﹐不作「飭」﹕「遘遇也」﹐不作「姤遇」﹐與嶽本異。至注文之異﹐尢不勝數。今略舉之。若﹕《遁》「上九﹐下﹐繒繳不能及」﹐不作「矰繳」﹔《大壯》「上六﹐下﹐持疑猶與」﹐不作「猶豫」﹔《巽彖》下「巽弟以行」﹐不作「巽悌」﹐皆與《釋文》合。《說卦》「和順於道徳而理於義」下﹐有注十三字云「易﹐所以和天道﹐明地徳﹐理行義也。」《雜卦》「小人道憂也」下有注十八字云「君子以決﹐小人長其道﹐小人見決去﹐爲深憂也。」此二條﹐各本並脫﹐惟日本山井鼎《考文》﹑盧抱經學士《羣書拾補》載之而已。《略例》亦附《釋文》﹐首題「《周易略例》」﹐側注「並敍」二字﹐下題「《唐》四門助教邢璹注」﹐序中「孔仲尼之論增輝於大陽」﹐均與嶽本異。序後題「《周易略例》卷第十」﹐下雙行注云「略例者﹐舉釋綱目之名﹐統明大理之稱。略﹐不具也﹔例﹐舉並也。然以先儒注《易》二十餘家﹐𨿽小有異同﹐而疊相祖述﹐推比王氏﹐所見特殊﹐故作《略例》二篇﹐以辯諸家之惑﹐錯綜文理﹐具錄之也。」此注惟官本有之﹐而文又小異﹐故詳著之。是捲凡「無」字﹐除引《經》「無妾」等﹐皆不作「無」﹐與唐《石經》合﹐視嶽本更爲近古。《經》惟《易》爲完書﹐流俗傳刊﹐日失其舊﹐是正文字﹐賴有宋槧﹐而是本足資訂補﹐尢非他宋槧可及﹐故以弁冕羣籍焉。卷末有明人題記數則﹕一曰「萬曆庚辰三月二日文嘉閱」﹔一曰「天啟七年丁卯歲三月六日董其昌觀於頑仙廬」﹔一曰「崇禎壬申午日黃子羽攜過靑瑤嶼﹐與張異度同觀﹐去先叔祖文水翁題識時已五十二年矣。震孟」。一曰「崇禎甲戌陽月過趺影齋焚香觀﹐陸孟鳧﹑曹孟林﹑葛君常在座。文從簡。」後又有秦文恭公跋。﹝前後有「玉蘭堂圖書記」﹑「元宰」﹑「文震孟印」﹑「叔介」﹑「伯符」﹑「闕氏收藏圖書」﹑「約齋」﹑「子晉」﹑「汲古閣主人」﹑「海虞毛晉」﹑「子晉圖書記」﹑「乾學徐健庵」諸朱記。

△周易注疏十三卷﹝宋刊本﹞

首題「《周易注疏》卷一」﹐次題「國子祭酒上護軍曲阜縣開國子臣孔穎達奉敕撰」﹐余捲並同此式﹐不題「王弼注」﹐《系辭》亦不題「韓康伯注」。其分卷則《乾》一﹑《坤》二﹑《師》三﹑《大有》四﹑《復》五﹑《咸》六﹑《損》七﹑《鼎》八﹑《旅》九﹑《系辭》上十﹑《系辭》上第六章

十一﹑《系辭》下十二﹑《說卦》十三﹐蓋猶是孔氏舊第﹐與《直齋書錄解題》合﹐序稱十四卷者﹐殆並《略例》計之也。經文與前單注本多同﹐惟「可與幾也」﹐「與」下無「言」字﹕「吾與爾靡之」﹐不作「縻」﹕「物不可以終動﹐止之」﹐無「動必」二字﹐三處爲異。余詳陳仲魚《經籍跋文》。《正義》之例﹐先釋經﹐後釋注。釋經﹐不標起止﹐總系一節之後。釋注﹐則標注起止﹐總系釋經之後。自後刻本以總釋者隨注分系﹐遂多舛錯。如《乾文言》釋六爻發揮之義﹐反列上段《乾元》節下﹐其餘移易前後﹐攺削字句﹐文義致多不貫。此則初無割裂﹐經注與《正義》原本尙可推尋其舊。《系辭》以下亦總系每章後﹐不分列各段注末﹐與前一例考十三卷本。此外惟錢求赤鈔宋本﹐﹝求赤﹐邑人﹐名孫保。﹞山井鼎《考文》所引宋本而已。錢本悉與此同﹐蓋卽此所自出﹐但轉寫不無訛脫。﹝案﹕錢校蓋據明監本﹐故失校處每同監本。所影亦未是宋式。載《羣書拾補》﹐可證也。﹞《考文》本上下經皆同﹐而《系辭正義》則散在各節注下﹐漸攺舊觀﹔惟不似十行本﹐以釋一章大義者分列每章之首﹐猶爲差勝﹐是此實爲注疏合刻最初本也。此本之異於他本而足正其訛者﹐已備載《考文》﹐而盧氏《羣書拾補》﹑阮氏《校勘記》又引之﹐其同者無煩復述﹐其不同者﹐如﹕《蒙初六疏》「小爾雅云」不作「小雅云」﹔﹝上家藏本﹐下《考文》本﹐余並仿此。﹞《大有初九注》「術斯以往」﹐「以」不作「之」﹔《蠱彖傳疏》「往當有事」﹐「往」不作「位」﹔《臨六三注》「居剛正之世」﹐「世」不作「前」﹔《賁六五注》「賁於邱園﹐帛乃戔戔」﹐「園」不作「束」﹐又「乃得終吉」﹐下有「也」字﹔《困六三疏》「難得配偶不同」﹐注作「耦」﹐與《九四疏》「惜其配偶」一例。《鼎彖傳疏》「特牲而已」﹐「牲」不作「牡」。又﹐《上九注》「髙不誡亢」﹐「誡」不作「誠」﹔《漸九五象疏》標注「進以正邦﹐三年有成」﹐「年」不作「歲」﹐「成」下無「者」字﹐與錢本同﹔《旣濟彖傳注》「以旣濟爲象者」﹐「象」不作「家」﹔《系辭》上「鼓萬物而不與聖人同憂」注「故順通天下」﹐「順」不作「顯」﹕「盛徳大業﹐至矣哉」注「聖人功用之母」﹐「母」不作「無」﹕凡此數條﹐皆足資參考﹐因悉著之。餘如《咸卦九三》有疏一段﹐凡百字﹐亦並不脫。讀注疏者﹐當以此爲祖本矣。每半葉八行﹐行十九字﹐皆頂格。經下夾行注皆有「注云」二字。疏上則作陰文大「疏」字。疏仍夾行﹐行亦十九字。遇「敬」﹑「殷」﹑「匡」﹑「恆」﹑「貞」﹑「桓」﹑「構」字皆闕筆﹐而「愼」字不闕。陳仲魚謂卽《九經沿革例》中所稱紹興初監本也。每葉楮背有「習說書院」長方印﹐知出宋時印本﹐惜首卷失去。仲魚於周漪塘家借錢本補全。首有《進五經正義表》﹐亦各本所無。盧抱經據以載入《羣書拾補》中。惟後無《略例》《釋文》﹐今以明翻八行本補之。卷末有仲魚題識﹐已刻入《經籍跋文》﹐玆不復錄。﹝卷中有「陳鱣所藏」朱記。﹞

△周易兼義九卷略例一卷音義一卷﹝宋刊本﹞

首行題「《周易兼義上經乾傳》第一」﹐次行題「國子祭酒上護軍曲阜縣開國子臣孔穎達奉敕撰《正義》」﹐三行題「王弼注」。《系辭》以下題「韓康伯注」。《略例》次行題「王弼」。《音義》首行題「《經典釋文》」﹐越數格﹐題「《周易音義》」﹐次行題「唐國子博士兼太子中允贈徐州刺史吳縣開國男陸徳明撰」。分卷則攺孔氏十三卷本以從王﹑韓注本﹐而又攺「《泰傳》第二」爲「《需》」﹐「《噬嗑傳》第三」爲「《隨》」﹐而注本﹑《正義》本舊式自此皆失矣。每卦經文連注疏﹐行行頂格﹐其爻辭及《彖象》《文言》等並不提行。注皆夾行﹐不作中等字。每半葉十行﹐行大字十八﹐小字廿四。葉心間有「正徳六年」及「十二年」字﹐則修版也。故亦名正徳本。阮氏謂十行本無《略例》﹐蓋其所藏適闕﹐遂誤認爲無耳。曰《兼義》者﹐阮氏謂兼並《正義》而刻之﹐以別於單注本。陳仲魚氏謂他經音義附每節注後﹐獨《周易》總附卷末﹐故題爲《兼義》而不稱「附音」。似阮說爲長。案﹕阮氏《校勘記》﹐南昌府學重刊宋本皆據是書﹐方盛行於世。顧以是本核之﹐頗多不同。其不同者﹐是本往往與家藏宋單注本﹑宋八行注疏本﹐及《校勘記》所引嶽本﹑錢本﹑宋本合﹐阮本多誤﹐同閩監﹑毛本均是十行本﹐何以違異若此﹖蓋阮本多修版﹐其誤皆由明人臆攺﹐是本修版較少﹐多可藉以是正舊。嘗爲校《校勘記》並摘《略例》之異於嶽本者以存十行本之眞﹐補阮本之闕。《釋文》則兼及盧氏《考證》﹐並附於後﹕

《易序》《八論》第二以爲伏羲重卦「重」不誤「畫」。○正文所出﹐據家藏十行本。注中所出﹐據《校勘記》及重刊本。下並仿此。

《乾》《九五》注非飛如何「如」不作「而」。《上九》疏天而極盛「天」不誤「大」。《大象》疏乾是用名「是」不誤「則」。《象傳》注反覆皆道也。「覆」不作「復」。鈔錢本﹑重刊本同。又。退則潛處在淵「則」不誤「在」。《文言》《九三》節注解怠則曠「解」不作「懈」。又疏注「處事之極」至「解怠則曠」「解」亦不作「懈」。重刊本同。《九四》節疏猶依羣眾而行「依」不誤「非」。《上九》節疏聖人設誡「誡」不作「戒」。《乾元者》節疏初末𨿽無正位「末」不作「上」。《君子以成》節疏下文卽云「文」不誤「又」。

《坤》《六五》《象傳》疏故云文在中「在」下不衍「其」字。《文言》第一節

注動之方正「正」不誤「直」。第三節

疏故曰卽不疑其所行「卽」字不脫。第七節

疏然猶未能離其陰類「陰」不誤「陽」。

《屯》《彖傳》疏二盈也「二」不誤「一」。又其例不一「例」不誤「義」。《六二》疏。則得共五爲婚媾矣「共」不誤「其」。《六三》疏。故不得爲幾微之幾下「幾」字不誤「義」。

《蒙》《彖》疏一理而則告之「則」不作「剖」。《彖傳》注無剛決中「決」不誤「失」。《大象》疏君子當法此蒙道「法」不誤「發」。《九二》疏羣蒙悉來歸己「羣」不誤「童」。又在內理中「在」不誤「任」。又正義曰「正義」不誤「王氏」。又以己之剛陽「剛」不誤「兩」。《六五象》疏而事委任於二「事」不作「專」。又是貌巽也「巽」不作「順」。

《訟》《彖傳》疏已自不可「自」不作「且」。《初六》注必辯明也「也」不作「矣」。《九二》疏不易之田歲種之﹔一易之田休一歲乃種﹔再易之地休二歲乃種重刊本同。願校云﹕閩監﹑毛本「地」攺「田」﹐指下句言﹐本無誤。覆校云﹕毛本上文「不易之地」﹑「再易之地」﹐皆攺作「田」。不知自宋本至監本﹐上二句從未有作「地」者﹐何乃云毛本攺之邪﹖又案﹕八行宋本「地」字本缺﹐十行本始補「地」字﹐閩監﹑毛本悉因之。《正義》引書﹐不盡合於原文﹐安必作「地」者爲是﹖似未可據《周禮》以攺舊本也。《比》《彖》疏比是寧樂之時「比」不誤「此」。《六三》注二爲五貞「貞」不誤「應」。《九五》疏二以其顯比親者「二」不誤「五」。

《小畜》《彖傳》疏不被擁抑「擁」不作「摧」。

《履》《上九》疏是其不墜於禮又禮道大成「禮」﹑「禮」皆不作「履」。

《泰》《彖傳》疏止由天地气交「止」不作「正」。《初九象》疏往行而得吉「往」不作「徵」。《六五象》疏止由中順行其志願「止」不作「正」。

《否》《大象》疏以居行位「祿」誤「行」﹐不誤「幸」。《九五》疏恆念其亡其亡「恆」誤「怛」﹐不誤「但」。

《同人》《彖傳》疏之主別云同人曰者「之」不誤「爲」。《大象》注天體於上「於」不誤「在」。

《謙》《彖》疏凡易經之體「凡」不作「況」。《彖傳》疏故云君子之終也不脫「也」字﹐重刊本同。《六二象》疏鳴謙得中吉也「中」不誤「終」﹐重刊本同。

《豫》《彖傳》疏故嘆之以示情「故」不作「且」。《六二》疏相守正得吉也「正」不誤「善」﹐重刊本同。

《隨》《大象》疏晦冥也「冥」不誤「宴」。

《蠱》《彖》疏又於此宣令之後三日「於」不誤「如」。

《賁》《彖傳》疏故小利有攸往「往」不誤「住」。注解天之文又解人之文二「解」皆不誤「觀」。《六五》疏則不縻費財物「則不縻」不誤「用不士」。

《無妄》《六二》疏皆是不爲其初「初」不作「始」。《六三》疏六三陰居陽位「三」不誤「二」。

《大過》《九二》疏心無特吝「特」不作「持」。《九四象》疏下必不橈弱「弱」不誤「若」。《九五》疏不能得女妻「得」不誤「使」。

《坎》《彖》疏二者人之行險「二」不誤「一」。又內心剛正「內」不誤「因」。《彖傳》注險陗之極「極」不誤「釋」。疏險難有時而用「難」不誤「𨿽」。《大象》注重險縣絕「縣」不作「懸」。

《咸》《初六》疏則譬於拇指「於」不作「如」。

《大壯》《彖傳》疏故正大卽天地之情「卽」不作「則」。《大象》注而順禮也「禮」不誤「體」。

《晉》《大象》疏之少反「少」不作「召」。《九四》能遊不能渡谷「渡」不作「度」。

《明夷》《六四》注𨿽時辟難「𨿽」不作「隨」。

《睽》《彖傳》疏其志卽通也「卽」不誤「則」。《上九》疏故爲舉筳與楹「筳」不作「莛」﹐下同。重刊本同。

《解》《彖》注利施於眾也﹐亦不困於東北「也亦」不誤「遇難」。

《損》《彖傳》疏言何用丰爲也「用」不誤「以」。《九二》注進之乎柔「乎」不作「於」。《六四》疏無復企子之疾「無」不誤「無」。《六五》象疏吉無不利義同也「無」不誤「無」。

《益》《彖傳》疏損上益下不誤「損下益上」。《初九》疏得其時而非其處「非」不作「無」。《九五》注故不待問而元吉「故」不作「固」。

《夬》《九四》注必見侵食「食」不誤「傷」。

《萃》《彖》注全夫聚道「夫」不作「乎」。

《升》《九三象》疏往必得也「也」不作「邑」。《六五》疏保其尊貴而踐阼矣「其」不作「是」。上六疏冥猶昧也「昧」不作「暗」。

《困》《初六象》疏杌木謂之株也「杌木」不誤「初不」。《六三》注焉得配耦「耦」不作「偶」。

《井》《彖》疏此明井體有常「明」不誤「名」。

《革》《彖傳》注凡不合而後乃變生「而」不作「然」。疏次明人革也「次」不誤「以」﹐下文又云「以明人革也」﹐此「以」字不誤。重刊本圈此「以」字﹐非。又人亦叛亡「亡」不誤「主」。

《鼎》《彖傳》疏故舉其重大不誤「質其牲大」。注獲大亨也「獲」上不衍「而」字。

《震》《六二》注威駭怠解「解」不作「懈」。疏是慠尊陵貴「慠」不作「傲」。《六五象》疏當其有事「其有」不誤「有其」。

《艮》《彖傳》疏謂此卦旣止而不交爻又峙而不應「交爻」不誤「加交」。

《漸》《彖傳》疏以明得位之言惟是九五也「之」不誤「言」﹐「惟」不作「惟」。《初六》疏若鴻之進於河之幹「於」不作「於」。《六四象》疏巽而下附「下附」不誤「附下」。《九五》疏三歲有成則三四不敢塞其路「歲」不作「年」。

《歸妹》《彖》注少陰而承長陽「承」不誤「乘」。疏妹從姊嫁「姊」不誤「娣」。又妄進求寵「妄」不誤「妾」。《初九》疏𨿽幼而不妄行「妄」不誤「妾」。《六五》象疏然長不如少也「然」不誤「言」。

《丰》《彖傳》疏二者由人之闡宏使大「二」不誤「一」。《九四象》疏日中盛明而反見斗「明而反」不誤「則反而」。

《旅》《彖傳》注足以小亨「足」不誤「是」。

《巽》《彖傳》注處於中正「於」不作「乎」。

《渙》《上九》疏去而遠出者也「遠」不作「逖」。

《節》《彖傳》注則物不能堪也「物」下無墨丁﹐亦無「所」字。

《中孚》《彖》疏顯著可知「著」不誤「者」。《初九》疏故更有他來「來」不誤「求」。

《小過》《彖》疏過於小事「於」不誤「之」。又爲過矯之行「矯」不作「厚」。《六二》疏履得中位「位」不作「正」。《九三》注至令小者咸過「咸」不誤「或」。《六五》注足及密雲「足及」不作「是乃」。

《旣濟》《彖傳》注以旣濟爲家者「家」不作「安」。

《未濟》《大象》疏使皆得求其所「求」不誤「安」。《九二》注用健施難循難在正「施」不誤「拯」﹐「循」不誤「靖」。疏循難在正「循」亦不誤「靖」。

《系辭》上疏取綱系之義「綱」不誤「剛」﹔下各有「綱系」﹐同。

第一章

「卑髙」節疏則貴賤非惟天地「賤」字不脫。《方以》節疏同方者則同聚也上「同」字不誤「固」。

第二章

「剛柔」節疏若細別之「若」不誤「是」。

第四章

「一陰」節疏一陰至謂道「至」不誤「是」。又有二三「三」字不脫。又𨿽無於陰「𨿽」不誤「班」。《百姓》節疏恆日日賴用此道以得生「以」不作「而」。

第八章

末節疏謂應報對答「報對」不作「對報」。

第十二章

末節疏闇與理會又則得默而成就之又據賢人之徳行也「闇」字﹑「成」﹑「就」字﹑「徳」字﹐並不缺。

《系辭》下

第二章

「日中」節疏葛天氏「葛」不誤「萬」。「神農」節疏乃至黃帝堯舜又今黃帝堯舜之等「黃」並不誤「皇」。

第三章

「利用」節注皆安其身而後動也「皆」不誤「由」。

第四章

經力少而任重。「少」不誤「小」。「不遠」節注得二者「二」不誤「一」。

第五章

末節疏欲令取吉而避凶「取」不作「趣」。

第六章

經困徳之辯也「辯」不作「辧」。「益以」節疏物亦盈已「盈」不作「益」。

第九章

「人謀」節注不勞探射「射」不誤「討」﹐疏同。「情僞」節疏情謂實情﹐「實情」不作「情實」﹐重刊本同。

《說卦》第一節

注嘗受命如響「響」不作「向」。疏明是伏犧非文王等「明」不誤「言」。「震爲」節疏白爲的顙「」不作「額」。

《序卦》「比者」節注比非大通之道「比」不誤「此」。「與人」節疏皆以爲人君喜樂歡豫「歡」不作「遊」。「有天」節注而不系之於離也﹐「離」不誤「雜」。

《周易略例》無卷數﹐前不載序﹐次行但題「王弼」二字﹐不題「唐刑璹注」。○案阮本失去《略例》《校勘記》所據乃是嶽本。此以家藏十行本爲據﹐凡異於嶽本者悉著之﹐其同者不復出。

《明彖》注故假設問端故曰何下「故」不作「而」。注明辯卦體所由之主「明」下無「辯也」二字﹐「體」下無「功用」二字。注眾不能理眾「理」不作「治」﹐下同。注貞正之一者也「貞」下有「正」字。注動是眾由一制也「眾」字不重。注眾皆所以得其存者必歸於一也不作「眾得皆存﹐其存有必歸於」﹐故無心於存﹐皆得其存也。注天下之眾皆無妄「眾」字不重。注統之以宗主「以」不作「有」。注統而推尋「統」上無「無爲之一者道也君也」九字。注天地大運「大」不作「之」。注思過其半矣此有「矣」字。注多之所主上無「爲至」二字。注王弼云「云」不作「曰」。注王曰「王」下無「弼」字。注棄此中之一爻「此」下有「中之」二字。注君能養人「人」不作「民」。其孰能與於此下無「乎」字。注其誰能與於此其上無「神武之君」四字﹐「誰」不作「孰」。

《明爻通變》注人之多僻「僻」不作「辟」。注故曰屈身「身」不作「伸」。注不能定其算數「其算」不作「算其」。注詐僞長短也此有「也」字。注不必限髙下「限」不作「均」﹕「下」不作「卑」﹐末無「也」字。注不必齊形質下無「也」字。注此明無識感無識下「無」不作「有」。不煩彊武「彊」不作「彊」。注苟知外散之趣「外」不作「逃」。注男女睽而其志通也「通」不作「同」。注若中孚九二「孚」下無「之」字。注𨿽遠利追「利」不作「而相」二字。語成而後有格「成」下無「器」字。鼓舞而天下從下無「者」字。注而無過差「差」不作「不」。注而無體可窮「窮」不作「明」。注道者虛也「虛」下無「無」字。

《明卦適體通爻》注一時有丰亨之用「用」不作「吉」。注拔茅匯徵下無「吉」字。注否初六「否」下無「之」字。注爻變示惟也「示惟」不作「亦準」。注則觀知動靜下無「也」字。注陽乘陰則逆「乘」不作「承」。終始之象也「終始」不作「始終」。注上爲終也此有「也」字。注而動者有其應下無「也」字。注泰初九泰上無「則」字﹐泰下無「之」字。物競而獨安靜者「安」下無「於」字。注在中應而動「中」不作「乎」﹐「應」下無「有應」二字。注爻之安危在中位「中」不作「乎」。注若安節亨之例也此有「也」字。注晉之九四晉如鼠貞厲之事是也上無「若」字﹐「事」不作「類」﹐下有「也」字。注陽承於陰不作「陰乘於陽」。注不能遂無攸利是也「利」下無「之例」三字。注勿憂宜日中下無「是也」二字。注誅滅君主「誅」不作「弒」。注婦子嘻嘻終吝下無「是也」二字。

《明象》注象意者也上缺二字﹐「意者」不作「之意」。注象以表意言以下缺二字。言主於象「主」不作「生」﹐下「象主於意」同。注尋乾以觀其意也此有「也」字。注言存非象「存」不作「則」﹐下「象存非意」同。注矢之甚也此有「也」字﹐下「空守筌蹄也」﹑「空說龍馬也」﹐並同。

《辯位》注同其意也「同」不作「間」。「貴而無位」注陰居之也「陽」誤「陰」。「𨿽不當位」注陽居之也「陰」誤「陽」。注應之以事「事」不作「序」。爻之所處「陽」誤「爻」。注終始無陰陽之恆主也「恆」不作「常」。

《略例》下由於貞也「由」上無「亨」字。注離卦云利貞也「亨」誤「也」。「志各有所存也」注旣濟六二與初三相近而不相得是志各有所存也此注與嶽本全異。嶽本云﹐《比》之六三﹐處二四之間﹐四自外比﹐二爲五貞﹐所與比者﹐皆非己親﹐是有所存者也。○案﹕《旣濟六二》注居《初三》之間﹐而近不相得﹐上不承三﹐下不比初﹐與此注正合﹐似十行本爲長。「則近而不相得」注比之六三無應於上二四皆非己親是無應則近而不相得之例此亦與嶽本全異。嶽本云﹐《隨》之六二﹐系丈夫九四隨有獲﹐是無應而相得之例也。○案﹕《比六三》注﹐四自外比﹐二爲五貞﹐近不相得﹐遠則無應。與此注正合。嶽本與正文相背﹐其誤明矣。盧抱經學士以正文「不」字爲衍文﹐非也。「則𨿽遠而相得」注同人六二志在乎五是有應則𨿽遠而相得之例此亦與嶽本全異。嶽本云﹐《旣濟六二》有應於五﹐與《初三》相近情不相得之例。○案﹕嶽本亦與正文違異。抱經乃攺爲「則𨿽近而不相得」以就之﹐豈其然乎﹖注志意懷疑「意」誤「競」。

凡彖者統論一卦之體者也提行。注象各明一爻之義也此有「也」字。注應則任矣「斯」誤「則」。注其邑人三百戶無眚下無「也」字。

凡彖者通論一卦之體者也提行。大有之類是也上不畫卦﹐下「丰卦之類是也」同。

凡言無咎者提行。注若防其失道「失其」誤倒。言無咎者「吉」誤「言」。

《卦略》此下十一卦並缺﹐以八行爲鈔補。

《屯》無所馮也「無」不作「無」﹐下並同。故不得民也「大」誤「不」。

《蒙》則困家吝「蒙」誤「家」。

《履》注復道惡盈「履」誤「復」。

《大過》故九四有應此有「故」字。

《睽》治乃疑亡也「洽」誤「治」。

《丰》宣陽發暢者「揚」誤「陽」。

《釋文》案《校勘記》所據﹐系通誌堂本。此所出正文﹐皆十行本。

《乾》無悶心遜反。○宋本同。此宋本系家藏單注《易》所附釋文﹐非盧氏《考證》及《校勘記》所引宋本也。後並同。又凡《校勘記》所引各本﹐玆不復出。○「遜」明監本作「遁」﹐《考證》稱神廟本﹐玆從《校勘記》﹐攺稱「監本」。後並同。案﹕遜﹑遁皆在《廣韻》二十六﹐𨿽亦無誤﹐然已失宋以來相傳之舊。盧氏《考證》謂監本勝通誌堂本﹐多從刊攺﹐殊誤後學。玆特隨文辧之。《校勘記》稱盧刻多半出宋本﹐亦非也。盧刻出於通誌堂本﹐故猶多與宋本合﹐而其所攺﹐則瑜不掩瑕矣。以辯徐便免反。○宋本作扶免反。案﹕扶免是舊切﹐《廣韻》猶作「符蹇」﹐錢氏《十駕齋養新錄》所謂古人無輕唇音﹐而等韻家謂之類隔法者也。作便免者﹐乃是後人攺類隔爲音和﹐亦猶《集韻》攺符蹇爲平免﹐當非陸氏舊文。阮校反以「扶」字爲非﹐失之矣。

《坤》利牝又扶死反。○宋本同。案﹕《廣韻》五旨﹐牝﹑扶履切。《集韻》作並履切﹐皆卽徐氏又音也。《老子》「谷神不死﹐是謂元牝」﹐牝與死韻﹐可知此是古音。《考證》謂監本作扶允反爲韻﹐良是。但以流俗所呼爲證﹐殊不足據。閉《字林》方結反。○宋本同阮校引宋本「方」作「力」﹐「力」卽「方」之訛。監本作「兵」﹐亦是攺類隔爲音和﹐然已失《字林》之舊。《字林》書最古而久佚﹐其幸存於他書所引者﹐輒爲淺人所攺﹐盧刻從之﹐阮校復是之﹐不亦重可嘆邪﹗媾古後反。○宋本同。《考證》云﹐下俱音古豆反﹐此非。案﹕後﹑豆同韻﹐通用﹐非有彼是此非也。《釋文》本非一音﹐止作一切。祇如《坤卦》「否」字作皮鄙反﹐《屯卦》「否」字又作備鄙反﹐此則同母通用﹐何嘗拘於一例邪﹖又考《六經正誤》云﹐媾﹑古後反。「媾」字無上聲﹐當作古逅反。然《廣韻》《集韻》五十候﹐皆有「後」字﹐何得云古後爲上聲作切。《考證》蓋仍毛氏之誤也。

《蒙》梏《小爾雅》云。○宋本同。宋八行注疏本亦作《小爾雅》﹐與《釋文》合。十行本《蒙卦》疏則作《小雅》。阮校於彼云﹐《小爾雅》﹐唐人多作小雅﹐《文選》注亦然﹐此則以閩監本作《廣雅》爲是。案﹕《廣雅》卷七《釋室》曰﹐杽謂之梏﹐械謂之桎﹐蓋據此也。《考證》謂《小爾雅》及《廣雅》今皆無此文﹐亦考之未審矣。

《比》徐﹕又甫履反。○宋本同。《考證》云﹐舊本「甫」作「補」﹐毛居正每以徐音中「甫」當作「補」或作「浦」﹐後人卽依毛說攺之﹐甚非是。今於似此者﹐悉復其舊。案﹐盧說是也。甫田卽圃田﹐古音讀「甫」爲「圃」﹐所謂古無輕唇音也。卽欲更爲音和﹐亦當如《廣韻》之例﹐皆附卷末而不徑攺正文。若憑臆竄攺﹐使人不復知陸氏原文﹐盧氏所謂甚非是者也。阮校仍以作「甫」爲非﹐而從監本﹐抑又甚矣。

《小畜》車說說云解也。○宋本同。通誌堂本作「《說文》云」﹐雅雨堂本「云」作「文」﹐蓋皆臆攺。今《說文》作說﹐釋也﹐不作解也。

《履》坦坦吐但反。○宋本同。案﹕「但」在《廣韻》二十三旱﹐與「坦」同韻﹐作「但」是也。盧本作「旦」﹐則誤上聲爲去矣。

《謙》名者聲名聞之謂也○宋本同。《考證》云﹐陸氏所見本﹐必是經注皆作名。毛居正欲攺作「鳴」者﹐是不知陸﹑孔兩家之本有不同也。阮校乃以監本攺「鳴」爲是﹐似盧說爲長。

《噬嗑》其分符問反。○宋本同。通誌堂本「符」作「扶」。案﹕「符」﹑「扶」皆奉三等字。故《廣韻》作「扶問」﹐《集韻》作「符問」﹐本非有異。阮校謂作「符」不誤﹐未知何所分別也。胏《字林》云﹐含食所遺也。○宋本同。案﹕「含」蓋「■﹝肏上土下﹞」之訛。阮校云﹐十行本「含」作「食」﹐誤。

《復》無祇九家本作「多」字﹐音支。○宋本同。阮校謂宋本作「祇」﹐不誤。是謂十行本作「祗」矣。重刊本「正」作「祗」﹐蓋其所見是修版﹐此本不作「祗」也。「多」﹐通誌堂本﹑盧本皆作「■﹝多支﹞」。案﹐「多」﹑「祇」古同音。《廣雅釋詁》﹕「■﹝多支﹞﹐多也。」《集韻》支字紐中「多」﹑「■﹝多支﹞並收﹐云」多「或從」支「﹐是祇﹑多﹑■﹝多支﹞一也。阮校謂」多「字誤﹐亦非。

《頤》朵京作「瑞」○宋本作「揣」。「瑞」蓋「■﹝土耑﹞」之訛﹐卽毛氏居正所斥爲誤者也。《集韻》三十四果﹐「朵」下有「■﹝土耑﹞」云「動也。《易》觀我■﹝土耑﹞頤。京房讀」。《類篇》同。今《說文》《土部》無「■﹝土耑﹞」﹐蓋《篇韻》據俗本《釋文》誤收之耳。案﹕字當作「■﹝木耑﹞」﹐亦作「揣」。《說文》﹕■﹝木耑﹞﹐從木﹐耑聲。與朵﹐並從木﹐且同音。通誌堂﹑雅雨堂兩本皆作「■﹝木耑﹞」﹐正與《說文》合。又手部﹕「揣﹐從手﹐耑聲。」《集韻》「朵」字紐中﹐並收「■﹝木耑﹞」﹑「揣」﹐則宋本作「揣」﹐亦與《說文》合也。小徐疑「耑」聲與「揣」不相近﹐蓋泥於今讀初委切耳。凡從木﹑從手之字﹐篆已有兩體﹐隸尢多混。宋本作「揣」﹐實與「■﹝木耑﹞」同﹐《考證》以「■﹝木耑﹞」爲訛﹐不盡然也。虎視徐市誌反﹐又常止反。○宋本同。案二切並列﹐乃在「志﹑止」去﹑上之別。「市」「常」皆禪三等﹐非有異也。盧本從監本攺「常」爲「市」﹐𨿽尙無誤﹐然不免蹈輕攺古書之獘矣。

《習坎》窞徒坎反。王肅又作陵感反。○宋本同。案﹕《集韻》四十八感﹐「窞﹐徒感切﹐又盧感切」。王肅曰「坎底也。」正與此合。盧本乃攺王音爲徒感反﹐夫徒感與徒坎﹐止是一音﹐陸氏何爲更出王音邪﹖重刊本盧氏補校又以盧本與十行本同宋本「陵」作「徒」誤。讀《考證》﹐岐又有岐矣。祇京作「禔」﹐《說文》同﹐音支﹐又上支反。○宋本同。案監本「上」作「止」﹐謬甚。《說文》﹕「禔﹐市支切。」市支﹐卽上支﹐市﹑上皆禪三等字也。禔有二音﹐故《廣韻》《集韻》皆分收支﹑匙兩紐中。若作止支﹐則旣音支矣﹐何用更出此音﹖此本爲禔作音﹐非以音祇。監本蓋疑祇無上支反音﹐遂爾妄攺﹐阮校反是之﹐抑更誤矣。

《離》涕徐﹐他木反﹐又音弟。○宋本「木」作「米」是也。《考證》云﹕毛居正欲攺「弟」爲「替」﹐則與「他米反」無異﹐或當作又音體。案﹐此條不知何以舛誤至此。毛欲攺「替」﹐是攺讀去聲也。他米反﹐是上聲﹐何云無異﹖且「他米反」已音「體」﹐何又欲攺音「弟」爲音「體」邪﹖《集韻》上聲十一薺﹕「涕﹐土禮切﹐又待禮切」﹐與此正合﹐蓋古有此兩音也。又去聲十二霽﹕「涕﹐他計切。」《禮記檀弓》《釋文》﹐亦有此音﹐此則毛氏所欲攺者。蓋毛氏以人多讀「體」﹑「替」二音﹐罕讀爲「弟」﹐遂欲廢之﹐其說甚陋。《考證》辧之不明﹐疑其或有駮文也。

《晉》三徐﹐息慚反。○宋本「慚」作「暫」。《考證》云「慚」疑是「暫」。阮校云「慚」字不誤。案﹕此似盧說爲是。蓋諸家皆如字讀﹐而徐獨音去聲耳。若徐獨如字﹐何以不先出「息暫反」也﹖

《睽》掣鄭作「挈」﹐子夏作「■﹝挈﹐廾代手﹞」。○宋本「挈」作「■﹝挈﹐牛代手﹞」﹐「■﹝挈﹐廾代手﹞」作「挈」。案﹕「■﹝挈﹐牛代手﹞」字見《玉篇》下﹐云「牛角皆踴曰■﹝挈﹐牛代手﹞﹐從牛。」則此從手者誤。「挈」見《集韻》云﹐■﹝挈﹐角代手﹞或從手是也。各本作「■﹝挈﹐廾代手﹞」﹐疑非。

《損》用享○宋本同。毛氏《六經正誤》云「用亨」作「享」﹐誤。《益卦》「用亨」同。《考證》謂古享亦作亨音﹐二字通用。監本作「用亨」﹐蓋從毛說誤攺。案﹕古「享」﹑「亨」通用﹐誠是。但「享」﹑「亨」旣分﹐「亨」音「香兩反」者有之﹐享必不音「許庚反」﹐此《損益》兩卦「用享」﹐蜀才王廙並音「許庚反」﹐則《釋文》原本作「亨」可知。毛氏此說﹐恐未可厚非也。

《益》之處昌預反。○宋本「預」作「豫」﹐同。「豫」﹑「預」古今字也。《考證》云﹐當作「昌慮反」﹐此訛。案﹕「預」﹑「慮」同韻﹐何必「預」非而「慮」是。《廣韻》《集韻》則作昌據切﹐豈亦有訛邪﹖不明切韻﹐而徒執彼例此﹐疏矣。用享○宋本同。《考證》云舊本作「用享」﹐今從宋本﹑監本作「亨」。案﹕《損卦》用「享」﹐以監本從毛說攺「亨」爲誤﹐此又從之﹐何矛盾若此﹖

《姤》柅《說文》作「檷」﹐云「絡絲趺也」。○宋本同。盧本作「跌﹝趺﹞」。《考證》云「跌﹝趺﹞」﹐《說文》作「檷」﹐然《廣雅》亦作「跌﹝趺﹞」﹐則「跌﹝趺﹞非誤。案﹕《說文系傳》云﹕臣鍇案﹐字書」絡絲柎也「。」柎「﹑」趺「音義並同﹐似作」趺「爲是。

《困》數歲色柱反。○宋本同。《考證》云﹕舊本「色柱反」﹐訛﹐書內皆作「色主」。毛居正亦謂當作「主」﹐今攺正。案﹕「主」﹑「柱」同韻通用。毛說太泥﹐盧從而攺之﹐非也。下系以「體天地之撰」注﹕「撰」數也﹐亦音「色柱反」﹐何嘗書內皆作「色主」耶﹖

《井》甃馬云爲瓦裏﹐下達上也。○宋本同。案﹐言以瓦爲裏也。與《六經正誤》合。盧本作「裏」﹐以毛說爲無據﹐失之矣。

《震》視徐﹐市至反。○宋本同。《考證》攺「至」爲「志」。案﹕《集韻》「視」在六至﹐「市」﹑「至」是正切﹐不必定從《頤卦》音也。

《丰》蔀鄭﹑薛作「菩」。○阮校云﹐十行本「菩」作「常」﹐誤。案﹐此本不作「常」﹐阮蓋涉沛下鄭幹作「常」而誤。

《未濟》循難○《考證》云﹐毛本「循」作「靖」﹐各本皆同﹐《釋文》自爲「循」。案﹕宋單注本﹑八行注疏本﹑十行本﹑相臺嶽氏原本﹐無不作「循」﹐且其《羣書拾補》中亦嘗引《考文》及錢本並作「循」矣﹐惟修版十行本始誤爲「靖」﹐而閩監﹑毛本皆從之﹐何乃云各本並作「靖」也。《釋文》又解之云「循」﹐猶履也。「靖」之不得訓履﹐其理尢明。若謂正以異於他本﹐故特解其義﹐則又何不云一本作「循」邪﹖

《周易》系字從「毄」﹐若直作毄下系者﹐音口奚反﹐非。○宋本同。《考證》於「從毄」下補「下系」二字﹐謂系﹑糸不同﹐毄下從「系」﹐爲胡詣反﹕毄下從「糸」﹐爲口奚反。然《說文》系部無「系」字。阮校云﹐古用「毄」爲「系」﹐大字當云「《周易》毄」﹐小字「字從毄」﹐當云「本作毄」。然「毄」非「系」本字。陸氏亦止據王﹑韓本不用古文﹐兩家之說﹐疑盡未安。案﹕《集韻》《類篇》系音有四﹐而義有二。系辭之「系」﹐故計切﹐卽此胡詣反﹐又吉棄切﹐義同。系■﹝糹虒﹞之「系」﹐吉詣切﹐或作毄﹐又牽奚切﹐卽此口奚反﹐亦訓系■﹝糹虒﹞。是「毄」爲系■﹝糹虒﹞之「系」之或體﹐不作系辭之「系」﹐分別甚明。據此﹐知《釋文》「下糸」二字﹐當在「從毄」下﹐而誤在「作毄」下﹐宜正之曰「字從毄﹐下系。若直作毄者﹐音口奚反﹐非」。直猶但也。意當時必有省作毄者﹐故陸氏辧之也。然考《說文》﹐「毄」﹐相擊中﹐如車相擊﹐故從殳﹑從軎。與「系」本不相涉。非但不可爲系辭之系﹐並不可爲系■﹝糹虒﹞之系﹐若正言之﹐當云﹕若直作毄者﹐音古歷反。陸氏蓋從俗音曉之耳。

《系辭》上成像蜀本作「盛象」。○蜀本﹐「蜀才」之訛﹐此修版無正徳年字﹐監本始誤「蜀才」爲「蜀本」﹐則此所修或又在監本後矣。子和明臥反。○此亦修版﹐「胡」訛「明」。盧本正作「胡」。重刊本云﹐盧作「和」亦誤。

《系辭》下數也色柱反。○宋本同。盧本攺「柱」爲「主」﹐非﹐說已見前。《考證》又云宋本作「拄」﹐亦非。不知「拄」亦同韻﹐可通用。且宋槧從手﹑從木﹐每多互用﹐宋本作「拄」﹐蓋卽「柱」也。盧氏拘於前後例﹐欲盡攺《釋文》之舊﹐未免近於妄作矣。

《說卦》爲釜口甫反。○甫上一字缺。宋本作房甫反。阮本上一字亦缺﹐阮校乃云﹐十行本「房」作「扶」是也。誤。又案﹐房﹑扶皆奉三等字﹐何必攺「房」爲「扶」乃爲是邪﹖喙徐丁遘反。○宋本同。案﹕《集韻》五十候﹐喙﹐丁候切﹐與徐音合。《考證》謂徐本必作「啄」﹐故有此音﹐不知「喙」從「彖」得聲﹐正與丁遘反音相近也。

《序卦》之稺○宋本同。《考證》云﹐雅雨本作「稺」﹐後「墀」字亦同。《說文》﹕犀﹐從牛﹑從尾。「墀」字從犀﹐稺字卻從屖﹐疑誤。案﹕《說文屍部》有屖﹐稺從之﹔《牛部》有犀﹐墀從之。混「稺」於「墀」﹐自是雅雨本之失。乃信雅雨本而疑《說文》﹐不亦傎乎﹗

《卦略》所贍常艷反。○宋本同。錢本﹑監本「常」作「市」。《考證》以「常」爲訛﹐攺從監本。阮校謂「市」亦同母﹐其說較長。顧攺「市」𨿽亦無害﹐而舊本日益失眞矣。監本仍修版十行本﹑閩本之訛﹐加以臆攺﹐去宋益遠。盧﹑阮兩家多從之﹐是其一失。錢本信出致佳﹐宋本其有訛同監本者﹐或由失校﹐或由轉寫漏落﹐亦難盡信也。

△橫渠易說二卷﹝明刊本﹞

宋張子撰﹐明劉椿﹑程爵同校刊﹐呂楠序。案﹕《文獻通考宋志》俱承晁氏《讀書志》作十卷﹐《書錄解題》則作三卷﹐與世行本合。是本止二卷﹐但解六十四卦﹐無《系辭》。楊氏時喬《周易古今文》謂實未全之書。然考《讀書志》﹝據袁州本﹞。載胡先生《易傳》十卷。《書錄解題》載《伊川易解》六卷﹐並不解《系辭》﹐蓋皆因王氏弼之舊﹐張子此書專明義理﹐與胡《傳》﹑程《傳》正同﹐故其體例亦同歟。其後胡《傳》增《系辭》《說卦》二卷﹐﹝《書錄解題》《宋志》作三卷。﹞董氏眞卿謂胡氏授其弟子記之者。程《傳》則以東萊呂氏所輯《精義》補之﹐於是二《傳》皆有全解。此書之有三卷本﹐疑亦此例﹐但不知輯自誰手。要之﹐此二卷﹐殆是原本﹐呂序所稱「當爲先生之書」無疑者也。

△伊川程先生周易經傳十卷﹝明刊本﹞

宋程子撰。案﹕《二程全書》中﹐《伊川易傳》止四卷﹐《東都事略》《書錄解題》並稱六卷﹐蓋皆未有《系辭解》之本。《郡齋讀書志》則作十卷﹐與《宋史藝文志》同。然《宋志》稱《傳》九卷﹐《系辭解》一卷。晁氏斷不及見《系辭解》﹐其所稱十卷者﹐蓋別是一本。此本則《傳》八卷﹐《系辭解》二卷。卷數𨿽同《宋志》﹐然又非舊第矣。《系辭解》不知輯自何人﹐此本首章後有云﹕程子無《系辭》《說卦》《序卦》《雜卦》全解﹐東萊呂祖謙《精義》載﹕程子解並及遺書﹐今並編入續六十四卦之後﹐題之曰《後傳》﹐庶程子有全易云。此數語﹐元刊《程朱傳義》已有之。然考天臺董氏《傳義》附錄﹑鄱陽董氏《周易會通》皆采文集語錄以補其闕﹐而不及《精義》﹐亦不稱《後傳》。元刊本不知《精義》是僞托﹐疑出坊間所爲。此本𨿽載其語﹐而采輯較爲賅備﹐如首章後有云「聖人用意深處全在《系辭》。」又云「《系辭》本欲明《易》。」又云「《系辭》之文﹐後人決學不得。」此三條﹐元刊本皆無之﹐其他互異﹐尢難枚舉﹐則非出自元刊本矣。《易傳》本無音切﹐惟《復卦》爲「祇」字作音﹐見於《傳》中。此本音切﹐蓋從鄱陽本摘錄。鄱陽本《經》下悉附東萊音訓﹐其有未備﹐則補諸傳末。如《乾卦》「時捨也」﹐傳末補「捨﹐去聲」﹐此本亦載此音﹐是其證也。考《東萊文集》有書校本﹐伊川先生《易傳》後云﹐某舊所藏本﹐出尹和靖先生家﹐標注皆和靖親筆。近復得新安朱元晦所訂﹐讎校精甚﹐遂合尹氏﹑朱氏書手自參定﹐刊諸學宮。惜世無傳本﹐今所見者﹐明有吳勉學所刊﹐其分節﹑分章﹐皆從朱子《本義》﹐體例已不合。至移上《系》「天一地二」節於「天數五」之前﹐猶出程子意﹐並移二節於「大衍之數」之前﹐則程子初無是說﹐尢爲乖舛。且《需卦彖辭》下《傳》文脫五十二字﹐《彖傳》則《經》《傳》全脫﹐核以此本﹐固遠過之矣。此本蓋明初所刻﹐每半葉七行﹐行十五字﹐字大行疏﹐頗爲淸朗。卦下接經﹐經下接傳﹐皆不提行。其式猶爲近古。前不載序﹐與吳本同﹐後有上下篇義﹐則吳本所無也。

△吳園先生周易解九卷﹝舊鈔本﹞

宋張根撰。焦氏《經籍志》作張轅﹐誤。其書卷第經文悉仍王﹑韓之舊﹐不從安定胡氏攺「鴻漸於陸」爲「逵」﹐亦不從伊川程子移「天一地二」節於「天數五」之前。乃每卦六畫上並增「某卦」二字﹐如﹕《乾》上云「乾卦」﹐《坤》上云「坤卦」﹐六十四卦皆然﹐則諸家所未有者也。《說卦傳》自「乾健也」下僅存「兌爲澤」節下解一條﹐余並脫落。後附《序論》五篇﹐《雜說》一篇﹐《泰率》一篇﹐而《序論》首闕二葉﹐末有其孫垓跋﹐亦不全﹐殆卽從澹生堂本傳錄者。﹝卷首有「陳鱣所藏」朱記。﹞

△讀易詳說十卷﹝鈔本﹞

宋李光撰﹐無序。案﹕莊簡自號讀易老人。故《書錄解題》稱《讀易老人詳說》。《經義考》「詳說」作「解說」﹐《宋志》作《易傳》﹐諸家俱作《讀易詳說》﹐與解題合﹐特省文耳。其書但解上下《經》﹐不解《系辭》以下﹐並不解《文言》。考﹕不解《系辭》以下﹐始於王輔﹐嗣北宋大儒如安定胡氏﹑橫渠張子﹑伊川程子﹐皆用其例﹐然未有不解《文言》者也。莊簡則爲例獨殊﹐觀其解《乾》《坤彖象》卽引《文言》以爲說﹐殆以大義已具﹐故不復作《文言》專解﹐亦未必有佚脫也。

△周易經傳集解三十六卷﹝舊鈔本﹞

宋林栗撰。前有自序﹐題﹕朝議大夫直竇文閣權發遣潭州軍州主管荊湖南路安撫司公事臣林栗上進。又淳熙十二年進表及貼黃三通獎諭敕書。其書合兩卦爲一卷﹐經傳凡三十二卷﹔《系辭》上下二卷﹐《文言》﹑說卦﹑序卦﹑雜卦本文合一卷﹐《圖說》一卷﹐都爲三十六卷。每卦必兼互體﹑約象﹑覆卦﹐析《序卦》置卦首﹐又析《雜卦》置《大象》後﹐其說謂﹕夫子所作《十翼》﹐先儒旣取其釋《彖》﹑大小《象》《文言》分系於《經》﹐學者便於尋繹。自漢以來未之有攺﹐而獨《系辭》《說卦》《序卦》《雜卦》至今爲完篇。夫《說卦》止於八卦﹐而《系辭》領略綱紀﹐固不可得而分系之矣。若夫《序卦》者﹐卦之所以相推而立也﹔《雜卦》者﹐卦之所以相錯而成也。相推故相因﹐相錯故相交﹐是六十四卦之所從出也。今將尋其流﹐探其源﹐而不知派之所從出﹐其可乎﹖愚故仍《彖象》之例﹐取《序卦》一篇﹐自《屯》而下釋於逐卦之首﹐而《雜卦》之義﹐辧於爻象之前。至於本篇自如其舊﹐學者得以考焉。案﹕卦首冠序﹐始於李氏《集解》﹐程《傳》因之﹐蓋從毛氏《詩》﹑孔氏《書》之例。至離析《雜卦》前無所因﹐而《師》卦攺爲《師》憂也﹐《否泰》反其類《臨觀》之義﹐或與或求等﹐皆兩卦復出﹐分配又難畫一。其尢異者﹐《乾坤》二卦旣解《文言》﹐復以《文言》本文置《說卦》中﹐合《說卦》前三章統題爲《文言》。其說謂「天地定位」下方是《說卦》之文﹐自「昔者聖人」二段至「《易》逆數也」﹐當合《文言》爲一篇。蓋先儒旣取《文言》分系於《乾坤》﹐而其首末附入於此。自「六位而成」章下﹐又脫亂「數往者順」以下十四字云云。昔朱子著《本義》﹐務求合於古經﹐簡肅則適與之相反﹐所以覿面之初﹐遂致齟齬歟。

△周易古占法一卷古周易章句外編一卷﹝舊鈔本﹞

宋程迥編並序。首卷題曰「《周易古占法》上」﹐凡十二篇﹕曰《太極》﹐曰《兩儀》﹐曰《四象》﹐曰《八卦》﹐曰《重卦》﹐曰《變卦》﹐曰《占例》﹐曰《占說》﹐曰《揲蓍詳說》﹔又圖三﹕曰「一卦變六十四卦圖」﹐曰「天地生成數配律呂圖」﹐曰「乾坤六爻新圖」。其《雜論》《易說》及《紀古今占驗》﹐題曰「《周易古占法》下」﹐又卽於是行下題「《古周易章句外編》」。案﹐陳氏《書錄解題》有《周易章句》十卷﹐《外編》一卷﹐《占法》一卷﹐《古易考》一卷﹐則《外編》附於《章句》﹐與《占法》顯分二種﹐此蓋由掇拾殘賸者訛合之也。天一閣範氏有刊本﹐與此同。

△程朱二先生周易傳義十卷﹝元刊本﹞

題「伊川程子《傳》﹑晦庵朱子《本義》」。前有《本義卦圖》﹐後有《筮儀》而無序跋﹐不知何人輯錄。案﹕《傳義》合刻﹐蓋始於天臺董氏。董氏以程《傳》用王輔嗣本﹐朱子則用呂東萊所定《古周易》﹐旣不敢離析程《傳》﹐又不敢盡失朱子之意﹐乃仿節齋蔡氏列﹐經文平書﹐《十翼》下一格﹐《傳義》又下一格﹐《附錄》又下一格﹐以爲識別。此則一例平書﹐並無附錄之文﹐而體例亦小異。董書合《本義》數節之注以從程《傳》﹐則標經文於上﹐見《本義》之分節﹐其程《傳》分而《本義》合者則否。此則並標其起止﹐如《坤彖》程《傳》分四節﹐《本義》總注﹐則標「《坤》﹐元亨﹐利牝馬之貞」止「安貞吉」﹐以明非專注「西南得朋」三句﹐然此節《本義》皆舉經文﹐讀者猶明。若《需彖傳》﹐程《傳》以「《需》﹐有孚」至「以正中也」爲一節﹐「利涉大川﹐往有功也」爲一節﹐《本義》則合而注之曰「以卦體及兩象釋卦辭」。董書不標起止﹐不幾疑專注「利涉大川」二句乎﹖至《系辭傳》﹐董書采程子一章之說系於一節下﹐標白「某止某」﹐而《本義》則分系各節而不合﹐又與前例相反﹔此則槪從上下《經》之例﹐似矯董書之失而攺之。鄱陽董氏有云﹕天臺董楷據王本分爲髙下字行﹐以別四聖﹑二賢之易﹐已不能盡行於《系辭》諸篇﹐至近歲始出﹐不旋踵有廢其書者﹐其卽謂是歟。

△楊氏易傳二十卷﹝明刊本﹞

宋楊簡撰。明劉日升﹑陳道亨刊﹐蔡國珍序。案﹕《書錄解題》《讀書附志》皆不著錄﹐殆以朱子有「楊敬仲文字可毀」之言﹐故不甚行於宋代。惟焦氏《經籍志》載「《慈湖易說》二十卷」﹐而朱氏《經義考》則作「《慈湖易解》十卷」﹐均與此本不合﹐蓋傳刻者互有竄易也。其書但解上下《經》﹐亦似從王輔嗣之例。然謂《大傳》非聖人作﹐惟「子曰」下乃聖人之言﹐而「無思也﹐無爲也﹐寂然不動﹐感而遂通天下之故」數語﹐又爲其生平宗旨所在﹐因作《總論》一篇﹐以明去取﹐則與諸家不解《系辭》者﹐其意又殊焉。

△張先生校正楊寶學易傳二十卷﹝宋刊本﹞

題廬陵楊萬里廷秀撰﹐門人張敬之顯父校正。前後皆有《自序》《前序》﹐後次以誠齋《易傳》投進本末載札兩通﹕一下吉州錄進《易傳》指揮省﹐札後大書「嘉定元年八月十八日」﹔一《易傳》進呈畢﹐宣付史館﹐下吉州照會指揮省﹐札後大書「嘉定二年四月二十二日」。其爲寧宗時事﹐確有歲月可稽。自鄱陽董氏誤嘉定爲嘉熙﹐而東裏楊氏《題易傳稿》後遂稱理宗嘗詔給札其家錄進。迨後刻本又刊去兩札年月﹐沿訛至今﹐莫有正之者矣。書作於淳熙戊申﹐成於嘉泰甲子﹐歷十有七年之久﹐初名《外傳》﹐謂與程《傳》相表裏。後乃去「外」字。此本校自張顯父﹐蓋最初之本﹐每半葉十行﹐行大字廿一﹐小字廿六。「恆」﹑「貞」﹑「桓」﹑「構」﹑「愼」﹑「惇」等字皆缺筆。《系辭》「力少而任重」﹑「兼三材而兩之」﹑「三材之道也」﹐《序卦》「必反於家」﹑「決必有遇」﹐《雜卦》「蠱則飾也」﹐皆同古本﹐殆卽徐健庵尙書所稱宋槧之精者﹐特非鄭希聖所藏耳。明嘉靖間有二刻﹐一刻開州﹐一刻鄞縣﹐而開州刻較前﹐所謂療鶴亭本也﹐然其誤已不可勝乙。姑以《序言》之「幽觀其變﹐湛思其通」二句誤爲「於是幽觀其通」﹕「故易者通變之書也」脫「故」字﹕「變在彼﹐變變在此」脫下「變」字﹕「於何求中正」脫「中」字﹔經文悉攺從俗本﹐卽此﹐而宋槧之精亦略可見矣。﹝卷首有「夷白軒」﹑「眞實齋圖書記」﹑「汪士鋐印」﹑「文升」﹑「民部尙書郎」﹑「平陽汪氏藏書印」諸朱記。﹞

△易裨傳二卷﹝舊鈔本﹞

宋林至撰﹐並自序。其書主於發明《大傳》﹐題曰《裨傳》者﹐蓋取《史記》《鄒衍傳》「裨海」之義﹐謂《大傳》若大瀛海﹐此如小海之分列九州。《索隱》注﹕「裨﹐小海也。」《宋史藝文志》作一卷﹐《書錄解題》作二卷﹐《外篇》一篇。是本第二卷

﹐卽《外篇》﹐蓋合上卷爲一也。此從至正十五年陳泰刊本傳錄。序後有識云﹕﹝案﹕《經義考》引作陳泰語﹐然陳泰刊置後此一年﹐又題別行﹐故不從朱氏。﹞「先生字徳久﹐宋淳熙釋褐﹐魁﹐官至祕書。登晦庵先生之門。松江府人﹐事載《郡乘》。是書乃庸田使康公出授士子﹐今太守劉公命鋟嘉興郡學﹐傳示學者云。至正四年十月朔日識。」據此﹐是祕書爲松江人﹐而《書錄解題》稱爲「檇李」﹐檇李是嘉興舊名﹐或疑其異。然考《中興館閣續錄》云﹕林至﹐嘉興府華亭人﹐蓋華亭在宋爲縣﹐屬兩浙路嘉興府﹐元升縣爲華亭府﹐尋攺松江。是宋稱樵李﹐元稱松江﹐皆舉其郡言之﹐初非有異﹐而《館閣續錄》則尢爲詳核焉。

△周易總義二十卷﹝舊鈔本﹞

題「長沙易祓學」。前有紹定戊子門人朝議大夫知信州軍州事兼管內勤農營田使仙居縣開國男陳章序﹐紹定四年眉山李■﹝直上土下﹞序。其名「總義」者﹐陳序謂﹕總卦爻之義而爲之說也。惟能識義理之總會﹐然後卦爻之指歸可得而明。今考其書﹐每卦之前皆列《總論》﹐蓋其大旨所存﹐故命名以是也。又謂﹕先生侍經筵﹐嘗以是經進講﹐燕居之暇﹐復取是而研究之﹐閱二十餘年﹐優柔厭飫﹐渙然冰釋﹐於是略訓詁而明大義﹐合諸家之異而歸之於一。然其於經文異同﹐頗多考證。如﹕《坤六二》引《禮記深衣》及鄭厚《存古》說﹐謂「大」字是衍文﹐且謂六爻自「履霜」至「玄黃」皆葉音﹐《象》《文言》皆無此字。《訟九二》引《周禮大司馬》注「眚﹐猶人眚瘦也」﹐《王霸記》曰「四面削其地」。《噬嗑大象》「雷電」﹐《噬嗑》程《傳》但云《象》無倒置者﹐疑此文互也。朱子《本義》亦僅言「雷電」當作「電雷」而已。此則著其所出﹐曰《石經》作「電雷﹐《噬嗑》。」《復初九》「無祇悔」﹐不從程﹑朱音「柢」﹑解「抵」﹐而引荀《九家》及晁《古易》以爲古文「多」字﹐言無多悔而已﹐惟無多悔﹐進徳不已﹐所以大善而吉也。《坎六四》﹐謂晁《古易》讀「樽酒簋」句﹑「貳用缶」句﹐與《象傳》不合﹐當從王注。蓋樽以盛酒﹐簋以盛黍稷﹐取坎爲酒食之義。此類甚多﹐則訓詁亦未嘗盡略也。卷末皆題「長沙郤夢祥校正」。經文多不同俗本﹐蓋猶從舊刻傳錄者。

△西谿易說十二卷﹝鈔本﹞

宋李過撰。其書但解上下《經》﹐亦沿王氏之例。王氏分《傳》附《經》﹐獨《乾卦》獨存費﹑鄭舊式﹐此則並移《乾》之《彖傳》《象傳》悉同他卦﹐又稱《文言》之釋《乾坤彖象》者以類相次。故雙湖胡氏謂古《易》至此﹐汩亂無餘縕也。前有序說﹐謂諸儒所以紛紛不定者﹐只緣不見三皇《易》與夏商《易》耳。乃以《三墳》及《歸藏易》列於《周易》經卦之上﹐而不知其爲毛漸僞作。厚齋馮氏譏其爲誤﹐良非已甚。然又謂其多所發明﹐則亦有不可得而廢者矣。考﹕鄱陽董氏《周易經傳沿革》載此書﹐謂有慶元戊午《自序》﹔而張氏云章則云今鈔本已失去。此本亦然。

△周易要義十卷﹝舊鈔本﹞

宋魏了翁撰﹐無序。文靖謫靖州時﹐嘗取諸經注疏據事別類而錄之﹐成《九經要義》二百六十三卷。明張萱《重編內閣書目》有《周易》《尙書》《春秋》《儀禮》《論語》《孟子》七種。其二種已佚。近時《毛詩要義》始出於錫山鄒氏﹐見藏上海郁氏。《周禮要義》向藏郡中汪氏﹐今爲邑中張氏所得。此《周易》一種﹐爲昆山徐氏鈔藏本﹐每葉板心有「傳是樓」三字。案﹕文靖著此書時﹐所見《正義》﹐猶是善本﹐卽如第一卷

《彖辭》統論一卦之體一條﹐所采《乾彖傳》疏文「若貴賤壽夭之屬是也」卽接「保合大和﹐乃利貞者﹐此二句釋利貞也」云云﹐是猶未分裂於各節之下者﹐其字句足訂今本之訛。每與家藏大字八行本《易注疏》相合﹐不與十行本同。

△東谷鄭先生易翼傳二卷﹝元刊本﹞

宋鄭汝諧撰並自序。元刻存《下經》一卷﹐補鈔《上經》一卷。《翼傳》者﹐謂孔子翼文王之經﹐今翼程子之《傳》﹐其推崇程《傳》至矣。然亦間參異同﹐其同者注曰「從程氏」﹐有同中之異及迥異者﹐槪加「《翼傳》曰」三字﹐大約於《小象》爲多﹐程《傳》本略於《小象》也。其子如岡初刻於閩﹐有跋。大徳丁未曾孫陶孫復跋而刻於江右﹐此卽陶孫重刻本。何義門校通誌堂刻本﹐謂汲古毛氏所藏甚精﹐卽此本也。﹝卷末有「汲古閣」﹑「毛子晉印」二朱記。﹞

△晦庵先生朱文公易說二十三卷﹝宋刊本﹞

朱子適孫鑑編。前有淳祐壬子題詞﹐謂取諸門人記錄問答之語﹐與《啟蒙本義》交相發揮﹔又云﹕假守富川時所會稡﹐建陽令趙君刊於縣齋﹐鑑嘗爲之序﹐今復以付之書市﹐使鋟梓以廣其傳。是宋時有二刻。此卽淳祐本。卷中有宋諱闕筆字﹐每半葉十三行﹐行廿一字。此書昔藏邑中張氏﹐載《愛日精廬藏書續志》﹐卽云「卷一鈔補」。蓋其闕已久。後從郡中汪氏轉入余家﹐未幾﹐又從郡中物色得舊刻首冊﹐其裝釘款式﹑毛氏圖章無不與全書吻合﹐眞所謂在處有神物護持者邪﹗因喜而識之。﹝卷中有「汲古閣毛氏」朱記。﹞

△周易象義十二卷﹝宋刊本﹞

題﹕「武陵丁易東象義。」凡分上下經爲二卷﹐又每捲各分子卷三﹐「《傳》十篇爲十卷」。自序謂依《本義》體﹐然以《文言》升《系辭》之上﹐則又從南康馮氏本也。﹝見上經首《總釋》﹐卽朱氏《經義考誤》以爲自序者。﹞前有《自序》二篇﹐《易統論》三篇﹐《凡例》十四條﹐後亦有《自序》一篇。宋本存《下經》第二之三﹐﹝《丰》至《未濟》。﹞自《彖傳》以下十卷皆全。余則假諸太倉顧竹泉藏文瀾閣傳錄本鈔補。惟《豫》《隨》《無妄》三卦經注﹐閣本亦闕。案﹕閣本錄自《永樂大典》﹐似出元刻﹐與此本微異。如﹕《否》上九《象傳》《注》下﹐閣本增多吳氏曰「《否》《泰》之機﹐常相持也﹐亦常相禪也。先天之卦﹐《泰》以《否》對﹔後天之卦﹐《泰》以《否》繼﹐對則遠而繼則近也。先天自《乾》八卦便至《泰》《泰》三十二卦方至《否》《泰》易而《否》難也﹔後天自《乾》十卦方至《泰》《泰》一卦便至《否》《泰》難而《否》易也。難否而泰泰而否﹐有若循環﹐然《泰》之中否。《否》之中又有泰﹐倚伏之機﹐可長也。」又﹕「愚謂《否》不終否﹐否終自有傾之理﹐今《上九》不曰否傾﹐而曰傾否﹐則循之者又有人焉﹐不可盡諉之天也。乘否之終﹐傾者覆之﹐則否無餘矣﹐天下又豈有長否之理哉﹖先否﹐《否》也﹐先天下之憂而憂者也。後喜﹐《泰》也﹐後天下之樂而樂者也」二條。《革九五象傳注》二本互異﹐宋本作「《九五》﹐其文炳﹐以虎文彪炳言之也」。閣本作「二五﹐正應文明以說也。九五﹐剛君。」其非一本可知。又閣本所闕《豫》《隨》《無妄》《大壯》《睽》《蹇》《中孚》《旣濟》《未濟彖傳》注﹐《豫》《隨》《無妄》《大壯》《睽》《蹇》《中孚》《象傳注》及《系辭》上《傳》「《彖》也者﹐言乎其失得也」至「各指其所之」注﹐此本皆全﹐用附於後﹐俾覽者得以拾補焉。每半葉九行﹐行十八字。注下經文一格。「匡」﹑「貞」﹑「恆」﹑「桓」﹑「槨」字有減筆。《下經》一冊﹐舊爲愛日精廬藏本。《十翼》十卷﹐孫退谷藏本﹐邑人鮑芳谷覓得以貽。﹝卷中有「孫承澤印」﹑「孫氏萬卷樓印」二朱記。﹞

彖傳

此釋《豫彖辭》也。剛應者﹐九四之剛﹐自初來﹐又與初相應也。志行者﹐陽之志行也。順以動﹐《坤》順而《震》動也。《豫》﹐和豫也﹐順以動﹐不和豫乎﹖惟其順動﹐天地亦不能違﹐則建侯行師必利矣。「天地以順動」以下廣《豫》義﹐以天地之順動﹐而形聖人之順動也。日月不過﹐四時不忒者﹐天地之順動也。刑罰淸而民服者﹐聖人之順動也。前言建侯行師﹐利在順動﹐至此言不待刑罰而民自服﹐極言順動之道大也。《豫》之時義大矣哉﹗贊豫順之道大也。諸卦或言時﹐或言時用﹐或言時義。言時者﹐專以其時言也﹐言時用者﹐以其時與用言也﹔言時義者﹐兼時與義言之也。○或曰﹕互體有《坎》《坎》維心亨﹐故以志行。言陽爻爲天﹐陰爻爲地﹐天地以順動也﹐互《坎》伏《離》﹐日月不過也。初爻動成《震》﹐春也﹔二爻動則互《離》﹐夏也﹔三爻動則互《兌》﹐秋也﹔四爻本體則《坎》﹐冬也。天地順動﹐四時不忒也。聖人則體《坤》順《震》動者也﹐《坎》爲法律刑罰也。又爲水﹐刑之淸也。《坤》爲眾爲順﹐民服也。○右《豫彖》。

此釋《隨彖辭》也。《隨》自《否》來﹐《否》之上九變爲初九﹐以剛而處柔之下﹐是剛來不柔也。卦變之義﹐夫子於此卦始明言之。上《乾》變爲《兌》﹐下《坤》變爲《震》《震》動而《兌》隨﹐故動而說也。大亨貞﹐釋元﹑亨﹑利﹑貞也。元﹑亨﹑利﹑貞與《乾》同﹐夫子釋此﹐以大亨貞則與釋《乾》異矣。春秋穆姜釋此以爲四徳﹐夫子但以大亨貞言之﹐何也﹖所以尊《乾》也。無咎﹐謂若得大亨正者而隨之﹐則無咎耳。天下之隨君子﹐隨其徳也﹔君子之隨時變易﹐以從道也。隨時之義大矣哉﹗贊隨時之道大也。○或曰﹕元﹑亨﹑利﹑貞四徳﹐卽四時象﹐隨元﹑亨﹑利﹑貞卽隨時者也。又下《震》上《兌》爲春秋﹐二五交則互《離坎》﹐冬夏也﹐亦時之象。○右《隨彖》。此釋《無妄彖辭》也。剛自外來而爲主於內者﹐謂九自三而來﹐初爲動之主也。動而健﹐《震》動而《乾》健也。剛中而應﹐九五剛中而六二應之也。大亨以正﹐天之命也。天謂上干﹐其匪正有眚﹐謂六二﹑九四﹑上九﹐不正也﹐五若動﹐亦匪正也。不正而行﹐行而不正﹐皆妄也。故不利有攸往﹐無妄﹐天理也﹐無妄之往﹐何之矣﹖止於天理﹐又何往焉﹖往則妄也﹐妄則天理所不祐﹐其可行乎﹖○或曰﹕以象言之﹐五若動﹐則六三﹑九四﹐成互《坎》。《坎》爲眚﹐有互《艮》﹐則有止義﹐故不宜往。○右《無妄彖》。

此釋《大壯彖辭》也。大者壯﹐謂陽至於四畫而壯於陰也。剛以動﹐剛謂《乾》﹐動謂《震》也。貞者﹐正也。利貞﹐謂《大壯》之時﹐所利者以其正也。但《大壯》以九四爲卦之主。九四﹐旣不得位﹐則非正也﹐而乃言正焉。不惟言正﹐又因而推及正大見天地之情﹐是此卦以正大取義矣。然則其言正﹐何也﹖蓋卦以陽居陽爲正﹐而六陽之卦﹐自《乾》之外﹐《復》《臨》《泰》﹐上卦皆《坤》﹐而《夬》又上體爲《兌》﹐獨此卦下《乾》上《震》﹐兩體皆陽﹐亦猶以陽居陽之爲正也。此一說也。又《震》居東方卯位之正﹐當四陽之月﹐卦爲《大壯》﹐而當《震》之初爻﹐亦所居之正也。又一說也﹐此以卦爻言也。若以辟卦言﹐四時中星﹐未嘗得其位之正﹐惟四陽之月﹐昏中之時﹐蒼龍居東﹐朱鳥居南﹐白虎居西﹐玄武居北﹐天之南北東西與地之南北東西﹐各得其正。陽爲天﹐惟天爲大﹐天象正矣﹐非大者之正乎。天與地合﹐非天地之情乎。此其所以言大者正﹐言正大﹐見天地之情而非他卦比也。正大之說﹐先儒言者詳矣﹐但多言其理﹐少於卦爻﹐卦气有情﹐今推之如此﹐學者詳之。○或曰﹕以卦爻言﹐《乾》伏《坤》天地也﹐二五交則有《坎離》《坎》心見於《離》日之中﹐故曰天地之情。此虞翻說﹐恐失之泥。○右《大壯彖》。

此釋《睽彖辭》也。火炎上﹐火動而上也﹔水就下﹐澤動而下也。火自上﹐澤自下﹐上下睽而不合也。《離》女﹑《兌》女﹐相與同居﹐而志不同行﹐則二女睽而不合也。說而麗乎明﹐以卦體言也﹐《兌》說而《離》麗也。卦自《壯》亦自《遁》﹐柔進而上行﹐則以自《遁》言之﹐蓋初二進而四上行也。詳見下文。得中而應乎剛﹐謂六五得中﹐而應九二之剛也。小事吉者﹐以柔居尊位﹐陰爲小﹐𨿽應乎剛﹐所吉止於小事也。若使九剛而居中正﹐則大事吉矣。聖人因是以明《睽》之義﹐恐人以睽違爲終不合之義﹐或疑其吉﹐故詳明之。天下之理﹐有以睽異而同者矣﹕天在上﹐地在下﹐上下𨿽睽矣﹐而其以生物爲事則同也﹔男位乎外﹐女位乎內﹐內外𨿽睽矣﹐而其室家之志則通也﹔萬有不齊﹐則萬物睽矣﹐而分殊理一﹐其事類也。《睽》之時用如此其吉﹐豈止於小事乎﹐因其小而推之大也。○或曰﹕以卦象推之﹐卦自《遁》來﹐有《坤》無《乾》﹐故天地睽。然《坤》伏《乾》《乾》爲乾事﹐《坤》爲事業﹐資始資生﹐其事同。有《離》無《坎》﹐有《兌》無《艮》﹐男女睽矣。然互體有《坎》﹐爲男﹐爲志﹐爲通﹐剛柔相與﹐故其志通﹐萬物見乎《離》﹐說乎《兌》《離》上《兌》下﹐區以別矣。故萬物睽﹐然《離》《坎》皆出乎《坤》﹐爲事爲類﹐分殊理一﹐故其事類也。○案﹕《易》中二陰四陽之卦﹐二陰畫在下﹐合以《遁》取﹔二陰畫在上﹐合以《壯》取﹔二陰畫在中﹐則當以《中孚》取﹐如《無妄》《大畜》《家人》《睽》四卦是也。二陽四陰之卦﹐二陽畫在上﹐合以《觀》取﹔二陽畫在下﹐合以《臨》取﹔二陽畫在中﹐則當以《小過》取﹐如《蹇》《解》《萃》《升》四卦是也。蓋一陽一陰﹑三陽三陰﹑五陽五陰之卦﹐皆自兩卦變﹐獨二陽二陰之卦﹐有此三者﹐正緣《中孚》《小過》﹐中畫與《臨》《觀》《壯》《遁》不同故也。《家人》《睽》﹐三與二相易也﹔《萃》《大畜》﹐三與四相易也﹔《升》《無妄》﹐四與二相易也﹔《蹇》《睽》﹐四與五相易也。同體相比而相易者﹐《家人》《睽》《蹇》《解》是也。兩體隔爻相易者﹐《無妄》《大畜》《萃》《升》是也。二陰四陽之卦﹐當以《中孚》取者﹐凡四卦﹐於《無妄》《大畜》《家人》三卦旣不言矣﹐若不於《睽卦》而發其凡﹐則中畫之變﹐有所未盡﹐故《睽》言柔進而上行者﹐《中孚》之六四進而爲六五也。言其𨿽自《壯》而來﹐而實與《中孚》相易也。二陽四陰之卦﹐當以《小過》取者﹐亦四﹐《蹇》《解》《萃》三卦旣不言矣﹐若不於《升卦》而發其凡﹐則中畫之變﹐亦有所未盡﹐故《升》言柔以時升者﹐《小過》之六二升而爲六四也。言其𨿽自《臨》來﹐實與《小過》相易也。《睽》而言者﹐同體相易之凡例也。《升》而言者﹐兩體相易之凡例也。八卦之中﹐獨取兩卦﹐言者以卦序論之﹐《中孚》之變四卦而《睽》其終﹐《小過》之變四卦而《升》其終也。故他卦多以一爻之易取義﹐而二卦乃以二爻之易取義者﹐欲人深思而自得之也。曰「以二爻之易取義者多矣﹐何獨於此有異論耶﹖」曰「二爻取義﹐他卦固有之﹐然兼取之而已。自《中孚》《小過》外﹐未有捨一爻之易而專取二爻之易者﹐而此卦專取二爻之易﹐不及一爻之易﹐則不可與諸卦例論也。」若不於此而究其所以然﹐則聖人獨於此變其凡例者﹐學者終不可得而知之也。○右《睽彖》。

此釋《蹇彖辭》也。《蹇》﹐難也﹐險在前也。《坎》爲難﹐《坎》在上﹐則險在前也。又爲見險能止之象﹐《坎》險而《艮》止也﹐險而知止﹐知矣﹐知可止則止之義者也。《艮》《坎》俱有光明之象﹐所以言知「利見大人」﹐二往見五往﹐則有功也。位貞吉﹐以九五本體得正而吉也。能正位則能正邦矣。《蹇》之時用大矣哉﹐《蹇》之時大而濟《蹇》之用亦大也。或曰﹕《艮》爲徑路﹐故以道言。○右《蹇彖》。

此釋《中孚彖辭》也。柔在內而剛得中者﹐三四之柔﹐包於四剛之內﹐二五之剛﹐俱得中也。說而《巽》﹐下《兌》而上《巽》也。說而《巽》﹐則可以《孚》矣。《孚》﹐故能化邦也。信及豚魚﹐豚魚﹐物之信者﹐因其信而信之也。乘木舟虛﹐舟虛﹐取中虛之象也。《巽》爲木﹐《兌》爲金而刳其中﹐舟所以虛也﹐重載不若虛舟之爲安也。利貞以應乎天﹐《中孚》則誠矣。誠者﹐天之道也。卦辭利貞﹐本勉其信之近義﹐而夫子又充而廣之也。○或曰﹕以象言之﹐利貞﹐本謂卦中二三上爻皆失正位﹐欲其利貞。然傳謂應乎天者﹐蓋初九與六四相應﹐上九與六三相應﹐卦自《遁》來﹐上體《乾》也﹔自《壯》來﹐下體《乾》也。初九應四﹐上九應三﹐各有《乾》象﹐故曰﹐應乎天。應乎天﹐則不患其失正矣。○右《中孚彖》。

此釋《旣濟彖辭》也。小者亨﹐大者固亨﹐而小者亦無不亨也。利貞﹐剛柔正而位當也。初三與五﹐本陽位也﹐而剛居之﹔二四與上﹐本陰位也﹐而柔居之。六爻剛柔得正﹐各當其位﹐又皆正應﹐所謂《旣濟》也。陽已得位﹐大者不在言也﹔陰亦得位﹐則小者無不亨矣。終止則亂﹐其道窮也。物極則返﹐《旣濟》之窮﹐則變而《未濟》矣。或曰﹕《旣濟》自《泰》來﹐六自二而五﹐爲成卦之主。陰爲小﹐小者亨也。又三陰各居陽上﹐亦爲小者之亨。然不如前說得《旣濟》之時義。○右《旣濟彖》。

此釋《未濟彖辭》也。《未濟》所以亨者﹐柔得中也﹐謂六五也。《坎》﹐初爻﹐小狐也。狐之涉水﹐小者在後。汔﹐幾也。初往之四﹐幾濟矣﹐而未及五﹐則未出坎中也。四﹐猶互《坎》也﹐初在下爲尾﹐進爲坎水所濡﹐故濡其尾﹔謂初爲尾四濡之也。旣濡尾﹐則不利有攸往矣。故無攸利﹐何以續其終哉。不當位﹐謂六爻失位也。初三﹐五陽也﹐而柔據之﹔二四﹐上陰也﹐而剛據之﹐失位也。然𨿽失位而六爻各有正應﹐旣有正應﹐則天下事尙可濟。此《未濟》所以爲亨也。○右《未濟彖》。

象傳

此釋《豫卦》畫「《坤》下《震》上」四字也。雷在地中爲《復》﹐雷出地奮爲《豫》。雷出地奮﹐陰陽和矣。故爲《豫》作樂﹐起於冬至黃鍾之宮。《震》爲雷﹐雷有聲者也﹐故有作樂之象。殷﹐盛也。禮有殷奠﹑殷祭﹐言盛也。○或曰﹕自《復》來者﹐初進而四﹐自下體而上體﹐崇陽徳也。帝出乎《震》﹐薦上帝也。《豫》爲《震》宮三世卦﹐三世而視前二世﹐蓋一世﹐祖也﹔二世﹐考也﹔皆自《震》宮﹐則帝之配祖考也。又有《坤》伏《乾》《乾》爲天﹑爲父﹑爲《坤》冥之中有帝與祖考之象﹐《震》主匕鬯而用《坤》牛﹐其中亦有《坎》血﹐非盛而何﹖此以下釋《豫》六爻《象辭》也。初六﹐失位﹐志於逸豫﹐而形於音聲者也﹐故窮而凶也。○或曰﹕初六﹐以志窮言者﹐初與四應﹐四﹐互《坎》志也。之四﹐則有互《艮》而止矣﹐志窮也。六二﹐介於石﹐而能知幾以貞吉者﹐以中居正﹐故能守正也。六三﹐不但不中﹐且不正也。九四﹐豫﹐主居眾陰之中﹐得上下之眾陰﹐上得乎君﹐下得眾民﹐故其志可以大行也。○或曰﹕互《坎》爲志﹐《震》體爲行。六五﹐以四爲疾﹐然而能恆不死者﹐以其才柔位剛而且居中﹐故未亡也。上六﹐冥豫在上和豫之極﹐冥無所識﹐但知安而不知危﹐故不可長也。「「何可長也」﹖與前《屯》《否》不同」﹐《屯》﹐憂之﹔《否》﹐喜之。此戒之辭也。○或曰﹕上六﹐《巽》爲長﹐伏《巽》﹐故何可長﹐恐失之泥。○右《豫象》。

此釋《隨卦》畫《震》下《兌》上四字也。澤中有雷﹐雷息於澤也。《兌》正秋而雷﹐乃收聲之象也。天之秋﹐日之將夕也。《兌》西爲夕向晦也﹐雷息於澤﹐君子以之宴息。君子隨時之義如此。○或曰﹕卦自《否》來﹐《乾》上九下入於《坤》冥﹐向晦之象。此以下釋《隨》六爻《小象》也。初九﹐言從正者﹐初與四﹐本非正應﹐能渝變而從四﹐則得其正應矣。不失其正﹐故出門上交而不失其功也。○或曰﹕初九﹐剛﹐居正位﹐故曰「從正」﹐然於官有渝之義未協。六二﹐弗兼與系四﹐則失五故也。六三﹐謂志舍下。或謂捨初﹐非也。四居五之下故也。○或曰﹕爻動成《坎》爲志。九四﹐言其義凶者﹐三當有五而爲四所獲﹐其義本凶。然九四有孚於五﹐則所孚在道者﹐以能明己之所隨也。此言三不當隨四﹐而四當隨五也。九五得六﹐正應而來﹐上隨孚於嘉吉﹐以其位正而居中也。「中正」當作「正中」﹐於韻爲協。上六﹐上窮者﹐窮則變﹐變則通﹐故欲其知變也。○右《隨象》。

此釋《無妄》卦畫《震》下《乾》上四字也。天下雷行﹐陽气普徧﹐物皆與之﹐故曰物與也。《無妄》﹐誠也。誠者﹐天之道也。誠者﹐物之終始﹐故物與無妄也。相與無妄﹐相與以誠也。先王以茂對時育萬物﹐惟天下之至誠﹐能盡其性﹐則能盡物之性。盡物之性﹐則可以與天地參矣。○或曰﹕《震》爲蕃﹐鮮茂也。《乾》與四時合徳﹐對時也。二應五﹐三應上對也。萬物出乎《震乾》﹐資始爲育萬物也。又﹐初至四似《頤》《頤》﹐養物之象也。

此以下釋《無妄》六爻《象辭》也。初九﹐無妄之往﹐所以吉者﹐四𨿽不當位﹐然至誠未有不動者也。○或曰﹕非往四也﹐近往之二﹐成《坎》爲志﹐故曰得志。六二﹐未富﹐陽富陰貧。以未富言﹐以其陰爻也。謂非計其利而爲之﹐未嘗求富也。六三之災者﹐以其無妄非致災之道故也。《雜卦》曰﹕《無妄》﹐災也﹐災自外至者也。蓋惟無妄而後可以言災。九四﹐以剛居柔﹐有咎也。變則得正而可以爲貞﹐變而得正﹐亦爻義之所固有也。九五﹐藥不可試。試者﹐少嘗之也。旣已無妄而又藥之﹐則爲妄而生疾矣。上九﹐位窮﹐故有災。爻以眚言﹐傳以災言。眚者﹐人眚也。災者﹐天災也。《象傳》之言﹐重於爻也。○右《無妄象》。

此釋《大壯》卦畫《乾》下《震》上四字也。雷在天上。四陽之卦﹐陽壯於陰﹐故爲《大壯》。以天而動﹐克其陰濁之私﹐故君子以非禮弗履。禮者﹐天理之陽﹐而非禮者﹐人欲之陰也。《震》爲足﹐有履象﹐所履者《乾》《乾》爲天﹐天理也。《乾》嘉會合禮則無非禮矣。○或曰﹕《大壯》﹐四陽之卦﹐非禮勿履﹐卽顏子之「四勿」也。此以下釋《大壯》六爻《象辭》也。初九﹐其孚窮。謂九四本與我同徳相孚者﹐居四陽之窮極﹐故𨿽壯於趾而初欲徵則凶也。九二﹐本未得位﹐若以剛中應柔﹐中則得其正而吉也。九三﹐小人以壯敗﹐君子則不然也。詳見正經。九四﹐往謂宜動﹐動則正而吉也。六五﹐柔不當位﹐所以喪羊。若得九二相與﹐則不至喪矣﹐故終無悔也。上六﹐羝羊觸藩﹐不詳進退之義故也。知其艱則吉﹐而咎不長矣。○或曰﹕上六﹐動失位爲咎。《巽》爲長﹐《巽》伏﹐咎不長也。○右《大壯象》。

此釋《睽卦》畫《兌》下《離》上四字也。《離》火炎上﹐《兌》澤潤下﹐故謂之《睽》﹐然《離》火《兌》澤﹐同出於《坤》者也。其本則同﹐其末乃異﹐故君子觀此象以同而異也。《彖》義取以異而同﹐《象》義取以同而異。○或曰﹕同象《兌》之說﹐異象《離》之明。此以下釋《睽》六爻《小象》也。初九﹐見惡人﹐謂四剛而不正也﹐見之﹐但可辟咎耳。九二﹐𨿽遇主於巷﹐亦不失正道也。○或曰﹕九二﹐言道者。道卽大塗﹐𨿽遇於《艮》之徑路﹐亦未失《震》之大塗也。六三﹐所以見輿曳﹐以其位不當也。無初有終﹐而遇剛者﹐終與上九遇也。遇則上爻所謂遇雨則吉也。九四﹐與初﹐同徳交孚﹐則其志得行﹐而睽者合矣。○或曰﹕互《坎》爲志﹐變互《震》爲行。六五﹐有慶。陽爲慶﹐謂得二應五﹐以剛濟柔耳。厥宗主二而言往﹐謂宜動也。○或曰﹕往﹐謂二往而得五也。上九﹐見三﹐始欲張弧﹐終也說弧。遇雨則吉﹐是則始焉有疑﹐終乃疑亡也。曰「豕」﹐曰「鬼」﹐曰「車」﹐所謂羣疑。○或曰﹕上動伏《巽》《巽》進退爲疑﹐《巽》伏則疑亡矣。○右《睽象》。

此釋《中孚卦》畫《兌》下《巽》上四字也。澤上有風﹐孚信之象。情僞微曖﹐其變千狀﹐無情者不得盡其辭﹐非其中孚﹐信不能也。《書》曰「折獄在中﹐獄成而孚」﹐故《中孚》取之以議獄緩死。古者以獄成告於正﹐正聽之﹐司寇聽之﹐三公聽之﹐議獄也。旬而職聽﹐二旬而職聽﹐三月而上之﹐緩死也。○或曰﹕《兌》爲口﹐爲決﹐爲刑。《兌》口決刑﹐議獄也。《巽》爲市﹐刑人於市之象。《巽》爲不果﹐故緩死。《中孚兌》下﹑《巽》上﹐若《巽》下《兌》上﹐則爲《大過》﹐棺槨﹐故取死象。一說互《震》反生緩死也﹐《艮》宮遊魂﹐故取死象。此釋《中孚》六爻《象辭》也。初九﹐志未變﹐謂初但守四之正﹐應不變而他隨也。○或曰﹕爻變爲《坎》《坎》爲志﹐今未變。故曰志未變。九二鶴鳴子和﹐同聲相應﹐其中相孚故也。六三﹐位不當﹐以不正﹐從四之正﹐故未能孚也。六四﹐與初應﹐然志不在初﹐欲上從也。○或曰﹕三﹑四兩爻同爲互《震》﹐馬之匹也。然苟因三而求二﹐則是類也。今絕類而上﹐蓋捨二而從五耳。故曰馬匹亡﹐絕類上也。亦通。九五﹐位正﹐當以中正言。○或曰﹕有孚攣如﹐與《小畜》同。彼卦以《巽》居上體而有孚攣如﹐此爻亦《巽》體﹐與之相當也﹐亦如《兌》之孚於《剝》也。上九﹐虛聲無實﹐其能久乎﹖○或曰﹕《巽》爲長﹐變則非《巽》﹐故以何可長言之。○右《中孚象》。

《系辭》上《傳》「各指其所之」下注﹕

《彖》謂文王所系之卦辭﹐《爻》則周公所系之爻辭也。《彖》者﹐所以發明一卦之象也﹔《爻》者﹐所以發明一爻之變也。故不曉本卦之象﹐則觀本卦之《彖》﹐不曉本爻之變﹐則當觀爻辭之義也。言不可以《彖》﹑以爻而遺象﹑遺變﹐亦不可以象﹑以變而遺《彖》﹑遺爻也。吉凶者﹐言乎其失得﹐得則吉﹐失則凶﹐當吉而或有失﹐則亦凶﹐當凶而能有得﹐則亦吉也。揚子云所謂凶其吉﹐吉其凶也。蓋禍兮福所倚﹐福兮禍所伏﹐不可恃其吉而不思所以保其吉﹐委其凶而不思所以免其凶也。悔吝者﹐言乎其小疵。悔者將吉而未吉﹐吝者將凶而未凶﹐故爲小疵。若不救之於小疵﹐則無吉而有凶矣。無咎者﹐本宜有過者也。如爻有不中﹑不正之類﹐能知其不中﹑不正之過而補之﹐則無咎矣﹐此皆教人以趨吉避凶之道也。列貴賤者存乎位﹐謂六爻之位﹐初﹑二﹑三﹑四﹑五﹑上也。位髙者貴﹐位卑者賤也。齊小大者存乎卦﹐陽大陰小。如《否》大往小來﹐而《泰》則小往大來﹐又如《剝》以五陰剝一陽﹐而《夬》則以五陽決一陰之類﹐故驗諸卦未嘗不齊也。辯吉凶者存乎辭﹐卦爻之中﹐有明言吉凶者﹐有不言吉凶者。人當因其辭而玩之﹐則知所以吉﹐所以凶矣。憂悔吝者存乎介﹐介者﹐事之介乎兩間者也﹐蓋善惡已動而未形之間也。能於此而憂之﹐則不至於悔吝矣。下所謂君子見幾而作不俟終日﹐因介於石而言之﹐卽此義也。《震》無咎者存乎悔﹐舊謂動其補過之心而無咎者﹐以其知悔也﹐竊謂未安。正如《震》之上六不於其躬於其鄰﹐無咎是也。當《震》之上六陰柔不當位﹐能動而恐懼修省﹐則無咎矣。憂悔吝者存乎介﹐因《豫》之六二言之﹔《震》無咎者存乎悔﹐因《震》之上六言之。各舉一爻﹐例其凡也。卦有小大者﹐如《大過》《小過》《大畜》《小畜》﹑大亨﹑小亨之類是也。辭有險易﹐如《兌》之亨利貞﹑和兌吉之類﹐易也﹔如《睽》之見輿曳﹐其牛掣﹐其人天且劓﹐見豕負塗﹐載鬼一車﹐張弧﹑說弧之類﹐險也。然𨿽險易之不同﹐皆各指其所之而言之。之者﹐動爻也。如《春秋傳》所謂「《乾》之《姤》」﹑「《乾》之《同人》」之類也。聖人因爻之所之而系之辭﹐其險其易﹐無非隨其爻義耳。○此章言文王﹑周公《彖辭》之大旨也。○案﹕「彖」之一字﹐人多不得其義。或曰﹕案﹐許氏《說文》﹕「彖﹐豕走也。」豕居亥﹐屬卦位之《乾》﹐而卦气之《坤》也。不曰豕而曰彖者﹐取其變動不居之象而其辭文也。至於象﹐則身備十二肖之肉﹐而膽一歲十二變﹐應十二辰者也。是則《彖》《象》之名皆本取象而立﹐如《乾》爲馬﹑《坤》爲牛也﹔不特是也﹐「易」字之義﹐𨿽以變易得名﹐然亦本取象。《說文》「易」字下注曰「蜥易。」又曰「祕書說﹐日月爲易。」陸農師《埤雅》等書﹐謂蜥易身色無恆﹐一日十二變﹐是故易有變易之義也。今人但以易爲取日月爲易之義﹐而不知蜥易亦有一日十二變之象﹐正猶《乾》之六陽﹑《坤》之六陰爲十二月之變也。「爻」字𨿽以相交取義﹐昭徳晁氏以爲因折俎得名﹐蓋彖爲豕之全﹐爻爲折俎﹐所以折夫豕之體耳。古文「肴」作「爻」﹐後人轉注加之以肉﹐故今之「肴」字從爻﹑從肉耳。至如「卦」字﹐案﹕徐鉉曰﹐從掛省。章詧曰﹐掛之墻壁﹐以觀其兆。案﹕《筮宅儀》﹕主人北面﹐命筮者在主人之右﹐筮者東面﹐抽韇執之﹐南面受命。旣命﹐筮人許諾﹐北面而筮。卦者在左﹐畫爻卒﹐筮執卦以示命筮者。命筮者受主人視﹐反之﹐東面旅﹐占卒﹐進告於命筮者與主人﹐則畫爻掛之旅﹐占其從否﹐是以懸掛取義也。或曰﹕卦𨿽以懸掛取義﹐實兼象形﹑會意﹐以絳縣老人所謂亥有二首六身之義推之﹐其從卜從圭者﹐蓋天地之數五十有五﹐卜乃五十五布算之形也。圭者﹐王介甫以爲天一﹑地十﹐因而重之﹐於義尙未盡焉。蓋「圭」字有兩義﹐其中直畫像太極﹐兩旁象兩儀﹐四橫畫像四象﹐八旁畫像八卦﹐此生卦義也。直畫像掛一﹐兩旁象分二﹐四橫畫像四揲﹐八旁畫像八卦﹐此揲蓍義也。又如﹕爻字兩交畫﹐亦象兩體﹐四斜畫﹐亦象生四﹐畫出八角亦象八卦也。大凡古人制字﹐多是象形﹐後人但取其義而言之﹐則不知取象之本旨矣。此說驟而觀之似失之鑿﹐然古人制字﹐誠不無象。姑載於此﹐以廣異聞。

△周易本義通釋十二卷﹝舊鈔本﹞

題「新安後學雲峯胡炳文通掌祠九世孫珙輯校」。《傳》首則題「輯錄」﹐延祐丙辰《自序》。考別本有潘旦序云﹕書多亡佚﹐其九世孫珙及弟玠募遺書﹐得《上》《下經》而闕《十翼》﹐乃復匯蒐以補之。而此本不載潘序﹐亦不題玠名﹐似非一本。惟謂《經》是原書﹐《傳》爲輯本﹐則與此本分題輯校﹑輯錄者正合。通誌堂本義門何氏謂是汲古元本﹐果爾﹐則視輯本必更完備。乃核之此本﹐絕無增多﹐且亦載胡珙所輯《雲峯文集易義》一卷﹐其非元本可知﹐當卽出於輯本耳。又此本前有雲峯自著《例言》四則﹐而通誌堂本失去﹐且字句亦頗有異﹐尢足以資參訂焉。

△周易經傳集程朱解附錄纂注十四卷﹝元刊本﹞

題「鄱陽後學董眞卿編集並序」。其曰《周易經傳》者﹐謂《經》《傳》分編也。每卦六畫上標一「經」字﹐爻辭後標曰﹕《大象傳》《彖傳》《小象傳》《文言傳》。所標俱作陰文﹐使不與《經》《傳》相混﹐以從朱子復古之意。惟攺次《大象傳》於《彖傳》之上﹐則其所創也。其曰《集程朱解》者﹐則合傳義而謂之集解也。《附錄》則采程﹑朱文集語錄論《易》之語。《纂注》則博引諸儒之說也。蓋季眞嘗登雙湖胡氏之門﹐故此書卽本雙湖本義﹑附錄﹑纂疏之例﹐視天臺董氏《傳義》附錄又加詳焉﹐兼綜條貫﹐意在持象數義理之平﹐故又名《周易會通》﹐楊文貞謂集《易》之大成者。書成於天歷初元﹐迨元統二年﹐其子僎跋而刻於閩。每半葉十一行﹐行十九字﹐筆畫淸勁﹐雅近顏﹑柳﹐元刊中致佳本也。

△易學變通六卷﹝鈔本﹞

元曾貫撰。案﹕傳道著此書及《四書類辧》外﹐尙有《學庸標旨》﹐錢氏《元史藝文志》遺之。朱氏《經義考》旣載《周易變通》已佚﹐又載《易學變通》曰「見《菉竹堂書目》」﹐誤以一書爲二也。

△周易經義三卷﹝元刊本﹞

題「進士臨川塗溍生易庵擬。」溍生﹐字自昭﹐江西宜黃人。盧氏《羣書拾補》載《宋史藝文志補訛》作「字行可﹐建安人。」錢氏《元史藝文志》﹐「溍」訛作「搢」。《江西通誌》謂「三上春官不第﹐爲濂溪書院山長」。是書署「進士」﹐殆鄕貢進士也。易庵所著﹐又有《易經擬題》﹐見《菉竹堂書目》﹔《易主意》﹐見《楊東裏集》﹔《見義矜式》見《江西通誌》﹐此書疑卽所謂「擬題」﹐大率爲科舉而擬也。

●鐵琴銅劍樓藏書目錄卷二

經部二

○書類

△婺本點校重言重意互注尙書十三卷﹝宋刊本﹞

首題「《尙書》卷第一」﹐次頂格題「《堯典》第一」﹐越數格題「《虞書》」﹐又越數格題「孔氏《傳》。」以下篇式同前。《尙書序》次行載「唐國子博士吳縣開國男陸徳明《釋文》附」﹐以後《傳》下卽入《釋文》﹐不加識別。《釋文》下卽入《重言》《重意》《互注》等﹐皆標以陰文。漢孔氏《序》云「凡五十九篇﹐爲四十六卷。」然《隋志》著錄已作十三卷﹐《釋文》載﹕徐云﹐本《虞書》總爲一卷﹐凡十二卷。今依《七志》《七錄》爲十三卷﹐則合並已在隋前矣。其題「婺本」者﹐宋時刻書﹐多舉其地首一字如建本﹑杭本﹑明本之類。嶽氏《九經三傳沿革例》有所謂婺州舊本者﹐此蓋其所自出也。曰「重言」者﹐本經相同之句﹔曰「重意」者﹐句似而意同之文﹔曰「互注」者﹐他經所引之語。陸元輔謂宋人帖括之書每如此。然《經傳》多與《唐石經》﹑相臺本合﹐其《經》之異於今本者﹐陳仲魚氏已悉舉之﹐載其所著《經籍跋文》中。而其《傳》之異﹐若《洪範》「凡厥庶民﹐有猷﹐有爲﹐有守」《傳云》﹕「民戢有道」﹐此本「戢」﹐獨作「或」。案﹕《沿革例》云「戢」字﹐止是一「或」字﹐傳寫誤作「戢」﹐《爾疏義》彊釋作「斂戢」之「戢」﹐此蓋從嶽氏之說而攺之。又如《說命中》「惟天聰明」節傳不同注疏本﹐混入正義﹐至訛舛難明。自北宋末合刻注疏﹐單注本流傳遂少﹐惟嶽本最稱精善﹐而此本尢足與之互相參證﹐蓋亦僅見者矣。捲止四寸﹐寬不及三寸。每半葉十行﹐行廿字。《傳》用夾注。「匡」﹑「恆」﹑「愼」﹑「惇」等字皆闕筆。每葉左方欄綫外標篇名。向爲吾邑錢楚殷藏本。楚殷﹐名沅﹐遵王子也。卷首鈐一圜印云「傳家一卷帝王書。」其珍重如此。﹝卷中有「彭城楚殷讀書記」﹑「仲魚圖像」二朱記。

△附釋音尙書注疏二十卷﹝宋刊本﹞

首《尙書正義序》﹐題「國子祭酒下護軍曲阜縣開國子臣孔穎達奉敕撰。」卷一同﹐惟「達」下有「等」字﹐余捲但題「孔疑達疏」﹐此卽世所稱十行本﹐行大字十七﹐小字廿三。嶽氏《經傳沿革例》所謂建本有音釋﹑注疏也。此本與阮氏《校勘記》所引悉同。惟《尙書序》「悉以至能者」疏﹕「伏生之本﹐亦壁內古文而合者者。」江西重刊本「者者」作「之者」﹐而盧氏《補校勘記》仍出「者者」﹐是阮本亦不作「之者」﹐蓋校刊者所攺也。汲古毛氏本則作「者也」。考家藏金刻本「者」字不重﹐則下「者」字當是衍文﹐攺爲「之者」與「者也」並屬無據。又《益稷》傳《「叢脞」至「申戒」疏﹐「庶事萬事爲一同而文變耳」﹐《校勘記》引十行本正與此合。﹝此條盧氏摘錄本不載﹐據單行本。﹞而重刊本攺「一同」爲「義同」﹐𨿽據毛刻﹐實失十行本之眞。至《仲虺之誥》疏「《康誥召誥》之類二字足以爲文」﹐此本「二」不誤「一」。而阮校及重刊本皆作「一」﹐則所據或是修版矣。書中「匡」﹑「恆」﹑「貞」﹑「惇」諸字皆闕筆。𨿽間有誤字﹐尙無後來諸刻脫落臆攺之獘。毛氏所刻﹐僅出明監本﹐阮氏作《校勘記》﹐是經獨據之﹐未知何所取焉。

△尙書注疏二十卷﹝金刊本﹞

卷首﹐卷一篇題與十行本同。卷二以後﹐次行並具唐孔氏銜名。「撰」下並有「正義」二字。而《孔氏傳》下仍有「孔穎達疏」四字。《正義序》後有新彫《尙書纂圖》﹐首爲書篇名十例﹐《逸書篇》名次﹔爲圖凡十九﹐曰《唐虞夏商譜系圖》曰《歷象授時圖》﹐曰《堯典中星圖》上﹑《圖》下﹐曰《日永日短圖》﹐曰《璿璣玉衡圖》﹐曰《律度量衡圖》﹐曰《諸侯玉帛圖》﹐曰《十二章服圖》﹐曰《虞舜九韶樂器圖》﹐曰《禹貢九州地理圖》﹐曰《隨山濬川圖》﹐曰《任土圖》﹐曰《干羽圖》﹐曰《周彜圖》﹐曰《太常圖》﹐曰《圭瓚圖》﹐曰《牧誓兵器圖》﹐曰《費誓兵器圖》。而《地理圖》中有款一行曰「平水劉敏仲編」﹐蓋卽校刻之人也。案《說命中》篇「惟天聰明」節注疏﹐各本訛脫﹐日本山井鼎據古本宋板正誤補闕﹐載之《考文》﹐此本正與之合。《考文》補﹕傳末古本有「也」字﹐蓋宋板無之﹐此本亦無。惟「其所施爲」此作「於爲」﹐「臣敬順而奉之奉」﹐卽上文「承」也﹐此少「之奉」二字﹐爲小異耳。若阮氏《校勘記》「憲法釋詁文法」下衍「也」字﹕「言聖王法天以立教於下」﹐脫「聖王」二字﹐證以此本﹐知其轉寫誤也。余與《考文》所載宋板合者什九﹐核其文義﹐多勝他本。止如「《堯典》第一」疏云「交代揖讓﹐以重無爲﹐故爲第一也。」各本「重」皆作「垂」﹐阮校亦以作「重」爲非﹐竊意惟「重」之﹐所以冠諸首。孔氏正以「重」字釋《堯典》爲第一之故﹐似作「重」爲優。此類甚眾﹐未能殫述。每捲後總附《釋文》﹐並載全文﹐不似他本割裂刪攺﹐亦與《考文》所引宋本相符。考﹕《尙書注疏合刻》止以十行本爲最古﹐但經正徳修版﹐貽誤良多。此刻時代較前﹐合之足利宋板互相參證﹐則《考文》所稱﹐今本注疏錯雜紛亂殊甚者﹐猶足以祛其獘而復其舊焉。每半葉十三行﹐行大字廿六至廿九不等﹐小字皆卅五﹐蠅頭小楷﹐雕鏤極工﹐𨿽南宋精槧﹐不能及也。﹝卷中有「揚州季氏」﹑「滄葦」﹑「振宜之印」﹑「季振宜讀書」諸朱記。﹞

△禹貢山川地理圖二卷﹝鈔本﹞

宋程大昌撰。案﹕《宋史藝文志》載﹐《禹貢論》五卷﹐《禹貢論圖》五卷﹐《後論》一卷。而《直齋書錄解題》則作《禹貢論》二卷﹐《圖》二卷。今通誌堂所刻﹐與《解題》正合。惟《圖》二卷僅存敍說﹐而佚其圖。此本則專錄其圖﹐而不錄前後論。蓋文瀾閣傳鈔本輯自《永樂大典》者也。《圖》本三十﹐今存二十有人。前有《自序》﹐後有《陳應行跋》。通誌堂本又有彭椿年《序》﹑歸有光《跋》﹐此皆不載。嘗以此校通誌堂本﹐多可是正其訛脫。如《大陸》篇云「固嘗以深之大陸爲正」﹐「深」作「河內」。考《通典》﹐「深州陸澤縣﹐《禹貢》大陸澤在此」。《元和郡縣誌》﹐「深州陸澤縣﹐南三里﹐卽大陸之澤。」則作「深」是也。今定《■﹝氵允﹞滎濟圖》「■﹝氵允﹞」誤爲「流」﹐《敍說》云「■﹝氵允﹞滎濟絕河南北以爲逕道」﹐「■﹝氵允﹞」字亦脫。《尋陽舊江圖敍說》云「若九江在蘄春以至湖口﹐不過二三百里」。湖口下有小注四字云「三江會處」﹐誤以「三江」二字入正文﹐而脫「會處」二字。小勃律弱水辧云「《唐史》誤以合言故並與大勃律無的地也」﹐脫「無的」二字。雍梁荊三州《貢道圖敍說》云「然則不浮漢而浮潛者」﹐脫「而浮」二字。《隋汴》自末篇云「隋汴受河在板城渚口﹐而板渚之在《水經》古來自有分水故道」﹐脫「而板渚」三字﹐又誤「之在」爲「之東」。其餘字句小異﹐玆不悉著。要皆此本爲勝。蓋《大典》所載猶出淳熙舊刻也。

△杏溪傅氏禹貢集解二卷﹝宋刊本﹞

宋傅寅撰。東陽喬行簡序。首列《山川總會》及《九河》《三江》《九江》四圖。序自行題曰「杏溪傅氏《禹貢集解》」﹐圖後又題曰「《尙書》諸家說斷」﹐次行曰「《禹貢》第一。」故《永樂大典》本曰《禹貢說斷》﹐而通誌堂經解本白《禹貢集解》﹐名遂兩岐也。每半葉十一行﹐每行經文十八字﹐引諸家說首行低一格﹐次行低二格。己說則槪低三格。諸家皆曰「某氏」﹐惟呂成公則稱東萊先生﹐疑問叔居義烏時學於成公者也。書中「恆」﹑「桓」﹑「愼」字有闕筆。貞觀攺作「正觀」﹐魏徵攺作「魏證」﹐惟「惇」字不闕﹐當是孝宗時刻。此本爲王止仲所藏﹐後歸都玄敬﹑劉公■﹝甬戈﹞﹐入傳是樓。今所傳經解本﹐卽據之以刻者。所闕四十餘簡及《五服辧》《九州辧》皆一一吻合﹐惟「《尙書》諸家說斷」六字﹐亦攺作「杏溪傅氏《禹貢集解》」﹐爲失其眞耳。若四圖之編入程氏《禹貢論》中﹐乃裝書者之失﹐非刻本有誤也。觀成容若序自明。﹝卷中有「王止仲」﹑「元敬」﹑「劉體仁印」﹑「潁川劉考功藏書記」﹑「乾學」﹑「徐健庵」諸朱記。﹞

△書說七卷﹝舊鈔本﹞

宋王度撰。明人錄本。舊藏黃兪邰家。注用大字﹐注中間有疏語﹐則用雙行夾注。明呂氏光洵與荊川唐氏校刊。是書攺注爲細字﹐盡刪小注。通誌堂據以傳刻﹐遂鮮完書。此本曾著錄《愛日精廬藏書志》﹐已摘錄數條﹐以見其槪。至若《甘誓》注﹐如鄭司農注「則古書孥作奴」下小注云「《漢書王莽傳》「予則奴戮女」﹐顏師古曰﹕奴戮﹐戮之以爲奴也。」說書者以爲孥﹑子也﹐戮及妻子﹐此說非也。案孔《傳》云「孥﹑子也﹐非但止汝身﹐辱及汝子﹐言恥累也。」是以戮爲辱﹐本未言殺﹐而《正義》則云「所戮者﹐非但止汝身而已﹐我則並殺汝子以戮辱汝。」是以戮辱爲殺矣。蔡《傳》遂謂不重其法﹐則無以整齊其眾而使赴功。然古之用刑﹐父子﹑兄弟﹐罪不相及。故《大禹謨》曰「罰弗及嗣」﹐曾謂夏啟初政﹐反過新莽之酷乎﹖是知宣獻此條﹐具有深意﹐未可輕棄也。故復表而出之。

△重刊明本書集傳附音釋六卷﹝元刊本﹞

題「朱子訂定﹐蔡氏集傳﹐鄱陽鄒季友音釋」。案﹕蔡氏書成於嘉定己巳﹐淳祐中﹐其子抗奏進後﹐遂有刻本。此云「明本」﹐卽宋之明州本。明州今寧波府也。當時經進本凡《傳》六卷﹐《小序》一卷﹐《朱子問答》一卷。《小序》本自爲一篇﹐孔氏作《傳》﹐移冠各篇之首。朱子仍合爲一。《書錄解題》載有晦庵所錄《書古經》四卷﹐《序》一卷者是也。《集傳》經其訂定﹐故亦置《序》於後﹐此本悉依其舊。惟《朱子問答》﹐董氏輯錄纂注﹐采入《說書綱領》﹐此從董本列諸卷首。又有纂圖六十有八﹐不著何人所纂。張氏金吾謂取諸鄭東卿《尙書圖》。案﹕東卿《圖》見《經義考》﹐則有七十有七﹐覈其圖名﹐又不同者半。明系兩本﹐不得以圖說有合沙云云謂卽鄭本也。《傳》文每節後附鄒季友《音釋》。考﹕季友﹐字晉昭﹐鄱陽人。明太祖見《集傳》與季友所論間有未安﹐詔徵儒臣纂《書傳會選》﹐多采其說。黃氏《千頃堂書目》﹑錢氏《元史藝文志》俱載有《書蔡傳音釋》六卷﹐卽此書也。所釋與蔡《傳》異者﹐已見張氏《藏書志》。其釋音亦主虛實動靜﹐間引《玉篇》《廣韻》《韻略》﹐不全用《釋文》。其論「數」字云﹕諸經中﹐如「加我數年」﹑「數口之家」﹐陸氏並音「色主反」﹐而朱子《四書集注》音「去聲」﹐今案﹕上聲﹐乃用力字﹐於此義未安﹐宜從朱子音爲是。又謂徐仙民「贖」音「樹」﹐爲北音﹐因攺爲「神蜀反」﹐蓋亦元人之講小學者。鄒氏有上胡雲峯書曰「《書傳音釋》極感訂正﹐儻遂可傳﹐先生與有惠焉。」是又經雲峯手定矣。《凡例》後有墨圖記曰「至正辛卯孟夏徳星堂重刊。」舊爲邑中孫氏藏書﹐後歸張氏愛日精廬﹐載入《藏書志》﹐次諸元人之末﹐蓋以鄒氏《音釋》爲主。然凡《經傳》附《釋文》﹐皆不從陸氏時代﹐故今以《集傳》爲主﹐攺列於此﹐而單行本一卷﹐則仍敍諸元人中焉。﹝每捲有「虞山孫仲孝維收藏圖書」朱記。﹞

△尙書精義五十卷﹝鈔本﹞

宋黃倫撰。前有淳熙庚子龍溪張鳳《序》又建安余氏萬卷堂刊板《識語》。其書編集諸儒之解以成。每節首列張氏九成之說﹐蓋取諸《尙書詳說》。案﹕無垢此書﹐《經義考》注云未見﹐《惟一齋書目》有之﹐則流傳已鮮﹐轉賴是本以存。他若顏氏復﹑張氏綱之《講義》﹐吳氏孜之《大義》﹐胡氏伸之《解義》﹐王氏安石及其子雱之《新經義》﹐黃氏君兪之《關言》﹐楊氏繪之《九意》﹐孫氏覺之《十述》﹐陳氏鵬飛﹑王氏當﹑王氏日休之《解》﹐孔氏武仲﹑張氏沂之《說》﹐上官氏公裕之《解說》﹐顧氏臨之《集解》﹐今皆不存﹐僅見此書。

△尙書要義二十卷﹝舊鈔本﹞

宋魏了翁撰。世所傳者﹐皆出淡生堂祁氏鈔本﹐闕第七﹑第八﹑第九卷

﹐此其足本﹐爲明人精鈔﹐殊可貴也。案﹕唐孔氏序云﹕爲之《正義》﹐凡二十卷。各本注疏﹐相承無攺﹔而其分卷﹐則自盤庚以下十行本與《考文》所載宋板回殊﹐十行本卷十起《說命》﹐十一起《泰誓》﹐十二起《洪範》﹐十三起《旅獒》﹐十四起《康誥》﹐十五起《召誥》﹐十六起《多士》﹐十七起《蔡仲之命》﹐十八起《周官》﹐十九起《康王之誥》。閩監﹑毛本皆同﹐卽家藏金刊本亦然﹐《考文》本則《泰誓》第十﹐《洪範》十一﹐《旅獒》十二﹐《康誥》十三﹐《召誥》十四﹐《多士》十五﹐《君奭》十六﹐《立政》十七﹐《顧命》十八﹐《君牙》十九。此本分卷﹐獨與之同。考黃唐《禮記跋》云「本司舊刊《易》《書》《周禮》﹐正經注疏﹐萃見一書﹐便於披繹﹐它經獨闕。紹興辛亥﹐遂取《毛詩禮記》義疏﹐如前三經編匯。」是知《尙書》注疏合刻﹐當在南﹑北宋之間。文靖所見與《考文》所載﹐蓋皆紹興以前舊本﹐亦校經者所必備焉。

△書集傳十二卷或問二卷﹝宋刊本﹞

題﹕「陳大猷集傳。」前有《綱領》及《書始末》《書序傳》注﹑《傳授集傳條例》《進書上表》錄本。其末題「嘉熙貳年叄月日從事郎前宣差充兩浙路轉運司準備差遣臣陳大猷上表﹐拾叄日奉聖旨降付尙書省送後省看詳申。」又《後省看詳申狀》錄本﹐其末題嘉熙二年五月日李劉﹑牛大年﹑髙定子﹑許應龍﹑遊侶狀結銜四行。拾玖日奉聖旨﹐陳大猷與六部架閤差遣﹐其《書集傳》並《或問》付祕書省。案宋有兩陳大猷﹐一爲東陽人﹐紹定二年進士﹐由從事郎歷六部架閤﹔一爲都昌人﹐號東齋﹐仕爲黃州軍州判官。觀此書進表﹑及看《詳申狀》結銜﹐則爲東陽陳氏所作可知。而鄱陽董氏《尙書輯錄纂注》列引用姓氏於《書集傳》下注東齋字。竹垞朱氏《經義考》據之﹐遂不敢定爲東陽氏之書。然考危太朴《都昌陳先生墓志》曰「父大猷﹐開慶元年進士。」是進書後二十二年﹐東齋才登第﹐其非都昌陳氏又可知也。此書博采諸家﹐參以己意﹐《條例》云﹐依經文爲次敍﹐先訓詁而後及意義﹐或先用甲說﹐次用乙說﹐而後復用甲說者﹐則再出甲姓氏﹐大槪使意義貫穿如出一家﹐其全書體例﹐蓋仿呂氏《讀詩記》﹐當時學者多宗之。而《宋史藝文志》失載﹐惟見葉氏菉竹堂及西亭王孫《萬卷樓書目》﹐今則傳本絕稀﹐通誌堂蒐訪不獲﹐僅刻《或問》二卷﹐此猶完好如新﹐洵祕笈也。《或問》二卷﹐與通誌堂本同。然通誌本頗多訛脫﹐如第二條夾注﹐引程氏曰「至堯立政有則﹐制事有典。」此本則云「至堯立政有綱﹐制事有法﹐其治可紀﹐故書稱典。」又「或問《堯典》孔﹑程二說如何曰」下﹐此有「二說皆善但」五字﹐蓋亦未見此本也。惟《進書表》云﹐臣所編《書集傳》壹拾貳捲﹐《集傳或問》叄捲﹐繕寫成壹拾伍冊﹐蓋每捲爲一冊﹐《或問》當有三卷。此本僅有卷上﹑卷下﹐其中初非有闕。又卷一首行題「《書傳會通》卷第一」﹐次行題「陳大猷集傳」﹐﹝余捲則並題書卷之若干﹐越數格﹐題「陳大猷集傳」。﹞而其《進表》《申狀》並稱《集傳》﹐初無《書傳會通》之目﹐豈進書後更定此名﹐並攺並《或問》歟﹖抑坊刻所爲歟﹖書中「匡」﹑「筐」﹑「恆」﹑「貞」﹑「徵」﹑「勗」﹑「桓」﹑「愼」﹑「惇」﹑「憝」等字皆有闕筆。經文並同《石經》古本﹐間異《蔡傳》﹐亦屬宋槧之精者。

△尙書注六卷﹝舊鈔殘本﹞

宋金履祥撰。原書十二卷﹐今存卷七至末。案﹕柳文肅撰仁山《行狀》﹐謂早歲所注《尙書章釋句解》﹐迨後掇其要成《表注》﹐此卽其早歲所注也。東陽許氏作《讀書叢說》多采之﹐而吳興趙魏公《書古今文集注自序》謂金氏懲蔡《傳》之繁﹐而失於簡﹐不若他經傳注審之熟而言之確﹐不知《表注》刪繁就質﹐而其詳實見於此書﹔故宜與《表注》相輔而行﹐而不容以少作廢。惜前六卷已佚。顧伊人跋元刻《表注》﹐謂錫山秦氏﹑昆山徐氏俱有《書注》全本﹐今不知在何許矣。後有無名氏《跋》﹐與許氏《讀書叢說》兪實《序》無一字異。﹝余《序》載朱氏《經義考》﹐家藏許書無。﹞末云﹕先生﹐金華人﹐其諱字﹑世系﹑言行本末﹐具今翰林直學士烏陽黃公溍所爲《墓序志銘》。考《文獻集》有《白雲許先生墓志銘》﹐而文安則無之﹐是固非此書之跋﹐蓋作僞者所移置也。

△讀書叢說六卷﹝舊鈔本﹞

元許謙撰。原書無《自序》。朱氏《經義考》以卷一《書紀年後總論》爲《自序》﹐誤。書中多援引他說﹐曰「金先生」者﹐謂仁山金氏﹐其所從受學者也。吳禮部師道云﹐欲讀朱子書﹐必由許君之說。其恪守師傳可知。此明人傳錄元刊本。

△尙書音釋一卷﹝元刊本﹞

此書不題名﹐亦無序跋。核其音釋﹐蓋鄒季友作。鄒氏合《經》與蔡氏《集傳》爲《音釋》六卷﹐此則專刻經文﹐故第取其釋經者﹐蓋元時家塾課本也。案﹕蔡《傳》經文多有與《石經》及相臺本異者﹐如《大禹謨》「降水儆予」﹑《禹貢》「北過降水」兩「降」字並作「洚」﹔《太甲中》「視乃厥祖」﹐「厥」作「烈」﹔《咸有一徳》「厥徳匪常」﹐「匪」作「靡」之類﹐此本亦然。然考之音義﹐亦有蔡《傳》本不異於古本而俗本訛焉者﹐如《大禹謨》「夔夔齊慄」﹐鄒氏不爲「齊」字發音﹐則蔡《傳》本作「齋」可知。又《洪範》「明作哲」﹐此本「哲」作「晢」。鄒氏云﹐晢﹑之列反﹐字與「晰」同﹐下當從「日」﹐從「口」非。皆與《石經》嶽本合。

△書蔡氏傳輯錄纂注六卷﹝元刊本﹞

首題「朱子訂定蔡氏集傳」﹐次題「後學鄱陽董鼎輯錄纂注」。前載嘉定己巳三月旣望蔡氏原序﹐繼以至大戊申十二月己未董氏《自序》﹐又《凡例》八條﹐及《輯錄》引用諸書﹐《輯錄》所載朱子門人姓氏﹐《纂注》引用諸書﹐《纂注》引用諸家姓氏﹐又朱子《說書綱領》三十一條。書序總置卷末。其引用諸家姓氏後有鐘形墨圖記曰「延祐戊午」﹐鼎形墨圖記曰「勤有堂」﹐皆篆書。《綱領》末葉﹐板心有「延祐己未正月印」七字﹐作行書。後半葉有「建安余氏勤有堂刊」八字﹐篆書墨圖記。卷末有「男眞卿編校」﹐「侄濟卿﹑登卿同校」﹐「建安余志安刊行」三行。全書皆朱筆點勘﹐劇有手眼。簡末有「王元亮點校訖」一行﹐又卷四末有「延祐己未八月點校訖」一行。圖記曰「王景陶父」﹐蓋其字也。又曰「陽羨山城」﹐當爲宜興人。案﹕《唐律疏義釋文》爲元王元亮作﹐乃是汴人﹐殆非一人歟。此本刻書之年﹐距《自序》時甚近﹐是爲此書第一刻本﹐而此又爲初印致佳者。通誌堂本宜卽從之出。而覈《纂注》引用諸家姓氏中﹐「李氏」下脫去「杞」字﹐「謙齋」下衍一「子」字﹐馬氏子嚴下「東陽」二字作「古洲建安」四字﹐陳氏大猷下「東齋」誤「更齋」﹐沈氏貴瑤後增「余氏九成《書說》」﹑「程氏實之《答柴中行間》」﹐許氏月卿下增「太空」二字﹐齊氏夢龍後增「李氏次僧《洪範精義》﹑章氏約齋《禹貢告成書》﹑鄭氏元珤《禹治水譜》﹑金氏履祥《尙書表注》﹑吳氏澂《尙書纂言》」﹐胡氏一桂後增「許氏謙《尙書叢說》」﹐程氏葆舒後增「陳氏師凱《蔡傳旁通》」﹐金氏燧後增「余氏《鑰歷象管窺》﹑牟氏應龍《九經音考》﹑王氏道《書傳音釋》﹑鄒氏季友《書傳音釋》」﹐後有「建安後學余安定編校」一行﹐亦與此本不同。考此書音釋甚略﹐間或有音僅引《玉篇》《廣韻》。《凡例》所云「案諸家字書反切附注焉」者是也。而於牟氏應龍﹑王氏道﹑鄒氏季友等書﹐均未一及。又《堯典》「以閏月定四時」﹐《纂注》引金氏說﹐不見於《表注》﹐蓋金氏燧《閏講星說》之文﹐是通誌堂所據之本﹐後人已有竄入﹐非復延祐初刻矣。﹝卷中有「顧貞觀印」﹑「侍禦之章」﹑「髙陽氏」﹑「槐榮堂」諸朱記。﹞

△尙書通考十卷﹝元刊本﹞

元黃鎭成撰並序。又雷序機。每半葉十二行﹐行廿四字﹐字迹淸整﹐摹雷序行書尢工﹐猶是天歷舊刻也。通誌堂本失去雷序﹐卷一「而明白坦」下脫去二葉。乾隆中建寧重刻﹐徐氏時作序云﹐選拔陳君堯兪得此原本於郡學﹐然其闕葉仍未之有﹐而此本獨全。用並雷《序》附錄於左﹐庶後有刻者﹐得據補以成完書焉。﹝每卷首尾有「晉府書畫之印」﹑「敬徳堂圖書印」﹑「子子孫孫永寶用」﹑「朱國祚印」﹑「養拙齊﹝齋﹞」諸朱記。

古者帝王垂衣而化﹐未嘗不致意於宜民之事﹐故治歷象﹑察璣衡﹑同律度﹐禮樂刑政之必修﹐風土貢賦之必定﹐讀其書於千百載之下者﹐不先考乎此﹐其何以識帝王之治哉﹖昭武存齋黃氏所著《尙書通考》﹐於帝王傳授則究其心法﹐於諸儒授受則究其家法﹐歷象則考其辰次﹑中星﹑閏餘﹑歲差者焉﹐璣衡則考其北極出入﹑七政畱行者焉﹐律度則考其絫尺候气﹑相生旋變者焉。類禋﹑服器﹑巡守﹑就宅﹐則於禮樂刑政有所考矣﹐畎澮邱甸﹐夫井田制則於風土貢賦有所考矣﹐若範疇﹑若圭表﹑若廟制﹑若爵土之類﹐莫不著之以圖﹐辧之以說﹐上推四代﹐下及漢﹑晉﹑唐﹑宋﹐因革異同﹐如指之掌﹐使孔﹑蔡復生﹐不易其言也。惟經世之書﹐每詳於制度﹐而治平之學﹐必先於格知﹐黃氏之考﹐豈非治平之要歟﹗昔人謂《書》以道政事﹐蓋政發於心﹐而見之行事者也。考其事而得其心者有之矣﹐未有不考其事而能得其心者。君子於此﹐觸類而長之﹐使眾物之表裏精粗﹐無不到吾心之全體﹐大用無不明﹐而帝王精一﹑執中之旨﹐在是矣。時天歷丁亥冬十月建安雷機子樞父序。

亮如彼﹐則《書》之所以艱深者非齊音使然﹐而世之所以疑生者﹐皆非其實也。

文帝求治《尙書》﹐伏生老﹐不能行﹐使晁錯往受之。其後有歐陽生﹑「大小夏侯」勝﹑建之徒皆學﹐伏生書寫﹐以漢世文字﹐號《今文尙書》。

孔安國古文尙書

孔安國曰﹕魯共王壞孔子宅﹐得壁中所藏古文虞﹑夏﹑商﹑周之書﹐科斗書廢已久﹐時人無能知者。以所聞伏生之書﹐考論文義﹐定其可知者爲隸古﹐定增多伏生二十五篇﹐復出伏生所合之篇﹐並序﹐凡五十九篇﹐四十六卷。

蔡氏曰﹕二十五篇者﹐謂《大禹謨》《五子之歌》《仲虺之誥》《湯誥》《伊訓》《太甲》三篇﹑《咸有一徳》《說命》三篇﹑《泰誓》三篇﹑《武成》《旅獒》《微子之命》《蔡仲之命》《周官》《君陳》《畢命》《君牙》《冏命》﹐凡二十五篇﹐復出者﹐《舜典》《益稷》《盤庚》三篇﹑《康王之誥》凡五﹝六﹞篇﹐又百篇之序自爲一篇﹐通伏生二十八篇﹐共五十九篇﹐卽今所行五十八篇而以序冠篇首者也。

四十六卷者﹐孔《疏》以爲同序者同捲﹐異序者異捲。《太甲》《盤庚》《說命》《泰誓》皆三篇﹐共序凡四卷﹔《大禹》《臯陶謨》《益稷》《康誥》《酒誥》《梓材》亦各三篇﹐共序凡二卷﹔外四十篇﹐篇各有序﹐凡四十卷。又錯亂摩滅不可復知者﹐凡四十二篇﹐今亡。

林少穎曰﹐孔《傳》旣成﹐遭巫蠱不出。漢儒聞孔氏之書有五十八篇﹐遂以張霸之徒造僞書二十四篇﹐爲《古文尙書》。兩漢儒者所傳﹐大抵皆霸僞本也。故杜預注《左氏》﹑韋昭注《國語》﹑趙岐注《孟子》﹐皆指爲逸書﹐其實未嘗逸也。劉歆當西漢之末﹐欲立古文學官﹐移書責諸博士甚力。然歆之見皆僞本﹐亦非眞古文《書》也﹐以至賈﹑馬﹑鄭﹑服之輩﹐亦皆不見古文《書》﹐至晉而後其書漸出。及開皇三年﹐求遺書﹐得《舜典》﹐然後於《書》始大備。﹝蔡氏曰﹕《古文孔傳尙書》有「曰若稽古」以下二十八字﹐伏生以《舜典》合於《堯典》﹐只以「愼徽五典」以上接「帝曰欽哉」之下﹐而無此二十八字。然「愼徽五典」以下則固具於伏生之書﹐至齊姚方興得古文《舜典》於大航頭﹐始知有此二十八字。或者由此乃謂古文《舜典》一篇皆盡亡失﹐蓋過論也。﹞孔氏書始出﹐皆用隸書﹐至唐天寶三載﹐詔衛包攺古文從今文書﹐今之所傳﹐乃唐天寶所定本也。﹝此古文指隸書﹐非科斗古文也。﹞

孔壁之書﹐安國定其可知者﹐其文以隸書存古文﹐故謂之《古文尙書》。

《隋經籍誌書》之所興﹐蓋與文字俱起。孔子觀書周室﹐得四代之典﹐刪其善者﹐自虞至周爲百篇。遭秦滅學﹐至漢﹐惟濟南伏生口授二十八篇。又河內女子得《泰誓》一篇﹐獻之。伏生作《尙書傳》﹐以授同郡張生﹐張生授千乘歐陽生﹐歐陽生授同郡兒寬﹐寬授歐陽生子﹐世世傳之﹐至曾孫歐陽髙﹐謂之《尙書》歐陽之學。又有夏侯都尉﹐受業於張生﹐以授族子始昌﹐始昌傳族子勝﹐爲大夏侯之學。勝傳從子建﹐別爲小夏侯之學。故有歐陽﹑大﹑小夏侯﹐三家並立。訖漢東京﹐相傳不絕﹐而歐陽最盛。初﹐漢得孔子末孫惠所藏之書﹐字皆古文。其《泰誓》與河內女所獻者不同。安國合伏生書成五十八篇﹐又爲作傳﹐巫蠱事起﹐不得奏上﹐私傳其書於都尉朝﹐朝授膠東庸生﹐謂之《尙書古文》之學﹐而未得立。後漢扶風杜林﹐傳《古文尙書》﹐同郡賈逵爲之作訓﹐馬融作傳﹐鄭玄亦爲之注。然其所傳﹐惟二十九篇﹐又雜以今文﹐非孔舊本。自余絕無師說。晉世祕府所存﹐有《古文尙書》經文﹐今無有傳者。及永嘉之亂﹐歐陽﹑大﹑小夏侯《尙書》並亡。濟南伏生之傳﹐惟劉向父子所著《五行傳》是其本法﹐而又多乖戾。至東晉﹐豫章內史梅賾﹐始得安國。

△書祭氏傳旁通六卷﹝影元鈔本﹞

題﹕「後學東匯澤陳師凱撰並序。」案﹕陳氏﹐卽雲莊先生之子﹐《易》象﹑樂律皆有著述﹐見危太朴撰《雲莊墓志》。又《千頃堂書目》注云﹕浮梁人﹐至治辛酉爲此書。凡傳中所引名物度數﹐必詳所出﹐有功《蔡傳》甚大。此從元刊本傳錄。捲目後有墨記云「崇化余志安刻於勤有堂」。末又有「至正乙酉歲四月餘氏勤有常印行」墨記。通誌堂本卽從此出。

●鐵琴銅劍樓藏書目錄卷三

經部三

○詩類

△毛詩二十卷﹝宋刊本﹞

此南宋巾箱本﹐分卷與《唐石經》同。第一卷

首行題﹕「《毛詩》卷第一。」次三行﹐題﹕「唐國子監博士兼太子中允贈齊州刺史吳縣開國男陸徳明《釋文》附。」四行題﹕「《周南》《關雎》﹑詁訓傳第一。」以下題「《毛詩國風》」﹐以下題「鄭氏箋」。第二卷

以後﹐無唐國子云云二行﹐余悉同前。每半葉十行﹐行大字十七﹐小字廿二。《傳》《箋》下卽接《釋文》﹐不加識別。惟所音經注字﹐皆作陰文。於《釋文》多所刪攺﹐與原書及注疏本不同。宋諱「匡」﹑「殷」﹑「桓」﹑「覯」﹑「愼」字有闕筆﹐而「惇」字不闕﹐孝宗以後刻本也。是本勝處﹐往往與《唐石經》及宋小字本﹑相臺本合。今以木瀆周氏刊本校之﹐其足以是正周本者﹐具著於篇。

《樛木》《序》箋「后妃能和諧﹐眾妾不嫉妒﹐其容貌恆以善言逮下而安之」。周本無此二十二字。

《兔罝》《傳》「椓﹑杙聲也。」「杙」﹐周本作「弋」。

《柏舟》《經》「寤擗有摽。」又《傳》﹕「擗﹑拊心也。」周本皆作「辟」。案﹕作「擗」﹐與《玉篇手部》引《詩》同。

《燕燕》《經》「上下其音。」又《箋》﹕「上下其音。」周本皆作「下上」。案《傳》云「飛而上曰上音﹐飛而下曰下音。」此本先上﹑後下﹐與《傳》義合。又《正義》云「故以上下其音﹐諭言語大小。」據此﹐則《正義》本亦作「上下」。今本俱作「下上」者﹐疑卽開成所攺也。《箋》「聲有小大也。」與宋小字本﹑相臺本並同。周本作「大小」。

《終風》《經》「願言則嚏。」與《唐石經》小字本﹑相臺本同。周本「嚏」作「疐」。

《擊鼓》《序箋》「伐鄭﹐在魯隱四年。」與小字本同。周本「隱」下有「公」字。案﹕《正義》標起止云「至隱四年」﹐則無者是也。

《匏有苦葉》《經》「濟盈不濡軌。」又《傳》「由輈以上爲軌。」《箋》﹕「渡深水者必濡其軌。」周本「軌」皆作「■﹝車幾﹞」。又「雝雝鳴雁」。周本「雁」作「雁」﹐《傳》《箋》同。

《谷風》《箋》「母者諭禁新昬。」與相臺本同。惟「昬」下無「也」字爲異。周本「諭」作「諭」。又「君子亦但以我禦窮苦之時。」周本「禦」作「禦」。案上文「亦以禦冬」﹐箋云「以禦冬月乏無時也。」此鄭以今字釋古字之例。後人攺《箋》從《經》﹐非是。

《旄邱》《傳》「如葛之蔓莚相連及也。」與《釋文》合。小字本及《考文》所引古本亦同。周本「莚」作「延」。

《簡兮》《序》「衛之賢者仕於泠官。」又《箋》「泠官」﹑「泠氏」。周本俱作「伶」。案﹕《五經文字》云﹐泠﹐樂官。或作「伶」﹐訛。則作「泠」者是。

《君子偕老》《序箋》「人君﹑小君也。或者小字誤作人耳。」周本無此十二字。《傳》「行可委曲從迹也。」周本「從」作「蹤」。案﹕《羔羊傳》「行可從迹也」﹐與此《傳》正同。故《釋文》不更出「從迹」。阮氏《校勘記》謂此傳當作「從」﹐惜未得此本作證也。《箋》「以爲媛助也。」與小字本同。周本「媛」作「援」。

《定之方中》《箋》「其體與東辟連。」與小字本同。周本「辟」作「壁」非是。說見《校勘記》。《傳》「度日出日入以正東西。」周本「正」作「知」。案﹕上《傳》「昏正四方」下《傳》「南視定﹐北準極﹐以正南北」﹐皆作「正」。則此句作「知」非。《傳》「可以爲大夫。」與小字本﹑相臺本同。周本作「卿大夫。」

《相鼠》《經》「人而無儀。」周本「儀」作「義」。《傳》《箋》同。《傳》「體﹑支體也。」周本在「相鼠有體」下﹐此本在「胡不遄死」下。

《淇奧》《傳》「有康叔之餘烈。」與小字本﹑相臺本同。周本無「余」字。

《碩人》《傳》「蝤蠐﹑蠍虫也。」與小字本﹑相臺本同。周本無「虫」字。

《氓》《傳》「泮﹑坡也。」與相臺本同。周本「坡」作「陂」。

《河廣》《箋》「小船曰刀。」周本「刀」誤「舠」。

《黍離》《傳》「自上降監﹐則稱上天。」周本「監」作「鑑」。案﹕《周禮大宗伯》疏引《異義古尙書》說云「自上監下﹐則稱上天。」據此﹐則作「鑑」者非。

《君子於役》《傳》「雞棲於杙爲桀。」周本「杙」作「弋」。

《大叔於田》《序》「叔多才而好勇。」與《唐石經》小字本﹑相臺本並同。周本無「好」字。《經》「大叔於田。」周本無「大」字。案﹕此與《唐石經》同。又「兩驂雁行。」周本「雁」作「雁」﹐箋同。

《山有扶蘇》《傳》「扶渠也。」周本「扶」作「夫」。

《東門之墠》《傳》「則如茹藘在阪。」與相臺本同。周本脫「如」字。

《南山》《箋》「襄公素與淫通。」周本「素」作「數」。

《杕杜》《箋》「希少之貌。」與小字本﹑相臺本同。周本「希」作「稀」。

《葛生》《傳》「塋域也。」與小字本﹑相臺本同。周本「塋」作「營」。

《蒹葭》《箋》「蒼蒼然彊。」與相臺本同。周本「彊」下有「盛」字。《經》「蒹葭淒淒。」與《唐石經》同。周本作「萋萋」。

《衡門》《箋》「取其口美而已。」與小字本同。周本作「美口」。

《株林》《箋》「從夏氏子南之母。」與小字本同。周本無「氏子」二字。

《素冠》《箋》「欒欒然瘠瘦也。」與小字本同。「瘠瘦」﹐周本作「迎瘠」。

《候人》《傳》「道路送賓客。」與小字本﹑相臺本同。周本「送」下有「迎」字。

《七月》《經》「二之日栗烈。」與《釋文》《唐石經》﹑小字本﹑相臺本並同。周本作「栗洌」。又「七月鳴鵙。」與小字本﹑相臺本同。周本「鵙」作「鶪」。

《采薇》《箋》「今薇生而行。」與小字本﹑相臺本﹑《考文》引古本並同。周本「薇」下有「菜」字。又「行反在於道路猶饑渴。」與小字本同。周本「渴」上有「猶」字。

《蓼蕭》《經》「鞗革忡忡。」與相臺本同。周本作「衝衝」。

《采芑》﹝《車攻》﹞《傳》「擊則不得入。」與小字本﹑相臺本﹑《考文》引古本同。周本「擊」作「轚」。

《鴻雁》《序》「《鴻雁》﹑美宣王也。」周本「雁」作「雁」﹐下同。

《斯幹》《箋》「似﹐讀作巳午之巳。」周本作「讀如」。

《正月》《箋》「言朝廷曾無桀臣。」周本「桀」作「傑」。又「棄輔﹐謂遠賢也。」周本﹐「謂」作「諭」。

《十月之交》《序箋》「此篇疾艷妻扇方熾。」周本「熾」作「處」。又「非此篇之所云番也。」與小字本同。周本「之」下衍﹑「內」字。《章句》「十月之交﹐八章」。與相臺本同。周本無「之交」二字。

《雨無正》《經》「旻天疾威。」周本作「昊天」。又「曾我暬禦。」與《唐石經》同。周本「暬」作「■﹝執上白下﹞」又「慘慘日瘁。」與《唐石經》同。周本作「憯憯」。《箋》「故不悖逆。」周本「逆」作「遻」。

《小旻》《箋》「旻天之徳。」周本「天」誤「王」。《傳》「訿訿然思不稱乎上。」與小字本﹑相臺本同。周本「乎」作「其」。又「伊於胡厎。」周本「厎」作「底」。

《小宛》﹝弁﹞《經》「不離於裏。」與《唐石經》同﹐最是。周本「離」作「罹」。又「析薪杝矣。」與《唐石經》及《五經文字》引同。周本「杝」作「扡」。

《四月》《箋》「烈烈﹑猶栗烈也。」案﹕《唐石經》「一之日栗烈」本不作「洌」﹐此本凡用「栗烈」字﹐皆與《唐石經》合。周本「烈」誤「洌」。

《北山》《傳》「盡力勞瘁﹐以從國事。」周本作「勞病」。

《無將》《經》「維塵雝兮。」與相臺本同。周本「雝」作「雍」。

《鼓鐘》《傳》「東夷之樂曰昧。」周本「昧」作「韎」。

《隰桑》《經》「中心藏之。」與《唐石經》初刻同。周本「藏」作「臧」。

《棫朴》《經》「奉璋峨峨。」與《唐石經》同。周本作「峨峨」。

《箋》「以罔罟諭爲政。」與小字本﹑相臺本同。周本「罔」誤「网」。

《思齊》《箋》「無是痛傷。」周本下有「其所爲者」四字。

《下武》《箋》「此三後旣沒登遐。」與小字本﹑相臺本同。周本「遐」作「假」。

《生民》《傳》「種﹑雜種也。」與《釋文》合。周本「雜」作「雍」。

《箋》「上帝則安而歆享之。」與小字本﹑相臺本同。周本「享」作「饗」。

《行葦》《經》「或授之幾。」周本「授」誤「受」。《傳》「言賓客次序皆賢。」與小字本﹑相臺本同。周本「序」作「弟」。

《公劉》《經》「旣景乃岡。」周本「乃」作「乃」。案﹕《傳》文作「乃岡」﹐則作「乃」者非。

《桑柔》《經》「好是稼穡。」又「稼穡維寶。」周本並作「家嗇」。《箋》「但好用是居家吝嗇。」周本「家」下衍「之」字。

《云漢》《傳》「祭事不縣。」周本「事」作「祀」。案﹕宋十行本﹑《正義》正作「事」﹐與此合。《箋》「又無賞賜也。」周本「又」作「人」。案﹕《正義》云「又無賞賜」﹐則作「又」者是也。《考文》云﹕古本作「又」。宋板同。山井鼎所見宋板﹐與此正同。阮氏疑《考文》采《正義》之說﹐由未見此本故也。

《崧髙》《經》「往近王舅」。周本「近」作「■」。

《烝民》《經》「我儀圖之。」周本「儀」作「義」。

《韓奕》《序箋》「所望祀也。」周本「所」作「祈」。《傳》「宣王平大亂。」與小字本﹑相臺本並同。周本「宣」上衍「今」字。

《江漢》《傳》「矢﹑弛也。」周本「馳」作「施」。

《瞻卬》《箋》「施刑罪以羅罔天下。」周本「罔」作「网」。以下文「天之降罔」箋及《召旻》「天降罪罟」箋証之﹐則作「罔」者是也。「罔」﹑「网」古今字。

《維淸》《箋》「始祭天而徵伐也。」周本「徵」作「枝」。

《時邁》《序》「巡狩告祭■﹝此上示下﹞望也。」周本「■﹝此上示下﹞」作「柴」。

《潛》《傳》「潛﹑糝也。」與《釋文》引《舊詩傳》合。周本「糝」作「槮」。

《絲衣》《序箋》「商謂之彤。」與小字本﹑相臺本同。周本「肜」作「融」。

《駉》《傳》「倉祺曰騏。」周本「倉」作「蒼」。

《泮水》《傳》「言有聲也。」與小字本﹑相臺本同。周本「有」作「其」﹐與《正義》不合。

《那》《傳》﹝﹖﹞「序助者來之意也。」與小字本同。周本作「之來」非。

烈祖《序箋》「古者君喪﹐三年旣畢﹐禘於其廟﹐而後祫祭於大祖。明年春﹐禘於羣廟。」周本作「古者喪﹐三年旣畢﹐祫於大祖。明年﹐禘於羣廟」。《經》「來假來享」。周本「享」作「饗」。

按﹕商務印書館《四部叢刊初編》影印本。

△詩集傳二十卷﹝校宋本﹞

宋刊朱子《詩集傳》。舊爲吳門袁氏廷檮所藏。此本卽其所校錄﹐後有《自記》云「嘉慶乙丑夏季﹐以家藏宋刻本換與陳仲魚﹐因校存此本。」宋本佳處﹐尢一目了然。仲魚亦有跋﹐載其所著綴文中。其經文悉同《石經》﹐足正俗刻之訛者﹐已詳舉之矣。至如《集傳》所載切音﹐俗刻多攺直音﹐最爲謬妄。惟胡氏《詩傳》附錄《纂疏》﹐悉遵朱子之舊﹐今以此本核之﹐猶多勝於胡本處。如《召南》「何彼襛矣」﹐襛﹐此音「如容反」﹐胡本作「奴容反」。案﹕「如容反」﹐卽《廣韻》之「而容切」﹐爲日母中字。《廣韻》。又有「女容切」一音﹐是爲娘母中字﹐若作「奴容」則爲泥母中字矣﹐無此音也。《邶風》「寤辟有摽」﹐摽﹐此音「婢小反」﹐胡本作「符小反」﹐是類隔法﹐與「婢小」𨿽異實同﹔然「摽有梅」﹐旣音「婢小反」矣﹐不若此之前後一例也。《王風》「其修矣」﹐修﹐此葉「先竹反」﹐修﹑先並心母四等字。胡本作「式竹反」則誤入審三等矣。《鄭風》「不寁」﹐此音「幣坎反」﹐寁﹑幣皆精母一等字﹐胡本「幣」誤「市」﹐則入禪三等矣。《小雅白駒》「賁然來思」﹐來﹐葉「陵之反」﹕「愼爾優遊」﹐遊﹐葉「云俱反」。胡本作來﹐葉「云俱反」﹔遊﹐葉「汪胡反」。「云」與「來」﹑「汪」與「遊」皆不同母﹐則皆誤也。《頌噫嘻》「駿發爾私」﹐駿音峻﹐《載見》「和鈴央央」下有「於良反」﹐胡本並脫。其足以資訂正者不少﹐故𨿽校本﹐亦錄存之。

△詩集傳一卷﹝宋刊殘本﹞

朱子《詩集傳》﹐今本皆八卷。《宋志》云二十卷﹐此本僅存《文王之什》﹐稱卷十六﹐蓋與《宋志》合﹐猶朱子舊第也。案﹕陳氏啟源云﹕《皇矣》「以篤於周祜」﹐今本脫「於」字﹔《文王有聲傳》「淢﹐成溝也」﹐今本「成」誤「城」。此本「於」字不脫﹐「成」字亦不誤﹐與陳氏所云合。又袁校宋本中闕《小雅蓼莪》至《大雅板》之篇﹐以元刊本補校﹐而此卷適在所闕中。考《旱麓》章「豈弟君子」﹐豈﹐苦亥反﹐弟﹐音悌﹐「幹祿豈弟」﹐豈﹐同上﹐弟﹐葉待禮反。元本並脫其音切﹐猶賴此本以見。𨿽止二十之一﹐然可以補袁校之闕﹐故不敢以殘帙棄也。書中宋諱皆闕筆。每半葉八行﹐行十七字。與袁本七行十六字者不同。

△呂氏家塾讀詩記三十二卷﹝宋刊本﹞

宋呂祖謙撰。前有朱子序﹐後有尢袤序﹐俱題「淳熙壬寅九月」﹐爲邱宗卿刻本。每半葉九行﹐行十九字。注下經文一格﹐附注雙行﹐細字亦無參差。宋諱「朗」﹑「殷」﹑「匡」﹑「筐」﹑「恆」﹑「楨」﹑「貞」﹑「樹」﹑「朂」﹑「桓」﹑「構」﹑「覯」﹑「冓」﹑「愼」等字皆有闕筆。而「惇」﹑「惇」字不闕﹐刻在孝宗時無疑。是書在宋有建寧巾箱本﹐又有蜀本﹐眉山賀春卿刻﹐鶴山魏氏爲之序。明嘉靖間﹐鄞陸氏釴得宋本於丰存叔﹐刻諸南昌﹐但載朱序﹐不載尢序﹐行款與此本不同﹐參以古體﹐頗亂舊文。又有顧氏起元序﹐刻於萬曆間﹐卽出陸本﹐益多訛脫。近邑中張氏墨海金壺所刻﹐但據顧本﹐並未見陸本﹐今以此本參校﹐如﹕卷首《條例》有曰﹐諸家或未備﹐以己說足之﹐錄於每條之後﹐比諸家解低一字寫。各本自第十九卷

《彤弓》注以下﹐不復提行﹐增「東萊曰」三字﹐接寫諸家之後﹐惟此本槪低二格﹐與《條例》所云合。其各本皆脫﹐而此本獨全者﹐如﹕《小雅車攻》第七章

注「故自左膘」下有「《釋文》曰﹕頻小反﹐脇後髀前肉也」十二小字﹐下又有「而射之達於右腢」七大字﹐下又有「《釋文》曰﹕音愚﹐謂肩前也」九小字﹐下又有「爲上殺」三大字﹔《十月之交》第八章

注「王氏曰﹐故不敢效」下有「我友自逸也」五大字﹐下又有「範氏曰﹐時有潔身而去者﹐己獨不去﹐故曰我不敢效﹐我友自逸」二十四小字﹐下又有「毛氏曰」三大字﹔《小旻》第二章

注「朱氏曰﹐具﹑猶俱也」下有「鄭氏曰﹐厎﹐至也。王氏曰﹐其俗如此﹐亦孔之哀矣」十八大字﹔《小弁》第八章

注「毛氏曰﹐念父孝也」上有「我躬不閱﹐遑卹我後者﹐無如之何﹐自決之辭」十七大字﹔《小明》第二章

注「鄭氏曰」下有「孔﹐甚也﹔庶﹐眾也。毛氏曰憚﹑勞也。朱氏曰「十五大字﹔《漸漸之石序》注」舒庸「下有」之屬﹐孔氏曰﹐《殷武》曰﹐維汝荊楚﹐已並言之﹐是楚之稱荊﹐亦已久矣。《傳》有舒鳩﹑舒鄝﹑舒庸「三十三小字﹔《大雅大明》第四章

注」王氏曰「下有」洽之陽﹐渭之涘﹐則莘國所在也。朱氏曰「十五大字﹔《頌載見》章注」烈﹑大也「上有」休﹑美也。李氏曰「六大字。有陸本未脫而顧本又脫者﹐如﹕《周南汝墳》末章注」長樂王氏曰「下﹐脫」父母﹑指文王也。毛氏曰﹐孔﹑甚﹐邇﹑近也。鄭氏曰「十七大字﹔《小雅小弁》末章注」故告之曰「下﹐脫」毋逝我梁﹐毋發我笱﹐我躬不閱﹐遑卹我後。王氏曰「十九大字﹔《賓之初筵》首章注」旣安賓﹐然後攺「下脫「縣以避射」四大字﹐下又脫「孔氏曰﹐行燕至安賓之後而行大射」十四小字﹔《魯頌駉》首章注「毛氏曰﹐牧之坰野」上脫「毛氏《芣莒傳》曰﹐薄﹐辭也」九大字﹔《閟宮》末章注「路寢﹑正寢也」﹐下脫「朱氏曰﹐新廟﹐僖公所修之廟」十一大字。至陸顧兩本不脫﹐而張本獨脫者﹐又有之﹐如﹕《周頌烈文》注「得賢人則國家彊矣」下﹐脫「李氏抑《詩解》曰﹐苟能得人﹐則四方皆訓效之矣」十八大字。其餘訛處﹐尢不可勝舉也。案﹕成公歿於淳熙辛丑七月﹐是書之刻﹐僅逾周歲。宗卿﹐名崈﹐官直祕閣江南西路轉運判官﹐爲成公同年生。尢序世不經見﹐今補錄於後。﹝卷首末俱有「毗陵周氏九松」﹑「迂叟藏書記」﹑「周良金印」﹑「周笈私印」﹑「自娛而已」諸朱記。﹞

六經遭秦火﹐多斷缺﹐惟《三百篇》幸而獲全。漢興﹐言《詩》者三家﹐毛氏最著。後世求詩人之意於千百載之下﹐異論紛紜﹐莫知折衷。東萊呂伯共﹝恭﹞病之﹐因取諸儒之說﹐擇其善者﹐萃爲一書﹐間或斷以己意。於是學者始知所歸一。今東州士子﹐家寶其書﹐而編帙旣多﹐傳寫易誤﹐建寧所刻﹐益又脫遺。其友邱漕宗卿惜其傳之未廣﹐始鋟木於江西漕臺。噫﹗伯共﹝恭﹞自少年嚅嚌道眞﹐涵泳聖涯﹐至以此得疾且死﹐《六經》皆有論著未就﹐獨此書粗備﹐誠不可使其無傳﹐𨿽伯共﹝恭﹞之學不止於是﹐然使學者因是書以求先王所以厚人倫﹑美教化﹐君子之所以事君﹑事父﹐則於聖學之門戶豈小補哉﹗淳熙壬寅重陽後一日﹐錫山尢袤書。

按﹕商務印書館《四部叢刊續編》影印本。

△詩總聞二十卷﹝舊鈔本﹞

宋王質撰並序。陳日彊跋。案雪山登第﹐後於朱子十二年﹐其著此書﹐當亦在朱子後。觀《魯頌閟宮》《商頌》「苞有三蘗」皆引朱子之說可見。而朱氏徳潤序鄭夾漈先生《詩傳訓詁》﹐引慈溪黃氏謂﹕文公朱氏因雪山王公質﹑夾漈鄭公樵去美刺以言《詩》﹐似朱子廢序﹐本之此書。然考之《日鈔》﹐上言去《序》說《詩》﹐則兼王﹑鄭﹐下言晦庵先生因鄭公之說﹐盡去美刺﹐探求古始﹐未嘗復及雪山﹐蓋朱氏誤也。又案﹕《曹風鳲鳩》《聞字》曰﹐騏﹑夫之弁也。《說文》﹐「騏」作「琪」。今本《說文》無此句。惟《周官弁師》「王之皮弁會五采玉璂」﹐鄭君「璂」讀「綦」﹐引《詩「其弁伊綦」。陸氏《釋文》﹕「璂﹐本亦作琪」。殆本引《釋文》﹐傳寫訛爲《說文》歟﹖

△毛詩要義二十卷﹝鈔本﹞

宋魏了翁撰。無序跋。其書錄疏爲多﹐傳箋則間取之。析其辭爲各條﹐每條自撰綱領﹐亦有一條中不能截分者﹐則以綱領書於眉間﹐大抵意取故實﹐不主說經﹐故不求詳備﹐第錄之以備遺忘。足徵宋儒亦不忽漢唐實事求是之學也。其所錄之注疏﹐猶出當時善本﹐故有異於十行本而實勝者。卽如卷第一「鄭氏箋疏詁訓﹐傳﹐毛自題之」﹐不脫「傳」字。《關雎》傳「若雎鳩之有別焉」﹐「雎鳩」不作「關雎」﹔箋「雄雌情意」﹐「雄雌」不作「雌雄」﹐並同嶽本。《葛覃》末章﹐疏「南山」箋文「姜與娣侄南上」不衍「圈文不訛」云。據此﹐知十行本云「卽文之訛」﹐浦氏鏜謂「脫文字」﹐非也。《捲耳》疏「衛侯饗苦成叔」不重「成」字。《螽斯》疏「股鳴者也」﹐「股」不誤「肱」。《鵲巢》疏「婦車亦如之有裧」﹐「裧」不誤「供」。《采蘩》疏「於俎南西上」﹐「俎」不誤「葅」。「案少牢作被錫﹐注云被錫」﹐兩「錫」字皆不誤「裼」。《采蘋》箋「此祭﹐祭女所出祖也」﹐不脫下「祭」字。祭禮﹐主婦設羹。「禮」不誤「事」。《行露》箋﹝傳﹞「■﹝糹才﹞帛不過五兩」﹐「■﹝糹才﹞」不作「純」。《小星》疏「知三爲心者」﹐「心」不誤「星」。《野有死麕》箋「皆可以白茅裏束以爲禮」﹐「裏」上不衍「包」字。《何彼襛矣》疏「謂以如王龍勒之韋」﹐「王」不誤「玉」﹐「其始嫁之衣」﹐「嫁」下不衍「其嫁」二字。全書中足以訂訛者甚繁﹐惜阮氏作《校勘記》﹐未見之也。

△叢桂毛詩集解二十一卷﹝舊鈔本﹞

題﹕「廬陵段昌武子武集。」曰叢桂者﹐以所居堂名之也。其書以呂氏《讀詩記》爲主﹐參以《朱子集傳》﹐又雜采諸儒之說輔之。惟《小雅南陔》以下﹐篇次仍從毛﹑鄭﹐不依朱呂所攺。其所引諸說﹐「曹曰」尢詳﹐爲呂氏所未及﹐前不載。引用姓氏﹐不知何名。考﹕浚儀王氏《困學紀聞》引曹氏《詩說》四條﹕一曰《齊詩》先《采蘋》而後《艸虫》﹔一曰《旱麓》云﹐案漢《地理誌》漢中南鄭縣有旱山﹐沱水所出﹐東北入漢﹔一曰「四月秀葽」﹐諸儒不詳其名﹐惟《說文》引劉向說以爲苦葽﹐曹氏以《爾雅本艸》証之﹐知其爲遠志﹔一曰曹氏論詩云﹐詩之作﹐本於人情﹐自生民以來則然﹐太始天皇之策﹐包羲罔罟之章﹐葛天之八闋﹐康衢之民謠﹐惟《旱麓》一條在闕卷中﹐余則備見此書。案﹕《宋志》有曹氏粹中《放齋詩說》三十卷﹐蓋卽是書也。胡氏《詩傳附錄纂疏》間引之﹐而不著其名。朱氏《經義考》謂爲未見﹐蓋其湮晦已久﹐猶幸於此得窺梗槪焉。而所引「姜曰」﹐則竟不可考。其自爲說﹐並題「段曰」﹐而胡氏《詩傳附錄纂疏》段氏之下注其名曰「昌父」﹐核其所引﹐實卽此書。蓋武父音近而誤耳。前有其從子維淸《請給據狀》﹐約束書肆﹐翻板不致竄易首尾﹐增損音義。可知翻板之獘﹐自宋已然。是書宋槧完本﹐藏西亭朱氏者已沒於汴梁之水。此卽北平孫氏本﹐商邱宋筠所錄﹐原書三十卷﹐今存卷一至廿五﹐中又闕《衛風》一卷﹐《唐風》一卷﹐《小雅魚藻之什》一卷﹐《大雅文王之什》一卷﹐實存廿一卷。竹汀錢氏《日記鈔》云﹐黃蕘圃出示段昌武《毛詩集解》﹐爲商邱宋蘭揮﹝揮﹐錢作「暉」。﹞家所藏﹐則其所見﹐卽此書。乃止云缺後五卷及《衛風》﹐殆未細檢歟﹖每冊皆有「筠」字圓印﹐「雪苑宋氏蘭揮藏書」長方印。

△詩緝三十六卷﹝明刊本﹞

題﹕「朝奉大夫嚴粲述。」前有林希逸序﹑自序﹑《蒙齋袁先生手帖》《條例》《淸濁音圖》《十五國風地裏圖》《綱目》。﹝篇目下皆載《詩序》首句。﹞其書集諸家之說﹐參以己意﹐大書經文之後﹐謂之「章指」。諸家字訓﹑句義﹐則細書經文各句之下﹐謂之「小注」﹐稱書﹑稱氏﹐以著所從。其體與《讀詩記》頗異。其說亦多﹐自抒心得﹐不襲前人。卽如《關雎》次章﹐章指以寤寐求之﹐爲后妃求內政之助﹐以見其不妒忌﹐引楚莊王夫人樊姬之事以証之﹐且云﹐說者多謂詩人思得淑女以配君子﹐如《車牽》之意﹐非也。《車牽》惡褒氏﹐故思得賢女以代之。太姒已爲文王妃﹐何待詩人思得之。顯與東萊求賢妃之說不同。黃氏佐謂《詩緝》以呂氏《讀詩記》爲主﹐而集諸家之說以發明之﹐似不盡然。惟不廢《序》﹐與東萊略同。宋儒最尊《序》者﹐莫如《逸齋詩補傳》﹐書中多采其說﹐其指可知矣。是本爲味經堂所刻﹐其經文皆不似俗本之誤謬﹐如「何彼襛矣」﹑「終然允臧」﹑「遠兄弟父母」﹑「不能辰夜」﹑「不可畏也」﹑「朔月辛卯」﹑「家伯維宰」﹑「以篤於周祐」﹑「婁丰年」﹑「降予卿士」之類﹐皆同舊本﹐蓋猶出自宋槧也。

△詩集傳附錄纂疏二十卷﹝元刊本﹞

題﹕「朱子《集傳》﹐新安後學胡一桂附錄纂疏。」案﹕雙湖所著《易本義附錄纂疏》《易學》﹝《元史》作《本義》﹞《啟蒙翼傳》﹐已皆著錄《四庫》﹐此書流傳絕稀﹐未經采進。朱氏《經義考》﹑錢氏《補元史藝文志》俱作八卷﹐朱氏又倒其名爲《纂疏附錄》﹐蓋皆承黃氏《千頃堂書目》之訛。雙湖之學﹐出於其父玉齋先生方平﹐玉齋師介軒董氏夢程﹐介軒學於勉齋黃氏榦﹐槃澗董氏銖﹐淵源有自﹐謹守師傳。故所著書﹐一以朱子爲宗。是編體例與其所著《易本義附錄纂疏》悉同﹐采朱子《文集》《語錄》之及於《詩》者﹐附於《集傳》﹐謂之《附錄》。又采諸儒之說輔翼《集傳》者﹐次於《附錄》﹐謂之《纂疏》。有與《集傳》異者﹐間一取之﹐注云「姑備參考。」至自下己意﹐則加「愚案」﹑「愚謂」以別之。蓋𨿽宗《集傳》﹐亦自具識解。如《鄭風》諸詩﹐兼存《序》說﹐其論《魯頌》四篇﹐皆史克所作﹐在魯文公時。《閟宮》新廟﹐卽僖公廟﹐作泮宮﹐克淮夷﹐是僖公實事﹐非頌禱之辭。《魯頌》正可補《春秋》之闕﹐尢爲卓識。至經文「爰其適歸」下注「《家語》作奚」﹐「祇自疧兮」下引劉氏曰「當作■﹝疒民﹞﹐與■﹝疒昬﹞同﹐眉貧反」。「假以溢我」﹐「假」下注「《春秋傳》作何」﹐「溢」下注「《春秋傳》作卹。」「彼䢐矣岐」下注「沈括曰﹐《後漢書西南夷傳》作「彼䢐者岐」﹐今案彼書「岨」﹐但作「䢐」而引《韓詩》嶭君《章句》﹐亦但訓爲「往」﹐獨「矣」字正作「者」﹐如沈氏說然」。其注末復云「岐𨿽阻僻」﹐則似又有岨意﹐韓子亦云「彼岐有岨」﹐疑或別有所據。故今從之﹐而定讀「岐」字。絕句「婁丰年」下注「力住反」﹐猶存《集傳》之舊﹐不同今之俗本竄易失眞。前有揭祐民《序》﹑建安劉君佐《刻書識語》﹐又有文及翁﹑王應麟《韓魯齊三家詩考序》﹐惜附刻之《詩考》已佚﹐不知何時得合也。卷首有「泰定丁卯仲冬翠巖精舍新刊」墨記。舊藏汲古閣毛氏﹐後歸愛日精廬張氏﹐其說之已詳《藏書志》者﹐玆不復及。﹝每捲有「毛子晉」﹑「毛扆」﹑「斧季」諸朱記。﹞

△詩傳通釋二十卷﹝元刊本﹞

題﹕「朱子《集傳》﹐後學安成劉瑾通釋。」前有《詩傳綱領》二卷。上卷﹐先以《大序》﹐次《尙書》《周禮》《禮記》《論語》《孟子》之言《詩》﹐以及程子﹑張子謝氏論《詩》之語﹐與慶源輔氏《詩童子問》同。下卷﹐稱《外綱領》﹐爲《諸國世次圖》《作詩時世圖》《詩源流》《章句》《音韻》《詩樂刪次》﹐凡六則。《詩》自呂成公集諸儒之說以爲一家之學﹐後之說《詩》者﹐率用其體。特尊《序》則從呂﹐廢《序》則從朱耳。此書則專宗《集傳》﹐博采眾說﹐以證明之。其所輯錄﹐諸家互相援引﹐習見者多﹐惟李寶之﹑劉辰翁爲諸家所未及。《詩序辧說》﹐朱子本自爲捲﹐《詩童子問》亦合載卷首﹐此則分列各章之後﹐其爲例亦獨殊。卷一後有正書墨圖記云「至正壬辰仲春日新堂梓。」卷十六﹐鈔補。舊爲愛日張氏藏書。

△詩集傳音釋二十卷﹝元刊本﹞

題﹕「東陽許謙《名物鈔》音釋﹐後學廬陵羅復纂輯。」黃氏《千頃堂書目》始著於錄﹐流傳頗少。《凡例》後有墨圖記云「至正辛卯孟夏雙桂書堂重刊」﹐猶元時舊帙也。其書全載《集傳》﹐俱雙行﹐夾注音釋﹐卽次《集傳》末﹐墨圍「音釋」二字以別之。前後無序跋。惟《凡例》中有云﹐廬陵羅君中行﹐博學而善記﹐慮學者稽考之難﹐乃以金華許益之先生《名物鈔》會眾經及諸傳籍參互考訂﹐以爲《音釋》﹐錄於《經傳》之左。今以《名物鈔》覈之﹐《周南傳》「亶」字許無音﹐此補「多旱反」﹕「采」﹐「倉代﹑此宰二反」﹐補引顏師古云「采官也﹐因官食地﹐故曰采地」。「沱」﹐補音「徒河反」。《關雎》首章下補釋﹕匡衡﹐字仲圭﹐漢宣帝朝﹐射策甲科﹐文帝朝﹐遷博士給事中﹐建初三年﹐拜相。《關雎》三章下﹐引輔氏說﹐補釋「太上」之義﹐蓋以《名物鈔》爲主﹐更采他說以附益之﹐與《凡例》所云正合。然此但摘錄許書音釋﹐而其考訂名物﹐則不具載﹐且音釋亦間有不錄者。如許書《國風傳》「肄」﹑羊至反﹔《關雎》三章《傳》「亨」﹑普庚反﹐此並無之。許氏本魯齋王氏《二南相配圖》﹐謂《甘棠》後人思召伯。《何彼襛矣》《王風》也。《野有死麕》﹐淫詩也。皆不足以與此。此惟《野有死麕》載許氏曰﹐此淫奔之詩。疑錯簡在此﹐殆亦不盡從其說歟﹖﹝前後有「己未進士張氏克紹家藏」朱記。﹞

△詩經疏義二十卷﹝明刊本﹞

題﹕「後學番陽朱公遷克升疏義﹐野谷門人王逢原夫輯錄﹐松隖門人何英積中增釋。」前有至正丁亥陽所朱氏自序﹐次朱子《集傳》序並注﹐次正統甲子何氏《序》﹐次《讀詩凡例》九條﹐皆推求經文句法﹐次《疏義凡例》八條﹐皆辧正經文《集傳》誤字﹐次《外綱領》則引用先儒姓氏也﹐次《詩序》《朱子辧說》﹐悉爲之注。又從《集傳》攺定小序﹐皆仿《小序》之文。《國風》總系各國後﹐《雅》《頌》總系每什後。次《綱領》則采諸經及諸儒論《詩》之語﹐次《大全圖》凡十九﹐其書專主《集傳》﹐故《集傳》用大字﹐而疏義﹑輯錄﹑增釋皆以小字夾注於下﹐疏義用己意闡發﹐輯錄﹑增釋則皆引舊說以證明之﹐其要於不失朱子《本義》則一也。案﹕《樂平縣誌》﹐原夫於明宣徳初薦授富陽學訓導﹐尋以明經召見﹐放歸﹐杜門講學﹐鄕裏稱曰松隖先生﹐著有《詩經講說》二十卷﹐則非元之席帽山人也。其稱野谷門人者﹐何氏序云﹕先師松隖先生嘗謂﹐野谷洪先生初從遊先正朱氏公遷先生之門﹐受讀三百五篇之詩。是野谷爲洪氏初之號﹐松隖所從受業者﹐而於陽所已爲再傳弟子矣。何氏﹐號梅谷﹐亦番陽人﹐受業原夫﹐故稱松隖門人﹐亦著有《詩經詳說》。然竊疑《講說》《詳說》﹐皆卽此書﹐特異其名耳。陽所疏義成於至正丁亥﹐迄梅谷序刻﹐已將百年﹐其傳之難也如此。是本板心標「《詩經疏義》」不作「《詩傳會通》」﹐何《序》編朱子序後﹐不稱《後序》﹐序中亦無「以授書林葉氏刊行」之語﹐與《四庫》所收異。前題「書林安正堂劉氏重刊」﹐後有「癸未年仲夏安正堂刊」墨記﹐蓋又重加訂正矣。

△直音傍訓毛詩句解二十卷﹝元刊本﹞

題﹕「宜春李公凱仲容。」此書各家俱未著錄﹐惟見黃氏《千頃堂書目》﹐而朱氏《經義考》﹑錢氏《元史藝文志》並從之。蓋亦流傳絕少者。考﹕直音始見於明本排字九經﹐不用反切﹐故曰「直音」。而此書則仍有反切﹐惟不用葉音﹐但用本音﹐其例又小殊也。《詩》音自朱子用吳才老《詩補音》﹐其孫子明氏又意爲增損﹐已不免舛迕。近時坊本或依葉音﹐或用方音﹐非今非古﹐繆較諸經音尢甚。此本「雎」與「砠」並音「趍」﹐《集傳》「雎」音「七餘反」﹐「砠」音「七餘反」﹐音趍﹐正與朱子合。嚴氏《詩緝》曰﹐雎﹐七胥反﹐以溫公《切韻圖》正之﹐七字在第十八圖﹐屬淸字母。「胥」字在第三圖﹐平聲﹐第四等。橫尋淸字﹐得「疽」字﹐其上聲爲「取」﹐去聲爲「覷」﹐則平聲正音「趨」也。雎﹑疽﹑砠﹑苴﹐皆同音﹐俗讀爲「沮」平聲﹐非。則與嚴氏亦合。其音之不苟﹐類如此。傍訓者﹐如「雎鳩」傍注「水鳥」﹐「荇萊」傍注「水艸」﹐「流」傍注「求」﹐僅一兩字﹐亦不別立細行。今世塾中盛行傍訓本﹐蓋濫觴於此。句解者﹐注於每句下﹐而上下文語气﹐隔句仍復相屬﹐最爲曉暢。每篇悉冠以小序﹐其解卽依《序》義闡發﹐𨿽隨文詮釋﹐亦能申明古義。黃兪邰謂隱括呂氏《讀詩記》﹐良然。﹝前有「開子養吾氏倡古生」朱記。﹞

△詩經疑問七卷附編一卷﹝元刊本﹞

題﹕「進士旴黎朱倬孟章編。」《附編》題﹕「豫章後學趙徳編。」此本爲建安書林劉錦文叔簡所刻。繹叔簡序﹐殆卽其所合編者。書中頗多有問無答﹐蓋刻時已脫﹐故闕處皆畱有空行也。趙氏著有《詩辧疑經義考》作「說」。七卷﹐見《千頃堂書目》。此所附者﹐其卽摘錄是書歟﹖通誌堂刻卽出此本。首葉序文脫去下方十餘字﹐通誌本所闕﹐正同。其作墨丁者﹐皆此本所漫漶。惟卷七首條﹐答詞所謂恭敬齊莊﹐以昭先王之徳者也。諦審此本﹐「昭」字當是「發」。考﹕此文見《小雅》《集傳》正作「發」﹐通誌本臆定爲「昭」﹐失之矣。《目錄》後有墨記云「至正丁亥菖節刻」﹐又有朱記云「嘉靖己亥大溪書屋置。」﹝卷中有「過氏從正」﹑「大溪書屋」﹑「海虞毛晉」﹑「子晉圖書記」﹑「汲古主人」諸朱記。﹞

△詳音句讀明本大字毛詩四卷﹝元刊本﹞

不著撰人名氏﹐亦無序跋。惟刻經文。篇首冠以《小序》。明本者﹐明州板刻也。明本有《九經直音》﹐悉遵《釋文》﹐字有數音﹐亦兼存之。此則止載一音﹐亦不盡從《釋文》。如「厭浥行露」﹐《釋文》﹐厭﹐於葉反﹔徐於十反﹐又於立反﹔沈又於占反﹐皆屬影母。而此音「葉」﹐則入諭母矣。「終風且霾」﹐《釋文》﹐霾﹐亡皆反﹔徐﹐又莫戒反﹔皆屬明母。而此音「貍」﹐則入來母﹐同於吳氏葉音矣。「出宿於泲」﹐泲﹐音「子」﹐則與《釋文》「子禮反」不合。「安且燠兮」﹐燠﹐音「欲」﹐則與《釋文》「於六反」不合。「玁狁孔熾」﹐熾﹐音「治」﹐則與《釋文》「尺志反」不合。蓋亦不免小有牴牾﹐其大體要不失爲精核也。是書稱《毛詩》﹐捲𨿽攺並爲四﹐而《詁訓傳》三十篇﹐題悉仍其舊。蓋專依《毛傳》作音。惟「濟盈不濡軌」﹐音「鬼」﹐不音「犯」。案﹕《釋文》云﹐依《傳》意﹐「軌」宜音「犯」﹐字當作「軓」﹐似此﹐與《毛傳》違異。然「軌」與牡韻﹐當從「九」聲。從「凡」﹐音「犯」﹐則不葉矣。況《毛傳》由「輈以上」爲「軌以上」或「以下」之訛﹐近世段懋堂大令集中有辧﹐則《毛傳》亦未必作「軓」。此音獨不從《釋文》之說﹐最爲得之。卷末有「盱南孫氏丁未孟夏刊行」一條。元時丁未﹐非成宗大徳十一年﹐卽順帝至正二十七年也。

△類編歷舉三場文選詩義八卷﹝元刊本﹞

題﹕「安成後學劉貞仁初編集。」案﹕《元史選舉志科目》﹐仁宗皇慶二年定科場考試程式﹐漢人﹑南人第一場﹐明經﹑經疑二問﹐經義一道﹐各治一經﹔第二場﹐古賦﹑詔誥﹑章表﹔第三場﹐策一道。則《詩》義﹐實第一場文也。此編選江浙﹑江西﹑湖廣鄕試及中書堂會試《詩》義﹐自延祐甲寅鄕試至元統乙亥鄕試﹐每鄕會試一科﹐合爲一卷﹐凡八科。蓋皇慶定制﹐至次年攺元延祐﹐始舉行鄕試﹐故稱是科爲第一科。其首卷第一篇

及末篇爲黃文獻延祐甲寅鄕試第三名與乙卯會試第十六名之作。本集皆未載。題後多有載考官批者。會試皆稱「考官批」。鄕試則稱「初考﹑覆考﹑考官批」﹐其官多教授﹑照磨﹑錄事﹑推官﹑縣丞﹑縣尹﹑州判之類﹐而無一定。《元志》所謂並於見任並在閒有徳望﹑文學常選官內選差者也。惟《志》謂會試考試官四員﹐鄕試每處差考試官﹑同考官各一員。此則會試亦四員﹐而鄕試則有三員﹐與《志》不合﹐或後有更定而史失之歟﹖皇慶詔書﹐《詩》以朱氏爲主﹐《尙書》以蔡氏爲主﹐《易》以程氏﹑朱氏爲主。已上三經﹐兼用古注疏。此載湖廣鄕試考官彭縣丞士奇批聶炳文云「習《詩書》者之於《朱傳》《蔡傳》﹐宜必在所熟講﹐然求其合者甚少﹐此卷𨿽不盡合﹐蓋鐵中之錚錚者。」其去取如此﹐宜古注疏之遂廢矣。又載縣丞擬作半篇﹐稱爲「《詩經》冒子」﹐蓋其體猶與論相近。仁初又有《三場文選易義》《禮義》﹐皆八卷。潛研錢氏皆見過﹐載《日記鈔》中﹐獨未見此。而《千頃堂書目》則皆未之及。舊爲邑人陳子準所藏。子準﹐名揆﹐藏書甚富﹐著有《琴川志注》《琴川續志》《虞邑遺文》﹐其稿並藏余家。﹝卷首有「稽瑞樓」朱記。﹞

●鐵琴銅劍樓藏書目錄卷四

經部四

○禮類

△纂圖互注周禮十二卷﹝宋刊本﹞

是書首題「《纂圖互注周禮》卷第一」﹐次行頂格題「《天官冢宰》第一」﹐夾注音義﹐下越格題「《周禮》」﹐又越格題「鄭氏注」。三行﹐經文起。以下卷式同。前列篇目﹐又《圖說》二十七葉﹐較海昌陳氏所藏宋刻小字本少八葉﹐而首尾已全﹐殆重刻有並置處耳。圖各有說﹐與陳氏《禮書》所云合﹐陳氏本有《周禮纂圖》也。每半葉十二行﹐行二十一字﹔注﹐行二十五字。左方欄綫外刻篇名﹑卷數﹑葉數。注中《重言》《重意》《互注》﹐字作飛白文。其經注勝於通行注疏本者﹐與宋刻巾箱本略同。﹝卷首末有「橫證閣書畫印」﹑「檇李項藥師藏」﹑「文石讀書臺印」﹑「項靖之印」﹑「寶墨齋記」諸朱記。

△周禮注六卷﹝宋刊殘本﹞

此書首題「《周禮》卷第一」﹐次行頂格題「《天官冢宰》第一」﹐越四格題「《周禮》」﹐越一格題「鄭氏注」﹐下「五官」同。余仁仲本亦同此式。阮氏云「凡小題在上﹐大題在下﹐古刻經典皆然﹐今本多割裂舛錯矣。」全書十二卷﹐今存卷一《天官》上﹐卷三《地官》上﹐卷五﹑卷六《春官》上﹑下﹐卷十《秋官》下﹐卷十一《冬官》上。每半葉九行﹐行十七字。注雙行﹐行十八九字不等。附《重言》《釋音》﹐音用《釋文》。於「愼」﹑「恆」﹑「貞」字皆闕筆。每葉左方欄錢外標「六官」捲第﹐長僅四寸﹐寬三寸﹐而字畫纖細精整﹐乃宋刻之精善者。邑中錢氏孫保家藏宋槧小字本﹐今在文選樓阮氏﹐全闕天﹑地﹑秋三官﹐此尙存其半。其經注之異於通行本者﹐如﹕《天官》「閽人」﹐■﹝門外昬內﹞從「昬」﹐與《釋文》合﹐蓋攺「■﹝門外昬內﹞」爲「閽」始於唐《石經》﹐諸本仍之﹐是本獨與陸元朗所據同也。《大宗伯》注﹕《禮特牲》曰﹐宗人升自西階。「禮」不誤「郊」﹐「階」不誤「皆」。視監﹑毛本俱勝。「■﹝革氏﹞鞻氏」注﹕四夷舞者所屝也。「屝」不作「扉」﹐與《釋文》合﹐可據以校《漢制考》之訛。其經用古字﹐注用今字﹐猶可考尋﹐不同後來諸本之舛錯﹐益信舊刻之足貴也。舊藏泰興季氏﹐昆山徐氏。﹝卷首有「季印振宜」﹑「滄葦」﹑「季振宜讀書」﹑「徐健庵」諸朱記。﹞

△禮經會元四卷﹝元刊本﹞

題﹕「宋龍圖閣學士光祿大夫贈開府儀同三司南陽郡開國公食邑二千一百戶食實封一百戶謚文康葉時著。」其書﹐公授門人丹山翁同父﹐後公六世孫廣居得之翁氏﹐至正二十五年江浙行省右丞海陵潘元明刻之﹐有元明及臨海陳基序﹐廣居跋﹐此書第一刻本也。﹝卷首有「人中龍鳳」﹑「修篁精舍」﹑「金範」諸朱記。﹞

△周禮句解十二卷﹝宋刊本﹞

題﹕「魯齋朱申周翰。」魯齋﹐又有《左傳句解》﹐皆黨塾課本也。案宋有兩朱申﹕一江西人﹐字繼宣﹐太學生﹔一新安人﹐淳祐間﹐以朝散大夫知江州﹐著書者不知何屬。此麻沙本刻於宋末﹐其序官皆刪去。每半葉十行﹐行廿五字。夾注在各句下。卷末有「姑蘇吳岫家藏」六字。﹝卷首末有「吳岫」﹑「葉樹廉印」﹑「石君朴學」﹑「扶疏山館」﹑「靑箱世業」﹑「邵印恩多」﹑「朗仙」諸朱記。﹞

△周禮集說十一卷復古編一卷﹝明刊本﹞

元陳友仁編並序。是書得宋人舊本編輯﹐非其自著書也。前有《凡例》《綱領》﹐每官有《總論》﹐末附兪庭椿《復古編》一卷﹐亦題陳友仁編。其標目則云《周禮復古編》卷第十二﹐蓋合《集說》並數耳。案﹕《千頃堂書目》云﹐《周禮集說》十二卷﹐內《地官》末捲亡。明關中劉儲秀補注。據此﹐則黃氏所見本﹐《地官》尙非全闕﹐此則《地官》二卷俱系劉補。又劉補在卷三﹑四﹐其捲皆復出﹐或後人不欲易陳氏舊第﹐故以劉補編入而不增捲也。明成化間閩撫張瑄刻於建陽書院。

△周禮集傳十六卷﹝鈔本﹞

元毛應龍撰。其書博校諸家注釋﹐而自注則以「應龍曰」別之﹐諸家書目﹐俱作二十四卷﹐今館本編爲十六卷﹐實完書也。

△周禮補亡六卷﹝元刊本﹞

元丘葵撰。漢儒以《考工記》補《冬官》﹐至宋臨川兪氏庭椿著《復古編》﹐樂淸王氏與之作《周官補遺》﹐謂《冬官》未嘗亡﹐卽錯見「五官」中。丘氏承其說﹐以更定之﹐與兪﹑王二書亦間有出入。題曰「《補亡》」﹐又曰「《周禮全書》」。案﹕《復古編》成於淳熙間﹐朱子見之﹐以爲考索甚當﹐鄭﹑賈以來﹐皆當斂衽退三捨﹐則丘氏此書﹐亦非妄作。後來﹐吳文正據《尙書周官》以考《周禮》﹐亦以爲「五官」皆錯雜﹐而縣師﹑廛人之類﹐知爲《冬官》之文。況《考工記》一篇﹐前人皆謂識古制者所作﹐非卽《冬官》也。後人尊信漢儒﹐以兪﹑王﹑丘之說爲竄亂古經﹐大肆詆諆﹐蓋恐人無昔賢之識而不知而作﹐非諸家之言﹐必無可取信也。是書前列泰定甲子葵自序﹐次列治《周禮》姓氏﹔漢四人﹐唐二人﹐宋四十四人。又次序目。每卷首行題「《周禮》」﹔次行題「淸源釣磯丘葵吉甫學」﹔三行題「古濠葛欽敬之重刻」。﹝卷首末有「朴學齋」﹑「葉樹廉印」﹑「石君」﹑「歸來艸堂」諸朱記。﹞

○右周禮

△儀禮注疏十七卷﹝明刊本﹞

題﹕「漢鄭玄注﹐唐賈公彥疏﹐後學廬陵陳鳳梧編校。」經作大字﹐注與疏皆作雙行小字。經下接注﹐不標注字。疏文上標一「疏」字。案﹕《南雍志》云﹐《十三經注疏》刻於閩者﹐獨缺《儀禮》﹐以楊復圖說補之。嘉靖五年巡撫都禦史陳鳳梧刻於山東﹐以板送監﹐是此本爲南雍本也。﹝卷首末有「吳印蔚光」﹑「湖田外史」﹑「汲古藏書之家」諸朱記。

△儀禮圖十七卷儀禮旁通圖一卷﹝元刊本﹞

宋楊復撰。是書前列朱文公《乞修三禮奏札》﹐次列紹定戊子復自序﹐又次爲寧徳陳普序。據陳序﹐知此本爲昭武謝子祥所刻﹐朱氏《經義考》分列二書﹐誤以陳序屬《旁通圖序》﹐中「荊舒王氏加踐蹂」之「蹂」誤「迹」。

△儀禮要義五十卷﹝影鈔宋本﹞

宋魏了翁撰﹐捲第悉依賈《疏》原本。今傳景徳單疏本﹐已多闕佚﹐分卷幾不可知﹐覈此書﹐猶可考見。其中文與今通行注疏本異者﹐每與單疏本同。是書傳本亦稀。《經義考》注﹕未見﹔惟云《聚樂堂藝文目》有之。此從歸安嚴氏元照藏宋本影寫。元和顧氏廣圻以單疏本校過﹐後有澗翁朱筆跋。﹝卷首末有「顧印廣折」﹑「顧澗薲藏書」二朱記。﹞

△儀禮逸經逸傳二卷﹝明刊本﹞

元吳澄撰。前列李俊民序。卷末﹐程敏政跋。此書勝環谷汪氏《補逸》﹐竹垞朱氏稱之。據程《跋》﹐知元至正間﹐李莊定刻置國子監崇文閣﹐明天順初板已亡失﹐弘治丁巳篁墩得楊君謙藏本﹐重刻於新安縣學。﹝卷首有「滄葦」朱記。﹞

△重刊儀禮考注十七卷﹝明刊本﹞

元吳澄撰。明林昇序。案﹕文正三《禮》皆有考注﹐全書六十四卷。元時未有刻本﹐明成化庚寅建昌守謝士元以張元楨錄本刻成。楊文貞謂爲晏璧竄攺﹐非文正之舊。此本爲林伯剛所刻﹐乃再刻本也。

△內外服制通釋七卷﹝鈔本﹞

宋車垓撰。前有至元後己卯葛屋野人牟楷仲裴序。是書專明喪服之制﹐由正服以及義服﹑加服﹑降服﹐足補《家禮》所未備。後有至元後戊寅男瑢從子惟賢跋。又有至元後庚辰東海布衣此山張復跋。案﹕原書九卷﹐竹垞所藏本已缺第八卷

﹐以後則二卷久佚矣。

○右儀禮

△禮記十六卷﹝宋刊殘本﹞

此南宋附《釋文》本。首行﹐題《禮記》篇第﹔次行﹐題篇名﹔三行﹐下三格題「《禮記》」﹔又二格曰「鄭氏注」﹔又二格曰「附陸氏《釋文》」。四行﹐經文起﹐每半葉十一行﹐行二十字。注雙行﹐行二十六字。所附《釋文》皆全錄﹐不同嶽本有刪節。其出字槪用陰文標識。句有點逗。每節末句不點﹐與嶽本同。書中「玄」﹑「殷」﹑「匡」﹑「恆」﹑「徵」﹑「讓」﹑「桓」﹑「完」﹑「愼」字闕筆﹐外加墨圍。「酳」﹑「貞」﹑「樹」﹑「豎」﹑「煦」﹑「遘」字﹐但加墨圍﹐不闕筆。《經》注字與撫州﹑嶽本略有出入﹐而未能勝於二本。板刻精整﹐楮印如新。惜闕卷一至四。卷末有元人楷書題云「至正癸卯五月望日匯南生重整於姑蘇城東之書館」﹐下鈐「徐榘叔度」白文朱記。﹝卷中有「仲含氏」﹑「歲寒堂記」﹑「章庸」諸朱記。﹞

△禮記五卷﹝宋刊殘本﹞

是書卷長四寸﹐寬三寸﹐僅存卷一至卷五。首行題「《禮記》卷第一」﹐次行題「《曲禮》第一」﹐越三格題「《禮記》」﹐又越三格題「鄭氏注」。﹝惟卷三《禮記》下越五格。﹞每半葉十行﹐行二十至二十四字不等。注雙行﹐行二十八字。每卷終﹐記經注字數。卷一後有楷書墨圖記云「婺州義烏酥溪蔣宅崇如齋刊。」書中「匡」﹑「筐」﹑「恆」﹑「徵」﹑「讓」﹑「殷」﹑「敬」﹑「竟」﹑「樹」﹑「桓」﹑「完」﹑「愼」字俱闕筆﹐「惇」﹑「郭」不闕﹐當是光﹑寧以前刻本也。其《經》字之足以訂正通行本者﹐略與《唐石經》﹐撫州﹑相臺二本臺﹐注之足以正注疏本者更夥。今擇其異於相臺本者著之﹐以備參覈。如﹕《曲禮》上﹕「安安而能遷」注﹐「晉舅犯」不作「咎犯」﹕「拾級聚足」注﹐「謂前足躡一等」﹐不作「踖一等」﹕「主人延客祭」注﹐「客不降等則先祭」﹐不作「若降等」﹕「毋放飯」注﹐「去手余飯於器﹐眾人所穢」﹐「眾」不作「中」﹕「弔喪弗能賻」節注﹐「皆謂傷恩也」﹐不作「皆爲」。﹝與衛氏《集說》及《考文》引宋板古文同。﹞《曲禮》下﹕「不顧望而對」注﹐「若子路帥爾而對」﹐不作「率爾」﹕「君膳不祭肺」節注﹐「皆爲自貶損﹐憂民也」﹐不作「自爲」﹔﹝與《考文》引宋板古本足利本同。﹞「臨諸侯畛於鬼神」注﹐「祝告至於鬼神辭也」﹐「至」不作「致」﹐﹝與惠棟校宋本同。﹞「於」不作「於」﹔﹝與宋監本同。﹞「天子穆穆」節注﹐「眾介北面鏘焉」﹐不重「鏘」字﹕「納女於天子」節注﹐「婦人之職」﹐「婦」上無「賤」字。﹝與《考文》引宋板同。《檀弓》上﹕「東西南北之人也」注﹐「言居無常也」﹐「常」下無「處」字﹔﹝與宋監本﹑《考文》引宋板﹑《通典》一百三引並同。「飾棺墻」下﹐無「墻之障柩猶垣墻障家」九字﹔﹝與《考文》引古本同﹐盧召弓云「墻」下注九字﹐古本無﹐乃疏中語也。「曾子聞之曰」節注﹐「善子遊言且服」﹐「服」下無「也」字﹕「子張旣除喪而見」節注﹐「𨿽情異善其俱順禮」﹐不作「善同」﹕「反壤樹之哉」注﹐「反﹐覆也」﹐「覆」不作「復」﹕「袪裼之﹐可也」﹐注「麛裘靑犴褎」﹐「犴」不作「豻」﹔﹝與惠氏校宋本合。﹞「尼父」注﹐「因且一字以爲之謚」﹐不脫「一」字﹔﹝段若膺曰「《說文》﹐且﹐薦也。凡承藉於下曰且。」今案﹕「且一」者﹐孔子﹐字仲尼﹐因承藉一「父」字以爲之謚﹐是一字當有者。﹞「孔子惡野哭者」注﹐「掌禁野叫呼嘆呼於國中者」﹐下「呼」字不作「嗚」。﹝案﹕此與《周官》不合﹐似相臺本爲長。﹞《檀弓》下﹕「其變而之吉祭也」節注﹐「虞禮所謂他用剛日者」不作「日也」﹔﹝與惠氏校宋本﹑《考文》引足利本同。﹞「喪不慮居」注﹐「謂掌捨宅以奉喪」不作「宅舍」﹕「衣衰而繆絰」注﹐「衣當爲齊」﹐不作「爲齋」﹔﹝與宋監本﹑惠氏校宋本同。﹞「成人有其兄死」節注﹐「緌爲蜩喙長在腹下」﹐「爲」不作「謂」。﹝宋本「爲」﹑「謂」多混﹐相臺本蓋校攺者。﹞《王制》﹕「天子諸侯祭因國」節注﹐「昔夏后氏郊鮌」﹐不作「郊鯀」﹔﹝與《釋文》及惠氏校宋本合。﹞「衣服異宜」注﹐「謂氈裘與絺綌」﹐不作「旃裘」﹔﹝與宋監本﹑惠氏校宋本同。﹞「不變命國之右鄕」節注﹐「使轉徙其序」﹐不作「其居」﹔﹝與惠氏校宋本同。案﹕《通典》一百五十三引作「轉徙其序居」。﹞「質於天子」注﹐「質猶平也」﹐不脫「猶」字。﹝與衛氏《集說》合。﹞《月令》﹕「服倉玉」注﹐「及所佩者之衡璜也」﹐不作「所珮」﹕「乃擇元辰」注﹐「元辰﹐蓋郊後吉辰也」﹐不作「吉亥」﹕「命國難」注﹐「索室歐疫以逐之」﹐不作「敺疫」﹕「天子飲酎」注﹐「孟冬云大飲蒸」﹐不作「烝」﹔﹝與《釋文》合。﹞「可以美土彊」注﹐「土彊■﹝臨上木下﹞之地」﹔﹝此與《釋文》及《正義》者不合﹐惟撫州本同。「其器圜以閎」注﹐「圜者象土周布於四時」﹐不作「周幣」﹔﹝案﹕宋刻諸本俱作「幣」﹑或作「匝」﹐惟家藏附《釋文》本及阮氏所據本與此同。「命理瞻傷」注﹐「創之淺者曰傷」﹐不作「殘者」﹔殘﹑折義無別﹐似「淺」字爲長。瞻﹑察﹑視﹐亦由輕而重也。「乃命宰祝」注﹐「主祭祝之官也」﹐不作「祭祀」﹐「申宮令」注﹐「譏出入及開閉之屬」﹐不作「幾出入」。﹝與衛氏《集說》同。﹞案﹕此本與余仁仲本﹑惠氏所見宋刊《正義》與《釋文》本﹐大致相同。猶刊於嶽本前﹐信足珍貴。當日毛氏收藏時﹐已非全帙。阮氏作《校勘記》﹐亦未之見也。﹝卷中有「毛晉」﹑「毛晉私印」﹑「子晉」﹑「毛氏子晉」諸朱記。﹞又有《禮記》單注殘宋本一冊﹐附《釋音》《重言》﹐當是南宋書林所刻﹐僅存《投壺》《儒行》二篇﹐冊長三寸﹐寬二寸餘﹐每半葉八行﹐行十六字﹐注雙行﹐亦十六字。書中「愼」字皆闕筆。經文與別本異者﹐如《投壺》篇﹐「請行■﹝觴﹐酉代角﹞」﹐不作「行觴」﹐與《唐石經》﹑嶽本﹑撫州本同。﹝《釋文》﹕「觴」﹐或作「■﹝觴﹐酉代角﹞」。﹞《儒行》篇﹐「慕賢而容眾」﹐與《石經》同﹐不同嶽本﹑十行本作「舉賢」﹔﹝案《正義》釋爲「見賢思齊」﹐當從「慕」字爲是。「愼靜而尙寬」﹐與嶽本同﹐不同《石經》﹑撫州本少「尙」字﹔﹝嶽氏《沿革例》謂建大字本﹕與國本﹑余仁仲本﹐皆有「尙」字。﹞「儒皆兼此而有之」﹐與《唐石經》﹑嶽本同﹐不同監﹑毛本「皆」誤「者」。其注之足以訂正通行注疏本者﹐如﹐《投壺》﹐「算長尺二寸」注﹐「或曰算長尺有握素也」﹐俗本「素」誤「數」矣。﹝案﹕《鄕射》記有明文。﹞《儒行》「不充詘於富貴」注﹐「充詘﹐喜失節之貌」﹐與嶽本同﹐俗本「喜」上衍「歡」字矣。﹝《釋文》亦無「歡」字。﹞古本之堪資考證者﹐𨿽殘璋斷珪﹐亦可寶也。

△禮記二十卷﹝明刊本﹞

此書行款﹑分卷﹐與南宋巾箱本同。每捲後記經若干字﹐注若干字。無序跋﹐亦無刊刻歲月。金壇段氏謂嘉靖間仿宋刻本。儀徵阮氏亦據以校注疏本﹐然謂注中間雜《釋文》﹐如《曲禮》﹐「言不惰」注「羨惰不正之言」五字﹔《檀弓》﹐「曹桓公卒於會」注「羨桓依注音宣」一句﹐是原本已刻在《附音》本後﹐非余仁仲大字本也。

△禮記釋文四卷﹝宋刊本﹞

題﹕「唐國子博士兼太子中允贈齊州刺史吳縣開國男陸徳明撰」。此淳熙四年撫州公使庫本刻﹐附《禮記》二十卷後。卷中有銜名七行﹐歲月一行﹐每半葉十行﹐行大字十六﹐小字廿二三字不等。板心分記大﹑小字數﹐工匠姓名。凡宋諱「匡」﹑「恇」﹑「筐」﹑「酳」﹑「■﹝申東﹞」﹑「桓」﹑「完」﹑「荁」﹑「萑」﹑「貞」﹑「禎」﹑「殷」﹑「讓」﹑「頊」﹑「勗」﹑「縣」﹑「瑗」﹑「遘」﹑「雊」﹑「愼」字皆闕筆﹐蓋宋槧之最精者。舊藏小讀書堆顧氏。嘉慶中陽城張氏刻撫州本《禮記》時﹐未見此本。以通誌堂翻單本刻附於後﹐故多訛字。如《曲禮》﹕「鬩﹐呼歷反」﹐「歷」誤「質」﹕「爲卒﹐七忽反」﹐「七」誤「才」﹕「爲橤﹐徐而婢反」﹐「婢」誤「愧」。《月令》﹕「載耒﹐《寧林》力隹反﹐又力水反」﹐「隹」誤「佳」。《禮運》﹕「胎﹐土才反」﹐「土」誤「七」﹐《郊特牲》﹕「其緌﹐耳隹反」﹐「隹」誤「佳」﹐《內則》「耳緌」條﹑《明堂位》「緌」字條﹐亦同。《投壺》﹕「勝飲」上「屍證反」﹐「屍」誤「尺」。《儒行》﹕「攫﹐一音九碧反」﹐「碧」誤「■﹝契﹐石代大﹞」。《燕義》﹕「踖﹐又精一反」﹐「精」誤「積」。又有專輒攺字處﹐致失宋本之眞。如《曲禮》﹕「鄕尊﹐本又作饗」﹐「饗」攺「向」﹔《檀弓》﹕「黑臀」﹐「臀」攺「臀」﹐「主乳」攺「生乳」﹐「凶耶」攺「凶邪」﹔《月令》﹕「鶪﹐《字林》工伇反」﹐「伇」攺「役」﹔《玉藻》﹕「■﹝行外童內﹞」攺「衝」﹔《樂記》﹕「挍憤﹐本又作交」﹐「挍」攺「狡」﹕「以糠﹐音康」﹐「糠」攺「穅」﹔《雜記》﹕「將賓﹐必刃反」﹐「賓」攺「殯」﹕「其■﹝戶外去內﹞﹐《字林》戶臘反﹐閇也」﹐「閇」攺「■﹝門外卞內﹞」﹐「官館﹐本亦作觀」﹐「官」攺「公」﹔「有笄﹐音雞」﹐「雞」攺「雞」﹕「卑所﹐必利反」﹐「卑」攺「畀」﹔《喪大記》﹕「梁肉﹐音良」﹐「梁」攺「粱」﹕「以醯﹐呼雞反」﹐「雞」攺「雞」﹔《祭法》﹕「相近依注讀爲攘」﹐「攘」攺「禳」﹔《坊記》「向上﹐許亮反」﹐「上」攺「卜」﹐𨿽宋本未能無失﹐然不若存其眞以資參考也。又阮氏《禮記校勘記》所引撫本《釋文》﹐覈之此本﹐殊多不合。如「馬裻」﹐本亦作「督」﹐《記》謂作「督」﹕「三推﹐出佳反」﹐《記》謂作「隹」﹕「馬■」﹐《記》謂作「■」﹕「語說﹐徐始說反」﹐《記》謂作「銳」﹕「遄死﹐疾兒」﹐《記》謂「兒」作「也」﹕「不摩﹐齊人謂快爲摩」﹐《記》謂作「麾」﹕「■﹝月比﹞﹐昌私反」﹐《記》謂作「■﹝月此﹞」﹕「擩於﹐本又作懦」﹐《記》謂作「儒」﹔「粱肉﹐音良﹐粱﹐粱米也」﹐《記》謂二「粱」字並從「木」﹕「宥■」﹐《記》謂作「密」﹕「謂卿﹐去京反﹐注同」﹐《記》謂「注」作「下」。殆以未見眞本﹐第據傳鈔本而致訛也。此本後有顧澗薲氏手跋﹐見《思適齋集》。﹝卷首末有「廣圻審定」﹑「顧印廣圻」﹑「字千里號澗薲」﹑「陳黃門侍郎三十五代孫」諸朱記。﹞

△月令解十二卷﹝鈔本﹞

宋張虙撰。前有《進書表》及《札子》﹐當時隨月進禦﹐故每月分卷。其經文之足以正俗本者﹐如「律中夾鍾」﹐「鍾」不作「鐘」﹔﹝與《釋文》﹑嶽本﹑衛氏《集說》同。﹞「安萌牙」﹐「牙」不作「芽」﹔﹝與《唐石經》﹑嶽本同﹞。「以大牢祀於髙禖」﹑「天子居明堂大廟」﹐「大」俱不作「太」﹔﹝與《唐石經》﹑嶽本﹑余仁仲本同。﹞「鶪始鳴」﹐「鶪」不作「鵙」﹔﹝與《釋文》《唐石經》﹑嶽本同。﹞「則執騰駒」﹐「執」不作「縶」﹔﹝與《釋文》及《考文》引古本同。﹞「黑黃倉赤」﹐「倉」不作「蒼」﹔﹝與《石經》《考文提要》所引諸本同。「壞垣墻」﹐不作「墻垣」﹔﹝與《唐石經》同。﹞「藏帝藉之收於神倉」﹐「藉」不作「籍」。﹝與嶽本﹑衛氏《集說》同。﹞略舉數條﹐可藉是推見古經矣。

△禮記纂言三十六卷﹝明刊本﹞

篇目題﹕「臨川吳澄幼淸敍次。」前列正徳庚辰王守仁《序》﹐次列澄《書後》一篇﹐明攺定篇次之由。初刻於元統中﹐有門人吳尙跋﹐乃文正生前所刻。此明正徳庚辰寧國守胡汝登刻本﹐有昆山魏校跋。後又有嘉靖己丑﹑崇禎己巳二刻本。案﹕是書不徒重定篇次﹐並經文字句亦有攺易處。如《曲禮》「猩猩能言﹐不離禽獸」﹐「禽」攺「走」﹔《檀弓》「梁木其壞」下有「則吾將安杖」﹝﹖﹞自注以《家語》文補。又舊本「太宰嚭使於師﹐夫差謂行人儀曰」﹐從鄱陽洪氏兩易二人之名﹐又以「太宰嚭曰」四字﹐移在「反爾地」之上﹐而舊在「古之侵伐者」之上者﹐攺作「行人儀曰」﹐注謂﹐如此文義方協順。而所引孔《疏》亦兩易人之名以從一例。國朝朱文端曾刻此書﹐大加刪節﹐非全本也。全謝山曰「此書所采各家之注﹐卽取之衛氏《集說》﹐掇拾頗精。」

△禮記集說十六卷﹝元刊本﹞

題﹕「後學東匯澤陳澔集說。」前列至治壬戌澔《自序》﹐次《禮記集說凡例》﹐首列《校讎經文目》曰﹕蜀大字本﹑宋舊監本﹑興國於氏本﹑盱郡重刊寥氏本﹑建本﹔《注疏》﹕南唐《經傳通釋》﹐次列援引書籍凡三十九種﹔次《注說去取》﹐下半葉殘闕。以明嘉靖間六老堂本覈之﹐則闕去《音文反切》及《章句分段》也。是書通行本俱作十卷﹐六老堂本作三十卷。﹝案﹕季滄葦《書目》有元板《禮記集說》十卷﹐則元時已合並矣。﹞海寧陳仲魚藏有天歷刻本十六卷﹐爲建安鄭明徳所刊﹐此本與之闇合﹐當是元時最初本也。﹝卷首末有「世慶堂」﹑「應望念祖」﹑「金粟主人」﹑「中和」﹑「彭城金紫之章」諸朱記。

△集記集說十卷﹝明刊本﹞

題﹕「後學東匯澤陳澔著。」前有自序﹑凡例﹐此巾箱本刊於嘉靖庚寅﹐爲後來十卷本之祖。

△禮記集說三十卷﹝明刊本﹞

卷首列澔自序及凡例﹐俱與元本合﹐惟分卷已失其舊。此本乃嘉靖間南康六老堂刻本﹐與《澹生堂》《也是園書目》及《經義考》所載﹐卷數俱合。今通行本作十卷﹐並凡例亦失之矣。﹝卷末有「彭城金紫之章」朱記。﹞

△大戴禮十三卷﹝明刊本﹞

漢戴徳撰。前有淳熙乙未韓元吉序。其本自宋相傳﹐最爲近古﹐勝雅雨堂刻本。﹝卷首有「範氏收藏印」朱記。﹞

△夏小正戴氏傳﹝校宋本﹞

漢戴徳傳﹐宋傅崧卿注。舊時《小正》經文﹐錯置傳中﹐崧卿仿《左氏春秋傳》例﹐列正文於前﹐附以傳而爲之注。所云「舊注」者﹐乃其所得外兄關澮之本有之也。舊有至大年刻本﹐明嘉靖間袁尙之重翻﹐郡人吳志忠復以玉磬山房影宋鈔本校勘一過。近時郡中黃氏覆刻袁本﹐後有《校錄》一卷﹐與此本大略相同。惟卷一《傳》「見遰而後爲數之」注「圓東」二字﹐乃「關本」之誤﹐以形近而謬也。此條未經標出。「采蕓」﹐舊注「蕓似邪曰」﹐校本「曰」攺「臼」﹐黃氏校攺「蒿」﹐與宋刻本﹑通釋本合。此本及校宋本俱誤。又卷末《校勘》一條﹐「修仁縣」下此本增一「尉」字﹐與徐氏《經解》刻本合。黃氏亦未標出。﹝卷首有「姚舜咨印」﹑「茶夢散人」二朱記。﹞

○右禮記

△三禮考注六十四卷﹝明刊本﹞

題﹕「元翰林學士臨川吳澄幼淸撰﹐吉丰羅倫校正﹐建昌知府長樂謝士元重校刊行。」前有成化九年羅倫序﹐謝士元跋﹔次列大理卿夏時正《求校三禮考注書》及《序錄》﹐又次少師楊士奇跋﹐又次爲《綱領》《目錄》﹔卷末載夏時正《書後》一首。案﹕是書與《序錄》所云不合﹐書中《儀禮逸經》較今所傳單本亦不合。《曲禮注》又與《纂言》不合。宜楊文貞疑爲晏璧竄亂﹐朱竹垞直決其僞託也。序﹑跋皆載《經義考》﹐而時正書未錄。

△禮書一百五十卷﹝元刊本﹞

題﹕「宣義郎太常博士臣陳祥道上進。」前有《進書表》及自序﹐次列建中靖國元年尙書禮部牒。案﹕是書有元祐刻本﹐今已佚。此本每半葉十三行﹐行廿一字。板心有字數。閩趙宗吉從宋板翻雕者。惜每捲間有闕葉﹐舊有林光大序亦脫去。

△儀禮經傳通解集傳注十一卷﹝宋刊殘本﹞

宋朱子撰。門人黃榦訂。原書三十七卷﹐﹝《宋志》作二十三卷﹐但舉《通解》言之﹐《經義考》作廿七卷﹐訛。﹞今存《家禮》五卷﹐《邦國禮》二卷﹐﹝闕卷二。﹞《王朝禮》四卷﹐﹝闕卷十。﹞其《鄕禮》三卷﹐《學禮》十一卷俱闕。此書朱子歿後﹐其子在刻於南康道院﹐爲嘉定丁丑歲。板移監中﹐不久﹐卽漫漶。是本每半葉七行﹐行十五字﹐夾注同。板心有大小字數﹐刊工姓名。於「匡」﹑「徵」﹑「恆」﹑「愼」﹑「惇」﹑「讓」字皆闕筆。其書於《儀禮》全載鄭注﹐節錄賈疏﹐每引溫本及成都《石經》﹐足訂注疏本之訛。如《士昏禮經》「出除冪」不作「除■﹝冖鼎﹞」﹐與衛氏湜當作「冪」之說合。﹝《士昏禮記》「禮諸衿鞶」下有「婿授綏姆辭曰未教不足與爲禮也」十四字﹐與《唐石經》合﹐他本多闕。「對曰某得以爲昏姻之故」﹐不同他本作「以得」。所引《大戴記》﹐如《夏小正》篇「正月采蕓」﹐傅本舊注訛作「葉似邪曰」﹐或校攺「邪臼」﹐此本則作「邪蒿」﹐與《博物志》云「蕓蒿﹐葉似邪蒿」合。「𨿽不耆」不同《石經》作「不嗜」﹕「寧孰諫」﹐不同俗本作「熟諫」﹕「柤梨」不同嘉靖翻宋本作「楂梨」﹕「膏用■」﹐不同《石經》﹑嶽本作「用薤」﹔﹝《釋文》俗本作「薤」。﹞「貍去正脊」不同俗本作「貍」﹕「學書計」不同嘉靖本作「書記」。《月令》篇﹐《經》文字與俗本異者﹐覈與舊藏南宋市箱本合。

○右通禮

△纂圖集注文公家禮十卷﹝宋刊本﹞

題﹕「門人秦溪楊復附注﹐後學復軒劉垓孫增注。」前有朱子自序﹐凡《通禮》一卷﹐《冠禮》一卷﹐《昏禮》一卷﹐《喪禮》五卷﹐《祭禮》二卷﹐其圖散見各門中。元刻本重編卷數﹐抽出《深衣制度》﹐另爲《深衣考》一卷﹐並抽出各圖﹐另立一卷﹐失其舊矣。其附注﹑增注﹐俱以陰文標明﹐明刻混而一之﹐遂致莫辧。每半葉七行﹐行十四字﹐注雙行﹐行十一字。字體古雅﹐板刻淸朗。序文尙是朱子手書﹐與本集所載﹐多不合處。如﹕「用於貧窶」﹐《集》訛作「困於」﹔﹝明刻本亦訛。「困」。﹞「究觀古今」﹐《集》少「究」字﹕「務本實」﹐《集》作「惇本」是也。白田王氏以此序爲依仿《禮範》跋語者﹐由未見是本故耳。﹝卷首有「得樹樓藏書」﹑「南書房史官」﹑「查愼行字夏重」﹑「又曰悔余」諸朱記。﹞

△文公先生家禮七卷﹝元刊本﹞

題﹕「門人楊復附注﹐劉垓孫增注﹐劉璋補注。」凡《通禮》一卷﹑《冠禮》一卷﹑《昏禮》一卷﹑《喪禮》一卷﹑《祭禮》一卷﹐凡五卷。首有《家禮圖》一卷﹐末有《深衣考》一卷。前列朱子自序﹐後有淳祐壬寅莆田方大琮後序﹐其楊復跋語﹐則冠以「長溪楊氏復曰」六字﹐則是本已非出楊氏手定矣。

△家禮箋補八卷﹝舊鈔本﹞

舊題﹕「楊復撰。」有嘉定三年自序。據序知復於《家禮》板行之後﹐更以其獲聞師說而原書未及者﹐爲箋補之。惟覈是書與《附注》無一語相同﹐疑出後人依託。

△家禮五卷附錄一卷﹝明刊本﹞

朱子原書五卷。《附錄》一卷﹐乃淳祐閒周氏復采信州楊氏所注各條下者別出之也。是本與元刊本卷第同﹐而去其《家禮圖》一卷﹐《深衣考》一卷﹐故爲五卷。卷首載「木主式」與元刊本小異。主式後﹐有嘉定癸酉潘時舉《跋》﹐蓋明嘉靖閒以舊本重刻者。

●鐵琴銅劍樓藏書目錄卷五

經部五

○春秋類

△春秋經傳集解三十卷﹝宋刊本﹞

首題「《春秋》序﹐」次題「唐國子博士兼太子中允贈徐州刺史吳縣開國男陸徳明釋文附。」分卷同《唐石經》。首行題「《春秋經傳集解隱公》第一」﹐下接《釋文》﹐至三行止。四行低八格﹐題「杜氏」﹐越二格﹐題「盡十一年」。每半葉十行﹐行十八字。注文雙行﹐行廿二字。卷末有墨圍《識語》八行雲﹕「謹依監本﹐寫作大字﹐附以《釋文》﹐三復校正刊行﹐如履通衢﹐了亡室﹝疑」窒「之誤。﹞礙處﹐誠可嘉矣。兼列圖表於卷首﹐迹夫唐虞三代之本末源流﹐𨿽千歲之久﹐豁然如一日矣。其明經之指南歟。以是衍傳﹐願垂淸鑑。淳熙柔兆涒灘中夏初吉閩山阮仲猷種徳堂刊。」案﹕柔兆涒灘爲丙申﹐乃宋孝宗淳熙三年也。與阮氏《校勘記》所載淳熙小字本正同。惟是本前序後載有《春秋圖說》﹐首﹐春秋諸國地裏圖﹔次﹐三皇五帝世系﹔又次﹐周及各國世次﹐凡二十國。視嶽本所載年表﹐多燕﹑虞二國﹐少小邾一國。又次﹐《春秋名號歸一圖》二卷﹔又次﹐《諸侯興廢》﹔又次﹐《春秋總例》﹔又次﹐《春秋始終》﹔而以公羊﹑穀梁﹑左氏三家傳授終焉。阮本止有《名號歸一圖》二卷﹐且附於末﹐與《識語》所稱「兼列圖表於卷首」者不合﹐似不若是本爲完整矣。是本佳處﹐黃琴六丈廷鑑嘗爲之跋﹐其略曰﹕書中莊六「後君噬齊」作「噬臍」﹔僖廿三「懷與安」作「懷其安」﹔宣十二「楚軍討鄭」﹐「軍」作「君」﹕「屈蕩尸之」﹐「屍」作「戶」﹔襄廿八「武王有亂臣十人」﹐無「臣」字﹔昭八「臣必致死以息楚」﹐「楚」下有「國」字﹔定八「晉師將盟衛侯於鄟澤」﹐「鄟」作「剸」﹕皆足正明監本及坊本之矣。阮氏定爲宋刻善本﹐有以也。﹝卷首末有「董其昌印」朱記。﹞

△春秋經傳集解二十三卷﹝宋刊殘本﹞

此宋槧小字不全本。每卷首行題「《春秋經傳集解》某公第幾」﹐次行下八格﹐題「杜氏」﹐越四格﹐題「盡某年」。分卷同《唐石經》﹐卷首《序》殘闕。經文四葉以前闕。其闕捲自十四至十八及廿五廿六共七卷。每半葉十四行﹐行大小皆廿三字。卷末杜氏《後序》殘闕。遇髙宗以上諸帝諱皆闕筆﹐而「愼」字不闕﹐蓋南渡初所刻也。不附《釋文》﹐字無俗體。其昭二十年《傳》「而以齊氏之墓予之」﹐注﹐「皆死而賜謚及墓田﹐《傳》終言之」﹐與相臺本異。段氏懋堂云﹕杜曰「終言之」﹐則其上文爲死而賜謚無可疑者。若添「未」字﹐則下不當云「終言之」矣﹐其辧甚明。又如隱元年《傳》「其是之謂乎」﹐注﹐「皆不與今說詩者同」﹐此作「不皆」。十年《經》「翬帥師會齊人﹑鄭人伐宋」﹐注「明翬專行﹐非鄭之謀也」﹐此作「非鄧」。桓十五年《經》「鄭伯突出奔蔡」﹐注「例在昭五年」﹐此作「三年」。十八年《傳》「齊侯師於首止」﹐注「陳畱襄邑縣東南有首卿」﹐此作「首鄕」。僖二十八年《傳》「晉侯在外十九年矣」注「凡二十六年」﹐此作「三十六年」。三十一年《傳》「相奪子享」﹐此作「予享」。宣二年《傳》「寘諸畚」﹐注「莒屬」﹐此作「筥」。成五年《傳》「許靈公愬鄭伯於楚」﹐注「前此年鄭伐許故」﹐此作「比年」。九年《經》「城中城」﹐注「在東海廩邱縣西南」﹐各本皆同。阮氏據《晉志》﹑劉昭《續漢書志注》《水經注》﹐證「廩」爲「厚」字之誤﹐此正作「厚邱」。十五年《傳》「楚將北師」注「鄭侵衛」﹐此作「侵鄭﹑衛」。十六年《傳》「蓐食申■﹝禾壽﹞」﹐此作「禱」。十七年《傳》「施氏卜宰」﹐注「卜立冢宰」﹐此作「家宰」。昭七年《傳》「傳序相授﹐於今四王矣」﹐注「四王﹐共﹑康﹑郟敖及靈主」﹐此作「靈王」。二十年《傳》「濟其不及﹐以泄其過」﹐注「泄﹑滅也」﹐此作「減也」。哀十六年《傳》「方天之休」﹐注「言天方受爾以休」﹐此作「授爾」。二十六年《傳》「爲夷儀之盟而君入」﹐注「在僖二十六年」﹐此作「在襄」。凡此﹐皆似此本爲長。以倦翁之殫力校讎﹐猶有未及﹐他本更無論矣。舊藏黃氏百宋一廛。錢氏《潛研堂集》云「所見黃氏宋刻《左傳》二種﹐小字本尢精鈔。」卽此本也。﹝每捲有「彥先」﹑「顧仁效印」二朱記。﹞

△附釋音春秋左傳注疏六十卷﹝宋刊本﹞

此書爲南宋時刻本。首題﹕「國子祭酒上護軍曲阜縣開國子臣孔穎達等奉敕撰。」次題﹕「國子博士兼太子中允贈齊州刺史吳縣開國男臣陸徳明釋文。」余捲止題「杜氏注﹐孔穎達疏」﹐卽阮氏所稱注疏中六十卷之最善者也。前有《正義序》。每半葉十行﹐行十七字。注﹑疏皆雙行﹐行廿三字。行行頂格。《經傳》下載注﹐不標「注」字。《正義》上則冠一墨圍大「疏」字。自閩本始增「注」字於上﹐監本﹑毛本仍之﹐注皆不作雙行﹐而宋版舊式無存矣。是本全書無書代修補字﹐紙墨如新﹐毫無缺損。凡遇有模糊處﹐其筆迹尙可推尋﹐而修版本已爲墨丁或徑臆攺﹐可知是本所模糊者﹐至正徳時已更不可識﹐其爲元時印本無疑。嘗以阮氏《校勘記》所載慶元間沈中賓刊本核之﹐往往相符﹐用是知阮氏所據﹐乃屢經修攺之本﹐故多訛脫﹔而間據宋本訂補﹐則無不與是本暗合也。南昌府學重刊本﹐𨿽據阮校多所攺正﹐惜其不知十行原本與宋本本自相同﹐其未經攺正者猶不少。且有一二句中訛字疊見﹐而或攺或否﹐致使文義更有難明。至於補脫﹐阮校並據宋本﹐而重刊本翻從閩﹑監﹑毛三本﹐卽阮氏所明斥其誤者亦有不顧﹐遂與所附《校勘記》多不相應。其意蓋以閩﹑監﹑毛皆出十行本﹐而不知閩本已仍修版之訛﹐非出原本也。舊以此本與阮校所據本﹑重刊本﹑家藏正徳修版本參檢﹐其異字爲《校校勘記》﹐玆摘錄附後﹐俾讀者得見十行本之舊。其已經重刊本攺正而與是本不異者﹐則不復出焉。

《春秋序》《春秋序》疏「先儒錯謬之意」。「謬」此不作「繆」﹐重刊本誤「終」。「記事」至「異也」疏「以末連本之辭」。﹝「末」此不誤「未」。﹞

隱公

《傳》注「隱公至位」傳疏「其父娶之」。﹝「娶」此不作「愛」。又﹞「但爲桓尙少」。﹝「尙」此不誤「年」。﹞

《經》元年「夏五月」至「於鄢」疏「友徙其民於虢鄶。」﹝「友徙」此不誤「方遷」。﹞

《傳》元年「不書卽位攝也」疏「潁氏說以爲魯十二公」。「潁」此不誤「顏。」「如二君故曰克」疏「如似二君」。「似」此不作「是」。「愛其母」節注「他皆仿此」。「他」此不作「後」。「始通也」注「故《傳》直言其歸趣而已」。「趣」此不誤「宿」。注「禮卿」至「書曰」疏「且《傳》無其事」。「且」此不誤「經」。

《經》二年「莒人人向」疏「從己氏」。「從」此不誤「須」。

《經》三年注「日行」至「七年」疏「襄二十一年」。「一」此不誤「二」。又「當陽盛之月」。「盛」此不誤「量」。又「歷紀全廢」。「廢」此不誤「差」。又「故漢初以來」。「初」此不誤「朝」。又「則日有頻食之理」。「日」此不誤「自」。

《傳》三年注「谿亦」至「毛艸」疏「小陼者曰沚」。「陼者」此不作「渚」。注「蘋大」至「聚藻也」疏「可糝烝爲姑」。「烝」此不作「蒸」。又「許愼《說文》云﹐■﹝艸漅﹞﹐水艸。從艸﹐從水﹐巢聲」。「艸」此不作「月」。又「或作藻﹐從澡」。「澡」此不作「藻」。又「莖大如箸」。「箸」此不誤「著」。又「米麵糝烝爲茹」。「烝」此不作「蒸」。「筐筥」節注「圓曰筥」。「圓」此不作「員」。注「方曰」至「曰錡」疏「此皆《詩毛傳鄭箋》之文也」。「詩毛」此不誤「毛詩」。「商頌」至「謂乎」疏「言殷湯武丁」。「殷」此不誤「成」。注「旣盟」至「日誤」疏「溢爲滎」。「滎」此不誤「榮」﹐重刊本攺「榮」﹐亦非。「衛莊公」節注「大子不敢居上位」。「大」上此不衍「此」字﹐「大」此不作「太」。「衛莊」至「莊姜」疏「案﹕《史記十二諸侯年表》」。「二」下此不衍「年」字。

《經》四年注「書取」至「婁鄕」疏「𨿽然淳於爲杞所並」。「𨿽」此不誤「若」。

《傳》四年「阻兵而安忍」疏「阻﹐訓恃也﹐恃兵以求勝」。此不誤作「阻恃諸國之兵以求勝」。

《經》五年注「大夫」至「所及」疏「弔喪問疾﹐人君之常」。「君」此不誤「道」。

《經》六年「秋七月」注「具四時以成歲也」。「也」字﹐此不脫。又「他皆放此」。「他」此不誤「也」。

《經》十一年注「實弒」至「諱也」疏「造膝詭辭」。「詭」此不誤「跪」。

《傳》十一年注「庶姓」至「同姓」疏「異姓昬姻者也」。「姓」字此不脫。「昬」此不作「婚」。

桓公

《經》二年注「稱督」至「其君」疏「禮必鄣蔽其面」。「鄣」此不作「擁」。

《傳》二年「鄂侯生哀侯」注「鄂侯以隱五年奔隨」。「侯」此不誤「國」。

《傳》五年注「旝旃」至「號令」疏「發以機以追敵」。上「以」字此不誤「其」。

《傳》六年注「父義」至「子孝」疏「但兄弟相於」。「於」此不誤「敬」。

《傳》七年注「辟陋」至「書夏」疏「今辟陋之語」。「辟」此不作「僻」。

莊公

《經》八年注「治兵」至「圍郕」疏「杜云﹐治兵於庿」。「庿」此不誤「廣」。案﹕「庿」﹐古「廟」字。

《經》九年注「二公」至「無位」疏「故杜言各自有黨以排之」。「排」此不誤「規」。重刊本從閩本攺「解」﹐亦非。

《傳》十四年「莊公之子」釋文「莊公之子」至「《記傳》無文」。案此卅四字﹐首冠以「○」﹐附釋音之例甚明。《記》謂誤入《正義》﹐非。

《經》十八年「秋有蜮」注「蜮﹐短弧也」。「弧」此不誤「狐」。

《傳》二十二年「猶有觀焉」注「因觀文以博占」。「博」此不誤「傳」。《正義》亦作「博」。

《經》三十二年「城小穀」注「濟北穀城縣﹐城中有管仲井」。「北」此不誤「地」。

閔公

《傳》元年「戎狄」至「簡書」疏「善爲小兒啼聲以誘人」。「啼」此不誤「喑」。

僖公

《傳》五年「士蒍稽首」疏「乃復申頭以至地」。「申」此不誤「叩」。正徳十二年修版誤「中」亦不誤「叩」。案﹕《尙書太甲正義》文與此同﹐則作「叩」非也。

《傳》七年注「列姦用子華」疏「齊史無所可隱」。「可」此不誤「不」。

《傳》二十三年「男女」至「不蕃」疏「譬違禮而取」。「譬」此不作「辟」﹐正徳十二年修版亦作「譬」。《傳》「而天不靖晉國。」「不」上此無「下」字。

《傳》二十四年注「弔傷」至「兄弟」疏「彼叔世謂三代之末世」。「謂」﹐此不誤「爲」。《傳》「鄂不■﹝華韋﹞■﹝華韋﹞。」「■﹝華韋﹞」此不誤「■﹝革韋﹞」﹐下並同。

《經》二十八年注「公子」至「其罪」疏「於此訊之也」。「於」﹐此不誤「如」。

《傳》二十八年《傳》「及而玄孫」。「而」此不誤「其」。

《傳》三十三年《傳》「猶秦之有具圃也」。「圃」﹐此不作「囿」。案﹕各本皆作「囿」﹐惟此與盧氏《鍾山札記》所考合。注「詩國至善」節疏「此二菜其根有惡時﹐故云﹐上善下惡﹐食之者﹐取善節也」。「時」此不誤「詩」。《記》以閩本作「時」爲誤字﹐謂「詩故」﹐卽詩之「訓故」﹐其說非也。案﹕《詩毛傳》無此解。《箋》云﹐此二菜者﹐皆上下可食﹐然而其根有美時﹐有惡時。是此疏自據鄭《箋》﹐「時」字當屬上讀﹐下文「上善下惡」二句﹐乃述杜注耳﹐安得謂詩故邪﹖注「文公」至「倒錯」疏「乙巳非十月」。「十」下此不衍「二」字。

文公

《傳》十六年《傳》「使廬戢梨侵庸」。「梨」此不誤「黎」﹐注同。

宣公

《傳》二年《傳》「乃宦卿之適而爲之田」。「適」下此不衍「子」字。

《傳》十一年《傳》「反之﹐可乎﹖對曰﹕吾儕小人」。案﹕小字宋本﹑淳熙本﹑嶽本「對曰」下並有「可哉」二字﹐此脫﹐《記》失校﹐重刊本亦未據補﹐並誤。

《傳》十二年注「惎教」至「兵蘭」疏「今杜以扃爲車上兵蘭」。「蘭」此不誤「闌」。

《傳》十五年「初稅」至「財也」疏「故杜以爲十一外更十取一」。「以」﹐此不誤「氏」。

《傳》十六年「凡火」至「曰災」疏「《春秋》書災多矣。」書災「﹐此不誤」天變「。

《傳》十八年「復命於介」疏「皆有復命之法」。「法」此不誤「禮」。

成公

《經》二年注「公與」至「君故」疏「計亦應貶」。此不誤「乃稱公子」﹐惟「計亦」二字稍模糊。又「凡會且盟者」。「且盟」此不誤「盟觀」。注「齊在」至「惡也」疏「故《春秋》亦未以存例也」。「亦未」此不誤「抑秦」。又「以處艸莽」。此不誤「以居俗裔」。又「及武王熊達」。「達」此不誤「違」。

《傳》二年「無能爲役」注「不中爲之役使」。「不中」此不誤「無能」。

《傳》「士燮佐上軍」。「佐」此不誤「將」。注「媚人」至「所得」疏「又取其珍寶」。「珍」此不誤「國」。「蕭同」至「類也乎」疏「且告語諸侯云」。「語」此不誤「吾」。「哭於」至「以葬」疏「相者受命曰」。「相」此不誤「楹」。「宣公使求好於楚」注「在宣十八年」。「宣」此不誤「位」。

《傳》三年注「此傳」至「四字」疏「《釋例》曰﹐《傳》云」。「云」此不誤「文」。注「春秋」至「小國」疏「子產論晉曰」。「論」此不誤「語」。

《經》八年注「昬聘」至「之父」疏「諸侯不可求媒於他國」。「他」此不誤「其」﹐惟脫「人」旁。注「諸侯」至「通稱」疏「稱王者六」。「六」﹐此不誤「八」。

《傳》九年《傳》「堅彊以禦之」。「彊」此不誤「疆」。注「泠人樂官」疏「泠州鳩非之」。「非」此不誤「其」。注「浹辰十二日也」疏「浹﹐爲周幣也」。「幣」此不誤「匝」。「無棄菅蒯」疏「肕宜爲索」。「肕」此不誤「肋」﹐下同。

《傳》十三年《傳》「虔劉我邊垂」。「垂」此不誤「陲」。又「而我昬姻也」。「我」下此不衍「之」字。

《傳》十四年「婉而成章」注「謂曲屈其辭」。「曲屈」此不誤「屈曲」。案﹕「曲屈」﹐各本皆同。家藏小字宋本亦同。《記》反據修版以「曲屈」以誤倒﹐非也。

襄公

《經》四年注「定謚」至「葬速」疏「於例﹐赴同稱薨也」。「赴」此不誤「亦」。

《傳》四年「晉侯享之」注「周禮以鍾鼓奏《九夏》」。「鍾」此不作「鐘」。

《傳》七年注「郊祀」至「殖者」疏「此《傳》專言郊祀后稷」。「後」此不誤「社」。

《經》十年「遂滅偪陽」注「福陽妘姓國」。「福」此不作「偪」﹐與《釋文》徐音甫目反合。

《傳》十一年注「肆列」至「二枚」疏「單爲半也」。「也」此不誤「此」。

《傳》十二年「妾婦之子」注「言非適也」。「適」下此不衍「世」字。「及姑姊妹」疏「父之姊妹爲姑」。「爲」此不作「曰」。又「蓋父之姊爲姑姊」。「蓋」此不誤「若」。又「入火取其兄子」。「取其」此不誤「而救」。

《傳》十九年「見衛」至「乃登」疏「何故下文方云」。「云」此不作「曰」。案﹕《記》稱此本「云」字模糊﹐依宋本補﹐是當補「云」字也。重刊本乃從閩﹑監﹑毛本補「曰」字﹐非。重刊本補字多此類﹐後不悉出﹐以其與《記》違異﹐顯然可見也。

《經》二十四年「秋七」至「之旣」疏「旣不復相掩故也」。「復」下此不衍「其」字。

《傳》二十九年注「頌者」至「神明」疏「以其成功告於神明者也」。「者」此不誤「可」。「曰至」至「同也」疏「猜疑在下」。「猜」此不誤「倩」。

《傳》三十一年「庭燎」疏「由齊桓公始也」。「桓」此不誤「相」﹐《記》云﹐作「相」﹐避諱也。案﹕宋人諱「桓」攺字爲「威」﹐以音相近﹐作「相」無理。此本僅闕末筆﹐足證修版作「相」非由避諱。淳熙本亦多作「相」﹐皆可決知爲誤耳。

昭公

《傳》元年注「穮耘」至「爲蓘疏」后稷始圳田」。「圳」此不誤「畊」。注」設君「至」陳也「疏」卽名宮門之衛以爲離衛。「名」此不誤「明」。「趙孟賦小宛」注「天命一去」。「天」此不誤「大」。「趙孟欲一獻」注「知欲一獻」。「欲」此不誤「其」。注「朝聘」至「五獻」疏「皆獻同饔餼之數也」。「同」上此不衍「數不」二字﹐原空二格。「於文皿虫爲蠱」注「器受虫害者爲蠱」。「蠱害」此不誤「蠱書」。「謂之郟敖」注「郟敖楚子麇」。「麇」此不誤「麋」。

《傳》二年注「易象」至「說之」疏「似同鄭說也」。「似」此不誤「以」。

《傳》四年注「陸道」至「藏之」疏「謂夏之十二月也」。「謂」此不誤「爲」。

《傳》七年「王臣」至「臣臺」疏「夫之言扶也」。「夫」字﹐此不脫。「官職不則」注「治官居職非一法」。「法」下此不衍「則」字。

《傳》八年「使穿封戌」注「戌﹐楚大夫」。「楚」下此不衍「之」字。

《傳》十二年「以爲大吉」疏「筮遇此爻」。「此」此不誤「比」。

《傳》十四年《傳》「司徒老祁﹑慮癸來歸費」。「祁」此不誤「■﹝礻卩﹞」。《記》云﹐閩本﹑監本「■﹝礻卩﹞」作「祁」﹐非也。案﹕宋本﹑嶽本並作「祁」﹐從邑﹐《說文》有「祁」無「■﹝礻卩﹞」﹐《記》似誤。

《傳》十八年「楚左尹」節注「許自夷還居葉」。「還」此不誤「遷」﹐與家藏小字宋本﹑淳熙本﹑嶽本並同。修版本誤「遷」﹐《記》失校。注「十三」至「居葉」疏「楚之滅蔡也」。「楚」下此不衍「師」字﹐亦無空缺。蓋修版此行標題上脫「注」字﹐故下有空格﹐或又塡一「以」字﹐家藏修版本如此﹐閩本攺「以」爲「師」﹐監﹑毛本皆因之。《記》云﹐亦衍文﹐是也。重刊本乃從閩﹑監﹑毛本增入「師」字﹐誤甚。又「其實自荊還也」。《記》云﹐監本﹑毛本「還」作「遷」是也。重刊本竟攺「遷」。案﹕《正義》云﹐注不言自荊還葉者﹐蓋以許遷於夷見《經》﹐故據以爲言﹐其實自荊還也。是此句正與上文不言自荊還葉相應﹐亦卽注「自夷還居葉」之還也。

《傳》十九年「楚子之在蔡也」注「蓋爲大夫時往聘蔡」。「爲」此不誤「亦」。「息民五年」疏「國家和平乃樂生」。「乃」此不誤「則」。

《經》二十年注「嘗有」至「曹邑」疏「今贊又云」。「贊」此不作「賈」﹐正徳十二年修版同。

《傳》二十年《傳》「以烹魚肉」。《記》云﹐《石經》宋本「烹」作「亨」﹐與《釋文》合。《石經》「亨」字下有四灬﹐系補刊﹐必王堯惠輩所爲也。今案﹐淳熙本﹑嶽本並作「烹」﹐家藏小字本多從《石經》﹐此字亦作「烹」﹐恐非明人所補。「六律」疏「內庳外髙」。「庳」此不誤「痺」。

《傳》二十五年注「宮商角徵羽」疏「其本不由五行而來也」。「不」此不誤「末」。注「言無」至「取飲」疏「賈逵云﹐冰﹐犢丸蓋也」。又「或謂之犢丸﹐則犢丸是盛弓者也。此或說犢丸是箭筩」。四「犢」字﹐此皆不作「櫝」﹐《記》失校﹐重刊本並誤爲「櫝蓋」﹐皆未見原本也。《傳》「宋元公將爲公故如晉」。「宋」下此不衍「公」字。《記》所出與此同。注云﹐閩本﹑監本「宋」下衍「公」字。明所見本不衍「公」字也。重刊本卽出阮本﹐乃衍「公」字﹐豈《記》有誤邪﹖

《傳》二十七年注「猶言」至「託光」疏「彭中博云」。「博」此不誤「傳」。《傳》「出蔡侯朱」。「朱」此不誤「宋」又「邇無極也」。「極」此不誤「及」。上二條《記》失校﹐重刊本亦未補正。「今又殺三不辜」注「郤氏﹑陽氏﹑晉陳氏」「陽」此不誤「陳」。注「比公」至「坐也」疏「彼是請賓使自安」。「賓」此不誤「客」。「十二月」節注「《經》所以不書戍周」。「戍」此不誤「成」。

《傳》二十八年「使公復於」節注「逆﹐著乾侯也」。「著」此不誤「者」。「生女黰黑」疏「《詩》云﹐摽發如雲」。「云」此不誤「絲」。注「卿之」至「餘子」疏「宦卿之適以爲公族﹐又宦其餘子」。二「宦」字此皆不誤「官」。

《傳》二十九年注「泯滅也坻止也」疏「若滅棄其官百官不理」。「其官百」此不作「所掌職」﹐但模糊耳。修版「其官」作墨丁﹐亦與阮本不合。

定公

《經》元年注「公之」至「月故」疏「因以此年爲元年也」。「此」﹑「元」二字此不誤倒。

《傳》四年注「燒火」至「卻之」疏「執而牽向吳師﹐乃放之」。「牽」此不誤「率」。《傳》「鑪金初宦於子期氏」。「宦」此不誤「官」。「君其取分焉」注「與吳共分楚地」。「楚」此不誤「其」。

《傳》五年「王之」至「脾泄」疏「國內無主」。「主」此不誤「王」。「城不」至「何知」疏「城之而不知」。此不誤「能之而不知」。

《傳》六年「尢人」至「非禮」疏「尢其非而復效之」。「非」﹐此不誤「罪」。又「則公叔文子知此出入衛門﹐是陽虎之計」。「門」此不作「明」。《記》云「門」﹑宋本作「明」是也。案﹕衛門﹐卽《傳》所云東門﹑南門。似宋本誤。注「賤魯」至「備書」疏「令行兩事」。「令」此不作「今」。《記》云﹐宋本「令」作「今」﹐是也。案﹕此說文十八年事﹐不應稱「今」﹐重刊本據攺﹐亦誤。

《傳》九年「君子」至「可也」疏「當議其罪狀」。「議」此不誤「明」。「詩邶」至「所執」疏「篇有三章」。「篇」﹐此不闕﹐與《記》據宋本所補合。重刊本乃從閩﹑監﹑毛本補「詩」字﹐殊謬。又「記妃妾善惡進禦之法」。「進禦」﹐此不闕﹐重刊本從閩﹑監﹑毛本補「彤管」﹐亦謬。注「詩鄘」至「存身」疏「孑孑幹旟﹐在浚之都」。「旟」﹐此不誤「旄」。注「今熒」至「非也」疏「有臣瓚者」。「瓚」﹐此不誤「費」。注「城爲」至「郭書」疏「而郤缺爲將」。「爲」此不誤「將」。

《傳》十年注「楊水」至「有命」疏「《唐》詩《楊之水》」又「其三章云《楊之水》」「楊」此皆不作「揚」﹐與《石經》初刻合。

《傳》十三年「晉趙鞅謂邯鄲午」注「今欲徙著晉陽」。「著」淳熙本﹑嶽本並同﹐與《釋文》「著﹐丁略反」合。毛本作「置」﹐非也。《記》謂淳熙本﹑嶽本作「置」﹐亦誤。

哀公

《傳》元年注「夫猶」至「守蔡」疏「屑言晝夜」。案﹕屑﹐猶言豈屑也﹐謂兵之夜守﹐本屬常事。《傳》豈屑以晝夜言之。各本作「何」﹐恐未必是。注「澆寒」至「斟灌」疏「故因殺夏后相也」。「因」此不誤「曰」。

《傳》二年「今日我上也」注「功爲上」。「功」上﹐此不衍「我」字。

《經》八年「齊人歸讙及闡」注「無■﹝亠上日下﹞﹝旨﹞使也」。「■﹝亠上日下﹞」﹐此不誤「官」。

《傳》八年「間於叔孫輒」注「問可伐不」。「不」此不作「否」。疏「兵敗奔齊﹐於後自齊奔吳」。「齊於」二字此不闕。阮氏據宋本所補﹐正與此合。閩﹑監﹑毛本誤倒爲「於齊」﹐《記》已明斥其非﹐重刊本反從之﹐誤甚。

《傳》「囚請樓臺」。「請」淳熙本﹑嶽本家藏小字宋本皆作「諸」﹐是也。《記》失校。

《傳》十一年注「邱賦」至「田賦」疏「並共一馬﹑三牛」。「並」此不誤「井」。

《傳》十二年注「孔子」至「節制」疏「大夫之弔服弁絰」。「弁」此不誤「牟」。

《傳》十五年《傳》「是公孫也」。「也」字﹐此不脫。

《傳》十六年《傳》「得祏於橐中」。「橐」與《記》所出同。重刊本誤「橐」。

《傳》二十一年「惟其儒書」注「言魯據周禮」。「周」此不誤「用」。

《傳》二十四年「以寡君之在行」注「在軍行」。「軍」此不誤「車」。「行」下不衍「間」字。修版本「行」下作墨丁﹐重刊本乃從閩﹑監﹑毛本增「間」字﹐非也。

《傳》二十五年「衛侯出奔宋」疏「蓋衛侯出近宋竟」。「竟」此不作「境」。

《傳》二十六年「宋樂茷」疏「宋司城子潞」。「潞」此不誤「納」。「以城至爲此」疏「乃還城鉏」。「乃」此不作「退」。

《傳》二十七年「言及子贛」注「思子贛」。三字此不脫。重刊本補「贛」誤「貢」。「余及死乎」注「問己可得以壽死不」。「己」字﹑「以」字此不脫。「不」此不作「否」。「因孫於邾」。「於」此不作「於」。「將門」注「攻鄭門」。「攻」上此不衍「將」字。「何以爲子」注「簡子廢嫡子伯魯而立襄子」。「廢」上此不衍「奔」字。「嫡」此不作「敵」。「伯魯」﹐此不脫。又「何故立以爲子﹖」「何」下此不脫「故」字。「立以」不倒爲「以立」。

△附釋音春秋左傳注疏三十卷﹝宋刊本﹞

此明代修版本也。版心有「正徳十二年」字﹐或稱正徳十六年﹐或但稱正徳年﹐或爲黑口﹐或全葉重刊﹐或剜攺數字﹐或連行皆作墨丁﹐卽所存原刻﹐亦多模糊﹐筆畫欹斜﹐迥非前所錄明以前印本可比。然以阮校所據本核之﹐則此本修版尙少。卽如《春秋序正義》﹐阮本「此序大略」﹐「略」作「略」﹕「明義以春秋」﹐「明」誤「名」﹕「先儒錯謬之意」﹐「謬」作「繆」﹔及「《毛詩》《逸禮》《春秋》」﹐「詩」誤「氏」﹔而此本皆不誤。此類不勝枚舉﹐視阮本直遠過之。而修版中亦頗多互異﹐如卷三第四葉版心有「正徳年」三字﹐《正義》﹐「捨奠於墓左」之「墓」字不書﹕「葬然則由不赴」之「葬然」二字﹐「二事旣然則由不袝」之「則由」二字﹐此本皆作墨丁﹐而阮《校》皆不言闕。阮《校》「出故不言葬也」﹐此作「書」﹐不誤「言」﹕「至於《書經》」宅本作「至書於經」。「於書」二字﹐此作墨丁﹐而阮氏無校。「順經之先後爲文也」﹐「經」字﹐此誤「已」﹐不誤「記」。卽此半葉﹐而其不同已如此。蓋其初因原板漫漶﹐闕而未刻﹐後復補闕﹐而任意剜嵌。故凡原本模糊﹐此本猶多作墨丁﹐而阮有字﹐必多舛錯。阮氏所謂遞有修補者﹐其迹顯然可見也。又昭十九年《傳》注「蓋爲大夫時往聘蔡」﹐阮校云﹐初刻「爲」誤「亦」。案﹕所謂「初刻」﹐卽此初修版本﹐原版實作「爲」。此本「亦」字未攺﹐而版心有「正徳十二年」字﹐不知重攺「爲」字﹐又在何時﹖蓋其版至明末猶存﹐故印本多前後互殊﹐此猶是修版本中最初之本﹐存之以備參證焉。

△春秋公羊經傳解詁十二卷﹝宋刊本﹞

卷第一﹐首行題﹕「《春秋公羊經傳解詁隱公》第一。」次行下數格題﹕「何休學。」余捲並同此式。前有漢司空掾任城樊何休序。序後有餘氏題識云﹕《公羊》《穀梁》二書﹐書肆苦無善本﹐謹以家藏監本及江﹑浙諸處官本參校﹐頗加釐正。惟是陸氏《釋音》字或與正文字不同﹐如此序「釀嘲」﹐陸氏「釀」作「讓」﹔隱元年「嫡子」作「適」﹐「歸含」作「唅」﹐「召公」作「邵」﹐桓四年「曰蒐」作「廋」﹐若此者眾﹐皆不敢以臆見更定﹐姑兩存之﹐以俟知者。紹熙辛亥孟冬朔日建安余仁仲敬書。凡六行。每半葉十一行﹐行大字十九﹐惟序行十八字。小字廿七。「殷」﹑「匡」﹑「貞」﹑「桓」﹑「完」﹑「愼」皆闕筆。《經》下卽接《傳》文﹐不加「傳」字。注雙行。《釋文》分附注後。每卷末﹐俱有《經》《傳》及《注》及《音義》字數。卷一末有「余氏刊於萬卷堂」一行﹐卷二末曰「余仁仲刊於家塾」。卷三﹐字數三條﹐刊置格闌外。自卷四以下﹐或曰「仁仲比校訖」﹐或曰「余仁仲刊於家塾」。阮氏《校勘記》稱﹕鄂州官書《經》注本最爲精美。今考此本﹐足以考訂鄂本者頗多﹕如桓十年﹐《傳》「內不言戰」節注「當戮力拒之」﹐《記》以鄂本作「戮」爲是﹐謂《釋文》「戮力」字多作「戮」。然《釋文》云「戮」字亦作「戮」。則《釋文》正作「戮」也。十有八年﹐《經》「公夫人姜氏遂如齊」﹐《記》以鄂本「公」下有「與」字爲是。謂《左》《穀》皆有「與」。然莊元年注及疏引此《經》皆作「公夫人」。孔檢討廣森《公羊通義》亦謂通檢前後《經》例﹐但有「曁」及「更」﹐無「與」文。知此直言「公夫人」是也。莊八年﹐「師次於郎」《傳》注「陳蔡稱人者略以外國辭稱人微之」﹐《記》以鄂本「人」作「知」爲是﹐謂當獨「知微之」三字爲句﹐然僖二年「盟於貫澤」《傳》注亦云「知以遠國辭稱人」﹐則作「人」者是也。僖三十有一年﹐「取濟西田」《傳》注「班者﹐布徧還之辭」﹐鄂本空「徧」字﹐然《釋文》出「布徧」﹐則鄂本脫也。《記》謂《經》注本蓋作「布還」﹐此合並爲一﹐此謂十行本。此語未詳其意。案﹕「布」字當句﹐班﹐布也﹐見於《周禮》「宮伯」注﹐《左》襄廿六年「班荊」注可證。《釋文》摘字爲音﹐不盡如句讀。但此云「布﹐徧﹐音徧﹐下文同」﹐尋下文﹐更無「徧」字﹐而有二「還」字﹐疑此本作「徧還」。「還」亦有音﹐「下文同」者﹐謂「還」音﹐而今本脫之也。文三年﹐「雨螽於宋」《傳》注「朝廷久空」﹐《記》以鄂本作「久虛」爲是。然此下八年﹐「宋人殺其大夫司馬」《傳》注亦言「朝廷久空」﹐與此文同。宣十年﹐「齊人歸我濟西田」《傳》注「據有俄道」﹐《記》以鄂本「俄」作「我」爲是﹔然此據桓二年《傳》「俄而可以爲其有矣」爲問﹐故云「俄道」﹐解引彼注云「俄者﹐須臾之間﹐制得之頃也」﹐則作「我」者「誤」也。昭二十有六年﹐「天王入於成周」《傳》注「不言京師者﹐起正居在成周」﹐《記》以鄂本作「王居」爲是﹐然此下三十有二年「城成周」《傳》注亦云「言成周者﹐起正居」﹐蓋以天子不居王城﹐嫌非正﹐故言成周以起之﹐而西周之非正亦明矣。若作「王居」﹐則天子所居皆是﹐王居何所起乎﹖諸條似皆此本爲長。觀《記》中別載數條﹐並言有闕葉兩處﹐此本不闕。似獲見此本﹐不知何以未經備錄﹖且引據各本﹐《目錄》中亦不載及﹐殊不可解。揚州間禮堂汪氏近有翻本﹐款式相同﹐惟一經傳刻﹐不無訛脫。其句讀圈法﹐失去大半﹐斯固無關宏旨。而訛字未經訂正﹐且復轉據他本多所刊攺﹐是正固多﹐沿訛亦不少。用悉校錄於後﹐並略加辧正﹐俾覽者無惑焉。

隱公元年「大鄭伯之惡也」注「以弗克納﹐大郤缺之善」。「郤」誤「卻」。○上宋本﹐下汪本﹐後仿此。《釋文》「郤缺去逆反」﹐同上○案﹕《說文》﹕郤﹐晉大夫叔虎邑也﹐從邑﹐谷聲。卻﹐節欲也。從卩﹑谷聲。文義俱別。然此本下亦俱誤「卻」﹐惟此正耳。「母欲立之」注「段無弟文」﹐「段」誤「叚」。「仲子微也」注「王者據上」﹐「上」攺「土」﹐非。「所見異辭」節《釋文》「《說文》大也」。「大」誤「式」﹐行末誤增。

五年「始僭諸公」節注「故從末言﹐初可知」。「末」誤「未」。

六年「隱公獲焉」注「爲鄭所獲」。「獲」誤「壤」。

八年「辛亥宿男卒」注「宿本小國」。「本」誤「卒」。「無駭卒」注「嫌上貶主起入爲滅」。「主」誤「王」。

九年「俠卒」《釋文》「《穀梁》云所俠」。「云」誤「六」。

十有一年《傳》末《釋文》「去﹑起居反」。「去」誤「夫」。

桓公元年「魯朝宿之邑也」注「四年﹐又使大夫小聘」。「夫」誤「大」。

二年「宋始以不義取之」注「宋始以不義取之﹐不應得﹐故正之﹐謂之郜鼎。」脫「不應得故正之」六字。○此行於「謂之郜鼎」止。「俄而可以爲其有矣」注「諸侯土地」。「土」誤「士」。

三年「春正月」注「未無王也」。「未」誤「末」。「九月」注「姑姊妹不出門。」「姊妹」誤「媡姝」。

五年「離不言會也」注「至所聞之世」。「世」誤「出」。「葬陳桓公」注「知君父有疾」。「疾」誤「族」。

十有五年「奪正也」注「故復於此名者其奪正」。「者」攺「著」。

莊公四年「緣恩疾者﹐可也」注「不當取有有」。上「有」攺「而」。

七年「一災不書」注「明君子不以一過責人」。「責」誤「貴」。

八年「託不得已也」注「同心人國遠」。「人」誤「乂」。○案﹕他本「人」作「又」﹐蓋攺從他本而誤「乂」也。

九年○八月脫上「○」。「曷爲不與公復讎」。「讎」下衍「辭」字。

十有二年「秋八月」《釋文》「復﹐扶又反﹐年末同」。「末」誤「未」。「手劍而叱之」注「叱罵之」。「之」誤「乏」。「冬十月」。注末衍「○」。

十有四年「冬」。下衍「○」。

十有六年「邾婁子克卒」。注末衍「○」。

十有七年「書甚佞也」注「伯當遠之而已」。「伯」攺「但」。

十有八年「此未有言伐者」。「伐」誤「我」。「大其爲中國追也」注「知爲中國追也」。「知」誤「如」。

二十有四年「腶修云乎」注「見女姑以暇修爲贄」。「暇」攺「腶」。《釋文》「鍛脯加姜桂曰修」。「鍛」攺「腶」﹐非。○案﹕此當從「金」。

二十有五年「夏五月」《釋文》「故去﹐起呂反」。「去」誤「夫」。「以朱絲營社」《釋文》「營社﹐一傾反」。「一」誤「二」。

二十有七年「大歸曰來歸」注「婦人有七棄」。「婦」誤「歸」。「世有刑人不娶」。「世」誤「出」。《釋文》「長女﹐丁丈反。」「丁丈」誤「下文」。

三十有二年「公子慶父如齊」《釋文》「暴﹐步卜反」。「卜」誤「下」。

閔公元年「齊無仲孫」《釋文》○「子女﹐子音汝」。脫一圈五字。

二年「立僖公而城魯」注「美大齊桓繼絕於魯」。「於」誤「幹」。

僖公元年「諸侯之義」注「此道大平制」。「平」誤「乎」。「桓公召而縊殺之」注「疾夫人淫二叔」。「二」誤「三」。

三年「其言來盟者何」注「白事於王」。「於」誤「幹」。

四年「春王正月」《釋文》「下惡其專並」。「下」誤「丁」。「有俟也」注「不頓兵血刃」﹐「刃」誤「刀」。「喜服楚也」注「辭之復」。「辭」誤「亂」。「後此者有事矣」注「謂城緣陵是也」。「是」誤「見」。「其辟君之道柰何」。「柰」攺「柰」是也﹐然當作「柰」﹐此書通例﹐從《石經》也。「桓公曰諾」注「漸洳曰澤」「漸」誤「斬」。「葬許繆公」注「得卒葬於所傳聞世者」。「傳」誤「虙」。《釋文》「傳﹐丈專反」。「丈」誤「大」。

八年「先王命也」注「銜王命會諸侯﹐諸侯當北面受之」。「命」誤「者」﹐「面」誤「而」。

九年「爲襄公諱也」注「使若非背殯也」。「背」誤「皆」也。

十有一年《釋文》「■﹝不上十下﹞﹐普悲反」。「普」誤「曾」。

十有四年「曷爲不言徐莒脇之」《釋文》「並注臣爲同」。「注」誤「遂」。

十有六年「霣石」注「故曰劣及是月也」。「及」誤「乃」。

十有七年「代英氏」注「伐國而捨氏言之者」。「捨」誤「含」。

二十有一年「爲襄公諱也」注「宋幾亡其國」。「宋」誤「未」。「爲公子目夷諱也」注「有解圍存國免主之功」。「有」誤「子」。「十有二月」注「不序者」。「者」誤「老」。

二十有五年「宋蕩伯姬爲逆婦」注「蕩氏﹐宋世大夫」。「世」誤「出」。「宋三世無大夫」注「三世﹐謂慈父﹑王臣﹑處臼也」。「臼」誤「白」。又「疾其末」。「末」誤「未」。「兩之也」注「微者不別遂但別兩耳」。「兩」下剜增「稱」字﹐非。

二十有六年「曷爲重師」注「據泓之戰不重師」。「泓」脫水旁。「秋楚人滅隗」《釋文》「二傳作夔」「二」誤「一」。

二十七年「十」下剜增「有」字。

二十有八年「楚殺其大夫得臣」注「子玉得臣楚之驕蹇臣」。「玉」誤「王」。「爲叔武諱也」《釋文》「及注而爲深﹐爲皆同。」「及」誤「反」。

三十有一年「曷爲或言免牲」注「魯卜郊不吉免之」。「吉」誤「言」。

文公元年「冬十月」注「又責臣子當討賊也」。「當」誤「常」。「公孫敖如齊」注「吉凶不相干」。「幹」誤「於」。

二年「故以災書注」「此祿去公室」。「祿」誤「錄」。「其逆祀柰何」注「隱﹑桓與閔﹑僖」﹐「桓」誤「相」﹐下「隱桓及閔僖」﹐誤同。

三年「雨螽於宋」《釋文》「而隊﹐直類反」。「隊」誤「■﹝阝錄﹞」。

六年「陽處父諫曰」《釋文》「不說﹐音悅。下同」。「下」誤「不」。

七年「何以不言師敗績」注「據秦師敗績」。「秦」誤「蔡」﹐「績」誤「緝」。「公失序也」《釋文》「眣﹐音舜」。「音」誤「者」。

九年「緣孝子之心」注「以聽冢宰三年」。「冢」誤「家」。「何以書記異也」注「四方叛徳」。「徳」誤「得」。「葬曹共公」《釋文》「○共﹐音恭」。脫一圈﹑三字。

十年「夏秦伐晉」注「晉先眛以師奔秦」。「眛」誤「昧」。

十有三年「欲天下之一乎周也」注「命使遙供養」。「供」誤「俱」。又「所以一天下之心於周室」。「之」誤「人」。

十有四年「公至自晉」《釋文》「爲臣﹐於僞反。」「於」誤「千」。「齊侯潘卒」《釋文》「潘﹐普幹反」。「幹」誤「千」。「有星孛入於北斗」《傳》注「吳楚更謀」。「吳」誤「具」。「貜且也長」注「旣兩不得正性」。「兩」誤「雨」。「不得專廢置君也」注「本當言卻婁接菑」。「卻」攺「邾」。

十有五年「筍將而來也」注「故取其屍置編輿中」。「故」誤「放」。「日有食之」注「宋人弒其君處臼」。「臼」誤「曰」。

十有六年「然則曷爲不言公無疾不視朔」。此下增「有無疾不視朔」六字﹐非。「公子遂及齊侯盟於犀邱」《釋文》「左工作郪邱」。「邱」誤「立」。

宣公元年「三年待放」注「刳胎焚夭」。「夭」誤「天」。又「《易》曰﹐系用徽墨」。「墨」攺「纆」。

六年「使諸大夫皆內朝」注「𨿽有富貴者以齒」。脫「有」字。○案﹕此衍「富」字﹐當去。去「有」字﹐非也。「有人荷畚」《釋文》「荷﹐胡可反﹐又音河」。「河」誤「同」。「遂刎頸而死」注「明約儉之衛也」。「明」誤「用」。

八年「有疾也」《釋文》「難辭﹐乃旦反」。「旦」誤「且」。「日有食之旣」注「屈服彊楚之應」。「彊」誤「疆」。

十年「饑何以書」注「開倉廩贍振乏」。「乏」攺「之」。又《釋文》「贍﹐常艷反。」「贍」誤「膽」。

十有二年「君之不令臣」注「言君之不善臣」。「君」誤「吾」。「莊王親自手旌」注「緇廣充幅長尋曰旐」。「充」誤「允」。「廝役扈養死者數百人」注「炊亨者曰養」。「亨」攺「烹」﹐非。「要其人而不要其土」注「不顧杅皮」。「杅」誤「桿」。

十有五年「平者在下也」注「等不物貶」。「物」攺「勿」。「什一者天下之中正也」注「瓜果種疆畔」。「疆」誤「彊」。

十有八年「自是走之齊」注「逐弒君本當絕」。「逐」攺「遂」。又「又不當逐」。「又」攺「父」﹐非。

成公三年「宣宮則曷爲謂之新宮」注「易其西北角」。「北」誤「比」。

四年「鄭伯堅卒」。「堅」從《釋文》攺「﹤臤」﹐非。

八年「其餘皆通矣」注「道遙術」。「道」攺「逍」。又「當勞來與賢師良傅」。「傅」誤「傳」。

十有五年「宋世子成」。「成」攺「戌」。

十有六年「易也」注「易故末言之」。「末」誤「未」。「外治諸京師而免之」注「訟治於京師」「於」誤「子」。

十有七年「然則郊曷用」注「魯郊博卜春三月」。「博」攺「傳」﹐非。

襄公五年「蓋欲立其出也」注「主者者善之」。上「者」攺「書」。

九年「大者曰災」注「大者﹐謂正侵」。「侵」攺「寢」。

十年「公至自會」注「開道彊夷滅中國」「彊」誤「疆」。

十有三年「夏取詩」《釋文》「亟﹐去兾反」。「兾」誤「異」。

十有六年「於湨梁」。「湨」誤「溴」。「君若贅旒然」注「《禮記玉藻》曰」。「玉」誤「王」。「甲子地震」注「是時湨梁之盟。」「湨」誤「溴」。

二十有九年「刑人也」注「古者肉刑﹐墨﹑劓﹑臏﹑宮與大辭而五」。「臏」誤「擯」。

昭公五年「戊辰叔弓﹐帥師」注「以興兵戰鬥」。「興」誤「與」。

十年「宋公戌卒」《釋文》「宋戌讀《左傳》者﹐音成﹐何云﹐向戌與君同名﹐則宜音卹。」「成」攺「城」﹐下「戌」亦作「城」﹐誤。

十有二年「其會則主會者爲之也」注「不攺更信文也」。「文」攺「史」。

十有三年「君子不恥不與焉」注「故云爾」「云」誤「去」。又「時不受盟也」「盟」攺「賂」。「不與諸侯專封也」注「故使若有國自歸者也」。「若」誤「君」。又「無君所責」「君」下剜增「無」字。

十有七年「楚人及吳戰於長岸」注「據於越敗吳於醉李」。「醉」攺「檇」。

二十年「曹公孫會自鄸出奔宋」注「據始出奔未有言此者」。「此」攺「自」。「畔則曷爲不言其畔」注「如邾婁庶期」「期」攺「其」。「或爲主於國」《釋文》「《說文》云﹐絜﹐縕也」。「云」誤「去」﹐「絜」攺「絮」。

二十有一年「宋華亥」注「宋樂大心自曹入於蕭」。「大」攺「世」。「蔡侯朱出奔楚」注「意背中國而與楚」「意」攺「惡」。

二十有二年「言不及外也」注「不言成周」。「言」攺「曰」。

二十三年十下剜增「有」字。「吳少進也」注「髡楹下云滅者」。「云」誤「去」。「著有天子也」注「天王失位徒居」。「徒」攺「徙」。

二十有四年「大雩」注「時年叔倪出會」。「時」攺「明」。

二十有五年「玉戚」。「玉」誤「王」。「君無多辱焉」注「故云爾」。「云」誤「亡」。「賜之以死」注「卽所錫之以死」。「錫」攺「賜」。

二十有六年「不嫌也」注「起正居在成周」。「正」攺「王」﹐非。○案﹕正居﹐猶正位也。故注又云「爲天下喜﹐錄王者反正位」。各本皆同﹐獨鄂本誤作「王」。

二十有九年「君存焉爾」注「不諱者責臣子當憂而納之」。「責」誤「貴」。

三十有一年「季孫隱如」《釋文》「示滴濼也」。「示」攺「亦」。「吾爲其妻」注「云爾非也」。「云」誤「去」。《釋文》「愬﹐音素﹐本亦作「訴」」。「愬」攺「訴」﹐「訴」攺「愬」﹐並非。「叔術覺焉」注「動之微者﹐事之先見」。「者」攺「吉」。「大夫之義不得世」注「主書者」。「主」誤「王」。

定公元年「不蓑成也」。「蓑」攺「衰」。

六年「二名非禮也」注「文致太平」。「平」誤「乎」。

八年「公至自瓦」注「不別得意」。脫「別」字。「至乎曰若時而出」。「曰」攺「日」。「臨南束馬」注「捶馬銜走」。「捶」誤「搖」。

十年「公至自頰谷」注「於是誅侏儒」。「是」誤「見」。

十有二年「公至自圍城」注「天子不親徵下土」。「土」攺「士」﹐非。

十有四年「夏﹐衛北宮結來奔。」「北」誤「比」。「於越敗吳於醉李」《釋文》「醉李﹐本又作檇﹐音同」。「檇」誤「雋」﹐「同」誤「司」。「天王使石尙來歸脤」。「脤」誤「月」。

十有五年「日有食之」注「是後衛蒯聵犯父命」。「聵」誤「瞶」﹐後並同﹐不更出。哀公六年「與之玉節而走之」《釋文》「爲後﹐於僞反」。「於」誤「千」。「開之則闖然」《釋文》「醜衽反」。「醜」誤「五」。

十有三年「彗星也」《釋文》「彗星﹐囚歲反」。「囚」誤「因」。

十有四年「有王者則至」《釋文》「援﹐音袁」。「援」誤「稷」。「曰備矣」《釋文》「撥﹐卜末反」。「末」誤「未」。「則未知其爲是與」注「崇徳政麟」。「政」誤「致」。又「徳合者相反」。「反」攺「友」。《釋文》「其爲﹐於僞反」。脫「其」字。又「是與﹐音余」。脫「是」字。「《春秋公羊》卷第十二」此在第八行。第九行「《經》《傳》﹐貳阡貳拾壹字」。「壹」誤「陸」。第十行「注﹐叄阡叄伯捌拾玖字」。「玖」誤「壹」。第十一行「音義﹐捌伯捌拾柒字」。「柒」誤「陸」﹐增「仁仲比校訖」五字﹐非。第十三行「余仁仲刊於家塾」﹔第十五行「癸丑仲秋重校」。上二條並脫。

按﹕商務印書館《四部叢刊初編》影印本。

△監本附音春秋公羊注疏二十八卷﹝宋刊本﹞

首載景徳二年六月日中書門下《牒》﹐後有結銜四行曰「工部侍郎參知政事馮﹐兵部侍郎參知政事王﹐兵部侍郎平章事寇﹐吏部侍郎平章事畢。」次列「漢司空掾任城樊何休序」。首卷題「《監本附音春秋公羊注疏》隱公卷第一」﹐雙行注「起元年﹐盡元年」。余捲式同﹐或省「附音」二字。次行題「《春秋公羊經傳解詁》隱公第一」﹐疏後另行空二格題﹕「何休學」。每半葉十行﹐行大字十七﹐小字廿三。每格闌外左角有某公某年。版心有大小字數﹐及刻匠姓名。通體字畫淸朗﹐明代修版亦少﹐考阮氏《校勘》﹐此經最多疏舛﹐其所據者﹐僅何氏煌校本﹐何校系汲古閣本﹐其與十行本異同﹐多未之舉﹐反有以何校毛本誤爲十行本者﹐不知毛本訛而十行本未訛也。又好爲異論﹐疏本所定之字﹐時與牴牾。如何《序》云「此二學者﹐聖人之極致﹐治世之要務也。」俗本訛「也」爲「世」。徐氏考諸舊本﹐定從「也」字正。以「者」﹑「也」相應﹐文勢方順﹐故云於理宜然。阮氏反以俗本爲是。徐氏不知何時人﹐紀文達據董廣川《藏書志》定爲唐人﹐確不可易。阮氏乃從王西沚之說﹐謂卽《北史》之徐遵明﹔﹝見《公羊校勘記序》。﹞又以疏中少言「定本」﹐知出唐以前人﹐﹝見成二年《校勘記》。﹞不知疏中言「定本」甚多﹐開卷「隱公第一」下便言「定本」升「公羊」字在經傳上﹐此正是疏出唐人之一證﹐其說殊未可通也。《漢藝文志》《熹石經》皆《經》《傳》別行﹐分《經》附《傳》﹐當自何氏始。蓋旣並注《經》《傳》﹐則因《經》之有注﹐可知《傳》之有《經》。阮氏乃謂《解詁》但釋《經》﹐大氐漢後人爲之。﹝亦見《公羊校勘記序》。﹞何氏釋《傳》不釋《經》﹐其說蓋出紀文達。然卽隱二年而觀﹐「春﹐公會戎於潛」﹐「秋八月庚辰﹐公及戎盟幹唐」﹐「鄭人伐衛」三處﹐《經》皆有注﹐但不注有《傳》之《經》﹐正以義具《傳》中﹐故不復注耳﹐安得因此遂謂槪不釋《經》﹐其說又未可解也。《記》中所疑尢多﹐未易備論﹐因以舊校附錄於後﹐其所脫漏﹐則未及悉補焉。

「《監本附音春秋公羊注疏序》」注﹐各卷大題並同。疏中標注﹐則皆作「注」。重刊十行本並攺「注」。「漢司空掾」疏「巴﹑漢之間﹐地名也」。「地」不誤「也」。「昔者孔子有云」疏「予疇昔夜夢」。「予」不誤「子」。

隱公「春秋」至「第一」疏「通戎夷宿潞之屬」。「潞」不誤「路」。又「是故止得六十國也」。《記》云﹐何校本作「是故」。○案﹕此本「故」不誤「以」﹐閩﹑監﹑毛本並誤。何校用毛本﹐《詩》引之似非。又「作《春秋》以攺亂制」。「作」不誤「赤」。○上二條重刊本並與此同。又「丘覽史記」。「鑑」不作「攬」﹐與閩﹑監﹑毛本同。又「必告云象使知命」。「必」不作「於」﹐重刊本同。又「何不謙讓之有﹖」閩本同監﹑毛本「不」作「以」﹐《記》以此及閩本爲誤。○案﹕此蓋答問者所據長義何以笑子路率爾之語﹐子路以不讓見哂﹐故云。又「奉天命而制作﹐何不讓之有﹖」似作「不」爲是。

元年「公何以不言卽位」注「夫不深正其元」。《記》云﹐監﹑毛本「夫」作「天」是也。《釋文》﹕夫﹐不音扶。此陸徳明一時誤會﹐未審其文理也。○案﹕《釋文》此音﹐當爲上文「大一統也」注。「夫王者」而作﹐「夫」不當是「夫王」在「治﹐直吏反」之上。《釋文》顚倒前後﹐似此者甚多﹐分附注疏時不知其誤﹐遂攺此「天」爲「夫」﹐上「夫」爲「天」以就之﹐此非陸氏誤也。若《釋文》果作「夫」﹐亦當音於「夫王」下。云下「夫」不同﹐不應不音上而音下﹐其理較然易明也。不然﹐上文「夫王」豈陸氏亦誤會爲「天王」乎﹖「所見異辭」注「不日略之」。「略」不誤「略」。重刊本同。注「於所見」至「卒是也」疏「錄季之子遏惡也。」「遏」不誤「過」。

二年「公會戎於潛」疏「注﹐古者諸侯至逾竟」。「竟」不誤「境」。重刊本同。《記》云﹐何校本「境」作「竟」﹐何校是毛本也。

三年「蓋通於下」注「下財少可求」。《記》云「可求」上當脫「不」字。○案﹕各本並同﹐非脫也。正以下旣財少﹐嫌其可求﹐《傳》故明之。若云財少不可求﹐又何嫌乎﹖

五年注「衛孫」至「是也」疏「晉郤克﹑衛孫良夫伐將咎如是也」。「將」未攺「廧」。

六年「吾與鄭人末有成也」注「爲共國辭」。《記》引段玉裁云﹕疏云﹐一个人字兩國共有﹐當是「國共」﹐非「共國」也。下注「稱人共國辭者」同誤。○案﹕不獨下注有此文﹐莊六年冬﹐「齊人來歸衛寶」注云「以稱人共國辭」。

九年「內辭也」節﹐注亦云「以稱人共國辭」。各本皆同﹐無作「國共」者。段說疑非。「則曷爲末有成」。「末」不誤「未」。

七年注「叔姬」至「錄之」疏「徒歸於叔爾也是也」。「叔」不誤「酅」﹐重刊本同。

九年「三月癸酉」注「而不還國於桓之所致」。「還」不誤「遷」。

十年「春王二月」注「明君子當犯而不校也」。《記》云﹐毛本「校」作「挍」﹐非。○案﹕毛本自避所諱﹐未可非也。《傳》「此公子翬也」。《記》云﹐《隸釋》載《漢石經》此上有「十年」二字﹐蓋𨿽不載《經》﹐猶記某公年數﹐可想見全《經》體式也。○案﹕此年春王二月無《傳》之《經》﹐何氏有注﹐是合《傳》於《經》﹐當自何氏始也。

桓公二年「孔父正色」節注「言及者使上及其君」。《記》引何煌云「言及者」以下九十九字﹐當在《經》下。浦鏜云「言及者」三十三字﹐當在《經》下。案﹕何注本有《傳》無《經》﹐何注《傳》而不注《經》﹐何﹑浦皆誤會也。○案﹕何氏注《傳》﹐不注《經》﹐紀文達《公羊注疏提要》﹑阮文達《公羊校勘記》序皆有此語。然考無《傳》之《經》有注者不少﹐卽如此年「秋七月﹐紀侯來朝」﹐「公及戎盟於唐」﹐「冬﹐公至自唐」﹐《經》皆有注﹐是何注本非無《經》﹐且非不注《經》矣。《漢書藝文志經》《傳》分列﹐《漢石經》有《傳》無《經》﹐合《傳》於《經》而並注之﹐當自何氏始。杜氏解《左》﹐卽從此例耳。然何﹑浦兩家謂此注當在《經》下﹐誠不足信﹐則以未明何氏例不注有《傳》之《經》也。且疏謂此《經》之下亦有注云云﹐考諸舊本﹐悉無此注﹐且與注違﹐知是衍文。若此注本在《經》下﹐疏何以不言﹖何氏自有注﹐誤在《傳》末﹐卽使作疏時未誤﹐亦當言此注上下﹐不當言此《經》之下也。

三年注「上僭稱王」疏「滅穀﹑鄧」。「穀﹑鄧」﹐閩﹑監﹑毛本並誤「鄧﹑穀」﹐此不誤。重刊本同。何校是毛本也。「大丰年也」注「謂五穀皆大熟成」。不誤「皆成大熟」。重刊本同。○案﹕閩﹑監﹑毛本並誤爲「皆大成熟」﹐《記》又誤倒「大成」二字。

五年注「使童至之雩」疏「則率巫而舞雩是也」。「而」不誤「以」﹐重刊本同。

十年「秋公會衛侯」節注「時實桓公欲要見衛侯」。重刊本同。《記》引脫「實」字﹐「衛」誤「諸」。又「《傳》言公不要見者」。案﹕此注舉《傳》文當從《傳》文作「見要」﹐此誤記。以上文作「要見」﹐謂與此合。然上言時實桓公欲要見衛侯﹐是著其實﹐此言公不見要於衛侯﹐是從其諱。故下云順《經》諱文﹐其義不同。

莊公元年「諸侯嫁女於大夫」節注「主書者﹐惡天子也」。余本﹑鄂本同。元本上有方空﹐此本上作圈﹐皆無「我」字﹐閩﹑監﹑毛本有之。《記》初校謂「我」字是衍﹐覆校謂有「我」字是也。我主書﹐謂以我主之書法書之也。我主﹐見上文。○案﹕何注﹐舉《春秋》書法例稱主書者﹐隱元年﹐天王使宰咺來歸惠公仲子之賵﹐《傳》注﹕「主書者﹐從不及事也。」祭伯來﹐《傳》注﹕「主書者﹐以罪舉。」卽一年已兩見﹐此其類也。且疏云「是以《春秋》主書﹐惡天子耳」﹐其無「我」字又較然矣。

九年「齊小白入於齊」注「據宋公子池」。「池」不誤「地」。

十年「秋九月」節注「兾﹑衮﹑靑﹑徐」。《記》云閩﹑監﹑毛本﹐「兾」攺「冀」非。○案﹕「兾」俗字﹐「冀」正字﹐不當以「冀」爲非。

二十有二年「葬我小君文姜」疏「以其爲公配」。「公」不誤「君」。○案﹕閩﹑監﹑毛本並誤「君」﹐何校是毛本。

二十有四年注「三曰」至「駒是也」疏「朱幹玉戚以舞《大夏》﹐八佾以舞《大武》」。「夏」﹑「武」不互誤。重刊本同。

二十有七年「杞伯來朝」注「方以子貶起伯爲黜。」余本同﹐鄂本「起」作「杞」。《記》云﹐此誤。○案﹕注蓋謂僖二十三年方貶杞爲子以起﹐此經亦爲黜耳﹐似作「起」爲是。

二十有八年「君子之爲國也」注「民不饑乏」。「饑」不誤「饑」。

三十有一年「其戚我柰何」節注「刺齊桓憍慢恃盈」。「恃」不作「持」﹐重刊本同。惟疏中皆作「持」。《記》謂修版「憍」作「驕」﹐此不誤。「驕」是原本也。○案﹕原本作「恃」﹐與余本同。何校不出官本﹐則鄂本亦作「恃」也。疏中作「持」﹐蓋誤﹐閩﹑監﹑毛本據注攺之是也。

三十有二年「秋七月」注「據公弟叔肹卒」。《記》云﹐閩﹑監﹑毛本「肹」作「肸」﹐非。《釋文》作「■﹝肸﹐丁代十﹞」。○案﹕閩﹑監﹑毛本作「肸」﹐與《說文》合。「肹」﹑「■﹝肸﹐丁代十﹞」皆誤﹐當從桓四年記覆校訂正。

閔公二年注「不如文姜」至「絕母」疏「莫重乎其以喪至也者」。「其以」不誤倒。

僖公元年「曰吾不得人矣」節注「兾州以北名之云爾」。「北」不誤「此」。

二年「城衛也」節注「故當言城衛」。《記》云﹐疏本「故」作「固」。解云「固難之」﹐「固」﹐亦有作「故」字者﹐諸本作「故難之」﹐「固」誤也。○案﹕此條誤甚。「故難之」﹐旣誤「故」爲「固」﹐又此三字當屬上讀﹐下云「固」字亦有作「故」字者﹐此指注中「故」字﹐非指其疏中「故難之」之「故」也。《記》「固難之」及「故難之」六字﹐皆當刪。《傳》寢而不寐。「寢」不誤「■﹝寢﹐穴代宀﹞」。重刊本同。注「以手通指曰揖」疏「眣晉大夫」。《記》云「眣」﹐當作「■﹝目矢﹞」﹐從矢。○案﹕疏云「眣﹐大結反﹐又醜乙反。」此徐氏音﹐非《釋文》音。則疏本「眣」﹐從失也。考﹕大結﹑醜乙兩音﹐皆當從失聲﹐不從矢聲。《說文》亦有「眣」無「■﹝目矢﹞」。眣﹐醜栗切。從目﹐失聲。目不正也。蓋斜視人。正合何氏以目通指之訓。《玉篇》始以「■﹝目矢﹞」爲「瞚」之重文。《釋文》亦有「舜」音﹐然「矢」與「舜」音甚遠﹐當以「失」誤爲「矢」﹐有此俗字俗音耳。要以疏本爲正。《傳》「荀息曰﹐請以屈產之乘」。「曰請」不誤倒。《經》齊侯﹑宋公﹑江人﹑黃人盟於貫澤。《釋文》二《傳》無「澤」字。《記》初校據九年疏引此《經》作「盟於貫」以無「澤」字爲是。覆校則云﹐疏奪「澤」字﹐前說非。○案﹕哀十三年疏引此經亦無「澤」字﹐不獨僖九年疏爲然﹐知其非奪也。《釋文》與疏本不同者多矣。疏本自無﹐陸本自有﹐不得以未深考疑陸也。覆校謂九年疏奪「澤」字﹐則前後皆作「貫澤」﹐何得云地有二名邪﹖

七年「夏小邾婁子來朝」注「旁朝罷行進」《記》云「旁」應讀去聲。○案﹕疏云﹐今朝魯而謂之旁朝者﹐欲對朝王爲正朝﹐故謂之旁朝「旁」與「正」對﹐似不應讀去聲。《釋文》無音﹐當與疏同也。

九年注「色自美大之貌」疏「謂其顏色有自美大之勢」。「有自」不誤倒。「殺未逾年君之號也」注「從弒﹐名可知也」。「知」不誤「加」。

十年注「故言」至「同義」疏「故言及﹐亦使上及其君」。「故」不誤「蓋」﹐重刊本同。

十有四年《經》「冬﹐蔡侯肹卒。」《記》云﹐閩﹑監﹑毛本作「肸」﹐非。○案﹕「肸」是正字﹐說見前。

十有六年注「據五石言日」疏「而六鶂不書日乎﹖」「鶂」不作「鷁」﹐下注同。《經》「公孫慈卒」「慈」不作「玆」﹐疏中同。重刊本亦並作「慈」。

十有八年《傳》「豎刁﹑易牙爭權不葬」。「刁」不作「刀」。

十有九年「後會也」注「旣在人間」。「會」誤「人」﹐與余本﹑鄂本同。

二十有五年注「日者」至「錄之」疏「卽莊十年冬」。《記》作「二十」。又引浦鏜云「十」下脫「七」字。○案﹕「十」上此無「二」字﹐重刊本同。《記》誤也。齊師滅譚事﹐本在莊十年﹐不應有「七」字。浦說亦誤。「兩之也」注「但別兩耳」。《記》出「遂但別兩耳」。○案﹕「遂」字當屬上讀。

二十有八年「未侵曹也」節注「衛壅遏不得使義兵以時進。」「進」不誤「追」。

文公五年「春王正月」節注「士以貝」。「貝」不誤「具」﹐疏同。

六年「猶者何」注「不言朔者」。「朔」不誤「朝」。

十有六年注「築毀」至「皆時」疏「賤者窮諸人」。《記》謂閩﹑監﹑毛本移「賤者」以下四十二字作「賤者窮諸盜」之注在「降大夫使稱人」之上。○案﹕閩本未移此四十二字﹐仍在「故如此解」下﹐但疏末有記云「賤者」至「故也」﹐當在下文「弒處臼」注下。凡原本如此類者﹐已僭序次﹐特此一段所移不盡耳﹐故記之。監﹑毛本遂從其說而移之。然閩本謂當移注下。原不以爲注﹐監﹑毛本誤爲注耳。

宣公元年注「饑喪」至「其文」疏「公子遂如齊納幣」。「如」字不脫﹐「幣」不誤「獘」﹐下同。○案﹕重刊本但誤「幣」爲「獘」﹕「如」字亦不脫﹐疑《記》誤。注「微者」至「之遂也」疏「但別兩耳是也。」《記》引浦鏜云「兩」下脫「稱」﹐是也。○案﹕僖二十五年注﹐「但別兩耳」﹐《記》云閩﹑監﹑毛本「兩」下衍「稱」字﹐當刪。此又以浦說爲是﹐蓋誤。

十有二年注「日者」至「深責之」疏「宜存人■﹝矛令﹞患。」《記》云﹐閩﹑監﹑毛本「■﹝矛令﹞」攺「矜」﹐非。古「■﹝矛令﹞」﹑「憐」字皆從令。○案﹕此年《傳》﹐「文君如矜此喪人」「矜」不作「■﹝矛令﹞」﹐蓋此偶合﹐全書皆不從古也。

十有五年「什一者」節注「女上蠶織。」《記》引浦鏜云「工」誤「上」﹐覆校云「上」同「尙」。○案﹕浦說是也。余本﹑鄂本並作「工」。阮氏所見何校本﹐蓋脫鄂本作「工」一條。

十有八年「墠帷」注「埽地曰墠」。「埽」不誤「掃」。「自是走之齊」注「逐弒君本當絕小善」。「逐弒」﹐不作「遂殺」﹐余本﹑鄂本並同。

成公元年注「易京」至「賞也」疏「故曰﹐倒賞也。」「倒」不誤「例」。○案﹕上條《記》方據此疏以證注「例賞」之誤﹐重刊本亦注誤﹐而疏不誤﹐則《記》出「故曰例賞也」者誤也。此條當作「故曰倒賞也」。閩﹑監﹑毛本「倒」作「例」。案﹕「例」者﹐「例之誤」。

二年「憂內也」注「不從內言敗之者。」「敗」不誤「敵」。注「臧孫許眇也者」疏「案﹐此一句注﹐宜在「不書恥」之下﹐今定本無疑脫誤也。」《記》云﹐此二十字﹐當是校書者札記語﹐非疏本文。且疏內少言定本者。「定本」﹐乃唐初顏師古所爲﹐則知《公羊疏》出唐以前人矣。○案﹕疏稱定本﹐開卷便有「《春秋》」至「第一」疏云「今定本則升《公羊》字在《經》《傳》上」是也。又宣十五年疏云「考諸舊本﹐或云「軍有七日之糧爾﹕七日﹐盡此不勝﹐將去而歸爾」﹐今定本無下「七日」二字。」成四年﹐鄭伯堅卒﹐疏云「左氏作「堅」字﹐《穀梁》作「賢」字﹐今定本亦作「堅」字。」哀二年﹐晉趙鞅帥師及鄭車達帥師戰於栗﹐疏云「今定本作「栗」字。」此類不少矣。豈皆校書者語邪﹖據此以定疏出唐以前人﹐似非通論也。「則客或跛」節注「大夫率至於館」。《記》引盧文弨曰「至」當作「迓」。○案﹕《儀禮》此句本作「至」不作「迓」﹐蓋涉下條「厥明至於館」﹐「至」當作「訝」而誤。

九年「夏季孫行父」節注「所以彰其絜。」「絜」不作「潔」﹐重刊本同。○案﹕閩﹑監﹑毛本並作「潔」﹐何校蓋毛本也。

十有五年「冬十有一月」疏「注據楚不殊解。」《記》云﹐閩﹑監﹑毛本下有「解云」﹐此脫。○案﹕此但脫「云」字。重刊本擠入﹐蓋亦有「解」字也。「王者欲一乎」節疏「莫不一一系於正月。」「一﹑一」不單作「一」﹐但擠寫一格耳。○案﹕閩﹑監﹑毛本皆脫「一」字﹐何校是毛本也。

十有六年注「滕始」至「滕小」疏「書蘧篨與瞷」。「篨」不誤「蒢」。○案﹕「籧」亦當從竹。文十三年﹐邾婁子籧篨卒﹐《釋文》皆從竹﹐《石經》原刻亦從竹。磨攺皆從艸﹐余本與此作「蘧篨」。閩﹑監﹑毛本從之﹐非﹐《記》失校。

襄公二年「楚殺其大夫公子申」疏「注﹐諱伐喪也。」《記》云﹐鄂本「諱」上有「注」字。○案﹕此「諱」上本有「注」字﹐重刊本同﹐則阮本亦有﹐惟毛本脫﹐《記》蓋誤據何校毛本也。鄂本是單注﹐安得有疏文﹐尢誤。又案﹕此下三節疏﹐此本在「楚殺其大夫公子申」之下﹐閩﹑監﹑毛本並移於上。《記》失校。

五年「莒將滅之」節注「凝讞於晉」。《記》云﹐閩﹑監﹑毛本「凝」作「疑」﹐此誤。《釋文》﹐疑﹐魚竭反。如作「凝」﹐不得音「魚竭反」矣。○案﹕謂「凝」爲「疑」之誤是也。謂《釋文》音「疑」爲「魚竭反」﹐非也。《釋文》「魚竭反」蓋爲「讞」字作音﹐非音「疑」字。何氏以「疑」詁「殆」﹐何煩攺讀﹖若音「疑」字﹐曷不出上文「殆疑」邪﹖《類篇》﹕讞有三音﹕語蹇切﹐評獄也﹔又﹐魚戰切﹐議罪也﹔又﹐魚列切。魚列切﹐卽《釋文》之魚竭反﹐列﹑竭同韻也。《禮文王世子》「獄成﹐有司讞於公。」《釋文》徐魚列反﹐其爲「讞」字作音此尢切證也。「疑」字亦有入聲﹐《儀禮士昏禮》﹐「婦疑立於席西」注﹐「疑立﹐正立自定之貌。」《鄕射禮》「賓升西階上疑立﹐」注﹐「疑﹑止也﹐有矜莊之色」。《釋文》「疑立」並魚乞反﹐又音嶷。然其義皆不可以詁「殆」。且魚乞反﹐《集韻》在九乞﹐「嶷」在《二十四職》﹐而「魚竭反」則在《十七薛》﹐韻部又不同矣。「吳鄫人云」注「文與巫訴」《記》云﹐閩﹑監﹑毛本「文」誤「又」。○案﹕余本文作「又」﹐此本疏中亦作「又」﹐似作「又」爲是。蓋「與巫訴」及「書滅鄫」自是兩事﹐故當言「又」也。

六年注「不書」至「爲重」疏「不舉滅爲重」。《記》云閩﹑監﹑毛本作「舉滅國爲重」﹐脫「不」字。○案﹕重刊本誤「不舉滅」爲「滅舉滅」﹐《記》失校。考定四年﹐注云「不舉滅爲重」﹐正與此疏合。閩本攺作「舉國滅爲重」﹐監﹑毛本從之﹐非。何校但補「不」字﹐未去「國」字﹐《記》又襲之﹐亦非。

十有六年「君若贅旒然」注「三委於臣而君遂失權」。《記》引浦鏜云「正」誤「三」﹐從《六經正誤》校。○案﹕余本亦作「三」﹐閩﹑監﹑毛本同。考疏中歷舉大夫之會於向﹐伐秦於戚﹐凡三﹐毛說未必是。又「大夫故得信在」。《記》云﹐鄂本「在」作「任」﹐此誤。○案﹕此不誤。《傳》云「信在大夫也」。注舉《傳》文﹐不當與《傳》異。疏及各本皆同。何校亦無鄂本「在」作「任」一條。

十有九年注「禮兵」至「張本」疏「故曰恩動孝子之心」。重刊本同。《記》「曰」誤「心」。

二十有三年「夏邾婁鼻我來奔」注「自近始也」。《記》云﹐昭廿七年疏引作「以近治也」﹐「始」爲「治」之訛﹐當據正﹐按解云﹐正以地接於魯﹐故先治之也。是疏本作「治」。○案﹕此說非也。余本亦作「始」﹐疏標注云「見於邾婁者﹐自近始也」者是。疏本不作「治」也。若從昭廿七年疏﹐作「以近治也」﹐但見「治」﹑「近」之義﹐轉不見先治之義矣。何校攺彼疏從此注是也。

二十有九年注「季子」至「見讓」疏「欲其髙之」。「享」誤「髙」﹐重刊本同。

三十年注「月者」至「錄之」疏「二十八年﹐公○如楚」。《記》云﹐閩﹑監﹑毛本刪「○」非。○案﹕二十八年﹐《經》﹐「公如」之間﹐本無他字﹐此衍一圈﹐閩﹑監﹑毛本依經刪之﹐何云非邪﹖

昭公三年「五月」注「襄公上葬」。余本同。《記》云﹐《穀梁》疏引作「葬襄公」不誤。○案﹕《穀梁》疏﹐「葬」上有「上」字﹐《記》脫。此疏云「言襄公上葬者﹐謂上文葬襄公時也」。則疏本自作「襄公上葬」非有誤。

十年「十有二月」《釋文》「何云向戌與君同名」。「何云」下﹐《記》衍「向云」二字﹐重刊本摘錄﹐亦誤。注「去冬」至「貶之」疏「今無冬更無佗罪可指」。「更」不誤「者」。

十有一年「盟於侵羊」疏「直作詳﹐無侵字」。「無」不誤「字」。

十有二年注「不足」至「史文也」疏「楚殺其大夫成然者﹐《左氏》作成熊﹐《穀梁》作成虔字」。閩﹑監﹑毛本刪「楚殺其大夫者」六字移於「楚殺其大夫」《經》下。《記》云﹐割裂之甚。○案﹕非但割裂也﹐所移上不加「疏」字而加「○」﹐則又誤疏爲《釋文》矣。「楚殺其大夫成然」《釋文》○成然﹐《左氏》作成熊。案﹕閩﹑監﹑毛本旣移疏於此經下﹐並削此《釋文》不載矣。

十有三年「不與諸侯專封也」注「故使若有國自歸者」。「者」下缺一字﹐閩﹑監﹑毛本作「也」﹐《記》云蓋衍。○案﹕余本亦作「也」﹐上《傳》「言將自是爲君也」注云﹕故與弒君而立者同文也。「與此句法正同。重刊本補之﹐是也。

二十有一年「宋華亥」節注「宋樂大心」。「大」不作「世」。○案﹕《記》云﹐《公羊》作「世心」﹐廿五年《釋文》可證。然謂毛本「世」作「大」﹐鄂本不誤﹐此非也。此注「大心」﹐閩﹑監本並同﹐不獨毛本也。何校云﹐官本亦誤﹐與《記》所見異。考余本亦作「大」﹐是此注無作「世」者也。惟此本疏中作「世」不誤﹐而閩﹑監﹑毛本亦並誤爲「大」矣。

二十有二年「不與當也」節注「三者皆不當卒卒又名者。」余本「三」作「二」﹐有下「卒」字。《記》云﹐鄂本﹐「三」作「二」﹐無下「卒」字﹐當據正。○案﹕「三」作「二」﹐是也。無下「卒」字﹐非也。疏標注云「猛未」至「當卒」﹐又云「卒又」至「篡」。是疏本有下「卒」字也。何校亦以鄂本爲脫。

二十有五年注「系馬曰維」疏「云系牛曰婁者」。「云」不誤「也」。《傳》「慶子免君於大難矣」。《記》云《唐石經》原刻無「也」字。○案﹕《記》「矣」誤「也」﹐重刊本摘錄亦未正。

二十有六年「不嫌也」注「起正居在成周」。《記》云﹐此本疏云﹐起成周爲王居。閩﹑監﹑毛本亦誤爲「正居」。○案﹕閩﹑監﹑毛本攺之是也。疏但「初起成周爲王居」一語作「王居」耳。余云「不言入京師者﹐正欲起其正居在成周故也。」又云「旣爲天子所入﹐正居明矣。」又云「起正居在成周﹐實外之也」。並作「正居」﹐重刊本同。余詳余本《公羊附錄》中。

二十有七年「夏四月」注「本不出賊」。案﹕《記》以本字屬上讀﹐非也。疏云「今此月者直是本不出賊」﹐可證。注「說與鼻我同義」疏「自近始也」。「自」字﹐此闕。閩﹑監﹑毛本臆補「以」字。「始」不誤「治」﹐重刊本同。《記》云﹕何校本作「自近始也」﹐與襄廿三年注合。○案﹕襄廿三年﹐《記》據此疏以攺彼注﹐此又云與注合﹐何前後矛盾邪﹖且十行本本不作「治」﹐據重刊本﹐則阮氏所見正同﹐不知何出致誤也。

三十有一年「叔術覺焉」注「幾者﹐動之微者」。余本同。《記》謂翻本「吉」誤「者」﹐非也。

三十有二年「冬仲孫何忌」注「言成周者起正居」。案此注及疏﹐皆不作「王居」﹐何校亦不言鄂本作「王居」﹐可見廿六年鄂本作「王居」者﹐偶誤也。

定公元年注「據莊」至「正月」疏「公及邾婁儀父盟於昧」。「昧」不誤「蔑」。重刊本同。注「本有」至「卽位」疏「統者﹐始也」。「始」下不衍「王」字﹐重刊本同。注「執不地」疏「晉人執宋行人樂祈黎」。《記》引浦鏜云「黎」誤「犁」。○案﹕當作「犁」誤「黎」。又﹐「祈」亦誤﹐當作「祁」。

四年「晉士鞅衛孔圄帥師伐鮮虞」《釋文》「圄﹐魚呂反﹐《左氏》作圉。」重刊本同。《記》誤「圉」爲「圄」。「且臣聞之」節疏「爲是拘昭公於南郢」。《記》云﹐何校本「於」作「於」是也。○案﹕「於」此不誤「於」﹐重刊本同。何校是毛本。

六年《經》「季孫斯﹑仲孫忌帥師圍運」。《記》云﹐上文「夏﹐季孫斯﹐仲孫何忌如晉」﹐有「何」字。○案﹕疏稱古本無「何」字﹐有者﹐誤也。《記》引上文爲證﹐似以此亦當有「何」字矣。然《傳》云「曷爲謂之仲孫忌」﹐則此《經》無「何」字明甚。「冬季孫斯伸孫忌」疏「則此《經》無可明矣」。浦鏜云「何」誤「可」。《記》云﹐浦說非是。○案﹕何校亦攺「可」爲「何」﹐與浦說合﹐《記》以爲非是﹐蓋誤。

七年注「先是公侵鄭」疏「冬﹐季孫斯仲孫何忌圍運是」。浦鏜云﹐《經》文《無》「何」字﹐惟六年「夏如晉」﹐《經》有「何」字﹐亦衍文。《記》云﹐浦說是也。○案﹕浦謂此《經》無「何」字是矣。謂「夏如晉」《經》有「何」字。亦衍文﹐非也。「圍運」《傳》﹕「此仲孫何忌也。曷爲謂之仲孫忌﹖」《傳》知其爲仲孫何忌者﹐正據「如晉」《經》耳。否則《傳》何從知之﹖解云﹐正決上文「夏﹐仲孫何忌如晉」之文也。若上文亦無「何」字﹐何所爲決其非衍文明矣。

八年法「公會」至「不致」疏「今此書致」。《記》云﹐何校本書下有「致」字。案﹕此有「致」字。重刊本同﹐毛本脫﹐何校是毛本。注「言大者力千斤」疏「謂之石」。《記》引段校本謂字上有「百二十斤」四字﹐下文「三斗有餘」四字乃衍文。○案﹕千斤之弓﹐以百二十斤謂之石計之﹐其力正得八石三斗有餘﹐非衍文也。

十年「宋公子池出奔陳」《釋文》「池﹐《左氏》作地」。《記》云﹐閩﹑監﹑毛本誤以《釋文》五字爲注﹐此本﹑鄂本皆無之。○案﹕此及鄂本皆有﹐但加以圈﹐不混於注﹐非無之也。「帥師圍費者」疏「解云﹐《左氏》」。「氏」不作「傳」﹐重刊本同。

十有二年「薛伯定卒」注「禍端在定」。《記》云﹐薛弒其君比﹐卽在定十三年﹐則此作「定」非也。「定」當從「是」。○案﹕定﹐爲薛伯名。此自指薛伯定不廢其子﹐肇此禍端﹐非指魯定公也。記誤甚。

十有四年注「書者」至「於廟」疏「至竟必假塗」。「塗」不作「途」。重刊本同。何校是毛本。

十有五年注「得二」至「可知」疏「《蒙卦彖辭》云」。《記》云「彖」當作「象」。○案﹕注引「再三瀆﹐瀆則不告」正是《彖辭》﹐似不必攺「象」。「鄭軒達帥師伐宋」《釋文》「軒達﹐《左氏》作罕達」。重刊本同。《記》誤爲「罕虎」。哀公三年注「故冉有曰」至「伯討」疏「若作仁字如此解之」。重刊本同。《記》誤爲「若非仁字」。

七年注「諱獲」至「來文」疏「今又言來」。「又」不誤「文」。

九年注「兵者」至「之爾」疏「今比二經」。「比」不作「此」﹐《記》云﹐何校本「此」作「比」。○案﹕閩﹑監﹑毛本並作「此」﹐重刊本同。似作「此」爲是。

十有一年注「不從」至「國也」疏「今亦云魯公與伐」。「今」不誤「合」。重刊本同。

十有三年注「齊桓」至「褒也」疏「會於貫」。案﹕僖二年﹐《經》「會」作「盟」。九年《傳》云「貫澤之會」疏攺約其文也。

十有四年注「不地」至「異也」疏「云彗金精埽旦」。「精」不誤「星」。重刊本同。何校是毛本。又「金精埽旦」。「埽」不作「掃」。重刊本同。何校是毛本。「曰備矣」注「鳳皇來儀」。「皇」不作「凰」。重刊本同。何校是毛本。注「得麟」至「之狀」疏「乃有訓作之象」。「訓」不作「制」。「則未知其爲是與」節注「鳳皇來儀」。「皇」不作「凰」﹐疏同。重刊本並同。何校是毛本。又「崇徳政麟」。余本同。毛本「政」攺「致」。又「徳合者相反」。余本同。毛本「反」攺「友」。

△春秋公羊注疏二十八卷﹝校本﹞

此郡中貝氏墉以宋本校於閩本上﹐卽何氏煌所見宋槧官本也﹐亦謂之鄂本。案﹕隱二年﹐「夏五月﹐莒人入向」注﹕「兵動則怨結禍構」。閩﹑監本脫一「構」字﹐阮氏《校勘記》謂﹕「鄂本禍上有構」。「上」乃「下」之訛。又﹐隱三年﹐「夏四月辛卯﹐尹氏卒」疏﹕「貶去名﹐言氏者﹐起其世也。」閩﹑監﹑毛本「言」俱訛「者」。《校勘記》但出「氏者﹐起其世也」﹐脫去「貶去名者」四字﹐而云﹕鄂本「者」作「言」是﹐誤攺下「者」字爲「言」矣。

△春秋穀梁傳六卷﹝宋刊殘本﹞

原書十二卷﹐每公爲一卷﹐與《唐石經》合﹐今存宣公以後六卷。首行題「《春秋穀梁傳》第七」﹐次行題「範寧集解」。每卷末有《經》《傳》﹑注﹑音義字數。又曰「仁仲比校訖」。第九卷

末曰「余仁仲刊於家塾」。第十二卷

末曰「國學進士余仁仲校正﹐國學進士劉子庚﹑陳幾﹑張甫同校﹐奉議郎簽書武安軍節度判官廳公事陳應行參校」﹐共五行。又有分書墨圖記曰「余氏萬卷堂藏書記。」每半葉十一行﹐注雙行﹐行大字十九﹐小字廿七。「匡」﹑「恆」字闕筆。所附《釋文》﹐專用音反﹐不全錄。其足據以訂注疏本之訛者﹐已詳阮氏《校勘記》﹐所引何氏煌校本中「何氏所見」﹐卽屬此本。其字畫端謹﹐楮墨精妙﹐爲當時初印佳本﹐𨿽非全帙﹐固足貴也。卷七首葉有白文方印曰「虛中印」。

按﹕商務印書館《四部叢刊初編》影印本。

△春秋穀梁疏七卷﹝鈔殘本﹞

題﹕「唐國子四門助教楊士勛撰。」原書十二卷﹐今存卷六文公起至卷十二哀公止。分卷與《唐石經》合。書中《傳注》﹐一一標明﹐間有「釋曰」二字。所標起止與注疏本亦有不同處﹐或曰某某至某某﹐或曰某某云云﹐或舉全句﹐通體不提行﹐惟每段空一字標起止﹐後又空一字﹐間有不空者﹐想鈔時誤連之也。舊爲章邱李中麓氏藏本﹐字迹甚舊﹐有朱筆校攺處。今歸邑中張君伯夏﹐從之借錄﹐以注疏本校覈一過﹐勝處實多。如﹐文十一年「眉見於軾」﹐疏校標注「髙三尺三寸」﹐原與上「身橫九畝」疏標注「五丈四尺」另爲一條﹔今注疏本誤連上錄之﹐遂與本注相離﹐其實楊氏原書不誤也。成十四年秋﹐「叔孫僑如如齊逆女」疏「公卽位﹐下文卽云﹐公子遂如齊逆女」﹐十行本脫「卽位下文」四字﹐毛本脫「下文卽云」四字﹐《校勘記》謂「十行本脫七字」﹐亦誤也。成十六年﹐「會於沙隨」疏標「《傳》譏在諸侯也」六字另爲一條﹐注疏本混入上文「戰於鄢陵」疏中﹐大謬矣。襄五年﹐注疏本標「叔孫豹﹑繒世子巫如晉」﹐《校勘記》謂此句當在下文「《公羊》以繒世子巫」之上﹐以標起止爲非。今案﹕此本亦標「叔孫豹至如晉」六字﹐而《公羊》句上並無叔孫豹云云﹐《校勘記》引單疏本﹐止據何小山校本而未見原本﹐故其說相歧。襄三十年﹐「宋災﹐伯姬卒」《傳》疏「共公卒𨿽日久﹐姬能守夫在之貞」﹐注疏本「夫在」作「災死」﹐與上句不相應矣。定十年﹐「公會齊侯於頰谷」疏「若非孔子﹐必以白刃喪其瞻核﹐焉敢直視齊侯行法殺戮」﹐「瞻核」﹐當是察視意﹐與下「直視」相應。十行本「瞻」誤爲「膽」﹐閩﹑監﹑毛本承之﹐攺「核」爲「胲」﹐一誤再誤﹐至「焉」字又誤「矣」字﹐下並不成句矣。其餘字句﹐足訂脫誤者﹐已詳《校勘記》與張氏《藏書志》中﹐不復贅述。

△監本附音春秋穀梁傳注疏二十卷﹝宋刊本﹞

此本首行較閩﹑監﹑毛本多「監本附音序」五字。次行題「國子四門助教楊士勛撰」﹐三行題「國子博士兼太子中允贈齊州刺史吳縣開國男陸徳明釋文」﹐亦與閩﹑監﹑毛本異﹐何氏煌謂「宋南監本」﹐是也。前有範氏《集解序》﹐每半葉十行﹐行十七字﹐注﹑疏俱雙行﹐行二十三字﹐版心有大小字數﹑刊字人名。《經傳》不別﹐如「元年春王正月」﹐卽接《傳》文﹐不標《傳》字﹐與《石經》合。《傳》下《集解》亦不標「注」字﹐惟疏文則冠一大「疏」字於上。今以阮氏重刊本對校﹐著其異於篇。

「春秋穀梁傳序」疏「亦旣《經傳》共文」。何校本同。重刊本「共」誤「其」。「故曰《穀梁傳》﹐傳孫卿」。與毛本同。重刊本「傳」字不重。「卿傳魯人申公」「卿」上重刊本衍「孫」字。「博示同異也」。「博」重刊本作「傳」。案﹕《序》云「博示諸儒同異之說」﹐則作「博」是。「是以」至「疵厲」疏「朓則侯王其荼」。何校本同。重刊本「荼」誤「恭」。「三川震」。毛本同。重刊本「三」誤「二」。「蓋誨」至「者漸」疏「愚主不能用也」。「主」重刊本作「上」。

隱公元年注「隱公」至「月也」疏「《公羊》又云」。「云」重刊本作「引」。「受今王之歷」。「受」重刊本作「用」。「杖大義」。「杖」重刊本作「仗」。「儀字也」節注「末王命」。「末」重刊本作「未」。

二年注「凡年」至「例時」疏「年時月皆備」。「備」重刊本誤「借」。注「無此」至「戎乎」疏「司馬主斷割也」。「割」重刊本作「制」。

七年「戎者衛也」節注「諱執言以歸」。「諱」重刊本誤「韓」。

桓公元年注「杜預」至「於策」疏「卽位必待逾年」。「待」重刊本誤「持」。

八年「祭公來」節注「在郃之陽」。與《釋文》合。重刊本「郃」誤「邰」。

十有四年「無冰」疏「時燠也」。「燠」重刊本誤「暖」。「五行」至「罰常燠」疏「此等皆是不明去就」。「明」重刊本作「能」。

十有五年注「櫟鄭」至「當受」疏「則是以惡入」。何校本同。重刊本「入」誤「故」。

莊公元年《傳》「人之至受命」疏「謂君父旣絕夫人」。「夫」重刊本誤「天」。注「禮有」至「多少」疏「能徵不順者賜弓矢」。何校本同。重刊本「順」誤「顯」。

四年「饗食」至「魯地」疏「亨大牢以飲賓」。何校本同。重刊本「亨」作「烹」。

八年注「導之以徳」《釋文》「導﹐徒報反」。「導」重刊本作「道」。

九年《傳》「不諱敗惡內也」《釋文》「敗惡﹐烏各反」。「各」重刊本作「洛」。

十有二年《傳》「仇牧閒也」疏「荀息𨿽同後死之例」。何校本同。重刊本「後」誤「復」。

二十有七年《傳》「信其信仁其仁」疏「則首戴之會亦可爲兩也」。「兩」重刊本作「二」。

僖公元年《傳》「向之師也」疏「故重列三國」。「三」重刊本誤「二」。

四年注「十四年」至「惡也」疏「但爲卒於楚」。「於」重刊本作「於」。

五年「秋八月諸侯監於首戴」《傳》「以其去諸侯」。「去」重刊本作「法」。

九年「宋其稱子」節注「殷人殯於兩楹之間」。「殷」重刊本誤「周」。

十有五年「九月公至自會」注「桓會不致」。「桓」重刊本誤「相」。注「獲者不與之辭」疏「莒顯公子之紿」。「紿」﹐重刊本誤「給」。「君子」至「其終」疏「欲使惡人不得終於惡」。「人」﹐重刊本誤「入」。

十有八年「今狄亦近衛而遠齊」《釋文》「遠齊﹐如字﹐於萬反」。「萬」﹐重刊本誤「邁」。

三十年「以是爲訟君」疏「嫌衛侯無罪」。「侯」﹐重刊本作「殺」。「冬天王使宰周公來聘」《傳》「天子之宰通於四海。」「於」﹐重刊本作「於」。

文公十有八年「惡宣公也」疏「理亦通也」。「理」﹐重刊本誤「禮」。

宣公三年「緩辭也」疏「理𨿽迂誕」。何校本同。重刊本「誕」作「延」。

八年「猶者」至「賓也」疏「殷曰肜」。下「謂之肜者」肜﹐是不絕之辭﹐並同。重刊本「肜」俱作「彤」。而「緩辭也」疏「日下稷乃克葬」。「稷」重刊本作「昃」﹐阮《記》云「此字剜攺是也」。

九年注「故書見變禮」《釋文》「見變﹐賢徧反」。重刊本無「變」字。

十有六年「夏成周宣榭災」注「宣榭﹐宣王之謝」。何校本同。重刊本作「榭」。

十有七年「許男錫我卒」《釋文》「錫﹐星歷反。」「星」重刊本誤「墨」。

成公元年「曹公子手僂」《釋文》「僂﹐於矩反﹐一音力主反」。「力主」重刊本誤「刀圭」。

九年「大夫」至「事也疏」「從例可知也」。「也」重刊本誤「他」。

十有五年「其地許復見也」《釋文》「復﹐扶又反」。「復」重刊本作「覆」。

襄公元年注「冬者」至「之禮」疏「赴未至魯。」「赴」重刊本誤「越」。

二十有四年「五穀」至「大侵」疏「謂五穀不孰也」。「孰」重刊本作「熟」。

二十有五年「楚屈建帥師滅舒鳩」《釋文》「屈﹐居勿反」。「勿」﹐重刊本作「忽」。案﹕昭五年《釋文》亦「居勿反」﹐則作「忽」者非。

昭公八年「掩禽旅」《釋文》「本亦作掩」。「掩」重刊本作「俺」。「艾蘭」至「力也」疏「故以毛布覆之」。「布」重刊本誤「市」。

十有一年「夷狄之君」節注「所以情理俱揚」。「揚」重刊本作「暢」。

十有四年注「曹叔」至「之國」疏「定四年《左氏》文」「氏」重刊本作「傳」。

二十有三年「尹氏立王子朝」注「此言尹氏立﹐明惟尹氏欲立之」。「氏」重刊本作「朝」。

定公四年「庚辰吳入楚」節注「楚無能亢禦之者」。與《釋文》及余仁仲本合。重刊本作「抗禦」。蓋據剜修本也。

哀公二年注「蒯瞶」至「廢之」疏「三顧速不進」。「三」重刊本誤「二」。

七年「秋公伐邾」節注「魯非霸主」。「主」重刊本誤「王」。「春秋」至「言焉」疏「天王守於河陽」何校本同﹐與《唐石經》合。重刊本「守」作「狩」。

十有二年注「古者五」至「百畝」疏「其餘彊弱相半」。「彊」重刊本誤「疆」。

△春秋集傳纂例十卷﹝舊鈔本﹞

唐陸淳撰。此書所引《三傳》經文﹐每有異文﹐與今本不同﹐可補《釋文》之闕。宋慶曆間刻本。每半葉十行﹐行十字。明嘉靖時有繙雕本。至國朝龔氏所刻﹐多脫錯處﹐有行款宜大字者訛作小字﹐引《穀梁傳》訛作《公羊》之類﹐此從宋本鈔本﹐可以正其失。

△春秋經解十五卷﹝舊鈔本﹞

宋孫覺撰。此書見《宋史藝文志》﹑陳氏《書錄》﹐卷數相同。舊有紹興間陽羨邵輯刻本﹐相沿傳錄有輯序及周麟之跋﹐已失。此平津館孫氏藏本﹐卷末有朱筆記云「乾隆乙卯夏日王端履校過。」卷首有「孫星衍印」﹑「東魯觀察使者」﹑「泉唐江氏珍藏」諸朱記。

△春秋五禮例宗七卷﹝舊鈔本﹞

題「霅川張大亨集」。凡《吉禮》一卷﹑《凶禮》二卷﹑《軍禮》四卷﹑《賓禮》二卷﹑《嘉禮》一卷。舊闕第四至第六《軍禮》三卷。前有自序﹐作於紹聖四年二月。

△春秋傳三十卷﹝宋刊本﹞

題﹕「左朝散郎充徽猷閣待制提舉江州太平觀賜紫金魚袋臣胡安國奉聖旨纂修。」前有自序及紹興六年《進書表》《論名諱札子》﹐又有《述綱領》《明類例》《謹始例》《敍傳授》四篇﹐汲古毛氏刻本俱遺之﹐添入音注﹐失舊本之眞矣。陳直齋謂紹興中經筵所進者。此本「愼」字闕筆﹐其刻當在孝宗時。每半葉十四行﹐行廿六字﹐《傳》文低《經》一格。﹝卷首有「顧從徳印」﹑「顧從義氏」二朱記。﹞

按﹕商務印書館四部叢刊續編影印本。

△左傳類編六卷﹝舊鈔本﹞

宋呂祖謙撰。是書取《左傳》中事類而析之﹐分十九則﹐曰《周》﹑曰《齊》﹑曰《晉》﹑曰《楚》﹑曰《夷狄》﹑曰《附庸》﹑曰《諸侯制度》﹑曰《風俗》﹑曰《禮》﹑曰《氏族》﹑曰《官制》﹑曰《財用》﹑曰《刑》﹑曰《兵制》﹑曰《地理》﹑曰《春秋前事》﹑曰《春秋始末》﹐終之以《論議》者﹐取《左傳》中論議之言也。案﹕成公生平研究《春秋左氏傳》﹐凡著三書﹕一曰《春秋傳說續說》﹐一曰《博議》﹐一卽是編﹐世鮮傳本﹐《四庫》未經采錄﹐幸而僅存。覈之《直齋書錄》《中興館閣書目》﹐猶爲完帙。惟張氏萱曰﹐《春秋前事》一則﹐取左氏所引唐虞以來典故﹐此編前事類﹐自惠公之季年至宋武公之世﹐共七條﹐疑有脫佚處也。

按﹕商務印書館《四部叢刊續編》影印本。

△精選東萊先生左氏傳博議句解十六卷﹝元刊本﹞

宋呂祖謙撰。不著何人所注﹐考《宋志》有《博議綱目》一卷﹐爲成公門人張成招標注﹐疑此本卽張氏舊注﹐後人羼入之也。原書或作二十卷﹐或作二十五卷﹐此元人所刻刪節本。楊文貞稱別有一本十五卷﹐題曰「精選」﹐或卽是本未可知。惟卷數微不合耳。

△京本詳增補注東萊先生博議二十五卷﹝明刊本﹞

此二十五卷本﹐乃呂氏全書﹐黃兪邰謂世所傳本皆刪節﹐惟正徳刊本獨全﹐其注與句解本同。惟《左傳》標題下無「主意」。後有墨圖記云「汝水文峯胡嶽英錄正」。

△春秋集傳十九卷綱領一卷﹝舊鈔殘本﹞

宋張洽撰。案﹕文憲遊朱子之門﹐湛深經學﹐於《春秋》有《集注》《集傳》《地裏沿革表》三書。朱氏《經義考》云﹕《集傳》已佚﹐《四庫全書總目》亦未收入。原本二十六卷﹐今佚第十八至二十﹑第二十三至末﹐凡七卷。其書與《集注》例異﹐首列《左氏》《公》《穀》程氏﹑胡氏傳及諸儒之解﹐後另行作《辧說》以折衷至當。其釋「春王正月」﹐主攺月攺時而言。左氏亦有錯出處﹐如太子申生之死﹐《經》書於僖六年之春﹐而傳以爲五年之冬﹔韓之戰﹐《經》書十一月壬戌﹐而《傳》以爲九月壬戌﹔以至奚齊﹑卓子之弒﹐裏克■﹝不上十下﹞鄭之殺﹐皆《傳》先而《經》後。蓋是時晉之國史﹐不用周正﹐而用夏正﹐是以有差。左氏訛以爲《經》從「告」而書之﹐使卽從「告」﹐何以每差兩月﹖且訃告𨿽後﹐而告以日月則從實﹐豈有始經國史之錄﹐再經夫子之修﹐而不能釐正其文者﹖故知周正﹑夏正﹐因兩存而混淆﹐其說甚辧。後來諸儒不宗胡氏夏時冠周月之解﹐其論實肇於文憲。其他若邾儀父之盟﹐謂幽厲以來﹐屢盟長亂﹐春秋惡盟﹐誓謹參盟﹐所以撥亂反正﹐初獻六羽﹐謂當從《公羊》。程子說見前。此用八佾之僭﹐胥命於蒲﹐謂謹霸政擅命之始﹐與《集注》大略相似﹐蓋此書爲《集注》之權輿也。前有《進書狀》﹐謂《春秋》之書﹐嘗從師友傳習﹐於漢唐以來諸儒議論﹐莫不考覈研究﹐會其異同﹐而參其中否。積年旣久﹐取其足以發明聖明之意者﹐附於每事之左﹐以爲之傳。衛氏宗武所云「索幽闡祕﹐研精極微者﹐洵不誣也。」其書嘗刊於延祐甲寅﹐《綱領》一卷附後。今惟《綱領》刻《通誌堂經解》中。此本有曾孫庭堅《書後》一則﹐猶原本也。

△音注全文春秋括例始末左傳句讀直解七十卷﹝元刊本﹞

題「梅谿林堯穸唐翁句解」。唐翁事迹未詳﹐以自題裏居﹐知爲閩人。或曰南宋時人。其解《經》《傳》﹐自云依杜氏古注﹐並采止齋陳氏議論附益之。有別出新意﹐以「愚案」別之。全書箋釋字句﹐淺顯易明﹐故曰「《句讀直解》」。於十二公之始﹐必注明周王紀年﹑列國紀年及列國之君﹐易世嗣位﹐以至齊﹑晉﹑秦﹑楚之大夫爲政﹐使讀者卽知時變。其《經》《傳》字之異於今本者﹐皆與《唐石經》合。日本山井鼎《考文》引以證足利本所謂「林直解者」是也。自明王道﹑趙如源有《杜林合注》之編﹐或刪杜以就林﹐或移林以冒杜﹐而林氏原書幾晦。《四庫全書總目》亦但錄其書。此元刊初印本﹐猶是曝書亭「三萬卷」中物。有好事者傳刻之﹐而唐翁之名﹐不致見蒙於《合注》一書矣。

△古文春秋左傳十二卷﹝鈔本﹞

宋王應麟撰。是書搜輯賈氏逵﹑服氏虔舊注並鄭康成﹑馬季長﹑王子雍之說。諸家書目俱未著錄。吳中惠氏藏有鈔本﹐其輯《左傳補注》﹐如「邱賦卒兩」之說﹐不從杜﹐「遂扶以下」作「遂跣以下」﹐以爲燕飲解韈之證。皆本之。

△春秋纂言十二卷總例七卷﹝元刊本﹞

題「吳澄學。」前有自序﹐謂仿陸氏《纂例》爲《總例》﹐例之綱七﹕《天道》一﹐《人紀》二﹐《嘉禮》三﹐《賓禮》四﹐《軍禮》五﹐《凶禮》六﹐《吉禮》七。例之目八十有八。《天道》五例﹐年﹑時﹑月﹑日﹑變異。《人紀》二十三例﹐王公﹑侯伯﹑子男﹑微國﹑夷國﹑國地﹑爵字﹑氏名﹑人盜﹑兄弟﹑世子﹑命數﹑卽位立﹑歸入納﹑居在﹑孫﹑奔﹑去﹑逃﹑弒﹑執﹑放。《嘉禮》四例﹐王后﹑王女﹑魯夫人﹑魯女。《賓禮》八例﹐如﹑朝﹑聘﹑來﹑盟﹑會﹑遇﹑至。《軍禮》二十二例﹐伐﹑侵﹑戰﹑敗﹑追﹑救﹑次﹑戍﹑圍﹑取﹑入﹑滅﹑降﹑遷﹑潰﹑獲﹑以歸﹑師﹑軍制﹑軍賦﹑軍事﹑力役。《凶禮》六例﹐崩薨﹑卒葬﹑含襚﹑賵賻﹑奔喪﹑會葬。《吉禮》十例。郊﹑雩﹑杜﹑望﹑禘﹑袷﹑時﹑享﹑廟主﹑告朔。此書傳本甚稀﹐後有嘉靖間蔣若愚刊本﹐亦不可得。竹垞朱氏僅見之吳郡陸醫其淸家。此元刊本精好完善﹐固足寶也。

△春秋諸傳會通二十四卷﹝元刊本﹞

題「廬陵進士李廉輯」。自序謂﹕讀經三十年而成書。前有《凡例》及《讀春秋綱領》。刊於至正九年。通誌堂本卽其所出。《自序》後有墨記云「至正辛卯臘月崇川書府重刊」。

△春秋經傳闕疑四十五卷﹝舊鈔本﹞

元鄭玉撰並序。自謂﹕《經》有殘闕﹐則考諸《傳》以補其遺﹔《傳》有舛訛﹐則稽諸《經》以正其謬。與其彊通所不通﹐以取譏於當世﹐孰若闕所當闕﹐以俟知於後人。故曰「闕疑」。後有裔孫獻文《序》。其書世無刊本﹐此猶明人所錄。舊藏吳中錢叔寶家﹐後歸太倉張西銘太史﹐嘉定陸元輔嘗乞得之﹐後復失去﹐思之如喪良朋。有跋語見《經義考》﹐所謂版心有「師山書院」四字者﹐卽是本也。﹝卷首有「錢穀」﹑「叔寶」二朱記。﹞

△春秋屬辭十五卷春秋左氏傳補注十卷春秋師說三卷﹝元刊本﹞

三書俱題「新安趙汸學並序」。《屬辭》有金華宋濂序﹐又有太平黃倫《總題辭》。《屬辭》卷末列三行「金居敬覆校﹐倪尙誼校對﹐朱升校正」。後附汪文﹑程性跋。《師說》後附錄黃楚望《思古吟》十章﹐吳氏澂爲黃氏作《六經辧釋補注》《易學濫觴》《春秋指要》三書序﹐又子常所作《黃楚望先生行狀》﹐又附門人金居敬總跋。《屬辭》刊於海寧商山義塾﹐始至正二十年庚子﹐至二十四年甲辰而成。並刻《補注》《師說》﹐皆居敬校定之本。入明後﹐板刻有闕。弘治六年太平黃倫重完之。

△春秋胡氏纂疏三十卷﹝元刊本﹞

題「新安汪克寬學」。前有至元再元之四年新安汪澤民序﹐至正元年雍虞集序。又《凡例》及《引用書目》。《凡例》後有墨圖記云「建安劉叔簡刊於日新堂」。後有至正八年紫陽吳國英跋﹐謂書甫成編而劉君鋟諸梓以廣其傳。又﹐《環谷集》中有《答劉叔簡啟》﹐卽商量刻書事也。案﹕環谷有自序﹐略謂書作於元統甲戌教導郡齋時﹐至元戊寅﹐值郁攸之變﹐不復存。越三年辛巳﹐搜輯舊聞﹐正於邵菴虞先生﹐頗加獎勵﹐並題卷端云云。此本不載﹐豈脫佚耶﹐抑當時未刻耶﹖

△春秋繁露十七卷﹝明活字本﹞

漢董仲舒撰﹐宋樓文獻定本﹐明錫山華氏以活字銅板印行。是書在宋時已殘佚﹐歐陽氏﹑程氏辧之甚詳。至樓氏﹐蒐采校訂爲八十二篇﹐原闕三篇。明時又有脫葉﹑脫字﹐惟十七卷猶是董子原書舊第也。前有慶曆七年樓郁序﹐後有嘉定三年樓鑰跋﹐並附《崇文總目》《中興館閣書目》《郡齋讀書志》﹑六一先生《書後》﹑程大昌《書後》諸題跋。卷末有「正徳丙子季夏錫山蘭雪堂華堅允剛活字銅板印行」一條。

○孝經類

△考經一卷﹝影鈔宋本﹞

唐玄宗禦注並序。此從相臺嶽氏本影寫。其注有與石臺本﹑《唐石經》不合者﹐如「喪則致其哀」注「擗踴哭泣」﹐不作「擗踴」﹕「要君者無上」注「君者﹐臣之稟命也」﹐不作「君所」﹕「是以行成於內而名立於後世矣」注「修上三徳於內」﹐「修」不作「修」﹕「敢問子從父之令」注「故疑而問之也」﹐多一「也」字﹕「用天之道」注「秋斂冬藏」﹐不作「秋收」。每半葉八行﹐行十七字﹐注雙行﹐附音釋於注中。

●鐵琴銅劍樓藏書目錄卷六

經部六

○五經總義類

△經典釋文一卷﹝宋刊殘本﹞

此《春秋左氏音義》之六﹐卽愛日精廬《藏書志》所稱元崇文閣官書也。起昭七年《經》﹐訖《後序》。其第三﹑第九葉板心皆有「重刊」字﹐不知何時修板。臧君在東跋云「葉林宗影寫絳雲樓藏本﹐此卷皆與印合。」然以阮氏《校勘記》所載葉鈔本覈之﹐頗有不同。哀元年《傳》衍「昏志亡亮反」五字﹐葉鈔無之﹐﹝案此五字實《後序》中之音﹐誤在此。似非卽錢氏本矣。此卷勝於今刻處﹐臧君旣舉「檇」字﹑「玆」字﹐《藏書志》益加詳焉。玆又考得一條﹕昭廿八年《傳》「妾媵﹐蠅證反﹐又時證反」﹐注疏本﹑盧校本「蠅」並作「繩」。案﹕《釋文》於隱元年﹐「娣媵﹐音以證反﹐又繩證反。」於《詩鵲巢》「眾媵﹐音孕﹐又繩證反」﹔《江有汜》「美媵」同。於《曲禮》「非媵﹐音羊證反﹐又繩證反」。夫「以證」﹑「羊證」並音孕﹐是他處皆以孕音爲本音﹐「繩證」爲又音﹐不應此處獨異。惟作「蠅」字﹐與「以」及「羊」皆同位同等﹐正得本音矣。﹝卷中有「毛晉私印」﹑「子晉藏」﹑「孫氏校閣」諸朱記。﹞

△雨蘇經解六十二卷﹝明刊本﹞

明焦竑匯刻並序。凡《東坡易傳》九卷﹐《書傳》二十卷﹐《潁濱詩傳》十九卷﹐《春秋》十二卷﹐《論孟拾遺》一卷﹐《道徳經附》一卷。其東坡《易》《書》二傳舊本﹐得於唐荊川氏。《潁濱詩傳》與《春秋》﹐得於朱西亭氏。萬曆丁酉刊行。

△六經正誤六卷﹝宋刊本﹞

題﹕「柯山毛居正校勘。」前有寶慶初元臨邛魏了翁序。每半葉十行﹐行二十二字。板心有字數及刊工姓名。「讓」﹑「貞」﹑「恆」﹑「勗」﹑「桓」字俱闕筆。宋本止存卷一﹑卷二﹑卷六﹐凡三卷。余鈔補全。通誌堂本卽從此出﹐覈之無異﹐惟易爲每行二十字。﹝卷首有「弱侯」﹑「漪南生」二朱記。﹞

△九經三傳沿革例一卷﹝影鈔宋本﹞

宋嶽珂撰。案﹕嶽氏旣刊《九經三傳》﹐作此《總例》﹐足爲校勘典籍之式。此本爲錢遵王家故物。每葉左欄綫外有「虞山錢遵王也是園藏書」十字。今世行本有四﹕乾隆戊申興化任氏始刻﹐旣而知不足齋鮑氏刻桐花館訂本﹐嘉慶甲戌揚州汪氏以影宋本翻刻﹐若郡中璜川吳氏所刻﹐卽出自此本。各本互有出入﹐而是本爲勝。惟書中「以平爲便」句﹐當與上「以頗爲陂」一例﹐任本﹑鮑本作「以便爲平」﹐自較此本爲優。若《泰誓》注「不如周家之少仁人」﹐任本「少」訛「多」﹔又﹐《顧命》「一人冕執銳」﹐實「鈗」字也。鮑本與此本同﹐任本「銳」訛「鈗」﹐「鈗」訛「銳」。嶽氏以「神祇」之「祇」﹐從「礻」而無畫﹐「祗敬」之「祗」﹐從「礻」而有畫﹕「底」音抵者﹐上有點﹕「厎」音止者﹐無點。鮑本﹑汪本於「厎音止﹐下無畫」﹐則訛矣。《說文》惟《疧部》「疧」從「氏」﹐若《廣部》無從「氏」之字也。此本所定﹐皆不訛。

△融堂四書管見十三卷﹝舊鈔本﹞

宋錢時撰。凡《論語》十卷﹐《孝經》一卷﹐《大學》一卷﹐《中庸》一卷。前有紹興己丑時自序﹐末有景定辛酉天臺錢可則《跋》。《新定續志》謂知郡華文﹑錢寺丞任內刊者﹐《志》又謂所著有《周易釋傳》《尙書演義》《學詩管見》《春秋大旨》《兩漢筆記》《國史宏綱》《蜀阜前後續稿》《冠昏記》等書。

△九經疑難四卷﹝舊鈔殘本﹞

宋張文伯編並序。其書於「《六經》」﹑「《三禮》」﹑《語》《孟》中有疑義當析者﹐摘取正義及前人文集中論說爲標目以次之﹐乃宋時習科舉者所取資。原書十卷﹐今佚去六卷﹐爲山陰祁氏鈔本。板心有「淡生堂鈔本」五字。以《經義考》所載序文覈之﹐此本微有不同。如﹕「非惟述其辧駁而已」﹐此本「駁」下空二格﹕「意之髙遠」下﹐此本有「詳備無遺」四字﹕「了然胸中矣」﹐此本作「了然在其中矣」﹕「聊以是擬前篇云」﹐此本作「前編皆是也」。卷首有歸安嚴修能《跋》云「宋張正夫《九經疑難》十卷﹐竹垞先生《經義存亡考》云﹕未見﹐祇載其自序一篇。案﹕正父﹐名文伯﹐《考》作『伯文』﹐恐誤。辛亥孟冬﹐不佞遊武林﹐得是本於書坊﹐僅首四卷﹐乃山陰祁氏淡生堂鈔本。不佞近得魏鶴山所著《儀禮要義》宋槧本於武林汪氏﹐與此書皆竹垞未及見之書也。惜生不與同時﹐不及與竹垞共欣賞耳。」卷末又有嘉定錢旣勤題識四行。﹝卷首尾有「嚴氏修能」﹑「元照之印」﹑「元照晚香」﹑「錢唐何元錫字敬祉號夢華又號蜨隱」﹑「錢印東垣」﹑「旣勤」諸朱記。﹞

△五經說七卷﹝舊鈔本﹞

元熊朋來撰。此《熊氏家集》中說《經》之一。舊有樂安鄒良刻本﹐從之傳錄。

○四書類

△論語一卷﹝元刊本﹞

是本專刻經文﹐有句讀﹑切音﹐足正俗讀之訛。舊爲葉文莊藏書。卷末有張棟記云「吾裏簽軸之富﹐首推文莊﹐自公歿後百十有餘年﹐而其圖書府扃鑰未疏﹐蓋先賢遺澤﹐人人不忍其拋散﹐非獨爲之子孫者當念也。今年春﹐稍聞其來裔且析捲而分矣﹐亡何﹐蔣傭持此帙來﹐見有鎭撫燕云關防﹐知是公家故物﹐亟以五金購���木雁軒架內﹐他日吾家子孫儻不能守﹐幸轉屬之惜書如吾者﹐愼毋委之俗子厚暱醬瓿也。甲午六月﹐吳人張棟記。」﹝卷首尾有「巡撫宣府關防印」﹑「雄於南面百城」﹑「大樹軒」﹑「文莊七世孫張棟之印」﹑「木雁軒圖書印」諸朱記。

△論語鄭氏注二卷﹝鈔本﹞

鄭氏原書十卷﹐見《唐書藝文志》《宋志》不載﹐則亡於五代時。此本出深寧叟搜輯﹐亦未見諸家書目。乾隆間﹐江寧嚴用晦從秦中王端毅家錄得﹐遂有傳本。

△重慶陳用之學士眞本入經論語全解義十卷﹝舊鈔本﹞

題﹕「左宣徳郎充館閣校勘太常博士賜緋魚袋陳祥道﹐門人章粹校勘。」前有自序﹐謂﹕「聖人言義則存乎《春秋》﹐言理則存乎《論語》《春秋》之作﹐乃是是以勸善﹐非非以懲惡﹐不得不議。若夫《論語》之言﹐則答學者之問而已。聖人之答問﹐言理而足矣﹐隨分而應﹐不必屢告而詳說之。一隅之舉﹐兩端之叩﹐近而遠﹐約而詳﹐思得之則會其所固有者矣。其言甚精微﹐後世諸儒所未能道者﹐則其全解可知矣。」

△四書章句集注二十六卷﹝宋刊本﹞

《大學章句》一卷﹐《中庸章句》一卷﹐《論語集注》十卷﹐《孟子集注》十四卷。《大學》卷末﹐題「從政郎提領江淮茶鹽所準備差遣劉夢髙校正」一行。後有跋云「當塗郡齋舊有文公《語孟集注》﹐注與本文皆大字﹐於老眼爲宜。蓋正肅吳公所刊﹐見謂善本。光祖朅來假守﹐依仿規制﹐取《中庸》《大學》章句並刊之﹐足成《四書語孟》。歲月浸久﹐閒有漫滅﹐就加整治。是書在天地間無窮達老少皆不可一日廢﹐熟復玩味則施之行事﹐其有不敬且畏哉﹗淳祐壬子孟秋朔旦金華馬光祖敬識。「每半葉八行﹐行十五字。經文皆頂格﹐注文亦作大字﹐低一格。以今本校之﹐《大學》﹕「其命維新」作「惟新」﹕「無諸己而後非諸人」﹐無此八字﹔﹝疑宋本脫。﹞「黿鼉蛟龍」﹐作「鮫龍」。《論語》﹕卷首有《讀論語孟子法》一篇﹐「沒階趨進﹐翼如也」﹐作「沒階趨」﹐無「進」字﹔﹝案﹕注引陸氏曰「趨」下本無「進」字﹐俗本有之﹐誤也。蓋經文無之﹐故引是說。惟「階」字偶從俗。﹞「毋自辱焉」﹐作「無自」﹕「冉子退朝」﹐作「冉有」﹕「鐘鼓云乎哉」﹐作「鍾鼓」。《孟子》﹕「將以畔鐘」﹐作「畔鍾」﹔下「鍾鼓」並同﹕「古公亶父」﹐作「亶甫」﹕「凶年饑歲」﹐作「饑歲」﹔「思以一毫」﹐作「一豪」﹕「泰山之於丘垤」﹐作「太山」﹕「吾聞之也﹐君子不以天下儉其親」﹐無「也」字﹕「予三宿而出晝」﹐「晝」上有「後」字﹔﹝案﹕「後」字當在「出」上﹐誤倒耳。﹞「其命維新」﹐作「惟新」﹕「井地不均」﹐作「不鈞」﹕「有小人之事」﹐作「小民」﹕「南面而徵北狄怨」﹐作「北夷」﹔﹝疑涉上文「夷」字而誤。﹞「有攸不爲臣」﹐作「惟臣」﹐注同﹔﹝案趙注無「不」﹐「惟念臣子之節」本作「惟也」。﹞「此率獸而食人也」﹐「獸」上有「禽」字﹕「事在易而求諸難」﹐作「求之」﹕「由已溺之也」﹐無「也」字﹕「好勇斗狠」﹐作「斗很」﹕「則其小者不能奪也」﹐作「弗能」﹔「見且猶不得亟」﹐作「由不」﹕「無不知愛其親也」﹐作「親者」﹕「可以無饑矣」﹐作「足以」﹕「亦不隕厥問」﹐作「不殞」﹕「四肢之於安佚也」﹐作「四枝」﹕「來者不拒」﹐作「不距」﹕「人能充無穿窬之心」﹐作「穿逾」﹔「萬章曰﹐一鄕皆稱原人焉」﹐作「萬子曰」﹔俱與唐宋《石經》及「七經」《孟子考文補遺》合。《孟子集注》十四卷﹐尙仍趙氏古本之舊﹐不同今本﹐並爲七卷。其注之與今本異者﹐《大學》﹕「古之欲明明徳」注「欲其必自慊」﹐作「欲其一於善」。《中庸》﹕「天命之謂性」注「蓋人知己之有性」云云﹐作「蓋人之所以爲人﹐道之所以爲道﹐聖人之所以爲教﹐原其所自﹐無一不本於天而備於我。學者知之﹐則其於學知所用力而自不能已矣。故子思於此首發明之﹐讀者所宜深體而默識也」。「道也者」注「則豈率性之謂哉」﹐作「則爲外物而非道矣」。「天下國家可均也」注「至難也」﹐下作「然不必其合於中庸﹐則質之近似者﹐皆能以力爲之﹔若中庸則𨿽不必皆如三者之難﹐然非義精」云云。此四條﹐皆爲最後定本。《論語》﹕「道千乘之國」注「道﹐治也」﹐下有「馬氏云﹐八百家出車一乘」十字﹕「有所不行」注「則亦非復禮之本然矣」﹐又「此禮之自然」﹐二「禮」字皆作「理」﹕「爲政以徳」注「行道而有得於心也」﹐作「得於心而不失之謂也」﹕「據於徳」注「徳則行道而有得於心者也」﹐作「徳則行道而有得於心而不失之謂也」﹕「莫春者」注「莫春和煦之時」﹐無此六字﹕「夫子之得邦家者」注「聖而進於不可知之之神矣」﹐無此十一字。《孟子》﹕「師行而糧食」注「二千五百人爲師」﹐作「千二百五十人爲師」﹕「紂之去武丁未久也」注「凡七世」﹐作「九世」﹔﹝閻氏《四書釋地》﹐嘗言「七世」之誤﹐不知宋本實未曾誤也。﹞「帝使其子九男二女」注「又言」﹐作「《史記》言」﹕「請無以辭卻之」注「但無以言辭閒而卻之」﹐作「言語問」﹔「抱關擊柝」注「柝﹐夜行所擊木也」﹐作「行夜」。﹝《四書釋地》引何屺瞻曰集注柝﹐行夜所擊木也。本用趙氏注﹐今皆訛爲「夜行」﹐𨿽監本亦然。百詩謂﹕「行夜」﹑「夜行」﹐何啻霄壤。使兩家得見宋本﹐當亦爽然。﹞「今夫弈之爲數」注「識者恨之」﹐無此四字﹕「亦終必亡而已矣」注「終必並與其所爲而亡之」﹐作「其小仁」﹕「動容周旋中禮者」注「細微曲折」﹐無「細微」二字。皆較今本爲勝。其他一二字異同及助語音切之增損者﹐猶不可悉數。凡宋諱「弘」﹑「殷」﹑「匡」﹑「恆」﹑「愼」﹑「讓」﹑「貞」﹑「桓」等字﹐於經文皆闕筆﹐於注文則以「洪」代「弘」﹐「商」代「殷」﹐「康」代「匡」﹐「常」代「恆」﹐「謹」代「愼」﹐「遜」代「讓」﹐「正」代「貞」﹐「威」代「桓」﹐亦閒有不代而闕筆者。案﹕陳氏鱣《經籍跋文》所載國初繙宋淳祐本《四書》﹐捲第行式與此悉合﹐惟云「《大學》序後有淳祐丙午一跋凡五行」﹐今是本無之﹐則所繙者非是本也。吳氏眞意堂所刊《四書》﹐末有《附考》﹐搜羅最夥﹐亦僅見國初繙宋本而未見是本。翟氏灝《四書考異》﹕《梁惠王》篇云「行者有裹糧也」﹐宋本作「裹囊」﹐今是本仍作「裹糧」﹔《公孫丑》篇云「古之爲市者」﹐宋本作「市也」﹐今是本仍作「市者」﹐則翟所據亦非是本也。是本爲諸家所未見﹐故並無題識及收藏印記﹐而閒有妄加塗攺之處﹐然楮墨完好﹐字大悅目﹐眞宋槧之上品也。

△大學章句一卷附大學或問二卷中庸章句一卷附中庸或問二卷論語集注十卷孟子集注十四卷﹝宋刊本﹞

首載朱子原序﹐《論語》序說後有《讀論語孟子法》一篇﹐又有《凡例》及《音考》﹐乃刻書人所作者。此本不詳宋何時所刻﹐然猶仍朱子原本之舊。其佳處往往與淳祐本合。如《大學》﹕「其命惟新」﹐不作「維新」。《中庸》﹕「黿鼉鮫龍」﹐不作「蛟龍」﹕「考諸三王而不繆」﹐不作「不謬」。《論語》﹕「忽然在後」﹐不作「忽焉沒階」﹕「趨﹐翼如也」﹐「趨」下無「進」字﹔「無自辱焉」﹐不作「毋自」﹕「冉有退朝」﹐不作「冉子」﹕「惟上知與下愚不移」﹐不作「惟上知」。《孟子》﹕「王曰﹐吾惽」﹐不作「惛」﹕「古公亶甫」﹐不作「亶父」﹕「思以一豪挫於人」﹐不作「一毫」﹕「則塞於天地之閒」﹐不作「塞乎」﹕「太山之於丘垤」﹐不作「泰山」﹕「矢人惟恐不傷人」﹐不作「惟恐」﹕「吾聞之﹐吾子不以天下儉其親」﹐「聞之」下無「也」字﹔「其命惟新」﹐不作「維新」﹕「井地不鈞」﹐不用「不均」﹕「有小民之事」﹐不作「小人有」﹕「攸不惟臣」﹐不作「爲臣」﹕「《太誓》曰」﹐不作「泰誓」﹔「此率禽獸而食人也」﹐「獸」上不脫「禽」字﹕「事在易而求之難」﹐不作「諸難」﹕「瞽瞍厎豫」﹐不作「底豫」﹕「好男鬥狠」﹐不作「斗很」﹕「則其小者弗能奪也」﹐不作「不能」﹕「見且由不得亟」﹐不作「猶不」﹕「無不知愛其親者」﹐不作「親也」﹕「亦不殞厥問」﹐不作「不隕」﹕「來者不矩」﹐不作「不拒」﹔俱與《唐石經》合。至其注之異於今本者﹐如《大學》﹕「古之欲明明徳」注「欲其一於善而無自欺也」﹐不作「欲其必自慊」﹕「此以沒世不忘也」注「詠嘆淫液」﹐不作「淫佚」﹕「先愼乎徳」注「先謹乎徳」﹐不作「先愼」。《中庸》﹕「天命之謂性」注「蓋人之所以爲人﹐道之所以爲道﹐聖人之所以爲教﹐原其所自﹐無一不本於天而備於我。學者知之﹐則其於學﹐知所用力而自不能已矣。故子思於此首發明之﹐讀者所宜深體而默識也」﹐不作「蓋人知己之有性」云云「道也者」注「若其可離」下作「則爲外物而非道矣」﹐不作「則豈率性之謂哉」﹕「天下國家可均也」注「天下之至難也」下作「然不必其合於中庸﹐則質之近似者﹐皆能以力爲之。若中庸﹐則𨿽不必皆如三者之難」﹐下接「然非義精仁熟」云云﹐不作「然皆倚於一偏」云云「徳輶如毛」注「所言徳輕如毛」﹐不作「徳輶」﹕「上天之載」注「所言上天之事」﹐不作「之載」。《論語》﹕「爲政以徳」注「徳之爲言得也」﹐下作「得於心而不失也」﹐不作「行道而有得於心也」﹕「愼終追遠」注「愼終追遠愼終者」﹐作「謹終者」﹔「揖讓而升」注「揖讓而升者」﹐作「揖遜」﹕「殷禮﹐吾能言之」注「宋﹑殷之後」﹐作「商之後」﹕「能以禮讓爲國乎」注「讓者」﹐作「遜者﹐俱避諱也」﹔「據於徳」注「徳者得也﹐得其道於心而不失之謂也」﹐不作「行道而有得於心也」﹕「得見有恆者」注「有恆者」﹐作「有常者」﹕「君子篤於親」注「愼終」﹐作「謹終」﹕「點﹐爾何如」注無「莫春和煦之時」六字。《孟子》﹕「紂之去武丁未久也」注「自武丁至紂凡九世」﹐不作「七世」﹕「二老者﹐天下之大老也」注「暗與此合」﹐上無「其意」二字。「主司城貞子」注「貞子」作「正子」﹐亦避諱﹕「抱關擊柝」注「行夜所擊木也」﹐不作「夜行」﹔﹝案﹐孫宣公《音義》﹕「行夜﹐下孟切。」此本圈作去聲。﹞「富歲子弟多賴」注「故有所顧藉而爲善」﹐不作「賴藉」。皆足供訂証之助。每半葉七行﹐每行二十五字﹐注字同。「匡」﹑「貞」﹑「徵」﹑「恆」﹑「桓」﹑「構」﹑「彀」字皆闕筆。舊爲累陵周氏藏書。﹝卷首有「毗陵周氏」﹑「九松迂叟藏書記」﹑「周良金印」﹑「周笈私印」﹑「馬晉蕃印」諸朱記。﹞

△四書集編二十六卷﹝明刊本﹞

《大學章句》後有題記一行稱﹕「寶慶三年八月丁卯後學眞徳秀編於學易齋。」首列其子志道序﹐次列劉才之序﹐次列謝侯善序。案﹕《四庫總目》﹐此書惟《大學》一卷﹐《中庸》一卷﹐爲徳秀所手定。《論語》十卷﹐《孟子》十四卷﹐皆劉承以徳秀遺書補輯成之。所載朱注﹐如《大學》﹕「古之欲明明徳於天下」節注「欲其一於善而無自欺也」﹔《中庸》﹕「天命之謂性」節注「蓋人之所以爲人」云云﹐悉與宋本合。字畫淸勁﹐明刊本之最精者也。

△四書集成二十卷﹝宋刊本﹞

不著纂輯姓氏。次行陰文題諸儒集成之書曰﹕《朱子集注》《朱子集義》《朱子或問》《朱子語錄》《南軒張氏注》《黃氏通釋》《蔡氏集疏》《趙氏纂疏》。案﹕《集義》卽《精義》﹐初攺名《要義》﹐後攺《集義》。《張氏注》卽《癸巳論語解》。《通釋》爲黃氏勉齋榦著﹐今已佚。《集疏》爲蔡氏覺軒模著﹐九峯之長子也。九峯編次未成﹐覺軒與弟杭商榷以成﹐今僅存《孟子集疏》﹐而《論語》已佚。《纂疏》乃括蒼趙氏格庵﹝齋﹞順孫作。又前標列《語錄》《集疏》《纂疏》中所載凡一百十一人﹐注明氏號裏居。案﹕宋吳眞子有《四書集成》一書﹐元定宇陳氏本之﹐爲《四書發明》﹐雲峯胡氏本之爲《四書通》﹐仲弘倪氏又本二書爲《四書輯釋》﹐明時輯《四書大全》則全用倪氏書﹐實皆出自《集成》﹐此本殆卽吳氏原書﹐僅存《論語》一種歟﹖每半葉十行﹐行十八字﹐小字雙行﹐行二十二字。字畫淸朗﹐當是宋末刻本﹐故「愼終」猶作「謹終」﹐舊爲葉文莊藏書。﹝卷首有「葉氏菉竹堂藏書」朱記。﹞

△讀四書叢說八卷﹝元刊本﹞

題﹕「東陽許謙」。《大家》一卷﹐《中庸》上﹑下二卷﹐《論語》上﹑中﹑下三卷﹐《孟子》上﹑下二卷。前有吳師道序﹐其子元與門人兪實叟校。至正六年門人南臺監察禦史白野普化帖睦爾與其僚大梁楊公惠移浙東廉訪使﹐使鋟板以傳。廉訪轉移浙東宣慰使下屬郡﹐取校官羨財與《詩名物鈔》《讀書叢說》同時刊行。案﹕是書傳本絕稀﹐《四庫》著錄《中庸》缺其半﹐《論語》全缺﹐黃蕘圃藏本亦缺《論語》三卷﹐而假徳淸徐氏藏本鈔補。徐氏原書﹐近爲胡君心耘所得﹐以余家旣得黃氏藏本﹐亦以贈余﹐遂爲延津之合矣。

按﹕商務印書館《四部叢刊續編》影印本。

△四書通二十六卷﹝元刊本﹞

題﹕「朱子《章句集注》﹐後學胡炳文通。」前有泰定戊辰自序﹐次列鄧文原序﹐次列泰定甲子自序﹐《朱子四書》引用姓氏﹐《四書通》引用姓氏及新安張存中跋。通誌堂本卽從此出。跋謂﹕泰定三年存中奉浙江儒學提舉志行楊先生命﹐以胡先生《四書通》能刪《纂疏》《集成》之所未刪﹐能發《纂疏》《集成》之所未發﹐大有功於朱子﹐委令賫付建寧路建陽縣書坊刊印。志安余君命工繡梓﹐度越三稔始克就云云。此書第一刻本也。書中朱注與今通行本有異文﹑異句﹐爲朱子晚年攺定本﹐每與淳祐本《四書》合。如《大學》﹕「古之欲明明徳於天下」節注「實其心之所發」句下﹐作「欲其一於善」﹐不作「欲其必自慊」﹔「先愼乎徳」注作「先謹乎徳」﹐諱「愼」爲「謹」﹐與下「不可不謹」一例。《中庸》﹕「天命之謂性」節注「若禮﹑樂﹑刑﹑政之屬是也」句下﹐作「蓋人之所以爲人﹐道之所以爲道﹐聖人之所以爲教﹐原其所自﹐無一不本於天而備於我。學者知之﹐則其於學知所用力而自不能已矣。故子思於此首發明之﹐讀者所宜深體而默識也」﹐不作「人知己之有性」云云「道也者」注「若其可離」句下﹐作「則爲外物而非道矣」﹐不作「則豈率性之謂哉」﹕「天下國家可均也」注「天下之至難也」句下﹐作「然不必其合於中庸﹐則質之近似者﹐皆能以力爲之。若中庸﹐則𨿽不必皆如三者之難﹐然非義精仁熟﹐而無一毫人欲之私者﹐不能及也」﹐不作「然皆倚於一偏」云云「上天之載」注「所言上天之事」﹐不作「上天之載」。《論語》﹕「爲政以徳」注「徳之爲言得也」句下﹐作「得於心而不失也」﹐不作「行道而有得於心也」﹕「據於徳」注「執守之意」句下﹐作「徳者得也﹐得其道於心而不失之謂也」﹐不作「徳則行道而有得於心者也」﹔「莫春者」注無「莫春和煦之時」六字﹑「詠歌也」三字﹕「夫子之得邦家者」謝氏注「蓋不離於聖﹐而有不可知者存焉」句下﹐無「聖而進於不可知之神矣」十一字。《孟子》﹕「二老者」注「暗與此合」﹐上無「其意」二字﹕「富歲子弟多賴」注「故有所顧藉而爲善」﹐不作「賴藉」﹕「抱關擊柝」注「柝﹐行夜所擊木」﹐不作「夜行」﹔惟「王厚齋云﹐《大學》章句﹐詠嘆淫液」﹐刊本誤作「淫佚」。《論語集注》「公孫拔」誤作「公孫枝」﹔閻百詩云「《孟子集注》﹐自武丁至紂凡九世﹐誤作七世﹐此元時傳寫之誤。」是本亦同。舊爲汲古閣藏書。每卷末有「汲古閣」﹑「毛子晉氏」二朱記。﹞

△四書待問二十二卷﹝舊鈔本﹞

元蕭鎰編並序。又李存序。鎰﹐字南金﹐事迹未詳。所著又有《薈蕞叢述》﹐卽見是書中。元時以經疑試士﹐是編因之而作﹐采宋﹑元諸儒朱子以下十三家之說而折衷之。凡五百四十問﹐七百十七則﹐以經之篇章爲次﹐於書義頗有發明。見《千頃堂書目》。

△四書標題十九卷﹝元刊本﹞

題﹕「朱子《章句集注》﹐建安後學熊禾標題」。凡《大學》一卷﹐《中庸》缺﹐存《或問》一卷﹐《論語》十卷﹐《孟子》七卷。全書刻朱注﹐《學庸》後有《或問》﹐其中字句與今通行本有異者﹐悉同宋本。《四書》所謂標題者﹐皆列上方﹐《學庸》則分節以釋之﹐《論孟》則每章標出《學與》《身心》《家國》《天下》諸目﹐諸目中更分細目﹐又分事與義以釋之。事則略舉典故﹐義則以己意發明書旨﹐或引舊說﹐語簡而賅。如《論語》「山梁」節引穆生以不設醴而去﹐諸葛待先主而後起﹔《孟子》「視君如寇讎」句﹐引《書》「虐我則讎」爲證﹐皆有卓見。案﹕是書流傳絕少﹐惟見《菉竹堂書目》﹐胡氏《四書通》曾引及之﹐其餘各家﹐俱未著錄。舊爲汲古閣藏本。卷首有「毛扆之印」﹑「斧季」﹑「毛氏圖史子孫永保之」諸朱記。

○樂類

△聖宋皇祐新樂圖記三卷﹝影宋鈔本﹞

題﹕「朝奉郎前尙書屯田員外郎輕車都尉賜緋魚袋臣阮逸﹑承奉郎守光祿寺丞充國子監直講同詳議修制大樂臣胡瑗奉聖旨撰。」分上中下三卷。上卷﹕《總敍詔旨篇》第一﹐《皇祐律呂圖》第二﹐《皇祐黍尺圖》第三﹐《皇祐四量圖》第四﹐《皇祐權衡圖》第五。中卷﹕《皇祐鎛鍾圖》第六﹐《皇祐特磬圖》第七﹐《皇祐編鍾圖》第八﹐《皇祐編磬圖》第九。下卷﹕《晉鼓圖》第十﹐《三牲鼎圖》第十一﹐《鸞刀圖》第十二。卷末皆爲之說。每半葉八行﹐行十五字。後有「皇祐五年十月初三日奉聖旨開板印造」二行﹐又有嘉熙己亥陳伯玉跋﹐天歷二年吳壽民《跋》﹐萬曆三十九年淸常道人跋。舊藏邑中蔣氏。﹝卷首有「蔣氏家藏圖書印」﹑「廷錫」﹑「揚孫」諸朱記。﹞

△樂書二百卷﹝元刊本﹞

宋陳暘撰。題「迪功郎建昌軍南丰縣主簿林宇衝校勘」﹐有自序及《進書表》﹐又楊萬里序。案﹕太常旣作《禮書》﹐弟正字復著此書﹐以相輔而行﹐自謂閉戶四十年而成。建中靖國初﹐表上於朝﹐中更多難﹐不傳於世。至慶元庚申﹐其鄕人陳氏岐訪得之﹐屬弟子林宇衝刻之。此元至治重刻本﹐悉依宋刻之舊。每半葉十三行﹐行廿一字。卷首摹刻楊文節手書序﹐尙肖其眞迹也。今刻文節集﹐此序失載。卷末有林光大《禮樂書後序》。

△瑟譜六卷﹝鈔本﹞

元熊朋來撰。第四卷

曰《詩新譜》﹐乃以己意撰次者。案﹕其集中《瑟賦》所云﹐始肄蒿蘋之食﹐再歌寤寐之服﹐言舊譜也。至云逮手熟而習貫﹐益心悅而忘倦﹐爲之歌《伐檀》﹐鼓《考槃》﹐陳《懿戒》以自警﹐聽《衡門》而無悶﹐賦《白駒》之逍遙﹐諷《淇澳》之瑟僩﹐卽指新譜也。今案其次第﹐悉皆吻合。《元史》本傳稱其通曉樂律﹐善鼓瑟。有以也。

●鐵琴銅劍樓藏書目錄卷七

經部七

○小學類

△爾雅三卷﹝宋刊本﹞

題﹕「郭璞注。」首載郭序﹐每捲前標篇目﹐注中有音某者﹐完善未刪。捲後復有《音釋》。又每捲有總計《經》若干字﹐《注》若干字。每半葉十行﹐行二十至二十三字不等。注每行三十字。世傳吳元恭刻本﹐爲經注之善者﹐亦出自宋本。然「惇」字闕筆﹐是出光宗後刻本。此則「遘」﹑「彀」字闕筆﹐而「愼」﹑「惇」不闕﹐尙是南渡初刻本也。字體肅穆﹐亦雅近北宋。案﹕是本之勝於注疏本者﹐與吳本同﹐而亦有勝於吳本者。如﹕《釋天旌旗》篇「繼旐曰旆」不作「斾」﹐與《唐石經》《釋文》﹑單疏本合﹔《釋地》「江南曰楊州」不作「揚」﹐與《春秋元命苞》《石經》《魯詩》《廣雅》合﹔《釋艸》「蓘﹐雀弁」不作「茺」﹐與《唐石經》《釋文》合﹔又「葽繞﹐蕀蒬」注「今遠■﹝艸志﹞也」﹐不作「志」﹐與《釋文》合﹔《釋文》「楥﹐櫃■﹝枊﹐阝代卩﹞」﹐不作「枊」﹐與《石經》五經文字合﹔又「晳﹐無實棗」﹐不作「哲」﹐與單疏本合﹔又「蕡藹」注「樹實繁茂菴藹」﹐不作「菴藹」﹔《釋魚》「貝居陸贆」注「貝中肉如科斗」﹐「中」不作「斗」﹐與單疏本合﹔又「螣﹐螣蛇」﹐首「螣」字不作「螣」﹐與單疏本合。又有異於吳本而未必是者﹐如《釋詁》「縱縮﹐亂也」注「縱放掣縮」﹐作「掣緒」﹔《釋言》「馹遽﹐傳也」注「皆傳車驛馬之名」﹐作「轉車」﹔《釋宮》「東南隅謂之■﹝宀交﹞」注「《禮》曰﹐埽室聚■﹝宀交﹞」﹐作「婦室」﹔又「閞謂之槉」﹐「閞」作「關」﹔《釋天》「夏爲昊天」注「言气晧旰」﹐作「皓」﹔又「在壬曰玄黓」作「■﹝黑戈﹞」﹔《釋水》「穴出﹐仄出也」﹐作「仄」﹔又「所渠並幹七百一川﹐色黃」注「汨漱沙壤」作「沙壞」﹔《釋艸》「赤枹薊」﹐作「袍」﹔《釋木》「椴柂」注「白椴也」﹐「椴」皆作「椵」﹕「栵栭」注「樹似槲■﹝木斯﹞」﹐作「檞樕」﹕「遵﹐羊棗」注「曾晢嗜羊棗」﹐作「■﹝口蓍﹞」﹕「桋﹐赤梀」注「葉細而岐銳」﹐作「岥銳」﹕「梢﹐梢擢」注「梢擢長而殺者」﹐「擢」皆作「棹」﹔《釋虫》「蛣蜣」﹐作「■﹝虫羗﹞」﹔又「蜤螽﹐蚣蝑」注「俗呼蝽■﹝虫黍﹞」﹐作「蝽■﹝虫粦﹞」﹔《釋鳥》「鵽鳩﹐冠雉」注「憨急羣飛」﹐作「湣急」﹔又「鴩﹐餔叔」﹐作「鴂」﹔又「其踵企」注「飛卽伸其腳」﹐「卽」作「■﹝去阝﹞」﹔《釋獸》「貘﹐白豹」注「小頭庳腳」﹐作「■﹝廠外卑內﹞」﹔又「豦迅頭」注「好奮迅其頭」﹐「好」作「如」﹔《釋畜》「尾本白騴」注「尾株白」﹐「株」作「枺」﹔又「尾白駺」注「但尾毛白」﹐「但」作「俱」﹔又「犦牛」注「今交州合浦徐聞縣」﹐「聞」作「閒」。以上數條﹐皆未必此本是而吳本非者﹐錄之以備考覈。且以補阮氏《校勘記》之所未及云。

△爾雅三卷﹝元刊本﹞

此元時所刻巾箱本﹐題﹕「郭璞注。」首載郭序﹐後有《音釋》﹐與宋本俱同。其中字句異於吳元恭本者亦同﹐卽出自南宋初本也。序後有墨長記云「一物不知﹐儒者所恥﹐聞患乎寡﹐而不患乎多也。《爾雅》之書﹐漢初嘗立博士矣﹐其所載精粗鉅細畢備﹐是以博物君子有取焉。今得郭景純集注善本﹐精加訂正﹐殆無毫髮訛舛。用授諸梓﹐與四方學者共之。大徳己亥平水曹氏進徳齋謹志。」今以宋本覈勘一過﹐知其言信然。全書無後人竄亂處。郭注中某音某者﹐完善無闕。其經文不同於《唐石經》者﹐如﹕《釋宮》「屋上薄」﹐「薄」不作「簿」﹔﹝宋刻《廣韻三十五笑》「筄﹐屋上薄也」﹐亦從艸。﹞《釋天》「何鼓」﹐不作「河鼓」﹐與郭氏「擔荷」之訓合﹐蓋古擔荷之「荷」實作「何」也﹔《釋水》「縣出」﹐不作「懸出」﹔﹝《釋文》縣音元﹐是古本作「縣」之證。﹞又《釋畜》「騋牝﹐驪牡」不同雪窗書院本作「騋牝驪牝」﹔﹝武進臧氏謂鄭髙密孫叔然本作「驪牡」﹐郭作「驪牝」。﹞《釋艸》「其萌虇」注「音繾綣」﹐不同雪窗本訛作「丘阮」。近之釋經家皆以吳本﹑雪窗本爲單經注之善本﹐而皆未見此本也。

△爾雅注疏十一卷﹝元刊本﹞

序首題「郭璞序﹑邢昺疏序」﹐後接題「《爾雅兼義》一卷上」﹐越數格題「郭璞注」。《通誌》訛以《注疏》《兼義》爲二書﹐所云「兼義」﹐卽此書也。《校勘記》謂此書分卷無理﹐然後來所刻注疏本皆仍之。每半葉九行﹐經每行二十字﹐注疏俱低一格﹐亦每行二十字。《注》文直接《經》下﹐《疏》跳行起﹐特標陰文「疏」字﹐尙是宋刊舊式﹐明時修板時有訛字﹐原本輒勝於後來諸刻﹐少脫文攺字之病。故世以此書爲善本也。

△爾雅注三卷﹝舊鈔本﹞

題﹕「臣鄭樵注。」有自序及後序。錢唐汪氏師韓所見爲毛氏刻本﹐議其《經》文多脫遺。此本惟《釋言》篇「奄﹑伺也」三字不脫﹐若《釋水》篇之「繇膝以下爲揭」﹐《釋艸》篇之「葦醜艻」﹐《釋魚》篇之「蛭蟣」﹐《釋鳥》篇之「倉庚﹑黧黃也」數處﹐皆脫。是舊本如此﹐非毛刻舛誤。舊爲錢遵王藏本。﹝卷首有「錢曾遵王藏書」﹑「彭城楚殷氏讀書記」二印。﹞

△爾雅新義二十卷﹝影鈔宋本﹞

宋陸佃撰。陳氏《書錄》謂曾孫子遹刻於嚴州者。此本卷數亦合﹐其書多襲荊公《字說》﹐直齋所謂不出王氏之學是已。惟所據《經》文﹐尙是北宋相承之本﹐較今世行本爲善。如《釋言》「榰﹐柱也」﹐不作「搘拄」﹕「華﹐皇也」﹐不作「皇華」﹔《釋訓》「忯忯」﹐不作「怟怟」﹕「鑊煮之也」﹐「鑊」從「金」不從「水」﹔《釋天》「四气和謂之玉燭」﹐不作「四時和」﹔《釋地》「珣於琪玗」﹐從「於」不從「幹」﹔《釋丘》「當途梧丘」﹐不作「堂途」﹔《釋水》「河水淸且灡漪」﹐不作「瀾漪」﹔《釋艸》「孟狼尾」﹐「孟」不作「盂」﹕「澤烏蕵」﹐不作「烏蘾」﹕「蘋﹐蓱」﹐不作「萍﹐蓱」﹕「茡﹐麻母」﹐「茡」不作「莩」﹕「蕭萩」﹐不作「蕭荻」﹔《釋木》「痤﹐接慮李」﹐「痤」不作「座」﹔《釋鳥》「鶬﹑麋鴰」﹐「麋」不作「糜」﹕「鸉白鷢」﹐不作「楊鳥白鷢」﹕「烏鵲醜」﹐不作「鳥鵲」﹔皆足資考證也。

△方言十卷﹝校宋本﹞

漢楊雄撰﹐晉郭璞注。首題「輶軒使者絕代語釋別國方言」﹐次行卽接本文﹐不載撰人﹑注人姓氏。宋慶元中﹐會稽李孟傳得大字本﹐刊置潯陽郡齋﹐有序及朱質跋﹐此明嘉靖閒翻刻本。原書有脫文﹑訛字﹐不知何人以墨筆校攺一過﹐覈與戴氏《疏證》所引曹毅本相合。惟卷十「■﹝月旉﹞兄也」注「皆音義所未詳」﹐「皆」攺「此」﹔卷十二「南楚之外謂之蟅蟒」注「亦呼吒■﹝口百﹞」﹐「吒蛨」﹐此戴氏所未及者。

△釋名八卷﹝明刊本﹞

舊不題名﹐範《史》作劉珍撰﹐《隋志》作劉熙。竹汀錢氏謂熙作《釋名》﹐見《吳志韋曜傳》﹐其人爲漢末名士。則《隋志》是矣。是本序後有題記四行雲﹕「右《釋名》八卷﹐《館閣書目》云漢徵士北海劉熙字成國撰﹐推揆事源﹐釋名號﹐致意精微。《崇文總目》云熙卽物名以釋義﹐凡二十七目。臨安府陳道人書籍鋪刊行。卷末有嘉靖三年髙陵呂柟後序﹐蓋是本猶從宋槧出﹐較明畢效欽刊本爲勝。

△博雅十卷﹝校宋本﹞

魏張揖撰。隋曹憲音解。此明皇甫氏錄刊本。陳少章云﹐《博雅》以皇甫本爲佳。郡人黃君蕘圃復得影宋鈔本﹐攺正脫落謬訛甚多。

△羣經音辯七卷﹝舊鈔本﹞

題﹕「朝奉郎尙書司封員外郎直集賢院兼天章閣侍講輕車都尉賜緋魚袋賈昌朝撰。」此書世所行者﹐僅澤存堂張氏刊本﹐其自跋謂校讎詳審﹐經七年而梓成。然以此本相核﹐其訛脫尙多﹐今略就首卷言之。序中「衣施諸身曰衣」注「於旣切」﹐「於」訛爲「施」﹕「並有意趣」﹐脫「並」字﹐「有」訛爲「其」。《示部》﹕「地祇也。祇﹐地神也。祇﹐安也」注「俾我祇兮」﹐「祇」並訛爲「祗」。﹝案﹕地神之「祇」﹐與安也之「祇」﹐音異而字同。「安也」之「祇」與「敬也」之「祗」音同而字異。﹞「祭﹐側界切」﹐「側」訛爲「測」。《王部》﹕「皇﹐又於況切」﹐「於」訛爲「於」。﹝案﹕「於」﹑「於」義𨿽同而音不同﹐「於」屬影母﹐「於」屬諭母。﹞《丨部》﹕「中﹐陟弓切」﹐「陟」訛爲「涉」。《艸部》﹕「菑﹐田也」注「一歲曰菑」﹐脫「曰」字。「菑﹐害也」注「能禦菑」﹐「大」訛爲「火」﹕「荎﹐田節切」﹐「田」訛爲「曰」﹔「今刺楡也」﹐「刺」訛爲「栨」﹕「薄﹐迫也」注「芳失切」﹐「失」訛爲「夫」﹕「春作也﹐出也」注「出其合於禮樂者」﹐「合」訛爲「洽」。《八部》﹕「分﹐均也」注「甫問切」﹐「問」訛爲「聞」﹔﹝案﹐「甫問切」見《左》僖元年《釋文》﹐若作「甫聞」﹐與上「分別也」之「府文切」重出矣。﹞《口部》﹕「呼﹐拆也」注「其象似玉瓦原之舋呼」﹐「舋」訛爲「畔」﹔﹝案﹕今本「舋」作「璺」﹐此作「舋」﹐與《釋文》合。﹞「噣﹐厄也」注「厄烏噣」﹐「烏」訛爲「鳥」。《走部》﹕「越結艸也」﹐脫「艸」字。《辵部》﹕「近辭也」注「居利切」﹐「利」訛爲「例」﹔﹝案﹕《詩》「往近王舅」《釋文》「近音記」﹐「例」不與「記」同韻也。﹞幹部「幹﹐野犬也」注「幹侯以犴皮飾射侯也」﹐脫下「侯」字。《言部》﹕「論﹐理也」注「必卽天論」﹐「卽」訛爲「明」。《艸部》﹕「捲﹐冠武也」﹐「武」訛爲「式」。觀此數條﹐其勝於張刻已如此。向爲洞庭葉氏所藏﹐蓋猶從宋槧傳錄者也。﹝卷首有「朴學齋」﹑「樹蓮」二朱記。﹞

△埤雅二十卷﹝明刊本﹞

宋陸佃撰並序。此書作於《爾雅新義》之後﹐初名《物性門類》﹐後易今名。錢唐汪氏師韓嘗見《宋刻總目外》﹐每捲各有目次﹐此本已失其舊。前有宣和七年佃子旦序﹐卷末有儒先評語二條﹐卽晁公武﹑陳直齋語也。

△爾雅翼三十二卷﹝明刊本﹞

宋羅願撰。是本乃明正徳間願十六世孫文殊刊本﹐前有都穆序﹐據序知是書嘗一刻於宋﹐再刻於元﹐而此本則從穆家藏宋槧出也。卷末有曾侄孫裳記及方回跋。

○右訓詁

△急就篇四卷﹝舊鈔本﹞

漢史遊撰﹐唐祕書監弘文館學士上護軍瑯邪縣開國子顏師古注。案﹕是書有浚儀王氏補注﹐刊附《玉海》﹐後吾邑毛氏又刊入《津逮祕書》﹐而顏注單行本未有傳刻者。此本但有顏注﹐無補注﹐然亦與王氏所錄無異。書中「宏」字﹐注云「《周禮》有宏人之官。」今本《周禮》無之﹐不知顏氏何所據也。﹝卷首有「毛晉私印」﹑「子晉」﹑「汲古主人」﹑「平江黃氏圖書」諸朱記。﹞

△說文解字系傳十二卷﹝宋刊殘本﹞

題﹕「文林郎守祕書省校書郎臣徐鍇撰。」原書四十卷﹐今存《敍目》一卷﹑《通釋》一卷﹑《部敍》二卷﹑《通論》三卷﹑《祛妄》一卷﹑《類聚》一卷﹑《錯綜》一卷﹑《疑義》一卷﹑《系述》一卷﹐後有題云「熙寧己酉冬傳監察王聖美本﹑翰林祗候劉允恭等篆。」又有子容題二首﹑尢袤跋一首。每半葉七行﹐行十四字。小字雙行﹐行二十二字。卷中「愼」字減筆﹐是孝宗以後刻本也。舊爲趙凡夫藏本。其《敍目》一卷﹐題跋二葉﹐趙氏鈔補。向藏郡中汪氏。祁氏所刻《系傳》《部敍》以下卽據是本﹐故大致符合。申耆李氏跋祁刻《系傳》﹐謂止借得《部敍》《通論》等六卷﹐復往借﹐則堅距不肯出﹐其實非也。﹝卷首有「吳郡趙宦光家經籍」朱記。﹞

△說文解字韻譜五卷﹝元刊本﹞

南唐徐鍇撰。是書傳本甚少﹐《四庫》著錄者爲明巡撫李顯刻本。是本卷一後有墨圖記二行雲﹐「丙辰菖節種徳堂刊」﹐當是元延祐三年槧本也。其足正李本之誤者﹐如﹕《寒部》﹕「籣﹑瀾﹑連﹑灡﹑闌」五字在「乾﹑蘭﹑讕﹑譋」四字之後﹔《豪部》﹕「髙﹑臯﹑■﹝艸臯﹞﹑羔﹑膏」五字﹐在「獆﹑諕﹑號﹑■﹝呆虎﹞﹑■﹝號阝﹞」五字之後。次序並不訛﹐足徵此本之善矣。舊爲明陸文裕公藏。卷中有鈔補數葉﹐皆文裕手迹。卷末有題識云「篆隸四聲韻﹐皆經予手自校補者﹐三四始完﹐而板刻模糊者﹐猶十一二﹐好書之難得也如此。儼山記於中和堂。」﹝卷末有「子■﹝蜵﹐去虫﹞印」朱記。﹞

△玉篇三十卷﹝元刊本﹞

梁顧野王撰。唐孫彊增字。宋大中祥符六年陳彭年﹑吳銳﹑邱雍等重修。按孫氏書原本﹐明初猶存﹐後已佚。此名「大廣益會」﹐卽重修本也。明內府本﹑國朝曹氏刻本﹐皆曰「重修」﹐而張氏所刻﹐刪去卷首《指南》一種﹐惟存《神珙反紐圖》與《分毫字辧》﹐較曹氏少重修之牒﹐余悉與是本同。秀水朱氏序謂卽上元本﹐非也。

△汗簡三卷略敍一卷﹝舊鈔本﹞

宋郭忠恕撰。此孱守居士手鈔本。卷末有天禧二年李直方後序﹐庚寅鄭思肖跋及居士自跋。居士姓馮氏﹐名舒﹐字已蒼﹐吾邑人。此書今有錢唐汪氏刻本﹐出自秀水潛采堂﹐然以此本校之﹐有可以補正者甚夥。如《礻部》「■」字注「■﹝言冝﹞」﹐此作「■﹝礻冝﹞」﹔﹝案﹕「■﹝礻冝﹞」當作「祖」。﹞《王部》下此有「見石經」三字﹔《口部》「■」字注「孔子題季札墓文」下﹐此有「字」字﹔《冏部》下「■」有「女八切」三字﹔《■﹝右﹐去口﹞部》「卑」字注「出郭顯《字指》」﹐「顯」下有「卿」字﹔《兒部》「兒」皆訛「■」﹐此並攺正。《目部》「﹝﹖﹞」字注「同字上」﹐此有「上」字﹔《■﹝目目﹞部》「■」字注「見《周易》」﹐此「周」上有「古」字﹔《咼部》「凡咼之屬皆從咼」﹐此並作「■」。《工部》「■」字注「臣」﹐此作「■」﹔《■部》注「■展」﹐此無「■」字﹔《黍部》「黍」並訛「■」﹐此作「黍」﹔《臼部》注﹐此有「巨九切」﹔《彡部》「■字」注「文亦作旅」﹐此「文」上有「說」字﹔《■部》下此有「卿」字﹔《囪部》注「江」上空一字﹐此作「又」﹔﹝案﹕「又」當作「叉」。﹞《焱部》注「弋」下空一字﹐此作「釰」﹔﹝案﹕「釰」卽「劍」﹐此書「劍」並從「金」。﹞《夰部》皆「從奔」﹐此皆作「從夰」﹔《它部》「■」字注「出張楫集古文」﹐此「楫」作「揖」﹔《車部》「■」字注「輔」﹐此作「輶」﹔《乙部》「■」字注「今下」下空一字﹐此作「亦」﹔《子部》「■」字注「捲切」上﹐此有「山」字﹔《■部》注「他骨」下﹐此有「切」字﹔至目錄第二「■」字注「元卷中作■」﹐又「■字」注「死卷中作■」﹐此並在簡端﹐蓋校者之語﹐汪氏訛入之注中也。第三「■」字注「牛林」下﹐此有「切」字﹔第六「■」字注「丁四切」﹐此「四」作「回」﹐「孨」字注空一字﹐此作「養」。﹝案﹕「養」字作「眷」。﹞凡此諸條﹐𨿽亦未能無訛﹐要勝汪刻爲多﹐故悉舉之﹐爲讀此書者諗焉。﹝卷首末有「馮舒之印」﹑「癸巳人」﹑「虎孫」﹑「士禮居藏」﹑「黃丕烈」諸朱記。﹞

△新集古文四聲韻五卷﹝宋刊本﹞

題﹕「開府儀同三司行吏部尙書知毫州軍州事上柱國夏竦集。」闕第一卷

上平聲廿九韻﹐鈔補全。此書宋本難得﹐汲古毛氏僅有影宋鈔本﹐歙汪氏得而刻之﹐其篆書﹐筆畫微有不同處﹐因鈔致訛也。是本舊藏雁裏艸堂﹐乃明吳郡沈與文辧之藏書處也。﹝每卷末有「沈與文印」﹑「姑余山人」﹑「雁裏艸堂」諸朱記。﹞

△續千字文一卷﹝鈔本﹞

題﹕「左朝散大夫知池州軍州事賜紫金魚袋侍其良器。」有紹興戊午年左正議大夫充顯謨閣待制提舉丘州太平觀葛勝仲序﹐後有乾道乙酉鄕貢進士謝褒跋云﹐諸生請刻浯溪崖石﹐以彰不泯。筠居聞而喜之﹐爲作眞隸二體云云。則其文宋時嘗刻石矣。案﹕良器名瑋﹐以字行﹐長洲人﹐宋皇祐元年進士﹐葛剛正《重續千文》注作「二年」﹐此據盧熊《府誌》。屢判名郡﹐所蒞有政績。

△重續千字文二卷﹝影鈔宋本﹞

宋葛剛正撰並篆注﹐有自序。剛正﹐字徳卿﹐自號水雲淸隱﹐其先江陰人﹐故自稱申浦葛﹛災又﹜。自丞相謚文定﹐邲始徙丹陽﹐徳卿其從孫也。先自吳中侍其良器爲《續千文》﹐凡字已見梁《千文》者不復用﹐徳卿仿而重續之﹐亦不用前二書已見之字﹐旣成﹐並前二書篆之﹐且各爲之注。案﹕《漢書藝文志》曰「漢興﹐閭裏書師合《蒼頡》《爰歷》《博學》三篇﹐斷六十字爲一章﹐凡五十五章﹐並爲《蒼頡篇》」﹐蓋有三千三百字﹐合此三書﹐已不下《蒼頡篇》之數﹐是卽漢人訓學僮之遺法矣。惜其篆注前二書已佚﹐此篇僅存。其自注頗詳瞻﹐所采逸書甚夥﹐《唐韻》自《崇文總目》外不復見﹐此獨引三十五條﹐亦藝苑之碎金也。其篆法嘗得四明潘昌年所篆梁《千文》而習之﹐積二十餘載﹐自謂可遠紹前修。吾子行《學古編》亦稱之。此本𨿽展轉摹寫﹐其結體之工﹐尙可槪見。至如「■﹝廣外屠內﹞」﹑「■﹝廣外穌內﹞」﹑「鞦」﹑「韆」﹑「■﹝屏﹞」﹑「篁」等俗字﹐卽從隸體作篆﹐要亦不得不然﹔惟以耕穜之「穜」爲種稑之「種」﹐此其違失也。

△敍古千文一卷﹝舊鈔本﹞

宋朝寅撰。明姚福集解﹐有後序。福﹐字世昌﹐鳳陽人。胡氏書見趙氏《讀書附志》﹑陳氏《書錄解題》﹐以後罕見著錄。近謝氏啟昆《小學考》云未見﹐則傳本甚稀矣。考《隋唐》二《書經籍志》﹐周興嗣《千字文》外﹐有蕭子範《千字文》﹐又有無名氏《演千字文》﹐皆佚不傳。其繼散騎而作者﹐以此書稱首。厥後續之﹑廣之者不一﹐後有作者﹐第以爭奇角勝﹐無裨實用。惟此書朱子嘗題其後云「敍事立言﹐昭陳法戒﹐實有《春秋》經世之志﹔至於發明道統﹐開示徳門﹐又於卒章三致意焉。初學小童﹐朝夕諷焉﹐而聞其義﹐亦足以養正於蒙矣。而雙峯饒氏課其子﹐先授此書﹐次讀刊誤《孝經》﹐其見重先儒如此。」姚氏注此書曰「《集解》則前此作注者不少﹐惜不詳所出﹐莫由知其姓氏。」趙氏附志有云﹐南康黃西坡灝商伯爲之傳﹐熊氏大年分爲十二節。此書分節正如其數﹐可見者﹐僅此二家而已。

△歷代鐘鼎彜器款識法帖二十卷﹝明刊本﹞

宋薛尙功撰。薛氏手書本﹐舊藏山陰錢徳平家﹐流傳不一姓。崇禎間﹐南州朱謀垔氏得之﹐摹刻以行﹐並爲之序﹐後有張天雨﹑趙孟頫﹑楊伯嵒﹑周密﹑柯九思﹑周伯溫﹑丰坊等題語﹐俱以手書摹刻。近揚州阮氏重刻本﹐未錄先序及元人題語﹐當出自別本也。

△復古編二卷﹝舊鈔本﹞

宋張有撰。嘿菴手鈔本。嘿菴卽孱守居士也。後有題記云「篆字嘿菴手書」﹐又云「崇禎辛未七月甫鈔成﹐爲何士龍借去﹐越六年﹐丙子始見歸﹐如見故人﹐如得已失物也。」此書與安邑葛氏所刊﹑新安程氏舊寫本大致相同﹐似出自一源。嘿菴書不無小有舛錯﹐如支韻之「窺」訛「■﹝宀規﹞」﹕「■﹝艸俊﹞」訛爲「■﹝艸浚﹞」﹔灰韻之「穨」當在「肧」字下﹐而訛在上﹐則紊其紐矣。然其結構謹嚴﹐運筆圓健﹐蓋亦陶九成所謂寫篆而非畫篆者﹐正非刊本所及。至其小注﹐則屬鈔胥影寫﹐嘿菴亦未遑審勘﹐然如「■」字注云別作「■﹝齒宜﹞」﹐刊本訛爲「■﹝齒互﹞」﹐無此字也。「鉏」字注云「士魚切」﹐刊本訛「士」爲「七」。「柴」字注云「師行野次﹐豎木爲區落﹐名曰柴蘺」。案﹕本書「蘺」字注「艸名﹐又藩也﹐別作『籬』﹐非。」則此從艸是也﹐刊本乃訛從「竹」。其足資訂正者不少。葛氏撰《校正》一卷﹐頗爲疏略﹐惜未見此帙也。

△班馬字類五卷﹝舊鈔本﹞

宋婁機撰。是書分卷﹐不與通行本同。顧澗翁謂《字類》有繁﹑簡二本﹐此繁本也。書中「惇」﹑「殷」﹑「眘」有闕筆﹐當從宋刊本傳錄。其足以補正叢書樓本脫誤甚夥。如平聲冬鍾韻﹐「鋊」字注末有「銅屑也」三字﹕「癰」字注「師古曰」下有「如說是也太宰卽具食官」十字。支脂之韻﹐「氏」字注「破雍將軍焉氏」﹐「焉」不作「馬」﹕「訾」字注「讀與貲同」﹐「貲」不作「資」﹕「蠡」字注末有「《漢書宣紀》同」五字﹕「施」字注「《史記衛綰傳》」﹐「衛綰」不作「萬石」﹐「■﹝支阝﹞」字不誤「郊」﹔又注「《漢書》」下有《郊祀志》「太王建國於■﹝支阝﹞梁」七字﹕「獻」字注謂「斗魁及杓末如勺之形」﹐多「及」﹑「末」﹑「之」三字﹕「黝」字注末有「字本作黟」四字﹕「丌」字注「其當作丌」﹐「其」不誤「六」。微韻﹐「幾」字注「漢」上有「《史記畱侯世家》豎儒幾敗而公事」十三字。齊韻﹐「■」字注「丁」上有「回畱之不能去云」七字﹕「犁」字注「以」下有「徑路刀金」四字﹔又「酒」下有「注畱犁」三字。灰咍韻﹐「磑」字注「崇」上有「卽卽孟康曰」五字﹕「財」字注「足」下有「餘皆以給置傳」六字﹕「財」字注「財振貸」﹐「貸」不誤「貨」﹕「郲」字注「傳」下有「行部至」三字﹕「烖」字注「赦」下有「災本字」三字﹐無「詩遇烖而懼」五字﹕「■」字注「瀆」不作「潰」。眞諄臻韻﹐「滇」字注「汝南愼陽」﹐不作「憤陽」﹐「鈞字不誤釣」﹕「■﹝俊﹐彳代亻﹞」字注「約」下有「師古曰」三字﹕「絪」字注「傳」下有「作乘輿輦加畫繡」七字﹔又「馮」下有「黃金塗」三字。文欣韻「■﹝疒堇﹞」後有「廑﹐《漢書楊雄傳》『其廑至矣』﹐古『勤』字」一條。寒歡韻﹐「姍」字注「先」上有「勃窣」二字。先仙韻﹐「縣」字注無「非當借名」四字。歌戈韻﹐「獻」字注「古」下有「曰」字﹐「形」下有「也犧讀同娑」五字。麻韻﹐「邪」字注末有「音蛇﹐《漢書天文志》同」八字。陽唐韻﹐「卬」字注「態」不誤「熊」。尢侯幽韻﹐「繇」字不重﹐繇次「■」後﹐「繇」字注「《漢》」下有「《書文紀》亦無繇教訓其民」十字﹐無「文《袁盎傳》繇此名重朝廷」十字﹕「抔」字不誤「杯」﹐「捊」字不誤「桴」﹕「髤」字注「幹」下有「枚字」﹐又「漆」下無「許來反」三字﹔有「髤﹐一作髹﹔桼﹐俗作漆」八字﹕「蝚」字注「蛭蜩玃蝚」不作「蝚玃猱」。侵韻「浸潯」字注末有「《司馬相如傳》浸潯﹑衍溢同音」十一字。覃談韻﹐「■﹝扌咸﹞」字注「辰星」﹐不誤倒。上聲紙旨止韻﹐「姐」字注「傳」下有「隴西」二字﹐「姐」下有「旁種反﹐彡﹐先冉反﹐姐」八字﹐「紫」下有「姓也」二字﹕「披」字注「皮彼反」﹐「皮」不作「披」。■﹝鹿外吳內﹞姥韻﹐「■﹝扌府﹞」後有「附﹕《史記武安侯傳》﹐『蚡以肺附爲京師相』。《漢書中山靖王傳》﹐『得蒙肺附』﹐《劉向傳》『臣幸得託肺附』﹐與『腑』同﹐本作『腑』﹐亦作『胕』」一條。旱緩韻﹐「■﹝罒幹﹞」字注末有「同罕」二字。篠小韻﹐「撟」字注末有「又《楊雄傳》﹐仰撟首以髙視兮。師古曰﹕舉也﹐音同」十八字。養蕩韻﹐「鞅」字注「不自足也」﹐「自」不作「滿」﹕「罔」字注「罔密文峻」﹐「文」不誤「又」。琰忝廣韻﹐「嗛」後有「彡﹕《漢書馮奉世傳》隴西羌彡姐﹐先冉反﹐見四紙『姐』字下」一條。去聲送韻﹐「瞢」字注「傳」下有「棄於」二字﹐「瞢」下有「中」字。寘至志韻﹐「眎」後有「眡﹐《漢書敍傳》『起眡事』﹐古『視』字」一條﹕「織」字注「傳」下有「望見單於城上立五采」九字﹔又「幟」下有「詩織文鳥章」五字﹐無「式志反」三字﹔「辟」字注「凡」不誤「九」。未韻﹐「■﹝氵費﹞」字注「古」上有「茀音弗■﹝氵費﹞」四字。遇暮韻﹐「逆」字注「傳」下有「揚氏」二字﹐「上」下有「一」字﹔「■﹝氵誇﹞」後無「迕」字一條﹐有「午﹕《漢書劉向傳》『朝臣舛午﹐膠戾乖刺』﹐音五故反﹐同迕﹐相違背也﹔《禮》『午其眾﹐以伐有道』」一條。霽祭韻﹐「僻倪」不作「辟倪」﹕「跇」字注「裏」下有「音裔﹐逾也」四字﹐無「孟康音浙」四字﹕「腏」字注「謂聯續而祭」﹐「續」不誤「讀」。隊代廢韻﹐「沫」字注「傳」下有「沐風雨」三字。翰換韻﹐「羖」不作「叚」。諫襇韻﹐「辧」字注末有「讀作辦」三字。號韻﹐「溺」字注「曰」下有「■﹝屍氺水﹐上中下﹞﹐鳥去聲﹐■﹝屍氺水﹐上中下﹞俗作」七字。个過韻﹐「和」字注「趨」不作「趙」。漾宕韻﹐「鄕」字注「讀」上有「《陳湯傳》﹐鄕化未醇」七字。宥候幼韻﹐「捄」字注「將」不誤「何」﹕「繇」字注「繇」下有「也」字。艷■﹝木忝﹞釅韻﹐「掞」字注「明」下有「晉灼曰掞」四字﹕「音」上有「師古曰﹐麗音離﹐掞」七字。陷鑑梵韻﹐「氾」字注「漢」上有「《史記司馬相如傳》氾濫衍溢」十一字﹐又「氾」後一條作「氾」不誤「氾」﹕「氾」字注無「《史記》」至「鑑反」十四字。入聲屋韻﹐「宿」字注「國」下無「有善」二字﹐「蓿」上有「苜」字﹐「蓿」下無「目﹐讀作苜」四字﹕「僇」字注「贊」下有「困奴僇注」五字﹐無「云」字。覺韻﹐「藐」字注「臣」不誤「■﹝官﹐去宀﹞」。質術櫛韻﹐「佚」字注「傳」不誤「律」。勿迄韻﹐「宛」後有「■﹝弗上心下﹞﹕《漢書禮樂志》『相放■﹝弗上心下﹞』﹐見上聲三十六養『放』字下」一條。陌麥昔韻﹐「柏」字注「弗」不作「■﹝弗上心下﹞」﹕「液」字注「未」不誤「來」。職徳韻﹐「昃」後有「浟﹐《漢書》述武」五字﹐傳「六世耽耽﹐其欲浟浟」﹐易作「逐」一條﹕「貸」後有「貣﹕《漢書主父偃傳》『假貣無所得』﹐音士得反」一條﹕「昌」字注「焉」不誤「馬」。葉帖業韻﹐「慹」字注末有「與攝慴同」四字。凡此諸條﹐皆足正馬本之誤﹐故備舉焉。﹝捲尾有「一雲散人」朱記。﹞

△班馬字類補遺五卷﹝鈔本﹞

宋李曾伯撰。曾伯﹐字長儒﹐覃懷人﹐後居嘉興。故自序題「覃懷」﹐而又稱「婁氏爲鄕先生也」。理宗朝﹐歷官四川安撫使﹐賜進士出身﹐爲湖南安撫使﹐進觀文殿學士﹐又知慶元府兼沿海制置使﹐事迹具《宋史》本傳。此本舊爲五硯樓所藏﹐從士禮居鈔本傳錄﹐後有袁廷檮《跋》。書凡五卷﹐蓋仍婁氏之舊。﹝按《字類》有兩本﹕一本兩卷﹐見《書錄解題》﹐今有楚書樓刊本﹕一本﹝﹖﹞捲﹐《四庫》所著錄。﹞其書以婁氏原書列於前﹐附《補遺》於每韻之後。原注有遺﹐復補於注下﹐亦以「補遺」二字別之。愛日精廬《藏書志》但謂補遺卽附每字之下﹐說猶未備也。李氏所補凡一千二百三十九字﹐補注五百六十三﹐《史漢》古文假借之字﹐古今音讀之殊﹐幾於蒐采靡遺﹐而於婁氏原書﹐又頗爲更正。如《史記項羽紀》及《漢傳》﹐「楚蜂起之將」之「蜂」﹐系古「蜂」字﹐而《趙廣漢傳》「專厲彊壯蜂气」之「蜂」﹐讀曰「鋒」﹐原書誤合爲一﹐李氏爲別出之。《漢書王褒傳》「萬祥畢溱」及《史記三王世家》「西溱月氏」蓋皆以「溱」爲「臻」﹐原書誤分爲二﹐李氏爲合並之。﹝按﹕「西溱月氏」之「溱」﹐婁氏作「湊」﹐李氏作「溱」﹐蓋其所見又是一本。然《正義》曰「溱」音「臻」﹐與《王褒傳》顏注「溱」與「臻」同合。似以李氏爲是。﹞《司馬相如傳》「通殷勤」之「殷」﹐「聽然而笑」之「聽」﹐並誤入十七眞﹐李氏移之二十一欣﹔《漢書禮樂志》「大氐皆因秦舊」之「氐」﹐《匈奴傳》「北邸郅居水」﹐《張耳傳》「邸父客」之「邸」﹐並誤入四紙﹐李氏移之十一薺。分並攺易﹐此類甚多。其他增刪字句﹐尢不可勝數﹐蓋亦婁氏之功臣矣。至若《武帝紀》「作柏梁﹑桐柱﹑承露﹑仙人掌之屬」﹐證以《封禪書》《郊祀志》﹐「桐」皆作「銅」﹐知其假「桐」爲「銅」﹔《楚世家》「莊王侶立」﹐證以《春秋左氏傳》知其假「侶」爲「旅」﹐或書作「侶」﹐誤﹐而各注家皆未之及。《漢書古今人表》尾生每卽微生畝﹐而「尾」無音﹔■﹝戶外乇內﹞生髙﹐「■﹝戶外乇內﹞」卽「尾」字﹐顏氏亦無注﹐其正俗本之誤﹐訂舊注之疏﹐洵可與小司馬《索隱》﹑「三劉」《刊誤》並觀﹐而爲讀《史》《漢》者所必津逮焉。﹝卷首尾有「廷檮」﹑「五硯袁印」﹑「桐橋」﹑「五硯樓收藏印主人」﹑「海寧陳鱣觀」諸朱記。﹞

△字通一卷﹝舊鈔本﹞

宋李從周撰。前有嘉定十三年魏了翁序﹐後有寶祐甲寅虞兟跋。錢遵王藏本。見《敏求記》。﹝卷末有「虞出錢曾遵王藏書」﹑「彭城世家」二朱記。﹞

△六書故三十三卷﹝明刊本﹞

宋戴侗撰並序。首列《六書通釋》一卷﹐延祐庚申婺郡守趙鳳儀得其家藏本﹐序而刻置郡學。此明人重刊本也。

△龍龕手鑑四卷﹝宋刊本﹞

題﹕「釋行均字廣濟集﹐統和十五年丁酉燕臺憫忠寺沙門智光字法炬序。」每半葉十行﹐每行大小卅字不等。此汲古閣毛氏舊藏本。《上聲》一卷﹐毛氏精鈔補足﹐蓋卽《讀書敏求記》所謂契丹鏤版者也。然考《夢谿筆談》《郡齋讀書志》﹐並稱「《龍龕手鏡》」﹐以「鏡」爲「鑑」﹐當是宋人翻刻﹐避嫌諱而攺。錢氏所見旣作「鑑」字﹐此本亦然﹐安得復爲遼刻耶﹖且遼僧所刻﹐必不爲宋帝諱﹐統和丁酉﹐當宋至道三年﹐亦不能預爲太宗以後諸帝諱﹐今觀此書序中﹐「鏡」字闕筆﹐《金部》並不載「鏡」字﹕《宀部》「完」字闕筆﹐《木部》並不載「桓」字﹐「構」書作「■」﹐「惇惇」作「■惇」﹐餘如「殷」﹑「敬」﹑「讓」﹑「恆」﹑「樹」﹑「愼」﹑「擴」﹑「昀」等字﹐悉行刊落﹐蓋非特不出於遼﹐恐並非蒲傳正帥浙時所刻矣。又考﹕智光原序稱四卷﹐而《文獻通考》引《讀書志》則作三卷﹐衢州本同。今以此書核之﹐乃知晁氏之非誤。蓋書中本以四聲分四卷﹐各載部目於捲前﹐而板心則以「去」﹑「入」兩卷統書「龍三」﹐實無「龍四」﹐殆以去聲僅九葉﹐不成捲﹐故合之﹐所以又有三卷之稱也。傳鈔之本﹐板心字或不錄﹐而近世通行本四卷﹐又皆分爲上﹑下﹐盡攺舊觀﹐更難尋究。向非古刻猶存晁﹑馬兩家之書﹐復何自而證明歟﹖﹝卷首有「安石珍藏圖書」﹑「汲古主人」﹑「毛氏子晉」諸朱記。﹞

△增廣鐘鼎篆韻七卷﹝舊鈔本﹞

題﹕「臨江楊銁信文甫集。」有馮子振﹑熊朋來序。自王氏楚始作《鐘鼎篆韻》一卷﹐薛尙功廣之﹐楊氏又博采古今石文以增之。所增者﹐別出於後六卷﹐依韻編次。七卷分象形﹑假借﹑奇字﹑合字﹑﹝二字﹑三字﹑四字合成一字。﹞會意﹑有偏旁可考而無訓讀﹑字畫簡古而無文理可考﹑字畫奇古而未可訓釋﹐凡八類﹐可供討論「六書」之助。熊氏序謂「自琱戈﹑鉤帶及凡碑刻古篆皆在焉」﹐又云「以奉符黨氏韻﹐﹝名懷英。﹞增補夏﹑薛所未收」。﹝夏竦《古文四聲韻》﹐本唐韻﹐薛尙功依之。﹞其篆則夏﹑商﹑周﹑秦之篆﹐而韻則唐韻也﹐亦可按是以考舊韻之遺。此本出錢遵王家藏﹐輾轉傳錄﹐序後有朱描巨印﹐按其文是「緝熙殿書籍印」六字。按﹕《玉海》﹐宋紹定六年﹐緝熙殿成﹐禦書二字榜之。《宋史理宗本紀》﹐六年秋九月以「緝熙」榜記宣付史館。是此印當在宋時﹐其描於此書上﹐乃出書賈作僞。錢氏《敏求記》仞﹝忍﹞爲洪熙殿﹐張氏《藏書志》﹑阮氏進呈《四庫遺書提要》又仞爲「洪熙侯」﹐俱訛。而並未考其不當有是印也。

△說文解字補義十二卷﹝元刊本﹞

元包希魯撰。希魯﹐字魯﹝﹖﹞﹐江西進賢人﹐從吳文正公學。其教人﹐先徳行﹐後文藝﹐士習一新。歿後﹐門人私謚忠文先生。事迹詳《江西通誌》。此書作於至正間﹐孫彥孝刻之﹐前有至正乙未希魯自序。楊鐵崖云「希魯所著有《白經》五千餘言﹐又有《易九卦衍義》《詩小序辧點》《四書凡例》《朱子纂言》《原教》《說儒》等篇﹐今皆不傳﹐惟此書僅存」。

△六書統二十卷﹝元刊本﹞

題﹕「奉直大夫國子司業楊桓考集並序。」又﹐至大元年翰林直學士三山倪堅及國子博士劉泰序。劉序謂朝廷特命馳驛往江浙行省刊板印書﹐以廣其傳﹐則當時甚重是書也。《元史》本傳謂其所著諸書﹐推明許氏之說﹐而意加深﹔然後人議其所論「六書」﹐喜出新義﹐不宗古訓。惟以夙工篆籀﹐全書皆其手寫﹐故世特重之。卷末有「元統三年八月江浙等處儒學提舉余謙補修」一行。

△六書統溯源十三卷﹝元刊本﹞

題與《六書統》同。此取《說文》所無之字作爲篆籀﹐而以六書之義疏之﹐惟闕「象形」一門。全書亦其手自寫定以刊者。各家書目俱曰「《六書溯源》」﹐原本有「統」字。

△說文字原一卷﹝影鈔元本﹞

題﹕「鄱陽周伯琦編注。」前列京兆宇文公諒﹑臨川吳當序。次伯琦自序﹐又次序贊﹑目錄。其書手自寫定﹐刻於至正十五年。據宇文序稱都火庸田使康裏公溥修屬平江監郡六十公子約﹑郡守髙公徳基刻梓云云﹐則是書實吾郡刊本也。

△六書正訛五卷﹝元刊本﹞

題與《說文字原》同﹐有自序﹐又宇文公諒序﹑吳當後序。《元史》本傳謂以篆隸眞艸擅名當時﹐楊文貞謂巙巙薦伯溫篆書宣文閣榜﹐稱旨﹐益見進用。此本刻於至正十一年﹐其論六書﹐誕謾無足取。潛研錢氏深詆之。惟書中篆字皆其手寫﹐結體遒勁﹐頓折分明﹐猶見古人作篆筆法。﹝卷末有「江南陸潤之好讀書稽古」﹑「聽松散仙」三朱記。﹞

△續復古編四卷﹝舊鈔本﹞

元曹本撰並序。本﹐字子學﹐大名人﹐官都昌丞﹐又佐信州幕府﹐困下僚卒。張氏《復古編》凡二千七百六十一字﹐子學因其舊文﹐裒集匯次﹐增「音同字異」一類﹐多至四千餘字。其字每取《說文》注中所載而諸部不見者﹐又經典所有而《說文》不載者﹐討正辯俗﹐皆有依據。其拾遺訂墜之功﹐較張氏益深。又謂二徐之校《說文》皆各據所見﹐不宗古義。如鼎臣以「吅」爲「喧」﹐楚金以「囂」爲「喧」﹐實與叔重義不合。叔重明云「吅﹐驚呼也」﹐「囂﹐呼也」﹐「讙﹐嘩也」﹐是「讙」卽「喧」本字。又《尉繚子》「讙嘩者有誅」﹐《史記》「諸將盡讙」﹐《叔孫通傳》「無敢讙嘩」﹐《霍光傳》「民間讙言」﹐皆「讙」卽爲「喧」之證﹐不當以「吅」﹑「囂」爲喧也。鼎臣於「紞」字下注云「作髧」﹐「髧」乃發垂﹐《詩》「髧彼兩髦」是也﹔若紞﹐乃冕冠塞耳﹐不當同「髧」字﹐其辧甚覈。書成﹐有危素﹑楊恆﹑楊翮﹑宇文公諒﹑蔣景武﹑克新﹑仲銘﹑張紳等爲之序﹐皆推重之。書中《上平聲類》「虨」字下重列東韻下等字﹐注明「逢」字下七十六字﹐盧熊公武所增﹔又《聯綿類》中「敖鄗」﹐別作「磝碻」﹐下有「熊案亦可用『嶅嵩』二字」一條。盧﹐昆山人﹐當與子學同時﹐友善﹐經其校訂故也。卷末有貴池吳銘道《跋》云「碧巢先生得寫本於人﹐已殘敝﹐命人鈔其音訓而屬余爲之篆其文焉。」案﹕諸家書目皆不載﹐惟見汪仲鈖《桐石艸堂集論篆》詩曰「尉律於今課不修﹐形聲斷簡孰深求﹖洹陽功與吳興埒﹐經籍虛聞志弱侯。」自注﹕「余家藏有元曹本《續復古編》﹐集竑《經籍志》不載。本自號洹陽生。」

△師古篆韻六卷﹝舊鈔本﹞

題﹕「元李鏞竹安氏輯﹐明陶漁耕山父校刪」。其書以《說文》部首分韻﹐編次仿李氏《五音韻譜》例﹐而各部之字﹐亦以韻次其先後﹔又仿溫公《類篇》例﹐但標部分而不標韻目﹐先以小篆﹐次以漢印古文﹐惜未注所出﹐又以古文列漢印後﹐乃其闕失也。﹝卷中有「不忒」﹑「項墨林鑑賞」﹑「章芝亭」﹑「華源艸堂」﹑「竹窗」﹑「江村祕藏」諸朱記。﹞

△漢隸分韻七卷﹝元刊本﹞

不著撰人名。其用韻已與「平水」合﹐故《四庫》著錄列諸元末也。前列鄱陽洪氏序跋。卷一列天下碑錄﹐而新莽侯鉦﹑耿氏鐙諸器亦以碑當之﹐孱雜甚矣﹔卷二凡例有三﹕曰《隸字假借通用》﹐曰《四聲隨文互見》﹐曰《漢隸雙字類》﹔卷三以下﹐依韻編次。其所刺取﹐不越歐﹑趙﹑洪三家﹐惟隸﹑古點畫最易混淆﹐得此猶可參考焉。

○右字書

△切韻指掌圖一卷﹝影鈔宋本﹞

宋司馬光撰並序。又董南一後序﹐末有溫公四世從孫跋云﹐刻於紹定庚寅﹐其名則闕﹐此本蓋出吳門顧袌盅小讀書■﹝垖﹐去土﹞﹐卽《竹汀日記鈔》所謂影南宋槧本也。按﹕《切韻》之書﹐以溫公《指掌圖》爲最古﹐而溫公之圖﹐又以此本爲最古。𨿽亦不無淆亂﹐如十六圖「庚」﹑「耕」當在二等﹐「登」當在一等﹐而竟互倒。十八圖「之」﹑「支」兩韻四等字﹐並列一等﹐皆誤之甚者。至十九圖「幚」母下「不」字﹐蓋在宋時已容入﹐故孫季昭《示兒編》論「不」字當讀「逋骨切」﹐以此書「碑」﹑「彼」﹑「貝」﹑「不」爲據﹐然十圖入聲亦用此韻﹐獨無「不」字﹐是原書本無「不」字﹐其迹猶未盡泯也。考﹕《集韻》《類編》﹐皆溫公所修﹐《集韻》收「不」字於勿韻弗紐中﹐沒韻則不收﹐與《廣韻》同。《類篇》「不﹐方久切」又重音四「風無切」﹑「方鳩切」﹑「方副切」﹑「分物切」﹐皆無所謂「逋骨切」之音﹐是十九圖之「不」字﹐明系竄入﹐季昭考之未詳﹐誤據爲說﹐幸畱此未經竄入處﹐得以考見溫公之舊﹐則此本誠足貴也。宋諱惟「匡」﹑「貞」﹑「朗」等尙減筆﹐余不盡然﹐蓋轉寫失之。

按﹕商務印書館《四部叢刊續編》影印本。

△切韻指掌圖一卷﹝影鈔元本﹞

此本無刊刻年月﹐審其行款﹐當從元刊鈔出。卷首有溫公像﹐上有分書贊曰「上無所傳﹐下無所授﹔天資粹美﹐暗合道妙。」不知何人所作。《序》後載有《檢例》﹐與宋本同﹐而又增多數條﹐卽邵氏所斥爲斷非溫公作者。吾邑張氏傳刻《永樂大典》本﹐乃並題爲明邵光祖撰﹐則由未見宋﹑元本也。宋本凡遇舌頭﹑齒頭之二﹑三等﹐舌上正齒之一﹑四等﹐唇輕半齒之一﹑二﹑四等﹐皆不作圈﹐此本亦然。而《大典》本悉作圈﹐是不知此數等非直無字﹐並無其聲也。此本竄攺旣多﹐脫訛尢甚﹐然亦有可資補正宋本﹑《大典》本者﹐如一圖「定」母平聲一等﹐宋本﹑《大典》本皆作「淘」﹐考《廣韻》豪韻不收「淘」﹐則此本作「陶」是也。二圖「精」圖去聲一等﹐宋本﹑《大典》本皆作「粽」﹐考《廣韻》「粽」爲俗子﹐則此作「糉」是也。十四圖「精」母入聲一等﹐宋本﹑《大典》本皆作圈﹐此本作「■﹝口杲﹞」﹐「■﹝口杲﹞」蓋「■﹝口﹝臼上米下﹞」之訛﹐《廣韻》鐸韻﹐「■﹐祖郭切」﹐《五音集韻》同﹐《四聲等子》《切韻指南》「宕」攝合口呼﹐圖內皆有之。又﹐「穿」﹑「狀」﹑「審」三母去聲二等﹐宋本﹑《大典》本皆作圈﹐此本「■﹝耒畟﹞」﹑「漴」﹑「淙」亦與《廣韻》《五音集韻》《等子》《指南》諸書合﹐其類此者﹐正不少也。

△韻補五卷﹝宋刊本﹞

宋吳棫撰。《韻補》始刻於嘉禾﹐明人已云罕見﹐此本訛脫𨿽甚﹐然觀其行款字畫﹐尙是宋槧也。明人屢經翻刻﹐若何氏天衢﹐許氏宗魯﹐並多讎正﹐而許刻尢稱精善。然以此本刻﹝﹖﹞之﹐知有原本不訛而誤攺者。如東韻「杠」字注﹐此本云「牀前橫」﹐與《廣韻》及《太玄釋文》合﹐許本乃於「橫」下增一「木」字﹐𨿽據《說文》而不知吳氏自本《廣韻》也。「幢」字注﹐此本云「幡幢﹐童也」﹐吳氏所引﹐原本《釋名》﹐正以見「幢」有「童」音﹐許本刊落「童」字﹐是失其指矣。又如支韻「嚌」字注﹐此本云「懷音回」﹐按﹐十五灰﹐古通支﹐吳氏明載於後﹐故「懷」字卽收支韻﹐且引《釋名》「懷回也」以證「懷」有「回」音﹔許本乃攺「回」爲「而」﹐是不知「懷」屬「匣」母﹑「而」屬「日」母﹐不能同也。凡斯之類﹐正以舊本猶存﹐今得推尋校攺之迹﹐而見吳氏之眞﹐未可因其訛脫多而忽視也。

△韻補五卷﹝鈔本﹞

此本行款與宋刊本不同。宋刊支韻「淮」字下脫至十餘行﹐此本特完備﹐訛字亦少。是書以明許氏宗魯重刊本爲最善﹐以校此本﹐大致相同。然許本攺用古字﹐篆籀兼登﹐雅俗並列﹐不知韻主審音﹐不主辧體﹐殊失吳氏之意。此本未經竄易﹐或尙出嘉禾舊刻歟。按﹕此書排比韻字﹐實從字母次第﹐說者謂金韓道昭《五音集韻》始以七音﹑四等﹑三十六母顚倒唐宋字紐﹐不知已始於吳氏矣。顧其中亂行失次﹐亦復不少。如支韻「日」母「人」字後﹐綴以精等「資﹑薺﹑斯﹑私﹑玆」五字﹐魚韻「日」母「仍」字後亦綴以精等「資﹑斯﹑思﹑詞」四字﹐又一「來」母「鷺」字﹐疑其或有竄亂﹐則又各本皆同。考徐氏蕆《原序》有曰「才老以壬申歲出閩﹐別時謂蕆曰﹐吾書後復增損﹐行遽﹐不暇出獨藏舊書。」乃知吳氏自有定本﹐未授徐氏﹐今本是其初稿﹐故舛錯若是耳。至如韻部之通轉﹐混注牴牾尢甚。世或詆爲千古所無之臆說﹐若知其未成之書﹐不可少寬其責備哉。

△禮部韻略五卷附韻略條式一卷﹝宋刊本﹞

是書不著撰人。《直齋書錄》云﹐雍熙殿中丞邱雍﹑景徳龍圖閣待制戚綸所定﹐景祐知制語丁度重修﹐元祐太學博士增補。然則晁公武謂丁度撰﹐尙考之未審也。今世通行本爲楝亭曹氏所刊。曹所據乃景定甲子郭守正重修本。此本卷末有「紹定庚寅上巳重刊於藏書閣」十二字﹐則鏤﹝﹖﹞前守正凡三十四年﹐良可寶貴。且曹本經守正刪定﹐貢舉條格﹐不甚詳備﹐此則自元祐以來﹐場屋規制﹐一一可考﹐是亦談掌故者所必資也。﹝卷首尾有「周天球印」﹑「濟之」﹑「顧霖印」﹑「勤有堂讀書處」﹑「無上上品」﹑「吳下阿霖」諸朱記。﹞

△增修互注禮部韻略五卷﹝元刊本﹞

題﹕「衢州免解進士毛晃增注﹐男進士居正校勘重增。」前有紹興三十二年晃《進書表》﹐無序跋。此元至正二十一年翻刻寶祐四年蜀中刻本。第一卷

末﹐當有「至正辛丑妃仙興慶書堂新刊」墨圖記﹐以鈔補缺葉遺之。寶祐本於理宗諱「昀」仍載韻中﹐蓋刻時悉依毛氏原本﹐無所增損也。此書諱例﹐於「僖」﹑「順」﹑「翼」﹑「宣」諱﹐「晀」﹑「珽」﹑「敬」﹑「弘」﹑「殷」皆不避﹐惟太祖至寧宗諸諱﹐並同音之字﹐皆不載入。﹝卷首有「毛褒」朱記。﹞

△押韻釋疑五卷﹝宋刊本﹞

宋歐陽徳隆撰。嘉熙己亥四明余天任刻本。﹝竹垞朱氏跋此書「任」誤「柱」。﹞前有莊瑞孫及天任序﹐無餘文焴序。序後有《條例》十一則。又《監韻條式節要》﹐詳列場屋諱字﹐與今刻《禮部韻略》前有淳熙重修文書式相同﹐惟多《暗諱》一條﹐如「永欽」﹑「永康」﹑大行﹑登遐之類﹐其諱字載在逐韻者﹐俱用陰文。其分韻﹐卽國子監頒行之韻﹐尙是《隋書》以來舊部。二十六桓之「桓」攺「歡」﹐避諱故也。韻字先列監注﹐次列補釋﹐凡字同而義異者﹐注明不可混押﹔字異而音同義同者﹐韻中𨿽兩列其字﹐注明不可重押﹔亦有古人通用而今無申明者﹐注明不可押。又押韻有疑貳處﹐必援引前後詩賦﹐一以南省上庠程文爲憑﹐其有失誤者﹐錄以示戒。每韻末附載奏添之字﹐以陰文「新制」二字別之。案﹕世所傳者﹐有郭守正增修本﹐條例甚多﹐於原書不復分別﹐此本猶見歐陽氏書眞面目也。每半葉十行﹐行大字不等﹐注雙行﹐行廿五字。舊爲傳是樓藏書。﹝卷首有「西云蔡昭宗文印章」﹑「王獻臣藏書印」﹑「王氏敬之」﹑「乾學徐健庵」諸朱記。﹞

△新編分類增注正誤決疑韻式一卷﹝宋刊殘本﹞

此書本五卷﹐今存「入聲」一卷。撰人名氏無考。觀其以程試故事爲證﹐當卽出《押韻釋疑》而又從而附益之﹐如「穀」字注﹐《釋疑》謂前輩嘗言此字與髙廟旁諱相似﹐場屋中不﹝﹖﹞﹐共寫五穀爲「五穀」﹐《公》《穀》爲「公﹑谷」﹐試官檢點﹐不過系筆誤﹐當一點耳。此則引浙漕出《天地和應五穀登賦》﹐太學秋試出《加穀垂重穎詩》以證其非犯諱。又《釋疑》不載《禮部韻略》所附《釋文互注》﹐此則悉采入之﹐而復有增補。如﹕「卜」字注增「又姓」﹕「濮」字注增「又州名」﹕「餗」字注﹐引「《易》﹐覆公餗」﹕「肅」字注引「《爾雅》﹐進也﹐速也﹐肅﹐嗈聲也」。故有「增注」之名。每韻之前並載字畫之誤﹑音韻之疑兩條。字畫之誤﹐摘韻中字之有俗體者而正之﹐蓋卽所謂「正誤」也。音韻之疑﹐摘韻中字之有重音者而辧之﹐列其目於此﹐而詳其說於韻中字注﹐蓋卽所謂「決疑」也。其韻字悉從《韻略》﹐無所增損﹐音紐次第﹐亦並相同﹐惟擇其字之希用者﹐別出每韻之後﹐以陰文「少押類」三字隔之。所謂分類﹐殆以是歟﹐此實自來韻書所僅見。其通用之韻﹐則兩韻﹑三韻並一﹔少押類﹐如「二沃」之少押類﹐不系「二沃」後﹐而並系「三燭」後﹕「五質」﹑「六術」則並系「七櫛」後﹐又可見二百六韻久已合並﹐至「平水韻」而並去其名耳。故𨿽坊刻殘帙﹐特存之以備一格﹐且以著韻部變遷之漸焉。﹝卷首有「五峯徐氏家藏」朱記。﹞

△新刊韻略五卷﹝影鈔元本﹞

此書不著撰人姓氏。簡首有許古道眞序﹐作於正大六年云「平水書籍王文郁攜新韻見頤菴老人」云云。卷末有墨圖記二行雲﹐「大徳丙午重刊新本﹐平水中和軒王宅印」﹐是出王氏後人所刻﹐已非文郁之舊矣。卷首有貢舉三試程式及章表回避字樣﹐並及於皇慶三年﹑延祐元年云云﹐是又大徳後補刊者。前人皆謂並韻始劉氏淵﹐壬子新刊《禮部韻略》爲一百七部﹐皆據黃氏《韻會》。此書已並爲一百六韻﹐疑出自劉書之後﹐且《韻會》明言《禮部韻略》九千五百九十字﹐續降六十三字﹐補遺六十一字﹐毛氏增修一千七百十字﹐劉氏復增四百三十六字﹐並不言刊去若干字。今按王氏書止九千三百十一字﹐是顯與劉氏判然二本﹐又《韻會》全引劉韻增字﹐舉以相核﹐一屋中「■﹝尗欠﹞」字不見此書﹐而此書每韻末新添﹑重添等一百五十九字﹐《韻會》所據﹐僅及一二﹐其引韻字注語﹐亦有異同﹐未可謂劉氏襲是書也。要之﹐劉書𨿽不傳﹐而《韻會》所引可據﹐王氏書經後人重刻增易﹐不足據爲定證﹐安知非文郁後人﹐當陰氏旣並一百六部之後﹐因刪減劉書以成之者耶﹖

△古今韻會興要三十卷﹝元刊本﹞

此書於凡例前首題「昭武黃公紹直翁編輯」﹐次題「熊忠子中舉要」。卷首又載「至順二年文宗敕應奉翰林余謙校正」。孛術魯翀序﹐稱其刊正補削﹐根據不苟﹐則復經余氏重定﹐實出三人手筆矣。王山史《山誌》謂黃氏《韻會舉要》乃以蜀王昶《書林韻會》本而舉其要﹐余家所藏宋刻《書林韻會》﹐不著撰人姓名﹐乃以韻類典之書﹐並非韻書。山史所云﹐乃出自楊升菴《丹鉛總錄》﹐不足據也。

△四聲等子一卷﹝鈔本﹞

不著撰人姓氏。案﹕熊氏澤民序《切韻指南》一書﹐謂古有《四聲等子》﹐是其書由來久矣。

○右韻書

●鐵琴銅劍樓藏書目錄卷八

史部一

○正史類

△史記集解一百三十卷﹝宋刊本﹞

首行題「《史記集解》序」﹔次行之半﹐題「裴駰」二字﹔三行卽序文﹐序要無結銜﹔序後又行曰「《五帝本紀》第一」﹔又行曰「《史記》一」﹐下注「凡是徐氏義」云云﹔又行卽正文﹔卷末曰「《五帝本紀》第一」﹔以下卷式略同。每半葉十四行﹐行二十四至二十七字不等﹐注每行三十四至三十九字不等。「敬」﹑「竟」﹑「殷」﹑「匡」﹑「恆」字皆闕筆﹐而「禎」﹑「貞」字不闕﹐仁宗以前刊本也。《隋》《唐志》皆作八十卷﹐此本仍依《史記》篇目﹐與志不合。然晁氏《讀書志》﹑陳氏《書錄解題》皆作百三十卷﹐其不從舊第已久矣。此本與震澤王氏翻宋本及明監本﹑毛本有異者﹐今略舉之。如﹕《殷本紀》「有炮格之法」﹐不作「炮烙」﹐《周本紀》亦同﹐凡見三處。﹝《漢書谷永傳》亦作「炮格」。﹞《秦始皇本紀》「至於萬世」﹐不作「千萬世」。﹝毛本不誤。﹞《項羽本紀》「籍何以生此」﹐不作「至此」。﹝毛本不誤。﹞《呂后本紀》「乃陰遣潁侯灌嬰將兵擊之」﹐「遣」上不脫「陰」字。《孝文本紀》「淮陽守申徒嘉等十人」不作「屠嘉」﹔﹝毛本不誤。﹞「聞帝之代欲擊胡」﹐「擊」上無「往」字。《孝景本紀》「安危之機﹐豈不以謀哉」﹐王本脫「謀」字。《孝武本紀》「使者存問﹐所給相連屬於道」不脫「相」字﹕「今年丰未有報」﹐「丰」下無「廡」字﹕「蓋若獸爲符」下﹐王本衍「是甘泉更」四字﹔﹝案﹐此四字雜入晉灼注不全語。﹞「乃令越巫立越祀祠﹐安臺」不作「祝祠」﹕「推歷者以本紀」不作「本統」﹕「天子旣令設祠﹐具至東泰山」不作「其至」。﹝毛本不誤。﹞《十二諸侯年表》﹕周惠王四年﹐無「誅頹﹐惠王入」五字﹔﹝王本無「入」字。﹞「晉惠公夷吾誅裏克﹐倍秦約」﹐「夷吾」下無「元年」二字﹔「梁好城不居民」﹐王本「城」誤「成」﹕「泓之戰﹐楚敗公」﹐不作「敗之」﹔﹝毛本不誤。﹞定王二十一年有「定王薨」三字﹐王本脫﹔秦景公三十六年「公弟後子奔晉」﹐不作「秦後子來奔晉」﹔楚昭王四年「吳三公子來奔」﹐不作「吳王公子」﹔﹝毛本不誤。﹞晉定公二十一年「趙鞅拔邯鄲」﹐王本「拔」誤「救」﹔宋景公二十八年「伐魯」不作「伐晉」。﹝監本作「伐曹」﹐毛本不誤。﹞《六國表》﹕燕釐公三十年「敗齊林狐」不作「林孤」﹔﹝監本作「林營」。﹞魏景湣王五年「秦拔我垣衍蒲陽」七字﹐王本全脫。《秦楚之際月表》﹕「鄕秦之楚」不作「之禁」﹕「梁擊殺景駒」﹐王本「殺」誤「救」。《漢興以來諸侯年表》韓王信元年「信故韓王孫」不脫「信」字﹔﹝毛本不誤。﹞「徙淸河二十年是爲剛王」﹐王本脫「二十」兩字。《漢髙祖功臣侯年表》「故城」下第八格﹐王本脫「二十六」三字﹕「深澤」下第七格有「罪絕」二字﹐王本脫﹕「襄平」下第八九格﹐「夷吳」不作「夷吾」﹐「陸量」不作「陸梁」﹕「江邑」下第三格「十一年正月」﹐王本「正」誤「五」﹕「須昌」下第七格﹐有「五年﹐侯不害有罪﹐國除」九字﹐王本全脫﹕「髙陵」下第三格「圉侯周元年」王本誤「圍侯」。《建元以來侯者年表》「龍亢侯」第二格「以校尉摎世樂擊南越」不作「樛世樂」。《建元以來王子侯者年表》「玆侯」下第四格「元朔三年﹐侯明坐謀反」云云﹐王本誤列第五格。《禮書》「爲之金輿鍃衡」﹐不作「錯衡」﹐﹝毛本不誤。﹞「疏房﹑牀策﹑幾席所以養體也」﹐不脫「幾席」二字﹐﹝毛本不脫。﹞「情勝之爲安」﹐不作「情性」。﹝毛本不誤。﹞《樂書》「徵動心而和正智」﹐不作「正禮」﹐「羽動腎而和正禮」﹐不作「正智」。《律書》「大至君辱失守」﹐不作「窘辱」﹔﹝案﹕《索隱》徐廣云「如宋襄公」﹐是當從「君」字。﹞「自年六七十」下無「翁」字。《天官書》「魁海岱以東北也」王本「東」誤「惠」﹕「火爲旱」王本「火」誤「水」﹕「爲八歲二百二十日」王本「八」誤「百」﹕「辰星天欃」不作「天攙」﹔﹝毛本不誤。﹞「天狗狀如奔星」﹐「奔」上無「大」字﹕「其狀無常﹐常出於有道之國」﹐王本少一「常」字﹕「昨茀於河戒」﹐王本脫「戒」字。《封禪書》「則五嶽四瀆﹐皆並在東方」﹐王本「五」誤「天」﹕「堂下巫先﹑司命﹑施摩之屬」﹐不作「施縻」﹔﹝毛本不誤。﹞「置酒壽宮﹐神君最貴者大夫」﹐「神君」下不復衍「壽宮神君」四字﹐「大夫」不作「太一」﹕「卿有禮書曰」﹐不作「札書」﹕「其後令帶奉祠候神物」﹐王本「奉」誤「春」﹕「祠官不主」﹐王本「官」誤「宮」。《平準書》「黃金一斤」﹐「黃」上無「一」字﹔﹝毛本不誤。﹞「東置滄海之郡」﹐不作「東至」﹔﹝《漢書》亦作「置」。毛本不誤。﹞「欲以主鹽鐵錢」﹐不脫「錢」字。《燕召公世家》「及老而以啟爲不足任天下」﹐不作「任乎」﹕「天下百姓恫恐」﹐王本誤「恫怨」。《宋微子世家》「楚共王伐宋之彭城」﹐不作「拔宋」﹔「縣而射之﹐命曰射氏」﹐不作「射天」。《晉世家》「曲沃莊伯聞晉鄂侯卒」﹐王本脫「鄂」字。《趙世家》「是非先君之意而後妄誅」﹐不作「而今妄誅」。﹝毛本不誤。﹞《魏世家》「無忌歸魏﹐率五國兵攻秦﹐敗之河外」﹐不作「河內」。﹝毛本不誤。﹞《韓世家》「魏敗我韓舉」﹐「我」下無「將」字。﹝毛本不誤。﹞《陳涉世家》「陳王與之將軍印﹐西擊秦」﹐不脫「秦」字。﹝毛本不誤。﹞《外戚世家》「《詩》始《關雎》」下﹐無「《書》美釐降﹐《春秋》譏不親迎」二句。此宋本脫文。「徙其家之長安」﹐不作「從其家」。﹝毛本不誤。﹞《齊悼惠王世家》「志亦齊悼惠王子」不作「志以」。﹝毛本不誤。﹞《陳丞相世家》「陳平欲讓勃尊位﹐乃謝病」﹐不作「病謝」。﹝毛本不誤。﹞《周絳侯世家》「許負指其口有從理入口﹐曰」此餓死法也「﹐不作」指其口曰﹐有從理入口﹐此餓死法也「。《列傳》亦以伯夷居首﹐不同王本以老莊與伯夷同傳﹕」不可稱數也「﹐不作」勝數「。﹝毛本不誤。﹞《老莊申韓列傳》」始秦與周合﹐合五百歲而離﹐離七十歲而霸﹐王者出焉「﹐不同今本作」始秦與周合而離﹐離五百歲而復合﹐合七十歲而霸王者出焉「。﹝髙郵王氏云此後人依《周》《秦本紀》攺之也。﹞《蘇秦列傳》」趙涉河博關「﹐王本」關「誤」闕「。《虞卿列傳》「必且欲破趙軍」﹐王本脫「趙」字。《信陵君列傳》「今邯鄲旦暮降秦﹐而魏救不至﹐安在公子能急人之困也」三句﹐王本脫去。《李斯列傳》「尊王爲皇帝」﹐不作「尊主」﹔﹝監本不誤。﹞「龍變而從時」﹐不作「就變」﹔「故君願肆志廣欲」﹐不作「賜志」﹔﹝監本不誤。﹞「若此則可謂能責矣」﹐「能」下無「督」字。《季布欒布列傳》「夫誋壯士以資敵國」﹐不作「忌」﹔「項王所以遂不能西﹐徒以彭王居梁地﹐與漢合從苦楚也」﹐不同王本﹑監本「徒」作「徙」﹐屬上句讀。﹝髙郵王氏云此與《漢書》「項王所以不能遂西﹐徒以彭王居梁地﹐與漢合從苦楚也」合。今本「徒」誤「徙」﹐遂致文不成義。﹞《袁盎晁錯列傳》「君能日飲無苛」﹐王本「苛」誤「奇」﹐監本「苛」誤「何」。《萬石張叔列傳》「朝奏事如職所奉」﹐不作「所奏」。《田叔列傳》「伏法而太后食不甘味」﹐「伏」上無「如其」二字。《扁鵲倉公列傳》「臣意診脈曰壯疝」﹐不作「牡疝」。﹝三處皆同。﹞《韓長孺列傳》「智足以當世取合」﹐不作「取捨」。《衛將軍驃騎列傳》「太僕駕爲左將軍」﹐王本「左」誤「列」。《司馬相如列傳》「雍容閒雅甚都」﹐王本「甚」誤「是」﹕「而令文君當鑪」﹐王本脫「當」字﹕「郁撓谿谷」﹐不作「郁橈」﹕「巖突洞房」﹐不作「巖宎」﹔﹝毛本不誤。﹞「廝徵伯僑」不作「北僑」﹕「騁遊道而循降兮」﹐不作「馳遊道而修降兮」。﹝毛本「循」字不誤。﹞《遊俠列傳》「此如順風而呼」﹐不作「比如」﹔﹝監本不誤。﹞「軹有儒生侍使者坐」﹐王本「侍」誤「待」。《滑稽列傳》「巫行視小家女好者」﹐不作「人家」。﹝毛本不誤。﹞《貨殖列傳》「走死地如騖」﹐下有「者」字。﹝毛本不誤。髙郵王氏云﹐宋本有「者」字是也﹐上文「不避湯火之難」﹐下文「不擇老少」﹐皆有「者」字。﹞《太史公自序》「《易大傳》﹐天下一致而百慮」﹐王本脫「天」字。舊爲傳是樓藏書。﹝卷首有「尙志齋」﹑「乾學徐健庵」諸朱記。﹞

按﹕古籍刊行社影印本。

△史記十四卷﹝宋刊殘本﹞

宋裴駰集解。捲長六寸﹐寬四寸﹐每半葉十四行﹐行二十七至二十九字不等﹐注每行三十一至三十四字不等。全書分一百三十卷﹐與晁氏《讀書志》﹑陳氏《書錄解題》合。今存第二十三卷

至三十卷﹐第一百二十卷

至一百二十二卷﹐第一百二十八卷

至一百三十卷。北宋刻《史記》《集解》《正義》本各單行﹐南渡後始合刻之。此本「殷」﹑「敬」﹑「貞」﹑「徵」字闕筆﹐而「頊」字不闕﹐當出神宗以前刻本。注文尙全﹐可正監本脫訛。如﹕《河渠書》「岸善崩」句下﹐監本脫「如淳曰﹐洛水岸」六字﹔《太史公自序》「《易大傳》」句下﹐此引「張晏曰﹐謂《系辭》」﹐監本訛作「正義」。板刻楮墨﹐俱極精好﹐較耿氏﹑蔡氏本尢爲罕覯。舊爲汲古毛氏藏書。﹝卷首有「海虞毛表奏叔圖書記」朱記。﹞

按﹕古籍刊行社影印本。

△史記六十六卷﹝元刊殘本﹞

宋裴駰《集解》﹑唐司馬貞《索隱》﹑張守節《正義》﹐全書一百三十卷﹐今存《本紀》四至六﹐《表》一至四﹑七至十﹐《書》一至八﹐《世家》八至十二﹐《列傳》二十九至七十。《集解》《索隱》《正義》合刻者﹐始於宋淳熙時。是本一遵其舊﹐其《十二諸侯年表》後有墨圖記云「安成郡彭寅翁鼎新刊行」。舊藏愛日精廬張氏。

△漢書一百二十卷﹝宋刊本﹞

首行「《髙紀》第一上」﹐雙行注「師古曰」云云﹐空一格題「班固」﹐又空一格題「《漢書》」﹐次行低六格題「祕書監上護軍瑯邪縣開國子顏師古注」三行。本文後題「二年九月校書畢﹐凡增七百四十一字﹐損二百一十二字﹐攺正一千三百三字」﹐與監本首載宋景文所用參校諸本中之《景祐刊誤本》合。案﹕《髙紀》二年六月「置中地郡」﹐服虔注﹕「中地﹐在扶風。」監本載﹕「宋祁曰﹐注文『在扶風』﹐《刊誤》攺『在』字作『右』。」此本正作「右」。又十二年﹐「上問醫曰﹐疾可治不﹖醫曰﹐可治」﹐宋祁曰「舊本及越本﹐並無『不醫曰可治』五字。」此本無之﹐是景文所刊落者﹐卽《刊誤本》可知也。錢氏《養新錄》謂所撰《漢書考異》正監本之訛﹐而與景祐本合者有十數處。今核此本﹐如哀紀「二年春正月」﹐「二」上無「元壽」二字。《景武昭宣元成功臣表》「孝成五人」﹐「成都」﹐不作「成鄕」﹐「樂成」下無「龍」字。《百官公卿表》「宣平侯張歐」不作「寧平兪侯」﹕「欒賁」不作「樂賁」﹕「安平侯王章」不作「安年」﹕「平臺侯史中」不作「平喜」﹕「廣漢太守孫寶」不作「孫實」。《五行志》「能者養以之福」﹐不倒作「之內」。《地理誌》「逢山長谷渚水所出」﹐不作「諸水」﹕「時水東北至矩定」﹐不作「博水」。《張良傳》「景駒自立爲楚假王﹐在畱」﹐「畱」上無「陳」字。《枚乘傳》「凡可讀者百二十篇」﹐不作「不二十篇」。《韓安國傳》「梁﹐成安人也」﹐不作「城安」。《韋賢傳》「黼衣朱紱」注「畫爲亞文」﹐不作「亞人」。《佞幸傳》「龍思侯夫人」﹐不作「龍雒」﹔皆一一相符。又王氏懷祖《讀書雜誌》所引景祐監本各條﹐按之亦合。每半葉十行﹐行大字十九﹑二十字不等﹐小字廿五﹑六﹑七字不等。宋諱惟「匡」﹑「允」﹑「宏」﹑「殷」﹑「恆」﹑「貞」字闕筆﹐餘皆不闕。案﹕趙文敏所藏宋本《漢書》﹐後歸吳郡陸太宰完﹑松江顧汝修鴻臚﹐太倉王弇州尙書棄一莊而得之﹐當時詫爲祕笈。然相傳書中「愼」字有闕筆﹐乃是紹興刻本﹐此本尙出其前﹐其足珍貴何如耶﹖捲端有朱﹑墨二筆校語﹐乃明時毗陵周迂叟所錄宋劉之刊本中語﹐今監本所未附者﹐亦足以資參考。舊有墨書題記云「右宋景文公以諸本參校﹐手所是正﹐並附古注之末。至正癸丑三月十二日﹐雲林倪瓚在凝香閣謹閱」。又有顧廣圻手跋云「顏注班《書》﹐行世諸刻﹐大約源於南宋槧本﹐文句或用三劉﹑宋子京之說﹐或校刊者用意添攺﹐往往致訛﹐而剩字尢多﹐此以後人文理讀前人書之病也。惟是刻乃景祐二年監本﹐獨存北宋時面目﹐惜補版及剜損處無從取正﹐然據是可以求其添攺之迹﹐誠今日希世寶笈也。後之讀者﹐幸知而珍重之。嘉慶戊午用校時本一過於讀未見書齋﹐其所取正文﹐多別記﹐玆不論」。案﹕是書向藏士禮居黃氏﹐後歸藝蕓書捨汪氏﹐錢宮詹所云景祐本﹐殆卽於士禮居見是書也。﹝卷首有「禦史之章」﹑「季振宣印」﹑「滄葦」﹑「汲古閣」﹑「子晉祕笈」﹑「乾學徐健庵」諸朱記。﹞

按﹕商務印書館《百衲本二十四史》影印本。

△漢書一百二十卷﹝宋刊本﹞

首卷首行題「《髙紀》第一上」﹐又「班固《漢書》一」﹔次行題「祕書監上護軍瑯邪縣開國子顏師古注」。每半葉十行﹐行十九字﹐注二十五字至二十八字不等。板心有字數﹑刊工姓名﹐間有大徳﹑至大﹑延祐﹑元統刊補﹐板心一一注明。明監本多脫訛﹐以此本校之﹐如﹕《王子侯表》上「畢梁侯」訛作「卑梁」﹔「永始三年光祿勛韓勛爲右將軍」脫「韓勛」二字﹕「元延四年北地太守谷永爲大司農」原在第十一層﹐訛列第十層﹐是大鴻臚格矣。《古今人表》「杞東樓公」﹐原在第五格﹐訛列第六格﹕「衛疌」訛作「衛建」﹕「瞽瞍象商」原列第九格﹐誤列第八格。又《王貢兩龔鮑傳序》「漢興﹐有園公﹑綺裏季﹑夏黃公﹑甪裏先生」﹐師古注曰「四晧稱號﹐本起於此﹐更無姓名可稱。知此蓋隱居之人﹐匿迹遠害﹐不自標顯﹐祕其氏族﹐故史傳無得而詳。至於後代皇甫謐﹑圈稱之徒﹐及諸地理書說﹐競爲四人施安姓字﹐自相錯互﹐語又不經﹐班氏不載於書﹐諸家皆臆說﹐今並棄略﹐一無取焉。」監本注文全脫。此條賴有宋本得存顏注之全。

△太平路新刊漢書一百卷﹝元刊本﹞

首行題「《髙帝紀》第一上」﹐下注「師古曰」云云﹐下題「班固《漢書》一」﹔次行題「正議大夫祕書少監瑯邪縣開國子顏師古注」。前有師古《敍例》﹐又余靖《上言》。首題「《景祐刊誤本》」五字。是書刊於大徳乙巳歲十有二月。《目》後有太平路儒學教授曲阜孔文聲跋云「江東建康道肅政廉訪司《十七史書》艱得善本﹐從太平路學官之請﹐徧牒九路﹐令本路以《西漢書》率先﹐俾諸路咸取而式之﹐置局於尊經閣﹐致工於武林。三復對讀者﹐耆儒姚和中輩十有五人﹔重校修補者﹐學正蔡泰亨。板用二千七百七十五面」云云﹐跋後列銜名二條﹐一爲承務郎太平路總管府判官劉遵督工﹐一爲中順大夫江東建康道肅政廉訪副使伯都提調。其書出自景祐本﹐故謬訛尙少。

△後漢書一百十五卷﹝宋刊本﹞

全書一百二十卷。此闕《帝紀》三至五﹐《志》一﹑二﹐凡五卷。其目錄及首二卷﹑《志》二十一至二十三﹑《列傳》六十至六十二﹐皆鈔補。書末題「右奉淳化五年七月二十五日敕重校定刊正」﹐下題「承奉郎守將作監丞直史館賜緋魚袋臣孫何﹑承奉郎守祕書省著作佐郎直集賢院賜緋魚袋臣趙安仁」二行。後列景祐元年餘靖《上言》。書中「敬」﹑「徵」字皆闕筆﹐而「頊」字不闕﹐當爲仁宗時刊本。自列傳三十五至三十七﹑五十四至五十九﹑六十八至七十三﹐多元時補版﹐如《郭太傳》「初﹐太始至南州」以下七十四字﹐錢氏《養新錄》謂本章懷注引謝承《後漢書》之文﹐混入正文。今此本尙不誤。亦可見其本之善矣。

△後漢書一百二十卷﹝宋刊本﹞

首行題「《帝紀》第一上」﹐又「範曄《後漢書》一」﹐次行題「唐章懷太子賢注」。款式與《漢書》同。後來各本多訛脫﹐如《郭泰傳》云「初﹐太始至南州」以下七十四字﹐儳入正文﹐此本作「章懷注﹐引謝承之書」。又左原以下十人﹐附書《林宗傳》末﹐皆跳行﹐此本獨否﹐足徵舊本之善。此與《漢書》﹐皆愛日精廬張氏藏本。

△後漢書一百二十卷﹝元刊本﹞

首行題「《光武帝紀》第一上」﹐下越三格題「範曄」二字﹐又越二格題「《後漢書》一上」﹐次行題「唐章懷太子賢注」。《志》三十卷﹐題「劉昭注補」。案﹕《志》實司馬彪作﹐漢末諸儒所傳﹐而述於晉初。劉氏自序甚明。是本卷首列景祐元年九月祕書丞余靖《上言》﹐末有「大徳九年十一月望日寧國路儒學�教授任內刊」二行。每卷末題「張栗﹑王鰲叟校正」﹐其有不題者﹐成化時補板也。嘉靖間刻監本﹐注經刪削﹐此猶出自景祐本﹐尙爲完書﹐謬訛亦少。

△後漢書年表十卷﹝舊鈔本﹞

宋熊方撰。首列自序﹐次列《前》《後進表》﹐皆不著年月。《四庫提要》卽據表中語謂﹕爲髙宗時人。書凡十卷﹐《同姓王侯表》二卷﹐《異姓諸侯表》六卷﹐《百官表》二卷。馬﹑班書皆有表﹐而範書獨闕﹐則是書誠不可無之作也。近嘉定錢氏作《補表》﹐於此書多所駁正﹐然其貫穿鉤考﹐精密詳審﹐要不容沒。世鮮刊本﹐此鈔尙爲工整。

△晉書一百三十卷音義三卷﹝宋刊本﹞

題「唐太宗文皇帝禦撰。」其實史臣房喬等奉敕所纂。中惟陸機﹑王羲之二《傳》﹐其論稱「制曰」﹐餘皆稱「史臣曰」也。此宋刊十行本﹐間有元﹑明時修板﹐每行二十字。宋諱「匡」﹑「恆」﹑「桓」﹑「愼」﹑「構」字皆減筆﹐𨿽不能無脫訛處﹐終勝後來監本﹑汲古刻本。如《宣帝紀》「權果遣將呂蒙西襲羽公安」﹐不脫「羽」字。《惠賈皇后傳》「繇密欲廢後」﹐「欲」不訛「爲」。《惠羊皇后傳》「賈後欲廢」﹐「欲」不訛「旣」。《何曾傳》「今忠賢執政」﹐「今」不訛「令」﹕「其進太宰侍中如故」﹐「中」下不衍「公」字。《石崇傳》「春畦靃靡」﹐「靃」不訛「藿」。《羊祜傳》「乞蒙列上」﹐「列」不訛「例」。「兵不逾時」﹐「逾」不訛「諭」。《劉卞傳》「其一人卿卞」﹐「卿」不訛「輕」。《楊駿傳》「後以后父超居重任」﹐「任」不訛「位」。《山濤傳》「不得有所問」﹐「問」不訛「聞」。《王戎傳》「當從古人中求耳」﹐「耳」不訛「之」。《陸機傳》「《五等論》是以分天下以厚樂﹐則己得與之同憂」﹐「憂」不訛「愛」。《潘嶽傳》「凡此皆客捨之益﹐而官離之所乏也」﹐「乏」不訛「之」。《殷浩傳》「向使作令僕足以儀刑百揆」﹐「儀」不訛「殘」。《王羲之傳》「方其文義之比於石崇」﹐「義」不訛「羲」。《董京傳》「孔子不遇時彼感麒麟乎」﹐「麒」不訛「麟」。《董養傳》「天人之理旣滅」﹐「天」不訛「夫」。惟《謝鯤傳》「吾不復得爲盛徳事矣」句下﹐脫去「鯤曰﹐何爲其然﹖但使自今以往﹐日忘日去耳。初惇謂」三十字﹐因下葉首行起處亦有「鯤曰」二字而訛﹐此修板之不檢也。後附《音義》三卷﹐唐天寶初何超令升撰﹐宏農楊齊宣正衡序之。《宋史藝文志》作「齊宣撰」者誤。

△晉書音義三卷﹝元刊本﹞

此元刻單行本。序目﹑音義﹐皆連接不空行。板式亦精。而多亥豕之訛﹐不逮宋刻十行本遠甚。蓋元時書肆本也。

△隋書三卷﹝宋刊殘本﹞

原書八十五卷﹐僅存第八十三至末捲。每半葉十行﹐行十九字。左綫外有篇名﹐後有無名氏《志序》﹐及天聖二年敕。其《宇文化及傳》云「智及素狂勃」﹐不同他本作「狂悖」。唐時「悖」皆作「勃」﹐《韓昌黎集》中亦然。

△隋書八十五卷﹝元刊本﹞

題「特進臣魏徵上」。《志》三十卷﹐題「太尉楊州都督監修國史上柱國趙國公臣長孫無忌等奉敕撰」。元至順間瑞州路學刻本﹐與宋本式無異﹐校讎無訛﹐元刻中之善者。汲古本於《經籍志》最多訛字﹐今據是本全校之。如《志》第一類中﹕「書契已傳﹐繩木棄而不用」﹐「不用」誤「一所」﹕「據龍圖﹐握鳳紀﹐南面以君天下者﹐咸有史官」﹐「握」誤「非」﹐「紀」誤「欲」﹐「南」誤「雨」﹕「撮其旨要」﹐「撮」誤「繓」﹕「使奉朝請祖暅撰其名」﹐「暅」誤「晅」。「《婦藏》十三卷﹐晉太尉參軍薛貞注」﹐「注」誤「撰」﹔「梁有《尙書》二十一卷﹐劉叔嗣注」﹐「注」誤「有」﹕「《韓詩異要》﹐漢侯苞撰」﹐「苞」誤「苟」﹐「撰」誤「傳」﹕「《業詩》二十卷﹐宋奉朝請業遵注」﹐「業」誤「葉」﹕「序﹐子夏所創﹐毛公及敬仲又加潤益」﹐「益」誤「溢」﹕「《喪服釋疑》二十卷﹐孔智撰」﹐衍「亡」字﹔《五服圖儀》一卷﹐下有「《喪服禮圖》一卷」六字脫。「《禮答問》二卷」﹐「捲」誤「答」﹔又「《答問》十卷」﹐衍「亡」字﹕「襃然三家」﹐「襃」誤「裒」﹕「梁有晉給事中楊弘等注《孝經》」﹐「弘」誤「泓」﹕「梁有《孔志》十卷﹐梁太尉參軍劉彼撰」﹐「彼」誤「被」﹕「《五經大義》三卷」﹐「大」誤「太」﹕「《五經祕表要》三卷」﹐「經」誤「捲」﹕「《謚法》五卷﹐梁太府卿賀瑒撰」﹐脫「卿」字﹕「從《魯論》二十篇爲定」﹐「從」誤「後」﹕「後漢郎中賈魴作《滂喜篇》」﹐「魴」誤「訪」﹕「《少學》九卷」﹐「少」誤「小」﹕「《類敍評》三卷﹐侯洪伯撰」﹐「伯」誤「泊」﹕「《國語物名》四卷﹐後魏侯伏侯何悉陵撰」﹐「何」誤「可」。《志》第二類中﹕「《梁后略》十卷﹐姚勗撰」﹐「勗」誤「最」﹕「《漢靈獻二帝紀》三卷﹐漢侍中劉芳撰」﹐「芳」誤「艾」﹐「梁有《魏末傳》並《魏氏大事》三卷﹐亡」﹐「三」誤「六」﹕「《史漢要集》二卷」﹐「漢」誤「記」﹕「《續帝王世紀》十卷﹐何茂林撰」﹐「林」誤「材」﹔「《晉尙書儀》十卷」﹐脫「儀」字﹕「司馬褧撰《嘉儀注》一百一十二卷」﹐「褧」誤「聚」﹕「《髙才不遇傳》四卷﹐後齊劉晝撰」﹐「晝」誤「書」﹔「《李氏家謨》一卷」﹐「謨」誤「傳」﹕「《範氏家傳》一卷﹐範汪撰」﹐「家」誤「世」﹐「汪」誤「注」﹕「劃除舊迹」﹐「劃」誤「刻」﹕「《陳祕閣圖書法書目錄》一卷」脫「陳」字﹕「外執六典﹐以逆官政」﹐「典」誤「興」。《志》第三類中﹕「《老子經》﹐東晉江州王向述注」﹐「向」誤「尙」﹕「《風俗通義》三十一卷」﹐「義」誤「儀」﹕「《新義》十八卷﹐劉廞撰」﹐「廞」誤「■﹝廣外祭內﹞」﹕「《金樓子》十卷」﹐「十」上衍「二」字﹕「《五星占》一卷﹐陳卓撰﹐亡」﹐「《星占》二十八卷﹐孫僧化等撰﹐亡」﹐兩「亡」字俱脫。「梁有《星官主贊》十三卷」﹐「主」誤「簿」﹕「天文者﹐所以察星辰之吉而參於政者也」﹐「吉」誤「變」﹕「《雜歷》六卷﹐姜岌撰」﹐「六」誤「七」﹕「《陰陽嫁娶圖》二卷」﹐此條七字﹐元刻無﹐﹝案﹕元刻有《嫁娶陰陽圖》二卷﹐毛本疑誤衍。「趙贊《本艸經》一卷」﹐「一」誤「輕」﹕「《雜藏釀法》」﹐「法」誤「四」﹕「《偃側人經》二卷﹐秦承初撰」﹐「初」誤「祖」﹕「《太淸璇璣文》七卷」﹐脫「捲」字。《志》第四類中﹕「中領軍《曹義集》五卷」﹐「羲」誤「義」﹕「吳侍中《張儼集》一卷﹐《錄》二卷」﹐「二」誤「一」﹕「《山濤集》九卷﹐又一本十卷﹐齊奉朝請裴津注」﹐「津」誤「聿」﹕「晉通事郎《江偉集》一卷」﹐「一」誤「六」﹕「冀州刺史《王深集》五卷」﹐「深」誤「琛」﹕「黃門郎《伏衛集》一卷」﹐「衛」誤「偉」﹔「晉太傅《郭象集》三卷」﹑「徵士《江淳集》三卷」﹐「三」俱誤「二」﹔「晉通直常侍《顧愷之集》七卷﹐梁十二卷」﹐「十二」誤「二十」﹕「《任豫集》六卷﹐亡」﹐脫「亡」字﹕「《袁淑集》十一卷﹐並《目錄》梁十卷﹐錄一卷﹐亡」﹐脫「亡」字﹕「宋護軍司馬《孫勃集》六卷」﹐「司」誤「日」﹔「梁有晉安太守《謝纂集》十卷」﹐「纂」誤「墓」﹕「《沈君攸集》十三卷」﹐「十」上衍一「十」字﹕「《溫子昇集》三十九卷」﹐「昇」誤「畀」﹕「陳沙門《釋瑗集》六卷」﹐「六」誤「八」﹕「《文章始》一卷﹐姚察撰」﹐「察」誤「蔡」﹕「《謝靈運詩集》一百卷﹐又詩集百卷﹐並錄二卷」﹐「並」下衍「同」字﹕「齊《宴會詩》十七卷」﹐此條「七」字﹐元本無。「《古今九代歌詩》七卷」﹐「九」誤「歌」﹕「《管弦歌錄》一卷」﹐脫「歌」字﹕「又有《鼓吹》《淸商》《樂府》《宴樂》《髙禖》《鞞鐸》等歌辭舞錄﹐凡十部」﹐「部」誤「捲」﹕「《雜誡》七卷」﹐「誡」上衍「家」字﹕「《誹諧文》十卷」﹐此條五字元本無。「或一二七日而止」﹐「止」誤「上」﹕「與天竺禪師跋羅參共辯定」﹐「共」誤「其」﹕「其他持《十地論》並爲大乘」﹐「他」誤「地」。備舉之以資考古者訂證。

△南史八十卷﹝元刊本﹞

唐李延壽撰。元大徳丙午年刊本。首行大名在下﹐每半葉十行﹐行廿二字。板心有字數﹐間有「嘉靖元年修板」﹐𨿽刻手不工﹐難免亥豕之訛﹐然終有勝於他本處。如《謝瀹傳》﹕「瀹嘗與劉悛飲﹐悛曰﹕」謝莊兒不可云不能飲。『瀹曰「苟得其人﹐自可流湎千古。』悛甚慚。」案﹕悛爲劉勔子﹐「流湎」音與「劉勔」同﹐瀹以悛斥其父名﹐故引張景陽《七命》之文以報之﹐是以悛慚。汲古刻本訛「流」爲「沈」﹐遂致不解所謂矣。又《王儉傳》「昇明二年爲長兼侍中」﹐長兼者﹐未正授之稱。晉時多有此職。如王繢﹑劉隗俱爲長兼侍中。孔愉爲長兼中書令是也。汲古本「長」下衍一「史」字﹐豈知長史必系本府名﹐如「司徒長史」﹑「太尉長史」﹑「輔國長史」之類﹐並無單稱長史者﹐其爲校書人妄增可知。他若謝瀹之「瀹」誤攺爲「瀹」﹔《謝微傳》「梁武帝餞於武徳殿」﹐「餞」誤「踐」﹔《謝純傳》「左右引車欲還外廨」﹐「車」誤「軍」﹔《謝舉傳》「王屢召不返」﹐「召」誤「詔」﹔《王瞻傳》「父猷﹐字世倫」﹐「父」誤「之」﹔《王瑒傳》「瑒﹐字子瑛」﹐「瑛」誤「薨」﹔王瑩子實《傳》「實衣冠傾崎﹐王性方嚴﹐見之意殊惡」﹐「方」誤「劣」﹔《王琨傳》「在任者常致巨富」﹐「常」誤「當」﹐以字形相近而謬者﹐不可勝數﹐皆可據是本以正之。惟謝氏諸傳中﹐敍及謝混或作「琨」﹐或作「混」﹐亦與諸本同。間有誤字。郡人徐元嘆校過。元嘆﹐名波﹐號落木庵主﹐明季詩人。跋曰「此書校正訛謬﹐爲丁卯年﹐今稍用筆點勘﹐乃戊寅季秋﹐連絡十二年矣。憶丁丑暮秋﹐先爲亡友周云治借看一徧﹐甫掩卷而長逝﹐中間欠葉﹐亦此君手補﹐楷法精謹﹐無一筆苟且。九月廿二日。」

△北史二十七卷﹝宋刊殘本﹞

亦延壽撰。此南宋時刊本﹐僅存《列傳》卷一至卷二十六及卷三十七﹐楮墨精好﹐𨿽間有脫字﹐如《后妃列傳序》「穆光﹑茂徳」以下「八十一禦女」名內脫去五字﹔《於仲文傳》「嘗於云陽宮見周文」下脫去「帝問曰」三十四字。然取與汲古本相校﹐善處甚多。如《文成元皇后傳》「時守庫者」﹐「時」不誤「持」﹔《弘徳夫人傳》「任生丹陽王」﹐「陽」不誤「楊」﹔《常山王遵傳》「長子可悉陵﹐年十七﹐從太武獵﹐逐一猛獸﹐陵遂空手搏之以獻﹐帝曰﹐汝才力絕人﹐當爲國立功立事亦如此也」﹐「陵遂」不誤「鄰遂」﹐「亦如」不誤「勿如」﹕「順於別室垂涕謂周文曰」﹐「垂涕」不誤「垂棘」﹔《京兆王黎傳》「繼晚更貪惏」﹐「繼」不誤「旣」﹔《任城王云傳》「挫抑豪彊」﹐「抑」不誤「卻」﹔《京兆王愉傳》「愉語人曰﹐𨿽主上慈深﹐不忍殺我」﹐「主上」不誤「主人」﹔《穆崇傳》「令著作郎韓顯宗與眞撰定碑文」﹐「撰定」不誤「選定」﹕「削封爲編戶﹐卒於家」﹐「於」不誤「子」﹔《燕鳳傳》「及軍圍代」﹐「圍」不誤「國」﹔《崔浩傳》「今畱守舊都分家南徙」﹐「都」﹑「分」二字不誤「是」﹑「國」﹕「畱心於制度科律及經術之言」﹐「術」不誤「律」﹔《鄧彥海傳》「與尙書崔宏參定朝儀﹑律令﹑音樂﹐及軍國文記詔策﹐多是彥海所爲」﹐「音樂及」三字不誤「著書長」﹔《崔平傳》「名爲稱職」﹐「爲」不誤「曰」﹕「持節宣諭」﹐「諭」不誤「論」﹕「歷許﹑貝二州」﹐「貝」不誤「員」﹔《長孫道生傳》「切責子弟」﹐「弟」不誤「切」﹔《長孫熾傳》「隋文帝作相」﹐「帝」不誤「旁」﹕「累遷太常少卿」﹐「累」不誤「素」﹔《長孫氏諸傳論》「翰有父風」﹐「翰」不誤「幹」﹔《於栗磾傳》「好持黑矟﹐祫望而異之」﹐「裕」不誤「將」﹕「弱冠﹐拜侍禦中散」﹐「禦」不誤「祚」﹔「人生自有定分﹐若應死王手﹐避亦不免」﹐「死」不誤「先」﹕「與尙書李崇分使二道」﹐「分」不誤「公」﹔《於謹傳》「皇帝北面立訪道」﹐「立」不誤「亦」﹔《於仲文傳》「仲文建精兵」﹐「文」不誤「人」﹕「釋諸將﹐獨系仲文」﹐「系」不誤「擊」﹔《宋弁傳》「爾如狗耳﹐爲人所嗾」﹐「嗾」不誤「喉」﹔《宋世良傳》「惟送十二人﹐餘皆放之」﹐「余」不誤「徐」﹔《許彥傳》「太武聞之曰」﹐「太武」不誤「文成」﹔《源賀傳》「時後父於勁」﹐「於」不誤「子」﹔《盧昌衡傳》「後加徵虜將軍」﹐「加」不誤「君」﹔《盧元聿傳》「行臺左丞」﹐「丞」不誤「亟」﹕「士邃﹐字子淹」﹐「邃」不誤「遽」﹕「皆亡破老病」﹐「破」不誤「被」﹔《盧柔傳》「大軍屢捷」﹐「屢」不誤「屬」﹔《髙允傳》「與侍郎傅默」﹐「傅」不誤「傳」﹕「橈燕下崇」﹐「橈」不誤「樵」﹕「頻煩省闥」﹐「煩」不誤「頻」﹕「年已九十﹐手目稍衰」﹐「衰」不誤「襄」﹔《髙乾傳》「若兵以忠立」﹐「立」不誤「亡」﹔《髙昂傳》「曹慍曰﹐將田舍兒比國士」﹐「曰」﹑「田」二字不互誤﹔《崔辯傳》「巨倫姑﹐趙國李叔胤之妻」﹐「巨」不誤「臣」﹕「孝昌初﹐置殷州」﹐「置」字不闕﹔《李公緒傳》「善圖緯之學」﹐「圖」不誤「圍」﹔《李謐傳》「隆冬達曙﹐盛暑通宵」﹐「宵」不誤「霄」﹔《江式傳》「斯作《倉頡篇》」﹐「作」不誤「則」﹔《王劭傳》「時蜀王秀以罪廢」﹐「蜀」不誤「屬」﹔《薛孝通傳》「乃欲束手受制於人﹐不亦鄙乎」﹐「鄙」不誤「難」﹔《裴讓之傳》「誹訕時政」﹐「訕」不誤「■﹝言由﹞」﹔《斛斯徵傳》「昏虐日甚」﹐「虐」不誤「慮」。皆足訂今本之誤者也。

△北史一百卷﹝元刊本﹞

此元大徳間刊本﹐板心有「信州路儒學刊」﹐或但云「信州儒學」。每半葉十行﹐行二十二字﹐「匡」﹑「恆」字皆減筆﹐蓋出自宋本﹑較明監本﹑汲古本自勝。如《魏本紀》一「帝乃告諸大人﹐爲與魏和親計。四十二年﹐遣子文帝如魏﹐是歲﹐魏景元二年也」﹐監本﹑汲古本「魏」皆攺「晉」﹐豈知景元爲曹魏元帝年號﹐時晉未受禪也。此本與魏收書同﹐足正諸本之誤。書中「虎」字槪作「武」字﹐如「畏將軍如武」﹑「武牢」﹑「武幡」之類﹐別本俱有攺易﹐而攺之不盡﹐轉致體例不一。他若「涼武昭王」﹐不訛「涼」爲「梁」﹐「長城大狩」﹐不訛「大狩」爲「太守」﹐信舊本之足貴也。

△舊唐書六十一卷﹝宋刊殘本﹞

題劉昫等修。原書二百卷﹐今存《志》卷十一至十四﹐卷廿一至廿五﹐卷廿八至三十﹔《列傳》卷十五至廿八﹐卷三十八至四十七﹐卷五十至六十﹐卷七十八至八十三﹐卷一百十五至一百十九﹐卷一百廿九至一百三十四﹐卷一百四十下至一百四十四上﹐凡六十一卷。捲後有「右文林郎充兩浙東路提舉茶鹽司幹辦公事蘇之勤校勘」﹐又「霍文昭校勘」﹐結銜同﹔又「左從政郎紹興府錄事參軍徐俊卿校勘」﹐又「張嘉賓校勘」﹐結銜同﹔又「左奉議郎充紹興府府學教授朱倬校正」各條。每半葉十四行﹐行大字廿五﹑六不等﹐小字三十﹑三十一不等。宋諱「懸」﹑「朗」﹑「朓」﹑「珽」﹑「挺」﹑「頲」﹑「敬」﹑「警」﹑「竟」﹑「境」﹑「殷」﹑「匡」﹑「恆」﹑「禎」﹑「貞」﹑「徵」﹑「署」﹑「樹」﹑「豎」﹑「讓」﹑「頊」﹑「勗」﹑「桓」﹑「垣」﹑「洹」﹑「萑」﹑「完」﹑「構」﹑「彀」﹑「雊」﹑「勾」等字皆闕筆﹐而「愼」﹑「惇」不闕﹐刻在髙宗時可知。又校勘有紹興府教授朱倬名。考﹕倬因忤秦檜﹐出爲教授﹐是在紹興初年也。明聞人詮刻本﹐卽從此出﹐校讎不苟﹔今以此本覈之﹐尙有脫訛處。如《志》卷十四﹐《歷》「大衍步日躔術第三」「斗二十六」條「右北方七宿九十八度」下﹐脫去小注「虛分七百七十九太」八字。卷二十一《地理》「廣州中都督府」條「以義寧﹑新會二縣並屬廣州。其年﹐又以」下﹐脫去「義寧﹑新會二縣立岡州﹐令督廣﹑韶﹑端﹑康﹑封﹑岡﹑雜﹑藥﹑隴﹑竇﹑義﹑雷﹑循﹑潮十四州﹐永徽後﹐以廣﹑桂﹑容﹑邕﹑安南府﹐皆隸廣府都督統攝﹐謂之五府節度使﹐名嶺南五管﹐天寶元年﹐攺爲南海郡。乾元元年﹐復爲廣州。州內」七十八字。卷二十五《輿服》「髙山冠﹐右內侍省﹑內謁者及親王下司閤」下﹐脫去「謁者若司閤」五字。《列傳》卷一百四十下《李白傳》「隱於剡中」下﹐脫去「旣而玄宗詔筠赴京師﹐筠薦之於朝﹐遣使召之﹐與筠俱待詔翰林白」二十六字﹐其餘字句舛訛者尢多﹐如《志》卷十一《音樂》「文皇帝酌獻用《崇徳》樂章」﹐「海溓星暉」﹐「溓」訛「濂」﹕「睿宗大聖眞皇帝室奠獻」﹐脫「眞」字﹔「眞宗亞獻﹑終獻﹐用《凱安》章」﹐「黃鉞誅羣盜」﹐「鉞」訛「越」﹕「節湣太子樂章」﹐「武徳諒雄雄」﹐「雄雄」訛「雍雍」。卷十二《歷》「太白」「晨平見」條「小滿初日﹐加一千九百六十四分﹐後日減六十分」﹐「六十」下訛衍「六」字﹕「求所蝕夜初甚末更籌刻術」條﹐「更籌﹐依所求得至甚刻加之」﹐「依」訛「以」。卷十三「檢律候術气」條「小寒陟二尺」﹐「二」訛「三」﹔「求昏旦去中星度術」條「卽各其日中星宿度」﹐脫「星」字﹕「求月行入交表裏術」條小注「三退彊﹐三進弱」﹐「進」訛「退」﹕「求變度率術」條「秋分初日﹐六十日行二十五度」﹐「六十」下脫「日」字﹕「行二十度」﹐「二」訛「五」。卷十四「大衍步交會術第六」「求九服所在」條「並二率半之﹐六而一﹐爲夏」下﹐有「率﹐二率相減﹐六一爲差。置摠差﹐六而一﹐爲气。半气差﹐以加夏率﹐又以」廿六字﹐訛入各字下﹐爲「每气」之上。「大衍步五星術第七」「推五星平合」條「去之﹐不盡者﹐返以減終率」﹐「終」訛「中」﹐脫「率」字。卷二十一《地理》「嶺南道」條「廣州刺史﹐充嶺南五府經略使」﹐「南」訛「在」﹕「九眞﹑日南」﹐「眞」訛「貞」﹕「廢齊州之洊安」﹐「洊」訛「遊」。「韶州」條「東南至虔州」﹐「虔」訛「度」。「封州」條「東北至廣州九十五里」﹐脫「五」字﹕「東至康州」﹐「康」訛「廣」。「富州﹑龍平」條「貞觀八年﹐攺爲富州﹐以富川水爲名」﹐脫「州以富」三字。「賓州」條「天寶元年攺爲安城郡」﹐「郡」訛「縣」。「澄州」條「平蕭銑﹐置南方州」﹐脫「南」字﹕「析嶺方﹐置賀水」﹐「水」訛「永」。「嚴州」條「東北至柳州」﹐「柳」訛「郡」。「欽州」條「蕭銑﹐攺爲欽州總管府﹐管一州」﹐「州」訛「府」﹕「西南至陸州」﹐「陸」訛「陵」。「龍編」條「後漢周敞爲交太守」﹐「周敞」訛「問尙」。卷二十二《職官》「從第四品下階」條「上州別駕」﹐「上」訛「尙」。「從第七品下階」條「宣義郎」﹐「義」訛「議」。「正第八品下階」條「奚官」小注「甄官﹐河渠﹑弩坊﹑甲坊」﹐脫「弩」字﹕「又有幹﹑舟楫二署令也」脫「舟」字。「從第九品下階」條「進士明法出身﹐甲第﹐從九品上」﹐「法」訛「經」。卷二十三「太尉司徒司空」條「司空行埽除」﹐脫「行」字。「郎中」條「凡京司有常參官」﹐「官」訛「者」。「考功」條「以時收獲剩課」﹐「剩」訛「成」。「戶部郎中」條「凡賦役之制」﹐「役」訛「人」﹕「倉部郎中一員」﹐「一」訛「二」。「禮部郎中員外郎之職」條「致敬之式」﹐「式」訛「士」。「五官」條「五官司曆五員」小注「掌國之歷法」﹐脫「掌」字。卷二十四「尙食」條「女史四人」﹑「女史二人」﹐「史」俱訛「使」﹕「兩京諸市署」﹐「諸」訛「都」。「國子監」條「丞掌州判監事」﹐脫「判」字﹕「左右千牛衛」條「若親射於射宮」﹐「若」訛「凡」﹕「通事舍人﹐承受傳聲」﹐「受」訛「事」。「典內」條「宮人糧廩賜與之出入」﹐「糧」訛「衣」。卷二十八《食貨》「便令有司條流聞奏」﹐「流」訛「疏」﹕「生人轉困」﹐「轉」訛「輕」。卷三十《刑法》「字民之道」﹐「字」訛「安」﹐「字」訛「安」﹕「條流」﹐俱訛「條疏」﹕「收付大理京兆府獄」﹐「付」訛「附」。《列傳》卷十五《髙士廉傳》「雅諳姓氏」﹐「諳」訛「諧」﹕「比日聽政」﹐脫「日」字。卷十七《李勣傳》「下帳用幔皂爲頂」﹐「幔皂」訛「慢布」﹕「官至梓州刺史」﹐「梓」訛「桂」。卷十八《尉遲敬徳傳》「今二宮離阻骨肉」﹐「宮」訛「公」。《張公謹傳》「大業﹑龍朔中歷位東臺舍人」﹐「業」訛「素」。卷十九《侯君集傳》「北望積石山」﹐「石」訛「玉」﹕「故自鞫驗耳」﹐「鞫」訛「鞠」。《薛萬徹傳》「漢輩猶不敢動」﹐「漢」訛「諸」。《劉蘭傳》「有都射設阿史那摸末﹐率其部落入河南」﹐「都」訛「郁」。卷二十《岑文本傳》「每懷撝挹」﹐「挹」訛「損」。卷二十二《虞世南傳》「無不發掘」﹐訛作「無有不發之墓」。《李守素傳》「代爲山東名族」﹐「山東」訛「東山」。「贊曰﹕文皇蕩滌﹐刷淸蒼昊」﹐訛作「猗與文皇﹐蕩滌蒼昊」。卷二十三《姚思廉傳》「見重於二代」﹐「二」訛「三」。卷二十四《劉洎傳》「洎疏俊敢言」﹐「俊」訛「峻」﹕「輕願聞徹」﹐「輕」﹑「徹」俱訛「徑」﹔「太宗徵遼」﹐「徵」訛「位」。《馬周傳》「但令政教無失」﹐「但」上衍「豈欲」二字﹕「豈惟處置在子弟而已」﹐「在」上衍「見」字﹕「其材堪宰蒞」﹐「蒞」訛「位」。《崔仁師傳》「州縣追捕支黨」﹐「支」訛「反」﹕「役功數萬」﹐「功」訛「徒」。卷二十五《孫伏伽傳》「官方委文吏」﹐「官方」訛「守成」﹕「俯眉而已」﹐「眉」訛「首」﹕「皆云被擁故也」﹐「擁」訛「壅」。《張元素傳》「以日繼月」﹐「月」訛「曰」﹕「便卽火出」﹐「便卽」訛「卽便」﹕「苟悅耳目」﹐「苟」訛「以」。卷二十六《吳王恪傳》「二年﹐遷太子太師」﹐「太」訛「少」。卷二十七《楊纂傳》「尙食奉禦」﹐「食」訛「含」。《閻立徳傳》「初以功藝知名」﹐「功」訛「工」。《柳亨傳》「因兄燮遇太宗」﹐「燮」訛「葬」﹕「流遁致遠」﹐「遁」誤「近」﹕「流遁未變」﹐「遁」訛「波」。卷二十八。《於志寧傳》「此卽史冊具載」﹐「卽」訛「則」﹔傳後「史臣曰﹐苟非金玉其度」﹐「其」誤「貞」。卷三十八《韋思謙傳》「嗣立時知政事」﹐「事」下衍「府」字。「三子孚﹑亙﹑濟﹐皆知名」﹐「亙」訛「恆」。﹝下文同。﹞《蘇瑰傳》「亦不謝之」﹐「謝」訛「讓」。卷三十九《王方慶傳》「北從入關」﹐「從」訛「徙」﹕「方慶又舉令文」﹐「文」訛「校」。卷四十《朱敬則傳》「向使髙皇排二子而不教」﹐「教」訛「用」。《豆盧欽望傳》「以欽望等不能執正」﹐「正」訛「政」。《張光輔傳》「皆有能名」﹐脫「能」字。卷四十一《桓修範傳》「若昌宗措此占相」﹐「措」訛「楷」﹐「嘉州司馬周利用」﹐「用」訛「貞」﹕「竟爲周利用所殺」「用」訛「自」。《張柬之傳》「扇動酋渠遣成朋黨」﹐「遣」訛「遺」。卷四十二﹐《魏元忠傳》「觀者咸嘆其臨刑而神色不撓」﹐「咸」訛「感」。《韋陟傳》「文含大雅」﹐「含」訛「合」﹕「郊圻資其稱固」﹐「稱」訛「愼」。《韋巨源傳》「出爲鄜州刺史」﹐「鄜」訛「麟」。《宗楚客傳》「結爲義故兄弟」﹐脫「故」字﹕「韋氏敗」﹐「韋」上衍「故」字。卷四十四《崔融傳》「斯道存也」﹐「存」訛「者」。卷四十五《讓皇帝憲傳》「時諸王公卿亦言平王有社稷大功」﹐「平」訛「楚」。卷四十六《姚崇傳》「父善意」﹐「意」訛「懿」﹕「山東百姓豈擬餓殺」﹐「擬」訛「宜」﹕「𨿽終匪懈而諸務多闕」﹐「務」訛「書」﹕「仍更辱先」﹐「仍」訛「乃」。《宋璟傳》「廣州舊俗﹐皆以竹茅爲屋」﹐「俗」訛「族」。卷四十七《張說傳》「麟臺監張易之」﹐「麟」訛「臨」﹕「舉韋見素代」﹐「代」訛「伐」﹐下衍「相」字。卷五十《蘇珦傳》「晉及齊幹遞於京都知遠事」﹐「幹」訛「浣」﹕「爲營婚宦」﹐「宦」訛「官」。《王志愔傳》「所以明眞諦」﹐「眞」訛「貞」﹕「折人以法」﹐「折」訛「析」﹕「醫人僕夫﹐何功之有」﹐「醫人」訛「人醫」﹕「睿哲登宸」﹐「宸」訛「圖」。《盧從願傳》「爲天下第一﹐降璽書」﹐「一」下衍「等」字﹐脫「降」字。《李朝隱傳》「願寬暴市之刑」﹐「市」訛「布」。卷五十一《韋湊傳》「昆蚑無數」﹐「蚑」訛「■﹝丿上虫下﹞」。《王求禮傳》「則臘月雷亦瑞雷矣」﹐「矣」訛「也」。卷五十二《吳兢傳》「歷衛尉少卿左庶子」﹐「左」訛「右」﹕「封襄垣縣子」﹐「襄」訛「長」。卷五十三《王君■﹝毚﹐大代兔﹞傳》「渾大得長流吉州」﹐「得」訛「徳」。《王忠嗣傳》「敢以衷告」﹐「衷」訛「哀」。卷五十五《韋堅傳》「自衣缺胯」﹐「自」訛「白」。《楊愼矜傳》「公淸如一﹐二十一年九十」﹐「二十一」三字作空格。﹝西莊王氏曰「二十一年九十」﹐當重一「年」字﹐謂開元二十一年也。下云﹐愼矜丁父憂﹐二十六年服闋﹐則崇禮卒於開元二十四年﹐其致仕當在二十一年也。「何不惜我少體弱耶」﹐「惜」訛「使」。《王鉷傳》「時右相李林甫護前用事」﹐「護前」訛「怙權」。卷五十六《楊國忠傳》「太眞妃卽國忠從祖妹也」﹐「眞」訛「貞」。卷五十七《永王璘傳》「廣琛以步卒六十﹐趨廣陵」﹐「千」訛「十」﹕「銑等奔救張翼擊之」﹐「翼」上衍「左右」二字。卷五十九《馮盎傳》「二州賊帥髙法澄﹑沈寶徹」﹐「沈」訛「洗」。《葜苾何力傳》「會層冰大合﹐趣卽渡兵」﹐「趣」訛「趨」。《白孝徳傳》「觀其攬跂便辟」﹐「跂」訛「轡」。卷六十《李光弼傳》「子儀薦光弼堪當閫寄」﹐「當」訛「爲」﹕「躬率士卒百姓外城掘壕以自固﹐脫塹數十萬」﹐「百姓」下衍「於」字﹐「外城」下衍「作」字﹐「脫」訛「作」﹕「望旗俱進」﹐「俱」訛「而」。卷七十八《段秀實傳》「私室無妓媵」﹐「媵」訛「腃」。《顏眞卿傳》「乃上議請取初謚爲定﹐今曰」﹐「今曰」二字作空格﹕「杞瞿然而拜」﹐「而」訛「下」。卷七十九《韓滉傳》「洄上言江淮錢監」﹐「錢」訛「七」。卷八十一《李臯傳》「會與賊夾江爲軍」﹐「軍」訛「陣」。卷八十二﹐《盧從史傳》「遊澤潞軍」﹐「軍」訛「間」。卷八十三《李晟傳》「十一年﹐服闋」﹐「一」訛「二」。卷一百十五《柳公綽傳》「公綽使牙將祖孝恭單馬勞問」﹐「孝」訛「考」。《溫造傳》「乃宣聖旨」﹐「旨」訛「言」。《殷侑傳》「宣任朝之耆徳」﹐「任」訛「在」。卷一百十六《元積傳》「豈不大哀哉耶」﹐「哉」訛「也」﹕「予始與樂天同祕書之後」﹐「之」訛「前」。卷一百十七《段文昌傳》「韋臯在蜀﹐表授校書郎」﹐脫「書」字。卷一百十八《錢徽傳》「攺司封郎中﹐賜緋魚袋﹐內職如故」﹐脫「內」字﹕「充鳳翔節度副使」﹐脫「副」字。卷一百十九《李訓傳》「兩省諫官伏閤切諫」﹐「官」訛「言」﹕「史臣曰﹐蓋任得其術」﹐「任」訛「在」。卷一百二十九《孔緯傳》「幽州﹑汴州請討太原」﹐「討」訛「封」。卷一百三十《李載義傳》「李同捷據滄景」﹐「捷」訛「揵」﹐下同。《張仲武傳》「相次獻捷」﹐「捷」亦訛「揵」。「貶彬州司馬」﹐「彬」訛「柳」。卷一百三十一《羅宏信傳》「宏信少從戎役」﹐「宏」訛「從」。卷一百三十三《武延秀傳》「猶以武氏爲念」﹐「氏」訛「臣」。《吳湊傳》「買物於市﹐倚勢彊賈」﹐「賈」訛「買」。卷一百三十四《髙力士傳》「朱光輝」﹐「光」訛「文」﹕「兩京作斤買」﹐「斤」訛「芹」。《程元振傳》「至彼捉溺」﹐「溺」訛「拘」。《魚朝恩傳》「以必允爲度」﹐「必」訛「先」﹔「雉經而卒」﹐「雉」訛「自」。《楊復恭傳》「李克用率師渡河﹐討邠﹑岐二帥」﹐「邠」訛「汾」。卷一百四十下《元徳秀傳》「士大夫髙其行」﹐「士」訛「上」。《杜甫傳》「寓居耒陽」﹐「耒」訛「來」﹕「緝拾選練」﹐「練」訛「揀」。《唐扶傳》「瘐死獄中」﹐「瘐」訛「瘦」﹕「次弟歡﹑款﹑欣」﹐「次」下衍「第」字﹐脫「歡」字。《劉蕡傳》「宮闈將變」﹐「闈」訛「闕」﹔「威懾朝廷」﹐「懾」訛「攝」﹕「徵伐必自於諸侯」﹐「徵」訛「攻」﹕「陛下何忽而不用之耶」﹐「忽」訛「思」﹕「卽不幸因之以疾癘」﹐「癘」訛「厲」﹔「臣前所謂國廩罕蓄」﹐脫「國」字﹕「或犯禁於南」﹐「犯」訛「禮」﹕「可以保乂邦家」﹐脫「乂」字。《溫庭筠傳》「狂遊狹邪」﹐「邪」訛「愈」﹔「方還揚州」﹐「還」訛「遷」。《李拯傳》「拯」訛「極」。《司空圖傳》「本臨淮人」﹐「淮」訛「淄」﹕「曾祖燧」﹐「燧」訛「遂」﹕「凝益知重」﹐「益」訛「器」﹕「咄諾休休休」﹐「諾」訛「語」﹕「燦流緗素」﹐「緗」訛「細」。卷一百四十一《崔善爲傳》「惡其聽察」﹐「聽」訛「聰」。《甄權傳》「《明堂》《人形圖》各一卷」﹐下衍「弟」字。《孫思邈傳》「一覺一寐」﹐「寐」訛「寢」﹕「天地亦如之」﹐「如」訛「知」﹕「有如目睹」﹐「睹」訛「觀」。《張憬藏傳》「相人之妙」﹐脫「人」字。《張文仲傳》「庸醫不達藥之行」﹐「行」訛「性」。《張果傳》「遊外方之者也」﹐脫「之」字。﹝當作「遊方之外者也」。﹞《僧神秀傳》「吾度人多矣」﹐「人多」訛「多人」﹔「吾形貌矬陋」﹐「矬」訛「短」。《僧一行傳》「至天臺山國淸寺」﹐「淸」訛「濟」。卷一百四十二《王友貞傳》「味玆禪悅」﹐訛作「惟悅於网禪味」。《盧鴻一傳》「遣備禮再徵」﹐「遣」訛「遺」﹐「備」訛「幣」。《王守愼傳》「詞理甚髙」﹐「髙」訛「當」。《孫處元傳》「頗善屬文」﹐「文」訛「聞」。《潘師正傳》「嶺上別起精思院以處之」﹐「上」訛「山」﹐「院」訛「觀」。《孔述睿傳》「嘗恂恂似不能言者」﹐「似」上衍「然」字。《陽城傳》「遣中官持章服而後召」﹐「召」訛「詔」﹕「客或時先醉僕席上」﹐「僕」訛「臥」﹔「客稱某物佳」﹐「其」訛「其」﹕「每年常配鄕戶貢其男」﹐「貢」訛「竟以」二字﹕「城不平其以良爲賊」﹐「不平其」訛「下車禁」。卷一百四十三《於敏直妻張氏傳》「皖城公儉之女也」﹐「皖」訛「脘」﹕「父母微有疾」﹐「微」訛「權」。《樊彥琛妻魏氏傳》「苟復偸生﹐今復見逼管弦」﹐二「復」字俱訛「爾」。《原武衛盧甫妻李氏傳》「原」訛「順」﹐「時曹昇任徐州刺史」﹐「昇任」訛「任在」﹕「逼之以刀」﹐「刀」訛「罵」﹕「裴堅罵抗之」﹐「罵」訛「刀」﹕「標難奪之節」﹐「標」訛「操」﹕「宜膺贈飾」﹐「飾」訛「律」。《李湍妻傳》「乃急渡溵河」﹐「溵」訛「激」。《女道士李元貞傳》「孤露家貧」﹐「露」訛「孀」﹕「任袝塋卜葬」﹐「任」訛「在」﹐「塋」下衍「次」字﹕「仍令京兆府接措」﹐「借」訛「措」。《孝女王和子傳》「先許適驍勇牙官李元慶」﹐「驍」訛「馳」。卷一百四十四《突厥傳》「又凶虜一敗」﹐「虜」訛「奴」﹕「又喪師旅」﹐「旅」訛「旆」﹕「隋家豎立」﹐「豎」訛「翌」﹕「反爲隋家之患」﹐「反」訛「乃」﹕「右驍衛郎將髙偘」﹐「偘」訛「保」﹕「車鼻未敗前」﹐「敗」訛「敢」﹕「突厥又迎頡利兄之子」﹐「又」訛「有」﹕「以其弟默啜爲殺咄」﹐「殺」訛「設」﹕「領十八將軍以討之」﹐「八」訛「大」﹕「盡獲其家口」﹐脫「口」字﹕「又索此降戶」﹐「此」訛「世」﹕「靜難軍使左玉鈐衛將軍慕容元崱」﹐「玉鈐」訛「正鋒」﹐「崱」訛「山則」﹕「究識夷險」﹐「險」訛「陷」﹕「人皆習武」﹐「人」訛「又」﹔「暾欲谷回兵﹐因出赤亭以掠」﹐「兵」下衍「而」字﹕「小臣飫斯達幹」﹐「飫」訛「飲」。其間亦有宋本訛而明刻實校正者﹐亦有臆攺而訛者。今略舉其勝於明刻者﹐以存宋本之眞﹐𨿽殘珪斷璧﹐亦可寶貴。冊首間有朱文﹑正書﹑長方印曰「紹興府鎭越堂官書」。考﹕鎭越堂在紹興府署蓬萊閣之下﹐宋嘉定辛巳建﹐當是宋時鈐記也。

按﹕商務印書館《百衲本二十四史》影印本。

△舊唐書二百卷﹝明刊本﹞

題﹕「監修國史推誠守節保運功臣特進守司空兼門下侍郎同中書門下平章事上柱國譙國公食邑五千戶食實封四百戶臣劉昫等奉敕修」。有聞人詮﹑楊循吉﹑文徵明《序》。此本舊藏稽瑞樓﹐陳氏傳錄葉石君校本。《目錄》後有題記云「辛丑歲三月十九日借得錢遵王所藏至樂樓鈔本校起﹐至九月初五日畢功。葉萬記。」

△唐書三卷﹝宋刊殘本﹞

此嘉祐刻本。每半葉十行﹐行十九字。板印楮墨甚精﹐惜僅存《歷志》十七卷下﹑十八上﹑下兩卷﹐其「策實﹝脫」百「字﹞一十一萬三百四十三」一條﹐不同他本作「一十三萬」﹐與《舊史誌》合。又注文「凡四分一爲少」﹐「凡」﹑「爲太」﹐不作「分」﹑「爲大」﹐潛研錢氏嘗以意校正諸本之誤﹐暗與宋本合。舊爲汲古閣藏書。﹝卷首有「毛褒」﹑「華伯」二朱記。﹞

△唐書二百二十五卷﹝宋刊本﹞

《本紀》《表》《志》題﹕「翰林學士兼龍圖閣朝散大夫給事中知制誥充史館修撰判祕閣臣歐陽修奉敕撰。」《列傳》題﹕「端明殿學士兼翰林侍讀學士龍圖閣學士朝請大夫守尙書吏部侍郎充集賢殿修撰臣宋祁奉敕撰。」每半葉十行﹐行十九字﹐首行大名在下﹐前有曾公亮《進書表》﹐卷末列修史官銜名﹐刊修官爲宋與歐﹐編修官爲劉義爰﹐呂夏卿﹐宋敏求﹑王�﹑範鎭﹐提舉爲曾公亮﹐校對校勘爲吳申﹑文同﹑陳薦﹑裴煜諸人。內多元時補版。是本舊藏毛氏﹐汲古刻本殆所自出﹐而校讎未善﹐舛誤殊多。如《文宗本紀》「大和元年」﹐監本﹑汲古本俱作「太和」﹐則與魏﹑晉﹑後魏年號雷同。潛研錢氏嘗據《唐石刻》辧《新》《舊史》之失﹐豈知宋本原不誤也。又《歷志》「策實百一十一萬三百四十三」不作「一十三萬」﹐小注「凡四分一爲少」﹐「凡」﹑「爲太」﹐不作「分」﹑「爲大」。《地理誌》「巖州常樂郡」不作「長樂」﹐足訂諸本之誤﹐信舊本之可貴也。﹝卷中有「東吳毛晉」及「毛表印信」﹑「毛奏叔氏」諸朱記。﹞

△五代史記七十四卷﹝宋刊本﹞

題﹕「歐陽修撰﹐徐無黨注。」每半葉十行﹐行十八字。「匡」﹑「徵」﹑「貞」字皆減筆。板式甚工。舊爲汲古閣藏書。毛氏刻本卽從此出。﹝卷首有「毛鳳苞印」﹑「子晉氏」﹑「毛表奏叔」﹑「建安楊氏傳家圖書」諸朱記。﹞

△五代史記七十四卷﹝元刊本﹞

此元時宗文書院刻本﹐明萬曆間余有丁校刻。南雍本卽從此出。義門何氏謂勝於汲古本也。有陳師錫《序》。

△宋史四百九十六卷﹝明刊本﹞

題﹕「開府儀同三司上柱國錄軍國重事前中書右丞相監修國史領經筵事都總裁臣脫脫等奉敕修。」前有阿魯圖等《進書表》及咨浙江等處行中書省《刊板札》與修史官銜名。案﹕此書𨿽成於元﹐而藏諸內府﹐未列學官﹐海內稀有其本。明成化間廣督桂陽朱英得鈔本於漳浦陳布政﹐爲序而刊之。經始於成化辛卯十月﹐刻成於庚子四月。凡《本紀》四十七﹐《志》一百六十二﹐《表》三十二﹐《列傳》二百五十五。開卷首行大名在下﹐猶仍舊式。是本舊爲邑中錢氏藏書。卷首記云「歲庚寅四月朔日閱始。」其第一百七十九卷

後記云「十月初二夜﹐半野堂火﹐時方雷電交作﹐大雨傾盆﹐後樓前堂﹐片刻煨燼﹐乃異災也。」《絳雲》一炬﹐藏書無遺﹐殆卽其時此書方校閱﹐故幸而獲畱也。﹝卷首有「牧翁」朱記。﹞

△遼史一百十六卷﹝元刊本﹞

題名與《宋史》同。前有至正三年修史詔旨﹐及《三史凡例》《史官銜名》《進書表》。此元刻十行本﹐行廿二十字。明監本脫訛甚多﹐不逮是本也。

△金史一百三十五卷﹝元刊本﹞

題名亦與《宋史》同。前有《進書表》及史官銜名。中書省令鋟梓印造咨文。此元至正間杭州路刊本。每半葉十行﹐行二十二字。明監本卷三十三及卷七十八俱有闕文﹐此本尙全。

●鐵琴銅劍樓藏書目錄卷九

史部二

○編年類

△漢紀三十卷﹝影鈔宋本﹞

首行題曰「《漢紀目錄》」﹐越數格曰「荀氏」﹐以後低一格列漢帝目次﹐接自序一篇畢﹐卽接本書。首標「《髙祖》第一」﹐越二格曰「《漢紀》」﹐又越數格曰「荀氏」﹐末有「右通直郎時添差充紹興府會稽縣丞莊革校正」一行。每半葉十三行﹐行廿四字﹐當是從紹興間錢唐刻本影寫者。案﹕此書祥符﹑天聖中皆有刊本﹐昔人每謂不若紹興本之善。明黃姬水亦得宋本以刊相較﹐則此本爲勝。如《髙祖紀》「武臣自號爲武信君」﹐黃刻誤「君」爲「軍」﹕「今卒少惰矣」﹐誤「卒」爲「年」﹕「別將梅鋗﹐功多封萬戶侯」﹐誤「萬」爲「舊」﹔「漢卽挑戰﹐愼勿與戰﹐勿令得東而已」﹐脫下「勿」字﹕「吾乃今日知爲皇帝之貴﹐拜通爲奉常」﹐誤「奉」爲「泰」。皆足訂正。舊爲昆山葉氏藏書。﹝卷首有「葉氏菉竹堂藏書」圜朱記。

△元經薛氏傳十卷﹝明刊本﹞

此書舊稱隋王通撰﹐唐薛收傳﹐宋阮逸注。晁氏《讀書志》﹑陳氏《書錄》皆謂其卽出阮逸依託。桐城姚氏謂《文獻通考》載有十五卷﹐今止十卷。自魏太和以後數十年不書一事﹐已非阮氏僞本全書矣。此本失去序跋﹐當刻自成﹑弘間。舊爲葉文莊公所藏。﹝卷首有「葉氏菉竹堂藏書」朱記。﹞

△通歷十五卷﹝影鈔宋本﹞

晁氏《讀書志》云﹐《通歷》十卷﹐唐馬總撰。《續通歷》十卷﹐荊南孫光憲撰。宋太祖以孫書所紀非實﹐詔毀其書﹐故《直齋書目》《中興館閣書目》《玉海》皆十五卷﹐孫書僅存五卷﹐已經後人刪並矣。此本𨿽有十五卷之數﹐而一卷至三卷文皆不類。首題「史臣李燾著」﹐顯出僞託﹐故《三國》首《蜀》﹐而末亦無《論略》。其四卷至十卷﹐起西晉﹐迄隋﹐有《總案語》﹐論著允當﹐與《玉海》所云合﹐則爲馬氏原本無疑。十一至十五卷﹐多載黃巢﹑李茂貞﹑劉守光﹑阿保機﹑吳﹑越﹑兩蜀事迹﹐且及符瑞﹑夢兆﹑神怪等說﹐與《讀書志》所云合﹐則孫氏所續之本也。書中「殷」﹑「敬」字皆減筆﹐蓋猶依宋刻殘本所鈔。

△資治通鑑二百九十四卷﹝宋刊本﹞

此書原闕廿五卷又十九葉﹐鈔補全。卷一至卷八﹐題「朝散大夫右諫議大夫權禦史中丞充理檢使上護軍賜紫金魚袋臣司馬光奉敕編集」﹐其卷九以下﹐題銜較多﹐曰「翰林學士朝散大夫右諫議大夫知制誥兼侍講同提舉萬壽觀公事兼判集賢院上護軍河內郡開國侯食邑一千三百戶賜紫金魚袋臣司馬光奉敕編集」。第四行﹐低三格題「某朝紀」﹐小字注曰「起某某﹑盡某某﹑凡幾年」。用太歲名。第五行﹐低五格題「某王帝」。第六行﹐本文。目錄系捲後﹐目後有「元丰七年十一月溫公《進書表》﹐結銜與前題名異﹐曰」端明殿學士兼翰林侍讀學士太中大夫提舉西京嵩山崇福宮上柱國河內郡開國公食邑二千六百戶食實封壹仟戶「。蓋前所題者﹐英宗時結銜也。同修者﹐劉分攵﹑劉恕﹑範祖禹﹔檢閱文字者﹐司馬康﹔俱署銜。表後有《獎諭詔書》。又「元丰八年九月十七日準尙書省札子奉聖旨重行校定」﹐「元祐元年十月四日奉聖旨下杭州鏤板」。校對者爲張耒﹑晁補之﹑宋匪躬﹑盛次仲﹔校定者爲張舜民﹑孔武仲﹑黃庭堅﹑劉安世﹑司馬康﹑範祖禹﹔主校者爲呂大防﹑李淸臣﹑呂公著﹐俱署銜﹐以左爲上。又「紹興二年七月初一日兩浙東路提舉茶鹽司公使庫下紹興府余姚縣刊板」﹐「紹興三年十二月二十日畢工印造」。進入列主管本司文字兼造帳官及提舉茶鹽司邊知白﹑常任佚﹑彊公徹﹑石公憲﹑韓協﹑王然六人銜。校勘監視者﹐列嵊縣進士婁諤﹑茹贊廷﹑唐奕﹑婁時升﹑婁時敏﹑石袤﹑茹幵﹑王悆﹑張綱等﹐興國縣主簿唐自余﹑姚縣進士葉汝士﹑杜邦彥﹑錢移哲﹑陸■﹝宀居﹞﹑顧大冶﹑呂克勤﹑張彥衡﹑朱國輔﹑杜紱﹑孫彬等﹐又﹕余姚主簿王絪嵊﹑縣尉薛鎡﹑嵊縣丞桂祐之﹑紹興府學教授晏肅﹑余姚縣丞馮榮叔﹑晏惇臨﹑知嵊縣範仲將﹑知余姚縣徐端禮﹑鎭東節度判官張九成諸人。此本似卽紹興時所刻﹐然書中「愼」﹑「惇」﹑「郭」字皆闕筆﹐疑出寧宗時修板印行也。每半葉十一行﹐行廿一字﹐板刻淸朗﹐楮墨如新﹐允爲宋刻致佳本。舊藏郡中汪氏。﹝卷中有「敬徳堂圖書印」﹑「桂堂王氏」﹑「季積圖籍」﹑「趙子印氏」諸朱記。﹞

△資治通鑑三卷﹝宋刊殘本﹞

存《魏紀》六﹑七兩卷﹐《唐紀》二十六一卷。每卷首無題銜字﹐紀年下注干支二小字﹐間附音義於本文。每半葉十一行﹐行十九字。案﹕胡景參《釋文辧誤》附載海陵本﹑費本各條﹐核此本音義﹐知卽爲蜀廣都費氏進修堂板刻﹐世所謂「龍爪也」是也。音義與史本微有不同。《魏紀》中「闞」字﹐史作苦濫切﹐此作「苦浪」。「頎」字﹐史作「渠希切」﹐此作「渠斤」﹐史爲不誤。「曹爽挾彈到後園中」注「彈﹑徒案切﹐挾弓以行園」﹐史本「園」作「也」字﹐則似此本爲優。

△資治通鑑七十七卷﹝宋刊殘本﹞

存卷四至二十四﹐卷六十七至八十七﹐卷一百五十九至一百八十五﹐卷二百三十五至二百五十七卷。每半葉十一行﹐行二十一字。「貞」﹑「桓」字減筆。舊藏邑中錢氏。﹝有「籛後人」﹑「文石」﹑「朱象元氏」朱記。﹞

△資治通鑑二百九十四卷﹝元刊本﹞

題「朝散大夫右諫議大夫權禦史中丞充理檢使上護軍賜紫金魚袋臣司馬光奉敕編集」﹐「後學天臺胡三省音注」﹐此元時興文署刻本。案﹕至元二十七年正月﹐立興文署﹐召集良工﹐刊刻諸經子史板本﹐以《通鑑》爲起端﹐是官刻善本也。後有溫公《進書表》﹐元丰七年《獎諭詔書》﹐元祐元年奉旨下杭州鏤板校定諸人銜名﹐紹興二年兩浙東路提舉茶鹽司公使庫下紹興府余姚縣刊板﹑校勘﹑監視諸人銜名。前有胡三省《音注》自序。舊藏郡中文氏﹐邑中嚴氏﹐皆有題識。文氏曰「丁亥年九月玉磬山房閱」。又曰「萬曆丁酉歲十二月廿又三日看畢。老人心力衰減﹐涉獵而已﹐彊記則不能也。淸涼居士記。「又曰﹕」家中書籍散亡﹐此書幸存﹐老年無事﹐時一觀覽﹐遂至再四﹔然心神耗減﹐不能記憶﹐障目而已。萬曆辛丑四月朔中湘南老人記﹐時年七十有三。「又曰﹐」此書向在亨弟所。天啟丙寅閏六月﹐偶念祖父手澤﹐思欲一觀﹐因以師古齋所刻一部易之﹐藏於石經堂。三世藏書家不多﹐有遺書能讀﹐乃足貴耳。二十五日乙丑﹐震孟謹記「。又嚴氏曰「此本爲文氏藏書﹐自衡山先生至文肅公俱有題識﹐病中無聊﹐命筆點一過﹐賦性魯鈍﹐掩卷卽忘﹐殊可恨也。丙辰十月十六日嚴虞惇記。」又曰「此爲文氏藏書﹐先大人得之以授小子者也。先世藏書﹐一無所存﹐惟此猶爲故物。故自裏門攜至京師﹐時一展玩。但應酬牽率﹐不能專力﹐大槪涉獵而已。虞惇記。時戊寅八月二十日。」又曰「虞惇年十三﹐先君子白雲先生卽命讀《資治通鑑》﹐因用徐氏坊本點閱一過。後復校此書﹐歷年動筆圈點﹐作輟不恆。去歲謫官﹐索居無事﹐遂得終閱。嚴虞惇再記。時辛巳二月十八日。」又曰「先君子於此書﹐凡經六七閱﹐歲久﹐紙畫零落﹐不堪展讀。雍正庚戌命工重裝﹐補綴成帙﹐庶可傳之家塾。此書自文氏衡山先生歷文肅公凡�世﹐先王父中憲公爲文肅外孫﹐故幼時卽受而卒業。繼以授先君子﹐逮予小子﹐亦經三世﹐歷年二百有餘﹐前賢之遺迹未渝﹐先人之手澤宛在﹐子孫其永保之哉。鎏謹志。」﹝卷末有「玉蘭堂圖書記」﹑「石經堂印」﹑「世綸堂印」﹑「嚴虞惇讀書記」諸朱記。﹞

△呂大著點校標抹增節備注資治通鑑七十三卷﹝宋刊殘本﹞

此宋麻沙本。原書一百二十卷﹐今闕卷一至八﹐卷十四至十六﹐卷三十至三十八﹐卷四十五至五十三﹐卷九十一至九十四﹐卷一百七至一百二十﹐凡四十七卷。其前十二卷爲《通鑑》君臣事要總記﹐皆分類摘事﹐以便行文摭拾﹐亦當時習科舉之書也。每半葉十五行﹐行二十六字。「匡」﹑「殷」﹑「愼」﹑「桓」字減筆。諸家書目不載﹐惟見《千頃堂書目》。

△資治通鑑釋文三十卷﹝影鈔宋本﹞

題﹕「右宣義郎監成都糧料院史炤撰」。案﹕宋時史炤有二人﹐一眉山人﹐字見可﹐咸淳中官利路統制﹐見《度宗紀》﹐卽作釋文者。一潁昌人﹐嘉祐中提舉常平﹐乃文彥博嘗從受學者也。馮時行序此書﹐謂其「精索而粗用﹐深探而約見﹐積十年成書」。自胡景參作《辧誤》﹐而史書遂微﹐近代諸家鮮著錄者。乾隆間﹐吳中藏書家始購得宋刻本﹐潛研錢氏謂景參長於地理﹐見可精於小學﹐二書不可偏廢。至謂史本「範雎」之「雎」作「千餘切」﹐而胡攺音「𨿽」﹕「李芃」作「蒲紅切」﹐而胡攺「居包」﹐翻使雎﹑睢莫別﹐芃﹑艽互淆﹐直以不狂爲往﹐是又代見可作《辧誤》以還相報復矣。

△通鑑釋文辧誤十二卷﹝元刊本﹞

元胡三省撰﹐專辧史氏《釋文》地理之誤。凡已見音注者不載。自序極辧海陵本公休注之爲僞託﹐謂其蹈襲史《釋》﹐至以「烏桓」爲「烏元」﹐宋諱欽宗名「桓」﹐公休以溫公薨而毀卒﹐不得豫爲欽宗諱﹔然公休本刻於海陵郡齋﹐已在靖康後﹐諱「桓」爲「元」。或刻時攺之﹐未可遽以致疑。司馬伋編《通鑑前例》﹐自序有「欲與音釋並行」一語﹐伋卽公休之孫﹐不當有誤。乃謂伋未傳家學而爲妄人所誤﹐亦出臆斷。況《直齋書目》明載公休《釋文》二十卷﹐又謂史因公休舊注而附益之﹐伯玉與見可其時相距不遠﹐當非無據。若謂序中未嘗言及祖述﹐公休此序出他人手﹐非若自序之不當諱言也。

△資治通鑑考異三十卷﹝明刊本﹞

題﹕「端明殿學士兼翰林侍讀學士太中大夫提舉西京嵩山崇福宮上柱國河內郡開國公食邑二千六百戶食實封一千戶臣司馬光奉敕編集。」前有提督浙江學校按察副使河汾孔天允題記﹐謂嘉靖甲辰六月開局校刻《資治通鑑》﹐明歲春三月完其書。另《考異》三十卷﹐俱從唐太史家宋板文字。﹝卷首有「嘉禾施衮」朱記。﹞

△通鑑釋例一卷﹝舊鈔本﹞

宋司馬光撰。此書南渡後遺稿脫落﹐先後無序。溫公曾孫伋掇取分類爲三十六﹐例中有文全而字闕者﹐仍闕之。今本字無闕文﹐增刻《與範祖禹論修書帖》二通﹐此猶原本也。有乾道丙戌司馬伋後跋。

△通鑑外紀詳節十卷﹝宋刊本﹞

題﹕「祕書丞劉恕編集。」前有《通鑑禦制序》﹑溫公《進書表》《獎諭詔書》﹑司馬伋《通鑑前例》後序﹐後有恕自序。每半葉十四行﹐行廿五字。「殷」﹑「讓」﹑「貞」﹑「樹」﹑「恆」﹑「桓」﹑「完」﹑「愼」字闕筆。卷數尙仍原書﹐惟目錄五卷﹐年經事緯﹐上列朔閏天象﹐下列卷數者﹐皆不載。其餘亦多刪節。以出宋人手筆﹐故購藏之。﹝卷首有「橫經閣收藏圖籍印」﹐末有「華亭朱氏」﹑「朱文石史」諸朱記。﹞

△中興小紀四十卷﹝鈔本﹞

宋熊克撰。排次南渡以後事迹﹐始建炎丁未﹐終紹興壬午。《宋史藝文志》作四十卷﹐陳氏《書錄解題》作四十一卷。是書前列《四庫提要》云「原書篇第爲編纂者所合並﹐舊目已不可尋﹐今約略年月﹐依《宋史》所載原數仍勒爲四十卷。」蓋從四庫本傳錄者也。

△歷代紀年十卷﹝宋刊本﹞

宋晁公邁撰。案﹕陳氏《書錄》云「公邁﹐字伯咎﹝臯﹞﹐詠之之子﹐嘗官提舉司者。」所紀歷代年號﹐首「正統」﹐自唐虞迄北宋爲七卷﹐次「封建國號」一卷﹐次「僭據﹑附藩鎭」一卷﹐次「盜賊外夷及見道家書者」﹐又總錄年號以終焉。末附「國朝典禮」數葉﹐載宋祖至淵聖樂舞﹑宮殿名及郊會﹑拜陵﹑幸學﹑大赦﹑徳音若而﹐次終以祖宗神禦在京者。原注云「元稿附見逐朝冊葉界行外﹐今存卷末。」其正統﹐每帝紀年下﹐並載皇后﹑帝子﹑在朝職官若而人。後李季永《十朝綱要》﹐卽仿其例也。其紀年號夏諒祚有廣禧﹑淸平二號﹐與《玉海》合﹐可補《宋史》之闕。天顯屬遼太宗不屬太祖﹐遼道宗有壽昌﹐無「壽隆」﹐與《東都事略》《玉海》《通考》等合﹐可訂《遼史》之訛。是書刊於紹熙壬子﹐後有淳熙乙未晁子綺記及包履常跋。《書錄》外惟見錢遵王《讀書記》﹐此卽述古堂藏本﹐當時首卷已亡﹐無從鈔補矣。﹝卷首有「平江黃氏藏書」朱記。﹞

△續資治通鑑長編一百八卷﹝影鈔宋本﹞

宋李燾撰。案﹕文簡此書﹐累次編成。隆興元年先編十七卷奏上﹔乾道四年成一百八卷﹐自太祖建隆元年始﹐至英宗治平四年止﹔迨淳熙元年編成九百八十卷﹐又爲《舉要》六十八卷﹐《總目》五卷﹐遂爲完書。此則乾道奏進之本﹐前有表文一篇﹐宋時有刻本﹐依之傳錄。每半葉十三行﹐行廿三字。海寧吳氏藏本。中有校字﹐槎客筆也。﹝卷首有「竹垞藏本」﹑「兔牀經眼」朱記。﹞

△續宋編年資治通鑑十八卷﹝元刊本﹞

題﹕「朝散郎尙書禮部員外郎兼國史院編修官李燾經進。」前列《進通鑑長編表》一篇﹐目後有「武夷主奉劉深源校定」一行﹐蓋元時刻書人也。案﹕文簡惟不敢續《通鑑》﹐故曰《續通鑑長編》。此書紀太祖至欽宗事迹皆疏略﹐其出後人僞撰可知。

△資治通鑑綱目五十九卷﹝宋刊本﹞

宋朱子撰。不題名。前列治平四年禦制《通鑑序》《獎諭詔書》﹐司馬溫公《進書表》與範夢得《論修書帖》《通鑑目錄序》《舉要補遺序》。朱子自作《序例》。目錄後有「武夷詹光祖重刊於月崖書堂」一行。卷一與卷五十九後俱有「建安宋慈惠父校勘」一行。張月霄氏謂惠父卽編《提刑洗冤集錄》者﹐爲淳祐間人﹐遂定爲淳祐刊本。是書卽月霄所藏也。每半葉十行﹐行十六字。目用雙行﹐行廿二字。「匡」﹑「恆」﹑「貞」﹑「偵」﹑「朗」﹑「桓」﹑「完」﹑「構」﹑「愼」字皆闕筆。字畫淸朗﹐楮印如新﹐與所藏《資治通鑑》本相似﹐可謂雙璧矣。﹝卷首有「禦史之章」﹑「季振宜印」﹑「滄葦」﹑「乾學徐健庵」﹑「天官冢宰」諸朱記。﹞

△資治通鑑綱目五十九卷﹝元刊本﹞

是本板印精好﹐不減宋刻﹐惜原序已失。舊爲楊五川《萬卷樓》藏書。﹝卷首有「楊夢羽氏」朱記。﹞

△大事記十二卷通釋三卷解題十二卷﹝舊鈔本﹞

宋呂祖謙撰。案﹕「成公自序﹐謂作於淳熙七年﹐又二年卽歿﹐故序云﹐起春秋迄五代﹐卒未成書﹐僅至漢武帝徵和三年而止。成公長於史學﹐朱子最稱此書﹐謂其精密。門人不敢贊一辭﹐故無人續成之。至明王氏禕始有《續編》行世﹐然未能饜讀者之意也。

△綱目分注發微十卷﹝鈔本﹞

題﹕「從政郎安吉州安定書院山長劉國器撰。」自序謂﹐溫公因舊史以紀事﹐使觀者自擇其善惡得失﹐以爲勸戒。朱子則言必證其事﹐事必驗其實﹐理𨿽莫要於綱﹐而尢詳於目。故大書「以提要分注以備言」﹐刊落浮辭﹐約歸至理﹐因以己意闡明其故﹐洵足推見朱子作書之微旨矣。諸家書目俱不載﹐惟見《文淵閣書目》。此由叢書堂本傳錄。

△資治通鑑綱目集覽五十九卷﹝元刊本﹞

元王幼學撰。案﹕幼學之行卿﹐望江人﹐學宗程﹑朱。至元間﹐躬耕慈河之阪﹐與學者講道不輟﹐人稱慈湖先生。自序謂編始於大徳己亥﹐迄延祐戊午﹐積二十年﹐七易稿而成。後來陳濟有《集覽正誤》﹐瞿佑有《集覽鐫誤》﹐糾正頗多。弘治間﹐莆田黃治中取其書﹐與尹氏《發明》﹑劉氏《書法》﹑徐氏《考證》﹑陳氏《正誤》﹑馮氏《質實》《汪氏》考異散入《綱目》各條下﹐而是書遂無專刻矣。此猶初刻﹐原本有朱子原序﹐幼學自序。序後有墨圖記八分書二行雲「歲在上章惇牂孟夏魏氏仁實書堂新刊」。

△編年通載四卷﹝影宋殘本﹞

題﹕「起居舍人直集賢院同知審官西院事兼判史館臣章衡上進。」前有元祐三年建安章序﹑衡《進書表》。原書始帝堯迄宋治平丁未﹐今存者止於吳太康庚子。明《內閣藏書目錄》載二冊﹐云﹐第五卷

以下皆闕﹐是明時已不全矣。案﹕晁﹑陳兩家《書目》及焦氏《經籍志》俱載有十五卷﹐惟《通誌略》則云十卷。此本原序亦云十卷﹐是十五卷之說﹐未可信也。

△皇宋十朝綱要二十五卷﹝舊鈔本﹞

宋眉山李■﹝直上土下﹞編。案﹕■﹝直上土下﹞字季永﹐文簡公燾次子。紹熙元年進士﹐理宗朝﹐歷官同知樞密使﹑四川宣撫使。文簡五子﹐壁與■﹝直上土下﹞尢以文學知名。蜀人以比「三蘇。」壁有《雁河集》《荊公詩注》﹔■﹝直上土下﹞僅傳此書。紀太祖至髙宗朝事迹﹐每一帝﹐必首紀年號及皇后﹑皇子﹑公主若而人﹐宰相﹑參知政事﹑樞密使﹑副使﹑使相﹑三司使﹑學士﹑舍人﹑院禦史中丞及每年取進士若而人﹐復紀外攺﹑廢置州府等﹐而以誕節﹑神禦殿終焉。以下案年月逐條紀錄﹐凡朝政大事畢載﹐𨿽采摭從略﹐亦有出於文簡所撰長編之外者﹐可資考證。諸家書目﹐鮮有著錄﹐僅見《玉海》《文淵閣書目》﹑焦氏《經籍志》中。陳平甫《皇朝編年備要》引用書目亦列之。惟敍銜爲「左史」﹐與■﹝直上土下﹞官秩不合﹐豈文簡子垕嘗領實錄事﹐故采纂成編﹐後稿本流傳﹐垕﹑■﹝直上土下﹞字形相近﹐遂誤以爲■﹝直上土下﹞作耶﹖

△皇朝編年備要二十五卷補刊編年備要五卷﹝影鈔宋本﹞

題﹕「壺山陳均撰。」紀太祖至欽宗事。平甫爲丞相正獻公從孫﹐侍從之下﹐獲睹《國史》及先儒諸書﹐博考互訂﹐輯孴成編。「皇朝」或作「九朝」﹐陳氏《書錄》亦作「皇朝」﹐並列《舉要》三十卷﹐或疑《舉要》已佚。案伯玉云「《舉要》爲綱﹐《備要》爲目﹐似當時分爲二書﹐各編三十卷。今綱目並列﹐出後人合並。」此本每捲標題編年下空二格﹐實卽「《舉要》」二字﹐可證其未亡也。況眞文忠序﹐稱書名曰「《舉要備要》」﹐是非二書明矣。伯玉譏其去取無法﹐詳略失中。國朝小長蘆叟則謂其簡而有要﹐勝於陳子經﹑薛方山之書。潛研錢氏謂書成南渡之世﹐故老舊聞﹐未盡散失﹐有可補正史之闕者。至其書𨿽依朱子《綱目》大書分注之例﹐而以宋人紀宋事﹐但據事直書﹐不爲褒貶之詞﹐《自序》中亦及之。錢氏議其唐主景﹐北漢主鈞﹐同爲敵國﹐而鈞書「卒」﹐景書「死」﹔同一髙麗王而徽與運書「卒」﹐容與俁書「死」﹐爲義例乘刺。竊意平甫未嘗寓褒貶於一字﹐偶爾紀載參差﹐不足爲病也。此本鈔手甚舊﹐宋諱字多闕筆。每半葉八行﹐分注用小字雙行﹐每行大字十六﹑小字廿三﹐當爲明時印寫宋本。

△中興兩朝編年綱目十八卷﹝影鈔宋本﹞

是書不著撰人名氏﹐亦無序跋。紀南宋髙﹑孝兩朝事﹐始建炎元年﹐終淳熙十七年﹐大書分注體例﹐與陳平甫《編年備要》同。平甫又有《中興編年舉要備要》十四卷﹐或卽其書﹐後人更其名耳。向來藏書家俱未著錄﹐惟見《文淵閣書目》。

△續編兩朝綱目備要十六卷﹝影鈔宋本﹞

亦不著撰人名氏。紀光宗﹑寧宗兩朝事﹐體例與《中興兩朝編年》同﹐故曰「續編」。書中「盷」字注「禦名」﹐當出理宗時人所作﹐疑亦平甫之書。平甫於端平初始得官也。諸家書目﹐皆未著錄﹐世所傳者﹐出自《永樂大典》﹐此猶原本也。以上三種款式相同﹐乃宋時合刻本﹐明人影寫者。向藏邑中張氏。﹝卷首有「愛日精廬藏書」朱記。

△續宋中興編年資治通鑑十五卷﹝元刊本﹞

題﹕「通直郎戶部架閣國史實錄院檢討兼編修官劉時舉撰。」卷首題宋時職名﹐而書中有元太祖爲成吉思皇帝一語﹐是入元後所作矣。始髙宗建炎元年﹐迄寧宗嘉定十七年。敍述有體要。秀水朱氏謂其條理勝王宗沐﹑薛應旂之書。上方有提要﹐及中所錄議論低一字別之者﹐乃刊書人附入﹐非劉氏原書也。《目錄》後有「陳氏餘慶堂刊」一行。舊爲吳方山藏書。﹝卷首有「吳岫」朱記。﹞

△宋季三朝政要六卷﹝元刊本﹞

不著撰人名氏。卷首題云「理宗﹐國史載之﹐過北無復可考。今將理﹑度兩朝聖政及幼主本末﹐纂集成書﹐以備他日史館之采擇」云。蓋宋之遺民所作﹐多載宋末軼事﹐可補正史之闕。目錄後有墨圖記云「至治癸亥張氏新刊」。舊爲邑中吳氏藏書。﹝卷首有「吳卓信印」﹑「頊儒」二朱記。﹞

△宋史全文續資治通鑑三十六卷附宋季朝事實二卷﹝元刊本﹞

不著撰人姓氏。卷首題「丰城遊明大昇校正」。無序跋。首冠以乾道四年李燾《進續資治通鑑長編表》一篇﹐又《宋朝玉裔》《宋朝傳授》二圖。《目錄》前有刊書人題識一則云「《宋史通鑑》一書﹐見刊行者節略太甚﹐讀者不無遺恨焉。本堂今得善本﹐乃名公所編者﹐前宋已盛行於世。今再繡諸梓﹐與天下士大夫共之」云云﹐似三十六卷爲元人重刻宋本。其實靖康以前﹐卽取諸李燾《長編》﹔髙﹑孝二代﹐取諸《畱政中興聖政艸》及無名氏《中興兩朝編年綱目》﹔光﹑寧二代取諸劉時舉《續宋中興編年資治通鑑》﹐惟後載度宗﹑少帝﹑益王﹑廣王事迹別名《宋季朝事實》者﹐則爲元人專輯。書肆題語﹐謂前宋已盛行者﹐似不足信。至宋牧仲謂卽胡宏《續通鑑長編》一書﹐亦未知其何據也。﹝卷首有「墨香閣圖書」朱記。﹞

△通鑑續編二十四卷﹝元刊本﹞

元陳桱撰。前有張紳﹑姜漸《序》﹐又陳氏自序謂﹐余讀歷代史輯事之大者﹐爲筆記百卷﹐乃取盤古至髙辛爲《通鑑世編》一卷﹐唐天復至周亡﹑遼﹑夏初事爲《通鑑外編》一卷﹐宋有國至元爲《通鑑新編》廿二卷﹐總之爲廿四卷﹐合名曰《通鑑續編》。其於宋﹐自建隆至太平興國四年﹐但書甲子﹐其四年平北漢後﹐方系正統﹐以比漢﹑唐﹔遼﹑金系年宋統之下﹐以比吳﹑魏﹐卽本朱子《語錄》大書分注例﹐曰「《續通鑑》」﹐實「《續綱目》」也。明成化間詔商輅等續修《綱目》﹐𨿽有刪訂﹐實卽襲用之。

○紀事本末類

△通鑑紀事本末四十二卷﹝宋刊本﹞

題﹕「建安袁樞編。」是書初刻於淳熙乙未﹐爲嚴陵小字本﹐編二百九十卷。此大字本﹐乃汴趙節齋﹑與■重並捲第﹐刻於寶祐五年後。延祐六年﹐節齋之孫明安置之嘉禾學宮﹐遞有修板。此猶元時印本也。每半葉十一行﹐行十九字。板心有字數及梓人姓名。書中遇宋諱字皆減筆。前有淳熙元年楊萬里序﹐寶祐丁巳趙與■序﹐延祐六年陳良弼序。

△三朝北盟會編二百五十卷﹝舊鈔本﹞

題﹕「朝散大夫充荊湖北路安撫司參議官賜緋魚袋臣徐夢莘編集並序。」凡紀宋﹑金通和用兵之事﹐始政和七年﹐迄紹興三十一年﹐所引書目多至二百餘種﹐可謂搜采無遺矣。世無刊本﹐傳鈔者率多謬訛脫落﹐惟泰興季氏藏本尙爲舊帙。友人郡君恩多據以校過﹐有跋曰「《北盟會編》﹐世無刊本﹐惟季滄葦家鈔藏本﹐每葉有何子宣騎縫圖記者﹐最爲近古。向藏蘇氏﹐今爲張君子謙所有﹐向其借得﹐屬余參校。凡訛謬脫略﹐悉爲訂正﹐可稱完善。」

△袁氏通鑑紀事本末撮要八卷﹝影鈔宋本﹞

題﹕「建安袁樞機仲編。」建安蔡文子行之撮其書﹐卽取袁氏標題﹐而略舉其事之大要。每題下注明起某帝幾年﹐盡某帝幾年﹐末又注﹐以上詳見某帝紀。𨿽曰《撮要》﹐與袁書體例稍異﹐可各自單行也。諸家書目俱不載。此從郡中汪氏所藏宋本影寫。每半葉十四行﹐行二十三字。宋諱「匡」﹑「朗」﹑「貞」﹑「徵」﹑「桓」﹑「恆」﹑「構」字皆減筆。

△蜀鑑十卷﹝舊鈔本﹞

不題撰人。據李文子序﹐知爲文子屬資中郭允蹈輯﹐世亦稱文子作也。此影寫宋本﹐爲吳方山藏書﹐較明初蜀本爲勝。如﹕光武建武元年﹐「延岑屯杜陵﹐與赤眉逢安戰﹐大破之」﹐蜀本「與」誤「興」﹕「漢中王嘉亦與赤眉將廖湛戰於谷口﹐大破之」﹐蜀本脫「口」字﹕「南陽﹐今鄧州」﹐蜀本「鄧」誤「登」﹔「峽州長楊縣有古扞關﹐城尙存」﹐蜀本脫「尙」字。此類不可勝舉。蜀本有淳祐五年古郢別某《跋》一篇﹐此本無之。舊爲吳方山藏書。末有方山跋云「鋪序整飭﹐記載詳到﹐𨿽其文句不能如《華陽志》之秀拔贍美﹐而每值郡邑地土﹐必爲標注﹐使考蜀事者不至混漫﹐此則有特長焉。」﹝卷首有「吳岫」及「方山」二朱記。﹞

○別史類

△汲冢周書十卷﹝元刊本﹞

晉孔晁注。此書在宋時有李文簡﹑陳正卿藏本。東徐丁黼校刻於嘉定十五年﹐有李燾跋及黼序。元至正甲午四明黃玠復序而刻之﹐卽此本也。其《程寤》《秦陰》《九政》《九開》《劉法》《文開》《保開》《八繁》《箕子》《耆徳》《月令》十一篇已亡﹐中有闕文闕字﹐蓋宋時已斷爛不全矣。﹝卷首有「吳元恭氏」及「吳興沈瀹」二朱記。﹞

△宋太宗實錄八卷﹝鈔本﹞

宋錢若水﹑柴成務﹑宋度﹑吳淑﹑楊億同撰﹐見晁氏《讀書志》﹑陳氏《書錄解題》。原書八十卷﹐今存卷第二十六至三十﹐卷七十六﹐卷七十九至八十﹐共八卷。億本傳云﹐《實錄》凡八十篇﹐億獨艸五十六卷﹐則此本多其筆也。卷末﹐有書寫人及初對﹑覆對姓名。宋諱皆闕筆。郡中黃氏得南宋時館閣鈔本﹐此從之傳錄。

按﹕商務印書館《四部叢刊三編》影印本。

△九國誌十二卷﹝鈔本﹞

宋路振撰。振字子發﹐永州祁陽人。淳化中登甲科﹐眞宗時知制誥﹐嘗采五代時吳﹑南唐﹑吳越﹑前後蜀﹑東南漢﹑閩﹑楚九國君臣行事作《世家》《列傳》﹐未成而卒。王厚齋云﹐書凡四十九卷。陳氏《書錄》云﹐末二卷﹐爲北楚書髙季興事﹐張唐英所補撰﹐合五十一卷。《文獻通考》《宋藝文志》俱作五十一卷﹐不言補輯姓氏。原書已失傳﹐此出曲阜孔氏舊鈔殘帙﹐僅存《列傳》百三十六篇﹐其《世家》之文具佚矣。

△隆平集二十卷﹝明刊本﹞

題﹕「南丰曾鞏集。」晁氏《讀書志》疑其書出依託﹐非南丰所撰﹔然趙伯衛《序》謂其爲左史日撰集以進﹐且云「曾大父昔典宗正﹐嘗授此書」﹐又似無可疑者。序作於紹興十二年﹐其曾大父當亦元祐間人也。今通行本多謬誤。此江西曾氏刻本﹐差勝。《序》後有墨圖記云「董氏萬卷堂本。」卷中多朱筆校正訛字﹐末有題記一行雲﹕「乾隆五十年夏四月二十五日雨窗校訖。篛溪老人記。」

△玉牒初艸二卷﹝鈔本﹞

題﹕「莆陽劉克莊錄。」宋寧宗嘉定十一﹑十二兩年實錄也。

△古史六十卷﹝宋刊本﹞

宋蘇轍撰並序﹐又後跋。案﹕文定此書﹐艸創於元丰中﹐至元祐九年﹐以少府監分司南京﹐暇輒爲之﹐明年三月﹐書成。季子遜承命爲之注。卷首不題名氏﹐小題在上﹐大題在下。書中「桓」字減筆﹐蓋南宋時所刻。每半葉十一行﹐行廿二字。舊藏邑中李氏。﹝卷首有「李莊仲圖書記」及「海虞朝棟莊仲寶藏」朱記。

△通誌二百卷﹝元刊本﹞

題﹕「右迪功郎鄭樵撰並序。」元三山郡庠刻本。每半葉九行﹐行二十一字。至治初﹐郡守吳繹嘗捐俸摹印數十部﹐散之江北諸郡。《序》後有「至治二年九月印造」一條﹐並列當時福州路銜名七行。

△路史四十七卷﹝明刊本﹞

宋廬陵羅泌纂。其子蘋承命作注。是書舊本久湮﹐在明時有錢唐本﹐多舛訛﹔豫章本差善﹐而僅梓《前﹑後紀》﹐其《國名》《發揮》《餘論》等未刻。萬曆間﹐廣陵喬可傳參校重刻﹐世始有完本可讀。有乾道庚寅泌自序﹐乾道丙申費煇序﹐張鼎思《刻前紀後紀序》﹐喬可傳《重刻序》。

△契丹國志二十七卷﹝元刊本﹞

宋葉隆禮撰。前有《經進契丹國志表》﹐末題「淳熙七年三月日祕書丞葉隆禮上表」﹔又﹐《契丹國初興本末》《契丹世系圖》《契丹國九主年譜》《契丹地理圖》《晉獻契丹全燕之圖》﹐卷末有黃蕘圃二跋。其一云「《契丹國志》﹐余向藏鈔本﹐其上方有小字﹐標明書中眼目﹐以爲必有所據。及觀顧氏元刻本﹐方信鈔本所自出﹐果元本也。昨歲春間﹐鮑淥飲以元刻見歸﹐尾捲多缺﹐急向顧氏借錄﹐孰知顧本自十五卷以下皆缺乎﹗遂就其見存之捲﹐校補缺字而還之。丁卯正月十九日。復翁。」其一云「辛未仲夏﹐書友以《契丹國志》鈔本求售﹐識是述古堂物﹐與元刻款式同﹐因請西賓陸東蘿鈔補余書之缺﹐亦一快事也。小暑後一日。復翁識。」

△大金國誌四十卷﹝影鈔元本﹞

首列宋端平元年正月十五日淮西歸正人攺授承事郎工部架閣臣宇文懋昭上表﹐目錄後﹐有《金國九主年譜》﹐又《金國世系之圖》﹔其表與圖﹐蘇州刻本俱遺。又此本眉間有「提要語」﹐與元刻《契丹國志》相同﹐乃從元本鈔出﹐故與閣本亦有字句不同處。末有漁洋山人跋。

△蜀漢本末三卷﹝元刊本﹞

題﹕「趙居信集錄。」居信﹐號東溪﹐信都人。此書作於至元戊子﹐首列漢帝世次﹔始髙帝﹐終帝禪﹐又《世系圖》亦然﹐意以蜀繼漢爲正統。紀事之體﹐亦依《綱目》﹐而敍述較詳。每條後附諸儒胡氏﹑眞氏﹑尹氏﹑蕭氏之論﹐末自爲《總論》一篇﹐美昭烈復漢之功﹐而以史臣進曹魏﹐抑昭烈爲厚誣曲諱。論後又有自跋。至正己丑嗣子某守建寧﹐出其書﹐示建安書院山長黃君復﹐刻之。君復有跋。卷末有「建安詹璟刊」一行﹐元刻致佳本也。

△古今歷代十八史略三卷﹝元刊本﹞

題﹕「廬陵曾先之編。」紀三皇至宋事爲上﹑下兩卷。首以《歷代國號歌》《世年歌》《甲子紀年》及《國都地名》爲一卷﹐於史事粗具梗槪﹐元時鄕塾課本也。舊爲錢遵王藏書﹐見《讀書敏求記》。﹝卷首有「述古堂圖書記」﹑「興祖」﹑「孝修」諸朱記。﹞

△元祕史十五卷﹝鈔本﹞

不著撰人名氏。是編用蒙古語紀錄所聞﹐旁加翻譯。每段下﹐又爲分解﹐其詞甚俚。而敍太祖﹑太宗事最得其實﹐可補《元史》之闕。諸家書目皆不載。惟見《文淵閣書目》。此出嘉定錢氏藏本﹐自《永樂大典》錄出。聞又有元刻本作十卷﹐續集二卷。

○雜史類

△國語二十一卷補音三卷﹝明刊本﹞

題﹕「韋氏解。」有序。《補音》則宋庠以唐人舊本補輯。書中注明「補音」者﹐乃宋氏增也。明人刻《國語》﹐散附各條下﹐多脫誤﹐此正徳刊本﹐尙仍宋本之舊﹐惟校讎未善﹐間有謬字。如《魯語》「踦跂」注云「賈本作跛﹐布我反﹐注云﹐跛﹐蹇也」﹐誤作「蹄﹐蹇也」。舊爲賴古堂藏本。﹝卷首有「櫟園周氏藏書」朱記。

△鮑氏國策十卷﹝宋刊本﹞

題﹕「縉雲鮑彪校注。」前有紹興十七年彪自序﹐次以曾鞏舊序﹑劉向《進書序》。劉序後有記云「彪校此書﹐四易稿而後繕寫」云云。卷末﹐又有記云「庚午晦﹐重校﹐脫誤猶數十處﹐此書手所撰次書也而若此﹐是以知校正之難也。」後有刻板跋云「《國策》舊有髙誘注﹐甚略。吾鄕先生鮑公彪﹐守習孤學﹐老而益堅﹐取班﹑馬二史及諸家書比輯而爲之注﹐條其篇目﹐辧其訛謬﹐缺則補﹐衍則削﹐乖次者悉是正之﹐時出己意論說。四易稿始成﹐其用功亦僅矣﹐而世罕傳。余得其本刊之會稽郡齋。使學者知前輩讀書不苟如此。公妙年甲進士第﹐恥求人知﹐嘗有『此身甘作老文林』之句﹐其志操可見。白首始爲郎﹐卽掛冠歸田裏﹐杜門著書﹐有《書解》及《杜詩注》行於世。紹興辛亥日南至﹐括蒼王信書。」每半葉十一行﹐行二十字﹐注字同。書中「愼」字有減筆﹐孝宗後刻本﹐非紹興原刻也。明嘉靖龔■﹝雨上回下﹞刻本﹐行款相同﹐無王信《跋》﹐而有李文叔﹑王覺《書後》二篇﹐惟展卷一二葉﹐卽有訛字。《韓策》「嚴遂﹑陽堅也」﹐「堅」訛「豎」﹕「畱之十四日」﹐「十」訛「中」﹕「客之辭」﹐「辭」訛「辯」﹔其全書迷謬可知已﹗

△鮑氏戰國策注十卷﹝明刊本﹞

題﹕「縉雲鮑彪校注有序。」此嘉靖翻宋本﹐終捲後﹐有《附記》一條云「庚午﹝原闕二字﹞晦﹐重校。脫誤猶數十處﹐此書手所撰次書也而若此﹐是以知校正之難也。」知當時宋本得鮑氏手稿而刻者。是本卷末有篆書云「嘉靖戊子後學吳門龔■﹝雨上回下﹞校」﹐下有「明威」二字墨記。舊爲太倉陸氏藏本。﹝卷首有「潤之所藏」朱記。﹞

△戰國策校注十卷﹝元刊本﹞

題﹕「縉雲鮑彪校注」﹐「東陽吳師道重校」。此書合髙誘注﹑姚宏續注﹐校正鮑注闕失。每條注明「正曰」﹑「補曰」別之﹐仍不攺鮑注原本面目﹐爲從來注《國策》之最善本。今世通行﹐有明初刻本﹑曲阜孔氏本。此則至正二十五年平江路所刊﹐乃吳氏成書後第一刻本也。剞劂精良﹐校讎無訛﹐乃元刻之僅見者。第三﹑四﹑五﹑六卷末﹐有「至正乙巳前藍山書院山長劉鏞重校勘」一行﹐第八﹑九﹑十卷末﹐有「平江路儒學正徐昭文校勘」一行。有彪《自序》﹐師道自序及陳祖仁序。其卷首《牒文》及劉向﹑曾鞏序﹐李文叔﹑王覺﹑孫元忠《書後》﹐姚寬耿延禧序已闕。

△貞觀政要十卷﹝明刊本﹞

題﹕「唐衛尉少卿兼修國史修文館學士吳兢撰。」陳氏《書錄》云「《新﹑舊書列傳》﹐兢未嘗爲此官﹐而書亦不記歲月。」案﹕《舊唐書兢傳》實載此官﹐惟不載是書耳。元合魯合刺■﹝礙﹐角代石﹞嘗爲之解﹐以進見危太朴。合魯《武惠公家傳》﹐今亦不傳。是本注文﹐爲至順間臨川戈直伯敬所作﹐又采唐﹑宋諸儒說附之﹐名曰《集論》﹐刊於成化元年﹐有兢自序﹐吳澄題辭﹐郭思貞題辭﹐戈直序及明憲宗禦制序。

△奉天錄四卷﹝舊鈔本﹞

唐趙元一撰並序。專紀朱泚作亂事。始建中四年﹐迄興元元年。藏書家鮮著錄﹐惟見《崇文總目》﹑陳氏《書錄》及《通誌》。

△五代史闕文一卷﹝舊鈔本﹞

題﹕「宋翰林學士王禹偁撰進。」有《自序》。書凡十七篇﹐謂薛《史》所闕也。歐《史》多采用之。此本爲孫潛夫鈔﹐卷末題記云「辛酉夏六月﹐借黃兪邰鈔本一勘」。﹝卷中有「孫潛之印」﹑「潛夫」二朱記。﹞

△五代史補五卷﹝舊鈔本﹞

題﹕「潯陽陶嶽介立撰。」有自序。嶽爲雍熙二年進士。晁氏《讀書志》﹑陳氏《書錄》俱作《五代補錄》﹐共一百七事﹐此則一百四事﹐蓋有闕遺矣。卷末有「野竹齋藏本」五字。題記云「己亥歲仲夏下浣溥兪氏假唐月心本重錄一過。」又云「嘉靖十五年﹐歲次丙申﹐季秋下浣﹐柳僉重錄。」又朱筆題云「崇禎辛未仲春六日﹐以海虞馮巳蒼鈔本對閱於寒山小宛堂﹐則趙靈均筆也。」﹝卷首有「沈與文印」﹑「沈辧之印」﹑「姑余山人」諸朱記。﹞

△靖康紀聞一卷﹝舊鈔本﹞

題﹕「武陵孤臣丁特起編集。」前有自序﹐謂「靖康元年在京師﹐爲西樞門下客﹐頗得其事﹐繼趨函關與同捨郎講問﹐尢詳悉。驚天下後世或失其傳﹐因列日以書之。起元年十一月至明年五月九日﹐目擊親聞﹐罔敢違誤。」蓋實錄也。

△建炎復辟記一卷﹝舊鈔本﹞

不著撰人。陳氏《書錄》亦曰「無名氏」。全書俱紀苗﹑劉之亂﹐而載韓蘄王兵事特詳﹐殆蘄王麾下賓客所紀。﹝卷首有「平江陳氏」﹑「西畇艸堂藏本」諸朱記。﹞

△松漠紀聞二卷﹝明刊本﹞

宋洪皓撰。紹興丙子﹐伯子適刊於歙﹐有跋。乾道九年﹐仲子遵守建鄴﹐又刻之﹐並撰《補遺》十一事於後﹐皆得之傍侍親聞者﹐亦有跋。此明嘉靖間郡中顧氏重雕本。卷末有「長洲顧氏家藏宋板校行」一條。﹝卷首有「孫潛」及「潛夫」二朱記。﹞

△大金弔伐錄二卷﹝舊鈔本﹞

不著撰人名氏。紀金太祖﹑太宗與宋用兵事。詳載《國書》《答書》《誓詔》《事目》《冊表》之類﹐而終以冊封劉豫及豫《謝表》。書分兩卷﹕上卷﹐始天輔七年至靖康元年﹔下卷﹐始靖康元年至天會七年。此明長沙李文正公家藏本。卷中朱筆塗攺﹐自注「據宋本」﹐皆公手筆也。﹝卷首有「西涯」及「子孫永寶」二朱記。﹞

△辛巳泣蘄錄一卷﹝舊鈔本﹞

題﹕「從政郎蘄州司理權通判兼淮西制置司僉廳行司公事趙與■﹝容上衣下﹞編。」紀嘉定十四年金兵陷蘄州﹐郡守李誠之死難事。《宋史》與■﹝容上衣下﹞誤作「與裕」。舊爲汲古閣藏本。﹝卷首有「汲古閣」﹑「毛晉私印」﹑「字子晉」諸朱記。﹞

△金國南遷錄一卷﹝舊鈔本﹞

題﹕「金通直郎祕書省著作郎騎都尉張師顏撰。」自序﹐紀金南遷汴京事。與《金史》多牴牾不合。末有元浦元玠《跋》。

○詔令奏議類

△唐大詔令集一百三十卷﹝舊鈔本﹞

宋宋敏求編並序。中有闕字。宋諱字減筆。每半葉十五行﹐行廿六字。世無刊本。此明人依宋刻鈔出﹐闕第十四至廿四﹑第八十七至九十八﹐凡二十三卷。世亦無全本可補矣。潛研錢氏謂此書敬宗寶歷元年《南郊赦文》有「亞獻嘉王運賜物一百匹」之語﹐知《唐書》十一宗諸子傳及《徳宗紀》俱書嘉王運薨於貞元十七年之訛。唐人著述﹐可援以證正史籍者不少﹐古書所以足貴也。舊爲葉石君藏書。﹝卷中有「朴學齋」﹑「陽城張氏」﹑「省訓堂經籍記」﹑「張惇仁讀過」﹑「太原王氏說經堂收藏」諸朱記。﹞

△西漢詔令十二卷東漢詔令十一卷﹝宋刊本﹞

《西漢詔令》﹐宋林虙編。有大觀三年程俱﹑蔣瑎序﹐又虙自序。《東漢詔令》﹐樓昉續編。有嘉定十五年自序。是編爲南宋時合刊﹐亦名《兩漢詔令》。卷首目錄前有洪咨夔《總論》。每半葉十行﹐行十八字。「匡」﹑「桓」字減筆。舊爲葉九來﹑沈椒園藏書。﹝卷中有「葉氏藏書」﹑「南陽講習堂光輪印」﹑「玉峯徐氏藏書」﹑「沈廷芳印」﹑「椒園」諸朱記。﹞

△宋大詔令集一百九十五卷﹝舊鈔本﹞

不著撰人姓名。據陳氏《書錄》﹑趙氏《讀書後志》皆云﹐紹興間宋宣獻家子孫所編纂。《玉海》亦云﹐出於宋綬之家。案﹕《唐大詔令》爲宣獻子敏求所編﹐此書﹐殆出敏求之後歟。原書二百四十卷﹐今闕《宰相類》卷七十一至九十三﹐《武臣類》卷一百六至一百十五﹐《政事類》卷一百六十七至一百七十七﹐凡四十四卷。𨿽已殘佚﹐而北宋典章﹐所存實多﹐其可據以參校《宋史》者不勝數也。

△注陸宣公奏議十五卷﹝元刊本﹞

唐陸贄撰。宋郎曄注。案曄﹐字晦之﹐爲嵊縣主簿。嘗注《宣公奏議》及《三蘇文》投進﹐見周煇《淸波雜誌》。此本前有紹興二年八月初七日《進表》﹐而表中有「《至尊壽皇帝》」云云﹐則紹興乃紹熙之訛也。又有權徳輿《原序》﹐蘇軾《進讀札子》。卷一後有墨圖記云「至正甲午仲夏翠巖精舍重刊。」﹝卷首有「敬父」二字朱記。﹞

△孝肅包公奏議集十卷﹝明刊本﹞

宋包拯撰。門人張田編。田題辭謂﹕公薨後三年﹐田守廬州﹐盡得公生平諫艸於其嗣子大祝君﹐因取其大者﹐列三十門﹐凡一百七十一篇。紹興二十七年﹐廬州學教授吳祇若刻板郡學﹐旋毀。淳熙二年﹐合肥守東平趙磻老復跋而刻之。明正統間﹐合肥方正又有重刻本﹐有胡儼《序》及正《跋》。此則嘉靖間崇藩刻本。卷中遇「陛下」﹑「聖慈」等字﹐每空格﹐蓋輾轉相承﹐猶不攺舊本之式。有舊序跋﹐及嘉靖二十二年崇藩序。

△元城先生盡言集十三卷﹝明刊本﹞

宋劉安世撰。前有張九成序﹐後有王綯﹑梁安世跋。淳熙中有刻本﹐隆慶辛未銅梁張壚山刻於大名郡學﹐陸柬﹑石星爲之序。書中語涉宋帝﹐俱空一格﹐猶仍宋本式也。

按﹕商務印書館《四部叢刊續編》影印本。

△李忠定公奏議六十九卷附錄九卷﹝明刊本﹞

宋李綱撰。陳俊卿及朱子二序﹐俱稱八十卷﹐此明正徳間巡按福建禦史山陰胡文靜所刻﹐非舊第矣。有文靜及林俊序。

△石林奏議十五卷﹝影鈔宋本﹞

宋葉夢得撰。舊不題名﹐亦無序。每捲次行題「模編」。案《宋史》本傳﹐模﹐公之子也。《建康集》百卷﹐已佚﹐今傳八卷本﹐無奏議。此本見陳氏《書錄》﹐知宋時亦單行於世者。其目﹐案職守編次﹐始應天尹﹐終福建路安撫使﹐皆過江陵之作。故趙氏輯《諸臣奏議》﹐惟采《上徽宗論朋黨之失》一篇﹐而未見此書。《宋史》作傳﹐歷敍其官﹐與此所載略同﹐且多采其辭﹐是史臣亦見其書者。惟傳中未及其爲應天尹﹐乃其疏處。郡中士禮居黃氏嘗得宋刊本﹐此從之影寫者。每半葉十行﹐行二十五字。﹝《百宋一廛賦》注作「每行二十字」﹐脫去「五」字。﹞後有《跋》﹐末署「開禧丙寅六月旣望侄孫朝奉大夫攺差權知臺州軍州兼管內勸農事借紫箋謹書」。惜書中間有剝蝕﹐跋尢蝕者過半﹐不能讀矣。

△宋特進左丞相許國公奏議四卷﹝鈔本﹞

宋吳潛撰。案﹕「公有《履齋遺集》四卷﹐宣城梅氏所編﹐已著錄《四庫全書提要》。此書傳本絕稀﹐惟見《淡生堂書目》。前有二序﹐一爲里人﹐一爲後裔﹐皆不著姓名。奏議凡六十三篇。始紹定四年﹐終景定三年。《宋史》本傳所載諸疏﹐悉在卷中。

△國朝諸臣奏議一百五十卷﹝宋刊本﹞

題﹕「龍圖閣直學士朝散大夫成都潼川府夔州利州路安撫制置使兼知成都軍府事兼管內勸農使充成都府路兵馬都鈐轄祥符縣開國伯食邑九百戶臣趙汝愚編。」有《進書札子》並序。此書以北宋諸臣章奏分類編輯﹐始事於守閩郡時﹐成書於知成都日。凡十二門﹐曰﹕《君道》《帝系》《天道》《百官》《儒學》《禮樂》《賞刑》《財賦》《兵制》《方域》《邊防》《總議》﹐進呈乙覽。蜀中有刻本﹐旋以兵毀。淳祐間﹐忠定孫必願出家藏稿本﹐福建路提舉史季溫重刻之﹐卽是本也。每半葉十一行﹐行廿二字。有趙希瀞及史季溫序。

△諸臣奏議一百五十卷﹝校宋本﹞

此錫山華氏會通館本﹐卽依宋本擺印﹐惟原闕處卽連接之爲謬。友人邵良仙據宋本一一校正﹐跋其後云「會通館活字本﹐中間訛謬舛踳﹐幾不可讀。甲申秋七月﹐假張月霄所藏宋板讎校﹐缺者補之﹐訛者正之﹐以甲之前半篇﹐接乙之後半篇﹐而不能句讀者足之﹐宋板漫漶者闕之﹐凡雙行夾注者﹐悉以紅點志之﹐歷十月而始蕆事。其趙希瀞序一篇﹐《奏札》一道﹐《自敍》一篇﹐史季溫跋一篇﹐《總目》十三葉﹐﹝活字本未錄﹞。目錄一百四葉﹐俱照宋板錄出﹐以存其眞。」

●鐵琴銅劍樓藏書目錄卷十

史部三

○傳記類

△東家雜記二卷﹝宋刊本﹞

首列紹興甲寅三月辛亥四十七代孫右朝議大夫知撫州軍州事兼管內勸農使仙源縣開國男食邑三佰戶借紫金魚袋孔傳序。有《杏壇圖》及《說》﹑與琴歌壇作三重﹔核諸《敏求記》﹐所載悉合﹔卽遵王所見之書也。後附元丰八年四十六代孫宗翰﹑紹興二年四十八世孫端朝《家譜舊序》﹐又淳熙五年五十世孫擬序一首﹐序云「歷代追崇之盛典﹐備見中散公《東家雜記》。」則非序是書之文﹐當亦是家譜序耳。案﹕世文自序與《祖庭廣記》附刻者﹐字句稍異﹐而作序歲月亦不同。此本作紹興甲寅三月辛亥﹐《廣記》作宣和六年甲辰三月戊午﹔又署銜﹐此作朝議大夫知撫州﹐《廣記》作朝散大夫知邠州﹐蓋世文先作《祖庭雜記》﹐南渡後復作此書。《廣記》所采者﹐乃《祖庭雜記》也。每半葉十行﹐行十八﹑十九字不等。「敬」﹑「愼」字有減筆﹐「管勾」之「勾」﹐或作「勹」﹐避髙宗嫌名也。舊爲士禮居藏書﹐後有黃蕘圃﹑錢竹汀二跋。竹汀跋語﹐與《養新錄》所載略同。﹝卷首尾有「麗南樓藏」﹑「孫育之印」﹑「周谿沈氏」﹑「沈偉之印」﹑「雄仲」﹑「歲寒小隱」諸朱記。﹞題﹕「資政大夫襲封衍聖公知集賢院兼太常丞五十一代孫元措謹續編。」是書合《家譜》《祖庭雜記》而增益門類﹐冠以圖像﹐故曰「《廣記》」。中記先聖生日爲魯襄公二十二年十月二十七日庚子﹐不同《史記世家》作「十一月庚子」﹐又聖妃並官氏不作「亓官」﹐與《韓敕造孔廟禮器碑》及鄧名世《古今姓氏書辧證》﹑王伯厚《姓氏急就篇》合﹐足證明人刻《家語》誤「並」爲「亓」之失。書成於金正大四年丁亥﹐有元措自序﹐張左丞行信序及元丰八年孔宗翰《家譜》舊引﹐宣和六年孔傳《祖庭雜記》舊引﹐先鐫板南京。此蒙古壬寅年重雕本﹐流傳甚鮮﹐錢唐何夢華爲曲阜孔氏婿得之。潛研錢氏有手書跋﹐亦見《養新錄》。又有黃蕘圃兩跋及孫淵如﹑瞿木夫題字。

按﹕商務印書館《四部叢刊續編》及《續古逸叢書》影印本。

○右聖迹

△晏子春秋八卷﹝影鈔元本﹞

舊不題名。是書烏程閔氏本﹐竄亂舊第﹐惟元刻本尙存舊式。《內篇》分《諫上》《諫下》《問上》《問下》《雜上》《雜下》六篇﹔《外篇》兩卷﹐一爲重而異者﹐一爲不合經術者﹐共八篇。與《漢志》合。《總目》後系劉向序。以下每捲目後接本文。此本卽全椒吳氏刊本之底稿。卷末有陽湖孫氏題記云「影元版本鈔《晏子》﹐據別本攺正數字﹐用朱筆記之。」

△晏子春秋八卷﹝明刊本﹞

此明李氏綿眇閣刻本﹐卽出自元刻﹐篇次行款悉合。﹝卷首有「孫印從添慶增氏」朱記。﹞

△魏鄭公諫錄五卷﹝鈔本﹞

唐王方慶集。《唐志》曰《魏徵諫事》。《通鑑》書目曰《魏元成故事》﹐卽此書也。《容齋隨筆》所引亦作《魏鄭公諫錄》。淳熙己亥吳興李某得本於陳叔進舍人﹐屬其客馬萬頃叔度校正謬誤﹐刻於郡齋。正徳二年﹐吳中刻本﹐有李﹑馬二跋﹐今秀野艸堂本遺去馬跋矣。此依正徳本校過。

△李相國論事集六卷補錄一卷﹝舊鈔本﹞

唐蔣偕錄李相國絳論諫之文﹐次爲七卷曰《論事集》﹐有序。舊題《李深之文集》者﹐後人所攺也。案﹕陸放翁跋謂《論事集》有兩本﹐其一本七卷﹐其一本一卷。此菉竹堂鈔本﹐惜祇存六卷﹐今於各書中補錄十有一篇﹐附於後。﹝卷首有「葉文莊公家世藏」﹑「葉徳榮父收藏」二朱記。﹞

△云韓堂紹陶錄二卷﹝舊鈔本﹞

題﹕「泰山王質述」。曰「紹陶」者﹐謂其友唐濟民﹑鹿伯可可紹淵明﹑通明二公﹐而卽以自寓也。云韓堂﹐雪山王氏堂名。此洞庭翁氏栻鈔藏本﹐有跋曰「健庵徐司寇撰志於吾山﹐借得《紹陶錄》發鈔﹐余見其旨趣髙逸﹐因命炳﹑掞兩錄得一本﹐以期日後向平事畢﹐託友魚鳥﹐以漁鼓簡板歌此辭於煙光嵐翠之間也。康熙三十年辛巳端午。」﹝卷首有「洞庭翁栻又張」朱記。﹞

△祠山事要指掌集四卷﹝元刊殘本﹞

元梅應發因宋周秉秀舊本重編。舊止八卷﹐梅氏始增爲十卷。一﹑《聖像》附《從聖像》﹐二﹑《世系》﹐三﹑《前後事迹》﹐四﹑《顯應事實》﹐五﹑《祠宇》附《埋藏》﹐六﹑《生辰》﹐七﹑《正訛》﹐八﹑《神屬李王方侯》﹐九﹑《廣惠靈異記》附《修廟碑》﹐十﹑《古今名公祈謝文》。卷首﹐冠以明太祖《禦制詩》﹐疑是明時補板或翻刻本也。今僅存前四卷﹐自五至末皆缺。後有張月霄跋云「此本述古錢氏舊藏﹐卽《讀書敏求記》著錄本也。」然考《敏求記》所載﹐尙存八卷之舊﹐乃是周秉秀原本﹐目錄﹑序次亦與是書不合。張氏以爲卽此本﹐偶失檢耳。集中有顏眞卿《橫山廟碑》﹐今《魯公集》中未載。﹝卷首有「吳岫」﹑「董印其昌」﹑「汲古主人」﹑「毛氏子晉」諸朱記。﹞

△烏臺詩案一卷﹝舊鈔本﹞

不著撰人名氏。《書錄解題》作《烏臺詩話》﹐十三卷﹐朋九萬編。今止一卷﹐殆非全本也。舊爲邑中秦氏所藏。﹝卷首有「口石秦氏」「四麟之印」二朱記。﹞

△鄂國金陀稡﹝粹﹞編二十八卷續編三十卷﹝元刊本﹞

題﹕「孫奉議郎權發遣嘉興軍府兼管內勸農事嶽珂。」有自序﹐後序﹐戴洙序。《續編》有自序及跋。此書舊有嘉禾刻本﹐歲久脫壞﹐至正二十三年﹐朱元祐求得其本﹐參互考訂﹐重刻於西湖書院﹐陳基爲之序﹐較舊刻爲詳﹐卽是本也。中有闕文﹐一仍其舊﹐蓋當時已殘佚﹐無從補輯矣。內《序目》至第四卷

﹐皆鈔補。

△鄜王劉公家傳三卷﹝舊鈔本﹞

宋劉武僖公光世家傳﹐闕首卷﹐未著撰人。趙淸常從閣本錄得者。其跋云「第一卷

脫十八葉﹐惟存十九葉尾張﹐三卷止於紹興元年﹐不知後當逸去幾何﹐蓋首尾皆不全矣。」

△運使郭公言行錄一卷敏行錄一卷﹝元刊本﹞

題﹕「福州路儒學教授徐東撰。」《言行錄》紀郭公郁居官事。《敏行錄》﹐皆一時名人投贈詩文﹐頌其政績也。此書自來諸家書目未著錄﹐今見錢氏《補元史藝文志》《養新錄》及張氏《藏書志》﹑阮氏《經進書目》﹐各家題跋已詳本末﹐惟張氏﹑阮氏分載二書﹐不知《敏行錄》卽附刻於《言行錄》後﹐亦徐東所編。阮氏誤以卷首有黃文仲﹑林興祖二序﹐遂疑爲二人所編也。

○右名臣

△古列女傳七卷續列女傳一卷﹝明刊本﹞

此書有宋本傳刻﹐目錄前題「漢護左都水使者光祿大夫劉向編撰」﹐是本無之。傳後有黃魯曾贊﹐知爲明刻也。前列嘉祐八年王回序及曾鞏序﹑蔡驥跋。案﹕晁氏《讀書志》亦載王回序中「圖其狀物﹐以爲卒篇」二句﹐《通考物總》無「以」字﹐此本與之合﹐則信爲明刻之善本矣。

△髙士傳三卷﹝明刊本﹞

題﹕「元晏先生皇甫謐撰。」晁氏《讀書志》作九十六人﹐陳氏《書錄》作八十七人﹐李石《續博物志》作七十二人﹐今本與《讀書志》合。此明嘉靖中黃省曾刻本﹐傳後有頌﹐省曾作也。

△蜀本王學士春秋臣傳三十卷﹝舊鈔本﹞

宋王當撰。此書晁氏《讀書志》﹑陳氏《書錄》俱作五十一卷﹐與《宋志》合。此本止三十卷﹐而一百三十有四人之數﹐與晁氏合。蓋後人省並捲第以刻之者。是本額上有標注﹐卷首題﹕「直學省元曾基之﹑學諭省元邱聞之同校正。」當從元刊本傳錄。

△廣卓異記二十卷﹝舊鈔本﹞

題﹕「朝散大夫行尙書都官員外直史館上柱國樂史撰。」自序謂﹐嘗以李翺《卓異記》未博﹐撰《續唐卓異記》三卷﹐繼復卽漢﹑魏至五代並唐事爲《廣卓異記》。《卓異記》非習之作。此書蕪雜舛謬﹐並闌及神仙靈異之事﹐疑亦非正子筆也。舊爲金壇王氏鈔本﹐每葉板心有「郁岡齋藏書」五字。﹝卷首有「周春」﹑「松靄」二朱記。﹞

△紹興十八年同年小錄﹝鈔本﹞

此宋紹興十八年王佐榜進士題名錄﹐世以是錄因朱子而重﹐故明初有刊本﹐又有石刻﹐在滁州歐梅亭﹐明人張安道所刻。惟朱子名字﹑三代鄕貫全載﹐其餘僅書名及本貫州縣。此從明初本傳錄﹐猶同宋時舊帙也。首列紹興十七年三月二十四日手詔及禦試策一道﹐後列知貢舉以下銜名﹐是榜﹐徐履以南省第一人而殿五甲。張荃翁《貴耳錄》謂履因功名之念太重﹐遂有心恙之疾﹐殿試卷子寫一枝竹﹐題曰「畫竹一竿﹐送上試官。」朝廷亦優容之。此本附錄云「時相秦檜欲妻以女﹐因陽狂﹐廷對不答一字﹐乃附第五甲末。」其說不同﹐各記所傳聞耳。又﹐是科吾邑登第者﹐曰冷世光﹑世修兄弟及胡百能。《錄》云「世光﹐第四甲第七人﹐字賓王﹐小名福子﹐小字慶孫﹐年二十七﹐六月二十八日生。外氏沈具慶。下第四十一﹐兄弟五人﹐一舉﹐娶何氏。曾祖邁﹐故不仕﹔祖侁﹐故不仕﹔父嗣立﹐見任秀州助教。本貫平江府常熟縣積善鄕虞山裏。父爲戶世務。﹝按「務」當是「修」之誤。﹞第五甲第二十五人﹐字良器﹐小名慶兒﹐小字餘慶﹐年二十四﹐三月十八日生﹐第四十四﹐娶馬氏﹐餘同世光。百能﹐第四甲第五十一人﹐字少明﹐小名同老﹐小字祖壽﹐年四十八﹐七月十二日生。外氏樓永感。下第二十一﹐兄弟終鮮﹐娶張氏。曾祖教﹐故大中大夫﹔祖稷言﹐故通直郎﹔父嶧﹐故右迪功郎。本貫平江府長洲縣安樂鄕弦歌裏。祖爲戶。按﹕百能﹐邑之塗菘人﹐後居郡城。故貫長洲。宋時功令無寄籍之嫌﹐猶朱子籍婺源而錄中貫建州建陽也。備錄之﹐以資修邑乘者參核。

△新刊名臣碑傳琬琰之集一百七卷﹝宋刊本﹞

題﹕「眉川進士杜大珪編。」目錄分上﹑中﹑下。上二十七卷﹐《神道碑》﹔中五十五卷﹐《志銘》《行狀》﹔下二十五卷﹐《傳》。第二十二卷

以後﹐雜以《謚議》《行狀》。宋朝名臣事實﹐略具於此。前有紹興甲寅序﹐不題名。每半葉十五行﹐行二十五字。楮墨精好﹐洵爲宋槧之善本。

△寶祐四年登科錄一卷﹝鈔本﹞

此從明初刊本傳錄。款式與《紹興同年錄》相似。卷首禦試策後﹐列考官﹐有初考官三人﹐添差初考官三人﹔覆考官三人﹐添差覆考官四人。初考檢點試卷官一人﹐其覆考檢點試卷官一人﹐則厚齋王公也。是錄以文信國﹑陸君實﹑謝疊山三人而重﹐猶《紹興同年錄》之以朱子而傳也。錄後有信國《對策》一篇﹐理宗卿制《賜詩》﹐信國《謝詩》《謝表》﹐乃後人附入﹐非當時原本也。是科吾邑無中者。平江府僅有邊云遇﹑王體文兩人﹐皆籍昆山縣。

△京口耆舊傳九卷﹝鈔本﹞

不著撰人名氏。紀京口名賢事迹甚詳。有資史籍考證。如﹕米芾﹐卒年五十有七﹐與《宋史》本傳年四十九不同。子友仁仕至工部侍郎﹐與《宋史》兵部侍郎不同。

△敬鄕錄十四卷﹝舊鈔本﹞

元吳師道撰並序。專紀婺地人物﹐並錄詩文﹐始梁代迄宋末﹐婺人如諭叔奇良能﹑何茂恭恪之文﹐皆陳龍川所劇賞者﹐多託此以傳。

△元統元年進士題名錄一卷﹝鈔本﹞

此從郡中黃氏所得元刊本傳錄。元制﹕蒙古﹑色目人與漢人﹑南人分兩榜﹐一甲止一人。是科﹐一甲各三人﹐二甲各十五人﹐三甲各三十二人﹐共百人。蒙古與色目各二十五人﹐漢人與南人各二十五。蒙古及第第一人爲同同﹐第二人爲余忠宣闕﹔漢人及第第一人爲李齊。原本錄後附《試策》﹐多斷爛處﹐而忠宣一篇﹐差可讀﹐殆有神物護持者與﹗潛研錢氏謂錄中諸人裏貫﹐可考證《元史》闕訛。黃氏丕烈跋曰「嘉慶二年春正月﹐從郡城醋坊橋崇善堂書肆獲睹此元刊本﹐亟購歸﹐質諸錢竹汀先生。先生據之駁正《元史》數條﹐作跋見示﹐余因裝治成帙﹐播諸友人﹐而是錄遂有聞於世矣。得書之後十日﹐蕘翁記。」

△重刻宋朝南渡十將傳十卷﹝元刊本﹞

此書卷一至卷四﹐爲劉﹑嶽﹑李﹑魏四將傳﹐題「史官章穎纂」﹐其韓世忠﹑張俊﹑虞允文﹑張子蓋﹑張宗顏﹑吳玠六將之《傳》﹐不題撰人﹐蓋元人續纂也。案﹕袁本《讀書志》有四將《傳》﹐無十將《傳》者﹐尙是章穎舊本。周香嚴所藏毛氏鈔本﹐先以《種諤傳》﹐趙起撰﹐不分卷﹐亦無《宋朝南渡十將傳》字樣﹐是別一本也。此本爲曹倦圃藏書﹐後有黃蕘圃跋。﹝卷首有「檇李曹氏藏書」﹑「曹溶之印」二朱記。﹞

△十七史百將傳六卷﹝元刊殘本﹞

題﹕「東光張預集。」全書十卷﹐凡百人。始太公﹐迄五代之劉詞。傳後各引《孫子兵法》﹐合其行事斷之。其書見晁﹑陳兩家《書目》。傳本絕稀﹐惜僅存自太公而下﹐止陶侃。舊爲汲古毛氏藏書。﹝卷首有「毛晉」﹑「顧文耀氏」二朱記。﹞

△國朝名臣事略十五卷﹝元刊本﹞

題﹕「趙郡蘇天爵伯修輯。」凡名臣四十七人﹐采錄事迹﹐皆標出處。發端於爲冑子日﹐成書於至順間﹐久而後就﹐此其初刻本也。有許有壬﹑歐陽玄﹑王理﹑王守誠等序。目後有「元統乙亥余志安刊於勤有書堂」一條。案﹕元統止癸酉﹑甲戌二年﹐乙亥乃至元元年﹐書林不知攺元而誤記耳。天爵又有《遼金紀年》﹐見王理序﹐今其書不傳。此本舊爲郡人吳伊仲藏書﹐繼歸執經堂張氏﹑士禮居黃氏﹑愛日精廬張氏。﹝卷首有「伊仲枚庵校覽所及」﹑「吳巷張氏執經堂藏」﹑「士禮居藏」諸朱記。﹞

△稗史集傳一卷﹝明刊本﹞

元徐顯撰。專記其所與遊及耳目所聞見者﹐凡隱士十一人﹐烈婦二人。前有自序﹐《傳》後有《論贊》﹐繹其旨﹐蓋亦元之逸士也。舊爲毛子晉藏書。

△艸莽私乘一卷﹝舊鈔本﹞

題﹕「南村陶宗儀鈔輯。」凡孝子﹑忠臣﹑節婦二十篇﹐其主意在龔聖予所作文信國﹑陸君實兩傳也。宋《遺民錄》刻二傳﹐多脫訛﹐得此可以校正。是書出南村手稿﹐藏王弇州家。江上李氏錄副以傳。舊爲邑中錢氏所藏。目後有題記云「萬曆庚申春日借李如一鈔本繕寫。」﹝卷首有「張遠之印」﹑「超然」二朱記。﹞

△成都氏族譜一卷﹝鈔本﹞

元費著撰並序。專紀成都大姓世系﹐但書其名﹐不書其事。自唐以後氏族之學﹐無有傳者。此書綴緝有法﹐猶可考見其略焉。

○史鈔類

△兩漢博聞十二卷﹝舊鈔本﹞

舊不題名。案晁氏《讀書志》作楊侃撰。侃以避眞宗諱﹐後攺名大雅﹐亦見《東都事略》。是書明黃省曾刻本流傳頗多。此從宋刻錄出者。卷末有題記云「元質頃遊三館﹐蒐覽載籍﹐得《兩漢博聞》一書﹐記事纂言﹐眞得提鉤之要﹐惜其傳之不廣也。爰是正而芟約之﹐刻板於姑熟郡齋。乾道壬辰十月旦日吳郡胡元質書。」今以是書校《漢書》顏《注》﹐可以正訛者﹐如第一卷

引《髙帝紀》「蕭何立北闕」注﹐公車司馬﹐亦在此焉﹐今《漢書注》「此」誤「北」。第二卷

引《文帝紀》「誹謗之木」注「服虔曰﹐橋梁邊板柱頭也」﹐今《漢書注》「邊板」誤「交午」。﹝案本亦作「邊板」﹐與此書合。﹞第三卷

引《武帝紀》「跅弛之士」注「不入俗檢而見斥逐者」﹐今《漢書注》「斥」誤「跅」。又引《昭帝紀》「五年以前逋更賦未入者皆勿收」注「因使住一歲一更」﹐今《漢書注「使」誤「便」或誤「更」。第四卷

引《景帝紀》「中六年﹐取苑馬」注「養馬三十萬頭」﹐今《漢書注》「頭」誤「匹」。又引《成帝紀》「建始元年﹐公主王主」注「王主﹐卽翁主也」﹐今《漢書注》「卽」誤「則」。舉此數端﹐略可推見其善。惜爲元質刪削﹐恐已失楊氏之舊矣。舊爲季滄葦藏書。﹝卷首有「滄葦」﹑「季印振宣」二朱記。

△東萊呂氏西漢精華十四卷東漢精華十四卷﹝明刊本﹞

舊不題名。首標「東萊呂氏」﹐宋﹑元時書肆本式也。此明藩重刻本。有刊板序。

△十七史詳節二百七十三卷﹝元刊本﹞

此書仿南宋巾箱本。凡《史記》二十卷﹐《西漢書》三十卷﹐《東漢書》三十卷﹐《三國誌》二十卷﹐﹝原闕﹐以明刻本補。﹞《晉書》三十卷﹐《南史》二十五卷﹐《北史》二十八卷﹐《隋書》二十卷﹐《新唐書》六十卷。﹝原闕﹐以明刻本補。﹞《五代史》十卷。世傳爲呂成公輯錄本﹐而公弟監倉子約所撰年譜不載。又樓宣獻《祠堂記》詳言公所著﹐亦不及此書。其說實誤於明建陽愼獨齋劉宏毅刻本槪題爲「東萊先生《某史詳節》」。此本於《史記》﹐則曰「東萊先生增入正義﹑音注《史記詳節》」﹔於《漢書》則曰「參附《漢書》三劉互注《西漢詳節》」﹔又曰「諸儒校正《西漢詳節》」﹔於《後漢書》則曰「諸儒校正《東漢詳節》」﹔餘皆曰「東萊校正《某書詳節》。」其爲書賈假名以增重可知。且《漢書》中雜附致堂胡氏之論﹐卽《讀史管見》中語。考﹕致堂猶子大壯跋《管見》﹐謂書成﹐刻於嘉定十一年﹐成公安得預見其書而采之耶﹖又書中有互注及每種前有《世系》《紀年》《地裏之圖》﹐乃宋末時書肆所行纂圖互注之本﹐其非公所作明矣。

△漢雋十卷﹝宋刊本﹞

宋林鉞撰並序。又魏汝功後序。每卷首行標「《漢雋》捲第幾」﹐次行低二格﹐列目次﹐畢﹐低四格﹐列篇名﹐下接本文﹐猶存古本之式。每半葉九行﹐大書分注﹐每行大字十五﹐小字三十。板心有字數﹑刊工名。《自序》「林鉞」不作「越」﹐可證延祐庚申袁桷刻本之誤。此嘉定閒趙氏原刻本﹐板印楮墨俱極精好。卷末有浚儀趙時侃題記云「右《漢雋》十卷﹐亦厄於開禧兵燼。余旣重刊慶曆《前後集》﹐因訪求舊本﹐再鋟木於郡齋。嘉定辛未中秋日。」書法工雅﹐殆出手迹。﹝卷首有「希之」﹑「褱古閣藏」二朱記。﹞

△通鑑總類二十卷﹝校宋本﹞

宋沈樞撰。此書舊有嘉定中潮陽刻本﹐元至正癸卯復刻於蘇州郡庠。前有周伯琦序。是書卽元刻﹐而紙墨不古﹐已爲明時印本矣。然轉有攺正宋刻訛處者。如﹕卷一《治世門》「徳宗不尙玩好」條﹐作「代宗」爲是。《苛察門》「周行逢善發隱伏」條﹐「劉光委多安飲」﹐作「晏飲」爲是。卷五《繼嗣門》「太后欲以梁孝王爲嗣」條﹐「景帝由此怨望梁王」﹐不脫「望梁王」三字爲是。然全書相覈﹐明刻訛處正復不少。季君菘耘曾爲余統校一過﹐如卷一《苛察門》「北魏置內外候官」條﹐「百官贓滿二丈」﹐「丈」訛「文」﹕「天后爲學生求假髮敕」條﹐「故左右丞徒以下不句」﹐「句」訛「拘」。﹝句﹐勾本字。﹞卷二《名器門》「賜李行言金紫」條﹐「匿軍家索之」﹐脫「匿」字。《興作門》「後趙王虎作太武」條﹐「及雜伎工巧」﹐「及」訛「乃」。「梁武帝築浮山堰」條﹐「乃運東西冶鐵器數千萬斤」﹐脫「器」字。《公法門》「北魏源懷不以舊交恕元尼須」條﹐「尼須揮淚無以對」﹐「尼」訛「泥」。《詔令制誥門》「興元詔書條」﹐「罔敢怠荒」﹐「罔」訛「妄」。卷五《繼嗣門》「契丹述律後愛中子徳光」條﹐「輒懼而趨避」﹐脫「避」字。「曹翰請晉王榮入侍」條﹐「翰請間言曰」﹐「間」訛「問」。《潛邸門》「鄭眾不赴太子」條﹐「惟眾不染於辭」﹐「辭」訛「藩」。「唐太宗戒於宗寧」條﹐「能無驕逸乎」﹐「驕」下衍「嬉」字﹕「太宗好」下脫「嬉」字。《公主門》「公主作定昆池」條﹐「乃更奪民田作定昆池」﹐「作」訛「所」。《同姓門》「魏曹植二疏乞隆親親之恩」條﹐「諸侯王法禁嚴切」﹐「切」訛「初」。「宋孝武帝增廣王侯制度」條﹐「罷官則不復追謚」﹐「謚」訛「敬」。「明帝殺巴陵王」條﹐「剿拉同气」﹐「拉」訛「立」。「宣宗親睦兄弟」條﹐「擊球盡歡」﹐「擊」訛「系」。卷七《宰相門》「王尊劾奏丞相」條﹐「顓權擅埶」﹐「埶」訛「執」。「柳宗元作《梓人傳》」條﹐「聽聽於府庭」﹐「聽聽」訛「聽聽」。卷八《將帥門》「吳明徹破齊壽陽」條﹐「兵貴神速而彼結營不進」﹐「彼」訛「被」。卷九《諫諍門》「北魏古弼擊劉樹」條﹐「乞減太半以賜貧民」﹐「太」訛「大」。卷十《封禪門》「梁許懋議封禪」條﹐「古者祀天祭地」﹐「古」訛「後」。「唐魏徵諫封禪」條﹐「此乃引戎狄入腹中」﹐「中」訛「少」。卷十二《錢幣門》「北魏髙道穆乞鑄五銖錢」條﹐「自應息心」﹐「息」訛「悉」。《聚斂門》「隋置洛口倉」條﹐「倉城周圍十里」﹐下脫「穿三百窖」四字。「陸贄請去二庫榜」條﹐「輟食以啗功勞」﹐「輟」訛「輒」。《用兵門》「蜀譙周作《仇國論》」條﹐「欲乘虛向秦川」﹐「虛」訛「西」。「房玄齡諫太宗東徵」條﹐「尙上女髙陽公主」﹐「髙陽」訛「丈王」。「陳子昂諫天后擊生羌」條﹐「山川阻曠﹐去中夏遠」﹐「去」訛「十」。「蜀爲戎矣」﹐「矣」訛「大」。《邊備門》「吳益巴邱之戍」條﹐「嘉其抗盡」﹐脫「盡」字。卷十二《攻守門》「宋陳憲守懸瓠以拒魏兵」條﹐「魏主自將步騎十萬奄至」﹐「十」訛「千」。《宿衛門》「後唐莊宗親軍不自安」條﹐「郭崇韜方用事」﹐「崇」訛「從」。《馬政門》「唐張萬歲﹑王毛仲善牧養」條﹐「唐初才得牝牡三千匹」「牡」訛「馬」。卷十四《饑饉門》「後晉括民穀」條﹐「原野山谷城郭廬舍皆滿」﹐「郭」訛「廓」。卷十五《名望門》「陳頵謂中華取士」條﹐「中華所以傾獘者﹐正以取才失所」﹐「才」訛「財」。《隱逸門》「李業等不受公孫述徵命」條﹐「速裝妻子可全」﹐「裝」訛「莊」。《操守門》「種暠拒中常侍迎太子」條﹐「從中單駕出迎太子」﹐「中」訛「忠」。「嚴挺之不詣李林甫」條﹐「竟不之詣」﹐「之」訛「知」。卷十六《訓戒門》「唐太宗作帝範」條﹐「可不惜哉」﹐「可不」訛「不可」。《警戒門》「髙祖以微時納衣示後世」條﹐「常自於新洲伐荻」﹐「荻」訛「狄」。《度量門》「宋王僧綽沈深有局度」條﹐「文帝頗以後事爲念」﹐「帝」訛「命」。《果報門》「袁襲每勸殺所以不壽」條﹐「吾好寬而襲每勸我以殺」﹐「好」訛「所」。《禍福門》「唐王沐求官被誅」條﹐「家於江南」﹐「江」訛「家」。「日加譴責」﹐「譴」訛「遣」。《報怨門》「何無忌怒殷仲文爲薄己」條﹐「無忌喜欽遲之」﹐「欽」訛「欲」。「劉毅怨庾悅奏罷軍府」條﹐「符攝嚴峻」﹐「攝」訛「設」。「周興以魏元同沮己」條﹐「周興奏誣元同」﹐「周」訛「同」。「後梁太祖爲朱友寧報仇讎」條﹐「使者先鑿坑於第側」﹐「第」訛「地」。《妒賢門》「元載與其黨攻李泌」條﹐「使善待之」﹐「待」訛「代」。《讒譖門》「曹操信讒言害崔琰」條﹐「羣下畏之側目」﹐「畏」訛「謂」。卷十八《功臣門》「郭崇韜有功無罪」條﹐「李紹琛引兵出戰於金雁橋」﹐「橋」訛「琛」。卷十九《夷狄門》「契丹主欲以晉百官自隨」條﹐「恐搖人心」﹐「搖」訛「遙」。備舉之﹐以見舊刻之不可忽也。宋刊本每半葉十一行﹐行廿三字。行款與玆同﹐惟板心注字數﹐書中無圈句﹐爲稍異爾。

○載記類

△吳越春秋十卷﹝校宋本﹞

後漢趙曄撰。此明刊本﹐顧澗薲氏以影鈔宋本校過。第一卷

「頗髙子勾畢」﹐宋本作「勾卑」﹐與《史記》《吳世家》合。第九卷

越女劍事﹐「女卽捷末」下﹐宋本多「袁公操其本而刺處女﹐女應﹐卽入之。三入﹐處女因舉枚擊之」廿三字﹐與《文選》注﹑《太平禦覽》《藝文類聚》所引合。元﹑明刻本皆遺之。宋本﹐嘉定中新安汪綱所刻﹐有跋﹔每半葉九行﹐行十八字。﹝卷首有「顧澗薲手校」朱記。﹞

△吳趙春秋十卷﹝元刊本﹞

此本卷末有「大徳十年﹐歲在丙午﹐三月音注﹐越六月書成刊板﹐十二月畢工」二行。又有「前文林郎國子監書庫官徐天祐音注」一行。前有天祐序。明弘治間鄺璠所刻卽依此本。

△越絕書十五卷﹝明刊本﹞

不著撰人。《隋》《唐志》云子貢作。《四庫書目》云「漢會稽袁康撰﹐同郡吳平所定」。書多異聞﹐謂舜「兄狂弟傲」﹐舜之有兄﹐惟見是書。宋紹興﹑嘉定﹑元大徳間皆有刻本﹐有無名氏跋﹐及丁黼汪綱跋﹐此明時翻刻本也。

△十六國春秋略十六卷﹝舊鈔本﹞

不著撰人。每國爲一卷﹐專錄僞主六十二人﹐諸臣無傳。《崇文總目》作二卷﹐未知卽其書否﹖馮巳蒼以朱筆校過﹐《跋》謂﹕此書向疑盡出《太平禦覽》﹐及校對﹐始知亦有異同也。每葉心有「在玆閣」三字。﹝卷首有「錢印興祖」﹑「希修」﹑「時孝延印」諸朱記。﹞

△江南野史十卷﹝舊鈔本﹞

宋龍衮撰。《南唐書音釋》載此書凡二十卷﹐八十四傳﹐與晁氏《讀書志》《通誌略》合﹐則是非完書矣。﹝卷首有「惕甫經眼」朱記。﹞

△錦裏耆舊傳四卷﹝舊鈔本﹞

題﹕「前榮州應靈縣令勾延慶纂。」《書錄解題》云「平陽勾延慶昌裔撰」﹐則延慶爲蜀人﹐字昌裔。原書八卷﹐前四卷已亡。作於開寶三年﹐起咸通九年﹐迄乾徳四年。又案﹕《書錄解題》有《續傳》十卷﹐蜀張緒所撰。朱竹垞跋﹐卽以延慶所撰爲《續傳》者﹐誤也。陳氏又云﹐李順﹑王均﹑劉盱作亂﹐亦略載之﹔惜太常博士張約序已亡矣﹕並指《續傳》言。而朱氏卽據之以跋此書﹐亦訛。

△五國故事二卷﹝舊鈔本﹞

不著撰人名氏。紀僞吳楊氏﹑僞唐李氏﹑前蜀王氏﹑後蜀孟氏﹑僞漢彭城氏﹑僞閩王氏事迹﹐見《直齋書錄》﹐系孫潛夫鈔本。

△蜀檮杌十卷﹝舊鈔本﹞

此書見《直齋書目》。題曰「殿中侍禦史裏行新建張唐英次功撰」﹐是本題﹕「宋張唐英撰。」名下注曰「字汝功﹐號黃松子﹐尙書屯田員外郎。」其書案年紀載前蜀王氏﹑後蜀孟氏事迹﹐間有論語。亦潛夫鈔本。﹝卷首有「潛夫」朱記。﹞

△南唐書三十卷﹝舊鈔本﹞

宋馬令撰並序。此嘉靖辛丑茶夢主人姚咨從洛川張氏鈔本手錄﹐蓋出自宋本也。葉心有「茶夢齋鈔」四字。咨﹐字舜咨﹐亦號皇象山人﹐無錫人﹐喜藏書﹐值善本﹐手自繕寫﹐古雅可愛。其自跋云「正徳辛巳﹐余聞江陰葉潛夫云﹐靖江朱生藏有宋刻馬令《南唐書》﹐許借未往﹐迄今二十餘年﹐恆往來於懷。今年春﹐得主洛川張君家塾﹐暇日﹐乃出馬令《南唐書》觀之﹐云是從先公官閩時所錄。余曰﹐此餘二十年前求之未猶者也。遂抱疾錄一過﹐藏諸篋笥。嘉靖辛丑夏四月。

△南唐書十八卷﹝校宋本﹞

宋陸遊撰。前有天歷二年趙世延序﹐後有戚光《音釋》﹐卽光所刻也。小題在上﹐大題在下﹐猶仍舊刻史書之式。汲古毛氏初刻此書﹐多脫訛處。如《烈祖本紀》「保大十年放進士王克貞三人及第」下脫文曰「旋復停貢舉。三月﹐以太弟太保馮延己爲左僕射﹐前鎭海節度使徐景運爲中書侍郎﹐及右僕射孫忌並同平章事。帝以南漢乘楚亂據桂﹑宜等州﹐將取之﹐以知全州張巒兼桂州招討使。夏四月﹐丙戌朔﹐日有食之。命統軍侯訓帥五千人會張巒攻桂州﹐敗績於城下。訓死之。巒收餘眾保全州。周興順指揮使白進福以疾來歸。秋九月﹐召朗州劉言入朝。冬十月﹐劉言將王逵﹑周行逢攻潭州﹐壬辰﹐拔益陽寨﹐戍將李建期死之。丙辰﹐潭州節度使邊鎬棄城遁。辛丑﹐劉將蒲公孟攻嶽州﹐刺史宋徳權﹑監軍任鎬棄城遁。十一月﹐劉言盡據故楚地﹐詔流邊鎬於饒州﹐斬宋徳﹑任鎬於太社﹐斬裨將申洪泰﹑尹建於都門外。平章事馮延己﹑孫忌皆罷。延己左僕射﹐忌右僕射。十二月﹐雩都令趙暹奔周。洪州大都督楚王馬希萼來朝﹐畱不遺。是歲大旱。﹝以下提行。﹞保大十一月﹐春三月﹐以左僕射馮延己同平章事。金陵火逾月﹐焚官寺民廬數千間。復設貢舉。「﹝下接」夏六月「云云。﹞又《宋齊丘列傳》「若謂窺伺謀篡竊」下脫文曰「則過也﹐特好權利﹐尙詭譎﹐造虛譽﹐植朋黨﹐矜功忌能﹐飾詐護前﹐富貴滿溢猶不知懼﹐狃於要君﹐闇於知人﹐畔隙遂成﹐蒙大惡以死。悲夫﹗﹝以下提行。﹞論曰﹕世言江南精兵十萬﹐而長江天塹﹐可當十萬﹔國老宋齊丘﹐機變如神﹐可當十萬。周世宗欲取東南﹐故齊丘以反間死。方五代之際﹐天下分裂大亂﹐賢人君子﹐皆自引於深山大澤之間﹐以不仕爲得﹐而馮道有重名於中原﹐齊丘擅眾畔於江表﹐觀其人﹐可以知其時之治亂矣。周師之犯淮南﹐齊丘實預議論﹐𨿽元宗不盡用﹐然使展盡其籌策﹐亦非能決勝保境者﹐且世宗豈畏齊丘機變而間之者哉﹖蓋鍾謨自周歸﹐力排齊丘﹐殺之﹐故其黨附會爲此說﹐非其實也。予論齊丘事﹐盡黜當時愛憎之論﹐而錄其實﹐覽者得詳焉。」又《三徐﹑三王﹑二朱﹑胡﹑申屠﹑喬﹑睦列傳》「烈祖喟然謂常夢錫曰﹐吾不意其」下脫文曰「捨匡舜也。夢錫與韓熙載素惡齊丘﹐每相語曰﹐宋公誤識亞元﹐正可怪。久之﹐齊丘出鎭豫章﹐始表爲節度﹐掌書記。保大中﹐召爲駕部郎中知制語﹐進中書舍人。周侵淮南﹐諸將無功﹐元宗親議率六軍拒之。匡舜上疏切諫﹐帝怒﹐坐以沮國動人心﹐流撫州﹐然亦卒不能親行也。後主嗣位﹐復起爲司農少卿﹐歷殿中監﹐修國史﹐給事中兼獻納使﹐知貢舉﹐放及第樂史輩五人﹐多久滯名場者﹐時稱得人﹐而少年輕薄子嘲之﹐謂之『陳橘皮榜』。遷刊部侍郎﹐老病乞骸骨﹐後主憫其貧﹐給俸終身。開寶五年卒。年七十五﹐謚曰貞。﹝以下提行﹞睦昭符金陵人﹐不知所以進。保大中爲常州刺史﹐州當吳越之衝﹐屢交兵﹐城邑荒殘。昭符爲政寬簡﹐招納逋亡﹐未幾﹐遂富實。一日﹐坐廳事﹐雷雨暴至﹐電光如金蛇繞案﹐吏卒皆震僕。昭府不懾﹐撫案叱之﹐雷電遽散。及舉案﹐惟得鐵索重百斤。昭符亦不變色﹐徐命舉案索納庫中。顯徳五年﹐元宗旣稱藩於周﹐秋八月﹐命昭符爲進奏使﹐置邸」。﹝下接「大梁」云云。﹞又《劉﹑潘﹑李﹑嚴﹑張﹑龔列傳》「後主在東宮﹐開崇文館」下脫文曰「以招賢士。佑預其間。後主嗣位﹐遷虞部員外郎﹐史館修撰。議納後禮﹐援據精博合指﹐遷知制誥﹐召艸《南漢主書》﹐文不加點。後主咨賞﹐遷中書舍人﹐每人『潘卿』稱之而不合。佑酷喜老﹑莊之言﹐嘗作文一篇﹐名曰《贈別》﹐其辭曰﹕『莊周有言﹐得者時也﹐失者順也。安時處順﹐哀樂不能入也。僕佩斯言久矣。夫得者﹐如人之生﹐自一歲至百歲﹐自少得壯﹐自壯得老﹐歲運之來不可卻也﹐此所謂得之者時也。失之者﹐亦如一歲至百歲﹐暮則失早﹐今則失昔﹐壯則失少﹐老則失壯﹐行年之去不可畱也﹐此所謂失之者順也。凡天下之事皆然也。達者知我無柰物何﹐物亦無柰我何﹐兩不相干﹐故泛然之也﹐故浩然之也﹐其視天下之事﹐如奔車之歷蟻垤也﹐值之非得也﹐去之非失也。燕之南﹐趙之北﹐日月所生﹐是謂中國﹐其間含齒戴發﹐食粟衣帛者﹐是爲人﹔剛柔動植﹐林林而無窮者﹐是爲物。以聲相命﹐是爲名。倍物相聚﹐是爲利。匯首而蕓蕓﹐是爲事。事往而記於心﹐爲喜﹑爲悲﹑爲怨﹑爲恩﹐其名𨿽眾﹐實一心之變也。始則無物﹐終復何有﹐而於是彊分彼我﹐彼謂我爲彼﹐我亦謂彼爲彼﹐彼自謂爲我﹐我亦自謂爲我﹐終不知孰爲彼耶﹐孰爲我耶﹐而世方徇欲嗜利﹐系心於物﹐局促』」。﹝下接「若轅下駒」云云。﹞卷末有陸敕先手書一行曰「遵王抄本﹐校一過。甲寅九月七日﹐覿庵記。」﹝卷中有「海虞馮武」朱記。﹞

△吳越備史四卷﹝舊鈔本﹞

宋範坰﹑林禹同撰。舊有《錢氏年號》《世系圖》《諸王子弟官爵封謚表》﹐已佚。《直齋書錄》謂錢ㄈ弟儼所作﹐託名範﹑林者。錢氏《敏求記》謂﹕「武肅十九世孫徳洪刊本﹐有《補遺》一卷﹐以家藏舊本校閱﹐知其紊亂脫誤﹐此卽出自遵王藏本﹐猶爲完書也。」案﹕錢氏諱「佐」﹐凡「左」皆攺爲「上」﹐書中所謂「上右」﹐乃「左右」也。卷末有「錢遵王述古堂藏書」一行。

△安南誌略十九卷﹝鈔本﹞

元黎崱撰。其書與《元史》有出入處﹐足以訂正誤脫。舊有元明善﹑許有壬﹑歐陽玄序﹐此本遺之。

△東國史略六卷﹝舊鈔本﹞

不著撰人名氏。乃朝鮮人紀其國之事﹐故亦名《朝鮮史略》。萬曆間﹐邑人趙淸常得其本﹐鈔錄以傳﹐中國遂有是書。趙有跋曰「《東國史略》六卷﹐不著姓氏。於燕京馮滄州仲纓齋頭見之﹐因借錄一冊。其書𨿽簡略﹐而上下數千年間事﹐歷歷可指諸掌。至如幽奇理亂之迹﹐不少槪見﹐可謂東國之良史也。滄洲別有《東國通鑑》三十冊﹐爲東明石大司馬星取去﹐聞其書更精於此﹐惜不得睹之。馮嘗從事於東徵﹐有全城之功而不見賞﹐今鬱鬱長安﹐索五斗米不能如侏儒之飽腹也﹐悲夫﹗時萬曆三十八年庚戌季秋朔後三日。」後附《百夷傳》一卷﹐明余姚錢古訓編。百夷在雲南之南﹐越金齒﹑景東﹐逾怒江﹐始至其地。洪武中古訓奉使還﹐上此書。湖廣參政楊砥爲之序﹐亦有淸常跋云「歲庚戌﹐在京師﹐閒步刑部街﹐見此書﹐遂買之﹐錄一冊以隨奚囊﹐蓋亦山經﹑水志之一斑云。時萬曆三十八年庚戌十一月十有三日。」

△越史略三卷﹝舊鈔本﹞

不著撰人名氏。紀安南國事。近有得安南鐘拓本﹐中題「皇越昌符九年乙丑」﹐據是書﹐卽其國主陳暐年號也。

●鐵琴銅劍樓藏書目錄卷十一

史部四

○時令類

△歲時廣記四十二卷﹝鈔本﹞

題﹕「廣寒仙裔陳元靚編。」前有劉純﹑朱鑑序。書凡四十卷﹐前列《圖說》一卷﹐後有《總載》一卷。是書世所傳本僅有四卷﹐卽《敏求記》所載「前列《圖說》﹐分四時爲四卷」者﹐而曹倦圃輯《學海類編》﹐則並其《圖說》佚之矣。此仁和胡君珽藏本﹐借得朱述之司馬本鈔本。朱本出自天一閣範氏。案﹕前四卷僅總載四時之景﹐以下皆分載良辰令節﹕五﹑六﹑七卷爲元旦﹐八卷爲立春﹐九卷爲人日﹐十至十二卷爲上元﹐十三卷爲月晦﹑中和節﹐十四卷爲二社日﹐十五﹑十六卷爲寒食﹐十七卷爲淸明﹐十八﹑十九卷爲上巳﹐二十卷爲佛日﹐廿一至廿三卷爲端午﹐廿四卷爲朝節﹑﹝卽夏至。﹞天貺節﹐﹝六月六日﹞廿五卷爲三伏節﹑立秋﹐廿六至廿八卷爲七夕節﹐廿九﹑三十卷爲中元節﹐三十一至三十三卷爲中秋﹐三十四至三十六卷爲重九﹐三十七卷爲小春﹑下元﹐三十八卷爲冬至﹐三十九卷爲臘日﹑交年節﹐﹝十二月廿四日。﹞四十卷爲歲除。皆采宋以前子史中典故﹐搜錄無遺。惜第五卷

全闕﹐六卷中亦有殘佚矣。

○地理類

△三輔黃圖一卷﹝校宋本﹞

不著撰人名氏。陳直齋以爲漢﹑魏間人所作。《隋志》《唐志》皆作一卷﹐明刻析作六卷﹐非舊第矣。毛氏扆嘗以宋本校正明刊本﹐顧氏廣圻從之傳錄。有跋曰「此毛斧季手校﹐內一處『構』字作『禦名』﹐是用南宋髙宗時刻本也。首尾通爲一卷。『社稷』條注『元始』云云﹐乃後人采《後漢書祭禮志》添入者﹐此本無之。字句煩簡﹐亦往往合於《玉海》諸書所引者﹐足徵其本之佳矣。惟『陵墓』條無校字﹐其本似不載﹐亦未詳其意。「余家又藏黃琴六錄本﹐卽出自顧氏者也。

△歷代宮殿名一卷﹝舊鈔本﹞

題﹕「翰林學士承旨太中大夫守工部尙書知制誥上柱國臣李昉等奉聖旨纂。」此書作於開寶中﹐見《中興館閣書目》﹑陳氏《書錄解題》。其敍歷代﹐以隋﹑唐繼後周﹑後魏﹑西晉爲正統﹐以六朝﹑北齊爲僭僞﹐宋時論統如此。書名專舉宮殿﹐其實門闕﹑樓觀﹑苑池﹑臺館﹐無不畢錄。舊藏稽瑞樓陳氏。﹝卷首有「張鼎文印」﹑「宣和中祕」二朱記。﹞

○右宮殿疏

△元和郡縣圖志四十二卷﹝舊鈔本﹞

題﹕「金紫光祿大夫中書侍郎同中書門下平章事兼集賢殿大學士監修國史上柱國趙國公臣李吉甫撰並序。」又程大昌後序﹐洪邁﹑張子顏跋。舊有圖﹐宋時已失。原闕第十九﹑二十卷﹐二十三﹑二十四卷﹐三十六卷﹐其第十八卷

闕其半﹐二十五卷闕二葉。是本舊爲顧俠君藏書﹐元和戈小蓮襄以朱筆參校。卷末有顧千里題記云「新刻不如此鈔本遠甚﹐惜乏暇日審正之。」﹝卷首有「秀野艸堂顧氏藏書印」朱記。﹞

△太平寰宇記二百卷﹝舊鈔本﹞

題﹕「朝奉郎太常博士直史館賜緋魚袋樂史撰並序。」此秀水朱氏藏本。竹垞跋云﹐鈔自濟南王祭酒池北書庫﹐闕七十餘卷﹐借傳是樓本補之。尙闕《河南道》第四卷

﹐《江南西道》第十一至十七卷﹐凡八卷。各家藏本俱同。蓋佚去已久﹐世無完本矣。每卷末有《校勘》數條﹐亦出舊本﹐不詳何人。﹝卷首有「曝書亭珍藏」﹑「朱彜尊印」二朱記。﹞

△新定九域志十卷﹝舊鈔本﹞

是書首卷殘闕﹐撰人名無考﹐然覈其書﹐與宋王存等撰《元丰志》相似﹐惟多《古迹》一門。晁氏《讀書後志》云「《九域志》有新﹑舊本」﹐此殆卽新本也。《四庫全書總目》云﹐昆山徐氏藏有宋槧本﹐首卷《四京》及《京東東路》俱闕。此本闕處同﹐當卽從之傳錄。

△新編方輿勝覽十一卷﹝宋刊殘本﹞

題﹕「建安祝穆和父編。」原書七十卷﹐分十七路﹐各系所屬州﹑府﹑軍於下。今所存者﹕卷六﹐紹興府﹔卷七﹐慶元府﹑衢州﹑婺州﹔卷八﹐臺州﹔卷九﹐瑞安﹑處州﹔卷十三﹐興化軍﹑濟州﹑汀州﹔卷十四﹐建康府﹔﹝自第七葉以下缺。﹞卷十五﹐首缺﹐詳其事迹﹐乃宣州也﹔卷十六﹐徽州﹑池州﹔卷十七﹐南康軍﹔卷十八﹐信州﹑饒州﹑廣徳軍﹔卷十九﹐隆興府﹑袁州。舊爲項氏天籟閣藏書。﹝卷首有「錢印維城」﹑「項氏珍藏」﹑「林佶」﹑「丕烈」諸朱記。﹞

△輿地紀勝二百卷﹝影鈔宋本﹞

題﹕「東陽王象之編。」有自序﹑李■﹝直上土下﹞序及曾一�鳳札子。案﹕象之﹐字儀父﹐金華人﹐嘗知江寧縣。是書世鮮傳本﹐近錢唐何夢華得影鈔宋本﹐邑中張氏從之傳錄。已闕第十三卷

至十六卷﹐第五十卷

至五十四卷﹐第一百三十六卷

至一百四十四卷﹐第一百六十八卷

至一百七十三卷﹐第一百九十三卷

至二百卷﹐凡三十二卷。體例仿《後漢書郡國志》﹐以行在所爲首。書作於南宋嘉定十四年﹐故行在所屬之臨安﹐而一切沿革亦準是時。每府﹑州﹑軍﹑監分子目十二﹕曰《府州沿革》﹐曰《縣沿革》﹐曰《風俗形勝》﹐曰《景物》上﹑《景物》下﹐曰《古迹》﹐曰《官吏》﹐曰《人物》﹐曰《仙釋》﹐曰《碑記》﹐曰《詩》﹐曰《四六》。世所傳《輿地碑目》﹐卽從之鈔出者。案﹕楊升庵跋《岣嶁碑》﹐有引此書云「《禹碑》在岣嶁峯﹐又傳在衡山縣云密峯﹐昔樵人曾見之﹐自後無有見者。宋嘉定中﹐蜀士因樵夫引至其所﹐以紙打其碑七十二字﹐刻於夔門觀中﹐後俱亡。」今覈此本《衡州碑記》門有《岣嶁碑》﹐注惟載韓文公詩﹐而無升庵所引語﹐則是書所存﹐已多殘闕﹐非復完帙矣。

△元一統志八卷﹝舊鈔殘本﹞

題﹕「集賢大學士資善大夫同知宣徽院事臣孛蘭肹﹑昭文館大學士中奉大夫祕書監臣嶽鉉等上進。」案﹕《祕書監志》﹐至元二十二年乙酉﹐世祖命集賢大學士行祕書監事札馬刺丁與祕書少監虞應龍輯《大一統志》﹐成宗大徳初﹐復從集賢待制趙忭請﹐重修﹐書成﹐藏之祕府。至正六年﹐始刊行之。全書一千三百卷。此存蜀省均州一卷﹐房州一卷﹐通安州一卷﹐鄜州二卷﹐葭州三卷。其書分縣編次﹐紀載分明﹐不同《明一統志》之府縣合並也。

○右總志

△吳郡圖經續記三卷﹝校宋本﹞

宋朱長文撰﹐有自序及常安民﹑林虙﹑祝安上﹑孫佑等序跋。明錢叔寶刻本﹐鈔自沈辯之﹐復以昆山葉子寅所藏宋本校誤﹐自較近刻爲優。此從楊五川影鈔宋本校過﹐尙存舊本眞面目也。別有錢遵王藏本一冊﹐亦鈔自宋刻。﹝卷首有「錢曾彭城」﹑「楚殷氏讀書記」﹑「錢興祖印」﹑「孝修」諸朱記。﹞

△乾道臨安志三卷﹝舊鈔殘本﹞

宋周淙撰。原書十五卷﹐此存第一卷

至第三卷

。杭州孫晴崖得宋槧殘本於京師﹐一時錄副以傳。有厲氏鶚﹑杭氏世駿二跋﹐俱見本集。﹝卷首有「吳興陸三」﹑「南琨一字春塘」二朱記。

△淳熙三山誌四十二卷﹝舊鈔本﹞

宋梁克家撰並序。原書四十卷﹐其第三十一﹑三十二兩卷《進士題名》﹐乃朱貔孫續入。共分九門﹐其《人物》一門﹐專詳科第﹐不載事實。陳氏《書錄》《宋史藝文志》俱作《長樂志》。直齋謂﹐其時陳止齋通判州事﹐志多出其手也。後有錢竹汀跋。

△吳郡誌五十卷﹝宋刊本﹞

題﹕「吳郡範成大撰。」前有紹定二年汴人趙汝談序。《目錄》後有校勘者何漳﹑劉九思﹑李起﹑汪泰亨﹑李宏結銜四行。汲古毛氏刻本有脫佚處。如第十一卷

末二葉《牧守題名》吳淵下脫去「鄭霖」﹑「余晦」﹑「余天任」﹑「趙與訔」﹑「趙汝歷」﹑「趙與■」六人。與■𨿽復出﹐其敍受官年月不同。書刻於紹定初﹐乃《牧守題名》又列淳祐﹑寶祐到任諸人﹐當是後人遞有增加﹐非原本矣。每半葉九行﹐行十八字﹐注字同。

△剡錄十卷﹝鈔本﹞

宋髙似孫撰並序。又史安之序。此書敍述簡雅﹐世推重之。其《先賢傳》多取晉雜史﹐及《王﹑謝氏家譜》﹐一一注其所出﹐爲自來志乘所未有。《古令長》已載謝奕﹐而《先賢傳》又列之﹐亦創例也。

△嘉泰會稽志二十卷﹝明刊本﹞

宋紹興府通判施宿及郡人馮景中﹑陸子虡﹑朱鼐﹑王度等撰。序之者陸放翁﹐時年七十七矣。子虡卽放翁子也。

△會稽續志八卷﹝明刊本﹞

宋張淏撰並序。續記嘉泰辛酉以後事﹐兼補前志之遺。如《進士題名》之類﹐皆其所增。書成於寶慶元年。宋刻久佚﹐明正徳間郡守石某屬邑人王綖訪舊本校刻之。卷末有「正徳五年龍集庚午九月初吉重刊」一行。

△嘉定鎭江志二十二卷﹝鈔本﹞

不著撰人。案陳氏《書錄》曰﹐《鎭江志》三十卷﹐教授天臺盧憲子章撰。今檢是書﹐第五卷

有「憲謹釋」者二條﹐第二十二卷

﹐有「盧憲論曰」二條﹐其爲盧氏《志》無疑。惟卷數不同﹐乃出後人重編耳。中有注續﹑增﹑添字者亦後所加﹐非原本也。

△嘉定赤城志四十卷﹝明刊本﹞

宋陳耆卿﹑陳維﹑林表民等同撰。有陳氏自序﹐謂郡守靑社齊碩屬其纂成。陳氏《書錄》曰﹐《志》前有圖十三﹐此本僅存圖十﹐佚其三矣。舊爲毛氏藏書。﹝卷首有「汲古閣」朱記。﹞

△寶慶四明誌二十一卷﹝鈔本﹞

宋羅濬撰。有圖四葉。其書成於寶慶。而卷中及紹定以後事﹐乃出後人增訂﹐非原本矣。

△寶慶四明續志十二卷﹝鈔本﹞

是書簡端有序﹐題﹕「開慶元年迪功郎慶元府學教授梅應發﹑奉議郎添差沿海制置大使司主管幾宜文字新添差通判鎭江府劉錫百拜謹書。」蓋二人同纂之書也。書成於開慶﹐而題曰「寶慶」者﹐承前志而言﹐專紀吳丞相潛判慶元府時政事﹐後附《吟稿》二卷﹐《詩餘》二卷﹐爲志乘創體。履齋著作﹐藉是以傳。是書向來與《寶慶志》藏書家皆未見﹐自謝山全氏得宋槧本於陸參政懋龍家﹐後歸趙谷林錄副以傳。

△澉水志八卷﹝鈔本﹞

宋常棠撰並序。又羅叔韶《序》。澉浦見《水經》﹐唐時置鎭﹐宋時設官。紹定三年﹐監鎭稅修職羅叔韶使棠爲《志》﹐凡十五門﹐詞簡事覈。後二十七年﹐鎭尹孫某鐫板以傳﹐鄕鎭有志﹐始此書。

△淳祐臨安志六卷﹝鈔殘本﹞

不題撰人。張月霄氏曰﹐是書所載事迹﹐至淳祐止﹐稱理宗爲皇上﹐其爲施諤所撰《淳祐志》無疑。原書卷數未詳﹐今存第五卷

至第十卷

。城府﹑山川二門前有小序﹐議論詳贍﹐異於他志。其二門中諸子目﹐《咸淳志》實本之。各條下所采詩文﹐互有詳略﹐𨿽不全本﹐亦可資考證也。

△景定嚴州新定續志十卷﹝鈔本﹞

宋鄭瑤﹑方仁榮同撰。曰「新定」者﹐當時刊附《紹興舊志》後﹐今《舊志》不傳﹐惟存是書。有方逢辰序。上方朱筆﹐從宋刻校過。

△嚴州圖經三卷﹝影鈔宋本﹞

宋嚴州郡守陳公亮修。前有紹興己未知軍州事董弅序及淳熙丙午州學教授劉文富序。王氏《輿地紀勝》﹑陳氏《書錄》﹑馬氏《通考》俱作《新定志》﹐卽此書也。此從淳熙刻本鈔出。卷首﹐載建隆元年太宗皇帝《初領防禦使詔》﹐宣和三年太上皇帝《初授節度使制》及《敕書》《榜文》二道﹐蓋修志時﹐髙宗猶在徳壽宮﹐故稱「太上」也。前有圖九葉。卷一﹐新定郡﹔卷二﹐建徳縣﹔卷三﹐淳安縣。其體例﹕先以《歷代沿革》﹐次《分野》﹐次《風俗》﹐次《州境》﹐次《城社》﹐次《戶口》﹐次《學校》﹐次《科舉》﹐次《廨捨》﹐次《攺充》﹐次《館驛》﹐次《軍營》﹐次《坊市》﹐次《橋梁》﹐次《溝渠》﹐次《物產》﹐次《土貢》﹐次《課利》﹐次《祠廟》﹐次《古迹》﹐次《賢牧》﹐次《正倅題名》《添倅題名》﹐次《學校登科記》﹐次《人物》﹐次《碑碣》終焉。惜卷三《古迹》後已脫佚矣。

△咸淳臨安志一百卷﹝舊鈔本﹞

宋潛說友撰並序。此本舊爲何夢華所藏﹐鈔自毛氏所得宋槧本﹐闕第六十四卷

﹑第九十卷

﹑第九十八至第一百卷

﹐凡五卷﹐莫由補全。近振綺堂汪氏刻本亦仍其闕﹐可知世無他本矣。﹝卷首有「何元錫印」﹑「何敬祉氏」二朱記。﹞

△重修琴川志十五卷﹝影鈔元本﹞

宋鮑廉撰。元盧鎭修。吾邑有志﹐創自慶元丙辰。縣令孫應時﹐淳祐辛丑令鮑廉與邑士鍾秀實﹑胡淳裒輯增益﹐始克成編。凡分《敍縣》《敍官》《敍山》《敍水》《敍賦》《敍兵》﹑敍人﹑敍產﹑敍祠﹑敍文十二門。逮元至正乙巳令盧鎭卽舊本校刊﹐曰「重修」者﹐據《自序》謂﹐舊所未載﹐各附卷末。則於鮑《志》實未有更易也。故仍題鮑名﹐有鎭《自序》﹑戴良《序》及丘嶽﹑褚中舊《序》。邑中言氏藏有元刊本﹐從之影寫﹐前有圖五﹐汲古﹑照曠兩家刻本俱無之。原本有邑人龔氏立本手跋云「此書邵兵部麟武初得於興福寺﹐而失去一卷﹐予從借觀﹐兵部別以鈔本相示﹐邑中好事﹐間爲傳寫。兵部歿後﹐原本歸許文學韜美﹐予又從借觀﹐則失者已全﹐叩之﹐乃南都書肆偶殘帙﹐爲文學所購也。嗟乎﹗延平之劍﹐越三百年離而復合﹐眞非偶然。兵部珍藏於昔﹐文學裒集於今﹐俱可嘉尙﹐感而記之。崇禎己巳初秋。」又言氏朝楫跋云「《琴川志》余家所藏﹐各圖皆全。忽爲當事者借觀﹐索還日﹐圖少幾頁﹐嘆惋久之。嘉慶十年五月。」

△玉峯志三卷續志一卷﹝舊鈔本﹞

宋淩萬頃﹑邊實同撰。有萬頃自序及項公澤跋。《續志》邊實撰﹐有實《自序》及謝公應跋。案﹕萬頃﹐字叔度﹐景定三年進士﹐本陽羨人﹐父爲昆山顏氏婿﹐因家焉。實上世居開封﹐曾祖惇徳始居昆山。淳祐壬子歲﹐項公澤爲邑令﹐屬二人同纂斯志。咸淳壬申歲﹐邑令謝公慶復屬實續編之﹐刻梓以傳。宋時縣誌今傳世者﹐惟髙氏《剡錄》﹑鮑氏《琴川志》﹑黃氏《仙溪志》及此志耳。舊爲稽瑞樓藏書。

△仙溪志四卷﹝鈔本﹞

題﹕「迪功郎興化軍仙遊縣尉黃巖孫編。」有自序及陳堯道﹑劉克莊序。巖孫﹐字景傳﹐溫陵人。書作於寶祐丁巳﹐而進士題名及咸淳﹑景炎後人﹐次第增入﹐非原本矣。其書紀載甚略﹐惟人物差詳。

△嘉禾志三十二卷﹝舊鈔本﹞

元徐碩撰。此書作於至元中﹐本嶽倦翁舊志而增廣之。詳載碑志﹐多至十卷﹐故見重金石家。但有登科題名而無守令題名﹐此其闕失也。有至元戊子郭晦﹑唐天麟二序。

△類編長安志十卷﹝舊鈔本﹞

題﹕「京兆路儒學教授駱天驤纂﹐開成路儒學教授薛延年校正。」是書取宋氏《志》稍增金﹑元間沿革故事﹐而分門條系之﹐如詩文之有分類﹐然地誌無此體也。舊爲昆山葉九來藏書。﹝卷末有「南陽叔子苞印」及「二泉」﹑「下學齋書畫記」諸朱記。﹞

△大徳昌國州圖志七卷﹝鈔本﹞

元馮復京﹑郭薦等撰並序。昌國﹐今定海縣。宋曰昌國縣﹐元升爲州。書曰「圖志」﹐而其圖已佚。宋﹑元邑志﹐俱簡要。觀此志與《澉水仙溪志》﹐可見明康氏﹑韓氏之書亦宗之。

△延祐四明誌二十卷﹝鈔本﹞

元袁桷撰。原闕第九卷

至第十一卷

。文淸爲文章名家﹐此志世亦重之﹐惟全謝山氏謂其有是非失實之憾。

△齊乘六卷﹝明刊本﹞

元於欽撰。此書辭約事覈﹐世稱善本。欽歿後﹐其子潛出其書﹐蘇氏天爵序而刊之。前有《釋音》﹐潛所述也。此明靑州守杜思重刻本﹐有思《刊板序》。

△至順鎭江志二十一卷﹝鈔本﹞

不著撰人姓氏。此與《嘉定志》俱有脫誤﹐後人意爲分合﹐俱非原帙之舊。然所紀互有詳略﹐二志正不可偏廢也。所分子目卷十三有《囹圄類》﹐卷二十一有《談笑類》﹐爲自來志乘所無。舊藏愛日精廬。

△金陵新志十五卷﹝元刊本﹞

題﹕「前奉元路學古書院山長張鉉輯。」有索元岱序。書成於至正三年﹐明年﹐本路儒學刊板。首列《修志文移》《修志本末》及《引用書目》﹐此猶原本也。舊藏金壇蔣氏。﹝卷首有「內翰金壇蔣超藏書」朱記。﹞

△昆山郡誌六卷﹝鈔本﹞

元楊譓撰。楊維楨序。譓字履祥﹐浦城人﹐自號東溪老人﹐晚居昆山﹐工詩文。昆山本「縣」﹐元升爲「州」﹐故題「郡誌」。楊序謂二十二卷﹐而此止六卷﹐但有《風俗》等十五門﹐而建置﹑沿革﹑水利﹑賦役﹑戶口﹑學校等俱闕焉﹐其非足本可知。敍述簡而有要﹐尙合宋人地誌之體。舊爲嘉定陳妙士藏書。錢竹汀氏錄副以傳﹐有跋﹐見集中。

○右都會郡縣

△水經注四十卷﹝舊鈔本﹞

舊題﹕「桑欽撰﹐酈道元注。」此明人鈔本﹐以世所傳趙淸常校本與柳大中鈔本覈之﹐字句悉合﹐蓋從宋刻鈔出者。酈《序》𨿽殘闕﹐猶存其半也。舊爲松江吳氏藏書。﹝卷首有「吳省欽印」﹑「白華」二朱記。﹞

△四明它山水利備覽二卷﹝鈔本﹞

宋魏峴撰並序。又明崇禎辛巳陳朝輔序。書作於淳祐初﹐《四明舊志》嘗經之﹐傳本已稀。朝輔得成化間人鈔本﹐校訂重刻。

△上虞縣五鄕水利本末二卷﹝明刊本﹞

元陳恬撰。恬﹐字晏如﹐上虞人。其地有三湖﹐曰夏蓋﹐曰上妃﹐曰白馬。邑中永丰﹑上虞﹑寧遠﹑新興﹑孝義等鄕之田﹐皆賴水利以治。而通塞不常﹐晏如因撰此書﹐詳載疏治﹑圍築﹑啟閉﹑蓄泄之法﹐兼及沿革﹑興復事實以至志刻﹑公牘﹔前列四圖﹐俾後人遵行不廢﹐其有功於是鄕大矣﹗書成於至正二十二年﹐有劉仁本﹑楊翮序﹐刻板久佚﹐嘉靖丙申邑令汝陰張光祖序而重刻之。舊爲陳子準氏藏書。﹝卷首有「稽瑞樓」朱記。﹞

△河防通議二卷﹝鈔本﹞

元沙克什撰並序。金人有此書﹐不著撰者姓氏﹔又有汴本﹐題沈立撰。沙克什匯二本而釐訂之。書成於至治元年。至元四年﹐嘉興路總管元昇序而刻於學。

○右河渠

△北邊備對一卷附北轅錄一卷﹝鈔本﹞

宋程大昌撰並序。書成於紹熙二年﹐其《自序》謂﹐追憶淳熙初﹐孝宗詢及北方地裏﹐因采古來中華﹑北狄樞紐相關者﹐條列而推言之。後附《北轅錄》一卷﹐宋周燀撰記。敷文閣待制張子政使金賀生辰事﹐燀疑爲從行者。兩書本不相附﹐裝訂時﹐以類合爲一冊﹐並從錢遵王本傳錄。

△東南防守利便三卷﹝舊鈔本﹞

宋呂祉撰。祉字安老﹐建陽人。宣和初進士﹐仕至兵部尙書督府參謀軍事﹐以酈瓊叛死難。事迹詳《宋史》。其知建康府時﹐與通判吳若安﹑撫使陳充共作此書。卷首有《進書狀》﹐大意謂﹕立國東南﹐當聯絡淮甸﹑荊蜀之勢﹐臨安僻在海濱﹐若移蹕江上﹐可系南北離散之心也。舊爲金竹山房藏本。

○右邊防

△廬山記三卷附廬山紀略一卷﹝鈔本﹞

宋陳舜兪撰。首卷﹐總敍山篇﹔第二卷

﹐敍山北篇﹔第三卷

﹐敍山南篇。陳氏《書錄》作五卷﹐此闕其二矣。《自序》云﹐錄唐以前碑記﹐今無之。直齋曰﹐劉凝之﹑李公擇皆有序﹐今亦佚去矣。《廬山紀略》乃釋惠遠所作﹐出後人附錄﹐非原本也。

△赤松山誌一卷﹝鈔本﹞

宋道士倪守約撰並序。山在婺郡﹐卽金華山。是志作於咸淳間﹐述神仙﹑眞人靈異﹐並錄宋時制誥以矜光寵道流之筆﹐語涉凡鄙。

△茅山誌十五卷﹝元刊本﹞

題﹕「上淸嗣宗師劉大彬造。」前有泰定甲子集賢大學士光祿大夫西秦趙世延序﹐泰定丁卯特進上卿元教大宗師吳全節序﹐天歷元年大彬自序。後有延祐桼年前翰林學士承旨榮祿大夫知制誥兼修國史趙孟頫序。序後有「金華道士錢唐西湖隱眞庵開山何道堅施梓」一行。是書復有永樂間姚少師刻本﹐胡氏儼序﹐謂原本爲名曲外史張雨所書﹐至爲精潔。卽此本也。

△仙都志二卷﹝舊鈔本﹞

元道士陳性定撰。此仙都山在括蒼縣﹐卽縉雲山﹐道家謂「洞天第二十九」。蜀亦有仙都山﹐道經謂「第四十二福地」﹐則在丰都縣境。此書凡分六門﹕曰《山川》﹐曰《祠宇》﹐曰《神仙》﹐曰《髙士》﹐曰《艸木》﹐曰《碑碣題詠》。作於至正中。有無名氏序。

△天臺山誌一卷﹝鈔本﹞

不著撰人姓氏。卷末有「前至元間﹐桐柏道士王中立遭遇世祖皇帝﹐宣授仁靖純素眞人」云云﹐則爲元人所作﹐殆順帝時也。

○右山川

△洛陽伽藍記五卷﹝明刊本﹞

題﹕「魏撫軍府司馬楊衒之撰。」有自序﹐此如隱堂刻本﹐較綠君亭本爲佳。舊爲吳頊儒丈藏書。內第一卷

﹑第二卷

並有缺葉﹐以顧澗薲校本鈔補。﹝卷首有「吳卓信印」﹑「頊儒」二朱記。﹞

△長安志二十卷附圖說三卷﹝舊鈔本﹞

題﹕「龍圖閣直學士右諫議大夫修國史特贈尙書禮部侍郎常山侯宋敏求撰。」後附《圖說》三卷﹐元東明李好文撰。陳伯玉謂﹐漢﹑唐舊都遺事﹐此書最詳。此吳伊仲鈔汪退谷藏本﹐復以竹垞本校過。《四庫》所收本﹐缺趙彥若序﹐此本有之。嘉靖本多闕筆空白﹐此本皆不闕﹐原出宋本也。有黃虞稷跋曰「是本舊爲陶爾成所藏﹐今時朝爽閣中。爾成嗜書﹐所藏多叢雜﹐當以此書爲第一。庚寅菊月之廿三日。」又有汪士鋐跋曰「此書人間久已絕少﹐丁亥歲﹐奉命纂修《方輿路程》﹐因於織造曹銀臺處借鈔得之﹐眞可寶愛。閱者無忽視之也。壬寅九月十三日。秋泉居士記。」又吳翌鳳手跋曰「乾隆戊戌春日﹐假得朱文遊所藏汪退谷本﹐其中誤闕尙多。冬至後四日﹐督率門徒寫完。」又跋云「壬寅三月﹐借海寧吳君葵季所藏竹垞鈔本﹐校對一過﹐攺正數百字。聞海鹽張氏有宋刻本﹐當託吾友文魚借校也。時癸卯十二月二十日。」又跋曰「丙午夏日﹐從畢氏新刻本對校﹐畢本訛闕尙多﹐非善本也。」

△雍錄十卷﹝明刊本﹞

宋程大昌撰。明西安郡守汝南李經序而刊置郡齋﹐又有康海序﹐校之者﹐錫山安國也。安氏所刻諸書﹐校讎皆善。

○右古迹

△北戶錄三卷﹝舊鈔本﹞

題﹕「萬年縣尉段公路纂﹐登仕郎前京兆府參軍崔龜圖注。」有陸希聲《序》。公路是書﹐作於廣州﹐皆紀其地物產。案﹕《史記秦紀》「南盡北戶」﹐顏師古注﹕「《漢書》﹐日南郡在日之南﹐所謂開北戶以向日者。」書名「北戶」﹐以此。別本題名中﹐脫去「崔」字﹐遂致誤仞公路同族。此本目錄後有「臨安府太廟前尹家書籍鋪刊行」一行﹐是從宋本傳錄者。

△桂林風土記一卷﹝鈔本﹞

題﹕「銀靑光祿大夫檢校左散騎常侍使持節融州諸軍事守融州刺史禦史大夫莫休符撰並序。」此郡人張靑芝鈔本。卷末並錄無名氏題記云「洪武壬戌三月﹐傳錢唐宜齋沈勗義產忠父藏本」。又有萬曆丁酉秋日拙修子跋云「此記爲長溪沈氏藏本﹐項庭堅舅假出示余﹐因得錄之。柰訛字太多﹐當校正重寫」云云﹐卽竹垞老人所見本也。中有唐人佚篇﹐今《全唐詩》皆據以錄入矣。其《自序》曰「前賢撰述﹐有事必書﹐故有《三國誌》《荊楚歲時記》《湘中記》《奉天記》﹐惟桂林事迹﹐闕然無聞。休符因退居﹐粗錄見聞﹐曰《桂林風土記》﹐聊以爲敍。時唐光化二年九月二十三日序。」是書舊藏士禮居﹐有黃蕘圃跋云「余此書系郡先輩張靑芝先生手鈔﹐捲端鈐『張位』小印﹐卽其姓名也。」蕘翁復借得竹垞校秀野艸堂本及吳枚庵所鈔江藩本重校之﹐並錄竹垞跋曰「《桂林風土記》﹐唐光化二年融州刺史莫休符撰。《新唐書藝文志》作三卷﹐今祇存一卷﹐閩謝在杭小艸齋所錄。舊藏徐惟起家。捲尾稱獲諸錢唐沈氏﹐是洪武十五年鈔傳﹐𨿽非足本﹐中載張固﹑盧順之﹑張叢﹑元晦﹑路單﹑韋瓘﹑歐陽■﹝日賓﹞﹑李渤詩﹐采唐音者均未著於錄﹐洽聞之君子﹐亟當發其幽光者也。康熙戊子閏月竹垞八十翁識。」

△幽蘭居士東京夢華錄十卷﹝舊鈔本﹞

宋孟元老撰並序。又趙師俠序。邑人孫竹鄕藏本。據淳熙丁未刻本校。﹝卷首有「孫淇」朱記。﹞別藏明刊本一冊﹐卷末有題字一行雲「弘治甲子重新刊行。」

△六朝事迹編類二卷﹝舊鈔本﹞

宋張惇頤編並序。又韓仲通序。邑人馮彥淵家藏舊本﹐其子武假得宋本上卷校過。宋板注俱雙行細書﹐每半葉十行﹐行十八字。武有手跋﹐見張氏《藏書志》。﹝卷首有「馮氏藏本」朱記。﹞

△會稽三賦三卷﹝宋刊本﹞

宋王十朋撰。其《會稽風俗賦》﹐題「剡溪周世則注﹐郡人史鑄增注」。有序。其《民事堂》《蓬萊閣》二賦﹐題「愚齋處士注」﹐卽鑄也。案﹕此《三賦》不載忠文《集》中﹐乃官越簽幕時作﹐卽廷試第一之年冬月也。﹝卷首有「嚴充私章」朱記。﹞

△會稽三賦一卷﹝明刊本﹞

是書爲明渭南南逢吉注。前列《紹興府圖》並《說》﹐後有明人跋云「崇禎丁丑閏四月收自吳閶﹐舟過婁東﹐止旅捨閱此。稽舟五百﹐以備兵使者對簿也。子牧識。「別藏《補注》三卷﹐明上虞尹壇所撰﹐以補逢吉之未備。前有朱啟元《序》﹐亦明時刊本也。

△中吳紀聞六卷﹝明刊本﹞

題﹕「昆山龔明之。」前有弘治七年慈溪楊子器序﹐後有至正二十五年武寧《盧熊》舊跋。自毛斧季於葉九來借得菉竹堂藏本﹐從盧公武本錄傳者﹐攺正一百三十餘處﹐多《翟超》一則﹐遂爲此書善本。此本所校正者﹐乃蔣篁亭借義門校本錄傳﹐卽葉氏本也。﹝卷首有「滋蘭堂藏書」朱記。﹞

△都城紀勝一卷﹝舊鈔本﹞

題﹕「灌圃耐得翁撰。」不著姓氏。案﹕自序作於端平乙未宋理宗十二年也。所記皆閭閻雜事。

△莆陽比事七卷﹝舊鈔本﹞

宋李俊甫撰。有陳讜﹑林瑑序。是書見《宋史藝文志》。曩時諸家書目不載。近阮氏《經進書目》﹑張氏《藏書志》皆著錄矣。舊爲陳子準氏藏本。﹝卷首有「稽瑞樓」朱記。﹞

△吳中舊事一卷﹝舊鈔本﹞

元陸友仁撰並序。書中述﹐紹興間得東漢《髙彪碑》﹐彪爲外黃令﹐與《後漢書》彪《傳》遷內黃令異﹔又謂﹐張籍吳郡人﹐與《唐書》本傳作烏江人異﹐亦有資考證也。世有刊本﹐脫訛不少﹐此爲隆慶間顧徳育鈔本﹐有跋云「余嘗見陸友仁書《吳中舊事》一卷於衡山先生幾上。後數年﹐過蒼雪館﹐見已裝帙﹐且用松雪翁印印之。遂假歸亦錄一冊﹐仍系徐顯克昭所著《友仁小傳》於後﹐以見非松雪翁筆也。隆慶攺元丁卯四月﹐安雅生顧徳育記。時年六十有五。」

△平江記事一卷﹝元刊本﹞

題﹕「建徳總管郡人髙徳基。」無序跋。書作於至正中﹐所紀佚聞雜事﹐足資郡邑志采擇﹐亦陸輔之《吳中舊事》之類。舊爲寶山毛生甫所藏﹐有李申耆跋云「是書寥寥四十餘則﹐而疏證方誌﹐頗見明通﹐隨舉軼聞﹐亦間有足裨《元史》之漏者﹐尙是元刊元印﹐楮墨精好可愛。生甫以賤估獲之廢書肆﹐裝以示予﹐喜而識之。道光十有七年在揚州都轉署。」

○右雜記

△遊城南記一卷﹝鈔本﹞

宋張禮撰並自注。各條下有續注﹐不詳何人。注中所引有《長安志》而無韋氏《四京記》﹐豈其時已佚耶﹖

△遊志續編一卷﹝鈔本﹞

元陶宗儀編。宋陳仁玉嘗有《遊志》一編﹐九成擬續之﹐首錄其序目﹐繼列已所采前人遊覽之文。五百年來編殘簡斷﹐有藉是本以傳者。舊出錢叔寶鈔本。

△長春眞人西遊記二卷﹝舊鈔本﹞

題﹕「眞常子李志常述。」專記其師邱處機事迹。曰「遊記」﹐實括其一生也。有孫錫序。處機﹐字通密﹐號長春眞人。元太祖召居天長觀﹐禮遇優渥﹐著有《蟠溪集》六卷。記中多述神異﹐乃道家之常﹐其隨地題句﹐亦多淸敻之作。

○右遊記

△宣和奉使髙麗圖經四十卷﹝校宋本﹞

題﹕「奉議郎充奉使髙麗國信所提轄人船禮物賜緋魚袋臣徐兢撰並序。」又從子蕆後跋。附張孝伯撰《行狀》。此書有乾道三年刻本﹐圖已不存。明季海鹽鄭休仲重刻﹐脫文至數千字﹐又有錯簡處。近鮑氏所刻﹐𨿽勝鄭本﹐亦多脫誤。此本出舊鈔﹐毛斧季復以宋本校正。其第四十卷

《儒學》條中﹐「雞林之人﹐引領嘆慕﹐至以」下舊脫一葉﹐是本尙全。其文曰「一金易一篇﹐用爲規範﹐則其用心可知矣。觀夫倭﹑辰余國﹐或橫書﹐或左畫﹐或結繩爲信﹐或鍥木爲志﹐各不同制。而麗人乃摹寫隸法﹐取正中華﹐至於貨泉之文﹐符印之刻﹐舉不敢妄有增損字體者﹐是宜文物之美﹐侔於上國焉。炎宋肇興﹐文化遠被﹐稽首叩關﹐請爲藩臣。其使者每至﹐來朝觀國之光﹐歆艷晏粲﹐歸而相語﹐人益加勉。淳化二年﹐廷試天下士﹐彼亦賓貢其人﹐來獻文藝。太宗皇帝嘉之﹐用擢其數內王彬﹑崔罕等進士及第﹔授將仕郎﹐守祕書省校書郎﹐津遣還國。時國王治上表致謝﹐詞甚感戢。神宗皇帝憫俗學之獘﹐命訓釋三經﹐以發天下蔽蒙﹐特詔賜其書本﹐俾之獲見大道之純全。主上丕承先志﹐推廣捨法﹐又賜其來學子弟金端等科名以歸。於是靡然……」﹝以下闕。﹞宋本每半葉九行﹐行十七字。書中涉宋帝及詔賜字皆提行。﹝每捲有「虞山毛扆手校」朱記。﹞

○右外紀

●鐵琴銅劍樓藏書目錄卷十二

史部五

○職官類

△大唐六典三十卷﹝明刊本﹞

唐玄宗禦撰。集賢院學士兵部尙書兼中書令修國史上柱國開國公臣李林甫等奉敕注上。是書紹興四年刻於溫州郡學﹐此正徳間重刻本﹐有詹棫跋及王文恪公鏊刊板序。

△麟臺故事三卷﹝鈔殘本﹞

題﹕「紹興元年七月朝請郎試祕書少監程俱記。」所載祕書省故事﹐唐時嘗攺祕書爲「麟臺」﹐故以名其書。原本五卷﹐凡十二篇。今闕第四﹑第五兩卷。卷一曰《官聯》﹑曰《選任》﹔卷二曰《書籍》《禦制》《禦書》﹐附曰《校讎》﹔卷三曰《修纂》﹑曰《國史》﹐凡六篇。合《永樂大典》本所有六篇﹐恰完十二篇之舊﹔而《大典》本缺《書籍》《校讎》《國史》三篇﹐則此本有之也。其末葉有錢叔寶題識云「隆慶元年八月十日蘇州府前杜氏書鋪收」﹐審系眞迹﹐可貴也。舊藏吳中人士家﹐黃氏丕烈從之傳錄。跋曰「是書爲影宋舊鈔﹐與聚珍板命篇﹑敍次多異。書賈攜來﹐手校一過﹐後歸於西畇艸堂﹐遂倩余友胡葦洲轉假影錄一冊﹐積想頓慰。是書陳《錄》云五卷﹐爲書十有二篇。今札云三卷﹐就不全本影寫時攺『五』爲『三』也。於每捲塡『上』﹑『中』﹑『下』字﹐欲泯不全之迹。嘉慶甲戌六月十有一日。」

△宋中興百官題名一卷﹝鈔殘本﹞

陳氏《書錄》謂臨川何異同叔撰。凡五十卷。始建炎﹐終泰定﹐嘗刻於浙漕司﹐今舊本不可得。此惟《翰林學士題名》一卷。潛研錢氏從《永樂大典》錄出。淳熙至嘉定四十餘年﹐詞臣拜罷﹐姓氏悉具﹐可補洪氏《翰苑羣書》所未及。後附宋紹興十八年《進士題名記》﹑元延祐甲寅江西鄕試《石鼓賦》八篇﹐至正十年﹑二十一年《山東鄕試題名記》﹐至正十一年《進士題名記》﹐至正庚子《國子監貢試題名記》﹐至正丙午《國子監公試題名記》。並鶴溪居士王鳴韶從錢氏借鈔﹐匯爲一編。此其傳錄本也。

△南宋館閣錄十卷續錄十卷﹝鈔本﹞

宋陳騤撰。李燾序。《續錄》無撰人名。世所傳本多闕訛﹐此《永樂大典》﹐惟闕《前錄沿革》一門﹑《續錄廩祿》一門。後有徐紹乾跋云「琳瑯主人以所藏宋槧見示﹐因爲重校一過。所缺範鍾一葉﹐亦補完之。戊午秋日。」

△宋宰輔編年錄二十卷﹝明刊本﹞

宋徐自明撰。是書寶祐間自明子居誼嘗刻於永福縣學。後漸亡佚。萬曆間﹐河南王損仲欲重纂《宋史》﹐搜得其書於焦弱侯處﹐已闕二卷﹐遂付諸梓。刻成之後﹐督學呂邦燿復於周藩宗伯榮氏得宋刻殘本二卷﹐因補刻之﹐是書遂獲流傳於世。有寶祐五年陸徳輿﹑趙某﹑陳昉﹑章鑄等序及萬曆戊午陳邦瞻﹑王惟儉﹑呂邦燿等序。

△祕書監志十一卷﹝舊鈔本﹞

元王士點﹑商企翁同撰。凡記至元以來祕書省故事﹐分門十九﹕曰《職制》﹑曰《祿秩》﹑曰《印章》﹑曰《廨宇》﹑曰《分監》﹑曰《書籍》﹑曰《公移》﹑曰《十物》﹑曰《紙札》﹑曰《食本》﹑曰《公使》﹑曰《守兵》﹑曰《工匠》﹑曰《雜錄》﹑曰《纂修》﹑曰《祕書庫》﹑曰《司天監》﹑曰《表箋》﹑曰《題名》。案《元史》﹕「至元二十七年﹐立興文署﹐召集良工﹐刊刻諸經子史板本。」此書載﹕「至元十年十一月太保大司農奏﹕興文署掌雕印文書﹐交屬祕書監。本署設官三員﹐令一員﹐丞二員﹐校理四員﹐楷書一員﹐掌紀一員﹐雕宇匠四十名﹐作頭一﹐匠三十九﹐印匠十六。」又﹕「至元十四年十二月﹐中書省奏﹐奉旨省並衙名﹐興文署並入翰林院。」是興文非設自至元二十七年也﹐可正《元史》之訛。

○右官制

△作邑自箴十卷﹝影鈔宋本﹞

宋李元弼撰並序。是書論爲政之要﹐自一至四卷﹐分《正己》《治家》《處事》三門﹐凡一百三十餘條。其下四卷﹐列《規矩》一門﹐百有餘條。第九卷

爲《判狀》《印板》﹐第十卷

爲《登途須知》《備急藥方》。作於政和中﹐刊於淳熙中﹐傳本甚稀。見《直齋書錄》《文淵閣書目》。卷末有「淳熙己亥中元浙西提刑司刊」一條。每半葉十一行﹐行十九字。舊爲稽瑞樓藏本。

按﹕商務印書館《四部叢刊續編》影印本。

△官箴一卷﹝明刊本﹞

宋呂本中撰。此明成化戊子河東刑遜之讓爲國子監祭酒﹐手寫以刻﹐書兼行﹑楷﹐古雅可愛。讓有後跋。

○右官箴

○政書類

△太平寶中政事紀年五卷﹝鈔本﹞

不著撰人名氏。書中稱髙宗爲太上皇帝﹐當出孝宗時人所編。卷首有題識云「以富公弼所進太祖﹑太宗﹑眞宗三朝《寶訓》及林公希所進仁宗﹑英宗兩朝《寶訓》《國朝會要》《事實類苑》﹐編年之書﹐與夫建隆以逮紹興詔令指揮﹑歷朝名臣章奏之集﹐言行紀錄﹐搜括殆盡﹐以成是編。其云富公《三朝寶訓》﹐卽《直齋書錄》所載之《三朝政要》《玉海》所載之《太平故事》《館閣書目》」寶訓「﹐直齋已辧其非﹐此猶沿其誤也。

○右寶訓

△通典二百卷﹝宋刊本﹞

題﹕「京兆杜佑字君卿纂。」前有貞元十年《進書表》及李翰序﹑自序。序後接每門之目﹐目後卽接本文。原本存一百廿卷﹐余鈔補全。每半葉十五行﹐行二十八字。一百五﹑六﹑八﹑九卷末﹐有「鹽官縣雕」四字。案﹕宋鹽官屬兩浙路臨安府﹐今爲杭州府海寧州治。書中「貞」﹑「徵」﹑「敬」﹑「殷」﹑「恆」﹑「桓」﹑「完」字有闕筆﹐而「構」字不闕﹐尙刻於北宋時也。舊爲傳是樓藏書﹐繼入吳中故家﹐後爲嘉興金轡庭所得。五十年後﹐復歸吳郡﹐亦良緣也。惜鈔補者非出善本﹐尙多訛字。﹝卷首有「徐乾學印」﹑「健庵」二朱記。﹞

△增入諸儒議論杜氏通典詳節四十二卷﹝元刊本﹞

不題撰人姓名﹐亦無序跋。首載《通典原序》。每門後附錄宋人議論之文﹐所列諸儒姓氏﹐自歐陽公至水心葉氏俱注有文集見行﹐當是南宋人所輯科舉之書也。目錄後有「至元丙戌重新繡梓」一行。有以爲宋時麻沙刻本者﹐殆偶未見此條耳。﹝卷首有「振藻堂藏書印」朱記。﹞

△唐會要一百卷﹝舊鈔本﹞

題﹕「推忠協謀佐理功臣光祿大夫守司空兼門下侍郎同中書門下平章事監修國史上柱國太原郡開國公食邑二千戶食實封四百戶臣王溥纂。」是書原闕第八卷

《郊儀》﹑第九卷

《雜郊儀》﹐妄人以他文雜入﹐充盈卷數。七卷﹑十卷﹐亦多錯雜。此稽瑞樓藏本。中有朱筆校過﹐較竹垞氏所見本尙多九十三﹑九十四兩卷。

△五代會要三十卷﹝舊鈔本﹞

題﹕「推忠協謀佐理功臣光祿大夫守司空兼門下侍郎同中書門下平章事監修國史上柱國太原郡開國公食邑一﹝﹖﹞千戶食實封四百戶臣王溥纂」。《總目》每捲皆標書名。每卷首皆有《目》﹐今刻本已易去舊式矣。是書慶曆六年﹐文潞公嘗刻於蜀﹐乾道七年﹐施元之復以範魯公《五代通�﹝錄﹞》合刻於江陰﹐兩公並有後跋。其足以證今本之訛者﹐如﹕卷一《帝號門》「明宗使相三十八人」注中脫去「王晏球」一人﹐致其數不符﹐今本「八」攺「七」﹐非是。卷二十五《租稅雜錄門》「每年秋夏徵科了畢」﹐核以上文「科配斂掠」﹐則「徵科」爲是﹐今本「科」作「料」﹐亦非。又﹐舊本分條﹐今本每多並合處矣。舊爲紅豆齋惠氏藏書﹐後歸西沚王光祿﹐復歸黃氏士禮居。竹汀錢氏嘗借自黃氏﹐手刊其誤數條﹐並跋云「借人書籍﹐不但不損污﹐並能爲人訂正訛舛﹐近日頗能行之﹐此亦足以代一瓻乎。大昕戲題。」復有竹垞老人跋﹐松崖所錄也。﹝卷首有「惠棟之印」﹑「定宇」﹑「王鳴盛印」﹑「西莊居士」諸朱記。﹞

△文獻通考三百四十八卷﹝元刊本﹞

宋馬端臨撰並序。前有王壽衍《進書表》﹐又李謹思序。初刻於泰定元年﹐寘板西湖書院﹐後有闕失。至正五年﹐江浙儒學提舉余謙訪得原稿於其子志仁﹐重爲訂正補刊﹐印行於世。是本舊藏昆山葉氏。﹝每捲有「葉文莊公家世藏」朱記。﹞

○右通制

△大唐開元禮一百五十卷﹝舊鈔本﹞

唐蕭嵩等奉敕撰。張氏《藏書志》載有周必大序﹐此缺。凡《序例》三卷﹐《吉禮》七十五卷﹐《賓禮》二卷﹐《軍禮》十卷﹐《嘉禮》四十卷﹐《凶禮》二十卷。艸創者﹐爲徐堅﹑李銳﹑賈登﹑施敬本﹑陸善經﹑洪孝昌﹔成之者﹐則蕭學士嵩﹑王舍人仲邱也。唐時以之設科﹐習者授太常官﹐而士之明禮者遂多﹐其制最善。是本鈔白甚舊﹐中有朱筆詳校﹐不著何人。

△大唐郊祀錄十卷﹝鈔本﹞

題﹕「朝散郎前行河南府密縣尉太常禮院修撰臣王涇上。」前有《進書表》。是書作於貞元中﹐考次歷工郊廟享祀及有唐因革故事。首三卷爲《郊祀》《凡例》﹐四至七曰《祀禮》﹐八曰《祭祀》﹐九﹑十曰《饗禮》﹐一代典制略備。中隨文注釋﹐亦有考證。原本有圖﹐今已佚。見《崇文總目》《書錄解題》《文淵閣書目》。

△太常因革禮一百卷﹝鈔本﹞

題﹕「推忠協謀佐理功臣光祿大夫行尙書吏部侍郎參知政事上柱國樂安郡開國公食邑三千三百戶食實封八百戶臣歐陽修等奉敕編。」有《進書序》及李壁後序﹐晁氏《讀書志》題「姚辟﹑蘇洵撰」云。嘉祐中﹐歐陽修言﹐禮院文書放軼﹐請禮官編修。六年﹐用張洞奏﹐以命辟﹑洵。至治平二年乃成﹐詔賜以名。案﹕宋時禮書﹐有《開寶通禮》《禮閣新編》﹐已佚﹐此書傳本亦鮮﹐《四庫》未經采進。近有好古之士訪求鈔藏﹐已闕卷五十一至六十七﹐共十七卷﹐安所得淳熙刻本而補足之﹖書分八類﹕曰《總例》﹐曰《吉禮》﹐曰《嘉禮》﹐曰《軍禮》﹐曰《凶禮》﹐曰《廢禮》﹐曰《廟議》。始建隆﹐迄嘉祐﹐巨細畢載。歐陽公《序》謂﹐以通禮爲主﹐而記其變。凡變者﹐皆有所沿於通禮也﹐其無所沿者﹐謂之「新禮」。通禮所有﹐而建隆以來不復舉者﹐謂之「廢禮」。凡始立廟﹐皆有議論﹐謂之「廟議」﹐其餘皆用通禮條目﹐凡百篇。當時《國史》謂「三輯禮書﹐嘉祐尢悉」﹐誠讀史者必當備之書也。此元和顧氏思適齋鈔藏本。﹝卷首有「顧千里印」﹑「一雲散人」二朱記。﹞

△政和禦制冠禮十卷五禮新儀二百二十卷﹝舊鈔本﹞

宋議禮局官知樞密院事鄭居中等奉敕撰……前有徽宗《禦制序》及《禦筆指揮》《局官札子》。以《禦制冠禮》十卷冠首﹐後列吉﹑賓﹑軍﹑嘉﹑凶五禮﹐凡官民之制具詳。舊闕第七十四卷

﹐第八十八至九十卷﹐第一百八至一百十二卷﹐第一百二十八至一百三十七卷﹐第二百卷

﹐皆有錄無書。其第七十五﹑九十一﹑九十二三卷中﹐亦多殘闕。案《宋史》﹐大觀初設議禮局﹐以知樞密院事鄭居平﹑刑部尙書白時中﹑慕容彥逢﹐學士彊淵明等十四人主之。疑義﹐許具札子上請。故是書卷首﹐詳載局官累上諸札。徽宗疊降禦筆指揮﹐歷七載而後成書。北宋典章略備。自後世拘於成敗之迹﹐並此書亦視若弁髦﹐以致日就零落﹐殘編僅存﹐惜哉﹗

△大金集禮四十卷﹝鈔本﹞

不著撰人。黃兪邰《千頃堂書目》謂﹐金章宗明昌六年﹐禮部尙書張暐等所進。今案﹕書中「雍」字稱禦名﹐則當成於大定之世。舊闕第十二卷

至十七﹑第二十六卷

﹑第三十三卷

。此陽湖孫氏藏本。捲面篆書書名﹐淵翁筆也。

△廟學典禮六卷﹝鈔本﹞

元人所撰﹐不著姓氏﹐亦無序跋。其書凡涉聖廟﹑學官﹑儒生之制﹐一時詔旨﹐悉錄之。卷首列應繙繹之字句數十條﹐蓋書中間存蒙古語﹐未盡攺去也。﹝卷首有「曾在當湖胡■﹝遂﹞江家」朱記。﹞

△聖朝通制孔子廟祀一卷﹝元刊本﹞

至正二年正月二十二日集賢院奏準孔子廟祀條格﹐詳列省注﹐釋奠﹑迎神﹑捧俎﹑徹豆﹑送神﹑望瘞諸儀﹐大約依朱文公檢到《政和五禮新儀》。後有正配位陳設之圖﹐從祀陳設之圖﹐大成殿圖。《菉竹堂書目》有《釋奠格例》一冊﹐卽此書也。﹝卷首有「嗣盛印章」朱記。﹞

○右典禮

△大元海運記二卷﹝舊鈔本﹞

不著撰人﹐從《紀世大典》中《海運》一門錄出。《經世大典》已佚﹐僅見《永樂大典》中。此書上卷﹐分年紀事﹐多錄案牘之文﹐自至元十九年迄皇慶二年止。下卷﹐分類紀事﹐曰《歲運糧數》﹐曰《收江南糧鼠耗則例》﹐曰《南北倉鼠耗則例》﹐曰《再定南北糧鼠耗則例》﹐曰《排年海運水腳價鈔》﹐曰《漕運水程》﹐曰《記標指淺》﹐曰《測候潮汛應驗》﹐曰《艘數裝泊》。昔杭人徐泰亨以漕事至京師﹐詣都堂陳漕運之獘﹐當更張者十事﹐有《海運紀原》七卷。惜其書不獲見﹐幸有此編﹐尙可參考而得其略。

○右邦計

△補漢兵志一卷﹝影鈔宋本﹞

題﹕「白石先生錢氏撰。」有嘉定甲戌門人陳元粹序﹐嘉定乙亥門人王大昌跋。案﹕序謂白石先生名文子﹐字文季﹐世居樂邑白石山下。跋後另行記有「大昌於是年九月鋟板漕廨﹐益廣其傳」一條。每半葉七行﹐行十三字。小注十七字。

○右軍政

△故唐律疏議三十卷﹝元刊本﹞

題﹕「唐太尉楊州都督監修國史上柱國趙國公長孫無忌等撰。」前有《進書表》。每捲後附《釋文纂例》﹐元奉訓大夫江西等處行中書省檢校官王元亮撰。有劉有慶及無名氏序。序後有「至正辛卯孟春重校」一行。又﹐墨圖記二行雲﹐「崇化余志安刊於勤有堂」。又﹐柳贇序後有「至順壬申五月印」一行。卷末有「考亭書院學生餘資編校」一行。舊爲泰興季氏辛夷館藏書。案﹕此書《進表》中注釋及本文有注字者﹐無名氏序謂此山貰冶子釋文也。捲後之釋文﹐則王元亮所爲《釋文纂例》﹐當時自爲一書﹐刊書者並入之耳。顧澗薲氏爲陽湖孫氏繙雕是書﹐序謂元亮將此山貰冶子原釋重編刪並﹐而以卷中有注字者爲刪並未盡而偶見之﹐恐未必然。﹝卷首有「季振宜印」﹑「滄葦」﹑「季振宜藏書」﹑「辛夷館」諸朱記。﹞

△律十二卷音義一卷﹝影鈔宋本﹞

《律》文不題名。《音義》題「翰林侍講學士中大夫尙書兵部侍郎兼郡牧使判國子監太常禮院上柱國樂安郡開國公食邑二千二百戶食實封四百戶賜紫金魚袋臣孫奭等撰」。案﹕隋文帝開皇初﹐定新律十二門﹐曰《名例》﹑曰《衛禁》﹑曰《職制》﹑曰《戶婚》﹑曰《廊庫》﹑曰《擅興》﹑曰《賊盜》﹑曰《鬥訟》﹑曰《詐僞》﹑曰《雜律》﹑曰《捕亡》﹑曰《斷獄》。唐亦因之。此十二卷﹐每門爲一卷﹐則唐律本文也。《音義》自爲一卷。案﹕《玉海》載﹕「天聖七年四月﹐刊《律文音義》於國子監。孫奭言﹕準詔校定律文及疏﹐律疏與刑統不同﹐疏依律生文﹐刑統參用後敕﹐𨿽盡引疏義﹐頗有增損。今校爲定本﹐須依原疏爲主。其刑統衍文者﹑損闕文者﹐益以遵用舊制﹐與刑統兼行。又舊本多用俗字﹐攺從正體﹐作《律文音義》一卷﹐文義不同﹐卽加訓解。詔崇文院雕印﹐與《律文》並行。先是﹐四年十一月﹐奭言﹕諸科惟明法一科﹐律文及疏未有印本﹐舉人難得眞本習讀。詔國子直講楊安國﹑趙希言﹑王圭﹑公孫覺﹑宋祁﹑楊中和校勘﹐判監孫奭馮元詳校。至七年十二月畢﹐鏤板頒行﹐卽此本也。」其《音義》摘字爲注﹐仿《經典釋文》﹐體與《孟子音義》同﹐精覈亦相等。如《名例篇》「乘輿」下引蔡邕《獨斷》曰「天子車馬衣服器盛百物曰乘輿」﹐今本《獨斷》脫「天子以下」十一字﹐得此可補其闕。又《衛禁篇》「出行夜」﹐「行﹐音下孟切」﹐可正《孟子集注》俗本「行夜」爲「夜行」並俗讀「行」爲平聲之訛。又﹐「畜聚」之「畜﹐醜六切」﹐「畜產」之「畜﹐許又切」﹐皆與《釋文》合﹐可正俗讀「許六切」之訛。卷末題楊中和﹑宋祁﹑公孫覺﹑楊安國﹑馮元﹑孫奭銜名。其公孫覺下二行闕處﹐原本板印斷爛﹐以《玉海》証之﹐當是趙希言王圭二人銜名。末又有「天聖七年四月日準敕送崇文院雕造」一行。下有墨圖記二方﹐一曰「子昭」﹐一曰「髭亭」。此書世鮮傳本﹐原出浙江人士﹐稽瑞樓主人從之傳錄。

按﹕商務印書館《四部叢刊三編》影印本。

△慶元條法事類八十卷附開禧重修尙書吏部侍郎右選格二卷﹝鈔本﹞

舊闕首卷﹐不詳撰人姓氏。案﹕《書錄解題》有《嘉泰條法事類》﹐云「宰相天臺謝深甫子肅等表上」﹔又云「初﹐吏部七司有《條法總類》《淳熙新書》﹐旣成﹐孝宗詔仿七司體分門修纂﹐別爲一書﹐以事類爲名。」至是﹐以《慶元新書》修定頒降﹐則此書卽謝子肅等所修。奉詔時曰慶元﹐成書日曰嘉泰﹐其爲一書無疑。又﹐《宋史寧宗本紀》﹕「慶元四年九月﹐頒《慶元重修敕令格式》。嘉泰二年八月﹐謝深甫等上《慶元條法事類》﹐三年七月頒行。」是當時已名「慶元」矣。惟《玉海》載﹕「嘉泰二年﹐上《條法事類》四百三十七卷﹐《書目》云﹐八十卷。」其云「書目」者﹐乃《館閣書目》。則今所傳之八十卷﹐已非原修之書﹐卽當時閣本也。原闕卷一﹑卷二及卷三首數翻﹐卷十八至二十七﹐卷三十三至三十五﹐卷三十八至四十六﹐卷五十三至七十二﹐凡四十二卷。然一代典制﹐賴以考見者尙多。如《玉海》載﹐建隆考課﹐今有「四善﹑四最」﹐而「四最」僅有其三。是書載有「《民籍增益》﹐進丁﹑入老﹐爲生齒之最」。他如「十科薦舉之令」﹐由於紹興三年﹐三省樞密請復舉行元祐司馬光之法。見《宋史選舉志》。「武臣薦舉之格」﹐由於隆興元年正月一日﹐三省密院所奏﹐見《玉海銓選類》。其沿革損益﹐皆可考而知﹐足裨史誌之闕。捲別附《開禧重修尙書吏部侍郎右選格》二卷。案﹕《寧宗本紀》﹕「慶元二年十一月﹐重修吏部七司法。開禧元年六月﹐陳自彊等上﹐二年頒行。」疑此二卷﹐卽陳自彊所上之書。《書錄解題》亦名「《嘉定吏部條法總類》」。是書﹐世鮮傳本﹐此出乾隆中人所鈔。卷首有無名氏撰《提要》一篇﹐節其要而存之﹐是書本末可見矣。舊爲愛日精廬藏書。

△大元聖政典章新集至治條例二冊﹝影鈔元本﹞

題﹕「至治二年新集。」不分卷﹐凡《國典》《朝綱》《吏部》《戶部》《禮部》《兵部》《刑部》《工部》八門。又分子目三十有九。目錄前又有《綱目》﹐有無名氏題記云「大元聖政典章﹐自中統建元至延祐四年﹐所降條畫﹐板行四方已有年矣。欽惟皇朝政令誕新﹐朝綱大振﹐省臺院部恪遵成典﹐今謹自至治新元以迄今日﹐頒降條畫及前所未刊新列﹐類聚梓行﹐使官有成規﹐民無犯法﹐其於政治豈小補云。」目錄後又有刊書人記云「至治二年以後新例﹐候有頒降﹐隨類編入梓行﹐不以刻板已成﹐而靳於附益也。謹咨。」舊藏愛日精廬。

○右法令

△營造法式三十六卷﹝舊鈔本﹞

題﹕「通直郎管營修蓋皇弟外第專一提舉修蓋班直諸軍營房等臣李誡奉聖旨編修。」前有《進書序》﹐又《請鏤板札子》。《書錄解題》云「崇寧二年頒印此本」。序後有「平江府今得《紹聖營造法式》舊本並《目錄》《看詳》﹐共一十四冊。紹興十五年五月十一日校勘重刊」。蓋始刻於崇寧﹐繼刻於紹興也。案﹕「《目錄》爲三十四卷﹐而《看詳》內稱書總三十六卷﹐或疑《制度》一門闕二卷﹐當爲後人所並。其實《目錄》一卷﹐《看詳》中已言之。《敏求記》亦言《目錄》《看詳》各一卷﹐合之正三十六卷也。《看詳》中《制度》十五卷﹐」五「當作」三「﹐傳鈔致誤。此書𨿽輾轉影鈔﹐實祖宋本﹐圖樣界畫﹐最爲淸整。遵王所見之本﹐當不是過也。

○右考工

○目錄類

△祕書省續編到四庫闕書二卷﹝舊鈔本﹞

舊題﹕「紹興年攺定。」案﹕此書見《直齋書錄》及《玉海》﹐卽祕省所頒《闕書目》﹐其闕者﹐注「闕」字於逐書之下。案﹕《唐書藝文志》亦有《見闕書目》一卷﹐意在訪求而作也。又案﹕晁氏《讀書志》有《大宋史館書目》總一萬五千一百四十二卷。《通誌藝文略》有《四庫書目》﹐按其分類卷數與此本相同﹐則卽當日《四庫書目》注明有闕者耳。

△昭徳先生郡齋讀書志四卷後志二卷考異一卷附志一卷﹝舊鈔本﹞

《讀書志》四卷﹐宋晁公武撰。《後志》一卷﹐亦公武撰。趙希弁編《附志》一卷﹐則希弁續輯﹐世所謂袁本《讀書志》是也。有公武自序﹐杜鵬舉﹑黎安朝序﹐又希弁《後志序》。海寧陳氏有刻本﹐字句多舛訛。如﹕胡先生《易傳》條中﹐「或雲門人阮天隱所纂」﹐天隱﹐爲阮逸字﹐陳本阮誤倪。是本出義門何氏朱筆點校﹐加以考證。卷末有題記云「康熙丁亥春日粗校一過」。又有陽城張古余跋云「此舊鈔袁本﹐較海寧陳氏所刻﹐首多二十卷目錄﹐而字句間每勝。其卷二《小說類雞跖集》後﹐《幕府燕閒錄》起至《神仙類天隱子》止﹐共廿翻﹐陳刻俱錯入《後志》第二卷

中﹐今得以正之﹐洵爲善矣。「﹝每卷首有」何焯之印「﹑」屺瞻「二朱記。﹞

△遂初堂書目一卷﹝舊鈔本﹞

題﹕「晉阮尢袤延之撰。」《書錄解題》云「延之﹐淳熙名臣﹐藏書至多﹐法書尢富。李文簡云﹐延之喜鈔書﹐每公退﹐日計鈔若干葉。其子弟諸女﹐亦令鈔之。其好書如此。故所藏甚富。後遭郁攸之厄。此本殆燼余之《目》矣。且《放翁集》亦錄入﹐是出尢氏後人所輯﹐非原書也。」有毛弁序﹐魏了翁﹑陸友仁跋。

△直齋書錄解題四卷﹝舊鈔殘本﹞

宋陳振孫撰。此出文淵閣所鈔﹐卽秀水朱氏﹑抱經盧氏所見本也。僅存《楚辭類》一卷﹐《別集類》三卷﹐核與今館本同﹐惟字句差有小異。盧氏又得《子部》數門於鮑氏﹐知此書原本﹐惟《別集》分三卷﹐《詩集》分兩卷﹐其餘每類﹐各自爲捲。全書當分五十六卷。《詩集》後﹐次以《總集》《章奏》《歌辭》﹐而以《文史》終焉。其餘次第與館本同。﹝卷首有「文淵閣」﹑「季振宜藏書」﹑「汲古閣」﹑「曝書亭珍藏」﹑「朱彜尊印」諸朱記。﹞

○右經籍

△金石錄三十卷﹝校宋本﹞

宋趙明誠撰並序。又劉跂﹑李淸照序﹐趙不譾跋。是書以菉竹堂鈔宋本爲最善。盧刻𨿽云依之﹐實未見葉氏眞本﹐故有舛訛。又有錢罄室鈔本﹐前十卷從文氏所藏宋本錄得者。此本爲顧澗薲氏校定﹐有跋云「《金石錄》﹐葉文莊手鈔首尾兩頁本﹐康熙己丑何義門收得。中﹑後有跋者最善。至錢罄室鈔本﹐便稍有失眞處。雅雨堂據何別本刊行﹐𨿽何有『眞從葉書鈔錄﹐脫訛至少』語﹐實不能然也。又其所稱錢本﹐非何親見﹐乃從陸敕先傳得﹐故並多訛﹐今悉用錢﹑葉眞本細勘一過﹐以葉本爲主﹐而附錢本異同。葉本所有何校﹐亦頗與此出入﹐因並錄焉。乾隆甲寅六月十日。」案﹕是本校讎精善﹐勝盧本遠甚。惟《唐醉吟先生傳》並《墓碑》一條曰﹕《舊唐史》云「居易卒年七十五」﹐「五」乃「七」字之訛﹔《新史》云「年六十餘」﹐「六」乃「七」字之訛。此葉﹑錢兩本疏處﹐何氏﹑顧氏俱未訂正。

△金石錄三十卷﹝舊鈔本﹞

此陸敕先藏本﹐有跋云「假得黃子羽所藏錢罄室手鈔本校過。案﹕第十卷

後罄室識云『借文休承宋雕本鈔完』﹐不知後二十卷又何本也。歲次癸卯五月二十日。虞山陸貽典識。」

△隸釋二十七卷﹝舊鈔本﹞

宋洪適撰並序。此從元刊本影寫﹐卷六﹑卷七末葉並有「泰定乙丑寧國路儒學重刊」一行﹐又有「丁亥年重校」一行。較萬曆間王鷺刻本爲勝。舊爲孫石芝藏書﹐有無名氏跋曰「此書予以萬曆四年丙子春從錢君叔寶借錄﹐嘗一再校。其上題字﹐錢君筆也。「又孫從沾手跋曰﹕」予藏此書﹐從汲古毛氏所得。戊子年歸鼎臣兄借鈔未還。今乾隆戊寅春三月復購得﹐子孫保之。石芝記。「﹝卷首末有」孫石芝珍藏「﹑」曾經幔亭手校「二朱記。﹞

△隸續七卷﹝舊鈔本﹞

宋洪適撰。顧云美氏影鈔元刊本﹐摹寫甚精。卷四末葉﹐有「泰定乙丑寧國路儒學重刊」一行。秀水朱氏云﹐範氏天一閣﹑曹氏古林﹑徐氏傳是樓﹑含經堂皆止七卷本﹐今揚州刊二十一卷﹐乃從汲古毛氏得舊鈔本合並成之﹐非淳熙原刻之舊。﹝卷首末有「塔影園客」朱記。﹞

△絳帖釋文二卷﹝元鈔本﹞

宋曾槃撰。槃﹐字樂道﹐贛川人。其末自識云「《絳帖》石本磨滅﹐學者每患難通﹐擬作釋文。會有以北人所著見畀﹐因附益以舊所考證﹐刻之桐川郡齋。」此從宋刻影寫﹐楮墨甚舊﹐當出元人。案﹕《絳帖釋文》﹐相傳有汪立中榮芑所作﹐今皆不可見。此本流傳亦稀﹐世之好古者﹐當合姜白石《絳帖平》共刻之也。舊爲稽瑞樓藏書。﹝卷末有「萸山珍本」朱記。﹞

△石刻鋪敍二卷﹝舊鈔本﹞

題﹕「鳳墅逸客曾宏父纂述。」宏父﹐字幼卿﹐刑部侍郎無玷之子。秀水朱氏訛以爲曾布之孫名惇字宏父者﹐義門何氏﹑潛研錢氏俱辧之。此鈔自義門藏本﹐得諸塔影園顧氏者。有校正顧本數字者﹐如「益都《石經》」條內「《儀禮》八冊﹐十七卷」﹐顧訛作「十六卷」﹕「《孟子》十四卷」﹐顧訛作「十二卷」。《鳳墅帖》後﹐「《畫帖》」﹑「《續帖》」不當另行「畫帖」條中﹐「《時賢鳳山題詠》二卷」﹐當自爲一行。義門跋曰「辛卯得顧可求家舊鈔本﹐稍正數字。顧名徳育﹐廉吏榮甫之子也。」又按竹垞《跋》謂﹐宏父名惇﹐以髙宗紹興十三年知臺州府事。今考其《自序》﹐爲理宗淳祐二年壬寅﹐相去凡九十九年。又《鳳墅帖》跋有「戊申」字﹐則淳祐八年相去一百又五年矣﹐其非一人可知。竹垞語殊訛。

△蘭亭考十二卷﹝影鈔宋本﹞

題﹕「桑世昌集。」前有嘉定元年文華閣學士通奉大夫提舉江州太平興國宮髙文虎序﹐嘉定十七年朝議大夫新除祕書省著作佐郎兼權侍右郎官髙似孫序﹐後有曾漸﹑張從祖﹑林至﹑黃疇若﹑葉時﹑李兼﹑樓鑰﹑黃由﹑陸樗﹑楊長孺﹑黃■﹝田﹞﹑葉適題詩及跋語甚眾。又嘉定甲申齋碩後序。初刻名《博議》﹐十五卷﹔其後重刊於浙東庾司﹐加以刪節﹐而「博議本」遂佚。後有檇李項氏本﹐脫訛尢多。此茶夢主人藏本﹐出自宋刻﹐行款悉仍其舊。歙鮑氏得柳大中影宋本﹐同此本也。﹝卷首有「姚舜咨印」﹑「茶夢圜庵」二朱記。﹞

△蘭亭續考二卷﹝舊鈔本﹞

題﹕「吳山兪松」。前有淳祐壬寅蜀人李心傳序。此亦出嘉靖間茶夢山人藏本﹐與柳大中本同出宋刻大字本。案《四庫提要》謂﹐髙文虎《蘭亭博議序》多爲其子似孫刪攺。今考是書引髙序與《蘭亭考》字句大異﹐乃知其說之不謬也。且原作開禧元年﹐後訛嘉定元年矣。

△寶刻叢編二十卷﹝鈔本﹞

宋陳思撰。有魏了翁﹑孔山居士﹑陳振孫等序。闕第四卷

﹑九卷﹑十一﹑十二卷﹑十六﹑十七卷﹐凡六卷。此出自元人鈔本。卷五末葉有題記云「至正庚寅冬得於武林河下之書鋪﹐歸寘於竹江舊隱之凝淸齋。兪子中父志。」又有一行雲﹕「至順攺元夏五月五日收此本。保居敬記。」鈔本脫錯甚多﹐顧澗薲氏據《金石錄》《隸續》《輿地紀勝》校過。﹝卷首有「顧千里印」﹑「一雲散人」二朱記。﹞

△輿地碑記目四卷﹝舊鈔本﹞

宋王象之撰。此卽從《輿地紀勝》中錄出別行﹐相傳已久。每府州碑末列入誌書名﹐原書如是﹐旣題曰「碑目」﹐宜削去之。﹝卷末有「海昌吳葵裏收藏」朱記。﹞

△寶刻類編八卷﹝鈔本﹞

不著撰人名氏。《四庫書目》謂理宗時人作。於唐﹑五代碑碣﹐蒐采最富﹐可補歐﹑趙兩家之遺。惜闕《名臣》十三之三一卷。

△古刻叢鈔一卷﹝鈔本﹞

題﹕「陶宗儀編。」凡鈔西漢至南宋碑刻七十一種﹐俱錄全文﹐多金石家所未見者。鈔本間有舛訛﹐澗薲顧氏校過。末有跋。已刻入孫氏「平津館叢書。」

○右金石

○史評類

△史通二十卷﹝校宋本﹞

唐劉知幾撰並序。宋本不題名﹐於序後卽接題「《史通秩上內篇》劉氏」一行。此依盧抱經《羣書拾補》中所見華亭朱氏影鈔宋本校過﹐復將馮已蒼﹑錢遵王﹑何義門三家校本﹐一一注明。卷末有題記云「丙申元旦後一日。立齋校。」

△東萊先生音注唐鑑二十四卷﹝明刊本﹞

題﹕「承議郎行祕書省著作佐郎騎都尉賜緋魚袋臣範祖禹撰﹐朝奉郎行祕書省著作佐郎兼國史院編修官兼權禮部郎官臣呂祖謙注。」有範氏自序及元祐元年《進書表》。明弘治間常州楊伯川刻。有邑人白昂﹑鼓城呂鏜二序。

△唐書直筆新例四卷新例須知一卷﹝影鈔宋本﹞

宋呂夏卿撰。書中題﹕《帝紀第一》《列傳第二》《志第三》《摘繁文闕誤第四》。後附《唐書新例須知》﹐與晁公武《讀書志》合。四庫館著錄本﹐前二卷﹐《論紀》《傳》《志》﹐第三卷

《論舊史繁文闕誤》﹐第四卷

爲《新例須知》。其爲四卷已出﹐後來合並。此本遇宋諱字有減筆﹐蓋錄自宋本﹐故篇第尙仍其舊。

△致堂讀史管見三十卷﹝宋刊本﹞

宋胡寅撰。是書作於紹興二十五年﹐逮嘉定十一年﹐衡陽郡守孫某刻於學署。有猶子大壯序﹐卽此本也。每半葉十二行﹐行二十三字。宋諱「愼」﹑「惇」字有減筆。案﹕《姚牧庵集》序此書﹐謂宋時江南宣郡有刻板﹐入元﹐歸興文署﹐宣之學官劉安重刻之。牧庵嘗得致堂手稿數紙﹐令摹諸卷首。是宋﹑元時絕重其書也。

△涉史隨筆一卷﹝明刊本﹞

宋葛洪撰並序。明弘治間﹐南昌道王朝言有刊本。是本爲正徳時鄺璠重校刻﹐末有王純後序及鄺璠跋。

△李侍郎經進六朝通鑑博議十卷﹝宋刊本﹞

題﹕「侍郎李燾」。卷首有《三國晉南朝北朝譜系圖》《六朝建都》《六朝攻守圖》四葉。前有紹熙三載秀國陳之賢《序》《乞尙史學札子》。每半葉十二行﹐行廿二字。書中無闕筆字。惟殷浩作「商浩」。桓溫作「元溫」。《札子》後有正書墨圖記曰「畢萬裔宅刻梓於富學堂。」舊藏邑中陳氏。﹝每捲有「稽瑞樓」朱記。﹞

△類編皇朝大事紀講義二十三卷﹝舊鈔本﹞

題﹕「黃甲省元肇慶府學教授溫陵呂中講義﹐省元國學前進士三山繆烈﹑蘭臯蔡炳編校。」是書紀宋太祖至欽宗事﹐加以論斷。末附《中興講義》一卷﹐略及髙宗事。前有淳祐丁未興國軍教授劉實甫序﹐謂﹐止齋﹑水心之徒﹐以其師講貫之素﹐發明聖君賢相之心﹐隨朝分類﹐隨事通釋﹐考求源委﹐言近指遠云云。此從宋麻沙本傳錄。

△小學史斷二卷﹝明刊本﹞

宋南宮靖一撰並序。案﹕靖一﹐字仲靖﹐南昌人。端平中進士。是書上起周平王﹐下迄五代﹐敍述史事﹐兼采宋儒論斷﹐以供童蒙拾誦。《宋史藝文志》不載。明嘉靖中始有刻本。此四明張本刻於蘇州者﹐有《刻板序》。

△十七史纂古今通要十七卷後集三卷﹝元刊本﹞

題﹕「新安前貢士胡一桂庭芳纂。」前有大徳壬寅一桂自序及汪良臣序。卷首列圖二十有三。纂事﹐始三皇﹐止五季。其子昌祖爲之注。後集乃董鼎季亨所續﹐凡宋二卷﹐金一卷。《四庫著錄》祇有胡氏書而未及董氏。

△史義拾遺二卷﹝明刊本﹞

題﹕「元赤城令會稽鐵崖楊維楨撰。」是書雜論史事﹐皆有爲而作﹐爲集中不載。弘治間﹐平湖陸淞以其父程鄕令手錄本梓行﹐有序。嘉靖庚子皇甫汸重刻﹐有後跋。

●鐵琴銅劍樓藏書目錄卷十三

子部一

○儒家類

△孔氏家語十卷﹝影鈔宋本﹞

題﹕「王肅注。」有後序。汲古毛氏刻此書﹐得一宋本﹐闕卷首至卷二﹐凡十六葉﹐因參用通行本﹐故注字脫落顚倒最多。此本完善無訛﹐足以訂正甚多。每半葉九行﹐行十七字﹐注用雙行﹐行廿三至廿五字不等。相傳有毛斧季校宋本﹐覈之一一吻合。

△孔子家語十卷﹝校宋本﹞

此陳氏子準傳錄。毛斧季氏校宋本﹐朱筆從北宋﹐墨筆從南宋。按﹕子晉跋﹐謂丁卯秋得北宋刻本﹐其卷二第十六葉以前已蠹蝕﹐繼於己卯春復得一本﹐闕末二卷﹐合之始全。今校攺注字脫落顚倒者﹐自卷首至卷二十六葉以前爲多。蓋初得宋本卽刻﹐其闕者仍參通行本﹐迨續得全本﹐不及追攺矣。﹝卷首有「稽瑞樓」朱記。﹞

△纂圖互注荀子二十卷﹝元刊本﹞

唐楊倞注並序。此書出宋時書肆所刻﹐元人繙雕者。抱經盧氏曰「𨿽有脫訛差舛﹐而未經校攺﹐其本眞猶未盡失。」澗薲顧氏曰「明世徳堂本﹐卽所自出﹐惟刪其重意。而刪之未盡者﹐猶存二條於《修身王制》篇中。」﹝卷首有「仲魚」朱記。﹞

△荀子二十卷﹝校宋本﹞

此抱經盧氏校本也。案﹕抱經校是書﹐凡用數本﹐其一爲影鈔大字宋本﹐卷末﹐補錄劉向《校錄奏》一篇並《記》﹐後有兩行﹕一題「將仕郎守祕書省著作佐郎充禦史臺主簿臣王子韶同校」﹐一題「朝奉郎尙書兵部員外郎知制誥上騎都尉賜紫金魚袋臣呂夏卿重校」。知其本在宋英宗時奉敕定者也。其一爲元刻《纂圖互注》本。其一爲世徳堂原本及鍾人傑本。丹黃爛然﹐善本略備矣。﹝每捲有「文弨讀過」﹑「丹村子」﹑「金華張氏」﹑「翠薇山房」諸朱記。﹞

△荀子考異一卷﹝鈔本﹞

宋淳熙間邑人錢氏佃刻《荀子》﹐旣用各本參校﹐復有所疑﹐因著《考異》附卷末﹐自爲之《跋》。今淳熙本不獲見﹐惟傳此卷﹐其《跋》云「右荀卿子書﹐楊倞注﹐凡三十二篇﹐爲二十卷。並劉向《篇目》﹐舊嘗患此書無善本﹐求之國子監﹐亦未嘗版行。比集諸家所藏﹐得二浙﹑西蜀本凡四﹐增寡同異﹐莫適取正。末乃於廬陵學官藏書中得元丰國子監刻者﹐遂取以爲據。然猶有謬誤﹐用諸本參校﹐凡是正一百五十有四字﹐其有疑而未決者﹐並世俗所習熟而未定﹐如『靑出於藍﹐而靑於藍』者﹐監本所出﹐而文義或非。又如『莫善於樂而作美善相樂』﹐皆不敢沒其實﹐著之卷末﹐又一百二十有六條。𨿽未敢以爲盡善﹐然耳目所及﹐此已特爲精好﹐謹刻之江西計臺﹐俾學者得以考訂而誦習焉。淳熙八年六月丙午吳郡錢佃謹識。」案﹕佃字仲耕﹐政和進士﹐觀復之子﹐登紹興十五年進士﹐官至中奉大夫﹑祕閣修撰。著有《易解》十卷﹐《詞科類要》二十卷﹐《文集》二十卷。見《常熟縣誌》。

△孔叢子七卷﹝明刊本﹞

漢孔鮒撰。此明人翻梓宋時巾箱本。題﹕「宋咸注﹐程以進閱。」前有咸《上表》及《序》二篇﹐寫刻甚精。

△新語二卷﹝明刊本﹞

題﹕「漢大中大夫陸賈撰。」後附賈本傳一篇。書中闕文﹐注明闕幾字。此明刻小字本﹐較別本爲勝。

△新語二卷﹝明刊本﹞

題﹕「漢中大夫陸賈撰。」此弘治間李仲陽得舊本刻於桐鄕者。寫槧甚精﹐而殘缺已多﹐知是書久無善本矣。有錢福序﹑都穆跋。

△新書十卷﹝明刊本﹞

漢賈誼撰。宋淳熙辛丑程漕使某攝潭州守﹐刻置學宮。明時﹐其板殘闕。弘治間﹐陸相爲長沙太守﹐嘗以黃都諫寶藏本修補印行。此則吉府重刊本﹐悉依宋刻。﹝卷中有「吉府圖籍」朱記。﹞

△鹽鐵論十卷﹝明刊本﹞

漢桓寬撰。弘治間﹐新淦塗禎刻於江陰。是本從宋嘉泰本翻雕﹐故「匡」﹑「桓」等字俱減筆。雲間張氏注本攺爲十二卷﹐竄亂舊第﹐字句亦多踳駮。今陽城張氏重刻本﹐悉依塗氏之舊。

△鹽鐵論十卷﹝舊鈔本﹞

此從錫山華氏活字本傳錄。顧澗薲氏以太元書室本﹑攖寧齋舊鈔本校過。末有澗翁題記云「讀此書﹐貴能得其用。如予者﹐徒索解於字句間﹐何足道耶﹖癸亥八月﹐重閱一過﹐記。「又云﹕」嘉慶丁卯五月﹐爲居停主人張古余先生校刻宏治十四年塗楨本﹐再讀此。「案﹕是本當卽陽城張氏撰《考證》之底稾也。﹝卷首有「顧澗薲手校」朱記。﹞

△劉向新序十卷﹝明刊本﹞

此嘉靖間依舊本重刊﹐字畫淸朗﹐大似宋刻﹐與別本不同者﹐注明「一本作某字」。前有曾鞏《進書序》﹐目錄接序文後﹐猶宋刻舊式也。﹝卷首有「皇明學士宋氏圖書」﹑「耐辱居士」二朱記。﹞

△新序十卷﹝校宋本﹞

題﹕「陽朔元年二月癸卯﹐護左都水使者光祿大夫臣劉向上。」序文後﹐接目錄﹐以每捲爲次﹐目錄上空二字﹐「卷第一」上空三字﹐「雜事」上空四字。每半葉十一行﹐行二十字。間有小注﹐明刻所無。如﹕卷十《善謀》篇《守戰》「南陽守齮﹐保宛城」下注云「《史》作﹕與南陽守齮戰東﹐破之﹐南陽守齮走保城守宛。」又﹕「休牛於桃林」下注云「《史》作﹕放牛桃林之陰﹐示天下不復輸積。」又「雍齒與我有故」下注云「《漢書》音義曰﹕未起時﹐有故怨。」又﹕「深入伐國墮城」下注云「《漢》《史》作﹕以飽待饑﹐正治以待其亂﹐定舍以待其勞。故按兵覆眾﹐伐國墮城。」又﹐「正遺人獲也」下注云「《漢》《史》作﹕不至千里人馬乏食﹐兵法曰﹐遺人獲也。」全書攺正訛奪處甚多。後有蔣氏杲手記云「康熙庚寅﹐借義門師校正本對勘﹐師本乃從憩橋巷李氏借得陽山顧大有舊藏宋槧本校定也。」又於卷一後錄錢蒙叟舊題云「舊本《新序》《說苑》首開列『陽朔鴻嘉某年某月具官臣劉向上』一行﹐此古人修書經進之體式。今本先將此行削去﹐古今人識見相越﹐及鑱刻之佳惡﹐一開卷而可辧者也。」

△說苑二十卷﹝元刊本﹞

漢劉向撰。此本校刻﹑楮印俱精。前有南丰曾氏序﹐連屬《篇目》及劉氏《進書狀》﹐猶宋本舊式也。舊藏邑中馮氏。﹝卷首有「臣班」﹑「二癡」二朱記。﹞

△說苑二十卷﹝校宋本﹞

題﹕「鴻嘉四年三月己亥護左都水使者光祿大夫臣劉向上。」前有向《進書序》﹐繼以《總目》《目》後有曾鞏《進書序》﹐後有「咸淳乙丑九月﹐鄕貢進士直學胡達之眎役﹐迪功郎攺差充鎭江府學教授徐沂﹑迪功郎特差充鎭江府府學教授李士■﹝忄尨﹞命工重刊」三行。是書元刻脫訛甚多。宋本與明程榮本次序無異﹐惟第六卷

《復恩》篇中「晉趙盾舉韓厥」一條下多一條﹐云「蘧伯玉得罪於衛君﹐走而之晉。晉大夫有木門子髙者﹐蘧伯玉捨其家﹐居二年。衛君赦其罪而反之。木門子髙使其子送之至於境﹐蘧伯玉曰「鄙夫之子反矣。『木門子髙後得罪於晉君﹐歸蘧伯玉。伯玉言之衛君曰﹐』晉之賢大夫木門子髙得罪於晉君﹐願君禮之。『於是衛君郊迎之﹐竟以爲卿」云云。爲各本所無。後有錢遵王題記云「戊辰夏五﹑廿三日借朱臥庵宋槧本校畢。」又陳玉齋題記云「丙辰二月盡日閱於寶晉齋﹐時有肩之疾﹐殊艸艸也。九月九日﹐又取敕先校本添攺訖。」又﹐何小山題記云「凡陳本與此異者﹐出於下方。辛巳夏四月﹐小山取陳本添攺訖。」﹝卷首﹑末有「興祖」﹑「孝修」﹑「孫長君」﹑「大雅堂文玩記」﹑「錢孝修圖書印」諸朱記。﹞

△纂圖互注楊﹝揚﹞子法言十卷﹝元刊本﹞

漢楊﹝揚﹞雄撰。晉李軌﹑唐柳宗元注。宋宋咸﹑吳祕﹑司馬光增注。前列景祐三年宋咸序及《進書表》﹐又司馬光序﹐與世徳堂本同。惟宋序後﹐有墨印六行雲﹕「本宅今將監本『四子』《纂圖互注》附入《重言》《重意》﹐精加校正﹐並無訛謬﹐謄作大字刊行﹐務令學者得以參考﹐互相發明﹐誠爲益之大也。建安﹝下空三字﹞謹咨。「據此﹐則是本依宋監本授梓﹐故卷首宋咸題名上冠以聖宋也。案﹕《法言》﹐舊有治平監本﹐系李軌單注﹐有音義﹐爲十三卷﹐此則合李《注》爲五家《注》﹐依宋咸本﹐爲卷十。書中與李本有異同﹐如﹕《學行》篇」以其所以葬「與上」以其所以養「句例正同﹐李本作」以其所葬「﹐是」所「下脫「以」字矣。《吾子》篇「事辭稱則經」﹐李本誤重「事」字。《問明》篇「巢父灑耳」﹐與《音義》「灑音洗」合﹐李本作「洗耳」﹐當誤。《寡見》篇「又從而繡其鞶帨」﹐李本誤重「其」字。《五百篇》「由羣婢之故也」﹐李本作「羣謀」。《先知》篇「謹其教化」﹐李本作「議其」。《重黎》篇「請問蓋天」﹐李本作「請問蓋」﹐以「天」字混入注中﹐大誤。又「始元之初」﹐李本作「始六之詔」。《淵騫》篇「翼以揚之」﹐李本作「巽以」。又「實蛛蝥之靡也」﹐李本作「劘也」。《君子》篇「人言仙者有諸乎﹖曰吁」﹐李本「乎」下脫「曰」字。凡此諸條﹐皆卓然勝於李本者。惜諸家注文多刪節﹐而溫公《集注》十三卷﹐全本不得見﹐尢可惜也。

△五臣音注楊﹝揚﹞子法言十卷﹝校宋本﹞

此世徳堂刊本﹐與元刻《五家注》同﹐惟去其《重言》《重意》耳。何氏義門與弟心友﹐以傳是樓所藏治平本手校一過。李注俱補全。間綴論議於上方。卷中朱筆所點與乙處﹐卽李文貞錄入《榕村講授》中者。卷末有跋語﹐楷法精整﹐當是義門眞迹。向藏裏中陳氏﹑張氏﹔《藏書志》著錄者﹐卽從是本傳寫。﹝卷首有「稽瑞樓」朱記。﹞

△五臣音注楊﹝揚﹞子法言十卷﹝校宋本﹞

此本與世徳堂本同﹐惟板心無「世徳堂刊」四字。新安方山人亦以李軌單注本校。末有題記二行雲﹕「己亥殘冬﹐用南渡後國子監翻雕官本粗校一過。宋本系李軌本﹐別有《音義》一卷附後﹐惜未錄出。」案﹕山人﹐名正澍﹐字子云﹐乾隆間詩人也。﹝卷首﹑末有「新安方正澍珍藏」﹑「嚴長明」﹑「用晦甫圖書記」﹑「文弨借閱」諸朱記。﹞

△潛夫論十卷﹝明刊本﹞

漢王符撰。此本出明初重刻宋本﹐今以新安程本相校﹐勝處甚多。如﹕《三式》篇「稷﹑卨」不誤「稷禹」﹔《徳化》篇「砥矢」不誤「砥礪」﹔《氏姓》篇「賜禹姓姒氏」﹐不誤「似氏」﹕「則不能故也」﹐不誤「攺也」﹕「王孫氏」不誤「五孫」﹕「蓋須朐之女也」不誤「言也」。略舉什一﹐足徵舊本之可貴矣。﹝卷首﹑尾有「璜川吳氏收藏圖書」﹑「士禮居藏」﹑「海寧陳鱣觀」諸朱記。﹞

△申鑑五卷﹝明刊本﹞

漢荀悅撰。宋尢文簡公嘗刻荀氏書於江西漕臺﹐已有脫訛﹐黃氏得其本而校之﹐刻於正徳間。有王鏊序。

△中論二卷﹝明刊本﹞

漢徐幹撰並序。是書《唐志》作六卷﹐晁氏《讀書志》﹑陳氏《書錄解題》﹑馬氏《通考》俱稱二十篇。捲分上﹑下﹐與今本合。此明弘治間吳縣學生黃紋以陸友仁藏宋石邦哲校本重刻。吳人韓壽椿繕錄。寫刻俱精﹐有邦哲﹑友仁及都穆跋。向藏邑中毛氏。﹝冊首有「汲古閣」朱記。﹞

△中說十卷﹝宋刊本﹞

題﹕「阮逸注」。前有逸序及篇目。每篇爲一卷﹐目後有「隱士王氏取瑟堂刊」一行。每半葉十一行﹐行二十字﹐注字雙行﹐行二十五字。「朗」﹑「恆」﹑「徵」﹑「愼」字減筆。卷中有朱筆校語﹐較元刻釋音本爲勝。

按﹕商務印書館《四部叢刊初編》及《續古逸叢書》影印本。

△中說十卷﹝元刊本﹞

此較宋刻本多釋音﹐而間有訛字。如「銅川」作「鋼川」﹐「臧否」作「藏否」﹐「惚乎」作「■﹝亻忽﹞乎」之類。蓋元時書肆所刻者。前列《王氏世系年表》﹐謂文中子出漢徵君霸之後。題「文中子纂事河汾﹐系子王壬」﹐當是其裔孫所纂也。

△張子語錄三卷後錄二卷﹝宋刊本﹞

不題名﹐亦無序跋。卷末有「後學天后吳堅刊於福建漕治」二行。每半葉十行﹐行十八字。板心注字數及刊工人名。「惇」字闕筆﹐光宗後刻本也。舊爲汲古毛氏藏書。﹝卷首﹑末有「奏叔」﹑「汲古閣圖書記」朱記。﹞

按﹕商務印書館《四部叢刊續編》及《續古逸叢書》影印本。

△龜山先生語錄四卷後錄二卷﹝宋刊本﹞

此亦福建漕治刻本﹐與《張子語錄》行款悉同﹐後題字亦同。書中「恆」﹑「桓」﹑「徵」﹑「愼」﹑「惇」減筆。卷末有「正統戊辰仲夏在金谿義塾重裝」一行。﹝卷首有「毛褎之印」﹑「字奏叔」二朱記。

按﹕商務印書館《四部叢刊續編》及《續古逸叢書》影印本。

△二程全書六十五卷﹝明刊本﹞

此書爲二程子門人所記﹐朱子復次錄之﹐凡記載失眞者﹐皆爲刊削﹐成《遺書》二十五卷。附錄《行狀》《墓表》《年譜》爲一卷。又慮或有所遺﹐復於門人集錄者采擇成編﹐得十二卷﹐題曰《外書》﹐以別於《遺書》。淳祐間﹐教授張玘合《經說》《文集》刊行﹐號「程氏四書」﹐猶各自爲書也。明天順間﹐國子監丞閻子與重刻之。南陽李文達題曰「《二程全書》」。弘治間﹐監察禦史李瀚以舊藏本與閻本屬參議康紹宗﹑僉事彭綱編校﹐河南知府陳宣刻之﹐有朱子二跋﹐及李瀚﹑彭綱﹑陳宣序。

△童蒙訓三卷﹝舊鈔本﹞

宋呂本中撰。樓昉序。其書歷述師友遺聞﹐多格言至論。宋時重之﹐其本不一刻。此邑人王嗣賢所錄宋本原書。卷末有墨圖記四行﹐其文云「紹定己丑﹐郡守眉山李■﹝直上土下﹞得此本於詳刑使者東萊呂公祖烈﹐因鋟木於玉山堂﹐以惠後學。」案﹕嗣賢﹐工書法﹐喜鈔錄古書﹐陳見復先生弟子。﹝卷末有「生於虞山」﹑「嗣賢」二朱記。﹞

△近思錄集解十四卷﹝宋刊本﹞

宋朱子﹑呂成公同輯。建安葉采注。前有淳熙乙未朱子原序及淳熙三年成公題辭﹐又淳祐戊申葉采序﹐淳祐十二年葉采《進書表》。全書共六百二十二條﹐每捲記若干條。每半葉八行﹐行十八字。雙行夾注﹐每行十八字。魚尾注大﹑小字數。「惇」字闕筆﹐卽淳祐時刻本也。

△朱子語類一百四十卷﹝明刊本﹞

門人匯輯。與朱子《問答語》各錄成編。咸淳間﹐導江黎氏靖徳合《池錄》《饒錄》《饒後錄》《建錄》《建別錄》《蜀類》《徽續類》﹐考其同異﹐削其舛訛﹐分爲二十六門﹐序而刻置郡齋。此明人翻雕本﹐一遵宋刻之舊。

△朱子成書十卷﹝元刊本﹞

題﹕「廬陵後學黃瑞節附錄。」案﹕瑞節﹐字觀樂﹐元時以薦授泰和州學正﹐未赴。爲學得朱門傳授﹐輯朱子書在《四書》外者共十種。曰《太極圖說》《通書西銘正蒙諸解》《易學啟蒙》《家禮校正》《律呂新書》《皇極經世指要》《周易參同契解》《校正陰符經》﹐每種爲一卷。前有大徳乙巳廬陵劉將孫序﹐目錄後有墨圖記曰「至正元年辛巳日新書堂刊行。」

△麗澤論說集錄十卷﹝宋刊本﹞

此呂成公門人集錄其師之《經說》及《史說》《雜說》﹐弟祖儉裒輯成編﹐從子喬年復附益此比以刻之﹐有後跋。《詩說》獨曰《拾遺》﹐異於他《經說》者﹐以有《讀詩記》故也。《雜說》多講學語。成公學本程子﹐論說醇正﹐體用兼備﹐故朱子引之同纂《近思錄》﹐𨿽門人所輯《語類》中間有不足於伯恭之語﹐乃當時效同志相規之義﹐原非屏斥之謂不得預於斯道也。不解《宋史道學傳》何以遺之。其《詩說》一種﹐與《讀詩記》體例稍異。《讀詩記》專釋《詩》﹐此則開示後人讀《詩》之法﹐或證以史事﹐或抒其心得﹐多體會眞切處。如《說兔罝》﹐謂後世寧戚飯牛﹑買臣負薪不足以容己﹐是齊與漢之風化小﹔若文王之時﹐《兔罝》之人﹐𨿽皆有才﹐而當其施於中逵﹐施於中林﹐雍容閒暇﹐自忘其才可爲公侯之用﹐則《周南》風化之大可知。《說碩鼠》﹐謂「我將去之」﹐將者﹐欲去﹐其實不去。譬之以鼠﹐怨憤極矣﹐猶且不忍去﹐所以見忠愛之深。《說天作髙山》﹐謂「彼䢐矣岐」三句﹐是一詩要處。後世因物思人﹐如峴山之類﹐以爲人旣亡﹐所存惟陳迹﹔古人則異是﹐文王𨿽往﹐而其坦夷可行之道﹐與山俱存而未亡﹐子孫保之足矣。略舉數條﹐可知其以意逆志之槪。是本每半葉十行﹐行二十字。板心有字數。其「匡」﹑「貞」﹑「恆」﹑「愼」﹑「完」﹑「徵」字﹐皆有減筆﹐猶呂氏原刻本也。﹝卷中有「徐恪公肅圖籍」朱記。﹞

△木鐘集十一卷﹝明刊本﹞

宋陳埴撰並序。是書𨿽名集﹐而實爲語錄﹐故取攻木撞鐘之義。久無傳本﹐明弘治間﹐鄧淮爲溫州守﹐得舊本﹐刻置郡齋以行。卷首有「牧翁蒙叟」﹑「璜川吳氏收藏」二朱記。﹞

△大學衍義四十三卷﹝宋刊本﹞

宋眞徳秀撰。前列自序及《進書表》﹐又《尙書省札子》﹐又中書門下省時政記房《申狀》﹐狀末題﹕「端平先年拾月日翰林學士中奉大夫知制誥兼侍讀眞徳秀狀。」以下爲目錄。每半葉十一行﹐行二十一字。「匡」﹑「惇」字闕筆。「桓」作「亙」。﹝卷末有「錫山治本堂圖書」﹑「汲古主人毛氏」﹑「子晉民」諸朱記。﹞

△西山眞文忠公讀書記甲集三十七卷﹝宋刊本﹞

宋眞徳秀撰。《書錄解題》云﹐其書有《甲》《乙》《丙》《丁》《甲》言性理﹐中述治道﹐末言出處。今但有《甲》三十七卷﹐《丁》二卷。《文獻通考》亦僅載三十九卷。明刻本有《乙集》﹐爲門人湯漢所續﹐《丙集》亦無。是宋本止有《甲》《丁》二集﹐此闕《丁集》二卷耳。卷首《綱目》一篇﹐具詳作書之旨。每半葉九行﹐行十六字。注每行二十四字。間有元﹑明時修板﹐寬行大字﹐宋末監本也。

△黃氏日鈔九十七卷﹝元刊本﹞

宋黃震撰﹐沈逵序。此書刻於宋時﹐中值兵毀﹐板已亡失。元至元間﹐孫禮之購求蒐輯補完以刻之。已闕卷八十一﹑卷八十九﹑卷九十二。書中「桓」字或減筆作「■」﹐或作「亙」﹐蓋是本從宋槧出也。舊藏曹倦圃家。﹝卷首有「曹溶」﹑「檇李曹氏藏書印」二朱記。﹞

△北溪先生字義二卷﹝明刊本﹞

宋陳淳撰。題﹕「門人淸源王雋編。」後附《嚴陵講義》四篇。宋時﹐有永嘉趙崇端刻本﹐陳宓爲之序。明弘治三年﹐浙江參政臨漳林進卿重刻之﹐後進卿擢浙藩﹐以舊板亡失﹐復刻之﹐此其再刻本也。卷首有弘治庚戌新諭胡榮序。卷末有《弘治》壬子分寧周季麟跋。

△孔子集語二卷﹝影鈔宋本﹞

宋薛據纂並序。書成於淳祐丙午﹐凡二十篇。前有景定元年中書省《看詳進狀》。此本舊藏昆山葉氏。每段不提行﹐惟空一格﹐加圓圍﹐與山東孔氏刻本款式異。後有錢遵王﹑顧抱衝跋。﹝卷首有「葉氏菉竹堂藏書」朱記。﹞

△程氏家塾讀書分年日程三卷﹝元刊本﹞

題﹕「鄞縣程端禮編」。此甬東家塾刊本也。前有翰林余謙序﹐南臺中執法迂軒趙世延序﹐至順三年永嘉李孝光序及延祐二年端禮自序。又次爲《綱領》。後有元統三年自跋﹐謂舊本不同﹐此則刊於家塾本。又有至治攺元巴西鄧文原跋﹐元統三年甬東薛觀處跋。﹝卷首有「汲古閣」﹑「毛晉之印」﹑「毛子晉氏」諸朱記。﹞

按﹕商務印書館《四部叢刊續編》影印本。

△辧惑編四卷﹝舊鈔本﹞

元謝應芳撰。是書因吳俗信鬼神而作。向無刻本﹐近謝氏後人出家藏本屬毗陵髙廷鈺校刻行世。此猶明人傳錄本也。

△魯齋心法二卷﹝舊鈔本﹞

元許衡撰。此皆文正與門人講學之言﹐不載《魯齋全書》中。明嘉靖元年﹐洪洞韓士奇得其本﹐序而刻之。是本卽從之傳錄也。

○右儒家類

○兵家類

△六韜六卷﹝影鈔宋本﹞

舊題﹕「周太公望撰。」核之唐﹑宋人傳注類書所引﹐率多不合﹐疑出後人依託。然宋時流傳﹐卽是本也。書中「敬」﹑「完」﹑「徵」﹑「愼」有減筆。蓋邑人錢孝修從宋本影鈔者。字畫精妙可喜。孝修﹐遵王從子。﹝卷首有「錢孝修圖書印」朱記。﹞

△武經七書﹝影鈔宋本﹞

是書爲宋時合刻﹐不題纂輯姓氏﹐無序跋。據《宋史》謂﹕「何博士去非爲武學教諭﹐校《兵法七書》。」是出何氏手定也。按總目﹕《孫子》﹐卷上﹑中﹑下﹔《吳子》﹐卷上﹑下﹔《司馬法》﹐卷上﹑中﹑下﹔《唐太宗李衛公問對》﹐卷上﹑中﹑下﹔《尉繚子》﹐卷一至卷五﹔《黃石公三略》﹐卷上﹑中﹑下﹔《六韜》卷一至卷六。每半葉十行﹐行二十字。葉心有字數﹑刊工姓名。晁氏曰「元丰中以《六韜》《孫子》等頒行武學﹐號曰《七書》﹐是本當出其時。」案《尉繚子》《黃石公》《六韜》宜置前﹐而反列《李衛公問對》之後﹐宋時亦疑其僞託矣。

按﹕商務印書館《四部叢刊初編》影印《六韜》《吳子》《司馬法》三種。

△尉繚子直解五卷﹝明刊本﹞

題﹕「前辛亥科進士太原劉寅解。」案﹕《隋志尉繚子》五卷﹐《唐志》作六卷。此猶舊第。其書每節分解﹐簡要明畫﹐似宋人之筆﹐特未知寅爲何時人耳。其刊本款式﹐當在嘉靖以前也。

△直說素書一卷﹝元刊本﹞

是書乃黃石公遺言﹐與《三略》異。其注釋未題名。案﹕序作於至正十四年﹐稱廣陵寡學王氏注﹐卽其作也。後有《音釋》。

△李衛公望江南一卷﹝明刊本﹞

唐李靖撰。前有貞觀七年靖《自序》﹐略謂﹐自黃帝爲始﹐以晉漢書撮取諸家兵道要妙以至占課﹑主客迎避﹑應軍所宜﹑勝負情源﹐選纂類聚﹐作爲誦歌﹐計七百首﹐目之曰《望江南》云云。後有錢塘張振先《刻板跋》。案﹕《敏求記》有《神機武略望江南》一卷﹐疑卽此書。相傳黃石公以授張子房者﹐其說尢誕﹐大抵術士依託之說。卽謂李衛公作﹐亦未可信也。

△神機制敵太白陰經十卷﹝舊鈔本﹞

題﹕「唐河東節度使都虞侯李筌撰。」卷首《進書表》﹐末有六行雲﹕「祕閣楷書臣羅士良寫﹐禦書祗候臣錢承灝勘﹐入內黃門臣張永和﹑宋允中監﹐入內內侍髙班內品臣譚元吉﹑趙誠信監。」與錢氏《敏求記》合。惟宋允中錢本作「朱允中」﹐此傳寫偶異耳。按表尾聯銜六人﹐爲唐永泰時內府臣﹐遵王未見前葉﹐據以爲宋朝內府鈔本﹐非也。李氏嘗注《孫子》﹐見《道藏》本﹐又有《古文辭》傳世。是書見《唐志》《宋志》。杜氏《通典兵類》中﹐采用頗多﹐乃兵言之最可信者﹐非若他書之出自依託也。此本較《四庫著錄》少《宴娛》《音樂》二篇﹐而篇首《總序》及《天無陰陽》篇不闕﹐猶存十卷之舊﹐爲可貴云。

△道徳經論兵要義述四卷﹝鈔本﹞

題﹕「朝議郎使持節漢州諸軍事漢州刺史充威勝軍使賜緋魚袋臣王眞上。」前有元和四年《進書狀》。又《敍表》一篇。王氏久列戎行﹐熟於兵事﹐因唐時尊崇老子﹐故借《道徳經》言兵之義以推闡之。

△武經總要前集二十一卷後集二十一卷﹝明刊本﹞

宋曾公亮﹑丁度等奉敕撰。分《前》《後》二集﹐《制度》十六卷﹐《邊防》五卷﹐《後集故事》十五卷﹐《占候》六卷。有仁宗《禦制序》﹐可考見宋時一代兵制。

△何博士備論一卷﹝舊鈔本﹞

宋何去非撰。卷首有蘇文忠《薦狀》﹐稱二十八篇﹐此本祗二十六篇﹐核錢氏也是園藏本﹐多《漢武論》《唐論》二篇﹔而此本中《鄧禹論》﹐又錢本所無﹐參合兩本﹐可還二十八篇之舊。又兩本題有互異者﹐如此本首篇《戰守論》﹐錢本作「《秦論》」﹐《七國論》作「《六國》」﹐《世祖論》作「《漢光武論》」﹐《孫堅攻董卓論》作「《吳論》」﹐《曹操攻袁紹吳蜀論》作「《魏論》上」﹐《韓信曹操論》作「《魏論》下」﹐《司馬懿論》作「《司馬仲達論》」﹐《諸葛亮論》作「《蜀論》」﹐《孫氏保全江東論》則連上《孫堅攻董卓論》爲一篇﹐題曰「《吳論》」﹐《淮淝之戰論》作「《苻堅論》上」﹐《慕容垂叛苻堅論》作「《苻堅論》下」﹐《五代通論》無「通」字﹐皆篇名之異。字句亦多異同。此爲蕭飛濤手鈔本。飛濤﹐名江聲﹐一字白沙﹐以詩畫篆刻擅名邑中。﹝卷首有「蕭江聲讀書記」﹑「飛濤」﹑「白沙手校」諸朱記。﹞

△將鑑論斷十卷﹝舊鈔本﹞

宋戴少望著並序。論凡百篇﹐取春秋至五季名將行事﹐究其得失而論斷之。宋時有麻沙本。成化間﹐廣安守許某得其本於蘇州範氏﹐刻之郡庠﹐有王鉞跋。此尙出明人所鈔。

●鐵琴銅劍樓藏書目錄卷十四

子部二

○法家類

△管子二十四卷﹝宋刊本﹞

此書首列《管子序》﹐楊忱撰。接《總目錄》﹐又劉向《進書序》﹐連接「《管子》卷第一」題「唐司空房玄齡注」﹐又列卷一之《目》﹐後接本文。以後每捲同。卷末﹐後有張嵲巨山《讀管子》﹐不詳歲月。文中有「紹興己未從人借得﹐攺正訛謬﹐抄藏於家」云云。楊序作於大宋甲申九月﹐按﹕己未爲紹興九年﹐甲申爲隆興二年﹐孝宗初立時也。大約刻卽在其時。每半葉十二行﹐行廿四字。宋諱「敬」﹑「竟」﹑「鏡」﹑「殷」﹑「匡」﹑「貞」字有闕筆。明萬曆間﹐趙文毅刻本卽從此出。校讎亦愼﹐然尙有訛字﹐亦有臆爲校正而實訛者。今除宋本本訛﹑趙本校正不訛外﹐興其異於趙本而可訂正者﹐如﹕卷一《形勢第二》「虎豹託幽﹐而威可載也」﹐「託」不作「得」﹕「譕臣者可與遠舉」﹐「與」不作「以」﹕「邪气襲內」﹐「襲」不作「入」﹕「道往者﹐其人莫往﹐道來者﹐其人莫來」﹐上不作「莫來」﹐下不作「莫往」﹔﹝於廷宋氏曰「道往者﹐其人莫往」﹐言人與道俱化而不見其往也﹕「道來者﹐其人莫來」﹐亦與道化而不見來也。故注云﹕均彼我忘是非﹐而無往來之體。劉績據《形勢解》攺作﹕道往﹑莫來﹐道來﹑莫往。彼系訛字。﹞「莫知其澤之」﹐「澤」不作「釋」﹔﹝按「釋」作「澤」﹐古假借字。﹞「其功逆天者天圍之」﹐「圍」不作「違」。﹝石渠王氏曰「圍」﹑「違」﹐古通借字。《系辭傳》﹕「範圍天地之化而不過。」《釋文》「範圍」﹐馬﹑王肅﹑張作「犯違」。﹞《權修第三》「舟車臺榭廣」﹐「車」下無「飾」字﹕「朝庭不肅」﹐「庭」不作「廷」。﹝宋曰「庭」﹑「廷」古通用。﹞《立政第四》「功力未見於國者﹐則不可授與重祿」﹐「與」不作「以」﹕「艸木不得成」﹐「得」不作「植」﹕「然後可以布憲」﹐「後」不作「後」﹐全書悉同。《乘馬第五》「凡立國都﹐非於大山之下」﹐「大」不作「太」﹔﹝王曰「大山」﹑「廣川」相對爲文﹐無取於太山。﹞「長短小大盡正」﹐不作「大小」﹕「藪﹐鎌﹑纆得入焉」﹐「纆」不作「纏」﹔﹝王曰﹕纆﹐《說文》作■﹝糹黑﹞﹐索也。案﹕鎌以刈薪﹐纆以束之。《列子》云「擔纆采薪」是也。鎌﹑纆﹐皆入藪采薪之用﹐故曰「藪﹐鎌﹑纆得入焉。」﹞「則視貸離之實而出夫粟」﹐「貸」不作「貨」﹕「今日不爲﹐明日亡貨」﹐「亡」不作「忘」。卷二《七法第六》「成器不課不用﹐不試不臧」﹐「臧」不作「藏」﹕「必順於理義﹐故不理不勝天下」﹐「理」不作「禮」。《版法第七》「兼愛無遺﹐謂君」﹐「謂」上無「是」字﹐「君」下無「心」字﹕「象地無親」﹐「地」不作「法」﹔﹝案﹕「象地」與上「法天」對﹐作「地」爲是。﹞「安髙在乎同利」﹐不作「髙安」。卷三《幼官第八》「治和气」﹐下無「用五數」三字。﹝案﹕三字﹐劉績增。﹞「藏溫儒」﹐「儒」不作「濡」﹔﹝宋曰﹐《說文》﹕儒﹐柔也。溫儒猶溫柔﹐與「濡」義近﹐古字通用。﹞「勸勉以遷眾」﹐「遷」不作「選」﹕「聽羽聲」下無「治陽气」三字﹔﹝劉績增。﹞「行春政﹐華」﹐「春」不訛「秋」﹕「必得文威﹐武官習勝」﹐「勝」下無「之」字﹕「養之以徳則民合。故能習」﹐「合」下無「和合」二字﹔「莫能傷也」﹐「莫」下無「之」字﹕「罰人是君」﹐「君」下無「也」字。《幼官圖第九》小注次序作﹕西方本圖﹐西方副圖﹐南方本圖﹐中方本圖﹐北方本圖﹐南方副圖﹐中方副圖﹐北方副圖﹐東方本圖﹐東方副圖﹐以下本文悉依之﹐﹝劉績本與宋本同﹐趙本依上文﹐攺易其舊。﹞其「中方本圖」文中「庶人之守也」下無「動而無不從﹐靜而無不同」十字。卷四《宙合第十一》「民之興善也如化」﹐不作「如此」。﹝王曰﹕作「化」是。《呂氏春秋》曰﹐兵不接刃而民服若化。「爵尊卽肅」﹐不作「則」﹔﹝松崖惠氏曰卽﹑則﹐古同字。﹞「繆過以惛則憂」﹐「惛」不作「昏」。《樞言第十二》「故曰﹐有气則生﹐無气則死」﹐下無「生者以其气」五字﹔﹝劉績增。﹞「萬物之脂也」﹐「脂」不作「指」﹕「賢大夫不恃宗室」﹐「室」不作「至」﹕「自古及今﹐未嘗之有」﹐「有」下無「也」字。卷五《八觀第十三》﹐「金玉貨財﹐商賈之人不論﹐而在爵祿」﹐「論」下無「志行」二字﹐「祿」下無「也」字。《法禁第十四》「壹士以爲亡資」不作「壺士」。﹝王曰「壺」當爲「壹」﹐「亡」乃「己」之訛。尹注作壺飧之士﹐大謬。壹﹐聚也﹐言收聚眾士以爲己用。卽上文所謂舉國之士以爲己黨也。王以意定爲「壹」﹐豈知宋刻本作「壹」不作「壺」耶。﹞《重令第十五》「慶賞不施於卑賤﹐而求令之必行」﹐「而」上無「二三」兩字。卷六《法法第十六》「是故先王制軒冕足以著貴賤」﹐不作「所以法之侵也」﹕「生於不正」﹐「於」不訛「而」﹕「故言有辯而非務者」﹐「辯」不作「辧」﹔「矜物之人無大士焉」﹐「矜」不訛「務」﹕「則內亂自是起矣」﹐不脫「矣」字。《兵法第十七》「得地而國不敗者﹐因其民」﹐「民」下無「也」字﹕「因其民則號制有發也」﹐「民」不訛「利」。卷七《大匡第十八》「今君知臣之不肖也」﹐「臣」下不脫「之」字﹕「召忽曰﹐可」﹐「曰」下無「不」字﹔﹝千里顧氏曰「可」當爲「叵」﹐或形近而訛﹐文義當爲不可也。﹞「其反不足以圖我哉」﹐「反」不作「及」﹔﹝宋曰「反」當是「友」之訛。下文「朋友不能相合摎」﹐正釋此義。﹞「凡仕者近公」﹐不作「近宮」。《小匡第二十》「管仲詘纓捷衽」﹐不作「插衽」﹔﹝淵如孫氏曰﹐《太平禦覽》引作「揵衽」﹐「捷」乃「揵」之訛。﹞「比耒耜■﹝耒殳﹞芨」﹐「■﹝耒殳﹞」不作「穀」﹔﹝孫曰「■﹝耒殳﹞芨」當依《齊語》作「■﹝耒加﹞芟」﹐王曰「■﹝耒殳﹞」卽「■﹝耒加﹞」字之壞。﹞「敬畏戚農」下﹐有「有司見之而不以告﹐其罪五﹐有司已於事而竣」十八字﹔﹝案﹕此下文語﹐錯入﹐趙本刪之是。﹞「設問國家之患而不■」﹐「■」不訛「肉」﹔﹝王曰﹐劉績依《齊語》以肉爲疚之誤。蓋其字本作「■﹝宀久﹞」﹐隸書或從篆作「■」﹐形與「肉」相似﹐因誤爲「肉」。《說文》﹐「■﹝宀久﹞﹐貧病也。從宀﹐久聲」。《詩》曰「煢煢在■﹝宀久﹞。」今《詩》「■﹝宀久﹞」作「疚」﹐未必非後人所攺。案﹕王校未見宋本而與之暗合﹐其精於小學如此。﹞「聰明賢仁」﹐「賢」不訛「質」﹕「渠彌於有陼者」﹐「有」不作「河」﹔下「渠彌」﹐「彌」不作「瀰」﹕「中國諸侯」﹐不作「中諸侯國」﹕「握粟而筮者屢中」﹐「■」不訛「莖」﹔﹝案﹕「■」卽「筮」字。﹞「故行地玆遠」﹐「玆」不作「滋」﹕「人君惟僾與不敏爲不可」﹐「僾」不作「優」﹐下「僾則亡眾」﹐同﹔﹝宋曰「僾」﹐訓隱﹐言人君自隱其情﹐使不可知﹐故曰僾則亡眾也。若作「優」而釋以倭隨不斷﹐與下「不敏」﹐何以異﹖﹞「此五子者﹐夷吾一不如」﹐脫「一」字。卷九《霸形第二十二》「桓公親管子曰」﹐不作「視管仲曰」。﹝案﹕「親」疑「視」之訛。上下文皆曰管子﹐是「子」爲是。﹞《霸言第二十三》「千乘之國﹐可得其守」﹐不脫「可」字﹔「未嘗有能先作難」﹐不作「先能」。卷十《戒第二十六》「使四枝耳目而萬物情」﹐不作「四肢」。《地圖第二十七》「主明﹑相知﹑將能之謂參具」﹐「參」不作「參」。《制分第二十九》「乘■﹝王叕﹞則神」﹐不作「乘瑕」﹔﹝案﹕《說文》無「■﹝王叕﹞」字﹐此以篆文「瑕」字形近而訛。﹞「至而不可圍」﹐「圍」不作「圉」。《君臣上第三十》「地有常刑」﹐「刑」不作「形」﹔﹝案﹕「刑」﹑「形」古字通。﹞「所出法則制度者明也」﹐不作「則所出法﹝制﹞度者明也」。卷十一《君臣下第三十一》「而物厲之者也」﹐「厲」不作「屬」﹔﹝宋曰﹐厲﹐讀爲「賴」。「則下無冀倖之心矣」﹐「冀」不訛「異」﹕「故民趕則流之」﹐不作「民迂」﹔﹝案﹕「趕」卽「迂」之別體。上文「刑道滔趕」亦卽是「迂」。趙補注謂﹐「走也﹐巨言切」﹐則謬矣。﹞「明妾寵設」﹐「妾」不作「立」。《小稱第三十二》「又可得乎」﹐下無「我託可惡」四字。劉績本亦無﹐趙刻臆增。《四稱第三十三》「不諱其辭」﹐「諱」不作「毀」。《侈靡第三十五》「山不同而用掞」﹐「同」不作「童」﹐「掞」不作「贍」﹔﹝此不可通﹐而趙刻臆攺。﹞「必因成刑而論於人」﹐「刑」不作「形」﹕「此政衍也」﹐「衍」不作「行」﹔﹝案﹕「衍」字不可通。或是「道」字﹐因篆文作「■」而訛。「承獘而名勸之」﹐「名」不作「民」﹕「請問諸侯之化獘也」﹐不脫「也」字﹔「父擊而伏之」﹐「擊」不作「系」﹕「國門則塞﹐百姓誰衍敖」﹐「衍」不作「敢」﹔﹝此「衍」字或「行」字之訛。言國門旣塞﹐百姓無行遨者。﹞「毋仕異國之人﹐是爲經」﹐「爲」下無「失」字﹕「乘馬田之眾」﹐「田」不作「甸」﹔「地與他一者﹐從而艾之」﹐「他」下無「若」字﹕「國貧而貪鄙富」﹐不脫「貪」字﹕「百夫無長﹐衍可臨也」﹐「衍」不作「不」﹕「重有齊﹐重以爲國」﹐「重」上無「輕」字﹕「夫陰陽﹑進退﹐滿虛時亡」﹐不作「亡時」。卷十三《心術上第三十六》「埽除不絜」﹐「絜」不作「潔」﹔﹝案﹕「絜」﹐「潔」本字。《說文》無「潔」字。《心術下第三十七》「治心在中」﹐「在」下無「於」字﹕「意然後刑﹐刑然後思」﹐「刑」俱不作「形」﹕「凡心之刑過知先王」﹐不作「過知失生」。﹝案﹕「先王」﹑「失生」﹐俱不可通。疑宋本「先」字不訛﹐而「王」乃「生」之訛。﹞《白心第三十八》「知其象則索其刑」﹐「刑」不作「形」﹕「故善舉事者國」下空一字﹐不作「人」字。卷十四《水地第三十九》「而好灑人之惡」﹐「灑」不作「灑」﹔﹝案﹕「灑」﹐古「洗」字﹐作「灑」非。﹞「非特知於粗粗也」﹐「粗」不作「粗」。﹝王曰「粗粗」與下「微渺」對文﹐上﹑倉胡反﹐下﹑才胡反。《春秋繁露兪序》篇曰「始於粗粗﹐終於精微。」《漢書藝文志》曰「庶得粗■﹝爿角﹞」。隱元年《公羊傳》注曰「用心尙粗■﹝爿角﹞。學者不能分別﹐傳寫多誤。﹞《四時第四十》「斗譯誋」﹐「誋」不作「跽」﹕「行秋政則旱」﹐下卽接「是故春凋秋榮」云云﹐其「是故冬三月」至「所惡必伏」一段﹐原在下文「暴虐積則亡」下﹔﹝劉績移置於前﹐趙本因之。﹞「作教而寄武焉」﹐不脫「焉」﹔伯申王氏曰﹐句當有「焉」字﹐豈知宋本固有之。﹞「攝姦遁」﹐不作「捕姦遁」。《五行第四十一》「地競■﹝環﹐土代王﹞」﹐「■﹝環﹐土代王﹞」不作「環」。《任法第四十五》「猶埴已埏也」﹐不作「猶埴之在埏也」﹕「不能其意」﹐「能」不作「適」。﹝案﹕「能」下疑脫一字。﹞《正世第四十七》「重賦斂﹐得民財」﹐「得」不作「竭」。《治國第四十八》「而亂國必貧」﹐「必」不作「常」﹔《封禪第五十》「帝俈封泰山」﹐「俈」不作「嚳」。《小問第五十一》「何以爲寡也」﹐不作「何爲其寡也」﹔「發倉廩﹑山林﹑藪澤以共其財」﹐「倉」不作「食」﹕「桓公與管仲闔門而謀伐莒﹐未發也」﹐下無「而已聞於國矣」至「未發也」二十七字﹔﹝劉績補。﹞「夫之役者」﹐「夫」下無「日」字。卷十七《七臣七主第五十二》「傷伐五藏」﹐「藏」不作「穀」。﹝依尹注﹐五穀之藏﹐當作「藏」。﹞卷十九《弟子職第五十九》「拚前板祭」﹐不作「斂祭」。﹝宋曰﹐宋作「板」﹐訛。﹞卷二十《形勢解第六十四》「臣下墮而不忠」﹐「墮」不作「隨」﹔﹝筠軒洪氏曰「墮」與「惰」同。下文云「解惰簡慢﹐以之事主﹐則不忠。」﹞「不以其理衍﹐下瓦則必母笞之」﹐「理」下有「衍」字﹐無「動者」二字﹐「必」不作「慈」﹔﹝宋曰「不以其理」下一「衍」字﹐校書者所加﹐謂此四字爲衍文也。案﹕「必母」當是「母必」訛倒。﹞「亂主獨用其智﹐而不任聖人之智」﹐「聖」不作「眾」﹔﹝案﹕上文﹐「以聖人之智思慮者﹐無不知也」當作「聖」。﹞「使人有理﹐遇人有禮」﹐「理」﹑「禮」不互倒。卷二十一《版法解第六十六》「故曰四說在愛施」﹐不脫「四」字。《明法解第六十七》「任人而不言」﹐「言」不作「官」﹔﹝宋曰﹐《羣書治要》引作「任人而不課」﹐言乃「課」字脫其半也。﹞「主無邪辟之行」﹐「辟」不作「僻」﹕「使羣臣效其智能」﹐「效」不作「效」﹐下同。《乘馬數第六十九》「賣子數也」﹐「也」不作「矣」﹔「地田筴相員」﹐「員」不作「圓」。﹝宋曰「員﹐數也。謂以筴通田之數。今本作『圓』﹐訛。「﹞卷二十二《事語第七十一》」不待權與「﹐」與「不作」輿「。《海王第七十二》」今鹽之重「﹐」今「不作」令「﹕」人數開口千萬也「﹐」開「不作」問「﹔﹝孫曰﹐《揆度》篇及《通典》所引﹐俱作」開口「。﹞「行服連軺輂者」﹐「輂」不作「輦」。﹝惠曰「連」卽古「輂」字。王曰《通典》引此亦作「輦」﹐故尹注云「大車駕馬」。﹞《國蓄第七十三》「夫民者信親而死利」﹐「信」﹑「親」不互倒。《山國軌第七十四》「請問官國軌」﹐「官」不作「宮」﹕「十鼓之壤」﹐「鼓」不作「畝」﹕「山田閒田曰」﹐「閒」不作「間」﹕「爲之有道乎」﹐「乎」不作「予」。﹝石渠王氏所見影宋本﹐訛「乎」爲「於」﹐謂「於」卽「乎」字﹐引髙誘注《呂覽》曰「於﹐乎也」爲證。豈知宋本本作「乎」不作「於」也。﹞《山權數第七十五》「君不髙仁﹐則問不相被」﹐「問」不作「國」﹕「相因揲而■﹝次上吉下﹞」﹐「因」不作「困」。《山至數第七十六》「肥籍斂﹐則械器不奉﹐而諸侯之皮幣之衣」﹐「械器不奉」下﹐不復衍四字﹕「泰秋田穀之存子者若干」﹐「子」不作「予」﹕「故諸侯服而無止」﹐「止」不作「正」。《地數第七十七》「苟山之見其榮者」﹐不脫「者」字。《揆度第七十八》「■﹝臬刂﹞以爲門父」﹐「■﹝臬刂﹞」不作「劓」﹕「此乃財余以滿不足之數也」﹐不脫「也」字﹕「毋曰用之使不得不用也」﹐「使」不作「用」。《國準第七十九》「國準可得而聞乎」﹐不脫「而」字﹕「禽獸眾也」﹐「禽」不作「猛」﹕「出金山立」﹐不作「出山金立」。《輕重甲第八十》「不■﹝次上吉下﹞者得振」﹐「■﹝次上吉下﹞」不作「資」﹔﹝王曰﹐■﹝次上吉下﹞﹐乃「澹」字。「澹」卽「贍」﹐以隸書作「澹」﹐形近而訛也。﹞故遷封食邑﹐「食」不作「倉」﹔「釜鏂之數」﹐「釜」不作「金」﹕「夫妻服簞」﹐不作「服簟」﹔﹝王曰「簞」乃「輦」之訛。﹞「則無屋粟邦布之籍」﹐「籍」不作「藉」﹕「則空閒有以相給資」﹐「閒」不作「聞」﹕「故使民求之﹐使民籍之」﹐「籍」不作「藉」﹕「次日薄芓」﹐「芓」不作「芋」。卷二十四《輕重乙第八十一》「夫海出沸無止」﹐「沸」不作「泲」﹕「左右不足支」﹐「支」不作「友」﹔「已得四者之序」﹐「得」不作「有」。《輕重丁第八十三》「上斷輪軸」「斷」不作「斫」﹕「帶山負海﹐苦處上斷福﹐漁獵之萌也」﹐「苦」不作「若」﹔﹝王曰「苦處」當爲「谷處」﹐「福」當爲「輻」﹐上斷福﹐猶上文言上斫輪軸也。﹞「少者三千鍾」﹐「千」不作「十」﹕「北方萌者」﹐「方」下無「之」字﹕「受息之萌」﹐「萌」不作「氓」﹕「國有篲星」﹐「篲」不作「彗」﹐下同。「衍布五十倍其賈」﹐「衍」不作「術」。﹝按﹐「衍」疑「行」之訛﹐「行布」對上「守布」。﹞《輕重戊第八十四》「以其不捎也」﹐「捎」不作「■﹝土肖﹞」﹔﹝王曰「捎」當爲「俏」﹐「俏」與「肖」同。﹞「子爲我至生鹿二十」﹐「至」不作「致」﹔﹝案﹐「至」﹑「致」古字通。﹞「公曰今齊載金錢而往」﹐「曰今」不作「因令」。﹝王曰「公因」當爲「公」﹐其上文曰「君其鑄莊山之金以爲幣」﹐下文曰「公其令人貴買衡山之械器而賣之」﹐皆其證。﹞案﹕王氏﹑孫氏﹑洪氏﹑宋氏所云宋本﹐皆影抄紹興壬申瞿源﹑蔡潛道刻本﹐影抄亦有訛舛﹐與是本間有不合處﹐故所舉與《讀書雜識》《管子義證》《管子識誤》三書亦不盡同。冀附諸家所記後﹐以供好古者參証之助云。

按﹕商務印書館《四部叢刊初編》影印本。張瑛覆刊本。

△管子二十四卷﹝校宋本﹞

此鄕先賢趙文毅刻本﹐有趙自序及王世貞序。顧澗薲氏以殘宋本校﹐殘宋本自卷十三至十九缺。每卷末有墨圖記二行﹐其文曰「瞿源﹑蔡潛道墨寶堂新雕印。」其卷終﹐又有圖記二行雲﹕「瞿源﹑蔡潛道宅板行。紹興壬申孟春朔題。」澗翁又以朱筆錄惠松崖徵君疏證語於上方。﹝卷首有「顧澗薲手校」朱記。﹞

△管子二十四卷﹝明刊本﹞

題﹕「唐司空房玄齡注。」據《舊唐書經籍志》《新唐書藝文志》有尹知章注﹐後人咸謂是尹書而訛題房注者。注釋多所牴牾﹐《黃氏日鈔》譏之。書中多古通用字﹐唐人不講訓詁﹐故所解率多牽彊附會。此本出先民陸敕先所校﹐悉照宋本。顧澗薲氏依之以錄﹐並自加案語﹐訂訛甚多。

△鄧析子二卷﹝宋刊本﹞

不題名。前有劉歆《進書序》﹐謂﹐子產卒後二十年而鄧析死。傳說或稱子產誅鄧析﹐非也。序後卽接本書﹐猶見古式。每半葉十一行﹐行十五字。「樹」字有闕筆。卷末有朱文方印曰「世美堂印」﹐又有長方朱文印曰「魏國文正公二十二代女」﹐疑爲震川先生配王夫人印記。震川文中有云﹐居安亭時﹐夫人嘗屬裏媼訪求古書也。

△商子五卷﹝舊鈔本﹞

《漢志》稱《商君》《隋志》始稱《商子》﹐皆載有二十九篇。今篇目有二十六﹐與晁氏《讀書志》合。而第十六﹑第二十一篇

﹐已有目無書。此邑人馮知十所錄﹐以宋本校過。﹝卷首有「彥淵」﹑「馮知十讀書記」二朱記。﹞

△韓非子二十卷﹝校宋本﹞

舊有注﹐不題姓氏。或曰李瓚。此趙文毅與《管子》合刻本﹐有趙自序及王世貞序。原出宋槧﹐補《和氏》《姦劫》《說林》《六微》等篇脫文﹐而字句間多用他刻更定﹐𨿽訂訛不少﹐已失宋本眞面目。顧澗薲氏先假得惠徵君臨馮巳蒼校本﹐屬友人王小梧渭錄於是本。馮本出葉林宗校《道藏》秦季公本﹐惠氏自有疏證語﹐並錄上方﹔小梧亦有案語。繼得《道藏》本覆勘﹐又得述古堂影鈔宋本覆校﹐最後得乾道初黃三八郎槧本於陽城張氏﹐校勘畢事﹐復以己意訂正之。後來全椒吳氏覆刻乾道本﹐附《識誤》三卷於後﹐此其藍本也。宋槧本﹑《道藏》本於卷十一《外儲說左上第三十二》篇末﹐較趙本衍四行﹐其文曰「有相與訟者﹐子產離之而毋得使通辭﹐到至其言以告而知也。衛嗣公使人僞關市﹐呵難之﹐因事關市以金﹐關市乃捨之。嗣公謂關市曰﹕其時有客過而予汝金﹐因譴之。關市大怒﹐以嗣公爲明察。」顧氏曰其辭與《七術》篇多復出﹐兼有脫訛﹐趙本削之﹐是也。顧氏所校﹐絕不專輒輕攺﹐亦不遷就宋刻漫無別白﹐其訂誤必精心剖辧﹐依據確檄。嘗謂人言『校書何難者』﹐以未嘗校故也。如眞欲校之﹐便不爲是言矣。

△刑統賦解二卷﹝舊鈔本﹞

題﹕「元左宣徳郎律學博士傅霖撰﹐東原郤﹝﹖﹞韻釋﹐益都王亮增注。」有趙孟頫序。案﹕是書已見晁氏《讀書志》﹐則題爲元人者﹐非。郤下原闕一字﹐其中「解曰」云云﹐出傅氏自注﹕「歌曰」云云﹐是郤氏韻釋﹕「增注曰」云云﹐出自王氏。《敏求記》謂延祐丙辰刻本者﹐當卽是書。惟後無李方中《韻釋》耳。舊爲倦圃藏書﹐後歸海寧查氏﹑邑中張氏。﹝卷首有「曹溶」﹑「檇李曹氏藏書印」﹑「臣名岐昌」﹑「字曰藥師」﹑「得樹樓藏書」諸朱記。

△粗解刑統賦一卷﹝舊鈔本﹞

題﹕「鄒人孟奎解。」前有至正壬辰自序及沈維時跋。案﹕奎字文卿﹐元至正間人﹐所解皆淺顯易明﹐令人便於誦習。其篇末《總論》﹐兢兢於刑法之事﹐知之匪艱﹐而用之惟艱。謂法律一定﹐人情萬端﹐一定之法﹐不足以盡萬情。故不可泥於紙上之法﹐而不察斯民之情。惟愼詳眞僞﹐使曲直﹑輕重各得其宜﹐民無枉濫﹐斯爲善矣。使其恣一己之喜怒﹐致斷者不復續﹐死者不復生﹐陰騭非輕﹐報應甚速﹐豈不哀哉。其所以儆夫折獄者深矣。世之司刑者﹐當置此書於座右﹐時爲省覽也。﹝卷末有「皇父五經」朱記。﹞

△刑統賦疏一卷﹝舊鈔本﹞

題﹕「沈仲緯氏撰。」有兪淖﹑楊維楨序。案﹕仲緯﹐未詳其名。據鐵崖序﹐謂爲郡府掾。其書取傅氏賦文而爲之疏﹐引據詳析﹔《疏》後有《直解》﹐隱括易曉﹔解後有《通例》﹐則取當時罪案斷例﹐以爲左驗﹐意主戒儆﹐非泛作刑書也。中有朱筆校攺處﹐間據元鈔本﹐不詳何人所校。是書諸家書目皆不載。向藏郡中黃氏﹑邑中張氏。

○右法家

○農家類

△齊民要術十卷﹝校宋本﹞

後魏賈思勰撰並序。又葛祐之序。華亭沈氏竹東書捨刻本﹐較胡氏震亨刻本脫文﹑脫字尢多。《桑柘》篇中脫去一葉﹐與胡本同。陳子準氏以宋槧殘本一一校補。案﹕錢氏《敏求記》謂﹐嘉靖湖湘本文注混淆。首卷簡端「《周書》曰﹐神農之時天雨粟」云云﹐原系雙行夾注﹐不當刊作大字。今案宋本﹐良然。惜後四卷宋本亦闕﹐不獲校全。然其佳處已不勝僂指矣。﹝卷首有「邵彌藏書畫記」朱記。﹞

△農桑撮要二卷﹝元刊本﹞

元魯明善撰並序。案﹕元時官頒《農桑輯要》一書﹐以《齊民要術》爲藍本﹐共分六門﹐而卷末載歲用雜事﹐猶略。此本則分十二月令﹐案時件系﹐詳言種殖斂藏之事﹐足補《輯要》所未備。卷中「十一月﹑修池塘」一條﹐謂宜於農隙之時﹐塡補塘岸令髙﹐中間要挑掘令深﹐則聚水寬廣﹐所以預備漧旱﹐此眞耕農要務也。書初刻於延祐甲寅﹐又刻於至順元年﹐此其再刻本也。

○醫家類

△新刊補注釋文黃帝內經素問十二卷﹝元刊本﹞

題﹕「啟元子次注﹐林億﹑孫奇﹑髙保衡等奉敕校正﹐孫兆重攺誤。」啟元子﹐唐太僕令王冰也。﹝《文獻通考》及《郡齋讀書志》作「王砅」。林億﹑髙保衡﹐宋嘉祐中人。隋全元起舊有注八卷﹐佚其第七﹐冰得其本﹐爲之補注。億等旣校正繆誤﹐復增注二千餘條﹐遂爲完書。有保衡《進書表》及冰序。此至元刻本﹐目錄後有「原本二十四卷﹐今並爲一十二卷刊行」。卷末有墨圖記二行﹐云「至元己卯菖節古林書堂新刊。」﹝卷中有「葉樹廉印」﹑「石君」﹑「朴學齋」﹑「歸來艸堂」﹑「張氏壁甫」諸朱記。﹞

△新刻黃帝靈樞經十二卷﹝元刊本﹞

不著撰人。晁氏《讀書志》曰「王冰撰」﹐謂卽《漢志黃帝內經》十八卷之九。世謂王冰僞託﹐又謂卽《唐志黃帝九靈經十二卷》﹐王冰更其名曰《靈樞經》﹐此與《素問》同時刻本。目錄後有「至元己卯古林胡氏新刊」一行。卷一後有墨圖記二行﹐云「至元庚辰菖節古林書堂印行。」

△新刊王氏脈經十卷﹝舊鈔本﹞

晉王叔和撰並序。又何大任後序。案﹕叔和﹐髙平人﹐官太醫令﹐世傳《叔和脈訣》一卷與此不同﹐乃僞作也。是編亦宋林億等校定。前有億《進書序》。末列髙保衡﹑孫奇﹑林億銜名。宋紹聖﹑嘉定俱有刻本。此本目錄後有「天歷庚午歲廣勤葉氏刊」一行﹐蓋從元刻本鈔出。

△劉涓子鬼遺方五卷﹝宋刊本﹞

齊龔慶宣編。案﹕《唐志》有龔慶宣《劉涓子男方》十卷﹔《書錄解題》有《劉涓子神仙遺論》十卷﹐東蜀刾史李頔錄﹐當別一書也。此本首有永明元年自序﹐其述涓子得書之由﹐在晉末用兵丹陽時﹐語涉神異﹐已載錢氏《敏求記》。

又云﹐涓子■﹝女市﹞適余從祖叔﹐涓子《寄■﹝女市﹞書》敍此事並方一卷。方是丹陽白薄紙本寫﹐今手迹尙存。從家世能爲治﹐方祕而不傳。至孫道慶臨終見語﹐家有神方﹐兒子幼稚﹐欲以相傳﹐遂受而不辭。自得此方﹐於今五載﹐所治皆愈。劉氏艸寫﹐多無次第﹐今輒定其前後﹐族類相從﹐爲此一部﹐流布鄕曲。又道慶雲﹐此《鬼方》﹐舅祖涓子兄弟自寫﹐稱云無紙﹐而用丹陽錄。永和十九年﹐資財不薄﹐豈復無紙﹐是以此別之耳。每半葉十三行﹐行廿三字。板心但一「鬼」字﹐字體肅穆﹐紙質堅靭異常。全書無宋諱字﹐疑出五代﹑宋初所刻。《敏求記》曰﹐此書極爲奇祕﹐收藏家罕見之。然遵王所藏﹐是宋鈔本﹐此則古刻﹐尢足珍也。﹝卷首有「汪士鐘藏」朱記。﹞

按﹕徐乃昌隨盦《徐氏叢書續編》覆刊本。

△巢氏諸病源候總論五十卷﹝明刊本﹞

隋太醫博士巢元方等奉詔撰。有宋綬序。陳氏《書錄》云「《千金方》諸論﹐多本是書﹐宋制﹐每用以課試醫士也」。此明王氏主一齋刊本。

△孫眞人備急千金要方三十卷﹝元刊本﹞

唐孫思邈撰。前列髙保衡等《進書序》﹐遇「明聖」﹑「主上」等字﹐俱跳行﹐當仍宋刻舊式也。原書與《千金翼方》三十卷本各單行﹐後人合並之﹐又離析卷帙爲九十三卷﹐失古本之眞矣。此猶三十卷之舊﹐與晁﹑陳二家書目及《敏求記》所述悉合。

△廣成先生玉函經一卷﹝宋刊本﹞

題﹕「傳眞天師特進檢校太傅太子賓客主管大學士戶部侍郎徽國廣成杜光庭撰﹐旴江水月黎民壽注。」前有自序。每半葉十一行﹐行廿一字。板刻不工﹐殆宋末麻沙本。後有黃氏丕烈跋云「錢氏《敏求記》有杜光庭《了證歌》一卷﹐云﹐光庭謹傍《難經》﹐各推《了證歌》爲之﹐以決生死。宋髙氏爲之注﹐東越伍捷又爲之補注。」此書自序則云「謹傍《難經》﹐略依決證﹐乃成《生死歌訣》一門」。實是一書﹐惟注本不同﹐故更其名耳。黎《注》中引王徳膚《易簡方》﹐謂宋人王碩也﹐知民壽亦爲宋人矣。﹝卷末有「沈辧之氏」朱記。﹞

按﹕徐乃昌隨盦《徐氏叢書續編》覆刊本。

△太平聖惠方三卷﹝鈔殘本﹞

宋王懷隱﹑鄭彥等奉詔編校。原書一百卷﹐全本久佚。此黃丈琴六從宋槧殘本寫出﹐僅存眼﹑齒二門﹐可謂吉光片羽矣。書中「丸」字俱作「圓」﹐宋諱「桓」字嫌名也。

△銅人腧穴鍼灸圖經三卷﹝舊鈔本﹞

不著撰人名氏。晁氏《讀書志》謂「皇朝王維徳撰」﹐《玉海》謂「王維一」﹐未詳孰是。此明人鈔本﹐猶存三卷之舊。後有析爲七卷者﹐失天聖舊本之第矣。有正統《禦制序》。

△新刊華佗元門脈訣內照圖二卷﹝明刊本﹞

題﹕「華佗編。」集後有序云「圖左之注﹐宋人楊介撰。成化初﹐閣老彭文憲於祕籍中抄得﹐出以見授﹐蘭家世以醫行。淮南先伯子院判徳明府君﹐與蘭獲列官於朝﹐供奉禦局者三十餘年﹐獲益於是書不少﹐因命二子本﹑重加校定梓之。」是作序者名蘭。因序末一葉已失﹐其姓不可知矣。

△傷寒必用運气全書十卷﹝明刊本﹞

是書前三卷錄劉溫舒《運气圖論》﹐以下錄廣平程徳齋《運气起例歌括》以及鈐法方藥﹐總名《運气全書》﹐亦熊宗立編﹐有序。卷末有「成化二十二年春正月旣望奉敕督河南學政按察司僉事江浦石淮校刊」二行。

△經史證類大觀本艸三十一卷附本艸衍義二十卷﹝金刊本﹞

宋唐愼微撰。是本卷數與《書錄解題》合。《郡齋讀書志》及《玉海》俱作三十二卷﹐合目錄並數也。金泰和中晦明軒所刻﹐並爲三十卷﹐已攺大觀舊第。此本未經竄亂﹐卷首有艾晟序﹐後有墨圖記云「《經史證類大觀本艸》三十一卷﹐附《本艸衍義》二十卷﹐貞祐二年嵩州福昌孫夏氏書籍鋪印行。」考﹕金宣宗貞祐二年﹐乃宋寧宗嘉定七年。每半葉十二行﹐行二十字。後來﹐元大徳壬寅宗文書院刊本﹐當卽從此本出。而明萬曆丁丑本﹐又依元本刊也。《本艸衍義》《文獻通考》作《廣義》﹐其卷數同。《書錄解題》作十卷﹐與此本不合。﹝每捲有「錢氏家藏」朱記。﹞

△太平惠民和劑局方十卷附指南總論二卷﹝元刊本﹞

此書首列《進書表》﹐末題「將仕郎措置藥局檢閱方書陳承﹑奉議郎守太醫令兼措置藥局檢閱方書裴宗元﹑朝奉郎守尙書庫部郎中提轄措置藥局陳師文謹上」三行。凡十四門﹐七百七十八方﹐與陳氏《書錄》及《玉海》作五卷﹐爲二十一門﹑二百九十七方不合。蓋陳氏﹑王氏所載爲師文原本﹐此則紹興以後增修本也。《文獻通考》作十卷﹐殆卽此本矣。目錄後有「建安宗文書堂鄭天澤新刊」一行。曝書亭所藏﹐竹垞氏有跋者﹐爲建安髙氏日新堂刊本﹐同爲元刻﹐別一本也。近時邑中張氏刊入《學津討原》者﹐得同裏陳氏舊鈔本﹐多「增廣」二字﹐而脫落處甚夥。今以張本校之﹐如卷一「五脾湯」下﹐脫「壽星圓」﹑「左經圓」﹑「活絡丹」﹑「七生圓」﹑「川芎茶調散」﹑「乳香趁痛散」﹑「黑龍圓」七方。「乳香宣經圓」下﹐脫「換腿圓」﹑「大聖保命丹」﹑「四生圓」﹑「輕腳圓」﹑「大防風丹」﹑「經進地仙丹」﹑「伏虎丹」﹑「烏藥順气散」﹑「祕方換腿圓」﹑「左經圓」﹑「木瓜圓」﹑「追風應痛圓」﹑「磁石圓」﹑「胡麻散」十四方。卷三﹐「順气木香散」下﹐脫「和气散」一方。卷八﹐「槐角圓」下﹐脫「勝金圓」一方。「何首烏散」下﹐脫「樺皮散」一方。「玉龍膏」下﹐脫「花蕊石散」一方﹐及五行八卦之圖。「導滯散」上﹐脫「如聖散」﹑「檳榔散」二方。「神效當歸膏」下﹐脫「膩粉膏」一方。「烏蛇膏」下﹐脫「槐白皮膏」一方。「補損當歸散」下﹐脫「復元通气散」一方。卷九「澤蘭圓」下﹐脫「鍾乳澤蘭圓」一方。「吳茱萸湯」下﹐脫「伏龍肝散」一方。「牡丹煎圓」下﹐脫「椒紅圓」一方。「白薇圓」下﹐脫「小白薇圓」﹑「紫石英圓」﹑「四物湯」﹑「陽起石丸」﹑「白術散」五方。「保生丸」下﹐脫「楡白皮散」﹑「當歸丸」﹑「當歸建中湯」﹑「大通眞圓」四方。「催生丹」下﹐脫「芎藭湯」﹑「蒲黃散」﹑「當歸散」﹑「牛膝湯」﹑「四順理中圓」﹑「漏蘆散」﹑「大聖散」七方。「油煎散」下﹐脫「滋血湯」﹑「烏金散」﹑「暖宮圓」﹑「琥珀澤蘭圓」四方。「安胎飲」下﹐脫「神仙聚寶丹」﹑「詵詵圓」﹑「人參鱉甲圓」﹑「濟危上丹」四方。「南嶽魏夫人濟陽丹」下﹐脫「琥珀黑散」﹑「滑胎枳殼散」﹑「茂香散」﹑「竹茹湯」四方。「琥珀圓」下﹐脫「鮍血圓」﹑「內灸散」﹑「烏雞煎丸」三方。「白聖丹」下﹐脫「暖宮丸」﹑「滋血湯」﹑「安胎飲」﹑「益陰丹」﹑「妙應丹」五方。「牡丹散」下﹐脫「紅花當歸散」﹑「烏金散」﹑「艾煎圓」﹑「當歸芍藥散」﹑「調經散」五方。「黑龍散」下﹐脫「人參當歸散」一方。「當歸養血圓」下﹐脫「四神散」﹑「當歸黃芪湯」﹑「神授散」﹑「小地黃丸」﹑「交感地黃煎丸」﹑「加減吳茱萸湯」﹑「熟漧地黃湯」七方。「增損四物湯」條﹐「須日進『黑神散』三服」下﹐脫二百廿九字﹐文多不備錄。「豬蹄方」下﹐「產前將獲法」上﹐此本有「入月安產圖」﹑「體玄子借地法」﹑「禁艸法」﹑「禁水法」共文二十一行﹐張本皆脫。「催生符」下有「推婦人行年法」﹑「逐日產母生子宜向方」﹐「逐月產母生子忌向方」﹐「藏胎衣吉方」﹑「逐日日遊神」五條﹐共二葉﹐張本亦脫。卷十「太一銀朱丹」下﹐脫「軟金丹」一方。「至聖丹」下﹐脫「定吐救生丹」一方。「五疳保童圓」下﹐脫「熊膽圓」一方。「虎晴圓」下﹐脫「天麻防風圓」一方。「香連圓」下﹐脫「紫霜圓」一方。「沒食子圓」下﹐脫「水銀褊圓子」一方。「惺惺散」下﹐脫「人參羌活散」﹑「辰砂金箔散」﹑「消毒散」﹑「人參散」﹑「生犀散」五方。「朱砂圓」下﹐脫「蘆薈圓」﹑「和中散」﹑「人參半夏圓」﹑「辰砂半夏圓」﹑「丁香散」﹑「六神丹」六方。「肥兒圓」下﹐脫「至聖保命丹」一方。「人參圓」下﹐脫「溫脾散」一方。「白豆蔻散」下﹐脫「當歸丸」一方。「豆蔻香連圓」下﹐脫「木香白術散」一方。「赤石脂散」下﹐脫「櫱墨散」﹑「半夏散」二方。「朱礬散」下﹐脫「紫蘇子散」﹑「犀角人參散」二方。「鎭心至寶丹」下﹐脫「小黃連阿圓」一方。「麥煎散」下﹐脫「辰砂茯神膏」一方。「祕傳神仙消痞圓」下﹐脫「小駐車圓」一方。「銀白散」下﹐脫「蝦■﹝虫麻﹞圓」一方。「玉眞湯」下﹐脫「薄荷湯」﹑「紫蘇湯」二方。「二宜湯」下﹐脫「厚朴湯」一方。「仙術湯」下﹐脫「杏霜湯」﹑「生薑湯」﹑「益智湯」三方。「茴香湯」共二方﹐其後一方脫。「縮砂湯」下﹐脫「胡椒湯」一方。此皆張本之脫誤﹐惜未依此本刻之也。書中「丸」字或作「圓」﹐猶宋本之舊。末附《指南總論》二卷﹐題﹕「敕授太醫助教前差充四川總領所檢察惠民局許洪編。」張氏所未刻者﹐乃訛以《圖經本艸》一種爲《用藥總論》﹐尢失之也。

△重校證活人書十八卷﹝影鈔宋本﹞

宋朱肱撰並序。前有《進書表》《謝表》《謝啟》。案﹕《書錄解題》云﹐肱字翼中﹐吳興人﹐祕丞臨之子﹐中書舍人服之弟。登進士科﹐以張仲景《傷寒方論》﹐各以類聚﹐爲之問答﹐本號《無求子傷寒百問方》﹐武夷張藏作序﹐易此名。晁氏《讀書志》所載亦合﹐惟作二十卷。﹝《文獻通考》亦作二十卷﹐惟《書錄解題》卷數與此本同。﹞而此本《進書表》中亦云二十卷。刻時當有刪並﹐故少二卷也。政和八年﹐刊於杭州大隱坊。每半葉八行﹐行十五字。向藏邑中孫氏。﹝卷中有「天眞閣」朱記。﹞

△史載之方二卷﹝影鈔宋本﹞

此書不題名﹐亦無序目。自《郡齋讀書志》以下皆未著錄。郡中黃復翁得之石冢嚴氏﹐此卽從之過錄者也。載之﹐名不甚著﹐其始末無考﹐惟據復翁《跋》﹐稱《宋稗類鈔》載﹐眉州朱師古得異疾﹐趨郡謁史載之。宋時眉州屬成都府﹐是載之爲成都人也。《書錄解題》載《指南方》二卷﹐蜀人史堪載之撰﹐卷數𨿽同﹐書名則異﹐不知卽此書否﹖然稱爲蜀人﹐與《宋稗類鈔》合﹐其非二人可知﹐是載之名堪也。而阮文達《提要》謂字裏未詳﹐蓋誤認載之爲名矣。《北窗炙果錄》載﹕載之療蔡元長疾。元長﹐熙寧三年進士﹐靖康中貶死。是載之爲神宗後人也。其大略可見者如此。案﹕載之療元長大腸祕﹐因市紫苑以進﹐須臾遂通。此書《大府祕門》﹐正有用紫苑一方。而師古異疾﹐載之名爲「食掛」﹐謂出《素問》﹐制藥服之﹐三日頓愈。《宋稗類鈔》不言所用何藥﹐此書亦無「食掛」方論﹐蓋載之所者﹐當不止此﹐或在《解題》所稱《指南方》中﹐而此書之非卽《指南》﹐又可想見也。書中「炅」﹑「戌」﹑「驚」﹑「徵」等字皆減筆﹐而「完」﹑「丸」等不避欽宗嫌名﹐蓋刻於靖康以前。後翁定爲北宋精槧﹐不誣也。

△傷寒治驗九十論一卷﹝舊鈔本﹞

宋許叔微撰。每證各系以論﹐凡九十篇。原書名《傷寒論》﹐郡人劉大生校錄﹐增「治驗」字。大生﹐不知何時人。

△張仲景駐﹝注﹞解傷寒百證歌五卷﹐附傷寒發微論二卷﹝元刊本﹞

題﹕「許叔微述」。叔微﹐字知可﹐眞州人﹐紹興二年進士。是書乃述張仲景之意而申言之﹐刻者遂誤加「張仲景注解」五字於書名﹐以致難通。知可有《類證普濟本事方》著錄《四庫》﹐而此二書不載。朱國楨《湧幢小品》記知可所作諸書中﹐有《擬傷寒歌》三卷﹐凡百篇﹐當卽是書﹐惟誤五卷爲三卷。又有《翼傷寒論》二卷﹐疑卽《發微論》﹐見《敏求記》。惜原序殘闕﹐不知何人校刻。﹝卷首有「張君服私記」朱記。﹞

△幼幼新書四十卷﹝明刊本﹞

此書見陳氏《書錄》。題「直龍圖閣知潭州劉昉方明撰」﹐集刊未畢而卒﹐徐璹壽卿以漕攝郡趨成之。舊有紹興二十年門人左迪功郎潭州湘潭縣尉主管學事李庚序及左迪功郎新差江陵府司戶參軍石才孺後序。案﹕李序謂劉公患小兒疾﹐苦世無良醫﹐悉取古方及已試祕方﹐命王歷羲道﹑王湜子是編其書。石《序》謂總四十卷﹐旣成三十八卷而疾不起﹐四明樓公繼其政﹐亟訖其事﹐並後二卷爲一卷﹐復纂歷代所述《求子方論》爲一卷冠諸首﹐與直齋所紀差異。是本爲明萬曆間吳郡陳履端編訂。履端業醫﹐嘗於雲間顧研山所購得宋刻本﹐闕三卷﹐復於歙程大綱家鈔得﹐略加刪節刻之。有履端自序及王世貞﹑劉鳳﹑張應文《序》﹐王問卿﹑余然後序。

△洪氏集驗方五卷﹝宋刊本﹞

不題名。後有跋云「《古集驗方》五卷﹐皆余平生用之有著驗﹐或𨿽未及用而傳聞之審者﹐刻之姑孰﹐與眾共之。乾道庚寅十二月十日番陽洪遵書。」每半葉九行﹐行十六字。「丸」字避諱俱作「圓」。後有鮮於樞題詩云「賢人畱意濟斯民﹐學仕之餘未捨勤。猶訪醫方治疾病﹐豈因富貴墮心身。乃知後世家風遠﹐想見當年徳業新。愧我長貧仍懶惰﹐不能望見屬車塵。」其書以淳熙七﹑八兩年官冊紙背所印﹐中鈐官印﹐惜不可識。後有黃蕘圃﹑顧澗薲跋。﹝卷首有「玉蘭堂」﹑「竹塢」﹑「季振宜」﹑「滄葦」諸朱記。﹞

按﹕家塾珂羅板影印本。

△醫經正本書一卷﹝舊鈔本﹞

宋程回撰並序。又陳言跋。此書見《書錄解題》﹐凡十四篇﹐專辧傷寒﹑疫疾並無傳染﹐以救薄俗骨肉相棄絕之獘﹐並及唐﹑宋醫政﹐與夫權量脈診湯滚方論﹐贊其是而絀其否。謂之「正本」者﹐以本正則邪說不能搖也。

△傷寒補亡論一卷﹝舊鈔本﹞

題﹕「河南郭雍撰。」案﹕雍字子和﹐隱居峽州﹐號白雲先生。乾道中﹐徵召不起﹐賜號衝晦處士。是編述諸家論仲景傷寒治法﹐以補舊論所未及﹐故曰「補亡」。各家書目俱未載。

△衛生家寶產科備要八卷﹝宋刊本﹞

宋朱端章編。是書集諸家產科經驗方成帙。首列入《月產圖》﹐中有借地﹑禁艸﹑禁水﹑逐月安產法。《書錄解題》所載《產寶諸方》一卷﹐以《十二月產圖》冠之﹐疑卽此書也。卷第四﹐李師聖編﹐《論郭稽中附方》﹐疑卽《直齋書錄》所載《產育保慶集》一卷也。卷第六﹐《許學士產科方》﹐當謂紹興中許叔微﹐其餘雜采諸家方論甚備。諸家書目俱不載﹐惟見錢氏《敏求記》。目錄後有「翰林醫學差充南康軍駐泊張永校勘」一行。卷末有《自記》三行雲﹐「長樂朱端章以所藏諸家產科經驗方編成八卷﹐刻版南康郡齋。淳熙甲辰歲十二月初十日」云云。每半葉九行﹐行十五字。書中遇「轅」﹑「懸」字俱減筆﹐「丸」皆作「圓」。《敏求記》所謂楮墨精好可愛者﹐今又歷二百餘載﹐依然如故﹐可寶也。﹝卷中有「孟洪」﹑「西澗艸堂」﹑「孫氏禹九家藏」諸朱記。﹞

△新編近時十便良方九卷﹝宋刊殘本﹞

不著撰人。前有慶元乙卯汾陽博濟堂序﹐略謂﹐紹熙辛亥東南漕使孫公稽仲有所集方書一編﹐目曰「太衍」﹐惜其太略﹐於是徧搜方論﹐摘其簡而至切﹑迅而不暴﹑與時運相宜者﹐以附益公之不足。所謂「《十便》」者﹐藥材止六十四種﹐易於儲蓄﹐一便也﹔世所常用﹐無難致之物﹐二便也﹔各市少許﹐置藥籠中﹐不妨行李帶挈﹐三便也﹔古今方論﹐安能一一討尋﹐今惟取必效之方﹐不勞徧閱﹐四便也﹔凡有病卽有方﹐有方卽有藥﹐不致倉皇失措﹐五便也﹔治疾如救焚﹐此書用藥簡當﹐而和劑不勞﹐六便也﹔或宦遊僻縣﹐地少醫藥﹐緩急有以支梧﹐七便也﹔行旅野宿﹐猝有不虞之證﹐不致坐困﹐八便也﹔深山窮谷﹐去城市遠﹐卽得應用﹐九便也﹔仁人君子﹐於困窮疾病﹐欲探囊施與﹐無方藥不備之嘆﹐十便也。原書四十卷﹐今存卷十一至十七﹑卷二十一至二十二﹐凡九卷。卷首有《古今方論總目》﹐所引古方凡六十六種。末有墨圖記云「萬卷堂作十三行大字刊行﹐庶便檢用﹐請詳鑑」十八字。又有《總類》一卷﹐標用藥治疾之目。目錄一卷﹐標藥名﹑方名之目。每半葉十三行﹐行廿二字。

△醫說十卷﹝明刊本﹞

宋張杲集﹐山陰諸葛興序。時嘉靖間﹐南衡童某刻於晉﹐有東黃張子立序﹐印臺傅某復刻於秦﹐有西京許宗魯序。案﹕此書首以《歷代名醫》﹐次以《醫書》《本艸》《論法》及《神醫神方》。周身諸病﹐皆引類垂法﹐指實著效﹐醫學之指南也。舊爲汪秀峯藏本。﹝卷首有「開萬樓藏書」朱記。﹞

△錢灸資生經七卷﹝元刊本﹞

不著撰人。案﹕嘉定庚辰徐正卿序﹐謂東嘉王叔權作﹐則亦宋時人也。目錄前有「廣勤書堂刊」一行。其第一卷

﹐專論人身諸穴﹔第二卷

以下﹐列鍼灸諸法﹔其銅人圖式﹐非獨正背﹐兼具側形。考﹕《唐志》有《黃帝十二經偃側人圖》十二卷﹐此或其遺法歟。﹝卷首有「範文安藏書」﹑「張履和印」二朱記。﹞

△傷寒要旨方一卷﹝舊鈔本﹞

題﹕「當塗李檉與幾編輯。」此書見陳氏《書錄》。謂列方於前而類證於後﹐皆不外仲景。原書爲二卷﹐名「《傷寒要旨》」﹐無「方」字。此爲明沈子錄承之氏重訂﹐前有補類數條及附方﹐皆其所增。沈亦一良醫也。﹝前後有「子錄」﹑「沈承之家藏書」﹑「沈鶴泉」諸朱記。﹞

△新雕圖解素問要旨論八卷﹝影鈔元本﹞

題﹕「劉守眞撰﹐馬宗素重編」。有自序﹐宗素序。序後有刊書人題記云「今求到河間劉守眞先生親傳的本﹐仍請明醫之士精加校定」云云。宗素﹐洪洞人﹐亦習醫術﹐守眞弟子也。

△劉河間傷寒直格三卷﹐後集一卷﹐續集一卷﹐別集一卷﹝元刊本﹞

題﹕「金劉宗素撰。」臨川葛雍輯其「論傷寒」二門爲此書﹐附以劉洪《傷寒心要》爲《後集》﹐馬宗素《傷寒醫鑑》爲《續集》﹐張子和《心鏡》第三卷

爲《別集》。是本與錢遵王《讀書敏求記》所載合。卷首有無名氏序﹐序後有墨圖記一行雲﹐「臨川葛雍校正﹐建安虞氏刊行」。而《目錄》前又有圖記五行雲﹐「傷寒方論﹐自漢長沙張仲景之後﹐惟前金河間劉守眞深究厥旨﹐著爲《傷寒直格》一書﹐誠有益於世。今求到江北善本﹐乃臨川葛仲穆編校﹐敬刻梓行﹐嘉與天下衛生君子共之。歲次癸丑仲冬妃仙陳氏書堂刊」。據此﹐則是本當從建安本出﹐而「歲次癸丑」﹐乃元仁宗皇慶二年也。﹝卷首有「錢氏仲實」朱記。﹞

△病機气宜保命集三卷﹝明刊本﹞

題﹕「劉守眞撰﹐李時珍辧。」爲金張元素之書﹐見《本艸綱目序例》中﹐凡分三十二門﹐論議精要﹐次及處方用藥之法。金末楊威初刊行之。此明初寧藩刻本﹐原序已闕。

△此事難知二卷﹝元刊本﹞

不著撰人名氏。前有至大元年王好古序﹐知述其師李東垣緒論也。今《東垣十書》中﹐亦列入是編﹐其實出好古裒輯﹐非東垣自撰也。

△鍼灸四書八卷﹝舊鈔本﹞

元寶桂芳編並序。案﹕桂芳字靜齋﹐建寧人﹐漢卿之子﹐父子皆隱於醫。

《四書》者﹐一爲金閻明廣子午《流注鍼經》三卷﹐首冠以何若愚《流注指微鍼賦》而爲之注﹐有閻明廣序﹔一爲宋竇傑《鍼經指南》一卷﹐有朱良能序。傑亦字漢卿﹐與桂芳父同字﹐合肥人﹐仕至太師。時有兩竇漢卿皆以醫學顯者。桂芳得其書合刻之﹐並附以家藏《黃帝明堂灸經》三卷﹐有無名氏序﹔宋莊綽《灸膏肓腧穴法》一卷﹐有自序﹕合而編之﹐目爲「《鍼灸四書》」。序﹑目後有墨圖記二行曰「至大辛亥春月燕山活濟堂刊」。活濟﹐竇氏藥室名﹐遊達齋親書以贈﹐見桂芳自序。是本從元刊影寫﹐向藏愛日精廬張氏。

△衛生寶鑑二十四卷補遺一卷﹝明刊本﹞

元羅天益撰。案﹕天益﹐字謙甫﹐槁城人﹐學醫於東垣李氏﹐源流於易水張氏﹐以兩家之言﹐集錄詮次而成書。卷一至三曰《藥誤永鑑》者﹐知前車之覆﹐戒後人勿蹈之也。卷四至二十曰《名家類集》者﹐古今之方﹐擇之已精﹐備錄之﹐使後人有所據依也。卷二十一曰《藥類法象》者﹐气味厚薄﹐各有所用﹐證治增損﹐欲後人信之也。曰《醫驗紀述》者﹐藥準夫病﹐效始隨之﹐欲後人愼之也。《補遺》一卷﹐多述仲景治內傷外感經驗方並中暑方﹐乃刊時補入﹐非謙甫作也。有鄖城硯堅題首﹐天益《上東垣啟》及王惲﹑胡廣﹑楊榮﹑金幼孜﹑蔣用文等序﹐又無名氏《補遺序》﹐韓夷《刊板跋》。是書見《文淵閣書目》《焦氏經籍志》。

△本艸元命苞九卷﹝舊鈔本﹞

元尙從善撰並序。案﹕從善﹐字仲良﹐自署銜名爲「禦診太醫宣受成全郎上都惠民司提點」。元時﹐設立醫官﹐考試出題﹐以《素》《難》爲經﹐疑﹝古通「擬」﹞仲景爲治﹐法《本艸》爲藥性。仲良以唐愼微所著全書藥品有一千八十二種之多﹐學者不能徧識﹐乃摭其切於用者四百六十八品﹐論說簡要﹐編成九卷﹐刻於至順中。前有至元三年平江路常熟州知州班惟志敍﹐又馮子振序。諸家書目皆不載﹐惟見錢遵王《敏求記》。是本明人所鈔﹐僅存殘帙。士禮居黃氏以周香巖藏本補足。﹝卷首有「周子祿氏」朱記。﹞

△瑞竹堂經驗方十五卷﹝明刊本﹞

元薩裏彌實撰。全書分十五門﹐卷一﹑《諸風門》﹐卷二﹑《心气痛門》﹐卷三﹑《小兒疝气門》﹐卷四﹑《積滯門》﹐卷五﹑《痰飲門》﹐卷六﹑《喘嗽門》﹐卷七﹑《羨補門》﹐卷八﹑《瀉痢門》﹐卷九﹑《頭面口眼耳鼻門》﹐卷十﹑《髮齒門》﹐卷十一﹑《咽喉門》﹐卷十二﹑《雜治門》﹐卷十三﹑《瘡腫門》﹐卷十四﹑《婦人門》﹐卷十五﹑《小兒門》。與明《文淵閣書目》所載合。別本有作五卷者﹐文多殘闕﹐分類亦不合。此其原書足本也。前有王都中﹑吳澂序﹐後有跋云「鄭多伯志道刻於蜀中」。末葉已闕﹐失其名。

△泰定養生主論十六卷﹝明刊本﹞

題﹕「元洞虛子王中陽撰並序。」案﹕中陽名珪﹐字均章﹐自號中陽老人﹐吳人。中歲﹐棄官隱於虞山下。此書取《莊子》「宇泰定者﹐發乎天元」及「《養生主》」之義﹐故首曰《原心》﹔次論《婚合》《孕育》《嬰幼》《童壯》《衰老》《宣攝》《避忌》﹔次論《運气》《標本》《陰陽》《脈病》《證治》﹔然後《類方》《對證》﹐以備采用﹔終以《古今明訓》二道﹑《日省》一篇﹐以爲《攝生要法》。至元中﹐有刻本﹐有段天祐﹑徐繁序﹐楊易跋。正徳間﹐兵部郎中冒鸞重刊﹐有跋。

△世醫得效方二十卷﹝元刊本﹞

元危亦林撰。以先世相傳經驗之方﹐分十三科錄之。後附《孫眞人養生法》一卷﹐有自序及王充耘序。至正五年﹐建寧路官醫提領陳志刊﹐有序。又有太醫院題識云﹕南丰危亦林﹐世醫﹐得效方﹐編次有法﹐科目無遺。江西提舉司校正之﹔牒上於院﹐下諸路提舉司重校之﹔復白於院﹐院之長貳僚屬皆曰善﹐付其屬﹐俾繡梓焉云云。後列太醫院官二十三人銜名﹐掾史一人。其檢校詳愼可知。

△新編西方子明堂灸經八卷﹝元刊本﹞

不題撰人姓名。「西方子」亦無考。目錄前有「熊氏衛生堂重刊」一行。卷一﹐列《正人頭面圖》《胸膺圖》《腹肚圖》﹔卷二﹑卷三﹐《正人手圖》《足圖》﹔卷四﹐《伏人頭圖》﹔卷五﹑卷六﹐《伏人手圖》《足圖》﹔卷七﹐《側人頭頸圖》《脇圖》《手圖》﹔卷八﹐《足圖》。各詳其穴處﹐論可灸不可灸﹐較《銅人鍼灸經》爲備。《四庫著錄》爲山西平陽府本﹐與《銅人鍼灸經》合刻。是本乃元槧之精好者。出曝書亭舊藏。﹝卷首有「彜尊」﹑「曝書亭藏書」二朱記。﹞

●鐵琴銅劍樓藏書目錄卷十五

子部三

○天文算法類

△周髀算經二卷音義一卷附數術記遺一卷﹝舊鈔本﹞

舊題﹕「趙君卿注﹐甄鸞重述﹐李淳風釋。」《音義》題﹕「李籍撰。」後附《數術記遺》題﹕「徐嶽撰﹐仇鸞注。」《周髀》﹐卽古蓋天之學。今之西法﹐實出於是。《數術記遺》﹐唐代選舉﹐於《九章》《五曹》之外兼習之﹐𨿽世皆疑其僞託﹐要之流傳已久矣。惟輾轉傳鈔﹐訛舛不少﹐此猶舊本﹐有君卿自序及鮑浣之序跋。案﹕跋語遇「國家」及「中興」字樣﹐俱跳行頂格﹐知此本從宋槧傳錄也。

△天文大象賦一卷﹝舊鈔本﹞

隋李播撰﹐苗爲注。舊題﹕「張衡撰。」《唐志》《崇文總目》《通誌藝文略》俱作李播。播仕隋﹐髙祖時﹐棄官爲道士。顧澗翁據賦末有「少微之養寂」云云﹐定爲播撰﹐﹐自不誣也。舊爲孫氏之騄鈔藏本﹐後有澗翁跋。邑人吳頊儒氏依之傳錄。

△新儀象法要三卷﹝影鈔宋本﹞

宋蘇頌撰。是書爲重修渾儀而作。始於元祐間﹐成於紹聖中﹐故《遂初堂書目》謂爲《紹聖儀象法要》﹐首列《進書狀》﹐捲各有圖﹐圖各有說﹐當時奉敕撰進者。宋槧本卷末有「乾道壬辰九月九日吳興施元之刻本於三衢坐嘯齋」兩行。元之﹐字徳初﹐卽注蘇詩行世者。此相傳影摹本﹐圖樣界畫﹐不爽毫髮﹐不減遵王氏藏本也。

△銅壺漏箭制度一卷﹝影鈔宋本﹞

是書《文淵閣書目》著錄﹐不著撰人名氏。卷首列李龍眠序﹐其次爲《刻漏圖式》﹐又次列十二節上箭﹑下箭﹑獨用﹑同用之分﹐較《新儀象法要》爲密。卷末載王荊公《明州新刻漏銘》﹑許克昌《明州新造蓮華刻漏記》及《銘》﹐最後爲淳祐丁未顏頤仲跋。案﹕許記﹑顏跋﹐知明州譙門舊有水稱測晝夜漏之長﹐歲久刓敝。紹興末﹐太常伯韓仲通爲郡守﹐得吳人祝岷﹐迹古制﹐冶銅爲蓮花漏。及淳熙丁未﹐龍溪顏頤仲繼爲郡守﹐旣修復之﹐復取李龍眠﹑韓仲通兩家刻漏之制﹐並授之梓。卷末有「淸源免解進士魏國鈞校正」一行。卷首有「士禮居臧」﹑「黃印丕烈」﹑「蕘圃」諸朱記。﹞

△準齋心制幾漏圖式一卷﹝影鈔宋本﹞

宋孫逢古撰並序。逢古創爲小壺﹐分二十五箭﹐按時而用﹐以正晷刻﹐可置坐隅﹐故曰「幾漏」﹐因繪箭式而刻之。曾著錄《文淵閣書目》。是本與《銅壺漏箭制度》合裝一冊﹐郡中黃氏舊藏。蕘翁有跋。﹝卷首有「士禮居藏」朱記。﹞

△大宋寶祐四年丙辰歲會天萬年具注歷一卷﹝舊鈔本﹞

此宋寶祐四年歲在丙辰之曆書。卷末題諸人算造具注頒行者﹐曰﹕寶祐三年十月日保章正充同知算造兼主管文徳殿鐘鼓院荊執禮﹐靈臺郎同知算造楊旂靈﹐臺郎兼主管測驗渾刻漏所相師堯﹐換授保章正充同知算造譚玉﹐靈臺郎判太史局批點曆書鄧宗文﹑李輔卿。秀水朱氏跋云﹕南渡後﹐自《統元》至《會天歷》﹐名凡七攺﹐惟《會天》史稱闕其法﹐試由此編推之﹐亦可忖測而知。舊爲昆山含經堂徐氏所藏﹐竹垞老人錄副以傳。此本卷末有朱筆題識云「乾隆丙午﹐從江鄭堂處鈔錄復比校一過。秋厓衡記。」案﹕秋厓﹐姓朱﹐名邦衡﹐余仲林髙弟也。﹝卷末有「秋厓」朱記。﹞

△乾象通鑑一百卷﹝舊鈔本﹞

宋李季撰。卷首有自序曰「臣季著爲成書﹐不遠萬里赴行在獻之。」錢遵王氏謂當是宋髙宗時。然案卷末自署「河間府免解進士李季奉聖旨編」﹐河間至臨安不當云萬里也。其援引廣博﹐推驗精詳﹐得未曾有﹐且所引逸書頗夥﹐尢爲藝林之淵海。外間傳本絕稀﹐此猶出錢氏藏本所鈔傳者﹐向藏郡中汪氏。﹝卷首有「汪士鐘印」﹑「平陽汪氏藏書印」二朱記。﹞

△回回歷法一卷﹝明刊本﹞

是書卷首有洪武辛亥吳伯宗序﹐下接《回回歷法釋例》凡六條﹐曰釋用數例﹐曰釋回回歷法積年﹐曰釋宮分日數﹐曰釋月分大小及本音名號﹐曰釋七曜數及本音名號﹐曰釋閏法以下爲七政經緯度法。案﹕回回積年﹐以阿刺必年爲歷元﹐當中國隋開皇十九年己未之歲。其所紀月名﹐如﹐第一月大﹐名「法而斡而丁」﹔第二月小﹐名「阿而的必喜世」﹔第三月大﹐名「虎而達」﹔第四月小﹐名「提而」﹔第五月大﹐名「木而達」﹔第六月小﹐名「沙合列斡而」﹔第七月大﹐名「列黑而」﹔第八月小﹐名「阿班」﹔第九月大﹐名「阿咱而」﹔第十月小﹐名「答亦」﹔第十一月大﹐名「八哈慢」﹔第十二月小﹐名「亦思番達而麻的」。登諸紀載﹐亦足廣異聞也。

○右推步

△五曹算經五卷﹝影鈔宋本﹞

題﹕「唐朝議大夫行太史令上輕車都尉臣李淳風等奉敕注釋。」案﹕《唐書藝文志》有李淳風注《五曹》《孫子》等《算經》﹐故秀水朱氏跋云﹐相傳其法出於孫武也。此書傳本絕稀。《四庫著錄本》鈔自《永樂大典》﹐此猶出自宋槧。卷末有「祕書省」三字一行﹔又一行雲﹐「《五曹算經》一部共一冊」﹔又三行﹐列校勘呈進諸臣云﹕元丰七年九月日校定降授宣徳郎祕書省校書郎臣葉祖洽上進﹐校定承議郎行祕書省校書郎臣王仲修﹐校定朝奉郎行祕書省校書郎臣錢長卿。又末葉三行列督刊諸臣云﹕奉議郎守祕書丞臣韓宗古﹐朝請郎試祕書少監臣孫覺﹐降授朝散郎試祕書監臣趙彥若。每半葉九行﹐行十八字。

△緝古算經一卷﹝影鈔宋本﹞

題﹕「唐通直郎太史丞王孝通撰並注。」其推算分二十術﹐析及毫芒。讀者不能遽通﹐故唐代立算學﹐習此書者以三年爲限。其書與《五曹算經》同時刻者。卷末﹐校定上進督刊諸人結銜姓氏皆同。此卽毛斧季氏得之章邱李氏﹐影鈔以傳者也。

△數書九章十八卷﹝舊鈔本﹞

宋秦九韶撰並序。其書分九類﹐以明實用﹐故曰《九章》﹐非舊所謂《九章》也。第一大衍術中詳言「立天元一法」﹐推明數術之原﹐所謂卽形上之義﹐以通形下之數。李氏《測圓海鏡》所言卽本之。其實西法亦出於此。至國朝梅氏而始宣其蘊﹐則是書爲算家最精微之作。《四庫著錄本》從《永樂大典》錄出。此本卷末有趙淸常跋云「《數書九章》十八卷﹐宋淳祐間﹐魯郡秦九韶撰。會稽王應遴堇父借閱鈔本而錄也﹐予轉假錄之。原書目﹐予爲增入之。時萬曆十五年新正五日淸常道人趙琦美記。」

○右算書

○術數類

△太玄集注六卷太玄解四卷附太玄歷一卷﹝宋鈔本﹞

《集注》題﹕「涑水司馬光。」《解》題﹕「襄陵許翰注。」《歷》附《解》後﹐不著撰人姓名。《集注》首冠溫公《讀玄》一篇﹐《解》末有跋云「右十一篇《解》﹐附以《釋文》﹐出許翰。《音考》曰﹕王卽唐王涯。陳卽近世陳漸﹐著《演玄》。吳卽吳祕﹐作音義。郭卽郭元亨﹐作疏。丁卽丁謂﹐許卽許昂﹐章卽章詧﹐黃卽黃伯思﹐林卽林瑀本」云。《歷》末有跋云「右許翰傳《太玄歷》﹐出溫公手錄。經後不著誰作。本疑準《賁》沈準《觀》﹐翰更定爲《觀》爲《歸妹》」云。案﹕此書世不經見﹐是本相傳爲南宋人所寫﹐書法勁正﹐前明名人珍藏﹐印記累累。每半葉八行﹐行十七字。注每行廿四字。宋諱「貞」﹑「敬」字皆闕筆。卷末有題識云「弘治乙卯臘月﹐葑溪邢參觀於臯橋唐伯虎家。」又有題云「此本舊藏唐子畏家﹐後以贈錢君同愛﹐更無副本﹐惟賴此傳誦耳。錢君幸珍藏之。丁巳冬徐禎卿識。」又有題云「吳爟﹑錢澈﹑周芝補遺」。「長洲陸延芝﹑陸灼校訂。」「崇禎丙子張醜敬觀。」近爲郡人黃復翁所得﹐潢治成冊﹐有錢宮詹題跋云「溫公集注《太玄》六卷﹐見於《宋藝文志》﹐而世傳本。至許崧老之《玄解》﹐則《宋志》無之﹐惟直齋所錄﹐與此本正同。崧老本續溫公而作﹐而捲第相承﹐蓋用韓康伯注《易》之例。《太玄歷》不著撰人。許氏云﹐出溫公手錄﹐則溫公以前已有之。其以六十卦配節气﹐不及《坎》《離》《震》《兌》者﹐京氏六日七分法﹐四正爲方伯﹐不在直日之例也。此本字畫古僕﹐又多避宋諱缺筆﹐相傳爲南宋人所鈔。明中葉唐子畏及吾家孔周先後藏弆﹐一時名士多有題識。好事者誇爲枕中之祕。去冬雲濤舍人始購得之﹐招余審定﹐嘆其絕佳。越明春﹐借讀畢﹐因題。時癸丑二月廿七日錢大昕。」又唐陶山觀察題云「右《太玄注》並《解》﹐宋鈔﹐凡十冊﹐因籍一大紳家得之﹐以觸廟諱字特多﹐不進內府。考明時藏吾家六如家﹐余當弆之。然仕於州縣﹐不解藏書﹐而蕘圃主政﹐精考訂﹐且曾見此書﹐時時念之﹐因舉以相贈﹐亦以其舊藏吳中﹐今仍置之臯橋﹑吳趨間﹐抑亦吾家六如所心許也。買櫝還珠﹐吾無悔焉。主政其善寶之。嘉慶六年九月旣望陶山唐仲冕識。」﹝卷首尾有「吳氏家藏」﹑「吳寬原博」﹑「匏翁」﹑「徵仲」﹑「啟南」﹑「石田」﹑「張醜之印」﹑「王騰程印」﹑「王元齊印」諸朱記。﹞

△太玄經十卷﹝明刊本﹞

漢楊﹝揚﹞雄撰﹐晉範望解贊。舊有宋衷《解詁》﹐陸績《釋文》﹐範氏合二家注勒成一編。後有《玄圖》﹐分畫四重。捲端列陸續《述玄》﹐後有王涯《說玄》五篇。又《釋文》一卷﹐不著撰人。《通誌》謂林瑀所撰。此明萬玉堂依宋槧本重雕﹐故「玄」﹑「貞」字有減筆﹐有「海虞周潮書」五字。

△元包經傳五卷附元包數總義二卷﹝明刊本﹞

後周衛元嵩撰﹐唐蘇源明傳﹐李江注﹐宋韋漢卿釋音﹐其總義則張行成所補撰也。是書效《太玄》而作﹐蘇﹑李言其理﹐張氏則主數。紹興中張洸合《釋音》與《疏義》刻之。明人覆板﹐一仍其舊﹐較毛氏刻自勝。有楊楫序﹐張洸跋。

△潛虛一卷潛虛發微論一卷﹝影鈔宋本﹞

題﹕「宋太師溫國公司馬光撰。」其《發微論》題﹕「左朝奉郎禦史張惇實撰。」昔人見溫公所作潛虛遺墨﹐俱有闕文﹐疑爲未成之書。此本完善無闕。卽朱子所見泉州本﹐目爲贗本也。然當時建陽﹑郡武俱有刻本。邵武惟缺《繇辭》﹐此乃泉州教授陳應行乞諸公曾孫溫陵守某得家藏全本﹐合張氏《發微論》以刊者云。《繇辭》悉備﹐豈溫公後人所增入者歟﹖抑張氏作《發微論》時爲之補全耶﹖古人作一書﹐經後人拾遺訂墜者恆多﹐何獨於潛虛而議之也。後有應行跋。舊爲錢遵王藏書﹐繼歸泰興季氏。﹝卷首有「虞山錢曾遵王藏書」﹑「安樂堂藏書」﹑「季振宜印」﹑「滄葦」諸朱記。﹞

按﹕商務印書館《四部叢刊》三編影印本。

△天原發微五卷﹝明刊本﹞

宋鮑雲龍撰並序。又方回﹑鮑寧﹑戴表元序。雲龍嘗與同裏方回辧論往復﹐故有《問答》一卷。舊有元元貞間刻本。明天順間﹐同裏鮑寧加以辧正﹐重刻之。《目錄》後有墨圖記云「天順辛巳歙西鮑氏耕讀書堂。」

○右數學

△唐開元占經一百二十卷﹝舊鈔本﹞

唐瞿曇悉達奉敕撰。所言皆占驗之法﹐援引緯書﹐有七十餘種之多。其他所引古書﹐如《五經通義》《黃帝用兵要》《太公金匱》《太公兵法》《甘石星經》﹑王隱《晉書》之類﹐今皆亡逸﹐猶藉是書考見崖略﹐零璣碎璧﹐致足珍也。有張一熙跋。

△譙子五行志五卷﹝舊鈔本﹞

不著撰人名氏。案﹕《唐志》及《崇文總目》謂唐時濮陽夏撰。其書分木﹑火﹑土﹑水五行﹐應四時以編次。首舉天文﹐下及物類﹐卽象以推休咎﹐覼縷詳悉。錢遵王氏謂此等書惜不多傳於世也。

△乙巳占九卷﹝舊鈔本﹞

唐李淳風撰並序。此與陳氏《書錄》﹑錢氏《敏求記》所載悉合﹔惟闕末《風气》一卷。其曰「乙巳」者﹐陳氏謂從上元乙巳起算﹐故以名焉。﹝卷首有「得此書費辛苦後之人其鑑我」﹑「仲魚圖像」二朱記。﹞

○右占候

△葬書集注一卷﹝明刊本﹞

題﹕「艸廬先生吳文正公澂刪定。後學金華玄默生鄭謐注釋。」前有文正敍錄﹐謂《內》《外》八篇﹐《雜篇》二﹐凡一千二百四十六字﹐倫類精矣。蓋以蔡季通所刪二十篇之本而重定者。鄭謐﹐字彥淵﹐北山先生忠湣公七世孫﹐自號玄默居士。又有洪武五年宋濂序﹐又眉山蘇伯衡﹑金華胡翰﹑金信後序。附趙東山《葬書問對》一篇。末有弘治十一年新安程敏政序﹐仁和江瀾跋。臨川道人題詩﹐新安謝子期後跋。是書卽子期所刻。見錢氏《讀書敏求記》。

△地裏新書十五卷﹝影鈔金本﹞

題﹕「王洙奉敕刪修。」此宅經﹑葬書之最詳備者。自唐迄宋皆編輯頒行﹐增加圖解。晁氏《讀書志》題僧一行撰﹐作三十卷。此本乃畢履道校補闕遺﹐考覈無訛﹐以成善本。刊於金明昌間。前有履道及張謙﹑王洙三序。洙序有注﹐徵引頗博﹐且序末附音義﹐疑皆履道所撰也。書分三十七門﹐其中五姓所屬一門﹐於司商協民性之旨﹐頗能推闡無遺。履道自序云「發揮經義﹐注釋《禮》文﹐歲餘方畢﹐以俟同道之能者。」其非妄作可知矣。舊本流傳﹐影寫甚精﹐爲近時各家書目所未載。

△天寶至寶經一卷金函經一卷穴法賦一卷雪心賦一卷﹝舊鈔本﹞

並不著撰人姓氏。惟《天寶至寶經》有序﹐序爲贛郡曾武文展撰﹐自稱得師茂叔先生祕法﹐其龍法曰「天寶」﹐其穴法曰「至寶」﹐各化五五篇詩﹐逐一解明。然則是書爲武撰無疑矣。《雪心賦》後又雜論干支年月日時竅局並附口訣。最後爲吉郡方旦子輝跋。據跋語云﹐予與文展先生盡半生教養之禮﹐捨所學而學焉。則旦亦同時地理家也。是本出邑中毛氏舊鈔。﹝卷末有「汲古閣」﹑「毛扆之印」﹑「斧季」諸朱記。﹞

△天機望龍經一卷﹝舊鈔本﹞

題﹕「宋雲水山人吳景鸞祕授﹐廖金精筆記﹐堪輿黃明野參補。」案﹕景鸞爲克誠子﹐術家相傳﹐克誠於宋慶曆間爲司天監﹐以論山陵事下獄﹐遇赦﹐削髮於白雲山洞﹐以遺書授女﹐其女轉授諸金精山人廖瑀。然則吳﹑廖故有淵源也。是本亦毛氏舊鈔﹐與《天機扒砂經》合裝一冊。﹝捲尾有「汲古閣」﹑「毛扆之印」﹑「斧季」諸朱記。﹞

△天機扒砂經一卷﹝舊鈔本﹞

題﹕「堪輿地仙廖金精著﹐丰城黃明野集補。」其卷一至四已佚﹐僅存第五卷

。案﹕堪輿家以楊﹑曾﹑廖﹑賴並稱﹐而金精所著﹐此外尙有《葬法心印》一卷﹐見《敏求記》﹔《九星穴法》四卷﹐見《四庫書目》。

△劉氏心法一卷楊公騎龍穴一卷﹝舊鈔本﹞

劉氏﹐卽邢州劉秉忠﹐著有《平尺玉砂經》者。楊公名益﹐字筠松﹐著有《撼龍經》者。後有曾公《後論》一篇。案﹕贛郡諸曾﹐皆習地理家言﹐其名求己﹑文迪者見《理气心印進書表》﹐名武﹐字文展者﹐見《天寶至寶經》序﹐此曾公未詳何人也。是本亦出毛氏舊鈔。

○右相宅﹑相墓

△靈棋經二卷﹝明刊本﹞

不著撰人名氏。舊有晉顏幼明﹑宋何承天注。元陳師凱﹑明劉基解。案﹕是書乃古占法﹐合於《易》筮《象》詞﹐亦與《易林》相似。《象》後有詩﹐作五﹑七言斷句體﹐當是後人增入。顏﹑何注言推驗﹐陳﹑劉解則衷諸《易》理﹐闡發入微。舊時惟鈔本流傳﹐至明正徳間蜀周侍禦某得是書﹐命喬府判某刊於杭郡﹐有李遠﹑劉基﹑董元錫序。

△易林四卷﹝校宋本﹞

漢焦贛撰。《隋》《唐》《宋志》﹐俱作十六卷。泰興季氏藏有宋槧本亦同。今分卷上﹑下各二﹐不知何時合並。此明吳郡陸翀之辧疑館刊本。訛字甚多。家曇谷假得絳雲樓所藏宋本校攺﹐致爲精善。惟曇谷嘗語陸敕先云﹐宋本有全注﹐未及舉錄﹐絳雲一炬﹐而其書不傳爲憾。然幸有此校本﹐猶存古書眞面目。曇谷名玄錫﹐忠宣公長子也。﹝卷首有「臨桂世伯」﹑「瞿元錫」﹑「曇谷」﹑「瞿昌文印」﹑「壽明」諸朱記。﹞

△京氏易傳三卷﹝明刊本﹞

漢京房撰。吳陸績注。《漢志》載京氏書甚多﹐今僅存《易傳》﹐殆以所論世應﹑飛伏﹑遊魂﹑歸魂﹐已開後世錢卜之法﹐故流傳不廢歟﹖此本每捲有「潁川張鯤校」五字。

△理气心印三卷﹝舊鈔本﹞

不題撰人姓氏。前有唐亞父邱延翰﹑宋國師吳景鸞《進書表》。案﹕景鸞表語﹕延翰在玄宗朝曾撰進《理气心印經》三卷﹐《天機書》三卷。僖宗末﹐贛水曾求己與同關人楊益在兵間得其書。後由曾文連傳陳希夷﹐而景鸞父克誠從希夷學陰陽卜筮﹐故景鸞得之。是書以《太極圖》爲首﹐《先天》《後天》《太陰》《納甲》諸圖次之。書中「臣延翰」云云﹐當是唐時原本。而「臣景鸞言」﹐則景鸞承詔補注也。後有金精山人廖伯瑀記。此爲汲古閣鈔本。

△新刊圖解玉靈聚義占卜龜經四卷﹝元刊本﹞

題﹕「王洙撰﹐陸森類編﹐駱天祐校正。」卷二中雜入《野庵龜經》一種﹐審其次第﹐與《敏求記》所載﹑《四庫》著錄微異。各家皆題陸森作﹐而此曰王洙。案﹕森﹐吳人﹐爲陰陽教諭﹐不脫術家習气﹐故所作訣法﹐詞不雅馴。卷中有「從祕閣所藏《龜經》參定」一條﹐豈《龜經》卽洙所撰耶﹖

△玉靈照膽經一卷﹝舊鈔本﹞

題﹕「霅溪竹隱老人邵平軒撰。」前有淳熙己酉自序及至順壬申東吳詹伸修序。據詹序稱﹐其理微妙不可測斷﹐則竹隱老人殆深於龜卜者也。是書《敏求記》著錄。

△周易神應六親百章海底眼二卷﹝影鈔元本﹞

題﹕「臨川王鼒大鼎撰﹐杭郡何侁信亨重編﹔錢塘徐大升進之校正。」原書作七言絕句及四言體。王﹑何爲之注云「出晉逸士無惑先生王鄯字子路所傳」﹐蓋依託也。其占法專言六親﹐卽今世錢卜之法。

○右占卜

△新雕注疏珞琭子三命消息賦三卷附校正李燕陰陽三命二卷﹝影鈔宋本﹞

題﹕「宜春李仝注﹐東方明疏。」前有嘉祐四年仝序。此書晁氏《讀書志》作五卷﹐蓋合李燕書言之。焦氏《經籍志》訛作十卷﹐「明」又訛「朔」。或作李同﹑李全者﹐皆訛。郡中黃氏嘗得宋刊本﹐爲傳是樓故物﹐今歸仁和胡君心耘﹐此本卽從之影寫也。

△新編四家注解經進珞琭子消息賦六卷﹝影鈔元本﹞

賦不著撰人。作注者題﹕保義郎監內香藥庫門臣王廷光﹑宜春李仝﹑嘉禾釋曇瑩﹑東海徐子平。所謂四家是也。此書《敏求記》著錄所題作人姓名﹐與此本同。惟作二卷爲異。疑錢氏所見非足本耳。《永樂大典》所收﹐有二本﹕一題「釋曇瑩撰」﹐兼采王﹑李之注﹐附以己說﹐卽《四庫》著錄本也﹔一爲徐子平注解本。此本合四家注爲之﹐故與《大典》本絕異。卷首有王廷光《進書序》。

△新刊範圍數二卷﹝元刊本﹞

不著撰人姓名。《永樂大典》中引之﹐謂元賈顥撰。分《圖式門》《起例門》《總訣門》《吉歌門》《凶歌門》《賦論門》爲上卷﹔《卦訣門》《數格門》爲下卷。明趙迎有《範圍數》﹐自《圖式》至《流年斷訣》凡十五門﹐卽襲其書也。舊爲文氏﹑王氏﹑季氏藏書。﹝卷首有「玉蘭堂」﹑「五峯樵客」﹑「梅花屋」﹑「竹塢」﹑「鐵硯齋王履吉」﹑「季振宜印」﹑「滄葦」諸朱記。﹞

○右命書

△太乙金鏡式十卷﹝舊鈔本﹞

唐王希明編。《史記日者傳》云術數七家﹐「太乙家」居其一。《漢志》五行家﹐亦有「泰壹」之名﹐知其術相傳已久矣。

△五行精紀三十三卷﹝舊鈔本﹞

宋廖中撰。此書《書錄解題》及《文獻通考》作三十四卷﹐《敏求記》所載﹐祗三十二卷﹐缺三十三﹑三十四兩卷也。此較多一卷。所引星命家五十一種﹐多不經見者。

△彈冠必用集一卷﹝影鈔宋本﹞

宋周渭撰並序。渭鄱陽人。《文獻通考》訛作「謂」。此書亦見《書錄解題》﹐謂專爲宦遊擇日而設。凡三十篇。後有乾道乙酉廬山唐汝舟跋。末附漢南張昌詩「兀日別法」二條﹐又昌詩跋。卷末有「紹熙甲寅歲當塗縣令沈邠刊於正己堂」二行。此本明人鈔自宋刻﹐亦祕笈也。

△三歷撮要一卷﹝宋刊本﹞

不著撰人姓氏。其書按月具載嫁娶﹑上官﹑出行等吉日及不可用之凶日﹐卽古孤虛旺相之術也。其援引有《會要歷》《百忌歷》《集聖歷》《廣聖歷》﹐而第云「三歷」者﹐以後有詳載《萬通歷》《集正歷》《具注歷》等圖說﹐故以名之耳。每半葉十行﹐行十九字。舊爲士禮居藏書﹐有潛研錢氏跋云「此書不題撰人姓名﹐亦無刊刻年月﹐所引《萬通百忌》《萬年具注》《集聖》《廣聖》諸書﹐皆選擇家言﹐司天監據以鋪注頒朔者也。劉徳成﹑方操仲﹑汪徳昭﹑倪和甫﹐蓋當時術數之士﹐今無能舉其姓名者矣。書中引沈存中《筆談》﹐當是南宋所刊。嘉慶己未十月十有四日竹汀居士假讀。時年七十有二。」﹝此《跋》與《養新錄》所載稍異。﹞又有淵如孫氏跋云「舊本陰陽書甚少﹐由術士祕其書而毀之。遁甲﹑六壬古法﹐猶見於《太白陰經》及《武經總要》﹐而歸忌﹑反支﹑天倉諸說﹐載在經史者﹐轉無成書。今蕘圃得此本﹐存宋以前古法﹐亟屬影寫傳世。嘗考夏正以平旦爲朔﹐則日辰宜起寅時﹐以子﹑丑時入前一日。術者不知﹐故一切遁甲﹑六壬多不驗。書此以質知者。陽湖孫星衍書。」﹝卷首有「通儒世家」﹑「黃丕烈印」﹑「復翁」。諸朱記。﹞

按﹕徐乃昌隨盦《徐氏叢書續編》覆刊本。

△年月備要前集一卷後集六卷﹝元刊本﹞

不著撰人姓氏。前有總目﹐曰﹐《前集》﹐三元通用六十年定例﹔《後集》六卷﹐諸家總要。舊爲文瑞樓藏書。

○右陰陽五行

○藝術類

△書品一卷﹝舊鈔本﹞

梁庾肩吾撰。是本列九品者﹐亦止一百二十三人﹐與《序》語云一百二十八人不合。王漁洋譏毛氏刊本有誤﹐實世無別本也。﹝卷首有「稽瑞樓」朱記。﹞

△貞觀公私畫史一卷﹝舊鈔本﹞

唐中書舍人裴孝源撰。前有貞觀十三年自序﹐略謂錄魏晉以來至貞觀十三年祕府及佛寺並私家所蓄遺迹有二百九十八卷﹐屋壁四十七所。目爲《貞觀公私畫錄》。舊出汲古毛氏鈔本。﹝卷首有「毛氏子晉」朱記。﹞

△唐朝名畫錄一卷五代名畫補遺一卷﹝明刊本﹞

兩書明時合刻本《名畫錄》﹐唐朱景元撰並序。陳氏《書錄》作《唐朝畫斷》云﹐後有天聖三年商宗儒後序﹐今此本無之。其卷首題《唐朝名畫錄》﹐而卷末一行復攺爲「唐賢」﹐不可解。《名畫補遺》﹐宋大梁劉道醇纂。陳氏作《五代名畫記》﹐有嘉祐四年陳洵直序。舊藏洞庭葉氏。﹝卷首有「葉樹廉印」﹑「石君」二朱記。

△墨藪二卷﹝舊鈔本﹞

陳氏《書錄》云﹐不知何人所集。此題「唐韋續纂」。其二十一篇之數﹐與陳氏所載合。《文獻通考》作十卷﹐蓋傳寫之誤也。

△法帖音釋刊誤一卷﹝鈔本﹞

宋參知政事陳與義奉敕校正。劉次莊所撰《官帖釋文》﹐其刊正誤字﹐皆極精核。有周必大跋。

△翰墨志一卷﹝鈔本﹞

宋髙宗禦制。髙宗書學二王﹐所得最深﹐自謂五十年未嘗捨筆。此其晚年所作﹐𨿽篇頁寥寥﹐實皆論書精要語也。

△圖畫見聞志六卷﹝元鈔本三卷宋刊本三卷﹞

宋郭若虛撰。前三卷系元人手錄﹐每半葉十四行﹐行廿四字。前有郭若虛自序﹐以明翻宋陳道人刊本校之﹐頗有不同。如卷一次行題郭若虛撰﹐又次爲《敍論》細目七行﹐而陳本無之。卷二《李昇》條注云「蜀中多呼昇爲小李將軍。」小李將軍﹐乃是思訓之子﹐陳本脫下「小李將軍」四字。卷三《文同》條末有一字至十字詩云「竹﹐竹。森寒﹐潔綠。湘江邊﹐渭水曲。帷幔翠錦﹐戈矛蒼玉。虛心異眾艸﹐勁節逾凡木。化龍杖入仙陂﹐呼鳳律鳴神谷。月娥巾帔淨冉冉﹐風女笙竽淸肅肅。林間飲酒碎影搖金﹐石上圍棋淸陰覆局。屈大夫逐去徒悅椒蘭﹐陶先生歸來但尋松菊。若檀欒之操則無敵於君﹐圖瀟灑之姿亦莫賢於僕。「此詩陳本亦失載。又按卷一《論黃徐體異》條﹐」刁處士名光「下注云﹐」下一字犯太祖廟諱「﹐則其所據別本亦是宋刻也。後三卷爲宋臨安府陳道人書籍鋪刊行本﹐每半葉十一行﹐行二十字﹐與明翻本行款悉同﹐惟」匡「﹑」貞「﹑」構「﹑」購「等字皆闕筆﹐翻本則不盡然。其紙皆羅紋闊簾﹐信是宋刻宋印也。元鈔序﹑目補闕﹐爲秦西巖手筆﹐且有」楊夢羽氏「印﹐知爲吾鄕萬卷樓舊物。歷三百年復歸故地﹐𨿽失其半﹐而復得黃蕘圃氏以宋刊補之﹐旣喜珠還﹐且成璧合矣。

按﹕商務印書館《四部叢刊續編》影印本。

△宣和畫譜二十卷﹝舊鈔本﹞

不著撰人姓名﹐蓋當時米襄陽﹑蔡京等奉敕纂定者。是本有無名氏原序﹐無「宣和庚子禦制」等字﹐始知別本有之﹐乃後人妄加。王肯堂遂誤以爲此書出禦纂耳。此鈔字迹甚舊﹐卷中朱筆校攺﹐乃忠宣手迹。第六﹑七等卷末有崇禎癸酉某月某日校及耕石齋主人題字。﹝捲後有「陳煌圖印」﹑「鴻文」二朱記。﹞

△純全集四卷﹝舊鈔本﹞

題﹕「宋翰林書藝局祗候南陽韓拙全翁撰。」有自序﹐又張懷後序。是書共十篇﹐曰《論山》﹑曰《論水》﹑曰《論林木》﹑曰《論石》﹑曰《論煙霧嵐光風雪雨》﹑曰《論人物橋彴關城寺觀山居舟船四時之景》﹑曰《論用筆墨格法气韻之病》﹑曰《論觀畫別識》﹑曰《論古今之學者》﹑曰《論三古之畫過與不及》。別本曰《山水純全集》﹐佚去末篇。此爲明沈辧之鈔藏本﹐猶全帙也。每葉闌外右角有「吳縣野竹家沈辧之制」九字。﹝卷首有「野竹家沈辧之印」﹑「沈辧之氏」﹑「方山」﹑「濠南居士」﹑「吳岫」﹑「海虞陵秋家藏」﹑「稽瑞樓」諸朱記。﹞

△廣川畫跋六卷﹝舊鈔本﹞

宋董逌撰。是書有楊升庵刻本﹐中有脫文及此文錯入他文之尾者。此從元至正乙巳華亭孫道明鈔本傳錄﹐孫從宋末書生寫本錄出﹐流傳最舊﹐惟六卷末有缺文。黃丈琴六據楊本校補﹐並補正他處闕字﹐遂成完書。

△廣川畫跋六卷﹝明刊本﹞

此楊升庵從館閣本錄出以刻者。《目》中《書李子西兵車圖》《書龍衮文馬圖》二篇列卷一末﹐與本書合。元鈔本錯入於前者﹐訛。惟楊本訛字爲多。黃丈琴六卽據元鈔本校攺訂正。有劉大謨序﹐楊愼跋。

△畫繼十卷﹝明刊本﹞

宋鄧椿撰。前有乾道三年自序﹐謂繼張彥遠《歷代名畫記》﹑郭若虛《圖畫見聞志》而作者﹐自熙寧而後﹐列於書者﹐凡二百一十九人。明嘉靖間刻本。

△書苑菁華二十卷﹝舊鈔本﹞

宋陳思撰﹐魏了翁序。思爲臨安書賈﹐亦喜撰述﹐嘗著《寶刻叢編》流傳於世﹐金石家稱之。是編輯漢﹑魏以來論書之說﹐𨿽標目未盡允當﹐而搜羅亦博﹐可供臨池之助﹐與朱樂圃《墨池編》相伯仲也。舊爲洞庭徐氏物﹐從宋刻傳錄。末有萬曆七年徐玄佐跋。

△皇宋書錄三卷﹝舊鈔本﹞

宋董史撰並序。書作於理宗淳祐壬寅年﹐中毀於火﹐至度宗咸淳乙丑歲修校成編。是本出華亭孫氏鈔傳。卷末有「至正丁未三月十四日錄辧」一行。惜中多脫文缺字﹐無從校補。史﹐字良史﹐乃從姓得名﹐有作「董更」者﹐傳寫之誤。

△圖畫考七卷﹝舊鈔本﹞

元盛熙明撰。熙明有《法書考》八卷﹐著錄《四庫》而此書不載。錢氏《元史藝文志》亦無其目。案﹕自序有云﹐臣不揣愚陋﹐嘗著《法書考》﹐今復博采傳記﹐芟繁摭要﹐撰爲《圖畫考》一通﹐繕寫上進。是此書之作﹐在《法書考》奏禦之後﹐本自別行也。書爲目二十有七﹐卷一曰述原﹑興廢﹑規鑑﹑圖名﹑師傳﹐卷二曰工用﹑筆法﹑气韻﹑設色﹑模拓﹐卷三曰佛道﹑人物﹑傳眞﹑宮室﹐卷四曰山水﹑附樹石﹐卷五曰竹木﹑花鳥﹑蔬果﹑龍魚﹑畜獸﹐卷六曰名譜﹐分上古﹑中古﹑近古三子目﹐卷七曰鑑藏﹑辧謬﹑品價﹑印記﹑裝褙﹑藏玩。大槪本之張彥遠《名畫記》﹑郭若虛《見聞志》﹐餘如謝赫《古畫品錄》﹑郭思《林泉髙致》之屬﹐已不多及。《四庫全書提要》稱《法書考》𨿽雜取諸家之說﹐而采擇特精。今觀此書﹐亦復條理秩然﹐猶前志也。

按﹕商務印書館《四部叢刊三編》影印本。

△書法鉤元﹝玄﹞四卷﹝明刊本﹞

元蘇霖撰。《自序》謂﹐搜訪鈔錄前人論書語﹐輯成巨帙﹐此特纂其要言﹐故曰「鉤元﹝玄﹞。」舊爲邑中馮氏藏本。﹝卷首有「馮武之印」﹑「簡緣子」﹑「竇伯父」﹑「長樂」諸朱記。﹞

△圖繪寶鑑五卷補遺一卷﹝元刊本﹞

題﹕「吳興夏文彥士良纂。」前有至正乙巳士良自序。卷末有「至正丙午新刊」一行。時元順帝二十六年也。﹝卷首﹑末有「項墨林鑑賞」﹑「墨林祕玩」﹑「項子京家珍藏」﹑「項元汴印」諸朱記。﹞

○右書畫

△琴史六卷﹝舊鈔本﹞

宋朱長文撰。宋以前論琴之書﹐見於陳氏《書錄》者甚多﹐今皆不傳。世所傳者﹐蔡氏《琴操》外以此書爲最古。作於元丰七年﹐紹定癸巳從孫正大始刊板行之。此明正徳戊寅安愚錄本。卷中遇宋帝字皆提行﹐猶依宋本式也。愚所錄又有《琴苑要錄》一冊﹐無撰人名氏﹐與此合爲上下冊﹐裝池楮墨皆同。舊藏稽瑞樓。

△琴統一卷外篇一卷﹝舊鈔本﹞

題﹕「南溪徐理撰繹。」書中《追古篇》﹐知爲宋理宗時人先成《鐘律書》進禦﹐得叨恩科。給﹝﹖﹞年五十後復成此書。中論音律最詳。《外篇》有自序﹑《列律圖》並補論《琴統》所未備。各家書目皆未載。審其楮墨﹐亦正徳時鈔本﹐與《琴史》諸書以類相附者也。此書與懶仙《五聲琴譜》合爲一冊。據自序﹐懶仙﹐明天順間人﹐其姓名不可考。

○右琴譜

△忘憂淸樂集一卷﹝宋刊本﹞

此書無標題﹐亦無序跋。首列皇祐中張學士《棋經》十三篇﹐次列劉仲甫《棋訣》四篇﹐張靖《論棋訣要雜說》﹐後列孫吳至宋舊圖若干局﹐又列棋勢若干局﹐共裝三冊。案陳氏《書錄》有《忘憂淸樂集》﹐題「棋待詔李逸民撰集」。此本《棋經》後﹐次徽宗禦制詩﹐有「忘憂淸樂在棋枰」之句。又有「前禦書院棋待詔賜緋李逸民重編」一行。黃復翁遂據以定此名﹐想當時標題在序首﹐今失之耳。舊藏士禮居﹐後人藝蕓書捨﹐湖賈金仁甫攜以見示﹐購之﹐以備「雜藝」一門。﹝卷首有「士鐘」﹑「閬原父」二朱記。﹞

按﹕徐乃昌隨盦《徐氏叢書續編》覆刊本。

○右雜技

●鐵琴銅劍樓藏書目錄卷十六

子部四

○譜錄類

△重修考古圖十卷﹝明刊本﹞

宋呂大臨撰。元大徳間茶陵陳翼采諸家辧證附其下刻之﹐故曰「重修」。此明鄭宏經重刻本﹐有大臨自記﹐陳才子序﹐及陳翼﹑鄭宏經序。原書《目》前列所藏姓氏除祕閣太常內藏外﹐有三十七家﹐皆北宋時收藏名家也。述古堂錢氏有影宋鈔本﹐與此不同﹐惜未之見。

△嘯堂集古錄一卷﹝影鈔宋本﹞

宋王球撰。有李邴序﹐曾機後序﹐集古器款識並及漢官私印﹐後來印譜﹐實濫觴於此。若《宣和印史》及後人僞作也。是本出鄕先輩陳鴻文先生手寫。先生名煌圖﹐工篆隸書﹐故影摹精善。﹝卷首末鈐「海虞陳氏永寶圖書」﹑「陳鴻文圖書記」朱記。﹞

△宣和博古圖二十三卷﹝元刊殘本﹞

宋王黼撰。是書原本三十卷﹐今缺卷六至七﹑卷廿一至廿二﹑卷廿四至廿六。晁氏《讀書志》作王楚撰。案﹕蔡絳《鐵圍山叢談》﹐宣和殿﹐徽宗藏古器書畫之所﹐大觀初作《博古圖》一書﹐錢遵王謂成於宣和年者﹐考之未審耳。此至大中刊本﹐款式悉仍宋本﹐而削去王黼姓氏。凡所列諸品﹐俱注明「依原樣制」﹐「減小樣制」。明刻本槪爲減小﹐失其眞矣。

△文房四譜五卷﹝舊鈔本﹞

宋蘇易簡撰。徐鉉序﹐易簡有後序。是書舊本多脫訛﹐黃丈琴六假得鶴夢山房舊鈔本﹑振綺堂汪氏本合校一過﹐補卷一《筆》之《雜說》脫文四十二條﹐卷二《筆》之《詞賦》一條﹐卷三《硯》之《敍事》九條﹐其闕文訛字﹐補正二百八十餘字﹐遂爲完書。

△硯史一卷﹝舊鈔本﹞

宋米芾撰。汲古毛氏有刻本﹐此其原鈔本也。書字甚精。卷首襄陽自題﹐亦似其筆法﹐當從舊本摹出著。﹝卷首末有「西河居士」及「毛氏藏」二朱記。﹞

△硯箋四卷﹝舊鈔本﹞

宋髙似孫撰並序。所采古書甚夥﹐如﹐魚豢《典略》《開元文字》﹑伍輯之《北徵記》﹑劉澄之《永初山川記》﹐皆足以補遺佚。舊藏邑中趙韞煇家。

△新纂香譜二卷﹝舊鈔本﹞

宋陳敬撰。原書四卷﹐此存卷一﹑卷二﹐爲《香品》《香異》《修制》《印篆》《凝和》諸類。舊爲文瑞樓藏本。從小玲瓏山館馬氏假得傳鈔者﹐當時已非全帙矣。是書所采﹐有沈立之﹑洪駒父《香譜》《武岡公庫香譜》﹐張子敬《續香譜》﹐潛齋《香譜拾遺》﹐顏持約《香史》﹐葉庭珪《香錄》《是齋售用錄》﹑溫氏《雜記》各種﹐今皆不傳。存一書以存眾書﹐則是本足貴也。有熊朋來序﹐洪氏《香譜序》﹐顏氏《香史序》﹐葉氏《香譜序》。﹝卷首有「文瑞樓藏書記」朱記。﹞

△雲林石譜三卷﹝舊鈔本﹞

宋杜綰撰。此明萬曆甲戌歲夢覺子從楊五川藏本所錄。案﹕楊升菴《卮言》跋此書﹐謂石凡一百十有七品﹐此本祗有九十三品﹐豈一品中有連綴數品﹐升菴並數而得之耶﹖毛氏山居小玩刻本有訛脫處﹐孔傳原序亦未刻。﹝卷末有「毛壽君」朱記。﹞

○右器物

△酒經三卷﹝宋刊本﹞

題﹕「大隱翁撰。」案﹕宋李保《續酒經自敍》﹐大隱翁爲宋朱翼中別號。《宋史藝文志》作一卷﹐誤。《說郛》本﹐但刻《總論》一卷﹐此則足本也。板刻甚精﹐每半葉十行﹐行十八字。後有跋云「《酒經》一冊﹐乃絳雲未焚之書﹐五車四部﹐盡爲六丁下取﹐獨畱此經﹐天殆縱余終老醉鄕﹐以此轉授遵王﹐令勿遠求羅浮鐵橋下耶﹖余已得『修羅采花法』﹐釀仙家燭夜酒﹐視此經又如余杭老媼家油囊俗譜耳。辛丑初夏蒙翁戲書。」﹝卷首有「雁裏艸堂」﹑「誠徳堂」﹑「季振宜印」﹑「滄葦」﹑「乾學徐健菴」諸印。卷末有「雁裏子柄」﹑「傳是樓印記」﹑「徐氏珍玩」諸朱記。﹞

按﹕商務印書館《續古逸叢書》影印本。徐乃昌隨盦《徐氏叢書續編》覆刊本。

△茶錄一卷﹝舊鈔本﹞

宋蔡襄撰。分上﹑下二篇。自撰前﹑後序。皇祐中進禦﹐治平中刻於石。此書與《茶具圖贊》《蔬食譜》﹐皆爲錢遵王鈔本﹐楮墨精絕﹐疑從宋刻摹寫也。錢氏又附以《觴政》《段食良方》《燭夜仙酒法》﹐以類相次﹐合爲一冊。每卷末一紙﹐欄外左角有「錢遵王述古堂藏書」八字。

△茶具圖贊一卷﹝舊鈔本﹞

不著撰人。《目錄》後一行題「咸淳己巳五月夏至後五日審安老人書」。以茶具十二各爲圖贊﹐假以職官名氏。明胡文煥刻入《格致叢書》者﹐乃明茅一相作﹐別一書也。

△蔬食譜一卷﹝舊鈔本﹞

《百川書志》云﹐本心翁門人淸漳陳達善編。今考是書題「陳達叟編」﹐不作「達善」﹐且其《自序》云﹐本心翁齋居晏坐﹐客從方外來﹐問食譜﹐口授二十品與之。是本心翁者﹐達叟自號﹐非其師也。《百川書志》誤。

△飲膳正要三卷﹝明刊本﹞

元忽思慧撰。延祐中﹐忽思慧官飲膳太醫時選進﹐詳列補益气血﹑湯膏煎造之法﹐禽魚艸木之類﹐並系以圖。此明景泰中內府重刊本﹐有虞集序及明英宗禦制序。

○右食譜

△洛陽花木記一卷﹝舊鈔本﹞

宋周師厚撰。據自序﹐爲鄞江人﹐元丰中﹐官於洛陽所作。列牡丹百餘品﹐芍藥四十餘品﹐雜花三百六十餘品。其敍牡丹名品尢詳﹐末及栽接之法。意以諸家之譜未備﹐因卽聞見所及增補之。舊爲邑中孫氏藏本。﹝卷首有「孫從添印」﹑「慶增」二朱記。﹞

△桐譜二卷﹝舊鈔本﹞

宋陳翥撰並序。翥﹐字子翔﹐自署銅陵逸民﹐又號咸聱子。《繹書》中載自作植桐詩文﹐蓋慶曆間人未仕而隱者﹐借桐以見志也。分十類﹐上卷曰《敍原》﹐曰《類屬》﹐曰《種植》﹐曰《所宜》﹐曰《所出》﹔下卷曰《采斫》﹐曰《器用》﹐曰《雜說》﹐曰《紀志》﹐曰《詩賦》。是書惟見陳氏《書氏》﹐餘皆不載。厲樊榭輯《宋詩紀事》﹐搜羅甚廣﹐亦未載其詩。舊爲邑中魚氏鈔藏本。﹝卷首有「魚元傅印」﹑「虞巖」二朱記。﹞

△金章蘭譜一卷﹝舊鈔本﹞

宋趙時庚撰。案﹕自序作於紹定癸巳歲﹐詳論蘭之容質﹐品第髙下﹐兼及封培愛養之法﹐意以續《牡丹》《荔枝》諸譜。此與《洛陽花木記》均出明人所鈔﹐合裝一冊。

△蟹略四卷﹝舊鈔本﹞

宋髙似孫撰並序。嘉靖十年始蘇柳僉錄本。﹝卷首有「黃氏如珽之印」﹑「臣存恕」﹑「勿之」諸朱記。﹞

○右艸木虫魚

○雜家類

△墨子十五卷﹝明刊本﹞

題﹕「周墨翟撰。」此南昌唐堯臣於吳興陸氏得內府本以刻﹐較明監本爲勝。舊爲洞庭葉氏藏書。﹝卷首有「葉樹廉印」﹑「石君」二朱記。

△鶡冠子三卷﹝明刊本﹞

舊謂楚人﹐不著姓氏。宋陸佃解並序。舊本脫訛﹐陸氏爲之勘正。詮解亦簡質。此明初覆刻宋本。

△呂氏春秋二十六卷﹝元刊本﹞

題﹕「秦呂不韋撰。」髙氏訓解。此元至正間嘉興路總管劉貞得東牟王氏校本所刊。每半葉十行﹐行二十字。《序》後﹐有「嘉興路儒學教授陳泰校﹐吳興謝盛之刊」一行。有鄭元祐序。

△淮南鴻烈解二十一卷﹝校宋本﹞

此顧澗薲氏校定善本。先以《道藏》本校過﹐後於汪閬原家假得宋本詳校。近刻之訛字及注中脫文與文注混淆處俱一一攺正﹐並注明行款﹑葉數。宋本每半葉十二行﹐行廿二字﹐注每行廿五字。不題髙誘注﹐題太尉祭酒臣許愼記上﹐蓋宋時相傳爲許注也。其下方墨筆﹐則松崖先生所校﹐亦澗薲氏從朱文遊族子借得惠校本迻錄者也。

△淮南鴻烈解二十一卷﹝明刊本﹞

此明茅氏刻本。文多脫訛﹐注皆刪節﹐郡人江叔沄氏以《道藏》本校攺完善﹐間加訂語﹐考正不苟。﹝卷首有「江聲叔沄」﹑「江沅」諸朱記。

△人物志三卷﹝明刊本﹞

題﹕「魏散騎常侍劉劭撰﹐涼儒林祭酒劉昺注。」前有阮逸序﹐不署名。此明隆慶間揭陽鄭氏刻於歸徳郡庠。捲第行款﹐猶仍古本﹐較《程氏叢書》本自勝。《四庫全書》所收﹐乃萬曆甲申河間劉用霖所刊﹐卽出自此本。﹝卷首有「馮子元家藏印」﹑「植盦」二朱記。﹞

△劉子新論十卷﹝明刊本﹞

此書舊皆題梁勰撰﹐袁孝政注﹐惟晁氏《讀書志》《直齋書錄》據袁孝政序﹐作北齊劉晝。此明人覆刻宋本﹐亦題劉勰。舊爲士禮居藏書。﹝卷首有「士禮居藏」﹑「黃丕烈」﹑「蕘夫」諸朱記。﹞

△顏氏家訓二卷﹝明刊本﹞

題﹕「北齊黃門侍郎顏之推撰﹐明蜀榮昌後學冷宗元校。」前後無序跋。舊藏邑中馮氏。卷首有朱筆「海虞馮武敬讀」六字。書中朱筆點勘處﹐皆其筆也。﹝卷首有「馮彥淵收藏」朱記。﹞

△續顏氏家訓三卷﹝宋刊殘本﹞

此書撰人﹐晁氏《讀書志》題「董正功」﹐《直齋書錄》﹑焦氏《經籍志》題「李正公」。是本卷首已闕﹐未詳孰是。向藏邑中張氏﹐卽述古堂藏本之半﹐所云宋槧絕佳者也。原書八卷﹐今存卷六至卷八﹐有《養生》《歸心》《書證》《音辭》《雜藝》《終制》六篇﹐而《養生篇》首二葉已闕。全書體例﹐以顏氏書列於前﹐而續者系每篇之後﹐徵引典博﹐堪與原書相輔而行。其顏書中《書證篇》末﹐較今本多一條﹐其文云「《禮樂志》云﹐給太官桐馬酒。李奇注﹐以馬乳爲酒也﹐揰挏乃成。二字並從手﹐『揰』﹝都統反。『挏』達孔反。﹞此謂撞搗挺挏之﹐今爲酩酒亦然。向學士又以爲種桐時﹐太官釀馬酒乃熟﹐極孤陋之甚也。「按﹕此已見《勉學篇》﹐或後人因其復出而刪之。然義各有當﹐文亦微異﹐正宜並存爲是耳。」桐馬「疑」挏馬「之誤﹐」酩酒「疑」酪酒「之誤。當日遵王所藏﹐尙有影鈔宋本合成七卷﹐僅闕其一﹐今已不可見矣。

△長短經九卷﹝舊鈔本﹞

題﹕「梓州郪縣長平山安昌巖艸莽臣趙蕤撰。」前有自序。原書六十四篇﹐凡十卷﹐末一卷已佚。此書載晁氏《讀書志》﹐謂末捲《陰謀》本已闕﹐是不傳久矣。書中小注間雜以「議曰」云云﹐乃是論斷之語﹐而本文大字亦有「論曰」云云。原書𨿽出舊鈔﹐然多訛奪﹐假得周香嚴藏本﹐與之相同。又小注中間有「說曰」﹑「論曰」云云﹐其體例不盡可曉。疑古書相傳﹐大小字有混入也。校勘一過﹐差爲完善。香嚴本後有洪武丁巳沈新民跋﹐與《四庫》所收之傳是樓本合。

△化書六卷﹝明刊本﹞

是書撰人﹐晁氏《讀書志》題南唐宋齊邱﹐此本題紫霄眞人譚景昇﹐依宋碧虛子陳景元跋也。明天順間﹐代府刊板。弘治時方士鄭常淸重刻之。首有抱犢山人李紳序。景昇﹐名峭﹐道家。尊崇其先師﹐故不系其名而系其號焉。

△鳴道集說一卷﹝舊鈔本﹞

金李純甫撰。案﹐劉祁《歸潛誌》﹕純甫﹐字之純﹐號屏山﹐再入翰林﹐連知貢舉﹐好接引士流﹐一時才士皆趨向之。善屬文﹐爲金朝一代作家。終京兆府判。或作名之純者﹐誤。其書列濂溪﹑涑水﹑橫渠﹑二程﹑上蔡﹑元城﹑龜山之說﹐及江民表《心性說》﹑崇安《聖傳論》﹑橫浦《日新論》而辧之﹐其說多出入二氏。嘗曰「自莊周後﹐惟王績﹑元結﹑鄭厚與吾同。」其學可知。所著又有《老子莊子解》《中庸集解》諸書。﹝卷首有「何焯之印」﹑「屺瞻」二朱記。﹞

△習學記言五十卷﹝舊鈔本﹞

宋葉適撰。其書卽經﹑史﹑諸子及呂氏《文鑑》論述之﹐多縱橫博辧之言。昔歐陽公不信《系辭》﹐水心以《彖象》爲孔子親筆﹐而《系辭》《說卦》《序卦》諸傳非聖人所作。當時多謂其說異先儒﹐義理未純而文詞有可取處。宋嘉定間﹐弟子孫之宏囑越帥江某刻於郡齋。此明人所鈔。舊藏毗陵趙氏。﹝卷首有「懷玉私印」﹑「億孫」二朱記。﹞

○右雜學

△白虎通二卷﹝元刊本﹞

此書不題名。《目錄》前有小序云「《白虎通徳論》者﹐後漢孝章帝炟於白虎殿會羣儒講論五經同異所作也。後漢玄武司馬班固﹐字孟堅﹐奉詔纂其事。奏禦凡十卷﹐今作上﹑中﹑下卷云。其細目上作圓圍者凡十﹐猶仍十卷之舊。上卷以《爵》《號》《謚》爲首﹐《崩薨》《喪服》《紼冕》次之﹐《五祀》《社稷》《禮樂》次之﹐《封公侯》《京師》《五行》次之﹐《三軍》至《耕桑》﹐凡八篇﹐及《封禪》《巡狩》《考黜》次之。下卷以《王者》《不臣》至《商賈》凡五篇爲首﹐《文質》至《三綱六紀》凡四篇次之﹐《情性》至《五經》凡十篇次之﹐以《嫁聚》終焉。「三正」作「三政」﹐《三綱六紀》分作六條﹐與大字本同。惟《目錄》上卷《封禪》下脫《巡狩考黜》兩條。此世所傳爲宋刊小字本﹐卽吳槎客所藏﹑盧抱經所見之本。核其板刻字體﹐實元時重刊本也。每半葉十二行﹐行二十三字﹐「匡」字﹑「戌」字有缺筆。舊爲汲古閣藏書。末有黃蕘圃跋﹐謂得之太倉故家。﹝卷首有「毛晉」朱記。﹞

△白虎通徳論十卷﹝元刊本﹞

題﹕「臣班固纂集。」陳氏《書錄》作十卷﹐此大徳九年劉平父刻本﹐卷數與陳氏合。以《爵》《號》《謚》爲首﹐《五祀》《社稷》《禮樂》次之﹐《封公侯》《京師》《五行》次之﹐《三軍》《誅伐》《諫諍》《鄕射》《致仕》《辟雍》《災變》《耕桑》次之﹐《封禪》《巡守》《考黜》次之﹐《王者》《不臣》《蓍龜》《聖人》《八風》《商賈》次之﹐《文質》《三政》《三教》《三綱六紀》次之﹐《情性》《壽命》《宗族》《姓名》《天地》《日月》《四時》《衣裳》《五刑》《五經》次之﹐《嫁娶》次之﹐《紼冕》《喪服》《崩薨》終焉。每半葉九行﹐行十七字。明嘉靖元年遼陽傅鑰刻於太平者﹐云依此本﹐而捲分上﹑下。近莊氏﹑盧氏校刻本作四卷。迨各分上﹑下﹐刻成始見十卷之本﹐不及追攺矣。書中每多古字通用﹐如「由」「猶」﹑「如」「而」﹑「中」「忠」﹑「方」「旁」﹑「觀」「館」﹑「采」「菜」﹑「必」「畢」之類。而「召伯」作「邵伯」﹐與《公羊解詁》同。「有邰」作「有臺」﹐與《詩考》所引合。猶存古本之眞焉。有嚴度﹑張楷序。

按﹕徐乃昌隨盦《徐氏叢書續編》覆刊本。

△獨斷二卷﹝明刊本﹞

題﹕「漢左中郎將陳畱蔡邕撰。」嘉祐中﹐兪擇中嘗校正舛錯﹐釋以己說﹐今已不傳。此弘治間安成劉氏以舊本覆刻。末仍舊跋二行﹐其文云「右蔡氏《獨斷》一編﹐古之制度文爲於此乎﹖考錄本多舛﹐今稍是正而刻之。舒頖﹝泮﹞。淳熙庚子六月初吉江都呂宗孟書。「《百川學海》本亦出自呂刻﹐抱經盧氏謂異於時刻者﹐祗在綱與目分合之間耳。﹝卷首有」葉樹廉石君「﹑」歸來艸堂「﹑」孫從添印「﹑」慶增「諸朱記。﹞

按﹕商務印書館《四部叢刊三編》影印本。

△古今注三卷﹝舊鈔本﹞

晉崔豹撰。宋嘉定間刻本。有李某序﹐丁黻跋。此卽據以傳錄。卷末有「正徳二年丁卯九月十日錄」一行﹐不著姓氏。卷首朱筆一行雲﹕「己亥三月盧弓父校正。」舊藏稽瑞樓。﹝卷首有「武林盧文弨手校」朱記。﹞

△中華古今注三卷﹝舊鈔本﹞

題﹕「國子監太學博士馬縞集。」有自序。此書見陳氏《書錄》﹐惟核與崔氏書不同者僅數條﹐與自序「添注以釋其義」之語不合。世皆疑爲後人依託。

△近事會元五卷﹝舊鈔本﹞

題﹕「贊皇李上交撰並序。」其書紀唐武徳而下盡周顯徳以前朝野掌故凡五百事﹐可補《唐書》《五代史》之闕。《兩京新紀之佚》中紀﹐後唐明宗長興三年二月中書奏乞依「石經」文字刊九經書印版﹐從之。又﹐漢隱帝乾佑二年五月﹐於國子監置雕印《儀禮周禮公》《穀》二《傳》﹐書有印板﹐自此始也。此本卷三中﹐依目錄《復舊茶法》後脫去《攺正茶稅法》《社倉義倉貸》《義倉支用》《賒糶常平法》《稅屋間架》五條﹐蓋舊闕也。舊爲萬曆壬午夏五《玄素齋》錄本。馮默菴傳錄﹐有手跋曰「太歲乙酉﹐避亂於洋蕩之村居﹐是年閏六月﹐憂悶無聊﹐遂手書此本﹐二十日而畢。是書是秦季公所載﹐余從孫岷自借鈔之。七月初六日。孱守老人記。」

△東觀餘論二卷﹝舊鈔本﹞

宋黃伯思撰。此本爲萬曆間酉陽山人顧飛卿氏校定。後附跋語云「從景陽秦君假鈔目錄﹐浹旬而畢。」舊藏張超然家。超然名遠﹐閩人﹐來寓於虞﹐卷中朱筆皆其所校。﹝卷首有「張遠字超然」朱記。﹞

△續談助五卷﹝影鈔宋本﹞

宋晁伯宇撰。伯宇﹐字瑣庭﹐中進士第。黃山谷嘗薦於蘇東坡﹐謂其詩才奇麗。卒官封邱丞。著有《封邱集》。見王崇慶《開州誌》。又晁氏《讀書志》載《封邱集》﹐謂其世父所作。此書惟見《宋藝文志》及《文淵閣書目》﹐所采諸書﹐自《十洲記》至《膳夫經》﹐凡二十種。每種後皆系以跋語﹐述得書之由。今原書多佚而不傳矣。宋時有刻本。明皇象山人姚氏咨假以手錄﹐葉心有「茶夢齋鈔」四字。皇象山人手跋云「《續談助》五卷﹐宋刻本﹐爲故友秀水令江陰徐君子寅家藏。子寅歿後﹐其家人售於秦汝立氏﹐汝立乃餘門人汝操之弟﹐儲蓄甚富﹐假而手錄﹐閱三逾月始訖事﹐藏之茶夢閣以俟善本云。嘉靖壬戌秋八月姚咨識。」迄今三百餘年﹐流轉藏書家﹐完好如新﹐可寶也。又有黃蕘圃﹑孫子瀟二跋。﹝卷首有「朱彜尊印」﹑「錢曾」﹑「虞山錢遵王藏書」﹑「汪繹別字東山」﹑「小瑯環福地祕笈」諸朱記。卷末有「舜咨」﹑「茶夢主人收藏」二朱記。﹞

△容齋續筆十六卷﹝宋刊本﹞

宋洪邁撰。首行題書名﹐次行自序。序後接本文。每捲標若干則。《總目》後有「凡二百四十九則」一條。每半葉十行﹐行廿一字。書中「貞元」﹑「貞觀」﹑「貞定」﹑「貞惠」並作「正」﹐「桓公」作「威公」﹐「魏徵」作「魏證」﹐「殷武」作「商武」﹐「顓頊」作「顓帝」﹐「愼戒」作「謹戒」﹐「完顏亮」作「元顏亮」﹐至「匡」﹑「朗」﹑「勗」﹑「樹」﹑「讓」則缺筆。字體端嚴﹐紙質堅致﹐當爲宋時印本。明嘉靖刻本亦淸整可觀﹐核之﹐訛處甚多。如卷一《漢郡國諸官》條﹐「郡縣各有司局斡之」﹐「局」誤「居」﹔卷二《存歿絕句》條﹐「玉局他年無限笑」﹐「限」誤「恨」﹔卷四《卜篋不同》條﹐「泥而不通」﹐「通」誤「道」﹔《日者》條﹐「其色有黑者﹑白者」﹐「黑」誤「墨」﹔《柳子厚黨叔文》條﹐「呂溫﹑李景儉﹑柳宗元以爲信然」﹐「儉」誤「險」﹔《宣和冗官》條﹐「令遵守成法」﹐「令」誤「今」﹔卷五《杜詩用字》條﹐「此以共字﹑獨字對相字也」﹐「也」字脫﹔《后妃命數》條﹐「宣帝令皇后擇後宮家人子五人」﹐「家」誤「冢」﹔《公爲尊稱》條﹐「古之人通謂年之長老曰公」﹐「老」誤「者」﹔《臺城少城》條﹐「晉益州刺史治太城」﹐「太」誤「大」﹔卷六《文字潤筆》條﹐「大官卒﹐其門如市」﹐「大」誤「天」﹔卷七《俗語算數》條﹐「皆俗語算數」﹐「皆」誤「然」﹔卷九《兒寬張安世》條﹐「見謂忠謹」﹐「謂」誤「其」﹔《蕭何先見》條﹐「何爲泗水卒史事第一」﹐「史」誤「吏」﹔《史漢書法》條﹐「受詔別降樓煩以北六縣」﹐「北」誤「此」﹔卷十《漢官名》條﹐「太中大夫」﹐「太」誤「大」﹔《漢唐輔相》條﹐「薛宣翟方進有材具」﹐「具」誤「其」﹔《唐諸生束脩》條﹐「唐世士人多工書」﹐「工」誤「攻」﹔卷十一《古錞於》條﹐「《志林》記始興王鑑」﹐「王」誤「玉」﹔《昭宗相朱朴》條﹐「儀者﹐偓之兄」﹐「者」誤「之」﹔《楊國忠諸使》條﹐「權知太府卿事兩京太府」﹐「太」俱誤「本」﹔《祖宗朝宰輔》條﹐「猶多除六曹尙書」﹐「除」誤「余」﹔《東坡自引所爲文》條﹐「正以公爲法也」﹐「公」字脫﹔卷十二《婦人英烈》條﹐「此而可賣」﹐「而」誤「兒」﹕「獻其姬妾」﹐「妾」誤「妻」﹔《唐制舉科目》條﹐「皆出畿甸」﹐「甸」誤「內」﹔卷十三《下第再試》條﹐「而以湛文采遒麗」﹐「而」誤「面」﹔卷十四《尹文子》條「此至治之術也」﹐「至」誤「正」﹕「蓋晉宋時細人所作」﹐「細」誤「衲」﹔卷十六《計然意林》條﹐「如伊尹不以一衣與人﹐亦不取一衣於人之類」﹐「衣」皆誤「介」。賴有是本﹐可以訂正﹐惜《五筆》僅存是種矣。﹝卷首有「舊學史氏復隱書印」朱記。﹞

按﹕商務印書館《四部叢刊續編》影印本。

△容齋隨筆十六卷續筆十六卷三筆十六卷四筆十六卷五筆十卷﹝明活字本﹞

宋洪邁撰。宋時刻本不一﹐今皆不傳。此明錫山華氏以活字擺印﹐板心上方有「弘治歲在旃蒙單閼」八字﹐下方有「會通館活字銅版印」八字。每半葉十八行﹐行十七字。有邁自序及何異序﹐華燧印書序。

△考古編十卷﹝舊鈔本﹞

宋程大昌撰。舊有千頃堂藏本﹐杭堇坡氏據曝書亭藏本校正。此本依之傳錄。黃丈琴六復加校勘﹐用墨筆爲別。

△程氏續考古編十卷﹝舊鈔本﹞

題﹕「新安程大昌」。此書惟見陳氏《書錄》﹐卷數亦合。其考據精確﹐與前書相同﹐而尢詳於史事。捲端有王惕甫芑孫《跋》﹐謂追述當時職志緣起﹐足爲後據﹐歐公所謂勿浪書者是也。舊爲何義門藏書。﹝卷首有「何焯之印」﹑「惕甫借觀」二朱記。﹞

△程氏演繁露十六卷續演繁露六卷﹝明刊本﹞

題﹕「宋新安程大昌著﹐明建武鄧渼校。」前有淳熙庚子自序及《本傳》﹐萬曆丁巳鄧渼《刻板序》﹐後有嘉定庚辰男覃跋﹐淳熙辛丑陳應行﹑兪成二跋﹐又嘉靖辛亥族孫煦跋。

△困學記聞二十卷﹝元刊本﹞

宋王應麟撰。宋本傳﹐宋亡﹐厚齋年五十四﹐杜門不出﹐朝夕坐堂上﹐取經史講解論辧﹐所撰諸書﹐當俱成於是時。是書自題有「晚遇艱屯」﹐可證也。歿於元元貞二年﹐年七十有四。此泰定二年弟子袁淸容序而刻於慶元路學﹐距歿時三十年﹐爲是書初刻本﹐有牟應龍﹑陸晉之序﹐目後有「伯厚父」﹑「深寧居士」墨圖記二方。卷末有「孫厚孫﹑寧孫校正﹐慶元路儒學學正胡禾監刊」二行。舊藏太倉陸氏。﹝卷首有「陸時化印」﹑「潤之所藏」二朱記。﹞

△日損齋筆記一卷﹝舊鈔本﹞

元黃溍撰。凡辧經六則﹐辧史十六則﹐雜辧十三則。前有門人宋濂序。

○右雜考

△論衡三十卷﹝宋刊本﹞

漢王充撰。是書卽宋慶曆中楊文昌刊本﹐號爲完善。歲月旣久﹐文字漫滅。元至元間紹興路總管宋文瓚重爲補刊。每半葉十行﹐行二十字。間有弘治﹑正徳間修板﹐目錄後有墨圖記二行﹐其文云「正徳辛巳四月吉旦南京國子監補刊完」。通津艸堂所刻﹐卽出是本。《程氏叢書》出自通津﹐轉輾傳刻﹐訛字益多。程本脫去第一卷

七下一葉﹐無安陽韓性序﹐此皆具存。黃蕘圃跋云「余聚書四十餘年﹐所見《論衡》﹐無逾此本。蓋此本宋刻元修﹐明又增補﹐故中間每葉行款﹑字形各異。至文字之勝於他本者特多﹐斷推此爲第一矣。」﹝卷末有「汲古閣毛氏收藏子孫永保」朱記。﹞

△論衡三十卷﹝校元本﹞

此明程榮《漢魏叢書》本。吳心葵氏借陳子準校本傳錄。陳所校者﹐有兩元本﹕其直書行間而不言何本者大字本也﹔簡端書元本某作某者小字本也。其云盧校者﹐卽小字本原校﹐因篇首有抱經堂印﹐知爲學士筆也。據陳跋﹕元小字本十五卷﹐每兩卷合爲一卷﹐每半葉十二行﹐行廿四字。前後有洪景伯跋。旣歸愛日精廬張氏﹐今不知何往矣。大字本卽余所藏者﹐實爲宋刊﹐間有元﹑明修版耳。

△論衡三十卷﹝校本﹞

此明錢震瀧本。王君振聲以吳臨陳子準校本傳錄。又借黃丈琴六校大字本互勘﹐兩家所校﹐各有訛脫。以吳臨補黃校所脫者一百有七條﹐以黃校補吳臨所脫者一百三十三條﹐吳﹑黃互異者十五條﹐又以通津艸堂本攺正二百八十一條。蓋陳校卽用通津本﹐故凡通津本不異元刻﹐而程榮本異者﹐都未之及。黃依通津本校攺﹐卽依元刻也。其後又得孫潛夫臨趙靈均宋本﹐有與元本異者﹐錄於下方。靈均﹐寒山趙凡夫子﹔潛夫﹐吾邑人。其自跋云「己亥六月用趙靈均校定本對讀。」又云「趙本今藏葉林宗處﹐兵燹洊經﹐不知又復何如耳。潛夫志。」

△風俗通義十卷﹝元刊本﹞

題﹕「漢太山太守應劭。」此大徳丁未刻本﹐與《白虎通》同刻於無錫學中﹐行款悉同。明程氏﹑胡氏本皆作四卷﹐胡本尢多脫誤﹐此猶古本。舊第「三皇」至「六國」爲首﹐「樂正後夔一足」至「彭城相袁元服」次之﹐「九江太守武陵威」至「公車徵士豫章徐孺子」次之﹐「長沙太守汝南郅惲」至「江夏太守河內趙仲讓」次之﹐「太尉沛國劉矩叔」至「蜀郡太守潁川劉勝」次之﹐「商角宮徵羽」至「菇荻」次之﹐「孔子」至「太傅汝南陳蕃」次之﹐「先農」至「司命」次之﹐「世間多有見怪」至「世間多有見赤白光」次之﹐「五嶽」至「溝洫」終焉。有劭自序及李果﹑謝居仁序﹐丁黻跋。

按﹕商務印書館《四部叢刊初編》影印本。徐乃昌隨盦《徐氏叢書續編》覆刊本。

△春明退朝錄三卷﹝校宋本﹞

宋宋敏求撰。邑人柏沄手錄本。仁和胡心耘以宋本校勘一過﹐攺正脫訛不少。宋本每半葉十二行。行二十字。﹝卷首有「柏沄」朱記。﹞

△夢溪筆談二十六卷﹝明刊本﹞

宋沈括撰並序。此明人覆刻乾道揚州本﹐中有脫訛﹐黃蕘圃以元刻本校正。﹝卷首有「士禮居」朱記。﹞

△東坡志林十二卷﹝舊鈔本﹞

宋蘇軾撰。《直齋書錄》載《東坡手澤》三卷﹐卽此書也。是本不著何人編輯﹐較趙氏﹑毛氏刻本爲多﹐編次亦異。曾氏《類說》中有東坡《仇池筆記》一種﹐亦並入焉。但字句異同﹐往往而有。舊爲昆山張石川氏藏書﹐葉白泉主政得之﹐校勘數過。白泉名國華﹐文莊後人也。後有跋云「此石川先生所藏書也﹐題簽猶其手迹﹐偶從肆中得之﹐書以識歲月。丙辰冬日菉竹堂。」又云「昔人讀書﹐有謬誤者必乙之。陸魯望云﹐得一書詳點﹐然後寘於方冊﹐值本卽較﹐不以再三爲限。予心竊慕之﹐以懶廢業。《志林》二冊﹐爲張石川先生舊藏﹐謬誤不少﹐再三較完﹐故識之簡端。」又有跋云「此本與虞山趙氏刻於南中者頗多異同﹐蓋後人各取先生語爲之耳。丙戌秋﹐再較過﹐書此。白泉老人。」﹝卷首末有「葉氏藏書」﹑「葉徳榮甫世藏」二朱記。﹞

△東坡志林五卷﹝明刊本﹞

此邑中趙氏所刻﹐乃湯云孫錄本﹐分類編輯﹐並附《仇池筆記》二卷﹐《漁樵閒話》一卷。綠君亭本卽從此出。有趙用賢序﹐趙開美跋。

△珩璜新論一卷﹝舊鈔本﹞

宋孔平仲撰。其書考證舊聞﹐語多精核﹐舊爲楊五川氏鈔藏本。板心有「嘉靖乙未七檜山房」八字。末題云「借周連陽本﹐嘉靖三十七年八月鈔始完﹐中秋後一日已刻手校畢。五川子記。」又云「此書最該博﹐所恨但詳於史而經典獨少﹐毅父讀史時筆也。」後歸松江莫氏﹐邑中毛氏﹐昆山徐氏﹐中有黏簽手校字﹐據黃復翁跋﹐立齋相國手筆也。復翁又跋云「去冬復收秀野艸堂本﹐與此本同﹐無『平善』一條﹐而詞句亦間有可采﹐遂著其異者於上方。甲申上元後三日雨窗老蕘記。」今卷中墨筆皆是。﹝卷首有「毛晉私印」﹑「毛扆之印」﹑「玉關山人」諸朱記。﹞

△曲洧舊聞十卷﹝舊鈔本﹞

宋朱弁撰。書中多述北宋遺事﹐足資史家考證。此本凡涉宋帝皆提行﹐蓋依宋刻也。前有萬曆乙巳八月丙午孫釒廣記。﹝卷首尾有「錢曾遵王」﹑「述古堂圖書記」﹑「魚東川藏書」﹑「海虞聽竹齋孫氏珍藏」諸朱記。﹞

△曲洧舊聞十卷﹝明刊本﹞

此嘉靖間義興沈氏刻本﹐板心有「楚山書屋」四字﹐題「宋朱弁少張撰」。案﹕《仁和縣誌》﹕朱弁﹐字少章﹐則名與字合﹐「張」字疑訛。但錢遵王《讀書記》及各家書目﹐均仍作「張」﹐因識之﹐以俟善本訂正焉。

△元城語錄解三卷附行錄解一卷﹝明刊本﹞

宋馬永卿編其師劉元城之語。王崇慶爲之解。元城﹐名安世﹐司馬溫公弟子﹐其學出入二氏﹐解中有駁正語。曾刻於紹興五年。此明人覆刻本也。有張九成﹑馬永卿序。

△懶眞子錄五卷﹝舊鈔本﹞

宋馬永卿撰。中多考證經史之語。他本無「錄」字。此出明人手鈔。﹝卷首有「周銘之印」﹑「勒山」二朱記。﹞

△巖下放言三卷﹝舊鈔本﹞

題﹕「石林翁。」邑中魚氏虞巖藏本﹐得袁氏舊本﹐以藏者中多訛脫不可讀。仁和胡心耘嘗攜葉君調生所得漢陽葉氏家藏本以示﹐校正爲多。調生云﹐鄭景望《蒙齋筆談》﹐卽此書中﹑下二卷。今案﹕是書引《論語》「助我」﹐避父諱而作「佐我」﹐益可證爲公作﹐而非鄭氏之書也。書中有張舜民《送葉魏公歸吳中》詩﹐今鮑刻《畫墁集》遺之。其第七條「豫之義不在豫文也」句下﹐尙有「《爾雅》﹕猶如麂而善登木﹐避人﹐已去﹐猶疑而再登﹐則有猶義。左氏謂爲可以已之辭﹐是矣。而猶之義﹐不在猶文也。」四十二字。別本都脫﹐惟漢陽本爲全。後有嘉靖戊申八月汝南袁表題識兩行。又一行雲﹐萬曆癸卯年春三月若渝跋。

△寓簡十卷﹝舊鈔本﹞

題﹕「寓山沈作喆明遠纂。」前有自序及嘉靖丁巳陜西布政司左參議南都陳鳳序。明遠爲葉石林弟子﹐學有原本﹐所著有《寓山集》《南北國語》﹐惜皆不傳。此本舊爲晉安謝氏藏書。板心有「小艸齋鈔本」五字。又藏周櫟園處。卷末又有顧若霖朱書題記云「康熙辛丑孟冬日照家藏舊鈔本校閱一過。」﹝卷首有「晉安謝氏家藏圖書」﹑「周元亮家藏書」﹑「胡氏茨村藏本」諸朱記。﹞

△丞相魏公譚訓十卷﹝舊鈔本﹞

宋蘇象先撰並序。是書追述其祖魏公遺訓。魏公名頌﹐字子容﹐翰林學士紳之子。泉州同安人﹐徙居丹陽。慶曆二年進士﹐仕至右僕射兼中書侍郎﹐罷﹐爲觀文殿大學士領集禧觀使。卒於建中靖國元年﹐贈司空魏國公﹐事迹詳《宋史》。此書作於公歿後四十年﹐追憶遺訓﹐分類輯成﹐以備觀省。上而治國宜家﹐下而飲食起居﹐鉅細不遺﹐動靜悉載﹐皆足爲後人法守。書中述公年七十餘﹐夢先太師訓誨之嚴﹐驚懼而覺﹐謂心之思慕﹐𨿽夢寐﹐終老亦未嘗忘。足徵蘇氏家法之善﹐宜其五世登科﹐冠於宋代也。紹熙間有刻本。此愛日精廬張氏假得舊鈔本傳錄。後有周泌跋。

△履齋示兒編二十三卷﹝舊鈔本﹞

宋孫奕撰並序。是書原本廿四卷﹐爲前﹑後集。其鄕人胡稭重訂爲廿三卷﹐不分前﹑後集。明潘方凱刻本不錄胡跋﹐讀者致疑與趙希弁《讀書附志》所載不同矣。此本舊爲吳方山藏書﹐文句有與潘本不同者。胡跋亦存。他捲皆標廬陵鄕先生孫奕撰。此第十四﹑十五﹑二十卷猶標「廬陵禮津孫奕季昭撰」﹐猶舊題也。禮津﹐當是履齋所居之地。﹝卷首有「吳岫」朱記。﹞

△遊宦記聞十卷﹝校宋本﹞

宋張世南撰。此明陳汝元刻本﹐舊藏汲古毛氏。子晉諸孫文奎以影鈔宋本校正﹐補錄世南自序一首並記。宋本每半葉九行﹐行十八字。書中述黃長睿云﹐興元關表諸郡﹐食肆所貨姜豉﹐用「僵」字最爲有理。案﹕《說文》﹕﹛艸彊﹜﹐從艸﹐彊聲。此作「僵」字﹐不解何理也。

△放翁家世舊聞二卷﹝舊鈔本﹞

宋陸遊撰。原書出六俊袁氏所藏。義門何氏所得﹐系從放翁初稿本傳錄﹐後或采之入筆記﹐故較今刊本附集後者不同。

△老學菴筆記十卷﹝校宋本﹞

宋陸遊撰。毛氏刻本有脫訛處﹐刊成後﹐子晉子奏叔借得蕭瑤彩藏舊鈔本校正﹐已不及追攺矣。卷末錄舊跋數行雲﹕「《老學菴筆記》﹐先太史淳熙紹熙間所著也。紹定戊子刻之桐江郡庠﹐幼子奉議郎權知嚴州軍事兼管內勸農事借紫子遹謹書。」

△愧剡錄十五卷﹝宋刊本﹞

題﹕「相臺嶽珂。」有自序及後序。每半葉九行﹐行十七字。知不足齋鮑氏刊本卽從之出。中有空白十葉﹐亦同。舊爲楊氏萬卷樓藏書。﹝卷首尾有「楊夢羽氏」﹑「華陰世家」﹑「宏道」﹑「天官冢宰」﹑「天水趙氏珍藏」﹑「楊儀夢羽收藏圖書之記」諸朱記。﹞

按﹕商務印書館《四部叢刊續編》影印本。

△鶴林玉露十六卷﹝明刊本﹞

宋羅大經撰並序。此明初覆刻宋本﹐失去自序。邑人許濬鈔補﹐間加校訂。﹝卷首有「夏父魏氏」﹑「仲子私記」二朱記。﹞

△藏一話腴二卷﹝舊鈔本﹞

宋陳郁撰﹐嶽珂序題。《甲集》卷上﹑《乙集》卷下﹐舊爲汲古毛氏鈔藏﹐楮葉心有「毛氏正本汲古閣藏」八字。﹝卷首有「致爽閣」﹑「虞山錢曾遵王藏書」二朱記。

△佩韋齋輯聞四卷﹝舊鈔本﹞

宋兪徳鄰撰。此本題「太玉山人」﹐或作「太迂山人」。首有自序。舊爲愛日精廬藏書。

△書齋夜話四卷﹝舊鈔本﹞

宋兪琰撰。按﹕琰字石磵﹐吳郡人﹐著述甚富﹐尢嫺音律﹐故書中論樂皆精覈。子楨﹐字貞木﹐亦工詩文。是本舊爲石田翁家故物﹐後歸魚虞巖閒止樓。捲端有乾隆壬申王大椿跋﹐後有乾隆丙戌魚元傅跋﹐並附錄玉吾軼事兩條於後。﹝卷首有「啟南」﹑「石田」二朱記。﹞

△志雅堂雜鈔一卷﹝舊鈔本﹞

宋周密撰。舊爲茶夢主人姚咨藏本。又有《雲煙過眼錄》一卷﹐亦弁陽老人撰﹐馮巳蒼藏本﹐核其語﹐與雜鈔大致相同﹐而詳略稍殊。雜鈔﹐乃初稿也。末有姚咨跋云「此冊﹐先年﹐友人石東居士唐子言詩偶得舊鈔本﹐命華氏館童鈔之以貽餘者也。近又得吳方山家藏本﹐雨窗無事﹐試一勘校﹐復正數十字。嘉靖甲子秋九月七十翁姚咨識。」

△困學齋雜錄一卷﹝舊鈔本﹞

元鮮於樞撰。明無垢道人傳錄本。卷末有跋云「弘治十五年五月望日在竹莊陸宗美先生第﹐會兪寬甫﹐假歸錄之。」又一行雲﹕「嘉靖戊申五月旣望汝南袁表命工徐堂錄於陶齋。」

△庶齋老學叢談三卷﹝舊鈔本﹞

元盛如梓撰。案﹕如梓嘗仕於宋﹐結銜稱崇明州判官﹐猶宋制也。書乃入元以後所作。舊藏太倉金氏﹐後有鹿原﹑林佶兩跋。﹝卷首有「文瑞樓藏書」朱記。﹞

△閒居錄一卷﹝元鈔本﹞

元吾邱衍撰。案﹐吾貞白有《學古編》﹐專論篆印﹐考覈精詳﹔此其雜記考辧之語。舊出華亭孫明叔手鈔。明叔﹐名道明﹐乃同時友人﹐親見其手稿錄之﹐書法古雅﹐圖記重重﹐可貴也。卷末題識云「至正十八年戊戌之秋七月旦日﹐鈔於泗北村居之映雪齋。」余家又別藏一本爲汲古閣所鈔﹐卽出自是本。﹝卷首末有「映雪孫明叔印」﹑「仇仁近氏」﹑「辛夷館」﹑「季振宜印」﹑「滄葦」﹑「虞山錢曾遵王藏書」諸朱記。﹞

○右雜說

△雲煙過眼錄一卷﹝舊鈔本﹞

宋周密撰。錢遵王《讀書敏求記》載元至正間夏頤鈔本﹐此本卽從之傳錄。捲尾一行雲﹕「隆慶三年秋八月周曰東重書一過。」首尾不分卷﹐與世所行四卷者異。其中序次﹑文字亦互有詳略﹐殆爲後人增損與﹖舊藏邑中馮氏。每葉欄外左角「馮氏藏本」四字。﹝卷首有「長樂」﹑「馮舒之印」二朱記。﹞

△居家必用事類全集十卷﹝元刊本﹞

不著撰人名氏﹐亦無序跋。載居家日用事宜﹐以十干分集﹕甲﹐《爲學》﹔乙﹐《家法》﹔丙﹐《仕宦》﹔丁﹐《宅舍》﹔戊﹐《農桑》﹔己﹐《食飲》﹔庚﹐《食類》﹔辛﹐《夷學》﹔壬﹐《衛生》﹔癸﹐《謹身》。每集又分子目。所錄子史雜說﹐簡而有要。皆有益於生人日用。紀文達以《辛集》中大徳五年吳郡徐元瑞序《習吏幼學指南》一書「聖朝」二字提行﹐故定爲元時所刻。其書當亦元人所編。錢氏《補元史藝文志》曰﹐或云熊宗立撰。

○右雜品

△意林五卷﹝明刊本﹞

唐馬總編。此書嘉靖間刻本﹐有王大化序﹐多脫訛。黃丈琴六以徐元太校刻《道藏》本參校﹐補脫並加訂正。《道藏》本有戴叔倫﹑柳伯存﹑徐元太序。

△紺珠集十三卷﹝明刊本﹞

不著撰人。晁氏《讀書志》﹑陳氏《書錄解題》以爲宋朱勝非撰。案﹕王宗哲與勝非同時﹐何以作序時謂不知起自何代。晁氏藏書甚富﹐考據精覈﹐亦不當有訛﹐疑莫能明也。書凡纂錄說部一百三十有七種﹐體例與曾氏《類說》相同﹐宋時有刻本。此明天順間賀氏榮重刻本也。﹝卷首有「內翰金壇蔣超藏書印」朱記。﹞

△類說一卷﹝宋刊殘本﹞

原本不分卷數﹐惟存《仇池筆記》《隱齋閒覽》《東軒雜錄》三種。書名用大字﹐本文雙行細字﹐板刻甚精。每半葉十行﹐行十六字。舊爲汲古藏本。﹝卷首有「毛晉」朱記。﹞

△重校類說五十卷﹝舊鈔本﹞

宋曾慥編並序。凡纂錄《說部》自《穆天子傳》至《酒譜》二百六十一種﹐原書今有不傳者﹐猶得存其略。書成於紹興六年﹐刊於庚申﹐重刊於竇慶甲戌。有葉峕序。明人刊本多所刪節﹐此猶存寶慶本之舊云。舊藏太倉王氏。﹝卷首有「弇山堂藏書」朱記。﹞

△皇宋事實類苑六十三卷﹝舊鈔本﹞

題﹕「左朝請大夫權發遣吉州軍州事江少虞撰。」有紹興十五年自序又後跋。案《宋史藝文志》《文獻通考》俱作二十六卷﹐與今本不合﹐豈卷數有訛耶﹖抑後人重析捲第耶﹖漁洋山人所見﹐僅有四十卷。此本鈔自文瑞樓藏本﹐舊爲師林山房王延世所藏者。乾隆癸丑李北苑以所有《說部》本書校過。後藏周香巖家﹐闕佚太半﹐假得胡心耘本補全﹐始復爲完帙矣。

△自警編五卷﹝宋刊本﹞

宋趙善璙編並序。此書他刻本作九卷﹐爲類八﹐每類中分子目。此本刻於嘉定甲申﹐共分甲﹑乙﹑丙﹑丁﹑戊五卷﹐乃原本也。每半葉十行﹐行二十字。

○右雜纂

●鐵琴銅劍樓藏書目錄卷十七

子部五

○類書類

△藝文類聚一百卷﹝明活字本﹞

題﹕「唐太子率更令弘文館學士渤海男歐陽詢撰。」與宋本同。明陸氏刻本脫去「渤海男」三字﹐每條惟空一格。此則逐條提行﹐每半葉十四行﹐行十三字。目後有墨圖記云「乙亥冬錫山蘭雪堂華堅允剛活字銅板校正印行。」舊爲吳方山藏書。﹝每卷首有「姑蘇吳岫家藏」朱記。

△藝文類聚一百卷﹝明刊本﹞

此吳郡陸子玄刻本﹐與華本大致相同。陳子準以馮己蒼校宋本訂正脫訛。馮云﹐八十五至八十七三卷中﹐宋本亦雜亂無緒。陳雲﹐似有後人增入處﹐非率更原書也。有詢自序﹑胡纘宗序﹑陸采跋。

△北堂書鈔一百六十卷﹝舊鈔本﹞

唐虞世南撰。此永興在隋時官祕書郎所作。今世行本﹐爲明陳禹謨攙亂增攺﹐已失原書面目﹐此猶舊傳眞本﹐卽王厚齋所云趙安仁家之本。錢遵王所云﹐嘉禾收藏家有原書﹐尋訪十餘年而始得者也。舊藏愛日精廬張氏。﹝卷首有「楝亭曹氏藏書」朱記。﹞

△龍筋鳳髓判二卷﹝明刊本﹞

唐張鷟撰。此明弘治間吳門沈潤卿津刻本﹐前有祝允明序﹐據序云﹐允明得之先外大父武功徐府君家﹐乃元人錄本。則是本實出元鈔也。末有都穆跋。

△龍筋鳳髓判二卷﹝舊鈔本﹞

是本依沈潤卿刻本傳錄。陳子準丈得徐楨卿鈔藏本﹐校攺謬訛。原書六十二篇﹐中闕第十五﹑十九﹑二十一至四十二凡二十四篇。沈本題下不列篇第﹐攺爲一條﹑二條等﹐蓋舊已闕佚也。﹝卷首有「稽瑞樓」朱記。﹞

△稽瑞一卷﹝舊鈔本﹞

題﹕「維嵩白雲子劉賡輯﹐關西靈長氏許光祚訂。」此書惟見《崇文總目》與《玉海》﹐未著賡爲何時人。案﹕自序有「文部尙書奏天下瑞」云云。考《通鑑》﹐天寶十一載﹐詔攺吏﹑兵﹑刑部爲文﹑武﹑憲部。時官文部尙書者爲楊國忠也。肅宗時﹐仍復舊制。是賡爲唐人﹐書卽成是時可知。其全書之例﹐以上古迄六朝符瑞事﹐編爲四言韻語﹐而詳注其出處。注中所引《緯書》及《田俅子》《隨巢子》﹑王隱﹑臧榮緒《晉書》﹑何法盛《晉中興書》《梁大同起居注》《天監起居注》等書﹐今俱亡佚﹐是亦采輯古書之淵藪也。《崇文總目》列「史部傳記類」﹐今易置「類書類」。

△白孔六帖一百卷﹝舊鈔本﹞

唐白居易撰《六帖》﹐三十卷。宋孔傳續之爲《六帖新書》﹐亦三十卷。見《文獻通考》。南宋時合之﹐析爲百卷。王厚齋所見已如此。此明人依宋本鈔傳。每半葉十行﹐行十七字。《白帖》卷首王安世序猶未佚﹐與黃朝英靖康《緗素雜記》所云合。又有韓仲通﹑韓駒序。

△小名錄二卷﹝舊鈔本﹞

唐陸龜蒙撰並序。專錄古人小名﹐凡神仙﹑玉女﹑婦人﹑臧獲亦所不遺。《唐藝文志》《崇文總目》俱作五卷﹐疑此出後人補輯矣。卷末有「萬曆二十六年六月在北濠買書」一行下﹐鈐「太原廷璋」朱記。舊爲葉石君藏書。﹝卷首有「葉氏」朱記。﹞

△新刊監本冊府元龜八卷﹝宋刊殘本﹞

宋王欽若等奉敕纂。原書一千卷﹐今存卷二百四十九﹑二百五十一至二百五十四﹐又二百六十一﹑二百六十二﹑二百七十六凡八卷。每半葉十三行﹐行二十四字。舊爲宋內府﹑明內府藏本﹐繼藏汲古閣毛氏﹑愛日精廬張氏。﹝卷中鈐宋璽曰「禦府圖書」﹑「緝熙殿寶」﹐明璽曰「文淵閣印」。又「汲古藏書記」﹑「毛晉私印」﹑「字子晉」﹑「毛褒字華伯號質庵」諸朱記。﹞

△冊府元龜五卷﹝宋刊殘本﹞

此北宋刊本。存一冊﹐起卷九百一至九百五。每半葉十四行﹐行二十四字。字體方勁精好。卷中「朗」﹑「儆」﹑「警」﹑「驚」﹑「殷」等字減筆﹐而「徵」﹑「讓」﹑「署」俱不減﹐當是祥符書成後最初刊本。零璣斷璧﹐亦足珍也。

△事物記原集類二十卷﹝校宋本﹞

不著編纂姓氏。趙氏《讀書附志》﹑陳氏《書錄解題》俱謂宋髙承撰。趙作十卷﹐陳作二十卷。正統間刻本﹐分卷十﹐文多脫訛。友人邵朗仙以毛氏校宋本訂作。宋本作二十卷﹐與《解題》合。凡標題各類之「部」字﹐俱作「門」字﹐引《宋朝會要》﹐「宋」作「國」字﹐亦有作「本朝」者。明刊本於州郡方域門中「驛」字條下脫去四條﹕一曰《敕書樓》《談苑》曰﹐太祖令天下置敕書樓﹐今州縣所有是也。一曰《鼓角樓》《唐百官志》曰「節度使辭日﹐賜雙節﹐行則建節﹐立六纛入境﹔州縣立節樓﹐迎以鼓角。今州郡有樓﹐以安鼓角﹐俗謂之鼓角樓﹐蓋自唐始也。一曰《酒務》﹐唐徳宗建中元年﹐制禁人沽酒﹐官司置店﹐自沽收利﹐以助軍費。《唐志》云﹐正元二年﹐天下置肆以沽也。《通典》云﹐隋開皇三年罷酒坊。則玆事起自隋前﹐而唐復之也。一曰《遞鋪》﹐蓋自三代有也。《國語》曰晉以傳召伯宗﹐又吳王曰﹐徒遽來告我。注云﹐徒步遽傳也。孟子曰﹐徳之流行﹐速於置郵而傳命。皆周事也。其事自周始也。余校定脫文﹑羨字﹐不勝枚舉。

△書敍指南二十卷﹝明刊本﹞

宋任廣撰﹐呂柟序。凡分一百八十三類﹐采掇簡要﹐各疏出處﹐以供啟札之用。是書北宋有槧本﹐流傳絕少。今世行本爲康熙間金氏所刻。此嘉靖六年禦史吳興沈松得沁水李瀚藏本﹐序而刻於山西。李鈔自中祕者。

△職官分紀五十卷﹝舊鈔本﹞

宋孫逢吉撰。引用書凡三百二十種﹐中多已佚之書。原序謂取楊侃《職林》而廣之。楊書二十卷﹐今亦不傳矣。原序題秦觀作。計其年月不符﹐辭亦不類﹐當出後人依託。

△錦繡萬花谷前集四十卷後集四十卷續集四十卷﹝明刊本﹞

不著撰人姓名。案﹐自序爲淳熙間人。明會通館有刻本﹐多舛訛重復。嘉靖間﹐錫山秦汴得宋刻本重梓之。前列《考證》一首。黃氏《千頃堂書目》又載有《別集》三十卷﹐不見自序﹐當出後人續增。故秦氏𨿽家有其書而未刻也。﹝卷首有「張照」朱記。﹞

△新編古今事文類聚前集六十卷後集五十卷續集二十八卷別集三十二卷新集三十六卷外集十五卷遺集十五卷﹝元刊本﹞

宋祝穆撰《前》《後》《續》《別》四集。其《新集》《外集》﹐元富大用撰。《遺集》﹐元祝淵撰。案﹕此本目前有凡例一條云﹕是編告成﹐惟本朝諸賢所著之文﹐不敢僭書其諱﹐謹依《文選》各以字書云云﹐不著姓名。是合刻。此書疑出建陽書肆所爲也。前列淳祐丙午穆自序。

△紀纂淵海一百九十五卷﹝宋刊本﹞

題﹕「金華潘自牧編。」前有自序。卷一至三十六爲《論議部》﹐卷三十七至七十九爲《性行部》﹐卷八十至卷百一爲《識見部》﹐卷百二至百十一爲《人倫部》﹐卷百十二至百十五爲《人道部》﹐卷百十六至百二十一爲《人情部》﹐卷百二十二至百三十五爲《人事部》﹐卷百三十六至百三十七爲《人己部》﹐卷百三十八爲《物理部》﹐卷百三十九至百四十五爲《敍述部》﹐卷百四十六至百四十九爲《接物部》﹐卷百五十至百五十三爲《問學部》﹐卷百五十四至百五十六爲《言語部》﹐卷百五十七至百五十九爲《政事部》﹐卷百六十至百六十五爲《名譽部》﹐卷百六十六至百七十爲《著述部》﹐卷百七十一至百七十五爲《生理部》﹐卷百七十六至百七十九爲《喪紀部》﹐卷百八十至百八十二爲《兵戎部》﹐卷百八十三至百八十五爲《釋部》﹐卷百八十六至百八十八爲《仙道部》﹐卷百八十九至百九十五爲《閫儀部》。每部又有子目﹐總千二百四十有六門。其卷一至十八﹐宋本闕﹐鈔補。每半葉十三行﹐行二十二字。案﹐是書詳於纂言﹐不主紀事﹐與他類書異。明萬曆中﹐陳文燧偕蜀郡蔡呈奇﹑顧爾行重編百卷本付梓﹐增入《天文》《地理》《物類》各部﹐顚倒次序﹐盡失原書之舊﹐卽所存原本各部中﹐亦多闕失。如《論議部》「憎人及胥門」下脫去「眾口難調」一門﹐《性行部》「反覆門」下脫去「面是背非」一門﹐「絕物門」下脫去「徑直」一門﹐《問學部》「代筆門」下脫去「醇正」一門﹐其《生理部》易爲《民業部》﹐「園池門」下脫去「李氏園」一門﹐《閫儀部》「悼亡門」下脫去「哀挽」一門。其每條中脫失全文字句﹐尢不可稱數。潘氏《原序》亦未載。今備錄其文曰「世無類書﹐博聞彊記者不能無遺﹔世有類書﹐因陋就簡者恃以自足。此類書之作﹐前輩本以備遺忘﹑便采掇﹐而非以爲後學苟且之資也。更生之《說苑》﹐義慶之《世說》﹐所以謂類書濫觴於此。至於歐陽率更之《類聚》以藝文爲主﹐徐堅之屬辭比事以《初學》爲名﹐白樂天掇拾奇字間出己語則又謂之《六帖》﹐迨我本朝﹐興國有禦覽﹐冊府有《元龜》﹐晏公有《類要》﹐孔平仲有《續世說》﹐孔傳有《六帖》﹐類書至此﹐有謂大備矣﹐尙安可復有所謂記纂者耶﹖蓋一定不易者﹐事也﹔而千變萬化者﹐言也。前輩類書﹐其於記事提要者詳矣﹐而纂言鉤玄﹐大有未滿人意。遂使觀者如循一路之迹﹐若守一隅之指﹐拘系牽連﹐往往凝滯於事實之內﹐而不能推移變化於言意之表﹐此記纂之作﹐非得已而不已者與﹗自牧自少嗜書﹐欲用前輩類書記事體參以纂言﹐自成一編﹐獨唱無和﹐或作或止。東陽賈君昉成甫來室吾妹﹐間語及之﹐於是慨然縱臾﹐十涉春秋﹐繙卷數萬﹐而書稍就。當其相與共校取﹐捨辧離合﹐一語一事﹐有竟日不得其門而入者﹐則吹析毫毛﹐度絜銖只﹐勞苦而後得之。時有意向未合﹐討論或遺者﹐又得金華汪君淳叔川贊決而增益之。至於校理差誤﹐考訂偏旁﹐則又叔川之功爲多。記纂之成﹐蓋非出一人之胸臆矣。夫博聞彊記﹐人皆願學﹐而因陋就簡﹐世之通患﹐此書之作﹐庶幾天下之義理﹐古今之議論﹐若轉圓石於千仞之山﹐左右逢原﹐無齟齬拘攣之患﹐或者可以少補於學者與﹖凡爲部貳拾有二﹐爲門一阡二陌四十有六﹐合一百九十五卷﹐總八十萬言。嗚呼﹗天下之書﹐浩穰無窮﹐而家藏目睹﹐所及有限﹔今是書𨿽告成﹐而未敢以爲極備也。嗣是有得﹐當又陸續而增補之。嘉定己巳九月朔從事郎新差充福州州學教授潘自牧序。」

△新編通用啟札截江綱六卷﹝元刊本﹞

不著編輯姓氏﹐亦無序跋。考﹕宋理宗時﹐書肆本有《羣書會元截江綱》三十五卷﹐當出一人所撰。此書專載「慶壽」一門。其卷一至卷三﹐標目有《慶壽事實》《年甲事實》《排日事實》《聖壽箋表》《謝賜表狀》《賀謝啟札》《遣送駢札》《謝壽儀札》《謝惠詩詞》﹐其卷四以下﹐標目自《皇太后》至《僧道》﹐凡二十五類﹐分門極爲詳析﹐所采詩詞皆南宋人作﹐或注名﹐或注字號﹐多本集佚篇。﹝每卷首有「史氏家傳翰院收藏書畫圖章」朱記。﹞

△小字錄一卷﹝明活字本﹞

宋陳思撰。起魏武帝小字阿瞞﹐止蘇潁濱子遲小字梁﹑適小字羅﹐蓋卽陸魯望書而增益之。小字﹐卽小名也。宋有刊本。此明弘治間吳郡孫鳳以活字板印行。後有黃蕘圃跋。據蕘翁跋語﹐知此板後歸昆山吳氏。於「陳思纂次」一行後﹐添出「昆山後學吳大有校刊」一行。書中捥攺之迹顯然﹐此尙是初印本也。﹝卷首尾有「康瓠齋祕笈」﹑「蜀石經一卷有半人家」﹑「王氏子鼎珍藏書畫印」﹑「士禮居藏」﹑「黃印丕烈」﹑「蕘圃」﹑「平江黃氏圖書」﹑「蕘圃手校」諸朱記。﹞

按﹕商務印書館《四部叢刊三編》影印本。

△全芳備祖五十八卷﹝舊鈔本﹞

宋陳景沂撰並序。又韓境序。《前集》二十七卷﹐爲花部﹔《後集》三十一卷﹐爲果部﹑卉部﹑艸部﹑木部﹑農桑部﹑蔬部﹑藥部。每部分事實﹑賦詠二門﹐而事實又分碎品﹑紀要﹑雜著諸目﹐賦詠分各體詩及詞﹐采南宋人作爲多﹐間有本集已佚者。

△山堂先生羣書考索前集六十六卷後集六十五卷續集五十六卷別集二十五卷﹝元刊本﹞

宋章如愚撰。南宋率多類事之家﹐是書最爲精博。此元刊小字巾箱本﹐雕槧亦工﹐不同麻沙書肆所刻。《前集》六十六卷﹐其目﹕六經﹑諸子諸經﹑諸子百家﹑韻學﹑字學﹑諸史﹑聖翰﹑書目﹑文章﹑禮﹑禮品﹑樂﹑律呂﹑歷數﹑天文﹑地理﹐凡十六門。《後集》六十五卷﹐其目﹕官制﹑官﹑士﹑兵﹑民﹑財﹑賦稅﹑財用﹑刑﹐凡九門。《續集》五十六卷﹐其目﹕經籍﹑諸史﹑文章﹑翰墨﹑律﹑歷﹑律曆五行﹑禮﹑樂﹑封建﹑官制﹑兵制﹑財用﹑輿地﹑君道﹑臣道﹑聖賢﹐凡十七門。《別集》二十五卷﹐其目﹕圖書﹑經籍﹑諸史﹑禮樂歷﹑人臣﹑士﹑財用﹑兵﹑夷狄﹑邊防﹐凡十門。案﹐其標目分合﹐輿《四庫》本絕異﹐當是俊卿舊第也。目後有墨圖記云「延祐庚申圓沙書院新刊。」每半葉十五行﹐行二十四字。舊爲邑中浦氏藏書。﹝卷首有「浦玉田藏書」朱記。﹞

△新箋決科古今源流至論前集十卷後集十卷續集十卷別集十卷﹝元刊本﹞

《前》《後》《續》三集﹐題﹕「閩川林駉徳頌。」《別集》題﹕「前進士三山黃履翁吉父編。」吉父與徳頌同爲三山人﹐亦同時﹐故旣序其書﹐而復補作《別集》。明刊本以《前集》《續集》互倒﹐且於《太極論》前增《太極圖》及《朱子太極圖解》﹐全失原本之舊矣。此本《前集》目後有正書墨圖記云「延祐丁巳孟冬圓沙書院刊行。」又有鐘式記云「延祐丁巳。」鼎式篆文記云「圓沙書院﹐板印淸朗﹐元刻佳本也。」

△玉海二百卷附詞學指南四卷﹝元刊本﹞

宋王應麟撰。元至元六年浙東道宣慰使司都元帥也乞裏不花刊板於慶元路儒學。公之孫厚孫﹑寧孫承命校勘。書寫者爲王秉﹑王升﹑楊徳載三人。並刻《詩考》《詩地理考》《漢藝文志考》《通鑑地理通釋》《踐阼篇補注》《急就篇補注》《王會篇補注》《漢制考》《小學紺珠姓氏》《急就篇》《六經天文編》《鄭氏易注》《通鑑答問》十三種附於後。當時修攺未竟﹐逮至正十二年慶元路總管阿殷圖復命厚孫校正誤漏六萬字﹐遂爲完書。明代以板置國子監﹐遞有修補。入國朝尙存。此猶元時印本也。目錄後列慶元路儒學刊造《玉海》書籍提調官姓氏。卷首有自題四言韻語﹐及至元三年浙東道宣慰使司都元帥府牒﹐又厚孫跋。胡助﹑李桓﹑阿殷圖﹑王介序﹐薛元徳後序。

△六帖補二十卷﹝影鈔宋本﹞

宋楊伯嵓撰。是書增補白﹑孔之未備﹐徵引宋代逸事及詩句爲多。此依宋刻本傳錄。卷末列校正諸人姓名曰﹐鄕貢進士州學教諭張應采﹐免解進士州學教諭徐應采﹐貢補進士州學直學陸誼﹐免解進士州學直學孔應選﹐免解進士州學直學鄭章﹐迪功郎新吉州太和縣主簿孔應得﹐迪功郎新瑞州新昌縣尉州學學正鄭逗。當時刻於衢州學宮者。有竹坡呂午序﹐淳祐甲辰兪仕禮後跋。

△重添校正蜀本書林事類韻會二十七卷﹝宋刊殘本﹞

不著撰人名字。直齋《書目》云﹐無名氏﹐蜀書坊所刻﹐規模《韻類題選》而加詳焉。案﹕《韻類題選》爲袁轂作﹐轂爲絜齋髙祖﹐與東坡交﹐其書以韻類事﹐纂集精要。直齋稱之﹐今已不傳。此書傳本亦稀﹐斷珪殘璧﹐幸而獲存﹐彌可寶已。原書一百卷﹐今存卷三四﹐卷五十﹑五十一﹐卷五十三﹑五十四﹐卷五十九至六十一﹐卷八十至九十四﹐卷九十八至一百﹐凡二十七卷。每半葉十二行﹐行大字二十﹐小字二十五。宋諱「匡」﹑「殷」﹑「貞」﹑「徵」﹑「桓」字皆減筆。字體端勁﹐板刻淸朗﹐南宋初年刻本也。烏程嚴鐵橋舊藏。

△新編事文類聚翰墨全書一百三十七卷﹝元刊本﹞

題﹕「前鄕貢進士省軒劉應李希泌編。」凡《甲集》十二卷﹐《乙集》九卷﹐《丙集》五卷﹐《丁集》八卷﹐《戊集》五卷﹐《己集》七卷﹐《庚集》廿四卷﹐《辛集》十卷﹐《壬集》十二卷﹐《癸集》十一卷﹔《後甲集》八卷﹐《後乙集》三卷﹐《後丙集》六卷﹐《後丁集》八卷﹐《後戊集》九卷。前有大徳十一年前進士考亭熊禾去非序。

△十二先生詩宗集韻二十卷﹝宋刊本﹞

題﹕「絳人裴良甫編並序。」十二先生者﹐謂杜文貞﹑李靑蓮﹑髙常侍﹑韓文公﹑柳柳州﹑孟貞曜﹑歐陽文忠﹑曾文定﹑蘇文忠﹑王荊公﹑黃文節﹑陳后山也。按禮部韻﹐每韻字下分載其詩句﹐采摭頗詳﹐古人押韻﹐意匠可參觀而得。書中遇宋諱﹐或易字﹐或減筆。每半葉十行﹐行二十三字。舊爲明四明袁氏藏書。

△聖宋千家名賢表啟四冊﹝宋刊殘本﹞

不著編纂姓氏﹐亦無序跋。存四冊﹐卷數俱爲書估■﹝穵刂﹞攺﹐不知原書有若干捲。其書分類采取宋人表啟﹐或全篇﹐或句聯﹐供人掇拾。當時書肆所刻《兔園冊》﹐如《啟札靑錢》之類﹐然所引佚書如《漢官典職》《漢舊儀》﹑王隱《晉書》《晉中興書》﹑幹寶《晉紀》《晉諸公贊》等書﹐饕古者亦有取焉。每半葉十四行﹐行二十三字。

△新編簪纓必用翰苑新書前集七十卷續集四十二卷﹝鈔本﹞

是書《前集》題﹕「莆陽錦水亭主人纂輯﹐潭陽三槐堂主人較閱。」《續集》不題撰人。《前集》自「左右丞相」至「干請」凡七十八門。目錄之前﹐又隱括作書體例標識於首﹐曰《官制》﹐曰《歷代事實》﹐曰《皇朝事實》﹐曰《自敍》﹐曰《旁引》﹐曰《羣書精語》﹐曰《前賢詩詞》﹐曰《四六警語》﹐此其自述書例也。《續集》自「宰相」至「生辰」凡六十三門﹐惟載箋表﹐不及事實﹐詩詞又所采皆全文﹐未經刪竄﹐是討求南宋駢文者必資之書也。通體抄白古雅﹐疑明人從宋槧傳錄者。

△諸史偶論十卷﹝舊鈔本﹞

不著纂輯人姓名。前有無名氏序﹐謂司馬溫公作。核其書﹐乃備科舉試策之用﹐當出南宋人所爲﹐僞託溫公也。鈔本甚舊﹐尙出明初人。藏書家圖記重重﹐皆以舊佚而寶之。﹝卷首有「吳岫」﹑「昆山葛鼏藏書之印」﹑「季振宜藏書」﹑「辛夷館印」﹑「季振宜印」﹑「王原祁印」﹑「麓臺」諸朱記。﹞

△重刊增廣分門類林雜說十五卷﹝舊鈔本﹞

金王朋壽編並序。朋壽﹐字魯老﹐平陽人﹐事迹未詳。是書卽唐於立政《類林》而增益之。案﹕於氏書見《玉海》﹐目分五十﹐此則廣至百門﹐起「孝行」﹐止「禽獸虫魚」﹐每門系以贊語。其徵引之書﹐史部爲多﹐有今已亡佚者。如《東觀漢紀》﹑謝承《後漢書》﹑司馬彪《續漢書》﹑蕭廣濟《孝子傳》《陳畱風俗傳》《會稽典錄》《洛陽宮殿簿》《石虎鄴中記》之類。曾刊於大定間。明人依其式以鈔者。舊爲吳方山藏書。﹝卷末有「姑蘇吳岫家藏」朱記。﹞

△漢唐事箋對策機要前集十二卷後集八卷﹝元刊本﹞

題﹕「進士旴黎朱禮徳嘉者。」有至正元年旴江謝升孫序。禮事實無考。旴黎爲建昌新城地﹐建昌江一名旴江﹐新城就黎灘鎭置縣﹐亦號黎川。考《江西通誌科目》﹐無朱禮名﹐此所稱進士﹐殆鄕貢進士也。其書取漢﹑唐政典﹐分門纂記﹐加以論斷﹐並爲箋釋。《前集》皆屬漢事﹐《後集》皆屬唐事。敍次貫穿﹐議論平允﹐實有裨於經世之學﹐不徒供科舉之用也。按謝序云「《漢唐事要》﹐吾友朱君所作」。是此書原名《漢唐事要》。其所爲「封策機要」者﹐想當時刊書人所加﹐以邀易售﹐故《前集》第七卷

又有《新箋事要策場足用》之名。書估無誤﹐妄攺名目﹐絕可哂也。目錄後有正書墨圖記曰「至正丙戌日新堂刊」。舊爲泰興季氏藏本﹐見《延令書目》。﹝卷中有「周印天球」﹑「文點」﹑「停雲館珍藏」﹑「彭城開國錢氏藏」﹑「季振宜印」﹑「滄葦」﹑「裘日修審定」﹑「董誥印」﹑「蔗林」諸朱記。﹞

○右類書

○小說類

△世說新語三卷﹝明刊本﹞

宋臨川王劉義慶撰﹐梁劉孝標注。是書紹興間董令升刻之嚴州者。得晏元獻手校本﹐最爲精善。後陸放翁有刊本。明嘉靖間袁氏得陸本翻雕之﹐猶存三卷之舊。每捲各分上下﹐惟汪彥章所作《敍錄》二卷已闕﹐有紹興八年董弅原跋及袁褧序。

△因話錄六卷﹝舊鈔本﹞

唐趙璘撰。是書所紀﹐析爲宮﹑商﹑角﹑徵﹑羽五部﹐以君﹑臣﹑民﹑事﹑物分屬其文。趙爲唐室名臣﹐故紀載皆有關系﹐非泛作小說者可比。舊爲述古堂錢氏藏本。﹝卷首有「虞山錢曾遵王藏書」朱記。﹞

△續世說新語十卷﹝明刊本﹞

題﹕「唐李垕撰。」其書始劉宋﹐迄隋末﹐多取《南》《北》二史爲之。篇目於劉書外增「博洽」﹑「介潔」﹑「兵策」﹑「驍勇」﹑「遊戲」﹑「釋教」﹑「言驗」﹑「誌怪」﹑「感動」﹑「癡弄」﹑「凶悖」十一門。宋時有刻本﹐明萬曆間梁溪安茂卿刻之﹐兪安期復得焦弱侯本爲之校正重刊。安期有序。

△大唐傳載一卷﹝舊鈔本﹞

不著撰人姓氏。所記皆唐代公卿遺事﹐至寶歷年止。繹書名當出唐人所撰。《自序》云「八年夏﹐南行極嶺嶠﹐暇日攏舟﹐傳其所聞而載之。」或是元和八年耳。此書與《博異志》《甘澤謠》等書同爲明人鈔本﹐合裝一冊。﹝卷首有「悔虞陵秋家藏」朱記。﹞

△教坊記一卷附北裏志一卷靑樓集一卷﹝舊鈔本﹞

《教坊記》﹐唐崔令欽撰。所記皆開元中樂部事﹔其《後記》一篇﹐則諄諄以聲色示戎。或謂陳直齋斥其鄙俗。今案﹕《書錄解題》中有《北裏志》﹐而無此書﹐未知何據﹖《北裏志》﹐唐孫棨撰。《靑樓集》﹐不著撰人姓氏﹐題「雪蓑釣隱輯」。舊爲述古堂藏書﹐合裝一冊。卷末欄外左角有「錢遵王述古堂藏書」八字。楮墨精絕﹐審其筆迹﹐與《茶錄》等書似出一手。﹝卷首有「黃氏如珽之印」朱記。﹞

△雲溪友議三卷﹝校宋本﹞

唐範攄撰並序。《唐志》本三卷﹐《直齋書目》作十二卷。今商氏《稗海》本亦十二卷﹐無三字標題及自序。此爲明刻﹐猶存三卷之舊﹐較商本爲完善。書中多錄一時聞人詩句﹐曰「友議」﹐實詩話也。捲後朱筆一行﹐題「康熙甲戌中秋馮本較一過」﹐不知何人之筆。近元和徐紹乾又以墨筆校宋本。宋本每半葉十一行﹐行廿二字。﹝卷首有「葉萬石君」﹑「歸來艸堂」諸朱記。﹞

按﹕商務印書館《四部叢刊續編》影印本。

△云仙雜記十卷﹝明刊本﹞

題﹕「唐金城馮贄編並序。」陳氏《書錄》謂其出後人依託。所記古事﹐皆注所自出﹐俱不經見者﹐足供文人漁獵之資。昆山菉竹堂葉氏得舊本﹐倩友人兪質夫寫而刻之﹐有序。質夫﹐名允文﹐工書。

按﹕商務印書館《四部叢刊續編》影印本。

△南唐近事三卷﹝舊鈔本﹞

宋鄭文寶撰並序。南唐亡後﹐先作此書﹐後作《江表誌》。馬氏﹑陸氏南唐事﹐采用二書爲多。舊爲錢氏述古堂藏本。﹝卷首有「虞山錢曾遵王藏書」朱記。﹞

△儒林公議一卷﹝舊鈔本﹞

宋田況撰。後有嘉靖庚戌季夏雁裏子柄一跋﹐謂作於守蜀之際﹐故卷末稍記蜀事。當元昊之叛﹐況受經略夏竦辟爲判官﹐從事西陲﹐多所匡贊。故卷中多記元昊事。卷末有「嘉靖壬辰孟春良日玉泉子允升錄於萬竹山房」一行。﹝卷首有「何焯之印」﹑「慕園」﹑「惕甫借觀」諸朱記。﹞

△甲申雜記一卷聞見近錄一卷隨手雜錄一卷﹝影鈔宋本﹞

宋王鞏撰。所記皆宋世數朝之事﹐足補史傳所未載。乾道間﹐其從曾孫名從者合爲一編而刻之。又附《補闕》二十六事﹐亦從所輯。跋云「乾道四年夏六月﹐以同捨吳君一能本校《聞見》《甲申》二錄所闕﹐錄如右。」又有從二跋及張邦基序。

△重雕攺正湘山野錄三卷續錄三卷﹝鈔本﹞

此從宋刻元鈔本傳錄。宋刻上卷少一葉﹐中卷少末葉﹐餘皆元人補鈔。宋刻不題名﹐每半葉九行﹐行十九至二十一字不等。仁宗以前禦諱有闕筆﹐餘皆不闕。元鈔《續錄》題﹕「吳僧文瑩如晦編。」下卷「都尉李和文公」注云「犯禦名。」按﹕和文﹐名遵勗﹐勗﹐爲神宗嫌名﹐知亦從北宋本出也。以毛氏《津逮祕書》本相校﹐舛訛甚多﹐其中卷末《眞宗欲擇臣僚》條﹐「伴虜使射弓時雙」下脫去「備者﹐惟陳康肅公堯咨可焉﹐陳方以詞職進用」十六字﹐遂至不可讀矣。此爲錢塘胡心耘所貽。

△鐵園山叢談六卷﹝舊鈔本﹞

題﹕「百衲居士蔡絳。」舊無序跋﹐陳氏《書錄》作五卷﹐謂絳謫官時作。邑中龐氏藏有雁裏艸堂鈔本﹐卽長塘鮑氏刻入叢書者也。此則商邱宋筠藏本。﹝卷首有「宋氏蘭揮藏書善本」朱記。﹞

△續墨客揮犀十卷﹝舊鈔本﹞

宋彭乘撰。《直齋書錄》載﹐《墨客揮犀》本有《續集》﹐亦十卷﹐後來傳本絕稀﹐各家書目皆謂已佚。此葉石君藏書﹐卷末有題記云「正徳己巳歲夏日﹐以舊刻本摹於志雅齋。」﹝卷首有「葉樹廉印」﹑「石君」﹑「孫從添印」﹑「慶增氏」﹑「金庭玉隖人家」諸朱記。﹞

△西齋話記一卷﹝舊鈔本﹞

宋祖無擇撰。專記宋初及同時人雜事﹐共三十五則。書中遇「匡」字缺筆﹐殆從宋刻傳錄也。

△默記三卷﹝舊鈔本﹞

宋王銍撰。所記多宋初遺事﹐足補舊史之闕。舊爲錢遵王藏書﹐葉石君嘗假而鈔之。此邑中歸氏所鈔﹐卽出錢本﹐板心有「江鄕歸氏藏本」六字。

△河南郡氏聞見錄二十卷﹝舊鈔本﹞

宋邵伯溫撰。此出明人手鈔﹐與汲古刻本字句略有異同。卷中有朱筆﹑藍筆點校。末有無名氏藍筆題記云「戊午六月十九日校閱畢。炎蒸旬日﹐如坐沸湯中﹐兼之農民望雨切﹐是晚忽得大雨三尺許﹐暑气頓消﹐大快。」﹝卷首有「九龍山人」﹑「顧氏圖書」﹑「翰泰之印」﹑「昇階」諸朱記。﹞

△淸波雜誌十二卷﹝宋刊本﹞

宋周煇撰。自序謂﹐早侍先生﹑長者﹐與聆前言往行﹐暇日﹐因筆之。時居都下淸波門﹐目爲《淸波雜誌》。前有紹熙癸丑張貴謨序﹐後有括蒼章斯才﹑毗陵張訢﹑吳興陳晦﹑山陰楊寅﹑邗城張巖楚﹑龔頤正﹑天臺徐似道諸跋﹐皆作於紹興﹑慶元中。每半葉十二行﹐行二十字。書中「徵」字闕筆﹐「愼」作「眞」﹐「惇」作「亨」。楮印俱工﹐惜少《別誌》二卷。案﹐厲樊榭《宋詩紀事》﹐周煇作「周燀」﹐以馬曰琯見舊本《淸波雜誌》作「燀」﹐謂當從之。豈知宋槧本明明作「煇」不作「燀」耶﹖馬氏所見﹐想系影鈔本亥豕之誤﹐而樊榭遽從之﹐則大謬矣。舊爲傳是樓藏書。﹝卷首有「乾學之印」﹑「健庵」二朱記。﹞

按﹕商務印書館《四部叢刊續編》又《續古逸叢書》影印本。

△桯史七卷﹝宋刊殘本﹞

宋嶽珂撰。《直齋書目》云﹐《桯史》﹐猶言柱記也。《集韻》訓「桯」與「楹」同。大約取楹書之義。所記時事﹐意主於辧賢姦﹐別是非﹐皆有爲而作也。原書十五卷﹐今存卷一至卷七。每半葉九行﹐行十八字。

△桯史十五卷﹝元刊本﹞

題﹕「相臺嶽珂。雲間陳文明批點。」前有自序﹐書中涉宋帝朝詔等字﹐俱空一格﹐蓋猶依宋本刻者。舊爲吳文定藏書﹐又歸傳是樓。﹝卷首有「吳寬」﹑「乾學」﹑「徐健庵」﹑「王澍印」諸朱記。﹞

按﹕商務印書館《四部叢刊續編》影印本。

△癸辛雜識前集一卷後集一卷﹝舊鈔本﹞

宋周密撰並序。是書﹐商氏《稗海誤》以《齊東野語》爲《前集》﹐以《別集》作《後集》﹐而《後集》《續集》則全闕。此明人鈔本﹐猶原帙也。惟闕《續集》《別集》四卷。

△歸潛誌十四卷﹝舊鈔本﹞

元劉祁撰並序。所記皆金源遺事﹐兼錄同時聞人之詩﹐有《中州集》未載者。第十二卷

﹐專錄崔立碑事最詳。元至大間有孫和伯刻本﹐流傳絕稀。千頃堂﹑傳是樓藏本﹐與王文簡所見者﹐皆僅八卷﹐此𨿽足本﹐與《敏求記》所載同﹐然尙闕「十一」一卷﹐中有朱筆攺字﹐卷末題識云「借竹垞藏本校過。」

△山房隨筆一卷﹝舊鈔本﹞

元蔣正子撰。正子﹐字平仲﹐舊題「全愚」或作「子正」者訛。舊爲汲古閣藏書。明人號狷庵者所鈔﹐較《稗海》本固勝﹐核鮑氏校刻本﹐大致相似﹐惟翟惠父《詠鬼門關》云「小昌休苦笑揶揄」﹐此本作「猖」。卷末記賈似道死事﹐「汝也宜得一檢」﹐此本「宜」作「直」﹐似鮑本訛。﹝卷首有「狷庵手鈔」﹑「毛晉私印」﹑「汲古主人」諸朱記。﹞

△南村輟耕錄三十卷﹝元刊本﹞

題﹕「南村陶宗儀撰。」此至正丙午所刻本。目後自記﹕凡伍伯捌拾肆事。有孫作序。

△靜齋至正直記四卷﹝鈔本﹞

題﹕「闕裏外史孔齊行素者。」行素聖裔﹐以父退之爲溧陽書掾﹐遂家焉。後寓四明。是編紀至正間雜事﹐曰「直記」者﹐直筆也。敍述瑣雜﹐略寓勸懲之旨﹐亦間及當時鉅公軼事。後有歸震川跋﹐﹐似出依託。此書舊爲毛叔美鈔藏本。

○右雜事

△山海經十八卷﹝校宋本﹞

此明吳琯《古今逸史》本﹐頗有訛字。邑人郡朗仙假得士禮居黃氏校宋本﹐攺正爲多。宋本無大題﹐首行頂格﹐題「《南山經》第一」﹐越數格﹐題「郭氏傳」。

△山海經十八卷﹝明刊本﹞

此本開卷首行頂格題曰「《山海經》序。」次行題﹕「晉記室參軍郭璞撰。」《序》後接題「《山海經》目﹐總十八卷」。雙行注云「本三萬九百十九字﹐注二萬十字﹐總五萬一千二百六十字。」以下《南山經》至《海內經》皆注﹐本若干字﹐注若干字。又曰﹐《海內經》及《大荒經》皆逸在外。後接《向秀上書狀》。以下﹐首卷不題《山海經》﹐惟題「《南山經》第一」﹐次行曰「郭氏《傳》第一」﹐迄第十八卷

皆同。武進臧庸堂謂宋本若此者﹐猶六朝﹑唐人之舊式也。舊爲平津館藏書。﹝卷末有「孫星衍印」﹑「東魯觀察使者」二朱記。﹞

△穆天子傳六卷﹝舊鈔本﹞

舊題曰「古文」﹐又「晉郭璞注﹐荀勗校定」。向爲楊五川藏書﹐依元刊本傳錄。葉心有「萬卷樓雜錄」五字。後馮巳蒼得之﹐以錫山秦氏鈔本校過﹐攺正訛字﹐補錄序首結銜五行﹐其文云「侍中中書監光祿大夫濟北侯臣勗。﹝一。﹞領中書會議郎上蔡伯臣嶠﹐言部。﹝二。﹞祕書主書令譴勛給。﹝三。﹞祕書校書中郎張宙。﹝四。﹞郎中傳瓚校古文《穆天子傳》已訖﹐謹並第錄。「﹝五。﹞別本皆無之。孱守老人跋云「此冊爲楊夢羽儀所藏。崇禎己卯借得錫山秦汝操繡石書堂鈔本﹐並取家所有範欽本校讀一過﹐兩日始終捲。老眼已昏﹐燈下更自艸艸。識於空居閣。」今上方朱筆皆其手迹﹐可寶也。﹝卷首有「上黨馮氏藏本」﹑「魚虞巖珍藏印」﹑「稽瑞樓」諸朱記。﹞

△海內十洲記一卷漢武洞冥記四卷﹝舊鈔本﹞

《十洲記》題「東方朔撰」﹐皆記神仙幻化之事。《洞冥記》題「漢郭憲撰」﹐紀載之事﹐多不足信﹐而文采可觀。昔人皆謂六朝人僞作。此出明人鈔本﹐與《集異記》合裝一冊。舊爲邑中孫氏藏書。﹝卷首末有「孫從沾印」﹑「孫慶增家藏」二朱記。﹞

△漢武帝內傳一卷外傳一卷﹝舊鈔本﹞

不著撰人姓氏。其文詞華縟近齊﹑梁人。昔唐人謂《漢武故事》爲齊王儉作﹐疑亦儉等所爲也。《太平廣記》所載﹐非全本﹐此猶完善。舊爲良常山人藏本。﹝卷首有「王澍」﹑「天官大夫」二朱記。﹞

△拾遺十卷﹝明刊本﹞

僞秦方士王嘉撰。《隋志》作蕭綺撰。記上古至晉時異事。末捲﹐記諸名山。王子年書﹐本二卷。其有論語低一行加「錄曰」二字者﹐爲綺所作。前有綺序。舊藏邑人孫岷自家。卷末記云「是書有大父校本﹐此其副也。」﹝卷末有「孫江之印」朱記。﹞

△集異記一卷﹝舊鈔本﹞

唐薛用弱撰。記隋﹑唐間詭怪之事。晁氏《讀書志》云﹐一題「《古異記》」。舊爲邑中孫氏鈔藏。﹝卷首有「孫從沾印」朱記。﹞

△博異志一卷﹝舊鈔本﹞

題﹕「谷神子名還古纂。」或曰姓鄭氏。是書見《崇文總目》﹑晁氏《讀書志》﹑陳氏《書錄》﹐皆作《博異志》。或作《博異記》者訛。舊爲邑人孫明志鈔本。﹝卷首有「孫氏藏本」朱記。﹞

△廣異記六卷﹝舊鈔本﹞

不著撰人姓氏。記隋末至唐上元中神異之事﹐而開元﹑天寶間尢多。乾元﹑上元僅止一條。卷中稱武太后﹑玄宗皇帝﹐又有「國家克復二京」之語﹐其出唐人所撰無疑。惟諸家書目俱未著錄﹐亦無序跋可證﹐不知稽瑞主人何處得之。﹝卷首有「稽瑞樓」朱記。﹞

△續幽怪錄四卷﹝宋刊本﹞

題﹕「李復言編。」《目錄》後有「臨安府太廟前尹家書籍鋪刊行」一行。每半葉九行﹐行十八字。「樹」﹑「愼」﹑「廓」字有闕筆。案﹕晁﹑陳兩書﹐俱謂李復言《續玄怪錄》﹐續牛僧孺《玄怪錄》而作也。分「仙術」﹑「感應」二門。此則總二十三則﹐不分門。晁云十卷﹐陳雲五卷﹐《述古堂書目》又作三卷﹐俱與此本不合﹐殆尹氏得其書重編以刻者。「玄」攺作「幽」﹐避宋諱也。書中「殺」字俱作「煞」字。卷中有「鄭印敷數」之章﹐乃桐庵先生故物也。

按﹕商務印書館《四部叢刊續編》又《續古逸叢書》影印本。徐乃昌隨盦《徐氏叢書續編》覆刊本。

△杜陽雜編三卷﹝舊鈔本﹞

唐蘇鶚撰並序。黃琴六丈從秦西巖致爽閣鈔本校過。﹝卷首有「黃琴六讀書記」印。﹞

△前定錄一卷續前定錄一卷﹝舊鈔本﹞

唐鍾輅撰並序。記有唐卿大夫前定事﹐凡二十三則。續錄不著撰人。《崇文總目》亦作輅撰﹐《通誌略》「續」作「廣」。卷數同﹐凡二十四則。

△劇談錄二卷﹝明刊本﹞

唐康駢撰並序。《唐志》﹑晁氏《讀書志》《通誌略》俱作三卷﹐陳氏《書錄》「駢」作「軿」﹐此明人翻雕宋本。舊藏郡中文氏﹐繼歸葉氏。卷末有文從鼎題識一行雲﹕「萬曆戊子仲冬漫閱。」﹝卷首末俱有「葉萬石君」﹑「歸來艸堂」﹑「孫印從添」﹑「廣增」諸朱記。﹞

△宣室志十卷補遺一卷﹝舊鈔本﹞

題﹕「唐張讀聖朋撰。」陳氏《書錄》「朋」作「用」﹐晁氏《讀書志》作「明」。此明人手鈔宋本。帝諱仍用減筆。舊爲吳方山藏書﹐以朱筆校過。﹝卷首有「姑蘇吳岫家藏」朱記。﹞

△闕史二卷﹝舊鈔本﹞

題﹕「唐參寥子髙彥休撰。」案﹕自序作於甲辰歲﹐爲唐僖宗中和四年。陳氏《書錄》謂其爲乾符中人。各家書目所載﹐書名俱有唐字﹐此本無之。明茶夢主人手鈔﹐卷中朱筆﹐卽其所校。﹝卷首有「姚舜咨」朱記。﹞

△甘澤謠一卷﹝舊鈔本﹞

唐袁郊撰。是書見晁氏《讀書志》﹑陳氏《書錄》《文獻通考》﹐皆云凡九篇﹐已全。《太平廣記》中反多數篇﹐非原書也。中有《圓澤傳》一篇﹐蘇文忠嘗刪攺而書之﹐今訛入集中。舊爲楊五川藏本﹐茶夢主人假而錄之﹐後歸葉石君。有名凱之者﹐於崇禎庚辰歲假得葉本所錄。有楊儀二跋及姚咨跋。

△括異志十卷﹝舊鈔本﹞

題﹕「襄國張師正纂。」此書惟見陳氏《書錄》﹐尙有《後志》十卷﹐惜無之。所記皆北宋名臣異事。每段末注﹐聞之某某﹐或云﹐某筆以相示﹐則師正亦北宋時人也。《目錄》後有「建寧府麻沙鎭虞叔異宅刊行」一行。卷末有「正徳十年歲次乙亥仲春癸丑日虞山逸民兪洪重錄畢」二行。﹝卷首末有「祝仲子承緒父」﹑「南陽叔子藏本」二朱記。﹞

按﹕商務印書館《四部叢刊續編》影印本。

△江淮異人錄一卷﹝舊鈔本﹞

宋吳淑撰。是書閣本從《永樂大典》錄出。此本出明人所鈔﹐與《仙苑編珠》《疑仙傳》合訂一冊。舊爲文衡山藏書﹐後歸汲古閣﹐蓋猶原本也。﹝卷首有「子晉」及「汲古主人」二朱記。﹞

△燈下閒談二卷﹝舊鈔本﹞

不著撰人。各家書目未載﹐惟見《館閣書目》﹐所記皆唐及五代時異聞﹐當出宋人所作。《目》後有「陳道人書籍鋪刊行」一行﹐是宋時有刊本也。捲後孱守居士題識云「崇禎甲戌借葉林宗本錄﹐仲昭所書。」

△臥遊錄一卷﹝舊鈔本﹞

宋呂祖謙撰。此書見陳氏《書錄》。謂成公晚歲﹐病廢臥家﹐取史傳所載古今人境勝處錄之﹐而以宗少文臥遊之語﹐寘諸卷首。亦見公弟監倉子約所作公《年譜》﹐爲公臨歿時作。前有嘉定九年王深源序﹐後有墨筆一行雲﹕「崇禎癸酉冬日寫。」

△陰徳錄一卷﹝明刊本﹞

不著撰人名氏。各家書目亦未載。所錄皆宋代名卿陰徳事﹐采自宋人說部諸書﹐今已有不傳者。如《王氏談淵》《曾魯公軼事》《古今類事》之類。書中遇宋帝及後字﹐俱空格﹐疑亦宋人所輯。惜捲尾已殘闕。﹝卷首有「來云館」朱記。﹞

○右異聞

△博物志十卷﹝明刊本﹞

晉張華撰並序。周日用等注。明弘治間衢州推官賀志同所刻。有都穆跋。馮巳蒼校過跋云「茂先博學多異聞﹐而所言平平不足采乃爾﹐抑亦後人謬託﹐非舊本耶﹖不然﹐側理靑鐵﹐余恐其稱冤也。天啟壬戌六月二十一日訒道人識。」﹝卷末有「馮巳蒼讀書記」朱記。﹞

△酉陽雜俎二十卷續集十卷﹝校宋本﹞

唐段成式撰。趙淸常刻本。魚虞巖以宋本校過並記。舊式每半葉十行﹐行十九字。此刻有成式自序及宋周登﹑鄧復及明趙琦美《刻書序》。

△淸異錄二卷﹝明刊本﹞

宋陶穀撰。前有隆慶壬申河間兪允文序云「葉伯寅有元時孫道明鈔寫本六卷﹐凡十五門﹐二百三十事﹐遺缺過半﹐後復得鈔本﹐不第捲次﹐凡三十七門﹐六百四十八事﹐比道明本爲備﹐而文獨簡略﹐爲陶宗儀刪定本。今參校勘正十有二三﹐而疑誤難正者並復存之。」又附﹕「王鳳洲來翰云﹐僕向有《淸異錄》﹐意欲梓行﹐得足下先之﹐是藝苑中髡﹑孟不落莫矣。」後有「隆慶六年壬申葉氏菉竹堂繡梓印行」十五字。

△續博物志十卷﹝明刊本﹞

宋李石撰。較明遊潛所撰《博物志補》自勝。惟旣云《續志》何以與張書復出數條﹐豈李氏著此書時﹐張氏原書未佚﹐今則已非其舊﹐故致彼此復沓耶﹖此亦賀志同所刻﹐有都穆跋。卷末有「開化庠生方衛謹錄」一行。

○右瑣記

●鐵琴銅劍樓藏書目錄卷十八

子部六

○釋家類

△髙僧傳十三卷﹝明支那本﹞

梁釋慧皎撰並序。後附王曼穎及慧皎書。又有龍光寺釋僧果跋。案﹐慧皎﹐會稽上虞人﹐住嘉祥寺﹐學通內外﹐嘗著《涅槃疏》十卷﹑《梵綱戒》等義疏。梁承聖二年避侯景難﹐至湓城﹐三年﹐捨化﹐春秋五十有八。葬廬山禪閣寺側。是編承寶唱師《名僧傳》而廣之。始漢明帝永平十年﹐終梁天監十八年﹐凡二百五十七人。又附見二百餘人。分爲十科﹐曰「譯經」﹑曰「義解」﹑曰「神異」﹑曰「習禪」﹑曰「明律」﹑曰「遺身」﹑曰「誦經」﹑曰「興福」﹑曰「經師」﹑曰「唱導」。每一科後系以《論贊》﹐采摭詳博﹐足備釋門典故。每捲後附《音釋》﹐此本爲萬曆辛亥武林釋寂福校﹐徑山寂照庵刻。每捲有墨圖記云「浮渡居士吳用先施貲刻《髙僧傳》計字若干﹐銀若干」云云。﹝卷首有「天福半偈齋印」朱記。﹞

△續髙僧傳四十卷﹝明支那本﹞

唐釋道宣撰並序。案﹐道宣﹐姓錢氏﹐丹徒人。一雲長城人。隋大業中﹐住終南山白泉寺﹐後遷丰徳﹑西明二寺。此書外﹐又撰《法門文記》《廣宏明集》《三寶錄》《羯磨戒疏》《行事鈔》《義鈔》等。唐乾封二年卒﹐春秋七十二。咸通十年﹐敕謚澄照。是書承慧皎之書而作﹐亦分十科﹐而標目稍異﹐曰「譯經」﹑曰「解義」﹑曰「習禪」﹑曰「明律」﹑曰「護法」﹑曰「感通」﹑曰「遺身」﹑曰「讀誦」﹑曰「興福」﹑曰「雜科」。每科系以《總論》﹐每捲有《音義》。始梁初運﹐終唐貞觀十有九年﹐凡三百三十一人﹐附見一百六十人。敍述宏贍﹐不減皎師之作。此亦萬曆中徑山寂照庵刻。捲後有墨圖記五行雲﹐「福建福寧州福安縣尹丹陽賀學易施貲刻《續髙僧傳》﹐計字若干﹐銀若干」云云。

△法苑珠林一百二十卷﹝明支那本﹞

唐釋道世撰。李儼序。書凡百篇﹐篇有述意﹐敍述詳贍。釋家故實略備﹐可謂彼教中之宏博矣。此亦寂照庵刻本。每捲有《音義》。近邑中蔣氏所刻﹐卽從此出。﹝卷首有「吳省」﹑「蘭稷堂」二朱記。﹞

△古淸涼傳二卷廣淸涼傳三卷續淸涼傳二卷成道記一卷補陀洛迦山傳一卷峨眉贊一卷﹝舊鈔本﹞

唐藍谷沙門慧祥著《古淸涼傳》﹐以《華嚴經》有云﹐東北方有菩薩﹐住處名淸涼山﹐遂以五臺山實之﹐詳載封域勝迹及古徳靈異。宋釋延一更從而補之﹐爲《廣淸涼傳》。前有郤濟川《傳》﹐末載支道林《文殊像贊》﹐爲世所不經見。明郡人皇甫子安刻。支《集》祗載《文殊師利贊》一首﹐其《像贊》未及也。《廣傳》後有《續遺》七篇﹐釋明崇撰。其次爲《續傳》﹐皆述所見神異﹐並錄《五臺賦詠》。捲端題﹕「朝奉郎權發遣河東路提點刑獄公事張商英述。」據大定四年姚孝錫序﹐則商英實與朱奉始弁同撰也。《續傳》之後﹐爲《成道記》﹐題﹕「雁門釋性徹集。」載王子安《釋迦佛賦》及《如來成道記》﹐皆本集所佚。又次爲《補陀洛迦山傳》﹐元盛熙明撰﹐亦仿《淸涼傳》爲之。最後爲《峨眉贊》﹐板心署曰「《峨眉傳》」﹐乃標題偶誤﹐卷首《總目》可證也。此從天順刊本傳錄。末有「此板在五臺山廣緣寺僧綱司常住庫收」一行。又有天順六年釋慧瑄後序。

△新譯大方廣佛華嚴經音義二卷﹝鈔本﹞

唐釋慧苑撰並序。舊寫本作四卷﹐此從北藏本校正。中引古書﹐多已佚者。詳臧在東二跋。見張氏《藏書志》。惟在東謂慧苑無考﹐今案﹐《宋髙僧傳》﹐慧苑﹐京兆人﹐禮華嚴法藏爲師﹐陶神練性﹐深達文義﹐號「上首門人」﹐於「華嚴」一宗﹐尢成精博﹐以新繹之經﹐未有音釋﹐遂博覽經書﹐恢張詁訓﹐撰成二卷﹐俾初學之流覽無滯句﹐旋曉字源﹐卽指是書。且知二卷之本﹐乃唐時舊第也。惟此本題「京兆靜法寺沙門」﹐《髙僧傳》題「洛京佛授記寺」﹐微不同耳。﹝卷首有「稽瑞樓」朱記。﹞

△宋髙僧傳三十卷﹝明支那本﹞

宋釋贊寧撰。是書又繼道宣而作﹐始唐髙宗時﹐凡五百三十三人﹐附見一百三十人。十科一仍道宣舊目﹐惟「解義」作「義解」﹐則與慧皎同。前列端拱元年《進書表》及《敕》﹐蓋贊寧是書﹐乃奉敕撰﹐與慧皎﹑道宣書自撰者異也。傳後悉系以論﹐文筆詳贍﹐克追二師之作。亦寂照庵所刻。

△法藏碎金錄十卷﹝明刊本﹞

宋晁迥撰並序。陳氏《書錄》﹑晁氏《讀書志》﹐俱作「《法藏碎金》」。案﹐文元裔孫瑮跋語及此本板心亦無「錄」字﹐則卷首標題當是趙府臆加也。明嘉靖間瑮於館閣鈔得刻之﹐易名《伽談》。此本首列文元《逸事》數則﹐後有瑮跋﹐板心有「趙府居敬堂」五字﹐蓋趙藩刻本﹐仍從原名也。﹝卷首有「潤之所藏」朱記。﹞

△林間錄二卷後集一卷﹝明刊本﹞

宋釋惠洪撰。本明上人編。曾刻於大觀元年﹐有謝逸序。此萬曆甲申歲達觀禪師募顧務遠刻成。務遠﹐吾邑人﹐師管登之友瞿昆湖﹑嚴養齋諸公﹐性喜禪悅者也。後有馮夢楨跋。﹝卷首有「吳卓信印頊儒」朱記。﹞

△景徳傳燈錄三十卷﹝宋刊本﹞

宋釋道原撰。前有翰林學士朝大夫行左司諫知制誥同修國史判史館事柱國南陽郡開國侯食邑一千一百戶賜紫金魚袋臣楊億撰《序》﹐略謂﹐東吳僧道原﹐冥心禪悅﹐索隱空宗﹐披奕世之祖圖﹐采諸方之語錄。次序其源派﹐錯綜其詞句﹐由七佛以至大法眼之藏﹐凡五十二世﹑一千七百一人﹐成三十卷。目之曰《景徳傳燈錄》﹐詣闕奉進﹐臣等刊削裁定﹐汔玆周歲﹐方遂終篇云云。每半葉十三行﹐行廿一至廿五字不等。卷二﹑卷三闕﹐鈔補﹔第十至十二闕捲﹐以別一宋本補。每半葉十五行﹐行廿八字。書中「敬」﹑「鏡」﹑「貞」等字減筆。﹝卷首有「拜經樓吳氏藏書」﹑「兔牀經眼」朱記。﹞

按﹕商務印書館《四部叢刊三編》影印本。

△五燈會元二十卷﹝元刊本﹞

宋釋普濟撰。「五燈」者﹐謂道原《景徳傳燈錄》﹑李遵勗《天聖廣燈錄》﹑維白《建中靖國續燈錄》﹑道明《聯燈會要》﹑正受《嘉泰普燈錄》也。采摭指要﹐都爲一書。此元時刻本﹐三﹑四卷末列助刊人姓氏。十六卷末﹐有「奉佛信人顧道珍書」一行。

△大慧普覺禪師年譜一卷﹝宋刊本﹞

宋釋祖詠編。前有淳熙癸卯張掄序﹐後有比丘宗演及程公許跋﹐又附呂成公啟一首﹐摹手迹以刻者。又淳祐十二年劉震孫《書後》﹐宗演跋。末有墨圖記云「寶祐癸丑天臺比丘徳濬募緣重刊於徑山明月堂」。每半葉十一行﹐行二十字。案﹕師著與《年譜》同刻者﹐有《宗門武庫》一卷﹐《遺錄》一卷﹐《語錄》三十卷。見徐立齋相國《含經堂書目》。

△讀教記二十卷﹝宋刊本﹞

題﹕「天臺沙門法照。」案﹐法照﹐字晦巖﹐住天竺寺。前有自序﹐作於嘉定於﹐成於寶祐四年春。首列《時教圖》﹐卷一至七曰《妙玄》﹐卷八至十四曰《文句》﹐卷十五至十八曰《止觀》﹐卷十九至二十曰《諸部》。案﹐天臺智者大師爲教宗﹐晦巖亦宗之﹐此皆記其讀經教諸書而有得者。《目錄》後有「四明後學可登書本」及「句當比丘慧舟惟馨」二行。每半葉九行﹐行十八字。舊爲泰興季氏藏書﹐見黃氏所刻《書目》。此書初得七卷於湖賈鄭愼齋﹐繼於邑中張芙川處復得十三卷﹐補全。離而復合﹐卽季氏所藏者﹐亦奇緣也。﹝卷中有「季振宜藏書」朱記。﹞

△翻譯名義二十卷﹝明支那本﹞

宋釋法云編。法云字天瑞﹐長洲人﹐住蘇州景徳寺。以經典𨿽經譯潤﹐尙多梵語﹐故作此書﹐翻梵語爲漢言。譯之言易也﹐名義者﹐謂有其名卽有其義﹐名所以爲義也。亦寂照庵刻。前有紹興丁丑周惇義序﹐後有大徳辛丑普洽記。

△龍舒增廣淨土文十二卷﹝元刊本﹞

題﹕「國學進士王日休撰。」日休字虛中﹐號龍舒居士。據書中《廬陵李氏夢記》有「乾道癸巳」之語﹔又張孝祥《序》云「紹興辛巳秋﹐過家君於宣城」﹐則日休乃南宋人也。案﹕日休﹐自梓祗十卷﹐見卷十一四明斷佛種人跋。其十一﹑十二卷﹐乃後人附益。是本前有延祐三年江淮副總管呂師說﹑狀元張孝祥序﹐又呂元益跋。跋後爲丞相周益公﹑晉軒李居士及龍舒居士像。卷末有「廣平府肥鄕縣哈喇■﹝口﹝罒幹﹞寨營史普通重刊」一行。又有「嘉禾在城興聖禪寺徳海書﹑四明友云王鴻刊」一行。

△釋氏稽古略四卷﹝元刊本﹞

題﹕「烏程職裏寶相比丘釋覺岸寶洲編集再治。」是書初名《釋氏稽古手鑑》﹐故曰「再治」也。前有一序﹐末葉已闕失其名。又大徳乙巳金堂王濬序﹑至正庚寅念常序。前列《歷朝圖》及《釋迦文佛宗派祖師授受圖》。明刻本有李桓序﹐此本亦闕。書中於唐代紀年﹐哀帝後復有少帝濮王糸川﹐一名繼﹐年號「天壽」﹐朱全忠所立﹐旋被鴆。爲《新﹑舊書本紀》所無﹐亦足補闕。又其間所引書如《感應傳》《石佛記》《三寶紀》﹐皆六朝逸典﹐是亦考僧史者所必資也。

△佛祖通載二十二卷﹝明刊本﹞

元釋念常撰。念常﹐字梅屋﹐華亭黃氏子。至治癸亥﹐嘗乘驛赴京繕寫黃金佛經。與佘山住持覺岸最善﹐故念常是書﹐有覺岸序﹐而覺岸之《稽古略》﹐念常序之也。是書至正間嘗刻於嘉興祥符寺﹐有虞集序。此明蘇州性月上人得其本重刊者。﹝卷首有「休寧汪季靑家藏書籍」朱記。﹞

△神僧傳九卷﹝明刊本﹞

不著撰人﹐亦無序跋。始東漢摩騰﹐終元膽巴﹐凡二百八人。殆出元人所撰﹐多述古徳靈異之迹﹐故曰「神僧」﹐以別於髙僧也。﹝卷首有「王府圖書」朱記。﹞

○右釋家

○道家類

△老子道徳經四卷﹝宋刊本﹞

題﹕「河上公章句。」分《道經》《徳經》爲二。前有序及《河上公傳》﹐題「太極左仙公葛元﹝玄﹞造」。目錄後有「建安虞氏刊於家塾」一條。每半葉十行﹐行十七字。注字雙行﹐行廿四字。書中「愼」字有減筆﹐當是孝宗後刻本。案﹐《纂圖互注》本﹐亦河上公注﹐而句多增損﹐遜此舊本之精。﹝卷首有「葉氏菉竹堂藏書」及「鳳臺家藏」﹑「士禮居臧」﹑「蕘圃卅年精力所聚」諸朱記。﹞

按﹕商務印書館《四部叢刊三編》又《續古逸叢書》影印本。

△纂圖互注老子道徳經二卷﹝元刊本﹞

題「河上公章句﹑注釋」。有太極左仙公葛元﹝玄﹞序及景定攺元石廬龔士卨序。首列道家混元三寶及初眞內觀靜定與金丹之圖﹐總名《老氏聖紀圖》﹐故曰「纂圖」。書中句字與經籍相合者﹐標出之﹐爲互注。蓋南宋時《兔園冊》本﹐元人依之重刻也。

△道徳眞經傳四卷﹝舊鈔本﹞

唐陸希聲撰並序。每節首冠「經」字﹐注文首冠「傳」字﹐不析《道》《徳》爲二。此從正統《道藏》本傳錄。

△道徳經議義十二卷﹝明刊本﹞

題﹕「宋左街鑑義主管教門公事佑聖觀虛白齋髙士呂知常撰進。」卷首有無名氏序﹐謂知常是書﹐宋孝宗朝曾表進之。此本爲明正徳間鎭安道士李元機與居民邱鳳所刻。鳳有後序。

△道徳經解二卷﹝舊鈔本﹞

宋蘇轍撰。案唐陸希聲《眞經傳》及蘇氏此書﹐俱不分《道經》《徳經》爲二﹐則猶輔嗣舊第﹐與陳振孫﹑晁以道之說合也。此本乃菉竹堂舊鈔﹐有墨筆校攺處。﹝卷首有「葉氏菉竹堂藏書」朱記。﹞

△道徳寶章一卷﹝明刊本﹞

題﹕「紫淸眞人白玉蟾注。」卷末有「翰林學士承旨榮祿大夫知制誥兼修國史趙孟頫」一行。墨圖記二﹐曰「松雪齋」﹑「趙氏書印」。每半葉六行﹐行十二字。鉤摹雕板﹐字畫工妙﹐與眞迹不爽毫髮。舊爲太倉陸氏藏本。﹝卷首末有「張印夢喈」﹑「張印興載」﹑「陸潤之」﹑「嘯云軒」諸朱記。﹞

△關尹子闡玄三卷﹝舊鈔本﹞

題﹕「元南穀子杜道堅述。」道堅﹐當塗人﹐武康計籌山昇元觀道士。案自序謂﹐關尹子名喜﹐字公文﹐號文始先生。卷首又有無名氏撰杜﹑尹二眞人《傳》﹐謂尹眞人名軌﹐字公度﹐文始先生從弟。杜眞人名衝﹐字玄逸﹐偕公度師事文始﹐與《經典釋文》載喜字公度者異。原書本與釋氏相通﹐注闡發精要﹐亦近禪悅家言。舊爲邑人曹彬侯鈔本。卷末自記云「己未三春鈔訖﹐中秋前得陳顯微本校一過﹐闕文俱得補足。」﹝卷首有「曹炎印」﹑「彬侯」二朱記。﹞

△文始眞經三卷﹝明刊本﹞

是書每節冠以「關尹子曰」﹐分《一字》《二柱》《三極》《四符》《五鑑》《六匕》《七釜》《八籌》《九藥》﹐凡九篇﹐猶存舊本之式。

△沖虛至徳眞經八卷﹝宋刊本﹞

題﹕「《列子》﹐張湛處度注。」有自序﹐已佚。案﹐湛爲晉時人﹐官光祿勛﹐其母爲王輔嗣從姊妹﹐往來外家﹐故亦善譚名理。其注此書﹐辭旨簡遠﹐同於輔嗣之注《老子》也。每半葉十四行﹐行二十五字﹑二十六字不等。雙行夾注﹐每行三十字。「殷」﹑「敬」﹑「恆」﹑「貞」字有闕筆﹐而「頊」﹑「桓」字不闕﹐出北宋槧可知。顧澗薲云﹕書中所附音﹐乃作注者舊音﹐核之殷敬順《釋文》所云「一本作某」者﹐皆合﹔則此猶在殷氏《釋文》未行以前也。黃復翁云﹐以之校世徳堂本﹐多所訂正﹐眞善本也。舊爲文氏﹑王氏﹑毛氏﹑季氏﹑徐氏藏書。﹝卷首有「玉蘭堂」﹑「辛夷館印」﹑「竹塢」﹑「王印履吉」﹑「古吳王氏」﹑「毛晉」﹑「季印振宜」﹑「滄葦」﹑「乾學徐健庵」﹑「百宋一廛」諸朱記。﹞

按﹕商務印書館《四部叢刊續編》影印本。蔣鳳藻《鐵花館叢書》覆刊本。

△沖虛至徳眞經八卷﹝元刊本﹞

晉張湛注﹐唐當塗縣丞殷敬順釋文。前列湛自序﹐次以目錄並劉向《進書序》。案﹕《唐志》稱天寶元年﹐詔號《莊子》爲《南華眞經》《列子》爲《沖虛眞經》《文子》爲《通玄眞經》﹐亢倉子爲《洞靈眞經》。宋景徳四年﹐《列子》又加「至徳」二字﹐故有是名。其注善談名理﹐詞旨簡遠﹐當在林希逸《口義》之上。此本字體淸朗﹐元槧之精者。舊爲泰興季氏藏本。﹝卷首有「季振宜藏書」朱記。﹞

△列子鬳齋口義二卷﹝元刊本﹞

題﹕「鬳齋林希逸。」首有劉向《進書序》﹐連接本文《天瑞第一》﹐與明刻本式異。鬳齋謂序果出劉向與否不可知。其曰「與鄭繆公同時」﹐「繆」必「繻」字傳寫之誤。鄭溪西《羣書會紀》﹑晁氏《讀書志》並因之﹐皆未深考故也。舊爲泰興季氏藏書。卷下缺三十八葉﹐鈔補全。﹝卷首有「季寓庸珍藏書畫印」﹑「振宜家藏」﹑「滄葦」諸朱記。﹞

△纂圖互注南華眞經十卷﹝元刊本﹞

晉郭象注並序。附刻陸氏《音義》於注中。卷首列《大宗師》「天生地在太極之先」一段﹐卽目爲莊子《太極說》﹐後系以周子《太極圖》及《說》﹐蓋宋時書肆本﹐元代重刻之也。﹝卷首有「方泉山人洪子美印」「吳中蔣氏珍藏」二朱記。﹞

△南華眞經十卷﹝明刊本﹞

晉郭象注。此邑人錢圓沙手閱本。卷中朱﹑墨﹑藍三色筆斜行細書﹐上下方皆有識語。中有述「顧仲恭先師曰」者﹐謂裕湣公弟名大韶也。每冊首題﹕「《莊子》。乙卯讀本。」卷末有「乙卯年七月二十日東圃書堂閱完」一行。﹝卷首有「調運齋」﹑「湘靈」﹑「好夢」諸朱記。﹞題﹕「王雱元澤傳。」其《拾遺》一卷﹐題﹕「王雱元澤集。」卷首有自序﹐及無名氏序﹐謂王元澤待制﹐《莊子》舊無完解﹐元丰中始得完本於西蜀陳襄氏之家﹐乃以其書親加校對﹐以授崔氏書肆﹐命工刊行。舊有孫應鰲序﹐此本已佚。

△莊子鬳齋口義十卷﹝元刊本﹞

題﹕「鬳齋林希逸。」前有景定辛酉石塘林同序及希逸髮題﹐又宣教郎知邵武軍建寧縣林經徳後序。據林序﹐謂希逸諸文﹐頗似《莊子》﹐此書以「口義」名者﹐不爲文雜俚俗而直述之也。

△通玄眞經十二卷﹝宋刊本﹞

不題撰注人姓名。案﹕《道藏》本有徐靈府注《文子》十二卷﹐卽其書也。靈府﹐號默希子。晁氏《讀書志》﹑王氏《玉海》皆作墨希子﹐﹝袁州本《讀書志》作「默」﹞有作「默然子」者﹐訛也。杜道堅《通元眞經纘義》云﹕靈府﹐錢塘人﹐玄宗時徵士﹐隱修衡嶽﹐注《文子》書上進﹐遂封《通玄眞人》﹐名其書爲「《通玄眞經》」﹐是《文子》之爲《通玄眞經》﹐始於靈府之注也。《唐藝文志》載有是書﹐《崇文總目》𨿽列其名﹐而注明已闕﹐可知宋時已屬﹛幹﹜覯。此本完好無闕﹐足稱人間祕笈矣。每半葉十二行﹐行二十二字﹐雙行夾注﹐每行二十五字。舊藏郡中汪氏。

按﹕商務印書館《四部叢刊三編》又《續古逸叢書》影印本。蔣鳳藻《鐵花館叢書》覆刊本。

△通玄眞經七卷﹝舊鈔本﹞

宋朱弁注。弁﹐字正儀﹐官大理寺主簿﹐與字少章者又一人。其注逐句銓解﹐淺顯易明。此從正統《道藏》本傳錄﹐故每卷首有「寶一」﹑「寶二」等字號。﹝卷首有「稽瑞樓」朱記。﹞

△通玄眞經纘義十二卷﹝舊鈔本﹞

題﹕「函穀子杜道堅纂﹐明代道潛堂刻。」《文子》本多脫訛﹐此本足證其謬。又﹐此書傳本絕稀﹐文瀾閣本從《永樂大典》錄出﹐闕《道原》《九守》《道徳》《上仁》《上禮》五篇﹐此明人依《道藏》本錄出﹐猶足本也。卷首有至大間吳全節﹑黃石翁序﹐又道堅自序。後附《釋音》一卷。

△周易參同契發揮三卷釋疑一卷﹝明刊本﹞

宋兪琰撰並序。注《參同契》者有數家﹐兪氏後出﹐尢博覈。《釋疑》三篇﹐考證文字異同處﹐較《朱子考異》爲詳。是書《津逮祕書》刊本佚去《釋疑》一卷﹐已非玉吾舊第。此本依元至大間嗣天師張興材刻本重雕﹐前有阮登炳﹑張與材﹑杜道堅序。

△抱朴子內篇二十卷外篇五十卷﹝舊鈔本﹞

晉葛洪撰並序。此明人從《正絕道藏》本錄出。《處篇》中《百家》《文行》二篇﹐爲《尙博篇》復出。顧澗薲謂當刪並攺定﹐合《自序》﹐恰得五十篇﹐與《自序》所云﹑《直齋書目》所載自合。顧爲平津館校刻此書﹐卽權輿於是本也。舊爲葉石君藏書。﹝卷首有「朴學齋」﹑「葉樹廉」﹑「石君」諸朱記。﹞

△眞誥二十卷﹝明刊本﹞

梁陶弘景撰。此明兪安期依《道藏》本雕刻。前有髙似孫﹑屠隆序。每卷末附《音釋辧訛》﹐考訂文字﹐極爲詳愼。是書舊止十卷﹐《文獻通考》與《書錄解題》《郡齋讀書志》皆合。此本二十卷﹐蓋入《藏》時分析。說詳安期《凡例》。

△新雕洞靈眞經五卷﹝宋刊本﹞

題﹕「亢倉子。」又題﹕「何粲注。」卷末附《音義》一葉。案﹕明黃諫《音釋》本﹐與何注糅雜﹐無復辧別。此則猶存何注之舊﹐且是書𨿽多古字﹐而出諫所攺竄者亦復不少。如《全道篇》「亢倉子居羽山之顏三年」﹐今黃本「子」作「■﹝巛上子下﹞」﹐「三」作「叄」﹐「年」作「■」﹐皆是也。每半葉十行﹐行十九﹑二十字不等。「貞」﹑「敬」﹑「鏡」字有闕筆。泰興季氏藏本。﹝卷首有「季振宜藏書」朱記。﹞

按﹕商務印書館《四部叢刊三編》及《續古逸叢書》影印本。

△仙苑編珠二卷疑仙傳三卷﹝舊鈔本﹞

《仙苑編珠》題﹕「唐天臺山道士王松年撰。」以列仙事衍爲四言韻語﹐而詳注其事迹。《疑仙傳》題﹕「隱夫玉簡撰。」專記道家神術。二書與《江淮異人錄》合裝一冊。舊爲停雲館藏本﹐後歸毛氏。卷末有文待詔題語曰「戊午新秋雨天焚香莊誦一過」。書法秀勁﹐其親筆也。﹝卷首末有「文印徵明」﹑「子晉」﹑「汲古主人」諸朱記。﹞

△墉城集仙錄六卷﹝舊鈔本﹞

蜀杜光庭撰。所錄皆古之仙女﹐蓋意欲補葛氏《神仙傳》之遺。自聖母玄君至西河少女﹐凡三十七人。以《道藏》目錄校之﹐增多昭靈李夫人﹑三元馮夫人﹑南極王夫人﹑女幾﹑杜蘭香凡五人。似《道藏》所收﹐尙非足本也。書中闌及舜二妃事﹐末復辧其非堯女﹐並舜亦非謚。詞旨錯雜。道家所記之書﹐語多荒幻﹐不足信也。舊爲汲古毛氏﹑泰興季氏藏書。﹝卷首有「毛晉」﹑「汲古主人」﹑「季印振宜」﹑「滄葦」﹑「吳翌鳳枚庵氏珍藏」諸朱記。﹞

△靈笈七簽一百二十二卷﹝明刊本﹞

宋張君房輯並序。其書采掇精要﹐述而不作﹐考覈類例﹐悉著指歸﹐《道藏》菁華﹐略具於是。曰「七簽」者﹐三洞﹑四輔﹐道家舊目也。明張萱刊本。萱自號淸眞居士﹐故板心有「淸眞館」三字。舊爲秀野艸堂顧氏藏書。﹝卷首有「秀野艸堂顧氏藏書印」﹑「顧嗣立印」﹑「俠君」﹑「金守羆印」諸朱記。﹞

△張平叔悟眞篇集注五卷﹝元刊本﹞

宋張伯端撰。前後皆有自序﹐一則熙寧乙卯歲﹐一則元丰戊午歲。其注﹐有葉士表﹑袁公輔﹑王道﹑呂眞人﹑道光禪師﹑象川翁﹑眞一子﹑無名子諸人。案﹐翁葆光﹐號無名子﹐象川人﹐似與象川翁是一人。王道﹐嘗官王府指揮﹐著有《龍虎經注疏》。匯而刻之者﹐不知何人。是書與《參同契》同爲道家所祖﹐第五卷

添入《禪宗歌頌》﹐蓋道家之言﹐必歸宿於禪宗也。案《四庫》所收注疏三卷本﹐乃翁葆光注﹐元戴起宗疏﹐此則別一本也。﹝卷末有「貝墉所藏」朱記。﹞

△三洞羣仙錄二十卷﹝舊鈔本﹞

宋陳葆光撰。前有紹興甲戌■﹝興上冋下﹞裏竹軒序﹐謂葆光﹐江陰靜應庵道士﹐懲末學之夫怠於勤修﹐乃网羅九流百氏之書﹐下逮稗官俚語﹐凡載神仙事者﹐裒爲此書﹐以曉後學。其書作四言韻語﹐而以所援諸書事迹詳爲之注﹐亦同《仙苑編珠》之類。書中「眞」字減筆﹐當從宋刻傳錄。後附成化辛丑彭華《寶極觀記》。

△華陽陶隱居內傳三卷﹝舊鈔本﹞

舊題﹕「薛羅孺子賈嵩撰並序。」先是﹐作《隱居傳》者﹐除《梁書》本傳外﹐有謝詹事瀹所作傳﹐在隱居歸隱華陽時。又有陶翊本﹐起錄事﹐止齊末﹔門人潘泉文續錄﹐終於天監七年。嵩以其所載﹐皆甚脫略﹐乃合諸書記載爲此書。其下卷載及宣和封誥﹐則嵩乃宋時人也。此從《道藏》本傳錄。

△漢天師家一卷﹝舊鈔本﹞

嗣漢四十二代天師沖虛子命弟子傅同虛﹑周應瑜編校。舊爲也是園錢氏藏本﹐見《敏求記》。錢氏又有刊本﹐後歸顧氏小讀書堆﹐詳卷末黃蕘翁跋。﹝卷首有「虞山錢曾遵王藏書」﹑「孫印從沾」二朱記。﹞

△道藏經目錄四卷闕經目錄一卷﹝舊鈔本﹞

不題編輯名氏。按周興嗣《千字文》編字號﹐一號一函﹐凡一千一百三十四部。潛研錢氏云﹐宋藏經目錄失傳﹐此冊乃元人所記﹐中多吾儒當讀之書。

●鐵琴銅劍樓藏書目錄卷十九

集部一

○楚辭類

△楚辭集注八卷辧證二卷﹝宋刊本﹞

宋朱子撰。後附楊子云《反離騷》一篇並洪興祖論﹐自加論語於後。卷一﹑卷二鈔補全。其後語已佚。每葉十四行﹐雙行夾注﹐行十五字﹐注字同。案﹕書中字句與《文選》所錄有互異處﹐然皆注明某字一作某﹐與《韓文考異》同例。間有勘定語﹐如《離騷》「循繩墨而不頗」注「循一作修﹐非是」﹔《湘夫人》「登白薠兮騁望」注「薠音煩﹐一作蘋﹐非是」之類。《辧證》二卷﹐行式悉同。前有嘉定癸酉三月甲子�陽王涔序云「刊於��貢郡齋﹐俾學者�《風雅》之變云。」則嘉定六年刊本也。舊爲太倉陸氏藏書。﹝卷首有「陸時化印」﹑「聽松老人」二朱記。﹞

△楚辭八卷附辧證二卷後語六卷﹝元刊本﹞

朱子旣作《集注》﹐復訂舊注之謬﹐爲《辧證》﹐又以晁補之所輯《續楚辭》二十卷﹑《變離騷》二十卷刪定五十二篇爲《後語》。二書皆自爲之序。﹝每捲有「求是室藏本」朱記。卷四有「趙印子卬」朱記。﹞

△楚辭補注十七卷﹝明刊本﹞

題﹕「校書郎王逸上﹐曲阿洪興祖補注。」案陳氏《書錄》附《考異》一卷本﹐別爲一書。此乃散入各句下﹐非洪氏原本之舊﹐然猶是明繙宋刻。宋諱字俱減筆﹐知此書在宋時已竄亂矣。

△離騷艸木疏四卷﹝影鈔宋本﹞

宋吳仁傑撰。卷末有仁傑自跋及方燦跋﹐又有張師尹﹑杜醇﹑吳世傑校正三行﹐蓋從慶元庚申刊本傳錄者。

△離騷集傳一卷﹝宋刊本﹞

題晉陵錢杲之集傳。此書惟見錢氏《敏求記》﹐其注一稟王氏﹐旁采《爾雅》《山海經》《本艸》《淮南子》諸書﹐分一篇三百七十三句爲十四節﹐與別本字有異同﹑多少者﹐一一注明。每半葉九行﹐行十八字﹐注用雙行﹐字數同。「貞」﹑「楨」字有闕筆。捲端有方薰畫蘭一幀﹐末葉有「舜城朱承爵校讎訖」一行。舊爲毛子晉曹楝亭藏本。﹝卷首末有「舜城居士」﹑「子儋」﹑「戊戌毛晉」﹑「汲古閣」﹑「毛裒字華伯號質菴」﹑「楝亭曹氏藏書」﹑「胡開遠珍藏印」諸朱記。﹞

按﹕家塾影印本。

○別集類

△蔡中郎文集十卷﹝明活字本﹞

漢左中郎將蔡邕伯喈撰。此十卷本﹐與《宋志》及陳氏《書錄》合。明華氏得舊鈔﹐以活字印出。有平陽歐靜序。﹝《文獻通考》載﹕陳氏曰﹐作歐陽靜。未詳孰是。﹞世以此本爲最古。目後有「正徳乙亥春三月錫山蘭雪堂華堅允剛活字銅版印行」二行。萬曆間﹐有徐子器刻本﹐𨿽依舊第﹐而有增刪處﹐失其眞矣。如﹕被收時﹐表中有「反名仇怨奉公」句。考﹕本傳亦有「劾以仇怨奉公」云云。案﹕奉公﹐謂劉郃﹔仇怨者﹐質﹑邕仇怨郃也。言「反以仇怨奉公爲名」而陷邕父子也。徐本刪之﹐非是。

△蔡中郎文集十卷﹝鈔校本﹞

黃蕘圃氏於影寫蘭雪堂本以朴學齋舊鈔本參校﹐用朱筆拈於上下方﹐復以墨筆寫。顧澗薲氏校語多所訂正﹐此卽迻錄本也。顧氏有跋曰「東漢人文集存於世者﹐僅此一種﹐尙是宋以前人所編﹐其餘無之矣。」又﹕「此集頗與今文家之學有關涉﹐尢學者所不可廢﹐此予所以亟亟費日力爲之再三訂正者也。」又《跋》曰「丁卯正月校讀一過﹐凡訂正若干條中﹐有絕精處﹐索解人不得矣。」五月再校於江寧﹐用《後漢書》參訂﹐又添若干條﹐又跋曰「活字版似據一行書寫本作底子﹐故『數』訛爲『如』﹑『閒』訛爲『困』之類﹐往往而有﹐若得宋槧﹐必多是正也。」又黃氏自跋曰「取周香嚴家藏舊鈔本校﹐舊鈔系朴學齋所藏﹐前無序﹑有目﹐分卷多同﹐行字互有得失﹐終以舊鈔爲勝。惜舊鈔系行艸﹐筆畫未能明了﹐故傳活字本以舊鈔校之﹐參取兩本之勝處可矣。」

△曹子建集十卷﹝宋刊本﹞

魏陳思王曹植撰。《隋志》三十卷﹐《唐志》﹑陳氏《書錄》二十卷﹐《通考》作十卷﹐此卽十卷本也。爲南宋時刊本﹐每半葉八行﹐行十五字﹐板刻精妙﹐字大悅目。凡賦四十三篇﹐詩六十三篇﹐雜文九十篇﹐與明嘉靖時郭萬程本篇數﹑次第不合。卷四﹐無《述行賦》﹔卷五﹐無《七步詩》﹔卷七﹐《班婕妤贊》在《禹妻贊》前﹐《漢髙帝贊》在《巢父贊》前﹔卷八﹐《謝賜柰表》在《求自試表》前。案﹕《四庫提要》稱宋寧宗嘉定六年本﹐凡賦四十四篇﹐詩七十四篇﹐雜文九十二篇﹐與此本不合。書中「愼」字省筆﹐而「惇」﹑「廓」字不省﹐知此刻猶在嘉定以前也。舊爲毗陵周氏藏書。﹝卷首有「毗陵周氏九松迂叟藏書記」﹑「周印良金」二朱記。﹞

按﹕商務印書館《續古逸叢書》影印本。烏程蔣氏樂地盦刊蜜韻樓影宋本七種本。

△曹子建集十卷﹝明刊本﹞

此明嘉靖間吳中郭萬程刻本﹐有徐伯虯序﹐舊藏馮氏。嘉慶丁亥七月﹐假同裏張子謙所藏明初活字本對勘一過。﹝卷首有「簡緣馮武」﹑「上黨馮氏藏本」諸朱記。﹞

△嵇中散集十卷﹝明刊本﹞

晉嵇康撰。《隋志》十五卷﹐《崇文總目》﹑陳氏《書錄》已作十卷。此明嘉靖間吳中黃省曾所刻﹐有序。

△陸士衡文集十卷﹝校宋本﹞

題﹕晉平原內史吳郡陸機士衡撰。宋慶元間﹐徐民瞻合《士龍集》刻之﹐曰「《二俊集》」。此明正徳間陸元大刻本﹐卽從徐本繙雕者。有徐序﹐都穆跋﹐此本徐序已佚﹐舊藏大石山房孫氏。黃復翁傳錄陸氏敕先校宋本於上﹐陸記云「宋本﹐半葉十一行﹐行二十字。」﹝卷首有「朝讓孫光父」﹑「大石山房」諸朱記。﹞

△陸士龍文集十卷﹝校宋本﹞

題﹕「晉淸河內史陸云士龍撰。」此亦陸元大刻本。有都穆跋。卷末有陳子準氏《題記》云「道光元年十月十二日借同裏張氏愛日齋所藏影宋鈔本校勘。」

△支道林集一卷﹝明刊本﹞

晉釋支遁撰。凡詩十八首﹐雜文十六首。嘉靖間﹐郡人皇甫涍輯錄成帙﹐序而刊之。﹝卷首有「錢曾之印」﹑「遵王」﹑「朴學齋」諸朱記。﹞

△陶淵明集二冊﹝宋刊本﹞

宋曾集刊。每半葉十行﹐行十六字﹐不分卷﹐無序目。首詩﹐次雜文﹐《感士不遇賦》《閒情賦》《歸去來兮辭》《桃花源記》《晉故徵西大將軍長史孟府君傳》《五柳先生傳》《與子儼等疏》《祭程氏妹文》《祭從弟敬遠文》《自祭文》﹐凡十篇。後附顏光祿誄﹑昭明太子《傳》並曾氏《自題》一篇﹐共七十番。其所以去捲第與夫《五孝傳》以下《四八目》雜著﹐具詳《自題》中﹐𨿽云「非敢有所去取」﹐實則別具鑑裁。伏讀《四庫全書總目》云「《五孝傳》及《四八目》所引《尙書》﹐自相矛盾﹐決不出於一手﹐當必依託之文。今《四八目》已經睿鑑指示﹐灼知其贗﹐別著於錄。其《五孝傳》文義庸淺﹐決非潛作﹐今並刪除」云云。曾氏蚤見及此﹐不可謂非先覺者矣。書中「殷」﹑「敬」﹑「恆」﹑「貞」﹑「桓」﹑「構」﹑「愼」﹑「惇」等字﹐皆缺末筆。小注「一作」比時本尢備。其稱宋本者﹐蓋卽宋元憲所傳江左本也。毛氏《汲古閣珍藏祕書目錄》有宋本《陶集》﹐云《桃花源記》「欣然規往」﹐不同俗本「規」誤「親」﹐《五柳先生傳》「贊黔婁」下注﹐一有「之妻」二字﹐正與《列女傳》合﹐是本並同。與毛氏所藏﹐𨿽非一刻﹐要皆所謂與世本敻異者也。考明《江西通誌南康府名宦傳》﹕「曾集﹐字致虛﹐章貢人。紹熙間﹐知南康軍﹐勤理庶務﹐篤信仁賢﹐修劉渙墓亭﹐割公田以奉其祀。朱子稱其有尊賢尙徳之心。爲政知所先後﹐其事詳見朱子《壯節亭記》及《冰玉堂記》。」二記並作於紹熙三年﹐而是集之刻﹐自題「紹熙壬子」﹐卽是年也。蓋旣葺劉公墓﹐又作堂於其故居﹐復以南康爲淵明舊遊處﹐因刊是集﹐以補軼事。亟亟焉表章先賢以風世勵俗﹐其異於俗吏之所爲遠矣﹐宜朱子亟稱之也。其《自題》世所罕見﹐用並著之。曰「《淵明集》行於世尙矣﹐校讎捲第﹐其詳見於宋宣徽《私記》。北齊陽休之論載南康蓋淵明舊遊處也﹐栗裏﹑上京東西不能二十里﹐世變推移﹐不復可識﹐獨醉石隱然荒野艸樹亂流中﹐榛莽藂翳﹐人迹不到。鄕來晦翁在郡時﹐始克芟夷支徑﹐植亭山巓﹐幽人勝士﹐因得相與摩莎石上﹐弔古懷遠﹐有翛然感慨之意﹐求其集顧無有﹐豈非此邦之軼事歟。集竊不自揆﹐模寫詩文﹐刊爲一編﹐去其捲第與夫《五孝傳》以下《四八目》雜著﹐所爲犯是不韙﹐非敢有所去取﹐直欲嚅嚌眞淳﹐吟詠情性﹐以自適其適﹐尙庶幾乎﹗所謂遣馳競之情﹐祛鄙吝之心者﹐𨿽以是獲罪世之君子﹐亦不辭也。紹熙壬子立冬日贛川曾集題。」

按﹕商務印書館《四部叢刊初編》及《續古逸叢書》影印本。

△箋注陶淵明集十卷﹝元刊本﹞

題﹕廬陵後學李公煥集錄。前有昭明太子序及《總論》一卷。詩文句下﹐略有箋釋﹐間采東坡﹑山谷﹑趙泉山﹑韓子蒼﹑湯東澗﹑張縯﹑胡孜諸人之論﹐附於詩後。每半葉九行﹐行十六字。元翻宋本也。

△陶淵明集十卷附錄二卷﹝校宋本﹞

汲古閣毛氏校本﹐孫淇所傳錄。孫子寶洲﹐號竹薌﹐邑人也。案﹕毛氏《祕書目錄》載有宋本《陶淵明集》﹐所謂與世本敻然不同者﹐所校當卽出此。首詩四卷﹐次雜文四卷﹐又次《集聖賢羣補錄》二卷﹐冠以昭明太子序。而退顏光祿誄﹑昭明《傳》於《附錄》中。《附錄》上卷爲《誄》《傳》《年譜》。《年譜》﹐河南吳仁傑編次者也。下卷爲曾紘《說》﹐駱庭芝《斜川辧集》《總論集》。《總論》凡九條﹐集蘇東坡﹑黃山谷﹑陳后山﹑楊龜山﹑朱晦菴﹑眞西山﹑魏鶴山﹑葛常之﹑蔡寬夫之論也。《附錄》後終以陽僕射《序錄》﹐宋丞相《私記》兩則﹐而不載思悅《書後》一篇﹐不著編刻者名氏。觀其引西山諸人說﹐則後於曾刻矣。今世所行翻宋刻巾箱本十卷頗精﹐然以此核之﹐互異不少。如昭明序「結駟連騎之榮」﹐此作「連鑣之遊」﹕「以見珍而終破」﹐此作「招破」﹕「至於子常﹑寧喜之倫」﹐「於」此作「如」﹕「豈不痛哉」﹐此作「痛矣」﹕「又楚子觀周」﹐「又」下此有「有」字﹕「抑乃爵祿可辭」﹐「抑」此作「亦」。卷二詩三十一首﹐此作三十首﹐無《問來使》一首也。《遊斜川詩》序「辛丑正月」﹐「丑」下此有「歲」字﹔《西田獲早稻》詩「升酒散襟顏」﹐此作「■﹝忄禁﹞顏」﹔《詠荊軻》詩「心知去不歸」﹐此作「公知」﹔《聯句》「髙柯濯條幹」﹐「濯」此作「擢」﹔《閒情賦》序「並固觸類」﹐此作「並因」﹔《桃花源記》「芳艸鮮美」﹐此作「芳華」﹔《晉故西徵大將軍長史孟府君傳》「西徵」﹐此作「徵西」﹐「仕吳司馬」﹐此作「司空」﹔《與子儼等疏》「當思四海皆兄弟之義」﹐此作「皆弟兄」﹔《集聖賢羣輔錄》「叔向曰三十七年」﹐「三」此作「生」﹐「王惇字處仲」﹐此作「處衝」﹐「三墨不尊於名」﹐此作「於人」﹔《靖節徵士誄》此作「靜」﹐﹝篇末「旌此靜節」同。﹞「轍途殊軌者多矣」﹐此作「輟塗」。「《傳》﹐昭明太子撰」﹐「昭」上此有「梁」字﹐「卽日解綬去職」﹐「解」下此有「印」字﹔北齊楊休之《序錄》﹐此作陽休之﹔宋朝宋丞相《私記》﹐此作「本朝曾紘說」﹕「寄示莪陽太守公」﹐此作「義陽」。案﹕劉宋有義陽郡﹐而《地誌》從未有莪陽也。至子注之可正其訛者﹐如﹕《阻風規林》詩注「一作淸」﹐此作「凊」﹔《下■﹝氵巽﹞田舍獲》詩注「一作事耕稼」﹐此在「戮」字上﹔《責子》詩題注「五人」上空格﹐此作「共」﹔《歸去來兮辭》注「一作足爲缺兩字」﹐此云「一作過足爲潤」。《讀史述七十二弟子章》「賜獨長年」下注﹐「一作永年﹐又作卒作」﹐此於「長」字下注云「一作永﹐又作卒」﹔《張長公章》「誰知斯意」下注「一曰世路皆爲﹐而我獨異」﹐此注在「皆爲長異」下﹐又多「一作世路多僞而我獨異」十字﹔《集聖賢羣輔錄》「趙無卹襄子」注「趙襄始爲卿」﹐此作「趙衰」﹕「右八顧」注「《漢書》」﹐此作「《後漢書》」﹕「太常張奐」注「幽閒淸靜」﹐此作「幽並」。其餘互異脫漏﹐不可殫述。略舉數條﹐是本之勝﹐已可槪見矣。

△鮑氏集十卷﹝影鈔宋本﹞

宋鮑照撰。前有序﹐題﹕「散騎侍郎虞炎奉教撰序。」後接卷一目﹐目後卽接本文。每半葉十行﹐行十六字。目空五字﹐題空四字。卷首有顧澗薲氏記云「此《鮑集》與讀未見書齋所藏毛氏影宋本同。第二卷

缺去兩半葉﹐予從彼補寫入。」末有黃蕘圃跋。

△鮑氏集十卷﹝校宋本﹞

宋鮑照撰。明正徳時朱應登刻本。有虞炎序及應登跋。錢遵王以宋本校過。卷末題云「戊午十月三日從宋槧本校一過﹐中闕二葉﹐補錄完。述古主人錢遵王。」此本蓋葉石君傳錄者。﹝卷首有「朴學齋」朱記。﹞

△江文通文集八卷﹝校元本﹞

梁江淹撰。明嘉靖刊本。板刻淸朗而有訛闕﹐又闕文多以意補字。馮巳蒼氏以元人所鈔趙篔翁本手校一過﹐乙攺甚多﹐並錄卷末。自序前缺辭三首﹕《其牲出入歌辭》云「祝詳史具﹐禮備樂薦。有牲在陳﹐有鼓在懸﹐騰燭象星﹐奔水類電。郊燎速駕﹐馭彼乘駽。以伺質明﹐以佇神宴。」《薦豆呈毛血歌辭》云「時恭時祀﹐有物有則。伊我上聖﹐實挹明徳。犧象交陳﹐郁尊四塞。黍惟嘉穀﹐酒惟玄默。薦通蒼祇﹐慶覃黎黑。願靈之降﹐祚家祐國。」《奏宣列之樂歌辭》云「殷崇配天﹐界尊明祀。瑞合汾陰﹐慶同泰畤。靑幕云舒﹐丹殿霞起。二曜維新﹐五精告始。於以享之﹐景福是履。」又錄趙《跋》云「余先人避地蕭山﹐因而老焉﹐視蕭山不啻桑梓也。所居之東一里許曰江寺﹐蓋梁左衛將軍文通別業﹐其子昭玄捨爲浮屠﹐前有夢筆橋﹐乃後人想象其陳迹爲之﹐文不足徵﹐殆千年矣。頃歲﹐余領國子學﹐閱崇文閣舊書﹐得《江文通集》﹐欣然曰﹐夢筆之驗﹐其在是乎﹗錄以示寺僧有成輩﹐咸願刻之以傳。」余按﹕文通﹐濟陽考城人﹐今考城已不知有文通矣﹐惟蕭山故居獨存﹐毋乃文通爲東海郡丞或吳興令時往來所寓耶﹖逸事寥寥不可考矣﹐然名藍上人﹐猶能追慕前修﹐紀錄制作﹐爲可尙已﹗繼自今潘水之涘﹐豈無懷錦韜筆褒然文鳴者出焉﹖則文通過化余澤﹐久而益溥﹐亦有成諸同袍樂善之著也。工告訖功﹐謹志於左。至正四年良月初吉﹐中大夫蘄州路總管兼管內勸農事趙篔翁跋。馮手書跋後云「戊子仲秋之晦﹐初得元人鈔本﹐至季秋之十二日始校完。元本多《樂府》三章﹐此本不知何以刪去﹐而元本所缺﹐此本又以意塡增﹐文理荒悖可笑﹐今盡�之。凡�者﹐元本所無也。旁注者﹐元本如此而又可兩通者也。」後附裝別本文通《銅劍贊》一卷。﹝卷首有「上黨馮氏藏本」﹑「馮巳蒼讀書記」﹑「孫潛之印」﹑「孫二酉珍藏」諸朱記。﹞

△庾開府詩集四卷﹝明刊本﹞

周庾信子山撰。此卽錢遵王所謂存余堂本。明朱子儋刻﹐有跋。子山詩猶未全備。前有序﹐不著撰人﹐引及杜少陵語﹐是出唐﹑宋人矣。

△東臯子集三卷﹝舊鈔本﹞

唐王績撰。《唐志》﹑晁﹑陳《書目》俱作五卷﹐此止三卷﹐有呂才陸淳序。舊爲脈望館藏書﹐繼歸述古堂﹐見《敏求記》。卷末有趙淸常《題記》云「金陵焦太史本錄出﹐校於淸溪官舍﹐時萬曆三十七年十月十四日。」

按﹕商務印書館《四部叢刊續編》影印本。

△寒山詩一卷丰幹拾得詩一卷附慈受擬寒山詩一卷﹝明刻本﹞

唐天臺唐興縣寒巖僧號寒山子﹐丰幹﹑拾得皆國淸寺僧﹐其迹甚異。臺州守閭邱允錄得其詩以傳。宋時名《三隱集》。此本板心有「三隱」字﹐板刻甚舊﹐印用繭紙。後附慈受和尙名懷深《擬寒山詩》。自序作於建炎四年﹐謂結茅洞庭﹐撰其體﹐成一百四十八首。卷首有閭邱允序。《寒山詩》後有「杭州錢塘門裏車橋南大街郭宅紙鋪印行」一行。末有「比邱可立募眾刊行」一行﹐又有誰月軒人玉峯跋。

按﹕商務印書館《四部叢刊初編》影印初次印本。

△楊盈川集十三卷﹝舊鈔本﹞

唐楊炯撰。《唐志》三十卷﹐晁氏《讀書志》二十卷。今世行本僅有童佩﹑張燮兩家所輯﹐此仁和盧氏重訂張本﹐有張燮序﹐與童本分卷不同。舊爲李松雲藏書。每板心有「文選閣」三字。﹝卷首有「曾在李松云處」朱記。﹞

△駱賓王文集十卷﹝明刊本﹞

世傳顏文選注本﹐止四卷﹐非舊第。此十卷本﹐凡賦﹑頌一﹐詩四﹐表﹑啟﹑書二﹐雜著三﹐尙出郗云卿編次之舊﹐有郗序﹐與《唐志》及宋刊蜀本合。其《代李敬業檄》結句「合是誰家之天下」﹐足正俗本「合」作「竟」之誤。

△陳伯玉文集十卷﹝明刊本﹞

唐陳子昂撰。明新都楊春﹑射洪楊澄校定。前有盧藏用序﹐後系《伯玉別傳》﹐與陳氏《書錄》合。直齋曰﹕盧序簡古淸壯﹐非唐初文人所及。《四庫》所收本闕第七卷

《禡牙文》《■﹝示﹞海文》《弔塞上翁文》《祭孫府君文》﹐此本有之。惟闕《餞陳少府序》一首。﹝卷首有「金元功藏書記」﹑「深柳讀書」二朱記。﹞

△宋之問集二卷﹝明刊本﹞

晁﹑陳二家《書目》俱載十卷﹐今存二卷﹐蓋明人掇拾之本也。板刻淸朗﹐每板心有「崦西精舍」四字。

按﹕商務印書館《四部叢刊續編》影印本。

△張說之文集十卷﹝影鈔宋殘本﹞

唐張說撰。存詩集十卷﹐舊爲碧鳳坊顧氏藏書﹐從之傳錄﹐足訂明刻本之誤。如卷首《喜雨賦》二首﹐一題「禦制」﹐一題「應制」﹐明刻無之﹐是誤以禦制爲自作矣。又卷五《醉中作》五言絕句一首﹐有目無詩。卷六《廣州蕭都督入朝過嶽州晏餞詩》一首﹐下闕一葉﹐凡詩八首。此本皆全。

△張說之文集二十五卷﹝明刊本﹞

明初椒郡伍徳手自錄本﹐作《記》﹐屬子孫付刻。至嘉靖間﹐其後裔刻之。序後有「嘉靖丁酉冬十月朔旦椒郡伍氏龍池艸堂家藏本校刊」一行﹐有項篤壽序﹑伍徳跋。

△張曲江集二十卷﹝明刊本﹞

唐張九齡撰。明成化間邱文莊公得館閣藏本手自鈔錄﹐屬韶郡太守江陰蘇韡刻之。案﹕陳氏《書錄》云﹕元祐中有鄧開刻本﹐後附樊子彥所作《行狀》﹐徐浩《神道碑》﹑鄭宗珍《議謚文獻狀》﹐此本無之﹐殆所謂蜀本是也。有文莊序﹑蘇韡跋。舊爲飛鴻堂汪氏藏書。﹝卷首有「新安汪氏」﹑「啟淑信印」二朱記。﹞

△分類補注李太白詩二十五卷﹝元刊本﹞

宋舂陵楊齊賢子見集注﹐元章貢蕭士贇粹可補注並序。楊注單本不傳﹐此則蕭氏所刪補者﹐注明「齊賢曰」﹑「士贇曰」以別之。書成於至元辛卯﹐旋卽刊行。《目》後有墨圖記云「建安余氏勤有堂刊」。

△新刊校定集注杜詩三十六卷﹝宋刊本﹞

宋郭知達編。據《四庫提要》有淳熙八年知達《自序》﹐寶慶元年曾噩《重刊序》﹐此本二序已佚。詩分體編次﹐《目》中有注新添者。陳氏《書錄》謂﹕「福淸曾噩刻板五羊漕司﹐載爲善本」。卽此書也。原本缺卷十九﹑廿五﹑廿六﹑三十五﹑三十六﹐鈔補全。每捲後有「寶慶乙酉廣東漕司鋟板」一行﹐「朝議大夫廣東路轉運判官曾噩﹑承議郎前通判韶州軍州事劉鎔﹑潮州州學賓辛安中﹑進士陳大信同校勘」四行。每半葉九行﹐行十六字。注字同。「朗」﹑「徵」﹑「樹」﹑「構」﹑「惇」字俱闕筆。《容齋隨筆》云「蜀本刻杜集﹐以《老杜事實》爲東坡所作﹐遂以入注﹐殊誤後生」云云。此本但取王文公﹑宋景文﹑黃豫章﹑王原叔﹑薛夢符﹑杜時可﹑鮑文虎﹑師民瞻﹐趙彥材﹐凡九家﹐而不取僞蘇注﹐其鑑裁有識矣。字體端勁﹐雕鏤精善﹐尢宋板之最佳者。案﹕黃鶴補注﹐後此書三十餘年﹐而未嘗引及之﹔《集千家注》僅載王洙﹑王安石﹑胡宗憲﹑蔡夢弼四序﹐而未載知達序﹐豈亦未見此書耶﹖

△門類增廣十注杜工部詩六卷﹝宋刊殘本﹞

不著何人編輯。卷首題「前劍南節度參謀宣義郎檢校尙書工部員外郎賜緋魚袋杜一行」。其書分類﹐每類分古﹑律體﹐後來徐居仁編《千家注杜詩》亦依之。分類原二十五卷﹐今存卷一﹑卷二紀行﹑述懷門﹐卷七居室﹑鄰里﹑題人居室﹑田圃門﹐卷八皇族﹑世冑﹑宗族﹑外族﹑婚姻門﹐卷九仙道﹑隱逸﹑釋老﹑寺觀門﹐卷十四時門。凡六卷。自一﹑二兩卷外﹐板心及每卷首行﹐皆爲作僞者剜攺﹐今爲是正之。如此諸家之注﹐俱出宋人。「坡云」者﹐東坡有《老杜事實》﹐朱子謂閩人鄭昂僞爲之者也。「趙雲」者﹐西蜀趙次公﹐字彥材﹐著有《杜詩正誤》者也。「薛云」者﹐河東薛蒼舒﹐有《續注杜詩》者也。「又薛云」者﹐薛夢符﹐有《廣注杜詩》者也。「杜云」者﹐城南杜修可﹐有《續注杜詩》者也。「杜田云」者﹐字時可﹐有《詩注補遺》﹐舉其名以別於修可也。「鮑云」者﹐縉雲鮑彪﹐字文虎﹐著有《譜論》者也。又有《新添》《集注》等目﹐《新添》者﹐各家成書以外之說﹐不專一人﹔《集注》者﹐采他書之注也。詩篇每首後俱有切音。每半葉十二行﹐行大字二十二﹑小字夾注三十。宋諱「殷」﹑「鏡」﹑「徵」﹑「讓」字﹐有減筆。是書各家書目俱未著錄。舊爲吳中袁氏藏本。﹝卷中有「袁與之氏」﹑「袁褧印」﹑「袁尙之氏」﹑「袁季子」﹑「汝南袁褧」諸朱記。

△集千家注分類杜工部詩二十五卷附《文集》二卷﹝元刊本﹞

題﹕「東萊徐居仁編次﹐臨川黃鶴補注。」《目錄》後有《注杜詩姓氏》一卷﹐《年譜》一卷﹐其傳﹑序﹑碑﹑銘一卷已闕﹐此卽皇慶元年餘氏勤有堂刊本﹐後廣勤書堂得其板﹐附以《文集》二卷﹐故所刊字迹迥異。而《目錄》後及卷二十五末葉﹐原有「皇慶壬子余志安刊於勤有堂」一條﹐亦已鏟去不存。余氏歷宋及元﹐世以刻書爲業﹐勤有堂之號亦相承弗替。是本與《分類補注李太白詩》同時刊行﹐繕刻淸朗﹐檢校無訛﹐𨿽出後印﹐亦足貴也。﹝卷首有「鳩林書巢」朱記。﹞

△集千家注批點杜工部詩二十卷﹝元刊本﹞

題「須溪先生劉會孟評點」﹐不著何人編輯。須溪子將孫序﹐謂髙楚芳以舊注刪訂重刊﹐詩中舊注﹐俱各標名﹐其不標名及圈點﹐皆須溪筆。

△杜工部艸堂詩箋二十六卷﹝宋刊殘本﹞

題﹕「嘉興魯訔編次﹐建安蔡夢弼會箋。」原書五十卷﹐附《外集》一卷。今存卷第二十六至末﹐每捲標明作詩時﹑地﹐案年編集。卷五十﹐爲《逸詩》《拾遺》《外集》爲《倡酬》《附錄》。其二十七卷後有「云衢余成元徳校正」一行﹐他捲或有或無。每半葉十一行﹐每行大字十九﹐小字廿五。案﹕魯氏原注十三卷﹐今不傳。蔡氏原序﹐見《集千家注杜詩》﹐謂﹕「先正字之異同﹐次審音之反切﹐後卽作詩之義以釋之。書成﹐嘉泰甲子。」當卽其時所刻。﹝卷中有「玉蘭堂」﹑「季啟」﹑「季滄葦圖書記」﹑「長白敷槎氏」﹑「謹齋昌齡圖書印」諸朱記。﹞

△須溪批點選注杜工部詩二十二卷附趙東山類選五言詩一卷虞伯生注七言詩一卷﹝明刊本﹞

題﹕「須溪劉辰翁批點﹐元虞集伯生注解﹐東山趙子常批評。」前有羅履泰序﹐後有黎堯卿跋。

△杜工部五言律詩二卷﹝明刊本﹞

題﹕「元趙汸子常注。」前列《舊唐書杜甫傳》一篇。舊有董文玉序已失。捲分上﹑下﹐分朝省﹑宴遊﹑感時﹑羈旅﹑閒適﹑宗族﹑送別﹑哀悼﹑登眺﹑朋友﹑感舊﹑節序﹑天文﹑禽獸﹑題詠十五類。板刻楮印俱精﹐明刻中僅見者。案﹕嘉靖中﹐章美中重刻《杜律二注》序云「關中舊本﹐有虞﹑趙二注本最爲詳明﹐支分句解﹐挈旨探原﹐宛然朱子釋詩家法﹐此殆卽關中本也。」舊爲懷淸堂藏書。﹝卷首有「陳道復氏」﹑「如是庵主」﹑「湯右曾西崖記」諸朱記。﹞

△王右丞文集十卷﹝影鈔宋本﹞

題﹕「尙書右丞贈祕書監王維撰。」前有寶應二年弟縉《進集表》及《答詔》。其書編次﹐分類不分體。舊爲述古堂藏本。遵王氏爲出宋時麻沙本﹐而「山中一半雨」不作「一夜雨」﹐足徵其本之佳。卷首有牧翁題記云「《王右丞集》﹐宋刻僅見此本。考《英華辧證》﹐字句與此互異。彼所雲集本者﹐此又不載。信知《右丞集》好本良不易得也。」﹝卷首有「彭城楚殷氏讀書記」朱記。﹞

△王摩詰集十卷﹝校宋本﹞

此傳錄義門何氏校本。捲後有題記云「《摩潔集》先借毛斧季十丈宋槧影寫本屬道林叔校過。康熙己亥又借退谷前輩從東海相國架上宋槧本手抄者再校﹐此集庶可傳信矣。」案﹕宋本與今本異者﹐五言絕句中《太平詞》至《閨人贈遠》十五首列第一卷

末﹐作王涯詩。在七言十五首後七言絕句中《獻壽詞》至《秋夜曲》十五首列第一卷

末﹐亦作王涯詩。在《寄崇梵僧》後﹐又《與盧員外像過崔興宗林亭詩》後﹐有盧象﹑王縉﹑裴迪﹑崔興宗同作詩四首。今本闕之。

△岑嘉州集七卷﹝明刊本﹞

唐岑參撰。案﹕參﹐南陽人﹐文本曾孫。天寶三載﹐以第二人及第﹐仕至職方郎中兼侍禦史﹐事迹見《唐才子傳》。集名「嘉州」者﹐以爲其地刺史也。與杜工部倡酬﹐詩名甚著。杜確謂其每一篇就﹐人人傳寫﹐𨿽閭裏士庶莫不諷誦吟習。此正徳刻本﹐分七卷。原出華泉邊貢所藏﹐猶是宋元以來相傳之舊本﹐較別本爲勝。如﹕卷二中《酒泉太守席上醉後作》一首﹐別本以起四句另爲一首﹐編入七絕﹐大誤。又﹕《優缽羅花歌》序云「天寶景申歲﹐參忝大理評事」云云。案﹕景申卽丙申﹐唐人諱丙爲景﹐是爲天寶十五載﹔七月﹐肅宗攺元至徳﹐七月以前猶是天寶紀年﹐此詩蓋作於是時。別本攺「景」爲「庚」﹐不知天寶無庚申也。卽此二條﹐可知此本之善矣。有杜確序及熊相刻板序﹑邊貢跋。

△徐侍郎集二卷﹝舊鈔本﹞

題﹕「唐中書侍郎﹑集賢院學士徐安貞撰。」案﹕安貞原名楚璧﹐字子珍﹐信安隴邱人。善五言詩。一歲三應制科﹐皆及第。開元中爲中書舍人﹑集賢學士﹐累遷中書侍郎。天寶中卒。事迹見《唐書》《唐會要》。是集凡賦﹑詩一卷﹐文一卷﹐附錄本傳及《詩贊》等一卷。傳本集稀。舊爲脈望館藏書﹐後歸述古堂﹐著錄《敏求記》中﹐有趙琦美手跋曰「辛丑正月初四日﹐患痰火不能出戶﹐擁鑪閱此卷。是年元日﹐大風可拔木發屋﹐凡三日乃殺。偶記。」錢曾記曰﹕安貞嘗參李右丞議﹐恐其罪累﹐逃隱衡﹑嶽山寺﹐爲掇蔬行者﹐喑啞不言者十年。然猶餘塵瞥起﹐時時闇誦「峴山思駐馬﹐漢水憶回舟」及「暮雨衣猶濕﹐春風帆正開」之句﹐可見文人習气﹐循回藏識中﹐一字染神﹐不與窮塵劫灰同盡於終古也。

△秦隱君詩集一卷﹝影鈔宋本﹞

唐秦公緒撰。隱君有詩名於天寶間﹐避亂居剡川﹐後隱於泉之南安山﹐不知所終。呂夏卿嘗錄其詩而傳之。宋紹興間有張端刻本﹐此卽其本影寫者﹐有夏卿序及端跋。

△髙常侍集十卷﹝明刊本﹞

唐髙適撰。晁氏《讀書志》尙有《集外文》一卷﹐《別詩》一卷﹐今不傳。此本尙出舊第﹐惟《重陽》律詩一首乃程俱作﹐見《北山小集》﹐宜別出之。

△孟浩然集四卷﹝明刊本﹞

是集宋本作上﹑中﹑下三卷﹐以意分類﹐不標名目﹐詩凡二百十首﹐有天寶四載宜城王士源序及天寶九載韋滔序。此出後人重編較﹐多四十五首。

△常建集二卷﹝明活字本﹞

《唐志》﹐建詩一卷﹐陳氏《書錄》亦同。汲古刻本作三卷。此二卷本﹐當亦明人所分也。

△漫叟文集十卷拾遺續拾遺一卷﹝明刊本﹞

唐元結撰。案﹕陳直齋謂《次山集》有蜀本﹑江本﹐蜀本有《自序》及《拾遺》﹐江本《拾遺》文分載十卷中﹐有李商隱《序》。又﹐戴剡源謂永州本刪去《浪翁觀化》《惡圜》《惡曲》《出規》《處規》《訂司樂氏》等十四篇﹐此明初刻本﹐疑出自蜀本﹐惟《中興頌》不列《拾遺》﹐與直齋所言微有不合。卷四﹐《朝陽巖下歌》「朝陽洞口寒泉淸」句下﹐正徳時湛甘泉刻本脫去「零陵城郭夾湘岸﹐巖洞幽奇當郡城﹐荒蕪自古人不見」三句﹐此本有之。

△元次山集十卷拾遺一卷﹝明刊本﹞

此正徳間湛甘泉刻本﹐有序﹐其書無《續拾遺》而有《自序》《自釋》二篇。卷首有鮮知道人題記云「《元次山集》十卷﹐《補遺》一卷﹐依宋板本讎勘無訛。」舊爲陳仲魚藏書。

△皇甫冉詩集七卷附皇甫曾詩集一卷﹝明刊本﹞

題﹕「唐補闕潤州皇甫冉茂政著﹐刑部郎中江都蕭海校正。」茂政爲元晏先生後﹐潭州長史顗之子﹐天寶中﹐與弟曾同登第﹐授無錫尉﹐後爲左金吾衛兵曹參軍﹐終左補闕。其詩卽曾所輯﹐有大歷十四年獨孤及序。《皇甫曾詩集》題「唐監察禦史皇甫曾茂政著」﹐茂政乃孝常之誤﹐官禦史﹐坐貶舒州司馬﹑楊翟令。兄弟齊名﹐人比之張景陽﹑孟陽。

按﹕商務印書館《四部叢刊三編》影印本。

△顏魯公文集十五卷﹝明活字本﹞

唐顏眞卿撰。原書已失﹐嘉祐中﹐宋次道嘗集有刊於金石者成十五卷﹐劉原父序又謂吳興沈氏有輯本﹐後畱元剛刻於永嘉﹐序云沈本卽宋本﹐不知何據。此明錫山安國以活字銅版印行者﹐板心有「錫山安氏館」五字﹐較萬曆間魯公裔孫允祚刻本獨完善﹐殆出畱氏舊本。惟《補遺》一卷有《目》無書﹐《年譜》一卷亦闕。

△晝上人集十卷﹝舊鈔本﹞

唐釋皎然撰﹐於迪序。舊爲昆山葉氏藏書﹐板心有「賜書樓」三字﹐卷末有括蒼山人恭煥題記云「《晝上人集》二冊﹐乃無錫談學山綽板釘宋鈔本﹐罄室借錄﹐予與錢子契合﹐亦借錄焉。是集﹐人有藏者﹐不能如此之備」云云。恭煥﹐字伯寅﹐文莊五世孫。﹝卷首有「葉恭煥印」﹑「葉伯寅圖書」二朱記。﹞

△劉文房集六卷﹝宋刊殘本﹞

唐劉長卿撰。原書十一卷﹐今存第五至十﹐每半葉十二行﹐行二十一字﹐「貞」﹑「敬」字有減筆。冊首有正書「翰林國史院官書」七字長印﹐蓋明時鈐記也。舊爲士禮居藏書。

△韋蘇州集十卷﹝明刊本﹞

唐韋應物撰。明弘治間﹐楊一淸出所藏本刊於隴州﹐其書編次﹐分類不分體﹐與《王右丞集》同﹐猶出宋時舊第。卷首有「拾遺」數首﹐汲古本所出也。有王欽臣序﹐楊一淸跋。

△毗陵集二十卷﹝舊鈔本﹞

題﹕「朝散大夫使持節常州諸軍事守常州刺史賜紫金魚袋獨孤及撰。」前有李舟序﹐後有梁肅後序。卷末有無名氏題記曰「戊子七月﹐借上黨馮氏本﹐命僮子錄出﹐略校一過﹐誤舛處苦無據﹐就可知者略爲攺正﹐俟得善本更訂之。」似是葉石君手迹。

△錢考功詩集十卷﹝舊鈔本﹞

題﹕「唐尙書考功郎中吳興錢起仲文撰。」集中古體詩題曰「往體」﹐與陸龜蒙《松陵集》同﹐可知其本爲舊矣。義門何氏以朱筆校過。卷末有題記云「此冊乃明景泰以上抄本﹐𨿽書迹不工﹐猶有元人气脈﹐其優於新刻處亦復不少﹐後人所當珍惜。丙戌秋日焯記。」舊藏稽瑞樓陳氏。

△陸宣公集二十四卷﹝校宋本﹞

唐陸贄撰﹐權徳輿序。分《制誥》十卷﹑《奏章》七卷﹑《奏議》七卷。舊爲錢求赤藏書﹐以宋刻本校過。求赤﹐名孫保﹐遵王從子﹐亦喜藏書﹐多善本。﹝卷首有「錢孫保一名容保」﹑「錢興祖印」﹑「孝修錢孫臨印」﹑「鴻蒙」﹑「蔣廷錫印」﹑「靑桐居士」諸朱記。﹞

△權文公集十卷﹝明刊本﹞

唐權徳輿撰。是本乃楊升庵得於滇南士人家﹐止有詩賦十卷﹐其文四十卷有《目》無書。嘉靖辛丑劉大謨刻之﹐並列其《目》﹐有楊嗣復序及敖英後序﹐今則五十卷本亦出矣。

△韓集舉正十卷外集舉正一卷敍錄一卷﹝影鈔宋本﹞

宋方崧卿撰。前有自序云「韓文自校本盛行﹐世無全書。歐公謂韓文印本初未必誤﹐多爲校讎者妄攺。僕嘗得祥符中所刊杭本四十卷﹐其時猶未有《外集》﹐今諸集之所謂『舊本』者此也。旣而得蜀人蘇溥所校劉﹑柳﹑歐﹑尹四家本﹐此本嘉祐中嘗刊於蜀﹐故傳於世。繼又得李左丞漢老﹑謝參政任伯所校祕閣本﹐李本之校閱本最爲詳密﹐字之疑者﹐皆標同異於其上﹐故可得以爲據。大抵以公文石本之存者校之﹐閣本常得十九﹐杭本得十七﹐而蜀本得十五六焉。今只以三本爲定。其詩十卷﹐則校之唐令孤﹝狐﹞氏本﹔碑志﹑祭文則以南唐保大本兼訂焉。其趙徳《文錄》《文苑英華》﹑姚寶臣《文粹》字之與舊本合﹐亦以參校﹐諸本所不具而理猶未通者﹐然後取之校本焉。韓文舊本﹐皆無一作蜀本﹐間有一二﹐亦只附見篇末﹐今皆一遵舊本而別出。此書字之當刊正者﹐以白字識之﹔當刪削者﹐以圈毀之﹔當增者﹐位而入之﹔當乙者﹐乙而倒之﹔字須兩存而或當旁見者﹐則姑注於其下﹐不復標出﹔閣與杭﹑蜀皆同﹐則合三本而言之﹔同異不齊﹐則志其長者。其他古本﹐如『汝』多作『女』﹐『互』多作『■』﹐『預』作『與』﹐『傲』作『敖』﹐『叢』作『藂』﹐『缺』作『■﹝垂夬﹞』﹔『二十』﹑『三十』之爲『廿』﹑『卅』﹐此類非一﹐亦不敢盡從刊攺。今之監本﹐已非舊集﹐然校之潮﹑袁諸本﹐猶爲近古﹐如《送牛堪序》﹐閣本﹑杭本皆系於十九卷之末﹐惟此本尙然。今用以爲正而錄諸本異同於其下﹐此本已正者﹐亦不復盡出﹐庶幾後學猶得以考韓氏之舊也。」又有《後跋》云「右《昌黎先生集》四十卷﹐《目錄》一卷﹐《外集》一卷﹐《附錄》五卷﹐《增考年譜》一卷。崧卿試郡嶺麓﹐閒日居多﹐課其餘力﹐獲從事於斯。常念韓氏舊集﹐世已罕傳﹐歲月旣久﹐則散逸殆盡﹐摭拾其僅存者﹐稽而正之﹐以還舊觀﹐亦討古之一助也。第惟淺識謏聞﹐管窺自信﹐源流不白﹐何以傳諸人﹖因復次其異同﹐記其訛舛之自爲《舉正》十卷﹐使人開卷知所自擇﹐而韓氏義例亦粗見於綱領中。噫﹗一代文宗﹐膾炙人口﹐相傳以熟﹐莫覺其訛﹐陋學苦心﹐儻識者補其遺繆。淳熙己酉二月朔日莆陽方崧卿書。」案﹕此書作後﹐朱子因之爲《考異》《考異》行而此書幾晦﹐幸有影宋本流傳﹐尙可考見。每半葉十一行﹐行二十字﹐注字同。「桓」字闕筆﹐「惇」字不避﹐猶出淳熙舊刻也。

△昌黎先生文集四十卷外集十卷﹝校宋本﹞

此從張甥純卿所藏邑前輩錢求赤校本傳錄於明刻本上。錢舊藏宋刻洪興祖注本失去﹔又有吳汝明翻洪本﹐校勘未精﹔後借得宋刊小字浙本校之。今核與方崧卿所云杭本者一一吻合﹐疑卽祥符杭本﹐朱子所云監本是也。前李《序》有結銜云「門人朝議郎行尙書屯田員外郎史館修撰上柱國賜緋魚袋李漢編。」方崧卿謂蜀本亦同﹐後有歐陽修記。舊本韓文後呂夏卿後序二篇﹐其《遺文》一卷則無之。每半葉十五行。每捲前俱載題目﹐其字句異處﹐與朱子《考異》所云「或作」者合﹐而《考異》所載尙未全。如《石鼎聯句詩序》「自衡山來」﹐「山」下注「蔡作『嶽』」﹕「長頸而髙結」﹐注「介甫本無『髙』字」﹕「子爲我書吾句」下﹐注「蔡無『吾句』二字」﹕「詩旨有似譏喜詩」下﹐注「介甫作『思喜』」﹔「思益苦」﹐「思」下注「舊本『吟』」﹕「劉把筆吾詩」云云下﹐注「蔡本云劉進士把筆則又髙吟聯詩」云云。又「似無足」﹐「似」下注「蔡作『驚』」﹔「植此傍路坑」﹐「傍」下注「王作『過』」﹕「徒示堅重性」﹐「重」下注「一作『貞』」﹕「全勝瑚璉貴」﹐「勝」下注「舊本『服』」。此皆可備參覈。而未及舉者﹐其餘尙多不勝數也。篇次與《考異》本同﹐惟《贈河陽李大夫》《苦寒歌》二首列正集第七卷

末﹐不入外集中﹐爲稍異耳。

△朱文公校昌黎先生文集四十卷外集十卷遺文一卷﹝元刊本﹞

題﹕「晦菴朱先生考異﹑畱耕王先生音釋。」有李漢序及朱子﹑王伯大序﹐此王氏重編朱子《韓文考異》本﹐將考異散入集中各句下。曾刻南劍州。其音釋原附各篇末﹐此亦散入各句﹐乃元時書肆本﹐非王氏之舊矣。惟較明朱氏所刻誤脫尙少。舊爲黃丈琴六藏本。﹝卷首有「林鴻之印」﹑「黃琴六讀書記」二朱記。﹞

△韓文正宗二卷﹝明刊本﹞

是書無編輯姓氏。前有序﹐亦不題名。全書用眞氏《文章正宗》中韓文七十五篇﹐附以呂氏《關鍵》﹑謝氏《軌範》﹑樓氏《眞寶》﹑虞氏《文選》中十有三篇﹐爲眞氏所未及者。篇有圈點﹑評論﹐極爲詳明。蓋元明時家塾課本尙知宗仰昌黎也。卷末有墨圖記云「庚寅年季夏月安正堂新刊行」。﹝卷首有「雅爾哈善」朱記。﹞

△五百家注音辧唐柳先生文集十一卷﹝宋刊殘本﹞

宋魏仲舉編。原書四十五卷﹐今存第十六卷

至二十一﹑第三十七卷

至四十一卷。中有《舊注》《集注》《補注》﹐曰章﹑曰孫﹑曰韓﹑曰童﹑曰汪﹑曰黃﹑曰劉﹐而皆不著其名。每半葉十行﹐每行大字十八﹑小字廿三。「貞」﹑「徵」﹑「恆」字皆有減筆。楮印甚精。舊爲吳中文氏藏書。﹝每卷首有「文伯仁徳承章」﹑「梅花谿李氏重父家藏」二朱記。﹞

△增廣注釋音辧唐柳先生集四十三卷別集二卷外集二卷附錄一卷﹝元刊本﹞

題﹕「宋南城童宗說注釋﹐新安張惇頤音辧﹐雲間潘緯音義。」有劉禹錫序及陸之淵《音義序》﹐書中注文﹐各標「童云」﹑「張云」﹑「潘云」以別之。其本集﹑外集合而爲一﹐亦非劉夢得原編之舊矣。舊爲嚴氏藏本﹐卷末題云「康熙歲次壬戌秋八月二十有三日戊戌嚴虞惇閱記。」﹝卷首有「嚴虞惇印」﹑「正學圖書」﹑「鳳山艸堂」諸朱記。﹞

△劉夢得文集四卷﹝宋刊殘本﹞

唐劉禹錫撰。原書三十卷﹐今存第一卷

至四卷。款式與《劉文房集》同。惟《文房集》題低六格﹐此低四格。四卷末﹐亦有「翰林國史院官書」鈐記。

△劉夢得文集三十卷外集十卷﹝舊鈔本﹞

題﹕「正議大夫檢校禮部尙書兼太子賓客贈兵部尙書劉禹錫撰。」舊爲士禮居藏本﹐黃蕘圃氏以宋刻殘本及張訒菴藏舊鈔本校過。案﹕《文集》三十卷﹐明時有刻本﹐《外集》流傳甚少﹐舊鈔猶出自宋刻也。

△呂和叔文集十卷﹝舊鈔本﹞

題﹕「朝議郎使持節衡州諸軍事守衡州刺史上騎都尉賜緋魚袋呂溫撰。」述古堂藍絲闌鈔本。左綫外有「錢遵王述古堂藏書」八字﹐其中六﹑七兩卷﹐實馮已蒼所未見者。世傳馮本皆闕。觀《敏求記》題語﹐知是本猶鈔自絳雲也。

按﹕商務印書館《四部叢刊初編》影印本。

△張司業詩集八卷﹝舊鈔本﹞

題﹕「祕書郎國子博士水部員外郎國子司業張籍撰﹐翰林學士中書舍人張洎編次。」有序。陳氏《書錄》云「張洎所編者名《木鐸集》﹐十二卷。近湯中以諸本校定爲八卷﹐序而刻於平江﹐此卽鈔自湯本也。」舊爲孫潛夫藏書﹐有手跋曰「此本鈔得久矣﹐己丑十二月﹐因用錢宗伯家原本讀一過﹐其引別書參入者﹐系宗伯手筆云。又用一鈔本勘定﹐其本分三卷﹐五言今體上﹐七言今體中﹐樂府爲下﹐蓋近人分體本也。比此本少二十餘首﹐字句頗有可參者﹐亦藏宗伯處。」

△皇甫持正集六卷﹝舊鈔本﹞

唐皇甫湜撰。繭紙鈔本。以錢遵王藏本校過﹐世傳毛刻本多脫訛﹐如《東還賦》「尼父聘兮蔡陳」﹐一下脫去「困身於王者﹐一固窮兮﹐聖人思九州之博大﹐胡自陷於」二十一字﹔《送邱孺赴舉序》「一人不知子也」句下﹐脫去「他人知子﹐一門不容子也」十字。錢本皆不闕。卷末補寫《陶母碑》一篇。

△皇甫持正集六卷﹝校本﹞

毛刻此集﹐大半從錢本校﹐而漏略處甚多。吳丈頊儒據小讀書堆影寫本用朱筆校正。子準陳丈復以吳匏菴叢書堂本用墨筆再校一過。卷末有題記云「嘉慶庚辰三月﹐對雨臨校﹐內與朱校合者﹐以點志之。陳揆志。」

△李文公集十八卷﹝明刊本﹞

唐李翺撰。明成化間邵武郡守西蜀馮師虞校刻。有何宜序。凡一百三篇﹐卷數與《唐志》合﹐疑卽趙郡蘇氏藏本。惟趙東山書後曰「百四篇」﹐此少一篇耳。﹝卷首有「朴學齋顧孝柔」﹑「懷煙閣讀書記」二朱記。﹞

△歐陽行周文集十卷﹝校本﹞

唐歐陽詹撰。有李貽孫序。吳丈頊儒傳錄﹐何義門氏校本。何題記云「康熙己丑重陽前一日從內弟吳紫臣借得所收葉文莊家抄本手校﹐攺正數處。葉本與此亦互有得失﹐俟訪得宋雕及他藏書家善本﹐當補校之。」

△李元賓文集六卷補遺一卷﹝舊鈔本﹞

唐李觀撰。是集﹐相傳陸希聲編者三卷﹐趙昂編《外集》二卷。此本不知何人所編。舊爲昆山葉九來藏書。每葉板心有「賜書樓」三字。葉有手跋曰「《李元賓集》﹐凡五十題而闕其一。他如集中所載《上李令公放歌行》一篇﹐《趙員外詩》三十首﹐皆無可考﹐則其所不載而散佚者蓋未涯也。尢多舛錯﹐不可妄爲攺竄﹐姑襲抄之﹐以須善本。」

△孟東野詩集十卷﹝明刊本﹞

題﹕「山南西道節度參謀試大理評事平昌孟郊撰。」詩凡五百十一篇﹐《聯句》後﹐附《贊》一首﹐《書》二首﹐猶是宋次道所編之本。次道有序﹐舊藏披云閣徐氏。﹝卷首有「披云閣徐氏圖書」﹑「麟趾」﹑「棲谷」諸朱記。﹞

△歌詩編四卷﹝金刊本﹞

題﹕「隴西李賀長吉。」卷第一﹐凡五十九首﹔第二﹐凡五十四首﹔第三﹐凡五十七首﹔第四﹐凡五十首。每半葉十行﹐行二十字。有《後序》云「龍山先生爲文章﹐法《六經》﹐尙奇語﹔詩極精深﹐體備諸家﹐尢長於賀。」渾源劉京叔爲《龍山小集敍》云「《古■井》《苦夜長》等詩﹐雷翰林希賢﹑麻徵君知幾諸公﹐稱之以爲全類李長吉。亂後﹐隱居海上﹐教授郡侯諸子卑士。先與余讀賀詩﹐𨿽歷歷上口﹐於義理未曉﹐又從而開省之﹐然恨不能盡其傳。及龍山入燕﹐吾友孫伯成從之學﹐余繼起海上﹐朝夕侍側垂十五年﹐詩之道頗得聞之。嘗云﹕五言之興﹐始於漢而盛於魏﹐雜體之變﹐漸於晉而極於唐。窮天地之大﹐竭萬物之富﹐幽之爲鬼神﹐明之爲日月﹐通天下之情﹐盡天下之變﹐悉歸於吟詠之微。逮李長吉一出﹐會古今奇語而臣妾之﹐如『千歲石牀啼鬼工』﹑『雄鷄一聲天下白』之句﹐詩家比之『載鬼一車﹐日中見斗』﹑『洞庭明月一千里﹐涼風雁啼天在水』﹐過《楚辭》遠甚。又云﹐賀之《樂府》﹐觀其情狀﹐若干坤開辟﹐萬匯濈濈﹐神其變也﹐欸駭人耶﹗韓吏部一言爲天下法﹐悉力稱賀﹔杜牧又詩之雄也﹐極所推讓﹐前敍已詳矣。人𨿽欲爲賀﹐莫敢企之者﹐蓋知之猶難﹐行之愈難也。至有博洽書傳而賀集不一過目﹐爲可惜也。雙溪中書君詩鳴於世﹐得賀最深﹐嘗與龍山論詩及賀﹐出所藏舊本﹐乃司馬溫公物也﹐然亦不無少異﹐龍山因之校定﹐且曰喜賀者尙少﹐況其作者耶﹗意欲刊行﹐以廣其傳﹐冀有知之者。會病不起﹐余與伯成緒其志而爲之。此書行﹐學賀者多矣﹐未必不發自吾龍山也。丙辰秋日碣石趙衍題。」何義門考謂金劉仲尹﹐字致君﹐蓋州人。有《龍山集》﹐李獻能欽叔﹐其外孫也。案﹕長吉《歌詩編》﹐以臨安書棚本爲最善﹐以此本核之﹐有互異處﹕如﹐卷一《蘇小小歌》云「西陵下﹐風雨晦」﹐不作「風吹雨」﹔《十二月》云「依稀和气解冬嚴」﹐不作「排冬嚴」﹔《三月過行宮》一首﹐次《湘妃》後﹐不在卷二《感諷》後﹔卷二《黃頭郎》云「石云濕黃葛」﹐不作「爲黃葛」﹔《馬詩》云「年時鹽阪上」﹐不作「午時」﹕「唐欲斬隋公」﹐不作「唐劍」﹔《仁和裏雜敍皇甫湜》云「疫瘡衝頭鬢莖少」﹐不作「疫气」﹔《感諷》云「蟾光掛云岫」﹐不作「掛空秀」﹔卷三《送秦光祿北徵》云「正室臂鸞釵」﹐不作「擘鸞釵」﹔《謝秀才有妾縞練》云。「棲烏上井塘」﹐不作「井梁」﹔《畫江潭苑》云﹝宋本「江」上有「追賦」二字。﹞「■﹝興上禺下﹞■﹝興上禹下﹞啼深竹」﹐不作「■﹝興上禹下﹞■﹝興上禹下﹞」﹔《奉和二兄罷使》云「畱愁翻隴水」﹐不作「笛愁」﹔《題趙生壁》云「木蘚靑岡老」﹐不作「靑桐老」﹔《河陽歌》云「花燒中誕城」﹐不作「中潬城」﹔《秦宮詩》云「雲閒酒暖春茫茫」﹐不作「人間酒暖」﹕「午夜銅盤膩燭黃」﹐不作「十夜」﹕「桐陰永巷調生馬」﹐不作「桐英永夜騎生馬」﹔「醉臥氍毹滿堂月」﹐不作「醉睡春歸滿堂月」﹔昌谷云「顏子鬢先老」﹐不作「須先老」﹕「心曲語形影」﹐不作「心世」﹕「韓烏處矰繳」﹐不作「韓鳥」﹔卷四《艾如張》云「張在野田平碧中」﹐不作「野山平碧中」﹔《上云樂》後次《巫山髙》一首﹐不在《箜篌引》後﹔《猛虎行》云「彊弩莫抨」﹐不作「莫烹」﹔《苦篁調嘯》云「人間無徳不能得」﹐不脫「人間」二字﹔《榮華樂》詩「齒編」下空一字﹐宋本連刻「貝」字﹐則不成句﹔《瑤華樂》次《相勸酒》前﹔《上之回》云「天髙度雷齊墜地」﹐不作「慶雷」﹔《許宮子鄭姬歌》云「淸弦十五爲君彈」﹐不作「五十」﹕「曲里長眉人見少」﹐不作「少見人」﹔《出城別張》又云「光明靄不斷」﹐不作「不發」﹕「家庭疏篠竿」﹐不作「篠穿」﹔至《髙軒過》云「東京才子文章公」﹐不同俗本有「云是」二字及「鉅」字﹔又「九精照耀貫當中」﹐不作「元精耿耿貫當中」﹐此本與宋本俱同。宋本有《集外詩》一卷﹐此本無之。舊爲文氏藏書。﹝卷末有「休承」朱記。﹞

按﹕商務印書館《四部叢刊初編》影印本。家塾珂羅板影印本。

△李賀歌詩編四卷《集外詩》一卷﹝影鈔宋本﹞

題﹕「隴西李賀。」案﹕《長吉詩》﹐吳正子﹑錢遵王俱曰京師本無後卷﹐有者﹐鮑本也。又薛季宣曰蜀本無《外集》﹐宣城本有之。此述古堂影寫宋本﹐前有杜牧序﹐卷末有「臨安府棚前北睦親坊南陳宅經籍鋪印」一行。寫手工整﹐楮墨如新﹐想見當日彭城氏之本﹐率精好如此。﹝卷末有「虞山錢曾遵王藏書」朱記。﹞

△盧仝詩集二卷集外詩一卷﹝明刊本﹞

唐盧仝撰。晁氏《讀書志》作一卷﹐是本乃明時吳郡陸涓以家藏宋刻翻雕﹐蓋別一本也。其《集外詩》則韓盈所掇拾﹐有韓序及陸跋。

△沈下賢文集十二卷﹝舊鈔本﹞

題﹕「吳興沈亞之下賢。」前有無名氏序云﹐刻於元祐丙寅。此出馮氏鈔本﹐同裏葉奕傳錄之﹐孫明志再錄之﹐復以陳氏藏本校過。葉有手書跋云「崇禎四年﹐假馮己蒼鈔本﹐舅氏楊伯仁爲余錄就。冬十一月﹐假馮偉節原本校對四卷﹐遷延八月﹐未及卒業。今何公虞見促﹐閱一晨夕校畢。五年六月十有二日。葉奕記於虞山之毖室。」孫跋云「丁亥歲﹐家叔假此本於葉君﹐託姚君陛錄之。錄訖﹐余爲校一過。姚君又收得陳禦史察所鈔舊本﹐余因借得校此本﹐𨿽差誤頗多﹐亦時有一二佳處。凡額間及行中墨筆注者﹐皆陳本也。十一月十七日校完識此。」案﹕此本又藏葉石君處。﹝卷首有「朴學齋」朱記。﹞

△沈下賢文集十二卷﹝鈔本﹞

此嵇瑞樓藏本。揚州吳葵生匯各本校過。有吳氏翌鳳跋云「余傳此本於靑芝張氏﹐閱八年矣。壬寅春﹐復借毛褱藏本對校一過。」又二年﹐復從《文苑英華》對讀一過。黃氏丕烈跋云「此本爲故人周香嚴藏書﹐於其身後得之﹐因思借本讎校﹐惟吳丈枚庵曾有是書。枚庵云逝﹐其子晉齋允余請﹐啟篋出示﹐得對勘一過。己卯十一月望日校畢記。」吳氏景恩手書跋云「此本爲吾友陳子準所藏﹐舊有紅筆校勘﹐頗精審。今年秋﹐子準從錢唐何夢華假得黃復翁所校周氏本屬余臨校﹐余爲對勘一過。云『張本』者﹐卽枚庵所錄靑芝堂本﹔云『毛本』者﹐卽毛褱本﹔或但稱『吳校』者﹐亦是枚庵所校毛褱本也﹔云『周本』者﹐卽香嚴藏本﹑黃復翁所校者也。或但稱『作某字』﹑『無某字』﹐亦俱是香嚴本也。周本﹑張本異字﹐悉爲標明﹐其不標張本者﹐周本﹑張本同者也。舊校與周本異字﹐亦悉爲標明﹐其不標周本者﹐舊校與周本同者也。諸本參錯﹐校例不一﹐故詳具之。庚辰秋七月校完志。」

△李文饒文集二十卷別集十卷外集四卷﹝明刊本﹞

唐李徳裕撰。編次與晁氏《讀書志》合﹐殆出自蜀本﹐有鄭亞序及無名氏後序。舊爲古鹽張氏藏書。﹝卷首有「張載華印」﹑「芷齋圖籍」二朱記。﹞

按﹕商務印書館《四部叢刊初編》影印本。

△元氏長慶集六十卷﹝校本﹞

唐元稹撰。劉麟序﹐馬巽甫刻。有婁堅序。孫竹鄕校過後有《題記》云「戊申六月三十日在嚴氏井天閣用董思翁閱本校讀一過。」

△元氏長慶集六十卷﹝校宋本﹞

此無名氏傳錄義門何氏校本。卷首題記云「壬辰桂月﹐從義門先生本校正。」義門本出陸敕先﹑黃兪邰兩家校本﹐二本又出自楊君謙及蒙叟也。有楊循吉啟曰「弘治元年﹐從葑門陸進士修借得宋本《元氏集》﹐命筆生徐宗器模錄原本﹐未畢﹐士修赴都來別﹐索之甚促﹐所餘十卷﹐幾於不成﹐幸竟畱之﹐遂此深願。九月二十五日始克裝就﹐藏於雁蕩村捨之臥讀齋中﹐永爲珍玩。且近又借得《白氏集》﹐亦方在錄﹐可謂聯珠並秀﹑合璧同輝矣。」何焯跋曰「余先從趙星瞻得陸敕先丈校本攺正誤字﹐康熙庚辰陽月復於白下得黃兪邰手校本﹐蒙叟跋在焉。其辭曰「《微之集》舊得楊君謙鈔本﹐行間多空字﹐後得宋刻本﹐吳中張子昭所藏﹐始知楊氏鈔本空字﹐皆宋本歲久漫滅處﹐君謙仍其舊而不敢益也。『嘉靖壬子﹐東吳董氏用宋本翻雕﹐行款如一﹔獨於其空闕字樣﹐皆妄以己意揣摩塡補﹐如首行『山中思歸樂』原空二字﹐妄增云『我作思歸樂』﹐文義違背﹐似不可通。此本流傳日廣﹐後人𨿽患其訛而無從是正﹐良可嘅也﹗亂後﹐余在燕都﹐於南城廢殿得《元集》殘本﹐向所缺誤﹐一一完好﹐暇日援筆攺正﹐豁然如翳之去目﹐霍然如疥之失體。《微之集》殘缺四百餘年﹐而一旦復完﹐寶玉大弓﹐其猶有歸魯之徵乎﹖著雍困惇之歲臯月廿七日。』又跋曰「《元集》誤字﹐始於無錫華氏之活板﹐謬稱得水村冢宰所藏宋刻本﹐因用活字印行﹔董氏不學﹐因之沿誤耳。」

△白氏文集七十一卷﹝宋刊本﹞

不題名。首系長慶四年微之序﹐連接總目﹐其目但標各類﹐不載篇題﹐共分十帙。目後連接正文﹐不另葉。每捲注明某類詩凡若干首。每半葉十三行﹐行二十二至二十五字不等。書中「構」字注「禦名」﹐「桓」字注「淵聖禦名」﹐是紹興初年刻本也。案﹕《白集》刻於北宋者爲廬山本﹐分《前集》《後集》《別集》﹐藏於彭城氏者﹐葉石君﹑錢遵王皆曾見過﹐絳雲一炬﹐此本遂泯絕人間﹐次則無逾是本之最古矣。明吳郡錢應龍﹑嘉定馬調元俱有刻本﹐而訛脫處不少﹐如﹕卷一《酬元九對新栽竹有懷見寄詩》「曾將秋竹」四字下脫二十字云「竿﹐比君孤且直﹐中心一以合﹐外事紛無極﹐共保秋竹」﹔卷二《答桐花詩》「爲君」二字下脫二十字云「布綠陰﹐當暑蔭軒楹﹐沈沈綠滿地﹐桃李不敢爭﹐爲君」﹔卷二十六《夜招晦叔》題前脫《失婢詩》全首云「宅院小墻庳﹐坊門帖榜遲。舊恩慚自薄﹐前事悔難追。籠鳥無常主﹐風花不戀枝。今宵在何處﹐惟有月明知。」其訛字不可稱數。足據以校正者﹐已詳盧氏《羣書拾補》中。盧所見葛氏影宋鈔本卽從此本出也。舊爲文氏藏書﹐後入太倉王奉常家﹐﹝見《敏求記》。﹞及邑中錢氏﹑揚州季氏﹑昆山徐氏﹐近藏邑中張氏﹐著錄《藏書志》﹐旋入藝蕓書捨汪氏﹐今歸余家。公嘗自謂其詩爲吳郡新本﹐乃流轉不出吳中﹐豈公之神所默爲呵護邪﹗﹝卷首有「玉蘭堂」﹑「季振宜藏書」﹑「徐乾學健菴」﹑「汪士鐘藏書」諸朱記。﹞

△白氏長慶集七十一卷﹝明活字本﹞

是本出明錫山華氏﹐以活字銅板印行。前列元稹序。每半葉十六行﹐行十六字。每卷首注明篇數。板心有「蘭雪堂」三字。《目錄》前後有墨圖記云「錫山」﹐又「蘭雪堂」﹑「華堅活字銅板印」二方。

△白氏長慶集七十一卷﹝校宋本﹞

此姑蘇錢應龍刻本。孫潛夫傳錄﹑朴學齋校本。卷末題記云「丁亥歲﹐買得《白集》﹐戊子十一月﹐假葉石君校正本對勘﹐其本蓋從南宋本及廬山本子是正者也」云云。案﹕廬山本向藏絳雲樓﹐庚寅一炬失之﹐幸有校本相傳﹐不至湮絕也。有元稹序及《續後集自序》。

△白氏諷諫一卷﹝明刊本﹞

唐白居易撰。凡五十篇。前有自序。錢遵王云﹐諷諫原自單行﹐其字句與《總集》中稍異。﹝卷首有「巢鳩書屋」朱記。﹞

△樊川文集二十卷別集一卷外卷一卷﹝明刊本﹞

唐杜牧撰。嘉靖刻本﹐全仿宋本﹐楮印亦精好。錢遵王嘗謂近刻《牧之集》﹐乃翻宋雕之佳者﹐與宋本相校﹐無大異也。舊爲述古堂藏本。﹝卷首有「錢興祖印」﹑「錢孝修圖書印」二朱記。

△姚少監詩集五卷﹝宋刊殘本﹞

題﹕「祕書監杭州刺史姚合。」原書十卷﹐今存第一至五﹐款式與《劉文房集》同。「殷」﹑「敬」字有闕筆。冊首亦有「翰林國史院官書」鈐記。案﹕此本與毛氏刻本不同﹐卷一《送別》上﹐毛本五十首﹐此則五十二﹔卷二《送別》下﹐四十三首﹐此則五十﹔卷三《寄贈》上﹐四十七首﹐卷四《寄贈》下﹐四十四首﹐此皆作五十。惟卷五《閒適》五十首則同﹐其編次前後﹐亦參差互異。毛氏所刻﹐出自影鈔宋本﹐謂是浙本與川本編次稍異﹐此豈所謂川本乎﹖向藏郡中黃氏﹐有復翁手跋云「此書藏陸西屏家﹐爲周丈香嚴所得﹐後以贈余。先是﹐西屏家有《劉長卿》《劉禹錫集》﹐皆宋刻殘本﹐皆有『翰林國史院官書』印﹐爲余所得﹐故以此歸余﹐俾散者復聚﹐且稔知余所藏《孟浩然》《孟東野集》皆與此同一板式﹐今又得此﹐唐集宋刻又多一種矣。壬申六月識。」

△朱慶餘詩集一卷﹝宋刊本﹞

此南宋書棚本。卷末有「臨安府睦親坊陳宅經籍鋪印」一行。案﹕席刻《唐百家詩》亦有是集﹐行款相同﹐而校勘字句﹐此本實異。如﹕《送陳標》云「滿酌歡僮僕﹐相隨卽馬啼」﹐不作「勸僮僕」﹑「郎馬蹄」﹔《尋古觀》云「看過天墻漸入深」﹐不作「天壇」﹔《將至上京別李侍禦》云「身爲當去雁﹐云盡到長安」﹐不作「惟當隨去雁﹐雪盡到長安」﹔《題薔薇花》云「浮陰入夏淸」﹐不作「浮雲」﹔《看濤》云「風雨驅�至」﹐不作「翻前駐」﹔《和劉補闕秋園寓興》云「翠筱寒愈靜」﹐不作「愈淨」﹔《送吳秀才泛江西》云「蘭橈此去人」﹐不作「北去」﹔《和處州嚴郎中遊南溪》云「潭淸蒲遠岸」﹐不作「繞岸」﹔《酬於訢校書見貽》云「能�得從軍」﹐不作「能�從軍�」﹔《送石協律歸吳興別業》云「與耕者遇」﹐「一」字不空﹔《送僧往臺嶽》云「五域初罷講」﹐不作「五城」﹔《吳興新陼是》云「暗分功利幾千家」﹐不作「晴分」﹔《送浙東周判官》云「蟬鳴遠驛殘陽樹」﹐不作「蟬鳴驛樹殘陽遠」。蓋席刻出自別本﹐故亦有席本是而此本非者。每半葉十行﹐行十八字。「貞」﹑「樹」﹑「愼」字有闕筆。末有「泰興季振宜滄葦氏珍藏」一行﹐當是侍禦手書。﹝卷首有「張雋之印」﹑「字文通」﹑「季振宜藏書」﹑「乾學徐健菴」諸朱記。末又有「玉蘭堂」﹑「鐵研齋」﹑「梅谿精舍」﹑「辛夷館印」﹑「揚州季氏」﹑「禦史振宜之印」諸朱記。﹞

按﹕商務印書館《四部叢刊續編》影印本。家塾珂羅板影印本。

△李義山文集五卷﹝鈔本﹞

唐李商隱撰。稽瑞樓精妙本。馮氏藏本原分三卷﹐此五卷本﹐朱長孺得之重編者也。

按﹕商務印書館《四部叢刊初編》影印本。

△溫飛卿集七卷別集一卷﹝校宋本﹞

唐溫庭筠撰。陳南浦校過。有題記云「庚寅春﹐花朝﹐假錢遵王鈔宋本重勘。」錢本舊有題記云「乙酉小春﹐從錢子健校本對過一次。子健���處取宋本校正者。」又記云「馮定遠云﹐何慈公家有北宋本﹐爲何士龍取去﹐散爲輕煙矣。」案﹕宋本名《溫庭筠詩集》﹐一卷至七卷目錄﹐連列不分。卷一《湘宮人歌》下卽次《黃曇子歌》﹐不在《別集》之末。

△溫庭筠詩集七卷別集一卷﹝明刊本﹞

此亦馮氏藏本﹐有竇伯題記云「太歲戊子季冬之月望後一日校練一過。此本不甚精好﹐先君子曾獲宋刻本﹐爲友人借去﹐不復得歸。今更存一鈔本﹐頗勝此也。﹝卷首有」簡緣「﹑」馮氏藏本「二朱記。﹞

△增廣音注丁卯詩集二卷﹝元刊本﹞

唐許渾撰。元大徳間刻本。錢遵王云「元刻較宋板多詩大半﹐惟中有《寄桐江隱者》《送宋處士》絕句二首﹐前後復出。元時書肆本不檢﹐多如此。舊爲錢罄室藏書。﹝卷首有」中吳錢氏收藏印「﹑」錢叔寶氏「二朱記。﹞

△增廣音注丁卯詩續集一卷﹝鈔本﹞

此冊不著何人所集﹐疑亦當時元刻。附於《丁卯集》後者凡九十五篇﹐分《遺篇》《拾遺》《續補》三類。其《拾遺》類下題「括蒼葉氏本增多十七篇」一行。﹝卷末有「松濤見過」朱記。﹞

△會昌進士詩集一卷﹝舊鈔本﹞

唐馬戴撰。戴﹐字虞臣﹐會昌四年進士﹐官太常博士﹐與詩人賈島﹑姚合交﹐集中多唱酬之作。明皇甫子浚與弟子安等論詩﹐嘗舉虞臣「猿啼洞庭樹﹐人在木蘭舟」爲五言三昧。其集﹐傳本絕稀。舊藏嘉興錢氏。﹝卷首有「錢天樹印」﹑「味夢軒」二朱記。﹞

△碧雲集三卷﹝影鈔宋本﹞

唐李中撰。有孟賓於序。此愛日精廬張氏從士禮居所藏宋本影寫。黃氏云﹐毛刻但據元刻﹐未見宋本﹐故多闕文。

△文泉子集六卷﹝舊鈔本﹞

唐劉蛻撰並序。舊有十卷本﹐已不傳。此明吳馡編輯本﹐有馡序。

△梨嶽詩一卷﹝舊鈔本﹞

唐李頻撰。此本鈔自元時裔孫邦材刻本﹐有王埜﹑呂師仲序及邦材跋。舊爲馮氏藏書﹐有孱守居士記云「戊辰春仲得之曹生。」﹝卷首有「上黨馮氏藏本」﹑「錢孝修圖書印」諸朱記。﹞

△李羣玉詩集三卷後集五卷﹝影鈔宋本﹞

舊無題名﹐前有《進書表》﹑敕旨﹑薦狀﹑制詞﹐後有「臨安府棚前睦親坊南陳宅書籍鋪刊行」一行﹐亦從士禮居所藏宋本影寫。黃氏云「毛刻統前後爲三卷﹐亦非出自此本也。」

△孫可之文集十卷﹝校宋本﹞

唐孫樵撰並序。正徳間﹐震澤王氏所刻﹐有文恪《序》及王諤《跋》。顧澗薲氏以宋本校過﹐其二﹑三兩卷﹐宋本互易。顧有題記云「道光丁亥﹐因有《文粹》辧証之役﹐徧搜唐賢遺集﹐得此王濟之所刻《孫可之集》內閣本﹐復從長洲汪氏借宋槧勘正﹐視汲古本遠過之矣。」又云「《龍多山錄》云﹕」樵起辛而遊﹐洎甲而休。『此用《書》』辛壬癸甲『也﹐《刻武侯碑陰》云「獨謂武侯治於燕奭。』此用《左傳》『管夷吾治於髙傒』也。見宋刻而後知正徳本之謬。校定書籍﹐可不愼哉﹗」﹝卷首有「朴學齋」朱記。﹞

△麟角集一卷﹝舊鈔本﹞

題﹕「唐水部郎中福淸王棨輔之著﹐十九世孫觀編。」後附錄《省題詩》﹐宋紹興中八世孫蘋所錄也。﹝卷首有「璜川吳氏收藏圖書」朱記。﹞

△文藪十卷﹝明刊本﹞

唐皮日休撰並序。嘉靖間以宋本重雕﹐有柳開《序》。

△笠澤叢書四卷補遺一卷﹝校本﹞

唐陸龜蒙撰。此書舊傳有唐鈔本﹑蜀本。偶見毛壽君所藏用舊本勘過者﹐借以校訛﹐並補錄《小名錄》一首。王益祥跋。王跋殘闕過半矣。舊有朱衮﹑樊開序﹐十一世孫徳原跋。

△甫裏集二十卷﹝明刊本﹞

題﹕「唐笠澤陸龜蒙魯望著。」宋寶祐間葉茵輯本﹐刊置義莊。明成化間昆山嚴春重刻之﹐此則萬曆癸卯松江許自昌復以嚴本重刻也。陳丈子準以嚴本勘過﹐有葉茵﹑林希逸﹑陸釴﹑許自昌序。

△新彫注胡曾詠史詩三卷﹝影鈔宋本﹞

題﹕「前進士胡曾著述並序﹐邵陽叟陳益注詩﹐京兆郡米崇吉評注並續序。」每半葉十行﹐行二十二字﹐雙行夾注﹐每行二十六字。以地名爲題﹐首《烏江》﹐訖《滎陽》﹐詩共一百五十首。卷數與《文獻通考》合。《四庫》著錄者乃別是一本﹐首《共工之不周山》﹐訖《隋之汴水》﹐其注不同﹐亦不詳何人所注也。

按﹕商務印書館《四部叢刊三編》影印本。

△司空表聖文集十卷﹝舊鈔本﹞

唐司空圖撰。汲古毛氏鈔藏本。編次不分體﹐每卷首行卷第下有「一鳴集」三字﹐以陸敕先校北宋本《杜荀鶴文集》証之﹐知自宋本傳錄者。有朱筆校正。﹝卷首有「黃子羽讀書記」﹑「毛子晉氏」二朱記。﹞

△翰林集一卷香奩集一卷﹝舊鈔本﹞

題﹕「翰林承旨行戶部侍郎知制誥萬年韓偓致堯撰。」《香奩集》後有《無題詩》四首﹐《浣溪紗》詞二首﹐《黃蜀葵賦》《紅芭蕉賦》二首。此從宋刻本影寫。不名「《內翰別集》」﹐亦不注「入內庭後詩」五字。

△杜荀鶴文集三卷﹝宋刊本﹞

首行題「《杜荀鶴文集》」﹐下題「《唐風集》」。《目錄》前題「九華山人杜荀鶴」。汲古毛氏所刊﹐用南宋分體本﹐此則北宋不分體者。以毛本相校﹐字句多不同。顧云序中﹐「爲之序錄」下有「乃分爲上中下三卷﹐目曰《唐風集》」十三字。又得如《周頌》下有「《魯頌》者﹐別爲之次序﹐景福元年夏太常博士修國史顧云撰序」廿四字。毛刻《周頌》下別載數行皆無之﹐知南宋本之舛訛也。又增多詩三首﹕卷一《和吳太守罷郡山村偶題》二首曰「罷郡饒山興﹐村家不惜過。官情隨日薄﹐詩思入秋多。野獸眠低艸﹐池禽欲動荷。眼前余政在﹐不似有干戈。」「快活田翁輩﹐常言化育時。縱饒稽歲月﹐猶說向孫兒。茅屋梁和節﹐茶盤果帶枝。相傳終不忘﹐何必立生祠。」卷二《送人遇亂湘中》云「家枕三湘岸﹐門前有釣磯。漁竿壯歲別﹐鶴髮亂時歸。嶽暖無猿叫﹐深春有燕飛。平生書劍在﹐莫便學忘機。」捲後﹐有陸氏敕先手跋云「世傳分體《唐風集》俱出南宋本﹐余嘗假錢遵王本校過﹐藏諸家塾。毛斧季新得沙溪黃子羽所藏北宋本﹐旣未分體﹐且多詩三首﹐與世本迥異。偶過汲古閣﹐出以示余﹐且以家刻本見貽﹐因校此本﹐攜歸識於燈下。壬寅仲冬二十八日陸貽典。」

△唐祕書省正字先輩徐公釣磯文集十卷﹝舊鈔本﹞

唐徐夤撰。舊傳《探龍》《釣磯》二集﹐已佚。此出延祐間裔孫玩編輯。有師仁及玩序。卷中識賦﹐爲近刻《全唐文》不載者二十餘首。

△黃禦史集十卷﹝明刊本﹞

唐黃滔撰。是書淳熙初有刻本﹐明正徳﹑萬曆﹑天啟間皆有刻本。此則天啟年禦史二十三世孫起有所刻也。有楊萬里﹑洪邁﹑謝諤﹑曹學佺序。

△李丞相詩集二卷﹝宋刊本﹞

題﹕「隴西李建勛」。此亦書棚本﹐每半葉十行﹐行十八字。卷上末有「臨安府洪橋子南河西岸陳宅書籍鋪印」一行。案﹕此本與席刻本有異者﹐如﹕《畱題愛敬字》不作「宿題」﹐其詩次《溪齋》後不次《宿山房》後。又《小園》云「竹蘿荒引蔓」﹐不作「竹籬」﹔《淸溪艸堂閒興》云「獨有愛閒心」﹐不作「獨自」﹔《宿友人山居》云「荒庭雪灑蒿」﹐不作「灑篙」﹔《重臺蓮》云「斜倚西風絕比倫」﹐不作「北倫」。簽題「《宋梓李丞相詩集全》」八字﹐王伯穀筆也。﹝卷首有「朱子儋印」﹑「項元汴印」﹑「子京父印」﹑「項墨林鑑賞章」諸朱記。﹞

按﹕商務印書館《四部叢刊續編》影印本。家塾珂羅板影印本。

△鹿門集二卷﹝舊鈔本﹞

題﹕「閬璧二州刺史唐彥謙撰。」案﹕彥謙﹐字茂業﹐咸通進士﹐榦符末﹐避亂漢南。王重榮辟爲河中從事﹐歷晉﹑絳二州刺史﹐後爲閬﹑璧二州刺史﹐卒於官。號鹿門先生。其集﹐世無刊本。牧翁所藏﹐出丰南禺所藏宋鈔本﹐此陳鴻文氏傳錄絳雲本也。板心有「鸞嘯齋藏本」五字。﹝卷首有「古吳陳鴻」﹑「太邱氏書記」朱記。﹞

△張蠙詩集一卷﹝舊鈔本﹞

案《唐才子傳》﹕蠙字象文﹐淸河人。乾寧二年趙觀文榜進士及第﹐爲校書郎﹐調櫟陽尉﹐遷犀浦令﹐蜀王建開國﹐爲膳部員外郎﹐復爲金堂令﹐有詩集二卷。此從宋本寫出﹐止有一卷。卷末有「臨安府棚北大街睦親坊南陳宅書籍鋪印」一行。黃丈蕘圃云﹐書棚本皆廿行﹐行十八字。所見宋刻《唐人小集》皆如是。舊爲金孝章藏本。義門何氏得之﹐復以宋本校過。﹝冊首有「俊明明懷」﹑「不寐道人」二朱記。﹞

△周賀詩集一卷﹝宋刊本﹞

此亦書棚本。每半葉十行﹐行十八字。卷末有「臨安府棚北睦親坊南陳宅書籍鋪印」一行。義門何氏有手跋云「東海司寇所有宋槧唐人詩集五十餘家﹐悉爲揚州大賈項景原所得。此冊經手人朱生乞以分潤。後歸憩閒堂主人﹐予之表舅也。知余嘗購之﹐因而輟贈。簽是王伯穀先生所題云。壬辰冬日何焯記於賫研齋。」

按﹕商務印書館《四部叢刊續編》影印本。家塾珂羅板影印本。

△周賀詩集一卷﹝舊鈔本﹞

案﹕賀初爲僧﹐名淸塞。李龏編其詩入《唐僧宏秀集》。此亦從宋書棚本寫出﹐爲金孝章藏書。末有題記云「甲辰冬十月﹐耿菴借鈔重校。」又有義門題記云「康熙乙酉十二月﹐感寒在告﹐手校。」又云「丙戌秋夕得毛豹孫影鈔宋本又校。是冬﹐得王伯谷所藏書棚本又校﹐攺正一字。」卷末﹐孝章補鈔《贈厲元侍禦》七律一首﹐宋本無之。又黃蕘圃題記云「甲戌六月﹐見顧竹君藏舊鈔本與宋本多同﹐有異者﹐識於上方。」﹝卷末有「金俊明印」﹑「鹿牀」二朱記。﹞

△甲乙集十卷﹝宋刊本﹞

題﹕「余杭羅隱昭諫。」無序跋﹑目錄﹐《後記》刊板處一行已漫漶﹐僅存「臨安府」三字﹐末「金氏」二字可審。每捲題名一行下有「詩」字。一行低二格﹐詩題低三格。每半葉十行﹐行十八字。板心有字數。宋諱「匡」﹑「徵」﹑「桓」﹑「樹」﹑「構」﹑「愼」字﹐有闕筆﹐當是孝宗以後所刻。卷數與陳氏《書錄》所載合﹐惜無《後集》五卷﹑《湘南集》三卷耳。汲古毛氏刻本有「一作某」﹐此本無之﹐以之相校﹐各有勝處。而毛本遜於此本者﹐如﹕《詠繡》曰「洞房西室女工勞」﹐「工」誤作「綠」﹔《銅雀臺》曰「花開花落淚滿纓」﹐「纓」誤作「■﹝糹盈﹞」﹔《秋日酬張特玄》曰「病寄南徐兩度秋」﹐「度」誤作「地」﹔《詠月》曰「兔隈明處弄精神」﹐「隈」誤作「於」﹔《送秦州從事》曰「試批書尾話梁州」﹐「批」誤作「披」﹔《感別元帥尙父》﹐「帥」誤作「師」﹔《早秋宿葉墮所居曰》「長歷報時殫」﹐「歷」誤作「厝」﹔《寄黔中王從事》曰「今日舉場君莫問」﹐「場」誤作「觴」﹔《詠簾》曰「玉鉤銀燭共熒煌」﹐「熒」誤作「爃」﹐皆可據以訂正也。末有「泰興季振宜滄葦氏珍藏」一行﹐是侍禦手筆。﹝卷中有「太淸」﹑「虞山錢曾遵王藏書」﹑「季振宜藏書」﹑「季振宜字詵兮號滄葦」﹑「乾學徐健菴」﹑「漁洋山人」﹑「安岐」﹑「安麓村藏書印」諸朱記。﹞

按﹕商務印書館《四部叢刊初編》影印本。

△讒書五卷﹝舊鈔本﹞

唐羅隱撰。宋時刻於新城。元大徳間裔孫應龍重刻。此從元刻本鈔出。其卷二中《蘇季子》《維嶽降神》《解忠孝廉》《潔疑鳳臺》四篇已闕。有東嘉黃直輔序﹐紫陽山人方回跋。

△白蓮集十卷風騷旨格一卷﹝舊鈔本﹞

唐廬嶽僧齊己撰。舊爲吳氏﹝﹖﹞顧一鶚所藏。卷首題記云「是集爲錢塘汪午晴太史家藏舊本﹐乾隆丙申﹐余從事西江書局﹐與太史訂忘年交﹐以此特贈﹐珍若百朋」云云。舉以校毛本﹐正誤甚多。《風騷旨格》亦未刻。﹝卷首有「西江省局校書」朱記。﹞

△禪月集二十五卷﹝舊鈔本﹞

唐西嶽僧貫休撰。明雁裏艸堂鈔本。毛刻亦同﹐惟無曇域序及周伯奮﹑童必明二跋﹐且多訛字﹐可據以校正。﹝卷末有「秦柄圖書」﹑「雁裏艸堂」二朱記。﹞

△廣成集十二卷﹝舊鈔本﹞

蜀杜光庭撰。後有無名氏作《光庭傳》一篇。汲古閣鈔本。﹝卷首有「毛晉私印」﹑「字子晉」二朱記。﹞

●鐵琴銅劍樓藏書目錄卷二十

集部二

○別集類二

△徐公文集三十卷﹝校宋本﹞

宋徐鉉撰。邑人李學正浩錄本。嘗屬友人邵君恩多以周香嚴影鈔宋本校誤補脫﹐惟《武烈帝廟碑銘》闕葉﹑《三淸觀記》末葉周本亦無﹐莫由補全。宋本每半葉十行﹐行十九字。有胡克順《進書表》﹐陳彭年﹑晏殊序﹐徐琛跋。

△河東先生集十六卷﹝舊鈔本﹞

宋柳開撰。門人張景編集。凡十五卷。末一卷爲景所作行狀一篇。舊爲吳文定鈔藏本。板心有「叢書堂」三字。

△咸平集三十卷﹝舊鈔本﹞

宋田錫撰。《文獻通考》作五十卷﹐疑此爲後人重編。前列蘇文忠《序》﹑範文正《墓志》﹑司馬文正《神道碑》陰。舊爲知不足齋藏本。﹝卷首有「歙西長塘鮑氏」﹑「知不足齋藏書印」朱記。﹞

△乖崖先生集十二卷﹝舊鈔本﹞

宋張詠撰。後附錄本傳﹑錢易《墓志銘》﹑韓琦《神道碑》﹑王禹偁《贈序》﹐李燾《乖崖堂記》﹑項安世《北峯亭記》及《雜事》爲一卷。趙希弁《讀書附志》作十卷。此從郭森卿刻本傳錄﹐有森卿序。卷數與陳氏《書錄》合。當時固有兩本也。

△王黃州小畜集三十卷﹝補鈔宋本﹞

宋王禹偁撰。賦﹑詩十三卷﹐雜文十七卷。有咸平三年自序。紹興戊辰沈虞卿《鏤板序》謂﹕「內翰王公﹐手編文集﹐簡易醇質﹐得古作者之體。好事者得之﹐珍祕不傳。虞卿假守於此﹐想見其人﹐因以家笥所藏善本更加點勘﹐鳩工鏤板﹐以廣其傳」云云。序後附印書紙墨工價及校正﹑監雕造銜名八行。宋刊本存卷十二至十六﹑卷十八至二十四﹐餘皆石門呂無黨以謝氏小艸齋本鈔補全﹐故後亦錄謝肇淛跋。板心有「吾研齋補鈔」五字。﹝宋本上有「野竹家」﹑「吳郡沈文」﹑「沈辧之」朱記。鈔本有「惠棟之印」﹑「字曰定宇」朱記。﹞

按﹕商務印書館《四部叢刊初編》影印本﹝再版﹞。

△王黃州小畜集三十卷﹝舊鈔本﹞

此卽晉安謝氏鈔本。序﹑跋皆同。板心有「小艸齋鈔本」五字。肇淛手跋曰「予少時得元之詩文數篇﹐讀而善之﹐銳意欲見其全集﹐徧覓不可得。旣知有板梓於黃州﹐託其州人覓之﹐又不得。去歲﹐入長安﹐從相國葉進卿先生借得內府宋本﹐疾讀數過﹐甚快﹐因鈔而藏之。今學爲詩者﹐未能窺此老藩籬﹐而動彈射宋人至不遺餘力﹐此與以耳食者何以異﹐悲夫﹗萬曆庚戌三月望日。」後藏周櫟園﹑汪秀峯兩家。﹝卷首有「謝在杭家藏書」﹑「周元亮家藏書」﹑「新安汪氏啟淑信印」諸朱記。﹞

△王黃州小畜外集七卷﹝舊鈔殘本﹞

宋王禹偁撰。原書見陳氏《書錄》﹐有二十卷﹐今存卷七詩﹐卷八雜文﹐卷九論議傳﹐卷十箴贊頌﹐卷十一﹑十二代擬諸作﹐卷十三序。蘇魏公頌有序﹐見集中。謂前集﹐公手自編纂﹐而遺編墜簡﹐尙多散落。曾孫芬購尋裒類﹐又得詩賦﹑碑志﹑論議﹑表著凡二十卷﹐目曰《外集》。案﹕芬﹐皇祐進士﹐官集賢校理﹑諸王府翊善。

△和靖先生詩集一卷﹝宋刊殘本﹞

不題名。前有皇祐五年太常博士宛陵梅堯臣撰序﹐略曰﹐先生詩﹐時人貴重甚於寶玉﹐先生未嘗自貴﹐就輒棄之﹐故所存百無一二。諸孫大年掇拾之﹐請爲序。云云。每半葉九行﹐行二十字。「樹」字闕筆﹐「構」字注「髙宗廟諱」﹐「惇」字注「禦名」﹐光宗時刻本也。原書分上﹑下二卷﹐今存上卷。詩編古體﹑律體﹐五七言律絕不分列﹐猶存古式﹐其足以校正明刻四卷本舛訛甚多。如《湖樓寫望》﹐不作「晚望」﹔詩云「秋靜雁行髙」﹐不作「秋淨」﹔《上湖閒泛》云「平望望不極」﹐不作「平臯」﹕「中峯行樂」﹐不作「行藥」﹔《西湖舟中值雪》云「溫鑪接薄薰」﹐不作「擁薄薰」﹔《送長吉上人》云「行行肯發禪」﹐不作「廢禪」﹔《送史殿省典封州》云「惟應侍藥罷」﹐不作「蒔藥」﹔《送王舍人》云「上閤還旄節」﹐不作「上間」﹕「淸談傾祖席」﹐不作「綺席」﹔《喜馮先輩及第後見訪》﹐不作「馬先輩」﹔《病中謝馮彭年見訪》云「新篁籜半披」﹐不作「未披」﹔《西村晚泊》云「那辭遲新月」﹐不作「那堪」﹔《寄臨川司理趙時》云「驛路向山郭」﹐不作「江郭」﹔《和酬杜從事題壁》云「題贈比兼金」﹐不作「題此」﹕「槐木紙椎」﹐不作「紙椎」﹔《送範寺丞》云「中林蕭寂款吾廬」﹐不作「林中」﹕「亹亹猶歡接緒餘」﹐不作「猶欣」﹔《山閣偶書》云「餘生多病期恬養」﹐不作「怡養」﹔《和酬周寺丞》云「除是千廬貴遊客」﹐不作「平廬」﹔《復送慈公還虎邱山》云「香林禪石抱雲痕」﹐不作「云根」﹔《和蒙尉見寄》云「敢將閒臥敵隆中」﹐不作「髙臥」﹔《夏日卽事》云「不辭齒髮多衰疾」﹐不作「衰病」﹕「粉竹亞梢垂宿露」﹐不作「垂薄露」﹔《湖上隱居》云「閉門自掩蒼苔色」﹐不作「閒門」﹔《送遂良師遊嘉禾》﹐不作「逐良師」﹐《山捨小軒有石竹二叢因成七言二章》﹐不作「因成二章」﹔詩云「冷搖疏朵欲無春」﹐不作「欲生春」﹕「可開秋色易爲花」﹐不作「可關」﹔又「莫管金錢好行市」有小注云「陸魯望有詩云﹐如今莫共金錢斗﹐買斷秋風是此花。」﹝明本脫。﹞《湖上晚歸》云「寺倚雲峯更晚晴」﹐不作「正晚晴」﹔《詠茶》云「乳花烹出建溪春」﹐不作「乳香」﹕「人間絕品人難識」﹐不作「世間」﹔《和史官贊》云「門對遠峯靑」﹐不作「遠岑」﹔《杏花》云「不禁煙雨輕欺著」﹐不作「輕欹」﹔《春日寄錢都使》云「指背挾肩行樂事」﹐不作「指肯」﹔《湖山小隱》云「且並閒功子細鈔」﹐不作「閒工」﹔《送僧機素還東嘉》云「東巖有函石」﹐不作「幽石」﹔《和酬天竺慈云大師》﹐不脫「酬」字﹔《宿姑蘇淨慧大師院》﹐不作「太師」﹔《送人知蒼梧》云「仄身南望但依依」﹐不作「側身」﹔《寄輦下傳神相大師》云「羅重折秋衣」﹐不作「拆秋衣」﹔《送僧之姑蘇》云「茶色晴空映」﹐不作「岑色」﹔《寄淸曉闍梨》云「還肯重相望」﹐不作「相訪」﹔《寄胡介》云「一食共寒蔬」﹐不作「一飯」﹔《畱題李頡林亭》云「兼琴枕《鶴經》」不作「無琴」﹔《冬夕得衛樞至》﹐不脫「冬」字﹔詩云「空齋畱與宿」﹐不作「並宿」﹔《贈胡乂》﹐不作「胡介」﹔《贈金陵明上人》云「亡國名流重」﹐不作「上國」﹔﹝疑宋本訛。﹞《旅館寫懷》云「危坐對浪浪」﹐不作「對滄浪」﹔《偶書》云「直語多時忌」﹐不作「時多忌」﹕「幽腸俗不分」﹐不作「幽懷」﹔《汴岸曉行》云「孤煙開道店」﹐不作「開店道」﹕「初陽去浪明」﹐不作「出浪明」﹔《黃家莊》云「落然隨分起詩愁」﹐不作「時愁」﹔《僧有示西湖墨本》云「已共孤山畫入圖」﹐不作「入畫圖」。明刻梅《序》脫訛尢多﹐如「寧海西湖之上」﹐「寧海」作「錢塘」﹔「趣尙博遠」﹐「趣尙」訛「趨向」﹕「天子修封禪」﹐「天子」訛「朝廷」﹔「一來相遇無不語合」﹐脫「相遇無不」四字﹕「君旣老」下脫「朝廷」二字﹔「而令長吏」﹐「而」訛「乃」﹕「年六十一」﹐「一」訛「二」﹕「故所存百無一二」﹐「存」下衍「者」字。宋刻勝處若此﹐未知下卷猶在人間否﹖舊爲太倉黃攝六藏本﹐有手書跋云「《和靖集》﹐余向購之於武林徐門子鋪中﹐後歸靈均﹔靈均身後藏書散盡﹐此冊以殘缺獨存。戊子夏﹐趙昭攜過溪上﹐因復畱之﹐如異鄕見故人也。攝六黃翼。」冊首簽題「宋《林和靖詩集》」六字﹐爲靈均筆。﹝卷首有「有明黃翼收藏」圜朱記。﹞

△林和靖詩集四卷﹝明刊本﹞

宋林逋撰。後有《補遺》一卷﹐梅堯臣序。嘉靖間雲間喬時敏刊於杭州﹐有《刻板序》。

△河南穆先生集三卷﹝舊鈔校本﹞

宋穆修撰。附錄《遺事》一卷。祖無擇編本。淳熙間永州教授歐陽椿得其本﹐刻之以傳。有無擇序﹑劉淸之《後序》。書中「構」字皆注「禦名」﹐則自宋刻本傳錄者。有朱筆校字﹐正誤甚多。末題云「甲午季夏月下浣棫林承望云閣主命校此。」

△鉅鹿東觀集十卷﹝校宋本﹞

宋魏野撰。野本隱士﹐歿贈祕書著作郎。其子閒編其集。援《漢書》班固引著作局爲東觀故事﹐故名曰《鉅鹿東觀》。有薛田序。舊爲士禮居藏本。黃蕘圃以宋本校正﹐有跋曰「余向於顧抱衝處見有宋刻《東觀集》﹐擬假錄未果。乾隆乙卯仲冬晦日偶於五柳書居得是本﹐假抱衝宋刻本校勘一過﹐訛字賴正頗多。宋刻闕四﹑五﹑六卷﹐系鈔補本﹐爲曹潔躬物﹐後貽我郡陸其淸﹐今抱衝得於顧聽玉家﹐古書源流﹐固不可沒云。」

△武溪集二十卷﹝明刊本﹞

宋余靖撰﹐其子仲荀編。四庫著錄卽是本也。篇目與歐陽公所撰墓志悉合。明成化間﹐邱文莊得其本於館閣﹐錄副以傳﹐屬韶郡太守刻諸郡齋。有屯田郎中周源序。

按﹕《廣東叢書》第一集影印本。

△範文正公集二十卷別集四卷﹝元刊本﹞

宋範仲淹撰。淳熙間綦煥校定。有蘇軾序﹑兪翊跋及綦煥跋。《別集》後附忠宣兄弟遺文。此元時重刻本。《序》後有墨圖記篆書云「天歷戊辰攺元褎賢世家重刻於家塾歲寒堂。」殆文正後人卽依原本繙雕﹐故寫刻皆古雅﹐與宋本款式無異。﹝卷首有「毛晉私印」﹑「子晉」二朱記。﹞

△河南先生文集二十七卷附錄一卷﹝舊鈔本﹞

宋尹洙撰。文二十五卷﹐二十六﹑七兩卷爲《五代春秋》。附錄本傳﹑《墓表》《墓志》《祭文》《乞與尹構官狀》及《雜見事迹》爲一卷。前有範仲淹序。郡人吳翌鳳得錄靑芝山堂本﹐以盧抱經所藏本校過﹐補脫攺訛爲多。

△䢐徠文集二十卷﹝影鈔宋本﹞

題﹕「䢐徠石介守道。」無序跋。每捲目後連接本文。中遇宋帝及「本朝」字俱空格。宋諱字亦闕筆。《四庫》著錄本第四卷

內闕《寄元均叔文》《讀易堂》《水軒》《暫憩》四詩﹐此本不脫﹐猶爲完善之本。﹝卷首有「平江陳氏西畇藏書」﹑「陳壿印」﹑「復初氏」﹑「張位之印」諸朱記。﹞

△鐔津文集二十二卷﹝明刊本﹞

宋藤州鐔津東山沙門契嵩撰。弘治間沙門如巹刻本。首載尙書屯田員外郎陳舜兪《鐔津明教大師行業記》﹐有沙門文琇﹑如巹﹑廣源序。

按﹕商務印書館《四部叢刊三編》影印本。

△雪竇頌古集一卷拈古一卷瀑泉集一卷祖英集二卷﹝宋刊本﹞

宋僧重顯撰。題「弟子遠塵﹑允誠﹑思恭﹑圓應等集」﹐有曇玉﹑圓應﹑文政等序。遵王錢氏聽藏祇有《祖英集》一種﹐此其全帙也。《頌古集》後有「參學仙都沙門簡能校勘」一行。《祖英集》後有「四明洪舉刊」一行。每半葉十一行﹐行二十字。「廓」字減末筆﹐當是寧宗後刻本。舊爲泰興季氏藏書。﹝卷首有「季振宜藏書」朱記。﹞

按﹕商務印書館《四部叢刊續編》影印本。

△雪竇頌古集一卷﹝元刊本﹞

題﹕「參學小師遠塵集。」卷末有「至正元黓惇牂蕤賓朔日」一行﹐當是紀其刊竟時也。

△古靈先生文集二十五卷﹝宋刊本﹞

宋陳襄撰﹐其子紹夫編。後有《附錄》一卷。先是同裏徐世昌刻之﹐有紹興五年李剛序。紹興三十一年族裔輝重刻於贛之郡齋﹐有《後跋》。輝子曄編《年譜》附。《後集》首冠以《紹興元年求賢手詔》並《熙寧經筵論薦司馬光等三十三人章稿》。漁洋山人所見小艸齋謝氏鈔本僅二十卷﹐非全帙也。是本字近柳體﹐每半葉十行﹐行十八字。板心有字數﹐與海寧吳槎客藏本同。末有《使遼語錄》一卷。﹝卷首有「梁溪顧氏朝泰珍藏」朱記。﹞

△靑社黃先生伐檀集二卷﹝明刊本﹞

宋黃庶撰。上卷爲詩﹐下卷爲文。舊皆附《山谷集》。後有庶自序﹑諸孫犖﹑■﹝田﹞二跋。

△溫國文正司馬公文集八十卷﹝宋刊本﹞

宋司馬光撰。題「溫國文正《司馬公文集》」﹐與世行本稱《傳家集》者不合。其編次亦異。凡《賦》一卷﹑《詩》十四卷﹑《章奏謚議》四十卷﹑《制誥》一卷﹑《表》一卷﹑《書啟》六卷﹑《序》二卷﹑《記傳》二卷﹑《銘箴頌原說述》一卷﹑《贈諭訓樂詞》一卷﹑《論》二卷﹑《議辧策問》一卷﹑《史贊評議疑孟》一卷﹑《史剡迂書》一卷﹑《碑志》五卷﹑《祭文》一卷。每半葉十二行﹐行二十字。書中「桓」字注「淵聖禦名」﹐「構」字注「禦名」﹐是紹興初年刻本也。前有紹興二年劉嶠《刊板序》及《進書表》﹐今世行《傳家集》誤劉嶠爲劉隨﹐並節去《序文》首尾及年號﹑官銜﹐《表》亦不載。今並附錄﹐以表宋刻之眞。《序》曰「孔門以顏回爲徳行之首﹐於其問仁﹐則曰『天下歸仁焉』﹔於其問爲邦﹐則告以虞﹑夏﹑商﹑周之政﹐何哉﹖以其徳行舉而錯之事業﹐則所謂言語﹑政事﹑文學﹐皆其所優爲者。孔子所以稱其賢﹐則其心固以王佐之矣。若餘子﹐未免夫貨殖者﹑晝寢者﹑無所取材者﹐難與並爲仁者﹐惡可與顏氏子同年語哉﹗孔子曰「文莫吾猶人也﹐躬行君子﹐則吾未之有得。『蓋言難其人也。大丞相溫國文正司馬公出於去聖數千歲之後﹐其公忠直亮﹐根於性質之自然﹐非勉而中﹑思而得者﹐見於修身踐言﹐則孝﹑弟﹑忠﹑信﹐𨿽蠻貊而可行﹐在屋漏而不愧。至其施諸政事﹐則關百聖而不慚﹐蔽天地而不恥﹔其發爲文章﹐則探陰陽造化之賾以丰其源﹐躬仁義禮樂之實以沃其膏﹐酌聖賢出處之正以厲其操﹐通古今因革之變以傅其施﹐非徒載之空言也。是文也﹐君天下得之足以鑑興衰﹑通治體﹔公卿大夫得之足以勸忠嘉﹑盡臣節﹔士庶人得之足以檢身厲行﹐爲君子之歸﹔以至山顚水涯﹐幽人放客得之則浩歌流詠﹐斟酌厭飫﹐隨取隨足。夫舟靑可渝﹐而公之文不可朽也﹔金石可磨﹐而公之文不可燐也﹔山可摧﹐澤可涸﹐而公之文愈久愈新﹐垂世而亡窮也。公又嘗著《資治通鑑》﹐備論前世君臣善否之迹﹐與其理亂興亡之證﹐別爲一書﹐公非有意於立文者﹐然將以鼓吹《六經》﹐羽翼名教﹐則肆筆爲言﹐不約而成章。古語曰「木有文而水有波﹐𨿽欲更之﹐無柰之何。『韓愈曰﹕」仁義之人﹐其言藹如也。』昔顏淵死﹐孔子曰「噫﹗天喪予﹗『憫王道之無傳也。公立朝大節﹐輔相勛庸﹐凜凜在人耳目。公𨿽云亡﹐斯文未喪﹐學者傳誦﹐非獨得其言﹑得其書而已。文集凡八十卷﹐爲二十八門。其間詩賦﹑章奏﹑制誥﹑表啟﹑雜文﹑書傳﹐無所不備﹐實得於參知政事汝南謝公。謝公語嶠曰﹕艱虞以來﹐文籍散亡﹐子曾大父雜端公﹐熙寧二年坐詆時政﹐及再繳詔敕﹐還中書﹐謫守九江﹐一斥不復。司馬公時營救甚力﹐章疏具載國史﹐天下所共知之。且趣嶠敍其首﹐鏤行於世。嶠𨿽淺陋未學﹐然服膺此書舊矣﹐矧復世篤忠義之契﹐顧何敢以不敏辭。紹興二年﹐歲在壬子﹐九月旦﹐左朝請郎直徽猷閣權發遣福建路提點刑獄公事吳興劉嶠謹序。「《表》曰﹕」臣嶠言﹕準尙書省札子﹐備奉十月二十九日聖旨﹐因祕書省有請以臣近刊《司馬光文集》許令投進者。斷編參訂﹐深虞三冢之傳疑﹔睿旨聿頒﹐忽睹六丁之下取。前賢增重﹐晚學與榮。臣嶠誠惶誠懼﹑頓首頓首﹐竊以先正若司馬光﹐大用於元祐際﹕奮身許國﹐揭萬代之規模﹔張膽極言﹐切一時之利病。資治體則已詳於《通鑑》﹐舉事要則咸備於《曆書》。至其翰墨之餘﹐猶盡天下之奧﹐言言霜日之可畏﹐炳炳丹靑之不渝。繄仁廟之末年﹐建明是賴﹔曁英皇之當■﹝宀一﹞﹐獻替居多。維裕陸眷注之最深﹐而權臣詆排之尢力。與其位髙而言廢﹐曷若身退而道尊。逮宣仁復辟之初﹐屬時相蔽賢之日。揚雄歿而是非乃定﹐九齡罷而治亂遂分。玆遇公朝﹐載加贈典。爰討論乎舊政﹐且搜訪其遺文。國論交欣﹐儒林動色。恭惟皇帝陛下﹐緝熙奧學﹐纘紹丕基。景運中興﹐方遵養於時晦﹔聖謨博采﹐常講論於夜分。臣得善本於近臣之家﹐冠蕪詞於成書之首。寫諸琬琰﹐羽翼魯堂之《六經》﹔信若蓍龜﹐秕糠唐室之三鑑。覽獲塵於間燕﹐榮實賁於幽原。緬懷間世之鉅公﹐曾是先臣之知己。叩閤而救張說﹐豈獨見於空辭﹔掠麻而沮延齡﹐尙想聞於正色。匪徒勛業﹐煥在簡編。期有補於將來﹐庶永垂於不朽。斯文未泯﹐僅存石室之藏﹔舊徳益彰﹐重上茂陵之稿。所有《司馬光文集》八十卷﹐計十有七冊﹐謹隨表上進以聞。臣嶠誠惶誠具﹑頓首頓首謹言。紹興三年十一月日左朝請郎直徽猷閣權發遣福建路提點刑獄公事兼提舉常平等事臣劉嶠上表。「《表》後有朱筆題」洪武丁巳秋八月收「八字﹐爲徐良夫手筆。卷末有弘治乙丑盧雍題記云﹕」國初吳儒徐松云先生收藏《溫公集》八十卷﹐缺九卷。雍謹鈔補以爲完書云。「又黃丕烈跋云﹕」此本爲宋最初之刻﹐錢竹汀謂余曰﹐宋王深寧撰《困學紀聞》﹐載《溫公集》字句﹐多與此刻合﹐知深寧所見﹐卽是本也。世行本以《傳家集》爲最古﹐今見此紹興初刻題曰「《溫國文正司馬公文集》」則傳家之名﹐非其最初﹔及觀周香嚴所藏舊鈔本﹐亦爲卷八十﹐題曰「《司馬太師溫國文正公傳家集》」﹐卷末有「泉州公使庫印書局淳熙十年正月內印造到」﹔又有嘉定甲申金華應謙之及陳冠兩跋﹐皆云﹐公裔孫出泉本重刊﹐是《傳家》又重刊本矣。﹝卷首有「徐達左印」﹑「松云道人徐良夫藏書」二朱記。﹞

按﹕商務印書館《四部叢刊初編》影印本。

△司馬太師溫國文正公傳家集八十卷﹝明刊本﹞

此本爲嘉靖間潛江初啟昭所刻﹐髙陵呂公柟校定。前有劉隨序。「隨」乃「嶠」之誤。序文亦不全。

△趙淸獻文公集十六卷﹝元刊本﹞

宋趙忭撰。有景定元年陳仁玉序。是本乃至治初重刊者。有至治首元蒙九晉人僧家奴鈞元卿跋。凡詩七卷﹐文七卷﹐《補遺》一卷﹐《附錄》一卷。

△趙淸獻公集十卷﹝明刊本﹞

此成化七年順天府尹閻鐸重刻本。《詩》五卷﹐《文》五卷﹐與原本卷第不同。《附錄》一卷﹐亦未載。

△直講李先生文集三十七卷外集三卷﹝明刊本﹞

宋李覯撰。明左贊編輯。附錄告詞﹑札子﹑薦章﹑書序﹑詩﹑墓銘爲《外集》三卷。末附《祠堂記》及《年譜》。﹝卷首有「蓼亭蕭氏藏書」朱記。﹞

△鄖溪集二十八卷﹝鈔本﹞

宋鄭獬撰。前有建康秦焴序。原書五十卷﹐淳熙丙辰刻於安陸郡學﹐其本久佚。此閣本從《永樂大典》錄得﹐凡文二十四卷﹐詩四卷。

△錢塘韋先生集十六卷﹝舊鈔本﹞

宋韋驤撰。卷一至九爲詩﹐卷十至十八爲文。原書十八卷﹐其前二卷已闕。較《四庫》著錄本尙多二卷。後有乾道四年孫右奉直大夫知汀州軍州主管學事兼管內勸農使能定跋云「先大父文稿二十卷﹐最後二卷遺失。能定大懼歲月浸遠﹐復有亡逸﹐以隳先志。謹命工鋟木於臨汀郡庠。」書中遇「構」注「太上皇帝禦名」﹐是猶從乾道本傳錄者。舊爲吳中周香嚴藏書。

△安嶽馮公太師文集十二卷﹝舊鈔本﹞

宋馮山撰。原書三十卷。景定中﹐滬州周銳合其子澥《集》四十五卷並刻之﹐故劉光祖何徳固作序稱《二馮先生文集》。今澥《集》全帙﹐而山《集》失去十八卷﹐惟存全書目錄。傳是樓《著錄》亦同﹐蓋世無完本矣。

△元丰先生南丰類稿五十卷﹝明刊本﹞

宋曾鞏撰。後有《附錄》一卷﹐成化六年南丰令楊參刻本。《目錄》後有墨圖記二行雲﹕「成化壬辰秋八月良旦南丰縣繡梓重刊。」有王震舊序及丁思敬序。

△南丰曾先生文粹十卷﹝明刊本﹞

不著編輯姓氏﹐惟題「旴江張光啟校﹐無錫安如石刊。」有嘉靖己酉王愼中序﹐亦不言何人編選。

△洛陽九老祖龍學文集十六卷﹝舊鈔本﹞

題﹕「龍圖閣學士左諫議大夫上柱國範陽郡開國侯食邑二千八百戶賜紫金魚袋祖無擇撰。」詩六卷﹐文四卷。其卷十一至十六﹐皆附錄名臣﹑賢士當時贈答詩文及家集中傳記﹑敕書也。末有曾孫衍述祖氏源流始末及趙國體跋。

△宛陵先生文集六十卷﹝明刊本﹞

宋梅堯臣撰。歐陽修序後。附錄《墓志贈答詩文》及《補遺詩文》爲一卷。宋刻不傳。正統間﹐宣城守袁旭得其本於公之後裔﹐刻之以傳。楊士奇作跋。後有姜奇芳刻本﹐卽從此出。舊爲昆山葛氏藏書。﹝卷首有「葛鼒私印」﹑「靖調」二朱記。﹞

△範太史集五十五卷﹝舊鈔本﹞

宋範祖禹撰。無序跋。凡《詩》三卷﹐《表狀》《札子》九卷﹐《奏議》十四卷﹐《進故事》一卷﹐《翰林詞艸》六卷﹐《啟狀》一卷﹐《賦論策問》一卷﹐《記序》《銘》《書傳》一卷﹐《靑詞祭告文》《哀詞》《誄文》一卷﹐《墓志》《神道碑銘》七卷﹐《皇族墓志銘》八卷﹐《皇族追封記石記》一卷﹐《皇族石記》一卷﹐《手記》一卷。《手記》皆書元祐間一時名人﹐蓋記其所知者以待薦剡也。是集世有二本﹔明程篁墩從祕閣鈔得摘錄刊行僅十八卷﹔此爲足本﹐與陳氏《書錄》《宋史藝文志》合。﹝卷首有「樂意軒吳氏藏書」朱記。﹞

△文潞公文集四十卷﹝校本﹞

宋文彥博撰。前有石林葉氏《序略》及嘉靖五年髙陵呂柟序﹐其本多訛脫。仁和胡心耘珽以文瑞樓鈔本攜示﹐檢覈之﹐是正甚多。如﹕卷二十五《答詔》中「第使之城數亭障﹐制虜衝軼耳﹐非復」下衍「有而」二字﹐脫去「前日圖也﹐所以張大其名﹐若入討之爲者﹐蓋兵法有之﹐用而」廿三字﹔卷二十六《論西邊事》中﹐「比其蘭州本屬董氈」下脫去「夏人得之爲已三十八九年﹐董氈」十三字﹔卷二十七《元祐元年答奏》中「西人亂弱」下脫去「取如拾芥﹐又可信乎﹖國之大事﹐豈可數爲「十六字﹔卷二十八《進漢唐故事第五》中」召客者以被墻「下脫去「古者以奉一帝一後而節適」十一字。其餘攺訛﹑補墨丁處不可勝數﹐蓋猶出自宋刻也。﹝卷首有「禦史之章」﹑「季振宜印」﹑「滄葦」諸朱記。﹞

△伊川擊壤集二十卷﹝宋刊本﹞

宋邵雍撰。前有治平丙午自序及元祐辛未邢恕序。後附《集外詩》十三首。每半葉十行﹐行二十一字。楮墨精好。惟《人鬼吟》﹐卷八與卷十二重出。舊爲邑中張芙川藏書。卷三冊首空葉有芙川以血書「南無阿彌陀佛」六字﹐題其後云「《擊壤集》宋刻罕見﹐昔年由士禮居得三至六四卷﹐爲季滄葦舊藏。此全部首尾完整﹐汪氏藝蕓書捨散逸﹐乙巳十一月得之﹐愛不能釋﹐展讀三復﹐以血書『佛』字於空頁。惟願此書流傳永久﹐無水火蠹食之災﹐後之讀是書者﹐其知所珍貴也夫。」﹝卷首有「安樂堂藏書記」﹑「愛日精廬藏書」﹑「蓉鏡心賞」﹑「芙川鑑定」諸朱記。﹞

△鄱陽集四卷﹝鈔本﹞

宋洪皓撰。原書十卷。刻之新安者已佚。今館本從《永樂大典》錄出。後附其子適原跋﹐錄自《盤洲集》。

△濂溪集六卷﹝明刊本﹞

宋周子撰。前有紹定元年萍鄕胡安之《序》。卷一爲公年譜﹐山陽度正著。卷二爲《太極圖說》《通書》《拙賦》《養心亭說》及《詩》十一首。卷三以下皆附錄。正徳間刻本﹐後有新寧林山跋﹐謂編之者周世系倫﹐刻之者黃子敏才也。

△周元公集十卷﹝明刊本﹞

此本爲天啟間武陵黃克儉所刻﹐蓋依萬曆二年崔惟植刻本﹐分十卷﹐《太極圖說》《通書》爲二卷﹐《雜著》一卷﹐《附錄》七卷﹐較正徳本增文二篇﹐書六篇﹐詩十八篇﹐而無年譜。有丁懋儒﹑崔惟植﹑黃克儉序。

△節孝先生集三十二卷﹝明刊本﹞

宋徐積撰。集本三十卷﹐首載《事實》一卷﹐後附《語錄》一卷。此明嘉靖間淮安兵備副使劉祐繙雕宋景定本。《目錄》後有「迪功郎淮安州學教授翁蒙正景定甲子孟秋初吉重行編次校定」二行﹐仍舊式也。有王夬亨序。

△歐陽文忠公居士集五十卷﹝宋刊本﹞

宋歐陽修撰。蘇軾序。此書編次爲公晚年所自定。凡《詩》十四卷﹐《賦》《雜文》一卷﹐《論》二卷﹐《經旨辧》一卷﹐《詔冊》一卷﹐《神道碑銘》四卷﹐《墓表》二卷﹐《墓志銘》十二卷﹐《行狀》一卷﹐《記》二卷﹐《序》《傳》四卷﹐《書》三卷﹐《策問》一卷﹐《祭文》二卷。每卷末有「熙寧五年秋七月男發等編定﹐紹熙二年三月郡人孫謙益校正」二行。卷一後有白文二行雲﹕「李文敏公家藏﹐公之孫恕宣和癸卯寫本﹐今以考證異同於後。」其各卷後或有「朝佐考正」語者﹐丁朝佐也。每半葉十行﹐行十六字。﹝卷首有「玉蘭堂」﹑「五峯樵客」﹑「古吳王氏」﹑「王履吉印」﹑「梅溪精舍」﹑「辛夷館印」諸朱記。﹞

△歐陽文忠公集一百五十三卷﹝明刊本﹞

此周益公編本。首列《年譜》一卷﹐後有《附錄》五卷。凡分《居士集》《外集》《易童子問》《外制集》《內制集》《四六集》《奏議集》《雜著述》《集古錄跋尾》《書簡》爲十種。明天順間邑人程宗重刻於廬陵郡學。宗﹐字源伊﹐以《詩經》中柯潛榜進士﹐由邢部員外郎出知吉安府事﹐履任未期月﹐訪求是書舊本於胡文穆子永肅家﹐遂捐俸刻之。有蘇軾《居士集序》﹑胡柯《年譜跋》及錢溥﹑彭勗序。﹝卷首有「東吳」﹑「鹿城胡氏」﹑「四香山房圖書記」朱記。﹞

△歐陽先生文粹五卷﹝宋刊本﹞

宋陳亮編。凡文一百三十篇﹐又《拾遺》十一篇。此書各家著錄皆作二十卷﹐是本密行小字﹐獨分五卷﹐誠爲希覯。前列蘇軾序及當時名人祭文。《目錄》後有乾道癸巳陳亮後序。每半葉十四行﹐行二十六字。板刻精妙﹐字句與本集頗有異同﹐並資參考。卷中多正書木印云「安撫提刑汪郎中置到紹興府學官書﹐許生員關看﹐不許帶出學門。」蓋爲明時官學藏書。

△樂全先生文集四十卷﹝舊鈔本﹞

宋張方平撰。蘇軾序。附王鞏撰《行狀》爲一卷。狀中述公有《玉堂集》二十卷﹐乃制艸之文﹐別錄成編﹐故不載集中。書內「愼」字皆注「禦名」﹐蓋孝宗時有刻本也。﹝卷首有「海寧楊蕓士藏書印」朱記。﹞

△範忠宣公集二十卷﹝元刊本﹞

宋範純仁撰。集本十七卷﹐其十八至二十﹐附《國史》本傳及《行狀》。舊爲公從玄孫之柔所編﹐有樓鑰序﹑之柔及沈圻﹑廖視﹑陳宗道跋。﹝卷首有「武林諸氏家藏」朱記。﹞

△類編增廣老蘇先生大全文集四卷﹝宋刊殘本﹞

此書不見諸家書目﹐亦無序錄。原本卷數無考。僅存《古律詩》二卷﹑《雜論》一卷﹑《經論》一卷。其詩標《紀行》《懷古》《投獻》《簡寄》《酬答》《送行》《釋氏》《九日》《器用》《寺觀》《祠廟》《山水》《城洞》《園圃》《書畫》《禽獸》《自述》《挽辭》《效古》諸類﹐較《嘉祐集》增多《遊嘉州龍巖》《初發嘉州》《襄陽懷古》《寄楊緯》《和楊節推見贈》《答張子立見寄》《送蜀僧去塵》《九日》《和魏公題仙都觀》《遊陵云寺》《過木櫪觀》《神女廟》《題白帝廟》《萬山荊門》《惠泉》《昆陽城》《題三遊洞》《與可許惠所畫舒景以詩督之》《仙都山鹿》《自尢》﹐凡二十首。《嘉祐集送任師中》此作「吳師中」﹐《雜論》中增《辧姦論》一篇。每半葉十五行﹐行二十五至二十七字不等。「殷」﹑「徵」﹑「匡」字闕筆﹐而「桓」字不攺作「威」﹐亦不闕筆﹐疑是北宋麻沙本也。﹝卷首有「一經後人」「範文安珍藏」朱記。﹞

△嘉祐集十五卷﹝校宋本﹞

宋蘇洵撰。是書郡人蔣篁亭﹑黃蕘圃皆有校宋本﹐此卽依之校攺﹐是正爲多。

△嘉祐新集十六卷﹝校宋本﹞

宋蘇明允集。宋時有二本﹐一名《嘉祐集》﹐一名《嘉祐新集》﹐此馮己蒼氏以家藏明刻悉依宋本攺正﹐增鈔《附錄》一卷﹐末有「紹興十七年四月晦日婺州州學雕﹐教授沈裴校」二行。又有朱筆題記云「乙酉夏避兵城東之洋蕩村﹐借錢頤仲宋本校增。村中無事﹐十日而畢。六月二十七日孱守老人記。」﹝卷首有「上黨大馮收藏圖書記」朱記。﹞

△臨川王先生文集一百卷﹝宋刊本﹞

此臨川曾孫玨刊本。前有小序云「曾大父之文﹐舊所刊行﹐率多舛誤。政和中﹐門下侍郎薛公﹑宣和中先伯父大資皆被旨編定﹐後罹兵火﹐是書不傳。比年﹐臨川龍舒刊行﹐尙循舊本。玨家藏不備﹐復求遺稿於薛公家﹐是正精確﹐多以曾大父親筆石刻爲據﹐其間參用眾本﹐取捨尢詳。至於斷缺﹐則以舊本補校足之﹐凡百卷﹐庶廣其傳云。紹興辛未孟秋旦日右朝散大夫提舉兩浙西路常平茶鹽公事王玨謹題。」又有《總目》﹐惟載某卷之某卷﹑某體詩﹑某體文。其細目載每捲前﹐《目》後卽接本文。每半葉十二行﹐行二十字。書中「桓」字作「淵聖禦名」﹐「構」字作「禦名」﹐「愼」﹑「惇」﹑「廓」字不闕筆﹐𨿽有後來修板謬誤不少﹐而原書尙是紹興舊刻可知。覈之明繙詹大和刻本﹐捲第皆同。惟《挽詞類》中少《蘇才翁挽詞》二首﹐《集句》中少《離昇州作》一首﹐而多《移桃花》一首﹐詩云「捨南捨北皆種桃﹐東風一吹數尺髙。枝何薦綿花爛熳﹐美錦千兩敷亭臯。晴溝漲春綠周遭﹐俯視紅影移漁舠。山前邂逅武陵客﹐水際仿佛秦人逃。攀條弄芳畏晼晚﹐已見黍雪盤中毛。仙人愛杏令虎守﹐百年終屬樵蘇手。我衰此果復易朽﹐虫來食根那得久。瑤池紺絕誰見有﹐更值花時且追酒﹐君能酩酊相隨否﹖」案﹕此詩不似集句﹐疑當時誤編入也。

△廣陵先生集二十卷﹝舊鈔本﹞

宋王令撰﹐外孫吳說編。後有《拾遺》及《附錄》二卷。是集刻本不傳﹐鈔本多訛謬不可句讀﹔捲第亦不同﹐或作三十一卷﹐或作四十二卷﹐皆鈔胥任意分編。此本出自明人﹐尙淸釐可觀。

△集注東坡詩前集四卷﹝宋刊殘本﹞

舊不題名﹐原序已失﹐不知何人編輯。注有「趙雲」﹑「師云」﹑「李云」﹑「傅云」﹑「程云」﹑「胡云」﹑「宋云」﹑「孫云」﹐又有自注﹑補注新添﹐皆作白文。案﹕乾道前注蘇詩者趙夔﹐有分類第一注本﹐又有四注﹑五注﹑八注﹑十注各本﹐此書疑卽十注本。考所注諸家姓氏﹕趙夔字堯卿﹐又趙次公字彥材﹐皆蜀人。師尹﹐字民瞻﹐居裏未詳。傅■﹝艸深﹞﹐字薦可﹐仙溪人。程縯﹐字季長﹐居裏未詳。宋援﹐字正卿﹐孫倬﹐字瞻民﹐皆蜀人﹔惟胡姓未詳。所謂補注新添﹐亦未知何人之注。又案﹕王文誥云﹕乾道時﹐合任居實及二趙﹑程﹑李﹑林﹑師七家爲八注﹐又合八注與孫倬﹑李厚爲十注。據此﹐與此本微有不合。書名標《前集》﹐未知尙有《後集》否。原書十八卷。目錄鈔補﹐今存卷一至卷四﹐其卷四一冊。另一板本三卷本。每半葉十四行﹐行廿五字﹐大小字同。第四卷

本每半葉十一行﹐行廿二字。宋廟諱「完」字﹑「構」字減筆。板刻淸朗﹐字體勁正﹐當是南宋麻沙本之佳者。舊爲子準陳氏藏書。﹝卷首有「稽瑞樓」朱記。﹞

△東坡全集一百十五卷﹝元刊本﹞

宋蘇軾撰。宋時杭州刊本爲分集編訂﹐此卽從之繙雕。卷首有宋帝贈敕﹑賜贊﹐後有本傳﹑《年譜》《墓志》各一卷。﹝卷首有「吳郡張紹仁學安藏書」朱記。﹞

△東坡先生翰墨尺牘八卷﹝元刊本﹞

此書與全集《尺牘類》中頗有出入﹐乃當時別行本﹐猶《山谷集》外之有《刀筆》也。

△欒城集二十一卷﹝宋刊殘本﹞

宋蘇轍撰。原書九十六卷﹐此存前集三十三至三十七﹑又三十九﹑四十﹑四十二﹐後集卷九至廿一。卷中篇次與明刻略異﹐猶存手自編定之眞。每半葉十一行﹐行十八字。「佶」字闕筆﹐而「惇」字不闕﹐當爲光宗前刻本。舊藏士禮居黃氏。﹝每捲有「安節」﹑「耕野」﹑「朱之蕃印」諸朱記。﹞

△欒城集五十卷後集二十四卷三集十卷應詔集十二卷﹝明刊本﹞

此書淳熙﹑開禧間俱有刻本。晁陳二家《書目》所載﹐卷數與此本合。前列本傳《謚議》二篇﹐明人所增。目錄後有「淸夢軒藏板」五字﹐有鄧光跋及曾孫詡﹑四世孫森跋。

△豫章黃先生文集九十七卷﹝明刊本﹞

宋黃庭堅撰。《內集》三十卷﹐《外集》十四卷﹐《別集》二十卷﹐《詞》一卷﹐《簡尺》二卷。其《年譜》三十卷﹐公之孫■﹝田﹞撰。嘉靖間﹐分寧周季鳳鈔自內閣﹐巡按江西禦史西蜀徐岱屬寧守喬遷刻之﹐猶不失宋本之遺。有岱及周季鳳序。後附《伐檀集》二卷。

△豫章先生遺文十二卷﹝影鈔宋本﹞

嘉定戊辰曾孫銖後序﹐謂﹐今所傳《豫章文集》多遺闕﹐持節東蜀﹐訪諸耆耋﹐得之黔間凡若干紙﹐別而爲二﹐曰《遺文》﹐曰《刀筆》。則當時與《刀筆》合刻者凡《詩》一卷﹐《銘贊頌序》一卷﹐《記書》一卷﹐《表奏狀啟婚書》一卷﹐《雜著》一卷﹐《疏祝文靑詞祭文》一卷﹐《墓銘墓表》一卷﹐《行狀》一卷﹐《題跋》三卷﹐《行記》一卷﹐附宜州乙酉《家乘》於後。是書較《豫章文集》中《別集》字句頗有異同。每半葉八行﹐行十五字。宋諱字亦有闕筆﹐確從舊本錄傳。舊爲平津館藏書。﹝卷首有「孫星衍」﹑「芳茂山人」二朱記。﹞

△山谷老人刀筆二十卷﹝明刊本﹞

此本與《全集》中《簡尺》微有不同﹐宋時已有別行本矣。卷首列《山谷老人傳》一篇。

△黃太史精華錄八卷﹝明刊本﹞

宋天社任淵選。有序﹐明朱承爵刻本﹐有跋。所鈔詩文甚略﹐何大復﹑王漁洋皆謂其采取未愜人意﹐疑卽承爵僞託。以向來藏書家視爲祕笈﹐故存之。﹝卷首有「王時敏煙客」﹑「錢燕喜印」﹑「壽平」﹑「正叔」諸朱記。﹞

△後山詩注十二卷﹝宋刊本﹞

題﹕「天社任淵。」前三卷鈔補。卷首舊有政和五年門人魏衍撰《彭陳先生集記》﹑政和丙申元城陳雲題詞及目錄﹐此未鈔補。題低五字﹐詩句下低一字﹐提行列注亦用大字。每半葉十三行﹐行廿三字。「筐」﹑「恆」﹑「樹」﹑「桓」字闕筆。字句有勝於官刻本者﹐今悉舉之。如﹕卷二《徐氏閒軒》注云「徐氏謂徐正大」﹐不作「大正」﹔卷三《送黃生》云「百年論交見子心」﹐不作「見子知」﹔《胡士彥挽詞》云「經年見未頻」﹐不作「未見頻」﹔卷四《以拄杖供仁山主》云「一生用底今相贈」﹐不作「令相贈」﹔《西湖》云「寒花只自香」﹐不作「知自香」﹔卷五《次韻晁無斁冬夜見寄》云「寒窗冬硯欲生塵」﹐不作「冬夜」﹔卷六《寄鄧州杜侍郎》云「人去此事古未有」﹐「去」爲「云」字之訛﹐官刻作「言」字﹔注中「陳仲弓﹑黃叔度能過之否」﹐「否」字下無「乎」字﹕「公自爲徳吾何取」﹐不作「取爲徳」﹔《寄杜擇之》云「衡陽紙貴子能頻」﹐不作「洛陽」﹕「桓山」﹐不作「柏山」﹕「林巒特起終爲污」﹐不作「終有污」﹔《和黃預感秋》云「霜黃未登俎」﹐不作「皆登俎」﹔卷七《和黃生春盡遊南山》云「內愧積腹臆」﹐不作「腸臆」﹕「茅屋濕風霜」﹐不作「漏風霜」﹔《何郎中出黃公艸書》云「好事元須一賞足」﹐不作「無須」﹕「晚歲河山斷夢思」﹐不作「何山」﹔《贈鄭戶部》云「十載歸來遼海東」﹐不作「千載」﹔卷八《黃預挽詞》云「玉箸凝潮後」﹐不作「冰潮後」﹔《覽勝亭》云「艸木眞宜主」﹐不作「眞成主」﹔卷九《答田生》云「人今未肯忘」﹐不作「人盡」﹕「終能諱祕方」﹐不作「終無」﹔卷十《寄酬咸平朱宣徳》云「今詩初得心」﹐不作「今時」﹔《絕句二首》云「勤苦著書如作吏」﹐不作「此吏」﹔《謝趙生惠芍藥》云「要將結習惱鶖子」﹐不作「將要」﹔卷十一《別劉郎》云「公私兩多事」注云「公私勿勿」﹐不作「怱怱」。

△宛丘先生文集七十六卷﹝舊鈔本﹞

題﹕「張耒文潛」。此本編次分卷﹐與今官刻《柯山集》五十卷本不同。卷一至三爲《賦》﹐卷四至二十一爲《古詩》﹐卷二十二至三十三爲《律詩》﹐卷三十四至四十二爲《絕句》﹐卷四十三至四十五爲《古樂府歌詩》﹐卷四十六爲《騷》﹐卷四十七爲《哀挽》﹐卷四十八爲《表狀》﹐卷四十九爲《啟》﹐卷五十爲《文》﹐卷五十一爲《贊銘偈疏》﹐卷五十二﹑五十三爲《題跋》﹐卷五十四﹑五十五爲《記》﹐卷五十六爲《序》﹐卷五十七爲《議說》﹐卷五十八至六十五爲《論》﹐卷六十六﹑六十七爲《書》﹐卷六十八至七十爲《墓志》與《傳》﹐卷七十一至七十六爲《同文倡和》。按《文獻通考》載﹐《柯山集》有一百卷﹐周紫芝所見亦有七十卷及百卷者。是本卷數𨿽增於官刻﹐而詩篇大略相同﹐惟《文類》中增多《新居上梁文》《哭下殤文》二首﹔《書簡類》中增多《與陳三書》《代範樞密答陳列書》《與範十三元長書》三首﹔《墓志類》中增多《華陰楊君墓志》《晁無咎墓志銘》《田奉議墓志》《崔君墓志》《符夫人墓志》五首。至若《評書》《評賈島》詩二首﹐兩本皆有﹐其實爲歐陽公作﹐編者訛入之也。官刻本《與魯直書》「夫交者君子之所甚愼﹐而某」下有闕文﹐此本不闕。補錄於左﹐以供好古者之校訂﹕「乃請之以書﹐而復以是望於人﹐亦少輕矣﹐惟某之誠心﹐其所素信﹐有過於面見者﹐故不復自疑。又嘗以謂天下之物﹐舉不能遁於至誠之外﹐顧某之不才﹐未必有能使魯直未嘗見而如見之者﹐然魯直又安能無動於吾誠乎﹐魯直以謂如何也﹖聞魯直於文章無所不能﹐而獨喜爲詩﹐某竊好之﹐然不足以望餘光。謹錄其詩五十首﹐亦將以釣魯直之近作﹐顧投者薄矣而求者甚重﹐故於介者之行也﹐歌《木瓜三章》以送之。漸寒。伏惟校讎之餘﹐爲道自愛。」

△張文潛文集十三卷﹝明刊本﹞

題﹕「起居舍人張耒文潛撰。」凡《論》十卷﹐《雜著》二卷﹐《序記》一卷。明郝梁刻。卽胡應麟《筆叢》所載之本﹐猶出宋人鈔錄﹐故廟諱皆有攺字﹑減筆﹐較今刻《柯山集》增多文十餘篇﹐𨿽非完本﹐亦可貴也。有馬鮒序﹑郝梁跋。舊爲孫潛夫藏書。﹝卷首有「孫潛之印」朱記。﹞

△淮海先生文集二十六卷﹝宋刊殘本﹞

題﹕「秦觀少遊。」原書四十六卷。今存卷一至十八﹐卷二十七至三十四。前有自序云「元丰七年冬﹐余將赴京師﹐索文稿於囊中﹐得數百篇。辭鄙而悖於理者﹐輒刪去之。其可存者﹐古律體詩百十有二﹐雜文四十有九﹐從遊之詩附見者四十有六﹐合二百一十七篇。次爲十卷﹐號《淮海閒居集》云。」序後又有無名氏題記云「右學士秦公元丰間自序云耳﹐故存而不廢﹔今又采拾遺文而增廣之﹐合爲四十有六卷。大槪見於後序﹐覽者悉焉。」惜後序亦已闕矣。每半葉九行﹐行十五字。首葉板心有「眉山文中刊」五字。「愼」﹑「惇」﹑「廓」字闕筆。寧宗時蜀中刻本也。以明嘉靖間張綖刻本對校﹐張本訛字甚多﹐今將所校者附著於左﹕

卷一《浮山堰賦》「運徒力頓漂無垠」。「垠」誤「根」。《黃樓賦》「儼雲霄以侍側」。「霄」誤「肖」。《寄老庵賦》「誅薙艸茅」。「薙」誤「■﹝雉﹞」。「波及鄰國」。「波」「被」。「與神自會」。「神」誤「妙」。「引年乞身」。「年」誤「老」。「亦將負杖屨而從之矣」。「屨」誤「屢」。《湯泉賦》「野老聽然而笑曰」。「聽」誤「囅」。《嘆二鶴賦》「順風气而騰鶱」。「鶱」誤「騫」。《郭子儀單騎見虜賦》「淝水新室」。「淝」誤「肥」。《和淵明歸去來辭》「桔橰俯仰無停時」。「停」誤「已」。「封侯旣絕念」。「旣」誤「已」。

卷二《泊吳興西觀音院》「天色菇蒲裏」。「菇」誤「孤」。「艅航煙際下」。「航」誤「艎」。《三老堂》「琬琰瑑髙詞」。「瑑」誤「琢」。《司馬遷》「未易譏疏略」。「譏」誤「議」。《答朱廣微》「廣微才華殆天付」。「付」誤「賦」。《記夢答劉全美》「艸木縈天帶流水」。「縈」誤「榮」。《田居》「努力競晨昏」。「努」誤「弩」。「倒筒備靑錢」。「筒」誤「茼」。

卷三《春日雜興》「珠星落梧楸」。「落」誤「絡」。「佳晨逗良覿」。「逗」誤「追」。「泱泱春流滿」。「滿」誤「漸」。「和孫莘老題召伯埭斗野亭」。脫「埭」字。《和遊金山》「洶洶東南騖」。「騖」誤「鶩」。「同子瞻端午日遊諸寺分韻賦得深字」。脫「分韻」二字。「復登■﹝宀卒﹞堵波」。「■﹝宀卒﹞」誤「翠」。《寄陳季常》「鬟發光可照」。「鬟」誤「鬢」。

卷四《同子瞻賦遊惠山》「岸巾塵想捐」。「捐」誤「消」。《馬上口占二首》有注云「或云後一首參寥和」。八字脫。「向晨結束爭長途」。「爭」誤「事」。《別子瞻》「不將俗物礙天眞。」「礙」誤「擬」。《送少章弟赴仁和主簿》「文章有風格」。「風」誤「新」。

卷五《送劉貢父舍人》「珠在川其媚」。作「其川」。《送裴仲謨》「君才出於徳」。「才」誤「子」。《次韻夏侯太衝茂才》「亭午猶中聖」。「亭」誤「停」。「弄筆賦秋興」。「弄」誤「秉」。《和東坡紅鞓帶》「想見紅圍照白髮」。「想」誤「相」。《送蔡子驤用蔡子駿韻》「臥龍一峯稱最奇」。「最」誤「是」。《飲酒詩》「英靈韻甚髙」。「甚」誤「何」。《艇齋》「聞君城郭居」。「郭」誤「鄗」。「跨鶴出云寰」。「云」誤「塵」。

卷六《覿覯二弟作小室請書魯直名曰寄寂作此寄之》「士生當自重」。「重」誤「量」。《南都新亭行》「淸泠文雅堪長慟」。「泠」誤「冷」。《反初》「昔年淮海來」。「來」誤「末」。《偶戲》「宮譙雲气侵」。「宮」誤「官」。《病犬》「勿爲升斗資」。「勿」誤「乃」。《徐得之閒軒》「黑衣三衛羞徒勞」。「羞」誤「嗟」。《雷陽書事》「用史巫紛若」。「用」誤「瞽」。《遊仙》「百毛髮靈香」。「百」誤「白」。

卷七《次韻子由題斗野亭》「古埭天連雁」。「古」誤「上」。《鮮於子駿使君生日》「維昔髙堂夢」。「維」誤「往」。「錦覆郎官被」。「被」誤「綬」。《次韻莘老初至湯泉》「數級引溫湯」。「級」誤「埒」。第二首末有注云「或云後一篇參寥和」。八字脫。案﹕此詩見《參寥子集》。《過六合水亭懷裴博士次莘老韻》「誦言成絕唱」。「唱」誤「語」。《次韻答米元章》「惟應讀雌霓」。「雌」誤「此■﹝此鳥﹞」。《次韻蔣穎叔南郊祭告上淸儲祥宮》「瓊枝檻外榮」。「檻」誤「物」。「可見泰階平」。「可」誤「行」。《駕幸太學》「應月深衣不亂行」。「月」誤「夜」。題《閻求仁虛樂亭》「岸幘天橫云外山」。「云」誤「竹」。「縣人空此憶韋遊」。「韋」誤「常」。《題湯泉》第一首末有注云「湯泉有名■﹝辶各﹞迮翁者。」「■﹝辶各﹞」誤「逅」。脫去「名」﹑「者」二字。「浣腸灌頂𨿽殊事。」「浣」誤「洗」。《次韻朱李二君見寄》「莫致南金贈永吟」。「贈」誤「增」。

卷八《送王元龍赴泗州糧料院》「淮山暮眺千峯擢」。「擢」誤「耀」。末句下有注云「一作爲公系馬一傳觴」。九字脫。《次韻子由題蜀井》有注云「大明寺」。三字脫。「放杯面望欲揮鞭」。「杯」誤「丕」。末有注云「府尹司封髙安著作皆是蜀人」十二字脫。《次韻子由題摘星亭》末有注云「障泥事見李商隱《隋宮》詩」十字脫。《遊鑑湖》「蒲萄力緩單衣怯」。「蒲」誤「莆」。《謁禹廟》「今我免魚繇帝力」。「今」誤「令」。

卷九《送蔣穎叔帥熙河》「天馬蒲萄隔玉門」。「玉」誤「域」。《寄張文潛右史》有注云「一云次韻參寥寄蘇子瞻時聞蘇除起居舍人」。十八字脫。「稍遷右史公何泰」。「泰」誤「忝」。《次韻劉遜父以寧齋詩二軸作以還之》「明珠白璧俱投報」。「俱」誤「堪」。《會蓬萊閣》「樹攪鄕思葉葉重」。「攪」誤「覺」。《九月八日夜大風雨寄王定國》「明朝試酒就中仙」。「酒就」誤「就酒」。

卷十《圓通院白衣閣》第一首末有注云「公辟首唱」。四字脫。《次韻子由召伯埭》「孤蓬短榜溯河流」。「溯」誤「沂」。

卷十一「元祐三年餘被召至京師從翰林蘇先生過興國浴室院始識汶師後二年復來閱諸公詩因次韻」。「浴」誤「裕」。「白髮道人還省否」。「否」誤「記」。《題務中璧》「■﹝酉窯﹞頭春酒響潺潺」。「■﹝酉窯﹞」誤「」。

卷十二《進策序篇》「織者執綜而成文」。「執」誤「就」。《主術》「杜琎。上書斥爲下邽令」。「琎」誤「進」。治勢下「足以深結海縣之心」。「縣」誤「寓」。

卷十三《安都》「參貫其中」。「其」字脫。「車錯轂擊」。「擊」字脫。《任臣上》「不能以至」。「至」誤「致」。「誠相期而已」。「期」誤「欺」。《任臣下》「竊怪陛下何取之之難而去之之易也」。「竊」誤「切」。《朋黨上》「死﹑徙﹑廢﹑禁者六七百人」。「徙」誤「徒」。《朋黨下》「虛懷側席」。「側」誤「仄」。

卷十四《人材》「是則任天下之能事者常在乎奇材」。「在」誤「取」。「則彼將輸寫肝膽」。「寫」誤「瀝」。論議《上》「各有私吝」。「私」誤「系」。「其甲則長子之所建也﹐其乙則少子之所建也」。「建」並誤「築」。

卷十五《官制上》「則數千萬室受其害」。「室」誤「人」。《財用上》「昔管仲通輕重之權」。「通」誤「道」。「桑弘羊之均輸」。「弘」誤「洪」。「桑弘羊所爲也」。「弘」誤「洪」。《財用下》「竊竊焉從事於闔辟斂散之中」。「竊竊」誤「切切」。「是以善治水者以四海爲壑」。「是以」二字脫。

卷十六《奇兵》「李愬越文成﹐戍殲張柴柵」。「文」誤「交」。「孫臏曰」。「臏」誤「殯」。《謀主》「古之人所以談笑而折衝」。「衝」誤「衡」。

卷十七《盜賊中》「其間寅緣曲折」。「寅」誤「夤」。《盜賊下》「天下之豪俊爲我籠取」。「之」字脫。「若有椎魯少文之人﹐則不得而取之矣」。「不」下衍「可」字。「不能無遺才也」。「才」誤「材」。「丙吉出於獄吏」。「吏」誤「史」。

卷十八《邊防中》「請命天戈」。「天」誤「幹」。《邊防下》「可以保堅城矣而不可以保脆城」。「脆」誤「危」。「𨿽脆城而可保」。「脆」誤「危」。「猛虎在山﹐百獸震恐」。「在」下衍「深」字﹐脫「震」字。

卷二十七《代謝敕書獎論表》「因緣肺附之親」。「附」誤「腑」。「一昨凶年乏食」。「一」誤「憶」。「則張皇而鳥散」。「鳥」誤「烏」。《代賀元會表》「邁康王丰宮之朝」。「丰」誤「鄴」。《代中書舍人謝表》「則何以當文士之極任」。「任」誤「仕」。《代中書舍人謝上表》「指麾或匿者得以白而攺正」。「匿」誤「慝」。「此蓋伏遇太皇太后陛下」。「陛下」二字脫。《代南京謝上表》「此蓋伏遇皇帝陛下盛徳海涵」。「伏遇皇帝陛下」六字脫。《代謝歷日表》「伏維皇帝陛下欽崇天道」。「皇帝陛下」四字脫。

卷二十八《謝及第啟》「求自試者幾十萬焉」。「十」誤「千」。《賀呂相公啟》「方司左轄之嚴」。「司」誤「思」。「念某猥緣幸會」。「念」字闕。《謝程公辟啟》「庶追國士之風」。「國士」誤「王國」。《謝館職啟》「方爲國士報君之義」。「報」誤「執」。《賀崔學士啟》「願奉三年之最」。「三」誤「二」。《代賀中書僕射範相公啟》「伯褎尢奇」。「褎」誤「褒」。

卷二十九《代賀王左丞啟》「其進也若火一燃」。「也」誤「之」﹐「燃」誤「然」。《代賀京西運判啟》「屢奏三年之最」。「奏」誤「奉」。《代賀司馬相公啟》「失匕箸而自驚」。「箸」誤「著」。《賀錢學士啟》「地冑髙嚴」。「冑」誤「習」。「翩然鵠止於碧落」。「翩」誤「翻」。《代回呂吏部啟》「望重於朝」。「於」誤「本」。《代謝中書舍人啟》「竊以三省之興」。「竊」誤「切」。「猥從冗員」。「冗」誤「■﹝宀幾﹞」。《代賀運使啟》「水鑑無私於微眇」。「水」誤「冰」。

卷三十《答傅彬老簡》「其於組麗也獨得之於內」。「內」誤「天」。《與蘇公先生第四簡》「因便卻乞並此書轉到髙安先生處」。「到」誤「則」。「𨿽不來揚州」。「來」誤「求」。《與蘇子由著作簡》「伏惟尊候萬福」。「候」下衍「動止」二字。《與李徳叟簡》「所論著想甚多」。「著」誤「者」。「𨿽怱遽不盡所懷」。「怱」誤「忽」。《與蘇黃州簡》「自扁舟渡江」。「自」誤「遂」。「北至吳興」。「北」誤「比」。「水飲蔬食」。「蔬」誤「蔬」。《與參寥大師簡》「愈令人畏伏爾」。「伏」誤「服」。

卷三十一《謁先師文》「馮餘光以得名宦」。「宦」誤「官」。《祭馬通議文》「不見瑕玼」。「玼」誤「玭」。「日月飄忽」。「忽」誤「怱」。《弔鎛鍾文》「或九升而一躓」。「升」誤「舛」。「不見瑕疵」。「疵」誤「疪」。《遺瘧鬼文》「嘗所禁戒」。「所」誤「於」。「久宦無成」。「宦」誤「官」。《代蔡州太守謁城隍文》「淮西古城」。「西」誤「南」。

卷三十二《謝雨文》「精宜交」。「宜」誤「且」。《登第後靑詞》「宦路亨通」。「亨」誤「享」。《與龍節疏》「文軌攸同」。「文」誤「丈」。《代蔡州進生辰功徳疏》「天人合慶」。「天」誤「夫」。「閱貝葉之眞文」。「貝」誤「具」。《寶林寺開堂疏》「因水成姿」。「水」誤「木」。《醴泉開堂疏》「以度無邊」。「無」誤「爲」。

卷三十三《李狀元墓志銘》「世爲嗟吁」。「吁」誤「呼」。《慶禪師塔銘》「非遷陁客」。「陁」誤「陀」。《葛宣徳墓銘》「始徙常州之江陰焉」。「焉」字脫。「震澤厎定」。「厎」誤「底」。《虞氏夫人墓志銘》「亡妻婉■﹝女﹝匧上心下﹞恭儉」。「■﹝女﹝匧上心下﹞」誤「嫕」。《劉氏研銘》「函明星」。「函」誤「亟」。《滬州使君任公墓表》「固欲討之」。「固」誤「因」。「葬於光山縣淮信鄕」。「淮」誤「準」。

卷三十四《書王蠋後事文》「念蠋之在而齊之卒不滅也」。「在」誤「仕」。「今劫之以兵」。「今」誤「全」。《髙無悔跋尾》「延帥與二詔使城永樂」。「帥」誤「師」。

△淮海集四十卷後集六卷詞三卷﹝明刊本﹞

此本爲嘉靖間南湖張綖倅鄂州時所刻。有序。捲第與宋本同。蓋其集本淮海先生手自編定也。﹝卷首有「竹垞藏本」朱記。﹞

△濟南集八卷﹝鈔本﹞

宋李廌撰。從文淵閣本傳錄。𨿽非完集﹐較《蘇門六君子文粹》中爲多。

△參寥子集十二卷﹝影鈔宋本﹞

宋僧道潛撰。題「法孫法穎編」。前有陳無己序。世傳《參寥集》有二本﹐以法穎本爲勝﹐卽此本也。卷數相同﹐而敍次俱異。宋本向藏士禮居黃氏﹐今藏仁和胡心耘處。是本爲心耘鈔以見貽者。每半葉十一行﹐行二十四字。「匡」﹑「殷」﹑「敬」字闕筆。

△參寥子詩集十二卷﹝舊鈔本﹞

案﹕吳氏之振曰﹐世傳《參寥集》有二本﹐一題「三學院法嗣廣■﹝宀丐﹞訂﹐智果院法嗣海惠閱」﹐一題「法嗣法穎編」。此本題「楚黃法僧鄒黃中美定」。有無名氏序﹐謂偶遊智果寺﹐睹其全集十二卷﹐重爲校定云云。大約卽法穎本也。

△石門文字禪三十卷﹝支那本﹞

題﹕「宋江西筠溪石門寺沙門釋徳洪覺範著﹐門人覺慈編錄。」有釋達觀序。

△靑山集三十卷﹝影鈔宋本﹞

題﹕「當塗郭祥正功父撰。」此本卷數與陳氏《書錄解題》合。王漁洋所見閩謝氏寫本﹐非全帙也。舊爲曹氏藏本。﹝卷首有「楝亭曹氏藏書」朱記。﹞

△西塘先生文集十卷﹝明刊本﹞

宋鄭俠撰。文八卷﹐詩一卷﹐第十卷

附錄傳志﹑謚議﹑祭文﹑祠記等作。前有萬曆己酉同裏葉向髙序﹐謂祕閣有《西塘先生集》﹐乃宋隆興間公孫嘉正知建昌軍時所刻。書尙完善﹐因鈔錄授同郡董崇相﹑陳元凱﹑曹能始校刻之。

△景迂生集二十卷﹝鈔本﹞

宋晁說之撰。原集經兵燹不存﹐此本爲其孫子健所編﹐無序跋。以道長於經學﹐此書亦不專載詩文﹐凡《中庸傳儒言》及《經說》《雜著》﹐俱列於編﹐蓋匯萃生平所作以成之也。陳直齋謂其詩文遺佚已多。今考《風月堂詩話》云﹐唐秦系和韋蘇州詩﹐具銜云「東海釣客」。試祕書省校書郎本朝陳恬叔易隱陽翟澗上﹐號「澗上丈人」。大觀間﹐宋喬年諷監司薦於朝﹐起爲館閣﹐書疏中猶不去「丈人」之號﹐晁以道作詩譏之曰「東海一生垂釣客﹐石渠萬卷校書郎。丈人風味今如此﹐鶴到揚州興更長」。又《墨莊漫錄》云﹐晁以道作《感事詩》有云「干戈難作墻東客﹐疾病猶存硯北身。」二詩集中皆無﹐是直齋之言不誣也。然是書向無刻本﹐僅有鈔白流傳於世﹐不致同於《昭徳先生集》之湮泯﹐亦云幸矣。

△濟北晁先生雞肋集七十卷﹝明刊本﹞

宋晁補之撰並序﹐弟謙之編﹐有跋。紹興間﹐刻板建陽﹐此蘇州顧凝遠重刻本。捲後有「明吳郡顧氏於崇禎乙亥春照宋刻壽梓﹐至中秋﹐工始竣」。二行。

△具茨晁先生詩集一卷﹝明刊本﹞

宋晁衝之撰。案﹕衝之﹐字叔用﹐亦字用道﹐以文元公爲髙祖﹐以文莊公爲曾大父﹐其子卽昭徳侍郎也。家世貴顯﹐獨隱居不仕﹐自號具茨山人。兪汝礪序﹐謂其棲志林澗﹐遇事寫物﹐形於興屬﹐味其風規﹐淵雅疏亮﹐未嘗爲淒怨危憤﹑激烈愁苦之音﹐所謂含章內奧而深於道者。劉后村謂其詩意度宏闊﹐气力寬余﹐一洗詩人窮餓酸辛之態。南渡後﹐惟放翁可以繼之。其集流傳甚少﹐此明晁瑮以宋本重刊。卷末有「慶元己未校官黃汝嘉刊」一行。詩凡一百六十七首。

△姑溪居士前集五十卷後集二十卷﹝舊鈔本﹞

宋李之儀撰。乾道間﹐天臺吳芾爲當塗守﹐訪得其本﹐輯成五十卷﹐序而刻於郡學。《後集》不知何人所輯。

△道鄕先生鄒忠公文集四十卷﹝明刊本﹞

宋鄒浩撰﹐子柄﹑栩輯﹐李綱序。宋刻久佚。正徳間裔孫翎重刻之﹐邵寶序。後附《諫哲宗立劉后疏》﹐於《徽宗實錄》中鈔出眞本﹐非蔡京所僞作以宣示者也。舊爲邑中陳氏藏本。﹝卷首有巨印﹐其文曰「蘇州常熟虞山精舍至樂樓主人河南道禦史陳察原習之記」。﹞

△溪堂集十卷﹝鈔本﹞

宋謝逸撰。此爲知不足齋鈔本。卷末有鮑以文題記云「乾隆己酉仲冬借沈比部叔延本對錄。是月二十日校於靑堆寓廬。乾隆六十年八月初五日偕仁和趙魏恭詣文瀾閣就《四庫全書》本是正一過。」﹝卷首有「歙鮑氏知不足齋藏書」﹑「海寧楊蕓士藏書之印」二朱記。﹞

△謝幼槃文集十卷﹝舊鈔本﹞

宋謝薖撰。此本爲萬曆間晉安謝肇淛從內府鈔得﹐有苗昌言序﹐呂本中跋及謝肇淛﹑謝杲﹑黃晉良跋。苗序後列宋砥﹑陸旻﹑苗昌言﹑嚴仲遠﹑趙士鵬銜名六行。又「淳熙二年十二月陽夏趙煜重修」一行。蓋宋時舊本也。

△慶湖遺老詩集九卷拾遺一卷補遺一卷﹝舊鈔本﹞

宋賀鑄撰並序。後附程俱撰《墓志銘》。紹熙間﹐晉陵胡澄得其本刻之﹐繼又得其孫稟所編《拾遺》《補遺》二卷﹐並刻於後。每題俱注所作年月﹐猶當時原本也。有程俱﹑楊時序﹐孫廩胡澄二跋。

△眉山唐先生集三十卷﹝舊鈔本﹞

宋唐庚撰﹐教授王惟則校。晁﹑陳二家《書目》俱作二十卷﹐《宋史》亦同。此本不知何人所分。有鄭總﹑弟庾﹑呂榮義序﹐子文若及鄭康佐跋。

△唐先生集七卷﹝明刊本﹞

是本但載詩﹑賦﹐無雜文。前亦有鄭總﹑弟庾﹑呂榮義序。卷一爲《賦》《古體詩》﹐卷二﹑卷三《近體詩》﹐卷四至卷六又爲《賦》《古體詩》﹐卷七﹑卷八《近體詩》。庾序謂京師刊行者﹐止載嶺外所作﹐因並取其少年時所爲﹐隨捲附之。故《次彊幼安韻》二詩﹐幼安謂其絕筆﹐而今次卷三之末﹐是卷四以下仍少年作也。惟《■﹝鞏上石下﹞溪詩話》有《秧馬》一絕﹐《鶴林玉露》有《謫羅浮》一絕﹐俱不見集中﹐則其遺佚尙多也。

△傅忠肅公文集三十卷﹝舊鈔本﹞

宋傅察撰。周必大序﹐後附晁公休撰《行狀》﹐其孫伯壽編。

●鐵琴銅劍樓藏書目錄卷二十一

集部三

○別集類三

△龜山楊文靖公集三十五卷﹝明刊本﹞

宋楊時撰。舊有咸淳間黃去疾作《年譜》一卷﹐續增《從祀孔廟議》《宋史》本傳﹑胡文定《墓志銘》﹑呂本中《行狀》﹐後附錄《祭文》《賜謚敕》﹑葉水心作《舊宅記》。案﹕《文靖集》宋時刊於延平郡齋﹐其本不傳。弘治刻本十六卷﹐常州東林書院本三十六卷﹐此則宜興所刻三十五卷本也。

△梁溪先生文集一百八十卷附錄六卷﹝舊鈔本﹞

宋李綱撰。前有陳俊卿及朱子序。首列《總目》﹐每卷首又列目。書中「潔」﹑「完」﹑「惇」﹑「廓」字俱注某帝嫌諱﹐是從寧宗後刻本鈔出者。

△忠惠集十卷﹝鈔本﹞

宋翟汝文撰。後有《附錄》一卷。原集三十卷﹐其子耆年編﹐已佚。此從文瀾閣傳錄。

△石林居士建康集八卷﹝鈔本﹞

宋葉夢得撰。是集爲紹興八年再鎭建康時作﹐在全集百卷之外﹐其子大卿編。後有嘉泰癸亥孫簵跋。今百卷本不傳﹐惟存是編。此從葉石君鈔本傳錄。有石君跋。中佚文七篇﹐仁和胡心耘珽以家藏本錄補。﹝卷首有「東沙李氏藏書」朱記。﹞

△增廣箋注簡齋詩集三十卷無住詞一卷﹝宋刊本﹞

題﹕「竹坡胡稚仲孺箋。」有自序﹐四明樓鑰序。仲孺撰簡齋年譜﹐又續添《詩箋正誤》。每半葉十行﹐行十八字﹐注每行字數同。書成紹熙初元﹐距簡齋在時僅越五十年﹐故所箋出處﹑時事及朋友酬答甚詳。如﹕卷中《無題》詩箋云「此詩意爲王氏﹑程氏發也。宣和五﹑六年間﹐先生與綦公叔厚俱爲太學博士﹐黜三捨偶儷體﹐去王氏之論而尊用程氏﹐士類歸之。後人惟知渡江後趙元振尊尙程氏﹐殊不知陳﹑綦二公實有以唱之也。微此書﹐簡齋之學行﹐世猶不盡知﹐而但以詩人目之也。」其詩案年編次﹐與今官刻集本分體者不同﹐又不載外集詩文﹐官本則並入矣。字句互異處﹐足以訂正官本者甚多。如古體詩中《雜書》云「昔我同年友」﹐不作「我昔」﹔《陪諸公登南樓》云「侑以八品珍」﹐不作「八味」﹔《同叔易於觀我齋分韻》﹐不作「周叔易」﹔﹝箋云卽「陳叔易」。﹞詩云「𨿽然山上山」﹐不作「山止山」﹔《浴室觀雨》雲「辦此穎脫手」﹐不作「脫穎」﹔《冬至》云「北風不貸節」﹐不作「不待」﹔《種竹》云「同林偶落此」﹐不作「同休」﹕「蒼云屯十里」﹐不作「千里」﹔《食筍》云「詩成聊使寫」﹐不作「便寫」﹔《雨中觀月桂》云「紅衿映肉色」﹐不作「玉色」﹔﹝箋云「東坡《海棠詩》﹕翠袖捲紗紅映肉」。﹞《山路曉行》云「藍輿拂露枝」﹐不作「扶露枝」﹔《均陽官舍安橊》云「遲日耿不暮」﹐不作「日遲景」﹔《晚步湖邊》云「幸無大夫責」﹐不作「大夫貴」﹔《遊道林嶽麓》云「向來修何行」﹐不作「回來」﹔《暝色》云「萬化元相尋」﹐不作「相孚」﹔《遠軒》云「會有鶴駕賓」﹐不作「鶴賀賓」﹔《題長岡亭》云「匣中三尺水」﹐不作「三尺冰」﹔《題大龍湫》云「窮處仍髙崖」﹐不作「乃髙崖」﹔《詠雨》雲「聽雨披夜襟」﹐不作「衣襟」﹕「萬珠絡筍輿」﹐不作「落筍輿」﹔《梁織佛圖詩》云「喜滿尺宅俱成功」﹐不作「火宅」﹔《送王周士赴發運司屬官》云「小窗誦詩燈﹐花喜小窗上」﹐不衍「夢君」二字﹕「喜」﹐不作「起」﹔《欲離均陽而雨不止》雲「水風泛樹聲蕭蕭」﹐不作「水色泛樹」﹔《居夷行》云「皇天豈無悔禍意」﹐不作「悔過」﹔《秋夜獨酌》云「百年佳月幾今夕」﹐不作「今幾夕」。近體詩中《詠雨》雲「一涼恩到骨」﹐不作「思到骨」﹔《目疾》云「九惱從來是佛種」﹐不作「自佛種」﹔《樂文卿北園》云「此生能費幾詩筒」﹐不作「此身」﹔《十月》云「莽連萬里云一去」﹐不作「雲山去」﹔《招張仲宗》云「焚香相待莫徐驅」﹐不作「徐徐」﹔《晚步過鄭倉臺》云「世事紛紛人老易」﹐不作「人易老」﹔《寄信道》云「賸欲平分持寄子」﹐不作「平生」﹔《謝呂居仁》云「篋裏詩書總零落」﹐不作「寥落」﹔《九日示大圓洪智》云「無柰菊花枝」﹐不作「無耐」﹔《竇園醉中》云「碧桃開盡曲聲中」﹐不作「雨聲中」﹔﹝箋云﹐此蓋明皇擊羯鼓﹐柳杏皆坼之意。《晨起》云「寂寂東軒晨起遲」﹐不作「晨起時」﹔《篷齋》云「不須杯勺了三冬﹐會有打窗風雪夜」﹐《除夜不寐》云「老卻梅花是曉風」﹐《葉柟惠花》云「文殊罔明俱拱手」﹐以上數句﹐皆無闕文。又增多詩三首﹕《送大光赴石城》云「石城髙嵽嵲﹐城下是江波。莫愁織綺地﹐年來戰馬過。秀眉使君醫國手﹐卻把江頭無事酒。山川勃郁不平處﹐澆以三杯一搔首。半江樓影白逶迆﹐想見春流二月時。待予去埽仲宣賦﹐走馬還朝猶未遲「。又《次韻謝邢九思》云﹐」平生不接裏閭歡﹐豈料相逢虺蜮壇。能賦君推三世事﹐倦遊我棄七年官。流傳惡語知誰好﹐勾引新篇得細看。六月山齋當暑令﹐風霜獨髮卷中寒「。又《傷春》一首﹐亦見《瀛奎律髓忠憤類》﹐玆不復錄。

按﹕商務印書館《四部叢刊初編》影印本。

△簡齋外集一卷﹝舊鈔本﹞

此本凡古今體詩五十二首﹐文三首﹐皆胡箋本所無。詩多次韻之作﹐風格亦稍遜。可知宋時原分二集﹐今官刻本十六卷﹐有劉辰翁序﹐殆出後人所並﹐非原第矣。書有舊序云「詩至老杜極矣﹐東坡蘇公﹑山谷黃公奮乎數世之下﹐復出而力振之﹐而詩之正統不墜。然東坡賦才也大﹐故解縱繩墨之外﹐而用之不窮﹔山谷措意也深﹐故游泳玩味之餘﹐而索之益遠﹔大抵同出老杜而自成一家﹐如李廣﹑程不識之治軍﹐龍伯髙﹑杜季良之行己﹐不可一槪詰也。近世詩家知尊杜矣﹐至學蘇者乃指黃爲彊﹐而附黃者亦謂蘇爲肆﹐要必識蘇黃之所不爲﹐然後可以涉老杜之涯涘﹔此簡齋陳公之說云爾。予遊吳興得之﹐乃知公所學如此﹐故能獨步一代。頃邑士有欲刻公詩者﹐因出前聞爲冠集首﹐庶學者知公淵源所自﹐且以折近世黨同伐異之說。公名與義﹐字去非﹐初賦《墨梅》﹐受知徽考﹐入校中祕書﹐遂掌帝制。後參紹興大政。簡齋其自號也。元黓惇牂中秋晦齋書。」此序他本所無。卷首有題記曰「《簡齋外集》﹐罕見其本﹐錢唐王心田以余愛之﹐持以見贈。延祐七年二月云■﹝林上錄下﹞書齋記。」下鈐白文方印曰「錢氏翼之」。案﹕翼之﹐名良有﹐郡人﹐工書法及時。﹝卷首有「孫亮」﹑「朱子儋承爵」﹑「張子昭印」諸朱記。﹞

△北山小集四十卷﹝影鈔宋本﹞

宋程俱撰。後附程瑀撰《行狀》﹐有葉夢得﹑鄭作肅序。是集傳本絕稀﹐黃氏百宋一廛嘗得宋刻本﹐用公牘故紙印刷﹐紙背有湖州諸官司印記。潛研錢氏謂刻於吳興官廨﹐淳熙以前刊印﹐此卽從之傳錄者。每半葉十行﹐行二十字。宋本後歸汪氏﹐今歸邑中龐氏。又有知不足齋藏本﹐吳之振題識云「此冊爲昔年季滄葦侍禦所贈﹐侍禦從絳雲樓宋刊本影寫者。」聞鮑氏書已散落﹐今不知藏何許矣。

△華陽集四十卷﹝舊鈔本﹞

題﹕「宋張綱彥正氏著。」其子戶部郎中堅輯凡﹐凡文三十三卷﹐詩五卷﹐詞一卷﹐末附《行狀》爲第四十卷

。紹熙二年﹐其孫釜刊板郡學﹐屬洪邁爲序。此猶從宋本傳錄。

△苕溪集五十五卷﹝舊鈔本﹞

宋劉一止撰。《詩》八卷﹐《文》四十四卷﹐《樂章》一卷﹔附韓元吉撰《行狀》一卷。《宋史》本傳﹑陳氏《書錄》《行狀》皆作《非有齋類槁》﹐此名《苕溪集》﹐當屬後人攺易。案﹕苕溪與吾鄕錢戶部觀復交﹐有戶部妻安人徐氏墓志。見集中。

△大隱集十卷﹝鈔本﹞

宋李正民撰。《宋史藝文志》有三十卷﹐其本久佚﹐此從文瀾閣本傳錄。

△沈忠敏公龜溪集十二卷﹝明刊本﹞

宋沈與求撰。李彥穎張叔椿序。其孫說嘗刊於紹熙中。明萬曆庚子十六世孫子木依之重刻﹐有序。海寧楊蕓士藏。有金亦陶鈔宋本﹐出自傳是樓者﹐僅有前五卷﹐借以對勘一過﹐別無異處﹐可知此本亦善也。

△栟櫚先生文集二十五卷﹝舊鈔本﹞

題﹕「宋承事郎守左正言主管江州太平觀賜緋魚袋鄧肅志宏撰。」乾道﹑淳祐中有刻本。正徳中﹐永安林孜得其本﹐邑令南海羅廷佩刻之。凡《詩》十卷﹐《樂府》一卷﹐《文》十四卷﹐與別本不同﹐有胡瓊﹑林孜序。舊爲邑人曹彬侯寫本。﹝卷首有「曹炎之印」﹑「彬侯」二朱記。﹞

△韋齋集十二卷附玉瀾集一卷﹝明刊本﹞

題﹕「新安朱松喬年撰。」朱子嘗刻於江西﹐有淳熙七年河陽傳自得序。至元中﹐吳郡幹文傳守婺源﹐得其本﹐與旌徳令劉性重刻之。此從劉本再刻者。《玉瀾集》題「新安朱橰逢年撰」﹐有淳熙辛丑梁溪尢袤《跋》。

按﹕商務印書館《四部叢刊續編》影印本。

△陵陽先生集四卷﹝舊鈔本﹞

宋韓駒撰。案﹕陸放翁所得《子蒼詩艸》﹐止一卷﹐謂其作詩反覆塗乙﹐詩成﹐旣以予人﹐久或累月﹐遠或千里﹐復追取更定﹐無亭發恨乃止。其不苟如此。此從王氏池北書庫藏本傳錄。漁洋山人有跋云「子蒼詩爲諸家詩話所取者﹐如『汴水日馳三百里』﹑『落日同騎款段遊』二篇最佳。今讀《陵陽集》﹐佳處亦無過此矣。」蓋子蒼列江西宗派圖中。漁洋不喜豫章派﹐故其語如此。

△盧溪先生文集五十卷﹝明刊本﹞

題﹕「左承奉郎直敷文閣主管臺州崇道觀王庭珪民瞻撰﹐門人劉江編」。淳熙間﹐吉州東岡劉氏有校刻善本﹐昆山葉文莊公錄藏之。同邑張寰得其書﹐屬常熟縣令梁某刻之﹐有胡銓﹑楊萬里序及張寰﹑鄧黻刻板序。附錄《行狀》《墓志》《題跋》等爲一卷。

△屏山集二十卷﹝明刊本﹞

題「宋文靖公劉子翬著」。朱子所編﹐前有紹興三十年胡憲序﹐乾道癸巳朱子序。又列本傳﹑《墓表》《謚議》於首。

△南陵孫尙書大全文集七十卷﹝舊鈔本﹞

宋孫覿撰。周必大序。此與《鴻慶居士集》四十二卷本不同。舊爲震澤王氏鈔本﹐後歸葉石君﹑周漪塘﹑張月霄諸家。卷中以朱筆依《鴻慶集》校補者﹐石君筆也。﹝卷首有「濟之葉萬」﹑「歸來艸堂」﹑「朴學齋」諸朱記。﹞

△李學士新注孫尙書內間尺牘十六卷﹝校宋本﹞

題﹕「左朝奉郎充龍圖閣待制孫覿仲益撰﹐門人學士李祖堯編注。」宋刻本與成化本分卷行款俱不同。每半葉十二行﹐行二十字﹐注每行二十五字。目錄多分類之目二葉。有墨圖記隸書文云「蔡氏家塾校正」。此本一一照攺﹐出稽瑞樓陳氏。

△豫章羅先生文集十七卷﹝元刊本﹞

宋羅從彥撰。卷首《經解》已闕﹐《集錄》九卷﹐《雜著》二卷﹐《詩》一卷﹐《附錄》三卷﹐《外集》一卷。至正三年延平沙邑曹道振編﹐並撰《年譜》一卷。道振有跋。目錄後有墨圖記云「至正乙巳秋沙陽豫章書院刊。」後有至正二十七年福建儒學提舉卓說序﹐前冠以永樂元年沙縣知縣錫山倪峻《重建豫章先生祠堂記》﹐蓋後人所增也。

△豫章羅先生文集十七卷﹝明刊本﹞

此本乃明成化時邵武太守馮孜卽曹道振本重刊﹐有成化七年柯潛序及卓說原序。﹝卷首有「季振宜印」﹑「滄葦」二朱記。﹞

△尹和靖先生文集十卷﹝舊鈔本﹞

宋尹焞撰﹐宗兗序。首列《年譜》一卷﹐凡《奏札》二卷﹐《詩雜文》一卷﹐《壁帖》一卷﹐《師說》三卷﹐附《薦札告詞》一卷﹐《銘記祭挽》一卷﹐與別本作八卷者不同。

△著作王先生文集八卷﹝舊鈔本﹞

宋王蘋撰﹐十一世孫觀編。有寶祐丙辰盧鉞原序。案﹕信伯爲唐水部郎中棨八世孫﹐嘗搜輯水部省試持二十一首﹐編錄《麟角集》後。《信伯全集》四卷本已佚﹐明弘治中﹐其後裔亦搜采成編﹐𨿽篇帙寥寥﹐附錄者多﹐亦可徵福淸王氏澤之長矣。

△髙東溪先生文集二卷﹝舊鈔本﹞

宋髙登撰。明休希元編並序。後附錄《朱子奏狀》《祠記》及《東溪言行錄》爲一卷。

△嶽王集一卷﹝明刊本﹞

題「宋少保武穆王嶽飛著」。此本出明人所輯﹐凡《上書》一篇﹐《札》十六篇﹐《奏》二篇﹐《狀》二篇﹐《表》一篇﹐《檄》一篇﹐《跋》一篇﹐《盟文》一篇﹐《題識》三篇﹐《詩》五篇﹐《詞》二篇﹐卽徐階編本。前列顏度《奏謚議》﹐宋寧宗《封誥》﹐謝康成《紀略》一卷。後附其孫倦翁《吁天辧誣疏》《雪冤詩》《跋髙宗批乞出師奏》及趙子昂﹑髙季迪﹑李空同詩爲一卷。

△浮山集十卷﹝鈔本﹞

宋仲弁撰。《宋史藝文志》有集十六卷﹐爲外孫孟猷所編。其本久佚﹐此從文瀾閣本傳錄。

△新刻嵩山居士文全集五十四卷﹝舊鈔本﹞

題﹕「晁公溯子西。」凡《詩》十四卷﹐《文》四十卷。舊有師濬序﹐已失。居士夫人師氏﹐濬孫女也。集中有濬子驥《傳》﹐卽其婦翁。文有「遭父喪」云云。案﹕《傳》作於紹興三十年﹐而《集》刻於乾道四年﹐是刻時濬歿已久﹐序蓋舊所作也。又案﹐《集》有《送子嘉兄赴達州司戶序》﹐蓋衝之五子﹐公休﹐字子嘉﹔公武﹐字子止﹔公溯﹐字子西﹔公退﹐字子兼﹔又有字子愈者﹐不詳其名。晁氏家學相承﹐子西兄弟皆有學行﹐而子止以《郡齋書目》其名較著。是書宋刻後別無刻本﹐幸有鈔白流傳﹐不至如《昭徳文集》之湮滅也。又案﹐《集》有《寄瀘南子止兄》詩云「杖鉞知何處﹐看云望欲迷。眞同阮南北﹐各寄蜀東西。峽險水增急﹐樓髙山爲低。春來日行樂﹐桃李想行蹊。」又《答滬州髙倅啟》云「居是邦而事其大夫﹐乃喜吾兄之集處。」是子止爲四川總領財賦司時。子西亦官於蜀﹐惟《宋史》無傳﹐仕秩不可考矣。舊爲千頃堂藏書。﹝卷首有「晉江黃氏父子藏書」朱記。﹞

△莆陽知稼翁文集十二卷﹝影鈔宋本﹞

宋黃公度撰﹐其子沃所編。凡《賦》一卷﹐《詩》六卷﹐《文》四卷﹐《詞》一卷﹐末附《行狀志銘壙銘》一卷。前有乾道五年陳俊卿序﹐又慶元二年洪邁序。《詞集》有淳熙戊申曾丰序﹐末有沃跋。此從慶元刻本傳錄。天啟間﹐裔孫某得內府本刻於衡州者。捲分上下﹐卽此本也。

△香溪先生範賢良文集二十二卷﹝元刊本﹞

宋範浚撰﹐門人髙栴編﹐同郡陳巖肖序﹐從子端臣刻於紹興三十一年。元至順壬申吳禮部師道得其本﹐屬範俊刻之。此本吳《序》已佚﹐舊爲席氏藏書。﹝卷首有「席鑑之印」﹑「席玉照氏」諸朱記。﹞

△範香溪先生文集二十二卷﹝明刊本﹞

此明萬曆間蘭溪令唐尙虞刻本。後附公從子端臣﹑端杲遺文一卷﹐有章懋﹑胡應麟序。

按﹕商務印書館《四部叢刊續編》影印本。

△燕堂詩稿一卷﹝舊鈔本﹞

宋趙公豫撰。公爲邑人﹐紹興中登第﹐官至寶謨閣待制。《邑志》載所著有《奏稿》一卷﹐《燕堂類稿》五卷﹐今並不傳﹐僅存此詩一卷﹐相傳爲泉州守蔣雝選錄。

△竹州文集二十卷﹝明刊本﹞

宋吳儆撰。後有《附錄》一卷﹐曾孫資深編刻﹐有《進書表》﹐有程珌﹑呂午﹑洪揚祖﹑陳塤《序》。弘治間﹐十世孫雷亨以家藏舊本重刻﹐程敏政爲之序。舊爲汲古閣藏書。冊面卷末俱有「汲古閣」﹑「子晉氏」﹑「毛晉祕笈」諸朱記。﹞

△羅鄂州小集五卷附郢州遺文一卷﹝明刊本﹞

宋羅願著。天啟間族裔羅朗刻本﹐與別本分六卷﹑附錄二卷者不同﹐亦未錯入《新安誌》序二篇。有趙汸﹑宋濂﹑王禕﹑趙塤序﹐李宗頤﹑蘇伯衡跋﹐羅朗刻板跋。

△晦菴先生文集一百卷﹝宋刊本﹞

宋朱子撰。首《目錄》二卷﹐無序跋﹐每半葉十行﹐行十九字。「遇」﹑「廓」﹑「擴」等皆爲字不成﹐是寧宗後所刻也。考成化本黃氏仲昭跋云「《晦菴朱先生文集》﹐閩﹑浙舊皆有刻本。成化戊子偶得閩本﹐因取浙本校之﹐其間詳略微有不同。如《劾唐仲友》數章﹐閩本不載其所劾事狀﹐今詳此本﹐備載無遺﹐當是浙本矣。又考嘉靖本卷六十七《仁說》小注云﹐浙本誤收南軒先生作﹐而以先生作爲《仁說序》﹐此本正如是﹐其爲浙本益明矣。」黃氏又云「浙本洪武初取置南廱﹐不知輯於何人﹐今閩藩所存﹐則先生季子在編。其後又有《續集》若干捲﹑《別集》若干卷二本﹐亦並刻之﹐似浙本當又有《續集》《別集》矣。然陳氏《書錄解題》﹑焦氏《國史經籍志》﹑錢氏《也是園藏書目》﹐並止百卷﹐卽吳文恪公所見來自福唐之《大全集》﹐亦云總百卷而已。惟徐氏含經堂﹑培林堂兩家書目﹐均於《正集續集別集》合刻本外﹐載有《舊板單續集》《舊板單別集》之本。考王氏遂序《續集》在淳祐五年﹐黃氏鏞跋《別集》在咸淳元年﹐意刻非一時﹐故與《正集》各自單行歟﹖夫世寶宋槧﹐𨿽斷簡殘編﹐猶珍同拱璧﹐而況百卷巨帙﹐首尾完具﹐又況其爲朱子之書。則也是翁所稱『驚人祕笈』者當無逾此矣。」

△晦菴先生朱文公文集一百卷續集十一卷別集十卷﹝明刊本﹞

此本明嘉靖壬辰潘氏潢校刻閩中﹐《目》後﹐潘氏有記云「《文公文集》百卷﹐又《續集》十卷﹐《別集》十有一卷。」然王氏遂《續集序》𨿽不言卷數﹐而《目錄》則載十一卷﹔黃氏鏞《別集目後記》明云「搜訪遺文﹐又得十卷﹐以爲《別集》」﹔則潘氏所云﹐當是互誤。﹝《提要》引潘氏《跋》作《續集》五卷﹐《別集》七卷﹐更誤。﹞惟《續集》第十一卷

有目無書﹐觀蘇氏信前序﹝此本失去﹐據《提要》所引。﹞稱百有二十卷﹐則本無此卷矣。此本大題視浙本多「朱文公」三字﹐而板心又稱「《朱子大全文集》」。近世蔡氏方炳刻《朱子文集》﹐謂《大全集》之名不知何始﹐而紀文達因黃氏仲昭﹑潘氏潢諸跋皆不稱《大全集》﹐遂臆定其起明中葉以後。然吳文恪序其所編《朱子文抄》在宣徳五年﹐已云鄕親陳氏歸自福唐﹐出示先生《大全集》總一百卷。又考趙氏《讀書志》云「《朱文公帖》六卷﹐可以補晦翁《大全集》之闕者爲多」。則其名實起於宋。惟黃氏稱舊刻止有浙本﹑閩本﹐而浙本絕無此名﹐趙﹑吳兩家所見﹐蓋是閩本﹐其後黃氏刻於成化﹐潘氏刻於嘉靖﹐並祖閩本﹐則此本《大全集》之稱﹐固襲舊而非更新也。此本與浙本﹐字句頗有不同﹐篇次亦互異﹐如﹐《書濂溪光風霽月亭》《遊密菴記》﹐浙本在卷七十九《記類》﹐此本在卷八十四《跋類》。《遊密菴記》誠宜在《記類》﹐而《書光風霽月亭》則移之《跋類》爲是。又如﹐《皇考吏部府君遷墓記》﹐浙本在《先妣孺人祝氏壙志》後﹐而此本則在前。似浙本以作文先後爲次﹐﹝案﹕葬祝孺人在乾道六年正月﹐葬吏部以其年七月﹐作文先後﹐據此知之。﹞而此本以父先乎母爲次也。蓋閩本與浙本故有詳略之異﹐又經黃氏﹑潘氏遞相參校﹐其異同益不少﹐要亦可爲考訂之資焉。

△朱文公大同集十卷﹝元刊本﹞

門人陳利用編。凡《詩》一卷﹐《文》九卷﹐皆公主同安簿時所作。元至正間﹐鄱陽都璋寓居同安重刊之﹐並纂《年譜節略》列卷首。孔公俊序。

△文公感興詩通一卷﹝明刊本﹞

宋朱子撰。題﹕「新安後學胡炳文集注並序」。朱子《感興詩》﹐初有四家注﹐炳文廣之爲十家﹐其參以己說者別之爲「通」﹐曰與《四書通例》同。十家者﹕長樂潘氏柄﹑楊氏庸成﹑建安蔡氏模﹑眞氏徳秀﹑詹氏景辰﹑徐氏幾﹑黃氏伯暘﹑番陽余氏伯符﹑新安胡氏升﹑胡氏次焱也。

△周益公文集二百卷﹝舊鈔本﹞

宋周必大撰。自序。山陰祁氏藏本。有朱字校過﹐曠翁筆也。板心有「淡生堂抄本」五字。﹝卷首有「山陰祁氏藏書之章」﹑「曠翁手識」﹑「子孫世珍」及「王昶徳甫別字蘭泉」諸朱記。﹞

△周益公文集二卷﹝宋刊殘本﹞

二卷爲全集中《書稿》一種﹐題下注明紀年﹐每半葉十行﹐行十六字﹐「惇」﹑「徵」字有闕筆。板刻楮印﹐俱極精善﹐惜未得全本也。

△方舟集二十四卷﹝鈔本﹞

宋李石撰。原集七十卷。門人劉伯龍編。見陳氏《書錄》。其本久佚。此從文瀾閣本傳錄。別有《經說》六卷﹐卽附於後。﹝卷首有「海寧楊蕓士藏書之印」。﹞

△東萊呂太史文集十五卷別集十六卷外集五卷文集附錄三卷拾遺一卷麗澤論說集錄十卷﹝宋刊本﹞

宋呂祖謙撰。此書爲成公歿後﹐其弟祖儉從子喬年編輯刻之。《文集》﹐凡《詩》一卷﹐《表疏》一卷﹐《奏狀札子》一卷﹐《啟》一卷﹐《策問》一卷﹐《記序銘贊辭》一卷﹐《題跋》一卷﹐《祭文祝文》一卷﹐《行狀》一卷﹐《墓志銘》四卷﹐《傳》一卷﹐《紀事》一卷。其庚子辛丑日記後有淳熙壬寅朱子跋﹐公歿後一年作也。《別集》﹐凡《家範》六卷﹐《尺牘》五卷﹐《讀書雜記》四卷﹐《師友問答》一卷。外集﹐凡《策問》二卷﹐《宏詞進捲試卷》共二卷﹔《詩文拾遺》一卷。《文集》附錄﹕凡《年譜壙記》一卷﹐《祭文像贊哀詩》二卷。《拾遺》﹐存《祠堂記》《祠堂祭文》﹐餘殘闕。《麗澤論說集錄》﹐皆門人所集錄者。凡《易說》二卷﹐《詩說拾遺》一卷﹐《周禮說》一卷﹐《禮記說》一卷﹐《孟子說》一卷﹐《史說》一卷﹐《雜說》二卷。喬年有跋。每半葉十行﹐行二十字。「貞」﹑「桓」﹑「惇」﹑「廓」字有減筆﹐寧宗時刻本也。

△止齋先生文集五十二卷﹝元刊本﹞

宋陳傅良撰。門人曹叔遠編爲五十一卷﹐刻於嘉定戊辰﹐前後皆有叔遠序。是本爲元至正間重刻﹐多《附錄》一卷﹐爲神道碑﹑行狀﹑墓志及雜文八篇﹐合五十二卷。末有白文二行雲﹐「至正庚子仲冬屏山書院重刊」。《四庫提要》謂《附錄》一卷﹐不知誰所續入。據弘治乙丑王瓚序﹐稱澤州張琎欲掇拾遺逸以爲《外集》﹐其琎重刊所附入歟﹖是未見元刊也。

△止齋論祖二卷﹝元刊本﹞

宋陳傅良撰﹐傅參之序。此元時書肆所刻。《止齋決科》諸論﹐全集不載。其門人曹叔達序公《集》﹐謂片言落筆﹐傳誦震響﹐場屋相師﹐而紹興之文丕變﹐卽謂此種也。《集》中所載之文斷自乾道丁亥以後﹐此作於隆興間﹐故刪去不存。

△格齋四六一卷﹝舊鈔本﹞

宋王子俊撰。凡文一百二首。朱竹垞氏嘗從宋本傳錄﹐稱其由中而發﹐無組織之迹﹐亞於王彥章。

△斷腸集注十卷後集一卷﹝舊鈔本﹞

宋朱淑眞撰。錢塘鄭元佐注。詩爲淳熙九年通判平江軍事宛陵魏端禮所輯並序。元佐未詳﹐其注亦詳贍。末有嘉泰二年孫壽齋後序。

△梅溪先生文集五十四卷﹝明刊本﹞

宋王龜齡撰。其子聞詩﹑聞禮編。《策》一卷﹐《奏議》四卷﹐《前集》二十卷﹐《後集》廿九卷。紹熙壬子歲﹐聞禮刻於江陵。明正統間﹐溫州守何文淵得稿本於公玄孫孟明﹐繼守劉謙復得刻本於蔡元丌﹐屬教授何■﹝氵橫﹞刻於郡學。有黃淮序﹐何文淵後序。卷首朱子代劉共父序﹐乃天順六年溫州守周琰從《大全集》補錄﹐並琰跋。

△攻愧先生集一百二十卷﹝舊鈔校本﹞

宋樓鑰撰。《文》一百十六卷﹐《賦》一卷﹐《詩》一卷﹐《北行日錄》二卷。惠定宇氏以朱筆校過。﹝卷首有「惠棟之印」﹑「定宇」二朱記。﹞

△蠹齋先生鉛刀編三十二卷﹝影鈔宋本﹞

宋周孚撰。淳熙己亥歲﹐鄜延解百禴刊。有陳珙序﹐百禴跋。是本從之影寫。藏邑中蔣氏。﹝卷首有「曾在虞山蔣伯生處」朱記。﹞

△雙溪文集十七卷﹝舊鈔本﹞

題﹕「宋軍器大監金紫光祿大夫婺源縣開國男食邑三百戶王炎著」。此集世有三本﹕一爲嘉靖癸巳其裔孫懋元所刻﹐凡十七卷﹐有潘滋序。前列三山鄭昭先序。一爲萬曆丙申尙寶司丞王鏻得沈一貫家舊本重刻﹐凡二十七卷﹐今四庫所收是也。一爲康熙中其族孫祺等所刻﹐凡十二卷。此從嘉靖本傳錄。

△象山先生文集二十八卷外集四卷﹝元刊本﹞

宋陸九淵撰﹐男持之編﹐十世孫和刊。後附孔煒《謚議》﹑丁端祖《覆議》﹑楊簡《行狀》。明刻本別有《語錄》四卷﹐此本無之。蓋出自嘉定間吳傑所輯舊本也﹐有袁燮﹑楊簡序﹐吳傑跋。楊序稱《外集》六卷﹑《疑佚》二卷﹐或卽明本《語錄》歟。

△瓊琯白玉蟾武夷集八卷﹝元刊本﹞

宋葛長庚撰。《文》三卷﹐《詩》五卷。前有沛郡憑虛子序﹐亦道家流也。《目錄》前有「建安余氏新刊」一行。﹝卷首末有「秀野艸堂」﹑「顧氏藏書印」朱記。﹞

△海瓊玉蟾先生文集六卷續一卷﹝明刊本﹞

題﹕「南極老人臞仙重編。」前有嘉熙攺元鶴林彭耜﹑端平丙申潘方二序﹐及正統壬戌臞仙序﹐蓋皆道流也。彭序謂先生屬其校勘纂次﹐並以諸賢詩文錄於篇末﹐凡四十卷。則是本非其舊矣。

△盤洲文集八十卷﹝影鈔宋本﹞

宋洪適撰。後附《行狀》《神道碑》及《拾遺文》二篇。其《轉運司乞移免折斛錢札子》僅存二行。《目錄》有後序﹑跋﹐亦闕。此書傳本絕稀。曝書亭所藏﹐僅有其詩﹐未見全帙也。﹝卷首有「紅豆書屋」﹑「惠棟之印」﹑「定宇」諸朱記。﹞

△艮齋先生薛常州浪語集三十五卷﹝舊鈔本﹞

宋薛季宣撰。有寶慶二年知撫州軍州事侄孫旦序云﹐出守臨汝時﹐從其家發篋中書﹐詮次得三十五卷而鋟諸梓。此卽出自宋刊本。惟輾轉傳鈔﹐訛奪甚多﹐無從校正耳。凡《賦》三卷﹐《詩》十一卷﹐《文》二十卷﹐末捲附錄諸公祭文﹑挽詩及陳止齋撰《行狀》﹑呂成公撰《墓志銘》。

△石湖居士文集三十四卷﹝舊鈔本﹞

宋範成大撰。陳氏《書錄》載《石湖集》一百三十六卷。今僅存《詩集》一種﹐曰《文集》者﹐猶仍舊本也。有楊萬里序﹐男莘跋。舊爲吳文定藏書。板心有「叢書堂」三字。其全集嘗刻於嘉泰間﹐卷末有「奉議郎樞密院編修官兼實錄院檢討官兼資善堂小學教授龔頤正校正」一行。

△石湖居士集三十四卷﹝明活字本﹞

此本用活字擺印﹐板心有「弘治癸亥金蘭館刻」八字﹐與舊鈔本間有小異處。﹝卷首有「季振宜藏書」﹑「季滄葦圖書記」二朱記。﹞

△誠齋集一百三十三卷﹝影鈔宋本﹞

宋楊萬里撰。詩集舊有淳熙間劉伯順刻本﹐今不傳。此出端平刻本﹐有劉煒叔序﹐舊爲璜川吳氏所藏﹐卷末俱有「嘉定元年春三月男長孺編定﹐端平元年夏五月門人羅茂良校正」二行。每半葉十行﹐行二十字。原本詩文合編﹐乾隆間裔孫振鱗刻本詩﹑文分爲二集﹐竄亂舊第。詩﹐《江湖集》原作七卷﹐訛分八卷﹔《南海集》十一卷﹐誤分十二卷。惟《詩集》總爲四十二卷﹐𨿽有更易﹐尙與原本大致相同。若《文集》則臆分四十二卷﹐盡失其眞﹐並遺去《尺牘》一類。今案﹕是本《詩集》四十二卷後﹐四十三﹑四十四爲《賦》﹐四十五爲《辭》《操》﹐四十六﹑四十七爲《表》﹐四十八爲《箋》﹐四十九至六十一爲《啟》﹐六十二爲《疏》﹐六十三至六十八爲《書》﹐六十九﹑七十爲《奏對札子》﹐七十一至七十六爲《記》﹐七十七至八十三爲《序》﹐八十四爲《六經論》﹐八十五﹑八十六爲《聖徒論》﹐八十七至八十九爲《千慮策》﹐九十爲《程試論》﹐九十一至九十四爲《庸言》﹐九十五爲《解》﹐九十六爲《雜著》《冊文》《牒議》《策問》﹐九十七爲《詞》《疏》《箴》《銘》《贊》《樂府》﹐九十八至一百爲《題跋》﹐一百一至一百二爲《祭文》﹐一百三爲《文》﹐一百四至一百十一爲《尺牘》﹐一百十二爲《東宮勸讀錄》﹐一百十三爲《淳熙薦士錄》﹐一百十四爲《詩話》﹐一百十五至一百十七爲《傳》﹐一百八十﹑一百十九爲《行狀》﹐一百二十﹑一百二十一爲《碑》﹐一百二十二至一百三十二爲《墓表》《志銘》﹐一百三十三《附錄》﹐歷官告詞﹑詔書﹑謚告﹐終焉備舉之﹐以存原本之舊。又案﹕淳熙十二年﹐公以地震上疏﹐論朝臣言無事於有事之時之失者凡十。《宋史》本傳槪誤作「言有事於無事」﹐與其命意相背。《集》中不誤﹐足訂《宋史》之失。﹝卷中有「禦史之章」﹑「季振宜印」﹑「滄葦」﹑「璜川吳氏收藏圖書」諸朱記。﹞

△誠齋先生文膾前集十二卷後集十二卷﹝元刊本﹞

題﹕「建安李誠父編。」此摘取全集中《策論》分類編之﹐以供場屋掇拾之用。元時書肆刻本。前有方逢辰序﹐詞意鄙淺﹐疑亦僞託。

△渭南文集五十二卷﹝明刊本﹞

宋陸遊撰。舊有汪大章序﹐已缺﹔惟存《宋史列傳》一篇。案﹕汲古閣毛氏所刻《渭南集》五十卷﹐有《入蜀記》﹐無《詩》﹐乃從華氏活字本重刻。此則無《入蜀記》﹐有《詩》九卷﹐殆卽子晉跋所謂紹興郡刻本也。

△澗谷精選陸放翁詩集十卷須溪精選陸放翁詩集八卷﹐附陸放翁詩選別集一卷﹝明刊本﹞

宋羅椅﹑劉辰翁選。舊有弘治丁巳南京戶部主事蜀劉景寅刻本。《別集》一卷﹐景寅取方虛谷《律髓》所選者附之。是本爲嘉靖十三年宜黃縣令莆田黃漳重刻﹔惟弘治本羅選有圈點﹐而此本無之。前有大徳辛丑羅憼序﹐弘治十年吳郡楊循吉序﹐後有劉景寅﹑黃漳二跋。

△水心先生文集二十九卷﹝明刊本﹞

題﹕「龍泉葉適選。」此書傳本絕稀﹐見陳氏《書錄》﹑趙氏《讀書附志》﹐分卷俱合﹐乃當時原本﹐黎氏所未見也。﹝卷首有「季振宜印」﹑「滄葦」﹑「季振宜藏書」諸朱記。﹞

△石屏詩集十卷﹝明刊本﹞

題﹕「天臺戴復古式之。」卷首﹐載其父《東臯子詩》十首﹐第十七卷

﹐附錄其裔孫所作﹐弘治中十世孫鏞輯本也。前有紹定二年浚儀趙汝騰序﹐又淳祐三年荊溪吳子良後序﹐嘉定三年四明樓鑰序﹐淳祐壬寅旴江包恢《書後》﹐又﹐東平趙以夫﹑浚儀趙汝談﹑建安眞徳秀潛齋﹑王埜壽峯﹑倪祖義﹑趙蕃﹑姚鏞﹑鞏丰﹑楊汝明諸跋。又有至正戊戌宣城貢師泰﹑弘治十年同邑謝鐸重刻。詩集序後有弘治午西充馬金跋﹑十世孫鏞二跋。前後均有黃蕘圃跋。

按﹕商務印書館《四部叢刊續編》影印本。

△石屏續集四卷﹝舊鈔本﹞

宋天臺戴復古式之撰。全集六卷﹐此遺去《正集》二卷。

△江湖長翁文集四十卷﹝明刊本﹞

題﹕「宋髙郵陳造唐卿撰。」宋時有刊本﹐遭元兵燹不存。明萬曆中﹐仁和李之藻得貢士王應元錄本刻之並序。又有姚鏞《序》及嘉定二年陸遊舊序﹐江湖長翁自序﹐元東平申屠駉《墓志銘》。凡《詩》二十卷﹐《文》二十卷。

△勉齋先生黃文肅公集四十卷附集一卷語錄一卷年譜一卷﹝宋刊本﹞

宋黃幹撰。凡《講義》《經說》三卷﹐《雜文》三十六卷﹐《詩》一卷。與《宋史藝文志》合﹐蓋猶原本也。《附集》錄本傳﹑《告詞》《謚議》《行實》《詞記》《祭文》等篇。《語錄》爲門人林圓蔡念成記錄。《年譜》爲門人鄭元肅撰﹐陳義和重編。前後無序﹑跋。每半葉十行﹐行十八字。字畫淸勁﹐體似顏﹑柳﹐爲宋刻中致佳本。

△北溪先生大全文集五十卷﹝舊鈔本﹞

宋陳淳撰。男榘編。附錄王雋﹑陳宓﹑黃必昌《祭文》﹐陳宓《墓志銘》﹑陳沂《序述》爲《外集》。前有至元攺元漳州路儒學教授莆王環翁序﹐略謂是書初刻於淳祐戊申﹐板藏龍江書院﹐歲久佚壞﹐至元乙亥漳州守張其委學錄黃元淵重刻於郡學﹐此卽從元刻本傳錄。舊爲顧俠君藏書。﹝卷首有「秀野艸堂」﹑「顧氏藏書印」﹑「顧嗣立印」﹑「俠君」諸朱記。﹞

△漫塘劉先生文前集三十六卷﹝明刊本﹞

題﹕「宋籍田令攺添差通判建康府太常寺丞直顯謨閣主管玉局觀漫塘病叟劉宰著。」原《集》並《語錄》﹐理宗時取入祕閣﹐世無傳本。嘉靖間﹐王臬得其本於靳氏﹐刻之。有任佃與臬序。

△瓜廬詩一卷﹝影鈔宋本﹞

題﹕「薛師石景石。」前有嘉熙元年趙汝回序﹐序後有「王師安刊」一行。詩後附錄四靈《畱題瓜廬》詩﹑王綽撰《墓志》﹐又嘉熙二年荊山劉植跋及東谷王汶﹑西裏趙希■﹝辶方﹞﹑東■﹝田巛﹞老人曹豳諸跋﹐獨菴薛美題詩。﹝卷首有「璜川吳氏收藏圖書」朱記。﹞

△程端明公洺水集二十六卷﹝明刊本﹞

宋程珌撰。原本六十卷﹐又《內制類稿》十卷﹐《外制類稿》二十卷。曾孫景山編刻。其本久佚﹐明嘉靖間裔孫元昺等得是本﹐重編捲第﹐跋而刻之。其內外制稿﹐僅得《文獻志》所藏七篇﹐列諸卷首。首有洺水遺民自序。

△龍川先生文集三十卷﹝明刊本﹞

宋陳亮撰﹐葉適《序》。卷首有紹熙四年《誥詞》及《像贊》。每捲題「九世甥孫朱潤刊行」。原集四十卷﹐今世所行惟此本耳。後有《附錄》一卷。﹝末有「平津館淵如珍藏印」朱記。﹞

△南海百詠一卷﹝舊鈔本﹞

題﹕「番禺漫尉莆田方信孺孚若撰。」葉孝錫序。案﹕孚若於開禧中假朝奉郎使金﹐三返﹐歷官淮東轉運知眞州至廣西漕使。是編乃其官番禺尉時作﹐取其地古迹﹐每事爲七言絕句一首﹐題下注其事迹出處甚詳。儀徵阮氏謂注中多紀五代南漢劉氏事。所引沈懷遠《南越志》﹑鄭熊《番禺雜誌》﹐近多不傳。舊爲鮑氏藏書。﹝卷首有「老屋三間賜書萬卷」﹑「歙西長塘鮑氏知不足齋藏書印」二朱記。﹞

△重校鶴山先生大全文集一百九卷﹝明活字本﹞

宋魏了翁撰﹐明錫山安國校刊。板心有「錫山安氏館」五字。潛研錢氏於士禮居黃氏見宋刻本﹐卽此本所自出。前有吳淵序﹐後有吳潛後序﹐又有一跋﹐題「開慶攺元夏五月甲子諸生朝請大夫成都府路提點刑獄公」以下闕﹐宋本亦同。跋中言﹐舊有姑蘇溫﹑陽兩本﹐皆止百卷﹐至是始以《周禮折衷》《師友雅言》並他文增入爲一百九卷﹐故題曰「重校」。此刻後復有嘉靖辛丑四川兵備副使髙翀刊本。

△注鶴山先生渠陽詩一卷﹝宋刊本﹞

題﹕「門人承信郎新監寧國府南陵縣酒脫務王徳文。」案此冊僅注鶴山謫渠陽時所作《讀易亭詩》一首﹐附實齋王先生《和詩》一首。前有端平三年南充遊追侶序及《鶴山手札》後有淳祐攺元王遂跋。又﹐淳祐橫艾攝提格雪溪李心傳跋﹑淳祐壬寅莆陽葉大有跋﹑淳祐二年竹坡呂午跋﹐終以端平乙未徳文《自跋後記》﹐注﹐「《渠陽詩》六卷﹐嗣容鋟梓」一行。凡諸名賢作序跋時﹐有書翰與之﹐亦附刻於中﹐皆用手書眞迹﹐古雅可愛。﹝卷首有「士禮居」﹑「黃錫蕃印」﹑「椒升」諸朱記。﹞

按﹕家塾珂羅板影印本。

△西山先生眞文忠公文集五十一卷﹝明刊本﹞

宋眞徳秀撰。《文獻通考》作五十六卷﹐國朝王允元刻本作五十五卷。此本尙出嘉靖本之前﹐惜原序已失。

△方泉先生詩集四卷﹝舊鈔本﹞

宋周文璞撰。卷首列《賦》六首﹐《與姜白石交》詩亦似之。

△野谷詩稿六卷﹝舊鈔本﹞

題﹕「汴都趙汝鐩明翁。」舊有劉克莊序﹐此本無之。稿中五言律爲多﹐蓋其所擅長者也。﹝卷首有「璜川吳氏收藏圖書」朱記。﹞

△平齋文集三十二卷﹝影鈔宋本﹞

宋洪咨夔撰。無序跋。賦﹑詩八卷﹐文多內外制之作。是書久無刻本﹐此從宋本影寫甚精﹐惜闕卷十一至十四﹑卷十九至二十二﹐凡八卷﹐擬從閣本補鈔之。每半葉十一行﹐行十九字。案﹕仇遠《稗史》載﹕「平齋新第﹐有上衛王書﹐自宰相至州縣﹐無不捃摭其短。大略云﹕昔之宰相﹐端委廟堂﹐進退百官﹔今之宰相﹐招權納賄﹐倚勢作威而已。凡及一職﹐必如上式﹐俱用『而已』二字。時相怒﹐十年不調。洪有《桃符》云﹐『未得之乎一字力﹐祇因而已十年閒。』集中此文未載。」

按﹕商務印書館《四部叢刊續編》影印本。

△西園康範詩集一卷附錄外集一卷《康範實錄》一卷《續錄》一卷﹝明刊本﹞

宋汪晫撰。前有至正己丑張純仁序﹐又弘治乙丑瀛川章瑞序嘉靖辛丑裔孫茂槐序。後有至元戊寅三世孫夢斗跋﹐又嘉靖辛丑裔孫珪跋。《外集》載當時名賢唱酬之詩﹐及朱允升序其詮次﹐《發明傷寒書》﹐又明人所作書後序記﹐應其後人請乞者。《實錄》則《行狀》《墓碣》《誄詞》《祭文》及所編《曾子子思全書》諸序。《續錄》則載夢斗《進曾子子思全書表》及《褒贈通直指揮》二篇。全書編次庬雜無序﹐以其舊本﹐故存之。

△翠微先生南徵錄十一卷﹝舊鈔本﹞

宋華嶽撰。舊爲毛氏鈔藏本﹐極精﹐板心有「汲古閣」三字。

△翠微先生北徵錄十二卷﹝元鈔本﹞

此書亦華嶽所著﹐傳本絕稀﹐《四庫書目》未采。是本猶出元人所鈔﹐有嘉慶庚申顧廣圻跋。﹝卷首有「水鏡堂」﹑「河南郡圖書印」二朱記。﹞

△右林乙稿一卷﹝影鈔宋本﹞

宋史彌寧撰﹐鄭域序。彌寧爲史浩從子﹐與蕭千巖﹑姜白石﹑陸放翁交﹐亦一時詩人也。

△方壺存稿九卷﹝明刊本﹞

題﹕「休寧柳塘汪莘叔耕著﹐休寧仁峯汪循進之訂。」前有端平乙未洺水程珌﹑咸淳重光葉洽山陰孫嶸叟﹑重光協洽歲浚儀王應麟三序。又﹐嘉定戊辰閬風劉次臯跋。附刻晦菴朱夫子﹑徐安撫﹑眞直院西山三書。序跋與書﹐皆以手迹摹刻。後有汪循跋﹐謂先生著述多不存﹐所存者此耳﹐故謂之《存稿》。裔孫璨尙和顯應輯而期傳之。一本顯應作「學海」﹐或作「孝海」。後來萬曆重刻本﹐增入《稅科提舉邵公行狀》一篇﹐又有淳熙壬申華陽宇文十朋跋﹑乙丑攺元鄞史唐卿跋﹐此本皆無之。

△鐵菴方公文集三十六卷﹝舊鈔本﹞

宋方大琮撰。原集久佚﹐此本爲其族孫良永﹑良節搜葺成編﹐非完帙也。舊爲海寧楊氏藏書。﹝卷首有「海寧楊蕓士藏書之印」朱記。﹞

△滄浪嚴先生吟卷三卷﹝校元本﹞

宋嚴羽撰。題﹕「樵川陳士元暘谷編次﹐進士黃淸老子肅校正。」首列《詩話》一卷﹐《詩》二卷。前有正徳丙子歲莆田林俊序﹐末有正徳丁丑長汀李堅跋。原刻本多訛脫﹐仁和胡心耘以元刻本校過﹐其《劍歌行》一首中「重气輕生」句後至《放歌行》﹐元刻闕二葉﹐此本加以「然惟諾」三字卽接下去﹐殊乖闕文之義。﹝卷首有「金元功藏書記」朱記。﹞

△後村居士集三十八卷﹝宋刊殘本﹞

宋劉克莊撰。有淳祐九年竹溪林希逸序。原書五十卷﹐今存《詩集》十六卷﹐《奏議》三卷﹐《講義》一卷﹐《外制》二卷﹐《申省狀》一卷﹐《記》三卷﹐《序》二卷﹐《題跋》四卷﹐《祭文哀詞》三卷﹐《祝文》一卷﹐《墓志》二卷。所闕《書牘》及《詩話》耳。世傳鈔本亦非全帙﹐乃後人分析捲第以足原數﹐每致淩亂失次﹐此本猶存其舊。每半葉十行﹐行二十一字﹐「貞」﹑「樹」﹑「勻」字有減筆﹐理宗時刻本也。﹝卷首有「邵彬」﹑「衝林」二朱記。﹞

△後村居士集五十卷﹝舊鈔本﹞

宋劉克莊撰﹐林希逸序。《目錄》後有「迪功郎新差昭川司法參軍林秀發編次」一行﹐蓋從宋刻傳錄。

△玉楮集八卷﹝舊鈔本﹞

題﹕「相臺嶽珂肅之著。」卷首有自序﹐卷末又有自記及谷蘭居士跋云「辛卯從鹿苑友人借得鈔錄。」王漁洋謂此書流傳絕少﹐其家所藏﹐從安邱張簣山得髙唐王家舊鈔本錄傳者也。

△棠湖詩稿一卷﹝影鈔宋本﹞

題﹕「相臺嶽珂肅之。」是書爲《宮詞》一百首﹐自序言「慨想東都盛際﹐文物典章之偉觀﹐聖君賢臣之懿範﹐了然在目﹐輒在其體成一百首﹐以示《黍離》宗周之未忘」云云﹐蓋仿王建﹐「花蕊體」也。卷末有「臨安府棚北大街陳宅書籍鋪印行」小字二行。每半葉十行﹐行十八字。案﹕此書原刻本舊藏汲古毛氏﹐今在嘉興錢衎石給諫家。見其所題《寶眞齋法帖詩》注﹐此影鈔本卽出毛氏。紀文達疑爲厲樊榭作《北宋雜事詩》而好事者僞託嶽氏以傳﹐其說非也。﹝卷首有「汲古閣」及「毛晉私印」﹑「子晉」﹑「毛扆之印」﹑「斧季」諸朱記。﹞

△梅花衲一卷﹝影鈔宋本﹞

宋李龏撰。龏有《翦綃集》﹐見《四庫書目》﹐皆集唐人之作﹐是編集唐宋人詠梅詩成七言絕句百首。有劉宰序。卷末有「臨安府棚北大街睦親坊南陳宅書籍鋪刊行」一行﹐蓋從宋本傳錄。

△秋崖先生小稿八十三卷﹝校宋本﹞

宋方嶽撰。凡《詩》二十八卷﹐《文》四十五卷。宋時嘗刻於開化﹐又刻於建陽﹐又刻於竹溪書院。元季板佚﹐弘治中九世孫舜舉等搜得若干捲﹐嘉靖乙酉十世孫廷孚等合前後所得刻之﹐有鏡山李訊及族裔孫方謙《序》﹐莆田吳煥章澤跋。此本以宋賓王鈔宋本校過﹐有補錄者。如第六卷

中《牡丹多不開花》題﹐宋刻有二首﹐此遺第二首﹐詩曰「韶風萬玉照吾廬﹐昨歲駢頭今並疏。自是愛花心不足﹐何知物物有乘除。」其十九卷《山行》題本十首﹐此僅存七首﹐其八云「髙臥只消云半間﹐隨緣栽果與猿攀。不將此手遮西日﹐安用吾文移北山﹖雙燕來時春ㄙ靄﹐一牛耕處月寬閒。溪居已息機心久﹐莫遣驚鷗去不還。」其九云「亦笑吾身立兩間﹐古人轍迹渺難攀。斯文在昔豹窺管﹐吾力不量蚊負山。有識共知方寸好﹐無才偏得幾多閒。一春大欠渠詩在﹐準擬晴時到處還。」其十云「老子浮沈田裏間﹐犢車轅許野人攀。飲中仙去東西玉﹐行處人傳大小山。天且莫教三月盡﹐我今無負一生閒。春寒正愜牛衣暖﹐富貴從渠晝錦還。」又《文集》第四十四卷

末﹐宋本多《祭費宰》一首﹐其辭云「土山焦兮金石流﹐赫炎曦兮焮予輈﹐公之來兮山幽幽。梧桐凋兮楊柳黃﹐星闌干兮澹不芒﹐公之去兮山茫茫。仕何樂兮忽今古﹐以輀歸兮秋月苦﹐君之別兮萬山阻。「賓王原題云﹐」時康熙六十年歲次辛丑仲秋﹐同錢枚﹑方蔚﹑周頌芬﹑顧夏珍鈔閱。壬寅五月﹐復以吳趨王聲宏藏本校一次「。

△雪磯叢稿五卷﹝舊鈔本﹞

宋樂雷發撰。宋時有羅季海刻本。明正統間後裔樂韶﹑樂武﹑樂宣重編付梓。有周洪謨序﹐樂宣後序。此出自正統本。

△北磵詩集九卷文集十卷﹝舊鈔本﹞

宋釋居簡撰。張自明序。詩集卷首列葉適贈詩小柬。首行篆書雲「水心先生酬《北磵詩》帖」﹐蓋宋時刻本如此。《四庫全書總目》收《文集》一種﹐《詩集》未經采入。

△文山先生文集十七卷別集六卷附錄三卷﹝明刊本﹞

宋文天祥撰。公《集》初刻於元貞二年﹐《前集》三十二卷﹐《後集》七卷﹐所謂道體堂本也。此卽其本合並之﹐有道體堂舊跋及韓雍﹑韓陽﹑錢習禮﹑李奎序﹐卷首有像。

△文丞相傳一卷指南錄二卷吟嘯集一卷附錄一卷﹝明刊本﹞

此明初書肆刻本﹐《吟嘯集》名﹐亦書估所題﹐與《指南錄》有復出處﹐以舊本﹐姑存之。

△文山先生指南錄一卷指南後錄一卷﹝舊鈔本﹞

此明人舊鈔本﹐末有嘉靖乙卯遂初居士跋。

△文信公集杜句詩四卷﹝明刊本﹞

宋文天祥撰並序。宗孫禾川﹑文珊錄刊﹐凡二百首﹐一名《文山詩史》﹐後附張慶之集杜句《詠丞相詩》一卷﹐有劉定之﹑張慶之﹑徐輔序。

△疊山集十六卷﹝明刊本﹞

宋謝枋得撰﹐題﹕「裏生潭石黃溥編。」有景泰五年廬陵劉儁克彥序﹐謂公詩文六十四卷﹐屢經兵燹﹐存者無幾。監察禦史黃君溥澄濟﹐與公同鄕邑﹐采輯如幹篇﹐正其誤謬﹐是爲初刻本。後有嘉靖丁酉古姚黃齊賢後序﹐謂黃公所刻﹐年久板毀﹐遂鳩工重刻之﹐是爲再刻本也。

按﹕商務印書館《四部叢刊續編》影印本。

△竹溪鬳齋十一稿續集三十卷﹝舊鈔本﹞

題﹕「三山林希逸著﹐門人石塘林式之編。」前集已佚﹐僅存此集。廿五卷以後名《學記》﹐皆雜論經﹑子﹑詩﹑文﹐其《太玄精語》一種尢詳﹐蓋究心是書者。又錄方次云詩至數十首﹐今其集不存﹐賴之以傳。

△柴秋堂詩集三卷﹝舊鈔本﹞

宋柴望撰。後附《詩餘》一卷。原集有《道州臺衣集》《詠史詩》等名﹐兵燹散佚。此本爲至正間其從子李武所輯﹐有楊載序。

△蛟峯集七卷附山房遺文一卷外集四卷﹝明刊本﹞

宋方逢辰撰。其弟逢振﹐遭宋亡﹐與兄皆隱居不仕﹐有《遺文》一卷。《蛟峯》原書已佚。《正集》爲五世從孫淵所輯﹐《外集》爲七世從孫中所輯﹐掇拾散亡﹐非完帙也。有錢溥序﹐方拱辰跋。

△蕭冰厓詩集拾遺三卷﹝明刊本﹞

宋蕭立等撰。立等﹐字冰厓﹐寧都蕭田人﹐登第後﹐仕至通守。子士贇﹐卽注《李太白詩集》者。《冰厓全集》二十六卷﹐有謝疊山跋﹐已失傳。明弘治中九世族孫毓﹑敏等搜采放失﹐以存此本。有成化壬辰羅倫﹑弘治乙丑趙鶴齡二序。

按﹕商務印書館《四部叢刊續編》影印本。

△陵陽先生集二十四卷﹝舊鈔本﹞

宋牟巘撰﹐男應復編並序。世無刻本﹐是編舊藏海寧楊氏。﹝卷首有「海寧楊蕓士藏書之印」朱記。﹞

△勿軒先生文集八卷﹝舊鈔本﹞

宋熊禾撰﹐題﹕「鰲峯後人編。」後有《附錄》一卷﹐前有許衡序。《四庫書目》謂出僞託﹐此從天順刊本傳錄﹐猶爲完帙。

△吾汶稿十卷﹝舊鈔本﹞

宋王炎午撰。集本九卷﹐第十卷

附錄《行狀》《祭文》﹑本傳等作。此從正徳刊本傳錄﹐有揭傒斯﹑歐陽玄二序﹐猶爲全帙﹐萬曆刻本僅有二卷也。

△寧極齋稿一卷附愼獨齋稿一卷﹝鈔本﹞

題﹕「吳郡陳深子微父著。」後附其子植詩﹐並錄鄭元祐《愼獨處士墓志銘》﹐卽顧俠君所見祝希哲手鈔之本也。後有題記云「嘉慶丁卯八月知不足齋重鈔﹐通介叟記。」

△仁山金先生集四卷﹝舊鈔校本﹞

題﹕「宋蘭溪金履祥撰﹐後學諭良能校。」明韓求仲藏本﹐以朱筆校過﹐與文瑞樓刊本微有不同。﹝卷首有「韓氏藏書」﹑「求仲氏」二朱記。﹞

●鐵琴銅劍樓藏書目錄卷二十二

集部四

○別集類四

△閒閒老人滏水文集二十卷﹝舊鈔本﹞

金趙秉文撰。前有元光二年楊云翼序。據序云﹐今禮部趙公自擇其所爲文章﹐釐爲二十卷﹐則此本實閒閒自定也。案﹕元遺山所作《墓志》及《中州集小傳》﹐皆言《滏水集》前後三十卷。又《歸潛誌》云﹐閒閒晚年﹐自擇其文﹐凡主張佛老及爲二家所求﹐作者另作一編﹐號《閒閒外集》﹐此二十卷本﹐殆闕《外集》﹐遺山特合言之耳。舊爲何小山鈔自毛氏﹐以曝書亭藏本對校﹐義門老人復以意校過﹐並加評點。﹝卷首有「髯」﹑「何焯之印」二朱記。﹞

△遺山先生文集四十卷﹝明刊本﹞

金元好問撰﹐張徳輝編。有李治﹑徐世隆序﹐後有《附錄》一卷﹐並王鶚後序。元刻本不傳。弘治間﹐禦史沁水李瀚得其本於太僕儲巏刻之﹐瀚有序。﹝卷首有「竹隖禦史之章」﹑「季振宜印」諸朱記。﹞

△湛然居士文集十四卷﹝鈔本﹞

元耶律楚才撰。集中詩爲多﹐惟第八卷

與十三﹑十四卷中有文﹐蓋當時未經編定﹐遽以付刊者。有王鄰﹑孟攀鱗序﹐李微後序。

△藏春詩集六卷﹝舊鈔本﹞

元劉秉忠撰。題﹕「中書參知政事魯國文定公左山商挺孟卿類集。」有閻復﹑馬偉﹑黎近序。舊藏檇李曹氏﹐板心有「檇李曹氏倦圃藏書」八字。秀水胡菊圃重以天順刊本校過。卷首有題記云「集中止有七言律詩﹑七言絕句及詩餘﹐而無古詩及五言律﹑絕詩﹐其非全書明矣。」又云「曹氏書未經點勘﹐玆借武原張氏淸綺齋藏雕本校對﹐一一攺補﹐因識歲月﹕乾隆丙戌歲仲秋十日。」﹝卷首有「秀水胡重之印」﹑「黃印丕烈」﹑「復翁」諸朱記。﹞

△郝文忠公陵川文集三十九卷﹝明刊本﹞

元郝經撰﹐李之紹序。前有延祐五年中書省交江西行省開板札付及中書省咨文﹐又《神道碑》《墓志銘》《行狀》《封贈》等篇﹐此正徳間沁水李叔淵從閣本鈔出付刊者﹐有劉龍陳鳳梧序。舊爲千頃堂藏書。﹝卷首有「溫陵黃兪邰氏藏書印」朱記。﹞

△桐江集四卷﹝鈔本﹞

元方回撰。案《四庫》著錄者有《桐江續集》﹐已多殘闕﹐文集僅存八卷。是本凡賦﹑序﹑說﹑記﹑考辧﹑跋﹑書疏﹑論議﹑墓志﹑事狀﹑祭文之類﹐共二百一篇。其見於《續集》者﹐有十六篇﹐而序目亦異。如﹕《送汪復心序》《續集》作《汪巽元復心說》﹔《進齋記》《續集》作《進齋序》。盧抱經氏有跋云「乾隆庚寅借振綺堂汪氏本鈔錄。」又云「嘉慶乙丑閏六月借維揚秦氏石研齋所藏弘治十四年範文恭手錄本重校﹐凡攺正數百字﹐補落者數千字。」案﹕是書𨿽分四卷﹐而編次甚雜﹐序跋爲多﹐皆似詩話﹐說詩主黃﹑陳﹐亦推朱子﹐力斥武功﹑丁卯及「四靈」﹑「江湖」﹐大抵與《瀛奎律髓》中評語相同。其跋吳尙賢﹑劉元輝詩集後﹐並載評語﹐兼錄其詩﹐連篇累幅﹐毫無剪裁﹐疑是虛谷原稿流傳﹐範氏所錄得者也。﹝卷首有「盧文弨印」朱記。﹞

△野趣有聲畫二卷﹝鈔本﹞

題﹕「新安楊公遠叔明撰﹐後裔表正﹑儀邦重輯。」前有咸淳六年古梅吳龍翰序﹑至元丁亥疏齋盧摯處道題詞﹐後有至元乙酉同郡方回跋。又嘉靖丙申汪元錫跋云「予嘗聞冰翁云﹐家鏤《有聲畫》﹐在淳﹑元時已散失﹐此稿余族子得之﹐持以示予﹐予歸之芳溪先生﹐付託得其所矣。楊氏後人﹐尙世世寶之。」

△月屋漫稿四卷﹝舊鈔本﹞

元黃庚撰。前有泰定丁卯自序。王漁洋《居易錄》謂《月屋漫稿》一卷﹐皆無足取。實未見其全也。

△剡源戴先生文集三十卷﹝舊鈔本﹞

元戴表元撰並序。明洪武初刊本﹐爲二十八卷。世有影鈔本﹐王述庵氏嘗見之。此從萬曆間戴洵重刊本傳錄﹐有宋濂﹑周儀二序與洵刻板序。何氏義門嘗於毛氏借得嘉靖以前舊鈔本一冊﹐以校此集﹐補闕文十二篇﹐《唐畫西域圖記》後半幅脫落二百六十餘字。案﹕惜抱姚氏擬作《剡源集提要》爲三十二卷﹐文二十二卷﹐詩十卷。又《集外文》一卷﹐《雜記》一卷﹐附其祖《拙逸稿》一卷﹐與此本不合。又作《江湖集提要》﹐引剡源《題孫過庭書譜》云云﹐此文亦不見是集也。

△剡源文集四卷﹝舊鈔本﹞

此卽何氏所得門人鈔本傳錄者﹐分甲乙丙丁四卷。文凡六十五篇﹐可據以校正戴本脫誤者甚多。

△巴西鄧先生文集一卷﹝舊鈔本﹞

元鄧文原撰。此弘治以前鈔本﹐朱性父藏書﹐後歸邑中毛氏﹑泰興季氏。卷末有楊君謙手跋曰「性父以此集與王止仲《褚園稿》見同示﹐鄧公何得比擬止仲﹖略讀一二﹐知其大略﹐因書。弘治二年二月廿四日楊循吉君謙父。」﹝卷首有「汲古閣主人正本」﹑「毛鳳苞印」﹑「子晉氏」﹑「季印振宜」﹑「滄葦」諸朱記。﹞

△履素齋稿一卷﹝鈔本﹞

舊傳《巴西集》有文無詩﹐此出知不足齋鮑氏采輯﹐題畫詩爲多。

△紫山大全集二十六卷﹝鈔本﹞

元胡祗遹撰。原書六十七卷﹐其子太常博士持所編﹐今已散佚不存。此館臣從《永樂大典》中錄出﹐重加編次﹐凡《賦》《詩》《詩餘》七卷﹐《文》十二卷﹐《雜著》四卷﹐《語錄》二卷。有延祐二年門生劉賡原《序》。案﹕《元史》本傳第詳政績而未及詩文﹐劉序謂「潛心伊洛之學﹐慨然以斯文爲己任」﹐今讀其雜著﹐經濟學術﹐悉可考見。又嘗著《易解》三卷﹐《老子解》一卷﹐其非無本之學可知矣。

△松雪齋文集十卷外集一卷﹝元刊本﹞

元趙孟頫撰。前有大徳戊戌剡源戴表元序﹐後有至元後己卯長沙何貞立後序。卷十後有花溪沈璜伯玉跋云「公薨二十年﹐詩文猶未鏤板﹐今從公子仲穆求借全集﹐與友原誠鄭君再加校正﹐亟鋟諸梓」云云。據此則是本爲《松雪集》最初刊本﹐《焦竑》所著錄卽此也。《謚文》《封贈》《行狀》﹐俱附卷末。

△臨川吳文正公集四十九卷外集三卷學基學統一卷﹝明刊本﹞

元吳澄撰。前有成化二十年臨川伍福序﹐謂宣徳中諸玄孫爟輩嘗繡梓於家﹐歲久剝蝕。巡按江西監察禦史曹南陳公孟安按察僉憲﹐淳安方公大本屬爲詳校﹐因得先生裔孫興化縣令鑑家藏錄本﹐凡舊所刊誤舛妄﹐悉爲是正。編成五十三卷。案﹕今《四庫》著錄有一百卷﹐私錄二卷﹐《提要》謂其孫當所編﹐五世孫爟重刊。爟跋云「大父縣尹公所編類﹐刊行於世﹐不幸刻板毀於兵火。永樂甲申始取家藏舊刻﹐重壽諸梓。」其說微有不同﹐卷帙亦異。惟所云「卷首增入《家譜》《神道碑》《行狀》《國史傳》」﹐則與此本同。又缺目所載《題趙天放桃源捲後》﹐舊在五十四卷﹐是本在二十七卷﹔《題約說後》﹐舊在五十七卷﹐是本在二十九卷﹔《滹南王先生祠堂記》﹐舊在三十七卷﹐是本在二十卷末﹐疑卽舊本刪並﹐捲次非有多少。至《天一閣書目》作四十二卷﹐當別一本也。﹝卷首有「藍瑛」﹑「葛鼒」﹑「葛氏翼魯」﹑「王鳴盛印」諸朱記。﹞

△還山遺稿二卷附錄二卷﹝明刊本﹞

元楊奐撰。案﹕文憲《還山集》﹐大徳中﹐其孫南劍錄事曙得其本於姚牧庵﹐刻之建寧﹐有六十卷。見牧庵《紫陽先生文集》序﹐其本久佚。此則明宋延佐采掇﹐殘賸不及十之一。然文憲所作﹐賴是以存其略。有嘉靖元年終南山人王元凱序。

△魯齋遺書六卷﹝元刊本﹞

元許衡撰。案﹕是書明代凡三刻﹐而捲第﹑名目皆不同﹕一爲成化甲午倪顒刻本﹐其書未見﹔一爲正徳戊寅刊本﹐前有何瑭序﹐分卷凡七﹐名《魯齋全書》﹔一爲嘉靖乙酉蕭鳴鳳刊本﹐仍更名《遺書》。﹝案﹕鳴鳳題識云「舊本名《魯齋全書》﹐竊謂先生之書﹐尙多散佚﹐未敢謂之『全』﹐故更名《遺書》」云云。詳鳴鳳所述﹐是祗見正徳本﹐未知元大徳本原名《遺書》也。﹞爲書八卷﹐附錄二卷。淡生堂著錄及《四庫》所收﹐皆蕭本也。此乃大徳九年刊本﹐前有楊學文序及大徳元年《贈謚詔》﹐內翰王文秉《贊》。卷一﹐奏議﹔卷二﹑卷三無總目﹐自《讀易私言》至《答丞相問大學明明徳》凡五篇﹐皆論學之文﹔卷四﹐雜著﹔卷五﹐書簡﹔卷六﹐詩章﹑樂府﹐編年﹑歌括分卷與明刊本絕異。卷一後有題識二行雲﹕「右數段皆非全文﹐偶見別紙艸稿﹐今附錄於此。」是則《魯齋集》以此本爲最初矣。後有歐陽圭齋所作《神道碑》一篇﹐述姚文公作《祠堂記》謂五百年必有名世者出﹐惟公足以當之。案﹕今本《牧庵集》無之﹐此又可證牧庵文佚去者多也。卷末有「嘉靖己丑八月朔日至樂齋重裝」一行。﹝卷首有「王季子至樂齋印」朱記。﹞

△魯齋全書七卷﹝明刊本﹞

明正徳中﹐魯齋七世孫婿郝綰編集﹐河內知縣髙傑刊行﹐有何瑭序﹐較元刊本多《性理》一種﹐《附錄》一卷﹐其篇目已攺。元刊之舊﹐視嘉靖本較爲近古。《天一閣書目》及《愛日精廬藏書志》著錄﹐皆卽此本。﹝卷首有「楝亭曹氏藏書」朱記。﹞

△靜修先生文集二十二卷﹝舊鈔本﹞

元劉因撰。元至順間宗文堂刻本﹐有李謙序﹐太倉宋蔚如從之影寫﹐復於《容城兩賢集》中補錄詩文二卷附後。﹝卷首有「宋賓王印」﹑「蔚如氏校」﹑「婁東錢義根覺士氏珍藏」諸朱記。﹞

△靜修先生文集三十卷﹝明刊本﹞

此弘治間金臺崔暠得成化蜀藩本重雕﹐計《丁亥集》五卷﹐《樵庵詞》一卷﹐《遺文》六卷﹐《遺詩》六卷﹐《拾遺》七卷﹐《續集》三卷﹐《附錄》二卷﹐有陳立及蜀藩序﹑周旋後序﹑崔暠刻板序。﹝卷首有「陸時化字潤之」朱記。﹞

△貞一齋雜著一卷詩稿一卷﹝鈔本﹞

元朱思本撰。思本﹐字本初﹐江西臨川人。學道龍虎山中﹐從張仁靖眞人扈直兩京﹐又從吳全節居都下﹐後主席玉隆萬壽宮﹐嘗以周遊天下﹐考覈地理﹐竭十年之力﹐著有《輿地圖》二卷﹐刊石於上淸之三華院﹐惜今不傳。集中有自序﹐可見其槪。卷首有臨江範槨﹑眉山劉有慶﹑臨江歐陽應丙﹑蜀郡虞集﹑玄教大宗師吳全節﹑東陽柳貫序。是書世無刻本﹐諸家書目亦鮮著錄﹐此從叢書堂鈔本傳錄。

△存悔齋詩一卷﹝舊鈔本﹞

元龔璛撰。汲古閣鈔本。舊出至正間兪貞木錄本。前錄《郡乘》一則﹐後有朱性父補錄十七首﹐毛斧季復補七首。子晉﹑斧季俱有跋。﹝卷首有「毛晉印」﹑「毛晉祕翫」﹑「毛姓祕玩寶晉」諸朱記。﹞

△許白雲先生文集四卷﹝明刊本﹞

元許謙撰﹐金臺許伸編集。正統間刻本有李伸序﹑張瑄跋﹐後附錄《學箴》一篇﹐舊爲先生手書﹐有黃淮﹑胡廣﹑錢溥﹑張洪題跋。

按﹕商務印書館《四部叢刊續編》影印本。

△默庵安先生文集五卷﹝舊鈔本﹞

元安熙撰。前有泰定三年虞集序﹐泰定四年男槪記語﹐謂門人蘇君伯修輯錄﹐類爲《內集》五卷﹑《外集》五卷。此本或出後人重編﹐抑僅存《內集》邪﹖

△雲峯胡先生文集十卷﹝明刊本﹞

元胡炳文撰。舊有集二十卷﹐元刊本世已不傳。明成化中七世孫用光搜訪重刻﹐僅存其半。此正徳丁卯歲婺源縣令慈溪羅縉重刻本﹐有林瀚﹑陳音﹑儲巏﹑汪舜民﹑汪循序﹐何歆裔孫濬後序。﹝卷首有「朴學齋」朱記。﹞

△秋澗先生大全文集一百卷﹝元刊本﹞

元王惲撰﹐其子公孺編。延祐七年﹐朝廷以其書關系政教﹐嘗經乙覽﹐移江浙行省給帑刊行﹐有王構﹑羅應龍序﹐公孺王秉彜跋。

△楚國文憲公雪樓程先生文集三十卷﹝明刊本﹞

元程鉅夫撰。案﹕文憲爲揭文安之師﹐集本四十五卷﹐子大本編輯﹐文安校正。其孫伯崇復屬文安子卨重定爲三十卷﹐至正癸卯刻於建陽市﹐僅成前十卷﹐旋遇兵燹﹐板毀。洪武二十八年曾孫溍合印本﹑寫本並刻於朱氏之肆。卷首有《附錄》一卷﹐有歐陽玄﹑李好文﹑彭從吉﹑熊釗序﹐曾孫溍跋。﹝卷首有「石川張氏」﹑「崇古樓珍藏印」﹑「嚴蔚私印」﹑「豹人」諸朱記。﹞

△漢泉曹文貞公詩集十卷﹝元刊本﹞

元曹伯啟撰。題﹕「文林郎江西諸道行禦史臺管勾男復亨類集﹐國子生浚儀胡益編錄。」寫刻甚精﹐書法似趙文敏﹐殆卽益所書也。有張起巖﹑呂思誠序﹐吳全節跋。集後附錄《碑文》《像贊》《祭文》《哀辭》《挽詩》爲一卷。﹝卷首有「王寵履吉」﹑「東海氏昆侖艸堂記」二朱記。﹞

△淸容居士集五十卷﹝舊鈔本﹞

元袁桷撰。《詩》十四卷﹐《文》三十六卷﹐後附《謚議》《墓志》。卷數與《元史》本傳合。卷中有跳行空格﹐以明所尊﹐蓋猶鈔自元刻也。舊爲金壽門藏本。﹝卷首有「金印吉金」朱記。﹞

△周此山詩集四卷﹝舊鈔本﹞

元周權撰。有袁桷﹑歐陽玄序﹐謝端﹑揭徯斯﹑柳貫跋。五硯樓袁氏藏本﹐黃蕘圃以秀野艸堂舊鈔本訂正訛闕﹐並補鈔陳旅序於首﹐遂爲此集善本。﹝卷首有「五硯樓」﹑「廷檮之印」﹑「袁氏又愷」諸朱記。﹞

△申齋劉先生文集十卷﹝鈔本﹞

元劉嶽申撰。李祁序﹐門人蕭洵校正並跋。吉水知州番陽費震刻之。傳本絕稀﹐故顧俠君《元詩選》遺之。此從元刊本傳錄。舊爲愛日精廬藏本。

△貢文靖公雲林詩集六卷﹝明刊本﹞

元貢奎撰。六卷皆詩﹐後附錄《天遊亭記》《嵇法師碑》《遊長春宮詩序》三篇。此弘治庚戌刊本﹐前有陳塏序﹑範吉《刊板序》。舊爲千頃堂藏本。﹝卷首有「黃虞稷印」﹑「晉江黃氏藏書」二朱記。﹞

△梅花字字香二卷﹝舊鈔本﹞

元郭豫亨述並序﹐皆集宋人詠梅句爲《梅花詩百首》﹐亦集句之創體﹐分《前》《後集》爲二卷。

△馬石田文集十五卷﹝元刊本﹞

元馬祖常撰﹐王守誠﹑陳旅﹑蘇天爵序。前有至元五年淮東道肅政廉訪司事下揚州路總管府刊板牒﹐後有虞集《桐鄕阡碑》﹑許有壬《神道碑》﹑自作《石田山房記》爲附錄一卷。太倉陸氏藏書。﹝卷首有「陸潤之鑑藏」朱記。﹞

△水鏡集一卷﹝舊鈔本﹞

元元淮撰。正統甲子謝卓序。是書又名《金囦集》﹐以嘗官溧陽總管﹐故取義於投金瀨﹐與仇山村名集意同。後有萬曆甲戌裔孫應會跋。

△新編翰林珠玉六卷﹝舊鈔校本﹞

首行題「儒學學正孫存善﹝﹖﹞如山家塾刊」﹐次行題「邵庵虞集伯生父全集」。案﹕楊氏椿序《道園遺稿》﹐有云「《道園學古錄》板行後﹐湖海好事者復輯公詩﹐另爲一編﹐與《學古錄》所載時有得失。」卽謂此本也。所錄《在朝稿》﹐視《學古錄》爲多。四言古詩中﹐增《畫魚》一首﹔五言古詩中﹐增《趙千里出峽圖》《哀陳童子》《題許願夫抗雲樓》三首﹔七言古詩中﹐增《董元夏景山口待渡圖》《金人出塞圖》二首﹔五言律詩中﹐增《題秋山圖》《名酒》二首﹔七言律詩中﹐增《自仁壽回成都》《送李通甫》《赴湖廣行省知事》《張志甫八十》《送韓伯髙僉憲》《江西王氏孝義詩》《寄福建僉憲馬叔惠用鐂無作韻》七首﹔七言絕句中﹐增《靑山白雲圖》《畫竹》《僧豆然畫》三首。至所錄《歸田稿》不逮《學古錄》之全﹐而亦有不見《學古錄》者。七言律中﹐《題大都香山寺圖》《爲馬竹所照磨題香山圖用蕭性淵詩一句足成一章》《送常伯昂》《端午節飲客》《與趙伯髙題時錄判齊山吟捲》《題胡道玄活死人窩》六首﹔七言絕句中﹐《畱題龍門》第五﹑第六首﹑《寄斡克莊僉憲》《題戈叔義墨竹》《答斡克莊僉事惠白氈》《寄謝臨川錄事王君正則》六首﹐字句亦有與《學古錄》異者。間有自注爲《學古錄》所遺﹐皆可備參考。又《道園遺稿》亦有失載者﹐如《趙千里出峽圖》《董元夏景山口待渡圖》二首。汲古毛氏刻虞詩八卷﹐但依《學古錄》﹐亦未見此本也。此從石門呂氏藏本傳錄﹐前有雍正癸卯西泠吳焯跋﹐復以元刻本校過﹐遂爲此書善本矣。

△道園學古錄五十卷﹝明刊本﹞

題﹕「雍虞集伯生。」是書爲文靖季子翁歸與公門人編定﹐嘗刻於建寧﹐後來刻本俱從之翻雕。景泰本有鄭達序﹐目錄後有《重增目錄》﹐此嘉靖重刊本﹐已將增目散入各卷中矣。

△道園遺稿六卷﹝鈔本﹞

是書集從孫堪輯﹐凡詩七百餘首﹐皆《翰林珠玉》《道園學古錄》所未收者。吳江金伯祥刻之﹐有楊椿﹑黃溍序及堪跋。

△翰林楊仲宏詩八卷﹝舊鈔本﹞

元楊載撰。前有致和元年範槨序﹐後有嘉靖丙申翁原匯《刊書序》。卷末﹐王聞遠跋云「此集假婁東宋蔚如善本影寫者﹐比時已校一過﹐玆復得佳本再勘﹐用朱筆攺卅二字﹐中有不抹去而兩存者﹐蓋愼之也。時乙巳伏日蓮涇力疾識。」﹝卷首尾有「王蓮涇鈔書記」﹑「吳郡張紹仁學安藏書」﹑「仞庵珍藏」諸朱記。﹞

△範徳機詩集七卷﹝元刊本﹞

題﹕「範槨撰﹐臨川葛雝仲穆編次﹐儒學學正孫存吾如山校刊。」《目錄》後有墨圖記云「至元庚辰良月益友書堂新刊。」此卽錢氏遵王所見之本也。﹝卷首有「秀野艸堂藏書印」﹑「許濰之印」﹑「許子楞」諸朱記。﹞

△揭曼碩詩集三卷﹝舊鈔本﹞

元揭徯斯撰。案﹕述古堂藏本從至元庚辰刻本傳錄。此本前題「門人前進士燮溥化校錄」﹐卷末釋道源題識﹐定爲元鈔﹐則視遵王所藏爲勝矣。舊藏沈石田家﹐後歸邑中魚氏。﹝卷中有「啟南石田」﹑「魚印元傅」﹑「虞巖」諸朱記。﹞

△揭文安集十卷﹝舊鈔校本﹞

此出楊文貞家藏本﹐昆山葉氏傳錄﹐文莊增錄文四首。廣州沈氏所刻題曰《揭文粹》﹐卽此本也。後有王聞遠跋﹐見《愛日精廬藏書志》。﹝卷中有「葉氏菉竹堂藏書印」﹑「臣盛與中」﹑「王印聞遠」﹑「蓮涇」諸朱記。﹞

△揭文安公集六卷﹝舊鈔本﹞

此詩文合集也。《四庫》著錄十四卷﹐是本分卷祗六﹐而首尾完具。卷一《詩》﹐卷二《書序》﹐卷三《記》﹐卷四《碑》﹐卷五《雜著》﹐卷六《志》。後附《元史列傳》﹐其文與《文粹》篇目次第皆合﹐惟《文粹》不分卷耳。﹝卷首有「許印元溥」朱記。﹞

△揭文安公文粹﹝明刊本﹞

此明天順五年沈琮刻本。據琮跋語﹐知此本與葉鈔本同出楊文貞公﹐故大致符合﹐惟不分卷爲異。又文莊補錄佚文四首﹐一《敕賜太師開府儀同三司上柱國魯國忠武士神道碑》﹐一《山臞墓志銘》﹐一《存存齋銘》﹐一《法書考後序》﹐此本皆無之﹐由未見葉氏補輯本故也。舊爲王祿之藏本。﹝卷中有「穀祥」﹑「鐵蘭居」﹑「寶研堂」諸朱記。﹞

△淵穎吳先生集十二卷﹝元刊本﹞

元吳萊撰。題﹕「門人金華宋濂編。」原有胡翰﹑劉基﹑胡助序﹐已失。目後有男士諤跋﹐末有「金華後學宋璲謄寫」一行。捲後附錄《宋文憲撰碑文》《謚議》一卷﹐刻於至正二十六年。後嘉靖元年有當塗祝鸞重刻本﹐此則第一刻本也。案﹕璲﹐字仲溫﹐文憲次子﹐官中書舍人﹐工篆﹑隸﹑眞﹑艸四體書﹐年三十七而歿。此書爲其手寫﹐古雅可愛﹐尢足珍也。舊爲張古余藏書。﹝卷首有「陽城張氏」﹑「省訓堂經籍記」朱記。﹞

△金華黃先生文集二十三卷﹝元刊殘本﹞

元黃溍撰。題﹕「臨川危素編次﹐番陽劉耳校正。」張氏《藏書志》據《貢玩齋集》謂原書四十三卷﹐潛研錢氏《跋》據宋文憲撰《行狀》謂初稿三卷﹐續稿三十卷。今存卷一至十三﹐卷二十二至三十一﹐較元刻二十三卷本篇帙較多﹐卽錢氏所見士禮居藏本也。前有至正十五年貢師泰序﹐其時文獻尙在﹐貢氏得其本於王忠文﹐刻之三山學官者﹐迄今流傳絕少﹐不獲鈔補全帙﹐爲歉事耳。後有錢氏手書跋﹐見《潛研堂集》及《愛日精廬藏書志》。

按﹕商務印書館《四部叢刊初編》影印本﹝再版﹞。

△黃文獻公集二十三卷﹝元刊本﹞

此本前有宋濂序﹐後有正統戊午杜桓補刊序。編次捲第﹐與《金華黃先生文集》本不同。據貢氏序《金華集》刻時文獻猶在﹐是本則公歿後五年﹐金華縣令胡惟信以公家藏本所刻。卷一至三曰《初稿》﹐卷四至十曰《續稿上》﹐俱題「臨川危素編」﹔卷十一至十六曰《續稿中》﹐題「門人王禕編」﹔卷十七至二十三曰《續稿下》﹐題「門人宋濂﹑傅藻同編」﹔與貢氏序謂「《初稿》危素編﹐《續稿》王生﹑宋生編」之說合。若《金華集》槪列危素名﹐疑當時校刊失檢。錢氏跋謂太朴負重名﹐王﹑宋不敢與抗行﹐似亦臆度之說也。

△圭齋文集十六卷﹝明刊本﹞

元歐陽玄撰。題﹕「宗孫銘﹑鏞編集﹐安成後學劉釒於校正」。前存宋濂序﹐其第十六卷

附錄張起巖撰《神道碑》﹑危素撰《行狀》﹐又有傳贊﹑啟跋﹑題詩等已闕。

△柳待制文集二十卷﹝明刊本﹞

元柳貫撰﹐門人宋濂戴良編次。至正庚寅嘗刻於浦江學官﹐此則天順間昆山張和爲浙江按察副使﹐得其本於王文忠孫汶﹐因屬義烏教諭歐陽溥重刻之。有蘇天爵﹑危素﹑余闕序﹐鄭環刊板序。後有宋濂﹑張和跋。

△存復齋集十卷﹝明刊本﹞

題﹕「徵東儒學提舉睢水朱徳潤澤民著﹐曾孫夏重編。」後有《附錄》一卷﹐前有兪焯序﹐又虞文靖題語云「澤民文章典雅而理致甚明﹐獨惜以畫事掩其名﹐然識者不厭其多能也。自玆以往﹐澤民當丰於文而嗇於畫可也。」又有黃文獻序﹐可補本集之佚。

按﹕商務印書館《四部叢刊續編》影印本。

△順齋先生閒居叢稿二十六卷﹝鈔本﹞

元蒲道源撰。另蒲機類編﹐門人薛懿校。後附弟道銓作《行狀》﹑子機作《墓志》二篇﹐有黃溍序。﹝卷首有「晉江黃氏父子藏書」朱記。﹞

△至正集八十一卷﹝鈔本﹞

元許有壬撰。全集百卷﹐遭變遺失。此本出自楊文貞家藏。《千頃堂書目》卷數同。

△吳禮部文集二十卷﹝舊鈔本﹞

元吳師道撰。卷末附錄《墓志》《碑銘》﹐是集傳本甚鮮。自王漁洋鈔自昆山徐果亭家﹐始流傳於世。是本尙出明人手錄。﹝卷末有「良惠書院之章」朱記。﹞

△積齋集五卷﹝鈔本﹞

元程端學撰。原書見《文淵閣書目》《菉竹堂書目》﹐俱注二冊﹐今不傳。此出館臣從《永樂大典》錄得﹐凡《賦詩》一卷﹐《文》四卷﹐積齋著有《春秋本義》《或問》《三傳辧疑》三書﹐其學深於《春秋》﹐故文章宏深簡肅。又集中有《與單良能論學》一書﹐標示正宗﹐屏除妄說﹐蓋嘗與兄畏齋同述程﹑朱之學﹐故其言深切明著如此。

△秋聲集六卷﹝舊鈔本﹞

元黃鎭成撰。《詩》每體爲一卷﹐《雜著》一卷﹐前有自序﹐後有至正十七年新安鄭潛後序﹐洪武十一年其子鈞刻板跋﹐末附危太朴《墓碑》《碑》云﹐所著有《尙書通考》十卷﹐《周易通義》十卷﹐《中庸章指》二卷﹐《性理髮蒙》四卷﹐皆稽經訂傳﹐不悖儒先本旨。今惟《尙書通考》存。

△雁門集八卷﹝元刊本﹞

題﹕「代郡薩都刺天錫。」前有至正丁丑幹文傳序﹐是本流傳絕少﹐汲古毛氏所刻得一別本﹐分三卷﹐實未全﹔後獲見此本﹐故別刊《集外詩》一卷。﹝卷首有「毛晉私印」﹑「子晉」二朱記。﹞

△陳眾仲文集十三卷﹝元刊本﹞

元陳旅撰。前有至正九年河東張翥序﹐又至正辛卯晉安林泉生序。此書焦竑《經籍志》及《四庫》著錄並十三卷﹐此本舊存元槧七卷﹐八卷以下依明刊本鈔補﹐遂成完書。考《傳是樓書目》有元板《陳眾仲集》十三卷﹐此未經闕佚者也。元本《詩》三卷﹐系編年﹐明刻易爲分體﹐且原注多漏去﹐已盡失初刻之眞矣。嘉慶辛酉潛研老人以此殘元本贈蕘翁﹐中多漫漶﹐蕘翁因假吳兔牀所藏四卷本校正。後歸邑中張氏﹐李申耆太史曾錄其副﹐並爲之跋﹐見《養一齋集》。﹝卷中有「西涯」﹑「錢大昕觀」﹑「蕘翁」﹑「申耆」諸朱記。﹞

△傅與礪詩集八卷﹝舊鈔本﹞

元傅若金撰。題﹕「任邱宋應祥伯禎點校﹐弟傅若川次舟編刊。」前在天歷二年範槨序﹐元統三年揭徯斯序﹐至正辛巳虞集序﹐洪武壬戌胡行簡序﹔後有洪武癸亥傅若川跋﹐謂所有文集﹐陸續刊行。胡序後有「洪武壬戌仲冬渝川百丈山前建溪精舍新刊」一行。舊爲海寧查氏藏本﹐有初白手跋云「元傅若金﹐字與礪﹐江西新諭人。受業範徳機之門﹐年三十餘﹐遊燕京﹐虞伯生見其詩﹐大加稱賞﹐由是知名。元統三年﹐介使安南﹐還授廣州教授。余修《江西志》﹐於臨江人物爲立傳。此八卷﹐借鈔於吳尺鳧氏﹐尙有《文集》若干捲﹐當從花山馬氏合成全璧。初白翁識。時年七十有一。」案﹕蕘圃黃氏得此本後﹐嘗以刻本校過﹐其中注明編次前後不同﹐並詩中有小序及跋爲刻本所無者﹐豈蕘圃所見別一刻本﹐而非洪武本耶﹖﹝卷首有「查印愼行」﹑「悔余」二朱記。﹞

△番陽仲公李先生文集三十卷﹝明刊本﹞

元李存撰。前列危太僕《墓志》﹐後附虞文靖《答書》。永樂間﹐其曾孫光以進士知邵武縣﹐刊板於學﹐有塗幾﹑鄒濟﹑徐旭﹑王和序。舊爲辛夷館藏書。﹝卷首有「季振宜藏書」﹑「季印振宜」﹑「滄葦」諸朱記。﹞

△滋溪文稿三十卷﹝舊鈔本﹞

元蘇天爵撰。前有趙方序。《目錄》後有馬祖常﹑陳旅《題詞》﹐祝蕃﹑商企翁《像贊》。案﹕序謂公官江浙行中書省參知政事時﹐屬掾永嘉髙明﹑臨川葛元哲所編﹐刊本久絕﹐輾轉鈔錄﹐謬訛滋多。是本毛氏嶽生以閣本參校﹐有異同處一一注明﹐允爲善本。

△靑陽先生文集九卷﹝明刊本﹞

元余闕撰﹐八卷﹐門人淮西郭奎子章輯﹐第九卷

爲維揚張毅仲剛續輯。洪武初﹐有張彥剛刻本﹐此則正統間沅陵縣丞髙誠重刻本也。有王汝玉﹑程國儒﹑李祁序﹐髙穀刊板序。又﹐序後附新安程文《靑陽山房記》一首。﹝卷首有「黃氏如珽之印」朱記。﹞

按﹕商務印書館《四部叢刊續編》影印本。

△周翰林近光集三卷扈從詩一卷﹝舊鈔本﹞

題﹕「鄱陽周伯琦伯溫甫。」前三卷爲後至元八年及至正元年至五年所作。《扈從詩》則至正十二年扈蹕上京紀行作也。有《虞集》序﹑伯琦自序﹑賈祥麒跋。

△蛻庵詩四卷﹝明刊本﹞

元張翥撰。釋大杼﹑北山編集。有釋來復﹑宗泐二《序》。是書分卷與王新城所見本合。《元史》本傳謂其遺稿不傳﹐其時刻本猶未出也。﹝卷末有「顧印廣圻」﹑「千里」二朱記。﹞

按﹕商務印書館《四部叢刊續編》影印本。

△五峯集六卷﹝舊鈔本﹞

元李孝光撰。原集已佚﹐弘治間樂淸令錢杲得其本於周綸家﹐序而刻之。是本卽從之傳錄。

△金臺集二卷﹝舊鈔本﹞

題﹕「南陽乃賢易之學﹐臨川危素太朴編」。爲金侃亦陶手鈔本。有歐陽玄﹑李好文﹑貢師泰﹑揭徯斯﹑楊彜﹑危素﹑程文諸序﹐虞集﹑張起巖題詞﹐與毛刻本同。惟卷二末增多《補遺》爲毛本所無﹐如﹐《次韻元復初春思》三首﹐《送邵元道》四首﹐《賣鹽婦》《仙居縣杜氏二眞廟詩》《錢塘畱別》《康裏丞相之會稽代祝使歸》《張員外光弼先生奉楊公之命函香浦陀洛伽山瑞相示現使節今還輒成長律四章少寓餞忱》。取校毛本﹐共增多五古七首﹐七古二首﹐七律六首﹐不知從何處得之。卷末有亦陶手跋云「易之爲葛邏祿人﹐其國去中華數千萬里﹐西夷之最遠者﹐而其詩工麗秀逸﹐極得唐人之風致﹐而又確然自成其爲元人﹐亦豪傑之士也。乙丑長至日錄於珠涇館齋。金侃。」﹝卷首有「金侃私印」﹑「亦陶」二朱記。﹞

△藥房樵唱三卷﹝舊鈔本﹞

元吳景奎撰。後附錄其子履撰《行述》﹐黃溍《墓志》﹐張順祖《傳》﹐葉儀等《哀辭》爲一卷。元刻不傳。正徳四年其六世族孫禧得其本於靈湖郭汝涑家﹐重刻之﹐有宋濂序﹑吳禧跋。

△栲栳山人詩集三卷﹝鈔本﹞

元岑安卿撰。栲栳峯在浙江余姚縣以所居近其地﹐故以自名。此爲味書室鈔本。

△貢禮部玩齋集十卷拾遺二卷﹝舊鈔本﹞

元貢師泰撰。原集有友迂﹑玩齋﹑東軒等名。至正間﹐門人謝肅編成未刻。天順初﹐會稽沈性爲宣州守﹐合家藏《友迂集》與諸孫武欽所藏《玩齋稿》﹐又博訪一切碑板文匯刻之。然《乃賢金臺集序》不載書中。又﹐黃文獻有《玩齋集原序》亦不載﹐可知殘佚已多矣。此太倉宋蔚如鈔本﹐前列《貢玩齋集存疑目》﹐後補錄程文《玩齋記》一首。題識云「乾隆六年春三月四日又較莘客持來活字本。」有楊維楨﹑趙贄﹑錢用壬﹑謝肅﹑王禕﹑余闕﹑程文序﹐沈性刻板序。﹝前有「宋蔚如收藏」朱記。﹞

△羽庭集六卷﹝鈔本﹞

元劉仁本撰。原集已佚﹐此文瀾閣本﹐從《永樂大典》采出。凡詩四卷﹐文二卷。

△名曲外史貞居先生詩集五卷﹝元刊本﹞

題﹕「吳郡海昌張雨伯雨撰﹐江浙鄕貢進士侄誼編類﹐吳郡徐達左校正。」前有達左《分隸序》。汲古毛氏未見此本﹐故所刻不同﹐徐序亦多脫落舛訛﹐署名並脫「左」字﹐尢爲乖謬。

△貞居先生詩集四卷詞一卷﹝舊鈔本﹞

題﹕「名曲外史張雨伯雨撰。」前有姚綬《小傳》及徐達左序。此明柳大中鈔本﹐上方著墨筆校語。卷首《題記》云「《貞居先生集》有板行者﹐比斯鈔本十之二耳。近得此本於南濠都太僕家﹐借歸錄之﹐補以《小傳》。安愚柳僉識。」

△句曲外史貞居先生詩集六卷詞一卷雜文一卷﹝舊鈔校本﹞

此何元朗鈔本﹐標題與元刻本同。卷末附錄劉基《墓志》﹑姚綬《小傳》《碑銘》﹐徐達左後序。黃蕘翁以柳大中本對校﹐其詩分體較柳本稍多﹐詞編次第多同﹔惟首闕《東風第一枝》爲柳本所無。雜文九首﹐則又此本增出者也。汲古毛刻本﹐乃從嘉靖間陳應符刻本重刊﹐後復摭拾遺篇﹐不逮此兩本遠甚。﹝卷首有「東海何元朗」﹑「平江黃氏圖書」諸朱記。﹞

△僑吳集十二卷﹝舊鈔本﹞

元鄭元祐撰。案﹕明徳所著﹐有《遂昌山人集》《僑吳集》二種。弘治間﹐張習並錄之﹐仍名《僑吳集》﹐故居杭時所作亦在內也。後附錄蘇大年《墓志》﹐盧熊《府誌》一則。此從張刻本傳錄﹐有謝徽序﹐張習跋。

△師山先生文集八卷遺文五卷﹝明刊本﹞

元鄭玉撰。後有《附錄》一卷。八卷本爲師山自編﹐初名《餘力稿》﹐有玉自序及程文序﹐楊士奇跋。遺文附錄﹐乃後人所編。有洪武三年王禕序。

△友石山人遺稿一卷附錄一卷﹝舊鈔本﹞

題﹕「靈武王翰用文。」後附吳海所作《墓志銘》《傳》《哀辭》《贈序》《眞贊譜序》及母孫氏《墓志》﹐又徐■﹝火勃﹞﹑謝肇淛﹑陳鳴鶴﹑陳薦夫詩。《四庫提要》云「後附志﹑銘﹑表﹑詞等七篇﹐皆吳海作。」則徐■﹝火勃﹞諸人詩闕也。前有廬陵陳仲述序﹐後有其子偁跋。案﹕偁﹐字孟揚﹐以文名當世﹐有《虛舟集》五卷。﹝卷首有「璜川吳氏收藏圖書」朱記。﹞

△聞過齋集四卷﹝舊鈔本﹞

元吳海撰﹐徐起序﹐門人王偁編並跋。是書每捲分上﹑下﹐原本不題作者名﹐《序》末有「吳公名海號魯客」七字。上方馬瑗題云「此黃藜洲先生筆也。」舊爲山陰祁氏藏書﹐板心題「淡生堂鈔本」。﹝卷首有「山陰祁氏藏書之章」﹑「曠翁手識」二朱記。﹞

△北郭詩集六卷補遺一卷﹝鈔本﹞

題﹕「元澄江許恕存心。」前有洪武二年張端序。案﹕《四庫提要》稱﹐《補遺》捲內附錄其子節﹑孫輅詩﹐又許穆﹑許云詩。此本俱無之。當在族孫裔續編之前也。是書世無傳刻本﹐此出郡人吳伊仲手錄。﹝卷首有「吳翌鳳枚菴氏珍藏」朱記。﹞

△玉笥集十卷﹝舊鈔本﹞

題﹕「元會稽張憲思廉著。」舊有楊維楨﹑周砥﹑戴良及成化初劉釒於四序﹐又孫大雅《玉笥生傳》﹑楊其玉《笥生傳書後》二篇﹐此本惟存劉序﹐余並闕。

△玉笥集一冊﹝明刊本﹞

此明弘治間山陰令慈溪王伯仁刻本﹐嘉定潘密序。其詩不分卷﹐專錄《詠史樂府》﹐間有楊鐵崖評語﹐與成化十卷本篇第字句微有不同。又《列朝詩集》采玉笥詩五十餘首﹐取校此本﹐絕異﹐或蒙叟未見刊本也。

△鶴年先生詩集四卷﹝影鈔元本﹞

元丁鶴年撰。卷一曰《海巢集》﹐題「門人四明戴稷編次」﹔卷二曰《哀思集》﹐題「門人戴習編次」﹔俱爲海濱避兵時作﹔卷三曰《方外集》﹐編次人闕。卷四曰《續集》﹐兵後還武昌作﹐題「門人修江向誠編次」。後附鶴年兄吉雅謨丁愛理沙及表兄吳惟善詩﹐共十三首。此從元和顧氏所得元刊本傳錄﹐有戴良﹑至仁二《序》﹐若正統本則分三卷﹐統名《海巢集》﹐而《海巢》一詩﹐原列卷一者轉列卷二﹐俱失其舊矣。元刊本卷一《采蓮曲》第三者已下缺文﹐黃蕘翁依沈寶硯寫本補足。沈本﹐錄自元槧也。

△華陽貞素齋文集八卷﹝舊鈔本﹞

元舒頔撰。末捲附錄其弟遠﹑遜二人詩文。遠﹐字仲修﹐曰《北莊遺稿》﹔遜﹐字士謙﹐曰《可庵搜枯集》。嘉靖中其裔孫旭等裒輯﹐績溪令趙春刻之。首有自序及裔孫朝陽序﹐又有同裏戴嘉猷﹑章瑞﹑胡文彬﹑汪用章諸序﹐後有裔孫旭與﹑孔昭跋及方桂董黃槐跋。

△一山文集九卷﹝舊鈔本﹞

元李繼本撰。無序跋﹐凡詩二卷﹐文七卷。序類中多有目無文﹐是殘佚之本也。

△龜巢稿十七卷﹝舊鈔本﹞

元謝應芳撰﹐無序跋。卷一至五爲《詩》﹐卷六至十五爲《文》﹐十六﹑十七兩卷復爲《詩》。大約《詩》分《前》《後集》﹐後人合編之﹐而系其《後集》於《文》後耳。《龜巢摘稿》世有傳本﹐其全稿絕希﹐此爲王蓮涇藏本。卷末有朱筆題識云「歲丙午冬至前三日﹐第二次校畢於率眞書屋之南窗。中有訛字﹐未敢臆攺﹐仍存之。蓮涇識。」嘗見郡中汪氏藏有宋賓王鈔本﹐卽從此本出者﹐卷五後有「雍正戊申東滄宋賓王借校」一行﹐可證也。﹝卷中有「宋賓王印」﹑「蔚如氏」二朱記。﹞

△龜巢摘稿三卷﹝舊鈔本﹞

元謝應芳撰。前有洪武十二年丰城余詮﹑範陽盧熊二序。《龜巢詩》今有全集流傳﹐篇帙甚夥。此則洪武十年門人王著欲刻其詩﹐龜巢自摘稿中什一與之。詩凡分體﹐四言﹑五言古﹑五言律一卷﹐七言古一卷﹐七言律﹑六言﹑五七絕一卷。﹝卷首有「子晉」﹑「雙淸閣」二朱記。﹞

△梧溪集七卷﹝元刊本﹞

題﹕「江陰王逢原吉。」此集刊於至正己亥﹐有周伯琦序。景泰七年重修﹐程敏政有序。是本存卷五至卷七﹐其卷一至卷四毛氏鈔補。卷末有朱筆題記云「虞山覿庵陸貽典校補於汲古閣下。丁巳九月下浣。」﹝卷首有「毛晉」﹑「士禮居藏」二朱記。﹞

△樵雲獨唱集六卷﹝元刊本﹞

題﹕「金華云■﹝鼎頁﹞天民景南葉顒撰。」有至正甲午自序及至正庚子後序。景南詩髙曠語固多﹐而身世之感時復流露楮墨間。如﹐《庚子端午次潘明舉韻》云「今日亂離非昔比﹐澹煙衰艾不勝愁」﹔《乙巳正月十二日感懷》云「自憐衰朽心猶壯﹐夢裏麾兵入蔡城」之類。他若諷左右司黃郎中﹑蘇知縣兩篇﹐皆傷元代重賦﹐尢與詩史爲近也。

△九靈山房集三十卷﹝明刊本﹞

元戴良撰﹐男戴禮叔儀類編﹐從孫侗伯初同編。前有至正二十五年祕書少監揭卨序﹐洪武十二年金華宋濂題辭﹐烏傷王禕﹑四明桂彥良序﹐皆手書鋟木者。後有正統十年從曾孫統跋﹐是本卽其所刻﹐未幾﹐板燼於火﹐流傳絕少。乾隆中﹐十四世從孫殿海等擬重刻之﹐先得鮑氏﹑汪氏鈔本﹐依以開雕﹔續得嘉興曹氏所藏刻本校勘之﹐始臻無憾。然獲見已遲﹐故未遵其行款也。案﹕宋文憲所題﹐詳其文義是書揭序後者。舊本首行明寫「《題九靈山房集》」﹐新刻槪編入原序中﹐似非是。《祭方壽父文》﹐「壽」乃「韶」之訛﹐仙華方公﹐無壽父之字也。新本頗有訂正處﹐而此字猶沿其訛。舊爲藝蕓書捨藏本。﹝卷首有「汪士鐘藏」朱記。﹞

按﹕商務印書館《四部叢刊初編》影印本。

△淸閟閣遺稿八卷﹝明刊本﹞

題﹕「雲林倪瓚元鎭父著。」案﹕《雲林集》先有天順間蹇朝陽刻本﹐此則萬曆中八世孫珵重編以刻﹐原序已失。二本行世甚少。汲古毛氏所刻次序迥異﹐亦有訛字。如﹐題本「出郭」﹐訛作「入郭」﹔《題墨贈李文遠》通首是詠墨﹐訛作「題墨竹」。又﹐是本五言古中有《雙寺精舍新秋追和戎昱長安秋夕》《題驪山圖》《題墨竹送顧克善之髙郵》《題畫贈徐季明》《龍門茶屋圖》﹑黃本中《書齋爲寫傲窗圖》﹐凡六首。五言律中﹐有《春日客懷》《野眺寄友》《贈謝長源》《雨霽呈徳常》《秋日贈張茂實》《期友人不至》《題風竹圖贈於靜遠》《寓法藏禪寺》﹐凡八首。五言絕句中有《畫竹爲景周寫》一首﹐皆毛本所無﹐是當時未見此本也。

△倪雲林先生詩集六卷附錄一卷﹝明刊本﹞

題﹕「荊溪蹇曦朝陽編集﹐八世孫珵重刻。」前天順四年雲間錢溥序﹐後有蹇曦序﹑卞榮題詩﹑萬曆辛卯王稚登序。案《雲林集》有江陰﹑荊溪二本﹐此卽荊溪本而重刻者﹐與汲古毛氏所刻《元人十集》本同﹐以校《淸閟閣遺稿》﹐則詩之次第旣異﹐而各體中詩亦較多﹐凡見於縣誌﹑詩話者﹐俱爲采錄﹐殆出自江陰本耶﹖惜僅存七卷﹐闕七言絕句與樂府雜文﹐序跋亦失。

△玉山璞稿二卷﹝舊鈔本﹞

元顧瑛撰。詩皆至正甲午﹑乙未兩年所作﹐捲分上下。汲古毛氏所刻《玉山艸堂集》﹐皆摭拾《玉山名勝集》中仲瑛詩刻之﹐故與此本不同。

△鐵崖先生古樂府十六卷﹝明刊校本﹞

元楊維楨撰。前十卷﹐至治丙戌門人富春吳復編﹐十一卷以下名《鐵崖先生復古詩集》﹐至治丙辰門生雲間章琬編。附黃文獻溍《評語》。正統間﹐昆山衛靖得其本於楊文貞家﹐成化己丑吾邑劉效刻之。汲古毛氏所刻卽出此本﹐惟削其評注耳。有張天雨﹑吳復﹑顧瑛序﹐章琬﹑衛靖﹑劉效跋。卷中朱筆校語﹐似是皇象山人筆也。﹝卷首尾有「姚舜咨圖書」﹑「竹汀所賞」﹑「平津館」﹑「淵如珍藏印」諸朱記。﹞

按﹕商務印書館《四部叢刊初編》影印本。

△鐵崖漫稿五卷﹝舊鈔本﹞

卷首書名上有「周伯器藏本」五字﹐末有無名氏跋﹐見張氏《藏書志》。覈其文﹐與馮氏所刻文集本互有出入。

△鐵崖文集五卷﹝明刊本﹞

題﹕「會稽楊維楨著﹐毗陵朱昱校正。」文凡一百三十七首﹐前有《鐵崖先生傳》一篇。明弘治十四年禦史馮允中以儲靜夫藏本合朱昱先世藏稿校刻之﹐允中與昱皆有序。卷末有「姑蘇楊鳳書於揚州之正誼書院」一行。張氏《藏書志》訛爲元刊本﹐以未見馮﹑朱二序故也。

△鐵崖先生賦一卷﹝舊鈔本﹞

此本舊爲洪武三十一年吾邑朱璲子新所錄﹐出自樓文淵家藏舊稿。其賦與毛氏所刻《麗則遺音》不同。

△新刊麗則遺音古賦程式四卷﹝元刊本﹞

題﹕「丁卯進士紹興楊維楨廉夫著﹐丁卯同年邵武黃淸老子肅評。」前有至正二年維楨自序﹐目錄前有題記五行雲﹕「麗則之名﹐其殆傷今之賦之不古乎﹖觀其三良以下﹐追逐屈﹑宋﹐殆如鐵崖之嶄絕峭刻﹐人固未易於攀緣也。然而協律�鏘﹐立格古雅﹐而陳意正大﹐誠���者。場屋之士﹐果能仿佛其���知��������。至正癸未正月三日。」案﹕元時考試﹐首以賦﹐刻此爲科舉式也。後有至正元年錢塘陳存禮《跋》﹐謂先生酒酣﹐嘗自歌《三良》《八陣》《延陵》《望諸》《露柈》《鐵箭》等作﹐蓋其最得意筆也。又謂其訓諸生每日作賦﹐不難塡布事實﹐而難於豁達气韻。讀其賦者﹐當於此語求之。原闕卷一﹑卷二﹐黃蕘翁假周香巖所藏元本鈔補。﹝卷中有「黃淳耀」﹑「蘊生」﹑「陶復庵」諸朱記。

△夷白齋稿三十五卷外集一卷﹝舊鈔本﹞

元陳基撰。戴良編並序。是書久無刻本﹐明代朱性父曾得鈔本於王東郭家﹐臨寫一部。此本出延令舊藏﹐完好無闕。未識視朱本何如也﹖﹝卷首有「季印振宜」﹑「滄葦」二朱記。﹞

按﹕商務印書館《四部叢刊三編》影印本。

△張光弼詩集二卷﹝舊鈔本﹞

元張昱撰。前有洪武九年錢塘陳彥博序﹐又正統元年同郡楊士奇序﹐後有天啟二年淸常道人手跋云「元《張光弼詩》二卷﹐爲不解事書人彊爲解事﹐作七卷分之﹐遂失其本來面目。一卷之五卷﹐元合作第一卷

﹐六卷之七卷﹐元合作第二卷

也。其書借海鹽胡孝轅氏藏本所錄﹐中多浥爛損壞宇﹐尙須假孫唐卿本補之」云云。黃復翁於嘉慶甲戌購得明刻覆勘一過﹐與趙鈔略同﹐間有一二字爲鈔時所遺者。案﹕今《四庫》著錄作《可閒老人集》四卷﹐是別一本也。﹝卷中有「新安汪氏」﹑「啟淑信印」﹑「蕘圃經眼」諸朱記。﹞

按﹕商務印書館《四部叢刊續編》影印本。

△鄧伯言玉笥集九卷﹝舊鈔本﹞

元鄧雅撰。自卷一至八﹐皆分體﹔卷九爲《朝京紀行》。前有洪武間何淑﹑梁寅﹑丁節﹑戴正四序﹐同裏黎季敏刊行於世。

△得月稿八卷﹝舊鈔本﹞

題﹕「石鼓聾者呂不用則耕學﹐賜進士第奉直大夫孫男鳳編﹐曾孫舉人鼐督刊。」有洪武九年廬陵曾衍﹑括蒼王霖二序﹐孫好通﹑曾孫鼐二跋。﹝卷首有「長洲張氏執經堂藏」﹑「張印紹仁」﹑「學安」諸朱記。﹞

△竹齋詩集三卷﹝舊鈔本﹞

元王冕撰﹐曾孫婿駱大年輯。前有劉基序﹐韓性《竹齋記》﹐張辰﹑宋濂《王先生傳》﹐後附山陰呂升所作冕子山樵周《行狀》及魏驥﹑白圭﹑駱居安諸跋。卷末有名集義者題記云「余得此書於表弟葉栐﹐栐父名潮﹐字半帆﹐工花鳥﹐余家有其畫﹐乃以之相易。舊鈔間有訛字﹐暇日當校正之。」﹝卷首有「璜川吳氏收藏圖書」朱記。﹞

●鐵琴銅劍樓藏書目錄卷二十三

集部五

○總集類

△文選二十九卷附李善與五臣同異一卷﹝宋刊殘本﹞

題﹕「梁昭明太子撰。」又題﹕「文林郎守太子右內率府錄事參軍崇賢館直學士臣李善注。」上原書六十卷﹐今存卷一至卷六﹐卷二十三﹑二十四﹐卷三十一至三十九﹐卷四十九至六十卷。每半葉十行﹐行十八至二十一字不等﹐注字十九字至二十二字不等。書中「匡」﹑「朗」﹑「勗」﹑「殷」﹑「讓」﹑「煦」﹑「貞」﹑「徵」﹑「驚」﹑「樹」﹑「恆」﹑「桓」﹑「構」﹑「遘」俱有闕筆。行款字體﹐與淳熙辛丑尢文簡刻本無異﹐惟尢刻板心中分注大字若干數﹐小字若干數﹐此本作總數若干字。其卷五十五《演連珠》注「日月發揮」以上及「下愚由性」以上﹐尢本有「善曰」二字。案﹕下文旣有「善曰」﹐則此處爲劉孝標注甚明。實不當有「善曰」﹐是本皆無之﹐而空二字。又卷五十九《頭陀寺碑文》注「劉虯曰菩薩員淨」以上﹐此本有「《法華經》曰﹐慧日大聖尊久乃說是法」十四字﹐尢本無之。是此本刻在尢本之後﹐重加校正矣。後附影鈔宋本一帙﹐題曰「李善與五臣同異附見於後」﹐以大字標李本﹐小字注云﹕五臣作某字。今鄱陽胡氏重刻淳熙本所無。後有分隸跋云「池陽郡齋卽刊《文選》與《雙字》二書於以敬事昭明之意﹐今又得昭明《文集》五卷而並刊焉。嗚呼﹗所以事於神者至矣。夫神與人﹐相依而行也。吏旣惟神之恭﹐神必惟吏之相﹐則神血食﹑吏祿食﹐斯兩無愧。淳熙八年﹐歲在辛丑﹐八月望日﹐郡刺史建安袁說友書。」亦胡刻所無。又說友復有一《跋》﹐胡刻據陸貽典校本附錄《考異》後﹐惟「補」字下闕損「學者是所謂成民而致力於神者」與「淳熙辛丑三月望日建安袁說友題」二十七字。

△文選六十卷﹝宋刊本﹞

首題「梁昭明太子撰」﹐次行「唐李善注」﹐次二行「唐五臣呂延濟劉良張銑呂向李周翰注。」前有李善《上注表》﹐呂延祚《進五臣集注表》及昭明太子序﹐世所謂「六臣注本」。全書﹐李注列前﹐五臣注列後﹐卽茶陵陳氏本所自出。每半葉九行﹐行十五﹑十四字不等。分注每行二十字。板心有刊工姓名。宋諱「殷」﹑「敬」﹑「竟」﹑「鏡」﹑「恆」﹑「徵」﹑「讓」﹑「桓」字減筆。卷末列校對﹑校勘﹑覆對諸人姓名﹐捲各不同﹐校對者有州學司書蕭鵬﹐州學齋長吳拯﹐州學齋諭李孝開﹑蕭人傑。校勘者有鄕貢進士李大成﹑劉格非﹑劉才邵﹑楊楫﹐左迪功郎新昭州平樂縣尉兼主簿嚴興乂﹐州學直學陳烈﹐州學學諭管獻民﹐州學齋諭吳撝。覆校者有左從政郎充贛州學州學教授張之綱﹐左從事郎贛州觀察推官鄒惇禮﹐左迪功郎贛州司戶參軍李盛﹐左迪功郎新永州零陵縣主簿李汝明﹐左迪功郎贛州石城縣尉主管學事權左司理蕭倬等人也。舊傳趙松雪﹑王弇州所藏宋槧本﹐今入內府﹐外間不可得見。是本同出一板﹐而摹印稍後﹐字畫未能淸朗﹐然大小字俱有顏平原筆法﹐楮墨古香﹐固自可珍。潛研錢氏所見﹐僅六卷﹐卽此本也。若竹垞朱氏所見王氏賜書堂藏本﹐乃崇寧五年鏤板至政和元年畢工者﹐五臣注在前﹐李注在後﹐又吳郡袁氏本所自出也。

△六臣文選六十卷﹝明刊本﹞

首題「梁昭明太子撰」﹐次行「唐五臣注」﹐次二行「崇賢館直學士李善注」。前有表﹑序。明嘉靖間吳中袁氏仿崇寧刻本重雕。序尾有識云「此集精加校正﹐絕無舛誤。見在廣都北門裴宅印賣」云云。竹垞朱氏謂宋時蜀箋如是。惟宋刻有鏤板畢工年月﹐翻本無之﹔書估恆以楮印精好者僞充宋本眩人﹐藉以別眞僞云。

△文選六十卷﹝明刊本﹞

題﹕「梁昭明太子選﹐唐文林郎守太子右內率府錄事參軍事崇賢館直學士臣李善注上﹐元奉政大夫同知池州路總管府事張伯顏助率重刊。」此明成化間唐藩重刊張氏本。伯顏﹐長洲相城人﹐原名世昌﹐字正卿﹐成宗賜名伯顏﹐由將作院判官累任慶元路同知﹐延祐七年﹐升奉政大夫池州路同知﹐後遷漳州路﹐告老﹐以平江路總管致仕。見鄭元祐《僑吳集》。《文選》善注﹐淳熙辛丑尢延之刻本外﹐卽推張本爲善。汲古閣本多脫誤﹐如左太衝《吳都賦》「趫材悍壯」注「引胡非子」﹐「胡」誤攺「韓」﹐不知胡非子爲墨子弟子﹐此本不訛。又張平子《思玄賦》脫「爛漫麗靡﹐藐以疊逿」二句並注﹔陸士衡《答賈長淵詩》脫「魯侯戾止﹐衮服委蛇」二句並注﹔曹子建《箜篌引》脫「百年忽我遒﹐生在華屋處」二句﹔鮑明遠《放歌行》脫「今君有何疾﹐臨路獨遲回」二句﹔曹子建《求通親親表》脫「有不蒙施之物」一句﹔枚叔《七發》脫自「太子有悅色」至「然而有起色矣」二段並注﹐有數百字之多。此本皆不闕﹐𨿽翻本亦足珍也。有《昭明太子》序﹐李善《上文選注表》﹐余璉序﹐又唐藩希古《序》﹐唐世子跋。

△玉臺新詠十卷﹝明刊本﹞

題﹕「陳尙書左僕射太子少傅東海徐陵字孝穆撰並序。」此明時翻宋本﹐故宋諱字有減筆。《四庫全書總目》謂趙宦光家所傳宋刻﹐有嘉定乙亥陳玉父《重刻跋》﹐卽此本所自出也。吳郡葉裕又從馮定遠藏宋本校過。﹝卷首有「東吳葉裕祖仁藏書」朱記。﹞

△中興間气集二卷﹝校宋本﹞

唐髙仲武集並序。義門何氏以蔣文肅所藏舊鈔本參校﹐核汲古毛氏刊本﹐李希仲《薊門行》一首誤分二首﹐李嘉祐衍《和苗員外秋夜省直》一首﹐章八元闕《小序》又少《寄都官李郎中》一首﹐朱灣少《對蘇使君席詠箏柱子》一首。何氏手跋曰「康熙戊戌十月望﹐以事往南海澱﹐借宿蔣西谷寓捨﹐架上有抄本唐《中興間气集》一冊﹐視其行數﹑字數﹐似從宋雕影寫﹐問之﹐乃述古堂故物也。因借歸﹐呵凍是正﹐遂成善本。余兒他日其愛惜之﹐或更倩善書者重錄﹐尢不負老子一再勘校以貽爾曹之意也。「﹝卷首有」何焯之印「朱記。﹞

△唐詩極玄集二卷﹝明鈔本﹞

唐姚合選。有至元五年蔣易跋。每葉板心有「又玄齋」三字。卷末有題記四行雲﹕「此系吾鄕秦酉巖手錄﹐庚寅上元日遵王見贈。弗乘。」「庚申九月九日得於虞城肆中。超然。」卷中有「五嶺山人」﹑「又玄齋校閱過」二朱記。﹞

△松陵集十卷﹝明刊本﹞

唐陸龜蒙編﹐集名則皮日休所題也。二人唱和之作爲多。其古體稱「往體」﹐僅見斯集。前有日休《序》。宋時有刊本。此本爲明吳江令濟寧劉濟民所刻﹐後有弘治壬戌都穆跋。世所行者﹐惟汲古毛氏本﹐是本流傳亦稀。

△竇氏聯珠集一冊﹝宋刊本﹞

唐褚藏言輯。合竇氏五子常﹑牟﹑羣﹑庠﹑鞏爲集﹐不分卷﹐無目錄。析每人詩爲一種﹐詩首有傳﹐卽藏言所纂﹔後有潛夫題語及詩﹐又和峴跋﹐嵲《題記》﹐王崧跋。潛夫﹐張昭字。峴﹑嵲﹐和凝子也。刻於淳熙五年﹐詩作楷體﹐跋作行艸﹐筆迹相似﹐極見古雅﹐疑卽王崧所寫以刻者。每半葉九行﹐行十七字。詩題低三字﹐和詩亦同。銜名低四字﹐詩不低格。宋諱「貞」﹑「朗」﹑「眺」﹑「徵」﹑「曙」﹑「署」﹑「樹」﹑「佶」﹑「構」﹑「搆」字有減筆。板心上有字數﹐下有刊工人名。板刻淸朗﹐楮印俱佳﹐宋刻中最精善之本。汲古毛氏刻本﹐於竇常詩《謁三閭廟》下脫去《杏山館聽子規》一首云「楚塞餘春聽漸稀﹐斷猿今夕讓泚衣。云埋老樹空山裏﹐仿佛千聲一度飛。」又誤字甚多﹐如竇常《傳》「牧丁」誤「牧下」﹐「小職」誤「少職」﹐「疏泉」誤「流泉」﹐「黃州」誤「廣州」。常詩中「滁東」誤「除東」﹐「召公爲保」誤「君爲宮保」﹐「連云」誤「連天」﹐「金鉤店」「店」誤「居」。竇牟詩中「銀臺」誤「臨臺」﹐「少人家」「人」誤「年」﹐「疾驅」誤「疾駸」﹐「秦客」誤「秦官」﹐「苦沚」誤「若沚」﹐「北部」誤「比部」﹐「詎可云」「云」誤「聞」。竇羣《傳》「復全」誤「復前」﹐「京兆尹」「尹」誤「命」﹐「任蘇州」「任」誤「在」。羣詩中「冢樹」誤「家樹」﹐「謝時人」「謝」誤「試」。竇庠詩「金成柱」「成」誤「城」﹐「朱絲弦」誤「朱弦琴」﹐「無俗心」「俗」誤「塵」﹐「曈曈」誤「重重」。竇鞏詩《傳》「舊交」誤「舊文」。鞏詩中「侍彤闈」「侍」誤「待」﹐「猶言」誤「猶疑」﹐「采掇」誤「探掇」﹐「今年」誤「新年」。卷末潛夫詩「梁苑夜」「夜」誤「後」。微此本﹐無以訂正也。此卽義門所得之葉氏藏本﹐爲顧大有舊物﹔後入士禮居黃氏﹐藝蕓書捨汪氏﹐邑中龐氏﹐今歸余﹐插架三百年來﹐輾轉購藏﹐不出吳中也。﹝卷首﹑末有「顧大有印」﹑「南陽叔子苞印」﹑「二泉」﹑「下學齋圖書記」﹑「百宋一廛」諸朱記。﹞

△搜玉小集一卷﹝舊鈔本﹞

不著編輯名氏﹐卷末有窳菴老人題識云「此集乃仲兄所錄。兄沈靜寡言﹐不妄交人﹐日以詩書自娛﹐惜中年不祿。展讀之下﹐如見音容。」詩共六十二首﹐四人有錄無詩。與原目凡三十七人﹑共六十三首不合。惟胡鵠﹑崔顥﹑王翰﹑陳子昂名猶存《目》中﹐尙仍原本之舊。﹝卷首有「毓芳私印」﹑「容齋」二朱記。﹞

△古文苑九卷﹝影鈔宋本﹞

唐無名氏編。淳熙六年韓元吉刻﹐有跋。舊爲趙凡夫所藏﹐孫岷自陸敕先假得葉林宗鈔自趙本者傳錄﹔又從錢遵王假舊鈔本參校﹐遂爲是書善本。今陽湖孫氏所刻﹐卽從此出。有孫岷自手跋曰「趙凡夫藏宋刻《古文苑》一部﹐紙墨鮮明﹐字畫端楷。靈均鉤摹一本﹐友人葉林宗見而異之﹐亦錄成一冊﹐藏之家塾。辛巳夏﹐同陸敕先假歸﹐分諸童子﹐三日夜鈔畢﹐但存其款式耳。其宋子形體﹐葉本已失之也。「又陸敕先手跋曰﹕」戊戌五月﹐借錢遵王鈔本校一過﹐其筆畫異同處﹐標識於首﹐以俟再考。「又跋曰﹕」趙靈均臨摹本亦歸林宗。五月十二日並假再校﹐略無魯魚之謬矣。「﹝卷首有」陸貽典印「﹑」陸氏敕先收藏書籍「﹑」廣圻審定「﹑」顧澗蘋藏書「諸朱記。﹞

△古文苑二十一卷﹝宋刊本﹞

宋章樵重編。略據唐人類書校正﹐原本增益篇數﹐又爲之注。有自序及吳淵後序﹐韓元吉《題記》﹐江師心盛如杞二跋。每半葉十行﹐行十八字。注用雙行﹐行二十至二十二字不等。刻於嘉熙丙申﹐修於淳祐丙申﹐「匡」﹑「徵」﹑「楨」﹑「貞」﹑「桓」﹑「愼」﹑「淳」﹑「惇」﹑「惇」字闕筆。明刻本僅存自序一篇﹐字多舛訛﹐如《孫叔碑》「野無螟■﹝亻﹝戈外目內﹞」注﹑「■﹝亻﹝戈外目內﹞卽螟■﹝虫﹝戈外臣內﹞」。案﹕《爾雅》﹕「食苗心螟﹐食葉蟘。」■﹝亻﹝戈外目內﹞﹑■﹝虫﹝戈外目內﹞爲貸﹑蟘之訛。明刻作■﹝亻﹝戈外目內﹞﹑■﹝虫﹝戈外臣內﹞﹐尢大謬矣。又揚雄《蜀都賦》「迎春送冬」﹐九卷本脫「冬」﹐顧澗薲引《文選三都賦》注以補之。不知宋刻章注本實不缺也。明翻本則訛「冬」爲「臘」矣。

按﹕商務印書館《四部叢刊初編》影印本﹝再版﹞。

△文苑英華一千卷﹝舊鈔本﹞

宋太平興國七年﹐翰林學士承旨李昉﹑學士扈蒙﹑給事中直學士院徐鉉﹑中書舍人宋白﹑知制誥賈黃中﹑呂蒙正﹑李至等奉敕編﹔續命翰林學士蘇易簡﹑中書舍人王祐﹑知制誥範杲﹑宋諟等參修。刊於嘉泰攺元春﹐至四年秋訖工。每捲後有「登仕郎胡柯﹑鄕貢進士彭叔夏校正」一條。卷末有「成忠郎新差充筠州臨江巡轄馬遞鋪王思恭點對兼督工」一條。周必大記纂修事始並序。此本爲明初人依宋本傳錄﹐款式尙仍其舊。﹝卷首有「曾在李松云處」﹑「寫石經室」﹑「朱十彜尊」﹑「錫鬯」﹑「滄葦」諸朱記。﹞

△文苑英華纂要八十四卷﹝宋刊本﹞

此書出宋髙似孫鈔﹐撮取《英華》中麗句可供漁獵者編之。注明每篇題文﹐共分甲﹑乙﹑丙﹑丁四編。有嘉定十六年自序云﹐冶使史公所刊。《愛日精廬藏書志》因後有延祐甲寅趙文序﹐目爲元刻本﹐其實書中「朗」﹑「恆」﹑「貞」﹑「徵」﹑「署」﹑「勗」等字皆有減筆﹐爲宋刻無疑﹐趙序乃元時所加也。諸家書目﹐■﹝罒幹﹞有著錄﹐惟見季氏《書目》﹐訛作十卷﹐《傳是樓書目》有髙似孫《文苑英華摘句》﹐當卽是書。又有會通館活字本﹐其《甲編》中第二十八葉原闕﹐乃削去二十九葉首行「初賦」二字﹐卽以當十卷首葉﹐失其眞矣。宋本闕《甲編》卷一至十六﹐《乙編》卷二十三至三十七。黃蕘圃假得汪氏所藏宋本校補全。﹝卷中有「甘泉江鄭堂收藏」﹑「復翁」﹑「平江黃氏圖書」諸朱記。﹞

△文苑英華辧證十卷﹝鈔本﹞

宋彭叔夏撰並序。寶山黃平泉從潛研錢氏藏影鈔宋本傳錄﹐有盛大士手跋曰「寶山黃茂才臣燮貽余此本﹐余以鮑氏刻本校勘﹐其第一卷

《用字門》鮑本脫簡二幅﹐空白二十行。」廷博跋語云「此是影宋鈔本之舊。『今此本僅存半幅。黃君雲從竹汀先生借鈔﹐其所脫簡﹐短於鮑氏﹐未知孰是﹖又﹐誤處較鮑刻爲多﹐而亦有數處勝於鮑刻者﹐今就顯誤處校攺之﹐其小異者仍其舊﹐以備參考焉。」

△文苑英華辧證十卷﹝明活字本﹞

此本出錫山華氏蘭雪堂﹐以銅字擺印﹐特無印記耳。板心有「歲在柔兆攝提格」及大小字數。是書字句多所脫遺﹐未爲精善﹐以其出自宋本存之。﹝卷首有「範印文安」朱記。﹞

△西漢文類五卷﹝宋刊殘本﹞

題﹕「陶叔獻編。」是書《晁氏讀書志》著錄作二十卷。此本原書四十卷﹐今存卷第三十六至四十。卷末有「紹興十年四月日臨安府彫印」一行。每半葉十三行﹐行二十四字﹐分注二十五至三十字不等。「敬」﹑「竟」﹑「殷」﹑「匡」﹑「貞」﹑「徵」﹑「裋」﹑「桓」﹑「完」等字減筆。紙面鈐「淸遠堂」三字朱記﹐當是南宋時紙鋪號也。舊藏愛日精廬張氏。

△文粹一百卷﹝元刊本﹞

題「吳興姚鉉纂」並自序。明刊本已攺行款﹐是本猶仍宋刻之舊。書名無「唐」字。其《賦》《頌》等總幾首﹐卽在首行書名下。次行撰人姓名﹐次二行《聖徳》與《含元殿賦》等並列﹐不分兩行。每半葉十五行﹐行二十五字。吳中孫古雲家藏宋刻殘本﹐覈之悉同﹐惟宋本後有「臨安府今重行開雕《唐文粹》壹部﹐計貳拾策﹐已委官校正訖。紹興九年正月日」一條。又列校刻銜名十一行﹔監雕者爲右文林郎臨安府觀察推官林■﹝常上心下﹞﹑左承直郎寧海軍節度推官周公才﹑右承直郎臨安府觀察判官蘇彥忠也﹐重校者爲左從事郎浙西安撫司準備差遣劉嶸﹑左從事郎臨安府學教授陳之淵﹑右承奉郎特添差簽書寧海軍節度判官廳公事王遜﹑左承事郎添差臨安府府學教授周孚先也﹐主刻者爲右朝散大夫簽書寧海軍節度判官廳公事梁宏祖﹑左宣義郎通判臨安軍府事朱惇儒﹑右朝散大夫通判臨安軍府事王榕﹑右朝議大夫充徽猷閣待制知臨安軍府事兩浙西路安撫使馬步軍都總管張澄也。若康熙中臨川李穆堂藏有宋本﹐舊爲趙文敏﹑邵文莊﹑季滄葦藏書﹐印記累累﹐乃宋仁宗十七年刻﹐有施昌言後序﹐爲此書初刻本。近聞鄱陽胡氏得一本﹐祕不示人﹐不知又何本也。﹝卷首有「海寧楊蕓士藏書之印」朱記。﹞

△唐文粹一百卷﹝明刊本﹞

此嘉靖甲申姑蘇徐文明刻本﹐有姚鉉自序﹐施昌言後序及汪偉序﹐澗薲顧氏以宋刻殘本校其半﹐余據本集及《文苑英華》參酌校定﹐補正脫誤甚多。後有重刊此書者﹐是本其珍珠船也。

△西昆酬唱集二卷﹝舊鈔本﹞

宋楊億編﹐前有自序。此洞庭葉石君所藏馮定遠錄本。卷末有馮記云「梁有徐﹑庾﹐唐有溫﹑李﹐宋有楊﹑劉﹐去其傾側﹐存其繁富﹐則爲盛世之音矣。」葉記云「曾錄淨本﹐爲馮借失﹐以此見償。中黃筆校攺者﹐借孫潛夫本勘定﹐潛夫用黃兪邰藏本攺正。」卷上後有何煌記云「康熙戊戌春仲借得馬寒中所藏淡生堂抄本校攺二字。」又有顧廣圻記云「驗其筆迹﹐蓋定遠手錄者。」案﹕此書元明時不顯於世﹐國朝凡五刻﹕一刻於昆山徐司寇﹐再刻於吳門求是堂﹐三刻於長洲聽香樓朱氏﹐四刻於浦城祝氏﹐又有周楨注本。世以朱本爲善﹐祝本依之。今核此本所校﹐有異於祝本者。如《受詔修書》云「寡婦宜憂緯」﹐不作「疑憂」﹔《和作》云「歷帝自幾蘧」﹐不作「凡蘧」﹔﹝幾蘧﹐出《莊子》。惟幾字仄聲﹐《莊子釋文》無音﹐劉殆作平聲讀耳。此詩《韻府》亦引之。﹞《南朝》云「麝壁燈回偏照晝」﹐不作「鹿壁」﹑「照畫」﹔《槿花》云「千金輕換笑」﹐不作「經換」﹔《夜宴》云「蹁躚霞袖舉」﹐不作「袖舞」﹔《詠鶴》云「不是雛枉見疑」﹐不作「不似」﹔《舊將》云「新畫儀容當漢閣」﹐不作「儀形」﹔《宣曲》云「髙唐薦枕榮」﹐不作「髙堂」﹔《無題》云「不曾亡國是無言」﹐不作「忘國」﹔又「走馬章臺冒雨歸」﹐不作「暴雨」﹔《荷花》云「香返夢蘭魂」﹐不作「蘭船」﹔又「不知誰有髙唐夢」﹐不作「惟有」﹔《詠淚》云「多情不待悲秋气」﹐不作「秋意」﹔又「江山滿目新亭淚」﹐不作「江南」﹔《初秋屬疾》云「秋意先侵玉井桐」﹐不作「知侵」﹔《樞密王左丞宅新菊》云「佳色艷輕霜」﹐不作「桂色」﹔《無題》云「玉壺盛淚祗凝紅」﹐不作「承淚」﹔《譯經光梵大師》云「機緣芥引鍼」﹐不作「值鍼」﹔《淸風十韻》云「涼飈逗曉回」﹐不作「涼颸」﹔《戊申年七夕》云「昔人求富是虛辭」﹐不作「晉人」﹔《秋夕池上》云「林疏露下涼」﹐不作「松疏」。皆勝於刻本也。又此本每人名上皆有結銜﹐祝本無之﹐失其舊矣。﹝卷中有「樹廉石君」﹑「朴學齋」﹑「歸來艸堂」﹑「彭城仲子審定」﹑「戈小蓮祕笈印」﹑「半樹齋戈氏藏書印」諸朱記。﹞

△昆山雜詠三卷﹝宋刊本﹞

宋龔昱編。前有嘉定攺元朝散郎監察禦史範之柔序﹐後有開禧丁卯儀眞徐挺之跋。詩編上﹑中﹑下爲三卷。首張祜《慧聚寺》﹐終陳世守《詠枇杷綠橘》﹐寫刻俱精。每半葉八行﹐行十五字﹐「搆」「愼」「惇」字俱注廟諱﹐覈之兪氏允文重輯本﹐足訂訛奪不少。如詠《慧聚寺》之張祜不作張祐﹔孟郊《上方》云「有時乞鶴歸﹐還放逍遙場」﹐不作「有時乞鶴還﹐來放逍遙場」﹔陳省善不作「省華」﹔李堪《宿慧聚寺》云「但餘天外情」﹐不作「天外晴」﹔張方平《縣齋懷京都》﹐不作「懷京師」﹔林邵《和張祜韻》云「鳥遠迷孤村」﹐不作「鳥還」。脫去《和孟郊韻》一首云「山僧厖眉蒼﹐翻經坐禪牀。層軒豁遠目﹐靜室便異香。微風仙籟響﹐過雨晴嵐光。何須向廬阜﹐此卽眞道場。」張景修《壓云軒》云「低頭認鸛巢」﹐不作「鶴巢」﹔傅宏《和孟郊韻》云「樵唱林間路」﹐不作「樵笛」﹔李乘《慧聚雜題序》云「遭遇聖時」﹐不作「遭逢」﹔「爲苟祿計而至此地」﹐不作「計於此地」﹕「淺霞駁云」﹐不作「殘霞」﹔「一合一分」﹐不作「一合時分」﹕「時花時秀」﹐不作「一花時秀」﹕「今謹記錄」﹐不作「寄錄」。又「乘初遊慧聚」云云提行低一格﹐不連接。《序》後詩云「𨿽難亦容造」﹐不作「𨿽艱」﹕「孫登一長嘯」﹐不作「亦長嘯」﹔《壓云軒依張朝奉韻》云「巖低木露梢」﹐不作「露稍」﹔《靈山講堂》云「今人設猊座」﹐不作「猊坐」﹔《月華閣》云「陰助艸靈春不識」﹐不作「陰砌艸靈人不識」﹔又《依向主簿韻》云「轉山僧道筇攜雨」﹐不作「僧過」﹔《巖陰堂》云「采花蜂蝶枉教來」﹐不作「永教來」﹔《慧照堂》云「云外野鳴幽」﹐不作「野鳥幽」﹕「僧拈一枝菊」﹐不作「一枝竹」﹔《素琴堂》云「子賤敬可髙」﹐「賤」下不空一字﹕「芬我勝蘭芷」﹐不作「芬芳」﹔《翠屏軒》云「向背峯巒荷五丁」﹐不作「倚五丁」﹕「秋雨松林成水墨」﹐不作「似水墨」﹔《連云閣》云「毗耶消息甚分明」﹐不作「毗那」﹔《夕秀軒》云「靈株瑞艸人難識」﹐不作「靈枝」﹔郟僑《訪翠微邈上人》云「行客倦奔馳」﹐不作「倦馳騁」﹔蔣瑎《和張祜韻》云「松古兀霜根」﹐不作「松石」﹔梁賁《題古上方》云「偶穿謝屐上層嵐」﹐不作「謝履」﹔範周《題昆山絕頂》云「不將此境評張孟」﹐不作「憑張孟」﹔郟僑《素琴堂》云「我嘗見己醒心目」﹐不作「見之」﹔孫寔若虛《壓云軒》﹐不作「邵彪作」﹔詩云「城市壓塵勞」﹐不作「煩勞」﹔朱穀《和張敏叔祠部壓云軒韻》﹐不作「朱轂」﹔郟正夫《寄妙觀大師》云「楣拱要惇篤」﹐不作「榱拱」﹕「東榮有園池」﹐不作「園地」﹕「此樂難盡錄」﹐不作「書錄」﹔楊備《昆邱》云「雲裏山光翠欲浮」﹐不作「欲流」﹔《慧聚寺》云「駐錫棲雲石室中」一絕﹐不失名。葛次仲《題馬鞍山寺》云「餘生願依止」﹐不作「休止」﹔衝邈《翠微山居詩》云「看經只在明窗下」﹐不作「卽在」﹔「靜坐安然一炷香」﹐不作「安禪」﹕「都緣無事可思量」﹐不作「卻緣」﹔「我作沙彌親見裁」﹐不作「親自」﹕「花與人間事一同」﹐不作「不同」﹔仲並《遊慧聚寺用前人韻得二詩》云「雲散它山雨」﹐不作「空山」﹔其第二首脫去﹐詩云「迎宵山吐月﹐不受雨雲吞。看影篩林杪﹐移樽藉石根。參差明梵剎﹐一二數煙村。髙處僧眠未﹖攜筇試打門。」又有陳之茂阜卿平江守贈石千里詩二首﹐全闕。題云「石千里來自昆山﹐陳闊未幾﹐倏爾言別﹐輒成二詩﹐少舒戀戀。」詩云「零露滋百艸﹐灼灼黃花枝。眷此忘憂物﹐一杯誰共持﹖人生豈無好﹐所樂在所知。開門望三益﹐邂逅得所思。鳴弦詠綢繆﹐歲莫以爲期。倏駕不可畱﹐良會復何時﹖不愁道路隔﹐但恐人事違。」其二云「烏鵲巢空壇﹐鸞鳳伏荊杞。懷抱發永嘆﹐感深念君子。斯人在空谷﹐弗禦紈與綺。松柏培不榮﹐芝蘭種不起。浩浩歲月移﹐日莫雪霜底。物理固非常﹐循環有終始。但保千金軀﹐淸樽傾綠蟻。」李衡《短項翁》云「何曾爲致常持滿」﹐不作「何嘗」﹔耿鎡《用彥平韻賦石外舅短項翁》云「燕頷鳶肩非我友」﹐不作「鴛肩」﹔鍾孝國《和韻》云「送予醉鄕謝膠擾」﹐不作「送子」﹔李彥平《與仲彌性同次唐人二詩韻》云「盡日困登陟」﹐不作「因登陟」﹕「開尊延月光」﹐不作「已月光」。第二首闕﹐詩云「天面無纖靄﹐平川灝气吞。搘筇臨閣道﹐拂石憩云根。柳映山前路﹐煙搖水北村。醉歸風滿袖﹐斜月在蓬門。」又﹐衝邈《和孫大夫贈開江沈察判》一首亦闕﹐其題下原注云「昆山舊置開江營﹐有兵士二百五十人﹐今全吳驛乃故基。」詩云「松陵江塞數年餘﹐妙手惟君可決除。四郡樂舒編戶力﹐九重恩賑太倉儲。劭農盡喜無凶澇﹐逃籍皆歸葺舊居。已簡上心千古利﹐何須求薦孔副書。」《送知縣趙通直》云「或會朝廷求政績」﹐不作「或命」﹔胡淸《壓云軒》云「畫檐直與莫雲霽」﹐不作「且與」﹔孫覿《昆山道中》云「樵路踏行雲」﹐不作「樵徑」﹕「江面橫區素」﹐不作「江南」﹔胡嶧《泊昆山》云「擁被和衣晝亦眠」﹐不作「復眠」﹔《同仲南弟遊慧聚寺》云「細認眞山與假山」﹐不作「是假山」﹕「過百家瀼」﹐不作「百家渡」﹔葉椿《次韻靜師仁叟山居》云「竹影搖風瑣碎金」﹐不作「移風」﹕「半陰寒綠雨晴日」﹐不作「半巖」﹔《次韻王翔仲同遊山寺》云「盈盈靑眼綴桑條」﹐不作「條桑」﹔「滌硯探題皆白雪」﹐不作「白晝」﹕「一月人生笑不常」﹐不作「生人」﹔葉時亨《示郭仲達》云「撮發從遊成潦倒」﹐不作「振發」﹔《泛舟松江》云「白鷗盟在容尋理」﹐不作「客尋理」﹔郭仲達《歸昆山省親》云「漲塵面旋風頭緊」﹐不作「回旋」﹔顏發《待潮顧浦》﹐不作「顧發」﹔詩云「裋褐愁蓋藏」﹐不作「短褐」﹔《和蓋謙老遊馬鞍山》云「小徑縈紆便往還」﹐不作「縈行」﹔《和山間壁上陳子忠詩》云「兩兩飛鳧墮渺茫」﹐不作「隨渺茫」﹔趙彥端《與諸公會飲昆山放生池亭》云「二面納倒景」﹐不作「一面」﹕「酒爲河朔傾」﹐不作「河翔」﹕「大勝及寒井」﹐不作「汲寒井」﹔李彥平《樂庵初成》云「傾耳林間竹畫眉」﹐不作「兩畫眉」﹔《題樂庵所藏柳影及松海二畫》云「行人休惜夜秉燭」﹐不作「休息」﹔範成大《夜步東寺之西》云「滿縣月明春意好」﹐不作「滿院」﹔姚申之《寓居全吳江上》云「一雨通宵剪菜畦」﹐不作「韭畦」﹔「朝來赤腳語言好」﹐不作「言語」﹕「築成芋塹那憂餓」﹐不作「憂餒」﹔《將至昆山舟中作》云「朝曦忽漏光」﹐不作「忽滿」﹕「野光明荒陂」﹐「光」字不闕。《到昆山》云「自笑小才還小用」﹐不作「大用」﹔滕繼遠《同吳斗南登塔院》云「超然信塵表」﹐不作「泛塵表」﹔趙彥端《題西隱》云「艸樹低迷受晚晴」﹐不作「愛晚晴」﹕「江天表裏玉壺淸」﹐不作「玉潭淸」﹔葉子彊《讀書堂》云「猶有讀書心」﹐不作「從我讀書心」﹔範至能《次韻項丈雪詩》云「日曛鳷鵲澑春聲」﹐不作「漏春聲」。葉自彊《奉賦水仙花以謝提宮龔丈之貺》﹐不作「葉子彊」﹔詩云「東梅避舍不敢幹」﹐不作「江妃」﹔範至能《次韻唐致遠雨後喜涼》云「飛蚊薨薨已無奇」﹐不作「無寄」﹔趙徳莊《次韻鄭逢辰直閣遷新居》云「獘貂將我竟何如」﹐不作「敬何如」﹕「晚歲深期燭有餘」﹐不作「獨有餘」﹔範至能《次馬少伊木犀詩韻》云「一天風露不供香」﹐不作「風冷」﹔項彥周《和範至能元日》云「椒酒勸仙童」﹐不作「勤仙童」﹕「題書附去鴻」﹐不作「題詩」﹔馬少伊《索笑圖詩序》云「余有小墅」﹐不作「小野」﹔詩云「雲巖霜落月照水」﹐不作「露落」﹔《樂庵李先生居南林論張同知掛冠而歸賦二詩爲壽》云「朝來漉酒巾」﹐不作「酒中」﹔《哭慧聚僧神濟序》云「神濟﹐乃其師號云」﹐不作「乃其號」﹔詩云「梵音飄斷莫鐘殘」﹐不作「梵香」﹔《送昆山丞謝子潚》云「願公袖疏朝甘泉」﹐不作「袖艸」﹔範公武《和張承吉韻》云「巨區可平吞」﹐不作「平可吞」﹔龔希仲《期頤堂詩序》云「作期頤堂於別墅」﹐不作「野墅」﹔項彥周《和鄭逢辰元宵韻》云「羣芳欲識龍顏喜」﹐不作「羣方」﹔徐挺之跋云「抑以全文叔之志云」﹐「抑」兪本訛「抒」。案﹕立道爲龔明之子﹐乃兪本明之《小傳》中謂著《中吳紀聞》及此書﹐何失檢至此﹖宜其訛謬之多也。﹝卷首有「遜敏齋」﹑「龔朝美氏」﹑「養壽書齋」諸朱記。﹞

△會稽掇英總集二十卷﹝鈔本﹞

宋孔延之編並序。此書傳本絕稀﹐從淡生堂鈔本傳錄。

△樂府詩集一百卷﹝元刊本﹞

宋郭茂倩編次。李孝光周慧孫序。舊爲汲古閣藏書﹐子晉氏以宋本手校﹐補正甚夥。案﹕此爲汲古刻是書時祖本。卷九十二後有《題記》云「閱竟前一卷﹐日將下舂﹐付刻催迫﹐乃復披閱﹐不謂遂能終之。初九日識。」﹝卷中有「毛姓祕玩」﹑「汲古閣鑑定本」二朱記。﹞

△嚴陵集九卷﹝鈔本﹞

宋董棻編。案自序﹐棻知嚴州時與郡人諭彥先﹑州學教授沈傃同輯。

△分門纂類唐歌詩十二冊﹝宋刊殘本﹞

題﹕「趙孟奎分門纂類。」案﹕孟奎﹐字文耀﹐號春谷﹐宋太祖十一世孫﹐觀文殿學士江東安撫使封周國公謚忠惠與■之子﹐寶祐丙辰文信國榜進士﹐官至祕閣修撰﹐寄貫蘇州。全書百卷﹐《天地山川類》三十二卷﹐《朝會宮闕類》八卷﹐《經史詩集類》三卷﹐《城郭園廬類》二十卷﹐《仙釋觀寺類》十二卷﹐《服食器用類》十一卷﹐《兵師邊塞類》二卷﹐《艸木虫魚類》十二卷。每類中又分子目。今存《天地山川類》六冊﹐《艸木虫魚類》六冊﹐捲第俱爲書估捥攺﹐其灼然可考者﹐僅《天地山川類》之卷三十二﹐《艸木虫魚類》之卷三﹑卷四﹑五﹑六而已。每半葉十行﹐行十八字。「匡」﹑「貞」﹑「朗」字有闕筆。向藏絳雲樓﹐後歸汲古閣。自序﹑《總目》﹐毛斧季從絳雲樓藏別本鈔補。斧季嘗欲覓全書刻之﹐傳聞武進唐孔明家有其書﹐唐與金壇於子荊有連﹐因屬嚴拱侯詣於氏﹐邀其爲介物色之﹐其實唐氏無此書也。而拱侯中途宿丹陽逆旅﹐因鄰人失金﹐至逮問。令不能決﹐復質之神前﹐置巨鍋﹐傾油其中﹐架熾炭﹐火炎炎上出﹐逼拱侯手探之﹐並蘸熱油塗體﹐幸無損而釋。抵金壇﹐乞子荊作書﹐得唐氏復書而返。斧季有跋﹐詳述其事﹐後復徧訪﹐訖無其書。案﹕此書不見諸家書目﹐惟見葉文莊《涇東類稿》﹐文莊嘗錄於雷景陽侍郎﹐僅存二十七卷﹐則此書全本久絕矣。原序世不經見﹐因錄之曰「詩源於情性之正﹐其來久矣。人不能無樂﹐樂斯詠﹐詠斯嗂﹐詩以興焉。世有升降﹐情性無古今﹐詩未嘗泯也。夫子刪詩﹐定取三百篇以爲經﹐雅﹑頌之音﹐鏗天地﹐動鬼神﹐一時從臣才藝﹐固足辦此。列國之風﹐婦人﹑女子﹑小夫﹑賤隸﹐片善寸美﹐俱所不棄。《商頌》五篇﹐以《那》爲首﹐正考父得於周太師﹐夫子汲汲存之﹐𨿽左氏所載《逸詩》﹐如《茅鴟》《祈招》之類﹐亦太山一毫芒耳﹐非采星宿遺羲娥也。然詩亦非夫子不敢刪﹐刪之者僭﹐聚流成海﹐聚寶成山﹐聚一代之詩而成集﹐殆取是耳。唐文爲一王法而詩尢工﹐杜子美﹑李太白﹑韓退之﹑柳子厚﹐人誦其言﹐家有其集﹐不必類聚而傳也。間有一唫一詠﹐散落人寰﹐殘碑斷碣﹐異聞雜紀﹐何可勝計﹖嘗鼎一臠﹐固知其美﹐終不若過屠門大嚼之爲快。是集之編﹐蒐羅包括﹐靡所不備﹐凡唐人所作﹐上自聖制﹐下及俚歌﹐郊廟﹑軍旅﹑宴饗﹑道塗﹑感事﹑送行﹑傷時﹑弔古﹑慶賀﹑哀挽﹑遷謫﹑隱淪﹑宮怨﹑閨情﹑閒居﹑邊思﹑風月﹑風雪﹑艸木﹑禽魚﹐莫不類聚而戶分之﹐𨿽不足追思無邪之盛﹐要皆由人心以出﹐非盡背於情性之正者也。昔荊公嘗選唐人三百家爲一集﹐名曰《詩選》﹐姚鉉作《唐文粹序》﹐亦謂有《唐詩類選》《英靈》《間气》《極玄》《又玄》等集﹐皆有去取於其間﹐非集錄之大全也。雪林李君龏﹐嗜唐詩﹐窮一生以爲工。予旣畢舉子業﹐先公俾學詩﹐每相與講論﹐嘆諸家不可盡見﹐因發吾家藏手出綱目﹐合訂分類﹐志成此編。宦轍東西軸﹐囑李君足成之﹐旁收逸墜﹐募致平生未見者﹐得一千三百五十三家﹐四萬七百九十一首﹐大略備矣﹐列爲若干捲。蓋首尾十餘年而後畢繕而藏之。予懼成之之難而失之易也﹐行必攜以自隨﹐公暇時復倒篋繙閱﹐因謀鋟梓庋焉。後之覽是集者﹐如入建章而睹千門萬戶之富﹐動心駭目﹐迷不知其所從。若夫嗜而雋其永﹐啜醴而咀其醇﹐則在君子之自得而已。咸淳攺元正月十五日趙孟奎書。「﹝卷中有」沈與文印「﹑」姑余山人「﹑」斧季「﹑」何元錫借觀印「﹑」芳茉堂印「﹑」元照嚴氏修能「諸朱記。﹞

△古今絕句三卷﹝宋刊本﹞

宋吳說編。是書標目題《古今絕句》﹐所采止唐宋二人﹐曰《有唐絕句》﹐題「前左拾遺工部員外郎少陵杜子美」﹐曰《本朝絕句》﹐題「大丞相荊國文公臨川先生」。板心注「杜上」﹑「荊句上」﹑「荊句中」﹑「荊句下」等字﹐似分四卷﹐而以卷首《目錄》卷中﹑卷下核之﹐實三卷也。後有跋云「說少日嘗觀山谷老人爲同郡胡尙書﹝諱直孺﹞以砑綾箋寫杜陵﹑臨川絕句﹐錯綜間見參以行艸﹐亦槪聞其緒言。謂古今絕句﹐造微入妙﹐無出二家之右。說近歲嘗以所聞﹐質諸當代詩匠﹐咸謂斯言可信不疑。今二集行於世者﹐凡一百二十卷﹐每欲檢尋絕句﹐如披沙揀金﹐徒勞繙閱。暇日﹐掇拾自爲一編﹐得杜陵五言﹑七言凡一百三十有二首﹐臨川五言﹑六言﹑七言凡六百十有三首。目曰《古今絕句》﹐手寫一本﹐鋟木流傳﹐以與天下後世有志於斯文者共之。不敢輒爲序引﹐謹以所聞附之篇末。紹興二十三年歲在癸酉﹐三月二十九日﹐錢塘吳說題。」每半葉十行﹐行十四字﹐其杜陵《絕句》末首《江南逢李龜年》﹐後采江季共《辧正》一條﹐有「此非杜詩﹐岐王範開元十四年薨﹐崔九滌亦卒於開元﹐子美方十五歲﹐天寶後未嘗至江南」云云。其臨川《絕句》以全集本核之﹐五言中無《泊雁》二首﹐蓋集本誤以五律編入者﹔六言中多《宮詞》一首﹐李雁湖《詩注本》亦有注云「王建詩﹐誤入。」七言中多四首﹐李《注本》亦無。《偶作》云「一燈相伴十餘年﹐舊事陳言知幾編。到老不如無累後﹐困來顚倒枕長眠。」《代答陳碧虛》云「超然便可赴仙期﹐何苦茅山下泊爲﹖紫府未應無鶴料﹐西城問取我宗支。」又《奉和》﹝下闕﹞云「故國波濤煙雨間﹐幽亭時見片雲還。危峯疊障秀如畫﹐卻是江南何處山﹖」其二云「潮落江風怒不收﹐昇州一日到眞州。彩衣認得經行處﹐事事傷心欲白頭。」又五言集句中多一首《花下》云「花下一壺酒﹐定將誰舉杯。雪英飛舞近﹐疑是故人來。」案﹕吳說字傅朋﹐師禮之子﹐王逢原之外孫﹔而逢原妻爲荊公夫人女弟吳氏﹐編此是有意推崇荊公而以杜陵配之也。書中「驚」﹑「殷」﹑「讓」﹑「溝」﹑「廓」字有闕筆﹐當爲寧宗時刻本。﹝卷首有「乾學」﹑「楝亭曹氏藏書」二朱記。﹞

△三蘇文粹七十卷﹝宋刊本﹞

不著纂輯姓氏。前有《標目》﹐無序跋。選老泉文六十八首﹐東坡文二百七十九首﹐潁濱文三百十二首。《目》後有眞書墨圖記云「婺州東陽胡倉王宅桂堂刊行」﹐與《歐陽文粹》板式相同﹐當是同時所刊。紀文達未見宋本﹐訛認明人輯錄﹐故不獲與《歐陽文粹》並列。每半葉十九﹝四﹞行﹐行二十六字。「敬」﹑「殷」﹑「匡」﹑「恆」﹑「貞」﹑「徵」﹑「讓」﹑「樹」﹑「桓」﹑「構」﹑「愼」字皆闕筆﹐而「惇」字不闕﹐光宗前刻本也。老泉文有《洪範三論》及後序﹑《辧姦論》爲《嘉祐集》不載。東坡文有《邇英進讀》《評史》《評文選》等篇﹐爲七集本不載﹐當取諸《大全集》本。潁濱文有諸論爲四集本不載者﹐皆取諸古史文中。字句多與集本不同﹐亦互有得失﹐可資參校。明嘉靖中有重翻本﹐頗淸整﹐訛字亦不多﹐惟東坡文《去姦民篇》「持吏短長而不可詰者」﹐「詰」訛「誥」﹔《省費用篇》「徒兵之眾」﹐「徒」訛「徙」﹔《蓄材用篇》「是其必然者終不可得而見也」﹐「終」訛「然」﹔《練軍實篇》「故兵常驕悍而民常怯」﹐「而」訛「於」。潁濱文﹐《禮以養人爲本論》「有司請定法令」﹐「請」訛「謂」﹔《新論上》「以濟其所不足」﹐「不」訛「而」。餘皆無訛。板式與同﹐亦足爲善本矣。

△新雕聖宋文海六卷﹝宋刊殘本﹞

宋江鈿編。原書一百二十卷﹐今存卷四至卷九二冊。是書見晁氏《讀書志》及《文獻通》者﹐有賦﹑詩﹑表﹑啟﹑書﹑論﹑說﹑述﹑議﹑記﹑序﹑傳﹑文﹑贊﹑頌﹑銘﹑碑﹑制﹑詔﹑疏﹑詞﹑志﹑挽﹑祭﹑禱文凡三十八門。周益公以其編次未善﹐請於孝宗﹐命呂成公重編呈進﹐錫名《文鑑》﹐是此書爲《文鑑》所託始﹐中如王子韶﹑周邦彥﹑邱鄜等文不槪見者﹐猶藉是冊以傳。書中「殷」﹑「警」﹑「驚」﹑「桓」﹑「構」減筆。每半葉十行﹐行二十二字。辛夷館季氏《書目》藏有六冊﹐惜更佚去四冊矣。﹝每捲有「揚州季氏」﹑「禦史振宜之印」﹑「季振宜藏書」諸朱記。﹞

△皇朝文鑑一百五十卷﹝宋刊本﹞

卷首跨行題《皇朝文鑑》四大字。次二行低三格題﹕「朝奉郎行祕書省著作佐郎兼國史院編修官兼權禮部郎官臣呂祖謙奉聖旨銓次。」後接《進書札子》《謝賜銀絹》《除直祕閣表》及周必大序。又次爲《總目》﹐跨行題「新雕《皇朝文鑑》總目」八字。以下每門標目﹐如《賦》《律賦》之類﹐皆跋行頂格﹐題大字。其卷數皆別行低一格。《總目》後爲《目錄》﹐分上﹑中﹑下﹐題曰「新雕皇朝目錄」。每卷首題《皇朝文鑑》捲第幾。每半葉十行﹐行十九字。板心著字數及刊工人姓名。紙面俱鈐紙鋪朱記。卷二十五至二十七紙背有字﹐審是星命家言﹐其中有「寶慶二年」云云﹐的是宋槧宋印也。案﹕是書嘉泰間新安郡齋刊行﹐嘉定間趙彥適修之﹐端平初﹐劉炳又新之。此本「讓」﹑「署」﹑「桓」﹑「構」﹑「瑋」﹑「惇」﹑「擴」減筆﹐而理宗嫌諱「筠」﹑「均」﹑「馴」俱不減。又﹐菉竹堂鈔本《目錄》中有「端平重修」四字﹐此本無之。足知其爲嘉泰原本﹐非端平重修。太倉王顓庵據端平本補錄趙﹑劉兩跋於卷首﹐考之﹐殊不審也。此本原闕卷一至四﹐卷二十八﹐卷四十八至六十八﹐卷七十五至七十七﹐卷一百五至一百三十五﹐卷一百四十二至一百五十﹐經邑中張氏蓉鏡鈔補完具。卷首《謝表》後有題識二行雲﹕「此尙是嘉泰時初印本﹐在未經重修前﹐宋刻致佳﹐絕無僅有﹐良足寶貴。盥手展讀﹐心目俱開。崇禎甲戌秋日季仙王閬借觀。」﹝卷中有「葉盛與中」﹑「原博」﹑「叢書堂」﹑「韓世能印」﹑「張醜米盦」﹑「檇李項藥師藏」﹑「毛晉」﹑「汲古閣」諸朱記。﹞

按﹕商務印書館《四部叢刊初編》影印本。

△皇朝文鑑一百五十卷﹝舊鈔本﹞

此明菉竹堂鈔本﹐從端平刻本傳錄者。前有《進書札子》《謝賜銀絹》《除直祕閣表》﹑周必大序﹑從子喬年記編成《文鑑》始末及沈有開﹑趙彥適﹑劉炳跋。是本行款﹑標題﹐與嘉泰本大致符合﹐惟「《皇朝文鑑目錄》」一行﹐嘉泰本頂格﹐此本上﹑中﹑下俱空三格﹐且《目錄》中有「端平重修」字﹐此其異也。卷末有文莊五世孫恭煥跋﹐郡人顧抱衝以《金石錄》跋對閱﹐定是書序﹑目爲文莊手書。﹝卷末有「蕘翁借讀」朱記。﹞

△古文關鍵二卷﹝明刊本﹞

宋呂祖謙撰。是書皆論韓﹑柳﹑歐﹑蘇﹑曾諸家之文。卷首總論文法﹐以下按篇注釋標抹於旁﹐與《直齋書目》所述合。

△聖宋名賢五百家播芳大全文粹一百五十卷﹝舊鈔本﹞

宋魏齊賢﹑葉棻同編。前有紹熙庚戌南徐許開仲啟序﹐序後列《類目》﹐又次爲五百二十家名賢《總目》。卷末有嘉定三年唐山宋均跋。案﹕秀水朱氏跋此書﹐謂所見徐章仲家宋槧本二百卷﹐考宋《跋》謂是書葉子實初編一百卷﹐刊行後﹐一時紙貴﹔旣思書以四六爲宗﹐宜多采表﹑啟諸作﹐乃復廣蒐旁輯﹐成百五十卷﹐未及梓而卒云云。則此書刊行在光宗時僅有百卷﹐朱氏所云二百卷﹐乃訛「一」爲「二」也。此本又有孫氏均﹑姚氏椿手跋。姚氏謂「今彭南昌選《宋四六集》盛行於世﹐卽取諸是書。又《四庫全書總目》作卷百十卷﹐疑偶脫『五』字﹐非有二本」云云。然盧氏《宋氏史文志補》及張氏《藏書志》著錄﹐亦皆作一百十卷﹐此本或是最後續增足本﹐尢可貴也。﹝捲尾有「姚椿之印」朱記。﹞

△迂齋先生崇古文訣三十五卷﹝明刊本﹞

宋樓昉撰。旁有標抹﹑注釋﹐與《古文關鍵》同。寶慶間刻本有姚珤序。明嘉靖中松陵吳氏重刊。

△文章正宗二十四卷﹝宋刊本﹞

宋眞徳秀撰。案﹕《劉后村集》有跋此書云「文忠全書旣成﹐授湯巾仲能﹐漢伯紀其與焉。晚使領外﹐與常平使者李鑑汝明協力鋟梓﹐以淑後學。」則爲最初刻本。此本文忠自序已佚﹐亦無劉跋。《目錄》前後﹐雜入倪澄﹑鄭圭《續文章正宗》二跋﹐作於咸淳丙寅。考﹐丙寅爲度宗咸淳二年﹐疑當時合刻本﹐非劉本也。每半葉十行﹐行二十字﹐注字同。板心著大小字數及刊工人姓名。「筐」﹑「桓」﹑「完」﹑「樹」﹑「購」字有減筆。板刻淸朗﹐《天祿琳瑯》所謂寬行大字﹐用筆整肅者是也。﹝卷首有「雲谷山房圖書」朱記。﹞

△西山先生眞文忠公文章正宗二十四卷﹝元刊本﹞

是本標目有「西山先生」四字。前有紹定執徐之歲自序及《正宗綱目》一卷﹐文中標抹圈點具存﹐尙出自序本也。明刻有《正宗綱目》而無自序。﹝卷首有「璜川吳氏收藏圖書」朱記。﹞

△續文章正宗二十卷﹝明刊本﹞

此本乃文忠專取北宋一代之文﹐爲晚年所纂。咸淳丙寅金華倪澄得其本於梁椅﹐梁得之公子官參議者﹐相與校而刊之學官。至明弘治間舊板殘闕﹐此爲南雍補修本﹐祭酒章某命監丞戴鏞校補者。卷末有倪澄﹑梁椅﹑鄭圭跋﹐又戴鏞修板跋。

△赤城集十八卷﹝明刊本﹞

宋林表民編。是集所選﹐自陳忠肅瓘至王縣令然﹐凡一百四家。其間如陳篔窗﹑吳荊溪皆南宋古文作手﹐其集不傳﹐猶賴是書考見厓略。宋淳祐間有刻本﹐子良序之。此明嘉靖中重刻。﹝卷首有「陸時化印」朱記。﹞

△東萊集注觀瀾文丙集八卷﹝宋刊本﹞

宋林之奇編。呂祖謙集注。全詩六十三卷﹐見《宋史藝文志》。其《甲集》二十五卷﹐屈子以下六十五人﹔《乙集》五卷﹐揚子云以下十九人﹔阮文達以鈔本進呈﹐見其所著《外集》。此則《丙集》﹐八卷﹐前四卷皆賦﹐計張衡以下十五人﹔五卷以後爲說﹑論﹑記﹐計韓文公以下十三人。惟其間或稱名﹐或稱字﹐體例殊不畫一。注則采取舊說﹐最爲簡明。每半葉十行﹐行十九字﹐注雙行﹐行二十四字。書中「桓」作「亙」﹐「愼」作「眞」﹐「貞」﹑「禎」﹑「恆」﹑「遘」有闕﹐而「惇」﹑「廓」字不闕﹐光宗前刻本也。﹝卷首有「季振宜藏書」﹑「周秀實」二朱記。﹞

△麗澤集詩三十五卷﹝宋刊本﹞

不著編輯姓氏﹐亦無序跋。方虛谷謂呂成公所纂。蓋因成公有《麗澤集說》也。凡《樂府》一卷﹐《文選》一卷﹐陶靖節一卷﹐王無功﹑沈佺期﹑陳伯玉﹑孟浩然﹑王摩詰﹑張說之﹑髙達夫﹑儲光羲一卷﹐杜子美四卷﹐李太白﹑元次山﹑韋應物一卷﹐錢起﹑李嘉祐﹑劉長卿﹑武元衡﹑韓退之一卷﹐孟東野﹑張文昌﹑盧仝﹑劉義﹑李長吉﹑賈島一卷﹐柳子厚﹑劉夢得﹑呂化光﹑李益一卷﹐元微之﹑白樂天一卷﹐杜牧之﹑王建﹑李文饒﹑張祜﹑李義山﹑溫庭筠﹑姚合﹑方幹﹑鮑溶﹑陸魯望﹑鄭谷﹑羅隱﹑許用晦一卷﹐王荊公《唐百家詩選》一卷﹐本朝四言古詩一卷﹐樂府歌行附雜言二卷﹐五言古詩六卷﹐七言古詩一卷﹐五言律詩二卷﹐七言律詩三卷﹐五言絕句一卷﹐七言絕句三卷﹐雜體詩一卷。每半葉十二行﹐行廿二字﹐「朗」﹑「匡」﹑「恆」﹑「貞」﹑「徵」﹑「完」﹑「遘」﹑「愼」等字闕筆。

△續增歷代奏議麗澤集文十卷附關鍵一卷﹝宋刊本﹞

不著撰人名氏。案﹕卷末附《關鍵》﹐乃成公所制﹐則此亦成公編集也。凡西漢五卷﹐東漢二卷﹐三國一卷﹐晉一卷﹐唐﹑五代一卷。後附《關鍵》﹐總論看文字及作文法一卷。行數﹑字數同上。「匡」﹑「貞」﹑「桓」﹑「構」﹑「愼」等字闕筆﹐而「惇」﹑「廓」﹑「擴」俱不闕﹐當是光宗以前刊本。又全書皆經朱筆點勘﹐遇宋帝諱並加圓圍﹐至茂陵嫌諱而止。蓋寧宗時人手筆也。﹝卷中有「毛表」﹑「季振宜藏書」﹑「畱與軒浦氏珍藏」諸朱記。﹞

△妙絕古今四卷﹝明刊本﹞

不著編輯姓氏。《四庫書目》以爲宋湯漢編﹐據趙子常《東山存稿》書後所云也。寶祐間有刻本﹐此明嘉靖中虔州重刻本﹐有東澗自題﹐紫霞老人題﹐談愷序﹐王廷幹序。

△眾妙集一卷﹝舊鈔本﹞

題﹕「汴人趙師秀紫芝編。」捲後有無名氏題識云「嘉靖丙申臘月晦日宋本摹書。時寓繡石堂。」舊爲曝書亭藏本。﹝卷首有「秀水朱氏潛采堂圖書」﹑「檇李項藥師藏」二朱記。﹞

△二妙集一卷﹝舊鈔本﹞

此書亦趙師秀所編。二妙者﹐賈浪仙﹑姚武功詩也。諸家書目俱未載﹐是書與《眾妙集》出自一人手寫。後有無名氏跋曰「趙紫芝選編《眾妙》《二妙》二集﹐世不經見。吾友顧大石仁效過訪次山秦思宋﹐執是爲贄。次山藏焉﹐因假摹書。實爲宋時刻本﹐不易得也。時嘉靖丙申閏臘﹐三寓繡石堂識。」又有何小山跋曰「此爲竹垞故籍﹐毛斧老假而不歸﹐旣歿之二年﹐伊子售於書舩﹐余以銀三錢得之。康熙乙未秋小山記。」

△箋注唐賢絕句三體詩法二十卷﹝元刊本﹞

題﹕「汶陽周弼伯■﹝弓弓攵﹞選﹐髙安釋圓至天隱注。」前有方回序﹐大徳中﹐長洲陳湖磧沙寺僧魁天紀與圓至交﹐注其書﹐乞虛谷爲序﹐刻置寺中﹐世稱《磧沙唐詩》﹐卽此本也。後有重刻者﹐直題《磧沙唐詩》之名矣。書中朱筆爲義門何氏評點﹐門人某轉錄者﹐黃筆則某自評也。惜未著姓氏。﹝每卷首有朱文圜印「曰鏡」﹑及「吳興有竹居」﹑「蓬壺侍史」﹑「飛華亭」諸朱記。﹞

△吳都文粹十卷﹝舊鈔本﹞

宋鄭虎臣編。傳鈔本多脫訛﹐是本爲宋賓王所藏﹐以宋本校過﹐正誤甚多。﹝卷首有「宋蔚如收藏印」朱記。﹞

△三國誌文類六十卷﹝舊鈔本﹞

不著撰人姓氏﹐蓋繼柳宗直《西漢文類》而作者。此書卷第與焦氏《經籍志》合。陳氏《書錄解題》作四十卷﹐疑未見全書也。書中「桓」﹑「朗」等字減筆﹐當從宋刻傳錄者。板心有「味書室日鈔」五字。

△增注唐策十卷﹝明刊本﹞

不著編輯姓氏。書中魏徵作「魏證」﹐當爲宋人所集。明正徳中重刊﹐有汪燦序。

△西漢文鑑二十一卷東漢文鑑二十卷﹝明刊本﹞

題﹕「石壁野人陳鑑編並序。」鑑﹐建安人﹐事迹未詳﹐著有《漢唐史節》《漢唐文鑑》﹐今僅存《漢文》二種。其書摘取本傳中忠言嘉謨之文﹐按朝編輯。舊有宋刻巾籍本﹐此弘治中重刻﹐有邵寶序。

△東漢文鑑二十卷﹝元刊本﹞

至正間刻本﹐與明翻宋本同﹐而行款異。每半葉十行﹐行二十一字。

△宋人小集九十三卷﹝舊鈔本﹞

此卽宋陳起《江湖集》﹐後人得其不全本裒錄之﹐亦有羼入者。原本藏蘇州王逸陶扶搖館﹐太倉宋賓王借錄﹐以顧俠君藏本校過。編分甲至癸十集﹐凡五十一家。十集外﹐又有十六家﹐較今讀畫齋所刻知不足齋本增多宋器之《西塍集》﹑王銍《雪溪詩》﹑羅公升《滄洲集》﹑王質《紹陶錄》﹑釋道燦《柳塘外集》﹑陶弼《邕州小集》﹑洪炎《西渡詩》﹑洪邁《野處類稿》﹑孫銳《耕閒集》﹐凡九家。賓王有跋云「秀水竹垞翁祕藏《宋人小集》﹐中多世所罕見。其客周文遷曾攜數種見售﹐字畫多訛﹐且非其全﹐旣而王子逸陶有收藏善本﹐編分甲﹑乙﹐凡五十一種﹐於十集外﹐別有十六種﹐較秀水本爲勝。丙午夏借鈔之。」﹝卷首有「宋蔚如收藏印」朱記。﹞

△增廣聖宋髙僧詩選前集一卷後集三卷續集一卷﹝影鈔宋本﹞

題﹕「錢唐陳起編。」無序跋。其《前集》一卷﹐卽《九僧詩》也。《後集》爲贊寧三首﹐智仁三首﹐鑑微二首﹐尙能六首﹐子熙四首﹐用文六首﹐文瑩二首﹐秀登三首﹐惠璉七首﹐惠嚴四首﹐顯萬九首﹐延壽﹑智圓各三首﹐遵式九首﹐重顯一首﹐契嵩三首﹐寶黁一首﹐惟政二首﹐仲休﹑顯忠﹑淸晦﹑南越﹑楚巒各一首﹐道潛三十二首﹐善權十五首﹐梵崇十七首﹐曇潁一首﹐淸順二首﹐元照﹑曉瑩各一首﹐曇瑩五首﹐仲皎﹑希雅各一首。《續集》爲祕演七首﹐擇鄰﹑淸外各一首﹐蘊常七首﹐正勤﹑昭符各一首﹐法具四首﹐如璧六首﹐惠洪八首﹐道全﹑守璋﹑希顏﹑守詮各一首﹐正宗四首﹐繼興﹑遇昌﹑�益各一首﹐法平﹑慧梵各二首。每半葉十行﹐行二十八字。「徵」﹑「懸」﹑「樹」字有闕筆﹐猶從宋刻影鈔者。舊爲士禮居藏本。﹝卷首有「歸安丁寶書鑑藏」朱記。﹞

△九僧詩一卷﹝舊鈔本﹞

不著編輯姓氏。九僧者﹐劍南希晝﹑金華保暹﹑南越文兆﹑天臺行肇﹑沃州簡長﹑靑城惟鳳﹑淮南惠宗﹑江東宇昭﹑峨嵋懷古。其書傳本絕稀﹐惟見晁陳兩家書目。晁謂一百十篇﹐陳謂一百七篇﹐此從毛氏扆藏本傳錄﹐有一百二十四首﹐扆續增一首。有跋云「歐公當日以《九僧詩》不傳爲嘆。扆後公六百餘年﹐得宋本﹐弆而讀之﹐一幸也。校之晁﹑陳二氏皆多二十餘首﹐二幸也。此本但有僧名﹐而不著所產﹐又從周煇《淸波雜誌》各得其地名﹐三幸也。又從《瀛奎律髓》得宇昭《曉發山居》一首﹐並爲增入﹐四幸也。但陳直齋所云﹐景徳初﹐﹝案﹕宋刻《淸波雜誌》作景徳五年﹐今陳氏《書錄》作元年。﹞直昭文館陳充﹝今案﹕《書錄解題》作陳克﹐《淸波雜誌》作張亢﹐《文獻通考》作陳充。﹞序﹐目之曰『琢玉工』﹐以對姚合『射雕手』者﹐此本無之﹐誠欠事也。方虛谷謂司馬溫公得之以傳於世﹐則此書賴大賢而表章之﹐豈非千古幸事哉﹗《雜誌》又謂序引崇到長安『人遊曲江少﹐艸入未央深』﹐此亦無之。且謂惠崇能畫﹐引荊公爲據﹐讀《瀛奎律髓》有宋景文公《過惠崇舊居詩》﹐又讀《楊仲宏集》有《題惠崇古木寒鴉詩》並歐公《詩話》《淸波雜誌》二則附錄於左。康熙壬辰三月望日﹐隱湖毛扆斧季識。」

△中州集十卷﹝元刊本﹞

金元好問撰並序。是書初刻﹐有龍山趙國寶本﹐爲至大庚戌武宗三年也。此本爲仁宗延祐二年再刻。汲古毛氏所刻《列朝詩集》﹐行款依此式也。卷末有蕘圃跋。﹝卷首有「雲間顧氏」﹑「君澹閱藏」二朱記。﹞

△中州樂府一卷﹝影鈔元本﹞

此本舊附《中州集》後﹐原出初刻。士禮居以毛氏鈔本重錄﹐又借濂溪坊蔣氏本校錄異字於後。卷末舊有墨圖記云「至大庚戌良月﹐平水進徳齋刊。」

△注唐詩鼓吹十卷﹝元刊本﹞

金元好問編。元資善大夫中書左丞郝天挺注。趙孟頫序。姚牧庵謂遺山門人郝公新齋童子時﹐嘗親幾杖﹐得其去取之指歸﹐恐其遺忘﹐因輯所聞與奇文隱事之雜見他書者﹐悉附章下﹐可當元門忠臣。牧庵有序﹐此本佚之。

△段氏二妙集五卷﹝舊鈔本﹞

金段克己﹑成己兄弟詩合編。原書八卷﹐今存卷一至卷五。其書爲《中州集》失載。有吳澂序﹐及虞集《碑銘》。

△文章軌範七卷﹝明刊本﹞

題﹕「疊山謝枋得君直批點。」《目錄》後﹐有門人王淵濟跋﹐謂此集惟《送孟東野序》《前赤壁賦》系先生親筆批點﹐其他篇僅有圈點而無批注。若《歸去來辭》《出師表》並圈點亦無之。可知書有圈點﹐始於宋末也。此明嘉靖辛酉東吳郭邦藩重刻本﹐後附《論學統宗》一卷﹐乃邦藩以己意選宋人論數篇。前有正徳丙寅王守仁序。

△永嘉四靈詩四卷﹝影鈔本﹝宋﹞殘本﹞

原書未詳卷數﹐此僅存徐照上﹑中﹑下三卷﹐徐璣上卷。汲古閣《祕本書目》有宋板三本云。此書久矣失傳﹐幸而得此﹐實至寶也。此本卽從之傳錄。舊有黃復翁跋﹐謂得謂吾邑張子和觀察﹐樊榭選《宋詩紀事》時所未見者。

△圭塘款乃集二卷﹝舊鈔本﹞

元許有壬與其弟有孚﹑子楨唱和之詩。中有《樂府十解》爲其客馬熙作﹐又附熙《圭塘補和詩》於後。舊爲錢遵王鈔藏本。格闌左角有「虞山錢遵王述古堂藏書」一行﹐有周伯琦序﹐周虙﹑哈刺臺﹑丁文昇﹑黃冔﹑張守正﹑王翰﹑王國寶等跋。

△昭忠逸詠六卷補史十忠詩一卷﹝校本﹞

元劉麟瑞撰並序。又嶽天祐﹑何喬孫序。《補史詩》﹐劉塤撰。趙景良嘗合編之﹐易名爲《忠義集》。此毛斧季以舊鈔本校攺家刻﹐捲第﹑字句﹐皆與初刻異。後有陸敕先題識二行雲﹕「顧修遠鈔本校。甲寅九月十六日。是月十八日﹐又校一過﹐續有是正處。」﹝卷首有「虞山毛扆手校」朱記。﹞

△國朝文類七十卷﹝元刊本﹞

元蘇天爵編。此至正二年﹐杭州路西湖書院所刻大字本。前有《準中書省請刻咨文》﹐移咨江南行省於贍學錢糧內鋟梓。王理﹑陳旅序﹐王守誠跋﹐是此書初刻本也。《目錄》後有「儒士葉森點對」一行。

△皇元風雅三十卷﹝元刊本﹞

元蔣易編並序。又黃淸老﹑虞集序。此書惟見焦氏《經籍志》《文淵閣書目》。天一閣藏本祗存二冊。是本始劉夢吉﹐終陳梓卿﹐凡一百五十五家﹐獨爲完善。刻於至元三年。《目錄》後有墨圖記曰「梅溪書院」。

△唐音十四卷﹝元刊本﹞

元楊士宏編並序﹐又虞集序。其書分《始音》《正音》《遺響》爲三類。論詩有初唐﹑盛唐﹑中唐﹑晚唐之名﹐始自此書。後來有顏潤卿﹑張震爲之注﹐此爲初刻本﹐故無注也。

△古樂府十卷﹝元刊本﹞

元左克明編並序。書中《焦仲卿詩》「守節情不移」句下未增「賤妾畱空房﹐相見常日稀」二句﹐尙是左氏原本也。﹝卷首有「煌圖私印」朱記。﹞

△艸堂雅集十三卷﹝影鈔元本﹞

題﹕「玉山顧瑛類編。」無序跋﹐始何九思﹐終釋自恢﹐凡七十六人。元刊本向藏郡中文氏。卷首標目猶出三橋國博手迹。文肅有跋稱「竺塢帳中祕帙」﹐惟錢受之﹑王淑士曾借錄一部耳。後藏愛日張氏﹐近歸郡人吳敏思。其書與閣鈔本始陳基﹑終自恢者編次具異。玆胡君心耘於吳門鈔得見貽﹐其行款字體﹐悉依元刻云。

△艸堂雅集十三卷﹝鈔本﹞

是本與元刊本卷數同而編次略異。元本始柯九思﹐此本則始陳基﹐終釋自恢﹐凡七十五人﹐較元本僅少束宗庚一人。王漁洋謂竹垞於吳門醫士陸其淸家獲見鈔本一冊而始全﹐則罕傳可知。此爲錢唐何夢華鈔藏本﹐惜未記其所出也。﹝卷首有「錢江何氏夢華館藏」﹑「何元錫印」二朱記。﹞

△玉山紀遊一卷﹝鈔本﹞

元袁華編。皆紀玉山﹑艸堂諸人遊歷唱和之詩﹐中有王濡之﹐紀文達謂無考﹐實山陰人﹐字徳輔﹐詩亦見《名勝集》。

△玉山名勝集二卷﹝舊鈔本﹞

不題編輯姓氏﹐前有至正十年金華黃溍序﹐至正十一年湘東李祁序。至正九年張翥題《玉山詩》所編「玉山亭館」﹐其次序與別本不同。曰「《玉山艸堂》」﹑曰「《玉山佳處》」﹑曰「《釣月軒》」﹑曰「《芝云堂》」﹑曰「《可詩齋》」﹑曰「《讀書捨》」﹑曰「《種玉亭》」﹑曰「《小蓬萊》」爲上卷﹔曰「《碧梧翠竹》」﹑曰「《湖光山色》」﹑曰「《浣花館》」﹑曰「《柳塘春》」﹑曰「《漁莊》」﹑曰「《金粟影》」﹑曰「《書畫舫》」﹑曰「《聽雪齋》」﹑曰「《絳雪亭》」﹑曰「《綠波亭》」﹑曰「《春艸池》」﹑曰「《雪巢》」﹑曰「《君子亭》」﹑曰「《澹香亭》」﹑曰「《秋華亭》」﹑曰「《春暉樓》」﹑曰「《白雲海》」﹑曰「《來龜軒》」﹑曰「《拜石壇》《寒翠所》」﹝二名一處。﹞爲下卷。舊爲吳中朱性甫藏﹐本中《秋華亭》詩半葉有朱筆注云﹐此朱性甫筆也。又上方有顧墨癡題云「性甫髙隱﹐藏書孔富﹐往往手錄者更多﹐此編止書此半葉﹐莫解其故。或者當時借他人之書﹐催索孔急﹐倩人代書耳。今獲數行﹐奚啻拱璧。庚午立冬日﹐顧渚題。」卷末又有題曰「此帙朱野航家藏物也。前後有『存理』印章﹐存理﹐卽野航名。集內《秋華亭》半葉﹐是野航手澤﹐筆畫淸勁可觀。崇禎二年閏月晦日埭川顧渚識。」又有義門何氏朱筆跋云「此集朱野航性甫先生故物﹐而余先妻太原孺人之曾祖雄蜚先生所藏也。先生萬曆癸卯南闈貢士﹐己未上春官﹐奚囊中儲此集﹐其同年宜興徐儀世虞倩比部見而愛之﹐手錄以去。及出守嶺外﹐俾羅浮張萱孟奇開雕﹐然流傳甚寡。張又不學﹐謬分爲八卷﹐頗易置其詩文次第﹐訛字亦屢見。汲古毛氏有抄本四冊﹐而莫從是正也。今年春﹐訪就堂師於見山精舍﹐忽出此集相示﹐乃知後歸埭川顧渚墨癡﹐又流傳南潯一士人手﹐師從士人得之者。就堂知予爲王氏婿﹐粗知寶愛此集﹐遂舉以相贈。毛丈斧季聞而以所藏鈔本屬予校勘﹐訖事﹐因識於書後。「又跋云﹕」洪永之際﹐禁綱方密﹐故『君』字多書爲『均』﹐後來抄本中﹐班班猶有存者﹐駮文未及攺爾。「又有墨筆跋云﹕」勺泉艸堂有萬曆初刻本﹐乃嘉興曹侍郎所貽﹐𨿽亦分作四卷﹐而詩文之次第尙仍其舊﹐字畫亦不俗。後有跋云「右仲瑛《亭館題詠集》﹐朱性甫家藏錄本也。仲瑛一時風流﹐文雅之盛﹐𨿽去之百年﹐猶可想見。視今世富家﹐皆多粟農夫耳。卽與仲瑛充糞除之役﹐固知亦不納也。鄙哉﹐鄙哉﹗弘治元年八月中秋日﹐吳人楊循吉題。『則知君謙於賫研齋。」﹝卷中有「朱存理印」﹑「顧渚之印」﹑「澹西」﹑「舸城茗生」諸朱記。﹞

△玉山名勝集二卷﹝舊鈔本﹞

此亦明人鈔本﹐舊爲張靑父所藏者。字迹古雅可愛﹐首題「玉峯顧瑛仲瑛編次」。其次序與朱野航本不同。曰「《玉山艸堂》」﹑曰「《玉山佳處》」﹑曰「《釣月軒》」﹑曰「《芝云堂》」﹑曰「《金粟影》」爲上卷﹔曰「《書畫舫》」﹑曰「《春暉樓》」﹑曰「《秋華亭》」﹑曰「《澹香亭》」﹑曰「《君子亭》」﹑曰「《雪巢》」﹑曰「《春艸池》」﹑曰「《綠波亭》」﹑曰「《絳雪亭》」﹑曰「《聽雪齋》」﹑曰「《白雲海》」﹑曰「《來龜軒》」﹑曰「《拜石壇》《寒翠所》」﹑曰「《可詩齋》」﹑曰「《讀書捨》」﹑曰「《種玉亭》」﹑曰「《小蓬萊》」﹑曰「《碧梧翠竹堂》」﹑曰「《湖光山色樓》」﹑曰「《浣花館》」﹑曰「《柳塘春》」﹑曰「《漁莊》」爲下卷。其《玉山艸堂》分題詩下與朱本不同。是集以「髙秋爽气相鮮新」爲韻﹐朱本昂吉得「髙」字﹑良琦得「爽」字﹐又口占七絕一首﹐於立得「气」字﹐亦口占一首﹐顧瑛得「鮮」字又口占二首﹐記詩不成者三人。張本則無良﹑於﹑顧三人﹐而有鄭元祐得「秋」字﹐陳基得「新」字二首﹐記詩不成者四人﹐其互異處﹐殊不可解。又《絳雪亭》有河南張渥詩一首﹐爲朱本所無。案﹕是書世有傳鈔本﹐多訛奪處﹐其次序與朱﹑張二本俱不同。據義門跋﹐萬曆間有兩刻本﹐皆出自朱本﹐流傳亦窄。若《四庫》所收之鮑氏本爲十二卷﹐其次序又異﹐不知出自何本也。是本舊爲愛日精廬藏書。﹝卷首末有「張醜之印」﹑「趙宦光印」﹑「凡夫僧彌」﹑「朴村」﹑「云章」﹑「漢曕」諸朱記。﹞

△玉山名勝外集二卷﹝舊鈔本﹞

不著編次﹑姓氏。上卷《紀寄題》﹐下卷《紀餞送》﹐殆出後人雜采成編﹐非舊有此集也。

△玉山唱和集一卷附錄一卷﹝鈔本﹞

不著何人編輯。皆玉山與友人唱和之詩﹐多不見《玉山璞槁》者﹐其友人亦不盡見《艸堂雅集》與《名勝集》中。後附《西湖梅約冊》與《水西淸興捲》。舊爲朱性甫藏書﹐在濂溪坊顧氏﹐繼歸壽松堂蔣氏﹐黃蕘圃假以傳錄。鮑以文刻《玉山逸槁》時未見此書也。卷末舊有題識云「《西湖梅約冊》借應龍副墨。乙巳八月一日小樓上志。」又一條云「《水西淸興詩》廿二首﹐借徵明家遺墨﹐命庚孫錄於《玉山集》後。正徳五年十月十八日老安窩有發僧合十書。」

△大雅集八卷﹝舊鈔本﹞

題﹕「天臺賴良善卿編輯﹐鐵雅先生會稽楊維楨廉夫評點。」前有至正辛丑維楨序﹐至正壬寅吳興錢鼒序﹐席帽山人王逢後序。賴良自記云「良選詩至二千餘首﹐鐵雅先生所畱者﹐僅在三百。古人以詩名世﹐或一聯﹑一句﹐不爲少也。而有擅場雄作﹐則大篇長什﹐又不厭其多也。故今所刊者﹐或一人一詩﹐或一人數十詩﹐蓋不以多寡較也。」

△澹遊集三卷﹝舊鈔本﹞

元釋來復編。來復﹐字見心﹐丰城人﹐主四明之定水寺﹐工詩﹐與名卿大夫交﹐集其往來投贈詩篇並寺中碑銘﹑序記等文。集中所載諸人﹐多顧俠君《元詩選》所遺。有揭法﹑劉仁本﹑楊燧﹑釋廷俊﹑至仁序。

●鐵琴銅劍樓藏書目錄卷二十四

集部六

○詩文評類

△文心雕龍十卷﹝舊鈔本﹞

題﹕「梁通事舍人劉勰彥和述。」是書《隱秀》一篇﹐元至正乙未刻於嘉禾者已闕﹐此後諸刻仍之。自錢功甫從阮華山得宋本補足﹐方有完書。功甫本藏絳雲樓﹐馮己蒼假以傳錄。上方朱筆校字﹐一仍功甫之舊。己蒼有跋。﹝卷首有「季振宜藏書」朱記。﹞

△新雕詩品三卷﹝影鈔宋本﹞

梁鍾嶸撰。此書見《隋志》﹐作三卷﹐《唐》《宋志》皆訛作「詩評」﹐《宋志》訛作一卷。此本卷後有墨圖記云「慶曆六年京臺嶽氏新雕」﹐乃原出北宋刊本。又有「嘉靖六年杏月玉蘭堂主人命錄」一行﹐蓋文氏藏書也。每半葉十行﹐行十八字。有吳映奎手跋曰「鍾氏《詩品》三卷﹐與劉氏《文心雕龍》並爲評騭詩文之倡﹐其妙達文理﹐亦與抗衡。是冊在乾隆丙午館生水艸堂時從書賈購得﹐首尾俱有前人藏印﹐格闌外又有『玉蘭堂錄』四字﹐蓋猶是文氏小胥影鈔宋槧之本。字迹𨿽不工﹐尙有古意﹐因手爲補綴重裝﹐漫書卷尾。」

△詩式五卷﹝舊鈔本﹞

唐釋皎然撰並序。此書見《直齋書錄》。邑人顧文寧藏本。﹝卷首有「臣榮之印」﹑「文寧」二朱記。﹞

△吟窗雜錄五十卷﹝影鈔宋本﹞

此書舊爲蔡君謨孫名傳者所輯。凡前人論詩諸書﹐都爲一編。本三十卷﹐見《直齋書錄》。是本題﹕「狀元陳應行編」﹐有自序﹐乃宋末麻沙本﹐竄易姓氏﹐重編捲第﹐以眩人也。舊爲邑人顧文寧載。文寧﹐名榮﹐居邑之梅李鎭﹐亦詩人也。﹝卷首有「何焯之印」﹑「臣榮之印」﹑「文寧」諸朱記。﹞

△全唐詩話三卷﹝明刊本﹞

此書不著諸家書目。明正徳間始有刻本﹐有安惟學﹑彊晟序。舊謂宋尢袤延之撰﹐按其書與自序﹐乃出後人僞託。

△優古堂詩話一卷﹝舊鈔本﹞

題毛開平仲。中有《論韓子蒼送友詩》云「虛作西淸老從臣﹐知爾才華不能舉。」卽用王摩詰「知爾不能薦」意﹐可知宋時不作「知禰」也。﹝卷首尾有「檇李曹氏藏書印」﹑「曹溶」二朱記。﹞

△詩話總龜前集四十八卷後集五十卷﹝明刊本﹞

題﹕「龍舒散翁阮一閱編﹐明宗室月窗道人刊﹐鄱陽程珖舜用校。」前有嘉靖甲辰海鹽張嘉秀﹑彬陽李易二序﹐後有嘉靖乙巳程珖跋。李序云﹐舊集頗雜王﹝﹖﹞﹐條而約之﹐匯次有義﹐是出月窗重定也。一集所采書各百種﹐前集四十六門﹐後集六十一門﹐可謂宏富矣。《苕溪漁隱叢話》謂阮閱撰﹐此題阮一閱﹐未知孰是﹖

△王公四六話二卷﹝宋刊本﹞

宋王銍撰。多論宋一朝表啟之文。書中涉宋帝俱空格。每半葉十二行﹐行二十字。

△葉先生詩話三卷﹝影鈔元本﹞

題﹕「石林葉夢得少蘊述﹐古迂陳仁子同俌校正。」此從仁子刻本﹐影寫甚精。仁子嘗刻《夢溪筆談》﹐此本板式與同。

△韻語陽秋二十卷﹝明刊本﹞

宋葛立方撰並序。又徐林﹑沈恂序。立方﹐號懶眞子﹐所著有《西疇筆耕》五十卷﹐《方輿別誌》二十卷﹐《歸愚集》五十卷﹐《外制集》五卷。今存者﹐惟此書與《歸愚集》耳。乾道間有刻本。是編乃正徳二年江陽葛諶重刻﹐有都穆序。

△艇齋詩話一卷﹝舊鈔本﹞

題﹕「南丰曾季貍裘甫。」此書見《直齋書錄》《文淵閣書目》《錢氏敏求記》﹐直齋謂季貍爲文定從曾孫﹐大理司直晦之之子也。舊爲楊夢羽藏本。﹝卷首有「楊氏夢羽」﹑「海虞楊儀夢羽圖書」二朱記。﹞

△四六談塵一卷﹝鈔本﹞

宋謝伋撰。《百川學海》本僅題「靈石山藥寮」﹐不著撰人。此本出自叢書堂舊鈔﹐有伋自序一篇﹐與《直齋書錄》合。

△文則二卷﹝元刊本﹞

題﹕「宋少傅文簡公天臺陳騤著。」前有自序﹐後有陶宗儀題記云「此書始得陳天明本﹐錄於江陰﹐缺序文及末一板﹐今五年矣﹐乃得莫景行本補足之於松江泗水之上。至正己亥六月也。陶宗儀志。」

△誠齋詩話一卷﹝舊鈔本﹞

題﹕「廬陵楊萬里廷秀。」是書爲《誠齋集》所無﹐傳本亦稀。卷中有稱尢延之《寄友詩》云「胸中襞積千般事﹐到得相逢一語無」﹐《臺州秩滿而歸》云「送客漸稀城漸遠﹐歸途應減兩三程」﹐《淮民謠》云「去年江南荒﹐趁熟過江北﹐江北不可住﹐江南歸未得」﹔皆《梁谿遺稿》所無。是竹垞﹑西堂未見此書也。又稱蕭千巖詩云「荒村三月不肉味﹐並與瓜茄倚閤休。造物於人無補報﹐問天賒得一山秋」﹔《宋詩紀事》所無﹐是樊榭亦未見此書也。舊爲曹倦圃藏書。﹝卷首﹑尾有「檇李曹氏藏書印」﹑「曹溶」﹑「璜川吳氏收藏圖書」諸朱記。﹞

△詩人玉屑二十卷﹝明刊本﹞

宋魏慶之輯。宋時刻於湖南﹐止十卷。至明天順間江東宋宗魯蒐訪全本刻之。

△艸堂詩話二卷﹝舊鈔本﹞

宋蔡夢弼集錄。夢弼注杜﹐不傳﹐惟傳此本﹐世亦希有。此爲曹通政寅藏書。﹝卷首有「楝亭曹氏藏書」朱記。﹞

△對牀夜語五卷﹝舊鈔本﹞

宋範晞文撰。有馮去非序。邑人曹彬侯錄本並跋。魚氏閒止樓﹑孫氏聽竹齋藏書。﹝卷首有「魚元傅印」﹑「閒止樓」﹑「海虞聽竹齋孫氏珍藏」諸朱記。﹞

△深雪偶談一卷﹝舊鈔本﹞

題﹕「天臺方嶽元善。」亦曹彬侯錄本也。

△梅磵詩話三卷﹝舊鈔本﹞

題﹕「吳興韋居安著。」從郡中袁氏表鈔本傳錄﹐後有題記云「韋居安﹐安末人﹐所作《詩話》﹐記宋室諸公爲多﹐其間頗有異聞﹐非近世雷同剿說之比。癸酉歲晚﹐越賈持售﹐收而藏之。二酉山人吳會飛卿識。」

△剡溪詩話一卷﹝舊鈔本﹞

題﹕「四明髙似孫續古。」後有題記云「《剡溪詩話》一卷﹐從柳大中僉處假歸﹐余遂手錄。愚意此書似非似孫所著﹐觀其筆意﹐與《緯略》不同﹐姑書此以俟博洽者辧之。丁丑六月十七日﹐兪弁子容甫書於紫芝堂中。」

△精選古今名賢叢話詩話林廣記十卷後集十卷﹝元刊本﹞

題﹕「蒙齊野逸蔡正孫粹然。」前有自序。《前集》載晉﹑唐二十四人﹐《後集》載北宋二十八人。尙有《續集》﹐今不傳。

△修辭鑑衡二卷﹝舊鈔本﹞

元王構編。書中采呂氏《童蒙訓》﹐多今本不載﹐可以補佚。此本舊藏稽瑞樓。

△蒼崖先生金石例十卷﹝元刊本﹞

元潘昂霄撰。鄱陽楊本編輯﹑校正﹐廬陵王思明重校正。舊爲曝書亭藏書。至正五年﹐其子詡刻於鄱陽者。此書﹐初刻本也﹐有楊本﹑傳貴全﹑湯植翁﹑王思明序﹐潘詡跋。後有黃蕘圃﹑顧澗薲題識。﹝卷首有「朱彜尊印」﹑「竹垞」二朱記。﹞

△蓮堂詩話二卷﹝舊鈔本﹞

題﹕「海昌祝誠輯。」此書傳本絕稀﹐惟見錢氏《敏求記》。所論多宋人之詩﹐間及於唐。卷末有「嘉靖壬子春連陽精舍錄成」一行。

○詞曲類

△南唐二主詞一卷﹝舊鈔本﹞

此書見《直齋書錄》﹐謂卷首四闋中主李燝作﹐餘皆後主李煜作﹐疑與馮延己《陽春集》皆出宋嘉祐中陳世修手輯﹐多從所見墨迹錄傳﹐故有殘闕。邑人蕭飛濤鈔本。﹝卷首有「汲古閣」朱記。﹞

△陽春集一卷﹝舊鈔本﹞

南唐馮延己撰。宋陳世修輯並序。《直齋書錄》作《陽春錄》﹐謂髙郵崔公度伯易題﹐是本已佚。亦蕭飛濤所鈔﹐捲後有「嘉靖甲辰秋假文氏鈔本錄於縣罄室。穀記。」蓋出自錢叔寶鈔藏本。﹝卷首有「飛濤」朱記。﹞

△東山詞一卷﹝宋刊殘本﹞

宋賀鑄撰﹐張耒序。原本上﹑下二卷﹐今止存上卷。每半葉十行﹐行十八字。《直齋書錄》有《東山寓聲樂府》三卷﹐殆別一本也。方回詞﹐有「梅子黃時雨」句﹐世有「賀梅子」之稱。文潛謂其「滿心而發﹐肆口而成﹐𨿽欲已焉而不能者。若其粉澤之工﹐則其才之所至﹐亦不自知也「。舊爲汲古毛氏藏書﹐不解《六十家詞》本何未刻入也。﹝卷首有」毛褒之印「﹑」華伯「二朱記。﹞

△簡齋詞一卷﹝舊鈔本﹞

宋陳與義撰。此亦出文氏鈔本﹐蕭飛濤所錄。

△樵歌三卷﹝舊鈔本﹞

宋朱惇儒撰。惇儒﹐字希眞﹐洛陽人﹐髙宗南渡﹐寓嘉禾。初以存起﹐爲祕書省正字﹐兼兵部郎官﹐遷兩浙東路提點刑獄。晚除鴻臚寺少卿。至元《嘉禾志》云「以詞章擅名﹐天資曠遠﹐有神仙風致」。是本流傳絕稀﹐亦見《直齋書錄》。

△蘆川詞二卷﹝宋刊本﹞

舊不題名﹐亦無序跋。案﹕《直齋書錄》謂三山張元幹仲宗撰﹐作一卷。此分上﹑下二卷。每半葉七行﹐行十三字。「殷」﹑「貞」字有闕筆。每葉板心有「功甫」二大字﹐疑是仲宗別字。何義門但見影鈔本﹐認爲錢功甫錄本﹐謬矣。朱氏《詞綜》所選﹐據毛氏所刻《六十家本》﹐故多訛字。如《賀新郎》「況人情易老悲如許」﹐「如許」訛作「難訴」﹕「涼生岸柳催殘暑」﹐「催」訛「摧」﹔《石州慢》「到得卻相逢」﹐「卻」訛「再」﹔《怨王孫》「樓外柳暗誰家」﹐「柳暗」二字訛倒﹐遂不成句﹕「小砑魚箋」﹐「砑」訛「硯」。毛刻次序亦異﹐並羨幾首﹐不知出何本也。卷末﹐有黃蕘圃跋。

△渭川居士詞一卷﹝舊鈔本﹞

宋呂勝己撰。勝己﹐字秀克﹐渭川人。嘗爲沅州守﹐部使者忌之﹐中以事﹐罷歸。有別業一洲﹐可五百畝﹐植花竹其上﹐號「小渭川」﹐作《渭川行樂詞》。善隸書﹐工古法﹐見陳槱《負暄野錄》。此書藏書家俱未著錄﹐出明人鈔本。「楨」﹑「桓」字有闕筆。題注「恩」字提行﹐猶鈔自宋刻可知。舊爲愛日精廬藏本。

△於湖先生長短句五卷拾遺一卷﹝影鈔宋本﹞

宋張孝祥撰。《宋史藝文志》《直齋書錄》俱作一卷。此出乾道間刻本﹐有陳應行﹑湯衡序。毛氏《六十家詞》本先刻一卷﹐續刻二卷﹐章次俱不合。

△蕭閒老人明秀集注三卷﹝金刊殘本﹞

金蔡松年撰。題﹕「雷溪子魏道明元道注解。」原書六卷﹐無序跋。今存卷一至三。案﹕《目》卷一﹑二爲《廣雅》上﹑下﹐卷三﹑四爲《宵雅》上﹑下﹐卷五﹑六爲《時風》上﹑下。松年﹐字伯堅﹐翰林學士靖子﹐官至尙書右丞相。始寓汴都﹐其第曰蕭閒堂﹐又作園於鎭陽﹐曰蕭閒圃﹐故自號蕭閒老人。元遺山《中州集詩傳》云﹐百年以來﹐樂府推伯堅與吳彥髙﹐號「吳蔡體」。集中《念奴嬌》第二首爲公最得意作﹐讀之﹐其平生自處可見已。道明﹐易州人﹐官安國軍節度使﹐著有《鼎新詩話》﹐亦見《中州集》。昔秀水朱氏輯《詞綜》未見此集﹐僅於《中州樂府》中錄取﹐訛以所著爲《蕭閒公集》。是本𨿽不全﹐亦罕覯之祕笈矣。每半葉十二行﹐行廿三字。雙行夾注﹐行三十字。凡「供」﹑「堯」﹑「乘」字﹐皆有減筆。稽瑞樓得諸郡中周氏。

○右詞集

△花間集十卷﹝明刊本﹞

題﹕「銀靑光祿大夫行衛尉少卿趙崇祚集。」歐陽烱序。是書有紹興十八年刻本﹐晁謙之跋。此明嘉靖間依樣重雕﹐謙之謂皆唐末才士所作。

△陽春白雪八卷外集一卷﹝舊鈔本﹞

宋趙聞禮編。聞禮﹐字立之﹐臨濮人﹐事迹末詳。《直齋書錄》作五卷﹐亦見《文淵閣書目》。此出元刻本﹐所輯詞凡二百餘家﹐一歸雅音﹐堪與《花庵詞選》《絕妙好詞》並重。聞禮所著﹐有《釣月詞》﹐今已佚。卷中有《玉漏遲》《法曲獻仙音》《瑞鶴仙》《好事近》四闋。又﹐郭從範《瑞鶴仙》《浣溪紗》《念奴嬌》三闋﹐朱氏《詞綜》未載其人﹐可以補闕。

△中興以來絕妙詞選十卷﹝明刊本﹞

題﹕「花庵詞客編集。」有淳祐己酉玉林自序。玉林﹐黃昇字也。後有無名氏題記云「謂玉林此編姑據家藏文集之所有﹐朋遊聞見之所傳﹐嗣有所得﹐當續刊之。若其序次﹐亦隨得本之先後﹐非固爲之髙下也」云云。據序謂親友劉誠甫謀刊諸梓﹐此記當是劉氏筆。卷末有墨圖記云「萬曆二年七月旣望﹐龍丘桐源舒氏伯明新雕﹐梁溪寓捨印行。」﹝卷首有「二知齋手澤」﹑「粲書堂印」二朱記。﹞

△名儒艸堂詩餘三卷﹝舊鈔本﹞

題「廬陵鳳林書院輯」﹐不著姓氏﹐所采皆元人詞。厲樊榭極愛之﹐謂可匹周艸窗《絕妙好詞》。近有刊本傳世。此本爲葉石君鈔藏﹐有手跋曰「右元人《艸堂詩餘》三卷﹐借己蒼馮氏藏本錄。原書有『姑蘇吳岫塵外軒讀過』並『方山』二印。崇禎己卯冬十二月十二日。」

△遺山新樂府五卷﹝鈔本﹞

金元好問撰。是書惟見《文淵閣書目》﹐世無刊本。朱竹垞輯《詞綜》﹐取諸明人選本﹐未見是編也。舊爲愛日精廬張氏藏書。中多訛脫﹐近於張子謙處﹐借得王蓮涇藏書鈔本校勘一過。

○右詞選

△新刊張小山北曲聯樂府三卷外集一卷﹝舊鈔本﹞

元張可久撰。可久﹐字小山﹐慶元人。以路吏爲首領官。夙工詞曲。明李中麓嘗搜采其作﹐刻成二卷﹐曰《小山小令》。此汲古毛氏從元刻本傳錄。前有海粟馮子振﹑燕山髙栻題詞二闋。《目錄》後﹐有刊書人題識云「《小山樂府》《前集》《今樂府》《後集》《蘇陼是漁唱》《續集》《吳鹽》《別集》《新樂府》﹐今類爲一編﹐與眾本不同。《外集》近間所作」云云。其每調下仍以四集爲次﹐較李刻多至百餘首﹐爲《小山樂府》之全書矣。﹝卷首有「毛晉私印」﹑「汲古主人」二朱記。﹞

△樂府補題一卷﹝舊鈔本﹞

不著編輯姓氏。案﹕陳旅《安雅堂文集陳恕可墓志》﹐知爲恕可所輯。舊鈔﹐陳皆誤「練」﹐所錄皆宋末人詞。王沂孫﹑周密﹑王易簡﹑馮應瑞﹑唐藝孫﹑呂同老﹑李彭老﹑陳恕可﹑唐玨﹑趙汝鈉﹑李居仁﹑張炎﹑仇遠凡十三人﹐多一題同賦﹐題下注明其處曰﹕委宛山房﹑浮翠山房﹑紫雲山房﹑餘閒書院﹑天柱山房等﹐蓋當時會友所作也。委宛山房﹐卽恕可所居之室﹐自號委宛山人。舊爲汲古毛氏鈔本。﹝卷首有「汲古主人」﹑「毛子晉氏」﹑「毛晉之印」﹑「黃丕烈印」﹑「蕘輔」諸朱記。﹞

△天下同文一卷﹝舊鈔本﹞

不著編輯姓氏。所錄元人詞盧摯﹑姚云﹑王夢應﹑顏奎﹑羅志可﹑詹玉﹑李琳凡七人。見《文淵閣書目》﹐亦毛氏鈔本。﹝卷末有「汲古主人」﹑「毛子晉氏」﹑「毛晉之印」諸朱記。﹞

△樂府新聲三卷﹝元刊本﹞

不著編輯姓氏。采元人《新樂府》﹐皆分套數。汲古閣藏本。﹝捲尾有「毛晉私印」﹑「子晉」二朱記。﹞

按﹕商務印書館《四部叢刊三編》影印本。

△朝野新聲太平樂府八卷﹝元刊本﹞

題﹕「靑城澹齋楊朝英集。」皆采元人新制《樂府》﹐按宮調編次。舊爲朱竹垞藏本﹐而中如貫酸齋﹑關漢卿﹑姚牧庵諸人﹐《詞綜》俱未錄入﹐蓋纂輯時猶未獲此書也。﹝卷首有「梅會裏朱氏潛采堂藏書」﹑「竹垞收藏」二朱記。﹞

△太平樂府九卷﹝明活字本﹞

明萬曆間擺印﹐卽楊氏所編者。卷首冠以燕山卓從之《中州樂府音韻類編》一卷。邑人孫唐卿所藏﹐以元刻本校過並跋。﹝卷首有「虞山錢曾遵王藏書」﹑「孫唐卿氏」二朱記。﹞

△中原音韻一卷﹝元刊本﹞

題﹕「髙安艇齋周徳淸輯並序又跋。」徳淸﹐工詞曲﹐與虞集﹑歐陽玄﹑羅宗信交﹐故諸公皆爲之序。道園謂是書以聲之淸濁定字爲陰陽﹐又以聲之上下分韻爲平仄﹐使用韻者隨字陰陽﹐置韻成文﹐各有所協﹐則上下中律而無拘拗之病矣。舊爲蕭飛濤藏本。﹝卷末有「江聲」朱記。﹞

按﹕家塾影印本。

●後序

常熟藏書家遠有端緒﹐自明萬卷樓楊氏﹑脈望館趙氏﹑絳雲樓錢氏遞相祖述﹐汲古毛氏實集其成。羽翼之者﹐述古錢氏﹐近之愛日﹑稽瑞兩家繼之。蕞爾一邑﹐儲藏之富﹐甲於東南。蓋典籍﹐天下之神物也。非其人﹐非其地﹐則神物不能久聚。吾邑爲言子故鄕﹐聖門文學﹐南方得其精華。蕭梁太子讀書之臺﹐至今猶在。虞山﹑尙湖﹐靈秀扇發﹐山川人物﹐理相感召。故𨿽瑯函寶笈﹐聚散無常﹐不久旋復其故﹐斯殆有神者主之耶﹗鐵琴銅劍樓者﹐昭文罟裏瞿氏藏書之室也。瞿氏﹐瑛母家﹐外從祖蔭棠府君性好書﹐積十餘萬卷﹐繪檢書圖以見志。舅氏於雍府君﹐搜奇羅佚﹐不懈益勤﹐仿郡齋讀書志﹑直齋書錄解題例﹐編成書目。昔唐杜暹好藏書﹐捲後題云「淸俸買來手自校﹐子孫讀之知聖教﹐鬻及借人爲不孝。」舅氏每援此語﹐爲兒輩諄諄告戒。瑛少時﹐往來母家﹐舅氏之訓﹐猶能略記一二﹐其於古書愛護之深若是。惜目未刊行而舅氏遽卽世。子敬之﹑浚之克承先志﹐延同邑王君寶之﹑太倉季君菘耘﹐館於家﹐任以校讎之事。長洲宋於庭先生爲作書目序﹐書甫成﹐刊經部三卷﹐適遭成丰庚申之難﹐板毀於兵。浚之捆載書籍﹐轉徙流離﹐最後渡江而北﹐藏之海門。寇退﹐載書回裏﹐繪虹月歸來圖﹐瑛爲作記。時瑛分纂郡誌﹐敬之昆仲致書倩瑛介紹﹐延郡中管君申季﹑王君芾卿﹑葉君鞠裳同至罟裏重校﹐缺者補之﹐誤者正之。光緒三年八月﹐瑛偕浚之同赴吳門﹐而邀諸友來鄕﹐以蕆前事。浚之得暴疾﹐歿於舟次。臨歿﹐猶以書未行世爲恨。子斐卿﹑第卿旣痛厥考賫志以歿﹐凡宋元善槧曁前明諸家藏本久散四方者﹐畱心采訪﹐稍稍購歸。又承其伯父敬之命增修全板﹐而後先人累葉未竟之業﹐至此始告成。因思瞿氏四世以來﹐收藏釐訂﹐代有替人﹐中更兵燹﹑波濤之險﹐其書十亡六七﹐其目幸而獲存。吾邑藏書家﹐其必以瞿氏爲後勁矣。瑛前與王﹑季兩君爲文字交﹐繼又與申季諸君同與斯役﹐請爲之序﹐爰述其始末如此。

光緒五年三月同邑張瑛拜序。

吾家藏書之富﹐權輿於曾祖﹑祖考兩世﹐凡宋元曁前明善本﹐不惜重價收購﹐儲積至十萬餘卷﹐遂成巨觀。鐵琴銅劍樓書目一編﹐其先後創述源流﹐具詳張表伯序中﹐玆不復贅。獨念甲少孤﹐祖﹑父之事﹐俱不及見﹐僅得諸吾嗣父與吾兩兄之傳聞﹐知吾祖所尢加意者﹐恆以書之鬻借爲子孫戒。甲敬佩之弗敢忘。洎伯兄﹑仲兄相繼歿後﹐甲忝任箕裘﹐竊思書目之成﹐由祖若父以逮吾兄﹐歷四世而始克卒業﹐惜鏤板全而書未及行世。其間又值兵戈四起﹐典籍大半散亡﹐是書之幸而獲存﹐蓋亦猶剝中碩果矣。倘任先人釐訂之苦心﹐與先兄繼承之至意﹐一旦遽歸湮沒﹐則小子罪孰大焉﹖爰於書之已付剞劂而間有謬訛者﹐重與諸名家商定其篇﹐悉加更正。旣成﹐亟爲刊布﹐以公同好。但其中字義𨿽經幾輩校讎﹐恐仍不免疎漏可尋﹐有資補輯。敬祈海內博雅君子﹐匡其不逮﹐是又甲之所深幸也夫﹗

光緒二十四年歲在著雍閹茂涒灘月下之澣。

孫啟甲謹識。

●重印鐵琴銅劍樓藏書目錄跋

鐵琴銅劍樓藏書目錄﹐初刻於咸豐中﹐未完成潛毀。繼由先父良士先生重行付梓﹐於光緒二十四年始潰於成。先後印書無多﹐上海古籍出版社計謀付印﹐以廣其傳﹐爲便閱讀﹐加以標點﹐因以見委。熙邦以年來體力衰退﹐力有未逮﹐緣商請吾宗果行前輩執筆﹐由熙邦覆校﹐並將昔日商務印書館曾借以付印者﹐家塾覆制者﹐以及親朋友好乞以重刊者﹐逐一附注各原書之後﹐聊備取代閱讀之需。至若書目所著錄者﹐有宋氏序文等在﹐而先世藏書淵源及經歷﹐前賢紀述多焉﹐因擇其詳備者﹐附於卷末用備參考云。曾孫熙邦鳳起氏識。

