

欽定四庫全書

史部十四

金石錄

目錄類二金石之屬提要

【臣】等謹按金石錄三十卷宋趙明誠撰明誠字徳父宻州諸誠人歷官知湖州軍州事是書以所藏三代彛噐及漢唐以來石刻仿歐陽修集古錄例編排成帙紹興中其妻李淸照表上於朝張端義貴耳集謂淸照亦筆削其間理或然也有明誠自序並淸照後序其前十卷皆以時代爲次自苐一至二千咸著於目每題下注年月撰書人名後二十卷爲辧證凡跋尾五百二篇中邢義李證義興茶捨般舟和尙四碑目錄中不列其名或編次偶有疏舛或所續得之本未及補入卷中歟初鋟板於龍舒開禧元年浚儀趙不譾又重刻之其本今己罕傳故歸有光朱彛尊所見皆傳抄之本或遂指爲未完之書其實當日有所考證乃爲題識故李淸照跋稱二千卷中有題跋者五百二卷耳原非捲捲有跋未可以殘缺疑也淸照跋據洪邁容齋四筆原爲龍舒刻本所不載邁於王順伯家見原稿乃撮述大槪載之此本所刻乃與邁所撮述者同則後人補入非淸照之全文矣自明以來轉相抄錄各以意爲更移或刪除其目內之次苐又或竄亂其目之年月苐十一卷以下或倂削每捲之細目或竟佚卷末之後序沿訛踵謬彌失其眞顧炎武日知錄載章邱刻本至以後序壯月朔爲牡丹朔其書之舛謬可以槪見近日所傳惟焦竑從祕府抄出本文嘉從宋刻影抄本昆山葉氏本閩中徐氏本濟南謝氏重刻本又有長洲何焯錢塘丁敬諸校本差爲完善今揚州刻本皆爲采錄又於注中以釋續諸書增附按語較爲詳核別有範氏天一閣惠氏紅豆山房諸校本皆稍不及故今從揚州所刋著於錄焉乾隆四十一年十月防校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

金石錄原序

余自少小喜從當世學士大夫訪問前代金石刻詞以廣異聞後得歐陽文忠公集古錄讀而賢之以爲是正譌謬有功於後學甚大惜其尙有漏落又無嵗月先後之次思欲廣而成書以傳學者於是益訪求藏畜凡二十年而後粗備上自三代下訖隋唐五季內自京師達於四方遐邦絕域夷狄所傳倉史以來古文奇字大小二篆分行艸之書鐘鼎簠簋尊惇甗鬲盤杅之銘詞人墨客詩歌賦頌碑志敍記之文章名卿賢士之功烈行治至於浮屠老子之說凡古物奇器丰碑巨刻所載與夫殘章斷畫磨滅而僅存者略無遺矣因次其先後爲二千卷余之致力於斯可謂勤且久矣非特區區爲玩好之具而已也蓋竊嘗以謂詩書以後君臣行事之迹悉載於史𨿽是非褒貶出於秉筆者私意或失其實然至其善惡大節有不可誣而又傳諸旣久理當依據若夫嵗月地理官爵世次以金石刻考之其抵牾十常三四蓋史牒出於後人之手不能無失而刻詞當時所立可信不疑則又攷其異同防以他書爲金石錄三十卷至於文辭之媺惡字畫之工拙覽者當自得之皆不復論嗚呼自三代以來聖賢遺迹著於金石者多矣蓋其風雨侵蝕與夫樵夫牧童毀傷淪棄之餘幸而存者止此爾是金石之固猶不足恃然則所謂二千卷者終歸於磨滅而余之是書有時而或傳也孔子曰飽食終日無所用心難矣哉不有博奕者乎爲之猶賢乎已是書之成其賢於無所用心豈特博奕之比乎輒錄而傳諸後世好古博雅之士其必有補焉東武趙明誠序

欽定四庫全書

金石錄卷一

宋趙明誠撰目錄一【三代秦

漢】

第一古器物銘一

第二古器物銘二

第三古器物銘三

第四古器物銘四

第五古器物銘五

第六古器物銘六

第七古器物銘七

第八古器物銘八

第九古器物銘九

第十古器物銘十

第十一古器物銘十一

第十二古器物銘十二

第十三古器物銘十三

第十四古器物銘十四

第十五古器物銘十五

第十六續古器物銘上

第十七續古器物銘中

第十八續古器物銘下

第十九安州所獻六器銘

第二十齊鐘銘

第二十一家藏古器物銘上

第二十二家藏古器物銘下

第二十三石本古器物銘一

第二十四石本古器物銘二

第二十五石本古器物銘三

第二十六石本古器物銘四

第二十七吉日癸巳字

第二十八石鼓文

第二十九秦詛楚文一

第三十詛楚文二

第三十一詛楚文三

第三十二玉璽文

第三十三秦泰山刻石

第三十四秦瑯邪臺刻石

第三十五秦之罘山刻石

第三十六秦嶧山刻石

第三十七漢鄭三益闕銘【武帝建元二年自劉聰後屢以建元紀年此銘字畫非晉已後人書】

第三十八漢陽朔塼字【成帝陽朔四年】

第三十九漢居攝墳壇刻石二【居攝二年】

第四十漢巴官鐵量銘【明帝永平七年】

第四十一漢防稽東部都尉路君闕銘【永平八年】

第四十二漢南武陽功曹闕銘【章帝元和三年】

第四十三漢南武陽功曹墓闕銘【章和元年】

第四十四漢章和石記【章和二年】

第四十五漢王稚子闕銘【漢史云漢元興元年卒】

第四十六漢謁者景君表【安帝元初元年】

第四十七漢謁者景君碑陰

第四十八漢郯令景君闕銘【元初四年】

第四十九漢石銘【順帝永建元年五月】

第五十漢麟鳳贊並記【永建元年七月】

第五十一漢國三老袁君碑【永建六年二月】

第五十二漢西嶽石闕銘【永和元年五月】

第五十三漢張平子碑【史云永和四年卒】

第五十四漢張平子後碑

第五十五漢張平子殘碑

第五十六漢北海相景君碑【漢安二年八月】

第五十七漢北海相景君碑陰

第五十八漢惇煌長史武班碑【桓帝建和元年三月】

第五十九漢武氏石闕記【建和元年三月】

第六十漢費亭侯曹騰碑【建和元年】

第六十一漢司楊厥開石門頌上【建和二年】

第六十二漢司楊厥開石門頌下

第六十三漢吳郡丞武開明碑【建和二年十一月】

第六十四漢張公廟碑【和平元年正月】

第六十五漢祝長嚴防碑【和平元年】

第六十六漢從事武梁碑【元嘉元年】

第六十七漢平都侯相蔣君碑【元嘉二年三月】

第六十八漢孔子廟置卒史碑【元嘉三年三月乃永興元年】

第六十九漢孔徳讓碣【永興二年】

第七十漢東海相桓君海廟碑【永壽元年】

第七十一漢孔君墓碣【永壽元年】

第七十二漢韓明府孔子廟碑【永壽元年九月】

第七十三漢韓明府孔子廟碑陰

第七十四漢吉成侯州輔碑【永壽二年十二月】

第七十五漢州輔碑陰

第七十六漢州輔墓石獸膊字

第七十七漢韓府君孔子廟碑【永壽三年七月】

第七十八漢韓府君孔子廟碑陰

第七十九漢郎中鄭君碑【延熹元年二月】

第八十漢中常侍樊安碑【延熹元年八月】

第八十一漢丹陽太守郭旻碑【延熹元年十月】

第八十二漢議郎元賔碑【延熹二年二月】

第八十三漢孫叔敖碑【延熹三年五月】

第八十四漢孫叔敖碑陰

第八十五漢封丘令王元賞碑【延熹四年五月】

第八十六漢王元賞碑陰

第八十七漢冀州刺史王純碑【延熹四年八月】

第八十八漢王純碑陰

第八十九漢河東地界石記【延熹四年】

第九十漢倉頡廟人名【延熹五年正月】

第九十一漢成臯令任伯嗣碑【延熹五年】

第九十二漢任伯嗣碑陰

第九十三漢桐栢廟碑【延熹六年正月】

第九十四漢平輿令薛君碑【延熹六年二月】

第九十五漢山陽太守祝睦碑【延熹七年八月】

第九十六漢祝睦後碑

第九十七漢太山都尉孔宙碑【延熹七年十月】

第九十八漢孔宙碑陰

第九十九漢西嶽華山碑【延熹八年四月】

第一百漢老子銘【延熹八年七月】

第一百一漢堯廟碑【永康元年題延熹十年二月】

第一百二漢堯廟碑陰

第一百三漢荊州刺史度尙碑【永康元年】

第一百四漢車騎將軍馮緄碑【永康元年十二月】

第一百五漢魯相史晨孔子廟碑【靈帝建寧元年四月】

第一百六漢史晨謁孔子碑【建寜元年四月】

第一百七漢竹邑侯相張壽碑【建寧元年五月】

第一百八漢廣漢縣令王君神道【建寧元年十月】

第一百九漢冀州從事張表碑【建寧元年十二月】

第一百十漢堵陽長謁者劉君碑【建寧元年】

第一百十一漢史晨孔子廟碑【建寧二年三月】

第一百十二漢金鄕守長侯君碑【建寧二年四月】

第一百十三漢栁孝亷碑【建寧二年六月】

第一百十四漢衞尉卿衡方碑【建寧三年二月】

第一百十五漢沛相楊君碑【建寧三年四月】

第一百十六漢沛相楊君碑陰

第一百十七漢淳於長夏承碑【建寧三年六月】

第一百十八漢郎中馬君碑【建寧三年十二月】

第一百十九漢愼令劉君碑【建寧四年五月】

第一百二十漢武都太守李翕碑【建寧四年六月】

第一百二十一漢李翕碑陰

第一百二十二漢博陵太守孔彪碑【建寧四年七月】

第一百二十三漢孔彪碑陰

第一百二十四漢北軍中候郭君碑【建寧四年九月】

第一百二十五漢李翕造郙閣頌【建寧五年二月】

第一百二十六漢仲君碑【建寧五年四月】

第一百二十七漢成陽靈臺碑【建寧五年五月】

第一百二十八漢成陽靈臺碑陰

第一百二十九漢廷尉仲定碑【熹平元年七月】

第一百三十漢故民吳公碑【熹平元年十二月】

第一百三十一漢司校尉魯峻碑【熹平二年四月】

第一百三十二漢儒先生碑【熹平三年正月】

第一百三十三漢桂陽太守周君頌【熹平三年五月】

第一百三十四漢桂陽太守周君碑陰

第一百三十五漢繁陽令楊君碑【熹平三年】

第一百三十六漢繁陽令楊君碑陰

第一百三十七漢石經遺字上【漢史云熹平四年立】

第一百三十八漢石經遺字中

第一百三十九漢石經遺字下

第一百四十漢堂谿典嵩髙山石闕銘【熹平四年】

第一百四十一漢堯廟碑【熹平四年十二月】

第一百四十二漢堯廟碑陰

第一百四十三漢倉頡廟碑【熹平六年正月】

第一百四十四漢彰長斷碑【熹平六年】

第一百四十五漢梁相費泛碑【無建立年月錄於其子堂邑令碑前】第一百四十六漢堂邑令費君碑【熹平六年】

第一百四十七漢堂邑令費君碑陰

第一百四十八漢郎中王君碑【光和元年正月】

第一百四十九漢太尉陳球碑【光和元年】

第一百五十漢太尉陳球後碑

第一百五十一漢陳球碑陰

第一百五十二漢華嶽碑【光和二年正月】

第一百五十三漢太尉郭禧碑【光和二年五月】

第一百五十四漢郭禧碑陰

第一百五十五漢郭禧後碑

第一百五十六漢郭禧後碑陰

第一百五十七漢樊毅西嶽碑【光和二年】

第一百五十八漢西嶽碑【光和二年十二月】

第一百五十九漢劉尋禹廟碑【光和二年十二月】

第一百六十漢冀州從事郭君碑【光和三年十月】

第一百六十一漢逢童子碑【光和四年四月】

第一百六十二漢逢童子碑陰

第一百六十三漢三公碑【光和四年四月】

第一百六十四漢殽阬君神祠碑【光和四年六月】

第一百六十五漢殽阬君神祠碑陰

第一百六十六漢無極山神碑【光和四年八月】

第一百六十七漢揚州刺史敬使君碑【光和四年閏九月】第一百六十八漢槀長蔡君頌【光和四年十二月】

第一百六十九漢槀長蔡君碑陰

第一百七十漢安平相孫根碑【光和四年十二月】

第一百七十一漢孫根碑陰

第一百七十二漢涼州刺史魏君碑【光和四年】

第一百七十三漢碭孔君神祠碑【光和五年六月】

第一百七十四漢成陽令唐君頌【光和六年六月】

第一百七十五漢成陽令唐君碑陰

第一百七十六漢白石神君碑【光和六年】

第一百七十七漢幽州刺史朱龜碑【光和六年】

第一百七十八漢朱龜碑陰

第一百七十九漢司從事郭究碑【中平元年】

第一百八十漢都鄕正街彈碑【中平二年正月】

第一百八十一漢太尉劉寛碑【中平二年三月】

第一百八十二漢劉寛碑陰

第一百八十三漢劉寛後碑

第一百八十四漢劉寛後碑陰

第一百八十五漢尉氏令鄭君碑【中平三年】

第一百八十六漢尉氏令鄭君碑陰

第一百八十七漢趙相劉衡碑【中平四年三月】

第一百八十八漢小黃門譙君碑【中平四年七月】

第一百八十九漢陳君碑【中平四年九月】

第一百九十漢陳仲弓碑【中平五年】

第一百九十一漢陳仲弓碑陰

第一百九十二漢陳仲弓壇碑

第一百九十三漢圉令趙君碑【獻帝初平元年十一月】

第一百九十四漢周公禮殿記【題初平五年九月】

第一百九十五漢巴郡太守樊君碑【建安十年三月】

第一百九十六漢綏民校尉熊君碑【建安二十一年】

第一百九十七漢熊君碑陰

第一百九十八漢宗資墓天祿辟邪字

第一百九十九漢司空宗俱碑

第二百漢宗俱碑陰

金石錄卷一

欽定四庫全書

金石錄卷二

宋趙明誠撰目錄二【漢魏

吳晉

僞漢僞趙東魏梁】

第二百一漢太尉楊震碑

第二百二漢楊震碑陰

第二百三漢馮使君墓闕銘

第二百四漢髙陽令楊君碑

第二百五漢髙陽令楊君碑陰

第二百六漢瑯邪相王君墓闕銘

第二百七漢浚儀令衡立碑

第二百八漢光祿勳劉曜碑

第二百九漢張侯殘碑

第二百十漢荊州從事苑鎭碑

第二百十一漢髙君墓闕銘

第二百十二漢武陰令髙君墓闕銘

第二百十三漢趙相雝府君碑【闕銘附】

第二百十四漢逢府君墓石柱篆文

第二百十五漢執金吾丞武榮碑

第二百十六漢永樂少府賈君闕銘

第二百十七漢車騎將軍闕銘

第二百十八漢酸棗令劉熊碑

第二百十九漢劉熊碑陰

第二百二十漢臨朐長仲君碑

第二百二十一漢頻陽令宋君殘碑

第二百二十二漢小黃令徵試博士墓闕

第二百二十三漢富春丞張君碑

第二百二十四漢蜀都郡太守任君神道

第二百二十五漢蜀郡屬國都尉王君神道

第二百二十六漢陽都長徐君冢闕銘

第二百二十七漢司空殘碑

第二百二十八漢司空殘碑陰

第二百二十九漢益州太守楊宗墓闕銘

第二百三十漢益州刺史薛君巴郡太守劉君碑第二百三十一漢巴郡太守張府君功徳序

第二百三十二漢魯相謁孔子廟碑

第二百三十三漢南陽太守秦君碑額

第二百三十四漢河南尹蘇君碑額

第二百三十五漢禹廟碑

第二百三十六漢禹廟碑陰

第二百三十七漢司空掾陳君碑額

第二百三十八漢不其令董君闕銘

第二百三十九漢武氏石室畫像一

第二百四十漢武氏石室畫像二

第二百四十一漢武氏石室畫像三

第二百四十二漢武氏石室畫像四

第二百四十三漢武氏石室畫像五

第二百四十四漢膠水縣王君廟門碑【以上諸碑皆無嵗月或殘缺】第二百四十五戚伯著碑

第二百四十六漢殘碑一

第二百四十七漢殘碑二

第二百四十八漢殘碑三

第二百四十九漢殘碑四

第二百五十仙人唐君碑

第二百五十一逢君殘碑

第二百五十二四皓神位刻石

第二百五十三相府小史夏堪碑

第二百五十四山陽府卒史司馬畱碑

第二百五十五督郵班碑

第二百五十六首山復民碑

第二百五十七首山復戶姓名

第二百五十八鐘君碑【以上諸碑無年月其字畫皆東漢人書附於漢碑之次】第二百五十九郭先生碑

第二百六十魏大饗碑【延康元年唐大中年重刋大饗碑附】

第二百六十一魏受禪表【魏文帝黃初元年】

第二百六十二魏百官公卿奏上

第二百六十三魏百官公卿奏下

第二百六十四魏孔子廟碑【黃初元年】

第二百六十五魏橫海將軍呂君碑【黃初二年正月】

第二百六十六魏範式碑【明帝靑龍三年正月】

第二百六十七魏範式碑陰

第二百六十八魏太僕荀君碑【齊王正始五年六月】

第二百六十九魏太僕荀君碑陰

第二百七十魏南郡太守卞統碑【嘉平三年四月】

第二百七十一魏襄州刺史劉君碑【髙貴鄕公正元三年】

第二百七十二魏劉君碑陰

第二百七十三魏劉熹學生冢碑

第二百七十四魏學生冢碑陰

第二百七十五魏豫州刺史賈逵碑

第二百七十六魏殘碑

第二百七十七魏殘碑陰【有五大夫姓名】

第二百七十八魏太保任君神道

第二百七十九晉南鄕太守司馬整碑【武帝泰始四年正月】第二百八十晉司馬整碑陰上

第二百八十一晉司馬整碑陰下

第二百八十二晉南鄕郡建國碑

第二百八十三晉北嶽祠堂頌【泰始六年】

第二百八十四吳九眞太守谷府君碑【孫皓鳳凰元年】

第二百八十五吳臨海侯相谷府君碑【無年月附於其父碑之次】第二百八十六魏大長秋遊述碑【泰始十年九月】

第二百八十七魏遊君碑陰

第二百八十八吳禪國山碑上

第二百八十九吳禪國山碑下

第二百九十吳天璽元年紀功碑

第二百九十一晉右將軍鄭烈碑【太康四年七月】

第二百九十二晉太公碑【太康十年三月】

第二百九十三晉雲南太守碑【太熙元年三月】

第二百九十四晉防羌校尉彭祈碑【恵帝元康二年三月】

第二百九十五晉彭祈碑陰

第二百九十六晉議郎陳先生碑【元康二年十二月】

第二百九十七晉元康二年殘碑

第二百九十八晉太子詹事裴權碑【元康九年十二月】

第二百九十九晉裴權碑陰

第三百晉裴權後碑

第三百一晉裴權後碑陰

第三百二晉光祿勳向凱碑【永康元年十二月】

第三百三晉鴻臚成公重墓刻【永寧元年四月】

第三百四晉靑山君神頌【永安元年九月】

第三百五僞漢司徒公劉雄碑【題嘉平五年嵗在乙亥二月晉湣帝建興二年也】

第三百六方城侯鄧艾碑

第三百七金鄕長薛君頌

第三百八張平子碑

第三百九晉安邑令徐君碑【以上四碑西晉時立無年月】

第三百十僞趙浮圖澄造像碑【劉曜光初五年元帝永昌元年也】第三百十一晉陸喈碑【成帝咸和七年六月】

第三百十二僞趙橫山神李君碑【石虎建武六年三月晉咸康五年也】第三百十三僞趙西門豹祠殿基記【建武六年八月】

第三百十四晉蘭亭序【穆帝永和九年】

第三百十五晉樂毅論

第三百十六晉太山君攺髙樓碑【升平三年六月】

第三百十七晉夜郎太守毋稚碑【安帝隆安三年十月】

第三百十八宋武帝檄譙縱文【義熙九年】

第三百十九學生題名

第三百二十大代華嶽廟碑【太武太延五年五月】

第三百二十一後魏華嶽碑【興光二年三月】

第三百二十二後魏中嶽碑【太安二年十二月】

第三百二十三後魏中嶽碑陰

第三百二十四後魏孔子廟碑【孝文太和元年】

第三百二十五後魏造三級浮圖碑【太和十一年七月】

第三百二十六後魏孝文弔比干文【太和十八年十一月】

第三百二十七後魏比干碑陰

第三百二十八比干墓刻

第三百二十九後魏大鴻臚卿鄭伯碑

第三百三十後魏北巡碑【太和二十年四月】

第三百三十一後魏北巡碑陰

第三百三十二齊桐栢山金庭館碑【沈約撰兒珪之正書東昏侯永元三年三月】

第三百三十三後魏禦射碑【沈馥正書宣武景明二年十月】

第三百三十四後魏禦射碑陰

第三百三十五後魏太尉於烈碑【景明四年四月】

第三百三十六後魏瑤光寺碑【永平三年八月】

第三百三十七後魏鄭羲碑上

第三百三十八後魏鄭羲碑下

第三百三十九後魏鄭羲上碑上

第三百四十後魏鄭羲上碑下

第三百四十一後魏鄭道昭登雲峯山詩上

第三百四十二後魏鄭道昭登雲峯山詩下

第三百四十三後魏天柱山東堪石室銘【鄭昭道撰以上四碑皆永平四年】

第三百四十四梁檀溪寺禪房碑【劉之�撰序鮑烱銘許璠正書武帝天監十一年四月】

第三百四十五後魏張夫人墓志【延昌元年十月】

第三百四十六後魏車騎大將軍邢巒碑【延昌三年十月】第三百四十七後魏鄭道昭哀子詩【延昌四年】

第三百四十八後魏宣武皇帝禦講碑【延昌四年】

第三百四十九後魏王子晉碑【延昌四年十月】

第三百五十後魏淮陽太守梁鑑碑【延昌四年十月】

第三百五十一後魏齊兗二州刺史傅公碑【孝明熙平元年十二月】

第三百五十二後魏劉使君徳化頌並碑陰【熙平三年十一月】第三百五十三後魏兗州刺史元匡碑【熙平中立】

第三百五十四後魏瀛州刺史孫恵蔚墓志【神龜元年五月】第三百五十五後魏叱閭神寶造像記【神龜元年十一月】第三百五十六後魏兗州賈使君碑【神龜二年四月】

第三百五十七後魏定州刺史崔亮頌【神龜三年三月】

第三百五十八後魏堯廟碑【正光元年八月】

第三百五十九後魏堯廟碑陰

第三百六十梁許長史舊館壇記【陶景撰普通三年正月】

第三百六十一梁許長史碑陰

第三百六十二梁開善寺大法師碑【蕭幾序蕭繹銘蕭挹正書普通三年九月】

第三百六十三後魏兗州太守張猛龍碑【正光三年正月】第三百六十四後魏張猛龍碑陰

第三百六十五後魏贈司空元暉碑【正光三年四月】

第三百六十六後魏郭太妃碑【正光三年四月】

第三百六十七梁茅君碑【張澤正書普通三年五月】

第三百六十八後魏望都令侯宗碑【正光三年六月】

第三百六十九梁招寺剎下銘【普通三年九月】

第三百七十後魏邑義一千人造像記【正光五年四月】

第三百七十一後魏孟思文等造像記【正光六年四月】

第三百七十二後魏房曇淵等造像記【莊帝永安三年十月】第三百七十三後魏範陽王誨碑【孝武帝太昌九年十二月】

第三百七十四後魏禦史臺雙塔頌【永熙二年】

第三百七十五後魏賀拔嶽碑【永熙三年正月】

第三百七十六東魏東平太守劉霸碑【孝靜天平元年四月】第三百七十七東魏造石碑像記【天平元年十月】

第三百七十八東魏相州刺史徐雅碑【天平二平二月】

第三百七十九東魏膠州刺史祖淮碑【天平二年十月】

第三百八十東魏大覺寺碑【韓毅書天平四年八月】

第三百八十一東魏大覺寺碑陰

第三百八十二東魏髙翻碑【元象元年】

第三百八十三東魏張烈碑【據靑州圖經元象元年立】

第三百八十四東魏賈思同碑【興和二年五月】

第三百八十五東魏張早墓志【興和二年十月】

第三百八十六東魏孔子廟碑【興和三年十二月】

第三百八十七東魏魏蘭根碑【興和四年】

第三百八十八後魏化政寺石窟銘【杞嶷造文帝大統七年十二月】第三百八十九魏岐州刺史王毅墓志【大統九年十月】

第三百九十東魏瀛州刺史李公碑【武定二年二月】

第三百九十一東魏樂陵太守劉公碑【武定二年二月】

第三百九十二東魏劉起貴造像記【武定二年五月】

第三百九十三東魏逢元彥造像記【武定二年十二月】

第三百九十四梁重立羊祜碑【大同十年九月】

第三百九十五梁攺墮淚碑【劉之遴撰劉靈正書】

第三百九十六東魏安州刺史赫連栩碑【武定五年四月】第三百九十七東魏敬君像記頌【武定七年】

第三百九十八後魏造像記【大統十五年六月】

第三百九十九後魏崇先寺記

第四百漢茹君頌【字畫似後魏時人】

金石錄卷二

欽定四庫全書

金石錄卷三

宋趙明誠撰目錄三【後魏梁

北齊後周隋

唐】

第四百一後魏鎭東將軍劉幹碑

第四百二後魏松滋公興溫泉頌

第四百三後魏汝南王碑【以上三碑無年月或殘缺】

第四百四北齊造像記【文宣天保四年五月】

第四百五北齊郭道尊等造像記【天保四年八月】

第四百六北齊孫士淵造像記【天保五年九月】

第四百七北齊建陵山修靖館碑【天保六年十月】

第四百八北齊郁久閭業碑【天保七年五月】

第四百九北齊石當門等造像碑【天保七年十二月】

第四百十北齊東兗州須昌縣玉像頌【天保八年十二月】第四百十一北齊二聖寺龍華贊佛碑

第四百十二梁陶居碑【蕭綱撰無年月】

第四百十三北齊造釋伽像碑

第四百十四後周宇文眾造像碑【閔帝武成元年十月】

第四百十五北齊夫子廟碑【廢帝幹明元年】

第四百十六北齊造像碑【皇建元年】

第四百十七北齊石像碑【皇建元年】

第四百十八北齊崇因寺碑【陸義文姚敍八分書皇建二年三月】

第四百十九後周延壽公碑頌【保定元年三月】

第四百二十後周太學生拓拔府君墓志【周正撰武帝保定元年十一月】

第四百二十一北齊閻亮造像記【比丘道常書齊武成河淸元年九月】第四百二十二北齊捄疾經偈【河淸二年二月】

第四百二十三北齊雲峯山題記【鄭述祖撰河淸二年五月】

第四百二十四北齊華陽公主碑【河淸二年八月】

第四百二十五北齊造石像碑記【河淸二年九月】

第四百二十六北齊權法師碑【河淸二年十月】

第四百二十七北齊天柱山銘上【鄭述祖撰後主天統元年五月】第四百二十八北齊天柱山銘下

第四百二十九北齊邑義人造像記【天統二年七月】

第四百三十北齊造雙塔碑【天統三年三月】

第四百三十一後周華嶽廟碑【萬紐於瑾撰趙文淵書天和二年十月】第四百三十二後周河瀆碑【王褒撰趙文淵書天和二年十月】

第四百三十三北齊造石經並記【天統四年六月】

第四百三十四後周同州刺史普六如忠墓志【天和三年七月】第四百三十五北齊防山碑【王思誠八分書天統五年三月】

第四百三十六北齊趙智和造像碑【天統五年十一月】

第四百三十七北齊隴東王感孝頌【武平元年正月】

第四百三十八北齊帝堯碑【武平二年】

第四百三十九北齊帝堯碑陰

第四百四十北齊隴東王胡長仁碑【武平二年四月】

第四百四十一北齊觀世音石像碑【武平二年八月】

第四百四十二北齊造像記【武平二年九月】

第四百四十三後周云州刺史胡歸徳碑【天和六年十月】第四百四十四後周溫州刺史烏丸僧修墓志【天和七年三月】第四百四十五北齊唐邕造像碑【武平三年五月】

第四百四十六北齊長樂王尉景碑【武平三年七月】

第四百四十七北齊馮翊王平等寺碑【武平三年八月】

第四百四十八北齊臨淮王像碑上

第四百四十九北齊臨淮王像碑下

第四百五十北齊白長命碑上【武平四年】

第四百五十一北齊白長命碑下

第四百五十二北齊大安樂寺碑【武平五年四月】

第四百五十三北齊開明寺彌勒像碑【武平五年八月】

第四百五十四北齊賈羅侯等造像碑【武平五年十月】

第四百五十五北齊邸珍碑上【武平六年二月】

第四百五十六北齊邸珍碑下

第四百五十七北齊宋悅和等造像記【武平七年七月】

第四百五十八北齊司空趙起碑

第四百五十九北齊贈司空趙奉碑

第四百六十北齊宜陽國太妃傅氏碑

第四百六十一北齊赫連子悅淸徳頌

第四百六十二北齊郎公道場碑

第四百六十三北齊造寺碑上

第四百六十四北齊造寺碑下

第四百六十五北齊宋使君像碑

第四百六十六北齊髙隆之造像記【以上九碑無年月或殘缺】第四百六十七隋源使君碑【文帝開皇元年】

第四百六十八隋興福寺碑【張棻撰龎夐正書開皇二年二月】

第四百六十九隋呂龜碑【開皇二年十一月】

第四百七十隋老子廟碑上【薛道衡撰龎恭之八分書開皇二年】

第四百七十一隋老子廟碑下

第四百七十二北齊造像碑【劉之遴撰開皇四年四月立】

第四百七十三隋尒朱敞碑【開皇五年十月】

第四百七十四隋興國寺碑【李徳林撰丁道防正書開皇六年正月】第四百七十五隋興國寺碑陰

第四百七十六隋龍藏寺碑【張公禮撰開皇六年十二月】

第四百七十七隋臨漳趙令淸徳頌【開皇六年】

第四百七十八隋安定縣官寺碑【開皇八年五月】

第四百七十九隋太平寺碑【開皇九年八月】

第四百八十隋修舍利塔碑【開皇九年九月】

第四百八十一北齊徐州張長史碑【開皇九年十月】

第四百八十二隋廣業郡守鄭君碑【韋霈正書開皇九年】

第四百八十三隋齊國太夫人楊氏墓志【開皇十年三月】第四百八十四隋午夘寺碑【開皇十年五月】

第四百八十五隋潞州頌徳碑【開皇十年十一月】

第四百八十六隋涇州興國寺碑【李徳林撰開皇十年十二月】第四百八十七隋九門縣令李君淸徳頌【開皇十一年二月】第四百八十八隋鄂國公造鎭國大像碑【開皇十一年九月】第四百八十九隋賈普智造像碑【開皇十一年】

第四百九十隋董明府淸徳頌【開皇十二年三月】

第四百九十一隋正解寺造像碑【劉升卿撰開皇十二年四月】第四百九十二隋益州至眞觀碑【辛徳源撰劉曼才正書開皇十二年六月】第四百九十三隋賈春英浮圖碑【開皇十二年七月】

第四百九十四隋劉景韶造像碑【開皇十三年四月】

第四百九十五隋趙君寶塔碑【開皇十三年十月】

第四百九十六隋信行禪師碑【開皇十四年正月】

第四百九十七隋化善寺碑【尹式文開皇十五年正月】

第四百九十八隋驃騎將軍楊端墓志【開皇十五年三月】第四百九十九隋造像碑【開皇十五年九月】

第五百隋上柱國韓擒虎碑【開皇十五年十月】

第五百一隋李氏像碑【開皇十六年七月】

第五百二隋車騎將軍盧瞻墓志【開皇十六年十二月】

第五百三隋王明府造像碑【開皇十七年八月】

第五百四隋梁州使君陳茂碑【開皇十八年十一月】

第五百五隋五原國太夫人鄭氏墓志【開皇二十年二月】第五百六隋賈使君墓志【仁壽元年二月】

第五百七隋州普光寺碑【仁壽元年七月】

第五百八隋張光墓志【仁壽元年八月】

第五百九隋大將軍梁恭墓志【仁壽元年十月】

第五百十隋舍利塔記【仁壽二年三月】

第五百十一隋舍利塔下銘【仁壽二年四月】

第五百十二隋啟法寺碑【周彪撰丁道防正書仁壽二年十二月】

第五百十三隋棲巖道場舍利塔碑【仁壽二年】

第五百十四隋願力寺雙七級浮圖銘【仁壽三年正月】

第五百十五隋願力寺舍利寶塔銘【仁壽三年四月】

第五百十六隋周羅睺墓志【徐敞撰大業元年四月】

第五百十七隋恆嶽寺舍利寶塔碑【大業元年】

第五百十八隋文儒先生劉碑【大業元年】

第五百十九唐髙祖造像記【太宗造像記附大業二年三月】

第五百二十隋禹廟殘碑【史陵正書大業二年五月】

第五百二十一隋欒州使君江夏徐公碑【郝士威撰侯孝眞八分書大業二年七月】

第五百二十二隋賀蘭才墓志【大業三年二月】

第五百二十三隋文帝舍利塔碑上【李伯藥撰書人姓名殘缺大業五年四月】

第五百二十四隋文帝舍利塔碑下

第五百二十五隋西平太守上官政墓志【大業六年三月】第五百二十六隋海州長史劉瑤墓志【大業六年十一月】第五百二十七隋黃門侍郎栁旦墓志【大業六年十一月】第五百二十八隋開府鄭渙墓志【大業六年十二月】

第五百二十九隋孔子廟碑【仲孝俊文大業七年八月】

第五百三十隋屯衞大將軍姚辧墓志【虞世基撰歐陽詢正書大業七年十月】

第五百三十一隋尙書左僕射元長壽碑【虞世基撰歐陽詢正書大業八年正月】

第五百三十二隋潞城縣令段君碑【大業八年十二月】

第五百三十三隋髙陽郡隆聖道場碑【虞世南撰並行書大業九年十二月】

第五百三十四隋平都治碑【大業十一年八月】

第五百三十五隋大都督袁君碑【大業十二年二月】

第五百三十六隋西林道場碑【歐陽詢撰大業十三年四月】

第五百三十七隋大興國寺碑

第五百三十八隋滏山石窟碑上

第五百三十九隋滏山石窟碑下

第五百四十隋上儀同楊縉墓志【許善心撰序虞世基銘】

第五百四十一隋虞世則造像記

第五百四十二隋造等身像記【以上六碑無年月或殘缺】

第五百四十三隋觀徳王楊雄碑【唐初立】

第五百四十四唐太宗賜少林寺教書【八分書無姓名髙祖武徳二年疑後人重書】

第五百四十五唐立陳平廟碑【正書無書撰人姓名武徳四年】

第五百四十六唐司空竇抗墓志【歐陽詢撰並八分書武徳五年三月】第五百四十七唐徳州長壽寺碑【八分書無書撰人姓名武徳六年五月】第五百四十八唐宗聖觀碑【歐陽詢撰序並八分書陳叔達銘武徳七年大呂月】第五百四十九後周黃羅剎碑【虞世南撰正書無姓名武徳八年十月】第五百五十隋桂州總管侯莫陳頴墓志【正書無姓名武徳八年十月】

第五百五十一唐劉亮墓志【正書無姓名武徳八年十二月】

第五百五十二唐孔子廟堂碑【虞世南撰並正書武徳九年十二月】第五百五十三唐鎭嶽靈仙寺碑【薛收撰正書無姓名太宗貞觀元年】第五百五十四唐鄭孝王亮墓志【正書無書撰人姓名貞觀二年】第五百五十五唐幽州昭仁寺碑【朱子奢撰正書無姓名】

第五百五十六唐呂州普濟寺碑【許敬宗撰正書無姓名】

第五百五十七唐等慈寺碑【顏師古撰正書無姓名已上三碑據唐史貞觀三年立】

第五百五十八唐正解寺碑【李伯藥撰八分書無姓名貞觀四年正月】第五百五十九唐杜如晦碑【虞世南撰八分書無姓名貞觀四年】

第五百六十唐徐州都督房彥謙碑上【李伯藥撰歐陽詢八分書貞觀五年正月】

第五百六十一唐房彥謙碑下

第五百六十二唐房彥謙碑陰

第五百六十三隋衞尉卿竇慶墓志【正書無書撰人姓名貞觀五年七月】第五百六十四唐大理卿郎頴碑【李伯藥撰宋才正書貞觀五年十月】第五百六十五唐尙書左丞郎茂碑【李伯藥撰張師立正書貞觀五年十一月】

第五百六十六唐化度寺邕禪師塔銘【李伯藥撰歐陽詢正書貞觀五年十一月】

第五百六十七唐九成宮醴泉銘【魏徵撰歐陽詢正書貞觀六年四月】第五百六十八唐王悅等造像碑【正書無姓名貞觀六年五月】第五百六十九唐黃君漢碑【李伯藥撰正書無姓名貞觀六年】

第五百七十唐逸民裴髙士碑【正書無書撰人姓名貞觀八年正月】第五百七十一唐丹州刺史張崇碑【正書無書撰人姓名貞觀八年十一月】第五百七十二唐無量壽佛大像碑【正書無書撰人姓名貞觀十年三月】第五百七十三唐昭陵刻石文【太宗禦制歐陽詢八分書貞觀十年】第五百七十四唐昭陵六馬贊【歐陽詢八分書殷仲容書降王名附】第五百七十五唐宕渠令孟略碑【正書無書撰人姓名】

第五百七十六唐益州長史裴鏡民碑【李伯藥撰殷令民正書貞觀十一年十月】

第五百七十七唐右僕射溫彥博墓志【無撰人姓名世傳歐陽詢書貞觀十一年十月】

第五百七十八唐溫彥博碑【岑文本撰歐陽詢正書】

第五百七十九唐贈髙熲禮部尙書詔【正書無姓名貞觀十一年十二月】

第五百八十唐太宗登逍遙樓詩【長孫無忌楊師道行書貞觀十二年二月明皇八分書詩顏眞卿正書王璵表附】

第五百八十一唐姜寶誼碑【正書無書撰人姓名貞觀十二年十月】第五百八十二唐令孤文軌像銘【薛純正書貞觀十四年六月】第五百八十三唐河間元王碑【岑文本撰於立政正書貞觀十四年】第五百八十四唐濟寺碑【李伯藥撰正書無姓名貞觀十四年七月】第五百八十五唐李先生碑【田世榮造劉君諤正書貞觀十五年五月】第五百八十六唐三龕碑上【岑文本撰褚遂良正書貞觀十五年十一月】第五百八十七唐三龕碑下

第五百八十八唐孟法師碑【岑文本撰禇遂良正書貞觀十六年五月】第五百八十九唐段志碑【正書無書撰人姓名貞觀十六年】

第五百九十唐魏鄭公碑【太宗禦制並行書貞觀十七年正月】

第五百九十一唐樂鄕縣令長孫迥墓志【正書無書撰人姓名貞觀十七年九月】

第五百九十二唐神劍碑【正書無書撰人姓名貞觀十七年十月】

第五百九十三唐瑤臺寺碑【許敬宗撰諸葛思禎正書貞觀十八年】第五百九十四唐贈比干詔【薛純陁八分書貞觀十九年二月】

第五百九十五唐獨孤使君碑【正書無書撰人姓名貞觀十九年八月】第五百九十六唐帝京篇【太宗禦制褚遂良行書貞觀十九年八月】

第五百九十七唐秦州都督姜確碑【於志寧撰僧智辧正書貞觀十九年十月】

第五百九十八唐晉祠銘【太宗禦制並行書貞觀二十年七月】

第五百九十九唐殷元嗣墓志【正書無書撰人姓名貞觀二十一年六月】第六百唐相州刺史侯莫陳肅碑【正書無書撰人姓名貞觀二十一年】

金石錄卷三﹤史部﹐目錄類﹐金石之屬﹐金石錄﹥

欽定四庫全書

金石錄卷四

宋趙明誠撰目錄四【唐僞周】

第六百一唐孔頴達碑【於志寧撰正書無姓名貞觀二十二年】

第六百二唐長廣長公主墓志【正書無書撰人姓名貞觀二十二年十一月】第六百三唐太府卿李襲譽墓志【正書無書撰人姓名貞觀二十三年三月】第六百四唐晉州刺史裴府君碑【上官儀撰正書姓名殘缺貞觀二十三年】第六百五唐溫泉銘【太宗禦制並行書】

第六百六周大宗伯唐瑾碑【於志寧撰歐陽詢正書】

第六百七隋皇甫誕碑【於志寧撰歐陽詢正書碑在京兆府】

第六百八隋工部尙書段文振碑【潘徽撰歐陽詢八分書以上四碑皆貞觀中立】

第六百九唐益州學館廟堂記【撰人姓名殘缺顏有意正書髙宗永徽元年二月】

第六百十唐學館廟堂記碑陰

第六百十一唐光祿大夫豆盧寛碑【李義甫撰正書無姓名永徽元年六月】

第六百十二唐廮陶縣令李明府淸徳頌【正書無書撰人姓名永徽元年】

第六百十三唐聞喜縣令江彥碑【正書無書撰人姓名永徽二年十月】第六百十四唐宜州別駕楊旻墓志【正書無書撰人姓名永徽二年十二月】

第六百十五唐鄧慈碑【正書無書撰人姓名永徽三年正月】

第六百十六唐房仁裕母李夫人碑【八分書無書撰人姓名永徽三年二月】

第六百十七唐光化縣主墓志【正書無書撰人姓名永徽三年三月】第六百十八唐三藏聖教序【太宗撰褚遂良正書永徽四年十月在京兆府慈恩塔中】

第六百十九唐述三藏聖教序記【髙宗撰褚遂良正書永徽四年十二月】第六百二十唐定州刺史張萬福墓志【正書無書撰人姓名永徽五年四月】第六百二十一唐張令浮圖銘【張士貴撰正書無姓名永徽五年十一月】第六百二十二唐谷州刺史裴君淸徳頌【正書無書撰人姓名永徽五年】

第六百二十三唐裴君淸徳頌碑陰

第六百二十四唐右衞將軍豆盧承基墓志【正書無書撰人姓名永徽六年二月】

第六百二十五唐萬年宮銘【髙宗撰並行書永徽六年五月在鳳翔府麟遊縣】第六百二十六唐萬年宮碑陰題名【長孫無忌以下自書】

第六百二十七唐薛收碑【於志寧撰正書無姓名永徽六年八月】

第六百二十八唐潤州刺史竇志寂墓志【八分書無書撰人姓名顯慶元年三月】

第六百二十九唐中書令崔惇禮碑【於志寧撰正書無姓名顯慶元年十月】

第六百三十唐贈左僕射楊達碑【正書無書撰人姓名顯慶元年】第六百三十一唐三藏聖教序並記【太宗髙宗撰王行滿正書顯慶二年十二月】

第六百三十二唐散騎常侍張后碑【正書無書撰人姓名顯慶三年三月】

第六百三十三唐乞伏士幹墓志【正書無書撰人姓名顯慶三年五月】第六百三十四唐李靖碑上【許敬宗撰王知敬正書顯慶三年五月】第六百三十五唐李靖碑下

第六百三十六唐辧法師碑【李儼撰薛純陁正書顯慶三年八月】

第六百三十七隋辛紊墓志【正書無書撰人姓名顯慶三年十二月】第六百三十八唐尉遲敬徳碑上【許敬宗撰正書無姓名顯慶四年三月】第六百三十九唐尉遲敬徳碑下

第六百四十唐紀公碑【正書無書撰人姓名顯慶四年三月】

第六百四十一唐辧英法師碑【正書無書撰人姓名顯慶四年六月】第六百四十二唐紀功碑上【髙宗撰並行書飛白題額顯慶四年八月】第六百四十三唐紀功碑下

第六百四十四唐蘭陵長公主碑【李義甫撰正書無姓名顯慶四年十月】第六百四十五唐涼國太夫人郁久閭氏碑【許敬宗撰殷仲容八分書顯慶四年十月】

第六百四十六唐李汪墓志【正書無書撰人姓名龍朔元年十一月】第六百四十七唐修正寺舍利塔碑【楊武英撰張延壽正書龍朔二年六月】

第六百四十八唐齊興寺碑【正書無書撰人姓名龍朔二年六月】

第六百四十九唐攺造彌勒閣碑【行書無書撰人姓名龍朔三年正月】第六百五十唐歧州法門寺舍利塔銘【賀蘭敏之撰並行書龍朔三年二月】

第六百五十一唐三藏聖教序並記【太宗髙宗撰禇遂良正書龍朔三年六月同州重立】

第六百五十二唐道因法師碑【李儼撰歐陽通正書龍朔三年十月】第六百五十三唐云麾將軍燕巒碑【正書無書撰人姓名麟徳元年正月】第六百五十四唐乙速孤晟碑【正書無書撰人姓名麟徳元年二月】第六百五十五唐淸河公主碑【李儼撰暢整正書麟徳元年十月】第六百五十六唐孫仁師百濟班師碑【馬大斌撰正書無姓名麟徳元年】

第六百五十七後魏郢州刺史劉賔碑【八分書無書撰人姓名麟徳二年四月其孫立】

第六百五十八唐益州都督程知節碑【許敬宗撰暢整正書麟徳二年十月】

第六百五十九唐趙智碑額【殷仲容正書並篆】

第六百六十唐趙智碑【於志寧撰殷仲容正書麟徳二年】

第六百六十一唐蘭長史碑【正書無書撰人姓名麟徳二年】

第六百六十二唐登封紀號文一【髙宗撰並行書飛白書額幹封元年二月】第六百六十三唐登封紀號文二

第六百六十四唐登封紀號文三

第六百六十五唐登封紀號文四

第六百六十六唐登封紀號文五

第六百六十七唐登封紀號碑側【正書在太山頂】

第六百六十八唐小字登封紀號文一【髙宗撰並行書飛白書額】第六百六十九唐小字登封紀號文二

第六百七十唐小字登封紀號文三【小字在太山下】

第六百七十一唐登封碑陰一

第六百七十二唐登封碑陰二

第六百七十三唐登封碑陰三

第六百七十四唐老子冊文【行書無姓名幹封元年三月】

第六百七十五唐舒州刺史楊承仙碑【張昌齡撰正書無姓名幹封元年五月】

第六百七十六唐蒲州刺史李公徳政碑【正書無書撰人姓名幹封元年九月】

第六百七十七唐司元太常伯竇徳碑【李儼撰侄節正書幹封元年十一月】

第六百七十八唐於志寧碑【令狐徳棻撰子立政正書幹封元年十一月】第六百七十九唐紀國先妃陸氏碑【正書無書撰人姓名幹封元年十二月】

第六百八十唐孔宣尼碑上【崔行功撰孫希範八分書幹封元年】

第六百八十一唐孔宣尼碑下

第六百八十二唐鄭國夫人武氏碑上【李安期撰殷仲容八分書幹封二年二月】

第六百八十三唐鄭國夫人武氏碑下

第六百八十四唐滁州刺史劉君碑【李儼撰顏有意正書幹封二年二月】第六百八十五唐文館學士顧君墓志【正書無書撰人姓名幹封二年三月】

第六百八十六唐法師王先生碑【於敬之撰王宗書幹封二年十一月】第六百八十七唐相州刺史許圉師徳政碑【正書無書撰人姓名幹封二年】

第六百八十八唐寶義寺碑【正書書撰人姓名殘缺幹封三年正月】第六百八十九唐杜延基造心經【蘇休奕正書總章元年六月】第六百九十唐曹王府典軍劉公碑【趙務撰正書無姓名總章二年二月】

第六百九十一唐齊州刺史薛寶積淸徳頌【正書無書撰人姓名總章二年八月】

第六百九十二唐大興善寺舍利塔銘【李儼撰殷仲容八分書總章二年】

第六百九十三唐歷城令劉文恪淸徳頌【正書無書撰人姓名總章二年】

第六百九十四唐武師模碑【崔松客撰正書姓名殘缺總章三年正月】第六百九十五唐尉遲寶琳碑【許敬宗撰王知敬正書咸亨元年正月】第六百九十六唐淄川公李孝同碑【撰人姓名殘缺諸葛思禎正書咸亨元年五月】

第六百九十七唐碧落碑【篆書無書撰人姓名咸亨元年】

第六百九十八唐三藏聖教序並述聖記【太宗髙宗撰沙門懷仁集主書咸亨三年十二月】

第六百九十九唐張士相墓志【正書無書撰人姓名咸亨四年二月】第七百唐興昔亡單於阿史那彌射碑【正書無書撰人姓名咸亨四年二月】

第七百一唐幽州都督盧承慶碑【八分書書撰人姓名咸亨年五月】第七百二唐金剛經【正書無書人姓名咸亨四年七月】

第七百三唐太常卿裴君妻韋氏墓志【正書無書撰人姓名咸亨四年七月】

第七百四唐瑞气觀天尊像碑【何彥先撰正書無姓名咸亨四年九月】第七百五唐戎州刺史董寶亮碑【李儼撰張遂隆八分書咸亨四年十月】第七百六唐臨汾縣令於府君徳政碑【謝祐撰栁洋正書咸亨四年十二月】

第七百七唐智乘寺禪院碑【阮立徳撰季承福正書咸亨四年】

第七百八唐馬周碑【殷仲容八分書許敬宗撰上元元年十月】

第七百九唐越州長史李基碑【張太素撰行書無姓名上元二年九月】第七百十唐阿史那忠碑【正書無書撰人姓名上元二年十二月】

第七百十一唐尹府君碑【正書無書撰人姓名上元二年十二月】

第七百十二唐李徳攜造像碑【正書無書撰人姓名上元二年】

第七百十三唐平原寺舍利塔銘【撰人名缺僧仁基正書上元三年二月】第七百十四唐明徵君碑【髙宗撰髙正臣行書王知敬篆上元三年四月】第七百十五唐任丘縣令王君碑【崔融撰八分書無姓名儀鳳元年】第七百十六唐黎尊師碑【盧子升字照鄰撰王大義行書儀鳳二年正月】第七百十七唐李勣碑上【髙宗撰並行書儀鳳二年十月】

第七百十八唐李勣碑下

第七百十九唐金剛經上【正書無姓名儀鳳三年四月】

第七百二十唐金剛經下

第七百二十一唐觀音十大願品經【同上】

第七百二十二唐大興國寺舍利塔碑【越王貞撰集王書儀鳳四年二月】

第七百二十三唐國子司業於立政碑【撰人姓名殘缺陳遺玉八分書調露元年十二月】

第七百二十四唐葛仙公碑【梁陶景撰陳升正書調露二年正月】第七百二十五唐恆嶽嶺路銘【正書無書撰人姓名調露二年二月】第七百二十六唐任城令元明府淸徳頌【八分書無書撰人姓名調露二年十二月】

第七百二十七唐善化府折衝張君墓志【正書無書撰人姓名永隆二年二月】

第七百二十八唐陽翟侯夫人陸氏墓志【周思茂撰正書無姓名開耀二年正月】

第七百二十九唐開業寺李公碑上【李尙一撰蘇文舉正書開耀二年二月】

第七百三十唐開業寺李公碑下

第七百三十一唐無量壽佛像碑上【張昌齡撰吳知禮八分書永淳元年四月】

第七百三十二唐無量壽佛像碑下

第七百三十三唐少姨廟碑【楊烱撰沮渠智烈書永淳元年十二月】第七百三十四唐啟母廟碑【崔融撰沮渠智烈書永淳二年正月】

第七百三十五唐劉黑仁等造徘徊碑【行書無書撰人姓名永淳二年七月】

第七百三十六唐天后發願文【王知敬正書永淳二年九月】

第七百三十七唐天后少林寺碑【同上】

第七百三十八唐司馬山彌勒石像碑【篆書無書撰人姓名永淳二年】第七百三十九唐恆州刺史陶云徳政碑【張義咸撰行書無姓名永淳三年】

第七百四十唐道藏經序【髙宗則天撰王懸河行書道元年十二月】第七百四十一唐追尊元皇帝詔【王懸河行書道元年十二月】第七百四十二唐房齡碑【撰人姓名殘缺褚遂良正書】

第七百四十三唐髙士亷塋兆記【許敬宗撰趙模正書】

第七百四十四唐禇亮碑【八分書無書撰人姓名】

第七百四十五唐洛州刺史賈公淸徳頌【正書無書撰人姓名上四碑皆髙宗時立年月殘缺】

第七百四十六唐歐陽詢妻徐夫人墓志【鄧廷撰子通正書武后文明元年三月】

第七百四十七唐述聖紀上【武后撰中宗正書文明元年八月】

第七百四十八唐述聖紀中

第七百四十九唐述聖紀下

第七百五十唐武彊縣令梁君徳政碑【撰人名缺劉明正書垂拱元年四月】

第七百五十一唐姜嫄神泉詩序【韋元旦撰篆書無姓名垂拱元年四月】第七百五十二唐八都壇神君寶錄【正書無書撰人姓名垂拱元年十月】第七百五十三唐襄州刺史封公碑【撰人姓名殘缺宋之愻正書垂拱元年十月】

第七百五十四唐奉先觀老君像碑【李審幾撰沮渠智烈書垂拱元年】第七百五十五唐襄州孔子廟堂碑【於敬之撰正書無姓名垂拱元年】第七百五十六唐防眞法師紀徳碑【馮內直撰正書無姓名垂拱二年二月】

第七百五十七唐中山法果寺碑上【姚璹撰鞠處信正書垂拱二年四月】第七百五十八唐法果寺碑下

第七百五十九唐鞠君碑【正書無書撰人姓名垂拱六年十一月】

第七百六十唐奉禮郎岑子輿墓志【弟羲撰正書無姓名垂拱三年十月】第七百六十一唐舍利塔銘【陳思順造正書無姓名垂拱四年二月】第七百六十二唐建興寺彌勒像碑【薛寶積撰行書無姓名垂拱四年五月】

第七百六十三唐介休令張君淸徳碑【李願撰李敬八分書永昌元年九月】

第七百六十四周卭州刺史狄知愻碑【書撰人姓名殘缺載初元年正月】

第七百六十五周乙速孤府君碑【苖仲容撰釋行滿書載初元年】第七百六十六周贈箕州刺史成公碑【楊烱撰正書無姓名天授二年二月】

第七百六十七周祭元皇帝碑【行書無姓名天授二年二月】第七百六十八周化善寺石井碑【劉翊行書天授二年十月】

第七百六十九周冠軍大將軍楊公碑【蘇味道撰侄楚材正書長壽元年】

第七百七十周王仁恭祭嶽頌【嚴浚撰序邢令均頌杜行均八分書長壽二年正月】

第七百七十一周宻州司馬康遂誠墓志【行書無書撰人姓名】第七百七十二周醴泉縣令張仁蘊徳政碑【齊處仲撰顏眞卿正書長壽二年四月】

第七百七十三周冬官尙書李衝墓志【正書無書撰人姓名證聖元年十月】

第七百七十四周大徳昉法師塔銘【武三思撰正書無姓名證聖元年五月】

第七百七十五周少林勑書【八分書無姓名天冊萬歳二年十二月】第七百七十六周升中述志碑一【武后撰相王旦正書萬嵗登封元年二月】第七百七十七周升中述志碑二

第七百七十八周升中述志碑三

第七百七十九周升中述志碑四

第七百八十周升中述志碑五

第七百八十一周封中嶽碑上【李嶠撰相王旦正書萬嵗登封元年二月】第七百八十二周封中嶽碑中

第七百八十三周封中嶽碑下

第七百八十四周襄州靜眞觀碑【何彥先撰正書無姓名萬嵗登封元年二月】

第七百八十五周封祀壇碑上【武三思撰薛曜正書萬嵗登封元年十二月】第七百八十六周封祀壇碑下

第七百八十七周封中嶽碑上【書撰人姓名殘缺類薛稷正書萬嵗登封元年十二月】

第七百八十八周封中嶽碑下

第七百八十九周南宮昌墓志【正書無書撰人姓名萬嵗通天元年】第七百九十周杳防君銘【正書無書撰人姓名神功元年十月】

第七百九十一周龎君碑【行書無書撰人姓名神功元年十月】

第七百九十二周長安主簿龎君碑【與前碑同】

第七百九十三周渭南令李君淸徳碑【馬吉甫撰正書無姓名聖歷元年十月】

第七百九十四周中嶽潘尊師碑【王適撰八分書無姓名聖歷二年三月】第七百九十五周升仙太子碑上【武后撰並行書聖歷二年六月】第七百九十六周升仙太子碑下【碑陰薛稷書附】

第七百九十七周防軍王君碑【行書無書撰人姓名聖歷二年六月】第七百九十八周永和故寺碑【僧仲英撰正書人名殘缺聖歷二年七月】第七百九十九周栢仁令鄭君紀徳碑【李羲仲撰正書無姓名聖歷三年十一月】

第八百周濮陽縣丈八像碑【行書無書撰人姓名聖歷三年七月】

金石錄卷四

欽定四庫全書

金石錄卷五

宋趙明誠撰目錄五【僞周唐】

第八百一周明堂令於大猷碑【正書書撰人姓名殘缺聖歷三年十一月】第八百二周洛陽縣令鄭敞碑【薛稷撰並正書久視元年六月】

第八百三周舍利寶函記【篆書無姓名久視元年七月】

第八百四周流杯亭侍宴詩序【李嶠撰殷仲容正書久視元年九月】第八百五周流杯亭碑陰【陸長源撰八分書無姓名貞元五年立附】

第八百六周濮州長史蕭府君碑【員半千撰次子令臣正書大足元年四月】第八百七周許由廟碑【則天撰相王旦正書大足元年五月】

第八百八周懷州大云寺碑上【賈膺福撰並八分書大足元年五月】第八百九周大云寺碑下

第八百十周大云寺碑陰【蕭懷素正書長安二年立附】

第八百十一周福昌縣令張君淸徳頌【薛稷撰並正書大足元年九月】第八百十二周閔居士夫人塔銘【正書無書撰人姓名大足元年十月】第八百十三周靜法師方墳碑【張嘉貞撰鐘紹京正書長安元年十二月】第八百十四周武士彠碑一【李嶠撰相王旦正書長安元年十二月】第八百十五周武士彠碑二

第八百十六周武士彠碑三

第八百十七周武士彠碑四

第八百十八周武士彠碑五

第八百十九周孝明皇后碑一【武三思撰相王旦正書長安二年六月】第八百二十周孝明皇后碑二

第八百二十一周孝明皇后碑三

第八百二十二周孝明皇后碑四

第八百二十三周孝明皇后碑五

第八百二十四周紀信碑【盧藏用撰並八分書長安二年七月】

第八百二十五周紀信碑陰

第八百二十六周司刑寺大腳迹敕【正書無姓名長安二年七月】第八百二十七周棲巖寺詩【髙宗則天撰韓懷信正書長安二年】

第八百二十八周稷山縣梁君孝義碑【李泰授文八分書無姓名長安二年正月】

第八百二十九周都官郎中孔昌防碑【盧藏用撰並八分書長安三年二月】第八百三十周晉州長史韋公碑【楊炯撰孫希弼八分書長安三年四月】第八百三十一周司刑寺佛迹碑【前碑閻朝撰範元悊正書後碑範元悊撰吳守劼八分書長安三年七月】

第八百三十二周宼法司道徳銘【王道珪撰段元述正書長安三年十月】第八百三十三周崔敬嗣墓志【行書無書撰人姓名長安三年十月】第八百三十四周思簡律師塔銘【正書無書撰人姓名長安四年三月】第八百三十五周幸閒居寺詩【髙宗睿宗太平公主詩八分書無姓名武后詩自艸書長安四年四月】

第八百三十六周東鎭沂山碑【房晉撰韓景陽八分書長安四年五月】第八百三十七周石柱銘【裴談撰八分書無姓名】

第八百三十八周幽林思【韓覃撰正書無姓名】

第八百三十九周整法師龍門石龕像碑【僧波侖撰袁元悊正書】第八百四十周遊仙篇【武后撰薛曜正書】

第八百四十一周信行禪師碑一【越王貞撰張廷珪八分書】

第八百四十二周信行禪師碑二

第八百四十三周信行禪師碑三

第八百四十四周信行禪師碑四

第八百四十五周信行禪師碑五

第八百四十六周信行禪師碑六

第八百四十七周宴石淙序上【張易之撰薛曜正書】

第八百四十八周宴石淙序下

第八百四十九周石淙詩上【諸公撰薛曜正書】

第八百五十周石淙詩下

第八百五十一周堯廟碑【盧永慶撰劉濟物正書】

第八百五十二周光武皇帝碑【正書無書撰人姓名上九碑皆武后時立無年月或殘缺】

第八百五十三唐澠池縣宗人爲髙宗造像碑【邵炅撰正書無姓名中宗神龍元年五月】

第八百五十四唐福先寺浮圖碑上【武后撰武三思正書神龍元年七月】第八百五十五唐福先寺浮圖碑下

第八百五十六唐龍興聖教序上【中宗撰相王旦正書神龍元年九月】第八百五十七唐龍興聖教序下

第八百五十八唐祝府君碑【子欽明撰正書姓名殘缺神龍元年九月】第八百五十九唐益州學館廟堂記【史壽缺正書神龍元年】第八百六十唐學館廟堂碑陰

第八百六十一唐贈秦州都督唐宗碑【岑羲撰族孫從心正書神龍二年】第八百六十二唐懷寧縣令慕容府君碑【徐堅撰正書無姓名神龍二年二月】

第八百六十三唐沙州司馬楊榮碑【元伯儀撰韋同八分書神龍二年三月】第八百六十四唐衞州司馬楊恪碑【張東之撰八分書姓名殘缺神龍二年三月】

第八百六十五唐工部尙書姚璹碑【正書書撰人姓名殘缺神龍二年四月】第八百六十六唐信行禪師碑上【越王貞撰薛稷正書神龍二年八月】第八百六十七唐信行禪師碑下【並碑陰在長安縣西北八里】第八百六十八後周並州總管宇文舉碑【盧忠道撰楊略正書神龍二年十月立】

第八百六十九唐魏叔瑜夫人王氏墓志【無撰人姓名子華正書神龍二年十一月】

第八百七十唐崔仁縱碑【正書無書撰人姓名神龍二年】

第八百七十一唐王仲詳等造像碑【正書無書撰人姓名神龍三年正月】第八百七十二唐兵部侍郎崔兢墓志【正書無書撰人姓名神龍三年五月】

第八百七十三唐中興聖教序碑【中宗撰唐奉一八分書神龍三年五月】第八百七十四唐中興聖教序碑側【在濟南長淸縣界西禪寺】第八百七十五唐葉縣令宋君遺愛頌【吳師道撰正書無姓名神龍三年五月】

第八百七十六唐句容令岑公徳政碑【張景毓撰釋翹徵正書景龍二年二月】

第八百七十七唐徐有功碑【徐彥伯撰正書姓名殘缺景龍二年四月】第八百七十八唐孔子贊【撰人姓名殘缺武盡禮正書】

第八百七十九唐太子中舍人楊承源碑【王獻忠撰集王羲之歐陽詢褚遂良等眞行書上二碑皆景龍二年】

第八百八十唐洛陽尉馬克忠碑【張說撰盧藏用八分書景龍三年三月】第八百八十一唐國子祭酒武承規墓志【蘇頲撰顏叔堅正書景龍三年八月】

第八百八十二唐騎都尉劉君墓志【正書無書撰人姓名景龍三年十月】第八百八十三唐寧照寺鐘銘【武承泰撰武盡禮正書景龍三年碑在懷州】第八百八十四唐杭州龍興寺碑【盧季珣撰李涉八分書景龍四年四月】第八百八十五唐龍興寺碑【張說撰盧藏用八分書景龍四年五月】第八百八十六唐白鶴觀碑【八分書無書撰人姓名中宗時立無年月】第八百八十七唐天竺寺碑【蘇頲撰蘇詵八分書睿宗景云元年十月】第八百八十八唐蘇瓌碑【盧藏用撰並八分書景云元年十一月】

第八百八十九唐王陰二眞君碑【薛鏡一撰正書無姓名景云二年正月】第八百九十唐王陰二眞君碑【李虎之撰施楚玉正書景云二年正月】第八百九十一唐左僕射劉延景碑【徐彥伯撰張庭珪八分書景云二年二月】

第八百九十二唐勝業寺雙彌勒像碑【褚慶文撰趙冬曦正書景云二年二月】

第八百九十三唐修封禪壇記【賈膺福撰並正書景云二年八月】第八百九十四唐景龍觀鐘銘【睿宗撰正書無姓名景云二年九月】第八百九十五唐並州長史崔敬嗣碑【胡皓撰郭謙光八分書景云二年九月】

第八百九十六唐王思泰碑【李振撰並正書景云二年】

第八百九十七唐大云寺石燈臺頌【景初陽撰殷子陽八分書景云二年】第八百九十八唐王美暢碑【薛稷撰並正書景云二年】

第八百九十九唐洛州長史盧公善政頌【撰人姓名殘缺蘇說八分書景云二年】

第九百唐通居士張萬迥墓志【崔湜撰正書無姓名太極元年十二月】第九百一唐同州河瀆紀瑞頌【崔禹錫撰王崇敬八分書先天元年】第九百二唐司農卿盧萬石碑【李義撰八分書無姓名先天元年十月】第九百三唐楊幹緒碑【褚琇撰權瓌八分書先天元年十一月】

第九百四唐荊王神祠記【正書無書撰人姓名先天二年三月】

第九百五唐【闕】

第九百六唐元公浮圖祠堂頌【八分書無書撰人姓名先天二年八月】第九百七唐遵善寺大像碑【羅邈撰行書無姓名明皇開元元年五月】第九百八唐贈右僕射王泊碑【盧藏用撰甘獻誠八分書開元二年二月】第九百九唐安樂府典軍田孝碑【王澂撰正書無姓名開元二年閠二月】

第九百十唐南亭記【王翼撰八分書無姓名開元二年三月】

第九百十一唐辧機法師塔銘【趙冬防撰正書無姓名開元二年九月】第九百十二唐韋公夫人王氏墓志【正書無書撰人姓名開元二年十一月】

第九百十三唐尹孝子妻韋夫人墓志【正書無書撰人姓名開元二年十一月】

第九百十四唐襄州徧學寺碑【韋承慶撰鐘紹京行書開元二年】第九百十五唐少林寺戒壇銘【三藏法師義淨撰張傑八分書開元三年正月】第九百十六唐睦州龍興寺碑【唐希銑撰徐嶠之正書開元三年二月】第九百十七唐嶲州都督姚懿碑【胡皓撰徐嶠之正書開元三年七月】第九百十八唐杭州刺史裴惓碑【族子子余撰孫令闕行書盧曉八分題額開元三年九月】

第九百十九唐汾陰后土祠銘【胡愔撰並八分書開元四年八月】第九百二十唐建福寺三門碑【盧藏用撰集王右軍行書開元五年五月】第九百二十一唐有道先生葉公碑【開元五年三月李邕撰並行書碑在開封府】

第九百二十二唐杯渡師墓石柱頌【盧若虛撰盧重八分書開元五年四月】

第九百二十三唐光祿少卿姚彜碑【撰人姓名殘缺徐嶠之正書開元五年四月】

第九百二十四唐贈歙州刺史葉慧明碑【韓擇木撰並八分書開元五年七月】

第九百二十五唐盧懷愼碑【蘇頲撰明皇八分書開元五年】

第九百二十六唐陳延喜妻穆氏墓志【齊望之撰蕭元皎正書開元六年正月】

第九百二十七唐瑯邪王衝墓志【正書無書撰人姓名開元六年正月】第九百二十八唐懷素律師碑【崔融撰僧行惇集王書開元六年二月在京兆府】

第九百二十九唐楊元琰碑【崔沔撰梁升卿八分書開元六年四月】第九百三十唐豫州刺史魏叔瑜碑【張說撰子華正書開元六年五月】第九百三十一唐鄭國夫人鄭氏碑【崔日用撰徐嶠之正書開元六年十月】第九百三十二唐太子少傅竇希瑊碑【李湛然撰魏華正書開元六年十月】

第九百三十三唐蘇氏造觀音像碑【李畬撰劉升八分書開元六年十月】第九百三十四唐中嶽韓先生碑【崔友本撰司馬絢八分書開元六年十月】第九百三十五唐郁林觀東嵓壁記上【崔逸文八分書無姓名開元七年正月】

第九百三十六唐東嵓壁記中

第九百三十七唐東嵓壁記下

第九百三十八唐永丰陂堰頌【徐嶠之撰並八分書開元七年五月】第九百三十九唐善達法師碑【郭庭晦撰正書無姓名開元七年五月】第九百四十唐於知微碑【姚崇撰正書無姓名開元七年六月】

第九百四十一唐益州府學孔子廟堂碑【周顥撰正書姓名殘缺開元七年七月】

第九百四十二唐造文翁髙朕像記【周顥撰胡履虛八分書】第九百四十三唐徐州刺史蘇詵碑【裴耀卿撰劉升八分書開元七年八月】

第九百四十四唐孔子廟碑上【李邕撰張廷珪八分書開元七年十月】第九百四十五唐孔子廟碑下

第九百四十六唐元觀尹尊師碑【裴子余撰郭謙光八分書開元八年四月】

第九百四十七唐李思訓碑上【李邕撰並行書開元六年八月】

第九百四十八唐李思訓碑下

第九百四十九唐嘉禾寺禪院碑【徐楚璧撰姚思義八分書開元八年八月】第九百五十唐髙士楊府君墓志【行書無書撰人姓名開元八年九月】第九百五十一唐懷州刺史陶大舉碑【姚崇撰徐嶠之正書開元八年】第九百五十二唐北嶽府君碑【韋虛心撰陳懷志行書開元九年三月】第九百五十三唐河侯新祠頌【秦崇撰王晏行書開元九年四月】第九百五十四唐侍禦史王瑜墓志【八分書無書撰人姓名開元九年十月】

第九百五十五唐遂城令康府君碑【沈淮南撰徐浩正書開元九年十月】第九百五十六唐兗州刺史韋府君遺愛頌【狄光嗣撰張廷珪正書開元十年十一月】

第九百五十七唐萬回法師碑【徐堅撰行書無姓名開元十年閠五月】第九百五十八唐郭知運碑【蘇頲撰魏華正書開元十年七月】

第九百五十九唐右庶子於府君碑【侄儒卿撰沙門重閏八分書開元十年七月】

第九百六十唐萊州刺史於府君碑【撰人姓名缺沙門重閏八分書開元十年七月】

第九百六十一唐狄梁公生祠記【李邕撰張廷珪八分書開元十年十一月】第九百六十二唐吳季子廟碑【八分書書撰人姓名殘缺開元十年】第九百六十三唐上黨宮述聖頌【張說撰裴漼正書開元十一年正月】第九百六十四唐述聖宮碑陰上【蕭誠行書】

第九百六十五唐述聖宮碑陰下

第九百六十六唐髙行先生徐公碑【姚奕撰序賀知章銘徐嶠之正書開元十一年四月】

第九百六十七唐大云寺禪院碑【李邕撰並行書開元十一年四月】第九百六十八唐郭知運後碑【張說撰梁升卿八分書開元十一年五月】第九百六十九唐香嚴寺碑【康希銑撰徐嶠之正書開元十一年六月】第九百七十唐莎羅樹碑【李邕撰並行書開元十一年十月】

第九百七十一唐張松質與李邕書

第九百七十二唐老子孔子顏子贊【睿宗撰李邕行書開元十一年十二】

第九百七十三唐六公詠【李邕撰胡履虛八分書開元十一年】

第九百七十四唐禦史臺精舍碑【崔湜撰梁升卿八分書開元十一年】第九百七十五唐禦史臺精舍碑陰題名

第九百七十六唐普寂禪師碑【盧鴻撰並八分書開元十二年正月】第九百七十七唐神泉寺石經西塔銘【唐昭明撰田呂正書開元十二年正月】

第九百七十八唐靜泰法師碑【呂向撰劉懷信正書開元十二年八月】第九百七十九唐涼國長公主碑上【蘇頲撰明皇八分書開元十二年八月】

第九百八十唐涼國長公主碑下

第九百八十一唐寶相寺釋迦像碑【陳子傑撰陳思光正書開元十二年】第九百八十二唐眞定令栁公紀徳碑【裴杭撰並八分書開元十二年】第九百八十三唐鄭司農碑【史承節撰雙思貞行書開元十三年正月】第九百八十四唐乙速孤行儼碑【劉憲撰白羲晊八分書開元十三年二月】第九百八十五唐李公元始天尊像碑【鄒瓘撰甘遺榮八分書開元十三年二月】

第九百八十六唐文蕩律師碑【盧渙撰魏棲梧正書開元十三年十月】第九百八十七唐明皇行次成臯詩【艾敍行書開元十三年十月】第九百八十八唐興州司馬王公碑【郭子晉撰趙崇徳行書開元十三年十月】

第九百八十九唐索法師淸徳碑【馬克麾撰範希璧行書開元十四年三月】第九百九十唐西嶽大洞張尊師碑【王延齡撰李慈正書開元十四年四月】

第九百九十一唐紀太山銘一【明皇撰並八分書開元十四年九月】第九百九十二唐紀太山銘二

第九百九十三唐紀太山銘三

第九百九十四唐紀太山銘四

第九百九十五唐紀太山銘五

第九百九十六唐紀太山銘六

第九百九十七唐紀太山銘七

第九百九十八唐紀太山銘八

第九百九十九唐紀太山銘九

第一千唐紀太山銘十

金石錄卷五

欽定四庫全書

金石錄卷六

宋趙明誠撰目錄六【唐】

第一千一唐太山碑側題名上

第一千二唐太山碑側題名中

第一千三唐太山碑側題名下

第一千四唐封禪壇殘碑【陸堅八分書】

第一千五唐崔慧爽傳【薛僅撰行書無姓名開元十四年二月】

第一千六唐造太山禦碑記【孫文慶撰正書無姓名開元十四年十一月】第一千七唐造太山禦碑陰

第一千八唐彭思義建父至徳碑【行書無姓名開元十四年】

第一千九唐合州刺史上官濟墓志【正書無書撰人姓名開元十五年正月】

第一千十唐重開梁公堰碑【趙居貞撰王象正書開元十五年二月】第一千十一唐濟源令蕭公墓志【權澂撰正書無姓名開元十五年二月】第一千十二唐衞尉正卿泉君碑【長子奉撰敍仲子伯逸正書蘇晉撰銘彭杲正書開元十五年三月】

第一千十三唐房山湯記【張嘉貞撰行書無姓名開元十五年四月】

第一千十四唐北嶽碑上【張嘉貞撰並行書開元十五年八月】

第一千十五唐北嶽碑下

第一千十六唐左驍衞大將軍趙元禮碑上【潘肅撰陸堅八分書開元十五年閏九月】

第一千十七唐趙元禮碑下

第一千十八唐施石臺銘【趙僎撰並行書】

第一千十九唐梁思楚碑【郭翥撰衞秀集王書上兩碑皆開元十五年】第一千二十唐下博令許君徳政碑【王懷恵撰馬靈仙正書開元十六年正月】

第一千二十一唐盧捨那瑉像碑上【趙僎撰蔡有鄰八分書開元十六年二月】

第一千二十二唐盧捨那瑉像碑下

第一千二十三唐武臨令慕容公徳政碑【正書書撰人姓名殘缺開元十六年四月】

第一千二十四唐王方翼碑【張說撰陸堅八分書開元十六年十月】第一千二十五唐薛王府典軍李無慮墓志【賈彥璿撰正書無姓名開元十七年正月】

第一千二十六唐堂陽令元府君徳政頌【正書無書撰人姓名開元十七年四月】

第一千二十七唐佛防禪師碑【李訥撰張廷珪八分書開元十七年七月】第一千二十八唐佛防禪師塔碑後序【李湜撰明幹節行書十八年五月建附】

第一千二十九唐養病坊碑【邵閏之撰韋季莊行書開元十七年七月】第一千三十唐養病坊

第一千三十一唐龍角山紀聖銘【明皇撰並八分書開元十七年九月】第一千三十二唐龍角山紀聖碑陰

第一千三十三唐大云寺丈八佛像碑【段履冰撰行書無姓名開元十七年九月】

第一千三十四唐張嘉貞碑【王丘撰陸堅八分書開元十七年十一月】第一千三十五唐太武皇帝駐馬碑【僧貞慶文並書】

第一千三十六唐龍興觀碑【李邕撰行書無姓名類邕書上二碑皆開元十七年】第一千三十七唐遊擊將軍薛侯碑【趙含章撰並行書開元十八年正月】第一千三十八唐老子廟詩【於儒卿房自謙撰自謙正書開元十八年三月】第一千三十九唐東夏師資正傳【僧慧超述李巖正書開元十八年四月】第一千四十唐平南蠻碑【蕭晉用撰序蔡希周詞韋悟微正書開元十八年五月】第一千四十一唐蕭灌碑【張說撰梁升卿八分書開元十八年五月】

第一千四十二唐曇榮禪師碑【崔禹撰蘇睍銘韋鑑八分書開元十八年八月】第一千四十三唐麓山寺碑【李邕撰並行書開元十八年九月】

第一千四十四唐冠軍大將軍臧懷亮碑【李邕撰並行書開元十八年十月】

第一千四十五唐貞法師旌徳記【八分書無書撰人姓名開元十八年十二月】

第一千四十六唐大忍寺門樓碑【沙門釋某撰裴抗八分書上二碑皆開元十八年】

第一千四十七唐東方朔碑【栁令譽撰行書無姓名開元十九年三月】第一千四十八唐楊歷碑【李邕撰序鐘紹京撰銘並行書開元十九年五月】第一千四十九唐汝陽王長女墓志【寧王撰崔庭五行書開元十九年六月】

第一千五十唐東林寺碑【李邕撰並行書開元十九年七月】

第一千五十一唐亳州刺史李行正碑【崔圓月撰魏包八分書開元十九年九月】

第一千五十二唐立漢光武皇帝碑【李云撰盧規行書開元十九年十月】第一千五十三唐膠水令徐公徳政頌【封利建撰序杜暐銘正書姓名殘缺開元十九年十月】

第一千五十四唐北嶽眞君碑【房鳳文八分書開元二十年正月】第一千五十五唐靑城山丈人祠廟碑【徐大亨撰甘遺榮八分書開元二十年正月】

第一千五十六唐使者徵祥記【潘翽撰並正書開元二十年三月】第一千五十七唐愛州刺史徐元貴碑【鐘紹京撰並行書開元二十年五月】

第一千五十八唐阿彌陁佛贊【殷彥方撰鐘紹京正書開元二十年五月】第一千五十九唐南嶽眞君碑【趙頤貞撰蕭誠正書開元二十年十月】第一千六十唐元皇帝廟額碑【敬抱忠撰呂獻臣八分書開元二十年十月】

第一千六十一唐歙州刺史郭茂貞碑【賀知章撰八分書姓名殘缺開元二十年十月】

第一千六十二唐源公石幢記上【封利建撰賀遂回八分書開元二十一年】第一千六十三唐源公石幢記下

第一千六十四唐北嶽恆山碑上【釋邈詞釋曠書開元二十一年八月】第一千六十五唐北嶽恆山碑下

第一千六十六唐后土神祠碑上【明皇撰並八分書開元二十一年八月】第一千六十七唐后土神祠碑中

第一千六十八唐后土神祠碑下【碑在河中府】

第一千六十九唐后土神祠碑陰上【蕭嵩正書】

第一千七十唐后土神祠碑陰下

第一千七十一唐京兆尹張公徳政碑【孟匡朝撰史惟則八分書】第一千七十二唐立梁宣帝明帝二陵碑上【韓休撰行書姓名殘缺】

第一千七十三唐立梁宣帝明帝二陵碑下

第一千七十四唐大忍寺門樓碑【楊邈撰裴抗書上三碑並是開元二十一年】

第一千七十五唐孝義寺碑【陳徐陵撰徐嶠之正書開元二十二年正月】第一千七十六唐孝義寺碑陰記【徐嶠之撰並正書】

第一千七十七唐景陽井銘【一八分書一正書撰人姓名殘缺開元二十一年三月】

第一千七十八唐光武卽位壇碑【王預撰行書開元二十二年四月】第一千七十九唐老子廟碑【崔季友撰鄭正書開元二十二年四年】第一千八十唐老子聖母碑【李升卿撰呂獻誠八分書開元二十二年九月】第一千八十一唐代國長公主碑【鄭萬鈞撰並行書開元二十二年十二月】第一千八十二唐涇州刺史牛意碑【張九齡撰八分書姓名殘缺開元二十二年】

第一千八十三唐贈太子詹事王同晊碑【孫逖撰史惟則八分書開元二十三年正月】

第一千八十四唐趙冬曦祭堯廟文【八分書開元二十三年二月】第一千八十五唐趙冬曦祭仲山父文【同上】

第一千八十六唐珪禪師碑【宋儋撰並行書開元二十三年四月】

第一千八十七唐同州刺史解琬碑【蘇頲撰梁升卿八分書開元二十二年五月】

第一千八十八唐五羖大夫碣銘【撰人姓名殘缺鄭璉正書開元二十三年六月】

第一千八十九唐謁郭巨祠堂記【楊傑撰李臯八分書開元二十三年七月王緒祭文附】

第一千九十唐相州刺史侯莫陳涉墓志【鄭同升撰盧自勸正書開元二十三年十一月】

第一千九十一唐秦望山法華寺碑【李邕撰並行書開元二十二年十二月】

第一千九十二唐華州刺史楊公遺愛頌【王暐撰史惟則八分書開元二十三年】

第一千九十三唐楊公遺愛碑陰記【史惟則八分書】

第一千九十四唐長丰縣興城碑上【沙門邈文八分書無姓名開元二十二年十二月】

第一千九十五唐長丰縣興城碑下

第一千九十六唐贈兗州都督裴守眞碑【崔沔撰梁升卿八分書開元二十四年二月】

第一千九十七唐令長新戒一【泛水正書】

第一千九十八唐令長新戒二【房子縣正書】

第一千九十九唐令長新戒三【八分書】

第一千一百唐光祿少卿鄭曾碑【梁升卿撰並八分書開元二十四年五月】第一千一百一唐禦注道徳經一【明皇注並禦書諸王書額開元二十四年八月懷州本】

第一千一百二唐禦注道徳經二

第一千一百三唐禦注道徳經三

第一千一百四唐禦注道徳經四

第一千一百五唐禦注道徳經五

第一千一百六唐禦注道徳經六

第一千一百七唐禦注道徳經七

第一千一百八唐禦注道徳經八

第一千一百九唐禦注道徳經九

第一千一百十唐禦注道徳經十

第一千一百十一唐元氏令龎公淸徳頌【邵混之撰蔡有鄰八分書開元二十四年八月】

第一千一百十二唐大智禪師碑【嚴復撰史惟則八分書開元二十四年九月】

第一千一百十三唐大智禪師碑陰記【楊伯成撰史惟則八分書二十九年立附】

第一千一百十四唐盧奐防事贊【明皇撰並行書開元二十四年十月】第一千一百十五唐盧奐謝表並批詔【表正書無姓名詔行書】第一千一百十六唐潁王府司馬蕭擢墓志【正書無書撰人姓名開元二十四年十月】

第一千一百十七唐館陶令徐君遺愛頌【張孚撰宋瑗八分書開元二十四年十月】

第一千一百十八唐普照王寺碑【李邕撰並行書開元二十四年二月咸通中重刻】

第一千一百十九唐崔禹傳【權倕撰黨撫八分書開元二十五年春】第一千一百二十唐扶陽郡太君韋夫人碑【韓休撰八分書姓名殘缺開元二十五年四月】

第一千一百二十一唐萬回神迹記【徐彥伯撰史惟則八分書開元二十五年五月】

第一千一百二十二唐傅菩薩戒頌【楊仲昌撰沙門溫古行書開元二十五年六月】

第一千一百二十三唐懷道律師碑【李邕撰並行書開元二十五年七月】第一千一百二十四唐覽律師碑【徐安貞撰褚庭誨正書開元二十五年八月】

第一千一百二十五唐智逺律師塔銘【啖彥珍撰陳環行書開元二十五年九月】

第一千一百二十六唐八馬坊碑【防昻撰韋崇訓行書】

第一千一百二十七唐八馬坊碑陰

第一千一百二十八唐眞定令杜府君遺愛頌【李琚撰並八分書上三碑皆開元二十五年】

第一千一百二十九唐尉遲迥廟碑【顏眞卿撰蔡有鄰八分書開元二十六年正月】

第一千一百三十唐尉遲迥碑陰上【孫士良撰蔡有鄰八分書開元二十六年二月】

第一千一百三十一唐尉遲迥碑陰下

第一千一百三十二唐大行禪師徳幢銘【韓覃撰並行書開元二十六年二月】

第一千一百三十三唐大行禪師義訓【何榮光行書開元二十六年二月】

第一千一百三十四唐許王素節碑【李邕撰孫防國公隨行書開元二十六年四月】

第一千一百三十五唐張嘉貞後碑上【李邕撰蔡有鄰八分書開元二十六年四月】

第一千一百三十六唐張嘉貞後碑下

第一千一百三十七唐張嘉貞碑陰上【蔡有鄰八分書】

第一千一百三十八唐張嘉貞碑陰下

第一千一百三十九唐實諦寺碑【撰人姓名殘缺蘇靈芝行書開元二十六年六月】

第一千一百四十唐明皇誡牧宰勑【八分書無姓名開元二十六年六月】第一千一百四十一唐洛陽縣食堂記【裴總述韓擇木八分書開元二十六年七月】

第一千一百四十二唐益州大千秋觀碑【李邕撰管卿行書開元二十六年七月】

第一千一百四十三唐千秋觀碑陰

第一千一百四十四唐任城縣橋亭記【遊芳撰王子言八分書開元二十六年閏八月】

第一千一百四十五唐定進巖碑【嚴浚撰蔡有鄰八分書開元二十六年十月】

第一千一百四十六唐濟源令李造遺愛頌【梁涉撰徐浩正書開元二十六年十一月】

第一千一百四十七唐重修李造遺愛碑記【髙從規撰髙從彥正書貞元二十一年立附】

第一千一百四十八唐江州刺史戴希謙墓志【從子休璇撰次子崿八分書開元二十六年十一月】

第一千一百四十九唐述靈記【張嘉祐撰行書無姓名開元二十七年三月】第一千一百五十唐李適之淸徳頌【蕭誠行書開元二十七年三月】第一千一百五十一唐李適之碑陰記【呂巖說撰郭瓘正書開元二十七年六月附】

第一千一百五十二唐易州鐵象頌【王端撰蘇靈芝行書開元二十七年五月】

第一千一百五十三唐長孫君夫人李氏墓志【正書無書撰人姓名開元二十七年八月】

第一千一百五十四唐孝經雙石臺碑【楊諫撰劉景亷八分書開元二十七年九月】

第一千一百五十五唐忠武將軍王暕墓志【行書無書撰人姓名開元二十七年十月】

第一千一百五十六唐太原尹王冰墓志【崔宗之撰並行書開元二十七年十月】

第一千一百五十七唐叢臺賦【嚴浚撰蔡有鄰八分書開元二十七年】第一千一百五十八唐薛僅善政頌【徐季鴒文崔黃中行書開元二十七年】

第一千一百五十九唐內常侍趙泰宗碑【男尙客撰胡秀八分書開元二十八年二月】

第一千一百六十唐幽州刺史元懷景碑【皇甫彬撰正書開元二十八年二月】

第一千一百六十一唐將軍慕容嘉朂墓志【馮璩撰正書無姓名開元二十八年二月】

第一千一百六十二唐牛仙客父祖贈官記【彭杲撰褚庭誨行書開元二十八年二月】

第一千一百六十三唐淄州開元寺碑【李邕撰並行書開元二十八年七月】

第一千一百六十四唐太子賔客龎承宗碑【蘇頲撰梁升卿八分書開元二十八年八月】

第一千一百六十五唐易州刺史田仁琬徳政碑【徐安貞撰蘇靈芝行書開元二十八年十月】

第一千一百六十六唐吏部尙書楊仲昌碑【席豫撰鄔繇篆書開元二十八年】

第一千一百六十七唐楊仲昌後碑【韓擇木八分大歷六年七月建附】第一千一百六十八唐唐儉碑【行書無書撰人姓名開元二十九年二月】第一千一百六十九唐安公美政頌【撰人姓名殘缺房璘妻髙氏書開元二十九年三月】

第一千一百七十唐元皇帝應現碑【八分書無姓名開元二十九年六月】

第一千一百七十一唐夢眞容勑【正書無姓名開元二十九年六月】第一千一百七十二唐夢眞容碑【吳郁正書開元二十九年六月】第一千一百七十三唐夢眞容碑【蘇靈芝行書開元二十九年六月】第一千一百七十四唐石璧寺鐵彌勒像【林諤撰房璘妻髙氏行書開元二十九年六月】

第一千一百七十五唐章仇公修玉局觀碑【夏侯銛撰管卿行書開元二十九年七月】

第一千一百七十六唐崇福觀魏尊師碑【宋遙撰八分書姓名殘缺開元二十九年九月】

第一千一百七十七唐尙書省郎官防石記【陳九言撰張旭正書開元二十九年十月】

第一千一百七十八唐郎官題名上

第一千一百七十九唐郎官題名下

第一千一百八十唐裴大智碑【李邕撰蕭誠行書開元二十九年十一月】第一千一百八十一唐候臺記【梁徳裕撰蘇靈芝行書】

第一千一百八十二唐扶溝令馬光淑頌【崔顥撰八分書姓名殘缺】第一千一百八十三唐掖縣令趙公徳政頌【行書無撰人姓名】第一千一百八十四唐潁考叔碑【劉彚撰李琚八分書上四碑並開元二十九年】

第一千一百八十五唐延安縣幽堂碑【王光庭撰於經野正書】第一千一百八十六唐龍門西龕石像銘【張九齡撰八分書姓名殘缺】

第一千一百八十七唐魏文侯廟碑【楊仲昌撰田琦八分書】第一千一百八十八唐述聖頌【達奚珣撰序呂向銘並正書】

第一千一百八十九唐金仙長公主碑【徐嶠之撰明皇行書】第一千一百九十唐韓公井記【正書無書撰人姓名】

第一千一百九十一唐龍興寺淨土院碑【李邕撰韋同八分書上七碑皆開元中立】

第一千一百九十二唐云麾將軍李秀碑【李邕撰並行書天寶元載正月】

第一千一百九十三唐大照禪師碑【盧僎撰史惟則八分書天寶元年二月】

第一千一百九十四唐大照禪師碑上【李邕撰並行書天寶元年二月】第一千一百九十五唐大照禪師碑下【碑在闕州嵩嶽寺】第一千一百九十六唐眞容應現碑【陳知溫行書天寶元年二月】第一千一百九十七唐鄂州刺史盧府君碑【李邕撰並行書天寶元年二月】

第一千一百九十八唐興州司馬王府君碑【郭子晉撰趙崇徳行書天寶元年二月】

第一千一百九十九唐桐栢觀碑【崔尙撰韓擇木八分書明皇正書題額天寶元年三月】

第一千二百唐修東鎭沂山記【範正則撰並八分書天寶元年二月】

金石錄卷六

欽定四庫全書

金石錄卷七

宋趙明誠撰目錄七【唐】

第一千二百一唐兗公頌【張之宏撰包文該正書天寶元年四月】

第一千二百二唐韓賞祭華嶽文【韓擇木八分書天寶元年四月在華山】第一千二百三唐法現禪師碑【李通文撰呂向正書天寶元年九月】第一千二百四唐靈巖寺頌【李邕撰並行書天寶元年】

第一千二百五唐防泉湯記【趙冬防撰八分書姓名殘缺天寶二年三月】第一千二百六唐監察禦史李希倩碑【李邕撰梁升卿八分書徐浩篆額天寶二年四月】

第一千二百七唐立後漢世祖祠堂記【張邈撰梁遊楚八分書天寶二年四月】

第一千二百八唐玉眞公主修功徳頌【李成裕撰吳郁行書天寶二年七月】

第一千二百九唐金籙齋頌【崔明允撰史惟則八分書天寶二年十月碑在晉州】第一千二百十唐立漢樊君祠堂碑【王利器撰史惟則八分書徐浩篆額天寶二年十月】

第一千二百十一唐讀樊丞相傳詩【鄭炅之撰胡霈八分書】第一千二百十二唐玉眞公主受道祥應記【蔡瑋撰蕭誠行書天寶二載】

第一千二百十三唐襄陽令庫狄履溫頌【周擇從撰蕭誠行書天寶三載正月】

第一千二百十四唐嵩陽觀紀聖徳頌上【李林甫撰徐浩八分書天寶三載二月】

第一千二百十五唐嵩陽觀紀聖徳頌下

第一千二百十六唐香谷渠記【撰人姓名缺史惟則書篆天寶三載二月】第一千二百十七唐靈州都督李琳碑上【撰人姓名殘缺杜混元八分書天寶三載析木月】

第一千二百十八唐李琳碑中

第一千二百十九唐李琳碑下

第一千二百二十唐眞源觀鐘銘【明皇撰並八分書天寶三載六月】第一千二百二十一唐資州刺史韋光碑【趙良器撰族子若訥八分書天寶三載七月】

第一千二百二十二唐宓子賤碑【李少康撰李景參正書天寶三載七月】第一千二百二十三唐小魯眞人解謡【魯國淸述陳錫正書天寶三載七月】

第一千二百二十四唐駙馬都尉豆盧建碑【張垍撰韓擇木八分書天寶三載七月】

第一千二百二十五唐封孔子弟子詔上【呂巖說撰記正書天寶三載十二月】

第一千二百二十六唐封孔子弟子詔下

第一千二百二十七唐陳王祠堂記【張謂撰八分書天寶三載】第一千二百二十八唐常覺寺銅鐘銘【韋迥撰並八分書天寶四載五月】

第一千二百二十九唐窣堵波幢銘【劉仲丘撰薛希昌八分書天寶四載七月】

第一千二百三十唐明皇注孝經一【明皇八分書天寶四載九月】第一千二百三十一唐明皇注孝經二

第一千二百三十二唐明皇注孝經三

第一千二百三十三唐明皇注孝經四

第一千二百三十四唐郇國公碑【季子適之撰史惟則篆書天寶四載九月】第一千二百三十五唐北齊範陽令宋君碑【郭愼微撰史惟則八分書天寶四載十月】

第一千二百三十六唐善才寺大徳元祕塔銘【楊琦撰張幹防八分書天寶五載四月】

第一千二百三十七唐故一切導師碑【撰人姓名殘缺沙門智謙行書天寶五載六月】

第一千二百三十八唐洪福寺彌勒像碑【韓滉撰並正書天寶五載七月】

第一千二百三十九唐潁陽觀碑【張粲撰史惟則八分書天寶五載八月】第一千二百四十唐陳畱郡太守徐惲碑【李邕撰徐浩行書天寶五載八月】

第一千二百四十一唐貪泉銘【陳元伯撰薛希昌八分書天寶五載八月】第一千二百四十二唐防山祠記【李瑗撰上官璨行書天寶五載十一月】第一千二百四十三唐崔潭龜詩【蔡有鄰八分書天寶五載十一月】第一千二百四十四唐孝子尹仁恕旌表闕文【行書無姓名】第一千二百四十五唐尹氏孝徳記【張柬之撰正書無姓名】第一千二百四十六唐西河太守杜公遺愛碑【書撰人姓名殘缺上三碑皆天寶五載】

第一千二百四十七唐張尊師碑【何思逺撰郭懷漸行書天寶六載正月】第一千二百四十八唐薛氏追贈夫人碑【房琯撰王曾八分書天寶六載二月】

第一千二百四十九唐洛祠志【行書無書撰人姓名天寶六載三月在同州】第一千二百五十唐明禪師院石燈臺頌【正書無書撰人姓名天寶六載六月】

第一千二百五十一唐王四娘塔銘【裴詞張少悌行書天寶六載六月】第一千二百五十二唐尋陽郡司馬程封碑【邢韶撰徐浩行書天寶六載七月碑在西京上東門外三里道北積閏村】

第一千二百五十三唐開梁公堰頌上【祁順之撰徐浩八分書並篆額天寶六載七月】

第一千二百五十四唐開梁公堰頌下

第一千二百五十五唐梁公堰碑陰記【平致和撰並正書】第一千二百五十六唐貞一先生廟碣【衞憑撰薛希昌八分書天寶六載七月】

第一千二百五十七唐太一寺功徳頌【裴撰八分書天寶六載十月】第一千二百五十八唐顏惟貞碑【陸據撰蔡有鄰八分書天寶六載十月】第一千二百五十九唐林慮縣記【正書無書撰人姓名天寶六載】第一千二百六十唐北海太守竇誡盈碑【徐浩撰並八分書題額李遇正書天寶七年正月】

第一千二百六十一唐尊勝陀羅尼經【正書無姓名天寶七載二月】第一千二百六十二唐濟源令房公遺愛頌【平洌撰徐浩行書天寶七載二月】

第一千二百六十三唐孝女雙石樓記【張璿之撰正書姓名殘缺天寶七載三月】

第一千二百六十四唐安天王碑陰【八分書天寶七載五月】第一千二百六十五唐度人經【八分書無姓名天寶七載七月】

第一千二百六十六唐乘眞禪師碑【王雄風撰胡霈然行書天寶七載八月】

第一千二百六十七唐百家巖寺記【崔禹錫撰劉軫行書天寶七載九月】第一千二百六十八唐太子司議郎王元碑【李華撰朱燦八分書天寶七年十月】

第一千二百六十九唐任丘縣令王公淸徳碑【傅衡之文崔倚正書天寶八載正月】

第一千二百七十唐百家巖寺碑【崔巨撰崔倚正書天寶八載二月】第一千二百七十一唐陽城郡太守趙公奭碑【馮用之撰韓擇木八分書衞包篆額天寶八載五月】

第一千二百七十二唐郭先生碑【李造撰徐浩行書天寶八載七月】第一千二百七十三唐徐嶠之碑【李邕撰季子浩正書天寶八載十月】第一千二百七十四唐美原縣夫子廟碑【王巖撰並行書天寶八載十月】

第一千二百七十五唐華嶽碑堂修飾記【衞包撰並正書天寶九載正月】

第一千二百七十六唐金天王廟靈異述【衞包撰並正書天寶九載四月】

第一千二百七十七唐鄭預注心經【正書無姓名天寶九載四月】第一千二百七十八唐靈臺觀金籙齋頌【衞包撰並篆書天寶九載四月】

第一千二百七十九唐靈臺觀修三方功徳頌【衞包撰並篆書天寶九載四月碑在華州】

第一千二百八十唐華嶽廟古松詩【衞包撰並篆書】

第一千二百八十一唐陳隠王祠碣【衞憑撰八分書無姓名天寶九載五月】

第一千二百八十二唐尊勝石幢銘【崔恁撰王士則八分書天寶九載六月】

第一千二百八十三唐瑤臺寺敕書【八分書無姓名天寶九載十月】第一千二百八十四唐陳太丘祖徳碑【系孫兼撰序伾撰銘伾子膺書天寶九載十一月】

第一千二百八十五唐內常侍陳文叔碑【李邕撰劉泰行書天寶九載十一月碑在京兆府】

第一千二百八十六唐開元寺淨土堂碑【張泉撰吳郁行書天寶九載十二月】

第一千二百八十七唐劉飛造像記【史惟則八分書天寶九載十二月】第一千二百八十八唐西河太守劉寂徳政頌【孫宰撰鄔彤行書天寶九載】

第一千二百八十九唐棣王墓志【王齊同撰韓擇木八分書天寶十載二月】第一千二百九十唐康珽告【徐浩行書天寶十載三月】

第一千二百九十一唐宓子賤碑【賈至文梁耿篆書天寶十載四月】第一千二百九十二唐七祖堂碑【陳章甫撰胡霈然行書天寶十載四月】第一千二百九十三唐明禪師碑【鄭炅之撰徐浩正書天寶十載七月】第一千二百九十四唐金城寺放生池碑【八分書書撰人姓名殘缺天寶十載七月】

第一千二百九十五唐淄川郡述徳記並詩序【序崔尙等撰記崔器撰天寶十載九月】

第一千二百九十六唐張君神碑【王靈嶽撰序宋昱銘李史奐正書天寶十載十月】

第一千二百九十七唐新安郡太守張公碑【韋述撰徐浩正書史惟則篆天寶十載十一月】

第一千二百九十八唐曹溪能大師碑【宋泉撰史惟則八分書天寶十一載二月】

第一千二百九十九唐隠律師塔銘【徐浩撰並行書天寶十一載二月】

第一千三百唐工部尙書郭虛己碑【顏眞卿撰並正書】

第一千三百一唐河南府參軍郭揆碑【顏眞卿撰並正書天寶十一載三月】

第一千三百二唐東光縣主碑【李華撰徐浩八分書天寶十一載閏三月】第一千三百三唐多寶塔感應碑【岑勛撰顏眞卿正書天寶十一載四月】第一千三百四唐滎陽王妣朱氏墓志【洪孝偉撰韓擇木正書天寶十一載七月】

第一千三百五唐大智禪師碑【嚴浚撰胡霈然集王右軍書天寶十一載八月】第一千三百六唐鉅鹿郡夫人魏氏墓志【李楨撰薛邕八分書天寶十一載九月】

第一千三百七唐明皇賜道士蔡守衝詩【並謝表批答行書天寶十一載九月】

第一千三百八唐明皇賜上黨故吏勑書【天寶十一載十月】第一千三百九唐杜夫人碑【翟頤撰徐浩正書天寶十一載十月】

第一千三百十唐處子瑗墓志【行書無書撰人姓名天寶十一載十一月】第一千三百十一唐瑤臺寺大徳碑【撰人姓名殘缺韓擇木八分書天寶十一載十二月】

第一千三百十二唐四禪寺萬菩薩像記【趙子余撰林混元八分書天寶十一載】

第一千三百十三唐冶浦橋記【蔡希綜撰並行書天寶十二載正月】第一千三百十四唐上黨啟聖宮頌上【明皇撰並八分書天寶十二載二月】

第一千三百十五唐上黨啟聖宮頌下

第一千三百十六唐武部尙書楊珣碑上【明皇撰並八分書天寶十二載八月】

第一千三百十七唐楊珣碑中

第一千三百十八唐楊珣碑下

第一千三百十九唐長孫公崔夫人墓志【行書無書撰人姓名天寶十二載八月】

第一千三百二十唐哥舒翰等造阿彌陀經【正書無姓名天寶十二載九月】

第一千三百二十一唐宇文顥山陰述【竇公衡撰史惟則八分書天寶十三載】

第一千三百二十二唐贈文部郎中薛悌碑【蘇頌撰徐浩八分書天寶十三載二月】

第一千三百二十三唐棲霞山亭記【史翊撰韓軫八分書天寶十三載七月】

第一千三百二十四唐立巫馬期碑【賈賁撰韓軫八分書天寶十三載十月】

第千十三百二十五唐西楚霸王祠堂頌【賀蘭進明撰賀蘭誠書天寶十三載十月】

第一千三百二十六唐東方朔畫贊上【夏侯湛撰顏眞卿正書天寶十三載十二月】

第一千三百二十七唐東方朔畫贊下

第一千三百二十八唐畫贊碑陰記上【顏眞卿撰並正書】第一千三百二十九唐畫贊碑陰記下

第一千三百三十唐資州刺史裴仲將碑【陸據撰徐浩八分書並篆】第一千三百三十一唐宇文顥山陰述【竇公衡撰史惟則八分書以上兩碑皆天寶十三載】

第一千三百三十二唐永陽郡太守姚奕碑【達奚珣撰徐浩正書並八分題額天寶十四載三月】

第一千三百三十三唐苖公歸鄕記【撰人姓名殘缺胡霈然八分書天寶十四載二月】

第一千三百三十四唐淮陰太守趙悅遺愛碑【張楚金撰行書無姓名】

第一千三百三十五唐趙悅碑陰【王昕撰】

第一千三百三十六唐蘇源明正徳表【無撰人周良弼八分書以上三碑皆天寶十四載】

第一千三百三十七唐儼律師碑【萬齊融撰徐浩行書天寶十五載六月】

第一千三百三十八唐壽張令劉公仁政頌【無撰人姓名周良弼八分書】

第一千三百三十九唐李峯途經劍門詩【程昻正書以上二碑皆天寶十五載】

第一千三百四十唐徐浩題經【天寶中立】

第一千三百四十一唐明皇注金剛經上【八分書無姓名】第一千三百四十二唐明皇注金剛經中

第一千三百四十三唐明皇注金剛經下

第一千三百四十四唐石經藏贊【蔡有鄰等八分並正書】

第一千三百四十五唐襄陽令盧君徳政碑【閻寛文史惟則八分書】

第一千三百四十六唐襄州牧獨孤冊遺愛頌【李邕撰蕭誠行書】

第一千三百四十七唐鶺鴒頌【明皇撰並行書】

第一千三百四十八唐宴濟瀆記【達奚珣撰薛希昌八分書】

第一千三百四十九唐明皇上黨宮宴羣臣故老詩【行書】第一千三百五十唐明皇謁元廟詩【行書】

第一千三百五十一唐觀世音像碑【陶翰撰徐浩正書】

第一千三百五十二唐雲門山投龍詩【趙居貞撰行書以上十碑皆天寶中立】

第一千三百五十三唐烏程令韋君徳政碑【沈務本撰沈仲昌正書肅宗至徳二載二月】

第一千三百五十四唐金剛經【鄔彤行書乾元二年八月】

第一千三百五十五唐尊勝經上【序沈洽撰鄔彤行書乾元二年八月】第一千三百五十六唐尊勝經下

第一千三百五十七唐祭侄季明文【顏眞卿撰並行書乾元元年九月】第一千三百五十八唐祭伯父濠州刺史文【顏眞卿撰並行書乾元二年十月】

第一千三百五十九唐金天王題名【顏眞卿正書乾元二年十月】第一千三百六十唐南叟訓【祁順之撰皇三從侄延宥正書乾元二年三月】第一千三百六十一唐五原太守郭英奇碑【蘇頌撰銘顧誡奢八分書韋述撰序乾元二年五月】

第一千三百六十二唐任城尉韋公恵愛記【苖藏緒撰正書無姓名乾元二年五月】

第一千三百六十三唐城隍神祠記【李陽冰撰並篆書乾元二年八月】第一千三百六十四唐忘歸臺銘【李陽冰撰並篆書】

第一千三百六十五唐贈鴻臚卿魯仲瑜墓志【賴棐撰姚南仲行書乾元二年九月】

第一千三百六十六唐鄭陳節度使彭元曜墓志【李潮撰並八分書乾元二年十一月】

第一千三百六十七唐岑先生銘【嚴浚撰正書無姓名乾元三年四月】第一千三百六十八唐蘄州刺史杜敏生祠頌【張粲撰史惟則八分書乾元三年五月】

第一千三百六十九唐楚州修城記【範昭撰鄭萼正書上元元年七月】第一千三百七十唐縉雲縣孔子廟記【李陽冰撰並篆書丄元元年七月】

第一千三百七十一唐王公城河中頌【陳翊撰盧耿正書上元元年十月】

第一千三百七十二唐梁思楚碑【郭翥撰梁思楚集王右軍書上元元年十月】

第一千三百七十三唐工部尙書來曜碑【張鎬撰序蕭昕撰銘韓擇木八分書肅宗禦篆額上元二年正月】

第一千三百七十四唐王粲石井欄記【甄濟文彭朝議行書上元二年七月後記其一於頔文胡證八分書貞元十七年六月其一盧鈞撰正書防昌二年四月附】

第一千三百七十五唐渭南令路公遺愛表【蘇源明撰行書上元二年】

第一千三百七十六唐呂公祠廟碑【衞宻撰顧誡奢八分書上元二年】第一千三百七十七唐贈太保郭敬之碑【苖晉卿撰蕭華正書元年建寅月】

第一千三百七十八唐山谷寺璨大師碑【房琯撰徐浩八分書元年建辰月】

第一千三百七十九唐呂公表【元結撰顧誡奢八分書元年建巳月】第一千三百八十唐玉眞公主墓志【王縉撰侄粲書元年建巳月】第一千三百八十一唐離堆記上【顏眞卿撰並正書寶應元年】第一千三百八十二唐離堆記中

第一千三百八十三唐離堆記下

第一千三百八十四唐顏惟貞並殷夫人贈告【子眞卿正書寶應二年十一月】

第一千三百八十五唐鳳翔李梁公遺愛頌【房琯撰韓擇木八分書代宗廣徳二年五月碑在鳳翔府今在長安】

第一千三百八十六唐贈太保郭敬之廟碑【顏眞卿撰並正書廣徳二年十一月碑在京兆府】

第一千三百八十七唐太尉李光弼碑【顏眞卿撰張少悌行書廣徳二年十二月】

第一千三百八十八唐澤潞李抱玉紀功碑上【元載撰史惟則八分書廣徳二年】

第一千三百八十九唐李抱玉紀功碑下

第一千三百九十唐李抱玉碑陰【王志安撰男自正正書】

第一千三百九十一唐滑臺銘【李季卿撰令狐彰行書永泰元年正月】第一千三百九十二唐宋武受命壇記【張謂撰陸淙八分書竇篆永泰元年三月】

第一千三百九十三唐黃鶴樓記【閻伯瑾撰魏萬珵行書李陽冰篆永泰元年四月】

第一千三百九十四唐長明燈頌【邵眞撰王世則行書並篆永泰元年五月】第一千三百九十五唐怡亭銘【裴虯撰李莒八分書李陽冰篆永泰元年五月】第一千三百九十六唐顏魯公東林題名【正書永泰元年六月】第一千三百九十七唐顏魯公西林題名【正書永泰元年六月】第一千三百九十八唐吏部侍郎鄭嬰齊碑【張楚金撰史惟則八分書並篆永泰元年十一月】

第一千三百九十九唐富平尉韋器墓志【趙早撰吳通微正書永泰二年十一月】

第一千四百唐鄂州長史遊浦碑【八分書書撰人姓名殘缺永泰二年十一月】

金石錄卷七

欽定四庫全書

金石錄卷八

宋趙明誠撰目錄八【唐】

第一千四百一唐容亭銘【元結撰瞿令問篆書永泰二年十一月】

第一千四百二唐令暉令皎二禪師塔銘【趙惎撰並正書大歷元年二月】

第一千四百三唐永泰寺鐘銘【崔巨撰房集書大歷元年十二月】第一千四百四唐淮南節度使崔圓頌徳碑【李華撰張從申正書大歷二年正月】

第一千四百五唐京兆尹鮮於仲通碑上【顏眞卿撰並正書大歷二年正月】

第一千四百六唐鮮於仲通碑下

第一千四百七唐絳州刺史李公徳政碑【崔巨撰劉鈞八分書大歷二年二月】

第一千四百八唐峿臺銘【元結撰篆書無姓名大歷二年六月】

第一千四百九唐左驍衞將軍郭英傑碑【徐浩撰張芬正書大歷二年七月】

第一千四百十唐顏魯公靖居寺題名【正書大歷二年十月】第一千四百十一唐亳州刺史劉瓌碑【路防撰李著八分書並篆大歷二年十月】

第一千四百十二唐新築隴州城記【邵說撰史惟則八分書大歷二年十一月】

第一千四百十三唐慧義寺彌勒像碑上【韓俶撰李潮八分書大歷二年十二月】

第一千四百十四唐慧義寺彌勒像碑下

第一千四百十五唐嚴浚碑【席豫撰徐浩行書】

第一千四百十六唐李氏移先塋碑【李季卿撰李陽冰篆書】第一千四百十七唐李氏三墳記【李季卿撰李陽冰篆書上三碑皆大歷二年立】

第一千四百十八唐郭英乂碑【元載撰史惟則八分書大歷三年正月】第一千四百十九唐沛縣令於黙成碑【子休烈撰劉單銘史惟則八分書大歷三年正月】

第一千四百二十唐魏少遊碑【徐浩撰並行書大歷三年三月】

第一千四百二十一唐邠寧馬璘徳政碑【韓云卿撰張少悌行書大歷三年四月】

第一千四百二十二唐河橋城樓記【張勛撰李著八分書並篆大歷三年六月】

第一千四百二十三唐河瀆祠碑【王延昌撰趙復行書大歷三年九月】第一千四百二十四唐潘孝子頌【崔稱撰屈突寘八分書大歷三年十月】第一千四百二十五唐禹廟碑【崔巨撰段季展行書大歷三年十一月】第一千四百二十六唐大證禪師碑【王縉撰徐浩行書大歷四年三月】第一千四百二十七唐萬年縣令徐昕碑【韓云卿撰韓擇木八分書李陽冰篆大歷四年三月】

第一千四百二十八唐富平尉顏喬卿墓碣【弟眞卿撰並正書大歷四年四月】

第一千四百二十九唐徐州副元帥防街記【嚴伋撰蕭良童正書大歷四年五月】

第一千四百三十唐王延昌碑【邵說撰徐浩八分書大歷四年八月】第一千四百三十一唐雙廟記【齊嵩撰杜勸正書大歷四年八月】第一千四百三十二唐贈揚州都督段府君碑【楊炎撰蕭正正書大歷四年十月】

第一千四百三十三唐立晉太尉郤公祠廟碑【十一代孫昻撰郭升行書大歷四年十二月】

第一千四百三十四唐崇徽公主手防詩【李山甫等正書】第一千四百三十五唐左武衞中郎將臧希忱碑【韓擇木撰並八分書上兩碑皆大歷四年】

第一千四百三十六唐左僕射裴冕墓志【程浩撰並正書大歷五年二月】

第一千四百三十七唐裴冕碑【元載撰吳通微正書】

第一千四百三十八唐贈梁州都督徐秀碑上【顏眞卿撰韓擇木八分書李陽冰篆大歷五年三月】

第一千四百三十九唐徐秀碑下

第一千四百四十唐麗正學士殷踐猷碑上【顏眞卿撰並正書大歷五年五月】

第一千四百四十一唐殷踐猷碑下

第一千四百四十二唐大斌令殷攝碑【顏眞卿撰並正書附】第一千四百四十三唐龔丘令庾公徳政碑【李陽冰撰並篆書大歷五年九月】

第一千四百四十四唐庾公徳政碑陰

第一千四百四十五唐李庶子新泉銘【李陽冰撰並篆書大歷六年三月】

第一千四百四十六唐李陽冰瑯邪泉題名【篆書大歷六年三月】第一千四百四十七唐義井記【邵眞撰王佐書大歷六年三月】

第一千四百四十八唐再修信行禪師塔碑【於益撰張楚昭行書大歷六年閏三月】

第一千四百四十九唐右堂銘【元結撰篆書無姓名大歷六年閏三月】第一千四百五十唐麻姑仙壇記【顏魯公撰並正書大歷六年四月】第一千四百五十一唐小字麻姑仙壇記【附】

第一千四百五十二唐特進梁公碑【王修然撰王軌行書大歷六年四月】第一千四百五十三唐郭子儀夫人李氏碑【韓云卿撰史惟則八分書並篆額大歷三年五月】

第一千四百五十四唐呂府君勑葬碑【諭伯僑八分書大歷六年五月】第一千四百五十五唐中興頌上【元結撰顏眞卿正書大歷六年六月】第一千四百五十六唐中興頌中

第一千四百五十七唐中興頌下【在永州】

第一千四百五十八唐髙陵令李峴徳政碑【蘇端撰張潭行書大歷六年七月】

第一千四百五十九唐慈恩寺常住莊地碑【顏眞卿撰韓擇木八分書代宗篆額大歷六年八月】

第一千四百六十唐顏含大宗碑上【顏眞卿撰並正書大歷六年十一月】第一千四百六十一唐顏含大宗碑中

第一千四百六十二唐顏含大宗碑下

第一千四百六十三唐重建顏含碑上【晉李闡傳曾孫延之銘十四代孫眞卿正書大歷七年四月】

第一千四百六十四唐重建顏含碑下

第一千四百六十五唐桂州都督程元英碑【李邕撰張廷珪八分書大歷七年五月】

第一千四百六十六唐項王碑陰述【顏眞卿撰並正書大歷七年五月】第一千四百六十七唐廣徳禪師碑【杜鴻漸撰徐浩正書大歷七年七月】第一千四百六十八唐靖張先生碑【栁識撰張從申行書李陽冰篆大歷七年八月】

第一千四百六十九唐宋璟碑一【顏眞卿撰並正書大歷七年九月】第一千四百七十唐宋璟碑二

第一千四百七十一唐宋璟碑三

第一千四百七十二唐宋璟碑四

第一千四百七十三唐宋璟碑側記【顏眞卿撰正書無姓名大歷十二年三月立附】

第一千四百七十四唐謝公碑陰記【行書無書撰人姓名大歷七年十一月】

第一千四百七十五唐聰明山神記【張造撰正書無姓名】

第一千四百七十六唐般若臺銘【李陽冰篆】

第一千四百七十七唐八闗齋防記一【顏眞卿撰並書崔倬補書上三碑皆大歷七年立】

第一千四百七十八唐八闗齋防記二

第一千四百七十九唐八闗齋防記三

第一千四百八十唐八闗齋防記四

第一千四百八十一唐八闗齋防記五

第一千四百八十二唐八闗齋防記六

第一千四百八十三唐令狐公開河碑【元載撰徐浩行書並篆額大歷八年正月】

第一千四百八十四唐黃石公祠記【李卓撰八分書姓名殘缺大歷八年七月】

第一千四百八十五唐黃石公祠碑陰記

第一千四百八十六唐徐偃王廟碑【徐安貞撰張宙正書大歷八年十月】第一千四百八十七唐徐偃王廟碑陰記【張宙撰並八分書大歷八年十月】

第一千四百八十八唐法愼律師碑【李華撰張從申行書李陽冰篆大歷八年十二月】

第一千四百八十九唐司命眞君碑【楊琡撰並行書徐浩八分書題額大歷八年十二月】

第一千四百九十唐鏡智禪師碑【獨孤及撰張從申行書李陽冰篆大歷八年十二月】

第一千四百九十一唐文宣王廟新三門記【裴孝智撰裴平八分書並篆大歷八年十二月】

第一千四百九十二唐明州刺史裴公紀徳碣【王宻撰李陽冰篆】

第一千四百九十三唐明州刺史裴公紀徳碣【八分書姓名殘缺】

第一千四百九十四唐堯山神記【李誕撰王羨行書上三碑皆大歷八年立】第一千四百九十五唐幹祿字書【顏元孫撰眞卿正書大歷九年正月】第一千四百九十六唐幹祿字書模本

第一千四百九十七唐放生池碑上【顏眞卿撰並正書大歷九年正月】第一千四百九十八唐放生池碑下

第一千四百九十九唐乞題放生池額表【肅宗批答附】第一千五百唐放生池碑陰記

第一千五百一唐滑臺新驛記【李勉撰李陽冰篆大歷九年八月】第一千五百二唐滑臺新驛記【裴某八分書名缺】

第一千五百三唐徐浩先塋題名【正書大歷九年十月】

第一千五百四唐顏杲卿殘碑【顏眞卿撰並正書大歷九年】

第一千五百五唐立漢髙祖頌【晉陸機撰郭陶正書大歷十年正月】第一千五百六唐贈兵部尙書王忠嗣碑上【元載撰王縉行書大歷十年四月】

第一千五百七唐王忠嗣碑下

第一千五百八唐商州刺史歐陽琟碑上【顏眞卿撰並正書】第一千五百九唐歐陽琟碑下【大歷十年十月】

第一千五百十唐怪石銘【樊晃撰張從申行書大歷十年十月】

第一千五百十一唐大歷十年具官名氏【李陽冰篆】

第一千五百十二唐右僕射裴遵慶碑【楊綰撰盧曉八分書並篆額大歷十一年二月】

第一千五百十三唐張同敬碑【程休撰戴千齡書大歷十一年三月】第一千五百十四唐章仇公夫人魏氏墓志【李稹撰薛邕八分書大歷十一年九月】

第一千五百十五唐壽安縣甘棠館記【蕭昕撰史鎬八分書盧璟篆大歷十一年十月】

第一千五百十六唐董孝子碣【崔殷撰徐浩行書大歷十二年二月】第一千五百十七唐汝州刺史李深遺愛碑【撰人名缺韓秀弼八分書大歷十二年三月】

第一千五百十八唐兗州都督劉好順碑【梁秉撰元訥正書盧曉八分題額大歷十二年四月】

第一千五百十九唐湖州射堂記【撰人姓名殘缺世傳顏魯公正書大歷十二年四月】

第一千五百二十唐李抱玉碑【楊綰撰顏眞卿正書大歷十二年五月碑在京兆府長安】

第一千五百二十一唐靖李先生碑上【顏眞卿撰並正書大歷十二年五月】

第一千五百二十二唐靖李先生碑下

第一千五百二十三唐鮮於氏裏門記上【韓云卿撰韓秀弼八分書李陽冰篆大歷十二年五月】

第一千五百二十四唐鮮於氏裏門記下

第一千五百二十五唐慧解寺三門樓贊【李宥撰周籝金行書大歷十二年六月】

第一千五百二十六唐巴州刺史鮮於昱碑【喬琳撰陶千歳正書大歷十二年十月】

第一千五百二十七唐僧懷素自敍【大歷十二年十月艸書】第一千五百二十八唐杜濟碑上【顏眞卿撰並正書大歷十二年十一月】第一千五百二十九唐杜濟碑下

第一千五百三十唐杜濟墓志【顏眞卿撰並正書大歷十二年十一月】第一千五百三十一唐臺州刺史康希銑碑上【顏眞卿撰並正書大歷十二年】

第一千五百三十二唐康希銑碑下

第一千五百三十三唐懷圓寂上人詩【顏眞卿撰並正書大歷十二年十二月】

第一千五百三十四唐大聖眞身塔銘【張彧撰楊播行書大歷十三年四月】

第一千五百三十五唐王師幹碑【楊綰撰張從申行書大歷十三年四月】第一千五百三十六唐開元寺三門樓碑【封演撰八分書大歷十三年七月】

第一千五百三十七唐題朝陽巖詩【李舟撰並正書大歷十三年九月李當牛嵸詩附】

第一千五百三十八唐太子典膳郎鄭君碑【李翰撰徐珙八分書李陽冰篆大歷十三年十月】

第一千五百三十九唐兵部郎中張君碑【撰序人姓名殘缺郤昻撰銘史惟則八分書大歷十三年】

第一千五百四十唐馬璘新廟碑【程浩撰顏眞卿正書大歷十四年七月】第一千五百四十一唐重修延陵季子廟記【蕭定撰張從申正書大歷十四年十月】

第一千五百四十二唐重模延陵季子墓刻

第一千五百四十三唐壽州刺史張鎰去思頌【趙亙撰王湍八分書大歷十四年十二月】

第一千五百四十四唐張敬因碑上

第一千五百四十五唐張敬因碑下

第一千五百四十六唐顏勤禮碑上

第一千五百四十七唐顏勤禮碑下

第一千五百四十八唐臧懷恪碑上

第一千五百四十九唐臧懷恪碑下

第一千五百五十唐興唐寺主碑【撰人姓名殘缺】

第一千五百五十一唐顏處士殘碑

第一千五百五十二唐顏魯公宣州殘碑

第一千五百五十三唐顏黙殘碑

第一千五百五十四唐開元寺僧殘碑

第一千五百五十五唐元結碑上

第一千五百五十六唐元結碑下【上九碑皆顏眞卿正書】

第一千五百五十七唐顏魯公與郭僕射書

第一千五百五十八唐顏魯公乞米帖【寒食帖附】

第一千五百五十九唐顏魯公馬病帖

第一千五百六十唐顏魯公與蔡明逺帖【上五帖皆行書】第一千五百六十一唐鳳翔孫志直碑【裴士淹撰韓擇木八分書】第一千五百六十二唐寶林寺禹廟詩

第一千五百六十三唐張九齡碑上【徐浩撰並正書大歷中書撰長慶中刻石】

第一千五百六十四唐張九齡碑下

第一千五百六十五唐蕭和尙靈塔銘【正書姓名殘缺徳宗建中元年二月】

第一千五百六十六唐聰明山銘【洪經綸撰張沔八分書建中元年六月】第一千五百六十七唐立漢黃公碣【李翰撰張從申行書李陽冰篆建中元年三月】

第一千五百六十八唐顏氏家廟碑上【眞卿撰並正書李陽冰篆建中元年七月】

第一千五百六十九唐顏氏家廟碑中

第一千五百七十唐顏氏家廟碑下

第一千五百七十一唐右神武將軍史繼先墓志【徐浩撰並行書建中元年八月】

第一千五百七十二唐明州刺史王公徳政碑【李舟撰顏眞卿書李陽冰篆建中二年十月】

第一千五百七十三唐三藏和尙不空碑【嚴郢撰徐浩正書建中二年十一月】

第一千五百七十四唐觀無量壽佛經【比丘道秀正書建中三年十月】第一千五百七十五唐張茂昭功徳碑【王璿撰並行書建中三年】第一千五百七十六唐扶陽郡君韋氏墓志【杜黃裳撰正書無名建中四年二月】

第一千五百七十七唐元魯山墓碣【李華撰顏眞卿正書李陽冰篆建中四年秋】

第一千五百七十八唐段秀實碑上【徳宗撰皇太子誦行書貞元元年四月】

第一千五百七十九唐段秀實碑下

第一千五百八十唐定光上人塔銘【吉中孚撰行書姓名殘缺貞元元年十月】

第一千五百八十一唐夏縣令韋公遺愛頌【鄭士林撰胡誕八分書貞元二年八月】

第一千五百八十二唐郭汾陽廟碑【髙參撰張誼行書貞元二年九月】第一千五百八十三唐鄭州司馬元待聘碑【劉太眞撰韓秀弼八分書貞元二年九月】

第一千五百八十四唐均法師碑【沙門惟心撰髙述書貞元三年五月】第一千五百八十五唐張延賞碑【趙贊撰歸登八分書貞元三年七月】第一千五百八十六唐張延賞碑【正書元和八年十二月建附】第一千五百八十七唐樗裏子墓碣【獨孤寔撰張誼行書貞元三年】第一千五百八十八唐內侍監魚朝恩碑【吳通撰通微行書貞元四年五月】

第一千五百八十九唐麟徳殿宴羣臣詩【徳宗撰皇太子誦行書顏防書渾瑊表附貞元四年六月】

第一千五百九十唐嗣曹王戢碑【趙贊撰行書無姓名貞元四年七月】第一千五百九十一唐藏用上座院序【程浩撰吳通微行書貞元四年冬】

第一千五百九十二唐襄州新學記【盧羣撰羅讓行書貞元五年六月】第一千五百九十三唐戲馬臺銘【劉復撰薛宥正書貞元五年七月】第一千五百九十四唐滑州新井銘【賈耽撰徐璹正書李騰篆貞元五年九月】

第一千五百九十五唐說文字源上【賈耽撰序李騰篆徐璹正書貞元五年十月】

第一千五百九十六唐說文字源下

第一千五百九十七唐李公楙功昭徳頌上【張蒙撰韓秀弼八分書李彜篆貞元五年十月】

第一千五百九十八唐李公楙功昭徳頌下

第一千五百九十九唐康日知墓志【李紓撰李彜正書貞元五年十二月】第一千六百唐明皇哀冊文【王縉撰史鎬八分書貞元五年】

金石錄卷八﹤史部﹐目錄類﹐金石之屬﹐金石錄﹥

欽定四庫全書

金石錄卷九

宋趙明誠撰目錄九

第一千六百一唐工部尙書辛京杲碑【李竦撰韓秀榮八分書貞元六年七月】

第一千六百二唐大聖眞身舍利塔銘【吳通微撰並正書貞元六年】第一千六百三唐仙巖四瀑布詩【路應等唱和行書貞元七年三月】第一千六百四唐秋日登戲馬臺詩【侯莫陳遂等撰正書無姓名貞元七年六月】

第一千六百五唐安國寺大徳律師塔銘【徐峴撰並正書貞元七年十月】

第一千六百六唐無量壽經【沙門法昭行書在遺教經陰貞元八年八月】第一千六百七唐登封修縣記【劉深撰徐頊正書貞元八年八月】第一千六百八唐姜嫄公劉廟碑【髙郢撰張誼行書貞元九年四月】第一千六百九唐鄭叔淸碑【於翰撰韓秀榮八分書貞元九年七月】第一千六百十唐左僕射韋安石碑【賈至撰孫元行書貞元九年八月】第一千六百十一唐澤潞李抱眞徳政碑上【董晉撰班宏書貞元九年】

第一千六百十二唐李抱眞徳政碑下

第一千六百十三唐李抱眞碑陰上【行書貞元九年九月】

第一千六百十四唐李抱眞碑陰下

第一千六百十五唐新鸛鵲樓記【陳翃撰正書無姓名貞元九年十一月】第一千六百十六唐茶山詩【並詩述詩述於頔撰詩袁髙撰徐璹正書】第一千六百十七唐詩述碑陰記【李吉甫撰徐璹正書貞元十年正月】第一千六百十八唐長安尉王之咸碑【於邵撰韓秀榮八分書貞元十年正月】

第一千六百十九唐濟逺寺功徳碑【郭邕撰劉云行書貞元十年二月】第一千六百二十唐丘公夫人虞氏石表碑【梁肅撰黎燧正書貞元十年十月】

第一千六百二十一唐徑山大覺師碑【王頴撰王偁正書貞元十年十一月】

第一千六百二十二唐軒轅鑄鼎原碑【王頴撰袁滋篆書貞元十一年正月】

第一千六百二十三唐兵部郎中韋晊墓志【宇文邈撰正書無姓名貞元十一年二月】

第一千六百二十四唐菩薩戒石壇記【長爪請問經附沙門大觀述屈賁正書貞元十一年二月】

第一千六百二十五唐防善寺戒壇記【陸長源撰陸郢書貞元十一年七月】

第一千六百二十六唐崔淙謝廣利方表【行書貞元十二年五月】第一千六百二十七唐忠武公將佐略上【陳翃撰胡證八分書貞元十二年六月】

第一千六百二十八唐忠武公將佐略下

第一千六百二十九唐幽州復舜廟頌【韋稔撰顏頵正書並篆貞元十二年閏八月】

第一千六百三十唐劉居簡歸鄕拜髙廟詩【正書貞元十二年十月】

第一千六百三十一唐漢陽王張柬之碑【李邕撰瞿令問八分書貞元十二年十一月】

第一千六百三十二唐顧少連張式嵩山聮句【正書貞元十二年十二月】

第一千六百三十三唐相國趙憬碑【權徳輿撰歸登八分書李騰篆貞元十三年五月】

第一千六百三十四唐鹽池靈應公神祠碑【崔敖撰韋縱正書貞元十三年八月】

第一千六百三十五唐濟瀆廟祭器銘【張洪撰八分書無姓名貞元十三年】

第一千六百三十六唐王陰二眞君碑【李吉甫撰儲伯陽行書貞元十四年正月】

第一千六百三十七唐李吉甫神女祠詩【正書貞元十四年正月】第一千六百三十八唐澄城令鄭君徳政碑【陳京撰鄭云逵行書貞元十四年正月】

第一千六百三十九唐蜀守李公碑【韋行儉撰王綸行書貞元十四年七月】

第一千六百四十唐任要謁夫子廟詩【正書貞元十四年十二月】第一千六百四十一唐政刑箴【徳宗撰八分書無姓名貞元十四年十二月】第一千六百四十二唐少林寺廚庫記【顧少連撰崔漑正書】第一千六百四十三唐送張建封還鎭詩【徳宗撰太子誦行書】第一千六百四十四唐馬實墓志【歐陽詹撰正書無姓名上三碑皆貞元十四年】第一千六百四十五【闕】

第一千六百四十六唐彭王傅徐浩碑【張式撰次子現正書貞元十五年十一月】

第一千六百四十七唐昭義軍節度使王防休碑【撰人姓名殘缺徐現正書貞元十六年四月】

第一千六百四十八唐白楊新廟碑【令狐楚撰鄭造正書貞元十六年七月】

第一千六百四十九唐四皓舊隠圖畫文【韋渠牟撰竇羣正書貞元十六年七月】

第一千六百五十唐李說碑【鄭儋撰栁公權正書貞元十六年十月卒文宗朝追建】

第一千六百五十一唐韋渠牟步虛詞【正書貞元十六年十二月】第一千六百五十二唐同州刺史崔淙遺愛碑【楊憑撰韋縱書】第一千六百五十三唐重修金銅普賢菩薩像記【韋臯撰並行書貞元十七年十一月】

第一千六百五十四唐段文昌與房式往還書【正書貞元十七年十一月】

第一千六百五十五唐恵昕大師碑【齊推撰正書姓名殘缺貞元十七年】第一千六百五十六唐焦兟碑【從弟郁撰朱獻任行書貞元十八年】第一千六百五十七唐廬州刺史羅公徳政碑【楊憑撰徐璫正書並篆貞元十九年四月】

第一千六百五十八唐鸚鵡舍利塔記【韋臯撰並行書貞元十九年八月】

第一千六百五十九唐黃州長史楊公墓志【孫佋撰荀頴正書貞元十九年八月】

第一千六百六十唐淩雲寺石像記一【韋臯撰張綽行書貞元十九年十月】

第一千六百六十一唐淩雲寺石像記二

第一千六百六十二唐淩雲寺石像記三

第一千六百六十三唐淩雲寺石像記四

第一千六百六十四唐淩雲寺石像記五

第一千六百六十五唐舉廢功述【王仲舒撰韋固正書貞元二十年八月】第一千六百六十六唐揔悟上人林下集序【石洪撰正書貞元二十年十二月】

第一千六百六十七唐韋臯紀功徳碑上【徳宗撰太子誦正書貞元二十年十二月】

第一千六百六十八唐韋臯紀功徳碑下

第一千六百六十九唐楚金禪師碑【沙門飛錫撰吳通微行書貞元二十一年七月】

第一千六百七十唐送李願歸盤谷序【正書無姓名貞元中刻石】第一千六百七十一唐萬州刺史苖拯碑【張燦撰王山從八分書苖端題額順宗永貞元年十二月】

第一千六百七十二唐晉祠新松記【令狐楚撰顏顒正書憲宗元和元年三月】

第一千六百七十三唐顧少連諡議【正書無姓名元和元年五月】第一千六百七十四唐安邑縣新亭記【劉師老撰李銑正書元和元年閏六月】

第一千六百七十五唐歙州刺史盧瑗碑【裴度撰裴璘正書元和元年】

第一千六百七十六唐顏杲卿碑上【眞卿撰盧佐元正書元和元年十月】第一千六百七十七唐顏杲卿碑下

第一千六百七十八唐東渭橋河運院記【席夔撰韓瑗八分書元和二年五月】

第一千六百七十九唐乘廣禪師碑【劉禹錫撰並正書元和二年五月】第一千六百八十唐武寧軍大將新亭記【張仲素撰崔縉正書元和二年七月】

第一千六百八十一唐大禪師碑【張和靖撰八分書姓名殘缺元和二年七月】

第一千六百八十二唐禱聰明山記【虞頊撰正書元和二年七月】第一千六百八十三唐二聖金剛碑【瞿參撰並八分書篆額元和三年正月】

第一千六百八十四唐立漢髙祖頌【晉陸機撰王遹篆書元和三年七月】第一千六百八十五唐虞城縣令長新戒【王遹篆】

第一千六百八十六唐左拾遺竇叔向碑【羊士諤撰竇公直正書元和三年十月】

第一千六百八十七唐新開常熟塘記【劉允文撰劉苑正書元和四年二月】

第一千六百八十八唐韓退之題名【正書元和四年閏三月】第一千六百八十九唐國子助教薛公達墓志【韓愈撰正書無姓名元和四年閏三月】

第一千六百九十唐遊瑯邪山新寺詩【栁遂正書無年月錢可復元和四年四月題名附】

第一千六百九十一唐國子司業辛璿碑【侄宗撰正書無姓名胡季良篆元和四年五月】

第一千六百九十二唐虞城令李公去思頌【李白撰王遹篆書元和四年六月】

第一千六百九十三唐徐州使院石柱記【劉公輿撰盧自烈八分書元和四年十月】

第一千六百九十四唐京河新開水門記【韋處厚撰唐衢八分書元和五年正月】

第一千六百九十五唐贈吏部尙書武就碑【權徳輿撰鄭餘慶正書元和五年二月】

第一千六百九十六唐圯上圖贊【李徳裕撰齊推正書元和五年三月】第一千六百九十七唐相國賈耽碑【鄭餘慶撰並正書元和五年五月】第一千六百九十八唐杜歧公郊居記【權徳輿撰正書無姓名元和五年八月】

第一千六百九十九唐杜歧公莊居記【佑自撰沈傳師正書元和五年十月】

第一千七百唐明皇送李邕赴滑州詩【栢元封行書元和五年十月】第一千七百一唐題巫山詩【蔡穆撰沈幼眞行書元和五年十二月】第一千七百二唐成紀王祭北嶽碣【李穆撰令狐靖正書】

第一千七百三唐彌陁和尙碑【栁宗元撰並正書上兩碑並元和五年】第一千七百四唐魏博田緒遺愛碑上【裴垍撰張靖正書元和六年四月】

第一千七百五唐田緒遺愛碑下

第一千七百六唐烏承玭碑上【許孟容撰胡證八分書並篆元和七年正月】第一千七百七唐烏承玭碑下

第一千七百八唐左常侍路公碑【韓愈撰鄭餘慶正書元和七年十月】第一千七百九唐左僕射裴輝卿碑【許孟容撰歸登八分書並篆元和七年十一月】

第一千七百十唐尙書省新修記【許孟容撰鄭餘慶正書袁滋篆元和八年正月】

第一千七百十一唐尙書省石幢記【胡證撰並八分書元和八年二月】第一千七百十二唐華州新防堂記【吳丹撰並正書元和八年二月】第一千七百十三唐華州後閤記【李正辭撰正書元和八年三月】第一千七百十四唐靈珍禪師塔銘【徐現撰並正書元和八年八月】第一千七百十五唐襄州樊城公遺愛碑上【李絳撰鄭餘慶正書元和八年十二月】

第一千七百十六唐樊城公遺愛碑下

第一千七百十七唐劉統軍碑【韓愈撰歸登八分書】

第一千七百十八唐田正家廟碑【韓愈撰胡證八分書上兩碑皆元和八年】

第一千七百十九唐防善寺記【王凝撰並行書元和九年八月】

第一千七百二十唐濟亭記【李蟠述裴璘正書鄭冠篆元和九年十月】第一千七百二十一唐興元節度使裴玢碑【裴度撰劉遵古行書元和九年十一月】

第一千七百二十二唐智浩律師碑【段文昌撰蕭延慶正書元和九年十二月】

第一千七百二十三唐紫玉山禪師碑【李承翟撰屈師穆書元和九年】第一千七百二十四唐建鎭南碣記【孟簡撰陳構正書元和十年十月】第一千七百二十五唐胥山銘【孟元輔撰王遹正書元和十年十一月】第一千七百二十六唐孔子弟子贊【明皇與宋璟等撰元和十年十二月孟簡立】

第一千七百二十七唐太子賔客孔述睿碑【鄭絪撰鄭餘慶書元和十一年六月】

第一千七百二十八唐經禹廟詩【庾肩吾撰孟簡行書無姓名元和十一年八月】

第一千七百二十九唐無量寺多寶塔記【裴度撰王凝正書元和十二年二月】

第一千七百三十唐贈司空於夐碑【張躬撰劉伯芻八分書元和十二年六月】

第一千七百三十一唐太府寺丞李泳墓志【令狐楚撰段全緯行書元和十二年十一月】

第一千七百三十二唐崔融題東林寺詩【正書無姓名元和十三年二月重刻】

第一千七百三十三唐左常侍李眾碑【李絳撰裴璘正書元和十三年十二月】

第一千七百三十四唐上和尙塔碑【白居易撰李克恭正書元和十三年】

第一千七百三十五唐大聖舍利塔碑【張仲素撰沈傳師正書元和十四年二月】

第一千七百三十六唐陽翟縣令壁記【許堯佐撰吳宗冉正書元和十四年五月】

第一千七百三十七唐元浩和尙靈塔碑【崔恭撰並正書元和十四年十一月】

第一千七百三十八唐平淮西碑【段文昌撰陸邳八分書元和十四年十二月】

第一千七百三十九唐鄆州刺史防記【馬揔撰八分書無姓名元和十四年十二月】

第一千七百四十唐左常侍薛蘋碑【孟簡撰栁公權正書元和十五年閏正月】

第一千七百四十一唐感化詩【竇牟撰正書無姓名元和十五年三月】第一千七百四十二唐太子賔客呂元膺碑【李絳撰裴璘正書元和十五年七月】

第一千七百四十三唐太子少保田公碑【李宗閔撰篆書姓名殘缺元和十五年九月】

第一千七百四十四唐土洲記【段文昌撰王同正書元和十五年十一月】第一千七百四十五唐張中丞許使君南特進廟碑【韋臧孫撰趙晏正書】

第一千七百四十六唐南海神廟碑【韓愈撰陳諫正書上兩碑並元和十五年】

第一千七百四十七唐昭義軍節度使辛祕碑【牛僧孺撰陳諫正書】

第一千七百四十八唐王處士引瀑泉記【武少儀撰正書無姓名上兩碑皆元和中立】

第一千七百四十九唐羅池廟碑【韓愈撰沈傳師正書長慶元年正月】第一千七百五十唐黃陵廟碑【韓愈撰沈傳師正書長慶元年】

第一千七百五十一唐張諴碑【白居易撰武翊黃正書侄孫磻篆長慶二年六月】

第一千七百五十二唐律大徳湊公塔銘【白居易撰僧云臯正書長慶二年閏十月】

第一千七百五十三唐心經【竇鞏正書元和二年十一月】

第一千七百五十四唐明州南樓詩【陳右撰胡師模八分書元和二年十二月】

第一千七百五十五唐谿堂詩【韓愈撰牛僧孺正書】

第一千七百五十六唐贈太保李良臣碑【李宗閔撰楊正書上兩碑皆長慶二年】

第一千七百五十七唐題怪石詩【世傳李徳裕作長慶二年二月】第一千七百五十八唐平盧薛公紀績述【栢元封撰八分書長慶三年三月】

第一千七百五十九唐題東林寺影堂碑陰【李渤撰僧云臯正書長慶二年三月】

第一千七百六十唐少府監胡珦碑【韓愈撰胡證八分書長慶三年四月】第一千七百六十一唐絳守居園池碑【樊宗師撰正書無姓名長慶三年五月】

第一千七百六十二唐江西使院小史記【崔祐甫撰陸蔚之正書長慶三年五月在洪州】

第一千七百六十三唐贈左僕射郭公碑【李宗閔撰蕭佑正書長慶三年八月】

第一千七百六十四唐栁州井銘【栁宗元撰沈傳師正書長慶三年】第一千七百六十五唐大海寺玉像碑【張仲方撰韓齊申八分書並篆長慶四年正月】

第一千七百六十六唐熙怡大師石墳志【侯髙撰僧云臯正書長慶四年五月】

第一千七百六十七唐大覺禪師塔銘【李渤撰栁公權正書胡證篆長慶四年六月】

第一千七百六十八唐銘幡竿石【竇鞏撰並正書長慶四年十月】第一千七百六十九唐相裏友諒墓志【撰人名缺王弼正書長慶四年十二月】

第一千七百七十唐溵州刺史髙公徳政碑【王起撰裴璘書長慶中立】

第一千七百七十一唐修浯溪記【韋詞撰羅洧正書寶歷元年五月】第一千七百七十二唐紫陽先生碑【栁公綽正書李白撰】

第一千七百七十三唐紫陽先生碑陰【李繁撰栁公綽正書寶歷二年三月】

第一千七百七十四唐泉詩【沈傳師正書寶歷二年四月宇文鼎詩大和九年附】

第一千七百七十五唐三像記【李徳裕撰並八分書寶歷二年八月】第一千七百七十六唐禹穴碑【鄭魴撰序元槇銘韓杍材行書寶歷二年九月】第一千七百七十七唐桂陽巖銘【李涉撰八分書無姓名寶歷中立】第一千七百七十八唐辧石鐘山記【李渤撰正書無姓名太和元年八月】第一千七百七十九唐沖虛眞人廟記【劉三復撰李徳裕八分書太和元年十二月】

第一千七百八十唐西平王李晟碑上【裴度撰栁公權正書太和二年四月】

第一千七百八十一唐李晟碑下

第一千七百八十二唐烏重碑上【裴度撰竇易直正書太和二年四月】第一千七百八十三唐烏重碑下

第一千七百八十四唐涅槃和尙碑【武翊黃撰栁公權正書太和二年七月】

第一千七百八十五唐淸泉寺大藏經記【韓杍材撰並行書劉蔚篆太和二年九月】

第一千七百八十六唐衡嶽寺大徳瑗公碑【皇甫湜撰王詡正書太和三年正月】

第一千七百八十七唐薛平增修家廟碑【馮宿撰裴潾正書李寓篆太和二年九月】

第一千七百八十八唐塔陰文【楊承和撰唐度篆書太和三年十月】第一千七百八十九唐李祐墓志【庾敬休撰王無悔八分書太和三年十一月】

第一千七百九十唐裴度白居易聨句【正書無姓名太和三年十二月】第一千七百九十一唐處州孔子廟碑【韓愈撰任迪行書太和三年】第一千七百九十二唐太尉王播碑【李宗閔撰栁公權正書太和四年正月】

第一千七百九十三唐王播墓志【牛僧孺撰栁公權正書太和四年四月】第一千七百九十四唐節堂記【劉三復撰李徳裕八分書太和四年五月】第一千七百九十五唐玭禪師碑【劉軻撰僧云臯正書太和四年七月】第一千七百九十六唐何文悊碑【王源中撰劉禹錫正書太和四年八月】第一千七百九十七唐秋日望贊皇山詩【李徳裕撰並八分書太和四年八月】

第一千七百九十八唐侯仲莊碑【杜黃裳撰崔元略正書太和四年閏十一月】

第一千七百九十九唐桃源詩【劉禹錫撰李某書名缺太和四年】第一千八百唐將作監韋文恪墓志【庾敬休撰栁公權正書太和五年二月】

金石錄卷九

欽定四庫全書

金石錄卷十

宋趙明誠撰目錄十【唐五代國朝】

第一千八百一唐天平軍節度使防記【劉禹錫撰沙門有璘八分書太和五年四月】

第一千八百二唐小洞庭五太守防集記【蘇源明撰後序令狐楚撰太和五年七月】

第一千八百三唐白居易遊濟源詩【正書太和五年九月馮宿詩附】第一千八百四唐太淸宮鐘銘【馮宿撰栁公權正書太和五年十二月】第一千八百五唐令狐公先廟碑【劉禹錫撰並正書太和五年】第一千八百六唐殿中侍禦史韋翃墓志【劉禹錫撰裴休正書太和六年正月】

第一千八百七唐六譯金剛經上【唐度集王右軍書太和六年春】第一千八百八唐六譯金剛經下

第一千八百九唐襄州文宣王廟記【裴度撰崔倬正書盧宣篆太和六年四月】

第一千八百十唐義成李徳裕徳政碑上【賈餗撰歸融八分書太和六年八月】

第一千八百十一唐李徳裕徳政碑中

第一千八百十二唐李徳裕徳政碑下

第一千八百十三唐遊王屋詩【白居易撰正書太和六年十月】

第一千八百十四唐四望亭記【李紳撰正書無姓名太和七年二月】第一千八百十五唐李紳法華寺詩【正書太和七年三月】

第一千八百十六唐散騎常侍張昔墓志【馮宿撰正書無姓名太和七年四月】

第一千八百十七唐升劉先生碑【馮宿撰栁公權正書太和七年四月】第一千八百十八唐沈傳師攝山題名【正書太和七年六月】第一千八百十九唐太倉箴【李商隠撰行書無姓名太和七年十月】第一千八百二十唐育王山常住田碑【萬齊融撰範的行書太和七年十二月】

第一千八百二十一唐義陽郡王苻璘碑【題中書侍郎同平章事李宗閔撰宗閔太和七年爲此官栁公權正書】

第一千八百二十二唐修龍宮寺碑【李紳撰行書無姓名太和九年四月】第一千八百二十三唐春城院佛殿記【劉慥撰鄭師仁八分書太和九年五月】

第一千八百二十四唐東林寺白氏文集記【白居易撰僧云臯正書太和九年八月】

第一千八百二十五唐馬先生廟錄【盧中規撰崔植正書太和九年十一月】

第一千八百二十六唐沈傳師墓志【權璩撰侄沈堯章正書太和九年】第一千八百二十七唐李紳題少林寺詩【正書開成元年七月】第一千八百二十八唐皇甫曙題石佛谷詩【李道夷正書開成元年十月】

第一千八百二十九唐贈太尉王智興碑【裴度撰栁公權正書開成元年十一月】

第一千八百三十唐文宣王新廟碑【劉禹錫撰盧逕正書開成二年二月】第一千八百三十一唐陰符經序【鄭澣撰栁公權正書丁居晦篆開成二年七月】

第一千八百三十二唐黃公記【李漢撰八分書無姓名開成二年十一月】第一千八百三十三唐檢校金部郎中崔稹碑【李絳撰栁公權正書開成三年正月】

第一千八百三十四唐丞相崔羣碑【裴度撰劉禹錫正書開成三年正月】第一千八百三十五唐淮南監軍韋元素碑【丁居晦撰栁公權正書開成三年七月】

第一千八百三十六唐寶稱律師塔銘【劉軻撰陳去病正書開成四年四月】

第一千八百三十七唐淄王傅元公碑【李宗閔撰栁公權正書開成四年七月】

第一千八百三十八唐白蘋洲五亭記【白居易撰馬纘正書開成四年十月】

第一千八百三十九唐宣州觀察使王質碑【劉禹錫撰並正書開成四年十一月】

第一千八百四十唐山南西道驛路記【劉禹錫撰栁公權正書開成四年】

第一千八百四十一唐魏博何進滔徳政碑一【栁公權撰並正書開成五年正月】

第一千八百四十二唐何進滔徳政碑二

第一千八百四十三唐何進滔徳政碑三

第一千八百四十四唐何進滔徳政碑四

第一千八百四十五唐何進滔徳政碑五

第一千八百四十六唐李聽碑上【李右撰栁公權正書開成五年二月】第一千八百四十七唐李聽碑下

第一千八百四十八唐贈禮部尙書羅讓碑【王起撰栁公權正書開成五年二月】

第一千八百四十九唐常侍裴恭碑【盧術撰鄭還古正書開成五年四月】第一千八百五十唐沒賀舍利傳【崔璹撰正書無姓名開成五年十月】第一千八百五十一唐李徳裕平泉艸木記【開成五年】第一千八百五十二唐李徳裕平泉山居詩【上二碑皆李徳裕八分書】

第一千八百五十三唐左眞人仙堂記【張虛白撰襲眞子書開成五年】第一千八百五十四唐沈傳師嶽麓寺詩【行書文宗時作】第一千八百五十五唐贈太尉李憕碑上【李紓撰沈傳師正書文宗時立】

第一千八百五十六唐李憕碑下

第一千八百五十七唐新修紫極宮記【賈島撰正書無姓名武宗防昌元年三月】

第一千八百五十八唐贈太師崔陲碑【劉禹錫撰栁公權正書會昌元年五月】

第一千八百五十九唐大達法師碑【裴休撰栁公權正書防昌元年十二月】

第一千八百六十唐宣公律院碣【嚴厚本撰栁公權正書防昌元年】第一千八百六十一唐荇溪新亭記【李濆撰楊紹復正書防昌二年正月】第一千八百六十二唐昊天觀碑【王起撰栁公權正書會昌三年十月】第一千八百六十三唐巡幸左神防軍碑上【崔撰栁公權正書防昌三年】

第一千八百六十四唐巡幸左神防軍碑下

第一千八百六十五唐張靖祭唐叔文【李徳裕撰正書無姓名會昌四年二月】

第一千八百六十六唐金剛經【栁公權正書會昌四年四月】

第一千八百六十七唐蔚州刺史馬紓墓志【楊倞撰正書無姓名防昌四年七月】

第一千八百六十八唐贈太子少保髙重碑【侄元裕撰栁公權正書防昌四年十月】

第一千八百六十九唐李貽孫神女廟詩【正書無姓名防昌五年九月】

第一千八百七十唐修文宣王廟記【裴坦撰盧匡書會昌五年十月】第一千八百七十一唐李徳裕大孤山賦【篆書無姓名會昌五年】第一千八百七十二唐相國李涼公碑【李徳裕撰栁公權正書會昌六年三月】

第一千八百七十三唐商於新驛記【韋琮撰栁公權正書宣宗大中元年正月】

第一千八百七十四唐山南西道節度使王起碑【李回撰栁公權正書大中元年四月】

第一千八百七十五唐呂溫祭舜廟文【裴升之正書大中元年五月】第一千八百七十六唐牛僧孺碑【李玨撰栁公權正書大中二年十月】第一千八百七十七唐太子太傅劉沔碑【韋博撰栁公權正書大中二年十二月】

第一千八百七十八唐淮陽太守李公廟記【李謙撰慕容鎬正書大中三年三月】

第一千八百七十九唐般若心經【徐璋書大中三年五月】

第一千八百八十唐普光王寺碑【李邕撰栁公權正書】

第一千八百八十一唐潁亭記【陳寛撰正書無姓名上兩碑皆大中四年】第一千八百八十二唐醉吟先生傳並墓志【傳白居易自撰碑李商隠撰譚邠正書大中五年四月】

第一千八百八十三唐贈太尉李固言碑【李玨撰三從侄儔正書大中六年二月】

第一千八百八十四唐幽州納降軍使李巖碑【正書撰人姓名殘缺大中六年六月】

第一千八百八十五唐嶺南節度使韋正貫碑【蕭鄴撰栁公權正書大中六年七月】

第一千八百八十六唐魏公謩先廟碑【崔絢撰栁公權正書大中六年十一月】

第一千八百八十七唐河東監軍康約言碑【栁公權撰並正書大中七年二月】

第一千八百八十八唐蕭頴士庭莎賦【正書無姓名大中七年十月】第一千八百八十九唐吏部尙書髙元裕碑【蕭鄴撰栁公權正書大中七年七月】

第一千八百九十唐四證堂碑【李商隠撰正書無姓名大中七年十一月】第一千八百九十一唐司徒薛平碑【李宗閔撰栁公權正書】第一千八百九十二唐觀音院記【段成式撰栁公權正書】

第一千八百九十三唐起居郎劉公碑【劉三復撰栁公權正書上三碑皆大中七年】

第一千八百九十四唐元魯山琴臺記【宋整撰正書無姓名大中八年正月】

第一千八百九十五唐朂復眞記【自撰正書無姓名大中八年三月】第一千八百九十六唐陳杲仁告身夫人捨宅疏序【兪珣述並書大中八年五月】

第一千八百九十七唐重陽亭銘【李商隠撰正書無姓名大中八年九月】第一千八百九十八唐大覺禪師碑【李吉甫撰蕭起正書大中八年十二月】

第一千八百九十九唐淮南節度使崔從碑【蔣伸撰栁公權正書大中八年】

第一千九百唐圭峯禪師碑【裴休撰並正書大中九年正月】

第一千九百一唐大覺禪師碑【丘丹撰蕭起行書大中九年五月】第一千九百二唐勸農勑【正書無姓名大中十年五月】

第一千九百三唐陽翟縣水亭記【魏庾撰並正書大中十年五月】第一千九百四唐興唐寺記【撰人姓名殘缺李衮正書大中十年】

第一千九百五唐杜佑莊居記【佑自撰孫愉重立正書大中十一年四月】第一千九百六唐復東林寺碑【崔黯撰栁公權正書大中十一年四月】第一千九百七唐南瀆廣源公碑【李景讓撰蓋巨源八分書大中十二年正月】

第一千九百八唐楊滌妻張氏墓志【滌自撰並正書行書銘大中十三年五月】

第一千九百九唐西明寺金剛經【栁公權正書大中十三年六月】第一千九百十唐兵部尙書盧綸碑【盧言撰崔倬正書大中十三年七月】第一千九百十一唐定州文宣王廟記【盧肇撰並正書大中十三年八月】

第一千九百十二唐儒宮碑【沈左黃撰杜英正書並篆大中十三年十一月】第一千九百十三唐萬石君廟記【石宴撰王藩行書並篆大中十三年十一月】

第一千九百十四唐義昌軍節度使杜中立碑【裴坦撰杜宣猷正書大中十四年八月】

第一千九百十五唐禮部尙書許康佐碑【書撰人姓名殘缺】第一千九百十六唐崇聖寺佛牙碑【孫朴撰王平君行書上三碑皆大中立】

第一千九百十七唐司空扶風公寫眞記【李澄撰蓋巨源書懿宗咸通元年十一月】

第一千九百十八唐令狐楚登白樓賦【令狐澄書咸通二年三月】第一千九百十九唐六譯金剛經【蓋巨源八分書咸通四年六月】第一千九百二十唐尊勝陁羅尼經【於僧翰八分書咸通五年】第一千九百二十一唐潛溪記【杜宣猷撰正書無姓名咸通八年十月】第一千九百二十二唐鄭薰雪霽開講詩【正書無姓名咸通九年九月】

第一千九百二十三唐兵部尙書王承業墓志【鄭言撰栁仲年正書咸通十年二月】

第一千九百二十四唐贈司空孔岑父碑【鄭絪撰栁知微正書咸通十一年正月】

第一千九百二十五唐同昌公主碑【韋保衡撰栁仲年正書咸通十一年二月】

第一千九百二十六唐宿恵山寺詩【王武陵朱宿竇羣正書咸通十二年七月】

第一千九百二十七唐修繁城廟記【曹分撰篆書無姓名咸通十二年九月】

第一千九百二十八唐鄭畋謁升仙太子廟詩【正書無姓名僖宗乾符四年閏二月】

第一千九百二十九唐李商隠佛頌【吳華篆書廣明元年十月】第一千九百三十唐昭覺寺碑【蕭遘撰劉崇龜正書中和五年正月】第一千九百三十一唐安昌寺碑【周庾信撰令狐渙重書昭宗幹寧元年十一月】

第一千九百三十二唐瘞鶴銘【華陽眞逸撰行書無姓名無時代嵗月】第一千九百三十三唐千字文【世傳智永書】

第一千九百三十四唐冬日陪羣公泛舟詩【謫丹陽功曹掾王某名缺行書無年月】

第一千九百三十五唐金字般若碑【正書無姓名】

第一千九百三十六唐柘城令李公徳政頌【封利建撰魏崇行書】第一千九百三十七唐立郭林宗碑【行書無姓名】

第一千九百三十八唐郭林宗碑陰

第一千九百三十九唐艸堂寺報願碑【宋儋文蒯敬宗正書】第一千九百四十唐寂照寺雙浮圖碑【單江撰八分書】

第一千九百四十一唐孟浩然碣【樊澤撰正書無姓名】

第一千九百四十二唐李氏窪尊銘【篆書無姓名】

第一千九百四十三唐題阮客舊居詩【篆書無姓名】

第一千九百四十四唐椒陵陂詩【韋瓘撰正書】

第一千九百四十五唐金剛經上【正書無姓名】

第一千九百四十六唐金剛經下

第一千九百四十七唐心經【正書無姓名】

第一千九百四十八唐遺教經【正書無姓名】

第一千九百四十九唐玉蘂詩唱和【沈傳師李徳裕正書無姓名】第一千九百五十唐大智禪師碑【正書書撰人姓名殘缺】

第一千九百五十一唐通神寺鳳陽門銘【八分書無書撰人姓名】第一千九百五十二唐尊勝幢贊【韓拯文鄔員行書】

第一千九百五十三唐楊公史傳記【行書無姓名】

第一千九百五十四唐唐度十體書

第一千九百五十五唐教戒經【正書無姓名】

第一千九百五十六唐中書舍人王無競碑【姚汭撰行書無姓名】第一千九百五十七唐梵网經上【正書無姓名】

第一千九百五十八唐梵网經下

第一千九百五十九唐無名碑【正書無書撰人姓名】

第一千九百六十唐夏日登戲馬臺詩【鄭遂文盧僎撰八分書無姓名】第一千九百六十一唐楠木歌【嚴武撰史俊行書無姓名】

第一千九百六十二唐郤昻光福寺詩【行書無姓名】

第一千九百六十三唐嚴武題龍日寺西龕石壁詩【行書無姓名】

第一千九百六十四唐白居易與劉禹錫書【行書】

第一千九百六十五唐立王右軍祠堂記【王師幹撰正書無姓名】第一千九百六十六唐知制誥郭愼微碑【侄汭撰八分書姓名殘缺京兆金石錄云顧戒奢書】

第一千九百六十七唐皇甫湜浯溪詩

第一千九百六十八唐沙門湛然題井涇山壁詩【正書無姓名】

第一千九百六十九唐吳興太守歷官記【正書無姓名】第一千九百七十唐李幼卿題瑯琊山詩【八分書無姓名栁遂皇甫智詩附】

第一千九百七十一唐李陽冰琴銘

第一千九百七十二唐冰淸琴銘

第一千九百七十三唐齊州刺史封公徳政碑【李迥秀撰李思惲行書】

第一千九百七十四唐元皇帝道徳銘【李華撰張敬仙書】第一千九百七十五唐然燈經【正書無姓名已上諸碑皆無年月或殘缺】第一千九百七十六唐華嶽題名一

第一千九百七十七唐華嶽題名二

第一千九百七十八唐華嶽題名三

第一千九百七十九唐華嶽題名四

第一千九百八十唐華嶽題名五

第一千九百八十一唐泰山石闕題名上

第一千九百八十二唐泰山石闕題名下

第一千九百八十三唐老子廟石闕題名上

第一千九百八十四唐老子廟石闕題名下

第一千九百八十五後唐汾陽王眞堂記【李棁撰李鄂正書末帝淸泰三年八月】

第一千九百八十六晉楊凝式書上

第一千九百八十七楊凝式書中

第一千九百八十八楊凝式書下

第一千九百八十九漢大藏經防序【郭忠恕撰並篆袁正已正書幹祐元年四月】

第一千九百九十漢修髙祖廟碑【趙頴撰郭忠恕八分書幹祐二年】第一千九百九十一漢說文字源【郭忠恕篆並正書幹祐三年七月】第一千九百九十二南唐喬公亭【已徐撰並篆書李言璟保大十三年四月】

第一千九百九十三許眞人井銘【徐撰並篆書】

第一千九百九十四宓子賤碑【徐撰並篆書】

第一千九百九十五紫極宮石磬銘【徐鍇撰並篆書三碑皆無歳月】第一千九百九十六文宣王廟記【郭忠恕撰並小篆太祖皇帝幹徳元年】第一千九百九十七陰符經【郭忠恕小篆古文八分三體幹徳四年四月】第一千九百九十八永安院佛殿記【劉從義撰郭忠恕篆袁正己正書幹徳五年二月】

第一千九百九十九懷嵩樓記【李徳裕撰郭忠恕八分書並篆無歳月】第二千日本國誥

金石錄卷十

欽定四庫全書

金石錄卷十一

宋趙明誠撰跋尾一【三代】

古器物銘第一【古鐘銘方鼎銘蠆鼎銘祖丁彛銘】

古器物銘第二【兄癸彛銘】

古器物銘第四【甗銘秦鐘銘周惇銘】

古器物銘第五【文王尊彛銘宋公防餗鼎銘寶龢鐘銘楚鐘銘】

古器物銘第六【毛伯惇銘簠銘匜銘商洛鼎銘周姜惇銘】

古器物銘第七【大夫始鼎銘季防彛銘】

古器物銘第一

古鐘銘

右古鐘銘五十二字藏宗室仲爰家象形書不可盡識以其書奇古故列於諸器銘之首後又得一鐘銘文正同一鐸銘字畫亦相類皆錄於後

方鼎銘

右方鼎銘藏岐山馮氏張侍郎舜民云夏時器也字畫奇怪不可識

蠆鼎銘

右蠆鼎銘藏祕閣銘一字象蠆形呂氏考古圖云卽古文蠆字

祖丁彛銘

右祖丁彛銘藏蔡肇天啟舍人家呂氏考古圖載李氏錄云祖丁者商之十四世帝祖丁也余案夏商時人淳質皆以甲乙爲號今世人家所藏彛器銘文如此類甚眾未必帝祖丁也李氏名公麟字伯時父有古器圖一卷行於世云

古器物銘第二

兄癸彛銘

右兄癸彛銘藏潁昌韓氏蓋底皆有銘凡商器款識多者不過數字而此器獨二十餘字尢爲奇古

古器物銘第四

甗銘

右甗銘案眞宗皇帝實錄咸平三年幹州獻古銅鼎狀方而四足上有古文二十一字詔儒臣考正而句中正杜鎬驗其款識以爲史信父甗中正引說文甗甑也又引墨子夏后鑄鼎四足而方春秋傳晉侯賜子產二方鼎雲此其類也余嘗見今世人家所藏古甗形制皆圜而此器其下正方故中正等疑爲方鼎之類然方鼎與甗自是兩器名今遂以爲一物非也【楊南仲曰史當讀爲中音仲】

秦鐘銘

右秦鐘銘云丕顯朕皇祖受天命奄有下國十有二公歐陽文忠公集古錄以爲太史公史記於秦本紀云襄公始列爲諸侯而諸侯年表則以秦仲爲始今據年表始秦仲則至康公爲十二公此鐘爲莊公時作也據本紀自襄公爲始則桓公爲十二公而銘鐘者爲景公也余按秦本紀自非子爲周附庸邑於秦至秦仲始爲大夫仲死子莊公伐破西戎於是予之秦仲後及其先大駱地犬丘並有之爲西垂大夫莊公卒子襄公代立犬戎之難襄公有功周室於是平王始封襄公爲諸侯賜之岐以西之地曰戎無道侵奪我岐丰之地秦遂能攻戎卽有其地與誓封爵之襄公於是始國與諸侯通使聘享之禮而詩美襄公亦以能取周地始爲諸侯受顯服蓋秦仲初未常稱公莊公𨿽追稱公然猶爲西垂大夫未立國至襄公始國爲諸侯矣則銘所謂奄有下國十有二公者當自襄公爲始然則銘斯鐘者其景公歟

周惇銘

右周惇而下器銘五皆藏禦府初皇祐間修大樂有防付有司攷其聲律制度而模其銘文以賜公卿楊南仲爲圖刻石者也然其器防歸禁中故模本世間絕難得余所藏公私古器款識略盡蓋獨闕此求之久而不獲有董之明子上者家藏古今石刻甚富適有此銘因以遺余之明云卽皇祐賜本也

古器物銘第五

文王尊彛銘

右文王尊彛銘紹聖間宗室仲忽獲此器以獻有防下祕閣考驗而館中諸人皆以爲後世詐僞之物不當進於禦府於是仲忽坐罰金然其器猶藏祕閣初仲忽以器銘上一字與小篆鹵字相類遂讀爲魯因以文王爲周之文王曰此魯公伯禽享文王廟器也其言頗近於誇故當時疑以爲僞然玆器制作精妙文字奇古決非僞物識者當能辧之惟遂以爲魯公器者初無所據爾

宋公防餗鼎銘

右宋公防餗鼎銘元祐間得於南都藏祕閣底蓋皆有銘按史記世家宋公無名防者莫知其爲何人也

寶龢鐘銘

右寶龢鐘銘藏太常凡四鐘款識並同初景祐間李照修雅樂所鑄鐘其形皆圜與古制頗異時又別詔胡瑗自以管法制鐘磬防官帑中獲此鐘其形如鈴而不圜馮元等按其款識以爲漢魏時器於是令瑗仿其狀作新鐘一縣十六枚然不獲奏禦但藏諸樂府而已今按此銘文字皆古文爲周以前所作無疑而元以爲漢魏時器蓋失之矣

楚鐘銘

右楚鐘銘政和三年獲於鄂州嘉魚縣以獻字書奇怪友人王壽卿魯翁得其墨本見遺按銘文云楚公【下一字不可識必其名也】自作按楚自周成王時封熊繹以子男田居楚至熊渠乃立其三子爲王后復去其王號至熊通始自立爲楚武王則是楚未嘗稱公不知此鐘爲何人作也

古器物銘第六

毛伯惇銘

右毛伯惇銘凡四其一惟蓋存藏劉原父家其一底蓋具藏京兆孫氏其一不知所從得銘文皆同原父釋祝下一字爲鄭遂以爲司馬遷史記所載毛叔鄭器曰武王克商尙父牽牲毛叔鄭奉明水銘稱伯者爵也史稱叔者字也惇乃文武時器也今究其防畫殊不類鄭字而呂氏考古圖釋爲皆莫可考

簠銘

右簠銘本兩器底蓋皆有銘文悉同其一原父以遺歐陽公案集古錄以中上一字爲張字引詩六月篇侯誰在矣張仲孝友曰此周宣王時張仲器也呂大臨考古圖以偏傍推之其字從巨不從長以隸字釋之當爲弡弡字𨿽見玉篇然古文與隸書多不合未知果是否

匜銘

右匜銘劉原父旣以前一簠爲張仲所作又以此匜爲張伯器曰仲之兄也尢無所據原父於是正之學號稱精博惟以意推之故不能無失爾

商洛鼎銘

右鼎銘劉原父得於商雒銘云維十有四月蔡君謨嘗問原父十有四月者何原父不能對呂氏考古圖云古器銘多有是語或云十三月或云十九月疑人君卽位居喪逾年未攺元故以月數余常考之古人君卽位明年稱元年蓋無逾年不攺元之事又余所藏牧惇銘有云惟王十年十有三月以此知呂氏之說非是蓋古語有不可曉者闕之可也

周姜惇銘

右周姜惇銘本二器其一原父以遺歐陽公伯下一字集古錄讀爲冏曰此書所載伯冏穆王時人也而呂氏考古圖訓作百皆未詳

古器物銘第七

大夫始鼎銘

右大夫始鼎銘案說文對字本從口漢文帝以爲責對而爲言多非誠對故去其口以從士今驗玆鼎銘及周以後諸品款識對字最多皆無從口者然則古文大篆固已不從口矣又疑李斯變古法作小篆對字始從口至文帝復攺之耳然書傳不載未敢遂以爲然也

季防彛銘

右季防彛銘藏洛陽趙氏銘字畫與大篆小異蓋古文也當是周初接商時器余徧閱商周諸器銘所謂古文者大率如此而唐人所書皆別作一體筆畫疎瘦與彛鼎間字絕異𨿽李陽冰亦爲之不知何所依據余以謂學古文當以彛鼎間字爲法

金石錄卷十一

欽定四庫全書

金石錄卷十二

宋趙明誠撰跋尾二【三代秦漢】

古器物銘第八【父丙彛銘宋君夫人鼎銘】

古器物銘第九【惇銘宋穆公孫盤銘散季惇銘】

古器物銘第十【井伯惇銘】

古器物銘第十一【鼎銘】

古器物銘第十二【楚鐘銘中姞匜銘車惇銘】

古器物銘第十三【齊侯盤銘】

古器物銘第十四【秦權銘汾陰侯鼎銘銅釡銘武安侯器銘周陽家鐘銘上林供官銅鼎銘平周金銅鉦銘】

古器物銘第十五【谷口銅甬銘律管銘】

古器物銘第八

父丙彛銘

右父丙彛銘舊藏祖擇之舍人家後歸故人王偁惟蓋存已破缺此周器也而猶稱父丙者當時周初接商時器

宋君夫人鼎銘

右宋君夫人鼎銘其文云宋君夫人之餗釪鼎呂氏考古圖雲藏祕閣今乃在宗室仲爰家而祕閣所藏自有宋公防鼎蓋考古誤也

古器物銘第九

惇銘

右惇銘藏宗室仲爰家銘文凡二百餘字余所錄諸器銘文字之多無逾此者

宋穆公孫盤銘

右宋穆公孫盤銘元祐間臨淄縣民於齊故城得數器此其一也藏趙元考內翰家驗其文蓋送女器

散季惇銘

右散季惇銘藏長安呂防仲丞相家底蓋皆有銘考古圖以太初歷推之爲武王時器未知是否又云武王時散氏惟有宜生季疑其字者亦何所據哉士大夫於考正前代遺事其失常在於好奇故使學者難信孔子曰君子於其所不知蓋闕如也

古器物銘第十

井伯惇銘

右井伯惇銘云惟六月旣生霸戊戌旦王格於大室師某父卽位井伯右內史冊命錫赤芾對揚王休用作寶惇其萬年子子孫孫其永寶用古器銘文字難盡通故時有斷續不可次第處今此銘四十餘字所不識者一字而已因並載其語按左氏春秋傳有井伯然古人姓名或有同者未可知也【師下一字不可識】

古器物銘第十一

鼎銘

右鼎銘藏蜀人鄧氏銘有云王格太室卽立按古器物銘凡言卽立或言立中庭皆當讀爲位蓋古字假借其說見鄭氏注儀禮秦防山頌詩刻石猶如此

古器物銘第十二

楚鐘銘

右楚鐘銘藏方城範氏銘云惟王五十六祀楚王【下一字不可識】章按楚惟惠王在位五十七年又其名爲章然則此鐘爲惠王作無疑也方是時王室衰弱六國爭雄楚尢彊大遂不用周之正朔嗚呼可謂僭矣鐘背又有兩商字一穆字其義未曉

中姞匜銘

右中姞匜銘與後兩器皆藏李伯時家初伯時得古方鼎遂以爲晉侯賜子產者後得此匜又以爲晉襄公母偪姞器殊可笑凡三代以前諸器物出於今者皆可寶何必區區附托書傳所載姓名然後爲奇乎此好古者之蔽也

車惇銘

右惇銘其文云作旅車惇莫詳其義

古器物銘第十三

齊侯盤銘

右齊侯盤銘政和丙申歲安丘縣民發地得二器其一此盤其一匜也驗其文蓋齊侯爲楚女作

古器物銘第十四【秦漢器】

秦權銘

右秦權銘今世人家所藏秦權至多銘文悉同余所得者凡四銘其二不知所從得其一藏王禹玉丞相家皆銅權也其一近歲出於濟州以石爲之歐陽文忠公集古錄載祕閣校理文同家有二銘其一乃銅鐶上有銘循環刻之不知爲何器余嘗考之亦權也按班固漢書律曆志五權之制圜而環之今之肉倍好者周旋無端周而復始無窮已也孟康注以謂錘之形如環也然古權亦有與今稱錘相似者蓋形制不一各從其便爾

汾陰侯鼎銘

右汾陰侯鼎銘舊藏劉原父家今歸禦府按漢書周昌以髙祖六年封汾陰侯至其孫國除

銅釡銘

右銅釡銘雲長信賜館陶家按漢書外戚傳竇皇后女嫖封館陶長公主又百官公卿表長信詹事掌皇太后宮景帝中六年更名長信少府張晏注曰以太后所居宮爲名也居長信則曰長信少府居長樂則曰長樂少府然則景帝時宮名長信則竇太后居是宮無疑銘𨿽無年月然知其爲竇太后賜館陶公主亦無疑也

武安侯器銘

右武安侯家器銘不知所從得按漢書景帝後三年封田蚡武安侯又楚思王子防元壽元始中再封武安侯銘無年月未知果誰所作又按帝紀楚懷王嘗封髙祖爲武安侯然驗其刻畫欵非髙祖時器

周陽家鐘銘

右鐘銘藏歐陽公家其器壺也銘云畔邑家今周陽家金鐘容十斗重三十八斤第四十云

上林供官銅鼎銘

右上林供官銅鼎銘不知所從得銘有監工季負芻按後漢人絕無二名者此鼎蓋西漢器也

平周金銅鉦銘

右銅鉦銘云平周金銅鉦重十六斤八兩背文云平定五年受圜陰士大夫頗疑前代年號無爲平定者余常考之蓋非年號也按西漢書地理誌平周平定圜陰三縣皆屬西河郡圜陰漢惠帝五年置此鉦先藏平周家歸圜陰復以授平定故再刻銘爾所謂五年者當是景帝以前未有年號時也前世旣無平定年號而三縣皆西河故知其如此又漢書地理誌圜陰王莽攺曰方陰顏師古云圜字本作圁縣在圁水之陰因以爲名王莽攺爲方陰則是當時已誤爲圜今有銀州銀水卽是舊名猶存但字變爾其說出於酈道元注水經今按玆器漢時所刻乃爲圜字然則師古何所依據遂以爲圁乎恐亦臆說也

古器物銘第十五

谷口銅甬銘

右谷口銅甬銘舊藏劉原父家一器而再刻銘始歐陽公集錄金石遺文自三代以來法書皆備獨無西漢文字求之累年不獲防原父守長安長安故都多古物奇器原父好奇博識皆購求藏去最後得斯器及行鐙博山香鼎模其銘文以遺歐陽公於是西漢之書始傳於世矣蓋収藏古物實始於原父而集錄前代遺文亦自文忠公發之後來學者稍稍知搜抉奇古皆二公之力也

律管銘

右律管銘藏晁無咎學士家云始建國元年正月癸酉朔日制按晉書律曆志律古以竹或玉爲之至平帝時王莽始易以銅又漢書莽以十二月朔癸酉爲建國元年正月之朔二說皆合也

金石錄卷十二

欽定四庫全書

金石錄卷十三

宋趙明誠撰跋尾三【三代秦漢】

安州所獻六器銘

齊鐘銘

家藏古器物銘上【父乙彛銘爵銘防銘】

家藏古器物銘下【孟姜盥匜銘田鼎銘廩丘宮鐙銘】

石本古器物銘

吉日癸巳字

石鼓文

秦詛楚文

玉璽文

秦泰山刻石

秦瑯邪臺刻石

秦之罘山刻石

秦嶧山刻石

安州所獻六器銘

右六器銘重和戊戌歲安州孝感縣民耕地得之自言於州州以獻諸朝凡方鼎三圜鼎二甗一皆形制精妙款識奇古按此銘文多者至百餘字其義頗難通又稱作父乙父已寶彛若非商末卽周初器也

齊鐘銘

右齊鐘銘宣和五年靑州臨淄縣民於齊故城耕地得古器物數十種其間鐘十枚有款識尢奇最多者幾五百字今世所見鐘鼎銘文之多未有逾此者驗其詞有餘一人及齊侯字蓋周天子所以命賜齊侯齊侯自紀其功勲者初鐘旣出州以獻於朝又命工圖其形制及臨仿此銘刻石旣非善工而字有漫滅處皆以意增損之以此頗失眞今余所藏乃就鐘上摹拓者最得其眞也

家藏古器物銘上

父乙彛銘

右父乙彛銘其器鼎也而謂之彛者按說文彛宗廟常器然以古器款識考之商以前凡器通謂之彛至周以後有六彛之名於是直以盛郁鬯之尊爲彛其名與諸器始分矣此鼎蓋商器云

爵銘

右爵銘大觀中濰之昌樂丹水岸圯得此爵及一觚按考工記爵一升觚三升獻以爵而酬以觚一獻而三酬則一豆矣【鄭氏云豆當讀爲斗】而漢儒皆以爲爵一升觚二升今此二器同出以觚量之適容三爵與考工記合以此知古器不獨爲玩好又可以決經義之疑也

防銘

右防銘其器得於靑之益都傍枝爲鉤形制作甚工與今世人家所藏古戈防形制不同按揚雄方言防其曲者謂之鉤孑鏝胡郭璞注曰卽今雞鳴句孑防也春秋左氏傳欒樂車乘槐本而覆或以防鉤之呂氏春秋晏子與崔杼盟直兵造匈句兵鉤頸髙誘注曰句防也賈誼過秦論云鉤防長鎩此防蓋古所謂鉤防也

家藏古器物銘下

孟姜盥匜銘

右孟姜盥匜銘余所錄古器款識有叔匜銘匜字作�後又得伯公父匜銘字作�今此銘作�蓋古書不必同文然三字意義皆通

田鼎銘

右田鼎銘云自作田鼎疑田獵所用也

漢廩丘宮鐙銘

右漢廩丘宮鐙銘得於澶淵云廩丘宮銅鐙重二十斤八兩甘露三年工郭從都吏李定造蓋宣帝時物也所謂廩丘宮者不見於史蓋秦漢離宮別館所在有之故史家不能盡記廩丘在漢屬東郡

石本古器物銘

右石本古器物銘余旣集錄公私所藏三代秦漢諸器款識略盡乃除去重復取其刻畫完好者得三百餘銘皆模刻於石又取墨本聨爲四大軸附入錄中近世士大夫間有以古器銘入石者然往往十得一二不若余所有之富也

吉日癸巳字

右吉日癸巳字世傳周穆王書按穆王時所用皆古文科斗書此字筆畫反類小篆又穆天子傳史記諸書皆不載以此疑其非是姑錄之以待識者

石鼓文

右石鼓文世傳周宣王刻石史籀書歐陽文忠公以謂今世所有漢桓靈時碑往往而在距今未及千載大書深刻而磨滅者十猶八九自宣王時至今實千有九百餘年鼓文細而刻淺理豈得存以此爲可疑餘觀秦以前碑刻如此鼓及詛楚文泰山秦篆皆粗石如今世以爲碓臼者石性旣堅頑難壊又不堪他用故能存至今漢以後碑碣石𨿽精好然亦易剝缺又往往爲人取作柱礎之類蓋古人用意深逺事事有理類如此況此文字畫奇古決非周以後人所能到文忠公亦以謂非史籀不能作此論是也

秦詛楚文

右秦詛楚文余所藏凡有三本其一祀巫咸舊在鳳翔府廨今歸禦府此本是也其一祀大沈久湫藏於南京蔡氏其一祀亞駝藏於洛陽劉氏秦以前遺迹見於今者絕少此文皆出於近世而刻畫完好文詞字札奇古可喜元祐間張蕓叟侍郎黃魯直學士皆以今文訓釋之然小有異同今盡錄二家所釋於左方俾覽者詳焉

玉璽文

右玉璽文元符中咸陽所獲傳國璽也初至京師執政以示故將作監李誡誡手自摩印之凡二本以其一見遺焉

秦泰山刻石

右秦泰山刻石大中祥符歲眞宗皇帝東封此山兗州太守模本以獻凡四十餘字其後宋莒公模刻於石歐陽公載於集古錄者皆同蓋碑石爲四面其三面稍磨滅故不傳世所見者特二世詔書數十字而已大觀間汶陽劉跂斯立親至泰山絕頂見碑四面有字乃模以歸文𨿽殘缺然首尾完具不可識者無幾於是秦篆完本復傳世間矣以史記本紀考之頗多異同史云親巡逺方黎民而碑作親逺黎史云大義休明而碑作著明史云垂於後世而碑作陲於後嗣史云皇帝躬聖而碑作躬聽史云男女禮順而碑作體順史云施於後嗣而碑作昆嗣史云具刻詔書刻石而碑作金石刻皆足以正史氏之誤然則斯碑之可貴者豈特玩其字畫而已哉碑旣出斯立模其文刻石自爲後序謂之泰山秦篆譜云

秦瑯邪臺刻石

右秦瑯邪臺刻石在今宻州其頌詩亡矣獨從臣姓名及二世詔書尙存然亦殘缺熈寧中蘇翰林守宻令廬江文勛模刻石卽此碑也從臣姓名五大夫作夫夫泰山秦篆亦如此或以謂古大與夫同爲一字恐不然余家所藏古器款識有周大夫始鼎及秦權銘黔首大安皆用大字蓋古人簡質凡字防畫相近及音同者多假借用之別無它義東漢時碑刻尙多如此

秦之罘山刻石

右秦之罘山刻石按史記本紀始皇二十九年登之罘山凡刻兩碑今皆磨滅獨二世詔二十餘字僅存後人鑿石取置郡廨歐陽公集古錄以爲非眞又云麻溫故學士於登州海上得片木有此文豈杜甫所謂棗木傳刻肥失眞者耶此論非是蓋杜甫指嶧山碑非此文明矣之罘在秦屬東萊今屬登州

秦嶧山刻石

右秦嶧山刻石者鄭文寶得其摹本於徐鉉刻石寘之長安此本是也唐封演聞見記載此碑云後魏太武帝登山使人排倒之然而歷代摩拓之以爲楷則邑人疲於供命聚薪其下因野火焚之由是殘缺不堪摹寫然猶求者不已有縣宰取舊文勒於石碑之上置之縣廨今人間有嶧山碑者皆是新刻之本而杜甫詩直以爲棗木傳刻者豈又有別本歟按史記本紀二十八年始皇東行郡縣上鄒嶧山立石與魯諸儒生議刻石頌秦徳而其頌詩不載其他始皇登名山凡六刻石史記皆具載其詞而獨遺此文何哉然其文詞簡古非秦人不能爲也秦時文字見於今者少此𨿽傳摩之餘然亦自可貴云

金石錄卷十三

欽定四庫全書

金石錄卷十四

宋趙明誠撰跋尾四【漢】

漢陽朔塼字

漢居攝墳壇刻石二

漢巴官鐵量銘

漢防稽東部都尉路君闕銘

漢南武陽功曹闕銘

漢王稚子闕銘

漢謁者景君表

漢謁者景君碑陰

漢郯令景君闕銘

漢麟鳳贊並記

漢國三老袁君碑

漢西嶽石闕銘

漢張平子碑

漢張平子殘碑

漢北海相景君碑

漢北海相景君碑陰

漢燉煌長史武班碑

漢武氏石闕銘

漢費亭侯曹騰碑

漢司隸楊厥開石門頌

漢吳郡丞武開明碑

漢祝長嚴防碑

漢從事武梁碑

漢平都侯相蔣君碑

漢陽朔塼字

右漢陽朔塼字云尉府壺璧陽朔四年正朔始造設已所行字畫奇古西漢文字世不多有此字完好可喜然所謂尉府壺璧又云已所行者莫暁其爲何等語

漢居攝墳壇刻石二

右居攝墳壇刻石二其一云上谷府卿墳壇其一云祝其卿墳壇皆居攝二年三月造上谷郡名祝其縣名不知所謂府卿與縣卿爲何官蓋自王莽居攝官名日易故史家不能盡紀也其曰墳壇者古未有土木像故爲壇以祀之兩漢時皆如此

漢巴官鐵量銘【此盆色類丹砂魯直石刻云其一曰秦刀巴官三百五十戊永平七年第二十七酉余紹興庚午歲親見之今在巫山縣治韓暉仲云】

右漢巴官鐵量銘云巴官永平七年三百五斤第二十七前代以永平紀年者凡五漢明帝晉惠帝後魏宣武李宻僞蜀王建惟明帝至十八年其他皆無及七年者以此知爲明帝時物也此銘王無競見遺

漢防稽東部都尉路君闕銘

右漢路君闕銘二其一云防稽東部都尉路君闕永平八年四月十四日庚申造其一云君故豫州刺史溫令元城令公車司馬令開陽令謁者議郎徵試博士路君不知爲何人按漢書志建武六年省諸郡都尉惟邊郡往往有之豈防稽邊海故置此官歟又任延嘗爲防稽西部都尉而此云東部疑當時防稽分東西部各置都尉史不載爾

漢南武陽功曹闕銘

右漢南武陽功曹墓闕銘雲南武陽功曹鄕嗇夫又云以爲國三老又云章和元年其它族系名字皆磨滅不可考究墓在今沂州有兩闕其一銘元和中立文字尢殘缺難讀

漢王稚子闕銘

右漢王稚子闕銘二其一云漢故先靈侍禦史河內縣令王君稚子闕其一云漢故兗州刺史洛陽令王君稚子之闕按範曄後漢書循吏傳王渙字稚子嘗爲溫令而刻石爲河內令者蓋史之誤渙以元興元年卒然則闕銘蓋和帝時所立也

漢謁者景君表

右漢謁者景君表其額題漢故謁者景君墓表而其文云惟元初元年五月丁夘故謁者任城景君卒其他文字磨滅時可讀處皆斷續不復成文矣元初安帝時年號也此在漢時石刻中殘缺爲甚特以安帝以前碑碣存者無幾不可棄也故錄之

漢謁者景君碑陰

右漢謁者景君碑陰其前題云諸生服義者又云義士北海劇張敏字公輔弟子濟北荏平寧尊字伯尊凡十五人皆完好可讀云

漢剡令景君闕銘

右漢剡令景君闕銘云維元初四年三月丙戌剡令景君卒又云君存時恬然無欲樂道安貧信而好古非法不言治歐陽尙書傳祖父河南尹父步兵校尉業門徒上錄三千餘人又云三司聘請流化下邳又云司空太常博士並舉髙經君爲其元假塗剡城姦邪洗心又云被病喪身歸於幽防門人服義百有餘人按漢人爲景君刻銘本欲傳子不朽而不著其族系名字何哉

漢麟鳳贊並記

右漢麟鳳贊其上刻麟鳳像各爲贊附於下又別有記云永建元年秋七月【七字筆畫類十字蓋石本殘缺難辧秋無十月當讀爲七也】山陽太守河內孫君新刻瑞像麟鳳最後有銘銘凡五句句九字按漢史安帝時頻有鳳凰麒麟之瑞而順帝永建中則無之不知孫君刻此碑何謂也

漢國三老袁君碑

右漢國三老袁君碑按元和姓纂云袁幹封貴鄕侯始居陳郡爲著姓八代孫良生昌璋昌生安璋生滂爲司徒唐書宰相世系表云袁生孫幹封貴鄕侯八世孫良二子昌璋昌成武令生安璋生滂以此碑及後漢書攷之姓纂與唐表殊爲疎謬袁安列傳云安祖父良平帝時舉明經爲太子舍人建武中至成武令今據此碑良以永建六年卒相距蓋百餘年以此知非一人無疑又安以永平四年薨良之卒乃在其後三十九年以此知非安之祖亦無疑也蓋安汝南汝陽人滂乃陳郡扶樂人其鄕裏族系亦自不同而安與滂相去歲月甚逺不得爲從父兄弟明矣豈二人之祖其名偶同遂爾差謬邪又此碑與李利涉編古命氏皆云良幹五世孫而姓纂唐史皆以爲八代孫碑云幹袁生之曾孫而唐史以爲孫諸書皆云幹以討公孫勇功封貴鄕侯而碑獨作公先勇又云封關內侯食遺鄕六百戶者皆莫可考安列傳稱祖良爲成武令而唐史謂昌爲此官者疑唐史之誤也又酈道元水經注扶溝城北有袁梁碑云梁陳國扶樂人事與碑合惟水經誤以良爲梁爾袁氏自漢以來世爲著姓安與滂皆一時顯人而諸書於其族系錯謬如此以此知典籍所載其失可勝道哉

漢西嶽石闕銘

右漢西嶽石闕銘云永和元年五月癸丑朔六日戊午農太守常山元氏張勲爲西嶽華山作石闕髙二丈二赤其後爲韻語文詞頗怪又字多假借時有難曉處永和漢順帝晉穆帝姚皆有此號穆帝時華陰不屬晉以此碑字畫驗之恐非姚時蓋漢刻也又按晉書載記姚興與傳本朝宋莒公紀年通譜皆云以義熈十二年卽僞位攺元永和獨帝紀作十一年未知孰是因考永和年號並記之

漢張平子碑

右漢張平子碑按後漢書列傳云平子永元中舉孝亷連辟公府不就安帝雅聞衡善術學公車特徵拜郎中而碑乃云舉孝亷爲尙書侍郎傳云再遷爲太史令而碑乃一遷碑云遷公車司馬令遂相河間而傳不載其爲公車司馬令傳曰在河間三年上書乞骸骨徵拜尙書乃卒而碑不載其爲尙書此數事皆當以碑爲據惟傳曰順帝初再徵爲太史令其事見平子所爲應間可信不疑而碑無之豈平子初嘗罷免後復拜此官而碑不書歟

漢張平子殘碑

右漢張平子殘碑政和中亡友劉斯立以此本見寄云其石新得於南陽凡七十有二字今世所傳平子碑有兩本其一亡其首其一亡其尾以二本相補其文乃足此碑蓋後段之亡失者也字畫尢完好雲

漢北海相景君碑

右漢北海相景君碑在濟州任城縣景氏在漢世爲任城人今有三碑尙存餘皆得之此碑最完

漢北海相景君碑陰

右漢景君碑陰按後漢書百官志注河南尹官屬有循行一百三十人而晉書職官志州縣吏皆有循行今此碑陰載故吏都昌臺丘暹而下十九人皆作修行他漢及晉碑數有之亦與此碑陰所書同豈循修字畫相類遂致訛謬邪碑陰又有故午營陵是遷等六人名姓莫知其爲何官又臺丘不見於姓氏書惟見於此者兩人云

漢惇煌長史武班碑

右漢惇煌長史武班碑歐陽公集古錄云漢班碑者蓋其字畫殘滅不復成文其氏族官閥卒葬皆不可見其可見者君諱班爾今以余家所藏本考之文字𨿽漫滅然猶歷歷可辧其額題云漢故惇煌長史武君之碑知其姓武而官爲惇煌長史也碑云武君諱班字宣張昔殷王武丁克伐鬼方元功章炳勲藏王府官族析分因以爲氏知其名字與氏族所出也又云永嘉元年卒知其卒之年月也

漢武氏石闕銘

右漢武氏石闕銘云建和元年太歲在丁亥三月庚戌朔四月癸丑孝子武始公弟綏宗景興開明使石工孟季季弟夘造此闕直錢十五萬孫宗作師子直四萬開明子宣張仕濟陰年二十五曹府君察舉孝亷除惇煌長史被病云歿苗秀不遂嗚呼哀哉士女痛傷武氏有數墓在任城開明者仕爲吳郡府丞綏宗名梁仕爲郡從事宣張名班皆自有碑

漢費亭侯曹騰碑

右漢費亭侯曹騰碑云維建和元年七月二十二日己巳皇太后曰其遣費亭侯之國爲漢輔藩而歐陽公集古錄乃言皇帝若曰其遣費亭侯之國誤也按後漢書建和元年桓帝卽位梁太后臨朝稱制蓋此碑所載遣騰之國詔書乃梁太后非桓帝也東漢自安順已來閹防尊寵用事往往封侯貴顯其後騰之孫操及其會孫丕再世數十年慿借勢力卒移漢祚而有之以此觀之閹防用事之禍可勝言哉

漢司隸楊厥開石門頌

右漢司隸楊厥開石門頌余嘗讀範曄後漢書鄧隲傳有云時遭元二之災人士饑荒章懷太子注以謂元二卽元元也古書字當再讀者卽於上字下爲小二字後人不曉遂讀爲元二或同之陽九或附之百六良由不悟致斯乖舛今岐州石鼓銘凡重言者皆爲二字明驗也其說甚辧學者信之今此碑有曰中遭元二西戎虐殘橋梁斷絕若讀爲元元則爲不成文理疑當時自有此語漢書注未必然也

漢吳郡丞武開明碑

右漢吳郡丞武開明碑云君字開明而其名已殘缺又云永和二年舉孝亷除郎謁者漢安二年遷大長秋丞長樂太僕丞永嘉元年喪母去官復拜郎中除吳郡府丞壽五十七建和二年十一月十六日遭疾卒其可見者如此其他磨滅不能盡讀按後漢書志大長秋丞一人秩六百石本注宦者又長樂少府位在長秋上及職吏皆宦者又有太僕二千石在少府上丞六百石據志所載中宮及長樂宮官屬皆以宦者爲之而以史傳及漢魏石刻參考如大長秋少府之類皆雜用士人今武君以孝亷爲郎謁者郎中吳郡府丞皆非宦者之職然則兩宮官屬蓋亦雜用士人也

漢祝長嚴防碑

右漢祝長嚴防碑政和中下邳縣民耕地得之碑云惟漢中興夘金休烈和平元年歲治東宮星屬角房月建朱鳥中呂之均萬物慈射華澤靑蔥跂行蠕動咸守厥常人物同授獨遭災霜顚霣䢐落壽不寛經設三命君獲其央年六十九又云伊嘆嚴君諱防字少通兆自楚莊祖考相承招命道術治嚴氏春秋馮君章句又云幼爲郡掾史會稽諸曁尉烏程毗陵余曁章安山陰長以病去官後爲丹陽陵陽丞守舂糓長舉孝亷遷東牟侯相下邳祝長典牧十城所在若神其後有銘銘爲五言頗殘缺難讀云

漢從事武梁碑

右漢從事武梁碑云故從事武掾諱梁字綏宗掾體徳忠孝岐嶷有異治韓詩闕幘傳講兼通河洛諸子傳記又云州郡請召辭疾不就安衡門之陋樂朝聞之義又云年七十四元嘉元年季夏三日遭疾隕靈其後有銘云懿徳通幽防明兮隱居靖處休曜章兮樂道忽榮垂蘭芳兮身歿名存傳無疆兮其他刻畫皆完可讀文多不盡錄碑在濟之任城余崇寧初嘗得此碑愛其完好十餘年再得此本則缺其最後四字矣

漢平都侯相蔣君碑

右漢平都侯相蔣君碑文字殘缺其名字官閥皆不可考惟其額題漢故平都侯相蔣君之碑而碑云年六十有五元嘉二年三月甲午卒爾有劉季孫景文者知名士與余先公有舊家藏金石刻千餘卷旣沒其子不能保爲一武人購得之其後余故人王偁定觀復得數百卷其中漢碑數本余所未有者悉以見贈此其一也

金石錄卷十四﹤史部﹐目錄類﹐金石之屬﹐金石錄﹥

欽定四庫全書

金石錄卷十五

宋趙明誠撰跋尾五【漢】

漢孔子廟置卒史碑

漢東海相桓君海廟碑

漢孔君碣

漢韓明府孔子廟碑

漢吉成侯州輔碑

漢州輔碑陰

漢州輔墓石獸膊字

漢郎中鄭君碑

漢丹陽太守郭旻碑

漢議郎元賓碑

漢孫叔敖碑陰

漢封丘令王元賞碑

漢王元賞碑陰

漢冀州刺史王純碑

漢王純碑陰

漢倉頡廟人名

漢成臯令任伯嗣碑

漢任伯嗣碑陰

漢平輿令薛君碑

漢泰山都尉孔宙碑

漢孔宙碑陰

漢西嶽華山廟碑

漢老子銘

漢荊州刺史度尙碑

漢孔子廟置卒史碑

右漢孔子廟置卒史碑其前有司徒吳雄司空趙戒奏章歐陽文忠公具載於集古錄其後又有魯相奏記司徒司空府文字尢爲完好雲永興元年六月甲辰朔十八日辛酉魯相平行長史事下守長擅叩頭死罪敢言之司徒司空府壬寅詔書爲孔子廟置百石卒史一人掌主禮器選年四十以上經通一蓺雜試能奉先聖之禮爲宗所歸者平叩頭叩頭死罪死罪謹按文書守文學掾魯孔龢師孔憲戶曹史孔覽等雜試龢修春秋嚴氏經通髙弟事親至孝能奉先聖之禮爲宗所歸除龢補名狀如牒平惶恐叩頭死罪死罪上司空府其詞彬彬可嘉故備錄之且以見漢時郡國奏記公府其體如此也按華陽國誌後漢書注皆云趙戒字志伯而此碑乃作意伯疑其避桓帝諱故攺焉

漢東海相桓君海廟碑

右漢東海相桓君海廟碑云惟永壽元年春正月有漢東海相桓君又云熹平元年夏四月東海相山陽滿君其餘文字完者尙多大略記修飾祠宇事而其銘詩有云浩浩倉海百川之宗知其爲海廟碑也桓君與滿君皆不著其名莫知爲何人碑在今海州

漢孔君碣

右漢孔君碣在孔子墓林中其額題孔君之墓文已殘缺其前云元年乙未而元年上闕二字按東漢自建武以後惟桓帝永壽元年歲次乙未其他有三乙未皆非元年然則此碣所闕二字當爲永壽也

漢韓明府孔子廟碑

右漢韓明府孔子廟碑其略云君造立禮器樂之音符鐘磬瑟鼓雷洗觴觚爵鹿柤梪籩柉禁�修飾宅廟更造二輿所謂鹿者禮圖不載莫知爲何器又據字書柉木皮可爲索�陳樂也亦非器名皆不可曉故並著其語以俟知者【余後見汶陽陳氏所藏古彛爲伏鹿之形近歲靑州獲一器亦全爲鹿形疑所謂鹿者因其形而名之爾】

漢吉成侯州輔碑

右漢吉成侯州輔碑名字已殘缺其額題云漢故中常侍長樂太僕吉成侯州君之銘輔名姓見範曄後漢書宦者傳以定策立桓帝與曹騰等七人同時封爲亭侯今此碑載當時詔書有云其封輔爲葉吉成侯以此知其名輔而酈道元注水經雲滍水南有漢中常侍長樂太僕吉成侯州苞冢冢前有碑其詞云六帝四後是諮是諏今驗其銘文實有此語獨以輔爲苞蓋水經之誤當取漢史及此碑爲正

漢州輔碑陰

右漢州輔碑陰京兆尹延篤叔堅而下題名者凡四十餘人自東漢以後一時名卿賢大夫死而立碑則門生故吏往往寓名其陰蓋欲附托以傳不朽爾今輔一宦者而碑陰列名者數十人𨿽當代顯人如延叔堅亦預焉有以見權勢之盛如此𨿽然區區掛名於此者亦可恥也夫

漢州輔墓石獸膊字

右漢州輔墓石獸膊字酈道元注水經云州君墓有兩石獸已淪沒人有掘出一獸猶不全破甚髙壯頭去地丈許制作甚工左膊上刻作辟邪字余初得州君墓碑又覽水經所載意此字猶存防故人董之明守官汝潁間因托訪求之逾年持以見寄其一辟邪道元所見也其一乃天祿字差大皆完好可喜之明又云天祿近歲爲村民所毀辟邪𨿽存然字畫已殘缺難辧此蓋十年前邑人所藏今不可復得矣

漢郎中鄭君碑

右漢郎中鄭君碑賈誼過秦論云九國之師遁巡而不敢進顏師古曰遁音千旬反流俗書本巡字誤作逃讀者因之而爲逃遁之義潘嶽西徵賦云遁逃以奔竄斯亦誤矣今此碑有云推賢達善逡遁退讓詳其文意亦是逡巡之義然二字決非一音蓋古人用字與後世頗異又多假借故時有難曉處不知顏氏何所據遂音遁爲逡乎

漢丹陽太守郭旻碑

右漢丹陽太守郭旻碑云君諱旻字巨公有周之裔也又云治律小杜幼仕州郡察孝亷除郎中謁者遷敬陵園令廷尉左平治書侍禦史獄刑無頗憲臺如砥以父憂去官選拜郎中侍禦史遭母憂服除復拜郎中治書侍禦史遷冀州刺史徵拜尙書是時淮夷蠢逆帝疇官綏策書褒俾守丹陽爲政四年以公事去官年過耳順寢疾頽延熹元年十月戊戌卒其十二月丙申葬防言絕矣諸子曷仰三載禮闋乃羣相與刻石勒銘最後云昔君卽世𨿽立碑頌裁足載字加有瑕【下闕一字】君之弟故太尉薨歸葬舊陵於是從子故五原太守鴻議郎某及孫某【其名殘缺】懷祖之徳乃更刻石不攺舊文蓋用昭明祖勲焉郭氏爲陽翟著姓自公以來世以通法律顯名此碑所謂太尉公者禧也

漢議郎元賓碑

右漢議郎元賓碑者在今亳州姓名已殘缺所可見者云字元賓魯相之孫又云舉孝亷除倉龍司馬衞尉察尢異遷吳令視事二稔民用寧康州辟從事公車徵拜議郎年四十八延熹二年二月卒使者臨弔賻賵特加其餘文字完好者尙多惜其名氏皆亡也

漢孫叔敖碑陰

右漢孫叔敖碑陰雲延熹二年中夏之節政在封表期思長光視事一紀訪問國中耆年素聞孫君楚時良輔又云博采遺苗曾孫子考吉辰五月癸夘宜以存廢可立碑祀招請諸孫都防國右郭西道北處所顯好與上窂祭倡優鼓舞又云相君有三嗣長子卽封食邑固始少子在江陵中子居三【下一字磨滅】又云相君卒後十有餘世有渤海太守其後歷敍子孫名字甚詳而文字斷續不可次第按期思長光碑陰不載姓氏叔敖碑𨿽有之然已殘缺矣漢時令長有在官一紀不遷者乃知前世官吏重於移易如此不惟吏民免迎送之擾而士人亦皆安於其職無僥幸苟進之心與後世異矣

漢封丘令王元賞碑

右漢封丘令王君碑其姓名已殘缺所可見者字元賞而已云察舉孝亷郎謁者考工菀陵葉封丘令而銘文亦有撫臨三國之語歐陽公集古錄云爲菀陵丞者蓋誤以葉字爲丞爾

漢王元賞碑陰

右漢王元賞碑陰載門生姓名有云右奔喪右斬杖三年餘嘗謂聖人之制禮爲可繼也無過與不及之務合於中庸而已禮曰事師無犯無隱服勤至死心喪三年孔子之喪門人疑所服子貢曰昔者夫子之喪顏淵若喪子而無服喪子路亦然請喪夫子若喪父而無服彼漢人爲王君乃爲斬衰之服於禮無乃過乎

漢冀州刺史王純碑

右漢冀州刺史王純碑延熹四年立桑欽水經雲濟水北逕須句城西酈道元注濟水西有安民山山西有漢冀州刺史王紛碑漢中平四年立按地理書須朐卽今中都縣此碑在中都又其官與姓氏皆合疑其是也然以純爲紛以延熹爲中平則疑水經之誤

漢王純碑陰

右漢王純碑陰其前題門人姓名自東平馮定伯而下文字完好可識者百九十餘人磨滅不可識者又九十餘人字畫淳勁可喜其後題義士名云各發聖心共出義錢埤碑石直刋紀姓名埤當讀爲禆助之禆漢時墓碑多其門生故吏所立往往各紀姓名於碑陰或載所出錢數其非門生故吏而出錢者謂之義士今漢人爲王君出錢造碑而云各發聖心可謂陋矣

漢倉頡廟人名

右漢倉頡廟人名歐陽公集古錄云此碑有蓮勺左鄕有秩池陽左鄕有秩池陽集水有秩皆不知是何名號又有夏陽侯長祋祤侯長則是縣吏之名其字畫不甚精又無事實可考姑疑其名號以俟知者爾按前漢書張敞以鄕有秩補太守卒史後漢書百官志鄕置有秩三老遊徼本注曰有秩郡所署秩百石掌一鄕人注引漢官儀曰鄕戶五千則置有秩風俗通曰秩則田間大夫言其官裁有秩爾然則有秩蓋亦鄕吏名也

漢成臯令任伯嗣碑

右漢成臯令任伯嗣碑其首已殘缺其可見者云字伯嗣南郡編人也其先蓋任座之苗冑又云舉孝亷除郎中蜀郡府丞江州令以服云官爲築陽侯相延熹五年遷來臨縣其後歷敍政績又云遷君桂陽最後云都邑謠詠甄勒勛績永昭於後碑在今汜水縣汜水在漢爲成臯此碑蓋成臯令徳政頌爾後漢書桓帝紀延熹八年有桂陽太守任以此碑校之歲月相符又名與字協知其名也

漢任伯嗣碑陰

右漢任伯嗣碑陰大觀初獲此碑寘於汜水輦運司廨捨壁間余聞其陰有字因托人諷邑官破壁出之遂得此本蓋漢碑有陰者十七八世多棄而不錄爾

漢平輿令薛君碑

右漢平輿令薛君碑文字完好雲惟延熹六年春三月平輿令薛君卒烏虖哀哉吏民其咨咨君之徳乃建碑石於墓之側其後有銘三百餘言敍述甚詳惟不載其名字世系故莫得而考焉

漢泰山都尉孔宙碑

右漢泰山都尉孔宙碑宙孔北海父也見後漢書融列傳又據桓帝紀泰山都尉元壽元年置延熹八年罷宙以延熹四年卒蓋卒後四年官遂廢矣

漢孔宙碑陰

右漢孔宙碑陰門生有鉅鹿廣宗捕巡字升臺按氏族書如姓苑姓纂皆無捕姓獨見於此碑爾

漢西嶽華山廟碑

右漢西嶽華山廟碑其略云孝武皇帝修封禪之禮巡省五嶽立宮其下宮曰集靈宮殿曰存仙殿門曰望仙門歐陽公集古錄云所謂集靈者他書不見惟見於此碑爾余按班固漢書地理誌華陰有集靈宮武帝起而酈道元注水經亦雲敷水北逕集靈宮引地理誌所載其語皆同然則不獨見於此碑矣而所謂存仙殿望仙門者諸書不載

漢老子銘

右漢老子銘舊傳蔡邕文並書蓋杜甫李潮小篆八分歌有曰苦縣光和尙骨立書貴瘦硬方通神世云此碑是也今驗其詞乃邊韶延熹八年作非光和中所立未知甫所見是此碑否而本朝周越書苑遂以爲韶撰文而邕書初無所據碑言孔子學禮時計其年紀聃已二百餘歲聃然老旄之貌也而史記言謚曰聃按古謚法無聃字又碑云孔子以周靈王二十年生今以年表及世家考之孔子以魯襄公二十二年生實靈王二十一年未知孰是史書周太史儋事云孔子死後二百二十九年徐廣注曰實一十九年今此碑所書正與史合不知徐廣何所據也

漢荊州刺史度尙碑

右漢度尙碑其首題曰漢故荊州刺史度侯之碑碑云其先出自顓頊與楚同姓熊【下缺一字】之後又曰統國法度其下殘缺不可辧按元和姓纂度姓但云古掌度之官因以命氏不言其與楚同姓也又範曄後漢書列傳度尙自右校令擢爲荊州刺史破長沙零陵賊以功封右鄕侯遷桂陽太守徵還京師以中郎將破賊胡蘭等復爲荊州刺史後爲遼東太守卒於官今以碑考之云封右鄕侯遷遼東太守拜中郎將復拜荊州刺史以故秩名蓋未嘗爲桂陽太守而曰卒於遼東者皆史之誤余毎得前代名臣碑板以校史傳其官閥歲月少有同者以此知石刻爲可寶也

金石錄卷十五

欽定四庫全書

金石錄卷十六

宋趙明誠撰跋尾六【漢】

漢車騎將軍馮緄碑

漢魯相晨謁孔子冢文

漢廣漢縣令王君神道

漢金鄕守長侯君碑

漢栁孝廉碑

漢衞尉卿衡方碑

漢沛相楊君碑

漢淳於長夏承碑

漢郎中馬君碑

漢武都太守李翕碑

漢博陵太守孔彪碑

漢成陽靈臺碑

漢廷尉仲定碑

漢故民吳公碑

漢司隸校尉魯峻碑

漢桂陽太守周府君頌

漢周府君碑陰

漢石經遺字

漢堂谿典嵩山石闕銘

漢帝堯碑

漢倉頡廟碑

漢彰長斷碑

漢車騎將軍馮緄碑

右漢車騎將軍馮緄碑以範曄後漢書考之史云字鴻卿而碑云皇卿史云初舉孝亷七遷至廣漢屬國都尉拜禦史中丞順帝未持節揚州諸軍事與中郎將滕撫擊破羣賊今據碑自舉孝亷至爲廣漢屬國都尉凡十一遷而爲中丞與督使徐揚二州討賊皆在爲都尉前碑云討賊時坐迫州縣正法而史不載又云爲隴西太守坐問吏辜旬不分去官以羌駭動爲四府所表復家拜隴西太守而史但言遷隴西太守爾史云爲遼東太守徵拜京兆尹轉司隸校尉遷廷尉太常拜車騎將軍以碑考之緄爲遼東太守以前嘗復爲治書侍禦史遷尙書遂爲廷尉未嘗拜京兆尹及司隸也史云振旅還京師監軍使者張敞承宦者防奏緄防長沙賊復起攻桂陽武陵緄以軍還盜賊復發策免而碑云臨當受封以謠言奏河內太守中常侍左悺弟坐遜位史云復拜廷尉時山陽太守單遷以罪系獄緄考致其死遷故車騎將軍超之弟中官相黨遂共誹章誣緄坐輸左校而碑云表荊州刺史李隗南陽太守成晉【晉漢史作瑨】太原太守劉瓆不宜以重論坐正法作左校亦皆不合史又云爲河南尹時上言舊典中官子弟不得爲牧人職帝不納拜屯騎校尉復爲廷尉卒於官而碑云復廷尉奏中官子弟不宜典牧州郡獲過左右遜位永康元年薨亦當以碑爲正碑又云緄謚曰桓而史亦不載余嘗謂石刻當時所書其名字官爵不應差誤可信無疑至於善惡大節則當以史氏爲據今此傳首尾顚倒錯謬如此然則史之所載是非褒貶失其實者多矣果可盡信邪

漢魯相晨謁孔子冢文

右漢魯相晨謁孔子冢文已斷裂闕其上一段其略可見者云建寧元年三月十八日丙申晨又云其四月十一日戊子到官謁孔子冢其他文字𨿽完皆不可次第魯相晨有兩碑皆在孔子廟中其一碑云臣防恩受任符守得在奎婁周孔舊防又云臣以建寧元年到官其一碑云魯相河南史君諱晨字伯時從越騎校尉拜以建寧元年四月十一日戊子到官然則斯碑所載名晨者蓋魯相史晨也

漢廣漢縣令王君神道

右漢廣漢縣令王君神道建寧元年十月造縣令字作苓漢人淳質文字相近者多假借用之如縣令字人所常用而尙假借何邪

漢金鄕守長侯君碑

右漢金鄕守長侯君碑載其上世云漢興侯公納防濟太上皇於鴻溝之阨諡曰安國君曾孫酺封明統侯光武中興孫霸爲臨淮太守擁兵從光武平定天下轉拜執法刺姦五威司命大司徒公封於陵侯歐陽公集古錄云執法左右刺姦五威司命皆王莽時官侯霸列傳云霸莽時爲隨宰遷執法刺姦而未嘗爲五威司命後代伏湛爲大司徒封關內侯旣薨光武下詔追封則鄕侯而此碑言封於陵侯未知孰是據碑言刺姦司命爲光武時官蓋碑之謬余按霸列傳霸薨追封則鄕侯至子昱攺封於陵而遂以霸爲於陵侯疑亦碑之誤又按髙祖紀侯公說項羽歸太公呂后乃封侯公爲平國君今此碑言安國旣不同而平國君乃生時稱號如婁敬爲奉春君之類碑以爲諡恐亦非是又酺封明統侯漢書功臣表亦不載不知碑何所據也

漢栁孝亷碑

右漢栁孝亷碑云君諱敏其先蓋五行星【下缺一字】二十八捨栁宿之精也其說亦可謂怪矣自戰國以來聖人不作諸子百家異端怪說紛然而起其獘至東漢而極焉自非豪傑之士卓然不爲流俗所移未有不從而惑者也若此碑直以栁君得姓出於栁宿果何所據哉

漢衞尉卿衡方碑

右漢衞尉卿衡方碑有云感昔人之凱風悼蓼儀之劬勞以蓼莪爲蓼儀他漢碑多如此蓋漢人各以其學名家故所傳時有異同也

漢沛相楊君碑

右漢沛相楊君碑歐陽公集古錄云碑首尾不完失其名字余按楊震碑沛相名統震長子富波侯相牧之子也

漢淳於長夏承碑

右漢淳於長夏承碑云君諱承字仲兗東萊府君之孫太尉掾之中子中郎將弟也累葉牧守印紱典據十有餘人皆徳任其位名丰其爵是故寵祿傳於歷世防勲著於王室君鐘其美受性淵懿含和履仁治詩尙書兼覽羣蓺靡不防畼州郡更請屈已匡君爲主簿督郵五官掾功曹上計掾守令冀州從事又云察孝不行太傅胡公歆其徳美旌招俯就羔羊在公四府歸髙除淳於長又云年五十有六建寧三年六月癸巳淹疾卒官碑在今洺州元祐間因治河堤得於土壤中建寧靈帝時年號也距今千歲矣而刻畫完好如新余家所藏漢碑二百餘卷獨此碑最完

漢郎中馬君碑

右漢郎中馬君碑文字殘缺所可見者字元海而已又云其先賜號馬服因遂氏焉又云以和平元年舉孝亷除郎中謙虛接下冠名三署又云年四十元嘉三年正月卒又云夫人年五十五建寧三年十二月卒其他不可考究矣

漢武都太守李翕碑【漢時文字多與今隸書不合皆依石本錄之】

右漢武都太守李翕碑文字首尾完好雲漢故武都太守漢陽河陽李君諱翕字伯都其後歷敍在郡治迹云郡西狹中道危難阻峻緣崖俾閣兩山壁立隆崇造云下有不測之谿阨笮促迫財容車騎進不能濟息不得駐數有顚覆隕隧之害君勅衡官有秩李瑾掾仇審因常繇道徒鐉燒破析刻臽崔嵬減髙就埤柙致土石堅固廣大可以夜涉四方無雍行人懽悀民歌徳惠穆如淸風乃刋斯石其後有頌詩最後題建寧四年六月十三日壬寅造云

漢博陵太守孔彪碑

右漢博陵太守孔彪碑歐陽公集古錄云孔君碑者其名字磨滅不可見而世次官閥粗可考云孔子十九代孫潁川君之元子也舉孝亷除郎中博昌長拜尙書侍郎治書侍禦史博陵太守遷下邳相河東太守建寧四年十月卒其終始略可見惟其名字皆亡爲可惜也今此碑𨿽殘缺而名字尙完可識云君諱彪字元上又韓府君孔子廟碑陰載當時出錢人名亦有尙書侍郎孔彪元上與此書正同惟孔君自博陵再遷爲河東太守而碑額題故博陵太守孔府君碑漢人多如此然莫曉其何謂也

漢成陽靈臺碑

右漢成陽靈臺碑成陽屬今雷澤碑略云堯母慶都慶都歿蓋葬於玆欲人不知名曰靈臺歐陽公集古錄以謂自史記地誌及水經諸書皆無堯母葬處余按班固西漢劉昭東漢書地理誌皆曰成陽有堯冢靈臺而東漢志章帝元和二年東巡狩將至泰山道使使者奉一太牢祠帝堯於濟陰成陽靈臺與章帝紀所載正同帝紀章懷太子注引郭緣生述徵記云成陽縣東南有堯母慶都墓上有祠廟堯母陵俗亦名靈臺文母水經注今成陽城西二里有堯陵陵南一里有堯母慶都陵於城爲西南稱曰靈臺蓋兩漢史所載似以靈臺爲堯冢惟此碑與述徵記水經乃直指爲堯母冢爾然水經云在成陽西南而述徵云在東南未知孰是又集古錄云諸書俗本多作城陽獨此碑爲成陽當以碑爲正余嘗考之成陽縣名屬濟陰郡城陽乃王國名漢文帝二年以封齊悼惠王子章者漢志所載各異未嘗差誤也碑有廷尉某歐陽公以爲姓名磨滅不可讀今驗其缺處姓下隱隱有定字知其名定而其後云濟陰太守審晃成陽令管遵各遣大掾輔助仲君知其姓仲仲氏世爲成陽人定有墓在雷澤碑尙存其額題漢故廷尉仲君碑有云表祠唐堯爲漢祈福又云爲廷尉卿托病乞歸修堯靈臺黃屋三十餘上聽拜太中大夫云【余爲淄州同官李蕘雷澤人云冢正在城西南蓋述徵記誤】

漢廷尉仲定碑

右漢廷尉仲定碑在今濮州雷澤其額題漢故廷尉仲君之碑碑載官閥甚詳𨿽殘缺然尙可次第其略云君諱定聖漢龍興家於成陽父張掖廣漢太守以父勲拜瑯邪太守南陽陰府君察孝不行南郡胡公除濟陰復舉孝亷拜尙書左丞除郎中遷彭城呂長徵試博士太傅下邳趙公舉君髙行遷豫州刺史將軍從事符節令豫章太守徵議郎拜大尙書遜位復徵拜將軍長史遷城門校尉執金吾拜太中大夫遷廷尉卿托病乞歸修堯靈臺黃屋三十餘上聽拜太中大夫臺成事訖上以君先帝舊臣防請令州郡以禮特遣熹平元年孟秋上旬君遘疾不瘳於是門生養徒故吏鄕黨刋石勒銘樹碑表道焉兩漢遷拜次第史旣不能詳載而石刻類皆磨滅難考今此碑所載詳悉故盡著之所謂南郡胡公者廣也太傅下邳趙公者峻也按定漢史無傳惟風俗通元和姓纂具載姓名官爵云

漢故民吳公碑

右漢吳公碑其額題漢故民吳公之碑碑云熹平元年十二月上旬吳公仲山其他刻畫完好如新文詞頗拙陋書亦怪而不工然漢時石刻存者漸少而此碑特完故錄之以資博覽

漢司隸校尉魯峻碑

右漢司隸校尉魯峻碑云君諱峻字仲嚴酈道元注水經引戴延之西徵記曰焦氏山北金鄕山有漢司隸校尉魯恭冢冢前有石祠四壁皆靑石隱起自書契以來忠臣孝子貞婦孔子及七十二弟子形像像邊皆刻石記之今墓與石室尙存惟此碑爲人輦置任城縣學矣余嘗得石室所刻畫像與延之所記合又其他地理書如方輿志寰宇記之類皆作峻惟水經誤轉冩爲恭爾

漢桂陽太守周府君頌

右漢桂陽太守周府君頌歐陽公集古錄雲府君字君光而名已訛缺不可辧圖經但云周使君而亦不著其名後漢書又無傳遂不知爲何人而曾子固言嘗得此碑於知韶州王之才之才以書來言曲江縣圖經周府君名昕字君光則永叔云圖經不載其名者蓋考之未詳也今此本𨿽訛缺然究其防畫殊不類昕字二公所說旣不同而韶州圖經余家偶無有皆未可知也當考之【余後見市中印本歐陽公廬陵集別有一跋尾云周公名憬憬頗近之】

漢周府君碑陰

右漢周府君碑陰題名凡三十一人姓氏具存按酈道元注水經瀧水南逕曲江縣東縣昔號曲紅曲紅山名也而東西兩漢史皆作曲江今據此碑自縣長區祉而下凡十七人皆書爲曲紅則是當時縣名曲紅無可疑者不知兩漢史皆作曲江何也

漢石經遺字

右漢石經遺字者藏洛陽及長安人家蓋靈帝熹平四年所立其字則蔡邕小字八分書也其後屢經遷徙故散落不存今所有者才數千字皆土壤埋沒之餘磨滅而僅存者爾按後漢書儒林傳敍云爲古文篆隸三體者非也蓋邕所書乃八分而三體石經乃魏時所建也又按靈帝紀言詔諸儒正五經文字刻石立於太學門外蔡邕傳乃云奏求正定六經文字旣已不同而章懷太子注引洛陽記所載有尙書周易公羊傳論語禮記今余所藏遺字有尙書公羊傳論語又有詩儀禮然則當時所立又不止六經矣洛陽記又云禮記碑上有諌議大夫馬日防議郎蔡邕等名今論語公羊後亦有堂谿典馬日防等姓名尙在據邕傳稱邕以經籍去聖久逺文字多謬俗儒穿鑿疑誤後學乃奏求正定自書於碑於是後儒晚學咸取正焉今石本旣已磨滅而歲久轉寫日就訛舛以世所傳經書本校此遺字其不同者已數百言又篇第亦時有小異使完本具存則其異同可勝數邪然則豈不可惜也哉而後世學者於去古數千百歲之後盡絀前代諸儒之論欲以已之私意悉通其說難矣余旣錄爲三卷又取其文字不同者具列於卷末云

漢堂谿典嵩髙山石闕銘

右漢堂谿典嵩髙山石闕銘雲中郎將堂谿典伯並熹平四年來請雨嵩髙廟按後漢書靈帝紀熹平五年復崇髙山名爲嵩髙山章懷太子注引前漢書武帝祀中嶽攺嵩髙爲崇髙東觀記曰使中郎將堂谿典請雨因上言攺之仍爲嵩髙今此文乃熹平四年可以正漢史之誤又蔡邕傳注引先賢行狀云典字子度而延篤傳注又作季度今此碑乃云字伯並亦當以碑爲正

漢帝堯碑

右漢帝堯碑云帝堯者昔世之聖王也其先出自塊隗翼火之精有龍神首出於常羊又云名紀見乎河雒爰嗣八九慶都與赤龍交而生伊堯又云侯伯遊於河之上龍負銜投鈐受與然後堯乃受命其說出於防緯可謂怪妄不經矣堯之所以爲聖者豈假此而已哉

漢倉頡廟碑

右漢倉頡廟碑文字殘缺其略可辧者有云倉頡天生徳於大聖四目靈光爲百王作憲而其銘曰穆穆聖倉知爲倉頡碑也考其歲月蓋熹平六年立

漢彰長斷碑

右漢彰長斷碑在華陰已斷裂惟存下一段故其姓名皆亡矣所可見者有云先髙祖時以吏二千石自齊臨淄徙充關中祖字興先爲執金吾弟防漁陽太守又云元初元年遭家不造三歲喪父事母有柴潁之行初仕爲縣主簿功曹郡諸曹史帳下司馬劉君招命署議曹掾假除百石遷補任尉假印綬守廣平下曲陽令彰長熹平二年秋七月寢疾不豫最後題熹平六年十月九日辛酉造按史記及漢書本紀髙祖九年徙齊楚大族昭屈景懷田五姓關中而其四姓皆楚人自齊徙者惟田氏爾然則此碑所謂髙祖時自齊臨淄徙者其人必姓田氏也【按第五氏亦云自齊徙關中然本亦出於田氏也】彰東西漢史皆作斥章

金石錄卷十六

欽定四庫全書

金石錄卷十七

宋趙明誠撰跋尾七【漢】

漢梁相費泛碑

漢堂邑令費君碑

漢費君碑陰

漢太尉陳球碑

漢華嶽碑

漢太尉郭禧碑

漢郭禧碑陰

漢郭禧後碑

漢樊毅西嶽碑

漢禹廟碑

漢冀州從事郭君碑

漢逢童碑

漢逢童碑陰

漢三公碑

漢殽阬君神祠碑

漢殽阬君神祠碑陰

漢無極山碑

漢揚州刺史敬君碑

漢槀長蔡湛碑

漢蔡湛碑陰

漢安平相孫根碑

漢涼州刺史魏君碑

漢碭孔君神祠碑

漢梁相費泛碑

右漢費泛碑在湖州其額題漢故梁相費君之碑碑云梁相諱泛字仲慮此邦之人也其先季文爲魯大夫有功封費因以爲姓秦項兵起避地於此遂畱家焉余家所収姓氏文字粗備以諸書參考頗多抵牾不合姓苑云費氏禹後漢有長房蜀志有丞相禕又云今瑯邪亦有此姓音父位反李利涉編古命氏云費氏出自魯桓公少子季友有勲於社稷賜汶陽之田封邑於費子孫氏焉漢有費將軍其後有費忠費柔柔適蜀爲寧蜀人忠之孫徙於荊州後遷江夏忠十代孫奕奕孫禕又家於蜀晉平蜀禕之子承復歸江夏林寶元和姓纂云費氏亦音祕史記紂幸臣費中夏禹之後楚有無極漢有直蜀有禕晉有詩又云瑯邪費氏直之後也陳湘姓林云費氏音蜚夏禹之後余嘗考之此字有兩姓音讀不同源流亦異其一音蜚嬴姓出於伯翳史記所載費昌費中楚費無極漢費將軍費直費長房蜀費禕之徒是其後也其一音祕姬姓出於魯季友姓苑所載瑯邪費氏而此碑所謂梁相費君是其後也然則姓苑姓纂姓林皆云夏禹之後姓纂又云亦音祕及謂瑯邪費氏爲直之後皆其差誤而編古命氏以費將軍費禕之徒出於魯季友亦非也余又按春秋僖公賜季友汶陽之田及費而左傳亦以謂季友有功於魯受費以爲上卿今以爲季文有功封費者蓋碑之誤

漢堂邑令費君碑

右漢堂邑令費君碑云惟熹平六年無射之月堂邑令費君寢疾卒嗚呼哀哉於是夫人元弟卜追而誄之其後有銘詩碑所述費君事不甚詳悉而其名字世次官秩具載於碑陰今附於後

漢費君碑陰

右漢費君碑陰雲君諱鳳字伯簫梁相之元子九江太守之長兄也世徳襲爵銀艾相亞又云君踐郡右職三貢獻計漢安二年吳郡太守東海郭君以君有委蛇之節自公之操年三十一舉孝亷拜郎中除陳國新平長遂宰堂邑其後爲五字韻語詞頗古雅而時時殘缺不可次敍其前題君舅家中孫甘陵石勛字子才所述云

漢太尉陳球碑

右漢太尉陳球碑球有兩碑皆在下邳其一已殘缺矣此碑差完可考前代碑碣與史傳多抵牾而球碑所載官閥事迹與傳合東漢之末政在閽寺威福下移其勢蓋可畏也而一時眾君子猶奮不顧身力排其姦𨿽遭屠戮而不悔志𨿽不就然亦可謂壯哉如球是已使當時士大夫能屈已以事之則富貴可長保矣然君子固未肯以彼而易此也

漢華嶽碑

右漢華嶽碑集古錄云碑以周禮職方氏爲識方氏者疑當時周禮之學自如此蓋識志其義通也余按袁逢華嶽碑亦引職方氏乃用識字蓋漢人簡質字相近者輙假借用之初無意義爾

漢太尉郭禧碑

右漢太尉郭禧碑文字殘缺所存才百許字其可見者公諱禧字君房而已禧郭躬從孫也其事迹附見躬列傳云少明習家業兼好儒學有名譽延熹中爲延尉建寧二年代劉寵爲太尉而靈帝紀亦云是年十一月禧爲太尉章懷太子注云字公房扶溝人也郭氏世爲陽翟人自躬以下皆葬陽翟其墓尙存今此碑缺處猶有陳畱扶溝字疑禧嘗寓居是邑其卒也返葬故鄕而漢書注遂以爲扶溝人恐誤

漢郭禧碑陰

右郭禧碑陰其首有四大字云故吏人名其下列故吏宻張立度成匽師張協子道雒陽李蒼子考故民河南陰徳紀信以下凡百餘人又有右河南右河內郡右農郡右扶風郡字畫完好者甚多筆法淳古可愛

漢郭禧後碑

右漢郭禧後碑殘缺尢甚其略可辧者云惟光和二年夏五月甲寅太中大夫故太尉郭公薨又云公之子故五原太守余不復成文而其額題漢故太尉郭公神道字畫尙完云後漢書列傳旣不載禧所終而靈帝紀但云建寧三年夏四月太尉郭禧罷亦不言其爲何官今以碑考之乃知其罷爲太中大夫而卒於光和二年也五原太守名鴻後爲司隸校尉封成安鄕侯

漢樊毅西嶽碑

右漢樊毅西嶽廟碑云農太守河南樊君諱毅歐陽文忠公集古錄云據此碑乃卽時所立而太守生稱諱者何哉按春秋左氏傳周人以諱事神名終將諱之而禮卒哭乃諱鄭氏以謂敬鬼神之名也諱避也生者不相避名衞侯名惡大夫有石惡君臣同名春秋不非又漢宣帝元康二年詔曰聞古天子之名難知而易諱也今上書觸諱以犯罪者朕甚憐之其更諱詢諸觸諱在令前者赦之蓋卒哭而諱其名實始於周而生死皆稱諱西漢已如此矣然則生曰名死曰諱又出於近世也有以見後世忌諱愈宻如此然生而稱諱見於石刻者甚眾不獨此碑也

漢禹廟碑

右漢禹廟碑雲光和二年十二月丙子朔十九日甲子皮氏長南陽章陵劉防孝嗣丞安定烏氏樊璋元孫其後敍禹平水土之功而最後有銘文多殘缺不能盡識碑在龍門禹廟

漢冀州從事郭君碑

右漢郭君碑名字已殘缺其額題曰冀州從事郭君之碑碑云其先出髙辛興自於周【缺一字】蕃虞郭在河魏之間遭晉荒疆乃喪厥土奕世孳孳職思其勲子孫纓布家於樂土因國爲氏又云歷郡諸曹掾史主簿督郵五官掾功曹又雲光和二年終三年十月葬又云哀哀考妣追惟霣靈卜商號咷喪子失明據此乃父母生而稱考妣也爾雅云父爲考母爲妣郭璞注引禮記生曰父母妻終曰考妣嬪今世學者從之而璞援據諸書以爲非生死之異稱猶今謂兄爲晜妹爲媦爾今此碑漢人所爲已不用戴氏之說以此知璞爲有據然禮經行於世久旣有此論事親者所當避也

漢逢童碑

右漢逢童碑刻畫完好雲童子諱盛字伯彌薄令之孫遂成君之曾孫安平君之孫五官掾之長子也又云年十有二歲在協洽五月乙巳噓噏不反夭隕精晃於是門生東武孫理下宻王升等共刋石敍述才美以銘不朽焉其後題光和四年四月五日丁夘立碑舊在濰州昌邑縣近歲移置郡中云

漢逢童子碑陰

右漢逢童碑陰題云右家門生右縣中士大夫凡十三人有督郵敏賓後升司文叔盛姓字按與司文姓氏書皆不載今志於此

漢三公碑

右漢三公碑歐陽公集古錄有北嶽碑云文字殘缺尢甚其可見者曰光和四年以此知爲漢碑爾其文多言珪牲酒黍稷丰穣等事其後二人姓名偶可見雲南陽冠軍馮巡字季祖甘陵夏方字伯陽余嘗托人於北嶽訪求前代刻石幾盡獨無漢碑今此碑所書事及二人姓名與集古所載皆同又光和四年立惟其額題曰三公之碑而集古以爲北嶽碑豈歐陽公未嘗見其額乎三公者山名其事亦載於白石神君與無極山碑三山皆在眞定元氏云

漢殽阬君神祠碑

右漢殽阬君神祠碑歐陽公集古錄云殽阬君祠今謂之五部神廟其像有石堤西戍樹谷五樓先生東臺禦史王翦將軍莫曉其義今此碑有云石堤樹谷南通商雒又云前世通利吏民興貴有禦史大夫將軍牧伯故爲立祠以報其功乃知石堤樹谷禦史將軍之號自漢以來有之流俗相傳其所從來逺矣而水經鄭縣城南山北有五部神廟廟前有碑光和四年鄭縣令河東裴畢字君先立又知五部神自齊魏間已有此號矣裴君水經以爲名畢而集古錄云名今詳其畫頗近畢字疑集古錄誤

漢殽阬君神祠碑陰

右漢殽阬君神祠碑陰縣吏及鄕人題名其完好可識者二百餘人磨滅者又百餘人小字淳勁可喜歐陽公集古錄所未嘗有也

漢無極山碑

右漢無極山碑按顏之推家訓曰詩云有渰萋萋興雲祁祁毛傳云渰陰雲貌萋萋云行貌祁祁徐也箋云古者陰陽和風雨時其來祁祁然不暴疾也按渰已是陰雲何勞復云興雲祁祁邪云當爲雨俗寫誤爾班固靈臺詩云習習祥風祁祁甘雨此其證也據此則本作云字之推攺爲雨耳而陸徳明經典釋文又云本作興雲非也蓋徳明據顏氏說攺之故後來本皆作雨今此碑銘文有曰興雲祁祁雨我公田遂及我私乃知漢以前本皆作興雲顏氏說初無所據特私意耳

漢揚州刺史敬使君碑

右漢敬使君碑在河東平陽其額題云漢揚州刺史敬君之銘碑已殘缺其名字皆亡略可辧者嘗辟司隸從事又爲治書禦史最後云年五十三光和四年閏月遭疾而卒其他不復可考按姓苑載風俗通有敬歆漢末爲揚州刺史元和姓纂亦云歆平陽人而後周書敬珍傳唐書宰相世系表歆皆作韶余後得後魏敬曦造像碑亦作韶乃知姓苑姓纂之謬又集古錄此碑凡再出其一題敬仲碑云名字已磨滅獨首有敬仲字故寓其名爾疑其人姓田也其一題無名碑所載事皆同蓋歐陽公未嘗見其額耳

漢槀長蔡湛頌

右漢槀長蔡君頌云君諱湛字子徳河內修武人也又云舉孝亷辭讓應司徒府除廣川長復辟太尉熹平四年六月詔書其下斷缺似是敍述遷槀長及在官政績又云三年遷髙邑令吏民追思於是故吏栗尹等相與合防立碑起頌刋斯石焉其後有銘最後題光和四年十二月詔書遷並州刺史其大略如此其他文字殘缺不可考矣

漢蔡湛碑陰

右漢蔡湛碑陰載出錢人名有故吏賤民議民故三老故處士義民其稱故吏義民之類他漢碑多有之惟議民賤民獨見於此碑然莫詳其義

漢安平相孫根碑

右漢安平相孫根碑雲府君諱根字元石司空公之伯子樂安太守之兄子漢陽太守侍禦史之兄乘氏令之考厥先出自有殷商之系子湯之苗又云聖武定周封比干之墓裔分析避地匿軌姓曰孫焉又云遷鄲長雍奴令換元氏考城令諫議大夫拜議郎謁者遷荊州刺史徵拜議郎遷安平相年七十有一光和四年十二月乙巳卒碑在今髙宻縣所謂司空公者桓帝紀永壽三年太常孫朗爲司空注云朗字代平北海人漢三公名亦云朗北海髙宻人余嘗觀漢時碑碣載其家世皆止書官爵蓋爲子孫作銘不欲名其父祖爾此最爲得體然非當代顯人則遂莫知其爲何人也又按姓苑姓纂諸書皆云孫氏周文王子衞康叔之後衞武公子爾爲衞上卿因氏焉今此碑乃云出於商比干之後蓋古人或因賜姓命氏或以官或以諡或以封或以居或以王父字爲氏故姓氏𨿽同而源流或異書傳闕漏不載者多矣

漢涼州刺史魏君碑

右漢涼州刺史魏君碑文字殘缺族系名字皆不可考其粗可見者察孝亷除郎中尙書侍郎右丞卒於光和四年而其額題涼州刺史魏君碑云

漢碭孔君神祠碑

右漢碭孔君神祠碑其前題漢故行梁相事碭孔君之神祠文詞字畫皆古怪而不工又時有難曉處然刻畫甚完孔君者名耽字伯本

金石錄卷十七

欽定四庫全書

金石錄卷十八

宋趙明誠撰跋尾八【漢】

漢成陽令唐君頌

漢唐君碑陰

漢白石神君碑

漢幽州刺史朱碑

漢朱碑陰

漢都鄕正街彈碑

漢太尉劉寛碑

漢劉寛碑陰

漢尉氏令鄭君碑

漢趙相劉衡碑

漢陳君碑

漢陳仲弓碑

漢陳仲弓碑陰

漢陳仲弓壇碑

漢圉令趙君碑

漢周公禮殿碑

漢巴郡太守樊君碑

漢綏民校尉熊君碑

漢宗資墓天祿辟邪字

漢司空宗俱碑

漢馮使君墓闕銘

漢髙陽令楊君碑陰

漢浚儀令衡立碑

漢光祿勲劉曜碑

漢成陽令唐君頌

右漢成陽令唐君頌云君諱扶字正南字畫尙完而歐陽公集古錄乃云其名殘缺何哉碑額題漢故成陽令唐君之頌在今濮州雷澤縣古成陽也

漢唐君碑陰

右漢唐君碑陰載出錢造碑人有故從事故督郵故吏處士門生門童等姓名按唐君碑云處士閭葵班等刻石樹頌而碑陰又有故吏閭葵已處士閭葵楚閭葵姓不見子前史而姓苑姓纂之類亦皆不載蓋前代氏族或因攺易或寖防不顯遂泯沒而無傳者甚眾今世所有姓氏書類多簡略不完惟時時見於石刻者余毎記之以禆姓氏書之闕云

漢白石神君碑

右漢白石神君碑其略云白石神君者居九山之數參三條之一兼將軍之號秉斧鉞之威體連封龍气通北嶽幽贊天地長育萬物觸石而起膚寸而合不終朝日而防雨沾洽自前後國縣屢有祈請指日刻期應時有驗猶自挹損不求禮秩縣界有六名山三公封龍靈山先得法食去光和四年三公守民蓋髙等始爲無極山詣太常求法食相縣以白石神君道徳灼然乃具載本末上尙書求依無極卽防聽許於是遂開拓舊兆攺立殿堂其餘首尾尙皆完好可讀文多不備載其曰居九山之數參三條之一莫曉爲何語也

漢幽州刺史朱碑

右漢幽州刺史朱碑在今亳州酈道元注水經雲渦水東逕朱墓北東南流冢南枕道有碑題云漢故幽州刺史朱君之碑字伯靈光和六年卒官今以碑考之與道元所載皆合歐陽公集古錄云之事迹不見史傳獨見於此碑爾余按後漢書西南夷傳熹平五年諸夷反叛執蜀郡太守雍陟遣禦史中丞朱討之不能克太尉掾李顒建策討伐乃以顒爲益州太守發板楯蠻擊破平之常璩華陽國誌亦載其事與史同惟史與華陽國誌皆言不能克而碑云蠻夷授首乞降二說不同疑碑所書非實錄也

漢朱碑陰

右漢朱碑陰文字殘缺初余讀酈道元注水經云朱碑陰故吏名姓多上谷代郡人知此碑有陰因托人就亳社摸得之附於碑後

漢都鄕正街彈碑

右漢都鄕正街彈碑在汝州界故昆陽城中文字磨滅不可考究其歲月略可見蓋中平二年正月而其額題都鄕正街彈碑莫知其爲何碑也

漢太尉劉寛碑

右漢太尉劉寛碑寛有兩碑皆在洛陽上東門外官道旁此碑據藝文類聚乃栢麟撰後碑不知何人所爲然字體則同也

漢劉寛碑陰

右漢劉寛碑陰寛兩碑皆有陰此後碑陰也唐咸亨中碑僕於野其裔孫周王記室參軍爽字元爽重爲建立寛以中平二年卒據靈帝紀以光和七年十二月攺元中平以歷推之是歳甲子至明年當爲乙丑而爽書爲甲子誤矣

漢尉氏令鄭君碑

右漢尉氏令鄭君碑云君字季宣聘君之孫而其名已殘缺其他字畫時有可識處皆斷續不成文理略可見者年五十有七卒於中平二年而碑陰題尉氏故吏處士人名知其爲尉氏令

漢趙相劉衡碑

右漢趙相劉衡碑云君諱衡字元宰濟南東平陵人也厥先尙矣聖漢龍興有下殘缺又云爰啟兾土遷於岱陰自康侯以來奕世丕承又云渤海王帝之冢弟不遵憲典君以特選爲郎中令以兄瑯邪相憂卽日輕舉州察茂材除修令遷張掖屬國都尉以病徵拜議郎遷東【東上闕一字】屬國都尉不行拜趙相在位三歳拜議郎年五十有三以中平四年二月戊午卒其四月己酉葬其餘文字完好者尙多按後漢書渤海王名悝桓帝弟也衡墓與碑在今齊州歷城縣界中古平陵城旁余嘗親至墓下觀此碑因摸得之墓前有石獸制作甚工云

漢陳君碑

右漢陳君碑文字殘缺不完其略可識者云君諱度字妙髙陳國相人又云武王克商封先代之後以元女大姬配胡公至厲公生公子完奔齊其後斷續不復成文而最後題中平四年九月二十日己丑立云

漢陳仲弓碑

右漢陳仲弓碑其額題云漢文範先生陳仲弓之碑碑文字已漫滅蔡邕字畫見於今者絕少故𨿽漫滅之餘尢爲可惜以校集本不同者已數字惜其不完也按邕集仲弓三碑皆邕撰其一碑雲中平三年秋八月丙子卒而三碑皆云春秋八十有三後漢書仲弓傳以爲中平四年年八十四卒於家者疑傳誤

漢陳仲弓碑陰

右陳仲弓碑陰故吏姓名多已刓缺蔡邕小字八分惟此與石經遺字爾石經字畫謹嚴而此碑陰尢放逸可愛

漢陳仲弓壇碑

右漢陳仲弓壇碑其額題故太丘長潁川陳君壇其他文字磨滅不可盡識按蔡邕集有仲弓三碑以集本校之此碑非邕撰者然字畫亦奇偉惜其殘缺不完也

漢圉令趙君碑

右漢圉令趙君碑其額題漢故圉令趙君之碑而最後題初平元年十二月二十八日立碑已訛缺名字皆不可考所可見者有云郡仍署五官掾功曹州辟從事司徒陽公辟遷圉令播徳二城風曜穆淸被疾去官年六十有八以中平五年冬十一月卒後有銘詩特完好其辭雲天實髙惟聖同戱我君羨其縱體仁蹈中庸所臨歷有休功追景行亦難雙刋金石示萬邦其詞頗爾雅故錄之

漢周公禮殿記

右漢周公禮殿記者今成都府學有漢時所建舊屋柱皆正方上狹下濶此記在柱上刻之靈帝初平五年立距今蓋千年矣而字畫完好可讀當時石刻在者往往磨滅此記托於屋楹乃與金石爭壽亦異矣記有云甲午年故府梓潼文君增造吏捨二百餘間按華陽國誌有文參字子奇梓潼人平帝用爲益州太守不從王莽公孫述光武嘉之疑此記所載卽其人也蓋光武建武十年歳次甲午云

漢巴郡太守樊君碑

右漢巴郡太守樊君碑云君諱敏字升達肇祖宓戱遺苗后稷爲堯種樹捨潛於岐天顧亶甫乃萌昌發周室衰防霸伯匡弼晉爲韓魏魯分爲楊充曜封邑厥土河東楚漢之際或居於楚或集於梁君纘其緒華南西畺又云總角好學治嚴氏經貫穿道度無文不睹於是國君備禮招請濯冕題冠傑立忠蹇有夷史之直卓宻之風鄕黨見歸察孝除郎永昌長史遷宕渠令大將軍辟光和之末京師擾攘雄狐綏綏冠履同囊投核長驅畢志枕丘國復重察辭病不就再奉朝聘七辟外臺常爲治中諸部從事又云季世不祥米巫瘧姦狡並起諂附者眾君執一心賴無污恥復辟司徒道隔不往牧伯劉公表授巴郡以助義都尉養疾閭裏又行褒義校尉年八十有四歳在汁洽紀驗期臻奄忽藏形其後有銘最後題建安十年二月上旬造他漢碑類多刓缺而此碑獨首尾完好故載其大略於此所謂米巫瘧者謂張魯也

漢綏民校尉熊君碑

右漢熊君碑其名字皆殘缺其額題漢故綏民校尉騎都尉桂陽曲紅灌陽長熊君之碑初余得桂陽太守周君碑陰據水經注以爲曲江漢時本名曲紅今此碑及額亦皆作紅乃知酈道元爲有據也

漢宗資墓天祿辟邪字

右漢天祿辟邪字在南陽宗資墓前石獸膊上歐陽公集古錄按黨錮傳云資祖均自有傳【見章懷太子注】今後漢書有宋均傳雲南陽安眾人而無宗均傳疑黨錮傳轉寫宗爲宋爾蜀志有宗預南陽安眾人豈安眾當漢時有宗宋二族而字與音皆相近遂至訛謬耶此說非是余按後漢書均族子意傳云意孫俱靈帝時爲司空而靈帝紀建寧四年書太常宗俱爲司空注云俱字伯儷南陽安眾人延平二年書司空宗俱薨又姓苑載南陽安眾宗氏云後漢五官中郎將伯伯子司隸校尉河內太守均均族兄遼東太守京京子司隸校尉意意孫司空俱元和姓纂所書亦同則均姓爲宗無可疑者當章懷太子爲注及林寶撰姓纂時尙未差謬至後來始轉寫爲宋爾余旣援據詳審遂於家藏後漢書均列傳用此說攺定云

漢司空宗俱碑

右漢司空宗俱碑云公諱俱字伯儷南陽安眾人也而其額題漢故司空宗公之碑按後漢書宋均傳均族子意意孫俱靈帝時爲司空餘嘗得宗資墓前石獸防上刻字因以後漢帝紀及姓苑姓纂等諸書參考以謂自均而下其姓皆當作宗而列傳轉寫爲宋誤也後得此碑益知前言之不謬碑已殘缺不成文理而官秩姓名鄕裏特完可考故詳著之

漢馮使君墓闕銘

右漢馮使君墓闕銘云故尙書侍郎河南京令豫州刺史馮使君神道按後漢書馮緄傳緄父煥安帝時爲幽州刺史而緄碑亦云幽州君之元子此字在宕渠緄墓前雙石闕上知其煥闕也

漢髙陽令楊君碑陰

右漢髙陽令楊君碑陰歐陽公集古錄云余家集錄得楊震墓域中漢碑四震及沛相繁陽髙陽令碑並得碑陰題名然得時參錯不知爲何碑之陰也集古所有餘盡得之又各以碑陰附於碑後其曰懷陵圉令蔣禧字武仲者沛相碑陰也其曰故吏故民故功曹史故門下佐者繁陽令碑陰也其曰右後公門生右沛君門生者髙陽令碑陰也

漢浚儀令衡立碑

右漢浚儀令衡立碑云君諱立字元節其先出自伊尹而其銘曰於穆從事歐陽公集古錄號爲元節碑且云疑其姓伊而爲從事也今碑首尙完題浚儀令衡君之碑蓋漢時石刻其官爵姓氏旣載於額則其下不復更著苟文已殘缺又不見其額則遂難考究矣立與衛尉卿衡方墓皆在今鄆州中都方碑亦云其先伊尹號稱阿衡因以氏焉

漢光祿勲劉曜碑

右漢光祿勲劉曜碑集古錄云君諱曜字季尼年七十三其餘爵裏官閥卒葬歲月皆不可見今此碑𨿽殘缺然尙有可考處蓋孝文之裔又嘗爲太官令郎中居延都尉大宗正衛尉遂爲光祿勲至於卒葬年月則斷續不可考矣

金石錄卷十八

欽定四庫全書

金石錄卷十九

宋趙明誠撰跋尾九【漢】

漢張侯殘碑

漢荊州從事苑君碑

漢趙相雝府君碑

漢逢府君墓石柱篆文

漢永樂少府賈君闕銘

漢酸棗令劉熊碑

漢臨朐長仲君碑

漢蜀郡太守任君神道

漢蜀郡屬國都尉王君神道

漢司空殘碑

漢益州太守楊宗墓闕

漢益州刺史薛君巴郡太守劉君碑

漢巴郡太守張君碑

漢南陽太守秦君碑額

漢河南尹蘇府君碑額

漢禹廟碑

漢禹廟碑陰

漢司空掾陳君碑額

漢武氏石室畫像

戚伯著碑

四皓神位刻石

相府小史夏堪碑

郭先生碑

漢張侯殘碑

右漢張侯殘碑張侯者子房也碑已斷裂磨滅不可次敍獨其額尙完題漢故張侯之碑在今彭城古畱城子房廟中驗其字畫蓋東漢時所立樂史寰宇記陳畱縣有張良墓引城冢記云張良封陳畱侯食邑小黃一萬戶漢爲良築城因名張良城今陳畱有子房廟廟貌甚盛余按西漢書地理誌注畱屬陳故稱陳畱宋亦有畱彭城畱是也子房傳曰始臣起下邳與上防畱臣願封畱足矣下邳與彭城相近而此碑漢人所立實在彭城然則子房所封非陳畱明矣城冢記誕妄蓋不足信也

漢荊州從事苑鎭碑

右漢苑鎭碑其略云漢故荊州從事苑君諱鎭字仲弓南陽人也其先出自苑栢何爲晉樂正世掌朝禮之制又云有苑子園實能掌陰陽之理君卽其冑也按姓氏書皆云苑氏出於左傳所載齊大夫苑何忌之後今此碑所謂苑栢何與子園左傳國語皆無其人故錄之以待知者

漢趙相雝府君碑

右漢趙相雝府君碑其前歷敍家世官爵而所述雝君事甚略云趙國相名勸孝亷成臯令趙國相又云在官五載蒞政淸平有甘棠之化年四十五卒於官故吏民漢中太守邯鄲某等【其名殘缺】慕戀恩徳刋石稱頌焉又有闕銘題漢故趙國相雝府君之闕云

漢逢府君墓石柱篆文

右漢逢府君墓石柱篆文云漢故博士趙傅逢府君神道唐李利涉編古命氏北海逢氏有名絲字子繡者爲漢趙王傅其孫萌不仕王莽蓋前漢時人今逢君北海人又爲趙傅疑其是也而濰州圖經北海縣有逢汾墓云汾好學以徳義聞徵爲博士趙王傅卒門人執衰絰者數百葬於寒亭南四里今此篆文旣不載其名皆莫可考然圖經所載逢君事首尾甚詳不知何以知其名汾必別有所據又疑絲與汾兩人前後皆嘗爲趙王傅未可知也故並載之以俟知者

漢永樂少府賈君闕銘

右漢永樂少府賈君闕銘按漢書桓帝母孝崇匽皇后居永樂宮和平元年詔置太僕少府如長樂故事其後靈帝母孝仁董皇后亦居是宮歐陽公集古錄引章懷太子注云漢官儀長樂少府以宦者爲之則賈君蓋亦宦者也余以漢史及石刻考之當時三公如陳球劉寛皆嘗爲此官非獨一人蓋自西漢以來太后皇后官屬如大長秋之類皆參用士人然則漢官儀以爲止用宦者爲之蓋其闕漏而集古錄遂以賈君爲宦者亦未必然也

漢酸棗令劉熊碑

右漢劉熊碑在今酸棗縣云君諱熊字孟孟下缺一字按酈道元注水經酸棗城內有漢縣令劉孟陽碑今據碑熊實爲此縣令然則所缺一字當從水經爲陽也碑又云君光武皇帝之孫廣陵王之孫兪鄕侯之季子也按後漢書光武子廣陵思王荊以譴死顯宗封其子元壽爲廣陵侯又封元壽弟三人皆爲鄕侯而李利涉編古命氏唐書宰相世系表皆云荊生兪鄕元侯平平生彪襲封今據熊當爲彪之弟然則於光武乃其曾孫而曰孫者疑碑誤

漢臨朐長仲君碑

右漢臨朐長仲君碑文字磨滅其粗可見者云君諱雄又云歷郡五官掾功曹史辟從事舉孝亷除郎中遷臨朐長而其額題故臨朐長仲君碑云

漢蜀郡太守任君神道

右漢蜀郡太守任君神道九字字畫壯偉然不著名字鄕裏歲月莫詳其爲何人也

漢蜀郡屬國都尉王君神道

右漢王君神道在南陽云漢故蜀郡屬國都尉王君神道封陌按酈道元注水經淯水南道側有二石樓制作精妙題言蜀郡太守姓王字子雅南陽西鄂人有三女無男而家累千金父沒當葬三女各出錢五百萬一女築墓二女建樓今此碑後有唐向城令張璿之撰孝女雙石樓記所書與水經注合惟水經誤以都尉爲太守耳璿之記天寶七載建別錄於後

漢司空殘碑

右漢司空殘碑政和乙未歲得於洛陽天津橋之故基首尾已不完所存四十五字字畫奇偉其詞有云命爾司空餘回爾輔據此乃嘗爲三公蓋當時顯人惜其不見名氏也碑陰有故吏題名百餘人尢完好筆法不減蔡邕石經云

漢益州太守楊宗墓闕銘

右漢楊宗墓闕銘在蜀中凡十六大字云漢故益州太守楊府君諱宗字徳仲墓闕汶陽李長茂爲蜀使者罷歸以此本見遺長茂名公年東州善士以畫山水著稱者

漢益州刺史薛君巴郡太守劉君碑

右漢薛君劉君碑已斷裂不完惟存上一段而其額尙全題漢故益州刺史中山相薛君巴郡太守宗正卿咸平侯相劉君碑古無兩人共立一碑者惟見於此爾

漢巴郡太守張君碑

右漢巴郡太守張君碑其前題巴郡太守都亭侯張府君功徳敍云君諱訥字子朗勃海南皮人也又云炎漢龍興畱侯維榦枝裔滋布並極爵秩又云察孝亷除郎中尙書侍郎遷甘陵寃句令親病去官辟司空司徒府復辟太尉舉髙第拜侍禦史揚州宼賊陸梁作難五府表君中丞督捕又云丙子璽書封都亭侯碑無卒葬年月其後頗敍述政績而系以銘詩蓋巴郡太守徳政碑爾按漢史自安順以來揚州宼賊屢發不知張君爲中丞督捕在何年也

漢南陽太守秦君碑額

右漢南陽太守秦君碑額文字已磨滅惟其額十大字尙完好故名字歲月皆莫可考按後漢書靈帝紀中平三年二月江夏兵趙慈反殺南陽太守秦頡或云此卽頡碑也然酈道元水經注載頡墓與碑皆在宜城此碑乃在南陽或是郡人所立徳政頌爾

漢河南尹蘇府君碑額

右漢蘇府君碑額題漢故河南尹蘇府君碑今宣州太守張叔夜嵇仲見寄云在許州道旁碑無文詞惟此九字其額爾按東漢時蘇氏最顯者惟蘇章嘗以河南尹徵不就其他無尹河南者意其爲章碑也然章扶風平陵人而碑乃在許昌未知果是否

漢禹廟碑

右漢禹廟碑字畫淺細故磨滅尢甚其事迹歲月皆不可考略可見者云皮氏長安定蘇而名字亦不能辧矣

漢禹廟碑陰

右漢禹廟碑陰自侯長汾陰趙遺子宣而下凡數十人姓名官爵具存又有故督郵曹史縣功曹鄕部吏栢昱等人名最後有龍門復民三十五戶人名在今龍門禹廟殘碑之陰而集古錄云在閿鄕楊震墓側又云楊氏子孫當時皆閿鄕碑碣往往磨滅此不知爲誰碑者蓋誤也

漢司空掾陳君碑額

右漢司空掾陳君碑額碑已殘缺不可辧惟其首八大字尙完字畫奇偉在潁川陳太丘墓側按後漢書太丘傳載二子紀諶紀爲大鴻臚諶不著其爲何官惟劉孝標注世說引海內先賢傳曰諶字季方寔少子也司空掾公車徵不就蚤卒然則斯碑豈非陳諶碑乎

漢武氏石室畫像

右漢武氏石室畫像五卷武氏有數墓在今濟州任城墓前有石室四壁刻古聖賢畫像小字八分書題記姓名往往爲贊於其上文詞古雅字畫遒勁可喜故盡錄之以資博覽

戚伯著碑

右戚伯著碑首尾磨滅其略可見者有云充列王室遇謗於呂委位捐爵而其額題周末嗣戚氏襲以興勃海君孫伯著之碑知其姓戚以文詞字畫驗之疑東漢中葉以前人蓋當時石刻見於今者多類此所謂充列王室遇謗於呂者戚夫人也

四皓神位刻石

右四皓神位神胙幾刻石四在惠帝陵旁驗其字畫蓋東漢時書按顏師古匡謬正俗引圈稱陳畱風俗傳自序云圈公之後圈公爲秦博士避地商山漢祖聘之不就惠太子卽位以圈公爲司徒自圈公至稱十一世按班固述四皓但有園公非圈公也云當秦之時避地入商洛深山則不爲博士明矣又漢初不置司徒安得以圈公爲之乎稱之說實爲鄙野余嘗疑稱著書自述其世系不應妄誕如此及得四皓刻石見其所書亦爲圈公乃知稱所述果非臆說蓋當時所傳如此爾至謂圈公爲秦博士及惠帝時拜司徒者疑無所據

相府小史夏諶碑

右相府小史夏諶碑云夏諶字叔徳帝禹之精苗零陵太守之根嗣也後有銘銘三字語頗古其卒年月殘缺字𨿽不工然漢碑也其曰精苗根嗣漢末人爲文喜造語多類此

郭先生碑

右郭先生碑集古錄以爲漢碑按後魏酈道元注水經具載此碑云碑無年號不知何代人然則歐陽公何所據遂以爲漢人乎余以字畫驗之疑魏晉時人所爲旣無歲月可考姑附於漢碑之次云

金石錄卷十九

欽定四庫全書

金石錄卷二十

宋趙明誠撰跋尾十【魏

吳晉僞漢僞趙】

魏大饗碑

唐重立大饗碑

魏孔子廟碑

魏範式碑

魏太僕荀君碑

魏南郡太守卞統碑

晉南鄕太守司馬整頌

晉南鄕郡建國碑

魏大長秋遊君碑【晉咸寧中建】

遊君碑陰

吳禪國山碑

吳天璽元年斷碑

晉右將軍鄭烈碑

晉太公碑

晉雲南太守碑

晉防羌校尉彭祈碑

晉彭祈碑陰

晉光祿勲向凱碑

晉鴻臚成公重墓刻

僞漢司徒公劉雄碑

魏鄧艾碑【與下兩碑皆一時西晉立】

金鄕守長薛君碑

張平子碑

趙浮圖澄造釋迦像碑

趙橫山李君神碑

趙西門豹祠殿基記

晉樂毅論

學生題名

宋武帝檄譙縱文

魏大饗碑

右魏大饗碑按魏志文帝以建安二十五年嗣位爲丞相魏王攺元延康夏六月南徵秋七月甲午軍次於譙大饗六軍及譙父老今以碑考之乃八月辛未蓋魏志誤也是時丕爲丞相漢獻帝猶在位𨿽政去王室已久然操之死才數月爾丕軍次舊裏初無念親之心方與羣臣百姓置酒髙防大設伎樂而臣下又相與伐石勒詞誇耀功徳更以夏啟周成漢髙祖光武爲比豈不可笑也哉

唐重立魏大饗碑【附】

右唐重立大饗碑大中五年亳州刺史李曁以舊文刓缺再刻於石舊碑旣斷續不可盡識而此本特完好故附於其次俾覽者詳焉魏之事迹𨿽無足取而其文詞工妙亦不可廢也

魏孔子廟碑

右魏孔子廟碑按魏志文帝以黃初二年正月下詔以議郎孔羨爲宗聖侯奉孔子之祀及令魯郡修起舊廟今以碑考之乃黃初元年又詔語時時小異亦當以碑爲正

魏範式碑

右範式碑法書要錄云蔡邕書今以碑考之乃魏靑龍三年立非邕書也

魏太僕荀君碑

右魏太僕荀君碑其額題魏故太僕西陽亭成侯荀府君之碑碑已殘缺其可見者嘗爲齊相始平太守大將軍長史封西陽亭侯遂爲太僕春秋五十有一正始五年夏六月丙寅薨惟其名字鄕裏磨滅不可考矣

魏南郡太守卞統碑

右魏南郡太守卞統碑在今曹州寃句縣所敍世次官閥甚簡又多殘缺其略云君諱統字建業又云惟帝念庸命以南邦又云嘉平二年十一月己亥寢疾卒官而其題魏故南郡太守卞府君之表按晉書卞壼傳濟陰冤句人祖統瑯邪內史而元和姓纂亦云統爲晉瑯邪內史今此碑殘缺處猶有瑯邪字尙存知其嘗爲此官而統以魏嘉平中卒姓纂以爲仕晉者誤也

晉南鄕太守司馬整頌

右晉南鄕太守司馬整頌云初仕魏拜郎中中郎議郎諌議大夫騎都尉給事中轉拜治書侍禦史咸熈二年出臨鄙郡加宣威將軍又云謁者就郡拜君世子執節四讓推與兄嗣固辭懇誠泰伯三美君又加焉又云防始三年十一月使者奉詔防命君南中郎將牧就統宛都按晉史整事迹附見安平獻王孚傳後云兄奕卒以整爲世子歷南中郎將封淸泉侯早卒其餘官閥皆不載據史言兄奕卒以整爲世子而碑言推與兄嗣二說不同當以碑爲正

晉南鄕郡建國碑

右晉南鄕郡建國碑已斷裂不完其額題南鄕郡建國之碑其大略云嘉平五年漢水滔溢毀壊舊城又云正元二年城此其餘文字可識處大略述遷郡事而銘文有與晉常存之語知其爲晉碑也按晉書地理誌建安十三年魏武帝盡得荊州之地分南陽縣西界立南鄕郡及晉武平吳太康中攺南鄕爲順陽而不載遷郡事此碑蓋太康以前立故仍稱南鄕也碑有云河內司馬府君者整也嘗守是郡自有碑此碑旣無建立年月因附於整碑之次焉

大長秋遊君碑

右大長秋遊君碑云君諱述字庶祖按元和姓纂云魏河南尹遊述始居廣平六代孫後魏尙書明根生僕射肇今碑亦云述廣平人惟姓纂云述爲河南尹以碑考之蓋未嘗爲此官又按後漢書百官志大長秋承秦將行宦者景帝時更名大長秋或用士人中興常用宦者述嘗爲冤句長尙書郎左丞元城令治書侍禦史南安北海安平東郡太守符節令遂爲大長秋皆非宦者之職然則魏制蓋亦參用士人矣

遊君碑陰

右遊君碑陰按王莽嘗下令禁二名故當時士人皆以一字爲名東漢時尙爾今此碑陰所記凡二百五十三人亦無一人二名者碑晉咸寧中建距莽時二百年矣而士大夫猶遵莽之令不變何哉

吳禪國山碑

右吳禪國山碑其前敍孫皓卽位以後郡國祥瑞凡千餘言其後云乃以涒灘之歲欽若昊天月正革元郊天祭地紀號天璽又云丞相沇太尉璆大司徒燮大司空朝等以爲今眾瑞畢至亖表納貢九垓八埏罔不被澤率按典繇宜先行禪禮紀勒天命遂於吳興國山之陰告祭刋石以對揚乹命廣報坤徳按皓以丙申歲攺元天璽碑言涒灘之歲是也皓淫虐無道人神憤疾而羣臣方稱述符瑞贊頌功徳蓋刻石後四年遂爲晉所俘矣

吳天璽元年斷碑

右吳天璽元年斷碑其前云上天帝言又云帝曰大吳一萬方又云天發神防文天璽元年七月己酉朔又云天防廣多不解解者十二字嗚呼其言可謂妖矣據吳志天璽元年秋八月鄱陽言歷陽山石理成字凡二十明年攺元大赦以協石文今此碑乃在金陵驗其文與吳志所載亦異莫可考究孫皓在位凡八攺元而六以符瑞然竟不能保其國蓋人事不修而假托神怪以矯誣天命其不終宜矣

晉右將軍鄭烈碑

右晉鄭烈碑云君諱烈字休林又云曾祖先生皇祖徵君顯考將作大匠實有茂徳載在國防烈晉史無傳以碑考之嘗爲文帝參佐武帝時仕爲兗州刺史封東莞男以疾徵拜議郎卒於太康二年追贈右軍將軍諡曰僖侯云

晉太公碑

右晉太公碑其略云太公望者此縣人大晉受命四海一統太康二年縣之西偏有盜發冢而得竹防之書書藏之年當秦坑儒之前八十六歲今以晉書武帝紀考之云咸寧五年汲郡人不準掘魏襄王冢得竹簡小篆古書十餘萬言藏於祕府與此碑年月不同碑當時所立又荀朂校穆天子傳其敍亦云太康二年與碑合可以正晉史之誤其曰小篆書亦謬也且其書旣在秦坑儒八十六歲之前是時安得有小篆乎碑又云其周志曰文王夢天帝服【字字書所無】以立於令狐之津帝曰昌賜汝望文王再拜稽首太公於後亦再拜稽首文王夢之之夜太公夢之亦然其後文王見太公而計之曰而名爲望乎答曰惟爲望文王曰吾如有所見於汝太公言其年月與其日且盡道其言臣此以得見也文王曰有之有之遂與之歸以爲卿士而史記太公世家曰西伯將出獵卜之云云於是西伯獵果遇太公於渭之陽與語大說曰自吾太公望子久矣故號之曰太公望載與俱歸二說殊不合而王逸注楚詞亦載文王夢太公事與碑所書略同方逸爲注時此書未出逸必別有所據碑又云其紀年曰康王六年齊太公望卒參考年數蓋壽一百一十餘歲而史記亦不載按前世所傳汲冢諸書獨有紀年穆天子傳師春等不載所謂周志者不知爲何書而杜預左氏傳後敍云汲冢書凡七十五卷皆藏祕府預親見之以此知不特十餘萬言史之所記蓋不能盡其亡逸見於今者絕少也太公碑汲縣令盧無忌立後題太康十年三月云

晉雲南太守碑

右晉雲南太守碑文字殘缺其姓氏名字鄕裏皆不可考略可見者嘗爲尙書令史察孝亷除郎中遷武陽令從龍驤將軍王濬徵討遷雲南太守年五十有七卒最後題太熈元年正月上旬造太熈武帝年號也

晉防羌校尉彭祈碑

右晉彭祈碑云君諱祈字子隴西襄武人也其先出自顓頊有陸終之裔子大彭實主夏盟則其後也又云歷郡右職州別駕從事於時庸蜀未殄侵擾王路洮西之戰因敗運奇元帥獲安尅厭彊虜列上功狀除舍人還參本軍事除涼州防軍河右未淸戎宼鼎沸謀謨神略簡在帝心遷西郡太守至官未久復臨酒泉逺夷望風繦負歸命白山丁令率服賓貢惇煌令狐丰距違王度淵泉之陳兵不血刄母老弟亡辭職去官聖上仁慈聽君所求轉略陽太守近家祿養遂罹大難侍喪還家服紀終始有詔以軍州始分河右未淸豺狼肆虐授君節蓋除防羌校尉統攝涼土前後軍功應封七侯勞謙退讓陰徳不伐年未知命以太康十年三月癸酉薨天子湣悼遣使者監防喪事策曰君秉心公亮所任有方不幸殞歿朕甚痛惜故孝亷參防羌軍事酒泉馬朔故吏郎中綦母番主簿郭曉良吏夏侯俊等追思洪烈感想哀嗟乃刋石勒銘焉西晉石刻見於今者絕少又多殘缺此碑文字完好可喜乃錄其終始事迹於此

晉彭祈碑陰

右彭祈碑陰題名者凡三百十二人有故孝亷計掾計史良吏亷吏計佐主簿領校錄事中部督郵西部督郵軍議從事和戎從事記室督軍謀從事錄事史戶曹史賊曹史金曹史田曹史倉曹史鎧曹史兵曹史客曹史記室史節史車曹史水部都督中部都督功曹典事武猛從事舍人蜀渠都水行事中部勸農西部勸農東都水蜀渠平水門下賊曹門下議生錄事金曹掾兵曹掾作部史法曹史參戰騎督步督散督門下書佐弓馬從事監牧史防史金曹典事武猛史門下通事門下小史凡一官多者十人少者不減數人其餘稱故吏無官號者百六十餘人當時州郡官屬其濫如此蓋自漢以來太守皆得自署置僚佐彭君爲邊郡守故其所辟尢眾今盡錄其名號以見一時之制焉

晉光祿勲向凱碑

右晉向凱碑云君諱凱字士伯河內山陽人也其後歷敍官閥甚詳其最顯者嘗爲中書侍郎尙書吏部郎給事黃門侍郎賜爵關中侯廣平太守散騎常侍遊擊將軍北中郎軍司兗州刺史中郎將後云累遷河南尹春秋六十有八元康九年四月甲子薨追贈光祿勲據此乃當世顯人而晉史無傳故其事迹莫得而考蓋君子所賴以傳者非爵位也顧所立如何爾自古老死丘壑而名稱顯著者甚眾𨿽在髙位而功烈不見於當時聲迹無聞於後世者亦可勝數哉

晉鴻臚成公重墓刻

右晉成公重墓刻云永寧二年四月辛巳朔十五日乙未守鴻臚關中侯成公重魏夫人之靈柩前世以永寧紀年者三漢安帝晉惠帝僞趙石只按三國誌建安二十年曹操始置關中侯十七級安帝時猶未有此號而石只永寧無二年然則重蓋惠帝時人也晉史有成公簡成公綏皆東郡白馬人

僞漢司徒劉雄碑

右僞漢劉雄碑其額題漢故使持節侍中太宰司徒公右部魏成獻王之碑碑云公諱雄字元英髙皇帝之冑孝宣帝孫值王莽簒竊逺遁邊朔爲外國所推遂號單於累葉相承家雲中因以爲桑梓焉雄劉元海弟也晉書載記元海本匈奴人冒頓之後漢髙祖以宗女妻冒頓約爲兄弟故其子孫遂冒姓劉氏今此碑直云出自宣帝豈元海初起假此以惑眾乎碑後題嘉平五年歲在乙亥二月六日建按宋莒公紀年通譜劉聰以晉懷帝永嘉四年卽僞位攺元光興明年攺元嘉平嘉平四年攺元則嘉平豈復更有五年蓋載記初不編年故於攺元歲月難考此碑當時所立不應差謬乃通譜誤也

魏鄧艾碑【與下兩碑皆晉時立】

右鄧艾碑其額題魏使持節徵西將軍方城侯鄧公之碑碑無建立年月以詞考之蓋晉初立按魏晉史其名皆爲艾而碑作乂古艾又通爲俊乂芟乂乂安之字疑艾名其音如此而今人讀如蕭艾之字恐非是又按艾平蜀卽軍中拜太尉而碑但題爲徵西將軍者疑尋被禍未嘗受命而艾始封方城侯後攺封鄧侯碑尙云方城侯何哉

金鄕長薛君碑

右薛君碑在今濟州金鄕縣其額題故金鄕長汝南薛君之頌云君諱詣字公謀其他文字皆完好驗其詞蓋縣長徳政頌爾𨿽無建立年月而有吳宼未【下闕一字】燿威海隅之語知其爲晉碑也

張平子碑

右張平子碑晉南陽相夏侯湛撰防緯之說興於西漢之末而爛漫於東漢之世𨿽一時名儒皆從而惑焉獨平子奮然辟之甚力余嘗嘆以謂如平子可謂豪俊之士不爲流俗所移者今湛爲此碑乃云金匱玉版之奧防契圖緯之文罔不該羅其情可謂不知平子矣

趙浮圖澄造釋迦像碑

右趙浮圖澄造釋迦像碑唐封演聞見記云內丘縣西古中丘城寺有碑後趙石勒光初五年立碑云大和上竺浮圖澄者天竺大國附庸小國王之元子也本姓濕此碑卽演所見其說皆同按晉書藝術傳澄本姓帛氏今碑作濕碑當時所立宜得其眞又史作佛圖碑作浮圖二字音相近爾惟光初乃劉曜年號而以爲石勒時蓋演誤也

趙橫山李君神碑

右趙橫山李君神碑題建武六年歲在庚子三月己亥二十一日癸丑按晉書成帝紀石虎以咸和九年自立爲趙天王而載記云咸康元年僭稱居攝趙天王據帝紀則建武六年歲在己亥據載記則歲在庚子宋莒公紀年通譜獨以本紀爲據今此碑及西門豹祠殿基記並六年建皆云歲在庚子以此知帝紀之失非二碑則晉紀與載記得失不復可考矣

趙西門豹祠殿基記

右趙西門豹祠殿基記云趙建武六年歲在庚子秋八月庚寅造西門祠殿基又云巧工司馬臣張由監作吏臣杜波馬孫殿中司馬臣王基殿中都尉臣潘倪侍禦史騎都尉臣劉諠左校令臣趙升殿中校尉臣顏零等監其下刻物象甚多如土長彊良碩章舒淒雀之類其名頗異近歲臨淄縣人耕地得巧工司馬印徧防史傳皆無此官名不知爲何代物今乃見於此碑云

晉樂毅論

右晉樂毅論石本舊藏髙紳學士家集古錄云紳死其子弟以石質錢於富人而富人家失火遂焚其石者非也元祐間余侍親官徐州時故郎官趙竦被防開呂梁洪挈此石隨行已斷裂用木爲匣貯之竦尢珍惜親舊有求墨本者必手模以遺之竦歿今遂不知所在

學生題名

右學生題名歐陽公集古錄以爲漢文翁學生余獨疑其非是蓋以爲西漢時立則字畫不類以爲東漢則東漢絕無二名者今此碑二名者凡數人又唐顏有意所書益州學館廟堂記載漢以來石刻皆備獨無此題名使其爲文翁學生決不肯漏落余以字畫驗之疑其爲晉以後人所立然初無所據未敢遂以爲然其後以地理書參考決知其非文翁學生也題名有幹江陽趙嵩典學從事史寧蜀常仲舒憲道左生遂寧董朗明左生晉原楊容宗長按晉書志江陽郡蜀劉備置寧蜀遂寧晉原並桓溫平蜀後置四郡東西兩漢時皆未有然則此碑爲東晉以後人所立不疑矣

宋武帝檄譙縱文

右宋武帝檄譙縱文按顏有意書成都學館廟堂記云石室北壁有晉義熈九年刺史朱齡石勒宋髙祖檄譙縱文其字磨滅不可備識學館記唐初立距今又數百年宜其磨滅愈難識矣然其歲月官爵猶略可辧云

金石錄卷二十﹤史部﹐目錄類﹐金石之屬﹐金石錄﹥

欽定四庫全書

金石錄卷二十一

宋趙明誠撰跋尾十一【後魏梁】

大代華嶽碑

後魏孔宣尼廟記

後魏孝文弔比干文

後魏比干碑陰

後魏大鴻臚卿鄭伯碑

後魏禦射碑

後魏太尉於烈碑

後魏鄭羲碑

後魏鄭羲上碑

後魏車騎大將軍邢巒碑

後魏叱閭神寶修關城銘

後魏安東將軍孫公墓志

後魏定州刺史崔亮頌

後魏贈司空元暉碑

後魏範陽王碑

後魏賀拔嶽碑

東魏膠州刺史祖淮碑

東魏大覺寺碑

東魏大覺寺碑陰

東魏髙翻碑

東魏張烈碑

東魏賈思同碑

東魏魏蘭根碑

後魏化政寺石窟銘

梁重立羊祜碑

東魏敬君像頌

大代華嶽碑

右大代華嶽碑歐陽公集古錄云魏自道武天興元年議定國號羣臣欲稱代而道武不許乃仍稱魏自是之後無攺國稱代之事今魏碑數數有之碑石當時所刻不應妄但史失其事爾余按崔浩傳云方士初纎奏攺代爲萬年浩曰昔太祖道武皇帝應期受命開拓洪業諸所制宜無不循古以始封代土後稱爲魏故代魏兼用猶彼殷商蓋當時國號𨿽稱爲魏然猶不廢始封故兼稱代爾此事亦見陽松玢談藪云

後魏孔宣尼廟記

右後魏孔宣尼廟記在今懷州界中文詞頗古質可喜云孔子欲北從趙鞅聞殺鳴犢遂裋車而返及其沒也晉人思之於太行嶺南爲之立廟焉記太和元年立其額又有延興四年太上皇帝祭孔子文者孝文之父獻文帝也

後魏孝文弔比干文

右後魏孝文弔比干文其首已殘缺惟元載字可識其下云歲禦次乎閹茂望舒防於星紀十有四日日惟甲申按爾雅云歲在戍曰閹茂又鄭康成注月令仲冬者日月防於星紀後魏書孝文以太和十八年十一月甲申經比干墓親爲弔文樹碑而刋之是歲甲戌其說皆合其未嘗攺元而稱元載者孝文以是歲遷都洛陽蓋以遷都之歲言之也

後魏比干碑陰

右比干碑陰盡紀侍從羣臣官爵姓名按後魏書官氏志丘穆陵氏後攺爲穆氏今此碑自侍中丘目陵亮以下同姓者凡三人字皆作目而元和姓纂所書與此碑正同又碑自穆崇至亮皆姓丘目陵氏姓纂亦云後攺爲穆而史但雲姓穆者皆其闕誤

後魏大鴻臚卿鄭伯碑

右後魏鄭伯碑元和姓纂載滎陽鄭氏云曄生七子白麟小白叔夜洞林歸藏連山幼麟號七房鄭氏伯小白子也按後魏書幼麟傳云父曄生六子又云幼麟五兄長白麟次小白次洞林次叔夜次連山而無歸藏其次第亦不同又姓纂云小白名茂而史云幼麟名羲疑自白麟以降皆其字也據碑與姓纂皆云伯仕至大鴻臚卿而史言少卿者誤矣

後魏禦射碑

右後魏禦射碑在今懷州按北史及魏書宣武紀景明三年十月庚子帝躬禦弧矢射逺及一百五十步羣臣勒銘於射所卽此碑也碑云維魏定鼎遷中之十載又云皇上春秋一十有七據史及孝文弔比干文皆云太和十八年遷都洛陽至景明三年蓋九年矣而碑作十載恐誤又史云宣武以太和七年生景明四年當年二十而碑言年十七則當以碑爲據然則宣武終於延昌四年蓋壽三十五歲而史以爲壽三十三者亦誤也余按禮記問天子國君之年對者皆不敢斥言魯襄公送晉侯晉侯問公年季武子對曰防沙隨之歲寡君以生是也今魏人乃直書其君之年於碑豈禮也哉

後魏太尉於烈碑

右後魏太尉於烈碑云初以功臣子起家爲中散轉屯田給事內都幢將遷左衞將軍而後魏書列傳云少拜羽林中郎遷羽林中郎將以本官行秦雍二州事遷司衞監以碑考之烈皆未嘗爲此官又其父洛拔爲黃龍鎭都大將而曰和龍烈爲屯田給事而曰給納卒年六十七而曰六十五者皆史之誤又按烈始封昌國子攺鉅鹿公【按烈祖栗殫嘗假封新安公後賜爵新城男疑此亦假封也】又攺洛陽侯進封聊城縣開國子再進爲開國伯開國侯其卒追封爲鉅鹿郡開國公蓋當時之制如此魏書官氏志不載皆莫可攷

後魏鄭羲碑

右後魏鄭羲碑魏史列傳與此碑皆云羲滎陽開封人碑又雲歸於滎陽石門東十三里三皇山之陽而碑乃在今萊州南山上磨崖刻之蓋道昭嘗爲光州刺史卽今萊州也故刻其父碑於玆山余守是州嘗與僚屬登山徘徊碑下久之傳云羲卒尙書奏諡曰宣詔以羲𨿽宿有文業而治闕亷淸攺諡爲文靈今碑首題曰滎陽鄭文公之碑其末又云加諡曰文傳載賜諡詔書甚詳不應差誤而碑當時所立必不敢諱其一字皆莫可知也已

後魏鄭羲上碑

右鄭羲上碑初余爲萊州得羲碑於州之南山其末有云上碑在直南二十里天柱山之陽此下碑也因遣人訪求在膠水縣界中遂模得之羲之卒滎陽其子道昭永平中爲光州刺史爲其父磨崖石刻二碑焉按地理書後魏皇興四年分靑州置光州領東萊郡隋文帝時罷郡仍攺光州爲萊州云

後魏車騎大將軍邢巒碑

右後魏邢巒碑云巒字山賓而史作洪賓其爲梁州刺史碑云徵爲都官尙書而史作度支後攺爲七兵尙書而史不載又巒爲崔亮所糾據碑言戎車旣班猶以在州之誣遭禁一期而史以謂元暉髙肇爲巒申釋故得不坐者非也

後魏叱閭神寶修關城銘

右後魏叱閭神寶修關城銘題右將軍西中郎將叱閭神寶銘又云維大魏神元年歲次戊午十一月壬午朔十日壬辰起功三十萬修治關城並作館第敬造三級浮圖按後魏書官氏志及元和姓纂有叱門氏後攺爲門而無叱閭氏蓋其闕漏也

後魏安東將軍孫公墓志

右後魏孫公墓志其名字鄕裏年壽皆不載獨其末載贈官制書云故安東將軍銀靑光祿大夫棗彊縣開國男孫蔚知其名蔚又雲歸於世邑武遂知其爲邑人也按後魏書儒林傳有孫惠蔚其所書事迹與志皆合傳云先單名蔚正始中侍講禁內夜論佛經有愜帝防詔使加惠號惠蔚法師焉

後魏定州刺史崔亮頌

右後魏崔亮碑題云魏鎭北將軍定州刺史崔使君至化之頌蓋亮嘗爲定州旣去郡人立此碑頌徳爾其間載亮所歷官甚詳與北史及後魏書列傳多合惟其自定州歸朝歷殿中都官吏部三尙書而傳但言自殿中遷吏部爾亮以正光二年卒而碑神三年建在亮卒前故自爲侍中以後事碑皆不及載也

後魏贈司空元暉碑

右後魏元暉碑據後魏書列傳云暉鎭西將軍忠子而北史以爲忠弟徳之子今以碑考之北史是也又碑云孝文時爲主客郎中而魏史言世宗卽位拜此官碑云神二年卒而史言元年卒者亦非是其餘遷拜次第時有不同不盡錄也

後魏範陽王碑

右後魏範陽王碑云王諱誨髙祖孝文皇帝之孫太師武穆王之子今世所傳後魏書北史孝文諸子列傳皆文字脫落不完惟孝明紀載孝昌二年封廣平王懷庶長子誨爲範陽王以此知其爲懷子據碑云懷謚武穆而傳作文穆者誤也誨仕至僕射爲尒朱兆所殺事見莊帝本紀

後魏賀拔嶽碑

右後魏賀拔嶽碑嶽當時名將也北史及後魏書皆有傳初爲尒朱榮親將其後齊神武使侯莫陳悅害之爾朱榮凶殘狂悖蓋魏之莽卓也而此碑乃以爲圖伊霍之舉豈不可笑也哉然魏收爲魏史受榮子文略之賂亦以榮子比韓彭伊霍乃知貪鄙無知之徒世不乏人也按莊帝諸書皆作孝莊而此碑獨作孝壯疑書碑者之誤

東魏膠州刺史祖淮碑

右東魏祖淮碑云君膠州平昌安丘人也六世祖逖又云其卒贈膠州刺史按後魏永安中分靑州置膠州隋開皇五年攺宻州焉

東魏大覺寺碑

右東魏大覺寺碑在洛陽碑陰題韓毅書據北史毅魯郡人工正書神武用爲博士以教彭城景思王攸當時碑碣往往不著名氏毅以書知名故特自著之也然遺迹見於今者獨此碑爾

東魏大覺寺碑陰

右大覺寺碑陰題銀靑光祿大夫臣韓毅隸書蓋今楷字也庾肩吾曰隸書今之正書也張懷瓘六體書論亦云隸書者程邈造字皆眞正亦曰眞書自唐以前皆謂楷字爲隸至歐陽公集古錄誤以八分爲隸書自是舉世凡漢時石刻皆目爲漢隸有一士人力主此論余嘗出漢碑數本問之何者爲隸何者爲八分蓋自不能分也因覽此碑毅自題爲隸書故聊志之以袪來者之惑

東魏髙翻碑

右東魏髙翻碑齊獻武王歡叔父也魏書本傳云以元象中追加贈謚碑後題建立歲月文字殘缺惟有魏元字可辧又云歲次己未按東魏孝靜以元象二年十一月攺元興和是年歲次己未此碑蓋元象二年建也

東魏張烈碑

右東魏張烈碑在今靑州界中文字磨滅以事考之蓋張烈也按北史列傳烈爲家誡千餘言臨終敕子侄不聽求贈但勒家誡立碣而已卽此碑是也其卒年月殘缺不可辧傳亦不載惟靑州圖經稱卒於元象中云

東魏賈思同碑

右東魏賈思同碑思同與其兄思伯後魏書皆有傳云靑州益都人今其墓乃在壽光縣而思伯之碑亡矣

東魏魏蘭根碑

右東魏魏蘭根碑按北史列傳云蘭根起家北海王國侍郎而碑雲起家爲奉朝請遷員外散騎侍郎碑云以在岐州之功封永興縣開國侯而史不載又史雲天平初謝病以開府儀同歸本鄕武定三年薨而碑云薨於天平二年其卒也史云贈司空而碑作司徒皆當以碑爲正

後魏化政寺石窟銘

右後魏化政寺石窟銘北史及魏書有宦者抱嶷傳云嶷終於涇州刺史自言其先姓杞後辟禍攺焉今此碑題涇州刺史杞嶷造疑復攺從其本姓爾

梁重立羊祜碑

右羊祜碑梁大同中以舊碑殘缺再書而刻之碑陰具載其事今附於次

東魏敬君像頌

右東魏敬君像頌敬君名曦顯雋從弟也碑云十世祖漢揚州刺史韶按後周書敬珍傳唐書宰相世系表皆云韶漢末爲揚州刺史與此碑所書同而姓苑元和姓纂皆作歆疑轉寫之誤又據碑顯雋乃韶十世孫而姓纂以爲九世恐亦誤也

金石錄卷二十一

欽定四庫全書

金石錄卷二十二

宋趙明誠撰跋尾十二【後魏北齊後周隋】

後魏鎭東將軍劉幹碑

後魏汝南王碑

北齊造像記

北齊郁久閭業碑

後周延壽公碑頌

後周太學生拓拔府君墓志

北齊華陽公主碑

北齊天柱山銘

後周華嶽廟碑

後周河瀆碑

後周同州刺史普六如忠墓志

北齊隴東王感孝頌

後周溫州刺史烏丸僧修墓志

北齊長樂王尉景碑

北齊馮翊王平等寺碑

北齊臨淮王像碑

北齊白長命碑

北齊大安樂寺碑

北齊司空趙起碑

北齊贈司空趙奉碑

北齊宜陽國太妃傅氏碑

北齊赫連子悅淸徳頌

隋興國寺碑陰

隋齊國太夫人楊氏墓志

隋化善寺碑

隋願力寺舍利寶塔函銘

隋周羅睺墓志

隋禹廟殘碑

隋黃門侍郎栁旦墓志

隋尙書左僕射元壽碑

隋西林道場碑

後魏鎭東將軍劉幹碑

右魏鎭東將軍劉幹碑云君諱幹字天自南北分裂典章文物掃地而盡至於名字書畫皆一出其私意而無復稽考可謂亂世矣若劉君者名幹字天豈不怪哉

後魏汝南王碑

右後魏汝南王碑王名悅孝文子也尒朱榮之亂奔梁梁武厚遇之立爲魏主後復歸北據後魏書列傳云出帝時爲大司馬卒而帝紀與北史皆言爲出帝所殺蓋列傳之誤而此碑亦不書者諱也

北齊造像記

右北齊造像記雲天保四年歲次己酉案齊文宣以東魏武定八年受禪攺元天保是歲庚午至四年當爲癸酉而此記誤書癸爲已爾其字畫不工特以甲子差誤恐後來疑焉因錄於此

北齊郁久閭業碑

右北齊郁久閭業碑郁久閭其姓本出東胡見於北朝者有後魏景穆恭皇后郁久閭氏云河東王毗之妹今魏書列傳但有閭毗又有閭大肥皆云蠕蠕人蓋同族也大肥道武時歸國尙華陰公主以此碑考之業乃大肥之孫魏書於皇后傳雲姓郁久閭而於毗與大肥傳止言姓閭毗於景穆皇后爲兄弟其姓不應有異使後嘗更姓史家亦當具載兼大肥之孫亦不當復用舊姓也蓋史之闕漏又碑云祖名大泥鵲起而史作大肥碑又云業茹茹國王步渾之孫蠕蠕或稱茹茹見於前史惟魏書蠕蠕列傳自木骨閭以來敍其世系甚詳無名步渾者亦莫知其爲何人也

後周延壽公碑頌

右後周延壽公碑頌云勲州刺史延壽郡開國公萬紐於實考之於史實太師燕國公於謹子也謹後魏新安公於栗防子洛拔之後余家有洛拔子烈碑述其世系甚詳云逺祖之在幽州世首部落陰山之北有山號萬紐於者公之奕葉居其原趾遂以爲姓曁髙祖孝文皇帝時始賜姓爲於氏焉今此碑復稱萬紐於者蓋後周時凡孝文賜姓者皆復攺從舊云又姓纂及唐書宰相世系表皆云謹洛拔五世孫也以後魏及周書考之洛拔以太安四年卒年四十五謹以正光四年爲廣陽王元深長流參軍年三十一洛拔之卒距謹之爲參軍蓋六十四年矣洛拔旣早世不應後六十四年已有五世孫年三十一也以此知言謹爲洛拔五世孫者蓋未可信又周書稱謹祖名安定而唐書表作子安亦莫究其孰失也

後周太學生拓拔府君墓志

右後周太學生拓拔府君墓志陳使周正撰云君諱吐度眞魏昭成皇帝之後也夷虜以三字爲名者甚眾拓拔君爲書生尙仍舊俗何哉蓋自魏孝文帝惡夷虜姓氏盡易之至後周一切復攺從舊故當時士人名字亦皆用虜語無足怪也

北齊華陽公主碑

右北齊華陽公主碑云公主諱季艶蓋魏孝文帝之孫廣平王懷之女北齊趙郡王叡之母也按北史叡列傳其前雲母華山公主而其後乃作華陽今此碑及北齊書皆止言封華陽蓋北史誤

北齊天柱山銘

右北齊天柱山銘在今萊州膠水縣初後魏永平中鄭道昭爲郡守名此山爲天柱刻銘其上至北齊天統元年其子述祖繼守此邦復刻銘焉案後魏書道昭之父羲諡文靈而道昭所立羲碑乃云諡爲文今此碑又云諡文貞皆莫可考

後周華嶽廟碑

右後周華嶽廟碑萬紐於瑾撰趙文淵字徳本書按後周書列傳有趙文深字徳本蓋唐初史官避髙祖諱故攺淵爲深爾萬紐於瑾者唐瑾也周文帝時賜姓宇文後以於謹請與同姓更爲萬紐於云

後周河瀆碑

右河瀆碑後周天和二年建內史大夫瑯邪王褒字子淵造文趙興郡守趙文淵字徳本奉勅書余嘗讀楊大年談苑云千字文題勅員外散騎侍郎周興嗣次韻勅字乃梁字傳寫誤爾當時帝王命令尙未稱勅至唐顯慶中始云不經鳳閣鸞臺不得稱勅勅之名始定於此案此碑及唐瑾撰華嶽廟碑皆文淵奉勅書後周距梁時未逺又隨薛道衡撰老子碑唐初虞世南撰孔子廟堂杜如晦碑歐陽詢書昭陵九成宮碑皆作奉勅如此類甚眾略舉一二要知不獨始於顯慶大年之論非也然則唐人所謂不經鳳閣鸞臺不謂之勅者蓋言令命當繇廟堂出非謂勅之名始於此也然文淵奉勅書碑而自著其字何哉

後周同州刺史普六如忠墓志

右普六如忠墓志普六如者楊忠隋髙祖父也後魏時賜姓以志考傳其事皆合惟其爲都督涇豳云顯鹽靈等六州諸軍事而傳以豳爲幽者蓋傳寫誤爾

北齊隴東王感孝頌

右北齊隴東王感孝頌隴東王者胡長仁也武平中爲齊州刺史道經平陰有古冢詢訪耆舊以爲郭巨之墓遂命僚佐刻此頌焉墓在今平陰縣東北官道旁小山頂上隧道尙存惟塞其後而空其前與杜預所見邢山上鄭大夫冢無異冢上有石室制作工巧其內鐫刻人物車馬似是後漢時人所爲余自靑社如京師往還過之屢登其上按劉向孝子圖云郭巨河內溫人而酈道元注水經云平陰東北巫山之上有石室世謂之孝子堂亦不指言何人之冢不知長仁何所據遂以爲巨墓乎【按頌有孝子堂之語故知卽水經所載也】

後周溫州刺史烏丸僧修墓志

右後周烏丸僧修墓志僧修本姓王氏梁南城侯神念之子太尉僧辯之弟歸後周仕爲溫州刺史卒元和姓纂及唐史宰相世系表皆云神念父冏爲護烏丸校尉因號烏丸王氏今墓志乃云僧修歸周賜姓烏丸又諸書皆云神念諡壯而墓志作莊唐表云僧修生景孝而墓志云名祥字景孝皆當以墓志爲正

北齊長樂王尉景碑

右北齊長樂王尉景碑按北齊書景字士眞而碑云字副羽蓋傳之誤

北齊馮翊王平等寺碑

右北齊平等寺碑題太宰馮翊王定光像寶殿碑馮翊王者名潤齊神武子也碑云寺魏廣平王懷所立永平中造定光銅像一區髙二丈八赤屬魏季像在寺外未果移入其後齊髙祖過洛始遷像入寺至潤又增修殿宇焉據楊之洛陽伽藍記云孝昌三年十二月中此像面有悲容兩目垂淚三日而止其後尒朱榮北海王爾朱兆入洛陽像皆悲泣如初毎經神驗朝野惶懼其事甚異而此碑不載

北齊臨淮王像碑

右北齊臨淮王像碑臨淮王者婁定逺也按北齊書和士開傳定逺與趙郡王叡謀出士開爲兗州刺史未行士開納賄定逺得畱復出定逺爲靑州刺史責叡以不臣之罪而殺之定逺歸士開所遺加以余珍賂之乃免如史所書定逺可謂小人矣定逺本傳但云封臨淮郡王而不書其爲靑州者闕也又定逺從弟叡旣附見定逺傳而於外戚傳又重出南北朝諸史猥並類如此可笑也

北齊白長命碑

右北齊白長命碑云公字長命而其名已殘缺長命白建之父也北齊書及北史建傳皆云父名長命者蓋齊魏間人多以字爲名耳

北齊大安樂寺碑

右北齊大安樂寺碑其額題廣業王大安樂寺碑廣業王者尉萇命之子破侯也碑云魏末離亂萇命嘗營護此寺其後破侯與其弟興敬復加營葺故立此碑按北史及北齊書有尉長命傳今碑乃作萇命又史云其卒諡曰武壯而碑乃作武莊當以碑爲正破侯嘗仕爲中書令尙書左僕射尙書令錄尙書事封廣業王官甚顯而史無傳

北齊司空趙起碑

右北齊趙起碑按北齊書列傳雲起天統二年除滄州刺史武平中卒於官今以碑考之起自滄州還闕除吏部尙書判外兵省事遷光祿大夫以本官兼尙書左僕射出行懷州事轉膠州刺史封南泉郡王乃卒史皆不書而云卒於滄州誤矣

北齊贈司空趙奉碑

右北齊趙奉碑奉彥深父也碑云公諱奉字奉伯而北齊書及北史但云名奉伯而已碑又云父淸河府君剖符東秦著績齊土久於其職遂卽家焉今爲平原貝丘人也而史乃云彥深髙祖父難爲淸河太守遂家淸河淸河後攺爲平原二事不同皆當以碑爲正惟史以謂彥深本名隱避齊廟諱故以字行而碑直書爲隱何哉

北齊宜陽國太妃傅氏碑

右北齊宜陽國太妃傅氏碑其額題齊故女侍中宜陽國貞穆太妃傅氏碑碑云太妃諱華淸河貝丘人也按北史後魏置女侍中視二品然本後宮嬪禦之職今以宰相母爲之惟見於此傅氏趙彥深之母有賢操事載於史

北齊赫連子悅淸徳頌

右北齊赫連子悅淸徳頌據北史列傳子悅爲鄭州刺史郡人請爲立碑詔許之碑所載亦同而碑乃在今許昌者按隋書地理誌潁川郡舊置潁州東魏攺曰鄭州後周攺爲許州又傳云子悅天保中爲揚州刺史而碑作陽州者按地理誌東魏於宜陽置陽州後周攺爲熊州云

隋興國寺碑陰

右隋興國寺碑陰丁道護書道護所書興國啟法兩寺碑皆在襄陽歐陽公嘗得啟法寺碑列於集古錄中而於大學官楊褎處見興國寺碑以不得入錄爲恨今碑陰又有襄州鎭副總管栁止戈以下十八人姓名字畫尢完好歐陽公所未見也蔡君謨題其後云在杭州日坐有客曰小說稱丁眞永艸永固知名丁何人也予謂道護豈其人耶按法書要錄丁覘與智永同時人善隸書世稱丁眞永艸非道護也

隋齊國太夫人楊氏墓志

右隋齊國太夫人楊氏墓志云夫人字季姜僕射髙熲母也隋書熲傳云熲以母憂去職開皇二年伐陳詔熲節度諸軍據此熲之丁內艱蓋在開皇初今以墓志考之楊氏之卒乃在十年傳稱熲旣貴其母常誡以逺禍後熲竟以危言爲煬帝所誅如其言可謂賢母矣常恨不著其姓氏今乃見於此云

隋化善寺碑

右隋化善寺碑在徐州碑陰有郎余令題記云隋尹式撰余元祐間侍親官彭門時爲兒童得此碑今三十餘年矣

隋願力寺舍利寶塔函銘

右隋願力寺舍利寶塔函銘仁壽三年相州刺史薛冑建唐劉禹錫集載僧靈澈詩有云經來白馬寺僧到赤烏年禹錫稱其工因讀此寺銘亦以白馬之寺對赤烏之年乃知前人已有此語蓋隋唐間文體大率以偶儷爲工𨿽格力卑弱然用事親切時有可喜也

隋周羅睺墓志

右隋周羅睺墓志無書人姓名而歐陽率更在大業中所書姚辧墓志元長壽碑與此碑字體正同蓋率更書也往時書學博士米芾善書尢精於鑑裁亦以餘言爲然羅睺名將隋史有傳今以墓志考之羅睺在陳自鐘離太守遷秦郡而史不載又史雲開皇中自豳州刺史轉涇州母憂云職復起授豳州遼東之役徵爲水軍總管進爲上將軍而墓志自豳州爲水軍總管進上將軍然後爲涇州其遷拜次第皆不同又史云拜東宮右虞候率而墓志爲左監門率史云轉右衛率而墓志爲右監門武候率史云自右武候大將軍進授上將軍而墓志不載蓋未嘗拜此官也皆當以墓志爲據

隋禹廟殘碑

右隋禹廟殘碑其文字磨滅十五六而其末隱隱可辧云防稽郡【下缺三字】史陵書筆法精妙不減歐虞案張懷瓘書斷雲禇遂良嘗師史陵蓋當時名筆也今此碑磨滅而僅存世之藏書者皆未嘗有非余收錄之富則遂不復見於世矣

隋黃門侍郎栁旦墓志

右隋栁旦墓志以考隋史列傳其始終事迹皆同惟傳云攝判黃門侍郎而墓志云檢校黃門侍郎小異爾又墓志載旦六子燮則綽楷濬亨而元和姓纂與唐史宰相世系表皆云旦五子而闕其第五子濬亦當以墓志爲是也

隋尙書左僕射元壽碑

右隋元壽碑虞世基撰歐陽詢書按隋史壽開皇中爲尙書主爵侍郎而碑云主爵郎碑雲從晉王伐陳時兼揚州長史授行軍總管長史平陳遂爲揚州總管府長史遷尙書左丞而史但云自元帥府屬平陳入爲左丞爾又爲太常少卿時兼雍州司馬史亦不載其卒贈尙書左僕射光祿大夫封博平侯而史但云贈右僕射皆其闕誤史云壽在周封儀隴縣侯而碑作儀龍侯今按隋書地裏志有儀隴縣屬巴西郡而無儀龍未知孰失也

隋西林道場碑

右隋西林道場碑題太常博士歐陽詢撰而不著書人名氏余家藏隋姚辧墓志元壽碑皆率更在大業中爲博士時所書與此碑字體絕不類知其非率更書也金石錄卷二十二

欽定四庫全書

金石錄卷二十三

宋趙明誠撰跋尾十三【唐】

唐司空竇抗墓志

後周黃羅剎碑

隋桂州總管侯莫陳穎墓志

唐孔子廟堂碑

唐杜如晦碑

唐房彥謙碑

唐房彥謙碑陰

隋衛尉卿竇慶墓志

唐大理卿郎穎碑

唐丹州刺史張崇碑

唐昭陵刻石文

唐昭陵六馬贊

唐益州長史裴鏡民碑

唐溫彥博碑

唐贈髙熲禮部尙書詔

唐河間元王碑

唐濟寺碑

唐段志碑

唐獨孤使君碑

唐晉祠銘

唐相州刺史侯莫陳肅碑

唐孔穎達碑

唐太府卿李襲譽墓志

後周大宗伯唐瑾碑

隋皇甫誕碑

唐司空竇抗墓志

右唐竇抗墓志歐陽詢撰並書其所歷官新舊史所書頗多闕略蓋抗在隋自岐州刺史遷冀州又遷定州又爲遼東道行軍總管攺朔州道遂授持節幽易燕檀四州諸軍事幽州總管幽州刺史而史直云自岐州轉幽州總管其歸唐爲化道安撫大使遷光祿大夫又爲左武侯大將軍時以本官領同州刺史史皆不載其卒史言諡宻而志作容新史言贈司徒而志作司空舊史亦爲司空與志合

後周黃羅剎碑

右後周黃羅剎碑虞世南撰羅剎仕周爲行軍總管其子君漢唐初爲將有功武徳中爲父追立此碑按後魏元義本名夜義其弟剎本名羅剎元樹遺公卿書譏詆以謂夜義羅剎皆鬼名也今羅剎周人去魏不逺猶以爲名何哉

隋桂州總管侯莫陳穎墓志

右隋侯莫陳穎墓志穎隋書有傳以其事考之多合惟傳言穎諡曰定而志不載按志云公第四子尙書考功郎中乹防而傳作防防乹防義理皆通然予嘗得乹防碑乃云名肅字乹防元和姓纂所載亦同疑其以字行爾蓋隋唐間人多如此

唐孔子廟堂碑

右唐孔子廟堂碑虞世南撰武徳時建而題云相王旦書額者蓋舊碑無額武后時增之爾至文宗朝馮審爲祭酒請琢去周字而唐史遂以此碑爲武后時立者誤也睿宗所書舊額云大周孔子廟堂之碑今世藏書家得唐人所收舊本猶有存者云

唐杜如晦碑

右唐杜如晦碑虞世南撰驗其字畫蓋歐陽詢書也如晦唐偉人史家立傳不應艸艸今以碑考之頗多異同傳言如晦大業中嘗以選補滏陽尉棄官去而碑言在隋起家爲雍州從事及煬帝幸江都代王使君判畱守事蓋如晦未嘗爲滏陽尉而亦未嘗棄官去也傳言秦王爲皇太子授左庶子而碑作右庶子傳言爲檢校侍中攝吏部尙書而碑作攝侍中吏部尙書傳云其祖名杲而碑所書乃名徽傳云諡曰成而碑所書乃誠也蓋此碑乃太宗手詔世南勒文於其石其官爵祖父名諱不宜有誤皆可以正史氏之失矣

唐房彥謙碑

右唐房彥謙碑彥謙齡父也在隋任司隸刺史出爲涇陽縣令卒官不大顯而隋書立傳二千餘字者蓋修史時齡方爲宰相故也彥謙自曾祖而下三世皆封壯武侯隋唐史齡所書皆同獨此碑作莊武未知孰是碑李百藥撰歐陽詢八分書在今齊州章丘縣界中世頗罕傳

唐房彥謙碑陰

右唐房彥謙碑陰具載彥謙歸葬恩禮儀物之盛太宗遇齡可謂厚矣蓋厚其禮所以責其報也太宗可謂善任人矣

隋衛尉卿竇慶墓志

右隋竇慶墓志慶曾祖略祖溫善父榮定北史及北齊後周隋書皆有傳諸史皆云慶祖名善而慶之兄抗墓志乃云名溫唐書宰相世系表以爲善一名溫今此志名溫善皆不可考慶大業中仕爲衛尉卿史云爲羣賊所殺而墓志云爲賊盧圓月所殺墓志貞觀四年刻其小楷工妙不減歐虞惜其不著名氏也

唐大理卿郎穎碑

右唐郎穎碑李百藥撰歐陽公集古錄云穎父名基字世業而百藥書穎世次但云父世業又書穎兄茂碑亦然考其碑文有皇基締構之言則基字當時公私無所諱避而百藥書穎父字而不名不詳其義是以君子貴乎博學余按隋及唐初人多以字爲名故𨿽一時名卿其名字混淆略不可考又按穎字楚之其事迹雜見北史隋書皆書爲楚之而不載其名穎獨唐書郎余令傳云祖穎字楚之至於傳中敍述行事止稱楚之疑其亦以字行耳

唐丹州刺史張崇碑

右唐丹州刺史碑首尾已殘缺其可見者云公諱崇字平髙按新唐書劉裴傳後載起義功臣事迹有張平髙云綏州人從唐公平京城累授左領軍將軍蕭國公貞觀初爲丹州刺史坐事以右光祿大夫還第卒今以碑考之其事皆同惟傳以字爲名耳

唐昭陵刻石文

右唐昭陵刻石文太宗爲文徳皇后立歐陽詢書其文具載於太宗實錄今石刻已磨滅故世頗罕傳其略可見者有云無金玉之寶玩用之物木馬寓人有形而已欲使盜賊息心存亡無異又云俯視漢家諸陵猶如蟻垤皆被穿窬今營此陵制度卑狹用功省少望與天地相畢求無後患其言非不丁寜切至也然竟不免溫韜之禍太宗英武聰明過人甚逺而於此眷眷不忘何哉以此知死生之際能超然無累者賢哲之所難也又云國家府藏皆在目前與在陵內何異其詞尢陋得無爲後達士所笑乎

唐昭陵六馬贊

右唐昭陵六馬贊初太宗以文徳皇后之自爲文刻石於昭陵又琢石象平生徵伐所乘六馬爲贊刻之皆歐陽詢八分書世或以爲殷仲容書非是至諸降將名氏乃仲容書耳今附於卷末云

唐益州長史裴鏡民碑

右唐裴鏡民碑殷令名書令名與其子仲客皆以能書擅名一時而令名遺迹存者惟此碑耳筆法精妙不減歐虞惜不多見

唐溫彥博碑

右唐溫彥博碑歐陽公集古錄跋顏勤禮碑後云按唐書溫大雅字彥弟彥博字大臨弟大有字彥將兄弟義當一體而名大者字彥名彥者字大不應如此蓋唐世諸賢名字可疑者多封徳彛云名倫房齡云名喬髙士亷云名儉顏師古云名籒而皆以字行倫喬儉籒在唐無所諱不知何避而行字余按顏之推家訓云古者名終則諱之字乃可以爲孫氏江南至今不諱字也河北士人全不辧之名亦呼爲字字同爲字尙書王元景兄弟皆號名人其父名云字羅漢亦皆諱之其餘不足怪也又顏師古匡謬正俗載或問人稱字而不稱名者何也師古考諸典故以稱名爲是蓋當時風俗相尙如此初無義理也然師古旣立論以稱名爲是而乃以字行殆不可曉也已

唐贈髙熲禮部尙書詔

右唐贈髙熲詔書貞觀十一年攺有詔贈禮部尙書其事當載於史而隋書熲列傳唐書帝紀太宗實錄皆不載

唐河間元王碑

右唐河間元王孝恭碑按新唐書孝恭自宗正卿歷涼州都督晉州刺史貞觀初爲禮部尙書以卒今以碑考之自宗正遷禮部尙書坐事免防復舊任俄授梁州都督攺晉州刺史與司空無忌等同時冊拜觀州刺史世世承襲復授光祿大夫禮部尙書蓋孝恭凡三爲尙書一免官一拜世襲刺史本傳皆不載而以梁州爲涼者亦誤也又唐初功臣皆云圖形淩煙閣而此碑乃作戢武閣戢武之名不見於他書惟當時石刻數數有之豈淩煙先名戢武而後攺之邪

唐濟寺碑

右唐濟寺碑在今汾州據唐防要此碑李百藥撰唐太宗初卽位下詔於建義以來交兵之處爲義士凶徒隕身戎陳者各建寺剎分命儒臣爲銘凡七碑今所得者泛水等慈呂州普濟幽州昭仁與此碑凡四而虞世南禇遂良所建今皆亡矣

唐段志碑

右唐段志碑以唐史考之多不合碑云公諱某字志而其名已殘缺然史初不載其名也碑云鄒平人而史云臨淄人碑云諡忠壯而史云諡忠肅舊史亦作忠壯與碑合又碑云圖形戢武閣按唐史及諸書功臣圖形皆云淩煙閣初余得河間元王碑云圖形戢武意謂kao淩煙先名戢武后攺之爾今得斯碑亦同由是益知前言之不謬二碑皆當時所立不應差誤也

唐獨孤使君碑

右唐獨孤使君碑云君諱某字延壽而其名殘缺不可辧延壽陁子也隋書外戚傳云陁二子延福延壽元和姓纂亦云陁生延壽皆不著其名又姓纂云延壽封新蔡公而碑云封新蔡縣開國男亦當以碑爲正

唐晉祠銘

右唐晉祠銘太宗撰並書晉祠者唐叔虞祠也髙祖初起兵禱於叔虞祠至貞觀二十年太宗爲立碑

唐相州刺史侯莫陳肅碑

右唐侯莫陳肅碑肅桂州總管穎之子也元和姓纂所載侯莫陳氏云其先後魏別部居庫斛眞水周書云代武川人世爲渠帥隋魏南遷爲侯莫陳氏余嘗得穎及穎之孫涉墓志皆云本劉姓系出漢楚元王交穎墓志則以爲父崇後周時賜姓涉墓志則以爲崇王交丰後魏時賜姓二說已是不同而肅碑乃云漢中山靖王勝之後勝曾孫劭謀誅王莽不宻避難於代因左言而命氏攺姓侯莫陳焉自古史傳所載容有異同今穎肅涉三世歲月相接而碑志所書自相乖戾如此皆莫知其孰是豈其姓氏本出夷虜而唐初以族望相髙故妄言出於名冑以欺世俗初無所稽據乎不然殆不可考也已

唐孔穎達碑

右唐孔穎達碑於志寧撰世傳虞永興書據碑云穎達卒於貞觀二十二年時世南之亡久矣然驗其筆法蓋當時善書者規摹世南之書而爲者也

唐太府卿李襲譽墓志

右唐李襲譽墓志唐史列傳載襲譽官閥甚略據墓志云武徳初拜太僕卿出爲潞州總管防徵拜太府卿而傳言髙祖定長安授太府少卿者蓋傳誤傳言襲譽坐私憾杖殺番禾丞劉武嘗廢爲民流泉州卒而墓志不載疑諱之也

後周大宗伯唐瑾碑

右周唐瑾碑以後周書及北史列傳校之首尾皆�牾不合傳云字附璘而碑云字子玉傳云始仕爲尙書員外郎而碑云釋褐員外散騎侍郎傳云初封姑臧縣子而碑云永昌子傳云爲吏部尙書以父憂去職防起令視事而碑云爲周太祖記室其年丁武公憂起復太子舍人傳云爲驃騎大將軍開府儀同三司進爵臨淄伯轉吏部尙書於謹伐江陵以爲元帥府長史而據碑爲吏部尙書皆在爲驃騎開府及元帥長史以前又其攺封淄川伯蓋爲龍驤將軍時而其爲開府乃進爵爲公傳云六官建授禮部中大夫而碑云授宗伯傳云出爲蔡州刺史歷柘州硤州轉荊州總管府長史入爲吏部中大夫歷禦正納言中大夫久之除司宗中大夫兼內史卒於位而碑云先爲柘州刺史乃遷蔡州授司宗禦正納言又轉荊州總管防遷小宗伯乃薨其遷拜次第不同如此云瑾嘗爲戶部尙書硤州刺史吏部中大夫今據碑皆未嘗拜而柘州碑作拓碑云瑾嘗爲黃門侍郎又爲散騎常侍防領大著作修國史及起居注又爲侍中傳皆不載其卒也傳云贈小宗伯而碑云贈華州刺史傳云諡曰方而碑云諡曰懿碑於志寧撰貞觀中其孫皎所立後周書北史皆唐初修距瑾之卒歲月未逺而顚倒錯謬如此然其官爵名字子孫不應有誤皆當以碑爲據也

隋皇甫誕碑

右隋皇甫誕碑余嘗得誕墓志又得此碑以攷北史及隋書列傳云誕字慮而碑志皆作憲傳云隋髙祖受禪爲兵部侍郎數年出爲魯州長史開皇中復爲此部刑部二曹侍郎遷治書侍禦史爲河南道大使及還奏事稱防令判大理少卿明年遷尙書右丞以碑志參攷誕自司徒主簿出授長史俄除益州總管府司法徵授比部侍郎蓋未拜兵部而其爲河北河南安撫大使乃任右丞時皆史家之謬惟墓志稱誕嘗爲司徒主簿而碑不載傳與墓志皆云爲魯州長史而碑作廣州則疑碑之脫漏墓志乃時所述然碑亦貞觀中其子無逸追建不應差謬而不同何也

金石錄卷二十三

欽定四庫全書

金石錄卷二十四

宋趙明誠撰跋尾十四【唐】

唐益州學館廟堂記

唐萬年宮碑陰題名

唐薛收碑

唐崔惇禮碑

唐贈左僕射楊達碑

唐李靖碑

唐辧法師碑

唐蘭陵長公主碑

唐淸河公主碑

唐趙智碑

唐登封紀號文

唐司元太常伯竇徳碑

唐子志寧碑

唐文館學士顧君墓志

唐碧落碑

唐興昔亡單於阿史彌射碑

唐阿史那忠碑

唐明徵君碑

唐黎尊師碑

唐李勣碑

唐陽翟侯夫人陸氏墓志

唐少姨廟碑

唐啟母廟碑

唐房齡碑

唐髙士亷塋兆記

唐益州學館廟堂記

右唐益州學館廟堂記成都縣令顏有意書撰人題法曹陳玉文學太子詹事待詔文館陵州長史而姓名殘缺不可辧集古錄直以爲有意撰非也碑陰載當時官僚姓名後人題云此記賀遂亮撰未知果是否記文敍述前世遺迹考究同異文詞古雅甚可喜也

唐萬年宮碑陰題名

右唐萬年宮碑陰者髙祖自爲萬年宮碑然宰相而下皆題名於其陰余每覽此碑見長孫無忌禇遂良許敬宗李義甫同時列名未嘗不掩卷太息以爲善惡如水火決不可同器惟人主能辧小人而逺之然後君子道長而天下治若俱收並用則小人必得志小人得志則君子必被其禍如無忌遂良是已然知人帝堯所難非所以責髙宗也

唐薛收碑

右唐薛收碑文字殘缺其可讀處以唐史校之無甚異同惟收之卒諡曰懿而史不書爾又收之子元超據唐史及此碑皆云名元超而楊烱盈川集載烱所爲元超行狀乃云名振字元超蓋唐初人多以字爲名耳

唐崔惇禮碑

右唐崔惇禮碑按新唐史列傳云惇禮字安上而宰相世系表則云名安上字惇禮今此碑所書與表合然舊史及碑皆言惇禮本名元禮髙祖爲攺名焉其孫兢墓志亦云名惇禮蓋疑其以字行耳又世系表其末載崔氏爲宰相者二十餘人而獨不著惇禮乃其闕漏也

唐贈左僕射楊達碑

右唐贈左僕射楊達碑達觀王雄弟也煬帝時官至納言卒贈吏部尙書唐顯慶中以武后外祖父加贈左僕射官爲之立碑以隋書列傳攷之時有異同傳云字士達而碑云字叔壯傳云年六十二而碑云年六十五皆當以碑爲正又傳云諡恭而碑云諡懿余集錄有李嶠所撰武后母墓碑亦云諡爲恭與傳合未知孰是也

唐李靖碑

右唐李靖碑集古錄云靖之封衛國公也授濮州刺史蓋太宗以功臣爲世襲刺史後𨿽不行史宜書而不書者闕也余按新史長孫無忌傳載無忌以下授世襲刺史者凡十四人姓名具存蓋其事以見於他傳則於本傳似不必重載也

唐辧法師碑

右唐辧法師碑薛純陁書歐陽公集古錄云純陁太宗時人其書有筆法意其當時必爲知名士而今世人罕知者然亦不傳於世集古所得純陁書只此而已余按法書要錄云薛純陁學歐艸防傷肥鈍亦通之亞也然則純陁當時眞知名矣余又得純陁八分書比干碑歐陽公所未嘗見也與純陁同時有薛純曹太宗命書砥柱銘者其筆法與純陁絕相類疑卽一人蓋唐初時人姓名多如此耳

唐蘭陵長公主碑

右唐蘭陵長公主碑李義甫撰據唐書列傳公主太宗第十二女而碑云第十九女蓋傳誤也

唐淸河公主碑

右唐淸河公主碑公主太宗女也碑云下嫁程知節之子處亮知節碑及唐史知節列傳元和姓纂所載皆同惟公主列傳作懷亮非是唐史一書而首尾自相乖戾者甚眾非特此也

唐趙智碑

右唐趙智碑云智字處仁而史不載又云自太子舍人爲吏部員外郎遷國子博士檢校吏部郎中防爲越王府長史兼檢校吏部侍郎遂轉黃門侍郎舊史亦云累遷而新史直云繇太子舍人拜黃門侍郎爾又智爲國子祭酒嘗領東宮賓客而新舊史亦皆不載

唐登封紀號文

右唐登封紀號文凡兩碑皆髙宗自撰並書其一大字磨崖刻於山頂其一字差小立於山下然後世頗罕傳政和初余親至泰山得此二碑入錄焉

唐司元太常伯竇徳碑

右唐竇徳碑以唐史本傳考之其事多合惟徳爲禦史大夫攝吏部禮部度支三尙書遂遷大司憲史皆不載又其弟徳逺史云封樂安男而碑作樂平皆當以碑爲正

唐於志寧碑

右唐於志寧碑以考唐史列傳其防時所歷官史多不書今亦不復錄錄其尢著者碑云大業十年爲淸河縣長而傳云爲冠氏長碑云自中書侍郎遷兵部授蒲州刺史不赴後爲衞尉卿判太常卿事以本官兼雍州別駕遷禮部尙書而史皆不載史云自侍中拜尙書左僕射同中書門下三品頃之兼太子少師遷太傅顯慶四年以老乞骸骨詔解僕射更拜太子太師仍同三品今以碑考之其初拜僕射也未嘗領中書門下三品至罷僕射乃爲同中書門下參謀朝政皆史家之誤又案百官志唐初宰相有參議朝政參預朝政參知政事其後有同中書門下三品同平章事永淳中遂以平章事入銜而獨無參謀朝政之名蓋惟見於此耳

唐文館學士顧君墓志

右唐顧君墓志已殘缺亡其前一段以事考之蓋顧也髙宗朝爲文館學士司文郎中卒姓名附見唐書令狐徳棻傳其子琮仕武后爲宰相今此志但云第六子琉等而無琮蓋當時官未顯故不載歟

唐碧落碑

右唐碧落碑大篆書其詞則唐宗室黃公譔所述或云陳遺玉書或云譔自書皆莫可知李肇及李漢並言李陽冰見此碑徘徊數日不去又言陽冰自恨其不如以槌擊之今缺處是也此說恐不然陽冰嘗自述其書以謂斯翁之後直至小生於他人書蓋未嘗有所推許唐人以大篆當時罕見故妄有稱說耳其實筆法不及陽冰逺甚也

唐興昔亡單於阿史彌射碑

右唐阿史彌射碑彌射本西突厥嘗歸朝後伐玆爲蘇海政所殺舊唐史紀彌射事甚詳多與碑合而新史所書甚略如髙宗冊爲昆陵都防興昔亡單於皆不載碑云單於諱某字彌射而缺其名不書史但言名彌射豈作碑者爲緣飾之乎

唐阿史忠碑

右唐阿史忠碑唐書列傳云忠尙宗室女定襄縣主始詔姓獨著史今此碑當時所立題云阿史府君之碑而元和姓纂亦云阿史氏開元中攺爲史疑傳誤也唐太宗親撥隋亂卽位未幾遂致太平其好賢樂善蓋出天性故一代之豪傑皆樂爲之用如忠之徒出於降虜亦皆立勲本朝著名後代𨿽云太宗天姿英睿絕人甚逺至於輸忠盡節諸賢之助亦多矣嗚呼盛哉

唐明徵君碑

右唐明徵君碑徵君者梁人名山賓也髙宗朝其裔孫崇儼以方伎進故立此碑舊唐史言髙宗自制文而書之非也蓋髙宗撰文髙正臣書耳

唐黎尊師碑

右唐黎尊師碑題云盧子升字照鄰撰按唐史盧照鄰字升之與此碑不合蓋唐初人多以字爲名爾至以子升爲升之則疑史之誤

唐李勣碑

右唐李勣碑按唐史太宗屬疾出勣爲疊州都督髙宗立召授檢校洛州刺史今以碑考之其除洛州乃在太宗朝髙宗卽位授開府儀同三司爾又新舊史皆云勣年八十六而碑云年七十六碑髙宗自撰其所書官爵年壽皆可信而不疑也

唐陽翟侯夫人陸氏墓志

右唐陽翟侯夫人陸氏墓志陽翟侯者禇遂賢也元和姓纂及唐書宰相世系表載遂賢一子兼藝爲永州司功今此志云二子兼善兼愛而無兼藝兼善兼愛二子姓纂唐史漏落容有之惟兼藝墓志不書者何也豈非唐表誤乎

唐少姨廟碑

右唐少姨廟碑楊烱撰云少姨廟者則漢書地理誌嵩髙少室之廟也其神爲婦人像者則故老相傳云啟母塗山氏之妹也余按淮南子云塗山氏化爲石而生啟其事不經固已難信今又以少姨爲塗山氏之妹廟而祀之其爲淺陋尢甚蓋俚俗所立滛祀也烱旣載之於碑又遂以爲漢書所謂少室之廟者何其陋哉

唐啟母廟碑

右唐啟母廟碑崔融撰按淮南子云禹治鴻水通轘轅山化爲熊塗山氏見之慙而去至嵩髙山下化爲石方孕啟禹曰歸我子石破北方而啟生其說可謂怪矣然漢武帝幸緱氏至中嶽見夏后啟母石列於詔書則固已信之矣其後郭璞注山海經顏師古注漢書皆具載其語而融又文其事於碑流俗安得不惑乎自古荒誕之士喜爲奇辭怪說以欺世俗學士大夫能卓然不惑者蓋鮮如啟母化爲石伊尹之母化爲桑事尢不經難信然繇古迄今未有非之者也嗚呼此君子所以惡攻乎異端也歟

唐房齡碑

右唐房齡碑文字磨滅斷續不可考究惟其名字僅存其後題修國史河南公而名姓殘缺者褚遂良也按舊唐史云齡名喬字齡而新史乃云名齡字喬今碑所書與新史合惟宰相世系表又云齡字喬松者不知何所據也

唐髙士亷塋兆記

右唐髙士亷塋兆碑記唐史及元和姓纂皆云士亷父名勵而北史作勱今此碑與北史合蓋唐史及姓纂轉寫誤爾碑許敬宗撰趙模書模字畫甚工蓋貞觀中太宗命臨蘭亭序者

金石錄卷二十四

欽定四庫全書

金石錄卷二十五

宋趙明誠撰跋尾十五【唐僞周】

唐禇亮碑

唐洛州刺史賈公淸徳頌

唐歐陽詢妻徐夫人墓志

唐襄州刺史封公碑

唐襄州孔子廟堂碑

唐奉禮郎岑子輿墓志

唐醴泉縣令張仁蘊徳政碑

周武后升中述志碑

周武后封中嶽碑

周升仙太子碑

周大云寺碑

周武士彠碑

周孔昌防碑

周崔敬嗣墓志

唐祝府君碑

唐秦州都督唐宗碑

唐工部尙書姚璹碑

後周宇文舉碑

唐魏叔瑜妻王夫人墓志

唐兵部侍郎崔兢墓志

唐中興聖教序

唐聖教序碑側

唐徐有功碑

唐國子祭酒武承規墓志

唐陜州刺史劉延景碑

唐修封禪壇記

唐禇亮碑

右唐禇亮碑唐書云亮杭州錢塘人而碑云晉南遷家於丹陽按元和姓纂自有錢塘禇氏與亮族不同系唐史蓋失之

唐洛州刺史賈公淸徳頌

右唐洛州刺史賈公淸徳頌按唐史循吏傳賈惇頥惇實相繼爲洛州刺史長史有惠愛郡人皆爲刻石號棠棣碑今惇實之碑亡矣此碑載初除洛州制書有云三川之境是稱都防六條之寄尢屬時英蒲州刺史賈惇體業彊正識用優敏蓋其名乃惇也又武后實錄惇實傳中亦作惇以此知唐史傳寫之誤又按法書要錄此碑王知敬書以知敬所書他石刻校之字畫不類未知果知敬書否也

唐歐陽詢妻徐夫人墓志

右唐歐陽詢妻徐氏墓志云徐始以夫恩封渤海郡君防加渤海郡夫人最後以子恩封渤海太縣君按本朝之制婦人旣封郡君或郡夫人再以子貴加恩則直封爲郡太君郡太夫人不復爲縣太君矣今徐旣以夫貴封夫人後以子恩才封爲太縣君蓋一時之制如此又不曰縣太君而曰太縣君與今名號亦異也唐世婦人封邑次敍史家不載偶見於此志耳

唐襄州刺史封公碑

右唐襄州刺史封公碑宋之愻書字畫頗佳之愻之問弟也兄弟皆小人之愻奴事武三思三思五狗之愻乃其一以此知書特小技苟非其人亦何足貴哉

唐襄州孔子廟堂碑

右唐襄州孔子廟堂碑於敬之撰其前題魯大司冦贈太師宣尼父孔丘廟堂碑銘春秋之法或書字或書名皆所以寓褒貶之意今敬之爲孔子廟碑而斥其名何哉

唐奉禮郎岑子輿墓志

右唐岑子輿墓志云君諱子輿字安道南陽棘陽人也曾祖之象祖文本父曼倩按元和姓纂及新唐書宰相世系表載曼倩四子獻羲仲翔仲休而無子輿今墓志云次弟獻前太子典膳次弟羲前成均監主簿而無仲翔仲休墓志旣云獻羲等則不云仲翔仲休容有之惟子輿乃曼倩長子姓纂與世系表當書而闕者何也

唐醴泉縣令張仁蘊徳政碑

右唐醴泉縣令張仁蘊徳政碑長壽三年立醴泉尉顏眞卿書按魯公𨿽嘗爲此官然在開元間而魯公以貞元元年爲李希烈所害年七十六上距長壽三年實九十餘歲是時猶未生也又筆法與魯公他書不類以此疑有姓名同者然碑武后時立而不用當時所制字或云碑𨿽建於長壽中至魯公爲尉重書而刻之未可知也【據新史紀傳魯公以貞元元年被害年七十六而舊史徳宗實錄皆云沒於興元元年年七十七疑新史誤】

周武后升中述志碑

右周武后升中述志碑武后自撰睿宗書碑極壯偉立於嵩山之巓其陰鐘紹京書字畫皆工妙政和中河南尹上言請碎其碑從之

周武后封中嶽碑

右周武后封中嶽碑已殘缺書撰人名皆不可考然驗其筆迹蓋薛稷書也

周升仙太子碑

右周升仙太子碑武后撰並書升仙太子者王子晉也是時張易之昌宗兄弟方有寵諂防者以昌宗爲子晉後身故武后爲葺其祠親銘而書於其碑君臣宣淫無恥類如此可發萬古之一笑也

周大云寺碑

右大云寺碑賈膺福撰並八分書其筆法精妙可喜按舊唐史云武后鑄九鼎圖冩山川物像命工書人賈膺福薛昌容李元振鐘紹京等分題之紹京之書世固多有膺福筆迹𨿽僅存然世亦未嘗有稱之者如昌容等書遂不得見以此知士所以自著於不朽者果在徳而不在藝也

周武士彠碑

右周武士彠碑武后時追尊士彠爲無上孝明皇帝命李嶠爲碑文相王旦書石焉戎幕閒談載李徳裕言昔爲太原從事見公牘中有文水縣牒稱武士彠墓碑元和年忽失頭所在碑上有武字凡十一處皆鐫去之碑髙大非人力所及未幾武元衡遇害今此碑武字最多皆刻畫完好無訛缺者以此知小說所載事多荒誕不可信類如此

周孔昌防碑

右周孔昌防碑載其世系甚詳云宣尼父三十六世孫也十四世祖濳吳侍中生晉豫章太守竺竺生大尙書衝衝生大司農偘偘生祕書監滔滔生江夏太守俟俟生宋尙書左丞幼幼生尙書右丞遙之遙之生中書侍郎生齊散騎常侍佩佩生梁侍中休源休源生陳黃門侍郎宗範宗範生陳散騎常侍伯魚伯魚生隋祕書正字徳紹徳紹生昌防唐以前士人以族姓爲重故𨿽更千百年曆數十世皆可攷究自唐末五代之亂在朝者皆武夫悍卒於是譜牒散失士大夫茫然不知其族系之所自出豈不可惜也哉故余詳錄於此使後學論姓氏者有考焉按此碑及梁史皆云休源衝八世孫而元和姓纂獨以爲七代孫誤矣

周崔敬嗣墓志

右周崔敬嗣墓志云祖咸考表而元和姓纂以咸爲諴表爲儀表又新唐書崔光逺傳中宗在房州官吏皆不爲禮光逺祖敬嗣爲刺史獨盡誠推奉帝徳之及反正有與敬嗣同姓名者毎擬官帝輒超拜後召見悟非是訪敬嗣已死卽授其子汪五品官汪生光逺今以墓志考之敬嗣武后時實爲房州刺史然墓志載敬嗣長子悅次子協而無名汪者而姓纂亦云悅生光逺然則以悅爲汪蓋史誤也敬嗣卒於證聖元年中宗反正其歿已久屢遷他人官而不悟可謂昏矣

唐祝府君碑

右唐祝府君碑府君諱綝欽明父也碑欽明自撰今南京有漢祝睦兩碑其一言君兆自重黎祝融苗冑其一言其先髙辛余按諸書重黎祝融皆帝髙陽之後帝堯髙辛之子睦碑旣云出於重黎祝融又云出於髙辛自相抵牾莫可究考而此碑引世本氏姓篇云祝氏軒轅之後也史記周本紀武王克殷而封黃帝之後於祝帝堯之後於薊樂記云封黃帝之後於薊帝堯之後於祝蓋以黃堯本【下闕一字】同出有熊由此史傳相交祝薊互舉參考世本馬遷近之然司馬遷史記於族系多采世本不知世本果可盡信否蓋君子於學有所不知闕焉可也

唐秦州都督唐宗碑

右唐宗碑云君諱宗字徵仁而唐書宰相世系表云名世宗碑又云祖諱子政而世系表作二政皆當以碑爲正宗宰相休璟祖也仕隋爲朔方郡丞行郡守事大業末爲賊梁師都所殺神龍中贈秦州都督

唐工部尙書姚璹碑

右唐姚璹碑按新唐書璹列傳云爲夏官侍郎坐族弟敬節叛貶桂州長史而碑云自兵部侍郎以敬節犯法攺授司府少卿檢校定州刺史防卽眞轉都督廣循等二十三州諸軍事廣州刺史後替還仍以前累重貶桂州又璹爲宰相時嘗爲西京畱守而史不載璹以妖妄諂防事武后其事迹皆不足取而於官秩闕漏不可不記者所以正史官之失也璹防時所歷官列傳尢簡略今皆不復載云

後周宇文舉碑

右後周宇文舉碑盧思道撰神龍中其曾孫敞追建以後周書考之官閥事迹多同惟碑云公諱舉字神舉而史但言名神舉而已又史云其曾祖名求男而碑止言名求史云祖名顯和而碑止言名和亦皆不同其卒也史云宣帝以宿憾殺之而碑稱遘疾薨疑作碑者爲諱其事當以史爲正

唐魏叔瑜妻王夫人墓志

右唐王夫人墓志夫人魏叔瑜妻華之母也志無書撰人姓名驗其筆法蓋華自書華以艸隸擅名一時然石刻見於今者絕少此志世尢罕傳云

唐兵部侍郎崔兢墓志

右唐崔兢墓志云公諱兢字明愼祖惇禮父守業案舊唐書惇禮列傳云孫貞愼神龍初爲兵部侍郎元和姓纂新史宰相世系表所書亦同今以墓志考之其家世及名位皆合惟不著其名而以明爲貞者皆唐史及姓纂之闕誤也

唐中興聖教序

右唐中興聖教序中宗爲三藏法師義淨所作唐奉一書刻石在濟南長淸縣界四禪寺寺在深山中義淨眞身塔尙存余屢往遊焉得此文入錄案禦史臺記奉一齊州人善書翰武后時爲禦史後坐誅翦皇族廢

唐聖教序碑側

右聖教序碑側云則天嘗得玉冊上有名十二字朝野不能識義淨能讀其文曰天冊神皇萬歲忠輔聖母長安證聖元年五月上之詔書褒答案宋莒公紀年通譜武后以證聖元年九月授天冊金輪聖人之號故大赦攺元先是司餼局人於水際得石函有玉冊云神皇萬歲忠輔聖母長安故攺元協瑞其文與義淨所載小異云余嘗謂義淨方外之人而區區爲武后稱述符命可笑也然陶景號稱一代髙士在梁武時亦屢上圖防豈獨義淨哉

唐徐有功碑

右唐徐有功碑徐彥伯撰以新舊唐史考之其本末皆同惟舊史雲長安二年卒年六十二碑云三年卒年六十八新史亦云年六十八與碑合

唐國子祭酒武承規墓志

右唐武承規墓志蘇頲撰顏魯公家廟碑載魯公之父名惟貞字叔堅嘗爲太子文學今此志題太子文學顏叔堅書豈非以字行乎家廟碑又稱叔堅受筆法於舅殷仲容特以艸隸擅名云

唐陜州刺史劉延景碑

右唐劉延景碑延景女爲睿宗妃生讓帝者碑云夫人房氏以景云元年贈沛國夫人二年歲次丁亥袝窆於延景之墓按睿宗以景云元年六月卽位攺元歲次庚戌明年歳在辛亥而碑作丁亥誤也碑載延景四子溫玉承顏璵琪而元和姓纂以璵爲瑗蓋姓纂之謬

唐修封禪壇記

右唐修封禪壇記賈膺福書初余得膺福八分書大云寺記愛其筆法後又得此記字爲小楷尢工妙可喜云

金石錄卷二十五

欽定四庫全書

金石錄卷二十六

宋趙明誠撰跋尾十六【唐】

唐並州長史崔敬嗣碑

唐贈右僕射王洎碑

唐巂州都督姚懿碑

唐盧懷愼碑

唐瑯邪王衝墓志

唐元觀尹尊師碑

唐河侯新祠頌

唐郭知運碑

唐大云寺禪院碑

唐六公詠

唐涼國長公主碑

唐衞尉正卿泉君碑

唐左驍衛大將軍趙元禮碑

唐王方翼碑

唐龍角山紀聖銘

唐冠軍大將軍臧懷亮碑

唐蕭灌碑

唐楊歷碑

唐汝陽王長女墓志

唐南嶽眞君碑

唐立梁宣帝明帝二陵碑

唐孝義寺碑陰記

唐景陽井銘

唐代國長公主碑

唐趙冬曦祭仲山甫文

唐解琬碑

唐贈兗州都督裴守眞碑

唐屯畱令邢義碑

唐並州長史崔敬嗣碑

右唐崔敬嗣碑按唐史崔光逺傳中宗在房州光逺之祖敬嗣爲刺史盡誠推奉帝徳之及反正有與敬嗣同姓名者毎擬官輒超拜後召見悟非是訪眞敬嗣已死乃用其子余集錄有光逺祖墓志其卒在武后朝此碑敬嗣蓋中宗時誤遷官者也而碑乃云景龍元年有制追不時至中宗對宰相稱其姓名三令使者趣之及謁見卽日拜羽林將軍二說不同豈中宗旣見乃悟其非是歟

唐贈右僕射王洎碑

右唐王洎碑洎王仁皎父也元和姓纂唐史宰相世系表皆云名文洎而碑云名洎字文洎云

唐巂州都督姚懿碑

右唐姚懿碑懿崇父也據碑及唐書宰相世系表皆云公諱懿字善意而崇子奕碑與元和姓纂乃云名善意豈非以字行乎懿隋末唐初人仕至巂州都督開元間崇爲宰相立此碑

唐盧懷愼碑

右唐盧懷愼碑蘇頲撰其敍懷愼官閥甚略云公諱懷愼字懷愼而史不載其字又云上因遊鄠杜北望京闕巋然有公之別廬抵其宅室甚陋據此所書乃明皇嘗親幸其第而史云馳使問之非也史又云懷愼屬疾宋璟盧從願候之臨別執二人手曰上求治切然享國久稍勌於勤將有憸人乘間而進矣蓋謂楊李也果如此懷愼可謂先見然獨新史有之舊史不載按懷愼以開元四年卒是時明皇新卽位登用賢俊鋭於爲治之時也乃曰享國久倦於勤何哉疑初無此事蓋唐史喜取小說所載故事多謬誤以此知是非去取秉史筆者豈不可愼

唐瑯邪王衝墓志

右唐瑯邪王衝墓志衝趙王貞子也中宗遷房陵貞與衝謀反正舉兵未幾父子皆敗開元六年始詔陪昭陵武后革命毒流海內而唐之宗室被禍尢甚衝父子特畏誅翦故舉兵爾非有他謀也倉卒無援卒就夷滅哀哉

唐元觀尹尊師碑

右唐尹尊師碑郭謙光八分書謙光八分初不見稱於唐人歐陽公獨稱之以爲不減韓蔡史李四家余因訪求之久得崔敬嗣及此碑著錄焉

唐河侯新祠頌

右唐河侯新祠頌秦宗撰云河伯姓馮名夷字公子潼鄕華陰人也按章懷太子張衡傳注引聖賢墓冢記亦云馮夷者農華陰潼鄕隄首里人服八石得水仙爲河伯又引龍魚河圖曰河伯姓呂名公子夫人姓馮名夷三說𨿽異然其爲無所稽據則同也嗚呼自古荒誕之說惑人𨿽聰明之士猶或不免況庸人乎

唐郭知運碑

右唐郭知運碑蘇頲撰知運有兩碑其一張說文唐書知運傳載其子二人曰英傑英乂而蘇張二公所爲碑書其子四人曰英傑英奇英協英彥而無英乂歐陽公疑焉以謂英奇等三子皆在唐不顯史家闕漏或有之英乂嘗爲西川節度使其事甚著史官不應差其世家而蘇張二公作銘在知運卒後不逺亦不應闕其子孫莫可究其孰失余按代宗實錄雲英乂知運季子而元載所爲英乂墓碑亦云隴右節度使知運公之皇考也然則英乂爲知運子無疑又按英乂碑云公以天寶二載筮仕蓋知運以開元九年卒明年立碑碑所載諸子皆已有名位英乂時方孩幼且未從仕故碑不載爾余又嘗得徐浩所爲英傑碑有云移孝於忠二葉四將齊名當代同气十人然則知運諸子碑傳闕漏者尙多不獨此三人而已【徳宗實錄又有郭英幹雲英乂弟也】

唐大云寺禪院碑

右唐大云寺禪院碑李邕撰並書初武后時有僧上大云經陳述符命遂令天下立大云寺至開元二十六年詔攺爲開元寺此碑十一年建故猶稱大云也

唐六公詠

右唐六公詠李邕撰胡履虛書初余讀杜甫八哀詩云朗詠六公篇憂來豁防蔽恨不見其詩晚得石本入錄其文詞髙古眞一代佳作也六公五王爲一章狄丞相別爲一章云

唐涼國長公主碑

右唐涼國長公主碑蘇頲撰明皇書公主睿宗女也新唐書列傳云字華莊而碑云諱防字花妝傳云下嫁薛伯陽而碑云嫁溫彥博曾孫曦按新史睿宗第三女荊山公主已嫁薛伯陽當以碑爲正

唐衞尉正卿泉君碑

右唐泉君碑泉君者髙麗蘇文之孫泉男生之子也髙宗時與男生同歸朝仕爲衞尉卿按唐書及元和姓纂皆云名獻誠今此碑乃云諱寔字行於代而闕其字不書又姓纂云獻誠生隱而碑但云名隱而已獻誠出於夷虜事迹無足考究錄之以見史傳所載名字異同也

唐左驍衛大將軍趙元禮碑

右唐趙元禮碑潘肅撰元禮趙麗妃之父本山東倡也明皇在潞麗妃以倡得幸後生太子瑛開元初元禮父子皆超遷顯官其卒贈越州都督諡曰忠詔爲立碑稱述甚勝夫爵祿天下公器所以待有徳與有功者𨿽人主不得而私焉明皇暱於內寵擢用匪人至爲賜諡立碑尊寵如此使天下之士亦何所勸乎論者徒知明皇自天寶以後綱紀廢弛卒致播遷之禍不知袵席無別履霜不戒所從來久矣

唐王方翼碑

右唐王方翼碑張說撰其事與唐書列傳皆合以校余家所藏燕公集本不同者二十餘字皆當以碑爲是也

唐龍角山紀聖銘

右唐龍角山紀聖銘明皇撰按髙祖實錄武徳三年四月辛巳晉州人吉善行於羊角山見白衣老父乘白馬朱鬛謂善行曰爲吾語唐天子吾爲老君汝祖也今年平賊後汝當爲帝天下太平必得百年享國子孫且千歲太宗遣使者杜昻致祭須臾神復見謂昻曰歸語天子我不食何煩祭爲髙祖異之立廟於其地授善行朝散大夫據碑稱是時太宗爲秦王討宋金剛所謂賊平汝當爲帝者指太宗也其事可謂怪矣然碑與實錄所載語頗不同文多不能備錄惟碑稱善行以武徳三年二月初奉神教至四月老子又見曰石出吾言實旣而太宗遣昻善行乘驛表上比至長安適防郇州獻瑞石如文曰天下安千萬日而實錄亦云郇州獻瑞石有文曰天下千萬其語小異又碑稱善行絳州人而實錄云晉州爾老子其生以淸淨無爲爲宗豈身沒數千歲而區區爲人稱述符命哉蓋太宗初起托以自神此陳勝所謂卜之鬼者也史臣旣載於實錄明皇又文之於碑遂以後來爲眞可欺罔豈不可笑也哉

唐冠軍大將軍臧懷亮碑

右唐臧懷亮碑李邕撰並書臧氏世墓在耀州三原有數碑余盡得之元和姓纂云懷亮生希讓爲渭北節度使此具載懷亮諸子無名希讓者以余家所有顏魯公書懷恪碑考之希讓蓋懷恪子云

唐蕭灌碑

右唐蕭灌碑張說撰云灌爲內直監以外艱去職當免喪不就祥縞不撤幾筵者久之夫禮爲可傳也爲可繼也子路有姊之喪可以除之矣而弗除也孔子曰何弗除也子路曰吾寡兄弟而弗忍也孔子曰先王之制禮行道之人皆不忍也子路聞之遂除之灌父喪當除其母無恙而過時不釋服不撤幾筵豈禮也哉

唐楊歷碑

右唐楊歷碑題云義男光祿大夫前中書令上柱國越國公太子右諭徳潁川鐘紹京撰銘並書歷中官楊思朂父也紹京出於胥史無他才能特以夤緣附防致位宰相固無足道者然屈於閹豎至以父事之又以著之金石略無愧恥亦甚矣書之可以爲後來之戒而新舊史皆闕焉故余詳錄之於此者有以見小人苟可以得利無不爲也

唐汝陽王長女墓志

右唐汝陽王長女墓志寧王撰唐史及諸書汝陽王名皆爲璡而此志獨作淳此志寧王自作不應差誤按寧王諸子與宗子名皆從玉疑汝陽先名淳後攺爲璡唐史不載耳【宗諸子名皆初從水後攺爲玉也】

唐南嶽眞君碑

右唐南嶽眞君碑有別駕賞紫金魚袋光大晊歐陽公云賞紫蓋今借紫之比余按唐制自有借紫借緋而又有賞紫賞緋蓋以軍功被賞者耳

唐立梁宣帝明帝二陵碑

右唐立梁宣帝明帝二陵碑開元二十一年其裔孫嵩追建其前題銀靑光祿大夫黃門侍郎同中書門下平章事而姓名已殘缺按唐紀開元二十一年韓休實爲此官然則此碑乃休之文也碑後題金紫光祿大夫行光祿卿駙馬都尉而姓名已殘缺者蓋嵩之子衡也

唐孝義寺碑陰記

右唐孝義寺碑陰記初陳徐陵爲孝義寺碑至開元二十三年徐嶠之爲湖州刺史再書而刻之因記其事於碑陰嶠之自云陵之十世孫按陳書陵以後主至徳元年卒距開元二十三年才百五十餘年不應已有十世孫又據嶠之父髙行先生碑云曾祖儼梁嶽陽王參軍則是儼與陵同時而在其前不應爲陵五世孫以此碑陰所書可疑然其筆法精妙非嶠之不能爲特恐書碑時誤耳

唐景陽井銘

右唐景陽井銘文字磨滅後有記開元中江寧縣丞王震撰震所撰記其前以爲序稱余莫知誰也其末乃云蓋隋煬帝之所制耳然則未知果煬帝之所制乎歐陽文忠公曰煬帝躬自滅陳目見叔寶事又嘗自銘以爲戒如此及身爲淫亂則又過之豈所謂下愚不移者哉余以謂煬帝躬賊其父而奪之位其防忍狂悖人神之所憤疾死蓋晚矣至於長惡不悛以亡其國乃所當然又何足議焉

唐代國長公主碑

右唐代國長公主碑云公主睿宗第四女也新唐史以爲第五女蓋史誤碑乃公主壻鄭萬鈞撰

唐趙冬曦祭仲山甫文

右唐趙冬曦祭仲山甫文開元二十二年冬曦爲濮州刺史因明皇耕借田致祭刻此文焉按樂史寰宇記仲山甫墓在雷澤縣西北一里墓前有祠堂石室而酈道元注水經成陽堯陵北二里有仲山甫墓考地驗狀咸爲疎僻蓋聞疑書疑耳余嘗得其石室畫像上有八分書題云君爲從事時以字畫及衣冠人物驗之乃東漢時所爲決非山甫墓漢末仲氏爲成陽大族堯母碑陰題名數十人皆仲氏而廷尉定以下三碑尙存廷尉碑云聖漢龍興家於成陽孟府君堯廟碑云惟仲氏祖統所繼出本繼於成周之冑苗天生仲山甫翼佐中興宣平功遂受封於樊周道衰防失爵亡邦後嗣乖散各相土擇居帝堯萌兆生長葬陵在於成陽聖化常存慕魏都之盛樂風俗之美遂安處基業屬都鄕髙相裏因仲氏蓋後人因仲氏於此遂誤指爲仲山甫墓其實非也

唐解琬碑

右唐解琬碑琬武后中睿朝爲將有功新舊史皆有傳所書事迹終始與碑多合惟碑與舊史皆云琬以開元六年卒而新史以爲卒於五年者誤也

唐贈兗州都督裴守眞碑

右唐裴守眞碑云守眞曾祖景周富平令祖正長平郡贊持考眘鄼令新唐史宰相世系表亦云景生正隋散騎常侍正生眘字歸厚爲酇令而元和姓纂乃云正生歸厚歸厚生眘者誤矣惟守眞及其子耀卿碑皆云正爲長平郡贊治而世系表言爲散騎常侍又云眘字歸厚不知何所據也

唐屯畱令邢義碑

右唐邢義碑義邢和璞父也元和姓纂云和璞父名思孝爲澧州都督而碑乃云公諱義字思義仕爲屯畱令又姓纂云後魏光祿卿邢虯虯生防防生孫助助生思孝思孝生和璞而碑乃云助之祖名子良皆當以碑爲據

金石錄卷二十六

欽定四庫全書

金石錄卷二十七

宋趙明誠撰跋尾十七【唐】

唐八馬坊碑

唐忠武將軍王暕墓志

唐淄州開元寺碑

唐吏部尙書楊仲昌碑

唐唐儉碑

唐龍門西龕石像碑

唐金仙長公主碑

唐云麾將軍李秀碑

唐嵩陽觀紀聖徳碑

唐駙馬都尉豆盧建碑

唐陳隱王祠堂記

唐崔潭詩

唐貞一先生廟碑

唐陳畱尉劉飛造像碑

唐棣王墓志

唐金城寺放生池碑

唐多寶塔感應碑

唐滎陽王妣朱氏墓志

唐武部尙書楊珣碑

唐宇文顥山陰述

唐永陽郡太守姚奕碑

唐雲門山投龍詩

唐忘歸臺銘

唐渭南令路公遺愛表

唐呂諲祠廟碑

唐呂公表

唐玉眞公主墓志

唐京兆尹鮮於仲通碑

唐慧義寺彌勒像碑

唐八馬坊碑

右唐八馬坊碑郤昂撰開元之治盛矣監牧之制其詳如此錄之可以見當時之制焉

唐忠武將軍王暕墓志

右唐王暕墓志父遂古官駙馬都尉潁州刺史尙髙安公主髙宗大帝之女也按唐書髙宗第二女髙安公主下嫁潁州刺史王勗天授中爲武后所誅今此志乃云名遂古唐初人多以字爲名故名字混淆難考遂古豈非以字行乎

唐淄州開元寺碑

右唐淄州開元寺碑李邕撰並書碑初建於本寺後人移置郡廨敗屋下余爲是州遷於便坐用木爲欄楯以防之云

唐吏部尙書楊仲昌碑

右唐楊仲昌碑席豫撰鄔繇篆仲昌有兩碑其一韓擇木八分書刻於此碑之陰文皆同仲昌元琰子也唐書元琰列傳與崔沔所撰元琰碑皆云漢太尉震十八代孫此碑乃以仲昌爲二十代唐世士人譜牒猶班班可考今元琰仲昌父子碑刻不應差其世次不同如此莫可曉也

唐唐儉碑

右唐唐儉碑云儉字茂約而唐書列傳云字茂系又云男尙識尙豫章公主而唐書於儉傳云名善識於公主傳云名茂識皆其差謬此碑開元中儉曾孫追立距儉之歿𨿽已逺然至名字皆不應有誤可以爲據也

唐龍門西龕石像碑

右唐龍門西龕石像碑禮部員外郎張九齡撰今世所有曲江集無此文惜其殘缺不完也

唐金仙長公主碑

右唐金仙長公主碑徐嶠之撰明皇禦書據唐書本傳云太極元年與玉眞公主皆爲道士而碑云丙午歲度爲道士蓋神龍二年也此於史學不足道然唐史書事差謬多如此

唐云麾將軍李秀碑

右唐李秀碑李邕撰並書碑在幽州按明皇以天寶三年攺年爲載今此碑元年正月立而稱元載何哉

唐嵩陽觀紀聖徳頌

右唐嵩陽觀紀聖徳頌天寶中明皇命方士鏈丹於此觀李林甫獻頌稱述功徳焉天寶之政荒淫敗度而明皇區區方鏈丹以蘄長生豈不可笑乎

唐駙馬都尉豆盧建碑

右唐豆盧建碑云建其先慕容氏前燕枝族也九世祖萇在魏賜姓豆盧氏封北地王按元和姓纂云慕容運孫北地王精入後魏道武賜姓豆盧氏精生醜丑曾孫萇生寧而北史寧傳云寧曾祖勝以燕皇始初歸魏授長樂郡守賜姓焉唐距北朝未遠氏族書完備士大夫人人能知其得姓之自今碑與北史姓纂所載不同如此皆莫可考

唐陳隱王祠堂記

右唐陳隱王祠堂記張謂撰按明皇以尹喜舊宅得靈符遂攺元天寶此記云寶符見之二載者天寶二年也其末又雲龍防甲申海宼吳令光入臣之歲者據紀年通譜天寶三載歲次甲申蓋天寶二年蘄縣令修完祠堂至明年謂始爲記文爾又按唐書帝紀天寶二年十二月海賊吳令光冦永嘉郡明年河南尹裴惇復晉陵太守劉同升南海太守劉巨鱗討之閏月令光伏誅今此記乃云令光入臣而明皇實錄亦止言惇復等討令光平之不言其伏誅不知唐史何所據也豈令光旣降而殺之歟不然唐史誤矣

唐崔潭詩

右唐崔潭詩蔡有鄰小字八分書歐陽公稱之以謂與三代彛鼎銘無異而元祐間守京兆者取其石爲柱礎世遂不復傳可惜也

唐貞一先生廟碑

右唐貞一先生廟碑貞一先生者司馬承禎也按新舊唐史及諸書皆云承禎字子微今此碑乃云尊師諱子微字承禎初莫能曉後因見崔尙所撰天臺桐栢觀碑乃言師名承禎一名子微云

唐陳畱尉劉飛造像碑

右唐陳畱尉劉飛造像碑史惟則小字八分書按封演聞見記云宗常幸驪山登朝元閣命羣臣賦詩正字劉飛詩最淸拔特防激賞右相李林甫怒飛不先呈已出爲一尉而卒士子寃之今此記有云頃校文金殿賡歌栢梁叨沐錦衣之賜遂有長沙之役又云聖恩廣被移官大梁如此則演所記爲不誣矣林甫妬賢疾能出於天資飛以一詩之善遂遭遠謫其憸愎如此記在洛陽龍門山字畫甚工而世頗罕傳

唐棣王墓志

右唐棣王琰墓志按唐史琰坐厭魅囚於鷹狗坊以憂卒而志云終於咸寧縣興寧裏十六王之藩邸史云寶應元年詔復琰王爵而志云存王削官蓋琰初未嘗奪王爵疑寶應詔書特還其官爾

唐金城寺放生池碑

右唐金城寺放生池碑書撰人姓名皆已殘缺據田槪京兆金石錄以爲韓擇木書豈當槪爲錄時尙完好可讀乎其字畫奇偉非擇木不能爲也

唐多寶防感應碑

右唐多寶防感應碑岑勛撰顏眞卿書多寶防者僧楚金所造楚金嘗冩法華經千餘部置防中今猶有存者余於士大夫家數見之餘亦得其一卷乃乾元二年肅宗所造卷首佛像絹素畫迹尙如新也

唐滎陽王妣朱氏墓志

右唐朱氏墓志韓擇木書擇木以八分名家石刻存者尙多而此志獨爲正書筆法淸勁可愛擇木正書見於世者惟此耳

唐武部尙書楊珣碑

右唐楊珣碑按唐史宰相世系表以珣爲友諒子今碑乃云志謙子疑史誤珣楊國忠父也故宗親爲制碑其末盛稱國忠之美云我有社稷爾能衞之我有廊廟爾能宰之葉和九功九功惟序平章百姓百姓昭明其語可謂褒矣豈所謂臨亂之主各賢其臣者乎碑天寶十二載建蓋後二年祿山起兵又一年國忠被戮矣

唐宇文顥山陰述

右唐宇文顥山陰述杜陵史懷則書懷則與史惟則同時必其晜弟也惟則以八分著名懷則之書蓋不減惟則而初不見稱於當時者豈非其位不顯乎以此知士負其藝能或以垂名於不朽或遂湮沒而無聞者蓋亦有幸有不幸也若懷則之書非見錄於余則遂泯沒於後矣

唐永陽郡太守姚奕碑

右唐姚奕碑奕崇子也新唐史云崇諡文獻而此碑及張說所撰崇碑皆云諡文貞蓋崇之父懿已諡文獻父子罕有同諡者當以碑爲正

唐雲門山投龍詩

右唐雲門山投龍詩北海太守趙居貞撰序言天寶黓歲下元日居貞投金龍環璧於此山有瑞云出於洞中有聲云皇帝壽一萬一千一百歲蓋天寶中宗方崇尙道家之說以祈長年故當時諂諛矯妄之徒皆稱述奇怪以阿其所好而居貞遂刻之金石以重欺來世可謂愚矣

唐忘歸臺銘

右唐忘歸臺銘集古錄云此銘及孔子廟城隍神記三碑並在縉雲其篆刻陽冰平生所篆最細瘦世言此石皆活歲久稍生刻處幾合故細者恐無是理果若是更加以歲月則遂無復有字矣此數碑皆陽冰在肅宗朝所書是時年尙少故字畫差疎瘦至大歷以後諸碑皆暮年所篆筆法愈淳勁理應如此也

唐渭南令路公遺愛表

右唐路公遺愛表蘓源明撰新唐史列傳雲路嗣公字懿範今此表乃云公名嗣恭字嗣恭然則唐史以爲字懿範者不知何所據也

唐呂諲祠廟碑

右唐呂諲祠廟碑衞密撰云上元紀歲之明年紹始置南都以荊州爲江陵府命長史曰尹按元結所撰呂公表與肅宗實錄皆云上元元年九月攺荊州爲南都獨此碑以爲二年恐誤

唐呂公表

右唐呂公表元結撰前太子文學翰林院侍詔顧誡奢書杜甫集有贈顧八分文學詩卽誡奢也誡奢八分不多見余所得者衞密撰呂公廟碑並此表郭英奇郭愼微碑爲四耳甫詩稱其最工小字而此表字畫甚大尢壯偉可喜按唐書帝紀及宰相表皆云乾元二年七月辛卯諲以母喪罷十月起復上元元年五月壬子復罷爲太子賓客今此表乃云乾元二年六月丁母憂上元元年七月復罷相月日小不同未知孰是

唐玉眞公主墓志

右唐玉眞公主墓志王縉撰志云公主法號無上眞字天寶中更賜號曰持盈而唐史但言字持盈爾志又雲中宗時封昌興縣主睿宗時封昌興公主後攺封玉眞進爲長公主唐史但云封崇昌縣主而以昌興爲崇昌者皆其闕誤志又云元年建辰月卒而史以爲卒於寶應中亦非也此於史學皆至淺不足道然著之要見唐史多謬誤耳

唐京兆尹鮮於仲通碑

右唐鮮於仲通碑顏眞卿撰並書仲通以多財結楊國忠薦爲劍南節度使討南詔蠻大敗國忠爲諱之再薦爲京兆尹其始卒無他可稱見於史者惟嘗表請國忠兼領劍南節度及爲國忠立碑頌功徳耳魯公爲此碑稱述甚盛以此知碑志所載是非褒貶果不可信𨿽魯公猶爾況他人乎明皇實錄稱仲通以漏禁中語貶邵陽司馬而碑言爲國忠所忌貶小人之交初以利合終以利敗理固然也

唐慧義寺彌勒像碑

右唐慧義寺彌勒像碑李潮八分書潮書初不見重於唐當時獨杜甫詩盛稱之以比蔡有鄰韓擇木今石刻在者絕少惟此碑與彭元曜墓志爾餘皆得之其筆法亦不絕工非韓蔡比也

金石錄卷二十七﹤史部﹐目錄類﹐金石之屬﹐金石錄﹥

欽定四庫全書

金石錄卷二十八

宋趙明誠撰跋尾十八【唐】

唐嚴浚碑

唐郭英乂碑

唐潘孝子碑

唐萬年縣令徐昕碑

唐富平尉顏喬卿碣

唐贈太尉李憕碑

唐麻姑仙壇記

唐涼國夫人李氏碑

唐呂府君勅葬碑

唐髙陵令李峴遺愛頌

唐宋璟碑

唐宋廣平碑側記

唐放生池碑陰記

唐滑臺新驛記

唐右僕射裴遵慶碑

唐杜濟墓志

唐重模延陵季子墓刻

唐顏勤禮碑

唐顏黙殘碑

唐開元寺僧殘碑

唐顏魯公與郭僕射書

唐元結碑

唐張九齡碑

唐右神武將軍史繼先墓志

唐三藏和尙不空碑

唐內侍監魚朝恩碑

唐康日知墓志

唐工部尙書辛京杲碑

唐茶山詩並詩述

唐崔淙謝廣利方表

唐嚴浚碑

右唐嚴浚碑徐浩書題禮部尙書襄陽縣開國子席某撰而其名殘缺不可辧按天寶中席豫嘗爲此官而碑末有云豫平生交好知其爲席豫撰也唐書列傳云浚華州華陰人而碑言馮翊臨晉人碑文字剝落所存無幾惟其首大字十二尙完好筆法奇偉可愛云

唐郭英乂碑

右唐郭英乂碑元載撰按唐書百官志開元中增集賢待制官至永泰時勲臣罷節制無職事皆待制於集賢門凡十三人今此碑載英乂永泰元年實領此職余觀韋述所撰集賢注記開元天寶間凡隸名於集賢者皆一時文學之選蓋官以待制爲名所以備人主顧問言語侍從之臣也今乃以武夫庸人參於其間可乎代宗之政其紀綱廢弛者多矣豈特以此而已哉

唐潘孝子頌

右唐潘孝子頌崔稱撰孝子字季通與其父良瑗相繼有至行親喪皆廬墓大歷中宣慰使李季卿以聞有詔褒美墳隴在今中牟縣祥符中章聖皇帝西祀汾陰過之詔有司封其墓且禁樵采云

唐萬年縣令徐昕碑

右唐徐昕碑韓云卿撰碑云昕爲並州錄事參軍相國姚元之爲法曹笞部人部人誣上反狀天后臨朝方樹刑威詔公先假風憲然後按詰公表直元之則天大怒將貽鼎鑊終能犯顏曉辧正刑而出果如雲卿所書昕可謂賢矣而唐史不載其事因爲錄之昕爲有功從弟其忠厚之性固宜異於他人也

唐富平尉顏喬卿碣

右唐顏喬卿碣在長安世頗罕傳或云其石今亡矣有朝士劉繹如者汶陽人家藏漢唐石刻四百卷以余集錄闕此碣也輟以見贈宣和癸卯中秋在東萊重易裝褾因爲識之

唐贈太尉李憕碑

右唐李憕碑李紓撰歐陽公集古錄云新唐書列傳載憕十餘子江沨涵瀛等同被害惟源彭免據李紓載憕子見於碑者十二人未嘗有源也然則源者史家何從得見之據史言源爲司農主簿以碑考之源當爲汶余按穆宗實錄載源事首尾甚詳云憕被害源方八歲爲賊所虜流浪南北展轉人家凡七八年洛陽平父之故吏以金帛贖之歸於近親代宗聞之授河南府參軍自司農主簿棄官寓居洛陽惠林佛寺埀五十年至長慶中禦史中丞李徳裕表薦拜諫議大夫時年八十餘矣竟辭不受又李徳裕防昌一品集載薦源表其事皆同然則史不爲無據蓋疑初名汶後攺爲源耳又唐人袁郊撰甘澤謠載源隱居拜官皆同惟書僧圓澤事頗怪誕難信然至其名亦不應謬誤也

唐麻姑仙壇記

右唐麻姑仙壇記顏魯公撰並書在撫州又有一本字絕小世亦以爲魯公書驗其筆法殊不類故正字陳無已謂余嘗見黃魯直言乃慶曆中一學佛者所書魯直猶能道其姓名無已不能記也小字本今錄於後使覽者詳其眞僞云

唐涼國夫人李氏碑

右唐涼國夫人李氏碑李郭子儀夫人也碑韓云卿撰史惟則八分書並篆額文詞頗簡古而字畫工妙可喜或云碑今亡矣故世罕傳云卿乃退之叔父科斗書後記所謂大歷中以文詞獨行中朝者

唐呂府君勅葬碑

右唐呂府君勅葬碑呂府君者名惠恭僧大濟之父代宗朝元載王縉用事宗尙浮圖之法大濟爲帝常修功徳使殿中監故褒贈其父爲兗州刺史官爲營辦葬事爵賞之濫一至於此

唐髙陵令李峴遺愛頌

右唐李峴遺愛頌峴嘗任髙陵縣令後爲宰相以歿歿後縣令蘇端刻此頌焉碑云曾祖恪封吳王祖昆嗣吳王父禧信安郡王元和姓纂所載亦同而唐書列傳以爲恪之孫誤矣

唐宋璟碑

右唐宋璟碑顏眞卿撰並書唐書廣平六子曰升尙渾恕華衡今此碑言公有七子曰復升尙渾恕延華衡乃八子也魯公所撰廣平碑側記亦曰公之第八子衡謫官沙州蓋廣平實有八子唐書闕復延二人而此碑魯公誤書八字爲七爾又碑云廣平自吏部侍郎兼攝尙書左丞而史不載後自楚州刺史歷魏兗冀三州兼河北按察使遷幽州都督復爲魏州而史但言歷兗冀魏三州刺史河北按察使進幽州都督而已史又載廣平爲廣州都督時郡人爲璟立遺愛頌璟上疏辭讓有詔許停而碑乃云燕公張說嘗爲碑頌今燕公集中實有此文豈已爲文而未嘗刻石與

唐宋廣平碑側記

右唐宋廣平碑側記顏魯公撰載廣平任禦史時持服於沙河縣屬突厥宼趙定州河朔凶懼邢州刺史黃文軌投艱於公公以父母之邦金革無避及賊至城下公爲曉陳禍福其徒有素聞公威名者相率而去之開元末安西都防趙含章冒於貨賂多以金帛賂朝廷之士九品以上悉皆有名後節度範陽事覺有司以聞宗將加黜責公一無所受乃進諫焉宗納之遂禦花萼樓一切釋放舉朝皆謝公衣冠儼然獨立不拜翌日宗謂公曰古人以淸白遺子孫今卿一人而已公曰含章之賄偶不及臣門非不受也宗深嘉之又云公第八子衡因謫居沙州參佐戎幕土番入冦陷於賊廷素聞太尉名徳曰唐天子我之舅衡之父舅賢相也其可畱乎大歷十一年以三百騎盡室防歸此皆廣平逸事有以見其淸徳冠當世威名動夷狄如此而新舊史皆不載故並錄之於此覽者傳焉

唐放生池碑陰記

右唐放生池碑陰記唐自天寶以後紀綱廢壞職官之濫不可勝載此記具列當時僚屬名氏凡團練副使別駕四人同團練副使一人長史三人司馬三人錄事參軍三人司功司倉司兵皆一人司法司戶皆三人司田司士皆二人參軍四人烏程縣令一人丞三人主簿一人尉四人長城縣令一人丞三人主簿一人尉五人安吉縣令一人攝令一人丞二人主簿一人尉六人武康縣令二人丞三人主簿二人尉四人徳淸縣令一人丞二人主簿一人尉三人一郡而吏員猥多如此然史不能盡記故詳錄之於此焉

唐滑臺新驛記

右唐滑臺新驛記李勉撰李陽冰篆其陰有銘歐陽公云不知作者爲誰余嘗考之乃舒元輿玉筯篆志後贊也其文載於唐文粹及元輿集中歐陽公偶未嘗見之爾

唐右僕射裴遵慶碑

右唐裴遵慶碑唐書列傳載遵慶所歷官甚簡略以碑考之其尢著者自吏部郎出爲蒙陽太守貶符陽郡徵拜禮部郎中而史不載肅宗朝拜給事中累遷尙書右丞兵部侍郎再授吏部而史但言爲吏部侍郎而已又史云遵慶薨時年九十餘碑云年八十五碑云遵慶諡貞孝而史無之皆其闕誤也

唐杜濟墓志

右唐杜濟墓志但云顏眞卿撰而不云書歐陽文忠公以謂非魯公不能爲也蓋世頗以爲非顏氏書更俟識者辧之餘觀此志字畫奇偉決非他人可到歐陽公信小字麻姑仙壇記以爲眞迹而尙疑此志何哉

唐重模延陵季子墓刻

右唐吳季子墓刻自唐以來相傳爲孔子書大歷中蕭定再模而刻之餘覽史記家語及秦漢以前諸子凡孔子與學者談議問答是非褒貶纎悉必載其間荒誕之說實非出於聖人而附托書之者固有之矣況於季子之賢孔子親銘其墓不應略不見稱於前世至唐而始傳也又碑銘始於東漢孔子時所未有而其字畫乃故爲奇怪以欺世俗者非孔子書無疑蓋好事者僞爲爾故余特爲錄之以解來者之惑後有博識之士當以餘言爲然

唐顏勤禮碑

右唐顏勤禮碑魯公撰並書元祐間有守長安者後圃建亭榭多輦取境內古石刻以爲基趾此碑幾毀而存然已磨去其銘文可惜也

唐顏黙殘碑

右唐顏黙殘碑者初潁川人家以其石爲馬臺皇祐中王回深父之弟冏容季見而識其爲魯公書因模本以傳深父爲文以記之黙仕晉爲汝陰太守故大歷中魯公追建此碑於汝陰焉

唐開元寺僧殘碑

右唐開元寺僧殘碑𨿽書撰人姓名殘缺然以字畫考之爲顏魯公書無疑也初仁宗朝吳長文參政在京師僦居治地得之當時文士皆爲詩今其石尙藏汶上長文家云

唐顏魯公與郭僕射書

右唐顏魯公與郭僕射書僕射郭英乂也魯公於座位髙下小有失當猶力爭如此使之立朝其肯逢君之惡乎

唐元結碑

右唐元結碑顏魯公撰並書按唐書列傳結後魏常山王遵十五世孫而碑與元氏家錄序皆云十二世蓋史之誤又碑與元和姓纂云結髙祖名善禕而家錄作善禘未知孰是也

唐張九齡碑

右唐張九齡碑徐浩撰並書歐陽公集古錄云按唐書列傳所載大節多同而時時小異碑長慶中立而公薨在開元二十八年至長慶三年實八十四年所傳或有同異至於年壽官爵子孫宜不謬當以碑爲是今考之浩撰碑時爲嶺南節度使在大歷間距曲江之卒未逺至長慶中其家始刻石爾劉禹錫讀曲江集詩序以謂曲江燕翼無似終爲餒魂而碑載公嗣子拯孫藏器碑後又載曾孫惇慶孫景新景重然則曲江爲有後矣不知禹錫何所據乎碑又云公一名博物而史不載

唐右神武將軍史繼先墓志

右唐史繼先墓志徐浩撰云公諱繼先字繼先夏後氏之苗裔殷時遷於北土曾祖牟雨可汗祖墨啜可汗諱瓌父墨特勒諱逾輪肇歸皇化封右賢王又云繼先宗時爲左金吾衞大將軍酒泉郡太守河西節度副使肅宗初知神武軍事賜姓史氏其後爲神武將軍封潁國公卒於建中元年按唐書突厥傳載黙啜子孫事甚略粗可見者云命黙啜子左賢王墨特勒討毗伽可汗其歸朝及繼先賜姓等事史皆無之又史云黙啜而墓志作墨史云墨特勒爲左賢王而墓志作右賢王皆當以墓志爲據元和姓纂紀史氏亦不載繼先名姓故詳錄之以補唐史及姓纂之闕漏云

唐三藏和尙不空碑

右唐不空碑自明皇以後職官不勝其濫下至佛氏老子之徒亦皆享髙爵厚祿故不空始爲特進大鴻臚封肅國公旣歿又贈司空嗚呼名器之輕一至於此昔舜命伯禹作司空異於是矣

唐內侍監魚朝恩碑

右唐魚朝恩碑吳通撰通微書朝恩𨿽以譴死然其徒如竇文場焦奉超者猶居中用事故徳宗朝詔爲立碑通兄弟於陸贄謗毀抵排無所不至至爲朝恩碑則稱頌功徳如此可以見其爲人矣

唐康日知墓志

右唐康日知墓志李紓撰唐書日知傳云祖植開元中爲左武衛大將軍而志云祖褘石生傳云日知終晉絳節度使而志云卒於左威衞上將軍傳云累加檢校尙書左僕射贈太子太師而志云爲檢校兵部尙書其卒乃贈僕射紓與日知同時人墓志所書宜得其實也

唐工部尙書辛京杲碑

右唐辛京杲碑按元和姓纂辛氏云懷節生言爲都水使者言生云京京杲而碑乃云懷節生恩兼爲左驍衞大將軍公卽大將軍之愛子金城郡王之從父弟新書所書亦同金城郡王卽云京也然則姓纂以京杲爲言之子云京之同父弟誤矣

唐茶山詩並詩述

右唐袁髙茶山詩並於頔撰詩述李吉甫撰碑陰記共兩卷湖州歲貢茶髙爲刺史作此詩以諷髙恕已孫也貞元中徳宗將起盧杞爲饒州刺史髙任給事中爭甚力於是止用杞爲上佐徳宗猜忌刻薄出於天資信任盧杞幾亡天下奉天之圍賴陸贄之謀以濟杞之貶黜迫於公議然終身眷眷不能忘於贄則一斥不復其奔走播遷而不亡者豈非幸歟非髙等力排其姦則復任用杞未可知也唐史稱髙代宗時累遷給事中建中中拜京畿觀察使坐累貶韶州長史復拜給事中吉甫爲碑陰記述所歷官甚詳云大歷中從其父贊皇公辟爲丹陽令再表爲監察禦史浙江團練判官徳宗嗣位累遷尙書金部員外郎右司郎中擢禦史中丞爲杞所忌貶韶州長史尋刺湖州収復之歲徵拜給事中以卒然則髙代宗朝未嘗爲給事中徳宗朝未嘗拜京畿觀察使其貶韶州實爲中丞而其爲中丞與湖州傳皆不載今並著之以證唐史之誤

唐崔淙謝廣利方表

右唐崔淙謝廣利方表徳宗貞元中自著方書號貞元廣利方頒之郡國淙時爲同州上表稱謝徳宗信任姦臣毒流天下而區區欲以醫方救民疾苦可謂婦人之仁矣

金石錄卷二十八

欽定四庫全書

金石錄卷二十九

宋趙明誠撰跋尾十九【唐】

唐義興縣重修茶捨記

唐昭義軍節度王防休碑

唐顏杲卿碑

唐乘廣禪師碑

唐般舟和尙碑

唐韓退之題名

唐國子助教薛公達墓志

唐虞城令李公去思碑

唐贈吏部尙書武就碑

唐彌陀和尙碑

唐魏博田緒遺愛碑

唐右僕射裴耀卿碑

唐劉統軍碑

唐興元節度裴玢碑

唐贈司空於夐碑

唐左常侍薛蘋碑

唐呂元膺碑

唐檢校太子少保田公碑

唐昭義軍節度辛祕碑

唐黃陵廟碑

唐贈太保李良臣碑

唐絳守居園池記

唐柳州井銘

唐溵州刺史髙公徳政碑

唐西平王李晟碑

唐烏重碑

唐李祐墓志

唐令狐公先廟碑

唐殿中侍禦史韋翃墓志

唐義興縣重修茶捨記

右唐義興縣新修茶捨記云義興貢茶非舊也前此故禦史大夫李棲筠實典是邦山僧有獻佳茗者防客嘗之野人陸羽以爲芬香甘辣冠於他境可薦於上棲筠從之始進萬兩此其濫觴也厥後因之徵獻寖廣遂爲任土之貢與常賦之邦侔矣毎歲選匠徵夫至二千餘人云嘗謂後世士大夫區區以口腹玩好之獻爲愛君此與宦官宮妾之見無異而其貽患百姓有不可勝言者如貢茶至末事也而調發之擾猶如此況其甚者乎羽蓋不足道嗚呼孰謂棲筠之賢而爲此乎書之可爲後來之戒且以見唐世義興貢茶自羽與棲筠始也

唐昭義軍節度王防休碑

右唐昭義軍節度王公碑其名已殘缺以事考之蓋王防休也與唐書列傳所載官爵行治多同惟碑云贈右僕射傳爲左僕射小失不足道而碑與傳皆云防休汝州梁縣人元和姓纂以爲範陽人非也

唐顏杲卿碑

右唐顏杲卿碑眞卿撰元和中舊石刓缺其甥盧佐元重書而刻之舊唐史言杲卿旣殺蔣欽湊等宗知之加杲卿衞尉卿兼禦史大夫以袁履謙爲常山太守杲卿爲司馬今以碑考之乃進兼中丞赴京而以賈深爲司馬新史新書亦同蓋舊史之謬碑又言公初被害揭首於右金吾街樹有張湊者収其發俄見夢宗云禦捍處多兵馬少宗哭而設祭焉後湊以發至夫人疑之慿牀而哭忽聞聲如鞭牀者發跳箱而前夫人方駭信之其事甚怪而舊史不書新史所載亦簡略杲卿忠義之節貫金石其死宜不昧而魯公之語可信不疑故盡錄其事於此

唐乘廣禪師碑

右唐乘廣禪師碑劉禹錫撰初余爲金石錄頗采唐賢所爲碑板正文集之誤禹錫之文所錄才數篇最後得此碑以校集本是正者凡數十字以此知典籍歲久轉冩脫誤可勝數哉

唐般舟和尙碑

右唐般舟和尙碑柳宗元撰並書子厚頗自矜其書然亦不甚工今見於世者惟此與彌陀和尙碑爾𨿽字畫大小不同然筆法煞相似歐陽公以爲不類又疑他人借子厚之名者非也

唐韓退之題名

右唐韓退之題名在嵩山天封觀柱蓋退之自書又一本與石洪等題名在洛陽福先寺乃同遊者所書爾世間又有退之與大顚書乃國初一學佛者僞作而歐陽公集古錄以爲非僞永叔平生爲文宗師退之且力詆釋氏而獨信此書何耶

唐國子助教薛公達墓志

右唐薛公達墓志韓退之撰以昌黎集本校之頗不同皆當以石本爲是今略舉數處集本云曾祖曰希莊又曰播而闕其祖石本乃云祖曰元暉果州流溪縣丞贈右防騎常侍集本云君執弓腰二矢挾一矢以興而石本作措一矢以興集本云遺言曰以公儀之子爲已後而石本作公儀之子己巳後我蓋其小字也如此類甚眾略舉數處要知石刻可貴爾

唐虞城令李公去思碑

右唐虞城令李公去思碑李白撰皇遹書碑側題云元和四年二月重篆蓋遹不與白同時此碑後來追建爾歐陽公集古錄云遹在陽冰前者誤也

唐贈吏部尙書武就碑

右唐武就碑就元衡父也元和姓纂載平一四子集備就登備生元衡今此碑與唐書宰相世系表皆以元衡爲就子姓纂元和中修是時元衡爲宰相不應差其世次豈余家所藏本偶爾脫誤也當俟別本校正

唐彌陀和尙碑

右唐彌陀和尙碑柳宗元撰並書以集本校之不同者十餘字皆當以碑爲正

唐魏博田緒遺愛碑

右唐魏博田緒遺愛碑裴垍撰張靖書政和中與柳公權所書何進滔徳政碑俱爲大名尹所毀

唐右僕射裴耀卿碑

右唐裴耀卿碑許孟容撰宋次道春明退朝錄載皇祐中沂公曾之弟子融侍守河中還以唐明皇所題裴耀卿碑額上之仁宗遂禦篆賜沂公碑額曰旌賢今此碑元和中立文與額皆歸登書非明皇所題疑子融所上乃明皇書裴光庭碑耳耀卿光庭二碑皆在絳州也又按新唐史列傳云耀卿字煥之宰相世系表作渙之而碑乃字子煥傳云耀卿守眞次子而碑乃爲第三子皆史家之謬

唐劉統軍碑

右唐劉統軍碑字畫𨿽殘缺猶歷歷可辧以昌黎集本校之時有與集異同皆當以碑爲是惟敍其世系不同則疑碑之誤集本云公曾祖考爲朔州守祖令太原再世北邊樂其髙寒棄楚不還逮於公身三世晉人而墓志亦云曾大父諱承慶朔州刺史大父巨敖爲太原晉陽令遂著籍太原之陽曲此碑乃云考令太原又云再世晉人且碑旣言陽曲之別繇公祖遷則其爲晉人非再世明矣余故曰石本誤也碑當時所立其諸子皆載不應差其世次而錯謬如此莫可曉也

唐興元節度裴玢碑

右唐裴玢碑晉公裴度撰碑已斷裂其族姓名氏磨滅不可辧識但云公名玢字連城以事考之蓋裴玢也元和中爲興元節度使以疾歸朝卒新舊史皆有傳舊史云五代疎勒國王綽武徳中本朝授鷹揚大將軍天山郡公因畱爲京兆人而新史乃云名糾今碑所載與舊史同不知新史何所據而復爲糾乎疑轉冩誤爾又新舊史皆云綽玢五世祖而碑云髙祖亦當以碑爲正

唐贈司空於夐碑

右唐於夐碑集古錄載夐碑云盧景亮撰今此碑乃張躬撰疑夐有兩碑景亮所撰余錄中偶無之當候訪求

唐左常侍薛公碑

右唐薛蘋碑唐史列傳云蘋父順爲奉先尉而此碑及元和姓纂皆云名順先蓋史誤

唐呂元膺碑

右唐呂元膺碑舊唐史云元膺字景文新史云字景夫而碑乃云字孟淳新舊史皆云元膺自禦史中丞拜嶽鄂觀察使而碑乃云嶽鄂觀察兼中丞爾其卒也舊史云諡曰憲而碑作獻皆當以碑爲據

唐檢校太子少保田公碑

右唐檢校太子少保田公碑李宗閔撰文字殘缺以事考之蓋田正之兄融碑也正帥魏博詔以融爲相州刺史使之相近唐史稱正防孤事融甚謹軍中嘗分曹習射正聫中融怒杖之故當田季安猜暴時能自全及爲軍中擁廹融不悅曰爾竟不自晦取禍之道也其後正與其子布皆被禍如融言融兄弟父子出於軍旅其智略皆過人如正布之忠義融之先見眞一代豪傑也碑爲篆字題嵩山布衣書而姓名磨滅不可識其筆迹頗佳

唐昭義軍節度辛祕碑

右唐辛祕碑與新史所載事迹大略相同惟碑與舊史皆云登五經開元禮科而新史云舉明經碑云其卒贈右僕射而新舊史皆作左僕射爾又舊史云諡曰昭而新史云諡曰肅後更諡懿碑不載之其諡莫知孰是也

唐黃陵廟碑

右唐黃陵廟碑碑四面皆有字今其兩面字多處已磨滅不可讀此本蓋七八十年前舊物字畫完好可寶也今世所傳退之集多爲人妄加讐校而此碑人家尙時有之故訛謬爲少然退之自潮移袁入爲國子祭酒實三年而碑云三十年蓋書者誤耳

唐贈太保李良臣碑

右唐李良臣碑良臣李光顏之父也碑李宗閔撰文詞爾雅可喜宗閔牛僧孺皆一代奇才而自陷朋黨惜哉

唐絳守居園池記

右唐絳守居園池記樊宗師撰昔之爲文者𨿽務爲新語然未嘗有意於求奇也宗師之文乃故爲險怪必使人不可曉而後己此豈作者之體哉

唐柳州井銘

右唐柳州井銘柳宗元撰沈傳師書字畫頗不工疑後人僞爲然以子厚集本校之不同者數字此本爲善又恐工人模刻不甚精好爾更俟識者辧之

唐溵州刺史髙公徳政碑

右唐溵州刺史髙公徳政碑王起撰按唐書地裏志元和十二年以郾城上蔡西平遂平四縣置溵州長慶元年州廢今碑後題長慶而其下殘缺當爲元年蓋是年州遂廢矣髙公者名承簡崇文之子爲裴度牙將後至汾州節度唐史有傳

唐西平王李晟碑

右唐李晟碑裴度撰碑載西平子十二人願聰總愻慿恕憲愬懿聽惎慇唐史宰相世系表所書亦同而新舊史列傳皆云晟有十五子舊史云侗伷偕無祿蚤世豈以侗等早世故碑不載歟又李石撰李聽碑云西平有子十六人疑更有未名而卒者爾元和姓纂載西平子十人以碑校之姓纂缺聰總慿懿四人而怤應二子墓碑舊史皆無之又其倫次差謬亦當以碑爲正

唐烏重碑

右唐烏重碑新唐史列傳云重爲橫海節度使討王廷湊久不進兵穆宗以爲觀望詔杜叔良代之以重爲太子太保長慶末以檢校司徒中書門下平章事爲山南西道節度使召至京師攺節天平軍文宗初眞拜司徒今以碑考之重爲橫海節度也長慶元年徙爲山南西道周歲徵入攺天平軍四年就拜太子太保文宗踐極眞拜門下平章事頃之同中書爲司徒餘如故蓋重之罷橫海卽移鎭興元未嘗拜太子太保而其爲太保實帥天平又其帥興元時未嘗兼宰相至文宗卽位乃拜爾舊史與文宗實錄所書略同皆可以正新史之失

唐李祐墓志

右唐李祐墓志庾敬休撰新唐書祐列傳云祐爲夏綏銀節度徙涇原討李同捷也攺滄徳景節度累檢校尙書左僕射董重質之貶未幾轉太子少詹事武寧軍遷左神武將軍累擢左右神防行營劍南西川節度使後復云歷帥夏綏銀宥終右龍武統軍贈尙書右僕射其所書首尾顚倒今以墓志考之祐以平蔡功超授左神武將軍從李愬平李師道遷左金吾衞將軍帥綏銀夏遷戶部尙書兼左金吾衞大將軍遂爲齊徳滄景等州節度使以卒其所歷官止此矣蓋未嘗爲少詹事帥涇原領劍南節度使也不知史何所據又志云卒於滄景而傳言終龍武統軍志云贈司徒而傳言贈僕射亦當以志爲是祐之爲吳元濟將也據李愬傳言吳秀琳之降爲愬防曰必破賊非李祐不可祐賊健將也守興橋柵其戰常易官軍愬候祐防獲於野遣史用誠以壯騎三百伏其旁祐果輕出遂爲所擒今志乃言祐潛布款誠於愬曰某以某日歸命其就執也願得傷一支以爲解不然妻子在賊城無遺類矣愬許之洎至唐州同執者十二人命斬於牙門外次至祐大叫謂愬曰公背初約邪今淮蔡未平不宜誅壯士愬乃釋之自取藥封其臂分衣服飲食與語終日卽署爲都知兵馬使二說不同未知孰是也

唐今狐公先廟碑

右唐令狐公先廟碑劉禹錫撰集本云躬若奉盈而碑本躳作匔按史記周公世家云匔匔然如畏徐廣曰匔匔謹敬貌也出三蒼後人不知匔字所出遂攺爲躬誤矣其他異同尙多不盡錄也

唐殿中侍禦史韋翃墓志

右唐韋翃墓志劉禹錫撰世所傳禹錫文集無此志蓋禹錫集本四十卷今亡其十卷墓志皆闕非獨此一篇也翃有子詢仕爲湖南觀察使舊史有傳新史無之墓志云翃父防卿而傳作君卿墓志云翃官終殿中侍禦史而傳作侍禦史皆非也

金石錄卷二十九

欽定四庫全書

金石錄卷三十

宋趙明誠撰跋尾二十【唐五代】

唐義陽郡王苻璘碑

唐贈太尉王智興碑

唐丞相崔羣碑

唐何進滔徳政碑

唐李聽碑

唐贈太師崔倕碑

唐相國李涼公碑

唐牛僧孺碑

唐太子太傅劉沔碑

唐醉吟先生傳並墓志

唐贈太尉李固言碑

唐吏部尙書髙元裕碑

唐贈司徒薛平碑

唐起居郎劉君碑

唐贈禮部尙書許康佐碑

唐潛溪記

唐贈司空孔岑父碑

千字文

瘞鶴銘

冬日陪羣公泛舟詩

唐題阮客舊居詩

唐遺教經

唐冰淸琴銘

唐中書舍人王無競碑

後唐汾陽王眞堂記

漢重修髙祖廟碑

南唐紫極宮石磬銘

周文宣王廟記

日本國誥

唐義陽郡王苻璘碑

右唐苻璘碑按唐書列傳璘姓符而碑作苻以姓氏書考之瑯邪符氏出於魯頃公之孫公雅爲秦符節令因以爲氏而武都苻氏出於有扈之後爲啟所滅犇西戎代爲氐酋本姓蒲至苻堅以背有文攺焉今此碑以璘爲符氏又云其先瑯邪人皆不可知然按璘與弟瑤皆封邑於瑯邪豈書碑者誤以符爲苻其家出於武吏不知是正乎

唐贈太尉王智興碑

右唐王智興碑裴晉公撰智興出於卒伍無他才能其爲將帥𨿽有破李師道李防李同捷之功然在徐州跋扈難制逐崔羣侯度剽奪貢物重斂以結權幸其功不足掩過晉公爲此碑可謂過其實矣

唐丞相崔羣碑

右唐丞相崔羣碑裴晉公撰劉禹錫書字畫訛缺處多其可考者羣爲武寧軍節度使召拜檢校禮部尙書而唐史本傳作兵部其自荊南節度使召拜檢校左僕射太常卿遂爲吏部尙書以卒其傳但云召拜吏部尙書而已皆當以碑爲正羣在憲宗朝號稱賢相時皇甫鎛方有寵羣力排其姦且爲憲宗陳開元天寶治亂所以分者其語激切然憲宗竟逐羣而相鎛夫以羣之賢憲宗之明然讒間一入且猶不免自古君臣之際能保始終者顧不難哉

唐何進滔徳政碑

右唐何進滔徳政碑進滔事迹固無足取而柳公權書法爲世模楷此碑尢爲雄偉政和中大名尹建言磨去舊文別刋新制好古者爲之嘆惜也

唐李聽碑

右唐李聽碑與唐史所載事迹多同惟聽罷魏博節度使碑言爲太子太師而史作少師小誤耳

唐贈太師崔倕碑

右唐崔倕碑據新唐史倕子邠傳云倕位吏部侍郎今以碑考之倕仕至檢校吏部尙書郎中兼禦史中丞爾蓋傳誤也

唐相國李涼公碑

右唐李涼公碑李徳裕撰文字殘缺不可盡識按新唐史列傳載石所歷官甚略其最著者嘗兼禦史中丞充巡邊使自給事中遷京兆尹史皆不載其爲荊南節度使也史云讓中書侍郎換檢校兵部尙書防昌三年檢檢司空徙節河東而碑云初加檢校尙書武宗承統首讓中書侍郎就遷檢校右僕射如故皆當以碑爲正

唐牛僧孺碑

右唐牛僧孺碑李玨撰據碑云僧孺自襄陽節度使降授太子少師遷檢校司徒兼太子太保而傳言下遷太子少保進少師碑云宣宗卽位自汝州長史遷太子少保轉少師分司東洛而史但云遷爲少師亦不言其爲分司者皆史之闕誤又杜牧撰僧孺墓志云文宗朝以中書侍郎領平章事而史作門下侍郎亦非也

唐太子太傅劉沔碑

右唐劉沔碑按舊史云沔許州牙將也少事李光顏爲帳中親將元和中討吳元濟有功隨光顏入朝憲宗畱宿衞歷三將軍鹽州刺史天徳軍防禦使移振武節度使而碑乃云沔北遊至單於都防府謁節度使範希朝希朝署牙門將入右神防軍爲大將累遷大將軍拜涇原節度使移振武蓋沔初未嘗爲許州牙將從李光顏平蔡及爲鹽州刺史天徳軍防禦使皆當以碑爲正至新史所書悉與碑合疑新史亦嘗得此碑以訂舊史之失云

唐醉吟先生傳並墓志

右唐醉吟先生傳並墓志按舊唐史云居易以大中元年卒年七十五而新史云卒於防昌六年年六十五今碑所書與新史合又舊史書居易拜官歲月亦多差謬不合小失不足道故不錄

唐贈太尉李固言碑

右唐李固言碑按新唐史列傳云固言自河東節度使以疾爲太子少師遷東都畱守宣宗卽位還右僕射後以太子太傅分司東都卒以碑考之其初爲東都畱守九月卽以本官分司而史不書宣宗時爲僕射再遷檢校司徒東都畱守而史亦不書其卒也史云年七十八而碑云年七十六亦當以碑爲正

唐吏部尙書髙元裕碑

右唐髙元裕碑據舊史元裕列傳及此碑皆云元裕祖名甝而新史宰相世系表獨作彪蓋誤

唐司徒薛平碑

右唐薛平碑據唐史列傳平爲平盧軍節度使就遷檢校右僕射封魏國公寶歷初入朝拜檢校司空爲河中節度使進檢校司徒更封韓以碑考之自平盧拜僕射進封韓國公敬宗卽位拜檢校司空寶歷元年朝京師換僕射戶部尙書逾月復爲檢校司空河中節度使而文宗卽位就加檢校司徒蓋未嘗封於魏而敬宗時入朝所拜官史亦不載皆其闕誤也碑言平罷滑臺爲金吾嘗見二神人自天執節臨庭中呼曰薛平還汝舊節公俯伏拜受及再爲滑臺以爲當之矣復爲平盧乃驗焉其事甚怪而唐史無之豈非妄歟

唐起居郎劉君碑

右唐起居郎劉君碑劉氏世墓在彭城叢亭裏紹聖間故陳無已學士居彭城以書抵余曰近得柳公權所書劉君碑文字磨滅獨公權姓名三字煥然余因求得之碑殘缺然可識者猶十三四不忍棄故錄之

唐禮部尙書許康佐碑

右唐許康佐碑康佐事文宗爲翰林學士侍講文宗嘗讀春秋問康佐閽寺事康佐顧望不敢對後以問李訓訓遂進翦除之計康佐知帝指因稱疾罷爲兵部侍郎甘露之禍李訓實啟之其狂率固有罪然康佐以儒學侍講讀顧問而喑黙不對至辭位而去亦可謂全軀保妻子之臣矣

唐潛溪記

右唐潛溪記杜宣猷撰潛溪者在洛陽龍門山側地有谿谷之勝舊爲宰相李藩別墅宣猷購得之加葺治焉唐史宦者傳宣猷爲福建按察使中官多閩人宣猷毎歲時遣吏上冢當時號爲敕使墓戶因此除宣城夫疏泉石種樹蓺艸窮登覽遊觀之勝此山林獨往之士遺世棄俗者之所樂也如宣猷者區區以諂防附防盜竊顯榮而欲擅山林獨往之樂是可笑也

唐贈司空孔岑父碑

右唐孔岑父碑鄭絪撰歐陽公集古錄云碑有子五人載戣戡戢戵按新唐書宰相世系表岑父六子戵之下又有威表據孔氏家譜譜其家所載碑文鄭絪撰絪自言與孔氏有世舊作碑時戣等尙在然則譜與碑文皆不應有失而不同者何也余按韓退之爲戣墓志云公之昆弟五人載戡戢戵公於次爲第二與絪所撰碑正合然則安得復有威乎蓋絪與退之皆當時人所書宜不謬而家譜乃其後裔追書容有差誤不足怪也

千字文

右千字文世傳智永書非也蓋智永陳時人而此書虎字民字基字皆闕之以避唐諱乃明皇以後人所書不然筆法本出智永後來臨摹入石爾其間二十八行字畫不類蓋舊本不完國初時人爲補足之云

瘞鶴銘

右瘞鶴銘題華陽眞逸撰眞逸未詳其爲何代人歐陽公集古錄雲華陽眞逸是顧況道號余徧檢唐史及況文集皆無此號惟況撰湖州刺史防記自稱華陽山人爾不知歐陽公何所據也

冬日陪羣公泛舟詩

右冬日陪羣公泛舟詩在潤州瘞鶴銘傍其字畫正同蓋一人所書也題謫丹陽上曹掾而不見其名詩與書皆工然世頗罕傳

唐題阮客舊居詩

右題阮客舊居詩小篆書集古錄以爲陽冰作今驗其姓名乃縉雲令李防非陽冰也其字畫亦不工蓋陽冰肅宗上元中嘗令縉雲其篆字石刻尙多有存者故歐陽公亦誤以此詩爲陽冰作耳

唐遺教經

右唐遺教經國初時人盛傳爲王右軍書歐陽公識其非是余家藏金石刻二千卷獨此經最爲舊物蓋先公爲進士時所蓄耳

唐冰淸琴銘

右冰淸琴銘詞翰皆不俗可喜題曰晉陵子而不著名氏豈非隱者歟琴藏太常寺協律郎陳沂家沂死納於壙中云

唐中書舍人王無競碑

右唐王無競碑無競事迹附見唐書陳子昂傳後以碑考傳頗不合傳言自殿中侍禦史徙太子舍人神龍初出爲蘇州司馬貶廣州讐家矯制榜殺之而碑言爲中書舍人卒傳言坐與張易之等交往貶而碑云兩張弄權九有蕩析公黜而無慍皆莫知其孰是據碑言無競無子孫權知萊州刺史姚汭爲買石立碑去無競之歿已逺事得於傳聞未足盡信也無競東萊人墓在掖縣界中云

後唐汾陽王眞堂記

右後唐汾陽王眞堂記李鶚書鶚五代時仕爲國子丞九經印板多其所書前輩頗貴重之餘後得此記其筆法蓋出歐陽率更然窘於法度而韻不能髙非名書也

漢重修髙祖廟碑

右漢重修髙祖廟碑郭忠恕八分書余年十七八時已喜収蓄前代石刻故正字徐人陳無已爲餘言丰縣有此碑托人訪求後數年乃得之然字畫頗軟弱余家有忠恕八分懷嵩樓記墨迹乃其暮年所書筆力老勁非此碑之比亦嘗刻石今錄於次

南唐紫極宮石磬銘

右南唐紫極宮石磬銘徐鍇撰並篆書鍇與其兄鉉在江南以文翰著名王師南徵鍇卒於圍城中鉉隨後主歸朝貴顯以壽終歐陽公集古錄云宋興違命侯來朝二徐皆得爲王臣者誤矣

周文宣王廟記

右周文宣王廟記題縣令郭忠恕撰並書按國史忠恕爲漢湘陰從事周祖徵爲周易博士國初貶幹州司戶太宗朝復任國子主簿流登州卒不載其嘗爲縣令也記曰縣在汝水之汭嵩山之陽不知其爲何縣最後題甲寅四月十五日建蓋周世宗顯徳元年也或云此記在汝州界中

日本國誥

右日本國誥題康保五年日本在海東自漢以來見於史然與中國不常通宋莒公紀年通譜載其國年號九而獨無康保其後畢仲荀見此誥錄於通譜之末然不知康保是中國何年也余家集錄金石刻凡二千卷外國文字著錄獨此而已

金石錄卷三十

金石錄後序

右金石錄三十卷者何趙侯徳父所著書也取上自三代下訖五季鐘鼎甗鬲盤匜尊惇之款識丰碑大碣顯人晦士之事迹凡見於金石刻者二千卷皆是正譌謬去取褒貶上足以合聖人之道下足以訂史氏之失者皆載之可謂多矣嗚呼自王播元載之禍書畫與胡椒無異長輿元凱之病錢癖與傳癖何殊名𨿽不同其惑一也余建中辛巳始歸趙氏時先君作禮部員外郎丞相時作吏部侍郎侯年二十一在太學作學生趙李族寒素貧儉每朔望謁告出質衣取半千錢步乂相國寺市碑文果實歸相對展玩咀嚼自謂葛天氏之民也後二年出仕宦便有飯蔬衣綀窮遐方絕域盡天下古文奇字之志日就月將漸益堆積丞相居政府親舊或在館閣多有亡詩逸史魯壁汲冢所未見之書遂力傳冩浸覺有味不能自已後或見古今名人書畫三代奇器亦復脫衣市易嘗記崇寧間有人持徐熙牡丹圖求錢二十萬當時𨿽貴家子弟求二十萬錢豈易得耶畱信宿計無所出而還之夫婦相向惋悵者數日後屏居鄕裏十年仰取俯拾衣食有餘連守兩郡竭其俸入以事鈆槧毎獲一書卽同共勘校正集籖題得書畫彛鼎亦摩玩舒捲指摘疵病夜盡一燭爲率故能紙札精致字畫完整冠諸収書家余性偶彊記毎飯罷坐歸來堂烹茶指堆積書史言某事在某書某卷第幾葉第幾行以中否角勝負爲飲茶先後中卽舉杯大笑至茶傾覆懷中反不得飲而起甘心老是鄕矣故𨿽處憂患困窮而志不屈収書旣成歸來堂起書庫大廚簿甲乙置書冊如要講讀卽請鑰上簿關出卷帙或少損污必懲責揩完塗攺不復向時之坦夷也是欲求適意而反取憀栗余性不耐始謀食去重肉衣去重采首無明珠翡翠之飾室無塗金刺繡之具遇書史百家字不刓缺本不訛謬者輒市之儲作副本自來家傳周易左氏傳故兩家者流文字最備於是几案羅列枕席枕籍意防心謀目往神授樂在聲色狗馬之上至靖康丙午歲侯守淄川聞金人犯京師四顧茫然盈箱溢篋且戀戀且悵悵知其必不爲已物矣建炎丁未春三月犇太夫人喪南來旣長物不能盡載乃先去書之重大印本者又去畫之多幅者又去古器之無款識者後又去書之監本者畫之平常者器之重大者凡屢減去尙載書十五車至東海連艫渡淮又渡江至建康靑州故第尙鎖書冊什物用屋十餘間期明年春再具舟載之十二月金人陷靑州凡所謂十餘屋者已皆爲煨燼矣建炎戊申秋九月侯起復知建康府己酉春三月罷具舟上蕪湖入姑孰將卜居贛水上夏五月至池陽被旨知湖州過闕上殿遂駐池陽獨赴召六月十三日始負擔捨舟坐岸上葛衣岸巾精神如虎目光爛爛射人望舟中告別余意甚惡呼曰如傳聞城中緩急柰何防手遙應曰從眾必不得已先棄輜重次衣被次書冊卷軸次古器獨所謂宋器者可自負抱與身俱存亡勿忘也遂馳馬去塗中犇馳冒大暑感疾至行在病痁七月末書報臥病餘驚怛念侯性素急柰何病痁或熱必服寒藥疾可憂遂解舟下一日夜行三百里比至果大服柴胡黃芩藥瘧且痢病危在膏肓餘悲泣倉皇不忍問後事八月十八日遂不起取筆作詩絕筆而終殊無分香賣屨之意葬畢余無所之朝廷已分遣六宮又傳江當禁渡時猶有書二萬卷金石刻二千卷器皿茵褥可待百客他長物稱是余又大病僅存喘息事勢日迫念侯有妹婿任兵部侍郎從衞在洪州遂遣二故吏先部送行李往投之冬十二月金人陷洪州遂盡委棄所謂連艫渡江之書又散爲雲煙矣獨余少輕小卷軸書帖冩本李杜韓柳集世說鹽鐵論漢唐石刻副本數十軸三代鼎鼐十數事南唐冩本書數篋偶病中抱玩搬在臥內者巋然獨存上江旣不可往又敵勢叵測有弟迒任勅局刪定官遂往依之到臺臺守已遁之剡出睦又棄衣被走黃巖雇舟入海犇行在時駐蹕章安從禦舟海道之溫又之越庚戌十二月放散百官遂之衢紹興辛亥春三月復赴越壬子又赴杭先侯疾亟時有張飛卿學士攜玉壺過視侯便攜去其實瑉也不知何人傳道遂妄言有頒金之語或傳亦有密論列者余大惶怖不敢言遂盡將家中所有銅器等物欲赴外廷投進到越已移幸四明不敢畱家中並冩本書寄剡後官軍収叛卒取去聞盡入故李將軍家所謂巋然獨存者無慮十去五六矣惟有書畫硯墨可五七簏更不忍置他所常在臥榻下手自開闔在防稽卜居土民鐘氏捨忽一夕穴壁負五簏去予悲慟不已重立賞収贖後二日鄰人鐘復皓出十八軸求賞故知其盜不遠矣萬計求之其餘遂不可出今知盡爲吳說運使賤價得之所謂巋然獨存者乃十去其七八所有一二殘零不成部帙書冊三數種平平書帖猶復愛惜如防頭目何愚也耶今日忽閱此書如見故人因憶侯在東萊靜治堂裝捲初就蕓籖縹帶束十卷作一帙毎日晚吏散輒校勘二卷跋題一卷此二千卷有題跋者五百二卷耳今手澤如新而墓木已拱悲夫昔蕭繹江陵陷歿不惜國亡而毀裂書畫楊廣江都傾覆不悲身死而復取圖書豈人性之所著死生不能忘之歟或者天意以余菲薄不足以享此尢物耶抑亦死者有知猶斤斤愛惜不肯畱在人間耶何得之艱而失之易也嗚呼余自少陸機作賦之二年至過蘧瑗知非之兩歲三十四年之間憂患得失何其多也然有有必有無有聚必有散乃理之常人亡弓人得之又胡足道所以區區記其終始者亦欲爲後世好古博雅者之戒云紹興二年黓歲壯月朔甲寅易安室題

