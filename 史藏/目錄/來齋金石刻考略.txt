

欽定四庫全書

史部十四

來齋金石刻考略

目錄類二【金石之屬】提要

【臣】等謹案來齋金石刻考略三卷

國朝林侗撰侗字同人侯官貢生中書舍人佶之兄也侗少好金石文字嘗遊長安求得漢甘泉宮瓦於淳化山中又攜拓工歷唐昭陵陪地得英公李勣以下十有六碑當時稱其好事是編乃總錄古今碑刻凡夏商周六秦漢十九魏一吳一晉五梁一後魏三北齊一後周二隋八唐一百七十三皆據目見者書之中間辧證大抵取之顧炎武金石文字記而頗以己意爲折衷多所考據又錄唐諸帝禦書碑十四種獨斥武后不與亦深合排抑僭僞之義惟首列夏禹嶁碑載其友劉鰲石說謂當在祝融峯頂未免失之好奇又於各碑後載入賦詠詩篇亦非歐趙以來題跋之體特其搜羅廣博鑑別尙頗詳審故考金石者亦有取焉乾隆四十三年七月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

來齋金石刻考略原序

來齋金石刻考略若干捲吾友閩中林於野侗所集錄也尊甫立軒先生今八十矣自元旦至歲除手未嘗釋卷禮俗士槪屏不得見惟以讀書爲樂家有故業遭亂淪失止余小軒容膝傍搆爲樓樹蕉竹花果藤蔓之屬於檐隙焚香拭幾環壁皆圖書終日與於野及其仲子鹿原佶俛仰其間泊如也初先生以明經爲令於秦爲牧於魏與蜀皆有惠政於野從宦遊所至搜輯古今石書已成帙及先生解組歸於野多交四方士屬轉相購求所得日益廣於夏得岣嶁碑於商得比干墓銅盤銘於周得壇山石刻石鼓文鼎銘孔子題吳季子墓碑於秦得嶧山碑至漢則得刻本十九魏吳各一晉六梁一北魏三北齊一周二隋十六而唐最多唐以後無取焉以其近且不勝收也於是分漢魏碑刻爲一部唐昭陵陪葬十六碑爲一部鹿原又合夏至唐共爲總錄一部考定史乘之同異兼正歐陽永叔趙明誠楊用修都敬王元美趙子函諸家之得失沿波討原由端竟緒卓然成書以示來學好古者能無樂於斯與於野之得是書也凡逺防必攜良工楮墨以從親爲摹搨其披榛縋險蓋有田夫牧防所不能至而奮往不顧者及歸篋笥卽手爲裝潢防以名木又若寶玉不足爲貴軒冕不足爲榮而惟此之珍惜焉世之人逐逐焉各狥其所求未有不以爲迂者矣而立軒先生非讀書不樂日顧之而色喜則於野之所以娛親者在是也且與鹿原以古文辭名天下而書法尢擅一時其所得不更多與況諸子繼起所以振興家學者未有已也然則以彼易此於野不願也予向在許州見闗忠義廟中揷刀石屬北齊天保三年所制大佛蓮座有記猶可搨又金陵靈谷寺鐘銘曰周辟�鐘文作����皆古篆可愛天下遺文棄置於荒寂中者不少安得於野輩悉收之成書𨿽金朽石泐而斯文仍在穹壤間也宿松朱書題

欽定四庫全書

來齋金石刻考略卷上

侯官林侗撰

夏

衡山岣嶁峯石刻

禹書在岣嶁峯者不當稱碑洪荒初辟未嘗有碑制若重刻於祝融峯及他書院者或用石四片或兩片乃可言碑耳按徐靈期衡山記夏禹導水通瀆刻石書名山之巓唐劉禹錫寄呂衡州詩傳聞祝融峯上有神禹銘古石瑯玕姿祕文龍虎形崔融云於鑠大禹顯允文徳龍畫傍分螺書匾刻韓退之詩岣嶁山尖神禹碑字靑石赤形摹奇科斗拳伸薤倒披鸞飄鳳泊拏虎螭事嚴迹祕鬼莫窺道人獨上偶見之我來咨嗟涕漣洏千搜萬索何處有森森緑樹猿猱悲古人稱禹書者不一若劉禹錫蓋徒聞其名耳未至其地也韓退之至其地矣未見其石也崔融所云則似見之矣宋朱晦翁與張南軒防南嶽尋訪不獲其後作韓文考異遂謂退之詩爲傳聞之誤嘉定中蜀士何致子一因樵者指得其處摹搨刻於夔門觀中後俱亡而嶽麓書院及祝融峯諸處又重刻之轉相摹仿郡國遂多刻石餘友上杭劉鰲石避亂祝融峯讀書僧捨數年常親至其處摩挲久之印歸一紙眞如崔融所雲龍畫傍分螺書匾刻是也然則形模之奇怪變靈祕豈後世所能彷佛萬一哉鰲石又云其石不圎不方濶可八九尺徑可丈餘未至岣嶁絕頂倚於崖壁之間而髙出其上形色不類本山自然之石似是人力安措承帝二字間有一孔相傳異人以塵柄負挈來此峯髙不及祝融而峭過之非久居山中有土人指引則不得徑路故好古如退之晦翁皆不獲見岣嶁字畫體圎而意變靈怪不可端倪甄丰奇字頗有其意漢人法鐘王楷書皆有所本拙手重翻神聖之靈迹亡矣

商

比干墓銅盤銘

今在衛輝府汲縣北十五里比干墓上府誌曰比干墓銅盤銘碑石殘斷字畫失眞萬曆十五年知府周思宸重摹汝帖立石於墓前按薛尙功雲開元四年遊子武之奇於偃師耕獲獲一銅片槃形四尺六寸上鏤丈深二分其文云右林左泉後道前岡萬世之寶玆焉是藏其左右前後岡道並存惟林字無矣泉字亦存考諸圖籍卽比干之墓府誌又載思宸云至元延祐戊午學正王悅臨摹汝帖勒石今考嘯堂集古錄與汝帖迥異證以三代欵式秦漢碑刻則嘯堂尙似而舊體亦未可必也惜左右字訛謹按地形攺正並摹二篆以獻博雅君子路傍有殷太師比干墓碑不知豎於何時嵗久將僕亦命直之俾往來者得知所遇閱通誌玆墓乃載於偃師縣移文覈焉止云因耕者得銘而竟忘其墓所噫銘一也何兩地而俱得歟此有廟墓而志不載彼無實而虛載焉書之不可盡信也如此夫【史記周武王封比干子堅爲長林侯此林氏受姓之始不敢忘也】余庚子夏入秦過函谷闗門數步路北山半有闗龍逢墓碣僅三尺許山頗陡絕又三十餘年壬申春二月再過闗門碣已倒矣今之稱忠臣者首龍逢比干而比干廟墓特盛龍逢缺然則後人表章之功豈可少哉予始愧不能登山拜墓復愧旅人不能豎碑惟有一慨

周

壇山石刻

吉日癸巳四字世傳穆王登壇山刻此於石宋宋祁尋而摹之縣令劉莊鑿取歸州權郡事李祐龕置防事右壁而爲之跋宋濓攷據欵式以爲吉日字與周淮父卣伯碩父鼎齊侯鎛鐘諸欵式合實二千年奇迹趙明誠金石錄獨以筆畫類小篆爲疑今考以石鼓文多用小篆恐當時小篆與蝌蚪書兼行明誠已信石鼓爲周人書何獨於此而疑之宋人施宿以爲州廨舊石以政和五年取入內府然則今石或後人翻刻未可知也濓曾摹刻於浦陽山房仍自爲防亦有搨本行世今在儒學防門西壁

石鼓文

凡十鼔今在京師國學先師廟防門左右斯鼓前人之論已詳自周宣王至唐憲宗元和千六百餘年若自宇文周至元和僅四百年矣韓韋諸公博學好古豈有認四百年物爲一千六百年而不知辧乎後人彊以其文淺近又以其字非蝌蚪而近小篆疑之亦過矣金人司馬定國以字畫考之謂是宇文周造著辧萬餘言楊用修隨而和之又惑矣韓昌黎濯冠沐浴告祭酒求移之國學而不能得當年自岐陽至長安不過數百里元人乃能自秦移至燕都懸隔三千里中朝大觀固何如哉有元人潘廸音訓另立一石餘又藏有宋淳化間檇李沈揆摹本縮小鼓文特爲精彩共四百五十字

焦山鼎銘

在鎭江府焦山寺中鼎髙一尺三寸二分腹徑一尺五寸八分口徑一尺四寸五分耳髙三寸濶四寸二分足六寸一分深八寸二分銘九十三字皆古文蝕一字外爲云雷之形王西樵先生曰焦山古鼎一髙可二尺許腹有銘韓吏部如石爲予言鼎故京口某公家物當分宜枋國時某公官於朝分宜聞此鼎欲之某公不卽獻因嫁禍焉鼎竟入嚴氏嚴氏之敗鼎復歸某公以禍由鼎作謂鼎不祥捨之寺中郡乘山誌皆載山有周鼎一而不詳所自也作歌偹掌故焉海云堂中暮相索古鼎照人光駮犖龍文獨許吾丘知篆銘略辧周京作宛同石鼓出陳倉那數銅狄傳西洛韓公摩挲指向予曾入秦家格天閣雲煙過眼已成虛劍去珠還事堪愕安陸飛龍亦英主元修晚慕軒轅樂一徳何人曰相嵩金鉉只用靑詞博朝廷仍收養士報楊沈蹇蹇如雕鶚鼎鐺有耳豈不聞恥向廻風作秋籜蕚山先生廝養耳紛紛冠蓋多酬酢當時不鄙趙師於今誰憐賈秋壑從來鑄鼎戒饕餮此物胡爲亦遭攫山頭尙有焦山詩三尺古碑黒光錯隻字重於神禹金猶向山林辟不若老奴眞欲愧歐陽廿載鈐山空寂寞培壘已拉冰山摧有鐵誰能鑄此錯裵回三嘆軒幾旁極目江天莽寥廓予丁丑初夏至山寺謂此鼎必加貴重襲藏問寺僧藏鼎處乃引入一陋室塵土黯然寥落可嘆近丹徒令鄒儀周將鼎銘摹石以傳無復古文之朴雅矣予所得一紙乃數十年前故家舊藏可貴也朱竹垞曰鼎銘其人莫考曰王格於周曰司徒南仲殆周時器也其曰立中廷按毛伯惇銘文亦有之薛尙功釋爲位而周禮小宗伯掌建邦之神位注故書作立鄭司農云立讀爲位古者立位同字古文春秋經公卽位爲公卽立則是銘曰立亦當讀位也

孔子題吳季子墓碑

孔子題字唐大歷十四年潤州刺史蕭定重刻在丹陽縣延陵鎭吳季子廟越絕書曰毗陵上湖中冢者延陵季子冢也古名延陵墟卽其地也後人又摹刻於縣南門外驛前集古錄云吳季子墓銘自前世相傳以爲孔子所書據張從紳記云舊石湮滅開元中宗命殷仲容摹搨其書以傳然則開元之前已有本矣至大歷中蕭定又刋於石則轉相傳摹失其眞逺矣按孔子平生未嘗至吳以史記世家考之其歷聘諸侯南不逾楚推其歳月蹤迹未嘗過吳不得親銘季子之墓又其字特大非古簡牘所容第以其名傳之久不可遽廢故錄之以俟博識君子顧寜人金石文字記云元吾丘衍學古編曰按古法帖止云嗚呼有吳君子六字篆法惇古似乎可信今此碑妄增延陵之墓四字除之字外三字是漢人方篆不與前六字合且音君字作季字漢器蜀郡洗郡字半邊正與此君字同用此法也以季字音顯見其謬比干墓前有漢人篆碑亦有此說洪氏釋漢字原辧之甚明此不復具今毘陵呼爲十字碑

秦

嶧山碑

秦李斯篆石髙四尺三寸廣二尺二扇每扇八行每行十五字按魏太武登嶧山排倒秦碑然摹搨猶爲邑人苦聚薪焚之有縣宰取舊文刻於石杜甫詩云嶧山之碑野火焚棗木傳刻肥失眞然則此碑亡於唐前其翻刻者或以石或以木矣宋徐鉉得古本以授鄭文寶淳化五年刻於長安之國子學此碑是也其縣令之石本耶其肥失眞之木本耶今鄒縣亦有此石乃至元翻刻夫亦愈失其眞矣

漢

甘泉宮瓦文

瓦頭篆長生未央四字按三輔黃圖甘泉宮一曰云陽宮史記秦始皇二十七年作甘泉宮及前殿築甬道自咸陽屬之宮周圍十餘里漢武帝建元中增廣之周十九里師古曰秦林光宮在磨石嶺嶺側有甘泉故漢武建甘泉卽取爲名其嶺髙出他山距長安三百里而能望見長安城堞更置前殿始造宮室百官皆有邸第有芝生甘泉殿齋房中漢舊儀云芝有九莖芝金色緑葉朱實夜有光乃作芝房之歌帝又起紫殿雕文刻鏤黼黻以玊飾之如他宮館不可勝記帝時居之漢書云烽火達甘泉以帝不常居長安故邊警烽火兩通之也巫蠱事起帝亦居甘泉宮成帝永始四年行幸甘泉歷今二千餘年王迹久湮蕭相國所造未央宮舊址在今西安城西北三四十里間禾黍離離耕夫時棄瓦礫道傍亦隠隠有字文可見絕無完好者嵗辛丑余與祝丈光逺自三原至淳化山中憑弔故宮惟有荒煙蔓艸不意於幽僻處搜獲此瓦何異商周鼎彛近與家弟吉人作爲歌詩以詠其事四方博雅屬而和之遂盈卷軸其所寄慨又非特一瓦已也詩多不具錄聊志其梗槪如此瓦制字形質古簡朴漢初法物世所希有爲足重也嘉興朱竹垞歌西京無書家但有急就凡將篇其後闕裏辟乃得五鳳二年甎滕公石室閟已久文體倜詭自然芝英鶴頭書嵗逺具沈湮孰能抉淵奧索崔張先福州林侗媕蒼雅袖中忽出甘泉瓦長生未央字當中逸熊橫生恣塗寫定州漢廟不足珍銅爵香姜盡流亞吾聞甘泉本是祖龍之所遺武帝因而恢拓之非無益壽延壽字今已蕩盡捐犂金銅仙人別渭水椽桷自毀化作龍鱗而當知是瓦定有鬼神防不然安得團圞如鏡勿使纎毫虧伊誰擅此法古毋乃史邈丞相斯下至元封人物能爾爲侗也好奇莫與並影搨硬黃墨一挺裝池作冊要客題重之不異焦山鼎吾生亦嗜金石文南逾五嶺西三云手披藂篁剪荊棘殘碑斷塌搜孤墳攜歸蓬屋少香蕓壁魚散走饑防嚙虫涎粉蛀徒紛紛侗兮侗兮眞好事殿闕遺墟靡不至短衣匹馬尋昭陵陪葬諸臣辧衘位旁及降王一十四右先咄毖左什毖殿以那順範頭利舊史缺略新史刪侗也爲之考其次試入儲藏蘭話堂長物何論金一笥君家嚴君政不苛至今秦地猶謳歌年過八十尙健飰丹砂不餌朱顏酡循陔之養樂事多長生瓦兆本爲此請君一日三摩挲濟南王阮亭歌漢宮一百四十五橫絕南山包九未央建章最廣麗渭北更起甘泉宮甘泉之山化金碧千門萬戶交玲瓏通天髙防屹宮表下瞰雲雨靑蒙蒙武皇求仙跨滄海射魚牽犬東門東【秦始皇紀立石東海上以爲秦東門】孫卿已誅五利死飛防桂館猶巃嵸上陵磨劍勢一變云陽煙艸悲秋風甲帳珠簾盡黃土何況片瓦埋荒叢林生好古極幽賾短衣匹馬空山中太乙壇邊弔鉤弋悲歌慷慨斜陽紅此瓦出土事非偶長生古篆疑神工濯以淸泉襲綈錦攜歸嶺海光熊熊令弟繪圖亟示我使我懷古憂心忡終南渭水舊逰歷漢家陵闕隨飛蓬豈知一瓦供賞識逺與石鼓岐陽同兄視羽陽弟銅雀纎兒愼勿加磨礱吳江徐虹亭詩武帝乘龍事可哀更無人到集靈防惟畱一片甘泉瓦曾照西京烽火來云陽宮殿久摧殘遺瓦猶同渭水寒莫向銅駝問消息金仙淸淚不曾幹已無寶鼎薦芝房碧瓦徒憐委路旁猶勝臨漳老銅雀不從防畔看分香土花如繡色如妍收拾荒山夕照邊畱與詩人共嘯詠夜深常得伴陳常熟王露斯步前韻詩地指云陽是處哀漫憑片瓦想樓防金莖甲帳神仙窟剰得長生兩字來磨洗鱗鱗片碧殘自然鮮潤自淸寒當年雨露知多少重疊苔痕漬未幹斵成員璧列文房猶勒甘泉字在傍不用龍睛開半勺玉蟾蜍注露花香霜毫冰繭共淸妍獻賦應隨到日邊釋卻褐衣臨卽墨明光殿上賜重來齋歌阿房煙飛渭水赤六國美人楚人索蕭相亟營未央宮萬戶千門重金碧婁敬羊裘定帝京被山帶河長安城四帝垂休七十載百金露防還未成上林苑墻連太乙武皇獵騎旌旗疾漢闗開拓種葡萄【得西城葡萄並作葡萄宮】中流簫鼔橫汾日北山紫霧樹蒙蒙【甘泉山多紫霧】甘泉如醴多淸風君王避暑深駐輦渡渭渉涇萬國同珠簾玉戶山谷裏中有傾城尹與李集靈防上靑鳥鳴是耶非耶徒徙倚回中烽火照夜來【漢回中烽火達甘泉宮】江充巫蠱事堪哀【巫蠱禍起帝在甘泉】神仙未有長生術幸聞明詔罷輪臺君王一去變滄海豈但榮華能不攺雄闗百二鎖秋煙終南惟有夕陽在未央前殿百牛犂長樂朱艸路人悲【長樂宮內有地數尺艸根莖俱赤色傳是韓淮陰死處】敗瓦斷甃時隱見無有完好足稱奇甘泉虎豹之所穴九月寒冰蹵霜雪天南逰屐來者誰我同祝叟徧搜抉【余與祝丈光逺同逰】儲胥鳷鵲漫經過紫殿芝房失山阿【儲胥芝房皆宮內之別殿】從人躋險披荊棘獲此完瓦若隨和土人失色嗟未有幾見來人祗空手長生未央字陸離光覩商惇與周卣君不見銅雀髙防漳水濱何曽一日斷行人朝求暮取古已盡縱有流傳疑非眞又不見秦時更築羽陽宮千歲萬歲空靑蔥【宋時長安民有獻羽陽宮瓦於朝者文曰羽陽千歲萬歲】秦人持瓦獻天子宣和禦府轉漂蓬玊盌金盤成倐忽陳迹逓遷王气歇茂陵芳艸逐春生天外三峯照漢月杏山阿云舉詩未央銅雀咸飲墨汁甘泉荒榛孰啟而辟偉玆片瓦珍逾拱璧寶諸奕祀匪雕伊刻

五鳳二年甎刻

石縱一尺廣二尺許刻五鳳二年魯三十四年六月四日成十四字金明昌五年開州刺史髙徳裔勅修孔子廟掘得此石於太子釣魚池中徳裔記曰在靈光殿基南三十步太子者景帝子劉余封魯故俗以太子呼之也曰五鳳二年宣帝年號也曰魯三十四年餘孫孝王之三十四年也曰六月四日成者必當時創建或鑿池而記其成功之日也西漢石刻無有傳者存之見西京之遺石在廟內奎光樓下北壁按金章宗明昌五年卽宋光宗紹熈五年是時和議成南北息兵章宗好文學髙徳裔以才名顯故充修廟之選開州距魯四百里家君守開州丁未歲侗自開至魯挈西安良搨工以往欲盡搨廟中碑廟中諸工人持不肯因請於闕裏主人乃得極印搨之樂卽廟中諸搨手環視皆嘆服以爲精好莫及闕裏四氏稱爲近來盛事

嵩山開母廟神道石闕銘【延光二年】

在今嵩山啟母廟南漢避景帝諱攺啟曰開此銘與少室銘二紙皆楚黃葉井叔先生所貽先生嵩陽石刻記曰今見存篆書三十二行前題名十行每行七字內第三行止六字以少室石闕所列官名參考之則此十行之上無闕文也後二銘共二十二行前銘十二行年月一行每行十二字今止存六字後銘今止存九行每行亦止存六字蓋亡其上一層矣後銘視嵩髙志所載又闕四句顧寜人金石記嵗屠維協洽暮春予親至廟下視此石闕井叔所謂闕四句者今又四行得二十餘字以文多不能容故轉而刻於其旁仍亡其上一層也啟母石嵩志載在崇福宮左漢書武帝詔曰朕用事華山至中嶽見夏后啟母石顏師古注云禹治洪水通轘轅山化爲熊先謂塗山氏曰欲餉聞鼓聲乃來禹跳石誤中鼓塗山氏往見禹方化熊慚而至嵩髙山下化爲石方孕啟禹曰歸我子石破北方而啟生梅堯臣詩曠哉嵩室陽神怪所棲宅蒼石不知年靈熊去無迹煙巖想桂宮苔壁疑椒掖不學舜娥悲瀟湘竹枝碧

少室神道石闕銘【延光二年】

今在登封縣西十里邢家鋪西距少室山尙十餘里當是漢時廟在其地葉井叔嵩陽石刻記所載無疑也此闕有銘辭而今僅存二行八字其可辧者五字又云三月三日而上無年云郡陽城而上無郡名亦亡其上石一層矣楚黃葉井叔先生司理延平攺令登封嵩嶽古碑搜搨無遺乙丑復至閩家弟佶從受壁經見余家藏帖秦晉闕裏悉偹許以嵩嶽全碑見遺丙寅仲夏郵寄二十七種分爲十二帙爲漢者二啟母少室兩闕銘是也漢石在人間者甚少餘所得頗無遺恨記此以志不忘

北海相景君碑並陰

碑額篆漢故益州太守北海相景君銘十二字漢安二年八月碑剝蝕不能讀石髙七尺廣二尺七寸計一十七行每行三十三字碑陰刻故中部督郵故門下督盜賊門下議史書佐騎吏故循行故小史諸名稱共四十八人

魯相置孔子廟卒史碑【永興元年六月】

司徒臣雄吳雄也司空臣戒趙戒也以魯相言請置孔子廟百戶卒史掌領禮器制可造此碑石髙六尺廣二尺八寸計十八行每行四十字碑後小刻楷書云後漢鐘太尉書宋嘉祐七年張穉圭按圖題記永興桓帝號也鐘太尉獻帝初始爲黃門侍郎距永興且四十年非太尉書明甚不知穉圭所按何圖也

韓勑造孔廟禮器碑並陰【永壽二年】

勑爲魯相造立禮器立此碑髙五尺六寸廣二尺五寸四面徧書面文十六行每行三十六字陰側刻助錢姓氏陰列三層計十七行左右側俱三層四行共一百八人碑面文自韓明府下已載八人碑陰始曲成侯王暠終魯周房伯臺六十二人左側始東海傅敬謙終盧成子十八人右側始山陽瑕丘終平陵令魯麃十九人內有蕃王狼子逺人慕義可嘉也楊用修金石考以碑陰姓氏附有多寡爲疑或未得其左右側故所見有不同耳

郎中鄭君碑【延熹元年】

碑額刻漢故郎中鄭君之碑文云君諱固字伯堅亦剝落不可讀存二百餘字有延熹元年字面今在濟寜州學碑文有云逡遁退讓顧寜人金石文字記曰逡遁者逡巡之異文也考據經傳累數百言不詳錄

泰山都尉孔君碑並陰【延熹七年】

碑額篆有漢泰山都尉孔君之碑秦漢魏不刻書石人姓氏此碑書髙八尺餘廣三尺餘計十六行每行二十九字按宙字季將孔子十九世孫融之父也此碑宜豎於墓不知何時移立曲阜孔廟防門東方碣方座式甚朴古題額三尺許中鑿圎孔如月透背卽記所稱麗牲者是也碑陰額篆刻門生故吏名五字下列三層有門生弟子門童故吏故民之不同共六十二人按延熹七年甲辰桓帝卽位之十八年梁冀𨿽誅五侯猶縱是嵗太尉黃瓊亦卒未幾而黨禍作範李諸君子且就戮矣人之云亡邦國殄瘁迨戊子四十三年間覆巢之傷神明之冑且不免焉可慨也夫

魯相史君祀孔子廟碑並陰【建寜二年】

漢制郡國因尙書以達天子史晨爲魯相出俸錢以供祀事上書尙書府奏於桓帝石髙五尺五寸廣二尺六寸計十七行每行三十六字碑陰刻史君姓氏爵裏稱享禮成郡國觀者九百七人皆雅歌吹笙又以餘錢修瀆置井云計十四行毎行三十六字顧寜人金石文字記曰其文云飲酒畔宮者泮宮之異文也益州太守髙朕修周公禮殿記亦作畔宮

郭有道先生碑【建寜二年】

先生諱泰字林宗碑文蔡邕撰書昔人謂中郎書有道碑當知合也墓在介休縣驛路傍侗嘗過介休墓下不見碑石詢之故老云漢石久亡卽重刻者以摹搨之累明末一夜爲人盜去此拓本爲潘次耕先生所遺不知所自出略存形似乏神采耳計二十【闕】行每行四十【闕】字髙六尺廣三尺介休碑作界休闗西夫子楊公震墓在潼闗內西五七里間其墓背渭面華嶽前有四知坊後有饗堂堂後爲楊氏諸墓累累其中擇髙大者當爲太尉墓歐陽集古錄楊墓尙存漢碑四五通餘數過墓下不見片石矣漢最爲難得卽有道碑亦是拓本不知去本來面目又何若也集古錄又云楊氏墓在閿鄕今潼闗以內皆屬秦爲華陰縣地閿鄕則屬中州河南耳

博陵太守孔君碑【建寕四年】

君諱彪字元上孔子十九世孫與宙爲伯仲也碑在孔林叢中髙八尺餘廣不及三尺額題漢故博陵太守孔府君碑其下亦鑿一圎月漢碑制皆如此𨿽全碑搨之其可讀者十之二三耳計十八行每行四十六字孔林𨿽在平地入其中艸木叢翳禽鳥交飛周遭二十餘里卽大山幽谷不啻過也古塜累累皆孔氏子孫碑碣亦多亡矣

司校尉魯君碑【熹平二年】

碑額書漢故司校尉忠惠父魯君碑十二字文云君諱峻周文公之碩冑伯禽之懿緒延熹【闕】年拜司校尉按漢書桓帝延熹九年中二年帝禦前殿命司校尉張彪率兵圍梁冀第收大將軍印綬九年以黨人下司校尉李膺北寺獄峻漢書無考其在彪之後膺之前耶何名之不彰也其門人私諡曰忠惠父亦尊之之至耳碑髙八尺餘廣三尺餘計十七行每行三十三字靈帝熹平二年造碑陰刻故吏門人名二層共四十二人末有稱義者亦甚剝蝕難讀大名府開州誌境內有頓丘邑令昌邑魯峻碑州東北有頓丘顏師古曰因丘以氏縣衛風送子渉淇至於頓丘者也然則峻昌邑人始爲頓丘令也碑今無矣

郃陽令曹君碑並陰【中平二年】

此碑趙子函石墨鐫華曰萬曆初郃陽縣舊城掘得此碑中平二年造內稱全爲戎部司馬疏勒王和徳攻城野戰謀若湧泉威侔諸賁和徳面縛歸死還師振旅諸國禮遺且二百萬悉以簿官按範史西域傳和徳射殺其主自立涼州刺史孟佗遣從事任涉將燉煌兵五百人與戊巳司馬曹寛西域長史張晏將諸國兵合三萬人討疏勒攻楨中城四十餘日不能下引去二說不合且司馬爲曺寛非曺全豈卽其人範史傳寫誤耶或紀功者張大其詞而面縛歸死似非虛飾抑又何也碑又稱光和七年史光和止六年蓋七年冬十一月始攺元中平耳碑文書完好無一字缺壞石髙四尺餘廣二尺二寸計二十一行每行四十五字碑陰題名字體細小列二層共五十三人今在郃陽縣無論宋室歐陽諸公不及見卽明之都敬王元美皆未寓目也漢尉氏故吏處士人名殘碑【中平二年】

此碑陰也其石面已平無一字陰亦只二十餘字獨其額大篆尉氏故吏處士人名八字未壊耳

蕩陰令張遷碑【中平三年】

此碑在東平州顧寜人金石文字曰其文有云荒逺旣殯者賔之誤中謇於朝者忠之誤而又有云爰旣旦於君則曁之誤古字多通而賓旁加歹已爲無理又何至以一字離爲二字也歐陽趙洪三家皆無此碑山東通誌曰近掘地得之豈好事者得古本而摹刻之石遂訛謬至此耶

執金吾丞武君碑

碑額陽文刻此七字文云君諱榮當是靈帝時也下卽剝蝕不可讀僅存百餘字

治書侍禦史孔翊碑

君諱翊殘缺特甚洗刷僅得二十餘字碑在孔林與博陵碑近

汾陰寶鼎歌玉刻

友人張逺得古刻玉一片廣寸三分縱寸五分厚三分首稍圎如碑形刻班固寶鼎歌四句二十八字洛修貢兮汾效珍吐金景兮歊浮雲寶鼎現兮色紛紛煥其炳兮被龍文鐘鼎文小篆背刻癸鼎二字按漢書班固寶鼎歌六句四十二字嶽修貢兮川效珍吐金景兮歊浮雲寶鼎現兮色紛紜煥其炳兮被龍文登祖廟兮享聖神昭靈徳兮彌億年斯刻去後二句洛修貢汾效珍皆實指其處與漢書異不但篆法刀法精妙卽玉世所稀見也

魏

封孔羨奉孔子祀碑【黃初元年】

魏黃初元年始封孔子二十一世孫孔羨爲宗聖侯以奉孔祀此碑刻其詔書也石髙六尺【闕】寸廣三尺計二十二行每行四十【闕】字宋張穉圭按圖記爲曹植詞梁鵠書不知按者何圖梁武評鵠書雲龍威虎震劍防弩張且王逸少學其書法其書固可寶重矣不知果爲鵠書否也闕裏志漢平帝元始九年封褒成君孔覇曾孫均爲褒成侯奉孔子祀王莽敗失國光武建武十三年復封均子志爲褒成侯志子損和帝永元四年復封褒尊侯世世相傳至獻帝初國絕魏文帝黃初二年始封孔子二十一世孫孔羨爲宗聖侯邑百戶顧寜人金石文字記攷宋書禮志曰漢以後天下送死奢靡多作石室石獸碑銘等物建安十年魏武帝以天下雕獘下令不得厚塟又禁立碑晉武帝咸寜四年又詔曰此石獸碑表旣私褒美興長虛僞損財害人莫大於是一禁斷之其犯者𨿽防赦令皆當毀壊義熈中尙書祠部郎中裴松之又議禁斷松之傳曰松之以世立私碑有乖事實上表陳之由是竟斷以故終魏之世略無紀功述行之文其立碑之見於史者惟田豫顏斐二人晉則羊祜杜預等八人齊建武中範云上表求爲太宰竟陵王子良立碑事竟不行故自魏至陳六朝二百餘年碑刻罕傳於後有由然矣隋書禮儀志梁天監六年申明塟制凡墓不得造石人獸碑惟聽作石柱記名位而已又考蔡中郎集中胡廣陳寔有三碑橋楊賜有二碑冗矣袁滿來年十五胡根年七歲各有碑濫矣大約闕樓人獸之飾多在桓靈之世水經注言閹寺擅權五侯暴世割剝公私以事生死其所載荊州刺史李剛諸人爲石闕祠堂窮工極巧繇上之人不爲之限制也然則魏武之禁其可已乎侗嘗謂江左六朝所都陵寢丘墓累累而穹碑丰碣絕少以當時有禁令故也不然則當時人文之盛羲獻書法之精妙得片石流傳至今豈不焜耀千古哉

吳

天發神防文【天璽元年】

吳后主皓巖山紀功石也舊在金陵城南天禧寺段石岡宋元祐辛未六年胡宗師輦置漕防後圃今在江寜府學相傳爲華覈文昔人已辧其謬爲皇象書戚光續志云象書獨步漢末況體兼篆籀誠宜居周鼓秦刻之次按實錄吳主皓時吳郡臨平湖開又於湖邊得石函函中有小石靑白色長四寸廣二寸刻上作皇帝字於是攺元天璽立石刻於巖山紀吳功徳其石今斷爲三文殘缺不可讀祥符周雪客在浚聨而續之其文頗貫串而缺其無字者作天璽碑釋文一卷予依其次序裝潢無訛予再考吳主皓甲申卽位建號元興十一年甲午攺天冊秋八月臨平湖瑞石出又攺天璽誇張盛事刻石紀功晉武帝炎乙酉卽位建號泰始至是攺咸寜任用羊祜杜預王渾諸公雄據上流有兼並江東之志皓更滛暴以逞佞諛小人以揑符命自塗耳目則斯石爲亡國之言不足觀特以文簡朴而字奇古且歷千五百載之久故存之吳自討虜開基二十餘年壬寅嵗大帝建號赤烏在位三十年亮六年休七年皓十七年至庚子皓降晉歷四主五十八年而吳亡距天璽甲午才七年耳妖孽之作物與人防然江左王气實自吳開六朝相繼臨平莫愁湖畔爲帝王都防迨明祖興合防城石頭諸城作王都塡臨平湖作宮闕規模愈大後金川門破明鼎北遷故宮陷而黍離興歌顧瞻周道孝陵瓦礫報恩塔腹內自焚金碧攺色矣可感者寜特段石岡之三片石已哉宋梅聖兪詩了頭石𨿽斷文字未全訛年算赤烏近字疑皇象多幾時經霹靂異代見干戈更與千秋防松煤定費摩楊備詩孫吳紀徳舊刋碑埋沒蟠螭與伏惆悵石岡三斷在至今猶似鼎分時魯極詩凜然皇象法書存重屋應無野火焚割據英雄餘一念斷碑千載尙三分丁丑仲春予客上江幕府撫軍陳公琳望有事江寕予告之曰有一紙之微非借節鉞之重莫能得因囑以此碑旬時歸餉餘二紙越半月江寜太守又呈六紙悉歸於余後過吳江宿潘稼堂先生家觀藏帖語是碑稼堂曰予生長江南幾六十年願望不能得公乃充滿笥篋若此亟以分我因以一紙轉遺之依周雪客所審定手裝一冊而記以一絕江東鼎峙奠王基千載空傳天璽碑緩帶輕裘功已就龍蟠虎踞不勝悲

晉

孝女曹娥碑

今上虞江上曹廟中並無片石右軍書此碑雜見於各集帖中妍媸互見蔡虎賁所題八字乃太守度尙元嘉元年始立碑也不待三百年墮江而碑亡右軍再書於石今又無存而重刻者不絕於世尙有漢人篆遺意王元美云小楷則右軍軼塵行筆則蔡卞竭蹶蔡書予未之見王書予收有數本舊搨最佳

蘭亭敍【永和九年】

蘭亭之聚訟已久若定武之肥本瘦本五字選五字不選各本趙松雪之十三防此皆希世之珍於交逰處得以寓目足矣宋時士大夫旣多摹刻賈似道得一百七十餘本分爲十支舊刻湮沈新刻復出昔人謂蘭亭無下搨余所得十餘種爲眞宋搨者二其餘爲潁上爲上黨爲國學爲秦府諸石【萬曆間西安土中掘出秦王取入府中此本遒勁甚有歐陽筆法】一爲玉版一爲周邸東書堂更雜選諸刻之佳者亦可觀也宋林霽山詩昭陵玉匣走天涯金粟堆前幾吠鴉水到蘭亭轉幽咽不知眞帖落誰家

周孝侯墓碑

今在宜興縣王元美曰宜興周孝侯墓有古碑一通云晉平原內史陸機撰右軍將軍王羲之書防尾云唐元和六年辛夘十一月十五日承奉郎守宜興縣令陳從諫重樹此碑後又有一條前試太常寺協律郎黃某書名與書俱糢糊而書字微可推當是後人因陸機撰下空石妄增右軍將軍王羲之書以重其價耳文內初載處事大約與傳同至於絕矢盡左右勸退處按劍怒曰此是吾授節效命之日何以退爲大臣以身殉國不亦可乎下忽接韓信背水文差不成句又云莫不梯山架壑𦇤負來歸云云元康九年因病增加奄捐館捨春秋六十有二天子以大臣之葬師傅之禮親臨殯壤建武元年冬十一月甲子追贈曰孝侯禮也賜錢百萬塟地十頃京城地五十畆爲第又賜王家田五頃詔曰處母年老加以逺人朕每湣念其年二月日葬於宜興舊原按處以永平七年戰歿贈平西將軍贈錢葬地及給處母醫藥酒米俱如碑蓋又十五年而元帝稱制追封孝侯建武其年號也時陸平原歿已久矣豈於樹碑之際而爲處後者竄入諡孝侯一句耶然不應以永平之詔移入建武后至所謂梯山架壑奄捐館捨天子以師傅之尊等語又似平原它文錯簡然考之吳及晉初俱無元康年號不可曉也書結搆𨿽小疏筆亦過彊而中間絕有姿骨督策之制大得鐘王意在李北海張從申間又不可以其譌而易之也

筆陣圖

王元美云右軍筆陣圖凡二本其一刻自周邸東書堂正書差小有率更之淸勁其一行筆甚遒逸而不能脫俗或以爲江南李主筆遒勁有格恐亦非唐以後人所可到但圖說非右軍所著明甚右軍十二而過江神州已陸沈所謂之許之洛者何哉卽華嶽碑乃張昶非張旭也

保母甎

王獻之書保母甎剝蝕已甚僅存二十餘字收入戱鴻堂諸帖趙孟頫曰保母碑𨿽近出故是大令當時所剜較之蘭亭眞所謂自應不同世人知愛蘭亭不知此也人欲學艸書不可無此僕有此獨恨驅馳南北不得盡古人臨池之工因公餘出示人令人愛嘆

梁

瘞鶴銘【天監十三年】

顧寜人金石記云今在丹徒縣焦山下刻於崖石輟耕錄云須潮落方可摹故罕得其全文者歐陽文忠公以舊記稱王羲之書爲非又疑顧況號華陽眞逸而此書類顏太師沈存中則眞以爲況黃長睿東觀餘論謂陶景嘗居華陽故自號華陽隱居景著書不稱建元直以甲子紀歳今此銘曰壬辰曰甲午壬辰梁天監十一年甲午十三年景以天監七年逰海嶽住防稽及永嘉至十年還茅山十二年弟子周子良化去景爲作傳卽十一年在華陽可知也董逌書防載南陽張壆所記云瘞鶴銘今存於焦山凡文章句讀之可識畫之僅存者百三十餘字而所亡失者幾五十計其完書蓋九行行之全者二十五字而首尾不預焉熈寜三年春餘索其遺逸於焦山之陰偶得十二字於亂石中石甚廹隘偃僕其下然後可讀故昔人未之見而世不傳其後又有丹陽外仙江陰眞宰八字與華陽眞逸上皇山樵似是眞侶之號余於崖上又得唐人詩詩在貞觀中已列銘後非顧況可知矣今考此銘字體與舊館壇碑正同其爲隱居書無疑予友淮陰張弨以丁未十月探幽山下復得七字云惟寜之上有厥土二字華亭之上有爽塏勢掩四字其右題名徵下有君字皆昔人之所未見也予所得張中丞舊本其卷首題云予以嘉靖丙辰提兵淸海宼過金焦搨得數幅郡守髙維石公博雅好古偶談及遂以奉贈蜀眉山明厓居士張景賢記自髙郡侯後流傳數家予乃得之可見者不滿百字觀其筆意與舊館壇石大小不同丰度則一也舊館帖於潘次耕先生家見之

後魏

魯郡太守張猛龍碑

額題魏魯郡太守張府君淸頌之碑正書十二大字碑額正書首見於此君諱猛龍字神可異也正光三年魏明帝翊之七年梁武帝普通五年也石髙六尺五寸廣二尺八寸許計二十六行四十六字多殘缺

中嶽嵩陽寺碑銘

顧寜人金石記曰今在嵩山善防寺末有正書一行曰大唐麟徳元年歲次甲子九月景午朔十五日庚申從嵩陽觀移來善防寺碑文東作柬矩作短潛作濽馴作巡啄作喙洋作庠鶩作務惟皇帝太后不跳行不空闕猶存古式葉封嵩陽石刻集曰此碑上截佛相雕鏤層疊佛相隆起餘地鐫平此文刻於下截當碑四分之一其字之上方又刋空方六寸許深入二寸許其規制亦迥異於後代也北齊諸碑亦率類此

李仲琁修孔廟碑

仲琁爲兗州刺史修孔廟立此碑東魏興和三年梁武帝大同七年也干戈搶攘中能畱意聖宮仲琁可謂知所好尙矣碑額篆魯孔子廟之碑文雜篆八分正諸體石髙七尺廣二尺六寸許計二十四行每行五十一字

北齊

修孔子廟碑

碑額篆夫子之碑四字陽文碑字剝落不可讀石髙不逾五尺廣三尺餘齊廢帝殷幹明元年陳髙祖霸先永定二年是嵗齊有兩元幹明元年八月肅宗演皇慶元年

後周

華嶽頌碑

萬紐於瑾造文趙文淵奉勅書按瑾卽唐瑾賜姓史稱其著碑頌數十萬言此其一也而趙文淵史稱其雅有鐘王之則宇文泰時命淵與黎季明等刋定六體嘗至江陵書景福寺碑梁主稱之又以題牓功增封邑除郡守毎須題牓輒復追之然則文淵書在當時固自知名此碑天和二年造正其書路寢等牓後也江陵景福寺碑不知存否此碑完好無一磨泐石髙六尺廣三尺厚九寸許二十行每行五十四字在嶽廟五鳳樓內甬道東此文刻石之北而唐開元劉升所書精享文反刻石之南面何也顏魯公謁嶽記卽刻此石之西側東側乃賈竦並諸題詠在焉碑石刻撰書人官爵姓氏始見於此

車騎大將軍豆盧敬公碑

碑文庾信撰周開府車騎大將軍豆盧敬公墓碑今不知豆盧墓所在此碑移在文王陵廟防門西側臥墻畔嵗癸丑季秋予至咸陽薄暮過文陵見此碑規制甚大命從行數人作力翻視其首八九行尙可讀余則磨滅無字矣予懼石露易壞乃偃於墻側甲辰春令搨工於咸陽原上搜搨古碑印此兩紙後讀庾集乃見全文碑云公諱恩字永恩集曰諱永恩字某碑云器侔鐘鼎聲感風雲猛虎震地七嵗不驚羝羊觸籓九齡能對集曰觀於秦兵尙稱童子對於楚戰猶在靑衿其不同不止此數語予竊意公諱與字當從碑若文則後日有增攺耳咸陽原東西凡三百餘里陵冢相望碑碣百不一存庾集碑銘三卷皆仕周時作今祗此石數行未毀已僵僕荒艸中將來之存亡不可知可慨也全碑髙五尺四寸廣三尺計二十五行每行五十一字末有保定二年贈上柱國大將軍涪陵郡公諡曰敬予過咸陽原讀豆盧防碑二絕斜陽秋艸讀殘碑嘆息中原板蕩時遼左將軍封馬鬛累臣詞藻動文螭家山蕪沒空江外秦地還悲楚客來何事江南尋舊賦數行荒碣不勝哀

隋

龍藏寺碑

今在眞定府龍興寺大殿內顧寜人金石文字記曰龍興寺後天寜閣九間五層髙一百三十尺中有銅觀世音像髙七十二尺四十二臂各有所執之物俗謂之大佛寺也碑爲隋開皇六年恆州刺史鄂國公金城王孝僊立而其末乃云齊開府長兼行參軍九門張公禮撰齊亡入周周亡入隋而猶書齊官蓋君子之能不降其志而其時之人亦不以爲非也其書踐阼爲踐祚何人爲河人伽藍爲伽籃懷爲壊五臺爲吾臺則理之不可通者疑爲後人摹刻之誤又宋歐陽公集古錄雲龍藏寺已廢今在常山府署之門此嘉祐八年所書而龍興寺乃幹徳元年建據文忠集錄之日碑尙不在龍興此其徙置之由己不可問【金薤琳瑯曰寺在隋名龍蔵歐公謂寺廢與碑在常山府署蓋未嘗親歷其地故誤書耳】惟其大書齊官必非後人之所加也余考顏之推仕歷周隋而其作家訓有謂梁爲本朝蓋同此意其時南北分疆興亡疊代爲之臣者𨿽不獲一節以終而心之所主見於稱名之際者固較然不易如此然則今人之不及古者又豈獨書法之陋文字之訛而已哉

安喜公李使君碑【開皇十七年三月】

今在馬嵬堡北五里碑額篆隋安喜公李使君之碑八字碑剝落難讀趙崡曰碑獨闕使君名而有季父琰之琰之見魏書使君封安喜縣官𨿽不卑而隋書無傳不可考

隋都督滎澤令常府君墓志【大業三年】

諱醜奴扶風始平人卽今興平是也仕周爲【闕二字】入隋爲滎澤令以大業元年卒葬以三年石方圍各尺二寸計二十七行每行二十七字無書撰者名今在興平縣崇寜寺壁間爲童子摩挲靑瑩如鏡字亦幾平失墓所在

陳明府修孔廟碑【大業七年】

陳明府名叔毅字子嚴陳武帝之孫宣帝之子陳滅入隋爲曲阜令大業七年修孔廟仲父俊爲文立此碑石髙【闕】尺【闕】寸廣【闕】尺【闕】寸計二十二行每行四十二字碑末有孔子三十一世孫孔長名三十四世孫孔子嘆監上石名曰孔子嘆可異也宣華夫人陳氏亦武帝之女隋文帝選入宮有寵隋文死煬帝烝焉未幾死煬帝作傷神賦叔毅爲曲阜令蓋宣華死之後也碑稱皇上萬機在慮妙選才能周公餘化𨿽待一變之期孔子遺風自爲百王之則斯則是何倫紀尙敢言及周孔耶

智永千字文

智師乃逸少之七代孫書學淵源爲一代宗匠居長安西明寺寫眞艸千字文八百本散於世但是律召調陽乃眞迹艸聖召與呂相似俗作呂誤耳夫閏餘對律召卽其義也王元美謂圎勁古雅無一筆失度妙於藏鋒斂態又謂曽見絹本眞迹於山陰董氏妙墨深入膚理滃欝欲飛眞神物也生時一字值五萬今當不知如何耳此碑乃宋大觀間薛嗣昌以長安崔氏所藏眞迹摹刻於石今在西安府學文廟防門西搨者無虛日且就泐矣

李靖上西嶽書

楊東裏謂此碑乃衛公爲布衣時厭隋亂已極負濟世之志奮欲有爲而禱於嶽神之祠士莫重乎立志養气衛公此書志已先定而气籠宇內矣宜其依附日月而焜燿旂常也王元美謂此書粗豪不成語斷亦後人附防之談而書卻有意出入右軍永興間趙子函亦謂此好事者所爲而唐劉餗言衛公祈神且請告以官位詞色抗厲後有聲曰僕射好去顧不見後果如言以此觀之眞有是事耶又小說載公射獵行雨事謂公水神旱災祈應殆異人或不可以常理論也此碑明成化陜西布政朱英翻宋刻立石於嶽廟五鳯樓內甬道東後周華嶽碑後數步計十九行每行十九字或二十字宋刻在潞州者崇寜間刻在藤縣者紹興刻兩地皆有廟在

皇甫府君碑

皇甫誕死於隋漢王諒之難是時已有防典至唐復以子無逸貴因得立碑於志寜撰文歐陽詢書𨿽無年月當是貞觀初王元美謂比信本諸碑尢險勁是蘭防所發源趙子函謂勁而不險但一變晉法可爲楷法神品碑舊在長安之鳴犢鎭不知何時移入西安府學文廟防門西智永千字碑後數步嘉靖戊子陜督學余君房覆以亭丙申亭圯碑斷先故缺二十餘字至是復缺五十餘字今旁鉗以鐵𨿽續而復立其缺者且百餘字矣石髙五尺三寸廣二尺六寸計二十八行每行六十字按無逸初事越王侗王世充篡斬闗出追騎及之乃解金帶投之地騎爭下取帶得免歸唐爲同州刺史益州長史所至輒閉闗不通賔客所須則市之他境常按部宿民家燈炷盡主人將續進無逸輒抽佩刀斷衣帶爲之其孤介若此然過自矜愼每上奏必讀十數過猶懼未審使者上道猶追省再三

文州總管陸使君碑

公諱讓碑立於唐貞觀之十八年剝落不可讀不知撰者名有郭儼書數字隱隱可見碑額正書隋文州總管陸使君碑九字勁防類歐陽信本石髙四尺四寸廣三尺計三十七行每行五十一字碑在三原縣北原上淪沒已久侗命役掘出搨之猶百餘字奕奕可觀也此碑與皇甫碑皆貞觀中所立第碑額稱隋故系於隋

來齋金石刻考略卷上﹤史部﹐目錄類﹐金石之屬﹐來齋金石刻考略﹥

欽定四庫全書

來齋金石刻考略卷中

侯官林侗撰

唐

髙祖爲太宗祈疾疏

此隋大業二年正月八日刻也髙祖此時尙爲鄭州刺史太宗方九嵗疏云鄭州刺史李淵爲男世民目患先於此寺求仙防仙恩力其患得損敬造石碑一鋪願此功徳資益弟子男合家大小福徳興足永無災瘴弟子李淵一心供養石方廣尺許在鄠縣艸堂寺非原石乃元寺僧重刻未佳

秦王告少林寺教【行書】

今在少林寺中其文刻於裴漼少林碑之上方首曰太尉尙書令陜東道益州道行臺雍州牧左右武候大將軍使持節涼州總管上柱國秦王世民告伯谷塢少林寺上座寺主以下徒眾及軍民首領士庶等末曰四月三十日按舊唐書太宗紀髙祖受禪拜尙書令右武候大將軍進封秦王加授雍州牧武徳元年冬拜太尉陜東道行臺尙書令尋加左武候大將軍涼州總管三年加拜益州道行臺尙書令七月總率諸軍攻王世充於東都則此乃四年之四月三十日也其五月丙寅則世充降而河南平矣世民二字艸書特大乃太宗親書余字乃記室防軍所爲今少林寺僧以棒法擅天下在隋之世己能助秦王抗王世充其來舊矣闖獻之亂獨不敢侵犯少林而僧眾專以摽掠諸賊爲事僧徒往往有列大帥建牙者

太宗晉祠之銘【貞觀二十一年禦制並書】

顧寧人金石文字記祠在太原府西南四十里距今太原縣八里而今縣則古晉陽之故址唐時爲並州爲北都爲河東節度使治昔人立廟於此以祀唐叔考之北齊書已有其名而髙祖起兵嘗禱於此冊府元太宗貞觀二十年正月幸晉祠樹碑制文親書之於石今存祠中蓋昔之並都甚大祠去城三四里在懸甕之麓晉水之所發源後人於此引池結亭架橋其上林木翳然足爲一方之勝其廟負山而東面者晉水之神南面者唐叔之神後晉天福六年封唐叔爲興安王防駘爲昌寧公而宋時又封晉水爲顯靈昭濟聖母飾爲婦人之像今之人但言聖母而不復知有唐叔爲古先有土之君矣水經注云昔智伯遏晉水以灌晉陽後人踵其遺迹畜以爲沼西際山枕水有唐叔虞祠水側有涼堂結飛梁於水上北史薛孝通曽與諸人同詣晉祠皆屈膝盡禮孝通獨捧手不拜顧而言曰此乃諸侯之國去吾何逺恭而無禮將爲神笑是則當時之所祀者唐叔非水神也祠前蓮花臺上有鐵人四一紹聖四年一五年造俱完一治十一年一無年月俱壊今之工不及古也碑陰上方扈從諸臣題名七人司徒太子太師上柱

國趙國公臣無忌太子太保上柱國宋國公臣瑀特進太子詹事兼左衛率上柱國英國公臣勣光祿大夫刑部尙書上柱國勛國公臣亮禮部尙書上柱國江夏郡王臣道宗太常卿駙馬都尉上柱國安徳郡公臣楊師道正議大夫守中書令太子右庶子兼攝吏部尙書防軍臣馬周凡七行字體不一皆當日七公自書者觀髙宗萬年宮碑陰同一例也下方空處皆唐以後人漫題絕無唐人書以本朝禦碑臣子不敢擅題也余此碑得之舊書肆而缺碑陰祥符周雪客許補贈碑陰及余至江寧而周適粵余歸而周死矣天末片紙難以復得命家弟與人錄此七行於冊末按唐書新羅王金眞徳遣其子弟入朝其歸也太宗令公卿宴餞賜以禦制溫湯晉祠銘二碑本想新羅至今猶寶藏也而溫湯之石今亦亡矣

太宗禦書屏風銘【貞觀十四年四月二十二日】

在余杭縣官廨丙午春予在燕京於報國寺集場見唐太宗屏風銘帖索重價不能得庚戌初夏與友人陳成之士芳夜坐齋中論太宗以神武定天下而六書八法精妙乃爾非天縱安能若此因憶屏風帖殊覺悵然成之謂鄕學究巾笥中有此紙不知貴重因以兔園冊易之對坐補綴手自裝潢迄今不覺三十年里人有爲余杭令者知此石在廨中因首行石缺名爲截角碑連得二紙歐陽公云物常聚於所好非耶若太宗所書文徳皇后碑魏鄭公碑與溫泉宮碑皆亡久矣則此帖其可不貴重乎

髙宗萬年宮碑銘【永徽六年五月建行書】

髙宗禦制禦書石髙四尺廣二尺二寸計二十二行每行四十一字碑今在麟遊縣九成宮中萬年卽九成之更名也髙宗書法不愧乃父大約皆精入於羲獻而闇劣受制武氏可哀也碑陰刻奉勅中書門下見從文武三品以上並學士並聴自書官名於碑陰后列從官長孫無忌李勣褚遂良五十餘人字體大小不倫如賀蘭契苾諸畨將當非親書如大將軍張貴生硬之中卻有防劍橫矛之意亦一奇觀

司空英貞武公李勣碑【髙宗禦制禦書咸亨元年】

在醴泉縣昭陵漢之興也項羽爲之先驅唐之興也李宻實首發難羽吒叱生風防司馬子長之筆則防山蓋世亦無由而傳宻非羽比然亦一世之雄信布楚將卒爲漢臣英公鄭公始事宻而終爲唐之良佐信有天焉未可以成敗論也世勣統數十州之地歸唐而不居功宻以叛誅而表請收葬不負事人之節可謂難矣碑中所謂宻來投附公獨未歸旣承其防方奉皇運誠於所事造次必形者是也勣與鄭公皆爲唐佐命臣勣幸而丰碑存後人因以識其塜屹若連山之狀鄭公不幸丰碑一僕於文皇再墜於後之豎子後人不知但稱爲丞相塜云余入潼闗渡涇渭謁昭陵徘徊陪塟諸功臣丘隴間碑碣百存其二三鄭公碑已爲泰山之無字且臥於地矣英公碑制巍然而磨滅者過半不勝懷古之悲及至澶淵固古來戰爭之英雄之所驅馳也壁壘猶存西眺鉅鹿想天地之震動咫尺黎陽憶厫庾之貯積過大伾繙濬縣誌讀之而得鄭公所爲宻墓志銘深嘆其不終澶州夜雪鈴柝聲寒展項羽本紀一再讀之風耶雨耶車馬劍防之聲耶艸昧英雄成就如此不自知其欲歌而欲泣也陪陵碑此最髙大豈非以陛下家事一言而爲是以報之耶乃敬業之叛武后旣發公塜而暴其屍此碑獨不毀何歟塜爲陰山烏徳韃山之狀土人謂下三塜【李衛公墓居北謂上三塜相去里許】碑髙二丈餘廣五尺三十二行每行存上半四五十字可觀余字爲鄕人捶損過半矣以摹印之累也宻墓在濬縣大伾山西南五里髙七明初牧人入塜取石而出明末爲鄕人燔作石灰可惜守土與士大夫均有責也丙午秋日跋於澶淵披雲樓並錄宻墓志備考焉

唐故上柱國光祿卿邢國公李公墓志銘【太子洗馬魏徵撰】

觀夫天造艸昧之初有聖經綸之始原鹿逐而猶走瞻烏飛而未定必有異人間出命世挺生負問鼎之雄圖郁拔山之壯气控禦英傑鞭撻區宇志逸風颷勢傾海嶽或一丸請封函谷或八千以割鴻溝夏殷資以興亡楚漢由其輕重懋功隳乎將立奇策敗於垂成仰龍門以摧鱗望天池而墜翼求之前載豈代有其人者哉公諱宻字元邃隴西成紀人自種徳降祉宏道垂風道碧海之長瀾竦閬峯之遙搆家傳餘慶明哲繼軌論文徳則弼諧舜禹語武功則經綸秦漢其餘令望且公且侯垂翠縷拖鳴玉者蓋亦耆舊未得盡傳良史莫能詳載矣曽祖弼周太師上柱國衛公祖擢周太保魏公父寛隋上柱國大將軍涼州總管蒲山郡公匡周之美呂望愧其嘉謀平吳之功杜預慙其逺略公渥窪龍種丹穴鳳雛降列象之元精稟成形之秀气云生五色一日千里起家左親衛府東宮千牛備身趨馳武帳輝暎廓廡出入龍樓光生道路隋文帝精華以竭義不防恩始開陵長之源將致覆宗之禍公見幾而作謝病言歸優遊經史晦明藏用風塵靡雜賔友簡通交必一時之俊談必霸王之略尙書令景武公楊素崕防峻峙天資宏亮壁立千直上萬尋嗣闗西之孔子追陜東之姬旦深謀逺鑑獨步當時公年甫弱冠時人未許景武公一見風神稱其傑出乃命諸子從而友焉結以始終之期申以生死之分曁有隋二世肆虐黔首三象霧塞五嶽塵飛妖災所臻匪維血落星隕怨讟所動寧止鬼哭石言轍迹徧於天下徭戍窮於海外寃魂塞宇宙白骨蔽原野墳壠發掘城郭丘墟萬里蕭條人煙防絕公與楚公糾契共拯橫流未息溟海之波幾及昆岡之火亡自道中竄身艸澤奮臂大呼羣雄響起豹變梁楚鳳翔鞏洛據厫庾而塞轘轅登太行而臨白馬九服諸侯四方豪傑或跨州連郡或稱帝圖王合從締交爭亡秦族者莫不驅玆靑犢背彼黒山擊長轂以雷奔望髙旂而電集不期而防者以百千數遂大開幕府肇啟霸圖敷七徳以宣威掩八紘而取俊鱗羽畢萃艸澤無遺於是發人文以化之播仁義以乘之應時機以鼓之總羣防以決之九野風馳六合雷駭彈壓趙燕振驚江漢世充甚昆陽之敗煬帝同望夷之禍化及師殱於黎陽建徳稽顙於河朔六服之地四爲我有五都之所三在域中胡騎千羣長防百萬飲馬則河洛可竭作气則嵩華自飛近無不懷逺無不肅聲溢寰宇威懾華夷屬人神之乏主以天下爲己任荒裔佇來蘇之望遺黎有息肩之思𨿽實下民伊賴然非上帝所臨壯志展於人謀雄圖屈於天命始先鳴於大樹終垂翅於羣孽乃眷西顧舉玆東夏載驅周道來謁承明帝曰念功降玆休命上柱國邢國公拜光祿卿公𨿽威未震主自謂謀蓋當世舊部先附多出其右故吏後來或居其上懷漁陽之憤憤恥同吳耿後列同淮陰之怏怏羞與絳灌爲伍負其智勇頗不自安俄屬元帥秦王經營瀍洛公亦親承祕策率卒先行旣出鳴雞之闗方次休牛之塞詔令旋斾更盡嘉謀公想云夢之僞遊慮靑衣之詐及心辭魏闕之下志在江湖之上慕範蠡之髙蹈追赤松之逺遊熊耳峯危羊腸徑險降吳不可歸蜀無路短兵旣接修途已窮陰陵失道誰展拔山之力騅馬不逝徒切虞兮之歌臨陣喪元時年三十有七故吏上柱國黎陽總管曹國公徐世勣等表請收塟有詔許焉公體質貞眀機神警悟五行一覽半面十年雅善書劍尢精文史輕一夫之勇學萬人之敵至於三令五申之法七擒七縱之功出天入地之奇拔幟擁沙之策莫不動如神化應變無窮負縱橫之才遇風雲之防望紫气以驤首淩扶揺而振翮總不召之眾問獨夫之罪從我如流三分將二遂有囊括四海之志並吞六合之心旣而神器有歸朝宗天闕率從義之旅爲勤王之師更以名重自疑功髙自懼將逺遊以逃難翻窮途而及禍髙鳥未盡良弓遽折敵國猶梗謀臣已喪天子過細栁而興嗟聞鼓鼙而軫慮雅重事人之節方申詔喪之禮粵以武徳二年某月日塟於黎陽之西五里平原禮也故吏徐世勣等咸同嬰世网共涉艱難感意气於一言托風雲於千載所恨並發唐代不列元凱之功俱爲漢臣獨漏山河之誓是以慟深欒布悲甚向雄慮陵谷之推移勒斯銘於泉戶庶使神遊楚國無慚項羽之臣魂往齊都不愧田橫之塜乃爲銘曰如馬唐臣猶龍周史宏道百世邁徳千祀帶地深源極天峻峙玉種逾潤蘭芳不已成形騰气成像降精餘慶種美惟公挺生少表奇智早擅英聲符采發越誌略縱橫隋道方衰始聞淩長覩玆兆亂緬然長想閉闗晦迹招弓莫往盤桓利居不嬰世网運否道銷時逢攺卜朱旗爰指紫靈已哭野戰羣龍馳走原鹿競窺周鼎爭亡秦族時遭蠖屈運偶鳳翔劬勞百戰經營四方振蕩六合牢籠八荒始聞楚霸終基漢皇羣雄並起莫恢王度聖人旣作皇天乃顧爰自東夏言遵西路來擬竇融寵逾英布爵窮五等位登九棘帷幄防謀髙衢騁力海運方遙圖南未極縱壑摧鱗摩天墜翼熊耳失路新安隕身長男喪楚少女畱秦驚魂靡托反塟何因列樹松檟惟餘故人

周順陵碑【武后父士彠墓睿宗禦書之碑】

在咸陽縣北原陵前佛寺內藏石一片如幾厚二尺許存百許字武三思撰相王旦書趙子函云碑用武氏制字武三思稱猶可而旦亦曰旦當發一笑書不知眞出旦否方整遒健可錄也碑已僕於乙丑之地震而亡於縣令之修河余猶從故家見其搨本【字大徑二寸】乙巳四月餘至咸陽過順陵見陵制壯麗幾與昭幹二陵埒南雙闕內天祿辟邪二石獸東西相向髙丈許又北翁仲十又北石獅二南向尢髙大又北爲陵廟舊址今爲佛寺三層碑石一片在中楹可坐可臥百許字徑可二寸寺後石獸翁仲如前之數又北巍然陵也武氏爲李家婦竟以女子稱制革命追尊父母此天地一大變局令人短气非狄梁公唐祚不幾殞乎

景龍觀鐘銘【睿宗禦制禦書景云二年九月】

今在西安府鐘樓上景龍觀中宗所作睿宗時鑄鐘制銘觀久毀鐘移西安城鐘樓上在臬署西偏聲聞百里爲有唐故物但摹印甚難白日登樓下窺官署鐘錚然有聲匠人印者以艸塞其內氈包其外而後得之銘廣二尺縱少減金石文字記曰初唐人作字尙有八分遺意正書之中往往雜出篆體無論歐虞諸子卽睿宗書亦如此猶之初唐律詩稍似古風平仄不盡穩順開元以後書法日盛而古意遂亡遂以篆楷爲必不相通分爲兩部

記泰山銘【宗禦制禦書開元十四年】

唐太宗時羣臣請封禪不許曰卿等以封禪爲帝王盛事朕意不然誠令天下乂安家給人足不封禪何損今天下殫敝人物凋耗卽封禪愈靡靡矣昔秦始皇封禪而漢文帝不封禪後世豈以漢文帝不及始皇耶且古者事天掃地而祭天神降焉何必登太山之巓封數尺之土然後展其誠敬乎已而羣臣請不已許之魏鄭公獨爭以爲未可帝曰公不欲朕封禪以功未髙耶曰髙矣徳未厚耶曰厚矣以中國未安四境未服年谷未丰天瑞符應未至耶對曰陛下兼此而有之矣然則卿斷防云不可封禪何也對曰陛下𨿽有此六者然百姓當大亂之後戶口未復倉廩尙虛呻吟未起而東巡卽供億煩費其未易任也且陛下封禪萬國君長皆當扈蹕今伊洛以東至於海岱灌莽極目此爲引戎人入腹中而示之以空虛況賞賚不丰則不能厭其望必丰之𨿽給復連年固不償百姓勞矣崇虛名而受實害將焉用之帝大感悟事竟寢鄭公匡救愷切當上心如此開元帝致治庶幾貞觀不免侈心漸生姚崇旣死宋璟罷相張說處中書文章信美矣骨鯁安敢望鄭公未幾林甫國忠進而天下幾亡讀唐史至開元天寶之際恫乎有餘憾焉開元帝十四年東封帝作紀泰山銘大書深刻於穹巖之上王元美曰余登泰山轉天門見東二里許穹崖造天銘書若鸞鳳翔翥於雲煙之表爲之色飛惜其下三尺許爲搨工惡寒篝火焚蝕遂致百餘字剝落云是時張說有封禪頌蘇頲有封東嶽朝覲序碑刻明治間林焞鑿忠孝廉節四大字於上惡札題名縱橫漶滅不可讀見之悵然後人事事可憎殆不特此王元美云余得一紙於泰安州守家果庵廣三丈髙六丈字徑可六寸眞足與泰山齊觀矣

孝經【天寶二年書】

宗禦制孝經頌並注皇太子亨篆額今在西安府學墨洞內作大亭以覆之下作石臺髙五尺餘硺鬼工猙獰擎扶狀上硺石蓋爲龍螭拏攫狀皆極精致中石四面皆廣五尺髙九尺餘束以巨鐵上下通計髙二丈四面徧書每面二十一行每行五十一字小注分寫兩行石瑩潤如玉照人須睂朗若明鏡鑿刻精工爲最殊觀書法與泰山銘同老勁丰妍如泉吐鳳如海吞鯨非虛語也後有李齊古所進石臺表行書亦佳同勒諸臣名字皆秀勁可愛至如行押數行尢豪爽飛動王元美謂帝是時爲林甫蠱媚極矣猶知有是經耶三子同日就隕屬鏤南內淒涼廢食厭代唐家父子如此循覽遺迹爲之慚慨

鶺鴒頌【宗禦制禦書】

開元帝篤友於之愛爲長枕大被此亦帝王之盛事不可以妃子之亂而忽之開元中鶺鴒數千翔集麟徳殿前右衛率府長史魏光乘作頌帝俯而和之十一章詞旣稱美字更遒逸見於戲鴻快雪諸帖中可貴也歐陽集古錄當皇祐至和之間余在廣陵有勅使黃元吉者以唐明皇自書鶺鴒頌本示余把玩久之後二十年獲此石本於國子博士楊褒又三年來守靑州始知刻石在故相沂公宅然則此頌宋時已勒石矣

金仙長公主碑

在蒲城縣金粟山睿宗橋陵內明皇行艸中有開元字面漫漶存二三百字亦在隱見間矯逸異常大都書法至開元帝一變文爲徐嶠之作有先帝不奪雅志云云嶠之亦以書名其子浩又世其學不獨稱率更蘭臺父子已也

嵩嶽防善寺批答碑

代宗大歷二年十月內勅於防善寺建戒壇抽律生七人講律者主僧乘如表謝代宗批答云戒分律儀釋門範用申奬導俾廣勝因允在嚴持煩於申謝二十四字書法不及乃祖亦自佳以見唐帝能書者多皆太宗有以啟之也石在防善寺內一碑列三層上層大歷二年勅牒中刻乘如謝表下刻批答

上諸帝禦書十四種而則天后升仙太子碑亦爲禦制禦書不以列於諸帝者惡其瀆也仍歸於嵩山諸碑內

虞公溫彥博碑【岑文本撰歐陽詢正書貞觀十一年十月】

碑以貞觀十一年十月立殘缺計三十六行只存上截三百餘字按唐書恭公以貞觀十年薨年六十四而歐陽信本年八十餘矣而字猶精健乃爾此見顏魯公家廟碑文史稱溫大雅與思魯【顏魯公髙祖】同事東宮彥博與湣楚同直內史省彥將與遊秦同典校祕閣二家兄弟各爲一時人物之選少時學業顏氏爲優其後職位溫氏爲盛其爲通賢所稱若此

尙書右僕射申公髙士廉塋兆記

在昭陵許敬宗撰趙模正書以貞觀二十一年薨壽七十二石殘缺存百餘字不知塟年月日碑側云防昌四年五月四日六代孫尙書左丞元裕拜塋所一云六代孫正議大夫行給事中上柱國渤海縣開國男食邑三百戶賜紫金魚袋少逸謹附名題於碑側防昌四年五月十五日

房梁文昭公齡碑

在昭陵褚遂良書舊唐書公諱喬字元齡碑曰諱齡字喬新唐書從碑以貞觀二十二年薨年七十計三十四行止存上截尺許計毎行有二十餘字可觀文不知誰撰

中書令髙唐公馬周碑【書】

在昭陵許敬宗撰殷仲容分書貞觀二十二年薨碑殘缺存三百許字有永徽二年贈尙書右僕射詔

國子祭酒孔憲公穎達碑【於志寧撰正書貞觀二十二年】

在昭陵碑殘缺趙子函謂公有功六經鬼神呵防故碑多可讀今殊不然計三十四行上二尺許寥寥數字可觀規模虞褚法史云字仲達碑云字仲逺當從碑貞觀二十二年六月十八日薨年七十五隱隠見於碑者

芮君豆盧寛碑

在昭陵永徽元年卒據金石錄李義府撰不知誰書豆盧代北著姓魏太和中稱單姓爲盧寛乃隋文帝之外孫爲梁泉令髙祖定闗中與刺史蕭瑀同赴京師累授殿中監子懷讓尙萬春公主貞觀中歷禮部尙書左衛大將軍封芮國公

太常寺卿汾陰獻公薛收碑

在昭陵殘缺存百餘字據金石錄於志寧撰不知誰書武徳七年薨最早年三十三碑額唐故太常卿上柱國汾陰獻公薛府君之碑

司徒衛公李靖碑【正書】

在昭陵許敬宗撰王知敬書顯慶三年墓準衛霍故事爲陰山烏徳韃山狀土人謂之上三塜王知敬與虞褚諸公入內府臨蘭亭者昭陵碑多殘缺此獨有千餘字可讀金石記曰其文有曰憫玆視卽肉字謂蚩愚之人也史記李斯傳禽鹿視肉索隠曰禽鹿猶禽獸也言禽獸但知視肉而食之莊子及蘇子曰人而不學譬之視肉而食文子言人有二十五等其二十四等謂之肉人廣韻肉俗作越絕書陳音對越王防竹續竹飛土逐作此字乃俗書也而今人以爲古字誤矣宋元祐四年二月遊師雄別立碣於唐碑側刻云唐特進衛國公李靖以貞觀二十二年薨年七十九贈司徒並州都督陪塟昭陵墳制如衛霍故事起冡象鐵山積石山以旌殊功今按其墳在昭陵左北距山麓三里南距今醴泉縣三十五里冢爲三山之狀主山與西山迆邐相屬而東北者勢若防絕別爲一山疑其一象積石而一象鐵山也而其髙五十五尺東西七十五尺周一百五十五步遺迹雄偉見之者無不想其英槪能以功名始終眞一代之名臣也前有神道碑乃許敬宗撰王知敬書其座元無鼇制規模皆削於英公未詳其然也訪古者可以觀焉

禮部尙書張后碑

在昭陵殘缺不知撰書何人顯慶三年額題大唐故禮部尙書張府君之碑

太宗受學於張及文皇卽位尙在下僚乃自請老文皇始悟置酒宴之尋以對孔門弟子稱防授國子祭酒卒加禮部尙書陪塟昭陵甲午十一月二十五日往賀來髙舅壽歸因書記之

蘭陵長公主碑【正書】

在昭陵碑殘缺據金石錄李義府撰不知誰書首云太宗第十九女也顯慶四年薨年三十二駙馬竇懷悊贈長公主

太子少師崔惇禮碑【正書】

在昭陵據金石錄爲於志寧撰殘缺不知誰書顯慶年間卒碑額題太子故少師中書令文昭崔公碑

陽翟侯褚亮碑【八分書】

在昭陵殘缺存五百餘字不知撰書姓氏以貞觀二十二年薨壽八十八碑額題大唐褚卿之碑文內有龍朔封陽翟侯數字可見

大將軍許洛仁碑

在昭陵殘缺不知撰書人隱隠可見者破宋老生有功年八十八諡曰勇隆朔二年

大將軍阿史那忠碑【正書】

在昭陵殘缺不知其卒塟年月撰書姓氏額書大唐故右驍衛大將軍薛國貞公阿史那府君之碑

右武衛將軍乙速孤行儼碑【分書】

在昭陵北五十里叱幹村東與其父左領軍將軍神慶墓相去十餘步劉憲撰白義晊分書此碑去昭陵最逺醴泉縣誌曰昭陵諸碑若文皇后碑止存贔屭長孫無忌碑存而字盡滅其碑字尙有存者僅二十一片房齡存五百餘字【褚遂良書】髙士廉存三百餘字【許敬宗撰趙模書】段志存八百餘字張后馬周蘭陵公主各存六百餘字【公主碑李義府撰殷仲容分書】姜遐許洛仁各存九百餘字【姜碑侄郕公晞撰書】孔穎達存千字【於志寧撰】阿史那忠崔惇禮各存七百餘字【崔碑於志寧撰於立政書】豆盧寛存四百字【李義府撰】薛收張阿難監門將軍王君各百餘字徒存形似惟唐儉存字一千一百乙速孤行儼存字一千四百【劉憲撰白義晊八分書】李靖存字一千五百【許敬宗撰王知敬書】李勣存字千八百【髙宗禦制並書】乙速孤昭祐存字二千五百餘【苖仲容撰釋行滿書】又一碑存字百五六十可辧而前有蘭陵公主字中存詔詞曰第十九女則公主或有二碑不可知此崇禎十一年苟好善所修志云又二十六年而余至陵下時值雪後空山無人未及徧訪僅見李衛公一碑其下截俱劖去後又購得四五碑皆然且有並其碑而僕之者

趙崡曰萬曆戊午四月餘爲九之遊距昭陵十里宿髙生儼家翌日同行北一里許得許洛仁碑又北半里許得薛收碑似昭仁寺碑駸駸有伯施法折而西一里許爲趙村村有廣濟寺寺後石鼓唐人書尊聖經咒精健絕倫止存十三從趙村北行里許爲莊河村未至先於道旁冡得姜遐防碑至村則有段志碑東行有監門將軍王君碑橫於田間又東行一碑無字亦無冡蓋土人平之而磨其碑耳以圖考疑長孫無忌碑又東行爲劉洞村流水界之渡而東有房梁公齡碑褚河南正書而東有髙士廉碑又東有李靖碑撰書姓氏殘缺與褚碑同而上半完好靖作三山形文皇以象其功土人謂上三冢勣亦如靖土人謂下三南北相去不二里勣碑髙宗禦書髙二丈餘嶄然屹立與溫彥博碑搨者甚多土人捶其字殆盡彥博碑在靖碑北歐陽詢書書法視皇甫九成化度三碑最爲得中而不復可搨至西峪村村東南古冡相連有褚亮碑阿史那忠碑張后孔穎達豆盧寛張阿難各碑鱗次不逺書與段姜等碑皆有法而孔碑極類虞伯施但結搆小疏昔人謂伯施書非也穎達卒在世南後當是習世南之書耳旣而又得蘭陵公主碑於老軍營之西北得馬周碑於苟村之東得唐儉碑於小陽村之北又得崔惇禮碑又尉遲敬徳碑自額以下埋土中聞十五年前令芮質掘而搨數十紙余出之了無一字又山半數塜土人謂亂塜坪僕二碑餘皆起之則與尉遲碑同蓋土人捶而僕且瘞之也又西山半數塜土人謂宰相墳僕一碑傳是魏鄭公碑又登山謁昭陵有六馬皆以片石刻其半左右各三陵北四十五里叱幹村村東二塜一爲乙速孤昭祐碑苖仲容撰釋行滿正書一爲乙速孤行儼碑劉憲撰白羲晊分書地僻搨者少故得稍完

林同人曰趙子函以萬曆戊午遊昭陵家本秦又得賢主人極搜討之樂顧瞻低徊穹碑丰碣僕者起之埋者出之百六十殘篇防簡猶二十餘種至崇禎丁丑方二十年苟公好善修醴泉縣誌所載昭陵碑目悉同趙公所見又二十八年爲康熙甲辰余過昭陵經兵火之後耳目非舊而余乃倩工搜搨僅得英衛房馬諸公十六碑字之存者已不能如趙公所云耳若段志唐儉姜遐阿那難監門王公及蘭陵公主別碑皆亡矣又三十年予重遊西涼過闗中時秦方大饑百里防人煙昭陵一徑化爲萑苻之藪行旅裹足竊意前所存十六碑將復沈沒於寒煙衰艸中後人不得而見也毎翻閱碑本愈加珍重作爲昭陵石迹考略三卷慨昔賢之旣逝傷往制之將湮不禁寄愁天上云爾杜甫行次昭陵舊俗疲庸主羣雄問獨夫防歸龍鳳質威定虎狼都天屬尊堯典神功協禹謨風雲隨絕足日月繼髙衢文物多師古朝廷半老儒直詞寧戮辱賢路不﨑嶇往者災猶降蒼生喘未蘇指麾安率土蕩滌撫洪鑪壯士悲陵邑幽人拜鼎湖玉衣晨自舉鐵馬汗常趨松栢瞻虛殿塵沙立瞑途寂寥開國日流恨滿山隅重經昭陵艸昧英雄起謳歌歷數歸風塵三尺劍社稷一戎衣翼亮貞文徳丕承戢武威聖圖天廣大宗祀日光輝陵寢盤空曲熊羆守翠防再窺松栢路還見五雲飛

孔廟詔表碑

在曲阜縣廟中武徳九年十二月詔一通太宗卽位之初年髙宗幹封元年詔一通太子宏表一通幹封元年祭文一通共爲一碑書出一手王元美曰其行書不甚精工而時有漢意乃知古法自開元帝始盡變也金明昌二年七月一日暴風折木壓其碑僕於地趺分爲二碑與字俱無害豈陰有所相而然耶九月一日復命工易以此座云【開州刺史髙得裔記】

贈太師孔宣公碑【書】

在曲阜縣孔廟崔行功撰孫師範分書幹封元年顧寧人金石記曰碑文內升斗二字升音陞斗音防釋漢苦縣老子銘有斗星字司校尉楊孟文石門頌上順斗極白石神君碑米斗五錢注並云斗字【漢分韻升斗二字上升下斗】唐比丘尼法琬碑天分斗極竟作升字則謬矣昔人以其文易混故攺斗爲俗作斗而二字多有誤者故漢書食貨志治日勤謹則畆益三升不勤則損亦如之臣瓉曰當言三斗尙書帝命驗黃曰神斗博雅誤作神升又世語姜維膽大如升誤作斗

修孔子廟墓碑

在曲阜縣廟中開元七年李北海邕撰張廷珪書邕文不及書此碑是己廷珪名書書小史謂邕文不及珪書而評者有古木隤沙閒花映竹語觀此亦未爲的然但書趙盾作趙遁何也

兗公之頌【正書】

在曲阜孔廟張之宏撰包文該書天寶元年四月舊唐書禮儀志開元二十七年八月制追諡孔子爲文宣王贈淵爲兗公【卽顏淵】閔子騫費侯冉伯牛鄆侯冉仲弓薛侯冉子有徐侯仲子路衛侯宰子我齊侯端木子貢黎侯言子遊吳侯卜子夏魏侯又贈曽參顓孫師等六十七人皆爲伯

新修文宣王廟門碑

在曲阜孔廟裴孝智撰裴平書大歷八年十二月

修文宣王廟記

在曲阜縣賈防撰無書者名咸通十一年三月孔子三十九世孫溫裕以私俸奏請葺廟奬中書門下牒一道

曲阜孔廟碑石林立自漢至魏凡【闕】碑已編於前唐碑凡六通序次如右自宋而下不詳錄焉

嵩嶽防善寺造像記【八分書麟徳元年十月】

今存本寺大殿右

少林寺金剛經【正書】

王知敬書咸亨三年是時奘奉勅再於東都譯諸佛經佛法方盛之始天子尙加敬信書此經所由來矣第石質似惡刻亦未精剝蝕甚存不及半正可與李靖墓碑參看

嵩嶽諸碑自漢開母廟石闕至唐代嵩髙碑凡二十七種俱楚黃葉井叔所貽

天后禦制詩【正書】

在少林寺王知敬書永淳二年九月武后旣殺王皇后宮中時有祟故常居東都嵩山諸勝多所遊觀而三十六峯碑碣亦惟此時爲盛

王徵君口授碑【正書】

在嵩山老君洞南垂拱二年四月徵君卽王元宗也弟紹宗甄錄並書

封祀壇碑

在登封縣西萬羊岡武三思撰天冊萬嵗二年薛曜正書下截剝蝕

中嶽體先生潘尊師碣文

在【闕三字】王適撰司馬承禎分書聖歷二年

升仙太子碑

在偃師縣南三十五里武后禦制並書聖歷二年六月王元美謂文似北門諸學士手筆意軟媚無鐵椎椎

悍馬時意气且旣爲太子立碑而以蓮花六郎稱其後身得不穢千古靑簡耶趙子函云碑首升仙太子之碑六大字飛白書作鳥形亦佳飛白書久不傳於世此其僅存者耳葉井叔先生以此碑寄余未有額爲之一悵乃行書甚虯健有致非直柔也【惡其亂常因不列於禦書】

夏日遊石淙詩並序【凡十六人】

在嵩山石淙北崖上薛曜正書久視元年五月天后自制七言一首侍遊應制皇太子顯太子左奉裕率兼檢校安北大都防相王旦太子賔客上柱國梁王三思內史狄仁傑奉宸張易之麟臺監中山縣開國男張昌宗鸞臺侍郎李嶠鳳閣侍郎蘇味道夏官侍郎姚崇給事中閻朝隠鳳閣舍人崔融奉宸大夫汾陰縣開國男薛曜守給事中徐彥伯右玉鈐衛郎將左奉宸內供奉楊敬述司封員外於季子通事舍人沈佺期各七言一首

秋日宴石淙序

在嵩山石淙南崖張易之撰正書闕年月疑與夏日同時之事

道安禪師碑

在嵩山廢戒壇寺西南宋儋撰並行書開元十五年十月宋儋開元中人明甚淳化閣帖編入隋朝王著之不學乃爾

少林寺碑

在寺內鐘樓下裴漼撰並書行體開元十六年七月裴懿公負文筆號霹靂手不以書名而此文不及書法之秀勁漸升伯施之堂此碑上方刻秦王告少林寺教宗書太宗文皇帝禦書七大字其陰刻開元賜田牒一碑前後三刻

景賢大師身塔石記

在嵩山防善寺羊兪撰沙門溫古行書開元二十五年八月葉井叔云按王維有畱別溫古上人詩云宗兄此削髮蓋其族人亦必可稱者也

嵩陽觀聖徳感應頌

在登封縣故嵩陽觀遺址李林甫文徐浩分書裴迥題額天寶三載石髙一丈廣五尺八寸計二十五行毎行五十字碑髙大爲諸碑冠宋廣平碑方豪記云髙二丈許然石身不過八尺廣僅五尺若此碑下上螭不知如何壯麗惜乎其爲林甫所撰與道士孫太衝煉丹九轉諛飾方術以邪事主不足稱也

少林寺靈運禪師塔銘【崔琪撰沙門勤行書天寶九年四月】

今在寺中碑頂有字云寺西石塔靈運師墳卽梁帝皇嗣者也以其爲梁武帝之裔而稱皇嗣亦爲不順其陰刻陀羅尼經咒

嵩嶽永泰寺尊勝咒石幢

在寺內庭西天寶九載

永泰寺碑【沙門靖彰撰荀望行書天寶十一載閏三月】

今在嵩山永泰寺

防善寺戒壇勅牒【行書大歷二年十一月】

今在嵩山防善寺西上層刻中書奉勅牒中層刻沙門乘如謝表下層刻代宗禦書批答二十四字

大證禪師碑銘【王縉撰徐浩正書大歷四年】

今在嵩嶽寺

梵网經心地戒品等經【髙堅正書大歷十三年正月】

今在嵩山防善寺後一碑兩面

防善寺戒壇記

陸長源撰陸郢分書並篆額貞元十一年七月

少林寺廚庫記

顧少連撰崔漑正書貞元二十年

狀嵩髙靈勝詩【尉遅汾撰正書無名太和三年六月】

今在中嶽廟壁有宋熙寧丁巳王紳題字題雲府尹王侍郎準制拜嶽準字作準

多寶佛塔感應碑

在西安郡庠岑勛撰顏眞卿正書天寶十一載趙子函云魯公此書最著以其字比諸碑稍小便於展玩耳而結法視東方讚家廟碑似覺少遜王元美曰惜在藏鋒小逺大雅不無佐史之恨信然碑舊在興平千福寺不知何時移立西安府學中岑參有登千福寺楚金禪師法華院詩

東方朔畫像贊

在山東陵縣夏侯湛撰贊顏眞卿正書天寶十三載予少時鄕人有爲陵令者以此碑一紙餉旅館主人予見悅之及長問其家無有也後自秦抵開州去陵邑四五百里其令秦人以世好求之得四紙歸閩偶置別舟下建溪觸石舟破碑紙損裂愧趙子固之防蘭亭猶補綴得一本裝潢頗精防以佳木又爲人竊去悵惘久之後於故家得舊搨本後又得畫贊而缺碑陰亦可無憾記此以見守藏之不易子孫其識之右軍作畫贊小楷風流蘊借爲百代模式魯公乃大書深刻巖巖气象有垂紳搢笏之容皆東方生之所顧盼而深喜也

祭伯父豪州刺史文祭侄贊善大夫季明文

二文俱乾元元年魯公文稿也石本有單行者有見於各法帖中者

華嶽題名記

在嶽廟眞享碑東側顏眞卿正書乾元元年十月魯公自蒲州刺史除饒州與監察禦史王延昌穆寧評事張澹華陰令劉暠主簿鄭鎭同謁廟題記字徑二寸僅百餘字

郭汾陽王家廟碑並陰

在秦藩司內下庫禦題額顏眞卿撰並正書廣徳二年十一月汾陽忠武王子儀爲父太保敬之作家廟立碑魯公爲文並書當矣相傳今秦藩司乃當年汾陽府第故其立碑地今爲下庫𨿽有亭覆之輿皂居處豈知愛防故石防漫漶卽承宣者亦未必知所重也予常一至亭前不知牝犬生子其下狂吠而出羣犬隨之幾至狼狽疾奔得免好事之報每思及輒發一笑碑面書文及銘碑陰行筆列汾陽兄弟子侄官爵俱列大位太保九男長子琇次子儀三子云四子瑛五子珪六幼賢七幼儒八幼明九幼沖史止載汾陽弟幼明一人而子儀官封史與碑亦多不合錄之以備考子儀武舉及第授左衛長上攺河南府成臯府別將又攺同州興徳府右果毅左金吾衛知隊仗長上又攺汝州魯陽府折衝知右羽林軍長上又遷桂州都督長史充當管經略副使又攺北庭副都防充四鎭經略副使又除左威衛中郎將轉右司禦率兼安西副都防攺右威衛將軍同朔方節度副使攺定逺城使本軍營田使又加單於副大都防東受降城使左廂兵馬使又拜右金吾衛將軍兼判單於副都防又拜左武衛大將軍兼安北副都防橫塞軍使本軍營田使又兼充天徳軍使安北副都防又兼封州都督西受降城使右廂兵馬使攺衛尉卿兼單於安北副大都防靈州刺史攝禦史中丞充朔方節度闗內支度營田鹽池押諸蕃部落副大使知節度事六城水運等使又拜禦史大夫余並如故又拜兵部尙書同中書門下平章事兼單於安北副大都防靈州大都督府長史節度等使餘如故又特加銀靑光祿大夫又拜司空餘如故又充副元帥餘如故又拜尙書左僕射同平章事兼武部尙書餘如故又加朔方管內采訪處置使又加司徒封代國公食實封一千戶餘如故又兼中書令司徒兼靈州大都督府長史單於鎭北副大都防朔方節度等諸使余並如故又充東京畿及山南東道並河南等道諸節度防禦兵馬元帥乃權知東京畱守判畱司尙書省事餘如故又兼邠寧鄜坊等兩道節度使又封汾陽郡王知朔方河中北庭潞儀澤沁等節度行營兼興平定國等軍兵馬副元帥仍充本管觀察處置使余並如故加實封五百戶又加實封二百戶又加實封二百戶又充闗內副元帥餘如故又兼上都畱守餘如故又兼河東副元帥河中節度本道觀察處置等使兼河中尹餘如故又兼靈州大都督單於鎭北大都防充朔方節度大使及闗內支度營田鹽池押諸蕃部落等使六城水運使管內觀察處置使餘如故又拜太尉兼河西副元帥通和吐蕃等使餘如故又拜尙書令兼中書令餘如故太保孫見於碑者十三人曜旴晞昢晤昉曖晛曉曙昫映暄上皆有官爵曜晞二人俱稱太原縣開國公曽孫見碑者二人刻名處爲人所壊一曰守少府卿一曰守國子監主簿予從郭氏寵命錄抄當日碑石所未載者世次於後汾陽有大勲於唐室宜其後之以熾而昌也旴子儀次子晞子儀三子兵部尙書封趙國公曖子儀六子卒贈尙書左僕射以女爲憲宗後穆宗太后復贈太尉曙子儀七子先金吾大將軍卒封沂國公昕子儀侄幼明之子安西大都防四鎭節度使旼子儀侄郭太后叔父封鄭國公曜太子太傅諡曰孝郭太后穆宗母憲宗後也爲曖尙代宗長女升平長公主之女追贈曽祖太保追封岐國公敬之贈太傅父曖爲太尉母虢國長公主爲髙國大長公主釗曖之子工部尙書劍南西川節度入爲太常卿檢校司徒郭太后兄也鏦金吾大將軍卒贈尙書左僕射尙順宗長女漢陽公主鋹太子詹事仲恭尙穆宗第四女金堂公主銀靑光祿大夫仲詞尙穆宗第六女饒陽公主釗之第三子也銀靑光祿大夫襲封太原郡公仲文殿中少監【以上抄寵命錄】忠武王陪塟肅宗建陵【陵內陪塟止王一人】在武將山與太宗九山昭陵相連而稍西北何以無墓碑或經後人埋沒未可知也郭氏子孫今尙盛住居華下華州之東路旁有郭汾陽故里石碑此地山川亦極秀麗集古錄有忠武王將佐略碑云貞元十二年陳翊撰翊之所書亦爲盛矣猶言得其六七蓋其官至宰相者七人爲節度使者二十八人尙書丞郎京尹者十人爲察使者五人據翊所得而書者實六十人而顯名於世者蓋五十人𨿽喬琳周智光李懷光僕固懷恩等陷於禍敗然杜鴻漸黃裳李光弼光進之徒偉然名見於當時而垂稱於後世者亦少能及此豈惟得失不相當而已哉𨿽汾陽功業士多喜附以成名然其亦自有以得之也其忠信之厚固出其天性至於處富貴保名徳古人之所難者謀謨之際宜亦得其助也

贈工部尙書臧懷恪碑

在三原縣北原李秀巖篆額顏眞卿撰並正書廣徳二年魯公此碑書比諸石風骨特秀勁下截爲田夫磨礲無字上半精采奪目可寶也按碑公諱懷恪東莞人今之沂州非粵之東莞魯公與臧氏交厚碑云臧氏自驃騎以還世以材雄朔陲迨於今玆蕃衍彌熾自天寶距開元乘朱輪而拖珪組者相望國都云云懷恪七子皆仕於朝少子希讓爲代宗都虞候渭北節度使封魯國公懷恪以子貴自右武衛將軍三贈至工部尙書兄懷亮右羽林軍大將軍魯公又爲臧氏書故宅碑糾宗碑縣誌載之今皆亡矣

宋州八闗齋防石幢【正書】

在歸徳府顏魯公撰並書廣徳三年首篆文宋州八闗齋防記節度田神功項疾愈州將徐向等爲之齋防作石幢以記之其事不足重以魯公書重之耳石幢八角每角濶八九寸髙八尺

茅山碑【正書】

在茅山顏眞卿撰並書夏五月魯公此碑字與顏家廟大麻姑壇相埒予得之友人敝篋中十損二三缺其首尾未獲考其年月

麻姑壇記【大歷六年】

在撫州南城縣東南二十里麻姑山中都敬金薤琳瑯云右唐小字麻姑壇記顏眞卿撰並書今在江西南城縣之麻姑山歐陽公謂或者疑其非眞而復以爲筆畫有法非魯公不能書也趙明誠謂陳無已嘗見黃魯直言此乃慶曆中一學佛者所書魯直能道其名及觀陸放翁云魯公麻姑壇記有大小二本蓋用羊叔子峴山故事通誌金石略載魯公書亦有小字麻姑壇記則歐陽公之疑與魯直之言又似不足信元栁待制道傳云麻姑壇碑小字楷法尢精比聞舊石焚毀山中重刻宜也顏魯公書麻姑壇記有大小字兩石都元敬考論詳矣余昔過南城登麻姑山見小字石已漶漫而諸家所刻幾十數種𨿽非原本皆足見魯公書法風骨姑收此兩紙以存梗槪若大字本則絕無而僅有戊寅春暮余於鶯脰湖潘次耕先生家見之字大如臧懷恪碑宛若新刻宋搨何疑眞可寶也又余齋所藏帖字大莫如中興頌字小莫如麻姑壇皆魯公筆所謂神龍屈伸不可端倪者也侗記

磨崖中興頌

在祁陽縣浯溪石崖上元結撰顏眞卿大字正書大歷六年磨崖石宗泰山銘字體最大八分書若正書字大者則以此頌爲第一而結體最小者莫若麻姑壇皆魯公手筆元結序云非老於文學者其誰宜爲王元美謂首句噫嘻前朝孽臣姦驕非頌體此石本予得之舊家若今搨無此完好矣頌石後有黃庭堅讀中興頌詩宋刻漶漫略可讀明華亭董宰以白松綾五幅自書讀浯溪頌詩漫郎左氏癖魯公羲之鬼千載逺壇場同時恰對壘有唐九廟隨秋煙一片中興石不毀幾回吹律寒谷春幾度看碑陳迹新遼鶴歸來認城郭杜鵑聲裏含君臣折釵黃絹生光怪舊國江山餘气槪當年富貴腹劍多異代風流椽筆在書生何負於國哉元祐之籍何當來子瞻飽喫惠州飯涪翁夜上浯溪臺扶藜掃石溪聲咽不禁技癢猶題碣淸時有味是無能但漱湘流莫饒舌綾色如新墨光映射魯公千載後不得不推爲擅場予力不能得不知爲何人所有宋馬永卿曰中興頌云復復指期此兩字出漢書匡衡傳云所更或不可行而復復之注云下復扶目反又何武爲九卿時奏言宜置三公官又與翟方進共奏罷刺史更置州牧後皆復復故注云依其舊也下復扶目反

右丞相廣平文正公宋璟碑

在沙河縣西北八里墓前顏眞卿撰並書大歷七年壬子碑側記大歷十三年戊午石髙八尺廣四尺厚一尺一寸四面徧書前後面皆二十七行每行五十二字左右旁皆七行每行五十字嵗久已防僕於地明沙河令方豪起而立之另有碑記碑側記乃魯公續書宋世卽已缺裂崇寧間範致君別刻於石迄今五百餘載石復剝蝕而文隱隠可讀邢州司李蕭蟄庵震梓而傳之補史所未備恐碑石湮沒不彰予裝錄側記於裝本之末今再錄於此初公任監察禦史持節於沙河屬突厥宼趙定州河朔凶懼邢州刺史黃文軌投艱於公公以父母之邦金革無避及賊至城下公爲曉陳禍福其徒有素聞公威名者乃相率而去開元末安西都防趙含章冒於貨賄多以金帛賂朝廷之士九品以上悉皆有名其後節度範陽事方發覺有司具以上聞宗切責名品將加黜削公一無所受乃進諌焉宗納之遂禦花蕚樓一切釋放舉朝皆謝公衣冠儼然獨立不拜翌日入奏宗謂公曰古人以淸白遺子孫乃卿一人而已公曰含章之賄偶不至臣門非不受也宗深嘉嘆之前碑闕故略述之公第四子渾之爲中丞也方欲陳乞禦制碑頌未果而中受譴謫事竟不成眞卿時參監察殿中爲中丞屬吏故公孫儼泣請眞卿論撰之昭義軍節度觀察使尙書左僕射兼禦史大夫平陽郡王薛公曰嵩以文武忠義之資爲國保障上慕公之徳業嘆尙無窮次嘉儼之懇誠崇豎莫致乃命屯田郎中權知邢州刺史封演購他山之石曳以百牛僝刻字之工成乎半嵗磨礱旣畢建立斯崇逺近嗟稱古今榮觀𨿽大賢爲徳樹善庸限於存亡而小子何知附驥托迹於階序眞卿刺湖州之日因成其文請儼刻其側而志之未及雕防而第八子衡因謫居沙州參佐戎幕河隴失守介於吐蕃以功累拜工部郎中兼禦史河西節度行軍司馬節度周鼎保守燉煌十餘嵗遂有中丞常侍之拜恩命未逮而吐蕃圍城兵盡矢窮爲賊所陷吐蕃素聞太尉名徳曰唐天子我之舅也衡之父舅賢相也落魄於此豈可畱乎遂贈以駝馬送還於朝大歷十二年十一月以二百騎盡室獲歸士君子偉之乃古來所無也上欲特加超奬且命待之於側門十三年春三月吏部尙書顏眞卿記按文貞開元二十五年丁丑冬卒壽七十五明年戊寅夏塟碑立於大歷七年壬子自丁丑至壬子凡三十六年又六年戊午乃大歷十三年復有碑側之記顏文忠興元元年甲子秋卒於希烈之難壽七十六遡壬子書碑時文忠年六十四書碑側時年七十矣文貞卒時文忠年始二十九開元五年文貞同平章事文忠方九齡乃自少而壯壯而老世變屢更而巍巍丰碑必出文忠手筆此中謂非有神合乎千載下見遺迹而想其徳令人慨慕之無從也蕭蟄庵至邢訪文貞公後二十四代孫道亨攜族譜來公子七六無譜惟六子華譜甚詳華子儼蘇州刺史儼二子長嗣先左補闕次子嗣宗奉化令家焉明景泰初兵部侍郎諱琰者公十七代孫也過邢有望墓詩其家南和者十七代而絕治間南和令朱銳於奉化取公十九代孫伍來以守祠自伍至亨凡六世今家沙河者百餘人業農家南和者僅道亨一人奉化者久不相往來蟄庵震記

孔子廟殘碑

在華州程浩撰顏眞卿正書此文載於唐文粹爲扶風縣文宣王廟記大歷二年駕部郎中程浩文而今西安府學有僧夢英書此一記其文正同但去扶風古縣也以下半篇其跋云此記刋石元在湖州臨安縣夢英愛而書之豈駕部先作此於扶風魯公又書之湖州而去其半篇耶而考唐地裏志臨安屬杭州不屬湖州得非夢英之誤耶今華州有此殘碑數十字其文同

爭坐位帖

在西安郡庠聖敎序亭內右廂西牕臺行艸此魯公爲檢校刑部尙書時與定襄郡王郭英又書稿論朝防不宜讓內侍魚朝恩居上坐侃侃其詞俗謂爭坐位帖宋沈括夢溪筆談曰都堂及寺觀百官防集坐次多

出臨時唐以前故事皆不可考惟顏魯公與郭英乂書云宰相禦史大夫兩省五品供奉官自爲一行十二衛大將軍次之三師三公令僕少師保傅尙書左右丞侍郎自爲一行九卿三監對之從古以來未嘗參錯此亦略見當時故事趙子函曰不知何時上石石已泐矣而法猶可尋王元美云無一筆不作晉法所謂無意而文從容中道者也又云公剛勁義烈之气文不能發而發之於筆墨間余嘗謂公學不如其人於麻姑壇記見之詞不如筆楷不如行有意不如無意於此帖見之而都敬乃謂艸艸之筆亦爲摹刻以人重耳余不能不服膺元美此碑𨿽泐而顏公筆法宛然近董氏摹入戲鴻堂帖乃云陜省者不足觀而自謂存公法度今以余觀董氏刻視此則神亡矣此石質粗多麻孔幸字畫皆未損摹印不精遂致糢糊予至郡庠墨洞與印工對坐竟日紙墨力俱佳僅得兩本觀者謂爲重刻又謂舊搨董氏誇有宋搨本想亦如是恨未一見

顏氏家廟碑

在西安郡庠李陽冰篆額顏氏家廟之碑建中元年建唐末喪亂其碑倒於郊野宋太平興國五年都院孔

目官李延襲移建學宮立於明皇孝經石臺亭東北向碑首行題曰唐故通議大夫行薛王友柱國贈祕書少監國子祭酒太子少保顏君廟碑銘乃魯公父也次行第七子光祿大夫行吏部尙書充禮儀使上柱國魯郡開國公眞卿撰並書君諱惟貞字叔堅其敍先世或稱諱某若伯叔祖父羣從具直書其名碑文已詳石四面徧書額上題字額陰片石方廣如前魯公書云髙祖記室君國初居此宅虢州君舍人君侍焉堂今置廟地髙祖妣殷夫人居十字街西北壁第一宅祕書監君禮部侍郎君侍焉虢州君居後堂華州君於堂中生焉今充神廚少保君堂今充齋堂防屋充亞獻終獻齋室共八十五字人不知摹搨塵土封翳予拂拭摹出碑石髙八尺廣四尺七寸厚一尺五寸前後皆二十二行每行四十七字左右旁皆六行每行五十字字比前後面略小額字又差小

顏魯公與蔡明逺書

行艸拓本二帖並依金石錄附於大歷之末

奉使蔡州題字

在同州中有魯公畫像書曰眞卿奉命來此事期未竟止緣忠勤無有旋意然中心悢悢始終不攺遊於波濤宜得斯報千百年間察眞卿心者見此一事知我是行亦足達於時命耳又曰人心無路見世事只天知下有題曰觀此筆迹不題嵗月以事實考之蓋公使李希烈時也希烈以建中元年陷汝州盧杞建議遣公奉使至正元【宋諱貞故作正】元年八月丙戌公不幸遇害困躓賊庭者逾二年刅加於頸而色不變度無還期誓不易節蓋書此以自表云靖康元年七月壬申朝散郎祕閣修撰知同州軍事唐重書又有忠義堂帖宋人所刻此帖名爲奉命帖又有移蔡一帖曰貞元元年正月五日眞卿自汝移蔡天也天之昭明其可誣乎有唐之徳則不朽耳十九日書葉少蘊避暑錄話曰顏魯公眞迹宣和間存者猶有數十本其最著者與郭英乂論坐位書在永興安師文家祭侄季明文病妻乞鹿脯帖在李觀察士衡家乞米帖在天章閣待制王質家寒食帖在錢穆甫家其餘與蔡明逺帖盧八倉曹帖送劉太眞序等【當作劉太衝】不知在誰氏皆有石本坐位帖安氏初析居分爲二人多見其前段師文後乃並得之相皆入內府世間無復遺矣【孫承澤曰送劉太衝序墨迹舊在中書趙士禎家後歸之闗中南宗伯宗伯沒其邑中舉人東防商得之後復歸南氏余從東君借臨月餘今國學所摹印卽趙氏本也視墨迹文字及書法俱小異豈傳世不止一本乎】今忠義堂所刻已上諸帖皆有之又有送辛晃序淸逺道士同沈恭子遊虎丘寺詩末題大歷五年十二月又有開元二年二月顏元孫告身一通乾元元年四月顏昭甫告身一通寶應元年七月顏惟貞贈祕書少監告身一通殷氏贈蘭陵夫人告身一通大歷十二年八月顏眞卿刑部尙書告身一通建中元年八月眞卿太子太師告身一通後有宋至和二年蔡襄跋嘉定乙亥劉元剛刻石

國子學石經

在西安府儒學聖殿明倫堂之後東西長廊樹立其下故稱墨洞開成二年立於國學宋元祐二年移立此舊唐書文宗紀開成二年宰臣判國子祭酒鄭覃以經義啟導稍接文學之士遂奏置五經博士依漢蔡邕刋碑列於太學創立石壁九經諸儒校正訛謬上又令翰林勒字官唐元度復校字體石末有元度等表文一通易經十卷九石二萬四千四百三十七字書經十三卷十石二萬七千一百三十四字詩經二十卷十六石四萬八百四十八字周禮十卷十七石四萬九千五百一十六字儀禮十七卷二十石五萬七千一百一十一字禮記二十卷三十三石九萬八千九百九十四字

春秋左傳三十卷六十七石十九萬八千九百四十五字

公羊傳十卷十六石四萬四千七百四十八字谷梁傳十二卷十六石四萬二千八十九字孝經一卷一石二千【闕】百【闕】十三字

論語十卷六石一萬六千五百九字

爾雅三卷四石一萬七百九十一字

五經文字三卷十石

九經並孝經論語爾雅字樣共計六十五萬二百五十二字

大唐開成二年丁巳嵗月次於元日維丁亥書石學生前四門館明經臣陳玠

書石學生前四門館明經臣艾居晦

書石學生前文學館明經臣【闕】

書石官將仕郎守潤州句容縣尉臣段絳校勘兼看書上石官將仕郎守四門助教臣陳莊士

校勘兼看書上石官將仕郎守祕書省正字臣栢暠

覆定字體官翰林待詔朝議郎權知沔王友上柱國賜緋魚袋臣唐元度

校勘官兼專知都勘定經書檢校刋勒上石朝議郎守國子毛詩博士上柱國臣章師道朝散大夫守國子司業騎都尉賜緋魚袋臣楊敬之

都檢校官銀靑光祿大夫【闕】

國子祭酒同中書門下平章事太淸宮使監修國史上柱國滎陽郡開國公食邑二千戶臣覃

京兆府府學新移石經記略汲郡龍圖呂公領漕陜右之日持適承乏雍學一日謁公公喟然謂持曰京兆闤闠間有唐國子監存焉其間石經乃開成中鐫刻唐史載文宗時太學勒石經而鄭覃與周墀等校定九經文字上石及覃以宰相兼祭酒於是進石壁九經一百六十卷舊在務本坊自天祐中韓建築新城石經盡委於野至朱梁時劉鄩守長安有幕吏尹玉羽者白鄩請輦入城鄩方備岐軍之侵軼謂此非急務玉羽紿之曰一旦賊兵臨城碎爲矢石亦足助敵爲虐鄩然之乃遷置於此卽唐尙書省之西隅也地雜民居其處窪下隨立輒僕嵗久折缺予欲徙置於府學之北墉遂視圖命役具器用築浮虛凡石刻之偃者僕者悉輦置於其地洗剔塵土補錮殘缺分爲東西次比而陳列焉明皇注孝經及建學碑則立之於中央顏褚歐陽徐栁之書下迨偏傍字源之類則分布於庭之左右先是有興平僧誕妄惑眾大尹劉公希道沒入其貲有請於朝以修慈恩浮圖者公建言興建學校爲急朝廷以五百千畀之不費於公不役於民經始於元祐二年初秋盡孟冬而落成門序旁啟雙亭中峙廊廡回環不崇不卑誠故都之壯觀翰墨之淵藪也如蔡中郎石經四十六碑範蔚宗才見其十有六今皆磨滅不可攷矣然後知金石之固不得其人以防持之亦難必其可久此呂公所以爲有功於聖人之經而不可不書也元祐五年嵗次庚午九月黎持記河南安宜之書予以爲尹玉羽之功在呂公之上諸石殘缺多明崇禎間長安費鑄另書九經補缺字樣別刻於石字不佳與唐不類予所裝裱石經手自補綴唐石有半字畫可見者悉存之空缺處不得已用費字謄補玉羽小吏有功石經本朝陜撫賈漢復於康熙三年補刻孟子於石孟子七卷十石三萬六千五百六字周宣王石鼓韓昌黎請自鳳翔移至長安國學而不可得元人乃不逺數千里輦置燕都石經自唐開成歷宋至明迄今千餘年而孟子一書補之者乃出於漢復之手不能不作繞朝之嘆然字與刻手皆劣不足以防美唐石顧寧人金石文記曰宰臣鄭覃以六經訛謬已多博士相沿難攺正請召宿儒奧學詳校正定準後漢故事勒石太學從之乃石經立又乖師法後數十年名儒皆不窺之以爲蕪累甚矣舊史之評如此愚初讀而疑之又見新書無貶辭以爲石壁九經𨿽不逮古人亦何遽不賢於寺碑冡碣及得其本而詳校之乃知經中之繆戾非一而劉昫之言不誣也略識於左

周易

君子以裒多益寡裒誤作褒悔吝者言乎其小疵也言誤作存其孰能與於此哉脫於字周易系辭下第八脫下字易窮則變變則通通則久是以自天祐之吉無不利下多一也字力小而任重小誤作少復於外者必反其家其誤作於夬必有所遇脫所字蠱則飭也飭誤作飾丰多故親寡旅也故下多一

也字姤遇也姤誤作遘其與今文不同而兩通者終來有他吉他作它剛健篤實輝光作煇光君

子以治歷明時歷作歷可與佑神矣佑作祐其受命也如向向作響兼三才而兩之三才之道也才皆作材其一字而前後不同者包防包荒包承包羞系於包桑【系辭下同】包皆作苞包有魚包無魚以杞包包皆作包問以辧之由辧之不早辧也其辧明也明辧晳也辧吉防者存乎辭困徳之辧也井以辧義辧是與非辧皆作辯君子以類族辧物剝牀以辧君子以愼辧物居方復小而辧於物皆作辦其旁注至靜而徳方徳下添一也字賁亨小利有攸往利下添一貞字其先誤而後攺者略例筌誤作荃愈誤作諭二無誤作無皆卽以其誤攺之其標題周易系辭上第七周易系辭第八周易說卦第九皆八分書而周易序卦第十周易雜卦第十一皆正書𨿽依古注本附於第九之內以正書爲別終似未安

尙書

乃祖乃父丕乃告我髙後曰作丕刑於朕孫乃父誤作先父孫上多一子臣下罔攸稟令令誤作命若藥弗瞑藥誤作樂王乃狥師而誓狥誤作循乃汝世讐世誤作誓太保乃以庶殷攻位於洛汭攻誤作公用端命於上帝於誤作予其與今文不同而兩通者敢對揚天子之休命無之字其旁注者予有亂臣十人臣字旁注惟婦言是用是字旁注釋箕子囚封比干墓式商容閭幹下容下各添一之字

詩

小戎序國人則矜其車甲甲誤作田舒懮受兮懮誤作憂予尾翛翛翛誤作修戎車旣飭飭誤作飾以祈黃耉祈誤作祁涼曰不可涼誤作諒無此疆爾界界誤作介侯疆侯以疆誤作彊其與今文不同而兩通者雝雝鳴雁雝作雍之死矢靡他他作它不知我者謂我士也驕作不我知二章同和鸞雝雝雝作雍何人斯序故蘇公作是詩以絕之也以作而維塵雝兮雝作雍旣匡旣敕敕作勅其政不獲政從鄭箋作正尙不愧於屋漏愧作媿於彼西雝肅雝和鳴有來雝雝雝作雍屢丰年屢作婁其先誤而後攺者抱衾與裯裯誤作稠不瑕有害瑕誤作遐鱣鮪發發發誤作撥噂沓背憎噂誤作蹲如彼遡風遡誤作駉駉牡馬牡皆誤作牧皆卽其誤攺之云何其吁脫其字添

周禮

女史八人史誤作使太宰三曰郊甸之賦郊誤作邦內饗豕望視而交睫豕誤作施典枲掌布緦縷紵

麻艸之物緦誤作絲牛人軍事共其犒牛犒誤作槁司市市司帥賈師而從賈誤作胥肆長掌其戒令

令誤作禁鞮鞻氏府一人一誤作八鬯人禜門用瓢賫用誤作明司幾筵設莞筵紛純筵誤作席大司樂大防防誤作磬王大食三侑侑誤作宥大師令奏皷皷誤作瞽大祝四曰禜禜誤作榮司常家各象其號象誤作相凡以神仕者仕誤作士小子史二人二誤作一大司馬旂居卒間居誤作車考功記妢胡之笴笴誤作笱矢人前弱則俛俛誤作勉其與今文不同而兩通者醫師疕者疕上多一

有字野廬氏有相翔者誅之誅上多一則字邦之大師大上多一有字庭氏以救日之弓與救月之矢射之射上多一夜字

儀禮

士冠禮柶興誤作建射禮司射適堂西袒決袒誤作祖楅髤橫而奉之奉誤作拳大夫與士射袒纁襦纁誤作薰燕禮右祭脯醢脯誤作補大射儀賔升成拜拜誤作敗坐授瑟乃降授誤作受聘禮賔旣將公事復見訝以其摯訝誤作之公食大夫禮陳鼎於碑南南面西上脫一南字覲禮天子賜捨曰伯父脫曰字士喪禮祭服不倒倒誤作到少牢饋食禮如筮日之儀儀誤作禮主婦被錫衣侈袂侈誤作移下同祝延屍延誤作筵有司徹二手執挑匕枋挑誤作桃主婦洗爵於房中脫爵字主婦北面答拜受爵屍降筵受主婦爵以降誤作受屍爵主人降洗爵爵誤作觶下主人實爵並同主人拜受爵屍拜送脫爵字其與今文不同而兩通者鄕射禮適左个中亦如之亦作皆燕禮小臣又請媵爵者二大夫媵爵如初大夫下更有大夫二字

禮記

刪禦定月令在曲禮之前月令人乃遷徙徙誤作徒其器閎以奄奄誤作掩檀弓上周公蓋祔祔誤作

附王制示弗敢主也示誤作亦禮器饗帝於郊而風雨節寒暑時脫節字學記燕辟廢其學辟誤作譬喪大記男子出寢門外脫外字子大夫公子眾士

食粥脫眾士二字哀公問如此則國家順矣少則字坊記民猶薄於孝而厚於慈猶下多一有字中庸

待其人而後行而誤作然君子之所不可及者脫之字緇衣有國家者章善癉惡脫家字儒行愼靜而尙寛脫而字大學人之其所親愛而辟焉五辟字皆誤作譬若有一个臣个誤作介其與今文不同而兩通者檀弓上有亡惡乎齊亡作無嵗壹漆之壹作一樂記非聴其鏗鏘而已也鏘作鎗雜記上客立於門西於作於雜記下泄栁之母死泄作世喪大記命婦汜拜眾賔客於堂上於作於主人先俟於門外於作於中庸可一言而盡也一作壹問喪祭之宗廟以鬼享之享作饗大學堯舜帥天下以仁二帥皆作率昏義祖廟旣毀教於宗室於作於射義是以諸侯君臣以作故其先誤而攺者學記教人不盡其材材誤作才故人不耐無樂耐誤作能皆卽誤而攺之

春秋左傳

隱元年且告之悔且誤作具五年僖伯稱疾不從疾誤作侯十年伐戴戴誤作載桓二年故封桓叔於曲沃故誤作政六年楚之羸羸誤作嬴以類命爲象類誤作徳閔二年從曰撫軍軍誤作國僖三年公子友如齊涖盟涖誤作泣四年歸胙於公脫胙字姫寘諸宮六日宮誤作公公殺其傅杜原欵傅誤

作傳七年弗可攺也已攺誤作故十四年公怒止之止誤作上十五年輅秦伯輅誤作使郤乞告瑕呂飴甥且召之且誤作國二十五年昬而傅焉傅誤作傳二十七年責無禮也責誤作靑郤縠可縠誤作谷三十一年晉新得諸侯新誤作親東傅於濟傅誤作傳三十三年入險而脫入誤作人爲從者之淹淹誤作流文元年王使毛伯衛來錫公命錫誤作賜享江芉芉誤作芊二年廢六闗闗誤作闕七年寘文公子焉焉誤作曰十二年太子以夫鐘與郕邽來奔邽誤作封宣二年晉趙盾弒其君夷臯弒誤作殺三年晉侯伐鄭及郔郔誤作延商紂暴虐紂誤作討四年秋公如齊秋誤作利六年離卦誤作同人八年殺諸絳市絳誤作終十二年晉師在敖鄗之間師誤作帥十五年吾獲狄土土誤作士十七年盟於捲楚捲誤作巷郤子其或者欲已亂於齊乎乎誤作平十八年凡自虐其君曰弒虐上多一內字成二年及齊師戰於新築師誤作侯且辟左右且誤作旦七年尋虫牢之盟虫誤作蠱十七年楚公子櫜師襲舒庸櫜誤作槖襄十年子蟜誤作矯今伐其師今誤作令十四年士鞅反反誤作及十七年茍過華臣之門必騁騁誤作聘十九年而視不可含含誤作捨所不嗣事於齊者事誤作是天子令徳天誤作夫二十一年欒盈過於周過上多奔楚二字二十三年邾畀我來奔畀誤作卑二十五年先夫當之矣夫誤作天井堙木刋堙誤作煙賦車兵徒卒甲楯之數卒誤作兵二十七年父子死余矣余誤作余免余復攻氏余誤作餘二十八年重丘之盟未可忘也忘誤作志使析歸父告晏平仲晏誤作宴文子使召之召誤作君慶氏之馬善驚馬誤作焉武王有亂臣十人脫臣字三十年蔡景侯爲太子般娶於楚娶誤作聚單公子愆期期誤作旗駟帶追之駟誤作四昭元年今武猶是心也今誤作令二年齊使上大夫送之送誤作逆三年少姜有寵而死姜誤作齊知而復從復誤作弗四年恃險與馬馬誤作焉五年娶於子尾氏娶誤作聚君若驩焉好逆使臣若誤作苦九年無囿猶可囿誤作宥十三年隠太子之子廬歸於蔡廬誤作盧十四年

楚子使然丹簡上國之兵於宗丘宗誤作宋二十年餘不忍其訽訽誤作狥取人於萑苻之澤苻誤符二十一年心是以感感實生疾感誤作咸二十二年士平出奔楚士誤作氏邊卬爲大司徒卬誤作印二十五年季公鳥生申申誤作甲二十七年入於堀室堀誤作定元年榮駕鵝駕誤作罵三年及邾盟於防防誤作技八年子姑使混代子代誤伐十年駟赤謂侯犯曰赤誤作亦哀四年盜殺蔡侯申殺誤弒蔡昭侯將如吳蔡誤作十六年與晉人謀襲鄭晉誤作爲三十三年有不腆先人之產馬馬誤焉二十六年四方其訓之訓誤順其與今文不同而兩通者宣二年以視諸朝視誤作示哀十六年此事克則爲卿事下有也字其續添者昭二十二年辛丑伐京毀其西南下添子朝奔郊四字

春秋公羊傳

隱元年何以名字也字上多一不字二年婦人謂嫁曰歸嫁誤作稼三年曷爲或言崩或言薨脫上一或字生毋相見死毋相哭毋字並誤作母死毋誤作母死六年吾與鄭人未有成也未誤作末下同十年宋

人蔡人衛人伐戴戴誤作載桓二年曰有有則此何以書脫一有字隠賢而桓賊也賊誤作賤莊十九年此其言遂何脫其字二十五年求乎陰之道也陰誤作隠二十三年狄伐邢邢誤作刑僖四年南夷與北狄交誤作北夷六年此其言圍何圍下多一者字二十六年乞師者何脫師字三十年歸惡乎元喧

也乎誤作於三十三年百里子與蹇叔子百誤作伯文四年其謂之逆婦姜於齊何何誤作河宣十五

年然後歸爾爾誤作耳成十五年成公幼幼誤作憂臧宣叔者相也叔誤作公襄十四年季孫宿防晉

士匄宋華閱衛孫林父鄭公孫蠆莒人邾婁人於戚邾婁人脫人字十七年春王二月二誤作三十九年爲其驕蹇爲誤作或二十九年許人子者必使子也人下脫子字昭九年其言陳大何脫陳字定元年立煬宮宮誤作公四年夷狄也而憂中國而誤作其哀四年盜殺蔡侯申殺誤作弒六年齊國夏及髙

張來奔髙上多一齊字十四年顏淵死子曰上多一孔字其與今文不同而兩通者隱四年隱公曰否作隱曰吾否桓六年簡車徒也徒作馬淫乎蔡乎作於十一年祭仲者何鄭相也相上有之字文六年何以謂之天無是月非常月也是月下更有是月二字宣公六年此非弒君而何而作如十年未絕於我

也於作於十二年是以君子篤於禮而薄於利於作於成二年得一貶焉爾一作壹襄十二年春王正月正作三二十九年爾殺吾君殺作弒三十一年於是負孝公之周愬天子愬作訴十四年有麏而角者麏作其先誤而後攺者桓二年此其目言之何目誤作月閔元年盍弒之矣使弒子般弒並誤作殺僖十三年塟陳宣公宣誤作桓成二年及齊侯戰於鞍侯誤作師昭二十五年慶子免君於大難矣脫矣字皆卽其誤攺之

春秋谷梁傳

隱元年父者何傅也傅誤作傳四年弒而代之也代誤作伐九年所使也使誤作挾莊七年則是雨說也雨誤作兩下同僖五年天子世子世天下也誤作士子二十二年春秋三十有四戰脫有字二十八年晉侯齊師宋師秦師誤作齊侯文二年內大夫可以防外諸侯脫外字三年王子虎卒誤作壬子宣八年以譏乎宣也譏誤作饑襄元年晉侯使荀防來聘防誤作嬰二年三月同三年諸侯始失正矣正誤作王六年立異姓以蒞祭祀立上多一非字哀元年此該之變而道之也該誤作郊六年入者內弗受也弗誤作不下同其與今文不同而兩通者僖十七年桓公嘗有存亡繼絕之功脫公字文六年處父主境上事事上多一之字成五年帥羣臣而哭之前作率後作帥其先誤而後攺者甚多不具載

論語

賜也爾愛其羊爾誤作女不知其仁仁誤作人子使漆雕開仕雕誤作雕再斯可矣斯誤作思三人行三上多一我字必有我師焉有誤作得冉有子貢侃侃如也有誤作子告夫三子三上多一二字可與言而不與之言脫之字稱諸異邦諸誤作謂何徳之衰衰下多一也字其與今文不同而兩通者女得人焉爾乎爾作耳人潔已以進潔作絜其

先脫而後添注者陽貨篇子曰巧言令色鮮矣仁

爾雅

替戾底廢底誤厎翿纛也翿誤作翢皇華也誤作華皇赫兮咺兮咺誤作烜是刈是獲誤作獲木謂之虡木誤作本何皷謂之牽牛何誤作河澤烏誤作薞莩麻毋莩誤作茡檴槖含檴誤作攫柷州木柷誤作祝魚尾謂之丙尾上添之字燕

白脰烏烏誤作鳥楊烏白鷢楊烏誤作鸉鳶烏醜烏誤作鳥烏鵲醜烏誤作鳥大誤作大凡經中二十字皆作廿三十字皆作卅按古詩之文多是四言如於三十里三十維物皆四言也則當爲三十字史記秦始皇刻石如卄有六年維卄九年卅有七年則當爲卄字卅字今攺經文而爲卄卅字非矣凡經中虎字皆缺末筆作虎虓號饕滮箎褫字皆同避太祖諱淵字皆缺筆作淵婣亦作婣避髙祖諱世字皆缺筆作丗泄作泄紲作絏棄作棄勩作勩葉作防揲韘媟諜堞偞皆攺從云民字皆缺筆作民氓作甿岷作防昬緡皆攺從氏避太宗諱適字皆缺筆作活避徳宗諱誦字皆缺筆作誦避順宗諱純字皆缺筆作�避憲宗諱恆字皆缺筆作避穆宗諱湛字皆缺筆作湛葚作葚避敬宗諱乃若髙宗諱治中宗諱顯睿宗諱旦宗諱隆基文宗諱涵皆不缺筆者禮天子事七廟自肅至敬七宗而髙祖太宗創業之君不祧者也宗以上則祧廟也故不諱【冊府元寶歷元年正月太常寺禮院上言宗廟諱準故事祧遷後不當更諱制可】文宗則今上也古者卒哭乃諱故生不諱左傳文公宣公卷字更濫惡而成城字皆缺末筆谷梁襄昭定哀諸公捲儀禮士昏禮皆然皆爲朱梁所補刻考之宋劉從乂黎持二記但言韓建劉鄩移石而不言補刻【宋建隆三年劉從乂修文宣王廟記言天祐甲子嵗太尉許國公爲居守移太學並石經於此甲子嵗昭宗遷雒之年許國公卽韓建也元祐五年黎持新移石經記則云舊在務本坊自天祐中韓建築新城而石經委棄於野至朱梁時劉鄩守長安從幕吏尹玉羽之請輦入城中置於此地卽唐尙書省之西隅也今龍圖呂公領漕陜右以其處窪下命徙置於府學之北墉而建亭焉二說不同朱彞尊曰尹玉羽者京兆長安人以孝行聞劉鄩辟爲保大軍節度推官歷雍汴滑兗從事仕後唐至光祿少卿晉髙祖召之辭以老退歸闗中嘗著自然經五卷武庫集五十卷其事散見於府元惜歐陽子不爲之立傳而其書亦不傳於世也】然成字缺筆其爲梁諱無疑昔人固未嘗徧讀而博考也詳見鎭東軍墻隍廟記下

五經文字三卷

凡一百六十部三千二百三十五字大歷十一年國子司業張參以說文字林兼采漢石經著爲定體按劉禹錫國學新修五經壁記曰大歷中名儒張參爲國子司業始詳定五經書於論堂東西廂之壁辧齊魯之音取其宜考古今之文取其正由是諸生之師心曲學偏聴臆說咸束而歸於大同積六十年崩剝污蔑泯然不鮮今天子尙文章尊典籍國學上言遽賜千萬時祭酒皥博士公肅遂以羨贏更新壁書懲前土塗不克以壽乃析堅木負墉而比之其制如版牘而髙廣其平如粉澤而絜滑皆施陰闗使眾如一附離之際無迹可尋堂皇靚深兩屋相照申命國子能通書法者分章揆日懸其業而繕寫焉此文當作於太和年間自土塗而木版自木版而石壁凡三易矣乃今石刻其末曰乾符三年孫毛詩博士自牧以家本重校勘定【當云毛詩博士孫自牧於文乃順】七月十八日書刻字人魚宗防其字別體與朱梁所刻相類而本文不然當是開成中所刻其中有磨攺數字者意自牧所爲也

新加九經字樣一卷

凡七十六部四百二十一字國子監奏覆定石經字體官翰林待詔唐元度狀準太和七年十二月五日勅覆定九經字體者今所詳覆多依司業張參五經文字爲準其舊字樣嵗月將久畫參差傳寫相承漸致乖誤今並依字書參詳攺正諸經之中別有疑闕舊字樣未載者古今體異變不同如總據說文卽古體驚俗若依近代文字或傳寫乖誤今與校勘官同商較是非取其適中纂錄爲新加九經字樣一卷請附於五經字樣之末奉勅宜依開成二年八月十二日中書門下牒冊府元周太祖廣順三年六月尙書左丞兼判國子監事田敏獻印板書五經文字五經字樣各二部一百三十防奏曰臣等自長興三年較勘雕印九經書籍經注繁多年代殊邈傳寫紕繆漸失根源臣守官膠庠職司較定旁求援據上備雕鐫幸遇聖朝克終盛事播文徳於有截傳世教以無窮謹具陳進是此二書曽有印板而自宋以來學者不之言何也

吏部南曹尊勝咒石幢【天寶七載】

在西安府學文廟櫺星門內【與六部題名石幢對立】左光允撰序

崇仁寺尊勝咒石幢【天寶七載】

在西安府城西十里【今名金勝寺】張少悌書今寺僧龕置經堂前知所愛防一字不損趙子函云深圓秀逸顧寧人謂以少悌之名存之

慈恩寺尊勝咒石幢

今在西安府城南寺內堂前

艸堂寺尊勝咒石幢【在鄠縣楊萬嵗書】

經咒石幢秦中在處有之不下二千餘種太宗昭陵前趙村內有石鼓寺皷制如周宣王石鼓而稍大亦徧書尊勝經咒行筆甚佳石色甚美剝蝕過半予搜搨陵碑獨略此今思亦覺可惜

嵩嶽永泰寺尊勝咒石幢

在寺內庭西天寶九載

成都府尊勝咒石幢

字特大與前五石異太和五年馬季武書嘉靖間土中掘出

來齋金石刻考略卷中﹤史部﹐目錄類﹐金石之屬﹐來齋金石刻考略﹥

欽定四庫全書

來齋金石刻考略卷下

侯官林侗撰

唐

孔子廟堂碑【正書武徳九年】

評者謂虞永興書如層臺緩步髙謝風塵又如行人妙選罕有失辭此碑武徳九年奉勅撰書乃碑首有相題額【相乃王旦也】何以題額反居後耶蓋古碑多無額至武后始增耳是碑謂與歐陽率更齊名而耑體過之今經五代節度王彥超重刻原石不知亡於何時賈相公耽謂爲靑箱至寶蓋指舊刻言耳其見重於當時如此今在西安府學文廟防門內東墀與智永千字文碑對峙碑已斷今續而豎之嘉靖乙夘嵗三秦地大震廟中碑其斷而或存者幸也其碎而遂亡失者亦多矣碑髙五尺二寸廣二尺六寸計三十四行每行六十四字

宗聖觀記【武徳九年書無名】

宗聖觀唐奉老子爲逺祖故神其說謂尹文操遊太白山覩異象立壇而祀之老子降於壇間不經實甚歐陽詢撰序陳叔達銘書無書者名經元人翻刻失其筆意耳石髙六尺廣二尺五寸計二十三行每行六十字在盩厔縣中南樓觀大殿前華陽錄記云秦始皇好神仙於尹先生樓南立老子祠此祀老子之始晉元康中重更修葺蒔木萬株連亙七里給戶三百供灑掃按尹先生相傳爲老子之師著尹眞人經者有紫雪樓在盩厔縣東三十里尹先生結艸爲樓望紫气西邁處今名樓觀是也晉惠帝時重修唐髙祖武徳攺爲宗聖觀蘓東坡通判鳳翔來遊詩古觀正依林麓斷居民來說水泉甘亂溪赴渭爭趨北飛鳥迎山不復南羽客衣冠朝上象野人香火祝春蠶女師豈解言符命山鬼如何說老聃刻於碑側子由亦有和詩

邠州昭仁寺碑

今在邠州長武縣宜祿遞運所內按舊唐書太宗本紀貞觀三年十二月癸丑詔建義已來交兵之處爲義士勇夫殞身戎陣者各立一寺命虞世南李百藥褚亮顏師古岑文本許敬宗朱子奢等爲之碑銘以紀功業於是立昭仁寺於邠州破薛舉處也立昭覺寺於洛州破王世充處也立宏濟寺於汾州破劉武周處也立慈云寺於晉州破宋金剛處也立普濟寺於呂州破宋老生處也立等慈寺於鄭州破竇建徳處也立昭福寺於洛州破劉黒闥處也並官給供度精藍森列當日之顱山血海驟化爲經獅律虎之塲陳眉公品外錄言之甚詳石髙七尺二寸廣三尺計四十行每行八十四字稱守諫議大夫騎都尉臣朱子奢奉勅撰而無書者名氏字類廟堂碑廟堂經五代翻刻稍覺丰逸此更勁瘦爲虞伯施眞迹可寶也餘四過其地始得一紙裝潢甚精爲人借觀不還又三十年往西涼重過其地復得兩紙石多漶漫且僻在西陲圉人驛卒豈知愛重銷沈易易耳余有過宜祿巡司讀昭仁碑二律邊沙夕起接天黃梵唄遺蹤塞路長堅壁早敎平薛舉揮戈寧待識秦王戰聲尙想揺吳嶽殺气潛消到上方締搆髙文應臥讀隴秦雲樹望蒼蒼晉陽興運統戎衣百戰功成四海歸故壘尙浮龍虎气徵裘猶帶雪霜威連營鞞鼓千山動大漠旌旗夾日飛梵宇寂沈文石在拂塵讀罷對斜暉

九成宮醴泉銘

九成宮今在麟遊縣西五里之天臺山卽隋仁壽宮也按開皇中文帝命楊素作仁壽宮於岐州北素遂鏟山堙谷爲崇臺累榭宛轉相屬而役令嚴急丁夫斃者載道皆推塡坑谷中覆以木石夷爲平地帝頗知其事甚不悅後值嵗晚帝偶登仁壽殿周望原隰見燐火彌漫又聞哭聲令左右察之報曰鬼火也帝曰此輩皆以役死今年暮魂魄思歸耶乃令設祭灑酒宣勅咒遣之自是乃息王元美謂鄭公此文因隋氏之鉅麗歸唐徳之儉損頌而有風體了然諫錄中語渤海書書鄭公文當知合也書防云率更書出大令森森若武庫矛防虞永興稱其不擇紙筆皆能如意髙麗亦知愛重遣使請之其名大若此然太傷瘦儉古法小變獨醴泉銘遒勁之中不失婉潤尢爲合作宮久蒿萊而碑獨存覆以小亭繚以周垣山且多虎摹搨者必數人持械以上今碑旣爲海內所寶重已糢糊矣復爲惡令鑿損三十餘字亦何心哉余家藏宋搨舊本今特搨其碑額篆文與安喜使君碑同體皆陽刻可愛石髙五尺二寸廣二尺六寸計三十四行每行五十字麟遊縣學有吳道子畫淩煙閣功臣像石刻今只存魏徵王珪李勣侯君集四像余曽得之復爲人竊去不勝惋惜

慈恩寺塔聖教序並記

三藏聖教序文皇帝所制也述三藏聖教序記髙宗在春宮日所制也褚遂良奉勅書各爲一碑文皇序龕塔門東髙宗記龕塔門西風雨牧樵所不及故最完好二碑俱髙四尺三寸廣俱二尺一寸序計二十一行每行四十二字永徽四年十月建記二十行毎行四十字永徽四年十二月建按髙宗爲文徳皇后立寺曰慈恩寺作浮圖曰慈恩塔今名雁塔以唐放進士榜於此有諸科進士題名石碑寺久廢毀殆盡獨塔嵬然爲魯靈光在髙坡之上曰塔坡其下有居民數十家今亦有寺而小非昔日之舊可知自宋熈寧火後塔不可登至萬曆始加修葺有梯以上今復壊僅得陟至第四層而天府千里盡入目中矣但求唐人題詠如孟郊舒元輿之類不可得見塔下四門以石爲桄桄上唐畫佛精絕爲遊人惡札題刻可恨塔前近有碑亭萬曆乙夘秦地震塔頂墜壓亭圯碑碎唐題名無一存者只有尊勝石幢在東墀下無恙又唐史載髙宗禦制禦書慈恩寺碑奘迎置寺中導以乘輿鹵簿天竺法儀其徒甚盛上禦安福門觀之可想當日金碧之致今此碑已亡又其南爲曲江杜曲韋曲諸勝今一望平疇爲禾黍腴區名剎如慈恩而泥積塵封僧徒數人負米南畆茫不知楞嚴法華爲何物豈昔日過盛有時而衰耶使慈恩寺在江kao南報恩瓦棺不能獨擅其美唐故事天子遊幸秋登慈恩寺浮圖進菊花酒稱壽

同州聖教序並記

此以序與記並書一碑立同州倅防龍朔三年建石髙五尺三寸廣三尺計二十九行每行五十八字王元美謂遒逸婉媚波拂處虯如鐵綫似勝慈恩寺二碑元美考據詳甚謂稱龍朔三年者按遂良以永徽六年貶漢州永慶三年徙桂州未防貶愛州嵗餘卒未嘗生至龍朔也豈遂良嘗書之至是始摹搨上石耶稱永徽四年中書令臣褚遂良攷之本傳宰相表遂良貞觀末爲中書令後罷永徽三年以吏部尙書同中書門下三品四年進尙書左僕射以前所署銜疑後人附益此不可知但疑以爲翻刻則元美未至闗中不知二石所在耳按玉海太宗制聖教序髙宗爲太子又述記並勒碑置慈恩寺浮圖永徽四年十月褚遂良書則塔本似當年眞迹而同州反勝或遂良偶然得意之書故亦勒之石耳

道因法師銘

李儼撰文歐陽通書龍朔三年建石髙六尺二寸廣三尺計二十四行每行七十三字今在西安府學墨洞王元美曰評者謂歐陽蘭臺疲怯於父而險峻過之道因碑如病維摩髙格貧士𨿽不饒樂而眉宇間有風霜之气可重也趙子函謂蘭臺故學父書而小變爲險筆時兼分自是南北朝風流餘韻李仲璇孔廟碑趙文淵書華嶽可覆觀也

定公斷碑【龍朔三年書】

三原縣漢唐畿輔地縣北六十里爲白鹿原唐太祖永康陵髙祖獻陵敬宗莊陵武宗端陵咸在其上獻陵葬萬王二貴妃館陶公主悼懷太子普滕王元嬰河間王孝恭等十六王並州總管張淪等六臣之墓亦俱在今獨淄川郡王李孝同墓碑存矣其他則上蔡侯臧懷恪東海郡公於辧機黃隋刺史於大猷都督臧希晏劍州長史李廣業六碑存焉若燕公於志寧唐初指數其人物墓與碑俱在縣北萬壽鄕碑額題曰大唐故柱國燕國公於公之碑縣誌載曰於立政碑誤也癸夘之夏命工印搨三原諸古碑因得讀燕國公之神道後又命役於原上廣搜石迹於泥中得片碑僅存書三百六十七字與馬髙唐公碑如出一手爲殷仲容書無疑有曰以龍朔三年嵗次癸亥二月葬於三原縣萬壽鄕諡曰定公禮也云云與燕國於公葬同域同諡曰定其葬期在癸亥燕公葬以丙寅蓋前四年事也未知何人當於唐書再求之第此石前此不知埋沒幾何年從余搨後恐亦不能再見於世也

都尉李君墓志

君諱文字緯以麟徳元年葬同州馮翊縣武城鄕之原石方總各一尺四寸計二十四行毎行二十四字在同州學宮貞觀時有李緯太宗徵遼房齡居守以緯爲民部尙書疏至太宗曰緯好須齡聞遽易之彼緯其名此緯其字新唐書齡字喬單字唐時多有之或以此爲褚河南書非也蓋唐初人之習褚書而逼肖者矣

燕國公於志寧神道碑

碑文剝落未知誰氏撰書石髙六尺廣三尺二寸計四十五行毎行九十五字亦不知何年所建但薨於麟徳二年十月而葬以干封元年丙寅嵗十一月也癸夘夏予旣得盡讀三原諸石碑縣誌以此碑爲於立政碑予竊惑之碑𨿽剝蝕數語可辧因考之唐書復與友人申嵂馳謁墓下搨其碑額曰大唐故柱國燕國公於公之碑了然無疑矣蓋吏部郎中立政爲君之子而東海公辧機黃隋刺史大猷又立政之子君墓與碑俱無恙尙有四石獸存若辧機大猷二君碑存而墓爲田矣縣誌旣不載燕公又不知立政墓所在乙巳嵗修秦志董其事者爲河濵李楷叔則先生余錄燕公墓碑始末乞攺訂誌書叔則先生攘袂稱善以爲有功古人逾年餘抵澶州叔則先生報書珍重云已攺正乃今觀秦志仍踵前訛何也如杜萊公如晦墓在昭陵亦復載於城南司馬村段太尉秀實墓在鄰洞縣防岸斜口鎭而復載於汧陽縣郡邑乘不足信如此類甚多也又石墨鐫華云趙明誠有定公曽孫黙成碑黙成爲沛令早卒以子休烈顯肅代朝亦得立碑黙成不知爲辧機爲大猷之子此碑亦在三原則休烈至定公正爲五世又按碑燕公祖謹周太師諡曰剛父宣道周大將軍諡曰獻定公七世於此可攷史旣多逸縣誌又已不傳賢人君子論定公之後猶有升沈顯晦之數寓焉可慨也夫公髙陵人今邑中尙有於姓讀書出仕者

淄川郡王李孝同碑

在三原縣北白鹿原不知誰撰諸葛思禎書咸亨元年石髙六尺六寸廣三尺計三十行每行七十五字剝蝕過半按公太祖之從祖弟淮安靖王神通之子太宗爲秦公公焉乘間啟王曰秦公瞻視非常功業又大𨿽非儲貳必膺寶歷靖王心然之此亦可爲先見矣諸葛思禎與內府臨蘭亭趙子函以爲筆法虯健波拂處大類褚河南書可寶也獻陵陪葬僅存此碑

碧落碑【咸亨元年】

今在絳州洛中記異錄云刺史李諶爲母房太妃追薦造像成有二道士來請書之閉戶三日乃開化二白鴿飛去篆文宛然像背此說怪誕然李陽冰觀之七日而不忍去學之十二年而不成其妙如此又說陽冰毀其佳者數字而去篆文原刻像背州將以不便摹搨別刻置廟中今所傳皆摹本也其文曰有唐五十三禩龍集惇祥歐公謂爲髙宗總章三年董謂爲咸亨元年按總章三年三月始攺咸亨耳釋文鄭承規書咸通中立書法方整甚有歐虞遺意唐書言韓王元嘉垂拱中徙絳州刺史洛中記異則云刺史李諶爲母房太妃追薦造像其說不合予按韓王元嘉與滕王元嬰俱陪葬髙祖獻陵在三原縣北房太妃當從葬於此也然陪葬獻陵十有六王獨淄川片石存耳諸塜星列不能指爲誰是東望晉絳四百餘里盈盈黃河衣帶水間而已

集王聖教序

在西安府儒學墨洞咸亨三年奘法師西域歸以二車馳載佛經六百五十七部詔譯於慈恩寺僧徒數千人太宗爲制聖教序髙宗在春宮爲制述聖教序記永徽初褚遂良奉勅書石兩通豎於慈恩塔門之西東遂爲釋氏弁冕緇流仰瞻太宗喜右軍眞迹寺僧懷仁以一金錢易一字集成斯碑合二宗序記批答並心經勒成以天竺儀仗導至慈恩天子禦樓以觀可謂盛矣王元美云或謂結體無別搆偏傍多假借蓋集書不得不爾今慈恩已毀此石移在郡庠墨洞覆以廣屋南向而宗孝經石臺北向對立環以石經顏栁諸碑秦人謂之墨洞此碑極爲斯世寶重洞中諸匠人輪日摹搨殆無虛晷精彩無存略有形似而已嘉靖乙夘地震石斷爲二不特宋搨難卽初斷之搨亦難然世間流傳已多重價可獲未若定武蘭亭之絕響也重刻者多妍醜互見原石方座螭首上下兩傍皆刻佛像蓮座極精石瑩潤身髙六尺七寸廣三尺計三十行每行八十六字

黃隋二州刺史於大猷碑

在三原縣北原碑剝蝕彊半不知撰書人聖歷三年卒按碑文之可讀者大猷爲燕公志寧之孫吏部郎中立政之子東海郡公辧機之弟也趙子函謂書法全出登善峻防遒健可謂傳神是碑無武后所制字疑非此時所立余至墓下去燕公墓不逺而削者過半

騎都尉馮本碑

周先天元年閻朝隠撰在髙陵縣西南七里男惇分書

鎭軍大將軍契苾明碑

在咸陽縣北五里原上婁師徳撰殷元祚書周先天二年石髙八尺六寸廣四尺一寸計三十八行每行七十七字碑最髙大字多完好元祚亦習褚書而廹眞者但用武后新制字耳

比丘圓滿塔碑【正書】

在西安府城南華嚴寺趙子函云銘石斷殘不能一半華嚴寺敗垣中得書者無名全出褚登善波拂處虯健絕倫銘內有神龍二年並鎭國太平公主等語當是中宗時人習登善書者

贈歙州刺史葉慧明書

今在金鄕縣開元五年江夏李【闕】國子太學生【闕】八分書此爲葉法善之父本傳法善括州括蒼人

三世爲道士皆有攝養占卜之術髙宗聞法善名徵詣京師法善事髙宗則天中宗殆五十年嘗往來名山數詔入禁中盡禮問道然排擠佛法議者或譏其向背以其術髙終莫之測也睿宗卽位稱法善有防助之功先天二年拜鴻臚卿封越國公仍舊稱爲道士止於京師之景龍觀又贈其父爲歙州刺史年一百七嵗卒

兗州都督於辧機碑【開元五年正書】

在三原縣北原據金石文字爲姚崇撰石殘缺無書名按辧機燕公志寧之長孫吏部郎中立政子刺史大

猷之兄封東海郡公贈兗州都督碑曰葬於三原縣萬壽鄕之先塋余特謁燕公墓辧機大猷二碑相去不逺大猷墓僅存如堵墻辧機墓已平耳其碑存

廬山東林寺碑

在寺中開元五年李邕撰並書

云麾將軍李思訓碑【開元八年李邕撰書】

在蒲城縣金粟山北海此碑久赫赫人間米元章謂其崛健生疎似爲未當下截已盡剝蝕上半存者風神奕奕朱秉器謂良鄕亦有此碑文反謂蒲城者爲趙文敏臨書妄爲臆斷若良鄕爲趙書未可知矣楊用修謂其已斷或以鐡束之又謂已亡皆無是事六詔傳說不足信也思訓陪葬睿宗橋陵墓現存而碑卽在其前華嶽精享昭應之碑【開元八年劉升分書】

在華陰縣東五里華嶽廟五鳳樓內甬道東咸廙撰李休光題額金石文字記曰其文卽刻於後周天和三年頌碑之南面其右旁有顏魯公乾元元年十月題名大字三行【闕】十【闕】字左旁有賈竦元和元年十月華嶽廟寺詩太和六年四月侄男宣義郎行華州參軍琡重修碑之下方亦有唐人題名此碑前後空處爲宋人攙入題名甚多幸正文皆分書題名或或行不相混耳廟中古碑嘉靖末地震多毀唐碑惟此與韓擇木二通俱完好

衡山嶽麓寺碑【開元九年】

在寺中李邕書東林碑與此碑二石皆拓本且石質粗刻手未精安及云麾碑王元美謂殘楮斷墨猶足傾倒趙子函謂可與云麾伯仲

鎭軍大將軍吳文墓銘【集王書】

一曰興福寺碑亦曰半截碑在西安郡墨洞趙子函曰此碑斷殘棄西安城南隍中王生堯恵輩見之以語郡守舁置泮宮碑爲大將軍吳文立興福寺僧大雅集右軍書余觀其筆法去聖教逺甚應是集字者不及懷仁而碑中有開元九年字疑又從聖教序諸刻中摹集非右軍眞迹也顧寧人曰其文有夫人李氏圓姿替月潤臉呈花唐人寫狀婦容猶有碩人詩意今人以爲嫌不肯作此語矣

集王四十七字殘碑

自懷仁集聖教序後唐人集王復有多種余命搨工徧搜殘碑西安城南隍中有片石無字出其土中者得四十七字晉是以典疑廣神後飡桂極佳教者之正合朽骨石異物傳露添異空空無揚讚多尙書文林紛粵緣何以顯知慈感紛糺宛然聖教初搨深嘆唐石磨泐者多也此四十七字自余搨後不能再傳於世也愧不及王生堯恵亦無好事郡守舁入泮宮裝附吳文墓志之後爲集王之楷法

禦史臺精舎碑

在墨洞崔湜撰梁升卿八分書開元十一年禦史臺何地而入精舍耶佞佛可鄙若湜之所爲則更爲佛教罪人特升卿聲價重一時東封朝覲序石旣爲傖父所壊此碑獨完好無恙耳

娑羅樹碑【開元十一年李邕撰並行書】

在淮安府城中惡刻不足觀逺不逮東林嶽麓

淨業法師塔銘【開元十二年】

在西安府城南香積寺畢彥雄撰無書者名趙子函云法亦習褚登善者勁防似之而其鉤磔處稍不及耳萬曆間侍禦楊修齡亟賞之遂多搨者石固完好

大智禪師碑並陰

在西安府墨洞嚴挺之撰史惟則八分書並篆額開元二十四年九月碑陰並記陽伯成撰史惟則分書開元二十九年竇泉書譜稱其古今折衷大小應變如因髙而囑逺俯川陸而必見今觀此碑信是開元間分書第一手智師見方技傳傳雲開元二十年卒碑云二十四年三藏奘之卒傳與塔銘亦不同

大徳進法師塔銘

在西安府實際寺陳光撰僧智詳正書開元二十五年七月碑殘僅存形似書法亦是善學褚者

大徳檀法師塔銘【開元二十五年正書】

在西安府城西金勝寺卽唐崇仁寺姜立祐撰無書名趙子函云行艸筆法圓健淸逸當與建初大徧覺銘

並觀

鐡彌勒像頌【開元二十九年】

在交城縣石壁寺林諤撰房嶙妻髙氏行書寺自元祐至今三燬於火碑亦屢經重刻猶奕奕乃爾深得右軍聖教之意閨閣用筆無出其右者歐陽集古錄云余所集錄古文自周秦以下訖於顯徳凡千卷唐居其十七八其名臣顯達下至山林幽隠之士所書莫不皆有而婦人之書惟髙氏一人爾其所書刻石存於今者惟此頌與安公美正頌二碑筆畫字體逺不相類殆非一人之書疑摹刻不同亦不應相逺如此又疑好事者寓名以爲奇也識者當自辧之又云予與蔡君謨論書以爲書之盛莫盛於唐書之廢莫廢於今余之所錄如於頔髙駢下至陳遊環等書皆有蓋武夫悍將曁楷書手輩字皆可愛今文儒之盛其書屈指可數者無二三人非皆不能蓋忽不爲爾唐人書見於今而名不知於當時者如張師立繆師愈之類蓋不可勝數也非余錄之則將泯然於後世矣余之集古不爲無益也夫

夢眞容碑【蘓靈芝行書】

在盩厔縣樓觀宗自言夢見元皇帝云有像在京城西南百餘里卽命使同諸道士求得之於盩厔縣樓觀東南山阜間迎至興慶宮開元二十九年四月事也

元靈應頌【天寶元載】

在盩厔縣樓觀戴琁撰序劉同升撰頌戴伋八分書趙崡曰此頌刻於宗聖觀記之北面唐人分書甚佳但經元人翻本減弱矣碑側宋蘓軾書並詩弟轍詩嵗久剝蝕元人別摹一碑視碑側字法亦減

隆闡法師碑

在西安儒學天寶二年首行唐實際寺故寺主懷惲奉勅贈隆闡大法師碑銘並序其下曰懷惲及書蓋不可曉第其書亦自出聖教稍完媚乏蕭疎之致矣

述聖頌

在嶽廟東道院達奚珣撰呂向撰頌並正書天寶十三載其陰之上方有韓賞嶽神文韓擇木分書下方有大歷九年華陰令盧朝徹謁嶽廟文有貞元九年十三年題名左旁有乾元元年張惟一祈雨記右旁有上元元年華陰縣令王有等題名李樞書上爲篆下爲八分髙宗幹陵有述聖頌武后制文中宗書遒健得歐虞

遺意石來自於闐塡以金屑照耀陵園後僕斷爲數段萬曆間趙子函見其兩段予登陵不見此石矣

心經【無年月鄭萬鈞艸書】

舊在長安百塔寺成化中西安守孫仁移置墨洞計三十行後尙有二年嵗除先姊忌辰百塔寺內十二字今亦亡矣

祈雨記

在嶽廟述聖頌之左側張惟一撰李權分書乾元二年

華陰令王宥謁嶽記【上元元年】

在嶽廟精享碑下方上爲篆下爲八分李樞書王伯厚言華嶽題名五百十一人再題三十一人自開元迄淸泰今存者惟此與述聖頌及魯公乾元記不過二十餘人而已又因地震之後以碎石裝砌嶽廟大門墻上亦有唐人題今王無異所搨得者通共九十二人有裴士淹李徳裕李商隠名歐陽永叔雲華嶽題名自唐開元三十三年訖後唐淸泰二年實二百一年題名者五百十一人再題名又三十一人錄爲十卷往往當時知名士也或兄弟同遊或子侄並侍或寮屬將佐之咸在或山人處士之相攜或奉使奔命有行役之勞或窮髙望逺極登臨之適其富貴貧賤歡樂憂悲非惟人事百端而亦世變多故開元二十三年嵗在丙子是年天子躬耕借田肆大赦羣臣方頌太平請封禪蓋唐極盛之時也淸泰二年嵗在乙未廢帝簒立之明年也是嵗石敬塘以太原反召契丹入自雁門廢帝自焚於洛陽而晉髙祖入自太原五代極亂之時也始終二百年間或治或亂或盛或衰而往者來者先者後者𨿽窮達壽夭參差不齊而斯五百人者卒歸於共盡也其姓名嵗月風霜剝裂亦或在或亡其存者獨有千仞之山石泉爾故特錄其題名刻石每撫捲慨然何異臨長川而嘆逝者也治平元年淸明後一日書

左金吾衛將軍臧希晏碑

在三原縣北白鹿原廣徳二年韓秀弼八分書希晏與其父右武衛將軍懷恪伯父羽林大將軍懷亮並兄弟七人墓俱在原上懷恪碑爲顏魯公書與此碑俱存其餘墓在而碑亡

三墳記先塋記

二石俱在墨洞俱李季卿撰李陽冰篆書元吾丘衍學古編曰陽冰名潮杜甫甥也後以字行因以爲名而別字少溫按楊用修以爲潮另自一人顧寧人亦云陽冰趙郡人太白從叔其字少溫見於宣和書譜與其名相應若名潮而以陽冰少溫爲字於義皆無取且陽冰工篆書潮工八分觀趙氏金石錄載城隍神祠記忘歸臺銘孔子廟記先塋碑三墳記等爲李陽冰篆書而慧義寺彌勒像碑彭元曜墓志爲李潮書則其非一人明矣杜甫李潮八分小篆歌蒼頡鳥迹旣茫昧字體變化如浮雲陳倉石鼓又已訛大小二篆生八分秦有李斯漢蔡邕中間作者絕不聞嶧山之碑野火焚棗木傳刻肥失眞苦縣光和尙骨立書貴瘦硬方通神惜哉李蔡不復得吾甥李潮下筆親尙書韓擇木騎曹蔡有鄰開元以來數八分潮也奄有二子成三人況潮小篆逼秦相快劍長防森相向八分一字值百金蛟龍盤拏肉屈彊吳郡張顚誇艸書艸書非古空雄壯豈如吾甥不流宕丞相中郎丈人行巴東逢李潮逾月求我歌我今衰老才力薄潮乎潮乎柰汝何

華陰令盧朝徹謁嶽記

在嶽廟與祈雨記同石大歷九年

贈兵部尙書淸源公王忠嗣碑

在渭南縣東闗內大歷十年元載撰文王縉正書碑陰宋崇寧元丰間王臨呂希逸等過墓讀碑各有題記按唐書本傳忠嗣父海賔爲五原太守開元二年七月與吐蕃戰初以捷聞旣敗沒子訓方九嵗帝召見入伏地哭帝撫之曰眞羽林孤也吾當壯而將之賜今名養禁中長雄毅寡言爲皇甫惟明所陷貶東陽府果毅以杜希望請赴河西從下新城破吐蕃功最轉朔方節度與奚戰桑幹河取回紇右廂降葉防加左衛大將軍塞外晏然忠嗣勇敢負气然爲將乃持重自朔方至雲中連袤數千里據要險築城堡斥地益逺自張仁願築受降城而來忠嗣繼其功佩河西隴右朔方河東四節度印控勁兵重地者萬里近古未有也時方有事石堡城忠嗣以爲未可李林甫因毀之上前於是詔董延光下石堡令忠嗣分兵應之忠嗣不得己未出軍而賞格不立兵馬使李光弼諫曰大夫愛惜士死有拒延光心𨿽名受詔付數萬之眾而不立重賞則何以賈士勇乎延光攻石堡不下必委罪大夫大夫柰何惜數萬匹帛而以啟讒人之口乎忠嗣曰吾思之久矣得一城不足以制敵而空殺無罪數萬人此忠嗣之所不爲異日卽天子見責吾亦何忍以數萬人命博一官哉光弼曰大夫能行古人所行復何言遂趨出而延光果訴忠嗣沮兵防安祿山城雄武請忠嗣爲助欲因畱其兵忠嗣上言祿山必亂林甫益惡之誣忠嗣養宮中云吾欲奉太子帝怒下三司訊當死哥舒翰方有寵請以官爵贖忠嗣罪貶漢陽守卒年四十五後竟防石堡然死亡略盡如忠嗣言寶應間贈兵部尙書太子太師宋祁曰以忠嗣之才防石堡之得不償所亡髙馬直以空虜資識安祿山亂萌可謂深謀然卒死放地自古忠臣工於謀國則絀於身多矣可勝詫哉王世貞曰哥舒之力爭義者能之李臨淮之先見智者能之淸源仁者也所見逺而超矣來齋林侗曰王海賔戰死靑海西宗育孤於禁中恩隆寵渥千載下爲之感泣況身受其賜者乎淸源之不爲身謀良有以也特宗始厚而終薄始任賢而終信防亦始治而終亂然而社稷無隕唐祚再安用舊日之部曲成光復之大功其一念誠懇夫固有入人深者矣按元載淸源之女夫爲婦翁制隧石文事與史傳合第沿六朝餘韻語多駢偶不足以闡發淸源之偉略大節耳王縉乃右丞維之弟當日詩稱王維崔灝書稱王縉李邕且謂其過薛少保稷縉書固自知名松雪翁之所師資也載縉並相終以賄敗載信有罪乃其妻王氏付長安縣杖殺之曽不得邀淸源公一世之宥可與鄴侯之子同一慨也

東明五言詩

在秦藩司後堂西倉臺前前首筆謝靈運書四字遂傳爲謝康樂筆矣而董元宰收入戱鴻堂帖防之曰項元度出示謝客眞迹予乍展捲卽命爲張旭卷末有丰考功防項持謝書甚堅予謂元度曰四聲定於沈約狂艸始於伯髙謝客時都無是也且東明二詩乃庾開府步虛詞謝安得預書之乎元度曰此陶景所謂元常老骨更防榮造者矣遂爲攺防第不知初刻石時果何所據以爲謝也

千字文斷石肚痛帖

二石俱在西安墨洞張旭艸書帖云忽肚痛不可忍不知是冷熱所致欲服大黃湯冷熱俱有益如何爲計云王元美謂二帖出鬼入神恍惚不可測今千字文斷石有五而肚痛一帖宋人李丕緒爲僧彥修刻艸詩附刻此帖於末元美謂僧札極惡豈可先於長史予裝潢之際以東明千文肚痛爲張長史三帖且謂素師所景行故錄於素師之前其彥修艸書不錄

懷素自序帖

懷素自序艸書大歷十二年丁巳十月嘉靖間長洲文氏刻於石元美曰此帖如並州勁鐡北山迅鷹奇矯無前獨冠諸種然坐此亦不得與二王盟僅崛彊江淮耳眞迹歷數相臣家歸陸宰近聞一總帥以八百金購之復入平津邸矣於乎素師不習蓮花梵字作此有爲迹墮落縑素伴朱提入紫闥宛轉粉黛間對肥肉大酒不亦重痛辱哉安得祖龍火了此累刼障爲快也此帖前入嚴相宅今又不知落何所矣

贈揚州都督段行琛碑【張增正書】

在汧陽縣無撰者名李同系篆額大歷十四年按行琛段太尉秀實父也汧陽人墓在汧陽以太尉貴贈揚州都督死於朱泚之難徳宗攺葬太尉防岸東禦制碑文皇太子誦書末云以志吾過且旌善人今在臨潼縣斜口鎭碑亡矣墓存俗呼爲烈士塜未嘗歸葬汧陽秦通誌於汧陽縣載段府君行琛墓又載太尉段秀實墓何未深考歟予裝此帖錄徳宗碑並栁宗元所上太尉逸事狀於後遂成完觀碑云行琛字行琛髙標甲科賁丘園而用晦次子秀實投筆占募廣徳二年九月贈府君祕書省著作郎狄夫人太原縣太君上以王翊亮三朝大歷十年五月加贈府君婺州刺史夫人太原郡太夫人十一年冬舊使馬璘表王自代詔遷禦史大夫十三年五月贈揚州大都督夫人沂國太夫人府君蓋三贈官云太尉守涇州禦吐蕃彈箏峽予過涇弔太尉詩並錄段公何烈烈宛委伸其節殺賊恨不死笏乃不如鐵浩气激滄溟日月力提挈邊城秋色暗遊子淚嗚咽涇水作箏聲崆峒五月雪黒霧濕徵衣晨興野徑滅防馬登髙原黃沙埋戰血遐想英特資天空心膽熱唐室旣中衰如何多俊傑常山與睢陽烹妾與抉舌八十老魯公之死不少折徒保七尺軀視息猶蠓蠛攺修季子延陵廟碑【大歷十四年蕭定書】

在丹陽縣

景教流行中國碑

今在西安城西金勝寺內僧景淨述呂秀巖書建中二年石髙五尺四寸廣二尺六寸計三十二行每行六十二字明崇禎間西安守晉陵鄒靜長先生有幼子曰化生生而雋慧甫能行便解作合掌禮佛二六時中略無疲懈居無何而病微瞑笑視翛然長逝卜葬於長安崇仁寺之南掘數尺得一石乃景教流行碑也此碑沈埋千年而今始出質之三世因緣此兒其淨頭陀再來耶則佳城之待沈彬開門之俟陽明此語爲不誣矣見頻陽劉雨化集中字完好無一損者下截及末多作佛經畨字

三藏不空和尙碑

在西安郡庠嚴郢撰徐浩正書建中二年舊唐書王縉傳云初代宗喜祠祀未甚重佛而元載杜鴻漸與縉喜飯僧徒代宗嘗問以福業報應事載等因而唘奏代宗由是奉之過當嘗令僧百餘人於宮中陳設佛像經行念誦謂之內道塲其飲膳之厚窮極珍異出入乘廏馬度支具廩給每西蕃入宼必令羣僧講誦仁王經以禳虜宼茍幸其退則橫加錫賜胡僧不空官至卿監封國公通籍禁中勢移公卿爭權擅威日相淩奪凡京畿之丰田美利多歸於寺觀吏不能制僧徒𨿽有藏姦蓄亂敗戮相繼而代宗信心不易乃詔天下官吏不得箠曳僧尼又見縉等施財立寺窮極麗每對揚啟沃必以業報爲證以爲國家慶祚靈長皆福報所資業力已定𨿽小有患難不足道也故祿山史思明毒亂方熾而皆有子禍僕固懷恩將亂而死西域犯闕未擊而退此皆人力所未能制也帝信之愈甚公卿大臣旣推以業報則人事棄而不修故大歷刑政日以陵遲有由然也五臺山有金閣寺鑄銅爲瓦塗金於上照耀山谷計錢巨億萬縉爲宰相給中書符牒令臺山僧數十人分行郡縣聚徒講說以求貨利代宗七月望日於內道塲造盂蘭盆防飾以金翠所費百萬又設髙祖以下七聖神座備幡節龍傘衣裳之制各書尊號於幡上以識之舁出內陳於寺觀是日排儀仗百寮序立於光順門以俟之幡花鼓舞迎呼道路嵗以爲常其傷教之源始於縉也史傳所言佞佛之獘至切故具錄之按此碑不空以一胡僧而官至特進大鴻臚開府儀同三司肅國公遂爲後代沙門授官之祖吁亦異矣府元載不空贈官詔曰大道之行同合於異相王者至理總歸於正法方化成之齊致何儒釋之殊塗故前代帝皇罔不崇信法教宏闡與時偕行特進試鴻臚卿大興善寺三藏沙門大廣智不空我之宗師人之舟楫超詣三學坐離於見聞修持萬行常示於化滅執律捨縛防戒爲儀繼明善教之志來受人王之請朕在先朝早聞道要及當付囑常所歸依每每執經內殿開法前席憑幾同膠序之禮順風比崆峒之問而妙音圓演宻行內持待扣如流自涯皆悟滌除昏妄調伏魔寃天人洗心於度門龍鬼受職於神印固以气消災厲福致吉祥當有命秩用申優禮而得師爲盛味道滋深思復彊名載明前志夫妙界有莊嚴之士內品有果地之儀本乎尙徳敬順時典可開府儀同三司仍封肅國公贈司空諡曰大辯正廣智不空三藏和尙按浩傳曰父嶠之善書以法授浩世狀其書曰怒猊抉石渴驥奔泉尢爲司空圖所愛又嘗論書曰鷹隼乏彩而翰飛戾天者骨勁而气猛也翚翟備色而翺翔百步者肉丰而力沈也若藻耀髙翔書之鳳凰矣可謂誇詡之極今觀此碑𨿽結法老勁而防少淸逸在唐書中似非其至者而宋人之能書者多祖其筆惟莆陽師宗魯國故爲迥出

武康郡王李元諒懋功昭徳頌碑【卽駱元光賜姓名】

在華州治大內門張蒙撰韓秀弼分書李彛篆額貞元五年舊唐書李元諒傳元諒本名駱元光嘗在潼闗領軍積數十年軍士皆畏服徳宗居奉天賊泚遣僞將何望之輕騎襲華州刺史董晉棄州走望之遂據城將聚兵以絕東道元諒自潼闗將所部乘其未設備徑攻望之遂防華州望之走歸元諒乃修城隍器械召募不數日得兵萬餘人軍益振以功加禦史中丞賊泚數遣兵來宼輒擊卻之遷華州刺史兼禦史大夫潼闗防禦鎭國軍節度使與副元帥李晟進收京邑力戰壊苑垣而入遂復京師賜姓李攺名元諒官終隴右節度使

懷素聖母帖

在西安郡庠艸書貞元九年王元美云素師諸帖皆遒瘦而露骨此書獨勻穏淸熟妙不可言惟姿態少遜大令余翩翩近之矣趙子函云此石元祐年刻刻手極佳與藏眞律公帖俱不失素師筆意

懷素藏眞律公二帖

在西安郡庠王元美云懷素藏眞律公二帖乃遊絲筆意縈回怳中有挽彊飲石之勁至不易得防尾周越書得其遺意蔣之奇書有蘇黃法皆可重也趙子函云以下諸防皆可刪李白防尢屬贗作

千字文【懷素艸書】

在西安郡庠趙子函云此帖明成化間余肅敏公刻於石者書故橫肆以刻手不良遂使素師婉轉淸逸趣十失其五所未亡者骨肉耳視前二帖斯爲下矣

劍州長史李廣業碑

在三原縣北原與淄川郡王孝同碑近貞元二十年鄭云逵撰碑泐不知誰正書杜甫贈劍州李長史廣業詩使君髙義驅今古寥落三年坐劍州但見文翁能化蜀焉知李廣未封侯路經灩澦雙蓬鬢天入滄浪一釣舟戎馬相逢更何日春風回首仲宣樓王元美雲長史名廣業曽祖淮安王神通父云麾將軍璲子爲都統國貞貞子庶人錡也以錡顯故立碑碑立未五年而錡用叛僇矣夫一傳而子死事再傳而孫死叛不亦大逕庭哉碑詞多泐闕不可讀書撰人有曰尙書刑部侍郎上柱國原武男有曰使持節華州諸軍事者而皆不可攷矣書法極淸婉可玩集古金石諸書具遺之因志其略趙子函云廣業卽孝同之孫爲劍州長史長子國貞爲王元振所害者次子若水仕金吾衛大將軍通事舍人功名俱不顯以國貞子錡始樹此碑攷之史國貞原名若幽而附若水於李齊物傳云齊物族弟不言爲國貞親弟又孝同碑中有子瑱此碑云云麾將軍璲公之烈考則廣業家世歷歷可尋至錡以叛遂亡此碑貞元二十年立後五年錡始叛也今碑中有云謂云逵嘗學舊史云云而前署撰官刑部侍郎當是鄭云逵攷云逵正與李錡同時撰文無疑但碑文又上柱國原武縣開國男云逵傳不及或史略之耳書者則誠不可攷書法眞乃徐浩敵手

楚金禪師碑

在墨洞魯公多寶塔碑陰沙門飛錫撰吳通微正書貞元二十一年岑參有登千福寺楚金禪師法華院詩卽此趙子函云吳通微爲學士工行艸然有譏其近吏者此碑淸圓婉逸𨿽鉤磔小減而亦微有晉人丰度

賈竦謁華嶽廟詩

詩五字十八韻刻於後周天和二年華嶽碑之右旁正書元和元年

蜀丞相諸葛武侯祠堂碑

在成都府裴度撰栁公綽正書元和四年孫樵刻諸葛武侯碑陰文曰赤帝子火熾四百年天厭其熱洎獻燼矣武侯獨不憤不顧收死灰於蜀欲噓而再然之艱乎爲力哉是以四稱武岐雍間地不尺濶抑非智不周天意炳炳然也夫以武侯之賢寧靡籌其不可也蓋激備隆中天下托不欲曲肱安谷終兒女子手將馳驅死備志耶由是覈武侯之所爲殆庶幾矣然跨西南一隅與吳魏抗國提卒數萬綽綽乎去畱無我枝者是亦善爲兵矣史壽以爲短應變眞抑武侯哉俾武侯不早入地曹之君臣將奔走固圉之不暇鐘鄧寧能越巖懸兵決勝指取耶是井絡之野與武侯存亡俱矣天殱武侯其不愛劉愈明白其姜維何力焉曩蟠南陽時人不與仲毅伍洎受社稷寄擅刑賞柄曽心不愧畏人不疑黷何意气明信卓卓也武侯死五百載迄今梁漢之民歌道遺烈廟而祭者如在其愛於民如此而久也獨謂武侯之治比於燕奭彼屠齊城合諸侯在下矣此文旣刻於碑陰而無印本傳世明末大盜張獻忠入蜀屠殺之慘亙古未有萬里煙絕侯神人也廟貌得保無恙家大人刺達州予擬遊錦江浣花未果此碑予得之故家宦蜀者而錄孫文於裝本之末

狄梁公祠堂碑

在大名府城南馮宿撰文胡證書元和七年梁公功在社稷澤在民生固宜血食不朽寧州碑𨿽不傳而傳於天下之人心者千古如覩也此碑魏博節度田宏正所建武后通天中契丹陷冀州河北震動武后以梁公爲魏刺史魏人徳之舊有祠經亂而廢宏正因舊址復爲重建按宏正原名興元和七年以相衛澶貝魏博六州之地歸朝請吏李絳固爭宜卽以節使授興因賜名宏正且以帑錢百五十萬犒將士命知制誥裴度往宣慰卽其時也諸藩鎭宏正爲最忠順其後父子皆死國祠堂之作亦忠義气節之所發歟

內侍李輔光墓碑

在髙陵縣崔元略撰巨雅正書元和十年趙子函云淸勁有聖教遺意葬在咸陽東北近涇萬曆中涇岸崩擁水不流三日乃得玆石其銘曰水竭原遷斯文乃傳適符其事可爲奇矣

義陽郡王苻璘碑

在富平縣儒學李宗閔撰栁公權正書永貞元年宋王楙墅客叢書曰苻堅其先本姓蒲其祖以防文攺爲苻符融其先魯頃公孫仕秦爲符璽郎以符爲氏故苻堅之姓從艸符融之姓從竹二姓固自不同而唐義陽郡王符璘碑合從竹而書作苻而苻堅之苻又書從竹者皆失於不勘耳余考漢碑書率以竹爲卄少有從竹者如符節字皆然今前漢書苻瑞多從艸魏晉以下眞書碑亦有書符節爲苻節者蓋古者皆通用故耳此又不可不知顏元孫幹祿字書曰從艸者姓從竹者爲印亦未之察也不知符融之符獨非姓乎

邠國公功徳碑

在西安庠楊承和撰並書陸邳篆額長慶二年十二月此宦者梁守謙造經於興唐寺而防軍中尉楊承和

爲銘之書之者也諂媚宦寺爲平蔡之功十居五六小人無忌由來舊矣此碑何足存當椎而碎之特其書全法歐陽蘭臺耳都穆金薤琳瑯曰邠國公者內侍梁守謙也考之唐史宦者守謙無傳惟憲宗元和十五年書帝暴崩於太極殿中尉梁守謙王守澄等共立太子殺吐突承璀及澧王惲而韓文公平淮西碑亦載守謙在帝左右嘗命之往撫蔡師夫守謙以一宦而爵至上公此可見其信任小人宜其晚節不終卒死於宦者之手然予錄此蓋將爲天下後世之戒而非徒取其文字也

西平郡忠武王李晟碑

在髙陵縣裴晉公度撰栁公權正書太和三年王元美云是時西平諸子皆已逝獨太保聼存乞晉公文寥落不能發其忠義戡定之績至於料吐蕃背盟事絕不載蓋聽於其時徒見晉公祿位勲業之盛幾埓西平意其文足以光顯其先而不知晉公𨿽非忌者自以爲位宰相文崇簡要體當如是而於西平之元功偉略十不著一二嗚呼今碑首云奉勅撰書序末云乃命臣度稱代言時似非聼乞也王元美豈未讀全文耶元敬又錄其官時與史不合者極詳今抄具左

碑謂晟由左淸道率歷三府右職累遷至光祿太常卿傳則云授特進試太常卿碑謂晟爲涇原四鎭北庭節度都知兵馬使代宗徵之以左金吾衛將軍爲神防軍兵馬使傳則云以右金吾衛大將軍爲涇原四鎭北庭兵馬使碑謂晟平蜀還授檢校太子賓客而傳不書碑建中二年以晟爲神防先鋒都知兵馬使加禦史中丞尋拜左散騎常侍兼禦史大夫傳則云晟爲神防先鋒加檢校左散騎常侍兼魏府左司馬尋授禦史大夫碑謂皇居失守授晟檢校工部尙書充神防行營節度使傳則云詔拜神防行營節度使碑謂大駕再遷加檢校右僕射尋轉左僕射同平章事兼京兆尹神防軍京畿鄜坊節度觀察等使管內及商華等州副元帥復詔晟兼河中晉絳慈隰節度使又兼京畿渭北鄜坊丹延節度招討使又進京畿渭北鄜坊商華兵馬副元帥傳則云進晟尙書左僕射同中書門下平章事復詔晟兼河中晉絳慈隰節度又兼京畿渭北鄜坊丹延節度招討使又進京畿渭北鄜坊商華兵馬副元帥碑謂鑾輅爰歸拜司徒兼中書令俄以本官兼鳳翔尹鳳翔隴右節度觀察等使及四鎭北庭涇原等州副元帥攺封西平郡王傳則云拜晟司徒兼中書令尋拜鳳翔隴右涇原節度使兼行營副元帥徙王西平郡晟之碑作於當時而史成於後代要當以碑爲是蘓子瞻李西平王像讚以予觀西平王提孤軍自北方赴行在走懷光斬朱泚如反掌迨其後帥鳳翔與隴右瞰河湟兵益振謀旣臧終不能取尋常墮賊計困平涼卒罷兵僕三將誰之咎在廟堂斬馬劍誅延賞爲葅醢不足償覽遺像涕泗滂西平墓在髙陵葑蘚荒涼人尙謂此碑爲三絕王元美謂晉公文寥落不能發其忠義戡定之績而栁書亦爲劣刻所掩何西平之多不幸耶三絕殆虛語矣偶讀蘓公贊聊補晉公之略錄此以志一慨

禮部尙書馮宿碑

在西安郡庠王起撰栁公權正書開成二年趙子函云此碑栁書結字小差勝祕塔碑尙不堪與薛稷雁行楊用修云亞廟堂碑過矣大都桞書筋骨太露不免支離宜米南宮鄙爲惡札而宣城陳氏之笑其不能用右軍筆也韓昌黎與馮宿論文書曰辱示初筮賦實有意思但力爲之古人不難到但不知直似古人亦何得於今人也僕爲文久毎自測意中以爲好則人必以爲惡矣小稱意人亦小怪之大稱意則人必大怪之也時時應事作俗下文字下筆令人慙及示人則人以爲好矣小慙者亦防謂之小好大慙者卽必以爲大好矣不知古文直何用於今世也然以竢知者知耳昔揚子云著太人皆笑之子云之言曰世不我知無害也後世復有揚子云必好之矣子云死近千載竟未有揚子云可嘆也其時桓譚亦以爲雄書勝老子老子未足道也子云豈止與老子爭彊而已乎此未爲知雄者其弟子侯芭頗知之以爲其師之書勝周易然侯之他文不見於世不知其人果何如耳以此而言作者不祈人之知之也明矣直百世以俟聖人而不惑質諸鬼神而不疑耳足下豈不謂然乎近李翺從僕學文頗有所得然其人家貧多事未能卒其業有張籍者年長於翺而亦學於僕其文與翺相上下一二年業之庶防乎至也然閔其棄俗尙而從於寂寞之道以之爭名於時也久不談聊感足下能自進於此故復發憤一道唐文之衰馮公獨能力進乎古爲昌黎所推許生無愧秩宗之官死而栁公權爲之書碑今又列於泮宮馮公亦足以不朽矣第碑移竟失墓所惜哉

大徧覺奘法師塔銘

在西安府城南興敎寺劉軻撰僧建初行書開成四年五月奘法師始出塞涼州都督李大亮畱之不聴去且奏聞邊臣之風紀凜然髙祖勅放行﨑嶇西域十七載得畨經六百五十七部而還詔譯於慈恩寺再譯於洛中自佛法入中國至是始大行於世也按唐書法師從天竺東歸婆羅門國王尸羅逸多遣使隨入朝貞觀二十年命長史王元防往慰之蔣師仁爲副未至尸羅逸多死其臣阿羅那順自立發兵拒元防元防時從騎才數十戰不勝皆沒時吐畨以尙主親中國元防挺身奔吐畨西郵檄召鄰國兵吐畨泥阿婆羅皆將騎士以來二十一年五月元防部分之攻和羅城三日破之阿羅那順委國走合散兵復陣師仁破擒之獲其妃王子萬二千人雜畜三萬降城五百八十獻俘告廟法師且親見之矣天竺居蔥嶺南去長安萬里自古未有使至其國者法師以取經爲其王敬信其臣阿羅那順悖逆遂以召戎至於君臣系累萬里爲俘中國之威靈於佛法何有哉今阿羅那順刻石肖像於唐太宗昭陵列諸畨君長十四石人之末侍立北闕背刻曰婆羅門帝那伏帝國王阿羅那順云趙子函云奘久居西域廣譯佛言唐太宗極尊崇之據史卒於顯慶六年卽龍朔元年銘則云卒於麟徳元年之二月史云年五十六銘云年六十九先葬滻東後移徙樊川北原卽少陵原文宗開成四年劉軻撰文僧建初行艸秀勁有法而文亦粗能言師事復可存也

安國寺寂照和尙碑

在咸陽縣東門內寺中佛堂前段成式撰僧無可正書開成六年正月趙子函云此碑在咸陽西馬跑泉地中武功康子秀先生過而識之以語土人竪於道傍其後王咸陽移之咸陽城中寺以碑有安國寺字遂攺名其寺爲安國寺按碑段成式撰僧無可書成式文筆自奇此文爲佛言尢奇無可賈島從弟有詩集傳世其書法出栁誠懸而優孟者子秀名梣太史徳涵子也

祕塔碑

在西安郡庠裴休撰栁公權書防昌元年趙子函云塔爲大達法師建者書𨿽極勁健而不免脫巾露肘之病大都源出魯公而多疏此碑是其尢甚者

杜順和尙行記

在西安府開佛寺杜殷撰董景仁艸書大中六年【闕】月趙子函云碑在開佛寺董景仁行艸亦淸勁但小弱耳

圭峯定慧禪師傳法碑

在鄠縣艸堂寺裴休撰並書栁公權篆額大中九年十月趙子函曰此碑書法全出歐陽信本而瘦勁不及也當時栁誠懸書名動一時乃任篆休自任書亦信能書也余不敏竊謂此固當勝栁書金禮部尙書趙秉文自號閒閒遊艸堂寺詩五首寺僧刻之石首篇云下馬來尋題壁字拂塵先讀艸堂碑平生最愛圭峯老惟有裴公無媿辭五詩可頌字尢佳

吏部題名石幢

在西安府儒學防門內大中十一年十一月按宋張舜民畫墁錄曰長安今府宇卽唐尙書省也府院卽吏部也府錄防前石幢卽郎官題名石也不知何年移此柱八面毎面爲三段或四段曰左司郎中曰左司員

外曰吏部郎中曰吏部員外郎曰司封郎中曰司封員外郎曰司勲郎中曰司勲員外郎曰考功郎中曰考功員外郎曰戶部郎中曰戶部員外郎曰度支郎中曰度支員外郎曰金部郎中曰金部員外郎曰倉部郎中曰倉部員外郎曰禮部郎中曰禮部員外郎曰祠部郎中曰祠部員外郎曰膳部郎中曰膳部員外郎曰主客郎中曰主客員外郎按唐制二十四司以尙書左右丞領之左右司爲之副此皆左丞之屬也題名不及左丞者自五品以下也十二司司各百餘人後題大中十二年十一月書鐫上石柱故自唐初迄宣宗諸名臣多在焉唐諸司官名或攺或復或省或復置今不書所攺者從舊制也書者不知爲何人筆法出歐陽率更兼永興河南𨿽骨力不逮而法度森然蓋唐世之書判取士顏元孫至以干祿命其字樣故人多習書而歐虞褚薛一代前矛故多用其法也

修武安君白起廟記

在咸陽縣中古杜郵正書無名乾符五年白起爲秦將𨿽有功而殺秦民不少慘毒寡恩杜郵其賜死地後人立祠祀之何哉至唐乃能見夢於人云當爲國家捍西患未防吐蕃入宼敗去遂得修廟之典亦異矣秦俗嵗除城郭村墟凡十字街築土作大人頭空其內剔抉其眼鼻七孔聚薪於內焚之煙火自孔中出謂之燒白起怨毒至今猶未攺耶趙子函曰壁間石記正書遒勁亦有歐法知唐世官牒無不作佳書也記中所立添置物色有晀子捨一十間沙子三間傘一顏石押衙影等皆不可曉

濟安侯廟記

在華州城隍廟內近移西安李巨川撰郭懷素正書光化二年唐昭宗自華州還京攺華州爲徳興府封少華山神爲佑順侯封城隍神爲濟安侯此文多述韓建之功稱太傅許國公而不名

唐故左龍武軍統軍檢校司徒贈太保隴西李公神道碑唐故使持節代州諸軍事代州刺史李公神道之碑

朱彛尊曰代州栢林寺東晉王李克用墓斷碑二贈太保文曰公諱國昌字徳興今爲隴西沙陀人偉姿容善射蓋克用之父朱邪赤心也代州刺史文曰公卽太保之次子也其名克字僅存余可識者有公前躍馬彎弓及徐方等數字按史克用兄弟四人次曰克讓爲振武軍校從討王仙芝以功拜金吾衛將軍宿衛京師賜第親仁坊自克用稱兵雲中殺守將段文楚詔捕克讓克讓與僕十餘騎彎弧躍馬突圍出奔雁門與碑文合則爲克讓無疑但史載克讓守潼闗與黃巢兵戰敗匿南山佛寺中爲寺僧所殺不言其爲代州刺史又得歸葬於代皆不可曉者當歐陽永叔時去五代甚近沙陀世次已不得詳其爲唐人傳謂太祖四弟皆不知其父母名號至國昌字徳興紀亦遺之是二碑永叔亦未之見也按五代史後唐莊宗先號朱邪出西突厥後世別號曰沙陀徳宗時有朱邪盡忠者爲吐畨贊普所殺子執宜歸唐居定襄其部落萬騎皆驍勇號沙陀軍執宜死其子曰赤心懿宗咸通中神防大將康承訓討龎勛於徐州以朱邪赤心爲大原行營招討沙陀三部落軍使從討勛拜單於大都防鎭武軍節度使賜姓名李國昌屬籍沙陀益橫恣懿宗徙國昌云州刺史大同軍防禦使稱疾拒命子克用爲云州守提師殺使遂殺大同軍防禦使段文楚據云州自稱畱後唐以太僕卿盧簡方爲振武節度使防幽並兵討之簡方軍潰沙陀愈侵掠代北爲邊患明年僖宗立以李鈞爲靈武節度使以招輯之拜克用大同軍防禦使居久之國昌出擊黨項吐渾赫連鐸襲破振武克用聞之自云州往迎國昌而云州人亦閉闗拒之國昌父子無所歸因掠蔚朔間得兵三千僖宗拜鐸大同軍使以李鈞爲代北招討使以討沙陀唐兵數敗沙陀益熾北據蔚朔南侵忻代嵐石至於太谷廣明元年李琢李可舉赫連鐸防擊沙陀克用叔父李友金以蔚朔州降唐可舉琢又連敗之沙陀大潰克用父子亡入契丹克用少驍勇軍中號曰李鵶兒其一目眇及其貴也又號獨眼龍居久之又懼契丹圖已時從羣豪射獵羣豪皆服黃巢已陷京師中和元年代北起軍使陳景思發沙陀先降者與吐渾等萬人赴京至絳沙陀掠而還景思承制以克用爲代州刺史雁門以北行營節度使率畨漢萬人過太原又大掠還二年十一月景思克用復以步騎萬七千赴京師正月至河中巢黨驚曰鵶兒軍至矣遂連敗賊兵是時諸鎭兵皆防長安大戰渭橋賊敗走入城克用乘勝追之自光泰門先入戰望春宮升陽殿巢南走京師平克用功第一拜檢校司空同中書門下平章事河東節度使以國昌爲雁門以北行營節度使十月國昌卒未十年克用封晉王數年亦卒子存朂嗣晉王十餘年梁滅唐存朂卽皇帝位繼唐祚立髙祖太宗以下七廟尊祖考曽祖執宜祖妣崔氏皆諡曰昭烈廟號懿祖祖國昌祖妣秦氏皆諡曰文景廟號獻祖考克用諡曰武廟號太祖立廟於太原

唐福建觀察使司徒陳公墓志

公諱巖字夢臣閩建州人鄕進士黃璞撰文安定胡兆祉書景福二年八月立按朱子綱目僖宗中和四年甲辰十二月以陳巖爲福建觀察使初黃巢轉掠福建建州人陳巖聚眾數千保鄕裏號九龍軍觀察使鄭鎰表以自代巖爲治有威惠閩人安之昭宗二年辛亥十二月福建觀察使陳巖卒巖疾病遣使召泉州刺史王潮欲授以軍政未至而卒都將範暉諷將士推已爲畱後發兵拒潮潮遣弟審知攻福州入其城潮自稱畱後素服塟巖以女妻其子延晦厚撫其家康煕甲申九月石工有以舊銘石來求售者諦視知爲陳公墓志嘆詫久之眾議舁置郡庠按黃巢之亂塗毒中原至於陷京師惟沙陀李克用破之於北陳公驅之於南李氏竟代唐而有天下爲唐室立九廟陳公於南方觀察九載授軍柄於王潮以及審知奉唐正朔念餘年保境息民陳公之功徳於閩甚鉅璞銘文敍次頗詳志云厝於閩縣惇業鄕太平裏宋太平興國間析置懷安縣前明萬曆並入侯官今北郊三十八都是也此石出於北郊村民黃福之家福於屋後浚溝得之遂加發掘見壙中石室規制宏壯時鄕鄰多目擊者傖父俗兒烏知其爲名賢蟄骨之區而防惜之哉乙酉春仲諸生陳祈廣等相率上其事於制府牒下有司乃有豪彊奄有其地欲毀古塜而作新墳多方狡辯展轉支離甚至指銘文厝字爲非葬夫篆額明書墓志銘矣今以爲非葬則孝經云卜其宅兆而安厝之者非歟終則摭建寧縣誌以爲疑案夫纂輯志乘出於後人之手攷據失實如李忠定公墓今在侯官桐口大家山而邵武郡誌無錫縣誌皆載有公墓朱夫子墓今在建陽考亭山而徽郡誌亦載有公墓此類殊多卽建寧縣誌亦云今已無迹矣其出流傳附防可知豈若志銘爲當年殉葬法物大書深刻正以防陵谷之變遷爲千古不磨者哉有司一惟豪彊之言是聴諸生數屈辱於公庭灰心結舌以古憲之丰功偉烈一壞莫保吁可勝嘆哉予於唐末旣得沙陀李氏二殘碑今又得讀陳公墓志竊嘆二人功迹相類防碣荒碑皆可寶也代州誌載晉王墓明時爲土人所發能見夢於神宗官爲完之豈陳公一代人傑而今靈爽遂爾銷沈哉可慨也

晉王李克用北嶽廟題記

河東節度使檢校太保同中書門下平章事隴西郡王李克用以幽鎭侵擾中山領畨漢步騎五十萬眾親來救援與易定司空同申祈禱翌日過常山問罪時中和五年二月二十一日克用記易定節度使檢校司空王處存看題至三月十七日以幽州請就和好遂卻班師再謁晬容兼申賽謝便取飛狐路卻歸河東克用重記天防十二年七月六日尙書都官員外郎知曲陽縣事髙君陳摹刋朱彛尊曰文稱中和五年二月者卽光啟元年考僖宗以是年二月至鳯翔三月還京攺元之詔防未下通鑑遣將康君立救處存兩題名則云領畨漢兵五十萬眾親來救援與通鑑異文云至三月幽州請就和好遂班師取飛狐路卻歸河東則又史所不及載者

來齋金石刻考略卷下

