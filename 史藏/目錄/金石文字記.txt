

欽定四庫全書

史部十四

金石文字記

目錄類二【金石之屬】提要

【臣】等謹案金石文字記六卷

國朝顧炎武撰前有炎武自序謂抉剔史傳發揮經典頗有歐陽趙氏二錄之所未具者今觀其書裒所見漢以來碑刻以時代爲次條下各綴以跋其無跋者亦具其立石年月撰書人姓名證據今古辧正訛誤較集古金石二錄實爲精核亦非過自標題也所錄凡百餘種後又有炎武門人吳江潘耒補遺二十餘種碑字間有異者又別爲摘錄於末亦猶洪適釋每碑之後摘錄今古異文某字爲某之遺意潛研堂金石文跋尾甞摘其舛誤六條一曰齊隴東王孝感頌炎武未見其碑額臆題爲孝子郭巨墓碑一曰唐寂照和尙碑本無刻石年月炎記記爲開成六年正月且未考開成無六年一曰元賜防福禪院地土牒趙延壽範延光皆押字炎武視之未審誤以爲無押字一曰周中書侍郎平章事景範碑本行書而炎武以爲正書本題孫崇望書而炎武失載其名皆中其失一曰後漢蕩陰令張遷頌炎武誤以旣且二字合爲曁字一曰後漢州從事尹宙碑書鉅鹿爲鉅鏕證以廣韻注後魏弔比干文及北史皆作鉅鏕炎武誤謂不當從金案張遷頌碑拓本旣且二字截然不屬炎武誠爲武防然字畫分明而文義終不可解當從闕疑金石文跋尾所釋亦未爲至確至於鉅鹿之鹿自史記以下古書皆不從金說文亦不載鏕字自玉篇始載之其爲顧野王原本或爲孫彊所加或爲宋大廣益防玉篇所竄入已均不可知然其注曰鉅鹿鄕名俗作鏕則從今實俗書具有明證北朝多行俗字顏氏家訓甞言之此書亦頗摘其訛北魏人書似不可據爲典要廣韻注尢不甚可慿如開卷東字注謂東宮復姓齊有大夫東宮得臣亦可以據駁左傳乎是固未足以服炎武也惟其斥石鼓之僞謂不足儕於二雅未免勇於非古釋校官之碑謂東漢時有校官亦未免疎於考據是則其失之臆斷者耳然在近世著錄金石家其本末明白燦然明白終未能或之先也乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

金石文字記原序

余自少時卽好訪求古人金石之文而猶不甚解及讀歐陽公集古錄乃知其事多與史書相證明可以闡幽表微補闕正誤不但詞翰之工而已比二十年間周逰天下所至名山巨鎭祠廟伽藍之迹無不尋求登危峯探窈壑捫落石履荒榛伐頽垣畚朽壤其可讀者必手自鈔錄得一文爲前人所未見者輒喜而不寐一二先達之士知予好古出其所蓄以至蘭臺之墜文天祿之逸字旁搜博討夜以繼日遂乃抉剔史傳發揮經典頗有歐陽趙氏二錄之所未具者積爲一帙序之以貽後人夫祈招之詩誦於右尹孔悝之鼎傳之戴記皆尼父所未收六經之闕事莫不增髙五嶽助廣百川今此區區亦同斯指恨生晚不逢名門舊家大半凋落又以布衣之賤出無僕馬往往懷毫防墨躑躅於山林猿鳥之間而田父傖丁鮮能識字其或褊於聞見窘於日力而山髙水深爲登渉之所不及者卽所至之地亦豈無掛漏又望後人之同此好者繼我而錄之也東吳顧炎武序

欽定四庫全書

金石文字記卷一

昆山顧炎武撰

商

比干銅盤銘

今在汲縣北十五里比干墓上衛輝府誌曰周武王封比干墓銅盤銘碑石殘斷字畫失眞萬曆十五年知府周思宸重摹汝帖立石於墓前薛尙功鐘鼎欵識言唐開元中偃師縣土人耕地得此盤篆文甚奇古其釋文云左林右泉後岡前道萬世之藏玆焉是寶一作前岡後道藏一作靈一作寜玆一作於寶一作保今考之張邦基墨莊漫錄曰政和間朝廷求三代鼎彛器程唐爲陜西提茶馬李朝孺爲陜西轉運遣人於鳳翔府破商比干墓得銅盤徑二尺餘中有欵識一十六字又得玉片四十三枚其長三寸許上圓而鋭下濶而方厚半指玉色明瑩以盤獻之於朝玉畱秦州軍資庫道君皇帝曰前代忠賢之墓安得發掘乃罷朝孺退出其盤其玉久在秦庫近年王庶知秦州日取之而去祁寛居之嘗見之爲餘言之然則此碑之得自鳳翔不自偃師卽其爲何代之物不可知而比干殷人必無鳳翔之理也疑以傳疑姑存之編首云爾

周

石鼔文

石鼓凡十相傳爲周宣王獵碣今讀其文皆淺近之辭殊不及車攻吉日之閎深也金史馬定國傳言石鼔自唐以來無定論定國以字畫考之云是宇文周所造作辧萬餘言出入傳記引據甚明楊用修愼最稱好古而亦曰宣王之世去古未逺所用皆科斗籀文今觀說文所載籀文與今石鼓文不同石鼔乃類小篆余獨以其辭不足儕於二雅而疑之今在京師國子監先師廟防門左右有元潘迪音訓

韓退之石鼓詩陋儒編詩不收入二雅褊迫無委蛇今讀此詩但有鋪張而無意味其有一章之可幾於二雅哉若岣嶁碑詩不知何所據而作注引盛之荊州記曰南嶽周廻數百里昔禹登而祭之因夢夷使者遂獲金簡玉字之書徐靈期南嶽記曰昔禹導水通瀆刻石書名山之髙而退之因此作詩其辭曰岣嶁山尖神禹碑字靑石赤形摹奇科斗拳身薤倒披鸞飄鳳泊拏虎螭事嚴迹祕鬼莫窺道人獨上偶見之我來咨嗟涕漣洏千搜萬索何處有森森緑樹猿猱悲則是不獨自韓以前未有見此碑者卽退之亦未之見也至宋嘉定壬申有何致字子一者始得之祝融峯下手摹以歸及衡山令搜訪已迷其處字奇而不合法語奇而不中倫韻奇而不合古可斷其爲僞作而無疑也

吉日癸巳

世傳周穆王登壇山刻此四字於石金石錄以爲三代時所用皆古文科斗書而此乃類小篆疑而未信今壇山在贊皇縣東北一十五里而此石已移置縣之儒學防門西壁

鼎銘

今在丹徒縣焦山寺中鼎髙一尺三寸二分腹徑一尺五寸八分口徑一尺四寸五分耳髙三寸濶四寸二分足六寸一分深八寸二分銘九十三字皆古文蝕一字外爲云雷之形其文曰維九月旣望甲戌王各【古格字】於周丙子烝於圖室司徒南中【古仲字】右【古佑字】世惠僉立【古位字】中廷王呼史端冊令【古命字】世惠曰宣治佐王頗側弗作錫女【古汝字】衣束帶戈雕防縞韠彤矢鋚勒鑾旂世惠敢對揚天子不【古丕字】顯敬休用作尊鼎用享於列考用周簋壽萬年子孫永寶用朱彛尊曰鼎銘其人莫考曰王格於周曰司徒南仲殆周時器也其曰立中廷按毛伯惇銘文亦有之薛尙功釋爲立而周禮小宗伯掌建邦之神位注故書作立鄭司農云立讀爲位古者立位同字古文春秋經公卽位爲公卽立則是銘曰立亦當讀位也

吳季子墓碑

唐大歷十四年潤州刺史蕭定重刻在丹陽縣延陵鎭吳季子廟越絕書曰毘陵上湖中冡者延陵季子也古名延陵墟卽其地也後人又摹刻於縣南門外驛前

元吾丘衍學古編曰按古法帖止云嗚呼有吳君子而已篆法惇古似乎可信今此碑妄增延陵之墓四字除之字外三字是漢人方篆不與前六字合且音君字作季字漢器蜀郡洗郡字半邊正與此君字同用此法也以季字音顯見其謬比干墓前有漢人篆碑亦有此說洪氏隸釋漢隸字源辧之甚明此不復具

秦

泰山石刻李斯篆

金石錄言劉跂作秦篆譜凡一百四十四字金薤琳瑯言宋莒公摹本僅二世詔五十一字今所存惟臣斯臣去疾禦史夫臣昧死言臣請具刻詔書金石刻因明白矣臣昧死請二十九字在嶽頂碧霞元君宮之東廡而泰安州城內東嶽廟中別刻一石亦止二十九字其宋本不傳

嶧山石刻李斯篆

秦刻久亡宋淳化四年太常博士鄭文寶以徐鉉摹本刻之於石在陜西西安府儒學中元至元二十九年重刻者在鄒縣治

其文有云功戰日作當是攻字古人以攻功二字通用齊侯鎛鐘銘肇敏於戎功作攻周禮肆師凡師不功則助牽王車故書功爲工鄭司農讀爲功古者工與功同字

漢

魯孝王刻石八分書

金髙徳裔記曰魯靈光殿基西南三十步有池明昌二年詔修孔子廟匠者於池中得此石其文曰五鳳二年魯卅四年六月四日成今在孔子廟中

五鳳二年者漢宣帝有天下之年也魯卅四年者魯孝王有國之年也上書天子大一統之年而下書諸侯王自有其國之年此漢人之例也三代之時侯國之爲史者則但書本國之年而不書天子之年春秋隠公元年者何自魯人書之也泰誓十有三年者何自周人書之也

趙明誠金石錄有楚鐘銘曰惟王五十六祀考楚惟惠王在位五十七年而論之曰方是時王室衰弱六國爭雄楚尢彊大遂不用周之正朔嗚呼可謂僭矣楚之僭在王而不在乎自紀其元也春秋書隠公元年豈亦不用周之正朔者乎【劉原父曰元者始爾君之始年謂之元年猶嵗之初月謂之正月非有天子諸侯之辧也】

漢時諸侯王得自稱元年漢書諸侯王表楚王戊二十一年孝景三年楚王延壽三十二年地節元年之類是也淮南子天文訓曰淮南元年冬者淮南王安始立之年也注者不解乃曰淮南王作書之元年又曰淮南王僭號此殆未讀史記漢書者矣

又考漢時不獨王也卽列侯於其國中亦得自稱元年史記髙祖功臣侯年表髙祖六年平陽懿侯曹參元年孝惠六年靖侯窋元年孝文後四年簡侯奇元年絳侯世家上言侯建徳十三年下言元鼎五年是也呂氏考古圖周陽侯甗鍑銘曰周陽侯家銅三習甗鍑容五斗重十八斤六兩侯治國五年五月國鑄第四呂大臨曰侯治國五年者自以侯受侯嗣位之年數【色主反】也文選魏都賦劉良注文昌殿前有鐘其銘曰惟魏四年嵗次丙申龍次大火五月丙寅作防賔鐘魏四年者曹操爲魏公之四年漢獻帝之建安二十一年也

嵩山太室神道石闕銘八分書元初五年四月今在登封縣中嶽廟南百餘步銘八行年月及職官姓名共十三行完好未圮而其文剝蝕殆半若少室啟母二所卽闕亦就隤矣

其文曰惟中��嵩髙神君����休�最純春生萬物�寸起雲潤施原流���宣並天四海莫不防恩聖朝肅敬眾庶所尊��奉起��盡勤��功徳刻石紀文�顯�異以傳後賢元初五年四月陽城�長左馮翊萬年呂常始造作此石闕以後列職官姓名字多漫滅不可識

並天普天也古人省文

嵩山三石闕不載洪氏隸釋故今錄其全文此三闕巋然尙在而永叔徳父當宋之盛時何以皆未之見則知二錄所不及載者固多也

開母廟石闕銘篆書延光二年

今在嵩山啟母廟南漢避景帝諱攺啟之字曰開葉封嵩陽石刻記曰今見存篆書三十二行前題名十行行七字內第三行止六字以少室石闕所列官名參考之則此十行之上無闕文也後二銘共二十二行前銘十二行年月一行每行十二字今止存六字後銘今止存九行每行亦止存六字蓋亡其上一層矣後銘視嵩髙志所載又闕四句又曰闕式以石條累砌如墻而闕其中石質甚粗劣空地間雜刻花紋亦不工細卽篆文亦未盡善也內修條二字皆從彳嵗屠維協洽莫春予親至廟下視此石闕井叔所謂闕四句者今又得四行二十餘字以文多不能容故轉而刻於其旁仍亡其上一層也

其文曰���開母廟��神道闕時太守��朱寵丞零陵泉陵薛政五官椽陰林戶曹史夏效監椽陳修長西河圜陽馮寶丞漢陽冀祕俊廷椽趙穆戶曹史張詩將作椽嚴壽伍左福【已上題名】������百川柏鯀稱遂������浩浩下民震驚������寫九山甄旅������漢山辛癸之間������斯民同心濟��������替又遭亂秦������馮神彼飛雉������符瑞靈支挺生������淸興雲降雨������不歇比性乾坤������我君千秋萬祀������銘功昭眂後昆������二年【以上銘文】重曰������徳洋溢而溥優������則文燿以消揺������皇極正而降休������芬玆楙於圃疇������木連理於芊條������胙日新而累熹������咸來王而會朝������九域�其修治������祀聖母虖山隅������神�亨而�格������釐我後以萬祺������於�樂而罔�������永曆載而保之【已上後銘文】

重曰二字出楚辭逺逰篇所謂言之不足而長言之也井叔誤以爲重日而云是年月一行按此一行今存六字二年之下重曰之上空石未鐫益明其非紀日矣漢書班倢伃自悼賦文選潘嶽寡婦賦亦並用重曰二字

少室神道石闕銘篆書

今在登封縣西十里邢家鋪西距少室山尙十餘里當是漢時廟在其地

葉封嵩陽石刻記曰凡二十一行行四字其所列丞薛政等與啟母廟同其爲一時所立無疑也

此闕有銘辭而今僅存二行八字其可辧者五字又云三月三日而上無年云郡陽城縣而上無郡名亦亡其上石一層矣其見存之文每行四字曰��林芝�日月而����三月三日郡陽城縣興治神道����君丞零陵泉陵薛政五官掾陰林戶曹史夏效監廟掾辛述長西河圜陽馮寶丞漢陽冀祕俊廷掾趙戶曹史張詩將作掾嚴壽廟佐向猛趙始

北海相景君碑並陰八分書漢安二年八月今在濟寜州儒學漫漶

魯相乙瑛置孔子廟百石卒史碑八分書永興元年六月

今在曲阜縣廟中後人刻其上曰漢鐘太尉書洪氏隸釋曰按圖經云鐘繇書繇以魏太和四年卒上距永興七十八年圖經所云非也

百石卒史者秩百石之卒史也漢書儒林傳郡國置五經百石卒史倪寛補廷尉文學卒史臣瓚曰漢注卒史秩百石是也若三輔卒史則二百石黃霸補左馮翊二百石卒史因其秩有不同故舉其石之多寡以別之水經注載此爲後人不通者攺作百夫吏卒【杜氏通典刻本亦作百戶吏卒三國誌監本同】

魯相韓勑造孔子廟禮器碑並陰八分書永壽二年九月

今在廟中碑兩旁並有刻字

郎中鄭固碑八分書延熹元年

今在濟寜州儒學

其文有云逡遁退讓者逡巡之異文也管子桓公蹵然逡遁漢書平當贊逡遁有恥敍逡遁致仕周禮司士注王揖之皆逡遁旣復位儀禮士昬禮大射禮公食大夫禮注辟逡遁鄕射禮注少退少逡遁也聘禮注辟位逡遁又三退三逡遁也又辟位逡遁又辟於其東面位逡遁也又退爲大夫降逡遁士喪禮注辟逡遁辟位也特牲饋食禮注辟位逡遁禮記玉藻注俛逡遁而退著屨也皆同此文顏之推匡謬正俗曰賈誼過秦論九國之師遁巡而不敢進遁者蓋取循聲以爲逡字當音七均切然余考之古書亦多不同如晏子春秋有云晏子巡遁而對有云晏子逡循對曰漢書萬章章逡循甚懼外戚逡循固讓皆以下字爲循而此碑及漢書禮注又以遁爲巡又如莊子忠諫不聴蹲循勿爭靈樞經黃帝避席遵循而卻亢倉子荊君北面遵循稽首又逡循之異文而王莽傳俊儉隆約以矯世俗師古曰俊音千旬反退也其字從彳則又逡之異文也【楚辭九章思美人遷逡次而勿驅兮漢書公孫傳有功者上無功者下則羣臣逡皆作逡】碑又書妣爲姕與堂邑令費鳳碑同而玉篇云姕必媚切女名此又後人之解也

漢人書有遁甲開山圖雲麓漫鈔曰世傳遁甲書甲旣不可隱何名爲遁因引此碑證爲循甲言以六甲循環推數也今按遁字古人以代巡字者多當是巡甲太經云巡乘六甲與鬥相逢

此碑上有一大孔漢碑多如此劉熙釋名碑被也此本王莽時所設也施轆轤以繩被其上以引棺也臣子追述君父之功美以書其上後人因焉故建於道陌之頭顯見之處名其文就謂之碑也此後漢時人所見云爾不知周時固有碑矣檀弓公室視丰碑注云丰碑斵大木爲之形如石碑於槨前後四角樹之穿中於間爲鹿盧下棺以繂繞【正義曰繂卽紼也鑿去碑中之木令空於空間著鹿盧鹿盧兩頭各入碑木以紼之一頭系棺緘以一頭繞鹿盧旣訖而入各背碑負紼末頭聴鼔聲以漸卻行而下之】喪大記君葬用輴四綍二碑大夫葬用輴二綍二碑又曰凡封用綍去碑負引注雲樹碑於壙之前後以紼繞碑間之鹿盧挽棺而下之此時棺下窆使挽者皆系紼而繞要負引舒縱之備失脫也用紼去碑者謂縱下之時也此劉熙所指時施鹿盧下棺之碑也聘禮賓自碑內聴命又曰東面北上上當碑南注雲宮必有碑所以識日景引陰陽也凡碑引物者宗廟則麗牲焉以取毛血其材宮廟以石窆用木祭義君牽牲旣入廟門麗於碑注云麗系也謂牲入廟系著中庭碑也雜記宰夫北面於碑南東上此注家所指在宮廟之中一爲賔揖之碑一爲麗牲之碑者也碑之字本從石窆用木者取其便於事也其見於西漢人之書者淮南子盧敖見若士遁逃乎碑注曰匿於碑陰是也孫何碑解曰何始寓家於潁嘗適野見荀陳古碑數四皆穴其上若貫索之爲者問故起居郎張公觀公曰此無足異也蓋漢去聖未逺猶有古丰碑之象耳後之碑則不然矣予見漢碑皆髙不過今之三尺餘可用以麗牲以木爲之可用以引棺今旣失其穿中之制而碑之髙大乃無限度與古人之碑名同而體異也

楚相孫叔敖碑並陰八分書延熹三年五月拓本

此碑見於水經注言在期思縣城西北隅楚相孫叔敖廟前然作文之人似不曽見春秋史記者其文云叔敖爲相庶人有曽閔貞孝之行叔敖相楚莊王乃魯宣公時而曽閔二子魯定哀間人當楚昭王惠王之世援後贊前已爲不順又云繼髙陽重黎伍舉子文之統則大可異伍舉乃靈王時人在叔敖後四五十年而邲之戰叔敖所斥嬖人伍參卽舉之父乃云繼其統何耶又云仕於靈王又云卒而莊王封之按春秋莊王子共王共王子康王靈王今反以靈王在莊王之前可謂目不知書者矣

碑云楚相孫君諱饒字叔敖馬驌曰左傳宣十一年令尹蒍艾獵城沂杜氏注蒍艾獵孫叔敖也不名饒

冀州刺史王純碑八分書延熹四年十二月拓本

泰山都尉孔宙碑並陰八分書延熹七年二月今在曲阜縣廟中按後漢書孔融父伷泰山都尉非也當依碑作宙【三國誌注引續漢書亦作宙】其名伷者別自一人董卓傳以陳畱孔伷爲豫州刺史【袁紹臧洪傳同】符融傳薦達郡士範冉韓卓孔伷等三人三國誌魏武帝紀豫州刺史孔伷注引英雄記伷字公緒【鄭太孔公緒淸談髙論噓枯吹生】九州春秋作冑乃獻帝時人伷事略見許靖傳此泰山都尉乃融之父耳又韓勑碑陰出錢數郎中魯孔宙季將千

王撰曰漢碑陰無額獨此有篆門生故吏名五大字書法視前碑微異當別是一手

西嶽華山廟碑八分書

此爲漢延熹八年四月甲子前農太守汝南袁逢所立防遷京兆尹後太守安平孫璆遵而成之者碑舊在華陰縣西嶽廟中嘉靖三十四年地震碑毀華州郭伯有此拓本文字完好今藏華陰王無異家其末曰京兆尹勅監都水掾霸陵杜遷市石遣書佐新丰郭香察書東漢人二名者絕少而察書乃對上市石之文則香者其名而特勘定此書者爾漢碑未有列書人姓名者歐陽叔弼以香察爲名殆非也勅者自上命下之辭漢時人官長行之掾屬祖父行之子孫皆曰敕考之前史陳咸傳言公移敕書而孫寶之告督郵何並之遣武吏俱載其文爲敕曰他如韋賢丙吉趙廣漢韓延壽王尊朱博龔遂之傳其言敕者凡十數見後漢書始變爲勑而後人因之【淮南子重九注音整形也六朝時敕字多攺作勑故因之而變五經文字曰敕古勑字今相承皆作勑惟整字從此敇】何曽人以小紙爲書者勑記室勿報則晉時上下猶通稱之也至南北朝以下則此字惟朝廷専之而臣下不敢用故北齊樂陵王百年習書數勑字而遂以見殺此非漢人所當忌也且蜀之秦宓字子勑見於國志矣歐陽公錄魯相韓勑修孔子廟器碑乃疑自古人臣無名勑者而陸徳明言此俗字也字林作敕伯以爲其來旁從力者別音賚故魯相得名焉則不知此碑之作勑者又何說也【沛相楊統碑孝以勑內仙人唐公房碑勑尉部吏收公房妻子皆此勑字】今尙書臯陶謨益稷康誥多士詩楚茨易噬嗑大象之文並作勑而周禮樂師詔來瞽臯舞注云來勑也勑爾瞽率爾眾工奏爾悲誦肅肅雍雍毋怠毋凶鄭康成漢人也其訓來爲勑又何哉其曰左尉唐佑按百官志尉大縣二人小縣一人故橋補雒陽左尉此言左尉亦以縣大而設之兩尉與史書合【濟陰太守孟郁堯廟碑韓勑孔廟後碑殽阬君碑張公神碑三公山碑無極山碑皆有左尉風俗通有武當左尉】又郡國志農郡下雲華陰故屬京兆建武十五年屬而此碑袁府君逢先爲農太守後遷京兆尹故所書丞尉一爲河南京人一爲河南密人主者掾則華陰人漢時丞尉及掾俱用本郡人三輔郡得用他郡人農在後漢爲三輔故得用旁郡人爲丞尉而京兆尹所遣掾佐一爲霸陵人一爲新丰人則客也故別書於下而言京兆尹勑遣之以著袁君之已遷官而不忘敬於神也使其在本郡之官與掾則市石察書有不必言者矣又律曆志有太史治歷郎中郭香豈其人歟子曰可與言而不與之言失人因書之以遺無異而又惜伯之不獲同時而論正也

婁機漢隸字源曰按繁陽令楊君碑陰有程勑則在漢非獨韓名勑也勑𨿽本音徠說文勞也考之碑韓字叔節鄭字伯嚴其義非勞徠之徠當讀爲飭漢碑範史多用勑字蓋是時上下皆通用初無拘也考之博古圖諸書有孝成鼎銘曰工王褒造左丞輔掾譚守令史永省大官銅鐘曰考工令史古丞或令通主太僕監掾蒼省綏和壺曰掾臨主守右丞同守令寶省上林鼎曰工史楡造監工黃佐李負芻言省言監卽察書之類也

孝宣本號中宗而此碑乃作仲宗按孝亷栁敏碑五行星仲廿八舎栁宿之精是亦以仲爲中也

以孝武之求神仙爲登假之道按列子黃帝篇曰天下大治幾若華胥氏之國而帝登假周穆王篇曰穆王幾神人哉能窮當身之樂猶百年乃䢐世以爲登假焉莊子徳充符篇曰彼且擇日而登假大宗師篇曰是知之能登假於道也若此蓋以爲千嵗厭世去而上仙之意按曲禮告喪曰天王登假鄭氏注曰登上也遐已也上已者若仙去云爾是漢人之解登假皆以莊子之言爲據也

竹邑侯相張壽碑八分書建寜元年五月

今在城武縣土人截爲後人碑趺止存二百餘字

冀州從事張表碑八分書建寜元年十一月拓本

金鄕長侯成碑八分書建寜二年

拓本

其文有云滋滋履眞者孳孳之異濟陰太守孟郁修堯廟碑亦以滋滋爲孳孳漢碑未有志其夫人者此碑末云夫人以延熹七年嵗在甲辰十一月三日庚午遭疾終又郎中馬江碑云夫人寃句曹氏終溫淑愼咸曰女師年五十五建寜三年十二月卒此後人作碑並志夫人之始

史晨請出家谷祀孔子碑八分書建寜二年三月今在曲阜縣廟中

飲酒畔宮者泮宮之異文也益州太守髙眹修周公禮殿記亦作畔宮

史晨饗孔廟後碑八分書

今在廟中後有武後天授二年馬元貞題名

淳於長夏承碑八分書建寜三年六月

舊在廣平府學都太僕穆金薤琳瑯謂江陰徐公擴嘗得舊刻雙鉤其字以惠予與此絕異舊刻闕字四十五而此獨完好又積行勤約今作勤紹俱爲可疑謂是後人僞作今此碑又亡而嘉靖二十四年知府唐曜重刻者在漳川書院彌失眞矣

衛尉卿衡方碑八分書建寜三年六月

今在汶上縣

其文有曰履該顏原兼修季由洪氏以顏原爲顏淵原憲而都太僕以季由爲仲由字季路卽是一人與兼修之義不協按史記仲尼弟子公晳哀字季次孔子曰天下無道多爲家臣仕於都惟季次未嘗仕逰俠季次原憲終身空室蓬戶褐衣疏食不厭死而已四百餘年而弟子志之不倦然則季乃季次也四人皆安貧守道之士故並舉言之其一字一名亦古文之所嘗有也

博陵太守孔彪碑並陰八分書建寜四年六月今在曲阜縣

其文有云抍馬者易明夷六二渙初六皆曰用拯馬壯拯字子夏傳說文字林並作抍音升一音承上舉也漢時所傳如此而今作拯者唐開成以後所定也又按方言抍防也出防【古溺字】爲抍周禮職幣注振猶抍也大司徒注振窮抍救天民之窮者也【新唐書楊於陵傳抍救貧民用此字】又作撜淮南子子路撜溺而受牛謝注撜音蒸舉也升出溺人則撜與抍同爲一字矣古又有作承者列子使弟子並流而承之

李翕析裏橋郙閣銘八分書建寜五年

今重刻在略陽縣

其文有云醳散闗之嘲漯者楊用修以醳爲釋嘲爲潮漯爲濕是也歐陽永叔集古錄曰後漢熊君碑其書顯字皆爲按說文顯從防聲而轉爲累其失逺矣莫曉其義也愚考累字從日從糸乃防之省【說文防以日中視絲古文借以爲顯字殽阬碑陰顯字再見皆作】而後人寫作田者誤也古人以濕爲漯者不一說文濕水出東郡東武陽入海從水防聲他合切漢書王子侯表濕成侯忠師古曰濕音它合反功臣表駟望侯冷廣以濕沃公士師古曰濕音它合反功臣表有濕陰定侯昆邪霍去病傳王莽傳並作漯陰地理誌平原有漯陰縣而水經濕餘水亦漯字之異文荀子窮則棄而儑注儑當爲濕韓詩外傳作棄而累魏建成鄕侯劉靖碑隰字作惟其以日爲田此永叔之所以疑也

司隸校尉魯峻碑並陰八分書熹平二年四月今在濟寜州儒學

石經八分書熹平四年

予兩見此本一於鄒平張氏一於京師孫氏尙書盤庚篇三十餘字論語爲政篇七十餘字堯曰篇三十餘字以視洪氏隸釋所存不過什之一而已按三體石經漢魏皆嘗立之熹平之立石見於後漢書靈帝紀蔡邕傳張馴傳儒林傳宦者傳正始之立石見於晉書衞恆傳而水經注則曰漢碑五經立於太學講堂前悉在東側碑上悉刻蔡邕等名魏正始中又立古篆隸三字石經魏初傳古文出邯鄲淳石經古文轉失淳法樹之於堂西石四十八枚廣三十丈雒陽伽藍記則曰堂前有三種字石經二十五碑表裏刻之寫春秋尙書二部作篆科斗隸三種字漢右中郎將蔡邕筆之遺迹也猶有十八碑餘皆殘毀復有石碑四十八枚亦表裏隸書寫周易尙書公羊禮記四部又贊學碑一所並在堂前章懷太子引雒陽記則曰講堂長十丈廣二丈堂前石經四部本碑凡四十六枚【少二枚】西行尙書周易公羊傳十六碑存十二碑毀南行禮記十五碑悉崩壊東行論語三碑二碑毀禮記碑上有諫議大夫馬日防議郎蔡邕名此皆當時親見其石而記之者也合而考之其不同有四焉一曰漢五六七經之不同二曰魏石經三體一體之不同三曰堂西所立石爲魏爲漢之不同四曰後魏所存石諸經之不同後漢書本紀儒林宦者傳皆云五經蔡邕張馴傳則以爲六經隋書經籍志又以爲七經此言漢五六七經之不同也衛恆傳言魏初傳古文者出於邯鄲淳至正始中立三字石經轉失淳法因科斗之名更效其形水經注亦云三字石經在堂西而伽藍記以爲表裏隸書隋書經籍志則謂之一字石經矣然則所謂效科斗之形而失淳法者安在耶此言魏石經三體一體之不同也【金石錄曰漢石經蔡邕小字八分書後漢書儒林傳序云爲古文篆隸三體者非也蓋邕所書乃八分而三體石經乃魏時所建也】伽藍記二十五碑爲三種字四十八碑表裏隸書水經注謂漢碑在堂東側而四十八碑爲魏經在堂西乃雒陽記不言東側有碑而云堂前有四十六枚上有馬日防蔡邕名又不言字之爲三體一體無乃並水經之所謂魏者而指之爲漢歟此言堂西所立石爲魏爲漢之不同也伽藍記云周易尙書公羊禮記四部雒陽記則多一論語而趙明誠金石錄言其家所收又有詩儀禮苟非其傳拓之本出於神龜以前則不應以宋人之所收而魏時猶未見也此言後魏所存石諸經之不同也凡此皆不可得而詳矣若夫魏書江式傳謂魏三字石經立於漢碑之西爲邯鄲淳書則不考衛恆之言而失之者也【胡三省通鑑注云魏碑以正始年中立漢書言元嘉元年度尙命邯鄲淳作曹娥碑時淳已弱冠自元嘉至正始九十餘年謂淳所書非也】孝靜帝紀武定四年八月遷雒陽漢魏石經於鄴北齊書文宣帝紀言有五十二枚視伽藍記所列東二十五西四十八之數僅失二十一枚耳而隋書經籍志言河陽岸崩遂沒於水得至鄴者不盈太半則不考北齊之紀而失之者也周書宣帝紀大象元年二月辛卯詔徙鄴城石經於雒陽隋書於劉焯傳言開皇六年運雒陽石經至京師而經籍志則云自鄴載入長安則自不考其列傳而失之者也此皆其乖誤之易見者也又晉書裴頠傳曰轉國子祭酒奏修國學刻石寫經而水經注諸書無言晉石經者豈頠嘗爲之而未成耶今此之本據宋黃長睿東觀餘論云本在雒宮前禦史臺中年久摧散雒中好事者時時得之今張燾龍圖家有十版張氏壻家有五六版王晉玉家有小塊予皆得其拓本邵伯溫聞見後錄言近年雒陽張氏發地得石十數而董逌廣川書防記尙書存二百三十六字論語存三百五十七字今此石已不知其何所歸而拓本之存於世者固往往而有也

衛恆四體書勢序曰自秦壊古文有八體一曰大篆二曰小篆三曰刻符四曰虫書五曰摹印六曰署書七曰殳書八曰隸書許愼撰說文用篆書爲正秦時李斯號爲工篆諸山及銅人銘皆斯書也漢建初中扶風曹喜少異於斯而亦稱善邯鄲淳師焉略究其妙漢末又有蔡邕采斯喜之法爲古今雜形然精密閒理不如淳也其所論者中郎之篆爾不言及隸以今推之漢人之所通行者隸也石經固有古文篆二體矣未知其出於何人若夫中郎之作隸者蓋隨俗爲之欲人易曉而已固不若許叔重之一一畫皆有根柢也故唐李陽冰言蔡中郎以豊同丰【按丰字自後漢三公山碑武都太守李翕西狹頌等碑多已作豊不始於中郎也】李丞相將束爲宋魯魚一惑涇渭同流而張參作五經文字每言上說文下石經石經之文大抵其變而從省者也省者謂之隸其稍繁而猶雜篆法者謂之八分爲八分者已不必能通六書之指矣故韓退之贈張祕書詩云阿買不識字頗知書八分而況於爲隸爲眞以至於行艸乎𨿽然古文之變而爲篆又變而爲隸也五經之異同變而歸於一也此亦勢之不得不然而中郎固適當其時者也顏氏家訓曰世間小學者不通今古必依小篆是正書記凡爾雅三蒼說文豈能盡得蒼頡本指哉亦是隨代損益各有同異然則唐人試士必以石經說文字林者蓋欲其兼古今之法而曉變通之意乎

又按宋胡宗愈重刻漢石經記曰玆來少城得墜刻於一二故家因以鑱之錦官西樓宇文紹奕防言給事內翰胡公旁搜博訪合諸家所藏得蔡中郎石經四千二百七十字有奇以楷書釋之又得古文篆隸三體石經遺字八百一十九並鑱諸石夫字至四千二百七十有奇三體之文又八百一十九可謂多矣而成都兵火之後此石恐已不存亦未見拓本元吾丘衍學古編曰石經遺字碑防稽蓬萊閣翻本破缺磨滅不異眞古碑今無矣

豫州從事尹宙碑八分書熹平四年四月

今在鄢陵縣豫字磨滅以其潁川人而言本州知其爲豫州也

其文曰君諱宙字周南其先出自有殷乃迄於周世作師尹赫赫之盛因以爲氏吉甫相周宣勛功有章文則作頌武襄獫狁二子著詩列於風雅及其孫言多世事景王載在史典秦兼天下侵暴大族支判流僊或居三川或徙趙地漢興以三川爲潁川分趙地爲鉅鏕故子心騰於楊縣致位執金吾子孫以銀艾相繼在潁川者家於傿陵克纘祖業牧守相亞君東平相之會稽太守之曽富波侯相之孫守長社令之元子也君體溫良恭儉之徳篤親於九族恂恂於鄕黨交朋會友貞賢是與治公羊春秋經博通書仕郡歷主簿督郵五官掾功曹守昆陽令州辟從事立朝正色進思盡忠舉衡以處事淸身以厲時髙位不以爲榮卑官不以爲恥含純履軏秉心惟常京夏歸徳宰司嘉焉年六十有二遭離寢疾熹平六年四月己卯卒於是論功敍實宜勒金石廼作銘曰於鑠明徳於我尹君銀之冑奕世載勛綱紀本朝優劣殊分守攝百里遺愛在民佐翼牧伯諸夏肅震當漸鴻羽爲漢輔臣位不福徳壽不隨仁景命不永早卽幽昬名光來世萬祀不泯

左氏襄公三十年傳有尹言多當周景王之世漢書酷吏尹賞字子心楊氏人也以右輔都尉遷執金吾卒官今碑曰楊縣按楊氏縣屬鉅鹿郡於文不當省氏字也河東郡自有楊縣又鉅鹿之鹿不當從金位不福徳福字亦副字之誤

溧陽長潘幹校官碑八分書光和四年十月宋趙彥衛雲麓漫鈔曰範曄後漢書永平十年閏月甲午南巡狩幸南陽祠章陵日北至又祠舊宅禮畢召校官弟子作雅樂奏鹿鳴帝自禦塤篪和之以娛嘉賔則東漢時縣有校官矣

都穆金薤琳瑯曰碑在今南畿溧水縣學溧水卽漢溧陽地也有元至順四年單禧釋文考正碑文與隸釋不同者十餘字

碑辭末云永世支百民人所彰子子孫孫俾爾熾昌宋吳棫韻補引之作民人所瞻以證詩桑柔瞻字可讀爲彰今此碑正作彰字不知才老何所據而攺爲瞻也單禧防云宋紹興十一年溧水尉諭仲逺得於固城湖濵置之官舍才老時此碑未出或據類文【才老自注云三十卷本朝陶內翰谷所編】錄之耳

白石神君碑並陰八分書光和六年

今在無極縣後有燕元璽三年題名元璽慕容雋號

郃陽令曹全碑並陰八分書中平二年十月今在郃陽縣此碑萬曆中掊地得之文字最爲完好此洪氏所未見今錄其文於左

君諱全字景完燉煌效谷人也其先蓋周之冑武王秉幹之機翦伐殷商旣定爾勲福祿攸同封弟叔振鐸於曹國因氏焉秦漢之際曹參夾輔王室世宗廓土斥竟子孫遷於雍州之郊分止右扶風或在安定或處武都或家隴西或居燉煌枝分葉布所在爲雄君髙祖父敏舉孝廉武威長史巴郡胊忍令張掖居延都尉曽祖父述孝亷謁者金城長史夏陽令蜀郡西部都尉祖父鳳孝廉張掖屬國都尉丞右扶風隃麋侯相金城西部都尉北地太守父琫少貫名州郡不幸早世是以位不副徳君童齔好學甄極毖緯無文不綜賢孝之性根生於心收養季祖母供事繼母先意承志存亡之敬禮無遺闕是以鄕人爲之諺曰重親致歡曹景完易世載徳不隕其名及其從政淸擬夷齊直慕史魚歷郡右職上計掾史仍辟涼州常爲治中別駕紀綱萬里朱紫不謬出典諸郡彈枉糾邪貪暴洗心同僚服徳逺近憚威建寜二年舉孝廉除郎中拜西域戊部司馬時防勒國王和徳弒父簒位不供職貢君興師徵討有吮膿之仁分醪之恵攻城野戰謀若湧泉威牟諸賁和徳面縛歸死還師振旅諸國禮遺且二百萬悉以簿官遷右扶風槐裏令遭同產弟憂棄官續遇禁罔潛隠家巷七年光和六年復舉孝廉七年三月除郎中拜酒泉祿福長訞賊張角起兵幽冀兗豫荊同時並動而縣民郭家等復造逆亂燔燒城寺萬民騷擾人裹不安三郡告急羽檄仍至於時聖主諮諏羣僚咸曰君哉轉拜郃陽令收合餘燼芟夷殘迸絕其本根遴訪故老商量儁艾王敞王畢等卹民之要存慰髙年撫育鰥寡以家錢糴米粟賜癃盲大女桃婓等合匕首藥神明膏親至離亭部吏王宰程橫等賦與有疾者咸防瘳快惠政之流甚於置郵百姓繦負反者如雲戢治廧屋市肆列陳風雨時節嵗獲丰年農夫織婦百工戴恩縣前以河平元年遭白茅谷水災害退於戌亥之間興造城郭是後舊姓及修身之士官位不登君乃閔縉紳之徒不濟開南寺門承望華嶽鄕明而治庶使學者李儒欒防程寅等各獲人爵之報廓廣聽事官舎廷曹廊閣升降揖讓朝覲之階費不出民役不幹時門下掾王敞錄事掾王畢主簿王歷戶曹掾秦尙功曹史王顯等嘉慕奚斯考甫之美乃共刋石紀功其辭曰懿明後徳義章貢王庭徵鬼方威布烈安殊荒還師旅臨槐裏感孔懷赴喪紀嗟逆賊燔城市特受命理殘圯芟不臣寜黔首繕官寺開南門闕嵯峨望華山鄕明治惠霑渥吏樂政民給足君髙升極鼎足中平二年十月丙辰造

碑陰故三老商量伯祺五百鄕三老司馬集仲裳五百徴博士李儒文優五百故門下祭酒姚之辛卿五百故門下掾王敞元方千故門下議掾王畢世異千故督郵李諲伯嗣五百故督郵楊動子豪千故將軍令史董溥建禮三百故郡曹史守丞馬訪子謀【不言錢數下同】故郡曹史守丞楊榮長孳故鄕嗇夫寜駿安云故功曹任幹子流故功曹曹屯定吉故功曹王河孔達故功曹王吉子僑故功曹王時孔良五百故功曹王獻子上故功曹秦尙孔都二【但一二字】故功曹王衡道興故功曹楊休當女五伯故功曹王衍文珪故功曹秦杼漢都千璉【秦杼後一行但一璉字與都字並】故功曹王詡子故功曹杜安元進【右上一層】處士河東皮氏岐茂孝才二百【右超上一層書之】故門下賊曹王翊長河故主簿鄧化孔彥故市掾杜靖彥淵故市掾王尊文熹故郵書掾姚閔升臺萌仲謀【三字一行萌字與閔並】�宣【二字一行與仲並】元【一行與宣並右第二層】故市掾王建和故市掾成播尋舉故市掾楊則孔則故市掾程璜孔休故市掾扈安子安千故市掾髙貞顯和千故市掾王季晦故門下史秦並靜先【右第三層右】��曹史髙廉�吉千��部掾趙炅文髙故塞曹史吳產孔才五百故塞曹史杜苖幼始故法曹史王文

故賊曹史趙福文祉故集曹史柯相文舉千故金曹史精畼文亮故賊曹史王授文博起【一行與博字並右第三層左】義士河東安邑劉政元方千義士侯褒文憲五百義士潁川臧就元就五百義士安平博季長二百【右第四層】

按後漢書西域傳靈帝建寜元年疏勒王與漢大都尉於獵中爲其季父和得所射殺和得自立爲王三年涼州刺史孟佗遣從事任渉將惇煌兵五百人與戊巳司馬曹寛西域長史張晏將焉耆玆車師前後部合三萬餘人討疏勒攻楨中城四十餘日不能下引去據此碑則寛當爲全戊巳司馬當爲戊司馬而碑云和徳面縛歸死則當日邊臣虛上功狀而文人遂以飾之於碑者也

碑又曰續遇禁罔潛隱家巷七年光和六年復舉孝廉此則全爲黨錮中人而史傳闕之也

朱彛尊曰史載疏勒王臣磐爲季父和得所射殺而碑云和徳弒父簒位徳與得文亦不同

大女桃婓揚雄反離騷昔仲尼之去魯兮婓婓遲遲而周邁師古曰婓婓往來貌也列仙傳江婓二女則竟以爲妃之異文【文選左思蜀都賦娉江婓與神逰吳都賦江婓於是往來五臣並作妃其字亦可作婔眞誥江婔登湄而解佩】按魏書刑法志有河陰縣民張智壽妹容妃則固有以民間女而稱妃者

凡亭舎之去郡縣逺者謂之離亭猶曰離宮也其在郭內者謂之都亭

此文乃王敞王畢等相與爲之而自稱爲俊艾無乃自譽耶

處士者徳行可尊之人義士則但出財之人而已今人出財布施皆曰信士宋太宗朝避禦名凡義字皆攺爲信今之信士卽漢碑所稱之義士也

尉氏令鄭君碑八分書中平二年

今在濟寜州儒學祗存數字碑陰列故吏處士人名尙完

蕩陰令張遷碑八分書中平三年二月

今在東平州儒學

其文有云荒逺旣殯者賔之誤中謇於朝者忠之誤而又有云爰旣且於君則曁之誤古字多通而賔旁加歹巳爲無理又何至以一字離爲二字也歐陽趙洪三家皆無此碑山東通誌曰近掘地得之豈好事者得古本而摹刻之石遂訛謬至此耶

金石文字記卷一﹤史部﹐目錄類﹐金石之屬﹐金石文字記﹥

欽定四庫全書

金石文字記卷二

昆山顧炎武撰

漢

巴郡太守樊敏碑八分書建安十年三月

重刻本字甚拙惡

其文有云晳爲韓魏者析之異米巫虐者凶之異嵗在汁洽者協之異士女涕泠者零之異呂氏春秋气不入身無苛殃漢書藝文志星事悍後漢書禮儀志大儺中黃門倡侲子和曰甲作食廣韻卽凶字古文【漢三公山碑攘去宼魏橫海將軍呂君碑羣鼎沸並作此字】爾雅嵗在未曰協洽史記曆書作汁洽天官書作葉洽方言自闗而東曰洽闗西曰汁春秋文耀鉤黑帝葉光紀周禮禮記注並作汁周禮太史讀禮書而協事故書協作葉杜子春云葉協也書亦或爲協或爲汁大行人協辭命故書協作葉鄭司農云葉當作汁張衡西京賦五緯相汁五臣本作葉五經文字協字古文作葉而緯書有樂汁徴圖漢書五行志引洪範協用五紀字又作旪師古曰旪讀曰葉四字皆以十爲聲而從劦從口從水從日則各異耳尙書大傳其歌聲比余謡名曰晳陽注謂春厥民析則析之爲晳或亦可通用乎

執金吾丞武榮碑八分書無年月

今在濟寜州儒學殘缺婁機漢隸字源曰碑言遭桓帝大憂哀隕而亡當是靈帝時也

王撰曰碑額漢故執金吾丞武君之碑十字作陰文凸起他碑所無

秦君碑八分書無年月

滕縣東四十里馬山後有古城半圯於河土中得此碑其文曰余聞湯武千載周孔異世以義相髙況余天祿踐迹遵基竊慕揚善喟然而嘆其鄙辭曰於穆秦君命世優邁承祖皇�裔出睪�紀行錄功必本其初惟君總角勵志仲尼從容六藝�佃田疇升階英妙轉典蒸黎爲政崇傳五教並和仁賢敍位法依蕭何囹圄空虛鄕無逋逃凡百肅雍莫不率從境內旣寜路不資遺耕夫千畝餘種不歸淸介白食茹防葵三年有成嬰兒謡歌鼓腹喜徳踴躍嘔唏水靜魚集國富民繁戶增十倍牧守孔嘉怒不斷刑寛不容非化準邠邵比翮而飛永如南山不缺不虧略取大較丹書刻石垂示後昆識者察焉

魏

公卿上尊號碑八分書

拓本殘缺按此文當在延康元年而刻於黃初之後

受禪碑八分書黃初元年十月

拓本【耒按以上二碑並在許州今現存】

封孔羨碑八分書黃初元年

今在曲阜縣孔子廟中後人刻其下曰陳思王曹植詞梁鵠書謬也

書輯五瑞作揖太皥作大皓三恪作愘

胡三省通鑑注曰漢平帝元始元年封褒成君孔霸曽孫均爲褒成侯奉孔子祀王莽敗失國光武建武十三年復封均子志爲褒成侯志子損和帝永元四年徙封褒亭侯世世相傳至獻帝初國絕魏文帝黃初二年封孔子二十一世孫羨爲宗聖侯邑百戶宋書禮志曰漢以後天下送死奢靡多作石室石獸碑銘等物建安十年魏武帝以天下雕獘下令不得厚又禁立碑髙貴鄕公甘露二年大將軍參軍太原王倫卒倫兄俊作表徳論以述倫遺美云祗畏王典不得爲銘乃撰錄行事就刋於墓之陰雲爾此則碑禁尙嚴後復弛替晉武帝咸寜四年又詔曰此石獸碑表旣私褒美興長虛僞傷財害人莫大於此一禁斷之其犯者𨿽防赦令皆當毀壊至元帝大興元年有司奏故驃騎府主簿故恩營葬舊君顧榮求立碑詔特聴立自是後禁又漸頽大臣長吏人皆私立義熙中尙書祠部郎中裴松之又議禁斷於是至今裴松之傳曰松之以世立私碑有乖事實上表陳之由是並斷以故終魏之世略無紀功述行之文其立碑之見於史者惟田豫顏斐二人而晉世則扶風王駿魏舒羊祜杜預閻徳唐彬嵇紹丁紹範平立碑之事百有餘年亦僅七八見齊建武中範云上表求爲太宰竟陵王子良立碑事竟不行其文載昭明太子選中所引亦止太宰褚淵丞相豫章王嶷二例若劉勔之生爲立碑安成王秀之四碑並建史家書之以爲異事而自魏至陳文字之罕於後有繇然矣隋書禮儀志梁天監六年申明葬制凡墓不得造石人獸碑惟聴作石柱記名位而已

又考漢末蔡中郎集中胡廣陳寔各三碑橋楊賜胡碩各二碑又袁滿來年十五胡根年七嵗各有碑夫一人而至二碑三碑冗矣殤子而爲之立碑濫矣至於闕樓人獸之飾亦多在桓靈之世水經注言閹寺擅權五侯暴世割剝公私以事生死如荊州刺史李剛之石闕祠堂四壁隱起雕刻爲君臣官屬龍麟鳳之文飛禽走獸之像農太守張伯雅之引水入塋域爲池沼蟾蜍吐水石湟承澑蜀郡太守王子雅之石樓雙峙欒櫨承栱雕檐四柱窮巧綺刻妙絕人工者爲薶之侈一至於此繇上之人不爲之限制也然則魏武之禁其可已乎

吳

紀功碑皇象篆書天璽元年

江寜府南天禧寺門外有石三段乃吳后主天璽元年巖山紀功徳石其文不全宋元祐六年轉運副使胡宗師輦置漕臺後圃仍題其末今在府學顧起元曰府學中三段石碑按實錄吳天冊元年吳郡臨平湖開又於湖邊得石函函中有小石靑白色長四寸廣二寸刻上作皇帝字於是攺元天璽立石刻於巖山紀吳功徳其文乃東觀令華覈作黃長睿東觀餘論曰皇象書人間殊少惟建康有吳時天發神防碑若篆若隸字勢雄偉相傳乃象書也戚光續志云象書獨步漢末況體兼篆誠宜居周鼓秦刻之次魏鐘繇諸碑勿論也其石四方面背濶書各八行兩旁狹書�行其文書滿三方而虛其一辭𨿽不可讀其可識者百八十餘字首曰上天帝言次曰天發神防曰天防廣多曰將軍禆將軍闗內侯曰詔遣中書郎曰章咸李楷賀�吳寵建業丞許�等十二人曰永歸大吳上天宣命曰文字炳朖曰在諸石上其後又別書曰蘭臺東觀令曰巧工九江曰吳郡曰東海夏侯此蓋列與事之臣於正文之後猶秦碑刻制爾泰山碑似方非方四面廣狹皆不等正與此石類晉葛洪曰吳之善書則有皇象劉纂岑伯然朱季平皆一代之絕手如中州有鐘元常胡孔明張芝索靖各一邦之妙並用古體俱足周事

晉

太公呂望表八分書太康十年三月

今在汲縣西門太公廟

水經注曰縣故汲郡治城西北有石夾水飛湍濬急人亦謂之磻谿言太公常釣於此也今其文曰般谿之山明靈所托般卽磻之異文

水經注又言縣民故會稽太守任宣白令崔瑗曰太公生於汲舊居猶存君與髙國同宗今臨此國宜正其位以明尊祖之義遂立壇祀又言城北三十里有太公泉泉上又有太公廟晉太康中範陽盧無忌爲汲令立碑於其上此碑是無忌所立無字作無而自稱爲太公之裔孫然則崔盧二姓皆出太公其後人之門第可謂盛矣

表云其紀年曰康王六年齊太公望卒蓋壽百一十餘嵗宋王應麟困學紀聞謂尙書顧命稱齊侯呂伋則成王之末伋已嗣太公爲齊侯以太公爲康王時卒者非矣開寶中詔修先代帝王祠廟而以鬻熊配文王召公配武王周公唐叔配成王太公畢公配康王蓋因此碑而誤

蘭亭序王羲之行書永和九年三月

蘭亭序以定武本爲最佳其眞者已不可得卽宋人重刻之本存於世者亦少惟京師國子監一石爲諸家刻本之冠然不知其所自來元史周伯琦傳言順帝以伯琦工書法命摹王羲之所書蘭亭序智永所書千文刻石宣文閣中意此伯琦所摹後人因閣廢而移於此也

王撰曰今又有東陽本不讓國子監本宣徳間何士英作兩淮鹽運使得之淮南井中潁上上黨皆不及也

梁

上淸眞人許長史舊館壇碑陶景正書

天監十七年

今在句容縣茅山

碑首云弟子華陽隱居丹陽陶景造隱居手自書前此未有列書人之名者此其始也【水經注滎口石門碑稱陳畱邊韶字孝先頌石銘李善注文選頭陀寺碑文云碑在鄂州題云齊國錄事參軍瑯邪王制則作文人姓名前此已有書之者也】其書金陵地肺字作胇

瘞鶴銘華陽眞逸撰正書

今在丹徒縣焦山下刻於崖石輟耕錄云須潮落方可模故罕得其全文者歐陽文忠公以舊記稱王羲之書爲非又疑顧況號華陽眞逸而此書類顏太師沈存中則眞以爲況黃長睿東觀餘論謂陶景嘗居華陽故自號華陽隠居【西淸詩話云陶隠居外傳隠居號華陽眞人晚號華陽眞逸】景著書不稱建元直以甲子紀嵗今此銘曰壬辰曰甲午壬辰梁天監十一年甲午十三年也景以天監七年逰海嶽住防稽及永嘉至十年還茅山十二年弟子周子良化去景爲作傳卽十一年在華陽可知也董逌書防載南陽張壆所記云瘞鶴銘今存於焦山凡文章句讀之可識及畫之僅存者百三十餘字而所亡失者幾五十計其完書蓋九行行之全者二十五字而首尾不預焉熙寜三年春餘索其遺逸於焦山之陰偶得十二字於亂石間石甚迫隘偃臥其下然後可讀故昔人未之見而世不傳其後又有丹陽外仙江陰眞宰八字與華陽眞逸上皇山樵似是眞侶之號余於崖上又得唐人詩詩在貞觀中已列銘後則銘非顧況可知矣今考此銘字體與舊館壇碑正同其爲隱居書無疑予友淮陰張弨以丁未十月探幽山下復得七字云惟寜之上有厥土二字華亭之上有爽塏勢掩四字其右題名徴下有君字皆昔人之所未見也

後魏

孝文皇帝弔殷比干墓文正書太和十八年十一月

今在汲縣北十五里比干墓上魏書劉芳傳髙祖遷雒路由朝歌見殷比干墓愴然悼懷爲文以弔之芳爲注解表上之卽此文也

此碑字多別搆如蔑爲薨蔽爲獘菊爲葬寔爲寔箕子爲萁子往爲住厥爲邅爲亶顚爲辛爲親因爲囙桴爲�翺爲曳爲電芙蓉爲容葩爲漂揺爲防防慮爲螭爲蠄裔爲帶爲訴爲雛爲瀏爲淄俯爲府闔爲闔騶虞爲�隨爲�轡爲�吸爲歙闚爲�睇爲不可勝記顏氏家訓言晉宋以來多能書者故其時俗相染尙所有部帙楷正可觀不無俗字非爲大損至梁天監之間斯風未變大同之末訛替滋生蕭子云攺易字體邵陵王頗行僞字前上爲艸能旁作長之類是也朝野翕然以爲楷式畫虎不成多所傷敗爾後墳籍略不可看北朝喪亂之餘書迹鄙陋加以專輒造字猥拙甚於江南乃以百念爲憂言反爲變不用爲罷追來爲歸更生爲蘇先人爲老如此非一徧滿經傳【追來爲歸見穆子容太公碑作�先人爲老見張猛龍碑作�更生爲蘇今人猶用之胡三省通鑑注引宋景文手記曰北齊時裏俗多作僞字始以巧言爲辧至隋有栁其字又以鞏易巧矣困學紀聞亦引此又云以文子爲學】今觀此碑則知別體之興自是當時風气而孝文之世卽已如此不待喪亂之餘也江式表云皇魏承百王之季世易風移文字攺變篆形錯謬隸體失眞俗學鄙習復加虛巧談辧之士又以意說炫惑於時難以釐攺後周書趙文深傳太祖以隸書紕繆命文深與黎景熙沈遐等依說文及字林刋定六體成一萬餘言行於世蓋文字之不同而人心之好異莫甚於魏齊周隋之世別體之字莫多於此碑雜體之書莫過於李仲琁而後之君子旋覺其謬自唐時國子監置書學博士立說文石經字林之學而顏元孫作幹祿字書張參作五經文字唐度作九經字樣天下之文始漸歸於一矣顧以此二碑出於千嵗之逺而與孔壁之文蘭臺之典同什襲而寶之豈不可笑也哉𨿽然此碑不傳則唐人正字之功不得而著乎千載也存之以示後人使知趣舎云爾

又考魏書道武帝天興四年十二月集博士儒生比眾經文字義類相從凡四萬餘字號曰眾文經太武帝始光二年三月初造新字千餘頒之逺近以爲楷式天興之所集者經傳之所有也始光之所造者時俗之所行而眾文經之不及收者也則知說文所無後人續添之字大都出此三國誌注引防稽典錄言孫亮時有山陰朱育依體像類造作異字干名以上是別撰之字自漢而有矣

磚浮圖石蓋銘正書

嵩山防善寺掘地得此石蓋銘曰神三年七月三日魏故太傅侍中太尉公淸和王薨世子元亶字子亮次子元字子開奉爲建七層磚浮圖一區敢用頂發及諸雜寶上塔追誠崇敬千載弗忘謹銘圅蓋今存寺中元當是元啟

魯郡太守張猛龍碑並陰行書正光三年正月今在曲阜縣孔子廟其陰書陽原縣義士州主簿王人生造頌文多剝缺

中嶽嵩陽寺碑銘八分書天平二年四月

今在嵩山防善寺末有正書一行曰大唐麟徳元年嵗次甲子九月景午朔十五日庚申從嵩陽觀移來防善寺立

碑文東作柬矩作短潛作灒馴作巡啄作喙洋作庠騖作務惟皇帝太后不跳行不空闕猶存古式字三見曰法身凝曰防禮禪曰至至妙廣韻與寂同莊子注取其寞無情耳音寂本亦作寂

葉封嵩陽石刻集記曰此碑上截刻佛相雕鏤層疊佛相隆起餘地鐫平此文刻於下截當碑四分之一其字之上方又刋空方六寸許深入二寸許其防制亦迥異於後代也北齊諸碑亦率類此

李仲琁修孔子廟碑並陰興和三年十二月

今在曲阜縣廟中

魏書李仲琁傳除車騎大將軍兗州刺史仲琁以孔子廟墻宇頗有頽毀遂修攺焉卽此碑也其文一行之中有篆有分有隸有艸雜亂無倫而或者以爲奇然則作詩者亦當一句騷一句漢魏一句選一句律而後爲奇也此愚之所不解也引禮記梁木其摧作良木尢誤

太公呂望碑穆子容撰正書武定八年四月今在汲縣西北三十里太公廟

北史言子容少好學無所不覽求天下書逢卽寫錄所得萬餘卷魏末爲兼通直散騎常侍聘梁齊受禪卒於司農卿

其辭曰作其辭粵古曰字與日同一書法故變其文爲粵欲讀者之易曉也

驪山溫泉頌正書

今在臨潼縣

北齊

石刻佛經天保二年

朱彛尊記曰太原縣之西五里有山曰風峪風峪之口風穴存焉相傳神至則穴中肅然有聲風之所從出也愚者捧土塞穴建石佛於內環列所刻佛經凡石柱一百二十有六積嵗旣久虺蠍居之𨿽好逰者弗敢入焉丙午三月予至其地率土人燎薪以入審視書法非近代所及徘徊久之惜皆掩其三面未獲縱觀其全也由唐以前書卷必事傳寫甚者編韋續竹截蒲葺栁而浮屠之言亦惟山花貝葉綴集成文學者於時窮年筆札不能聚其百一難矣石經肇自蔡邕嵗久淪缺至唐鄭覃周墀復勒於京兆後唐長興中始更傳寫爲雕印舎至難而就至易由是書籍日以盛顧世之學者忽其易反或束而不觀何與豈其所謂日盛者乃其所以衰與北朝之君臣崇奉釋氏故石刻經像在處多有今佛宮所棲少者百人多者數千人然通其防者率以語言文字爲無用見講說佛經往往鄙置不屑嗚呼佛之說𨿽異於吾儒要皆彼國中之先生長者也旣用其法盡棄其先生長者之言果何如哉九經之文在西安府學儒者𨿽不能盡觀而得之者咸知愛惜至風峪所藏其徒𨿽繁莫有顧焉者矣是則釋氏之無人不尢甚於吾道之衰也夫

又曰通鑑載後唐劉后與李存渥奔晉陽李彥超不納存渥走至風谷爲其下所殺【北夢瑣言載此正作風谷】胡三省注風谷當作嵐谷唐長安三年分宜芳縣置嵐谷縣屬嵐州非也風谷卽風峪北人讀谷爲裕俗並加山作峪

按北齊書段韶突厥從北結陣而前東距汾河西被風谷大唐創業起居注煬帝於樓煩置宮因過太原取龍山風穀道行幸則風谷之名已著於前代矣

相裏寺碑八分書天保三年正月

今在汾陽縣太相裏崇勝寺碑刻佛像其下方及兩旁皆題名碑陰有文並頌一通漫滅

孔子廟碑八分書幹明元年

今在曲阜縣廟中字剝落不可辧

孝子郭巨墓碑正書武平元年正月

拓本其文曰開府中兵參軍梁防之盛工篆隸騎兵參軍申嗣邕微學摛藻則此碑文嗣邕撰恭之書乃後人列名之權輿也

少林寺碑正書武平元年正月

今在本寺大殿前刻佛像與相裏寺碑制略同書法甚劣齋字作�

防善寺大殿前有武平七年十一月造像記其制亦同是年十二月攺元隆化其明年國亡矣

南陽寺碑八分書武平四年六月

今在靑州府北門外龍興寺

龍門山造像記正書武平六年六月

雒陽西南二十五里伊闕山亦謂之龍門左傳謂之闕塞【昭二十六年】兩山相對伊水出其中泉出石竇下注於伊固昔日神都名勝之地後魏胡太后崇信浮屠鑿崖爲窟中刻佛像大者丈餘凡十餘處後人踵而爲之尺寸可磨悉鐫佛像至於今未已蚩蚩之氓謂鐫佛之功可得福報而其出於女子者尢多餘嘗過而覧之旣不可徧惟此武平六年者書法差可畫方格如棊局而其半亦已磨滅唐人則多總章以後及武后年號乃知魏齊唐三代之時無非女主爲之崇飾耳

按魏書宣武帝景明元年詔大長秋卿白整凖大京靈巖寺石窟於雒南伊闕山爲髙祖文昭皇太后營石窟二所初建之始窟頂去地三百一十尺至正始二年終始斬山二十三丈大長秋卿王質謂斬山太髙費功難就奏求下移就平地去一百尺南北一百四十尺又言永平中中尹劉勝奏爲帝復造石窟一凡爲三所其所謂大京靈巖寺者在魏舊都平城今大同府城西三十里云岡堡巖上刻佛像無數是其作俑也

周

華嶽頌萬紐於瑾撰趙文淵八分書天和二年十月

今在華陰縣西嶽廟

其結銜曰使持節驃騎大將軍開府儀同三司大都督司宗治內史臨淄縣開國公萬紐於瑾造此文車騎大將軍儀同三司縣伯大夫趙興郡守白石縣開國男南陽趙文淵字徳本奉勅書余所見碑撰人書人列名者始此其陰爲唐刻華嶽精享昭應之碑而左右旁各有題名別見於後

萬紐於瑾者唐瑾也後周書本傳時燕公於謹勲髙望重朝野所屬白文帝言瑾學行兼修願與之同姓結爲兄弟庶子孫承其餘論有益義方文帝嘆異者久之賜瑾姓萬紐於氏又云封姑臧縣子以平江陵功進爵爲公而不言臨淄者史闕也李昶樂運並云臨淄公唐瑾

又曰趙文深字徳本少學楷隸雅有鐘王之則筆勢可觀當時碑牓惟文深及冀防而已太祖以隸書紕繆命文深與黎景熙沈遐等依說文及字林刋定六體成一萬餘言行於世及平江陵之後王褒入闗貴逰等翕然並學褒書文深之書遂被遐棄文深慙恨形於言色後知好尙難反亦攻習褒書然竟無所成轉被譏議謂之學步邯鄲焉至於碑牓餘人猶莫之逮王褒亦每推先之宮殿樓閣皆其迹也其書歷官與此碑悉同其以淵爲深者避唐諱耳

又達奚武武之在同州也時屬天旱髙祖勑武祀華嶽嶽廟舊在山下常所祈禱武謂僚屬曰吾備位三公不能燮理陰陽遂使盛農之月久絕甘雨天子勞心百姓惶懼忝寄旣重憂責實深不可同於眾人在常祀之所必須登峯展誠尋其靈奧嶽旣髙峻千仞壁立巖路崄絕人迹罕通武年逾六十惟將數人攀藤援枝然後得上於是稽首祈請陳百姓懇誠晚不得還卽於嶽上借茅而宿夢見一白衣人來執武手曰快辛苦甚相嘉尙武遂驚覺益用只肅至旦雲霧四起俄而澍雨逺近霑洽髙祖聞之璽書勞武賜雜防百匹按武以保定三年出爲同州刺史天和三年轉太傅則此碑正其在州時立也【後周攺華州爲同州】

豆盧恩碑八分書

今在咸陽縣

碑云恩字永恩今北史附見其兄豆盧寜但言永恩而闕其名其歷官與傳略同後半漫滅不可讀隋

天龍山碑八分書開皇五年

今在太原縣天龍寺

龍藏寺碑張公禮撰正書開皇六年十二月今在眞定府龍興寺大殿內其後爲天寧閣九間五層髙一百三十尺中有銅觀世音像髙七十二尺四十二臂各有所執之物俗謂之大佛寺也碑爲隋開皇六年恆州刺史鄂國公金城王孝立而其末乃云齊開府長兼行參軍九門張公禮撰齊亡入周周亡入隋而猶書齊官蓋君子之能不降其志而其時之人亦不以爲非也其書踐阼爲踐祚何人爲河人伽藍爲伽籃懷爲壊五臺爲吾臺則理之不可通者疑爲後人模刻之誤又宋歐陽公集古錄雲龍藏寺已廢此碑今在常山府署之門此嘉祐八年所書而龍興寺乃幹徳元年建據文忠集錄之日碑尙不在龍興此其徙置之由已不可問【金薤琳瑯曰寺在隋名龍藏歐公謂寺廢與碑在常山府署蓋未嘗親歷其地故誤書耳】惟其大書齊官則必非後人之所加也余考顏之推仕歷周隋而其作家訓猶謂梁爲本朝蓋同此意其時南北分疆興亡疊代爲之臣者𨿽不獲一節以終而心之所主見於稱名之際者固較然不易如此然則今人之不及古者又豈獨書法之陋文字之訛而己哉

大戴禮武王踐阼禮記曲禮踐阼臨祭祀正義曰踐履也阼主人階也天子祭祀升阼階履主階行事故云踐阼也文王世子篇成王幼不能涖阼周公踐阼而治注踐履也代成王履阼階【方氏曰涖阼臨朝也阼者主人所有事之階故適子冠於阼以著代繼體之君臨朝行事謂之踐阼】史記漢文帝紀辛亥皇帝卽阼正義曰主人階也古時殿前兩階無中間道故以阼階爲天子之位王莽傳引書逸嘉禾篇云周公奉鬯立於阼階隋書載北齊邢子才議曰君位在阼階故有武王踐阼篇啖氏春秋傳曰凡天子崩諸侯薨旣殯而嗣子爲君康王之誥是也未就阼階之位來年正月朔日乃就位南面而攺元春秋所書是也公卽位者卽阼階之位也韓文公集元和聖徳詩皇帝卽阼方崧卿注謂東階也或作祚非

安喜公李使君碑八分書開皇十七年二月今在馬嵬堡北五里

趙曰碑獨闕使君名而有季父琰之琰之見魏書使君封安喜縣公官亦不卑而隋書無傳不可考

同州塔銘八分書仁壽元年十月

今在同州

其文曰維大隋仁壽元年嵗次辛酉十月辛亥朔十五日乙丑皇帝普爲一切法界幽顯生靈謹於同州武鄕縣大興國寺奉安舎利敬造靈塔願太祖武元皇帝元明皇后皇帝皇后皇太子諸王子孫等並內外羣官爰及民庶六道三塗人非人等生生世世值佛聞法永離苦空同升妙果

啟法寺碑周彪撰丁道護正書仁壽二年十二月

拓本

李淵爲子祈疾疏行書大業二年正月

今在鄠縣艸堂寺

滎澤令常丑奴墓志正書大業三年八月

今在興平縣崇寜寺

墓之有志始自南朝南齊書云宋元嘉中顏延之作王球石志素族無碑策故以紀徳自爾以來王公以下咸共遵用今之傳於世者惟此及梁羅二志爲隋代之文爾

梁任昉撰文章緣起謂志墓始晉殷仲文隸釋謂東漢已有墓碑昉未之見也周必大得光武時梓潼扈君墓甎橅脫隸書而非鐫也以此知東漢志墓初猶用甎久方刻石今謂起於江左者疑亦禁碑之後至晉末復剙爲之而名曰志耳

鷹郎將義城子梁羅墓志正書大業四年八月今在西安府城外杜曲古人之字未必皆工而後人貴之者以其所從來逺也此志正書猶帶八分凡隋以前之書法多如此而書志之人未必其通文義也鷹揚之字出詩大明之篇而此志前作陽後作楊宣政元年周武帝之號而書作正汪汪萬頃作傾羽儀作議降疾不瘳作抽與乾坤而齊固作个禁旅之禁作樊川之樊亦作此皆文理之至謬豈可以其出於古而不論哉

志云大漸之期春秋六十有一按大漸出書顧命疑非人臣之所宜稱然列子書言季梁得疾七日大漸則固已通用之矣漢蔡邕作太傅胡公夫人靈表云皇姑沒而中感遂大漸兮速流議郎胡君夫人哀贊云疾大漸以危亟齊王儉作褚淵碑文云景命不永大漸彌畱任昉竟陵文宣王子良行狀云大漸彌畱話言盈耳梁沈約安陸昭王緬碑文云遘疾彌畱欻焉大漸唐王紹宗作王徴君臨終口授銘云吾六兄同人見疾大漸惟幾盧藏用蘇許公碑文亦云大漸之始遺令遵行

陳明府修孔子廟碑仲孝俊撰八分書大業七年七月

今在曲阜縣廟中

左光祿大夫姚辧墓志銘虞世基撰歐陽詢正書大業七年十月

拓本按此銘金薤琳瑯載其全文闕四十餘字今予所得本全

智永千字文

今在西安府儒學一行正書一行艸書宋大觀己丑刻

唐

秦王告少林寺主教行書

今在寺中其文刻於裴漼碑之上方首曰太尉尙書令陜東道益州道行臺雍州牧左右武候大將軍使持節涼州總管上柱國秦王【王字爲後人鐫去】世民告柏谷塢少林寺上座寺主以下徒眾及軍民首領士庶等【柏谷塢王世充建爲轅州少林寺牒云武徳四年四月廿七日眾僧等翻轅州城歸國】末曰四月卅日按舊唐書太宗紀髙祖受禪拜尙書令右武候大將軍進封秦王加授雍州牧武徳元年冬拜太尉陜東道行臺尙書令尋加左武候大將軍涼州總管三年加拜益州道行臺尙書令七月總率諸軍攻王世充於洛邑則此乃四年之四月卅日也其五月丙寅則世充降而河南平矣世民二字艸書特大乃太宗親書

又按金石錄載唐太宗賜少林寺教書八分書武徳二年與此不同或別是一教

宗聖觀記歐陽詢撰序陳叔達撰銘八分書武徳九年二月

今在盩厔縣樓觀大殿前

皇甫誕碑正書

今在西安府儒學萬曆中亭圮壓碑中斷

題曰隋柱國左光祿大夫義明公皇甫府君碑銜曰銀靑光祿大夫行太子左庶子上柱國黎陽縣開國公於志寜制銀靑光祿大夫歐陽詢書皇甫君以仁壽四年九月卒而不書立碑年月按舊唐書於志寧貞觀三年累遷中書侍郎太宗命貴臣內殿宴怪不見志寜或奏曰勅召三品以上志寜非三品所以不來太宗特令預宴卽加授散騎常侍行太子左庶子累封黎陽縣公則此碑貞觀初立也其不書年者不以隋臣而防唐號也

隋字作隨虞世南孔子廟堂碑歐陽詢九成宮醴泉銘王知敬李衛公碑髙宗李英公碑天后順陵碑於敬之華陽觀王先生碑裴漼少林寺碑皆然當日金石之文二字通用自司馬溫公作通鑑以後始壹用隋字而水經注涢水東南逕隋縣西隨字作隋則知此自古人省筆之字謂文帝始去辵而爲隋者未必然也

杜氏通典武徳九年六月太宗居春宮總萬幾下令曰依禮二名不偏諱今具官號人名及公私文籍有世及民兩字不連讀者並不須諱避此碑中有世子及民部尙書字

豳州昭仁寺碑朱子奢撰正書貞觀四年十一月

今在長武縣距邠州西八十里唐太宗與薛舉戰爭之地按舊唐書太宗紀貞觀三年十二月癸丑詔建義已來交兵之處爲義士勇夫殞身戎陣者各立一寺命虞世南李百藥褚亮顏師古岑文本許敬宗朱子奢等爲之碑銘以紀功業此其一也

孔子廟堂碑正書貞觀四年

今在西安府儒學

其書銜曰太子中舎人行著作郎臣虞世南奉勅撰並書司徒並州牧太子左千牛率兼檢校安北大都護相王旦書碑額相王旦者睿宗也舊唐書宣宗大中五年十一月國子祭酒馮審奏文宣王廟碑始太宗立之睿宗篆額加大周二字蓋武后時書也請琢去僞號從大唐字從之此大周字削而相王之銜獨存也其末曰永興軍節度管內觀察處置等使王彥超再建則元碑已亡此重刻也此碑與皇甫誕碑並書胥爲�廣韻胥俗作�然考之漢人如韓勑孔廟禮器碑桐柏淮源廟碑司空宗俱碑巴郡太守張納碑竹邑侯相張壽碑戚伯著碑金廣延母徐氏碑殽阬祠碑陰楊震碑陰及魏公卿上尊號奏北齊南陽寺碑固已書爲矣【漢人碑亦或作後周華嶽頌作】故李善注枚乘七發以通厲骨母之塲爲胥母之誤而壻字一傳爲�再傳爲三傳爲四傳爲聟皆胥之變也【詩有女同車釋文壻音細字林作戰國防韓且坐而胥亾乎王胥臣之反而行並作咠書大傳不愛人者及其胥余作咠晉書五行志淪咠於北音義咠息魚反張駿有黃龍見於揖次之嘉泉呂光載記迎大豫於揖次音義揖子魚反次音恣漢書地理誌武威郡有揟次縣此皆胥字之誤漢仙人唐公房碑壻字作聟晉王右軍帖有女聟字】其書幕爲莫笑爲防覆簣爲覆匱荊爲歌爲哥其字或通或俗而及之爲反則重刻者誤也

臨淄郡公房彥謙碑李百藥撰八分書貞觀五年三月

今在章丘縣西南七十里趙山之陽彥謙唐相齡之父金石錄以爲歐陽詢書

房彥謙髙祖法壽自宋歸魏封壯武侯子孫承襲魏隋唐三書皆同獨碑作莊武按漢膠東國有壯武縣文帝封宋昌爲壯武侯正義曰括地誌云壯武故城在萊州卽墨縣西六十里後漢志壯武故夷國左傳隱元年紀人伐夷是也賈復封膠東侯食郁秩壯武等六縣晉張華亦封壯武侯字並作壯獨此碑與左傳杜氏注作莊

化度寺邕禪師塔銘李百藥撰歐陽詢正書貞觀五年十一月

拓本

九成宮醴泉銘魏徴撰歐陽詢正書貞觀六年四月

今在麟逰縣舊唐書本隋之仁壽宮太宗攺爲九成宮是也

虞公溫彥博碑岑文本撰歐陽詢正書貞觀十一年十月

今在醴泉縣殘缺

冊府元貞觀十一年二月丁巳詔曰佐命功臣義深舟楫或定謀帷幄或身摧行陣同濟艱危克承鴻業追念在昔何日忘之使逝者無知咸歸寂寞若營魂有識還如疇曩居止相望不亦善乎漢氏使將相陪陵又給以東園祕器篤終之義恩意深厚古人之志豈異我哉自今已後功臣密戚徳業尢著如有薨亡宜賜塋地一所及祕器使其窀穸之時喪事無闕所司依此營備稱朕意焉二十年八月丁亥詔曰周室姬公陪於畢陌漢庭蕭相附彼髙園寵賜墳塋聞諸上代從窆陵邑信有舊章蓋以懿戚宗親類本同之枝榦元功上宰猶在身之股肱哀榮之義實隆始終之契斯允今宜聿遵故實取譬拱辰庶在鳥耘之地無虧魚水之道宜令所司於昭陵南左右廂封境取地仍卽標識疆域擬爲葬所以賜功臣其有父祖陪陵子孫欲來從葬者亦宜聽允

醴泉縣誌曰昭陵諸碑若文皇后碑止存屭贔長孫無忌碑存而字盡滅其碑字尙有存者僅二十一片房齡存五百餘字【禇遂良書】髙士廉存三百餘字【許敬宗撰趙模書】段志存八百餘字張后馬周蘭陵公主各存六百餘字【公主碑李義府撰殷仲容八分書】姜遐許洛仁各存九百餘字【姜碑侄郕公晞撰書】孔頴達存千字【於志寧撰】阿史那忠崔惇禮各存七百餘字【崔碑於志寜撰子立政書】豆盧寛存四百字【李義府撰】薛收張阿難監門將軍王君各百餘字徒存形似惟唐儉存字千一百乙速孤行儼存字千四百【劉憲撰白羲晊八分書】李靖存字千五百【許敬宗撰王知敬書】李勣存字千八百【髙宗禦制禦書】乙速孤昭祐存字二千五百餘【苗神谷撰釋行滿書】又一碑存字百五六十可辧而前有蘭陵公主字中有詔詞曰第十九女則公主或有二碑不可知此崇禎十一年苟好善所修志云又二十六年而余至陵下時值雪後空山無人未及徧訪僅見李衛公一碑其下截俱劖去後又購得四五碑皆然且有並其碑而僕之者矣

趙崡曰萬曆戊午四月餘爲九之逰距昭陵十里宿髙生儼家翼日同行北一里許得許洛仁碑又北半里許得薛收碑似昭仁寺碑駸駸有伯施法折而西一里許爲趙村村有廣濟寺寺後石鼓唐人書尊勝經咒精健絕倫止存十三從趙村北行里許爲莊河村未至先於道旁冢得姜遐斷碑至村則有段志碑東行數十步有監門將軍王君碑橫於田間又東行數十步一碑無字亦無冢蓋土人平之而並磨其碑耳以圖考疑是長孫無忌碑又東行半里許爲劉洞村流水界之渡而東有房梁公齡碑褚河南正書又東數十步有髙士亷碑又東數百步有李靖碑撰書姓氏殘缺與諸碑同而上半完好靖冢作三山形文皇以象其功土人謂上三李勣亦如靖土人謂下三二冢南北相去不二里勣碑髙宗禦書髙二丈餘嶄然屹立與溫彥博碑搨者甚多土人捶其字殆盡彥博碑在靖碑北數十步歐陽詢書書法視皇甫九成化度三碑最爲得中而不復可搨至西峪村村東南古冢相連有褚亮碑阿史那忠碑張后碑孔穎達碑豆盧寛碑張阿難碑鱗次都不百步書與段姜等碑皆有法而孔碑極類虞伯施但結搆小疎昔人謂爲伯施書非也頴達卒在世南後當是習世南者書之爾旣而又得蘭陵公主碑於老軍營之西北得馬周碑於狗村之東得唐儉碑於小陽村之北又得崔惇禮碑又有尉遲敬徳碑自額以下埋土中聞十五年前令芮質田掘而搨數十紙余出之了無一字又山半數冢土人謂宰相墳僕一碑是魏鄭公碑其東山半數冢土人謂亂冢坪僕二碑餘皆起之則與尉遲碑同蓋土人捶而僕且瘞之也又明日登山謁昭陵有六馬皆以片石刻其半左右各三陵北四十五里叱幹村村東二冡一爲乙速孤昭祐碑苗神客撰釋行滿正書一爲乙速孤行儼碑劉憲撰白羲晊八分書地僻搨者少故得稍完

褒公段志碑正書貞觀十六年

今在醴泉縣殘缺

京師至徳觀主孟法師碑岑文本撰褚遂良正書貞觀十六年五月

拓本

贈比干太師詔並祭文薛純陁八分書貞觀十九年二月

今重刻在衛輝府

舊唐書太宗紀貞觀十九年二月贈殷比干爲太師諡曰忠烈命所司封墓葺祠堂春秋祠以少牢上自爲文以祭之

晉祠銘太宗禦制並書行書貞觀二十一年七月

祠在今太原府西南四十里距今太原縣八里而今縣則古晉陽之故址唐時爲並州爲北都爲河東節度使治昔人立廟於此以祀唐叔考之北齊書已有其名而唐髙祖起兵嘗禱於此冊府元太宗貞觀二十年正月幸晉祠樹碑制文親書之於石今存祠中蓋昔之並都甚大祠去城三四里爾在懸甕山之麓晉水之所發源後人於此引池結亭架橋其上林水翳然足爲一方之勝其廟負山而東面者晉水之神南面者唐叔之神後晉天福六年封唐叔爲興安王臺駘爲昌寜公而宋時又封晉水爲顯靈昭濟聖母飾爲婦人之像今之人但言聖母而不復知有唐叔爲古先有土之君矣水經注云昔智伯遏晉水以灌晉陽後人踵其遺迹蓄以爲沼沼西際山枕水有唐叔虞祠水側有涼堂結飛梁於水上北史薛孝通曽與諸人同詣晉祠皆屈膝盡禮孝通獨捧手不拜顧而言曰此乃諸侯之國去吾何逺防而無禮將爲神笑是則當時之所祀者唐叔非水神也祠前蓮花臺上有鐵人四一紹聖四年一五年造俱完一治十一年一無年月俱壊今之工不及古也

碑陰字體不一其上右方云司徒太子太師上柱國趙國公臣無忌太子太保上柱國宋國公臣瑀特進太子詹事兼左衞率上柱國英國公臣勣光祿大夫刑部尙書上柱國鄖國公臣張亮禮部尙書上柱國江夏郡王臣道宗太常卿駙馬都尉柱國安徳郡公臣楊師道正議大夫守中書令太子左庶子兼攝吏部尙書護軍臣馬周凡七行皆當日書者其餘則皆宋人續題錯亂無次其空處又有洪武二年行省參知政事楊憲題而絕無一唐人題者以禦書之碑不敢擅刻也【東軒筆錄呂升卿爲京東察訪防防山題名於眞宗禦制封禪碑之陰刋刻搨夲傳於四方後二年升卿判國子監防蔡承禧爲禦史言其題名事以爲大不防遂罷升卿判監】他碑則唐人之題固累累也

舊唐書東夷傳新羅王眞徳遣其弟國相伊贊於金春秋及其子文正來朝春秋請詣國學觀釋奠及講論太宗因賜以所制溫湯及晉祠碑並新撰晉書將歸國令三品已上宴餞之

淤泥禪寺心經正書貞觀二十二年三月

今在京師城內西南隅秀峯寺其末曰大唐貞觀二十二年三月吉日建立誤作三十二以三字攺成弍字按貞觀止於二十三年此碑疑是後人僞刻然予見兗州龍興寺修三門記宋太平興國七年刻亦以八字攺成七字古人碑碣之文亦有艸率若此者此碑又曰宮官張功謹敬徳監造今山東河北寺院多雲創自敬徳或謂是尉遲敬徳非也敬徳名防考許敬宗所作神道碑及本傳並無鎭幽州事亦不當列於宮官之下也又史言尉遲敬徳晚年閒居學延年術修飾池臺奏淸商樂以自奉養不交通賔客凡十六年而不聞其事佛

國子祭酒孔頴達碑於志寧撰正書貞觀二十六年

今在醴泉縣殘缺

梁公房齡碑褚遂良正書

今在醴泉縣

金石文字記卷二﹤史部﹐目錄類﹐金石之屬﹐金石文字記﹥

欽定四庫全書

金石文字記卷三

昆山顧炎武撰

唐

芮公豆盧寛碑正書永徽元年

今在醴泉縣殘缺

大唐三藏聖教序並記太宗撰序髙宗撰記褚遂良正書永徽四年十二月

今在西安府城南慈恩寺塔下

趙崡曰據張茂中逰城南記云寺經廢毀殆盡惟一塔儼然則今寺亦非唐剙而塔自宋熙寧火後不可登萬曆甲辰重加修飾施梯始得至其巓求記所謂唐人墨迹孟郊舒元輿之類皆不可得塔下四門以石爲桄桄上唐畫佛像精絕爲防人刻名侵蝕可恨東西兩龕褚遂良書聖教序記尙完好而唐人題名碑刻無一存者問之僧云塔前元有碑亭乙卯地震塔頂墜壓爲數段今亡矣

萬年宮銘髙宗禦制並書行艸永徽六年五月今在麟逰縣

舊唐書髙宗永徽二年九月戊戌攺九成宮爲萬年宮幹封二年二月辛丑攺萬年宮依舊名九成宮冊府元永徽五年五月制萬年宮銘刻石於永光門外仍令中書門下及文武三品已上並學士自書名位於碑陰刻之

尙書張后碑正書顯慶三年三月

今在醴泉縣

衛公李靖碑許敬宗撰王知敬正書顯慶三年今在醴泉縣殘缺

其文有曰憫玆視卽肉字謂蚩愚之人也史記李斯傳禽鹿視肉索隱曰禽鹿猶禽獸也言禽獸但知視肉而食之莊子及蘇子曰人而不學譬之視肉而食文子言人有二十五等其二十四等謂之肉人廣韻肉俗作越絕書陳音對越王斷竹續竹飛土逐作此字乃俗書也而今人以爲古字誤矣

王居士磚塔銘上官靈芝撰敬客正書顯慶三年十月

近出終南山楩梓谷土中

蘭陵長公主碑正書顯慶四年十月

今在醴泉縣首曰太宗文皇帝之第十九女也殘缺

岱嶽觀造像記正書顯慶六年二月

泰山之東南麓王母池有唐岱嶽觀今存小殿三楹土人稱爲老君堂其前有碑二髙八尺許上施石蓋合而束之其字每面作四五層每層文一首或二首皆唐時建醮造像之記周環讀之得顯慶六年一首儀鳳三年一首天授二年一首萬嵗通天二年一首聖歷元年一首久視二年一首長安元年一首四年二首神元年一首景龍二年一首三年一首景云二年三首開元八年一首大歷七年一首建中元年一首其空處又有唐代人題名書法不一東側面有詩一首其下題名西側面題名亦有詩一首中二側面皆無字唐碑存於泰山者惟此及宗泰山銘蘇頲東封朝覲頌二文皆磨厓刻於山上而此碑在山下以小而雙束故不僕書非名筆故摹拓者少而獨完至今因嘆唐時六帝一後修齋建醮凡二十許共此二碑亦異乎近代之每嵗一碑以勞人而災石者矣但不知趙徳甫金石錄何以不收恐古人碑記失傳者正多耳碑下爲積土所壅予來防數四最後募人發地二尺下而觀之乃得其全文云

許洛仁碑正書龍朔二年十一月

今在醴泉縣殘缺

大唐三藏聖教序並記褚遂良正書龍朔三年六月

今在同州

按舊唐書褚遂良傳永徽元年出爲同州刺史三年徴拜吏部尙書顯慶三年卒於愛州至龍朔三年則遂良之亡已五年矣恐是後人追刻也

王撰曰碑後有大唐褚遂良書在同州倅防十一字當是後人補書其書法亦微不類

道因法師碑李儼撰歐陽通正書龍朔三年十月

今在西安府儒學

古人晤悟二字多通用此碑才晤聰晤卽晤三空皆是悟字而王右軍蘭亭序悟言一室之內又以晤爲悟陸云逸民賦明發悟歌亦以晤爲悟

騎都尉李文墓志銘正書麟徳元年二月

今在同州

會善寺造像記八分書麟徳元年十月

今在本寺大殿前右

贈太師孔宣公碑崔行功撰孫師範八分書幹封元年

今在曲阜縣廟中

碑文內升二字升音陞音防隸釋漢苦縣老子銘有星字司隸校尉楊孟文石門頌上順極白石神君碑米五錢注並云斗字【漢隸分韻升二字上升下斗】唐比丘尼法琬碑天分斗極竟作升字則謬矣昔人以其文易混故攺爲斗俗作斗而二字多有誤者故漢書食貨志治田勤謹則畆益三升不勤則損亦如之臣瓚曰當言三斗尙書帝命驗黃曰神斗博雅誤作神升又世語姜維膽大如升誤作斗

字之從斗者漢樊毅復華下民租田口算碑斛作�苦縣老子銘涼州刺史魏元平碑科作�魏受禪碑料敵用兵料作�王知敬李衛公碑運奇料敵料作�歐陽通道因法師碑斜作�韋虛心鄭子春北嶽廟碑史惟則慶唐觀金籙齋頌魁作�晉書孝武帝紀論謝之善�軍事何超音義曰�力弔反一作料後人不知古人書法妄攺爲斷而淳化閣帖晉簡文帝書斟字作�又於旁加一防以別升字後周華嶽頌�字亦同張公禮龍藏寺碑揖讓而升大寶升字作斗以斗加一爲升則不經之甚矣

燕公於志寜碑令狐徳棻撰子立政正書幹封元年十一月

今在三原縣

郭君碑幹封二年

今在汾陽北七十里郭社村

朱彛尊曰碑文有云揮霜而斬老生蓋從太宗攻霍邑者按唐書宋老生投塹爲劉基所殺而溫大雅創業起居注則云老生攀繩上城軍頭盧君諤所部人跳躍及而斬之今讀此碑乃知揮刃者之爲郭君而首二行剝裂其名字門世及撰文者皆闕其知爲郭君者借有碑額存爾

華陽觀王先生碑於敬之撰王宗正書

拓本其文但云幹封二年十一月九日卒不著立碑之年按舊唐書髙宗調露二年二月戊午賜故玉淸觀道士王逺知諡曰升眞先生贈太中大夫此碑所謂王先生名軌字洪範乃逺知之弟子也

淄川公李孝同碑諸葛思禎正書咸亨元年五月今在三原縣

碧落碑篆書韓王元嘉四男爲母房太妃立碑云有唐五十三祀龍集惇牂則咸亨元年也【唐書言垂拱中元嘉徙絳州刺史與此不合】

今在絳州有咸通十一年鄭承防釋文但篆文難通者頗多而翻刻復多舛誤如淮館儀僊釋僊爲山貪逮余漏釋逮爲建注儀鄰以同煥釋同爲洞直書心事釋書爲言敂心感慕釋敂爲叨並誤

敂古叩字出周禮宋謝靈運山居賦捲敂舷之逸曲感江南之哀嘆用此字此碑用粵若稽古作乩托字作侂宋韓侂冑字本此

大唐三藏聖教序記並心經僧懷仁集王右軍書咸亨三年十二月

今在西安府儒學

王撰曰序中如金容掩色心經中色不異空空中無色諸色字於艸法合至空不異色色卽是空空卽是色無色聲香味觸法諸色字乃包字集書者誤以此作色字耳觀天地苞乎陰陽苞字下體文抱風雲之潤抱字右邊自見而昔人無言及之者

金剛經王知敬正書咸亨三年月

今在少林寺殿後字多剝落

鄭惠王石塔記行書咸亨四年

今在潞安府

亳州錄事參軍殘碑八分書咸亨四年

今在

參軍亡其姓但有父賢隋校書郎字又曰夫人恆農楊氏恆農本農避太子名攺之又曰嫡子銀靑光祿大夫直昭文館上柱國長樂下缺

西峯秦皇觀基浮圖銘喬師望撰並書八分書上元二年七月

拓本

此當在華山西峯而今不得其處基字不諱而文有云匈奴�獵關塞�淸越裳奉贄風塵不驚知其爲前上元也師望時爲華州刺史

薛公阿史那忠碑正書上元二年

今在醴泉縣

明徴君碑髙宗禦撰髙正臣書上元三年四月今在上元縣棲霞寺唐有兩上元此云景子者髙宗號也

舊唐書明崇儼累遷正諫大夫特令入閣供奉崇儼每因謁見輙假以神道頗陳時政得失帝深加允納潤州棲霞寺是其五代祖梁處士山賔故宅帝特爲制碑文親書於石論者榮之今按此碑乃髙正臣書史家以禦制並訛爲禦書耳

上柱國任君碑正書上元三年十一月

今在汾州府南門外二里文侯村

任君名防官至金紫光祿大夫上柱國臨濟縣開國男貞觀十七年二月卒夫人郭氏其文有曰未掛東都之冠先覆北墉之首按論語伯牛有疾注禮病者居北牖下仁山金氏曰牖字誤當作墉蓋室中北墉而南牖墉墻也

修孔子廟詔表八分書儀鳳二年七月

今在曲阜縣廟中武徳九年詔一通幹封元年詔一通皇太子請立碑表一通幹封元年祭文一通共一碑金明昌三年開州刺史髙徳裔記重建嵗月於末

英公李勣碑髙宗禦制並書行艸儀鳳二年十月

今在醴泉縣

�廣韻作贙胡畎切獸名似犬多力出西海倒一虎者非也五經文字亦云贙於犬反從二虎從貝俗以二虎顚倒與說文字林不同此書用俗體倒一虎而又缺一筆以避太祖諱今人不識之矣蘇文舉開業寺碑亦用此體爾雅贙有力注出西海大秦國有養者似狗多力獷惡沈佺期驩州寄家人詩且懼威非贙寜知心是狼杜甫哀蘇源明詩不要懸黃金胡爲投乳贙寄劉峽州詩乳贙號攀石饑鼯訴落藤注引炙轂子載贙銘曰爰有獷獸厥形似犬饑則馴服飽則反眼出於西海名之曰贙

梁升卿禦史臺精舎碑作一武一虎更奇

文選左思魏都賦蒹葭贙雚蒻森李善注引說文曰贙分別也此又一義

岱嶽觀造像記儀鳳三年三月

開業寺碑蘇文舉正書開耀二年二月

今在元氏縣封龍山西吳村

碑陰多宋人題名有曰濟南李致至道王亢退之沿檄過此同宿承天佛舎元祐辛未陽月念五日題以廿爲念始見於此楊用修謂廿字韻書皆音入惟市井商賈音念而學士大夫亦從其誤者也

天后禦制詩並書一通王知敬正書永淳二年九月

今在少林寺

中書令馬周碑許敬宗撰殷仲容八分書

今在醴泉縣殘缺

申公髙士亷塋兆記許敬宗撰趙模正書

今在醴泉縣殘缺

散騎常侍褚亮碑八分書

今在醴泉縣殘缺以上三碑皆髙宗時立

王徴君臨終口授銘弟紹宗甄錄並書正書垂拱二年四月

今在嵩山老君洞南徴君卽王宗也

美原神泉詩並序篆書垂拱四年四月

今在富平縣碑兩面其一面爲云陽主簿明臺子徐彥伯字光序裕明子河東尹元凱字棫左司郎中溫翁念字敬祖天官員外郎李通字至逺各詩一首五言十二句其額曰大唐裕明子書其一面爲美原縣尉��旦字序內三人皆以一字爲字

澤王府主簿梁府君並夫人唐氏墓志銘四品孫義陽朱賔撰五品孫滎陽鄭莊正書垂拱四年十一月

近出終南山楩梓谷土中

岱嶽觀造像記天授二年二月萬嵗通天二年聖歷元年臘月久視二年正月長安元年十二月四年九月十一月各一首

碑凡大周年者天作而地作埊人作聖作�臣作�年作�月作�亦作【韻防以爲生字誤考此碑及順陵碑字並是月字】日作�星作○正作授作【契苾明碑授作�】初作�惟�字無可考疑是應字凡數字作壹貳叄肆捌玖等字皆武后所攺及自制字其�歷年記有云設金籙寶齋河圖大醮桼�桼古七字太經攡曰運諸桼政棿曰棿擬之二桼方言曰吳有桼娥之臺【晉束晳居釋夕宿七娥之房】王莽候鉦銘候鉦重五十桼斤是也後人不知妄於左旁添鑿三防淺而大又稍偏知非一筆【唐碑書七字亦有作漆者今墨子書周公旦朝讀書百篇夕見漆十士張參五經文字七作漆後人省筆作柒柒卽漆之艸書趙古則謂以七漆二字合成造之非也山海經剛山多柒木水經注漆水下有柒縣柒渠柒溪字皆作柒今作防又柒之省】

舊唐書睿宗紀先天二年三月癸巳詔制敕表狀書奏牋牒年月等數作一十二十三十四十字是知前此皆借壹貳等字矣不知其始於何年也

程大昌演繁露曰古書一爲弌二爲弍三爲弎蓋以弋爲母而一二三隨數附合以成其字特不知單書一畫爲一單書二畫三畫爲二爲三起自何時今官府文書凡其記數皆取聲同而防畫多者攺用之於是壹貳叄肆之類本皆非數直是取同聲之字借以爲用貴點畫多不可攺換爲姦爾本無義理若十之用拾八之用捌九之用玖尢爲不倫【韻防捌破聲劉歆遂初賦石捌破之嵒嵒】亦有似可相通者易之參天兩地左傳自參以上則往稱地來稱防是嘗以參爲三矣【考工記鍭矢參分茀矢參分莊子參月而後能外天下史記滑稽傳飲可八斗而醉二參並以參爲三】顏子不貳過士有貳宗國不堪貳爲其與正爲副則貳之爲二尙或可以傅會矣在顏師古時江充固已訛犬臺爲太壹又薛宣傳本曰壹笑爲樂而俗本乃攺壹笑爲壺矢是此時一己爲壹矣若元本不用壹字則一字本止一畫何緣轉易爲壺也又今漢書凡一字皆以壹代【詩臺醉日富臺者之來大學臺是皆以修身爲本周禮典命其士臺命公羊襄二十九年傳許夷狄者不臺而足】則一變爲壹已在師古之前矣【冊府元謂敍傳班壹當作一流俗本攺壹爲誤非也】然而古今經史凡書千百之字無有用阡陌之阡伯叔之伯者予故疑舊本不曽攺少畫以從多畫也然不能究其起自何時

洪氏容齋隨筆曰古書及漢人用字如一之與壹二之與貳三之與叄其義皆同鳲鳩序刺不壹也又云用心之不一也而正文其儀一兮表記節以壹惠注言聲譽𨿽有眾多者節以其行一大善者爲諡耳漢華山碑五載壹巡狩祠孔廟碑恢崇壹變祝睦碑非禮壹不得犯而後碑云非禮之常一不得當則一與壹通用也孟子市價不貳趙岐注云無二價者也本文用大貳字注用小二字則二與貳通用也易系辭參天兩地釋文云參七南反又如字音三周禮設其參注參謂卿三人則三與參通用也

冊府元文宗太和二年十月詔天后所撰十二字並卻書其本字今按景龍以後碑志之文固皆書其本字矣不知何以復有此詔

封祀壇碑武三思撰薛曜正書天冊萬嵗二年今在登封縣西萬羊岡下截剝蝕亡其月日

珍州榮徳縣丞梁師亮墓志銘正書萬嵗通天二年三月

今在西安府百塔寺

師亮字永徽以本朝年號爲字猶漢袁紹之字本初【質帝年號本初】古人之無避忌如此

中嶽體先生潘尊師碣文王適撰司馬承禎八分書聖歷二年二月

今在嵩山老君洞南題云弟子中巖道士�馬��書按唐書隱逸傳司馬承禎字子微事潘師正傳辟穀導引術無不通師正異之曰我得陶隱居正一法逮而四世矣則此碑稱弟子者司馬承禎也廣韻�亦司字老君洞卽唐之逍遙谷潘師正傳云居逍遙谷髙宗詔卽其廬作崇唐觀及營奉天宮又勑直逍遙谷作門曰仙防北曰尋眞

升仙太子碑行書聖歷二年六月

今在偃師縣南三十五里府店【緱氏山夲廟】

明堂令於大猷碑正書聖歷三年十一月

今在三原縣

碑云聖歷三年嵗次庚子十一月十二日合於雍州三原縣萬壽鄕之先塋而碑非此時立也蓋後續爲之故其書並不用武后所制字

陪勑使麻先生祭嶽詩守博城縣令馬��

在岱嶽觀碑東側面其文剝蝕不全久視二年記所稱神都靑元觀主麻慈力卽其人也武后遣之至觀修醮神都卽東都故有伊水嵩巖之句

心經正書大足元年僧有晦建

今在京師

禦制夏日防石淙詩並序薛曜正書久視元年五月

今在嵩山石淙北崖上其詩天后自制七言一首侍逰應制皇太子顯太子左奉裕率兼檢校安北大都防相王旦太子賔客上柱國梁王三思內史狄仁傑奉宸令張易之麟臺監中山縣開圀男張昌宗鸞臺侍郎李嶠鳳閣侍郎蘇味道夏官侍郎姚元崇給事中閻朝隱鳳閣舎人崔融奉宸大夫汾陰縣開圀男薛曜守給事中徐彥伯右玉鈐衛郎將左奉宸內供奉楊敬述司封員外於季子通事舎人沈佺期各七言一首文內天臺訛右銜訛衝瀑水訛曝

順陵碑正書長安二年正月

拓本

首曰大周無上孝明髙皇后碑銘並序特進太子賔客監修圀史上柱圀梁王三思奉勅撰太子左奉裕率兼檢校安北大都護相王旦奉勅書此武后追尊其母楊氏之碑其時睿宗爲相王奉勅書之字體與景龍觀鐘銘同內虎字再見末筆俱不全箎字號字亦同猶未斥唐諱又君字作�亦他碑所未見疑古文君字亦類此仁山金氏謂商書太甲上篇自周有終相亦惟終當爲自君古文君字似周故誤作周

唐君臣正論武后攺易新字以山水土爲地千千萬萬爲年永主久王爲證【蕭元眘佛像贊證字作】長正主爲聖一忠爲臣一生爲人一人大吉爲君

按舊唐書蘇頲傳宗欲於靖陵建碑頲諫曰自古帝王及後無神道碑若靖陵特建則祖宗之陵皆須追造宗乃止韋湊傳語亦同靖陵者宗母昭成後竇氏之也然則唐之髙祖太宗皆無碑矣順陵之有碑蓋武后剙爲之而幹陵之有碑則中宗踵爲之乎

髙延貴造佛像贊正書長安三年七月

韋均造佛像贊正書長安三年九月

蕭元眘造佛像贊行書長安三年九月

李承嗣造佛像銘正書長安三年九月

姚元景光宅寺造佛像銘正書長安四年九月今並在西安府南門內華塔寺

衛州共城縣百門陂碑辛怡諫文張元琮記孫去煩行書長安四年

今在輝縣

秋日宴石淙序張易之撰正書闕年月

今在嵩山石淙南崖

上騎都尉相裏瑞碑正書

今在汾陽縣小相裏之北太師墓上太師者五代時相裏金也二碑並列此碑漫滅特甚其可識者曰上騎都尉相裏府君之碑曰相裏瑞字鳳威曰夫人任氏而中有而埊�字知其爲武后時立也

岱嶽觀造像記神龍元年三月景龍二年二月三年三月各一首

�部將軍功徳記郭��撰八分書景龍元年十月

今在太原縣天龍寺後將軍名珣其氏曰�部而部上闕一字官至天兵中軍副使右金吾衛將軍上柱國開國公與其夫人黑齒氏造像之記其文曰本支京海世食舊徳相虞不臘之奇族行太上懷邦由余載格蓋蕃將之歸唐者也

比丘尼法琬碑僧承逺撰劉欽旦正書景龍三年五月

今在西安府城外賈裏村

許公蘇瓌碑盧藏用序並八分書張說銘景云元年十一月

今在武功縣漫漶

長安縣丞蕭思亮墓志銘顏惟貞撰正書景云二年二月

近出西安府城南神和原土中

幽州石浮屠銘寧思道書景云二年四月

拓本

賜道士楊太希勅景云二年六月

在岱嶽觀東碑南面

景龍觀鐘銘睿宗禦書景云二年九月

今在西安府鐘樓上

初唐人作字尙有八分遺意正書之中往往雜出篆體無論歐虞諸子卽睿宗書亦如此猶之初唐律詩稍似古風平仄不盡穩順開元以後書法日盛而古意遂亡遂以篆楷爲必不相通分爲兩部然而蚩之從防岊之從巴黎之從薛之從虛之從�鼎之從析�益之從橫�此皆見行於今代者而不察其爲篆也詩篇書法日以圓熟而俗筆生焉亦世道升降之一端矣

馮本殘碑�朝撰八分書先天元年十一月今在髙陵縣西南七里府君廟

涼國公契苾明碑婁師徳撰殷祚正書先天元年十二月

今在咸陽縣

此碑立於先天元年十二月乃宗受禪之後而碑猶用武后字又明父何力史作何而此碑作河又其中特勤字再見皆特勒之訛按北史突厥傳大官有業護次特勒唐書突厥傳可汗者猶古之單於其子弟謂之特勒【通典同溫公通鑑考異曰諸書或作勑勤今從新舊二唐書】回紇傳依托髙車臣屬特厥近謂之特勒無君長契苾何力傳父葛隋大業中繼爲莫賀咄特勒隋書髙祖紀突厥雍虞閭可汗遣其特勒來朝李崇傳突厥遣使謂崇曰若來降者封爲特勒史傳中稱特勒者甚多此乃作特勤又栁公權神防軍碑亦云大特勤嗢沒斯此皆書者之誤若其中有云玉質金相作箱鷹字前從木後從才又其小失也

志公碑行書開元三年二月

其額云大唐齊州章丘縣常白山醴泉寺志公之碑今仍在寺中而其地已割入鄒平矣碑陰有志公像其下方斷齾不全

按此所述是梁之寶志與陸倕文略同而曰旣墓彼山又墳玆嶺則此地亦有志公墳也按雒陽伽藍記別有一寶公豈卽其人而作文者誤以爲梁之寶志乎不然何以一人而兩葬也【按僧家有衣鉢爪髮塔不嫌兩葬】

灋藏禪師塔銘田休光撰正書開元四年五月今在西安府南山

贈歙州刺史葉慧明碑江夏李��國子�太學生���八分書開元五年七月

今在金鄕縣此爲葉法善之父本傳法善括州括蒼人三世爲道士皆有攝養占卜之術髙宗聞法善名徴詣京師法善自髙宗則天中宗殆五十年嘗往來名山數詔入禁中盡禮問道然排擠佛法議者或譏其向背以其術髙終莫之測也睿宗卽位稱法善有防助之功先天二年拜鴻臚卿封越國公仍舊稱爲道士止於京師之景龍觀又贈其父爲歙州刺史年一百七嵗卒

其敍葉氏云聃季食沈子髙封葉則葉字當音式渉反今人讀爲枝葉之葉者非也

又其文有曰情隋地深字當作隨而省爲隋

兗州都督於知微碑姚崇撰正書開元七年六月

今在三原縣漫漶

修孔子廟碑李邕撰張廷珪八分書開元七年十月

今在曲阜縣廟中

舊唐書張廷珪傳廷珪素與陳州刺史李邕親善屢上表薦之邕所撰碑碣之文必請廷珪八分書之廷珪旣善楷隸甚爲時人所重庭字作廷邕傳同

云麾將軍李思訓碑李邕撰並書行書開元八年六月

今在蒲城縣

華嶽精享昭應之碑八分書開元八年

今在華陰縣西嶽廟中其文卽刻於後周天和二年頌碑之陰宣義郎行華州華陰縣主簿咸廙撰殿中侍禦史劉升書銀靑光祿大夫檢校華州刺史上柱國李光休題額碑之右旁有顏魯公大字題名乾元元年十月左旁有賈竦謁華嶽廟詩元和元年十月作並書太和六年四月侄男宣義郎行華州參軍琡重修碑之下方亦有唐人題名此碑前後空處爲宋人攙入題名甚多幸正文皆八分書題名或隸或行不相混耳廟中古碑嘉靖末地震多毀唐碑惟此與述聖頌二通僅存

古碑陰多無刻字故後周之碑而唐人得以刻之觀此一碑而周人之質朴唐人之謙約兩見之矣按此爲華陰縣主簿咸廙而新唐書趙冬曦傳有大理評事咸廙業亦開元時人恐卽是一人

北嶽府君碑韋虛心撰陳懷志行書開元九年三月

今在曲陽縣北嶽廟中

鎭軍大將軍吳文墓銘興福寺僧大雅集王右軍書開元九年十月

此碑萬曆末浚西安府城濠得之今置儒學中俗謂之半截碑

其文有曰夫人李氏圓姿替月潤瞼呈花唐人寫狀婦容云爾猶有碩人詩意今人以爲嫌不肯作此語矣

云居寺石浮圖銘梁髙望書開元十年四月今在房山縣

秦望山法華寺碑李邕撰並書開元十一年二月今重刻在紹興府秦望山

禦史臺精舍碑崔湜撰梁升卿八分書開元十一年

今在西安府儒學

碑陰題名表其上格曰侍禦史並內供奉列盧懷愼等名中格曰殿中侍禦史並內供奉列崔湜等名下格曰監察禦史下有一並字下缺不全列陸景初等名其盧崔陸三人姓名並八分書蓋梁筆也余則正書乃後人續書之者碑額空處前後皆有刻前刻監察禦史及姓名後刻知雜侍禦史及姓名有自天寶元載以後七字按天寶三年始攺年爲載不當云元載恐是追書

宋趙彥衛雲麓漫鈔曰唐有三院禦史侍禦史謂之臺院殿中侍禦史謂之殿院監察禦史謂之監院讀此文知唐時禦史臺有獄又於其旁立精舎援引釋典以勸人回心作善然考之舊唐書開元十四年崔隱甫爲禦史大夫在職彊正無所回避自貞觀年李幹祐爲禦史大夫別置臺獄有所鞫訊便輒系之由是自中丞侍禦史以下各自禁人牢扉常滿隱甫引故事奏以爲不便遂掘去之則其獄未幾而廢又言溫造爲禦史中丞太和二年十一月宮中昭徳寺火宰臣兩省京兆尹中尉樞密皆環立於日華門外令神防兵士救之惟臺官不到造奏以臺有系囚恐緣爲姦追集人吏隄防所以至朝堂在後則又不知何時而復置也【新書隱甫傳云其後患囚往來或漏泄復系之廚院云】宋時亦有臺獄曽肇記云始自開寶五年

池州刺史馮公碑崔尙撰郭謙光八分書開元十一年

今在咸陽縣其文曰公諱仁�字�長樂人馮文王之也仁下闕一字

娑羅樹碑李邕撰並書行書開元十一年今重刻在淮安府

張弨曰其末曰一歸可門可門者何門也考說文誰何之何本單作可其從人者則爲儋何之何易何校滅耳詩何蓑何笠爾雅何鼓謂之牽牛是也後借爲誰何之何更以擔荷爲儋何字字日繁而忘其本矣此文以可爲何可見開元時文字尙存古法

石佛堂記孫義龍撰並書行艸開元十二年三月

今在臨城縣李莊漫漶

淨業法師塔銘畢彥雄撰正書開元十二年六月

今在西安府城南香積寺

涼國長公主碑蘇頲撰宗八分書開元十二年十一月

今在蒲城縣

其文有雲開元十二載八月辛丑薨於京永嘉裏第按唐書天寶三年正月丙辰朔攺年爲載而此在其前二十年已云載矣蓋文字中偶一用之後乃施之詔令符牒耳

楊將軍新莊像銘正書開元十年

今在西安府南門內華塔寺

右武衛大將軍乙速孤行儼碑劉憲撰白羲晊八分書開元十三年二月

今在醴泉縣叱幹村漫漶

古義士伯夷叔齊二公碑梁升卿撰並書八分書開元十三年

今在蒲州首陽山二賢廟中其文書於碑之兩面其側有後唐同光元年護國軍節度押衙丁約建立廟宇題字

述聖頌正書開元十三年

今在華陰縣嶽廟之東道院京兆府富平縣尉達奚珣撰序左補闕集賢殿直學士呂向撰頌並書其陰之上方有韓賞告嶽神文韓擇木八分書下方有大歷九年華陰令盧朝徹謁嶽廟文有貞元九年十三年題名左旁有乾元二年張惟一祈雨記右旁有上元元年華陰縣令王宥等題名李樞書上爲篆下爲八分

紀泰山銘宗禦制並書八分書開元十四年今在泰山頂石崖上

東封朝覲頌蘇頲撰開元十四年

在紀泰山銘右石崖上近有閩人林焞開府山東以忠孝防節四大字鑱於其上頌文毀去其十三四觀者笑之

恆山祠碑張嘉貞撰並書行書開元十五年八月

今在曲陽縣北嶽廟中舊唐書本傳嘉貞爲定州刺史至州於恆嶽廟中立頌自爲文書於石其碑用白石爲之素質黒文甚爲奇麗先是嶽祠爲逺近祈賽有錢數百萬嘉貞自以爲頌文之功納其數萬今白石碑尙在本傳又言嘉貞官至宰相不爲子孫立業豈好貨者乎或矜誇其文則有之然唐人以文取錢未嘗以官取錢嘉貞於此又僅百而取一古之疾也今也或是之亡矣

道安禪師碑宋儋撰並書行書開元十五年十月

今在嵩山防善寺廢戒壇前中斷

少林寺碑裴漼撰並書行書開元十六年七月今在大殿東南鐘樓下

葉封曰文稱有禦書碑額七字當是明皇書今亡之而上有橫刻開元神武皇帝書七字似屬後人所爲碑陰有少林寺賜田牒

碑內王字俱鐫去按金史海陵正隆二年二月癸卯攺定親王以下封爵等第命置局追取存亡告身公私文書但有王爵字者皆立限毀抹𨿽墳墓碑志並發而毀之則知前代封爵之碑有王字者多毀僕於此時而此碑以梵力獨存乃其間王宮夏王王言育王等字亦從而鐫去矣完顏之不通文義而肆爲無道可勝嘆哉

唐碑遇帝號必空三字此碑所紀宇文周事有明皇帝皇上空三字有隋髙祖祖上空三字而前有周武帝卻不空蓋緇流不通古今者之所爲也

敬節法師塔銘正書開元十七年七月

今在西安府城外杜永村

龍角山慶唐觀紀聖銘宗禦制並書八分書開元十七年九月

今在浮山縣龍角山

舊唐書地理誌武徳二年分襄陵置浮山縣四年攺爲神山冊府元載開元十四年九月制曰元皇帝先聖宗師國家本系昔艸昧之始告受命之期髙祖應之遂於神降之所置廟攺縣曰神山近日廟庭屢彰嘉瑞防荷靈應祗慶載深宜令本州擇精誠道士七人於羊角廟中潔齋焚香以崇奉敬

比丘尼法澄塔銘�志�撰並書行書開元十七年十一月

今在西安府城外東南馬頭空

嶽麓寺碑李邕撰並書行書開元十八年九月今在寺中殘缺

廬山東林寺碑李邕撰並書行書開元十九年七月

今在寺中元延祐七年寺火碑壊後至元三年僧慶哲重摹刻石

元氏令龎履溫碑邵混之撰蔡有鄰八分書開元二十四年二月

今在元氏縣西寺內

碑陰有宋熙寜九年孟士龍遷碑記滎陽鄭陶撰

大智禪師碑嚴挺之撰史惟則八分書並篆額開元二十四年九月

今在西安府儒學

碑陰記陽伯成撰史惟則八分書開元二十九年五月其上方有宋金人題名

進法師塔銘陳光撰僧智詳正書開元二十五年七月

今在西安府實際寺剝蝕

檀法師塔銘姜立祐撰正書開元二十五年八月

今在西安府西門外崇仁寺銘文正書而後列弟子沙門名皆八分書

景賢大師身塔石記羊兪撰沙門溫古行書開元二十五年八月

今在嵩山防善寺

葉封曰按王維有畱別溫古上人兄詩云宗兄此削髮蓋其族人亦必可稱者也

周尉遲迥廟碑顏眞卿撰蔡有鄰八分書開元二十六年正月

今在彰徳府剝蝕過半

任城縣橋亭記防芳撰王子言八分書開元二十六年閏八月

今在濟寜州儒學泮池上

鐵像頌王端撰蘇靈芝行書開元二十七年五月

今在易州

山頂石浮屠後記王守泰行書開元二十八年四月

今在房山縣記金仙公主奏賜譯經四千餘卷並範陽縣東南五十里上防村趙襄子澱中麥田莊並果園一所及環山林麓

石壁寺鐵彌勒像頌林諤撰房嶙妻髙氏行書開元二十九年六月

今在交城縣石壁山寺末有金泰和四年防

夢眞容碑蘇靈芝行書開元二十九年六月今在盩厔縣樓觀

是年四月宗自言夢見元皇帝云有像在京城西南百餘里卽命使同諸道士求得之於盩厔縣樓觀東南山阜間迎至興慶宮大同殿宰相牛仙客李林甫拜賀

金仙長公主碑徐嶠之撰明皇行書開元中今在蒲城縣

鄎國長公主碑張說撰明皇八分書

今在蒲城縣

金石文字記卷三﹤史部﹐目錄類﹐金石之屬﹐金石文字記﹥

欽定四庫全書

金石文字記卷四

昆山顧炎武撰

唐

云麾將軍李秀碑李邕撰並書行書天寶元年正月

孫承澤春明夢餘錄曰李秀字秀範陽人以功拜云麾將軍左豹韜衛翊府中郎將封遼西郡開國公開元四年卒範陽之福祿鄕此碑爲靈昌郡太守李邕文並書逸人太原郭卓然模勒並題額李北海有兩云麾碑一爲李思訓碑在蒲城一爲此碑其官同其姓同也趙子圅【名崡】秦人未見此碑其著石墨鐫華乃以爲一碑又以此碑爲趙子昂所臨誤矣碑不知何時入都城萬曆初宛平令李防署中掘地得六礎洗視乃此碑存者百八十餘字碑首存唐故云三字因築室砌之壁間名曰古墨齋後移少京兆署中止二礎其四礎相傳萬曆末王京兆惟儉攜之大梁

道振禪師塔銘正書天寶元年正月

今在【闕】

褒封四子勅正書天寶元年二月

今在盩厔縣樓觀

舊唐書禮儀志天寶元年正月癸丑陳王府參軍田同秀稱於京永昌街空中見元皇帝以天下太平聖壽無疆之言傳於宗仍云桃林縣故關令尹喜宅旁有靈寶符發使求之十七日獻於含元殿二月丁亥禦含元殿加尊號爲開元天寶聖文神武皇帝辛卯親祔元廟丙申詔史記古今人表元皇帝升入上聖莊子號南華眞人文子號通眞人列子號沖虛眞人庚桑子號洞虛眞人攺莊子爲南華眞經文子爲通眞經列子爲沖虛眞經庚桑子爲洞虛眞經今人稱莊子書爲南華經昉於此也李肇國史補曰天寶中天下屢言聖祖見因以四子列學官故有僞爲庚桑子者其辭鄙俚非古人書

兗公之頌張之宏撰包文該正書天寶元年四月

今在曲阜縣孔子廟中

舊唐書禮儀志開元二十七年八月制追諡孔子爲文宣王贈顏子淵兗公閔子賽費侯冉伯牛鄆侯冉仲弓薛侯冉子有徐侯仲子路衛侯宰子我齊侯端木子貢黎侯言子防吳侯卜子夏魏侯又贈曾參顓孫師等六十七人皆爲伯

告華嶽文八分書

在述聖頌碑陰之上方

首云惟廿七祀孟秋右補闕韓賞敢昭告於泰華府君祠廟其末雲天寶元年歲次壬午四月乙亥朔十日甲申諸王侍書榮王府司馬韓擇木書

宗禦書裴忠獻公墓碑

宗賜張說勅

今並在聞喜縣東門外裴趙二公祠前一碑兩面

心經陳令望書天寶元年四月

拓本

元靈應頌戴琁撰序劉同升撰頌戴伋八分書天寶元年七月

今在盩厔縣樓觀

趙崡曰此頌刻於宗聖觀記之北面唐人分書甚佳但經元人翻本減弱矣碑側宋蘓軾書詩並弟轍詩嵗久剝蝕元人別摹一碑視碑側字法亦減

慶唐觀金籙齋頌崔明允撰史惟則八分書天寶二年十月

今在浮山縣龍角山

昔人所用莊子禦六气之辧意各不同惟梁簡文帝南郊頌黙禦辧寂照秉眞後周庾信至老子廟詩虛無推禦辧寥廓本乘蜺及此碑云皇帝禦辧無爲齋心正一爲得其旨若齊謝脁侍宴曲水詩於皇克聖時乘禦辧梁敬帝禪位防文安國字萌本因萬物之志時乘禦辧良防樂推之心後周庾信喜晴詩禦辧誠膺錄維皇稱有建宋王旦汾陰壇頌欽明稽古禦辧撫圗則以爲首出在位之義梁王僧辧勸進元帝表坦然大定禦辧東歸隋李徳林從駕詩朝乘六气辧夕動七星旒則以爲巡逰之事唐朱子奢豳州昭仁寺碑禦辧崆峒非趨湼槃之防乘雲谷口寧逰波若之門碧落碑峒山順風勞乎靡索汾陽禦辧窅然自喪武后升仙太子碑尋眞禦辧控鶴乘龍則以爲訪道之事隋薛道衡髙祖文皇帝頌禦辧遐逝乘雲上仙則又借爲升遐之事而唐李嶠大周降禪碑翠鳯銜蕤黃龍禦辧則又不知其何所出也

隆闡法師碑天寶二年十二月

今在西安府儒學題曰唐實際寺故寺主懷惲奉勑贈隆闡大法師碑銘並序其下曰懷惲及書蓋不可曉

文中有弟子大溫寺主思莊敬想淸徽勒玆琰疑卽其人所書

嵩陽觀聖徳感應頌李林甫撰徐浩八分書裴迥題額天寶三載二月

今在登封縣嵩陽宮遺址

騎都尉薛良佐塔銘再從兄鈞撰弟良史正書天寶三載閏四月

今在【闕】

文言年止廿八卒於裏第塔於終南山施陁林善知識之次此官而葬以僧者

孝經宗禦制序並注及書八分書

今在西安府儒學

前第二行題曰禦制序並注及書其下小字曰皇太子臣亨奉勑題額其額曰大唐開元天寶聖文神武皇帝注孝經臺後有天寶四載九月一日銀靑光祿大夫國子祭酒上柱國臣李齊古上表及宗禦批大字艸書三十八字其下有特進行尙書左僕射兼右相吏部尙書集賢院學士修國史上柱國晉國公臣林甫光祿大夫行左相兼兵部尙書文館學士上柱國渭源縣開國公臣李適之等四十五人姓名惟林甫以左僕射不書姓【舊唐書王璠傳載李絳疏云左右僕射師長庶僚開元中名之宰相表狀之中不署其姓宋周必大二老堂雜誌曰祖宗朝宰相官至僕射勅後乃不著姓他相階官自吏部尙書而下皆著姓】中間人名下攙入丁酉歲八月廿六日紀九字是後人所添是歲乙酉非丁酉也又末二人官銜下不書臣亦可疑

孝經疏序曰孝經河間顏芝所藏因始傳之於世自西漢及魏歷晉宋齊梁注解之者殆及百家至有唐之初𨿽備存祕府而簡編多有殘缺傳行者惟孔安國鄭康成兩家之注並有梁博士皇侃義疏播於國序然辭多紕繆理昧精研至唐宗朝乃詔羣儒學官俾其集議是以劉子辧鄭注有十謬七惑司馬堅斥孔注多鄙俚不經其餘諸家注解皆榮華其言妄生穿鑿明皇遂於先儒注中采摭菁英芟去煩亂撮其義理允當者用爲注解至天寶二年注成頒行天下仍自八分禦札勒於石碑卽今京兆石臺孝經是也

竇居士神道碑李邕撰段淸云行書天寶六載今在咸陽縣

封安天王之銘李荃撰戴千齡八分書天寶七載

今在曲陽縣北嶽廟中碑陰文康傑撰戴千齡八分書

康傑文內有皇族從叔朝請郎行司兵參軍欽回不書姓而冠以皇族夫國君之尊族人不得以屬通而況天子乎

崇仁寺陀羅尼石幢張少悌行書天寶七載五月今在西安府尊勝陀羅尼石幢天下多有不具載此以少悌之名而存之

少林寺靈運禪師塔銘崔琪撰沙門勤【闕】行書天寶九載四月

今在寺中碑頂有字云寺西石塔靈運師墳卽梁帝皇嗣者也以其爲梁武帝之裔而稱皇嗣亦爲不順其陰刻陀羅尼經咒

淸河郡太夫人張氏墓志銘索愛撰男林有鑑正書天寶九載五月

今在咸陽縣

永泰寺碑沙門靖彰撰荀望行書天寶十一載閏三月

今在嵩山永泰寺

多寶佛塔感應篇岑勛撰顏眞卿正書徐浩題額天寶十一載四月

今在西安府儒學岑參集有登千福寺楚金禪師法華院多寶塔詩

施燈功徳經正書天寶十三載正月

今在西安府城南香積寺

東方朔畫像贊並碑陰夏侯湛撰贊顏眞卿正書天寶十三載十二月

今在陵縣署後堂

憫忠寺寶塔頌張不矜撰蘇靈芝行書至徳二載十一月

今在京師憫忠寺

宋文惟簡北庭事實曰燕京城東壁有大寺一區名曰憫忠唐太宗徵髙麗回念忠臣義士沒於王事者建此寺爲之薦福東西有兩磚塔髙可十丈是安祿山史思明所建此碑稱禦史大夫史思明奉爲大唐光天大聖文武孝感皇帝敬無垢淨光寶塔頌者是也春明夢餘錄曰此碑蓋建於思明初歸附之時其碑完好近日劉同人【名侗】作帝京景物略謂碑上半斷裂不可讀且蘇靈芝書名甚著當時乃謂爲李北海自鐫名尢誤之甚不知北海自鐫名乃伏靈芝也此碑書丹於石故以左爲前

按舊唐書肅宗紀至徳二載十二月己丑賊將僞範陽節度使史思明以其兵眾八萬與僞河東節度使髙秀巖並表送降三載正月戊寅上皇禦宣政殿冊皇帝尊號曰光天文武大聖孝感皇帝二月丁未大赦天下攺至徳三載爲乾元元年今此碑建於二載十一月而己稱尊號又以大聖字移在文武之上與史書不合

宣和書譜蘓靈芝儒生也嘗爲易州刺史郭明肅書候臺記靈芝行書有二王法而成就頓放當與徐浩鴈行戈腳復類世南體亦善於臨仿者

予後至燕一日與鄞人萬言同至憫忠寺諦觀此碑萬曰前行大唐光天大聖文武孝感皇帝及中間唐字史思明字類磨去重刻者石皆凹而首行憫忠寺上元只二字今攺範陽郡三字蓋思明復叛之後磨去之及思明誅後此地歸唐後人重刻者也當日君臣之分殆如奕棊然非親至其下摩挲遺石而徒搨紙上之字未有能得其情者若年月尊號之先後亦從此而無疑矣

華嶽題名顏眞卿大字正書乾元元年十月今在華嶽碑之右旁王伯厚言華嶽題名五百十一人再題三十一人自開元訖淸泰今存者惟此與述聖頌二碑不過二十餘人而已又因地震之後以碎石裝砌嶽廟大門墻上亦有唐人題名今王無異所搨得者通共九十二人有裴士淹李徳裕李商隱名

祈雨紀張惟一撰李權八分書乾元二年二月今在述聖頌碑之左旁

大徳禪師遷記沙門義宣撰行書乾元二年二月

今在西安府華嚴寺

乞禦書題天下放生池碑額表並禦書批答顏眞卿正書上元元年七月

拓本有碑陰記一通書大歷九年甲子日

贈工部尙書臧懷恪碑顏眞卿撰並書正書今在三原縣九陂城臧氏墓上碑文有廣徳元年十月字碑文歷敍臧氏自魯公子彄及僖哀二伯文武兩仲而其下又列丈人子原義和榮緒按莊子文王寓而政於臧丈人下距魯隱公殆四百年不得以爲公子彄之後且莊子中名氏多是寓言不可爲據【莊子文王觀於臧見一丈夫釣李軌云臧地名也】子原乃漢臧洪原字從廠從泉後人復添三今後漢書作子源

臨淮王李光弼碑顏眞卿撰張少悌行書廣徳二年十一月

今在富平縣儒學

左金吾衛將軍臧希晏碑韓秀弼八分書廣徳二年八月

今在三原縣

心經趙偃正書廣徳二年八月

今在京師城內西南隅石鐙庵

郭敬之家廟碑並陰顏眞卿撰並書正書廣徳二年十一月

今在陜西布政司署中

李寶臣記功載政頌王佑撰王士則行書並篆額永泰二年七月

今在眞定府察院內

頌曰蟜蟜我公爲君武臣以蟜爲矯

嵩山防善寺戒壇勅牒行書大歷二年十一月今在嵩山防善寺西上層刻中書奉勑牒中層刻沙門乘如謝表下層刻代宗禦書批答二十四字碑文準字本當作準宋周必大二老堂雜誌曰勅牒準字去十爲準或謂本朝因宼準爲相而攺【胡三省通鑑注亦云本朝宼準爲相省吏避其名凡文書準字皆去十後遂因而不攺】又云曾公亮蔡京父皆名準而避其實不然予見唐告已作準又考五代堂判亦然頃在密院令吏用準字旣而作相又令三省如此寫至今遂定今據大歷時牒已用準字則知此字自取省筆果若益公之言而攺爲準字則未見後人之遵用也廣韻二字並收準字下注曰俗然管子書準字皆作準莊子平中準文子放準循繩淮南子眇者使之準王襃洞簫賦夔防準法皆用此字緯書有洛書靈準聽京房造準形如瑟十三郭忠恕佩觹集曰字林用準爲平準之準【字林呂忱作】而後魏仇儒爲趙準造妖言曰燕當傾趙當續欲知其名淮水不足【北史長孫肥傳】則準字之來久矣又按宋順帝名準故沈約宋書平準令王準之皆作準然管莊諸書亦豈因此而攺乎

先塋記李季卿撰李陽冰篆書大歷二年三墳記李季卿撰李陽冰篆書大歷二年今並在西安府儒學

元吾丘衍謂陽冰卽杜甫之甥名潮取海賦陽冰不冶之義爲字旣以字行乃別字少溫楊用修嘗辧其非【按陽冰趙郡人太白從叔其字少溫見於宣和書譜與其名相應若名潮而以陽冰少溫爲字於義皆無取且陽冰工篆書潮工八分觀趙氏金石錄載城隍神祠記忘歸防銘孔子廟記先塋碑三墳記等爲李陽冰篆書而慧義寺彌勒像碑彭元曜墓志爲李潮書則其非一人明矣】今人讀陽冰爲陽凝非也按文苑英華有林滋陽冰賦戴侗六書故曰說文仌凍也冰水堅也俗作凝孫氏魚陵切說文蓋以冰爲凝按仌於隸楷不能獨成文故後人加水焉凝之從冫從水無義當從今文

大證禪師碑銘王縉撰徐浩正書大歷四年【闕】月

今在嵩嶽寺

撫州南城縣麻姑仙壇記顏眞卿撰並書小字正書【按魯公立此碑元作大字今有拓本而石亾其小字者乃別本後人補刻非初碑也】大歷六年四月

今在建昌府南城縣麻姑山萬曆初年重刻

大唐中興頌元結撰顏眞卿大字正書大歷六年六月

今在祁陽縣石崖上

宋馬永卿曰中興頌云復復指期此兩字出漢書匡衡傳云所防或不可行而復復之注云下復扶目反又何武爲九卿時奏言宜置三公官又與翟方進共奏罷刺史防置州牧後皆復復故注云依其舊也下復扶目反

美原田眞人碑大歷六年九月

今在富平縣美原鎭題曰美原縣永【闕】觀【闕】朝散大夫【闕】並州別駕上柱國蘭陵蕭森【闕】政撰並模晉王右軍書相傳田眞人拔宅上升處也

陀羅尼經石幢銘僧昔眞撰布衣康玠行書大歷六年十月

今在富平縣六井

容州都督元結墓碑顏眞卿撰並書正書大歷【闕】年十一月

今在魯山縣

廣平郡公宋璟碑並碑側記顏眞卿撰並書正書大歷七年九月

今在沙河縣西北八里墓上

宋州官吏八關齋防報徳記顏眞卿撰並書正書大歷七年

今在歸徳府南門亭內

刺史崔倬敍顏魯公石幢事曰防昌中有詔大除佛寺凡堂閣室宇關於佛祠者掊滅無遺分遣禦史覆視之州縣祗畏至於碑幢銘鏤贊述之類亦皆毀瘞此州【闕】元寺先有太師魯國顏公以郡守僚吏州人等爲連帥田氏八關齋防鐫紀大幢亦鑿缺僕埋因訪其遺文於前刺史唐氏之家得其模本命工補刻大中五年正月一日

八關齋防始於宋齊之間通鑑齊武帝永明元年上於華林園設八關齋胡三省注曰釋氏之戒一不殺生二不偸盜三不邪淫四不妄語五不飲酒食肉六不著花鬘瓔珞香油塗身歌舞倡伎故往觀聽七不得坐髙廣大牀八不得過齋後喫食已上八戒故爲八關雜錄名義云八戒者俗眾所受一日一夜戒也謂八戒一齋通爲八關齋明以禁防爲義也

文宣王廟新三門記裴孝智撰裴平八分書並篆額大歷八年十二月

今在曲阜縣廟中

幹祿字書顏元孫撰顏眞卿書正書大歷九年正月

今在潼川州

序稱第十三侄男眞卿書按顏氏家訓曰兄弟之子北土多呼爲侄案爾雅喪服經左傳侄名𨿽通男女並是對姑之稱晉世以來始呼叔侄【晉書王湛傳濟才气抗邁於湛略無子侄之敬】書侄而又加男此唐人之俗稱也【柳宗元祭六伯母文亦自稱侄男】

戴侗六書故曰爾雅女子謂晜弟之子曰侄喪服傳曰侄丈夫婦人報又曰謂吾姑者吾謂之侄【賈公彥疏曰侄者對姑之稱若對世叔惟得言昆弟之子不得言侄也】春秋傳曰侄其從姑【潘嶽楊仲武誄姑侄繼隕正用此所謂通男女之稱】又曰齊靈公娶於魯曰顏懿姬無子其侄鬷聲姬生光又曰臧宣叔娶於鑄生賈及爲而死繼室以其侄生紇今人謂兄弟之丈夫子亦曰侄非也古者兄弟之子皆曰子漢書疏廣與其兄子受父子並爲師傅后漢書蔡邕與其叔父質得罪上書自陳亦曰言事者欲陷臣父子晉書謝安傳安與兄子父子皆著大勲世說江左殷太常父子亦謂殷融與其兄子浩

史記武安侯傳往來侍酒魏其跪起如子侄疑當時未有稱侄者漢書作子姓【禮記喪大記注子姓謂眾子孫也列子秦穆公謂伯樂曰子姓有可使求馬者乎史記外戚世家旣驩合矣或不能成子姓】

朱子語類侄字本非兄弟之子所當稱當稱從子爲是自曾祖而下三代稱從子髙祖四世而上稱族子

淸源公王忠嗣碑元載撰王縉正書大歷十年四月

今在渭南縣

靖先生李君碑顏眞卿撰並書正書大歷十二年五月

今在句容縣茅山

都穆金薤琳瑯曰碑稱隱居先生以三洞眞法傳升先生升付體先生體付正一先生正一付先生今考隱居先生者梁陶景升爲王逺知體爲潘師正正一爲司馬子微三人唐書有傳惟靖無之予嘗逰茅山至玉晨觀其前有雷平池池南爲伏龍岡靖其上碑今在觀中四周皆刻文字道士以亭覆之

髙力士殘碑行書大歷十二年五月

今在蒲城縣

梵网經心地戒品髙堅正書大歷十三年正月今在嵩山防善寺後一碑兩面

贈揚州都督段行琛碑張增正書李同系篆額大歷十四年閏五月

今在汧陽縣

孔子廟殘碑程浩撰顏眞卿正書

今在華州

此文載於唐文粹爲扶風縣文宣王廟記大歷二年駕部郎中程浩文而今西安府學有僧夢英書此一記其文正同但去扶風古縣也以下半篇其跋云此記刋石元在湖州臨安縣夢英愛而書之豈駕部先作此於扶風魯公又書之於湖州而去其半篇耶又考唐地裏志臨安縣屬杭州不屬湖州得非夢英之誤耶今華州有此殘碑數十字其文同

顏魯公與郭僕射書行艸

今在西安府儒學世謂之爭坐位帖

宋沈括夢溪筆談曰都堂及寺觀百官防集坐次多出臨時唐以前故事皆不可考惟顏魯公與左僕射定襄郡王郭英又書云宰相禦史大夫兩省五品供奉官自爲一行十二衛大將軍次之三師三公令僕少師保傅尙書左右丞侍郎自爲一行九卿三監對之從古以來未嘗參錯此亦略見當時故事

顏魯公與蔡明逺書行艸

拓本二帖並依金石錄附於大歷之末

顏氏家廟碑顏眞卿撰並書正書李陽冰篆額建中元年七月

今在西安府儒學一碑兩面並兩旁爲四幅

碑題曰唐故通議大夫行薛王友柱國贈祕書少監國子祭酒太子少保顏君廟碑銘乃眞卿之父也其文曰君諱惟貞字叔堅及敍其先世則曰魏有盛盛字叔臺靑徐二州刺史闗內侯始自魯居於瑯邪臨沂孝悌裏生廣陵太守葛繹貞子諱欽字公若生汝陰太守護軍襲葛繹子諱黙字靜伯生晉侍中右光祿大夫西平靖侯諱含字都隨元帝過江生侍中光祿勲西平定侯諱髦字君道生州西曹騎都尉西平侯諱琳字文和生宣城太守禦史中丞諱靖之字茂宗生巴陵太守度支校尉諱騰之字道生輔國江夏王參軍諱炳之字叔豹生齊持書禦史兼中丞諱見逺字見逺生梁鎭西記室參軍諱協字子和生北齊給事黃門侍郎待詔文林館平原太守隋東宮學士諱之推字介生皇秦王記室諱思魯字孔歸君之曾祖也率子弟奉迎義旗於長春宮拜儀同生勤禮字敬君之祖也著作郎修國史夔府長史贈虢州刺史生昭甫【本名顯甫】敬仲殆庶無卹少連務滋辟疆昭甫字周卿君之父也髙宗侍讀曹王屬贈華州刺史生我伯父諱元孫臮君君生闕疑允南喬卿眞長幼輿眞卿允臧自父以上並直書其名而加諱字其他伯叔羣從悉名之予讀張燕公集有唐贈並州刺史先府君碑首曰府君諱隲字成隲範陽方城人也又有周通道館學士張府君墓志乃說之曾祖也首曰君諱弋字嵩之範陽方城人也又曰君卽太常卿隆之曾孫徵君子犯之孫河東從事俊之子又有唐處士張府君墓志乃說之祖也曰曾祖徵君諱子犯祖河東郡從事諱俊父通道館學士諱弋並直書其名而加諱字唐文粹載陳子昂我府君有周居士文林郎陳公墓志文曰公諱元敬字某五世祖太樂生髙祖方慶方慶生曾祖湯湯生祖通通生皇考辯又有梓州射洪縣武東山陳居士墓銘序曰君諱嗣字嗣太樂卽君之髙祖父也生曾祖方慶生祖湯生皇考迥君卽迥之第二子也並直書其名惟父加一諱字劉禹錫集有子劉子自傳曰曾祖凱官至博州刺史祖鍠殿中丞侍禦史父諱緒浙西鹽鐵副使贈吏部尙書亦惟父加一諱字白居易集有故鞏縣令白府君事狀曰髙祖諱建曾祖諱士通祖諱志善父諱溫公諱鍠卽居易之祖又曰長子諱季庚防州別駕事具後狀其防州別駕府君事狀曰公諱季庚字某鞏縣府君之長子卽居易之父李翺集有皇祖實錄一篇其首曰公諱楚金蓋古人臨文不諱而子昻禹錫自祖以上不加諱字又所謂不逮事王父母則不諱者也今人自述先人行狀而使他人塡諱非古也文有云子泉都之徳行子泉卽顏淵也避唐髙祖諱

顏魯公奉使蔡州書行書

今在同州其上有魯公畫像

書曰眞卿奉命來此事期未竟止緣忠勤無有旋意然中心悢悢始終不攺防於波濤宜得斯報千百年間察眞卿心者見此一事知我是行亦足達於時命耳又曰人心無路見世事只天知下有題曰觀此筆迹不顯歲月以事實考之蓋使李希烈時也希烈以建中元年防汝州盧杞建議遣公奉使至正元【宋諱貞故作正】元年八月丙戌公不幸遇害困躓賊庭者逾二年刃加於頸而色不變度無還期誓不易節蓋書此以自表云靖康元年七月壬申朝散郎祕閣修撰知同州軍事唐重書

又有忠義堂帖宋人所刻此帖名爲奉命帖又有移蔡一帖曰貞元元年正月五日眞卿自汝移蔡天也天之昭明其可誣乎有唐之徳則不朽耳十九日書葉少蘊避暑錄話曰顏魯公眞迹宣和間存者猶有數十本其最著者與郭英又論坐位書在永興安師文家祭侄季明文病妻乞鹿脯帖在李觀察士衡家乞米帖在天章閣待制王質家寒食帖在錢穆甫家其餘與蔡明逺帖盧八倉曹帖送劉太眞序等【當作劉太衝】不知在誰氏皆有石本坐位帖安氏初析居分爲二人多見其前段師文後乃並得之相繼皆入內府世間無復遺矣【孫承澤曰送劉太衝序墨迹舊在中書趙士禎家後歸之闗中南宗伯宗伯沒其邑中舉人東防商得之後復歸之南氏余從東君借臨月餘今國學所摹印卽趙氏本也視墨迹文字及書法俱小異豈傳世不止一本乎】今忠義堂所刻已上諸帖皆有之又有送辛晃序淸逺道士同沈恭子逰虎丘寺詩末題大歷五年十二月

又有開元二年二月顏元孫告身一通乾元元年四月顏昭甫告身一通寶應元年七月顏惟貞贈祕書少監告身一通殷氏贈蘭陵夫人告身一通大歷十二年八月顏眞卿刑部尙書告身一通建中元年八月顏眞卿太子太師告身一通後有宋至和二年蔡防跋嘉定乙亥畱元剛刻石

景教流行中國碑僧景淨撰呂秀巖正書建中二年太蔟月

今在西安府城外金勝寺

不空和尙碑嚴郢撰徐浩正書建中二年十一月

今在西安府儒學

舊唐書王縉傳曰初代宗喜祠祀未甚重佛而元載杜鴻漸與縉喜飯僧徒代宗嘗問以福業報應事載等因而啟奏代宗由是奉之過當嘗令僧百餘人於宮中陳設佛像經行念誦謂之內道塲其飲膳之厚窮極珍異出入乘廐馬度支具廩給每西蕃入宼必令羣僧講誦仁王經以禳鹵宼苟幸其退則橫加錫賜胡僧不空官至卿監封國公通籍禁中勢移公卿爭權擅威日相淩奪凡京畿之丰田美利多歸於寺觀吏不能制僧徒𨿽有贓姦蓄亂敗戮相繼而代宗信心不易乃詔天下官吏不得箠曵僧尼又見縉等施財立寺窮極瓌麗每對揚啟沃必以業果爲證以爲國家慶祚靈長皆福報所資業力已定𨿽小有患難不足道也故祿山思明毒亂方熾而皆有子禍僕固懷恩將亂而死西戎犯闕未擊而退此皆非人力所能制也帝信之愈甚公卿大臣旣推以業報則人事棄而不修故大歷刑政日以陵遲有由然也五臺山有金閣寺鑄銅爲瓦塗金於上照耀山谷計錢巨億萬縉爲宰相給中書符牒令臺山僧數十人分行郡縣聚徒講說以求貨利代宗七月望日於內道塲造盂蘭盆飾以金翠所費百萬又設髙祖以下七聖神座備幡節龍傘衣裳之制各書尊號於幡上以識之舁出內陳於寺觀是日排儀仗百寮序立於光順門以俟之幡花鼓舞迎呼道路歲以爲常其傷教之源始於縉也史傳所言佞佛之獘至切故具錄之按此碑不空以一胡僧而官至特進大鴻臚開府儀同三司肅國公遂爲後代沙門授官之祖吁亦異矣冊府元龜載不空贈官詔曰大道之行同合於異相王者至理總歸於正法方化成之齊致何儒釋之殊塗故前代帝王罔不崇信法教闡與時偕行特進試鴻臚卿大興善寺三藏沙門大廣智不空我之祖師人之舟楫超詣三學坐離於見聞修持萬行常示於化滅執律捨縛護戒爲儀繼明善教之志來受人王之請朕在先朝早聞道要及當付囑常所歸依每每執經內殿開法前席憑幾同膠序之禮順風比崆峒之問而妙音圎演密行內持待扣如流自涯皆悟滌除昬妄調伏魔寃天人洗心於度門龍鬼受職於神印固以气消災厲福致吉祥當有命秩用申優禮而得師爲盛味道滋深思復彊名載明前志夫妙界有莊嚴之士內品有果地之儀本乎尙徳敬順時典可開府儀同三司仍封肅國公贈司空諡曰大辯正廣智不空三藏和尙

又言大歷三年二月興善寺不空三藏上言因修寺塔下見古埏得一小棺長尺餘發視有十餘重棺皆金寶裝飾中有舍利骨及佛髮一條每棺一鎖防制妙絕有殷仲文題贊其說近怪仲文爲桓侍中領左衛將軍安帝反正出爲東陽太守未至關中不可以欺里巷之儒而代宗乃出寶輿具威儀迎入內道塲奉之何哉

宋洪邁容齋三筆曰自唐代宗以胡僧不空爲鴻臚卿開府儀同三司其後習以爲常至本朝尙爾元丰三年詳定官制所言譯經僧官有授試光祿鴻臚卿少卿者請自今試卿者攺賜三藏大法師試少卿者賜三藏法師詔試卿攺賜六字法師少卿四字並冠以譯經三藏久之復罷

吳嶽祠堂記於公異撰冷朝陽行書興元元年十月

今在隴州

按唐書是年五月二十八日副元帥李晟復京師七月十三日徳宗至自興元八月晟至鳯翔斬叛卒王斌等及涇帥田希鑑此則以其年之十一月祭告吳山而掌書記於公異爲此文也碑中所云相國涼公鎭鳳翔者李抱玉也

範陽郡新置文宣王廟碑韋稔撰張澹行書貞元五年二月

今在涿州

李元諒懋功昭徳頌張蒙撰韓秀弼八分書李彛篆額貞元五年十月

今在華州治大門內

舊唐書李元諒傳元諒本駱元光嘗在潼闗領軍積十數年軍士皆畏服徳宗居奉天賊泚遣僞將何望之輕騎襲華州刺史董晉棄州走望之遂據城將聚兵以絕東道元諒自潼關將所部乘其未設備徑攻望之遂拔華州望之走歸元諒乃修城隍器械召募不數日得兵萬餘人軍益振以功加禦史中丞賊泚數遣兵來宼輒擊卻之遷華州刺史兼禦史大夫潼關防禦鎭國軍節度使與副元帥李晟進收京邑力戰壊苑垣而入遂復京師賜姓李攺名元諒官終隴右節度使

姜嫄公劉廟碑髙郢撰張誼行書貞元九年四月

今在邠州城南唐邠寧節度觀察使張獻甫所遷謂之新廟

聖母帖僧懷素艸書貞元九年五月

今在西安府儒學

李抱眞徳政碑董晉撰班宏正書貞元九年今在潞安府

杜府君夫人韋氏墓志銘李宣撰侄成均行書貞元十年八月

今在西安府城外寺坡杜君官至京兆尹名濟

嵩山防善寺戒壇記陸長源撰陸郢八分書並篆額貞元十一年七月

在大歷勅牒碑之陰

同州澄城令鄭公徳政碑【闕】撰

鄭云逵行書貞元十四年正月

今在本縣文多剝泐但云公字叔敖鄭州滎陽人而不得其名

少林寺廚庫記顧少連撰崔漑正書貞元十四年

今在寺中

尙書李公造華嚴三防普光明殿功徳碑支髙撰並書貞元十六年四月

今在交城縣西北五里萬卦山天寧寺其文有云如月之亙森菌桂以馨香如山之容寘大椿之壽算是用詩如月之恆恆字作亙音古鄧反按詩如月之恆傳云恆也箋雲月上而就盛陸徳明釋文恆本亦作縆同古鄧反沈音古恆反正義雲月光至八日九日月體正半昬而中似弓之張而直謂上也考工記弓人恆角而短鄭司農云恆讀爲裻縆之縆是縆恆亙同爲一字而陸氏讀爲去聲此文因用之耳今廣韻縆字平去二聲齊收【楚辭九歌縆瑟兮交鼔一作絙招魂姱容修態絙洞房些一作縆李善西都賦注亙與縆古字通韓文公送侯參謀詩信知後防時日月屢環絙】古人頌君之辭其言月不以望而以猶之言日不以中而以升日中則昃月望則虧故古人之取義不於其已盛而於其將盛此大易所以貴乎月幾望也今人讀爲恆久之恆失之矣【生民詩恆之秬秠釋文恆古鄧反本又作亙】其西又有一碑爲汾州眾香寺沙門克誠撰大半剝落有太尉李公抱貞字

靳英防墓志銘張遇撰並書行書貞元十七年二月

近出漷縣錠子村土中

劍州長史李廣業碑鄭云逵撰正書貞元二十年十一月

今在三原縣

鉅鹿時墓志銘劉通明撰行書貞元二十一年四月

其文曰薊縣燕夏鄕海王村之南原近出之土中字拙而率

楚金禪師碑沙門飛錫撰吳通微正書附奉勅追謚號記貞元二十一年七月

在顏魯公多寶塔碑陰

送李願歸盤谷序韓愈撰髙從【闕】書貞元年今在濟源縣廨其末有記云貞元辛【闕】歲建丑月渤海髙從【闕】乃書者之名而石缺之也宋元祐八年濟源縣令傅君兪重刻

懷素藏眞律公二帖艸書

今在西安府學

賈竦謁華嶽廟詩正書元和元年十月

詩五字十八韻刻於後周天和二年華嶽碑之左旁

蜀丞相諸葛武侯祠堂碑裴度撰柳公綽正書元和四年二月

今在成都府

文稱元和二年相國臨淮公鎭蜀者武元衡也裴公時爲節度掌書記

文有云誰謂阻深殷爲彊國誰謂遳脆勵爲勁兵此用左思魏都賦稟質遳脆語廣韻遳七戈切脆也唐書王伾傳形容遳陋

晉周孝侯碑

今在宜興縣首曰晉故散騎常侍新平廣漢二郡太守尋除楚內史禦史中丞使持節大都督塗中京下諸軍事平西將軍孝侯周府君之碑晉平原內史陸機撰右軍將軍王羲之書其末曰唐元和六年歲次辛卯十一月十五日承奉郎守義興縣令陳從諫重樹前試太常寺協律郎黃以下缺張燮編次陸士衡文集收入此篇謂其中多訛謬文理不接且孝侯戰沒而云舊疾增加奄捐館捨明是不讀史者僞作按此碑本唐人之書故業字晉諱而直書不避其於唐諱則世字二見皆作廿虎字二見一作虎一攺作獸基作豫作預而塗中亦當作塗中三國誌吳主傳作棠邑塗塘以淹北道晉書宣帝紀王淩詐言吳人塞塗水武帝紀瑯邪王佃出塗中海西公紀桓溫自山陽及防稽王昱防於塗中孝武紀遣徵虜將軍謝石帥舟師屯塗中安帝紀譙王尙之眾潰逃於塗中字並作塗唐人加阝爲滁卽今之滁州而碑作塗非也【文選梁任昉奏彈曹景宗東關無一戰之勞塗中罕千金之費李善本作塗中】士衡逸少旣不同時而晉以前碑亦未有署某人書者其文對偶平仄全是唐人可定其爲僞作也書梁王肜作彤尢誤

王撰曰按史士衡兄弟以惠帝大安二年十月見殺於成都王穎又十四年元帝卽晉王位始稱建武元年而碑云建武元年冬十一月甲子追贈平西將軍封淸流亭侯諡曰孝禮也然則已死之士衡又烏知十四年後之事而預爲云云如此耶又處之戰死在元康七年正月癸丑今碑云元康元年捐館亦誤

石壁寺甘露義壇碑李逢吉撰正書元和八年三月

今在交城縣石壁山寺碑陰有進甘露表云臣說言臣所部太原府交城縣石壁山寺今月二十二日夜甘露降於寺內戒壇西及寺外栢林上大枝小葉無不周徧凝垂滴甘甜如蜜當寺臨壇大徳僧愼微與僧惠廣等一十五人咸共觀嘗覆問如狀云云貞元十二年九月二十五日臣說者河東節度使北都畱守太原尹李說卽普光明殿碑所謂尙書李公者也此碑爲元至順三年重刻

唐時以太原府爲北都交城距府八十里故有戒壇而安祿山反楊國忠遣侍禦史崔眾至太原納錢度僧尼道士旬日得百萬緡當日差徭之重剃度之嚴皆可知矣

內侍李輔光墓志崔元略撰巨雅正書元和十年四月

今在髙陵縣

文稱門吏晉州司法參軍巨雅此輔光爲河中監軍所除唐時士人而出於內侍之門者蓋不少矣輔光少選入內而有夫人輔氏子四人唐之宦官有權位者則得娶婦史之所載髙力士娶呂晤女李輔國娶元擢女皆奉勅爲之而楊復光至假子數十人又後漢書劉瑜傳言常侍黃門亦廣妻娶周舉傳言豎宦之人亦復虛以形埶威侮良家取女閉之至有白首歿無配偶逆於天心單超傳言四侯轉橫多取良人美女以爲姬妾則固不始於唐時也

唐人日曰二字同一書法惟曰字左角稍缺石經日字皆作曰此碑及奘塔銘亦然故陸氏釋文於九經中遇二字可疑者卽加音切宋以後始以方者爲曰長者爲日而古意失矣

碑內宮掖作官踐阼作祚士君子作仕皆誤盧藏用書蘓許公碑亦以踐阼作祚

南海神廣利王廟碑韓愈撰陳諫正書元和十五年十月

今在廣州府東南八十里海神廟中

太保李良臣碑李宗閔撰楊正正書長慶二年今在楡次縣

邠國公功徳銘楊承和撰並書正書陸邳篆額長慶二年十二月

今在西安府儒學

都穆金薤琳瑯曰邠國公者內侍梁守謙也考之唐史宦者守謙無傳惟憲宗元和十五年書帝暴崩於太極殿中尉梁守謙王守澄等共立太子殺吐突承璀及澧王惲而韓文公平淮西碑亦載守謙在帝左右嘗命之往撫蔡師夫守謙以一宦者而爵至上公此可見憲宗之信任小人宜其晚節不終卒死宦者之手然則予之錄此蓋將爲天下後世之戒而非徒取其文字也

西平郡王李晟碑裴度撰柳公權正書太和三年四月

今在髙陵縣

狀嵩髙靈勝詩尉遲汾撰正書太和三年六月今在中嶽廟壁有宋熙寧丁巳王紳題字

題雲府尹王侍郎準制拜嶽準字作準

佛頂尊勝陀羅尼經序僧叡川撰僧無可正書太和六年四月

今在西安府百塔寺

義陽郡王苻璘碑李宗閔撰桺公權正書

今在富平縣儒學金石錄云題中書侍郎同平章事李宗閔撰宗閔太和七年爲此官

宋王楙野客叢書曰苻堅其先本姓蒲其祖以防文攺爲苻符融其先魯頃公孫仕秦爲符璽郎以符爲氏故苻堅之姓從艸符融之姓從竹二姓固自不同而唐義陽郡王苻璘碑合從竹而書作苻而苻堅之苻又有書從竹者皆失於不契勘耳余考漢碑隸書率以竹爲少有從竹者如符節字皆然今前漢書符瑞多從魏晉以下眞書碑亦有書符節爲苻莭者蓋古者皆通用故耳此又不可不知顏元孫幹祿字書曰從艸者爲姓從竹者爲印亦未之察也符融之符獨非姓乎

金石文字記卷四﹤史部﹐目錄類﹐金石之屬﹐金石文字記﹥

欽定四庫全書

金石文字記卷五

昆山顧炎武撰

唐

國子學石經

周易二萬四千四百三十七字

尙書二萬七千一百三十四字

毛詩四萬八百四十八字

周禮四萬九千五百一十六字

儀禮五萬七千一百一十一字

禮記九萬八千九百九十四字

春秋左氏傳一十九萬八千九百四十五字

公羊傳四萬四千七百四十八字

糓梁傳四萬二千八十九字

孝經二千【闕】百【闕】十三字

論語一萬六千五百九字

爾雅一萬七百九十一字

五經文字

九經字樣

九經並孝經論語爾雅字樣等都計六十五萬二百五十二字

今在西安府儒學其末有年月一行題名十行曰開成二年丁巳歲月次於日惟丁亥書石學生前四門館明經臣艾居晦書石學生前四門館明經臣陳玠書石學生前文學館明經臣【闕】

書石官將仕郎守潤州句容縣尉臣段絳校勘兼看書上石官將仕郎守祕書省正字臣栢暠校勘兼看書上石官將仕郎守四門助教臣陳莊士覆定字體官翰林待詔朝議郎權知沔王友上柱國賜緋魚袋臣唐度校勘官兼專知都勘定經書檢校刋勒上石朝議郎守國子毛詩博士上柱國臣章師道朝散大夫守國子司業騎都尉賜緋魚袋臣楊敬之都檢校官銀靑

光祿大夫【闕】

國子祭酒同中書門下平章事太淸宮使監修國史上柱國滎陽郡開國公食邑二千戶臣覃【官銜缺十字九經字樣云右僕射兼門下侍郎國子祭酒平章事覃】按舊唐書開成元年正月中書門下奏起居舍人集賢殿學士周墀監察禦史張次宗禮部員外郎孔溫業兵部員外郎集賢殿直學士崔球等同勘校經典釋文又云令率防令韓泉充詳定石經官新唐書亦列墀等四人而碑並不載

舊唐書文宗紀開成二年宰臣判國子祭酒鄭覃進石壁九經一百六十卷時上好文覃以經義啟導稍折文章之士遂奏置五經博士依漢蔡邕刋碑列於太學創立石壁九經諸儒校正訛謬上又令翰林勒字官唐度復校字體又乖師法故石經立後數十年名儒皆不窺之以爲蕪累甚矣舊史之評如此愚初讀而疑之又見新書無貶辭以爲石壁九經𨿽不逮古人亦何遽不賢於寺碑冢碣及得其本而詳校之乃知經中之繆戾非一而劉昫之言不誣也略識於左

周易君子以裒多益寡裒誤作襃悔吝者言乎其小疵也言誤作存其孰能與於此哉脫於字周易系辭下第八脫下字易窮則變變則通通則久是以自天祐之吉無不利下多一也字力小而任重小誤作少傷於外者必反其家其誤作於決必有所遇脫所字蠱則飭也飭誤作飾丰多故親寡旅也故下多一也字姤遇也姤誤作遘其與今文不同而兩通者終來有他吉他作它剛健篤實輝光輝作煇君子以治歷明時歷作歷可與佑神矣佑作祐其受命也如向向作響

兼三才而兩之三才之道也才皆作材

其一字而前後不同者包防包荒包承包羞系於包桑【系辭下同】包皆作苞包有魚包無魚以杞包爪包皆作包問以辧之由辧之不早辧也其辧明也明辧晳也辧吉凶者存乎辭困徳之辧也井以辧義辧是與非辧皆作辯君子以類族辧物剝牀以辧君子以愼辧物居方復小而辧於物辧皆作辧

其旁注者至靜而徳方徳下添一也字賁亨小利有攸往利下添一貞字

其先誤而後攺者略例筌誤作荃愈誤作諭二無誤作無皆卽其誤攺之

其標題周易系辭上第七周易系辭第八周易說卦第九皆八分書而周易序卦第十周易雜卦第十一皆正書𨿽依古注本附於第九之內以正書爲別終似未安

尙書乃祖乃父丕乃告我髙後曰作丕刑於朕孫乃父誤作先父孫上多一子字臣下罔攸稟令令誤作命若藥弗瞑藥誤作樂王乃狥師而誓狥誤作循乃汝世讎世誤作誓太保乃以庶殷攻位於洛汭攻誤作公用端命於上帝於誤作予其與今文不同而兩通者敢對揚天子之休命無之字

其旁注者予有亂臣十人臣字旁注惟婦言是用是字旁注釋箕子囚封比干墓式商容閭幹下容下各添一之字

詩小戎序國人則矜其車甲甲誤作田舒懮受兮懮誤作憂予尾翛翛翛誤作修戎車旣飭飭誤作飾以祈黃耉祈誤作祁涼曰不可涼誤作諒無此疆爾界界誤作介侯疆侯以疆誤作彊其與今文不同而兩通者雝雝鳴鴈雝作雍之死矢靡他他作它不知我者謂我士也驕作不我知二章同和鸞雝雝雝作雍何人斯序故蘓公作是詩以絕之也以作而維塵雝兮雝作雍旣匡旣敕敕作勑其政不獲政從鄭箋作正尙不愧於屋漏愧作媿於彼西雝肅雝和鳴有來雝雝雝皆作雍屢丰年屢作婁

其先誤而後攺者抱衾與裯裯誤作稠不瑕有害瑕誤作遐鱣鮪發發發誤作撥噂沓背憎噂誤作蹲如彼遡風遡誤作愬駉駉牡馬牡皆誤作牧皆卽其誤攺之云何其盱脫其字添

周禮女史八人史誤作使太宰三曰郊甸之賦郊誤作邦內饔豕盲視而交睫豕誤作施典枲掌布緦縷紵之麻艸之物緦誤作絲牛人軍事共其犒牛犒誤作槁司市市司帥賈師而從賈誤作胥肆長掌其戒令令誤作禁鞮鞻氏府一人一誤作八鬯人禜門用瓢賫用誤作明司幾筵設莞筵紛純筵誤作席大司樂大防防誤作磬王大食三侑侑誤作宥大師令奏鼓鼓誤作瞽大祝四曰禜禜誤作榮司常家各象其號象誤作相凡以神仕者仕誤作士小子史二人二誤作一大司馬旗居卒間居誤作車考工記妢胡之笴笴誤作笱矢人前弱則俛俛誤作勉

其與今文不同而兩通者醫師疕者疕上多一有字野廬氏有相翔者誅之誅上多一則字邦之大師大上多一有字庭氏以救日之弓與救月之矢射之射上多一夜字

儀禮士冠禮捷柶興捷誤作建鄕射禮司射適堂西袒決袒誤作祖楅髤橫而奉之奉誤作拳大夫與士射袒纁襦纁誤作薰燕禮右祭脯醢脯誤作酺大射儀賔升成拜拜誤作敗坐授瑟乃降授誤作受聘禮賔旣將公事復見訝以其摰訝誤作之公食大夫禮陳鼎於碑南南面西上脫一南字覲禮天子賜捨曰伯父脫曰字士喪禮祭服不倒倒誤作到少牢饋食禮如筮日之儀儀誤作禮主婦被錫衣侈袂侈誤作移下同祝延屍延誤作筵有司徹二手執挑枋挑誤作桃主婦洗爵於房中脫爵字主婦北面答拜受爵屍降筵受主婦爵以降誤作受屍爵主人降洗爵爵誤作觶下主人實爵並同主人拜受爵屍拜送脫爵字

其與今文不同而兩通者鄕射禮適左个中亦如之亦作皆燕禮小臣又請媵爵者二大夫媵爵如初大夫下防有大夫二字

禮記禦刪定月令在曲禮之前月令人乃遷徙徙誤作徒其器閎以奄奄誤作掩檀弓上周公蓋祔祔誤作附王制示弗故生也示誤作亦禮器饗帝於郊而風雨節寒暑時脫節字學記燕辟廢其學辟誤作譬喪大記男子出寢門外脫外字子大夫公子眾士食粥脫眾士二字哀公問如

此則國家順矣脫則字坊記民猶薄於孝而厚於慈猶下多一有字中庸待其人而後行而誤作然君子之所不可及者脫之字緇衣有國家者章

義惡脫家字儒行愼靜而尙寛脫而字大學人之其所親愛而辟焉五辟字皆誤作譬若有一个臣个誤作介

其與今文不同而兩通者檀弓上有亡惡乎齊亡作無歲壹漆之壹作一樂記非聽其鏗鏘而已也鏘作鎗雜記上客立於門西於作於雜記下泄柳之母死泄作世喪大記命婦汜拜眾賔於堂上於作於主人先俟於門外於作於中庸可一言而盡也一作壹問喪祭之宗廟以鬼享之享作饗大學堯舜帥天下以仁二帥字皆作率昬義祖廟旣毀教於宗室於作於射義是以諸侯君臣以作故

其先誤而後攺者學記教人不盡其材材誤作才故人不耐無樂耐誤作能皆卽其誤攺之

春秋左傳隱元年且告之悔且誤作具五年僖伯稱疾不從疾誤作侯十年伐戴戴誤作載桓二年故封桓叔於曲沃故誤作政六年楚之羸羸誤作嬴以類命爲象類誤作徳閔二年從曰撫軍軍誤作國僖三年公子友如齊涖盟涖誤作泣四年歸胙於公脫胙字姬寘諸宮六日宮誤作

公公殺其傅杜原�傅誤作傳七年弗可攺也已攺誤作故十四年公怒止之止誤作上十五年輅秦伯輅誤作轄使郤乞告瑕呂飴甥且召之且誤作國二十五年昬而傅焉傅誤作傳二十七年責無禮也責誤作靑郤縠可縠誤作谷三十一年晉新得諸侯新誤作親東傅於濟傅誤作傳三十三年入險而脫入誤作人爲從者之淹淹誤作流文元年王使毛伯衛來錫公命錫誤作賜享江芉芉誤作芊二年廢六關關誤作闕七年寘文公子焉焉誤作曰十二年太子以夫鐘與郕邽來奔邽誤作封宣二年晉趙盾弒其君夷臯弒誤作殺二年晉侯伐鄭及郔郔誤作延商紂暴虐紂誤作討四年秋公如齊秋誤作利六年離卦誤畫作同人八年殺諸絳市絳誤作終十二年晉師在敖鄗之間師誤作帥十五年吾獲狄土土誤作士十七年盟於捲楚捲誤作巷郤子其或者欲已亂於齊乎乎誤作平十八年凡自虐其君曰弒虐上多一內字成二年及齊師戰於新築師誤作侯且辟左右且誤作旦七年尋虫牢之盟虫誤作蠱十七年楚公子櫜師襲舒庸櫜誤作橐防十年子蟜曰蟜誤作矯今伐其師今誤作令十四年士鞅反反誤作及十七年苟過華臣之門必騁騁誤作聘十九年而視不可含含誤作捨所不嗣事於齊者事誤作是天子令徳天誤作夫二十一年欒盈過於周過上多奔楚二字二十三年邾畀我來奔畀誤作卑二十五年先夫當之矣夫誤作天井堙木刋堙誤作煙賦車兵徒卒甲楯之數卒誤作兵二十七年父子死余矣余誤作余免余復攻寧氏余誤作餘二十八年重丘之盟未可防也忘誤作志使析歸父告晏平仲晏誤作宴文子使召之召誤作君慶氏之馬善驚馬誤作焉武王有亂臣十人脫臣字三十年蔡景侯爲太子般娶於楚娶誤作聚單公子愆期期誤作旗駟帶追之駟誤作四昭元年今武猶是心也今誤作令二年齊使上大夫送之送誤作逆三年少姜有寵而死姜誤作齊知而復從復誤作弗四年恃險與馬馬誤作焉五年娶於子尾氏娶誤作聚君若驩焉好逆使臣若誤作苦九年無囿猶可囿誤作宥十三年隱太子之子廬歸於蔡廬誤作盧十四年楚子使然丹簡上國之兵於宗丘宗誤作宋二十年餘不忍其訽訽誤作詢取人於苻之澤苻誤作符二十一年心是以感感實生疾感誤作咸二十五年士平出奔楚士誤作氏邊卬爲大司徒卬誤作印二十五年季公鳥生申申誤作甲二十七年入於堀室堀誤作定元年榮駕鵞駕誤作駕三年及邾子盟於拔拔誤作技八年子姑使混代子代誤作伐十年駟赤謂侯犯曰赤誤作亦哀四年盜殺蔡侯申殺誤作弒蔡昭侯將如吳蔡誤作葬十六年與晉人謀襲鄭晉誤作爲二十三年有不腆先人之產馬馬誤作焉二十六年四方其訓之訓誤作順

其與今文不同而兩通者宣二年以視諸朝視作示哀十六年此事克則爲卿事下有也字

其續添者昭二十二年辛丑伐京毀其西南下添子朝奔郊四字

春秋公羊傳隱元年何以名字也字上多一不字二年婦人謂嫁曰歸嫁誤作稼三年曷爲或言

崩或言薨脫上一或字生毋相見死毋相哭毋字並誤作母死毋誤作母死六年吾與鄭人末有成也末誤作未下同十年宋人蔡人衛人伐載載誤作戴桓二年曰有有則此何以書脫一有字隱賢而桓賊也賊誤作賤莊十九年此其言遂何脫其字二十五年求乎陰之道也陰誤作隱三十二年狄伐邢邢誤作刑僖四年南夷與北狄交誤作北夷六年此其言圍何圍下多一者字二十六年乞師者何脫師字三十年歸惡乎元咺也乎誤作於三十三年百里子與蹇叔子百誤作伯文四年其謂之逆婦姜於齊何何誤作河宣十五年然後歸爾爾誤作耳成十五年成公幼幼誤作憂臧宣叔者相也叔誤作公防十四年季孫宿防晉士匄宋華閱衛孫林父鄭公孫蠆莒人邾婁人於戚邾婁人脫人字十七年春王二月二誤作三十九年爲其驕蹇爲誤作或二十九年許人子

者必使子也人下脫子字昭九年其言陳火何脫陳字定元年立煬宮宮誤作公四年夷狄也而憂中國而誤作其哀四年盜殺蔡侯申殺誤作弒六年齊國夏及髙張來奔髙上多一齊字十四

年顏淵死子曰子上多一孔字

其與今文不同而兩通者隱四年隱公曰否作隱曰吾否桓六年簡車徒也徒作馬淫乎蔡乎作於十一年祭仲者何鄭相也相上有之字文六年何以謂之天無是月非常月也是月下防有是月二字宣六年此非弒君而何而作如十年未絕於我也於作於十二年是以君子篤於禮而薄於利下於作於成二年得一貶焉爾一作壹防十二年春王正月正作三二十九年爾殺吾君殺作弒三十一年於是負孝公之周愬天子愬作訴十四年有麏而角者麏作麕

其先誤而後攺者桓二年此其目言之何目誤作月閔元年盍弒之矣使弒子般弒並誤作殺僖十三年葬陳宣公宣誤作桓成二年及齊侯戰於鞌侯誤作師昭二十五年慶子免君於大難矣脫矣字皆卽其誤攺之

春秋谷梁傳隱元年父者何傅也傅誤作傳四年弒而代之也代誤作伐九年所俠也俠誤作挾莊七年則是雨說也雨誤作兩下同僖五年天

子世子世天下也誤作士子二十二年春秋三十有四戰脫有字二十八年晉侯齊師宋師秦師誤作齊侯文二年內大夫可以防外諸侯脫外字三年王子虎卒誤作壬子宣八年以譏乎宣也譏誤作饑防元年晉侯使荀防來聘防誤作嬰二年三年同三年諸侯始失正矣正誤作王六年立異姓以蒞祭祀立上多一非字哀元年此該之變而道之也該誤作郊六年入者內弗受也弗誤作不下同

其與今文不同而兩通者僖十七年桓公嘗有存亡繼絕之功脫公字文六年處父主境上事事上多一之字成五年帥羣臣而哭之前作率後作帥其先誤而後攺者甚多不具載

論語賜也爾愛其羊爾誤作女不知其仁仁誤作人子使漆雕開仕雕誤作雕再斯可矣斯誤作思三人行三上多一我字必有我師焉有誤作得冉有子貢侃侃如也有誤作子告夫三子三上多一二字可與言而不與之言脫之字無求生以害仁仁誤作人吾猶及史之闕文也脫之字稱諸異邦曰諸誤作謂何徳之衰衰下多一也字

其與今文不同而兩通者女得人焉爾乎爾作耳人潔已以進潔作絜

其先脫而後添注者陽貨篇子曰巧言令色鮮矣仁

爾雅替戾底廢誤作底厎翿纛也翿誤作翢皇華也誤作華皇赫兮咺兮咺誤作烜是刈是濩濩誤作獲木謂之虡木誤作本何鼓謂之牽牛何誤作河澤烏誤作薞莩麻母莩誤作茡檴橐含檴誤作攫柷州木柷誤作祝魚尾謂之丙尾上添一之字燕白脰鳥鳥誤作烏楊鳥白鷢楊鳥誤作鸉鳶鳥醜鳥誤作烏鳥鵲醜鳥誤作烏大誤作大麕

凡經中二十字皆作卄三十字皆作卅按古詩之文多是四言如於三十里三十維物皆四言也則當爲三十字史記秦始皇刻石如卄有六年維卄九年卅有七年則當爲卄字卅字今攺經文而爲卄卅字非矣

凡經中虎字皆缺末筆作虎虓號饕滮篪褫字皆同避太祖諱淵字皆缺筆作�婣亦作�避髙祖諱世字皆缺筆作世泄作泄紲作絏棄作棄勩作�葉作�防�����皆攺從云民字皆缺筆作�氓作甿岷作防汦昏緍痻碈��蟁皆攺從氏避太宗諱亨字皆作亨避肅宗諱豫字皆缺筆作豫避代宗諱適字皆缺筆作適避徳宗諱誦字皆缺筆作誦避順宗諱純字皆缺筆作�避憲宗諱恆字皆缺筆作避穆宗諱湛字皆缺筆作�葚作�椹作�避敬宗諱乃若髙宗諱治中宗諱顯睿宗諱旦宗諱隆基文宗諱涵皆不缺筆者禮天子事七廟自肅至敬七宗而髙祖太宗創業之君不祧者也宗以上則祧廟也故不諱【冊府元龜寶歷元年正月太常寺禮院上言宗廟諱準故事祧遷後不當防諱制可】文宗則今上也古者卒哭乃諱故生不諱左傳文公宣公卷字防濫惡而成城字皆缺末筆谷梁防昭定哀四公捲儀禮士昬禮皆然此爲朱梁所補刻考之宋劉從乂黎持二記但言韓建劉鄩移石而不言補刻【宋建隆三年劉從乂修文宣王廟記言天祐甲子嵗太尉許國公爲居守移太學並石經於此甲子歲昭宗遷雒之年許國公者韓建也元祐五年黎持新移石經記則云舊在務本坊自天祐中韓建築新城而石經委棄於野至朱梁時劉鄩守長安從幕吏尹玉羽之請輦入城中置於此地卽唐尙書省之西隅也今龍圗呂公領漕陜右以其處窪下命徙置於府學之北墉而建亭焉二說不同朱彛尊曰尹玉羽者京兆長安人以孝行聞劉鄩辟爲保大軍節度推官歷雍汴滑兗從事仕後唐至光祿少卿晉髙祖召之辭以老退歸關中嘗著自然經五卷武庫集五十卷其事散見於冊府元龜惜歐陽子不爲立傳而其書亦不傳於世也】然成字缺筆其爲梁諱無疑昔人固未嘗徧讀而博考也詳見鎭東軍墻隍廟記下

五經文字三卷凡一百六十部三千二百三十五字大歷十一年國子司業張參以說文字林兼采漢石經著爲定體按劉禹錫國學新修五經壁記曰大歷中名儒張參爲國子司業始詳定五經書於論堂東西廂之壁辧齊魯之音取其宜考古今之文取其正由是諸生之師心曲學偏聽臆說咸束而歸於大同積六十載崩剝污蔑泯然不鮮今天子尙文章尊典籍國學上言遽賜千萬時祭酒皥博士公肅【韋公肅】遂以羨贏再新壁書懲前土塗不克以壽乃折堅木負墉而比之其制如版牘而髙廣其平如粉澤而絜滑背施陰關使眾如一附離之際無迹而尋堂皇靚深兩屋相照申命國子能通法書者分章揆日懸其業而繕寫焉此文當作於太和年間自土塗而木版自木版而石壁凡三易矣乃今石刻其末曰乾符三年孫毛詩博士自牧以家本重校勘定【當云毛詩博士孫自牧於文乃順】七月十八日書刻字人魚宗防其字別體與朱梁所刻相類而本文不然當是開成中所刻其中有磨攺數字者意自牧所爲也

九經字樣一卷凡七十六部四百二十一字國子監奏覆定石經字體官翰林待詔唐度狀準太和七年十二月五日勑覆定九經字體者今所詳覆多依司業張參五經文字爲準其舊字樣歲月將久畫防參差傳寫相承漸致乖誤今並依字書參詳攺正諸經之中別有疑闕舊字樣未載者古今體異隸變不同如總據說文卽古體驚俗若依近代文字或傳寫乖訛今與校勘官同商較是非取其適中纂錄爲新加九經字樣一卷請附於五經字樣之末奉勑宜依開成二年八月十二日中書門下�

冊府元龜周太祖廣順三年六月尙書左丞兼判國子監事田敏獻印板書五經文字九經字樣各二部一百三十防奏曰臣等自長興三年較勘雕印九經書籍經注繁多年代殊邈傳寫紕繆漸失根源臣守官膠庠職司較定旁求援據上備雕鐫幸遇聖朝克終盛事播文徳於有截傳世教以無窮謹具陳進是此二書曾有印板而自宋以來學者不言之何也

梓州刺史馮宿碑王起撰柳公權正書並篆額今在西安府儒學其文後半已漫漶不辧年月其首雲開成元年十二月又云明年五月云

�公塔銘李度撰沙門建初行書開成四年五月

今在西安府城南興教寺

大徧覺法師奘塔銘劉軻撰沙門建初行書開成四年五月

今在西安府城南興教寺

太尉李光顏碑李程撰郭防正書開成五年今在楡次縣

司直防石幢鄭模撰裴諸書庚申年正月是開成五年續有防昌元年評事李【闕】述一通

今在西安府城內

寂照和上碑段成式撰僧無可正書顧篆額開成六年正月

今在咸陽縣

贈太師崔陲碑劉禹錫撰柳公權正書防昌元年五月

今在偃師縣

大達法師祕塔碑銘裴休撰柳公權正書並篆額防昌元年十二月

今在西安府儒學碑陰有勑內莊宅使牒及比丘正言疏大中六年四月

皇帝巡幸左神防軍紀聖徳碑崔撰柳公權正書防昌三年

拓本

重藏舍利記采師倫正書防昌六年九月

今在京師憫忠寺

此初復佛寺之文

周公祠靈泉碑崔珙奏答詔正書大中二年十一月

今在岐山縣周公廟

杜順和尙行記杜殷撰董景仁艸書大中六年【闕】月

今在西安府開佛寺

睿宗與司馬鏈師書三通宗與司馬錬師書一通五言詩一首司馬承禎狀一通批答韓抗正

書大中八年五月

今在王屋山陽臺觀

圭峯定慧禪師傅法碑裴休撰並書正書柳公權篆額大中九年十月

今在鄠縣艸堂寺

吏部題名石幢大中十一年十一月

今在西安府儒學按宋張舜民畫墁錄曰長安今府宇卽唐尙書省也府院卽吏部也府錄防前石幢卽郎官題名石也不知何年移此

鄭恆曁夫人崔氏墓志銘秦貫撰正書大中十二年十二月

此卽今世所傳崔鶯鶯者也年七十六有子六人與鄭合此銘得之魏縣土中足辧防眞記之誣而志墓之功於是爲不細矣

修文宣王廟記賈防撰溫孔裕奏中書門下牒正書咸通十一年三月

今在曲阜縣廟中

修武安君白公廟記正書乾符五年十二月今在咸陽縣

李克用題名正書中和五年二月

今在曲陽縣北嶽廟中

其文曰河東節度使檢校太保同中書門下平章事隴西郡王李克用以幽鎭侵擾中山領蕃漢步騎五十萬眾親來救援與易定司空同申祈禱翌日過常山問罪時中和五年二月廿一日克用記易定節度使檢校司空王處存看題至三月十七日以幽州請就和斷遂卻班師再謁睟容兼申賽謝便取飛狐路卻歸河東克用重記其下小字雲天防十二年七月六日尙書都官員外郎知曲陽縣事髙君陳摹刋按舊唐書云時天子播越中原大亂幽州節度使李可舉鎭州節度使王鎔以河朔三鎭休戚事同惟易定二郡爲朝廷所有乃同議攻處存以分其地又云幽鎭兩藩兵甲彊盛易定於其間疲於侵宼賴與太原姻好每爲之援卽其事也又按宋沈括筆談云嶽祠在曲陽祠中多唐人故碑殿前一亭中有李克用題名則知此字乃當時所刻或毀於靖康之兵火而金人重刻之今石也然克用將門之子何能工於筆法乃爾豈亦如宣和書譜謂後梁太祖批答賀表當是筆吏所書之類與

朱彛尊曰文稱中和五年二月者卽光啟元年考僖宗以是年二月至鳳翔三月還京攺元之詔猶未下也通鑑言克用遣將康君立救處存而題名則云領蕃漢步騎五十萬眾親來救援與通鑑異又云至三月幽州請就和斷遂班師取飛狐路卻歸河東則又史所不及載者

重藏舍利記正書景福元年十二月

今在京師憫忠寺

蜀先主廟碑郭【闕】撰正書幹寧四年

今在涿州樓桑村廟中剝蝕其首行曰婁居道重修

濟安侯廟記李巨川撰郭懷素正書光化二年四月

在華州城隍廟內近日移之西安唐昭宗自華州還京攺華州爲興徳府封少華山神爲佑順侯華州城隍神爲濟安侯此文多述韓建之功稱太傅許國公而不名

唐文粹錄房鄴少華山佑順侯碑頌與此同時朱彛尊曰巨川爲韓建掌書記撰許國公勤王錄以建方昭宗幸華建請散殿後軍誅李筠圍諸王十六宅皆巨川教之後爲朱全忠所殺新唐書附諸叛臣之列

修文宣王廟院記髙諷撰並書正書天祐十五年四月

今在定州儒學碑稱太師中書令北平王者王處直也按舊唐書處直傳天佑元年加太保封太原王后仕僞梁封北平王檢校太尉又按通鑑梁太祖開平四年鎭定復稱唐天祐年號今此天祐十五年爲梁之貞明四年晉王已拔楊劉矣

重修法門寺塔廟記薛昌序撰王仁恭正書天祐十九年二月

今在鳳翔府寺中

通鑑後唐莊宗同光二年封岐王李茂貞爲秦王今此碑天祐十九年建而其文已稱秦王則在同光之前二年矣蓋必茂貞所自稱又史言茂貞奉天祐年號此碑之末亦書天祐十九年而篇中歷述前事則並以天復紀年至天復二十年止亦與史不合

陽翟縣侯禇亮碑八分書以下無年月

拓本半缺

北嶽神廟之碑鄭子春撰崔鐶八分書李逖篆額

今在曲陽縣北嶽廟中

神字作�下從旦禮記郊特牲所以交於旦明之義也鄭康成曰旦當爲神篆字之誤也莊子有旦宅而無情死亦讀爲神昔之傳書者遺其上半因誤爲旦耳

畢邜乃是昴字省日作單卯巳異又加一用爲胎卵之卵豈古人卯卵通用歟金史有斜卯氏本並作卯而潞州五龍祠明昌癸丑祈晴碑有上黨尉斜邜溫玉竟作夕旁從阝與此碑畢�之邜同碑陰紀段使君徳政崔鐶撰並八分書

崔惇禮碑於志寧撰子立政正書

今在醴泉縣殘缺

張阿難碑正書

今在醴泉縣殘缺

姜遐碑侄郕公晞撰並書正書

今在醴泉縣殘缺

安定郡王李光進碑令狐楚撰子季元行書今在楡次縣

修北嶽廟碑劉端撰王知新行艸

今在曲陽縣廟中記王處直修廟事

重修柏谷寺記李愚撰正書

今在潞安府

盤山題名大字正書

薊州西北三十里盤山上有李靖舞劍防李從簡曾逰十大字刻於石按冊府元龜李從簡文宗開成初爲左金吾衛將軍兼禦史中丞將命北庭不能專對貶復州刺史意者其人乎

晉王墓二殘碑正書

朱彛尊跋曰代州柏林寺東晉王李克用墓斷碑二其一曰唐故左龍武軍綂軍檢校司徒贈太保隴西李公神道之碑文曰公諱國昌字徳興今爲隴西沙陀人偉姿容善騎射蓋克用之父朱邪赤心也其一曰唐故使持節代州諸軍事代州刺史李公神道之碑文曰公卽太保之次子也其名克字僅存余可識者有公前躍馬彎弓及徐方等數字按史克用弟四人次曰克譲爲振武軍校從討王仙芝以功拜金吾衛將軍宿衛京師賜第於親仁坊自克用稱兵雲中殺守將段文楚詔捕克譲克譲與僕十餘騎彎弧躍馬突圍出奔鴈門與碑文合則爲克譲無疑但史載克譲守潼關與黃巢兵戰敗匿南山佛寺中爲寺僧所殺不言其爲代州刺史又得歸葬於代皆不可曉者當歐陽永叔時去五代甚近沙陀世次已不得詳其爲唐家人傳謂太祖四弟皆不知其父母名號至國昌字徳興紀亦遺之是二碑永叔亦未之見也

淨住寺文賢劫像銘八分書

今在西安府殘缺

虢國公主花臺銘申屠液撰正書

今在西安府南門內華塔寺

梁

鎭東軍墻隍廟記錢鏐撰開平二年歲在武辰月【月字上下皆空】

今在紹興府臥龍山西岡上城隍廟中此碑以城爲墻以戊爲武按舊唐書哀帝紀天祐二年七月辛巳敕全忠請鑄河中晉絳諸縣印縣名內有城字並落下如密鄭絳蒲例單名爲文九月己巳敕武成王廟宜攺爲武明王十月癸丑敕攺成徳軍曰武順管內槀城縣曰槀平信都曰堯都欒城曰欒氏阜城曰漢阜臨城曰房子避全忠祖父名也【全忠祖信父誠】十一月乙卯朔敕攺潞州潞城縣曰潞子黎城曰黎亭甲申敕攺河南告成縣曰陽邑蔡州防城縣曰苞孚同州韓城縣曰韓元絳州翼城縣曰澮川鄆州鄆城縣曰萬安慈州文成縣曰屈邑澤州晉城縣曰髙都陽城縣曰濩澤安州應城縣曰應陽洪州丰城縣曰吳髙又按五代史滑州唐故曰義成軍以避梁王父諱故曰武順又冊府元龜開平元年五月甲午攺城門郎爲門局郎曾子固跋韓公井記防州南楚故城有昭王井故城今謂之故墻卽鄢也由梁太祖父名誠避之然則城者誠之嫌名也冊府元龜言帝曾祖諱茂琳開平元年六月癸卯司天監上言請攺日辰內戊字爲武從之然則戊者茂之嫌名也【容齋續筆謂戊類成字故攺之者非】然戊本音茂不知何以有武音而鄭樵謂十辰十二日皆爲假借甲本戈甲乙本魚腸丙本魚尾丁本蠆尾戊本武已本幾又不知其說何所本也又如後漢執金吾丞武榮碑雲天降雄彥資才卓茂仰髙鑽堅允文允武則並茂字亦讀爲武其來久矣【唐白居易詩有木名櫻桃得地早滋茂與露去住顧妒樹賦爲韻】

僧彥修艸書乾化【闕】年

今在西安府儒學

後唐

李存進碑呂夢奇撰梁邕正書並篆額同光二年

今在太原縣

千峯禪院勑明宗禦書天成元年

今在澤州盤亭山末有璽曰書詔新鑄之印

余所見宋元碑升作陞斗作防石作碩蓋如數目之借用壹貳等字務令筆畫繁多以防攺竄今按此勑已用防碩二字而水經注有五防米道又雲長湖南有覆防山又舊唐書字多作防碩又韓文公河南令捨池臺詩未許波瀾量斗碩則詩中亦用之矣鄧士望勘正劉漫塘文集云斗字古作豆俗誤並爲一字作防卽杜詩秋雨嘆亦然按漢書平帝紀民捕蝗詣吏以石防受錢已作防

今浙西吳中人猶謂十斗爲一石音石而北人讀石爲擔誤也漢書蒯通傳守儋石之祿注應邵曰齊人名小甖爲儋受二斛後漢書宣秉郭丹吳祐皇甫規傳並作擔石注今江淮人謂一石爲一擔擔音丁濫反史記貨殖傳醬千甔索隱曰音都甘反漢書作儋孟康曰儋石甖受一石一音都濫反子法言吾見儋石矣

防福院牒長興四年九月

今在泰安州防福寺

此牒無押而每人各用一印兩樞密使趙延壽範延光並見五代史準字與嵩山防善寺戒壇碑大歷二年牒同

晉

建雄節度使相裏金碑李象撰成知訓正書天福五年十月

今在汾陽縣小相裏之北太師墓上五代史相裏金傳略同惟傳云字奉金而此云字國寶傳云贈太師而此云贈太子太師又封西河郡開國侯而史遺之皆當以此碑爲正也

碑云顓頊生大業大業生庭堅庭堅仕堯爲大理官至殷末有理徵爲殷伯其孫仲明逃紂之禍故去玉而稱裏氏至周時晉有大夫裏克其妻同成氏攜小子季連避地居於相城時人遂呼爲相裏氏相裏武爲漢禦史相裏覽爲前趙將軍而莊子書言相裏勤之弟子韓非子言有相裏氏之墨作碑者不能引也今汾陽有大相小相二村相裏氏之後尙有數十家因考北齊寺碑題名多相裏氏【史言武士彠娶相裏氏士彠並州文水人去此不逺】至今千有餘年而裔孫猶居於此不獨晉俗淳朴而山谷之險猶足以自保故能累代不遷若山東河南則兵火之餘人民亡散欲求元時遺族已寥寥不可見矣【安邑縣北三十里亦有相裏村】

駙馬都尉史匡翰碑陶谷撰閻光逺行書天福八年

今在太原縣黃陵村

開化寺珤嚴閣記蘓禹珪撰蘓曉行書開運二年

今在太原縣山寺內元人重刻

天龍寺千佛樓碑李惲撰劉守淸行書王廷譽篆額開運二年

今在太原縣

朱彛尊曰碑稱承鈞爲睿宗皇帝繼元爲英武皇帝皆史所未及

周

邢郡剏修六曹軒宇記僧應文撰正書顯徳元年八月

今在順徳府城西舊莊書不佳又多謬字

衛州刺史郭公屏盜碑杜韡撰孫崇望正書顯徳二年五月

今在衛輝府治郭進爲衛州刺史羣盜屏迹世宗勑右補闕杜韡序其事

龍泉禪院記徐綸撰王獻可後序並書正書僧師試篆額顯徳三年

今在陽城縣

內述天祐十九年按此地本屬梁此記乃追削梁號而稱天祐者

中書侍郎景範碑扈載撰正書

鄒平縣南五里有景相公墓通鑑後周顯徳元年七月癸巳以樞密院直學士工部侍郎長山景範爲中書侍郎同平章事此地唐時屬長山也景氏之裔自洪武間有兩舉人今亦尙有諸生不能記其祖矣不知何年謬傳爲晉之景延廣而邑志載之以後山東通誌等書襲舛承訛無不以爲延廣墓後有令於此者謂延廣在晉爲誤國之臣遂至笞其後人而毀其祠昔年邑之士大夫亦有考五代事而疑之者予至其邑有諸生二人來稱景氏之孫請問其祖爲誰予乃取通鑑及五代史周世宗紀示之又示以景延廣傳曰延廣字航川陜州人也其官爲馬步軍都指揮使非此明矣【宋史昝居潤傳曰景延廣寓其族於雒】乃謝而去間一日往郊外視其墓碑其文爲翰林學士朝議郎尙書水部員外郎知制誥柱國扈載撰【五代史扈載傳官銜同冊府元龜載初爲監察禦史嘗防相國寺僧院作賦畱題於壁帝聞之命黃門就其院錄之以進俄拜兵部員外郎知制誥】𨿽剝落者十之一二而其曰故中書侍郎平章事景公諱範字甚明白且生封上柱國晉陽縣開國伯沒贈侍中而其文有曰我大周聖神恭肅文武孝皇帝建大功於漢室爲北藩於魏郡又曰今皇帝嗣位登用舊臣又曰冬十一月薨於淄川郡之私第其末曰顯徳三年歲次丙辰十二月己未朔越十日戊辰因嘆近代士人之不學以本邑之人書本邑之事而猶不可信以明白易見之碑而不之視以子孫而不識其先人推之天下郡邑之志如此者多矣

又按通鑑顯徳二年八月丁未中書侍郎同平章事景範罷判三司防以父喪罷政事今碑文有云以列卿歸第懸車故鄕嗟風樹之忽驚訴昊天兮何極則是罷官歸裏而後遭父喪與史不同宋史張美傳曰世宗卽位時宰相景範判三司被疾世宗命美爲右領軍衛大將軍權判三司或者以疾而罷罷而遭父喪乎

王元美作李於鱗友人襲克懋妻景氏墓志銘亦以爲延廣之後𨿽本其家之行狀然王李二公亦未嘗究心於史學也

金石文字記卷五﹤史部﹐目錄類﹐金石之屬﹐金石文字記﹥

欽定四庫全書

金石文字記卷六

昆山顧炎武撰

識余

岱嶽觀王圓題名

右唐岱嶽觀碑題名之一此碑有開元十九年二十年建中元年貞元十四年題名都督兗州諸軍事任要行博城縣丞公孫杲二詩此碑前文從右方起後詩並題名或從右方起或從左方起每層髙下多寡參錯不一以文意筆法求之乃可辧其起訖凡唐人紀逰題名皆就舊碑之陰及兩旁書之前人已題後人卽於空處插入大小髙下俱無定準宋初亦然自大中祥符以後題名者乃別求一石刻之字體始得舒縱亦不與舊文相亂然石小易於搬取故題名愈多而存者愈少今之溝渠碾磨之間皆是物矣此碑西側面又有宋政和甲子題名一條

又按荼荈之荼與荼苦之荼本是一字古時未分麻韻荼荈字亦只讀爲徒東漢以下乃音宅加反而加字音居何反猶在歌戈韻梁以下始有今音又妄減一畫爲茶字此碑兩見荼字皆從艸從余可見唐時字體尙未變爾雅檟苦荼廣韻九麻中有荼字又有茶字注曰俗是也

又任要題名曰貞元十四年正月十一日立春祭嶽遂登太平頂宿其年十二月廿一日立春再來致祭荼宴於玆曰荼宴者蓋唐時祭畢猶不用酒今不然矣

宋董元康題名

右小石刻在岱嶽觀予旣錄唐碑往還數四道士謂余曰昨發地得石刻二請觀之其文亦可采因附焉下題同此

盛勛題名

右小石刻在岱嶽觀戊戌乃政和八年其年十一月己酉朔攺元重和曰決獄者讞而決之古無仲夏斬決之事也

宋眞宗廣生帝君讚

右碑在泰山南麓靑帝觀中宋眞宗禦制廣生帝君讚並序其文及篆額皆禦書靑帝卽禮記月令所謂其帝太皥而史記封禪書秦宣公作密畤於渭南祭靑帝唐書王璵傳請置春壇祀靑帝於國東郊者也夫帝者一而已矣易傳曰帝出乎震齊乎防相見乎離致役乎坤說言乎兌戰乎乾勞乎坎成言乎艮是周流於四時八卦之中而其爲帝者一也家語載孔子之言曰丘也聞諸老聃曰天有五行水火金木土分時化育以成萬物其神謂之五帝古之王者易代而攺號取法五行五行防王終始相生亦象其義故其生爲明王者死而配五行是以太皥配木炎帝配火黃帝配土少皥配金顓頊配水於是有五天帝五人帝之說漢儒因之遂立感生帝之名謂帝王先祖皆感太微五帝之精以生鄭康成述春秋緯說蒼帝靈威仰赤帝赤熛怒黃帝含樞紐白帝白招拒黑帝葉光紀則王子雍諸儒所排駁而後世𨿽存五帝之祀亦不遵用其名者也豈若易傳之言簡而當哉若眞宗之事又所不足論云

升元觀牒

右碑在泰山東南麓升元觀其大字艸書甚遒勁不知何人筆錄之以見當日牒文之式考宋史婁寅亮傳但云政和二年進士爲上虞丞不言歷官兗州亦可以此碑補史之闕其曰太師魯國公則蔡京也普照寺有金大定五年牒碑長春觀有元丁亥年牒碑其式略同金元碑並有印曰尙書禮部之印卽今通行大篆文不用女直防古字

宋範致君題名

右小石刻在泰山南麓后土廟

錢伯言題名

右碑舊在宋天書觀後人移之州城內嶽廟中西墀古松下行書大徑寸餘

白龍池宋人題名

內供奉官李舜舉被命禱祀帝嶽奉香勝槪於壽聖節日先欵靑帝宮次詢白龍潭治平四年題

兗守劉衮奉詔祈雪於岱宗登絕頂翌日謁白龍池之祠元祐丁卯孟春初四日奉符令林防題

貫道建欄於此以�遊者元祐丁卯正月八日

範陽正輔再逰同魯國景元符丁丑三月廿六日元符庚辰七月晦趙習之徐安國弟居仁孫正仲同逰皇甫偁徐端朝孫防同遊建中靖國元年三月廿六日題

奉符令李珪因捕蝗恭謁白龍祠男彚侍行崇寧壬午孟春初七日

誠中君寶徳升崇寧二年八月廿六日自王母池來訪此

董元康政和甲午重九日攜家來遊質贄賁侍行自恭觀元康兄畱字政和乙未孟冬二十日

莆陽陳國瑞子玉恭謁白龍池祠俯洞酌泉小憇而邁政和丁酉夏前二日

姜子正子方李晉道劉言可刀文叔同來庚子四月李顯道張公美王仲與張去塵庚子孟夏十九日同逰池上

鄄城李僓弟倰侄贛隨侍遊此癸卯季春廿八日張子觀水於池十三年春三月

右在嶽西傲來峯下白龍池石壁上平廣計二十餘丈書曰龍潭曰白龍池並大字其旁皆宋人題名尙未刓缺錄之得十五首其文略無重復自治平迄宣和六十年間人名字亦可以想見當日太平之盛而金元以降洊遭兵火名山奧區委之榛莽無復有題名者矣

張子觀水於池篆書張字作弡按劉原父弡仲醫銘釋弡爲張以爲張仲之器歐陽永叔從之趙明誠金石錄疑之黃長睿東觀餘論則云弡其勿反非張字考之玉篇信然然此云弡子則爲張子無疑蓋宋人之好奇者據原父永叔所定之字而用之耳宣和博古圗亦有周弡伯匜此條篆字大書無年號按宋朝紀元無有至十三者若曰金元又不合一代全無題名止此一人也

元聖防碑

右碑在州城內嶽廟西偏延禧殿前又有至正四年猴兒年聖防碑其文略同按元史泰定帝本紀有卽位一詔與此相類鄙喭之語播之王言傳之史冊貽笑後人然其曰每年燒香的上頭得來的香錢物件只教先生每收掌者則是時香錢固未嘗以入官也後世言利之臣蓋元之不如已

靈巖寺宋李廸詩

右小石刻在長淸縣靈巖山寺中其山距府九十里南接泰山北帶龍洞齊乘以爲疑卽水經之玉符山而魏書所云朗公谷者在其東南自前代稱爲勝境宋金元人題字最多予至則當兵火之後縱橫偃踣委之荊棘瓦礫之中然猶得唐一宋金合四十餘元以後不能悉數唐刻爲天寶十一載造舍利函記文不工不足錄而宋刻年月序次以此爲首按史李廸諡文定前後三知兗州其再任乃仁宗天聖中也

滕涉詩祖無擇詩孔舜思詩張防宗詩鮮於侁詩寃亭卞詩蔡安持詩杜欽況詩金王珩詩路伯達詩元亨詩

右石刻大小不一凡十三通俱在靈巖寺其它刻宋時者則有田稹五言詩嘉祐五年王逵千佛殿記元丰庚申李公顏金像記元祐壬申卞育逰山記大觀戊子郭思逰山記大觀三年住持仁欽篆書心經大觀四年仁欽生老病死苦頌仁欽十二時歌仁欽靈巖十二景詩政和元年淨照和尙誡文政和五年札付政和乙未趙子明題名靖康元年髙直臣題名而蔡卞經碑四幅前元符二年十二月十三日書後建中靖國元年十一月五日書在禦書樓下特爲書家所珍又有面壁像碑宋建中靖國元年陳師道記金皇綂七年重立金時者則有皇綂七年云公禪師像正隆丙子張汝爲題名太定戊戌蕭守中題名明昌六年本寺田園記明昌七年黨懷英靈巖寺記元時者則有蛇兒年大元國師法旨碑防古字至元龍兒年帝師法防碑古字大徳六年天童覺和尙黙照銘至正四年察罕布哈書唵嘛呢巴彌吽一行漢字一行古字凡元碑最多不盡錄錄其稍異者有至治元年呼都克郡王太夫人巴約特氏詩詩只二句曰巖前松檜時時緑殿上君王歲歲春大字刻之亦不類婦人筆也又有宋蘓子由五言詩驗爲後人補刻而復有子瞻徐州一歌誤刻於此其詩各見集中不錄後之君子知予之所取者非以吹二氏之狂瀾拾前朝之落艶而情深好古意在闡幽自有不能已者且因以覽世道之污隆考文辭之醇雜亦豈不爲學人之一助哉

北嶽廟李夐詩

恆嶽晨望有懷

定州司馬李夐

二儀均四序五嶽分九州靈造良難測神功匪易酬恆山北臨代秀防東跨幽澒洞鎭河朔嵯峨冠嵩丘禋祠彰舊典壇廟列平疇古樹侵云密飛泉界道流從官叨佐理銜命奉珍羞薦玉申誠效鏘金詎有由郊原照初日林薄委䢐秋塞近風聲厲川長霧气收他鄕饒感激歸望切祈求景福如光願私門當復侯

右詩在眞定府曲陽縣北嶽廟中廟有唐時大碑五其一韋虛心文陳懷誌書行艸其一張嘉貞文自書其一鄭子春文崔鐶八分書其一李荃文戴千齡八分書其一劉端文王知新書行艸碑陰及兩旁刻字皆滿其上層爲積土所蓋而余至時倉卒求梯不可得止就下方讀之大率皆貞元至天祐十數朝祭嶽題名六有宋人刻字獨此詩在韋碑後文𨿽不工然予見近代君子搜剔唐人之詩至於無名氏不知何代人之作皆收而附之而此灼然不誤者乃不得與斷簡殘編之列又北嶽廟自大碑之外絕無題詠故特錄焉又有宋王禹偁陳彭年韓琦三大碑及白憲書石幢一字皆可觀而稚圭自書逼眞顏魯公世人傳其字者罕也

惠明寺碑陰題名

太原縣北門外惠明寺塔碑宋元丰八年呂惠卿撰並書其陰下方有此三十一大字余題尙多不錄凡碑文必面在先陰在後此碑元丰八年立爲乙丑之歲而陰所題辛亥反在其前十有四年不可曉也豈非惠卿磨去前人之文而自刻之者與其陰嵗月之猶存則固心勞日拙而亦天理之未盡泯者與夫毀人以自成君子之所深戒而今之名公貴人爲此者多矣歐陽詹所以悲顏魯公之碑而致弔於九江之驛也悲夫古碑之所以多不存於世其不以此也哉

華嶽廟賈竦詩

右在華嶽碑之左旁此碑前後空處爲宋人攙入題名甚多幸正文皆八分書題名或隸或行不相混耳而近代人踵刻者尙未止有一題曰崇禎十七年後辛丑和州逸人戴迻孝再登嶽亦八分書

張惟一祈雨紀

右在述聖頌碑之左旁八分書

華陰縣令王宥等題名

右在述聖頌碑之右旁上爲篆下爲八分書唐有兩上元年號此則肅宗時也

宋陳執中題名

右在碑陰韓賞文之下方有大歷九年華陰令盧朝徹謁嶽廟文有貞元九年十三年題名其宋代所刻惟此執中宋人所諡爲榮靈者乃其書則不俗也其碑之前左方下又有元丰乙丑王子文題名

拱極觀記跋

易曰神而明之存乎其人本觀舊記爰自聖朝靖康攺元中朝奉大夫薛公【名公度】所作刻諸琬琰意欲傳於久昨緣兵艸蠭起大火縱焚致於泯滅其文則道之竊嘗錄之以行逮今十三載矣經曰天地運度有數而不失也道之𨿽至愚緬思景貺得非眞君之密贊耶謹募工重刋於石恭銘休美云時紹興九年歲次己未中元日前西嶽知殿兼拱極觀主賜紫道士雷道之謹記右小碑本在拱極觀觀已久亡萬曆中有人掊地得此碑置之嶽廟中與宇文周碑並立其碑文鄙淺無足采然吾於是有以見宋人風俗之厚而黃冠道流猶能念本朝而望之興復其愈於後世之人且千萬也夫紹興九年髙宗方在臨安而金人有許和之約考之於史八年十二月丁丑詔金國使來盡割河南陜西故地通好於我令尙書省榜諭九年三月丙申王倫受地於金得東西南三京壽春宿亳曹單州及陜西京西之地四月辛亥命樓炤宣諭陜西諸路十年五月金人叛盟防永興軍則此地之復歸於宋蓋無多日而雷道之一道士耳能於干戈喪亂之際而系思本朝辭微旨切以視夫士大夫之靦顏臣僕者不大有逕庭邪余見朝邑藏春塢之記稱阜昌癸丑而西安府學有華夷圗刻亦稱阜昌七年以僞齊劉豫之號而欲壽之貞石豈不見此文而媿死也其沒於土中久而後出豈陷金之後觀主埋之如鄭所南井中心史之爲邪

劉汾詩

右說經臺之左有碑前爲老子度函谷關圗元大徳庚子刻後爲希聲堂碑八分書延祐二年朱象先撰而此詩則在碑之左旁亦八分書不著年月詳其風致當爲元人之作艸樓之前傳有老子系牛柏後人琢二石牛置其下故末句云然

霍山廟建文碑

維建文元年歲次己卯二月壬寅朔二十二日癸亥皇帝遣序班周敖國子監生袁綱致祭於中鎭霍山之神曰予荷昊天祐命承皇祖丕緒正大寶位綂率神人乃正月壬午祗祭上帝於南郊山川百神旣與奠享尙以未能特修祀事於祠下爲憾是用遣官奉香幣牲醴致祭維神以靈峻之徳作鎭中土時出雲雨協相兆民以稱予懷柔之意焉尙饗

右小石刻一通在霍山中鎭廟西壁上予行天下見洪武永樂以來祭告嶽瀆之文及它碑記甚多獨未有建文年者意其在位日淺又或文皇禦宇之日而臣下之獻防者從而鏟去之也乃此文雜於數十百碑之中而字畫完好無缺故亟錄之後之君子毎痛國史不存建文一代事迹無從考證若使通雅之士歷深山窮谷而求之如此碑者世間或尙有一二不止霍山廟也不猶愈於羅永庵之詩程濟史彬之錄僞撰而無稽者乎因並書之以告後人之能信古者

諸碑別體字

漢孔子廟禮器碑柤梪【俎豆】土仁【疑】

泰山都尉孔宙碑雕幣【獘】

張表碑頑訩【凶】荷【苛忒】

金鄕長侯成碑滋滋【孳】履眞

淳於長夏承碑策薰【勲】晧【昊】天咳【孩】孤

博陵太守孔彪碑抍【拯】馬

魯峻碑樂於陵灌園之防【潔】當登緄【衮】職

尹宙碑支判流僊【遷】鉅鏕【鹿】

白石神君碑黍稷稻稂【梁】

曹全碑巴郡朐忍令

巴郡太守樊敏碑晳【析】爲韓魏米巫【凶】虐歲在汁【協】洽

析裏橋郙閣頌醳【釋】散關之漯【濕】

魏受禪碑璿機【璣】大鹿【麓】

大饗碑岐陽之獀【搜】

封孔羨碑揖【輯】五瑞斑【班】宗彛大晧【太皥】

建城鄕侯劉靖碑【隰】

後魏弔殷比干墓文�【遷】佂【徵】【睇】荊�【棘】工爲緜�【蔑】�【稟】扶【扶】【蔽】��【黙】

堯【堯】�【桀】沈湎而不知甲兮終或已以貽戾【甲下當有子字或當作惑己謂妲己也】�【疑】樹兮英風�【菊】寔【寔】�【奮】�【釁】�【悖】�【綱】竊【竊】�【鬼】邢

侯已脯【當作鄂侯】萁【箕】子嗟人生�【疑】多殃住【往】者【厥】屯亶【邅】汞【乖】良�【顚】亾�【胥】宇傳冤【疑】業以循【修】長殷親【辛】阯【止】故鄕乘

�【桴】�【條】【翺】翔電【曳】�容之�【葩】裳防【飄】�執垂益而談【疑】兮【攄】苦登【疑】巗六蠄【螭】遙【裔】�【帶】【訴】�柷【揖祝】融靈【雛】澑湸【瀏亮】府【俯】沐髮�【騶虞】

�【隨】�【轡】歙【吸】沆�【�】�【闚】寒門�【疑】瑟�【疑】神�【疑】而威陵愓【揚】云祺【旗】大【儀】

靈�【修】�【傅】說

張猛龍碑【像】�【壑】�【巉】�【緝】�【老】�【使】沮淭【渠】饒【洮】河出苐【弟】泣�【血】磬【罄】力�【式】【休】萬刃【仞】�【英】徽氶【承】華�【鄒】

方羣�【防】王�生造頌

李仲琁孔子廟碑夤【寅】賔【敷】化�【鄒】魯��【扶疎】防【蒞】曲�【阜】防【笑】【聘】百刄【仞】謶【庶】筫【質】昭【照】良【梁】木西【棲】樓煥爤

【爛】

太公呂望碑與之�【歸】發其潛盡盡之所出【二盡字俱當作書】功袘【施】於民儒默【墨】【都】【聖】�【枕】�【率】貇【貌】含【毫】彈�【翰】其詞粵【曰】�曾【鄒魯】�咒【巫祝】�【肴觴】華�【夷】曾�【冑】

驪山溫泉頌數刃【仞】畯【峻】極公�【餗】髙塘【唐】之云尅【克】神尅聖菉【緑】樹

北齊郭巨碑升【斗】

南陽寺碑雜踏【沓】姦軌【宄】【蔽】日惚【疑】峯構��【扶疎】【象】菀【苑】�【胥】

後周華嶽頌�【升】�【荊】�【壑】�【葺】恆【姮】娥斻【旃】防哥【歌】�【秩】無壃【疆】

豆盧恩碑龍襄【驤】將軍沙菀【苑】

龍藏寺碑斗【升】踐祚【阼】河【何】人伽籃【藍】𨿽壊【懷】煩惚【惱】北拒吾【五】臺

啟法寺碑梴植【埏埴】不惻【測】�【蕤】【裔】�【綱】剎【剎】【】【鄾】�【象】�【狐】

常丑奴墓志慕【暮】齒�【曵】�【救】�【菊】

陳明府修孔子廟碑【漑】釡防【笑】

姚恭公碑

�俛【黽勉】敬友穆【睦】親

唐宗聖觀記井韓【幹】

皇甫誕碑肅煞【殺】�【旌】橫劍梐枒【枑】扸【析】�【胥】產�【鄒】蕳【簡】咒【祝】网泣辜�【曵】裾朱邸馬獦【鬛】初封

昭仁寺碑�【兕】�【�】

夫子廟堂碑�【胥】史反【及】�【烽】莫【幕】�【裕】唲【筦】爾微防【笑】攝齋【齊】餐【餐】資覆匱【簣】以

成山�【荊】哥【歌】頌�【鄒】

化度寺碑�

�

九成宮��【迢】逯【逮】

虞恭公碑逯【逮】�【料】方絕大漢【漠】

歐陽詢書九歌蘭�【旌】

褒公碑逯【逮】�【剛】

孟法師碑江淩【陵】祕決【訣】�【蒭】豢摸【模】楷褚書聖教序菀【苑】蕳【簡】

褚書兒寛贊版築飯牛之朋【作明】韋成【作成】懷仁聖教序耶【邪】扸【析】菀【苑】�【綱】攬【覽】李衛公碑�【夔】敵【敵】�【佾】

王居士塼塔銘惚【惱】緾【纒】

蘭陵長公主碑皇帝字皆作篆文搖【瑤】華�月邁奉蒨【倩】之傷神葴【箴】

許洛仁碑墜【墬】主蒱【蒲】州湹【】度曲忖【刌】聲道因碑菀【苑】才晤【悟】聰晤【悟】�【鳬】頤【怡】然理順具禍以藎【燼】崏【岷】蹲鵄【鴟】�【裕】營輯【葺】�【原】源

李文墓志�【卒】�【貿】膺�【疑】舟輕郢�【斲】孔宣公碑魯國�【鄒】人擊罄【磬】�升【科斗】汦【泯】杍【梓】材浮罄【磬】�【率】性爻晝【畫】縡【載】無聲臭

華陽觀王先生碑施妍【厲】醜汦【泯】挺【莛】橫楹從三�【荊】之樹�【斁】�【瑣】闥兔【莬】蠭【蜂】飛婫嫓斑【班】倕菀【苑】功虧覆蕢【簣】防

鄭惠王石塔記漆【七】

修孔子廟詔表兩【雨】露�【鼐】�【莊】皼【鼔】賸【朕】

幹封元年祭孔子文生�【蒭】

李英公碑�

開業寺碑熟【孰】能【土】�【吐】汦【泯】

褚亮碑�【輜】蓋防【析】

澤王府主簿梁君志銘薄【簿】�【纂】

梁師亮墓志銘【觴】�【旌】欽明饜【厭】代�【覃】

緾【纒】譚【覃】思漆書懆【慘】

於大猷碑天骨昴【昻】藏

李承嗣造佛像銘【斲】

法琬碑五桍【袴】【象】�【彌】�【蕋】

寧思道石浮屠銘上輊【輕】車都尉�【鳬】�【矧】苑【苑】黃陂萬項【頃】

景龍觀鐘銘正書中多用篆體

�苾明碑�【管】鷹楊【前從木後以扌】玉質金箱【相】圗�【牒】莫賀特勤【勒】特勤【勒】垂譽碑俱用武后字

灋藏禪師塔銘�【窣】泹【湼】【湣】弒【殺】戮【裔】

葉慧明碑【彌】【象】考盤【槃】遁代【世】勿用�【頥】

張廷珪孔子廟碑趙遁【盾】朖【朗】日【矧】

韋虛心北嶽碑魁【魁】

梁髙望石浮圗銘神元妙頤【賾】菀【苑】�【荊】�【引】

秦望山法華寺碑【烱】誡僧瑤【繇】豪【濠】州禦史臺精舍碑壂【殿】中棼【二】汦【二泯】�【咎】蹲�【�】

淨業法師塔銘父辿栝【括】地之姿

乙速孤行儼碑�【海】【荊】【彌】漫升

明慶

少林寺碑申�【緇】林之敬石罄【磬】王充潛【僭】號蔡雍【邕】徳鎣【瑩】神珠迊【匝】【競】有典咸

袟【秩】

嶽麓寺碑�【轡】【矧】�【惱】但【但】

東林寺碑範【梵】經�

�【鎖】憧【幢】防【栴】檀陶偘【侃】

龎履溫碑衛寉【霍】子臯羔【用成宰事】

大智禪師碑多所通栝【括】旃【栴】檀榗【搢】紳石壁寺鐵彌勒頌�【葺】�【粲】淨儭【襯】廻【回】祿

�【剛】大徳茂忠守辿

道振禪師塔銘慜【憫】物惓【倦】搆【遘】疾

兗公之頌�【傑】

隆闡禪師碑�【剎】檀【那】猶【由】是我�【域】耶【邪】山【熙】怡

嵩陽觀頌【愕】眙�【升】仙太子�【印】

多寶塔碑苾�【蒭】旃【栴】檀�【印】

臧懷恪碑潔【絜】矩楊【揚】州自天寶岠【距】於開元郭敬之家廟碑行中潔【絜】矩麾城搟【摲】邑邦之攸【塈】

段行琛碑牛崗【岡】啟繇不缺

景教流行碑寶裝璀翠【粲】

不空碑�【象】何攘【讓】

靳英防墓志時流響【向】風

楚金禪師碑工人杍【梓】匠【象】閇【閉】�【熠】耀

�【剎】怛【怛】眞縱【蹤】

周孝侯碑�

大防【濩】�【舉】預【豫】章射獸【虎】獲【護】軍�【劾】�【度】去去卄【世】事已揮插

【鍤】廿【世】存風烈俗哥【歌】揆日

邠國公功徳銘皼【鼓】�【瓦】�【矢】閞【關】極【拯】李晟碑迆沲【演】於後如衝如楥【援】�【殄】遘【搆】亂

奘塔銘納【衲】衣日【曰】

贈太師崔陲碑䢐萊【來】

祕塔�【頤】泹【湼】槃

神防軍聖徳碑齊聖廣泉【淵】葳�【防】解辮蹶【厥】角大特勤【勒】嗢沒斯

圭峯禪師碑礠【磁】州

鄭恆墓志淇隩【澳】私茅【苐】內【罔】極葉【業】文者武安君白公廟記鯨【勍】敵零【櫺】星門

崔鐶北嶽廟碑�【神】畢�【茆】淶易疎【疏】其浸如抵【指】諸掌�【升】中�【多】森蘿【羅】節防【度】沐浴皇�【化】賡哥【歌】太平笇【】殱�【魁】

繢【繪】事後素

文賢刼像銘【瑉】

後唐李存進碑楊畱【劉】

補遺

古金石刻不獨文詞之典雅字畫之工妙爲可愛玩而先賢事迹前代制度不詳於史者往往著見焉其有資於博聞多識不細矣而其爲物散在天地間日亾日少好古之士薈萃成書者十數家收之博而辧之精無若歐趙二錄歐錄之目千趙錄二千皆據其實有者籍記之他書循名泛列固不辧其存亾也亭林先師實甚好古遊轍所至旁搜博采著成此書惟就碑刻現存及收得拓本者錄之得三百餘通其數少於歐趙而考論詳核不啻過之夫今之去宋僅五百餘年而十亾七八則過此以往又當何如以彼亾佚者爲可惜則其幸而存者可不知寶重哉耒夙有此好孜孜訪求所得有在玆編之外並歐趙所未錄者不忍使其無聞謹附載於後以見古碑之亾於通都大邑而畱於荒村窮谷者尙多有之搜羅表章無令冺滅是所望於後之君子門人潘耒謹識

漢桐栢淮源廟碑八分書延熹六年

今在桐栢縣

洪氏隸釋載此碑缺五字今拓本字畫完好而乏淳古之气蓋唐人重刻者據朱長文碑帖考云是釋曠書釋曠開元時僧金石錄中有北嶽恆山碑亦其所書也

後魏中嶽廟碑八分書太安二年

今在登封縣

魏太武帝因道士宼謙之奏請防造嵩嶽新廟立碑紀事趙氏金石錄有其目余謁廟見此碑有一孔疑是漢碑審視乃知其爲魏也碑中直稱謙之爲天師爲師君以太武奉道親受符籙故云然字體近拙而多古意中段剝蝕首尾具存碑陰復多題字嵩山碑刻自漢二石闕銘外無古於此者近日葉井叔作嵩陽石刻集記不知何以遺之

北齊嵩陽寺碑八分書天平二年四月

今在嵩山防善寺

碑記生禪師造塔及其徒倫繼造二塔事書法不工而碑文可誦碑後刻云大唐麟徳元年歲次甲子九月景午朔十五日庚申從嵩陽觀移來防善寺立則唐人固以爲舊物而珍之矣歐趙錄卻不載

唐龍門山石像記正書

今在洛陽縣

龍門山鐫石爲佛像無慮萬計石窟最大者今名賓暘洞像尢髙大洞外石崖髙處有刻字拓之得二十餘行首尾不具不知年月姓名按集古錄有三龕記貞觀十五年魏王泰爲長孫皇后造岑文本撰銘褚遂良書今拓本有聿修陰徳等語又有左武候大將軍相州都督雍州牧魏王及懷鏡奩而不追云云知卽此記也

汾陰公薛收碑於志寧撰永徽六年

今在醴泉縣

昭陵陪者百六十五人今存者僅十六碑記中載其十五惟遺此碑先師所錄必目覩其碑與收得拓本者非然則置之蓋其愼也碑止存百餘字而額尙完

葉有道碑李邕撰並書行書開元五年

拓本

有道之子慧明孫法善三世爲道士明皇時法善見尊寵其祖若父之墓碑邕皆撰而書之可謂濫矣書法秀逸閒雅不見欹側之態蔡君謨謂是邕書最佳者良然

端州石室記李邕撰正書開元十五年

今在髙要縣

肇慶府北七星巖古名定山亦曰崧臺有洞通明宛委記刻在洞門石壁不類北海書集古錄疑爲張庭珪書庭珪長於八分凡邕文而庭珪書之者皆八分此則正書恐未然也記中云有若邦伯旱公開元時有畢刺史者爲宋璟所稱旱當作畢是摹刻之誤

支提龕銘蔡景撰正書開元十九年九月今在林縣谼峪

衛輝府林縣林慮山在其西黃華天平谼峪其最勝處余逰谼峪宿谼山寺見元勅防碑金燈記勍公碑寺東三里許路傍有石龕刻三佛像視其銘乃唐物也書非名人而有初唐筆意以地僻人見者少故不入歐趙諸錄惜在露地當移置寺中乃可久耳

大照禪師碑李邕撰並書行書天寶元年拓本

大照名普寂大通秀之嗣去達摩七世是名北宗門庭甚盛所謂兩京法主三帝門師者也碑當在嵩嶽寺今不存拓本乃翻刻者不逮云麾嶽麓亞於娑羅耳

比干墓碑李翰撰正書天寶十載

今在汲縣比干廟

唐太宗追贈比干爲太師貞觀中旣立碑刻詔及祭文天寶中李翰官於衛作此碑述封表之指其文雅正選入唐文粹中今碑乃宋建中靖國元年汲令朱子才重立

少林寺還天王師子記正書天寶十四載

今在少林寺

碑載久視年間僧義奬等狀及武后口勑碑小非名筆故諸錄遺之葉井叔官於登封而石刻記亦不載余至少林周行廊廡見此石嵌置東廡壁間亟搨得之知考古必須親閱也

峿臺銘元結撰篆書大歷二年

浯溪銘元結撰瞿令問篆書大歷三年

亭銘元結撰瞿令問篆書大歷三年

右三銘並在祁陽縣

元次山愛祁陽山水遂寓居焉名其溪曰浯溪築臺曰峿臺亭曰唐亭所謂三吾者也臺銘刻在臺之背甚完整溪銘亭銘刻於東崖石上隨石欹斜蘚厚難搨而篆筆特佳視臺銘防勝別有黃山谷書百餘字云與陶介石披榛翦穢得次山銘刻喜而識之又有皇甫湜五言古詩一首次山之子譲五言長律一首俱刻在中興頌之旁

般若臺銘李陽冰篆大歷七年

今在福州烏石山

閩中絕少古刻鼔山題刻如麻無一唐迹惟此銘在三山爲最古又聞石塔寺有唐貞元中碑余未之見

延陵季子廟碑蕭定撰張從申書大歷十四年八月

今在丹陽縣

丹陽城西南六十里有延陵鎭去鎭九里爲吳季子廟有孔子十字篆碑及潤州刺史蕭定修廟記大理司直吳郡張從申書並識重刋篆碑歲月二碑蓋同時立也歐陽公不喜從申書僅錄其三碑今存者獨此耳昔人評張書頡頏李北海今觀遺刻挺勁有餘而乏雋逸之气恐未堪肩隨也

濟瀆廟碑張洗撰八分書貞元十三年

拓本

唐制附祭北海於濟源此碑記新作祭器事碑文乃濟源令張洗字濯纓所撰簡古有體裁一洗駢儷之習洗與韓退之同時文體已矯傑如是蓋文之極而將變元結權徳輿輩皆然不獨韓也

阿育王寺常住田碑萬齊融撰範的正書太和七年十二月

今在鄞縣育王寺

碑載寺田興廢始末開元中祕書正字郎萬齊融撰文趙州刺史徐嶠之書碑燬太和中復立明州刺史於季友作後記屬處士範的重書之鄭氏金石略載的所書凡五碑則固有名當時者碑末有季友與的唱酬二律可補唐風之遺

復東林寺碑崔黯撰柳公權書大中十一年今在廬山東林寺

寺廢於防昌宣宗初崔黯爲觀察使謀於舊僧正言修復之黯爲作記歐公稱其文辭遒麗可愛今碑斷缺不可讀而字畫存者殊佳東林惟此殘刻及翻刻李北海碑猶存舊迹若歐陽率防西林道塲記顏魯公題名崔融題詩李渤題影堂碑陰皆不可見矣

尊勝陀羅尼經正書咸通四年八月

拓本

經刻於石幢漳州押衙王剬造建州司戶參軍劉鏞書書法婉雅酷有虞氏廟堂筆意其碑當在漳州今未知存否尊勝石幢在處多有餘所見吳中包山寺【闕】年刻溫州仙巖寺大中年刻皆完好包山者書法尢佳字大而刻深宛然如新也

修禪道塲碑正書無年月

今在天臺山

寺在佛隴爲智者大師修禪之所碑文補闕梁肅撰臺州刺史徐放書天臺山誌所載有陳隋唐碑十五六通訪之都不存獨有此碑矗立榛莽中日就刓泐徙置近寺十夫力耳此碑現存而歐趙二錄皆不載是知昔人罣漏亦不少也金石略所載又有天臺佛隴禪林寺碑亦徐放書今則亾矣

石橋寺詩貞元三年正月

今在衢州

衢州府城南三十里有爛柯山相傳爲王質遇仙之所有洞明豁旁峙一碑乃唐衢州刺史嗣江王禕所題五言古詩元和元年州刺史陸庶記云刺史韋公以外祖信安郡王詩刻石朱彛尊云考新唐書表太宗第三子吳王恪恪第三子琨琨子褘舊唐書傳褘少繼江王嚻後封爲嗣江王攺封信安郡王景雲開元中兩爲衢州刺史詩當作於景雲間而刻於貞元也詩中有薄煙冪逺村遙峯沒歸翼二語楊用修以爲仙人遺句殆未見此碑故耳又有二碑刻唐人劉迥李幼卿李深謝劇羊滔薛戎詩各一首今亡

朔方節度使李光進碑令狐楚撰嗣子季元行書元和十一年

今在楡次縣

光進與弟光顏並爲唐名將憲宗平淮西光顏功最髙唐書二人並有傳光進碑令狐楚所撰光顏碑李程所撰皆名臣也然歐趙二錄皆無此二碑歐錄所載李光進碑楊炎撰韓秀實書者乃李光弼之弟非光顏兄也趙錄有贈太保李良臣碑則光進之父官止雞田州刺史初無功績以光顏故贈太保與二子同葬一地乃趙氏錄其一而遺其二殊不可解余友朱錫鬯過楡次趙村搨得此碑以副本遺余故得而錄之其良臣光顏碑則已見記中矣

憫忠寺重藏舍利記景福元年

今在本寺

舍利塔一燔於太和八年一燼於中和二年至是僧復嚴舍利於憫忠寺觀音像前南敍述記知常書之碑中所云隴西令公大王者李匡威也匡威欲遷舍利於閣內至拜疏於朝請發封壌詔可而後行當時崇重法寶如是

金石文字記卷六

