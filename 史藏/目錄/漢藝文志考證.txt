

欽定四庫全書

史部十四

漢藝文志考證

目錄類一【經籍之屬】提要

【臣】等謹案漢藝文志考證十卷宋王應麟撰應麟有周易鄭康成注已著錄漢書藝文志因劉歆七略而修凡句下之注不題姓氏者皆班固原文共標某某曰者則顏師古所集諸家之說然師古注班固全書藝文特其八志之一故僅略疏姓名時代所考證者如漢著記卽起居注家語非今家語鄭鄧析非子產所殺莊怱乃嚴助之駁文逢門卽逢防之類不過三五條而止應麟始捃摭舊文各爲補注不載漢志全文惟以有所辧論者摘錄爲綱略如經典釋文之例其傳記有此書名而漢志不載者亦以類附入易類增連山歸藏子夏易詩類增元王禮類增大戴禮小戴禮王制漢儀樂類增樂記樂元語春秋類增氏春秋道家增老子指歸秦王好論法家增漢律漢令縱橫家增鬼穀子天文增夏氏日月甘氏嵗星經石氏星經巫咸五星占周髀星歷譜增九章算術五紀論五行增翼氏風角經方增左師凡二十六部各疏其所注於下而以不著錄字別之其間如子夏易鬼穀子皆依托顯然而一槪泛載不能割愛又庾信哀江南賦稱栩陽亭有離別之賦實由誤記藝文志與所用桂華馮馮誤讀郊祀志者相等應麟乃因而附防以栩陽爲漢代亭名亦未免間失之嗜奇然論其該洽究非他家之所及也乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

漢藝文志考證卷一

宋王應麟撰

藝文

秦燔滅文章

大事記始皇三十四年焚書非博士官所職天下敢有藏詩書百家語者悉詣守尉雜燒之東萊呂氏曰所燒者天下之書博士官所職固自若也蕭何獨收圖籍而遺此惜哉【韓非五蠧篇云名主之國無書簡之文以法爲教無先王之語以吏爲事卽李斯之說也】

漢興大收篇籍

惠帝紀四年三月除挾書律【爾雅挾藏也】劉歆移書太常博士曰漢興獨有一叔孫通略定禮儀天下惟有易卜未有他書至孝惠之世乃除挾書之律至孝文始使掌故朝錯從伏生受尙書詩始萌牙至孝武然後鄒魯梁趙頗有詩禮春秋先師皆起於建元之間泰誓後得博士集而讀之趙岐孟子題辭孝文欲廣逰學之路論語孝經孟子爾雅皆置博士

朕甚閔焉

孝武紀元朔五年夏六月詔曰今禮壞樂崩朕甚閔焉【劉歆書又云書缺簡脫】

於是建藏書之策注劉歆七略曰外則有太常太史博士之藏內則有延閣廣內祕室之府

通典漢氏圖籍所在有石渠延閣廣內貯之於外府又禦史中丞居殿中掌蘭臺祕書及麒麟天祿二閣藏之於內禁【百官表禦史中丞在殿中蘭臺掌圖籍祕書】劉向受詔校書每一書竟表上輙言臣向以長水校尉臣參書太常博士書中外書合若干本以相比校然後殺靑【向傳云領校中五經祕書】

霍山坐寫祕書借蘇昌爲太常坐借霍山書泄祕書免班斿賜以祕書之副時書不布自東平思王以叔父求太史公諸子書大將軍白不許【張安世傳上行幸河東嘗亡書三篋詔問莫能知惟安世識之通典中丞有石室以藏袐書圖防之屬】司馬遷爲太史令防史記石室金鐀之書西都賦天祿石渠典籍之府七略曰孝武敕丞相公孫廣開獻書之路百年之間書積如丘山河平三年謁者陳農使使求遺書於天下

劉向條其篇目歆奏七略

隋志劉向七略別錄二十卷劉歆七略七卷剖析條疏各有其部【歆嗣父業乃徙溫室中書於天祿閣上者爲七略大凡三萬三千九十卷】風俗通云劉向典校書籍皆先書竹爲易刋定可繕寫者以上素成帝紀河平二年光祿大夫劉向校中祕書【言中以別外】

易

易經十二篇【注上下經及十翼】

今易乾卦至用九卽古易之本文鄭康成始以彖象連經文王輔嗣又以文言附乾坤二卦至於文辭連屬不可附卦爻則仍其舊篇自康成輔嗣合彖象文言於經學者遂不見古本秦漢之際易亡說卦宣帝時河內女子發老屋得之後漢荀爽集解又得八卦逸象三十有一東萊呂氏因晁氏書參考傳記復定爲十二篇朱文公曰其卦本伏羲所畫有交易變易之義故謂之易其辭則文王周公所系故系之周簡袠重大故分爲上下兩篇經則伏羲之畫文王周公之辭也並孔子所作之傳十篇凡十二篇中間頗爲諸儒所亂近世晁氏始正其失未能盡合古文呂氏又更定著爲經二卷傳十卷乃復孔氏之舊又曰易更三聖制作不同包羲氏之象文王之辭皆依卜筮以爲教而其法則異孔子之贊一以義理爲教而不專於卜筮豈其故相反哉俗之淳漓旣異故爲教爲法不得不異而道未嘗不同也孔頴逹云十翼謂上彖下彖上象下象上系下系文言說卦序卦雜卦

易傳周氏二篇【字王孫】服氏二篇【光】楊氏二篇【何】王氏二篇【同】

儒林傳田何授王同周王孫丁寛服生皆著易傳數篇同授楊何【言易者本之田何】太史公受易於楊何晁氏曰商瞿受易孔子五傳而至田何漢之易家蓋自田何始何而上未嘗有書管輅謂易安可注者其得先儒之心歟易家著書自王同始學官自楊何始【所謂易楊者是也】

丁氏八篇【寛】

丁寛事田何學成復從周王孫受古義號周氏傳寛作易說三萬言訓故舉大誼而已今小章句是也髙相專說陰陽災異自言出於丁將軍艾軒林氏曰先秦之爲易者未有及理義也自田何而後章句傳說多矣見於今者獨有費氏之書費氏舊亡章句而學者宗王弼之說至於京氏之陰陽占筮其書𨿽存視之爲術數之流矣易有聖人之道四焉理義之學以其辭耳王弼而下其說紛紛不若象數之粗有所明也

韓氏二篇【嬰】

韓嬰亦以易授人推易意而爲之傳燕趙間好詩故其易防惟韓氏自傳之涿郡韓生其後也曰所受易卽先太傅所傳也嘗受韓詩不如韓氏易深蓋寛饒從受焉寛饒封事引韓氏易傳言五帝官天下三王家天下

古五子十八篇

劉向別錄所校讎中古五子書除復重定著十八篇分六十四卦著之日辰自甲子至壬子凡五子律曆志日有六甲辰有五子注云六甲之中惟甲寅無子

淮南道訓二篇

七略曰九師道訓者淮南王安所造張平子思賦文君爲我端蓍兮利飛遁以保名注云遁上九曰飛遁無不利淮南九師道訓曰遁而能飛吉孰大焉曹子建七啟飛遁離俗注亦引之【蓋以肥爲飛】劉向別錄所校讎中易傳淮南九師道訓除復重定著十二篇淮南王聘善爲易者九人從之采獲故中書著曰淮南九師書文中子謂九師興而易道防【隋志已亡其書】

孟氏京房十一篇災異孟氏京房六十六篇京氏叚嘉十二篇

唐大衍歷卦議曰十二月卦出於孟氏章句其說易本於气而後以人事明之京氏又以卦爻配期之日坎離震兌其用事自分至之首皆得八十分日之七十三頥晉井大畜皆五日十四分餘皆六日七分止於占災眚與吉凶善敗之事至於觀陰陽之變則錯亂而不明京房傳注孟康曰分卦直日之法一爻主一日六十四卦爲三百六十日餘四卦震離兌坎爲方伯監司之宮消息卦爲辟辟君也息卦曰太陰消卦曰太陽其餘卦曰少陰少陽謂臣下也五行志引京房易傳尊卦用事【注孟康曰尊卦乾坤也】賢者居明夷之世知時而傷或眾在位震遂泥厥咎國多麋復崩來無咎自上下者爲崩潛龍勿用眾逆同志至徳乃潛厥異風行不觧物不長乾父之蠱亡子考亡咎子三年不攺父道思慕不皇亦重見先人之非不則爲私婦貞厲君子防言君弱而婦疆爲陰所乘則月並出谷永以京房易占對日食李固對策引京房易郎顗按房飛侯參察眾政正月三日至乎九日三公卦【集韻觀我瑞頥釋文坎卦京作欿剝牀以膚京作簠謂祭器】山楊氏曰以爻當期其原出於系辭而以星日气候分布諸爻易未有也其流詳於緯書世傳稽覽圖是也艾軒林氏曰如復所謂七日臨所謂八月蠱所謂先甲後甲巽所謂先庚後庚又如十年三嵗月防望已日乃孚是皆陰陽气數當然之變孟氏而下有焦贛氏以一卦

變爲六十四積而至於四千九十六凡一卦

所主六日震離坎兌寄直於分至之日如曰冬至則坎用事次未濟次蹇次頥次中孚次復當期之數循環爲變後魏正光歷推四正卦術

四正爲方伯中孚爲三公復爲天子屯爲

諸侯謙爲大夫睽爲九卿升還從三公周而復始九三應上九淸淨防溫陽風九三應上六絳赤決溫陰雨六三應上六白濁防寒陰雨六三應上九麯塵決寒陽風諸卦上有陽爻者陽風上有陰爻者陰雨【京房分六十卦更直日用事以風雨寒溫爲候】釋文序錄孟喜章句十卷【無上經七錄云又下經無旅至節無上系一行易纂引孟喜序卦曰陰陽養萬物必訟而成之君臣養萬民亦訟而成之隋志八卷殘缺】京房章句十二卷【七錄云十卷】晁氏曰漢志易京氏凡三種八十九篇隋志有京章句十卷又有占候十種七十三卷唐藝文志有京章句十卷而占候存者五種二十三卷今其章句亡矣乃略見於僧一行及李鼎祚之書而其傳者曰易傳三卷積算雜占條例法一卷或共題易傳四卷而名皆與古不同今所謂京氏易傳者或題曰京氏積算易傳疑隋唐志之錯卦是也錯卦在隋七卷唐八卷所謂積算雜占條例法者疑隋逆刺占災異十二卷是也至唐逆刺三卷而亡其九卷元祐八年髙麗進書有京氏周易占十卷疑隋志周易占十二卷是也【正義大衍之數五十京房云五十者謂十日十二辰二十八宿也凡五十其一不用者天之生气將欲以虛來實】

章句施孟梁丘氏各二篇

儒林傳初易惟有楊孝宣世立施孟梁丘元帝立京氏隋志梁丘施髙亡於西晉孟京有書無師陸澄曰易自商瞿之後𨿽有異家之學同以象數爲宗許氏說文稱易孟氏其文多異虞翻傳其家五世孟氏之學【丁寛授田王孫王孫授施讐孟喜梁丘賀繇是易有施孟梁丘之學釋文云晉卦孟作齊】

文王重易六爻

重卦之人有四說王輔嗣等以爲伏羲鄭康成之徒以爲神農淳於俊曰包羲因燧皇之圖而制八卦神農演之爲六十四孫盛以爲夏禹史遷等以爲文王淮南子伏戲爲之六十四變周室增以六爻張行成曰伏羲先天示易之體故孔子謂之作八卦文王後天明易之用故子云謂之重六爻楊繪曰筮非八卦之可爲必六十四之然後爲筮舜禹之際曰筮協從則何文王重卦之有乎八卦成列象在其中矣因而重之爻在其中矣按是而言重卦之始其在上古乎京房引夫子曰神農重乎八純

易爲筮卜之事傳者不絕

呂氏曰古者教人之通法詩書禮樂而已至於易則未嘗躐等與人是以孔子孟子之問答初未嘗及易也若如魏晉祖尙浮虛談老易者徧天下則秦焚之久矣朱文公曰易經本爲卜筮而作皆因吉凶以示訓戒故其言𨿽約而所包甚廣夫子作傳亦略舉其一端以見凡例而已薛氏曰六經之道易爲之宗他經亡而易傳不殊其書之存也

民間有費髙二家之說

費直本皆古字號古文易以授王璜未得立陳元鄭眾皆傳費氏學建武中韓歆上疏欲爲費氏立博士範升奏非急務馬融爲傳授鄭康成康成作易注荀爽又作傳自是費氏大興【釋文序錄費直章句四卷殘缺】髙相專說陰陽災異未立學官後漢費興髙遂防【費直說十二次度數見晉天文志王弼所傳本費氏】晁氏曰先儒謂費直專以彖象文言參解易爻以彖象文言雜入卦中者自費氏始其初費氏不列學官惟行民間至漢末陳元方鄭康成之徒皆學費氏古十二篇之易遂亡孔頴逹又謂輔嗣之意象本釋經宜相附近分爻之象辭各附當爻則費氏初變亂古制時猶若今乾卦彖象系卦之末歟古經始變於費氏而卒大亂於王弼昔韓宣子適魯見易象是古人以卦爻統名之曰象也故曰易者象也其意深矣豈若後之人卦必以象明象必以辭顯紛紛多岐哉

劉向以中古文易經校施孟梁丘經

釋文引古文如彚作翩作偏介作砎枕作沈蹢躅作繻作劉向引易曰飛龍在天大人聚也【與今易異】又引易大傳曰誣神者殃及三世說引易曰建其本而萬物理失之毫釐差以千里司馬遷引易曰差以毫釐謬以千里東方朔引正其本萬事理失之毫釐差以千里經引君子愼始差若毫釐繆以千里今易無此語沙隨程氏曰此緯書通卦驗之文說苑引勞而不怨有功而不徳厚之至也有一道大足以守天下中足以守國家小足以守其身謙之謂也夫天道毀滿而益謙不損而益之故損自損而終故益又云天地動而萬物變化坊記引不耕獲不菑畬凶晁氏曰文字之傳始有齊楚之異音卒有科斗籀篆書之四變因而訛謬者多矣劉向嘗以中古文易經校施孟梁丘經至蜀李譔又嘗著古文易則今之所傳者皆非古文也

惟費氏經與古文同

呂氏曰漢興言易者六家獨費氏傳古文易而不立於學官費氏易在漢諸家中最近古最見排擯千載之後巋然獨存豈非天哉晁氏公武曰歐陽永叔謂孔子古經已亡費氏經與古文同則古經何嘗亡哉易文之異者漢書引嗛嗛防其齊斧日中見昩其

欲浟浟不如西鄰之瀹祭說文引夕惕若夤伉龍有悔乘馬驙如再三黷禔旣平百谷艸木防於地以往遴包防用馮河僮牛之告泣涕如其牛觢天且�君子豹變其文斐也噬幹�明出地上防顨【巽】【艮】榰恆凶折馬壯吉�升大吉履虎尾虩虩寷其屋日之離需有衣防孰飪夫幹寉然天地壹防�牛乘馬參天兩地重門撃燥萬物者莫暵於離雜而不爲馰顙又引地可觀者莫可觀於木井法也今易所無【說文序曰其稱易孟氏皆古文也】周禮注引其刑剭有衣絮參天兩地而奇數巽爲宣發緇衣引恆其徳偵深衣引直其政方其義也史記引幹稱蜚龍鴻漸於般狐渉水濡其尾後漢劉修碑動乎儉中鬼神富謙魏文帝紀注太史許芝引初六履霜陰始凝也內則注引明夷睇於左股郎顗引困而不失其所【旡亨字】史記索劉向別錄云易家有救氏注

連山歸藏【不著錄】

桓譚新論曰連山八萬言歸藏四千三百言漢世蓋有二易矣水經注引連山易曰有崇伯鯀伏於羽山之野帝王世紀引連山易曰禹娶塗山之子名曰攸女生余【唐志有十卷蓋劉僞作梁元帝三十卷在五行家】禮運坤乾注其書存者有歸藏【晉中經有之隋唐志皆十三卷今惟存初經齊毋本蓍三篇】初經云初幹初奭【坤】初艮初兌初犖【坎】初離初釐【震】初巽卦皆六畫【漢上朱氏謂伏羲初畫八卦因而重之者也】齊毋經云瞿有瞿有防宵梁爲酒尊於兩壺兩羭飲之三日然後鯀士有澤我取其魚【見爾雅疏】傳注所引若君子戒車小人戒徒有鳬鴛鴦有鴈鷫鷞有白雲自蒼梧入大梁上有髙臺下有雝池若以賈市其富如河漢昔女媧筮張云幕枚占之曰吉昭昭九州日月代極平均土地和合四國黃神將戰筮於巫鹹帝堯降二女以舜殷王其國常母谷羿彃十日明夷曰昔夏后啟筮乘龍飛以登於天睪陶占之曰吉昔者河伯筮與洛戰而枚卜昆吾占之不吉昔夏后啟筮享神於大陵而上鈞臺枚占臯陶曰不吉昔夏后啟筮享神於晉之墟作爲璿臺於水之陽昔者桀筮伐唐而枚占於熒惑曰不吉不利出徵惟利安處彼爲貍我爲鼠勿用作事恐傷其父昔穆王子筮卦於禺彊昔常娥以西王母不死之藥服之遂奔月爲月精孔頴達謂僞妄之書非殷易也按周官大卜掌三易之灋一曰連山二曰歸藏三曰周易其經卦皆八其別皆六十有四連山首艮象山之出云連連不絕歸藏首坤萬物莫不歸藏於其中周易首幹杜子春云連山伏戲歸藏黃帝山海經云伏羲氏得河圖夏后氏因之曰連山黃帝氏得河圖殷人因之曰歸藏列山氏得河圖周人因之曰周易姚信謂連山氏得河圖夏人因之曰連山歸藏氏得河圖殷人因之曰歸藏伏羲氏得河圖周人因之曰周易【皇甫謐謂夏人因炎帝曰連山殷人因黃帝曰歸藏】世譜神農一曰連山氏列山氏黃帝一曰歸藏氏張行成謂連山天易也歸藏地易也有法數而未有書周易人易也始有書矣先儒謂夏殷易以七八不變者占【左氏傳穆姜筮艮之八晉語公子重耳筮得貞屯悔豫皆八董因筮之得泰之八】周易以九六變者占而沙隨程氏曰古之筮者兼用三易之法衛元之筮遇屯曰利建侯是周易或以不變者占也季友之筮遇大有之幹曰同復於父敬如君所此固二易辭也旣之幹則用變矣是連山歸藏或以變者占也【夾漈鄭氏以爲連山用三十六防歸藏用四十五防周易用四十九防】予華子曰出於一立於兩成於三連山以之而呈形歸藏以之而禦气大易以之而立數春秋演孔圖云孔子修春秋九月而成卜之得陽豫之卦宋均注謂夏殷之卦名蓋意之也元丰中三墳書始出於唐州比陽民家曰山气形天皇伏戲氏本山墳而作易曰連山人皇神農氏本气墳而作易曰歸藏地皇黃帝氏本形墳而作易曰坤乾𨿽不畫卦而連山大象八曰君臣民物陰陽兵象而統以山歸藏大象八曰歸藏生動長育止殺而統以气坤乾大象八曰天地日月山川雲气而統以形皆八而八爲六十四山楊氏曰是書太古河圖代姓紀曰博厚而濁謂之太易太易之數三是以形數名易知其非古書也揚雄太日始於寅義取連山衛元嵩元包卦首於坤義取歸藏司馬公潛虛亦取歸藏雲【晉郭璞摹洞林乎連山】

子夏易傳【不著錄】

隋志周易二卷子夏傳殘缺梁六卷釋文序錄子夏易傳三卷卜商七略云漢興韓嬰傳中經簿錄云丁寛作張璠云或馯臂子弓所作薛虞記唐志二志今本十卷案陸徳明音義云地得水而柔水得地而流故曰比今本作地藏水而澤水得地而安但小異爾束帛戔戔作殘殘又云五匹爲束三二纁象陰陽今本無此文蓋後人附益者多景迂晁氏曰唐張弧僞作孫氏曰漢杜子夏之學唐司馬氏曰七略有子夏傳【十錄六卷或云韓嬰或云丁寛中經簿四卷】

書

尙書古文經四十六卷【爲五十七篇注鄭敍贊云後又亡其一篇故五十七】孔安國作傳值巫蠱不行遂有張霸之徒僞作舜典汨作九共九篇大禹謨益稷五子之歌徵湯誥咸有一徳典寶伊訓肆命原命武成旅獒冏命二十四篇除九共九篇共捲爲十六卷蓋亦略見百篇之序故以伏生二十八篇者復出舜典益稷盤庚二篇康王之誥及泰誓共爲三十四篇而僞作此二十四篇十六卷附以求合於孔氏之五十八篇四十六卷之數

張霸僞造尙書百兩篇而爲緯者附之云孔子求書得黃帝孫帝魁之書迄於秦穆公凡三千二百四十篇斷逺取近定可以爲世法者百二十篇以百二篇爲中候愚按尙書大傳虞傳有九共引書曰予辯下土使民平平使民無傲殷傳有帝引書曰施章乃服明上下此伏生所傳必有所據其張霸僞書若鄭康成引徵曰厥篚黃昭我周王注咸有一徳云伊陟臣扈曰又注典寶引伊訓云載孚在亳又曰徵是三朡注旅獒云獒讀曰豪謂是酋豪之長三統歷譜引伊訓篇曰惟太甲元年十有一月乙丑朔伊尹祀於先王誕資有牧方明武成篇曰粵若來三月旣死霸粵五日咸劉商王紂惟四月旣旁生霸粵六日庚戌武王燎於周廟翌日辛亥祀於天位粵五日乙卯乃以庶國祀馘於周廟古文月采篇曰三日曰朏畢命丰刑曰惟十有二年六月庚午朏王命作防丰刑王莽傳引逸嘉禾篇曰周公奉鬯立於阼階延登贊曰假王蒞政勤和天下康成云武成逸書建武之際亡謂彼僞武成也又逸篇有冊命霍侯之事又似異於丰刑皆妄作也康成所謂亡一篇者卽武成【杜林於西州得書古文尙書一卷】

劉向別錄云五十八篇藝文志云古文又多十六篇篇卽捲也卽是僞書二十四篇不見孔傳劉向班固劉歆賈逵馬融鄭之徒皆不見眞古文而誤以此爲古文之書【庸生賈馬等惟傳孔學經文三十三篇鄭與三家同以爲古文鄭承其後所注皆同賈馬之學題曰古文尙書篇與夏侯等同而經字多異鄭序以爲虞夏書二十篇商書四十篇周書四十篇贊云三科之條五家之教是虞夏同科也百篇次第孔鄭不同孔依壁內篇次及序爲文鄭依賈氏所奏別錄爲次鄭注禮記遇引今尙書所有之文皆曰逸書桓譚新論云古文尙書舊有四十五卷】服防杜預亦不之見【注左傳亂其紀綱云夏桀時杜又注左傳成允成功念玆在玆寜失不經辰不集於房官占惟能蔽志惟彼陶唐怨不在明皇天無親民之所欲大國畏其力官師相規趙岐注孟子天降下民作之君作之師綏厥士女湯一徵自葛始丕顯丕承韋昭注國語眾非元後何戴闗石龢均皆以爲逸書孟子引太誓曰我武惟揚趙岐謂古尙書百二十篇之時太誓也】王肅注書始似竊見孔傳【注亂其紀綱爲夏太康時】晉鄭衝以古文授蘇愉愉授梁柳柳之內兄皇甫謐從柳得之柳又以授臧曹曹授梅頥頥於前晉奏上其書時已亡舜典一篇【範寧爲解時已不得】乃取王肅注堯典愼徽五典以下分爲舜典續之齊姚方興得於大航以獻【曰若稽古帝舜曰重華協於帝十二字是方興上孔氏傳本無或此下更有濬哲文明至乃命以位凡二十八字異】隋開皇二年始得其篇然後書大備【自武帝至隋開皇凡六百七十餘年然後五十八篇傳學者】唐開元十四年攺洪範無偏無頗爲無偏無陂天寶三載詔衛包攺古文從今文【釋文序錄云今以孔氏爲正其舜典一篇仍用王肅本】薛氏曰唐明皇更以正攺定而俗儒承詔文多踳駮【文選注引七略曰尙書有靑絲編目錄後周郭忠恕定古文尙書並釋文本朝開寶五年別定今文音義與古文並行】

經二十九卷

伏生口傳二十八篇後得泰誓一篇

劉歆曰泰誓後得博士集而讀之董仲舒引白魚入於王舟有火復於王屋流爲烏郊祀志引正稽古立功立事可以永年丕天之大律毛詩箋引天將有立父母民之有政有居詩正義引師乃鼓噪前歌後舞格於上天下地咸曰孜孜無怠又曰司馬在前周禮疏引周公曰都懋哉子聞古先哲王之格言大子發拜手稽首說苑引附下而罔上者死附上而罔下者刑與聞國政而無益於民者退在上位而不能進賢者逐伏生無此篇而書傳有八百諸侯俱至孟津白魚入舟之事與泰誓同不知伏生先爲此語抑泰誓出後後人加此語未可知也房宏等說宣帝本始元年河內女子有壞老人屋得古文泰誓三篇別錄云武帝末得於壁內獻之與博士使讀說之數月皆起傳以教人不得云宣帝時始出也鄭康成書論云民間得泰誓【墨子引太誓曰小人見姦巧乃聞不言也發罪鈞】

二十九篇是計捲若計篇則三十四去泰誓猶有三十一伏生所傳謂之今文則歐陽夏侯三家所傳及蔡邕石經是也泰誓非伏生所傳而史記儒林傳云秦時焚書伏生壁藏之漢定伏生求其書亡數十篇獨得二十九篇蓋太史公當武帝時泰誓已出而入伏生書內故總言之孔臧與安國書云曩𨿽爲今學亦多所不信惟聞尙書二十八篇取象二十八宿謂爲至然也河圖古文乃自百篇邪此劉歆所謂以尙書爲備

傳四十一篇

伏生作尙書傳四十一篇授張生張生授歐陽生隋志云濟南伏生之傳惟劉向父子所著五行傳是其本法而又多乖戾釋文序錄尙書大傳三卷伏生作鄭康成注其序曰伏生至孝文時年且百歲歐陽生張生從學焉伏生終後數子各論所聞以己意彌縫其間而別作章句又特撰其大義因經屬指名之曰傳劉子政校中書奏此目錄凡四十一篇康成詮次爲八十三篇今本四卷首尾不倫劉向傳贊云鴻範論發明大傳著天人之應唐志又有暢訓一卷大傳篇有九共帝告以西伯戡黎爲耆冏命爲防命費誓爲肹誓呂刑爲甫刑序又有嘉禾揜誥今本闕又引盤庚若徳明哉湯任父言卑應言酒誥王曰封惟曰若圭璧皆古文所無漢儒五行傳其原自大傳其流爲災異之說吳氏曰馬融鄭康成之學悉本伏生石林葉氏曰大傳以天地人四時爲七政謂金縢作於周公沒後何可盡據【史記以平在朔易爲便在伏物索云據大傳周禮疏云白虎通引尙書大傳云拊革裝之以穅今書傳無者在亡逸中】

歐陽章句大小夏侯章句

初書惟有歐陽孝宣世立大小夏侯七錄云三家至西晉並亡其說間見於義疏葉氏曰自漢訖西晉言書惟祖歐陽氏鄭康成云歐陽氏失其本義郊祀志引歐陽大小夏侯三家說六宗皆曰上不及天下不及墜旁不及四方在六者之間助陰陽變化實一而名六後漢輿服志永平二年乘輿服從歐陽氏說公卿以下從大小夏侯氏說柦榮習歐陽尙書受朱普學章句四十萬言浮辭繁長多過其實及榮入授顯宗減爲二十三萬言子郁復刪省定成十二萬言夏侯勝從歐陽氏問建自師事勝及歐陽髙左右采獲又從五經諸儒問與尙書相出入者牽引以次章句然則大小夏侯皆歐陽之學

劉向五行傳記十一卷

本傳曰洪範五行傳論【本伏生大傳云維王后元祀帝令大禹步於上帝】沈約曰伏生創紀大傳五行之體始詳劉向廣演洪範休咎之文益備歐陽氏曰箕子陳洪範條其事爲九類別其說爲九章考其說不相附屬向爲五行傳乃取五事皇極庻證附於五行以爲八事皆屬五行歟則至於八政五紀三徳稽疑福極之類又不能附至俾洪範之書失其倫理所謂旁引曲取而遷就其說也然自漢以來未有非之者又祥眚禍屙之說自其數術之學【向治谷梁數其禍福以洪範子歆治左氏言五行傳頗不同】隋志洪範五行傳論十一卷劉向注郎顗傳引尙書洪範記曰月行中道移節應期徳厚受福重華畱之

許商五行傳記一篇

夏侯始昌推五行傳傳族子勝下及許商其傳與劉向同儒林傳商善爲算著五行論【夏侯勝曰天久陰而不雨臣下有謀上者對言在鴻範傳】

周書七十一篇【周史記】

劉知幾史通曰周書與尙書相類卽孔氏刋約百篇之外凡爲七十一章上自文武下終靈景其有典雅髙義亦有淺末常說殆似後之好事者所增益也至若職方之言與周官無異時訓之說比月令多同斯百王之正書五經之別錄隋志雜史有周書十卷今本凡七十篇始於度訓終於噐服晉孔晁注隋唐志皆云得之晉太康中汲郡魏安釐王【晉紀咸寜五年十月得竹簡古書】然劉向班固所錄並著周書而司馬遷史記武王克殷事與此合鄭康成注周禮儀禮引王防許叔重說文亦引逸周書馬融注論語引周書月令有更火之文豈漢世已入中袐其後稍隠邪今篇目比漢但闕其一系之汲失其本矣杜預注左傳轡之柔矣謂逸詩見周書而狼瞫所稱周志勇則害上不登於明堂其語今見篇中千里百縣縣有四郡又引以爲上大夫受縣之注【預注左傳旣訖汲冢書始出見後序】呂氏春秋引民善之則畜也不善則讐也楚世家引欲起無先蘇秦引緜緜不絕蔓蔓柰何防恬傳引必參而伍之蕭何引天予不取反受其咎主父偃引安危在出令存亡在所用谷永引記功忘過宜爲君王商傳引以左道事君者誅楊賜引天子見怪則修徳說苑引前車覆後車戒墨子引國無三年之食非其國淮南子引掩雉不得更順其風上言者常下言者權戰國防引魏任章將欲敗之必姑輔之將欲取之必姑與之貨殖傳引農不出則乏食工不出則乏事商不出則三寶絕說文引朕實不明以俒伯父書正義引月令云三日粵朏張衡集引乃命少皥淸皆曰周書今文有無其語者豈在逸篇乎書多駁辭宜孔子所不取抑戰國之士私相綴續托周爲名孔子亦未必見也唐大歷議曰七十二候原於周公時訓月令𨿽頗有增益然先後之次則同【謚法卽此書第五十四篇

也】若周史記之名太史公謂孔子西觀周室論史記舊聞義謂周太史伯陽讀史記孔子讀史記至楚復陳又曰史記獨藏周室而說公羊者以爲孔子制春秋之義使子夏等十四人求周史記得百二十國寶書薛氏曰先王之制諸侯無史外史掌四方之志而職於太史止齋陳氏曰古者諸侯無私史有邦國之志小史掌之而藏周室魯人所謂周人禦書晉人所謂辛有之二子董之於是有董史是也【秦宓曰書非史記周圖仲尼不采墨子曰吾見百國春秋】

議奏四十二篇【石渠論】

論石渠者歐陽地余林尊周堪張山拊假倉

河出圖雒出書

成王之末河圖尙在邵子曰圓者河圖之數方者洛書之文朱文公曰河圖與易之天一至地十者合而載天地五十有五之數易之所自出也洛書與洪範之初一至次九者合而具九疇之數洪範之所自出也世傳一至九數者爲河圖一至十數者爲洛書正是反而置之【朱震張行成皆以九爲河圖十爲洛書震本劉牧行成本邵子鶴山魏氏曰戴九履一之圖其象圓五行生成之圖其象方是九圓而十方也安知邵子不以九爲圖十爲書乎朱子𨿽力攻劉氏而猶曰易範之數相表裏爲可疑又曰安知圖之不爲書書之不爲圖是朱子尙有疑於此也】大戴禮明堂篇有二九四七五三六一八之語鄭氏注云【按北史大戴禮乃後魏盧辯注今本云鄭氏注誤也】法文則漢人固以九數爲洛書矣蘇氏曰河圖洛書著於易見於論語今學者或疑焉山川出圖書有時而然魏晉之間張掖出石圖文字粲然時無聖人莫識其意爾

孔子篹焉上斷於堯下訖於秦凡百篇而爲之序言其作意

書序古文本自爲一篇在百篇之後劉歆曰孔子修易序書朱文公曰書小序非孔子作或頗與經不合序云書序序所以爲作者之意未嘗以爲孔子所作至劉歆班固始以爲孔子所作五胡氏曰康誥蓋武王命康叔之辭不得不捨書序而從經史林氏曰序乃歷代史官相傳以爲書之總目猶詩之有小序也吳氏曰先序者孔子之序猶詩之大序也再序者當時之序猶詩之小序也

古文尙書者出孔子壁中

注師古曰家語孔騰藏尙書孝經論語於夫子舊堂壁中漢記尹敏傳云孔鮒所藏二說不同決疑曰隋志云武帝時魯恭王壞孔子宅得其末孫惠所藏之書皆古文也史通亦以爲孔惠所藏則又非師古所引二人者矣

酒誥脫簡一

子曰昔之說書者序以百而酒誥之篇俄空焉今亡夫伏生大傳酒誥曰王曰封惟曰若圭璧其脫簡之文與

文字異者七百有餘

歐陽夏侯之學不傳今無所考以古文考之【呂大防得古文於宋敏求王欽臣】如嬴內【國語】放勛中伯�酓絲【史記】乃擭【周禮注】大�卨�南僞揖五瑞楙遷傳納栞木泲河厥棐惟甾盟豬夏狄瑤瑻內戞服服田力嗇思曰�畏用六極【漢書】臮咎繇平豑東作剛而防五品不愻�畎澮距川若丹朱奡防三苗鳥獸【一作�】髦【一作�毛】�以記之艸木蔪苞咨譒告惟箘輅枯嵞山雝州坶野相時民若顚木之有防枿【一作】我興受其防西伯戡使百工夐求得之傅巖至於媰婦上不諅於凶徳我之不無有作曰圛【圛者色澤光明古文作悌今文作圛賈逵以今文校之定以爲圛鄭依賈氏所奏】曰貞曰夏氏之民叨有疾不悆焯見三有俊心在受徳忞王三宿三祭三防粊誓��猗無他技大命不一人冕執鈗維緢有稽惟其丹雘善諞言璪火黺米旁逑孱功教育子【說文】皆與古文合度西曰柳谷於蕃時雍辯秩東作辯秩南僞辯秩南譌敬致日永寅餞入日辯秩西成辯在朔易日短宅嵎夷稘三百有六旬顧畏於民嵒【說文多言也】舜讓於徳不臺朱斨柏譽有能俾防惟刑之謐哉修五禮五樂黎民祖饑亡敖佚欲有國一日二日萬機五刑五庸哉茂哉茂哉禹拜讜言敬授民時還瑞於羣後鄙徳忝帝位歌詠言聲依詠歸假於祖禰用特遷有無化居鮮食根食天功人共代之予欲聞六律五聲八音七始詠【一作采政忽一作來始滑】辯章百姓【又作便】知人則悊五流有度夤淺納日毋曠庻官放勛乃�欽明文思晏晏旁施象刑維朙堋滛於家沇州海瀕廣瀉滎播旣都民降丘宅土均於江海二百里任邦毋若丹朱敖天用劋【一作摷】絕其命予則奴戮女作女鳩女房毋若火始庸庸若矢之有志今汝懖懖若藥不眄說築險之野有蜚雉登鼎耳而雊自淸人自獻於先王惟先假王正厥事天旣付命正厥徳庻艸繁橆葉疑倫攸殬毋侮矜寡而畏髙明不黨不偏王道平平不偏不黨王道蕩蕩旪用五紀饗用五福羞用五事艾用三徳艾時陽若悊時奧若舒恆奧若霧恆風若鮌垔洪水三人議則從二人之言曰雨曰濟曰圛曰蟊曰尅西旅獻豪是有負子之責於天我舊云孩子民儀有十夫惟乃丕顯考文王克明俊徳克明明徳祗祗畏畏顯民戴璧秉圭羣飲女無失不敢僣上帝命爾不克逺省在夏后之詷維丙午蠢皇天旣附中國民知我國有呰辧來來示予卜休恆吉乃女其悉自學功髙宗梁闇三年不言【一作涼陰】毋逸以萬民惟正之共毋滛於酒毋逸於遊田不禦克奔乃惟孺子攽越惟有胥賦小大多政則克度之克猶繹之創申勸寧王之徳武王惟勿以譣人文王作孝作敬公毋困我哉生霸恫矜乃身乃用其婦人之言尙狟狟作餽禾常敀常任哲民惟刑【一作悊】我嗣事子孫大不克共上下遏失前人光在家不知命不易天應棐諶乃亡隊命用勱相我邦家天棐諶辭憑玉几畢力賞罰玆道能念予一人王乃洮沫水我有�於西敢翼殷命作賄息謹之命王耄荒度作詳刑以詰四方刑罰時輕時重罰懲非死佞極於病報以庻訧天齊乎人假我一日爰制百姓於刑之其審核之告汝詳刑惟貨惟求上刑挾輕下刑挾重其罰百率卽我禦事罔克耆壽廸一人使四方若卜筮陳宗赤刀鮮誓【一作盼】峙乃餱粻黃髮之言則無所愆維諓諓善靖言俾君子易怠善徧言【以諞爲徧】漢世諸儒所引異字此其略也蔡邕所書石經女母翕侮成人度爾口安定厥國興降不永【崇降弗祥】女比猶念以相從各翕中勛建大命厥遺任父母弟不迪曰陳其五行毋偏毋黨有年於玆雒乃劮乃憲旣延【乃逸乃諺旣誕】天命自亮以民祗懼肆髙宗之饗國百年懷保小人惠於矜寡毋劮於遊田母兄曰今日【無皇】人乃訓變正刑則兄曰敬徳旦以前人之防言是罔顯哉厥世鮮光【耿光】黼衣【扆】此殘碑存於今者也若左傳引聖有謩勲茂不茂引五子之歌師彼天常四字又引康誥曰父子兄弟罪不相及今無此語【惟命不於常注云康誥今亦無】禮記引兌命【敬孫務時敏民立而正事純而祭祀是爲不敬】尹告【惟尹躬及湯】君雅【夏日暑雨小民惟曰怨咨冬祁寒小民亦惟曰怨咨】又引太甲曰民非後無能胥以寧髙宗云三年其惟不言言乃讙甫刑曰苗民匪用命播刑之不廸帝典曰克明峻徳又以割申勸寧王之徳爲周田觀文王之徳【注今博士讀爲厥亂勸寧王之徳古文似近之】引庻言同而無則繹二字尹吉曰惟尹躬天見於西邑夏【尹吉亦尹誥也天當爲先】國語引民可近也而不可上也惠於小民惟政之恭又引湯誓曰餘一人有辠無以萬夫孟子引天誅造攻自牧宮有攸不惟臣東徵綏厥士女無畏寧爾也非敵百姓也惟曰其上帝寵之四方有罪無罪惟我在凡民罔不憝自作孽不可活墨子引呂刑羣後之肆在下明明不常三後成功維假於民皆文字之異者至於荀子引中蘬之言諸侯自爲得師者王得友者霸得疑者存自爲謀而莫已若者亡又引康誥覆乎天惟文王敬忌一人以擇先儒以爲繆妄【又引道經曰人心之危道心之防書曰從命而不拂防諫而不倦爲上則明爲下則遜注以爲伊訓今無此語又引舜曰維予從欲而治】後漢劉陶推三家尙書及古文是正文字七百餘事名曰中文尙書賈逵撰歐陽大小夏侯尙書古文同異集爲三卷

書者古之號令

艾軒林氏曰古者言爲尙書事爲春秋蓋以左右二史分掌之秦置尙書於禁中以通章奏漢之詔命在尙書以尙書主王言故秦漢因是名官先儒以爲上古之書則失之【七略曰尙書直言也】

逸書【附見】

聖作則愼始而敬終終以不困命以伯禽唐誥皆防命篇名【左傳】先其算命【漢書】維髙宗報上甲防【孔叢子】太社惟松東社惟栢南社惟梓西社惟栗北社惟槐厥兆天子爵【白虎通】不及貢以政接於有庫【孟子】恃徳者昌恃力者亡【史記】吳氏曰自漢而下書之逸者已不復見𨿽間出旣所未讀必不能知其爲書如所謂先其算命髙宗報上甲防不及貢以政接於有之類先儒指以爲逸書世方知之不然孰知其爲書也

漢藝文志考證卷一

欽定四庫全書

漢藝文志考證卷二

宋王應麟撰

詩

詩經二十八卷魯齊韓三家

儒林傳言詩於魯則申公培於齊則轅固生於燕則韓太傅齊魯以其國所傳皆眾人之說也毛韓以其姓所傳乃專門之學也肅宗令賈逵撰齊魯韓詩與毛詩異同晁氏曰齊魯韓三家之詩早立博士以闗雎葛覃捲耳鵲巢采蘩采蘋騶虞鹿鳴四牡皇皇者華之類皆爲康王詩王風爲魯詩鼓鐘爲昭王詩異同不可悉舉賈誼以騶虞爲天子之囿以木爲下之報上劉向以衛宣夫人作柏舟黎莊公夫人作式微陳婦道蔡人之妻作芣苢之類皆三家之說也揚雄曰周康之時頌聲作乎下闗雎作乎上習治也與毛詩大不類如此則其序必不同也今所略見者韓詩之序曰芣苢傷夫也漢廣恱人也汝墳辭家也蝃蝀刺奔女也其詳可勝言哉韓詩序又云黍離伯封作也賔之初筵衛武公飲酒悔過也又謂商頌美宋襄公歐陽氏曰韓詩遺說往往見於他書至經文亦不同如逶迆郁夷之類又曰孔子言闗雎哀而不傷太史公曰周道缺詩人本之衽席闗雎作而三家皆以爲康王政衰之時謂爲周衰之作者近是矣彭俊民曰申公得詩之約也轅固得詩之直者也以約窮理而以直行已觀其言以察其所行信有異於毛公韓嬰之所聞也隋志齊詩魏代已亡魯詩亡於西晉韓詩𨿽存無傳之者惟毛詩鄭箋至今獨立【詳見詩考】

魯故二十五卷

儒林傳申公事浮丘伯受詩獨以詩經爲訓故以教亡傳疑者則闕弗傳晁氏曰詩有魯故韓故齊後氏故孫氏故毛詩故訓傳書有大小夏侯解故前人惟故之尙如此【後漢輿服志注引魯訓】

魯說十八卷

荀卿子劉向說苑新序列女傳間引詩以證其說與毛義絕異蓋魯詩出於浮丘伯乃荀卿門人荀卿之學魯詩之原也劉向爲楚元王交之孫交亦受詩於浮丘伯劉向之學魯詩之流也【魯詩有章氏學後漢執金吾丞武榮碑云治魯詩經韋君章句】

元王詩【不著錄】

楚元王交與魯穆生白生申公俱受詩於浮丘伯伯者孫卿門人也申公始爲詩號魯詩元王亦次詩傳號曰元王詩世或有之劉向列女傳稱詩芣苢柏舟大車之類與今序詩者之說尢乖異汝墳謂周南大夫妻作行露謂申女作式防一篇謂二人之作碩人之詩謂莊姜始至操行衰惰傅母作之新序謂衛宣公子伋方乘舟時伋傅母恐其死也閔而作詩二子乘舟之詩是也壽閔其兄之且見害作憂思之詩黍離之詩是也【黍離爲王風之首向之言殆未可信】封事引飴我釐麰說苑引蔽芾甘棠傳曰舎於甘棠之下而聽斷焉屍鳩在桑傳曰屍鳩之所以養七子者一心也君子之所以理萬物者一儀也向乃元王之孫必本於魯詩

齊後氏故二十卷

後蒼事夏侯始昌授翼奉蕭望之匡衡奉言五際流爲災異之說衡議論最爲近理【伏黯以明齊詩攺定章句作解說九篇子恭省減浮辭定爲二十萬言】

齊孫氏故二十七卷

儒林傳齊詩有翼匡師伏之學孫氏未詳其名

韓內傳四卷

韓生推詩之意爲內外傳數萬言其語頗與齊魯間殊然其歸一也白虎通引韓詩內傳隋志韓詩二十二卷薛氏章句文選注多引之【後漢薛漢父子以章句著名杜撫受業於漢定章句】

韓外傳六卷

隋志十卷太史公自序厥協六經異傳如子夏易傳毛公詩及韓嬰外傳伏生尙書大傳之流【歐陽子曰外傳非嬰詩之詳者其遺說時見於他書與毛之義絕異而人亦不信】

毛詩二十九卷故訓傳三十卷

六藝論曰河間獻王好學其博士毛公善說詩獻王號之曰毛詩【正義云毛爲詁訓與經別二十九卷不知並何捲】經典序錄河間人大毛公爲詩故訓傳一云魯人不言其名初學記荀卿授魯國毛亨作詁訓傳以授趙國毛萇時人謂亨爲大毛公萇爲小毛公詩譜曰魯人大毛公爲故訓傳於其家河間獻王得而獻之以小毛公爲博士【後漢儒林傳趙人毛萇詩然則小毛公名萇正義大毛公爲傳由小毛公而題毛也序錄小毛公一云名長】肅宗詔選髙才生受毛詩遂行於世鄭眾賈逵傳毛詩後馬融作傳鄭作箋淇水李氏曰毛之說簡而深此獻王所以髙其學也鄭氏之釋繁塞而其失愈多鄭學長於禮以禮訓詩是按迹而議性情也魏氏曰毛傳簡要平實無臆說無攺字【正義云故訓者依故昔典訓而爲傳義】曹氏曰許氏說文援據古文毛氏詩其文與今多異呂氏曰左氏所引詩多與毛詩合歐陽氏曰毛詩序與孟子說詩多合隋志毛萇善詩自謂子夏所傳先儒相承謂毛詩序子夏所創毛公及衛敬仲又加潤益【後漢儒林傳衛宏作毛詩序鄭氏以爲諸序本自合爲一編毛公始分以寘諸篇之首】

書曰詩言志

唐氏曰在心爲志詩序一言而盡作詩之本以意逆志孟子一言而盡說詩之道

古有采詩之官

食貨志孟春之月羣居者將散行人振木鐸徇於路以采詩獻之太師比其音律以聞於天子葉氏曰列子言立我烝民莫匪爾極者堯之時所謂詩也尙書大傳言日月光華餘一人者舜之時所謂詩也古者天子五載一巡狩則太師陳詩以觀風俗二帝之世工以納言時而颺之其施之學校以教士與禮樂書相參謂之四術至孔子始刪取著以爲經

凡二百五篇

孔子世家古者詩三千餘篇及至孔子去其重取可施於禮義上采契后稷中述殷周之盛至幽厲之缺始於袵席故曰闗雎之亂以爲風始鹿鳴爲小雅始文王爲大雅始淸廟爲頌始三百五篇孔子皆歌之以求合韶武雅頌之音今按詩三百十一篇亡其辭者六篇考之儀禮皆笙詩也曰笙曰樂曰奏而不言歌則有聲而無辭明矣漢世毛學不行故云三百五篇【王式以三百五篇諌龔遂曰誦詩三百五篇人事浹王道備】詩有先孔子而亡者如新宮貍首之類

以其諷誦不獨在竹帛

程子曰古之人防而聞歌誦之聲長而識刺美之意故人之學由詩而興艾軒林氏曰古書皆以言傳惟詩以聲之列國風詩皆隨時而變聞其聲審其邪正而知其時俗自訓詁之學起誦詩者泥其辭而不復求其聲聲之邪正旣不可辯所得於詩者特在言句之間爾

魯最爲近之

林氏曰班固論三家之爲詩寧有取於魯而未始及毛氏也【杜欽謂佩玉晏鳴闗雎嘆之鄭氏注坊記以先君之思爲衛夫人定姜之詩皆魯詩也】

毛公之學自謂子夏所傳

序錄徐整云子夏授髙行子髙行子授薛倉子薛倉子授帛妙子帛妙子授河間大毛公一云子夏傳曽申申傳魏人李克克傳魯人孟仲子孟仲子傳根牟子根牟子傳趙人孫卿子孫卿子傳魯人大毛公今按詩序髙子曰靈星之屍也【卽髙行子】孟子公孫丑問曰髙子曰小弁小人之詩也怨曰固哉髙叟之爲詩也維天之命傳孟仲子曰大哉天命之無極而美周之禮也詩譜云子思論詩於穆不已仲子曰於穆不似【仲子子思弟子】

禮

禮古經五十六卷

劉歆欲立逸禮移書曰魯防王得古文於壞壁逸禮有三十九【論衡謂宣帝時河內女子壞老屋得佚禮】儀禮疏曰髙堂生傳十七篇是今文也孔子宅得古儀禮五十六篇其字皆篆書是古文也古文十七篇與髙堂生所傳者同而字多不同餘三十九篇絕無師說【七錄云余篇皆亡】祕在於館【志云禮古經出於魯淹中及孔氏劉原父曰孔氏安國所得壁中書也六藝論云孔壁得之】今其篇名頗見於他書若學禮【賈誼傳】天子巡狩禮【內宰注】朝貢禮【聘禮注】朝事儀【覲禮注】烝嘗禮【射人疏】中霤禮【月令注疏詩泉水疏】王居明堂禮【月令禮器注】古大明堂禮昭穆篇【蔡邕論】本命篇【通典】聘禮志【荀子】又有奔防投壺遷廟釁廟曲禮少儀內則弟子職諸篇見大小戴記及管子【七錄云古經周宗伯所掌五禮威儀之事】

經七十篇【劉原父曰當作十七】

儒林傳魯髙堂生傳士禮十七篇【史記正義謝承云秦代有魯人髙堂伯人】按今儀禮士禮有冠昏相見防夕虞特牲饋食七篇他皆天子諸侯卿大夫禮防服傳子夏所爲白虎通謂之禮服傳鄭康成注以今古二字並之或從今或從古或疊二文別釋余義張淳曰漢初未有儀禮之名疑後漢學者見十七篇中有儀有禮遂合而名之也歐陽氏曰大射之篇獨曰儀蓋射主於容升降揖遜不可失【七錄云博士侍其生得十七篇】

記百三十一篇

隋志云河間獻王得仲尼弟子及後學者所記一百三十一篇獻之今逸篇之名可見者有三正記別名記親屬記明堂記曽子記禮運記五帝記【白虎通】王度記【禮記注禮記周禮疏白虎通後漢輿服志注】王霸記【夏官注】瑞命記【文選注論衡】辧名記【春秋疏】孔子三朝記【史記漢書注】月令記大學志【蔡邕論】雜記正義云案別錄王度記云似齊宣王時淳於髠等所說也

明堂陰陽三十三篇

隋牛曰案劉向別錄及馬宮蔡邕等所見當時有古文明堂禮王居明堂禮明堂圖明堂大圖明堂陰陽防山通義魏文侯孝經傳等並說古明堂之事其書皆亡唐防要引禮記明堂陰陽錄牛亦引明堂陰陽錄今禮記月令於別錄中屬明堂陰陽記故謂之明堂月令說文引明堂月令

王史氏二十一篇

隋志河間獻王得記一百三十一篇劉向檢得一百三十篇第而敍之又得明堂陰陽記三十三篇孔子三朝記七篇王氏史氏記二十一篇樂記二十三篇凡五種合二百十四篇

曲臺後蒼九篇

本傳倉說禮數萬言號曰後氏曲臺記授大小戴服防曰在曲臺校書著記因以爲名七略曰宣皇帝時行射禮博士後倉爲之辭至今記之曰曲臺記【顏氏曰曲臺殿在未央宮】初禮惟有後孝宣世復立大小戴禮【按大戴公符篇載孝昭冠辭蓋宣帝時曲臺記也】

大戴禮小戴禮【不著錄】

二戴皆傳儀禮十七篇次第自冠昏士相見已下大小戴先後不同惟劉向別錄大射以上七篇與小戴同其下尊卑吉凶次第倫敍鄭氏用之禮記所以釋儀禮之義也陳邵周禮論敍云戴徳刪古禮二百四篇爲八十五篇謂之大戴禮戴聖刪大戴禮爲四十九篇是爲小戴禮【按劉向別錄有四十九篇】後漢馬融盧植考諸家同異附戴聖篇章去其繁重及所缺略而行於世卽今禮記是也【中庸子思作緇衣公孫尼子月令呂不王制漢博士所爲】今大戴禮十三卷總四十篇【隋志夏小正別爲捲】始三十九終八十一當爲四十三篇中間缺者四篇重出者一篇【兩篇七十三】其上不見者猶三十八篇不能合八十五篇之數豈但當爲八十一耶其缺者或旣逸其不見者抑聖所取者然哀公問投壺二篇與小戴書無甚異禮察篇與經解亦同曽子大孝篇與祭義相似則聖已取之篇豈其文無所刪者也勸學禮三本見荀卿子取捨之說及保傅見賈誼疏間與經子同者尙多有之隋志戴聖刪大戴之書爲四十六篇馬融足月令一篇明堂位一篇樂記一篇合四十九篇【七錄云自後漢諸儒多爲小戴訓卽今之禮記】

中庸說二篇

孔子之孫子思伋作中庸程氏曰中庸之書是孔門傳授成於子思傳於孟子白虎通謂之禮中庸記孔叢子云子思年十六撰中庸之書四十九篇東萊呂氏曰未冠旣非著書之時而中庸之書亦不有四十九篇也此蓋戰國流傳之妄

周官經六篇

河間獻王得周官有李氏得而上於獻王獨缺冬官取考工記補之合成六篇禮記疏云孝文時求得此書不見冬官一篇乃使博士作考工記補之謂孝文時非也五峯胡氏曰司徒掌邦教司空掌邦土冬官未嘗闕也乃劉歆妄以冬官事屬之地官兪庭椿取其說爲周禮復古編謂司空之篇雜出於五官之屬且因司空之復而六官之譌誤亦遂可以類考程氏曰冬官之屬才二十八而五官各有羨數考冢宰六屬各六十今天官六十三地官七十八春官七十夏官六十九秋官六十六蓋斷簡失次名實散亡取羨數凡百工之事歸之冬官其數乃周賈氏疏曰劉向未校之前或在山巖石室有古文考校後爲今文古今不同鄭氏據今文注朱文公以爲廣大精密周家之法度在焉【齊文惠太子鎭雍州有發楚王冢獲竹簡書靑絲編簡廣數分長二尺有得十餘簡以示王僧防僧防曰是科斗書考工記然則考工記亦先秦書謂之漢博士作誤矣】馬融云成帝命劉歆考理祕書始得列序著於錄略知其周公致太平之迹永平初杜子春年且九十能通其讀鄭眾賈逵往受業焉鄭康成序云鄭少贛【興】仲師【眾】衛次仲賈景伯馬季長皆作周禮解詁說文引任削地垗五帝於四郊廟門容大鼏七个孤乘夏防赤魃氏煣牙外不熑與今字異

周官傳四篇

詩正義漢初爲傳訓者皆與經別行及馬融爲周禮注乃云欲省學者兩讀故具載本文然則後漢以來始就經爲注

軍禮司馬法百五十五篇

周官縣師將有軍旅防同田役之戒則受灋於司馬以作其眾庻小司馬掌事如大司馬之灋司兵授兵從司馬之灋以頒之此古者司馬灋卽周之政典也周禮疏云齊景公時大夫穰苴作司馬法至齊威王大夫等追論古法又作司馬法附於穰苴太史公曰自古王者而有司馬法穰苴能申明之又曰司馬法所從來尙矣太公孫吳王子【王子成甫】能紹而明之穰苴傳曰齊威王使大夫追論古者司馬兵法而附穰苴於其中因號曰司馬穰苴兵法【太史公曰余讀司馬兵法閎廓深逺𨿽三代徵伐未能竟其義如其文也亦少襃矣若夫穰苴區區爲小國行師何暇及司馬兵法之揖讓乎】漢武帝詔引登車不式周禮注引鼓聲不過閶鼙聲不過闒鐸聲不過瑯土卜下謀是謂參之昏鼓四通爲大鼜弓失圍殳矛守戈防助防引十人之長執鉦百人之師執鐸千人之師執鼙萬人之主執大鼓左傳疏服防引謀帥篇曰大前驅啟乘卑大晨倅車屬焉又引五十乘爲兩百二十乘爲伍八十一乘爲專二十九乘爲參二十五乘爲偏說文引騛衛斯輿善者忻民之善閉民之惡師多則人防杜佑引上謀下鬭圍其三面開其一面之類然其文或不見今五篇中【百五十五篇今存五篇而已李靖曰周司馬法本太史公者也按周禮注引軍禮曰無干車無自後射豈卽此書所載歟大宗伯所掌軍禮之別有五孔叢子有問軍禮之篇】

古封禪羣祀二十二篇

梁許懋曰燧人之前世質民淳安得泥金檢玉結繩而治安得鐫文告成胡氏曰攷舜典可以知後世封禪之失稽懋言可以知史遷著書之謬文中子曰封禪之費非古也徒以誇天下其秦漢之侈心乎孫氏曰帝王巡守每至方嶽必燔柴以告至非謂自陳功於天也

議奏三十八篇【石渠】

論石渠者戴聖韋成聞人通漢隋志石渠禮論四卷戴聖撰後漢禮儀輿服志注王制疏詩疏並引石渠論通典引石渠禮議甘露三年三月黃門侍郎臨奏經曰鄕射合樂大射不何也戴聖曰鄕射合樂者質也大射人君之禮儀多故不合樂也聞人通漢曰鄕射合樂所以和百姓也大射不合樂者諸侯之禮也韋成曰鄕人本無樂故合樂所以和百姓而同其意諸侯當有樂故不曰合樂時公卿以成議是【梁丘臨爲黃門郎奉使問諸儒於石渠】

王制【不著錄】

史記封禪書文帝使博士諸生刺六經中作王制索隠劉向七錄云文帝所造書有本制兵制服制篇白虎通引禮王制曰天子棺槨九重今禮記王制篇蓋其略也

漢儀【不著錄】

肅宗章和元年正月召曹褒詣嘉徳門令小黃門持班固所上叔孫通漢儀十二篇敕襃曰此制散略多不合經然十二篇不著於七略蓋與律令同錄藏於理官法家禮記正義云許氏謹案髙祖時皇太子納妃叔孫通制禮以爲天子無親迎南史沈文阿云叔孫定禮尢失前憲奠贄不珪致享無帛公王同璧鴻臚奏賀若此數事未聞於古三禮注疏所引漢禮器制度通所作也【隋志已亡此書】儀禮鄕射疏引漢禮云五武成步步六尺周禮小祝注杜子春云漢儀毎街路輒祭禮記祭法疏案漢儀髙帝廟主九寸前方後圓圍一尺【論衡髙祖詔叔孫通制作儀品十六篇】

凡禮十三家

六蓻論云傳禮者十三家惟髙堂生及五傳弟子戴徳戴聖名在也【熊氏曰髙堂生蕭奮孟卿後蒼及戴徳戴聖爲五此所傳皆儀禮也】文選注七略曰禮家先魯有桓生說經頗異

禮經三百威儀三千

禮器曰經禮三百曲禮三千注經禮謂周禮也周禮六篇其官有三百六十曲猶事也事禮謂今禮也禮篇多亡本數未聞其中事儀三千中庸曰禮儀三百威儀三千禮樂志與此志同朱文公曰臣瓉曰禮經謂冠昏吉凶蓋以儀禮爲經禮也葉夢得曰經禮制之凡曲禮文之目先王之世二者蓋皆有書藏於有司祭祀朝覲防同則大史執之以涖事小史讀之以諭眾而鄕大夫受之以教萬民保氏掌之以教國子者亦此書也禮篇之名禮器爲勝諸儒之說瓉葉爲長【禮記正義禮說云正經三百動儀三千非謂篇有三千但事之殊別有三千條】儒林王式傳歌驪駒江翁曰經何以言之式曰在曲禮注逸詩見大戴禮其辭云驪駒在門僕夫具存驪駒在路僕夫整駕朱文公曰曲禮戴氏編禮時已亡逸故特因其首章之幸存者而雜取諸書所引與他記相似者以補續之

學七十篇文相似多三十九篇

劉原父云學當作與七十當作十七五十六卷除十七正多三十九朱文公曰防云古文十七篇與髙堂生所傳相似是唐初時漢志猶未誤也

推士禮而致於天子之說

朱文公曰士禮特略舉首篇以名之其曰推而致於天子者蓋專指冠昏防祭而言若燕射朝聘則士豈有是禮而可推耶又曰儀禮乃本經而禮記郊特牲冠義等篇乃其義疏

漢藝文志考證卷二

欽定四庫全書

漢藝文志考證卷三

宋王應麟撰

樂

樂記二十三篇

禮記正義云樂記者記樂之義此於別錄屬樂記蓋十一篇合爲一篇謂有樂本有樂論有樂施有樂言有樂禮有樂情有樂化有樂象有賔牟賈有師乙有魏文侯今𨿽合此略有分焉劉向所校二十三篇著於別錄今樂記所斷取十一篇余有十二篇其名猶在奏樂第十二樂器第十三樂作第十四意始第十五樂穆第十六說律第十七季札第十八樂道第十九樂義第二十昭本第二十一昭頌第二十二竇公第二十三【王禹二十四卷記無所錄】周禮樂師注云貍首在樂記蔡邕明堂論引樂記曰武王伐殷爲俘馘於京太室【沈約云樂記取公孫尼子史記正義云樂記公孫尼子次撰】

樂經【不著錄】

元始四年立樂經三禮圖云舊圖引樂經云黃鐘磬【云云】周禮磬氏疏案樂云磬前長三律二尺七寸後長二律尺八寸與三禮圖所引同今樂經亡莫知誰作王充論衡曰陽成子長作樂經非庶防之才不能成也【又曰陽成子張作樂】然則漢儒所作歟後漢律曆志注建初二年七月太常丞鮑鄴上言亦引樂經曰十二月行之所以宣气丰物也【隋志有樂經四卷】沈約云秦代滅學樂經殘亡【晉中經簿無復樂書別錄所載已復亡逸】尙書大傳引樂曰舟張辟雍鶬鶬相從八風回回鳯皇喈喈

雅歌詩四篇

文選注七略曰漢興魯人虞公善雅歌發聲盡動梁上塵晉志杜夔傳舊雅樂四曲一曰鹿鳴二曰騶虞三曰伐檀四曰文王皆古聲辭此四篇豈卽四曲歟【當考】

雅琴趙氏七篇師氏八篇龍氏九十九篇

劉向別錄雅琴之意皆出龍徳諸琴雜事中宣帝元康神爵間丞相奏能鼓琴者渤海趙定梁國龍徳皆召入見溫室使鼓琴待詔定爲人尙淸靜少言語善鼓琴時間燕爲散操【向有雅琴賦見文選注】沈約曰別錄龍氏雅琴百六篇劉昆能彈雅琴知淸角之操【文選注引七略雅暢第十七】夾漈鄭氏曰琴之九操十二引以音相授並不著辭琴之有辭自梁始【王褒上頗作歌詩欲興協律之事丞相魏相奏言知音善鼔雅琴者渤海趙定梁國龔徳皆召見待詔】

樂元語【不著錄】

食貨志樂語有五均鄧展曰樂元語河間獻王所道五均事瓚曰其文雲天子取諸侯之士以立五均則市無二賈四民常均白虎通引樂元語曰東夷之樂曰朝離南夷樂曰南西夷樂曰味北夷樂曰禁又云受命而六樂樂先王之樂明有法也

殷薦之上帝以享祖考

今易作以配祖考

自黃帝下至三代樂各有名

通典伏羲樂名扶來亦曰立本神農樂名扶持亦曰下謀黃帝作咸池少皥作大淵顓頊作六莖帝嚳作五英堯作大章舜作大韶禹作大夏湯作大濩周武王作大武周公作勺大司樂周所存六代之樂黃帝雲門大捲堯大咸舜大防禹大夏湯大濩武王大武

河間獻王作樂記獻八佾之舞

本武帝時獻王來朝獻雅樂【大事記在元光五年冬十月】禮樂志河間獻王有雅材亦以爲治道非禮樂不成因獻所集雅樂天子下大樂官常存肄之嵗時以備數然不常禦常禦及郊廟皆非雅聲至成帝時謁者常山王禹世受河間樂能說其義其弟子宋等上書言之下大夫博士平當等考試當以爲河間獻王聘求幽修興雅樂以助教化時大儒公孫董仲舒等皆以爲音中正雅立之大樂春秋鄕射作於學官希濶不講今等守習孤學大指歸於興助教化宜領屬雅樂以繼絕表微事下公卿以爲久逺難分明當議復寢

春秋

春秋古經十二篇

周禮小宗伯注古文春秋經公卽位爲公卽立【疏云春秋古經是此古文經所藏之書文帝除挾書律此本然後行於世】史記吳世家余讀春秋古文服防注左氏云古文篆書一簡八字

經十二卷【公羊谷梁二家】

詩正義漢初爲傳訓者皆與經別行三傳之文不與經連故石經書公羊傳皆無經文

左氏傳三十卷

漢初出張蒼之家文帝時賈誼爲訓詁授趙人貫公太史公十二諸侯年表序云孔子西觀周室論史記舊聞興於魯而次春秋七十子之徒口受其傳指爲有所刺譏褒諱挹損之文辭不可以書見也魯君子左丘明懼弟子人人異端各安其意失其眞故因孔子史記具論其語成左氏春秋劉歆以爲左丘明好惡與聖人同親見夫子而公羊谷梁在七十子後傳聞之與親見其詳略不同建平中歆欲立左氏諸儒排之謂左氏不傳春秋沈氏云嚴氏春秋引觀周篇云孔子將修春秋與左丘明乘如周觀書於周史歸而修春秋之經丘明爲之共爲表裏啖氏曰左氏比於二傳其功最髙博采諸家敍事尢備能令後代頗見本末因以求意經文可知劉氏曰仲尼之時魯國賢者無不從之防獨丘明不在弟子之籍若丘明眞受經作傳者豈得不在弟子之籍哉丘明自用其意說經泛以舊章常例通之於史防可以見成敗耳其褒貶之意非丘明所盡也以其不受經也石林葉氏曰古者以左史書言右史書動左氏蓋左史之後以官名氏者也所以得其目以爲傳東萊呂氏曰左氏於定哀之間載孔子之事皆傳聞失實本不曾登聖門公羊疏云左氏先著竹帛故漢時謂之古學平帝時始立學官建武以李封爲博士復廢肅宗令賈逵選公羊嚴顏諸生教以左氏與簡紙經傳各一通𨿽不立學官然擢髙第爲講郎說文引古文左氏無以莤酒附婁無松栢樌凟鬼神諸侯敵王所鎎誒誒岀出王室日惷惷焉澤之目籞不義不防癹夷蘊崇之楄部薦榦其字多異後漢言左氏祖鄭興而賈逵父業故有鄭賈之學

公羊傳十一卷

戴宏序云子夏傳與公羊髙髙傳與子平平傳與子地地傳與子敢敢傳與子壽至漢景帝時壽乃共弟子齊人胡毋子都著於竹帛儒林傳胡毋生爲景公博士與董仲舒同業齊之言春秋者宗事之公孫亦頗受焉武帝因尊公羊家何休自謂本胡毋生條例劉氏曰公羊異二傳者大指有三一曰據百二十國寶書而作二曰張三世三曰新周故宋以春秋當新王三者皆非也隋志春秋公羊傳十二卷嚴彭祖撰荀崧謂公羊辭義淸俊斷決明審晁氏曰旣曰一家之傳而特書子公羊子者孰謂謂髙歟又載魯子髙子之辭何耶而又復有子沈子子女子子北宮子者髙之所子歟抑平地敢壽之所子歟【石林葉氏曰公羊谷梁受學於子夏此出於防緯之書所謂說顯辭者其言不經見劉知幾史通曰左氏之義有三長二傳之義有五短吳兢書目云髙乃子夏弟子】

谷梁傳十一卷

韋賢夏侯勝言谷梁子本魯學公羊氏廼齊學也吳兢書目云秦孝公時人楊士勛疏雲谷梁子名俶字元始魯人一名赤【顏師古曰名喜】受經於子夏爲經作傳傳孫卿卿傳魯人申公申公傳博士江翁其後魯人榮廣大善谷梁又傳蔡千秋漢宣帝好谷梁擢千秋爲郎由是行於世隋志梁有春秋谷梁傳十五卷漢諫大夫尹更始撰劉歆曰孝宣立谷梁后漢賈逵兼通五家谷梁之說晁氏曰谷梁晚出於漢因得監省左氏公羊之違畔而正之其精深逺大者眞得子夏之所傳左氏之失專而縱公羊之失雜而拘谷梁司典刑而不縱崇信義而不拘有意乎蹈道而知變通矣不免失之隨也石林葉氏曰左氏傳事不傳義是以詳於史而未必實以不知經故也公羊谷梁傳義不傳事是以詳於經而義未必當以不知史故也又曰谷梁或記尸子沈子其所從來亦不一鄭康成曰左氏善於禮公羊善於防谷梁善於經荀崧謂谷梁文淸義約啖氏曰三傳傳經宻於左氏谷梁意精公羊詞辯但守文堅滯或至矛楯不近聖人夷曠之體

鄒氏傳十一卷夾氏傳十一卷

七錄云建武中鄒夾氏皆絕王吉能爲鄒氏春秋隋志王莽之亂鄒氏無師夾氏亡範升奏曰春秋之家又有騶夾

鐸氏微三篇

太史公曰鐸椒爲楚威王傅爲王不能盡觀春秋采取成敗卒四十章爲鐸氏微劉向別錄云左丘明授曾申申授吳起起授其子期期授楚人鐸椒鐸椒作抄撮八卷授虞卿說苑魏武侯問元年於吳子吳子對曰言國君必謹始也謹始柰何曰正之正之柰何曰明智吳起學春秋見於此

虞氏微二篇

劉向別錄云虞卿作抄撮九卷授荀卿荀卿授張蒼

公羊顏氏記十一篇

顏安樂事眭孟六藝論云治公羊者胡毋生董仲舒仲舒弟子嬴公公弟子眭孟孟弟子嚴彭祖及顏安樂彭祖爲嚴氏學安樂爲顏氏學皆立博士後漢張霸減定嚴氏春秋爲二十萬言

公羊董仲舒治獄十六篇

隋志董仲舒春秋決事十卷唐志春秋決獄十卷【七錄云春秋斷獄五卷】應劭曰仲舒居家朝廷毎有政議遣廷尉張湯問其得失於是作春秋決獄二百三十二事動以經對論衡曰仲舒表春秋之義稽合於律無乖異者【太平禦覽載仲舒決獄二事引春秋許止進藥夫人歸於齊通典載仲舒斷疑獄引春秋之義父爲子隠】

議奏三十九篇【石渠論】

劉更生初立谷梁春秋徴更生受谷梁講論五經於石渠【禮記正義引議郎尹更始待詔劉更生等議石渠云後漢陳元曰孝宣爲石渠論而谷梁氏興】

國語二十一篇

司馬遷傳贊左丘明爲傳又纂異同爲國語史通曰左丘明旣爲春秋內傳又稽逸文纂別說分周魯齊晉鄭楚吳越八國事起周穆王終魯悼公爲外傳國語六經之流三傳之亞也陸淳謂與左傳文體不倫定非一人所爲太史公曰左丘失明厥有國語石林葉氏曰按姓氏譜有左氏有左丘氏則豈一家之言乎唐啖趙之徒頗知之然未有以傳其說也宋氏曰自魏晉以後書錄所題皆曰春秋外傳國語是則左傳爲內國語爲外二書相副以成大業說文引國語侊飯不及一食於其心侙然兵不解醫其字多異

世本十五篇

周官瞽蒙世奠系【注謂世之而定其繋謂書於世本也國語曰教之世以怵懼其動】小史定系世辧昭穆【注謂帝繋世本之屬天子曰帝繋諸侯曰世本】司馬遷傳贊世本錄黃帝以來至春秋時帝王公侯卿大夫祖世所出司馬遷采世本劉向曰世本古史官明於古事者所記錄黃帝以來帝王諸侯及卿大夫系謚名號凡十五篇隋志世本王侯大夫譜二卷又世本二卷劉向撰又四卷宋衷撰又云漢初得世本敍黃帝以來祖世所出春秋正義云今之世本與司馬遷言不同世本多誤不足依憑顏之推曰世本左丘明所書【此說出皇甫謐帝王世紀】而有燕王喜漢髙祖非本文也【項氏曰古者立氏必告於太史氏春秋之末知果別族於太史爲輔氏後世史職旣廢宗法又亡鄭氏曰三代之前姓氏分而爲二男子稱氏婦人稱姓三代之後姓氏合而爲一】

戰國防三十三篇

劉向校書錄序雲中書本號或曰國防或曰國事或曰短長或曰事語或曰長書或曰修書臣向以爲戰國時防士輔所用之國爲之防謀宜爲戰國防【邊通學短長蒯通善爲長短說主父偃學長短從橫術】隋志三十四卷劉向錄唐志缺二卷今世所傳三十三卷史通曰其篇有東西二周秦齊燕楚三晉宋衛中山合十二國分爲三十二卷謂之防者蓋錄而不序卽簡以爲名司馬遷采戰國防【姚氏校定縂四百八十餘條太史公采九十餘條其事異者止五六條】

奏事二十篇【秦時大臣奏事刻石名山文】

七國未變古式言事於王皆稱上書秦初攺書曰奏秦刻石者四嶧山瑯邪臺之罘防稽

楚漢春秋九篇

陸賈記項氏與漢髙初起及惠文間事【隋志九卷史通云晏子虞卿呂氏陸賈其書篇第本無年月而亦謂春秋】司馬遷傳贊漢興伐秦定天下有楚漢春秋劉氏曰歷代國史其流出於春秋劉歆敍七略王儉撰七志史記以下皆附春秋荀朂分四部史記舊事入丙部阮孝緒七錄記傳錄紀史傳由是經與史分【洪氏曰陸賈書當時事而所言多與史不合顏師古屢辧之若髙祖之臣別有綘灌南宮侯張耳準陰舍人謝公】

太史公百三十篇【十篇有錄無書】

東萊呂氏曰以張晏所列亡篇之目校之史記或其篇具在或艸具而未成非皆無書也其一曰景紀此其篇具在者也所載間有班書所無者其二曰武紀十篇惟此篇亡衛宏漢舊儀注曰司馬遷作本紀極言景帝之短及武帝之過武帝怒而削去之衛宏與班固同時是時兩紀俱亡今景紀所以復出者武帝特能毀其副在京師者耳藏之名山固自有他本也武紀終不見者豈非指切尢甚𨿽民間亦畏禍而不敢藏乎其三曰漢興以來將相年表其書具在但前闕敍其四曰禮書其敍具在自禮由人起以下則艸具而未成者也其五曰樂書其敍具在自凡音之起而下則艸具而未成者也其六曰律書其敍具在自書曰七正二十八捨以下則艸具而未成者也其七曰三王世家其書𨿽亡然敍云三子之王文辭可觀作三王世家則其所載不過奏請及防書或如五宗世家其首略敍其所自出亦未可知也贊乃眞太史公語也其八曰靳蒯成列傳此其篇具在而無刓缺者也張晏乃謂褚先生所補褚先生論著附見史記者甚多試取一二條與此傳並觀之則雅俗工拙自可了矣其九曰日者列傳自余志而著之以上皆太史公本書其十曰防列傳其序具在自褚先生曰以下乃其所補爾方班固時東觀蘭臺所藏十篇𨿽有錄無書正如古文尙書兩漢諸儒皆未嘗見至江左始盛行固不可以其晚出遂疑以爲僞也

馮商所續太史公七篇

張湯傳贊馮商稱張湯之先與畱侯同祖史通云史記所書年止漢武太初已後闕而不錄其後劉向向子歆及諸好事者若馮商衛衡揚雄史岑梁審肆仁晉馮叚肅金丹馮衍韋融蕭奮劉恂等相次撰續迄於哀平間猶名史記至建武中司徒掾班彪以爲其言鄙俗不足以踵前史又雄歆僞褒新室誤後惑眾不當埀之後代於是采其舊事傍貫異聞作後傳六十五篇其子固爲漢書【論衡曰子云錄宣帝以至哀平陳平仲紀光武】

太古以來年紀二篇

李徳林曰史者編年也故魯號紀年墨子又云吾見百國春秋【春秋緯曰開辟至獲麟二百七十六萬嵗分爲十紀大率一紀二十七萬六千年艾軒林氏曰伏羲氏元年辛巳或以爲甲寅陶唐氏元年戊辰或以爲辛卯或以爲甲辰舜之年月以孟子司馬遷之言求之虞書似亦有不合者】六藝論云燧人至伏犧一百八十七代

漢著記百九十卷

劉毅曰漢之舊典世有注記荀悅申鑑曰先帝故事有起居注曰注動靜之節必書焉通典曰漢武帝有禁中起居注馬后撰明帝起居注則漢起居似在宮中爲女史之任谷永言災異有八世著記久不塞除之語

漢大年紀五篇

髙祖文帝武帝紀臣瓚注引漢帝年紀蓋卽此書

左史記言右史記事

玉藻曰動則左史書之言則右史書之與此不同東萊呂氏曰玉藻【云云】說者遂以尙書爲右史所書殊不知三典兼載言動如禹貢一篇皆紀事未嘗有禹之言也

冥氏春秋【不著錄】

秋官氏注鄭司農云冥讀爲氏春秋之愚按儒林傳堂谿惠授泰山都【顏氏有筦冥之學】疏謂若晏子呂氏春秋之類恐非

夾氏未有書

夾氏傳十一卷有錄無書然則錄存而書亡也有書當考

漢藝文志考證卷三

欽定四庫全書

漢藝文志考證卷四

宋王應麟撰

論語

論語古二十一篇【出孔子壁中兩子張如淳曰分堯曰篇後子張問何如可以從政已下爲篇名曰從政】

家語後序云孔安國爲古文論語訓二十一篇何晏序云古論惟博士孔安國爲之訓解而世不傳新論云文異者四百餘字正義曰孔子舊宅壁中得古文經傳卽謂論語孝經爲傳也古文者科斗書蒼頡本體周所用以今所不識故名古文春秋正義引哀公問主於宰我案古論語及孔鄭皆以爲社主張包周等並爲廟主釋文云不知命無以爲君子也魯論無此章今從古說文引狐貈之厚絬衣長短右袂色孛如也文質份份不使勝食旣朝�袉身�善射小人窮斯防讄曰禱爾於上下神祗友諞佞以杖荷蓧有荷臾而過孔氏之門奡湯舟皆古文也【又引論語跢予之足】

齊二十二篇【多問王知道】

晁氏公武田齊論有問王知道兩篇詳其名是必論內聖之道外王之業未必非夫子之最致意者曰張侯論爲世所貴本傳禹爲成帝師以上好論語難數對巳問經爲論語章句獻之鄭以張侯論爲本參考齊古而爲之法

孔子家語二十七卷【師古曰非今所有家語】

馬昭謂今家語王肅增加非鄭所見【肅私定以難】

孔子三朝七篇

劉向別錄云孔子見魯哀公問政比三朝退而爲此記凡七篇並入大戴禮蜀志秦宓曰昔孔子三見哀公言成七卷裴松之注案中經簿有孔子三朝八卷一卷目錄餘者所謂七篇【七篇今考大戴禮千本四代虞戴徳誥志小辧用兵少間】史記漢書文選注所引謂之三朝記爾雅疏張揖引禮三朝記皆此書也

孔子徒人圖法

大史公曰弟子籍出孔氏古文近是史記孟子世家弟子蓋三千焉身通六藝者七十二人索隠云史記自子石以右三十五人顯有年名及受業聞見於書傳其四十有二人無年及不見書家語此例惟有三十七人【史記所傳七十有七家語所錄七十有六】共公良孺秦商顏亥叔仲防四人家語有事迹史記辟然自公伯寮秦冉單三人家語不載而別有琴牢不知何說而張禹獨遺之禹身不知王鳯之邪正其不知此固宜然勢位足以軒輊一世使斯文遂防惜哉何晏序云鄭就魯論篇章考之齊古爲之注艾軒林氏曰康成溺於章句其竄定未必審也許氏說文有所謂逸論語是康成之說未行而論語散逸已有不傳者【說文逸論語曰玉粲之璱兮其猛也如玉之瑩又曰璵璠魯之寶玉也孔子曰美哉璵璠逺而望之奐若也近而眎之瑟若也一則理勝二則孚勝初學記亦謂逸論語之文愚謂問王疑卽問玉也篆文相似】季氏篇洪氏曰或以爲齊論正義曰齊論者齊人所傳

魯二十篇

釋文曰鄭校周之本以齊古讀正凡五十事皇覽引魯讀六事正義曰魯論者魯人所卽今所行篇次是也石經論語載盍毛包周有無不同之說其文有增損者其字亦有假借及用古者有字異而訓不逺若置其杖賈之哉者後漢有遵五迸四之文祝睦碑云鄕黨逡逡劉修碑云鄕黨遜遜如也古今人表卑湛尾生髙尾生畮厥黨童子祝佗革子成茀肹【廣韻引子西彼哉彼義切集韻引煥爾捨瑟而作】

魯安昌侯說二十一篇

何晏序云張禹本受魯論兼講齊說善者從之號【闕】

及馬融爲之隋開皇中祕書學士王孝逸於陳人處得之劉爲之作稽疑一篇將以興墜起廢而時人已多譏笑之者唐開元中劉知己以爲宜行孔廢鄭諸儒爭難蠭起卒行鄭學許衝上父說文云古文孝經昭帝時魯國三老所獻建武時議郎衛宏所校按志云孔氏壁中古文則與尙書同出也蓋始出於武帝時至昭帝時乃獻之隋志云安國之本亡於梁亂儒者皆云劉炫自作之非孔舊本家語後序安國爲孝經傳二篇【今有經無傳司馬公爲指解並音桓譚新論曰古孝經二十章千八百七十一字今異者四百餘】

孝經一篇【十八章】

隋志河間顏芝所藏漢初芝子貞出之凡十八章千八百七十二字劉向以顏本比古文除其繁惑以十八章爲定

雜傳四篇

蔡邕明堂論引魏文侯孝經傳蓋雜傳之一也

爾雅二卷

禮三朝記公曰寡人欲學小辯以觀於政其可乎孔子曰爾雅以觀於古足以辯言矣釋詁一篇蓋周公所作【舊說此書始於周公以教成王】釋言以下或言仲尼所增子夏所定叔孫通所益梁文所補漢郭威謂爾雅周公所制而有張仲孝友等語疑之以問揚雄雄曰記有孔子教魯哀公學爾雅爾雅之出逺矣自古學者皆云周公作當有所據其後孔子弟子防夏之儔又有所記以解釋六藝故有張仲孝友等語劉向謂史佚教其子以爾雅艾軒林氏曰爾雅一書六籍之戶牖學者之要津也古人之學必先通爾雅則六籍百家之言皆可以類求也及散裂爾雅而投諸箋注說隨意遷文從義變說或拘泥則文亦牽合學者始以訓詁之學爲不足學也釋詁釋言釋訓猶詩之有六義小學之有六書止齋陳氏曰古者重小學漢嘗置博士如毛氏詩訓許氏說文楊氏方言之類皆有所本隋唐以來以科目取士此書浸廢韓退之尙以注虫魚爲不切則知誦習者寡矣【晁氏曰爾雅小學之類附孝經非是】

小爾雅一篇

孔鮒撰十三章申衍詁訓見孔叢子【李軌解一卷】

古今字一卷

春官外史掌達書名於四方注古曰名今曰字秋官大行人諭書名注書之字也聘禮記曰百名以上書之於防不滿百名書之於方說文敍倉頡初作書蓋依類象形故謂之文其後形聲相益卽謂之字字者言孳乳而浸多也著於竹帛謂之書書者如也呂氏曰秦之文字多李斯趙髙所定非保氏之教也樓氏曰古字不多率假借以爲用後世寖廣隨俗更攺多失造字之意

弟子職一篇

管子雜篇第五十九有學則蚤作受業饌饋乃食灑掃執燭請衽退習等章【朱文公曰竊疑是作內政時士之子常爲士因作此以教之】

說三篇

周禮注引孝經說蓋緯書非是之謂也

孔子爲曾子陳孝道

致堂胡氏曰曾子門人纘所聞而成之晁氏曰何休稱子曰吾志在春秋行在孝經【孝經鉤命決云】信斯言也則孝經乃孔子自著今首章云仲尼居曾子侍則非孔子所著明矣詳其文義當是曾子弟子所爲書

小學

史籀十五篇

說文敍曰宣王太史籀著大篆十五篇與古文或異艾軒林氏曰大篆出於史籀戰國以來俱用之許氏微得其舊體唐度曰秦焚詩書惟易與史篇得全王莽之亂此篇亡失建武中獲九篇章帝時王育爲作解說所不通者十有二三晉世此篇廢今略傳字體而已【今按說文引王肓說】翟氏曰史籀變倉頡之法作大篆摠天下字一以防意書法之壊自籀始衛恆曰或與古同或與古異世謂之籀書元帝善史書【應劭曰史籀所作大篆】安帝年十嵗好學史書漢官儀能通蒼頡史籀篇補蘭臺令史滿嵗爲尙書郎歐陽公指石鼔爲籀書以前乎籀書則古文科斗也【嚴延年善史書奏成於手中貢禹亦言郡國擇便巧史書者以爲右職王尊傳司遣假佐蘇林謂取內郡善史書佐給諸府誌云尙書禦史史書令史則外之郡國內之諸府皆有史書吏以備剡奏也】

八體六技

說文敍秦書有八體大篆小篆刻符虫書摹印署書殳書書漢興有艸書尉律學僮十七已上始試諷籀書九千字乃得爲吏又以八體試之郡移太史並課最者以爲尙書史書或不正輒舉劾之及亡新居攝使大司空甄丰等校文書之部頗攺定古文時有六書古文奇字篆書佐書繆篆鳥虫書佐書卽也尙書正義亦云秦有八體亡新六書去大篆刻符殳書署書加古文奇字志謂漢興蕭何艸律亦著其法曰太史試學童能諷書九千字以上乃得爲史又以六體試之六體者古文奇字篆書書繆篆虫書律卽尉律廷尉治獄之律六體乃新莽之制漢興尉律所試者八體也當從說文敍所謂六技者疑卽亡新六書蕭子良古今篆文體云殳書伯氏之職也古者文旣記笏武亦書殳墨藪秦始皇以祈禱名山作刻符書用題印璽蕭何作署書題蒼龍白虎二闕

蒼頡一篇

說文敍七國文字異形秦初兼天下丞相李斯乃奏同之罷其不與秦文合者斯作倉頡篇中車府令趙髙作爰歷篇太史令胡母敬作博學篇皆取史籀大篆或頗省攺所謂小篆者也【初有書以趣約易而古文由此絕矣】考工記注引蒼頡篇有鞄柯欘顏之推曰蒼頡篇李斯所造而云漢兼天下海內並厠豨黥韓覆畔討滅殘非本文也羅氏曰其篇𨿽名祖蒼頡而實異史籀山楊氏曰圖書之文天實兆之非人私智所能爲也秦人以吏爲師嚴是古之禁盡滅先王之籍漢興去秦未逺也科斗書世已無能知者況數千載之後乎子曰言心聲也書心畫也世小篆李斯趙髙之徒以反古逆亂之心爲之其淵源可知矣【子或欲學蒼頡史篇曰史乎史子愈於妄闕也張湯傳爰書訊鞫論報劉仲馮曰趙髙作爰歷獄吏用之】

凡將一篇

文選蜀都賦注引司馬相如凡將篇曰黃潤纎美冝制禪藝文類聚引凡將篇曰鐘磬竽笙築坎侯【唐志猶有此書今闕】說文引相如說

急就一篇

隋唐志謂之急就章顏師古敍曰司馬相如作凡將篇史遊景慕擬而廣之元成之間列於祕府舊得皇象鐘繇衛夫人王羲之所書篇本備加詳覈凡三十二章又見崔浩劉芳所注未善遂爲解訓晁氏曰雜記姓名諸物五官等字以教童防急就者謂字之難知者緩急可就而求焉羅氏曰一本相傳是吳皇象寫比顏解本無焦滅胡以下六十三字才三十一章而已國朝太宗皇帝嘗書此篇又於顏本外多齊國山陽兩章凡爲章三十有四此兩章蓋起於東漢按急就篇末說長安中涇渭街術故此篇亦言洛陽人物之盛以相當而鄗縣以世祖卽位之地升其名爲髙邑與先漢所攺眞定常山並列此爲後漢人所續不疑【元帝善史書遊爲此篇皆稍近古傳稱遊勤心納忠有所補益豈此類耶】

訓纂一篇

揚雄傳史篇莫大於倉頡作訓纂說文敍孝宣時召通倉頡讀者【志云徴齊人能正讀者】張敞從受之涼州刺史杜業沛人爰禮講學大夫秦近亦能言之孝平時徴禮等百餘人令說文字未央廷中【紀元始五年正月徴天下通知小學史篇者】以禮爲小學元士黃門侍郎揚雄采以作訓纂篇隋志三蒼三卷李斯作蒼頡篇【江式曰蒼頡爰歷博學後人分五十五章爲上卷按此卽志所謂閭裏書師合三篇者】揚雄作訓纂篇【江式曰元壽中作爲中卷】後漢郎中賈魴作滂喜篇【江式曰永元中賈叔郎接記爲下卷】故曰三蒼徐氏曰賈魴以三蒼之書皆爲字字始廣而篆籀轉微說文繋傳以蒼頡爰歷博學爲三蒼【史記正義引訓纂說文引揚雄說】雄久爲郎校書麟閣見天下上計孝亷及內郡衛卒防者常提三尺弱翰賫油素四尺以問異語歸卽以鈆摘次於槧積二十有七嵗而書成名曰輶軒使者絕代語釋別國方言方言者蓋爾雅之流也【十五卷】劉棻從雄學作奇字【注古文之異者】

杜林蒼頡訓纂一篇

杜鄴初鄴從張吉學吉子竦從鄴學問尢長小學鄴子林正文字過於鄴竦故世言小學者由杜公【隋志梁有蒼頡二卷杜林注說文引杜林說】

六書

韓非子曰蒼頡之作書也自環者謂之私背私謂之公【一云自營爲厶背厶爲公】象事【周禮注云處事說文序云指事】象意【周禮注說文序云防意】象聲【周禮注云諧聲說文序云形聲周禮防云書有六體形聲實多】夾漈鄭氏曰書契之本見於文字獨體爲文合體爲字文有子母主類爲母從類爲子文字之本出於六書象形指事文也防意諧聲轉注字也假借者文與字也古三墳伏羲氏始畫八封命臣飛龍氏造六書說文引孔子曰一貫三爲王推十合一爲士防之爲言續也黍可爲酒禾入水也烏呼也貉之爲言惡也牛羊之字以形舉也凡在人下故詰屈狗叩也視犬之字如畫狗也未詳所出然似非孔子之言或緯書所載也

諷書九千字以上字或不正輒舉劾

羅氏曰古來用字約少板防所書多者才百名以上今漢代試爲史者一童所記至九千字烏覩古所謂正哉【劉勰云馬字缺畫而石建懼死𨿽云性謹亦時重文也】山楊氏曰先王之時書必同文故建官以達之所以一道徳之歸立民信也漢初猶有課試之科舉劾之令以同天下之習

古文

科斗之書始於蒼頡其文至三代不攺周宣王時𨿽史籀有大篆十五篇猶與科鬥並行故終三代所用者惟篆與蒼頡二體盧植曰古文科斗近於爲實而厭抑流俗降在小學衛宏古文奇字序云秦攺古文以爲篆

書

趙氏明誠曰庾肩吾云書今之正書也張懷瓘六體書論亦云書者程邈造字皆眞正亦曰眞書自唐以前皆謂楷字爲至歐陽公集古錄誤以八分爲書自是舉世凡漢時石刻皆目爲漢【東魏大覺寺碑陰題韓毅書蓋今楷字也】沙隨程氏曰書苑云蔡文姬言割程字八分取二分割李篆字二分取八分於是爲八分書千文曰杜藳鐘唐孫過庭艸書譜曰元常專精於書伯英尢工於艸體彼之二美逸少兼之此以眞行爲也鐘王未嘗爲今所謂書者也梁蕭子云以逸少不及元常子敬不及逸少因此硏思遂悟式此以眞行爲無疑本朝任玠序範度五體千文云則統乎羲獻鐘庾歐虞顏柳眞艸之軰八分則酌乎篆之間此又其證也陸氏曰周越書苑云郭忠恕以爲小篆散而八分生八分破而書出書悖而行書作行書狂而艸書聖以此知書乃今眞書愚按唐六典注亦云書典籍表奏及公私文疏所用徐謂書之法有刪繁補缺之論則其僞斷可知矣唐張懷瓘書斷雲八分者秦羽人上谷王次仲所作始皇時官務稍多得次仲文簡略赴急速之用

臣復續揚雄作十三章【韋昭曰臣班固自謂也】

隋唐志班固太甲篇在昔篇各一卷

五者蓋五常之道相湏而備

白虎通曰經常也有五常之道故曰五經樂仁書義禮禮易智詩信也與此不同西山眞氏曰六經於五常之道無不包者今以五常分屬於六藝是樂有仁而無義詩有義而無仁也可乎哉

注秦近君

儒林傳秦防延君增師法至百萬言【近字誤】

序六藝爲九種

唐氏曰漢世經先出者不如後出盛傳於後世費氏易古文尙書毛詩小戴禮左氏春秋大抵初以經名家者後多不傳所謂欲速不達晁氏曰典籍之存詁訓之傳皆漢書之力漢書於學者何負而例貶之歟

漢藝文志考證卷四

欽定四庫全書

漢藝文志考證卷五

宋王應麟撰

儒文

晏子八篇

隋唐志晏子春秋七卷著其行事及諫諍之言【太史公曰吾讀晏子春秋禮記投壺注引晏子春秋】崇文總目十二卷或以爲後人采嬰行事爲書故捲頗多於前志柳宗元謂墨子之徒有齊人者爲之墨好儉晏子以儉名於世故墨子之徒尊著其事以增髙爲巳術者且其防多尙同兼愛非樂節用非厚葬久防非儒明鬼皆出墨子其言問棗及古冶子等尢怪誕又往往言墨子聞其道而稱之此甚顯白者【晏子春秋云墨子聞之曰晏子知道道在爲人失在爲巳】後之錄諸子書者宜列之墨家非晏子爲墨也爲是書者墨之道也【晁氏從此說】薛氏曰讀孔叢子詰墨怪其於墨子無見皆晏子春秋語也乃知宗元之辧有自而起【史通曰晏子虞卿呂氏陸賈其書篇第本無年月而亦謂春秋】

子思二十三篇

隋唐志子思子七卷沈約謂禮記中庸表記坊記緇衣皆取子思子【愚按坊記引論語曰三年無攺於父之道可謂孝矣論語成於夫子之門人則記所謂子云者非夫子之言也】文選注引子思子民以君爲心君以民爲體又引詩云昔吾有先正其言明且淸國家以寧都邑以成初學記引東戶季子之時道上鴈行而不拾遺耕耜餘糧宿諸畝首【今有一卷乃取諸孔叢子非本書也】

曾子十八篇

隋唐志二卷參與弟子公明儀樂正子春單居離曾元曾華之徒論述立身孝行之要天地萬物之理今十篇自修身至天圓皆見於大戴禮【於篇第爲四十九至五十八】蓋後人摭出爲二卷朱文公曰世傳曾子書乃獨取大戴禮之十篇以充之其言語气象視論孟檀弓等篇所載相去逺甚晁氏曰視漢亡八篇矣

漆雕子十二篇【孔子弟子漆雕啟後】

韓非子曰孔子之後儒分爲八有子張氏子思氏顏氏孟氏漆雕氏仲良氏公孫氏樂正氏之儒【史記列傳漆雕開字子開蓋名啟字子開史記避景帝諱也論語注以開爲名著書者其後也】

世子二十一篇

王充論衡本性篇周人世碩以爲人性有善有惡舉人之善性養而致之則善長惡性養而致之則惡長如此則性各有陰陽善惡在所養焉故世子作養書一篇宓子賤漆雕開公孫尼子之徒亦論性情與世子相出入皆言性有善有惡

李克七篇

韓詩外傳說苑魏文侯問李克文選魏都賦注引李克書

公孫尼子二十八篇

隋唐志一卷似孔子弟子沈約謂樂記取公孫尼子劉瓛曰緇衣公孫尼子所作也馬摠意林引之

孟子十一篇

趙岐題辭著書七篇又有外書四篇性善辯文說孝經爲正其文不能深不與內篇相似志云十一篇並外書也外書今不傳論衡云孟子作性善之篇以爲人性皆善及其不善物亂之也謂人生於天地皆稟善性長大與物交接放縱悖亂不善日以生矣法言引孟子曰夫有意而不至者有矣未有無意而至者也說苑太平禦覽引人皆知以食愈饑莫知以學愈愚人皆知糞其田而莫知糞其心顏氏家訓引圖景失形劉知幾史通引堯舜不勝其美桀紂不勝其惡李善注文選引太山之髙參天入云史記六國表注皇甫謐曰孟子稱禹生石紐西夷人也漢伍被傳引孟子曰紂貴爲天子死曾不如匹夫是紂先自絕久矣非死之日天去之也藝文類聚引滕文公葬及恵子諫坊記注引舜年五十而不失其孺子之心皆外書也說文引孟子去齊滰浙而行謜謜而來孝子之心不若是二女婐晁氏曰按此書韓愈以爲弟子所防集非軻自作今考於軻之書則知愈之言非妄發也其書載孟子所見諸侯皆稱諡如齊宣王梁恵王梁襄王滕定公滕文公魯平公是也夫死然後有謚軻著書時所見諸侯不應皆死且恵王元年至平公之卒凡七十七年孟子見恵王王目之曰叟必已老矣決不見平公之卒也故予以愈言爲然【子云字子輿廣韻云字子居唐林謹思云七篇非軻自著乃弟子共記其言與韓愈之說同】

孫卿子三十三篇【當云三十二篇】

劉向校讐書錄序云所校讐中孫卿書凡三百三十三篇以相校除復重二百九十篇定著三十二篇皆以定殺靑簡書可繕冩【勸學至賦篇】楊倞分易捲苐更名荀子韓文公曰荀卿之書語聖人必曰孔子子弓子弓之事業不傳惟太史公書弟子傳有馯臂子弓子弓受易於商瞿論語釋文引王弼注朱張字子弓荀卿以比孔子後山陳氏曰子弓者仲弓也唐氏曰向博極羣書序卿事大抵本司馬遷於遷書有三不合春申君死當齊王建二十八年距宣王八十七年向言卿以宣王時來遊學春申君死而卿廢設以宣王末年遊齊年巳百三十七矣遷書記孟子以恵王三十五年至梁當齊宣王七年恵王以叟稱孟子計亦五十餘後二十三年子之亂燕孟子在齊若卿來以宣王時不得如向言後孟子百餘嵗田忌薦孫臏爲軍師敗魏桂陵當齊威王二十六年距趙孝成王七十八年臨武君與卿議兵於王前向以爲孫臏倞以敗魏馬陵疑年馬陵去桂陵又十三年矣

芉子十八篇【名嬰齊人】

史記阿之吀子索隠吀音別錄作芉子徐廣云阿者今之東阿正義曰藝文志吀子十八篇顏師古音弭按是齊人阿又屬齊恐顏誤

內業十五篇

按管子有內業篇此書恐亦其類

周史六弢六篇【師古曰卽今之六韜】

莊子女商曰從說之則以金板六弢【釋文云本又作六韜謂文武虎豹龍犬】今六韜六卷六十篇尙書正義以爲後人所作非實事也館閣書目謂周史六弢恐別是一書【通鑑外紀云志在儒家非兵書也今六韜文王武王問太公兵戰之事其言鄙裏煩雜不類太公之語蓋後人依托爲之】唐氏曰春秋以前中國未有騎戰計必起於戰國之時今六韜言其戰最詳決非太公所作當出於孫吳之後謀臣防士之所托也

寗越一篇

呂氏春秋寗越中牟之鄙夫也苦耕稼之勞謂其友曰何爲而可以免此苦也其友曰莫如學學三十嵗則可以達矣寗越曰請以十嵗人將休吾將不敢休人將臥吾將不敢臥十五嵗而周威公師之【注威公西周君也志注公爲周威王師】說苑引周威公問於寗子取士有道乎史記秦始皇紀賈生曰六國之士有寧越索隠云趙人徐廣云一作經越或自別有此人不必寗越

王孫子一篇

隋志梁有王孫子一卷馬總意林引之太平禦覽引趙簡子獵於晉陽撫轡而嘆楚莊王攻宋將軍子重諫【藝文類聚引衛靈公坐重華之臺】

董子一篇【名無心難墨子】

隋志一卷論衡福虛篇儒家之徒董無心墨家之徒纒子相見講道纒子稱墨家右鬼神是引秦穆公有明徳上帝賜之九年董子難以堯舜不賜年桀紂不夭死近而秦繆晉文言之夫繆者誤亂之名文者徳恵之表有誤亂之行天賜之年有徳恵之操天奪其命乎按繆公之霸不過晉文晉文之諡美於繆公天不加晉文以命獨賜繆公以年是天報誤亂也館閣書目一卷與學墨者纒子辧上同兼愛上賢明鬼神非纒子屈焉【吳袐注】

徐子四十二篇

魏世家恵王三十年使龎涓將而令太子申爲上將軍過外黃外黃徐子謂太子曰臣有百戰百勝之術太子曰可得聞乎客曰固願效之曰太子自將攻齊大勝並莒則富不過有魏貴不益爲王若戰不勝齊則萬世無魏矣此臣之百戰百勝之術也太子曰諸請必從公之言而還矣客曰太子𨿽欲還不得矣彼勸太子戰攻欲啜汁者眾太子𨿽欲還恐不得矣太子因欲還其禦曰將出而還與北同太子果與齊人戰敗於馬陵齊虜魏太子申殺將軍涓遂大破魏【劉向別錄曰徐子外黃人也外黃時屬宋】

魯仲連子十四篇

隋志五卷錄一卷春秋正義文選注太平禦覽引之史記正義引魯連子云齊辯士田巴服䢐丘議稷下毀五帝罪三王服五伯離堅白合同異一日服千人有徐刼者其弟子曰魯仲連年十二號千里駒往詣田巴曰臣聞堂上不糞郊艸不蕓白刃交前不救流矢急不暇緩也今楚軍南陽趙伐髙唐燕人十萬聊城不去國亡在旦夕先生柰之何若不能者先生之言有似梟鳴出城而人惡之願先生勿復言田巴曰謹聞命矣巴謂徐刼曰先生乃飛也豈直千里駒巴終身不談

虞氏春秋十五篇

十二諸侯年表序趙孝成王時其相虞卿上采春秋下觀近世亦著八篇爲虞氏春秋本傳云著書上采春秋下觀近世曰節義稱號揣摩政謀凡八篇以刺譏國家得失世傳之曰虞氏春秋【太史公曰虞卿非窮愁亦不能著書以自見於後世史記志篇數不同當考】

髙祖傳十三篇

魏相傳奏明堂月令曰髙皇帝所述書天子所服第八【隋志梁有漢髙祖手詔一卷】

陸賈二十三篇

本傳髙帝曰爲我著秦所以失天下吾所以得之者及古成敗之國賈凡著十二篇每奏一篇未嘗不稱善稱其書曰新語太史公曰余讀陸生新語十二篇固當世之辯士隋唐志二卷今存道基術事輔政無爲資賢至徳懷慮七篇吳儔曰輔政篇曰書不必起於仲尼之門夫黜仲尼之書則道不尊矣烏能使髙帝行儒術哉

孝文傳十一篇

史記文帝紀凡詔皆稱上曰以其出於帝之實意也

賈誼五十八篇

本傳凡所著述五十八篇今新書十卷事勢連語雜事凡五十八篇或取漢書誼傳附於後【隋志云賈子書本七十二篇劉向刪定】昭帝始元五年詔曰通保傅文頴以爲賈誼作今在大戴禮第四十八篇

考之新書蓋以保傅傅職胎教容經四篇合爲一朱文公曰其言教太子輔少主之道與誼本傳疏語同當時以列於論語孝經尙書而進於君蓋已有識其言之要者矣顏師古曰誼上疏可爲太息者六今三而止蓋史取其切要者今考新書諸篇其末綴以痛哭者一流涕者二太息者四其餘篇目或泛論事機而不屬於是三者如服疑益壤權重諸篇是也班固作傳分散其書參差不一總其大略自陛下誰憚而久不爲此已上則取其書所謂宗首數寧藩傷藩彊五美【壹動而五業附新書云五美】制不定親疎危亂凡七篇而爲之自天下之勢方病大腫以下以爲痛哭之說與其書合至於流涕二說其論足食勸農者是其一也而固載之食貨志不以爲流涕之說也論制匈奴其實一事凡有二篇其一書以流涕其一則否是與前所謂足食勸農而爲二也固旣去其一則以爲不足故又分解制匈奴二篇以爲流涕之二說庶人上僣體貌大臣皆其書所謂太息之說也固從而取之當矣而其書又有等齊篇論當時名分不正銅布篇論收銅鑄錢又皆其太息之說也固乃略去等齊之篇不取而以銅布之篇附於食貨志顧取秦俗經制二篇其書不以爲太息者則以爲之【書經刪削非皆全文】朱文公謂新書是平日記錄槁艸其中事事俱有【誼有經世之才】

孔臧十篇

孔叢連叢子云臧歷位九卿遷禦史大夫辭曰世以經學爲家乞爲太常與安國紀綱古訓遂拜太常禮賜如三公著書十篇先時常爲賦二十四篇四篇別不在集似其幼時之作也又爲書與從弟及戒子皆有義【朱文公曰孔叢子敍事至東漢然詞气卑近亦非東漢人作所書孔臧禮賜如三公等事皆無其實而通鑑誤信之所載臧兄弟往還書疏正類西京雜記僞造漢人文章】

河間獻王對上下三雍宮三篇

本傳武帝時獻王來朝獻雅樂對三雍宮【應劭曰辟雍明堂靈臺】及詔防所問三十餘事其對推道術而言得事之中文約指明後漢張純案河間古辟雍記具奏之說苑引獻王之言司馬公曰獻王得周官左氏春秋毛氏詩而立之周禮者周公之大典毛氏言詩最宻左氏與春秋相表裏三者不出六藝不明微獻王則六藝其遂曀乎故其功烈至今賴之【五宗世家注漢名臣奏曰獻王朝被服造次必於仁義問以五防獻王輒對無窮】

董仲舒百二十三篇

本傳仲舒所著皆明經術之意及上疏條教凡百二十三篇而說春秋事得失間舉玉杯蕃露淸明竹林之屬復數十篇十餘萬言後漢明徳馬后尢善董仲舒書注云玉杯蕃露淸明林竹之屬七錄隋唐志春秋繁露十七卷今八十二篇始楚莊王終天道施三篇闕又卽用玉杯竹題題篇疑後人附著館閣書目案逸周書王防天子南面立絻無繁露注云繁露冕之所埀有聫貫之象春秋屬辭比事仲舒立名或取諸此【集一卷士不遇賦答制防詣公孫記室其見於傳注者有救日食祝止雨書雨雹對】

鉤盾冗從李步昌八篇

百官表少府有鉤盾令丞注鉤盾主近苑囿枚臯傳與冗從爭注散職

鹽鐵論六十篇

車千秋傳贊鹽鐵議者起始元中【六年二月】徴文學賢良問以治亂皆對願罷郡國鹽鐵酒均輸務本抑末毋與天下爭利然後教化可興禦史大夫桑羊以爲此乃所以安邊竟制四夷國家大業不可廢也當時相詰難頗有其議又至宣帝時汝南桓寛次公治公羊春秋舉爲郎至廬江太守丞博通善屬文推衍鹽鐵之議增廣條目極其論難著數萬言亦欲以究治亂成一家之法焉今十卷本論第一至雜論第六十

劉向所序新序

本傳采傳記行事者新序說苑凡五十篇奏之隋志新序三十卷說苑二十卷是也曾鞏校定十卷雜事至善謀【陽朔元年二月癸卯上總一百八十三章】二十卷缺【史記商君傳注引新序論索隠曰新序是劉歆所撰蓋誤以向爲歆】

說苑

向校中書說苑雜事分別次序除去與新序復重者以類相從凡二十篇君道至反質七百八十四章【鴻嘉四年三月巳亥上】崇文總目存者五篇曾鞏復得十五篇與舊爲二十篇李徳芻云闕反質一卷鞏分修文爲上下以足二十卷後髙麗進一卷遂足

世說

未詳本傳著疾讒摘要救危及世頌凡八篇

古事悼已及同類也今其書不傳

列女傳頌圖

本傳向采取詩書所載賢妃正婦興國規條可法則及孽嬖亂亡者序次爲列女傳凡八篇以戒天子【傳七篇頌義一篇】曾鞏序曰隋書及崇文總目皆十五篇曹大家注以頌義考之蓋大家所注離其七篇爲十四與頌義凡十五篇而益以陳嬰母及東漢以來凡十六事非向書本然也蘓頌以頌義篇次復定其書爲八篇隋書以頌義爲劉歆作今驗頌義之文蓋同自敍又藝文志有頌圖明非歆作也王回序曰有母儀賢明仁智眞愼節義辯通孽嬖等篇而各頌其義圖其狀總爲卒篇傳如太史公記頌如詩之四言而圖爲屏風【頌云畫之屏風劉向七略別錄曰臣向與黃門侍郎歆所校列女傳種類相從爲七篇以著禍福榮辱之效是非得失之分畫之於屏風四堵】以頌考之每篇皆十五傳則凡無頌者宜皆非向所奏書不特自陳嬰母爲斷也【自周郊婦至東漢梁嬺等以時次之別爲一篇】隋志又曰向作列仙列士列女之傳列仙列士傳不著錄

揚雄所序太十九

本傳三方九州二十七部八十一家二百四十三表七百二十九贊分爲三卷曰一二三有首衝錯測攡瑩數文掜圖告十一篇皆以解剝體離散其文【首贊測各爲捲範望散於注中】蕭該音義曰案別錄告下有問一篇合十二篇今脫一篇司馬公說曰易與太大抵道同而法異易畫有二曰陽曰陰畫有三曰一曰二曰三易有六位有四重易以八卦相重爲六十四卦以一二三錯於方州部家爲八十一首易每卦有六爻合爲三百八十四爻每首有九贊合爲七百二十九贊皆當期之日易有元亨利貞有罔直防酋冥易大衍之數五十其用四十九天地之防各十有八合爲三十六防地則虛三用三十三防易揲之以四揲之以三易有七九八六謂之四象有一二三謂之三摹易有彖有首易有爻有贊易有象有測易有文言有文易有繋辭有攡瑩棿圖告易有說卦有數易有序卦有衝易有雜卦有錯殊塗而同歸百慮而一致皆本於太極兩儀三才四時五行而歸於道徳仁誼禮也郭亨疏云太潤色於君平【未知出何書】邵子曰之於易猶地之於天也又曰揚雄作可謂見天地之心者也張文饒曰紀日於牛宿者法日也紀气於中首者法天也以罔冥爲元則艮之終始萬物神妙之理故太於三易實依連山而作也【七略曰雄卒弟子侯芭負土作墳號曰冡】

法言十三

本傳以爲傳莫大於論語作法言胡氏曰論語乃孔門弟子記諸善言誠有是人相與問答也法言則假借問答以則論語且又淺近特甚有不必問不必答不必言者晁氏曰法言稱谷口鄭朴子眞蜀人李仲元與嚴君平蜀人聞之有願載名於法言者雄謝之𨿽林翁儒猶不得與也

樂四

未詳【雄有琴淸英】

箴二

本傳箴莫善於虞箴作州箴後漢胡廣揚雄依虞箴作十二州二十五官箴其九箴亡闕館閣書目二十四箴一卷州箴十二衛尉等箴十二【又作酒箴見陳遵傳】晁氏曰雄見莽更易百官變置郡縣制度大亂士皆忘去節義以從諛取利乃作司尙書光祿勲衛尉廷尉太僕司農大鴻臚將作大匠博士城門校尉上林苑令等箴及荊兗豫徐靑幽兾並雍益交十二州箴皆勸人臣執忠守節可爲萬世戒言

於道最爲髙

唐氏曰此自謂尊儒不知與九流並列已不是八家皆儒家之一偏一曲耳淇水李氏曰儒者之術教化仁義而已也使儒者在人主左右得以仁義教化爲天下之治則所謂道家者不過爲巖野居士名法家者不過爲賤有司陰陽者食於太史局而從橫雜墨之流或馳一或效一官農家者流耕王田奉國賦以樂天下之無事彼得與儒者相抗而爲流哉

漢藝文志考證卷五﹤史部﹐目錄類﹐經籍之屬﹐漢藝文志考證﹥

欽定四庫全書

漢藝文志考證卷六

宋王應麟撰

道

伊尹五十一篇

說苑臣術篇呂氏春秋皆引伊尹對湯問【周書王防有伊尹朝獻商書】愚謂孟子稱伊尹曰天之生此民也使先知覺後知使先覺覺後覺也予天民之先覺者也予將以斯道覺斯民也非予覺之而誰也伊尹所謂道豈老氏所謂道乎志於兵權謀省伊尹太公而入道家蓋戰國權謀之士著書而托之伊尹也湯誓序曰伊尹相湯伐桀升自陑孔安國謂出其不意豈知伊尹者哉傳伊尹之言者孟子一人而已

太公謀八十一篇言七十一篇兵八十五篇

李靖曰謀所謂陰謀不可以言窮言不可以兵窮兵不可以財窮此三門也齊世家後世之言兵及周之陰權皆宗太公爲本謀【戰國防蘓秦得太公陰符之謀隋志有太公陰謀】文選注引七略太公金版玉匱𨿽近世之文然多善者【又引太公金匱太史公序齊世家曰謬權於幽正義謂六韜三略陰符七術之屬】愚謂老氏曰將欲翕之必固張之欲奪之必固與之此陰謀之言也範蠡用之以取吳張良本之以滅項而言兵者尙焉此太史公入道家然陰謀之術申商韓非之所本也文王之徳之純太公見而知之丹書敬義之訓武王得於師尙父陰謀傾商之說陋矣

辛甲二十九篇

劉向別錄曰辛甲故殷之臣事紂蓋七十五諫而不聴去至周召公與語賢之告文王文王親自迎之以爲公卿封長子左氏傳辛甲爲太史命百官官箴王闕

鬻子二十二篇

太史公序楚世家曰重黎業之吳回接之殷之季世粥子牒之劉向別錄云鬻子名熊封於楚劉勰曰鬻熊知道而文王咨謀諸子肇始莫先於斯唐逢行珪注一卷十四篇【序云卷軸不全而其門可見】賈誼新書引文王武王成王問粥子列子天瑞篇引粥熊曰運轉無已天地宻移疇覺之哉力命篇引粥熊語文王曰自長非所增自短非所損【陸佃曰列子所稱卽南華藏舟鳬鶴之義也今其書無之則熊之嘉言要防亡者多矣】又小說有鬻子說十九篇後世所加

管子八十六篇

劉向序所校讎中管子書大中大夫卜圭書臣富參書射聲校尉立書太史書凡中外書五百六十四以校除復重四百八十四篇定著八十六篇太史公曰余讀管氏牧民山髙乘馬輕重九府詳哉言之也九府書民間無有山髙一名形勢【今二十四卷牧民至輕重庚】傅子曰管子書過半是後之好事者所加輕重篇尢鄙俗今本房喬注唐志謂尹知章注文選引江邃文釋云管子曰夫士懷耿介之心不防惡木之枝今檢管子近亡數篇恐是亡篇之內而邃見之【石林葉氏曰其間頗多與鬼穀子相亂管子自序其事亦泛濫不切疑皆戰國防士相附益蘓氏古史謂多申韓之言非管子之正也甚者以智欺其民以術傾鄰國有不貲之寶石壁菁茅之謀使管仲而信然尙何以霸哉】

老子

隋志梁有漢長陵三老母丘望之注老子二卷志不著錄晁氏公武曰以周平王四十二年授闗尹喜凡五千七百四十有八言八十一章言道徳之防其末云使民復結繩而用之蓋三皇之道也東萊呂氏曰孔子嘗問禮焉今載於曽子問者與五千言殊不類蓋告孔子者其所職著於書者自其所見也陸徳明序錄云周敬王時西出闗爲闗令尹喜說道徳二篇尙虛無無爲漢文帝時河上公作章句四篇以授帝言治身治國之要【志無河上公章句鄰氏傅氏徐氏劉向傳說今皆亡王禹玉曰今資善堂所寫禦本獨無章名章名疑非老氏之意】薛氏曰古文老子道徳上下經無八十一章之辧今文有河上公注分八十一章史記樂臣公本師河上丈人教安期再至於臣公其弟子蓋公爲曹相國師修黃帝老子學則丈人者乃今所謂河上公也自晉世已言其教漢文帝敍述尢怪誕景迂晁氏曰常善救人故無棄人常善救物故無棄物獨得諸河上公古本無有也傅奕能辧之王弼題曰道徳經不析道徳而上下之猶近古歟【葉氏曰老氏之書其與孔子異者皆矯世之辭而所同者皆合於易】

老子指歸【不著錄】

隋志十一卷嚴遵撰列子釋文云遵字君平作指歸十四篇演觧五千文

文子九篇【與孔子並時而稱周平王問似依托】

今本十二篇道原至上禮李暹注豈暹析之歟其曰姓辛氏葵丘濮上人號曰計然範蠡師事之本受業於老子文子錄其遺言爲十二篇名研文子其字也志注謂似依托晁氏曰三代之書經秦火之後幸而存者錯亂參差如爾雅周公作而有張仲孝友是也桞宗元以爲駁書曹子建表引文子李善注以爲計然今其書一以老子爲宗略無與範蠡謀議之事貨殖傳注計然其書則有萬物錄著五方所出皆述之事見皇覧及晉中經簿唐志農家範子計然十五卷注云範蠡問計然答則與文子了不同北史蕭大圜曰陶朱成術於辛文

蜎子十三篇【名淵楚人】

史記環淵楚人學黃老道徳之術著上下篇【廣韻古有楚賢者環淵】索隠正義皆無注釋今按文選枚乘七發便蜎詹何之倫注云淮南子𨿽有鉤鍼芳餌加以詹何蜎蠉之數猶不能與罔罟爭得也宋玉與登徒子偕受釣於淵七略蜎子名淵三文𨿽殊其人一也

闗尹子九篇

劉向校中祕書九篇【太常存七篇臣向本九篇】蓋公授曹相國參相國薨書葬至孝武時有方士來以七篇上上以僊處之淮南王安好道聚書有此不出臣向父徳因治淮南王事得之【永始二年八月庚子上】一字二柱三極四符五鑑六七釡八籌九藥列仙傳云著書九篇名闗令子

莊子五十二篇

郭象注三十三篇內篇七外篇十五雜篇十一陸徳明序錄云荘生宏才命世辭趣華深正言若反故莫能暢其致後人增足漸失其眞故郭子云一曲之才妄竄奇說若閼奕意修之首危言遊鳬子胥之篇凡諸巧雜十分有三藝文志五十二篇卽司馬彪孟氏所注是也【內篇七外篇二十八雜篇十四觧說三】言多詭誕或似山海經或類占夢書故注者以意去取其內篇眾家並同自余或有外而無雜惟子所注特防莊生之防【成英疏荘周字子休】文選注太平禦覧引莊子閼奕遊鳬之語荀子曰莊子蔽於天而不知人朱文公曰莊子見道體蓋自孟子之後荀卿諸公皆不能及韓文公曰子夏之學其後有田子方子方之後流而爲莊周【故周之書喜稱子方之爲人】

列子八篇

劉向校中書列子五篇與長社尉臣參校讎太常書三篇太史書四篇臣向書六篇臣參書二篇內外書凡二十篇以校除復重十二篇定著八篇【天瑞至說符】穆王湯問二篇迂誕恢詭非君子之言也至於力命篇一推分命子之書惟貴放逸二義乖背不似一家之書【永始三年八月壬寅上】桞宗元曰劉向錄列子曰鄭穆公時人穆公在孔子前幾百嵗列子書言子產鄧析史記鄭繻公二十四年鄭殺其相駟子陽子陽正與列子同時是嵗魯穆公十年不知向言魯穆公時遂誤爲鄭耶莊周放依其辭其稱夏竦狙公紀渻子季咸等皆出列子其文辭類莊子而尢質厚其楊朱力命疑其楊子書其言魏牟孔穿皆出列子後不可信【或謂鄭繻公字誤爲繆公】東萊呂氏曰以列子所載楊朱遇老子老子中道而嘆一章觀之則朱受學於老子不疑朱之言見於列子者因多後人所附益爲我之說亦略可見也石林葉氏曰天瑞黃帝篇與佛書相表裏呂氏曰列子多引黃帝書蓋古之防言久而差者牝一章今見老子此戰國秦漢所以並言黃老也

老成子十八篇

列子曰老成子學幻於尹文先生

長盧子九篇

史記楚有尸子長盧

公子牟四篇【先莊子】

荀子非十二子注魏牟魏公子封於中山今莊子有公子牟稱莊子之言以折公孫龍據卽與莊子同時也又列子稱公子牟觧公孫龍之言龍平原君之客而張湛以爲文侯子據年代非也說苑公子牟東行穣侯送之未知何者爲定

田子二十五篇

呂氏春秋曰老貴柔孔子貴仁墨翟貴廉闗尹貴淸子列子貴虛陳駢貴齊陽朱貴已孫臏貴勢王廖貴先兒良貴後尸子廣澤篇曰墨子貴兼孔子貴公皇子貴衷田子貴均列子貴虛料子貴別史記世家齊宣王喜文學遊說之士自如騶衍淳於髠田駢接子愼到環淵之徒七十六人皆賜列第爲上大夫不治而議論是以齊稷下學士復盛且數百千人劉向別錄曰稷齊城門名談說之士期防於稷門下故曰稷下鄭志張逸問云我先師棘下生何時人答云齊田氏時善學者所防處也齊人號之棘下生無常人也西山眞氏曰莊生所述諸子墨翟禽滑釐其一也宋鈃尹文其二也彭蒙田駢愼到其三也闗尹老其四也莊周其五也惠施其六也異端之盛莫甚於此時【陳駢卽田駢也荀子非十二子與愼到並言】七略齊田駢好談論故齊人爲語曰天口駢【天口者言田駢子不可窮其口若事天荀子注其學本黃老歸名法】

老萊子十六篇

史記老萊子亦楚人也著書十正篇言道家之用與孔子同時大戴禮云徳防而行信終日言不在悔尢之內貧而能樂蓋老萊子之行也【文選注引尸子老萊子曰人生於天地之間寄也】戰國策云不聞老萊子之教孔子事君乎示之其齒之堅也六十而盡相靡也

鶡冠子一篇

今四卷十五篇【隋志三卷】博選至學問桞宗元辧此書非古謂好事者僞爲其書而韓愈獨稱焉謂其詞雜黃老刑名【陸佃序曰自博選篇至武靈王問凡十有九篇而退之讀此云有六篇者非全書也今四篇亡眞傳以鶡爲冠莫測其名因服成號】

黃帝四經四篇黃帝銘六經篇

史記正義黃帝道書十卷隋志漢時道書之流三十七家大防皆去健羨處沖虛其黃帝四篇老子二篇最得深防【黃帝老子之書謂之黃老列子引黃帝書呂氏春秋引黃帝言又曰嘗得學黃帝之所以誨顓頊矣賈淮南子引黃帝曰】朱文公曰黃帝聰明神聖得之於天天下之理無不知天下之事無不能上而天地陰陽造化發育之原下而保神練气愈疾引年之術庻物萬事之理巨細精粗洞然於胸次是以其言有及之者而世之言此者因自托焉以信其說於後世至戰國時方術之士遂筆之書以相傳授如列子所引與素問握奇之屬蓋必有粗得遺言之彷佛者如許行所道神農之言耳周官外史所掌三皇五帝之書恐不但若此而已東萊呂氏曰漢初黃老世有傳授觀樂毅贊可考皇覧記陰謀黃帝金人器銘武王問尙父曰五帝之誡可得聞歟尙父曰黃帝之戒曰吾之居民上也揺揺恐夕不至朝故爲金人三封其口曰古之愼言【金人銘蓋六篇之一也亦見家語】蔡邕論黃帝有巾機之法皇王大紀曰黃帝作輿幾之箴以警宴安作金幾之銘以戒逸欲黃帝內傳一卷序云籛鏗得之於衡山石室中至劉向校書見之遂傳於世

防子二篇【齊人武帝時說】

史記接子齊人與愼到田駢同時皆學黃老【正義藝文志云接子二篇】此云武帝時說當考【三輔決錄有接昕子】

鄭長者二篇

袁淑眞隠傳鄭長者隠徳無名著書一篇言道家事韓非稱之世傳是長者之辭因以爲名今按韓非子外儲說鄭長者有言曰夫虛靜無爲而無見也

素王妙論【不著錄】

太史公素王妙論曰諸稱富者非貴其身得志也乃貴恩覆子孫澤及鄕裏也黃帝設五法布之天下用之無窮蓋世有能知者莫不尊親如範子可謂曉之矣管子設輕重九府行伊尹之術則桓公以霸範蠡行十術之計二十一年之間三致千萬再散與貧七略云司馬遷撰史記正義云二卷今僅見此語於太平禦覧【越世家注引云範蠡本南陽人】隋志梁有太史公素王妙議二卷

道家者流

致堂胡氏曰道以天下共由而得名得道而盡惟堯舜文王孔子而已黃帝之書無老八十一篇槪之孔孟固難以大成歸之自其所見而立言不可與天下共由也獨善其身不可與天下共由而名之曰道此漢以來淺儒之論以啟後世枝流分裂之獘【陳平曰我多陰謀是道家之所禁太史公曰平少時本好黃帝老子之術】太史公習道論六家要防言道家爲長

陰陽

鄒子四十九篇鄒子終始五十六篇

史記鄒衍深觀陰陽消息而作怪迂之變終始大聖之篇十餘萬言其語閎大不經【云云】燕昭王身親往師之作主運【劉向別錄云鄒子書有主運篇】封禪書云自齊威宣之時鄒子之徒論著終始五徳之運【如淳曰今其書有五徳始終五徳各以所勝爲行】及秦帝而齊人奏之故始皇采用之又云鄒衍以陰陽主運顯於諸侯【如淳曰今其書有主運五行相次轉用事隨方靣爲服】公孫臣上書曰推終始則漢當土徳【鹽鐵論及論衡並以衍言迂怪虛妄】東萊呂氏曰方騶衍推五徳之運人視之特陰陽末術耳若無預於治亂之數也及至始皇始采用之定爲水徳以爲水徳之治剛毅戾深事皆決於法刻削無仁恩和義然後合五徳之數於是急法久者不赦則其所系豈小哉【周禮司爟注鄭司農引鄒子】

南公三十一篇

史記項羽紀楚南宮曰楚𨿽三戶亡秦必楚也正義虞喜志林雲南公者道士識廢興之數知亡秦者必於楚徐廣曰楚人也善言陰陽眞隠居國南鄙因以爲號著書言陰陽事

容成子十四篇

呂氏春秋容成作歷莊子則陽篇容成氏曰除日無嵗無內無外

張蒼十六篇

本傳蒼尢邃律曆著書十八篇言陰陽律曆事【志篇數不同】

鄒奭子十二篇【七略曰鄒赫子齊人爲之語曰雕龍赫赫言鄒衍之術文飾之若雕鏤龍文】史記云頗采騶衍之術以紀文衍之術迂大而閎辧奭也文具難施

五曹官制五篇【漢制似賈誼所條】

賈誼傳誼以爲冝當攺正朔易服色制度定官名興禮樂廼艸具其儀法色上黃數用五爲官名悉更奏之

公孫渾邪十五篇

公孫賀傳祖父昆邪景帝時封平曲侯著書十餘篇

法

李子三十二篇

食貨志李悝爲魏文侯作盡地力之教【史記魏有李悝盡地力之教】晉形法志魏文志師李悝撰次諸國法著法經【戰國策魏安陵君曰吾先君成侯受詔襄王以守此地也手受大府之憲憲之上篇曰子弒父臣弒君有常不赦國𨿽大赦降城亡子不得與焉】張斐律序鄭鑄刑書晉作執秩趙制國律楚造僕區並述法律之名申韓之徒各自立制【通鑑外紀李悝爲上地守下令曰人有狐疑之訟今射的中者勝不中者負令下而人皆習射及與秦人戰大敗之】

商君二十九篇

太史公曰嘗讀商君開塞耕戰書與其人行事相類正義云商君書五卷館閣書目今是書具存共二十六篇【三篇亡】後魏刑罰志商君以法經六篇入說於秦設參夷之誅連相坐之法

申子六篇

史記申不害傳申子之學本於黃老而主刑名著書二篇號申子注劉向別錄曰今民間所有上下二篇中書六篇皆合二篇已備過太史公所記元帝紀注劉向別錄云申子學號刑名刑名者以名責實尊君卑臣崇上抑下宣帝好觀其君臣篇唐志三卷崇文總目館閣書目皆缺荀子曰申子蔽於勢而不知知韓非子曰申不害徒術而無法公孫鞅徒法而無術【淮南子曰商鞅之啟塞申子之三符七略曰孝宣皇帝重申不害君臣篇使黃門郎張子喬正其字】

處子九篇

史記趙有劇子之言注徐廣曰按應劭氏姓注云處處子索隠曰前史不記其名【風俗通漢有北海太守處興蓋處子之後史記正義趙有劇孟劇辛是有劇姓】

愼子四十二篇

史記愼到趙人著十二論正義愼子十卷戰國時處士館閣書目一卷案漢志四十二篇今三十七篇亡惟有威徳因循民雜徳立君人五篇滕輔注【荀子曰愼子蔽於法而不知賢又曰愼子有見於後無見於先史記注徐廣曰劉向所定有四十一篇】荀子注其術本黃老歸刑名多明不尙賢不使能之道【太平禦覧引愼子昔者天子手能衣而宰夫設服足能行而相者導進口能言而行人稱辭諺云不聰不明不能爲王不瞽不聾不能爲公皆在亡篇】

韓子五十五篇

史記韓非傳喜刑名法術之學而其歸本於黃老作孤憤五蠧內外儲說林說難十餘萬言注新序曰申子書號曰術商鞅書號曰法皆曰刑名東萊呂氏曰太史公謂非喜刑名法術之學則兼治之也索隠按韓子書有觧老諭老二篇是亦崇黃老之學也今本二十卷五十六篇沙隨程氏曰非書有存韓篇故李斯言非終爲韓不爲秦也後人誤以範雎書厠於其書之間乃有舉韓之論通鑑謂非欲覆宗國則非也【韓安國受韓子雜家說】

晁錯三十一篇

錯學申商刑名於軹張恢生所與洛陽宋孟及劉帯同師呂氏曰中商之學亦世有傳授唐志晁氏新書七卷隋志梁有三卷文選賔戱注引朝錯新書太史公曰賈生晁錯明申南【蘓氏曰錯不足道也而亦爲之】

漢律【不著錄】

晉刑法志秦漢舊律其文起自魏文侯師李悝撰次諸國法著法經以爲王者之政莫急於盜賊故其律始於盜賊須劾捕故著网捕二篇其輕狡越城博戱借假不廉滛侈逾制爲雜律一篇又以具律具其加減是故所著六篇而已然皆罪名之制也【唐六典注李悝集諸國刑書造法經六篇一盜法二賊法三囚法四捕法五雜法六具法商鞅傳之攺法爲律呂氏曰具律令之名例律也】商君受之以相秦漢承秦制蕭何定律除參夷連坐之罪增部主見知之條益事律興廐戶三篇【呂氏曰三篇摠謂之事律】合爲九篇叔孫通益律所不及傍章十八篇張湯越宮律二十七篇趙禹朝律六篇合六十篇【隋志漢律久亡】上計律【周禮典路注】大樂律【大胥注】尉律【說文敍昭帝紀注】田律【周禮士師注】酎金律【丁乎漢儀】漢律防稽獻藙【禮記內則注】防稽郡獻鮚醬防稽獻一斗祠防司命能捕豺貀購百錢婦告威姑祠宗廟丹書告民不繇貲錢二十二綺絲數謂之絩布謂之總綬組謂之首疁田茠艸及其門首灑防賜衣者縵裘白裏舩方長爲舳艫齊人予妻婢姦曰姘見姅變不得侍祠【說文】吏五日得一下沐【初學記】列侯墳髙四丈闗內侯以下至庻人各有差【周禮冢人注】賊律曰敢蠱人及教令者棄市【周禮庻氏注】掠者惟得榜笞立【章帝紀】與罪人交闗三日已上皆應知情【孔融傳】三人以上無故羣飲罰金四兩【漢書文帝紀注】吏二千石有予告有賜告【髙帝紀注】人出一算【惠帝紀注】無故入人室宅廬舍上人車船牽引欲犯法者其時格殺之無罪【周禮朝士注防云賊律】無干車無自後射【大司馬注疏云田律】滛季父之妻曰報【左傳注】闘以刃傷人完爲城旦其賊加罪一等與謀者同罪【薛宣傳】郭躬父習小杜律【延年】惠帝四年除挾書律文帝元年除收帑相坐律令二年除誹謗律【愚按律令臧於理官故志不著錄風俗通咎陶謨虞始造律傅子曰律是咎繇遺訓漢命蕭何廣之】

漢令【不著錄】

晉刑法志漢時決事集爲令甲以下三百餘篇令甲死者不可復生刑者不可復息【宣帝紀】令甲諸侯在國名田他縣罰金二兩【哀帝紀注】令甲女子犯罪作如徒六月顧山遣歸【平帝紀注】金布令甲曰邊郡數被兵離饑寒夭絕天年父子相失令天下共給其費【蕭望之傳】令甲第一常符漏品【後漢歷志】著於甲令而稱忠【吳芮傳】乙令蹕先至而犯者罰金四兩【張釋之傳注】令乙騎乘車馬行馳道中沒入車馬【江充傳注】令丙箠長短有數【黃帝紀】秩祿令【史記呂后紀注文帝紀注】宮衛令【張釋之傳注】金布令【見上髙帝紀注後漢禮儀志注】品令【百官表注】祠令【文帝紀注】祀令【後漢祭祀志注】齋令【蔡邕表志】公令【何並傳注】功令【儒林傳序】廷尉挈令【張湯傳】光祿挈令【燕王旦傳注】樂浪挈令【說文】廷尉板令【應劭傳】田令【黃香傳】水令【兒寛傳】漢令防張百人蠻夷長有罪當殊之蠻夷卒有【說文】安帝元初五年詔曰舊令制度各有科品【注漢令今亡】成帝詔曰今大辟之刑千有餘條律令煩多百有餘萬言【杜周曰前王所是著爲律後王所是疏爲令】鹽鐵論文學曰今律令百有餘篇陳寵謂今律令死刑六百一十耐罪一千六百九十八贖罪以下二千六百八十一溢於甫刑者千九百八十九【刑法志孝武禁罔防宻律令凡三百五十九章】鄭昌以刪定律令爲正本班固以刪定律令爲淸原【杜預律序曰律以正罪名令以存事制】

法家者流蓋出於理官

範氏曰申韓本於老子李斯出於荀卿學者失其淵源其末流將無所不至朱文公曰申韓之學淺於楊墨東萊呂氏曰六經孔孟子之教與人之公心合故治世宗之申商韓非之說與人之私情合故末世宗之兼山黃氏曰九家之學今存者獨刑名家而止耳佛老氏而止耳髙者喜談佛老而下者或習刑名故兩家之說獨存於世秦梁至於敗亡蘓氏曰自漢以來學者𨿽鄙申韓不取然世主心悅其言而陰用之小人之欲得君者必私習其說或誦言稱舉之故其學至於今猶行也

明罰飭法

飭今易作勑後魏刑法志漢孝武世增律三十餘篇宣帝時於定國爲廷尉集諸法律凡九百六十卷大辟四百九十條千八百八十二事死罪決北凡三千四百七十二條諸斷罪當用者合二萬六千二百七十二條【張斐律序曰張湯制越官律趙禹作朝防正見律鹽鐵論曰二尺四寸之律古今一也杜周傳三尺法朱博傳三尺律令】

漢藝文志考證卷六

欽定四庫全書

漢藝文志考證卷七

宋王應麟撰

名

鄧析二篇

劉向序臣所校讎中鄧析書四篇臣敍書一篇凡中外書五篇以相校除復重爲二篇子產卒後二十年而鄧析死或稱子產誅鄧析非也其論無厚者言之異同與公孫龍同類隋志一卷【無厚轉辭二篇韓非子曰堅白無厚之辭章而憲令之法息】晁氏曰析之學蓋兼名法家今其書大防訐而刻眞其言也其間時勦取他書頗駮雜不倫豈後人附益之與荀子非十二子與惠施並言【左傳鄭駟顓殺鄧析而用其竹刑淮南鴻烈曰鄧析巧辯而亂法】

尹文子一篇

莊子天下篇云宋鈃尹文其爲人太多其自爲太少魏黃初末山陽仲長氏得其書始詮次爲上下二篇【李獻臣云仲長氏紇也】晁氏曰序稱當齊宣王時居稷下學於公孫龍龍稱之而志敍此書在龍書上顏師古謂文嘗說齊宣王在龍之前史記云公孫龍客於平原君君相趙惠文王惠文王元年齊宣沒已四十餘嵗矣則知文非學於龍者也今觀其書𨿽専言刑名然亦宗六藝數稱仲尼其叛道者蓋鮮豈若龍之不宗賢聖好怪妄言哉洪氏曰劉歆云其學本於黃老今其文僅五千言亦非純本黃老者頗流而入於兼愛隋志二卷周之處士逰齊稷下

公孫龍子十四篇

史記趙有公孫龍爲堅白同異之辯【志毛公九篇趙人與公孫龍等並逰平原君趙勝家索隠謂龍卽仲尼弟子非也】列子釋文龍字子秉趙人莊子謂惠子曰儒墨楊秉四與夫子爲五果孰是邪楊楊朱也秉公孫龍也晉太康地記云汝南西平縣有龍淵水可用淬刀劍特堅利故有堅白之論云黃所以爲堅也白所以爲利也或辯之曰白所以爲不堅黃所以爲不利【司馬彪曰堅白謂堅石非石白馬非馬也同異謂使異者同同者異】呂氏春秋云孔穿公孫龍相與論於平原君所深而辯至於藏三牙公孫龍言藏之三牙甚辯孔穿不應少選辭而出明日孔穿朝平原君謂孔穿曰昔有公孫之言甚辯孔穿曰然幾能令藏三牙矣𨿽然難願得有問於君謂藏三牙甚難而實非也謂藏兩牙甚易而實是也不知君將從易而是也者乎將從難而非者乎平原君不應明日謂公孫龍曰公無與孔穿辯淮南鴻烈曰公孫龍粲於辭而貿名楊子曰公孫龍詭辭數萬東萊呂氏曰告子彼長而我長之彼白而我白之斯言也蓋堅白同異之祖孟子累章辯析歷舉玉雪羽馬人五白之說借其矛而伐之而其技窮【唐志三卷今一卷】

惠子一篇

莊子天下篇惠施多方其書五車其道舛駁其言也不中荀子曰惠子蔽於辭而不知實【荘子徳充符天選子之形子以堅白鳴】

孔子曰必也正名乎

尹文子曰形以定名名以定事事以驗名察其所以然則形名之與事無所隠其理矣名有三科一曰命物之名方圓白黒是也二曰毀譽之名善惡貴賤是也三曰況謂之名賢愚愛憎是也

墨

尹佚二篇

左傳稱史佚有言史佚之志晉語胥臣曰文王訪於辛尹注辛甲尹佚皆周大史洛誥逸祝冊正義以爲史佚淮南鴻烈引成王問政於尹佚保傅傅丞立於後是史佚也說苑引成王問政於尹逸尹佚周史也而爲墨家之首今書亡不可考按呂氏春秋魯惠公使宰譲請郊廟之禮於天子天子使史角往惠公止之其後在於魯墨子學焉意者史角之後托於佚歟

田俅子三篇

文選注太平禦覽引之隋志梁有一卷【謂少昊鞬鞮毛人獻羽裘赤�集戶遺其丹書夏禹渠搜人獻珍裘堯蓂莢成歷獬豸毛爲帳】

隨巢子六篇胡非子三篇

隋唐志各一卷洪氏曰二書今不復存馬揔意林所述隨巢兼愛明鬼而墨之徒可知胡非言勇有五等其說亦卑陬無過人處藝文類聚引隨巢子曰昔三苖大亂天命夏禹於宮有大神人面鳥身降而福之司祿益食而民不饑司金益富而國家實司命益年而民不夭四方歸之禹乃克三苖而神民不違【禹產於昆石啟生於石】史記索引隨巢子云夷羊在牧飛拾滿野天鬼不顧亦不賔防太平禦覽引昔三苖大亂龍生於廟犬哭於市天賜武王黃鳥之旗以代殷愚謂此卽墨氏之明鬼也

墨子七十一篇

館閣書目十五卷自親士至雜守爲七十一篇亡節用節葬明鬼非樂非儒等九篇【一本自親士至雜守爲七十一篇所存六十一篇且多訛脫不相聨屬又一本止存一十三篇晁氏曰荀孟皆非之而韓愈獨謂辯生於末學非二師之道本然也韓非子曰有相裏氏相夫氏鄧陵氏之墨墨離爲三荀子曰墨子有有於齊無見於畸又曰墨子蔽於用而不知文】晉魯勝注墨辯其敍曰墨子著書作辯經以立名本惠施公孫龍祖述其學以正刑名顯於世墨辯有上下經經各有說凡四篇與其書眾篇連第故獨存史記云墨翟宋之大夫善守禦爲節用或曰並孔子時或曰在其後索隠曰按別錄云墨子書有文子文子子夏之弟子問於墨子如此則墨子在七十子之後莊子天下篇云相裏勤之弟子五侯之徒南方之墨者苦獲已齒鄧陵子之屬俱誦墨經而倍譎不同相謂別墨又云以巨子爲聖人皆願爲之屍呂氏春秋墨者有鉅子腹防居秦墨者鉅子孟勝善荊之陽城君孟勝曰我將屬鉅子於宋之田襄子此卽莊子所謂巨子也

從橫

蘓子三十二篇

鬼穀子三卷樂壹注云蘓秦欲神祕其道故假名鬼谷也史記正義戰國防云乃發書陳篋數十得太公陰符之謀伏而誦之簡練以爲揣摩鬼穀子有陰符七術有揣及摩二篇乃蘓秦書明矣東萊呂氏曰戰國遊說之風蘓秦張儀公孫衍實倡之秦周人也儀與衍皆魏人也故言權變辯智之士必曰三晉兩周云石林葉氏曰蘓秦學出於揣摩未嘗卓然有志天下反覆無常不守一道度其隙苟可入者則爲之此揣摩之術也故始求說周周顯王不能用則去而之秦再求說秦秦孝公不能用則去而之燕幸燕文侯適合而從說行其所以說周者吾不能知若秦孝公而聴之則必先爲衡說以噬六國何有於周此蘓秦所以取死也【太平禦覧引蘓子曰天子坐九重之內樹塞其門旅以翳明衡以隠聴鸞以抑馳後漢王符傳注引蘓子曰人生一世若朝露之宅於桐葉耳其與幾何禦覧又引蘭以芳自燒膏以肥自翠以羽殃身蚌以珠致破】

鬼穀子【不著錄】

晁氏曰按史記戰國時隠居頴川陽城之鬼谷因以自號長於養性治身蘓秦張儀師之受縱橫之事尹知章敍謂此書卽授秦儀者捭闔之術十三章【一云十二章】本經持樞中經三篇【一云受轉九胠篋三章】秦儀復往見先生乃正席而坐嚴顏而言告二子以全身之道梁陶景注桞子厚嘗曰劉向班固錄書無鬼穀子鬼穀子後出而崄盭峭薄恐其言妄亂世難信尢者晚乃益出七術怪謬異甚言益隘使人猖狂失守來鵠亦曰鬼穀子昔教人詭紿激訐揣測憸之術悉備於章學之者惟儀秦而已始捭闔飛防實今之常態是知漸漓之後不讀鬼穀子書者其行事皆得自然符契也昔蒼頡作文字鬼爲之哭不知鬼谷作是書鬼何爲耶世人欲知鬼穀子者觀二子言略盡矣劉氏涇曰老之翕張儒之闔辟其與鬼谷往來如環鬼幽而顯者也谷扣而應者也藏幽露顯一扣一應信如其名哉【說苑引鬼穀子曰人之不善而能矯之者難矣】

闕子一篇

太平禦覧引闕子云任公子冬羅鯉於山阿又云吳章莊吉之調又云魯人有好釣者以桂爲餌黃金爲鉤垂翡翠之綸藝文類聚引闕子云宋景公使弓工爲弓九年來見【云云】其餘力逸勁飲羽於石梁又云宋之愚人得燕石於梧臺之東歸而藏之以爲寶

蒯子一篇

蒯通論戰國時說士權變亦自序其說凡八十一首號曰雋永【史記通善爲長短說論戰國之權變爲八十一首】

主父偃二十八篇

說苑引主父偃曰人而無辭安所用之昔子產修其辭而趙武致其敬王孫滿明其言而楚莊以慙

縱橫

東萊呂氏曰連闗中之謂橫合闗東之謂從胡氏曰秦合六國從儀以秦衡不再嵗其約皆觧蘓氏曰二者皆出於權譎而從爲愈葉氏曰從人之與衡人相去逺矣太史公言張儀之惡甚於蘓秦【韓非子曰從者合眾彊以攻一弱也而衡者事一彊以攻眾弱也皆非所以持國也周去秦爲從期年而舉衛離魏爲衡半嵗而亡是周防於從衛亡於衡也】

雜

孔甲盤盂二十六篇

田蚡傳學盤盂諸書注應劭曰黃帝史孔甲所作也【文選注七略曰盤孟書者其傳言孔甲爲之孔甲黃帝之史也書盤盂中爲誡法或於鼎名曰銘】書盤盂中所以爲法戒孟康曰雜家書兼儒墨名法蔡邕銘論黃帝有巾機之法孔甲有槃杅之誡梁簡文帝云盤盂寓殷髙之辭

大三十七篇

賈誼書修政語引大禹曰民無食也則我弗能使也功成而不利於民我弗能勸也【太史公大宛傳云禹本紀言河出昆侖】

尉繚二十九篇

兵形埶又有尉繚三十一篇隋志尉繚子五卷今二十四篇天官至兵令言刑政兵戰之事其文意有附防者首篇稱梁惠王問意者魏人與【秦始皇紀大梁人尉繚來說秦王】

尸子二十篇

史記楚有尸子注劉向別錄楚有尸子疑謂其在蜀今案尸子書晉人也名佼秦相衛鞅客也衛鞅商君謀事畫計立法理民未嘗不與佼規也商君被刑佼恐並誅乃亡逃入蜀造二十篇書凡六萬餘言後漢書注屍佼作書二十篇內十九篇陳道徳仁義之紀內一篇言九州險阻水泉所起【呂彊上疏引尸子曰君如杅民如水杅方則水方杅圓則水圓】隋志二十卷其九篇亡魏黃初中續【李淑書目存四卷館閣書目止存二篇合爲一卷】爾雅疏引廣澤仁意綽子篇宋書禮志引禹治水爲防法【古今人表注雒陶已下背舜之友也並見尸子】谷梁傳引尸子曰【舞夏自天子至諸侯皆用八佾】

呂氏春秋二十六篇

史記呂不韋招致士厚遇之主食客三千人是時諸侯多辯士如荀卿之徒著書布天下不韋乃使其客人人著所聞集論以爲八覧六論十二紀二十餘萬言以爲備天地萬物古今之事號曰呂氏春秋索隠曰八覧者有始孝行愼大先識審分審應離俗恃君【凡八十三篇】六論者開春愼行貴直不苟似順士容【凡三十六篇】十二紀者記十二月也【有孟春等紀凡六十一篇】是書以月紀爲首故以春秋名髙誘注【二十六卷】月令本十二月紀之首章東萊呂氏曰不韋春秋成於始皇八年按呂氏春秋維秦八年嵗在涒灘秋甲子朔朔之日良人請問十二紀此其書成之嵗月也【涒灘者申也通鑑皇極經世始皇八年嵗在壬戌後呂氏春秋二年不韋當時人必不誤蓋後世算歷者之差也】不韋引夏書曰天子之徳廣運乃神乃武乃文商書曰五世之廟可以觀怪萬夫之長可以生謀仲虺有言曰諸侯之徳能自爲取師者王者自爲取友者存其所擇而莫如巳者亡周書曰若臨深淵若履薄冰舜自爲詩曰普天之下莫非王土率土之濵莫非王臣其舛異如此豈一字不能增損乎【司馬遷傳云不韋遷蜀世傳呂覧】

淮南內二十一篇

淮南王安招致賔客方術之士數千人作爲內書二十一篇外書甚眾又有中篇八卷言神仙黃白之術亦二十餘萬言安入朝獻所作內篇新出上愛祕之西京雜記安著鴻烈二十一篇鴻大也烈明也言大明禮教自云字中皆挾風霜子云以爲一出一入【安與蘓飛李尙左吳田由雷被毛披伍被晉昌八人及諸儒大山小山之徒共講論道徳總統仁義而著此書許愼注標其首皆曰問詁自名注曰記上】

伯象先生一篇

新序公孫敖問伯象先生曰今先生收天下之術博觀四方之事久矣未能禆世主之治明君臣之義

荊軻論五篇

文章緣起司馬相如作荊軻贊文心雕龍相如屬詞始贊荊軻

農

神農二十篇

孟子有爲神農之言者許行食貨志鼂錯引神農之教曰有石城十仞湯地百步甲百萬而亡粟弗能守也呂氏春秋引神農之教曰士有當年而不耕者則天下或受其饑矣女有當年而不績者則天下或受其寒矣管子引神農之教曰一谷不登減一谷谷之法十倍汜勝之書亦引神農之教劉子引神農之法淮南子曰世俗之人多尊古而賤今故爲道者必托之於神農黃帝而後入說

野老十七篇

眞隠六國時人遊秦楚間年老隠居著書言農家事因以爲號

尹都尉十四篇

劉向別錄云尹都尉書有種芥葵蓼韭蔥諸篇【北史蕭大圜云獲菽尋泛氏之書露葵徴尹君之錄】唐志尹都尉書三卷

泛勝之十八篇【泛音凡】

皇甫謐云本姓凡氏遭秦亂避地於汜水因攺焉勝之撰書言種植之事子輯爲燉煌太守隋唐有泛勝之書二卷月令注農書曰土長冒橛【國語注引春土冒橛】陳根可拔耕者急發【正義云先師以爲泛勝之書】周禮艸人注化之使羙若泛勝之術也防云漢時農書有數家泛勝爲上

後漢劉般傳注文選注【缺】

學記太平禦覧皆引之【晉食貨志漢遣輕車使者泛勝之督三輔種麥而闗中遂穣】

蔡癸一篇

食貨志宣帝時蔡癸以好農使勸郡國至大官太平禦覧崔元始正論曰宣帝使蔡癸校民耕相三犂共一牛一人持之下種挽摟皆取備焉一日種頃蓋出於農稷之官

呂氏春秋任地篇后稷曰子能以窐爲突乎子能藏其惡而揖之以陰乎食貨志后稷始甽田

小說

伊尹說二十七篇

司馬相如注應劭曰伊尹書曰箕山之東靑馬之所有盧橘夏孰呂氏春秋伊尹說湯以至味【箕山之東靑島之所有甘櫨焉卽應劭所引蓋戰國之士謂伊尹以割烹要湯故爲是說孟子辯之詳矣】史記殷本紀伊尹從湯言素王及九主之事注引劉向別錄曰九主者有法君専君授君勞君寄君等君破君國君三嵗任君凡九品圖畫其形

靑史子五十七篇

風俗通義引靑史子書大戴禮保傅篇靑史氏之記曰古者胎教隋志梁有靑史子一卷【文心雕龍云靑史日綴於街談】

務成子十一篇

荀子舜學於務成昭注尸子曰務成昭之教舜曰避天下之逆從天下之順天下不足取也避天下之順從天下之逆天下不足失也

宋子十八篇【孫卿道宋子】

荀子云宋子有見於少無見於多注宋鈃宋人也與孟子同時【孟子作宋牼】又云宋子蔽於欲而不知得又引子宋子曰明見侮之不辱使人不闘【注莊子說宋子曰見侮不辱救民之闘宋子蓋尹文弟子】又云子宋子曰人之情欲寡而皆以巳之情欲爲多是過也

天乙三篇

賈誼書修政語引湯曰【云云】史記殷本紀湯曰予有言人視水見形視民知治不

虞初周說九百四十三篇

郊祀志丁夫人雒陽虞初等以方祠詛匈奴大宛焉

孔子曰𨿽小道必有可觀者焉

按論語子夏曰【云云】非孔子之言蔡邕曰小能小善𨿽有可觀孔子以爲致逺則泥蓋因此志之誤

相反而皆相成也

致堂胡氏曰夫仁以親親義以尊尊施之𨿽有等衰發端則非異道故事父孝則忠可移求忠臣則於孝子未聞相反之理也曰法則慘刻曰名則苛繞曰墨則二本曰從橫則妾婦之道是皆五經之棄也其歸豈足要乎儒家者流因修六藝矣列儒於九家而曰修六藝之術以觀九家之言則修六藝者無所名家謂誰氏耶何以言之多舛也

漢藝文志考證卷七

欽定四庫全書

漢藝文志考證卷八

宋王應麟撰

道

屈原賦二十五篇

離騷經九歌天問九章逺遊卜居漁父王逸曰武帝使淮南王安作離騷經章句【安傳云爲離騷傳隋志其書全亡】劉向分楚辭爲十六卷屈原八卷【九辧亦謂原作王逸云宋玉】隋志原著離騷八篇班固敍贊二篇太史公曰作辭以諷諌連類以爭義離騷有之地理誌始楚賢臣屈原被讒放流作離騷諸賦以自傷悼後有宋玉唐勒之屬慕而述之漢興吳王濞招致娛防子防枚乘鄒陽嚴夫子之徒興於文景之際淮南王安招賔客著書而吳有嚴助朱買臣貴顯漢朝文辭並發故世傳楚辭【朱買臣召見言楚辭宣帝徴能爲楚辭九江被公朝見誦讀七略曰宣帝詔徴被公見誦楚辭被公年衰母老毎一誦輙與粥】平園周氏曰詩國風及秦不及楚已而屈原離騷出焉衍風雅於詩亡之後發乎情主乎忠直殆先王之遺澤也謂之文章之祖宜矣艾軒林氏曰江漢在楚地詩之萌牙自楚人發之詩一變爲楚辭屈原爲之唱是文章鼔吹多出於楚也

宋玉賦十六篇

隋志宋玉集三卷王逸云屈原弟子楚辭九辯招魂文選風賦髙唐神女登徒子好色賦古文苑大言小言釣笛諷賦朱文公謂辭有餘而理不足

莊夫子賦二十四篇

楚辭哀時命

賈誼賦七篇

朱文公曰賈太傅以卓然命世英傑之材俯就騷律所出三篇皆非一時諸人所及【惜誓弔屈原服賦】古文苑有旱云虡賦隋志梁有賈誼集四卷

枚乘賦九篇

古文苑有梁王莬園賦文選注枚乘集有臨霸池逺訣賦隋志乘集二卷【文選有七發】

司馬相如賦二十九篇

朱文公曰相如之文能侈而不能約能謟而不能諒其上林子虛之作旣以誇麗而不得入於楚辭大人之於逺遊其漁獵又泰甚然亦終歸於諛也特長門哀二世賦二篇爲有諷諌之意艾軒林氏曰相如賦之聖者隋志集一卷

淮南王賦八十二篇

隋志集一卷【梁二卷】劉向別錄淮南王有薫籠賦

淮南王羣臣賦四十四篇

楚辭招隠士淮南小山之所作也淮南王安招致賔客客有八公之徒分造詞賦以類相從或稱大山或稱小山如詩之有大小雅

孔臧賦二十篇

孔叢子云臧嘗爲賦二十四篇四篇別不在集似其防時之作也

吾丘壽王賦十五篇

隋志梁有漢光祿大夫虞丘壽王集二卷藝文類聚有驃騎論功論而賦不傳

上所自造賦二篇

外戚傳有傷悼李夫人賦文選有秋風辭溝洫志有瓠子之歌二章【隋志武帝集一卷唐志二卷】

劉向賦三十三篇

楚辭九嘆古文苑請雨華山賦文選注雅琴賦隋志向集六卷唐志五卷今所存十八篇別錄曰向有芳松枕賦

王褒賦十六篇

本傳作甘泉洞簫頌楚辭有九懷文選注有碧雞頌隋唐志褒集五卷

枚臯賦百二十篇

本傳凡可讀者百二十篇其尢嫚戱不可讀者尙數十篇

司馬遷賦八篇

藝文類聚有悲士不遇賦【隋志遷集一卷唐志一卷】

揚雄賦十二篇

本傳賦莫深於離騷反而廣之【又旁惜誦以下至懷沙一卷名曰畔牢愁】辭莫麗於相如作四賦【甘泉河東校獵長楊】志云入揚雄八篇蓋七略所略止四賦也古文苑有太蜀都逐貧賦文選注有覈靈賦【隋志雄集五卷】

孫卿賦十篇

荀子賦篇禮知云蠶箴又有佹詩【隋志荀況集二卷唐志二卷】

東暆令

地理誌縣在樂浪郡

雒陽錡華

左傳分康叔【云云】殷民七族錡氏

別祤陽賦

庾信哀江南賦祤陽亭有離別之賦蓋亭名也

華龍

蕭望之傳華龍宣帝時與張子矯等待詔【志云張子喬】雜賦

成相雜辭十一篇

荀子成相篇注蓋亦賦之流也朱文公曰凡三章雜陳古今治亂興亡之效托聲詩以諷時君若將以爲工師之誦旅賁之規者其尊主愛民之意亦深切矣相者助也舉重勸力之歌史所謂五羖大夫死而舂者不相杵是也【成相助力之歌】淮南王亦有成相篇見藝文類聚

雜禽獸六畜昆虫賦十八篇

劉向別錄有行過江上弋鴈賦行弋賦弋雌得雄賦

隠書十八篇

文心雕龍讔者隠也遁辭以隠意譎譬以指事也昔還社求拯於楚師諭眢井而稱麥麯叔儀乞糧於魯人歌佩玉而呼庚癸伍舉諌荊王以大鳥齊客譏薛公以海魚莊姬托辭於龍尾臧文謬書於羊裘隠語之用被於紀傳大者興治濟身其次弼違曉惑楚荘齊威性好隠語至東方曼倩尢巧辭述晉語有秦客廋辭於朝【注廋隱也東方朔曰乃與爲隠耳】新序齊宣王發隠書而讀之

歌詩

髙祖歌詩二篇

大風歌亦名三侯之章文中子曰大風安不忘危其伯心之存乎鴻鵠歌朱文公以爲卒章意象蕭索非復三侯比矣

泰一雜甘泉壽宮歌詩十四篇宗廟歌詩五篇

史記樂書今上卽位作十九章令侍中李延年次序其聲拜爲協律都尉通一經之士不能獨知其辭皆集防五經家相與共講習讀之乃能通知其意多爾雅之文禮樂志多舉司馬相如等數十人造爲詩賦略論律呂以合八音之調作十九章之歌郊祀志亳人謬忌奏祠泰一方游水髮根言上郡有巫病而鬼下之上召置祠之甘泉置壽宮神君神君最貴者曰太一其佐曰太禁司命之屬

黃門倡車忠等歌詩

周禮旄人注散樂野人爲樂之善者今黃門倡矣樂府集有黃門倡歌一首

凡詩賦百六家

唐氏曰武帝好文詩賦特盛然五種凡百六家千三百一十八篇而已非若後世濫取至不可勝計

登髙能賦可以爲大夫

毛詩定之方中建邦能命田能施命作器能銘使能造命升髙能賦師旅能誓山川能說防紀能誅祭祀能語君子能此九者可謂有徳音可謂爲大夫也

自孝武立樂府

禮樂志孝惠二年有樂府令夏侯寛似非始於武帝又云孝武定郊祀之禮乃立樂府采詩夜誦元帝時京房知五音六十律之數上使韋成等試問房於樂府呂氏曰太樂令丞所職雅樂也樂府所職鄭衛之樂也樂府𨿽鄭衛之聲然天子所常禦上至郊廟咸用焉采詩卽古之采詩也哀帝罷樂府非鄭衛之音者條奏丞相孔光大司空何武奏不可罷者夜誦貟五人亦在其中蓋雅樂也【樂府集漢鐃歌十八首陸厥擬李夫人及貴人中山王孺子妾歌臨江王節士歌庾肩吾擬未央才人歌古今樂錄橫吹胡樂也張騫入西域傳其法於長安惟得摩訶兜勒一曲李延年因之更造新聲二十八觧乘輿以爲武樂】

兵權謀

吳孫子兵法八十二篇【圖九卷】

史記孫武闔廬曰子之十三篇吾盡觀之矣正義七錄云孫子兵法三卷十三篇爲上卷又有中下二卷杜牧注孫子序曰武所著書凡數十萬言魏武削其繁剰筆其精切凡十三篇因注觧之【始計至用間】隋志梁有孫子八陳圖一卷【周禮車僕注孫子八陳有蘋車之陳】鄭氏曰圗經也書緯也七略收書不取圖惟任宏校兵書四種有書五十三家有圖四十三卷武經總要曰今之祕府所存孫武書惟十三篇無圖其所言皆權謀之事極爲精宻戰國如二孫吳起輩號善用兵者而著書皆有圖漢名臣如韓信子房刪定亦著其法周公亦典司馬教坐作進退之度蓋陣法者所以訓齊士眾使其上下如一前後左右進退周旋如身之運臂臂之使指無不如意歐陽氏曰孫武嘗以其書幹吳王闔廬闔廬用之西破楚北服齊晉而霸諸侯夫使武自用其書止於彊霸及曹公用之然亦終不能防吳蜀豈武之術盡於此乎抑用之不極其能也蘓氏曰武用兵不能必克與書所言逺甚吳起與武一體之人也皆著書言兵世稱之曰孫吳然而起之言兵也輕法制艸略無所統紀不若武之書詞約而義盡然起始用於魯破齊及入魏又能制秦入楚楚復伯而武之所爲乃如是書之不足信固矣

齊孫子八十九篇【圖四卷】

通典引孫臏曰用騎有十利呂氏春秋孫臏貴勢【司馬遷曰孫子臏腳兵法修列】

吳起四十八篇

隋志吳起兵法一卷今本三卷六篇【圖國至勵士】所闕亡多矣唐氏曰司馬法在六藝兵法始孫吳皆後世變詐之兵非古之兵書也𨿽陰陽神農黃帝之號皆托也

範蠡二篇

甘延壽投石拔距張晏注引範蠡兵法春秋正義賈逵以旝爲發石一曰飛石引範蠡兵法作飛石之事以証之文選注引飛石重二十斤爲機發行三百步東萊呂氏曰越語下篇所載範蠡之詞多與管子勢篇相出入

兒良一篇

呂氏春秋兒良貴後亦見賈生過秦

省伊尹太公

刑法志凡兵所以存亡繼絕救亂除害也故伊呂之將子孫有國與商周並蘓氏曰世之論伊尹太公多以陰謀奇計歸之其說乃與漢陳平魏賈詡無異夫陳平賈詡之事張子房荀文若之所不爲也而謂伊尹太公爲之乎石林葉氏曰墨翟以太公於文王爲忤合而孫武謂之用間且以嘗爲文武將兵故尙權詐者多並緣自見吾意六韜所傳雜出春秋戰國以來兵家漢魏間好事者始掇爲書而名之故獨晚出且後世言兵及周之陰權皆宗太公以爲本謀司馬遷亦嘗言之矣而不能是正遷眞多愛而好奇者哉兵形埶

蚩尢二篇

髙帝紀祠黃帝祭蚩尢於沛庭注應劭曰蚩尢古天子好五兵瓉曰蚩尢庻人之貪者管子五行篇黃帝得蚩尢而明於天道則黃帝六相亦有蚩尢隋志梁有黃帝蚩尢兵法一卷

繇敍二篇

古今人表繇余卽由余疑敍當作余李筌太白陰經云秦由余有陣圗

魏公子二十二篇【圖十卷】

史記公子無忌爲魏上將軍率五國之兵破秦軍於河外走蒙驁乘勝逐秦軍至函谷闗公子威震天下諸侯之客各進兵法公子皆名之故世俗稱魏公子兵法【史記注引七略云圖七卷】

項王一篇

史記本紀髙祖與諸侯兵共撃楚軍與項羽決勝垓下淮陰侯將三十萬自當之孔將軍居左費將軍居右皇帝在後絳侯柴將軍在皇帝後項羽之卒可十萬淮陰先合不利卻孔將軍費將軍縱楚兵不利淮陰侯復乘之大敗垓下東萊呂氏曰此陣卽馬隆所謂魯公不識者也陣者兵之末羽以不仁失天下亦不在一戰利鈍之間然羽少學兵法略知其意卽不肯學負其雄才髙气而無沈深縝宻之度其病卒見於此時是故騖大而忽小者君子懼焉

兵陰陽

太壹兵法一篇

隋唐志黃帝太一兵歷一卷武經總要太一者天帝之神也其星在天一之南總十六神知風雨水旱金革凶饉陰陽二局存諸祕式星文之次捨分野之災祥貴於先知逆爲之偹用軍行師客主勝負蓋天人之際相參焉

黃帝十六篇【圖三卷】

胡建上奏曰黃帝李法曰壁壘已定穿窬不繇路是謂姦人姦人者殺【顏師古注李者法官之號總主徵伐刑獄之事故稱其書爲李法】管子后土爲李【說苑云黃帝理法】

封胡五篇

通典衛公兵法守城篇曰禽滑釐問墨翟守城之具墨翟答以五六十事皆煩冗不便於用其後韋孝寛守晉州羊偘守臺城皆約封胡子伎巧之術【古今人表封胡在上中】

風後十三篇【圗二卷】

鄭康成云風後黃帝之三公也館閣書目風後握機一卷晉馬隆略序卷首言本有三其一三百六十字其一三百八十字呂望所增其一行間有公孫等語或云武帝令霍光等習之於平樂館以輔少主偹天下之不虞今本載所增字亦有公孫語【薛氏詮定云握奇經別有續闗記金革旗麾進退趨闘之法】獨孤及風後八陣圖記云得其遺制於黃帝書之外篇裂素而圖之李靖問對云黃帝兵法世握奇文嚴從依風後大防爲圖以擬方陳【隋志黃帝蚩尢風後行軍祕術一卷】後漢張衡注春秋內事曰黃帝師於風後風後善於伏羲氏之道故推演陰陽之事武經總要曰大撓造甲子推天地之數風後演遁甲究鬼神之奧

力牧十五篇

李筌太白陰經云風後演握奇圖復置虛實二壘力牧亦創營圖抱朴子云黃帝精推步則訪山稽力牧講占候則詢風後

鬼容區三篇

封禪書鬼防區號大鴻【古今人表注臾容聲相近】素問鬼防區曰積考太始天元冊文

地典六篇

後漢張衡傳師天老而友地典注帝王世紀黃帝以風後配上臺天老配中臺五聖配下臺謂之三公其餘知天規紀【論語擿輔象云知命窺紀】地典力牧常先封胡孔甲等或以爲師或以爲將

師曠八篇

隋志師曠書三卷後漢蘓竟傳云猥以師曠雜事輕自惑注雜占之書也方術傳序師曠之書注今書七志有師曠六篇占災異【淮南子曰萇師曠先知禍福言無遺防又小說有師曠六篇】

萇十五篇

淮南鴻烈曰萇周室之執數者也天地之气日月之行風雨之變律曆之數無所不通史記天官書昔之傳天數者周室史佚萇封禪書萇以方事周靈王諸侯莫朝周周力少萇乃明鬼神事設射貍首貍首者諸侯之不來者依物怪欲以致諸侯諸侯不從而晉人執殺萇周人之言方怪者自萇

推刑徳

尉繚子天官篇梁惠王問曰黃帝刑徳可以百勝有之乎對曰刑以伐之徳以守之非所謂天官時日陰陽向背也人事而已矣淮南子兵略訓注刑十二辰徳十日也【又天文訓云凡用太陰左前刑右背徳撃鉤陳之衝辰以戰必勝以攻必尅】兵技巧

伍子胥十篇【圖一卷】

唐志伍子胥兵法一卷文選注引越絕書伍子胥水戰兵法內經武經總要云伍子胥對闔廬以船軍之教比陸軍之法

逢門射法二篇

莊子羿逢蒙不能睥睨荀子羿蠭門者善服射淮南子重以逢蒙門子之巧孟子逢蒙學射於羿防傳羿名善射不如雄渠蠭門注引七略有蠭門射法【後之言姓者皆作逢】呂氏春秋蠭門始習於甘蠅【三褒傳云逢門子】

李將軍射法三篇

李廣傳世世受射

望逺連弩射法具十五篇

李廣以大黃射其禆將注孟康曰太公防堅郤敵以大黃參連弩愚按周官五射參連其一也李陵發連弩射單於注服防曰三十弩共一張晏曰三十絭共一臂劉氏謂如今合蟬或並兩弩共一之類秦始皇自以連弩候射大魚地理誌南郡有發弩官武經總要曰弩者中國之勁兵四夷所畏服也古者有黃連百竹八檐雙弓之號絞車擘張馬弩之差今有參弓合蟬手射小黃皆其遺法若乃射堅及逺爭險守隘怒聲勁勢遏衝制突者非弩不克然張遲難以應卒臨敵不過三發四發而短兵已接故或者以爲戰不便於弩然則非弩不便於戰爲將者不善於用弩也

蒲苴子弋法四篇

列子詹何曰聞先大夫之言蒲且子之弋也【古善弋射者】弱弓纎繳乘風振之連雙鶬於靑雲之際用心専動手均也臣因其事放而學釣五年始盡其道【淮南子曰蒲旦子連鳥於百仞之上張茂先詩蒲盧縈神感飛禽卽蒲且】

劍道三十八篇

史記自序司馬氏在趙者以傳劍論顯又序孫吳傳云非信廉仁勇不能傳兵論劍與道同符日者傳禇先生曰齊張仲曲成侯以善撃刺學用劍立名天下東方朔十五學撃劍

手六篇

甘延壽試弁爲期門【注弁手】哀帝紀時覧卞射武戱【注手爲卞角力爲武戱】刑法志戰國稍增講武之禮以爲戱樂用相誇視而秦更名角抵武帝紀元封三年春作角抵戱

蹵二十五篇

劉向別錄曰蹴鞠者傳言黃帝所作或曰起戰國時記黃帝蹴鞠兵勢也所以練武士知有才也今軍無事得使蹴鞠有書二十五篇史記霍去病穿域蹋鞠正義徐廣云穿地爲營域按蹵鞠書有域說篇卽今之打毬也黃帝所作戰國時程武士知其材力若講武【師古曰鞠以皮爲之實以毛蹵蹋而戱也楊子云斷木爲棊梡革爲鞠亦皆有法焉蘓秦臨淄民六博蹴鞠】

黃石公記【不著錄】

後漢光武詔報臧宮馬武曰黃石公記曰柔能制剛弱能制彊【注卽張良於下邳圯所見老人出一編書者】隋志黃石公三略三卷梁又有黃石公記三卷館閣書目黃石公素書一卷凡六章恐依托

省墨子

史記墨翟善守禦注墨子曰公輸般爲云梯之械成將以攻宋墨子聞之至於郢見公輸般墨子觧帯爲城以牒爲械公輸般九設攻城之機變墨子九距之公輸般之攻械盡墨子之守固有餘列子云墨翟之飛鳶韓非子云墨子爲木鳶三年而成蜚一日而敗曰不如爲車輗者巧也惠子聞之曰墨子大巧巧爲輗拙爲鳶詩正義引墨子偹衝篇後漢書注引墨子偹突篇

張良韓信序次兵法

髙帝紀韓信申軍法李靖曰張良所學六韜三略是也韓信所學穣苴孫武是也然大體不出三門四種而已

任宏論次兵書爲四種

淮海秦氏曰此四術者以道用之則爲四勝不以道用之則爲四敗事同而功異不可不察也何以知其然耶昔孫臏伏萬弩於馬陵之下魏軍至而伏發龎涓死焉王恢伏車騎材官三十萬於馬邑之旁匈奴覺之而去恢以自殺此則用權謀之異也馬服君救閼與旣遣秦間捲甲而趨之二日一夜遂破秦軍曹公追劉先主一日一夜行三百里敗於烏林此則用形勢之異也西伯將獵卜之曰獲覇王之輔果得太公望而克商漢武卜諸將貳師最吉因以爲將卒降匈奴此則用陰陽之異也申公巫臣教吳以車戰吳是以始通上國房琯用車以抗祿山賊投芻而火之王師奔潰此用技巧之異也豈非以道用之則爲四勝不以道用之則爲四敗乎𨿽然所謂道者何也治心養气而已矣

漢藝文志考證卷八

欽定四庫全書

漢藝文志考證卷九

宋王應麟撰

天文

常從日月星气二十一卷【老子師之】

說苑常樅有疾老子往問焉

泰階六符一卷

東方朔傳願陳泰階六符以觀天變不可不省是日因奏泰階之事注應劭曰黃帝泰階六符經

漢日旁气行事占驗三卷

功臣表成帝時光祿大夫滑堪日旁占驗曰鄧弱以長沙將兵侯天文志云正朔所候決於日旁日旁雲气人主象皆如其形以占【隋志夏氏日旁气一卷許氏譔魏氏日旁气圗一卷】

夏氏日月傳【不著錄】

天文志夏氏日月傳曰日月食盡主位也不盡臣位也

漢日食月暈雜變行事占驗十三卷

五行志凡漢著紀十二世二百一十二年日食五十三朔十四晦三十六先晦一日三劉向傳漢興訖竟寧孝景帝尢數率三嵗一月而一食今連三年比食自建始以來二十嵗間而八食率二嵗六月而一發古今罕有天文志髙帝七年月暈圍參畢七重占曰畢昴間天街也街北胡也街南中國也昴爲匈奴參爲趙畢爲邊兵宋祖衝之曰漢載四百食率在晦

海中星占驗十二卷

後漢天文志注引海中占隋志有海中星占星圖海中占各一卷卽張衡所謂海人之占也唐天文志開元十二年詔太史交州測景以八月自海中南望老人星殊髙老人星下眾星粲然其明大者甚眾圖所不載莫辧其名

海中二十八宿國分二十八卷

淮南子天文訓星部地名角亢鄭氐房心宋尾箕燕斗牽牛越須女吳虛危齊營室東壁衛奎婁魯胃昴畢魏觜嶲參趙東井輿鬼秦桞七星張周翼軫楚又有二十八宿臣分未詳【呂氏曰十二次蓋戰國言星者以當時所有之國分配之通典曰當吳之未亡天下列國尙有數十韓魏趙三卿又未爲諸侯晉國猶在自吳防至分晉凡八十六年時旣不同若爲分配】春秋正義曰星紀在於東北吳越實在東南魯衛東方諸侯遙屬戍亥之次又三家分晉方始有趙而韓魏無分趙獨有之漢書地理誌分郡國以配諸次其地分或多或少鶉首極多鶉火甚狹徒以相傳爲說其源不可得而聞之

甘氏嵗星經【不著錄】

周禮保章氏以十有二嵗之相觀天下之妖祥注嵗星爲陽右行於天大嵗爲陰左行於地十二嵗而小周其妖祥之占甘氏嵗星經【史記正義甘徳楚人作天文星占八卷隋志梁有石氏甘氏天文占各八卷程氏春秋分記曰嵗星所在傳有明文考之汲冢師春紀述爲詳謂嵗星毎嵗而成一分積百四十四年而滿本數則爲超辰之限】

石氏星經【不著錄】

史記天官書索隠曰嵗星在正月晨見東方之名已下皆出石氏星經天文志兼載甘氏【周禮疏月令正義引石氏星經隋志石氏星經簿讚一卷史記正義石申作天文八卷】郎顗傳引石氏經曰嵗星出左有年出右無年

巫咸五星占【不著錄】

隋志巫咸五星占一卷史記天官書昔之傳天數者殷商巫咸晉陳卓總甘石巫咸三家所著星圖大凡二百八十三官一千四百六十四星以爲定紀乾象新書雲天文錄並諸家占書所載石申甘徳巫咸三家星座共二百八十三座總一千四百六十四星年代防逺宿次舛訛驗天文則去極不同迹星書則次捨靡定將司天監銅渾儀測驗周天星次較定前書符契天道具列於左石申列捨星二十八座共一百六十六星赤中官星五十四座共三百十八星赤外官星三十八座共二百七十一星赤甘徳中官星五十九座共二百一星黒外官星三十九座共二百九星黒巫咸中官星九座共三十一星黃外官星二十座共九十五星黃石申紫防垣星一十二座共五十四星赤甘徳紫防垣星二十座共一百一星黒巫咸紫防垣星四座共一十八星黃

周髀【不著錄】

隋志天文始於周髀一卷按周髀云昔者周公問於商髙曰【晉天文志周公受於殷商蓋字誤也】竊聞乎大夫善數請問古者包犧立周天歷度夫天不可階而升地不可尺寸而度請問數安從出商髙曰數之法出於圓方圓出於方方出於矩矩出於九九八十一故折矩以爲句廣三股修四徑隅五旣方之外半其一矩環而共盤得成三四五兩矩共長二十有五是謂積矩故禹之所以治天下者此數之所生也周公曰大哉言數請問用矩之道商髙曰平矩以正繩偃矩以望髙覆矩以測深臥矩以知逺環矩以爲圓合矩以爲方方屬地圓屬天天圓地方【注北極之下髙人所居六萬里滂沱四漬而下天之中央亦髙四旁六萬里是爲形狀同歸而不殊途隆髙齊軌而易以陳故曰天似蓋笠地法覆盤】方數爲典以方出圓笠以冩天天靑黒地黃赤天數之爲笠也靑黒爲表丹黃爲裏以象天地之位是故知地者智知天者聖智出於句句出於矩夫矩之於數其裁制萬物惟所爲耳周公曰善哉榮方曰周髀者何陳子曰古時天子治周此數望之從周故曰周髀髀者表也趙君卿序云渾天有靈憲之文蓋天有周髀之法信都芳著四術周髀宗其序曰渾天覆觀以靈憲爲文蓋天仰觀以周髀爲法

星傳【不著錄】

天文志引星傳曰日者徳也月者刑也又曰客星守招揺蠻夷有亂又引月南入牽牛戒月入畢五行志劉向以爲星傳曰心大星天王也其前星太子後星庻子也

步五星日月以紀吉防之象

周禮保章氏注五星有贏縮圜角日有薄食暈珥月有盈虧朓側匿之變七者右行列捨天下禍福變移所在皆見焉後魏天象志斑史以日暈五星之屬列天文志薄蝕彗孛之比入五行說七曜一也而分爲二志故陸機云學者所疑也

歷譜

黃帝五家歷三十三卷

律曆志張壽王上書言黃帝調歷漢元年以來用之後課諸歷案漢元年不用調歷壽王及李信治黃帝調歷課皆疏閼壽王歷乃大史官殷曆也壽王猥曰安得五家歷後漢志黃帝造歷元起辛卯洪範五紀論曰民間亦有黃帝諸歷不如史官記之明也晉杜預云或用黃帝以來諸歷以推經傳朔日皆不諧合

顓頊歷二十一卷顓頊五星曆十四卷

後漢志顓頊造歷元用乙卯【漢興襲秦正朔以張蒼言用顓帝歷比於六歷疏閼中最爲防近】蔡邕論曰顓帝曆術曰天元正月己巳朔旦立春俱以日月起於天廟營室五度唐志大衍歷日度議洪範傳曰歷記始於顓帝上元太始閼蒙攝提格之嵗畢陬之月朔日己巳立春七曜俱在營室五度宋志祖衝之曰案五紀論黃帝歷有四法顓帝夏周並有二術詭異紛然孰識其正顓帝歷元嵗在乙邜而命歷序曰此術設元嵗在甲寅

夏殷周魯歷十四卷

書正義云古時眞歷遭戰國及秦而亡漢存六歷𨿽詳於五紀之論皆秦漢之際假托爲之詩正義云今世有周曆魯歷蓋漢初爲之其交無遲速盈縮考日食之法而年月往往參差又云劉向五紀論載殷曆之法惟有气朔而已後漢志夏用丙寅殷用甲寅周用丁巳魯用庚子宋祖衝之曰夏曆七曜西行特違眾法劉向以爲後人所造殷曆日法九百四十而幹鑿度云殷曆以八十一爲日法春秋書食有日朔者二十六以周曆考之失二十五魯歷校之又失十三占術之作皆在漢初周末春秋正義釋例云今魯歷不與春秋相符殆來世好事者爲之非眞也長歷稱凡經傳有七百七十九日漢末宋仲子集七歷以考春秋魯歷得五百二十九日失三百五十日唐大衍日度議曰甄曜度及魯歷南方有弧無井鬼北方有建星無南斗中气議曰殷曆南至常在十月晦則中气後天也周曆蝕朔差經或二日則合朔先天也合朔議曰春秋日蝕有甲乙者三十四殷曆魯歷先一日者十三後一日者三周曆先一日者二十二先二日九其僞可知矣晁氏曰夏傑在位五十有二年湯受天命放南巢實甲寅之歷也是爲成湯之元不逾年而攺元革命異乎繼世之君也考靈曜命歷序皆本於甲寅元【後漢志中興以來圖防漏泄而考靈曜命歷序皆有甲寅元其所起在四分庚申元後百一十四嵗朔差卻二日】漢延光二年亶誦施延熹平四年馮光陳晃皆言歷元不正當用甲寅爲元議郎蔡邕議之曰歷法黃帝顓頊夏殷周魯凡六家各自有元晃所據則殷曆元也然則甲寅爲殷湯之元也審矣古諸儒生皆以爲孔子用殷甲寅歷漢劉洪於歷最善其表言曰甲寅歷於孔子時效竊以春秋緯命歷推之可信洪言而公子譜所謂商起庚戌終戊寅者非也帝王譜謂湯元年壬寅一行歷謂成湯伐桀嵗在壬戌皆非也【程氏春秋分記曰周曆惟閏法多差左氏所載屢以失閏爲譏】

漢元殷周諜歷十七卷

史記三代世表余讀諜記黃帝以來名有年數稽其歷譜諜終始五徳之傳古文咸不同乖異十二諸侯年表云讀春秋歷譜諜至周厲王

耿昌月行帛圖二百三十二卷耿昌月行度二卷後漢歷志賈逵論曰案甘露二年大司農中丞耿壽昌奏以圗儀度日月行考驗天運狀日月行至牽牛東井日過度月行十五度至婁角日行一度月行十三度赤道使然此前世所共知也

傳周五星行度三十九卷

春秋正義以古今曆書推步五星金水日行一度土三百七十七日行星十二度火七百八十日行星四百一十五度四者皆不得十二年而一終惟木三百九十八日行星三十三度十二年而彊一周舉其大數十二年而一終【隋志古歷五星並順行秦歷始有金火之逆又甘石並時自有差異漢初測候乃知五星皆有逆行】

帝王諸侯世譜二十卷

溝洫志王橫引周譜云定王五年河徙劉杳曰桓譚新論云太史公三代世表旁行邪上並效周譜桞芳曰司馬遷因周譜明世家大戴禮有五帝徳帝系篇隋志漢氏帝王譜三卷山楊氏跂春秋公子血脈譜其傳本曰荀卿嘗仕於楚矣不用故退死蘭陵而史不記其嵗月以其時考之當在周秦之間而是書秦譜乃下及乎項防子嬰之際吾知其非荀卿氏作明矣然自古帝王世系與夫列國之君得姓受氏譜牒散亡而史傳無所考據於春秋之學尢闕然也而是書旁穿曲貫枝分別較然如指諸掌非殫見洽聞者不能爲也

日晷書三十四卷

司馬公日景圖云日行黃道毎嵗有差地中當隨而轉移故周在洛邑漢在頴川陽城唐在汴州浚儀

許商算術二十六卷

溝洫志博士許商治尙書善爲算能度功用

九章算術【不著錄】

周禮保氏九數鄭司農云方田粟米差分少廣商功均輸方程贏不足旁要今有重差夕桀句股防曰方田以下皆依九章算術而言重差夕桀句股此漢法增之後漢鄭傳通九章算術注周公所作凡九篇【方田粟米差分少廣均輸方程傍要盈不足句股】馬續傳善九章算術【注劉徽九章算術曰商功五均輸六盈不足七方程八】並無重差夕桀【禮記正義重差差分一也去旁要以句股替之是爲漢之九數馬融幹寶云今有夕桀各爲一篇未知所出】梅福傳齊桓之時有以九九見者顏師古曰九九算術若今九章五曹之輩魏劉徽九章算經序包犧氏始畫八卦作九九之術以合六爻之變黃帝神而化之引而伸之建歷紀協律呂記稱首作數其詳未之聞也周公制禮有九數九章是矣漢北平侯張蒼大司農中丞耿壽昌皆以善算命世蒼等因舊文遺殘各稱刪補故校其目與古或異而所論多近語夏侯陽算經序算數起自伏羲而黃帝定三數爲十等首因以著九章【徐嶽數術紀遺云黃帝爲法數有十等及其用也乃有三焉十等者謂億兆京垓秭壤溝澗正載三等者謂上中下也其下數者十十變之若言十萬曰億十億曰兆十兆曰京也中數者萬萬變之若言萬萬曰億萬億曰兆萬萬兆曰京也上數者數窮則變若言萬萬曰億億億曰兆兆兆曰京也從億至載終於大衍】髙祖紀張蒼定章程如淳曰章歷數之章術程者權衡斗桶丈尺之法式【廣韻云說文算長八寸計歷數者也又有九章術漢許商杜忠陳熾魏王粲並善之】

五紀論【不著錄】

律曆志劉向總六歷列是非作五紀論後漢歷志五紀論日月循黃道南至牽牛北至東井率日月行一度月行十三度十九分度之七也五紀論推步行度當時比諸術爲近然猶未稽於古

以定三統服色之制

劉歆作三統歷及譜三代各據一統天統子地統丑人統寅春秋緯樂緯云夏以十三月爲正息卦受泰物之始其色尙黒以寅爲朔殷以十二月爲正息卦受臨物之牙其色尙白以雞鳴爲朔周以十一月爲正息卦受復其色尙赤以半夜爲朔三正記云正朔三而攺文質再而復朱文公曰天開於子地辟於丑人生於寅故斗柄建此三辰之月皆可以爲嵗首而三代疊用之

五行

堪輿金匱十四卷

周禮保章氏注輿𨿽有郡國所入度非古數也占夢注今八防其遺象防案堪輿大防有八小防亦有八又堪輿天老曰假令正月陽建於寅陰建在戍鄭答張逸問案堪輿黃帝問天老事云四月有癸亥十月丁巳爲陰陽交防史記日者傳禇先生云孝武時聚防占家問之某日可取婦乎堪輿家曰不可後漢王景參紀眾家數術之書堪輿日相之屬適於事用者集爲大衍基唐呂才曰按堪輿經黃帝對天老始言五姓後魏殷紹以黃帝四序經文撮要爲四序堪輿【揚雄甘泉賦屬堪輿以壁壘注張晏曰堪輿天地總名孟康曰神名造圖宅書者公羊疏引堪輿云九月日體在大火】

鐘律災應二十六卷

隋牛劉歆鐘律書云春宮秋律百卉必凋秋宮春律萬物必榮夏宮冬律雨雹必降冬宮夏律雷必發聲【見風俗通】

鐘律叢辰日苑二十二卷

日者叢辰家曰大凶

泰一二十九卷

日者太一家曰大吉後漢髙彪天有太一五將三門注太一式凡舉事皆欲發三門順五將東萊呂氏曰古之醫者觀八風之虛實邪正以治病因有太乙九宮之說其說具於鍼經

風後孤虛二十卷

防傳曰辰不全故有孤虛注六甲孤虛法甲子旬中無戌亥戌亥爲孤辰巳爲虛甲戌旬中無申酉申酉爲孤寅邜爲虛甲申旬中無午未午未爲孤子丑爲虛甲午旬中無辰巳辰巳爲孤戌亥爲虛甲辰旬中無寅邜寅邜爲孤申酉爲虛甲寅旬中無子丑子丑爲孤午未爲虛隋志遁甲孤虛記一卷伍子胥譔吳越春秋計曰孤虛謂天門地戶也後漢方術注孤謂六甲之孤辰對孤爲虛趙彥爲宗資陳孤虛之法從孤撃虛以討賊【孟子注天時謂時日支幹五行王相孤虛之屬也正義云孤虛之法以一畫爲孤無畫爲虛二畫爲實以六十甲子日定東西南北四方然後占其孤虛實而向背之卽知吉凶矣】

羨門式法二十卷

日者分防定卦旋式正棊周禮大史抱天時與大師同車鄭司農云抱式以知天時唐六典三式曰雷公太一六壬其局以楓木爲天心爲地刻十二神下布十二辰月令正義按陰陽式法梁元帝洞林序云羨門五將韓終六壬【司馬相如傳注羨門偈石山上仙人羨門髙也】

五音奇胲用兵二十三卷五音奇胲刑徳二十一卷淮南子兵略訓明於星辰日月之運刑徳奇賌之數背鄕左右之便此戰之助也注奇胲之數奇祕之數非常術史記倉公脈書上下經五色診奇咳術【咳與胲同】抱朴子云黃帝審攻戰則納音之防【左傳史曰是謂沈陽可以興兵利以伐姜不利於商姓之有五音蓋已見於此】

翼氏風角【不著錄】

翼奉傳注翼氏風角曰木落歸本水流歸末故木利在亥水利在辰金剛火疆各歸其鄕故火刑於午金刑於酉郎顗注風角謂候四方四隅之風以占吉凶蔡邕傳注翼氏風角曰風者天之號令所以譴告人君晉天文志京房著風角書有集星章所載妖星皆見於月旁隋志翼奉風角要候十一卷翼氏占風一卷京房風角要占三卷風角五音占五卷【郊祀志注翼氏風角五徳東方甲南方丙西方庚北方壬中央戊】

五行者五常之形气也

中庸注木神則仁金神則義火神則禮土神則智水神則信【朱文公曰知信二字位置不能不舛】張文饒曰五運六气天之五行也五音六律地之五行也納音人之五行也

羞用五事

古文作敬用

其法亦起五徳始終

史記曆書鄒衍明於五徳之而散消息之分沈約曰五徳更王有二家之說鄒衍以相勝立體劉向以相生爲義

蓍

書五十二卷

隋志有經一卷晉掌卜大夫史蘓撰崇文總目三卷而五十二卷之書亡矣史記防傳楮先生所補亦其大略也沈氏曰古之十者有繇辭周禮三兆其頌皆千有二百如鳯凰於飛和鳴鏘鏘間於兩社爲公室輔専之渝攘公之羭一薫一蕕十年尙猶有臭如魚窺尾衡流而方羊裔焉大國防之將亡闔門塞竇乃自後逾大橫庚庚余爲天王夏啟以光是也後漢張衡傳注經有棲鶴兆梁后兆得壽房說文引太史卜書左傳晉趙鞅卜救鄭遏水適火服防云兆南行適火卜法橫者爲土立者爲木邪向經者爲金背金者爲火因兆而細曲者爲水【古文周書占曰蜉蝣之羽飛集於戶】

夏二十六卷

防傳塗山之兆從而夏啟世墨子夏后開使飛廉析金於山鑄鼎於昆吾使翁難乙灼白若之繇曰逢逢白雲一南一北一西一東九鼎旣成遷於三國張衡靈憲恆娥竊藥奔月將往枚筮之於有黃有黃占之曰吉翩翩歸妹獨將西行逢天晦芒毋驚毋恐後且大昌此夏筮之見於書者【太史公曰三王不同】

周易二十八卷

史記大宛傳天子發書易云神馬當從西北來隋志京房有周易占守林飛侯四時候錯卦混沌委化逆刺占災異占事焦贛費直有易林皆不著錄【焦贛易林十六卷捲有四林林六十有四繇凡六十四卦之變四千九十有六東觀漢記孝明帝永平五年少雨上禦雲臺自卦遇蹇以京氏易林占之繇曰螘封穴戶天將下雨沛獻王輔用體說卦謂螘穴居知雨京房延壽弟子今書蹇繇實在震林】三統歷引易九戹左氏載筮辭大有之幹曰同復乎父敬如君所蠱曰千乘三去三去之餘獲其雄復曰南國射其元王中厥目其辭皆韻如焦林之類儀禮疏古用木畫地記爻今用錢三少爲重九也三多爲交六也兩多一少爲單七也兩少一多爲坼八也

周易隨曲射匿五十卷

隋志有易射覆二卷又一卷東方朔傳上嘗使諸數家射覆朔自贊曰臣嘗受易請射之廼別蓍布卦而對【贊曰逢占射覆注逢占逆吉事猶云逆刺也】

莫善於蓍

今易作莫大乎蓍【劉向云千嵗而靈蓍百年而神以其長久故能辧吉凶也】

漢藝文志考證卷九

欽定四庫全書

漢藝文志考證卷十

宋王應麟撰

雜占

黃帝長桞占夢十一卷

史記正義帝王世紀云黃帝夢大風吹天下之塵垢皆去又夢人執千鈞之弩驅羊萬羣帝寤而嘆曰風爲號令執政者也垢去土後在也天下豈有姓風名后者哉夫千鈞之弩異力者也驅羊數萬羣能牧氏爲善者也天下豈有姓力名牧者哉於是依二占而求之得風後於海隅登以爲相得力牧於大澤進以爲將黃帝因著占夢經十一卷

耳鳴雜占十六卷

隋志梁有書耳鳴書各一卷

請雨止雨二十六卷

董仲舒傳以春秋災異之變推陰陽所以錯行故求雨閉諸陽縱諸陰其止雨反是行之一國未嘗不得所欲隋志梁有董仲舒請禱圖三卷後漢輿服志注引仲舒止雨書【初學記引淮南子曰董仲舒請雨秋用桐木魚】

泰壹雜子候嵗二十二卷

天官書有候嵗羙惡漢之爲天數者占嵗則魏鮮【隋志東方朔歳占一卷】

種樹臧果相蠶十三卷

秦燒書所不去者醫藥卜筮種樹之書周禮馬質注蠶書蠶爲龍精月直大火則浴其種

眾占非一而夢爲大

隋志有占夢書三卷京房撰志不著錄西山眞氏曰周官六夢之占獨所謂正夢者不緣感而得余𨿽所因不同大抵皆感也感者何中有動焉之謂也其動也有眞有妄夢亦隨之𨿽昔聖賢不能無夢惟其私欲銷泯天理昭融兆朕所形亦莫非實髙宗之得說武王之克商皆是物也常人則不然方寸之靈莫適爲主欲動情勝擾擾萬端故厭勞慕佚則徒步而夢輿馬矣惡餒思飫則霍食而夢梁肉矣若是者皆妄也至於因夢而獲若主父苕榮之歌叔孫竪牛之兆似有其實矣而卒以基莫大之禍夢其果可慿耶非夢之不可慿也感之妄故夢亦妄也

人失常則訞興

今左傳作人棄常則訞興

形法

山海經十三篇

隋志相以爲夏禹所記二十三卷郭璞注釋乃劉歆所定書其南西北東及中山號五藏經十八篇其文最多海內海外大荒三經南西北東各一篇並海內經一篇總十八篇多者十餘簡少者二三簡其捲後或題建平元年四月丙戌待詔太常屬臣望校治侍中光祿勲臣龔侍中奉車都尉光祿大夫臣秀領主省序曰禹定髙山大川蓋與伯翳主驅禽獸命山川類艸木別水土四嶽佐之以周四方逮人迹之所希至及舟輿之所罕到內別五方之山外分八方之海紀其珍寶奇物異方之所生水土艸木禽獸昆虫麟鳯之所止休祥之所隠及四海之外絕域之國殊類之人古文之著明者也孝武時東方朔言異鳥之名孝宣時臣父向對貳負之臣皆以是書朝士由是多奇山海經者可以考休祥變怪之物見逺國異人之謡俗臣望所校凡三十二篇今定爲十八篇顏之推曰山海經禹益所記而有長沙零陵桂陽諸曁後人所羼非本文也通典以爲恢怪不經疑夫子刪詩書後尙奇者所作或先有其書如詭誕之言必後人所加也郭璞序曰東方生曉畢方之名劉子政辧盜械之屍王頎訪兩靣之客海民獲長臂之衣精驗潛效絕代懸符論衡謂董仲舒睹重常之鳥劉子政曉貳負之屍皆見山海經故能立二事之說今本十八卷劉歆定爲十八篇多於志五篇固已不同尢袤定爲先秦之書非禹及伯翳所作晁氏曰長沙零陵雁門皆郡縣名又載禹鯀後人參益之薛氏曰左傳稱大禹鑄鼎象物以知神姦入山林者不逢不若山海所述不幾是也經言大川所出及舜所葬皆秦漢時郡縣又有成湯文王之事筦子之文其非先秦有夏遺書審矣劉歆直云伯益所記又分伯益伯翳以爲二人皆未之詳考於太史公記漢西京書非後世之作也山海經要爲有本於古秦漢增益之書太史公謂言九州山川尙書近之至山海經禹本紀所言怪物余不敢言也然哉【朱文公曰記異物飛走之類多雲東向或云東首皆爲一定之形疑本依圗畫爲之】

宮宅地形二十卷

範氏曰考古卜地之法周始居豳相其陰陽觀其流泉度其隰原擇地利以便人事而已其作新邑也卜澗水東瀍水西又卜瀍水之東則推其不能決者而令之其法蓋止於此彼風水向背附著之說聖人弗之詳焉𨿽然甲子作於大撓尙矣宣王揆日以田旣吉戊又吉庚午則枝榦固有吉凶保章氏以星土辧九州之封域以觀妖祥則方隅固有休咎聖人弗之詳而未嘗廢其說

相人二十四卷

荀子非相曰古者有姑布子卿今之世梁有唐舉陶景相經序相者蓋性命之著乎形骨吉凶之表乎气貌亦猶事先謀而後動心先動而後應表裏相感莫知所以然隋志相書四十六卷【史通曰許負相經當時所聖見傳流俗】

相六畜三十八卷

隋志有伯樂相馬經寗戚相牛經荀子論堅白同異云曽不如好相雞狗之可以爲名也莊子徐無鬼見魏武侯告之相狗馬列子秦穆公謂伯樂曰子姓有可使求馬者乎曰有九方臯呂氏春秋古之善相馬者寒風是相口齒麻朝相頰子女厲相目衛忌相許鄙相投伐褐相胸脇管靑相膹肳陳悲相股腳秦牙相前贊君相後凡此十人者皆天下之良工也又云齊有善相狗者其鄰假以買取鼠之狗淮南子伯樂韓風秦牙筦靑所相各異其知馬一也日者禇先生曰黃直丈夫也陳君夫婦人也以相馬立名天下畱長孺以相彘立名滎陽禇氏以相牛立名【馬援上馬式表近世有西河子輿明相法子輿儀長孺丁君都君都楊子阿臣援師事子阿受相馬骨法孝武時善相馬者東門京鑄銅馬法臣謹依儀氏防中帛氏口齒謝氏唇防丁氏身中偹此數家骨相以爲法洪氏曰今時相馬者間有之相牛者殆絕所謂相雞狗彘者不復聞之矣】

苟非其人道不虛行

司馬公原命曰天道精防非聖人莫能知今學者未能通人理之萬一而遽從事於天昔眭孟知有王者興於防賤而不知孝宣乃欲求公孫氏禪以天下翼奉知漢有中衰阨防之象而不知王莽乃雲洪水爲災西門君惠知劉秀當爲天子而不知光武乃謀立國師公劉秀秀亦更名以應之皆無益於事是以聖人之教治人而不治天知人而不知天

宋有子韋

新序宋景公時熒惑在心子韋曰熒惑天罰也心宋分野也陰陽家宋司星子韋三篇

楚有甘公

天官書在齊甘公此云楚當考張耳傳甘公曰東井秦分先至必王楚必屬漢

漢有唐都

太史公學天官於唐都【律曆志造太初歷方士唐都與焉都分天部天官書漢之爲天數者星則唐都】

序數術爲六種

張文饒曰象生於數數生於理故天地萬物之生皆祖於數聖人先知先覺因制之以示人以分天度量地理觀之天地皆有數況人物乎始自伏羲畫卦以用太極神農植谷以用元气於是黃帝制歷分天度也畫野分圻量地裏也其餘首造算大橈造甲子蒼頡制字岐伯論醫伶論造律皆以理數而示人者也

醫經

黃帝內經十八卷

王冰曰素問卽其經之九卷也兼靈樞九卷廼其數焉𨿽復年移代革而授學猶存懼非其人而時有所隠故第七一卷

師氏藏之今之奉行惟八卷爾林億曰皇甫士安靈樞經序云今有鍼經九卷素問九卷素問九卷並十八卷卽九經也素問第九卷

皇甫士安名爲鍼經楊操云黃帝內經二帙帙各九卷按隋志謂之九靈王冰名爲靈樞素問第七卷

亡已久士安序甲乙經云亦有亡失隋志載梁七錄云止存八卷而冰得舊藏之捲今竊疑之天元紀大論五運行論六防防論气交變論五常政論六元正紀論至眞要論七篇與余篇略不相通疑此七篇乃陰陽大論之文王氏取以補所亡之捲又曰黃帝坐明堂之上臨觀八極考建五常與岐伯上窮天紀下極地理逺取諸物近取諸身更相問難於是雷公之倫授業之而內經作蒼周之興秦和述六气之論越人得其一二演而述難經倉公其舊學仲景撰其遺論晉皇甫謐刺而爲甲乙隋楊上善纂而爲太素全元起始爲訓觧闕第七一通唐寶應中王冰得先師所藏之捲爲注合八十一篇二十四卷按隋志始有素問之名晉皇甫謐已云素問論病精辧王叔和西晉人撰脈經云出素問鍼經漢張仲景傷寒論集云撰用素問是則素問之名起漢世也全元起曰素者本也問者黃帝問岐伯也按幹鑿度大素者質之始名或由此館閣書目黃帝鍼經九卷八十一篇與靈樞經同鍼經以九鍼十二原爲首靈樞以精气爲首間有詳略程子曰素問之書必出於戰國之末夏竦銅人腧穴鍼灸圖經序曰黃帝問岐伯盡書其言藏於金蘭之室洎雷公請問其道乃坐明堂以授之後世言明堂者以此【皇甫謐曰素問九卷是原本經脈其義深奧不可容易覧也又有明堂孔穴鍼灸治要皆黃帝岐伯遺事也】

扁鵲內經九卷

隋志黃帝八十一難經二卷崇文總目秦越人撰【秦越人采黃帝內經精要之說凡八十一章編次爲十三類理趣深逺非易了故名難經】館閣書目脈經一卷題扁鵲撰凡十六篇史記倉公師公乘陽慶黃帝扁鵲之書太史公曰扁鵲言醫爲方者宗王勃八十一難經序曰岐伯以授黃帝黃帝歷九師以授伊尹伊尹以授湯湯歷六師以授太公太公以授文王文王歷九師以授醫和醫和歷六師以授秦越人秦越人始定立章句歷九師以授華佗華佗歷六師以授黃公黃公以授曹元

箴石

內經素問岐伯曰鑱石鍼艾治其外說苑扁鵲先造軒光之竈八成之湯砥鍼礪石取三陽五輸子容搗藥子明吹耳陽儀反神子越扶形子越矯摩太子遂得復生王僧孺曰古以石爲鍼說文砭以石刺病也東山經髙氏之山多鍼石郭璞云可以爲砭鍼春秋傳羙疢不如惡石服防云石砭石也季世無復佳石故以鐡代之

經方

泰始黃帝扁鵲兪拊方二十三卷【應劭曰黃帝時醫】黃帝八十一難序云秦越人與軒轅時扁鵲相類仍號之爲扁鵲扁鵲傳上古之時醫有兪拊治病不以湯液醴灑鑱石橋引案杌毒熨一撥見病之應因五藏之輸湔浣腸胃漱滌五藏練精易形周禮疾醫注脈之大候要在陽明寸口能専是者其惟秦和乎岐伯楡柎則兼彼數術者呂氏春秋巫彭作醫說苑上古之爲毉者曰苖父中古之爲毉者曰兪柎【帝王世紀黃帝使岐伯嘗味百艸典醫療疾今經方本艸之書咸出焉素問云上古使僦貸季理色貸季理色脈而通神明注岐伯祖世之師】

湯液經法三十二卷

內經素問有湯液醪醴論事物紀原湯液經出於商伊尹郊祀志莽防方士蘓樂言起八風臺於宮中作樂其上順風作液湯皇甫謐曰仲景論伊尹湯液爲十數卷

本艸【不著錄】

淮南子云神農嘗百艸之滋味一日而七十毒梁七錄神農本艸三卷按平帝紀元始五年舉天下通知方術本艸者郊祀志成帝初有本艸待詔樓防少誦醫經本艸方術數十萬言其名見於此陶景云疑仲景元化等所記舊經三卷藥止三百六十五種景以名醫別錄亦三百六十五種合七百三十種因而注釋分爲七卷唐顯慶中李勣於志寧等刋定蘓防增一百十四種廣爲二十一卷並圖合五十四篇志寜曰世謂神農氏嘗藥以拯含气而黃帝以前文字不傳以識相付至雷乃載篇冊然所載郡縣多是漢時疑張仲景華佗所記國朝開寶中盧多遜重定增百三十有三種嘉祐中掌禹錫補注附以新補八十有二種新定十有七種合一千七百有六種分二十有一卷新舊混並經之本文遂晦周禮疾醫注五藥其治合之齊則存乎神農子儀之術疏案劉向云扁鵲使子儀脈神又中經簿云子儀本艸經一卷儀與義一人也子義亦周末時人【六典注凡藥八百五十種三百六十神農本經一百八十二名醫別錄一百十四新修新附一百九十四有名無用帝王世紀黃帝使岐伯嘗味艸本定本艸經造醫方以療眾疾】張仲景金匱云神農能嘗百藥

本艸石之寒溫

此論經方之語而無本艸之名

房中

容成陰道二十六卷

後漢方術汵壽光行容成公禦婦人法列仙容成公自稱黃帝師見於周穆王能善補之事取精於牝其要谷神不死髮白復黒齒落復生神仙甘始依容成素之法更演益之爲十卷

神僊

宓戱雜子道二十篇

帝王世紀宓戱畫八卦以通神明之徳類萬物之情所以六气六腑五臟五行陰陽水火升降得以有象百病之理得以類推炎黃因斯乃嘗味百藥而制九鍼莊子曰伏戱得之以襲气毋

黃帝雜子步引十二卷

列子天瑞篇引黃帝書曰谷神不死是謂牝梁肅導引圗序朱少陽得其術於黃帝外書又加以元禽化禽之說乃志其善者演而圗之隋志有引气圗道引圗抱朴子云黃帝論導養而質素二女著體診則受雷岐西山眞氏曰養生之說出於老子谷神章其最要也莊子曰黃帝得之以登雲天

黃帝岐伯按摩十卷

唐六典按摩博士一人注崔寔正論云熊經鳥伸延年之術故華佗有六禽之戱魏文有五捶之鍜僊經云戶樞不朽流水不腐謂欲使骨節調利血脈宣通【韓詩外傳扁鵲砥鍼厲石子遊按摩】周禮疏案劉向云扁鵲使子術案摩

黃帝雜子芝菌十八卷

黃氏曰神農經五芝久食輕身延年不老先秦之世未有稱述芝艸者漢武宣世始以爲瑞黃帝內傳王母授神芝圗十二卷水經注黃帝登具次之山受神芝圗於黃蓋童子

泰一雜子黃冶三十一卷

郊祀志谷永曰明於天地之性不可惑以神怪知萬物之情不可罔以非類諸背仁義之正道不遵五經之法言而盛稱奇怪鬼神廣崇祭祀之方求報無福之祠及言世有僊人服食不終之藥防興輕舉登遐倒景覧觀縣圃浮防蓬萊耕耘五徳朝種暮獲與山石無極黃冶變化堅冰淖溺化色五倉之術者皆姦人惑眾挾左道懷詐僞以欺罔主聴其言洋洋滿耳若將可遇求之蕩蕩如系風捕景終不可得是以明王距而不聴聖人絕而不語【劉向傳淮南有枕中鴻寶苑祕書書言神仙使鬼神爲金之術策傳禇先生曰臣爲郎時見萬畢石朱方唐志淮南王萬畢術一卷隋志金丹玉液長生之事歷代麋費不可勝紀竟無效焉】

神僊十家

司馬公曰老莊之書大指欲同死生輕去就而爲神仙者服餌修錬以求輕舉錬艸石爲金銀其爲術正相戾是以劉歆七略敍道家爲諸子神仙爲方技其後復有符水禁咒之術至防謙之遂合而爲一至今循之其訛甚矣蘓氏曰黃帝老子之道本也方士之言末也羅氏曰秦猶以博士領其方而號其人爲列仙之儒明猶有所本非若後世誇者之傳也歐陽氏曰自古有道無仙後世之人知有道而不得其道不知無仙而妄學仙葛洪云秦阮倉所記有數百人劉向所纂又七十一人【顏之推云列仙傳劉向所造而贊云七十四人出佛經非本文也】

索隠行怪

中庸素隠朱文公按漢書作索

論病以及國原診以知政

晉語趙文子曰醫及國家乎醫龢對曰上醫醫國其次疾固醫官也

大凡書六略三十八種

景迂晁氏曰劉歆告揚雄云三代之書蘊藏於家直不計耳顧弗多耶今有一周易而無連山歸藏有一春秋而無千二百國寶書及不修春秋有鄕禮二士禮七大夫禮二諸侯禮四諸公禮一而天子之禮無一傳者不知其傳孰多於其亡耶隋志光武篤好文雅明章尢重經術鴻生鉅儒負袠自逺而至石室蘭臺彌以充積又於東觀及仁壽閤集新書校書郎班固傳等典掌焉並依七略爲書部固編爲藝文志晁氏公武曰劉歆始著七略總錄羣書至荀朂更著新簿分爲四部蓋合兵書術數方技於諸子自春秋類春秋史記別爲一六藝諸子詩賦皆仍歆舊其後歷代所編書目如王儉阮孝緒之徒咸從歆例謝靈運任昉之徒皆從朂例唐分經史子集藏於四庫是亦祖述朂而加詳焉歐陽公謂始於開元矣決疑曰自六經以至陰陽之家其數或多或少春秋九百四十八篇而其數之不及者七十有一道家九百十三篇而其數之衍者四十有四自此以後蓍一家而捲之溢於目者八十醫經一家而捲之不登其總者四十有一或者其傳於後世有以私意增損者邪夾漈鄭氏曰蕭何入咸陽收秦律令圖書則秦亦未嘗無書籍也其所焚者一時間事耳秦人之典蕭何能收於艸昧之初蕭何之典歆何不能紀於承平之後是所見有異也範氏曰漢時以竹簡冩書在天下者至少非祕府不能偹非如後世以紙傳冩流布天下所在皆有也

漢藝文志考證卷十

