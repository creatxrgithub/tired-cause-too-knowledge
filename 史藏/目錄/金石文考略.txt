

欽定四庫全書

史部十四

金石文考略

目錄類二【金石之屬】提要

【臣】等謹案金石文考略十六卷

國朝李光暎撰光暎字子中嘉興人嘉興之收藏金石者前有曹溶古林金石表後有朱彞尊吉金貞石志彞尊所藏金石刻又歸於光暎光暎遂裒輯所得集諸家之論而爲此書前有雍正七年金介復序稱其不減曹氏古林之富然古林金石表間有參差矛盾且無論說不及此書之有條理至吉金貞石志未見傳帙疑彞尊當日本未成書而此書內乃有引吉金貞石志一條則或存其殘稿之什一未可知也所采諸家集錄金石之書凡四十種文集地誌說部之書又六十種可謂勤且博矣惟於濟寧諸碑不引張弨釋文於天發神防碑不引周在浚釋文於蘭亭序不引兪松續考是爲漏略耳自昔著錄金石之家皆自據見聞爲之評說惟宋陳思寶刻叢編一書則雜取諸道金石錄復齋碑錄諸書薈稡而爲之是書亦同此式每條下各注所出之書間有光暎自識者什一而已金石著錄之富無過歐陽趙洪三家而是書於釋所引不及十之一於集古金石二錄所引亦不甚詳至續曁婁機漢字原則皆未之及蓋諸書以攷證史事爲長而是書則以品評書迹爲主故於漢則宗鄭簠之評於唐碑則取趙崡之論𨿽同一著錄金石而著書之宗防則固區以別矣乾隆四十三年七月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

金石文攷略原序

七情欲居其一人所不能無而足以爲累者也然非必爲累也視所欲何如耳觀妙主人李子子中一切聲色貨利澹然皆無所欲獨於書籍及名流筆墨遺迹與夫金石文字自謂平生之欲存焉計積累所収碑刻搨本視曹氏古林金石表不減其數可謂富矣好手裝潢時出把玩乃偕其姊夫王子典在博采諸家之論錄之以互證其然否間附已說於其後成書一十六卷可謂勤矣自非甚有欲於此悉能搜羅之富而攷訂之勤如是夫人各有欲欲在彼聲色貨利則志气日以昏欲不在彼而在此則志气日以淸此觀妙主人之所以能觀其妙也老子云常無欲以觀其妙玆則有欲以觀其妙不亦與道徳之防可相防也與雍正七年歳次屠維作噩十月朔同裏心齋老人金介復題

欽定四庫全書

金石文考略卷一

嘉興李光暎撰

夏禹物嶁銘

此無慮數十刻惟楊用修所得之石爲最先凡此等皆一石所摹也勿論古篆奇逸卽題後廿余字亦非千年內物以爲出自夏后或未必然然當非隋唐以來人所能辦也【墨林快事】

禹碑七十七字在衡嶽宻雲峯楊用修得之張僉憲云宋嘉定中何致子一遊南嶽脫其文刻於嶽麓書院用修又刻於滇中安寧州近世楊時喬又刻於棲霞山天開巖余所收二本其一稍泐跋數十字尢不可辧隠隠有何致字當是子一舊本其一則楊時喬刻也用修謂韓愈劉禹錫朱熹張栻諸人求之不得而已得之以爲奇幸而王元美復疑之謂銘辭未諧聖經類汲冡穆天子語何也用修金石古文並楊時喬皆注釋互有不同元美亦有二本釋亦不同時喬本出在元美後元美所得豈卽何子一楊用修二刻耶何其抵牾同也但其文所謂龍畫螺書鸞飄鳳泊𨿽經摩刻猶可想見古人惜不得衡嶽石上迹耳【石墨鐫華】

徐靈期衡山記云夏禹導水通瀆刻石書名山之髙劉禹錫寄呂衡州詩云傳聞祝融峯上有神禹銘古石瑯玕姿祕文龍虎形崔融云於鑠大禹顯允天徳龍畫傍分螺書匾刻韓退之詩嶁山尖神禹碑字靑石赤形模奇又云千搜萬索何處有森森緑樹猿猱悲古今文士稱述禹碑者不一然劉禹錫蓋徒聞其名矣未至其地也韓退之至其地矣未見其碑也崔融所云則似見之蓋所謂螺書匾刻非目覩之不能道也宋朱晦翁張南軒遊南嶽尋訪不獲其後晦翁作韓文攷異遂謂退之詩爲傳聞之誤蓋以耳目所限爲斷也王象之輿地紀勝云禹碑在嶁峯又傳在衡山縣宻雲峯昔樵人曾見之自後無有見者宋嘉定中蜀士因樵夫引至其所以紙打其碑七十二字刻於夔門觀中後俱亡近張季文僉憲自長沙得之云是宋嘉定中何致子一模刻於嶽麓書院者斯文顯晦信有神物防持哉韓公及朱張求一見而不可得餘生又後三公乃得見三公所未見一奇矣禹碑凡七十七字輿地紀勝云七十二字誤也其文云承帝曰嗟翼輔佐卿洲渚與登鳥獸之門參身洪流而明發爾興久旅忘家宿嶽麓庭智營形折心罔弗辰往求平定華嶽泰衡宗疏事裒勞余伸禋郁塞昏徙南瀆衍亨衣制食備萬國其寧竄舞永奔輿地誌江西廬山紫霄峯下有石室室中有禹刻篆文有好事者縋入摸之凡七十餘字止有鴻荒漾余乃攆六字可辧余叵識後復追尋之已迷其處矣福建莆田縣陳嵓山有自然仙篆以紙摸之形類禹碑何翥詩鳥書虫文不可識如讀嶁神禹碑禹之遺迹靈閟如此號曰神禹抑有由矣余旣得禹碑刻作禹碑歌

酈道元水經注云禹治洪水血馬祭衡山於是得金簡玉字之書按省玉字通水理也或曰此卽金簡玉字之文云宋嘉定中蜀士有好奇者不憚髙峻始陟其所乃濡紙脫其文七十二字刻於夔門觀後亦磨滅張季文得之云是嶽麓書院者餘流辟裔土乃獲坐玩之亦奇且幸矣遂拓刻之安寧州法華山之晚照峯仍建亭曰嶁亭【二條升庵外集】

古今雜體書勢韋續述之凡五十六種祗云夏禹作鐘鼎書不言有嶁銘然見於吳越春秋南嶽記湘中記南嶽總勝集劉夢得寄呂衡州詩有云嘗聞祝融峯上有神禹銘古石瑯玕姿祕文螭虎形昌黎韓子謁南嶽廟兼賦嶁山詩上言嶁山尖神禹碑字靑石赤形模奇科斗拳身薤倒披鸞飄鳳泊拏龍螭下言事嚴迹祕鬼莫窺道人獨上偶見之千搜萬索何所有森森緑樹猿猱悲是韓子僅得之道人之口而銘文仍未之見也地誌稱宋嘉定中有何賢良致於祝融峯下樵子導之至碑所手摸其文以歸奉曹轉運彥約時人未信致遂刋之嶽麓書院鄱陽張世南作記事或有之是銘攷古家率以爲僞祗因箋釋者太支離故疑信相半防著於錄下配壇山之石不亦可乎【曝書亭集】

嶁銘碑余所藏二本一乃嘉定壬申何致遊南嶽至祝融峯下遇樵者訪禹碑樵者言石壁有數十字俾之導前過隠眞屏復渡一二小澗攀蘿捫葛至碑所得古篆七十餘字乃取隨行市歷碎而摹之歸獻長沙轉運曹彥約刻之嶽麓書院一乃湛甘泉先生重刻新泉精舍者其碑韓昌黎劉夢得俱有詩稱不得見而歐陽集古錄趙氏金石錄鄭漁仲金石略俱未載其爲眞僞不可知然字畫奇古非近代人所能爲自可寶也【銷夏記】

禹碑在祝融峯重刻者二本而釋亦防不同大抵多以意防耳非必盡能識之也按昌黎歌科斗拳身薤倒披鸞飄鳳泊拏虯螭是書形勢亦誠有之及讀盛之荊州記劉禹錫寄呂衡州詩此碑流迹已久不當參之蜉蝣之足但銘辭𨿽古未諧聖經極類汲冡周書穆天子傳中語豈三代之季好事者托大禹而刻之石耶然宣王石鼓文亦類是似更有不可曉者余直以爲秦以前文猶勝作西京後人語而用修所謂龍畫傍分螺書匾刻不啻倍蓰嶧山瑯琊也畱以冠諸刻【弇州山人稿】

周武王銅盤銘

此文元延祐間摩汝帖刻於石者辭防簡逺𨿽非原物亦可重也【石墨鐫華】

今在汲縣北十里比干墓上衛輝府誌曰周武王封比干墓銅盤銘碑石殘斷字畫失眞萬曆十五年知府周思宸重摹汝帖立石於墓前薛尙功鐘鼎欵識言唐開元中偃師縣土人耕地得此盤篆文甚奇古其釋文云左林右泉後岡前道萬世之藏玆焉是寶一作前岡後道藏一作靈一作寧玆一作於寶一作保今攷張邦基墨莊漫錄曰政和間朝廷求三代鼎彞器程唐爲陜西提茶馬李朝孺爲陜西轉運遣人於鳳翔府破商比干墓得銅盤徑二尺餘中有欵識一十六字又得玉片四十三枚其長三寸許上圓而鋭下濶而方厚半指玉色明瑩以盤獻之於朝玉畱秦州軍資庫道君皇帝曰前代忠賢之墓安得發掘乃罷朝孺退出其盤其玉久在秦庫近年王庶知秦州日取之而去祁寛居之嘗見之爲餘言之然則此碑之得自鳳翔不自偃師卽其爲何代之物不可知而比干人必無葬鳳翔之理也疑以傳疑姑存之以俟【金石文字記】

唐開元中偃師農人得之地中文甚奇古計十六字【天下金石志】

周在篆之先而此前後口道世之是寶等字皆帶有篆之筆其爲後人妄作也無疑況云封墓之盤則四語更無謂然其傳甚逺必漢以來人所謂比干之仁甚偉封比干之事甚懿宜其生後世之仰欽而爲之飾也以爲三代之典則大不類以爲漢晉之遺則亦不啻古矣況是兩河故寔尢當先表章者【墨林快事】

周宣王石鼓文

石鼓有說成王時又有說宣王時然其辭有似車攻甫田詩辭恐是宣王時未可知【朱子詩傳遺說】左傳云周成王搜於岐陽而韓退之石鼓歌則曰宣王所謂宣王憤起揮天戈搜於岐陽騁雄俊是也韋應物石鼓歌則曰文王所謂周文大獵岐之陽刻石表功何煒煌是也唐蘇氏載紀云石鼓文謂周宣王獵碣共十鼓東坡石鼓詩亦云憶昔周宣歌鴻鴈方召聨翩賜圭卣不知韋詩云周文安所據乎歐陽永叔云前世所傳古逺奇怪之事類多虛談而難信況傳記不載不知韋韓二君何據而有此說也【韻語陽秋】

金馬定國傳石鼓自唐以來無定論定國以字畫攷之云是宇文周所造作辯萬餘言明楊用修最稱好古亦以爲非今在京中國學防門【金石文字記】鼓文出入雅頌書法淳質出周宣王時史籕筆亡疑都敬楊用修王元美諸人辯之已詳余借得一本𨿽磨泐特甚眞三代物也古人有以爲秦物者已非又有以爲宇文周物者尢可笑歐陽公最號博古乃亦疑之遂令後人譏駁無地自容矣今石鼓猶在太學門內余從李典籍又覓得此本漫滅視余借本尢甚而防持無人惜哉【石墨鐫華】

陳倉石鼓從來便以爲周宣物退之大儒亦無復剖決宜後人之不復置猜也攷其文詳其字必非姬氏之鼓無疑古人尙質簡秦以前未多見以石爲久計也況一獵較紛紛爲此數十石散於田野之中乎經孔子大聖錄車攻吉日於詩此斐斐數百千言何無一言及此漢武好古右文不啻饑渴此物切近輦下乃無一人錄而獻之何也唐太宗以書自聖不惜官賞以收遺迹亦不入禦而待餘慶乎此必宇文周之物於時事事仿姬至於皇帝亦抑而天王之此必遙聞車攻之響依而撰此以爲繼周一班其云公謂天字似宇公防攝政气岸唐初尙明了所以不取後漸妄目之耳中多篆籕古文總一好異未必卽思僞爲宣王也然其制亦可取字復雅馴此退之軰所以愛而爲之價與【墨林快事】

三代之文字存於今者惟穆王吉日癸巳史籕石鼔文及商周鼎彞欵識夫吉日癸巳數字而已商周欵識又不多得然嚴正婉潤端姿旁逸銛利鉤殺則惟石鼔文耳惜其歳久剝落至唐始顯遂至紛紛疑議歐陽文忠謂其書非史籕不能作但疑其自宣王至宋千有九百餘年理難得存是不然也夫石刻之易漫者以其摹搨者多故也今石鼓委置艸萊泥土之中兀然不動至唐始出以故完美如初況其石之質頑性堅若爲碓磑者哉此不足疑一也鄭漁仲謂是秦篆因其以殹爲也見於秦斤以丞爲防見於秦權其文有曰嗣王有曰天子天子可爲帝亦可謂王秦自惠文稱王始皇稱帝以爲惠文之後始皇之前所作也余按易書經文無也字則知古轉用殹防字正當從山取奉防髙意六月宣王之詩也曰王於出徵以佐天子吉日宣王田獵之詩也曰天子之所曰以燕天子祈父刺宣王之詩也曰予王之爪牙此不足疑二也溫彥威使三京以爲後周文帝獵於岐陽所作蓋因史大統十一年西狩岐陽之語而云也尢爲謬妄夫自秦漢晉宋隋唐以來苟能書者如斯冰瑗邕諸人皆名後世豈後周時有能書若此而不名乎況其詩詞嚴古尢非當時之人所能及且蘇朂韋韓諸公去後周未遠不應謬稱如是此不足疑三也故余斷然以爲周宣王田狩之詩而史籕之書也【趙古則石鼔文跋】

石鼓文宋代搨本洪武中藏於余姚儒者趙古則後歸余家石鼓昔人論之詳矣趙氏跋謂溫彥威使三秦以石鼓爲後周文帝獵於岐陽所作而斷其繆妄余按姚氏殘語云彥威使三秦此得之僞劉詞臣馬定國然亦非也金元好問編中州詩定國小傳云仕金翰林學士攷石鼓字畫定爲宇文周時所造作文辯之萬有餘言元天臺劉仁本爲石鼓論本之定國而斷其非史籕之書二子謬妄固不俟言跋復謂蘇朂韋韓諸公去後周未逺不應謬稱如是而以其言爲可信余觀應物退之其去後周似爲遼濶朂貞觀時仕吏部侍郎視後周則誠未逺又按李嗣眞書後品張懷瓘書斷亦皆以石鼓爲史籕書嗣眞髙宗時人懷瓘老於開元則稱石鼓爲籕書者始於蘇氏繼於李張而退之直據之耳

鄭夾漈謂石鼔至唐始出於岐陽鄭餘慶取置鳳翔孔廟而亡其一皇祐四年向傳師求於民間得之十鼓遂足王順伯謂五代之亂鼓復散失司馬池復輦致府學其一鼓已亡向傳師搜訪足之二說皆同余近見傳師跋謂數內第十鼓較之文亦不類訪於閭裏果獲一鼓字𨿽半缺驗之書體眞得其迹遂易而置之其數方備乃知第十鼔其先蓋嘗有僞爲者至傳師而眞鼓始復此皆王鄭之所未及豈其未嘗見向跋耶鄭復謂大觀中鼓置之辟雍復取入保和殿經靖康之變未知其遷徙與否王則謂大觀中鼓歸京師詔以金塡其文靖康之末保和珍異北去或傳濟河遇風棄之中流而存亡未知後王子充題此謂金人入汴剔取其金而棄去之至元乃輦至京師置於國學廟門之下余按胡世將資古錄云崇寧中蔡京作辟雍取十鼔置講堂後辟雍廢徙置禁中則置之辟雍者蔡氏而所謂禁中卽保和殿也若王鄭之未知其遷徙存亡蓋當是時北方非中國所有而二公又皆南人故云然也及觀之虞伯生云金人得汴梁鼓亦北徙畱王宣撫宅宅後爲大興府學伯生助教成均言於時宰得置之國學大成門內則淪入濟河與夫金人棄之之說皆不足信不知二公何從而得此也鼔今在北京國子監卽元之舊地余官禮部時嘗命工搨之字多漫滅較之宋本僅十之二三而已【二條金薤琳瑯】

石鼓文在太學潘迪有音訓凡四百九十四字余得唐人拓本於李文正先生凡七百二字蓋全文也嘗刻之木以傳矣然都元敬金薤篇劉梅國廣文選所收仍是殘缺四百九十四字本蓋亦未見此也石鼓文韋應物以爲周宣王臣史籕作韓退之蘇子瞻皆以爲然而後人或以爲後周宇文時所刻則疑之卑之甚矣余按宣王之世去古未逺所用皆科斗籕文今觀說文所載籕文與今石鼓文不同石鼓類小篆可疑一也觀孔子篆比干墓及吳季札墓尙是科斗則宣王時豈有小篆乎又按南史襄陽人伐古冢得玉鏡竹簡古書江淹以科斗字推之知爲宣王時物則宣王時用科斗書可知矣鞏丰云岐本周地平王東遷以賜秦襄公矣自此岐地屬秦秦人好獵是詩之作其在獻公之前襄公之後乎地秦地也字秦字也其爲秦物可知此說有理余切信之書以俟知者【二條升庵外集】

石鼓籕文𨿽與大篆小異然離鐘鼎欵識未逺其爲三代物信矣而諸家或疑之馬守卿至謂宇文周所刻誠傖父之言也十鼓向闕其一皇祐間始得之歐陽永叔見之最早文存四百六十五字爾薛尙功則云歳月深逺缺蝕殆盡今欵識所載乃得之前人刻石者方之永叔僅多二字胡世將資古紹志錄云所見者先世藏本在集古之前僅益九字至潘愜山作音訓時止存三百八十有六字而已楊用修謂從李賔之所得唐人拓本多至七百有二字又言及見東坡之本人多惑焉愚攷第三鼓潘氏音訓有眾旣簡句古文苑脫字有眾字用修不取易以六師二字第四鼓潘本有四馬其寫六轡口驁句驁上脫一字古文苑本驁作重文用修亦不取更以六轡沃若第五鼓霝雨上古文苑有二字薛氏施氏本則有天字用修亦不取增我來自東四字夫車攻狩於東故云駕言䢐東東有甫艸若岐陽在鎬京之西豈得云我來自東乎至於第六鼔因民間窪以爲臼其上漫漶以諸鼓驗之每行多者七字少者六字此鼓行僅四字上皆缺二三字用修每行增一字彊以成文又如第七鼓用修增益徒禦嘽嘽防同有繹或羣或友悉率左右以燕天子咸與小雅同文不知鼓文每行字有定數難以增益尢有異者鼓有�文郭氏云恐是防字古老反大白澤也用修遂以惡獸白澤入正文中其亦欺人甚矣攷賓之石鼓歌中雲家藏舊本出梨棗楮墨輕虛不盈握拾殘補缺能防何以一涓埃禆海嶽夫以歐陽薛胡諸家所見止四百餘字若賔之本有七百餘字拾殘補缺亦已多矣賔之不應爲是言也子瞻之詩曰韓公好古生已遲我今況又百年後彊尋偏傍推畫時得一二遺八九糢糊半已似瘢胝詰曲猶能辧跟肘子由和之有云形骸偃蹇任苔蘚文字皴剝因風雨字形漫汗隨石缺蒼蛇生角龍折股夫用修之本旣得自賔之傳自子瞻是子瞻克見其全子由亦得縱觀子瞻子由又不應爲是言也杜子美詩曰陳倉石鼓久已訛韋蘇州詩曰風雨缺譌苔蘚而韓吏部歌曰公從何處得紙本毫髮盡備無差訛又曰年深豈免有缺畫則石鼓在唐時已無全文故吏部見張生之紙本以爲難得也吳立夫詩亦云岐右石鼓天下觀駱駝載歸石盡爛夫以唐宋元人未見其全者用修獨得見之此陸文裕亦不敢信由石鼓而推之用修他所攷證吾亦不能已於疑無惑乎陳晦伯有正楊一編矣【曝書亭集】

周宣王石鼓文在國子監廟門內其形如鼓其數盈十蓋周宣王田獵之事史籕之迹也諸家紛紜之說不足存舊在陳倉野中韓昌黎爲博士時請於祭酒欲輿之太學不從鄭餘慶遷之鳳翔孔廟經五代之亂遂至散失宋司馬池知鳳翔復輦致府學廡已失其一皇祐四年向傳師搜足大觀二年歸於汴京詔以金塡其文初致之辟雍後移至保和殿金人破汴輦致於燕置王宣撫家復移大興府學元皇慶移置文廟防門內其文漫滅不可讀潘迪音訓載三百八十六字薛尙功帖載四百五十一字今三百二十五字數𨿽少於薛帖然遒朴而饒逸自是上古風格薛刻不逮逺矣殘璣斷璧終當以眞者爲寶也

元至元己卯國子司業潘迪音訓刻鼓傍其自跋略云迪自爲諸生往來鼓傍每撫翫不忍去今才三十餘年昔之所存今已磨滅數字不知後今千百年所存又何如也間取鄭氏樵施氏宿薛氏尙功王氏厚之等數家之說攷訂其音訓刻諸石俾習籕篆者有所稽云

余家有宋搨薛氏石鼓文自跋云右岐陽十鼓周宣王太史籕所書歳月深逺剝泐殆盡前人嘗以其可辧者刻之於石以甲乙第其次𨿽不成文然典型尙在姑勒於此與好事者共之薛帖余得之故內精工之甚恐後人並此不及見矣

石鼓文據楊升庵愼金石古文載其全文謂得之唐人拓本於李文正家余讀而驚嘆已錄於京師古石攷中然陸文裕深謂石鼓經博洽之儒如王順伯鄭漁仲搜訪靡遺餘力咸存斷缺歐陽公集古錄才四百六十有五字胡世將資古所錄僅多九字孫巨源於佛龕中得唐人所錄古文乃有四百九十七字近世吾衍子行自謂以甲秀堂譜圖隨鼓形補缺字列錢爲文以求章句又參以薛尙功諸作亦僅得四百三十餘字不知近日何緣得此十詩完好如用修之所從來果有的據固是千古一快如以補綴爲奇固不若缺疑爲愈然細讀十詩古致翩翩恐非用修所能辦然用修謂得之李文正家而文正懷麓堂稿絕不道及何也【四條銷夏記】

石鼔文辭旣深典出入雅頌而書法淳質是籕史迹其爲宣王田獵之語可據歐陽公偶以臆見疑之爲書家諸學士貶擊殆無地可容面若以夫子之所不應刪則非也詩固有夫子之所未盡見者此石今猶在太學而人不知防持豈亦所謂捨周鼎而寶康瓠者耶【弇州山人稿】

右石鼓文周宣王之獵碣也定爲史籕書無疑三代石刻存於世者惟壇山吉日癸巳與岐陽此刻耳其鼓有十因其石之自然粗有鼓形字刻於其旁石質堅頑類今人爲碓磑者其初散在陳倉野中韓吏部爲博士時請於祭酒欲輿致太學不從鄭餘慶始遷之鳳翔孔子廟經五代之亂又復散失宋司馬池知鳳翔復輦至府學之門廡下而亡其一皇祐四年向傳師搜訪而足之大觀中歸於京師詔以金塡其文以示貴重且絕摸搨之患初致之辟雍後移入保和殿金人入汴攜剔取其金而棄去之元朝都燕乃輦至京師置於國學廟門之下至今存焉【金石文】

孔子比干墓題字

此書程邈李斯不爲而曰仲尼手書洪氏釋漢字源辯其謬矣然以比干之忠烈尼父是其族孫姑妄信之亦足爲忠臣吐气也【石墨鐫華】

水經注云比干冢前有石銘題云殷大夫比干之墓所記惟此今已中折不知誰所志也續云僅有殷比干墓四字比水經闕其三字畫淸勁乃東都威靈時人所書者收碑如歐趙皆未之見石公弼跋云世傳孔子書然始於秦非孔子書必矣字畫勁古當是漢人書【顧南原辯碑攷】

秦李斯嶧山碑

右秦嶧山刻石者鄭文寶得其摸本於徐鉉刻石置長安此本是也封潢聞見記載此碑云後魏太武帝登山使人排倒此碑然而歷代摸拓之以爲楷則邑人疲於供命聚薪其下因野火焚之由是殘缺不堪摹寫然猶求者不已有縣宰取舊文勒於石碑之上置之縣廨今人間有嶧山碑者皆是新刻之本而杜甫詩直以爲棗木傳刻者豈又有別本與按史記本紀二十八年始皇東行郡縣上鄒嶧山立石與魯諸儒生議刻石頌秦徳而其頌詩不載其他始皇登名山凡六刻石史記皆具載其詞而獨遺此文何哉然其文詞簡古非秦人不能爲也秦時文字見於今者少此𨿽傳摸之餘然亦自可貴也【金石錄】

金石文考略卷一

欽定四庫全書

金石文考略卷二

嘉興李光暎撰

魯孝王刻石

八分書

有髙徳裔記

此石金髙徳裔修孔廟掘得之太子釣魚池中池在靈光殿基南三十步太子者景帝子劉余封魯故俗以太子呼之也石曰五鳳二年宣帝號也又曰魯三十四年徳裔以爲余孫孝王時也又曰六月四日成者必當時創建或鑿池而記其成功之日也西漢石刻傳者極少此字簡質古朴存之以示後人【石墨鐫華】

五鳳二年者漢宣帝有天下之年也魯三十四年者魯孝王有國之年也上書天子大一統之年而下書諸侯王自有其國之年此漢人之例也三代之時侯國之爲史者則但書本國之年而不書天子之年春秋隠公元年者何自魯人書之也泰誓十有三年者自周人書之也【金石文字記】

昔歐陽公著集古錄不得西漢字劉原父出守秦中得古銅器數件以款識寄之得償其願蓋碑文起於東漢而西漢無之也金明昌中詔修孔廟於靈光殿基南三十步有太子釣魚池取池石充用得一石刻曰五鳳二年魯三十四年六月四日成十三字按五鳳乃宣帝時號字形朴質此西漢之物絕無僅有者也使歐陽公當日見之不更爲欣慰耶【銷夏記】右漢五鳳二年甎一凷嵌曲阜孔子廟庭前殿東壁書以篆文一行志防埴之歳月後有金髙徳裔題跋西京陶旊之式存於今者惟此爾東京則有建武二十八年北宮衛令邯君千秋之宅甎亦作篆書其餘載於洪氏所紀者有永平八年甎一建初三年汝伯寧甎一七年曹叔文甎一元和三年謝君墓甎一永初元年景師甎一其文皆書也或云萬歳捨大利善或云千萬歳署捨子孫貴昌未央大吉或云大吉陽宜侯王蓋東京人尙讖緯民間造宅墓爭作吉祥之語與西京不侔矣【曝書亭集】

蕩陰令張遷碑

八分書中平三年碑今在東平州儒學

右漢蕩陰令張君碑碑云君陳畱已吾人治京氏易少爲縣吏徵拜郎中除谷城長遷蕩陰令後雲中平三年二月故吏韋萌等刋石立表蓋其去思碑也字特完好可讀漢碑中之不易得者攷之東漢地裏志蕩陰屬河內郡卽今彰徳府之湯陰縣已吾屬陳畱郡卽今開封府夏邑縣此碑余官京師時常於景太史伯時處見舊搨本不及錄近得之友人文徵仲按釋云東漢及魏其碑到今不毀者十才一二凡歐趙錄中所無者世不復有餘生去宋數百年而此本兩見歐趙錄中蓋未嘗載釋並續亦無其文通誌金石略所載碑目𨿽多然亦未之及乃知昔人之言未必可信而舊物之在天壤間者固不可盡謂之無也【金薤琳瑯】

張蕩陰碑建於中平十年石完好無缺而書法方整爾雅漢石中不多見攷之通誌金石略旣無其目而集古錄金石錄及釋續並不載豈亦出自近代耶而近代人如秦中趙涵及郭宗昌搜訪舊碑亦不之及何也此碑及樊巴郡碑俱完整而佳一旦獲見前人所未見天下事孰有快於此者【銷夏記】

右蕩陰令張遷碑歐趙俱無惟金薤琳瑯載其文闕者五字以此碑按之徵拜下當是郎字燒平下當是城字流化下當是八字八基者謂子賤以下八事又開下作字當是覂通作泛孔蔑下當是二字若爾則爲全文矣又張良善用下釋作蕭何此碑是籌防字谷城長下釋作蟄碑是蠶字晉陽佩下釋作碑是瑋字吏民頡下釋作碑是頑字於是刻石下釋作整碑是竪字此則南濠公之偶誤存卹髙下釋作年字孔蔑下釋作貳字碑皆漫滅難識此則南濠公之意測子子孫孫下有一字不可識而不釋此則南濠公之刪削碑曰問禽狩所有當是禽獸荒遠旣殯當是旣賔爰旣且於君當是旣祖中謇於朝當是忠蹇沛棠樹當是蔽芾此則古字之相通也【金石評攷】

今在東平州儒學其文有云荒逺旣殯者賔之誤中謇於朝者忠之誤而又有云爰旣且於君則曁之誤古字多通而賔旁加歹已爲無理又何至以一字離爲二字也歐陽趙洪三家皆無此碑山東通誌曰近掘地得之豈好事者得古本而摹刻之石遂訛謬至此耶【金石文字記】

右蕩陰張遷碑不著於歐陽氏趙氏洪氏之錄殆後時而出者碑額字體在篆之間極其飛動銘書蔽芾棠樹爲沛按堯母祝睦魏元丕三碑其書蔽字略同而芾作沛則此碑所獨也碑陰率錢從事二人守令三人督郵一人故吏三十二人昔賢謂東漢鮮二名者是碑範巨範成韋宣而外自韋叔珍下皆二名或書其字然邪南濠都氏金薤琳瑯少碑陰不若此本之完好【曝書亭集】

金石文字記以碑中賔誤殯忠誤中曁誤旣且疑後人摹刻按以殯爲賔見禮記曾子問以中爲忠與魏呂君碑同說在第一卷

東眞二韻【按第一卷

云禮記曽子問反葬而後辭於殯鄭氏注云殯當爲賔聲之誤也辭於賔謂告將葬啟期也此碑仍禮記之誤耳書仲虺之誥建中於民釋文雲中本作忠中忠字古或通用又魏橫海將軍呂君碑君以中勇顯名州司亦以中爲忠】惟以旣且爲曁有不可解然字畫古拙恐非摹刻也【顧南原辧碑攷】

執金吾丞武榮碑

八分書

執金吾武榮碑歐陽公謂其文字殘缺不見卒葬年月及氏族所出余家本殘缺與歐公同而釋所載者則又往往可讀如雲君卽吳郡府卿之子燉煌長史之次弟此乃其氏族之所出也但碑文簡短不書卒葬年月歐公特未之知耳【金薤琳瑯】

武榮碑久稱殘缺剝落集古錄載其名金石錄並不載然石非全磨滅者文旣簡質字亦如之自是東京風格可珍也榮之父吳郡丞武開明兄燉煌長史武班俱有碑載金石錄何以獨遺此碑耶【銷夏記】武君榮碑在濟寧州學儀門漢制執金吾一人丞一人月三繞行宮外戒司非常水火之事秩六百石緹騎二百人輿服導從光滿道路光武嘗嘆曰仕宦當作執金吾而樂府古歌辭稱陛下三萬歳臣至執金吾蓋中興以後官不常置榮之本末惜碑文已漫滅年月無攷僅存其廓落焉耳【曝書亭集】

今在濟寧州儒學殘缺婁機漢字源曰碑言遭桓帝大憂哀隕而亡當是靈帝時也王撰曰碑額漢故執金吾丞武君之碑十字作陰文凸起他碑所無【金石文字記】

孔宙碑

八分書延熹七年碑今在曲阜縣廟中

宙融之父孔子十九代孫也卒以延熹六年碑造於七年而趙明誠歐陽永叔王元美皆曰四年宙字季將書易辧而永叔集一作秀持皆不知何據鄭漁仲金石略又載兩孔宙碑尢謬【石墨鐫華】

孔季將碑字法古逸尙存分體漢石之佳者王元美乃謂文與書皆非至甚矣鑑定之難也【銷夏記】右漢泰山都尉孔宙碑宙孔子十九世孫而融之父也其事實不見史傳然碑稱其齊聖達道徳音孔昭又稱其治泰山旬月之間民皆解甲服罪可謂無愧聖人之後者碑在曲阜延熹七年立通誌金石略常載其目云未詳所在復載泰山太守孔宙碑云在兗州立於延熹六年是漢有兩孔宙而碑復有二何其繆哉

右孔宙碑陰不云碑陰而雲門生故吏名此漢碑中之僅見者前碑云故吏門人陟山采石勒銘示後則此所載皆其人也今按宙門生四十二人門童一人弟子一人故吏八人故民一人釋謂漢儒開門授徒親受業者則曰弟子次相傳授則曰門生未冠則曰門童總而稱之亦曰門生舊所治官府其掾屬則曰故吏占籍者則曰故民非吏非民則曰處士素非所蒞則曰義士義民此皆讀漢碑者之所當知而釋人間少傳故著之【二條金薤琳瑯】

漢泰山都尉孔宙碑在曲阜縣孔子廟庭大中大夫融之父也裴松之注魏志引司馬彪續漢書亦作宙又韓勅碑陰出私錢數列郎中魯孔宙季將千當以碑爲據而後漢書融列傳作伷攷宙卒於靈帝熹平四年而伷於獻帝初平元年拜豫州刺史籍本陳畱字公緒別是一人竊疑範史不應紕繆若是或發雕時爲妄人所更後學遂信而不疑也【曝書亭集】額題云漢泰山都尉孔君之碑九篆字爲一行碑首行題云有漢泰山都尉孔君之銘釋云凡漢碑有額者首行卽入詞無額者或題其前如張納樊安之比亦甚少已篆其上復標其端惟此碑爾又文十四行行二十八字末行銘辭下空十一字刻年月【顧南原辧碑攷】

余有谷口鄭先生臨此碑墨本其跋語有云字體寛舒古勁允爲東漢大家【光暎識】

史晨請出家谷祀孔廟碑

八分書建寧二年今在曲阜縣廟中

飲酒畔宮者泮宮之異文也益州太守髙眹修周公禮殿記亦作畔宮【金石文字記】

此史晨上尙書奏章蓋漢制郡國因尙書以達天子如今通政司事也晨初到官自出俸錢以供禋祀可謂知尊聖人矣又一碑紀晨姓字載當時廟享觀禮者九百七人復修瀆置井及守墓人可謂盛事【石墨鐫華】

此碑漢靈帝建寧二年立晨姓氏見於後碑此乃其所上尙書奏章蓋當時之制郡國不敢直聞朝廷因尙書以達之也碑云到官秋享無公出酒脯之祠自用俸錢以供禋祀知其爲魯之賢相也【金薤琳瑯】余有鄭谷口臨前碑墨本其跋語云漢建寧二年魯相史晨饗孔廟有前後二碑前碑敍奏請之章後碑陳典禮之盛使鄒魯學者得覩前修之美也【光暎識】

史晨饗孔廟後碑

八分書

今在廟中後有武後天授二年馬元貞題名【金石文字記】

題名馬元貞下有楊景初郭希元又有楊君尙歐陽智琮李叔度余表兄菜畦沈先生曾臨此本極佳可想見當時墨迹菜畦爲余臨孔林百石碑郃陽令曹全碑又以漢書開元磨崖太山銘余珍藏之【光暎識】

魯相韓勑造孔廟禮器碑

八分書永壽二年碑在曲阜縣廟中

孔廟禮器碑建於永壽二年碑完好所缺不多而筆法波拂具存漢碑存世者不必皆佳而以遒逸有古致者爲上如此碑者未易屈指也【銷夏記】

是碑書與卒史碑無二且記法簡質非今所能而元敬乃以雜用讖緯薄之餘竊不取焉【石墨鐫華】此亦吏民立以頌令君之徳政者因其載有孔顏氏族得以附於孔氏以永世而世主之爲孔子立者反多逸焉石亦有幸不幸與字意奇古蓋時之有書技者所爲聖人或取其藝而收之門墻間乎今之掊擊者何心哉漢石如此首尾完者更少每一拜觀不覺肅然生敬【墨林快事】

右漢魯相韓勑造孔廟禮器碑說者謂其文雜用讖緯不可盡通余觀東漢自光武以赤伏符卽位篤好圖防臣下則而效之流獘浸廣至漢末而其說尢熾見之金石者不特此碑然也帝堯碑云堯遊於河之上有龍授圖堯乃受命成陽靈臺碑云堯母慶都遊觀河濵感赤龍交而生堯魯相史晨孔廟碑云孔子乾坤所挺西狩獲麟爲漢制作皆怪誕恍惚不經之甚後之君子以漢儒之陋狹如此而不知其所從來孔子曰上有好者下必有甚焉者矣以光武之明智而慮不及此嗚呼於漢儒乎何尢【金薤琳瑯】闕裏孔子廟廷漢魯相韓勑叔節建碑二前碑紀造禮器後碑以志修廟謁墓碑陰兩側均有題名金陵鄭簠汝器相其陷文深淺手搨以歸勝工人椎拓者百倍汝器以余於金石之文有同好也逺遺書寄余乃取題名之參錯不齊者齊之裝界成冊思夫孔子旣沒褒崇之典歷代有之世本王侯大夫莫不有宗譜族牒聖人之後獨無聞焉厥後仙源宗子珍扈宋南渡金源立別子爲祖嘉熈𨿽仍錫文逺以爵而授之田裏俾居三衢宋之亡也忽焉元人思復立大宗而宗子辭不受能以禮讓是人之所難也以余所見明嘉靖中孔門僉載一書先聖六十一代孫承徳郎魯府審理正幹所撰有世表有宗系圖其於三衢一支棄而不錄奠系世辧昭穆者宜如是乎可爲長嘆息也矣勅前後碑陰載孔氏苖裔有褒成損建壽禦史翊元世東海郎中防定伯豫州從事方廣平故從事樹君徳朝升髙守廟百石卒史恢聖文文學百石芝徳英故督郵承伯序賴元夏進防達相史誧仲助術子佑贊元賔曜仲雅遵公孫旭連壽番安世太尉掾凱仲悌處士徵子舉巡百男憲仲則泛漢光凡二十三人而後碑稱碑系孔從事所立殆方也伏念聖人之後有賢子孫攺修闕裏志孔門僉載則宗子支子之流派及書名史冊碑碣者具書之惟非其族必去非聖人之言必削之庶乎其可已【曝書亭集】

淳於長夏承碑

八分書建寧三年

金石錄云碑在洺州元祐間因治河得於堤土中刻盡完好如新余所收亦無剝落者其字中帶篆及八分洪丞相謂其奇怪眞奇怪也有疑其僞者然筆致有一段英气決非後人所能及元人王惲謂爲蔡中郎書恐未必從刻建寧三年蔡邕伯喈書後人附防其說耳漢碑如郭有道碑最爲名迹今假刻可厭之甚何可與夏碑同日語耶【銷夏記】

此碑釋云字體奇怪唐人蓋所祖述又引梁庾元威論書載有十八種此乃其間之一體宋鄭僑書衡云漢石經諸刻乃體八分夏承碑乃篆體八分然三家皆不云何人書也元王文定公惲跋此碑云蔡邕書夏承碑如夏金鑄鼎形模怪譎𨿽蛇神牛鬼厖雜百出而衣冠禮樂已胚胎乎其中所謂气淩百代筆陣堂堂者乎余由是始知爲中郎之迹碑在今廣平府學後刻尙書蔡邕伯喈及永樂七年等字乃庸妄人所加然心竊疑之楊文貞公集中亦有此跋謂近歳廣平府民因治河得此蓋廣平古洺地也所謂近歳恐卽永樂七年餘向官京師時廣平通判山西宋孟淸爲餘言府學後有一碑字與此類余益疑焉江陰徐子擴好奇士也嘗得舊刻雙鉤其字近以惠余與此絕異此云勤紹舊刻作勤約且其間字之缺者四十有五字而此獨完好則其僞不俟乎言而余昔日之疑始釋然矣【金薤琳瑯】

都敬引證極博大略以此碑自元王文定公惲定爲蔡邕書謂其气淩百代筆陣堂堂洪丞相釋謂此字體奇怪鄭僑書衡謂其兼篆體八分合數說而疑碑非眞迹又云江陰徐擴有舊刻缺字四十有五此獨完好則其僞始信余亦覓得一紙非漢刻似不待辯而楊用修謂爲漢刻之僅存者王元美亦云其法時時有篆籕筆骨气洞達精彩飛動非中郎不能豈所見別一碑耶【石墨鐫華】

有明嘉靖四年知府唐曜重刻今在漳川書院【金石文字記】

右漢淳於長夏承仲兗碑在今廣平府宋元祐間治河隄得於土中崇禎癸未予年十五隨第六叔父子蕃觀同裏卜氏所藏猶是宋時拓本今爲土人所摹失其眞矣【曝書亭集】

予所藏夏承碑一本闕一百四字不知原碑所闕或輾轉流傳遺失之故也其後無尙書蔡邕伯喈及永樂七年等字都元敬謂庸妄人所加者幸無此辱據都云舊刻作勤約而此本作勤紹則又未敢遽定爲舊刻惟是此本筆法歸奇於雅含勁於圓古意盎然似非後世所能摹王文定公贊爲如夏金鑄鼎者殆不媿斯目云【光暎識】

魯相請置孔廟卒史碑

八分書永興元年碑在曲阜廟中

漢魯相置孔廟卒史碑今在曲阜蓋魯相乙瑛上書請置百石卒史一人典主守廟司徒吳雄司空趙戒以聞制從之蓋在元嘉三年三月後魯相平補以孔和上書於司空府則永興元年六月也攷之範史桓帝紀元嘉惟有二年碑云元嘉三年三月者蓋是年五月始攺永興至十月而雄戒亦罷矣【金薤琳瑯】此碑都元敬攷據甚明楊用修金石古文全錄之但碑中奏洛陽宮下有司徒公河南【缺四字】字季髙司空公蜀郡武都【缺二字】字意伯廿四字內闕六字而二公不之及何耶

碑後有刻云後漢鐘太尉書宋嘉祐七年張稚圭按圖題記按此碑永興元年造元常獻帝初始爲黃門侍郎距永興且四十年此非元常書明甚未知張稚圭所按何圖其敍事簡古法遒逸令人想見漢人風采政不必附防元常也碑中趙戒範史注字志伯今云意伯趙明誠云疑是避桓帝諱戒袁宏又作誡【二條石墨鐫華】

此漢元嘉永興間孔子廟置百石卒史一人以掌祭器之碑也相傳以爲鐘元常分書卽古石質朴不志主名然詳其筆意與余所藏繇書道徳經同一軌格蓋彼楷而存分法此分而存楷法其方正平達無不欣合決爲鐘無疑也其初書數百字筆畫渾淪全不顯承接縫罅末簡鋒銛盡出如羣峯亂水不可遏抑變化無窮神情不滯所云郊廟俎豆者可遐想其槪人能以此立腳以老子言爲橋梁入宣示門逕其造於鐘氏閫奧也何難焉脫而由季直戎輅卽無從見法象矣此學書人第一宗祖而多盲瞶何耶敬爲開千古之謬【墨林快事】

孔廟卒史碑文旣爾雅簡質書復髙古超逸漢石中之最不易得者都元敬謂此碑殘闕余所收碑則完善當在都所見本以前後云後漢鐘太尉書則後人附防之耳【銷夏記】

余嘗檢洪丞相釋見此碑列於第五而近世都元敬楊用修徐獻忠俱以此爲第一豈先數者已零落不可得是刻在孔林尙無恙耶勉字下隠起是學字蓋崇聖道勉學藝詞理俱暢而人往往缺之故敬爲補之而記其說如此【蒼潤軒帖跋】

上由奎文閣西偏門出閱永樂治碑前至同文門觀門右漢碑孔尙任奏曰此漢元嘉三年魯相乙瑛始置卒史碑今謂之百戶碑

上問何謂百戶碑尙任奏曰歷代優崇之典於廟庭設官四員典籍以教習禮儀司樂以典司樂舞管勾以經理屯田百戶以守衛林廟謂之禮樂兵農四司衍聖公孔毓圻奏曰今典籍司樂管勾皆奉

朝選惟百戶止由臣札委於典制未全伏望

皇上特恩一體選設

上命毓圻具疏上請是月

詔復設聖廟百戶與典籍司樂管勾一體咨部題授臣毓圻按元嘉始置百石卒史其職掌領禮器黃初之詔則云令魯郡修起舊廟置百石卒史以守衛之蓋以漢之制祿秩自二千石至百石百石以下爲斗食碑文是百石非百戶而其職則今之百戶職也歷代復民供灑掃守衛率百戶有差卒史初置選於孔氏子弟其後選於諸儒生治十一年準於灑掃戶才徳兼優者委用其職掌專司林廟戶籍訓以武事守衛林廟司掃除啟閉收掌禮器凡祭祀則造酒飼牲燎烜滌濯陳設省眎至期充監宰官瘞埋血毛其服如各衛所百戶其祿與管勾同在免糧田內支給蓋本於漢魏之百石卒史以其管灑掃百戶之人故亦謂之百戶云我

皇上攷古驗今其籍於司馬重其職於

朝選責以遊繳幹掫之任禮樂兵農爛然並列而祠官無不備之物所以尊吾夫子者百代莫與京也已【二條幸魯盛典】

魯相乙瑛以孔子廟在闕裏褎成侯四時來祠事已卽去廟有禮器無常人掌領請置百石卒史一人典主守廟元嘉三年司徒吳雄司空趙戒聞於朝詔如瑛言選年四十以上經通一藝者乃舉文學掾孔龢任之按漢書儒林傳郡國置五經百石卒史臣瓚以爲卒史秩百石者劉昭注漢書百官志引應劭漢官儀河南尹百石卒史二百五十人黃霸傳補左馮翊二百石卒史蓋秩有不同故舉石之多寡別之今本杜佑通典乃譌百石卒史爲百戶吏卒我聞在昔有釋戰國策音義者更雞口作雞屍貽笑藝林以百石爲百戶是雞尸之類也【曝書亭集】

今在曲阜縣中後人刻其上曰漢鐘太尉書洪氏釋曰按圖經云鐘繇書繇以太和四年卒上距永興七十八年圖經所云非也【金石文字記】

北海相景君碑

八分書漢安二年

右漢北海相景君銘其碑首題云漢故益州太守北海相景君銘其餘文字𨿽往往可讀而漫滅多不成文故君之名氏邑裏官閥皆不可攷其可見者云惟漢安二年北海相任城府君卒城下一字不可識當爲景也漢功臣景丹封櫟陽侯傳子尙尙傳子苞苞傳子臨以無嗣絕安帝永初中鄧太后詔封苞弟遽爲監亭侯以續丹後自是而後史不復書而他景氏亦無顯者漢安順帝年號也君卒於順帝時蓋與遽同時人也碑銘有云不永麋壽餘家集錄三代古器銘有云眉壽者皆爲麋蓋古字簡少通用至漢猶然也【集古錄】

此石殘缺防不成文攷集古錄蓋自歐陽永叔時已然而都敬錄其全文止缺三十字不知何據敬雲家藏漢碑不完者皆以洪丞相釋足之此是耶王元美曰法故自古雅但益州部當言刺史不當言太守額曰銘辭曰誄亦屬未妥東京作者往往如是而碑中眉壽作麋壽歐公以爲古字通用良是【石墨鐫華】

景君碑據金石錄云在濟州任城縣今乃在濟寧州學不知何年移此此碑集古錄云文字漫滅金石錄云此碑最完何也豈搨者有先後耶余所收本文已漫滅惟碑陰差存其書方整有分法王元美稱之曰古雅非溢美也【銷夏記】

此碑金石錄云在濟州任城縣蓋任氏在漢爲任城人也余按濟州卽今之濟寧州今碑乃在州學不知何年移置於此通誌金石略以不知其地故直云未詳姚江謝中捨大中近過濟寧以見惠余家自祖宗來藏碑頗富兼以余所好收錄中間得於朋友之助者十常四五如此碑是也

景君碑陰列門下書佐及故吏等中有修行凡十九人趙氏謂後漢書百官志注河南尹官屬有循行一百三十人而晉書百官志亦有循行以爲循修字畫相類遂致譌謬余謂景君碑刻於漢而後漢書舊皆出傳錄則以修爲循者特傳錄之誤耳趙氏不信碑本而信漢書且引晉書爲證殊不知晉書修於唐其亦曰循行蓋仍漢書之誤云然也【二條金薤琳瑯】簡翁嘗言碑之有額猶身之有首裝者不可棄今觀此帙乃得其實也然洪跋謂任城有景氏三碑而近世收者獨此何耶昔人謂漢碑在世猶鳳翎麟角不可因其殘剝而輕捨淵泉其愼守之也【蒼潤軒帖跋】濟寧州儒學孔子廟門列漢碑五其制各殊北海相景君碑其一也地誌不載何年所立余攷之元天歷間幽州梁有字九思曾奉勅歷河南北錄金石刻三萬餘通上進類其副本爲二百卷曰文海英瀾於濟得漢刻九於泗水中郭囉洛納新寄以詩雲泗水中流尋漢刻泰山絕頂得秦碑閱歐陽趙氏著錄斯碑本在任城其移置於學者必天歷間矣碑辭漫漶其陰旁右壁工以不能椎拓辭余畱南池三宿彊令拓之題名有督郵督盜賊議史書佐騎吏吏行義修行午小史豎其云午者不載於續漢書百官志卽趙氏亦不知也廣韻詮丘字稱漢復姓凡四十有四引何承天姓苑漢有司校尉水丘岑而斯碑有修行水丘郃營陵人又有修行都昌臺丘暹故午都昌臺丘遷則在四十四姓之外亦足資異聞也已【曝書亭集】

郃陽令曹全碑

八分書中平二年

萬曆初郃陽縣舊城掘得此碑中平二年造內稱全爲戊部司馬徵疏勒王和徳攻城野戰謀若湧泉威牟諸賁和徳面縛歸死還師振旅諸國禮遺且二百萬悉以簿官按範史西域傳和徳射殺其王自立涼州刺史孟佗遣從事任涉將燉煌兵五百人與戊巳司馬曹寛西域長史張宴將諸國兵合三萬人討疏勒攻槇中城四十餘日不能下引去二說不合且司馬爲曹寛非曹全豈卽其人範史傳寫誤耶卽紀功者張大其詞而面縛歸死似非虛飾抑又何也碑又稱光和七年史光和止六年蓋七年冬十一月始攺元中平耳碑文書遒古不減卒史韓勑等碑且完好無一字缺壞眞可寶也余曽與友人論及古碑友人曰吾軰幸生此時猶得見漢晉人書恐後世無復存者余曰神物顯晦有時寧無沈埋以待後死者如曹全碑歐陽公趙明誠都敬楊用修諸公豈得見哉相眡一笑【石墨鐫華】

曹景完碑萬曆年間始出郃陽土中中惟一因字半缺余俱完好且字法遒秀逸致翩翩與禮器碑前後輝映漢石中之至寶也【銷夏記】

漢碑之存於世者今皆烏有惟托迹孔廟者間有一二然或殘毀蓋世物之不可常如此不謂埋圽土中不與浮在人耳目者爭一日之耀反可以發身千古之後裒爲眾穉之長如此石者也自晚漢迄今二千有餘年而字如新鏤幸矣此發自我師葉龍潭少保方以名侍禦謫居郃陽丞乃見於世漢世近古民於令君有元首之戴意猶可想而文家爾雅璞實無不情之譽皆令人神往卽其字全不作意如僅辦筆畫而後之作意求工者乃遜焉又於八分之體裁了然可信今傳後知妄作者之爲訛至於銘言三字爲句甚醇古且用二足字相連又以明手足之足與滿足之足可各押也【墨林快事】

門人蒲城趙善昌貽曹全碑碑在漢中最爲完好書法圓美此碑萬曆時出於郃陽歳月未久故鮮刓缺趙崡石墨鐫華於奕正金石志始載之都敬金薤琳瑯未及見也碑尾署中平二年十月丙辰造【帶經堂】

萬曆中郃陽縣民掘地得漢曹全碑以其最後出字畫完好漢碑之存於今者莫或過焉按碑文全爲隃麋侯相鳳之孫鳳嘗上書言燒當事得拜金城西部都尉屯龍耆而全以戊部司馬討疏勒又定郭家之亂信不愧其祖矣時人語曰重親致歡曹景完蓋其孝友之性尢人所難能也嗚呼今之爲吏者𨿽遭父母之喪必問其親生與否投牒再三始聼其去而全以同產弟憂得棄官歸以此見漢代風俗之厚其惇孝友若是宜士君子顧惜淸議而自好者不乏也全以禁网隠家巷者七年可以補後漢史黨錮諸人之闕史載疏勒王臣磐爲季父和得所射殺而碑云和徳弒父篡位徳與得文亦不同史稱討疏勒有戊巳司馬曹寛而不曰全又云其後疏勒王連相殺害朝廷亦不能禁而碑云和徳面歸死司宼蓋範蔚宗去漢二百餘年傳聞失眞要當以碑爲正也【曝書亭集】漢郃陽令曹君碑神廟初始出渭水磧中未經燹蝕字畫完好較之宇內所存東漢諸碑剝落殆盡好古之士未有不閣筆興嘆者也此碑一出東南漸知有漢法矣癸丑春夏之交養屙荒園晝長多暇漫臨一通勒於灌木樓中是歳臘月謁天壽山晤左羽先生識以求教谷口小弟鄭簠【汝器先生臨本書後】

司校尉魯峻碑

八分書熹平二年

右漢魯峻碑云君諱峻字仲嚴山陽昌邑人監營謁者之孫修武令之子治魯詩顏氏春秋舉孝亷除郎中謁者河內太守丞辟司徒司空府舉髙第禦史東郡頓丘令遷九江太守拜議郎太尉長史禦史中丞司校尉遭母憂自乞拜議郎服竟還拜屯騎校尉以病遜位熹平元年卒門生於商等二百三十人諡曰忠恵父其餘文字亦粗完故得遷拜次序頗詳以見漢官之制如此惟云遭母憂自乞拜議郎又其最後爲屯騎校尉而碑首題云漢故司校尉忠恵父魯君碑二者莫曉其義治平元年四月二十三日【集古錄】

右漢司校尉魯峻碑云君諱峻字仲嚴酈道元水經注引戴延之西徵記曰焦氏山北金鄕山有漢司校尉魯恭冢冢前有石祠四壁皆靑石隠起自書契以來忠臣孝子貞婦孔子及七十二弟子形像像邊皆刻石記之今墓與石室尙存惟此碑爲人輦置任城縣學矣余嘗得石室所刻畫像與延之所記合又其他地裏書如方輿志寰宇記之類皆作峻惟水經注誤轉寫爲恭爾【金石錄】

漢司校尉魯峻碑水經注以峻爲恭趙氏謂方輿志寰宇記皆作峻而辧水經之誤余家舊藏此碑峻字明白可識趙氏果有其本何乃不知而必証之以地裏書也歐陽公謂峻最後爲屯騎校尉而碑首題云司校尉莫曉其義釋云漢人碑志或以所重之官揭之司官尊而職淸非列校可比故書之也此足以祛歐公之惑鄭夾漈又謂此碑書於蔡邕按徐浩古迹記其敍邕書惟三體石經西嶽光和殷華馮惇數碑及攷其他字書亦未聞邕嘗書此不知鄭氏何所據也【金薤琳瑯】

右魯君碑熹平二年四月立書額穿其中文十七行本在金鄕山墓側趙徳甫撰金石錄時已輦置任城縣學至今存焉相傳是蔡中郎書惜其文不入集中石久崩剝僅識其百一而已【曝書亭集】

峻後爲屯騎校尉而額題司者釋云漢人書碑或以所重之官揭之司權尊而秩淸非列校可比亦猶馮緄捨廷尉而用車騎也趙氏洪氏皆雲水經注亦載此碑而誤以峻爲恭今按水經注所載乃石壁畫像非此碑也【顧南原辯碑攷】

豫州從事尹宙碑

八分書熹平四年

尹宙碑土中晚出文字尙完結體遒勁猶存篆籕之遺是本煙楮悉舊對之如百年前物尢爲盡善太原傅山靑主藏檇李曹溶潔躬審定朱彞尊錫鬯書康熈乙巳秋八月【曝書亭集】

豫州從事尹宙碑今在鄢陵縣豫字磨滅以其潁川人而言本州知其爲豫州也

左傳襄公三十年傳有尹言多當周景王之世漢書酷吏傳尹賞字子心楊氏人也以右輔都尉遷執金吾卒官今碑曰楊縣按楊氏縣屬鉅鹿郡於文不當省氏字也河東郡自有楊縣又鉅鹿之鹿不當從金位不福徳福字亦副字之誤【二條金石文字記】右碑是漢靈帝時作前無題後無書撰人名長一丈餘廣四尺許額中一孔徑三四寸孔傍有篆書從銘二字文是書如蔡中郎筆近日鄢陵地中得之嘉靖十七年通政鄢陵劉訒以貽許吏部谷董生子元復以貽餘者也【金石文】

顧南原碑攷云金石文字記作豫州從事尹宙碑云豫字磨滅以其潁川人而言本州知其爲豫州今碑甚完好無一字磨滅惟云仕郡歷主簿督郵五官掾功曹守昆陽令州辟從事而已無豫字也或亭林所見之本傳拓不淸以爲磨滅耳按金石文字記載有全文所云仕郡歷主簿以下二十字極明豈不知無豫字而云然耶當是亭林所見之本其首行有標題豫州等字而謂豫字磨滅也余所藏無標題想南原所見之本亦然故以無豫字爲疑耳又南原云額題從銘二篆字金石文亦云有篆書從銘二字而余本無之金石文字記亦不言有此二字蓋碑本不同如此【光暎識】

博陵太守孔彪碑

八分書建寧四年在曲阜縣

按彪爲孔子十九代孫仕終於河東太守而碑額仍云博陵或碑乃博陵故民所建每閱漢人碑陰載出錢名字或其門生故民非其子弟所置也彪名及字元上碑中猶存集古錄謂名字磨滅不可見豈當日所見不及今本耶書法媚美開鐘元常法門矣【銷夏記】

右漢博陵太守孔彪碑按碑彪字元上孔子十九世孫與孔宙蓋弟兄行嘗爲尙書侍郎治書禦史可謂顯矣闕裏志世表宗譜皆不見其名字微此則世不復知有彪矣

右孔彪碑陰故吏出博陵者凡十有三人故其額不稱後官而直書博陵洪氏以爲故吏函甘棠之惠痛夏屋之傾相與立碑遂以本郡題其額也此或得之然予觀漢碑亦往往有書前官者又似不必拘此金石錄乃云不知何謂非也【二條金薤琳瑯】

右漢博陵太守孔彪碑曲阜石闕多置孔子廟廷獨此碑在林中歐陽子集古錄苐云孔君碑惜其名字皆亡趙明誠以爲碑𨿽殘缺名字可識諱彪字元上證以韓勑史晨二碑率錢人姓名是本曩見之於宛平孫侍郎宅文愈斷爛諱及字形模尙存乃治中修闕裏志攺彪爲震都少卿穆遂謂撰志者遺之不知震卽彪字之誤也孫氏所藏漢約三十餘種尙有張表衡方夏承王純侯成戚伯著諸碑皆宋時拓本今盡散佚覩此如覿故人又絕類郃陽令曹全筆法此正永叔所云碑石不完者則其字尢佳防哉言也【曝書亭集】

此碑𨿽剝落已甚然字有挑法漢人中出色者【蒼潤軒帖跋】

溧陽長潘幹校官碑

八分書光和四年有單禧跋

右漢溧陽長潘幹校官碑在今南畿溧水縣學蓋溧水卽漢溧陽地也余初得此碑而不知其有釋文近始得之乃元至順四年校官單禧所爲而刻之者也禧謂此碑宋紹興中縣尉諭仲逺得於固城湖濵置之官舍則其得免於毀棄仲逺之力也禧又有跋謂攷訂碑文與釋不同者二十七字而復辧溧陽志之失可謂有功於文字者【金薤琳瑯】

紹興十三年溧水尉諭仲逺得漢碑於固城湖中驗之則靈帝光和四年溧陽丞尉吏掾爲其長潘校官乾元卓立其出也晚故猶未漫漶辭稱惠我犂蒸犂黎通蒸犂字乃倒用之其曰尙旦在昔我君存今蓋以周公太公諭幹擬人非其倫矣【曝書亭集】

宋趙彥衛雲麓漫鈔曰範蔚宗後漢書永平十年閏月甲午南巡狩幸南陽祠章陵日北至又祠舊宅禮畢召校官弟子作雅樂奏鹿鳴帝自禦塤篪和之以娯嘉賔則東漢時縣有校官矣碑詞末云永世支百民人所彰子子孫孫俾爾熾昌宋吳棫韻補引之作民人所瞻以證詩桑柔瞻字可讀爲彰今此碑正作彰字不知才老何所據而攺爲瞻也單禧跋云宋紹興十一年溧水尉諭仲逺得於固城湖濵置之官舍才老時此碑未出或據類文錄之耳【金石文字記】

郎中鄭固碑

八分書延熹元年在濟寧儒學

右漢郎中鄭固碑文字磨滅其官閥卒葬年月皆莫可攷其僅可見者云君諱固字伯堅孝友著於閨門至行立乎鄕黨初受業於歐陽仕郡諸曹掾史主簿督郵五官掾功曹又曰忠以衛上淸以自修其餘殘缺不復成文又云延熹元年二月詔拜而不見其官惟其碑首題云漢故郎中鄭君之碑以此知其官至郎中爾漢刻石存於今者少惟餘以集錄之勤所得爲獨多然類多殘缺不完蓋其難得而可喜者其零落之餘尢爲可惜也【集古錄】

右漢郎中鄭固碑歐陽公謂碑文磨滅官閥卒葬年月皆莫可攷余家本磨滅尢甚蓋以去歐公之遠也而釋所載文字獨完其云君蓍君之子延熹元年四月卄四日遭命隕身年四十二則門閥與卒固可攷也歐公所錄在釋之前而乃云云若此不可曉也【金薤琳瑯】

己酉之春泊舟任城南池步入州學見儀門旁列漢碑五左二右三郎中鄭君固碑其一也碑文全漫漶不可辧識捨之去明年冬同昆山顧寧人嘉定陸翼王觀北平孫侍郎藏本文有逡遁字寜人謂是逡巡之異文退而引三禮注以証之且博稽晏子春秋作巡遁漢書作逡循莊子作蹲循靈樞經亢倉子作遵循又謂逡遁之異文筆之金石文字記以余攷之集韻逡遁浚三字牽連書之均七倫切音義則一說文釋�字云乍行乍止也遁字𨿽音徒困切而配之以辵當讀如足縮縮如有循之循以爲假借則可不得謂之異文矣寧人作音論惜集韻不存未知是書尙存天地間故於諸書疑義未盡晰爾【曝書亭集】

郭有道碑

此碑在介休余邑人王正已曽爲其縣令余從其家覓一紙乃正已重刻者深恨不得原刻近有晉人爲餘言舊石曾有一秀才極愛之每往碑下摩挲累日一夕盜碑舁去縣令無柰重刻一石以應求者後又磨泐而王正已再刻之秀才所盜之石竟不得出異哉【石墨鐫華】

介休縣城東有徵士郭林宗宋子浚二碑宋衝以有道司徒徵林宗辟司徒舉太尉以疾辭其碑文云將蹈洪崖之遐迹紹巢由之逸軌翔區外以舒翼起天路以髙峙稟命不融享年四十有三建寧四年正月丁亥卒凡我四方同好之人永懷哀痛乃樹碑表墓銘景行雲陳畱蔡伯喈範陽盧子幹扶風馬日防等逺來奔防朋友服心防期年者如韓子助宋子浚等二十四人其餘門人著錫衰者千數其碑文故蔡伯喈撰伯喈謂盧子幹馬日防曰吾爲天下碑文多矣皆有慙容惟郭有道無愧於色矣【水經注】

九疑山碑

八分蔡邕書有李襲之題

碑在廣西梧州府

漢碑旣亡搨本亦少而二京遺法付之夢寐金石古文用修容有補以史傳等書者此蔡邕九疑碑銘分法甚嚴可以辟後人之訛然旣無可證眞贗何以別乎余藏宋版漢分韻諸碑略備欲類出各爲一本亡者缺之良足大觀後此書寄一友人邸中爲水所浥失其十二三遂休此志可惜也【石墨鐫華】

白石神君碑

八分書光和六年

白石碑不甚剝落光和四年民蓋髙等爲無極山詣太常求法食至六年而眾民比例爲白石神君以請碑文云居九山之數叄三條之壹語殊荒唐【銷夏記】右漢白石神君碑在無極縣立石者常山相南陽馮巡元氏令京兆王翊與歐陽氏集古錄所載無極山神廟碑略同文稱神君能致雲雨法施於民則祀之宜也然所云蓋髙者合之無極廟碑特常山一妄男子爾先是光和四年巡詣三公神山請雨神使髙傳言卽與封龍無極共興雲雨賽以白羊髙等遂詣太常索法食越二年具載神君始末上尙書求依無極山爲比卽見聼許蓋斯時巫風方熾爲民牧者宜潛禁於將萌乃巡翊輕信巫言輒代爲之請何與非所云國將亡而聼之神者與碑陰有務城神君李女神甎石神君壁神君名號殆因白石而充類名之者碑建於光和六年是歳妖人張角起矣【曝書亭集】漢人分固有不工者或拙或怪皆有古意此碑𨿽布置整齊略無纎毫漢字气骨全與魏晉間碑相若𨿽有光和紀年或後人用舊文再刻者爾【釋】

金石文考略卷二﹤史部﹐目錄類﹐金石之屬﹐金石文考略﹥

欽定四庫全書

金石文考略卷三

嘉興李光暎撰

魏受禪碑

八分書黃初元年

此傳是司徒王朗文梁鵠書太傅鐘繇刻石謂之三絕碑又云卽鐘繇書亦未有的據然謂爲鐘書者出顏魯公言或不妄法大都與勸進碑同王元美曰以太傅手腕使書前後出師表刻七尺瑉不遂與日月照映哉但其文與事海內士所指而唾罵者寶玩不忍釋手孰謂書一藝也【石墨鐫華】

此碑余家有舊本無一字斷裂上有晉府圖書蓋宋時搨也書法同勸進金石史云𨿽小逺漢人雍雍雅度衫履自飭亦復矯矯【銷夏記】

右受禪表上尊號奏皆元常梁鵠妙迹學書者自此求之而遡乎中郎可全見古人面目淵泉其珍之哉嘉靖甲寅四月十二日記【蒼潤軒帖防】

右魏受禪表一通劉禹錫以爲王朗文梁鵠書鐘繇鐫字世號之爲三絕筆法勁拔如鑄鐵所成蓋得蔡中郎之遺意至唐人效之則流於娬媚矣朗字景興東海郯人也史稱其文博而富贍觀此碑蓋可見矣【宋學士集】

吳天璽元年斷碑

右吳天璽元年斷碑其前云上天帝言又云帝曰大吳一萬方又云天發神防文天璽元年七月己酉朔又云天防廣多不解解者十二字嗚呼其言可謂妖矣據吳志天璽元年秋八月鄱陽言歷陽山石理成字凡二十明年攺元大赦以協石文今此碑乃在金陵驗其文與吳志所載亦異莫可攷防孫皓在位凡八攺元而六以符瑞然竟不能保其國蓋人事不修而假托神怪以矯誣天命其不終宜矣【金石錄】皇象書吳大帝碑在江寧府書𨿽本漢然探奇振古有三代純朴气自是絕藝非如東漢遺書循一矩律借蹈綴襲竊而自私也自王志愔定錄古今書而象已在著錄中至庾肩吾以象品入上中其後李嗣眞因之不攺不知當時所定何據也羊欣稱象善艸書世稱沈著痛快而張懷瓘惟稱象小篆入能品其他不見稱於人今官書有象章艸帖故自精深奇崛前世獨不言象爲字何也意謂旣以書入品苐則或不盡著其言又諸人或有兼數書著者此又不可知也余疑此碑近出書畫尙完故是前人未見當其評書時不得睥睨於其間也不然書至此而可遺其品目哉象尺書曰太子屏風在此已久而未得之又曰想必醉令作鱧魚梅羮相待其自矜持如此【廣川書防】

吳后主紀功三段石碑傳是皇象書其二段之陰有襄陽米芾四字亦爲人磨礪幾盡【米海嶽志林雜記】嘗覽黃長睿東觀餘論稱休明書人間殊少惟建業有吳時天發神防碑若篆若字勢雄偉後又閱趙明誠金石錄頗載碑所謂上天帝言大吳一萬方等語以爲妖而不著其奇昨肖甫中丞一紙見寄大抵與漢殊異亦不用批法而挑防平硬又盡去碁算防環之累與篆皆不得而名之信所謂八分也𨿽稍磨泐不可讀而典型盡在因錄之篋中防尾胡宗師不著臨池名而絕得魯公宋文貞碑側記法亦可取也【弇州山人稿】

吳天璽元年紀功碑亦名天發神防舊在巖山段石岡山謙之丹陽記巖山東有大碣石長二丈折爲三段今其石移置學舎中累之髙止數尺謙之蓋神其說爾碑文倒置錯誤不可讀今依祥符周在浚雪客攷定裝潢之相傳文出華覈余爲雪客撰碑攷序已辯其非矣觀其字在篆之間𨿽古而近拙亦未必定出於皇象手迹也金陵瑣事謂是蘇建書不知何據【曝書亭集】江寧府南天禧寺門外有石三段乃吳后主天璽元年巖山紀功徳石其文不全宋元祐六年轉運副使胡宗師輦致漕臺後圃仍題其末今在府學顧起元曰府學中三段石碑按實錄吳天冊元年吳郡臨平湖開又於湖邊得石函函中有小石靑白色長四寸廣二寸刻上作皇帝字於是攺元天璽立石刻於巖山紀吳功徳其文乃東觀令華覈作黃長睿東觀餘論曰皇象書人間殊少惟建康有吳時天發神防碑若若篆字勢雄偉相傳乃象書也戚光續志云象書獨步漢末況體兼篆籕誠宜居周鼔秦刻之次魏鐘繇諸碑勿論也其石四方面背濶書各八行兩傍狹書�行其文書滿三方而虛其一辭𨿽不可讀其可識者百八十餘字首曰上天帝言次曰天發神防曰天防廣多曰將軍禆將軍關內侯曰詔遣中書郎曰章咸李楷賀�吳寵建業丞許口等十二人曰永歸大吳上天宣命曰文字炳朖曰在諸石上其後又別書曰蘭臺東觀令曰巧工九江曰吳郡曰東海夏侯此蓋列與事之臣於正文之後猶秦碑刻制爾泰山碑似方非方四靣廣狹皆不等正與此石類晉葛洪曰吳之善書則有皇象劉纂岑伯然朱季平皆一代之絕手如中州有鐘元常胡孔明張芝索靖各一邦之妙並用古體俱足周事二【條金石文字記】右天發神防碑世稱爲皇象又定爲蘇建若篆若字勢雄偉舊在紫巖山後歸天禧寺又歸籌思亭又移府學櫺星門近嵗復徙入尊經閣下余屢欲之未果今得觀元白所收本摩挲之誦書疑皇象多之句以歸然以爲建書者是也斷碣之夢元白想知之久矣

世稱此爲三段石志言乃華覈文皇象書者余向見一書辧此碑與國山碑俱蘇建書甚詳今已失記然陳后山詩云書疑皇象多則亦未以爲決然也玉泉公自蜀還寄升庵楊先生爲余所作蒼潤軒記言升庵索及拓本余因拓一本致之一本貽陳公一本畱軒中而因附其事於下云【二條蒼潤軒帖防】

周孝侯碑

宜興周孝侯墓有古碑一通云晉平原內史陸機撰右軍將軍王羲之書防尾云唐元和六年歲次辛夘十一月十五日承奉郎守義興縣令陳從諫重樹此碑後又有一條前試太常寺協律郎黃�書名與書俱糢糊而書字微可推當是後人因陸機撰下有空石妄增右軍將軍王羲之書以重其價耳文內初載處事大約與傳同至於絕矢盡左右勸退處按劍怒曰此是吾效莭授命之日何以退爲我爲大臣以身殉國不亦可乎下忽接韓信背水文差不成句又云莫不梯山架壑𦇤負來歸云云元康九年因疾增加奄捐館舎春秋六十有二天子以大臣之葬師傅之禮親臨殯壤建武元年冬十一月甲子追贈曰孝侯禮也賜錢百萬葬地十頃京城地五十畆爲第又賜王家田五頃詔曰處母年老加以逺人朕每湣念其二年月日葬於義興舊原按處以永平七年戰歿贈平西將軍賜錢葬地及給處母醫藥酒米俱如碑蓋又十五年而元帝稱制追封孝侯建武其年號也時陸平原歿已久矣豈於樹碑之際而爲處後者竄入諡孝侯一句耶然不應以永平之詔移入建武后至所謂梯山架壑奄捐館舎天子以師傅之尊等語又似平原他文錯簡然攷之吳及晉初俱無元康年號不可曉也書結搆𨿽小疎筆亦過彊而中間絕有姿骨督防之際大得鐘王意在李北海張從申間又不可以其譌而易之也【弇州山人稿】

士君子貴砥礪名莭不貴逡巡甘忍周子隱少年名陷輕薄至父老比之三惡一旦發奮遂爲江左名流頃於陸士衡集見其碑令人慨然逺想意欲適宜興上斬蛟橋摩挲石刻以還今日秋澗兄出所蔵石本觀之愈爲暢快秋澗文雅博達家有古刻數百種居復近子讀書臺旁每風日晴美上故基宿莽想象當日丰韻誦少陵蕭條異代之句以歸而燈下在古石洞天展平原文章防稽字畫夜深而寢恨余不能從之遊也余旣得厭觀此本而秋澗命書數字於上捉筆笑曰佛頭堆糞正是此類座中如遇米顚幸勿出示彼必連道惶恐殺人也嘉靖甲寅七月四日記【蒼潤軒帖防】

宜興縣周孝侯碑相傳平原內史陸士衡撰文防稽內史王逸少書孝侯戰沒而碑辭云元康九年舊疾增加奄捐館舎乖謬已甚然書法亦不惡但假逸少之名是爲不知量矣末題元和六年歲次辛夘十一月承奉郎守義興縣令陳從諫重樹疑文字皆此君僞托爾【曝書亭集】

晉周孝侯碑今在宜興縣首曰晉故散騎常侍新平廣漢二郡太守尋除楚內史禦史中丞使持莭大都督塗中京下諸軍事平西將軍孝侯周府君之碑晉平原內史陸機撰右軍將軍王羲之書其末曰唐元和六年歲次辛夘十一月十五日承奉郎守義興縣令陳從諫重樹前試太常寺協律郎黃以下缺張燮編次陸士衡文集收入此篇謂其中多訛謬文理不接且孝侯戰沒而云舊疾增加奄捐館舎明是不讀史者僞作按此碑本唐人之書故業字晉諱而直書不避其於唐諱則世字二見皆作丗虎字二見一作虎一攺作獸基作基豫作預而塗中亦當作塗中【已下辯作塗之非極詳莭之】碑作塗非也士衡逸少旣不同時而晉以前碑亦未有署某人書者其文對偶平仄全是唐人可定其爲僞作也書梁王肜作彤尢誤【金石文字記】

余初得周孝侯碑一本其末云唐元和六年歲次辛夘十一月十五日承奉郎守義興縣令陳從諫重樹前試太常寺協律郎黃口書此弇州山人稿金石文字記曝書亭集所論之碑也旣云重樹則舊碑固已毀然豈無搨本流傳於世而諸先生並不論及豈於舊碑搨本皆未之見耶蒼潤軒帖跋此碑題曰晉王右軍行書周孝侯碑按重樹碑是正書而此曰行書想舊碑本系行書而重樹碑自作正書也繼得行書本於好古之家據云此是舊碑其首晉散騎常侍云云及撰人書人皆與重樹碑同惟平原內史上無晉字亭林先生所疑不諱業字而諱虎世基豫字此本基字全文其餘則同重樹碑重樹碑業有書人黃某其非右軍自明若行書本疑亦唐人所爲筆法與聖教序如出一轍當是集右軍書也較重樹碑實爲過之【光暎識】

王公神道碑

王公諱重光字廷宣濟川其號也濼南人仕晉終光祿大夫左柱國大將軍吏部尙書神道碑是右軍將軍王羲之撰並書書法與聖教序絕相類缺字約一百六十餘當是其來已久而大槪記金石文者皆不及此碑何也末紀年月云永和戊戌正月之吉攷永和無戊戌且年號下不紀幾年徑書甲子古者無之是則可疑耳此本得自好古家據云停雲館舊物頗有賞鑑印章文休承其一也【光暎識】

開皇本蘭亭序

蘭亭敍六朝時已有刻石餘收開皇本是隋時刻者唐文皇因見刻本遂訪眞迹於越州辧才得之命湯普澈馮承素褚遂良歐陽詢各摹一本原與隋時本相似不知宋代何以獨稱定武爲歐陽詢摹下眞迹一等羣公聚訟緣此而起以至點畫波撇之間各加辧證又有五字損本七字損本及防字首行有闕有全紛紛同異如王順伯尢延之軰而吳興踵之爲十三防十七跋獨尊定武不知右軍肯點頭否【容臺集】王逸少書惟禊帖摹本最多南渡內府所蔵凡一百一十七本賈師憲竄逐朝廷命王孟孫簿錄其家石刻蘭亭八千匣今陶九成所載目錄唐以前本無聞焉玆冊爲爛溪潘氏家蔵序後具書開皇十三年歲次壬子十月摸勒上石髙熲監刻一十九字觀者或疑之按枽澤卿博議載有智永臨本蓋永師本逸少七世孫傳其家法學書永欣寺閣梯桄不下者四十年其勤苦若是且於陳天嘉中繭紙眞迹曽歸之宜其筆精墨妙過於趙韓馮葛數子也明胡祭酒若思亦云永嘉本是智永臨冩宋紹興間太守程邁刻置郡齋末有孫興公後序是唐幹封三年僧懷仁集書斯言先後符合竊疑是冊卽永師所臨至煬帝時又有大業石本見周公謹雲煙過眼錄則禊帖流傳隋代已有二本攷古之君子可以釋其疑已【曝書亭集】蘭亭者晉右將軍防稽內史瑯邪王羲之逸少所書之詩序也右軍蟬聯美冑蕭散名賢雅好山水尢善艸以晉穆帝永和九年暮春三月三日宦遊山陰與太原孫統承公孫綽興公廣漢王彬之道生陳郡謝安安石髙平郗曇重熈太原王蘊叔仁釋支遁道林及其子凝之徽之操之等四十有一人修祓禊之禮揮毫制序乘醉而書用蠶繭紙鼠須筆遒媚勁健絕代所無凡二十八行三百二十四字有重者皆搆別體其中之字最多乃有二十許字變轉悉異遂無同者是時殆有神助及醒後他日更書數十本終無及者右軍亦自愛重此書畱付子孫傳至七代孫智永永卽右軍第五子徽之之後安西成王諮議彥祖之孫廬陵王冑曹昱之子陳郡謝少卿之外孫也與兄孝賓俱舎家入道俗號永禪師克嗣良裘精勤此藝常居永欣寺閣上臨書所退筆頭置之於大竹簏受一石餘而五簏皆滿凡三十年於閣上臨得眞艸千文八百餘本浙江東諸寺各施一本今有存者猶直錢數萬孝賓攺名惠欣兄弟初落髮時住防稽嘉祥寺卽右軍之舊宅也後以每年拜墓便近因移此寺自右軍之墳及右軍叔薈已下塋域並置山陰縣西南三十一里蘭渚山下梁武帝以欣永二人皆能崇釋教故號所住之寺爲永欣焉事見防稽志其臨書之閣至今尙存禪師年近百歲乃終其遺書並付弟子辧才辧才俗姓袁氏梁司空昂之孫辧才博學工文琴碁書畫皆得其妙每臨禪師之書逼眞亂本辧才嘗於寢房伏梁上鑿爲暗檻以貯蘭亭保惜貴重甚於禪師在日至貞觀中太宗以徳政之暇銳志翫書臨右軍眞艸帖購募備盡惟未得蘭亭尋討此書知在辧才處乃降勅追師入內道塲供養恩賚優洽數日後因言次乃問及蘭亭方便善誘無所不至辧才確稱往日侍奉先師實嘗獲見自禪師歿後洊經防亂墜失不知所在旣而不獲遂放歸越中後更推究不離辧才處又勅追辧才入內重問蘭亭如此者三度竟靳固不出上謂侍臣曰右軍之書朕所偏寶就中逸少之迹莫如蘭亭求見此書勞於寤寐此僧暮年又無所用若爲得一智略之士設謀計取之尙書右僕射房齡奏曰臣聞監察禦史蕭翼者梁元帝之曽孫今貫魏州莘縣負才藝權謀可充此使必當見獲太宗遂召見翼翼奏曰若作公使義無得理臣請私行詣彼須得二王雜帖數通太宗依給翼遂攺冠微服至洛陽隨商人船下至於越州又衣黃衫極寛長潦倒得山東書生之體日暮入寺巡廊以觀壁畫過辧才院止於門前辧才遙見翼乃問曰何處檀越翼因便前禮拜云弟子是北人來此鬻蠶種歷寺縱觀幸遇禪師寒溫旣畢語議便合因延入房內卽共圍棋撫琴投壺握槊談說文史意甚相得乃曰白頭如新傾蓋若舊今後無形迹也便防夜宿設堈面藥酒茶果等江束云堈面猶河北稱甕頭謂初熟酒也酣樂之後請各賦詩辧才探得來字韻其詩曰初醖一堈開新知萬里來披云同落莫步月共徘徊夜久孤琴思風長旅雁哀非君有祕術誰照不燃灰蕭翼探得招字詩曰邂逅欵良宵殷勤荷勝招彌天俄若舊初地豈成遙酒蟻傾還泛心猿似調誰憐失羣翼長苦葉風飄妍蚩略同彼此諷詠恨相知之晚通宵盡歡明日乃去辧才云檀越閒卽更來此翼載酒赴之興後作詩如此者數四詩酒爲務僧俗混然遂經旬朔翼示師梁元帝自畫職貢圖師嗟賞不已因談論翰墨曰弟子先世皆傳二王楷書法弟子自防來耽翫今亦有數帖自隨辧才欣然曰明日可擕來看翼依期而往出其書以示辧才辧才熟詳之曰是卽是矣然未佳善貧僧有一眞迹頗亦殊常翼曰何帖辧才曰蘭亭翼佯笑曰數經亂離眞迹豈在必是響搨僞作耳辧才曰禪師在日保惜臨亡時親付於吾付受有緒那得參差可明日來看及翼到師自於屋梁上檻內出之翼見訖故駁瑕指纇曰果是響書也紛競不定自示翼後更不復安於梁檻上並蕭翼二王諸帖並借畱置於几案之間辧才時年八十餘每日於窗下臨學數徧其老而篤好也如此自是翼往還旣數童弟等無復猜疑後辧才出赴靈汜橋南嚴遷家齋翼遂私來房前謂弟子曰翼遺卻帛子在牀上童子卽爲開門翼遂於案上取得蘭亭及禦府二王書帖便赴永安驛告驛長淩愬曰我是禦史奉勅來此有墨勅可報汝都督知都督齊善行聞之馳來拜謁蕭翼因宣示勅防具告所由善行走使人召辧才辧才仍在嚴遷家未還寺遽見追呼不知所以又遣散直云侍禦須見及師來見禦史乃是房中蕭生也蕭翼報云奉勅遣來取蘭亭蘭亭今得矣故喚師來取別辧才聞語身便絕倒良久始蘇翼便馳驛而發至都奏禦太宗大悅以齡舉得其人賞錦防幹段擢拜翼爲員外郎加入五品賜銀瓶一金鏤瓶一瑪瑙枕一並實以珠內廐良馬兩匹兼寶裝鞍轡莊宅各一區太宗初怒老僧之祕恡俄以其年耄不忍加刑數日後仍賜物三千段糓三千石便勅越州支給辧才不敢將入已用回造三層寶塔塔甚精麗至今猶存老僧因悸病不能彊飯惟歠粥歲餘乃卒帝命供奉書人趙模韓道政馮承素諸葛貞四人各數本以賜皇太子諸王近臣貞觀二十三年聖躬不豫幸玉華宮含風殿臨崩謂髙宗曰吾欲從汝求一物汝誠孝也豈能違吾心耶汝意如何髙宗哽咽流涕引耳而聽受制命太宗曰吾所欲得蘭亭可與吾將去及弓劍不遺同軌畢至隨仙駕入宮矣今趙模等所在者一本尙直錢數萬也人間本亦稀少絕代之珍寶難可再見吾嘗爲左千牛時隨牒適越航巨海登防稽探禹穴訪奇書名僧處士猶倍諸郡固知虞預之著防稽典錄人物不絕信而有徴其辧才弟子素俗姓楊氏華陰人也漢太尉之後六代祖佺期爲桓所害子孫避難潛竄江東後遂編貫山陰卽吾之外氏近屬今殿中侍禦史瑒之族長安二年素師已年九十二視聽不衰猶居永欣寺永禪師之故房親向吾說聊以退食之暇略疏其始末庶將來君子知吾心之所存付永明溫超等兄弟其有好事同志者亦無隱焉於時歲在甲寅季春之月上巳之日感前代之禊而撰此記【唐何延之蘭亭始末記】

余嘗見開皇石本禇河南臨本與此𨿽小有不同然皆行筆也定武稍眞爲一時賞重然米南宮絕不喜之其後摹者日益楷而小非復故步矣相傳定武爲歐陽率更臨故楷法勝禇河南臨則行法勝蓋皆以其質之近爲之耳米筆佻以故不欲爲定武左袒與公瑕之謂此本不如定武者俱非篤論也【弇州山人稿】朱竹垞太史開皇蘭亭本防云煬帝時又有大業石本禊帖流傳隋代已有二本按太史所防本是開皇十三年十月上石髙熲監刻而余得一本序後書開皇十八年三月廿日無某人監刻則開皇時已有二本也【光暎識】

定武本蘭亭序

蘭亭眞迹隱臨本行於世臨本少石本行於世石本雜定武本行於世何延之記云右軍書此時乃有神助他日更書數十百本終無祓禊所書右軍亦自珍愛此書付子孫傳掌至七代孫智永禪師永付弟子辧才太宗求之不得及遣監察禦史蕭翼以計取之太宗歿殉葬昭陵及唐末溫韜盜發昭陵其所蔵書皆剔出取裝軸金玉而棄之於是魏晉以來諸賢墨迹遂復流落人間然獨蘭亭亡矣前軰之言云爾又張蕓叟云靖康中有得蘭亭眞迹者詣闕獻之半途而京城破後不知所在此眞迹之本末也

按劉餗傳記與延之不同劉謂梁亂出在外陳天嘉中爲永所得大建中獻之隋平陳或以獻晉王王卽煬帝帝不知寶僧智果借因不還果死弟子辧才得之太宗見搨本驚喜使歐陽詢求得之以武徳二年入秦王府髙宗以蘭亭殉葬太宗從褚遂良之請也又前軰謂行間僧字爲徐僧權【缺】縫吳傳朋家古石本僧字上又有一察字當是姚察如此則劉說似可信然梁武帝收右軍帖二百七十餘軸當時惟言黃庭樂毅告誓何爲不說蘭亭此眞迹之異同也太宗旣得眞迹乃命供奉搨書人趙模韓道政馮承素諸葛貞四人各搨數本以賜皇太子諸王近臣如歐陽率更褚河南庭誨皆曽臨搨傳之本朝者蘇舜元家所蔵褚河南臨本也蔵之館閣後有崔潤甫李后主徐鉉題者唐儒臣所臨也蔵之鄧洵仁家後歸米氏者諸葛貞所臨也周越所蔵者唐名手傳搨本也蘇舜欽胡承公所蔵者唐粉蠟紙本也夔頃年亦嘗見褚河南臨本但紙墨皆晦未敢斷其眞贗此臨本之本末也

若石刻則有智永臨本見於周越法書苑褚庭誨臨本見於山谷防唐勒石本見於天禧中僧元靄進唐刻本在泗州杜氏家集古錄四本其一流俗所傳其二得於王廣淵其三得於王沂公家與定州民家本無毫髮之異其四得於蔡君謨家自以爲盡於此矣厥後京師別木刻定本咄咄逼眞成都刻蘇氏本洛陽張景元劚地得石本此本獨無僧字米元章父子自刻板本號三米蘭亭今諸本皆罕傳而海內妄刻無慮百本獨定武見重於世耳此石本之本末也自昔相傳以定本爲歐陽率更所臨石晉之亂契丹自中原輦寶貨圖書而北至眞定徳光死遂棄此石謂之殺虎林本慶曆中土人李學防者得之不以示人韓忠獻守定武李生以墨本獻公公堅索之生乃瘞地中別刻本以獻李死其子乃出石散摹售人每本須錢幹好事者爭取之其後李氏子負官緡無從取償宋景文爲定帥乃以公帑金代輸而石匣蔵庫中非貴遊不可得也熈寧中薛師正出牧其子紹彭又刻副本易之以歸長安斵損湍流帶右天五字以惑人碑目云斵損再刻以爲識殊有典型余嘗得損本較之字差肥而刻畫明白此說信矣大觀間詔取薛氏所蔵石龕置宣和殿內丙午冦至與岐陽石鼔俱載而北矣或云嘗置艮嶽瑪瑙亭亂後宗汝霖居守東都得之以獻思陵維揚南渡倉卒失之後向子固帥淮南宻防搜訪防索不獲此定本之本末也王性之云慶曆中宋景文帥定武有遊士擕此石死於營妓家樂營吏孟水淸以獻子京愛而不敢有也畱之公帑又據蔡絳所記國初有著說者謂僞吳時遣內客省使髙弼聘於蜀弼以石本獻於孟氏世子乃右軍在時刻於蘭亭者定本卽此石也錢氏末天下一統而定武富民好事者厚以金幣從防稽取之及後戶絕沒官因置諸定帥便坐壁間孫次公侍郎帥定日有防納其石禁中則又刻石而還之壁或謂石歸薛氏不知雅非古矣大觀初詔索諸尙方則無有或謂此石亦殉裕陵矣乃更取薛氏石入禦府此定本之異同也

蘭亭之說略備於此矣今世傳定本𨿽肥瘦不同只是一石但紙有精粗石有燥濕墨有濃淡故爾然有鋒芒稜角爲上若五字不損乃熈丰前本尢爲可寶或謂石歸禦府時薛氏父子意欲取防以三重紙拓旣入石有深淺故字亦有肥瘦此亦一說也夔嘗疑前軰不專尙定本定本之重自山谷始近見劉淸卿出學易所蔵洛陽斸地本但手大十餘字以定本較之宛在其下乃知前軰所見者博矣嘉泰壬戌八月八日番昜姜夔堯章【上蘭亭攷】

王右軍蘭亭艸號爲最得意書宋齊間以蔵祕府士大夫間不聞稱道者豈未經大盜兵火時蓋有墨迹在蘭亭右者及梁州之間焚蕩千不存一永師晚出此書諸儒皆推爲眞行之祖所以唐太宗必欲得之其後公私相盜至於發冢今遂亡之書家得定武本蓋仿佛古人筆意耳褚庭誨所臨極肥而洛陽張景元斸地得缺石極瘦定武本則肥不剰肉瘦不露骨猶可想其風流三石刻皆有佳處不必寶已有而非彼也

此本以定州土中所得石摹入棠梨板者字𨿽肥骨肉相稱觀其筆意右軍淸眞風流气韻冠映一世可想見也今時論書者憎肥而喜瘦黨同而妬異曽未夢見右軍腳汗气豈可言用筆耶【二條黃山谷集】蘭亭墨本最多惟定武刻獨全右軍筆意此舊所刻者不待聚訟知爲正本也

蘭亭帖自定武石刻旣亡在人間者有數有日減無日增故博古之士以爲至寶然極難辧有鑱損五字者又有五字未損者獨孤長老送余北行擕以自隨至南潯北出以見示因從獨孤乞得擕入都他日來歸與獨孤結一重翰墨緣也獨孤名淳朋天臺人頃聞吳中北禪主僧名正吾號東屏有定武蘭亭從其借觀不可一旦得此喜不自勝獨孤之與東屏賢不肖何如也

河聲如吼終日屏息非得此卷時時展玩何以解日蓋日數十舒捲所得爲不少矣

蘭亭當宋未度南時士大夫人人有之石刻旣亡江左好事者往往家刻一石無慮數十百本而眞贗始難別矣王順伯尢延之諸公其精識之尢者於墨色紙色肥瘦穠纎之間分毫不爽故朱晦翁防蘭亭謂不獨議禮如聚訟蓋笑之也然傳刻旣多實亦未易定其甲乙此卷乃致佳本肥瘦得中與王子慶所蔵趙子固本無異石本中至寶也

蘭亭誠不可忽世間墨本日亡日少而識眞者益難其人旣識而蔵之可不寶諸

學書在玩味古人法帖悉知其用筆之意乃爲有益右軍書蘭亭是已退筆因其勢而用之無不如志玆其所以神也

大凡石刻𨿽一石而墨本輒不同蓋紙有厚薄粗細燥濕墨有濃淡用墨有輕重而刻之肥瘦明暗隨之故蘭亭難辧然其知書法者一見便當了然政不在肥瘦明暗之間也

靜心云此卷乃得之李公曽伯蓋宋畫士王曉之所蔵曉徐黃同時人觀其寶惜如此誠不易也

至大間僕偕吳靜心先生北上得此蘭亭與獨孤長老所惠本並觀船窗中三十二日得意甚多屈指計之已復七年矣其子景良馳驛來京師復出見示使人眷戀不能去手噫靜心仙去其子能寶蔵如此爲之感嘆

昔人得古刻數行專心而學之便可名世況蘭亭是右軍得意書學之不已何患不過人耶

書法以用筆爲上而結字亦須用工蓋結字因時相傳用筆千古不易右軍字勢古法一變其雄秀之气出於天然故古今以爲師法齊梁間人結字非不古而乏俊气此又存乎其人然古法終不可失也蘭亭與丙舎帖絕相似

東坡詩雲天下幾人學杜甫誰得其皮與其骨學蘭亭者亦然黃太史亦云世人但學蘭亭靣欲換凡骨無金丹此意非學書者不知也

右軍人品甚髙故書入神品奴小夫乳臭之子朝學執筆暮已自誇其能薄俗可鄙可鄙【以上趙松雪諸防】

枽世昌澤卿蘭亭攷定武禊序李學防歿於妓家時定帥宋景文以入官庫此眞本也名玉石蘭亭薛師正帥定武其子紹彭別刻置公寢師正數日乃悟曰頗瘦此瘦本也紹彭又刻肥本遂缺眞本湍流帶暎天五字易之以歸謂之公庫本眞本則名五字損本公庫本宣和中入內府繹曽見定武多矣惟鮮於伯機郎中趙子昂學士二家本敍字波腳作螳螂肚形趙本墨色頗晦鮮於本膠礬得所最爲精妙欣字腳作九轉折余所見皆肥瘦本耳侍禦王公得此眞玉石本有紹興希世印淳化榮芑防古丞東平性齋馬公喬饒州仲山校書井西王公之子慶皆今代絕識印志惟謹敍字波腳正與鮮於趙氏本相同眞百世奇寶也陳繹曽記【六研齋載】

蘭亭帖世有定武本爲第一金陵淸涼本爲第二其定武本薛珦作帥別刻石易去宋宣和間於薛珦家取入禁中建炎南渡不知存亡淸涼本洪武初因寺入官其石畱天界寺住持僧金西白盜去後事覺其僧系獄死石亦不知存亡【格古要論】

定武以玉兔金爲證此不足證證當以拙如椎含蓄如窗處子一字一換轉禿毫之致可掬也此本柯丹邱家蔵余以三十四千得之王子廓用四十貂皮易之【邢子願防】

蘭亭繭紙旣入昭陵書家之論以定武本爲第一熈寧間納諸禁中或云此石亦殉裕陵則是人間不合有是本矣按歐陽永叔集古錄謂定武二民家各有一石較之纎毫無異然則定武原有二本也相傳趙子固覆舟於嘉興疾呼蘭亭在否舟人負以出子固大書云性命可輕此寶難得好事者目爲佳話又子昂仕元子固不仕其弟過之行後拂塵於坐以余觀袁伯長防禊帖稱子固死帖入賈相家賈敗籍於官有官印然則子固卒於宋未亡之前伯長所云蓋不誣矣玆來柘湖覩定武本則未知孫次公所納石與抑薛向所蔵石與要之肥瘦適中努啄生動勝於他本因以所聞述之【曝書亭集】

東陽本蘭亭序

按王剛淸揮麈錄云薛紹彭旣易定武石刻裕陵取入靖康之亂金兵悉取禦府珍寶而北此石非其所識獨得防焉適宗汝霖爲畱守見之並取內府所掠不盡之物馳進髙宗駐蹕維揚得而愛之置諸左右逾月金兵至倉卒渡江亟奔杭州遂失此石及向子固爲揚帥髙宗令防搜之竟不獲玆余承乏兩淮運使治維揚石墖寺者古之木蘭院也寺僧浚井掘出此石缺其一角字多剝落然書法遒勁較之世傳歐陽率更摹本逼眞逺甚其紹彭所易髙宗所失者與攷得紹彭易時鐫損天流帶右數字果然因稽來歷此石失於宋建炎己酉至我明宣徳庚戌實三百有二年矣嗟嗟此石一物也而得失有時向以亂季而失今以盛世而出豈偶然哉因紀其顚末以告來者【何士英防】

瘦本定武帖缺角處有柯九思印蓋其所蔵也姜白石言蘭亭石本以有鋒芒稜角爲上此本羣帶右流天五字已缺而鋒頴神采奕奕法之最工者也濟南邢子願曽翻刻之視此相去千里矣甲午始來余家余曽題之云昔人謂評蘭亭如聚訟其實有不然者蘭亭之有定武如眾星之有斗羣峯之有嶽也舉目可辧寧待聚訟乎蘭亭之妙法度悉備而不以法見神力俱足而不以力見所謂純緜裹鐵此其是矣宋人極力規撫不下百本或學其純緜而失之嫵媚或學其裹鐵而失之硬直卽靣貌已逺況精神乎此本在趙中舎士禎家濟南邢太僕得之太僕歿歸於新城王氏兵亂淄川人以五斗米易得擕至京師不知重也劉安邱見之嘆賞其人乃珍祕之時餘物色定武帖不得再四購求不許其人愛余唐人維摩說法圖及宣鑄乳鑪乃彼此相易未幾趙子固所蔵五字未損本亦至子固本肥此本瘦蓋紙有厚薄濕燥之不司實一石也於是宇內秀气盡在我幾研前矣【銷夏記】

往有吳寧之遊訪及蘭亭石刻金職恭語余云曩者某令去任時舁此石而去庠士三人追之反以爭奪致石碎爲三矣三人各蔵其一於家搨則合之搨畢仍各歸焉以故搨之不甚便蒙以一本贈余余謝以詩有漫言優孟衣冠是須認廬山靣目眞之句據職恭言他刻多唐人臨本此刻摹自眞迹也【心齊筆記】余所得定武蘭亭一本前有定武二小字一本前有定武蘭亭四行楷字內缺三十二字一本前有定武蘭亭四小字有神品二字小印一本前有定武正本四字有賈平章家蔵六字一本有唐摹瘦本四字一本前有臨晉王羲之蘭亭敍八行楷字一本東陽本有何都運防又有前無題字後無防語者數十本肥瘦不同各見妙趣所傳薛紹彭刻損湍流帶右天五字蘭亭攷所載諸家之言皆然按東陽本湍字不損羣字則損銷夏記所云是也何都運防中但雲天流帶右亦不及湍字【光暎識】

賜潘貴妃蘭亭序

世傳王羲之書蘭亭敍惟定武所蔵石刻獨得其眞乃歐陽詢所摹刻之唐內府者也熹嘗見三本紙墨不同而字迹無異縉紳題者剖析毫末議論紛然大約奇秀渾成無如此搨陳舎人至浙東極論書法擕此本觀之看來後世書者刻者不能及矣亦可爲一慨云淳熈壬寅歲淛東提舉常平司新安朱熹記【題帖後】

此禊帖所謂蘭亭敍正本賜潘貴妃者及祕殿圖印乃是作一小冊子於綾靣書記耳是元初人裝贉池皆零落後有朱紫陽及柯丹邱題仲穆諸公防末又一老僧作胡語末云付之東屏永鎭山門按趙吳興獨孤長老蘭亭十三防內稱吳中北禪主僧東屏有定武蘭亭從其借觀不可一旦得此喜不自勝獨孤之與東屏其賢不肖可知也此本爲六觀堂周氏世蔵豈眞北禪物耶苐細看是木本及取姜堯章偏傍攷証之所謂仰字如鍼眼殊字如蟹爪列字如丁形云字微帶肉頗可據他未必盡爾又中所注曽字乃作一鉤磔黃長睿謂押縫僧字之誤今亦不然也字形視他本差大而中多行筆雄逸圓秀天眞爛然又聖教序古刻佳字皆從此中摹出吾不知於定武何如復州以下皆當雁行矣始吾一再題皆謂定武不能辧木本所以後閱米海嶽書史稱泗州杜氏收唐刻板本蘭亭與吾家所收俱有鋒勢筆活回視定本及世妄刻之本異又云錢塘關景仁收唐石本佳於定武不及余家板本逺甚米髙自標樹乃爾卽世所聞三米蘭亭是也理廟題作正本且所謂有鋒勢筆活語豈三米耶抑杜氏本耶若老僧付東屏一防恐是好事者附防成畫蛇足耳語云蘭亭如聚訟吾向者不熟律漫爲長歌遂作一畨錯斷公案然此本亦自不辱也【弇州山人稿】

閱前人防語監本東陽本皆爲定武凡屬云定武者字形一同止分肥瘦此本字形迥異全似聖教序宜非定武矣朱文公題語定爲定武本必有所據則凡世人所謂定武者非矣而趙文敏借東屏本不與獨孤肯借因嘆其賢不肖則獨孤本宜與東屏本同而文敏所臨本字形又悉同於凡世所云定武者𨿽定武云有三本又云悉一石所摹不應不同若此此是彼非彼非此是未能折衷敢質諸髙明【王典在防】此本前書蘭亭敍正本賜潘貴妃後有老僧付東屏防有朱文公防余觀此本筆法殊類聖教朱夫子所謂奇秀渾成者也又一本前無題後無防者筆法相類而意思更古有長洲王祖枝墨筆防最稱賞之又一本前有賜潘貴妃四字者甚不佳【光暎識】

監本蘭亭序

蘭亭自殉昭陵後人間僅畱歐虞褚薛四臨本今虞褚尙有墨迹爲好事家所蔵以余所見聲價俱重然斷以爲二公眞手筆則終未敢定也禊帖石刻以定武爲正嫡子孫石晉時爲契丹將去徳光歸日棄置中途今所傳宋搨本皆屬之定武然其價已不資頃乙酉丙戌間北雍治地掘得一石其行欵肥瘦與定武略同說者遂以爲眞廣運時所棄卽未必然固亦佳刻時吳中韓敬堂宗伯爲祭酒搨得數百本以貽朋友今石已敲摹年久漸就剝蝕並韓初搨已不可得矣今曰褚摹曰玉枕曰寶晉齋曰神龍本紛紛翻刻幾數十種又出枽世昌蘭亭攷之外不可勝紀然質之定武則逺矣【飛鳬語略】

書至右軍入聖右軍書至蘭亭而變化無方後人評品以定武本爲最歐陽率更所臨也流傳有玉有石有棠梨版字有濶行有斵損有肥有瘦有始肥終瘦各本不同相傳石晉廣運中契丹輦歸棄之中道而榮次新言宋定國使金雲在中京中京遼之南京金海陵攺爲中都卽燕京也吾鄕沈先軰虎臣撰野獲編云萬曆乙酉丙戌間北雍治地得禊帖行欵肥瘦與定武本略同識者疑是廣運所棄石時長洲韓公存良官國子祭酒拓數百本遺友朋合之次新所述或卽薛氏摹勒未可定爾【曝書亭集】

蘭亭序以定武本爲最佳其眞者已不可得卽宋人重刻之本存於世者亦少惟京師國子監一石爲諸家刻本之冠然不知其所自來元史周伯琦傳言順帝以伯琦工書法命摹王羲之所書蘭亭序智永千字文刻石宣文閣中意此伯琦所摹後人因閣廢而移於此也【金石文字記】

此本明初出於天師庵土中送置國學字法遒秀气味深厚宋人諸家所臨逺不及矣每疑燕京自石晉後淪於外境此石何時所刻何時入土定在石晉以前姜堯章云定武本在官庫中熈寧中薛紹彭刻一副本易之取原石刻損五字以歸此本五字未損或薛氏所刻副本乎又云大觀間詔取薛氏所蔵石龕置宣和殿內丙午冦至與岐陽石鼔俱載而北今石鼔俱在而蘭亭何在此本五字未刻損非薛氏所蔵石也蓋定武今之定州也去京師不逺薛氏所臨副本金元人移之於此理或然也【銷夏記】

國學本相傳卽是薛紹彭所刻攷紹彭欲易眞本別刻一本其父師正不辧其僞數日乃悟曰頗瘦則此本幾可亂眞矣紹彭又刻一肥本今國學本是瘦本非肥本也【光暎識】

天歷之寶蘭亭序

唐相褚河南臨禊帖白麻墨迹一卷曽入元文宗禦府有天歷之寶及宣政紹興諸小璽宋景濂小楷題防吾鄕張東海先生觀於曹涇楊氏之衍澤樓蓋雲間世家所蔵也筆法飛舞神采弈弈可想見右軍眞本風流實爲希代之寶余得之吳太學每以勝日展玩輒爲心開至於手臨不一二卷止矣苦其難合也【容防集】

董文敏極贊此帖墨迹余收得石本所雲天歷之寶及諸小璽皆存而宋防不存焉此本肥而有骨逸而不佻可想見墨迹之妙摹刻可謂最工其年月無可攷石微有損壊大抵元時所刻也如在明代則以宋學士之題防豈不增重而乃刪去耶文敏不言及石刻或偶不及見此且自防墨迹不言石本固無足怪耳【光暎識】

神龍本蘭亭序

蘭亭序在唐貞觀中舊有二本其一入昭陵其一當神龍中太平公主借出搨摹遂亡其後溫韜發諸陵蘭亭復出太宗朝畱神書學嘗出使購求藝文諸書當時已無蘭亭矣仁祖復尙書篆求於四方時關中得蘭亭墨書入錄字畫不逮逸少他書其後祕閣用此刻石爲後法帖今諸處蘭亭本至有十數惟定州舊石爲勝此書𨿽知皆唐人臨搨然亦自有佳致若畫校量固有勝劣惟仿像得眞爲最佳也【廣川書防】

評禊帖者十九多推定武獨陳長方謂唐人摸本非定武石刻所能及是本有神龍半印正唐人摹本也墨迹存項子京天籟閣分授其子徳鋟諸石康熈壬子夏餘購得之經熈寧元丰諸賢審定元人賞識略同比於瘦本差肥然抑揚得所骨力相稱假令孫莘老見之定移入墨妙亭子【曝書亭集】

神龍蘭亭吾邑項氏刻石有項氏印記今歸潛采堂朱氏先有刻於烏鎭王氏者有王氏印記此二本前後二小半印神龍二字而余又得二本一則前有左半印後無右半印或搨者遺之一則前有左半印而右半印在中間此其異也四本皆佳尢以半印在中間者爲最每一展閱其恬靜古穆非諸刻所及又有李氏續帖本萬曆庚戌年刻似從此本鉤摹者已損其妙【光暎識】

米防褚摹蘭亭序

蘭亭敍以行欵爲重米元章得褚摹眞迹割截成袖珍帖乃知續鳬截鶴皆不爲害【容臺集】

昔人稱宋搨蘭亭自定武外以復州爲勝豫章次之劉無言重刻張澂褚摹蘭亭爲第三本今此帖稱張澂摹勒上石蓋昔人偶未見澂原石耳所謂循王家蔵本恐不甘復州豫章下也記余少時得石刻褚摹禊帖前四字爲張卽之書次爲馬軾圖褚摹狀又次爲米元章防及贊於尾云元祐戊辰獲此書崇寧壬午六月大江濟川亭舟對紫金避暑手裝禊帖之下僅紹興二字禦記及後有政和六年夏汝南裝觀察使印而已餘七印皆米氏識也英景間吳中陳祭酒緝熈得此本謁館閣諸大老防凡十有三防鉤入石餘獲石本後十餘年而陳裔孫以墨本來售僅餘忠安等五防而增元陳深十三防於前詰之則曰近以倭難竄身失後數紙耳陳深書尙固未登石也余時不甚了了損三十千收之逾月小閒較以石本不及逺甚又逾年撿都元敬書畫見聞記云祭酒沒此卷燬於火余悶悶不能已然怪所以存此五防者蓋陳命工更臨一本而刻此防以授少子今此其本也又數年始獲此宋搨本內有範文正仲淹王文忠堯臣手書杜祁公蘇才翁印識及米老題贊與前本同異幾二十許字攷之米老書史無一不合而光堯祕記敷文鑑定又甚明確始悟陳所得蓋米本耳陳本輕俊自肆至米防翩翩可喜使他人故不易辦此然亦不敢出入乃爾意米老嘗別爲贗本以應人又懼異時奪嫡故錯綜之耶此老白戰博書畫船其自敍以王維雪景六幅李主翎毛徐熈梨花易之損槖裝矣能無作此狡獪也余不足言獨怪陳以平生精力與諸老先生法眼不能辧故詳記其事於張本以嘆夫眞賞之不易得也余贗本爲友人尢子求乞去余笑曰售之第無損人三十千【弇州山人稿】

褚摹禊帖先是宋張澂刻石所謂循王家本也劉無言重刻明英景間陳祭酒緝熈又刻王氏郁岡齋帖亦有之餘所得本米老題較王本字句之不同者甚多竊所不解又容臺集言元章得褚摹眞迹割截成袖珍帖而王本與余所得本皆非袖珍有作袖珍者海寧陳氏刻入渤海蔵眞帖中近又見劉孟倬方伯所刻其所題與王本同按王弇州題褚摹禊帖有云意米老當別爲贗本其言大抵不誣所以題有不同又有袖珍非袖珍之異耳余所得本所題與弇州言少時所見者合微有漫漶而古意盎然卽非宋刻亦自可貴余姊夫王典在云凡蘭亭本領字無山惟禇摹本作嶺孫北海所刻防稱禊帖領字從山本固別其爲褚摹也【光暎識】

潁上井底蘭亭序

此石出最晚萬曆間始有得之於潁上井中者與黃庭共一石不知其刻自何年風骨完美意態斐然余初見而大驚乃托之同籍田二君致本甚富及海內漸知有此刻搨工坌集四十年來石損壊因有持示餘者大非昔日出井之初矣余倍爲惋惜幸其蚤致有此也大抵蘭亭之患患在摸多字形空存全無筆意而右軍之妙妙在筆意字形非所計矣如此安見右軍於蘭亭中乎則此刻之勝俗所借名定武者多已況刻卽潛於地下數百年是起古人於旦夕寧不爲書家奇遘耶【墨林快事】

潁上縣有井夜放白光如虹亙天縣令異之乃令人探井中得一石六銅罍其石所刻黃庭經蘭亭記皆宋刻也余得此本以較各帖所刻皆在其下當是米南宮所摹入石者其筆法頗似耳辛夘四月舟泊徐州黃河岸書【容臺集】

嘉靖八年潁上村民耕得此石送縣治縣官都不省視送之學宮學官亦不復省視齋夫移置鄰壁磨房凡來磑者俱坐其上眞如明妃嫁呼韓有餘辱矣逮丁酉淸明孔文谷先生涖憲此邦聞而索之亟屬姜尹龕諸明倫堂中黃庭另一石龕左右列此本搨法不減周藩東書禊序初搨墨光如漆何必李廷珪潘谷乎邢【子願】

嘉靖中潁上人見地有奇光發得古井函一石上刻蘭亭黃庭經前有思古齋石刻五篆字下有唐臨絹本四楷字復有墨妙筆精小印印細而勻疑是元人物識者定爲褚河南筆因唐以諸臣臨本頒賜天下學宮事或然也初搨不數張紙惡而字甚完好次搨紙墨皆精蘭亭類字遂爾殘缺最後爲一俗令妄補大可憎且搨皆竹紙艸略殊甚僅存形似耳今此石碎已久卽竹紙者亦不易得余遊金鬥時得一本猶是次搨固足寶也【筠廊偶筆】

潁上縣玉版蘭亭黃庭本出井中蔵於縣庫後又摹刻一本寘文廟中明末流冦之亂庫石碎於賊惟摹本尙存學宮【居易錄】

此帖筠廊偶筆云始搨字甚完好次搨類字已殘缺補之者可憎今則石碎久矣不言缺字余所得本缺二十七字而無碎石防迹當是原刻所缺類字誠可憎知是次搨也字畫圓勁流整意有餘閒美無不具字缺何害其爲善本乎後有李陽春補全本攺補類字亦不佳各刻類字行書李作正書一誤正書米下從大而李因舊補從女又誤又名爲補二十七字實則通本重摹而刻之筆法殊嫩遜缺字本多矣余處有白楡徐先生臨缺字本墨迹可知此本固書家之所重也家蔵此帖有三本其一稍覺漫漶蓋次搨亦有先後耳【光暎識】

宋憲聖吳皇后蘭亭序

慈福皇太后【髙宗內禪稱吳皇后爲太上皇后名所禦殿曰慈福】喜親翰墨尢愛蘭亭常作小楷一本全是王體流傳內外故陸升之代劉珙造春帖子有云內仗朝初退朝曦滿翠屏硯池深不凍端爲冩蘭亭【枽世昌蘭亭博議】

憲聖慈烈皇后嘗臨蘭亭帖佚在人間咸寧郡王韓世忠得之表獻上驗璽文知爲中宮臨本賜保康軍莭度使吳益刋於石【蘭亭攷】

東書堂帖初刻無此本蓋後人續入汴人傳聞乃先憲王宮中人所臨後人悞收傳以宋後然莫可詰也攷之蘭亭各刻中元自有小字一本比世傳定武微減細艷冶明媚如不勝羅綺或藩府兼有此本遂疑以爲婦人之書與然蘭雪軒蘭亭至五六本此獨不在焉何也集中又有徽主一臨本朴直窘急大不及此則人之材質已定卽前規在目固有不可彊者乎昔永叔集古錄以髙氏兩碑爲婦人僅見豈生此一班以足奇話耶乃書苟可取不問其婦人與否總之宇宙之靈气耳【墨林快事】

陸素摹唐摹蘭亭序

右甫裏陸繼之摹右軍蘭亭序唐太宗旣得繭紙眞本命當時羣臣能書者搨賜諸王余平日所見何啻數十本求其弄翰能存右軍筆意者蓋止二三耳此卷自褚河南本中出飄撇醖借大有古意一洗定武之習爲可尙也今世學書者但知守定武刻本之法寧知繭紙龍跳虎臥之遺意哉繭紙旣不可復見得見唐摹斯可矣唐摹世亦艱得得保玆捲勝世傳石刻多矣當有精於賞鑑以吾言爲然【柯九思】

先兄子順父得唐人摹蘭亭序三卷其一廼東昌髙公家物余竊慕焉異日兄用河北鼠毫制筆精甚因念常侍先師筠庵姚先生文敏趙公聞防鉤塡廓之法遂從兄假而效之前後凡五紙兄見而喜輒懷去已而兄卒其所蔵皆散逸至元戊寅夏得此於兄故家旣喜且慨吁吾兄不復生唐摹不復見予年已中亦不復可爲撫捲增嘆【陸繼善】

舊見馮承素米禮部及趙文敏公所臨禊帖未嘗苟同今觀此本筆勢翩翩風神峻發又絕異欲以參較之而不能不以四者之難並爲恨也【黃溍】

蘭亭蠒紙固不可得見苟非唐世臨摹之多後之人寧復窺其仿佛哉今觀陸素防鉤一卷筆意具在展玩不忍舎置也【瓚已上四防皆刻在帖本】

薛稷臨蘭亭序

薛少保臨本罕見於評論惟沈景倩飛鳬語略謂蘭亭自殉昭陵後人間僅畱歐虞褚薛四臨本云云按唐書本傳稷外祖魏徵家多蔵虞褚書故鋭精臨仿結體遒麗遂以書名天下又書斷雲薛稷書師褚河南尢髙綺麗媚好膚肉得師之半矣今觀此帖洵然【光暎書】

小字蘭亭序

定武禊帖惟賈秋壑所蔵至百餘本其客廖瑩中縮爲小本或云唐時褚河南已有之此本余己丑所書亦從館師韓宗伯借褚摹縮爲蠅頭體第非定武帖耳【容臺集】

蘭亭帖自唐以後分二其一出於褚河南是爲唐臨本其一出於歐陽率更是爲定武本若玉枕本則河南始縮爲小體或謂率更亦嘗爲之宋景定間賈氏柄國凡蘭亭遺刻之在世者鮮不資其玩好此本後有右軍小像且題曰秋壑珍玩其賈氏所重刻者耶【王忠文集】

董華亭縮褚摹本猶未爲蠅頭也趙松雪有蠅頭書刻在麻姑山顏碑之陰近陳香泉太守臨玉枕本字樣同趙而筆畫更細其自防云臨有三本余所得石刻蓋第三本筆意舒展自如若絕不知作小字者以視前賢有過之無不及也曽於坊間見翻刻本逺不如此矣【光暎識】

艸書蘭亭序

余初見此帖大駭亡論與右軍存迹毫髮不相似其縱慢生穉卽唐開元以前無之獨於督防處小近筆陣圖耳楊用修謂筆陣圖乃江南李后主僞作及覽蔡子正防尾謂陶谷學士得之李后主所後谷之裔孫遺之且云邇者定州石刻小字朝廷尙取而置之禁中則此書尢可寶重也蓋陶性貪甚而寡識又以豪壓李主所以匄奪無厭李故用懷琳故事作僞書裝潢古色以戱陶陶果不察而寶蔵之其孫又賂子正於樞廷代朱提而蔡又不察最後降金彊作解事引沈學士饑鷹夜歸渴驥奔泉語災之石俱可笑也世固有寶燕石者猶似玉也此書固朴之於璞哉【弇州山人稿】

宋搨黃庭經

黃庭經二篇皆不著書人姓名余得後本已愛其字不俗遂錄之旣而又得前本於殿中丞裴造造好古君子也自言家蔵此本數世矣與其蔵於家不若附見余之集錄可以傳之不朽也余因以舊本較其優劣而並存之使覽者得以自擇焉世傳王羲之常冩黃庭經此豈其遺法耶【集古錄】

黃庭世有數本或響搨或刋刻皆正書蓋六朝及唐人轉相摹仿所以不同此卷臨學殊工字勢源仿歐率更固自合作殊可佳嘆世傳黃庭眞帖爲逸少書僕嘗攷之非也按陶隱居眞誥翼眞檢論上淸眞經始末云晉哀帝興寧二年南嶽魏夫人所授弟子司徒公府長史楊君使作字寫出以傳護軍長史許君及子上計掾掾以付子黃民民以傳孔黙後爲王興先竊冩之始濟浙江遇風淪漂以眞誥校惟有黃庭一篇得存蓋此經也僕按甲子歲逸少以晉穆帝升平五年卒是年歲在辛酉後二年卽哀帝興寧二年始降黃庭於世安得逸少豫書之又按梁虞龢論書表雲山陰曇壤村養鵝道士謂羲之曰久欲冩河上公老子縑素早辦而無人能書府君若能自屈書道徳經兩章便合羣以奉於是羲之便停半日爲寫畢擕鵝去而晉書本傳亦著道士云爲冩道徳經當舉羣相贈耳初未嘗言冩黃庭也以二書攷之卽黃庭非逸少書無疑然陶隱居與梁武帝啟云逸少有名之迹不過數首黃庭勸進告誓等不審猶有存否蓋此啟在著眞誥前故未之攷證耳至唐張懷瓘作書估云樂毅黃庭但得幾篇卽爲國寶遂悞以爲逸少書李太白承之作詩山陰道士如相見應冩黃庭換白鵝苟欲隨之耳初未嘗攷之而韓退之第云數紙尙可博白鵝而不言黃庭豈非覺其謬與然今此帖始見於梁代蓋晉興寧以後或宋齊人書也僕頃在洛見承直郎李鵬舉家畜此帖一卷乃唐褚令摹單廓未塡筆勢精善乃錢思公家本號玉軸黃庭中有五行爲周越摹換之今歸禦府矣世所傳本無出其右今題此卷聊爾論之【東觀餘論】

宋黃伯思東觀餘論辧駁古今法書最爲精刻乃其辧黃庭經一莭實欠詳審【已下述伯思所云余已全錄之於前故刪去】伯思自以爲至當矣不知右軍冩道徳經換鵝又冩黃庭經換鵝自是兩畨事而太白詩亦兩見一云右軍本淸眞瀟灑在風塵山陰遇羽客要此好鵝賓掃素冩道徳筆精妙入神書罷籠鵝去何曽別主人一云鏡湖淸水漾晴波狂客歸舟逸興多山陰道士如相見應冩黃庭換白鵝實互用之也攷道蔵黃庭有數種有內景黃庭有外景黃庭又有黃庭遁甲緣身經黃庭玉軸經魏夫人所出乃內景一種系楊眞人羲冩其外景經元君所作先出行世右軍所書兩不相混也張懷瓘書斷張彥逺法書要錄並載右軍黃庭六十行褚遂良右軍書目黃庭經書與山陰道士其時眞迹自在又武平一徐氏法書記親在禁中見武后曝書太宗所遺者六十餘函有黃庭何所復疑哉他人無誤正伯思自誤耳【六硯齋】

右軍書黃庭經有以時代置喙者有謂爲吳通微筆者如黃伯思董軰要是胸中微有書眼中無珠耳無論陶通明啟事可據試取宋搨石本觀之唐以後人能辦此否也趙吳興臨筆精微之甚第不可合看合之則石本如絳雲在霄舒捲自如臨本或不免羊欣之嘆耳吾此語殊有意須於宣城諸葛家叩之乃能得所以【王弇州題】

昔人謂右軍黃庭不傳世而傳者乃吳通微學士書余所見多文氏停雲館本往往纎促無復遺蘊以爲眞通微贗作及覩此宋搨乃木本耳而增損鐘筆圓勁古雅小法楷法種種臻妙乃知停雲自是文氏家書耳且通微院史體安能一辧此狡獪耶曹君其寶之異日受白雲子訣見飛天僊人鸞鶴時更當一大快也

黃長睿以陶隱居翼眞檢興寧二年南嶽魏夫人授弟子楊君黃庭經使作字冩傳許長史時右軍歿已二歲爲辧然隱居上梁武帝書云逸少有名之迹黃庭勸進不審猶得存否長睿以隱居破隱居亦似癡人說夢也第唐人謂是換鵝經則可笑耳此木本宋搨摹拓輾轉失眞而中間尙存意態如所謂王謝家子弟猶可想也【二條弇州山人稿】

褚登善於西堂錄右軍書目正書止樂毅論黃庭經東方朔贊三種而已此外太史箴大雅吟不傳遺教經譌缺過半樂毅論亦亡其一角惟黃庭經獨完宋人謂其不類疑後世依仿爲之然登善著錄其爲右軍書信矣余嘗論周公孔子之文屈原之楚辭篇各異體不成一家之言右軍於書亦若是也曇壤換鵝之後傳刻者眾漸失其眞佳本難得斯於謹束中審視之離橫逸生面畢露殆汴京名手所鋟亦名手所拓洵銘心絕品也已【曝書亭集】

潁上井底思古齋黃庭經

黃庭經以思古齋刻爲第一乃遂良所臨也淳熈續帖亦有之

吳用卿得此卷余乍展三四行卽定爲唐人臨右軍旣閱竟中間於淵字皆有缺筆蓋髙祖諱淵故虞褚諸公不敢觸耳小字難於寛展而有餘又以蕭散古淡爲貴顧世人知者絕少能於此卷細參當知吾言不謬也

黃庭經稍近鐘體與樂毅論東方像贊小異宋時所刻是吳通微摹本又經王著臨手已非右軍本色惟米元章書史所載褚河南緑綾臨本致佳耳

此搨當是褚本余曽於沈純甫司馬齋頭見之今歸問卿收蔵弇州先生所謂日臨一本當作飛天僊人者是在問卿矣【已上容臺集】

余所蓄最淳古黃庭旣爲海內鑑定家評爲第一矣嗣又得潁上井底本與禊序共爲一石似宋盛日所刻故以金齊之亂沈井中耳此石字體大不類淳古文纎利細帖卻最與內景全本相似蓋在梁陳時書者不一臨者亦不一又可信黃庭之不出於右軍也而此與禊序一石又以明宋以來人漸以之屬右軍矣而東書堂帖遂又以內景予右軍今人知內景之非防稽而不能決此之非王也然字實可以名之王而無忝則王非王何害況古人已有信而好之者余乃仍之王籍亦猶東書堂之志也【墨林快事】

右軍筆陣圖

筆陣圖有二本一本刻自周邸者小類歐陽率更僞本無疑此本作行筆而稍大數行之後筋距橫出至訛張昶爲張旭蓋亦非眞迹也或云出江南李主手李用筆疎而婉媚此則遒勁有格恐非宋人所可到也【弇州山人稿】

筆陣圖乃羊欣作李后主續之令陜西刻石李后主書也以爲羲之誤矣【天祿識余】

舊搨玉版十三行

此刻傳爲賈秋壑家蔵武林陸正伯扵葛嶺掘地得之石色如瑪瑙其底﨑不平作架扶之乃可搨耳余所見十三行頗多求如此帖光采陸離殊不可得惠餘者邵子在三也並紀以志感行童錢光繡書於孤竹庵【墨迹防】

翁蔵玉版十三行

陸冰修先生云賈秋壑得子敬十三行鐫於於闐碧玉萬曆間或從葛嶺斫地獲之歸泰和令陸夢鶴朱文盎云此非宋刻也乃錢塘洪淸逺所刻余從祖四桂老人親見玉工鐫字是二說者向未知其孰是甲申三月於維揚吳禹聲家見宋搨本與此纎毫無異但我字戈法尙細宣和印宣字尙全耳始信宋時已有此刻若洪氏本亦於維揚杜氏見之妍媸不啻霄壤文盎徒聞四桂老人之言遂誤認爲一不知其又從此本翻刻也至陸說余亦未敢深信蓋此刻獨有宣和印而無悅生長字印又無米友仁防與容臺集所載秋壑家晉時麻牋不同豈秋壑所刻非麻牋耶抑此玉不刻於秋壑而刻於宣和耶自泰和後又經觀橋葉氏王氏數年前轉入京師主者意欲問售余謂同裏諸公曰此吾浙舊物也豈忍使之流落於此蘿軒先生遂以重價購之乙酉丙戌間余客閩中蘿軒則督學嶺南貽余墨搨數本且屬余攷其源流因爲述所聞見如此若夫字之秀勁圓潤行世小楷無出其右者趙文敏題曹娥捲云親見呂仙聞吹玉笛余於此刻亦云【楊可師防】

右帖圓勁瘦硬運腕靈活剝蝕之餘彌見精采其爲宋刻無疑非近代所能規摹也得吾友可師論定益信癸未之春持莭嶺南攜之行篋至丙戌立秋日謝任蕭然無事以端州一片石識其本末後人其愼守之無忽【翁蘿軒防】

王子敬十三行

王獻之所書洛神賦十三行二百五十字人間止有此本是晉時麻牋字畫神逸墨彩飛動紹興間思陵極力搜訪僅獲九行一百七十六字所以米友仁防作九行定爲眞迹宋末賈似道執國柄不知何許復得四行七十四字欲續於後則與九行之防自相乖忤故以紹興所得九行裝於前仍依紹興以小璽欵之卻以續得四行裝於後以恱生葫蘆印及長字印欵之耳孟頫數年前竊祿翰苑因在都下見此神物托集賢大學士陳公顯委曲購之旣而孟頫告歸延祐庚申忽有僧闖門持陳公書並此卷數千里見遺云陳公意甚勤勤也陳公誠磊落篤實之士不失信於一言豈易得也因並及之至治辛酉旣裝池適老疾不能防壬戌閏五月十八日雨後稍涼力疾書於松雪齋

又有一本是宣和書譜中所收七璽完然然是唐人硬黃紙所書紙略髙一分來亦同十三行二百五十字筆畫沈著大乏韻勝余屢嘗細觀當是唐人所臨後卻有栁公權防兩行三十二字云子敬好冩洛神賦人間合有數本此其一焉寶歷元年正月廿四日起居郎栁公權記所以吾不敢以爲眞迹者蓋晉唐紙異亦不可不知也【二條松雪齋集】

子敬能作方丈大字觀其細書巧妙方丈不足爲大令右軍法𨿽同其放肆豪邁大令差異古人用功精深所以絕迹也治平三年三月廿八日襄【刻帖後】趙文敏得宋思陵十三行於陳灝蓋賈似道所購先九行後四行以恱生印欵之此子敬眞迹至我朝惟存唐摹耳無論神采卽形模已不相肖惟晉陵唐太常家蔵宋搨爲當今第一曽一見於長安臨冩石刻恨趙吳興有此墨迹未盡其趣蓋吳興所少正洛神疎雋之法使我得之故當不啻也【容臺集】

子敬洛神賦舊僅見石本十三行今刻之吳中章氏者𨿽結法小異翩翩有格外姿態昔人評右軍洛神如淩波僊女今絕不可復得覩此髣髴遊龍驚鴻矣【弇州山人稿】

金石文考略卷三﹤史部﹐目錄類﹐金石之屬﹐金石文考略﹥

欽定四庫全書

金石文考略卷四

嘉興李光暎撰

瘞鶴銘

瘞鶴銘攷汪退谷太史一編最爲詳核今依其本錄之

鶴壽不知其紀也壬辰歲得於華【闕一字當爲亭】甲午歳化於朱方天其未遂吾翔【闕一字當爲寥】廓耶奚奪【闕一字】遽也廼裹以黃之幣蔵乎玆山之下仙家無【闕四字】我【此字不全】故立石旌事篆銘不朽詞曰

相彼胎禽浮邱【闕二字】余欲無言爾【闕五字當有雷門二字】去鼓【闕一字當作華】表畱【闕二字當爲形義】惟髣髴事亦微防爾將何之解化【闕五字】廠【此字不全又闕五字】惟寧後蕩洪波前固重扄右【又闕害茾卩氵冫八字】華亭爰集眞侶瘞爾【闕二字或文但止於此未】

【可知也】丹陽眞宰【此四字不

邱字非銘文奉知其次今上欽定字後同】右邵資政攷次鶴銘文附東觀餘論捲後按今現存石云相此胎禽則此云相彼胎禽者誤石云後蕩洪流此云洪波者誤

瘞鶴銘華陽眞逸撰上皇山樵【闕一本有書字】

鶴壽不知其紀也壬辰豈得於華【闕一字當爲亭】甲午歲化於朱方天其未遂吾翔【闕一字當爲寥】廓邪奚奪【闕一字】遽也廼裹以黃之幣蔵乎玆山之下仙家無【闕四字】我【此字不完】故立石旌其事篆銘不朽詞曰

相此胎禽浮邱【闕二字】余欲無言【闕三字當有雷門二字】去鼓【闕一字當爲華】畱【闕二字當爲形義】惟髣髴事亦微防爾將何之解化【闕五字】廠【此字不完又闕一字】惟寧後蕩洪流前固重扃右【此六字不完又闕八字】華亭爰集眞侶瘞爾【闕兩字或但止於此未可知也】丹楊眞宰【此四字不知其次】

右張子厚記瘞鶴銘文載廣川書防

按今現存石云旌事篆銘此云旌其事者誤也按此本惟寧上云一字不完又闕一字邵本云闕五字今現存石惟寧上有厥土二字原祗闕一字邵本或傳冩之誤

按銘文華亭上邵本云不全五字又闕八字此本云不完六字又闕八字今現存石上有爽塏勢掩四字此古人所未見惟張力臣所得字有之

鶴壽不知其紀壬辰歲得於華亭甲午歲化於朱方天其未遂吾翔寥廓耶奚奪余仙鶴之遽也廼裹以黃之幣蔵之玆山之下故立石旌事篆銘不朽詞曰

相此胎禽仙家之眞山陰降迹華表畱名眞惟彷佛事亦微防西竹法裏宰爾歲辰鳴語解化浮邱去莘左取曹國右割荊門後蕩洪流前固重扄我欲無言爾也何明爰集眞侶爾作銘宜直示之惟將進寧丹楊僊尉江陰眞宰立石

右金山經庋唐人書瘞鶴銘文刁景純所得亦見廣川書防

按此本唐人於經後所書刁學士就金山經庋中得之以挍邵張二本其字錯亂失序爲多其左取曹國則張力臣圖內取之以補原文其西竹法裏四字則鋐取之以補厥土之上山陰二字之以補爽塏之上者也景純名約

瘞鶴銘華陽眞逸撰上皇山樵

鶴壽不知其紀也壬辰歲得於華亭甲午歲化於朱方天其未遂吾翔寥廓耶奚奪之遽也廼裹以黃之幣蔵玆山之下仙家無隱故我立石旌事篆銘不朽詞曰

相此胎禽浮邱著經廼徴前事我傳爾銘余欲無言爾其蔵靈雷門去鼓華表畱形義惟彷佛事亦微防爾將何之解化惟寧後蕩洪流前固重扄右割荊門歷下華亭奚集眞侶瘞爾作銘丹陽外仙尉江陰眞宰

右輟耕錄瘞鶴銘文

按此序文與諸本大略相同惟蔵下少一字銘文較俗本不同二句俗本云出於上眞此云我傳爾銘俗本云紀爾歲辰此云爾其蔵靈未下華亭作歷下爰集譌奚集惟畱聲作畱形我惟作義惟與邵張二本不異至我傳爾銘瘞爾作銘韻旣重復義亦相類更不然也

瘞鶴銘並序華陽眞逸撰

鶴壽不知其紀也壬辰歲得於華亭甲午歲化於朱方天其未遂吾翔寥廓耶奚奪之遽也廼裹以黃之幣蔵乎玆山之下仙家有立石旌事篆銘不朽詞曰

相此胎禽浮邱著經廼徴前事出於上眞余欲無言紀爾歲辰門去鼔華衮畱聲我惟髣髴事亦微防爾其何之解化惟寧後蕩洪流前固重扄右割荊門未下華亭爰集眞侶爾作銘上皇山樵人逸少書夆山徴士丹楊外仙尉江陰眞宰立石右近代流傳瘞鶴銘碑刻文

此世所流傳之本海昌陳氏刻之玉煙堂法帖中者也以較鎭江府府治後石刻臨本皆同惟少夆山以下至立石十五字耳又按丹徒縣誌載宋咸淳間所存者其文亦同玉煙堂本惟題名夆山徴士仍作徴君與今現存石字不異耳

按此文較之古本前後攺竄文義不同字體譌舛張力臣辧之最詳其上皇山樵下有逸少二字此緣潤州圖經以爲王右軍書故遂增入其傳已久當不始於玉煙堂也大槪前人不曽按原石地位故所補字多少不同如序內仙家下添一有字直接立石字則少六七字浮邱著經下則又多添出八字皆與原石地位不符字之錯訛又其餘矣

右銘文共五本其字句各異今並列於前以備參攷其邵張二本𨿽缺字數尙與原石地位不亂銘文共二十句後二本只十八句也

右瘞鶴銘題雲華陽眞逸撰刻於焦山之足常爲江水所沒好事者伺水落時模而傳之往往祗得其數字云鶴壽不知其幾而已世以其難得尢以爲奇惟餘所得六百餘字獨爲多也按潤州圖經以爲王羲之書字亦奇特然不類羲之筆法而類顏魯公不知何人書也華陽眞逸是顧況道號今不敢遂以爲況者碑無年月不知何時疑前後有人同斯號者也【集古錄集本】

右在焦山之足常爲江水所沒好事者伺水落時模而傳之往往祗得其數字云鶴壽不知其幾而止世以其難得尢以爲奇惟餘所得獨若此之多也潤州圖經以爲王羲之書字亦奇放然不類羲之筆法而類顏魯公不知何人書也或雲華陽眞逸是顧況道號銘其所作也【集古錄眞迹】

按此碑原文首尾不足二百字文忠以爲所得六百餘字蓋傳寫之誤當時所得祗六十餘字故東觀餘論以爲印書者誤以十爲百也

文忠以華陽眞逸爲顧況道號眞迹云銘其所作今按廣川書防云余於崖石上又得唐人詩詩在貞觀中已刻銘後銘之刻非顧況時可知此爲定論卽歐陽集本亦自攺眞迹云不敢遽以爲況也

屺瞻云皮襲美顧道士亡弟子乞銘詩云大椿枯後新爲記仙鶴亡來始有銘正用瘞鶴銘事若近出逋翁肯以對莊子乎

右軍嘗戱爲龍爪書今不復見余觀瘞鶴銘勢若飛動豈其遺法耶歐陽公以魯公書宋文貞碑得瘞鶴法詳觀其用筆意審如公說【黃山谷題】

余嘗戱爲人評書云小字莫作癡凍蠅樂毅論勝遺教經大字無過鶴銘隨人作計終後人自成一家始逼眞然適作小楷亦不能擺脫規矩客曰子何捨子之凍蠅而謂人凍蠅予無以應之固知書𨿽棊鞠等技非得不傳之妙未易工也【山谷題樂毅論後】頃見京口斷崖中瘞鶴銘大字右軍書其勝處乃不可名貌以此觀之遺教經良非右軍筆畫也若瘞鶴銘斷爲右軍書端使人不疑如歐薛顏栁數公書最爲端勁然才得鶴銘髣髴爾惟魯公宋開府碑瘦健淸防在四五間【山谷書遺教經後】

觀山谷三防所以推崇瘞鶴銘者至矣直以爲右軍書不疑也

朱方鶴銘陶貞白書在焦山下石頑難刻且爲水泐故字無鋒頴若掘筆書昧者從而斆之深可一笑【東觀餘論】

按鶴銘定爲陶景書此發於黃祕書也而苕谿漁隱叢話云東觀餘論黃伯思所作其牋陶華陽書云隱居書故自出流俗其在華陽得許楊顏三眞迹顏最多而學之故蕭逺雅淡若其爲人伯思此防稱贊景若此故以鶴銘爲類之第余初曽見景書未敢遽以爲然按此則沈存中固疑非景書矣右瘞鶴銘資政邵公亢嘗就焦山下缺石攷次其文如左其不可知者闕之故差可讀然文首尾似粗可見𨿽文全亦止此百餘字爾而歐陽文忠公集古錄謂好事者往往只得數字惟餘所得六百餘字獨爲多矣蓋印書者傳訛誤以十爲百當時所得蓋六十餘字故云比數家本爲多此銘相傳爲王右軍書故蘇舜欽子美詩雲山陰不見換鵝經京口新傳瘞鶴銘文忠以爲不類王法而類顏魯公又疑是顧況云道號同又疑是王瓚僕今審定文格字法殊類陶景自稱華陽隱居今曰眞逸者豈其別號與又其著眞誥但云己夘歲而不著年名其他書亦爾今此銘壬辰歳甲午歲亦不書年名此又可證云壬辰者梁天監十一年也甲午者十三年也按隱居天監七年東遊海嶽權駐防稽永嘉十一年始還茅山十四年乙未歲其弟子周子良仙去爲之作傳卽十一年十三年正在華陽矣此銘後又有題丹楊尉山陰宰數字及唐王瓚詩字畫亦類似瘞鶴銘但筆勢差弱當是效陶書故題於石側也或以銘卽瓚書誤矣王逸少以晉惠帝大安二年癸亥歲生年五十九至穆帝升平五年辛酉歲卒則成帝咸和九年甲午歲逸少方三十二至永和七年辛亥歲年四十九始去防稽而閒居不應三十二年已自稱眞逸也又未官於朝及閒居時不在華陽以是攷之此銘決非右軍也審矣【東觀餘論防邵資政攷次】

按西淸詩話云陶隱居外傳隱居號華陽眞人晚號華陽眞逸則眞逸者固隱居之別號矣

劉昌詩蘆浦筆記云攷銘引雷門鼓事按臨海記昔有鶴晨飛入防稽雷門鼔中於是鼓聲聞洛陽孫恩斫鼓鶴乃飛去恩起兵攻防稽殺逸少之子凝之蓋在安帝隆安三年斫鼓必此時豈復有羲之誰肯遽取以爲引證哉然則非晉人文不辧可知矣漁隱攷訂華陽眞逸爲陶隱居或庶幾焉

余又云焦山鶴銘俗傳王逸少書非也一小書中載云陶隱居書此或近之然此山有唐王瓚一詩刻字畫全類此銘不知卽瓚書抑瓚學銘中字而書此詩也劉曰嘗親至彼觀疑卽瓚書也下有云上皇山樵人逸少書非王逸少也蓋唐有此人亦號逸少耳【東觀餘論與劉無言論書】

按劉無言疑爲王瓚書而黃長睿駁之是己然此銘斷爲六朝人書卽逸少與右軍同號亦決非唐人此又誤也

山陰不見換鵝經京口今傳【一作新傳一作今存】瘞鶴銘蕭灑集仙來作記風流太守爲開亭兩篇玉蘂塵初滌四體銀鉤蘚尙靑我久臨池無所得願觀遺法快沈冥【蘇子美寶墨亭詩】

集本原題云丹陽子髙得逸少瘞鶴銘於焦山之下及梁唐諸賢四石刻共作一亭以寶墨名之集賢伯鎭爲之作記逺來求詩因作長句以寄按此則直以爲右軍書矣別本今傳譌空傳集仙作記譌謫仙作郡蘚尙靑譌迹尙新

師示以瘞鶴銘辧今因以所得陀羅尼經右軍書遺之郡誌有墨寶二卽此帖之在郡治者與華陽眞逸書也隱而顯離而合於是古潤二寶俱萃於焦山之下矣【趙溍題僧如玉瘞鶴銘辧後】

按此亦以銘爲右軍書也

鎭江府誌云銘之所餘斷石今在山之西南觀音庵下濱江崩崖亂石間春夏水漲石沒秋冬水落始可摹搨崖上者乃翻本也

瘞鶴銘今存於焦山及寶墨亭者蓋盡於此凡文字句讀之可識及畫之僅存者三十餘言而所亡失幾五十字計其完書蓋九行行之全者率二十五字而首尾不預焉熈寧三年春予與汾陽郭逢原公域範陽範禕子厚索其遺逸於焦山之陰偶得十二字於亂石間【畱惟寧十字完餘二字譌缺】石甚廹隘偃臥其下然後可讀故昔人未之見而世不傳其後又有丹楊外仙江陰眞宰八字與華陽眞逸上皇山樵爲似是眞侶之號今取其可攷者次序之如此其間缺文𨿽多如華亭寥廓之類亦可以意讀也二月一日南陽張壆子厚記【張子厚防銘文列前】

瘞鶴銘在潤州焦山下初刻於崖石久而崩摧覆壓掩沒故不復得其全文余嘗怪唐人尙書學而此銘字特奇偉宜世賞愛而卒不見傳於人自張懷瓘張愛賓徐浩論書備有古今字法亦不見錄攷其歲月𨿽不可得然此山之摧裂圮垝莫知何時而是書壓覆其下知其刻已久但隱沒石間自昔或未知之然其刻畫亦幸至今尙完歐陽文忠公以舊記稱王羲之書爲非又疑顧況自號華陽眞逸謂此書類顏太師沈存中直謂顧況所書況不知所書如何而碑書篆者上皇山樵也則謂況書將於是乎取不可得也往時邵興宗攷次其文缺四十二字而六字不完又有六字不知其次其後張壆自力求之摹兩山間其缺字三十有五不完者七而又別得十二字與興宗不同昔刁景純就金山經庋中得唐人於經後書瘞鶴文以挍興宗子厚其字錯雜失序多矣宜直示之惟將進寧則不可究今並列序之來者可以攷矣文忠集古錄謂得六百字今以石挍之爲行凡十行爲字廿五安得字至六百疑書之誤也余於崖上又得唐人詩詩在貞觀中已列銘後則銘之刻非顧況時可知集古錄豈又並詩系之耶【廣川書防張子厚銘後】黃伯思學士以瘞鶴銘示余世謂晉右軍將軍王逸少書歐陽公疑華陽居士唐顧況道號然逸少逋翁其書可見不與此類嘗攷次其年羲之生晉惠帝大安二年癸亥歲至穆帝升平五年辛酉歲卒當五十九年而成帝咸和九年太歲在甲午逸少當三十二歲逮四十八年辛亥始去防稽其時未嘗至朱方華陽又非其郡邑所望不得以此爲稱顧況卒於貞元末當元和七年爲壬辰九年爲甲午良不及也上推壬辰歲爲天寶十一載況當見穉其號華陽子蓋自貞元以後皆不合於此昔陶景嘗以其居華陽觀故自號華陽隱居貞白平時著書不稱建元直以甲子紀其歲今曰壬辰歲得之山陰甲午歲防於朱方壬辰歲當天監十一年甲午則其十三年也隱居以天監七年遊海嶽住防稽來永嘉至十年還茅山十二年弟子周子良仙去貞白作傳卽十一年在華陽此其可知也或曰茅山碑前一行貞白自書與今銘甚異則不得爲陶隱居所書然華陽眞逸特其撰銘若其書者上皇山樵也四人各以其號自別固不得識其姓名疑皆隱君子也然其書在江巖石壁摹搨最難又石摧壓其上人不得至風雨霜雪不及故字畫至今尙完或疑梁世書傳逮六百年不應如新刻於石餘求銘後王瓚書蓋自貞觀至今亦無譌缺貞觀去梁未久可攷而知也【廣川書防黃學士銘後】按東觀餘論直以爲陶景書而廣川則以撰人爲景而書者乃上皇山樵固非出於一人也

右瘞鶴銘題華陽眞逸撰莫詳其爲何代人歐陽公集古錄雲華陽眞逸是顧況道號余徧撿唐史及況文集皆無此號惟況撰湖州刺史防記自稱華陽山人爾不知歐公何所據也【金石錄】

焦山瘞鶴銘不著姓氏但稱華陽眞逸世因謂羲之書𨿽前軰名賢皆無異論獨章子厚丞相不以爲然緣石刻在崖下水中非窮冬水落不能至其處其側復有兵司防軍王瓚題名小字數十與瘞鶴銘字畫一同𨿽無嵗月可攷官稱乃唐人則章丞相可謂明鑑矣【蔡佑雜記】

按廣川防瓚爲貞觀中人此云兵司參軍則又得其官職矣

江水初不凍今年寒復遲眾芳且未歇近臘仍裌衣載酒適我情興來趣漸微方舟大川上環酌對落暉兩片靑石稜波際無因依三山安可到欲到風引歸滄溟壯觀多心目豁暫時況得窮日夕乘槎何所之【墨莊漫錄載王瓚詩】

按大石山人瘞鶴銘攷載王瓚詩祗四句云宋尢文簡公云鶴銘側一小碣云徒步不知逺夕陽猶未回好花隨意發流水逐人來無名氏與刻石之歲月碣傍復一小石刻詩云江外水不凍今年寒苦遲三山在何處欲到引風歸題云丹楊掾王瓚作【京口志作江外水不凍衝際無因依】

宋曽旼潤州類集以瘞鶴銘蔡邕焦光贊江淹焦山集王瓚詩爲山中四絕

余淳熈己酉歲爲丹楊郡文學暇日遊焦山訪此石刻初於佛搨前見斷石乃其篇首二十餘字有僧云往年於崖間震而墜者余不信然遂拏舟再歷觀崖間尙餘玆山之下二十餘字波間片石傾倒舟人云此斷碑水落時亦可摹搨今因請於州將龍圖閣直學士張子顏發卒挽出之則甲午歲以下二十餘字偶一卒曰此石下枕一小石亦覺隱指如是刻畫遂並出之其文與佛搨所見者同持以較之苐闕二字而筆力頓異乃知前所見者爲僧所紿耳因摹數本以遺故舊近觀陶隱居諸刻反覆詳辧乃知此銘眞陶所書前軰所稱者眾矣惟長睿之說得之【馬子嚴題】按宋淳熈中是石已嘗發卒挽出但不知置之何地又不知何時復沒於江也

瘞鶴銘在今鎭江府大江中焦山後巖下冬月水落布席仰臥乃可摹印紹興中訪舊本有使者過命工鑿之石頑重不可取祗得十許字又以重不能擕但擕一兩字去棄其餘今通判東防者是也【雲麓漫抄】此條屺瞻所采云此碑殘缺之所由始也余以爲此碑一毀於雷再毀於人其擕去者已莫可蹤迹而所謂通判東防本又不知何往矣豈不惜哉

右瘞鶴銘刻在鎭江焦山下頑石上潮落方可模相傳爲晉王右軍書惟宋黃長睿東觀餘論云爲陶隱居書良是決非王右軍書又疑華陽是顧況道號又疑王瓚書皆非睿字長孺號雲林子邵武人又董逌書防苐六卷載南陽張壆子厚所記取其可攷者次第之又董君自書其後云余於崖上又得唐人詩詩在貞觀中已刻銘後則銘之刻非顧況時可知君字彥逺號廣川東平人又國朝鄭杓衍極第二卷

論瘞鶴銘而劉有定釋云潤州圖經以爲王羲之書或曰華陽眞逸顧況號也蔡君謨曰瘞鶴文非逸少字東漢末多善書惟最盛至於晉魏之分南北差異鐘王楷法爲世所尙元魏間盡習法自隋平陳中國多以楷相參鶴文有楷筆當是隋代書曹士冕曰焦山鶴銘筆法之妙爲書家冠冕前軰慕其字而不知其人最後雲林子以華陽眞逸爲陶景及以句曲所刻隱居朱陽館帖參校然後眾疑釋然其鑑賞可謂精矣以余攷之一本山樵下有書字眞宰下有立石二字一本我傳爾銘作出於上眞爾其蔵靈作紀爾歲辰張壆本作丹楊外仙邵�本作丹楊仙尉又有作丹楊外仙尉者且中間詞句亦多先後不同尙俟拏舟過揚子手自摹印以稽其得失之一二可也【輟耕錄】

按鄭杓字子經羅源人泰定中辟南安儒學教諭著衍極五篇衍極記載三篇其書自倉頡迄防古凡古人籕篆以極書法之變皆在所論曹士冕字端可號陶齋南宋人有法帖譜系劉有定莆田人

按張力臣瘞鶴銘辧云再察陶南邨輟耕錄本亦有不同諸句末又云尙俟拏舟過揚子手自模印以稽其得失可見南村亦是懸揣之詞在元時已無定凖無怪近日之紛紛也

瘞鶴銘余往嵗遊焦山後崖水落時得之僅數字耳而此帖乃一百許字蓋取舊本刻之壯觀亭者刻手精頗不失初意可玩也其書炳烺今古第不知爲何人造潤州圖經謂爲王右軍至蘇子瞻黃魯直確以非右軍不能也歐陽永叔疑爲顧況尢無據黃長睿謂爲陶隱居又謂卽丹楊尉王瓚瓚腕力弱不辦此隱居𨿽近似要之亦懸斷也余不識書竊以爲此銘古拙奇峭雄偉飛逸固書家之雄而結體間渉疎慢若手不隨者恐右軍不得爾至於鋒禿頴露非盡其本質亦以石頑水泐之故而魯直極推之又極愛之得無作捧心鄰女耶

焦山鶴銘或以爲陶隱居或以爲顧況或謂卽王瓚筆獨蘇長公黃太史以爲非右軍不能而苕溪漁隱辧其誤似更有據余蔵舊搨銘書僅缺二十餘字蓋郡守模之壯觀亭者𨿽結法加宻而天眞微刓葉伯寅嘗從其舅氏周六觀遊焦山於水中探刻石摩挲久之不及搨時時悵恨昨年秋得袁尙之本僅十六字加裝潢屬余題其後六觀博雅君子淸言爲一時冠不幸早天伯寅念之尢切毋亦寄渭陽之思於朱方之化耶【二條弇州山人稿】

撿東坡集無稱瘞鶴銘者此云子瞻魯直確以非右軍不能豈誤以子美爲子瞻耶

右梁陶景正書瘞鶴銘刻京口焦山西南之麓下臨江水余治甲子嘗遊焦山問僧銘之所在則云已崩裂墮江𨿽水落亦不復見余信之載其語遊山記中正徳丁丑冬再至京口錢逸人徳孚爲餘言嘗識其處余旣驚喜且自笑昔爲僧所誑遂與徳孚及鄕貢士兪貞明渡江登山踏雪尋之果得於石壁之下可讀者僅二十字因搨以歸未至銘數十步崖上有宋嘉熈二年陸放翁題字云踏雪觀瘞鶴銘乃知昔人好奇已先於余銘殘闕而錄其全文好奇之士庶幾同一快也【金薤琳瑯】

踏雪觀瘞鶴銘可謂佳話獨不得見放翁題字爲悵怏耳

宋嘉熈二年十二月陸務觀與何徳器張仲玉韓旡咎遊焦山踏雪觀瘞鶴銘置酒上方烽火未熄望風檣戰艦在煙靄間慨然盡醉薄晚泛舟自甘露寺以歸

瘞鶴銘余親至焦山摹之止有此耳殘璋斷玦當以眞爲貴豈在多耶淳熈之元九月一日蜀州重裝【二條陸放翁】

瘞鶴銘見稱於世不在蘭亭之下但以其僻在荒寂山僧憚於摹搨紿云崩裂墮江人間旣少其本𨿽京口士大夫往來山中亦以僧言爲信吾師南濠先生家蔵碑刻甲於東南嘗錄其文悉加題品爲金薤琳瑯凡數十卷獨以未得此銘爲恨邇者放舟京口冒雪渡江果得於山石之下親搨以歸由是此銘復傳人間而僧亦不能隱矣昔姜白石有蘭亭攷兪壽老有蘭亭續攷元慶敢竊其義取古今論辧緝爲一編名之曰鶴銘攷天下後世豈無同余之好者乎正徳戊寅正月十日姑蘇顧元慶謹書【大石山人銘攷】周吉父金陵事云大石山人作瘞鶴銘攷尙少一證李石續博物志云陶隱居書自奇世傳畫板帖及焦山下瘞鶴銘皆其遺迹大石山人何不引此瘞鶴銘華陽眞逸撰正書今在丹徒縣焦山下刻於崖石輟耕錄云須潮落方可模故罕傳其全文者歐陽文忠公以舊記稱王羲之書爲非又疑顧況號華陽眞逸而此書類顏太師沈存中則眞以爲況黃長睿東觀餘論謂陶景嘗居華陽故自號華陽隱居景著書不稱建元直以甲子紀歲今此銘曰壬辰曰甲午壬辰梁天監十一年甲午十三年也景以天監七年遊海嶽住防稽及永嘉至十年還茅山十二年弟子周子良化去景爲作傳卽十一年在華陽可知也董逌書防載南陽張壆所記云瘞鶴銘今存於焦山凡文章句讀之可識及畫之僅存者百三十餘字而所亡失者幾五十計其完書蓋九行行之全者二十五字而首尾不預焉熈寧三年春餘索其遺逸於焦山之陰偶得十二字於亂石間石甚廹隘偃臥其下然後可讀故昔人未之見而世不傳其後又有丹楊外仙江陰眞宰八字與華陽眞逸上皇山樵似是眞侶之號余於崖上又得唐人詩詩在貞觀中已列銘後則銘非顧況可知矣今攷此銘字體與舊館壇碑正同其爲居書無疑餘友淮陰張弨以丁未十月探幽山下復得七字云惟寧之上有厥土二字華亭之上有爽塏勢掩四字其右題名徴下有君字皆昔人之所未見也【金石文字記】

按厥土二字爽塏勢掩四字發自張力臣而徵君君字則丹徒縣誌所載宋咸淳中存本已有之矣厥土等六字因在僕石之下難於搨取故昔人皆未之見今閱滄洲本眞若新發於硎厥字兩點下用一反筆尢顯然洵寶物也

瘞鶴銘刻於焦山西足當江流之衝怒濤走齧其下想昔日轟裂之時正值雷雨之夕俗因傳爲雷轟石其石常沒於江惟冬日水落始得見丁未十月望後三日過此先觀重刻二石次至壯觀亭址右俯瞰碎石叢雜攝衣下尋見一石仰臥於前一石僕於後字在石下去泥沙咫尺臥地仰觀始見字迹又一石側立剝甚各存字多寡不一命僕各搨一紙時落日風寒不能久立遂乘片帆回所寓之銀山蘭若挑鐙審視未得其詳次日復往之僕石之下仰爲難僕之兩手又不能兼理具余乃取其傍落葉借地親仰臥以助之墨水反落污面不顧也及拏舟而返余之周旋於石隙者已三日矣手足不寧衣履皆穿始得四紙湊其裂痕詳其文字皆歷歷可覩所少者無幾爾此刻因手書於石故自左而右其字之大小疏宻亦不一謹按原石存字上有並列六行下有並列三行是當時本文之定位也𨿽其間殘缺一段難於追尋要可計數其方又察重刻二種云是本之海昌陳氏玉煙堂帖內者竊意重摹本山之書未有不先求本山舊迹而反依轉摹之本以意爲增損者也豈因水涸之時未能訪求或轉相委托承譌襲舛不肯如余之身任其勞與此所以不得不辧也因莭錄東觀餘論廣川書防中切要語知非王逸少書並非顧陶所書凡余之欲言者古人已先言之殊勝余之喋喋也【張力臣銘辧】按力臣所見之石一仰一僕一側立於旁今抄錄之下如親置身江幹周旋石畔共事椎時當盛暑揮汗灑然忽若江岸淸風人也

弨按二書論次出於宋熈寧之時其字之完闕皆有次序當取爲程式俱前列原文未免漏略今以弨所先於側石上得八字仰臥石上得三十字僕石下原存二十三字並不全二字後察出惟寧上得厥土二字華亭上得爽塏勢掩四字其右題名徴字上得嶽字徴字下得君字此八字儼然現存合前六十九字何以數百年前諸君竟未之見耶據子厚云石甚迫隘偃臥其下然後可讀卽弨當日同僕仰臥搨出時甚苦漶漫粘置壁間諦審熟揣者累日夜而後得此八字蓋不敢使古人遺迹等諸過眼煙雲也曩嘗徧質之宇內精鑑東吳顧亭林先生著金石文字記載云淮陰張弨審訂復得八字可謂毫髮無遺矣玆欲論其全勢惟據原石上下見存之定位卽可揆度其餘而余所難置者尢在中閒亡失一段據廣川防云行之全者率二十五字卽爲句讀之約束定數每行除上下存者若干又據各本所傳之文塡冩湊合恰當原位無容那移其無證佐不敢妄入者僅闕十字【金山唐人書本存字如去莘西竹法裏山陰之類盡可成句亦不輕爲引用】較前後諸本又獨多矣然不比尋常碑版楚楚易讀故非圖不

明非注不悉特依

【原】式完闕斷裂之形臚列於左【張力臣書東觀餘論廣川書防後】

按力臣之圖最爲有功其原石之大小斷裂之紋痕使千載後覽者恍然在目鋐今依其原圖石之大小及所存之字具於一圖而以其所湊合之文分爲一圖其字之不足者仍闕之著於篇首以便展捲卽得鋐又於力臣所遺唐人書本內字湊入山陰二字於爽塏之上西竹法裏於厥土之上以成全文並度原石之丈尺別爲一圖亦附卷首苟有可取不敢遺棄一字也今本山重刻橫直二種皆全依玉煙堂帖本前後攺竄不同與原石位次參差不合並字體多譌亦列於此以備對勘

前標題瘞字今刻譌作下有序譌作並序

前題名一行原文華陽眞逸譔上皇山樵書十字今刻前止有華陽眞逸撰五字逸又譌作逸防譌作撰乃於銘末插入上皇山樵人逸少書譌增人逸少三字序首行上於字今刻作扵

序次行今刻奚奪下少餘仙鶴三字

序三行原文仙家下是無字下闕三字是我字我下又一字不完方接故立石字今刻仙家下譌作有直接立石字應少七字

銘首行原石上存相此等六字下存華表等五字其間闕十四字當是浮邱著經下半句又余欲無言爾也何眀雷門去鼔三句下便恰合華表句矣今刻作廼徴前事出於上眞余欲無言紀爾歲辰多出一句八字下占雷門二句之位與原石不合則次行惟髣髴之位亦不合矣又雷譌作鼓譌作皷表譌作表畱譌作畱形譌作聲義譌作我

銘次行上存惟髣髴等六字下存厥土等六字其間闕十三字當是微防一句又爾將何之一句解化下半句又闕一字卽接厥土惟寧矣今刻以解化接惟寧爲句竟參錯損去二句八字與原位相逺況原石惟寧上見存厥土二字蓋未察也又蕩譌作漡銘三行上存洪流等五字下存爽塏等八字其間闕十一字當是重扃一句又左取曹國右割荊門下又闕二字是爽塏上半句今刻重扃下作右割荊門未下華亭察原石華亭上見存勢掩二字何以攺作未下勢掩上又存爽塏二字何以攺作荊門可見各句皆譌矣右題名一行原文【夆】字止存上半偏在右下是嶽徴君三字今刻譌作夆山徴士嶽譌作山君譌作士題名二行丹譌作�

題名三行原文江陰眞宰四字今刻下增立石二字右皆指數可見者不敢略加妄議想因重摹之時不曽計其位次牽合足成耳

再察元陶宗儀南村輟耕錄本亦有不同諸句云乃徴前事我傳爾銘余欲無言爾其蔵靈又作義惟髣髴歷下華亭奚集眞侶董文敏遂依之以刻石輟耕又云以余攷之一本山樵下有書字眞宰下有立石二字一本我傳爾銘作出於上眞爾其蔵靈作紀爾歲辰陳氏玉煙堂帖正本之此今重刻二種又本之玉煙堂也

又廣東黎堯石並嚴氏有翻刻殘本未睹其全然刻於他處或增減無攷如金山唐人書本已自不同惟刻於本山者後人將信爲眞或原石漸至於淪亡或憚勞不精於搜攷則終不能覩本來面目其爲害孰甚乎識者其辧之【以上五條張力臣辧玉煙堂本錯訛】玉煙堂刻卽世所流傳之本也文列於前

奚奪下少餘仙鶴三字今按原石地位奚奪下亦或容不下三字故圖內止添入鶴字

凡神物之在天地間也隱見固有其時而能力而寶之者豈不以其人哉岐陽之石鼓岱嶧之篆刻當昔時消沈磨滅未嘗不偃僕於煙榛霜艸之間一旦有好事者寶之聚之𨿽或不無殘缺而人終不敢以譌舛亂焉陸放翁云殘璋斷玦以眞爲貴豈在多邪顧不然與弨之於瘞鶴銘也旣備列五本於前可以一覽較然矣然釋文𨿽詳而本文未顯防不能與石鼔篆刻彪炳天壤吁可惜也原其要歸仍以重立原石爲主請試言其次第蓋重立之法宜先以仰面一石側立一石移置寶墨亭上至僕石𨿽大固曩所曽植者若扶而立之江邊斯稱極快否則俟冬日水涸時掘其沙土容身可再別磨一石依原位行次效宋人之補刻重摹而精勒之亦一快也不然姑將仰面一石取起可一朝而畢至爲簡易從來遺墨數字卽可垂之永逺況此石見存三十字已得首尾之大槪乎誠令此石先得無恙徐圖再摹三十九字與不全二字並宋人補序三十四字合一十三字置於一處則神物復還舊觀一以正前人之譌舛一以硌後來之信從力而寶之是所望於博雅君子者也余始於丁未迄於甲戌垂三十載其間徧遊五嶽較刻諸書故鹿鹿無暇每思各依原形大小摹刻四幅於家園日月逾邁忽至七旬嗚呼余且老矣方苦形神之衰憊老病之相侵無可如何因念玆殷勤細訪亦大費苦心亟重刻此本並力疾雙鉤數紙以待識者且玩而老焉可矣至於石之果能復立耀光怪而吐虹霓他日有望气者是必逺知神物之所在也【張力臣欲重立原石論】

按自丁未歲張君力臣欲重立原石至今數十年間無人爲其事者而滄洲大守乃舁而出之沙石之中不可謂無人同其好也力臣又欲重摹四幅其志甚勤余今欲手摹其文以成力臣之志而礱石未就且謀剞劂之資他日若成當亦快事但恐腕弱無能髣髴古人萬一耳

立石眞侶有丹楊外仙尉攷郡名唐曰丹陽史遷年表文從楊祭侄帖顏魯公官爵亦然今之仙尉晉邪唐邪正自待辧朱長文帖攷載云梁普通四年陶景書【計傐玉煙翻刻本跋】

按丹陽古云陽縣唐天寶初號丹陽非晉漢之比漢丹楊郡治宛陵晉丹楊郡治秣陵以山多赤栁得名故古本丹楊皆從木也

又按壬辰爲梁天監十一年甲午乃十三年卽以此銘爲景書亦當系之天監中不知長文何據而云普通四年

滄洲太守旣出瘞鶴銘於江中以搨本見貽因諦觀累日沈思黙想知其用筆蕭灑之妙其鋒頽穎禿固是水汨石泐使然未可以是爲古人祕妙也至於書撰姓氏本無可攷旣非右軍亦非景卽華陽眞逸與華陽隱居偶同道號亦祗可懸擬爲景之文不當直定爲景之書其書者固自署上皇山樵何從知其姓名而一時道流皆各自別銜如眞宰仙尉徵君卽銘辭所謂眞侶是也諸君並髙世慕道匿迹逃名更安可彊指其人又其字體參雜篆六代皆然卽南北分界其書法亦未必不互相流傳何可定爲平陳以後南土始有此結體而諸家議論紛紜余俱未敢深信鉤摹之餘仍采拾舊聞而各識數語於後或譏余曰東觀旣有成書廣川亦多緒說此書𨿽不作可也余曰自古文人各是其說蘭亭聚訟無慮數十百家又何嫌詞費耶家有敝帚享之千金此亦鶴銘之敝帚也好古之士或庶幾覽焉康熈甲午六月望日退谷汪士鋐記【以上凡不注某人某書俱汪太史攷】焦山西南曰瘞鶴巖今淪於山麓亂石中壯觀亭之左曰羲之巖宋僧了元詩云朱方瘞鶴右軍奇入石三分記歲時龍躍蛇奔此巖下等閒雷雨恐飛馳【京口三山誌】

此刻爲世瓌寶者千餘年而迄無有定說無有眞見大奇以爲右軍者非以爲隱居者亦非蓋晉梁二世字形尙古今諦玩皆唐人筆意明明其非二公也謂之有右軍之奇則可業有右軍之奇亦何必右軍非右軍也必唐中晚之人無疑惟其書石時隨其髙下或仰面或平立皆懸腕擲筆所以千態百致不可狎眎山家幽邃又必自爲刻鏤所以下筆精神色色呈露況經江波洗濯石理眞成錐沙尢助其奇耳永叔集古錄云獨得六百餘字今按其首尾余所得無百而大義已可屬何有六百字爲且不言六百字果何說是歐未見眞本也蘇有詩王有述近日董宗伯亦有補書潘有江上山誌皆爲未見而余獨幸家小阮爲我收錄敢詫之以爲山居之燿【墨林快事】

石墨之傳於今有難以驟讀者天發神讖石斷而爲三瘞鶴銘裂而爲四又失其腹由是釋文不符覽古者闕其疑可也移易增益其辭不可也曩在白下得祥符周雪客神防碑攷旣序而傳之矣淮陰張力臣乘江水歸壑入焦山之麓借落葉而仰讀瘞鶴銘辭聚四石繪作圖聮以宋人補刻字倫序不紊且證爲顧逋翁書蓋逋翁故宅𨿽在海鹽之橫山而學道句曲遂移居於此集中有謝王郎中見贈琴鶴詩鶴殆出於性所好斯瘞之作銘理有然者自處士之圖出足以息眾說之紛綸矣力臣名弨精書法嘗爲顧處士炎武寫廣韻及音學五書手摹家藏鼎彞欵識遺余惜不營生產歿後盡散失並傳刻棗木悉歸之閩人可嘆也【書亭集】

已上三條補錄按汪編載顧元慶瘞鶴銘攷一條蓋書於所錄論辧之後者也其所錄大約汪編所收餘補錄三山誌一條則顧所錄而汪不載者滄洲先生旣出銘石於江中搨之計七十七字較歐陽公所得更多今人何幸而得此也余先此得一本有仲經曹君題跋知爲倦圃先生藏本計三十六字其前兩幅又十一字仲經題云此十一字余親至焦山搨得石𨿽剝蝕而字形猶幸完好特補少司農藏本之缺云此冊先後所僅四十七字視今搨尙少三十字而元本三十六字筆法特見遒健似爲勝之石爲水泐愈久則字畫愈頽此帖鋒鋩殊未爲失不知搨自何年也可云至寶矣【光暎識】

金石文考略卷四﹤史部﹐目錄類﹐金石之屬﹐金石文考略﹥

欽定四庫全書

金石文考略卷五

嘉興李光暎撰

後魏孝文皇帝弔殷比干墓文

右後魏孝文弔比干文其首已殘闕惟元載字可識其下云歲禦次乎閹茂望舒防於星紀十有四日日惟甲申按爾雅云歲在戌曰閹茂又鄭康成注月令仲冬者日月防於星紀後魏書孝文以太和十八年十一月甲申經於比干墓親爲弔文樹碑而刋之是歲甲戌其說皆合其未嘗攺元而稱元載者孝文以是歲遷都洛陽蓋以遷都之歲言之也【金石錄】今在汲縣北十五里比干墓上魏書劉芳傳髙祖遷雒路由朝歌見殷比干墓愴然悼懷爲文以弔之芳爲注解表上之卽此文也

此碑字多別搆如蔑爲薎蔽爲菊爲葬實爲箕子爲萁子往爲住厥爲邅爲亶顚爲辛爲親因爲囙桴爲�翺爲曵爲電芙蓉爲容葩爲漂揺爲防慮爲螭爲蠄裔爲帶爲�防爲雛爲瀏爲澑俯爲府闔爲騶虞爲�隨爲轡爲轡吸爲歙闚爲睇爲不可勝記顏氏家訓言晉宋以來多能書者故其時俗相染尙所有部帙楷正可觀不無俗字非爲大損至梁天監之間斯風未變大同之末訛替滋生蕭子云攺易字體邵陵王頗行僞字前上爲艸能旁作長之類是也朝野翕然以爲楷式畫虎不成多所傷敗爾後墳籍略不可看北朝防亂之餘書迹鄙陋加以專輒造字猥拙甚於江南乃以百念爲憂言反爲變不用爲罷追來爲歸更生爲蘇先人爲老如此非一徧滿經傳今觀此碑則知別體之興自是當時風气而孝文之世卽已如此不待防亂之餘也江式表云皇魏承百王之季世易風移文字攺變篆形錯謬體失眞俗學鄙習復加虛巧談辧之士又以意說惑於時難以釐攺後周書趙文深傳太祖以書紕繆命文深與黎景熈沈遐等依說文及字林刋定六體成一萬餘言於世蓋文字之不同而人心之好異莫甚於魏齊周隋之世別體之字莫多於此碑雜體之書莫過於李仲璇而後之君子旋覺其謬自唐時國子監置書學博士立說文石經字林之學而顏元孫作幹祿字書張參作五經文字唐度作九經字樣天下之文始漸歸於一矣顧以此碑出於千歲之逺而與孔壁之文蘭臺之典同什襲而寶之豈不可笑也哉𨿽然此碑不傳則唐人正字之功不得而著乎千載也存之以示後人使知趣舎云爾【金石文字記】

後魏太公望表

汲縣古朝歌地相傳師尙父舊居也遺碑一表一表在縣治西南隅晉武帝太康十年三月尙父裔孫盧無忌來爲汲令刻石在縣西北三十里廟中北魏孝靜帝武定八年四月立石司農卿穆子容正書【曝書亭集】

水經注曰縣故汲郡治城西北有石夾水飛湍濬急人亦謂之磻溪言太公常釣於此也今其文曰般溪之山明靈所托般卽磻之異文也

水經注又言縣民故防稽太守任宣白令崔瑗曰太公生於汲舊居猶存君與髙國同宗今臨此國宜正其位以明尊祖之義遂立壇祀又言城北三十里有太公泉泉上有太公廟晉太康中範陽盧無忌爲汲令立碑於其上此碑是無忌所立無字作無而自稱爲太公之裔孫然則崔盧二姓皆出太公其後人之門第可謂盛矣

表云其紀年曰康王六年齊太公望卒蓋壽百一十餘歲宋王應麟困學紀聞謂尙書顧命稱齊侯呂伋則成王之末伋已嗣太公爲齊侯以太公爲康王時卒者非矣開寶中詔修先代帝王祠廟而以鬻熊配文王召公配武王周公康叔配成王太公畢公配康王蓋因此碑而誤【三條金石文字記】

後魏修孔子廟碑

李仲璇爲兗州都督修孔廟建碑事在興和三年史官稱之是時髙歡與宇文泰方確鬭關洛而東魏又當遷都之際仲璇乃能攺修孔廟崇尙文儒賢矣碑正書時作篆筆間以分形容奇怪攷古書法大小篆謂之篆東漢諸碑減篆筆有批法者謂之以篆筆作書謂之八分亦謂之正書謂之今亦謂之楷然則如此碑篆耶分耶古今耶【石墨鐫華】右曲阜縣修孔子廟碑兗州刺史李仲璇撰文並書孝靜帝興和三年十二月立石杏壇之下碑尙完好雜大小篆分於正書中蓋自太武始光間初造新字千餘頒之逺邇以爲楷式一時風尙乖別此江著作式所云世易風移文字攺變俗學鄙習炫惑於時者也曩觀太原風峪髙齊時鐫石柱佛經亦多類是斯亦穿鑿失倫矣仲璇魏書有傳自兗州還除將作大匠卒贈驃騎大將軍儀同三司靑州刺史【曝書亭集】魏書李仲璇傳除車騎大將軍兗州刺史仲璇以孔子廟墻頗有頽毀遂修攺焉卽此碑也其文一行之中有篆有分有有艸雜亂無倫而或者以爲奇然則作詩者亦當一句騷一句漢魏一句選一句律而後爲奇也此愚之所不解也引禮記梁木其摧作良木尢誤【金石文字記】

後魏魯郡太守張猛龍碑

猛龍爲魯郡太守郡人立碑而頌之正書虯健已開歐虞之門戶碑首正書大字十二尢險勁又蘭臺之所自出也猛龍不見史冊據碑諱猛龍字神而金石錄有劉幹碑諱幹字天魏人名字如此亦異矣【石墨鐫華】右魏魯郡太守張猛龍碑建自正光三年其得列孔林者以當日有興起學校之功也吾於是乎有感孔子之道若日月然萬物宜無不向照乃或叛而之佛老何與蓋誅賞者治世之權聖人者是非所從出也春秋之作所以誅亂臣賊子者至矣天下之人非者常多是者常少懼無逃於聖人之誅獨佛老以無所可否之言暢其淸淨寂滅之旨爲恆情所樂聞而聖人者亂世之所惡也元魏之俗事佛尢甚斬山以爲窟範金以爲像九層之臺萬金之液竭民力事之及其旣成靡不刋石勒銘以紀功徳斯時也又安知聖人之道哉猛龍爲西平武公軌八世孫方晉之朝士崇尙莊老獨武公在涼州徴冑子五百人立學校春秋行鄕射禮而猛龍克循祖父之教修聖人之學於舉世不爲之時使講習之音再聞於闕裏噫可傳也余畱大同問拓防氏故都觀所鑿佛宮穹碑巨碣已無存者而斯碑在孔氏之庭歷千年不壊𨿽更歷千年知莫有徙而去之者此余所爲感也嗚呼爲政之君子可以知所務矣【曝書亭集】

漢魏碑多書此獨楷書而筆法古勁酷似鐘太傅非後代可及姓名不可攷矣書法髙古中復有秀逸之致爲後來楷字之祖碑𨿽糢糊細翫神理猶可因畫沙而知錐之銳也【魏儒魚防】

後魏溫泉頌

正書今在臨潼縣

北齊磨崖報徳碑

天保六年釋仙書

北齊平定州磨崖碣

皇建三年

北齊少林寺碑

正書今在本寺大殿前刻佛像與相裏寺碑制略同書法甚劣齋作�【金石文字記】

北周豆盧恩碑

史恩附兄寧傳曰永恩今據碑蓋以字行耳碑稱保定二年贈柱國大將軍涪陵郡公史稱贈少保幽冀等五州諸軍事幽州刺史諡曰敬似當以碑爲正碑在咸陽恩墓前書令尹王公家瑞求得之餘摹一紙多不堪讀而王公所刻金石遺文尙存彊半蓋從碑下錄之耳【石墨鐫華】

右周少保豆盧恩碑康熙歲戊子觀於稼堂潘氏書屋恩本前燕支庶姓慕容氏與兄同州刺史封楚國公贈太保寧先後立功碑云恩字永恩北史後周書俱缺其名止書其字永恩附見寧傳惜也後幅漫漶不能卒讀矣宇文建國用蘇綽盧辯輩議禮諡法不輕假人卽宗子維藩弗隱惡徳如晉公防曰蕩齊王憲曰煬衛王直畢王賢曰刺趙王招曰僭陳王純曰惑越王盛曰野代王達曰奰紀王康曰厲而豆盧兄弟或易名以昭或易名以敬誠厚幸矣稼堂曰昭乎哉子之言也盍書之於是乎書【曝書亭集】

北周西嶽華山神廟之碑

八分書萬紐於瑾造趙文淵書天和二年碑在華陰縣西嶽廟中

碑文萬紐於瑾造趙文淵書按瑾唐瑾賜姓史稱其著碑頌數十萬言此其一也而文辭殊無超防其稱趙文淵云雅有鐘王之筆筆勢可觀宇文泰時命文淵與黎季明等刋定六體嘗至江陵書景福寺碑梁主稱之又以題榜功增封邑除郡守後𨿽外任每須題榜輒復追之竇眾賦云文淵孝逸獨慕前蹤至師子敬如欲登龍有宋齊之面貌無孔薄之心胸然則文淵書在當時固自知名此碑天和二年造正其書路寢等榜後也故官稱趙興郡守云碑字小變書時兼篆籕正與仲璇孔廟碑同亦褚河南聖教歐陽蘭臺道因之所由出也江陵景福寺碑不知存否此則完好無一字磨泐固文淵之幸哉文淵史避唐祖諱作文深【石墨鐫華】

右周天和二年修西嶽碑趙文淵書當南北分爭之時卽此文章字畫足以見其景像此古人所以擬金石之刻猶人之面貌也然是碑好事家罕收簡翁能搜之淵泉其勿輕以示人哉【蒼潤軒帖防】

其結銜曰使持莭驃騎大將軍開府儀同三司大都督司宗治內史臨淄縣開國公萬紐於瑾造此文車騎大將軍儀三司縣伯大夫趙興郡守白石縣開國男南陽趙文淵字徳本奉勅書余所見碑譔人書人列名者始此其陰爲唐刻華嶽精享昭應之碑而左右旁各有題名別見於後

萬紐於瑾者唐瑾也後周書本傳時燕公於謹勛髙望重朝野所屬白文帝言瑾學行兼修願與之同姓結爲兄弟庶子孫承其餘論有益義方文帝嘆異者久之賜瑾姓萬紐於氏又云封姑臧縣子以平江陵功進爵爲公而不言臨淄者史闕也李昶樂運傳並云臨淄公唐瑾

又曰趙文深字徳本少學楷雅有鐘王之則筆勢可觀當時碑牓惟文深及冀儁而已太祖以書紕繆命文深與黎景熈沈遐等依說文及字林刋定六體成一萬餘言行於世及平江陵之後王褒入關貴遊等翕然並學褒書文深之書遂被遐棄文深慚恨形於言色後知好尙難反亦攻習褒書然竟無所成轉被譏議謂之學步邯鄲焉至於碑榜餘人猶莫逮王褒亦每推先之宮殿樓閣皆其迹也其書歷官與此碑悉同其以淵爲深者避唐諱耳

又達奚武傳武之在同州也【後周攺華州爲同州】時屬天旱髙祖勅武祀華嶽嶽廟舊在山下常所祈禱武謂僚屬曰吾備位三公不能燮理陰陽遂使盛農之月久絕甘雨天子勞心百姓惶懼忝寄旣重憂責實深不可同於眾人在常祀之所必須登峯展誠尋其靈奧嶽旣髙峻千仭壁立巖路崄絕人迹罕通武年逾六十惟將數人攀藤援枝然後得上於是稽首祈請陳百姓懇誠晚不得還卽於嶽上借茅而宿夢見一白衣人來執武手曰快辛苦甚相嘉尙武遂驚覺益用祗肅至旦雲霧四起俄而澍雨逺近霑洽髙祖聞之璽書勞武賜雜防百匹按武以保定三年出爲同州刺史天和三年轉太傅則此碑正其在州時立也【四條金石文字記】

攝山棲霞寺碑

此碑江總纂韋霈書【霈隋文帝時人】金陵六朝遺刻惟始興安成二碑在花林田中此𨿽陳時所立然初本燬於防昌後又重立而石復斷僧人契先再依古本寫之則今立於殿廡者是已碑內言明徴君初居此與度法師講經遂捨宅爲寺繼而欲造無量壽佛未成而沒子仲璋繼之又言朗法師在寺梁帝遣十僧受法又言蕭眕遁迹玆山死葬法師傍又言楚靳尙神受戒則今山頂有廟者是已但蕭公之墓都不可尋而遺刻益己剝盡則江總持所謂辭題翠琰字勒銀鉤賢於樂餌過客宜畱者亦有時而泐耶【蒼潤軒帖防】棲霞寺碑文及銘梁尙書江總持撰至宋沙門懷則始集右軍書勒之石亦聖教序遺法也結體極婉潤逼眞第鉤捺處不得其行筆之妙耳總持江字佛弟子阿難爲總持第一故云祝京兆遊棲霞詩所謂宋刻梁文江令字者是也總持平生好佞其佞佛亦爾已落綺語障中是何功徳哉【弇州山人稿】

正徳丙子余以應試始至南畿若淸涼牛首靈谷雨花臺及聚寶門外諸勝處無不遊而攝山則未一到嘉靖癸夘歲得交於云浦盛君君雅有棲山之志寄余棲霞二大字圍竟五尺許妙甚然無書者姓名或是蔡君謨筆甲子之歲偶得棲霞寺碑乃陳韋霈書後爲宋僧懷則翻刻字畫全擬懷仁集右軍書體而篆額題刻云僧有朋暇日雨牕因手制成冊是歲乙丑九月霜降後三日謝湖老懶漫記於嘉趣堂【瑚网】棲霞寺江令碑署名陳侍中尙書令宣惠將軍參掌選事菩薩戒弟子江總持王阮亭尙書遊攝山記稱此碑書法弈弈不減聖教序又云江令名總史不稱以字行而此署總持豈後人重書筆誤耶余於康熈甲午寓棲霞寺數月徧覽諸石刻寺僧爲餘言江令碑自王公稱之搨者甚眾固知名家鑑賞之足重也署字之疑自當從闕【心齋筆記】

僧智永千字文

有項元汴記

又寶墨軒本有徐渭朱之蕃李待問曹溶孫承澤魏裔介張陛諸防

智永傳其家逸少法無一筆不合此刻於大觀間精良可寶也南部新書永居長安西明寺冩千文八百本但是律召調陽乃眞迹蓋艸聖召字似呂故俗本誤作律呂調陽徐散騎亦誤爲呂夫以閏餘對律召是其義也今本正作召字【石墨鐫華】

智永書圓勁古雅無一筆失度妙在於蔵鋒斂態耳余少時任尙書郎曽見絹本眞迹於山陰董氏妙墨深入膚理滃郁欲飛眞神物也生時一字敵五萬今當不知何如耳【弇州山人稿】

智永嘗書千文八百本散在江南諸寺今尙有墨迹存世宋大觀中薛氏以長安崔氏所蔵眞迹刻石極其精善余所收乃當時舊搨不待驗律召及有方綱摹字而知其妙也董思白雲智永爲虞世南之師作永師書當思永興用筆乃不笨鈍作永興書當思永師用筆乃不板結

智永千文在宋原有善本歐陽文忠所見本有後人妄補者遂去二百六十五字蔡君謨猶曰未能盡去豈歐陽公未見善本耶則薛氏之功大矣【二條銷夏記】

陳明府修孔子廟碑

陳明府名叔毅字子嚴陳宣帝子爲曲阜令修孔子廟仲孝俊爲文樹此碑碑書亦頗有漢魏分法而集古錄金薤琳瑯俱不載惟金石錄有之且都元敬謂隋碑少傳自云嗜好垂三十年止得皇甫君龍蔵寺姚辯志江夏磚墖記四種皇甫碑唐刻以是觀之都才有三種余所收乃四碑並常醜奴志李淵記爲六而皇甫智永不在其中安得起元敬於九原而示之【石墨鐫華】

觀此碑有五善焉隋帝平陳能內消猜忌外破形骸帝子王孫量才擢用一善也叔毅以宮掖昬脆知民社爲何物而不卑小官效官盡職二善也富貴華靡未嘗問學而解宗孔氏祗防致俾與泮水靈光並永三善也曲阜北疆乃知崇隆亡陳之裔依依思舊四善也宇內𨿽平亂形已兆乃知浮慕文字華銘佳字彪炳翰林五善也世人鄙隋爲閏位文爲俗主而其所注厝明主治世或莫及焉是宜好古者之時有取也八分𨿽小有致而醇雅之度已失十七反出唐諸分之下存之以備一代之制耳【墨林快事】

安喜李使君碑

奉天鄕人掘得此碑樹之上官村廟前余過觀二紙書亦自遒逸而碑頗完使君涼武王之後祖景超員外散騎侍郎父通逸使持莭東南道都督狄道縣開國子季父琰之出牧荊郡使君仕開府儀同三司使持節卭州諸軍事卭州刺史安喜縣公開皇十六年卒十七年樹碑皆歷歷可讀而獨闕使君名按使君與唐同宗官亦不卑隋史無傳遂不可攷使君祖父季父獨琰之見魏書耳因知史官缺略如此類者不可勝計也【石墨鐫華】

歷代三寶記

費長房撰和尙滿徳立

龍蔵寺碑

正書張公禮撰開皇六年碑在眞定府龍興寺

右齊開府長兼行參軍九門張公禮撰不著書人名氏字畫遒勁有歐虞之體隋開皇六年建在今鎭州碑云太師上柱國大威公之世子左武衛將軍上開府儀同三司使持節恆州諸軍事恆府刺史鄂國公金城王孝僊奉勅勸奬州人一萬共造此寺其述孝僊云世業重於金張器識逾於許郭然北齊周隋諸史不見其父子名氏不詳何人也

右隋龍蔵寺碑齊張公禮撰寺已廢此碑今在常山府署之門書字頗佳第不見其人姓名爾碑以隋開皇六年立而張公禮猶稱齊按周武帝建徳六年虜齊防主髙常齊遂滅後四年隋建開皇之號至六年齊滅蓋十年矣公禮尙稱齊何也【二條集古錄】龍蔵寺卽今眞定府龍興寺碑尙存碑書遒勁亦是歐虞發源但碑立於開皇六年是時齊滅已久而張公禮尙稱齊官何也又碑稱造寺者太師上柱國大威公之世子使持節左武衛將軍上開府儀同三司恆州諸軍事恆州刺史鄂國公金城王孝僊史傳逸之遂無所攷【石墨鐫華】

右隋龍蔵寺碑齊張公禮撰而不著書人名氏集古錄謂寺已廢碑在常山府署之門常山卽今之眞定余近以使事過之聞府治東二里龍興寺有古銅佛一軀崇七十二尺閣之覆者崇百有三十尺與太守同年李君往遊其間見殿前一古碑其趺已沒土中讀之乃公禮文蓋寺在隋名龍蔵歐公謂寺廢寺碑在常山府署蓋未嘗親歷其地故誤書耳【金薤琳瑯】眞定府治東龍興寺隋龍蔵故址也寺剙於開皇六年恆州刺史鄂國公金城王孝僊立石齊開府長兼行參軍九門張公禮撰文恆州齊亡後入於周周又亡入於隋而公禮仍書齊官君子不忘其故國於稱名見之矣流傳宋太祖曽幸其地寺重建於幹徳元年龍興之額所由更也然歐陽子著集古錄稱龍蔵寺已廢遺碑在常山府署之門則嘉祐間碑猶在寺外也今入門有殿殿北閣五層廣九楹崇十有三丈中奉觀世音像髙七丈三尺臂四十有二土人目爲大佛寺碑亦具存而終南山釋道宣撰神州寺塔錄鋪敍佛像顧不及焉何哉若夫隋之碑存於今者寡矣裝界而蔵諸也可【曝書亭集】

碑爲隋開皇六年恆州刺史鄂國公金城王孝僊立而其末乃云齊開府長兼行防軍九門張公禮撰齊亡入周周亡入隋而猶書齊官蓋君子之能不降其志而其時之人亦不以爲非也其書踐阼爲踐祚何人爲河人伽藍爲伽藍懷爲壊五臺爲吾臺則理之不可通者疑爲後人模刻之誤又宋歐陽公集古錄雲龍蔵寺已廢此碑今在常山府署之門此嘉祐八年所書而龍蔵寺乃幹徳元年建據文忠集錄之日碑尙不在龍興此其徙置之由已不可問惟其大書齊官則必非後人之所加也余攷顏之推仕歷周隋而其作家訓猶謂梁爲本朝蓋同此意其時南北分疆興亡疊代爲之臣者𨿽不獲一節以終而心之所主見於稱名之際者固較然不易如此然則今人之不及古人者豈獨書法之陋文字之訛而已哉【金石文字記】隋人龍蔵寺碑其書方整有致爲初唐諸人先鋒可存也至碑立於開皇六年齊已久亡而張公禮猶稱齊官書者不以爲嫌當時不以爲禁此尙有古道尢可紀也【銷夏記】

皇甫君碑

正書於志寧撰歐陽詢書碑在西安府學金石錄謂常得誕墓志又得此碑與北史及隋書參攷以正史氏之謬又謂碑於墓志所述亦有不同墓志今不得見碑在陜西西安府學不甚缺壊蓋歐書中之得意者也【金薤琳瑯】

皇甫君名誕歿於隋而碑立於唐以子無逸貴也於志寧撰歐陽詢書王元美謂比之信本他書尢爲險勁是伊家蘭臺發源余謂其勁而不險特用筆之峻一變晉法耳可爲楷法神品碑舊在鳴犢鎭今在西安府學戊子余君房督學作亭覆之丙申亭圯壓碑中斷碑故剝二十餘字至是又亡其五十餘字余所收乃未斷時本深寶惜之【石墨鐫華】

率更書皇甫君碑比之諸帖尢爲險勁是伊家蘭臺發源石刻在西安𨿽小苔剝差可誦耳皇甫君名誕仕隋死於漢王諒之難者防典殊不薄后以子無逸貴於唐始克樹碑噫逝者有知能無麥秀之嘆乎【弇州山人稿】

九成宮銘主書家牛耳舊矣今石已經洗攺不如此皇甫明公之碑在信本中最爲妍潤所惜剝澷者多工匠不欲示人以闕節文就字遂不可讀余收逺未裝之紙手自依行間而葺之其壊者存其空地倚其上下而承接之粗足見其大槪此石尙可爲不完中之完器也此石立於隋日乃公少年所書宜其文采之流麗而神情之暢適與其暮年老筆奉勅矜持者不同也況皇甫公以開業之元臣狥狂童之大難事可篤倫文應行逺又與一方之奇一夕一旦之娛者徑庭學古又當覽其全而甲乙之也【墨林快事】右歐陽詢書醴泉銘與皇甫君碑詢本在隋末稱能書入唐爲太宗寫九成宮愈翩翩自許然詢亦王魏之類也故誕因歐書畱名至今而詢竟以筆紮防節今二本並裝一函觀者因書法而愛名教可也【蒼潤軒】帖【防】

題曰隋柱國左光祿大夫義明公皇甫府君碑銜曰銀靑光祿大夫行太子左庶子上柱國黎陽縣開國公於志寧制銀靑光祿大夫歐陽詢書皇甫君以仁壽四年九月卒而不書立碑年月按舊唐書於志寧傳貞觀三年累遷中書侍郎太宗命貴臣殿內宴怪不見志寧或奏曰勅召三品以上志寧非三品所以不來太宗特令預宴卽加授散騎常侍行太子左庶子累封黎陽縣公則此碑貞觀初立也其不書年者不以隋臣而防唐號也

隋字作隨虞世南孔子廟堂碑歐陽詢九成宮醴泉銘王知敬李衛公碑髙宗李英公碑天后順陵碑於敬之華陽觀王先生碑裴漼少陵寺碑皆然當日金石之文二字通用自司馬溫公作通鑑以後始壹用隋字而水經注涢水東南逕隋縣西隨字作隋則知此自古人省筆之字謂文帝始去辵而爲隋者未必然也

杜氏通典武徳九年六月太宗居春宮總萬機下令曰依禮二名不偏諱今具官號人名及公私文籍有世及民兩字不連讀者並不須諱避此碑中有世子及民部尙書字【三條金石文字記】

渤海公以險勁易王體故碑石照耀四裔大小皆合宜右軍世傳皆小楷霜寒帖稍展至筆陣圖則疑非眞再傳爲千文爲廟堂碑確守繩墨稍廣拓非歐不能余嘗評歐書化度第一皇甫碑與溫恭公伯仲臨池積年必領其妙余防不學書酷喜蔵歷代金石覽此益重自棄之嘆【淸容居士集】

隋光祿大夫皇甫君碑唐於志寧文歐陽詢書骨气勁峭法度嚴整論者謂虞得晉風之飄逸歐得晉之規矩觀此其振發動蕩豈非逸哉非所謂不逾矩者乎初學者師此以立本而後入虞入永入鐘王有所持循而成功不難也【東裏集】

皇甫君隋人而碑則立於唐歐陽詢書其筆帶有漢人分法是率更得意書王元美云比之諸碑尢爲險勁是伊家蘭臺發源信然蘭臺道因碑筆筆帶批得之家學也【銷夏記】

左光祿大夫姚辯墓志

正書虞世基撰歐陽詢書大業七年

右隋左屯衛大將軍姚辯墓志銘虞世基撰歐陽詢正書志稱辯精於邊事屢立大功蓋老將也其官至大將軍而死諡恭公爵亦尊矣而隋史不爲立傳向非率更之書後世不復知有辯此古人墟墓之文所以必托之名筆豈無意耶【金薤琳瑯】

爲子禱疾疏

此唐髙祖也記稱鄭州刺史李淵爲男世民目患先於此寺求仙蒙仙恩力其患得損敬造石碑像一鋪願此功徳資益弟子李淵一心供養後署大業二年正月八日按是時太宗才九歲耳而史稱髙祖爲譙隴岐三州刺史不曰鄭州此亦可以證史之闕【石墨鐫華】

金石文考略卷五

欽定四庫全書

金石文考略卷六

嘉興李光暎撰

豳州昭仁寺碑

正書朱子奢撰貞觀四年

右昭仁寺碑在豳州唐太宗與薛舉戰處也唐自起義與羣雄戰處皆建佛寺云爲陣亡士薦福湯武之敗桀紂殺人固亦多矣而商周享國各數百年其荷天之祐者以其心存大公爲民除害也唐之建寺外𨿽托爲戰亡之士其實自贖殺人之咎爾其撥亂開基有足壯者及區區於此不亦陋哉碑文朱子奢撰而不著書人名氏字畫甚工此余所錄也治平甲辰秋分後一日書【集古錄】

右昭仁寺碑唐守諫議大夫騎都尉朱子奢譔歐陽公愛其字畫甚工惜無書人氏名金石錄嘗載其目亦不言爲何人書也惟通誌金石略以爲虞永興書永興書之傳世者有孔子廟堂碑然此不類而金石略乃謂出於虞公當必有所據昭仁寺在邠州西八十里昔唐太宗與薛舉戰爭之處正徳癸酉余以使事道邠州得其本字畫若初刻者眞可寶也朱公餘鄕先生唐史有傳其文字人間罕存可見者僅有此耳【金薤琳瑯】

碑在長武縣朱子奢撰無書者姓氏余觀其筆法大類廟堂廟堂丰逸此稍瘦勁廟堂五代重勒此伯施眞迹也歐公亦不言誰書鄭樵直以爲伯施都元敬謂必有據而曹明仲曰歐陽通書通書道因諸碑殊與此不類按舊唐書貞觀三年詔建義以來交兵處爲隕身戎陣者各立一寺令虞世南朱子奢等爲之碑此破薛舉處也又通本傳少孤母徐氏教以父書儀鳳中始知名貞觀三年至儀鳳元年四十八年道因碑書在龍朔三年去貞觀三年亦三十五年則此碑非通書明甚而虞與朱同事其爲虞書無疑曹明仲又以虞恭公碑在宜祿巡撿司虞恭公溫彥博也陪葬昭陵正在醴泉宜祿巡撿司卽今長武縣明仲蓋誤以昭仁爲恭公耳且恭公碑亦是信本書非通也明仲之誤如此據其言者可謂無目【石墨鐫華】余防讀永叔集古錄所評昭仁寺疑之而此碑久無傳求得碑陰一紙卽有歐說又有蔣之奇輩題名於是心愈思一當之爲快後乃於一故家得敗者四本髙價都市之歐貶太宗懼殺人之召禍以湯武爲比全不見史湯武未一敗安得殺義旅太宗敗於仁杲損亡甚眾其閉營老其師之後一鼓而勝直追而無戰遂取之未嘗多殺彼人也其立寺追薦專在我兵而彼人附之文中自明歐未嘗一覽而遽爲立論眞可笑也至於誚其以殺人爲歉是長人主喜殺之心而先王卹亡義之典皆可不用其害於萬世可勝言乎所以然者只是爲儒者所惑爭先辟佛不顧其言之合否也唐文皇此舉眞孟子所云不嗜殺先王不忍人之心也【墨林快事】

昭仁寺爲朱子奢文不著書者名鄭樵金石略以爲虞世南細閱之筆致姢秀爾雅非永興不能也舊唐書載貞觀三年詔建義以來交兵處爲隕身戎陣者各立一寺令虞世南朱子奢等爲之碑此碑立於豳州乃破薛舉處也文旣爲朱則字爲虞更足據耳【銷夏記】

呂州普濟寺碑

正書許敬宗譔貞觀二年

右呂州普濟寺碑貞觀二年許敬宗撰呂州者霍邑也髙祖義兵起太原始破宋老生於此義寧元年乃以霍邑趙城汾西靈石四縣置霍山郡武徳元年更曰呂州太宗十七年廢【集古錄】

臨淄郡公房彥謙碑

八分書李百藥撰貞觀五年

彥謙齡父也在隋任司刾史出爲涇陽縣令卒官不大顯而隋書立傳二千餘字者蓋修史時齡方爲宰相故也彥謙自曽祖而下三世皆封壯武侯隋唐史齡碑所書皆同獨此碑作莊武未知孰是碑李百藥撰歐陽詢八分書在今齊州章丘縣界世頗罕傳

房彥謙碑陰具載彥謙歸恩禮儀物之盛太宗遇齡可謂厚矣蓋厚其禮所以責其報也太宗可謂善任人矣【二條金石錄】

房彥謙髙祖法壽自宋歸魏封壯武侯子孫承襲魏隋唐三書皆同獨碑莊武按漢膠東國有壯武縣文帝封宋昌爲壯武侯正義曰括地誌云壯武故城在萊縣卽墨縣西六十里後漢志壯武故夷國左傳隱元年紀人伐夷是也賈復傳封膠東侯食郁秩壯武等六縣晉張華亦封壯武侯字並作壯獨此碑與左傳杜氏注作莊【金石文字記】

房梁公碑

正書褚遂良書

右唐房齡碑文字磨滅斷續不可攷究惟其名字僅存其後題修國史河南公而名姓殘闕者褚遂良也按舊唐史云齡名喬字齡而新史乃云名齡字喬今碑所書與新史合惟宰相世系表又云齡字喬松者不知何所據也【金石錄】

碑己泐僅存六百餘字褚河南正書結法與聖教序同可寶也舊唐書諱喬字齡碑曰諱齡字喬當是以字行後以名爲字耳新唐書從碑【石墨鐫華】

化度寺邕禪師塔銘

正書李百藥撰歐陽詢書貞觀五年

歐陽率更書所謂直木曲鐵法也如介冑有不可犯之色然未能端冕而有徳威也【山谷集】

唐貞觀間能書者歐陽率更爲最善而邕禪師塔銘其最善者也至大戊申七月中袖此見過爲書其後吳興趙孟頫

吾家率更書流傳人間甚多邕禪師墖銘乃其絕佳者此帖臨摹鐫又其絕精蓋是舊本至元庚辰二月丁亥歐陽題李宗道所蔵

歐陽率更姜白石以爲追蹤鐘王今觀此石刻尙使人驚絕矧眞迹哉因知白石之論爲信然此化度寺碑蓋舊本收者宜寶蔵之至元六年歲庚辰三月十六日喀爾庫庫書【三條郁逢慶書畫題跋記】

長沙歐陽信本書在唐評爲妙品鄭漁仲金石略所載凡二十三種而行於南北者惟僧邕塔銘及醴泉銘而已二銘多所翻刻南本失於瘦北本失於肥殊無精妙之本余嘗於越見胡文恭公所蔵醴泉銘肥瘦適均精彩煥發識者定爲初刻今觀此塔銘其神气絕與之類誠可寶玩也然塔銘尢信本得意書姜堯章謂勝於醴泉駸駸入於神品其亦知言也哉元諸大老寘品評於其間者凡十又三人余尙何言庸掇拾緒餘而書於左方云【宋鑾坡】

趙子固以歐陽率更化度醴泉爲楷法第一𨿽不敢謂然然是率更碑中苐一而化度尢精深合體方筆圎之妙而殘缺尢甚昔年得一本僅二百餘字後又致一本𨿽剝蝕其可讀者幾再倍之當是前百年物而字意小緩散不能如前本之精勁也豈手微劣故耶因合而識之俟明窓細展究其所以異可也【弇州山人稿】

余見時亟聞先憇庵府君稱化度寺帖妙出九成宮右而未獲見毎以爲恨今太師英國張公廷勉間出所蔵舊帙乃駙馬李子期家物銘敍略備其空缺處率用印識若文書家所謂蓋印者帙後若趙松雪揭曼碩巙子山諸公皆有題識惟謝端所謂蔵鋒王沂所謂神气深穩者最爲得之周馳云石刻羽化久矣則此固二百年前物也張公博雅好文事尢重世澤其永寶之不獨如李氏所識也正徳五年八月十日長沙李東陽識【懷麓堂集】

右歐陽率更書化度寺邕禪師塔銘石本王魯齋先生自言児時見其兄以此臨學時二百四十餘字其兄亡後魯齋求補爲全文而妍媸自見景定庚申人日所爲跋如此至咸淳己巳春又得河南範諤隆興初防尾云慶曆初其髙王父開府公諱雍奉使關右歷南山佛寺見斷石砌下視之廼此碑稱嘆以爲至寶旣而寺僧誤以爲石中有寶破石求之不得棄之寺後公他日再至失石所在問之僧以實對公求得之爲三斷矣乃以數十縑易之以歸置裏第賜書閣下靖康之亂諸父取蔵之井中兵後好事者出之椎數十本已乃碎其石恐流散浙右者皆是物也則以是爲範公家本矣今又百三十年而魯齋六代孫文英寶蔵之如舊比今西安府學本淸勁文采相懸絕矣大抵書有輕重之勢而近橅石本類皆一體塡湊字內筋脈舉無存者余與他人言多不省今見此本乃知古人自有眞也【春雨集】

趙明誠金石錄載化度寺邕禪師塔銘李百藥撰歐陽詢書貞觀五年十一月立卽此碑也余早歲得此碑於昆山沈大中云是黃應龍先生故物以其殘斷不甚珍賞後過文氏停雲館聞有宋本索以觀及其出示大略不逺雅慕其舊復手模以歸亦無李百藥字是知此碑自宋已不全矣豈明誠所見又當時之善本與【金石評攷】

此歐陽得意之筆未收有舊是本乃經重刻每行缺其半中間更有節去損壊不可摹之字遂可讀者少字亦直存其大都令其峭防獨立之神雋時化而爲穏重綿宻之色所軼去者多矣其蕭疎冷澹之致尙存二三焉者古人名法時其不冺不得視爲殘廢之物也【墨林快事】

墨林快事云此歐陽得意之筆未收有舊舊自屬難得而重刻碑誠亦足寶余妺夫陳藎之家有先世所遺碑石餘借得之蓋除去所缺入刻者𨿽其文已不可讀其存者字不糢糊所謂峭拔獨立之意未爲全失也【光暎識】

褒國公碑

右段志碑以唐史攷之多不合云公諱某字志而其名已殘缺然始初不載其名也碑云鄒平人而史云臨淄人碑云諡忠壯而史云諡忠肅舊史亦作忠壯與碑合又碑云圖形戢武閣按唐史及諸書功臣圖形皆云淩煙閣初余得河間王元碑云圖形戢武意謂淩煙先名戢武后攺之爾今得斯碑亦同由是益知前言之不謬二碑皆當時所立不應差誤也【金石錄】公封褒國公時亦授金州刺史見舊唐書而新唐書亦削之何也且史云志父偃師至郢州刺史碑雲散騎常侍益都縣開國公贈洪州都督八州諸軍事諡信公碑云志從破薛舉劉武周【云云】而史不書碑云諡忠壯舊史同而新史曰忠肅其刺謬不合如此惜碑全者僅半尙未得詳攷爾至如碑書撰俱無名氏書法𨿽方整不無少遜崔安上李藥師碑然於正書中時作一二筆分是六代遺習【石墨鐫華】

祭酒孔頴達碑

正書於志寧撰

右孔頴達碑於志寧撰其文磨滅然尙可讀今以其可見者質於唐書列傳傳所闕者不載頴達卒時年壽其與魏鄭公奉勅共修隋書亦不著又其字不同傳云字仲達碑云字衝逺碑字多殘缺惟其名字特完可以正傳之謬不疑以衝逺爲仲達以此知文字轉易失其眞者何可勝數幸而因余集錄所得以正其訛者亦不爲少也乃知余家所蔵非徒玩好而已其益豈不博哉【集古錄】

右孔頴達碑於志寧撰世傳虞永興書據碑云頴達卒於貞觀二十一年時世南之亡已久矣然驗其法蓋當時善書者規摹世南而爲之也【金石錄】

孔祭酒碑世傳虞永興書非也衝逺之沒廼後伯施十年豈非當時學永興法者耶然筆勢遒媚亦自可珍【東觀餘論】

此碑於志寧撰不著書者姓名其書全習虞永興而結法稍疎自非中唐以後人所辦黃長睿亦云世傳爲永興書非也祭酒沒後永興十年乃學永興法者書也碑半沒土中據集古錄已謂磨滅而摘其與史傳不同者傳字仲達碑字衝逺碑與魏鄭公同修隋書而傳不著傳又不著頴達卒時年壽今碑字衝逺與修隋書事尙如新年壽字半泐隱隱可讀云貞觀二十二年六月十八日薨春秋七十有五然則歐公所有碑與今碑略同數百年間豈無剝蝕之災且昭陵諸碑多不可讀而孔公碑獨尙如此或公有功六經而鬼神呵護之耶【石墨鐫華】

孔子廟堂之碑

正書虞世南撰並書貞觀四年

右孔子廟堂碑虞世南撰並書予爲童児時嘗得此碑以學書當時刻畫完好後二十餘年復得斯本則殘缺如此因感夫物之終獘𨿽金石之堅不能以自久於是始欲集錄前世之遺文而蔵之迨今蓋十有八年而得千卷可謂富哉【集古錄】

虞永興孔子廟堂碑石刻在闗中余有二本其佳者以乞家弟文𨿽斷缺不甚剝蝕然是五代時翻本也首有相王旦書碑額蓋舊無額武后增之耳至文宗朝馮祭酒珤請斷去周字而唐史遂以此碑爲武后時立者誤也相王所書大周孔子廟堂之碑虞書入妙品評者謂其徳鄰貞白又謂與歐陽率更齊名而專體過之如層臺緩步髙謝風塵又如行人妙選罕有失辭特其傳世頗少常見賈耽相公極稱虞筆末云孔子廟堂碑靑箱中至寶而已噫當其時已珍貴如此況千載之後其殘碑斷墨如魯靈光者但再經摹勒𨿽典刑僅存而風骨鋩鎩所餘無幾慨念唐石不勝色飛【弇州山人稿】

嘗記在京師時見世南眞迹謂以此文石本進呈太宗特賜王羲之黃銀印一顆則世南之書貴重於當時者固己如此但世之人不見眞迹故鮮有知是說者【金薤琳瑯】

評者謂虞永興書如層臺緩步髙謝風塵又如行人妙選罕有失辭觀此碑果不虛也賈耽相公云孔子廟堂碑靑箱至寶今碑已經五代翻刻尙爾則當時可知但碑已斷泐在西安府學予常至其處見碑傍一片石取視之則碑之破裂者如此恐後人不復得見此書可勝慨哉【石墨鐫華】

榮咨道以二十萬買未去大周二字本卽此此刻乃宋時重勒者永興親受筆訣於永禪師當時進呈石本唐太宗以右軍黃銀印賜之今謝表勒在羣玉堂帖好事者合觀之可以知伯施書矣【蒼潤軒帖防】余防習此帖亦宋本但已經斷折合縫處率差一行以致裝潢之家前後各不相中幾不可讀徧覓全本了不可得後細詳文義知其誤由折處迹之每行可失去二三字而已欲攺裝之而紙墨腐敗無可著手乃其鋒稜峭防情致溫文視近日者不啻千萬因重整其衣飾而識其槪如此然好古之士卽片言只筆玩之可以有得況瑯瑯千計固間世之瑰寶也有唐一代雅尙字學大家之遺造物者亦爲呵護種種貞石色澤如新令有志者不出案頭頓交古哲此其一也北斗當天是在見知者耳【墨林快事】

其書衘曰太子中書舎人行著作郎臣虞世南奉勅撰並書司徒並州牧太子左千牛率兼撿挍安北大都護相王旦書碑額相王者睿宗也舊唐書宣宗大中五年十一月國子祭酒馮審奏文宣王廟碑始太宗立之睿宗篆額加大周二字蓋武后時書也請琢去僞號從大唐字從之此大周字削而相王之衘獨存也其末曰永興軍莭度管內觀察處置等使王彥超再建則元碑已亡此重刻也

此碑與皇甫誕碑並書胥爲廣韻胥俗作攷之漢人如韓勑孔廟禮器碑桐柏淮源廟碑司空宗俱碑巴郡太守張納碑竹邑侯相張壽碑戚伯著碑金廣延母徐氏碑殽阬祠碑陰楊震碑陰及魏公卿上尊號奏北齊南陽寺碑固已書爲胥矣【漢人碑亦或作後周華嶽頌作】故李善注枚乘七發以通厲骨母之塲爲胥母之誤而壻字一傳爲壻再傳爲三傳爲�四傳爲聟皆胥之變也【詩有女同車釋文壻音細字林作戰國策韓且坐而胥亡乎王胥臣之反而行並作咠書大傳不愛人者及其胥余作咠晉書五行志淪咠於北音義咠息魚反張駿傳有黃龍見於揖次之嘉泉呂光載紀迎大豫於揖次音義揖子魚反次音恣漢書地理誌武威郡有揟次縣此皆胥字之誤漢仙人唐公房碑壻字作聟晉王右軍帖有女聟字】其書幕爲莫笑爲防覆簣爲覆匱荊爲歌爲哥其字或通或俗而及之爲反則重刻者誤【二條金石文字記】

廟堂碑爲虞永興得意之書貞觀四年碑成進墨本賜以王逸少所佩右將軍防稽內史黃銀印當時車馬塡集碑下氊無虛日故未久而壊至五代王彥超翻刻之止存郛廓耳今觀此本珠貟玉栗神彩照映信爲千秋至寶唐久亡恐世無二本昔宋人榮咨道以錢三百萬購唐本在彼時已難得如此矣金石錄云廟堂碑武徳時建而題曰相王旦書額者蓋應額無額武后時增之爾至文宗朝馮審爲祭酒請琢去大周字而唐史遂以此碑爲武后時立矣金石史云唐書法以歐虞並稱然前人云歐若狂將深入時或不利虞若行人妙選罕有失詞又虞剛柔內含歐筋骨外露君子蔵器以虞爲優固當至謂秀嶺危峯處處間起則非也歐虞固可並稱今止存一廟堂碑已經五代翻刻丰神尙爾映發初刻更不知何如耶【二條銷夏記】

永興廟堂碑唐自不可得見矣五代時翻刻碑亦已殘缺漫漶余所蔵一本猶完好所謂虞書剛柔內含者不失其眞信爲善本至可珤也又松壑顧先生曩自山左歸贈餘一本亦佳未曽訊其所從來按王司防居易錄一條歷城門人趙於京丰原官城武教諭寄其邑二碑尙極完好蓋世鮮知之摹者少故也一虞永興夫子廟堂碑不減王彥超翻刻西安本【云云】松壑所贈當卽是司防所賞本也【光暎識】

九成宮醴泉銘

正書魏徵撰歐陽詢書貞觀六年碑在麟遊縣

右九成宮醴泉銘唐祕書監魏徵撰歐陽率更書九成宮卽隋仁壽宮也太宗避暑於宮中而乏水以杖琢地得水而甘因名醴泉焉【集古錄】

鄭公此文因隋氏之鉅麗歸唐徳之儉損頌而有諷體了然諫錄中語也渤海書書鄭公語當知合也書斷謂率更正書出大令森森焉若武庫矛防虞永興稱其不擇紙筆皆能如意髙麗亦知愛重遣使請之其名大若此然太傷瘦儉古法小變獨醴泉銘遒勁之中不失婉潤尢爲合作此帖得之十年前文旣殘缺字亦糢糊視汴刻猶是未央瓦差不蕩古意也因識而蔵之

復得一本更完整覺精意古色流映眼睫間摩挲竟時率更之於索靖李陽冰之於碧落至下馬坐臥味賞旬日不能去昔人云解則愛之餘不解而愛愛矣又了不解不知何也【三條弇州山人稿】

九成宮醴泉銘唐祕書監魏徵撰率更令歐陽詢書按唐書貞觀中攺隋仁壽宮爲九成宮永徽中又攺爲萬年宮宮在岐州開皇十三年楊素所治徴言宮城之內本乏水源六年四月西城之陰土覺有潤以杖導之有泉隨而湧出因名醴泉按醴泉爾雅曰甘露時降萬物以嘉謂之醴泉甘露雨也而漢魏郡國與唐離宮皆謂水從地出其味若醴誤矣【廣川書防】九成宮醴泉銘祕書省撿校侍中鉅鹿郡公魏徴撰兼太子率更令歐陽詢書九成宮乃隋之仁壽宮也魏爲此銘亦欲太宗以隋爲戒可以見魏之志也唐人云書貴瘦硬方通神瘦近淸寒淸寒則气易弱硬則堅苦堅苦則勢易危深山道人積精鏈神滓穢日去淸虛日來𨿽頗淸羸而沖和內融所以能肌膚若冰雪綽約若處子歐陽所以可貴也【二條古今法書苑載虞集說】

歐書皇甫君遒勁此碑婉潤允爲正書第一碑已缺殘餘曽見一舊己爲貴人擕去浙中余所收乃二十年前物近復致得數紙其中被縣令使石工鑿三十餘字則余本又爲難得矣宋趙子固謂率更化度醴泉爲楷法第一今巋然獨存者醴泉耳化度寺在朱雀街今禾黍離離無復蘭若之迹不知碑亡在何時每至其地悵然者久之【石墨鐫華】

九成宮近皆漫滅射利者乃妄爲洗之其形模猶昔而韞借屑越矣況有增注其所缺二字而以奴書充之更堪穢嘔古迹之不幸如此余收有舊本自二字元缺外字字皆完美如新亦墨本之最希有者也【墨林快事】

右九成宮醴泉銘魏徵撰歐陽詢正書之合作者此舊本首缺一百十八字嘉靖戊戌八月朔日重裝以善本補之校今流傳者碑愈殘剝而手紙墨皆不及逺甚固宜寶也

右九成宮醴泉銘其文曰維貞觀六年孟夏之月皇帝避暑乎九成之宮此則隋之仁壽宮也又曰粵以四月甲申朔旬有六日丁亥上及中宮【云云】則是四月無疑新唐書作三月當以碑爲正歐陽文忠集古錄每以金石正史氏之失至此又復抵牾何耶【二條金石評攷】

貞觀初歐虞褚薛以王佐才弄翰追配二王謹嚴瘦勁歐陽絕出流落天壤間者何限獨化度寺記醴泉銘最爲珍玩習之者往往失其韻致但貴端莊如木偶死於活處鮮不爲吏牘之歸假刻誤人人亦罕識眞忽見此本殆未易得反復數日書以歸之【北澗集】長沙歐陽信本書在唐評爲妙品鄭樵金石略載凡二十三種而醴泉銘居其一銘刻於貞觀六年自貞觀至今七百有餘歲石剝泐已久世之所傳完善者多非眞此本乃毘陵胡秦公武平故物神韻生動其爲初刻無疑可寶蔵也【宋學士集】

歐陽率更書米海嶽稱其眞到內史石刻惟醴泉銘化度寺二碑特妙化度缺其半醴泉銘文字可讀者皆後人重摹此本𨿽有缺文乃宋致佳下眞一等者也董其昌觀於墨華閣因題【珊瑚网】

余向年於王公惟儉家得醴泉善本僅缺數字滄枽後竟失之丙戌之春復得此本故尙方物也𨿽缺廿余字然法甚精昔人所稱艸裏驚蛇雲間電發森森若武庫戈矛者備現紙上今人絕不能有此氊蠟眞宋人本也率更正書多帶法如首行宮字左防作筆正鋒一畫乃體近年本竟是一防大失書家妙旨矣此之所以貴舊也【銷夏記】

萬年宮銘

行書髙宗禦制並書永徽六年

萬年宮卽九成宮攺名髙宗幸而銘之書之也行艸視英公碑尢爲勁防【石墨鐫華】

此唐髙宗書也間都活潑不著矜持湊泊之態誠爲合作【墨林快事】

初唐帝王畱心書學太宗每得二王帖輒令諸玉臨五百徧另易一帖故所書多可觀至太宗晉祠銘不見佳不如淳化帖中諸書髙宗萬年宮銘筆致生動有晉人遺致勝似所書李勣碑

碑陰五十餘人長孫無忌李勣褚遂良輩皆與焉書名大小不倫然皆有法卽契苾賀蘭亦不艸艸唐人能重書學如此【二條銷夏記】

今在麟遊縣舊唐書髙宗永徽二年九月戊戌攺九成宮爲萬年宮幹封二年二月辛丑攺萬年宮依舊名九成宮冊府元永徽五年五月制萬年宮銘刻石於永光門外仍令中書門下及文武三品已上並學士自書名位於碑陰刻之【金石文字記】

虞公溫彥博碑

正書岑文本撰歐陽詢書貞觀十一年右唐溫彥博碑歐陽公集古錄防顏勤禮碑後云按唐書溫大雅字彥弟彥博字大臨弟大有字彥將兄弟義當一體而名大者字彥名彥者字大不應如此蓋唐世諸賢名字可疑者多封徳彛云名倫房齡云名喬髙士防云名儉顏師古云名籕在唐無所諱不知何避而行字余按顏之推家訓云古者名終則諱之字乃可以爲孫氏江南至今不諱字也河北士人全不辧之名亦呼爲字字固爲字尙書王元景兄弟皆號名人其父名云字羅漢亦皆諱之其餘不足怪也又顏師古匡謬正俗載或問人稱字而不稱名者何也師古攷諸典故以稱名爲是蓋當時風俗相尙如此初無義理也然師古旣立論以稱名爲是而乃以字行殆不可曉也已【金石錄】

率更書溫虞公碑得之鬻書人者殘缺不復可讀第其字畫之妙不在醴泉化度下如郭林宗𨿽標格淸峻而虛和近人他書不免作李元禮謖謖松風矣【弇州山人稿】

信本此碑字比皇甫九成差小而結法嚴整不在二碑下王元美曰如郭林宗標格淸峻而虛和近人攷溫公卒於貞觀十一年是時信本年已八十餘而楷法精妙如此虞伯施嘗謂信本齊紙筆豈亦齊老少耶惜碑已殘後世不復見耳【石墨鐫華】

此碑已久壊下大半皆漫滅不可讀市児取其存者而重刻之約得四百餘字余初見之驚喜求全本三十餘年不可得後得一本乃工已截去壊字亦只僅五百餘字而已予深爲惋惜最末始得此紙乃未裝者數之有八百廿余字鋒芒轉折精神宛在余遂手爲裝潢每行約有廿有三四字各自爲起竟使一覽而知其所缺爲何等文義可以遙度而聮屬之卽缺亦足爲完想大抵字與九成宮𨿽相埒而此更瀟灑雍容其玲瓏秀潤不可以言語形容率更面目千古如對信古刻之不可及而裝潢之不可苟也因述其求之之艱示後之人焉【墨林快事】

此斷碑已亡其半名字皆莫可攷唐書溫彥博遷中書令進爵虞國公尙書右僕射薨贈特進諡曰恭蓋虞言其國恭言其諡溫言其姓也碑有髙麗字者卽史諫與髙麗抗禮事也碑云無功於月氏卽史戰敗沒於突厥事也碑云李綱見禮者卽史云李綱嘆異其卿相才也其爲彥博無疑矣【金石評攷】

太常卿薛收碑

正書於志寧撰永徽六年今在醴泉縣昭陵陪葬者百六十五人今存者僅十六碑記中載其十五惟遺此碑先師所錄必目覩其碑與收得拓本者非然則置之蓋其愼也碑止存百餘字而額尙完【金石文字補遺】

薛收碑文字殘缺其可讀處以唐史校之無甚異同惟收之卒諡曰懿而史不書爾又收之子元超據唐史及碑皆云名元超而楊烱盈川集載所爲元超行狀乃云名振字元超蓋唐初人多以字爲名耳【金石錄】此碑殘缺存者數十字耳碑額題太常卿汾陰獻公據史永徽間贈太常卿而不書諡見史之佚者多也碑書法亦類王知敬趙模而無名氏撰者據金石錄爲於志寧【石墨鐫華】

將軍張阿難碑

碑書大似李衛公碑殘泐特甚中有云內侍汶江縣開國侯張阿難又云勇冠三軍掃定河汾等語得無溢美乎唐初開國宦侍爲公侯魚李之禍兆矣【石墨鐫華】

朝散大夫行潤州句容縣令岑君徳政碑

正書張景毓撰歐陽詢書

岑君徳政碑乃唐雍州錄事參軍張景毓字燭微撰按碑岑君名楨字徳茂南陽人也祖文本父景倩解褐爲軍又爲蒲州司戶參軍又調精補衢州司倉參軍乃擢授潤州句容縣令是碑因其去而立也碑今在縣治二門外今年秋餘以試事赴句容旣失意日夕遊行崇明寺托居民數碑以還栁汧江君指示此及寺中僕地石幢云是李北海所書又撿書史防要以示句容隱士若江君者可謂難得矣是日出少時與祝京兆往復詩稿及宋刻句容縣誌自言逺祖江賓王與朱文公同年家有當時試錄在鄕中不及取後予迫試事歸昨始寄至因得摩挲墨本恍憶往事故記之云嘉靖戊午十月廿一日記【蒼潤軒帖防】余所蔵岑君碑得之吾鄕項氏尾有墨林先生書云宋歐陽率更正書明丁丑又八月十八日重裝共計五十五楮墨林項元汴珍蔵按碑明是張景毓撰歐陽詢書而蒼潤軒題云唐業行寺主釋翹微正書攷金石錄則云釋翹徵正書所異者作徵作微皆不言率更書竊謂元碑是率更書翹公當另書一碑耳余未得見翹公所書本獨怪率更所書本豈前人多未之見耶【光暎識】

金石文考略卷六﹤史部﹐目錄類﹐金石之屬﹐金石文考略﹥

欽定四庫全書

金石文考略卷七

嘉興李光暎撰

晉祠銘

行書太宗禦制並書貞觀二十一年

唐得天下後太宗祠晉侯而爲之銘晉侯者周唐叔後霸天下者也髙祖起兵時曽禱於晉侯之祠而以是報享之太宗制文並書全法聖教序蘭亭而縱橫自如但石理惡歷年多其鋩鎩之存者無幾耳【石墨鐫華】

詳衰周之世天王空寄諸侯力爭而吳楚復割據僭竊於外所幸齊晉二主創爲霸圖乃得終春秋而入戰國然桓未終世文開累葉況以同姓之親地掩北紀則周之不亡晉實畱之居然一中興之業矣不幸六卿分多半異姓而同始零落晉之關於宇宙豈淺唐能褒功千古豈不允合人心乃以禱祠求助之私侈加崇奉寧是神明之冑所願受乎卽禦制禦書不爲光也然此碑自予收外遊歷南北不聞有見之者則其視髙宗他書更爲難得亦所合寶惜者乃其私仍錄而存之以俟尙論君子采而鬯之云【墨林快事】

唐太宗自晉祠興師定天下貞觀二十一年七月禦制碑文乃銘勒石於叔虞祠東隅碑陰列長孫無忌蕭瑀李勣張亮李道宗楊師道馬周銜名後人覆之以亭而庸工以字畫上石稍淺遂刻而深之帝嘗自述作書之法惟求骨力骨力旣得形勢自生不意爲庸工攺鑿而骨力形勢俱失矣予嘗五至祠下輙摩挲是碑覽古興懷集少陵野老詩句文章千古事社稷一戎衣書於亭柱富平李因防見而賞其工因遺書與余定交於其歸也拓銘一本贈之而書其後【曝書亭集】

祠在今太原府西南四十里距今太原縣八里而今縣則古晉陽之故址唐時爲並州爲北都爲河東節度使治昔人立廟於此以祀唐叔攷之北齊書已有其名而唐髙祖起兵嘗禱於此冊府元太宗貞觀二十年正月幸晉祠樹碑制文親書之於石今存祠中蓋昔之並都甚大祠去城三四里爾在懸甕山之麓晉水之所發源後人於此引池結亭架橋其上林木翳然足爲一方之勝其廟負山而東面者晉水之神南面者唐叔之神後晉天福六年封唐叔爲興安王臺駘爲昌寧公而宋時又封晉水爲顯靈昭濟聖母飾爲婦人之像今之人但言聖母而不復知有唐叔爲古先有土之君矣水經注云昔智伯遏晉水以灌晉陽後人踵其遺迹蓄以爲沼沼西際山枕水有唐叔虞祠水側有涼堂結飛梁於水上北史薛孝通曽與諸人同詣晉祠皆屈膝盡禮孝通獨捧手不拜顧而言曰此乃諸侯之國去吾何逺恭而無禮將爲神笑是則當時之所祀者唐叔非水神也祠前蓮花臺上有鉄人四一紹聖四年一五年造俱完一治十一年一無年月俱壊今之工不及古也

碑陰字體不一其上右方云司徒太子太師上柱國趙國公臣無忌太子太保上柱國宋國公臣瑀特進太子詹事兼左衛率上柱國英國公臣勣光祿大夫刑部尙書上柱國鄖國公臣張亮禮部尙書上柱國江夏郡王臣道宗太常卿駙馬都尉柱國安徳郡公臣楊師道正議大夫守中書令太子左庶子兼攝吏部尙書防軍臣馬周凡七行皆當日書者其餘則皆宋人續題錯亂無次其空處又有洪武二年行省參知政事楊憲題而絕無一唐人題者以禦書之碑不敢擅刻也他碑則唐人之題固累累也

舊唐書東夷傳新羅王眞徳遣其弟國相伊贊於金春秋及其子文正來朝春秋請詣國學觀釋奠及講論太宗因賜以所制溫湯及晉祠碑並新撰晉書將歸國令三品以上宴餞之【三條金石文字記】

晉祠銘貞觀間樹碑其年月記者亦有不同而言太宗撰文並書則無異也墨林快事獨謂爲髙宗書不知何據【光暎識】

慈徳寺舊宅詩

此唐太宗先後於故宅詩二首人以後題字有僧惠鑑書遂以詩亦僧書殊不爾蓋天聖中已刻於種世衡必有所本今原卽不存然跋語明稱字畫損壊復命工刋立而已未言攺書則書仍舊體必矣卽未可必爲太宗手筆乃其修整不俗自非惡紮其惓惓慕思之誠尙可見於仿佛固攷古者所宜急想見者也唐一代書法之妙輝掩千古自其立國之初已然矣余特爲案其故一申之非傳訛也【墨林快事】

秦王告少林寺主教碑

今在寺中其文刻於裴漼碑之上方首曰太尉尙書令陜東道益州道行臺雍州牧左右武侯大將軍使持節涼州總管上柱國秦王世民告柏谷塢少林寺上座寺主以下徒眾及軍民首領士庶等末曰四月卅日按舊唐書太宗紀髙祖受禪拜尙書令右武侯大將軍進封秦王加授雍州牧武徳元年冬拜太尉陜東道行臺尙書令尋加左武侯大將軍涼州總管三年加拜益州道行臺尙書令七月總率諸軍攻王世充於洛邑則此乃四年之四月卅日也其五月丙寅則世充降而河南平矣世民二字艸書特大乃太宗親書【按碑文行書】

又按金石錄載唐太宗賜少林寺教書八分書武徳二年與此不同或別是一教【二條金石文字記】

英國公李勣碑

行書髙宗禦制並書

公陪葬昭陵碑文髙宗制並書行艸神逸機流後半尢縱橫自如良由文皇蔵右軍墨迹如蘭亭之類極夥故其父子靑宮萬幾之暇一意模仿以至此也碑首禦制禦書四字大類褚登善余曽至碑下見碑髙大過房杜諸臣豈以陛下家事之一言而爲是以報之耶【石墨鐫華】

文皇以絕世之姿而字學又所防神是以凡有制作不儉不侈自章心得晉王問安之暇時所佩服乃旣無其天授兼歉其工力而竊竊效之遂防拖斷截僅存風流自賞之態視之爾日大醉之貶不啻倍之恐不得聫翼家雞也然初唐之主世以字名亦其貽謀之驗與髙宗諸版各有致而此又其白眉者況在黃屋因題而錄之【墨林快事】

�廣韻作贙胡畎切獸名似犬多力出西海倒一虎者非也五經文字亦云贙於犬反從二虎從貝俗以二虎顚倒與說文字林不同此書用俗體倒一虎而又缺一筆以避太祖諱今人不識之矣蘇文舉開業寺碑亦用此體爾雅贙有力注出西海大秦國有養者似狗多力獷惡沈佺期驩州寄家人詩且懼威非贙寧知心是狼杜甫哀蘇源明詩不要懸黃金胡爲投乳贙寄劉峽州詩乳贙號攀石饑鼯訴落藤注引炙轂子載贙銘曰爰有獷獸厥形似犬饑則馴服飽則反眼出於西海名之曰贙

梁升卿禦史臺精舎碑作�一武一虎更奇文選左思魏都賦蒹葭贙雚蒻森李善注引說文曰贙分別也此又一義【三條金石文字記】

蘭陵公主碑

蘭陵公主太宗第十九女名淑字麗貞駙馬都尉慶州諸軍事使持莭慶州刺史扶風竇懷悊太穆皇后孫銀靑光祿大夫上柱國竇徳素子也史書竇氏二十餘人無徳素名而公主傳但言悊爲太穆皇后族子而已此碑亦可以備史之缺撰者據金石錄爲李義甫無書者名姓而方整勁防亦歐虞之流亞也【石墨鐫華】

汝南公主墓志

行楷虞世南

昔人於永興率更書俱登品神妙間而往往左袒永興余初不服之以虞之肉似未勝歐骨蓋謂正書也晚得永興汝南公主志銘艸一閱見其蕭散虛和風流姿態種種有筆外意髙可以並蘭亭詩敍治頭方卑亦在枯樹上游則非鄱陽薄冷險筆所能並駕矣【弇州山人稿】

天后禦制詩並書一通

王知敬正書永淳二年今在少林寺

知敬工艸及行尢善章艸入能膚骨兼有戈防足以自衛毛翮足以飛翻若冀大略宏圖摩霄殄防則未奇也【書斷】

知敬善艸行評者謂如麒麟將騰鸞鳳欲翥【墨池編】

夏日遊石淙禦制詩並序

薛曜正書久視元年碑在嵩山石淙崖上右唐武后夏日遊石淙詩並序羣臣和者一十六人河東薛曜正書久視元年五月刋於平樂澗之北崖斯遊也新舊唐書本紀均未之書計敏夫唐詩紀事亦不載僅見之趙明誠金石錄及樓大防集而已予友葉封井叔知登封縣事撰嵩陽石刻志始著於錄顧刪去九首覽者不無憾其闕漏康熈己夘九日獲披全文碑尙完好澷漶僅三字惟張易之昌宗姓名爲人擊去然猶可辧識也井叔曩語余澗壁面水必穴崖棧木乃可摹拓故儲蔵家罕有之餘性嗜金石文以其可證國史之謬而昔賢題詠往往出於載紀之外若賈竦華嶽詩李夐恆嶽詩任要韋洪岱嶽觀白蝙蝠詩三衢石橋寺李諲古風臨朐馮氏詩紀海鹽胡氏唐音統籖泰興季氏全唐詩集皆略而不收斯碑亦棄而不錄世遂莫知睿宗及狄梁公之有詩傳於今予因爲防其尾【曝書亭集】

岱嶽觀造像記

泰山之東南麓王母池有唐岱嶽觀今存小殿三楹土人稱爲老君堂其前有碑二髙八尺許上施石蓋合而束之其字每面作四五層每層文一首或二首皆唐時建醮造像之記周環讀之得顯慶六年一首儀鳳三年一首天授二年一首萬嵗通天二年一首聖歷元年一首久視二年一首長安元年一首四年二首神元年一首景龍二年一首三年一首景云二年三首開元八年一首大歷七年一首建中元年一首其空處又有唐代人題名書法不一東側面有詩一首其下題名西側面題名亦有詩一首中二側面皆無字唐碑於防山者惟此及宗泰山銘蘇頲東封朝覲頌二文皆磨崖刻於山上而此碑在山下以小而防束故不僕書非名筆故摹拓者少而獨完至今因嘆唐時六帝一後修齋建醮凡二十許共此二碑亦異乎近代之每歲一碑以勞人而災石者矣但不知趙徳甫金石錄何以不收恐古人碑記失傳者正多耳碑爲積土所壅余來遊數四最後募人發地二尺下而觀之乃得其全文云

碑凡大周年者天作而地作埊人作聖作�臣作年作�月作�亦作【韻防以爲生字誤攷此碑及順陵碑字並是月字】日作�星作○正作授作�【契苾明碑授作�】初作�惟�字無可攷疑是應字凡數字作壹貳叄肆捌玖等字皆武后所攺及自制字其�歷年記有云設金籙寶齋河圖大醮���古七字大經攡曰運諸�政棿曰�擬之二�方言曰吳有�娥之臺【晉束晳居釋夕宿七娥之房】王莽候鉦銘候鉦重五十�斤是也後人不知妄於左旁添鑿三防淺而大又稍偏知非一筆【唐碑書七字亦有作漆者今墨子書周公旦朝讀書百萹夕見漆十士張參五經文字七作漆後人省筆作防防卽漆之艸書趙古則謂以七漆二字合成造之非也山海經剛山多防木水經注漆水下有柒縣柒渠柒溪字皆作柒今作防又柒之省】

舊唐書睿宗紀先天二年三月癸巳詔制勅表狀書奏牋牒年月等數作一十二十三十四十字是知前此皆借壹貳等字矣不知其始於何年也

程大昌演繁露曰古書一爲弌二爲弍三爲弎蓋以弋爲母而一二三隨數附合以成其字特不知單書一畫爲一單書二畫三畫爲二爲三起自何時今官府文書凡其記數皆取聲同而防畫多者攺用之於是壹貳叄肆之類本皆非數直是取同聲之字借以爲用貴防畫多不可攺換爲姦爾本無義理若十之用拾八之用捌九之用玖尢爲不倫【韻防捌破聲劉欽遂初賦石捌破之嵒嵒】亦有似可相通者易之參天兩地左傳自參以上則往稱地來稱防是嘗以參爲三矣【攷工記鍭矢參分茀矢參分莊子參月而後能外天下史記滑稽傳飲可八斗而醉二參並以參爲三】顏子不貳過士有貳宗國不堪貳爲其與正爲副則貳之爲二尙或可以傅防矣在顏師古時江充傳固己訛犬臺爲太壹又薛宣傳本曰壹笑爲樂而俗本乃攺壹笑爲壺矢是此時一已爲壹矣若元本不用壹字則一字本一畫何緣轉易爲壺也又今漢書凡一字皆以壹代【詩壹醉日富壹者之來大學壹是皆以修身爲本周禮典命其士壹命公羊襄二十九年傳許夷狄者不壹而足】則一變謂壹已在師古之前矣【冊府元謂敍傳班壹當作一流俗本攺壹爲誤非也】然而古今經史凡書千百之字無有用阡陌之阡伯叔之伯者余故疑舊本不曽攺少畫以從多畫也然不能究其起自何時

洪氏容齋隨筆曰古書及漢人用字如一之與壹二之與貳三之與叄其義皆同鳲鳩序刺不壹也又云用心之不一也而正文其儀一兮表記莭以壹惠注言聲譽𨿽有眾多者節以其行一大善者爲諡耳漢華山碑五載壹巡狩祠孔廟碑恢崇壹變祝睦碑非禮壹不得犯而後碑云非禮之常一不當則一與壹通用也孟子市價不貳趙岐注云無二價者也本文用大貳字注用小二字則二與貳通用也易系辭參天兩地釋文云參七南反又如字音三周禮設其參注參謂卿三人則三與叄通用也

冊府元文宗大和二年十月詔天后所撰十二字並卻書其本字今按景龍以後碑志之文固皆書其本字矣不知何以復有此詔【六條金石文字記】

升仙太子碑

行書天后禦書聖歷二年今在偃師縣南三十五里府店【緱氏山本廟】

武曌淫橫千古而亦假借柔翰天之生才於彼何其不靳也此文未必眞出後手當是北門學士語碑首升仙太子之碑六大字飛白書作鳥形亦佳飛白書久不傳於世此其僅存者耳【石墨鐫華】

武氏牝晨淫革唐鼎此書遂欲亂千古同文之治嘻何其甚也文似北門諸學士手筆意軟媚無鐵椎椎悍馬時意气且旣爲太子立碑而以蓮花六郎稱其後身得不穢千古靑簡耶爲之一笑【弇州山人稿】唐武徳舛訛立國規模未定太宗力行仁義而未純繼以髙宗之昏前徽幾墮得武曌剛明精宻之心思整頓二十餘年而後海內貼然馴致髙麗百濟一一收服以隋廣之彊貞觀之武不能得者以一婦人竟其績卽其崇武抑李不無大罪而有功於唐則多矣觀其詞筆之美不遜文皇寧非天挺之豪乎三郎不知妄作遂以亡唐論者貴有目力耳【墨林快事】

磨崖紀太山銘

八分書明皇禦制並書

記太山銘唐開元帝制及手書相傳燕許修其辭韓史潤其筆以故文頗雅馴不猥弱法𨿽小變東京最爲穠勁饒古意余嘗遊其地度天門造碧霞郁浡雲霧中此銘獨煜然有龍翔鳳翥之熊包參軍搨得一本以示予予旣讀而愛之然竊有慨於帝之侈心也木有蝕蠧入焉當時天下幾小康帝意以前薄秦皇漢武不足道而不知太眞林甫國忠祿山之徒固己乘其侈而入之蠧矣參軍得浯州中興頌當時置墨池傍閱之其治亂始未有大足相發者噫嘻可畏哉記太山銘者唐宗皇帝禦撰及書字徑可六寸許𨿽小變漢法而婉縟雄逸有飛動之勢余嘗登太山轉天門則見東可二里穹崖造天銘書若鸞鳳翔舞於雲煙之表爲之色飛旣摩挲久之惜其下三尺許爲工人惡寒篝火焚蝕遂缺百餘字傍有蘇丞相頲東封頌正書閩人林煒以四大字刻其上惡紮題名縱橫漶滅不可讀悵然而下後人事事可憎殆不特此【二條弇州山人稿】

宗禦制並書文詞雅馴而分遒逸婉潤最爲得意之筆刻在太山髙崖字大六七寸石方三丈極不易王戶部堯年爲彼中司理見餉一紙如獲明珠【石墨鐫華】

唐初諸人石猶略存漢法如孔廟諸碑是也至宗而始一變力超丰艷漢法蕩然矣所書太山銘字大七八寸雄偉可觀絕勝他書是其最得意筆【銷夏記】余所收有三本其二本有缺文王弇州所云爲火焚蝕遂缺百餘字是也其一本無一字損壊鋩鎩俱全當是舊無疑【光暎識】

禦注孝經

唐宗書孝經後有太子亨右相林甫左相適之等題名韋郇公陟稱彭城縣男蓋自吏部侍郎出爲河南采訪始襲公爵此本封耳韋斌封平樂郡公可補本傳之闕書法丰妍勻適與太山銘同行押亦雄俊可喜當其時爲林甫所蠱媚極矣猶知有是經耶三子同日就隕屬鏤南內淒涼廢食厭代唐家父子如此循覽遺迹爲之慙慨【弇州山人稿】

此碑四面以蟠螭爲首鑿嵌精工故非後世所能開元帝書法與太山銘同潤色史惟則老勁丰妍如泉吐鳳爲海吞鯨非虛語也後有李齊古表行書亦佳同勒諸臣名字字不艸艸至如行押數十字尢豪爽可喜乃知前代帝王畱心翰墨如此【石墨鐫華】前第二行題曰禦制序並注及書其下小字曰皇太子臣亨奉勅題額其額云大唐開元天寶聖文神武皇帝注孝經臺後有天寶四載九月一日銀靑光祿大夫國子祭酒上柱國臣李齊古上表及宗禦批大字艸書三十八字其下有特進行尙書左僕射兼右相吏部尙書集賢院學士修國史上柱國晉國公臣林甫光祿大夫行左相兼兵部尙書文館學士上柱國渭源縣開國公臣李適之等四十五人姓名惟林甫以左僕射不書姓【舊唐書王璠傳載李絳疏云左右僕射師長庶僚開元中名之宰相表狀之中不署其姓宋周必大二老堂雜誌曰祖宗朝宰相官至僕射勅後乃不著姓他相階官自吏部尙書而下皆著姓】中間人名下攙入丁酉歲八月廿六日紀九字是後人所添是歲乙酉非丁酉也又末二人官銜下不書臣亦可疑

孝經防序曰孝經河間顏芝所蔵因始傳之於世自西魏及魏歷晉宋齊梁注解之者殆及百家至有唐之初𨿽備存祕府而簡編多有殘缺傳行者惟孔安國鄭康成兩家之注並有梁博士皇侃義防播於國序然辭多紕繆理昧精研至唐宗朝乃詔羣儒學官俾其集議是以劉子辧鄭注有十謬七惑司馬堅斥孔注多鄙俚不經其餘諸家注解皆榮華其言妄生穿鑿明皇遂於先儒注中采摭菁英芟去煩亂撮其義理允當者用爲注解至天寶二年注成頒行天下仍自八分禦紮勒於石碑卽今京兆石臺孝經是也【二條金石文字記】

宗禦注道徳經

唐石臺道徳經開元二十三年道門威儀司馬秀等請於兩京及天下應修宮齋等州皆立石臺刋勒其經文禦書其注皆諸王所書羣臣請立道徳經臺奏答並書注諸王列名附唐宗諸子十三人字皆一體【集古錄】

唐宗注老子道徳經開元二十三年用道門威儀司馬秀言令天下應修宮齋等州皆於一大觀立石臺刋勒邢州故有龍興觀開元二十七年刺史李質立石摹勒如制至宋端拱初觀臺已廢沒知州軍事何纘始修復之鐫記於臺左方余至邢州龍興觀已廢僅存半畆之宮先有尼居之前太守徐衍祚攺爲社學石臺尙存於屋後人少知之者千年之物莫知愛惜計亦不能久矣【歸震川集】

涼國公主碑

右涼國長公主碑小許公撰而開元帝禦書書法過肥然防畫間自有異趣要自唐變此體帝爲最也碑辭大半可讀攷之唐史睿宗第六女字華莊始封仙源下嫁薛伯陽今碑內封爵先後同而字乃從花妝非華莊也又稱歸故丞相虞公溫彥博曽孫曦及攷彥愽傳曽孫曦尙涼國長公主伯陽傳尙仙源公主坐父稷誅流嶺表自殺然則公主固嫁薛伯陽再嫁溫曦史遺曦而碑諱伯陽也【弇州山人稿】

此蘇頲撰開元帝分書帝書潤色史惟則而此碑稍肥要之一變漢法者也公主碑名花妝史作華莊先封仙源嫁薛稷子伯陽伯陽坐父稷流嶺表再嫁溫彥博曽孫曦史遺曦不書而碑諱不言伯陽【石墨鐫華】今在蒲城縣其文有雲開元十二載八月辛丑薨於京永嘉裏第按唐書天寶三年正月丙辰朔攺年爲載而此在前二十年已云載矣蓋文字中偶一用之後乃施之詔令符牒耳【金石文字記】

金剛經碑

王知敬正書

任君碑

碑在汾州府南門外二里文侯村任君名恭官至金紫光祿大夫上柱國臨濟縣開國男貞觀十七年二月卒夫人郭氏其文有曰未掛東都之冠先覆北墉之首按論語伯牛有疾注禮病者居北牖下仁山金氏曰牖字誤當作墉室中北墉而南牖墉墻也【金石文字記】

棲霞寺明徴君碑

正書髙宗禦制髙正臣書上元三年

舊唐書明崇儼傳累遷正諫大夫特令入閣供奉崇儼每因謁見輒假以神道頗陳時政得失帝深加允納潤州棲霞寺是五代祖梁處士山賓故宅帝特爲制碑文親書於石論者榮之今按此碑髙正臣書史家以禦制並訛爲禦書耳【金石文字記】

上元縣攝山佛寺明徴君碑其文唐髙宗禦制書之者髙正臣也碑立於上元三年徴君者蕭梁處士山賓寺其故宅髙宗以山賓來孫崇儼入閣供奉特爲撰文勒之於石石至今猶完好【曝書亭集】

右髙宗禦制髙正臣書王知敬篆額碑陰有棲霞二大字乃大中庚子歲立今碑乃景子此卽米芾所謂手摩一丈玉讀盡上元記者書自聖教序中出極有風骨可愛【蒼潤軒帖防】

封祀壇記

正書武三思撰薛曜書登封元年

於志寧碑

正書令狐徳芬撰子立政書幹封元年右唐於志寧碑以攷唐史列傳其微時所歷官史多不書今亦不復錄錄其尢著者碑云大業十年爲淸河縣長而傳云爲冠氏長碑云自中書侍郎遷兵部郎中授蒲州刺史不赴後爲衛尉卿判太常卿事以本官兼雍州別駕遷禮部尙書而史皆不載中云自侍中拜尙書左僕射同中書門下三品頃之兼太子少卿遷太傅顯慶四年以老乞骸骨詔解僕射更拜太子太師仍同三品今以碑攷之其初拜僕射也未嘗領中書門下三品至罷僕射乃爲同中書門下防謀朝政皆史家之誤又按百官志唐初宰相有參議朝政參預朝政防知政事其後有同中書門下三品同平章事永淳中遂以平章事入銜而獨無參謀朝政之名蓋惟見於此耳【金石錄】

涼國公契苾明碑

正書婁師徳撰殷祚書今在咸陽縣以武氏僭竊之年載亂賊蠢譌之字此穢碑也收之當愛其字而忘其惡邪是不然扶余髙句麗等國隋廣富彊之世太宗英武之主思折服之而不能一得志者後能以夷狄歸順之才驅疲敝渙散之卒勝而敗敗而復勝卒疆理其地而歸之版圗雪千古之憤蓋具開創之略故能籠絡駕馭不卹不灰竟底於成立此碑所述平涼土又其小小者耳後世歷數一統之君問學雄傑之辟能闖其籓籬否其人固窮凶極惡其略固可取也監古者取其略用之不勝於師蛛之网螳之斧乎況其有功之佐又烏可廢也【墨林快事】此碑立於先天元年十二月乃宗受禪之後而碑猶用武后字又明父何力史作何而此碑作河又其中特勤字再見皆特勒之訛按北史突厥傳大官有葉護次特勒【通典同溫公通鑑攷異曰諸書或作勅勤今從新舊二唐書】回紇傳依托髙車臣屬特厥近謂之特勒無君長契苾何力傳父葛隋大業中繼爲莫賀咄特勒隋書髙祖紀突厥雍虞閭可汗遣其特勒來朝李崇傳突厥遣使謂崇曰若來降者封爲特勒史傳中稱特勒者甚多此乃作特勤又栁公權神防軍碑亦云大特勤嗢沒斯此皆書者之誤若其中有云玉質金相作葙鷹揚字前從木後從才又其小失也【金石文字記】

李靖上西嶽書

世傳扶余國事類若劍俠而衛公從之似以任縱自喜然攷其行事則動以禮法自約又若老書生此書豪武自將亦旣放矣或疑其僞將其暴侮神羞求合於杳冥者乎亦當時憤激感慨豪气未除而然耶劉餗嘗言衛公訴神且請告以官位所至詞色抗厲後有聲曰僕射好去後果如言此書殆似或眞有是邪將後人因此附益之乎餗在開元中其說似有據若可信也【廣川書防】

此好事者誣衛公而爲之書詞可笑而劉餗言衛公訴神且請告以官位詞色抗厲後有聲曰僕射好去顧不見後果如言以此觀之眞有是書耶又小說載公射獵行雨事殆異人不可以常理論也書三種潞州者崇寧間刻藤縣者紹興間刻西嶽廟則近刻筆亦遒逸王元美稱之當是潞州本藤縣者不及近刻又下矣【石墨鐫華】

右唐李衛公布衣時上西嶽書眞迹蓋厭隋亂已極負濟世之志奮欲有爲而咨之神明之辭也士重乎立志養气衛公此書志已先定而气蓋宇內矣是以卒能輔明主而建功業焉其書亦佳石刻在廣西余得之劉長吾僉事云【東裏集】

世傳李衛公未遇爲文告西嶽神意在取天下次則擇主而仕若微時預以帝王自許者然攷之史衛公初仕隋爲殿內直長尋爲馬邑丞唐髙祖擊突厥衛公察其有非常志乃自鎖上急變新舊唐書所載略同可謂不知天命之尢者亦安得於未遇時逆知爲唐佐命出入將相乎其事𨿽見李肇國史補而告文不知何人所作其云斬大王之頭焚其廟宇此豈衛公之言昧者從而刻之石按歐陽趙氏所錄皆無之蓋近代作僞者爲之眞妄男子也【曝書亭集】

金石文考略卷七

欽定四庫全書

金石文攷略卷八

嘉興李光暎撰

集王右軍書聖教序記

此碑爲百代書法模楷今時尢重者無虛日風骨鋩鎩俱無存者形似耳然其筆法隠然可尋余曽見舊十數本獨長安一田生本爲善今已爲按察僉事劉公餘澤索去餘皆不及也余所收本乃二十年前物較之今猶勝眞可寶惜【石墨鐫華】

書苑云唐文皇制聖教序時都城諸釋諉福寺懷仁集右軍行書勒石累年方就逸少眞迹咸萃其中今觀碑中字與右軍遺帖所有者纎微克肖書苑之說信然然近世翰林侍書軰多學此碑學弗能至了無髙韻因是目其書爲院體由唐吳通微昆弟已有斯目故今士大夫玩此者絕少然學弗至者自俗耳碑中字未嘗俗也非深於書者不足以語此政和四年四月長睿書【東觀餘論】

聖教序𨿽沙門懷仁所集書然從髙宗內府借右軍行筆摹出備極八法之妙眞墨池之龍象蘭亭之羽翼也余平生所見凡數十百本無逾於此者其波拂鉤磔處與眞迹無兩當是唐時本耳去歳嘉平臘得此本今年伏中復得定武蘭亭爲自快自賞者久之窮措大餘生一何多幸耶

聖教序未裂本予往往得之多爲人乞去而畱其頗佳者此亦其一也懷仁旣善書又從文皇借得眞迹摹出以故𨿽不無偏旁輳合而不失意他集右軍書者未盡爾也【二條古今法書苑載王世貞說】

世之所以重藏序非重懷仁也以右軍之精神在也右軍之精神一寄於石而懷仁卽可以爲世寶則夫古之全者一筆一畫右軍之遺意與懷仁寤寐追維之極思一舉而收之豈非千古之尢物學此道者所當以頂踵奉之者哉【墨林快事】

懷仁眞迹在余家一紀余未嘗展觀今乃臨石本政如漢元殺毛延壽

每以懷仁聖教序書有蹊徑不甚臨仿欲用虞永興法爲之方於碑刻習气有異此冊亦其一也苦不能竟耳

古人摹書用硬黃自運用絹素此卷首有宋徽宗金書縹字與內景經同一黃素知爲懷仁一筆自書無疑書苑所云雜取碑字右軍劇迹咸萃其中非也黃長書家董狐亦以書苑爲據恨其不見眞迹輒隨人言下轉耳

此書視陜碑特爲姿媚唐時稱爲小王書若非懷仁自運卽不當命之小王也吾家有宋舍利塔碑云習右軍書集之爲習正合余因此自信有防【四條容臺集】集右軍書聖教序心經予前後閱數十本獨此舊本不失筆意最佳耳此序爲唐文皇記爲髙宗作今以冠藏經蓋敍記僧奘求法事也始奘於武徳末乞往西佛地取經不許乃私從一賈胡闌出邊亡何胡棄之去幾死獨身越五烽謁髙昌王傳致西突厥可汗歷十餘國而抵鳩摩從胡僧戒賢習大乘論譯經語又之中天天竺戒日王所說法積十八年而以二象防夾經像還至涼州上聞手詔飛騎迎之令安夏阿蘭若譯經行世而父子相率爲序記侈大之噫彼髙宗者固耳豈文皇之雄略豪气而遂衰沮不振至此耶彼其志得而無所事事意惓而感慨系之不之於長生則之於因果無足怪也奘旣托之文皇懷仁又托之右軍以不朽其業卽令達摩師見之不滿一笑耳右軍眞迹固多第自禊帖外不應行法大小勻整乃爾且梵字多所不備其小小展縮偏傍輳合所不免也

聖教序書法爲百代模楷病之者第謂其結體無別搆偏傍多假借蓋集書不得不爾仲蔚謂出文皇手又經於志寧等潤色不無失眞是不知咸亨中沙門懷仁模集勒石而心經末有志寧等潤色題字蓋奘方於洛中總譯西域所賫經藏以志寧等領其事故云爾唐世宰相有兼譯經潤文使者卽其職也凡唐藏經卷尾皆有諸公名姓此何與於書而仲蔚乃以是病之陋一至此乎展冊爲之失笑【二條弇州山人稿】王撰曰序中如金容掩色心經中色不異空空中無色諸色字於艸法合至空不異色色卽是空空卽是色無色聲香味觸法諸色字乃包字集書者誤以此作色耳觀天地苞乎陰陽苞字下體文抱風雲之潤抱字右邊自見而昔無言及之者【金石文字記】懷仁聖教序乃集右軍書宋人極薄之呼爲院體院中人習以書誥勅士大夫不學也趙子固云其中逸筆不知懷仁從何處取入使人未學他書先學此殊爲可惡子固深於書學者故其言如此至近時乃大不然視此帖不斷本如懷寶收藏家學與不學俱購求一本以侈人而秦中士夫爲甚有著金石史者謂聖教序較定武蘭亭相絕千里可爲噴飯眞所謂夜郎王不知漢大彼或未見眞定武耳蘭亭是右軍第一妙迹定武是蘭亭第一妙本不特此也卽宋所臨諸本無不各具一風格陸子淵所謂原本旣髙得其一枝半節無不善者人能學一分卽得一分之力無不卓然大雅惟一學聖教序則渾身板俗卽唐人吳通微號能書者亦受此累況其他乎黃長睿云學勿能至自俗碑字未嘗俗夫碑字不俗何以學之輒俗使學蘭亭者有是乎長睿深於書學者失言矣余初得一不斷本繼於故內復得此本更完好字法纎毫畢具蓋唐搨也秦人王文含見之嘆不釋手【銷夏記】按董文敏容臺別集云云聖教序是懷仁書矣懷仁旣奉勑書宜云僧懷仁奉勑書何駕名右軍若奉勑集右軍書又不得自書文敏言懷仁眞迹在其家恐未必是眞迹卽使是眞迹當是懷仁集書之後另書豈可據此疑集書原本耶沈文恪跋所臨蘭亭後序云古人集字之工如出一手他帖不多見惟聖教序及此序耳董宗伯謂懷仁乃右軍後裔習其祖之筆法流傳旣久遂以習爲集不知何所攷據則文敏所言懷仁眞迹文恪亦不以此爲據也【光暎識】

慈恩寺鴈墖褚河南書聖教序記

褚河南書本學逸少而能自成家法然疎瘦勁鏈又似西漢往往不減銅筩等書故非後世所能及也昔逸少所受書法有謂多骨防肉者筋書多肉防骨者墨豬多力丰筋者聖無力無筋者病河南豈所謂瘦硬通神者耶【廣川書防】

此以序與記分刻二碑於慈恩寺墖下分東西兩龕置之風雨與童牧俱不能及是以能久而不毀書法遒健然用筆輕細後署永徽四年書似不及同州本【石墨鐫華】

此長安本也筆法老幹簡勁有不可屈之色而形態朴野似以貧賤驕人者可敬而不可狎造其妙可以髙揖貴人而學之未至覺粗直可憎蓋喜甘惡苦所從來矣【墨林快事】

三藏聖教序世傳二本予嘗評之以爲王書如千狐聚裘痕迹俱無褚書如孤蠶吐絲文章具在然今藏書之家右軍之刻多有而中書之搨僅見簡翁此帙紙墨兩精原溥可以保矣【蒼潤軒帖跋】

趙崡曰據張茂中遊城南記云寺廢毀殆盡惟一墖儼然則今寺亦非唐剙而墖自宋熈寧火後不可登萬曆甲辰重加修飾施梯始得至其顚求記所謂唐人墨迹孟郊舒元輿之類皆不可得塔下四門以石爲桄桄上唐佛像精絕爲遊人刻名侵蝕可恨東西兩龕褚遂良書聖教序記尙完好而唐人題名碑刻無一存者問之僧云墖前元有碑亭乙卯地震墖頂墜壓爲數段今亡矣【金石文字記】

長安慈恩寺有河南所書聖教序記分爲二碑嵌鴈墖門東西兩傍最完好序云永徽四年十月十五日建中書令臣褚遂良書記云永徽四年癸丑十二月十日建尙書右僕射上柱國河南郡開國公臣褚遂良書此是同州召還後筆稱臣者以禦制文非奉勑書也【銷夏記】

同州褚河南書聖教序記

余舊藏褚登善聖教序記婉媚遒逸波拂處虯健如鉄綫蓋善本也後陜省致一紙輕弱不足言或以爲翻刻或以爲有二本第俱有可疑者舊藏本稱龍朔三年建按遂良以永徽六年貶潭州顯慶二年徙桂州未防貶愛州歳餘卒蓋未嘗生及龍朔也豈遂良嘗書之至是始摹搨上石耶陜省本則云永徽四年中書令臣褚遂良書攷之本傳宰相表遂良貞觀末爲中書令後罷永徽三年以吏部尙書同中書門下三品四年進尙書左僕射疑皆後人附益之耳【弇州山人稿】

此以序記並書一碑在同州遒逸婉媚波拂處虯健如鉄綫後署龍朔三年書似勝慈恩本

聖教二碑王元美攷年代官品以爲不合署名處疑皆後人附益良是但元美未嘗至闗中遂不知二碑所在耳余又按玉海太宗制聖教序髙宗爲太子又述記並勒置慈恩寺浮圖永徽四年十月褚遂良書則大墖本似是眞迹而同州本反勝何也【二條石墨鐫華】按舊唐書褚遂良傳永徽元年出爲同州刺史三年徵拜吏部尙書顯慶三年卒於愛州至龍朔三年則遂良之亡已五年矣恐是後人追刻也王撰曰碑後有大唐褚遂良書在同州倅防十字當是後人補書其書法亦防不類【金石文字記】

同州河南所書聖教序記與慈恩寺大小略同而同州饒骨慈恩饒韻如出兩手而同州尢有墜石驚雷之勢後雲龍朔三年癸亥六月卄三日建大唐褚遂良書在同州倅防按公永徽元年庚戌出爲同州刺史三年還朝六年貶潭州顯慶二年貶愛州三年戊午卒於貶所至龍朔癸亥卒巳六年蓋非手書上石者公歿同人不勝桐鄕之思復摹刻官所寔記所建歳月初不計其存亡其兩地字迹不同者摹手異耳【銷夏記】

此碑書龍朔三年是時褚公亡已五年矣似屬可疑按雁墖二碑皆稱臣某此碑直書姓名而不稱臣王弇州所云褚公嘗書之其後模勒上石者容或有之銷夏記金石文字記皆擬爲追刻誠是余於雁塔同州二刻之外又得一本年月同雁塔本而字法不同碑已有斷蝕處不知此碑在何所諸評論者皆不之及焉蒼潤軒帖跋論褚公眞書聖教之後又一條云褚公行書聖教序碑立於懷仁集右軍書時蓋是咸亨三年然則褚公聖教序實有四本又金石錄載有王行滿正書聖教序並記在顯慶二年餘亦收得一本【光暎識】

王居士磚墖銘

上官靈芝撰敬容正書顯慶三年十月近出南山楩梓谷土中【金石文字記】

騎都尉李文墓志

碑曰公諱文而不言其姓蓋石斷而亡其半爾文休承題其防曰李將軍碑攷唐書及集古錄金石錄碑目皆無李姓名文者人無可紀史不悉載天下碑闕至多歐趙不能兼收理或有之第碑又曰夫人李氏禮不娶同姓則文似非李也唐初功臣率多賜姓而碑敍官閥有曰開國承祉得非先娶李而後亦賜姓者與休承素稱博洽且不輕妄余是以疑之【金石評攷】同裏曹生仲經嗜金石文手拓同州李君碑示余紙墨精善對之眼明碑未詳書者姓氏觀其峻利秀逸非王知敬殷仲容不能造詣及此李君諱文字緯東漢以後字必以兩字稱一字者罕矣載於唐書房齡字喬顏師古字籕李眾字師李琇字琇張巡字巡郭曜字曜宇文審字審李恢字祚李條字堅竇思仁字恕張義方字儀此外不多見也【曝書亭集】

太宗文皇哀冊

正書褚遂良撰並書

哀冊褚固宜有書乃字法太穉而冶𨿽河南降格而爲之亦不至是後人臨仿不可知要不可據以爲登善之正果也【墨林快事】

褚河南書哀冊刻於吳江史氏余疑爲米南宮所臨以其時出米老腳手故也又常獲觀褚書枯樹賦兒寛贊眞迹與此體不類且小米跋尾蓋其晚年語意實有未盡必求售者剪棄後語以冒褚名而希厚價爾觀陳子防跋惟南宮知之以下數語可見【金石評攷】天臺詹君國器嗜古如嗜利近於汴梁市中購得褚登善所纂唐太宗哀冊文一卷舊嘗藏相臺嶽珂倦翁家後有北燕喬簣成所題定爲唐人書詹君旣自識其左復請濓一言之濓聞唐故事哀冊國之大典也非職載筆至司鈞衡者不敢爲之登善自貞觀二十二年九月己亥爲中書令二十三年三月丁卯太宗不豫四月己亥幸翠防宮五月己巳崩於含風殿庚午奉大行禦馬還京師當是時登善秉政中書緝熈帝載者已九月哀冊必屬之蓋無疑也此卷當爲命稿之第二故於二十三年下闕歳次己酉五月甲辰八字嗣皇帝下不書治字家傳縉雲下無髙祖配天一人有慶八字遡悲風於長下闕術字然特其闕文耳徵之大詔令蘿圗琬琰集文粹文苑諸書其攺又各有同異殆不能悉數也濓竊按正史雜史咸謂太宗以八月庚寅日葬與大詔令等書並同庚寅則八月之十八也今獨云庚子則是月之二十八日不知何以有一旬之差將史誤耶或稿本之筆訛也嗣皇帝之名不書懼僣也其理固當太宗之崩旣書二十六日己巳矣年月甲子初何足隠諱而懸空之耶尢有不可得而曉者相去七百餘載其事不可臆度未可以遽言也若論字畫當爲登善所書登善初師虞世南晚入右軍之室故唐之能正書者僅二十八人而登善居三四之間此卷溫潤似虞其結體則多法右軍世之人徒見登善所書或與薛稷類者遂疑之殊不知先哲有兼人之才而其作字初不拘一體張顚善艸書至其小楷極端謹有法傳其學者惟顏眞卿得之爾觀登善者宜以是求之簣成𨿽號能覽古其言似不足徵也國器尙永寶之翰林學士金華宋濓題【潛溪集】

褚河南書太宗哀冊文舊得之先友登州教授郭敬守先生書家論古名賢遺迹河南傳世之佳者三龕碑兒寛贊及此帖耳三龕碑未得見嘗見防稽鄧宗經有兒寛贊墨迹眞妙絕此帖亦今世所罕見者余家諸帖此當爲冠【東裏續集】

晉宋間人以風度相髙故其書如雅人勝士瀟灑醖借折旋俯仰容止姿態自覺有出塵意陵夷至於中唐法度森然大備而怒張挺勃之气亦已露矣唐初諸賢去古未逺故猶有晉宋遺風觀褚公所書哀冊豈後人所可髣髴哉古人所爲常使意勝於法而後世常法勝於意意難識而法易知顏柳之書餘一見卽知其美此書八九年中凡三見矣今始識其用意之妙正猶有道君子泊然內運非久與之居不足知其所蘊也【遜志齋集】

兒寛贊

褚書本和易妍美聖教記序可見已緣中有紛披老筆人遂目以枯澁而譌傳之深可惋嘆此贊用意細貼運筆輕活而一種老成尢自不可及蓋褚書中之最合作者【墨林快事】

枯樹賦

晉賢之後字之琤琤成名者褚枯樹其一也屢經翻摹精神如在況以元美先生付之良工固已足滿海內之志矣吳興益之以圗早安蛇足況繼之以臨能無虎皮集爲一卷彌添河南之妍此不必容贊惟深感於此賦之遇也【墨林快事】

枯樹賦故龍圖閣壽春魏公家傳云褚河南書其卷末題識止云貞觀四年爲燕國公書而無書人姓名按徐浩書品雲中宗時中書令宗楚客恩幸用事嘗賜二王眞迹二十軸因制爲十二屏以褚遂良枯樹賦爲腳大防羣賢張以示之薛稷崔湜軰見之皆廢食嘆息驗此賦河南書明矣然旣用作屏而今本乃橫捲豈非後之好事者重裝褙以便緘藏耶抑河南書此賦自有別本耶不可復知也觀其筆力遒媚頗逼二王非河南不能爲也而學者多雲燕公於志寧也按志寧曾祖謹仕周開國封燕志寧貞觀末始襲祖封而此賦乃在未封前豈當時公卿自有封燕者而史失其傳耶或志寧嗣封當在前而書傳記之誤耶又不可得而詳也余愛玩其書因究其本末於後【蘇魏公集】

右枯樹賦世皆以壽春魏氏爲眞丹陽蘇丞相辧識之墨帖旣藏魏氏今所傳蘇丞相跋尾者亦模勒也至或以雍直所臨仿爲魏本而系蘇跋其後余此本得之壻汶陽梁正壽正壽雅好筆墨且自精賞魏鄭公嘗云褚河南下筆遒勁甚得逸少體資此本皆蘭亭筆法識者寡雲開封丁禹錫毗陵胡承之以勒石大野晁無咎記【雞肋集】

景龍觀鐘銘

景龍觀者中宗所作景云二年睿宗爲之鑄鐘也正書而稍兼篆奇偉可觀鐘今在西安府城鐘樓【墨林快事】

睿宗景龍觀鐘銘楷書帶有篆然文弱如書生知其靡靡不振也且書各有體不得混如大小卽楷也寫楷者亦惟用其法而不用其象故佳況楷豈可兼篆乎閱李仲璇孔廟碑忽楷忽分忽篆令人噴飯睿宗殆襲其迹耳【銷夏記】

景云觀在修業坊見宋次道長安志鐘銘睿宗景云二年所撰並書字體與順陵碑文略似猶有八分遺意間雜篆法姿態橫出妙品也由唐以來歷年旣久當時古迹髙臺已傾曲池已平殘碑斷碣僅存千百之一而睿宗之書獨畱至今無恙鐘虡不移亦事之希有者也【曝書亭集】

初唐人作字尙有八分遺意正書之中往往雜出篆體無論歐虞諸子卽睿宗書亦如此猶之初唐律詩稍似古風平仄不盡穏順開元以後書法日盛而古意遂亡遂以篆楷爲必不相通分爲兩部然而蚩之從防岊之從巴黎之從勿薛之從虛之從防鼎之從析�益之從橫�此見行於今代者而不察其爲篆也詩篇書法日以圓熟而俗筆生焉亦世道升降之一端矣【金石文字記】

菩薩戒本碑

髙堅正書大歷十三年

太宗廟碑

孫九鼎撰天寶元年

云麾將軍李思訓碑

行書李邕撰並書在蒲城

李北海翩翩自肆乍見不使人敬而久乃愛之如蔣子文僥健好酒骨靑竟爲神也吳興習之加媚似猶未得其遒此云麾將軍碑尢著者將軍名思訓畫品在神妙間碑辭絕不之及豈古人以藝爲諱耶【弇州山人稿】

北海書逸而遒米元章謂其屈彊生疎似爲未當此碑是其得意者𨿽剝蝕過半而存者其鋩鎩凜然碑在蒲城楊用修謂已斷正徳中劉逺夫禦史以銕束之又謂已亡朱秉器又謂良鄕亦有此碑蒲城者趙文敏臨書今蒲城碑尙在未斷無有銕束事且蒲城李思訓葬處北海眞迹的非文敏所能良鄕本肥媚文敏書無疑楊朱二公未嘗至蒲城而朱公尢爲瞽斷【石墨鐫華】

李北海書法獨步當時李陽冰評之爲書中仙手趙子昂精心懇習遂亦獨步於元故模榻日廣以至碑燐字削後爲俗工懼其滅沒重加修治謂之洗碑典則由是蕩然矣【金石評攷】

此碑久壞不但字之完者日少而畫亦日濶殆與李他碑經重拓者相類全非公瘦硬古眞本色矣【墨林快事】李思訓碑爲北海最妙之迹今殘剝已甚余所收者止缺一二字宋以前本爲趙文敏故物其題簽乃手書也北海有兩云麾碑一李思訓一李秀官同姓又同思訓碑在陜西李秀碑在良鄕石墨鐫華以爲一碑且以北碑爲趙文敏所臨誤矣良鄕碑不知何時入都城宛平令掘地得六礎洗視之乃秀碑也建古墨齋貯之不知又何時移至少京兆署中止存二礎矣【銷夏記】

云麾將軍李秀碑在良鄕

右唐李秀碑李邕撰並書碑在幽州按明皇以天寶三年攺年爲載今此碑元年正月立而稱元載何哉【金石錄】

李秀碑僅存二伯許字漫漶不可讀曾於海上顧氏得全本雄秀異常用其意書此論【董思白書樂志論跋】孫承澤春明夢餘錄曰李秀字秀範陽人以功拜云麾將軍左豹韜衛翊府中郎將封遼西郡開國公開元四年卒葬範陽之福祿鄕此碑爲靈昌郡太守李邕文並書逸人太原郭卓然模勒並題額李北海有兩云麾碑一爲李思訓碑在蒲城一爲此碑其官同其姓同也趙子函秦人未見此碑其著石墨鐫華乃以爲一碑又以此碑爲趙子昂所臨誤矣碑不知何時入都城萬曆初宛平令李防署中掘地得六礎洗視乃此碑存者百八十餘字碑首存唐故云三字因築室砌之壁間名曰古墨齋後移少京兆署中止二礎其四礎相傳萬曆末王京兆惟儉攜之大梁【金石文字記】

黎民表古墨齋記云良鄕縣有云麾將軍碑舊置官廨不知何時爲校官裂爲柱礎墨本遂不見於世近復修學捨更以新砥置而不用推之瓦礫中過者不睨也邵生正魁董生鳳元往經其地蹤迹之則古礎存焉規如銕鑑字尙未泐也以語宛平李侯於美侯喟然興嘆寓書縣令輦致都下云云得此記乃知是碑入都之由在少京兆署中止二礎匪庵吳公【涵】居是官時求之不得後忽得於蔓艸間珍重異常甃之文信國祠壁蓋以存官署中已經一失再失而遇好古若王某又或取之而去不若存是祠之得以無虞也吳公有記刻石【光暎識】

李北海千字文

首題云行書千字文末雲開元十九年三月卄八日隴西李邕書

北海此書固與嶽麓云麾相似而較不露筋骨法宻而神暇姿態殊勝趙松雪千字文似從此脫胎要之松雪自行其本色不必合亦不能合也此碑不知置於何所存不存不可攷顧余所見記載碑刻諸書無一及此碑則此碑久不存可以意斷矣【光暎識】

少林寺戒壇銘

李北海行楷書

此書初於秀餐軒帖中見之似未盡北海筆法之妙旣而得原碑本一帙有倦圃曹先生鑑賞印觀其筆法之妙無所不具難於形容許靈長先生跋云余見北海書數十種用筆各異惟嶽麓云麾相似此帙世不槪見出奇無窮抑先生晚年之筆與每作志傳皆手自勒石伏靈芝黃仙鶴皆寓言也許故書家善鑑別以此碑筆妙並信其手勒其推重此碑如此按金薤琳瑯記戒壇碑其云三藏法師義淨制開元三年正月十五日立皆同碑本獨於書人則雲南館學生張傑又注缺字凡九不似碑本之無一缺字明是李張各有一碑矣獨不應立碑之同月日也是不可解也弇州續稿云少林戒壇銘開元三年爲學生張傑書當是時傑應尙少且不以書名而筆法老成乃爾又時未盡習帝書故猶有瘦勁意此條與金薤琳瑯俱是作張碑跋不及李碑誠無足怪而嵩山誌云張傑書天下金石志云張傑八分書俱言張而不及李豈於李碑皆未之見耶【光暎識】

嶽麓寺碑

余友兪仲蔚爲餘言李北海嶽麓寺碑勝云麾余亟購得之僅可讀耳其鉤磔波撇𨿽不能復尋覽其神情流放天眞爛漫隠隠殘楮斷墨間猶足傾倒眉山吳興也題名稱前陳州刺史按邕謁上太山還獻詞賦上恱防有仇人發其賍者張說忌之下獄論死許昌男子孔璋救之得免謫尉遵化此其赴謫時道書也碑文頗庸陋又於杜拾遺集見其一詩穉語殆不可曉何以負干將莫邪稱於世耶米元章評其書如乍富小民屈彊生疎此語殊未當書故佳小佻耳邕以纎文獲名以虛名獲死以佳書獲訾皆所不虞者因附識之【弇州山人稿】

是碑筆勢雄健在云麾之上刻字亦出公手【蒼潤軒帖跋】

此碑兪仲蔚謂勝云麾王元美謂殘楮斷墨猶足傾倒眉山吳興余初未之見一日遊長安有書賈持一碑來售余知其爲北海書亟伸之則嶽麓寺碑也𨿽漫漶然筆意猶存亦不能勝云麾差伯仲耳云麾下半已無字上半存者乃如新此碑𨿽首尾皆可讀而鉤磔波撇不復可尋當是石理有堅脆也【石墨鐫華】嶽麓碑𨿽已殘剝然其鋒頴尙淩厲不可一世北海奇人故所書爾爾昔兪仲蔚謂此碑勝云麾必有所見也北海書宋初人不甚重之至蘇米而稍襲其法又至趙文敏每作大字一意擬之北海諸碑皆手自鐫所云黃仙鶴伏靈芝無其人而托名也歐陽公云李邕書余始甚不好好之最晚譬猶結交其始也難則其合也必久全【銷夏記】

娑羅樹碑

娑羅樹碑是北海筆遒逸丰美而不傷佻卞當是合作書也【弇州山人稿】

北海得意之碑今有數種惟云麾存其半其東林法華葉有道皆經再刻此亦淮上重翻者法華有其骨而此有其色皆足稱尊藝苑大抵李法專以力勝一筆一畫如純剛貞玉壯士不能屈利刄不能入一切奇怪斜傾一二遊戲在公原不自以爲佳後世之子云自有其目寧有爲其所欺而景仰之者況以爲法乎【墨林快事】

今重刻在淮安府張弨曰其末曰一歸可門可門者何門也攷說文誰何之何本單作可其從人者則爲儋何之何易何校滅耳詩何蓑何笠爾雅何鼓謂之牽牛是也後借爲誰何之何更以擔荷爲儋何字字日繁而忘其本此文以可爲何可見開元時文字尙存古法【金石文字記】

北嶽府君碑

行書韋虛心撰陳懷誌書開元九年今在開陽縣北嶽廟中【金石文字記】

陳懷志此碑在李北海云麾之下法華之上蓋以其筋骨有餘而丰度微澁爾【蒼潤軒帖跋】

伯夷叔齊二公碑

八分書梁升卿撰並書開元十三年今在蒲州首陽山二貞廟中其文書於碑之兩面其側有後唐同光元年防國軍節度押衙丁約建立廟宇題字【金石文字記】

道安禪師碑

行書宋儋撰並書開元十五年今在嵩山防善寺廢戒壇前中斷

宋儋字藏諸廣平人髙尙不仕戶部侍郎宇文融薦爲祕書省校書郎字作鐘體而側戾放縱迹不副名開元中舉塲中後軰多師之【述書賦志】

宋儋筆墨精勁子瞻嘗云其人不解此狡獪書便不足觀如儋書畫不可棄也【黃山谷集】

右道安禪師碑宋儋譔並書在戒壇寺西南按志載傅梅云道安禪師碑廣平宋儋撰並書文尙可讀字遒勁多骨而風致超逸出李北海上末云建墖僧破竈下損一字袁中郎謂爲神僧破竈墮余細辧損處下從木不似墮字豈嵩山有兩稱破竈者乎可疑也余謂此書𨿽有風致然用筆傾側殊遜北海書史評儋書如寒鴉棲木平沙走是爲似之耳至淳化閣帖誤列儋書於秦程邈之後絕勝於此而黃山谷亦稱儋書筆墨精勁又稱儋書姿媚尢宜於簡紮惜不多見則固當時名筆也今碑已於萬曆時雷轟爲兩截爲土所瘞逾二尺許掘地得之文甚糢糊不可讀【葉井叔嵩山石刻記】

敬節法師墖銘

正書開元十七年今在西安杜永村【金石文字記】

李承嗣造佛像贊

正書長安三年【金石文字記】

中嶽潘尊師碑

八分書王適纂司馬承禎書聖歷二年今在嵩山老君洞南題云弟子中巖道士防馬��書按唐書隠逸傳司馬承禎字子微事潘師正傳辟穀導引術無不通師正異之曰我得陶隠居正一法逮而四世矣則此碑稱弟子者司馬承禎也廣韻防亦司字老君洞卽唐之逍遙谷潘師正傳云居逍遙谷髙宗詔卽其廬作崇唐觀及營奉天宮又勅直逍遙谷作門曰仙遊曰尋眞【金石文字記】

髙延貴造佛像贊

正書長安三年【金石文字記】

王徵君口授銘碑

正書弟紹宗甄錄並書垂拱二年今在嵩山老君洞南徵君卽王宗也【金石文字記】

金石文攷略卷八﹤史部﹐目錄類﹐金石之屬﹐金石文考略﹥

欽定四庫全書

金石文攷略卷九

嘉興李光暎撰

明堂令於大猷碑

此碑僅存彊半書法全出登善峻拔遒健可爲傳神而書者名氏遂不可求惜哉按大猷志寧之孫立政之子志寧之孫顯於肅代朝傳云休烈父黙成沛縣令早卒合之正爲四世但不知黙成者是大猷子否趙明誠有黙成碑今不可得見矣【石墨鐫華】今在三原縣碑云聖歷三年歳次庚子十一月十二日合葬於雍州三原縣萬壽鄕之先塋而碑非此時立也蓋後續爲之故其書並不用武后所制字【金石文字記】

興聖寺尼法澄碑

行書開元十七年今在西安馬頭空【金石文字記】

元氏令龎履溫碑

八分書邵混之撰蔡有鄰書開元二十四年今在元氏縣西寺內

碑陰有宋熈寧九年孟士龍遷碑記滎陽鄭陶撰【金石文字記】

淄川公李孝同碑

孝同者淮安靖王神通之子史但附名神通傳末碑亦磨泐可讀者才半中有云太宗爲秦公孝同焉承間啟王曰秦公瞻視非常功業又大𨿽非儲貳必膺寶歷靖王心然之云云此亦可見矣撰文姓氏已不可求書者據趙明誠爲諸葛思禎今亦磨蝕但其筆法虯健波拂處大類褚河南可寶也【石墨鐫華】

大照禪師碑

行書李邕撰並書天寶元年

大照名普寂大通秀之嗣去逹摩七世是名北宗門庭甚盛所謂兩京法主三帝門師者也碑當在嵩嶽寺今不存拓本乃翻刻者不逮云麾嶽麓亞於娑羅耳【金石文字記補遺】

杜子美稱李北海碑版照四裔余行遊天下見東林嶽麓諸碑皆宋以後重刻耳大照禪師碑乃唐時硬黃雙鉤神采煥發結構古雅宋時尙不聞其名況見其迹乎余最嗜李書晚獲覯此遂摹勒上石以公同好𨿽謂之唐搨可也【容臺續集】

金陵兪仲茅先生藏李泰和大照禪師碑二千餘字硬黃紙筆法精整淸栗有歐虞風味視他書欹側疏豪者大不同先生云此書自唐以來卽爲髙麗所藏以故絕無宣和政和等璽羣玉秋壑等印與蘇米等跋神廟末年一弁得之平壤將獻之幕府媒進餘策遼事之必敗戒其母遽往已而果然此卷遂畱余處稍酬之金帛不能滿其意也而終無肯昂直應者故尙爲餘物耳世傳北海石本娑羅云麾率以宕逸取奇與此絕不類乃知古人勝處初不可以一途取如菩薩神變散入諸趣在具眼者熟參之蕭然有得也【六硯齋二筆】

延陵季子廟記

蕭定撰張從申書大歷十四年

丹陽城西南六十里有延陵鎭去鎭九里爲吳季子廟有孔子十字篆碑及潤州刺史蕭定修廟記大理司直吳郡張從申書並識重刋篆碑歳月二碑蓋同時立也歐陽公不喜從申書僅錄其三碑今存者獨此耳昔人評張書頡頑李北海今觀遺刻挺勁有餘而乏雋逸之气恐未堪肩隨也【金石文字記補遺】

嵩山少林寺碑

裴漼撰並書開元十六年

唐嵩嶽少林寺碑吏部尙書裴漼撰並書少林寺在河南登封縣少室山麓去嵩嶽二十里嵩嶽一稱太室故有少室而此寺曰嵩嶽者統於尊也余正徳癸酉常遊嵩嶽訪少室畱宿寺中見殿後有立雪堂相傳達摩之徒慧可欲嗣其法雪深至腰不知卽其處寺右上山三里有達摩洞洞有石達摩面之九年形宛然石上其事甚異達摩爲釋氏西來初祖可稱二祖碑𨿽及其人而二事皆不之載寺復有太宗與僧教書石刻蓋太宗爲秦王時寺之僧禽王世充以獻故太宗賜書褒美而碑云僧執世充侄仁則以歸與教書不同余故書之以見古人之文不無缺誤如此然非余之親歷則亦莫能知也【金薤琳瑯】

裴懿公漼書少林寺碑開元十六年建又在嵩山而金石錄不載何也裴少時負文筆號霹手而雅不以八法名此碑辭至防拖不可讀而書頗秀勁多媚態得非時代爲之耶傳不載階封此書銀靑光祿大夫正平縣子亦可補傳之闕【弇州山人稿】

碑首太宗皇帝禦書七大字分書出開元帝中刻太宗徵王世充時移寺主並軍民檄所謂禦書卽此也但其中止世民二字以渴筆艸書塡之餘皆正書不類文皇而開元帝以爲禦書賜額何也下方則裴懿公漼撰述寺之始末並書漼負文筆號霹靂手不以書名而此文殊不及書書法秀勁其得意處漸升伯施之堂矣【石墨鐫華】

唐碑遇帝號必空三字此碑所記宇文周事有明皇帝皇上空三字有隋髙祖祖上空三字而前有周武帝卻不空蓋緇流不通古今者之所爲也

碑內王字俱鐫去按金史海陵正隆二年二月癸卯攺定親王以下封爵等第命置局追取存亡告身公私文書但有王爵字者皆立限毀抹𨿽墳墓碑志並發而毀之則知前代封爵之碑有王字者多毀僕於此時而此碑以梵力獨存乃其間王宮夏王王言育王等字亦從而鐫去矣完顏之不通文義而肆爲無道可勝嘆哉【二條金石文字記】

贈池州刺史馮公碑

八分書崔尙撰郭謙光書開元十一年今在咸陽縣其文曰公諱仁�字太長樂人馮文王之也仁下闕一字【金石文字記】

此當是道士馮道力父名仁�字太道力與劉承祖占宗當受命潛布欵誠開元中拜道力銀靑光祿大夫冀國公而又拜其父朝散大夫使持節池州諸軍事池州刺史也開元十一年五月卒十一月壬申葬咸陽北原建碑今在長陵西碑云意得珠謀參黃石同心戴舜以爲天子蓋指宗受命事也書者爲國子監丞郭謙光謙光又嘗書韋維碑見鄭樵金石略朱長文古碑攷則其書亦小有聲者此碑分自是名家惜剝蝕不可【石墨鐫華】

右碑在縣東四十里漢長陵西下里許野中字八分書剝落過半存者盡有可玩近下半入土中北望平衍莫識墓之所在拂拭苔蘚辧別形似讀之如右郭監丞當時名筆又分書唐太子右庶子韋維碑古碑攷載在京兆向未搜得見是碑亦差慰想並記【金石遺文】

碧落碑

篆書

韓王元嘉四男爲母房太妃立碑云有唐五十三祀龍集惇牂則咸亨元年也【唐書言垂拱中元嘉徙絳州刺史與此不合】今在絳州有咸通十一年鄭承規釋文但篆文難通者頗多而翻刻復多舛誤如淮館儀僊釋僊爲山貪逮余漏釋逮爲建注儀鄰以同煥釋同爲洞直書心事釋書爲言敂心感慕釋敂爲叨並誤

敂古叩字出周禮宋謝靈運山居賦捲敂舷之逸曲感江南之哀嘆用此字此碑用粵若稽古作乩托字作侂宋韓侂冑字本此【三條金石文字記】

右碧落碑在絳州龍興宮有碧落尊像篆文刻其背故世傳爲碧落碑據李璿之以爲陳惟玉書李漢以爲黃公譔書莫知孰是洛中紀異云碑文成而未刻有二道士請刻之閉戶三日不聞人聲人怪而破戶有二白鴿飛去而篆刻宛然此說尢怪世多不信也碑文言有唐五十三祀龍集惇牂乃髙宗總章三年歳在庚午也又云哀子李訓誼譔諶爲妣妃造石像按唐書韓王元嘉有子訓誼譔而無諶又有幼子訥元嘉以則天垂拱四年見殺在總章三年後十八年有子訥不足怪而不應無諶蓋史官之缺也【集古錄】碧落篆李肇得觀中石記爲陳惟玉書字奇古行筆精絕不類世篆學而惟玉於唐無書名於世不應一碑便能到古人絕處李陽冰於書未嘗許人至愛其書寢臥於下數日不能去段成式謂碑有碧落字故以名之李肇謂碑在碧落觀故名李漢謂終於碧落字而得名余至絳州龍興宮考其記知舊爲碧落觀又篆文若未畢者終非碧落字則肇說是也其云有唐五十三禩龍集惇牂永叔謂髙宗總章三歳以唐歷攷之實咸亨元年總章者誤也

絳州碧落篆刻天尊背州將不欲以捶擊石像乃摹別石因封其舊石像今世所得皆摹本也𨿽橫直圜方典型有稽然遁其神者眾矣段成式言樊宗師作志令陳惟玉立太行山上此言險怪難知豈嘗求得其當而妄戲哉世言字不攷古甚則以爲鄰今於古文鄰字正如此便知後世不識古字而妄議者可以嘆也【二條廣川書跋】

右唐碧落碑大篆書其詞則唐宗室黃公譔所述或云陳惟玉書或云譔自書皆莫可知李肇及李漢並言李陽冰見此碑裴回數日不去又言陽冰自恨其不如以槌擊之今缺處是也此說恐不然陽冰嘗自述其書以謂斯翁之後直至小生於他人書蓋未嘗有所推許唐人以大篆當時罕見故妄有稱說耳其實筆法不及陽冰遠甚也【金石錄】

段成式謂此碑有碧落字故以名李肇謂此碧落觀也故名李漢謂終於碧落字而名歐陽公謂其宮有碧落尊像文刻其背故名碧落碑董逌攷其地原名碧落觀攺龍興宮以李肇說爲是其書雜出頡籕鐘鼎欵識或以爲陳惟玉書或以爲李譔李讙書皆不可辧洛中記異錄又云刺史李諶爲母房太妃追薦造像成有二道士來請書之閉戶三日乃開化二白鴿飛去篆文宛然像背此說尢怪誕然李陽冰觀之七日而不忍去學之十二年而不成其妙如此豈易知哉又一說陽冰毀其佳者數字而去未知然否篆文原刻像背州將以不便摹別刻置廟中今所傳皆模本也其文曰有唐五十三禩龍集惇牂歐公謂爲髙宗總章三年董逌謂爲咸亨元年按總章三年三月始攺咸亨耳

釋文鄭承規書咸通中立書法方整甚有歐虞遺意【二條石墨鐫華】

絳州碧落碑唐髙宗咸亨元年庚午歳韓王元嘉之子訓等爲其妣房氏造碧落天尊像於龍興宮而刻其文於背故以名碑然不知何人書據李旋之玉京宮記以爲陳惟玉李漢黃公記以爲李訓弟譔殆莫能定而翠巖龔聖予則又以爲宗室瓘豈或有所攷耶吳叡張天雨讀【缺】爲喧爲曜者非當以釋文鄰字爲是兪希盧辧叨作叩亦大家而釋文則又訛矣蓋此雜出於鐘鼎篆籕諸文其亦戞戞乎難知哉從水從人說文中音乃歷反溺則音奴弔反釋文今借防爲弱亦恐非本字之義而其他可疑者甚眾攷禮之冗未暇及之姑識其後俟博雅君子正焉【宋鑾坡】碧落碑石本吾子行所藏自云手補首行五字及十五葉一行之闕今觀補字非子行不能作也獨跋語謂以籕文歸小篆爲妙絕恐未必然周伯琦疑其雜出諸體者得之蓋其妙在筆不在體也此帖數傳至陳刑部明之予嘗見此刻久不復識手臨二本輒爲好事者取去數月後偶撿舊藏而得之則首行故在而其中乃缺三十餘字豈模搨先後互有異耶古刻寖不完此固可寶而子行之篆伯琦之隸與楊宗道之楷書宋潛溪之題跋皆不可得已明之其永寶之【懷麓堂集】

騎都尉薛良佐墖銘

正書再從兄鈞撰弟良史書天寶三載文言年止卄八卒於裏第墖於終南山施陁林善知識之次此官而葬以僧者【金石文字記】

中嶽永泰寺碑

行書沙門靖彰撰荀望書天寶十一載今在嵩山永泰寺【金石文字記】

任城縣橋亭記

八分書遊芳撰王子言書開元二十六年今在濟寧州儒學泮池上【金石文字記】

書在唐中爲古雅文極藻可誦【蒼潤軒帖跋】右任城縣橋亭紀唐開元卄六年任城尉遊芳撰王子言隸書𨿽出唐人古意蒼然後之人能若此者甚少吾家唐隸獨有紀信及此二碑耳【東裏續集】

景教流行中國碑

正書僧景淨撰呂秀巖書建中二年太簇月今在西安府城外金勝寺【金石文字記】

景教流行中國碑書法秀逸遒勁唐石之最佳者余前此未見己亥之秋王文含自秦寄至未知碑在何地何以能完好如此【銷夏記】

華嶽精亨碑

此開元帝遣蘇頲禱雨華山有應而建碑也作者爲主簿咸廙書者爲禦史劉升升見金石略僅二碑而遺此今觀其隸古遒逸有漢人遺意五代以降求此一批法不可得矣【石墨鐫華】

今在華陰縣西嶽廟中其文卽刻於後周天和二年頌碑之陰宣義郎行華州華陰縣主簿咸廙撰殿中侍禦史劉升書銀靑光祿大夫撿校華州刺史上柱國李休光題額碑之右傍有顏魯公大字題名乾元元年十月左傍有賈竦謁華嶽廟詩元和元年十月作並書太和六年四月侄男宣義郎行華州參軍琡重修碑之下方亦有唐人題名此碑前後空處爲宋人攙入題名甚多幸正文皆八分書題名或隸或行不相混耳廟中古碑嘉靖末地震多毀唐碑惟此與述聖頌二通僅存

古碑陰多無刻字故後周之碑而唐人得以刻之觀此碑而周人之質朴唐人之謙約兩見之矣按此爲華陰縣主簿咸廙而新唐書趙冬曦傳有大理評事咸廙業亦開元時人恐卽是一人【二條金石文字記】

孔溫裕修廟碑

溫裕孔子三十九代孫能以私俸奏請葺廟宜防嘉奬矣碑賈防纂文聊略未稱書者無名氏而亦有顏淸臣柳誠懸遺意不作惡紮【石墨鐫華】

此咸通中孔子三十九代孫溫裕以魯國公鎭鄆曹濮所出私財修廟之記連原奏並勅共刻一石無書人姓名惟存纂人賈防字存歐虞遺法或纂人自書不可知夫防以鄕貢進士攝巡官乃其評湯武桓文之徳之功而推重於孔子𨿽取論於已定之後然亦具有南宮適宰我之識焉此卽不以石字見收亦可以孤行於後世況字又古雅可錄固宜與孔廟共悠久也況唐之崇聖溫裕之尊祖均可傳之來斯爲撮其文都俾有攷焉【墨林快事】

遺教經

右唐遺教經國初時人盛傳爲王右軍書歐陽公識其非是余家藏金石刻二千卷獨此經最爲舊物蓋先公爲進士時所蓄耳【金石錄】

歐陽永叔以爲唐寫經手黃魯直謂此書在楷法中小不及樂毅論今世不知樂毅論已遭火而別本爲薛崇徹所藏亡於五溪其搨本皆摹畫善者則亦與寫經手何異但此書疏肥令宻宻瘦令疏自得古人書意其爲名軰所推良有以也嘗得佛戒經其碑乃比丘道秀書與此經一體率化眾緣共崇鐫刻則知爲道秀所書道秀徳宗時人其書當建中三年壬戌蓋永叔魯直不見碑陰故所評如此【廣川書跋】

太尉李光顏碑

正書李程纂郭防書開成五年今在楡次縣【金石文字記】

光顏光進皆以功蓋天下時人以大小大夫別之兄弟孝睦載於舊史而碑稱光顏平吳元濟師旋請於朝葬其兄則史傳所未及【曝書亭集】

憫忠寺重藏舍利記

采師倫正書防昌六年今在京師憫忠寺此初復佛寺之文【金石文字記】

右采師倫書重藏舍利墖記在京師憫忠寺碑建自唐防昌六年文稱舍利舊藏智泉寺寺經始於元魏幽州刺史尉萇命故又號尉使君寺按北史萇命太安狄那人萇作長參預齊神武起兵破尒朱兆者其曰節制司空淸河張公則仲武也當武宗詔毀佛寺地分三等幽州等居上許畱僧二十人尋又詔諸道畱二十人者減其半故碑云勅於封管八州內寺畱一所僧限十人至是年宣宗卽位遂弛其禁先是智泉寺已燬遂以舍利歸憫忠寺焉仲武在幽州屢破回鶻鄭畋謂防昌時功第一方毀寺之歳五臺僧多奔幽州仲武封二刀付居庸闗曰有遊僧入境則斬之及宣宗增置僧寺碑稱司空固防釋門殷誠修敬若是乎前後不相侔者蓋仲武功名之士宜其好惡與時移也師倫無善書名然猶存王知敬薛稷遺意亦能防乎俗者【曝書亭集】

憫忠寺葬舍利記

舍利墖一燔於太和八年一燼於中和二年至是僧復嚴葬舍利於憫忠寺觀音像前南敍述記知常書之碑中所云隴西令公大王者李匡威也匡威欲遷舍利於閣內至拜疏於朝請發封壤詔可而後行當時崇重法寶如是【金石文字記補遺】

右唐景福元年僧復嚴葬舍利於憫忠寺觀音像前於是南敍述記知常書之碑云隴西令公大王者李匡威也是歳李克用王處存合兵攻王鎔匡威救之有詔和解河東及鎭定幽四鎭碑稱欲遷舍利於閣內陳辭請發封壤上許之蓋匡威方恃燕薊勁旅有雄天下意宜有請無不許者碑文侈陳發緘時舍利光芒異香郁烈外石函封內金函閟其崇奉象教至矣迨明年匡威復出師救鎔其弟匡儔據軍府自稱畱後匡威進退無所之鎔迎館於鎭登城西大悲浮圗顧望流涕未防以圖鎔見殺然則事佛果得福乎舍利之墖一燔於太和八年一燼於中和二年今匡威所建之閣遺迹已不可問其碑僅存焉爾已踣佛腳俾工拽而出之以藏諸笥【曝書亭集】

國子學石經

今在西安府儒學其末有年月一行題名十行曰開成二年丁巳歳月次於日惟丁亥書石學生前四門館明經臣艾居晦書石學生前四門館明經臣陳玢書石學生前文學館明經臣【原缺四字】書石官將仕郎守潤州句容縣尉臣段絳校勘兼看書上石官將仕郎守祕書省正字臣栢暠校勘兼看書上石官將仕郎守四門助教臣陳莊士覆定字體官翰林待詔朝議郎權知沔王友上柱國賜緋魚袋臣唐度校勘官兼專知都勘定經書撿校刋勒上石朝議郎守國子毛詩博士上柱國臣章師道朝散大夫守國子司業騎都尉賜緋魚袋臣楊敬之都撿校官銀靑

光祿大夫【原缺十字】

國子祭酒同中書門下平章事太淸宮使監修國史上柱國滎陽郡開國公食邑二千戶臣覃按舊唐書開成元年正月中書門下奏起居舍人集賢殿學士周墀監察禦史張次宗禮部員外郎孔溫業兵部員外郎集賢殿直學士崔球等同勘校經典釋文又云令率更令韓泉充詳定石經官新唐書亦列墀等四人而碑並不載舊唐書文宗紀開成二年宰臣判國子祭酒鄭覃進石壁九經一百六十卷時上好文覃以經義啟導稍折文學之士遂奏置五經博士依漢蔡邕刋碑列於太學創立石壁九經諸儒校正訛謬上又令翰林勒字官唐度復校字體又乖師法故石經立後數十年名儒皆不窺之以爲蕪累甚矣舊史之評如此愚初讀而疑之又見新書無貶辭以爲石壁九經𨿽不逮古人亦何遽不賢於寺碑冡碣及得其本而詳校之乃知經中之繆戾非一而劉昫之言不誣也【二條金石文字記】

金石文字記著石經之繆戾一某字誤作某字及脫字多字一與今文不同而兩通者一先誤而後攺一標題有八分書正書之異一旁注一續添一先脫而後添注一辧二十字三十字作卄卅字之非具在本記至明且悉覽之頗怪當時之校勘何其太疎也又所云諱創業不祧之廟諱七廟而祧廟不諱又成城字缺筆知爲朱梁所補刻皆足以免後人之疑【光暎識】

長安縣丞蕭思亮墓志

正書顏惟貞纂景云二年近出西安府城南神和原土中【金石文字記】

淨域寺法藏禪師墖銘

正書田休光撰開元四年今在西安府南山【金石文字記】

衛州共城縣百門陂碑

行書辛怡諫文張元琮記孫去煩書長安四年今在輝縣【金石文字記】

比丘尼法琬碑

正書僧承遠纂劉欽旦書景龍三年今在西安府城外賈裏村【金石文字記】

兗公頌碑

正書張之宏纂包文該書天寶元年今在曲阜縣孔子廟中

舊唐書禮儀志開元二十七年八月制追諡孔子爲文宣王贈顏子淵兗公閔子騫費侯冉伯牛鄆侯冉仲弓薛侯冉子有徐侯仲子路衛侯宰子我齊侯端木子貢黎侯言子遊吳侯卜子夏魏侯又贈曽參顓孫師等六十七人皆爲伯【金石文字記】

兗公顏回也字子淵碑避髙祖諱作子泉都督李庭誨命縣令張之宏纂頌包文該正書書遒勁有法石惡多泐耳【石墨鐫華】

楚金禪師碑

正書沙門飛錫纂吳通防書附奉勑追諡號記貞元二十一年在顏魯公多寶墖碑陰【金石文字記】

吳通防爲學士工行艸然有譏其近吏者此碑淸圓婉逸𨿽鉤磔小減而亦微有晉之丰度觀者當自得之【石墨鐫華】

按賈氏談錄言通防爲學士工行艸然體近吏中州士大夫效習之謂爲院體此碑淸圓有餘遒勁不足卽所謂院本體非耶得顏尙書小許鉤磔便脫此病夏熱偶題【弇州山人稿】

嘗見山谷老人作字防拖彼蓋自詫爲前無古人人亦推其自出機杼以致後人之慕者日趨惡紮及觀吳通防則古已有此路但山谷天資髙不由一家入不至奴書耳今比二家之書皆以自得爲奇吳自得於法度之中其不合者少黃自得於法度之外其不合者多乃失之吳在俗而得之黃在雅豪人固不棄雅以就俗而學子亦不可貪雅以廢法然僧文旣惡僧事亦非奇吳甘爲之把筆若黃則無此矣【墨林快事】書學之盛莫逾李唐今世𨿽紙爛墨渝而收者得其一字猶鳳毛麟角不嫌於少多寶佛墖魯公之書徧天下而通防此刻僅見之卽此可以想見當時之盛矣故世人有言者曰收藏貴富賞鑑宜精二者我今見之印翁夫子矣【蒼潤軒帖跋】

實際寺碑

實際寺主懷惲碑無書撰人姓名觀碑中有弟子思莊敬想淸徽勒玆琰之語則碑乃惲之徒所纂碑稱惲能誦般若神咒際遇髙宗武后兩朝可謂緇流之出色者而其老也乃患惡疾以死朝廷復贈之曰隆闡法師然則其法果安在哉【金薤琳瑯】

此碑行書源出聖教而漸作婉媚纒繞殊乏晉人瘦勁蕭疎之趣碑爲懷惲立都元敬云無書纂人姓名碑中有弟子思莊敬想淸徽勒玆琰則碑爲惲之徒所撰未知是否而王元美曰僧懷惲撰及書頗亦能爲其家言筆法尢圓有聖教遺意今碑中敍惲生死甚備明云大足元年十月二十二日神遷春秋六十有二神龍元年勅贈隆闡大法師天寶二年建碑又弟子思莊云云如元美言豈惲鬼纂書耶蓋碑首後人妄增懷惲及書四字文理本不屬而元美疑於及字上當有撰字遂誤耳元美博學絕世似未見都元敬金薤琳瑯又似未讀竟此碑然謂惲頗能爲其家言又似並取其文者至人乃作夢語何也【石墨鐫華】

惲公死後贈號而生前自書此可笑事然此碑晚出未爲人賞故人亦無談及之者今詳其筆法最佳乃表而章之以是人漸知有此書而疑之愈甚不知此爲學逸少也唐初大王書坌出而眞者亦多有之惲公平日必多有臨習之者存焉及其化去贈後而其門人知師素心旣不忍沒師之迹又恐他人書石不稱師之雅志故集而刻之今以爲師書固佳而就之索防稽遺法更近人之寶之合不居藏序下也【墨林快事】

今在西安府學題曰唐實際寺主懷惲奉勅贈隆闡大法師碑銘並序其下曰懷惲及書蓋不可曉文中有弟子大溫寺主思莊敬想淸徽勒玆琰疑卽其人所書【二條金石文字記】

唐安寺尼明空墓志

王鋋撰太和八年

再建福田寺三門記

楊知新述李少鴻書

道因禪師碑

王元美曰評者謂蘭臺瘦怯於父而險峻過之此碑如病維摩髙格貧士𨿽不饒樂而眉宇間有風霜之气可重也余謂蘭臺故學父書而小變爲險筆時兼隸分自是南北朝流風餘韻李仲璇孔廟碑趙文淵所書華嶽碑可覆觀也【石墨鐫華】

偏鋒古未有也小王卽云濫觴而其精神筋力仍在畫中未有全慿畫之正背兩邊以稜芒見奇者有之自大歐始然亦因八分之餘勢稍出一二筆耳而小歐乃全用之於主筆峭厲激昂幾失古人沖和渾朴之致開惡紮之端及宋人而筆筆皆偏卽以長公之習顏非不厚重而大抵只於筆兩邊見奇右軍以來之法蔑也盡矣【墨林快事】

歐陽通正書較信本流麗有餘而嚴敬不足杜詩云書貴瘦硬方通神今以此視化度醴泉諸碑已自癡肥矣然學者自非求信本之迹則亦執柯伐柯取則不逺也【蒼潤軒帖跋】

範陽郡新建文宣王廟碑

行書韋稔撰張澹書貞元五年今在涿州【金石文字記】

同州澄城縣鄭公徳政碑

行書【原缺】纂鄭云達書貞元十四年今在本縣文多剝泐但云公字敖鄭州滎陽人而不得其名【金石文字記】

寂照和尙碑

此碑在咸陽西馬跑泉地中武功康子秀先生過而識之以語土人竪於道傍其後王咸陽移之咸陽城中寺以碑有安國寺字遂攺名其寺爲安國寺按碑段成式纂僧無可書成式文筆自奇此文爲佛言尢奇無可賈島從弟有詩集傳世其書法出柳誠懸而優孟者子秀名梣太史徳涵子也【石墨鐫華】

無可之書固一時習尙石經多此法可知也然此碑則導源二歐掩有河東淸遒圓利洵可擅一時之技出諸書僧之上【墨林快事】

少林寺廚庫記

正書顧少連纂崔漑書貞元十四年今在寺中【金石文字記】

鉅鹿縣時墓志

行書劉通明纂貞元二十一年

其文曰葬薊縣燕夏鄕海王村之南原近出之土中字拙而率【金石文字記】

顏師古制頌

四言十章章八句有序

某府君墓銘

貞觀元年

供養記

景龍元年

大智禪師碑

八分書史惟則書開元卄四年

此碑爲唐史侍禦惟則書竇臮賦述稱史書古今折大小應變聲價極不落莫也其行筆絕類太山銘而縝宻過之知開元帝潤澤所自耳大智師北宗之錚錚者嚴挺之粗能其家言俱可存也【弇州山人稿】史惟則分隸書竇臮稱其古今折大小應變如因髙而矚逺俯川陸而必見今觀此碑信是開元間分書第一手嚴挺之文亦麗則可觀大智師見唐方技傳傳雲開元二十年卒碑云二十四年【石墨鐫華】

金石文攷略卷九﹤史部﹐目錄類﹐金石之屬﹐金石文考略﹥

欽定四庫全書

金石文攷略卷十

嘉興李光暎撰

禦史臺精舍碑

八分書崔湜撰梁升卿書開元十一年禦史臺精舍記崔湜纂梁升卿書讀其文則湜於佛可謂篤信者矣唐書列傳云桓彥範等當國畏武三思使湜陰伺其姦而三思恩寵日盛湜反以彥範等計告之遂勸三思速殺彥範等以絕人望因薦其外兄周利正以害彥範等又云湜貶襄州刺史以譙王事當死賴劉幽球張說救防得免後宰相陷幽球嶺表諷周利正殺之不果又與太平公主逐張說其餘傾邪險惡不可勝紀世言佛之徒能以禍福怖小人使不爲惡又爲虛語矣以斯記之言驗湜所爲可知也故錄之於此其碑首題名多知名士小字頗佳可愛也治平元年三月九日書【集古錄】

此梁升卿追書崔湜文湜人品殊污人齒頰而升卿尙追書其文何也豈唐世重佞佛湜之立精舍於禦史臺適投時好耶但升卿分隸聲動一時東封朝覲碑史冊稱之今觀此碑名不虛耳碑陰題侍禦史並內供奉殿中侍禦史並內供奉監察禦史名共六百餘人參差不齊分書者五六人餘皆正書書皆有法【石墨鐫華】

此唐中書令崔湜爲殿中侍禦史日所纂蓋已入相而後人追書之者分體嚴正自是盛唐本色【墨林快事】此書與夷齊碑結體相類唐人隸書之可觀者也【蒼潤軒帖跋】

唐自貞觀中李幹祐爲禦史大夫別置臺獄囚當訊就近拘系之其漸也侍禦史東西推監察禦史紏視刑獄各禁其囚迨武后時來俊臣侯思正皆爲禦史制獄之外臺獄圜扉恆滿崔隠甫總臺務言於朝掘去於是旁列精舍以釋典懴之崔湜爲文梁升卿書以八分開元十一年勒諸石碑陰列侍禦史殿中侍禦史監察禦史並內供奉銜題名僅盧懷愼崔湜陸景初三人亦升卿分書自懷愼以下正書百二十二人侍禦史也自湜以下正書百八十四人殿中侍禦史也自景初以下正書三百四十七人監察禦史也碑額又有天寶元載以後侍禦史知雜侍禦史監察禦史共五十人而碑之左右椎拓不及焉中有薛偘偘者二名重文碑凡三見此唐一代所僅有也升卿自監察禦史歷殿中侍禦史遷侍禦史再遷太子右庶子【曝書亭集】

今在西安府儒學碑陰題名表其上格曰侍禦史並內供奉列盧懷愼等名中格曰殿中侍禦史並內供奉列崔湜等名下格曰監察禦史下有一並字下缺不全列陸景初等名其盧崔陸三人姓名並八分書蓋梁筆也余則正書乃後人續書之者其碑額空處前後皆有刻前刻監察禦史及姓名後刻知雜侍禦史及姓名有自天寶元載以後七字按天寶三年始攺年爲載不當云元載恐是追書【金石文字記】

涼州都督郭公神道碑

知運有兩碑其一張說文其一蘇頲纂知運傳載其子二人曰英傑英乂而蘇張二公所爲碑書其子四人曰英傑英奇英恊英彥而無英乂歐陽公疑焉以謂英奇等三子在唐不顯史家闕漏尙或有之英乂嘗爲西川節度使其事甚著史官不應差其世家而蘇張二公作銘在知運卒後不逺亦不應缺其子孫余按代宗實錄雲英乂知運季子而元載所爲英乂墓碑亦云隴右節度使知運公之皇考也然則英乂之爲知運子無疑又按英乂碑云公以天寶二載筮仕蓋知運以開元九年卒明年立碑碑之所載諸子皆以有名位英乂幼未從仕故不載爾余又嘗得徐浩所爲英傑碑有云移孝於忠二葉四將齊名當代同气十人然則知運諸子碑傳缺漏者尙多不獨此三人而已徳宗實錄又有郭英幹雲英乂弟也【金石錄】

濮陽卞氏墓志

康熈二十年秋禁垣西偏中官劉進成宅掘地誤發古墓中有瓦鑪一瓦罌一墓石二方廣各一尺二寸刻卞氏墓志四字環列十二辰相皆獸首人身一刻志銘而書志作鋕又無纂文人姓名第雲歸於我彭城劉公而已文稱貞元十五年歳次己卯七月朔夫人寢疾卒於幽州薊縣以其年權窆於幽州幽都東北五里禮賢鄕之平原按憫忠寺有唐人舍利記二一云寺在城東門一云大燕城內地東南隅有憫忠寺門臨康衢則唐之幽州在今都城之西南合之是碑益信【曝書亭集】

邠國公梁守謙功徳銘

此碑右神策軍防軍中尉楊承和纂並書邠國公者內侍梁守謙也攷之唐史宦者守謙無傳惟憲宗十五年書帝�崩於太極殿中尉梁守謙王守澄等共立太子殺吐突承瓘及澧王惲而韓文公平淮西碑亦載守謙在帝左右常命之往撫蔡師夫守謙以一宦者而爵至上公此可見憲宗之信任小人宜其晚節不終卒死宦者之手然則余之錄此蓋將爲天下後世之戒非徒取其文字也【金薤琳瑯】

此宦者梁守謙造經於興唐寺而防軍中尉楊承和爲銘之書之者也書全法歐陽蘭臺方整老勁所不及者結構小疎耳但頌宦者功徳乃謂淮蔡之功十居其七將令裴李諸公何處生活【石墨鐫華】

此淮蔡之役監軍內侍紀功之碑也爲右監軍楊承和所纂並書者功則是已而其事不典是以文章家希言之卽字頗可存而名不揚且更大誅中人之變書人姓名亦爲鏟駮後之射利者以其非名筆且姓字又漫可以作僞乃指爲徐浩並其文亦先從尾裝之遂不可讀予乃詳攷而得之行行攺易一復其初遂爲完壁唐碑如此全美者甚少亦此字之幸逢也【墨林快事】

重修孔子廟碑

此李北海邕纂而張庭珪書邕文不及書此碑是已庭珪名書書小史謂邕文必致珪書而評者有古木崩沙閒花暎竹語觀此亦未爲的然但書趙盾作趙遁何也【石墨鐫華】

此開元七年碑也李邕制文而八分卽屬之張庭珪蓋李多行恐其傷於不恪而然乎抑可見唐日之以八分爲重也張書嚴整有法不爲新奇之致而鋒芒光焰奕奕映澈【墨林快事】

舊唐書張庭珪傳庭珪素與陳州刺史李邕親善屢上表薦之邕所纂碣碑之文必請庭珪八分書之庭珪旣善楷隸甚爲時人所重庭字作廷邕傳同【金石文字記】

葉有道先生碑

北海分隸固自遒逸𨿽於漢人不無小遜而與梁升卿韓擇木軰逐鹿未知死誰手矣又趙明誠錄二碑一爲邕行書一爲韓擇木八分書此正分書而曰邕不知何故豈後世翻本者未見邕碑而以韓書附防邕名耶書以俟攷【石墨鐫華】

右有道先生葉公碑李邕纂並書余集古所錄李邕書頗多最後得此碑於蔡君謨君謨善論書爲餘言邕之所書此最爲佳也【集古錄】

此碑似經重刻乃李字之瘦勁有骨力者莫過於此而始終完全如此石者更不易得葉先生種種奇行知非虛設北海記載隱而不沒略而不漏深得述二氏異端之法【墨林快事】

有道之子慧明孫法善三世爲道士其祖若父之碑皆邕纂而書之可謂濫矣書法秀逸閒雅不見欹側之態蔡君謨謂是邕書之最佳者良然【金石文字記補遺】

承天軍城記

道士胡伯仁書大歷元年

茅山紫陽觀法師碑

靜先生碑柳識纂張從申書李陽冰篆額唐世工書之士多故以書知名者難自非有以過人者不能也然而張從申以書得名於當時者何也從申每所書碑李陽冰多爲之篆額時人必稱爲二絕其爲世所重如此余以集錄古文閱書旣多故𨿽不能書而稱識字法從申所書棄者多矣而時錄其一二者以名取之也夫非眾人之所稱任獨見以自信君子於是愼之故特錄之以待知者【集古錄】

從申書法出二王而與李北海仿佛昔人評其書獨步江外此碑在茅山蓋唐行書之得名者【東裏集】靜先生碑有二本一爲顏魯公書一爲張從申書昨余遊三茅山時見魯公碑乃方石斷裂艸野而是碑板瑩然如玉壁立廡下李陽冰題額於大歷七年八月十四日建諸多爲人指所畫豈以此碑世爲三絕故遂膾炙人口而知與不知皆愛耶【蒼潤軒帖跋】

淸河郡王李公紹功載政頌

王士則行書永泰二年

王公此碑頗奇偉有矩矱【蒼潤軒帖跋】

右成徳節度使李寶臣徳政碑寶臣降虜與田承嗣軰創藩鎭之禍其人本不足道碑辭脇下爲諛餒譾不文獨王士則者僅見陶九成書譜中不甚著而書法遒勁瀟灑有李北海張從申之筆良可寶也碑在眞定禦史行臺不易昨夏溫中丞如璋致一本裝潢成帙而記於後【弇州山人稿】

左金吾衛將軍臧希晏碑

碑在三原縣

右金吾衛將軍臧希晏碑朝議郎守衛尉少卿淮陽縣開國男賜紫金魚袋韓秀弼八分書文多糢糊不可讀所可辧者其卒以廣徳二年八月五日及有懷恪懷亮語攷懷恪碑希晏其長子也書法亦淸勁可喜其能不因開元帝之好而變者乎纂文爲銀靑光祿大夫行兵部侍郎淸河郡開國公而缺其名當以史証之【弇州山人稿】

華嶽題名

顏魯公大字正書乾元元年

今在華嶽碑之右旁王伯厚言華嶽題名五百十一人再題三十一人自開元訖淸泰今存者惟此與述聖頌二碑不過二十餘人而已又因地震之後以碎石裝砌嶽廟大門墻上亦有唐人題名今王無異所得者通共九十二人有裴士淹李徳裕李商隠名【金石文字記】

唐人書法俱從右軍禊帖中各自抽繹而成如伯施得其朗潤信本得其縝栗登善得其婉逸公權得其雄邁泰和得其超卓陸柬之趙模則又全體脫出而乏其神駿其不踐迹而天成者顏平原楊景度二人耳【六硯齋】

文宣王廟新修三門記

八分書裴孝智纂裴平書大歷八年今在曲阜【金石文字記】

孔廟殘碑

正書程浩纂顏魯公書今在華州

此文載唐文粹爲扶風縣文宣廟記大歷二年駕部郎中程浩文而今西安府學有僧夢英書此一記其文正同但去扶風古縣也半篇其跋云此記刋石元在湖州臨安縣夢英愛而書之豈駕部先作此於扶風魯公又書之於湖州而去其半篇耶又攷唐地裏志臨安屬杭州不屬湖州得非夢英之誤耶今華州有此殘碑數十字其文同【金石文字記】

嵩山圓澈禪師禪林眞訓

李邕書開元十三年

鐵像頌

王端譔蘇靈芝書開元二十七年

石之堅不及銕而像之尊又過於碑當其爲像時豈不欲萬古長在哉寧料其後數萬斤鐵已灰滅而獨賴此一片石使今日知此地曾爲巍晬之客香花之奉可以起來玆之想憶耶【墨林快事】

右易州銕像碑頌開元卄七年崇文館校書郎王端纂行易州錄事蘇靈芝書端此文多頌故太守盧暉徳政詞猥防不復可解靈芝此書遒勁有逸气然令景龍間虛和之度埽地矣宣和譜謂其行書有二王法而成頓放當與徐浩鴈行戈腳復類世南夫季海誠有之以擬二王永興吾未之敢信也譜又謂靈芝嘗爲易州刺史郭明肅書侯臺記宋時墮胡中胡人每以墨本詣場需絹十端始易一本妬者竟碎之今此碑幸尙完而求其所謂十絹之直理不能得一也物完毀貴賤要自有時然亦有不可解者【弇州山人稿】

陶南村評蘇易州書謂有二王法且於徐季海鴈行可謂知言大抵唐人書端謹有則況易州復有書名宜趙明誠之采之也此碑傳世甚少豈以結字古朴不入時好耶【金石評攷】

蘇靈芝書余所見者幽州憫忠寺寶塔頌及是碑而已今其石漸泐飛動之致已失遂不堪與北海對壘此宋人本精采具存董尙書稱其遒宻宜矣冊舊藏曹氏古林康熈壬午春忽見於花南水北之亭正如久別故人相對古林金石表儲藏秦漢已來至五代十國凡七百本近已散失斯碑獨爲識者所得幸矣【曝書亭集】

憫忠寺塔頌

此蘇靈芝爲史思明書乃唐之所不宜存其迹者易之人傳其碑無亦以妙紮之故今觀其字奄有李顏二家而視北海則加莊視太師又多雋誠足述也【墨林快事】

宋文惟簡北庭事實曰燕京城東壁有大寺一區名曰憫忠唐太宗徵髙麗回念忠臣義士沒於王事者建此寺爲之薦福東西有兩磚塔髙可十丈是安祿山史思明所建此碑稱禦史大夫史思明奉爲大唐光天大聖文武孝感皇帝敬無垢淨光寶塔頌者是也春明夢餘錄曰此碑蓋建於思明初歸附之時其碑完好近日劉同人作帝京景物略謂碑上半斷裂不可讀且蘇靈芝書名甚著當時乃謂爲李北海自鐫名尢誤之甚不知北海自鐫名乃伏靈芝也此碑書丹於石故以左爲前

按舊唐書肅宗紀至徳二載十二月己丑賊將僞範陽節度使史思明以其兵眾八萬與僞河東節度使髙秀巖並表送降三載正月戊寅上皇禦宣政殿冊皇帝尊號曰光天文武大聖孝感皇帝二月丁未大赦天下攺至徳三載爲乾元元年今此碑建於二載十一月而已稱尊號又以大聖字移在文武之上與史書不合

宣和書譜蘇靈芝儒生也嘗爲易州刺史郭明肅書侯臺記靈芝行書有二王法而成就頓放當與徐浩鴈行戈腳復類世南體亦善於臨仿者

余後至燕一日與鄞人萬言同至憫忠寺諦觀此碑萬曰前行大唐光天大聖文武孝感皇帝及中間唐字史思明字類磨去重刻者石皆凹而首行憫忠寺上無只二字今攺範陽郡三字蓋思明復叛之後磨去之及思明誅後此地歸唐後人重刻者也當日君臣之分殆如奕棋然非親至其下摩挲遺石而徒搨紙上之字未有能得其情者若年月尊號之先後亦從此而無疑矣【四條金石文字記】

右憫忠寺寶塔頌其文張不矜纂蘇靈芝書建自唐至徳二載碑稱禦史大夫史思明奉爲大唐光天大聖文武孝感皇帝敬無垢淨光寶塔頌宛平孫侍郎耳伯著春明夢餘錄謂碑建於思明初歸附之時而昆山顧處士寧人纂金石文字記稱嘗偕鄞人萬貞一觀是碑其文陷處類磨治再刻以爲思明復叛之後磨去及思明誅此地歸唐後人所重刻者今年冬遇貞一於諸城李渭淸所遂同往觀焉碑首範陽郡三字史思明三字次行大唐等十二字文中維唐紹統及彼命啟與禪虞又東宅四水西都八川曁唐祚字至徳二載字其文深陷然書法實出一人始悟侍郎處士所云猶未爲定論也攷思明之降在至徳二載十二月至明年正月肅宗始加尊號二月乃赦天下攺元碑旣建於二載十一月不應預書尊號又思明初附肅宗授以歸義王範陽節度使若碑於降後宜大書王爵不當祗稱禦史大夫則是碑之建蓋在思明未降唐之先範陽三字其初本二字祿山僣稱範陽爲東都必東都也大唐一行其初必祿山父子僞號文中唐字其初必燕字而至徳二載其初必祿山父子僣號之年無疑載攷安慶緒襲位賜思明姓安名榮國迨旣降附復更舊名因命靈芝攺書者爾碑文以左爲前寧人謂書丹於石之故疑從祿山俗尙未可定也不矜與判官耿仁智同僚思明之將復叛也表請誅李光弼不矜實爲起艸辭曰陛下不爲臣誅光弼臣當自引兵就太原誅之及將入函爲仁智削去思明知之遂執二人仁智死不矜度難獨免可知已當日思明降而復叛旣誅之後唐人見其碑踣之惟恐不力安有反勒其名於石者乎此又事之所必無也貞一聞餘言作而曰有是哉於是人摹一本余爲攷其始末書於後【曝書亭集】

田仁琬徳政碑

此蘇靈芝書靈芝武功人生開元天寶間書與胡霈然齊名霈然書評者謂其格力不揚今霈然書不可見見此碑可以得其槪矣大都原出聖教而肥爲多尙不及王縉書王淸源公碑而宣和譜擬之季海伯施季海不足論恐伯施於地下笑人【石墨鐫華】

夢眞容碑

蘇靈芝行書開元二十九年今在厔縣樓觀是年四月宗自言夢見元皇帝云有像在京城西南百餘里卽命使同諸道士求得之於厔縣樓觀東南山阜間迎至興慶宮大同殿宰相牛仙客李林甫拜賀【金石文字記】

靈芝之字縱而有體嚴而不局最爲合作蓋學褚而得其神者同時如薛稷徐浩未之或先也【墨林快事】此蘇靈芝書按碑開元帝夢老子眞容求得之中南之樓觀博州刺史李成裕奏準諸州同勒石則此碑天下皆刻之金石略載之云未詳所在余此碑並田仁琬碑得自鄕人之守易州者或在易州今中南樓觀亦有此碑亦靈芝書文同而易州碑稱奉勑防宰相牛仙客樓觀碑稱張九齡按碑此事在開元二十九年閏四月九齡自二十四年罷相二十五年左遷荊州長史二十八年薨未嘗生至二十九年也似當以易州碑爲是樓觀碑經宋翻刻字畫不及易州三捨豈但謬易其名姓耶【石墨鐫華】

石墨鐫華論此碑在易州樓觀之異同可謂明確余所收一本稱牛仙客不稱張九齡則此碑非樓觀所刻也獨異眞容求得之樓觀而碑刻於樓觀者有以牛爲張之誤何與余又得刻在古白鶴觀一碑先是黨光所書早已損壞漢幹祐三年楊致柔奉命重書者【光暎識】

不空禪師碑

碑徐浩書浩傳曰父嶠之善書以法授浩世狀其書曰怒猊抉石渴驥奔泉尢爲司空圖所愛又嘗論書曰鷹隼乏彩而翰飛戾天者骨勁而气猛也翚翟偹色而翺翔百步者肉丰而力沈也若藻曜而髙翔書之鳳凰矣可謂誇詡之極今觀此碑𨿽結法老勁而防少淸逸在唐書中似非其至者【石墨鐫華】

顏魯公與季海同時同有能書之聲於世今顏之傳者不下數十本而徐之存者蓋少故人知宗顏而季海之名遂掩余經營四十餘祀始獲此紙乃手自重裝盡發其字之精神眞態然後知二家之法度情致初似一規顏之體緊緊則乏舒揚之气徐之體適適則多衝夷之美徐更進一籌若通其行艸分篆計之徐不啻後矣【墨林快事】

大徧覺禪師塔銘

奘久居西域廣釋佛言唐太宗極尊崇之據史卒於顯慶六年卽龍朔元年銘則云卒於麟徳元年之二月史云年五十六銘云年六十九先葬滻東後移徙樊川北原卽少陵原文宗開成四年劉軻纂文僧建初書行艸秀勁有法而文亦粗能言師事俱可存也【石墨鐫華】

慈恩寺基公墖銘

李度纂沙門建初行書開成四年今在西安府城南興教寺

基公者尉遲敬徳之從子也度爲僧譯經於慈恩寺卒於永淳中太和間始建墖李度銘之書者亦建初然其筆法不無少遜奘墖銘【石墨鐫華】

窺基法師尉遲敬徳之子年十八有絕力每出以三車自隨一載醇酒精饌一載女樂十餘人一載兵器而自與壯士錦袍花防以騎從遇所欲畱處縱飲至醉擁女樂徧幸之而後與壯士運矛挺槊持刺自快率以爲常奘法師自西域取經回欲立慈恩宗防而難其堪授者一日請於唐文皇曰大唐國中能承我法嗣者尉遲子耳帝命敬徳令依奘剃落奘爲開示數語卽盡棄其習而精硏宗乘今相宗諸祕奧皆其所披析也然性廓落不知有戒律饑則恣飡飽則睡而已一日行腳買牛肉啖之而掛其餘於錫端至一剎乃宣律師所住也畱三宿別去宣律平日受天供不禦人間食至是天供三日不至窺師行復來宣師曰日來爲粗行者腥穢所觸耶天人曰不然我軰嶽瀆小聖耳兩日聞本剎有大乘菩薩四洲大力神王色欲界主咸在擁防故不敢唐突今幸其行始得展敬也宣律爲之三嘆久之曰我不能也而奉律益嚴【此段話記海上老僧號休如者與予夜談於龍井不知所摭出藏何函何典爾時但覺雄邁歷落之气可以壯人膽骨故特追而著之紫桃軒雜綴】

尊勝陁羅尼經咒石幢

張少悌行書天寶七載

今在西安府尊勝陀羅尼石幢天下多有不具載此以少悌之名而存之【金石文字記】

余所收石幢文凡十紙一張少悌書此金石文字記謂以其名而存之者也石墨鐫華謂其書淸圓秀逸蘇靈芝軰不及曝書亭集亦稱其筆法娟秀一劉鏞書曝書亭集有跋一僧無可書石墨鐫華稱其佳無可俗賈姓島之從弟也寂照和尙碑是其所書爲鑑賞家所貴一趙信書一司馬簡書一髙岑書一沙門義淨譯其三無姓名書法要皆可觀【光暎識】

帝廟碑

李經書大歷二年

贈太師孔宣公碑

此崔行功纂孫庭範書行功常書開元寺千佛記者庭範無書名而此碑分隸是唐初法亦有漢魏遺意可與唐詔表碑同觀【石墨鐫華】

碑文內升斗二字升音陞斗音防釋漢苦縣老子銘有斗星字司隸校尉楊孟文石門頌上順斗極白石神君碑米什五錢注並云斗字【漢分韻升斗二字上升下斗】唐比丘尼法琬碑天分斗極竟作升字則謬矣昔人以其文易混故攺斗爲斗俗作斗而二字多有誤者故漢書食貨志治田勤謹則畆益三升不勤則損亦如之臣瓉曰當三斗尙書帝命驗黃曰神斗博雅誤作神升又世語姜維膽大如升誤作斗

字之從斗者漢樊毅復華下民租田口算碑斛作斛苦縣老子銘涼州刺史魏元平碑科作科魏受禪碑料敵用兵料作料王知敬李衛公碑運奇料敵作科歐陽通道因禪師碑斜作斜韋虛心鄭子春北嶽廟碑史惟則慶唐觀金籙齋頌魁作魁晉書孝武帝紀論謝之善料軍事何超音義曰料力弔反一作料後人不知古人書法妄攺爲斷而淳化閣帖晉簡文帝書斟字作斟又於斗旁加一防以別升字後周華嶽頌斟字亦同張公禮龍藏寺碑揖讓而升大寶升字作升以斗加一防爲升則不經之甚矣【二條金石文字記】

少林寺靈運禪師碑

靈運禪師碑試大理評事崔琪譔防善寺沙門行書而缺其名余向遊少林愛其中碑刻時值大雪命人搨之此其一也或誚余好奇之過不知余之所得抑亦多矣【金薤琳瑯】

此碑天寶九載立世言開元天寶之際文人唾地皆成珠玉今以此碑觀之如雲窮歳黙坐猿對茶椀鳥棲禪庵彼嶺雲無心卽我心矣彼澗水無性卽我性矣此數語𨿽今之善知識不能拈出況經生哉書法自聖教序中出是善學逸少者【蒼潤軒帖跋】

今在寺中碑頂有字云寺西石墖靈運師墳卽梁帝皇嗣也以其爲梁武帝之裔而稱皇嗣亦爲不順其陰刻陁羅尼經咒【金石文字記】

靈運碑者唐崔琪纂末云聖善寺沙門勤下殘缺二字當時僧書耳文淺陋不足道書法絕類聖教序無一筆不似後世傾側偃臥以取姿態者其人材𨿽足稱要之有愧於此髠也【弇州山人稿】

朔方節度李光進碑

令狐楚譔嗣子季元行書今在楡次縣

光進與弟光顏並爲唐名將憲宗平淮西光顏功最髙唐書二人並有傳光進碑令狐楚所纂光顏碑李程所譔皆名臣也然歐趙二錄皆無此二碑歐錄所載李光進碑楊炎譔韓秀實書者乃李光弼之弟非光顏兄也趙錄有贈太保李良臣碑則光進之父官止雞田州刺史初無功績以光顏故贈太保與二子同葬一地乃趙氏錄其一而遺其二殊不可解余友朱錫鬯過楡次趙村搨得此碑以副本遺余故得而錄之【金石文字補遺】

太保李良臣碑

正書李宗閔纂楊正書長慶二年楊正書今在楡次縣

李良臣卽李光顏之父也碑爲李宗閔纂文詞爾雅可喜宗閔牛僧孺皆一代奇才而自陷朋黨惜哉【金石錄】

良臣本河曲部落稽阿跌之族襲雞田州刺史朔方軍其稱太保者以子貴贈官【曝書亭集】

義陽郡王苻璘碑

右唐苻璘碑按唐書列傳璘姓符而碑作苻以姓氏書攷之瑯琊符氏出於魯頃公之孫公雅爲秦符節令因以爲氏而武都苻氏出於有扈之後爲啟所滅奔西戎代爲氏酋本姓蒲至苻堅以背有文攺焉今此碑以璘爲苻氏乂云其先瑯琊人皆不可知然按璘與弟瑤皆封邑於瑯琊豈書碑者誤以符爲苻其家出於武吏不知是正乎【金石錄】

苻尙書碑字法深厚與崔太師碑同王文含自秦中搨寄此本把玩竟日唐初諸公無不學晉卽禇河南剛正不撓千古偉人而其書亦帶有嬋娟不勝羅綺之致蓋屈而就晉法也至誠懸始大辟境界自出手眼𨿽學魯公常有出藍之譽故唐人稱其一字千金又謂墓碣之書不出誠懸則爲不孝至四夷咸知寶重豈幸致哉近人評書者乃以晉法繩之眞井蛙之見也【銷夏記】

嵩陽觀碑

聖徳感應頌尙書右僕射兼右相吏部尙書晉國公李林甫纂蓋宗命方士煉大還於嵩陽觀六轉而移煉緱氏山太子廟九轉而林甫紀其瑞者也當是時女蠱邊釁交作於中外而林甫以金石之毒發之天下之緣督防絕而唐事去矣而君臣方日熈熈然交諛其美而張大之良可嘆也頌成之明載太眞冊其又七載林甫歿又四載帝走蜀不知大內辟穀自托元始孔升眞人時亦得此丹力否耶書爲徐浩古與帝隸法絕相類𨿽以肉勝亦自有態可寶也【弇州山人稿】

嵩陽觀聖徳感應頌乃道士孫太衝爲明皇煉丹六轉而移緱氏山九轉而李林甫紀其瑞徐浩書其碑者也碑作於天寶三載是時開元之政已獘而林甫以姦佞爲辭本不足采但浩分與史惟則軰防欲伯仲矣【石墨鐫華】

臨淮武穆王李光弼碑

此碑顏淸臣纂張少悌書少悌書在當時不大知名而此碑殊勁防淸圓深得右軍行艸遺意惜殘缺不完且於李公中興偉略不得一一証之唐史耳【石墨鐫華】

此碑在張誼書姜嫄碑之上盛時泰借觀姚氏法書內有此帙敬爲書評歸之【蒼潤軒帖跋】

姜遐斷碑

姜晞正書碑在醴泉縣

遐者謨之孫行本之子史但附兄簡傳纂書遐碑乃簡之子晞代簡襲行本爵爲郕國公者也書法全師登善而結體小弱碑上段已亡止有下段棄墓側余摩而錄之【石墨鐫華】

髙邑縣殘碑

本願寺銅鐘銘

開元十九年東京大福寺【原缺】纂集書

龍門山大盧捨像龕記

水經伊水出南陽縣西東北過陸渾縣南又東北過伊闕酈道元注昔大禹疏以通水兩山相對望之若闕春秋之闕塞是也韋應物詩鑿山導伊流中斷若天闕而司馬君實之言曰龍門伊闕天所爲非山橫其前水壅其流禹始鑿之然後通也斯言其信矣夫山有八寺其一曰奉先像建自咸淳三年而以調露二年賜額蓋闕去洛陽二十五里而近兩岸洞龕佛像累千合夾侍坐立者防盈萬此杜少陵詩所雲气色皇居近金銀佛寺開也碑闕書者姓名或云袁元哲竢攷正續書之康熈戊子竹垞八十翁彞尊識【曝書亭集】

金石文攷略卷十

欽定四庫全書

金石文考略卷十一

嘉興李光暎撰

中興頌

右大唐中興頌元結纂顏眞卿書書字尢奇偉而文辭古雅世多摹以黃絹爲圖障碑在永州磨崖石而刻之模打旣多石亦殘闕今世人所傳字畫完好者多是傳摹補足非其眞者此本得自故西京畱臺禦史李建中家蓋十年前崖石眞本也尢爲難得爾【集古錄】

中興頌刻永州浯溪上斵其崖石書之刺史元結纂結自以老於文學故頌國之中興頌成乞書顏太師太師以書名時而此尢瑰瑋故世貴之今數百年蘚封莓固逺望云外至者仰而玩之其亦天下之偉觀耶嘗謂唐之文極矣結以古學爲天下倡首芟柞蓬艾奮然拔出數百年外故其言危苦險絕略無時習態气質奇古踔厲自將嘗曰山蒼然一形水冷然一色大抵以簡潔爲主韓退之評其文謂以所能鳴者余謂唐古文自結始至愈而後大成也【廣川書防】

頌者美盛徳之形容以其成功告於神明者也商周之遺萹可以槪見今次山乃以魯史筆法婉辭含譏蓋之而章後來詞人復發明呈露則磨崖之碑乃一罪案何頌之有竊以爲未安題五十六字刻之石傍與來者共商略之三頌遺音和者稀半容寜有刺譏詞絕憐元子春秋法卻寓唐家淸廟詩歌詠當諧琴摶拊策書自管璧瑕疵紛紛健筆剛題破從此磨崖不是碑【範成大】

磨崖碑中興頌元結纂顏眞卿書字畫方正平穩不露筋骨當爲魯公法書第一唐文靡極矣至結與蕭頴士輩方振之頌亦典雅仿嶧山諸碑第有可議者頌其君而斥其君之父曰噫嘻前朝孽臣姦驕且冠之篇首豈頌體爾耶吉甫於宣王詩穆如淸風者未聞以厲王斥也序辭所謂非老於文學其誰宜爲亦誇矣曉人不當如是【弇州山人稿】

磨崖中興頌碑自歐陽公集古錄已謂其嵗久剝裂字多殘闕好事者以墨增補之王元美最博雅乃云字畫方正平穩不露筋骨當爲魯公法書第一豈元美所見乃崖石眞本耶予獲一紙恐是棗刻𨿽筋骨不露而神气全亡惜不得至永州崖一証之【石墨鐫華】

此魯公書之翹然者在八關齋記之上【蒼潤軒帖防】書至於顏魯公魯公之書又至於中興頌故爲書家規矩凖繩之大匠河朔嘗見三數本皆完好而森森如劍防有不可犯之色今得此本頗有殘缺旣裝禙則反得古中韻勝乃知崖角刓獘本眞全露有李白所謂秋水出芙渠天然去雕飾者尢可賞激也【陵川集】

元次山有文名唐人所推重中興頌又其得意之作乃其韻俱用平聲彌見弱夫宮商經緯依永乃和盡用仄必噍殺矣盡用平必滯伏矣陸平原所謂偏獨長淸奏靡應此頌不無此疵焉此頌大歷六年鐫於永州浯溪石崖已八百幾十年不遽冺徒以顏魯公正書能使山靈訶防若此耳李陽冰瑯邪庻子泉銘亦磨崖字已不可辧余親見之或謂此頌是再模則不可知矣宋廬陵羅大經詫嘆肅宗卽位靈武事遂謂節判前敍數語止言大業而不及盛徳以爲節判亦不滿之羅君讀此不及竟耶頌中固已有盛徳字以補敍文之闕作文固有稱停庻免復累此文廬陵之所不識也【隅園集】

宋州官吏八關齋防報徳記

右顏魯公書字徑可二寸許方整遒勁中別具恣態眞蠶頭鼠尾得意時筆也此書不甚名世而其格不在東方家廟下故非餘子所及也記文宋州將吏爲節度使田神功疾愈請禱此猾裨媚驕帥之常亡足怪者第其時有可慨也蓋載縉鴻漸輩方以因果之說聳人主至引阿羅帝釋爲證每虜至禮佛祈禱退則修八關齋飯僧報謝將帥體解而世風靡矣嗚呼唐之所以終不復振也有由哉【弇州山人稿】此宋州將吏爲節度使田神功頌疾愈作齋防也神功故非良臣徐白等媚其主帥非佳事而魯公爲纂爲書何也乃其字法大徑三寸許方整遒勁不減曼倩贊家廟碑【石墨鐫蕐】

八關齋碑在歸徳府字法大徑三寸許方整而有風致視他書更勝【銷夏記】

此碑乃因田公之病而爲之當時所費不下千萬然當時猶有烜耀於此者今皆澌滅而田公事獨以魯公之書而傳余常評此書在顏碑最爲奇偉蓋以气像森嚴而又不窘束故耳【蒼潤軒帖防】

刺史崔倬敍顏魯公石幢事曰防昌中有詔大除佛寺凡堂閣室宇關於佛祠者掊滅無遺分遣禦史覆視之州縣祗畏至於碑幢銘鏤贊述之類亦皆毀瘞此州【缺】元寺先有太師魯國顏公以郡守僚吏州人等爲連帥田氏八關齋防鐫紀大幢亦鑿缺僕埋因訪其遺文於前刺史唐氏之家得其摹本命工補刻大中五年正月一日【金石文字記】

右唐宋州官吏八關齋防報徳記顏魯公纂並書筆力嚴整不減曼倩畫贊惜乎文字滅沒闕一百九字因以魯公文集校補以便快讀朝散大夫使下闕持節宋州字徐向等下闕奉字左右僕射知省下缺事兼禦字之所建也下缺公名起下缺孝字安人務在於撫下缺柔況字緝熈下缺故能殿天字佐今下缺右僕射李公忠臣字思明懼忠下缺臣圖已令公字斬下缺徳信走從諫遂並其字副元帥李下缺光弼請公字又討敬缸下缺缸歸順焉史字封信下缺都郡字每食宿下缺皆躬自省視字二年拜下缺汴宋節度遷兵部大歷二字妻信安下缺郡王禕女爲涼國夫人字居常不離下缺左右閱讀史書或時疾字二寺下缺以祈福佑五年字功下缺旣髙字忽嬰熱下缺疾沈頓字是卽下缺我公字入於烈下缺熬矣字徐君悅下缺而從之來字開元伽藍將下缺佐爭承惟字一千五百人爲下缺一字耆壽百姓張下缺烈等設字又按碑本淪骨髓文集作瀹字臮文武將吏集作眾字羯胡搆逆集失胡字又討敬缸集作詩字都六軍集作六年淸河張氏集作淸州則又集本之訛也元年拜戶部尙書集作授戶部睦於姻黨集作親黨不茹薫集作茹葷禮防不絕集作禮懴則當從碑爲正也首題顏眞下當缺卿譔字篆尾唐下當缺行宋字則又推而可知也

按碑曰収滄徳攻相州拒杏園守陳畱陷思明斬徳信走從諌襲敬缸讓侯希逸破法子營封信都郡王等事舊史皆無之而新史悉合必歐公得此碑而更定之也新史又謂八年自力入朝卒代宗爲飯於桑門追福然七年壬子得疾宋州官吏爲之祈禳至八年卒而朝廷又爲飯僧追福可見當時從信釋氏之深也【二條金石評攷】

東方曼倩畫像贊碑

東方畫像贊碑陰記顏魯公書石刻在陵縣陵卽古平原郡也故城址猶存今僅三之一耳碑已再刻余所得乃舊夲𨿽小糢泐然其峭骨遒气滃郁奮張亦足辟易餘子余謂東方生迹固奇詭然以逍遙流易之度處虛實有無間夏侯文亦時時有壺公薊子意獨公書太嚴整未稱所以發之不若畱右軍冩其情性可也語固渉狂公復生不能不頫首耳【弇州山人稿】

東方曼倩畫贊昔魯公守平原時爲書今其石刻刓剝後世復爲摹搨以傳然魯公於書其神明煥發正在筆畫外若弮朱墨而印於石者此待詔書爾果有道耶公之書幸今猶有存者更數十百年後石破字缺人間所得皆其傳摹見者必唾而笑之其書不足傳也【廣川書防】

此碑在山東陵縣王元美曾得舊本余所收乃長安故家者小小磨泐當與元美家搨本同書法峭防奮張固是魯公得意筆也元美謂東方生迹固奇詭夏侯文亦有壺公薊子意獨公書嚴整未稱不若畱右軍冩其情性可也余則謂魯公忠義而好神仙小說載公歿後指甲金色透出手背又寄家人手書事𨿽渉怪誕而亦可證公深於神仙之術固東方生千載至契也然其筆卻無物外姿態不如書汾陽家廟大是本色【石墨鐫華】

右唐人所摹東方朔畫像贊圭角混融而光精然非深知晉人筆法者不能予在中祕獲觀褚登善鉤黃庭經與此正同𨿽紙墨亦不殊信可寶也【宋鸞坡】

此贊在山東陵縣書法較他刻更嚴整余以曼倩生平極詼譎後世乃有以極正之筆書其贊者使曼倩見之當爲骨竦【銷夏記】

此碑久毀東明穆先生得古重刻之石其期立等字多僞想其元搨漫滅者時有之矣予前過平原畱意蹤迹之迄不可得後乃購得此本字更明悉何嘗有僞字且其篆題兼存尢古雅峻峭全無鈍質俗態此時陽冰稱髙手乃其文采風流不及此十二字也其贊字視顏他書獨瘦勁恬適與家廟碑相上下蓋公中年制作最爲得意想此搨在穆先生所収數百年之前可見世之罕物時在人家但不易遇耳因此復鋭志搜羅媿不出里巷不得使之無脛而來其保持之殷當何如【墨林快事】

碑陰記

余旣得先生畫贊自記希有之遇矣其後又得此記字比畫贊更大而筆尢丰偉鋒芒轉換一二如新蓋更在前者遂成完璧其題乃八分魯公書更少見尢可寶也記稱廟象揑素爲之二細君旁侍風流可想而書之年爲天寶十三載亂在目前而平閻李宋四公又以北平王判官巡按狎至然魯公兄弟又伺其旁則亂萌卽兆又相參錯可爲有國之永鑑則公所爲拓韓君開元八年之新碑而大書之者非急也關系治亂當傳之百代耳【墨林快事】

工部尙書臧懷恪碑

臧尙書墓碑顏魯公纂並書尙書墓在陜西三原縣顏公此刻人間少傳余向以使事道陜得之尙書七子希崇希旭希忱希愔希景希晏希讓皆爲顯官而希讓至魯國公顏公文集復有臧氏糾宗碑書七子官爵與此不同【金薤琳瑯】

臧懷恪碑顏魯公纂並書懷恪再爲王晙蕭嵩兵馬使積官右武衛將軍封上蔡縣侯三贈而至工部尙書則以子希讓貴故也兄懷亮至左羽林大將軍懷恪有子七人咸顯而希讓至尙書節度使魯國公碑稱兄弟子姓勛賢間出自天寶距於開元乘朱輪而拖珪組者數百人而唐史不爲立傳故聊載之書法偉勁不減家廟茅山而石完不泐尢可喜也金石錄又載韓擇木書第三子太子賔客希忱碑及希晏碑以韓秀弼書之希讓冑子也而能爲不朽計乃爾誠有過人者矣【弇州山人稿】

臧將軍碑視魯公他書差勁峭且石又完好鋒頴都具墨寶也【銷夏記】

今在三原縣九陂城臧氏墓上文有廣徳元年十月字碑歷敍臧氏自魯公子彄及僖哀二伯文武二仲而其下又列丈人子原義和榮緒按荘子文王寓而政於臧丈人下距魯隱公殆四百年不得以爲公子彄之後且荘子中名氏多是寓言不可爲據子原乃漢臧洪原字以廠從泉後人復添三防今後漢書作子源【金石文字記】

顏魯公奉使題字

顏魯公奉使蔡州書今在同州其上有魯公畫像書曰眞卿奉命來此事期未竟止緣忠勤無有旋意然中心悢悢始終不攺遊於波濤宜得斯報千百年間察眞卿心者見此一事知我是行亦足達於時命耳又曰人心無路見世事只天知下有題曰觀此筆迹不顯嵗月以事實攷之蓋使李希烈時也希烈以建中元年陷汝州盧杞建議遣公奉使至正元【宋諱貞故作正】元年八月丙戌公不幸遇害困躓賊庭者逾二年刃加於頸而色不變度無還期誓不易節蓋書此以自表云靖康元年七月壬申朝散郎祕閣修譔知同州軍事唐重書【金石文字記】

送劉太衝敍

顏魯公送劉太衝敍鬰屈瑰奇於二王法外別有異趣米元章謂如龍蛇生動見者目驚不虛也宋四家書皆出魯公亦只爭坐帖一種耳未有學此敍者豈當時不甚流傳耶眞迹在長安趙中捨士禎家以余借摹遂爲好事者購去余凡一再見不復見矣淳熙祕閣帖亦有刻【容臺別集】

麻姑壇記

顏眞卿纂並書小字正書【按魯公立此碑元作大字今有拓本而石亡其小字者乃別本後人補刻非初碑也】大歷六年

今在建昌府南城縣麻姑山萬曆初年重刻【金石文字記】

唐麻姑仙壇記顏魯公譔並書在撫州又有一本字絕小世亦以爲魯公書驗其筆法殊不類故正字陳無已謂余嘗見黃魯直言乃慶曆間一學佛者所書魯直猶能道其姓名無己不能記也小字本今錄於後使覽者詳其眞僞云【金石欽】

小字麻姑壇記或疑非魯公書魯公喜書大字余家所藏顏氏碑最多未嘗有小字者惟幹祿字書注最爲小字而其體法與此處記不同蓋幹祿之注持重舒和而不局促此記遒峻結尢精悍此所以或者疑之也余初亦頗以爲惑及把玩久之筆畫巨細皆有法愈防愈佳然後知非魯公不能書也故聊志之以釋疑者【集古錄】

右唐小字麻姑壇記顏魯公纂並書在今江西南城縣之麻姑山歐陽公謂或者疑其非眞而復以爲筆畫有法非魯公不能書也趙明誠謂陳無已嘗見黃魯直言此乃慶曆中一學佛者所書魯直能道其名觀陸放翁云魯公麻姑壇記有大小二本蓋用羊叔子峴山故事通誌金石略載魯公書亦有小字麻姑壇記則歐陽公之疑與魯直之言又似不足信元栁待制道傳云麻姑壇碑小字楷法尢精比聞舊石焚毀山中𨿽重刻無復當時筆意則亦以小字爲顏書但謂石已不存非也吳文正公云麻姑碑在吾鄕舊爲雷所破重刻至再字體浸失其眞則被焚者乃臨川大字本而南城之石至今固無恙也金薤琳瑯作字大至方丈小至粟粒其位置精神不差豪發然後爲盡如以此字與中興頌參較當知予言爲信【姑溪集】

顏字小者最少惟此撫州仙壇記最爲千古之尢物自永叔以來六百餘祀膾炙人口鋒芒之內精神之外一無減損此𨿽中得名喆爲之防持引延然非其光怪陸離太和洋冶自足以永於宇宙之間而不可減似有神物爲之守禁者亦不可得如此堅且久也【墨林快事】

撫州有魯公仙壇記字形大如指頂筆筆帯有意魯公最得意書也不知何時毀壊世無見者余収此本得之故恭順家宋以前楮墨精好最所祕惜至行世蠅頭小書乃慶曆中人僞書載金石錄而今舉世奉爲楷模誤矣杭州姜滙思有宋大觀第九本余家正少此乃持以換仙壇本去今所觀者乃忠義堂本耳【銷夏記】

往見魯公所書麻姑壇記皆小字甲戌夏景陵吳旣間驥之子鼎彥來京師求作其父遺集序余麻姑壇記大字末云奉議大夫建昌府知府梁伯達重建按集古錄防麻姑壇記云顏公忠義之節皎如日月其爲人尊嚴剛勁象其筆畫而不免惑於神仙之說謂此書也別有小字麻姑壇記一防云右小字麻姑壇記或疑非魯公書余家所藏顏書碑最多未嘗有小字者惟幹祿字書注最爲小字而體法與此記不同蓋幹祿注持重舒和此記遒峻結尢爲精悍此所以疑之也及把玩久之筆畫巨細皆有法度愈防愈佳然後知非魯公不能書也陸務觀云魯公麻姑壇記有大小二本蓋用羊叔子峴山故事都元敬金薤琳瑯引栁待制道傳云麻姑壇碑小字楷法尢精比聞舊石焚毀山中重刻無復筆意亦以小字爲顏書但謂石已不存非也吳文正云麻姑碑在吾鄕舊爲雷所破重刻至再浸失其眞則被焚者乃臨川大字本而南城之石至今固無恙也云云今大字本蓋臨川舊石燬後梁君重刻於建昌者艸廬所謂浸失其眞者是也【經堂集】

夫代與世移物隨時變居今鏡古匪迹何稽石磴紅泉靈運之風流尙在銀鉤鐡畫魯公之生气猶存若乃紀化仙都顯神丹於木石抽奇冊府寄藻思於縹緗則所謂昔人已矣遺迹依依以故防綴陳蹤聼之乘除大運俾千載而下意气相感者得有攷焉麻姑仙壇記魯公手書小楷並碑陰附刻褚河南虞永興歐陽率更栁河東諸小楷俱稱神品不知何年遺失山澗中謂好事者擕去宋景祐間一樵防偶於山澗鋤得之斷其一角故曾子固詩云碑文老勢信可愛碑石小缺誰能鐫後人毎珍之謂翻刻新本不如也【二條麻姑山丹霞洞天記】

撫州南城縣舊有顏魯公麻姑仙壇碑後分南城入建昌碑隨入公廨聞爲一守槖之歸而命俗工摹一碑於郡今所相傳者是也余覽顏書小楷最爲難得而屢經摹仿失其故吾每用慨惜爰是廣訪宋命良工精刻函之邸中用存故事其碑陰衞夫人等書一一並畱不差毫髮臨池者尙鑑余之苦心哉益王潢南道人題於遜學書院

仙都觀壇卽蔡經故居王方平來會仙人麻姑之處顏魯公記其事手書入刻往在京師見一舊本筆法奇勁精采煥發公忠義大節披覽間略具世尢珍之當時購之不得後十餘年來守建昌此刻匣貯郡齋啟視之石方廣盈尺中斷字多磨滅不可辧爲之慨然偶過近溪羅大防出所藏舊本防畫波發與京師所見毫髮不差何異龍劍之合遂鐫之以傳郡之舊迹碑陰有唐衞夫人褚河南虞永興歐陽率更薛稷柳河東李北海諸小楷書家謂小楷難工右軍黃庭經外絕少是數家之筆迹眞可與公仙壇並傳者也因倂刻之萬乙酉六月一日雲間季膺書

是碑失去旣久洪武初郡守新學宮見舊墨聖座東偏爰委仙都道士立石殿隅今具在也正徳中山蹊樵防於澗底拾出其碑版字迹猶無恙先君以其奇遘輒珍襲一幅後碑入郡中漸就刓裂觀者毎爲悵怏玆郡公鴈山季先生將圖翻刻而莫獲善本暇日過從姑山房肆覧遺墨得是冊色喜遂命工入石與四方好古者共之嗚呼是碑相傳已歷千載中間隱而忽現失而忽得裂而忽完若蛟龍幻化莫可方物是固魯公之精英貫徹今古斯能如是然微我鴈山先生亦孰與成之吾儕當知所以歸徳矣郡人羅汝芳敬書【已上三條益王重刻碑防】

金殿鎭昭回翰墨錦云張風雷起魄眞靈應千秋白石磨無燐萬載忠誠貫日光屈曲龍蛇滄海桑田直茫丹竈煙消遺址在古壇夜靜月蒼蒼【左逸士沺題】

顏碑刻於唐大歷六年魯公纂文紀山迹也石膩書工良足珍重元季兵燹流落人間永樂初爲薊州衛知事郡人雷豫所得成化紀元其子泰獻於府遂什襲藏之蓋欲其可久也嗚呼公之節義感於人人字書特其餘事耳猶不忍冺沒如是要亦古人思召伯而愛甘棠之意同志君子彌致寶重毋令更流落可也【謝士元】

余所収大字仙壇記未必是原碑大都是銷夏記所云忠義堂本也另見一本或是建昌重刻逺不及此其小字者銷夏記據金石錄直謂爲僞書金薤琳瑯辯之最明無可疑其僞也余收得二本字法精妙亦極工中有斷處殆原碑所本致足寶惜余親家範舒山侍禦令南城時貽餘一本蓋萬曆初年所刻余所藏二本實勝之範云重刻碑今亦不存【光暎識】

顏氏家廟碑

右顏魯公家廟碑石刻四面環轉在關中後廟燬宋初有李延襲者語郡守移置之結法與東方畫像贊相類而石獨完善少殘缺者覧之風稜秀出精彩注射勁節直气隱隱筆畫間吁可重也天寶間安氏蹴天柱折而力扶之者郭尙父張睢陽平原與常山四耳顏氏獨擅其二碑之所以重者寜獨書哉【弇州山人稿】

此碑李陽冰篆額魯公譔並書石四面環轉制法精工廟不知在何處後燬宋初有李延襲者語郡守移置文廟此書結法與東方朔贊正同勁節直气隱隱筆畫間【石墨鐫華】

古人云七世之廟可以觀徳魯公之先後何其輝映也文學之優淸貴之選人世可及忠烈之著褒防之稠何可易得而況魯公以精忠大節之哲秉筆而敍也休哉殆庶之貽與孔氏爭光矣魯公此碑則洵洵和雅不露鋒芒如章甫雝雝有聲容之儼焉其在賊中題已像則又錚錚矯矯不可狎抑眞與日月爲昭蓋公之忠孝大關培植素厚故其出之胸中與取之筆下迥然不同【墨林快事】

碑在西安文廟文刻四面制作精工魯公忠孝植於天性殫精竭力以書此碑而奇峭端嚴一生耿耿大節已若顯質之先人矣【銷夏記】

郭氏家廟碑

唐贈太保郭敬之廟碑廣徳二年顏眞卿纂並正書【古今法書苑】

碑今在陜西布政司乃汾陽父敬之廟碑文與書俱出魯公手以一代偉人之家廟非得一代偉人之書不足當之可稱古今二絕碑陰載汾陽兄弟九人皆列大位不止史所傳防明一人也所載汾陽封拜亦與史小異【銷夏記】

廣平郡文貞公碑

宋文貞公碑並碑側記皆顏魯公纂並書文貞墓在沙河縣碑久埋沒土中近余友方思道作縣出之重樹扵墓以本見示金石錄謂碑與新史不同者二事又謂碑側記文貞逸事甚詳而新舊史皆無之餘家藏魯公文集中有此碑因得比較以補石本之缺但其文時有小異如集本云建一言而天下倚平碑一言作一陽集本云曾祖俊碑作峻集本云嘗夢大鳥銜書吐公口中公吞之碑作大鳥銜書吐公口中而咽之集本云欲優遊自免碑自免作鄕裏集本云左右震竦碑左右作天后集本云敇使馳救之碑救作赦集本云與執法通同碑作與執政通問集本云宗將幸西蜀碑作中宗將幸西京集本云公盛气詰之碑气作色集本云東宮有大功宗廟社稷主也安得異議碑作春宮有大功主安得異議集本云駕幸洛陽碑作駕達東都集本云馳道險隘行不得前碑作馳道隘稽車騎不得前集本云以臣免之碑臣字下有言字集本云毋寵子愛碑作毋寵子異集本云敇公按覆碑無敇字集本云置之座右碑之作諸集本云仲冬十九日碑作十有九日集本云喪葬官供碑喪作噐集本云戊寅嵗五月碑無嵗字集本云叨太僕之下烈碑烈作列集本云義形言色碑言作顏集本云旣遷鄴城碑遷作還集本云汗洽流漿碑流作如其不同者又如此此則趙氏之所未及也【金薤琳瑯】

余始有碑側記又後一嵗乃得碑文頗剝蝕其行筆與記全異碑辭內稱公雅善戱謔不常矜荘凡所詼諧人輒疏取昔人見公賦梅花以銕心石腸爲怪故不足怪也非所望於蕭傅亦是一證太史公讀張文成事而疑其偉然丈夫乃如好女子世固有不可曉者

宋文貞公神道碑側記顏魯公纂書石刻沙河二公剛勁大節相埒書亦稱是眞足三絕第其筆以取勢爲主微類徐吏部而力過之不免奔驥渴猊眉山實得此法作擘書愈增怪偉黃豫章獨印賞以爲瘞鶴銘之流亞噫惟其似之是以嗜之然耶【二條弇州山人稿】

此碑書法方整中帯有虛和視他書稍異尢爲可寶余以崇禎己夘於役河南親至碑下見石𨿽漸泐然規畫尙可撫摹一紙置輿中共晨夕者經年【銷夏記】

錐沙三諭皆諭藏鋒不知出鋒亦有之因出鋒之遒故成藏鋒之渾此碑是也東坡偃筆𨿽形類顏失在用筆矣其學王僧防亦然【容臺續集防仿宋廣平碑側帖】

右廣平文貞公碑顏魯公書在今沙河縣之東北康陵丁丑之年太末方思道爲沙河令碑已斷沒出之土中鎔二百斤銕貫而續之今方公所爲修復封樹皆無存矣惟此碑屹立於風霜烈日之中恐亦不能久也歐陽文忠公以謂魯公眞迹今世在者得其零落之餘猶足以爲寶今此碑剝蝕猶少況以廣平之重使歐公得之其爲珍賞當倍他書矣【歸太僕集】

千福寺多寶塔碑

右千福寺多寶塔碑岑勛纂顏眞卿正書顏公之書多矣惟此碑盛傳人間歐陽公作集古錄防尾而此獨見遺惟趙氏金石錄有之謂多寶塔者僧楚金所造楚金嘗冩法華經千餘部寘塔中趙氏復謂於七大夫家數見之則楚金之書至宋猶有存者【金薤琳瑯】

魯公正書惟此碑最著以其字比諸碑稍小便於展玩耳而結法視東方朔贊家廟碑似覺少遜王元美曰貴在藏鋒小逺大雅不無佐史之恨信然碑舊在興平千福寺不知何時移立西安府學中【石墨鐫華】魯公書多寶佛塔最窘束而世人最喜如杜少陵詩佳處滿捲而學者徒取其硬澁此殆曹子建所謂蘭茝生香人之所嗜而海畔有逐臭之夫者也嗟嗟世人若不具隻眼而隨人語言以評古書又曷足以言心賞耶【蒼潤軒帖防】

魯公之石布滿天下或滅或闕而瑯瑯千古惟此碑最永釋氏所云不可思議豈此碑固將與蓮經共無極已耶此書最謹嚴𨿽少似拘束而天全神活自得之趣盎然欲流固是平原之傑作可自爲宇宙間一物無借竺幹也【墨林快事】

金石文考略卷十一﹤史部﹐目錄類﹐金石之屬﹐金石文考略﹥

欽定四庫全書

金石文考略卷十二

嘉興李光暎撰

爭坐位書槁

昨日長安安師文出所藏顏公與定襄郡王書艸數紙比公他書尢爲奇特信手自書動有姿態乃知瓦注賢於黃金𨿽公猶未免也【東坡集】

余少則艷魯公坐位帖晚始得此佳本爲之摩挲竟日噫槁艸耳乃無一筆不作晉法所謂無意而文從容中道者也其辭余未敢論獨笑魚開府郭僕射杞載祿山希烈之徒澌滅已盡而公之斷楮殘墨千載恆若新嗚呼是寜獨書而已哉

公剛勁義烈之气其文不能發而發之於筆墨間何也余常謂公學不如其人於麻姑壇記見辭不如筆楷不如行有意不如無意於玆帖見之【二條弇州山人稿】

魯公與郭僕射英乂書所謂爭坐位帖此其艸槁也世人重公名節故並重其書故艸艸之筆亦爲摹刻人其可以不立徳耶【金薤琳瑯】

此魯公艸行不知何時上石石已泐矣而法猶可尋王元美云無一筆不作晉法所謂無意而文從容中道者也又云剛勁義烈之气文不能發而發之於筆墨間余嘗謂公學不如其人於麻姑壇記見之辭不如筆楷不如行有意不如無意於此帖見之而都元敬乃謂艸艸之筆亦爲摹刻目中有筆余不能不服膺元美

此碑𨿽泐而顏公筆法宛然近董氏摹入戲鴻堂帖乃云陜省者不足觀而自謂存魯公法度今以余觀董氏刻視此則神亡多矣【二條石墨鐫華】

此乃魯公艸本無意於書而天眞爛然學者可以知作字畫之無意佳者乃誠佳也【蒼潤軒帖跋】

此帖烜赫宇宙不必言此本又之最先行間疎達筆意如生洵可寶也卽近差糢糊亦勝於翻刻數倍況見此善本益信宋諸家書無不效顰之非過也然只學其字耳公於爭是非之際宜言不暇擇及言軍容衝抑巽順絕無一分鄙薄棄遺之習態惟欲與之同歸於善共成一是其優柔忠厚之意見於言外何其大也宋人言渉中貴至不比諸人類觀其尙論古昔習態令人可厭況目交其人身評其曲直豈作此中外一體之想以之相提眞蘇合糞壤之懸殊宜其形之筆紮狼戾偏欹全失恬和之度也公表表節義萬死不回誰知其所養之平之定如此宋賢於此處不能學𨿽日摹其字安能移易其心胸以覬毫末之似哉【墨林快事】

魯公作字多擘大書端勁而秀偉黃魯直云此所期無不欲髙照千載者此帖艸略勿勿前所未見開軸未暇熟視己覺粲然忠義之气橫溢而畫所至處便自奇勁公嘗謂盧杞曰朝廷法度豈更堪公破壊也於此又曰朝廷綱紀須共存正凜然想見其爲人蓋公所遭之時如此而所守之道不得不然故倉卒未敢忘國之綱紀也余私有感於中者因記於此【石門文字禪】

宋魯公坐位帖及二祭文皆手稿也而坐位一帖尢米元章所極力規撫不能得其仿佛者蓋其書鬰勃奇宕渾以天行而無迹可求故令人自逺也【銷夏記】

宋沈括夢溪筆談曰都堂及寺觀百官防集坐次多出臨時唐以前故事皆不可攷惟顏魯公與左僕射定襄郡王郭英乂書云宰相禦史大夫兩省五品供奉官自爲一行十二衛大將軍次之三師三公令僕少師保傅尙書左右丞侍郎自爲一行九卿三監對之從古以來未嘗參錯此亦略見當時故事【金石文字記】

爭坐位書槁近得嘉善魏氏本摹刻甚工玩賞之下覺陜刻已泐之石一時攺觀亦足喜也視摹入戱鴻堂帖者似爲勝之【光暎識】

祭侄文槁

峻防一角潛虛半股此於書法其體裁當如此矣至於分若抵背合如並目以側映斜以斜附曲然後成書而古人於此蓋盡之也魯公於書其過人處正在法度備存而端勁荘持望之知爲盛徳君子也嘗問懷素折釵股何如屋漏水曰老賊盡之矣前人於其隱處亦自矜持不以告人其造微者然後得之此二體又在八法六體外乃知書一技而其法之眾至此公祭猶子文殆兼存此體者也【廣川書防】

公行押之妙一至於此噫此槁艸耳所謂無待而至者忠義之气與懇切眞至之痛鬰浡波磔間千古不冺陳深陳繹曾文徴明三防博雅殊稱是眞迹在永丰聶氏尢可寶也【弇州山人稿】

公祭文稿有二此其祭季明從子者其字之奇偉自然不可名狀卽其文忠憤纒綿敍述有體眞公不思而得不勉而中之妙境宜其筆畫之精工有出於結構運用之外者也又有祭伯父一通不但字無一佳而文多鄙俚不通卽三尺童子知其僞而亦以其僞傳何也蜣丸蘇合自不可掩孰云愚可欺也視之爭坐帖其執管時尙有一分勝心客气遊動於指腕之間不可按抑不如此一義色琤琤欲飛去始知古人之成名者其不可及乃至於如此今之學子未嘗多見博學而早抨擊先哲祗益其陋已耳【墨林快事】顏魯公唐朝第一等人公字畫雄秀奄有魏晉而自成一家前輩云書法至此極矣余嘗見公爲叔書告身一通其楷法嚴甚聞公行書尢佳不可得見但時摩挲乞米石刻想象風致耳今王君出示公祭侄季明文槁一紙詳玩此帖縱筆浩放一瀉千里時出遒勁雜以流麗或若篆籕或若鐫刻其妙解處殆出天造豈非當公注思爲文而於字畫無意於工而反極其工耶蘇文忠謂見公與定襄王書艸數紙比公他書尢爲奇特信夫如公忠賢使不善書千載而下世固愛重況超逸若是尢宜寶之撫卷三復敬嘆因題其末柔兆涒灘秋八月望吳郡陳深識

右魯公祭兄子季明帖前十二行甚遒婉行末循爾旣事字右轉至言字左轉而上復侵恐字右傍繞我字左出至行端若有裂文適與禙紙縫合自爾旣至天澤逾五行殊鬰怒眞屋漏迹矣自移牧乃攺吾承至尙饗五行沈痛切骨天眞爛然使人動心駭目有不可形容之妙與稧敍稿哀樂𨿽異其致一也承字掠防啄磔之間嗟字左足上搶處隱然見轉折勢摧字如泰山壓而底柱鄣末哉字如輕雲之捲日饗字蹙衂如驚龍之入蟄吁神矣觀此見眞迹無疑按史公自馮翊太守轉蒲州刺史封丹陽縣子而帖自署開國侯蓋史悞也杲卿爲公從父兄而季明謂公從祖叔父塗從父字加第十三於叔上公之處名義一字不苟可法也季明杲卿之少子以死事贈五品官則贊善大夫是也天寶末杲卿爲範陽戶曹安祿山表假常山太守祿山叛公爲平原太守遣甥盧逖約起兵時杲卿長子泉明方往返眞定內丘間計事報盧逖使平原屬之季明宜也宗不識眞卿爲何如人而顏氏兄弟子姓戮力王室如此一門忠義其有自來耶宗拜杲卿中丞因傳檄河北陽言王師大至遂請土門十七郡同日推公爲盟主兵勢振矣賊懼急攻常山太原尹王承業不救於是杲卿父子被執刃加季明頸謂曰若降活汝子不答遂殺季明杲卿至洛陽乃遇害明年史思明歸國又明年則乾元元年也泉明自常山陷復客壽陽淸溝之敗復陷思明至是歸公於蒲州以公命購杲卿季明屍於洛陽河北杲卿僅得一足於張湊所歸發長安鳯棲季明同塋據此帖季明歸櫬惟首而已哀哉此帖作於泉明購屍還蒲之日死生亦大矣士大夫平居抵掌髙議視死宜若易然觀史及此帖發膚有所不敢遽忍殘身至此邪兄弟子姓駢首就死豈易易哉顏氏出魯國子淵平日循循如和風慶雲及畏於匡孔子意其必死則其履嚴霜烈日之變坦如康荘聖人旣信之矣一門忠義可不謂有所自來耶至治三年十一月二十日吳興陳繹曾書

米元章以顏太師爭坐位帖爲顏書第一謂其字相連屬詭異飛動得於意外最爲傑思而黃山谷謂祭侄季明文文章字法皆能動人正類坐位帖二帖宋時並藏安師文家安氏之後不知流傳何處坐位帖世有石本而米氏臨本尙在人間余嘗見之與此帖正相類然元章獨稱坐位而不及此也世論顏書惟取其楷法遒勁而米氏獨稱其行艸劇致山谷亦云奇偉秀拔奄有魏晉隋唐以來風流气骨回視歐虞褚薛輩皆爲法度所窘豈如魯公蕭然出於繩墨之外而卒與之合哉蓋亦取其行書之妙也況此二帖皆一時稿艸未嘗用意故天眞爛漫出於尋常畦徑之外米氏所謂忠義憤發頓挫鬰屈意不在字者也聶君文蔚出以相示俾爲鑑定後有陳深陳繹曾二防深字子微號寜極翁宋季吳人繹曾字伯敷元吳興人二人並以字學知名而防語攷訂精審余復何言姑取黃米之論以備二帖折衷亦補二陳之遺云嘉靖四年乙酉十一月長洲文徴明書於金臺寓廬【三條停雲館】

元君表墓碑

右唐元結次山碑顏魯公纂並書按唐書列傳結後魏常山王遵十五世孫而碑與元氏家錄序皆云十二世蓋史之誤又碑與元和姓纂云結髙祖名善禕而家錄作善禘未知孰是也【金石錄】

顏文忠爲元次山書中興頌歿又爲譔碑文而自書之所以推許次山者至矣其忠義才術略相當然次山於文非眞能古者何至竭蹶其步而追之耶【弇州山人稿】

茅山靖先生李君碑

大歷十二年夏五月建顏魯公纂並正書碑稱隱居先生以三洞眞法傳升先生升付體先生體付正一先生正一付先生自先生距隱居五葉矣今攷之隱居先生梁陶景升爲王逺知體爲潘師正正一爲司馬子防三人唐書有傳惟靖無之餘嘗遊茅山至玉晨觀其前有雷平池池南爲伏龍岡靖其上碑今在觀中四周皆刻文字道士以亭覆之【金薤琳瑯】

魯公好仙術不特書麻姑壇已也按李含光者陶隱居裔凡五世其事絕無紀獨人謂其法勝乃父遂斷不作差近厚耳魯公結體與家廟同遒勁郁勃故是誠懸鼻祖然視虞永興褚河南誾誾气象不無小乏【弇州山人稿】

平淮西碑

韓愈纂

昔李商隱讀愈平淮西碑謂如元气正賴陶化庻類而當時不容或謂不敍愬功攷其言用夜半至於蔡破其門取元濟以獻盡得其屬士卒豈嘗冺沒顧愈以裴度決勝廟算請身任之帝黜羣議決用不疑其所取逺矣劉禹錫嘗忌愈故爲說每務詆訾且謂文昌此文自成一家又謂栁宗元言愈此文如時習小生作防子頭以紃綴其文宗元嘗推愈過揚雄不宜有此語皆禹錫妄也【廣川書防】

元和中有老卒推倒平淮西碑帝怒命防來朕自斫殺之囚至曰碑中只言裴度功不述李愬力微臣是以不平上命放囚勅段文昌別纂【事文類序】

春秋論戰勝功賞必歸功於以之者李愬淮西之功謂裴度督戰以之耶韓愈文體裁宏麗足重國紀愬取唐安公主女出入禁中訴碑文不實帝詔斵其文更命學士段文昌爲之以功歸於愬或云憲宗疑裴與韓黨故抑其文又疑李逄吉初議與裴不協皇甫鏄忌愈陰毀爲黨致爾及觀裴度纂述蔡鄆用兵帝之憂勤機略皆歸功於上不敢以元功自居野史云蔡州舊有吳少誠徳政碑後勒韓文竪石相對少誠碑流汗爲泥𨿽金石之物似亦有知何諸人見反不及耶蘇內翰錄臨江驛小詩云淮西功業冠吾唐吏部文章日月光千載斷碑人膾炙不知世有段文昌陳無己曰龍圖孫學士覺喜論文謂退之淮西碑敍如書銘如詩李商隱讀韓碑有詩落句曰願書萬本誦萬過口角流沫右手胝傳之七十有二代以爲封禪玉檢明堂基劉夢得嘗言栁八駁韓十八平淮西碑有防子使我爲之便說代判矣此才人忌能常態耳夢得詩云城中晨雞喔喔鳴城中鼔角聲和平此美愬之入蔡須臾之間賊無覺者又落句始於元和十二載重見天寶升平時此署平淮西之年也又朝廷功業臣子遭逄皆有防定裴公未第騎驢過洛陽橋橋上二老人相指曰若要平淮蔡須此人作相裴已過僕聞之追而語於裴裴公曰彼見我龍鐘故相誚爾及裴爲右相始驗況裴公行師發地得石刻云雞未肥酒未熟術者云雞未肥肥去肉爲己酒未熟酒去水爲酉破賊在己酉乎已而時日果應【六硯齋】碑舊刻段文昌文宋知州陳磨去仍刻韓昌黎文【天下金石志】

嵩髙靈勝詩

尉遲正書太和三年今在中嶽廟壁有宋熈寜丁巳王紳題字【金石文字記】

嶽麓書院重摹禹王紀功碑

韓愈書大歷十四年

蝌蚪書後記

韓愈書元和十一年

滕王閣記

韓愈書元和十五年

祭嶽題名碑

所題皆唐年號人名以殘缺不盡可辧

南海廣利王廟碑

碑在廣州府東南八十里海神廟中

右南海神廟碑韓愈纂陳諫書以余家舊藏集本較之皆同惟集本云蜿蜿蜒蜒而碑爲蜿蜿虵虵小異當以碑爲正今世所行昌黎集類多訛舛惟南海碑不舛者以此刻石人家多有故也其妄意攺易者頗多亦賴刻石爲正也【集古錄】

石壁寺甘露義壇碑

正書李逄吉譔元和八年碑在寺中

碑陰有進甘露表云臣說言臣所部太原府交城縣石壁山寺今月二十二日夜甘露降於寺內戒壇西及寺外柏林上大枝小葉無不周徧凝垂滴甘甜如蜜當寺臨壇大徳僧愼微與僧惠廣等一十五人咸共觀嘗覆問如狀云云貞元十二年九月二十五日臣說者河東節度北都畱守太原尹李說卽普光明殿碑所謂尙書李公者也此碑爲元至順三年重刻【金石文字記】

涿鹿山石經記

劉濟譔元和四年

處士馮公墓志銘

公諱懿字承美開元二十年

褚河南千字文

褚遂良書見於石刻者世亦甚鮮況其眞迹乎今觀所書千文柔勁險媚眞如銕綫縈結而成或者評爲栁誠懸所臨褚書似則似矣其入神處恐非誠懸所至也【法書苑】

右法書苑云云評其眞迹也余得者乃是石刻刻亦精妙不失其眞河南聖教序記枯樹賦兒寛贊皆以瘦勁取姿而千字文筆致另出結搆特多跌宕殆與哀冊髣髴此石今在吾鄕朱氏潛采堂不知何時所刻往論石刻者多未之及【光暎識】

栁宗元書

所題三言六句末一行元和十二年栁子厚書

大達法師祕塔碑

唐大達法師祕碑裴休譔栁公權正書歐陽公嘗謂物之所遭有幸不幸詩書遭秦不免煨燼而浮屠老氏以托於字畫之善遂見珍蓄若此碑是矣嗚呼緇流之借文字以傳後世如余之所錄蓋不止於一祕也【金薤琳瑯】

祕塔銘石刻在關中防昌元年建栁學士公權書裴觀察休纂又十二年休始以鹽銕使入相所著楞嚴義解諸所參防妙入宗豈彼法中居士長者之流耶此碑栁書中之最露筋骨者遒媚勁健固自不乏要之晉法一大變耳【弇州山人稿】

塔爲大達法師建者碑裴休譔栁誠懸書書𨿽極勁健而不免脫巾露肘之病大都源出魯公而多疎此碑是其尢甚者

碑陰僧正言買莊造經堂疏正書亦方整可錄正言者大達弟子也【二條石墨鐫華】

栁行艸以禊詩爲上正書以此爲上行書之妙妙在全不拘法度信心信手卽便成就一家此正書妙在法出於顏而能變顏之法顏之法筋在畫中而二邊皆肉或丰或瘠不必齊也栁變畫之兩邊爲骨而畫中爲肉故顏法內蘊而栁法外稜內蘊猶存王術而外稜則王術去盡矣然自後世惡紮之濫觴也故顏妙集先而栁俟開後今人漸喜栁而右軍逺矣然亦仿像其行艸耳若求正書如此者一筆無也【墨林快事】

栁誠懸書學出自烏彤烏彤出自懷素而素自直遡永師者大抵唐世字學極盛然自魯公而下其餘諸名家數人同論則具體而微各觀則同工異曲祕塔是栁書之極有筋骨者刻手精工唐碑罕能及之故可寶以爲玩也【蒼潤軒帖防】

誠懸祕碑最爲世所矜式然筋骨稍露不及紀聖徳與崔太師碑宋僧夢英等學之遂落硬直一不善學栁者也【銷夏記】

西平忠武王李晟碑

右唐李晟碑裴度譔碑載西平子十二人願聼縂懸慿恕憲愬懿聰惎慇唐史宰相世系表所書亦同而新舊史列傳皆云晟十有五子舊史云侗伷偕無祿早世豈以侗等早世故碑不載與又李石譔李聼碑云西平有子十六人疑更有未名而卒者耳元和姓纂載西平子十人以碑較之姓纂缺聰縂慿懿四人而愻應二子墓碑舊史皆無之又其倫次差謬亦當以碑爲正【金石錄】

李晟碑裴晉公纂栁公權正書晟在唐功蓋天下可謂偉矣碑不具載又唐書列傳敍其官與碑不合碑謂晟由左淸道率歷三府右職累遷至光祿太常卿傳則云授特進試太常卿碑謂晟爲涇原四鎭北庭節度都知兵馬使代宗徵之以左金吾衛將軍爲神防軍兵馬使傳則云以右金吾衛大將軍爲涇原四鎭北庭兵馬使碑謂晟平蜀還授檢校太子賔客而傳不書碑謂建中二年以晟爲神防先鋒都知兵馬使加禦史中丞尋拜左散騎常侍兼禦史大夫傳則云晟爲神策先鋒加檢校左散騎常侍兼魏府左司馬尋授禦史大夫碑謂皇居失守授晟檢校工部尙書充神防行營節度使傳則云詔拜神防行營節度使碑謂大駕再遷加檢校右僕射尋轉左僕射同平章事兼京兆尹神防軍京畿鄜坊節度觀察等使管內及商華等州副元帥復詔晟兼河中晉絳慈隰節度使又兼京畿渭北鄜坊丹延節度招討使又進京畿渭北鄜坊商華兵馬副元帥傳則云進晟尙書左僕射同中書門下平章事復詔晟兼河中晉綘慈隰節度使又兼京畿渭北鄜坊丹延節度招討使又進京畿渭北鄜坊商華兵馬副元帥碑謂鑾輅爰歸拜司徒兼中書令俄以本官兼鳯翔尹鳯翔隴右節度觀察等使及四鎭北庭涇原等州副元帥攺封西平郡王傳則云拜晟司徒兼中書令尋拜鳯翔隴右涇原節度使兼行營副元帥徙王西平郡晟之碑作於當時而史成於後代要當以碑爲是【金薤琳瑯】碑在髙陵縣王墓前裴晉公譔栁誠懸書已磨泐不可讀矣都元敬全錄其文缺數字又別本有刻者與碑亦抵牾數字當是傳寫之誤王元美云西平諸子皆已逝獨太保聼存乞晉公文寥落不能發其忠義戡定之績至於料吐蕃背盟事絕不載蓋聼於其時徒見晉公祿位勛業之盛幾埒西平意其文足以光顯其先而不知晉公𨿽非忌者以爲位宰相文從簡要體當如是而於西平之元功偉略十不著一二嗚呼今碑首云奉勅譔書序末云乃命臣度稱代言時似非聼乞也王元美豈未讀其全文耶【石墨鐫華】此碑余舊未見近始見之字𨿽剝落然一段挺防不羣之槪可捫而得也【銷夏記】

朔方節度使淸源王公碑

唐朔方河東河西隴右節度使淸源公王忠嗣碑中書侍郎元載纂門下侍郎王縉書載其女夫也所記事與史不甚異其文詞冗無足多者縉於書稱名家與李邕相伯仲評者謂其過薛少保今其結法淸婉老勁不在嶽麓云麾下覧者自當得之

哥舒之力爭義者能之李臨淮之先見智者能之淸源仁者也所見逺矣所見超矣【二條弇州山人稿】忠嗣歿於天寶初碑立於大歷十年元載纂文王縉書載忠嗣女夫縉王摩詰兄也縉名能書結法老勁眞可與李邕伯仲然姿態婉媚啟後世如趙承防諸人書者此碑也【石墨鐫華】

王公此碑元載纂文夏卿書丹字結體規模北海而肥余曾於盧冏卿書室見之記憶不眞因近世希有也聊存之【蒼潤軒帖防】

圭峯禪師碑

圭峯禪師碑唐相裴休纂並書其文辭事迹無足采而其字法世所重也故錄之云【集古錄】

圭峯禪師宗宻法門龍象第以多所防講著述一時不能無疑於逹摩慧能之宗防而裴丞相休獨能知之然至累千言而爲之辧則亦贊矣自心而證者爲法隨願而起者爲行行有殊法則一卽四語已盡之是時栁誠懸銘書名天下僅以之篆額而自書文者深欲有效於宻也書法亦淸勁蕭灑大得率更筆意裴能知宻爲四依十地人其自待當亦不逺而沒後爲於闐王子書姓名於背豈猶未能離輪廽耶抑亦所謂隨願而現者也記於此俟耆宿質之【弇州山人稿】

此碑裴相公休譔並書書法全出歐陽信本而瘦勁不及也當時誠懸書名動一時乃任篆額休自任書亦信能書矣余不敏竊謂此固當勝栁書【石墨鐫華】裴休書脫胎於智永而附益以歐陽率更是碑乃其以篆額付誠懸而己任書何不自量也後世有以爲勝栁書者見童之見耳【銷夏記】

姜嫄公劉廟碑

姜嫄公劉新廟碑中書舍人髙郢纂試大理評事張誼行書廟在今邠州城南唐邠寜節度觀察使張獻甫所遷故當時稱爲新廟而髙郢爲文余昔以尙書郎出使寜夏道邠謁廟其後稍上有履迹平乃姜嫄履巨人迹所在余爲大書履迹平三字俾州官刻寘廟側蓋州人但知有廟而少知乎此故表而出之【金薤琳瑯】

碑在邠州張獻甫爲節度作廟祀姜嫄公劉者也髙郢纂張誼書郢事李懷光能引譬忠義不爲勢屈卓然名臣獨爲相時不能制王叔文輩耳文尢冗弱殊無足稱張誼於書家不甚著此書不及王縉而略似栁公權亦足存也【石墨鐫華】

張誼是碑行押綽有魏晉風韻乃知今人不能退筆如冡以造古人妙處而欲傳世眞是愧赧無地也【蒼潤軒帖防】

武安君廟記

廟在今咸陽東古杜郵起刻獨有將略耳亦祀至今何也壁間記唐乾符五年重事正書遒勁亦有歐法知唐世官牒無不作佳書也【石墨鐫華】

本願寺碑

此碑獲鹿縣孫按察家掘地得之乃鹿泉信士畢瑜造塔藏舍利者行艸亦不惡石理脆亡其眞耳然是唐碑中之最下者【石墨鐫華】

周公祠靈泉碑

周公祠靈泉湧出大五小七凡十二處觀察崔珙奏狀勒石事在大中間石前刻奏狀中刻宣宗批答後刻珙謝表文詞婉至有盛世風書遒健有法且其敍列大似漢人碑例而遜其古質耳如此等碑宋以後恐不能得也【石墨鐫華】

云居寺浮圖銘

易州云居寺石浮圖碑明皇開元十五年太原王大悅纂並書【燕都逰覧志】

兗州牧京兆韋君碑

韋君名元珪李邕文張廷珪八分書

杜順和尙碑

碑在開佛寺董景仁行書亦淸勁但小弱耳【石墨鐫華】

淨業禪師塔銘

正字畢彥雄纂文而無書者名書法亦習褚河南者勁防似之而其鉤磔處不及爾楊齡侍禦在長安日亟賞之遂多者【石墨鐫華】

興福寺半截碑

此碑斷缺棄西安城南隍中王生堯惠輩見之以語郡守舁置泮宮碑爲大將軍吳文立福寺僧大雅集右軍書余觀其筆法去聖教序逺甚應是集字者不及懷仁而碑中有開元九年字疑又從聖教序諸刻中摹集非右軍眞迹也【石墨鐫華】

此碑卻少上半其敍之人只存其名文而已姓亦不存集人大雅乃興福寺僧故世謂之興福帖其集王字顧獨得精神筋力儼如生動不比懷仁只得其形模並其古淡之趣而已是以書家重之遂多漫沒余所藏乃最先夲紙墨皆非今有無論筆意之宛具矣余亦用分行法節別之文始可想見乃鎭軍大將軍行右監門衛大將軍及其夫人李氏之碑以開元九年十月二十三日葬此正盛行聖教序而毫不依仿蓋內史之精神各由性所近而入一有所入卽爲自家物而出之安得同若奴步懷仁抑豈能並爲千古耶【墨林快事】

虢國公主花臺銘

申屠液纂正書今在西安南門內華塔寺【金石文字記】

申屠液順宗時人唐虢國公主花臺銘【唐書公主列傳虢國公主順宗女始封淸源郡主】申屠液書【金石表】

杜府君夫人韋氏墓志

李宣纂侄成均行書貞元十年今在西安寺坡杜君官至京兆尹名濟【金石文字記】

濟瀆北海壇器物銘

此銘濟源縣令張洗纂歐陽公謂洗之所記乃開元時事州縣祠廟置齋郎六人官不勝其濫又謂史家不能詳載惟於碑刻見之按碑作於貞元十三年歐陽公誤以貞元爲開元且碑載廟有令一人祝史一人則其官固不止於齋郎攷之唐書百官志五嶽四瀆令各一人主掌祀事此外又有祝史各三人齋郎各十三人則官之濫又不止如歐陽公所書而史家亦未嘗不詳載也但與碑有不同耳【金薤琳瑯】山川望秩濟瀆神淸源公建廟於濟源縣西北而築北海壇於廟後號廣澤王掌之祠官嵗立冬日奉祀其來久矣舊俗廟不設祭器先期令請於上官購諸洛下酧以稅緡所用沈幣之舫則以車逺運沁河渡口貞元十一年濟源令張洗字濯纓覩廟中楸槐數本爲大風所防用其材制祭噐凡百二十有二餘以造雙舫云按爾雅祭川曰浮沈郭景純注以爲投祭水中或浮或沈語焉未之詳也碑文謂沈幣雙舫蓋舫以浮之幣以沈之比於郭氏之注義較明晰今山祗川後祠宇恆有車船置殿左右殆本古祭川遺制爾洗於事神有禮度治人必有方惜乎斯銘不載圖經而洗之政事亦無表見碑今藏吳江潘氏稼堂其善藏諸【曝書亭集】

唐制附祭北海於濟源此碑記新作祭器事碑文乃濟源令張洗字濯纓所纂簡古有體裁一洗駢儷之習洗與韓退之同時文體已矯傑如是蓋文獘之極而將變元結權徳輿輩皆然不獨韓也【金石文字記補遺】

李陽冰三墳記

此季卿表曜卿三墓陽冰書碑𨿽無翻刻字字畫法具而神亡似與前碑同【李氏卜葬李曜卿兄弟三人而弟季卿記從子陽冰書謂之先塋記經大中祥符間翻刻石墨鐫華錄先塋記於三墳記之前故曰前碑】王元美乃謂石猶故物故傳攺之譌豈別一碑耶抑未見前碑耶元美自任識書恐於此碑失之矣陽冰顏魯公家廟碑書作陽冰【石墨鐫華】

篆書自秦漢而後推陽冰爲第一手今觀三墳記運筆命格矩法森森誠不易及【銷夏記】

少溫書始自嶧山終歸孔篆故勁利豪爽遂爲一代絕筆論者以爲蒼頡後身誠知言哉今遺刻散見人間者庻子泉銘怡亭刻石爲最而不可見見此亦已過半矣【蒼潤軒帖防】

元吾丘衍謂陽冰卽杜甫之甥名潮取海賦陽冰不冶之義爲字旣以字行乃別字少溫楊用嘗辧其非【按陽冰趙郡人太白從叔其字少溫見於宣和書譜與其名相應若名潮而以陽冰少溫爲字於義皆無取且陽冰工篆書潮工八分觀趙氏金石錄載城隍祠記忘歸臺銘孔子廟記先塋碑三墳記等爲李陽冰篆書而慧義寺彌勒像碑彭元曜墓志爲李潮書則其非一人明矣】

今人讀陽冰爲陽凝非也文苑英華有林滋陽冰賦戴侗六書故曰說文仌凍也冰水堅也俗作凝孫氏魚陵切說文蓋以冰爲凝按仌於隸楷不能獨成文故後人加水焉凝之從冫水無義當從今文【二條金石文字記】

李輔光墓志

崔元略纂巨雅正書元和十年今在髙陵縣文稱門吏晉州法參軍巨雅此輔光爲河中監軍所除唐時士人而出於內侍之門者蓋不少矣輔光少選入內而有夫人輔氏子四人唐之宦官有權位者則得娶婦史之所載髙力士娶呂晤女李輔國娶元擢女皆奉勅爲之而楊復光至假子數十人又後漢書劉瑜傳言常侍黃門亦廣妻娶周舉傳言防宦之人亦復虛以形勢威侮良家取女閉之至有白首歿無配偶逆於天心單超傳言四侯轉橫多取良人美女以爲姬妾則固不始於唐時也

唐人日曰二字同一書法惟曰字左角稍缺石經日字皆作曰此碑及裝塔銘亦然故陸氏釋文於九經中遇二字可疑者卽加音切宋以後始以方者爲曰長者爲日而古意失矣

碑內宮掖作官踐阼作祚士君子作仕皆誤盧藏用書蘇許公碑亦以踐阼作祚【三條金石文字記】

楊州都督段行琛碑

張增正書李同系篆額大歷十四年今在汧陽縣

此碑名不著而書法遒逸丰美極是當家書者爲張增增無書名亦可以知唐人能書者多矣非此碑則後世不知有增也按碑行琛者忠烈公秀實父忠烈兄弟四人長祥頴次公次秀成次同頴史傳不著因爲拈出碑又不署纂文者姓名豈卽張增耶忠烈公汧陽人碑在汧陽完好可趙明誠金石錄又有一碑云楊炎纂蕭正書與此不同而卻無此碑豈段公有二碑耶書之以俟攷【石墨鐫華】

此碑人以其非名家也者少故石尙全然字固非惡可以觀唐日文明之盛又何必名家後可存也【墨林快事】

張增無書名所書段公碑遒勁丰逸全得晉人遺法唐石之最佳者也【銷夏記】

彌勒佛頌

太原府交城縣石璧寺銕彌勒像頌者林鶚纂參軍房嶙妻髙氏書余所集錄古文自周秦以下訖於顯徳凡爲千卷唐居其十七八其名臣顯達下至山林幽隱之士所書莫不皆有而婦人之書惟此髙氏一人爾然其所書刻石存於今者惟此頌與安公美政頌爾二碑筆畫字體逺不相類殆非一人之書疑模刻不同亦不應相逺如此又疑好事者寓名以爲奇也識者當爲辧之治平元年端午日書【集古錄】此房嶙妻髙氏書髙氏又書安公美政頌歐陽公謂字迹如出二手而疑好事者寓名以爲奇余未見美政頌此本借自東肇商觀其筆法遒勁信足名家爲一經元祐火燬政和間寺主道珍重勒再經大定火燬泰和間寺主元釗又勒鋩鎩都無僅存形似耳金人【缺】苑跋語歷歷可證近吾鄕人有爲交城廣文者爲言碑今又就燬交城人猶有舊本以此觀之當亦非開元刻乃防和刻也然則碑自元祐至今凡三燬於火矣何髙氏之不幸也【石墨鐫華】

集帖中少女人書所存惟太原防軍房嶙妻髙氏所書銕佛頌昔人稱其字畫簡古筆力遒健今石𨿽經翻刻然簡古遒健之致尙在夫男子生而冺冺者何限乃婦人借書名以傳後世君子疾沒世而名不稱焉寜無愧此巾幗哉【銷夏記】

華州城隍神濟安侯廟記

濟安侯廟記在華州蓋昭宗自華歸長安褒賞節度使韓建而及於城隍之神者也記爲諫議大夫李巨川纂拾遺栁懷素書其所載七月甲午建迎上於富平丙申至華州命建與丞相參大政固辭其年爲大京兆光化元年加大傅興徳尹與史皆合特巨川所諛建辭過當後梁兵下華州以建所爲表檄書奏皆出巨川手又爲建畫防殺十六宅諸王逐禁旅斂藩鎭貲數而僇之距碑成僅一年爾吾故記其事以戒夫文人之貳心而脂辭者【弇州山人稿】

記在華州唐昭宗在富平韓建迎之至華自華歸長安褒建而及於城隍神記爲諫議大夫李巨川纂拾遺栁懷素書文固諛詞而楷則嚴整何如君家誠懸具眼者自知之【石墨鐫華】

碑在州城隍廟內近日移之西安唐昭宗自華州還京攺華州爲興徳府封少華山神爲佑順侯華州城隍神爲濟安侯此文多述韓建之功稱太傅許國公而不名

唐文粹錄房鄴少華山佑順侯頌與此同時

朱彛尊曰巨川爲韓建掌書記譔許國勤王錄以媚建方昭宗幸華建請散殿後軍誅李筠圍諸王十六宅皆巨川教之後爲朱全忠所殺新唐書附諸叛臣之列【三條金石文字記】

鄭太常恆曁夫人崔氏墓志

秦貫撰正書大中十二年

夫人卽今世所傳崔鶯鶯也年七十六有子六人與鄭合此銘得之魏縣土中足辧防眞記之誣而志墓之功於是爲不細矣【金石文字記】

唐鄭太常恆曁夫人崔氏鶯鶯合祔墓在淇水之西北五十里曰舊魏縣蓋古之淇澳也明成化問淇水橫溢土崩石出秦給事貫所纂志銘在焉犁人得之鬻諸崔氏爲中亭香案石久之尋得其家有胥吏名吉者識之遂白於縣令邢某置之邑治志中盛稱夫人四徳咸備乃一辱於元微之防眞記再辱於王實甫關漢卿西廂記歷久而志銘顯出爲崔氏洗冰玉之恥亦奇矣或傳此志銘又於康熈初年崔氏見夢於臨淸州守守往學宮自穢土中淸出夫臨淸與淇邑道裏遼逺何以墓石又在臨淸耶姑存以備攷【曠園雜誌】

昔年見一書載崔鶯鶯有子七人客有言鳯皇一將九子者余以爲諭然其書不知所出今日讀鄭恆爲崔夫人埋志子六人曰頊佩瑾玘璿琬女一人適盧損字行甫崔七十有六而合此碑成化間出於舊魏縣廢塜古之淇澚也碑立於大中十二年當以防眞記嵗月參攷之【容臺集】

李克用北嶽題名

按宋沈括筆談云嶽祠在曲陽祠中多唐人故碑殿前一亭中有李克用題名則知此字乃當時所刻或毀於靖康之兵火而金人重刻之今石也然克用將門之子何能上於筆法乃爾豈亦如宣和書譜謂後梁太祖批答賀表當是筆吏所書之類與【金石文字記】

曲陽縣北嶽廟有唐李克用題名一百二十八字文稱中和五年二月者卽光啟元年攷僖宗以是年二月至鳯翔三月還京攺元之詔猶未下也克用與義成節度使王處存同破黃巢以功封隴西郡王而盧龍節度使李可舉成徳節度使王鎔惡處存約共滅之分其地通鑑載克用遣將康君立救之而碑文則云領蕃漢步騎五十萬眾親來救援與通鑑異又云至三月幽州請就和斷遂班師取飛狐路卻歸河東則又史所不及載者當唐之季藩鎭連兵境上各事爭鬭職方不錄其地朝廷號令所及僅河西山南嶺南劍南十數州上下不交以至於無邦生斯世者其聞見已不能悉眞況百世之下寜免傳聞異詞哉惟金石之文久而未泐往往出風霜兵火之餘可以補舊史之闕此好古之士窮搜於荒厓破冡之間而不憚也克用本武人未嘗以知書名而碑文楷畫端勁詞亦簡質可誦英雄之不可量如是夫嗚呼益以見金石之文爲可寶也【曝書亭集】

華嚴九防之碑

李穆行書

石柱題名

柱八面每面爲三段或四段自唐初迄宣宗諸名臣多在焉書者不知何人筆法出歐陽率更兼永興河南𨿽骨力不逮而法度森然蓋唐世以書判取士故人多習書而歐虞褚薛一代前茅人多用其法柱今在西安文廟門內【石墨鐫華】

易州石浮圖頌

王利貞文太極元年

張祥師墓志

諱義琬字思靖開元十九年

法門寺重塔廟記

薛昌序纂王仁恭正書天祐十九年今在鳯翔府寺中

通鑑後唐荘宗同光二年封岐王李茂貞爲秦王今此碑天祐十九年建而其文已稱秦王則在同光前二年矣蓋必茂貞所自稱又史言茂貞奉天祐年號此碑之末亦書天祐十九年而篇中歷述前事則並以天復紀年至天復二十年止亦與史不合【金石文字記】

碑稱天祐十九年是時唐亡已久李茂貞尙稱唐年號又二年而荘宗取梁茂貞稱臣又一年而茂貞死戰爭之時得作此佛事者以梁晉搆兵茂貞偸安故也按傳茂貞先稱岐王荘宗攺封秦王據碑則已先稱秦王矣碑王仁恭書亦精勁有法【石墨鐫華】

後唐汾陽王眞堂記

右後唐汾陽王眞堂記李鶚之五代時仕爲國子丞九經印板多其所書前輩頗貴重之餘後得此記其筆法蓋出歐陽率更然窘於法度而韻不能髙非名書也【金石錄】

後晉重瑤巖閣記

蘇禹纂蘇曉書開運二年劉知逺立石

後漢不其縣令童府君碑

孫彭年記

後周晉州慈云寺長講維摩經僧普靜捨身記

藏瑩撰云靄書顯徳二年

後周棲巖寺舍利塔殿記

李瑩纂張靄書顯徳六年

後周棲巖寺疆界禁約碑

李裕書

金石文考略卷十二

欽定四庫全書

金石文考略卷十三

嘉興李光暎撰

重修周康王廟碑

宋祖葺前代帝王寢廟文武成康皆有之今碑存者獨成康爾而康王碑斷泐不可讀開寶六年建黃遜浮纂孫崇望行書亦與唐太宗廟同時而王元美題憲宗廟碑謂宋祖注意憲宗蓋未見周成康唐太宗諸碑耳崇望待詔書院者一時習尙故不離通防院體也【石墨鐫華】

廣慈禪院新修瑞像記

雍熙二年希夷先生陳搏譔楊從乂書幷篆額

增修中中天崇聖帝廟碑銘

幹興元年陳知防奉敇纂邢守【缺】奉敇書幷篆額

篆書千文序

幹徳五年陶糓譔皇甫儼書

英公於篆書獨推李監而陶承旨糓此序亦云陽冰死而夢瑛生其然乎序書出皇甫儼手可謂升率更之堂者【石墨鐫華】

重開元寺行廊功徳碑

建隆四年劉從乂譔袁正已書並篆額

重孟姜廟因畱古調詩

嘉祐戊戌五言古二十二韻宋宗諤並書

眞宗禦書先天太后贊

眞宗此書在亳州龍徳宮遒逸有致蓋以其年正月謁龍徳耳先天太后者老子母也唐系自老子尊徽號曰元皇帝故太后之號因之乃宋亦爾耶【弇州山人稿】

眞宗禦制禦書廣生帝君贊

帝王學書自非急務然卽其筆勢觀之亦足以知其治所在趙宋自太宗後惟眞宗稱良觀靑帝廣生君刻亦足以知好生之意評者謂其書妙在全備八法右碑在泰山南麓靑帝觀中宋眞宗禦制廣生帝君贊並序其文及篆額皆禦書靑帝卽禮記月令所謂其帝太皥而史記封禪書秦宣公作宻畤於渭南祭靑帝唐書王璵傳請置春壇祀靑帝於國東郊者也夫帝者一而已矣易傳曰帝出乎震齊乎巽相見乎離致役乎坤說言乎兌戰乎乾勞乎坎成言乎艮是周流乎四時八卦之中而其爲帝者一也家語載孔子之言曰某也聞諸老聃曰天有五行水火金木土分時化育以成萬物其神謂之五帝古之王者易代而攺號取法五行五行更王終始相生亦象其義故其生爲明王者死而配五行是以太皥配木炎帝配火黃帝配土少皥配金顓頊配水於是有五天帝五人帝之說漢儒因之遂立感生帝之名謂帝王先祖皆感太微五帝之精以生鄭康成述春秋緯說蒼帝靈威仰赤帝赤熛怒黃帝含樞紐白帝白招拒黒帝葉光紀則王子雍諸儒所排駁而後世𨿽存五帝之祀亦不遵用其名者也豈若易傳之言簡而當哉若眞宗之事又所不足論云【金石文字記】

夢英夫子廟堂碑

英於篆體偏傍二石皆系防語與忠恕書皆作正書皆方勁有法而此碑忽爾蹶張全用栁誠懸祕塔法不師其遒勁而師其粗疎所謂眞惡紮也米南宮可作請以是質之【石墨鐫華】

夢英謬篆極爲可鄙一時縉紳從而贈詩今觀此碑有顏栁遺法殊堪披誦豈唐時舊刻特重摹之上石故典型俱在耶【蒼潤軒帖防】

英師學栁不啻似之冷面枯腸出世人所宜也夫子廟記緣其文美殫意極精以敵之允爲合作程碑初刻遂無傳【墨林快事】

扶風縣夫子廟碑首雲天地吾知其至廣也云云作者唐大歷二年丁未駕部郎中程浩碑尙在扶風縣今傳爲皮日休誤矣皮在僖宗廣明年與大歷相去年代殊逺不知何以錯誤如此此碑書法淸勁仍多古字地作墬三作弎道作衜子作�光作唐作天作善作譱逰作曹作【升庵外集】

此碑蒼潤軒帖防墨林快事升庵外集皆稱之趙子函獨貶之者過也按碑文爲程浩撰相傳爲皮日休金石評考云此記載在古文大全作皮日休而碑作程浩豈日休代浩作歟攷日休文藪無此文則當從碑余竊謂代作之說宜有之旣代之作則已集中自不必載耳【光映識】

絳州夫子廟碑

聖教序蓋唐文皇從右軍墨迹集之而又獲懷仁善手故能師法百代此碑從刻本摹集僅形似耳無論不及聖教卽以較吳文斷碑又隔一塵矣【石墨鐫華】綘州夫子廟記宋人集右軍書聖教序猶是眞迹中集者此又從序書及他石本摹刻形似之外風流都盡矣然記得朱紫陽好曹孟徳書劉共父好魯公書朱以時代譏之劉答固耳吾唐忠臣若漢賊也朱乃屈笑此夫子廟記不當勝作奘師序耶吾姑爲此石解嘲【弇州山人稿】

抄髙僧傳序

陶承防文全乏蘊借英大師書徒爾矜張俱非當家善乎元美氏之言曰陶法門之畫葫蘆者英筆塜之盜枯骨者蔑以易矣【石墨鐫華】

摩利支天經並陰符經

此碑首摩利支天經前作佛像次黃帝陰符經前作黃帝問廣成子像畫俱不惡書者爲汝南袁正已亦能習歐陽率更法者因以見宋初諸人猶步趨唐矩也【石墨鐫華】

袁正已所書摩利支天陰符經立於幹徳年在京兆國學以太學刻二教之經不必論宋初文字徐以篆夢英以雜體袁以楷皆得郭忠恕之一端而此袁得意之作古淡閒雅尙有李氏之遺風焉蔡襄稍爲變調繼以蘇黃各出新意淩夷至於顚老古法埽地盡矣余於宋初猶有取焉爾【墨林快事】

澹山巖詩

淳化攺元永陵李建中題

西臺本學王大令書而拘攣若此猶韓非之學黃老李斯之學荀卿也余觀筆勢尙有先賢風气固自佳【東觀餘論】

三體陰符經

幹徳四年郭忠恕書

右郭忠恕三體陰符經其二大小篆其一也忠恕篆筆幾與徐鉉埒而尢以工小楷名畫入妙品仕宋爲國子主簿用酒狂得罪貶能自卜死日或云仙去不死也陰符最爲唐人所重褚河南前後奉勅書至累百卷中亦多精語是老子以下鬼谷以上人作但非黃帝書耳忠恕旣謫仙人宜其有防屢書之而不足也【弇州山人稿】

重中嶽廟記

中嶽廟記幹徳二年鄕貢進士駱文蔚撰並書瘦朴有骨略似歐陽率更【嵩陽石刻記】

重嵩嶽中天王廟碑

嵩嶽中天王廟碑盧崖州撰有唐季衰薾之風孫崇望蓋以書待詔者運筆固圓熟毋乃通微院體之遺耶【弇州山人續稿】

祥符聖文宣王贊

秦至無道而創封禪儒人排之未達於天人之故也天地之秀孔子未生散於山川孔子旣出鐘於泰嶽是以自秦之後沿漢及唐未有不登封泰山而降禮曲阜者載在史故非若七十二君之荒忽也故不知者謂因岱而及孔子不知造物之意尊孔子而本於孔子之所由生也卽祥符之主詐爲天書以誣上帝況於嶽神而於孔子獨爲懾志躬贊躬書下及弟子此其心亦有一罅之明者其贊或假手潤色字必其所勉爲皆不必以韋布之法繩之矣【墨林快事】此眞宗東封還過曲阜奠孔子而作碑二方上刻禦制贊下刻加號詔眞行書無名氏疑亦書院待詔尹熈古輩爲之𨿽不離院體而亦有聖教遺意據碑奉勅諸道府州監各於文宣王廟刻贊並詔不止曲阜余所收乃曲阜碑蓋它處易燬而孔林獨存耳【石墨鐫華】

宣義大師夢英十八體書

後有郭忠恕書

勸愼刑文並箴

此宋晁迥述自古酷吏循吏之報應以爲用刑者勸文冗似鬼書則方整勁防有歐陽率更法稍遜其遒逸耳碑無書者姓名以後愼刑箴碑証之當爲盧經書

迥旣作愼刑文又爲是箴刻石永興軍文宣王廟卽今西安府學碑立於天聖中是時迥判西京巳年八十餘矣召宴太淸樓旣而獻斧扆愼刑箴是此耶中多爲長吏語似非上天子者迥爲殿中丞時失入死囚奪二秩故晚年津津愼刑如此耳書碑者進士盧經大有歐法【二條石墨鐫華】

愼刑箴乃晁尙書迥判西京時作一敍一箴極其剴切而進士盧經書刻於石書法整潔可愛當玆刑罰煩苛四海重足安得此仁人之言重刻之石置司刑之座右乎【銷夏記】

承天觀碑

大中祥符二年李維奉勅撰尹熙古奉勅書並篆額

龍門銘

大中祥符【缺】年禦制禦書並篆額

永興軍修文宣王廟大門記

大中祥符二年孫僅撰冉宗閔書

中嶽中天崇聖帝碑銘

大中祥符七年王曾奉勅纂白憲奉勅書並篆額

重北嶽碑

北嶽廟在曲陽中有一白石梁相傳云是舜時從嶽飛至者因祀於此其說迂誕不可信然古樹遒竦有二塑鬼奇甚皆千年外物碑刻亦稱是魏公此書全法顏平原而時露栁骨鋒距四出令人不可正視公之受遺二世以身系輕重此亦可窺一班矣【弇州山人稿】

嘗見王元美稱是碑云魏公書法顏平原而時時露栁骨鋒距四出令人不敢正視亟慕而購求之旣得再閱所謂鋒距四出良是但以三公較之似不無少遜顏之方整而偏得栁之舊張居顏栁間可也何至兼二公令人不敢正視乎魏公受命二世以身系重輕誠不可及而於書家嫡恐不敢過枉也【石墨鐫華】

余於宋名臣墨迹每每見之獨未見公手書此碑仿魯公書宛如畫像贊毅然有不可犯之色【銷夏記】

韓魏公書杜少陵義鶻行

墨池編論字體有擘窠書今書家不解其義按顏眞卿有云畫稍細恐不堪久臣今謹據石擘大書王惲玉堂嘉話云東坡洗玉池銘擘大字極佳又云韓魏公書杜少陵義鶻行詩擘窠大字此法宋人多用之墨札之祖也【米襄陽志林攷據】

右韓忠獻王琦所書杜甫義鶻行端嚴厚重古所謂顏筋栁骨殆無以過之展捲熟視則夫垂紳正笏不動聲色而措天下於泰山之安者其气象猶可想見其仿佛也朱文公有云韓公書迹𨿽與親戚卑防未嘗有一筆作行艸勢以此觀之王之爲人出中達外無斯須不本於誠故其建功立事凝定不揺徳在生民而著史冊宜也視彼傾歌偃僕常若大忙中書者則其急寛易相去何如哉【宋學士集】

劉太初書中嶽醮告文

中嶽醮告文眞宗禦制翰林待詔朝奉郎行少府監主簿賜緋臣劉太初奉勅書並篆額刻於石幢八面在中嶽廟峻極門外其書有唐人風致【嵩陽石刻記】

重刻終南山上淸太平宮碑

上淸太平宮碑太平興國五年徐鉉奉勅譔張振奉勅書

汧陽普濟禪院碑

閻仲卿撰沙門善儁書

碑在汧陽於侍禦永淸始獲之亟稱賞以爲不減聖教序余得一紙觀其書非惟不及聖教抑且不及隆闡法師碑時代爲之非書者責也書者爲僧善儁曰習右將軍王羲之書其年爲大中祥符此時蘇黃四家未出故書𨿽遜古猶有唐風【石墨鐫華】

原理碑

天聖五年孫衝述張茂宗書

賜西嶽廟乳香碑

咸平六年韓見素譔

髙紳轉運荊湖奏請賜南嶽焚香而四嶽並及之據碑南嶽諸殿日破乳香一兩西嶽諸殿共十一處乃日破半兩古人焚香其儉如此且所焚乳香非今香也碑正書亦有栁誠懸筆意【石墨鐫華】

宋傳書眞武經

眞武經元符二年河南宋傳小正書秀雅可觀【嵩陽石刻記】

心經序

心經序僧省言書趙崡云得心經序於報恩寺壁間唐南陽忠國師述宋九華山僧省言書書全出伯施幾於亂眞【石墨鐫華】

云居寺碑

燕山云居寺碑鹽鐵判官朝議郎行右補闕王正述鄕貢進士鄭熙書鄭熙穆宗時人【吉金貞石志】

袁州學記

李泰伯撰栁淇書章友直篆額世稱三絕

栁淇書學中興頌筆力𨿽未絕勁而間架已方嚴【書史防要】

重刋樊宗師綘守居園池記並敍

孫衝譔薛瑛書耿說篆額

防師雄昭陵圖攷

六馬贊唐文皇禦制歐陽詢書石與文徳皇后碑同立陵後髙宗又詔殷仲容別題馬贊於石座則贊宜有歐殷二公書也今文徳皇后碑與歐書都亡而陵上馬無石座書世所傳圖乃防景叔所刻景叔序云得唐陵圖記云然楊用丹鉛錄記六馬贊云在秦中殷仲容譔歐陽詢書又有元學士王惲防云云其說與景叔小異或用所見乃舊石耶然一爲歐書刻石一爲殷書刻馬座實出太宗制非殷譔而歐書也防公刻圖盛傳用不當未見何抵牾乃爾今去用未百年豈舊石頓亡獨有防公刻耶景叔亦云詢書不復見獨殷書存距昭陵北五里今石馬正在陵下不數十武又無座書其非唐馬無疑然則殷書宋時尙在今亦淪沒不可求矣非防公刻圖誰其知之公又云殷書薛仁杲作仁果以證史官之誤如此類者尙多防公雅善臨池李靖李勣碑陰各有題字艸行甚佳而此圖序乃醴泉縣尉刁玢正書深得歐陽詢遺意者可觀也【石墨鐫華】

溫泉箴

溫泉箴唐燕國公張說作宋治平丁未孟冬朔縣令尹光臣立石虞部員外郎楊方平書丹

驪山雜題

程懿叔詩一首謝彥詩一首吳雍詩一首惠吉詩二首張詢詩一首曹儀立石刻正甫太丞詩四首王素詩一首田稹詩一首朱光庭詩一首李君保書郭忠詩一首程懿叔又詩一首張煜詩一首蒲宗孟詩四首李埏詩三首孫僅詩二首張若谷書孫漸詩一首程時章詩二首溫廸詩一首趙子期詩一首袁宏道詩六首

李長者祠雜題

唐李長者皇枝也諱通滄州人祠在太原壽陽縣方山昭化禪院記一萹宋崇寜元年比丘宗勝立石前作長者像又宋張商英新祠堂記並書又元祐己巳魯郡侯曾布謁祠題名偕行者錢景山潘璟邵壎張元淳李毅李良臣李乘後附曾紆題名又紹聖二年楊謨題詩一首郭時亮次韻和又元符庚辰知壽陽縣事郭瑗以祈雨獲應設報謝道塲見五色雲起散爲五顆明珠且現長者身因記其異又邑宰員逄原畱題二詩崇寜【缺】年立石又太原府帖崇寕二年壽陽縣方山昭化禪院【缺】準尙書禮部符內勅命指揮施行又政和戊戌十月張商英作記陳知質篆額張元亮書碑陰又張商英手啟一通又宣和辛丑董賔卿畱題詩一首又西堂海慧詩一首沙門呂次韻和又元統五年沙門呂詩一首又貞元乙亥太原王華重寺記又祁人王雷詩二首

故贈左屯衛將軍劉公墓志銘

元祐元年楊構譔臧逢書

周孝侯廟記

元祐四年沃彥譔劉明仲書並篆額

京兆府新移石經記

京兆府學新移石經記一帙乃宋元祐五年黎持爲文安宜之正書以紀呂公移碑之故者呂公此舉眞光明俊偉有功斯石餘嘗兩觀石本慨想蔡中郎遐軌然後知是記之作所闗者大【蒼潤軒帖防】

京兆府學新移石經碑記宋元祐中京兆黎持纂文河南安宜之書鋟之者長安石工安民也其曰汲郡呂公者宣公大防之兄以工部郎中陜西轉運副使知陜州以直龍圖閣知秦州大忠也自唐鄭覃等勒石壁九經一百六十卷天祐中築新城石爲韓建所棄劉鄩守長安幕吏尹玉羽請輦入城鄩謂非急務玉羽紿曰一旦敵兵臨城碎爲矢石亦足以助戰鄩然之移置尙書舊省至大忠領漕日始克盡列於學載持記甚詳方是時宣公在朝二三執政罔非正人監司長吏咸以興起學校裒集經史爲務至紹聖元符之際小人柄政諸君子咸被重罪以去宣公竄死防州未幾大忠亦降官崇寜初籍黨人立石端禮門側蔡京復自書碑頒郡縣彼張商英周秩楊畏之徒反覆附和恬不知恥民以一石工獨能嚴邪正之辧不肯鐫名姓於碑惟恐得罪後世匹夫之志不可奪如是夫持爲京兆學官其文辭條達類南丰曾氏而宜之之書亦稱入格迄今博聞之士或不能舉其姓氏民則後生末學皆能道之以見立身行己不可不爲後世慮苟是非得其正𨿽百工技能之人反有榮於當時之士大夫者嗚呼可感也已玉羽者京兆長安人以孝行聞杜門隱居鄩辟爲保大軍節度推官仕後唐至光祿少卿晉髙祖召之辭以老退歸秦中嘗著自然經五卷武庫集五十卷其書散見於冊府元惜歐陽子不爲立傳而其書亦不傳於世也余旣慨碑文之出於民所鐫而題其後余友鐘淵映將注五代史記並書玉羽之事告之俾附注於鄩之傳焉【曝書亭集】

題李衛公墓

元祐四年防師雄題

鼔塠文

嘉祐元年司馬光題尹仲舒書

元祐黨籍碑

元祐黨籍徽宗書之立石端禮門其初九十八人爾旣而蔡京復大書頒郡縣以上書人及己所不喜者作附麗人添入凡三百九人碑稱皇帝嗣位之五年蓋崇寜四年也是時籍中曾任宰臣執政者十無一存曾任待制及余官亦已零落過半亡者毀其繪像及所著書奪其墳寺存者定爲邪等降責編管荒徼禁不得同州住其子弟亦不得詣闕下小人之快意未有甚於斯時者矣豈復有所忌憚乎其後張綱防詳謂王珪一名不合在籍自九十七人外益以上官均岑象求江公望範柔中鄧考甫孫諤六人共一百三人皆系名徳之臣許子孫陳乞恩例次數而龔頥正遂采三百九人之事迹成元祐黨籍列傳譜述一書凡一百卷蓋惟恐其闕然則小人之厄君子適以榮之士之自立宜審所擇矣京所書刋石滿天下惟桂林勒之崖壁故至今獨存碑後王珪章惇姓名漫漶者爲瀑泉所泐也康熙乙丑二月望日書【曝書亭集】

晁氏客語云紹聖初籍定元祐黨止數十人世以爲精選後乃泛濫人以得與爲榮而議者不以爲當也張文簡綱華陽集有紹興間進札子云臣等防詳黨籍人姓名見於碑刻者有二本一本計九十八人一本三百九人內九十八人系崇寜初所定多得其眞其後蔡京再將上書人及己所不喜者附麗添入黨籍泛濫雜冗遂至三百九人防詳得九十八人內除王珪不合在籍自餘九十七人多是名徳之臣所有三百九人除九十七人系前石刻所載其餘更有侍從上官均岑象求余官江公望範柔中孫諤鄧考甫等六人名徳亦顯然可見共計一百三人依得累降推官指揮許子孫陳乞恩例云云宰臣文彥博執政梁燾等十六人待制以上蘇軾等三十五人余官秦觀等三十九人以此攷之蔡京手定黨籍原有二本南渡合二本詳定爲三本王伯厚小學紺珠載三百九人乃京第二本龔頥正列傳譜述一百卷凡三百五人又不可詳者四人亦據第二本也今此碑列章惇李淸臣張商英賈易楊畏輩蓋亦第二本未經南渡詳定慮爲諸賢之玷故詳著之云【帯經堂集】餘同官黃州司馬於北溟成龍由粵西來贈余元祐黨籍碑一本云碑在栁州之融縣乃黨人沈千曾孫沈暐刻也暐防云元祐黨籍蔡氏當國實爲之徽廟遄悟乃詔黨人出籍髙宗中興復加褒贈及錄其子若孫公道愈明節義凜凜所謂詘於一時而信於萬世矣其行實大槪則有國史在有公議在余官第六十三人廼暐之曾祖父也後復官終提杭州集眞觀贈奉政大夫暐幸托名節後敬以家藏碑本鑱諸玉融之眞仙巖以爲臣子之勸云嘉定辛未八月旣望朝奉郎權知融川軍州兼管內勸農事古霅沈暐謹識又周元亮先生書影亦載此碑一則附錄之書影云倪文正題元祐黨碑自崇寜五年毀碎遂稀傳本今獲見之猶欽寶籙矣當碑毀時蔡京厲聲曰碑可毀名不可滅也嗟乎烏知後人之不欲毀之更甚於京乎諸賢自洓水眉山數十公外凡二百餘人史無傳者不賴此碑何由知其姓名哉故知擇福之道莫大乎與君子同禍小人之謀無往不福君子也余凡兩見此碑各不同碎碑之後宜無可當時令郡邑各建之或尙有存者故其式弗一耳【二條筠廊偶筆】

元祐所立姦黨碑以司馬溫公爲首一旦爲雷所霹張山人有詩昨夜風雷起擊碎姦黨碑若問張山人不知【事文類集】

余得黨籍碑二本一沈暐所防者一饒祖堯所防者饒本視沈本字樣較大又題額沈是正書饒是八分書按書影謂當時令郡邑各建之或尙有存者故其式弗一沈饒摹刻之不同以此故也【光暎識】

禦制宣聖贊序

紹定三年制淳祐攺元刻石國子監宣示諸生

重文宣王廟記

建隆二年劉從乂譔【缺】昭吉書並篆額

阿房宮賦並後序

元祐八年防師雄後序安宜之書

西嶽題名

丁亥嵗程琳恭謁嶽祠同於待問楊士彥陳傑畱慶祖男嗣隆嗣弼嗣恭侄男嗣直從行又大觀四年李傅恭詣帝祠供養又政和二年西河宋逵弟造恭謁帝祠侄仔從行又皇祐己丑程琳再經華陰恭謁嶽祠同蔡挺楊士彥男嗣隆嗣弼嗣恭嗣先侍行又慶曆丁亥葉淸臣恭欵神祠明年再經宇下劉紀王仲平施邈李孚佑從行又政和壬辰二月謝璘趙【缺】同謁祠下又宣和辛丑東平梁鼇弟鯤侍親恭謁祠下又紫微呂公祈雪汶上盧訥洛陽程旨樊川王讜從熙寜癸丑讜題又政和四年杜宏錢揚柴著樊賔同拜祠下又宣和辛丑梁【缺】恭謁詞下又大觀四年東汶梁慶祖侍親恭謁帝祠又楊可世可韡可升可輔可弼可晟恭拜祠下政和四年二月初三日謩題白瑛劉丁梁定史彥臣同行又書某某觀者有四

靈巖雜題

蘇軾詩一盛陶啟一詩二張子雍七詠任瀛詩一林泉老衲詩一傅亨詩三

孔林宋金元雜題

或紀恭謁聖祠年月姓名或序恭謁聖祠事或題詩篇詠檜居多所刻石凡十有七

賜孔廟書樓勅

大中祥符二年

兗州仙源縣至聖文宣王廟新建講學堂記

景祐四年成昂譔孫正已書孔彥輔篆額

小學牓

至和元年鄕貢進士裴袗書

萬安橋記

王元美云萬安天下第一橋君謨此書雄偉遒麗當與橋爭勝結法全自顏平原來惟防法用虞永興耳余觀此書雄偉遒麗實有之而結似平原無其宻防似永興無其秀逸時代爲之非君謨之罪也【石墨鐫華】

鄭杓子經著衍極取古今十三人謂公書起五季之衰萬安爲摩崖之苖裔可謂確論蓋大書不難於矩矱而難於得天眞趣多今以此觀之只似作蠅頭小楷此固其過人者【蒼潤軒帖跋】

泉州萬安橋長三千六百尺費至一千四百萬事亦鉅矣忠惠以一太守不費公帑爲之事舉而民不怨此忠之所以爲忠惠之所以爲惠也橋成公召還朝乃大書刻石雄偉開宕堪與橋稱【銷夏記】

晝錦堂記

歐陽譔文蔡襄書

蔡忠惠公書此記凡一字數十更存其合者才得顏碑什七耳今得宋徐季海書洺州府君碑以其意爲此如黃金鑄笵少伯一鑄而就止以速成自喜不計工拙也【容臺續集】

運筆柔則無芒角執手寛則多緩弱掣短則法臃腫防掣長則法離澌畫促則字勢橫畫疎則字形漫拘則乏勢放或少則純骨無媚純肉無力少墨浮澁多墨苯【畢衮切防防艸叢生也】鈍書病如此其眾惟積學漸成者當求擺脫入究竟三昧此宜有墨池筆塜終身於是然書法須得天然至功力亦不可棄王僧防曰宋文帝書自謂不減王子敬時議天然勝羊欣功夫不及便知學力所至不可廢也蔡君謨妙得古人書法其書晝錦堂每字作一紙擇其不失法度者裁截布列連城碑形當時謂百衲本故宜勝人也【廣川書防】韓魏公以上相作晝錦堂於相州時歐陽文忠以參政爲之記而蔡忠惠以三司使書之時稱三絕又謂忠惠每一字必冩數十赫竢合作而後用之以故書成特精絕世所謂百衲碑者是也今觀其用筆特遒勁偉麗出入淸臣誠懸間而不無段師琵琶之誚然自宋書家當以襄爲首云【弇州山人稿】

瀧岡阡表

歐陽公書如其爲人外若優遊中實剛勁【朱子集】歐陽公書筆勢險勁字體新麗自成一家【東坡集】歐陽文忠公瀧岡阡碑爲龍神借觀事甚奇黃魯直檄龍文云臣黃魯直謹言臣聞天子詔永叔以三月三日趨朝欽承皇上深寵錫以重爵推以峻位加恩三世著其褒辭以贈命石氏鐫之故刻瀧岡阡表世次碑乃雇舟載回五月十三日至鄱陽湖泊舟廬山之下是夜一叟同五人靑衣大來舟揖而言曰聞公之文章蓋世水府願借一觀自謂龍也請碑入水遂不見焉惟陰風怒號澹月映空修驚悼不已坐以待旦黎明起諭直時知泰和令以同邦之誼命直爲文以檄恭惟洞天水府之宮震澤主者潤濟王闕下福地陰陽龍池嵗月星斗芒寒受穹質於上界云津變化膺顯號於人間廟食吳中官民均賴玆有河神之玩法敢將表石以沈淪妙畫雄文自應呵防瓊章玉冊孰敢誰何𨿽龍宮之幽而雷神之慧徹巽風震雷駭蚪奔鯨地裂水竭淵泉俱滅旣已各司其職胡不永保其身以汝上天功也驤首雲霄徳配亭毒乾道之性厥位六焉鼎成以升實汝之神下地利也淵源潭洞養身遁性坤絕妖塵其徳焉禹舟之負實汝之功今汝不然乃罹玆禁萬一株連五龍盡滅書畢投檄湖中忽空中語曰吾乃天丁也押服驪龍往而送至永豊沙溪勅賜文儒讀書堂之南龍泉坑而交也文忠公歸家掃墓但見坑中雲霧蒙蔽虹光爍空往視一大負碑而出倐忽不見惟碑上龍涎宛然在焉乃起置於崇國公墓前俾垂不朽嗚呼文能動龍孝足感天公之文章徳業至矣極矣天下萬世誰不翕然而宗師之時熙寜三年庚戌七月望日黃魯直謹識【筠廊偶筆】

石曼卿大字

明道二年書

韋蘇州詩髙於王維孟浩然諸人以其無聲色臭味也因舉石曼卿詩極有好處如仁者𨿽無敵王師固有徵無私乃時雨不殺是天聲長萹某舊於某人處見曼卿親書此詩大字气象方嚴遒勁極可寶愛眞所謂顏筋栁骨今人喜蘇子美字以曼卿字比之子美逺不及矣某嘗勸其人刻之不知今安在曼卿詩極雄豪而縝宻方嚴極好如籌筆驛詩意中流水逺愁外舊山靑又樂意相關禽對語生香不斷樹交花之句極佳可惜不見其全集多於小說詩話中略見一二爾曼卿胸次極髙非諸公所及其爲人豪放而詩詞乃方嚴縝宻此便是他好處可惜不曾得用【朱子語類】

石延年字曼卿宋城人少以詩酒豪放舉進士不中爲三班奉職陳氏曰其仕三舉進士爲三班奉職也詩格奇峭工書體兼顏栁爲世所珍卒後其故人有遇之者曰我今爲鬼仙所主芙蓉城呼故人往逰不得忿然騎一素騾去如飛其後降於亳州一舉子家又呼舉子去不得畱詩一萹與之張浮林云曼卿字遒勁可愛蘇子美逺不及矣【襄陽志林】

觀音感夢記

杜革書李寂篆額

太史公祠題名

一王景題名元丰庚申一田漑髙士乙邵防題名元祐五年

藍田縣重孔子廟記

嘉祐八年章惇譔關景仁書李寂篆額

劉眞人贊

大字題云提刑獄公事延平張維經略安撫使歷陽張孝祥以防慶節祝聖壽於西山資慶寺飯已登超然亭遂遊中隱巖白龍洞劉公巖以歸乾道元年九月二十二日是年十月朔作劉眞人贊使巖中道士刻石

過井陘淮陰侯廟詩

韓琦題曹涇書

章惇艸堂寺遊記

子厚與子瞻遊而題此書亦用臥筆問作渇筆遊絲法亦遒逸可存也【石墨鐫華】

新譯三藏聖教序記

沙門云勝書端拱元年

金石文考略卷十三﹤史部﹐目錄類﹐金石之屬﹐金石文考略﹥

欽定四庫全書

金石文考略卷十四

嘉興李光暎撰

復惟識廨院記

惟識廨院者藍田故龍泉寺也有洪集者與姚氏共復之而爲之碑碑文寥落耳書或正或行或艸兼一二筆小篆分其艸又時作渇筆極奇怪遒偉似魯公誠懸而時復出入但記者爲豫章黃【闕】缺其名書者爲瑯琊【原闕】元缺其姓名二字題額者爲鄭【原闕】缺其名立石者爲【闕】大雅缺其姓諸人名姓無一全者獨刻者張遵姓名無恙人固有幸不幸哉【石墨鐫華】復惟識廨院記豫章黃庻譔庻字亞夫宋時人其文載其伐檀集中【光暎識】

汝州香山寺大悲菩薩碑

右碑蔣之奇譔蔡亰書亰字元長莆田人也早有時譽尢嗜書有臨池之風初類沈傳師久之深得羲之筆意自名一家其字嚴而不拘逸而不外規矩正書如冠劍大臣議於廟堂之上行書如貴介公子意气赫奕光彩射人大字冠絕古今鮮有儔匹【節錄宣和書譜】

正獻杜公衍書

正獻杜公以元老之重退居睢陽皇祐中宗翰出宰鄕邑公賜詩以寵其行邁又贈言以勉之治效深恐眞迹後漫滅勒於堅瑉傳示子孫奉遵訓戒【孔宗翰識】正獻公晚乃學艸書遂爲一代之絕公書政使不工猶當傳世寶之況其淸閒妙麗得昔人風气如此耶【東坡】

髙適五十始爲詩而與李杜抗行正獻公莫年乃學艸書筆勢翩翩遂逼晉魏孰謂秉燭不迨晝遊哉【東觀餘論】

正獻公嘗和孫珪祕丞詩曰老來楷法不如初試向閒齋習艸書落筆何曾見飛動雕章果已過吹噓公楷法端勁如其爲人暮年始學艸書而歐蔡蘓黃諸公皆盛許之豈非大本先立則縱橫造次無往不合耶【停雲館帖防】

蔡卞曺娥碑

北海曺娥眞碑傳世甚少皆摹刻也此蔡卞於元祐間書頗得其神而精采勝之以其宋人勿貴也且石在越迄今尙完善此更早字更全尢覺奕奕射人豈孝女之神常在山川間有志爲書者則精神卽附助之耶抑其地石佳而刻手工自昔已然耶由此觀之則卞勝於亰亰又勝於襄今知有襄而不知有他蔡名之有幸不幸如此若具目當家則一字便有定評寧復向人言下轉【墨林快事】

蔡開府手腕極有力故行法多遒逸惜一二俗筆未盡去爾此碑尢可玩也【弇州山人稿】

於眞庵記

此徽宗爲道士於元隱羽化作都轉運使任諒譔記而集唐歐虞褚薛顏栁李陽冰諸書者也亡國之君尙虛無而忘政治無足言者其書歐虞褚居十之七顏栁薛才間出或以顏栁字大不倫薛書少故爾李則獨以篆額集刻俱善但書而百衲殊不足觀存之以俻一種【石墨鐫華】

於道士元隱歿宣和帝賜之道號乃集唐諸名家書而爲記集字絕無湊泊痕風神瀟灑髙手也【銷夏記】

韓魏公墓志銘

熈寧八年陳薦譔文彥博篆額【原闕】書

靈巖寺防

建中靖國元年蔡卞書

帖末題胡【闕】宗髙奎觀又有題云嘉靖元年三月六日棠陵方豪觀嗚呼君子可以人廢書乎

米南宮謂卞得筆此書圎健遒美有兼人之力而時以己意參之蓋有書筆無書學者要之不可以人廢也【弇州山人稿】

善感院新井記

熈寧七年侯笴纂文辯大師慧觀書李元直篆額

題介子廟碑

介子廟碑張商英書

商英法顏而自運爲多【都穆帝京編】

張丞相好艸書一日得句索筆疾書滿紙龍蛇飛動使侄錄之當波險處侄罔然而止執所書問曰此何字也丞相熟視久之曰何不早問致余忘之【冷齋夜話】

永興軍香城善感禪院主海公壽墖記

元丰攺元文辯大師慧觀記王頥書李元直篆額

韶州寶林禪院記

鄭霖記趙汝郛書曾用虎篆額

汾州平遙縣淸虛觀記

元祐七年謝悰記朱處厚書裴述之篆額

賜壽聖禪院勅

熈寧二年

修感聖竹林寺羅漢洞記

竹林寺羅漢洞記崇寧間僧有挺譔奉議郎知永安縣事王道書【嵩陽石刻記】

泰寧軍升元觀牒

右碑在泰山東南麓升元觀其大字艸書甚遒勁不知何人筆錄之以見當日牒文之式考宋史晏寅亮傳但云政和二年進士爲上虞丞不言歷官兗州亦可以此碑補史之缺其曰太師國公則蔡亰也【金石文字記】

韓昌黎五箴

嘉祐八年李寂篆書

太學士子義冡記

嘉定元年王介記陳一新書

開元寺圎照墖記

大觀四年陳振譔晁詠之書吳晙篆

三聖堂銘

元符三年竹璟記並書

三十六峯賦

四眀樓異令嵩髙賦少室賦不足道而書者爲武林僧參寥極得坡公臥筆法遒勁古雅卽坡公見之亦當首肯【石墨鐫華】

武林僧參寥從坡公防其所書樓四眀三十六峯賦筆法全仿坡公聞彼時徐州有營妓習坡公書人每不能辧蓋公爲一代偉人卽異流婦女咸知企慕效法如此而朝士顧欲殺之而甘心者何歟【銷夏記】

範致衝聖廟題名

孔子祠墓古今賢哲莫不過而拜焉拜必有題刻石雜防皆不足錄偶見宋宣和間範致衝所畱少快人意字法朗豁辭復瑩暢洵千百不一二見者尙恨其於此時作元長手腳不無迎合之意然蔡其人可輕耳書固未惡也後評者以端眀易之未見逺絕覽古者當平其心庻可張其目【墨林快事】

泰山建長腳竿記

元丰三年胡元資譔裴聳書【闕】守徳篆額

龍圖梅公瘴說

紹熈攺元朱晞顏防石俛八分書

重修泰嶽廟記

宣和六年宇文粹忠奉勑譔張漴奉勅書篆

防師雄墓志銘

紹聖四年張舜民譔邵防書章栥篆蓋亰兆安民安敏姚文安延年摸刻

防公表章古迹自周秦以及唐無不有題識至今尙存焉志亦云然志多與史合蓋修史時采志語入也志張舜民譔頗盡闡揚之致書者邵防淸圎秀勁大足名家所可恨者傷佻耳其書只尺作只赤赤與尺通楊用修以尺牘爲赤牘本之禽經雉上有文鷃上有赤王元美又引華山石云髙二丈二志平等寺碑云髙二丈八赤【石墨鐫華】

仲恭從學於蔡魯公亰亰教仲恭學沈傳師遂自名家【鉄圍山叢語】

仲恭書秀有餘而老不足【姑溪集】

封丰澤廟神勑

政和八年黃翰記並書

昭祖庵記

政和攺元武陵王齊叟記

祀嶽神頌

宣和庚子

泰山題名

一大觀元年範致衝題一宣和己亥錢伯言題一徐世隆書一泰定元祀段輔等題名一至正乙酉賈魯題詩

陸放翁帖

所書或行或艸陸書不多見有此足珍【光暎識】

吳說書

宣和元年書臨川先生諸葛武侯詩廣陵先生於忽操

唵字讚

一宋太宗讀正書宋熈寧二年刻一唐宗讚八分書金正大元年刻

劉次荘書仁壽縣君墓志

正徳中祈澤寺修佛堂此志背嵌角僧欲碎以爲路東橋顧公見而止之遂傳於世余向見此石在露地諷寺僧移向屋下然比久不至山中今不知果移否也又龍池邊有宋時移文摹刻極精印岡公當不應反遺之也余旣借觀此帙而並以是告原博原博有別業在湖西他日轉搨之歸亦奇事也嘉靖甲寅三月十八日淨信居士盛時泰仲交記【蒼潤軒帖防】

啟母殿題名

政和戊戌王郅陳虎王淵同詣崇福參啟母殿虎題

拜謁孔林題名

宋熈寧八年錢勰大觀丁亥黃輔國蔡淵石采聖裔端友尹天民王濟朱平董延賞蘧汝賢杜立誠李壽政和丙申夏鰭宣和元年範致衝宣和四年王云狄玣安防呂希莘宣和五年王衣同弟光賔金大定甲辰赫兟

嵩山崇福宮題名

大觀庚寅張杲題

紫虛谷題名

熈寧辛亥李禹卿熈寧辛亥劉凡田述古元符己夘李公弼宣和七年盧漢傑李百和李剛中

菩薩戒

張循王之孫鎡捨宅爲寺有發願文集米元章書爲之【容臺續集】

甚矣人之好名也好異也以米老之髙資逺襟何患不名於書圃而作意爲奇盡取古人之法而廢之能免於深呵以爲幸而嗜之者奉之爲正宗至於未能似者亦勉而學之其慕古崇師之雅防爲識見不眞所掩今平心品之張鎡此字大有可取乃不在似米也若一一似米久矣夫人不之存矣懷仁一誤於唐令後人皆迷至今更有可笑者集歐褚李顏人人撏扯臃腫瘠削偹極苦楚而本色更無可取一夕而與瓦石俱盡悲夫【墨林快事】

洪內相髙州石屏記

慶元攺元洪邁書朱希顏防

代州牛頭山順應侯廟記

元丰元年王崇拯記

重修三藏鳩摩羅什墖亭記

元符三年祖武譔釋宗議八分書

登封縣盧店剙修東嶽廟記

建中靖國元年劉【原闕】譔李伸書馮益篆額

幹眀寺建墖記

政和五年趙復圭譔田伸淵書並題額

靈巖寺五頌

大觀四年住靈巖釋仁欽述侍者道巖書

重修北嶽廟記

崇寧五年韓容記

防林大士十勸

紹聖元年淨土院深眀閣書

龍興寺題名

宋人金人觀褚河南書聖教序題名

金剛經

篆額曰府藏坡金經

中書札子

景祐二年

越州顯寧廟昭祐公牒

紹興元年

星巖石室題名

紹興辛亥張達眀題

嶽忠武大字

紹興五年送紫巖張先生北伐詩

紹興十八年進士題名錄

此刻於環滁山中者是科第一甲十人第二甲十九人第三甲三十七人第四甲百廿二人第五甲百三十九人紫陽夫子在第五甲第九十最爲下第而是刻則専爲文公一人姓名下注云字元晦小名沈郎小字季延年十九九月十五日生外氏祝偏侍下第五二兄弟無人一舉娶劉氏曽祖徇故不仕祖森故贈承事郎父松故任左承議郎福建建陽縣羣玉鄕三桂裏自爲戶注之如此其詳余但注某州縣而已其得因文公以傳其姓名猶爲幸也榜首王佐山陰人宋狀元錄載防稽志云王佐廷對第一與朱某同榜志中言佐立朝風節亦自卓卓可觀而必以與文公同榜加重如此又蒼潤軒帖防嘉靖戊午年書云句容栁汧江君言逺祖江賔王與朱文公同年家有當時試錄【云云】因得摩挲墨本按此試錄蓋江賔王手書而其子孫藏於家自宋紹興以至眀嘉靖間垂四百年不失出以示人以爲榮則凡同榜三百廿餘人與三百廿餘人之子孫莫不借此爲榮可知也已【光暎識】

祖廟祭文

景祐二年四十五代孫道輔纂張宗益奉命書

友石臺記

友石臺記朱文公淳熈巳酉年書記後書云此屏山先生紹興甲午年間之所譔按宋史儒林傳劉子翚字彥衝學者稱屏山先生以大儒之文得朱夫子書之而益彰矣朱夫子書似不一格他所見者不具論惟得家傳詩禮四大字筆法端嚴此書則極流動然端嚴者自逸流動者不放要是中正和平之气流溢於筆墨間者也是碑在福建建寧府載天下金石志中【光暎識】

宜州學記

淳熈六年張栻記

蘇東坡艸書醉翁亭記

蘇文忠書早師顏魯公嘗大書醉翁亭記刻石不攺魯公家法晚喜李北海書稍去其圭角變爲圎熟舊時剛方筆仗不能盡脫此復書亭記眞行艸相間別有一種奇逸余學公書多年故考其淵源特爲贊嘆予書得其仿佛實公之下不勝慚惶云吳寛【碑防】右蘇文忠公艸書醉翁亭記後有趙文敏宋昌裔及吳文定沈石田諸公題識其爲眞迹無疑然筆畫奇逸全不類其平日所書舊嘗見東坡雜帖中有云駛月運舟行岸移八字公自題云此書眞似楊風子也蓋楊少師書宋初極重而傳世甚少豈公嘗愛而學之耶而此記筆法大與八字相類亦足爲一驗也昔子由題懷素自敍云余兄和仲特美行艸惜不令其一見然則公蓋嘗畱心於艸聖者特世少見耳大抵人品旣髙下筆自然不同昔杜祁公楷書方嚴而晚乃以艸聖見稱蓋髙人韻士胸中無所不有不可以一律論也中立師相命彭撫勒上石以見東坡艸聖之妙敬題其後【碑防】

新鄭公家藏蘇書醉翁亭記今刻之石結法遒美气韻生動極有旭素屋漏痕意第不類長公餘見蘇行艸不少惟渴筆一二得似之耳正書遂無毫髮且公此書旣不登石不應復用前防豈公沒後有王逸老者居恆欲出懷素上乃其筆耶或南渡諸公如陸務觀張溫甫軰覩瑯琊石刻戱書之耶又念三君不辦此妙境令人怳怳防尾趙吳興小愞慢而疏不應稱宋及趙子固並沈啟南吳原博防恐亦未爲眞耳區區不能隨人悲笑因記於此以俟夫識者【弇州山人稿】此新鄭公得之徽廢邸者公命摹刻摹者文壽承故能縱橫自如字字不失眞態其眞迹一入江陵再入大內今世所傳乃摹本耳王元美再三致疑初以爲不似公書公沒後有王逸老者自欲出懷素上或是其筆或是陸務觀張溫甫軰戱爲之後又云渴筆縦筆拂策磔掠有折釵股屋漏痕法以爲公興到書則又不類又云趙吳興宋昌裔沈啟南吳博原防是入石時壽承作此伎倆無一眞者當盡割去之以俻一家余蓄有此帖亦時展玩其中無一筆類長公者但此君筆法𨿽不能盡脫宋習卻勝長公何不自顯姓名而署長公耶殆不可曉然謂或爲長公興到書則斷無是理也諸防非眞亦似有據第無從証之【石墨鐫華】成間有士人白麟専以伉壯之筆恣爲蘇黃米三家僞迹人以其自縦自由無規擬之態遂信以爲眞此所謂居之不疑而售欺者蘇公醉翁亭艸書是其手筆至刻之石矣米公書說亦此公所爲也【六硯齋】

蘇文忠歸去來辭舊本

此帖似李北海流便縦逸而小乏遒气當是三錢雞毛筆所書耳僧契順大奇人然亦名使之在彼法中固無取也瘴海孤臣借暖牢落不爾無以送日爲之一嘆【弇州山人稿】

東坡謫嶺南故舊少通問者在蜀惟巢元修在吳則僧契順皆徒步萬里訪之於荒陬絕徼之外元修以是登名靑史號稱卓行契順亦托此以傳眞可敬哉契順之言曰惟無所求故來惠州蓋有求則有欲有欲則失其本心是非顚倒有不自知者世之小人疾視君子至欲擠之死者豈皆其本心正生有欲故爾趙公珍藏此帖間出以示人所補多矣【西山集】此石本在潯陽長公此書用筆員鋒鍔都不露後有防差大字更疏爽余少藏是本每暇則臨數百字常慨想惠順自言惠州不在天上之語而壯之謂其間闗萬里只求長公一書爲誕及今觀之公此書眞足以博恵公一死然公不書他文而獨書靖節此辭豈非所謂飽喫惠州飯細和淵明詩者深有感於中耶【蒼潤軒帖防】

陶千古眞人蘇千古眞士其重之不相借而光長相映發一也此書又居寂寥無人之地思傳其精神面貌於北方與名士大夫相見宜其佳也況書之以遺契順代捆載事甚淸誼最古此之爲遇合當自筆墨以來無兩【墨林快事】

文忠書歸去來兮辭與僧契順者在淦謝繩正家後題彭鏞拜觀又鄒文場金固同觀又王汝玉防刻石於潯陽王弇州稱其流便縦逸洵有之其謂小乏遒气竊以爲未當也此書極佳摹入晚香堂帖似未及此【光�識】

蘇東坡海市詩

坡僲常謂韓退之能開衡山之云而不能解憲宗之惑能馴鱷魚之暴而不能已當時之謗觀海市詩若出一轍世稱二公命宮捨磨蠍故文而多訕信哉【蒼潤軒帖�】

此本逍遙自在似不欲著畫又似非筆版所成宛如星緯在天洲島出海疏疏宻宻圎長全破不一其形亦不一其變自有書法以來無此慿虛規巧者也【墨林快事】

右蘇長公書自作登州海市七言古體詩一章凡十二韻集有小序而此不著登州岸東大海毎春夏之交於波濤晻靄間見城郭邑屋樓臺觀闕參差隱見而人物車輿騎從禆販之類往來雜遝不啻通都要區之突出乎前裏俗誇言海市以爲異余時莫之覩也長公以元丰八年八月自陽羨起知登州十月十五日至登二十日召爲禮部貟外郎念奇觀之非時而玆遊之莫再乃瀝誠致禱於海神廣徳王之廟眀日見所謂海市如春夏焉因作詩紀異視昌黎公之謁於衡山不亦異體而同符哉儒者語常不語怪海市之云涉於奇詭佛言幻境豈近是耶然則盈天地間一气耳其屈伸消息固有忽然而成形亦有窅然而莫知其終始者矣海爲歸墟魚龍物怪何所不有則夫翕是百物之精而使光景變化隨感隨應爲城邑樓觀爲人物車騎尙皆神之所爲而造化之迹也黃太史云東坡乞得海市不時見神物亦愛魁礧之士乎此足以眀長公之心矣夫奚疑哉【栁道傳集】

蘇東坡黃州雪堂詞

坡書此黃州二詞行模大小絕似表忠觀碑遂無一筆失度恐好事者若聖教序之勒石也內百年彊半來日苦無多語人或憂之而公敡歷禁從節帥又十六年而後歿四百年後乃爲唐伯虎作防無情之能感有情也如此【王世貞】

蘇文忠廣濟大師行錄小楷書

唐廣濟大師行錄碑玉沨譔沨與禪師並時蘇文忠書並防其字圎勁不必言妙在運筆天然若不知作小楷者故爲小楷中所難也【光�識】

蘇東坡表忠觀

長公書法得自顏魯公魯公自蠅頭小楷至徑七八寸未有能窮以大者也蓋其胸中之气不恆得大展局促細幅不旣其質莛之撞烏足發洪鐘之向哉此長公表忠觀碑爲公字之極大者而其气槪尙有未展之色倘有長廊巨崖揮斗大奇蹤不知又當何如佳也蔡萬安橋便癡重可知方丈之難也毎風檐披對手足亦爲之舞蹈【墨林快事】

大字有骨力學長公書者自此入可得其勢【蒼潤軒帖防】表忠觀碑蘇軾書文多磨滅舊在淸波門外今重刻府學【天下金石志】

表忠觀碑蘇文忠公譔並書結法不能如羅池老筆亦自婉潤可愛銘詞是蘇詩之佳者余常怪錢氏起羣盜非有大功徳於民而能制一方傳數世穹爵崇奉迨於大眀爝火自若納叛之後圭組映帶者又百餘年久而人思之何也武肅王初有國將築宮望气者言因故府大之不過百年塡西湖之半可得千年武肅笑曰世有千年而中不出眞主者乎柰何困吾民爲遂弗攺此其智有足多者五代史故歐陽氏懟筆未盡徴也【弇州山人稿】

緱山集載有文忠行書表忠觀碑字僅拇指大者余未得見爲恨【光暎識】

蘇文忠乳母銘

此刻在黃州近有人於土中得之蓋子瞻親書於石者以故比之他書尢淳古遒勁其用墨過丰則平原之遺軌也【弇州續稿】

蘇東坡羅池銘碑

東坡公書栁子厚羅池銘辭遒勁古雅是其書中第一碑內步有新船秋鶴與飛昔人証之已明無足論者子厚英秀鬱鬱未吐沒爲眀神亦是常理獨怪嫚客死當是附伾文態未洗盡耳【弇州山人稿】

蘇長公半月泉詩

前書蘇軾劉季曺輔孫鮑朝懋鄭嘉防蘇堅同遊元祐六年三月十一日

靈巖慈受和尙披雲臺頌

凡十詠孫觀防宣和元年比丘衝正上石

蘇東坡安平泉詩

律詩一首舊碑失去沈一先集蘇字重刻

蘇東坡金剛經

坡書金剛經刻石者二本其一後有甘升提舉防爲甘刻其一前有篆書十餘字凡坡書瞥法多拂起是右軍臨宣示筆意甘本失之今此舊本也第石理粗漫鋒鎩多中斷耳【弇州山人稿】

弇州謂此書刻石有二本余所得者前無篆書後亦無甘防繼得一本有倦圃先生印記亦與前所得本同【光暎識】

蘇書司馬溫公碑

溫公碑在夏邑蘇文忠奉防譔書文旣宏肆琳瑯其音書法端謹大存晉唐遺法文忠第一妙迹也此碑僕後皇統八年夏邑令王廷直重刻之因斵舊石爲四前有額後有防事載元人程鉅夫老杏圖詩敍及王廷直修復溫公墓碑記中【銷夏記】

宋之政事推司馬文章首長公以長公而述司馬宜爲一代巨觀【墨林快事】

司馬溫公紹聖初有防令毀隧碑豫章先生自黔安至荊南作詩云司馬丞相驟登庸擢用元老超羣公楊綰登朝天下喜斷碑零落臥秋風蓋謂此也孫舍人君孚云方毀拆時大風走石羣吏莫敢近獨有一匠氏揮斤而撃未盡碎忽僕碑下死其碑元賜精忠粹徳【事文類敍】

帖內有書跋云司馬文正公以元祐元年之九月卒於位其也以二年正月辛酉旣之明年勑翰林學士蘇軾譔碑上親爲篆字以表其首誠盛典也紹聖間惑於羣憸之口僕碑而磨其文至金皇統間始訪得舊本而摹立之斵碑爲四額一防一共六石餘初得此碑凡四紙縦長丈餘橫半之與斵碑爲四之說符合而額與防皆不可攷矣嗚呼是碑也僕於宋復於金其間豈無鬼神防持而余乃幸而得之又豈易哉又豈易哉按王廷直修復公墓在金皇統八年乃宋髙宗紹興之十八年距紹聖撲碑時計五十有五年矣又有一行雲天啟丙寅秋七月旣望程嘉燧拜觀於津逮軒【光暎識】

蘇書湖郡刺史舊敍

蘇書齊州長淸縣眞相院釋迦舍利墖銘

蘇書上淸詞

蘇書蒲澗寺詩

蘇書大字憶子由詩

蘇書大字醉翁亭記

歐公此文蘇公此書眞不負此滁州山水但不知李陽冰篆庻子泉與韋蘇州作詩時如何【蒼潤軒帖防】北宋學士東坡蘇公之筆趙子固家藏舊物也今爲伯田馮先生所得余在亰時嘗見此卷於髙仁卿家前後有子固印識今悉亡之想爲俗工裁去詎謂神物而災亦見侵如是然字畫未損猶幸甚耳或者議公書太肥而公卻自云短長肥瘦各有度玉環飛燕誰敢憎又云余書如綿裹鉄余觀此帖瀟灑縦橫𨿽肥而無墨豬之狀外柔內剛眞所謂綿裹鉄也夫有志於法書者心力已竭而不能進見古名書則長一倍餘見此豈止一倍而已不識伯田之所自得又防何元貞二年四月一日持來求防聊爲艸艸【松雪集】

蘇書丰樂亭記

坡公所書醉翁丰樂二亭記擘窠書法出顏尙書徐吏侍結體𨿽小散緩而遒偉俊邁自是當家醉翁一記偶創新矱翩翩動人無取大雅介甫沿之作志更成捧心若能於壓字處用古韻差可耳【弇州山人稿】

蘇子瞻王郎碑

蘇長公詩寄徑山和尙

蘇黃馬劵帖

右馬劵帖刻在嘉興陸宣公祠中乃子瞻爲李方叔所書後有子由詩並魯直防方叔卽子瞻主試落第者余嘗謂子瞻以玉鼻騂贈方叔不足奇而子瞻以玉鼻騂贈方叔則甚足悲然方叔不遇於子瞻乃命也而後竟齷齪以死使坡公有愛才之累則士之自立可不愼歟嘉靖己未二月八日因友人所貽漫爲志此

馬劵帖是蘇黃二公爲方叔區處其窮者讀其劵眞有令人愧死處今時風土偸薄豈徒朋友道淪落如兄弟骨肉以財勢欺淩者何限況兩姓人耶

大字甚佳方叔遇子瞻不偶而落第卽此刻觀之不徒見當時友誼之篤亦足以知李公人品矣【三條蒼潤軒帖防】

黃山谷晦堂開堂防

文節此書骨肉俱到勝七佛偈百倍【蒼潤軒帖防】山谷此書不帶一毛單刀直入是眞具禪觀者【墨林快事】

黃魯直七佛偈

此書遣筆纎刻手不佳失眞多學者恐流於媚米元章曾譏黃魯直是描字今以七佛偈觀之信然如缺月疏桐之橫放晚登快閣之淸勁大江東去之轉折則又種種臻妙大抵學書之士只須徧覽古今墨迹石刻爛熟胸中臨書時隨紙筆興趣寫出更不可道古人不好處便落人腳底下爾【二條蒼潤軒帖防】

黃山谷食時五觀

食時五觀帖多折筆

余嘗謂涪翁四體詩與五觀帖視其言若迂而眞有益於人今人閱世事不空讀梵書不廣少侈於衣馬老溺於晏安失意則奔走竟日得志則饕餮終嵗其有畱意淸淡者鮮矣而又況於深諳聖諦耶余借此帙於羅氏閱之而深有所感故手臨以還之也【二條蒼潤軒帖防】

涪翁食時五觀乃小乘經觕語耳然不可不時使何太宰王侍中讀之筆法極輕弱而鮮餘味【弇州山人稿】

山谷書經伏波祠詩

山谷晚年書法大成如此帖毫髮無遺恨矣心手和調筆墨又如人意譬泰豆之禦內得於中外合馬志六轡沃若兩驂如舞錫鸞肅雍自應武象旣不入馳驅之範亦非詭遇者之所知也範成大至能題於此【鉄网瑚】

右文節公書劉賔客伏波祠詩雄偉絕倫眞得折釵屋漏之妙公嘗自言紹聖甲戍黃龍山中忽得艸書三昧又云自喜中年字書稍進此詩建中靖國元年五月乙亥荊南沙尾書於時公年五十有七正晚年得意書且題其後云持到淮南示余故舊何如元祐中黃魯直書也按公自評元祐中書云往時王定國嘗道余書不工餘未嘗以服由今觀之定國之言誠爲不謬蓋用筆不知擒縦故字中無筆耳字中有筆如禪家句中有眼非深解宗趣豈易言哉此書豈所謂字中有筆者耶公元符三年自貶所放還建中靖國元年四月抵荊南崇寧元年始赴太平凡畱荊南十閱月常有解免恩命狀云到荊南卽苦癰疽發於背脇毒痛二十餘日今方稍防而此帖云病不可多作勞正發奏時也嘉靖十年辛夘冬臘月三日徴眀書【書畫題防記】

黃山谷書歐陽永叔廬山髙歌

歐陽公廬山髙自謂出李杜上不滿識者一笑然其雄勁豪放亦是公最合作詩也凡李杜長歌所以妙者有奇語爲之骨有麗語爲之姿若十萬眾長驅而中無奇正器甲不精麗何言師也山谷此書姿態猶存而鋒勢都乏豈石頑工拙之故耶【弇州山人稿】歐文忠公廬山髙自謂其頡頏蜀道難然得涪翁此書愈覺气勢軒翥是皆二公平生之極詣也【蒼潤軒帖防】

黃山谷禹太伯季子伍貟碑

黃魯直大字

帖有防雲山谷老人墨快四幅余得之方伯【闕】公喜其奇屈蒼健有古意恐傳之不永因付【原闕】令王達重刻於邑庠之【闕】堂以與四方之學書者共之【原闕】壬辰四月吉【原闕】憲司事莆田楊漚識

山谷夷齊墓碑

余始謂黃書傾側盡變唐法又得此碑而不覺失席也碑乃黃書而無一筆類梁公碑者法全出褚登善聖教序瘦勁絕人策拂鉤磔防無遺恨但結體疏少遜登善耳疑一人手腕豈其懸殊若是且黃他書俱與此不類何也今世字學出蘇黃者彊半遂令唐法不傳不知黃故自能傳唐法者也【石墨鐫華】

山谷字拖防跛踦聊以不拘拘繩墨放誕自勝故人誚之者謂之苟此書何其不苟也一筆一轉從容於法度之中而挺直不阿骨鯁無間有斬頭截胸不可屈撓之气𨿽學褚聖教然亦謂於二子之墓爲宜爾耶【墨林快事】

黃山谷墨竹賦

山谷之字以天趣勝小字拘束不盡所長此墨竹賦磊落淋漓與賦中語相發如月影上牕流風入袂一種活潑潑恬曠之妙不可名狀豈目對墨竹神與俱揺不自覺其情志之出諸胸入於手也【墨林快事】石室先生以書法畵竹山穀道人以畵竹法作書其風枝雨葉則偃蹇欹斜疏稜勁節則亭亭直上此卷爲克荘書墨竹賦尢是當家試一展覽淇園秀色在目睫間矣【弇州山人稿】

黃魯直大字頌

黃山谷大江東去辭

涪翁此書不如缺月掛疏桐後有防語已糢糊【蒼潤軒帖防】

銅將軍鉄著板唱大江東去固也然其詞跌宕感慨有王處仲撾鼔意气傍若無人魯直書莽莽亦足相發磊塊時閱之以當阮公數鬥酒【弇州山人稿】

黃山谷書中興頌碑後詩

山谷中興頌碑後詩是論宗語俯仰感慨不忍再讀迫急詰屈亦令人易厭書法翩翩有致惜摹久遂多失眞者余謂坡筆以老取妍谷筆以妍取老𨿽側臥小異其品格固已相當防尾云惜不得秦少遊妙墨鑱之崖石少遊當亦善書爾時謫藤州故谷念之耶【弇州山人稿】

山谷涪州詩

山谷登東林詩

山谷狄梁公碑

自古正書法無作傾側筆者晉人法在態中故圎而多逸唐人態在法中故方而多遒宋初諸人猶遵唐矩四大家出而唐法盡變競爲偏側矣魯直其尢甚者而昔人乃謂狄公事範公文黃公書爲三絕卽文正文篇法靡弱與黃公何絕之有試以視裴公文李西平事誠懸書爲何如毋言蔡中郎之於郭有道也【石墨鐫華】

王欽佩先生謂此碑如劉阮之徒章甫爼豆蓋謂涪翁不善眞書故不免反拘於規矩中無超然處也【蒼潤軒帖防】

碑爲範文正公譔文黃文節書文載梁公事極悉書極端謹不類他書以梁公之勛徳文正之文章文節之妙筆可稱三絕文節尙有夷齊碑惜未見【銷夏記】昔人謂狄梁公事範文正公文之黃文節公書之爲海內三絕然文篇法旣俳書勢亦傾側未足絕也黃正書不足存有韻無體故也梁公復英王薦張相所稱潛授五龍夾日以飛千載而後猶凜凜生色然史稱王及善王方慶亦與諫復英王者柬之以梁公薦自益州拜洛州再遷秋官後以姚崇薦入相世知姚著績開元不知其薦張至二王愈冺冺矣余故附著之【弇州山人稿】

黃魯直題琴師元公此君軒詩

治辛酉長洲薛英按蜀獲此碑於南榮立於分司覆之以亭自以爲起廢涪翁九原之英爽亦一蘇醒昨玉泉公在南榮分司早發時忽見破屋中樹一石自披荊視之因以歸噫好事如玉泉公使薛老有知其亦蘇醒已乎涪翁此書與詩頗奇偉自言咄嗟而成文不加蓋亦一時之興所至爾程嬰杵臼二句煞有江西之意【蒼潤軒帖防】

琴之法音一往而無撓曲韻回伏而多俳徊乃爲妙指寫琴手者未必能盡也山谷老人不但以言寫之而以字寫之筆筆各具一趣以自成一物又共逗一趣以共成一物讀其句而琴之聲依依在耳卽此君之髙潔亦依依在耳且刻手精工於厲石崩脆之上獨傳其神而卽其一一畫不甚照而握運揮馳之色具在無遺在山谷諸石中此其第一矣【墨林快事】此君軒詩爲涪翁極得意之作而書亦瀟灑如意不知刻於何地摹手不工然一段淸朗之致如霽色在林尙足撲人眉宇也【銷夏記】

先騎曺子猷云何可一日無此君吾家小只園竹萬个中有軒三楹不施丹堊純碧而已零雨微颸朝暾夜月峭蒨靑蔥映帶眉睫間令人神爽陳子兼方伯爲題署曰此君軒今年歸自楚得山谷老人大書此君軒詩一卷怒筆勃掣有籜龍坼石勢懸鍼下垂則輕梢遏云槎牙外向則須節奮張居然墨池傍兔苑因畱寘山房中異日乞公瑕雙鉤入石壁之軒爲此君傳神【弇州山人稿】

黃魯直題元上人此君軒詩

先有一刻最妙頗有瘞鶴銘之致此刻詩卽別而字乃姢秀柔膩另具風流然開朗雅鬯非山谷老人不能也古人遺字如此者多或各有所祖未必僞黃字近亦當【闕】爲其不拘束而自合矩度然學之者必至於防拖無骨不相稱架苟能於謹嚴綿宻中時一涉其自得之趣烏見其不可也因並存錄以俟後之博覽而有目力者鑑之要以彼一石爲極則【墨林快事】涪翁書此君軒第二詩是初得長沙法而以華陽眞逸筆運之能於穉中取老作法外具眼觀可也【弇州山人稿】

山谷書此君軒詩有二刻皆行楷大字其一前云奉題琴師元公此君軒後云元符二年冬元訪余於道約來三月餘必東歸歸當復來別我旣而如其言果來相見但乞此君軒詩而已咄嗟而成文不加其一前云題元上人此君軒後云鐘陵黃庭堅魯直奉答周彥詩與前同韻觀山谷別集有此君軒詩防云余旣追韻作此詩寄周彥周彥抄本送元師元師更欲得余手寫因爲作艸書近時士大夫罕得古法但弄筆左右纒繞遂號爲艸書耳不知與蝌蚪篆同法同意數百年來惟張長史永州狂僧懷素及餘三人悟此法耳蘇才翁有悟處而不能盡其宗趣按防所云追韻作此詩寄周彥卽石刻所云奉答周彥者也而防所云更爲元師作艸書艸書本不知有石刻否據其自鳴得意方之旭素必有可觀也其行楷本二刻墨林快事所評論至當皆爲足珍【光暎識】

米海嶽天馬賦

天之美以淸風暖日地之美以靑山緑水人之美以丰肌端骨而爲三才之秀獨可疾雷苦霧驚湍險磵鬼軀獸吻爲美乎米老之字洵有怪法乃其非佳境也惟大字天馬賦差爲合作無柰好異之軰疑少踏厲之態另出面目諸醜畢具大雅之道逝其逺矣而又有爲惑者表之惟恐不及老顚何仇於後人也至於字有互異亦惟大字者勝餘力爲洗垢自附於老顚知已云【墨林快事】

米書此賦余見三本學擘窠大字僅有此一本字字皆可爲榜署米公自言大字如小字以勢爲主者【容臺續集】

庚午春馬生致米元章墨刻天馬賦筆勢雄彊超逸眞有千金蹀躞過都歷塊之气賦語則不受銜囓膝生禿駒耳徐元玉後題一詩頗致代興意未敢盡許也【弇州山人稿】

米元章章居士墓表

元章書章吉老墓表筆勢縦於志銘大都士人作書時有乖有合觀者𨿽不可執此較彼然必求其妙處則於自已臨摩方有資助不則只是聞張顚善艸凡得其敗紙惡札皆謂是以頭濡墨時所書豈不是癡人前說夣【蒼潤軒帖防】

米海嶽章吉老墓志銘

章吉老傳盧扁之術米元章得鐘王之法眞世間之二妙濡郡之一奇也而志乘不錄碑植於城南十數里荒郊中蓋吉老之墓在焉由大觀距今百六十餘載雨淋日炙漸覺斑駁懼其彌久而磨滅也因刻之以附於寶晉齋帖末【曺之格防】

米南宮菉竹居詩

米南宮樂圃先生墓志

米元章書沈著痛快直奪晉人之神少壯未能立家一一規摹古帖及錢穆父訶其刻畫太甚當以勢爲主乃大悟脫盡本家筆自出機軸如禪家悟後拆肉還母拆骨還父呵佛罵祖面目非故𨿽蘇黃相見不無气攝晚年自言無右軍一俗气良有以也此爲樂圃書志遒勁奔逸又是平生得意筆太史公作信陵君傳蔡中郎爲陳仲弓志皆以得意人不輕贊譽正似此書耳【容臺集】

泰山封禪遺文碑

司馬相如譔米芾集晉右將軍王羲之書熈寧元年

米元章顏魯公碑陰記

米書素有偏側之勢一遇魯公便加荘重魯公之風至數百年後猶能匡正米老【金石評攷】

宋世書稱蔡黃蘇米然南宮𨿽自晉唐諸名家出而其法亦少變焉此帙筆勢猶端謹無怒張穠纎之失其亦因魯公而變之者與【蒼潤軒帖防】

米老爲魯公書碑陰卽用魯公書法奇宕可喜至碑中謂杞欲害公之人而不能害公之仙其說亦奇余以爲杞能害公一時而不能不予公以千古固無論公之仙與不仙也【銷夏記】

米海嶽龍井山方圎庵記

此米字之最有聲合作者乃以庵之僧修好事者適得米老舊搨以補亡而恰遇一顚倒裝潢者錯其先後據之入石虎林遊人如織莫有爲之是正者余早得此本亦以爲裝家誤旋入杭摩挲石下依然誤也因另搨一紙爲之攺裝則文從理順不致誚一公爲傖父顚士爲糊目矣欲再正其石而匆匆北歸當賖此恨因識於此【墨林快事】

米海嶽孔林古檜詩

王佐云古檜在孔林杏壇東南今不存矣惟再生一株亭亭獨立身文皆左轉如艸繩纒至梢有葉靑靑可愛非世上所有也佐親見之梢尾有葉一小叢廣髙一尺許樹大僅一尺許【志林攷據】

右孔聖手植檜贊米芾纂並書碑在孔林余得之於聖公彥縉陸伯易爲餘言宋人書米爲優而余家米書獨此與露筋碑爲優云【東裏續集】

米南宮王略帖

米元章蕪湖縣學記

此碑在米書中最爲瓌瑋吾鄕嚴子寅酷愛海嶽書毎日臨千百字獘則更易一帖此本不知是第防次裝者【蒼潤軒帖防】

米老書所貴獨錬自己精神全不依傍門戶卽其夢寐古法頭目奉之要不過以薪炭其丹先已在鑪中不借他分毫也貴亦在此累亦在此奇形怪貌居之不疑所云不可無一不可有二令人乍見而怪再見而習三見而漸親就之以爲函蓋世間自有此一種形貌無足怖悸而已此學記字字有體勢亦鮮敗筆又米書中之可貴者【墨林快事】

蕪湖學記黃裳纂文米芾書字法遒勁而韶秀余舊有未斷本兵亂失去今𨿽稍剝然大勝龍井方圎庵諸刻【銷夏記】

米海嶽研山銘

米友仁蘇州孔廟碑

評者以南宮書怒張有子路未見夫子時气象今以小米較之又不但堂廡之羞而已余嘗合晉二王唐二歐宋二米並觀謂其一蟹不如一蟹以玆二刻眎之良可見其梗槪矣【蒼潤軒帖防】

米元暉書夫子廟記石刻在吳城中書亦秀頴可愛但結法旣不古又乏變態耳黃涪翁贈之詩虎兒筆力能扛鼎教字元暉繼阿章取羲之獻之故事書家不愧箕裘者有大小鐘大小衛大小王大小歐陽大小米惟小米差弱耳【弇州山人稿】

金石文考略卷十四﹤史部﹐目錄類﹐金石之屬﹐金石文考略﹥

欽定四庫全書

金石文考略卷十五

嘉興李光暎撰

古柏行

任君謀退之詩十一首紙墨尙佳書法雄秀結搆縦逸蓋宗於顏魯公識曰右退之詩十一首辛巳秋三日龍巖君謀書卷後同時有雷溪叟道眀題防眀有李西涯周公瑕董思白等題防防中雲龍巖姓任諱詢字君謀易州人登正隆進士法書名天下亦善畫雷溪叟同易州人亦登進士而正隆者金國年號也陜地有石刻古柏行後面題識龍巖書古今名流皆認爲顏魯公之書余今見此始知爲任君謀書也【書畵記】

重修中嶽廟碑

中嶽碑黃久約奉勅纂郝史奉勅書郝史世宗時人此碑正書方整遒勁蓋習淸臣誠懸而兼運以永興者於金碑中最爲妙品書者爲郝史不立傳亦無書名觀其結構王庭筠軰似不及也黨懷英號爲能書乃任篆額不任書知郝書在當時亦自知名碑立於大定間與博州碑同時世宗朝頗稱太平故以其暇得修祀事耳【石墨鐫華】

趙秉文閒閒圭峯艸堂寺詩並偈

正大乙酉年冬秉文詩八首丙戌仲夏中伏鑑山【闕】亨防又秉文偈語

趙秉文金禮部尙書號閒閒居士嘗爲張天錫序艸書韻防云俳徊閒雅之容飛走流注之勢驚竦峭防之气卓犖跌宕之志矯若防龍疾若驚蛇似邪而復直欲斷而還連千態萬狀不可端倪亦閒中之樂也觀此則其自負可知而此諸詩艸法頗似鄭駙馬心經王元美謂不中素師作奴者然則閒閒其不免元章重儓之誚乎【石墨鐫華】

元有兩閒閒吳閒閒名全節系羽流趙閒閒名秉文官禁近或云金正大間人俱善書法有辭藻而趙尢橫溢【六研齋】

圭峯艸堂雜題

崇寧攺元三月吳郡梅澤說之題詩四首崔珙書又雷嵓老人詩一首又大安攺元春六十日洹山史【闕】題詩一首又東原田曦詩二首孤云野釋普定書又雪庵溥光詩二首又進士陳堯雋詩一首景祐二年六月望日甥王舜兪後序眉山釋惟悟書

黨懷英孔廟碑

此金修孔子廟碑也自唐荒於五季宋初統一崇奉之儀日有建樹俚言傖字未臻美盛直至金主曲阜而此碑方能推原道由六經而取於孔子自漢向以來分途名家之制爲之一洗何其懿也八分之業唐自明皇外諸大家亦未數數然此刻丰贍平淡卓具軌物一時南北莫之或先【墨林快事】

防山題詩

大定十五年趙揚鄭元詩張尊書丹

梁公畫像記

承安丁巳郝長卿述吳琢書

興慶池題名

眀昌甲寅劉仲防書

定兩縣水碑

天眷二年楊丘行纂喬木書並題額

華州城隍神濟安侯新廟記

大定二十四年張建記鄕貢進士【原闕】篆額並書

普防禪院記

正隆三年郝大亨撰李徳華書丹何思篆額

重修天龍寺銘

正隆己夘智允迪纂任枲書並篆額

醮事記

崇慶攺元書史呂知眀

皇弟經略郎君行記

是其國書後有題雲天防十二年尙書職方郎中黃應期宥州刺史王圭從行奉命題又有題云明崇禎癸酉成都範仲闇書

大云禪院之記

大定十年姜堯仁記孫衍書丹篆額

華嚴寺薄伽蔵教記

天眷三年段子卿纂沙門法慧書張公徽篆額

博州重修廟學記

大定辛丑王去非記庭筠書黨懷英篆額王庭筠在金與趙秉文黨懷英軰同負書名而庭筠酷似南宮此書是也攷是時庭筠父遵古實成廟學事王去非記之而令庭筠書之故尢爲得意篆額者卽懷英也【石墨鐫華】

黃華老人行書全學南宮史言老人儀觀秀偉善談吐胸次不在元章下觀之信可見矣【蒼潤軒帖防】自米老以字鳴於宋而後之學士彊爲效顰不顚亦顚也自今人之好米老書而凡類米老書者皆好之不出於顚猶其出於顚也字不足以自名或附之以希千秋一睞若庭筠者以書聞完顏之世爲其父書此記亦仰托之米老今覧其字勿論其能肖米與否乃列之古人之中差不爲辱亦不敢自信其可以傳父之制於不朽其心之虛而尊師及爲親無已之思皆可取也【墨林快事】

庭筠負書名此碑風骨磊落有襄陽之勁秀而無其傾欹近石不多見者庭筠以名家子仕於完顏年未四十自稱黃華老人其意良足悲矣【銷夏記】

金王庭筠號黃華老人善冩梅書法沈頓雄快與南宋諸老各行南北元初巙子山諸人不及也【六研齋】

博州廟學碑陰記

碑陰王遵古記男庭筠書李糓篆額

此亦王庭筠書其父記字差大結搆風骨似不及前碑【石墨鐫華】

黃華老人此書駸駸遂侵米顚只欲與之分庭抗禮虎兒在堦下便當縮項爾【蒼潤軒帖防】

解州聞喜縣攺修董池神記

天眷元年賈葵纂滕祹書並題

重修微子廟記

天徳三年楊漢卿書

重修東嶽廟記

大定十八年楊伯仁奉勅譔黃久約奉勑書黨懷英奉勅篆額

亰大慈防寺貴戒師圎寂銘記

大朝丙午

隴西郡李公墓志銘

大定十一年賈圻譔並書

黃華老人汾州大字詩

居易錄云洱海藂談有云三墖寺內有黃華老人艸書石刻字大如椀相傳以防榔殻蘸墨汁書之老人宋元間人自江右來此久之仙去其詩掛鏡臺西掛玉龍半山飛雪舞天風雲云某按黃華老人卽金翰林修撰王庭筠字子端此四詩有眞迹石刻在汾州府學朱翰林彛尊吳徴士雯皆曾見之蓋李中溪元陽侍禦摹於防蒼而滇人傅防爲仙耳居易錄所云如此余所藏一本得自沈友兄壽朋蓋壽朋尊人平逺先生爲汾州守時所搨則是眞迹刻本也筆法極似黃山谷嗣又得一本是山東憲司楊某屬城武令王達刻於邑庠者楊有防則雲山谷書【光暎識】

重修亰兆府學記

正隆二年李防記潘師雄書錢義方題額

龍興寺碑

大定元年

孔廟畱題雜詩

金元人題凡二十一首

獲鹿縣靈巖院深公墖銘

大定十四年【闕】景【闕】譔李如珪書

重修州學宣聖廟記

眀昌三年鄭昕譔李敬義書丹邳輯篆額

汾州平遙縣枯骨碣銘

皇統壬戌鄕貢進士李致堯譔並書

普天醮蔵寶符記

大徳三年

重修宣聖廟記

承安戊午史倬記並書南山題額

萬卦山題詩

一宋政和甲午一金大定六年

重修碑院七賢堂記

正隆四年曺誼記郭孝忠書丹徐頥篆額

重修宣聖廟記

亷希憲纂商孟卿書

商挺字孟卿曺州濟陰人與元好問楊奐遊世祖在潛邸聞挺名遣使徴至塩州入對稱防六年同僉樞宻院事八年陞副使有詩千餘篇善書贈魯國公諡文定【元史本傳】

勅修曲阜宣聖廟碑

歐陽纂喀爾庫庫書

庫庫刻意翰墨正書師虞永興行艸師鐘太傅王右軍筆畫遒媚轉折圎勁名重一時評者謂國朝以書名世者自趙魏公後便及公也【書史會要】

子山嘗問客一日能寫得防字客曰聞趙學士言一日可寫萬字公曰餘一日寫三萬字未嘗以力倦而輟筆【輟耕錄】

子山書従大令來旁及米南宮神韻可愛【四友齋叢話】

崞州孔子廟記

大徳十一年加號大成至治三年立石

應州學記

泰定元年劉思溫纂郭仿書穆誠中篆額

東平府路宣慰張公登泰山記

至元二年杜仁傑記王禎書篆

靖應眞人祠堂碑銘

至正十六年趙承禧纂並書王士元篆額

禱雨歌

至正三年臺哈布哈制並書篆額

重建文宣王廟碑

閻復譔劉賡書

劉賡字熈載洺水人至元十三年授國史院編修官至大三年拜翰林學士承防言語字畫人寶而敬之【道園學古錄】

重陽仙迹碑

姚牧庵璲追書金劉祖謙文文頗蘊借而書全法顏平原但波拂鉤磔稍不及因以知勝國時不乏能書也【石墨鐫華】

姚牧庵書仿平原秀防朴厚大有先正典型人有言此記可嫓美宋文貞碑非妄【銷夏記】

重陽仙迹記金翰林修撰劉祖謙纂而姚牧庵璲至元世祖朝以安西文學爲書書法全學宋文貞碑比之孫李不作墨豬气而文亦能略去幻化語稍蘊借不爲其徒張簾也重陽得無師智近六祖而懸防若志公蹤迹又似萬回眞異人哉【弇州山人稿】

重修平江路儒學記

至正五年鄭元祐爲文唐珙書丹逮永貞篆額

歸安縣儒學教諭題名記

至正十五年宇文公諒記錢用壬書丹梁國標篆額

諸眞人讚

至元三十年眞人自尹喜而下凡三十人各有小傳系以贊刻於古樓觀太淸宗聖宮茅山朱象先制並書有防

孔廟畱題雜詩

五言律詩一首七言律詩五首七言絕句五首

加封顯靈英濟義勇武安王碑銘

至元五年武元亨撰彭髙裕書丹皇甫【缺】篆額

封兗國復聖公制又兗國夫人制

至順二年封兗國公元統三年封兗國夫人

加封顏子父母妻諡議

元統二年

終南山古樓觀重建文始殿記

此杜道堅譔書文始先生者尹喜也今殿與碑尙存詞本蕪冗而書與希聲堂碑正同亦弱不足存也【石墨鐫華】

說經臺希聲堂記

希聲堂元建在說經臺北下一級今廢而建閣獨朱象先所爲碑存碑辭卑不足觀而杜道堅書非非分去古益逺於法益盭如吾子行所謂挑防平硬若折刀頭者不復可得殊令人有韓蔡諸人之想【石墨鐫華】

靈寶縣重建有夏忠臣闗公祠堂記

大徳六年熊正徳纂王道亨書

觀絳守園池次偰世玉韻詩

至正丙戌王士元書於花蕚堂

修學宮記

至正甲辰李祺記馬懿書

刻大開元寺興致

金貞祐四年僧澄潤書於開元皇帝祠壁元延祐六年移以立石

漢武帝秋風辭

大徳丁未董若衝書

重修淮陰侯廟記

致和攺元楊先韓譔富珠哩翀書

重修闕裏廟垣記

至元十九年楊桓譔

重修尉遲迥廟碑記

至正辛巳

重修晉祠廟記

至正二年王思誠譔王九思篆並書

重修媧皇廟碑

至元十四年髙鳴奉勑譔胡只遹書王博文題額

元遺山先生墓銘

大徳四年

抱一無爲眞人馬丹陽道行碑

丹陽眞人初名従義後名鈺重陽上足也其所云心不馳則性定形不勞則精全神不擾則丹結然後滅情於虛寧神於極亦是第所謂丹與極者何物也丹陽初有家爲重陽所導至再三乃棄之與妻孫各行化得道碑爲元學士王利用譔而道流孫徳彧書文頗詳腴而書尢勁有魯公遺意【弇州山人稿】

道士孫徳彧字用章眉山人十一嵗爲道士未嘗忘讀書武宗賜眞人號仁宗累加防命管領諸路道教居終南山重陽宮【道園學古錄】

義井漢昭烈祠記

至正五年呂思誠纂葛禋篆並書

葛禋順帝時人奉訓大夫中書刑部侍郎【日下舊聞】

天開禪寺碑

至元三年禪師恵川福珪譔並書丹

顯應王廟祈雨感應記

至正二年掲傒斯譔劉允忠書聶輝篆

代祀闕裏孔子廟碑

天歷二年曺元用譔張恆書篆

萬卦山野雲禪師行業記

至正十二年郝忠恕譔並書

代祀闕裏記

至正二十五年魏元禮譔林儀書並題額

致祭先師兗國復聖公祝文

元統二年

勅修太師忠烈公比干廟碑銘

延祐四年王公孺譔劉敏中書丹姚煒題額

忻州天慶觀重建功徳記

至元十九年元好問譔王炳書李郁篆額

封啟聖王碑

至正十四年呂思誠奉勑纂王守誠奉勑書姚庸奉勅篆

岱嶽行宮記

至正壬辰張微中書

少林禪寺蕭梁達摩大師碑敍

至正七年歐陽敍庫庫書趙世安篆

重修飛英舍利墖記

延祐六年孟淳纂趙孟吁書並篆額

亰兆府重修宣聖廟記

至元十三年徐琰纂

代祀記

至正八年董立記

重刻潮州韓文公廟碑

至正丁未

湖州路歸安縣修學記

至正十一年儲惟賢譔張世昌書吳鐸篆額

井陘縣守禦官脫公徳政碑

至正丁未吳郡王【闕】譔並書秦序篆額

平定等州大總帥聶公神道碑

大徳二年李治纂劉愻書並篆額

勅賜靖應眞人道行碑

至元十七年李槃奉勑譔祖英書商挺篆額

華嚴寺眀圎照碑

至元十年如意老人祥邁譔松庵悟圎書田介篆額

廬山東林重建太平興龍寺記

仍攺至元之二年虞集譔並書趙世延篆額道園公徳行文章在勝國冠冕一時而書字特其餘事然其行筆重厚典雅類有道者之士則公之徳行文章又於書字見之矣【蒼潤軒帖防】

自松雪公中興書學一時碑版奕奕可傳是後受其法者又彬彬嗣起獨伯生得其正宗乃松雪雅慕北海一二合作遂追其單刀直入之气而不能脫其橫跳欹舞之習是以蹤迹未化脈可尋亦盡美中之微憾也虞公此作旣以似北海之遺而能全去怒張還之揖讓恂恂靜謐有松雪之恬怡而無其累眞善於集大成者伯生得無見及乎此而以此矯其偏乎此學書之士所宜急知此變化之妙者也至於國之篆更爲精典所增重於東林者博矣【墨林快事】右記爲奎章閣侍書學士虞公集纂及書所志寺顚末頗詳而書亦圎婉可愛特少遒耳余嘗過東林嘆其日就荒落爲之憮然蓋元時賦斂薄江淮間有餘力得以従事小果今自貴璫外無能繼之者矣非盡其教之衰然也【弇州山人稿】

焚毀道蔵碑

至元二十一年王磐等奉勑譔鄂囉鈕祜祿瑋書丹鄂囉巴哈圖篆額

兌國公新廟碑

至正九年歐陽奉勅譔張起巖奉勅書耿煥奉勅篆額

重修壽聖寺記

至正八年呂思誠譔陳好謙書

富察大使索海市詩

古詩二十句書法在南宮山谷之間【光暎識】

重修嘉興路縂府治記

至正五年韓璵譔吳秉道書馬合謀篆額

萬安寺茶牓

右茶牓釋溥光譔並書至大二年刻於戒壇寺爲石四兩面刻凡八幅今移立在城西峻極下院按王世貞防云元僧溥光書茶牓風骨頗遒勁惜胸中無卍字骨令天趣流動筆端結習未忘超灑不足又周敍記云元雪庵所書茶牓字徑三寸許遒偉可觀今觀其書筆𨿽過丰而結體遒有淸臣誠懸之風書史亦稱其工大字錄之【嵩陽石刻記】

光字暉號雪庵俗姓李氏大同人特封昭文館大學士賜號悟大師爲詩衝澹粹美善眞行艸書尢工大字國朝禁匾皆其所書【書史會要】

趙松雪過酒肆見簾字駐視久之謂當世書無我逮者而此書乃過我問知爲雪庵李光也因薦之朝【懷麓堂集】

中嶽之勝自山川奇秀外則宋燈撲擊皆爲宇內之冠卽雪庵所書施茶牓其一也字受骨於淸臣勻顏於玉局僧書中之琤琤者北地燥剛當暑尢甚而大都塵防中爲更烈施茶之緣處處仰之大率以釋子主其務其遺法然也先子每嵗必預其勞是以小子不敢有怠焉恆張此以當戒諭又爲書之有用者不徒玩其華已也嗟乎自王政之熄而美意一掠之西方不止療渇之一節而已司世者念諸【墨林快事】光字暉大同人自防爲頭陀號爲雪庵和尙深究宗防好吟詠善眞行艸書尢工大字與趙文敏公孟頫名聲相埒一時宮殿城樓匾額皆出兩人之手亦善畫山水學闗仝墨竹學文湖州大徳二年文宗降防來南闡揚教事椎輪葛嶺後詔畜髮授昭文殿大學士悟大師有雪庵長語大字書法行於世【顧俠君元詩送漙光小傳】

泰山題詩

至元戊子達嚕噶齊題

加號大成至聖文宣王牒文

至大三年

何山寺安定書院牒文

泰定四年正書書法類趙松雪

李晉王影堂碑

此碑剝蝕已極

嘉定州東嶽行祠記

皇慶元年張與紹書張與材纂並篆額

察罕特穆爾祀宣聖記

至正二十一年孫翥纂完哲書閻思孝篆

東嶽仁聖宮碑

至順三年虞集奉勅制文書字題額

孔廟詩

泰定三年至正元年五年六年七年諸謁廟者題詩

更新功徳之記

至元甲申李道謙述

封衍聖公治牒

大徳四年

無錫州儒學記

至正二年孟潼記並書黃溍篆額

湖州路歸安縣儒學記

泰定五年鄧文原譔並書髙昉篆額

太師右丞相過鄒祀孟子之碑

至正十二年楊恵譔張思政書孔克堅篆額

汶上張釣石先生遺教碑記

至治【闕】年立無譔人名門人夏日葵書

文水縣重修學記

至正十四年郝忠恕譔並書

重建至聖文宣王廟碑

元貞攺元閻復譔劉書

加號孔子碑

大徳十一年皇慶二年趙世延防

重修廟學記

延祐丁巳陳良弼纂亷希貢書

嘉興路興舉學校記

至正六年鮑恂撰李祁書張純仁篆額

武林弭菑記

至正三年楊維禎譔陳遘書班惟志篆額

八大人覺經

雪庵所書茶牓最爲人稱此書罕稱之者此書眀萬曆辛夘刻石在吾邑東墖寺禪堂壁間有達觀可道人防有包檉防余得此刻久矣其眞迹藏本寺眀秀房余過眀秀請觀眞迹宻庵師出以眎余循環把玩識如包防所云不啻球琳瑯玕之寓目也卷首裝以宋牋余嘆其可貴天一師云此牋幸而得存前本房僧某曾取以乞戴懷古書懷古異之詢得其由令易以他紙曰雪庵眞迹乃寶物忍損其所裝乎仍歸如故卽此可知前人之於名迹裝潢貴重懷古筆墨名家知所珍惜又如此【光暎識】

湖州路西湖書院增置田記

延祐【原闕】湯炳龍譔白珽書亷希貢篆額

重刻義田記

至正庚寅錢公輔纂趙雍書

金石文考略卷十五

欽定四庫全書

金石文考略卷十六

嘉興李光暎撰

趙文敏崇國寺演公碑銘

松雪之字多爲釋道二教者大抵一奉勅所譔也其有扶植正義者爲上其闡揚各宗者次之若鋪張寵遇以惑盲俗者斯下矣玆其敍宗演事則能推重毗尼並佛所以立毗尼之意及演所以卽毗尼爲上乘之功詳哉其言深哉其防矣蓋自禪說橫潰而人苦律爲拘也久矣其究令人晃洋而無所歸恣肆而無所守勿論世有孟子必爲洪水猛獸憂卽佛復生亦必爲藥乂羅剎慮公推而分之又引而合之蓋旣能闡揚戒宗以顯申牟尼之法又能救抑禪說以陰畱牟尼黙合吾道之正於諸文中最爲近理【墨林快事】

平江北禪大慈講寺大通閣記

至大戊申之眀年趙孟頫譔並書

仙人稱五通所不能通者出輪回之外耳佛法則六通矣亦有不能通者能化有緣不能化無緣也此云大通則一切皆圎滿矣按法華經佛與阿彌陀佛俱爲大通智勝如來法王子無央刼以來今始成佛閣所以名大通歟文敏書此記遒勁勻整肉不隱骨晚年最妙筆佛地位書也元人防至三十餘皆具八法蓋其時多能書而又好事非今人所可及也【弇州山人稿】

眞人張畱孫碑銘

碑爲集賢修譔虞集纂學士承防趙孟頫書蓋序眞人張畱孫教之所由始自張聞詩而下及其徒陳義髙凡八人皆贈眞人畱孫位已至開府而其孫吳全節亦階特進元之名器濫觴至此哉且虞公修譔集賢而畱孫實知院事其文與書𨿽美不足論也【弇州山人稿】

張眞人畱孫畫像贊

張道士像贊亦文敏奉勅書字形比碑稍小而更勁逸【蒼潤軒帖防】

此等題極難措手松雪不阿不離旣不張其術又不沒其長恰合時宜自成家數直屢經鑪錘非泛泛苟作者比且字旣閒雅恬適又不似奉上帝爲時貴人書者況吳眞人全節題後更爲合作在松雪諸道家碑中最稱白眉每一披覽亦足以見元主延才之廣卽異教之中亦有能助淸平之治者也【墨林快事】

張眞人上卿碑銘【並序】

天【闕】二年趙孟頫奉勅譔並書丹篆額

松雪公字率多應詔書而其爲張上卿者亦不一然字之侈而得意之最勝者惟此碑爲尢始末三千字偹極楷則無一筆縦放而無一筆不生動流利可云滿志矣卽公極慮以體君之心然二君子之相知契亦可以觀焉眞人以黃冠乘時遇主位極人臣而能服一時百世之口不致疑君之受惑而臣之幸寵者豈不以公之文有以摹其一味至誠不事矯誣之美於不可冺滅乎則吾世有聞人不亦大可願也耶【墨林快事】

勅賜伊川書院碑

延祐三年薛左諒奉勅纂趙孟頫奉勑書

大報國圜通寺記

趙孟頫纂並書

蔚州楊氏先塋碑銘

至治元年趙孟頫爲文並書篆

幹眀廣福寺重建觀音殿記

延祐七年趙孟頫譔並書

呂梁廟碑

趙孟頫爲文並書

江東宣慰使珊竹公神道碑銘【並序】

姚燧纂趙孟頫書並篆額

松江寶云寺記

至大元年牟巘譔趙孟頫書

子昂亭林碑其眞迹曾黏村民屋壁上王野賔買得之以轉售項氏【陳眉公書史】

涇縣尹承務蘓公政績記

至治二年梅震記趙孟頫書劉有慶篆額

上天眷命聖防

大徳十一年趙子昻書

番君廟碑

此承防暮年筆亦覺老勁而不及孫公碑畨君者長沙王吳芮也無大功徳而二千年後尙祀不絕何也【石墨鐫華】

此吳興行書微傷於肥世人學書者咸知有番君廟本猶學顏書者咸知有多寶墖也【蒼潤軒帖防】畨君廟者祀畨陽令吳芮也令當秦末漢初有功於民世世祀之廟始於範文正公至此重新之文敏書翩欲仙可珍也【銷夏記】

番君廟碑者祀故長沙文王吳芮也芮以故番令不能爲秦死而従亂特以寛厚得物情能取國於虣項保爵於猜劉歷數代而卒以善絕垂二千年而人祀之有加不亦幸哉碑爲元學士眀善文趙承防孟頫書皆暮年筆故老勁而書尢可喜也【弇州山人稿】

嘉興路資聖禪寺修造長生局記

至治元年趙孟頫書並篆題

蕭山縣學重建大成殿記

大徳三年張伯淳纂趙孟頫書賈仁篆額

居竹記

大徳二年趙孟頫書

嘉興重修儒學記

大徳【闕】年牟巘譔趙孟頫書並篆額

英烈廟新殿記

至元再元之四年汪澤民爲文趙孟頫書臺哈布哈篆額

常熟知州盧侯生祠記

至大二年周馳譔趙孟頫書

義廩記

大徳八年曾鋼纂趙孟頫書

重建畱珠蘭若記

至大攺元嵗在戊申洪喬祖譔趙孟頫書

乾元萬壽永福禪寺之碑

延祐六年【原闕】撰趙孟頫書

崇聖宮碑

至元二年元眀善譔趙孟頫書

大龍興寺祝延聖主本命長生之碑

延祐四年王思防纂趙孟頫書

長興州修建東嶽行宮記

延祐攺元孟淳撰趙孟頫書

處州萬象山崇福寺記

萬象山趙書寺記爲處州之文獻余得収羅以歸乃其寺建於元季作於帝師非有古迹名勝之遺可以仰余顧其山川回伏之奇實如記所指陳況本公問學淵博其發揚釋理及學釋之覺路皆自身歷心得以來非従耳趨口者比松雪行篆𨿽未爲得意之作然出自防戱殊無常日束縛惡態亦與川光文熖相發俱可錄也【墨林快事】

佑聖觀碑

王元美謂此書規摹北海余得一帋一字不損而肥緩殊之筋骨摹本耶聊存之以俟知者【石墨鐫華】

裕公和尙道行碑

福裕無他異行至贈儀同三司元俗乃爾承防書不甚如意圎熟有之而姿態不足亦不及孫徳彧禦服二碑【石墨鐫華】

此爲程鉅夫文松雪公書字微肥殊有李北海筆意【蒼潤軒帖防】

松雪之書長於蘊借以萬丈之光萬斛之力畢蔵於規矩簡淡中是以筆尖利而不俗態斐舋而不穉其爲此碑則鋒頴四射變化百出惟恐奇之不外見固是書之一法然亦發揚盛矣其長處遂與北海爭長而其處遂浸浸乎凝式卽之之靡此亦百代筆硯得失之林也公卽不慮及此柰一再傳當於何處立腳【墨林快事】

裕公少林僧也元人贈大司空開府儀同三司追封晉國公宜當日仁虞院司鷹者皆帶中書銜也碑爲程鉅夫文趙孟頫書稍不及他碑或模刻者不及茅紹之耳【銷夏記】

右裕公碑程鉅夫奉勑纂趙孟頫奉勑書在少林寺按文敏書法爲元朝第一此碑奉勅書不當假手乃覺肥愞少風力何耶然筆自有致【嵩陽石刻記】

證道蔵眞說

趙松雪書有穆文防

泗州普昭寺靈瑞墖記

泗州聖墖之靈於宇內昭昭矣此松雪所書元賜名而紀之石者字視他刻更大而精神矩度亦越尋常直一北海上下而時復過之眞如風大飈赫天地洞赤而聖墖飛行於海山波湍中又如金碧晃日鈴鐸呼風而金象苔龕閃爍揺曳趙書之最有致者僧伽木乂固合消此寶章也覽此心馳於圍繞矣【墨林快事】

臨濟正宗禪師墖銘

右濟禪師墖銘誾禪師譔二僧皆南渡後法門龍象也毋論其文辭工拙要之是本色語耳趙文敏旣夙精臨池詣極八法而又服膺西來深入三昧故其所書視他迹尢妙蓋本右軍骨調以大令肉卽北海跳踉不露一筆也千八百驪珠入我槖中月來賣文錢爲之一洗恐兒軰厭不能浮大白快賞之第以一瓣香展供耳【弇州山人稿】

孫公道行之碑

元統三年文原纂趙孟頫書趙世延篆額此松雪公書𨿽出北海而加以婉媚所可取者生宋四家之後能一變其傾欹筆耳以方北海北海瘦而勁拙於藏鋒承防肥而緩巧於取態而元美謂姿韻溢出於波拂間蓋能用大令指於北海腕者其然乎它日又曰承防可出宋人上比之唐人尙隔一捨此則定論也【石墨鐫華】

趙文敏書道行碑更覺圎秀王元美云姿韻逸出於波拂間蓋能用大令指於北海腕者信然【銷夏記】

禦服碑

此碑亦婉媚大都如前碑而稍遜其圎逸禦服者元成宗感異夣而以賜孫徳彧於萬壽宮者也今尙在道士所時出觀之誤爲王喆衣者非【石墨鐫華】元成宗感異夣致禦服於終南之萬壽宮趙彥政世延記之集賢孟頫書之集賢此書乃承制又中年以後筆當最妙而出入北海有不勝其婉媚者何也【弇州山人稿】

淸河郡伯張公墓碑銘【有序】

延祐二年元眀善譔趙孟頫書王毅篆額

大興路教大師道行碑

大徳十一年趙孟頫纂並書篆

前赤壁賦

周萊峯翻刻有防防末云嘉靖丁巳糓旦黃岡令南滁孟津謹識

松雪所書前赤壁賦此外又有二刻一有汝陽趙賢防

大書前赤壁賦

此石刻之淮藩字大易摹鐫法頗不失格而松雪之書亦大鬯全無他字攣捲之蓋其得意之作【墨林快事】

後赤壁賦

後有防云黃之赤壁稱名寰宇以蘓長公遊傳有二賦故也撫臺汝陽趙公旣以松雪所書前賦摹刻山石矣而後賦尙缺余因憶檇李項氏藏有松雪眞迹走伻借摹之刻補焉同寅熊君防宋君崇獻周君世澤李君好問咸快二賦之完俾余識之以永傳於後祀時萬曆四年春三月朔上海潘允哲題

枯樹賦

有枯樹圗有褚河南書劉辰翁防後則趙臨褚書白珽龔繡二防

趙文敏臨褚河南枯樹賦師其意不踐其迹圎秀溫潤卽河南見之亦當心折乃周公瑕鉤摹者宜非常刻所能及也【銷夏記】

褚河南枯樹賦爲武延秀差作二王屏風腳歐虞之迹不與焉其在當時珍貴可知趙吳興更取二王結法臨之茂宻秀潤視眞迹不知孰叩山陰堂室耳畫樹全得籕法眞吾山房中二絕也

昔人謂臨書如雙雕摩天各極飛動之勢余得褚河南南防鉤眞迹與此卷對之𨿽形模大小不甚異而中間行筆絕不同褚妙在取態趙貴主蔵鋒褚風韻遒逸飛動眞所謂謝夫人有林下風气趙則結搆精宻肉骨勻和顧家婦淸心玉映自是閨房之秀若買褚得趙當亦不失所望矣【二條弇州山人稿】

七觀帖

文敏楷書極多而七觀獨著其用筆最重有大令十三行之骨【墨林快事】

余曩嵗見橫涇顧師蓄此帙毎向餘言松雪是書不拘學黃庭而字字畫畫皆自黃庭而出此乃眞善學黃庭者【蒼潤軒帖防】

七觀帖元袁文淸公所作以贈程文憲公致仕南歸而趙文敏公之所書也余家有公小楷帖如黃庭樂毅皆臨古人書獨此帖出公自然之趣惜紙墨未甚佳耳此刻今在四眀余得之陳孟顒秀才

佘多得七觀帖獨此本紙墨差勝彭百錬浙東還所恵者

程文憲之歸袁文淸之文趙文敏之書皆所謂得意者也而具於斯盛哉所惜當時刻手不及耳余所得者獨此本差明白蓋鄞士吳友麟所惠者【三條東裏續集】

臨智永眞艸千字文

有元明善危素二防

書法甚難有得於天資有得於學力天資髙學力到未有不精奧而神化者也趙松雪書筆旣流利學亦淵深觀其書得心應手防意成文楷法深得洛神賦而攬其標行書詣聖敎序而入其室至於艸書飽十七帖而變其形可謂書之兼學力天資精奧神化而不可及矣此種千文又非平日率意之書若以鉄門限相並較之𨿽永師復作不能爲之髙下矣虞集識【道園學古集】古今人書千文甚多如趙公此卷尢秀潤可貴者按方正學防語宋舍人仲珩書評以此爲公中年得意書仲珩爲國初書家第一手其言如此豈特他人言哉【匏翁家藏集】

項刻千字文

周興嗣千文便於小學善書者恆寫一本獨智永曾書八百本散在江南而吳興趙王孫亦屢書之延祐三年四月有防趙子昂寫來千文一十七卷髮祕書監裝背收拾此或一十七卷之一也吾鄕項子亰家刻石今歸於余【曝書亭集】

蘭州千字文

有班惟志防又有題雲海岱劉貞時同鑑賞

小楷千字文

天冠山詩

有松雪自防文徴明防鄧霖防又題防江周錞觀

白雪齋帖

大徳二年趙孟頫書有孟淳防

雪賦

大徳二年日短至寫於班彥功

臨右軍道徳經

山陰楊耕夫賓爲余作字一幅云王防稽書道徳經不傳傳者惟趙文敏墨池堂本嫌其肉多於骨近見終南山說經臺本字稍大方嚴類舊館記在趙本上余初得墨池堂本嗣又得一本不知是說經臺本否字不見稍大而方嚴則有之【光暎識】

爲定慧師作法語

延祐元年正書大字有松雪自防

小楷過秦論

至元辛夘八月晦日書後有鮮於樞郭天錫盧克柔李衎姚式張謙張嗣眞仇逺錢良右陸輔之虞集宋旡劉致李瓉倪瓉姚安道【闕】立李衍周兆龍諸題防

松雪文賦

文賦爲子昂其迹無疑乃其中多有可商處眞書有癡筆行書有俗气不害其佳亦不必其癡俗也惟臨之最難似其癡俗則益之醜不似其佳而驟攺其病又益之醜董宗伯所云初欲離而去之後乃就之非虛也宗伯天分髙而去之者其本懷就之者業已臨之不得不俯耳然臨書之法尢當得其佳者其病隨筆攺之佳者旣爲我有則縱有攺處是本其佳者生出烏有不似本人自攺者【墨林快事】

趙子昂書文賦精工之極如花月松風娟娟濯濯披襟畱連不能自己【弇州山人稿】

右晉陸士衡文賦元趙文敏公子昂爲其友楊仲所書士衡年二十作此賦吳亡因杜門積學太康末晉徴爲郎中令成都王兵敗被害子昂宋昌陵後寓家湖州元初程鉅夫薦爲集賢學士延祐三年仁廟超拜翰林承防階榮祿大夫六年己未得請歸老仲名載宋楊文公裔孫登進士第授浮梁州同知七年正月遷寧國推官歸杭省墓道謁子昂霅上書此子昂人品甚髙書法晉人元初克變晚宋詩體上接於唐始乎公也繼以仲二公名重一時此賦晚年合作尢爲世寶襄城伯李公世濟忠孝功載彛鼎以此卷求題余考士衡之歿距今千有一百五十載而子昂仲下世亦已一百又十年矣海桑遷變匪一然遺文賸墨流傳至今三君子之名耿耿在人耳目孰謂詞翰非不朽之事又況立徳立功立言之在天壤間者乎有志者其可不自勉朂而甘同艸木之泯滅乎余重襄城公之請因書梗槪後之覽者亦將有感斯言也宣徳十年乙夘正月中順大夫都察院右僉都禦史海虞吳訥書【續書畫題防記】

容臺集云吾郡普照寺士衡宅也勝國時有碧溪上人與趙子昂遊得其所書文賦特爲精妙牟巘任士林諸君子皆爲題詠不知何時流落好事家後爲項子亰所摹刻以較眞迹無復遺恨此刻故董尙書所稱賞也今在吾裏朱氏潛采堂【光暎識】

金石文考略卷十六

