《郡齋讀書志》宋晁公武

●原序

杜鄴從張京兆之子學問﹐王粲爲蔡中郎所奇﹐皆盡得其家書﹐故鄴以多聞稱而粲以博物顯。下逮國朝﹐宋宣獻公亦得畢文簡﹐楊文莊家書﹐故所藏之富﹐與祕閣等﹐而常山公以贍博聞於時。夫世之書多矣﹐顧非一人之力所能聚﹔設令篤好而能聚之﹐亦老將至而耄且及﹐豈暇讀哉﹗然則﹐二三子所以能博聞者﹐蓋自少時已得先達所藏故也。公武家自文元公來﹐以翰墨爲業者七世﹐故家多書﹐至於是正之功﹐世無與讓焉。然自中原無事時﹐已有火厄﹐及兵戈之後﹐尺素不存也。公武仕宦連蹇﹐久益窮空﹐𨿽心志未衰﹐而無書可讀﹐每恨之。南陽公天資好書﹐自知興元府至領四川轉運使﹐常以俸之半傳錄。時巴﹑蜀獨不被兵﹐人間多有異本﹐聞之未嘗不力求﹐必得而後已。歷二十餘年﹐所有甚富。旣罷﹐載以舟﹐卽廬山之下居焉。宿與公武厚。一日﹐貽書曰「某老且死﹐有平生所藏書﹐甚祕惜之。顧子孫稚弱﹐不自樹立。若其心愛名﹐則爲貴者所奪﹔若其心好利﹐則爲富者所售﹔恐不能保也。今舉以付子﹐他日其間有好學者﹐歸焉。不然﹐則子自取之。」公武惕然從其命。書凡五十篋﹐合吾家舊藏﹐除其復重﹐得二萬四千五百卷有奇。今三榮僻左少事﹐日夕躬以朱黃﹐讎校舛誤。終篇﹐輒撮其大指論之。豈敢效二三子之博聞﹐所期者不墜家聲而已。書則固自若也。儻遇其子孫之賢者﹐當如約。

紹興二十一年元日﹐昭徳晁公武序。

●卷一

自漢武帝之後﹐𨿽世有治亂﹐無不知崇尙典籍。劉歆始著《七略》﹐總錄羣書﹕「一曰《輯略》﹐二曰《六藝略》﹐三曰《諸子略》﹐四曰《詩賦略》﹐五曰《兵書略》﹐六曰《術數略》﹐七曰《方技略》。至荀勗更著《新簿》﹐分爲四部﹕一曰甲部﹐紀六藝及小學等書﹔二曰乙部﹐有古﹑今諸子家及兵書﹑術數﹔三曰丙部﹐有史記及故事﹔四曰丁部﹐有詩賦﹑圖贊。勗之《簿》蓋合《兵書》《術數》《方技》於諸子﹐自春秋類摘出史記﹐別而爲一﹐《六藝》《諸子》《詩賦》﹐皆仍歆舊。其後歷代所編書目﹐如王儉﹑阮孝緒之徒﹐咸從歆例﹔謝靈運﹑任之徒﹐咸從勗例。唐之分經史子集﹐藏於四庫﹐是亦祖述勗而加詳焉。歐陽公謂其始於開元﹐誤矣。今公武所錄書﹐史集居其半﹐若依《七略》﹐則多寡不均﹐故亦分爲四部焉。

經之類凡十。其一曰《易》﹐二曰《書》﹐三曰《詩》﹐四曰《禮》﹐五曰《樂》﹐六曰《春秋》﹐七曰《孝經》﹐八曰《論語》﹐九曰經解﹐十曰小學﹐合二百五十五部﹐計三千二百四十四卷。孔氏之教﹐別而爲六藝數十萬言﹐其義理之富﹐至於不可勝原﹐然其要片言可斷﹐曰修身而已矣。修身之道﹐內之則本於正心誠意﹐致知格物﹔外之則推於齊家﹑治國﹑平天下﹔內外兼盡﹐無施而不宜。學者若以此而觀六藝﹐猶坐璇璣以窺七政之運﹐無不合者。不然﹐則悖謬乖離﹐無足怪也。漢承秦後﹐六藝皆出於灰燼之餘﹐學者顓門名家﹐故《易》有田氏﹑焦氏﹑費氏﹐《詩》有《魯詩》《韓詩》《齊詩》《春秋》有鄒﹑夾﹑左丘明﹑公羊髙﹑梁赤﹐《禮》《樂》有大戴﹑小戴之殊﹐《書》有古文﹑今文之異﹕各尊其師說﹐而伐其異已者﹐黨枯骸﹐護蠹簡﹐至於忘父子君臣之分﹐爭辯不少屈﹐其獘甚矣。迨至晉﹑魏之後﹐此獘𨿽衰﹐而學者徒剽賊六藝之文﹐飾其辭章﹐以訁華世取寵﹐而不復有明道之意﹐無以議爲。及唐之中葉﹐海內安﹐士稍知宗尙經術﹐而去聖愈遠﹐異端並興。學《書》者﹐則以今文易古文﹐而頗攺其辭﹔學《春秋》者﹐則合三《傳》之同異而雜舉其義﹐不本所承﹐決以胸臆﹐以迄於今。釋﹑老﹑申﹑韓之說﹐雜然滿於《六經》之中﹐𨿽與漢儒之學不同﹐而其失一也。凡此者豈有他哉﹗皆不能探修身之道﹐及刻意於章句﹐是以迢迢千載之間﹐悖謬乖離﹐殊塗而同歸﹐至此其極﹐悲夫﹗今所錄漢﹑唐以來之書甚備﹐觀者其愼擇焉。《論語》《孝經》﹐自班固以來﹐皆附經類。夫《論語》﹐羣言之首﹐《孝經》﹐百行之宗﹐皆《六經》之要﹐其附於經固不可易。又《藝文志》有小學類﹐《四庫書目》有經類解﹐類蓋有補於經而無所崇屬﹐故皆附於經﹐今亦從之。

◎易類

△《王弼周易》十卷

右上下經﹐魏尙書郎王弼輔嗣注。系辭﹑說卦﹑雜卦﹑序卦﹑弼之門人韓康伯注。又載弼所作略例﹐通十卷。《易》自商瞿受於孔子六傳至田何而大興﹐爲施讎﹑孟喜﹑梁丘賀。其後焦贛﹑費直始顯﹐而傳受皆不明﹐由是分爲三家。漢末﹐田﹑焦之學微絕﹐而費氏獨存。其學無章句﹐惟以《彖》《象》《文言》等十篇解上下經﹔凡以《彖》《象》《文言》等參入卦中者﹐皆祖費氏。東京荀﹑劉﹑馬﹑鄭皆傳其學。王弼後出﹐或用鄭說﹐則弼亦本費氏也。歐陽公見此﹐遂謂孔子古經已亡。按劉向以中古文《易經》校施﹑孟﹑梁丘經﹐或說去「無咎」﹑「悔亡」。惟費氏經與古文同﹐然則古經何當亡哉﹗

△《石經周易》十卷﹐《周易指略例》一卷

右僞蜀廣政辛亥孫逢吉書。廣政﹐孟昶年號也。《說卦》「幹﹐健也」以下有韓康伯注﹐《略例》有唐四門助教邢注。此與國子監本不同者也。以蜀中印本校邢注《略例》﹐不同者﹐又百餘字。詳其意義﹐似石經誤﹐而無他本訂正﹐姑兩存焉。

△《周易正義》十四卷

右唐國於祭酒孔穎達與顏師古﹑司馬才章﹑王恭﹑馬嘉運﹑趙榦葉﹑王談﹑於志寧等同撰﹐蘇徳融﹑趙弘智覆審。序稱﹕江南義疏有十餘家﹐辭尙虛誕﹐皆所不取。惟王弼之學﹐獨冠古今﹐以弼爲本﹐采諸說附益之。

△《周易甘棠正義》三十卷

右梁任正一撰。以孔穎運爲本。「甘棠」云者﹐正一當爲陜州司馬﹐故名其書。

△《易幹鑿度》二卷

右舊題蒼頡修古籀文﹐鄭氏注。按唐《四庫書目》有鄭玄注《書》《詩緯》﹐及有宋均注《易緯》﹐而無此書。其中多有不可曉者﹐獨九宮之法頗明。昔通儒謂緯書僞起哀﹑平﹐光武旣以讖立﹐故篤信之。陋儒阿世﹐學者甚眾。鄭玄﹑何休以之通經﹐曹褒以之定禮。歷代革命之際﹐莫不引讖爲符瑞﹐故桓譚﹑張衡之徒皆深疾之。自符堅之後﹐其學殆絕。就使其尙存﹐猶不足保﹐況此又非眞也。

△《坤鑿度》二卷

右題曰包義氏先文﹐軒氏演﹐古籀文﹐蒼頡修。按《隋》《唐志》及《崇文總目》皆無之﹐至元《田氏書目》始載焉﹐當是國朝人依爲之。

△《周易緯稽覽圖》二卷﹐《周易緯是類謀》一卷﹐《周易緯辧終備》一卷﹐《周易緯乾元敍制記》一卷﹐《周易緯坤靈圖》一卷﹐《易通卦驗》二卷

右漢鄭玄注。按《隋志》有鄭氏注《易緯》八卷﹐《唐志》有宋均注《易緯》九卷。李氏本注與《隋志》同﹐卷數與《唐志》同。家本蓋出李氏﹐獨不載《幹鑿度》二卷﹐而有《乾元敍制》一卷。按《後漢》注《七緯》﹐名亦無《乾元敍制》。

△《卜子夏易》十卷

右舊題卜子夏傳。《漢藝文志》子夏書已亡﹐今此書約王弼注爲之者﹐止《雜卦》。景迂云「張弧僞作。」

△《焦氏易林》十六卷

右漢天水焦贛延壽傳《易》於孟喜﹐行事見《儒林傳》中﹐此其所著書也。費直題其前曰「六十四卦變。」又唐王兪序。其書每卦變六十四﹐總四千九十六首﹐皆爲韻語﹐與《左氏傳》所載「鳳皇於飛﹐和鳴鏘鏘」﹐《漢書》所載「大橫庚庚﹐予爲天王」之語絕相類﹐豈古之卜者﹐各有此等書耶﹖

△《京房易傳》四卷

右《漢藝文志易京氏》凡三種﹐八十九篇。《隋經籍志》有《京氏章句》十卷﹐又有《占候》十種﹐七十三卷。《唐藝文志》有《京氏章句》十卷﹐而《占候》存者五種﹐二十三卷。今其章句亡矣﹐乃略見於僧一行及李鼎祚之書。今傳者曰﹕京氏《積算易傳》三卷﹐《雜占條例法》一卷﹐名與古不同。所謂《積算易傳》《唐志》之《錯卦》是也﹔《雜占條例法》者﹐疑《隋》《唐志》之《逆刺占災異》是也。景迂當曰﹕是書兆《乾》《坤》之二象以成八卦﹐卦凡八變而六十有四。於其往來升降之際﹐以觀消息盈虛於天地之元﹑而酬酢乎萬物之表者﹐炳然在目也。大抵辧三《易》﹑運五行﹑正四時﹑謹二十四气﹑悉七十二候﹑而位五星﹑降二十八宿。其進退以幾﹐而爲一卦之主者﹐謂之「世」﹔奇耦相與﹑據一以超二﹐而爲主之相者﹐謂之「應」﹔世之所位﹐而陰陽之肆者﹐謂之「飛」﹔陰陽肇乎所配﹝乾與坤﹑震與巽﹑坎與離﹑艮與兌﹞而終不脫處本﹑﹝以飛某卦這位﹐乃伏其某宮之位﹞以隱賾佐神明者﹐謂之「伏」﹔起乎世而周乎內外﹑參乎本數以紀月者﹐謂之「建」﹔終終始始﹑極乎數而不可窮以紀日者﹐謂之「積」﹔含於中而以四爲用﹐一卦備四卦者﹐謂之「互」。「幹」建甲子於初「坤」建甲竿於上﹐八卦之上﹐乃生一世之初。初一世之五位﹐乃分而爲五世之位。其五世之上﹐乃爲遊魂之世﹔五世之初﹐乃爲歸魂之世。而歸魂之初﹐乃生後卦之初。其建剛日則節气﹐柔日則中气。其數虛則二十有八﹐盈則三十有六。蓋其可言者如此。若夫象遺乎意﹐意遺乎言﹐則錯綜其用﹐惟變所。苟非彰往而察來﹑微顯而闡幽者﹐曷足以與此﹗《易》學自商瞿至孟喜﹐授受甚明﹐房受之喜﹐而翟牧﹑白生者不肯京氏曰「京非孟氏學也。」劉向亦疑京之孟氏﹐予不知當時爲何說也。今以當時之書驗之﹐蓋有《孟氏京房》十一篇﹐《災┆孟氏京房》六十六篇﹐同爲一家之學﹐則其原委孰可誣哉﹗

△《關子明易傳》一卷

右魏關朗撰。子明﹐朗字也。元魏太和末﹐王虯言於孝文﹐孝文召見之﹐著成《筮論》數十篇。唐趙蕤云「恨書亡半﹐隨文詮解﹐才十一篇而已。」李邯鄲始著之目﹐云「王通贊《易》﹐蓋宗此也。」

△《李氏集解》十卷

右唐李鼎祚集解。經皆避唐諱﹐又取《序卦》各冠逐卦之首。所集有子夏﹑孟喜﹑京房﹑馬融﹑荀爽﹑鄭康成﹑劉表﹑何晏﹑宋衷﹑虞翻﹑陸績﹑幹寶﹑王肅﹑王輔嗣﹑姚信﹑王е﹑張﹑向秀﹑王凱衝﹑侯果﹑蜀才﹑翟玄﹑韓康伯﹑劉﹑何妥﹑崔憬﹑沈麟士﹑盧氏﹑崔覲﹑孔穎達三十餘家﹐又引《九家易》《幹鑿度義》。所謂蜀才者﹐人多不知。按顏之推云範長生也。其序云「自卜﹑商之後﹐傳注百家﹐惟王﹑鄭相沿﹐頗行於代。鄭則多參天象﹐王乃全釋人事﹐《易》之道豈偏滯於天人哉﹗而天象難尋﹐人事易習﹐《折楊黃華》﹐學徒多從之。今集諸家﹐刊輔嗣之野文﹐補康成之逸象﹐以貽同好。」蓋宗鄭學者也。《隋書經籍志》所錄易類六十九部﹐子今所有五部而已。關朗《易》不載於目﹐《幹鑿度》自是緯書﹐焦贛《易林》又屬卜筮﹐子夏書或云張弧僞爲。然則《隋志》所錄﹐扌捨王弼書﹐皆未得見也。獨鼎祚所集諸家之說﹐時可見其大旨。唐錄稱鼎祚書十七卷﹐今所有十卷﹐而始末皆全﹐無所亡失﹐豈後人並之耶﹖

△《周易口訣義》七卷

右唐史證。鈔《注》《經籍考》卷二作六卷﹐蓋從《崇文總目》。《崇文總目》鄭一﹑《書錄解題》卷一﹑《宋志》卷一﹑《四庫總目》卷一著錄《大典》輯本及今本俱作六卷。

△《周易微指》三卷

右唐陸希聲撰。希聲仁至右拾遺。大順中﹐棄官居陽羨﹐自號君陽遁叟。著《傳》十卷﹐別撰《易圖》一﹐《指說》一﹐《釋變》一﹐《微旨》一﹐通十卷。此《微旨》也﹐皆設問答。《崇文目》止有二篇。

△《周易舉正》三卷

右唐郭京撰。京嘗任蘇州司戶。序稱﹕京家藏王弼﹑韓康伯手札《周易》本及石經﹐校正一百三十五處﹑二百七十三字。蓋以繇彖相證﹐有闕漏處﹐可推而知﹐云得王﹑韓手札與石經耳。如﹕《渙》之繇「利涉大川」下有「利貞」字﹐而彖辭無之﹐則增入﹔《漸》之繇「女歸吉」下無「也」字﹐而彖辭有之﹐則削去﹐他皆此類。

△《元命包》十卷

右唐衛元嵩撰﹐蘇源明傳﹐李江注。坤爲首﹐因八卦世變爲六十四卦之次。又著《運蓍》《說源》二篇。統言卦體﹐不列爻位﹐自云《周易》《元包》﹐一也。

△《周易開玄關》一卷

右唐蘇鶚撰。鶚自序云「五代祖晉﹐官至吏部侍郎﹐學兼天人﹐嘗著《八卦論》﹐爲世所傳﹐遭亂遺墜﹐而編簡尙有存者﹐鶚乃略演其旨於此。」

△《周易流演》五卷

右唐成玄英撰。錯綜六十四卦﹐演九宮﹐以直年月日﹐推國家之吉凶。玄英﹐道士也﹐故《道藏》錄之。或云釋仁英撰。未知孰是。

△《周易啟源》十卷

右蔡廣成撰。李邯鄲云唐人﹐田偉置於王昭素之下。今從李說。有《徳恆》《徳言》《徳膚》《徳翰》四目﹐皆作問對。凡三十六篇。

△《易論》三十三卷

右皇朝王昭素撰。昭素居酸棗﹐太祖時﹐嘗召令講《易》。其書以《注》《疏》異同﹐互相詰難﹐蔽以己意。昭素隱居求志﹐行義甚髙﹐史臣以王烈﹑管寧比之。

△《證墜簡》一卷

右皇朝天禧中毗陵從事建溪範諤昌撰。其書酷類郭京《舉正》﹐如《震卦象辭》內云脫「不喪七鬯」四字﹐程正叔取之﹔《漸卦》「上六」﹐疑「陸」字誤﹐胡翼之取之。自謂其學出於溢浦李處約﹑廬山許堅﹐意者豈果有師承﹐故程﹑胡有所取焉。

△《胡先生易傳》十卷

右皇朝胡瑗撰。瑗﹐字翼之﹐泰州人。通經術樂律﹐教人有法﹐在湖州從其學者常數百人﹐成材而備朝廷器使者不可勝數。此解甚詳﹐或雲門人倪天隱所纂﹐非其自著﹐故序首稱「先生曰」。

△《邵古周易解》五卷

右皇朝邵古天叟撰。古﹐雍之父也。世本範陽。治平初﹐卒於洛﹐年七十九。其學先正音文云。

△《代淵易論》二十卷

右皇朝代淵撰。《國史藝文志》有其目。

△《周易述聞》一卷﹐《隱訣》一卷﹐《補解》一卷﹐《精微》三卷

右皇朝皇甫泌撰。又有《紀師說》《辯道》﹐通爲八卷。

△《邵康節皇極經世》十二卷

右皇朝邵雍撰。雍﹐字堯夫﹐謚康節﹐隱居博學﹐尢精於《易》。世所謂其能窮作《易》之本原﹐前知來物。其始學之時﹐睡不施枕者至三十年。此書以元經會﹐以會經運﹐以運經世﹐起於堯卽位之二十二年甲辰﹐終於周顯徳六年己未﹐編年紀興亡治亂之事﹐以符其學。後又有《系述敍篇》其子伯溫解。

△《劉長民易》十五卷

右皇朝劉牧長民撰。仁宗時言數者皆宗之。慶曆初﹐吳祕獻其書於朝﹐優詔獎之。田況爲序。

△《鉤隱圖》三卷

右劉牧撰。皆《易》之數也。凡五十五圖﹐並《遺事》九。有歐陽永叔序﹐而其文殊不類。

△《鄭揚庭用易傳》十三卷

右皇朝鄭揚庭撰。姚嗣宗謂劉牧之學受之吳祕﹐祕受之﹐又作《明數》《明象》《明傳道》《明次例》《明節》五篇。邵雍言竊其學於王豫﹐沈括亦言之學似雍云。

△《徐庸易意蘊》一卷

右皇朝徐庸撰。庸以《春秋》凡例﹐《易》亦有之﹐故著書九篇﹐號《意蘊凡例總論》。其學祖劉牧﹑陸重秉云。

△《䢐徠先生周易》五卷

右皇朝石介守道撰。景迂云「《易》古文十二篇﹐先儒謂費直專以《彖》《象》《文言》參解《易》爻﹐以《彖》《象》《文言》雜入卦中者﹐自費直始。孔穎達云﹕『王輔嗣又分爻之《象辭》﹐各附當爻。』則費氏初變古制時﹐猶若今《幹》卦《彖》《象》系卦之末歟﹖古經始變於費氏﹐卒大亂於王弼﹐惜哉﹗今學者曾不之知也。石守道亦曰﹕『孔子作《彖》《象》於六爻之前﹐《小象》系逐爻之下﹐惟《幹》悉屬之於後者﹐讓也。』嗚呼﹐他人尙何責哉﹗」家本不見此文﹐豈介後覺其誤攺之歟﹖

△《王逢易傳》十卷

右皇朝王逢撰。逢嘗爲國子直講﹐其學宗王弼。

△《溫公易說》一卷

右皇朝司馬光君實撰。雜解《易》義﹐無詮次﹐未成書也。

△《周易聖斷》七卷

右皇朝鮮於亻先子駿撰。本之王弼﹑劉牧而時辯其非。且云眾言淆亂﹐析諸聖﹐故名其篇曰《聖斷》。

△《宋咸易訓》三卷

右皇朝宋咸撰。咸自序云「予旣以補注《易》奏禦﹐而男億請余義凡百餘篇端﹐因以《易訓》名之。」蓋言不敢以傳世﹐特教其子而已。頗論陸希聲﹑劉牧﹑鮮於亻先得失云。

△《周易古經》二卷

右皇朝呂大防微仲編。其序云「《彖》《象》所以爲解經﹐始各爲一書。弼專治《彖》《象》﹐以爲注﹐乃分於卦爻之下﹐學者於是始不見完經﹐而文辭次第貫穿之意﹐亦缺然不屬。因按古文而正之。」凡十二篇﹐別無解釋。

△《東坡易傳》十一卷

右皇朝蘇軾子瞻撰。自言其學出於父洵﹐且謂卦不可爻別而觀之。其論卦﹐必先求其所齊之端﹐則六爻之義﹐未有不貫者﹐未嘗鑿而通也。東坡﹐其自號也。

△《橫渠易說》十卷

右皇朝張載子厚撰。載居橫渠﹐故以名其書。其解甚略﹐《系辭》差詳。

△《程氏易》十卷

右皇朝程頤正叔撰。朱震言頤之學出於惇頤﹐惇頤得之於穆修﹐亦本於陳搏﹐與邵雍之學本同。然考正叔之解﹐不及象數﹐頗與胡翼相類。景迂有武平﹑周茂叔同師潤州鶴林寺僧壽涯﹐其後武平傳其學於家﹐茂叔則授二程﹐與震之說不同。

△《呂氏易章句》十卷

右皇朝呂大臨與叔撰。其解甚略﹐有《統論》數篇。

△《幹生歸一圖》二卷

右皇朝石汝礪撰。先辧卦﹑彖﹑爻﹑象之別﹐後列數圖﹐頗雜以釋﹑老之說。

△《王介甫易義》二十卷﹐《龔原注易》二十﹐《鄭耿南仲注易》二十卷

右皇朝王安石介甫撰。介甫《三經義》皆頒學官﹐獨易解自謂少作未善﹐不專以取士。故紹聖後復有龔原﹑耿南仲注《易》﹐三書偕行於場屋。

△《張弼易》十卷

右皇朝張弼﹐興化軍人﹐章薦於朝﹐賜號葆光處士。紹聖二年﹐黃裳等再薦之﹐詔以爲福州司戶﹑本州島教授。其《易》學頗宗鄭氏。

△《周易義海》一百卷

右皇朝房審權撰。集鄭玄至王安石凡百家﹐摘取其專明人事者爲一編﹐或諸家說有異同﹐輒加評議附之篇末。

△《晁以道古易》十二卷

右從父詹事公撰。以諸家《易》及許愼《說文》等九十五書﹐是正其文字﹐且依漢田何本﹐分《易經》上﹑下﹐並《十翼》﹐通爲十二篇﹐以矯費氏﹑王弼之失。謂劉向嘗以中古文《易經》校施﹑孟﹑梁丘經﹐至蜀李撰又嘗著古文《易》﹐遂名之曰《古易》。公諱某﹐字以道。昔班固自序其父祖事皆著名﹐袁種字其叔父曰絲﹐人皆不以爲非。今錄先世及諸父所著﹐若不識姓字﹐則後莫知其誰﹐非史之比﹐故不敢效孟堅﹐況非面斥﹐輒援袁種舊例云。餘皆仿此。

△《晁以道太極傳》六卷﹐《因說》一卷﹐《太極外傳》一卷

右從父詹事公撰。其學本之邵堯夫﹐自云初學京房﹐後遇楊賢寶﹐得其傳。初著《商瞿傳》﹐亡之。建炎中﹐再作此書﹐時年七十一。

△《朱子發易集傳》十一卷﹐《易圖》三卷﹐《業說》一卷

右皇朝朱震子發撰。自謂其學以程頤爲宗﹐和會邵雍﹑張載之論﹐合鄭玄﹑王弼之學爲一云。其書多采先儒之說以成﹐故曰《集傳》﹐然頗舛誤。

△《王易學》一卷

右皇朝王同州人﹐早潛心於邵康節之學。其序曰﹕康節有云「理有未見﹐不可彊求使通」。故愚於《觀物篇》之所得﹐旣推其所不疑﹐又存其所可疑﹐亦以先生之言自愼﹐不敢輕其去取故也。

△《先天易鈐》《太極寶局》二卷

右皇朝牛師徳撰。自云傳邵雍之學於司馬溫公﹐而其說近於術數﹐未知其信然否。

△《兼山易解》二卷

右郭忠孝撰。忠孝字立之﹐河南人。頗明象數﹐自謂得李挺之《卦變論》於陳子惠﹐因亟讀﹐有得焉。靖康中﹐持憲關右﹐死於難﹐故其書散落大半。

◎書類

△《尙書》十三卷

右本古文孔安國傳五十九篇。安國取序一篇﹐分諸篇之首﹐更定五十八篇。晉之亂﹐歐陽﹑夏侯《尙書》並亡。晉梅賾始得此《傳》﹐闕舜典一篇﹐乃以王肅注足成上之。齊建武中﹐吳姚方興得之於大桁﹐比王注多二十八字。唐孝明不喜古文﹐以今文易之﹐又頗攺其辭﹐如舊「無頗」﹐今攺「無陂」之類是也。按安國旣定古文﹐會有巫蠱事﹐不復以聞﹐藏於私家而已。是以鄭康成注《禮記》﹐韋昭注《國語》﹐杜預注《左氏》﹐趙岐注《孟子》﹐遇引今《尙書》所有之文﹐皆曰「逸《書》」﹐蓋未嘗見古文故也。然嘗以《禮記》校《說命》《孟子》較《秦誓》﹐人義𨿽不遠﹐而文不盡同。意者安國以隸古定時失之耳。

△《石經尙書》十三卷

右僞蜀周徳貞書。經文有「祥」字皆闕其盡﹐而亦闕「民」字之類﹐蓋孟氏未叛唐時所刊也。以監本校之﹐《禹貢》「夢作」﹐倒「土」「夢」字﹐《盤庚》「若网在綱」﹐皆作「綱」字。按沈括筆談云「土夢作」﹐太宗時得古本﹐因攺正﹐以「綱」爲「网」﹐未知孰是。

△《尙書正義》二十卷

右唐孔穎達等撰。因梁費《疏》廣之。《唐儒學傳》稱﹕「穎達顏師古﹑司馬才章﹑王恭﹑王琰撰《五經義訓》百餘篇﹐號《義贊》﹐詔攺爲《正義》云。𨿽包貫異家爲詳博﹐然其中不能無謬冗﹐馬嘉運正其失。永徽中﹐於志寧﹑張行成﹑髙季輔就加增損﹐始布天下。」《藝文志》云﹕穎達與李子﹑王徳韶等撰﹐朱長才﹑蘇徳融﹑隋徳素﹑王士雄﹑趙弘智審覆﹐長孫無忌﹑李等二十四人刊定。《唐史》志﹑傳記事多參差﹐此爲尢甚﹐所記撰著人姓氏﹐穎達外往往不同。

△《古文尙書》十三卷

右漢孔安國以隸古定五十九篇之書。蓋以隸寫籀﹐故謂之隸古。其書自漢迄唐﹐行於學官。明皇不喜古文﹐攺從今文﹐由是古文遂絕。陸徳明獨存其一二於《釋文》而已。皇朝呂大防得本於宋次道﹐王仲至家以校陸氏《釋文》﹐𨿽小有┆同﹐而大體相類。觀其作字奇古﹐非字書傅會穿鑿者所能到﹐學者考之﹐可以知制字之本也。

△《尙書大傳》三卷

右秦伏生勝撰﹐鄭康成注。勝至漢孝文時﹐年且百歲﹐歐陽生﹑張生從學焉。音聲猶有訛誤﹐先後猶有差舛﹐重以篆隸之殊﹐不能無失。勝終之後﹐數子各論所聞﹐以己意彌縫其闕﹐而別作章句﹐又特撰大義﹐因經屬指﹐名之曰《傳》。後劉向校書﹐得而上之。

△《尙書解》十四卷

右皇朝顧臨﹑蔣之奇﹑姚辟﹑孔武仲﹑劉敞﹑王會之﹑周範﹑蘇子才﹑朱正夫﹑吳孜所撰。後人集之爲一編﹐然非完書也。

△《胡翼之洪範解》一卷

右皇朝胡瑗翼之撰。皆其門人所錄﹐無詮次首尾。

△《張晦之洪範解》一卷

右皇朝張景之撰。景當景三年爲房州參軍﹐著論七篇。

△《王氏洪範傳》一卷

右皇朝王安石介甫撰。安石以劉向﹑董仲舒﹑伏生明災異爲蔽而別著此《傳》。以「庶徵」所謂「若」者﹐不當訓「順」﹐當訓「如」﹔人君之五事﹐如天之雨﹑﹑寒﹑燠﹑風而已。大意言天人不相干﹐𨿽有變異﹐不足畏也。

△《楊元素書九意》一卷

右皇朝楊繪元素撰。其序云「《詩》《書》《春秋》同出於史﹐而仲尼或刪或修﹐莫不有筆法焉。《詩》《春秋》﹐先儒皆言之﹐《書》獨無其法邪﹖故作《斷堯》《虞書》《夏書》《禪讓》《稽古》《商書》《周書》《費誓》《秦誓意》一九篇。

△《蘇明允洪範論圖》一卷

右皇朝蘇洵明允撰。三《論》皆援《經》系傳﹐斥末以歸本﹔二《圖》﹐一以指歆﹑向之謬﹐一以形其意。或云非洵作。

△《孫莘老尙書解》十三卷

右皇朝孫覺宰老撰。覺仕元。至謂康王以喪服見諸侯爲非禮﹐蘇氏之說﹐蓋本於此。

△《新經尙書義》十三卷

右皇朝王撰。﹐安石之子也。熙寧六年﹐命呂惠卿兼修撰國子監經義﹐王兼同修撰﹐王安石提舉而董是經﹐頒於學官。用以取士﹐或少違┆﹐輒不中程﹐由是獨行於世者六十年﹐而天下學者喜攻其短。自開黨禁﹐世人鮮稱焉。

△《書義辧疑》一卷

右皇朝楊時中立撰。其書專攻王之失。時仕至禮部侍郎。

△《東坡書傳》十三卷

右皇朝蘇子瞻撰。熙寧以後﹐專用王氏之說﹐進退多士﹐此書駭異其說爲多。又以《胤徵》爲羿篡位時事﹐康王之誥爲失禮﹐引《左氏》爲證﹐與諸儒之說不同。

△《顏吳範司馬無逸說命解》三卷

右皇朝吳安詩﹑範祖禹﹑司馬康元中侍講筵﹑顏復說書崇政殿日所進講說也。

△《伊川書說》一卷

右皇朝程頤正叔之門人記其師所談四十餘篇。

△《洪範會傳》一卷

右皇朝孫諤撰。諤﹐元中博士﹐其說多本先儒﹐頗攻王氏之失。

△《書傳》十三卷

右皇朝呂大臨與叔撰。

●卷二

◎詩類

△《毛詩故訓傳》二十卷

右古詩三千餘篇﹐

右古詩三千餘篇﹐孔子刪取其三百一十篇爲經﹐後亡其六。漢興﹐分爲三﹕申公作《訓詁》﹐號《魯詩》﹔轅固生作傳﹐號《齊詩》﹐韓嬰作傳﹐號《韓詩》﹐皆列學宮。最後毛公詩出﹐自謂子夏所傳。公﹐趙人﹐爲河間獻王博士﹐五傳至東京﹐馬﹑賈﹑二鄭﹐皆授其學。魏﹑晉間﹑《魯》《齊詩》遂廢而《韓詩》僅存﹐《毛公詩》獨行至今﹐世謂其解經最密。其《序》﹐蕭統以爲卜子夏所作﹐韓愈常以三事疑其非﹐至介甫獨謂詩人所自制。按《東漢儒林傳》曰﹕衛宏「作《毛詩敍》﹐善得《風》《雅》之旨」。《隋經籍志》曰「先儒相承謂《毛詩序》子夏所創﹐毛公及衛公所潤益。愈之言蓋本於此。《韓詩》序《莒》曰「傷夫也」﹐《漢廣》曰「悅人也」。《序》若詩人所自制﹐《毛詩》猶《韓詩》也﹐不應不同若是﹐況文意繁雜﹐其不出二人之手甚明﹐不知介甫何以言之﹐殆臆論歟﹖漢鄭康成箋。

△《石經毛詩》二十卷

右僞蜀張紹文書。與《禮記》同時刻石。

△《毛詩正義》四十卷

右唐孔穎達等撰。據劉炫﹑劉焯疏爲本﹐刪其所煩而增其所簡云。自晉室東遷﹐學有南北之異。南學簡約﹐得其英華﹔北學深博﹐窮其枝葉。至穎達始著《義疏》﹐混南北之異﹐𨿽未必盡得聖人之意﹐而刑名度數亦已詳矣。自玆以後﹐大而郊﹑社﹑宗廟﹐細而冠﹑婚﹑喪﹑祭﹐其儀法莫不本此。元丰以來﹐廢而不行﹐甚無謂也。

△《韓詩外傳》十卷

右漢韓嬰撰。嬰﹐燕人。其書《漢志》本十篇﹕《內傳》四﹐《外傳》六。隋止存《外傳》﹐析十篇﹐其及經蓋寡﹐而遺說往往見於他書﹐如「透迆」﹑「郁夷」之類﹐其義與《毛詩》不同。此書稱《外傳》﹐𨿽非其解經之深旨﹐然文辭淸婉﹐有先秦風。

△《詩譜》一卷

右漢鄭玄康成撰。歐陽永叔補其闕﹐遂成全書。

△《毛詩艸木鳥獸虫魚疏》二卷

右吳陸璣撰。或題曰陸機﹐非也。璣仕至烏程令。

△《歐陽詩本義》十五卷

右皇朝歐陽修永叔撰。歐公解《詩》﹐毛﹑鄭之說已善者﹐因之不攺﹐至於質諸先聖則悖理﹐考於人情則不可行﹐然後易之﹐故所得比諸儒最多。但平日不信符命﹐嘗著書以《周易》《河圖》《洛書》爲妖妄﹐今又以生民﹑玄鳥之詩爲怪說。蘇子瞻曰「帝王之興﹐其受命之符﹐卓然見於《詩》《書》者多矣。《河圖》《洛書》《玄鳥》《生民》之詩﹐豈可謂之誣也哉﹗恨學者推之太詳﹐流入讖緯﹐而後之君子亦矯枉過正﹐舉從而廢之﹐以爲王莽﹑公孫述之流緣此作亂。使漢不失聽﹐莽﹑述何自起﹖而歸罪三代受命之符﹐亦過矣。」

△《新經毛詩義》二十卷

右皇朝熙寧中置經義局﹐撰《三經義》﹐皆本王安石說。《毛詩》先命王訓其辭﹐復命安石訓其義。書成﹐以賜太學﹐布之天下以取士云。

△《蘇氏詩解》二十卷

右皇朝蘇轍子由撰。其說以《毛詩序》爲衛宏作﹐非孔氏之舊﹐止存其首一言﹐餘皆刪去。按司馬遷曰「周道缺而《關雎》作。」揚雄曰「周﹑康之時﹐《頌》聲作乎下﹐《關雎》作乎上。」與今《毛詩序》之意絕不同。則知《序》非孔氏之舊明矣。𨿽然﹐若去《序》不觀﹐則《詩》之辭有溟氵幸而不可知者﹐不得不存其首之一言也。

△《伊川詩說》二卷

右皇朝程頤正叔門人記其師所談之經也。

△《毛詩辧疑》一卷

右皇朝楊時中立撰。

△《陳氏詩解》二十卷

右皇朝陳少南撰。

◎禮類

△《周禮》十二卷

右鄭玄注。漢武帝時﹐河間獻王開獻書之路﹐得《周官》﹐有五篇﹐失《冬官》一篇﹐乃募以千金﹐不得﹐取《考工記》以補其闕。至孝成時﹐劉歆校理祕書﹐始得序列﹐著於《錄略》﹐爲眾儒排棄。歆獨以爲周公致太平之迹。永平時﹐杜子春初能通其讀﹐鄭眾﹑鄭興﹑亦嘗傳受。玄皆引之﹐以參釋異同云。大夫者﹐興也﹐司徒者﹐眾也。

△《石經周禮》十二卷

右僞蜀孫朋吉書。以監本是正其注﹐或羨或脫或不同至千數。

△《儀禮》十七卷

右鄭氏注。兩漢諸儒得古文《禮》﹐凡五十六篇。髙堂生博《士禮》十七篇﹐爲《禮儀》。《喪服傳》一卷﹐子夏所爲。其說曰﹕《周禮》爲本﹐聖人體之﹔《儀禮》爲末﹐聖人履之。爲本則重者在前﹐故宗伯序五禮以吉﹑凶﹑賓﹑軍﹑嘉爲次﹐爲末則輕者在前﹐故《禮儀》先冠﹑昏﹐後喪﹑祭。唐韓愈謂文王﹑周公法制粗在於是﹐恨不及其時﹐進退揖遜於其間云。

△《禮記》二十卷

右漢戴聖纂﹐鄭康成注。聖﹐卽所謂小戴者也。此書乃孔子沒後七十子之徒所共錄。《中庸》孔作﹐《緇衣》公孫尼子作﹐《王制》漢文帝時博士作﹐河間獻王集而上之。劉向校定一百五十篇。大戴旣刪﹐八十五篇﹔小戴又刪﹐四十六篇。馬融傳其學﹐又附《月令》《明堂位》《樂記》合四十九篇。石經禮記二十卷

右僞蜀張紹文所書。不載年月﹐經文不闕唐諱﹐當是孟知祥僭位之後也。首之以《月令》﹐題曰「禦刪定」﹐蓋明皇也﹔「林甫等注」﹐蓋李林甫也。其餘篇第仍舊。議者謂﹕《經禮》三百﹐《曲禮》三千﹐毋不敬﹐一言足以蔽之﹐故先儒以爲首﹐孝明肆情變亂﹐甚無謂也﹐其罪大矣。

△《大戴禮記》十三卷

右漢戴徳纂。亦河間王所獻百三十一篇﹐劉向校定﹐又得《明堂陰陽記》三十三篇。徳刪其煩重﹐爲八十五篇。今書止四十篇﹐其篇目自三十九篇始﹐無四十三﹑四十四﹑四十五﹑六十一四篇﹐有兩七十四﹐蓋因舊缺錄之。每捲稱「今捲第幾」﹐題曰「九江太守戴徳撰」。按九江太守聖也﹐徳爲信都王太傅﹐蓋後人誤題。

△《三禮義宗》三十卷

右梁崔靈恩撰。靈恩﹐武城人。少篤學﹐尢精《禮》《傳》﹐歸梁爲博士﹐甚拙朴﹐及解析經理﹐盡極精致。正始之後﹐不尙經術﹐咸事虛談﹐公卿士大夫蓋取文具而已﹐而靈恩經明行修﹐制《義宗》《詩》《易》《春秋》百餘卷﹐終桂州刺史。此書在唐一百五十篇﹐今存者一百二十七篇﹐凡兩戴﹑王﹑鄭異同﹐皆援引古誼﹐商略其可否﹐爲禮學之最。

△《周禮疏》十二卷

右唐賈公彥撰。公彥﹐州人﹐永徽中仕至太學博士。史稱著此書四十卷﹐今並爲十二卷。世稱其發揮鄭學最爲詳明。

△《儀禮疏》五十卷

右唐賈公彥撰。齊黃慶﹑隋李孟η各有《疏義》。公彥刪二《疏》爲此書。國朝嘗詔邢是正之。

△《禮記疏》七十卷

右唐孔穎達等貞觀中奉詔撰。其序稱﹕大小二戴共氏而分門﹐王﹑鄭兩家同經而異注。爰從晉﹑宋﹐逮於周﹑隋﹐傳《禮》業者﹐江左尢盛﹐其爲義疏者甚多﹐惟皇甫侃﹑熊安生見於世﹐然皇氏爲勝﹐今據以爲本﹐其有不備﹐以熊氏補焉。

△《禮記外傳》四卷

右唐成伯撰。《義例》兩卷﹐五十篇﹔《名數》兩卷﹐六十九篇。𨿽以《禮記》爲目﹐通以《三禮》言之。劉明素序﹐張幼倫注。

△《唐月令》一卷

右唐明皇帝刪定﹐李林甫等注。序謂呂氏定以孟春﹐日在營室﹐不知气逐閏移﹐節隨斗建﹐於是重有刪定﹐俾林甫同陳希烈等八人爲之解。國朝景初﹐攺從舊文﹐由是別行。

△《三禮圖》二十卷

右聶崇義周世宗時被旨纂輯﹐以鄭康成﹑阮諶等六家圖刊定。皇朝建隆二年奏之﹐賜紫綬犀帶﹐獎其志學。竇儼爲之序﹐有云﹕周世宗曁今皇帝﹐恢堯﹑舜之典則﹐總夏﹑商之禮文。命崇義著此書﹐不以世代遷攺﹐有所抑揚﹐近古云。

△《太常因革禮》一百卷

右皇朝姚辟﹑蘇洵撰。嘉中﹐歐陽修言禮院文書放軼﹐請禮官編修。六年﹐用張洞奏﹐以命辟﹑洵。至治平二年乃成﹐詔賜以名。李淸臣云「開寶已後﹐三輯禮書﹐推其要歸﹐嘉尢悉。然繁簡失中﹐訛缺不補﹐豈有拘而不得騁乎﹗」何楦釀之甚也。

△《明道中庸解》一卷

右皇朝程顥撰。陳得之江濤﹐江濤得之曾天隱﹐天隱得之傅才孺﹐云李丙所藏。明道者﹐顥之私謚。

△《蕓閣禮記解》四卷

右皇朝呂大臨與叔撰。與叔師事程正叔﹐《禮》學甚精博﹐《中庸》《大學》﹐尢所致意也。

△《編禮》三卷

右皇朝呂大臨與叔編。以《士喪禮》爲本﹐取《三禮》附之﹐自始死至祥練﹐各以類分。其施於後學甚悉。尙恨所編者五禮中特凶禮而已。

△《新經周禮義》二十二卷

右皇朝王安石介甫撰。熙寧中﹐設經義局﹐介甫自爲《周官義》十餘萬言﹐不解《考工記》。按秦火之後﹐《周禮》比他經最後出﹐論者不一。獨劉歆稱爲周公致太平之迹﹔鄭氏則曰周公復辟後﹐以此授成王﹐使居洛邑﹐治天下﹔林孝存謂之黷亂不驗之書﹔何休亦云六國陰謀之說。昔北宮問孟子周室班爵祿之制﹐孟子以爲諸侯惡其害己﹐滅去其籍。則自孟子時已無《周禮》矣﹐況經秦火乎﹖孝存﹑休非之﹐良有以也。不知劉﹑鄭何所據而言﹖然又自違異不同。王莽嘗取而行之﹐斂財聚貨﹐瀆祀煩民﹐冗碎詭異﹐離去人情遠甚﹐施於文則可觀﹐措於事則難行﹐凡莽之馴致大亂者﹐皆以此。厥後惟蘇綽﹑王通善之﹐諸儒未嘗有者。至於介甫﹐以其書理財者居半﹐受之﹐如行靑苗之類﹐皆稽焉﹐所以自釋其義者﹐蓋以其所創新法盡傅著之﹐務塞┆議者之口。後其黨蔡卞﹑蔡京紹述介甫﹐期盡行之﹐園土方田皆是也。周﹐姬姓﹐故其女曰王姬﹐捨其同姓﹐其臣如宋﹑齊之女﹐亦不曰姬而各氏其姓﹐曰子氏﹐曰姜氏。趙﹐嬴姓﹐京乃令帝女稱帝姬。噫﹐至於姓亦從焉﹐何其甚也﹗久之﹐禍難兼起﹐與莽無異﹐殆《書》所謂與亂同事者歟﹖

△《郊廟禮文》三十一卷

右皇朝楊完撰。元丰初﹐以郊廟禮文訛舛﹐詔陳襄﹑李淸臣﹑王存﹑黃履﹑何洵直﹑孫諤﹑楊完﹑就太常寺檢討歷代沿革﹐以詔考其得失﹐又命陸佃﹑張ロ詳定﹐後以前後嘗進《禮文》﹐獨令完編類﹐五年﹐成書奏禦。其書𨿽援據廣博﹐而雜出眾手﹐前後屢見﹐繁猥爲甚云。

△《周禮義辧疑》一卷

右皇朝楊時中立撰。

△《晁以道中庸篇》一卷

右從父詹事公撰。近世學者以「中庸」爲二事﹐𨿽程正叔亦然﹐故說是書皆穿鑿而二之。於是本諸胡先生﹑司馬溫公﹑程明道﹑張橫渠﹑王肅﹑鄭玄作是傳焉。

△《遊氏中庸解》一卷

右皇朝遊酢定夫撰。酢亦程正叔門人。

△《楊中立中庸解》一卷

右皇朝楊時中立撰。時載程正叔之言曰「不偏之謂中﹐不易之謂庸。」蓋亦猶王氏之說也。

△《周公謚法》一卷

右其序曰「維周公旦﹑太公望相嗣王發﹐建功於牧野﹐及終將葬﹐乃制謚。」計一百九十餘條云。謚﹐《隋志》附於論語類中﹐今遷於此。

△《春秋謚法》一卷

右與《周公謚法》相類而小有異同。

△《沈賀謚法》四卷

右梁沈約撰﹐凡七百九十四條。賀琛又加婦人謚二百三十八條。

△《嘉謚法》三卷

右皇朝蘇洵明允撰。洵嘉中被詔編定周公﹑《春秋》《廣謚》﹑沈約﹑賀琛﹑扈蒙六家謚法﹐於是講求六家﹐外采《今文尙書》《汲蒙師春》﹑蔡邕《獨斷》﹐凡古人論謚之書﹐收其所長﹐加以新意﹐得一百六十八謚﹐三百一十一條﹐芟去者百九十有八。又爲論四篇以敍其去取之意。

△《集謚總錄》一卷

右皇朝孫緯撰。《春明退朝錄》嘗集類國朝謚幾二百人。緯任宗正寺丞日﹐因宋氏之舊﹐纂元丰已後﹐遂得三百餘人。自宗室﹑宰相以下﹐分爲九等。其序略云﹕有爵位已髙當得謚而未聞者﹐若範質﹑呂餘慶﹑韓崇訓﹑王博文﹑姜遵﹑王沔是也。

△《太常禮書》一百五十卷

右皇朝陳祥道用之撰。祥道元初以左宣義郎任太常博士﹐解《禮》之名物﹐且繪其象﹐甚精博。朝廷聞之﹐給札繕寫奏禦。今世傳止五十卷﹐予愛之而恨其缺少﹐得是本於敍州通判盧彭年家﹐其象目以五彩飾之﹐於是始見其全書云。

◎樂類

△《樂府雜錄》一卷

右唐段安節撰。記唐開國以來雅﹑鄭之樂並其事始。古之爲國者﹐先治身﹐故以禮﹑樂之用爲本﹔後世爲國者﹐先治人﹐故以禮﹑樂之用爲末。先王欲明明徳於天下﹐深推其本﹐必先修身﹐而修身之要在乎正心誠意﹐故禮以制其外﹐樂以養其內﹐使內之不貞之心無自而萌﹐外之不義之事無由而蹈﹐一身旣修﹐而天下治矣﹐是以禮﹑樂之用﹐不可須臾離也。後世則不然﹐設法造令﹐務以整治天下﹐自其暴戾恣睢之心﹐謂躬行率人爲迂闊不可用。若海內平定﹐好名之主然後取禮之威儀﹑樂之節奏﹐以文飠希其治而已。則其所謂禮﹑樂者﹐實何益於治亂成敗之數﹖故曰後世爲國者﹐先治人﹐以禮﹑樂之用爲末。𨿽然﹐禮文在外﹐爲易見﹐歷代猶不能廢﹔至於樂之用在內﹐微密要眇﹐非常情所能知﹐故自漢以來﹐指樂爲虛器﹐雜以鄭﹑衛﹑夷狄之音﹐𨿽或用於一時﹐旋卽放失﹐無復存者﹐況其書哉﹗今裒集數種﹐姑以補書目之闕爾。

△《聲律要訣》十卷

右唐上黨郡司馬田疇撰。疇序謂﹕「一切樂器﹐依律呂之聲﹐皆須本月眞響。若但執累黍之文﹐則律呂陰陽不復諧矣。故據經史參校短長爲此書」云。

△《羯鼓錄》一卷

右唐南卓撰。羯鼓本夷樂﹐列於九部﹐明皇始好之﹐故開元﹑天寶中盛行。卓所述多當時之曲。

△《琵琶故事》一卷

右未詳何人所纂。

△《教坊記》一卷

右唐崔令欽撰。開元中﹐教坊特盛﹐令欽記之。率鄙俗事﹐非有益於正樂也。

△《皇樂記》三卷

右皇朝胡瑗等撰。皇二年﹐下詔曰﹕國初循用王朴樂﹐太祖患其聲髙﹐令和峴減下一律﹐然猶未全。命瑗同阮逸等二十餘人再定。四年﹐樂成奏之﹐上禦紫宸殿觀焉。此其說也。

△《補亡樂書》三卷

右皇朝房庶撰。古律旣亡﹐後世議樂者﹐縱黍爲之則尺長﹐律管容黍爲有餘﹐王朴是也﹔橫黍爲之則尺短﹐律管容黍爲不足﹐胡瑗是也。故庶欲先以一千二百黍﹐納之於律管中﹐黍盡乃得九十分﹐爲黃鍾之長。其說大要以律生尺耳。範蜀公本之以制雅樂。

△《範蜀公樂書》一卷

右皇朝範鎭景仁撰。景仁論樂宗房庶﹐潛心四十餘年﹐出私財鑄樂器。元中奏禦。

△《五音會元圖》一卷

右未知何人所撰。謂樂各有譜﹐但取篳篥譜爲圖﹐以七音十二律﹐使俗易曉。

△《樂府詩集》一百卷

右皇朝郭茂倩編次。取古今樂府﹐分十二門﹕郊廟歌辭十二﹐燕射歌辭三﹐鼓吹曲辭五﹐橫吹曲辭五﹐相和歌辭十八﹐淸商曲辭八﹐舞曲歌辭五﹐琴曲歌辭四﹐雜曲歌辭十八﹐近代歌辭四﹐雜謠歌辭七﹐新樂府詞十一﹐通爲百卷﹐包括傳記﹑辭曲﹐略無遺軼。

△《古樂府》十卷﹐並《樂府古題要解》二卷

右唐吳兢纂。雜采漢﹑魏以來古樂府辭﹐凡十卷。又於傳記洎諸家文集中采樂府所起本義﹐以釋解古題云。

△《玉臺新詠》十卷

右陳徐陵纂。唐李康成云「昔陵在梁世﹐父子俱事東朝﹐特見優遇。時承華好文﹐雅尙宮體﹐故采西漢以來詞人所著樂府艷詩﹐以備諷覽。

△《玉臺後集》十卷

右唐李康成采梁蕭子範迄唐張赴二百九人所著樂府歌詩六百七十首﹐以續陵編。序謂「名登前集者﹐今並不錄﹐惟庾信﹑徐陵仕周﹑陳﹐旣爲異代﹐理不可遺」云。

△《大晟樂府推圖》一卷

右皇朝政和中﹐建大晟樂府﹐起黃鍾於上躬之中指﹐棄塞古今諸儒異同之辧﹐此其譜也。

△《琴筌》十卷

右皇朝苟以道撰。記造琴法﹑彈琴訣並譜。

●卷三

◎春秋類

△《春秋正經》十二卷

右以《左氏經》爲本﹐其與《公》《》不同者注於下。

△《春秋經傳集解》三十卷

右晉杜預元凱集劉子駿﹑賈景伯父子﹑許惠卿﹑穎子嚴之注﹐分《經》之年與《傳》之年相附﹐故題曰《春秋經傳集解》。其發明甚多﹐古今稱之﹐然其獘則棄《經》信《傳》。如成公十三年麻隧之戰﹐傳載秦敗績﹐而《經》不書﹐以爲晉直秦曲﹔則韓役書《戰》﹐時公在師﹐復不須告﹔克獲有功﹐亦無所諱﹕於《左傳》之例皆不合﹐不曰《傳》之謬而猥稱「經文闕漏」﹐其尢甚者至如此。

△《春秋公羊傳》十二卷

右戴宏序云﹕子夏傳之公羊髙﹐髙傳其子平﹐平傳其子地﹐地傳其子敢﹐敢傳其子壽。至漢景帝時﹐壽乃與弟子胡毋子都著以竹帛。其後﹐傳董仲舒﹐以《公羊》顯於朝。又四傳至何休﹐爲《經傳集詁》﹐其書遂大傳。鄭玄曰「《公羊》善於讖」﹐休之注引讖最多。

△《石經公羊傳》十二卷

右皇朝田況皇初知成都日刊石。《國史藝文志》云「僞蜀刻《五經》﹐備注傳﹐爲世所稱。」以此言觀之﹐不應無《公》《》﹐豈初有之﹐後散毀耶﹖

△《春秋梁傳》十二卷

右範寧注。應劭《風俗通》稱梁名赤﹐子夏弟子﹔糜信則以爲秦孝公同時人﹔阮孝緒則以爲名ㄈ﹐字符始﹐皆未詳也。自孫卿五傳至蔡千秋﹐漢宣帝好之﹐遂盛行於世。自漢﹑魏以來﹐爲之注解者﹐有尹更始﹑唐固﹑糜信﹑孔演﹑江熙等十數家﹐而範寧以爲皆膚淺﹐於是帥其長子參﹑中子雍﹑小子凱﹑從弟邵及門生故吏﹐商略名例﹐博采諸儒同異之說﹐成其父汪之志。嘗謂《三傳》之學﹐《梁》所得最多﹐諸家之解﹐範寧之論最善。寧﹐字武子﹐晉人。

△《石經梁傳》十二卷

右其後不載年月及所書人姓氏。案文不闕唐及僞蜀諱﹐可諱「恆」字﹐以故知刊石當在眞宗以後﹐意者亦是田況也。

△《春秋繁露》十七卷

右漢董仲舒撰。史稱仲舒說《春秋》事得失﹐《聞舉》《玉杯》《繁露》《淸明》《竹林》之屬數十篇﹐十餘萬言﹐皆傳於後世。今溢而爲八十二篇﹐又通名《繁露》﹐皆未詳。《隋》《唐》捲目與今同。但多訛舛。

△《春秋釋例》十五卷

右晉杜預撰。凡四十部。集《左傳》諸例及地名﹑譜第﹑歷數﹐皆顯其同異﹐從而釋之﹐發明尢多。昔人稱預爲《左氏》忠臣﹐而預自以爲有《傳》癖﹐觀此尢信。

△《左氏膏肓》九卷

右漢何休撰。休始答賈逵事﹐因記《左氏》之短。鄭康成嘗著《箴膏肓》﹐後人附之逐章之下。

△《春秋正義》三十六卷

右唐孔穎達撰。自杜預專治《左氏》學﹐其後沈文阿﹑蘇寬﹑劉炫皆有義疏﹐而炫性矜伐﹐雅好非毀﹐規杜氏之失一百五十餘事﹐義特淺近﹐然比諸家猶有可觀﹐今書據以爲本﹐而以沈氏補其闕焉。

△《春秋公羊疏》三十卷

右不著撰人。李獻民云徐彥撰﹐亦不詳何代人也。《崇文總目》謂其「援證淺局﹐出於近世」。以何氏三科九旨爲宗﹐本其說曰「何氏之意﹐三科九旨﹐正是一事爾。總而言之﹐謂之三科﹔析而言之﹐謂之九旨。新周故宋﹐以春秋當新王﹐此一科三旨也﹔所見異辭﹐所傳聞異辭﹐此二科六旨也﹔內其國而外諸夏﹐內諸夏而外夷狄﹐此三科九旨也。」

△《春秋梁傳疏》十二卷

右唐楊士勛撰。士勛官至國子四門助教。

△《春秋摘微》四卷

右唐盧仝撰。其解《經》不用《傳》﹐然旨意甚疏。韓愈謂「《春秋三傳》束髙閣﹐獨抱遺經究終始」﹐蓋寶錄也。

△《春秋微旨》六卷﹐《春秋辧疑》一卷

右唐陸淳伯同撰。淳﹐纂《三傳》不同﹐擇其善者﹐質以啖助﹑趙匡之說。助﹐字叔佐﹐閩人。匡﹐字伯修﹐天水人。《微旨》自爲序。公武嘗學《春秋》﹐閱古今諸儒之說多矣。大抵啖﹑趙以前學者﹐皆顓門名家﹐苟有不通﹐寧言《經》誤﹐其失也固陋﹔啖﹑趙以後學者﹐喜援《經》系《傳》﹐其或未明﹐則恁私臆決﹐其失也穿鑿。均之失聖人之旨而穿鑿之害爲甚。

△《春秋纂例》十卷

右唐陸淳撰。其序云「啖氏制《統例》﹐分別疏通會其義﹐趙氏損益﹐多所發揮﹐今纂而合之﹐凡四十篇。

△《春秋折衷論》三十卷

右唐陳嶽撰。以《左氏傳》爲上﹐《公羊傳》爲中﹐《梁傳》爲下﹐比其異同而折衷之。嶽﹐唐末從鍾傳﹐辟爲江西從事。

△《春秋經社》六卷

右皇朝孫覺撰。其學亦出於啖﹑趙﹐凡四十餘門。論議頗嚴。

△《春秋尊王發微》十二卷

右皇朝孫明復撰。史臣言明復治《春秋》﹐不取傳﹑注﹐其言簡而義詳﹐著諸大夫功罪﹐以考時之盛衰﹐而推見治亂之迹﹐故得《經》之意爲多。常秩則譏之曰「明復爲《春秋》﹐猶商鞅之法﹐棄灰於道者有刑﹐步過六尺者有誅。」謂其失於刻也。胡安國亦以秩之言爲然。

△《春秋集傳》十五卷

右皇朝王沿撰。集三傳解經之文。沿﹐字聖源﹐大名人。好《春秋》﹐所至以《春秋》斷事。此書仁宗朝嘗奏禦﹐詔直昭文館﹐後官至天章閣待制。

△《春秋演聖統例》二十卷

右皇朝丁副撰。田偉《書目》「副」作「嗣」﹐未知孰誤。其序云「《經》有例法﹐一家所至﹐較然重輕。杜預《釋例》﹐專《左氏》而未該﹐唐陸淳《纂例》﹐𨿽舉《經》而未備。」纖悉糸圭羅而咸在者﹐其惟此書乎﹖

△《春秋權衡》十七卷﹐《春秋意林》二卷﹐《春秋劉氏傳》十五卷

右皇朝劉敞原父撰。《權衡》論《三傳》之失﹐《意林》敍其解《經》之旨﹐劉氏傳其所解《經》也。如「桓無王」﹑「季友卒」﹑「胥命」﹑「用郊」之類﹐皆古人所未言。

△《黎氏春秋經解》十二卷

右皇朝黎釒享希聲撰。釒享﹐蜀人﹐歐陽公之客。名其書爲《經解》者﹐言以《經》解《經》也。其後又爲《統論》附焉。

△《橫渠春秋說》一卷

右皇朝張載子厚撰。爲門人雜說《春秋》。其書未成。

△《穎濱春秋集傳》十二卷

右蘇轍子由撰。大意以世人多師孫明復﹐不復信史﹐故盡棄《三傳》﹐全以《左氏》爲本﹐至其不能通者始取《二傳》﹑啖﹑趙。自熙寧謫居髙安﹐至元符初﹐十數年矣﹐暇日輒有攺定﹐卜居龍川而書始成。

△《劉質夫春秋》五卷

右皇朝劉絢質夫撰。絢學於二程之門。伯淳嘗語人曰「他人之學﹐敏則有矣﹐未易保也。斯人之至﹐吾無疑焉。正叔亦曰「遊吾門者多矣﹐而信之篤﹑得之多﹑行之果﹑守之固﹐若子者幾希」。有李參序。

△《得法忘例論》三十卷

右皇朝馮正符所撰。熙寧八年﹐何郯取其書奏之﹐而久之不報﹐意者王安石不喜《春秋》故也。其書例最詳﹐悉務通經旨﹐不事浮辭。正符頗與鄧綰﹑陳亨甫交私﹐後坐口語被斥。

△《繹聖傳》十二卷

右皇朝任伯雨徳翁所撰。解《經》不甚通。例如解「桓十三年二月﹐公會紀侯﹑鄭伯。己已﹐及齊侯﹑宋公衛侯﹑燕人﹐戰。齊師﹑宋師﹑衛師﹑燕師﹐敗績「﹐取《梁》之說﹐戰稱人﹐敗績稱師﹐重眾之說。殊不知齊人代衛﹐衛人及齊人戰﹐衛人敗績﹐何獨不重眾也。

△《王氏春秋》十二卷

右皇朝王當撰。當﹐眉山人。嘗爲《春秋列國諸臣傳》十餘萬言﹐今又釋《春秋》﹐眞可謂有志矣。

△《馮氏春秋通解》十二卷

右皇朝馮山字允南撰。普州人。之父也。

△《春秋指南》十卷

右吳園先生張根知常撰。以徵伐會盟﹐年經而國緯。汪藻爲之序。

△《胡氏春秋傳》三十卷

右皇朝胡安國被旨撰。安國師程頤﹐其傳《春秋》事﹐按《左氏》義﹐取《公》《》之精者﹐采孟子﹑莊周﹑董仲舒﹑王通﹑邵堯夫﹑程明道﹑張橫渠﹑程正叔之說﹐以潤色之。其序略曰「近世推隆王氏新說﹐按爲國是獨於《春秋》﹐貢舉不以取士﹐庠序不以設官﹐經筵不以進讀﹐斷國論者﹐無以折衷﹐天下不知所適﹐人欲日長﹐天理日消﹐其效使夷狄亂華﹐莫不遏也。」

△《春秋新說》十一卷

右皇朝余安行撰。采左氏﹑公羊﹑梁及孫復四家書﹐參以己意爲之。

△《四家春秋集解》二十五卷

右或人集皇朝師協﹑石季長﹑王﹑景先之解爲一通﹐具載本文。

△《春秋外傳國語》二十一卷

右魯左丘明撰﹐吳韋昭弘嗣集鄭眾﹑賈逵﹑虞翻﹑唐固四家說成此解﹐皇朝宋庠爲《補音》三卷。班固《藝文志》有《國語》二十一篇﹐《隋志》云二十二卷﹐《唐志》云二十一卷。今書篇次與《漢志》同﹐蓋歷代儒者析簡並篇﹐互有損益﹐不足疑也﹐要之《藝文志》審矣。陸淳謂「與《左傳》文體不倫﹐定非一人所爲﹐蓋未必然。範寧云《左氏》艷而富」﹐韓愈云「《左氏》浮誇」﹐今觀如此﹐信乎其富艷且浮誇也﹐非左氏而論證﹖柳宗元稱《越語》尢奇駿﹐豈特《越》哉﹗自《楚》以下類如此。

△《非國語》二卷

右唐柳宗元子厚撰。序云「左氏《國語》﹐其文深閎傑異﹐而其說多誣淫。懼學者溺其文采﹐而淪於是非﹐本諸理作《非國語》。」上卷三十一篇﹐下卷三十六篇。

△《春秋名號歸一圖》二卷

右僞蜀馮繼先撰。《左氏》所書人﹐不但稱其名﹐或字﹐或號﹐或爵﹑謚﹐多互見﹐學者苦之。繼先皆取以系之名下云。

△《春秋列國諸臣傳》五十一卷

右皇朝王當撰。類《左氏》所載列國諸臣事﹐效司馬遷爲之傳﹐凡一百三十有四人﹐系之以贊云。

△《帝王歷紀譜》三卷

右題曰秦相荀卿撰。載周末列國世家﹐故一名《春秋公子血脈圖》。頗多疏略﹐決非荀卿所著﹐且卿未嘗相秦﹐豈世別有一荀卿邪﹖

△《春秋機括》一卷

右皇朝沈括存中撰《春秋》譜也。

△《春秋世系》一卷

右不著撰人姓名。譜《左氏》諸國君臣世系﹐獨秦無世臣。

△《春秋會義》二十六卷

右皇間進士杜諤集《釋例》《繁露》《規過》《膏肓》《先儒同異篇》《指黨碎玉》《折衷》《指黨議》《纂例》《辧疑》《微旨》《摘微》《通例》《胡氏論》《箋義》《總論》《尊王發微》《本旨》《辧要》《旨要》《集議》《索隱》《新義》《經社》三十餘家成一書﹐其後仍斷以己意。𨿽其說不皆得聖人之旨﹐然使後人博觀古今異同之說﹐則於聖人之旨﹐或有得焉。

◎孝經類

△《唐明皇注孝經》一卷

右漢初顏芝之子眞獻於朝﹐千八百七十二字。唐玄宗注。序稱取王肅﹑劉邵﹑虞翻﹑韋昭﹑劉炫﹑陸澄六家說﹐約孔﹑鄭舊義爲之。何休稱﹕「子曰『吾志在《春秋》﹐行在《孝經》。』」信斯言也﹐則《孝經》乃孔子自著者也。今其首章云「仲尼居﹐曾子侍。」則非孔子所著明矣。詳其文義﹐當是曾子弟子所爲書也。柳宗元謂﹕「《論語》載弟子必以字﹐獨曾參不然﹐蓋曾子之徒樂正子春﹑子思相與爲之耳。」余於《孝經》亦云。

△《孝經正義》三卷

右皇朝邢等撰。世傳《孝經疏》外﹐余家尙多。咸平中﹐集說爲此書。

△《王介甫孝經解》一卷

右皇朝王安石介甫撰。《經》云「當不義﹐則子不可不諍於父」﹐而孟子猥曰父子之間不責善﹐夫豈然哉﹗今介甫因謂當不義則諍之﹐非責善也。噫﹐不爲不義﹐卽善也。阿其所好﹐以巧丰盛侮聖人之言至此﹐君子疾夫﹗佞者有以也。

△《溫公古文孝經指解》一卷

右古文二十二章﹐與《尙書》同出於壁中﹐蓋孔惠所藏者。與顏芝十八章大較相似﹐而析出三章﹐又有《閨門》一章﹐不同者四百有餘字。劉向校書﹐以十八章爲定﹐故世不大傳﹐獨有孔安國注﹐今亡。然諸家說不安處﹐古文字讀皆異﹐推此言之﹐未必非眞也。國朝司馬文正公爲之指解並音。

△《範淳夫古文孝經說》一卷

右皇朝範祖禹撰。元中侍經幄時所上。

●卷四

◎論語類

△《何晏注論語》十卷

右魏何晏集解。其序自云﹕據《魯論》包咸﹑周氏﹑孔安國﹑馬融﹑鄭康成﹑陳羣﹑王肅﹑周生烈八家之說﹐與孫邕﹑鄭同﹑曹義﹑荀ダ﹐集諸家訓解爲之。按漢時《論語》凡有三﹐而《齊論》有《問王》《知道》兩篇﹐詳其名﹐當是必論內聖之道﹑外王之業﹐未必非夫子之最致意者﹐不知何說﹐而張禹獨遺之。禹身不知王凰之邪正﹐其不知此固宜﹐然勢位足以軒輊一世﹐使斯文遂喪﹐惜哉﹗鄭同名角先公諱﹐司馬遷父名談﹐以趙談子爲同子﹐故公武亦云。後仿此。

△《石經論語》十卷

右僞蜀張徳釗書。闕唐諱﹐立石當在孟知祥未叛之前。其文脫兩字﹐誤一字﹐又《述而》第七「舉一隅」下有「而示之」三字﹐「三人行必有我師焉」上又有「我」字﹐《爲公》第十五「敬其事而後其食」﹐作「後食其祿」﹐與李鶚本不同者此也。

△《皇侃論語疏》十卷

右梁皇侃撰。古今《論語》之注多矣﹐何晏集八家﹐復采《古論語注》爲《集解》行於世。侃今又引衛﹑繆播﹑樂肇﹑郭象﹑蔡謨﹑袁宏﹑江淳﹑蔡奚﹑李充﹑孫綽﹑周懷﹑範寧﹑王瑉凡十三家之說成此書。其序稱江熙所集。世謂其引事﹐𨿽時近詭異﹐而援證精博﹐爲後學所宗云。

△《論語正義》十卷

右皇朝邢等撰。先是梁皇侃采衛﹑蔡謨等十三家之說爲《疏》﹐等因之成此書。

△《韓李論語筆解》十卷

右唐韓愈退之﹑李翺習之撰。前有祕書丞許勃序﹐云韓﹑李相與講論﹐共成此書。按唐人通經者寡﹐獨兩公名冠一代﹐蓋以此。然《四庫》《邯鄲書目》皆無之﹐獨《田氏書目》有韓愈《論語》十卷﹐《筆解》兩卷。此書題曰《筆解》﹐而十卷亦不同。

△《王令論語》十卷

右皇朝王令逢原撰。解《堯曰篇》云「四海不困窮﹐則天祿不永終矣。」王安石《書新義》取此。

△《王介甫論語解》十卷﹐《王元澤口義》十卷﹐《陳用之論語》十卷

右皇朝王安石介甫撰﹐並其子《口義》﹐其徒陳用之《解》﹐紹聖後皆行於場屋。或曰「用之書乃鄒浩所著之用之」云。

△《東坡論語解》十卷

右皇朝蘇軾子瞻撰。子瞻沒後﹐義有未安者﹐其弟子由嘗辧正之。凡二十有七章。

△《伊川論語說》十卷

右皇朝程頤正叔之門人記其師所解《論語》也。不爲文辭﹐直以俚語記之。

△《範氏論語說》十卷

右皇朝範祖禹醇夫撰。亦元中所進﹐數稱引劉敞﹑程頤之說云。

△《謝顯道論語解》十卷

右皇朝謝顯道撰。少嘗師事程正叔。

△《呂與叔論語解》十卷

右皇朝呂大臨撰。大臨𨿽程正叔之徒﹐解經不盡用其師說。

△《汪氏論語直解》十卷

右皇朝汪革撰。革﹐字信民﹐撫州人。紹聖中試禮部﹐爲天下第一。嘗語人曰「吾鄕有二宰相﹐一爲天下之福﹐一爲天下之禍。」蓋指晏元獻﹑王荊公也。卽此可見其解經淵源所自云。

△《景迂論語講義》十卷

右從父詹事公撰。多取古儒之說﹐以正近世之失。

△《楊氏注論語》十卷

右皇朝楊時中立撰。亦伊川門下士也。

△《尹氏論語義》十卷

右皇朝尹享彥明撰。彥明亦程氏門人。紹興中﹐自布衣召爲崇政殿說書﹐被旨訓解﹐多采純夫之說。

△《孔子家語》十卷

右魏王肅序注﹐凡四十四篇。劉向校錄止二十七篇﹐後肅得此於孔子二十四世孫猛家。

◎經解類

△《白虎通徳論》十卷

右後漢章帝會羣臣於白虎殿﹐講論《五經》同異﹐班固奉詔纂修。《隋志》通解羣經者系之論語類﹐又別載《七緯》﹔《唐志》讖緯﹑經解二目﹔《崇文錄》以緯書各附經末。今讖書蓋鮮﹐而雜解《七經》系之《論語》爲未安﹐故從《崇文錄》﹐並讖緯﹐而經解之目﹐從《唐志》云。

△《蔡邕獨斷》二卷

右漢左中郎將陳畱蔡邕纂。撰雜記自古國家及漢朝故事﹐王莽無﹐蓋見於此。公武得孫蜀州道夫本﹐乃閣下所藏。

△《六說》五卷

右唐劉迅撰。迅著書以擬《六經》﹐此乃其敍篇。惟《易》闕而不言﹐故止五卷云。

△《匡謬正俗》八卷

右唐顏籀師古撰。以世俗之言多謬誤﹐質諸經史﹐刊而正之。永徽中﹐其子揚庭上之。

△《演聖通論》四十九卷

右皇朝胡旦撰。論《六經》傳注得失。《易》十六卷﹐《書》七卷﹐《詩》十卷﹐《禮記》十六卷﹐而《春秋論》別行。天聖中﹐嘗獻於朝﹐博辧精詳﹐學者宗焉。

△《七經小傳》五卷

右皇朝劉敞原父撰。其所謂《七經》者﹐《毛詩》《尙書》《公羊》《周禮》《儀禮》《禮記》《論語》也。元史官謂﹕「慶曆前學者尙文辭﹐多守章句注疏之學﹐至敞始異諸儒之說﹐後王安石修《經義》﹐蓋本於敞。」公武觀原父說「伊尹相湯伐桀﹐升自而」之類﹐《經義》多剿取之﹐史官之言﹐良不誣也。

△《三墳書》七卷

右皇朝張商英天覺得之於北陽民家。《墳》皆古文而傳乃隸書。所謂「三墳」者﹐山﹑气﹑形也。按《七略》不載《三墳》《隋志》亦無之﹐世皆以爲天覺僞撰﹐蓋以比李筌《陰符經》云。

△《六祖經要》四卷

右皇朝任洙撰。洙自言受學於呂隱君﹐凡五十門皆數學也。

◎小學類

△《爾雅》三卷

右世傳《釋詁》﹐周公書也。仲尼﹑子夏﹑叔孫通﹑梁文增補之﹐晉郭璞注。文字之學凡有三﹕其一體制﹐謂點畫有縱衡曲直之殊﹔其二訓詁﹐謂稱謂有古今雅俗之異﹔其三音韻﹐謂呼吸有淸濁髙下之不同。論體制之書﹐《說文》之類是也﹔論訓詁之書﹐《爾雅》《方言》之類是也﹔論音韻之書﹐沈約《四聲譜》及西域反切之學是也。三者𨿽各一家﹐其實皆小學之類。而《藝文志》獨以《爾雅》附孝經類﹐《經籍志》又以附論語類﹐皆非是。今依《四庫書目》﹐置於小學之首。

△《爾雅音略》三卷

右僞蜀毋昭裔撰。《爾雅》舊有釋智騫及陸元朗釋文﹐昭商以一字有兩音﹐有或音﹐後生疑於呼讀﹐今釋其文義最明者爲定。

△《爾雅疏》十卷

右舊有孫炎﹑髙璉疏。皇朝以其淺略﹐命邢﹑杜鎬等別著此書。

△《小爾雅》一卷

右孔氏古文也。見於孔鮒書。

△《急就章》一卷

右漢史遊撰﹐唐顏師古注。遊﹐元帝時爲黃門令。書凡三十二章﹐雜記姓名﹑諸物﹑五官等字﹐以教童蒙。《急就》者﹐謂字之難知者﹐緩急可就而求焉。自昔善小學者多書此﹐故有皇象﹑鍾繇﹑衛夫人﹑王羲之所書傳於世。

△《方言》十三卷

右漢揚雄子撰﹐晉郭璞注。雄賫油素﹐問上計孝廉﹐異語悉集之﹐題其首曰﹕《軒使者絕代語釋別國方言》。予傅本於蜀中﹐後用國子監刊行本校之﹐多所是正﹐其疑者兩存之。然監本以「﹛秋隹﹜」爲「秋侯」﹐以「雯」爲「更」﹐引《傳》「糊其口於四方」作「糊予口」﹐未必盡得也。

△《說文解字》三十卷

右漢許愼纂﹐李陽冰刊定。僞唐徐鉉再是正之﹐又增加其闕字。

△《說文解字韻譜》十卷

右南唐徐鍇撰。鍇以許愼學絕﹐取其字分譜四聲﹐殊便檢閱﹐然不具載其解爲可恨﹐頗意再編之。

△《博雅》十卷

右隋曹憲撰。魏張揖嘗采《蒼雅》遺文爲書﹐名曰《廣雅》。憲因揖之說﹐附以《音解》﹐避煬帝諱﹐更之爲「博」云。後有張揖《表》。憲後事唐﹐太宗嘗讀書﹐有奇難字﹐輒遣使問憲﹐憲具爲音注﹐援驗詳復﹐帝歡賞之。

△《玉篇》三十卷

右梁顧野王撰。唐孫︹又嘗增字﹐僧神珙《反紐圖》附於後。

△《廣韻》五卷

右隋陸法言撰。其後唐孫忄面加字﹐凡四萬三千三百八十三。前有法言﹑長孫訥言﹑孫忄面三序。

△《智永千字文》一卷

右梁周興嗣撰﹐釋智永所書。

△《經典釋文》三十卷

右唐陸徳明撰。釋《易》《書》《詩》《三禮》《三傳》《孝經》《論語》《爾雅》《老》《莊》﹐頗載古文及諸家同異。徳明蓋博極羣書也。

△《於祿字書》一卷

右唐顏元孫纂。以經史所用爲「正」﹐世所行爲「俗」﹐二者之間爲「通」﹐凡三體。

△《林氏小說》三卷

右唐林罕撰。凡五百四十一字。其說頗與許愼不同﹐而互有得失。邵必緣進《禮記石經》﹐陛對﹐仁宗顧問﹕「罕之書如何﹖」必曰「𨿽有所長﹐而微好怪。《說文》歸字從堆﹑從止﹑從帚﹐以堆爲聲﹐罕雲從追﹐於聲爲近。此長於許氏矣。《說文》哭從﹤口口﹥﹑從獄省﹐罕乃云象犬嗥﹐此怪也。」有石刻在成都﹐公武嘗從數友就觀之﹐其解字殊可駭笑者﹐不疑好怪之論誠然。

△《翰林禁經》八卷

右唐李陽冰撰。論書勢筆法所禁﹐故以名書。

△《佩Δ》三卷

右皇朝郭忠恕撰。上篇論古今傳記﹑小學異同﹐極爲辧博。

△《墨藪》十卷

右髙陽許歸與編。未詳何代人。《李氏書目》止五卷﹐而梁武《評書》﹑王逸少《筆勢論》皆別出。

△《臨池妙訣》三卷

右未詳撰人。後有江南李煜述書。

△《羣經音辧》七卷

右皇朝賈昌朝撰。先是大臣稽古不過秦﹑漢﹐引經議政﹐蓋自昌朝始。此書以古今多通借音詁﹐乃辧正之﹐凡五門。

△《古文四聲》五卷

右皇朝夏竦撰。博采古文奇字﹐分四聲編次﹐以便檢尋。

△《禮部韻略》五卷

右皇朝丁度撰。元中﹐孫諤﹑蘇軾再加詳定。

△《龍龕手鏡》三卷

右契丹僧行均撰。凡二萬六千四百三十字﹐注十六萬三千一百餘字。僧智光爲之序﹐後題云「統和十五年丁酉」。按《紀年通譜》﹕耶律隆緒嘗攺元統和﹐丁酉﹐至道三年也。沈存中言「契丹書禁甚嚴﹐傳入中國者法皆死。熙寧中﹐有人自契丹得此書﹐入傅欽之家。蒲傳正帥浙西﹐取以刻板﹐其末題云『重熙二年序』﹐蒲公削去之。」今本乃云統和﹐非重熙﹐豈存中不見舊題﹐妄記之邪﹖

△《類篇》四十九篇

右皇朝景中﹐丁度受詔修《類篇》﹐至熙寧中﹐司馬光始奏書。文三萬一千三百一十九﹐重音二萬一千八百四十六﹐以《說文》爲本。

△《集韻》十卷

右皇朝丁度等撰。度與李淑﹑宋祁﹑鄭戩﹑王洙﹑賈昌朝同定﹐字五萬三千五百二十五﹐比舊增二萬七千三百三十一。

△《周越書苑》十五卷

右皇朝周越撰。越以善書名世﹐天聖八年四月成此書奏禦。故其序稱「臣越﹑臣兄起」﹐於柳公權書﹐又云「亡兄」﹐間稱名而不臣﹐似未精討論也。

△《唐藏經音義》四卷

右未詳撰人。分四聲﹐以類相從。蜀中印本也。

△《英公字源》一卷

右皇朝釋夢英撰。夢英通篆籀之學﹐書偏旁五百三十九字。郭忠恕云﹕按《說文字源》惟有五百四十部﹐子字合收在子部﹐今目錄妄有更攺﹔又《集解》中誤收去部在注中﹔今點檢偏旁﹐少晶﹑蕊﹑至﹑龜﹑弦五字﹐故知林氏虛誕誤後進﹐其《小說》可焚。

△《字說》二十卷

右皇朝王安石介甫撰。蔡卞謂介甫晚年間居金陵﹐以天地萬物之理﹐著爲此書﹐與《易》相表裏。而元中﹐言者指其糅雜釋﹑老﹐穿鑿破碎﹐聾瞽學者﹐特禁絕之。

△《唐氏字說解》一百二十卷

右皇朝唐耜撰。紹聖以來﹐用《字說》程試諸生﹐解者甚眾。耜集成此書﹐頗注其用事所出書﹐一時稱之。耜知邛州日奏禦。

△《陸氏埤雅》二十卷

右皇朝陸佃農師撰。書載虫魚鳥獸艸木名物﹐喜采俗說。然佃﹐王安石客也﹐而其學不專主王氏﹐亦似特立者。

△《字說偏傍音釋》一卷﹐《字說疊解備檢》一卷

右不見撰人姓名。夢英因書此以正之﹐柴禹錫爲立石。

△《復古編》三卷

右皇朝張有謙中撰。有﹐自幼喜小篆﹐年六十成此書﹐三千言。據古《說文》以爲正﹐其點畫之微﹐轉側縱橫﹐髙下曲直﹐毫有差﹐則形聲頓異﹐自陽水前後名人﹐格以古文﹐往往而失。其精且博如此。

△《鐘鼎篆韻》七卷

右皇朝薛尙功集。元中﹐呂大臨所載﹐僅數百字。政和中王楚所傳﹐亦不過數千字。今是書所錄﹐凡一萬一百二十有五。

△《淳化法帖》十卷

右皇朝淳化中﹐出禁中所藏歷代君臣書﹐命刊之板﹐後大臣二府皆以賜焉。歐陽公云「往時禁中火焚其板。」或云「尙在﹐但不賜爾。」

△《武陵法帖》二十二卷

右皇朝王若谷以《祕閣法帖》﹐合《潭》《絳》《臨江》《汝海》諸帖﹐參校有無﹐補其遺逸﹐成是書。鼎守張斛刊之石。

△《法帖釋文》十卷

右《淳化法帖》旣巳焚板﹐元中﹐有劉次莊者模刻之石﹐復取帖中艸書世所病讀者﹐爲《釋文》行於世。

△《考古圖》十卷

右皇朝呂大臨與叔撰。裒諸家所藏三代﹑秦﹑漢尊彜鼎惇之屬﹐繪之於幅而辧論形制文字。

△《鍾鼎款識》二十卷

右皇朝薛尙功編。《考古》《博圖》之類﹐然尢爲詳備。

△《博古圖》二十卷

右皇朝王楚集三代﹑秦﹑漢彜器﹐繪其形範﹐辧其款識﹐增多呂氏《考古》十倍矣。

△《切韻指玄論》三卷

右皇朝王宗道撰。論切韻之學。切韻者﹐上字爲切﹐下字爲韻﹐其學本出西域。今其法類本韻字﹐各歸於母。幫﹑滂﹑並﹑明﹑非﹑敷﹑奉﹑微﹑唇音也﹔端﹑透﹑定﹑泥﹑知﹑徹﹑澄﹑娘﹐齒音也﹔見﹑溪﹑羣﹑疑﹐喉音也﹔照﹑穿﹑牀﹑審﹑禪﹑精﹑淸﹑從心﹑邪﹐舌音也﹔曉﹑匣﹑影﹑諭﹐牙音也﹔來﹑日﹐半齒半舌也。凡三十六﹐分爲五音﹐天下之聲﹐總於是矣。切歸本母﹑韻歸本等者﹐謂之「音和」﹐常也﹔本等聲盡﹑入別等者﹐謂之「類隔」﹐變也。中國自齊﹑梁以前﹐此學未傳﹐至沈約以後﹐始以之爲文章。至於近時﹐始有專門者矣。

●卷五

史之類十有三﹕其一曰正史﹐二曰編年﹐三曰寶錄﹐四曰雜史﹐五曰僞史﹐六曰史評﹐七曰職官﹐八曰儀注﹐九曰刑法﹐十曰地裏﹐十一曰傳記﹐十二曰譜牒﹐十三曰目錄。合二百八十三部﹐七千三百八十八卷。後世述史者﹐其體有三﹕編年者﹐以事系月日而總之於年﹐蓋本於左丘明﹔紀傳者﹐分記君臣行事之終始﹐蓋本於司馬遷﹔寶錄者﹐其名起於蕭梁﹐至唐而盛﹐雜取兩者之法而爲之﹐以備史官采擇而已﹐初無制作之意﹐不足道也。若編年﹑紀傳﹐則各有所長﹐殆未易以優劣論。𨿽然﹐編年所載﹐於一國治亂之事爲詳﹔紀傳所載﹐於一个善惡之迹爲詳﹐用此言之﹐編年似優﹐又其來最古。而人皆紀傳便於披閱﹐獨行於世﹐號爲正史﹐不亦異乎﹗舊以職官﹑儀注等﹐凡史氏有取者﹐皆附之史﹐今從焉。

◎正史類

△《史記》一百三十卷

右漢太史令司馬遷續其父談書。創爲義例﹐起黃帝﹐迄漢武獲麟之歲。撰成十二紀以序帝王﹐十年表以貫歲月﹐八書以紀政事﹐三十世家以序公侯﹐七十列傳以志士庶。上下三千餘載﹐凡爲五十二萬六千五百言。遷沒後﹐缺《景》《武紀》《禮》《樂》《律書》《三王世家》《漢興以來將相年表》《日者》《龜策傳》《靳蒯列傳》等十篇。元﹑成間﹐褚少孫追補﹐及益以武帝後事﹐辭旨淺鄙﹐不及遷書遠甚。遷書舊有裴る爲之解﹐云﹕班固嘗譏遷「論大道則先黃老而後《六經》﹐序遊俠則退處士而進姦雄﹐述貨殖則崇勢利而羞貧賤」。後世愛遷者以此論爲不然﹐謂遷特感當世之所失﹐憤其身之所遭﹐寓之於書﹐有所激而爲此言耳﹐非其心所謂誠然也。當武帝之世﹐表章儒術而罷黜百家﹐宜乎大治﹐而窮奢極侈﹐海內獘﹐反不若文﹑景尙黃老時人主恭儉﹐天下饒給。此其論大道所以先黃老而後《六經》也。武帝用法刻深﹐羣臣一言忤旨﹐輒下吏誅﹐而當刑者得以貨免。遷之遭李陵之禍﹐家貧無財賄自贖﹐交遊莫救﹐卒陷腐刑。其進姦雄者﹐蓋遷嘆時無朱家之倫﹐不能脫己於禍﹐故曰「士窮窘得委命。」此豈非人所謂賢豪者耶﹗其羞貧賤者﹐蓋遷自傷特以貧故﹐不能自免於刑戮﹐故曰「千金之子﹐不死於市。」非空言也。固不察其心而驟譏之﹐過矣。

△《前漢》一百卷

右後漢玄武司馬班固續司馬遷《史記》﹐撰十二帝紀﹐八年表﹐十本志﹐七十列傳。起髙祖﹐終於王莽之誅﹐二百三十年﹐凡八十餘萬字。固旣瘐死﹐書頗散亂﹐章帝令其妹曹世叔妻昭就東觀緝校﹐內八《表》《天文志》﹐皆其所補也。唐太子承幹令顏師古考眾說爲之注。範曄譏固飾主闕﹐蓋亦不然﹐其贊多微文﹐顧讀者弗察耳。劉知幾又詆其《古今人物表》無益於漢史。此論誠然﹐但非固之罪也。至謂受金鬻筆﹐固𨿽諂附匪人﹐亦何至是歟﹖然識者或以固書皆因司馬遷﹑王商﹑揚雄﹑歆﹑向舊文潤色﹐故其文章首尾皆善﹐而中間頗冗瑣﹐良田商之才視數子微劣耳。固之自序稱述者﹐亦謂有所本歟﹖

△《後漢》九十卷﹐《志》三十卷

右宋範曄撰。十帝紀﹐八十列傳。唐髙宗令章懷太子賢與劉訥言﹑革希元作注。初﹐曄令謝儼撰志﹐未成而曄伏誅﹐儼悉蠟以覆車。梁世劉昭得舊本﹐因補注三十卷。觀曄《與甥侄書》敍其作書之意﹐稱「自古體大而思精﹐未有如此者」﹐又謂﹕「諸序論筆勢放縱﹐實天下之奇作﹐往往不減《過秦篇》。常以比方班氏﹐非但不愧之而已。」其自負如此。然世多譏曄創爲「皇后紀」﹐及采「風俗通」中王喬﹑《抱朴子》中左慈等詭譎事﹐列之於傳﹐又贊辭佻巧﹐失史之體云。

△《三國誌》十五卷

右晉陳壽撰。魏四紀﹑二十六列傳﹐蜀十五列傳﹐吳二十列傳。宋文帝嫌其略﹐命裴松之補注﹐博采羣說﹐分入書中﹐其多過本書數倍。王通數稱壽書﹐今細觀之﹐實髙簡有法。如不言曹操本生﹐而載夏侯及淵於諸曹傳中﹐則見嵩本夏后氏之子也﹔髙貴鄕公書卒﹐而載司馬昭之奏﹐則見公之不得其死也。他皆類是。但以魏爲紀﹐而稱漢﹑吳曰傳﹐又攺漢曰蜀﹐世頗譏其失。至於謂其銜諸葛孔明髡父而爲貶辭﹐求丁氏之米不獲﹐不立儀﹑е傳之類﹐亦未必然也。

△《晉書》一百三十卷

右唐房喬等撰。貞觀中﹐以何法盛等十八家晉史未善詔喬與褚遂良﹑許敬宗再加撰次﹐乃據臧榮緒書增損之﹐後又命李淳風﹑李義府﹑李延壽等十三人分掌著述﹐敬播等四人考正類例。西晉四帝五十四年﹐東晉十一帝一百二年﹐又胡﹑羯﹑氏﹑羌﹑鮮卑割據中原爲五涼﹑四燕﹑三秦﹑二趙﹑夏﹑蜀十六國﹐共成帝紀十﹑志二十﹑列傳七十﹑載記三十。例出於播。《天文》《律曆》﹐淳風專之。喬以《宣》《武紀》《陸機》《王羲之傳論》﹐上所自爲﹐故曰「制旨」﹐又總題「禦撰」焉。按歷代之史﹐惟《晉》叢冗最甚﹐可以無譏。至於取沈約誕誣之說﹐采《語要》《世說》《幽明錄》《搜神記》詭異謬妄之言﹐亦不可不辧。

△《宋書》一百卷

右梁沈約撰。十本紀﹐三十志﹐六十列傳。齊永明中﹐約奉詔爲是書﹐以何承天書爲本﹐兼采徐爰之說﹐頗爲精詳。但本志兼載魏﹑晉﹐失於限斷。又王邵謂其喜造奇說﹐以誣前代﹐如瑯琊王妃通小吏牛氏生中宗﹐孝武於路太后處寢息﹐時人多有異議之類是也。後梁武帝知而不以爲非。嘉中﹐以《宋》《齊》《梁》《陳》《魏》《北齊》《周書》舛繆亡缺﹐始命館職讎校。曾鞏等以祕閣所藏多誤﹐不足憑以是正﹐請詔天下藏書之家﹐悉上異本。久之﹐始集。治平中﹐鞏校定《南齊》《梁》《陳》三書上之﹐劉恕等上《後魏書》﹐王安國上《周書》。政和中﹐始皆畢﹐頒之學官﹐民間傳者尙少。未幾﹐遭靖康丙午之亂﹐中原淪陷﹐此書幾亡。紹興十四年﹐井憲孟爲四川漕﹐始檄諸州學官﹐求當日所頒本。時四川五十餘州﹐皆不被兵﹐書頗有在者﹐然往往亡缺不全﹐收合補綴﹐獨少《後魏書》十許捲﹐最後得宇文季蒙家本﹐偶有所少者﹐於是七史遂全﹐因命眉山刊行焉。

△《南齊書》五十九卷

右梁蕭子顯撰。八紀﹐十一志﹐四十列傳。初江淹已作十《志》﹐沈約又有《紀》﹐子顯自表別修。然《天文》但紀災祥﹐《州郡》不著戶口﹐《祥瑞》多載圖讖﹐表云「天文事祕﹐戶口不知﹐不敢私載。」曾子固謂子顯於斯史﹐喜自馳騁﹐其更攺破析﹑刻雕藻繢之變尢多﹐而文比七史最下云。

△《梁書》五十六卷

右唐姚思廉撰。六本紀﹐五十列傳。唐貞觀三年﹐詔思廉同魏徵撰。思廉者﹐梁史官察之子。推其父意﹐采謝吳等所記﹐以成此書。徵惟著總論而已。

△《陳書》三十六卷

右唐姚思廉撰。六本紀﹐三十列傳。其父察在陳﹐嘗刪撰梁﹑陳事﹐未成﹐陳亡。隋文帝問之﹐察以所論載﹐每一篇成﹐輒奏之﹐未訖而沒。察且死﹐屬思廉繼其業。貞觀中﹐與《梁書》同上之。其書世亦罕傳﹐多脫誤。

△《後魏書》一百三十卷

右北齊魏收撰。初﹐魏史官崔浩旣誅﹐太和後﹐始有李彪﹑崔鴻等書。魏末﹐山偉﹑綦雋更主國書﹐二十餘年﹐事迹蕩然﹐萬不紀一。文宣時﹐始詔收撰次﹐成十二紀﹑十志﹑九十二列傳﹐上之。悉焚舊書。多諂諱不平﹐受爾朱榮子金﹐故減其惡﹔夙有怨者﹐多沒其善﹔黨北朝﹐貶江左。時人嫉之﹐號爲「穢史」。劉知幾謂其生絕胤嗣﹐死逢剖斫﹐皆隱慝所致。後隋文帝命顏之推等別修﹐唐貞觀中﹐陳叔達亦作《五代史》﹐皆不傳﹐獨收書在。皇朝命劉恕等校正。

△《北齊書》五十卷

右唐李百藥撰。本紀八﹐列傳四十二。百藥父徳林﹐在齊嘗撰著紀傳。貞觀初﹐詔分修諸史。百藥因父書續成以獻。諸史稱帝號﹐百藥避唐朝名諱﹐不書「世祖」﹑「世宗」之類。

△《周書》五十卷

右唐令狐徳等撰。本紀八﹐列傳四十二。貞觀中﹐徳請撰次﹐乃詔徳與陳叔達﹑唐儉成之。先是﹐蘇綽秉周政﹐軍國詞令﹐多準《尙書》。牛弘爲史﹐尢務淸言﹐徳因之以成是書﹐故多非實錄。仁宗朝出太淸樓本合史館﹑祕閣本﹐又募天下獻書﹐而取夏竦﹑李巽家本﹐下館閣是正其文字﹐而後林希﹑王安國上之。

△《隋書》八十五卷

右唐魏徵等撰。紀五﹐列傳五十五﹐長孫無忌等撰志三十。初﹐詔顏師古﹑孔穎達修述﹐徵總其事﹐序﹑論皆徵自作。後又詔於志寧﹑李淳風﹑韋安仁﹑李延壽同修《五代史誌》﹐無忌上之﹐詔編第入《隋書》﹐人亦號《五代史誌》。《天文》《律曆》《五行》三志﹐淳風獨作。

△《唐書》二百卷

右石晉劉句﹑張昭遠等撰。因韋述舊史增損以成﹐繁略不均﹐校之實錄﹐多所漏闕﹐又是非失實﹐其甚至以韓愈文章爲大紕繆﹐故仁宗時刪攺﹐蓋亦不可巳焉。

△《新唐書》二百二十五卷

右皇朝嘉中曾公亮等被詔刪定﹐歐陽修撰紀﹑志﹐宋祁撰列傳。舊書約一百九十萬﹐新書約一百七十四萬﹐而其中增表。故書成上於朝﹐自言曰「其事則增於前﹐其文則省於舊」也。而議者頗謂永叔學《春秋》﹐每務褒貶﹐子京通小學﹐惟刻意文章﹐采雜說旣多﹐往往牾﹐有失實之嘆焉。

△《五代史》一百五十卷

右皇朝薛居正等撰。開寶中﹐詔修梁﹑唐﹑晉﹑漢﹑周書﹐盧多遜﹑扈蒙﹑張澹﹑李﹑劉兼﹑李穆﹑李九齡同修﹐居正監修。

△《五代史記》七十五卷

右皇朝歐陽修永叔以薛居正史繁猥失實﹐重加修定﹐藏於家。永叔沒後﹐朝廷聞之﹐取以付國子監刊行。《國史》稱其可以繼班固﹑劉向﹐人不以爲過。特恨其《晉出帝論》﹐以爲因濮園議而發云。

△《三朝國史》一百五十卷

右皇朝國史﹐紀十卷﹐志六十卷﹐列傳八十卷﹐呂夷簡等撰。初﹐景徳中﹐詔王旦﹑先文元公﹑楊億等十人撰太祖﹑太宗兩朝史﹐至天聖五年﹐詔夷簡﹑宋綬﹑劉筠﹑陳堯佐﹑王舉正﹑李淑﹑黃鑑﹑謝絳﹑馮元﹐加入眞宗朝史﹐王曾監修。曾罷﹐夷簡代﹐八年書成﹐計七百餘傳。比之三朝《實錄》﹐增者大半﹐事文贍﹐褒貶得宜﹐百世之所考信云。

△《兩朝國史》一百二十卷

右皇朝仁宗﹑英宗兩朝國史也﹐王等撰。元丰五年六月甲寅奏禦。監修王﹑史官蒲宗孟﹑李淸臣﹑王存﹑趙彥若﹑曾肇賜銀絹有差﹐蘇頌﹑黃履﹑林希﹑蔡卞﹑劉奉世以它職罷去﹐吳充﹑宋敏求前死﹐皆有賜賚。紀五卷﹐志四十五卷。比之《實錄》﹐事迹頗多﹐但非寇準而是丁謂﹐之神宗詔旨。等

◎編年類

△《荀悅漢紀》三十卷

右漢荀悅撰。班固作《漢書》﹐起髙祖﹐終於孝平王莽之誅﹐十二世﹐二百四十二年﹐爲紀﹑表﹑志﹑傳﹐凡八十餘萬言。獻帝以其文繁﹐詔悅舉要撮總﹐通比其事﹐列系年月﹐爲紀三十篇﹐凡八萬三千四百三十二字。辭約事該﹐時稱嘉史。

△《袁宏漢紀》三十卷

右晉袁宏彥伯撰。宏在晉末﹐爲一時文宗。性彊直﹐𨿽爲桓溫禮遇﹐每不阿屈。以東京史籍不倫﹐謝承﹑司馬彪之徒錯繆同異﹐無所取正﹐惟張《紀》差詳﹐因參摭記傳以損益之﹐比諸家號爲精密。

△《唐歷》四十卷

右唐柳芳撰。初﹐肅宗詔芳綴輯吳兢書﹐其敍天寶後事不倫。上元中﹐芳謫黔中﹐會髙力士同貶﹐因從力士質開元﹑天寶及禁中事﹐識其本末。時舊史已送官﹐不可追刊﹐乃推衍義類﹐仿編年法作此書。起隋義寧元年﹐迄大歷十三年。或譏其不立褒貶義例而詳於制度﹐然景迂生亟稱之﹐以爲《通鑑》多取焉。

△《河洛行年記》十卷

右唐劉仁軌撰。記唐初李密﹑王世充事。起大業十三年二月﹐迄武徳四年七月秦王擒竇建徳。第九卷

述大業都城﹐第十卷

載宮館園囿。且云「煬帝遷都之詔稱務從節儉﹐觀其宮室﹐窮極綺麗」云。

△《大唐創業起居注》三卷

右唐溫大雅撰。紀髙祖建義﹐至受隋禪﹐用師符讖受命典冊事。

△《通歷》十卷

右唐馬總撰。總纂太古十七氏﹑中古五帝﹑三王﹐及刪取秦﹑漢﹑三國﹑晉﹑十六國﹑宋﹑齊﹑梁﹑陳﹑元魏﹑北齊﹑後周﹑隋世紀興滅﹐粗述其君賢否﹐取虞世南《略論》﹐分系於末﹐以見義焉。

△《續通歷》十卷

右荊南孫光憲撰。輯唐洎五代事﹐以續馬總《歷》﹐參以黃巢﹑李茂眞﹑劉守光﹑阿保機﹑吳﹑唐﹑閩﹑廣﹑胡﹑越﹑兩蜀事迹。太祖朝詔毀其書﹐以其所紀多非實也。

△《帝王鏡略》一卷

右唐劉軻撰。自開辟迄唐初帝王世次﹐綴爲四言﹐以訓童蒙。僞蜀馮鑑續之﹐至唐末。

△《五代通錄》六十五卷

右皇朝範質撰。五代《實錄》共三百六十卷﹐質刪其煩文﹐摭其要言﹐以成是書。自乾化壬申至梁亡十二年間﹐簡牘散亡﹐亦采當時制敕碑碣﹐以補其闕。

△《運歷圖》六卷

右皇朝龔穎撰。起於秦昭王滅周之歲乙巳﹐止於國朝雍禧丁亥﹐以歷代興亡大事附見其下。四年﹐獻於朝﹐優詔獎之。歐陽公嘗據之考正《集古目錄》﹐稱其精博。按《晉史》﹐張軌世襲涼州﹐但稱湣帝建興年號。其間惟張祚纂竊﹐攺建興四十二年爲和平元年。始奉穆帝升平之朔﹐始末不聞有攺元事。惟穎書載張實攺元曰永安﹐張茂攺元曰永元﹐張重華曰永樂﹐曰和平﹐張元龍曰太始﹐張天錫曰太淸﹐張大豫曰鳳凰﹐不知穎何所據而言然。或云出崔鴻《十六國春秋》﹐鴻書久不傳於世﹐莫得而考焉。

△《紀年通譜》十二卷

右皇朝宋庠公序撰。自漢文帝後元戊寅止周恭帝顯徳庚申爲九篇﹐以本朝建隆之元至慶曆辛已爲一篇﹐皆曰「統元」﹐以甲子貫之。有五號﹐曰﹕正﹑閏﹑僞﹑賊﹑蠻夷。以王莽十九年系孺子更始﹐以接建武﹔東魏十七年附西魏﹔豫王六年﹑天后十五年系中宗﹐緒神龍﹔朱梁十六年通濟陰天﹐續同光﹔捃晉恭帝禪宋之歲﹐對魏明元泰常五年。尊北降南﹐始主正朔﹐乃《通譜》之新意也。別二篇舉字爲類﹐各以部分﹐曰「類元」。慶曆中上之﹐優詔褒焉。公武按﹕《三國誌》﹐魏景初元年丁已﹐當蜀建興十五年﹐次年戊午﹐蜀攺元延熙﹐訖二十年歲次丁丑﹐明年攺元景耀。今《通譜》載蜀建興之號止於丙辰﹐凡十四年﹐延熙攺元在丁已﹐且復增至二十一年﹐豈別有所據耶﹖歐陽公《集古目錄》以東魏《造石像記》證《通譜》武定七年非戊辰﹐蓋自元象以後﹐遞差一歲。公序聞之﹐以爲宜易﹐遂著其事於《譜》前。前者編簡浩博﹐不免時有舛誤也。

△《編年通載》十五卷

右皇朝張衡撰。衡觀四部書至古今纂輯運曆書十餘家﹐皆淺陋楦釀﹐無足細繹﹐乃編歷代年號﹐貫以甲子﹐始於帝堯﹐訖於國朝治平丁未﹐質之經史﹐資以傳記百家之書﹐聖賢勛徳﹑姦雄纂竊及蠻夷盜賊﹐凡系於存亡綱紀之大者﹐無不詳錄。總三千四百年。且刊正謬誤﹐如《史記》載舜年﹐《虞書》不同﹐《漢紀》載魏受漢禪﹐與《魏志受禪壇碑》各異之類。熙寧七年表獻之。

△《稽古錄》二十卷

右皇朝司馬光君實編。起自三皇﹐止皇朝英宗治平末。至周共和庚申﹐始爲編年。

△《編年紀事》十一卷

右皇朝劉因司馬溫公所撰編次。

△《資治通鑑》二百九十四卷﹐《目錄》三十卷﹐《考異》三十卷

右皇朝治平中﹐司馬光奉詔編集歷代君臣事迹﹐許自辟官屬﹐借以館閣書籍﹐在外聽以書局自隨﹐至元丰七年﹐凡十七年始奏禦。上起戰國﹐下終五代﹐凡一千三百六十二年。又略舉事目﹐年經國緯﹐以備檢閱﹐別爲《目錄》﹔參考同異﹐俾歸一塗﹐別爲《考異》﹐各一編。公自謂精力盡於此書。神宗賜名《資治通鑑》﹐禦制序以冠其首﹐且以爲賢於荀悅云。公武心好是書﹐學之有年矣。見其大抵不采後偉卓異說﹐如屈原懷沙自沈﹐四皓羽翼儲君﹐嚴光足加帝腹﹐姚崇十事開說之類﹐削去不錄﹐然後知公忠信有餘﹐蓋陋子長之愛奇也。

△《通鑑舉要歷》八十卷

右皇朝司馬光撰。《通鑑》奏禦之明日﹐輔臣亟請觀焉。神宗出而示之﹐每編始末識以「睿思殿寶章」﹐蓋尊寵其書如此。公尙患本書浩大﹐故爲「舉要」云。

△《資治通鑑外紀》十卷

右皇朝劉恕撰。司馬光作《通鑑》﹐始於周威烈王命韓﹑趙﹑魏爲諸侯﹐下訖五代。恕嘗語光﹕「曷不起上古或堯﹑舜﹖」光答以事包《春秋》﹐不可。又以《經》不可續﹐不敢始於獲麟。恕意謂闕漏﹐因撰此書。起三皇﹑五帝﹐止周共和﹐載其世次而已。起共和庚申﹐至威烈王二十二年丁丑﹐四百三十八年爲一編﹐號曰《外紀》﹐猶《國語》稱《春秋外傳》也。

△《寶歷歌》一卷

右未詳撰人。以開辟太古﹐迄於周世宗﹐正統帝王世次謚號﹐成七言韻語一通。

△《歷代紀元賦》一卷

右皇朝楊億撰。次漢至五代正統年號﹐爲賦一首﹐又別爲《宋頌》四章。

△《通鑑節文》六十卷

右題司馬溫公自鈔纂《通鑑》之要﹐然實非也。

●卷六

◎實錄類

△《唐髙祖實錄》二十卷

右唐房玄齡等撰。太宗詔玄齡與許敬宗﹑敬播同修﹐起創業﹐盡武徳九年。貞觀十七年書成。

△《唐太宗實錄》四十卷

右唐許敬宗等撰。起卽位﹐盡貞觀二十三年。初﹐貞觀十七年﹐房玄齡﹑許敬宗﹑敬播撰《今上實錄》﹐止十四年﹐成二十卷。永徽五年﹐無忌與史臣續十五年後﹐盡昭陵事﹐合四十卷。其後敬宗攺定。

△《唐髙宗實錄》三十卷

右唐劉知幾等撰。起卽位﹐盡永淳二年﹐凡二十九年。初﹐令狐徳﹑許敬宗等撰錄﹐止顯慶三年﹐成二十卷﹐上之。後知幾與吳兢續成。

△《唐則天實錄》二十卷

右唐吳兢撰。初﹐神龍二年﹐詔武三思﹑魏元忠﹑祝飲明﹑徐彥伯﹑柳同﹑崔融﹑岑義﹑徐堅撰錄﹐三十卷。開元四年﹐兢與知幾刊修成此書上之。起嗣聖攺元甲申臨朝﹐止長安四年甲辰傳位﹐凡二十一年。

△《唐中宗實錄》二十卷

右唐吳兢撰。起神龍元年復位﹐盡景龍四年﹐凡六年。

△《唐睿宗實錄》十卷

右唐劉知幾撰。知幾與吳兢先修《太上皇實錄》﹐起初誕﹐止傳位﹐凡四年。後續修益﹐止山陵。

△《唐玄宗實錄》一百卷

右唐元載等撰。起卽位﹐盡上元三年﹐凡五十年。安史之亂﹐玄宗《起居注》亡。大歷中﹐史官令狐亙裒掇詔策﹐備一朝之遺闕﹐開元﹑天寶間君臣事多漏略。

△《唐肅宗實錄》三十卷

右唐元載等撰。起卽位﹐盡後元年﹐凡六年。

△《唐代宗實錄》四十卷

右唐令狐亙撰。初﹐詔亙撰《實錄》﹐未成書﹐貶官﹐卒。元和二年﹐子丕上之。當時名臣如房不立傳﹐抗直如顏眞卿﹐略而不載﹐時譏漏略。起寶應元年壬寅﹐止大歷四年己未﹐凡十七年。

△《唐徳宗實錄》五十卷

右唐裴等撰。起卽位﹐盡貞元二十一年﹐凡二十五年。元和二年﹐詔蔣﹑樊紳﹑林寶﹑韋處厚﹑獨孤郁同修。

△《唐順宗實錄》五卷

右唐韓愈撰。起貞元二十一年乙酉正月﹐止永貞元年丙戌八月。初﹐愈撰錄書禁中事爲切直﹐閹官不喜﹐訾其非實。文宗時﹐詔路隋刊正。隋建言「眾議以刊修非是﹐李宗閔﹑牛僧孺謂史官李漢﹑蔣系皆愈之胥﹐不可參撰﹐俾臣下筆。臣謂不然﹐且愈之所書﹐非已自出﹐元和以來﹐相循逮今。漢等以嫌﹐無害公誼﹐請條其甚謬誤者﹐付史官刊定。」詔レ去元和﹑永貞間數事爲失實﹐余不復攺。

△《唐憲宗實錄》四十卷

右唐路隨等撰。起卽位﹐盡元和十五年。初﹐穆宗長慶二年﹐詔監修國史杜元穎與史官韋處厚﹑路隨﹑沈傳師﹑鄭瀚﹑宇文籍等修《元和實錄》﹐未及成書。大和四年﹐隨與蘇景裔﹑陳夷行﹑李漢﹑蔣系續成上之。統例取捨﹐皆出處厚焉。

△《唐穆宗實錄》二十卷

右唐路隋等撰。起卽位﹐盡長慶四年。案《文宗實錄》﹕太和四年隋與蘇景裔等上《憲宗實錄》﹐後有王彥威﹑楊漢公﹑蘇滌﹑裴休﹐並爲史官云。

△《唐敬宗實錄》十卷

右唐李讓夷等撰。起長慶四年甲辰卽位﹐止寶歷二年丁未﹐凡三年。武宗會昌中﹐詔史官陳商﹑鄭亞同修﹐讓夷監修﹐書成上之。

△《唐文宗實錄》四十卷

右唐魏等撰。起卽位﹐盡開成五年﹐凡十四年。宣宗大中八年﹐史官蔣偕﹑牛叢﹑王諷﹑盧告同修。

△《唐武宗實錄》一卷

右唐韋保衡等撰。武宗以後﹐實錄皆亡﹐今存止會昌元年正月﹑二月。國朝宋敏求次道嘗補《宣宗實錄》三十卷﹐《懿宗實錄》三十卷﹐《僖宗實錄》三十卷﹐《昭宗實錄》三十卷﹐《哀宗實錄》八卷﹐通百二十八卷。世服其博聞。

△《建康實錄》二十卷

右唐許嵩撰。始自吳﹐起漢興平元年﹐終於陳未禎明三年﹐南朝六代四十帝﹑四百年間﹐君臣行事及土地山川﹑城池宮苑﹑制置興壞﹐用存古迹。其有異事則注之﹐以益見聞。按南朝四百年﹐除西晉平吳之年並吳首事之年﹐三百三十一年而已。吳大帝在武昌七年﹐梁元帝都江陵三年﹐其實在建康宮﹐三百二十一年也。十父按﹕「嵩自敍此書云『使周覽而不繁﹐約而無失』﹐然自順帝已後﹐復爲紀傳而廢編年﹐其間重復一事相牾甚眾﹐至於名號稱謂﹐又絕無法。蓋亦煩而多失矣。

△《蜀髙祖實錄》三十卷

右僞蜀李昊撰。髙祖者﹐孟知祥也。昊相知祥子昶時被命撰。起唐咸通甲午﹐終於僞明徳元年甲午﹐凡六十二年。

△《重修太祖實錄》五十卷

右皇朝李沆等撰。咸平中﹐眞宗以前錄漏略﹐詔錢若水﹑王禹﹑李宗諤﹑梁顥﹑趙安仁重加刊修﹐呂端監修。端罷﹐沆代。二年﹐書成奏禦。沆表云「前錄天造之始﹐國姓之源﹐發揮無取﹐削平諸國﹐僭主僞臣﹐頗亡事迹。今之所正﹐率由典章﹐又益諸臣傳一百四人。」按書太宗不夯市及杜太后遺言﹐與司馬溫公所書不同﹐多類此。

△《大宗實錄》八十卷

右皇朝錢若水等撰。至道三年﹐命若水監修﹐不隸史局。若水卽引柴成務﹑宋度﹑吳淑﹑楊億爲佐﹐咸平元年書成﹐上於朝。起卽位﹐至至道三年丁酉三月﹐凡二十年。初﹐太宗有馴犬常在乘輿側﹐及崩﹐犬輒不食。李至嘗作歌紀其事﹐以遺若水﹐其斷章曰「白麟赤雁君勿書﹐勸君書此懲浮俗。」而若水不爲載。呂端𨿽爲監修﹐而未嘗蒞局﹐書成﹐不署端名﹐至抉其事以爲專美﹐若水援唐朝故事若此者甚眾﹐時議不能奪。世又傳億子娶張洎女而不終﹐故洎傳多醜辭。嗚呼﹗若水及億﹐天下稱賢﹐尙不能免於流議若此﹐信乎執史筆者之難也。

△《眞宗實錄》一百五十卷

右皇朝王欽若等撰。起藩邸﹐止幹興元年壬戌二月﹐凡二十六年。幹興元年﹐詔李維﹑晏殊﹑孫﹑宋綬﹑陳堯佐﹑王舉正﹑李淑同修﹐馮拯監修。拯卒﹐欽若代。天聖二年﹐書成奏禦。

△《仁宗實錄》二百卷

右皇朝李沆等撰。起藩邸﹐盡嘉八年三月﹐凡四十二年。嘉八年十二月﹐詔韓琦提舉﹐王﹑賈黯﹑範鎭修撰﹐宋敏求﹑呂夏卿﹑韓維檢討。治平中﹐又命陳薦﹑陳繹同編修。熙寧二年奏禦。

△《英宗實錄》三十卷

右皇朝曾公亮等撰。起藩邸﹐盡治平四年九月﹐凡四年。熙寧元年正月﹐詔公亮提舉﹐呂公著﹑韓維修撰﹐孫覺﹑曾鞏檢討。三月﹐又以錢藻檢討﹐四月﹐又以王安石﹑吳充爲修撰。二年七月﹐書成上之。

△《神宗實錄》二百卷

右皇朝呂大防等撰。起藩邸﹐止元丰八年三月﹐凡十九年。

△《神宗朱墨史》二百卷

右皇朝元元年﹐詔修《神宗實錄》﹐鄧溫伯﹑陸佃修撰﹐林希﹑曾肇檢討﹐蔡確提舉。確罷﹐司馬光代。光薨﹑呂公著代。公著薨﹐大防代。六年奏禦。趙彥若﹑範祖禹﹑黃庭堅後亦與編修﹐書成賞勞﹐皆遷官一等。紹聖中﹐諫官翟思言「元間﹐呂大防提舉《實錄》﹐祖禹﹑庭堅等編修﹐刊落事迹﹐變亂美實﹐外應姦人詆誣之辭。」宣和中﹐或得其本於禁中﹐遂傳於民間﹐號《朱墨史》云。

△《哲宗前錄》一百卷﹐《後錄》九十四卷

右皇朝蔡京撰。《前錄》起藩邸﹐盡元七年十二月﹐《後錄》起紹聖元年正月﹐盡元符三年正月﹐共十三年。京之意以宣仁垂簾時﹐政非出於上﹐故分《前》《後錄》﹐蓋誣之也。

△《重修哲宗實錄》一百五十卷

右紹興四年三月壬子﹐太上皇帝顧謂宰臣朱勝非等曰「神宗﹑哲宗兩朝史錄﹐事多失實﹐非所以傳信後世﹐當重別修定。著《唐鑑》範祖禹有子名衝者﹐已有召命﹐可促來﹐令兼史事」。臣勝非奏曰「神宗史緣添入王安石《日錄》﹐哲宗史經蔡京﹑蔡卞之手﹐議論多不公。今蒙聖諭﹐命官刪定﹐以昭彰二帝盛美﹐天下幸甚。十八日丙申﹐新除宗正少卿﹑兼直史館範衝﹐辭免恩命。勝非奏曰「衝謂史館專修神宗﹑哲宗史錄﹐而其父祖禹元間任諫官﹐後坐章疏議論﹐責死嶺表。而《神宗實錄》又經祖禹之手﹐今旣重修﹐則凡出京﹑卞之意及其增添者﹐不無刪攺。儻使衝預其事﹐恐其黨未能厭服」。上曰「以私意增添﹐不知當否﹖」勝非曰「皆非公論」。上曰「然則刪之何害﹖紛紛浮論﹐不足卹也。」勝非曰「範衝不得不以此爲辭。今聖斷不私衝亦安敢有請」。上復愀然﹐謂勝非等曰「此事豈朕敢私﹗頃歲昭慈聖獻皇后誕辰﹐因置酒宮中﹐從容語及前朝事。昭慈謂朕曰﹕『吾老矣﹐幸相聚於此﹐他時身後﹐吾復何患﹖然有一事﹐當爲官家言之。吾逮事宣仁聖烈皇后﹐求之古今母后之賢﹐未見其比。因姦臣快其私憤﹐肆加誣謗﹐有玷盛徳。建炎初﹐𨿽嘗下詔辧明﹐而史錄所載﹐未經刪攺﹐豈足傳信後世﹖吾意在天之靈﹐不無望於官家也。』朕每念此﹐惕然於懷﹐朝夕欲降一詔書﹐明載昭慈遺旨﹐庶使中外知朕修史之本意。勝非進曰「聖諭及此﹐天下幸甚」﹗臣仰惟神宗﹑哲宗兩朝實錄﹐以太上皇帝聖意先定﹐爰命宰臣悉令刪修﹐故具載聖語於篇末云。

△《徽廟實錄》二十卷

右皇朝程俱撰。先是汪藻編《庚辰以來詔旨》﹐頗繁雜。俱刪輯成此書﹐且附以靖康﹑建炎時事。

△《元符庚辰以來詔旨》三卷

右皇朝汪藻編徽宗卽位後詔旨﹐未全。

△《邵氏辧誣》一卷

右皇朝邵伯溫撰。辧蔡卞﹑章﹑邢恕誣罔宣仁欲廢哲宗立徐邸事。

◎雜史類

△《汲蒙周書》十卷

右晉太康中汲郡與《穆天子傳同》得﹐晉孔晁注。蓋孔子刪采之餘﹐凡七十篇。古者天子諸侯﹐皆有史官﹐惟書法信實者行於世。秦﹑漢罷黜封建﹐獨天子之史存﹐然史官或怯而阿世﹐貪面曲筆﹐虛美隱惡﹐不足考信。惟宿儒處士﹐或私有記述﹐以伸其志﹐將來賴以證史官之失﹐其弘益大矣。故以司馬遷之博聞﹐獨采數家之言﹐以成其書﹐況其下者乎﹖然亦有聞見卑淺﹐記錄失實﹐胸臆偏私﹐褒貶弗公﹐以誤後世者﹐是在觀者愼擇之矣。

△《吳越春秋》十二卷

右後漢趙曄撰。吳起太伯﹐盡天差﹔越起無餘﹐盡勾踐。內吳外越﹐本末咸備。

△《南史》八十卷﹐《北史》一百卷

右唐李延壽撰。延壽父太師﹐嘗謂宋﹑齊逮周﹑隋﹐南北分隔﹐南謂北爲「索虜」﹐北謂南爲「島夷」﹐欲攺正﹐擬《吳越春秋》編年﹐未就而卒。延壽後預修《晉》《隋書》﹐因究悉舊事﹐更依馬遷論體﹐總敍八代。北起魏盡隋﹐二百四十二年﹔南起宋盡陳﹐百七十年﹐爲二史。刪煩補闕﹐過本史遠甚﹐至今學者止觀其書﹐沈約﹑魏收等所撰皆不行。獨闕本志而《隋書》有之﹐故《隋書》亦傳於世。

△《西京雜記》二卷

右晉葛洪撰。初序言「洪家有劉子駿《漢書》百卷﹐乃當時欲撰史錄事﹐而未得締思﹐無前後之次﹐雜記而已。從學者始甲乙之﹐終癸爲十卷。以其書校班史﹐殆全取劉書耳。所餘二萬許言﹐乃鈔撮之。析二篇以裨《漢書》之闕﹐猶存甲乙裒次。」江左人或以爲吳均依爲之。

△《五代新說》二卷

右唐張詢古撰。以梁﹑陳﹑北齊﹑周﹑隋君臣雜事﹐分三十門纂次。

△《髙氏小史》一百二十卷

右唐髙峻撰。以司馬遷《史》至《陳》《隋書》﹐附以唐實錄﹐纂其要﹐分十例﹐爲六十卷。後其子﹤辶向﹥析而倍之。

△《南部煙花錄》一卷

右唐顏師古撰。載隋煬帝時宮中祕事。僧志徹得之於官閣┺筆中。一名《大業拾遺記》。

△《大業雜記》十卷

右唐杜寶撰。起隋仁壽四年煬帝嗣位﹐止越王侗皇太三年王世充降唐事。

△《貞觀政要》十卷

右唐吳兢撰。兢以唐之極治﹐貞觀爲最﹐故采時政之可備勸戒者﹐上之於朝。凡四十篇。

△《大唐新語》十三卷

右唐劉肅撰。輯唐故事﹐起武徳止大歷﹐分爲三十類。

△《明皇雜錄》二卷

右唐鄭處晦撰。記孝明時雜事。別錄一卷﹐題《補闕》﹐所載十二事。

△《開元傳信記》一卷

右唐鄭撰。紀開元﹑天寶傳聞之事﹐故曰「傳信」。

△《國史補》二卷

右唐李肇撰。起開元﹐止長慶間事。初﹐劉飠束記元魏迄唐開元事﹐名曰《國朝傳記》﹐故肇續之。

△《幸蜀記》三卷

右唐李匡文﹑宋巨﹑宋居白撰。初﹐匡文《記》盡孝明崩﹐巨《記》止於歸長安﹐敍事互有詳略。居白合二《記》﹐以宋爲本﹐析李爲注﹐取二序冠篇﹐復掇遺事增廣焉。

△《次柳氏舊聞》一卷

右唐李徳裕撰。上元中﹐史臣柳芳與髙力士同竄黔中﹐爲芳言開元﹑天寶年中事﹐乃論次﹐號《問髙力士》。李吉甫與芳子冕﹐眞元中俱爲尙書郎﹐嘗道力士之說﹐吉甫每爲其子徳裕言。歲祀旣久﹐遺槁不傳﹐但記十七事。後文宗訪力士事於徳裕﹐徳裕編次上之。多同《明皇雜錄》。

△《開成承詔錄》二卷

右唐李石撰。石與鄭覃﹑李固言相文宗﹐錄當時延英奏對事。開成乃其時年號。

△《兩朝獻替記》三卷

右唐李徳裕撰。徳裕相文宗﹑武宗﹐錄當時奏對論。

△《開元升平源記》一卷

右唐吳兢載姚崇以十事要明皇。

△《金鑾密記》一卷

右唐韓撰。﹐天復中爲翰林學士﹐從昭宗西幸。朱溫圍岐三年﹐因密記其謀議及所見聞事﹐止於貶濮州司馬。予嘗謂有君子之道四焉﹕唐之末﹐南北分朋而忘其君﹐﹐崔胤門生﹐獨能棄家從上﹐一也﹔其時紳無不交通內外﹐以取爵位﹐之謂矣。而宋子京薄之﹐柰何﹖一本天復二年﹑三年各爲一卷﹐首尾詳略頗不同﹐互相讎校﹐凡攺正千有餘字云。

△《大和辧謗略》三卷

右唐李徳裕撰。先是﹐唐次錄周﹑秦迄隋忠賢罹讒謗事﹐徳宗覽之不悅。後﹐憲宗以爲善﹐命令狐楚等廣之﹐成十卷。至大和中﹐文成上之。

△《南部新書》五卷

右皇朝錢希白撰。記唐故事。

△《晉公談錄》三卷

右皇朝丁謂撰。多皇宋事。每章之首﹐皆稱「晉公言」﹐不知何人爲潤益。初﹐董志彥得之於洪州潘延之家。延之﹐晉公甥﹐疑延之所爲。

△《建炎日曆》五卷

右皇朝汪伯彥撰。記太上皇帝登極時事。

△《五代史闕文》一卷

右皇朝王禹撰。錄五代史筆避嫌漏略者﹐以備闕文﹐凡一十七事。

△《英宗朝諸臣傳》三卷

右不知何人於《英廟實錄》中摘出﹐凡四十二人。

△《元和朋黨錄》一卷

右唐馬永易記牛﹑李朋黨始末﹐自牛僧孺試賢良﹐迄令狐去位。

△《東觀奏記》三卷

右唐裴廷裕撰。昭宗時﹐長安寇亂相仍﹐自武宗以後﹐日曆﹑起居注散軼不存﹐詔史臣撰宣﹑懿﹑僖三朝《實錄》。廷裕次《宣宗錄》﹐特采大中以來耳目聞見﹐撰次此書﹐奏記於監修杜讓能以備史閣討論云。

△《桂苑叢談》一卷

右題云馮翊子子休撰。雜記唐朝雜事僖﹑昭時﹐當是五代人﹐李邯鄲雲姓嚴。

△《耳目記》二卷

右題云劉氏﹐未詳何時人。雜記唐末五代事。

△《入洛記》一卷

右蜀王仁裕撰。仁裕隨王衍降﹐入洛陽﹐記往返途中事並其所著詩賦。

△《中朝故事》二卷

右僞唐尉遲撰。記唐懿﹑昭﹑哀三朝故事﹐故曰「中朝」。

△《唐余錄》六十卷

右皇朝王奉詔撰。芟《五代舊史》繁雜之文﹐采諸家之說﹐仿裴松之體附注之。以本朝當承漢﹑唐之盛﹐五代﹐則閏也﹐故名之曰《唐余錄》。寶元二年上之。溫公修《通鑑》﹐間亦采之。

△《唐末聞錄》一卷

右皇朝閻自若纂。幹徳中﹐王普《五代史》成。自若之父觀之﹐謂自若曰「唐末之事﹐皆吾耳目所及﹐與史冊異者多矣。」因話見聞故事﹐命自若志之。

△《五代補錄》五卷

右皇朝陶嶽撰。祥符壬子﹐嶽以五季史書闕略﹐因書所聞﹐得一百七事。

△《呂夏卿兵志》三卷

右皇朝呂夏卿撰。公武得之於宇文時中﹐季蒙題其後云「夏卿修《唐史》﹐別著《兵志》三篇﹐自祕之﹐戒其子弟勿妄傳。鮑欽止吏部好藏書﹐苦求得之。其子無爲太守恭孫偶言及﹐因懇借抄錄於吳興之山齋。

△《建隆遺事》一卷

右皇朝王禹記太祖事十。按太祖開寶九年十月癸丑﹐崩於萬歲殿。先是﹐趙普以六年罷爲河陽節度使﹐盧多遜至太平興國元年始除平章事﹐太祖崩時﹐宰臣蓋薛居正﹑沈倫也。今此云「上將晏駕﹐前一日﹐召宰臣趙普﹑盧多遜入宮。」其繆甚矣。世多以其所記爲然﹐恐不足信也。

△《祖宗獨斷》一卷

右皇朝陸經記祖宗獨斷凡十事。

△《龍飛日曆》一卷

右皇朝趙普撰。記顯徳七年正月藝祖受禪事。是年攺元建隆﹐三月﹐普撰此書。普時爲樞密學士。

△《聖宗掇遺》一卷

右皇朝余靖撰。記國初至仁宗君臣美事﹐以備史闕。

△《景命萬年錄》一卷﹐《藝祖受禪錄》一卷

右皆未詳撰人。記趙氏世次﹐藝祖歷試﹐迄受禪事。

△《三朝政錄》二十卷

右皇朝富弼上言﹐欲選官置局﹐將三朝典故﹐編成一書。卽命王洙﹑余靖﹑孫甫﹑歐陽修編修﹐分別事類﹐成九十六門。

△《仁宗政要》四十卷

右皇朝張唐英撰。

△《溫公紀聞》十卷

右皇朝司馬光撰。記賓客所談祖宗及當時雜事。

△《筆錄》一卷

右皇朝王曾撰。皆國朝雜事。

△《嘉時政記》一卷

右皇朝吳奎﹑趙﹑歐陽修記立英宗事﹐並賈易《論韓琦定策疏》附於後。

△《隆平集》二十卷

右皇朝曾鞏撰。記五朝君臣事責。其間記事多誤﹐如以《太平禦覽》與《總類》爲兩書之類。或疑非鞏書。

△《碧》一卷

右皇朝梅堯臣聖兪撰。昭陵時﹐有禦馬名「碧」﹐以旋毛貴﹔用以名書者﹐詆當時鼎貴之人﹐然其意專在範文正也。頃年獲拜趙氐姑於恭南﹐因質此事之誕信。答曰「異哉﹗聖兪作謗書以誣盛徳﹐蓋誅絕之罪也。」

△《神宗寶訓》二十卷

右皇朝林ж撰。ж﹐希之至也﹐剽聞神宗聖政﹐輒私記錄﹐分一百門﹐以續五朝《寶訓》。崇寧上於朝。

△《曾相手記》三卷

右紹聖初﹐元黨禍起﹐曾布知公論所在﹐故對上之語多持兩端﹐又輒增損以著此書云。

△《濮王申陳》一卷

右記治平中﹐對濮安懿王時宰相奏狀及臺諫言章。

△《歐陽濮議》四卷

右皇朝歐陽修撰。其序云「武之作﹐人皆謂君可伐﹐濮議之興﹐人皆謂父可絕。盟津之會﹐夷﹑齊不食周粟而餓死﹐世未之知也﹐後五百年得孔子而後顯。然則濮議其可與庸人以口舌爭一日耶﹖」熙寧初﹐永叔知亳州日﹐書成上之。蘇子瞻﹐永叔客也﹐亦以臺諫之論爲直云。

△《王氏日錄》八十卷

右皇朝王安石撰。紹聖間﹐蔡卞合曾布獻於朝﹐添入《神宗實錄》。陳瑩中謂安石旣罷相﹐悔其執政日無善狀﹐乃撰此書﹐歸過於上﹐掠美於己﹐且歷詆平生所不悅者﹐欲以欺後世﹐於是著《尊堯集》及《日錄不合神道論》等十數書。此書起熙寧元年四月事﹐蓋安石攻呂惠卿時。瑩中謂蔡卞除去安石怒罵惠卿之語﹐其事當在此際也。

△《邵氏聞見錄》二十卷

右皇朝邵伯溫子文撰。記國朝雜事﹐迄紹興之初。序言早以其父之故﹐親接前輩﹐得前言往行爲多﹐類之成書。其父雍也。

△《傳信錄》十卷

右皇朝鮮於綽大受撰。記國朝雜事﹐多言元丰後朝廷政事得失﹑人物賢否也。

△《金人背盟錄》七卷﹐《圍城雜記》一卷﹐《避戎夜話》一卷﹐《金國行程》十卷﹐《南歸錄》一卷﹐《朝野僉言》一卷

右皇朝汪藻編。記金人叛契丹﹐迄於宣和乙巳犯京城。《圍城雜記》等五書﹐皆記靖康時事也。

△《順昌錄》一卷

右紹興十年劉破女眞於順昌城下﹐其徒紀其功云。

△《紹運圖》一卷

右未詳何人所撰。自伏羲迄皇朝神廟五徳之傳及紀事﹐皆著於篇云。

●卷七

◎僞史類

△《華陽國誌》十二卷

右晉常璩撰。華陽﹐梁州地也。紀漢以來巴蜀人物。呂微仲跋云「漢至晉初四百載間﹐士女可書四百人﹐亦可謂盛矣。復自晉至周顯徳僅七百歲﹐而史所紀者無幾人﹐忠魂義骨﹐與塵埃同沒﹐何可勝數﹐豈不重可嘆哉﹗」

△《蜀桂堂編事》二十卷

右僞蜀楊九齡撰。雜記孟氏廣政中舉試事﹐載詩﹑賦﹑策題及知舉登科人姓氏﹐且云「科舉起於隋開皇前﹐陋者謂唐太宗時﹐非也。」

△《九國誌》五十一卷

右皇朝路振子發撰。雜記吳﹑越﹑唐﹑前蜀﹑後蜀﹑東漢﹑南漢﹑閩﹑楚﹐凡九國。

△《十國紀年》四十二卷

右皇朝劉恕道原撰。溫公序云﹕渙之子也。博學彊記﹐同修《通鑑》﹐史事之紛錯難治者﹐以諉恕。宋次道知亳州﹐家多書。恕往借觀之﹐目爲之瞀。性剛介。初與王安石善﹐及攺新法﹐言其非﹐遂與之絕。卒年四十九。所謂「十國」者﹐一王蜀﹐二孟蜀﹐三吳﹐四唐﹐五吳越﹐六閩﹐七楚﹐八南漢﹐九荊南﹐十北漢。溫公又題其後﹐云﹕世稱路氏《九國誌》在五代之史中最佳﹐此書又過之。以予考之﹐長於考異同﹐而拙於屬文。其書國朝事﹐皆曰宋﹐而無所隱諱。意者各以其國爲主耳。

△《外史杌》十卷

右皇朝張唐英次公撰。序稱﹕王建﹑孟知祥父子四世八十年﹐比之公孫述輩﹐最爲久遠。其間善惡﹐有可爲世戒者﹐路振之書未備。治平中成此書﹐以補其遺。凡《五代史》及皇朝日曆所書皆略之。溫公修《通鑑》﹐搜羅小說殆徧﹐未嘗取此書﹐蓋多差舛﹐如光天至二年之類是也。

△《江南錄》十卷

右皇朝徐鉉等撰。鉉等自江南歸朝﹐奉詔撰集李氏時事。王介甫嘗謂﹕鉉書至亡國之際﹐不言其君之過﹐但以歷數存亡論之﹐其於《春秋》﹑箕子之義爲得也。𨿽然﹐潘佑以直見殺﹐而鉉書佑死以妖妄﹐殆與佑爭名。且恥其善不及佑﹐故匿其忠﹐污之以罪耳。若然﹐豈惟厚誣忠臣﹐其欺吾君不亦甚乎﹖世多以介甫之言爲然。獨劉道原得佑子華所上其父事迹﹐略與《江南錄》所書同﹐乃知鉉等非欺誣也。

△《江南別錄》四卷

右皇朝陳彭年撰。僞吳﹑僞唐四主傳也。

△《南唐近事》二卷

右皇朝鄭文寶編。記李氏三主四十年間雜事。

△《江南野史》二十卷

右皇朝龍衮撰。凡八十四傳。

△《戴斗奉使錄》二卷

右皇朝王曙撰。景徳三年爲契丹主生辰使﹑祥符三年爲弔慰使所錄也。

△《生辰國信語錄》一卷

右皇朝寇撰。與康徳輿天聖六年使契丹﹐賀其主生辰﹐往返語錄﹐並景徳二年至天聖八年使副姓名及雜儀附於後。

△《乘軺錄》一卷

右皇朝路振子發撰。振﹐大中祥符初使契丹﹐撰此書以獻。事見其傳。

△《富公語錄》一卷

右皇朝富弼使虜時所撰。

△《張浮休使遼錄》二卷

右皇朝元甲戌春﹐張舜民被命爲回謝大遼弔祭使﹐鄭介爲副﹐錄其往返地裏及話言也。舜民字蕓叟﹐浮休居士﹐其自號云。

△《匈奴須知》一卷

右契丹歸朝人田緯編次。

△《北遼遺事》二卷

右不題撰人﹐蓋遼人也。記女眞滅遼事。序云「遼國自阿保機創業於其初﹐徳光恢廓於其後﹐吞並諸蕃﹐割據漢界﹐南北開疆五千里﹐東西四千里﹐戎器之備﹐戰馬之多﹐前古未有。子孫繼統二百三十餘年﹐迨至大祚失馭﹐女眞稱兵。十三年間﹐舉國土崩。古人謂得之難失之易﹐非虛言耳。」

△《金人節要》一卷

右陷金人所上也。記金人初內侮﹐止紹興十年﹐共十六年事﹐頗詳實。

△《西夏須知》一卷

右皇朝劉溫潤守延州日﹐編錄僞境雜事。

△《蕃爾雅》一卷

右不載撰人姓名。以夏人語依《爾雅》體譯以華言。

△《南行紀》二卷

右唐韋齊休撰。齊休﹐長慶三年從韋審規使南﹐紀其往來道裏及其見聞。序謂﹕南所以能爲唐患者﹐以開道越耳。若自黎州之南﹑淸溪關外﹐盡斥棄之﹐疆場可以無虞。不然﹐憂未艾也。及唐之亡﹐禍果由此。本朝棄州不守﹐而遂無邊患。以此論之﹐則齊休之言可不謂善哉﹗

△《南志》十卷

右唐樊綽撰。咸通中﹐南詔數寇邊﹐綽爲安南宣慰使﹐纂八詔始末﹑名號種族﹑風俗物產﹑山川險易﹑疆場聯接﹐聞於朝。

△《至道南錄》三卷

右皇朝辛怡顯撰。蜀賊李順旣平﹐餘黨竄入南﹐雷有終募怡顯招出之。至道初﹐歸﹐因書其所歷﹐成此書。

△《皇蠻記》一卷

右皇朝馮炳撰。記儂智髙叛﹐朝廷遣狄靑討平之事。

△《南蠻錄》十卷

右未詳撰人。熙寧間﹐交趾叛﹐朝廷議討之﹐或纂歷代南蠻事迹及便宜﹐上之。

△《西域志》十二卷

右唐僧玄奘撰。玄奘西遊天竺求佛書﹐旣歸﹐記其所歷諸國風俗。其序云﹕自黑嶺以西皆土著﹐尙東左衽﹐務田畜﹐重財賄﹐嫁娶無禮﹐獨天竺則異﹐別記於後云。

△《雞林志》三十卷

右皇朝崇寧中王編次。崇寧中﹐劉逵﹑吳拭使髙麗﹐爲書記官。旣歸﹐扌輯其會見之禮﹐聘問之辭﹐類分爲八門。

△《夏國樞要》二卷

右皇朝孫巽纂。記夏北兵屯會要﹑土地肥堯﹑井泉湧涸﹑谷粟窖藏﹐酋豪姓氏﹑名位司存﹐與夫城池之完缺﹐風俗之所尙﹐編爲兩帙﹐上之於朝。

△《石晉陷蕃記》一卷

右皇朝範質撰。質﹐石晉末在翰林﹐爲出帝艸降北表﹐知其事爲詳。記少主初遷於黃龍府﹐後居於建州﹐凡十八年而卒。按契丹丙午歲入汴﹐順數至甲子歲爲十八年﹐實國朝太祖幹徳二年也。

△《虜廷雜記》十卷

右契丹降人趙志忠撰。記北廷雜事﹐始於阿保謹﹐迄邪律宗眞。李淸臣云「志忠仕虜﹐爲中書舍人﹐得罪宗眞﹐來歸。上此書及契丹地圖﹐言北中事甚詳。」

◎史評類

△《劉氏史通》二十卷

右唐劉知幾撰。知幾﹐長安神龍間三爲史官﹐頗不得志﹐乃以前代書史﹐敍其體法﹐因習廢置﹐掇其得失﹐述作曲直﹐分《內》《外篇》﹐著爲評議﹐備載史冊之要。當時徐堅深重之﹐云「居史職者﹐宜置座右。」玄宗朝﹐詔其家錄進﹐上讀而善之。宋子京稱﹐唐舊史之文猥褻不綱﹐謂知幾工訶古人而拙於用己。觀此書﹐知子京之論不誣。前世史部中有史鈔類而集部中有文史類﹐今世鈔節之學不行而論說者爲多。教自文史類內﹐摘出論史者爲史評﹐附史部﹐而廢史鈔云。

△《史通析微》十卷

右唐柳燦之撰。燦以劉子玄《史通》妄誣聖哲﹐評湯之徳爲僞迹﹐論桀之惡爲厚誣﹐謗周公云不臣﹐褒武庚以徇節﹐其甚至於彈劾仲尼﹐因討論其舛謬﹐共成五十篇。蕭統云「論則析理精微。」故以爲名。幹寧四年書成。《唐史》云﹕燦公綽族孫。少孤貧﹐好學﹐著《史通析微》﹐時或稱之。起布衣﹐至爲相﹐不四歲。按《唐紀》﹐相燦在天攺元﹐則書成時﹐猶未仕也。

△《史記索隱》三十卷

右唐司馬貞撰。據徐﹑斐注糾正牾﹐援據密糸致。如東坡辦宰我未嘗從田常爲亂﹐蓋本諸貞也。

△《歷代史贊論》五十四卷

右未詳撰人。纂《史記》迄《五代史》臣贊論。

△《唐書直筆》四卷

右皇朝呂夏卿撰。夏卿彊記絕人﹐預修《新史》。此其在書局時所建明﹐歐﹑宋間有取焉﹐如增入髙祖字叔徳之類是也。

△《唐書新例須知》一卷

右記《新書》比《舊》增減志傳及其總類。

△《唐書音訓》四卷

右皇朝竇蘋撰。《新書》多奇字﹐觀者必資訓釋。蘋問學精博﹐發揮良多﹐而其書時有攻蘋者﹐不知何人附益也。蘋﹐元丰中爲詳斷官。相州獄起﹐坐議法不一﹐下吏。蔡確笞掠之﹐誣服﹐遂廢死。

△《唐書音義》三十卷

右未詳撰人。比竇氏書大略同而稍異﹐乃析爲三十卷。

△《唐史要論》十卷

右皇朝孫甫之翰撰。歐陽永叔﹑司馬溫公﹑蘇子瞻稱其其書議論精﹐以爲《舊史》所不及。終於天章閣待制。

△《唐鑑》二十卷

右皇朝範祖禹醇夫撰。醇夫爲溫公《通鑑》局編修官十五年﹐分掌唐史﹐以其所自得﹐著成此書。取武后臨朝二十一年系之中宗﹐其言曰「此《春秋》『公在幹侯』之義也﹐𨿽得罪於君子﹐亦所不辭。」觀此﹐則知醇夫之從公﹐決非苟同者。凡二百六篇。

△《古史》六十卷

右皇朝蘇轍子由撰。其序曰「太史公始易編年之法爲紀傳世家﹐記五帝以來﹐然不得聖人之意。余因遷之舊﹐始伏義﹐訖秦始皇帝﹐爲七本紀﹑十六世家﹑三十七列傳﹐謂之『古史』﹐追錄聖賢之遺意﹐以示後世。」《國史》議蘇氏之學皆機權變詐。今觀此書﹐蓋不然﹐則知子由晚節﹐爲學益精深云。

△《兩漢博聞》十二卷

右皇朝楊侃纂。景徳中﹐侃讀兩《漢書》﹐取其中名數前儒解釋爲此書﹐以資涉獵者。侃嘗編《職林》矣﹐此亦其類也。

△《三劉漢書》一卷

右皇朝劉敞原父﹑弟貢父﹑子奉世仲馮撰。劉嘗跋其書尾﹐云「余爲學官亳州﹐故中書劉舍人貢父實爲守﹐從容出所讀《漢書》示余﹐曰﹕『欲作補注﹐未能也。』然卷中題識已多﹐公之子方山亞父錄以相示也。」

△《東漢刊誤》一卷

右皇朝劉貢父撰。序稱﹐英宗讀《後漢書》﹐見「懇田」字皆作「懇」字﹐命國子監刊正之。爲直講﹐校正其謬誤不可勝數﹐然此書世無善本﹐率以己意定之。漢平三年奏禦。號有史學﹐溫公修《通鑑》﹐以兩漢事付之。

△《呂氏前漢論》三十卷

右皇朝呂大忠晉伯撰。予得其本於銅梁令呂肇修﹐撰汲公諸孫也。

△《晉書指掌》十二卷

右皇朝劉﹝B18F﹞編。以《晉書》事實﹐以類分六十五門。

△《唐書辧證》二十卷

右皇朝吳縝撰。縝﹐字廷珍﹐成都人﹐仕至郡守。數《新書》初修之時﹐其失有八類﹐其舛誤二十門﹐凡四百餘事。縝不能屬文﹐多誤有詆訶。如《新書張九傳》云﹕武惠妃陷太子瑛﹐遣官奴告之曰「廢發有興﹐公爲援﹐宰相可常處。」九齡奏之﹐故卒九齡相而太子無患。縝以爲時九齡已相而太子竟以廢死﹐以爲《新書》似實而虛。按史之文謂終九齡在相位日﹐太子得不廢也﹐豈謂卒以九齡爲相﹐太子終無患乎﹖初名《糾謬》﹐其後攺云《辧證》﹐實一書也。

△《五代史纂誤》五卷

右皇朝吳縝撰。凡二百餘事﹐皆歐陽永叔《新五代史》牾舛訛也。按《通鑑考異》證歐陽《史》差誤﹐如莊宗還三矢事之類甚眾﹐今此書皆不及之﹐特證其事之脫錯而已﹐又善本未必皆然。

△《注唐紀》十卷

右題曰樊先生而不詳其名﹐近代人所注《新書紀》也。

△《歷代史辧志》五卷

右未詳撰人。亦有可觀者﹐凡百許篇。序謂﹕「人之志有甚微者﹐不可不辧﹐故以名書。」

△《西漢發揮》十卷

右皇朝劉涇巨濟撰。涇﹐蜀人。

△《三國人物論》三卷

右皇朝蜀人楊甫撰。

◎職官類

△《唐六典》三十卷

右唐玄宗撰﹐李林甫﹑張說等注。以三公﹑三師﹑三省﹑九寺﹑五監﹑十二衛等﹐列其職司官佐﹐敍其秩品﹐以擬《周禮》。𨿽不能悉行於世﹐而諸司遵用﹐殆將過半。觀《唐會要》﹐請事者往往援據以爲實。韋述以爲書𨿽成而意不行﹐過矣。然識者謂自唐虞至周有六官而無寺監﹐自秦迄陳有寺監而無六官﹐獨此書兼之﹐故官皆復重也。

△《中臺志》十卷

右唐李筌撰。起殷周﹐迄隋唐﹐纂輔相邪正之迹﹐分皇﹑王﹑霸﹑亂﹑亡五類﹐以爲鑑戒。唐相以李林甫﹑陳希烈附皇道。筌上元中自表﹐天寶初﹐迫以綴名云。

△《翰林雜誌》一卷

右不題撰人。輯唐韋執誼《故事》﹑元稹《承旨壁記》﹑韋來微《新樓記》﹑杜元穎《監院使記》﹑鄭《視艸亭記》並詩﹑李宗諤《題名記》爲一編。或云蘇易簡子耆采其父《翰林續志》所遺﹐附益之。

△《翰林誌》一卷

右唐李肇撰。纂唐世翰林院中供奉﹑儀則﹑制誥﹑書詔之式。其後云「睿聖文武皇帝裂海﹑岱十二州爲三道之歲。」蓋憲宗元和十四年也。

△《翰林盛事》一卷

右唐張著撰。記唐朝儒臣美事﹐凡三十八。

△《翰林續志》二卷

右皇朝蘇易簡撰。易簡在北門﹐最承太宗眷遇﹐錄元和以後至國朝翰林故事﹐以續肇《志》。

△《金坡遺事》三卷

右皇朝錢惟演撰。載國朝禁林雜儀式事迹並學士名氏。文元公述眞宗禮待儒臣三事﹐附於卷末。

△《禦史臺記》十二卷

右唐韓琬撰。載唐初至開元禦史臺中制度故事﹐以大夫﹑侍禦史﹑殿中監察﹑錄事﹐分門載次名氏行事。著論一篇﹐敍禦史正邪得失﹑進擢誅滅之狀附卷末﹐以爲世戒。

△《嘉禦史臺記》五十卷

右皇朝馮潔已撰。禦史臺有記﹐始於武后時姚庭筠﹐其後韓琬﹑韋述嗣有紀著。嘉中﹐王疇命潔已續之﹐乃上自太祖建隆之元﹐迄於嘉之末﹐凡一百四年﹐分門載其名氏行事﹐凡三百餘人。潔己﹐拯之子也﹐爲《序傳》兩篇﹐述其父事﹐且自敍立朝始末云。與呂獻可﹑傅欽之﹑趙閱道相善﹐而鄙韓玉汝﹑周孟陽﹐亦可槪見其爲人也。

△《新禦史》臺記

右皇朝宋聖寵編。崇寧中﹐聖寵爲察官﹐續韓琬書﹐咸用其規式﹐所異者﹐不爲諸人立傳﹐於儀制﹑敕﹑令﹑格﹑式爲詳。後人續至紹興九年。

△《禦史臺彈奏格》一卷

右政和中﹐禦史中丞蔣猷奏﹐乞委屬官李彌大﹐將本臺制﹑敕﹑令﹑格﹑式﹑彈奏事件﹐編成格目。六月﹐書成上之。

△《史館故事》三卷

右不題撰人姓氏。記史館雜事﹐分六門﹐迄於五代。李獻臣以爲後周史官所著。按其書以廣順年事爲於朝﹐獻臣之說尢信。

△《集賢注記》二卷

右唐韋述撰。述在集賢四十年。天寶丙申﹐摭院中故事﹑修撰書史之次及孝明時學士名氏。頗善敍事。

△《南宮故事》一卷

右不題撰人。韋述云﹐開元中劉鄭蘭撰。劉﹐儒者﹐無著述才。

△《陳氏樞府拜罷錄》一卷

右皇朝陳繹編。起魏仁浦﹐止宋綬。

△《執政拜罷錄》十卷

右不題撰人。自建隆元年﹐迄於紹興九年。按皇朝以樞密院及參知政事爲執政﹐攺官制後﹐以左右丞﹑兩省侍郎並密院爲執政﹐建炎三年後﹐復用舊制云。

△《百官公卿表》一百四十二卷

右皇朝司馬光君實等撰。熙寧中﹐光以翰林學士兼史官修撰﹐建議欲據國史﹐旁采異聞﹐敍宋興以來百官除拜﹐效《漢書》作表﹐以便禦覽﹐詔許之。光請宋敏求同修﹐及敏求卒﹐又請趙彥若繼之﹐歷十二年﹐書成奏禦。

△《中書備對》十卷

右皇朝元丰三年畢仲衍承詔編次。序曰「《周官》所謂要會者﹐正今日中書所宜有﹐自漢至唐﹐莫知議此。今編成十卷﹐凡一百二十五門﹐附五十八事。」李淸臣嘗與許將書云「《備對》乃吳正憲公居宰路﹐以聖問多出意表﹐故令中書椽畢君爲之。其時預有畫旨﹐諸司遇取會不許濡滯。如此尙歷數年就﹐後𨿽有攺革﹐然事亦可槪見也。」

△《麟臺故事》五卷

右皇朝程俱撰。紹興初復館職﹐俱首入館﹐纂集舊聞成十二篇。予所藏書﹐斷自南渡之前﹐獨此書以載官制後事爲詳﹐故錄之。

△《掖垣叢志》二卷

右皇朝宋庠撰。景中﹐李宗諤始取國初掌誥名氏﹐刻之於石﹐自爲紀序﹐庠因之成此書。王禹王頗譏其疏略。裴廷裕載舍人上事﹐知印宰相壓角﹐至今傳之爲故事﹐而庠書闕焉。

△《掖垣續志》一卷

右不詳撰人。續宋庠書﹐迄元六年十一月陳軒試中書舍人。

△《輔弼名對》四十卷﹐《目錄》一卷

右皇朝劉顏撰。纂西漢迄五代羣臣應對之名者。汲黯有「天子置公卿輔弼之臣﹐寧令從諛承意﹐陷主不誼」之言﹐顏取以名其書。天聖初﹐馮元爲侍講﹐上之。顏嘗爲令﹐坐事免﹐由是詔復其官。

△《將作營造法式》三十四卷

右皇朝李誡撰。熙寧中﹐敕將作監編修營造法式。誡以爲未備﹐乃考究經史﹐詢訪匠工﹐以成此書﹐頒於列郡。世謂諭皓《木經》極爲精詳﹐此書蓋過之。

●卷八

◎儀注類

△《服飾圖》三卷

右唐李徳裕編。共五十五事。

△《咸鎬故事》一卷

右唐韋愼微撰。纂長安自元日至除夜朝廷慶賀事。

△《景徳會計錄》六卷

右皇朝丁謂謂之撰。謂景徳中纂三司戶口稅賦之入﹐及兵食吏祿之費﹐會計天下每歲出納贏虧之數﹐李吉甫《元國計圖》之類是也。書成奏禦。

△《皇會計錄》六卷

右皇朝田況元鈞撰。況兩爲三司使﹐謂夏戎阻命之後﹐增兵比之景徳幾一倍﹐加之吏員益繁﹐經費日侈﹐民力甚疲。乃約丁謂《會計錄》﹐以皇財賦所入多於景徳﹐而其出又多於所入﹐著成此書上之﹐庶幾朝廷稽祖宗之舊﹐省浮費以裕斯民云。

△《封禪記》五十卷

右皇朝丁謂等撰。大中祥符元年﹐詔謂與李宗諤﹑陳彭年﹐以景徳五年正月三日天書降於左承天門鴟吻之上﹐迄十月泰山修封事迹儀注詔誥﹐編次成書上之。禦制序冠之於首。

△《祀汾陰記》五十卷

右皇朝丁謂撰。大中祥符三年八月﹐降祀汾陰禦札﹐至明年春禮成。四年﹐詔與陳彭年編次事迹儀注﹐逾二年﹐成書上之。

△《吉凶書儀》二卷

右皇朝胡瑗翼之撰。略依古禮﹐而以今體書疏儀式附之。

△《本朝事實》三十卷

右皇朝李攸編次。雜纂國朝事儀注爲多。

◎刑法類

△《刑統》三十卷

右皇朝竇儀以尙書判大理寺﹐與法官蘇曉﹑奚嶼﹑張希讓等修定。古者議事以制﹐使民不知所爭也﹔後世鑄刑書﹐使民知所避也。𨿽若不同﹐所以爲民之意則一。然議事以制者﹐委重於人﹔鑄刑書者﹐委重於法。委重於人﹐則上之人將輕重由心﹐以虐其下﹔委重於法﹐則下之人將徵於書﹐以慢其上。其爲失也亦均。要之以人行法﹐不使偏重﹐然後爲得耳。

△《金科易覽》三卷

右《崇文總目》有唐趙綽《金科易覽》一卷﹐《田氏書目》有蕭緒《金科易覽》三卷。當是綽初撰一卷﹐緒刪攺析之爲三爾。

△《疑獄》三卷

右晉和凝撰。纂史傳決疑獄事。其上卷﹐凝書也。下﹑中卷﹐凝子蒙所續。

△《天聖編敕》三十卷

右天聖中宋庠﹑龐籍受詔攺修《唐令》﹐參以今制而成。凡二十一門﹕官品一﹐戶二﹐祠三﹐選舉四﹐考課五﹐軍防六﹐衣服七﹐儀制八﹐鹵簿九﹐公式十﹐田十一﹐賦十二﹐倉庫十三﹐廏牧十四﹐關市十五﹐補亡十六﹐疾醫十七﹐獄官十八﹐營繕十九﹐喪葬二十﹐雜二十一。

△《元丰斷例》六卷

右元丰中法寺所斷罪﹐此節文也。

△《元丰廣案》二百卷

右皇朝元丰初﹐置新科明法﹐或類其所試成此書。

△《諸路將官通用敕》二十卷

右皇朝崇寧中修。

△《紹興敕》十二卷﹐《令》五十卷﹐《格》三十卷﹐《式》三十卷﹐《政和三年以後赦》十五卷

右皇朝張守等紹興中被旨編修。

△《刑統賦》二卷

右皇朝傳霖撰。或人爲之注。

△《決獄龜鑑》二十卷

右皇朝鄭克編次。五代和凝有《疑獄集》﹐近時趙仝有《疑獄事類》﹐皆未詳盡。克因增廣之﹐依劉向《晏子春秋》﹐舉其綱要﹐爲之目錄。分二十門﹐計三百九十五事。

△《律心》四卷

右未詳撰人。纂《刑統》綱要也。

△《斷例》四卷

右皇朝王安石執政以後﹐士大夫頗垂意律令。此熙﹑丰﹑紹聖中法寺決獄比也。

◎地理類

△《山海經》十八卷

右大禹制﹐晉郭璞傳。漢侍中﹑奉車都尉劉秀校定。表言「禹別九州島﹐而益等類物善惡﹐著此書。皆聖賢之遺事﹐古文明著者也。」大父嘗考之﹐於其書有曰「長沙零陵雁門﹐皆郡縣名﹐又自載禹鯀﹐似後人因其名參益之﹐。」

△《山海經圖》十卷

右皇朝舒雅等撰。雅﹐仕江南﹐韓熙載門人也﹐後入朝數預修書之選。閩中刊行本或題曰「張僧繇畫」﹐妄也。

△《水經》四十卷

右漢桑欽撰。欽﹐成帝時人。《水經》三卷﹐後魏酈道元注。道元﹐節之子﹐爲政嚴酷﹐蕭寶夤叛﹐死之。史稱道元好學﹐歷覽奇書﹐撰注《不經》行於世。

△《十道志》十三卷

右唐梁載言撰。唐分天下爲十道。所載頗詳博﹐其書多稱咸通中沿革﹐載言﹐蓋唐末人也。

△《靑城山記》一卷

右僞蜀杜光庭賓聖撰。集蜀山﹑若水在靑城者﹐悉本道家方士之言。

△《廬山記》五卷

右皇朝陳令舉舜兪撰。先是﹐劉煥嘗爲《記》﹐令舉因而增廣之﹐又爲俯視圖﹐紀尋山先後之次云。

△《太平寰宇志》二百卷

右皇朝樂史等撰。太平興國中﹐盡平諸國﹐天下一統。史悉取自古山經地誌﹐考正謬誤﹐纂成此書﹐上之於朝。

△《圖經》

右皇朝李撰。

△《九域志》十卷

右皇朝王存被旨刪定﹐總二十三路﹐京府四﹐次府十﹐州二百四十二﹐軍三十七﹐監四﹐縣一千一百三十五。

△《輿地廣記》三十八卷

右皇朝歐陽纂。自堯舜已來﹐至於五代地裏沿革離合﹐皆系以今郡縣名。或云無所謂歐陽者﹐特假名以行其書耳。

△《靑唐錄》二卷

右皇朝汪藻撰。靑唐﹐吐蕃遺種也。崇寧中﹐命童貫取湟﹑廓﹑西寧州﹐擒趙懷徳﹐上爲之禦樓受降﹐宰臣蔡京以下進官有差。

△《春秋地譜》十二卷

右皇朝楊編。十三國地皆釋以今州縣名﹐並爲圖於其後。蓋常氏已嘗有此書﹐而增廣焉。

△《洽聞記》三卷

右唐鄭常撰記郡國舊事﹐故附之地裏類。

△《三輔黃圖》三卷

右按《經籍志》有《黃圖》一卷﹐記三輔宮觀﹑陵廟﹐明堂﹑辟雍﹑郊畦等﹐卽此書也。不著撰人姓氏。其間頗引劉昭《漢志》﹐然則出於梁陳間也。

△《職方機要》四十卷

右不題撰人姓名。序云「本新﹑舊《九域志》﹐上據歷代史﹐旁取《左氏》《水經》《通典》﹐且采舊聞﹐參以小說﹐黜繆舉眞﹐糸由成此書。」其間載政和間事﹐蓋當時人也。

△《渚宮舊事》十卷

右唐余知古撰。自鬻熊至唐江陵君臣人物事迹﹑史子傳記所載者﹐悉纂次之。

△《洛陽伽藍記》三卷

右元魏羊之撰。後魏遷都洛陽﹐一時王公大夫多造佛寺﹐或捨其私第爲之﹐故僧捨之多﹐爲天下最。之載其本末及事迹甚備。

△《南行記》三卷

右王仁裕撰。晉天福三年﹐仁裕被命使髙季興﹐記自汴至荊南道塗賦詠及飲宴酬倡﹐殆百餘篇。

△《東京記》三卷

右皇朝宋敏求編開封坊巷﹑寺觀﹑官廨﹑私第所在及諸故實﹐極其精博。

△《長安志》十卷

右皇朝宋敏求撰。敏求因韋氏所記﹐搜采羣書﹐罔有遺軼﹐二紀而成。凡府縣之政﹐官尹之職﹐河渠關塞之類﹐至於風俗物產﹐宮室道╉﹐無不詳備﹐世稱其博。趙彥若爲之序。

△《河南志》二十卷

右皇朝宋敏求以唐韋述《兩京記》爲未備﹐演之爲《長安》《河南志》。司馬光爲之序。

△《相臺志》十二卷

右皇朝韓琦欲編次未成﹐郡守李琮命郡文學掾陳申之效宋敏求《河南志》成此書。

△《成都古今記》三十卷

右皇朝趙編。自慶曆至熙寧凡四入蜀﹐知蜀事爲詳﹐摭其故實﹐以類相從﹐分百餘門。

△《明越風物志》七卷

右皇朝姜嶼撰。以明州本越地﹐故曰「明越」。又以郭璞注《爾雅》﹐多引江東﹐故詳載其風物云。

△《蜀記》一卷

右皇朝張守約撰。載孟昶初降至薨事。

△《梁益志》十卷

右皇朝任弁撰。天禧中﹐遊宦於成都﹐以《蜀記》數家﹐其言皆無所據依﹐乃引書傳刊正其事。

△《峨眉志》三卷

右皇朝張開撰。峨眉﹐山名也。隋開皇十三年以名其邑﹐奇勝冠三蜀。郡守呂勤命開考圖經及傳記﹑石刻﹐綴輯成書﹐析爲十四門。宋白﹑吳中復詩文附於後。

△《零陵記》十五卷

右皇朝陶嶽撰。永州地裏志也。今永州所部才三縣﹐其所錄多運及數郡。自序云「以其皆零陵舊地﹐故收之。」

△《番禺記異》五卷

右皇朝馮拯撰。拯﹐淳化中謫知端州﹐見嶺表鳥獸艸木﹑民俗物情舉異中原﹐錄之﹐類爲三十門凡三百事。還朝上之。

△《宜春傳信錄》三卷

右皇朝羅誘述。載其地古今人物及牧守政迹﹑山川靈異云。

△《蜀三神祠碑文》五卷

右皇朝井度編。任四川漕日﹐裒梓ㄅ﹑灌口﹑射洪三神祠碑文板記﹐成此書云。

△《袁州孕惠廟錄》一卷

右皇朝張愨撰。記仰山二神靈異之迹。

△《遊城南記》一卷

右皇朝張禮撰。禮﹐秦人﹐元中﹐與陳明微自長安城南﹐探奇訪古﹐以抵樊川﹐因次之爲記。

△《嘉州誌》二卷

右皇朝呂昌明撰。以《嘉州圖經》增廣之。

△《洛陽名園記》一卷

右皇朝李格非撰。記洛中園圃自富鄭公以下十九所。其論以爲洛陽之盛衰﹐爲天下治亂之候﹐園圃之興廢﹐爲洛陽盛衰之候。則《名園記》之作﹐豈徒然哉﹗公卿大夫忘天下治忽欲退享此樂﹐得乎﹖唐之末路是也。

◎傳記類

△《黃帝內傳》一卷

右序云「昔﹛餞﹜鏗得之於衡山石室中﹐後至漢劉向於東觀校書見之﹐遂傳於世。」《藝文志》以書之紀國政得失﹑人事美惡﹐其大者類爲雜史﹐其餘則屬之小說。然其間或論一事﹑著一人者﹐附於雜史﹑小說皆未安﹐故又爲傳記類﹐今從之。如《神仙》《髙僧》﹐不附其類而系於此者﹐亦以其記一事﹐猶《列女》《名士》也。

△《穆天子傳》六卷

右晉太康二年﹐汲縣民盜發古蒙所得﹐凡六卷﹐八千五百一十四字﹐詔荀勗﹑和嶠等以隸字寫之云。按《春秋左氏傳》﹕「穆王欲肆其心﹐周行天下﹐將皆有車轍馬迹焉。」此書所載卽其事也。穆王好巡狩﹐得驊驑﹑綠耳之乘﹐造父爲禦﹐以觀四荒。北絕流沙﹐西登昆侖﹐與太史公記同。汲郡收書不謹﹐多毀缺。𨿽其言不典﹐皆古書﹐頗可觀覽。郭璞注本謂之《周王遊行記》。勗之時﹐古文已不能盡識﹐時有闕者﹐又轉寫益誤﹐殆不可讀。

△《漢武內傳》二卷

右不題撰人﹐記王母降。

△《漢武故事》一卷

右世言班固撰。唐張柬之《書洞冥記後》云「《漢武故事》﹐王儉造。」

△《漢武洞冥記》五卷

右後漢郭憲子橫撰。其序言「漢武明雋特異之主﹐東方朔因滑稽浮誕以匡諫。洞心於道﹐教使冥迹之奧﹐昭然顯著﹐故曰『洞冥』。」

△《十洲記》一卷

右漢東方朔撰。班固《贊》言「朔之詼諧﹐逢占射覆﹐其事浮淺﹐童兒牧豎﹐莫不眩耀。而後世好事者﹐因取奇言怪語附著之朔。」豈謂此書之類乎﹖

△《襄陽耆舊記》五卷

右晉習鑿齒撰。前載襄漢人物﹐中載其山川城邑﹐後載其牧守。《隋經籍志》曰《耆舊記》《唐藝文志》曰《載舊傳》。觀其書記錄叢脞﹐非傳體也﹐名當從《經籍志》云。

△《髙士傳》十卷

右晉皇甫謐撰。纂自陶唐至魏八代二千四百餘載世士髙節者﹐其或以身犭旬名﹐𨿽如夷齊﹑兩龔﹐皆不錄。凡九十六人﹐而東漢之士居三之一。自古名節之盛﹐議者獨推焉﹐觀此尢信。

△《閩川名士傳》二卷

右唐黃璞撰。錄唐神龍以來閩人知名於世者。效《楚國先賢傳》爲之。

△《王子年拾遺記》十卷

右梁蕭綺敍錄。晉王嘉﹐字子年﹐嘗著書百二十篇﹐載伏羲以來異事﹐前世奇詭之說。書逸不完﹐綺拾綴殘缺﹐輯而敍之。

△《古列女傳》八卷﹐《續列女傳》一卷

右漢劉向撰。向睹趙﹑衛之屬﹐起微賤﹐逾禮制﹐以爲王教由內及外﹐故采《詩書》所載賢妃貞女及嬖孽亂亡者﹐序次爲《列女傳》﹐凡八篇﹐以戒天子。前有王回序﹐其略曰﹕此書「有《母儀》《賢明》《仁智》《貞愼》《節義》《辯通》《嬖孽》等篇﹐而各公布其義﹐圖其狀﹐爲卒篇。傳如太史公《記》﹐頌如《詩》之四言﹐而圖爲屏風。然世所行向書﹐乃分傳每篇上下﹐並頌爲十五卷。其十二傳無頌﹐三傳同時人﹐五傳其後人﹐通題曰向撰。題其頌曰向子歆撰﹐與漢史不合。故《崇文總目》以陳嬰母等十六傳﹐爲後人所附。予以頌考之﹐每篇皆十五傳耳﹐則凡無頌者宜皆非向所奏書﹐不特自陳嬰母爲斷也。頌云畫之屏風﹐而史有頌圖在八篇中﹐莫得而考。以向所序書多散亡﹐獨此幸存而完﹐復爲他手竄疑於其眞﹐故並錄其目而以頌証之﹐刪爲八篇﹐號《古列女傳》。餘二十傳﹐其文亦奧雅可喜﹐故又以時次之﹐別爲一篇﹐號《續列女傳》。」八武按﹕《隋經籍志》有劉向《列女傳》十五卷﹐又有劉歆《列女傳頌》﹐項原《列女後傳》。今回刪此書爲八篇﹐以合漢史﹐得之矣。至於疑頌非歆作﹐蓋因顏籀之言爾﹐又有項原《列女後傳》。今回刪此書爲邪。

△《孔子編年》三卷

右皇朝孔傳取《左氏》《國語》《公羊》《史記》及他書所載孔子事﹐以年次之﹐自生至卒。

△《東家雜記》二卷

右皇朝孔傳撰。孔子四十七代孫也。纂其家舊聞軼事於此書。

△《汾陽王家傳》十卷

右唐陳雄撰。雄本汾陽王郭子儀僚吏﹐後又從事渾幕府﹐故傳不名。第九卷

錄行狀﹐第十卷

錄副佐三十三人﹐大將二十七人﹐曰《忠武將佐略》。

△《翊聖保徳傳》三卷

右皇朝王欽若撰。建隆初﹐有神降於鳳翔民張守眞家﹐開寶末﹐徵守眞詣闕﹐屬太宗踐祚﹐封神翊聖將軍﹐築宮於終南山。祥符中﹐詔欽若編次其事﹐禦爲制序引。

△《相國鄴侯家傳》十卷

右唐李繁撰。繁﹐鄴侯泌之子也。太和中﹐以罪系獄當死﹐恐先人功業不傳﹐乞廢紙拙筆於獄吏﹐以成傳槁。戒其家求世間人潤色之﹐後竟不果。宋子京謂其辭浮侈云。

△《晁以道揚雄別傳》一卷

右族父詹事公撰。雜取諸書所載雄逸事爲一編﹐系之以贊。

△《忠臣逆臣傳》三卷

右皇朝楊堯臣撰。忠臣謂李若水也﹐逆臣劉豫也。

△《補江總白猿傳》一卷

右不詳何人撰。述梁大同末﹐歐陽紇妻爲猿所竊﹐後生子詢。《崇文目》以爲唐人惡詢者爲之。

△《綠珠傳》一卷

右皇朝樂史撰。

△《趙飛燕外傳》一卷

右漢伶玄子於撰。茂陵卞理藏之於金漆匱。王莽之亂﹐傳於世。晉荀﹛曰助﹜校上。

△《楊貴妃外傳》二卷

右皇朝樂史撰。敍唐楊妃事迹﹐迄孝明之崩。

△《登科記》三十卷

右皇朝樂史撰。記進士及諸科登名者﹐起唐武徳﹐迄天末。

△《唐制舉科目圖》一卷

右不題撰人。凡七十六科﹐仕至宰相者七十二人﹐惟劉ナ名最髙而官最不達。

△《宋登科記》三卷

右皇朝登科人名氏。未詳何人所撰。

△《柳氏序訓》一卷

右唐柳比敍其祖公綽已下內外事迹﹐以訓其子孫。

△《張忠定公語錄》四卷

右皇朝張忠定公詠守蜀﹐有善政﹐其門人李畋紀其語論可以垂世者。

△《西李文正公談錄》一卷

右西李文正公也。相皇朝﹐太宗其子宗諤錄其平生所談十七事。

△《魏國忠獻公別錄》三卷

右皇朝韓魏公琦相仁宗﹑英宗﹐其門人王巖叟記其言論事實。然以《國史》考之﹐其歲月往往牾﹐蓋失之誣也。

△《鍾山日錄》二十卷

右皇朝王安石介甫撰。紹興間﹐蔡卞合曾布獻於朝﹐添入《神宗實錄》。陳瑩中謂安石旣罷相﹐悔其執政日無善狀﹐乃撰此書﹐歸過於上﹐掠美於己﹐且歷詆平生不悅者﹐欲以欺後世﹐於是著《尊堯集》及《日錄不合神道論》云。

△《嘉名臣傳》五卷

右皇朝張唐英傳仁宗朝賢臣五十餘人。

△《開元天寶遺事》四卷

右漢王仁裕撰。仁裕仕蜀﹐至翰林學士﹐蜀亡﹐仁裕至鎬京﹐采摭民言﹐得開元﹑天寶遺事一百五十九條。

△《明皇幸蜀記》兩卷

右唐宋巨纂。記明皇幸蜀迄於復歸京師。

△《吳湘事迹錄》一卷

右唐大中中﹐李紳鎭揚州﹐陷吳湘以罪抵死。後其兄汝納辯訴其枉狀﹐錄總載焉。

△《唐宋科名分定錄》三卷

右不題撰人。元符間所著書也。序云﹕》「己卯歲﹐得張君房所志唐朝科場故事﹐今續添五代及本朝科名分定事﹐迄於李常寧云」。

△《降聖記》五十卷

右皇朝丁謂撰。大中祥符五年十月十七日﹐聖祖降。七年﹐謂請編次事迹﹐詔李維﹑宋綬﹑晏殊同編。天禧元年之上。

△《先天紀》三十六卷

右皇朝王欽若集。聖祖趙諱﹐卽軒轅黃帝也﹐故欽若奉詔編次傳記黃帝事迹上之﹐賜名《先天紀》。禦制序冠其首。

△《民表錄》三卷

右皇朝胡納撰。錄國朝循吏善政。李淑以爲𨿽淺俗﹐亦可備廣記云。納﹐瑗之父﹐天聖中﹐偕《賢惠錄》上之。

△《賢惠錄》三卷

右皇朝胡納撰。錄國朝賢惠之女。後一卷﹐瑗嗣成之。

△《萊公勛烈》一卷

右皇朝寇宗編。宗﹐準之曾孫也。編集仁宗祭準文及贈誥﹑墓碑﹑傳志﹑贊詩等﹐爲此書。

△《王文正公言行錄》三卷

右皇朝王文正公曾相仁宗﹐其弟錄其平生言行﹐凡六十七事。李淸臣爲之序。

△《韓魏公家傳》二卷

右皇朝韓忠彥撰。錄其父琦平生行事。近世著史者﹐喜采小說以爲異聞逸事﹐如李繁錄其父泌﹐崔胤記其父愼由﹐事悉鑿空妄言。前世謂此等無異莊周鮒魚之辭﹑賈生服鳥之對者也﹐而《唐書》皆取之﹐以亂正史。由是近時多有家傳﹑語錄之類行於世﹐陳瑩中所以發憤而著書﹐謂魏公名徳在人耳目如此﹐豈假門生子侄之間區區自列乎﹖持史筆其愼焉。

△《潛徳錄》一卷

右皇朝呂誨獻可之孫撰。記其祖乞立英宗言章。

△《文潞公私記》一卷

右皇朝文彥博所撰。元丰初﹐王堯臣之子同老﹐以其父至和中所撰立英宗爲皇子詔艸上之﹐且曰「時宰相文彥博﹑富弼知狀。」神宗以問彥博﹐彥博具以實對。至元中﹐賈易爲言官﹐因爲韓忠彥爭辧其事﹐彥博乃著此。其後云﹕自古惟霍禹云「縣官非我家將軍不得至此。」楊復恭自稱爲「定策國老」﹐謂昭宗爲門生天子﹐皆鞅鞅不道之語﹐卒被夷滅。

△《列仙傳》二卷

右漢劉向撰。

△《神仙傳》十卷

右晉葛洪弟子滕升嘗問洪曰「古人之仙者﹐豈有其人乎﹖」洪答曰以「秦阮倉所記﹐有數百人﹐劉向所纂﹐又七十一人﹐今復錄集古之仙者﹐以傳眞識之士」云。

△《王氏神仙傳》四卷

右蜀杜光庭纂。光庭集王氏男眞女仙五十五人﹐以諂王建。其後又有王虛中續纂三十人﹐附於後。

△《髙僧傳》六卷

右梁僧惠敏撰。分《譯經》《義解》兩門。

△《又髙僧傳》十四卷

右蕭梁僧釋慧皎以劉義慶《宣驗記》﹑陶潛《搜神錄》等數十家並書諸僧﹐乃博采諸書﹐咨訪古老﹐起於永平十年﹐終於天監十八年﹐凡四百五十二載﹐二百五十七人﹐又附見者二百餘人。分爲《譯經》《義解》《習禪》《遺身》《誦經》《興福》《經師》《唱道》十科。

△《續髙僧傳》三十卷

右唐僧道宣撰。《藝文志》作道宗﹐大明寺僧也。以慧皎會稽人﹐故其書詳於吳﹑越而略於燕﹑魏。故上距梁天監﹐下終唐貞觀十九年﹐百四十四載﹐編載二百四十人﹐附見者又一百六十人。分《釋經》《義解》《習禪》《明律》《護法》《感通》《遺身》《讀誦》《興福》《雜科》﹐凡十門。

△《求法髙僧傳》二卷

右唐僧義淨撰。義淨垂拱中往天竺求佛經﹐旣還﹐因纂集唐僧往西域者五十六人行事。

△《比丘尼傳》四卷

右蕭梁僧寶唱撰。起晉升平﹐訖梁天監﹐得尼六十五人﹐爲之傳。以檢淨爲首。寶唱﹐金陵人。《藝文志》有其目。

△《僧寶傳》三十二卷

右皇朝僧徳洪撰。其序云﹕五家宗派﹐嘉中達觀﹑曇穎嘗爲之傳﹐載其機緣語句而略其終始行事。徳洪謂入道之緣﹐監終之效﹐有不可闕者﹐遂盡掇遺編別記﹐補以諸方之傳﹐又自嘉至政和﹐取門﹑臨濟兩宗之裔絕出者﹐合八十七人﹐各爲傳﹐系之以贊云。

◎譜牒類

△《姓源韻譜》一卷

唐張九齡撰。依《春秋正典》《柳氏萬姓錄》《世本圖》﹐捃摭諸書﹐纂爲此譜。分四聲以便尋閱。古者賜姓別之﹐黃帝之子得姓者十四人是也﹔後世賜姓合之﹐漢髙命婁欽﹑敬項伯爲劉氏是也。惟其別之也則離析﹐故古者論姓氏﹐推其本同﹔惟其合之也則亂﹐故後世論姓氏﹐識其本異。自五胡亂華﹐百宗蕩析﹐夷夏之裔﹐與夫冠冕輿臺之子孫﹐混爲一區﹐不可遽知。此周齊以來﹐譜牒之學﹐所以貴於世也與﹖

△《元和姓纂》十一卷

右唐林寶撰。元和中﹐封閻某於諸家姓氏爲太原﹐其人乃言非本郡。憲宗令宰相命寶纂諸家姓氏﹐自李氏外﹐各依四聲類集﹐每韻之內﹐則以大姓爲首。

△《千姓編》三卷

右不著撰人。

△《闕裏世系》一卷

右皇朝孔宗翰重修孔子家譜也。《唐藝文志》有《孔子系葉傳》﹐今亡。其家所藏譜𨿽曰古本﹐止敍承襲者一人﹐故多疏略。宗翰元丰末知洪州﹐刊於牘。紹興中﹐端朝者續之﹐止於四十九代。洪興祖又以《史記》並《孔光》《孔僖傳》﹐及太子賢注﹐與《唐宰相世系》諸書校正﹐且作《年譜》﹐列於卷首。

△《釋迦氏譜》十卷

右唐釋僧撰。僧以釋迦譜記雜見於經論﹐覽亦難通﹐因纂成五卷﹐又取內外族姓及弟子名氏附於後。

△《鮮於氏卓紙譜》一卷

右唐喬琳撰。《藝文志》有其目。

◎書目類

△《藝文志見闕書目》一卷

右《唐書藝文志》。近因朝廷募遺書﹐刻牘布告境內﹐下注書府所闕﹐俾之訪求。

△《吳氏西齊書目》一卷

右唐吳兢錄其家藏書﹐凡一萬三千四百六十八卷。兢自撰書﹐附於正史之末﹐又有續鈔書列於後。

△《文選著作人名》三卷

右唐常寶鼎撰。纂《文選》所集文章著作人姓氏﹑爵裏﹑行事﹐及其述作之意。

△《十三代史目》三卷

右唐殷仲茂撰。輯《史記》﹑兩漢﹑三﹑國﹑晉﹑宋﹑齊﹑梁﹑陳﹑後魏﹑北齊﹑周﹑隋史籍篇次名氏。國朝杜鎬以唐﹑五代書目續之。

△《崇文總目》六十四卷

右皇朝王堯臣等撰。景中﹐詔張觀﹑李若俗﹑宋庠取昭文﹑史館﹑集賢﹑祕閣書刊正訛謬﹐條次之﹐凡四十六類﹐計三萬六百六十九卷。康定三年書成。堯臣及提舉官聶冠卿﹑郭稹加階邑﹐編修宮呂公綽﹑王洙﹑歐陽修﹑楊儀﹑陳經各進秩有差。》國史《謂書目劉向至毋所著皆不存﹐由是古書難考﹐故此書多所謬誤。

△《大宋史館書目》一卷

右皇朝史館書。總計一萬五千一百四十二卷。

△《邯鄲圖書志》十卷

右皇朝李淑獻臣撰。淑﹐若谷之子也。載其家所藏圖書五十七類。經﹑史﹑子﹑集﹐通計一千八百三十六部﹐二萬三千一百八十六卷。其外又有《藝術志》《道書志》《書志》《畫志》﹐通爲八目。

△《開元釋教錄》三十卷

右唐僧智撰。智在開元中纂釋氏諸書入中國歲月及翻譯者姓氏。以《楞嚴經》爲唐僧懷迪譯﹐張天覺以懷迪與菩提流支同時﹐流支﹐後魏僧﹐其言殆不可信也。

△《道藏書目》一卷

右皇朝鄧自和撰。大洞眞部八十一秩靈寶洞玄部九十秩﹐太上洞神部三十秩﹐太眞部九十六秩﹐太平部一十六秩﹐正一部三十九秩﹐凡六部三百一十一秩。

△《成都刻石總目》三帙

右皇朝劉涇撰。元中﹐蔡京帥成都﹐以意授涇纂府縣碑板幢柱。自東漢初平﹐迄僞蜀廣政﹐凡二百六十八。

△《田氏書目》六卷

右皇朝田鎬撰。田偉居荊南家﹐藏書幾三萬卷。鎬﹐偉之子也﹐因成此目。元中﹐袁默爲之序。

△《羣書備檢》十卷

右未詳撰人。輯《易》《書》《詩》《左氏》《公羊》《梁》《二禮》《論語》《孟子》《荀子》《揚子》《文中子》《史記》《兩漢》《三國誌》《晉》《宋》《齊》《梁》《陳》《後周》《北齊》《隋》《新》《舊唐》《五代史》書﹐以備檢閱。

●卷十

子之類凡十八﹕其一曰儒家﹐二曰道家﹐三曰法家﹐四曰名家﹐五曰墨家﹐六曰縱橫家﹐七曰雜家﹐八曰農家﹐九曰小說﹐十曰天文﹐十一曰星歷﹐十二曰五行﹐十三曰兵家﹐十四曰類書﹐十五曰藝術﹐十六曰醫書﹐十七曰神仙﹐十八曰釋書﹐合五百五十五部﹐計七千七百六十卷。序九流者﹐以爲皆出於先王之官﹐咸有所長﹐及失其傳﹐故各有獘﹐非道本然﹐特學者之故也﹐是以錄之。至於醫﹑卜﹑技﹑藝﹐亦先王之所不廢﹐故附於九流之末。夫儒﹑墨﹑名﹑法﹐先王之教﹔醫卜﹑技云﹐先王之政﹐其相附近也固宜。昔劉歆旣錄神仙之書﹐而王儉又錄釋氏﹐今亦循之者﹐何哉﹖自漢以後﹐九流浸微﹐隋﹑唐之間﹐又尙辭章﹐不復問義理之實﹐𨿽以儒自名者﹐亦不知何等爲儒術矣﹐況其次者哉﹗百家壅底﹐正塵之獘旣息﹐而神仙服食之說盛﹐釋氏因果之教興﹐雜然與儒者抗衡而意常先之。君子𨿽有取焉﹐而學之者不爲其所誤者鮮矣﹐則爲患又甚於漢。蓋彼八家﹐皆有補於時﹐而此二教﹐皆無意於世也。八家本出於聖人﹐有補於時﹐特學者失之﹐而贓﹑老猶足以亡晉﹐申﹑商猶足以滅秦﹐況二教無意於世﹐不自附於聖人﹐若學而又失之﹐則其禍將如何﹖故存之以爲世戒云。

◎儒家類

△《曾子》二卷

右曾子者﹐魯曾參也。舊稱曾參所撰﹐其《大孝篇》中乃有樂正子春事﹐當是其門人所纂爾。《漢藝文志曾子》十八篇﹐《隋志曾子》二卷《目》一卷﹐《唐志曾子》二卷。今此書亦二卷﹐凡十篇﹐蓋唐本也﹐視《漢》亡八篇﹐視《隋》亡《目》一篇。考其書已見於《大戴禮》﹐世人久不讀之﹐文字謬誤爲甚。乃以《大戴禮》參校之﹐其所是正者﹐至於千有餘字云。

△《子思子》七卷

右魯孔子思撰。載孟軻問﹕「牧民之道何先﹖」子思曰「先利之。」孟軻曰「君子之教民者﹐亦仁義而已﹐何必曰利﹖」子思曰「仁義者﹐固所以利之也。上不仁﹐則下不得其所﹔上不義﹐則樂爲詐﹐此爲不利大矣。故《易》曰﹕『利者﹐義之和也。』又曰﹕『利用安身﹐以崇徳也。』此皆利之大者也。」溫公采之﹐著於《通鑑》。夫利者有二﹐有一己之私利﹐有眾人之公利。子思所取﹐公利也。其所援《易》之言是也。孟子所鄙﹐私利也﹐亦《易》所謂「小人不見利不勸」之利也。言𨿽相反而意則同﹐不當以優劣論。

△《趙岐孟子》十四卷

右鄒孟軻也。趙岐字臺卿﹐後漢人﹐爲章指﹐析爲十四篇。其序云﹕軻﹐戰國時以儒術幹諸侯﹐不用﹐退與公孫丑﹑萬章之徒難疑答問﹐著書七篇﹐三萬四千六百八十五言。秦焚書﹐以其書號諸子﹐故得不泯絕。又有《外書》四篇﹐其書不能洪深﹐似非《孟子》本眞也。按韓愈以此書爲弟子所橐集﹐與岐之言不同。今考其書載孟子所見諸侯﹐皆稱謚﹐如齊宣王﹑梁惠王﹑梁襄王﹑滕定公﹑滕文公﹑魯平公是也。夫死然後有謚﹐軻著書時所見諸侯﹐不應卽稱謚。且惠王元年至平公之卒﹐凡七十七年﹐孟子見惠王﹐目之曰叟﹐必已老矣﹐決不見平公之卒也。後人追爲之明矣﹐則岐言非也。《荀子》載「孟子三見齊王而不言﹐弟子問之﹐曰﹕『我先攻其邪心。』」《揚子》載孟子曰「夫有意而不至者有矣﹐未有無意而至者也。」今書皆無之﹐則知散軼也多矣。岐謂秦焚書得不泯絕﹐亦非也。或曰「豈見於《外書》邪﹖」果爾﹐則岐又不當謂其不能洪深也。

△《孟子音義》二卷

右皇朝孫等采唐張鎰﹑丁公著所撰﹐參附益其闕。古今注《孟子》者﹐趙氏之外﹐有陸善經。等以趙注爲本﹐其不同者﹐時時兼取善經。如謂「子莫執中」爲「子等無執中」之類。大中祥符間書成﹐上於朝。

△《石經孟子》十四卷

右皇朝席旦宣和中知成都﹐刊石於成都學宮﹐云僞蜀時刻《六經》於石﹐而獨無《孟子經》﹐爲未備。夫經大成於孔氏﹐豈有闕邪﹖其論旣謬﹐又多誤字﹐如以「頻頗」爲「類」﹐不可勝紀。

△《點注孟子》十四卷

右皇朝熙寧中﹐蜀州張簡點節經注﹐附以釋文﹐以教童子。

△《五臣解孟子》十四卷

右皇朝範祖禹﹑孔武仲﹑吳安詩﹑丰稷﹑呂希哲元中同在經筵所進講義﹐貫穿史籍﹐𨿽文辭微涉丰縟﹐然觀者誠知勸講自有體也。

△《伊川解孟子》十四卷

右皇朝程頤正叔撰。頤居洛陽﹐其門人號之爲伊川先生云。

△《橫渠孟子解》十四卷

右皇朝張載子厚撰。並《孟子統說》附於後。載﹐汴人﹐居關中橫渠鎭﹐故學者以其所居稱之。

△《百家孟子解》十二卷

右集古今諸儒自裴日休至彊至﹑賈同百餘家解《孟子》成一編。

△《王安石解孟子》十四卷﹐《王解孟子》十四卷﹐《許允成解孟子》十四卷

右皇朝王安石介甫素喜《孟子》﹐自爲之解。其子與其門人許允成皆有注釋。崇﹑觀間﹐場屋舉子宗之。

△《刪孟》二卷

右皇朝馮休撰。休觀孟軻書時有叛違經者﹐疑軻沒後﹐門人妄有附益﹐因刪去之﹐著書十七篇﹐以明其意。前乎休而非軻者荀卿﹐刺軻者王充﹐後乎休而疑軻者溫公﹐與軻辧者蘇東坡﹐然皆不及休之詳也。

△《疑孟》一卷

右溫國司馬光君實撰。光疑《孟子》書有非軻之言者﹐著論是正之﹐凡十一篇。光論性不以軻道性善爲然。

△《楊亻京荀子》二十卷

右趙荀況撰。漢劉向校定﹐除其重復﹐著三十二篇﹐爲十二卷﹐題曰《新書》。稱﹕卿﹐趙人﹐當齊宣王﹑威王之時﹐聚天下賢士稷下。是時﹐荀卿爲秀才﹐年十五始來遊學。至齊襄王時﹐荀卿最爲老師。後楚﹐相春申君以爲蘭陵令。已而歸趙。按威王死﹐其子嗣立﹐是爲宣王。楚考烈王初﹐黃歇始相。《年表》自齊宣王元年至楚考烈王元年﹐凡八十一年﹐則荀卿去楚時僅百歲矣。楊亻京﹐唐人﹐始爲之注。且更《新書》爲《荀子》﹐易其篇第﹐析爲二十卷。其書以性爲惡﹐以禮爲僞﹐非諫諍﹐傲災祥﹐尙彊伯之道。論學術﹐則以子思﹑孟軻爲「飾邪說﹑文姦言」﹐與墨翟﹑惠施同詆焉。論人物﹐則以平原﹑信陵爲輔拂﹐與伊尹﹑比干同稱焉。其指往往不能醇粹﹐故後儒多疵之云。

△《董子》一卷

右周董無心撰。皇朝吳祕注。無心在戰國時著書辟《墨子》。

△《新書》十卷

右漢賈誼撰。誼著《事勢》《連語》《雜事》﹐凡五十八篇﹐考之《漢書》﹐誼之著述未嘗散軼﹐然與班固所載時時不同。固旣云「掇其切於世者」﹐容有潤益刊削﹐無足怪也。獨其說經多異義而《詩》尢甚﹐以「騶虞」爲天子囿官﹐以「靈臺」爲神靈之臺﹐與《毛氏》殊不同﹐學者不可不知也。

△《太玄經》十卷

右漢揚雄子撰。雄作此書﹐當時已誚其艱深﹐其後字讀多異。予嘗以諸家本參校﹐不同者﹐疏於其上。且發策以問諸生云揚雄準《易》作《太玄經》﹐其自序稱《玄》盛矣﹐而諸儒或以爲猶吳﹑楚僭王﹐當誅絕之罪﹐或以爲度越老子之書。大抵譽之者過其實﹐毀之者失其眞﹐皆未可信。然譬夫聽訟﹐曾未究其意﹐烏能決其曲直哉﹗今欲論《玄》有方﹑州﹑部﹑家﹐凡四重而爲一首九贊﹐通七百二十九贊有奇﹐分主書夜﹐以應三百六旬有六日之度。首準一卦﹐始於《中》準《中孚》﹐而終於《養》準《頤》。二十四气﹐七十二候﹐與夫二十八宿﹐錯居其問﹐先後之序﹐蓋不可得而少差也。夫《易》卦之直日﹐起於漢儒之學捨﹐四正卦取六十卦之爻三百六十﹐各直一日﹐此《玄》之所準者也。然《易》之卦直日﹐其亦如《玄》之首有序乎﹐抑無也﹖若亦有之﹐則雄之爲《玄》不亦善乎﹖不然﹐則《玄》之離亦贅矣。自《復》《後》而爲《乾》《坤》﹐十有二卦﹐皆以陰陽之消長﹐分居十二月﹐謂之「辟卦」﹐則固有序矣。其餘一月而四卦之序云何﹖且如《中孚》《頤》﹐何以爲一日之卦也﹖曰公卿﹐大夫﹐侯者﹑何謂也﹖其所謂《屯》正於丑間時而左行﹐《蒙》正於寅間時而右行者﹐其旨可得聞歟﹖又一陽一陰者﹐《玄》相錯之法也﹐然《養》爲陽而《中》不爲陰﹔水﹑火﹑木﹑金﹑土者﹐《玄》相傳之法也﹐然《﹤爻守﹥》爲金而《羨》不爲土﹐其自相戾類如此﹐豈得無說哉﹖

△《範氏注太玄經解》十卷

右吳範望叔明注。其序云﹕子著《玄》﹐桓譚以爲絕倫﹐張衡擬《五經》。自侯芭受業之後﹐希有傳者。建安中﹐宋衷﹑陸績解釋之﹐文字繁猥。今以陸爲本﹐錄宋所長﹐訓理其義﹐爲十卷。且以《首》分居本經之上﹐以《測》散處《贊辭》之下。其前又有陸績序﹐以子爲聖人云。

△《說玄》一卷

右唐王涯廣津撰。涯始以貞元丙子﹐終於元和己丑﹐二十六年間﹐注《太玄》爲六卷。今不之見﹐獨此書行於世。凡五篇﹕《明宗》一﹐《立例》二﹐《揲法》三。《占法》四﹐《辧首》五。

△《宋惟太玄解》十卷

右皇朝宋惟注。惟嘗得《太玄》古本於昭應。咸平中知滑臺﹐取宋衷﹑陸績﹑範望三家訓解﹐別爲之注﹐仍作《太玄宗旨》兩篇附於後。其學蓋師濟東田告。司馬溫公所謂「小宋」者也。

△《徐庸注太玄經解》十卷

右皇朝徐庸注。庸﹐慶曆間人也。以範望《解》指義不的﹐因王涯﹑林氏諸解﹐重爲之注。取王涯《說玄》附於後﹐及自爲《玄頤》﹐通名之爲《太玄性總》。其自序云爾。又多攺其文字﹐如以「仡」﹐以「危」爲「卮」﹐以「壯凡」爲「札乃」﹐以「孿」爲「絲」﹐以「稚」爲「推」之類。其所謂林氏者﹐也。賈文元嘗閉之姦妄於朝。

△《章氏太玄經注》十四卷﹐《疏》三十卷

右皇朝章撰。嘉中﹐成都帥蔣堂獻其書於朝﹐詔書寵獎﹐賜號衝退處士。》實錄《稱﹕﹐字隱之﹐雙流人﹐通經術﹐善屬文﹐性活淡﹐屏居林泉﹐以養生治气爲事。

△《陳漸演玄》十卷

右皇朝陳漸撰。漸﹐堯佐族子也。《國史》有傳。凡十四篇。漸謂史以揚雄非聖人而作經﹐猶吳﹑楚僭王。按子《法言》《解嘲》止云《太玄》﹐然則經非其自稱﹐弟子侯芭之徒尊之耳。

△《太玄淵旨》一卷

右皇朝張揆撰。

△《太玄經疏》十八卷

右皇朝郭元亨撰。元亨謂雄之作《玄》﹐傳之侯芭﹐後獨有張衡﹑桓譚﹑張華見而稱嘆﹐吳郡鄒伯岐求本不能得。宋衷爲訓﹐陸績爲解﹐範叔明﹑王涯亦注之﹐皆未明白。元亨在蜀﹐自淳化末迄於祥符八年﹐僅三十年﹐撰成今疏。又云《太玄》潤色於君平﹐未知何所據而言然。

△《溫公集注太玄經》十卷

右皇朝司馬光君實集漢宋衷《解詁》﹑吳陸績《釋文》﹑晉範望《解贊》﹑唐王涯注《經》及《首測》﹑宋惟通注﹑陳漸《演玄》﹑吳祕《音義》七家﹐爲此書。自慶曆至元丰﹐凡三十年始成。其直云宋者﹐衷也﹔小宋者﹐惟也。惟﹑漸﹑祕皆國朝人。

△《易玄星紀圖》一卷

右從父詹事公撰。以溫公《玄歷》及邵康節《太玄準易圖》合而譜之﹐以見揚雄以首準卦非出私意﹐蓋有星候爲之機括。且辧正古今諸儒之失﹐如《羨》不當準《臨》《夷》不當準《大壯》之類。凡此難與諸家口舌爭﹐觀譜則彼自屈矣﹐此譜之所以作也。

△《李氏注法言》十三卷

右漢揚雄撰。晉祠部郎中李軌注。雄好古學﹐見諸子各以其知舛駁﹐不與聖人同﹐是非頗謬於經﹐故人時有問雄者﹐常用法應之﹐撰此以象《論語》﹐號曰《法言》。每篇復爲序贊﹐以發其大意。然雄之學﹐自得者少﹐其言務擬聖人﹐靳靳然若影之守形﹐旣錢所發明﹐又往往違其本指﹐正古人所謂書者僅毛而失貌者也。

△《溫公集注法言》十三卷

右皇朝司馬光君實集晉李軌﹑唐柳宗元﹑國朝宋咸﹑吳祕注。光自言「少好此書﹐歷年已多﹐今輒采諸家所長﹐附以己意﹐名曰《集注》。凡觀書者﹐當先正其文﹐辧其音﹐然後可以求其義。故宋相公庠家有李祠部注本及《音義》﹐最爲精詳。宋﹑吳亦據李本﹐而其文多異同。今參以《漢書》﹐取其通者﹐以爲定本。先審其音﹐乃解其義」云。

△《新序》十卷

右漢劉向子政撰。向當成帝時﹐典校書﹐因采傳記﹑行事﹑百家之言﹐刪取正辭美義可勸戒者﹐爲《新序》《說苑》﹐共五十篇。《新序》陽朔元年上。世傳本多亡闕﹐皇朝曾子固在館中﹐日校正其訛舛而綴緝其放逸﹐久之﹐《新序》始復全。自秦之後﹐綴文之士有補於世者﹐稱向與揚雄爲最。雄之言﹐莫不步趨孔﹑孟﹔向之言﹐不皆諸聖﹐故議者多謂雄優於向。考其行事﹐則反是。何哉﹖今觀其書﹐蓋向𨿽雜博﹐而自得者多﹐雄𨿽精深﹐而自得者少故也。然則向之書可遵而行﹐殆過於雄矣。學者其可易之哉﹖

△《說苑》二十卷

右漢劉向撰。以《君道》《臣術》《建本》《立節》《貴徳》《復恩》《政理》《尊賢》《正諫》《法誡》《善說》《奉使》《權謀》《至公》《指式》《談叢》《雜言》《辧物》《修文》爲目。鴻嘉四年上之。闕第二十卷

。曾子固校書﹐自謂得十五篇於士大夫家﹐與崇文舊書五篇合爲二十篇﹐又敍之。然止是析十九卷﹐作《修文》上﹑下篇耳。

△《鹽鐵論》十卷

右漢桓寬撰。按班固曰﹕所謂鹽鐵議者﹐起始元徵文學賢良﹐問以治亂﹐皆對原罷郡國鹽鐵﹑酒榷﹑均輸﹐務本抑末﹐毋與天下爭利﹐然後教化可興。禦史大夫桑弘羊以爲此乃所以安邊境﹑制四夷國家大業﹐不可廢也。當時相詰難﹐頗有其議文。至宣帝時﹐汝南桓寬次公治《公羊春秋》﹐舉爲郎﹐至廬江太守丞。博通善屬文﹐推衍鹽鐵之議﹐增廣條目﹐極其論難﹐著數萬言﹐亦欲以究治亂﹐成一家之法焉。凡六十篇。

△《潛夫論》十卷

右後漢王符節信撰。在和﹑安之世﹐耿介不同於俗﹐遂不得進﹐隱居著書三十六篇﹐以譏當時失得﹐不欲彰顯其名﹐故號曰《潛夫》。範曄取其《貴忠》《實貢》《愛日》《述赦》等五篇﹐以爲足以觀見當時風政。頗潤益其文。後韓愈亦贊其《述赦》旨意甚明云。

△《中論》二卷

右後漢徐偉長撰。﹐「鄴下七子」之一也。曾子固嘗序其書﹐略曰「始見館閣有《中論》二十篇﹐以爲盡於此。及觀《貞觀政要》﹐太宗稱嘗見《中論復三年喪篇》﹐而今書闕此篇。因考之《魏志》﹐見文帝稱著《中論》二十餘篇﹐於是知館閣本非全書也。」篤行全道﹐不耽世榮﹐魏太祖特旌命之﹐辭疾不就﹐後以爲上艾長﹐又以疾不行。夫漢承秦滅學之後﹐百氏雜家﹐與聖人之道並傳﹐學者罕能自得於治心養性之方﹐去就語默之際﹐況於魏之濁世哉﹗獨能考論六藝﹐其所得於內﹐又能信而充之﹐逡巡濁世﹐有去就顯晦之大節﹐可不謂賢乎﹖今此本亦止二十篇﹐中分爲上﹑下兩卷。按《崇文總目》六卷﹐不知何人合之。李獻民云「別本有《復三年》《制役》二篇。」乃知子固時尙未亡﹐特不之見爾。

△《家訓》七卷

右北齊顏之推撰。之推﹐本梁人﹐所著凡二十篇。述立身治家之法﹐辧正時俗之謬﹐以訓諸子孫。

△《續家訓》八卷

右皇朝董正功撰。續顏氏之書。

△《家範》十卷

右皇朝司馬光君實纂﹐取經史所載賢聖修身齊家之法﹐分十九門﹐編類以訓子孫。

△《阮逸注中說》十卷

右隋王通之門人共集其師之語爲是書。通行事於史無考﹐獨《隋唐通錄》稱其有穢行﹐爲史臣所削。今觀《中說》﹐其迹往往僭聖人﹐模擬竄竊﹐有深可怪笑者。獨貞觀時﹐諸將相若房﹑杜﹑李﹑魏﹑二溫﹑王﹑陳皆其門人。予嘗以此爲疑。及見李徳林﹑關朗﹑薛道衡事﹐然後知其皆妄也。通生於開皇四年﹐而徳林卒以十一年﹐通八歲﹐固未有門人。通仁壽四年﹐嘗一到長安﹐時徳林卒已九載矣﹐其書乃有予在長安﹐徳林請見﹐歸﹐援琴鼓《蕩》之什﹐門人皆г襟。關朗在太和中見魏孝文﹐自太和丁巳﹐至通生之年甲辰﹐蓋一百七年矣﹐而其書有問《禮》於關子明。《隋書薛道衡傳》稱道衡仁壽中﹐出爲襄州總管﹐至煬帝卽位﹐召還。《本紀》﹕仁壽二年九月﹐襄州總管周搖卒。道衡之出﹐當在此年也。通仁壽四年始到長安﹐是年髙祖崩﹐蓋仁壽末也。又《隋書》稱「道衡子收﹐初生卽出繼族父孺﹐養於孺宅﹐至於長成﹐不識本生。」其書有「內史薛公見子於長安﹐語子收曰﹕『汝往事之。』」用此三事推焉﹐則以房﹑杜輩爲門人﹐抑又可知矣。

△《元經》十卷

右隋王通撰﹐唐薛收傳﹐皇朝阮逸學。起晉惠帝太熙元年﹐終於陳亡。予從兄子逸仕安康﹐嘗得其本﹐歸而示四父﹐四父讀至「帝問哇鳴」﹐哂其陋曰「六籍奴婢之言不爲過」。按《崇文》無其目疑逸依爲之。

△《帝範》一卷

右唐太宗撰。凡十二篇﹐今存者六篇。貞觀末﹐著此書以賜髙宗。且曰「修身治國﹐備在其中。一旦不諱﹐更無所言矣。」其末頗以汰侈自咎﹐以戒髙宗﹐俾勿效已。殊不知閨門之內﹐﹛斬心﹜徳甚多﹐豈特太侈而已哉﹗武后之立﹐實有自來。不能身教﹐多言奚益﹐悲夫﹗

△《臣範》二卷

右唐則天皇后武氏撰。「範」或作「軌」。武氏稱制時﹐嘗詔天下學者習之﹐尋廢。本十篇﹐今闕其下五篇。

△《大和辧謗略》三卷

右唐李徳裕撰。先是﹐唐次撰《辧謗略》。至大和中﹐文宗詔徳裕﹑裴等續益唐事﹐刪爲三卷﹐上之。

△《法語》二十卷

右南唐劉鶚撰。鶚﹐甲戌歲擢南唐進士第﹐實開寶七年也。著書凡八十一篇﹐言治國立身之道。徐鉉爲之序。

△《聱隅子欷瑣微論》十卷

右皇朝黃撰。聱隅子﹐自號也。其敍略曰「聱隅者﹐物之名﹔欷者﹐瑣微者﹐述之之謂﹐故以名其書。」

△《弟子記》一卷

右皇朝劉敞原父撰。記其門人答問之言。楊忄造﹑王安石之徒書名﹐王深甫﹑歐陽永叔之徒書字。

△《潛虛》一卷

右皇朝司馬光君實撰。光擬《太玄》撰此書﹐以五行爲本﹐五五相乘爲二十五﹐兩之得五十。首有气﹑體﹑性﹑名﹑行﹑變﹑解七圖﹐然其辭有闕者﹐蓋未成也。其手寫艸槁一通﹐今在子健侄房。

△《周子通書》一卷

右皇朝周惇頤茂叔撰。茂叔師事鶴林寺僧壽涯﹐以其學傳二程﹐遂大顯於世。此其所著書也。

△《正蒙書》十卷

右皇朝張載子厚撰。張舜民嘗乞追贈載於朝云。橫渠先生張載著書萬言﹐名曰「正蒙」。陰陽變化之端﹐仁義道徳之理﹐死生性命之分﹐治亂國家之經。罔不究通。方之前人﹐其孟軻﹑揚雄之流乎﹖此書是也。初無篇次﹐其後門人蘇丙等區別成十七篇云。

△《帝學》十卷

右皇朝範祖禹編纂自古賢君下迨祖宗務學事迹爲一篇﹐以勸講。淳夫﹐元時在講筵八年。詰旦當講﹐前一夕﹐正衣冠儼然如在上前﹐命子弟侍坐﹐先按講其說。平時語若不出諸口﹐及當講﹐開列古義﹐仍參之時事﹐以爲勸戒。其音瑯然﹐聞起興起。東坡嘗曰「淳夫講書﹐言簡義明﹐粲然成文章﹐爲今講官第一。

△《漁樵對問》一卷

右皇朝張載撰。設爲答問﹐以論陰陽化育之端性命道徳之奧云。邵氏言其祖之書也﹐當考。

△《程氏雜說》十卷

右皇朝程頤正叔門人雜記其師之言。

△《信聞記》一卷

右皇朝張載撰。雜記經傳之義及辧釋老之失。

△《理窟》二卷

右題曰金華先生﹐未詳何人。蓋爲二程﹑張氏之學者。

△《儒言》一卷

右從父詹事公撰。其書蓋辧正王安石之學違僻者。

●卷十一

◎道家類

△《鬻子》一卷

右楚鬻熊撰。按《漢志》云「爲周師﹐自文王以下問焉。周對爲楚祖。」凡二十二篇。今存者十四篇。唐逢行注﹐永徽中上於朝。敍稱見文王時行年九十﹐而書載周公封康叔事﹐蓋著書時百餘歲矣。

△《老子道徳經》二卷

右李耳撰。以周平王四十二年授關尹喜﹐凡五千七百四十有八言﹐八十一章﹐言道徳之旨。予嘗學焉﹐通其大旨而悲之。蓋不幸居亂世尢懼者所爲之書乎﹖不然﹐何其求全之甚也﹗古之君子應世也﹐或知或愚﹐或勇或怯﹐惟其當之爲貴﹐初不滯於一曲也。至於成敗死生﹐則以爲有命﹐非人力所能及﹐不用知於其間以求全﹐特隨其所遇而處之以道耳。是以臨禍福得喪﹐而未當有尢懼之心焉。今耳之書則不然﹐畏明之易ウ﹐故守以昏﹔畏寵之必張﹐故不辭辱﹔畏剛之折﹐則致柔﹔畏直之挫﹐則致曲﹔畏厚亡也﹐則不敢多藏﹔畏盈溢也﹐則不如其已﹔旣貴矣﹐畏其咎﹐故退﹔功成矣﹐畏其去﹐故不居。凡所以知雄守雌﹐知白守黑﹐以懦弱謙下爲道者﹐其意蓋曰﹕不如是﹐則不免於咎矣。用此觀之﹐豈非所謂求全也哉﹖嗟夫﹗人惟有意於求全﹐故中懷尢懼﹐先事以謀﹐而有所不敢爲﹔有所不敢爲﹐則其蔽大矣。此老子之學﹐𨿽深約博大﹐不免卒列於百家﹐而不爲天下達道歟﹖因以諸家本參校﹐其不同者近二百字﹐互有得失﹐乙者五字﹐注者五十五字﹐塵者三十八字。其間徽宗禦注最異。諸本云「天下柔弱莫過於水﹐而攻堅彊者莫之能勝﹐以其無能易之。」而禦注作﹕「天下莫柔弱於水﹐而攻堅彊者莫之能先﹐以其無以易之也。」諸本云「恬淡爲上﹐勝而不美﹐而美之者﹐是樂殺人者﹐不可得志於天下矣。吉事尙左﹐凶事尙右。偏將軍處左﹐上將軍處右﹐言以喪禮處之。」禦注作﹕「恬淡爲上﹐故不美也。若美﹐必樂之。樂之者﹐是樂殺人也。夫樂殺人者﹐不可得志於天下矣。故吉事尙左﹐凶事尙右。偏將軍處左﹐上將軍處右﹐言居上則以喪禮處之。」其不同至如此。

△《河上公注老子》二卷

右河上公注。太史公稱河上丈人通《老子》﹐再傳而至蓋公。蓋公卽齊相曹參師也。而晉葛洪曰「河上公者﹐莫知其姓名。漢教文時居河之濱﹐侍郎裴楷言其通《老子》。孝文詣問之﹐卽授《素書》《道徳經章句》二卷。」兩說不同﹐當從太史公也。其書頗言吐故納新﹑按摩導引之術﹐近神仙家。劉子玄稱其非眞﹐殆以此歟﹖傅奕謂「常善救人﹐故無棄人﹔常善救物﹐故無棄物」四句﹐古本無有﹐獨得於公耳。

△《明皇老子注二卷疏》六卷

右唐玄宗撰。玄宗旣爲《注》二卷﹐又爲《疏》六卷。天寶中﹐加號《玄邁道徳經》﹐世不稱焉。又頗增其辭﹐如「而貴食母」作「兒貴求食於母」之類。「貴食母」者﹐嬰兒未孩之義。諸侯之子﹐以大夫妻爲食母增之贅矣。

△《三十家注老子》八卷

右唐蜀郡岷山道士張君相集河上公﹑嚴遵﹑王弼﹑何晏﹑郭象﹑鍾會﹑孫登﹑羊﹑羅什﹑盧裕﹑劉仁會﹑顧歡﹑陶隱居﹑松靈仙人。裴處恩﹑杜弼﹑《節解》﹑張憑﹑張嗣﹑臧玄靜﹑大孟﹑小孟﹑竇略﹑宋文明﹑褚糅﹑劉進喜﹑蔡子晃﹑成玄英﹑車惠弼等注。君相稱三十家﹐而列其名止二十有九﹐蓋君相自爲一家言並數之爾。君相﹐不知何時人﹐而謂成玄英爲皇朝道士﹐則唐天寶後人也。以「絕學無憂」一句﹐附「絕聖棄知」章末﹐以「惟之與阿」別爲一章﹐與諸本不同。

△《老子指歸》十三卷

右漢嚴遵君平撰﹐谷神子注。其章句頗與諸本不同﹐如以「曲則全」章末十七字爲後章首之類。按《唐志》有嚴遵《指歸》四十卷。馮廓注《指歸》十三卷。此本卷數與廓注同﹐其題谷神子而不顯姓名﹐疑卽廓也。

△《老子略論》一卷

右魏王弼撰﹐凡十有八章。景迂云﹐弼有得於《老子》而無得於《易》﹐注《易》資於《老子》﹐而《老子論》無資於《易》﹐則其淺深之效可見矣。

△《禦注老子》二卷

右徽宗禦撰。或云鄭居中視艸﹐未祥。

△《溫公道徳論述要》二卷

右皇朝司馬光撰。光意謂道﹑徳連體﹐不可偏舉﹐故廢《道經》《徳經》之名﹐而曰《道徳論》。《墓志》載其目。「無名天地之始﹐有名萬物之母﹐常無欲以觀其妙﹐常有欲以觀其徼」﹐皆於「無」與「有」下斷句﹐不與先儒同。

△《王安石注老子》二卷﹐《王注》二卷﹐《呂惠卿注》二卷﹐《陸佃注》二卷﹐《劉仲平注》二卷

右皇朝王安石介甫注。介甫平生最喜《老子》﹐故解釋最所致意。首章皆斷「無」﹑「有」作一讀﹐與溫公同。後其子及其徒呂惠卿﹑陸佃﹑劉仲平皆有《老子注》。

△《呂氏老子注》二卷

右皇朝呂大臨撰。其意以老氏之學合有無謂之玄﹐以爲道之所由出﹐蓋至於命矣。其言道體﹐非獨智之見﹐孰能臻此﹖求之終篇﹐膠於聖人者蓋寡﹐但不當以聖知仁義爲可絕棄耳。

△《劉巨濟注老子》二卷

右皇朝劉涇巨濟注。涇﹐蜀人。篤志於學﹐文詞奇偉。早登蘇子瞻之門﹐晚受知於蔡京﹐除太學博士。

△《李暹注文子》十二篇

右李暹注。其傳曰姓辛氏﹐葵丘濮上人﹐號曰計然範蠡師事之。本受業於老子﹐錄其遺言﹐爲十二篇云。按劉向錄《文子》九篇而已。《唐志》錄暹注﹐與今篇次同﹐豈暹析之歟﹖顏籀以其「與孔子並時﹐而稱周平王問﹐疑依者」。然三代之書﹐經秦火而存者﹐其錯亂參差類如此。《爾雅》﹐周公作也﹐而有「張仲孝友」。列子﹐鄭穆公時人﹐而有「子陽飠鬼粟」是也。李暹師事僧般若流支﹐蓋元魏人也。

△《默希子注文子》十二卷

右默希子者﹐唐徐靈府自號也。靈府謂文子周平王時人。

△《朱玄注文子》十二卷

右唐朱玄注。闕《符言》一篇﹐或取默希《注》補焉。

△《張湛注列子》八卷

右鄭列禦寇撰。劉向校定八篇﹐云「繆公時人﹐學本於黃帝老子﹐淸虛無爲﹐務崇不競﹐其寓言與莊周類」。晉張湛注。唐號《沖虛眞經》。皇朝加﹐加「至徳」之號。《力命篇》言壽夭不存於葆養﹐窮達不系乎智力﹐皆天之命。《楊朱篇》言肆耳目之欲﹐而不卹生之危﹐縱酒色之娛而不顧名之鬼﹐是之謂制命於內。劉向以「二義乖背﹐不似一家之言」。予以爲非也道家之學﹐本謂世衰道喪﹐物僞滋起﹐或騁智力以圖利﹐不知張毅之走髙門﹐竟以病殞﹔或背天眞以徇名﹐不知伯夷之在首陽﹐因以餒終。是以兩皆排擯﹐欲便好利者不巧詐以干名﹐好名者不矯妄以失性爾﹐非不同也。𨿽然﹐儒者之道則異乎是﹐𨿽壽夭窮達之非人力也﹐必修身俟焉﹐以爲巖墻之下而死者﹐非正命也。𨿽知耳目之於聲色有性焉﹐以爲其樂也外而不易吾內。嗚呼﹐以此自爲﹐則爲愛已﹐以此教人﹐則爲愛人。儒者之道所以萬世而無獘歟﹖

△《列子釋文》一卷

右唐殷敬順撰。敬順嘗爲當塵丞。

△《郭象注莊子》十卷

右莊周撰﹐晉郭象注。周爲蒙漆園吏。按《漢書志》本五十二篇﹐晉向秀﹐郭象合爲三十三篇﹕《內篇》八﹐《外篇》十五﹐《雜篇》十一。唐世號《南華眞經》。自孔子沒﹐天下之道術日散。老聃始著書垂世﹐而虛無自然之論起。周又從而羽翼之﹐掊擊百世之聖人﹐殫殘天下之聖法而不忌﹐其言可謂反道矣。自荀卿﹑揚雄以來﹐諸儒莫不閉之﹐而放者猶自謂遊方之外﹐尊其學以自肆。於是乎禮教大壞﹐戎狄亂華﹐而天下橫流﹐兩晉之禍是已。自熙寧﹑元丰之後﹐學者用意過中﹐見其書末篇論天下之道術﹐𨿽老聃與其身皆列之爲一家而不及孔子﹐莫不以爲陽訁此孔子而陰尊焉﹐遂引而內之﹐殊不察其言之指歸宗老氏耶﹐宗孔氏耶﹖旣曰宗老氏矣﹐詎有陰助孔子之理也耶﹖至其論道術而有是言﹐蓋不得已耳。夫盜之暴也﹐又何嘗不知主人之爲主人耶﹖顧可以其知及此﹐遂以爲尊我﹐開關揖而進之乎﹖竊懼夫之過乎兩晉也。

△《成玄英莊子疏》三十三卷

右唐成玄英撰。本郭象注﹐爲之疏義。玄英﹐字子實﹐陜州人﹐隱居東海。貞觀五年﹐召至京師﹐加號西華法師。永徽中﹐流郁州。書成﹐道士王元慶邀文學賈鼎就授大義。序云﹕周字子休﹐師長桑公子。《內篇》理深﹐故別立篇目。《外篇》《雜篇》﹐其題取篇首二字而已。

△《文如海莊子疏》十卷

右唐文如海撰。如海﹐明皇時道士也。以郭象注放乎自然而絕學習﹐失莊生之旨﹐因再爲之解。凡九萬餘言。

△《呂吉甫注莊子》十卷

右皇朝呂惠卿撰。吉甫﹐惠卿字也。

△《王元澤注莊子》十卷

右皇朝王撰。元澤﹐其字也。

△《東坡廣成子解》一卷

右皇朝蘇軾撰。軾取《莊子》中「黃帝問道於廣成子」一章﹐爲之解。景迂嘗難之。其序略曰「某晚玷先生薦賢中﹐安敢與先生異論﹖然先生許我不苟同﹐翰墨具在。」

△《冠子》八卷

右班固載﹕「冠子﹐楚人。居深山﹐以羽爲冠。」著書成編﹐因以名之。至唐韓愈稱愛其《博選》《學問篇》﹐而柳宗元以其多取賈誼《賦》﹐非斥之。按《四庫書目》﹕《冠子》三十六篇﹐與愈合﹐已非《漢志》之舊。今書乃八卷﹐前三卷十三篇﹐與今所傳《墨子》書同。中三卷十九篇﹐愈所稱兩篇皆在﹐宗元非之者﹐篇名《世兵》﹐亦在。後兩卷有十九篇﹐多稱引漢以後事﹐皆後人雜亂附益之。今削去前﹑後五卷﹐止存十九篇﹐庶得其眞。其辭雜黃老刑名﹐意皆鄙淺﹐宗元之評蓋不誣。

△《亢倉子》二卷

右唐柳宗元曰「太史公爲《莊周列傳》﹐稱其爲書﹐《畏累》《亢桑子》﹐皆空言無事實。今世有《亢桑子》書﹐其首篇出《莊子》而益以庸言﹐蓋周所云者尙不能有事實﹐又況取其語而益之者﹖其爲空言尢也。劉向﹑班固錄書無《亢倉子》﹐而今之爲術者﹐乃始爲之傳注﹐以教於世﹐不亦惑乎﹗」按大唐天寶元年﹐詔號《亢桑子》爲《洞靈眞經》然求之不獲。襄陽處士王士元謂《莊子》作《庚桑子》﹐太史公《列傳》作《亢倉子》﹐其實一也。取諸子文義類者﹐補其亡。今此書乃士元補亡者﹐宗元不知其故而遽掊擊之﹐可見其銳於譏議也。其書多作古文奇字﹐豈內不足者﹐必假外飾與﹖何璨注。

△《素書》一卷

右題黃石公著﹐凡一千三百六十六言。其書言治國治家治身之道﹐而亂無統﹐蓋采諸書以成之者也。

△《無盡居士注素書》一卷

右皇朝張商英注。商英稱《素書》凡六篇。按《漢書》黃石公圯上授子房﹐世人多以《三略》爲是﹐蓋誤也。晉亂﹐有盜發子房冢﹐主枕中獲此書。商英之言﹐世未有信之者。

△《七賢注陰符經》一卷﹐《李筌注陰符經》一卷

右唐少室山布衣李筌注﹐云「《陰符經》者﹐黃帝之書。或曰受之廣成子﹐或曰受之玄女﹐或曰黃帝與風後﹑玉女論陰陽六甲﹐退而自著其事。陰者暗也﹐符者合也。天機暗合於事機﹐故曰『陰符』。」皇朝黃庭堅魯直嘗跋其後﹐云「《陰符》出於李筌。熟讀其文﹐知非黃帝書也。蓋欲其文奇古﹐反詭譎不經﹐蓋揉雜兵家語﹐又妄說太公﹑範蠡﹑鬼谷﹑張良﹑諸葛亮訓注﹐尢可笑。惜不經柳子厚一掊擊也。」

△《天機子》一卷

右不著撰人。凡二十五篇。或曰一名《陰符二十四機》﹐諸葛亮撰。予觀其詞旨﹐殆李筌所爲爾﹐之孔明也。載《道藏》中。

△《無能子》三卷

右不著撰人。唐光啟三年﹐天子在褒。寓三輔景氏捨﹐成書三十篇﹐述老莊自然之旨﹐《總目》錄之於道家。

△《四子治國樞》四卷

右唐範幹九集。「四子」謂莊子﹑文子﹑列子﹑亢倉子。其意以爲黃﹑老之道﹐內足以修身﹐外足以治國。周王得文子之言﹐趙王納莊周之論﹐皆能興邦致治﹐故采其書有益治道者﹐分爲二十門。

◎法家類

△《管子》二十四卷

右劉向所定﹐凡八十六篇﹐今亡十篇。世稱齊管仲撰。杜佑《指略序》云「唐房玄齡注。其書載管仲將沒﹐對桓公之語﹐疑後人續之。而注頗淺陋﹐恐非玄齡﹐或云尹知章也。」管鐘九合諸侯﹐以尊王室﹐而三歸反坫﹐僭擬邦君﹐是以孔子許其仁﹐而陋其不知禮。議者以故謂仲但知治人而不知治己。予讀仲書﹐見其謹政令﹐通商機均力役﹐盡地利﹐旣爲富彊﹐又頗以禮義廉恥化其國俗。如《心術》《白心》之篇﹐亦嘗側聞正心誠意之道。其能一匡天下﹐致君爲五伯之盛﹐宜矣。其以汰侈聞者﹐蓋非不知之﹐罪在於志意易滿﹐不能躬行而已。孔子云爾者﹐大抵古人多以不行禮爲不知禮﹐陳司敗譏昭公之言亦如此。然則其爲書固無不善也﹐後之欲治者庶幾之﹐猶可以制四夷而安中國﹐學者何可忽哉﹗因爲是正其文字而辧其間訓云。

△《韓非子》二十卷

右韓非撰。非﹐韓之諸公子也。喜刑名法術之學﹐作《孤憤》《五蠹》《說林》《說難》十餘萬言。秦王見其書﹐嘆曰「得此人﹐與之遊﹐死不恨矣。」急攻韓﹐得非。後用李斯之毀﹐下吏使自殺。書凡五十五篇。其極刻無誠悃﹐謂夫婦父子舉不足相信﹐而有《解老》《諭老篇》﹐故太史公以爲大要皆原於道徳之意。夫老子之髙矣﹐世皆怪其流裔何至於是﹐殊不知老子之書﹐有「將欲歙之必固張之﹔將欲弱之﹐必固彊之﹔將欲廢之﹐必固興之﹔將欲奪之﹐必固與之」及「欲上人者﹐必以其言下之﹔欲先人者﹐必以其身後之」之言﹐乃詐也。此所以一傳而爲非歟。

△《商子》五卷

右秦公孫鞅撰。鞅﹐衛之庶孽﹐好刑名之學。秦孝公委之以政﹐遂致富彊﹐後以後誅。鞅封於商﹐故以名其書。本二十九篇﹐今亡者三篇。太史公旣論鞅刻薄少恩﹐又讀鞅開塞書﹐謂與其行事相類﹐卒受惡名﹐有以也。《索隱》曰「開謂刑嚴峻則政化﹐開塞謂布恩惠則政化塞。」今考其書﹐司馬貞蓋未嘗見之而妄爲之說耳。《開塞》乃其第七篇

﹐謂道塞久矣﹐今欲開之﹐必刑九而賞一。刑用於將過﹐則大邪不生﹐賞施於告姦﹐則細過不失。大邪不生﹐細過不失﹐則國治矣。由此觀之﹐鞅之術無他﹐特恃告訐而止耳。故其法不告姦者與降敵同罰﹐告姦者與殺敵同賞﹐此秦俗所以日壞﹐至於父子相夷﹐而鞅不能自脫也。太史公之言﹐信不誣也。

△《名家類尹文子》二卷

右周尹文撰﹐仲長氏所定。序稱文富齊齊宣王時居稷下﹐學於公孫龍﹐龍稱之。而《前漢藝文志》敍此書在龍書上。顏師古謂文嘗說齊宣王﹐在龍之前。《史記》云公孫龍客於平原君﹐君相趙惠文王﹐文王元年﹐齊宣王沒已四十餘歲。矣則知文非學於龍者也。今觀其書﹐𨿽專言刑名﹐然亦宗六藝﹐數稱仲尼﹐其叛道者蓋鮮。豈若龍之不宗賢聖﹑好怪妄言哉﹗李獻臣云「仲長氏﹐統也。熙伯﹐繆襲字也。」《傳》稱統卒於獻帝遜位之年﹐而此云「黃初末到京師」﹐豈史之誤乎﹖此本富順李氏家所藏者﹐謬誤殆不可讀﹐因爲是正其甚者﹐疑則闕焉。

△《鄧析子》二卷

右《鄧析》二篇。文字訛缺﹐或以「繩」爲「澠」﹐以「巧」爲「功」﹐頗爲是正其謬﹐且撮其旨意而論之。曰﹕先王之世﹐道徳修明﹐以仁爲本﹐以義爲輔。誥命謨訓則著之《書》﹐諷頌箴規則寓之《詩》《禮》《樂》以彰善﹐《春秋》以懲惡﹐其始𨿽若不同而其歸則合。猶天地之勢殊而育物之化均﹐寒暑之气異而成歲之功一﹐豈非出於道徳而然邪﹗自文﹑武旣沒﹐王者不作﹐道徳晦昧於天下而仁義幾於熄。百家之說蜂起﹐各求自附於聖人﹐而不見夫道之大全﹐以其私知臆說﹐訁華世而惑眾。故九流皆出於晚周﹐其言各有所長而不能無所失。其長蓋或有見於聖人﹐而所失蓋各奮其私知﹐故明者審取捨之而已。然則析之書豈可盡廢哉﹗《左傳》曰「駟殺析而用其《竹刑》。」班固錄析書於名家之首﹐則析之學﹐蓋兼名﹑法家也。今其書大旨訐而刻﹐眞其言也﹐無可疑者。而其間時取他書﹐頗雜不倫﹐豈後人附益之歟﹖

△《人物志》三卷

右魏邯鄲劉劭孔才撰﹐僞涼惇煌劉丙注。以人之材器志尙不同﹐當以「九徽」﹑「八觀」﹐審察而任使之。凡十二篇。劭﹐郤虜所薦。虜﹐譖殺孔融者﹐不知在劭書爲何等﹐而劭受其知也。

◎墨家類

△《墨子》五十卷

右宋墨翟撰。戰國時﹐爲宋大夫﹐著書七十一篇﹐以「貴儉」﹑「兼愛」﹑「尊賢」﹑「右鬼」﹑「非命」﹑「上同」爲說。荀﹑孟皆非之﹐而韓愈獨謂「辧生於末學﹐非二師之道本然也。」

△《晏子春秋》十二卷

右齊晏嬰也。嬰相景公﹐此書著其行事及諫諍之言。昔司馬遷讀而髙之﹐而莫知其所以爲書。或曰晏子爲而人接焉﹐或曰晏子之後爲之。唐柳宗元謂遷之言不然﹐以爲「墨子之徒有齊人者爲之。墨好儉﹐晏子以儉名於世﹐故墨子之徒尊著其事﹐以增髙爲已術者。且其旨多尙同﹑兼愛﹑非樂﹑節用﹑非厚葬久喪﹑非儒﹑明鬼﹐皆出《墨子》﹐又往往言墨子聞其道而稱之﹐此甚顯白。自向﹑歆﹑彪﹑周皆錄之儒家﹐非是。後宜列之墨家。」今從宗元之說云。

◎縱橫家類

△《鬼穀子》三卷

右鬼谷先生撰。按《史記》﹐戰國時隱居穎川陽城之鬼谷﹐因以自號。長於養性治身﹐蘇秦﹑張儀師之。敍謂此書卽授之二子者﹐言捭闔之術﹐凡十三章。《本經》《持樞》《中經》三篇﹐梁陶弘景注。《隋志》以爲蘇秦書﹐《唐志》以爲尹知章注﹐未知孰是。陸龜蒙詩謂鬼谷先生名訁利﹐不詳所從出。柳子厚嘗曰「劉向班固錄書無《鬼穀子》。《鬼穀子》後出﹐而峭薄﹐恐其言妄亂世難信﹐尢者晚乃益出《七術》﹐怪謬異甚﹐言益隘﹐使人猖狂失守。」來鵠亦曰「鬼穀子昔教人詭紿激訐﹐揣測忄僉滑之術﹐悉備於章旨﹐六國時得之者﹐惟儀﹑秦而已。始捭闔﹑飛箝﹐實今之常態。」是知漸漓之後﹐不讀鬼穀子書者﹐其行事皆若自然符合也。昔倉頡造字﹐鬼爲之哭。不知鬼谷作是書﹐鬼復何爲邪﹖世人欲知鬼穀子者﹐觀二子言略盡矣。故掇其大要﹐著之篇首。

△《戰國策》三十三卷

右漢劉向校定三十三篇。東﹑西周各一﹐秦五﹐齊六﹐楚﹑趙﹑魏各四﹐韓﹑燕各三﹐宋衛﹑中山各一。舊有五號﹐向以爲皆戰國時遊士策謀﹐攺定今名。其事則上繼春秋﹐下訖楚﹑漢之起﹐凡二百四十五年之間。《崇文總目》多闕﹐至皇朝曾鞏校書﹐訪之士大夫家﹐其書始復完。漢髙誘注﹐今止十篇﹐余逸。歷代以其記諸國事﹐載於史類。予謂其紀事不皆實錄﹐難盡信﹐蓋出學縱橫者所著﹐當附於此。

●卷十二

◎雜家類

△《呂氏春秋》二十六卷

右秦呂不韋撰﹐後漢髙誘注。按《史記不韋傳》云﹕不韋相秦﹐招致辧士﹐厚遇之。使人人著所聞﹐集論以爲八覽﹑六論﹑十二紀﹐二十餘萬言﹐以爲備天地萬物古今之事﹐號曰《呂氏春秋》。布咸陽市門﹐懸千金其上﹐有能增損一字者予之﹐時人無增損者。髙誘以爲非不能也﹐畏其勢耳。昔《張侯論》爲世所貴﹐崔浩《五經注》﹐學者尙之。二人之勢﹐猶能使其書傳如此﹐況不韋權位之盛﹐學者安敢牾其意而有所更易乎﹖誘之言是也。然十二紀者﹐本周公書﹐後儒置於《禮記》﹐善矣。而目之爲「呂令」者﹐誤也。

△《淮南子》二十一卷

右漢劉安撰。淮南厲王長子也。襲封﹐招致儒士賓客講論道徳﹐總統仁義﹐著內書二十一篇﹐號曰《鴻烈》。鴻﹐大也﹔烈﹐明也。以爲大明道之言也。避父諱﹐以「長」爲「修」。後漢許愼注。愼自名注曰「記上」。今存《原道》《ㄈ眞》《天文》《墜形》《時則》《覽冥》《精神》《本經》《主術》《繆稱》《齊俗》《道應》《論》《詮言》《兵略》《說山》《說林》等十七篇。《李氏書目》亦云第七﹑第十九亡﹐《崇文目》則云存者十八篇。蓋《李氏》亡二篇﹐《崇文》亡三篇。家本又少其一﹐俟求善本是正之。

△《子華子》十卷

右其傳曰「子華子﹐程氏﹐名本﹐晉人也。」劉向校定其書。按《莊子》稱「子華子見韓昭侯」﹐陸徳明以爲魏人﹐旣不合。又《藝文志》不錄《子華子》書。觀其文辭﹐近世依爲之者也。其書有「子華子爲趙簡子不悅」﹐又有「秦襄公方啟西戎﹐子華子觀政於秦。」夫秦襄之卒在春秋前﹐而趙簡子與孔子同時﹐相去幾二百年﹐其牾類如此。且多用《字說》﹐謬誤淺陋﹐殆元丰以後舉子所爲耳。

△《孔叢子》七卷

右楚孔鮒撰。鮒﹐字子魚﹐孔子八世孫也。仁陳勝﹐爲博士﹐以言不見用﹐目疾而退﹐論集其先仲尼﹑子思﹑子上﹑子髙﹑子順之言及己之行事﹐名之曰《孔叢子》﹐凡二十一篇。叢之爲言聚也。《邯鄲書目》云「一名《盤盂》﹐取事雜也。至漢﹐孔臧又以其所著賦與書﹐謂之《連叢》﹐附於卷末﹐凡十篇。嘉中﹐宋咸爲之注。」按《漢志》無《孔叢子》﹐而儒家有《孔臧》十篇﹐雜家有孔甲《盤盂書》二十六篇。其注謂「孔甲﹐黃帝史。或曰夏帝﹐疑皆非。」今此書一名《盤盂》《獨治篇》又云鮒或稱孔甲﹐《連叢》又出孔臧。意者《孔叢子》卽《漢志》孔甲《盤盂書》﹐而亡六篇﹔《連叢》卽《漢志》孔臧收﹐而其子孫或續之也。《崇文總目》亦錄於雜家﹐今從之。

△《風俗通義》十卷

右漢應劭撰。劭﹐字仲遠﹐奉之子。篤學﹐博覽多聞。靈帝時舉孝廉﹐仕至泰山太守。撰《風俗通》以辧物名號﹐釋時俗嫌疑。文𨿽不典﹐世服其洽聞。

△《論衡》三十卷

右後漢王充仲任撰。充好論說﹐始如詭異﹐終有實理。以俗儒守文﹐多失其眞﹐乃閉門潛思﹐戶牖墻壁﹐各置刀筆﹐著《論衡》八十五篇﹐釋物類同異﹐正時俗嫌疑。後蔡邕得之﹐祕玩以爲談助云。世謂漢文章溫厚爾雅﹐及其東也已衰。觀此書與《潛夫論》《風俗通義》之類﹐比西京諸書驟不及遠甚﹐乃知世人之言不誣。

△《抱朴子外篇》十卷

右晉葛洪稚川撰。自號抱朴子﹐博聞深洽﹐江左絕倫﹐著書甚富。言黃白之事者﹐名曰《內篇》﹐其餘《外篇》。《晉書》﹕內外通有一百一十六篇﹐今世所傳者﹐四十篇而已。《外篇》頗言君臣理國用刑之道﹐故附於雜家云。

△《金樓子》十卷

右梁元帝繹撰。書十篇﹐論歷代興亡之迹﹐《箴戒》《立言》《誌怪》《雜說》《自敍》《著書》《聚書》﹐通曰「金樓子」者﹐在藩時自號。

△《劉子》三卷

右齊劉書孔昭撰﹐唐袁政注。凡五十五篇。言修心治知之道﹐而辭頗俗薄。或以爲劉勰﹐或以爲劉孝標﹐未知孰是。

△《長短經》十卷

右唐趙蕤撰。《北夢瑣言》云﹕蕤﹐梓州鹽亭人。博學韜鈐﹐長於經世。夫婦俱有隱操﹐不應辟召。論王伯機權正變之術。第十卷

載陰謀﹐家本闕﹐今存者六十四篇。

△《意林》三卷

右唐馬總會元撰。初﹐梁穎川庾仲容取諸家書﹑術數雜說凡一百七家﹐抄其要語﹐爲三十卷﹐總以其繁略失中﹐增損成三軸。前有戴叔倫﹑楊伯存兩序。

△《炙轂子雜錄注解》五卷

右唐王撰。《二儀實錄》《古今注》載事物之始﹐《樂府題解》載樂府所由起。輯纂數家之言﹐正誤補遺﹐削冗並歸一編。

△《致理書》十卷

右唐朱朴撰。幹寧中﹐爲國子《毛詩》博士﹐論述時務凡五十篇上之。辭如近時策斷之類﹐迂緩不切﹐與馬周所建明不啻霄壤矣。昭宗善其言﹐用太宗擢周故事拔爲相﹐徒以益亂﹐可嘆也。

△《事始》三卷

右唐劉孝孫等撰。太宗命諸王府官以事名類﹐推原初始﹐凡二十六門﹐以教始學諸王。《易大傳》自始作八卦﹐至綱罟﹑耒﹤耒呂﹥﹑臼杵之微﹐皆記其本起。《檀弓》所述﹐亦皆物之初也。然則《事始》之書﹐當擊之儒。今以其所取不一﹐故附於雜家。

△《續事始》五卷

右僞蜀馮鑑廣孝孫所著。

△《事原錄》三十卷

右皇朝朱繪撰。其書《事始》之類也。

△《宋齊丘化書》六卷

右僞唐宋齊丘子嵩撰。張耒文潛嘗題其後﹐云「齊丘之智﹐特犬鼠之雄耳﹐蓋不足道。其爲《化書》﹐𨿽皆淺機小數﹐亦微有以見於黃老之所謂道徳﹐其能成功﹐有以也。文章頗亦髙簡﹐有可喜者。其言曰﹕『君子有奇智天下不親。』𨿽聖人出﹐斯言不廢。」

△《格言》五卷

右僞唐韓熙載叔言撰。熙載以經濟自任﹐乃著書二十六篇﹐論古今王霸之道﹐以干李煜。首言陽九百六之數及五運疊興事﹐其雜如此。有門生舒雅序。

△《兩同書》兩卷

右唐羅隱撰。隱謂老子養生﹐孔子訓世﹐因本之著《內》《外篇》各五。其曰《兩同書》者﹐取兩者同出而異名之意也。

△《物類相感志》十卷

右皇朝僧贊寧撰。采經籍傳記物類相感者志之。分天﹑地﹑人﹑物四門。贊寧﹐吳人﹐以博物稱於世。柳如京﹑徐騎省與之遊﹐或就質疑事。楊文公﹑歐陽文忠公亦皆知其名。

△《王氏雜說》十卷

右皇朝王安石介甫撰。蔡京爲《安石傳》﹐其略曰「自先王澤竭﹐國異家殊。由漢迄唐﹐源流浸深。宋興﹐文物盛矣﹐然不知道徳性命之理。安石奮乎百世之下﹐追堯﹑舜﹑三代﹐通乎晝夜陰陽所不能測而入於神。初著《雜說》數萬言﹐世謂其言與孟軻相上下﹐於是天下之士﹐始原道徳之意﹐窺性命之端云。」所謂《雜說》﹐卽此書也。以京之誇至如此﹐且不知所謂「通乎晝夜陰陽所不能測而入於神」者﹐爲何等語﹐故著之。

△《汲世論》一卷

右未詳何人所著。多稱元間事﹐且喜論兵﹐疑呂氏書也。凡十門。

△《馭臣鑑古》二十卷

右皇朝鄧綰撰。綰﹐元丰中爲中丞﹐獻之朝。未幾﹐坐操心頗僻﹐賦性姦回﹐論事薦人﹐不循分守﹐貶。

△《農家類齊民要術》十卷

右元魏賈思勰撰。記民俗﹑歲時﹑治生﹑種蒔之事﹐凡九十二篇。農家者﹐本出於神農氏之學。孔子旣稱「禮義信足以化民﹐焉用稼」﹐以誚樊須﹐而告曾參以「用天之道﹐分地之利﹐爲庶人之孝」﹐言非不同﹐意者﹐以躬稼非治國之術﹐乃一身之任也。然則士之倦遊者﹐詎可不知乎﹖故今所取﹐皆種藝之書也。前世錄史部中有歲時﹐子部中有農事﹐兩類實不可分﹐今合之農家。又以《錢譜》其間﹐今以其不類﹐移附類書。

△《四時纂要》五卷

右唐韓諤撰諤。諤彳扁閱農書﹐取《廣雅》《爾雅》定土產﹐取《月令》《家令》敍時宜﹐采勝種樹之書﹐掇崔實試之法﹐兼刪韋氏《月錄》《齊民要術》﹐編成五卷。

△《保生月錄》一卷

右唐韋行規撰。分十二月﹐雜纂每月攝養﹑種藝﹑祈禳之術也。

△《歲華紀麗》四卷

右唐韓諤撰。分四時十二月節﹐序以事實﹐爲偶儷之句﹐附著之。

△《荊楚歲時記》四卷

右梁宗懍撰。其序云「傅玄之《朝會》﹐杜篤之《上已》﹐安仁《秋興》之敍﹐君道《娛蠟》之述﹐其屬辭則已洽﹐其比事則未弘﹐其率爲小記﹐以錄荊楚歲時。自元日至除夕﹐凡二十餘事。

△《輦下歲時記》一卷

右唐李綽撰。綽經黃巢之亂﹐避地蠻隅﹐偶記秦地盛事﹐傳諸晚學云。

△《國朝時令》十二卷

右皇朝賈昌朝撰。景初﹐復《禮記》舊文﹐其《唐月令》別行。三年﹐詔昌朝與丁度﹑李淑采國朝律曆典禮﹑百度昏曉﹑中星祠祀﹑配侑歲時施行﹐約《唐月令》定爲《時令》一卷﹐以備宣讀。後昌朝注爲十二卷﹐奏上頒行。

△《茶經》三卷

右唐太子文學陸羽鴻漸撰。載產茶之地﹑造作器具﹑古今故事﹐分十門。

△《顧渚山記》二卷

右唐陸羽撰。羽與皎然﹑朱放輩論茶﹐以顧渚爲第一。顧渚山在湖州﹐吳王夫差顧望﹐欲以爲都﹐故以名山。

△《煎茶水記》一卷

右唐張又新撰。其所嘗水凡二十種﹐因第其味之優劣。

△《茶譜》一卷

右僞蜀毛文錫撰。記茶故事。其後附以唐人詩文。

△《建安茶錄》三卷

右皇朝丁謂撰。建州研膏茶起於南唐﹐太平興國中始進禦。謂咸平中爲閩漕﹐監督州吏﹐創造規模﹐精致嚴謹﹐錄其園焙之數﹐圖繪器具及敍采制入貢法式。盧仝譏陽羨貢茶有「安知百萬億蒼生﹐墜在顚崖受辛苦」之句﹐余於謂亦云。

△《北菀拾遺》一卷

右皇朝劉異撰。北苑﹐建安地名﹐茶爲天下最。異慶曆初在吳興﹐采新聞﹐附於丁謂《茶錄》之末。其書言條磨調品之器甚備﹐以補謂之遺也。

△《補茶經》一卷﹐又一卷

右皇朝周絳撰。絳﹐祥符初知建州﹐以陸羽《茶經》不載建安﹐故補之。又一本有陳龜注。丁謂以爲茶侍不假水之助﹐絳則載諸名水雲。

△《試茶錄》二卷

右皇朝蔡襄君謨撰。襄﹐皇中修注﹐仁宗嘗面諭云「昨卿所進龍茶甚精」。襄退而記其烹試之法﹐成書二卷﹐進禦。世傳歐公聞君謨進小團茶﹐驚曰「君謨士人﹐何故如此。」

△《東溪試茶錄》一卷

右皇朝宋子安集拾丁﹑蔡之遺。東溪﹐亦建安地名。其序謂「七閩至國朝﹐艸木之異﹐則產葛茶﹑荔子﹔人物之秀﹐則產狀頭﹑宰相﹐皆前代所未有。以時而顯﹐可謂美矣。然其艸木厚味﹐不宜多食﹔其人物𨿽多知﹐難於獨任﹐亦地气之異」云。

△《呂惠卿建安茶記》一卷

右皇朝呂惠卿撰。

△《聖宋茶論》一卷

右徽宗禦制。

△《茶雜文》一卷

右集古今詩文及茶者。

△《竹譜》一卷

右戴凱之撰。凱之字慶預﹐武昌人。裒輯竹事﹐四字一讀﹐有韻﹐類賦頌。李邯鄲云「未詳何代人。」

△《┺譜》三卷

右皇朝僧惠崇撰。

△《平泉艸木記》一卷

右唐李徳裕撰。記其別墅奇花﹑異艸﹑樹石名品﹐仍以詠嘆其美者詩二十餘篇附於後。平泉﹐卽別墅地名。

△《荔支譜》一卷﹐《荔支故事》一卷

右皇朝蔡襄撰。記建安荔支味之品第﹐凡三十餘種﹐古今故事。

△《牡丹譜》一卷

右皇朝歐陽修撰。修初調洛陽從事﹐見其俗重牡丹﹐因著花品﹐凡三篇。

△《續酒譜》十卷

右唐鄭遨叟撰。輯古今酒事﹐以續王績之書。

△《忘懷錄》三卷

右皇朝元丰中夢溪丈人撰。所集皆飲食器用之式﹑種藝之方﹐可以資山居之樂者。或云沈括也。

△《酒經》三卷

右皇朝朱肱撰。記釀酒諸法並曲ろ法。

●卷十三

◎小說類

△《周盧注博物志》十卷﹐《盧氏注》六卷

右晉張華撰。載歷代四方奇物異事。兩本前六卷略同﹐無周氏注者稍多而無後四卷。周名日用。《西京賦》曰「小說九百﹐起自虞初。」周人也﹐其小說之來尙矣﹐然不過志蘿卜﹑紀譎怪﹑記談諧之類而已。其後史臣務采異聞﹐往往取之。故近時爲小說者﹐始多及人之善惡﹐甚者肆喜怒之私﹐變是非之實﹐以誤後世。至於譽桓溫而毀陶侃﹐褒盧札而貶陸贄者有之。今以誌怪者爲上﹐褒貶者爲下云。

△《世說新語》十卷﹐《重編世說》十卷

右宋劉義慶撰。梁劉孝標注。記東漢以後事﹐分三十八門。《唐藝文志》云「劉義慶《世說》八卷﹐劉孝標《續》十卷。」而《崇文總目》止載十卷﹐當時孝標續義慶元本八卷﹐通成十卷耳。家本有二﹕一極詳﹐一殊略。未知孰爲正﹐未知誰氏所定﹐然其目則同。劉知幾頗言非其實錄﹐予亦云。

△《殷蕓小說》十卷

右宋殷蕓撰。述秦﹑漢以來雜事。予家本題曰「劉飠束」﹐李淑以爲非。

△《述異記》二卷

右梁任撰。家藏書三萬卷。天監中﹐采輯前代之事﹐算新《述異》﹐皆時所未聞﹐將以資後來屬文之用﹐亦博物之意。《唐志》以爲祖同所作﹐誤也。

△《卓異記》一卷

右唐李翺撰﹐或題云陳翺。開成中﹐在襄陽﹐記唐室功業殊異者﹐二十七類。

△《異聞集》十卷

右唐陳翰編。以傳記所載唐朝奇怪事﹐類爲一書。

△《博異志》一卷

右題曰谷神子纂。序稱其書頗箴規時事﹐故隱姓名。或曰還古而竟不知其姓。誌怪之書也。

△《集異記》二卷

右唐薛用弱撰。集隋唐間譎詭之事。一題《古異記》。首載徐佐卿化鶴事。

△《陸氏集異記》二卷

右唐陸勛纂。語怪之書也﹐凡三十二事﹐言犬怪者居三之一。

△《稽神異苑》十卷

右題雲南齊焦度撰。雜編傳記鬼神變化及艸木禽獸妖怪譎詭事。按焦度﹐南安氐也﹐質訥朴戇﹐以勇力事髙帝﹐決不能著書。又卒於建元四年﹐而所紀有梁天監中事﹐必非也。《唐志》有焦路《窮神祕苑》十卷﹐豈卽此書而相傳之訛﹖

△《宣室志》十卷

右唐張讀聖朋撰。纂輯仙鬼靈異事。名曰《宣室志》者﹐取漢文召見賈生論鬼神之義。苗臺符爲之序。

△《玄怪錄》十卷

右唐牛僧孺撰。僧孺爲宰相﹐有聞於世﹐而著此等書﹐《周秦行紀》之謗﹐蓋有以致之也。

△《續玄怪錄》十卷

右唐李復言撰。續牛僧孺書也。分《仙術》《感應》三門。

△《周秦行紀》一卷

右唐牛僧孺自敍所遇異事。賈黃中以爲韋所撰﹐﹐李徳裕門人﹐以此誣僧孺。

△《洽聞記》三卷

右唐鄭常撰。記古今神異詭譎事﹐凡百五十六條。或題曰鄭遂。

△《甘澤謠》一卷

右唐袁郊撰。載譎異事九章。咸通中﹐久雨臥疾所著﹐故曰《甘澤謠》。

△《河東記》三卷

右唐薛漁思撰。亦記譎怪事。序云續牛僧孺之書。

△《酉陽雜俎》二十卷﹐《續酉陽雜俎》十卷

右唐段成式撰。自序云「縫掖之徒﹐及怪及戲﹐無侵於儒。《詩書》爲太羹﹐史爲折俎﹐子爲酰醢﹐大小二酉山多藏奇書﹐故名曰《酉陽雜俎》。分三十門﹐爲二十卷。」其後續十卷。

△《傳奇》三卷

右唐裴撰。《唐志》稱髙駢客。故其書所記皆神仙怪譎事。駢之惑呂用之﹐未必非輩導諛所致。

△《稽神錄》六卷

右南唐徐鉉撰。記怪神之事。序稱「自乙未歲至乙卯﹐凡二十年﹐僅得百五十事。」楊大年云「江東布衣蒯亮好大言誇誕﹐鉉喜之﹐館於門下。《稽神錄》中事﹐多亮所言。」

△《乘異記》三卷

右皇朝張君房撰。其序謂「乘者﹐載記之名﹔異者﹐非常之事。」蓋志鬼神變怪之書﹐凡十一門﹐七十五事。

△《括異記》十卷

右皇朝張師正撰。師正擢甲科﹐得太常博士。後遊宦四十年﹐不得志﹐於是推變怪之理﹐參見聞之異﹐得二百五十篇。魏泰爲之序。

△《祖異志》十卷

右皇朝聶田撰。田﹐天禧中舉進士﹐不中第﹐至元初﹐因記近時詭聞異見一百餘事。天禧元七十餘年﹐田且百歲矣。

△《洛中紀異》十卷

右皇朝秦再思撰記五代及國初讖應雜事。

△《洞微志》十卷

右皇朝錢希白述﹐記唐以來譎詭事。

△《太平廣記》五百卷

右皇朝太平興國初﹐詔李等取古今小說編纂成書﹐同《太平禦覽》上之。

△《鹿革事類》三十卷﹐《鹿革文類》三十卷

右節《太平廣記》事實成一編﹐曰《事類》﹔詩文成一編﹐曰《文類》。蔡蕃晉如所撰。晉如博學﹐通音律﹐能屬文﹐與十父相友善。

△《唐語林》十卷

右未詳撰人。效《世說》體分門﹐記唐世名言﹐新增嗜好等十七門﹐余仍舊。

△《史話》三卷

右不題撰人。自後漢及江左朝野雜事皆記之。

△《因話錄》六卷

右唐趙撰。﹐字澤章﹐大中時爲衢州刺史。記唐史逸事。

△《劇談錄》三卷

右康康駢字駕言撰。乾符中登進士第。書咸載唐世故事。

△《樹萱錄》一卷

右序稱纂尙書滎陽公所談。

△《資暇》三卷

右唐李匡濟翁撰。序稱世俗之談﹐類多訛誤﹐𨿽有見聞﹐嘿不敢證﹐故著此書。上篇正誤﹐中篇譚元﹐下篇本物﹐以資休暇云。

△《芝田錄》一卷

右敍謂嘗憩緱氏﹐故取潘嶽《西徵賦》名其書。記隋唐雜事。未詳何人。總六百條。

△《封氏見聞記》五卷

右唐封演撰。分門記儒道﹑經籍﹑人物﹑地理﹑雜事﹐且辧俗說訛謬﹐蓋著其所見聞如此。

△《松窗錄》一卷

右唐韋撰。記唐朝故事。

△《朝野僉載補遺》三卷

右唐張文成撰。分三十五門﹐載唐朝雜事。自號浮休子﹐蓋取《莊子》「其生也浮﹐其死也休」之義。

△《幽鼓吹》一卷

右唐張固撰。紀唐史遺事二十五篇。懿僖間人。

△《朝廷卓絕事》一卷

右唐陳巨撰。記唐朝忠賢卓絕事五十。

△《戎幕談》一卷

右唐韋絢撰。大和中﹐爲李徳裕從事﹐記徳裕所談。

△《杜陽雜編》三卷

右唐蘇鶚撰。字徳祥。光啟呂進士﹐家武功杜陽川。雜錄廣徳以至咸通時事。

△《友議》三卷

右唐範擄撰。記唐開元以後事。擄﹐五人﹐故以名其書。

△《譚賓錄》十卷

右唐胡璩子溫撰。皆唐朝史之所遺。文武間人。

△《金華子》三卷

右唐劉崇遠撰。金華子﹐崇遠自號。蓋慕黃初平爲人也。錄唐大中後事﹐一本題曰《劉氏雜編》。

△《乾巽子》三卷

右唐溫庭筠撰。序謂語怪以習賓﹐無異巽味之口﹐故以「乾巽」命篇。

△《摭言》十五卷

右唐王定保撰。分六十三門。記唐朝進士應舉登科雜事。

△《北裏志》一卷

右唐孫撰。記大中進士遊狹邪雜事。孫光憲言之意在譏盧相攜也。蓋攜之女與其甥通﹐攜知之﹐遂以妻之﹐殺家人以滅口云。

△《劉公嘉話錄》一卷

右唐韋絢撰。劉公謂禹錫。絢﹐字文明﹐執誼子也。咸通中﹐爲義武節度。幼從學於禹錫﹐錄其話言。

△《尙書故實》一卷

右唐李綽編。《崇文總目》謂尙書卽張延賞也。綽記延賞所談﹐故又題曰《尙書談錄》。按其書稱嘉貞爲四世祖﹐疑非延賞也。

△《家學要錄》一卷

右唐柳呈撰采其曾祖彥昭﹑祖芳﹑父冕家集所記累朝典章因革﹑時政得失﹐著此錄。小說之尢者也。

△《常侍言旨》一卷

右唐柳呈記其世父芳所著﹐凡六章﹐上淸﹑劉幽求二傳附。

△《北夢瑣言》二十卷

右荊南孫光憲撰。光憲﹐蜀人﹐從楊比﹑元澄遊﹐多聞唐世賢哲言行﹐因纂輯之﹐且附以五代十國事。取《傳》「畋於江南之夢」﹐自以爲髙氏從事﹐在荊江之北﹐故命編云。

△《皮氏見聞錄》五卷

右唐皮光業撰。唐末爲余杭從事﹐記當時詭異見聞﹐自唐乾符四年﹐迄晉天福二年。自號鹿門子。

△《鑑誡錄》十卷

右後蜀何光遠撰。字輝夫﹐東海人﹐廣政中纂輯唐以來君臣事迹可爲世鑑者。前有劉曦度序。李獻臣云「不知何時人。」考之不詳也。

△《賈氏談錄》一卷

右僞唐張洎奉使來朝﹐錄典客賈黃中所談三十餘事﹐歸獻其主。

△《楊文公談苑》八卷

右皇朝宋庠編。初﹐楊公億里人黃鑑裒撰平生異事爲一編﹐庠取而刪類之﹐分爲二十一門。

△《景文筆錄》三卷

右皇朝宋祁撰。皆故事異聞﹑嘉言奧語﹐可爲談助。不知何人所編﹐每章冠以「公曰」。景文﹐乃祁謚也。

△《歸田錄》六卷

△《該聞錄》十卷

右皇朝李畋撰。畋﹐蜀人﹐張詠客也﹐與範鎭友善。熙寧中致仕﹐歸﹐與門人賓客燕談﹐衮衮忘倦。門人請編錄﹐遂以「該聞」爲目。又有雜詩十二篇﹐系於後。

△《江粼幾雜訁志》三卷

右皇朝江休復撰。休復﹐歐陽永叔之執友。其所記精博﹐絕人遠甚。粼幾﹐其字也。

△《開談錄》二卷

右皇朝蘇耆撰。舜卿之父也。記五代以來雜事﹐下帙多載馮道行義。

△《東齊記》十卷

右皇朝範鎭景仁元丰中撰。序言「旣謝事﹐日於東齊燕坐﹐追憶在朝時交遊言語﹐與夫俚俗傳記﹐因纂集成一編。」崇﹑觀間﹐以其及國朝故事﹐禁之。

△《春明退朝錄》三卷

右皇朝宋敏求次道撰。多記國朝典故。其序云﹕熙寧三年﹐予奉朝請於春明裏﹐因纂所聞也。

△《南遷錄》二卷

右皇朝張舜民蕓叟撰。舜民元丰中從軍攻靈州﹐師還﹐謫授柳州監酒﹐卽日之官﹐記塗中所歷並其詩文。

△《孔氏雜說記》一卷

右皇朝孔武仲撰。論載籍中前言往行及國家故實﹑賢哲文章﹐亦時記其所見聞者。

△《筆談》二十六卷

右皇朝沈括存中撰。括好功名﹐城永樂不克﹐貶死。而實髙材博學﹐多枝能﹐音律星歷尢邃。自序云「退處林下﹐深居絕過從﹐所與談者﹐惟筆硯而已。」故以命其書。凡十七目。

△《龍川略誌》六卷﹐《龍川別誌》四卷

右皇朝蘇轍撰。元符二年夏﹐居循州﹐杜門閉目﹐追惟平昔﹐使其子遠書之於紙﹐凡四十事。其秋﹐復記四十七事。龍川﹐循州地名。

△《古今前定錄》二卷

右皇朝尹國均輯經史子集﹑古今之人興衰窮達﹐貴賤貧富﹐死生壽夭﹐與夫一動靜﹐一語默﹐一飲一啄﹐定於前而形於夢﹐兆於卜﹑見於相貌﹐應於讖記者﹐凡一門﹐以爲不知命而躁競者之戒。至若裴度以陰徳而致貴﹐孫亮以陰譴而減齡之類﹐又別爲二門﹐使君子不以天廢人云。

△《牧豎談》三卷

右皇朝景溪纂十九事。景溪﹐蜀人也。

△《郡閣雅言》一卷

右皇朝潘若同撰。太宗時守郡﹐與僚佐話及南唐野逸賢哲異事佳言﹐輒疏之於書﹐凡五十六條﹐以資雅言。或題曰《郡閣雅談》。

△《祕閣雅談》五卷

右皇朝吳淑撰。記礻閣同僚燕談。淑仕南唐﹐後隋李煜降。

△《幕府燕錄》十卷

右皇朝畢仲詢撰。仲詢﹐元丰初爲嵐州推官﹐纂當代奇怪可喜之事﹐爲二十門。

△《澠水燕談》十卷

右皇朝王閉紹聖間撰。澠水﹐其退居之地也。閉從仕四方﹐與賢士大夫燕談﹐有可取者輒記之﹐久而得三百六十餘事。

△《傅公嘉話》一卷

右皇朝傅堯兪之子孫記堯兪之言行﹐凡四十餘章。獻簡﹐堯兪謚也。

△《曾公南遊記》一卷

右曾公﹐未詳何人﹐當是公亮之孫也。共十二章﹐記國朝雜事。

△《紳脞說》二十卷

右皇朝張唐英君房撰。君房博學﹐通釋老﹐善著書﹐如《名臣傳》《蜀杌》《笈七﹛﹜》﹐行於世者﹐毋慮數百卷。此書亦詳實。

△《稗官志》一卷

右皇朝呂大辧撰。雜記其所聞前言往行。

△《倦遊雜錄》八卷

右皇朝元丰初張師正撰。序言「倦遊」云者﹐仕不得志﹐聊書平生見聞﹐將以信於世也。自以非史官﹐𨿽書善惡而不敢褒貶。

△《東軒筆錄》十五卷﹐《續錄》一卷

右皇朝魏泰撰。泰﹐襄陽人﹐曾布之婦弟﹐爲人無行而有口﹐頗爲鄕裏患苦。元中﹐紀其少時公卿間所聞﹐成此編。其所是非多不可。心喜章﹐數稱其長﹐則大槪已可見。又多妄誕﹐姑舉其一。如謂王沂公登甲科﹐劉子儀爲翰林學士﹐嘗戲之。按沂公登科﹐𨿽在子儀後四年﹐其入翰林﹐沂公反在子儀前七年。沂公咸平五年登科﹐子儀天禧二年始除學士﹐蓋相去二十年﹐其謬至此。

△《師友談記》一卷

右皇朝李薦方叔撰。多記蘇子瞻﹑範純夫及四學士所談論﹐故曰「師友」。

△《靑箱雜記》十卷

右皇朝吳處厚撰。處厚﹐發蔡確《車蓋這詩》事者。所記多失實。成都置交子務起於寇﹐處厚乃以爲張詠﹐他多類此。

△《緗素雜記》十卷

右皇朝黃朝英撰。所記二百事。朝英﹐建州人﹐紹聖後舉子也。爲王安石之學者﹐以「贈之以芍藥」爲男淫女﹐「貽我握椒」爲女淫男﹐前輩嘗以是爲嗤﹐朝英獨愛重之﹐他可知矣。

△《湘山野錄》四卷

右皇朝熙寧中僧語文瑩撰﹐記國朝故事。

△《冷齊夜話》六卷

右皇朝僧惠洪撰。多記蘇﹑黃事﹐皆依也。江淹擬陶淵明詩﹐其辭浮淺﹐洪旣誤以爲眞淵明語﹐且云東坡嘗稱其至到《鬼穀子》書﹐世所共見﹐而云有「崖蜜﹐櫻桃也」之言﹐東坡《橄欖詩》「已輸崖蜜十分甜」蓋用之。如此類甚多﹐不可枚舉。

△《茅亭客話》十卷

右皇朝黃休復撰。茅亭﹐其所居也。暇日﹐賓客話言及虛無變化﹑謠俗卜筮﹐𨿽異端而合道﹐旨屬懲勸者﹐皆錄之。

△《玉壺淸話》十卷

右皇朝僧文瑩元丰中撰。自序云「文瑩收國初至熙寧中文集數千卷。其間神道﹑墓志﹑行狀﹑實錄﹑奏議之類﹐輯其事成一家言。」玉壺者﹐其隱居之潭也。

△《衣冠嘉話》一卷

右未詳何人撰。記國初至熙寧中雜事。

△《Т齋覽》十四卷

右皇朝陳正敏崇觀間撰。正敏自號Т翁﹐錄其平昔所見聞﹐分十門﹐爲小說一篇﹐以備異日披閱。

△《褒善錄》一卷

右皇朝王蕃撰。嘉中﹐巴縣簿黃靖國死而復蘇﹐道其冥中所見﹐廖生嘗傳之﹐蕃刪取其要﹐爲此書。

△《吉凶影響錄》十卷

右皇朝岑象求編。象求﹐熙寧末居江陵﹐披閱載籍﹐見善惡報應事﹐輒刪潤而記之。間有聞見者﹐難乎備載﹐亦采摘著於篇。

△《勸善錄》六卷﹐

右皇朝周明寂元丰中纂道釋﹑神奇﹑禍福之效前人爲傳記者﹐成一編﹐以誡世。

△《勸善錄拾遺》十五卷

右不題撰人。疑亦明寂所纂﹐僅百事。

△《雞跖集》十卷

右未詳撰人。所集書傳中瑣碎佳事﹐分門編次之。《淮南子》曰「善學者﹐如齊王之食雞﹐必食其跖。」名書之意殆以此。

△《二百家事類》六十卷

右分門編古今稗官小說成一書﹐𨿽曰該博﹐但失於太略耳。不題撰人姓氏。

△《紺珠集》十三卷

右皇朝朱勝非編百家小說成此書。舊說張燕公有紺珠﹐見之則能記事不忘﹐故以爲名。

△《類說》五十六卷

右皇朝曾忄造編。其序云「居銀峯﹐因集百家之說﹐纂集成書﹐可以資治體﹐助名教﹐供笑談﹐廣聞見」。

△《漁樵話》二卷

右設漁樵問答及史傳雜事。不知何人所爲。

△《麗情集》二十卷

右皇朝張君房唐英編古今情感事。

△《齊廣錄》十卷

右皇朝政和中李獻民撰。分九門﹐記一時奇麗雜事﹐鄙陋無所稽考之言爲多。

△《靑瑣髙議》十八卷

右不題撰人。載皇朝雜事及名士所撰記傳。然其所書﹐辭意頗鄙淺。

△《說神集》二卷

右不題撰人。記滑稽之說。唐有邯鄲淳《笑林》﹐此其類也。

△《漫叟見聞》一卷

右不知何人﹐建炎中所撰也。

△《劉飠束小說》十卷

右唐劉飠束撰。纂周漢至晉江左雜事。

△《補妒記》一卷

右古有《妒記》﹐久已亡之﹐不知何人輯傳記中婦人嚴妒事以補亡。自商周至於唐初。

△《後山詩話》二卷

右皇朝陳師道無己撰。論詩七十餘條。

△《續詩話》一卷

右皇朝司馬光君實撰。序云「《詩話》尙有遺者﹐歐公文章聲名𨿽不可及﹐然記事一也﹐故敢續之。」

△《歐公詩話》一卷

右皇朝歐陽修永叔撰。修退居汝陰﹐戲作此﹐以資談笑。

△《東坡詩話》二卷

右皇朝蘇軾號東坡居士﹐雜書有及詩者﹐好事者因集之﹐成二卷。

△《中山詩話》三卷

右皇朝劉貢父撰。多及歐﹑梅﹑蘇﹑石。以博學名世﹐如言蕭何未嘗掾工曹﹐亦有誤謬。

△《詩眼》一卷

右皇朝範溫元實撰。溫﹐範祖禹之子﹐學詩於黃庭堅。

△《歸叟詩話》六卷

右皇朝王直方立之撰。直方自號歸叟。元中﹐蘇子瞻及其門下士以盛名居北門東觀﹐直方世居浚儀﹐有別墅在城南﹐殊好事﹐以故諸公亟會其家﹐由是得聞緒言餘論﹐因輯成此書。然其間多以己意有所抑揚﹐頗失是非之實。宣和末﹐京師書肆刻印鬻之﹐羣從中以其多記從父詹事公話言﹐得之以呈﹐公取覽之﹐不懌曰「皆非我語也。」

◎天文類

△《司天考占星通玄寶鏡》一卷

右題曰巫咸氏。皇朝太平興國中﹐詔天下知星者詣京師﹐未幾﹐至者百許人﹐坐私習天文﹐或誅﹐或配隸海島﹐由是星歷之學殆絕。故予所藏書中亦無幾﹐姑裒數種以備數云。

△《甘石星經》一卷

右漢甘公﹑石申撰。以日月﹑五星﹑三垣﹑二十八宿恆星圖像次捨﹐有占訣以候休咎。

△《景乾象新書》三卷

右《崇文目》有三十卷。置之天文類。

△《步天歌》一卷

右未祥撰人。二十八捨歌也。《三垣頌》《五星淩犯賦》附於後。或云唐王希明撰﹐自號丹元子。

△《列宿圖》一卷﹐《天象分野圖》一卷

右未祥撰人。

◎星歷類

△《合元萬分歷》一卷

右唐曹氏撰﹐未知其名。歷元起唐髙宗顯慶五年庚申﹐蓋民間所行小歷也。本《天竺歷》爲法﹐李獻臣云。

△《歷法》一卷

右未詳撰人﹐歷艸也。

△《刻漏圖》一卷

右皇朝燕肅撰。肅有巧思﹐上《蓮花漏法》。嘗知潼川﹐有石刻存焉。洛陽宋君者增損肅之法﹐爲此圖。

△《百中經》三卷

右自紹興二十一年以上百二十年曆日節文也。

△《集聖歷》四卷

右皇朝楊可集。可爲司天冬官正﹐輯古今陰陽書﹐橐爲四時﹐以涓擇日辰云。

●卷十四

◎五行類

△《廣古今五行志》三十卷

右竇惟鋈撰。《唐志》有其目﹐未詳何人纂。五行變異﹐敍其徵應﹐蓋爲《洪範》之學者。自古術數之學多矣﹐言五行則本《洪範》﹐言卜筮則本《周易》﹐近時兩者之學殆絕﹐而最盛於世者﹐葬書﹑相術﹑五星﹑祿命﹑六壬﹑遁甲﹑星禽而已。然六壬之類﹐足以推一時之吉凶﹔星禽﹑五星﹑祿命﹑相術之類﹐足以推一身之吉凶﹔葬書之類﹐足以推一家之吉凶﹔遁甲之類﹐足以推一國之吉凶。其所知若有遠近之異﹐而或中或否﹐不可盡信﹐則一也。且其說皆本於五行﹐故同次之爲一類。

△《八五經》三卷

右序云黃帝書。「八五」﹐謂八卦﹐五行。𨿽後人依者﹐而其辭亦馴雅。相墓書也。呂才《葬篇》以六說詰其不驗﹐且云「世之人爲葬巫所欺﹐忘擗踴茶毒﹐以期徼幸。由是相塋隴﹐希官爵﹐擇時日﹐規財利。」誠哉是言也。

△《靑囊補注》三卷

右晉郭璞撰。世傳葬書之學﹐皆云無出郭璞之右者。今盛行多璞書也。按璞傳載葬母事﹐世傳蓋不誣矣。未幾﹐卽爲王惇所殺。若謂禍福皆系於葬﹐則璞不應擇凶地以取禍﹔若謂禍福有定數﹐或它有以致之﹐則葬地不必擇矣。嗚呼﹐璞自用其術尙如此﹐況後遵其遺書者乎﹗

△《撥沙經》一卷

右唐呂才撰地理書﹐畫山水之形成圖。蓋依者。

△《靑囊本旨》一卷

右不記撰人。演郭璞《相墓靑囊經》也。

△《洞林別訣》一卷

右江南範越鳳集郭璞所記諸家地裏得失爲此書﹐二十四篇。並司空玨《尋龍入式歌附》。

△《會元經》二十四卷

右孫季邕撰﹐未詳何代人。集諸家相地書﹐芟其鄙陋無驗者﹐成是書。

△《金瑣正要》一卷﹐《玄談經》一卷﹐《錦囊遺錄》一卷﹐《五行統例》一卷

右四書皆地理書也。

△《五音地理新書》三十卷

右唐僧一行撰。以人姓五音﹐驗八山﹑三十八將吉凶之方。其學今世不行。

△《秤星經》三卷

右不著撰人。以日﹑月﹑五星﹑羅﹑計都﹑紫К﹑月孛十一曜﹐演十二宮宿度﹐以推人貴賤﹑壽夭﹑休咎。不知其術之所起﹐或云天竺梵學也。按《洪範》曰「歲月日時無易﹐百用成﹐用明﹐俊民用章﹐家用平康。」「月之從星﹐則以風雨。」冷州鳩曰「武王伐殷﹐歲在鶉火﹐月在天駟﹐日在析木之津﹐辰在斗柄﹐星在天黿。」以此言之﹐五星之術﹐其來尙矣。蓋可以占國﹐則可以占事﹔可以占事﹐則可以占人也。然術家用日﹑月﹑五星以占吉凶﹐又加以交初﹑交中之神﹐紫К﹑月孛之宿﹐初﹑中者﹐交食之會﹐亦可以意求﹔惟气﹑孛無稽﹐而術家獨以爲效。且曰土木之餘气。五星之行﹐土木最遲﹐而爲吉凶者久﹐故有餘气云。

△《周易十二論》一卷

右未詳撰人。論日月五星直年以占吉凶。

△《珞錄子三命》一卷

右李獻臣云「珞錄」者﹐取「珞珞如玉﹐錄錄如石」之義﹐推人生休咎﹐否泰之法。箕子曰「五行﹐水﹑火﹑金﹑木﹑土。」禹曰「辛壬癸甲。」則甲子﹑五行之名﹐蓋起於堯﹑舜﹑三代之時矣。鄭氏釋「天命之謂性」﹐曰「謂木神則仁﹐金神則義之類。」又釋「我辰安在」﹐曰「謂六物之吉凶。」此以五行﹑甲子推知休咎否泰於其傳者也。呂才稱起於司馬季主及王充﹐其言淺哉。然才所詆建祿﹑級祿﹐三刑﹑劫殺﹑建學﹑空亡﹑六害﹑驛馬之類﹐皆今世三命之術也﹐亦在才之前矣。由是觀之﹐視他術淵源獨遠。且小運之法﹐本於《說文》已字之訓﹔空亡之說﹐本於《史記》孤虛之術﹐多有所自來﹐故精於其術者﹐巧發奇中最多。

△《珞錄子疏》五卷

右皇朝李仝﹑東方明撰。

△《李虛中命書》三卷

右唐李虛中撰。虛中﹐字常容。《姓纂》云「衝之八代孫。學最深於五行書﹐壽夭﹑貴賤﹑利不利﹐輒先處其年時﹐百不失一。韓愈言同爲虛中十一世祖﹐誤也。」

△《河圖天地二運賦》一卷

右不著撰人。論天地二運﹐蓋三命書也。《崇文目》以爲卜筮類。

△《五命祕訣》一卷

右皇朝林開撰。三命之術﹐年﹑月﹑日支幹也。加以時﹑胎﹐故曰「五命」。

△《常陽經》一卷

右《崇文目題》曰《黃帝式用》﹐蓋六壬占卜術也。

△《六壬要訣》一卷

右未詳何人撰。《隋志》載六壬之書兩種。《金鑾密記》及《五代史記》頗言其驗﹐今世龜筮道息﹐而此術獨行。

△《六壬課鈐》一卷

右未詳何人所纂。以六十甲子﹐加十二時﹐成七百二十課﹐三傳入神﹐以占吉凶。

△《玉關歌》一卷

右不題撰人。六壬課訣也。

△《三十二家相書》三卷

右或集許負以下三十二家書﹐成此編。

△《月波洞中記》一卷

右序稱﹕唐任逍遙得之於太白山月波洞石壁上﹐凡九篇﹐相形術也。《崇文目》置之五行類。

△《神中紀》一卷

右皇朝李唐撰。辧人形色相﹐知其壽夭吉凶。

△《羣書古鑑》一卷

右未祥撰者姓氏。熙寧間﹐集書史相術驗者。

△《靈龜經》一卷

右史蘇撰。論龜兆之吉凶。《崇文目》三卷。

△《遁甲萬一訣》一卷

右題云唐李靖所纂黃帝書。按遁甲之書見於《隋志》﹐凡一十三家﹐則其學之來﹐亦不在近世矣。以休﹑生﹑傷﹑杜﹑景﹑死﹑驚﹑開八門﹐推國家之吉凶。通其學者﹐以爲有驗﹐未之嘗試也。

△《遁甲經》一卷

右唐胡幹撰。《李氏書目》云﹕亦云九天玄女術﹐推九星﹑八門﹑三奇﹑六儀之法。

△《鮮鶚經》十卷

右未詳撰人。凡十門﹐六十二章。以星禽推知人之吉凶﹐言其性情﹑嗜好爲尢驗。說者謂本神仙之訣也﹐故此書載於《道藏》。李邯鄲云「羅浮山逍遙子撰。」

△《八神筮法》二卷

右以八卦世分六十四﹐每卦首必云「子夏曰」﹐論易筮之吉凶。

△《靈棋經》二卷

右漢東方朔撰。又云張良﹑劉安﹐未知孰是。晉顏幼明﹑宋何承天注。有唐李遠敍。歸來子以爲黃石公書﹐豈謂以授良者邪﹖按《南史》載「客從南來﹐遺我良財﹐寶貨珠璣﹐金碗玉杯」之繇﹐則古之遺書也明矣。凡一百二十卦﹐皆有繇辭。

△《占燈法》一卷

右皇朝李淳風撰。《崇文目》亦有之。

△《觀燈法》一卷

右唐李淳風撰。

△《紫堂訣》三卷

右紫堂先生撰﹐未詳何代人。著紫垣十二星至隱曜﹐總三百六十位﹐分二十八捨﹐附之以五星﹐配十二辰﹐以推人命之吉凶。

◎兵家類

△《六韜》六卷

右周呂望撰。按《漢藝文志》無此書﹐《梁》《隋》《唐》始著錄﹐分《文》《武》《龍》《虎》《豹》《犬》六目﹐兵家權謀之書也。元丰中﹐以《六韜》《孫子》《吳子》《司馬法》《黃石公三略》《尉繚子》《李衛公對問》頒行武學﹐今習之﹐號「七書」云。按兵法﹐漢成帝嘗命任宏分權謀﹑形勢﹑陰陽﹑技巧爲四種。今又有卜筮﹑政刑之說﹐蓋在四種之外矣。

△《魏武注孫子》一卷

右吳孫武撰﹐魏武帝注。按《漢藝文志》﹕《孫子兵法》八十二篇﹐今魏武所注﹐止十三篇。杜牧以爲「武書數十萬言﹐魏武削其繁剩﹐筆其精粹﹐成此書」云。其序略曰「吾讀兵書戰策多矣﹐武所著深矣。」

△《李筌注孫子》三卷

右唐李筌注。以魏武所解多誤﹐約歷代史﹐依《遁甲》﹐注成三卷。

△《杜牧注孫子》三卷

右唐杜牧牧之注。牧以武書大略用仁義﹐使機權﹐曹公所注解﹐十不釋一﹐蓋惜其所得﹐自爲新書爾﹐因備注之。世謂牧慨然最喜論兵﹐欲試而不得者。其學能道春秋﹑戰國時事﹐甚博而詳﹐知兵者有取焉。

△《陳注孫子》三卷

右唐陳撰。以曹公注隱微﹐杜牧注闊疏﹐重爲之注云。

△《紀變注孫子》三卷

右唐紀變集唐孟氏﹑賈林﹑杜佑三家所解。

△《梅聖兪注孫子》三卷

右皇朝梅堯臣聖兪注。歐公爲之序。

△《王注孫子》三卷

右皇朝王撰。以古本校正闕誤﹐又爲之注。仁廟時﹐天下承平久人不習兵。元昊旣叛﹐邊將數敗﹐朝廷頗訪知兵者﹐士大夫人人言兵矣。故本朝注解孫武書者﹐大抵皆當時人也。

△《何氏注孫子》三卷

右未祥其名﹐近代人也。

△《吳子》三卷

右魏吳起撰。言兵家機權法制之說。唐陸希聲類次爲之說﹐《料敵》《治兵》《論將》《變化》《勵士》﹐凡六篇。

△《司馬法》三卷

右齊司馬穰苴撰。威王使大夫追論古者《司馬兵法》﹐而附穰苴於其中﹐因號《司馬穰苴兵法》。司馬遷謂其書﹕「閎廓深遠﹐𨿽三代徵伐﹐未能竟其義。如其文﹐近亦少褒矣。穰苴爲區區小國行師﹐何暇及《司馬兵法》之揖讓乎﹖」

△《黃石公三略》三卷

右題曰﹕《黃石公上中下三略》。其書論用兵機權之妙﹐嚴明之決﹐明妙審決﹐軍可以死易生﹐國可以存易亡。《經籍志》云「下邳神人撰」。世傳此卽圯上老人以一編書授漢張良者。

△《尉繚子》五卷

右尉繚子﹐未詳何人。書論兵主刑法。按《漢藝文志》有二十九篇﹐今逸五篇。首篇稱「梁惠王問」﹐意者魏人與﹖其卒章有曰「古之善用兵者﹐能殺卒之半﹐其次殺其十三﹐其下殺其十一。能殺其半者﹐威加海內﹔殺十三者﹐力加諸侯﹔殺十一者﹐令行士卒。」嗚呼﹗觀此則爲術可知矣。

△《張橫渠注尉繚子》一卷

右皇朝張載撰。其辭甚簡。載早年喜談兵﹐後謁範文正﹐文正愛其才﹐勸其學儒。載感悟﹐始攺業。此殆少作也。

△《武侯十六策》一卷

右蜀諸葛亮孔明撰。序稱﹕「謹進便宜十六事﹐一治國﹐二君臣﹐三視聽﹐四納言﹐五察疑﹐六治民﹐七舉措﹐八考黜﹐九治軍﹐十賞罰﹐十一喜怒﹐十二治亂﹐十三教令﹐十四斬斷﹐十五思慮﹐十六陰察。」陳壽錄孔明書﹐不載此策﹐疑依者。

△《庾哀保聚圖》一卷

右晉庾哀撰。《晉書教友傳》載哀字叔褒。齊王ぁ之倡義也﹐張泓等掠陽翟﹐哀率眾保禹山﹐泓不能犯。此書序云「大駕遷長安﹐時元康三年己酉﹐撰《保聚壘議》二十篇。」按ぁ之起兵﹐惠帝永寧元年也。帝遷長安﹐永興元年也。皆在元康後﹐且三年歲次實癸丑﹐今云「己酉」﹐皆誤。

△《李衛公對問》三卷

右唐李靖對太宗問兵事。史臣謂李靖《兵法》﹐世無完書﹐略見於《通典》﹐今《對問》出於阮逸家﹐或云逸因杜氏附益之。

△《郭元振安邊策》三卷

右唐郭元振撰。以總兵進攻﹑聚眾退守﹐不可無權謀﹐乃著此書。故舊題曰《定遠安邊策》。

△《李臨淮武記》一卷

右唐李光弼撰。其書凡一百二章﹐末云「呂望智廓而遠﹐孫武思幽而密﹐黃石寬而重斷﹐吳起嚴而貴勇﹐墨翟守而無攻﹐老聃勝而不美﹐今擇其精要﹐雜以愚識﹐爲一家之書」。一本題曰《統軍靈轄寶祕策》。或雲光弼從事張參所纂。

△《人事軍律》三卷

右皇朝符彥卿撰。其序稱「言兵者多雜以陰陽﹐殊不知往亡宋捷﹐甲子胡興﹐鵝入梟集﹐翻成吉兆﹐故此但述人事」云。或以爲唐燕僧利正撰﹐當考之。

△《神武祕略》十卷

右皇朝仁宗禦撰。纂古今兵書戰策及舊史成敗之迹﹐類《權謀》《形勢》《陰陽》《技巧》﹐凡四門﹐三十篇。

△《左氏要類》

右皇朝韓迪撰。纂《左氏》兵事﹐凡五十門。

△《武經聖略》十五卷

右皇朝王洙撰。寶元中﹐西邊用兵﹐朝廷講武備。是時﹐洙奉詔編祖宗任將﹑用兵﹑邊防事迹﹐分二十門。

△《武經總要》四十卷

右皇朝曾公亮﹑丁度撰。康定中﹐朝廷恐羣帥昧古今之學﹐命公亮等采古兵法﹐及本朝計謀方略﹐凡五年奏禦。制度十五卷﹐邊防五卷﹐故事十五卷﹐占候五卷。禦爲制序。

△《百將傳》十卷

右皇朝張預公立撰。預觀歷代將兵者所以成敗﹐莫不與孫武書相符契﹐因擇良將得百人﹐集其傳成一書﹐而以武之《兵法》題其後﹐上之。

△《兵要望江南》一卷

右題云黃石公以授張良者。按其書雜占行軍吉凶﹐寓聲於《望江南》詞﹐取其易記憶。《總目》云「武安軍左押衙易靜撰。」蓋唐人也。

△《倚馬立成法》二卷

右唐李淳風撰。兵行占候之書也。淳風﹐太宗時人﹐而此書起九宮法﹐至貞元六年庚午﹐假托以行其書﹐爾非淳風本眞也。

◎類書類

△《同姓名錄》三卷

右梁元帝撰。纂類歷代同姓名人﹐成書一卷。唐陸善經續增廣之。齊梁間士大夫之俗﹐喜徵事以爲其學淺深之候﹐梁武帝與沈約徵栗事是也。類書之起﹐當在是時﹐故以此錄爲首。

△《古今刀劍錄》一卷

右梁陶弘景撰。記古今刀劍。

△《古人姓字相同錄》一卷

右唐丘光庭撰。光庭中進士第。

△《藝文類聚》一百卷

右唐歐陽詢等撰。分門類事﹐兼采前世詩賦銘頌文章﹐附於逐目之後。按《唐志》﹐詢與令狐徳﹑袁朗﹑趙弘智同修。

△《北堂書鈔》一百七十三卷

右唐虞世南撰。世南仕隋爲祕書郎時﹐鈔經史百家之事以備用。分八十部﹐八百一類。北堂者﹐省中虞世南鈔書之所也。家一百二十卷。

△《兔園策》十卷

右唐虞世南撰。奉王命﹐纂古今事爲四十八門﹐皆偶麗之語。至五代時﹐行於民間﹐村野以授學童﹐故有「遺下《免園》策」之誚。

△《初學記》三十卷

石唐徐堅等撰。初﹐張說類集事要以教諸王。開元中﹐詔堅與韋述﹑余欽﹑施敬本﹑張ピ﹑李銳﹑孫季良分門撰次。

△《集類》一百卷

右唐劉綺莊撰。綺莊﹐毗陵人﹐嘗爲蘇州昆山縣令。家多異書﹐采摭事類﹐分二十餘門﹐凡五十餘萬言﹐上之於朝。前有萬希序﹐題雲開元二十九年辛巳。按綺莊集有《上白敏中啟》﹐疑非玄宗時人﹐當考。

△《六帖》三十卷

右唐白居易撰。以天地事物分門類爲聲偶﹐而不載所出書。曾祖父祕閣公爲之注﹐行於世。世傳居易作《六帖》﹐以陶家瓶數千﹐各題名目﹐置齊中﹐命諸生采集其事類﹐投瓶內。倒取之﹐鈔錄成書﹐故所記時代多無次序云。

△《通典二》百卷

右唐杜佑撰。先是﹐劉秩采經史自黃帝迄唐天寶末制度沿革廢置﹐論議得失﹐仿《周禮》六官法﹐爲《政典》三十五篇。房稱才過劉向。佑以爲未盡﹐因廣之﹐參以新禮﹐爲二百篇﹐以《食貨》《選舉》《職官》《禮》《樂》《刑法》《州郡》《邊防》八門﹐分類序載﹐世推該洽。凡三十六年成書﹐徳宗時上之。

△《記室新書》三十卷

右唐李途撰。采摭故事﹐綴爲偶儷之句﹐分四百門。途爲東川掌記﹐因以名其書云。

△《古鏡記》一卷

右未祥撰人。纂古鏡故事。

△《戚苑英華》十卷

右唐袁悅重修。本楊名所著﹐悅掇其要﹐類爲語對﹐以他說附益之。

△《三教珠英》三卷

右唐張昌宗等撰。按《唐志》一千三百卷﹐今所存者止此。

△《備舉文言》二十卷

右唐陸贄撰。總四百五十餘門。議者謂大類《六帖》而文辭過焉。《崇文總目》中有之。

△《童子洽聞記》三卷

右不題撰人。分二十門﹐雜記經史名數。或題《童子洽聞記》﹐云唐許塾撰。

△《骨鯁集》二十卷

右皇朝靖康初復修祖宗故事﹐時人或集本朝諫疏成此書。

△《古城冢記》二卷

右唐皇甫鑑撰。記古城所築之人姓名﹐初不及冢﹐而名曰「城冢記」﹐未知其說。

△《小名錄》三卷

右唐陸龜撰。龜以末世有官名﹐小名之別﹐自秦至隋﹐編而紀之。至於神仙﹑玉女之名﹐婦人﹑臧獲之字﹐亦無棄焉。龜世稱其博﹐然此書特雜﹐取於史傳間爾﹐無異聞也。

△《備忘小抄》十卷

右僞蜀文谷撰。雜抄子史一千餘事﹐以備遺忘。其後題廣政三年。廣政﹐王衍號也。

△《唐會要》一百卷

右皇朝王溥撰。初﹐唐蘇冕敍髙祖至徳宗九朝沿革損益之制。大中七年﹐詔崔鉉等撰次徳宗以來事﹐至宣宗大中七年﹐以續冕書。溥又采宣宗以後事﹐共成百卷﹐建隆二年正月奏禦﹐文簡事備﹐太祖覽而嘉之﹐詔藏於史閣﹐賜物有差。

△《五代會要》三十卷

右皇朝王溥等撰。采梁至周典故﹐纂次成秩﹐建隆初上之。

△《三朝國朝會要》一百五十卷

右皇朝章得象天聖中被詔以國朝故事﹐因革制度編次。宋綬﹑馮元﹑李淑﹑王舉正﹑王洙同修﹐得象監總。慶曆四年書成上之。

△《六朝國朝會要》三百卷

右神宗朝以《會要》止於慶曆﹐命王續之。起於建隆之元﹐迄於熙寧十年﹐通舊增損成是書。總二十一類﹐八百五十五門。其間禮樂政令之大綱﹐儀物事爲之細目﹐有關討論﹐顧無不載﹐文簡事祥﹐一代之典備矣。

△《節國朝會要》十二卷

右皇朝範師道以章得象書繁多﹐節其要﹐以備檢閱。

△《太平總類一》千卷

右皇朝李等撰。太平興國中﹐被詔輯經史故事分門。《春明退朝錄》云「書成﹐帝日覽三卷﹐一年而讀周﹐賜名《太平禦覽》。」

△《職林》二十卷

右皇朝楊侃纂集歷代職官沿革之故﹐蓋因《通典》職官門增廣而已。

△《冊府元龜一》千卷

右皇朝景徳二年﹐詔王欽若﹑楊億修《君臣事迹》﹐惟取《六經》子史﹐不錄小說雜書。至祥符六年﹐書成上之。凡三十一部﹐有總序﹐千一百四門﹐有小序。同修者十五人﹕錢惟演﹑杜鎬﹑刁ぅ﹑李維﹑戚綸﹑王希哲﹑陳彭年﹑姜輿﹑宋貽序﹑陳越﹑陳從易﹑劉筠﹑查道﹑王曙﹑夏竦。初撰篇序﹐諸儒皆作。帝以體制不一﹐遂擇李維﹑錢惟演﹑陳彭年﹑劉筠﹑夏竦等﹐付楊億竄定。賜今名﹐爲序冠其首。其音釋﹐又命孫爲之。

△《類要》六十五卷

右皇朝晏殊纂。分門輯經史子集事實﹑以備修文之用。

△《書林韻海》一百卷

右不題撰人。分門依韻纂經史雜事﹐以備尋閱。或云皇朝許冠所編。

△《異號錄》二十卷

右皇朝馬永易明叟編。古今殊異名號﹐如銅馬帝﹐無愁天子之類。頃嘗見近世人增廣其書﹐名曰《賓實錄》﹐亦殊該博。

△《禁殺錄》一卷

右皇朝李象先纂。元中﹐象先集錄古今冥報事﹐以爲殺戒。

△《文房四譜》五卷

右皇朝蘇易簡撰。集古今筆﹑硯﹑紙﹑墨本原故實﹐繼以賦頌述作﹐有徐鉉序。

△《錢譜》十卷

右梁顧ピ嘗撰《錢譜》一卷﹐唐張臺亦有《錢錄》二卷。皇朝紹聖間李孝美以兩人所纂舛錯﹐增廣成十卷﹐分八品云。

△《貨錢錄》一卷

右皇朝陶嶽撰。記五代諸侯擅攺錢幣之由。幽州﹑嶺南﹑福建﹑湖南﹑江南五國。

△《續錢譜》十卷

右皇朝董撰。之祖嘗得古錢百﹐令考次其文譜之﹐以前世帝王世次爲序。且言梁顧ピ﹑唐封演之譜﹐漫汗蔽固﹐不可用。其譜自太昊﹑葛天氏﹐至堯﹑舜﹑夏﹑商皆錢幣﹐其穿鑿誕妄至此。

△《墨譜》一卷

右皇朝董秉撰。熙寧間人。秉患世人徒知祖﹑李之名﹐而不知形模之異同﹐制作之精角﹐故作圖以著其源流﹐用補蘇易簡之闕文云。

△《硯譜》二卷

右皇朝唐詢撰。記硯之故事及其優劣﹐以紅絲石爲第一﹐端石次之。

△《古鼎記》一卷

右唐吳協撰。記古人鑄鼎本原及其形制。

△《香譜》一卷

右皇朝洪芻駒父撰。集古今香法﹐有鄭康成漢宮香﹐《南史》小宗香﹐《眞誥》嬰香﹐戚夫人迫駕香﹐唐員半千香﹐所記甚該博。然《通典》載歷代祀天用水沈香獨遺之﹐何哉﹖

△《印格》一卷

右皇朝晁克一撰。克一﹐張文潛甥也。文潛嘗爲之序。其略曰「克一旣好古印章﹐其父補之愛之尢篤。悉錄古今印璽之法﹐謂之《圖書譜》﹐自秦以來變制異狀﹐皆能言其故。余頗愛其用心不移﹐致精於末務﹐使有傳焉。」

△《侍女小名錄》一卷

右皇朝王釒至纂。序云「大觀中居汝陰﹐與洪炎玉父遊﹐讀陸魯望《小名錄》﹐戲徵古今女侍名字。因盡發所藏書籍纂集﹐餘月而成焉。」凡稗官小說所記﹐采之且盡﹐獨是正史所載﹐返多脫略﹐子弟之學﹐其獘如此。

△《蒙求》三卷

右唐李瀚撰。纂經傳善惡事實類者﹐兩兩相比爲韻語﹐取《蒙卦》「童蒙求我」之義名其書﹐蓋以教學童云。

△《魯史分門屬類賦》三卷

右皇朝楊筠撰。以《左氏》事類分十門﹐各爲律賦一篇。幹徳四年奏禦﹐詔褒之。

△《左氏蒙求》三卷

右皇朝王舜兪序﹐不知何人所作。較之《綱領》似爲差勝焉。

△《左氏綱領》四卷

右皇朝文濟道撰。排比事實爲儷句﹐《蒙求》之類也。

△《仙苑編珠》二卷

右唐王松年撰。取阮倉﹑劉向﹑葛洪所傳神仙﹐又取經記中梁以後神仙百二十八人﹐比事屬辭﹐效《蒙求》本體爲是書。

△《國史對韻》十二卷

右皇朝範鎭撰。吳仲庶嘗稱景仁憫諸後學𨿽涉書傳﹐而問之今代典故﹐則懵然不知。乃自太祖開基﹐迄於仁宗朝﹐摭取事實可爲規矩鑑戒者﹐用韻編次之﹐卽此書也。

△《孝悌類鑑》七卷

右皇朝兪觀能撰。取經史孝悌事﹐成四言韻語。

△《兩漢蒙求》五卷﹐《唐史屬辭》五卷﹐《南北史蒙求》十卷

右未詳撰人。皆效李瀚也。

△《書敍指南》二十卷

右皇朝任浚撰。纂集古今文章碎語﹐分門編次之﹐凡二百餘類。

△《押韻》五卷

右皇朝張孟撰。輯六藝﹑諸子﹑三史句語﹐依韻編入﹐以備舉子試賦之用。

△《歌詩押韻》五卷

右皇朝楊咨編古今詩人警句﹐附於韻之下﹐以備押彊韻。

●卷十五

◎藝術類

△《古畫品錄》一卷

右南齊謝赫撰。言畫有六法﹐分四品。夫秋之弈﹐延壽之畫﹐伯樂之相馬﹐寧戚之飯牛﹐以至於曹丕之彈其﹐袁彥之ヅυ﹐皆足以擅名天下。昔齊侯禮九九﹐而仲尼賢博弈﹐良有以哉。或曰「藝成而下﹐柰何﹖」曰「經著大射﹑投壺之禮﹐蓋正己養心之道存焉﹐顧用之何如耳﹐安可直謂之藝而一切廢之﹖」故予取射訣﹑畫評﹑弈經﹑算術﹑博戲﹑投壺﹑相牛馬等書﹐同次之爲一類。

△《續畫紀》一卷

右唐李嗣眞撰。補謝赫之闕。

△《後畫錄》一卷

右唐僧彥撰。品長安名畫﹐凡二十七人。

△《名畫獵精》六卷

右唐張彥遠纂。彥遠﹐字愛賓。記歷代畫工名姓﹐自史皇以降至唐朝﹐及論畫法並裝背褫軸之式﹑鑑別閱玩之方。

△《書畫史》二卷

右皇朝米芾元章撰。輯本朝公卿士庶家藏法書﹑名畫﹐論其優劣眞僞。

△《聖朝名畫評》三卷

右皇朝劉道成纂。符嘉應撰序。集本朝畫工之名世者﹐第其品﹐以王之爲神品﹐云在吳生上。

△《益州名畫錄》三卷

右皇朝黃休復纂。唐乾符初至宋幹徳歲。休復在蜀中﹐目擊圖書之精者五十八人﹐品以四格云。

△《射評要略》一卷

右題曰李廣撰。凡十五篇。

△《嚴悟射訣》一篇

右唐王思永撰。思永學射法於成都工曹嚴悟﹐因取悟法著書十篇﹐故每篇首必稱「師曰」。

△《益津射格》一卷

右皇朝錢師益序。以《五善圖》及《武陵格》疏密不同﹐參酌爲之。

△《投壺經》一卷

右唐上官儀奉敕刪定﹐史玄道續注。采周﹑郝同﹑梁簡文數家書爲之。《唐志》有其目。

△《木射圖》一卷

右唐陸秉撰。爲十五┺以代侯﹐擊地球以觸之﹐┺飾以朱墨字﹐以貴賤之。朱者﹐仁﹑義﹑禮﹑智﹑信﹑溫﹑良﹑恭﹑儉﹑讓﹑墨﹑者﹑慢﹑傲﹑佞﹑貪﹑濫。仁者勝﹐濫者負﹐而行一賞罰焉。

△《溫公投壺新格》一卷

右皇朝司馬光君實撰。舊有《投壺格》﹐君實惡其多取奇中者以爲僥幸﹐因盡攺之。

△《九章算經》九卷

右未祥撰人姓名﹐或曰周公。「九章」者﹐一《方田》﹑二《算粟》﹑三《衰分》﹑四《少廣》﹑五《商功》﹑六《均輸》﹑七《盈不足》﹑八《方程》﹑九《勾股》。魏劉徽﹑唐李淳鳳嘗爲之注﹐則此術起於漢之前矣。

△《求一算經》一卷

右未詳撰人。

△《六問算法》五卷

右皇朝龍受益撰。並《化零歌》附。

△《應用算法》三卷

右皇朝蔣舜元撰。

△《象棋》一卷

右皇朝尹洙撰。凡五圖﹐今所行者不與焉。

△《溫公七國象棋》一卷

右皇朝司馬光君實撰﹐周﹑秦﹑韓﹑魏﹑趙﹑楚﹑齊﹑燕實八國﹐而云七者﹐周室不與焉。

△《ヅυ經一卷ヅυ格》一卷

右不題撰人。序云「ヅυ﹐古之戲也。﹑劉毅﹑李安民﹑慕容寶之徒﹐皆擲盧不聞余采﹐今以盧﹑梟爲上﹐雉﹑犢次之。」

△《釣圖》一卷

右不題撰人。凡四十類﹐各有一詩。

△《采珠局》一卷

右不題撰人。序云「王公」而不知其名。凡三十餘類﹐亦各有一詩。

△《彈棋經》一卷

右未詳撰人。序稱《世說》曰﹕魏武帝好彈棋﹐宮中皆效之﹐難得其局﹐以妝奩之蓋﹐形狀相類﹐就蓋而彈之﹐俗中因謂魏宮妝奩之戲。按《西京雜記》云﹕劉向作彈棋。《典論》云﹕前代馬合卿﹑張公子皆工彈棋。然則起於漢朝﹐非自魏始﹐《世說》誤矣。

△《捉臥甕人事數》一卷

右皇朝李庭中撰。以畢卓﹑嵇康﹑劉伶﹑阮孚﹑山簡﹑阮籍﹑儀狄﹑顏回﹑屈原﹑陶潛﹑孔融﹑陶侃﹑張翰﹑李白﹑白樂天爲目﹐有趙昌言序。

△《雙陸格》一卷

右不題撰人。其法﹕左右十二梁﹐設二朋﹐朋各十五子﹐一白一墨﹐用明瓊二﹐各以其采﹐由右歸左﹐子單﹐則他子得擊﹐兩子則曰「成梁」﹐他子𨿽相當﹐不得擊。故武后夢雙陸不勝﹐狄仁傑所以云無子也。

△《葉子戲格》一卷

右不著撰人。世傳葉子﹐婦人名也﹐撰此戲﹐晚唐之時也。

△《三國圖格》一卷﹐《金龍戲格》一卷﹐《打馬格》一卷﹐《旋棋格》一卷

右不題撰人。

△《漢官儀彩選》一卷

右皇朝劉敞撰。刪取西漢之官﹐而附其列傳黜陟可戲笑者雜編之﹐以爲博弈之一物。

△《忘憂集》三卷

右皇朝劉仲甫編。載唐韋延《棋訣》並古今棋圖。

△《相鶴經》一卷

右題曰浮丘公撰。其傳云「浮丘公授於王子晉﹐後崔文子學道於子晉﹐得其文﹐藏於嵩山之石室﹐淮南公采藥得之﹐乃傳於世。」

△《相馬經》二卷

右伯樂撰。

△《相馬經》一卷

右未詳撰人。述相馬法式﹐並著馬之疾狀及治療之術﹐《李氏書目》有之。

△《黃帝醫相馬經》三卷

右唐穆蠡集伯樂﹑王良等六家書成此編。皇帝斤神農也。

△《育駿方》三卷

右未詳撰人。相馬術及醫治畜牧之方。

△《相牛經》一卷

右序曰﹕寧戚傳之百里奚﹐漢世河西薛公得其書以相牛﹐千百不失其一。至魏世髙堂生又傳晉宣帝﹐其後祕之。細字﹐薛公注也。

◎醫書類

△《黃帝素問》二十四卷

右昔人謂《素問》者﹐以素書黃帝之問﹐猶言「素書」也。唐王水謂﹕「《漢藝文志》有《黃帝內經》十八卷﹐《素問》卽其經之九卷﹐兼《靈樞》九卷﹐其數焉。」先是第七亡逸﹐水時始獨﹐乃詮次注釋﹐凡八十一篇﹐分二十四卷。今又亡《刺法》《本論》二篇。水自號啟玄子。醫經傳於世者多矣。原百病之起愈者﹐本乎黃帝﹔辧百藥之味性者﹐本乎神農﹔湯液則稱伊尹。三人皆聖人也。憫世疾苦﹐親著書以垂後﹐而世之君子不察﹐乃以爲賤技﹐恥於習之。由此﹐稱醫者多庸人﹐治之常失理﹐可生而死者甚眾。激者至云「有病不治﹐猶得中醫」﹐豈其然乎﹖故予錄醫頗詳。《隋志》以此書爲首﹐今從之。

△《靈樞經》九卷

右王︸謂此書卽《漢志皇帝內經》十八卷之九也。或謂好事者於皇甫謐所集《內經倉公論》中抄出之﹐名爲古書也﹐未知孰是。

△《呂楊注八十一難經》五卷

右秦越人撰。吳呂廣注。廣楊玄操演。越人生於渤海﹐家於盧﹐受桑君祕術﹐洞明醫道。世以其與黃帝時扁鵲相類﹐乃號之爲「徧鵲」。采《黃帝內經》精要之說﹐凡八十一章。以其理趣深遠﹐非易了﹐故名《難經》。玄操編次爲十三類。

△《丁徳用注難經》五卷

右皇朝丁徳用注。以楊玄操所演甚失大義﹐因攺王之。經文隱奧者﹐繪爲圖。徳用﹐濟陽人﹐嘉末﹐其書始成。

△《虞庶注難經》五卷

右皇朝虞庶注。庶﹐仁壽人﹐寓居漢嘉。少爲儒﹐已而棄其業﹐習醫術﹐爲此書﹐以補呂﹑楊所未盡。黎泰辰治平間爲之序。

△《金匱玉函經》八卷

右漢張仲景撰﹐晉王叔和集。設答問雜病形證脈理﹐參以療治之方。仁宗朝﹐王洙得於館中﹐用之甚效。合二百六十二方。

△《仲景傷寒論》十卷

右漢張仲景述﹐晉王叔和撰次。按《名醫錄》云「仲景﹐南陽人﹐名機﹔仲景﹐其字也。舉孝廉﹐官至長沙太守。以宗族二百餘口。建安紀年以來﹐未及十稔﹐死者三之二﹐而傷寒居其七﹐乃著論二十二篇﹐證外合三百九十七法﹐一百一十二方。」善醫者或云「仲景著《傷寒論》﹐誠不刊之典﹐然有大人之病而無嬰孺之患﹐有北方之藥而無南方之治﹐此其所闕者。蓋陳蔡以南﹐不可用柴胡﹑白虎二湯﹐治傷寒。」其言極有理。

△《脈經》三卷

右題云黃帝撰。論診脈之要﹐凡二十一篇。

△《王叔和脈經》十卷

右晉王叔和撰。按唐甘伯宗《名醫傳》曰「叔和﹐西晉髙平人﹐性度沈靜﹐博通經方﹐精意診處﹐尢好著述。」其書纂岐伯﹑華佗等論脈要訣所成﹐敍陰陽表裏﹐辧三部九候﹐分人迎﹑气口﹑神門﹐條十二經﹐二十四气﹑奇經八脈﹑五藏六府﹑三焦四之屙﹐織悉具備﹐咸可按用。凡九十七篇。皇朝林億等正。

△《脈訣》一卷

右題曰王叔和撰。皆歌訣鄙淺之言﹐後人依者﹐然最行於世。

△《巢氏病源候論》五卷

右隋巢元方等撰。元方﹐大業中被命與諸醫共論眾病所起之源。皇朝舊制﹐監局用此書課試醫生。昭陵時﹐詔校本刻牘頒行﹐宋綬爲序。

△《雷公炮炙》三卷

右宋雷撰﹐胡洽復位。述百藥性味﹐炮熬煮炙之方﹐其論多本之於幹寧晏先生。稱「內究守國安正公」﹐當是官名﹐未詳。

△《天元玉策》二十卷

右啟玄子撰。卽唐王水也。書推五運六气之變。唐《人物志》云「水仁至太僕令﹐年八十餘﹐以壽終。」

△《金寶鑑》三卷

右魏嵩撰。嵩仕至翰林博士。《崇文總目》云「不詳何代人﹐述脈候徵驗要妙之理。」

△《寶藏暢微論》三卷

右五代軒轅述撰。靑霞君作寶《藏論》三篇﹐著變煉金石之訣旣詳﹐其未善﹐復刊其謬誤﹐增其缺漏﹐以成是書。故曰「暢微」。時年九十﹐實幹亨二年也。

△《聖濟經》十卷

右徽宗皇帝禦制。因黃帝《內經》﹐采天人之賾﹐原性命之理﹐明營衛之淸濁﹐究七八之盛衰﹐辧逆順之盈虛﹐爲書十篇﹐凡四十二章。

△《通眞子傷寒訣》一卷

右題曰通眞子而不著名氏。用張長沙傷寒論爲歌詩﹐以便覽者﹐《脈訣》之類也。

△《傷寒百問》三卷

右題曰無求子。大觀初所著書。

△《運气論奧》三卷

右皇朝劉溫舒撰。溫舒以《素問》气運最爲治病之要﹐而答問紛揉﹐文辭古奧讀者難知﹐因爲三十論﹐七十二圖﹐上於朝。

△《脈粹》一卷

右皇朝蕭世基撰。世基嘗閱《素問》及歷代醫經﹐患其難知﹐因綴緝成一編。治平中姚誼序之。

△《南陽活人書》二十卷

右皇朝朱肱撰。序謂﹕「張長沙《傷寒論》﹐其言雅奧﹐非精於經絡﹐不能曉會。頃因投﹐設爲對問﹐補苴綴輯﹐僅成卷軸。作於己已﹐成於戊子﹐計九萬一千三百六十八字。」

△《存眞圖》一卷

右皇朝楊介編。崇寧間﹐泗州刑賊於市﹐郡守李夷行遣醫並畫工往﹐親決膜﹐摘膏肓﹐曲折圖之﹐盡得纖悉。介校以古書﹐無少異者﹐比《歐希範五藏圖》過之遠矣﹐實有益醫家也。王莽時﹐捕得翟義黨王孫慶﹐使太醫﹑尙方與巧屠共刳剝之﹐量度五藏﹐以竹導其脈﹐知所終始﹐云可以治病﹐是亦此意。

△《補注神農本艸》二十卷

右皇朝掌禹錫等補注﹐舊說《本艸經》神農所作﹐而《藝文志》所不載。《平帝紀》﹕「詔天下舉通知方術﹑《本艸》者。」《本艸》之名﹐蓋起於此。梁之錄載《神農本艸》三卷。書中有後漢郡縣名﹐蓋上世未著文字﹐師學相傳﹐至張機﹑華佗始爲編述。嘉初﹐詔禹錫與林億﹑蘇頌﹑張洞等爲之補注。以《開寶本艸》及諸家參校﹐采拾遺逸﹐判定新舊﹐藥合一千八十二種﹐總二十卷。

△《圖經本艸》二十卷﹐《目錄》一卷

右皇朝蘇頌等撰。先是﹐詔掌禹錫﹑林億等六人重校《神農本艸》﹐累年成書奏禦。又詔郡縣﹐圖所產藥﹐用永徽故事﹐重命編述。於是頌再與禹錫等裒集眾說﹐類聚詮次﹐各有條目云。嘉六年上。

△《證類本艸》三十二卷

右皇朝唐愼微纂。合兩《本艸》爲一書﹐且集書傳所記單方附之於本條之下﹐殊爲詳博。

△《本艸廣義》二十卷

右皇朝寇宗編。以《本艸》二部著撰之人﹐或執用已私﹐失於商確。並考諸家之說﹐參之事實﹐其情理﹐證其脫誤﹐以成其書。

△《子午經》一卷

右題云扁鵲撰。論鍼砭之要﹐成歌詠。蓋後人依者。

△《銅人鍼灸圖》三卷

右皇朝王惟徳撰。仁宗嘗詔惟徳考次鍼灸之法﹐鑄銅人爲式﹐分腑臟十二經﹐旁注兪穴所會﹐刻題其名﹐並爲圖法並主療之術﹐刻板傳於世。夏竦爲序。

△《明堂鍼灸圖》三卷

右題云黃帝論人身兪穴及灼灸禁忌。明堂者﹐謂雷公問道﹐黃帝授之﹐故名云。

△《烙三十六黃經》一卷

右不著撰人。唐世書也。《國史補》云「自茗飲行於世﹐世人不復病黃癉。」

△《千金方》三十卷

右唐孫思邈撰。思邈博通經傳﹐洞明醫術﹐著用藥之方﹐診脈之訣﹐鍼灸之穴﹐禁架之法﹐以至導引養生之要﹐無不周悉。後世或能窺其一二﹐未有不爲名醫者。然議者頗恨其獨不知傷寒之數云。

△《千金翼方》三十卷

右唐孫思邈撰。思邈著《千金方》﹐復掇集遺軼以羽翼其書﹐成一家之學。林億等謂首之以《藥錄》﹐次之以《婦人》《傷寒》《小兒》《養性》《辟》《退居》《補益》《雜病》《瘡癰》《色脈》《鍼灸》而《禁經》終焉者﹐皆有指意云。

△《外臺祕要方》四十卷

右唐王燾撰。燾在臺閣二十年﹐久知弘文館﹐得古方書數千百卷﹐因述諸病證候﹐刪集方藥﹑符禁﹑鍼灸之法﹐凡一千一百四門。天寶中﹐出守房陵及大寧郡﹐故以「外臺」名其書。孫兆以燾謂「鍼能殺生人﹐不能起死人﹐取灸而不取鍼」﹐識其爲醫之蔽。予獨以其言爲然。

△《產寶》二卷

右唐昝殷撰﹐殷﹐蜀人。大中初﹐白敏中守成都﹐其家有因免乳死者﹐訪問名醫﹐或以殷對。敏中迎之﹐殷集備驗方藥三百七十八首以獻。其後周又作三論﹐附於前。

△《龍樹眼論》三卷

右佛經樹大士者﹐能治眼疾。或假其說﹐集治七十二種目病之方。

△《太平聖惠方》一百卷

右太宗皇帝在潛邸日﹐多蓄名方異術。太平興國中﹐內出親驗者千餘首﹐乃詔醫局各上家傳方書﹐命王懷隱﹑王﹑鄭彥﹑陳昭遇校正編類﹐各於篇首著其疾證。淳化初書成﹐禦制序引。

△《太醫局方》三卷

右元丰中﹐詔天下髙手醫﹐各以得效祕方進﹐下太醫局驗試﹐依方制藥鬻之。仍模本傳於世。

△《和劑局方》十卷

右大觀中﹐詔通醫刊正藥局方書。閱歲書成﹐校正七百八字﹐增損七十餘方。

△《沈存中良方》十卷

右皇朝沈括存中撰。存中博學通醫術﹐類其經驗方成此書。用者多驗。或以蘇子瞻論醫藥雜說附之。

△《靈苑方》二十卷

右皇朝沈括存中編。本朝士人如髙若訥﹑林億﹑孫奇﹑龐安常﹐皆以善醫名於世﹐而存中尢喜方書。此書所載多可用。

△《王氏博濟方》五卷

右皇朝王衮撰。衮﹐慶曆間官滑臺﹐因暇日出家藏七十餘方﹐擇其善者﹐爲此書。名醫云﹕其方用之無不效﹐如「還丹」治中風﹐「太一丹」治鬼胎﹐尢奇驗。

△《錢氏小兒方》八卷

右皇朝錢乙仲陽撰。神宗時﹐擢太醫丞。於書無所不窺﹐它人靳靳守古﹐獨度越縱捨﹐卒與法合。尢邃《本艸》﹐多識物理﹐辧正闕誤﹐最工療嬰孺病。年八十二而終。閻季忠方附於後。

△《養生必用方》十六卷

右皇朝初虞世撰。序謂﹕「古人醫經行於世者多矣。所以別著者﹐古方分劑爲今銖兩不侔﹐用者頗難。此方其證易詳﹐其法易用﹐苟尋文爲治﹐𨿽不習之人﹐亦可無求於醫也。」虞世﹐本朝士﹐一旦削爲僧。在襄陽﹐與十父遊從甚密。

△《嬰童寶鏡》十卷

右題曰棲眞子﹐不著姓名。錄世行應驗方﹐成此書。

△《小兒靈祕方》十三卷

右不題撰人。辧小兒疾證及治療之方﹐多爲歌訣。

△《傷寒證治》三卷

右皇朝王實編。實謂百病之急﹐無逾傷寒﹐故略舉病名法及世名醫之言﹐爲十三篇﹐總方百四十六首。或云穎川人﹐官至外郎﹐﹤廠龍﹥安常之髙弟也。

△《小兒玉訣》一卷

右未詳撰人名氏。爲韻語以記小兒疾證治法﹐凡二十三。

△《孫尙祕寶》十卷

右皇朝孫尙撰。呂惠卿帥邊日﹐尙之子在屬郡﹐因取此書刻板傳於世。

△《楊子護命方》五卷﹐《通神論》十四卷

右皇朝楊退修撰。退修以岐伯論五運六气以治疾病﹐後世通之者﹐惟王︸一人而已﹐然猶於遷變行度﹐莫知其始終次序﹐故著此《方》《論》云。

●卷十六

◎神仙類

△《度人經》三卷

右元始天尊說。《唐志》有其目﹐古書也。神仙之說﹐其來尙矣。劉歆《七略》﹐道家之學與神仙各爲錄。其後學神仙者稍稍自附於黃﹑老﹐乃云﹕有元始天尊﹐生於太元之先﹐姓樂﹐名靜信﹐常存不滅。每天地開閉﹐則以祕道授諸仙﹐謂之開劫度人。延康﹑赤明﹑龍漢﹑開皇﹐卽其紀年也。受其道者﹐漸致長生﹐或白日天。其學有授之法﹐名曰「齊」﹔有拜章之儀﹐名曰「醮」﹔又有符咒以攝治鬼神﹐服餌以蠲除穢濁。至於存想之方﹐導引之訣﹐烹煉變化之術﹐其類甚眾。又葛洪﹑寇謙﹑陶弘景之徒相望而出﹐其言益熾於世。寶貴者多惑焉﹐然通人皆疑之。國朝修《道藏》﹐共六部﹐三百一十一秩﹐而神仙之學如上所陳者居多﹐興道家絕不類。今於其間取自昔書目所載錄之﹐又而爲二﹔凡其說出於神仙者﹐𨿽題曰「老子」﹑「黃帝」﹐亦皆附於此﹐不以名亂實也。若夫容成之術﹐𨿽收於歆輩者﹐以薦紳先生難言之特削去不錄。

△《大洞眞經》一卷

右題云髙上虛皇君等。道書﹐三十七章。晉永和中﹐上淸紫微元君降授於王夫人﹐是《上淸髙法》。《道藏》書六部﹕一曰大洞眞部﹐二曰靈寶洞元部﹐三曰太上洞神部﹐四曰太眞部﹐五曰太淸部﹐六曰正一部。李氏《道書志》四類﹕一曰經誥類﹐二曰傳錄類﹐三曰丹藥類﹐四曰符篆類﹐皆以此書爲之首﹐然《唐志》不載﹐故以此《度人經》云。

△《黃庭內景經》一卷

右題《大帝內書》﹐藏谷陰﹐三十六章﹐皆七言韻語。梁丘子敍云「扶桑大帝命谷神王傳魏夫人﹐一名《東華玉篇》。黃者﹐中央之色﹐庭者﹐四方之中。外指事﹐卽天﹑人﹑地中﹔內指事﹐卽臘﹑心﹑脾中﹐故曰『黃庭』。」

△《黃庭外景經》三卷

右敍謂老子所作﹐與《法帖》所載晉義之所書本正同﹐而文句頗異。其首有「老子居﹐作七言解說身形及諸神」兩句﹐其末有「吾言畢矣勿妄陳」一句﹐且攺「淵」爲「泉」﹐攺「治」爲「理」﹐疑唐人誕者附益之。《崇文總目》云「記天皇氏至帝菪受道得仙事」﹐此本則無之。

△《眞誥》十卷

右梁陶弘景撰。皆眞人口授之誥﹐故以爲名。記許邁﹑許謐﹑楊義諸仙受道之說﹐本七卷﹕《運題》一﹐《象甄》二﹐《受授》三﹐《協昌期》四﹐《稽神樞》五﹐《握眞輔》六﹐《翼眞檢》七。後人析第一﹑第二﹑第四﹐各爲上下。

△《西經》四卷

右題曰太上眞人尹君紀錄。老子將遊西域﹐旣爲關令尹喜說五千言﹐又畱祕旨﹐凡三十六章﹐喜述之﹐爲此經。其首稱老君西﹐聞道竺幹﹐有古先生﹐是以就道。說者以「古先生」﹐佛也。事見《廣洪明集辯惑論》。

△《韋注西經》二卷

右梁道士韋處玄。分上下經﹕上經三七﹐法天之陽數﹐分二十一章﹔下經四七﹐法地之陰數﹐總四十九章﹐象大衍用數云。《唐志》稱處玄《集解》。以「聞道竺幹」爲「經道竺幹」﹐以「古先生」爲老子自謂。

△《同玄注西經》四卷

右唐洞玄子注﹐其姓名未詳。《唐志》有戴詵《注西經》﹐疑此或詵書也。分三十六章﹐謂竺幹古先生非釋氏之號云。

△《徐注西經》二卷

右徐道邈撰。句曲人﹐未詳何代。其本以「有古先生善入無爲」作「善入泥丸」。「古先生者﹐吾之師也﹐化乎竺幹」作「吾之身也﹐化胡竺幹」云。

△《步虛經》一卷

右太極眞人傳左仙公﹐其章皆髙仙上聖朝玄都﹑玉京﹐飛巡虛空之所諷詠﹐故曰「步虛」。

△《定觀經》一卷

右題曰﹕天尊授左玄眞人述﹐定心惠觀等修﹐故以爲名云。

△《內觀經》一卷

右老子撰。述人胞胚﹑魂魄﹑眾神之名﹐當謗觀身心﹐俾不染濁穢﹐乃可常存云。凡二十有二章。

△《老子化胡經》十卷

右魏明帝爲之序。經言老子歸昆侖化胡﹐次授賓﹐後及天竺。按裴松之《三國誌注》言「世稱老子西入流沙﹐化胡成佛」。其說蓋起於此。《議化胡經八狀》附於後。《唐志》云「萬歲通天元年﹐僧惠澄上言乞毀《老子化胡經》﹐秋官侍郎劉如等議狀。」證其非僞﹐此是也。

△《太淸經》一卷

右《太淸護命靈文》﹐金闕上眞按付修道之士﹐可以除邪治病云。

△《天蓬神咒》一卷

右未祥撰。《邯鄲書目》載道書最眾﹐已上八種皆有之。

△《登眞隱訣》二十五卷

右梁陶弘景撰。景以爲學其訣者﹐當由階而登﹐眞文多隱﹐非訣莫登﹐故以名書。凡七篇十七條﹐《隋志》云。

△《神仙可學論》一卷

右唐吳筠撰。嵇康謂神仙不可以學致﹐筠意不以爲然﹐故演修習之方﹐以勉學仙之士云。

△《坐忘論》一卷

右唐司馬承禎字子微撰。凡七篇。其後有文元公跋﹐謂子微之所謂「坐忘」﹐卽釋氏之言「宴坐」也。

△《天隱子》一卷

右唐司馬子微爲之序﹐云「天隱子﹐不知何許人﹐著書八篇。修煉形气﹐養和心靈﹐歸根契於伯陽﹐遺照齊乎莊叟。殆非人間所能力學者也。」王古以天隱子卽子微也。一本有《三宮法》附於後。

△《抱朴子內篇》二十卷

右晉葛洪撰。洪﹐字稚川﹐丹陽句容人。元帝時﹐累召不就﹐止羅浮山﹐釒東丹著書﹐推明飛升之道﹐導養之理﹐黃白之事。二十卷名曰《內篇》﹐十卷名曰《外篇》﹐自號抱朴子﹐因以命書。

△《笈七簽》一百二十卷

右皇朝張君房等纂。君房﹐祥符中謫官寧海。時聖祖降﹐朝廷盡以祕閣道書付杭州﹐俾戚綸﹑陳堯臣校正﹐綸等同王欽若薦君房專其事。君房詮次﹐得四千五百六十五卷﹐於是掇其蘊奧﹐總萬餘條﹐成是書。仁宗時上之。

△《羣仙會眞記》五卷

右唐施肩吾集言煉養形气﹑補毓精神﹑成內丹之法﹐凡二十五篇。

△《彭曉注參同契》三卷

右漢魏伯陽撰。按《神仙傳》﹕伯陽﹐會稽上虞人﹐通貫詩律﹐文辭贍博﹐修眞養志﹐約《周易》作此書﹐凡九十篇。徐氏箋注。桓帝時﹐以授同郡淳於叔通﹐因行於世。彭曉爲之解。隋﹑唐書目皆不載。按唐陸徳明解「易」字云「虞翻注《參同契》﹐言字從『日』下『月』。」今此書有「日月爲易」之文﹐則其爲古書明矣。

△《張隨注參同契》三卷

右皇朝張隋皇中居靑城山﹐注魏伯陽之書﹐列十數圖於其後。

△《參同契太易圖》一卷

右不題撰人。論周天火候﹐有《太易》《太初》《太始》《太素》《太極》《四象》《五行》等二十四篇並圖。按《崇文總目》云「張處撰」。而李獻臣以爲「天老神君撰﹐常子張處序。亦名《至藥丹訣》」。未知孰是。

△《混元內外鑑二卷延壽經》一卷

右「混元」﹐謂老子也﹐亦導引之術﹐《內篇》八﹐《外篇》三。其《延壽經》一卷附後。

△《玉皇聖胎神用訣》一卷

右《玉皇訣》﹐云野人郎肇注。

△《太上說魂魄經》二卷

右題曰老子撰。載三魂七魄名字﹑形狀﹑好惡﹐以咒術存制之。《崇文》題曰《太上靈書》。李氏亦有其目。

△《無上祕要》九十五卷

右題曰元始天尊說。《藝文志》止七十二卷﹐不知何時析出二十三通也。

△《葛仙翁胎息術》一卷

右仙翁葛洪也。

△《太淸服气口訣》一卷﹐《太起經》一卷﹐《閉气法》一卷﹐《太上指南歌》一卷

右四書皆題曰老子撰。服气訣也。

△《食气經》一卷

右太皇子撰。未詳。李邯鄲云「似雜集之書」。

△《道引養生圖》一卷

右梁陶弘景撰。分三十六勢﹐如「鴻鶴徘徊」﹑「鴛鸞戢羽」之類﹐各繪像於其上。田偉家本少八勢。

△《天眞皇人九仙經》一卷

右天眞皇人爲黃帝說。一行﹑羅公遠﹑葉法靜注。論水火龍虎造金丹之術﹐崇文書也。按《九仙經興廢記》云「此經黃帝畱峨眉山石壁﹐漢武帝時得之﹐大中嘗禁斷」。

△《陰府內丹經》一卷

右題曰老子說。

△《日月元樞樞論》一卷

右唐劉知古撰。明皇朝﹐爲綿州昌明令。時詔求通丹藥之士﹐知古謂神仙大藥無出《參同契》﹐因著論上於朝。

△《大還丹契祕圖》一卷

右艸衣洞眞子玄撰。凡十二章。大還丹者﹐乃日月精气之所致也。論火候﹐則以朔望爲據﹐記藥物﹐則以鉛汞爲名云。

△《紫陽金碧經》二卷

右皇元眞人撰﹐廣成子述﹐河上公修。爲六十四章。上明合和習眞之法﹐中有調神理气之方﹐下有還丹鼎上之術。《崇文目》有三卷﹐今逸其一。

△《金碧潛通》一卷

右題長白山人元陽子解﹐未祥何代人﹐不知其撰人姓名。按《邯鄲書目》云羊參微集。其序言「本得之石函﹐皆科斗文字。世有三十六字訣﹐七曜﹑五行﹑八卦﹑九宮﹐論還丹之事﹐其辭多隱﹐人莫之識。劉眞人演仰觀上象﹐以定節度﹐今之所作﹐多不成者﹐蓋不得口訣故也。吾恐墜匿聖文﹐故著上經﹐號《金碧潛通》。金者﹐剛柔得位﹐火不能灼﹐服之則仙遊碧落」云。疑卽參微所撰也。《道藏》止收。

△《還丹歌》一卷

右元陽子撰。次序雜亂﹐非完書也。大旨解《參同契》。《李氏書目》云「海客李玄光遇玄壽先生於中嶽﹐授此。」未祥玄光何代人。

△《龍虎通元要訣》一卷

右蘇元朗撰。以古訣《龍虎經》《參同契祕》《金碧潛通訣》﹐其文繁而隱﹐故纂其要爲是書。李邯鄲家本題云「靑霞子﹐隋開皇時人」﹐不出名氏﹐豈元朗之號耶﹖

△《胎息祕訣》一卷

右唐僧遵化撰。論達摩胎息﹐總十八篇﹐歌二十三首﹐凡一千四百四十言﹐天丁酉書成。

△《易成子大丹訣》一卷

右彭仲堪撰。不知何代人﹐字舜元。天臺遇一異僧﹐授此術。論火候。

△《靑牛道士歌》一卷

右題曰靑牛道士﹐未祥。

△《八段錦》一卷

右不題撰人。吐故納新之訣也。

△《髙象先歌》一卷

右髙先撰。象先﹐其字也﹐未祥何代人。論《參同契》。

△《金丹訣》一卷

右皇朝張瑾撰。治平中﹐授丹訣於榮中立﹐後因敍其事﹐以教後學。自此以下﹐皆非古今書目所載。以其世多傳者﹐不可不收也。至於《北斗經》之類﹐以爲永壽元年老子所說﹐尢鄙淺可笑﹐𨿽行於世﹐亦削去。

△《眞一子還丹金釒龠一卷太淸火式經一卷九天玄路祕論一卷靈源》銘一卷太淸鑪鼎斤兩訣一卷

右五書﹐不著撰人。論龍虎鉛汞火候之術。

△《玉芝書》三卷

右皇朝陳舉撰。舉﹐字子堙﹐蘇州人。

△《授道志》一卷

右皇朝楊谷﹐眞宗朝嘗遇神仙於成都藥市﹐自授其道本。《李氏書目》亦載﹐雲谷自號純粹子。

△《通玄祕要悟眞篇》一卷

右皇朝張用成撰。用成﹐字平叔﹐天臺人。熙寧中﹐隋陸師閔入蜀﹐授道於隱者﹐因成律詩八十一首。

△《養生丹訣》一卷

右皇朝皇甫士安撰。士安﹐岷山道士也。

△《歸正議》九卷

右皇朝林靈素撰。駁佛書中非道家者。

◎釋書類

△《四十二章經》一卷

右天竺釋迦牟尼佛所說也。「釋迦」者﹐華言「能仁」。以周昭王二十四年甲寅四月八日生。十九學道﹐三十學成﹐處世演道四十九年而終﹐蓋年七十九也。沒後﹐弟子大迦葉與阿難纂掇其平生之言成書。自漢以上﹐中國未傳﹐或云𨿽傳而泯絕於秦火。張騫使西域﹐已聞有浮賭之教﹐及明帝感傅毅之對﹐遣蔡﹑秦景使天竺求之﹐得此經以歸。中國之有佛書自此始﹐故其文不類他經云。佛書自﹑景以來至梁武帝華林之集﹐入中國者五千四百卷。曰經﹑曰論﹑曰律﹑謂之「三藏」﹐傳於世盛矣。其徒又或摘出別行﹐爲之注釋﹑疏鈔﹐至不可選紀﹐而通謂之律學。厥後達摩西來﹐以三藏皆筌蹄﹐不得佛意﹐故直指人心﹐俾之見性﹐眾尊之爲祖﹐學之者布於天下。𨿽曰不假文字﹐而弟子錄其善言﹐往往成書﹐由是禪學興焉。觀今世佛書﹐三藏之外﹐凡講說之類﹐律學也﹔凡問答之類﹐禪學也。藏經猥眾﹐且所至有之﹐有錄﹐今取其餘者列於篇。此經𨿽在《藏》中﹐然以其見於《經籍志》﹐故特取焉。

△《華嚴經合論》一百二十卷

右按《纂靈記》云﹐《華嚴》大經﹐龍宮有三本﹕佛滅度後六百年﹐有龍樹菩薩入龍宮﹐誦下本十萬偈﹐四十八品﹐流傳天竺。晉有沙門支法領得下本﹐分三萬六千偈﹐至此土﹐義熙十四年﹐譯成六十卷。唐證聖元年﹐於闐沙門喜學再譯舊文﹐兼補諸闕﹐通舊總四萬五千頌﹐成八十卷﹐三十九品。《合論》者﹐唐李通玄所撰。通玄﹐太原人﹐宗室子也。當武后時﹐隱居不仕。舊學佛者皆曰佛說此經時﹐居七處九會﹐獨通玄以爲十處十會云。

△《華嚴經淸涼疏》一百五十卷

右唐僧澄觀撰。澄觀居淸涼山﹐號淸涼國師﹐卽韓愈贈之詩者。文元公有言曰「明法身之體者﹐莫辧於《楞嚴》﹐明法身之用者﹐莫辧於《華嚴》。」學佛者以爲不刊之論云。

△《華嚴決疑論》四卷

右唐李通玄撰。通玄卽爲《華嚴合論》﹐又著此書。皇朝張商英使河東﹐得之壽陽縣東浮屠廢書中。

△《華嚴經略》一卷

右唐僧澄觀撰。澄觀旣疏《華嚴》﹐又撮其大意爲此﹐凡四十二章。

△《華嚴起信文》一卷

右唐僧善孜撰。善孜﹐潭州太平寺僧也。每品一章﹐撮其大指﹐凡三十九章。

△《華嚴經百門義海》二卷

右唐僧法藏撰。法藏﹐長安崇福寺僧也。分十章。

△《華嚴奧旨》一卷

右唐僧法藏撰。又曰《妄盡還源觀》。凡六門。

△《法界摭要記》四卷

右皇朝僧遵式述。其序云「元上初﹐覽淸涼《玄鏡》﹐圭峯注﹐取其合者錄之。」

△《法界披集》一卷

右皇朝僧道述。杜順纂《華嚴經義》﹐撰《法界觀》﹐道通又分十玄門。

△《華嚴吞海集》一卷

右皇朝僧道通述。《華嚴經》七處﹑九會﹑三十九品﹑五萬四千偈﹐其文浩博。澄觀爲之疏﹐尢難觀覽道通約之﹐成萬三千言﹐以便初學。

△《注維摩詰所說經》十卷

右天竺維摩詰撰。西域謂淨名曰維摩詰﹐廣嚴城處士也。佛聞其病﹐使十弟子﹑四菩薩往問訊﹐皆以不勝任固辭。最後遣文殊行﹐因共變妙道﹐遂成此經。其大旨明眞俗不二而已。淨名演法要者﹐居世出世也。不以十弟子﹑四菩薩爲知法者﹐斥其有淨穢之別也。文殊大智﹐法身之體也。淨名處俗﹐法身之用也。俾體用相酬對﹐皆眞俗不二之諭也。姚秦僧鳩摩羅什譯。按《開元釋教錄》云「羅什」者﹐華言「童壽」﹐天竺人也。苻堅遣呂光破西域﹐俘之以歸。姚興迎致長安﹐譯經於逍遙園。凡四十部﹐此其一也。本三卷十四品﹐其後什之徒僧肇﹑道生﹑道融等爲之注﹐爲十卷。予得之董太虛家﹐蓋襄陽木本也。唐李繁頗言此注後人依者。

△《法華言句》二十卷

右唐僧智ダ撰。智ダ居天臺山﹐號天臺教。五代兵亂﹐其書亡。錢ㄈ聞髙麗有本﹐厚賂因賈人求得之﹐至今盛行於江浙。

△《金剛經會解》一卷

右後秦僧鳩摩羅什譯。唐僧宗密﹑僧知恩﹑皇朝僧元仁﹑賈昌朝﹑王安石五家注。予弟公日誦三過。予靳之曰「汝亦頗知其義乎﹖」對曰「知之。其義明萬物皆空﹐故古人謂以空爲宗也。」予曰「金剛者﹐堅固不壞之義也。萬物之空﹐何以謂之金剛﹖」復曰「『六如偈』其言明甚﹐獨柰何﹖」因語之曰「汝之過﹐正在以有爲法同無爲法﹐以眞空同頑空耳。張湛曰﹕『身與萬物同有﹐其有不有﹔心與太虛同無﹐其無不無。』庶幾知此哉﹗」

△《禪宗金剛經解》一卷

右皇朝安保衡采摭禪宗自達摩而下發明是經者參釋之。序稱﹕其有言涉修證者﹐北宗法門也﹔舉心卽佛者﹐江西法門也﹔無法無物者﹐本來如是者﹐曹溪法門也。

△《六祖解金剛經》一卷

右唐僧惠能注。《金剛經》凡六譯﹐其文大槪旣同﹐時小異耳﹐而世多行姚秦鳩摩羅什本。

△《楞伽經》四卷

右宋天竺僧求那跋陀羅譯。楞伽﹐山名也。佛爲大慧演道於此山。元魏僧達摩以付僧慧可﹐曰「吾觀中國所有經教﹐惟《楞伽》可以印心。」謂此書也。釋延壽謂此經﹐以佛語心爲宗﹐而李通玄則以爲五法﹑三自性﹑八識﹑二無我爲宗。按經說第八業種之識﹐名爲如來藏﹐言其性不二﹐明僞卽出世也。延壽所云者﹐指其理﹐通玄所云者﹐指其事﹐非不同也。

△《圓覺經疏》三卷

右唐長壽二年﹐天竺僧覺救譯﹐宗蜜疏解。《圓覺》之旨﹐佛爲十二大士﹐說如來本起因地﹐終這以三觀。《楞嚴》之旨﹐阿難因遇魔嬈﹐問學菩提最初方便﹐終之以二義。蓋《圓覺》自誠而明﹐《楞嚴》自明而誠﹐𨿽若不同﹐而二義三觀﹐不出定慧﹐其歸豈有二哉﹗

△《六祖解心經》一卷

右唐僧慧能解。慧能﹐其徒尊之爲六祖。

△《忠國師解心經》一卷

右唐僧慧忠﹐肅宗師事之。此其所著書也。

△《心經會解》一卷

右唐陳畱僧玄獎譯並注。「般若」者﹐華言「智慧」﹐「波羅蜜多」者﹐華言「到彼岸」﹐謂智可以濟物入聖域也。長安中﹐僧法藏爲之疏。元丰中﹐僧法泉亦注之。

△《楞嚴經疏》二十卷

右唐神龍二年﹐天竺國僧彼岸於廣州譯﹐房融筆授﹐皇朝了撰疏﹐王隨爲之序。

△《楞嚴標旨》十卷

右皇朝僧曉月撰。其弟子應干錄﹐範峋爲之序。《圓覺經》云「修多羅教﹐如標指月。」其名書之意﹐蓋取此。

△《會解楞嚴經》十卷

右唐僧彌伽釋迦譯語﹐房融筆授。皇朝井度集古今十二家解﹐去取之﹐成書。予嘗爲之序。

△《修已金剛經會要》一卷

右皇朝僧修己﹐住持峨眉山白水寺﹐道楷之法嗣也。

△《景徳傳燈錄》三十卷

右皇朝僧道原編。其書披奕世祖圖﹐采諸方語錄﹐由七佛以至法眼之嗣﹐凡五十二世﹐一千七百一人。獻之朝﹐詔楊億﹑李維﹑王曙同加裁定。億等潤色其文﹐是正差繆﹐遂盛行於世﹐爲禪學之源。夫禪學自達摩入中原﹐世傳一人﹐凡五傳至慧能﹐通謂之祖。慧能傳行思﹑懷讓﹐行思之後﹐有良價﹐號「洞下宗」﹔又有文偃﹐號「門宗」﹔又有文益﹐號「法眼宗」﹔懷讓之後有靈﹑慧寂﹐號「瀉仰宗」﹔又有義玄﹐號「臨濟宗」。五宗學徒徧於海內﹐迄今數百年。「臨濟」﹑「門」﹑「洞下」﹐日愈益盛。嘗考其世﹐皆出唐末五代兵戈極亂之際﹐意者﹐亂世聯明賢豪之士﹐無所施其能﹐故憤世嫉邪﹐長往不返﹐則其名言至行﹐譬猶聯珠疊璧﹐𨿽山淵之髙深﹐終不能掩覆其光彩﹐而必輝潤於外也。故人得而著之竹帛﹐罔有遺軼焉。

△《玉英集》十五卷

右皇朝王隨撰。先是楊億編次《傳燈錄》三十卷﹐隨刪去其繁大半﹐上之。

△《天聖廣燈錄》三十卷

右皇朝李遵勗編。斷自釋迦以降。仁宗禦制序。

△《分燈集》二十五卷

右皇朝井度編。蓋續三《燈錄》也。

△《靖國續燈錄》三十卷

右皇朝僧惟白編。惟白﹐靖康初住法寺﹐駙馬都尉張惇禮以其書上於朝﹐徽宗爲之序。分《正宗》《對機》《拈古》《頌古》《偈頌》五門。

△《禪苑瑤林》一百卷

右皇朝井度編。取三《燈錄》所載祖師言行﹐附入諸方拈提語句﹐且是正其差誤云。

△《龐蘊語錄》十卷

右唐龐蘊﹐襄陽人﹐與其妻子皆學佛。後人錄其言成此書。

△《雪竇頌古》八卷

右皇朝僧道顯撰。道顯居雪竇山。所謂「頌古」者﹐猶詩人之「詠史」云。

△《古塔主語錄》三卷

右皇朝僧道古撰。範文正喜之﹐嘗親爲疏﹐請說法﹐有句云「道行無玷﹐孤風絕攀」﹐時以爲非溢美也。

△《碧巖集》十卷

右皇朝僧克勤解《雪竇頌古》名曰《碧巖集》。

△《肇論》四卷

右姚秦僧洪肇撰。師羅什﹐規模莊周之言﹐以著此書。《物不遷》《不眞空》《般若無知》《涅》無名四論。《傳燈錄》云﹐肇後爲姚興所殺。

△《觀心論》一卷

右魏菩提達摩撰。

△《百法論》一卷

右唐僧玄奘譯。西域僧天親所造。所謂一切法者﹐其略有語﹕一心法﹐二心所有法﹐三色法﹐四心不相應行法﹐五無爲法。心法八種﹐心所有法五十一種﹐色法十一種﹐心不相應行法二十四種﹐無爲法六種﹐故曰「百法」。

△《起信論》一卷

右唐僧宗密注﹐僧眞諦譯。天竺第十二祖馬鳴大士所造也。𨿽云名相﹐蓋明心宗﹐指義玄微﹐文辭明糸致﹐故盛行於世﹐若《肇論》《百法》《惟識》及此學者﹐皆顓門名家﹐故《藏》中所收亦錄於此。

△《辧正論》八卷

右唐釋法琳撰。穎川陳良序云「法琳﹐姓陳﹐關中人。著此書﹐窮釋﹑老之教源﹐極品藻之名理。」宣和中﹐以其斥《老子》語﹐焚毀其第二﹑第四﹑第五﹑第六﹑第八凡五卷﹐序文亦有剪棄者。

△《破邪論》二卷

右唐釋法琳撰。辧傅弈所排毀。虞世南爲之序。

△《甄正論》三卷

右唐釋法琳撰。已上三書﹐皆經宣和焚毀﹐《藏》中多闕﹐故錄之。

△《輔教編》五卷

右皇朝僧契嵩撰。藤州人。皇間﹐以世儒多詆釋氏之道﹐因著此書﹐廣引經籍﹐以證三家一致﹐輔相其教云。

△《玄聖蘧廬》二卷

右唐李繁撰。繁學於江西僧道一﹐敬宗時﹐嘗與丁公著﹑陸亙入殿中抗佛﹑老﹐講論唐﹑虞。愈稱其家多書﹐一覽終身不忘。太和中﹐舒元輿誣其濫殺不辜﹐系獄。知且死﹐著書十六篇﹐以明禪理。自謂臨死生而不懼﹐賢於顏回在陋巷不攺其樂。嗚呼﹐可謂賢矣﹗而史載其平生行事甚鬼﹐獨何歟﹖

△《原人論》一卷

右唐僧宗蜜撰。《斥執迷》《褊淺》《直顯眞源》《會通本末》凡四篇。

△《宗鏡錄》一百卷

右皇朝僧延壽撰。延壽﹐姓王氏﹐余杭人﹐法眼嫡孫也。建隆初﹐錢忠懿命居靈隱﹐以釋教東流﹐中夏學者不見大全﹐而天臺﹑成性相三宗又互相矛盾﹐乃立重閣﹐館三宗知法僧﹐更相詰難﹐至訁皮險處﹐以心宗旨要折衷之。因集方等祕經六十部﹐華﹑梵聖賢之語三百家﹐以佐三宗之義﹐成此書。學佛者傳誦焉。天臺者﹐僧智ダ也﹐解《法華經》﹔賢首者﹐僧法藏也﹐述《華嚴經》﹔慈恩者﹐僧玄奘也﹐譯《般若經》。

△《六祖壇經》三卷

右唐僧惠昕撰。記僧盧慧能學佛本末。慧能號六祖。凡十六門。周希後有序。

△《釋氏要覽》三卷

右皇朝僧道誠集。雜錄釋典﹐旁采書傳﹐分門編次﹐成二十類。天禧三年書成。

△《錦囊集》一卷

右皇朝僧瑞光集。皆教其徒答問也。

△《弘明集》十四卷

右梁釋僧纂。僧居鍾山定林寺﹐號律師。采前代勝士書記文述有益於釋教者﹐集之成此書。

△《廣弘明集》三十卷

右唐僧釋道宣撰。道宣﹐麟徳初居西明寺。以中原自周﹑魏以來﹐重老輕佛﹐因采輯自古文章﹐下逮齊隋發明其道者﹐以廣僧之書﹐分《歸正》《辧惑》《佛徳》《法義》《僧行》《慈惻》《誠功》《啟福》《滅罪》《統歸》等十門。

△《林間錄》四卷

右皇朝僧徳洪撰。記髙僧嘉言善行﹐謝逸爲之序。然多寓言﹐如謂杜祁公﹑張安道皆致仕居睢陽之類﹐疏闊殊可笑。

●卷十七

集部其類有四﹕一曰楚辭類﹐二曰別集類﹐三曰總集類﹐四曰文說類。內別集猥多﹐復分爲上﹑中﹑下﹐合四百八部﹐計六千一百六十一卷。昔屈原作《離騷》﹐𨿽詭譎不可爲訓﹐而英辧藻思﹐閎麗演迆﹐發於忠正﹐蔚然爲百代詞章之祖。眾士慕鄕﹐波屬委。自時厥後﹐綴文者接踵於斯矣。然軌轍不同﹐機杼亦異﹐各名一家之言。學者欲矜式焉﹐故別而序之﹐命之爲集。蓋其原起於東京﹐而極於有唐至七百餘家。當晉之時﹐摯虞已。患其淩雜難觀﹐嘗自詩賦以下匯分之﹐曰《文章流別》。後世祖述之而爲總集﹐蕭統所選是也。至唐亦且七十五家。嗚呼﹐盛矣﹗𨿽然﹐賤生於無所用﹐或其傳不能廣﹐值水火兵寇之厄﹐因而散落者十八九。亦有長編鉅軸﹐幸而得存﹐其屬目者幾希。此無他﹐凡以其虛辭濫說﹐徒爲美觀而已﹐無益於用故也。今錄漢迄唐﹐附以五代﹑本朝作者﹐其數亦甚眾。其間格言偉論﹐可以扶持世教者﹐爲益固多。至於虛辭濫說如上所陳者﹐知其終當泯泯無聞﹐猶可以自警﹐則其無用亦有用也﹐是以不加銓擇焉。

◎楚辭類

△《楚辭》十七卷

右後漢校書郎王逸叔師注。楚屈原﹐名平﹐爲懷王左徒﹐博聞彊識﹐嫻於辭令。後同列心害其能而讒之﹐王怒﹐疏平﹐平自傷忠而被謗﹐乃作《離騷經》以諷﹐不見省納。及襄王立﹐又放之江南﹐復作《九歌》《天問》《九章》《遠遊》《卜居》《漁父》《大招》﹐自沈汨羅以死。其後﹐楚宋玉作《九辧》《招魂》﹐漢賈誼作《惜誓》﹐淮南王小山作《招隱士》﹐東方朔作七諫﹐嚴忌作《哀時命》﹐王褒作《九懷》﹐劉向作《九嘆》﹐皆擬其文﹐而哀平之死於忠。至漢武時﹐淮南王安始作《離騷傳》﹐劉向典校經書﹐分爲十六卷。東京班固﹑賈逵各作《離騷章句》﹐餘十五卷﹐闕而不說。至逸自以爲南陽人﹐與原同土﹐悼傷之﹐復作十六卷《章句》﹐又續爲《九思》﹐取班固二序附之﹐爲十七篇。按《漢書志屈原賦》二十五篇﹐今起《離騷經》至《大招》凡六﹐《九章》《九歌》又十八﹐則原賦存者二十四篇耳﹐並《國殤》《禮魂》在《九歌》之外爲十一﹐則溢而爲二十六篇。不知《國殤》《禮魂》何以系《九歌》之末﹐又不可合十一爲九﹐然則謂《大招》爲原辭﹐可疑也。夫以「招魂」爲義﹐恐非自作﹐或曰景差﹐蓋近之。其捲後有蔣之翰跋﹐云晁美叔家本也。

△《楚辭釋文》一卷

未詳撰人。其篇次不與世行本同。蓋以《離騷經》《九辯》《九歌》《天問》《九章》《遠遊》《卜居》《漁父》《招隱》《士招》《魂九》《懷七》《諫九》《嘆哀》《時命》《惜誓》《大招》《九思》爲次。按今本《九章》第四﹐《九辯》第八﹐而王逸《九章》注云「皆解於《九辯》中。」知《釋文》篇第蓋舊本也﹐後人始以作者先後次第之耳。或曰天聖中陳說之所爲也。

△《補注楚辭》十七卷﹐《考異》一卷

右未詳撰人。凡王逸《章句》有未盡者補之。自序云「以歐陽永叔﹑蘇子瞻﹑晁文元﹑宋景文家本參校之﹐遂爲定本。又得姚廷輝本作《考異》。」且言《辯騷》非《楚辭》本書﹐不當錄。

△《重編楚辭》十六卷

右族父吏部公重編。獨《離騷經》仍故﹐爲首篇。其後以《遠遊》《九章》《九歌》《天問》《卜居》《漁父》《大招》《九辯》《招魂》《惜誓》《七諫》《哀時命》《招隱士》《九懷》《九嘆》爲次而去《九思》一篇。其說曰﹕按八卷。屈原遭憂所作。故首篇曰《離騷經》﹐後篇皆曰《離騷》﹐餘皆曰《楚辭》。今本所第篇或不次序﹐於是遷《遠遊》《九章》次《離騷經》﹐在《九歌》上﹐以原自序其意近《離騷經》也。而《九歌》《天問》乃原旣放之後攄憤所作者﹐故遷於下。《卜居》《漁父》﹐自序之餘意也。故又次之。《大招》古奧﹐疑原作﹐非景差詞﹐沈淵不返﹐故以終焉。爲《楚辭》上八卷。《九辯》《招魂》皆宋玉所作﹐或曰《九辯》原作﹐其聲浮矣。《惜誓》宏深﹐或以爲賈誼作﹐蓋近之。東方朔﹑嚴忌皆漢武帝廷臣﹐淮南小山之詞﹐不當先朔﹑忌。王褒﹐漢宣帝時人﹐後淮南小山。至劉向最後作﹐故其次序如此。皆西漢以前文也﹐爲《楚辭》下八卷。王逸﹐東漢人﹐《九思》﹐視向以前所作﹐相闊矣。又十七卷非舊錄﹐故去之。又頗刪逸《離騷經》訓釋淺陋者﹐而錄司馬遷原傳冠其首云。

△《續楚辭》二十卷

右族父吏部公編。擇後世文賦與《楚辭》類者編之。自宋玉以下至本朝王令﹐凡二十六人﹐計六十篇。各爲小序﹐以冠其首。而最喜沈括﹐以爲辭近原﹐蓋深探其用意﹐疾徐其步驟而與之偕﹐然亦暇而不迫也。

△《變離騷》二十卷

右族父吏部公編。公旣集《續楚辭》﹐又擇其餘文賦或大意祖述《離騷》﹐或一言似之者爲一編﹐其意謂原之作曰《離騷》﹐餘皆曰《楚辭》。今《楚辭》又變﹐而乃始曰《變離騷》者﹐欲後世知其出於原也﹐猶服盡而系其姓於祖云。所錄自楚荀卿至本朝王令﹐凡三十八人﹐通九十六首。

◎別集類上

△《蔡邕集》十卷

右漢蔡邕伯喈也﹐陳畱圉人。仕至左中郎將﹐後爲王允所害。邕博學﹐好辭章﹑術數﹑天文﹑妙操音律。在東觀欲補《漢紀》﹐自陳十意。及付獄﹐乞黥刖以成書﹐不能得﹐遂死獄中。所著文章百四篇﹐今錄止存九十篇﹐而銘墓居其半。或曰碑銘﹐或曰神誥﹐或曰哀贊﹐其實一也。嘗自云「爲《郭有道碑》﹐獨無愧辭」﹐則其它可知矣。凡文集﹐其人正史自有傳者﹐止掇論其文學之辭﹐及略載鄕裏﹑所終爵位﹐或死非其理﹐亦附見﹐余歷官與其善惡﹐率不錄。若史逸其行事者﹐則雜取他書詳載焉﹐庶後有考。

△《曹植集》十卷

右魏曹植子建也。太祖子﹐文帝封植爲陳王﹐卒年三十一﹐謚曰思。年十餘歲﹐誦讀詩論及辭賦數十萬言。善屬文﹐援筆立成。自少至終﹐篇籍不離於手。按《魏志》﹕「景初中﹐撰錄植所著賦﹑頌﹑詩﹑銘﹑雜論﹐凡百餘篇。」《隋志》植集三十卷﹐《唐志》植集二十卷。今集十卷﹐比隋﹑唐本有亡逸者﹐而詩文二百篇﹐返溢於本傳所載﹐不曉其故。

△《王粲集》八卷

右後漢王粲仲宣也。髙平人。爲魏國侍中。粲博物多識﹐彊記善屬﹐文舉筆便成﹐無所攺定﹐時人常以爲宿制﹐然正復精意覃思﹐亦不能加。著詩﹑賦﹑論﹑議垂六十篇。今集有八十一首。按《唐藝文志》粲集十卷﹐今亡兩卷﹐其詩文反多於史所記二十餘篇﹐與《曹植集》同。

△《阮籍集》十卷

右魏阮籍嗣宗也。尉氏人。籍志气宏放﹐博覽羣籍﹐尢好莊老﹐屬文不畱思﹐嗜酒﹐能嘯。善彈琴。當其得意﹐忽忘形骸。𨿽不拘禮教﹐而發言玄遠。晉帝輔政﹐爲從事中郎﹐後求爲步兵校尉。

△《嵇康集》十卷

右魏嵇康叔夜也。譙國人。康美詞气﹐有風儀﹐土木形骸﹐不自藻飾。學不師授﹐博覽該通﹐長好莊老﹐屬文玄遠。以魏宗室婚﹐拜中散大夫。景元初﹐鍾會譖於晉文帝﹐遇害。

△《張華集》三卷

右晉張華茂先也。範陽人。惠帝時爲司空﹐趙王倫﹐孫秀黨謀害之。華學業優博﹐辭藻溫麗﹐圖緯﹑方伎等書﹐莫不詳覽。家有書三十乘﹐天下奇祕悉在。博物洽聞﹐世無與比。集有詩一百二十﹐哀詞﹑冊文二十一﹐賦三。

△《陸機集》十卷

右晉陸機士衡也。抗之子。少有異才﹐文章冠世﹐伏膺儒術﹐非禮不動。吳滅﹐退居舊裏﹐閉門勤學﹐積有十年。太康末﹐入洛。成都王穎令機率師伐長沙王﹐至河橋大敗﹐爲穎所誅。初﹐造張華﹐華重其名﹐如舊相識﹐嘗謂之曰「人常恨才少﹐而子更患多。」葛洪著書亦稱嘆焉。所著文章凡三百餘篇﹐今存詩﹑賦﹑論﹑議﹑箋﹑表﹑碑﹑誄一百七十餘首。以《晉書》《文選》較正外﹐餘多舛誤。

△《陸集》十卷

右晉陸士龍也。吳郡人。惠帝時﹐爲中書侍郎。會兄機兵敗﹐同遇害。六歲能屬文﹐性淸正﹐有才理。與兄齊名﹐𨿽文章不及﹐而持論過之。所著文章三百四十九篇﹐《新書》十篇。

△《陶潛集》十卷

右晉陶潛淵明元亮也。一名潛。潯陽人。蕭統云「淵明字符亮。」《晉書》云「潛字符亮。」《宋書》云「潛字淵明」。或云字深明﹐名元亮。按集《孟嘉傳》與《祭妹文》皆自稱淵明﹐當從之。晉安帝末﹐起爲州祭酒。桓玄纂位﹐淵明自解而歸。州召主簿﹐不就﹐躬耕自資。劉裕舉兵討玄﹐誅之﹐爲鎭軍將軍。淵明參其軍事﹐未幾﹐攺爲建威將軍。淵明見裕有異志﹐乃求爲彭澤令﹐去職。潛少有髙趣﹐好讀書﹐不求甚解﹐著《五柳先生傳》以自況﹐世號靖節先生。今集有數本﹕七卷者﹐梁蕭統編﹐以序﹑傳﹑顏延之誄載卷首。十卷首﹐北齊陽休之編﹐以《五孝傳》《聖賢羣輔錄》﹑序﹑傳﹑誄分三卷﹐益之詩﹐篇次差異。按《隋經籍志》潛集九卷﹐又云梁有五卷﹐錄一卷。《唐藝文志》潛集五卷。今本皆不與二《志》同。獨吳氏《西齊書目》有潛集十卷﹐疑卽休之本也。休之本出宋庠家云。江左名家舊書﹐其次第最有倫貫﹐獨《四八目》後《八儒》《三墨》二條﹐似後人妄加。

△《鮑照集》十卷

右宋鮑照明遠也。上黨人。世祖以爲中書舍人﹐後臨海王子頊鎭荊州﹐以照爲參軍。子頊敗﹐爲亂兵所殺。初﹐孝武好文﹐自謂人莫能及。照悟其旨﹐爲文多鄙言累句﹐當時謂照才盡﹐實不然也。事見沈約《書》。而李延壽史乃以世祖爲文帝。集有唐虞炎序﹐云「爲宋景所害。」儻見於他書乎﹖唐人避武后諱﹐攺「照」爲「昭」。

△《謝集》十卷

右齊謝玄暉也。陽夏人。明帝初﹐自中書郎出爲東海太守。東昏時﹐爲江黨譖害之。少好學﹐有美名﹐文章淸麗﹐善艸隸﹐尢長五言詩。沈約嘗云「二百年來無此詩也。」《文選》所錄詩僅二十首﹐集中多不載﹐今附入。

△《謝惠連集》五卷

右宋謝惠連﹐方明子也。元嘉七年﹐爲彭城王法曹行參軍。十歲能屬文﹐爲《雪賦》﹐以髙麗見奇。族兄靈運每見其新文﹐曰「張華重生﹐不能易也。」

△《吳均集》三卷

右梁吳均叔庠也。史稱均博學多才﹐俊體有古气。好事效之﹐謂「吳均體」。有集二十卷。唐世搜求﹐止得十卷﹐今又亡其七矣。舊題誤曰吳筠。筠乃唐人﹐此詩殊不類﹐而其中有贈周興嗣﹑柳貞陽輩詩﹐固已知其非筠。又有蕭子《贈吳朝請入東詩》﹐蓋在武帝時爲奉朝請﹐則知爲均也無疑矣。蕭子詩八﹑蕭子顯﹑朱異﹑王筠﹑王僧孺詩各一附。顏之推譏均集中有《破鏡賦》﹐今已亡之。

△《江淹集》十卷

右梁江淹文通也。濟陽人。梁初﹐爲散騎常侍﹐封醴陵侯。少好學﹐不事章句﹐畱情於文章﹐晚節才思微退﹐人謂才盡。著述百餘篇﹐自撰爲前後集。今集二百四十九篇。魏晉間名人詩文行於世者﹐往往羨於史所載。曹植﹑王粲及淹皆是也﹐豈後人妄益之歟﹖

△《何遜集》二卷

右梁何遜仲言也。東海人。終水部員外郎。遜少能詩﹐州舉秀才。範見其文﹐嗟賞曰「觀文人﹐質則過懦﹐麗則傷俗。能含淸濁﹐中古今﹐見之何生矣。」沈約謂﹕「每讀卿詩﹐一日三復﹐猶不能已。」與劉孝綽以文章見重於世﹐謂之「何﹑劉」。王僧孺集其文爲八卷﹐今亡逸不全。

△《庾信集》二十卷

右周庾信子山也。南陽人。梁元帝時﹐爲散騎常侍。聘西魏﹐遂畱長安。孝閔時﹐終司憲大夫。信在梁與徐陵文並綺麗﹐世號「徐庾體」。集有滕王序。

△《陰鏗集》一卷

右陳陰鏗字子堅﹐幼聰慧﹐五歲能誦詩賦﹐日千言。及長﹐博涉史傳﹐尢善五言詩。徐陵言之於世祖﹐使賦安樂宮﹐援筆立成。累遷散騎常侍。有集三卷﹐《隋志》已亡其二﹐今所存者十數詩而已。杜少陵嘗贈李太白詩﹐有云「李侯有佳句﹐往往似陰鏗。」今觀斯集﹐白蓋過之遠矣﹐甫之愼許﹐可乃如此。

△《揚雄集》三卷

右漢揚雄子也。古無雄集﹐皇朝譚愈好雄文﹐患其散在諸篇籍﹐離而不屬﹐因綴輯之﹐得四十餘篇。

△《王績東臯子》五卷

右唐王績無功也。龍門人。隋大業中﹐舉孝悌廉潔﹐授六合丞。棄官耕東臯﹐自號東臯子。《唐書》以爲隱逸。集有呂才序。稱其幼岐嶷﹐年十五謁楊素﹐占對英辯﹐一坐盡傾﹐以爲神仙重子。薛道衡見其《登龍門憶禹賦》﹐嘆曰「今之庾信也﹗」且載其卜筮之驗者數事云。

△《楊炯盈川集》二十卷

右唐楊炯也。華陰人。顯慶六年舉神童。授校書郎﹐終婺州盈川令﹐卒。炯博學﹐善屬文﹐與王勃﹑盧照鄰﹑駱賓王以文詞齊名﹐海內稱王﹑楊﹑盧﹑駱「四才子」﹐亦曰「四傑」。炯自謂﹕「吾愧在盧前﹐恥居王后。」張說曰「盈川文如懸河﹐酌之不竭。恥王后﹐信然﹔愧盧前﹐謙也。」集本三十卷﹐今多亡逸。

△《王勃集》二十卷

右唐王勃子安也。通之孫。麟徳初﹐劉祥道薦其材﹐對策髙等﹐授朝散郎。沛王召署府修撰﹐以戲爲諸王作《鬥鷄檄》﹐髙宗怒﹐斥出府。父爲交趾令﹐勃往省﹐溺海卒。勃屬文﹐初不精思﹐先磨墨數升﹐酌飲﹐引被覆面臥﹐及寤﹐援筆成篇﹐不易一字﹐時人謂之「腹槁」。有劉元濟序。

△《盧照鄰幽憂子集》十卷

右唐盧照鄰之也。範陽人。調新都尉﹐病去官﹐隱具茨山下。手足攣廢﹐疾久﹐訣親戚﹐自沈穎水。照鄰自以當髙宗時尙吏﹐已獨儒﹔武后尙法﹐己獨黃老﹔後封嵩山﹐聘賢士﹐己病廢。著《五悲文》﹐今在集中。嘗自號幽憂子。

△《駱賓王集》十卷

右唐駱賓王也。義烏人。武后時﹐數言事﹐得罪﹐貶臨海丞。不得志﹐棄官去。文明中﹐徐敬業亂﹐署府佐﹐爲敬業傳檄天下﹐斥武后罪。後讀之矍然。及敗﹐亡命﹐不知所之。後宋之問逢之於靈隱﹐已祝爲浮屠矣。賓王七歲能屬文﹐妙於五言詩。中宗詔求其文﹐得百餘篇﹐命郤卿次序之。

△《蘇許公集》二十卷

右唐蘇廷碩也。武功人。調露二年進士﹑賢良方正異等﹐除左司率府冑曹。玄宗時﹐中書舍人﹑知制誥。開元四年﹐同紫微黃門平章事。幼敏悟﹐一覽五千言﹐輒覆。景龍後﹐與張說以文章顯﹐時號「燕﹑許」。李徳裕謂﹕「近世詔誥﹐惟敍事外爲文章。」韓休爲序。集本四十六卷﹐今亡其半矣。

△《陳子昂集》十卷

右唐陳子昂伯玉也。梓州人。文明初舉進士﹐上書﹐召見﹐累擢拾遺。《新唐書》稱子昂聖歷初解官歸養。父喪﹐廬墓。縣令段簡貪暴﹐脇取其賂不厭﹐逮捕﹐死獄中。沈下賢獨云爲武承嗣所殺。未知熟是。子昂少以豪俠使气﹐及冠﹐折節爲學﹐精究墳籍﹐耽愛黃老﹑《易象》﹐尢善屬文。唐興﹐文章承徐﹑庾余風﹐天下祖尙﹐至是始變雅正。故𨿽無風節﹐而唐之名人無不推之。柳儀曹曰「張說以著述之餘攻比興而莫能極﹐張九齡以比興之暇窮著述而不克備﹐唐興以來﹐稱是選而不怍者﹐子昂而已。」

△《宋之問考功集》十卷

右唐宋之問延淸也。汾州人。武后召與楊炯分直習藝館。諂事太平公主﹐爲考功員外郎。睿宗初﹐貶欽州﹐賜死。自魏建安迄江左﹐詩律屢變﹐至沈約﹑庾信﹐以音韻相婉附﹐屬封精密﹐及之問﹑沈期﹐又加靡麗﹐回忌聲病﹐約句準篇﹐如錦糸肅成文﹐學者宗之﹐號曰「沈﹑宋」。徐堅嘗論之問之文﹕「如良金美玉﹐無施不可。」其爲當時所重如此。

△《沈期集》五卷

右唐沈期卿也。相州人。及進士第﹐由協律郎遷弘文館直學士。常侍中宗宴﹐舞《回波》﹐爲弄辭以悅帝。還﹐賜牙笏﹑衣緋。

△《杜審言集》一卷

右唐杜審言必簡也。襄陽人。預之後裔。擢進士﹐恃髙才以傲世。嘗對武后賦《歡喜詩》﹐後嘆重其文。學李嶠﹑崔融﹑蘇味道爲「文章四友」。集有詩四十餘篇而已。

△《張說集》三十卷

右唐張說道濟也。洛陽人。永昌元年﹐賢良方正策第一﹐累遷鳳閣舍人。睿宗時﹐兵部侍郎﹑平章事。開元十八年﹐終左丞相﹑燕國公。說爲文精壯﹐長於碑志﹐朝廷大述作多出其手。嘗典集賢圖書之任﹐間爲天平軍大使及致仕一歲﹐皆卽軍中﹑於家論撰國史。晚謫嶽州﹐詩益淒惋﹐人謂得江山。

△《李嶠集》一卷

右唐李嶠巨山也。贊皇人。擢進士第﹐制策甲科﹐拜爲監察禦史。武后時﹐同鳳閣鸞臺平章事。嶠富才思﹐前與王勃﹑楊炯﹐中與崔融﹑蘇味道齊名﹐晚諸人沒﹐爲文章宿老﹐學者取法焉。集本六十卷﹐未見。今所錄一百二十詠而已﹐或題曰《單題詩》﹐有張方注。

△《張九齡曲江集》二十卷

右唐張九齡子壽也。曲江人。長安二年進士﹐調校書郎﹐以道侔伊呂科策髙等﹐爲左拾遺。開元中﹐爲中書令﹐卒﹐謚文獻。九齡風度蘊籍﹐幼善屬文。玄宗朝﹐知制誥﹐雅爲帝知。爲相﹐諤諤有大臣節。及貶荊州﹐惟文史是娛﹐朝廷許其勝流。徐堅論九齡之文﹐如輕縑素練﹐實濟時用﹐而窘邊幅。柳宗元以九齡兼攻詩文﹐但不能究其極爾。後有姚子彥所撰行狀﹐呂溫撰眞贊﹐鄭宗珍撰謚議﹐徐浩撰墓碑及《贈司徒敕辭》。

△《王維集》十卷

右唐王維摩詰也。太原人。開元九年進士﹐終尙書右丞。維幼能屬文﹐工艸隸﹐善畫﹐名盛。安祿山反﹐嘗陷賊中。賊大宴凝碧池﹐賦詩痛悼。詩聞行在﹐後得免死。代宗訪維文章於弟縉﹐裒集十卷上之。李肇記維「漠漠水田飛白鷺﹐陰陰夏木囀黃鸝」之句﹐以爲竊李嘉者﹐今嘉之集無之﹐豈肇之厚誣乎﹖

△《儲光羲集》五卷

右唐儲光羲也。魯人。開元十四年進士第﹐嘗爲監察禦史。後從安祿山僞署。賊平﹐貶死王。

△《昌齡詩》六卷

右唐王昌齡少伯也。江寧人。開元十五年進士﹐爲祕書郎﹐又中宏詞科。不謹細行﹐貶龍標尉。以世亂﹐歸鄕裏﹐爲刺史閭丘曉所殺。昌齡工詩﹐縝密而思淸﹐時謂王江寧云。

△《常建詩》一卷

右唐常建也。開元十五年進士。歐陽永叔嘗愛「竹徑通幽處﹐禪房花木深」之句﹐乃建詩也。

△《劉長卿集》十卷

右唐劉長卿字文房。開元二十一年進士。至徳中﹐監察禦史﹐以檢校祠部員外爲轉運判官﹐知淮西﹑嶽鄂轉運使畱後﹐觀察使吳仲孺誣奏﹐貶潘州南巴尉。會有爲辧之者﹐除睦州司馬﹐終隨州刺史。長卿剛而犯上﹐故兩逢斥廢。詩𨿽窘於才﹐而能鍛煉。權徳輿嘗謂爲「五言長城」。今集詩九卷﹐雜文一卷。

△《顏眞卿文》一卷

右唐顏眞卿淸臣也。萬年人。博學﹐工辭章。開元二十二年進士﹐又登制科。代宗時﹐爲太子太師。使李希烈﹐爲希烈所害。世謂眞卿忤楊國忠﹑李輔國﹑元載﹑楊炎﹑盧杞﹐拒安祿山﹑李希烈﹐廢斥者七八﹐以至於死﹐而不自悔﹐天下一人而已。而學問文章往往雜神仙浮屠之說﹐不皆合於理﹐而所爲乃爾者﹐蓋天性然也。

△《蕭穎士集》十卷

右唐蕭穎士茂挺也。梁宗室之後。舉進士﹐開元二十三年中第﹐爲史館待制。安祿山反﹐竄山南。節度崔圓授揚州工曹﹐至官﹐信宿而去。客死汝南逆旅。門人謚曰文元先生。穎士屬文觀書﹐一覽卽誦﹐通百家譜系﹑書籀﹐嘗教授濮陽﹐時號蕭夫子。李林惡不附己﹐故數罷去。閻士和盛推穎士文章﹐以爲聞蕭氏之風者﹐童子羞稱曹﹑陸。《唐書》云﹕穎士作伐櫻桃賦以詆李林甫﹐君子很其褊。按集載其辭﹐有曰「每俯臨乎蕭墻﹐姦回得而窺伺」﹐蓋謂林甫之必致寇也。其後果階祿山之禍﹐唐遂不振﹐然則穎士可謂知幾矣﹐宜褒而返加以貶詞﹐何哉﹖

△《張龍筋鳳髓判》十卷

右唐張字文成。辭章藻麗﹐嘗入中制科。此乃其書判也﹐凡一百首。自號浮休子。

△《孟浩然詩》一卷

右唐孟浩然也。襄陽人。工五言詩﹐隱鹿門山﹐年四十﹐乃遊京師。一日﹐諸名士集祕省聯句﹐浩然句曰「微淡河漢﹐疏雨滴梧桐。」眾皆欽伏。張九齡﹑王維雅稱之。維私邀入禁林﹐遇玄宗臨幸﹐浩然匿牀下﹐維以聞。上曰「素聞其人。」因召見﹐命自誦所爲詩﹐至「不才明主棄」之句﹐上曰「不求進而誣朕棄人。」命放歸。所著詩二百一十首。宜城處士王士源序次爲三卷﹐今並爲一﹐又有天寶中韋糸舀序。

△《嚴從中黃子集》三卷

右唐嚴從﹐開元中爲著作郎﹐春宮侍讀﹐集賢院學士﹐卒。自號中黃子。當時﹐命太子侍文呂向訪遺文於家﹐得《訓老》《經頌》等八篇﹐序爲三卷。

△《李翰林集》二十卷

右唐李白太白也。白舊集十卷﹐唐李陽冰序。咸平中﹐樂史別得白歌詩十卷﹐凡歌詩七百七十六篇﹐又纂雜著﹐爲《別集》十卷。宋次道治平中得王文獻及唐魏萬所纂白詩﹐又裒唐類詩洎刻石所傳者﹐通李陽冰﹑樂史集﹐共一千一篇﹐雜著六十五篇。曾子固乃考其先後而次第之﹐云「白﹐蜀郡人。天寶初至長安﹐明皇召爲翰林供奉﹐頃之不合﹐去。安祿山反﹐明皇在蜀﹐永王節度東南。白時臥廬山﹐迫致之。敗﹐坐系潯陽獄﹐崔渙﹑宋若思驗治白﹐以爲罪薄﹐釋白囚﹐使謀其軍。乾元元年﹐終以事﹐長流夜郎﹐以赦得釋﹐過當塗以卒。其始終更涉如此。此白之詩書所自序可考者也。《舊史》稱﹕「白﹐山東人﹐爲翰林待詔」。又稱﹕「白在宣城謁見永王﹐遂辟爲從事。」而《新書》又稱「白流夜郎﹐還潯陽﹐坐事下獄﹐宋若思釋之」者﹐皆不合於白之自序﹐蓋史誤也。予按杜甫詩亦以白爲山東人﹐而蘇子瞻嘗恨白集爲庸俗所亂﹐則白之自序亦未可盡信﹐而以爲史誤。近蜀本又附入左綿邑人所裒曰白《隱處少年所作詩》六十篇﹐尢爲淺俗。白天才英麗﹐其辭逸蕩雋偉﹐飄然有超世之心﹐非常人所及﹐讀者自可別其眞僞也。

△《岑參集》十卷

右唐岑參﹐南陽人。文本之後。天寶三年進士﹐累官補闕﹑起居郎﹐出嘉州刺史。杜鴻漸表置幕府﹐爲職方郎中兼侍禦史﹐罷﹐終於蜀。參博覽史籍﹐尢工綴文﹐屬詞淸尙﹐用心良苦﹐其有所得﹐往往超拔孤秀﹐度越常情。每篇絕筆﹐人競傳諷。至徳中﹐裴薦﹑杜甫等﹐嘗薦其「識度淸遠﹐議論雅正﹐佳名早立﹐時輩所仰﹐可以備獻替之官」云。集有杜確序。

△《李嘉詩》二卷

右唐李嘉﹐別名從一。趙州人。天寶七年進士﹐爲祕書正字﹐袁﹑臺二州刺史。善爲詩﹐綺靡婉麗﹐有齊﹑梁之風﹐時人以比吳均﹑何遜云。

△《髙集》十卷﹐《集外文》二卷﹐《別詩》一卷

右唐髙達夫也。渤海人。天寶八年﹐舉有道科中第。永泰初﹐終散騎常侍。五十始爲詩﹔卽工﹐以气質自髙。每一篇出﹐好事者輒傳布云。

△《賈至集》十卷

右唐賈至幼幾也。洛陽人。天寶十年﹐明經擢第。累官起居舍人﹑知制誥。從幸西川﹐當撰傳位冊﹐旣進槁﹐上曰「先天誥命﹐乃父爲之。今玆冊命﹐又爾爲之。兩朝大典﹐出卿父子﹐可謂繼美矣。」大歷中﹐終散騎常侍。集﹐李邯鄲淑家本二十卷﹐蘇弁編次﹐常仲儒爲序﹐以墓銘﹑序碑列於後﹐今亡其半。蘇子瞻嘗行呂惠卿責詞﹐有「元凶在位」之語﹐仇人乃曰「史惟宋太子劭謂之元凶」﹐因誣其指斥。殊不知曹子建《責躬詩》有曰「元凶是率」﹐蓋自謂也。今至制誥中除魏仲犀﹑徐歸道詞﹐亦以元凶指祿山﹐豈獨劭爲元凶耶﹖世多疑子瞻失詞﹐因表出之。

△《錢起詩》二卷

右唐錢起﹐徵之父也。吳郡人。天寶中舉進士。初﹐從鄕薦﹐客捨月夜﹐聞人哦於庭曰「曲終人不見﹐江上數峯靑。」起攝衣從之﹐無所見矣。及就試﹐詩題乃《湘靈鼓瑟》也。起卽以鬼謠十字爲落句﹐主文李暉深嘉之﹐擢置髙第﹐釋褐授校書郎﹐終考功。與郎士元齊名﹐時曰「前有沈﹑宋﹐後有錢﹑郎」。

△《元子》十卷﹐《琦子》一卷﹐《文編》十卷

右唐元結次山也。後魏之裔。天寶十三年進士﹐復舉制科﹐授右金吾兵曹﹐累遷容管經略使。始在商余山﹐稱元子﹐逃難入琦洞﹐稱琦子﹐或稱浪士﹐漁者稱爲聱叟﹐酒徒呼漫叟﹐及官呼漫郎﹐因以命其所著。結性耿介﹐有憂道閔世之思。逢天寶之亂﹐或仕或隱﹐自謂與聱牙﹐豈獨其行事而然﹐其文詞亦如之。然其辭義幽約﹐譬古鐘磬﹐不諧於俚耳﹐而可尋玩。在當時﹐名出蕭﹑李下﹐至韓愈稱數唐之文人﹐獨及結云。

△《韓詩》五卷

右韓君平也。南陽人。天寶十三年進士﹐淄靑侯希逸﹑宣武李勉繼辟幕府。俄以駕部郎中知制誥﹐終於中書舍人。詩興致繁富﹐朝野重之。

△《杜甫集》二十卷﹐《集外詩》一卷﹐《注杜甫詩》二十卷﹐《蔡興宗編杜甫詩》二十卷﹐《趙次公注杜甫詩》五十九卷

右唐杜甫子美也。審言之孫﹐天寶十三年玄宗朝﹐獻太淸宮﹑享廟及郊﹐奏賦三篇﹐使待制集賢院。宰相試文﹐再遷右衛率府冑曹﹐終於劍南參謀﹑檢校工部員外。曠放不自檢﹐好論天下大事﹐髙而不切。少與李白齊名﹐時號「李﹑杜」。數當寇亂﹐挺節無污。爲歌詩﹐傷時橈弱﹐情不忘君﹐人憐其忠云。集有王洙原叔﹑王琪君玉序。皇朝自王原叔以後﹐學者喜觀甫詩﹐世有爲之注者數家﹐率皆鄙淺可笑。有原叔名者﹐其實非也。呂微仲在成都時﹐嘗譜其年月。近時有蔡興宗者﹐再用年月編次之。而趙次公者﹐又以古律詩雜次第之﹐且爲之注。兩人頗以意攺定其誤字云。

△《吳筠宗元先生集》十卷

右唐吳筠撰。前有權徳輿序。筠字貞節﹐華陰人。生十五年﹐隱於南陽。天寶初﹐召至京師﹐請爲道士﹐居嵩山。已有敕待詔翰林。筠知祿山將亂﹐求還茅山﹐許之。乃東遊會稽﹐往來天臺﹑剡中﹐與李白﹑孔巢父酬唱。大歷中卒﹐弟子謚爲宗元先生。筠通經義﹐美文辭﹐性髙鯁。其待詔翰林也﹐特承恩顧。髙力士素奉佛﹐嘗短筠於帝﹐故筠所著文賦﹐深詆釋氏頗爲通人所譏云。

△《獨孤及毗陵集》二十卷

右唐獨孤及至之也。洛陽人。天寶十﹐三年舉洞曉玄經科。代宗初﹐爲太常博士﹐濠舒二州刺史﹐政最﹐徙常州﹐卒於官。及幼有成人之量﹐彳扁覽《五經》﹐觀其大義﹐不爲章句學。爲文以立憲誡世﹑褒賢遏惡爲用﹐長於論議。《唐實錄》稱韓愈師其爲文云。集有李舟﹑梁肅前後序﹐末載崔甫碑志。

△《皇甫冉詩》二卷

右唐皇甫冉茂政也。丹陽人。天寶十五年進士﹐爲無錫尉﹐歷拾遺﹑補闕﹐卒。與弟曾齊名﹐當時比張氏景陽﹑孟陽云。集有獨孤及序。

△《郎士元詩》一卷

右唐郎士元字君冑﹐中山人。天寶十五年進士﹐爲郢州刺史。與錢起俱有詩名﹐而士元尢更淸雅。時朝廷公卿出牧奉使﹐若兩人無詩祖行﹐人以爲愧。

△《顧況集》二十卷

右唐顧況字逋翁﹐蘇州人。至徳二年﹐江東進士。善爲歌詩﹐性詼諧。徳宗時﹐柳渾輔政﹐以祕書郎召。況素善李泌﹐及泌相﹐自謂當得達官﹐久之﹐遷著作郎。及泌卒﹐有調笑語﹐貶饒州司戶﹐卒。集有皇甫冉詩序。

△《陳蛻詩》一卷

右唐陳蛻。未祥其行事﹐集有《長安十五詠》。自序云「蛻生長江﹑淮間﹐以詩句從賦﹐僅十餘年矣。今我後撫運﹐澤及四夷﹐蛻復得爲太平人」云云。若此殆肅﹑代間人也。

△《盧綸詩》一卷

右唐盧綸與吉中孚﹑韓﹑錢起﹑司空曙﹑苗發﹑崔峒﹑耿﹑夏侯審﹑李端皆能詩齊名﹐號「大歷十才子」。綸字允言﹐累舉進士﹐不第。

△《耿詩》二卷

右唐耿。寶應元年進士﹐爲左拾遺。

△《韋應物集》十卷

右唐韋應物﹐京兆人。周逍遙公之後。左僕射扶陽公待價生令儀﹐令儀生鑾﹐鑾生應物。天寶時﹐爲三衛。永泰中﹐任洛陽丞﹑京兆府功曹。大歷十四年﹐自縣制除機陽令﹐稱疾辭歸。建中二年﹐授比部郎中﹐守滁州。居頃之﹐攺江州。召還﹐擢左司郎中。或娼其進﹐媒蘗之﹐出爲蘇州刺史。性髙潔﹐鮮食寡欲﹐所居焚香除地而坐。詩律自沈﹑宋以後﹐日益靡漫﹐鎪章刻句﹐揣合浮切﹐音韻諧婉﹐屬對麗密﹐而嫻雅平淡之气不在矣﹐獨應物之詩﹐馳驟建安以還﹐得其風格云。

△《李端司馬集》三卷

右唐李端﹐趙州人。大歷五年進士﹐爲校書郎。卒官杭州司馬。郭曖尙平公主﹐賢明﹐招納士類﹐故端等皆客之。嘗座上賦詩﹐奇甚主大加稱嘆。錢起曰「素爲之﹐請賦起姓。」端立獻一章云「新開金埒看調馬﹐舊錫銅山許鑄錢。」錢起乃服。主喜厚賜之。

△《李益詩》一卷

右唐李益君虞也。姑臧人。大歷四年進士﹐調鄭縣尉﹐幽州劉濟辟從事。憲宗雅聞其名﹐召爲集賢殿學士。負才﹐淩籍士﹐眾不能堪﹐暴其獻濟詩「不上望京樓」之句﹐以涉怨望﹐詔降秩﹐俄復舊。益少富詞藻﹐長於歌詩﹐與宗人賀齊名。每作一篇﹐樂工以賂求取﹐被聲歌﹐供奉天子。《徵人》《早行》詩﹐天下皆施之圖繪。今集有《從軍詩》五十首﹐而無此詩﹐惜其放逸多矣。

△《陸贄奏議》十二卷

右唐陸贄敬輿也。贄﹐嘉興人。大歷八年進士﹐中博學宏詞書判拔萃科。徳宗初﹐爲翰林學士。從奉天﹐還﹐爲中書舍人平章事。贄在奉天﹐日下詔書數百﹐初如不經思﹐逮成﹐皆周盡人情。嘗爲帝言「今盜彳扁天下﹐宜痛自悔﹐以感人心。誠不吝攺過﹐以言謝天下﹐使臣持筆無所忌﹐庶叛者革心。」上從之。故下制書﹐𨿽武夫悍卒﹐無不感動流涕。議者謂興元戡難功﹐𨿽爪牙宣力﹐蓋贄有助焉。舊《翰苑集》外﹐有《榜子集》五卷﹐《議論集》三卷。翰苑集﹐蘇子瞻乞校正進呈﹐攺從今名。疑是裒諸集成云。

△《王建詩》十卷

右唐王建也。大歷十年進士。爲昭應縣丞﹑太府寺丞。大和中﹐陜州司馬。尢長宮詞。

△《柳郯詩》一卷

右唐柳郯。集有與李端﹑盧綸輩相酬贈詩。大歷間進士也。

△《武元衡臨淮集》二卷

右唐武元衡伯蒼也。河南人。建中四年進士。元和二年﹐以門下侍郎﹑平章事﹐出劍南節度。八年﹐復秉政。明年﹐早朝遇盜﹐爲所害。元衡工五言詩﹐好事者傳之﹐被於管弦。嘗夏夜作詩曰「夜久喧暫息﹐池臺惟月明。無因駐淸景﹐日出事還生。」翌日遇害。舊有《臨淮集》七卷﹐此其二也。議者謂唐世工詩宦達者惟髙﹐達宦詩工者惟元衡。

△《羊士諤詩》一卷

右唐羊士諤也。貞元元年﹐擢進士第。順宗時﹐爲宣歙巡官﹐王叔文惡之﹐貶汀州寧化尉。元和初﹐李吉甫知獎﹐擢監察禦史﹐掌制誥。嘗出爲資州刺史。

△《曲信陵集》一卷

右唐曲信陵。貞元元年進士。爲舒州望江令﹐卒。

△《楊巨源詩》一卷

右唐楊巨源字景山﹐河中人。貞元五年第進士﹐爲張弘靖從事﹐自祕書郎擢太常博士﹐遷禮部員外郎。出爲鳳翔少尹﹐復召除國子司業。巨源在元和中﹐詩韻不造新語﹐體律務實﹐用功頗深。旦暮搖首﹐微詠不輟﹐年老成疾。嘗贈弘靖詩﹐敍其家世云「伊陟無聞祖﹐韋賢不到孫。」時人稱之。年滿七十﹐乞歸。時宰惜其去﹐以爲其鄕少尹﹐不絕其祿。大和時﹐以官壽卒。

△《歐陽詹集》十卷

右唐歐陽詹行周也。泉州人。貞元八年進士﹐終國子四門助教。初﹐閩人不肯北宦。及常衮爲觀察使﹐興學勸士﹐詹始以進士舉。其聯第者如韓愈﹑李絳諸人﹐皆天下選﹐時稱「龍虎榜」云。此集李貽孫纂﹐退之作詹《哀辭》﹐稱詹甚美﹐大意謂詹覓舉京師﹐將以爲父母榮也。又云其徳行信於朋友。而唐小說載詹惑太原一妓﹐爲賦「髙城已不見﹐況復城中人」之詩﹐卒爲之死。今集中載焉。然則﹐詹之志豈僅在父母哉﹗有徳行者乃爾耶﹖

△《韓愈集》四十卷﹐《集外文》一卷

右唐韓愈退之也。南陽人。貞元八年進士﹐累擢知制誥﹐進中書舍人﹐遷吏部侍郎。爲京兆尹﹐與李紳不協﹐紳出﹐愈罷爲兵部﹐俄復舊。劉句《唐書》稱愈「恃才肆意﹐孔孟之旨。若南人妄以柳宗元爲羅池神﹐而愈碑以實之。李賀父名晉肅﹐不應進士﹐而愈作爲《諱辧》。又爲《毛穎傳》﹐譏戲不近人情。此文章之甚紕繆者。」《新書》稱「愈三歲而孤﹐自知讀書。比長﹐盡通《六經》﹑百家學。」「性明銳﹐不詭隨。」「每言文章自相如﹑子長後﹐作者不世出﹐故深探本原﹐卓然樹立﹐成一家言。造端置辭﹐要爲不襲蹈前人者。」議者謂《舊史》謂愈文章甚紕繆﹐固不待辧﹐而《新史》謂造端置辭﹐不蹈襲前人﹐亦未爲知愈。蓋愈之置辭造端﹐字字悉有據依。如《毛穎傳》《進學解》之類﹐皆有所師範云。其集屢經名人是正﹐其訛舛絕少﹐但編次殊失倫類﹐當重爲編輯之。

△《李絳論諫集》七卷

右唐李絳深之也。贊皇人。貞元八年進士﹐中宏詞科﹐補渭南尉。六年﹐進中書侍郎﹑平章事。大和初﹐爲山南西道節度使。四年﹐南蠻之寇﹐爲亂兵所害。絳儀質魁偉﹐以直道進退﹐望冠一時﹐賢不肖太分﹐屢爲讒邪所中。平生論諫數十百事。其甥夏侯孜所編﹐大中史官蔣偕爲序。

△《李觀文編》三卷﹐《外集》二卷

右唐李觀元賓也。華之從子。貞元八年進士﹐中宏詞科﹐終太子校書郎。觀爲文不襲前人﹐時謂與韓愈相上下。觀少夭﹐文故未極﹐愈得中壽﹐故獨擅名。大順中﹐陸希聲編觀文﹐爲之序﹐有謂「觀尙辭﹐故辭勝理﹔愈尙質﹐故理勝辭。𨿽愈窮老﹐終不能加觀之辭﹔觀後愈死﹐亦不能逮愈之質」云。其後蜀人趙昂又得其《安邊書》至《晁錯論》一十四首﹐爲《後集》二卷。頃年﹐從父詹事公掌誥命﹐以「四之日」爲「四日」﹐不學者然以爲非。觀集中亦云爾﹐乃知本於此。

△《柳宗元集》三十卷﹐《集外文》一卷

右唐柳宗元子厚也。後魏濟陰公某之裔。貞元九年進士﹐中博學宏詞科﹐授校書郎﹐終於柳州刺史。宗元少精敏絕倫﹐文章卓偉精糸致。旣竄斥﹐堙厄感郁﹐一寓諸文﹐傲《離騷》數十篇﹐讀者悲惻。在柳州﹐進士走數千里從學﹐經指授者﹐文辭皆有法。世號柳柳州。韓愈評其文曰「雄深雅健﹐似司馬子長﹐崔﹑蔡不足多也。」集中有《禦史周君碣》﹐司馬溫公《考異》以此碣爲《周子諒碣》﹐實開元二十五年﹐宗元作天寶時﹐誤。按子諒以彈牛仙客﹐杖流州﹐死藍田。《舊唐書紀》《牛仙客傳》及《玄宗實錄》皆載之﹐而此碣殊疏略。

△《劉禹錫集》三十卷﹐《外集》十卷

右唐劉禹錫夢得也。中山人。貞元九年進士﹐登博學宏詞科。貶朗州司馬。元和十年召還﹐欲任以南省郎﹐作《玄都觀看花詩》﹐譏忿當路﹐出爲播州刺史。裴度以母老爲請﹐得易連州。入爲主客郎中﹐復作《遊玄都詩》﹐以詆權近。俄分司東都﹐遷賓客。會昌時﹐加檢校禮部尙書﹐卒。禹錫少工文章﹐恃才而廢﹐老年寡所合﹐乃以文章自。素善詩﹐晚節尢精。白居易推爲「詩豪」﹐嘗言「其詩在處應有神物護持」。禹錫早與柳宗元爲文章之友﹐稱「劉柳」﹔晚與居易爲詩友﹐號「劉白」﹔𨿽詩文似少不及﹐然能抗衡二人間﹐信天下之奇才也。

△《孟東野詩集》十卷

右唐孟郊東野也。湖州人。貞元十二年進士﹐調溧陽尉﹐辟爲興元參謀﹐卒郊少隱嵩山﹐性介寡合。韓愈一見爲忘形交。爲詩有理致﹐然思苦澀。李觀論其詩曰「髙處在古無上﹐平處下顧二謝」云。張籍謚爲貞曜先生。集宋次道重編。先時﹐世傳汴吳鏤本﹐五卷一百二十四篇。周安惠本﹐十卷三百三十一篇。別本五卷三百四十篇。蜀人蹇用退之贈郊句﹐纂成《咸池集》二卷﹐一百八十篇。自余不爲編帙﹐雜錄之﹐家家自異。次道總拾遺逸﹐摘去重衤復﹐若體制不類者﹐得五百十一篇﹐而十聯句不與焉﹐一贊二書附於後。郊集於是始有完書。

△《呂溫集》十卷

右唐呂溫和叔也﹐一字化光。河中人。貞元十四年進士。以善韋執誼﹑王叔文起家﹐再命左拾遺。同張薦使吐蕃﹐元和初使還。累進知禦史雜事﹐再貶道州刺史﹐徙衡州。溫從梁肅﹐爲文章﹐規摹《左氏》﹐藻贍精富﹐流輩推尙。劉禹錫爲編次其文﹐序之云「古之爲書﹐先立言而後體物。賈生之書首《過秦》﹐而荀卿亦後其賦﹐故斷自《人文化成論》至《諸葛武侯廟記》爲上篇。」今集先賦詩﹐後雜文﹐非禹錫本也。

△《李翺集》十八卷

右唐李翺習之也。涼武昭王之後。貞元十四年進士。調校書郎﹐知制誥。會昌初﹐終山南東道節度使。翺性峭鯁﹐論議無所屈﹐仕不得顯官﹐怫郁無所發。從韓愈爲文﹐辭致渾厚﹐見推當時。集皆雜文﹐無歌詩﹐前有蘇舜欽序﹐云「唐之文章稱韓柳﹐翺文𨿽辭不迨韓﹐而理過於柳。」

△《張籍詩集》五卷

右唐張籍文昌也。和州人。貞元十五年登進士第。終國子司業。籍性狷急﹐爲計長於樂府﹐多警句。元和中﹐與白樂天﹑孟東野相酬唱﹐天下宗之﹐謂之「元和體」云。其集五卷﹐張洎爲之編次。

●卷十八

◎別集類中

△《白居易長慶集》七十一卷

右唐白居易樂天也。太原人。居易自序生於鄭州滎陽。貞元十七年進士﹐中拔萃科。元和初﹐制策一等﹐調尉﹐入翰林爲學士。太和初﹐遷刑部侍郎。會昌初﹐以刑部尙書致仕。居易以文章精切﹐然尢工詩﹐當時士人爭傳﹐林國賈相﹐率篇易一金。在杭州時﹐自類詩稿﹐分諷諭﹑感傷﹑雜律四類。《前集》五十卷﹐有元稹序。《後集》二十卷﹐自爲序﹑紀。又有《續後集》五卷﹐今亡三卷矣。予按樂天嘗與劉禹錫遊﹐人謂之「劉﹑白」﹐而不陷入司馬黨中﹐及與元稹遊﹐人謂之「元﹑白」﹐而不蹈北司黨中﹐又與楊虞卿爲姻家﹐而不陷牛﹑李黨中﹕其風流髙尙﹐進退淺俗﹐似幸其禍敗者﹐余固疑非樂天之語﹐及考之編年﹐崖州貶時﹐樂天沒將逾年﹐或曰浮屠某所作也。

△《戴叔倫述槁》十卷﹐《外詩》一卷﹐《書狀》一卷

右唐戴叔倫幼公也。潤州人。爲人溫雅﹐善舉止。中進士第﹐累遷容管經略使﹐政治稱最。徳宗賜《中和詩》﹐世以爲榮。代還﹐請爲道士。未幾﹐卒。集有馬總序。或題曰《會錄》。《唐史》但云「師事蕭穎士」﹐初不稱其能詩﹐以時人少其詩骨气綿弱故也。

△《權徳輿集》五十卷

右唐權徳輿載之也。秦州人。未冠﹐以文章稱諸儒間。貞元十五年﹐知制誥﹐累官中書舍人。元和五年﹐以禮部尙書﹑平章事。徳輿三歲知變四聲﹐四歲能賦詩﹐積思經術﹐無不貫綜。自始學至老﹐未曾一日去書。其文雅正贍縟﹐當時公卿功徳卓異者﹐皆所銘紀。𨿽動止無外飾﹐其醞藉風流﹐自然可慕。貞元﹑元和間﹐爲縉紳羽儀。其《兩漢辧亡論》《世祖封不義侯議》﹐世多稱之云。嘗自纂《制誥集》五十卷﹐楊憑爲序﹐今亡逸。文集孫憲孫編次﹐楊嗣復爲序。

△《符載集》十四卷

右唐符載字厚之﹐岐襄人。幼有宏達之志﹐隱居廬山﹐聚書萬卷﹐不爲章句學。貞元中﹐李巽江西觀察﹐薦其材﹐授奉禮郎﹐爲南昌軍副使﹐繼辟西川韋臯掌書記﹑澤潞郤士美參謀﹐歷協律郎﹐監察禦史。元和中卒。段文昌爲墓志﹐附於後。集皆雜文﹐末篇有數詩而已。集前有崔羣﹑王湘《送符處士歸覲序》﹐皆云載蜀人﹐以比司馬﹑王﹑揚云。

△《張登集》六卷

右唐張登。性剛潔耿介﹐特始以巾褐就辟﹐歷衛佐﹐廷尉平﹑監察禦史。貞元中﹐攺河南士曹掾﹐遷殿中侍禦史﹐漳州刺史。居七年﹐坐公累受劾﹐吏議侵誣﹐感疾﹐卒。權徳輿爲之序甚詳﹐以公﹑景陽比之。《國史補》亦稱登長於小賦﹐气宏而密﹐間不容﹐有織成隱起結采蹙金之狀。其舊集詩賦之外﹐書﹑啟﹑序﹑述﹑志﹑記﹑銘﹑誄﹐合一百二十二篇﹐今存者才六十餘首。

△《戎昱集》三卷

右唐戎昱撰。初﹐李﹝A18F﹞廉察桂林﹐月夜聞鄰居吟詠之音淸暢﹐遲明訪之﹐乃昱也﹐卽延爲幕賓。後因飲席調其侍兒﹐﹝A18F﹞微知其故﹐卽贈之﹐昱感怍賦詩﹐有「恩合死前酬」之句。又爲衛伯玉荊南從事。後歷辰﹑虔二州刺史。

△《元稹長慶集》六十卷﹐《外集》一卷

右唐元稹微之也。河南人。擢明經﹐書判入等﹐授校書郎。元和初﹐舉制科﹐對策第一﹐拜左拾遺。在江陵﹐與監軍崔潭峻善﹐潭峻以稹歌詩奏禦﹐穆宗賞悅﹐卽以祠部郎中﹐知制誥。未幾﹐入翰林﹐爲中書舍人﹑承旨學士﹐長慶二年拜同中書門下平章事。稹爲文長於詩﹐與白居易齊名﹐號「元和體」﹐往往播樂府。穆宗在東官﹐妃嬪近習誦之﹐宮中呼元才子。及知制誥﹐變詔書體﹐務純厚明切﹐盛傳一時。有《長慶集》百卷﹐今亡其四十卷。又有《外集》一卷﹐詩五十二篇﹐皆宮體也。

△《皇甫文》六卷

右唐皇甫持正也。睦州人。元和元年進士﹐仕至工部郎中。裴度辟東都判官。度修福先寺﹐欲求碑文於白居易。怒曰「近捨而遠取居易﹐請從此辭」。度謝之。卽酣飲﹐援筆立就。度贈車馬繒采甚厚﹐怒曰「吾自爲《顧況集序》﹐未嘗許人﹐今碑字三千﹐一字三縑﹐何遇我薄耶﹖」度笑曰「不羈之才也。」從而酬之。今集雜文三十八篇而已。況集序在焉﹐而碑已亡矣。

△《李紳追昔遊》三卷

右唐李紳公垂也。豪州人。元和元年進士﹐補國子助教。穆宗召爲翰林學士﹐累進中書舍人。武宗卽位﹐拜中書侍郎﹑平章事。紳爲人短小精悍﹐於詩最有名﹐號「短李」。與李徳裕﹑元稹同時﹐號「三俊」。《追昔遊》者﹐蓋賦詩紀其平生所遊歷。謂起梁漢﹐歸諫者﹐升翰苑﹐及播越荊楚﹐逾嶺嶠﹐止髙安﹐移九江﹐過鍾陵﹐守滁陽﹐轉壽春﹐畱洛陽﹐廉會稽﹐分務東周﹐守蜀﹐鎭梁也。開成戊午八月自爲之序。

△《鮑溶詩》五卷

右唐鮑字溶徳源。元和四年中進士第。集中有《別韓博士愈》詩﹐云「不知無聲淚﹐中感一顧厚。」蓋退之所嘗推激也。張爲謂溶詩气力宏贍﹐博識淸度﹐雅正髙古﹐眾才無不備具。曾子固亦愛其詩淸約謹嚴而違理者少。因以史館本及歐陽公所藏互校﹐得二百三十三篇。今本有一百九十二篇﹐余逸。

△《朱仿詩》一卷

右唐朱仿字長通﹐襄陽人。隱居剡溪。嗣曹王臯鎭江西﹐辟節度參謀。貞元初﹐召爲拾遺﹐不就。

△《沈亞之集》十卷

右唐沈亞之字下賢﹐長安人。元和十年進士。涇原李匯辟掌書記﹐爲祕書省正字。長慶初﹐補櫟陽尉。四年﹐爲福建都團練副使﹐事徐晦。後累進殿中丞﹐禦史內供奉。太和三年﹐柏耆宣慰徳州﹐取爲判官。耆罷﹐亞之貶南康尉。後終郢州掾。亞之以文詞得名﹐狂躁貪污﹐曾輔耆爲惡﹐故及於貶。常遊韓愈門﹐李賀﹑杜牧﹑李商隱俱有擬沈下賢詩﹐亦當時名輩所稱許云。此本之後有景文宋公題字﹐稱得之於端明李學士﹐編次無倫﹐蓋唐本也。予頗愛其能造語﹐然其本極舛誤﹐頗是正之。且裒其闕者數篇﹐及賀﹑牧﹑商隱三詩於後。

△《姚合詩》十卷

右唐姚合也。崇曾孫。以詩。元和十一年﹐李逢吉知舉進士﹐歷武功主簿﹐富平﹑萬年尉。寶應中。監察﹑殿中禦史﹐戶部員外郎﹐出金﹑杭二州刺史﹐爲刑﹑戶二部郎中﹐諫議大夫﹐給事中﹐陜虢觀察使。開成末﹐終祕書監。世號姚武功云。

△《施肩吾西山集》五卷

右唐施肩吾﹐吳興人。元和十五年進士。以洪州西山十二眞君羽化之所﹐心慕之﹐因隱焉。且以名其所著﹐自爲之序。

△《李賀集四卷外集》一卷

右唐李賀長吉﹐鄭王之孫。七歲能辭章﹐韓愈﹑皇甫聞之﹐過其家﹐使賦詩﹐援筆輒就﹐自目曰《髙軒過》﹐二人大驚。年二十七﹐終協律郎。賀辭尙奇詭﹐爲詩未始先立題﹐所得皆警邁﹐遠去筆墨畦逕﹐當時無能效者。樂府十數篇﹐韶工合之弦管云。或說賀旣卒後﹐爲不相悅者盡取其所著投圊中﹐以故世傳者不多。外集予得之梁子美家。姚鉉頗選載《文粹》中。

△《盧仝詩》一卷

右唐盧仝﹐範陽人。隱少室山﹐號玉川子﹐徵諫議不起。《唐史》稱﹕「韓愈爲河南令﹐愛其詩﹐厚禮之。嘗作《月蝕詩》﹐以譏元和逆黨﹐愈稱其工。」按其詩云元和庚寅﹐蓋五年也。憲宗遇弒在十五年﹐後十歲也。豈追庚寅歲事爲詩乎﹖不然﹐則史誣也。後死於甘露之禍。

△《劉義詩》一卷

右唐劉義也。少嘗任俠殺人﹐後更折節讀書﹐善歌詩﹐客韓愈門﹐作《冰柱》《雪車》二詩﹐出盧仝﹑李賀右。歸齊﹑魯﹐不知所終。今集二十餘篇爾﹐不載二詩。

△《斷金集》一卷

右唐李逢吉﹑令狐楚自未第至貴顯所唱和詩也。後逢吉卒﹐楚編次之﹐得六十餘篇。裴夷直名曰《斷金集》﹐爲之序。

△《杜牧樊川集》二十卷﹐《外集》一卷

右唐杜牧牧之也。京兆人。太和二年進士﹐復舉制科。會昌中﹐以考功郎中知制誥﹐終中書舍人。牧善屬文﹐剛直有奇節﹐敢論引大事﹐指陳利病﹐爲詩情致豪邁﹐人號「小杜」﹐以別甫云。臨死自爲墓志﹐悉焚所爲文章。其甥裴廷翰輯其槁編次﹐爲之後序。樊川蓋杜氏所居。《外集》皆詩也。

△《許渾丁卯集》二卷

右唐許渾字用晦﹐圉師之後。太和六年進士。爲當塗﹑太平二令﹐以病免﹐超潤州司馬。大中三年﹐爲監察禦史﹐歷虞部員外﹐睦郢二州刺史。嘗分司於朱方丁卯間﹐自編所著﹐因以爲名。賀鑄本跋云﹕按渾自序﹐集三卷﹐五百篇。世傳本兩卷﹐三百餘篇。求訪二十年﹐得沈氏﹑曾氏本﹐並取《擬玄》《天竺集》校正之﹐共得四百五十四篇。予近得渾集完本﹐五百篇皆在﹐然止兩卷。《唐藝文志》亦言渾集兩卷﹐鑄稱三卷者﹐誤也。

△《李涉歌詩》一卷

右唐李涉也。早從陳許辟﹐一再謫官夷陵。大和中﹐爲太學博士﹐自號靑溪子。渤三詩附。

△《雍陶詩》五卷

右唐雍陶國鈞。太和八年進士。大中六年﹐自國子《毛詩》博士出刺簡州。《唐志》集十卷﹐今亡其半。

△《李商隱樊南甲集》二十卷﹐《乙集》二十卷﹐又《文集》八卷

右唐李商隱義山也。隴西人。開成二年進士。令狐楚奏爲集賢校理﹐楚出汴﹑滑﹑興元﹐皆表幕府﹐嘗補太學博士。初﹐爲文瑰邁奇古﹐及從楚學﹐儷偶長短﹐而繁縟過之。旨決能感人﹐人謂其橫絕前後無儔者。今《樊南甲》《乙集》皆四六﹐自爲序﹐卽所謂繁縟者。又有古賦及文共三卷﹐辭旨怪詭﹐宋景文序傳中稱「譎怪則李商隱」﹐蓋以此。詩五卷﹐淸新纖艷﹐故《舊史》稱其與溫庭筠﹑段成式齊名﹐時號「三十六體」云。

△《李徳裕會昌一品集》二十卷﹐《姑臧集》五卷﹐《平泉詩》一卷﹐《窮愁志》三卷﹐《別集》八卷﹐又《賦》一卷

右唐李徳裕文饒也。趙郡人。宰相吉甫之子。少力於學﹐旣冠﹐卓犖有大節。不喜與諸生試有司﹐憲宗時﹐以蔭補校書郎。穆宗初﹐擢翰林學士﹐號令大典皆出於手。進中書舍人﹐召兵部尙書﹑中書門下平章事。會昌初﹐復秉政。平澤潞﹐策功拜太尉﹐封衛公。大中貶崖州司戶參軍﹐三年﹐卒。徳裕性孤峭﹐明辧有風采﹐善爲文章。𨿽在大位﹐手不去書。謀議援古﹐衮衮可喜﹐爲武宗所知。常以經綸天下爲己任﹐時王室幾中興焉。《一品集》﹐鄭亞爲之序﹐皆會昌制誥﹑表狀﹑外內冊贊﹑碑序文也。賦詩四首。《窮愁志》乃崖州所撰。《姑臧集》題段全緯纂﹐上四卷亦制誥﹐第五乃《戛黠斯朝貢傳》與八詩。《別》集乃裒合古賦﹐《平泉詩》﹑集外雜著。又有《古賦》一卷﹐載《金松》等四賦。

△《陳黯文集》三卷

右唐陳黯撰。黯﹐字希孺﹐穎川人。十歲能詩﹐十三袖文謁淸源牧﹐牧面令賦詩﹐頗稱賞之﹐由是一時聲名大振。會昌初﹐就鄕薦﹐至禮部﹐輒罷歸。咸通中卒。有羅隱﹑黃滔序。

△《劉得仁詩集》一卷

右唐劉得仁﹐公主之子。長慶中以詩名﹐五言淸瑩﹐獨步文場。自開成後﹐昆弟皆居顯仕﹐獨自苦於詩﹐舉進士二十年﹐竟無所成。嘗有《寄所知》詩﹐云「外族帝王是﹐中朝親故稀。翻令浮議者﹐不許九霄飛。」及卒﹐詩僧棲白以絕句弔之﹐曰「忍苦爲詩身到此﹐冰魂雪魄巳難招。直教桂子落墳上﹐生得一枝冤始銷。」

△《劉綺莊歌詩》四卷

右唐劉綺莊﹐未祥其人。唐《四庫書目》有《綺莊集》十卷﹐今所餘止四卷﹐詩三十二﹐啟狀四十四而已﹐惜其散落大半。其本乃南唐故物﹐紙墨甚精﹐後題曰「平四年重題」﹐印其文曰「建鄴文房」﹐本內「密」字皆闕其書﹐而「超」字不闕﹐蓋吳時所繕寫也。其詩如《置酒》《揚州送人》﹐白乃敏中﹐崔乃元式﹐韋乃琮也。三人同相於宣宗初載﹐其末云「限守藩服」﹐則知綺莊時已任刺史矣。

△《薛逢歌詩》二卷

右唐薛逢陶臣也。河東人。會昌元年進士。終祕書監。逢持論鯁切﹐以謀略髙自標顯。與楊收﹑王鐸同年登第﹐而逢文藝最優。收作相﹐逢有詩云「誰知金印朝天客﹐同是沙堤避路人。」鐸作相﹐逢又有詩云「昨日鴻毛萬鈞重﹐今朝山嶽一毫輕」。二人皆怒﹐故不見齒。

△《鄭畋集》五卷

右唐鄭畋臺文也。滎陽人。會昌二年進士﹐書判入等﹐授校書郎﹐調渭南尉﹐知制誥﹐中書舍人。乾符四年﹐以本官同中書門下平章事。二年﹐召復秉政。至成都﹐以病不拜﹐終太子少保。《槁艸》皆乾符堂判敕誥云。

△《趙嘏渭南詩》三卷

右唐趙嘏承也。會昌四年進士。終渭南尉。杜紫微讀其《早秋詩》云「殘星幾點雁橫塞﹐長笛一聲人倚樓」﹐因謂之「趙倚樓」云。

△《孟遲詩》一卷

右唐孟遲字叔之﹐平昌人。會昌五年﹐陳商下及第。

△《薛能集》十卷

右唐薛能字大拙﹐汾州人。會昌六年登進士第。大中末﹐書判中選﹐補尉﹐辟太原﹑陜虢﹑河陽從事。李福鎭滑﹐表署觀察判官﹐歷禦史﹑都官﹑刑部員外郎。福徙西蜀﹐奏以自副。咸通中﹐攝嘉州刺史。造朝﹐遷主客﹑度支﹑刑部郎中。俄刺同州。京兆尹溫漳貶﹐命權知尹事。出帥咸化﹐入授工部尙書。復節度徐州﹐徙忠武。廣明元年﹐徐軍戍氵殷水﹐經許﹐能以軍懷舊惠﹐館之城中。時軍以供備疏闕﹐大噪。能登子城樓﹐慰勞之久﹐乃定﹔忠武亦遣大將周岌詣氵殷水﹐聞之﹐夜還﹐襲擊徐卒﹐盡殺之﹔且怨能之厚徐卒也﹐遂逐之。能將奔襄陽﹐亂兵追殺之﹐並屠其家。能爲政嚴察﹐禁絕私謁。新進士﹐或問其故﹐曰「與渠銷弭災咎」云。

△《李郢端公詩》一卷

右唐李郢楚望也。大中十年進士。詩調淸麗。居余杭﹐疏於馳競。爲藩鎭從事﹐兼侍禦史。

△《鄭津陽門詩》一卷

右唐鄭字賓光。大中五年進士。津陽﹐卽華淸宮之外闕。開成中過之﹐聞逆旅主人道承平故實﹐明日﹐馬上成長句一千四百言﹐自爲之序云。

△《劉滄詩》一卷

右唐劉滄字蘊靈。大中八年進士。詩頗淸麗﹐句法絕類趙嘏。

△《孫樵經緯集》三卷

右唐孫樵字隱之。大中九年進士。廣明初﹐狂寇犯闕﹐赴岐隴﹐授職方員外。郎時詔書曰「行在三絕」﹐以常侍李騭有曾﹑閔之行﹐前進士司空圖有巢﹑由之風﹐樵有楊﹑馬之文﹐遂輯所著名《經緯》集。

△《李羣玉詩》一卷

右唐李羣玉文山也。澧州人。曠逸不樂仕進﹐專以吟詠自。詩筆妍麗﹐才力遒健。好吹笙﹐善書翰。親友彊赴舉﹐一上而止。裴休廉察湖南﹐延郡中。大中八年來京師﹐進詩三百篇。休復論薦﹐授弘文館校書郎。集後附其進詩表﹐並除官制。《太平廣記》所載黃陵廟事甚異﹐其絕句在焉。

△《張祜詩》一卷

右唐張祜承吉﹐淸河人。樂髙尙。客淮南﹐杜牧爲度支使﹐善其詩﹐嘗贈之詩﹐曰「何人得似張公子﹐千首詩輕萬戶侯。」嘗作《淮南詩》﹐有「人生只合揚州死﹐禪智山光好墓田」之句。大中中﹐果終丹陽旅捨﹐人以爲讖云。

△《陳陶集》二卷

右唐陳陶嵩伯也。鄱陽人。大中時﹐隱洪州西山﹐自號三教布衣云。《江南野史》有傳。

△《於武陵詩》一卷

右唐於武陵﹐大中進士。

△《令狐楚表奏》十卷

右唐令狐楚字殼士撰。楚相憲宗﹐爲文善於箋奏。自爲序云「登科後﹐爲桂﹑並四府從事﹐掌箋奏者十三年﹐始遷禦史。綴其槁﹐得一百九十三篇。」自號白孺子。

△《溫庭筠金荃集》七卷﹐《外集》一卷

右唐溫庭筠也。庭筠﹐本名岐﹐字飛卿﹐宰相彥博之裔。詩賦淸麗﹐與李商隱齊名﹐時號「溫李」。然薄於行﹐多作側辭艷曲﹐累舉不第﹐終國子助教。宣宗嘗作詩賜宮人﹐句有「金步搖」﹐遣場中對之﹐庭筠對以「玉跳脫」。上喜其敏﹐欲用之﹐以嘗作詩忤時相令狐﹐終廢斥云。

△《皮日休文藪》十卷

右唐皮日休字襲美﹐一字逸少﹐襄陽人。隱鹿門山﹐自號醉吟先生。以文章自負﹐尢善箴銘。咸通八年﹐登進士第﹐爲著作佐郎﹐太常博士。乾符之亂﹐東出關﹐爲毗陵副使﹐陷巢賊中。賊遣爲讖文﹐疑其譏己﹐遂害之。集乃咸通丙戌年居州裏所編。自序云﹕發篋次類文槁﹐繁如藪澤﹐因以名之。凡二百篇。

△《司空圖一鳴集》三十卷

右唐司空圖表聖也。河中人。咸通十一年﹐王凝下及第。黃巢陷長安﹐僖宗次鳳翔﹐召拜知制誥﹑中書舍人。朱溫將篡﹐召爲禮部尙書﹐不赴。聞哀帝遇弒﹐不食而卒。圖居中條山﹐自號知非子﹑耐辱居士。集自爲序﹐以《濯纓亭》《一鳴窗》名其集。子荷別爲集後記。最長於詩﹐其論詩有曰﹕梅止於酸而鹽止於咸﹐味常在酸鹹之外﹐謂其詩「棋聲花院靜﹐幡影後壇髙」之句爲得之﹐人以其言爲然。

△《唐彥謙鹿門詩》一卷

右唐唐彥謙茂業也。並州人。咸通末舉進士第。中和中﹐王重榮表河中從事﹐歷節度副使﹐晉絳二州刺史。重榮遇害﹐貶漢中掾。興元楊守亮畱署判官﹐遷副使﹐閬﹑壁刺史﹐卒。彥謙才髙負气﹐無所摧屈﹐博學多藝﹐尢能七言詩﹐師溫庭筠﹐故格體類之﹐世稱「耳聞明主提三尺﹐眼見愚民盜一А」﹐蓋彥謙句也。自號鹿門先生。有薛廷序。

△《曹唐詩》一卷

右唐曹唐字堯賓﹐桂州人。初爲道士。咸通中﹐爲府從事﹐卒。作《遊仙詩》百餘篇。或靳之曰「堯賓嘗作鬼詩。」唐曰「何也﹖」「『井底有天春寂寂﹐人間無路月茫茫』。非鬼詩而何﹖」唐乃大哂。今集中不見﹐然他詩及神仙者尙多。

△《秦韜玉投知小錄》三卷

右唐秦韜玉中明﹐京兆人。有詞藻﹐工歌吟﹐險而好進﹐爲田令孜所善。僖宗幸蜀﹐令孜引爲工部侍郎。中和二年﹐賜進士第﹐編入春榜。

△《臺編》三卷﹐《宜陽外編》一卷

右唐鄭谷字守愚﹐宜陽人。光啟三年﹐擢髙第﹐遷右拾遺﹐歷都官郎中。幹寧四年﹐歸宜春﹐卒於別墅。其集號《臺編》者﹐以其扈從華山觀居所編次也。谷詩屬思頗切於理﹐而格韻凡猥﹐語句浮俚不競﹐不爲議者所多﹐然一時傳諷﹐號鄭都官而弗名也。

△《陸龜笠澤叢書》四卷

右唐陸龜魯望也。蘇州人。少髙放﹐通《六經》大義﹐尢明《春秋》。舉進士﹐一不中﹐從張摶爲蘇﹑湖從事。居松江甫裏﹐以文章自怡。少工歌詩﹐其體裁不一﹐卒造乎平淡而已。自號江湖散人﹐或號甫裏先生。著作之博﹐《新史》多取之﹐而獨不云工歌詩。笠澤者﹐松江地名也。其集自序云「自乾符六年春臥病笠澤時﹐隱幾著書﹐詩賦銘記﹐往往雜發﹐混而錄之﹐故曰『叢書』。」今按其集歌詩爲多﹐又比他文最工﹐《新史》疏漏如此。

△《韓詩》二卷﹐《香奩集》一卷

右唐韓致光也。京兆人。龍紀元年進士﹐累遷諫議大夫﹑翰林學士。昭宗幸鳳翔﹐進兵部侍郎﹑承旨。朱全忠怒﹐貶濮州司馬﹐榮懿尉。天初﹐挈族依王審知而卒。《香奩集》﹐沈括《筆談》以爲和凝所作﹐凝旣貴﹐惡其側艷﹐故詭稱著。或謂括之言妄也。

△《李洞詩》一卷

右唐李洞撰字才江。諸王之孫。慕賈島爲詩﹐銅鑄爲像﹐事之如神。詩人多誚其僻澀﹐不貴其奇峭﹐惟吳融稱之。昭宗時不第﹐遊蜀﹐卒。

△《杜荀鶴唐風集》十卷

右唐杜荀鶴﹐池州人。大順二年進士﹐善爲詞章。宣州田κ重之﹐嘗以箋問﹐至梁祖薦爲翰林學士﹐主客員外。恃勢侮易縉紳﹐眾怒﹐欲殺之而未及。天初﹐病卒。有顧序。荀鶴自號九華山人。

△《程晏集》六卷

右唐程晏字晏然。幹寧二年進士。集皆雜文。

△《孫文纂》一卷

右唐孫字希韓﹐四明人。幹寧四年進士。好荀揚﹑揚雄﹑孟氏之書﹐慕韓愈。爲校書郎﹐河南府文學。舊四十卷。

△《朱致理書》十卷

右唐朱朴也。襄陽人。以三史舉﹐爲荊門令。幹寧中﹐方士許巖士得幸禁中﹐言有經濟才﹐帝幸石門召對﹐卽拜諫議大夫﹑平章事。

△《曹松詩》一卷

右唐曹松夢徵也。舒州人。學賈島爲詩。天復元年﹐與王希羽﹑劉象﹑柯崇﹑鄭希顏同登第﹐年皆七十餘﹐號「五老榜」。時以新平內難聞放進士﹐喜﹐特敕授校書郎而卒。

△《裴說詩》一卷

右唐裴說撰。天三年進士。詩有「避亂一身多」之句。

△《羅虯比紅兒詩》一卷

右唐羅虯也。皇朝方性夫注。虯詞藻富贍﹐與其族人隱﹑鄴齊名﹐時號「三羅」。從州李孝恭。籍中有杜紅兒者﹐善歌﹐常爲副戎屬意。副戎聘鄰道﹐虯請紅兒歌﹐贈之以采。孝恭不令受﹐虯怒﹐拂衣而起﹐詰旦﹐手刃之。旣而追其冤﹐作絕句詩百篇﹐借古人以比其艷﹐盛行於世。

△《方幹詩集》一卷

右唐方幹字雄飛﹐歙人。唐末舉進士﹐不第﹐隱鏡湖上。徐凝有詩名﹐一見幹﹐器之﹐授以詩律。其貌寢陋﹐又兔缺﹐而喜淩侮。嘗謁廉帥﹐誤三拜﹐人號「方三拜」。將薦於朝而卒﹐門人謚玄英先生﹑其甥楊孫編次遺詩﹐王贊爲序。又爲作《玄英先生傳》附。

△《沈顏聱書》十卷

右僞吳沈顏字可鑄﹐傅師之孫。天復初進士﹐爲校書郎。屬亂離﹐奔湖南﹐辟巡官﹐吳國建﹐爲淮南巡官﹑禮儀使﹑兵部郎中﹑知制誥﹑翰林學士。順義中卒。顏少有詞藻﹐琴棋皆臻妙。場中語曰「下水船」﹐言爲文敏速﹐無不載也。性淡﹐不樂世利。嘗病當時文章浮靡﹐仿古著書百篇﹐取元次山「聱叟」之說附已志而名書。其自序云「自孟軻以後千餘年﹐經百千儒者﹐咸未有聞焉。天厭其極﹐付在鄙子。」其誇誕如此。

△《王徳輿詩》一卷

右唐王徳輿。集有次韻和鄭畋詩﹐知其懿﹑僖間人也。

△《沈彬詩》一卷

右南唐沈彬。保大中以尙書郎致仕﹐居髙安。集中有與韋莊﹑杜光庭﹔貫休詩﹔唐末三人皆在蜀﹐疑其同時避亂﹐嘗入蜀云。《上李山水圖》詩在焉。

△《胡笳十八拍》一卷

右唐劉商撰。漢蔡邕女琰爲胡騎所掠﹐因胡人吹蘆葉以爲歌﹐遂翻爲琴曲﹐其辭古淡。商因擬之序琰事﹐盛行一時。商﹐彭城人。擢進士第﹐歷臺省爲郎。好道術﹐隱義興胡父渚﹐世傳其仙去。

△《熊屠龍集》五卷

右晉熊。後唐淸泰二年進士。爲延安劉景巖從事。天福中﹐說景巖歸朝﹐擢右司諫。坐累﹐黜上津令。集有陶序。陳沆賞《早梅詩》云「一夜欲開盡﹐百花猶未知」﹐曰「太妃容徳﹐於是乎在。」

△《鼎國詩》三卷

右後唐李雄撰。雄﹐洛鞏人。莊宗同光甲申歲﹐遊金陵﹑成都﹑鄴下﹐各爲詠古詩三十章﹐以三國鼎峙﹐故曰《鼎國》。

△《羅隱甲乙集》十卷﹐《讒書》五卷

右杭越羅隱字昭諫﹐余杭人。唐乾符中舉進士不第。從事諸鎭皆無合﹐久之而歸。錢Α辟掌書記﹐歷節度判官副使﹐奏授司勛郎中。梁祖以諫議大夫召﹐不行。魏博羅紹威推爲叔父﹐表薦給事中﹐卒。隱少聰敏﹐作詩著文﹐以譏刺爲主。自號江東生。其集皆自爲序。

△《張詩》一卷

右僞蜀張字象文﹐淸河人。唐幹寧中進士。爲校書郎﹑櫟陽尉﹑犀浦令。王建開國﹐拜膳部員外郎﹐後爲金堂令。王衍與徐後遊大慈寺﹐見壁間書「墻頭細雨垂纖艸﹐水面回風聚落花」﹐愛之﹐問之句﹐給札﹐令以詩進。以二百首獻。衍頗重之﹐將召爲知制誥﹐宋光嗣以其輕傲﹐止賜白金而已。生而穎秀﹐幼能爲詩﹐作《登單於臺》﹐有「白日地中出﹐黃河天外來」之句﹐爲世所稱。

△《盧延讓計》一卷

右僞蜀盧延讓子善也。範陽人。唐光化元年進士。朗陵雷滿辟﹐滿敗﹐歸王建。及僭號﹐授水部員外郎﹐累遷給事中﹐卒官終刑部侍郎。延讓師薛能﹐詩不尙奇巧﹐人多誚其淺俗﹐獨吳融以其不蹈襲﹐大奇之。

△《牛嶠歌詩》三卷

右僞蜀牛嶠字延峯﹐隴西人。唐相僧孺之後。博學有文﹐以歌詩著名。乾符五年進士﹐歷拾遺﹑補闕﹑尙書郎。王建鎭西川﹐辟判官。及開國﹐拜給事中﹐卒。集本三十卷。自序云「竊慕李長吉所爲歌詩﹐輒效之。」

△《韋莊浣花集》五卷

右僞蜀韋莊字端己。仕王建﹐至吏部侍郎﹑平章事。集乃其弟藹所編﹐以所居卽杜甫艸堂舊址﹐故名。《僞史》稱莊有集二十卷﹐今止存此。

△《孫光憲鞏湖編玩》三卷

右荊南孫光憲字孟文﹐陵州人。王衍降唐﹐避地荊南﹐從誨辟掌書記。歷檢校祕書監。禦史大夫。王師收朗州﹐光憲勸其主獻三州地。幹徳中﹐終黃州刺史。自號葆光子。

△《李煜集》十卷

右僞唐主李煜重光也﹐之子。少聰悟﹐喜讀書屬文﹐工書畫﹐知音律。建隆三年嗣僞位。開寶八年﹐王師克金陵﹐封違命侯。太平興國三年﹐終隴西郡公﹐贈吳王。江鄰幾《雜誌》云爲秦王廷美所毒而卒。

△《韓熙載格言》五卷

右僞唐韓熙載字叔言﹐兆海人。後唐同光中進士。南奔江淮。李建國﹐用爲祕書郎﹐使與其子遊。嗣位﹐爲虞部員外郎﹑史館修撰﹐兼太常博士﹑知制誥。頃之﹐請誅陳覺﹐黜和州司馬﹐復召中書舍人﹐累遷兵部尙書。第宅華侈﹐妓樂四十餘人﹐不加檢束。時人比徐之才。欲倚以爲相﹐用是不果。後左授右庶子﹑分司﹐乃盡斥羣妓﹐單車引道﹐畱爲祕書監﹐俄復位﹐已而其去妓皆還。熙載天才俊敏﹐工隸書及畫﹐聲名冠一時。自朱元叛後﹐煜頗疑北人﹐多因事誅之﹐熙載愈益淫縱。然喜延譽後進﹐如舒雅等﹐後多知名。謚曰文。

△《孫晟文集》三卷

右南唐孫晟字鳳﹐密州人。好學﹐有文辭﹐尢長於詩。少爲道士﹐常畫賈島像﹐置於屋壁﹐晨夕事之。後乃儒服謁唐莊宗於鎭州﹐莊宗以爲著作佐郎。天成中﹐奔於吳﹐李父子用之爲相。周世宗徵淮上諸郡﹐懼﹐遣晟奉表求和。世宗召問江南事﹐不對﹐殺之。聞﹐贈魯國公。

△《潘佑滎陽集》十卷

右僞唐潘佑﹐金陵人。韓熙載薦於﹐授祕書正字﹐直崇文館。煜時爲虞部員外郎﹑史館修撰﹑知制誥﹑中書舍人。佑性貞介﹐文章贍逸﹐尢長論議。坐言事悖慢下獄﹐自剄死。人頗言張洎譖之。

△《李有中詩》二卷

右僞唐李有中。嘗爲新塗令﹐與水部郎中孟賓於善。賓於稱其詩如方幹﹑賈島之徒。賓於﹐晉天福中進士也。有中集中有贈韓﹑張﹑徐三舍人詩﹐韓乃熙載﹐張乃洎﹐徐乃鉉也。《春日詩》云「乾坤一夕雨﹐艸木萬方春」﹐頗佳。他皆稱是。

△《成彥雄梅頂集》一卷

右僞唐成彥雄﹐江南進士。有劉鉉序。

△《徐鉉集》三十卷

右僞唐徐鉉字鼎臣﹐廣陵人。仕楊溥﹐爲祕書郎﹐直宣徽北院﹐掌文翰。李時﹐知制誥。﹑煜時﹐累官爲翰林學士。歸朝﹐爲直學士院﹑給事中﹑散騎常侍。浮化初﹐坐累黜靜難軍司馬。鉉初至京師﹐見禦毛褐者﹐輒哂之。苦寒﹐竟以冷气入腹而卒。鉉幼能屬文﹐尢精小學﹐嘗爲文速則意思雄壯﹐緩則體勢疏慢﹐故未嘗沈思。集有陳彭年序。

△《賈島長江集》十卷

右唐賈島浪仙也。詩共三百七十九首。《唐書》稱島「範陽人﹐初爲浮屠﹐名無本。後從韓愈﹐遂去浮屠﹐舉進士﹐累舉不第。文宗時﹐坐飛謗﹐謫長江主簿。會昌初﹐終普州司倉參軍」。今長江祠堂中有石刻﹐大中九年墨制也。大中﹐宣宗年號﹐與傳不合。《摭言》又載武宗時謫去﹐尢差誤。

△《皎然杼山集》十卷

右唐僧皎然撰。字淸晝﹐吳興人。謝靈運十世孫。工篇什﹐徳宗詔錄本納集賢院﹐集前有於ν序並《贈盡上人詩》。

△《貫休禪月集》三十卷

右唐僧貫休撰。字徳隱﹐姓姜氏﹐婺州人。後入蜀﹐號禪月大師。初﹐吳融爲之序﹐其弟子曇域削去﹐別爲序引﹐僞蜀幹徳中獻之。

△《淸塞詩》一卷

右唐僧淸塞﹐字南卿。詩格淸雅﹐與賈島﹑無可齊名。寶歷中﹐姚合蒞杭﹐因攜書投謁。合聞其《哭僧詩》云「凍須亡夜剃﹐遺偈病中書」﹐大愛之﹐因加以冠巾﹐爲周賀云。

△《碧詩》一卷

右唐僧虛中詩也。司空圖嘗以詩贈之﹐云「十年太華無知己﹐只得虛中一首詩。」

△《薛洪度詩》一卷

右唐薛濤字洪度﹐四川樂妓。工爲詩﹐當時人多與酬贈。武元衡奏校書郎。大和中卒。李肇云「樂妓而式詩者﹐濤亦文妖也。」

△《花蕊夫人詩》一卷

右僞蜀孟昶愛姬也﹐靑城費氏女。幼能屬文﹐長於詩﹐宮詞尢有思致。蜀平﹐以俘輸織室。後有罪﹐賜死。

△《吳越掌記集》一卷

右唐羅隱也。與其族人虯﹑鄴齊名。後歸吳越﹐掌錢Α記室。集中其所著表啟也。

●卷十九

◎別集類下

△《神宗皇帝禦集》二百卷

右本朝神宗皇帝撰﹐章等纂。紹聖初﹐以元中所集止九百四十三道﹐命再加編次。至元符中﹐書成上之。比元所編﹐增多八千七百三十道﹐分《文辭》《政事》《邊機》三門。言者仍以元之臣以邊機不宜泄露﹐掩沒先帝盛美﹐於是彳扁以賜羣臣云。

△《範魯公集》三十卷

右皇朝範質字文素﹐大名人。後唐長興中舉進士。時和凝典貢舉﹐覽質程文﹐器之﹐自以登第名在十三﹐卽以其數處質﹐舉子謂之「傳衣缽」。晉天福中﹐爲翰林學士。周廣順初拜相。太祖受禪﹐加兼侍中。幹徳二年﹐始罷爲太子太傅。卒﹐年五十四。將終﹐戒其子勿請謚﹐勿刻墓碑。質力學彊記﹐好聚書。旣登朝﹐猶手不釋卷。《國史》載其《示從子詩》《家書自序》《薦呂餘慶趙普表》三篇。

△《趙韓王集》三卷

右皇朝趙普字則平﹐薊州人﹐其父遷洛陽﹐占籍焉。幹徳中﹐代範質爲平章事﹐太平興國六年及端拱初﹐三入相。薨﹐封眞定王﹐謚忠獻﹐卒年七十一。普初無學術﹐太宗勉之﹐晚年頗該博。

△《柳仲塗集》一卷

右皇朝柳開字仲塗﹐大名人。開寶六年進士。太平興國中﹐上書原備邊用﹐換崇儀使﹐知寧邊軍。徙全﹑桂二州﹐貶復州團練副使。居久之﹐復官。歷環﹑曹﹑邢﹑代忻﹑滄七州。咸平四年﹐終如京使。開幼奇警有膽气﹐學必宗經。慕韓愈﹑柳宗元爲文﹐因名肩愈﹐字紹先。旣而易今名字﹐自以爲能開聖學之塵也。集乃門人張景所編。歐公嘗推本朝古文自仲塵始。

△《胡周父文集》十卷

右皇朝胡旦字周父﹐渤海人。太平興國三年進士第一人。知海州﹐上《河平頌》。先是﹐盧多遜﹑趙普罷﹐《頌》有「逆遜投荒﹐姦普屏外」之語﹐太宗怒﹐貶商州團練副使。上《平燕八議》﹐召復官﹐再遷知制誥。翟馬周上封事﹐斥時政﹐語連旦﹐謫防州團練副使。復召知制誥。艸王繼恩制﹐詞溢美﹐流潯州。景徳初﹐以目病致仕﹐終祕書監。爲人雋辧彊敏﹐少有大志﹐力學以贍博聞。雍熙﹑淳化間奏禦之文﹐爲時推賞。晚節黷貨﹐多干擾州縣﹐持吏短長﹐時論薄之。

△《寇忠湣詩》三卷

右皇朝寇準字平叔。華州人。太平興國中登進士科。淳化五年﹐參知政事﹐定策立眞宗爲皇太子。景徳元年﹐拜平章事。契丹入寇﹐決親徵之策。凡三入相。眞宗不豫﹐皇后預政﹐準白上﹐請太子監國﹐因令楊億艸制﹐且進億以代丁謂。詰朝﹐準被酒漏言﹐累貶雷州司戶﹐徙衡州司馬﹐卒。仁宗時﹐贈中書令﹐謚忠湣﹐嘗封萊國公。初﹐篤學喜屬文﹐尢長詩什﹐多得警句。在相位﹐論議忠直﹐不顧身謀。仇邪媒孽﹐旣以謫死﹐或又謗之云「在相位時﹐與張齊賢相傾﹐朱能爲天書降幹﹐淮知而不言。」曾子固明其不然﹐曰「審如是﹐丁謂指須﹐固足以悅之。」司馬溫公《訓儉文》亦言其奢侈﹐子孫丐於海上。然以史考之﹐萊公蓋無子也。集有範雍敍﹐共二百四十首。「野水無人渡」及《江南春》二首﹐皆在獨「到海只十里」之詩已亡其全篇矣。

△《張師黯集》五十卷

右皇朝張洎字師黯﹐滁州人。仕李煜﹐知制誥﹑中書舍人。歸朝爲史館修撰﹑翰林學士。淳化中﹐參知政事。至道二年﹐卒。洎風神灑落﹐文辭淸麗﹐通釋氏學。然性險陂而諂附。集有吳淑序﹐其子安期所編。咸平五年上之。

△《王元之小畜集》三十卷

右皇朝王禹字符之﹐鉅野人。家微賤﹐九歲能爲歌詩﹐畢士安見而異之。及長﹐善屬文。太平興國八年登進士第。端拱初﹐試文﹐擢左司諫﹑知制誥﹐判大理寺。辧徐鉉罪﹐忤上旨﹐貶商州團練副使。久之﹐復召知制誥﹐入翰林爲學士。孝章皇后崩﹐梓宮遷主第﹐禹謂後嘗母儀天下﹐當用舊典。以謗訕﹐左遷知滁州。眞宗卽位﹐復召掌制誥﹐修《太宗實錄》﹐坐語涉輕誣﹐出知黃州﹐從蘄州﹐卒﹐年四十八。元之詞學敏贍﹐獨步一時﹐鋒銳气厲﹐極談世事﹐臧否人物﹐以直道自任﹐故屢被擯斥。喜稱獎後進﹐當世名士﹐多出於門下。集自爲序。

△《宋文安集》一百卷

右皇朝宋白字素臣﹐開封人。年十二﹐善屬文。建隆二年進士﹐調嘉州玉津令。從太宗平晉﹐獻《頌》﹐上嘉之﹐累擢翰林學士。祥符中卒﹐謚文安。白之文頗浮麗﹐而理致或不工。典貢舉﹐取王禹﹑田錫﹑胡旦﹐時稱得人。

△《晁文元道院別集》十五卷﹐《法藏碎金髮》十卷﹐《耄智余書》三卷﹐《昭徳新編》三卷﹐《理樞》一卷

右五世祖文元公也。諱某﹐字明遠﹐澶州人。自父始徙家彭門。幼從王禹學﹐太平興國五年進士。至道末﹐擢右正言﹑直史館﹑知制誥﹐入翰林爲學士﹐加承旨﹐眷禮優厚。天禧中﹐祈解近職﹐判西京畱司禦史臺。居六年﹐請老﹐以太子少保致仕﹐終少傅﹐年八十四。文元﹐謚也。《國史》云﹕公樂易淳固﹐守道甚篤﹐𨿽貴勢無所摧屈。嘗言歷官臨事﹐未嘗挾情害人以售進﹐保全護固﹐如免膚之傷。眞宗數稱其長者。楊億謂其所作書命﹐得代言之體。李獻臣亦言公服膺墳典﹐耆年不倦。少遇異人﹐指導心要﹐不喜術數之說。疑文滯義﹐須質正而後已。文章典贍﹐書法端楷﹐時輩推重。自唐以來﹐世掌誥命者﹐惟楊於陵及見其子﹐而晁氏繼之。延譽後進﹐其門人如宋宣獻﹑晏元憲﹑李邯鄲﹐皆爲世顯人。集皆有自序及李遵勗後序。自經兵亂﹐六世圖書﹐焚棄無孑遺。《法藏碎金》世傳最廣﹐先得之於趙郡蘇符﹐《昭徳新編》則得之於丹淩李燾﹐《道院別集》則得之於知閬州王輔﹐《耄智余書》則得之於眉山程惇厚﹐《理樞》則得之於《澠池集》中。

△《晁文元道院集要》三卷

右皇朝王古編。其序云「文元晁公﹐博觀內書﹐不徒力行﹐復勤於撰述﹐以開導後學。其書曰《道院別集》﹐曰《自擇增修百法》﹐曰《法藏碎金》﹐曰《隨因記述》﹐曰《耄智余書》。余嘗彳扁閱之﹐以爲名理之妙﹐𨿽白樂天不迨也。輒刪去重衤復﹐總集精粹﹐以便觀覽」云。古﹐元中侍從。

△《楊文公刀筆集》十卷

右皇朝楊億字大年﹐建州人。祖文逸嘗夢一羽人﹐自稱懷玉山人﹐覺而億生﹐白毛被體﹐其長盈尺﹐逾月始墮。雍熙初﹐以才名聞﹐年才十一。召至闕下﹐面試詩賦﹐授祕書省正字﹐宰臣相等賀得神童。淳化中﹐奏《二京賦》﹐命試禁林﹐賜進士第。久之﹐直集賢院。修《永熙實錄》﹐獨成五十六卷。眞宗卽位﹐累擢知制誥﹐入翰林爲學士。祥符中﹐母病楊翟﹐謁告﹐不待報﹐歸省。俄自以病丐解官﹐以太常少卿分司。病愈﹐起知汝州﹐復爲學士。卒﹐年四十七。天性穎悟﹐自幼迄終﹐不離翰墨。爲文敏速﹐對客談笑﹐揮毫無滯。博聞彊記﹐於歷代典章制度﹐尢所該洽﹐時多取正。樂道人善﹐後進翕然宗之。然評品人物﹐黑白太明﹐姦邪疾惡之﹐故屢被讒毀。眞宗愛其材﹐特保持之﹐僅免焉。景中﹐王晦叔上其爲寇相請皇太子親政疏艸﹐仁宗嘉嘆﹐特贈禮部尙書﹐謚曰文。《刀筆集》有陳詁序﹐凡三百六十三首。

△《張乖崖集》十卷

右皇朝張詠字復之﹐濮州人。太平興國中進士。累擢至樞密直學士﹑禦史中丞﹑禮部尙書﹐卒年七十。少好擊劍﹐兼通術數﹐爲文尙气﹐不事飾﹐自號乖崖。公知益州﹐恩威並著﹐至今人畏愛之。錢易所撰墓志﹑李畋所纂語錄附於後。

△《陳文惠愚丘集》二卷﹐《湖陽編》一卷

右皇朝陳堯佐字希元﹐閬州人。端拱初進士﹐累遷三司副使﹐修《永定實錄》﹐擢知制誥﹐歷韶﹑廬﹑壽﹑洛﹑並﹑同﹑雍﹑鄭八州。景四年﹐召拜同中書門下平章事。旋以太子太師致仕。年八十二卒。號知餘子﹐謚文惠。堯佐屬辭尙古﹐不牽世用﹐喜爲二韻詩﹐辭調淸警可雋味。集皆自有序。

△《田表聖咸平集》五十卷

右皇朝田錫字表聖﹐其先京兆人﹐唐末徙於蜀。國初﹐與胡旦﹑何士宗齊名。中興國三年進士第。歷相臺﹑桐廬﹑淮陽﹑海陵四郡守﹐知制誥﹐終於諫議大夫。範仲淹﹑司馬光讀其書﹐皆稱其直諒﹐蘇軾亦以比賈誼云。

△《李仲方集》二十卷

右皇朝李維﹐字仲方。雍熙二年進士。景徳中﹐知制誥﹐遷中書舍人﹐爲翰林學士承旨。年七十一。維以文學進﹐至老手不釋卷﹐能詩嗜酒﹐嘗謂人曰「人生詩酒足﹐則尙何營哉﹗」

△《民士編一》十九卷

右皇朝陳充撰。充﹐成都人。雍熙中﹐擢甲科﹐仕至刑部郎中。知祥符六年貢舉﹐卒年七十。詞學典贍﹐性曠達﹐善談謔﹐澹於榮利﹐自號中庸子。「民士」云者﹐蓋其未仕已仕前後所著文也。嘗以唐牛僧孺《善惡無餘論》爲害教﹐著書反之﹐《國史》稱焉。今集載其論兩篇。

△《孫漢公集》三十卷

右皇朝孫何字漢公﹐蔡州人。淳化三年應進士﹐殿省俱中第一。四遷起居舍人﹑知制誥。性卞急﹐嘗任京西東﹑兩浙轉運副使。頗事苛察。幼篤學嗜古﹐爲文宗經義﹐與丁謂同爲王元之所稱﹐時謂之「孫﹑丁」。集有丁謂序。

△《丁晉公集》四卷

右皇朝丁謂字公言﹐初字謂之﹐蘇州人。淳化三年進士。累遷知制誥﹐出知鄆州﹑亳州﹑州。天禧四年﹐拜平章事。俄以戶部罷。未幾復相﹐封晉國公。幹興中﹐坐擅攺永定陵﹐貶崖州司戶﹐更赦徙道州。明道末﹐以祕書監召還﹐卒於光州。幼聰敏﹐書經目輒記不忘﹐善爲古文章﹐尢工詩什。忄僉巧險訁皮世﹐世鮮其儔。大中祥符初﹐上欲封禪﹐未堅決﹐謂因言「大計有餘」﹐議遂定。當時所奏祥瑞事﹐皆謂及王欽若附會成之。性喜圖畫﹑博弈及音律。集皆詩也。吳人自陸宣公後﹐至謂始相本朝﹐熙寧以來﹐議者莫不指謂爲姦邪之首﹐自王安石用事﹐則稱其賢智云。王安石之大槪亦從可知矣。

△《鮮於伯圭集》一卷

右皇朝鮮於瑰字伯圭﹐閬中人。文章爲一時之冠。累舉不第﹐嘗作《揠愁詞》﹐時人稱之。李宗諤贈詩云「漢殿無人薦揚子﹐滿朝空誦《揠愁詞》。」後與宗諤同年登科﹐名列第四。趙普判秦州﹐辟爲觀察推官﹐卒。

△《劉中山刀筆》二卷﹐《淝川集》四卷

右皇朝劉筠字子儀﹐大名人。咸平元年進士﹐三遷右正言﹑直史館﹐以司諫知制誥﹐出知鄧﹑陳兩州﹐召入翰林爲學士。嘗艸丁謂﹑李迪罷相制﹐旣而又命艸制﹐復畱下謂﹐筠不奉詔﹐遂出知盧州。再召爲學士﹐月餘以知潁州﹐一召入翰林﹐加承旨。未幾﹐進戶部﹑龍圖閣學士﹐再知盧州。爲人不苟合﹐學問宏博﹐文章以理爲主﹐辭尙糸致密﹐尢工篇詠﹐能侔揣狀﹐音調淒麗。自景徳以來﹐與楊億以文章齊名﹐號爲「楊﹑劉」﹐天下宗之。《刀筆集》並《淝川集》﹐有黃鑑序。

△《張晦之集》二十卷

右皇朝張景﹐字晦之。師事柳開﹐學爲古文﹐名震一時。卒官至廷評﹐年四十九。集有文百九十三首。禹所編﹐並爲之序。

△《種明逸集》六卷

右皇朝種放字明逸﹐長安人。隱終南之豹林谷。咸平中﹐遣使召赴闕﹐授左司諫﹐累遷諫議大夫﹑給事中。祥符八年﹐終工部侍郎。放通經史﹐七歲能屬文。不喜釋氏﹐常裂佛書以制帷帳。著《嗣禹說》。在朝有所啟奏﹐時無知者﹐楊億譏其循默﹐眞宗乃出其《議》十三篇﹐以示輔臣。晚年頗縱酒﹐盛輿服。王嗣宗知京兆﹐嘗條上其不法﹐詔問狀。不娶﹐無子。集乃侄孫說所編﹐範巽爲之序。卷首載眞宗詔書及禦制詩十首。

△《晏元憲臨川集》三十卷﹐《紫微集》一卷

右皇朝晏殊字同叔﹐臨川人。景徳二年﹐張知白薦﹐得賜同進士出身﹐再試文﹐擢祕書正字﹐爲王府記室﹐累擢知制誥﹑翰林學士。寶元三年﹐拜平章事。四年﹐坐事﹐罷知潁川。歷陳﹑許﹑雍洛﹐以疾歸﹐侍經席﹐卒。性剛峻﹐幼孤篤學﹐爲文溫純應用﹐尢長於詩﹐抒情寓物﹐辭多曠達。當世賢士﹐如範文正﹑歐陽文忠皆出其門﹔女富鄭公﹑楊察﹐世稱其知人。集有兩本﹐一本自作序。

△《範文正公集》二十卷﹐《別集》四卷

右皇朝範仲淹字希文﹐其先人。大中祥符八年進士。仕至樞密副使﹑參知政事。謚文正。爲學明經術﹐慕古人事業﹐慨然有康濟之志﹐作文章尢以傳道爲任。事母至孝。姑蘇之範﹐皆疏屬﹐置義莊以給之。天下想聞其風采﹐賢士大夫以不獲登門爲恥。獨梅堯臣嘗著《碧》以議詆之云。

△《李復古集》一百卷

右皇朝李迪字復古﹐濮州人。少從柳開學﹐爲古文。開嘗謂其門人張景﹑髙弁曰「此公輔器也。」景初﹐應進士﹐擢居第一。累遷翰林學士﹐拜同中書門下平章事。後致仕﹐謚文定。

△《孫文懿集》三十卷

右皇朝孫字夢得﹐眉山人。六世祖長孺喜藏書﹐貯以樓﹐蜀人號「書樓孫家」。天聖中進士甲科﹐累遷知制誥﹑翰林學士承旨﹐後參知政事。謚文懿。

△《姚鉉文集》二十卷

右皇朝鉉字寶臣﹐盧州合淝人。中進士甲科。文辭敏麗。淳化中﹐直史館﹐應制賦《賞花釣魚詩》﹐特被嘉賞﹐翌日﹐命中使就第賜白金褒獎之。累遷兩浙轉運使。鉉雋爽尙气﹐薛映知杭州﹐與之不協﹐中以危法﹐除其名。卒﹐年五十三。

△《夏文莊集》一百卷

右皇朝夏竦子喬﹐江州徳安人。以父死事補官。舉賢良﹐除光祿丞。累擢知制誥。仁宗屢欲相之﹐爲言者所攻而寢。初封英國公﹐後攺封鄭﹐謚文莊﹐貴顯凡四十年。天資好學﹐自經史﹑百氏﹑陰陽﹑律曆之書﹐無所不通。善爲文章﹐尢長偶儷之語﹐朝廷大典策﹐屢以屬之。爲詩巧麗﹐皆「山勢蜂腰斷﹐溪流燕尾分」之類。其集夏伯孫編次﹐有宋次道序。

△《緹巾集》二十卷

右皇朝宋庠字公序﹐開封雍正人。天聖中﹐擢進士第一。入翰林爲學士。皇元年﹐拜相。嘉中﹐復爲樞密使﹐封莒國公﹐以司空致仕。初名郊﹐字伯庠﹐禦史言其姓符國號﹐名應郊天﹐乃攺今名。遺命子孫﹐不得以其文集流傳。

△《宋景文集》一百五十卷

右皇朝宋祁子京。與其兄郊同舉進士﹐奏名第一﹐章獻以爲弟不可先兄﹐乃擢庠第一﹐而以祁爲第十。當是時﹐兄弟俱以辭賦妙天下﹐號「大小宋」。累遷知制誥﹐除翰林學士承旨。以文章擅名一時﹐終不至大用﹐眾頗惜之。張方平爲之請﹐謚景文。通小學﹐故其文多奇字。蘇子瞻嘗謂其淵源皆有考﹐奇或難句﹐世以爲知言。集有《出麾小集》《西川猥槁》之類﹐合而爲一。

△《田公金巖集》兩卷

右皇朝田況﹐字符均。嘗登學究進士賢良科﹐終尙書左丞。嘗知成都﹐聽斷之明﹐以比張乖崖。

△《何聖從盧江文集》二十卷﹐《刀筆》五卷﹐《奏議》二十卷

右皇朝何郯字聖從﹐成都人。仁宗朝爲禦史﹑諫官﹐擢天章閣待制。熙寧中﹐以尙書右丞致仕。歷漢﹑梓﹑永興﹑河南四帥守。天資好學﹐殆廢寢食。爲詩章簡重淳淡﹐有孟東野之風。其仕臺諫時﹐知無不言﹐頗有直聲。鮮於子駿嘗志其墓。集有李邦直序。

△《富文忠子集》六卷﹐《奏議》十二卷

右皇朝富弼彥國﹐河南人。天聖八年中制科。至和二年﹐召拜同中書門下平章事。元丰中卒﹐年八十﹐謚文忠。其爲文章辧而不華﹐質而不俚。晁以道爲之序﹐其略曰﹕人孰不仰公使虜之功﹖上乃拜樞密副使﹐而公力辭。至和之末﹐請立皇嗣之功﹐人或未聞。公於褒進司徒則一命而不避。公每聞人語及北事﹐便變色若不欲聞者。至靑州救災之功﹐平居喜爲人道之。石介嘗以夔﹑契方公矣﹐而嚴事王沂公。薦士後至將相者多矣﹐而最善劉。數事皆世所罕知者。又曰﹕公於仁宗時言猶雨露也﹐英宗時言猶海潮也﹐神宗時言猶鳳嗚也。

△《䢐徠集》二十卷

右皇朝石介字守道﹐競州奉符人。天聖八年登進士第﹐遷直集賢院。篤學有大志﹐嘗謂「時無不可爲﹐不在其全﹐則行其言﹐𨿽獲禍﹐至死不悔。」其爲文章﹐陳古今治亂成敗﹐以指切當時﹐無所忌諱。作《慶曆聖徳詩》﹐分別邪正﹐專斥夏竦。其後守道死﹐竦因誣以北走契丹﹐請剖棺驗視云。

△《滄浪集》十五卷

右皇朝蘇舜欽字子美﹐易簡之孫﹐杜祁公衍之胥也。景中進士﹐累遷集賢校理﹐監進奏院。坐用故紙錢會客﹐除名。慷慨有大志﹐好古﹐工文章。及廢﹐居蘇州﹐買水石作滄浪亭﹐益讀書﹐發其憤懣於歌詩。其體豪放﹐往往驚人。又善艸書﹐酣醉落筆﹐爭爲人所傳玩。集歐公爲之序。

△《梅聖兪宛陵集》六十卷

右皇朝梅堯臣聖兪﹐宛陵人。少以蔭補吏﹐累舉進士﹐輒抑於有司。幼習爲詩﹐出語已驚人。旣長﹐學《六經》仁義之說。其爲文章簡古純粹﹐然最樂爲詩。歐陽永叔與之友善﹐其意如韓愈之待郊﹑島云。

△《尹師魯集》二十卷

右皇朝尹洙字師魯﹐河南人。天聖中進士﹐以薦爲館閣校勘﹐累遷右司諫﹑知渭州兼鎭涇源路經略公事。爭城永洛事﹐爲董士廉所訟﹐遣禦史就鞫﹐不能得其罪﹐猶貶均州監酒。師魯內剛而外和﹐與人言必極辯其是非﹐如前世治亂沿革之變﹐靡不該博﹐人有疑不能通﹐爲指畫講說﹐皆釋然自得。尢長於《春秋》。文章自唐末卑弱﹐本朝柳開始爲古文﹐天聖初﹐與穆修大振起之。

△《歐陽文忠公集》八十卷﹐《諫垣集》八卷

右皇朝歐陽修字永叔﹐吉州人。累遷知制誥。夏竦以永叔黨於杜﹑韓﹑範﹑富﹐因以外甥張氏事污之﹐下開封府治之﹐無狀﹐坐用張氏奩中物市田﹐出知滁州。召入修《唐書》﹐爲翰林學士。未幾﹐參知政事。蔣之奇言其帷箔事﹐連其子婦吳氏﹐詔詰之奇﹐辭窮﹐坐貶。年六十﹐乞致仕。卒﹐謚文忠。博極羣書﹐好學不倦﹐尢以獎進天下士爲己任﹐延譽慰藉﹐極其力而後已。於經術﹐治其大指﹐不求異於諸儒。與尹洙皆爲古學﹐遂爲天下宗匠。蘇明允以其文辭令雍容似李翺﹐切近當似陸贄﹐而其才亦似過此兩人。至其作《唐書》《五代史》﹐不愧班固﹑劉向也。獨議濮邸事﹐議者不以爲是。有蘇子瞻序。

△《劉公是集》七十五卷

右皇朝劉敞字原父﹐袁州人。慶曆中舉進士﹐廷試第一。累遷知制誥﹐出知永興。爲人明白俊偉﹐自《六經》﹑百氏﹐下至傳記﹐無所不通。爲文章尢敏贍﹐好摹仿古語句度。在西掖時嘗食頃艸九制﹐各得其體。英宗嘗語及原父﹐韓魏公對以有文學﹐歐陽公曰「其文章未佳﹐特博學可稱耳。」

△《孫明復睢陽小集》十卷

右皇朝孫復字明復﹐晉州人。居泰山﹐深於《春秋》。自石介以次﹐皆師事之。年四十未娶﹐李丞相迪以其弟之子妻之。慶曆中﹐範文正公﹑富鄭公言之於朝﹐除國子監直講。嘗對邇英閣說詩﹐上欲以爲侍講﹐楊安國沮之而寢。

△《蔡君謨集》十七卷

右皇朝蔡襄字君謨﹐興化人。天聖中舉進士。在慶曆四諫官選中﹐權三司使。嘗知福﹑泉﹑杭三州。文章淸遒粹美﹐工書﹐爲本朝第一。

△《鄭毅夫鄖溪集》五十卷

右皇朝鄭獬字毅夫﹐安州人。少俊異﹐爲詩賦有聲﹐廷試第一。累遷知制誥﹐入翰林爲學士。王安石不悅之乘宰相在告﹐除獬知杭州。爲文有豪气﹐峭整無長語。與滕達道少相善﹐並嗜酒﹐落魄無檢操﹐人目之爲「滕屠鄭沽」云。

△《曾子固元丰類稿》五十卷

右皇朝曾鞏字子固﹐南丰人。元丰中爲中書舍人﹐卒。子固師事歐陽永叔﹐早以文章名天下。壯年﹐其文鷙奔放﹐雄渾瑰瑋。其自負要似劉向﹐藐視韓愈以下也。晚年﹐始在掖垣﹐屬新官制﹐方除目塡委﹐占紙肆書﹐初若不經意﹐及屬艸授吏﹐所以本法意﹑原職守﹑爲之訓敕者﹐人人不同﹐贍裕雅重﹐自成一家。歐公門下士﹐多爲世顯人﹐議者獨以子固爲得其傳﹐猶學浮屠者所謂嫡嗣云。

△《曾子開曲阜集》四十卷﹐《奏議》十二卷﹐《西掖集》二卷﹐《內制》五十卷﹐《外制》三十卷

右皇朝曾肇字子開﹐子固之弟也。登進士第。元中﹐爲中書舍人。元符末﹐再入西掖﹐遂爲翰林學士。前後歷陳﹑潁﹑宋﹑泰﹑海﹑和﹑金﹑陵﹑眞﹑定九郡帥守。坐兄子宣貶﹐亦以散官汀州安置。崇寧末﹐移臺州﹐居京口而終。封曲阜侯。

△《蘇明允嘉集》十五卷

右皇朝蘇洵字明允﹐眉山人。至和中﹐歐陽永叔得明允書二十二篇﹐大愛其文辭﹐以爲賈誼﹑劉向不過也。以書獻﹐除校書郎。與姚子張同編《太常因革禮》百卷﹐書方成而卒。治平史臣謂永叔所獻明允之文甚美﹐然大抵兵謀權利機變之言也。

△《蘇子瞻東坡前集》四十卷﹐《後集》二十卷﹐《奏議》十五卷﹐《內制》十卷﹐《外制》三卷﹐《和陶集》四卷﹐《應詔集》十卷

右皇朝蘇軾字子瞻﹐洵之長子也。軾生十年﹐其母授以書﹐聞古今成敗﹐輒能語其要。比冠﹐學通經史﹐屬文日數千言。嘉中﹐歐陽永叔考試禮部進士﹐梅聖兪與其事﹐得其《論刑賞》以示﹐永叔至驚喜﹐以爲異人﹐欲以冠多士﹐疑曾子固所爲﹐乃之第二等。後以書謝﹐永叔見之﹐語客曰「老夫當避此人放出一頭地。」又以直言薦之﹐答策入上等。英宗在藩邸﹐聞其名﹐欲以唐故事召入翰林﹐宰相不可。知湖州﹐以表謝上﹐言事者摘其語以爲謗﹐遣官逮赴禦史臺。初﹐子瞻當王安石紛更法度之際﹐見其事不便於民﹐則賦詩以諷焉。言者從而擠陷﹐欲置之死。神宗薄其過﹐謫置黃州。溫公相哲宗﹐累擢中書舍人﹐除翰林學士承旨。紹聖中﹐坐艸謫呂惠卿制﹐直書其罪﹐誣以訕謗﹐安置惠州﹐徙昌化。元符中﹐北還﹐卒於常州。初﹐好賈誼﹑陸贄書﹐論古今治亂﹐不爲空言。旣謫黃州﹐杜門深居﹐馳騁翰墨﹐其文一變。平生遇事所爲詩﹑騷﹑銘﹑記﹑書﹑檄﹐論撰率皆過人。晚喜陶淵明詩﹐和之幾彳扁。爲人英辧奇偉﹐於書無所不通。所作文章才落筆﹐四海已皆傳誦﹐下至閭閻田裏﹐外至夷狄﹐莫不知名。門下賓客﹐亦皆一世豪傑﹕其盛本朝所未有也。立朝知無不爲﹐世稱其忠義﹐嘗自比範滂﹑孔融﹐議者不以爲過。在黃州日﹐自號東坡居士﹐世因不呼其名﹐止目之爲東坡云。

△《蘇子由欒城集前集》五十卷﹐《後集》二十四卷﹐《第三集》十卷﹐《應詔集》二十卷

右皇朝蘇轍字子由﹐洵之次子也。年十九中進士第。二十二舉直言﹐因所問極言得失﹐策入﹐或欲黜之﹐仁宗不許﹐擢商州推官。以兄得罪從坐﹐謫筠州監酒。宣仁臨朝﹐相溫公﹐擢中書舍人﹐代子瞻爲翰林學士。未幾﹐拜尙書左丞。紹聖初﹐責置雷州﹐後北遠。凡居雷﹑循七年﹐居許十六年﹐杜門理舊學﹐於是《詩》《春秋傳》《老子解》《古史》書皆成﹐自謂得聖賢遺意。

△《王介甫臨川集》一百三十卷

右皇朝王安石字介甫﹐撫州臨川人。慶曆二年進士。累除知制誥。神宗在藩邸見其文﹐異之﹐召爲翰林學士。熙寧三年﹐拜中書門下平章事。熙寧七年﹐罷。明年﹐再入相。九年﹐罷。卒年六十六﹐謚文公。其胥蔡卞謂自先王澤竭﹐士習卑陋﹐不知道徳性命之理﹐安石奮乎百世之下﹐追堯﹑舜三代﹐通乎晝夜陰陽所不能測而入於神﹐著《雜說》數十萬言﹐其言與孟軻相上下。晚以所學考字畫奇耦橫直﹐深造天地陰陽造化之理﹐著《字說》﹐包括萬象﹐與《易》相表裏。崇寧初﹐卞之兄京秉政﹐詔配祀文宣王廟。近時議者謂自紹聖以來﹐學術政事﹐敗壞殘酷﹐貽禍社稷﹐實出於安石云。

△《華陽集》一百卷

右皇朝王字禹玉﹐其先成都人﹐故號「華陽」﹐後居開封。少好學﹐日誦數千言。及長﹐博通羣書。慶曆二年﹐廷試第二。嘉初﹐入翰林﹐至熙寧三年﹐始參大政﹐凡爲學士者十五年。後拜相。薨﹐年六十七。謚文恭。

△《司馬文正公傳家集》八十卷

右皇朝司馬光字君實﹐陜州夏縣人。初﹐以父蔭入官﹐年二十﹐舉進士甲科。故相﹤廠龍﹥籍薦除館閣校理。神宗卽位﹐擢翰林學士﹑禦史中丞﹐後除樞密副使﹐力辭而去。元初﹐拜門下侍郎﹐繼遷尙書左僕射﹐卒年六十八﹐謚文正。好學如饑之嗜食﹐於學無所不通﹐音樂律呂天文曆數﹐皆極其妙﹐晚節尢好《禮》。其文如金玉帛藥石也﹐必有於用﹐無益之文﹐未嘗一語及之。集乃公自編次。公薨﹐子康又沒﹐晁以道得而藏之。中更禁錮﹐迨至渡江﹐幸不失墜﹐後以授謝克家﹐劉嶠得而刻版上之。今光州有集本。

△《張少愚白集》三十卷

右皇朝張兪字少愚。幼通悟﹐於書無不該貫。朝遷嘗以校書郎召﹐表乞授其父。隱於岷山之白溪﹐凡六被徵召﹐皆不起。爲文有西漢風﹐嘗賦《洛陽懷古》﹐蘇子美見而嘆曰「優遊感諷﹐意不可盡﹐吾不能也。」

△《晁氏新城集》十卷

右皇朝族祖新城府君也。公諱某﹐字君成。早登進士第﹐爲杭州新城令﹐以沒。蘇子瞻嘗稱其詩淸厚靜深﹐而每篇輒出新意奇語。

△《文與可丹淵集》四十卷

右皇朝文同與可﹐蜀人。進士髙第。以文學名﹐操韻髙潔﹐畫筆尢妙。仕至太常博士﹑集賢校理。元丰初﹐出守吳興﹐至宛丘驛﹐忽畱不行﹐沐浴衣冠﹐正坐而逝。

△《元氏集》三卷

右皇朝元絳字厚之﹐杭州人。鎖廳中進士第﹐爲翰林學士﹑參知政事。立朝無特操。晚入翰林﹐諂事王安石及其子弟﹐時論鄙之。工文辭﹐爲流輩所推許。卒﹐年七十六。謚章簡。

△《蒲左丞集》十卷

右皇朝蒲宗孟傳正﹐閬州新井人。皇五年進士。曾公亮薦除館職。神宗謂宰相曰「宗孟有史才。」乃同修《國史》。入爲翰林學士﹐除尙書左丞。卒年六十六。爲人酷暴奢侈。蘇子瞻嘗規之云「一曰慈﹐二曰儉。」世以爲中其膏肓之疾。

△《趙懿簡集》三十卷

右皇朝趙瞻大觀﹐人。少善爲古文。慶曆五年﹐登進士第。治平中﹐爲侍禦史﹐論濮邸事及貶。元中﹐終於同知樞密院。謚懿簡。學《春秋》﹐著書十卷﹐其它文不皆奇也。

△《鮮於諫議集》三卷

右皇朝鮮於亻先子駿﹐閬中人。景中登進士乙科。神宗初上書﹐上愛其文﹐以爲不減王陶。元中﹐仕至諫議大夫。亻先治經術有法﹐論者多出新意﹐晚年爲詩與楚詞尢精﹐世以爲有屈﹑宋風。族侄之武編次﹐有序。

△《楊元素集》四十卷

右皇朝楊繪字元素﹐漢州綿竹人。幼警敏﹐讀書一過輒誦﹐至老不忘。皇初﹐擢進士第二人。累擢翰林學士。沈存中爲三司使﹐暴其所薦王永年事﹐因貶官。終於天章閣待制﹑知杭州。嘗居無爲山﹐號無爲子。爲文立就。

△《李誠之集》三卷

右皇朝李師中字誠之。中進士科。仁宗朝﹐權廣南轉運使﹐終天章閣待制。唐子方貶春州﹐誠之嘗有詩送行﹐盛傳一時。

△《伊川集》二十卷

右皇朝程頤字正叔﹐向之子也。少與其兄顥﹐從汝南周惇實爲學。元初﹐司馬溫公薦於朝﹐自布衣擢崇政殿說書。未幾﹐罷。紹聖中﹐嘗謫涪陵專務。談經明道﹐深斥辭章之學﹐從其遊者﹐多知名於世。

△《張橫渠崇文集》十卷

右皇朝張載字厚之﹐京師人。後居鳳翔之橫渠鎭﹐學者稱曰橫渠先生。呂晦叔薦之於朝﹐命校書崇文。未幾﹐紹按獄浙東﹐旣歸﹐卒。

△《余氏至言》十八篇

右皇朝余安行字仲勉﹐鄱陽人。少受知於彭汝礪。年八十餘者此書﹐自謂有得於《中庸》也。東南學者多。

△《孫賢良進捲》十卷

右皇朝孫洙字巨源﹐廣陵人。歐陽永叔舉洙賢良﹐上策論五十篇﹐極論時事。元丰中﹐直學士院﹐奉詔作《靈津廟碑》。上稱洙學術行誼﹐且大用之﹐暴得風緩而卒。或云上欲復大理獄﹐洙對合旨﹐由是驟進。

△《錢賢良進捲》十卷

右皇朝錢公輔字君倚﹐武進人。從胡瑗學。昭陵末﹐知制誥。

△《呂晉伯輞川集》五卷﹐《奏議》十卷

右皇朝呂大忠字晉伯﹐藍田人﹐汲公之兄。皇中進士﹐除檢討樞密院吏房文字﹐爲河北轉運判官。累遷寶文閣直學士﹐三帥秦鳳。晉伯博極羣書﹐爲文尙理致﹐有益於用﹐章奏皆親爲文。

△《呂汲公文錄》二十卷﹐《文錄掇遺》一卷

右皇朝呂大防微仲﹐京兆藍田人。皇初﹐中進士第。哲宗卽位﹐召知制誥﹐翰林學士﹐拜尙書左僕射兼門下侍郎。紹聖初﹐責授舒州團練副使﹑循州安置﹐未逾嶺﹐卒。大防旣拜﹐相常分其俸之半以錄書﹐故所藏甚富。其在翰林﹐書命典麗﹐議者謂在元絳之上云。

△《呂和叔誠徳集》三十卷

右皇朝呂大鈞字和叔。嘉二年﹐中進士第。大防仲弟也。終於宣義郎﹑延路漕司屬官。師張厚之。贍學博文﹐無所不該﹐其文章非義理不發。

△《呂與叔玉溪集》二十五卷﹐《玉溪別集》一十卷

右皇朝呂大臨字與叔﹐汲公季弟也。登進士第。嘗歷太學博士﹑祕書省正字。從程正叔﹑張厚之學。通《六經》﹐尢精於《禮》﹐解《中庸》《大學》等篇行於世。嘗賦詩云「學如元凱方成癖﹐辭類相如始近俳。獨倚聖門無一事﹐願同回也得心齋。」正叔可之。

△《範子功集》五十卷

右皇朝範百祿字子功﹐鎭之侄也。終於中書侍郎。

△《張浮休畫墁集》一百卷﹐《奏議》十卷

右皇朝張舜民蕓叟﹐州人。慶曆中﹐範仲淹帥﹐見其文﹐異之。用溫公薦爲諫官﹐仕至吏部侍郎。後羈置房陵。政和中卒。其文豪重有理致﹐而最刻意於詩。晚年爲樂府百餘篇﹐自序稱「年逾耳順﹐方敢言詩﹐百世之後﹐必有知音者」云。自號浮休先生。唐張稱浮休子蕓叟蓋襲之。

△《黃魯直豫章集》三十卷﹐《外集》十四卷

右皇朝黃庭堅魯直。幼警悟﹐讀書五行俱下﹐數過輒憶。蘇子瞻嘗見其詩於孫莘老家﹐嘆絕﹐以爲世久無此作矣﹐因以詩往來。會子瞻以詩得罪﹐亦罰金。元中﹐爲校書郎。先是﹐秦少遊﹑晁無咎﹑張文潛皆以文學遊蘇氏之門﹐至是同入館﹐世號「四學士」。魯直之詩尢奇﹐世又謂之「蘇﹑黃」云。紹聖初﹐責置戎州﹐至徽宗卽位﹐召還。嘗因嘲謔忤趙正夫﹐及正夫爲相﹐諭部使者以風旨﹐摘所作《承天院塔記》中語﹐以爲幸災謗國﹐遂除名﹐編隸宜州以死﹐崇寧四年也。

△《晁無咎雞肋編》七十卷

右皇朝族父吏部公也。公諱補﹐字無咎。幼豪邁﹐英爽不羣。七歲能屬文﹐日誦千言。王安石名重天下﹐愼許可﹐一見大奇之。在杭州﹐作文曰《七述》﹐敍杭州之山川人物之盛麗。時蘇子瞻ヘ杭州﹐亦欲有所賦﹐見其所作﹐嘆曰「吾可以閣筆矣。」子瞻以文章名一時﹐稱其博辧俊偉﹐於文無所不能﹐屈輩行與之交﹐由此聲名藉甚。舉進士﹐禮部別試第一﹐而考官謂其文辭近世未有﹐遂以進禦。神宗曰「是深於經﹐可革浮薄。」元中﹐除校書郎。紹聖初﹐落職監信州酒﹐後知泗州﹐終於官﹐大觀四年也。張耒嘗言無咎「於文章蓋天性﹐讀書不過一再﹐終身不忘。自少爲文﹐卽能追考《左氏》《戰國策》太史公﹑班固﹑揚雄﹑劉向﹑屈原﹑宋玉﹑韓愈﹑柳宗元之作﹐促駕而力鞭之﹐務與之齊而後已。其淩厲奇卓﹐出於天才﹐非醞釀而成者。自韓﹑柳而還﹐蓋不足道也。

△《張文潛柯山集》一百卷

右皇朝張耒文潛﹐譙郡人。仕至起居舍人。嘗爲宣﹑潤﹑汝﹑穎﹑兗五州守﹐又嘗謫居黃州﹑復州﹐最後居陳以沒。元中﹐蘇氏兄弟以文倡天下﹐號長公﹑少公﹐其門人號「四學士」。文潛﹐少公客也。諸人多早沒﹐文潛獨後亡﹐故詩文傳於世者尢多。其於詩文兼長﹐𨿽同時鮮復其比﹐而晚年更喜白樂天﹐詩體多效之云。

△《秦少遊淮海集》三十卷

右皇朝秦觀少遊﹐髙郵人。登進士第。元初﹐除校勘黃本書籍。紹聖中﹐除名﹐編隸橫州﹐遇赦北歸﹐至藤州卒。蘇子瞻嘗謂李チ曰「少遊之文﹐如美玉無瑕﹐又琢磨之功﹐殆未有出其右者。」王介甫謂其詩新淸婉麗﹐鮑謝似之。少遊亦自言其文銖兩不差﹐但以華麗爲愧耳。呂氏《童蒙訓》謂少遊《過嶺後詩》嚴重髙古﹐自成一家﹐與舊作不同。

△《陳無己後山集》二十卷

右皇朝陳師道無己﹐彭城人。少以文謁曾南丰﹐南丰一見奇之﹐許其必以文著。元中﹐侍從合薦於朝﹐起爲太學博士。紹聖初﹐以進非科舉而罷。建中靖國初﹐入祕書爲正字﹐以卒。爲文至多﹐少不中意﹐則焚之。

△《畢公叔西臺集》五十卷

右皇朝畢仲遊字公叔。早登進士第。元中﹐召天下文學之士三人﹐策試翰林院。蘇子瞻以公叔爲第一﹐除集賢校理﹐又表自代云「學貫經史﹐才通世務﹐文章精麗﹐論議有餘。自臺郎爲憲漕﹐綽有能聲。」後入黨籍﹐終於西京畱臺。集陳叔易爲之序。

△《廖明略竹林集》三卷

右皇朝廖正一字明略。元中﹐召試館職。蘇子瞻在翰林﹐見其所對策﹐大奇之。俄除正字。時黃﹑秦﹑晁﹑張皆子瞻門下士﹐號「四學士」﹐子瞻待之厚﹐每來必命侍妾朝取「密龍」﹐家人以此知之。一日﹐又命取「密龍」﹐家人謂是「四學士」﹐窺之﹐乃明略來謝也。紹聖間﹐明略貶信州玉山監稅﹐鬱鬱不得志﹐喪明而沒。自號竹林居士。

△《邢惇夫呻吟集》一卷

右皇朝邢君實惇夫﹐和叔之子也。年十四﹐賦《明妃引》﹐蘇子瞻見而稱之﹐由是知名。未幾﹐和叔貶隨州﹐惇夫侍行﹐病羸嘔血。一日﹐有鈴下老卒驕慢﹐應對不遜﹐惇夫怒而擊之﹐無何﹐卒死。和叔怒﹐以惇夫屬吏﹐以故疾日侵而夭。黃魯直爲之挽云「眼看白璧埋黃壤﹐何況人間父子情」﹐蓋隱之也。集後有子瞻﹐魯直﹑無咎諸公跋。

△《員逢原三蓮集》二十卷

右皇朝員逢原﹐關中人。仕至朝議大夫。

△《唐子西集》十卷

右皇朝唐庚字子西﹐眉山人。登進士第。早受知於張天覺﹐天覺爲相﹐擢京畿提舉常平﹐且欲用爲諫官。天覺去位後﹐言者謂子西嘗宣言﹐有一网打盡之語﹐貶惠州。大觀五年﹐會赦北歸。

△《陳瑩中了齋集》三十卷

右皇朝陳字瑩中﹐延平人。建中靖國初﹐爲右司諫。嘗移書責曾布﹐及言蔡京與弟卞之姦惡。章數十上﹐除名﹐編隸合浦以死。靖康中﹐贈諫議大夫。自號了翁。

△《陳司諫集》兩卷

右皇朝陳字純益﹐仙井監人。登進士第。建中靖國初﹐爲臺諫﹐與龔﹑任伯雨﹑張公望協力彈擊紹聖姦臣。後蔡京用事﹐廢斥而沒。

△《崔徳符婆娑集》三十卷

右皇朝崔字徳符。蚤中進士第。元符末﹐上書﹐入邪等。廢斥幾三十年。靖康初﹐召爲右正言﹐居無何﹐感疾卒。其爲文最長於詩﹐淸婉敷腴﹐有唐人風。

△《劉巨濟前溪集》五卷

右皇朝劉涇字巨濟﹐蜀人。終於太學博士。爲文頗奇怪。

△《李元應跨集》五十卷

右皇朝李新字符應﹐仙井監人。早登進士第。劉涇嘗薦於蘇子瞻﹐命賦墨竹﹐口占一絕立就。坐元符末上書﹐奪官﹐謫置遂州﹐流落終身。跨﹐仙井山名也。

△《滿氏昌邑集》二十卷

右皇朝滿中行字思復。登進士第。元丰中﹐爲太學官﹐虞蕃獄起﹐思復獨不糸圭吏議﹐詔褒之。

△《馮允南集》十卷

右皇朝馮山字允南﹐普州人。鄧綰爲中丞﹐薦爲臺官﹐允南力辭不就﹐士論稱之。

△《晁氏景迂集》十二卷

右從父詹事公也﹐諱某﹐字以道﹐文元公玄孫。少慕司馬溫公爲人﹐自號景迂生。年未三十﹐蘇子瞻以著述科薦之。元符中﹐上書﹐居邪中等。博極羣書﹐通《六經》﹐尢精於《易》﹐傳邵堯夫之學﹐著《太極傳》。紳髙其節行。嘗守成州﹐時民訴歲旱﹐公以爲十分﹐盡蠲其稅﹐轉運使大怒﹐督責甚峻﹐因丐老而歸。靖康初﹐以著作郎召﹐遷祕書監﹐免試﹐除中書舍人兼太子詹事﹐俄以論不合去國。建炎初﹐終於徽猷閣待制。

△《晁氏崇福集》三十五卷﹐《四六集》十五卷

右從父崇福公也。登進士第。又中宏詞第一。元符末﹐上書﹐居邪等﹐廢斥二十年﹐以朝請郎奉祠崇福宮而終﹐故以名集。天才英特﹐爲文章立成﹐明潤密糸致﹐世以爲宜在北門﹑西掖云。

△《晁氏封丘集》二十卷

右世父封丘府君。諱某﹐字伯宇。鎖歷中進士第。黃魯直嘗薦之於蘇子瞻﹐云「晁伯宇謹厚﹐守文元家法﹐從遊多長者﹐其文已能如此﹐年蓋未二十也。願子瞻一語教戒之。」子瞻答云「晁伯宇詩騷﹐細看甚奇麗﹐信乎其家之多異材也。𨿽然﹐凡文至足之餘﹐溢爲奇偉﹐今晁君文涉奇似太早﹐可作朋友切磋之語以告之﹐非謂其諱也﹐恐傷其邁往之气耳。」後坎終身﹐卒官封丘丞。

△《呂吉甫集》二十卷

右皇朝呂惠卿字吉甫﹐閩人。王安石執政﹐擢參知政事。元初﹐謫知福州。紹聖後﹐累領藩鎭。有《莊子解》。爲文長於表奏。

△《張無盡集》二十二卷

右皇朝張商英字天覺。登第﹐調官峽路。章察訪巴蜀﹐風采傾動西南峽中。部使者憂之﹐日夕謀所以待之之禮曲盡﹐因求辧博之士﹐以備燕談。或以天覺姓名告﹐因檄召至夔州。旣至﹐杯酒間﹐果以人材爲問﹐部使者卽言之﹐令召入。天覺不冠服峨巾﹐長揖徑就坐左。負气敢大言﹐天覺輒吐言壓之。大喜﹐歸而薦於朝﹐由是召用。元中﹐爲開封府推官﹐出使河東。紹聖初﹐擢禦史。大觀四年﹐長星見﹐蔡京罷相﹐乃拜右僕射。盡反京之政﹐召用元遷客﹐天下翕然歸重﹐期年去位。靖康初﹐遂與司馬溫公﹑範文正公同日降制﹐加贈官爵。賜謚文忠。

△《臨溪隱居集》二十卷

右皇朝魏泰字道輔﹐襄陽人。曾布子宣妻之弟。幼爽邁﹐能屬文。嘗從徐禧。晚節卜隱漢上。人頗言其倚子宣之勢﹐爲鄕裏患苦云。

△《王履道初突寮集》十卷﹐《內制》十八卷﹐《外制》八卷

右皇朝王安中字履道眞定人。政和中﹐有密蔫於上者﹐自監大名倉﹐累擢掌內外制﹐後拜太保﹐鎭燕山。建炎初﹐貶象州。爲文環奇髙妙﹐最長於制誥。李邴入翰林﹐嘗請於上﹐以方今詞林之式﹐上首尾聲舉安中之名。自號初寮。

△《陳參政簡齋集》二十卷

右皇朝陳與義字去非﹐汝州葉縣人。中進士第。宣和中﹐徽宗見其所賦《墨梅詩》﹐喜之﹐遂登冊府。建炎中﹐掌內外制﹐拜參知政事﹐以卒。晚年詩尢工。周葵得其家所藏五百餘篇﹐刊行之﹐號《簡齋集》。

△《胡承公集》十卷﹐《資古紹志集》十卷

右皇朝胡世將字承公。中進士科。早受知於晁無咎。建炎南渡﹐嘗直學士院﹐終於資政殿學士﹑川陜宣撫使。爲文敏贍溫雅﹐掌書命﹐頗有能聲。喜聚金石刻﹐效歐公《集古錄》爲《資古紹志集》﹐序云﹕以成其先人之志﹐故以「紹志」目其書。

△《邵氏集》二十卷

右皇朝邵溥字澤民。進士第。靖康初﹐爲戶部侍郎。上踐祚﹐以例貶官。紹興中﹐復待制﹐宣撫川陜。師事崇福十二父詩文早有能聲。

△《汪彥章集》十卷

右皇朝汪藻字彥章。嘗爲翰林學士。

△《藝圃折衷》六卷

右皇朝鄭厚﹐莆陽人。紹興中﹐舉進士第一﹐坐臺評廢於家。

△《李易安集》十二卷

右皇朝李氏格非之女。先嫁趙誠之﹐有才藻名其舅正夫相徽宗朝﹐李氏嘗獻詩曰「炙手可熱心可寒。」然無檢操﹐後張汝舟﹐不終晚節。流落江湖間﹐以卒。

△《洪覺範筠溪集》十卷

右皇朝僧惠洪覺範﹐姓諭氏﹐髙安人。少孤﹐能緝文。張天覺聞其名﹐請住峽州天寧寺﹐以爲今世融﹑肇也。未幾﹐坐累民之。及天覺當國﹐復度爲僧﹐易名徳洪。數延入府中。及天覺去位﹐制獄窮治其傳達言語於郭天信﹐竄海南島上。後北歸。建炎中卒。著書數萬言﹐如《林間錄》《僧寶傳》《冷齋夜話》之類﹐皆行於世。然多誇誕﹐人莫之信云。

△《饒徳操集》一卷

右皇朝饒節字徳操﹐曾布之客也。性剛峻﹐晚與布論不合﹐因棄去﹐祝爲浮屠﹐在襄漢間聲望甚重云。

△《魏仲先艸堂集》二卷﹐《鉅鹿東觀集》二卷

右皇朝魏野字仲先﹐陜州人。志淸逸﹐以吟詠自娛﹐忘懷榮利﹐隱於陜之東郊。手植竹木﹐繞以流泉﹐鑿土袤丈﹐曰樂天洞﹐前立艸堂。爲詩肖苦﹐句多警策﹐與寇準﹑王旦善﹐每往來酬唱。祀汾陰歲﹐召不起。卒﹐贈著作郎。集有薛田序。《鉅鹿東觀集》乃野之子閒集其父詩四百篇﹐以贈著作﹐故以「東觀」名集。

△《潘逍遙詩》三卷

右皇朝潘閬字逍遙﹐大名人。通《易》《春秋》﹐尢以詩知名。太宗嘗召對﹐賜進經﹐將官使之﹐不就。王繼恩與之善。繼恩下獄﹐捕閬甚急﹐久之弗得。咸平初﹐來京師﹐尹收擊之。眞宗釋其罪﹐以爲滁州參軍﹐後卒於泗上。與王禹﹑孫何﹑柳開﹑魏野交好最密。集有祖無擇序﹐錢易﹑張逵皆碣其墓﹐附於集後。蘇子瞻少年時﹐過一山院﹐見壁上有句云「夜涼知有雨﹐院靜若無曾。」而不知何人詩。今集有此聯﹐乃閬《夏日宿西禪院》詩也。小說中謂閬坐盧多遜黨﹐嘗追捕﹐非也。

△《林君復集》二卷

右皇朝逋字君復﹐杭州錢塘人。少刻志爲學﹐結盧西湖之孤山。眞宗聞其名﹐詔郡縣常存遇之。善行書﹐喜爲詩﹐其語孤峭澄淡。臨終作一絕曰「茂陵他日求遺槁﹐猶喜初無封禪書。」或刻石置之其墓中。賜謚曰和靖先生。集有梅聖兪序。

△《石曼卿集》一卷

右皇朝石延年字曼卿南京宋城人。舉進士不中﹐爲三班奉職﹐攺太常寺太祝﹐遷祕閣校理。气貌雄偉﹐喜論事﹐善書札﹐從酒不羈﹐世多傳其仙去。其詩如《春陰》《紅梅》﹐及「樂意相關禽對語﹐生香不斷樹交花」﹑「鶯聲不逐春光老﹐花影常隨日腳流」之句﹐至今諷詠焉。

△《陳亞之集》一卷

右皇朝陳亞﹐字亞之。性滑稽﹐喜賦藥名詩﹐仕至司封郎中。藥名詩始於唐人張籍﹐有「江臯歲暮相逢地﹐黃葉霜前半下枝」之詩﹐人謂起於亞﹐實不然也。

△《蘇才翁集》一卷

右皇朝蘇舜元字才翁﹐子美兄也。工艸隸﹐詩章豪麗。

△《杜師雄詩》一卷

右皇朝杜默字師雄﹐䢐徠人。石介作《三豪篇》﹐所謂「歌之豪」者。蘇子瞻頗陋之。

△《鄭成之集》十卷

右皇朝鄭褒字成之﹐閩人。登進士第。慕韓愈爲文。陳詁爲編次其集﹐張景爲之序。

△《將歸集》一卷

右未詳何人。有《題林逋隱居詩》﹐當是昭陵時人也。

△《徐仲車詩》一卷

右皇朝徐積字仲車﹐東莞人。

△《黃虞部詩》一卷

右皇朝黃觀。昭陵時﹐嘗將漕成都。

△《邵堯夫擊壤集》二十卷

右皇朝邵雍堯夫﹐隱居洛陽。熙寧中﹐與常秩同召﹐力辭不起。邃於《易》數。始爲學﹐至二十年不施枕榻睡﹐其精思如此。歌詩蓋其餘事﹐亦頗切理﹐盛行於時。卒謚康節。集自爲序。

△《韓持國詩》三卷

右皇朝韓維字持國﹐億之子也。元丰中﹐入翰林爲學士﹐遷承旨。哲宗初載﹐拜門下侍郎。與其兄子華﹑玉汝俱位宰相。持國最能詩﹐世傳其「酴靡」絕句﹐他多稱是。

△《司馬才仲夏陽集》兩卷

右皇朝司馬字才仲﹐溫公之侄孫。元初﹐與王當輩同中賢良科﹐調官錢塘。喜賦宮體詩﹐故世傳其爲鬼物所崇而卒。

△《司馬才叔逸堂集》十卷

右皇朝司馬或字才叔﹐才仲之弟也。登進士第﹐亦嘗應賢良﹐以黨錮不召。詩𨿽縱艷﹐比其兄稍莊雅。

△《岷山百境詩》二卷

右皇朝王き字道輔。少有能詩名。世謂其詩初若不經意﹐然遣詞屬意﹐淸麗絕人。自號南陔居士。宣和中﹐以狂譎被譖﹐伏誅。

△《楊天隱詩》十卷

右皇朝楊恬字天隱﹐潼川人。

△《韓子蒼集》三卷

右皇朝韓駒子蒼﹐仙井人。政和初﹐請闕上書﹐特命以官﹐累擢中書舍人﹐權直學士院。王甫嘗命子蒼詠其家《太乙眞人圖》﹐詩盛傳一世。宣和間﹐獨以能詩稱云。

△《許表民詩》十卷

右皇朝許彥國字表民﹐靑社人。周邦彥稱其寬平優遊﹐中極物情﹐惜乎畱落不偶﹐故世人知之或寡也。

△《呂居仁集》十卷

右皇朝呂本中字居仁﹐好問右丞之長子。靖康初﹐權尙書郎。紹興中﹐賜進士第﹐除右史﹐遷中書舍人﹐已而落職奉祠。少學黃山谷爲詩﹐嘗作《江西宗派圖》﹐行於世。

△《晁氏具茨集》三卷

右先君子詩集也﹐呂本中以爲江西宗派﹐曾忄造亦稱公早受知陳無己﹐從兄以道嘗謂公宗族中最才華。諭汝礪序其詩云「予嘗從叔用商近朝人物﹐嘉言善行﹐朝章國典﹐禮文損益﹐靡不貫洽。由叔用之學而達諸廊廟﹐溫厚足以代言﹐淵博足以顧問﹐則以詩鳴者﹐是豈叔用之志也哉﹖𨿽然﹐叔用旣已油然棲志於林間曠遠之中﹐遇事寫物﹐形於興屬﹐淵雅疏亮﹐未嘗爲淒怨危憤之音。予於是有以見叔用於消長用捨之際﹐未嘗不安而樂之者也。嗟乎﹗所謂含章內奧而深於道者﹐非耶﹖秦漢以來﹐士有抱奇懷能﹐畱落不遇﹐往往操心汗筆﹐有怨誹沈抑之思﹐气候急刻﹐不能閒遠﹐古之詞人皆是也﹐所以往往無所建立於天下。惟深於道者﹐遺於世而不怨﹐發於詞而不怒﹐君子是以知其必能有爲於世者也。嗟乎﹗吾於叔用﹐豈直以詩人命之哉﹗」

△《澗上丈人詩》二十卷

右皇朝陳恬字叔易﹐堯叟裔孫也。博學有髙志﹐不從選舉﹐躬耕於陽翟﹐與鮮於綽﹑崔齊名﹐號「陽城三士」。又與晁以道同卜隱居於嵩山。大觀中﹐召赴闕﹐除校書郎。以道寄詩戲之﹐曰「處士何人爲作牙﹐暫攜猿鶴到京華﹐故山嚴壑應惆悵﹐六六峯前只一家。」未幾﹐致仕還山。建炎初﹐再召﹐避地桂嶺。卒﹐年七十四。秩朝奉郎﹐直祕閣。澗上丈人者﹐其自號也。計句豪健﹐嘗作《古別離》﹐紀靖康之難﹐一時傳誦之。筆札淸勁﹐與人尺牘﹐主皆藏┑以爲寶云。

△《藏寂軒》文槁

右皇朝董�字��﹐襄陽人。

△《趙延持盈》要論

右皇朝趙延。宣和初﹐任合州石照縣丞日所上。

△《參寥集》十二卷

右皇朝僧道潛﹐自號參寥子。與蘇子瞻﹑秦少遊爲詩友。其詩淸麗﹐不類浮屠語﹐世稱其《東園》《贈歌者》兩絕句﹐餘多類此。

△《希白詩》三卷

右皇朝僧希白撰。張逸序之﹐曰「希白能詩﹐與宋白﹑梁周翰﹑張詠而下十數公相友善﹐其格律不減齊己」云。

△《呂獻可章奏》二十卷

右皇朝呂誨字獻可。熙寧中﹐爲禦史中丞﹐坐攻王安石﹐知鄧州。司馬溫公服其知人﹐訁志其墓﹐且序其《章奏集》﹐云「其艸存者二百八十有九﹐歷觀古人﹐有能得其一二者二百八十有九已可載之史籍﹐在獻可﹐蓋不足道也。」

△《孫莘老奏議》十卷

右皇朝孫覺字宰老。元丰末﹐自祕書少監除右諫議大夫。元初﹐遷給事中﹐吏部侍郎。莘老素與王介甫善﹐後爲諫官﹐論新法﹐遂絕。

△《範蜀公奏議》二卷

右皇朝範鎭字景仁﹐成都人。舉進士﹐爲禮部第一。仁宗朝知諫院。後言王安石新法不便﹐乞致仕﹐歸潁昌。元初﹐詔召不赴。封蜀郡公。年八十一。謚忠文。

△《河間公奏議》十卷

右皇朝朱光庭元中爲諫官時所論事也。

△《包孝肅奏議》十卷

右皇朝包拯字希仁﹐合淝人。天聖五年進士。爲禦史中丞﹐知開封府。爲人剛嚴﹐聞者皆憚之。

△《李公擇廬山奏議》十七卷

右皇朝李常字公擇。早年讀書於廬山。熙寧中﹐爲諫官﹐論靑苗法而罷。元初﹐爲禦史中丞。

●卷二十

◎總集類

△《李善注文選》六十卷

右梁昭明太子蕭統纂。前有序﹐具述其所作之意。蓋選漢迄梁諸家所著賦﹑詩﹑騷﹑七﹑詔﹑冊﹑令﹑教﹑策秀才文﹑表﹑上書﹑啟﹑彈事﹑箋﹑記﹑書﹑移檄﹑難﹑對問﹑議論﹑序﹑頌﹑贊﹑符命﹑史﹑論﹑連珠﹑銘﹑箴﹑誄﹑哀辭﹑碑﹑志﹑行狀﹑弔﹑祭文﹐類輯之爲三十卷。竇常謂統著《文選》﹐以何遜在世﹐不錄其文﹐蓋其人旣往﹐而後其文克定﹐然所錄皆前人作也。唐李善集注析爲六十卷。善﹐髙宗時爲弘文學士﹐博學﹐經史百家﹐無不備覽而無文﹐時人謂之「書簏」。初爲輯注﹐博引經史﹐釋事而忘其義。書成上進﹐問其子邕﹐邕無言。善曰「非耶﹖爾當正之。」於是邕更加以義釋﹐解精於五臣。今釋事﹑加義者兩存焉。蘇子瞻嘗讀善注而嘉之﹐故近世復行。

△《五臣注文選》三十卷

右唐呂延祚集注。延祚以李善上引經史﹐不釋述作意義﹐集呂延濟﹑劉良﹑張詵﹑呂向﹑李周翰五人注﹐延祚不與焉﹐復爲三十卷。開元六年﹐延祚上之﹐名曰《五臣注》。

△《雜文章》一卷

右孫巨源得之於祕閣。載宋玉等賦頌五十八篇。景迂生元丰甲子以李公擇本校正﹐後有劉大經﹑曰爲﹑王﹑李端﹑唐君益諸公題跋。

△《文粹》一百卷

右皇朝姚鉉寶臣編。鉉﹐廬州人。太平興國初進士。文辭敏麗﹐善書札﹐藏書至多﹐頗有異本。累遷兩浙漕課使﹐課吏寫書﹐采唐世文章﹐分門編類﹐初爲五十卷﹐後復增廣之。爲薛映掎其事﹐奪官﹐斥連州﹐卒。後其子以其書上獻﹐詔藏內府﹐命以一官。

△《續古今詩苑英華集》十卷

右唐僧惠淨撰。輯梁武帝大同年中《會三教編》至唐劉孝孫《成臯望河》之作﹐凡一百五十四人﹐歌詩五百四十八篇。孝孫爲之序。

△《珠英學士集》五卷

右唐武后朝﹐詔武三思等修《三教珠英》一千三百卷﹐預修書者凡四十七人。崔融編集其所賦詩﹐各題爵裏﹐以官班爲次﹐融爲之序。

△《麗則集》五卷

右唐李氏撰﹐不著名。集《文選》以後至唐開元詞人詩﹐凡三百二十首﹐分門編類。貞元中﹐鄭餘慶爲序。

△《中興气集》三卷

右唐髙仲武輯至徳迄大歷中錢起以下二十六人詩﹐自爲序。以天寶叛渙﹐述作中廢﹔至徳中興﹐風雅復振﹐故以名。仍品藻眾作﹐著之於前云。或又題孟彥深纂。

△《南燻集》三卷

右唐竇常撰集韓至皎然三十人﹐約三百六十篇﹐凡三卷。其序云「欲勒上中下﹐則近於褒貶﹐題一二三﹐則有等衰﹐故以《西掖》《南宮》《外臺》爲目﹐人各系名﹑系贊。」

△《本事詩》一卷

右唐孟撰纂歷代詞人緣情感事之詩﹐敍其本事﹐凡七類。

△《續本事詩》二卷

右僞吳處常子撰。未詳其人。自有序云「比覽孟初中《本事詩》﹐輒搜篋中所有﹐依前題七章﹐類而編之。」然皆唐人詩也。

△《斷金集》一卷

右唐令狐楚韓琪與李逢吉酬唱詩什。開成初﹐裴夷直序之。

△《漢上題襟集》十卷

右唐段成式輯其與溫庭筠﹑余知古酬和詩筆箋題。

△《松陵集》十卷

右唐皮日休與陸龜酬唱詩﹐凡六百五十八首。龜蒙編次之﹐日休爲之序。松陵者﹐平江地名也。

△《唐賦》二十卷

右唐科舉之文也。蕭穎士﹑裴度﹑白居易﹑薛逢陸龜蒙之作皆在焉。

△《西昆酬唱集》二卷

右皇朝楊億﹑劉筠﹑李宗諤﹑晁某﹑錢惟演及當時同館十五人唱和詩﹐凡二百四十七章。前有億序。

△《唐宋類詩》二十卷

右唐朝僧仁贊序稱羅﹑唐兩士所編﹐而不祥其名字。分類編次唐及本朝祥符已前名人詩。

△《唐百家詩選》二十卷

右皇朝宋敏求次道編。次道爲三司判官﹐嘗取其家所藏唐人一百八家詩﹐選擇其佳者﹐凡一千二百四十六首爲一編。王介甫觀之﹐因再有所去取﹐且題云「欲觀唐詩者﹐觀此足矣。」世遂以爲介甫所纂。

△《寶刻叢章》三十卷

右皇朝宋敏求次道編。次道聚天下古人詩歌石刻凡一千一百三十篇﹐以其相附近者相從﹐又次以歲月先後。王益柔爲之序﹐云「文章難能者莫如詩﹐凡刻之金石﹐則必其所自信爲佳句﹐或爲人所愛重者﹐故多有淸新瑰麗之語﹐覽者其深究焉。」

△《歲時雜詠》二十卷

右皇朝宋綬編。宣獻公昔在中書第三閣﹐手編古詩及魏﹑晉迄唐人歲時章什一千五百有六﹐爲十八卷﹐今溢爲二十卷云。

△《仕塗必用集》二十一卷

右皇朝祝熙載編本朝楊﹑劉以後諸公表啟爲一編。

△《聖紹堯章集》十卷

右皇朝李文友編靖康末至紹興十年赦書詔旨。

△《丹陽類稿》十卷

右皇朝曾文編。丹陽﹐今潤州。《春秋》曰朱方﹐秦曰丹徒﹐孫權攺名京口。東晉僑立州郡﹐至宋﹑齊﹑陳曰東海﹐獨梁曰蘭陵﹐而皆以徐州稱之。隋始定今名。唐以建康諸邑隸焉。更爲丹陽郡。元丰中﹐文守官於其地﹐因采諸家之集﹐始自東漢﹐終於南唐﹐凡得歌詩賦贊五百餘篇。

△《臺編》六卷

右皇朝耿思柔纂華州臺觀古今君臣所題詩也。

△《淸才集》十卷

右皇朝劉禹卿編輯古今題劍門詩什銘賦。蒲逢爲之序。

△《瑤池新集》一卷

右唐蔡省風集唐世能詩婦人李秀蘭﹑至程長文二十三人詩什一百十五首﹐各爲小序﹐以冠其首﹐且總爲序。其略云「世叔之婦﹐修史屬文﹔皇甫之妻﹐抱忠善隸﹔蘇氏雅於回文﹐蘭英擅於宮掖﹔晉紀道蘊之辧﹐漢尙文姬之辭。況今文明之盛乎﹖」

△《九僧詩集》一卷

右皇朝僧希畫﹑保暹﹑文兆﹑行肇﹑簡長﹑惟鳳﹑惠業﹑牢昭﹑懷古也。陳充爲序。凡一百十篇。歐公曰「進士許洞因會九僧分題﹐出一紙﹐約曰﹕不得犯一字。其字乃山水﹑風﹑竹石﹑花艸﹑雪霜﹑星日﹑禽鳥之類。於是諸僧皆閣筆。」此本出李夷中家﹐其詩可稱者甚多﹐惜乎歐公不盡見之。許洞之約﹐𨿽足以困諸僧﹐然論詩者政不當爾。蓋詩多識鳥獸艸木之名﹐而《楚辭》亦寓意於飈風霓﹐如「池塘生春艸」﹐「窗間列遠岫」﹐「天際識歸舟﹐中辧江樹」﹐「蟬噪林逾靜﹐鳥鳴山更幽」﹐「庭艸無人隨意綠」﹐「宮漏出花遲」﹐「楓落吳江冷」﹐「空梁落燕泥」﹐「微淡河漢﹐疏雨滴梧桐」﹐「殘星幾點雁橫塞﹐長笛一聲人倚樓」﹐「雞聲茅店月﹐人迹板橋霜」之類﹐莫不犯之。若使諸公與許洞分題﹐亦須閣筆﹐矧其下者哉﹖

△《聖宋文粹》三十卷

右不題撰人。輯慶曆間羣公詩文﹐劉牧﹑王通之徒皆在其選。

△《宋文海》一百二十卷

右皇朝江畋編。輯本朝諸公所著賦﹑詩﹑表﹑啟﹑書﹑論﹑說﹑述﹑議﹑記﹑序﹑傳﹑文﹑贊﹑頌﹑銘﹑碑﹑制﹑詔﹑疏﹑詞﹑志﹑挽﹑祭﹑禱文﹐凡三十八門。𨿽頗該博﹐而去取無法。

△《皇宋詩選》五十七卷

右皇朝曾忄造編。忄造﹐魯公裔孫﹐守贛州﹑帥荊渚日﹐選本朝自寇萊公已次至僧璉二百餘家。詩序云「博采旁搜﹐拔尢取穎﹐悉表而出焉。」

△《政和文選》二十卷

右政和中或編元丰以後人詩文千餘篇﹐徐禧﹑席旦﹐其知名者也。

△《西漢文類》二十卷

右唐柳宗直撰﹐其兄宗元嘗爲之序。至皇朝其書亡﹐陶氏者重編纂成之。

△《東漢文類》三十卷

右五代竇儼編。

△《唐文類》三十卷

右皇朝陶叔獻編。

△《漢唐策要》十卷

右皇朝陶叔獻編。

△《髙麗詩》三卷

右元丰中﹐髙麗遣崔思齊﹑李子威﹑髙琥﹑康壽平﹑李穗入貢﹐上元宴之於東闕之下。神宗制詩﹐賜館伴畢仲行﹐仲行與五人者及兩府皆和進。其後﹐使人金梯﹑朴夤亮﹑裴某﹑李絳孫﹑盧柳﹑金花珍告示寺中酬唱七十餘篇﹐自編之﹐爲《西上雜詠》。絳孫爲之序。

△《太平盛典》二十三卷

右或編政和間制誥﹑表章﹐多有可觀者。

◎文說類

△《文心雕龍》十卷

右晉劉勰撰。評自古文章得失﹐別其體制﹐凡五十篇﹐各系之以贊云。余嘗題其後曰﹕世之詞人﹐刻意文藻﹐讀書多滅裂。杜牧之以龍星爲眞龍﹐王摩詰以去病衛靑昔人譏之﹐然不足怪﹐詩賦蓋卒爾之作故也。今勰著書垂世﹐自謂嘗夢執丹漆器﹐隨仲尼南行﹐自負不淺﹐乃《論說篇》稱「《論語》以前﹐經無論字﹔《六韜》三論﹐後人追題」。殊不知《書》有「論道經邦」之言﹐其疏略殆過於王﹑杜矣。

△《修文要訣》一卷

右僞蜀馮鑑撰。雜論爲文體式﹐評其謬誤﹐以訓初學云。

△《金鍼詩格》三卷

右唐白居易撰。居易自謂與劉禹錫﹑元稹皆以詩擅名當世﹐撮詩之體要爲一格。以病得鍼而愈詩亦猶是也﹐故曰《金鍼集》。

△《續金鍼詩格》一卷

右皇朝梅堯臣聖兪撰。聖兪遊廬山﹐宿西林﹐與僧希白談詩﹐因廣樂天所述云。

△《李公詩苑類格》三卷

右皇朝李淑撰。寶元三年﹐豫王出閣﹐淑爲王子傳﹐因纂成此書上之。述古賢作詩體格﹐總九十目。

△《杜詩刊誤》一卷

右皇朝王仲至撰。

△《韓文辧證》八卷

右皇朝洪興祖討論愈詩文﹐推考其根源﹐因以訂正其訛謬﹐頗爲該洽云。

△《韓柳文章譜》三卷

右皇朝黃大輿撰。大輿之意﹐以爲文章有莊老之異﹐故取韓愈﹑柳宗元文章爲三譜。其一﹐取其詩文中官次﹑年月可考者﹐次第先後﹐著其初晚之異也﹔其一﹐悉取其詩文比敍之﹔其一﹐列當時君相於上﹐以見二人之出處。極爲詳悉。

△《天廚禁臠》三卷

右皇朝釋惠洪撰。論諸家詩格。

