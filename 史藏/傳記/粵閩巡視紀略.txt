

欽定四庫全書

史部七

粵閩巡視紀略

傳記四【雜錄之屬】提要

【臣】等謹案粵閩巡視紀略六卷

國朝杜臻撰康熙二十二年臺灣旣平諸逆殄滅沼海人民皆安堵復業臻時爲工部尙書奉

詔與內閣學士石柱往粵閩撫視畫定疆理以十一月啟程至二十三年五月竣事因述其所經理大略爲此書首沿海總圖次粵略三卷次閩略二卷次附紀澎湖臺灣一卷蓋臻巡歷由廣達閩故以爲先後之序臺灣則未經親履其地第據咨訪所得者錄之故附於編末也書中排日記載凡沿海形勢及營伍制度兵數多寡縷列甚詳於諸洋列戍控置事宜俱能得其要領其山水古迹及前人題詠間爲考證亦可以資博覽蓋據所目見言之與摭拾輿記者迥別頗有合於周爰咨諏之義焉乾隆四十五年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

粵閩巡視紀略圖

工部尙書杜臻撰

沿海總圖

﹤史部﹐傳記類﹐雜錄之屬﹐粵閩巡視紀略﹐沿海總圖﹥﹤史部﹐傳記類﹐雜錄之屬﹐粵閩巡視紀略﹐沿海總圖﹥﹤史部﹐傳記類﹐雜錄之屬﹐粵閩巡視紀略﹐沿海總圖﹥﹤史部﹐傳記類﹐雜錄之屬﹐粵閩巡視紀略﹐沿海總圖﹥﹤史部﹐傳記類﹐雜錄之屬﹐粵閩巡視紀略﹐沿海總圖﹥﹤史部﹐傳記類﹐雜錄之屬﹐粵閩巡視紀略﹐沿海總圖﹥﹤史部﹐傳記類﹐雜錄之屬﹐粵閩巡視紀略﹐沿海總圖﹥﹤史部﹐傳記類﹐雜錄之屬﹐粵閩巡視紀略﹐沿海總圖﹥﹤史部﹐傳記類﹐雜錄之屬﹐粵閩巡視紀略﹐沿海總圖﹥﹤史部﹐傳記類﹐雜錄之屬﹐粵閩巡視紀略﹐沿海總圖﹥﹤史部﹐傳記類﹐雜錄之屬﹐粵閩巡視紀略﹐沿海總圖﹥﹤史部﹐傳記類﹐雜錄之屬﹐粵閩巡視紀略﹐沿海總圖﹥

粵閩巡視紀略圖

欽定四庫全書

粵閩巡視紀略卷一

工部尙書杜臻撰

皇帝旣平三逆復命將討定海外威徳所屆與天同際爰念海壖之民遷移未復分遣廷臣馳往安集之【臣臻】與焉先是海宼鄭成功盤踞金門廈門諸島遊防入犯飄忽靡定並海諸省咸罹其患而粵閩爲尢甚

皇上嗣服之歲廷臣建議以爲當令瀕海之民移居內地民免鋒鏑之虞而宼無所掠勢將自困於是粵閩江浙諸鎭戍以次更置賊勢果絀降者接踵疆臣率眾討逐賊遂棄金門廈門迸竄逺島所謂臺灣者居亡何成功死子錦代領其眾勢益弱迨耿逆變叛始勾之入居漳泉

王師收閩宼眾仍遁疆臣再修海備盡掃遊氛而海壇金廈復寘戍兵矣於是降者又多無以處之康熙十九年六月福督姚啟聖上疏言投誠之眾率皆前日遷徙之民也若不給與俸餉無以安其身心欲給之則有限金錢不可爲繼若令歸農又多無農可歸勢必復去而爲盜以臣愚慮莫若將界外田地盡行給還方今海外要地已設提督總兵大臣重兵屯守是官兵在外投誠在內夫復何慮且彼等樂得故土人人有安土重遷之思卽迫之爲盜亦不可得矣故臣以爲界外田土查有主還民之外應悉給投誠開墾疏上部議駁覆再三奉防會議應俟設兵完畢之日請行

上可之啟聖又會同撫臣吳興祚提臣萬正色合詞保題其言曰星羅棊布漸見海波不正臣等遵

防請開邊界之日也一開界則上可以增國賦下可以遂民生並可收魚鹽之利以餉新兵安投誠之心永無反側又可使臺灣之眾望風來歸疏上再議得奉炤舊展界之

防於是閩界稍稍開二十年二月科臣傅感丁奏曰伏見福督臣姚啟聖請開邊界業奉

允行夫近宼之省莫若閩閩且得開他省逺宼者何不可開乞

勑各督撫將界外田地招徠舊遷之民及情願墾荒者令其耕種三年之後起科部議下所司詳酌保題久之皆鰓鰓過慮無敢直任者二十二年五月將軍施烺進勦海宼克取澎湖島馳檄臺灣諭以順逆之理時鄭錦已死其子克塽率眾來歸請納土爲郡縣而粵東督撫將軍保題疏適至於是兵部議請開界十月二十二日得

防江南浙江福建廣東沿海田地應給民耕種其要地方仍應作何防守等項事宜著差部院堂官前往會同該督撫詳察議具奏戶部列諸臣名以上工部侍郎【臣】金世鑑副都禦史【臣】呀思哈奉

命往江浙而【臣臻】及內閣學士【臣】石【柱】亦拜閩粵之命是役也有當行之事四焉察瀕海之地以還民一也緣邊寨營烽堠向移內地者宜仍徒於外二也海壖之民以捕鮮煮鹽爲業宜並弛其禁三也故事直天津衛山東登州府江南雲臺山浙江寧波府福建漳州府廣東嶴門各通市舶行賈外洋以禁海暫阻應酌其可行與否四也【臣臻】受命悚惕卽日俶裝戒行心竊自念皇上如天至仁迫欲見海壖之民及時耕耨今疾馳度嶺已將攺歲待論定奏報得

防而後行則農時已逾非所以奉宣

徳意也幸偕行諸臣亦同此懷遂用綠頭牌啟奏請於會勘之日將勘眀地畝隨時責令有司招民佃種其應設防守卽時分設俟一省事竣驛疏奏聞

上許之十一日戊寅陛辭【臣臻】臣【柱】跽請

訓命

皇上熟思久之曰開界地畝務求原主授之宣諭督撫務俾得所臣等謹受命

皇上問勘視將先何省【臣臻】對曰將始廣東

皇上問何以不先福建【臣臻】對曰臣等先至廣東令彼處百姓及時承墾庶不悞春耕之時

皇上曰獨不悞福建開墾耶【臣臻】對曰福建督撫方安插投誠未暇協理開墾臣等以其間先竣粵事次至閩省諸臣已暇可以會商且閩土節比粵稍近

皇上頷之又

諭曰將軍施烺諳悉海島凡事必與共議臣等拜受命皇上又召致榻前諄諄誡諭曰汝二人朕所親簡當善體朕意臣等又再拜受命而出

己卯啟行宿良鄕偕行者石學士【柱】主政殷【特】正郎張【建績】中翰尹逹理筆帖式賴【都】曁嚴子【侗】丘子【民表】也壬午至河間府

甲申至徳州

己丑至兗州府

辛邜至利國驛蓋已入江南界矣計行十有二日皆雞鳴首途漏再下而止馬上口占有努力前驅頻計日只因海畔蚤春耕之句

壬辰渡大河止徐州

丙申渡淮

丁酉晦過紅心驛行亂山中四十里

十二月戊戍朔發定逺

己亥至廬州府

辛丑過七里河止桐城蒼山萬疊松檜蕭森風景大異北地

壬寅過岡嶺二十餘渉溪澗亦十餘止潛山

甲辰至黃梅始入湖廣境

乙巳由孔壠驛渡江止九江府

丙午過五石門止徳安縣峻阪斗絕登頓殊艱方卽次而雷雨作幸免霑塗之苦

丁未止徳興宿徐中書宅

戊申至章江安撫軍【世鼎】陳總戎【平】張藩伯【所志】署臬查君【培繼】督學髙君【璜】督糧鮑君【畋】率府屬共迎且具舟以待

己酉楊帆早發乍釋覊靮之勞而遇此差足快意庚戍止樟樹

辛亥止峽江山水回瀠頗似浙東嚴陵瀨是夕防雪壬子止吉安府

癸丑止鹽溪凡四日皆順風

乙卯至萬安將上灘覓灘夫以行是地水勢湍急必用健夫習水道者二人一持篙一捩舵宛轉石罅中方免傾欹撞擊之患是日幸假風力不覺其難行六十里止大王廟

丙辰亦行六十里上四灘止攸鎭

丁巳連上十灘防郡諸君共迎於除灘廟張燈時次贑州自萬安抵贑二百四十里名灘十八餘小灘不可勝數懸水斗瀉亂石鋒矗舟尺寸失便利卽不可知然勢益險而境益奇行人方以洞心駭目爲快不暇震怖也城北卽章貢合流處章自粵來貢自閩來交會於此郡名所自得也

戊午易茅蓬船止新塘

己未止南康山光秀潤村壠時有菜花如江南二月時庚申早發兩岸峭壁千仞江流百折將至南安距城五里許已二鼓矣有虎自山巓下直摶挽船卒挽船卒惶遽疾呼舟中人羣起和之僅乃獲免少頃張正郎至言虎又挈其儕偶狙伺山麓冀攫後曹挽卒舟人覺之連發四鳥鎗乃去

辛酉舎舟度嶺過所謂南越雄闗者夾道皆短垣蓋少宗伯楊公【爾茂】祭告時所築也蒼松列嶂間以平疇約九十里村民以竹籠盛大蝴蝶兩翅廣可尺餘五色絢爛腹垂繡囊遺子大如鳬卵或言此蝶產於羅浮麻姑仙去時蛻裙所化云薄暮抵南雄登舟年友朱君【介】至二簋飲舟中宵分而別

癸亥泊蘇渡江

甲子過韶州府泊白兔

乙丑掛帆行三百里過英徳泊江岸防石諸峯玲瓏錯峙奇秀壁立

丙寅除夕抵迎恩亭泊舟分歲

二十三年正月丁夘元旦卽迎恩率諸臣行慶賀禮泊三水周儀部燦至自安南見於舟中

戊辰吳總制【興祚】李撫軍【士楨】郎藩伯【廷樞】胡臬憲【戴仁】督糧蔣君【伊】提舉汪君【兆璋】率諸屬先後至先行請安禮乃敢具賔主會議諸務是日出示招民先是

陛辭之日卽已移咨兩省督撫述

皇上急欲小民歸業之意至是復刋示曉諭略曰先因海宼陸梁遊防出沒不時抄掠爾等

皇上爲爾等身家計權移內地以避賊鋒今邀

皇上威靈蕩平海外凶孽永除允科臣奏請特遣大臣勘眀地界給還原主或有原主已亡無從查覓者聽情願墾荒之人量力承種總俟三年起科

皇上愛民至仁爾等固當曲體卽爾等自今承佃之後子孫世世享有先業闗系亦復非輕爾等當聞命向應勿有瞻顧示下萬眾驩呼繼以泣下因命飛逓各屬務使周知次與諸臣定議勘界程途當始於欽州之防城按粵省介在荒服控帶峒獠而防海爲尢要秦命南海尉任囂築城瀧口此置戍之始也漢設交州刺史治南海唐置嶺南五管經略招討使宋以京官充嶺南道經略安撫使元置廣東道宣慰使司兵制損益代有不同眀太祖洪武二年命平章廖永忠參政朱亮祖取廣東遂命亮祖鎭守建置衛所分布要害其沿海者曰潮州衞轄大城蓬州海門靖海四所曰碣石衛轄甲子門防勝海丰平海四所曰南海衞轄大鵬東筦二所曰廣海衞轄香山新會海朗三所曰肇慶衞轄陽江所曰神電衞轄陽春雙魚寧川三所曰雷州衞轄石城錦囊海安海康樂民五所曰廉州衞轄永安欽州二所衞設指揮等官所設鎭撫千戶等官分領旗軍設屯田以贍之星羅戍守又多建墩烽一傳百應爲常山率然之勢頗稱嚴整正統間因黃蕭養宼亂設總兵於蒼梧制兩省嘉靖間倭宼犯邊始專鎭於東粵又設雷亷參將一駐雷州水營參將駐南頭萬曆初又設惠潮參將各一白鴿水營參將一潿洲水營遊擊一柘林碣石虎頭門廣海北津白鴿六水營守備各一於是旗軍而外復有城守之民壯斥堠之表加以水哨之遊巡大將居中操臂指之權守綦密矣其防汛之境略分三路髙雷防三郡斗入海中西界欽州控連交趾雜處羅旁南面巨海綰轂瓊山而占城暹羅滿剌諸畨環匝於外蓋省會之西蔽也其地以神電雷州廉州三衞十一所爲邊白鴿潿洲兩水營遊徼於外是爲西路廣州帶三江阻重海崖門虎門夾峙左右屹爲筦鑰前山嶴門番舶所集南頭控其東陽江界其西實全省之中權也其地以肇慶廣海南海三衞六所爲邊虎頭門廣海北津三營遊徼於外而南頭一鎭總挈之是爲中路惠潮二郡界連閩省漳舶通畨道所必經南澳介處兩省之間伏莽蟠互全恃兩府之彈壓又省會東偏一要阸也其地以潮州碣石兩衞八所爲邊柘林碣石兩水營遊徼於外是爲東路三路各統於本管之參將而兼轄於兩總戎瓊州孤懸海外自爲一鎭此眀代設兵之大較也國初山海未靖順治七年特置兩藩重兵駐守防海之籌視前加毖省會設提督潮州碣石髙州各設總兵惠州雷州各設副將防州設參將各縣衞所要地並設遊守分防盡罷衞所旗軍屯租領於縣官兵皆於各協制度一變康熙元年副都統覺羅科爾坤奉

防行定海疆自閩界之分水闗西抵防城接於西粵畫界三千七百里界外戍兵移之內地於是大城甲子防勝海朗海安海康永安樂民諸所柘林黃岡潿洲諸遊汛皆棄不守更於內隘分設汛防兵余邊界五里一墩十里一臺墩置五兵臺置六兵禁民外出情勢又復一變八年展界議以海邊爲界修復廢毀諸營聽民出田界外邊境稍拓然亦未能如舊至邊民之復業者尢寥寥僅見也今所守諸汛視八年所展之界又復不侔事經變亂文書散失不能詳定焉現設

欽州營遊擊一守備一千總三把總六【國初額員】兵一千十三名

幹體營遊擊一守備一千總二把總四兵一千三百六十六名【國初無續設】

亷州府總兵一遊擊二守備二千總四把總八兵一千八百八十八名【舊系參將康元年攺總兵領本鎭兵一千潿洲兵一千加募兵一千共三千名今減】

髙州府石城營守備一千總三把總五【國初額員】兵四百名

雷州府副將一都司二守備二千總五把總八【國初額員】兵一千四百名

徐聞營守備一千總一把總二【國初額員】兵三百名海安營遊擊一守備一千總二把總四【國初額員】兵一千名

白鴿寨守備一千總一把總二【續設】兵五百名

吳川營遊擊一守備一千總二把總四【國初額員】兵八百四十名

髙雷總兵一遊擊二守備二千總四把總八【國初額員駐髙州府】兵一千八百九十一名

電白營遊擊一守備一千總二把總四【國初額員】兵八百四十名

肇慶府春江營副將一都司一守備二千總四把總八兵一千六百名【國初無順治九年設陽髙遊擊一員十一年西宼侵軼兵散十三年委官招復十七年卽攺爲春江遊擊領兵一千康三年加兵五百攺參將八年又加五百攺副將】那扶營守備一千總一把總二【國初額員】兵四百名廣海寨遊擊一守備一千總二把總四兵九百六名【舊設參將一員兵一千名加提標四百名康元年又加撫標六百名共二千名今攺減】新會營遊擊一守備一千總四把總六【國初設兼防會寧】兵一千三百名

香山營副將一都司二守備二千總五把總十兵二千名【順治四年設前山寨官兵五百員名康元年加兵五百攺設參將駐防縣城三年又加兵一千共二千名攺設副將】

順徳營總兵一遊擊三守備三千總六把總十二兵三千名【順徳舊不設兵康二年因周李二寇犯城而設十二年題定𨿽駐縣城兼轄南畨香山各縣巡緝沿海】

虎門寨副將一都司二守備二千總四把總十兵二千名【原設參將一員兵一千名今攺增】

新安營遊擊一守備一千總二把總四兵七百八名【舊設守備一兵五百名康三年加五百名四年廣州左路總兵移鎭七年罷今攺減】惠州府副將一都司二守備二千總四把總八【國初額員】兵一千五百名

碣石衞總兵一遊擊三守備三千總七把總十四【國初額員】兵三千名

惠來營遊擊一守備一千總三把總六【國初額員】兵八百名

海門營守備一千總一把總二【舊撥都司今攺】兵四百名潮陽營遊擊一守備一千總二把總四【舊設副將一都司二今攺】兵一千名

逹濠營副將一都司三守備三千總六把總十二兵三千名【舊無因秋風角海宼丘鳯據達壕埠康十九年討平之添設】

潮州府總兵一遊擊三守備三千總六把總十二【國初額員】兵二千四百九十五名

澄海營副將一都司二守備二千總四把總八【國初額員】兵一千六百名

黃岡營副將一都司二守備二千總四把總八【國初額員】兵一千三百三十四名

凡爲營二十八兵若干名於中抽調一萬四百七十六名分布緣邊諸汛候閱定因奉

旨查閱先粵後閩故自西界防城始迆邐而東焉庚午至肇慶之崧臺驛督標副將張銳史孔筆都司薛銓率參遊等將甲士五千迎於道軍容甚盛崧臺危石孤聳髙二百餘仭廣六十餘丈下有石室髙可五丈容百人北向通明南有門可入左一竇持火入數十丈有龍井龍牀龍磨角石右一竇亦用火入數十步石窗穿漏光熒熒下射前有浦名髙星旁連七星巖曲折列峙如北斗中爲石室巖東逾湖半里爲屏風巖又一里爲閬風巖石室西半里爲天柱巖一里爲蟾蜍巖又一里爲仙掌巖西北二里爲阿坡巖延袤數十里水環其下讀唐李邕記有云疊花仰空的皪瓊脂宋陶翼記有云滳乳成柱凝藍作蓋寫石室之勝最眞自此舎舟甲戍偕同事諸公俱西

乙亥至新興

丙子過佛子嶺奇峯嵂兀登降頗煩止天堂

丁丑至陽春

戊寅渡潭那思二河

己卯至太平

庚辰至電白

辛巳行三十里至溫泉庵有兩池廣輪數尺冬夏常熱居民用以給浣濯止三橋

壬午防旦拜福建開墾疏並移咨閩省將軍督撫申陛辭時

天語也次髙州戍卒士民迎候不絕於道訴訟如雲有言兵丁占民產者下所司亷問餘皆斥去國初髙郡受兵最酷總戎官廨卽僞秦王藩府也堂形如殿覆瓦悉用琉璃近始撤易加以祖逆踞井裏蕭條極矣癸未髙民失火燔燬廬舎六十餘區捐槖金十兩助之過冼夫人祠

冼夫人祠在郡東門外史稱冼氏髙涼人世爲南越首領冼氏防賢明曉兵略能拊循部眾每勸親族行善義結於本鄕海南歸附者十餘峒羅州刺史馮融聞其名聘爲其子髙涼太守寶妻侯景叛梁廣州都督蕭勃徴兵援臺髙州刺史李遷仕據大臯口遣使召寶冼氏曰刺史被召援臺乃稱有疾鑄兵聚眾而後喚君此必反也且無往寶從之已而遷仕果反冼氏詐爲輸賧伏甲攻遷仕敗之懷集百越數州晏然亡何寶卒陳永定二年其子僕年九歲遣首領朝於丹陽拜陽春郡守廣州刺史歐陽紇叛陳誘僕與俱冼氏曰吾矢忠貞迄今兩代豈敢輒負國家發兵拒紇紇眾遂潰僕以功封信都侯加平越中郎將石龍太守冊冼氏爲太夫人至徳中僕卒陳亡嶺南人奉冼氏爲主隋髙祖遣摠管韋洸安撫嶺外並遣人遺冼氏書以冼氏故獻陳主扶南犀杖爲信冼氏見杖集首領痛哭遂迎洸未防畨禺人王仲宣反冼氏遣其孫盎討平之髙祖拜盎髙州刺史贈寶爲譙國公冼氏冊譙國夫人開幕府置官屬皇后輟首飾賜之冼氏盛以金篋歲陳之以示子孫曰此忠孝之報也仁壽初卒贈誠敬夫人隋末盎保嶺南其下請正南越王號不許武徳五年歸唐授上柱國髙州總管封吳國公子智戴仕至左武衞將軍惟嶺南介在荒服不能北向而從兵車之會但謹守疆索爲天子保境土斯爲良牧矣冼氏系出峒族歸於將門當羣雄角逐之時處僻逺孤危之境乃能尊朝廷惇信義見無禮於共主者則擊去之和其人民以待有徳𨿽竇融錢俶何以加焉卒令馮氏安全延及五世一方蒙庇防及百年以視夫沐猴冠帶妄覬非分殃民而卒以自亡者其得失豈可同日語哉南人徳之飾祠表墓至今不絕有以也冼氏墓在舊縣盎墓或云在陽江東山下或云在電白馮家村馮家村又有盎宅手植枯椰子二株尙存

甲申止化州州署有兩橘實大如櫞可以療疾庭有龍首石又有石在州後潛江中曰龍尾相傳龍首時有吼聲如鵞隋置石龍縣以此

乙酉過菉竹堂琉璃庵止石城縣夾道灌栵叢生虫鳴似秋而行旅揮汗

丙戍渡龍灣河宿淸平營

戊子至亷州

己丑閱幹體營登八字山望海復返亷州而西地多濘淖昬黒不可舁輿騎行二十五里用土人爲導躑躅林箐中時時恍見獸鬼來攫人抵那暮塘宿

亷州至幹體十五里幹體至海四十里幹體村名屬合浦明地圖有幹體營兵防條不載蓋嘗有之而久廢矣元年界外八年疏中稱有幹體營不知何時設

庚寅行六十里渡平銀河止一小艓而渡者甚眾爭先過重方半渡而舟沈溺者十餘人僕髙大與焉鉤得已僵舁行三十里至欽州而復蘇吐白沫斗餘是日死者四人兩人屍不可得蓋爲蛟蜃所噬矣止欽州登天涯亭閱州治

辛卯石學士吳制院分閱龍門先別去予與李撫軍同詣防城登舟於鴻飛亭

欽州之水曰欽江在州治東源出洪牙山流經城東南以入於海州西二十里有漁洪江又十里鳯凰山州東三十里平銀江出博峩山南一百餘里防城江出仙隆山

天涯亭在州東門月城上

鴻飛亭在州東門遊魚洲上前知州林希元攺東嶽廟爲之取子瞻鴻飛那復辧東西之句以爲名羣山逺拱頗稱勝槪

辛卯舟行十里至尖山嶺又十里至石灘又三十里出貓尾灣海口望亞公山黃陂門龍門七十二逕皆在巨浸中歷歷可辧其東則牙山斗出海外循海而西十五里至靑鳩口戍臺也故有守臺五卒虎噬其三二亦棄去臺隨圯矣又五里至長墩河口夾岸置炮臺無守者又行五十里至埇【讀如崇】淪塘自靑鳩至此夾防皆林木在山趾者多海欖潮至半浸水中在山顚者多鐡色白而葉細

壬辰曉起陸行萬木陰森啼不絕其音淒斷必以三聲爲度憶唐張說欽州詩有饑狖啼相聚哀喘更飛之句爲低徊久之十五里至防城守備郝炳麟擁馬首流涕不已相與愴然聞昔逃虛者見似人而喜玆以絕域而覩使華其悲喜失序無足怪也然窮邊逺戍之苦益可念矣河西山麓廢壘巋然舊防城也尙有民居五家以隔水難於防應遂徙今砦樹棘爲柵取具一時非久逺之規也舊城控制迆西必宜修復蓋昔以畫界故人蹤希濶今流亡盡歸魚鹽稠防久之當成雄鎭也正南十里爲水營又南九十里爲蓬羅臺西南四十里爲漁洲坪正西四十里爲三囊臺又西五十里爲如昔峝又西九十里爲澌凜峝又西一百八十里爲古森峝卽分茅嶺也更西卽交阯矣西北爲王光十萬大山口正北接廣西上思州界上思之西卽交趾岐那隘防城正南江口有洲名曰三口浪土人謂浪一湧爲一口相傳馬伏波下營於此浪三湧連發三矢射之皆平遂成此洲已刻復登舟由長墩內河行六十里至埇口有戍兵向在長墩因楊二亂徙此

欽州屬靈山一縣在州北內地止州治附海元年畫界自防城歷大鹿山等境【石梅山那狼山三中山平壁山空朗山暮嶺西丫山石家山那鹿山過河埇口嶺魚洪嶺方家村洪屋嶺望海嶺茶山嶺大木嶺十二嶺望州峯版橋峯江標嶺三艸嶺雞背嶺小路林邏嶺尖山嶺瓦竈嶺佛子嶺馬畱山織籬圍山封田山】至髙嶺盡大觀港爲欽州邊邊界以外距海四十里者爲織籬圍村魚洪村三十里者爲黃屋屯孔明村大值村二十五里者瓦�村雞窩村二十里者根竹村墟埠村舊闗村胎暮村洞晚村十里者長山村有貴坑村埠頭村那畔村料連村及近海六七里以下至一二里若嶺腳村等【西寮村南沙村竹根海尾村犀牛角村大絲蘿村小竈村烏雷塘村平山村大竈村小榕湧村孔雀環村牧牛嶺村雞墩村金鼓嘴石頭港鹿兒潭長墩闗湧村白鷺村閒落村靑鳩埠大頭村大小鄧村大�村開元村西蜆村那落村江那村佛子村小頭村埇茶村萡寮村南港村芉防村白沙村硃砂港欄埇村欖埠村蓬羅村冬墩牛路村山心村魚洲坪白沙灣赤沙頭墰頭村】皆移並三年續遷共豁田地四百七十一頃有奇於埇口諸處因界設守八年展界稍復舊邊今從欽州營撥守防城各汛【防城守備一兵一百八十名王光十萬山口二十名小董汛把總一兵八十名三十六村汛把總一兵四十名澌凜峝二十名如昔峝把總一兵四十名三囊山口二十名漁洲坪五十名水營二十名南港臺十名靑鳩臺十名長墩河口千總一兵四十名烏雷臺十名牙山臺十名牙山港十名大觀港把總一兵四十名】候閱定

按舊志地圖有防城而不列於鎭戍之數然疆域條雲南支地脈起於徼外入粵西思明上思二州叢起爲分茅嶺盡防城之曲折而南入靈山轉髙涼至恩平發爲髙雷亷瓊四府一州之境則防城一地實粵南之維首山川條有防城江注雲其水自防城入於交阯永安河安南志載嘉靖二十年安南臣鄭松攻殺其主莫茂洽其族人莫惇讓來奔於防城蓋其來久矣兵衞條有黃土營注云舊防城營也在時羅都交阯界久廢萬曆間知州董延欽復建攺名由是防城之名遂沒再考欽州之西控連交趾故有七峝曰時羅曰貼浪曰如昔曰澌凜曰羅浮【一稱鑑山一稱金勒】曰古森曰葛源【一稱是一稱丫葛】今防城舊建時羅而如昔澌凜並在鎭守之列羅浮舊亦設營去防城百里則防城爲七峝故址無疑也峝主多黃姓相傳有靑州人黃萬定者從馬新息徵南有功畱守邊境子孫世守七峝唐徳宗貞元十年峝賊黃少卿叛防欽州元和間又有黃承慶黃少度黃昌瓘繼起裴行立陽旻討之不能定韓愈爲祭酒上黃家賊事宜狀卽其子孫也元世祖時以峝主黃世華討賊有功授爲七峝長官至正二十二年峝主黃聖許反宼欽州時羅貼浪七峝人民亡散殆盡眀初參政朱亮祖定廣東以七峝人民不多革其長官諸峝長以此懷怨宣徳二年澌凜峝長黃金廣糾合時羅峝長黃子嬌丫葛峝長黃建古森峝長黃寛舉四峝一十九村二百七十戶叛附安南黎氏官之爲經略使等官世襲以七峝地屬彼國之萬寧州正統五年巡按禦史朱鑑【防云何善】奉璽書至時羅都之灘淩山揭榜招金廣等不至至今其地名曰招逺山金廣死子進襲進死子無害襲無害死子伯銀襲爲奮略將軍經略僉事嘉靖十九年安南國主莫登庸納欵獻還四峝之地丫葛羅浮收入如昔都澌凜古森收入貼浪都由是七峝並爲三都焉時羅峝主獨禢姓相傳有禢純旺者從馬新息南徵有功畱守欽邕二州爲時休峝長永樂時失其世官其孫禢貴成移守時羅明末交人猶喋喋以故土爲言

天朝威徳逺屆方外順軌然峝界之民猶有輸地賦於安南納丁銀於本管者蓋覊縻不絕所由來也永樂初平交阯收其地爲郡縣尙書黃福議曰交阯萬寧縣接云屯海口並連欽州最爲險要宜於欽州千戶所添軍立衛以備之英國公張輔復請設防城佛埇二水驛寧越埇淪二逓運所以通交阯之路因交南旋棄其議遂止嘉靖間亷州知府張嶽言粵東入交之路自雷州冠頭嶺發舟順風一二日可抵交之海東府自欽州天涯亭貓尾港歷烏雷海白龍尾玉門山抵交之萬寧州度可七站蓋時方用兵於交故議者復及此也然則防城一戍不惟控制海島抑且筦鑰屬國備書之以爲疆吏告焉

龍門江源出合浦之龍門嶺五十里有仙人橋溪中突起一石儼若巨舟長四丈濶半之南岸數石相連北岸石條橫架於上有巨人迹累累然橋南兩石人夾侍稍東又一石橋旁有石佛石船俗傳仙人撐石船引大亷小港北通石康至此聞雞聲乃止一名石雞橋又五十里爲大防山經欽州六十里兩崖夾峙形勢若門而水深百防大魚登此卽化成龍不得過者曝腮額血流入水恆如丹池流經埇淪周墩而達交阯龍門之前有雞籠嶺又有巨石淡水出焉名淡水灣門外羣山錯列海中所謂七十二逕也自欽州鴻飛亭十五里至佛子墩出海口又十里至黃陂門又十里過亞公山至龍門島中央平曠可立營砦爲泊船操兵之地周圍七十二小山鱗次環繞每兩山中一沙逕水淺可通人行潮湧則舟入之故有七十二逕之名明世設蛋總一兵一百八名戰艦六常駐於此統於潿洲遊擊又於龍門江口之煙通嶺設營以相防應祖澤淸叛時羣盜蜂起土人謝昌者據之爲暴欽廉之境昌敗其部下楊二代領其眾阻險爲窟官兵莫敢誰何協鎭蔡璋勒兵勦捕二力戰自午迄日中不退璋勢頗窘跽伏艅艎中禱於天曰賊惡已稔天倘欲殱之以除民患願假我東風一帆拜未起東風驟作一軍驩呼因縱火焚賊舟俱盡二乘走舸逸入交阯龍門遂虛玆與吳公議復守之蛋戶【或作蜑戶】廣南惠潮皆有之編蓬瀕水而居謂之水欄見水色則知有龍故又曰龍戶晉陶璜疏廣州南岸蠻蛋雜居昌黎詩馬人龍戶子瞻詩蠻煙蛋雨皆指此自唐以來計丁輸官明初河泊所歲收漁課其人多姓麥濮吳蘇河古以南蠻爲蛇種觀蛋家神宮祀蛇可見廉州采珠多用之玆用爲戍長取其習知海事也

欽州前世守禦可考者宋置二砦一曰鹿井砦在州西南控象鼻沙大水口入海通交州一曰三村砦在州東南控寶蛤灣海口東南轉雷州之逓角塲又欽州西南有六水口曰譚家曰黃幖曰藏埇曰西陽曰大灣曰大亭皆置兵守之今古地名不同未暇深考明設欽州所卽在州治內而黃土【卽防城】龍門二營其要地也又有平銀營卽渡口也又有白皮營在白皮村今詢土人云白皮塲在牙山下牙山在州治東南九十里海中特起三山形如排牙故名萬曆三十六年因變亂嘗設營於此意卽白皮營也西路又有羅浮營在防城外一百十里河洲村因道出彛界餽餉艱難又設思勒包衝二營於江平去防城九十里防廢考如昔峝在思勒村今如昔戍蓋卽思勒置營處羅浮山名原名安京山隋嘗於此置安京縣唐防州刺史寗純以其似惠州之羅浮遂攺名焉劉鋹得古劍於欽州羅浮上有丁亥聖君讖遂爲宋太宗嗣統之兆卽此也湴坑營在烏雷嶺距州南一百五十里海濵銅柱按黃佐舊志古迹條在欽州西貼浪都古森峝漢伏波將軍馬援旣平交阯立以表漢界上有銘曰銅柱折交阯滅交人懼其折嘗投石以衛其趾曹學佺名勝志云分茅嶺有伏波銅柱在欽州西南二百里與交趾分界山頂生茅南北異向唐安南都防馬揔亦建二銅柱於漢故處以自明伏波之裔明宣徳二年地防交阯嘉靖二十一年莫登庸降順復歸版圖二說相合銅柱在欽地無疑矣然林邑志云馬援植二銅柱於象林【晉地理誌注云象林卽林邑】與西防國分漢之南疆隋書大業元年劉方敗林邑經馬援銅柱南唐書南蠻傳林邑南大浦有五銅柱馬援所植依此則銅柱又在林邑今據漢書武帝始立交趾日南九眞郡光武帝建武十六年交阯女子徴側徴貳叛十八年馬援軍至浪泊上與徴側等戰大破之十九年馬援討賊至九眞建銅柱於林邑界交阯平罷州牧設刺史漢交阯郡治在今安南富良江上九眞郡治卽安南之淸華府林邑卽今占城國也而銅柱又在其南其非欽州可知矣且援方當盛漢時交阯爲漢郡而文其柱曰交阯滅此何以解也或者還軍之日更作一柱以告交人若曰爲亂者旤必及家族容或有之卽若是亦爲誓誡之柱而非分疆矣新志云欽州之柱乃馬揔所立斯爲近理蓋此時交人漸不內附也至於茅靡隨斜阪之勢無足爲異當由丁部領之屬創爲此說以愚其部人耳項斯詩云領得賣珠錢還歸銅柱邊看兒調小象打鼓試新船醉後眠神樹耕時語瘴煙不逢寒便老相問不知年蓋亦指馬揔柱也

甲午陸行十里過楓門嶺又二十里至欽州峻阪斗絕舎輿而徒會大雨困甚

乙未行三十里再渡平銀令懲前失多防筏以待坦然安流無復戒心又六十里至那暮

丙申行六十里至烏家汛自欽至此皆山險更前悉平坦矣又四十里止防州登海角亭

二月丁酉朔行四十里至上窰又三十里至白龍城明時采珠內監所駐也有城四門內官署及巡道署廢址猶存於城之東隅皆蕩爲墟莽城亦傾壊是夕宿於野四無人居張幄以寢夜分有物至帳外勃窣作聲披帷視之龎然巨虎也方睨上未覺圈豕先見之驚啼躍出虎齧之而去

丙戍行三十里至兵辧村又十里至珠塲寨明時設兵以防珠盜者也偕李撫軍張正郎列坐海岸望海外雲山重疊如畵西卽白龍城東爲調埠寨又東稍南爲永安所而雷州又在其東舒雁行列一覽可盡塘兵獻鱟魚雌雄各一十二足色靑黑眼在背上口在腹下按鱟雌嘗負雄獲雄則得雌雌或脫去亦終就斃矣吳都賦謂之乘鱟是也尾銳而長觸之能擊刺人在海遇風則舉尾扇之俗呼鱟帆陸佃埤雅視鴟創柂觀鱟掣帆是也韓退之南食詩鱟實如惠文骨眼相負行蓋謂鱟實圓細如惠文冠所綴珠然也其血蔚藍實可以醢介可以杓

又北行五十里止白水塘荔枝龍目夾道羅生扶疎可愛

己亥行二十里至白沙塘爲廣西博白縣界蓋兩粵地形牙錯廉欽之北皆粵西也又行二十里止新墟廉州府屬州一曰欽州縣一曰合浦皆附海元年畫界自大觀港東歷髙坡等境【大樹根蕉子山白沙岡大石屯村到滿村幹體村北風�武刀寨長岐山村白龍寨羅九塘三塘西村秋風塘社內村茅山塘榕根河大防下山白石岡入小路香艸岡山路村轆轤村丹兜村永安所山埇村西山村山口村】至新墟爲合浦邊邊界以外入海四十里者曰三馬寮村白屋小村冠田村三十五里者顧屋村鴉頭村下白泥屯大山村三十里者鐵屎嶺髙峯峝大峝髙範村多養村埇頭村大王山石板江三墩大腳罏村石屋村埤頭村黃泥埇鹽田村施屋村西篤村二十五里者栗木村黃糯田濃囊村二十里者武村船瓦窰橋梁山田寮村厥塘村崩塘村近埤村楊屋村多顏村沙尾堆下瓦窰白沙水村大橋村獨江村箔寮村沈家村梁家村蘇家村田寮大埠村十五里者龎村地羅村寧海村三家村關井村王屋塘村龍田村新村力士村那角村十里者許屋村馬欄村英羅村雷公田葛麻山低峝村譚村羅茅根村彬伴村囊村獨峯嶺舊塲村龍潭村龎家村十馬村翁屋村西鹽塲上那隆村黃鏡村觀井村對逹村曁附海八九里至三四里南樂村等【那壇村水流村大融村謝家村濵地村瓊山村鵝洗村那格村山心村端斚村竹根村北班村隴村黃梢村賔逢村南衝村山口村東江村白沙塘村蛋屋村泉水村竹林村施家村田頭村西村下塘村冠頭嶺小嶺村吉車村髙徳村平洋村軍屯村東梁村田頭村西梁村山寮村井村何屋村】及海中之潿洲皆移並續遷共豁田地壹千九十八頃有奇於大觀港諸處因界設守展界稍復今從幹體營撥守三各汛【三港把總一兵一百名西江口把總一兵二百名八字山千總一兵一百名雙墳汛把縂一兵一百名髙徳千總一兵一百名冠頭嶺十名武刀港十名白龍港二十名珠塲港二十名川江港二十名榕根二十名英羅港把總一兵二百名】又於防州營撥守二汛【永安所把總一兵七十名閘口把總一兵三十名】候閱定

永安所城在合浦縣海岸鄕舊在石康縣安仁裏【今廢】洪武二十七年始遷永樂十年建城城周四百六十一丈成化五年僉事林錦鑿外池置串樓四百一十五四門敵樓各八故設遊擊府於永安所萬曆十八年移於潿洲風毀仍復舊署而以潿洲爲汛地防州衛在府治

珠池舊志云一稱珠母海相傳有七曰靑鶯曰斷望曰楊梅曰烏坭曰白沙曰平江曰海渚俱在冠頭嶺外大海中上下相去約一百八十三里前巡撫陳大科曰白沙海渚二池地圖不載止楊梅等五池又有對樂一池在雷州共六池予訪之土人楊梅池在白龍城之正南少西卽靑鶯池平江池在珠塲寨前烏坭池在冠頭嶺外斷望池在永安所珠出平江者爲佳烏坭爲下亦不知所謂白沙海渚二池也舊志又載有珠塲守池巡司及烏兔淩祿等十七寨而不著其所自始白龍城亦不載於城池條但言欽防土不宜谷民用采珠爲生自古以然商賈賫米易珠官司欲得者從商市之而已漢順帝時桂陽太守文礱獻大珠詔卻之足知其非常貢至孫吳黃武間攺合浦爲珠官郡始有官領采辧之事然權非侈靡之主史稱其時魏主來求雀頭香明珠翡翠鬭鴨長鳴雞權曰彼所求者於我瓦石耳悉以與之已而魏使又來請以馬易珠璣瑇瑁權曰此皆孤所不用而可得馬何苦而不聽其交易由是多取以應之其意蓋欲以權變獘敵國如範蠡驕吳故事然厲民已甚難免作俑之譏矣晉平吳交州刺史陶璜請弛其禁民困始蘇自宋迄隋未嘗復設唐𨿽以珠池名縣官不采取但以利民至僞漢劉鋹始設媚川都於海門鎭募兵能采珠者二千人以索系石沒水而取之深至五百尺死者甚眾宋開寶五年王師擒鋹罷之元延祐間置采金銀珠子都提舉司於廣東明洪武初罷永樂洪屢飭弛禁罷采至天順四年有鎭守珠池內使譚記奏廉州知府李遜縱部民竊珠下遜詔獄遜亦訐記擅殺人奪取民財諸狀上命並逮記鞫問具伏遂錮記而復遜官蓋內臣之遣白龍之署始於此時後遂相沿不廢官旣厲禁小民失業往往去而爲盜或乘大艦厲兵刄聚眾以私采官法不能禁於是有十七寨之設環海駐兵以守乃守益密而盜益多官兵反借以爲市其後賊大起如紅頭沙鍋之屬與官兵相格殺前後不可勝計而官采率十數年一舉行餘年皆封池禁斷蓋蚌胎必十餘年而後盈頻取之則細嫩不堪用故也自天順後治一采正徳一采嘉靖初首尾七載而三遣使得珠遂少至於開采之歲必官治巨艦千餘發重兵以虞變又多發瀕海丁男十數萬人以備爬螺之用舟入大洋輙以風敗民避役如往棄市所需蓬廠兜羅刀鍫之屬官私勞費不貲而所得甚防不償所費於是撫臣林富疏請罷免許之嘉靖十年富復請撤回內臣略曰合浦縣楊梅靑鶯二池海康縣樂民一池俱產蚌珠設有內臣二員看守後樂民之池所產稀少裁革不守止守合浦二池計內臣所用兵役每歲共費千金約十年一采已費萬金而得珠不置數千金亦安用此請撤之而兼領於海北道疏上大司馬李承勛力持之又得永嘉張文忠公爲之主內臣遂撤萬曆間復詔采珠用撫臣陳大科之言而罷其時奉行者尢無狀珠船樹內臣旗幟橫行村落雞犬靡遺至有奸污婦女者已乃揚帆竟去莫可究詰按臣李時華欲編船甲以禁之益可怪也按國語珠可以禦火災則貴之而車旗章服不用珠璣爲飾禹貢淮夷蠙珠伊尹正四方獻正南珠璣瑇瑁成周王會東越貢蚌蛤亦惟是官受方物以示王化所及無逺勿屆而已安有竭天地之藏專小民之利以充下陳之玩好而可以爲國政之常耶至於中璫銜命爲禍尢烈崇禎朝用於邊境馴以致亂又不獨珠池爲然也

聖代龍興不寶異物恭儉之徳軼於前古可爲萬世法云

南越志珠有九品一邊水平似覆釜者曰璫珠其次爲走珠又次爲滑珠又次爲官兩珠又次爲稅珠又次爲�苻珠南方艸木狀凡采珠常以三月必祈禱而往否則風攪海或大魚在蚌左右菽園雜記蛋人采珠以大船環池石懸大絙別用小繩系諸蛋腰沒水拾蚌置竹藍中撼絙則舶人汲取蛋緣大絙上不幸遇惡魚血一縷浮水面已飽魚腹矣陳大科曰冠頭嶺蛟龍水怪之所窟腰絙探珠者多不返故池名曰斷望珠產於澄潭深淵人迹不至之處古所謂水圓折則多珠是也近沙淺水蚌多空殻每剖一二斗所得不過如粟小珠數十粒而已今法木柱板口兩角墜石用山麻繩絞作兜如囊狀謂之螺筐系船兩旁乘風行舟兜重則蚌滿矣此法較沒取爲便予詢土人云每大風起蚌浮沙面探之甚易惟無風時蚌在池中須人取之此蓋村民無知之說卽大科所謂淺水如粟之珠也今蚌殻狼藉水涯形三角廣不盈寸蓋皆村民所剖云

嶺表錄異云防州邊海有洲島島上有大池謂之珠池每歲刺史監珠戶采珠以貢人疑池底與海通池水乃淡此不可測熊太古冀越錄云嘗見蛋人入海取得珠子樹數擔其樹狀如柳枝蚌生於樹不可上下樹生於石蛋人鑿石取之右二說志所無見本艸綱目格古論云蚌聞雷則防瘦其孕珠如懷孕故曰珠胎中秋無月則蚌無胎左思賦云蚌蛤珠胎與月盈虧

水經注牢水出交州合浦郡郡不產谷多采珠寶前政煩苛珠徙交阯會稽孟伯周爲守有惠化去珠復還蓋珠池實有異晉咸安間合浦人采珠得佛光焰先是丹陽尹髙悝行張侯橋浦得金阿育王像無跌座與光焰經一歲臨海漁人得趺座於海口至是復得光焰三相會合宛然如一蓋三十年矣後有西域僧五人詣悝言昔造像送鄴遇亂埋河邊不意乃在此因拜伏流涕是夕像放光燭殿宇土人雲珠海嘗有光有珠母老蚌也偶入綱中其船必覆嘉靖中以中官擾害對樂一池全徙楊二亂時羣蚌夜飛空中的皪如星盡入交阯界云

潿洲在海中去遂溪西南海程可二百里【新志云在郡城東南十里誤】周七十里【或曰百里】內有八村人多田少皆以賈海爲生昔有野馬渡此亦名馬渡有石室如鼔形橊木杖倚著石壁采珠人嘗致祭焉古名大蓬萊有溫泉黑泥可浣衣使白如雪前爲蛇洋洲周四十里上有蛇洋山亦名小蓬萊逺望如蛇走故名二洲之上各有山阜縹緲煙波間可望不可登其間居民因珠盜充斥盡徙內地萬曆初移廣海遊擊將戰艦三十以戌之十四年有侯遊擊者憚其險逺請分所將戰艦爲二自統其半駐永安余使其屬統之守濵湴雷州府同知徐學周建議駁之曰將心也卒手足也謂心與手足可異處乎潿洲絕險故不可撤備濵湴密邇珠池彼所以求駐者意在盜珠耳議上侯遊擊之請格不行十七年定設潿洲遊擊一員兵一千六百六名戰船四十九分五哨駐守十八年治遊擊署於潿洲防爲風毀二十年卒徙永安而以潿洲爲信地自海安所歷白鴿海門樂民幹體至龍門港皆其遊哨所及也三十六年倭船二百宼欽州有潿洲中軍祝國泰者余姚人起家武進士方戍龍門率百戶孔榕迎敵力戰死立廟洲上以祀遷界時地久虛今不開

庚子行五十里至靑平營又六十里至龍灣一名龍頭沙石城令白玠雲龍頭沙乃石城西南境與合浦之永安所相望二地皆嬴出海外而龍頭稍縮東邨在其右三墩烏兔在其左若急水炮臺乃因內河通海而設非邊地也

髙雷二郡地如舌吐海中雷屬之徐聞縣最在南舌端也稍北爲雷州府治而海康附郭又北爲遂溪縣二縣之地皆橫貫乎二垂綿亙一百六十里西抵防海東扺廣海舌之腰也遂溪又北爲髙州府其地亦貫二垂如舌之本所屬石城爲西境抵防海吳川電白爲東境抵廣海故畫界之序合浦之後繼以石城爲髙之西境又次遂溪又次海康爲二縣之西境又次徐聞而徐聞之後又繼以海康遂溪爲二縣之東境而吳川電白又繼之焉元年畫界自新墟而東歷樟木岡等境【髙橋岡雞公嶺竹山仔村那里坡深田峝博教岡急水村過河暗鋪村麻水村北杭】至赤泠營【屬遂溪本境之接壤也後仿此】爲石城邊邊界以外距海二十里者爲深田村十五里者長坡村石狗村十里者竹頭田下嶺村及附海八里至三里松明祿地村等【馬埇村三墩村�頭村敎村下洋村東村那腮村淩祿村官寨村】皆移並續遷共豁田地二百五十二頃有奇於急水河口諸處因界設守展界稍復今從石城營撥守急水諸汛【急水炮臺千總一兵四十六名東村臺十名龍頭沙十名烏兔臺十名三墩臺十名】候閱定

石城所在邑治

辛醜行七十里抵遂溪雷州遊擊李嗣弼曰雷州形勢白鴿寨東接�【讀曰橈】洲大洋爲東偏之門戶樂民所西接防州大洋與永安所相望西偏之門戶也而海康諸所在其內

壬寅行七十里次城月驛其地山圍四面中低處如月故以名地蒸濕多穢气必爇香以亂其臭因讀白樂天送客逰嶺南詩有云蓊郁三光晦溫墩四气勻陰晴變寒暑昬曉錯星辰又云不凍貪泉暖無霜毒艸春雲煙蟒蛇气刀劍鱷魚鱗眞實錄也李忠定於此別僧琮嘗作詩贈之

癸卯次雷州府署

甲辰恭遇

太皇太后萬壽節卽行館率諸臣行慶賀禮

乙巳從間道西南行一百里至扶茂村仄徑嶇嵚人煙寥絕

丙午從榛棘中行四十里抵家山遇六麋射得其一以充午膳家山者雷西南之要扼也其下有流沙港由西海入岸南爲靑桐徐聞所轄也岸北爲流沙海康所轄也今爲兩炮臺綰轂其口登山而望正西有小山靑石嶙峋房參嶺也西北有城雉堞參差海康所也大海之西煙雲杳靄中防城在焉流沙靑桐相去八里別有鵞脰港在靑桐臺下靑桐南十里爲石馬臺八燈港出其下又南二十里爲白盤臺東塲港出其下又南二十里漸折而東爲包西港新地灣東塲臺在其內此雷之西隅也自流沙以北二十里爲英翎臺又十里爲總堠墩又十五里爲房參臺房參港出其下又北二十里爲徒房墩又二十里爲郎斗墩又二十里爲吳蓬墩海康港出其下又北三十里爲博袍墩又十里爲洪排臺洪排營在其內距海康所四十里又北二十里爲調建墩屬樂民所更北歷羊蹄臺下落港爲文體港東距遂溪縣八十里自文體臺更北卽接石城矣諸港惟流沙港最深廣長七十里其次海康港長三十里皆可泊舟是夕仍返扶茂宿

元年畫界自赤泠營歷文體上坡等境【八山下坡河頭營新屯村助龍坡浩發坡調流坡墟坡北坡平湖坡坎頭坡調樓坡田濟坡田頭坡山裏坡西坡後湖頭東坡英龍後坡林邊塘後坡上羅西坡錦前坡新安坡】至蔣家後坡爲遂溪西邊邊界以外距海十二里者石井村幹畱村大村十里者官長村石頭坑村文體上下村合斜村曲阨村同繩村及附海八里至一里塘飯村等【周家村羊蹄埠村調樓村甘綱村欖贊村邁特村傅處村艸潭村譚神村坑尾村坎頭村抱金村卜裏村調神村小子村邦那村林顯村墩民村襖郎村埠頭村北竈村調流村黎村】曁樂民所皆移自蔣家後坡歷土樂坡等境【田西後坡山內坡英函坡北懷坡溫堂嶺剏�坡北和坡鳥坎坡】至那渡邊爲海康西邊邊界以外距海十五里者爲英風村十里者那靈村娘麓村賞村艸錯村金竹村麻亭村長欖村煙樓村油河村剏�村及附海八里至二三里西山村等【譚斗村英嶺村鹽竈村調黎村藤蘿村陳家村博袍村房參村長洋村周家村白墓村蘇惡村北合大馮村洪排村調候村內郎村郎斗村陳鐵村田銀村傍盤村】曁海康所皆移【二縣頃畝見後】於海康靑桐二河口因界設守展界稍後今從雷州營撥守樂民海康諸汛【樂民所守備一千總一兵八十七名對樂墩五名田頭墩五名調神臺五名牛寮墩五名博裏墩五名抱金墩五名官塲臺五名調建臺五名調建墩五名博袍墩五名海康所千總一兵五十名吳蓬墩五名郎斗墩五名徒房墩五名房參臺五名總堠墩五名英嶺臺五名靑桐臺十三名流沙臺千總一兵三十名文體臺把總一兵三十二名羊角臺十一名下落臺十六名】候閱定

海康所在海康縣九郡灣蓬村樂民所在遂溪縣八都蠶村皆洪武二十七年安陸侯吳傑築按沿海設立衛所之議始於花茂茂巢縣人洪武初勦平廣東諸徭蠻有功陞都指揮同知上言廣屬逋逃蛋戶附居海島遇官軍則稱捕魚遇番賊則同爲宼請徙其人爲兵庶革前患又奏添設沿海依山碣石等二十四衛所城池收集海民隠料無借爲軍仍於要害山口海立堡撥軍屯守皆從之茂以洪武三十年卒於鎭命其子英防柩還京賜葬安徳門外建祠於牛首山

是日張正郎奉委閱樂民所回言樂民所距海十里距府治一百二十里西有樂民港海口廣二三里可泊大船其地有沙洲城登之可見大海稍南三十里調神灣又南三十里博裏港可泊船又南三十里官塲港船嘗於此避風

雷州衛在府治

橫山堡在遂溪西北八十里今不設守有橫山江流出廣西經樂民所

調樓山枕海髙十丈產榛術可療饑因五色云現若樓臺故名地圖樂民所有調樓營在遷界外志言在遂溪東北一百二十里誤當作西北博袍水出博袍山山髙五十丈相傳有神光射天在海康西十里有墩

途傍水流通東渡入擎雷水因旁有徑路故名訛爲徒房

英嶺臺或作英翎疑卽英靈村也相傳陳大建間雷出於此英靈顯異故名

邵洲在海康西南一百十里海中民多邵姓【似久廢】卵洲在海西南海中鳥多伏卵於上船過或取卵其鳥千萬飛隨十里始返

丁未返雷治訪城西羅湖十賢堂故迹

羅湖一名西湖堂在其上卽宼萊公祠之後爲宋咸淳九年郡守虞應龍建文信國爲之記云宼萊公準以司戶至丁晉公謂以崖州司戶至學士蘇軾正字任伯雨以渡海至門下侍郎蘇轍以散官至秦觀以蘇門下至樞密王巖叟𨿽未嘗至而追授別駕猶之至也未防章惇亦至其後丞相趙鼎李綱參政李光編修胡銓皆由是之瓊之萬之儋之崖邪正勝負世道與之爲軒輊虞侯來黜丁氏章氏而列萊公以至澹庵凡十賢爲此堂按準少夢至海濵作詩有到海只十里過山幾萬重之句及至雷閱地圖見郡東門抵海崖果十里始大驚嘆以爲得喪非偶然今雙溪臺海口卽其處也又有瑞星池以準所居常有星墜而得名有萊泉以準常飲英靈村水而甘之故名軾轍兄弟同時貶謫相遇於藤渡海作詩相示轍生日軾以海南黃子杖貽之作詩云靈壽扶孔光菊潭飲伯始𨿽雲閒艸木豈樂蒙此恥一時偶收用千載相瘢疻海南無佳植野果名黃子堅瘦多節目天材任操倚嗟我始剪裁世用防緣此貴從老夫手任配先生幾相從歸故山不媿仙人風骨矯矯至今芬人齒頰也乃準爲丁謂所擠而謂亦防至家人競欲報讐準不能禁惟令縱飲博以須其過謂得以僅免轍見貶時章惇勑雷部無敢舎流人賴郡人吳國鑑者爲之居停後惇至雷人以前令語之惇俯仰慙恨至誦商鞅之語以自咎二事差足快也前乎十賢有李北海邕李贊皇徳裕皆人傑至萬曆間予鄕人沈公思孝以比部郎抗論張居正奪情謫神電而莆田戴公士衡以給事請建儲忤旨謫合浦兩公貶所皆接壤好事者能陳蕉荔之奠而躋之座末當必爲文山所許也而宋世又有蔡攸馬自彊可以追配丁章並志之以佐一噱

石學士吳制院至自瓊州會於雷館石學士曰自海安所渡海八十里卽抵瓊之海口所距府治十里瓊城周八里東西南皆有門北無門各鎭兵衛甚設飲蘇學士所濬浮粟泉而還歸遇暴風防困一大魚長數十丈昻首張鬛迎船來口吐黑霧半天爲昬十里外猶見之按彜堅志趙鼎貶珠崖桂帥張淵遣使致饋自雷州浮海風力甚勁顧見海濤中紅旗相逐而下使者疑爲海宼舟人揺手令勿語急入舟被髮持刄出篷背立割其股血滴水中凡經二時乃相賀曰更生因言此巨防也紅旗者防鬐耳然則學士所見猶海族之小者子瞻從徐聞渡海亦由此道賦詩有九死南荒吾不恨玆逰奇絕冠平生之句

石學士吳制院之自瓊而返也卽閱徐聞錦囊云徐聞在雷州正南一百八十里自徐聞東南行二十里爲海安所下有港行十里出港口卽大洋又東爲錦囊所城東有港小舟行十里出大洋有新島此港又可通通眀白鴿寨

元年畫界自那渡邊歷新地墩等境【麻丰墩麻鞋墩討綱墩三墩賫侖墩踏磊墩海安港小水橋白沙田博平村博沙嶺調黎坡博蠟堠殷蘆邊縣南門牛牯嶺侖頭村山園橋錦囊所赤嶺南陳坡侖塘坡墓前嶺田心洋】至牛克墓爲徐聞邊邊界以外諸村【村名缺】及海安所新島俱移並續遷共豁田地一千一百一十一頃有奇於錦囊海安諸口因界設守展界稍復今從徐聞營撥守討网諸汛【討网卞名東塲臺千總一兵三十名白盤臺十名石馬臺十名】海安營撥守三墩諸汛【三墩五十一名那黃墩五名西卵墩五名賫侖墩五名踏磊墩五名博漲墩五名紅坎墩五名白沙墩五十一名靑灣墩五名】雷州營撥守錦囊諸汛【錦囊所守備一把總一兵一百名博平五名博賖臺把總一兵二十名博臘墩五名鹽井臺五名調黎臺十名黃塘墩五名牛牯臺十名石頭墩五名調嶺臺五名大臨墩五名赤尾墩五名臨沈墩五名】候閱定

海安所在博漲村錦囊所在二十八都新安村俱洪武二十七年吳傑築城錦囊之名不知所始方輿勝覽載上庠錄云宼準貶雷州帝賜手勑丁謂屬中使以錦囊貯劍欲詟準使自裁準方在驛從容曰天子賜大臣死願見詔書卽脫從事綠衫以迎詔中使之詐遂窮疑因此以錦囊名其地而所名因之海安所天順間常爲邑治治間復舊

討网村宋爲邑治元至正二十八年遷於賔朴卽今治

冠頭嶺縣東南三十里逺望如冠【亷州又有冠頭嶺此則張嶽所雲海道可通交趾者】踏磊有觀濤嶺周一里登之可望渡口石馬井在縣東五里相傳有馬食田禾追之入井中但見有石如馬遂號石馬井一村借以漑田

三墩在城南二十里突起海中號小蓬山中墩有古樹甚怪下有龍王廟禱雨者詣之前有穴名龍泉取得淡水則雨立至由此渡海四百餘里乃至瓊州海隅有千步香葉似杜若而紅碧間雜佩之聞十數里故名海中有雞子魚肉翅無鱗尾尖而長有風濤則乘風飛於海上又有天牛魚方圓三尺眼大如斗在髀口在脇中露齒無唇肉角如臂兩翼長六尺尾長五尺能上岸與牛鬭角軟還入海中堅則復出又有海鏡亦名海月土人呼爲膏藥兩片合以成形殻瑩滑如雲母內有小肉腹中蟹子小頭黃螯時出覓食蟹飽亦飽防迫以火蟹出海鏡立斃防生剖之蟹子尙活逡巡亦斃卽海賦所云瑣腹蟹也

靑灣港在城東南三十里宋韓琦曾孫貶瓊南攜三子二子家於白沙後葬靑灣七世孫顯甫刋戒子詩於墓側

新島在錦囊所港外中有村落七八處民戶三百餘長三十餘里廣五里近岸狹處可一里按志載漉洲崛起海中周五十餘里田地腴美盛產荷花博袍西流入海經於洲南疑卽此島也

雷州東門邪徑三十里渡通眀河至白鴿寨寨有城周二里雷郡東北隅門戶也東海島在其東自寨而南十里爲北家港又南十里有舊炮臺距海一里許又南十里爲雙溪炮臺距海五里許而雙溪營又在其內十五里自雙溪臺又南二十里爲溪泊港又二十里爲淡水港又二十里爲調嶺港又十里爲吳家港又十里卽錦囊所矣自寨而北十里爲北品港又二十里爲庫竹港又二十里爲舊縣遂溪故治所也又北十里爲北月港又北十里爲海頭炮臺接吳川境矣諸港惟雙溪最近府治港口又向大洋然淤淺不可泊舟獨通眀一港可泊大舟而白鴿據其口遂爲重鎭焉

元年畫界自牛克墓歷淡陽坡【那黃坡麻黃橋調風坡那奇村幹塘村橋頭村那頭坡下塘坡那博嶺髙牛山溪東村蕭家村黎陳村下嵐村】至東洋村爲海康東邊邊界以外附海八里以至三四里東山村等【下塘村髙牛村調陳村溪打村符村丁村北昌村那頭尾村】俱移合東西兩境並續遷共豁田地一千二百八十五頃有奇自東洋村歷仙鳯村等境【通眀村白鴿寨村小橋村臨海村那涼村南栁村下山村】至麻斜渡爲遂溪東邊邊界以外東海島俱移合東西兩境並續遷共豁田地三千二百六十九頃有奇於麻斜河口諸處因界設守展界稍復今從雷州營撥守吳家諸汛【吳家墩五名吳家臺十名淡水臺把總一兵三十名調陳墩五名烏石墩五名東鄕墩五名舊縣臺十五名北月臺十名海頭炮臺把總一兵三十名】白鴿營撥守雙溪諸汛【雙溪臺把總一兵五十七名寨炮臺兵十七名庫竹臺二十四名村墩五名】候閱定白鴿門眀設把總一兵八百四十六名兵船二十八自赤水港接北津歷限門沙頭洋至海安所止與潿洲信地相接

舊縣東五里輋輪埠有石枕於海岸長五尺濶三尺宋嘉定九年天大雷雨龍降其地防在石如鑿土人謂之龍爬石泉於石上湧出旋爲潭禱雨輙驗東海島在遂溪東自北家港至舊縣長七十里廣二十里或三十里與縣治𨿽隔海僅若一河有南北二渡南卽白鴿相距十里許潮退不過五六里北在舊縣水益狹不過二三里許其地宜稻且饒魚鹽居民稠密有西坡村大薗村大村奄裏村那惱村調產村齋頭村郁律村鹽罏村厚皮山村徳老村巖頭村坡裏村龍騰上村龍騰下村調屋村調東村靑藍村東山村調倫村調朗村邁望村吳處村麻坦村北山村調市村安寧村調羅村十二埇村遂溪東界及海而止止遷島民而內地不及予至白鴿遷民累累擁馬首泣訴求復故業予以

上諭徧告之皆踴躍去志有思陵島在郡城東十里海中其上多米豆枝葉如楊栁疑卽是

東頭山又東海之傍島也有調琴村後山村金家村官寮上下村祿遐村西園村調第村暗防村調舊村瑯琊村山頭村內林村三岔村

蔚律嶺志稱在海康東百里蓋卽東海島中之蔚律村也盡海處屹起十餘仞爲東方巨鎭舟舶自廣回至汾州洋先見此嶺以爲指歸

調雞門周圍一百五里隔�洲僅一水地勢奔趨赴海如雞展翅故名

粵閩巡視紀略卷一﹤史部﹐傳記類﹐雜錄之屬﹐粵閩巡視紀略﹥

欽定四庫全書

粵閩巡視紀略卷二

工部尙書杜臻撰

己酉復至遂溪

庚戌行五十里至銅鼓又五十里止唐防

辛亥行五十里至梅菉鎭閱限門

梅菉鎭南距吳川二十里四面皆水螺旋以入海南商舶多集於此居民數千家省會之通衢也萬曆間議設海防同知駐梅菉

髙州府領一州五縣四縣並海石城距西海已見前吳川茂名電白皆距東海而茂名附郭元年畫界自蔴斜渡歷新塲村【吳村幹塘村木灰村嶺上村過限口河芷村吳川縣治東海村橫山村調列村】至博茂村爲吳川邊邊界以外距海二十里者爲下吳村及附海南寨村等【廣州灣靑訓村麻練村木胃村特呈村新溝村鳯輦田頭黃村木歷村地聚村】曁碙洲俱移並續遷共豁田地七百一十七頃有奇於限口諸處因界設守展界稍復今從吳川營撥守蔴斜諸汛【蔴斜把總一兵四十名博立臺十五名茂暉臺十五名限門港東西煙墩十名岐山臺十名文筆嶺五名東海臺五名】候閱定

限門在吳川邑南三十里納三川之水入於海三川者一吳川二陵水三羅水吳川源出鑑江陵水源出廣西北流縣扶來山下羅水出北流縣峩石下二水合於化州又會吳川於合江渡吳川縣西一百里有羅州故址宋檀道濟所置也三江合流過縣西復分三川旋繞縣南復合爲一至限門入海水道曲愜值潮退沙磧淺露或潮滿或風急舟楫多阻故名李元暢有限門賦略云吳川濵海而縣其南三十里有限門焉納鑑江云洞潭峩諸水放於海門廣盈丈夾磧對峙如虎牙錯淺流中逶迆而入卽瞿塘之險不是過每風濤搏激其響如輕雷聞百里瓊雷�洲僅隔一衣帶水風勁可一瞬杭之海上有故此門設半旅可當劍閣一夫也商舶至非購篙師定檣烏不敢入稍失道觸淺流中夾磧舟立碎亦海濵之雄鎭也賦曰登文翁之崔嵬望南溟其一杯疑巨靈之擘石騞重門之洞開納三川之積水轟萬古之奔雷挺螺以成防斷鰲極以爲椳限天險以南北通潮汐以往來其爲狀也斷磧橫絕如環半缺對錯猛牙防流積鐵含形內虛盤紆曲折陰雲結駟以長驅髙浪翻車而無轍或命大防而建羽旗或吐晴虹而安綽楔【云云】

解縉過吳川詩云吳川望海水防防萬斛龍驤一羽輕沙磧煮鹽疑皓月潮防遺貝麗繁星�洲夜露金銀气神電晴嵐鸛鶴鳴玉節南來天北極安邊歸頌海波平

寧川所在邑治

文筆嶺在邑西南七十里一名特思山其山雲起卽雨邑人特思而望之故名有唐刺史馮士墓特呈山在邑南六十里其北有茂暉塲山形秀聳海中因名城南河畔有極浦亭宋李淩雲隱處宋亡後丞相陳宜中走占城過此賦詩云顚風急雨過吳川極浦亭前望遠天有路可通環防外無山堪並首陽巓嶺雲起際潮初長海月髙時人未眠異日北歸須記取平蕪盡處一圓

出限門一百五十里有�洲長七十里廣十里�字土人讀曰撓宋史作碙洲屹立海中當南北道乃雷化犬牙處宋景炎三年端宗避元次此而崩羣臣欲散陸秀夫曰度宗皇帝一子尙在安置此遂與張世傑復立衛王昺爲皇帝年八歲塡海錄云是日午登壇畢還宮禦輦所向有龍拏空而上身首角目俱全曁入室云陰不見因攺元爲祥興升碙洲爲翔龍縣有上北村下北村中村南村遷界俱移今未復南山渡亦島名在碙洲西北五六里長三十里廣七八里

自博茂村歷老鵶埇村【�金村楊梅村碌曬村】至王村爲茂名邊邊界以外附海八九里至二三里龍秋諸村【那泥村調到村廣潭村牛騎屈村流架村梅樓村那碌村東八村海頭上下村潘村鳴鼔埇尾排山莊結譚條突村條寅村馮村吉兆村東山村壯酒村橫埇村下楊梅村潭八村那水村乙勉村籙茅村張要村那余村鹿嬌村北千村平河村譚畢村柳雄村白石村羅村英裔村小那碌村譚桿村譚進村】俱移並續遷共豁田地肆拾頃有奇因界設守展界稍復今從髙雷總兵營撥守博茂諸汛【博茂三十三名東港五名譚衢五名那碌四十名鹿嬌五名西河五名】候閱定

博茂村以錢博潘茂名二人合取之先是有道士潘茂名者功成上升因以名縣貞觀中攺潘州道士嘗入山遇二人奕道士顧謂之曰子亦識此乎曰入猶蛇竇出似雁行道士笑可其說因授以服黃精之法縣南二里有茂嶺亦以此名南越志漢末建安十六年衡毅錢博拒步隲於髙要縣毅投水死博與其屬亡於髙涼呂岱爲刺史博因請降遂以爲髙涼都尉髙涼置郡始此邑之鄕名有上博下博

嶺表錄異云鹿子魚有鹿斑赤黃色羅州圖南海有洲每春夏此魚躍出洲化而爲鹿曾有人拾得一魚頭已化鹿尾猶是魚南人云魚化爲鹿魚鮏不可食

壬子行六十里至沙苑又六十里過蜑塲又三十里次樹再

癸醜行二十里過電白縣繞城折而西南行十里至海邊登白蕉墩山特髙聳望大洋天水相無復涯涘漁舟出沒隱見如煙中萚並海多鹽田雪練皎皎蓮頭放雞諸山簪列螺浮蒼翠可攬蓮頭港口在縣南三十里水行止十里由此迆西有博賀臺去縣三十里水行止二十里又西有赤水港去縣六十里水行止三十里又西有流水臺去縣九十里水行百里又西有河口臺去縣三十五里水行五十里此電白之東南境也赤水蓮頭山後三港俱可泊舟

元年畫界自王村歷沙苑墟【那花嶺那盧村水東村彭村上下陳村紅花尾山麻洞村平嵐山白蕉山電白縣治樹仔村孔雀村菉豆山那桴山麻絲村平藍村下藍村】至長山爲電白邊邊界以外距海十里者馬鮫頭村白蕉村附海八九里至二三里山後村等【菉豆村新村上前村藍村佛堂村赤山村蓮頭村博賀村那尾村新溝南北村橫山村巷口村大中小紅花村王村蛋塲村老蔡村上山兜村下李村王村仔下山兜村迷村張耀村下寮村聳嶽村新坡村下埠村暗鏡村迷勒村下潘村海頭村巽村沙沙村聳村大園村】俱移並續遷共豁田地一百二十六頃有奇於山後河口諸汛因界設守展界稍復今從電白營撥守流水諸汛【流水九名南海把總一兵二十八名赤水臺九名沙尾九名山後臺十四名山後把總一兵三十七名河口臺十名】候閱定

電白縣治卽神電衛城也洪武二十七年都指揮花茂築土城永樂七年甃以磚周一千一百丈有角樓四敵樓四十正統間燬於猺宼舊縣在府東北竇山下獅子坡蓋以髙州之地東西北三面皆猺而獅子坡控其咽防故也景防間流賊云擾成化四年徙縣治入神電衛城隆慶五年倭犯髙雷防電白及錦囊所城殷制院正茂檄總戎張元勲駐從化復檄僉事李材許孚遠分道督兵逐捕材方勦羅旁寇大防聞有倭警曰電白與神電同城海北要區也不俟檄至而先趨之至則會兵合撃俘斬一千七十五員名髙雷悉平

蓮頭山在縣南十里秀若芙蓉四十里有蓮頭港出奇壁山下北流南接大分洲入海奇璧山在縣西十五里山色蒼潤如璧故名

寰宇記雲海出�馬尾如牛水犀似牛角似龍一曰龍鯉又多珠鱉狀如肺四眼六足而吐珠又有文魮鳥頭魚尾鳴如磬而生玉述異記雲海中有鮫人不廢機織其眼淚則出珠南越志有君魚長一寸背骨如刀逄諸小魚及黿腹皆破之

甲寅行四十里至儒峝又六十里止太平驛

乙卯行七十里止樂安【舊營名屬陽江】又四十里過麻橋河又十五里止陽江

丙辰偕諸公自陽江登舟行三十里至北津寨寨因山爲城登之可以遠眺有兩炮臺一曰南津與北津對峙夾海口而海陵島在其前自陽江並海西南行四十里有白鹿【疏稱北菉】炮臺又十里有丰頭港自陽江至丰頭陸行則甚遠爲途一百里而水行邪徑止四十里自丰頭又西南五十里爲防魚所又二十里爲白額【疏稱北額】港此陽江西接電白之境也自北津東南三十里爲三港與陽邪徑相距六十里自三港又東至海朗所四十里此陽江東接廣海之境也

肇慶府屬州一縣十惟陽江一縣並海而恩平開平二縣亦與內海相通元年畫界自長山【屬陽江】歷鋪戶仔山【樓坑嶺崩牛山蒲山嶺防魚所煙樓嶺馬村嶺龍髙山石港墟湴田村丹朗村小那羅村過河北祿岡坪岡村南落山那洞村山尾村過河北津山潮浦山爛頭山那伏山花村鳳凰山那潭洞村合掌山官山蔡背村】至長逕紫羅逕口爲陽江邊邊界以外距海十五里瓦邵平嵐十里赤蔞舊塲余附海八九里至一二里允泊防門等【梁棟東平海朗新海朗北政西平壠平舊塲石橋合浦罏背山麻洞潮浦罏仔大溝舊塲白沙三又新寨勝塘西塘北環口洋煙樓區村】及海陵島俱移並續遷共豁田地三千一百六頃有奇於北菉防魚諸汛因界設守展界稍復今從春江營撥守北額諸汛【北額十名防魚所守備一兵九十名丰頭把總一兵三十六名程村把總一兵三十九名平岡千總一兵五十三名北菉把總一兵三十九名北津千總一兵五十九名三十名】候閱定北津山髙二十餘丈自東沿海偊旅而來外扞奔潮內衞村陌邑之外藩也上有望海亭夾口對峙者曰南津山亦並海而西數里方止流其中者爲漢陽江源出古銅陵縣浮雲山南流至陽春縣會羅鳯石碌諸水經南恩舊城蓮塘河鼉江注之蓮塘河源出琨水經尖山合於鼉江鼉江東至獨洲都爲潭世傳有龍潛因名龍濤又名鼉江同至北津港門入海兩津之間有獨石髙十餘丈圍四十餘丈出海口二里許其下深不測萬曆二年倭防防魚總督侍郎殷正茂檄總兵張元勲副使趙可懷自新會發嶺西道劉志伊僉事石盤自肇慶發參將梁守愚先至陽江眾議賊已舎舟必逸內地當設伏以待之已而賊果奔儒峝官兵遮擊於藍水施村大敗之俘斬八百一十二級復有餘倭自白額港登岸屯聚望夫坪石諸處官兵擊殲之餘黨悉平萬曆四年總督淩雲翼奏立北津寨寨設船三十四官兵九百七十六員名自芒洲娘澳接廣海汛地歷海陵放雞蓮頭至吳川赤水港止與白鴿汛地相接

防魚所城在陽江洪武二十七年指揮花茂建周四百八十丈萬曆二年倭防城署燬三年重修

海朗所在陽江縣東南花茂建周八百五十丈鳯凰山髙百餘丈周二十里一名北甘山壁立千仞有瀑飛下猿猱不能至相傳鳯凰巢其上遇大風雨嘗墮如雀而足稍短截其嘴爲鳯凰杯蓋鶡雀之類望夫山在白石都接電白縣界髙四百餘丈周四百餘里上有石如人引領狀傍有丫髻石

海陵島自北津寨渡海三十里長八十里廣四十里自平岡渡直過止十里舊志雲海陵山髙三百丈周二百里列爲數上有盤石非人力可致而螺殻相粘舊名羅洲又名羅島圖經雲海中有魚五月五日夜悉登岸化爲鹿其中爲牟黃山東爲平章山下有平章港受海陵漲潦以逹於海西南爲馬鞍山山下爲戙船澳西北爲鴉洲山海陵巡檢居之宋史載末帝昺旣亡張世傑將之安南舟抵平章港口風大作或勸世傑登岸世傑取瓣香登舵樓祝曰吾爲趙氏亦至矣一君亡復立一君今又亡其所以未死者庶幾別求趙氏立之以存宋祀天若不欲吾復趙氏則覆吾舟舟遂覆世傑溺焉相傳世傑死軍士得其屍焚化函骨葬於平章山下或謂葬處在潮居裏赤坎村而邑無潮居裏惟邑東有赤坎村亦不在此山下治己未知縣柯昌大封赤坎村墓陳獻章作詩紀之王佐以爲潮居裏赤坎村皆在香山此陽江之冢乃疑冢也存之俟考其聚落有長沙村石潭羊蠔村麻錦雞頭村丹朗村那賴村髙田村那黃村那羅軍寨北祿村新寨施村牛屎埠陳豹仔北寮村郎下藍袍白水宮花崩溪村那販望山梁村馬村下洞南湧門旱洞仔白石扳河墩頭苦艸防貫白沙馬洞坑朗角浦山村南寶樓坑石門後湖梁康舊塲在版籍爲壽文白石二都元年遷移今復

丁巳行六十里至蓮塘又三十里止那龍爲恩平縣界戊午大雨行四十里至占村又十里過那扶營多鹽田又三十里次鎭安屯【志屬恩平】周繚以坦垣外有溪繞之居民數百家屬開平縣界

三年續遷恩平縣共豁田地七百五頃有奇開平縣共豁田地一百九十九頃有奇【邊界村名不具述】恩平縣明初無成化二年僉事陶魯立恩平堡築城周二百二十五丈設巡司十六年建爲縣崇禎十二年知縣王扉以山水不利更築新城於黃河萌【疑是蓢字】周四百丈未及徙國朝順治十一年舊城爲土宼王興焚毀官吏寄居凹頭始葺新城以居焉【故有那龍營】

開平縣崇禎十七年開設舊爲開平屯堡城止二門康四年知縣髙子翼名其東門曰紫來南門曰常平而那扶又屬廣州之新寕蓋犬牙相錯也

己未大雨行四十里至白沙又六十里止新寕

庚申行十五里登舟又五十里止長沙閱廣海衞寨城南面卽大海繞城而東廣二十里夾海口有二炮臺西曰長沙距那扶營海程百五十里東曰火距元頭山海程八十里廣海陽江之界有香山口廣二十里廣州府領州一縣十五附外海之縣五曰新寕新會香山東莞新安遊波內注復有三縣臨其崖曰順徳畨禺南海元年畫界自長逕紫邏徑口歷團魚徑【象山阬頭松嶺虎山陡門過河橫山奇猷鬼岡煙岡文村柴格村奇頭岡海宴街大芰荷村那馬村石角山沙爛山小村上弓嶺荷木逕防門山廣海衞過河廟後村�衝山田頭村衝金村南村東坑村曲岡村白石村過河龍潭滘古蘿村頭山圓山】至將軍山爲新寜邊邊界以外距海十五里者防幕赤企深灣曹湧十里石井那骨以至附海五里銅鼓村等【大麻村小麻村楊梅長沙莆艸蛋行村亞公山夏春塲望頭村祐村沙橋村髙明角紅花蓢土岡那要村北裏村北裏村北泊村】及上川山下川山蟒洲諸海島俱移並續遷共豁田地一千七百六十二頃有奇於廣海斗門諸口因界設守今從那扶營撥守泗門等汛【泗門港把總一兵三十五名陡門港把總一兵六十名】廣海營撥守圓山等汛【圖山三十名上洋坑四十名烏石岡六十名都斛汛千總一兵一百四十名上閣汛二十名山背汛二十名長沙汛兵二十名火角二十名荷木逕二十名海宴把總一兵一百名火角口把總一兵四十名白蕉灣四十名潭滘口四十名】候閱定

廣海衞城本爲新會縣褥洲巡檢司洪武間指揮花茂奏遷巡檢司於望頭鎭以其地建置衞城周九百三十二丈弘治十一年設新寜縣而衞城亦割焉明設守備一兵船二十八兵三百三十五名自三角洲接南頭汛地起至芒洲娘澳與北津相接隆慶四年倭從海宴防門宼廣海防之指揮王楨鎭撫周秉唐百戶何蘭戰死

上川山在衞南海程五十里長二十五里廣二十里有石筍村北坑村西坑村茶灣村髙觀村鮎魚村山多香蠟林木今有徭人居之徭官主其徵稅徭人宗族在新寜之那仗寨上川之左曰大金門海右曰小金門海皆在海宴都

下川山與上川對峙在衞西南海程六十里長三十里廣二十里有牙灣村野牛塘南澳村水洋村南洋村淡水坑塔邊村上步村下步村葫蘆灣荔枝灣有新寜人居之洪武四年海宼鐘福全李夫人等自稱總兵挾倭船二百宼海宴下川廣州左衞指揮楊景追捕至陽江平之

黃金門在衞南海程五十里周二十里

五主島在衞東南海程六十里周三十餘里

蟒洲島在衞西南海程七十里長十五里廣十里大牌海產苖蝦鰽白赤魚東南逕銅鼓山風濤觸石有聲曰銅鼓海產多龜鼈紫菜鹿角菜其西南爲番舶往來之衝曰寨門海

紫霞海在邑西八里其上有紫霞山時出雲霞與水相映行舟多泊於此

辛酉行七十里泊新會閱厓門厓門去縣六十里又十里爲長沙汛虎臀去縣四十五里獨子山白石嶺皆其分汛

元年畫界自將軍山歷厓門口【逕口山百足嶺那仗村獨子山大湧口山東鄕村長洲沙大九尾大楊子沙泥嶽三沙口麻園石洲沙橋並州沙橫海沙口逕】過河至古鎭爲新會邊邊界以外傅海二三里沙堆村等【獨洲村大灣村梅灣村沙角村新村梅角村長沙村鬼叫村】及崖門島俱移並續遷共豁田地二千四百四十八頃有奇於古鎭口崖門諸汛因界設守展界稍復今從新會營撥守長沙諸汛【長沙把總一兵七十名厓門東西炮臺千總一兵六十四名石嶺五名虎臀千總一兵五十名虎坑二十八名崖口三十三名】候閱定

厓門山在大海中潮汐之所出入也髙四十二丈周八十一里與奇山相對中有港門可以藏舟宋景炎三年端宗崩於碙州衞王昺卽皇帝位攺元祥興六月帝舟次崖門造軍屋千間行宮三十間正殿曰慈元以奉楊太后二年正月元張範李恆兵至崖山張世傑悉毀行朝連大舟千餘爲一字陣奉帝居其間二月範命恆等守崖分四軍夾攻世傑苦戰俄有一軍檣旗僕余旗皆僕宋師潰世傑與蘇劉義等斷維以十六舟奉楊太后遁去陸秀夫赴帝舟帝舟大且諸舟環結不可動乃盡驅妻子入海朝服抱帝俱投海中後宮妃嬪及翰林學士劉鼎孫兵部侍郎茅湘吏部趙樵樞密髙桂等多從死越七日屍浮出海十餘萬時帝舟一白鷼哀鳴良久亦墜水死世傑奉楊太后還崖山太后赴海崩世傑收葬於崖山今崖山有楊太后陵又有端宗永福陵卽帝昺嗣位後所奉安也按行朝錄塡海錄俱云端宗葬崖山惟野史云葬於亂山民爲之諱其處至舊志云壽星塘側有陵迹五處則又在香山蓋馬南寶築疑陵也又有宋太后陵在香山梅花水坡上一在墳頭岡而元文類稱李恆追世傑至髙州獲昺屍還報亦與誌異【見舊志事紀】成化間僉事陶魯建大忠祠於崖山祀文信國陸侍郎張樞密三人知縣丁積割廢寺田二頃以供祀事以趙權伍隆起子孫守之治中右布政劉大夏奏入祀典徐僉事建全節廟於大忠祠後嘉靖中知縣何廷仁建忠義壇於廟門外祀宋元時死義將士伍隆起者從與張範戰死陸秀夫刻木爲首以葬之今新寜西四里黃牛推車山有宋義士伍隆起墓

奇石山誌不載但云與厓山相對有湯缾山陳獻章詩云北風吹浪捲滄溟杖屨船頭候曉晴滿路寒云吹不散一帆細雨濕湯缾

崖山有大沙村舊設沙村巡檢司

長沙村舊設沙岡巡檢司距崖門海程十里陸路五里與廣海衞相對而近新寜之百山爲會寜開恩四邑接壌之地康熙二十年設把總戍之百山層巒疊嶂不可紀湯缾獅子皆其支壠故有百之名有板潭雩禱輙應

宋元六年置新會郡治盆允隋攺允州今新寜界外有允泊村是其遺迹也

將軍山在邑西三十三里自潮陽都趨向流水與防門逕山相接

熊子山在邑南二十一里大海中有四名曰防熊曰馬鞍熊曰東熊曰長熊熊當作能音若那鼈三足也又有紫水入於熊海宋皇祐間水忽變紫色故以爲名

郁水自番禺分流至縣東爲江門陳徵君獻章所居也有碧玉樓嘉會樓閩人林應驄題詩云令伯可能忘菽水漢家終不屈羊裘至今傳誦又有釣臺卽付吳聘君與弼者也其流逕縣滘入於熊海東趨香山爲小梁海西自硯岡至崖門八於牂牁爲南海汪廣洋詩云牂牁流水碧潺潺潮落潮生艸木閒一片海云吹不起越人遙指是崖山

癸巳行海程兩日泊香山【失記里數】

甲午登陸自縣東南行山脊百里至前山寨左右皆臨斗絕之坡中一徑僅數尺止容舁輿頗稱艱險又二十里至嶴門宿

乙未登嶴中兩炮臺曠覽海南形勝蓋香山一邑位廣省之正南環通四潮島嶼森拱而嶴門一鎭又在前山寨之南一名濠鏡嶴亦曰香山嶴形如靈芝廣二十里長半之正北一石埂貫大海而屬於前山寨廣十餘丈長六里如芝之有莖埂與寨相屬處築關守之曰鬼子關啟閉有節島中居人皆番彞約千餘家土人有非時闌出者關吏呵止之彞亦不得輙入焉然嶴人食糧皆仰給內地土人常𦇤負至關前與爲市嶴中𨿽有炮臺不設戍兵彞自爲守彞所恃者炮東曰大炮臺列炮二十六最大者一重萬斤少次者重九千七百斤又次十五各重五千斤又次五各重四千七百斤最小者三各重四千五百斤西曰汪洋炮臺列炮十有一大者六各重五千斤次者二各重四千五百斤小者三各重三千八百斤賊在數十里外用遠鏡登臺矚之帆檣兵械甲裝服色毫髮畢照舉炮一擊皆糜碎矣以此無敢近者自有海宼以來嶴門無失事康八年議斥逐諸彞卒亦不果至今安居如故自嶴而南海程十里爲十字門山如兩眉橫列而闕其正中又南十里爲小橫琴適當缺口又南稍西爲大橫琴重案也自嶴而西海程二十里爲三竈島又西二十里爲黃梁都自嶴而東海程三十里爲湧口又二十里爲旗纛澳又有蕉門黃角潭洲村諸島在嶴之東北而沙尾北山在其北止隔一水諸島𨿽爲省會之案砂而周羅環匝嶴門獨居其中如蓮之有菂亦一奇也是日又閱黃梁都穿虎穴夜行二十里宿翠防村是處虎特暴悍能登人屋極裂椽以入破壁而出居人皆以鐵爲門關嚴設警備猶惴惴不保云

丙申行五十里逾逕嶺嶺甚峻千崖聳列中通一逕旋折如絲慿髙下視山麓皆在雲中也午刻抵縣登舟邑諸生黃逵卿來謁貽先集四種乃其祖少詹名佐者所著也佐博通羣籍又諳南越掌故嘗爲省誌至今重之元年畫界自古鎭歷觀音山【雞頭山赤企山疊石山竹仔林曲湧後岡大湖洲山凹泥埔鹿鳴山深灣村王母山小猴子山空隍山馬驑山楓門坳石塘村荼頭岡糓園山湧角長沙埇界田心墟翠防村三竈背村北山前山寨白石山吉大村關閘口南坑山濠潭村黃坑山金口山麻園山神前嶺大沙岡後龍山東防山鹽田村企石山下田村龍穴頭村獅子村麻子村東州門獨子山潭洲山黃角山】至小虎山爲香山邊邊界以外黃梁都沙尾村北山嶺旗纛澳橫琴山等諸海島皆移並續遷共豁田地四千一十七頃有奇於前山諸汛因界設守展界稍復今從香山營撥守深灣諸汛【深灣把總一兵三十名蔴子埇十名白石汛五名石塘汛五名茅灣臺十名秋風角十名沙尾三十名平頂山十名角頭山十名湧口門把總一兵四十名水洲山十名關閘把總一兵二十一名北山嶺五名吉大臺十名雞拍臺十名】候閱定

阮詠縣治記云香山環海孤防昔爲東莞之一鎭宋元丰建爲縣繚以土垣號曰鐵城但設寨官卽所謂金斗鹽塲也初治七星下元末遷於蓮華是爲今治瀕海有插笏山又名窟香山所在縣治日南徼外占城以西諸國番人雜處粵省爲日久矣省城懷聖寺番塔創自唐朝輪囷十六丈而宋余靖亦言粵臺之下胡賈雜居特不能定其來自何國今嶴門諸彜自言大西洋人明萬曆間有利瑪竇者始入中國見嶴門風气苞固因請於彼國遣眾聚居爲互市計其人多巧思善制器亦能治歷士大夫樂與防近相沿往來不絕初至時每歳納地稅五百金

本朝柔遠之徳謂國家富有四海何較太倉一粟特與蠲免彜益感慕其所事之神曰天主髙其觀堂備極華飾京省皆有之而在嶴門者爲尢盛也其像爲女子抱一小兒被服珍怪障以琉璃望之如生女子曰天母名瑪利亞所抱兒曰天主名耶蘇漢哀帝時人也其室之右有風琴臺懸銅琴時時自鳴又有鉦鼓管簫諸器藏機木櫃聨以絲防輪牙紛錯互相撃撞旋轉旣窮則諸音自作如出手口左爲定時臺巨鐘覆其上飛仙立臺隅操椎擬鐘亦以機轉之按時扣撃子一丑二以至亥刻十二撃無少爽前揭圓槃書十二辰日加某時則蟾蜍銜籌指其位主其教者道士也無室家在嶴者方姓諸編戶皆有室家婦女長裙絲履男子披髮戴番葉笠曳髙屐著淺碧繡帔桃布行纒其交市以夜婦女主之男子不出也故事彼國洋船到布政司驗票收入其物胡椒蘇木哆囉呢洋酒其來嘗以盛暑其去嘗以臘底因風便也其行賈之地曰大小西洋小西洋去中國萬里半年可至大西洋去中國九萬里三年始至禁海時番舶蹔阻嶴人貧困康熙二十年貢一獅子求通商以濟遠旅許之由是蕃舶復通予至嶴彼國使臣率其部人奏番樂以迎其樂器有觱篥琵琶歌聲嗢咿不可辧使臣手握赤藤杖質如珊瑚光潤通明而柔韌可捲不知何物爲彼國所甚重非王賜不敢握若符節然嶴中握杖者四人而已已而迎者益眾競放鳥鎗其聲拉雜將至館兩臺炮聲大作山谷爲動館予之室有三層作旋螺徑以入每進益髙斵石爲砌精工絕倫牀幾皆泥金地鋪鮮花蕊瓣厚數寸紅紫爛然侍童有白黒二種白者曰白鬼質如凝脂最雅靚惟羊目不眴與中國人異黒者曰黒鬼絕丑怪卽所謂昆侖波斯之屬也白鬼爲貴種大率皆子弟黒鬼種賤世僕耳其貯茶用玻瓈甌承以甆盤進果餌數品皆西產也甘芳絕異有頃設食饌器止四而異香酷烈燔庖殊制雞鳧之臛皆全體無骨又不見解剝之迹不知何以能然也方姓言嶴中彞目三年一更皆奉彼國王命彼國王欽仰

聖朝毎遣使必戒以恭順守法尙逆背叛時索其兵器抗勿予尙逆無以難也予一宿而行將行作一詩慰勉之嶴人出方物數種爲獻有玻瓈屏一鏤金錯鈿備極瑰異千里鏡一連筩四五注所窺之物而徐展之數十里外可矚毫末自鳴鐘二大者髙六七寸小者半之略仿定時臺之形扣撃亦同防聨鳥鎗二長尺有咫可藏袖中不施燃綫苐用燧石嵌火門而抉以鐵機機動火發發必疊防夜行用以警備人不能測予盡卻之獨取其洋酒一笥其酒以葡萄醸色如琥珀亦貯玻瓈甖內外澄澈十二甖共一笥也按嶽倦翁珂桯史載南海彞商事云番禺獠海雜居其俗尙鬼如中國之佛而無像用金銀爲巨槽合鮭炙粱米爲一沃以薇露散以冰腦羣聚食之其餉客則用酒饌燒羊皮作黃金色酒醇而甘與崖密無異居無溲匽有樓髙百尺下瞰通流謁者登之以中金爲板施機蔽其下奏厠鏗然有聲有池亭方廣數丈亦以中金通甃凡用鏗鋜數萬中堂四柱皆沈香又有四柱欲羾於朝舶司以其非常有恐後不繼不之許有窣堵波髙入云表外圜而加之以堊望之如銀筆梯級圜轉如旋螺毎層啟一竇四五月間舶將至羣獠臨竇啁哳號呼以祈南風亦輙有驗上施金雞用代相輪其制作瑰異飲食芬潔絕今時是知前此來通中國固已有人矣又昌黎集有赤藤杖詩云世傳滇神出水獻赤龍防須血淋漓又云羲和操火鞭暝到西極睡所遺與予所見亦相近但云出自滇南亦不必產於絕域也存之俟考

萬曆二十六年呂宋市舶至嶴嶴人拒之不得入二十九年紅毛鬼國駕大舶至嶴嶴人又拒之番彞譯言但求通貢不敢爲惡臺司怪其無表不納逡巡竟去歸途爲滿剌伽國遮殺殆盡今臺灣相傳爲紅毛地云

唐始置市舶使以嶺南使臣兼領之設市區以居番人番舶最大者爲獨檣舶能載一千婆蘭【蕃人謂二百斤爲一婆蘭】開元中用番人言欲通獅子國監察禦史楊範臣以爲市舶與商賈爭利非王者之體上引咎罷之元和貞元中番人數不靖討平之節度使王處休令市舶之外一無所取嘗表奏曰海門之外隠若敵國資忠履信貽厥將來時稱得體宋開寶四年置市舶司於廣州熙寜中罷明杭二市舶司皆廣州大觀中復舊建炎元年禁買篤耨香瑪瑙貓兒眼諸無用物惟取象犀可充帶飾者乾道初置提舉官元罷之禁勿開明初復設凡東洋交市多用絲紵回易鶴頂等物西洋交市多用川廣貨回易胡椒等物沈香有黃沈烏角沈至貴有蠟沈惟奇南木乃沈之生結者犀角有烏犀花犀通天犀至貴有復通犀洪武二年初置市舶提舉司設署廣州城外一里卽宋市舶亭海山樓故址也永樂間遣內臣鎭守領市舶事尋於廣州蜆子步創室一百二十間以處番人提舉司正徳中佛朗機國稱朝貢闌入東莞南頭樹柵以居炮聲轟烈震駴遠邇多爲不法甚至掠十歳以下兒烹食之姦民因爲誘販每口得金錢五十枚有司廉得以聞發兵逐捕戮其渠魁亞三餘猶狡抗數用銃敗我軍或獻計募善泅者伏水鑿沈其船始敗遁去佛朗機炮自是始入中國是年有詔絕番舶而粵市蕭然無復舊觀兩廣巡撫林富奏曰按祖訓安南眞臘占城蘇門答剌西洋哇彭亨白花三佛齊渤泥諸國俱許朝貢佛朗機本不載祖訓布政使吳廷舉誤許其貢致有驚侮誠爲失考成憲乃因此盡絕諸番舶不幾因噎廢食乎以臣度之番舶通時抽觧可供禦用存庫可佐軍餉小民持一錢之貨卽得握椒展轉貿易可以自肥廣東舊稱富庶良以此耳因民所利而利之誠與尋常言利者不同至於內外之防但須嚴勑津戌有祖訓不載之國而妄冒貢舶者立驅出境自不致意外之虞矣疏入報可於是番舶復通

國朝不設市舶提舉兼領於鹽課提舉司禁海並罷復通後令番舶駐前山寨陸運貨物至香山令藩幕一員監之今遣部屬董其事

黃梁都長百里廣八十里周四百里由香山小河五十里至海崖渡海二十里抵島岸其村落有東澳村大幹霧村小幹霧村南山村南門村大赤坎村小赤坎村山蕉園油麻埔斗門村小濠湧村大瀝岐村三洲村葵村沙江村山底村大濠浦村荔枝山泥灣村龍潭村南禪佛村湴湧村黃泥塘村黃楊山諸處黃楊山卽鄧光薦攜家隱居地也光薦廬陵人至此遇宼妻子十二口俱焚死復走之烏巖山與文信國同舟倡和光薦有題崖石詩久之成東海集信國爲之序三洲山去烏巖二十里三並立海中亦名大圜山赤坎岡卽在黃楊山之陽相傳爲張世傑葬處詳辧於海陵島條中萬曆五年日本薩子馬島賊舟二十餘宼溫州舟壊倭帥丹俄率四十餘人犯大鵬副使孫光祖參將胡震躡之九洲洋賊窘急登黃楊山官兵逐之殲焉

大橫琴長五十里廣三十里小橫琴長三十里廣二十餘里有橫琴村井澳井澳卽宋史所稱端宗舟過此遇風幾敗者也傍有湖居裏宋世沙湧人馬南寶居之端宗至獻粟千石召拜工部侍景炎二年十一月以其家爲行宮南寶極力營防旣而帝之碙州尋崩還殯南寶家後於崖山宋亡南寶悲不自勝作詩有目擊崖山天地攺寸心難與夜潮消之句後訛傳帝昺在占城紏眾往迎被執不屈死明黃瑜井澳詩云江南破白雁過更無一寸土可坐自閩入廣隨波流流氛暗天天亦愁黃蘆埋岸風颼颼上有深井澳下有仙女澳漁舟不到禦舟到風吹禦舟力排奡嗟嗟悲哉誰與告江南破白雁過宋末童謡也三竈島長七十里廣五十里烏沙海滙其東林木蔥蒨中有三石如竈故名其聚落有大索村春花園茅田村魚弄村艸塘村聖堂村上表村下表村斤竹園神前村銀坑村望下村占浦村島中春花園諸處腴田三百頃宋時在黃字上下圍元時海宼劉進據之洪武初屬黃梁籍居民吳進添通番爲亂二十六年都指揮花茂奏討平之遷其民除其稅虛其地屯千人守之正徳中南海勢家借新防虛稅影占此土招畬蠻盜耕漸以成熟自是島民相與攘奪數更其主知縣鄧遷淸丈入官收其租貯倉備賑後因軍餉不敷變賣以充而田仍歸民矣其旁復有松柏峽白蕉山大托山蜘蛛洲坦洲諸小島

沙尾北山長一百里廣九十里

旗纛澳長九十里廣四十里

九洲洋九山星列在嶴門東北雞拍村在其西髙欄在縣西南海程一百十里長四十五里廣三十五里黃角在縣東北八十里屬虎門汛長一百二十里廣八十里

雞拍村恭常都有銀湧角宋世產銀屬廣州宜祿塲大觀中廣東廉訪使黃烈奏言礦內黃脈微甚而浮沈之人以納官爲名發毀民田非法詔罷之嚴禁私開三百年無敢動正徳中姦民揑防采煎遂成礦盜閭裏爲墟

象角頭海在伶仃洋西二十里西接鱘鰉北連大欖石岐海中有浮虛山與波上下在縣北七十里

三月丁酉朔行一百八十里泊順徳

順徳在香山之北少西亦四面通潮元年不遷三年續遷豁田地一千二百二十一頃有奇【遷界村名不述】今從順徳營撥守仰船岡諸汛【仰船岡千總一兵三十五名馬寜汛千總一兵三十五名白藤二十七名橫流把總一兵三十五名大黃防三十二名小黃防三十二名龍灣遊擊一千總一兵一百七十名】候閱定

順徳縣本南海之東埇馬寜西淋三都地正統十四年鶴衝堡賊黃蕭養作亂討平之景泰三年析而置縣治大良堡

呂嘉拒漢築石罋金斗二城金斗卽香山地順徳城南七里有石湧村蓋越人謂罋曰湧也近縣諸村更有西湧湧口之名疑皆從此推

碧鑑海源出粵江其色澄碧可鑑人形縣北三十里曰三曹海又十里曰庚流海以水向庚流故名縣西二十里曰錦裏海又八十里曰洪蒙海皆小川也縣北四十五里曰疊石海在桂林堡東接新防西南七十里曰石頭海西通香山皆自北而南注於大海仰船海在縣西南七十里出三瀝海西通香山

戊戌次廣州登粵王臺

庚子拜冬官命卽驛庭望闕謝恩

辛丑謁南海神廟次於野

廣州有重海在南海番禺之境者內海也元年不遷三年番禺縣續遷田地六百七十四頃有奇【遷界村名不述南海縣亦有遷閱時已復不贅】按吳越春秋闔廬子孫避越嶺外築南武城其後楚滅越越王子孫自臯鄕入始興令越人公師隅修吳故城居之卽今郡城是也通歷周夷王八年楚子熊渠伐揚越自是南海事楚有楚庭亦如尉陀有朝漢臺也其後越人爲楚所逼竄走叢薄而裴淵廣州記云戰國楚相髙固時有五羊萃於庭則遂爲楚有矣秦以任囂爲南越尉立南海郡初居瀧口西岸俗名萬人城旣乃入治番山隅因楚庭之舊又以舊有五羊銜谷之祥增築南武城號五羊城尉陀代囂益廣之故今又謂趙佗城漢武帝元鼎五年平南越號故城爲越城建安末吳步隲爲廣州刺史以越城就圯乃廓其北面番山爲番禺城二十二年遷州治於此隋開皇十年析置南海縣治城北芝蘭湖今禺山卽在城內東南隅迆邐而北卽番山也三山連屬如長城南漢劉防以南城尙隘始鑿平禺山以益之就番山積石爲朝元洞復以沈香爲臺觀於禺山上宋寜間經略使程師孟增築西城嘉定三年經略使陳峴復於城南築雁翅城以衞民居洪武十三年永嘉侯朱亮祖請連三城爲一辟東北山麓以廣之周三千七百九十六丈而規模大備矣其城形如覆鐘北枕髙山如鐘紐卽粵王臺也登之可盡一城之勝東西南三面浚也長二千三百五十六丈獨缺北面宋世嘗於東西置堰瀦水以限北城之址成化間巡撫陳濂議鑿北山溝通之慮傷龍脈不果行郡城三面皆江南距大海東江在城東南二十五里自博羅西流西江在城西北五十里源自牂牁合漓江過肇慶而東北江卽湞武二水過臨武合於西江三江並會於城南海中東海之潮由佛堂門入惠州界歷甲子虎頭以逹東莞之斜西海南入大洋分其餘波注郡南今去城百里至古斗村浩渺無際卽諸江會處也有石如珠屹立波心曰海珠石南漢創慈度寺於其上又東過瀝滘逹於蜆江滙於南海廟前海隅出日水中見之有浴日亭是謂波羅江又合諸水入於南海

南海廟創自隋時唐天寶間始封廣利王元和十二年韓愈撰廣利王廟碑文廣州刺史孔戣立宋康定二年加號洪聖有玉簡玉硯象鞭石硯制作精巧又宋眞宗賜玉帶及番國金書表龍牙火浣布各一藏於市舶庫至和元年加王冕九旒犀簪導靑纊充耳靑衣五章朱裳四章革帶鉤防綪紱素帶大帶錦綬履韈並內出花九株袿防簪防署曰賜明順夫人元時賜銀盒金旛今俱不存配以六侯曰助利侯逹奚司空也曰助威侯社公司空也曰濟應侯巡海曹將軍也曰順應侯巡海提使曰輔靈侯王長世子也曰贊寜侯王次子也洪武三年額封南海之神盡除諸王侯封號因屢著靈異復賜金盒黃旛以答神貺嘉靖初按察副使徐文溥始撤夫人像而鄕民猶崇信如故云廟在城南八十里本非海島然陸行必逾斗嶺仄徑不若一帆之便而唐時刺史往往觀望怖悸以疾爲觧委其事於副至以孔公親祀爲僅事是不可曉廟庭有兩波羅樹爲廟與江所得名其旁有扶胥鎭卽韓碑所謂扶胥之口黃木之灣也浮丘山在城西四里先在水中若浮四面篙防宛然宋初有陳崇藝者年百十二歳自言兒時見山根船數千今去海已四五里番禺雜記浮丘山下有珊瑚井相傳海神嘗獻珊瑚於此又三里爲荔枝灣舊圖經云廣四十里袤五十里劉鋹建昌華苑於其上又十里爲花田彌望皆種素馨花南徵錄云劉王宮人死葬於是至今花香特甚他處丹鉛余錄載陸賈南中行紀雲南中諸花惟素馨花香特酷烈彼中女子以防絲穿花心繞髻爲飾梁章隱詠素馨花詩云細花穿弱縷盤向緑雲鬟用陸語也花繞髻之飾至今猶然謂之花梳

海目山在城西南一百四十里海中並列兩其形如目故名有芳秀臺龜石臺諸勝

暹羅貢使坤匣拍紗來謁列貢舶數以上具言船名烏頭夾板舵正貢船長九丈九尺中廣二丈五尺三寸深一丈五尺四寸頭廣八尺尾廣一丈四尺桅名打馬樹大者長七丈五寸圍九尺次長五丈九尺五寸圍七尺象船長八丈二尺四寸中廣一丈八尺深一丈四尺頭濶四尺八寸尾濶一丈大桅長六丈六尺圍五尺五寸次桅長五丈三尺八寸圍四尺正船空時食水七尺裝載食水一丈一尺五寸象船空時食水五尺裝載食水一丈二寸以康熙二十二年五月初二日發本國正船於閏六月二十日抵虎門象船於六月初十日自廣南外邏失風漂至廈門九月二十一日始至虎門按暹羅國故爲暹國及羅斛二國地在占城極南隋大業間屯田主事常駿至其地有地名吉赤土遂訛傳爲赤眉遺種元至正間暹降於羅斛始合爲一國明洪武初國王參烈昭昆牙遣使入貢永樂間與其旁國滿剌伽相讐殺成祖詔諭王曰比者滿剌伽國王亦思罕答兒沙嗣立能繼乃父之志躬率妻子詣闕朝貢其事大之誠與王無異然聞王欲加之兵夫兵者凶器好兵非仁者之心況滿剌伽旣已內屬卽爲朝廷之臣不先申愬而輙加之兵是不有朝廷矣王宜深思輯睦鄰國並受其福豈有窮哉暹羅王得詔悔禍息兵終明之世朝貢不絕在

國朝尢爲防順康二年六年十年皆常入貢其貢品以龍涎香爲上在彼國毎兩直金錢十二枚每貢不過一斤又有金銀香樹膠香羅斛香碗石犀角象牙翠毛龜筒六足龜鮫綃布紅撒哈剌布紅地絞節智布人像花紋布乍連花布蔥白暗花布之屬龍涎香出蘇門答剌國有龍涎嶼獨峙南巫裏洋毎至春間羣龍交戱遺涎石上國人駕獨木槎取之遇風則下海一手攀槎一手撶水以至岸其涎初若脂膠黒黃色久乃凝結或從魚腹剚得之有大如斗者遊宦紀聞雲海傍人伺艸上有云卽知有龍睡守之至散卽知龍去矣得其眞者和香焚之翠煙浮空結而不散有三種一曰汛水輕浮水靣善泅者掠取之一曰滲沙雜和沙中一曰魚食則從魚糞得之是又謂隨處可得不必蘇門之嶼也嘗閱雜華疏鈔及西域記西土諸香有旃檀薫陸兜樓婆畢力迦之屬以牛頭爲第一此香因龍鬭而生蓋梵語謂交合爲鬭今黎人猶呼雌雄兩雞爲一鬭也龍涎當卽龍漦耳嘉靖三十四年司禮監奉中防訪買龍涎香爲醮壇之用毎斤給價一千二百兩徧購之番舶僅得十一兩益以廣獄死囚馬那別所獻及密地山彞所采始滿一斤官司按驗其中有褐黒色者有褐白色者多用贗物和其難得如此南宋人多作詞詠之王沂孫云孤嶠蟠煙層濤蛻月驪宮夜采鉛水李彭老云波浮海泳誰喚覺鮫人春睡呂同老云剪碎腥云杵勻枯沫皆善冩實事唐藝孫雲海蜃樓髙仙娥鈿小縹緲結成心字則又言煙縷之異要之珍賞非一世也自蘇門答剌順風十二晝夜至錫蘭山國隋常駿至林邑極西望見焉番語謂髙山爲錫蘭因名有翠藍嶼在龍涎嶼之西北相傳釋迦如來佛迹猶存永樂七年太監鄭和至其地王不恭和潛師襲破其國擄其王以歸至京師赦之遣還更擇國中賢者爲王錫蘭之南界爲別羅裏自別羅裏西南行七晝夜爲澑山洋國又十晝夜爲古裏國又二十晝夜爲卜剌哇國與柯枝小葛蘭接自小葛蘭二十晝夜爲木骨都束國自古裏行十晝夜至忽魯謀斯國又二十晝夜至剌撒國又二十晝夜至阿丹國又自忽魯謨斯行四十晝夜至天方國西洋盡處矣永樂間所見西南諸國如此

壬寅行百里止東莞

癸卯行三十里至石角捨巨艦易邏海小艓出海口行二十七里至鎭口又十里至虎門寨登最髙山巓望大虎小虎山三門橫當炮臺及南沙海南柵寜洲等島決眥可盡三門在寨南二里又南五里爲寜州島南山炮臺在寨西七里又一里爲橫當臺又西二里爲南沙又西十里爲蕉門又西二里爲黃角左汛又西五里爲黃角右汛香山所轄也南柵鄕在寨東僅隔一水又東五里爲上角村又東三十里爲碧頭鄕而茅洲墟鹽塲在寨之東南四十里皆接新安境是日仍返東莞

元年畫界自小虎山歷大虎山虎門寨等境【缺口鎭蟻公山白沙大山大嶺山】至三角山爲東莞邊邊界以外距海三十五里者新村柏樹矮岡三十里者白泥坑田心寨龍眼北柵圍大寜墟溪岡大坑鐘屋地羊灣尾懷徳長坑獨樹二十八里者河潭岡二十六里者田尾二十五里者鐘屋圍橫樹頭二十二里者大寜西坑二十里者社岡增田十五里者宮湧新地十里者壆尾濶澳餘九里至一二里江門等【石岐村竹洲金洲角嘴崖小防壆頭側岡尾上角白石凹白石下路沙頭烏沙白石沙上沙大井上僅咸西蕭邊湧頭田寨】及海島寜洲海南柵俱移並續遷共豁田地八百三十六頃有奇於虎門諸汛因界設守展界稍復今從虎門營撥守石子頭諸汛【石子頭把總一兵一百七名麻湧口把總一兵一百二十四名到�四十名大湧口七十名鎭口把總一兵九十七名三門臺二十八名南山臺把總一兵三十一名橫當臺把總一兵一百名黃角把總一兵七十名】候閱定

晉咸和元年置東官郡領九縣首寶安卽治所也在今縣南二百里隋開皇間廢爲縣唐至徳二年攺名東莞移治倒埔卽今縣治也其寶安舊基洪武二十七年攺爲東莞所命千戶洪皓開築城五百五十二丈萬曆初卽所城梢擴之置縣治名新安沿寶安之名也其地土名石子岡亦名城子岡以平曠如城故其傍有石鼓紋如龍鱗鳴則兵起盧循入宼時嘗有聲今戍地有石子頭倒塭皆相近地莞艸名如蘭可以編席

大嶺山在縣西南二十里奇特聳峭下視羣山如蟻垤瀑布水出其陽紫霞泉出其陰相傳宋世有道人崔羽號紫霞君遊羅浮至此鑿井得泉云

三門海在縣西南六十里因海中有大小虎山分水爲三故名潮水至此分爲三已復合而爲一名大步海珠生其中曰媚珠池

虎頭門寨海島也縱十二里橫五里周十二里宋景炎二年張世傑奉帝舟次於秀山卽此又西南八十里大海中有梅蔚山景炎二年正月帝舟次於梅蔚卽此按是年二月帝舟移古塔十二月自秀山移井澳又次謝女峽劉深追之七星洋井澳在橫琴島籌海圖編有仙女峽九星洋在零丁洋西三角山一名蓮花九峻聳狀如蓮花上有池池中石與蠣房相融結蓋湧於海也

武山在大海中潮汐消長於此可辧宋余襄公靖紀行雲凡月加午位而潮平者朔在日中上在日入望在夜半上前爲晝潮以後爲夜潮凡月加子位而潮平者望在日中下在日出朔在夜半下前爲夜潮以後爲晝潮此南海之潮候也按潮汐天地之呼吸也當其日中而平也日出初生爲吸之始日入消盡爲呼之終當其夜半而平也日入始生爲吸之始日出消盡爲呼之終消生循環呼吸互根一日兩巡此南海之潮候也然亦有不同者雷州人言調黎之水一日一潮那黃之水一日兩潮至域外尢多異候占城外羅歷大佛靈至昆�山有七嶼七港號爲七門自朔至望潮水自東旋西旣望至晦潮水自西旋東眞臘之潮自官船口注大埔朔望並潮一上七日水長丈六七七日後日夜分爲兩潮水長一二尺是又不可觧明世於此設武山陸營與虎門水寨相應天啟三年總督王尊徳築城爲駐兵之所今不復設

缺口鎭白沙村皆巡檢司麻埇村一名中堡舊設中堂巡檢司

海南柵縱橫各八里周三十五里有南柵鄕南柵村西湧村畱亭步溪泥凹板頭村冬郁村湧口村南岸村新村南湧口村溪頭村對面岡永原村西安村東北村

寜洲鄕縱六里橫三里周二十里有東村西村溪螺後村坑塘村崩沙村

南沙縱十五里橫十里周六十里【村名疑混入海南柵】

甲辰復易舟行二十里次板土瀝

張正郎分閱新安新安城南水程二十里至伶仃山山外卽伶仃洋縣東一百六十里爲大鵬所其南靣有七娘山山外爲老大鵬卽濵大海所城東南有海口大舶可入其東北過西鄕嶺小貴嶺復有港口僅通小舟大奚山海島在邑南水程九十里【志稱二百里】佛堂門海島在邑東南水程一百五十里【志稱二百里】

元年畫界自三角山歷馬鞍山等境【源泉山河水口香櫞圍周家山田心圍涼水井羊蹄山更鼓山北竈山圍村上村新安縣崇鎭舗照穴巖白石山漢塘山龍灣山梅嶺村新英村赤尾村塘尾圍隔塘圍箝口山平輋山後梧桐山黎峒村梧桐山鹽田村梅沙山溪湧山下洞山湧浪山梅子林田頭山逕口山窯凹嶺】至大鵬所爲新安邊邊界以外距海二十五里洪田二十里嶺下鮎魚溪螺湖玉勒上寮白沙燕村十五里粉壁嶺龍躍頭谷丰嶺石岡田寮白水鄧家蓢十三里黎峒十二里上水十里半天云小坑上下屯門漢塘髙莆錦田丰園蓢阿媽田平山園山下村大井田心綱井石祖廟新橋丙岡及附海六七里至一二里河上鄕等【張屋村雞雉上下步赤尾隔田新英村江下谷田龍塘東山流塘防心臣田北竈山豬凹西鄕鰲灣固戍大坑村龍騎大對山橫岡大嶺下碧州屯村花山犬眠地鶴藪南蛇牛欄山西貢西洋尾王母澗沙岡下沙歐陽水背疊福關湖溪湧奇埇上下埇梅大灣鹽田麻雀嶺大步頭湴湧錠角村大梨園牛騎龍蛟塘大浪馬鞍山蠔湧天妃廟舊官富司衙前九龍古墐淺灣黃泥舗橫洲沙岡下村竹園官埇米步飯籮洲新田洲頭勒馬洲蛟洲白岡橋頭小橫岡石下新竈沙頭沙尾西湧榕樹角白石山禾蛉岡石園塘黃田茭塘福永司竈下嘴頭角歸徳塲白頭岡大步湧漁�大田茅州山茅州墟東煮舗潭頭港口上下山門上頭田莆尾黃松岡石岡溪頭沙浦劉岡湧頭塘周山碧頭村】曁佛堂門大奚山鵝公澳榕樹澳白沙澳雞棲澳南頭香港塘福梅窩石壁螺杯澳大澳沙螺灣諸海島皆移並續遷共豁田地一千三百五十九頃有奇於大鵬所置重兵又因界設守展界稍復今從新安營撥守碧頭諸汛【碧頭臺千總一兵四十五名佛子凹把總一兵五十九名南山臺千總一兵六十名九龍臺把總一兵七十三名】候閱定

佛堂門海中孤嶼也周圍百餘里潮自東洋大海溢而西行至獨鰲洋左入佛堂門右入急水門二門皆兩山峽峙而右水尢駛番舶得入左門者爲已去危而卽安故有佛堂之名自急水角逕官富塲又西南二百里曰合連海蓋合深澳桑洲零丁諸處之潮而防合於此故名又西南五十里卽虎頭門矣其地又有龍穴洲嘗有龍出沒其間故名每春波晴霽蜃气現爲樓臺城郭人物車馬之形上有三山石穴流泉舶商回國者必就汲於此又有合蘭洲與龍穴對峙上多蘭艸故名潮至此始合零丁洋卽文信國賦詩處桑洲之旁又有大王洲馬鞍洲陳璉詩云彌漫合蘭海南與滄溟通蜃气起鮫室珠光出龍宮

大奚山在合連海中俗曰大姨又有小姨山與俱峙中環三十六嶼周圍三百餘里居民以魚鹽爲生宋史慶元三年提舉鹽茶徐安國以捕私鹽致亂知廣州錢之望遣兵擊賊殲之遂墟其地後有萬姓者據之呼爲老萬山籌海圖編載其名明祁順有大奚山詩滄海波濤濶奚山島嶼多空中排玉筍鏡靣靑螺洞古云迷路巖深鳥占窩昔人屯戍處遺迹徧煙蘿

南頭戍地古在屯門鎭曹能始名勝志載紀事云東莞南頭城古之屯門鎭韓愈南遷詩雲乘潮破扶胥近岸指一髮屯門𨿽云髙亦應波浪沒卽此也今志城池條不復載籌海重編圖載屯門澳在海中屯門山今名杯渡山上有滴水巖虎跑井神僧傳云杯渡禪師不知姓名嘗乘木杯渡海因以爲號禪師入粵後又嘗至建業宿齊諧家宋元嘉三年九月死葬覆舟山至五年三月復詣諧所眾皆驚異尋復辭去云當詣交廣間云明嘉靖四十五年議設參將一員駐札南頭兼理惠潮萬曆四年題定止防廣州統兵二千餘艅艎八十艘常駐新安遇汛出海東自防寮港接碣石汛地西曆大鵬佛堂橫琴三竈至三角洲與廣海汛地相接廣海虎頭兩汛皆屬其節制又設中權二部水軍廣帥下駐三門與相防應議者曰日本諸島入宼多自閩趨廣柘林爲第一關宜會兵以扼之過此必越屯門雞棲佛堂門冷水角老萬山虎頭門諸處而南頭爲尢甚東莞有備則不得泊矣又西必歷峽門望門大小橫琴零丁洋仙女澳三竈山九星洋諸處而浪白澳爲尢甚香山有備則不得泊矣又西必歷崖門寨門海萬斛山�洲諸處而望峒澳爲尢甚廣海有備則不得泊矣此昔日備倭之說也

國朝厚集防兵於碣石虎門而南頭不復置戍焉大鵬所城四靣皆山洪武二十七年千戶張斌築周三百二十五丈雉堞一千一百門三康十六年八月颶風城樓雉堞皆傾知縣李可成修復自新安至大鵬沿海皆鹽田西鄕混州屯門爲尢多

梧桐山在邑東四十里多梧桐異卉

龍躍嶺在邑東南五十里

粵閩巡視紀略卷二﹤史部﹐傳記類﹐雜錄之屬﹐粵閩巡視紀略﹥

欽定四庫全書

粵閩巡視紀略卷三

工部尙書杜臻撰

乙巳登陸行六十里止平山驛

丙午行三十里至白雲又三里至橋嶺又三十里止鵞哺

惠州府屬縣九濱海者二曰歸善曰海丰元年畫界自大鵬所歷西鄕凹等境【山下村小桂村石灰山鱟殻逕仔山長山仔村金坑松園港淡水圍九里村長潭村龍古井村南前村烏棲塘村暖水湖村松山下村楊山村楊公逕陳田村澗背村白雲墟欄盤寨煙岡寨稔山墟飯羅岡大浦屯鐵湧墟溪背村官田村盤圓口黃浦墟】至防園村爲歸善邊邊界以外距海二十里者蒲田燕門舊村西村甘泉蕉坑防羅溪林坑十五里槁木洞後壠十三里蕉子坑十二里官埔十里貴到河潭赤沙防寮思鹽臺碧甲長子仔田寮鴉雀舗遊魚灣東坑水津園龍眼岡竹園墩山仔頭蕉子園上葵坑云嶺古埔輋及附海七八里至一二里潮陽村等【沙橋湖下湧頭峝仔香湧老鴉山土灣大墳陂官溪大康小逕太平嶺巖前白岡西鄕石井上角沙頭下湧郁頭山鹽竈山頭船凹中興宜富山小漠園欖湧林軍寮竹園埇元宵圍大嶺蒲萊郁南坑新村仔新尾石橋復興凹石頭嶺石陂坑小門寨小桂凹舊村髙埔沙凹嶺凹橫岡輋背洞內西湧港尾枯子蓢赤山白花尾蓮麻坑大蓢東坑解葵坑大水坑逕口大河渡鴨郁髙尾田坑松園村田寮夫子嶺古寮】俱移並續遷共豁田地八十頃有奇於平海置重兵盤圓口諸處因界設守展界稍復今從惠州營撥守諸汛【大鵬所守備一把總一兵三百名五通嶺五名鹽田防千總一兵三十名大梅沙五名少梅沙五名鴉梅山五名關湖把總一兵二十名西山五名水口五名黃坑五名老大鵬把總一兵三十名墪頭港十名白雲十一名稔山千總一兵三十五名平海所都司一守備一兵一百八十九名盤圓口千總一兵三十三名小漠五名】候閱定

過白鶴訪蘇文忠公軾宅遺址及丰湖諸勝

按軾紹聖元年以端明殿學士追一官落兩職知吳州行至當塗責授寜遠軍節度副使惠州安置以十月至惠寓居合江樓作詩雲海上蔥朧气佳哉二江合處朱樓開蓬萊方丈應不遠肯爲蘇子浮江來蓋樓爲一郡之勝西江龍江至此而合西流以出虎門也尋遷嘉祐寺明年復返始營白鶴居有詩云今年復東徙舊館聊自憇已買白鶴規作終老計長江在北戶雪浪舞階砌靑山滿墻頭防鬌幾云髻今已作道觀矣然詩中景物猶可想見觀有井亦蘇公鑿有待鑿平江百尺井要分淸暑一壺冰之句自注營白鶴居鑿井深四十尺而得泉云其旁有翟秀才林行婆居址翟秀才者名逄亨性至孝博洽羣書郡人號爲翟夫子林行婆卽與浮杯答語者見傳燈錄作淩行婆二人皆軾所甚重嘗有暮出詩雲林行婆家初閉戶翟夫子舎尙防關又有過西鄰翟秀才家詩云系悶豈無羅帶水割愁還有劍鋩山觀此則二人之襟抱亦可見矣去觀稍遠有香積寺軾所時遊嘗寫之白鶴故居圖中懸泉百仞三山繞之三山者大北山象頭山白水山也軾以爲羅浮之東麓有三山屏擁僧舎小一溪雷轉松陰涼之句丰湖去郡城八里橫槎水自北注之其間有潄玉灘翠洲明月灣雜花島陳偁領州事時所築軾尢賞愛嘗有新年詩雲海國空自暖春山無限淸冰煙紛瘴雨雪菌到江城更待輕雷發先催凍筍生豊湖有藤菜似可敵蒓自注云豊湖有胭脂藤味滑美蒓也軾侍妾朝云死遂之湖上今墓猶存旁有六如亭取云臨終時所誦梵偈云軾在惠又有憶舊詩云合浦買珠無復有當年笑我泣牛衣自注家白鶴下悼懷同安君故有牛衣之句蓋是時軾妻已先亡而貧困以爲不若漢王章得罪而妻子徙合浦反得致產百萬也再考白鶴之居以紹聖四年三月成四月責授瓊州別駕昌化軍安置拜命卽行得安居者僅七十二日焉紹興三年防賊周十隆陷州城盡燬官民廬舍獨防軾居致奠而去其見重如此平海所洪武二十七年指揮花茂築周五百二十丈雉堞二百八十

梅蟠者元豊八年舉進士多才博學授廸功鄕人人稱爲梅夫子今地名有大梅沙小梅沙或其後人所居也唐庚有贈梅夫子采藥行

飯籮岡洪武間設內外管理巡檢司後移黃浦墟碧甲山亦有巡檢司後移淡水墟

船澳文信國移軍表求入朝處

丁未行四十里過羊蹄嶺仄徑斗絕險過大庾約十里而得平壌又八十里止海丰

戊申行四十里過白沙又四十里次東海滘驛

己酉行七十里至燈籠山又五十里止碣石衞總兵陳耀率甲士千人來迎遂登山以望羣山趨拱盡於海隅諸島環之眞要區也

元年畫界自雙園村歷琵琶寨等境【窩舗村圓墩圍南門江村田寮下村羊蹄嶺鮜門港南門山渡頭陂靑艸頭東鄕西洋舗丁張龍鄕黃嶼鄕大徳鄕埕前鄕長福橋寮口鄕後湖鄕佛山鄕南埕鄕烏坎村南竈碣石衞上林鄕海峽北輋大蘇寮鹿欄上峝沙尾洲仔華埔溪上寮文昌鄕大寨後窟烏頭圍赤企仔下寮鄕東樟鄕前詹鄕】至靖海所爲海丰邊邊界以外距海三十里三興寨牛扼寨海山港十里水尾寨東寨水尾上村圓墩寨汲水門寨出水村及附海五六里至一里黃家村等【新寨駱坑寨新西寨淤牛坑大坑寨牛朗寨新逕寨莆嶺上罟寮中罟寮下罟寮】俱移並續遷共豁田地三千二百四十頃有奇因界設守展界稍復今從碣石營撥守諸汛【小漠港十名鮜門港把總一兵五十名謝道山十五名梅隴坡千總一兵五十名靑艸頭西防十名靑艸頭東臺把總一兵二十五名長沙臺十名馬鬃山十名下寨守備一兵二百五十一名扁湧湖把總一兵三十名大防山兵十名防勝所遊擊一千總一兵二百五十五名白沙湖把總一兵五十名娘巖山五名大魔山五名大徳港西臺兵二十名大徳港東臺把總一兵三十名南海下灣五名南海上灣五名烏港西臺千總一兵五十名湖東澳東臺千總一兵三十名海甲山五名甲子港把總一兵二十名蘇公澳五名圭湖墪五名烏墪港東臺千總一兵一百名小城汛三十名觀音堂五名﨑石港三十名田尾寨把總一兵一百名滴水墪五名三洲墪五名湖東港西臺把總一兵一百名】閱定

五坡嶺在縣北二里宋景炎戊寅文信國自潮陽走海丰至此方作食爲元千戶王惟義所獲正徳丙子提學副使章拯於其地建表忠祠祀信國以鄒防陳龍復劉子俊杜滸蕭明哲張唐熊桂林奇吳希奭陳子全徐榛蕭資從祀皆行府僚屬也

碣石衛城在縣東一百二十里孤懸海表城西南五里卽大海洪武二十七年指揮花茂建周一千一百二十丈雉堞二千二百六十二敵樓四樓下辟門康八年重築城外有旗山山狀如旗半枕海上西南彞入貢望此爲表識下有桂林書院故爲永興寺廢而攺作

海丰所在縣署

防勝所海島也在縣南八十里土名石獅頭施公寮諸村稅二頃有奇城去海二里洪武二十八年千戶良築周四百七十二丈雉堞九百四十敵樓四樓下辟門

甲子門所在縣東二百五十里洪武間千戶盛玉築城周五百九十丈雉堞一千一百八十敵樓四樓下辟門城西有西書院提學魏校毀西寺攺建城下有甲子門水兩山夾石港北接大陂溪龍江諸水入於海海口有大石壁立上下各刻六十甲子字故名其傍有奇石十八人呼爲十八學士石宋景炎丁亥端宗自閩航海駐此舊有巡檢司在石帆都長沙海口在金錫都一名麗江合大液小液龍津赤岸諸水入於海有大金籠山雄踞海口宋端宗嘗攺名金龍

謝道山在縣南二十里志作射道大魔山誌作大磨娘巖志作娘岡

梅隴海島土名燕洲蚊寮新圍王公諸村稅十三頃有奇

下馬頭有城周一里近扁湧湖去縣五十里其海島土名南湖東坑門烏岸汕頭浪湧諸村稅二頃有奇又東海島土名蛋家宮坭坦浩洋諸村稅二頃有奇

大防山土名黃厝寮稅十頃有奇

大徳土名南海諸村稅四頃有奇

烏海島土名深田湖沙墩諸村稅三頃有奇三洲湖東港海島土名湖東海仔等村稅二頃有奇甲子門東有海島土名深澳諸村稅約一頃以上諸島俱有陸路可通

鮜門港口廣可半里去縣六十里

大徳港口廣可半里去縣一百一十里

異物志南海多鯨鯢伐林邑時得鯨頭於海嶼如數百斛圌頂上一孔大如甕俗以爲珠穴又有瓌雷魚大一丈生子朝出食暮宿母腹入從臍中出從口中腹有二洞貯水養子一洞容二子又有防魚南越謂之狼藉魚長二丈觜長六尺廣三寸左右生齒如鋸又有黃雀魚毎八月化爲黃雀十月入海爲魚

己酉行七十里至長靑寨又四十里至龍江堡又四十里止惠來所過村落炷香結綺迎導甚盛

潮屬九邑附海者五惠來其西境也稍東爲潮陽而揭陽在其內其東偏之地牙錯潮澄間者亦遷又東爲澄海郡治在其內去海稍遠故附郭之海陽無遷又東爲饒平過分水關卽閩界矣兀年畫界自靖海所歷洪橋小黃岡田心寨至神仙寨爲惠來邊邊界以外附海八里至一里湖邊鄕等【後衡寨前林村西莊村菓山鄕下後陳村驛後鄕後湖寮石塘驛東湖鄕蓋洋寨】皆移並續遷共豁田地八百三十七頃有奇於靖海所諸處因界設守展界稍復今從惠來營撥守諸汛【湖仔墩五名神泉港東臺把總一兵二十名神泉司把總一兵一百九名澳角山五名溪東山五名茭梭山五名沿錫山五名東山五名後池山五名湖口港五名大架山五名石牌澳十名靖海港東防千總一兵二十名靖海所把總一兵一百四十二名後表山五名小黃岡寨把總一兵九十名茆洋五名】閱定

邑設於嘉靖四年先爲潮陽縣之惠來諸者以去邑治逺甚吏不能理遂於其地設縣割海丰之龍溪諸都以益之治羊尾

金剛髻山去縣七十里尖秀防漁舟歸海上視以爲凖

靖海所城在大坭者洪武二十七年百戶董聚建周五百五十丈舊潮陽嘉靖三十二年攺惠來久廢址存

神泉港在縣南十里昌山之陽中有大石潮沒而汐見人謂之石龜舊設神泉巡檢司因苦海寇官兵寄寓他所民居蕩析嘉靖三十三年分巡道尢瑛令知縣林春秀築城周三百丈曰神泉澳城今廢又南四十里有赤沙澳沙堤可蔽海濤海艚多泊於此

庚戌行七十里至武寜驛又二十里至小黃岡又三十里渡練江海口過海門所又二十里次潮陽

辛亥行三十里至逹壕海島登最髙陟峻阪五里許始至極巓一望大海浩汗無際諸洲島演漾其中更有遠如簪如髻乍明乍滅於重山之外卽南澳諸山也欲仍返潮陽宿會大雨止桑田

元年畫界自神仙寨歷古埕村等境【海門所桑田山虎頭山祿景山石井寨】至洪岡山爲潮陽邊邊界以外附海四里至一里鳯山上下寨等【西蘆寨祿景舗赤水寨竹林寨海田寨華陽寨桑田寨】及逹壕埠海島俱移並續遷共豁田地七百六十頃有奇於海門所置重兵因界設守展界稍復今從靖海營撥守錢澳諸汛【河背炮臺千總一兵三十二名猷灣炮臺把總一兵三十四名錢澳五名岡頭五名】又從潮陽營撥守徑門諸汛【徑門五名徑門口五名東山口五名後溪十名蛋家宮五名糞箕灣五名華陽臺二十名石井千總一兵八十名門辟臺三十名南炮臺四十名河溪口十名桑田堡把總一兵四十九名竹林二十名】又從逹壕營撥守二汛【河渡門四十名磊石門四十名】候閱定

自洪岡歷深埔山至鄒堂山爲揭陽邊邊界以外附海八里至三里雙港等【土尾鄕大蓮鄕石港鄕靑防鄕大寮鄕塔岡鄕鐵塲鄕後田鄕仙埔鄕楓鄕鄒堂鄕】俱移並續遷共豁田地八十六頃有奇於舗前河置重兵因界設守展界稍復今從潮州營撥守諸汛【北炮臺把總一兵五十名靑防把總一兵五十名】閱定

水經注員水又東南一千五百里入南海東歷揭陽縣王莽之南海亭也今縣西北有揭嶺意爲漢舊治晉義間分揭陽立潮陽治臨昆山韓文公爲刺史遷治棉陽卽今所也揭陽至晉時已省宋復立於玉窖山

海門所洪武二十四年設二十七年百戶蔡春遷今所更名海門旁有錢澳山石壁鐫蓮花三大字萬曆六年遊擊金丹於此設蓮花營駐水軍以防宼逹壕埠海島也籌海圖作逹頭埔在潮陽澄海之間西與潮陽之招寜巡司招收塲諸境相接止隔一河其河之南口曰河渡門北口曰磊石門兩口俱陿止容一海艚入去潮陽邑治三十里周六十里有赤岡寨靑林寨【籌海重編作靑藍寨】下尾寨圓山尾渡頭鄕白沙溪頭杉寨下穢茂洲西墩割頭沙浦松子山湖仔割洲澳頭諸村民稅八十七頃萬曆間海宼林道幹營巢於此名曰華羙遷界時棄不設守有海宼丘鳯者據之十九年討平始設重鎭焉

大忠祠在潮陽東雙忠廟之左祀文信國章熙記曰公屯潮陽時有盜陳懿劉興數叛附爲害公誅興攻走懿則潮陽實公惠徳一宜祀公謁雙忠廟作沁園春詞悲歌激烈則東山乃公忼慨矢志之所二宜祀公由潮陽西奔五坡嶺被執復返潮陽見張洪範秉義不屈則潮陽爲公窮阨仗節之地三宜祀治丙辰邑令姜森復建雙忠廟祀唐張許二公亦曰靈威廟始於寜間有軍校鐘英奉遣入京道經睢陽夢神告以遺像處命持歸立廟於東山覺而求之寢殿後果得銅像十二銅輥二遂持以歸言於有司而立廟焉天順間嶺宼薄城望見空中車旗憚不敢逼後又有漳宼尋破滅捕得生口自言若有物禁其手握兵不能動屢著靈異廟貎日新

壬子行一百十里次潮州府登東山謁韓文公祠海陽縣元年無遷三年續遷豁田地二百七十八頃零【村名不錄】

文公祠在縣治東山上卽名韓山頂有三形如筆牀韓文公守潮嘗於此作亭曰東山亭後人因名之曰侍郎亭而作祠於其旁有文公手植橡木二本號爲韓木郡人以其花之多少卜科第之盛衰竹坡詩話載宋學士王大寶贊並序略曰亭隅有木虯榦鱗文葉長而傍稜相傳爲文公所植人無識其名故曰韓木舊株旣老更蕃滋移植輙死遇春作華或紅或白簇簇附枝如桃狀而小贊曰召公之棠孔明之柏旣詠勿剪且歌愛惜瞻彼韓木是封是沃匪木之凟徳化惟服宋陳堯佐劉允楊萬里皆有詩

韓江在韓山下源出汀贑防於三河合產溪九河鳯水過鳯棲峽經鱷溪至於江經老鸛洲分流爲三入海江繞郡東門外有湘子橋過橋卽韓山也東湖又在韓山之後按憲宗元和十四年迎佛骨入禁中公上表極諫帝大怒將抵以死裴度崔羣力救得貶潮州刺史明年三月至潮七月羣臣上尊號大赦十月準例量移袁州首尾在潮七月耳今潮人家戶誦皆文公之教盛徳入人之深如此

鱷溪一名惡溪有鱷魚四足黃身修尾其形如鼉似龍無角似蛇有足口森鋸齒其運尾猶象之運鼻尾有三鉤極利遇人畜以尾防而食之生卵甚多或爲魚鼉之屬文公知潮州以一羊一豚投谿水爲文告之是夕暴風震雷起谿中數日水盡涸魚徙六十里宋咸平間陳堯佐通判潮州有硫黃張氏子與其母共濯於谿濵鱷掉尾鉤子去母號呼求救已不能及堯佐勑二吏操网捕之吏投网得鱷重不能舉更集百夫曳而出之箝其喙械其足車載而斮之於市鱷患遂息堯佐作戮鱷魚文世亦傳之此如禱蝗捕蝗各以誠感不必一術也

文公在潮嘗與僧大顚遊處顚生而神異齠齔時依止慧照元和間得法希遷歸立禪院於潮陽之靈山出入猛虎隨行手植荔枝千餘株以銅壺灌之皆徧文公與孟簡尙書書云有一老僧號大顚頗聰明識道理故自山召至州畱十餘日因與往來後愈以祭神至海上遂造其廬及去畱衣服與別長慶中顚示寂或啟其墖惟見一鏡外集又載公與大顚三書舊本無之至宋元祐七年始出注云唐元和十四年刻於靈山歐陽公集古錄收之而蘇子辧其非是朱文公又篤信之而黃東發以爲不然近世予同裏蔣之翹辧之曰按書末題云吏部侍郎潮州刺史公以刑部侍郎貶召還久之乃遷吏部不應此時卽稱吏部定系僞作予謂三書爲僧家所藏蓋刻於公去潮之後僧家無識紀遺書之歳而署後日之官遂若可疑實無足怪也三書文筆絕髙簡當以朱子之言爲正靈山去潮陽邑治二十五里有卓錫泉及大顚禪院至今猶存公有左遷至藍關示侄孫湘詩云一封朝奏九重天夕貶潮陽路八千欲爲聖明除獘事肯將衰朽惜殘年雲橫秦嶺家何在雪擁藍關馬不前知汝遠來應有意好收吾骨瘴江邊靑瑣髙議載湘字淸夫公之侄也有道術能頃刻禁花使開一日戱於公前聚土覆以盆舉之得碧牡丹二朶葉有小金字卽雲橫二語也公不解所謂後以謫行始悟前語遂足成此篇酉陽雜組亦云按史公從子老成乃兄弇之子老成生子二長湘字北渚登進士第爲大理丞次滂未仕而卒集中明云侄孫而訛以爲侄況湘登第在長慶癸卯後公遷謫四年豈旣學仙而復入仕乎至花中顯字之說鄙俚荒誕益不足言矣惟公又有曾口示湘詩而曾口在今曾城縣則湘之從行入粵甚明藍關舊注以爲峣關蓋卽杜甫詩所謂藍田關也公赴謫諸詩自道傍堠以下前後次序班班可考其云知汝遠來蓋公先行而湘復自後追及也今惠潮之間有藍關往來題詠甚多乃襲詩中語而爲之者尢足一噱黃佐粵志止載湘子橋之名而藍關及湘子學仙事皆不錄甚是

公瀧吏詩云州南數十里有海無天地颶風有時作軒簸眞差事贈元十八詩云峽山逄風雷電助撞捽蓋粵人多苦颶風也作時無物不摧謂之鐵颶土人多作地室以備颶每將至天腳有暈如半虹粵人謂之破亦謂之颶母子瞻颶賦所謂斷霓飲海而北指赤云夾日以南翔者是也旣見此徵則天地攺色海水自鳴禽鳥啾沸畜產犇駭土人倉皇徙炊器及薪米食物挈家走入穴中聚首屏息不敢出气居久之而颶乃作但聞木石器物相撞擊於空中聲如雷礟蓋其所居室及室中所有大率毀敗矣颶初起嘗於東北旣乃極於西南謂之蕩西亦謂之廻南三晝夜乃已穴中人度颶且已乃敢緣梯徐上探首出穴外察颶果息始復出治室屋以居焉子瞻賦云夜拊榻以九徙晝命龜而三卜又云理艸木之旣偃葺軒楹之已折情景亦略相似也字書從風從具謂具八面之風今粵人讀如貝音

公南食詩鱟實如惠文骨眼相負行蠔相粘爲山十百各自生蒲魚尾如蛇口眼不相營蛤卽是蝦蟆同實浪異名章舉馬甲柱鬭以怪自呈山海經鱟形如惠文惠文法冠也舊說鱟眼在背骨宜作背按爾雅翼云鱟背有骨長七八寸如石珊瑚則作骨亦可鱟殻甚堅可爲冠亦可屈爲杓尾可爲小如意燒其脂可以集防性畏蚉螫之立死暴日中不死隙光射之立死蠔卽牡蠣初生如拳漸長至一二丈巉巖如山毎孔有肉潮至孔開吸小虫食之粵人多用其殻以壘墻蒲魚一名魚粵人多食石蛤一名山雞味甚美然退之又有寄柳州食蝦蟇詩云予初不下防近亦能稍稍似不無小異耳章舉有八腳形如烏賊而大亦曰章魚粵人用姜酢煠食味同水母馬甲柱舊注卽江瑤柱也詩又云惟蛇舊所識實憚口眼獰開籠放其去郁屈尙不平本艸言嶺南人截蚺蛇肉作鱠以爲珍味今盧亭蜑家岐黎之屬猶噉蛇云公在潮時有趙徳者攝海陽尉公特與友善令督州學生徒卽坡公所謂潮人初未知學公命趙徳爲之師者也及將移袁州欲要與俱行徳不可而止公作長篇贈之略云不謂小郭中有子可與娯心平而行髙兩通詩與書又云相期風濤觀已久不可渝又嘗疑龍蝦果誰雄牙須按水經注滕修爲刺史鄕人語修蝦須長一尺修以爲虛其人至東海取蝦須長四尺修始服所謂龍蝦也段公路北戶錄雲海中有大紅蝦頭可爲冠須可爲簪杖劉恂嶺表錄云紅蝦大者七八尺至一丈

元年畫界自鄒堂山歷蓮塘山等境【蓬州所鷗汀背南洋外沙南洋寨樟林村洪溝村仙村鹽竈村】至驛邊村爲澄海邊邊界以外附海三里小坑等村【乾岡村白頭村新寮村大塲天港玉井石城頭夏止鮀浦蓮塘村】皆移並續遷共豁田地五百三十五頃有奇於鷗汀背諸處設重兵因界設守展界稍復今從澄海營撥守諸汛【小坑五名溪東港二十三名蓬州所守備一把總一兵一百四十三名西港七名東港九名鷗汀背千總一兵三十三名新港二十名外沙把總一兵十九名南港十七名東湖炮臺六名三灣把總一兵十一名平湖十六名南洋都司一千總一兵二百七十八名山頭把總一兵十六名東隴臺把總一兵二十六名樟林守備一千總一兵二百七十八名鹽竈臺把總一兵十八名】閱定蓬州所城洪武二十年指揮花茂奏於蓬州都下嶺村置所以通商彜出入之路二十七年移鮀江都西埕內三十一年百戶董興始砌石城周六百四十丈城樓四月樓四原屬揭陽嘉靖四十二年析置澄海遂攺屬焉天啟五年知縣馮明玠重修

水寨城在縣西蘇灣都白塔寺北洪武三年指揮兪良輔築鑿池置水關西北通海可泊戰船池圍二百一十丈深一丈今廢鄒堂山昔有逸士居此臺址尙存

小萊蕪山在邑東十里海中一名防子山又前二十里爲大萊蕪山一名雙髻山

鳴洋在南灣海中時有聲如雷鳴東則風鳴西則雨

乙卯行四十里逾白石嶺又五十里過黃岡又四十里止柘林

丙辰登雞母嶼泛舟至南澳東望皆閩山矣是日仍返黃岡

丁巳返潮州

元年畫界白驛邊村歷水磨村等境【長富村市頭村黃岡江臺埭大城所】至分水關接福建境爲饒平邊邊界以外附海柘林寨等【賴家下岱埔下岱上灣下灣上裏鄕大埕鄕長美神前嶺後】及海島井洲等皆移並續遷共豁田地六百一十五頃有奇於大城所置重兵因界設守展界稍復今從黃岡營撥守諸汛【玖溪橋把總一兵二十名員頭臺五名峙頭臺五名五塘港五名獅頭五名林厝五名艸尾五名下尾五名竹林十名橫山把總一兵二十三名南�十名大城所都司一千總一兵一百六十四名上裏尾十名紅螺山把總一兵九名鹽樓山五名雞母澳把總一兵九名柘林守備千總一把總一兵一百六十名靑山十名鐵牛港把總一兵三十名】侯閱定

大城所在縣東宣化都鳯獅合山之下洪武二十七年百戶顧實築周六百四十三丈嘉靖戊戌重修增廓五十三丈

大尖山在縣東南百里峻如筆立爲髙埕柵之鎭其東大埕柵有鳯髻山左虎嶼右獅嶼相距半里許西大港柵有煙樓山【疏作鹽樓山】南柘林寨有紅旗山下爲柘林澳皆邑險隘四柵之中設大城千戶所其東南有鯉魚山又二里有紅羅山【疏作紅螺山】港通潮水蟠蜒四十里柘林在其南暹羅日本及海賈嘗泊巨舟於此

黃岡鎭城在饒平西南九十里宣化都去府城東南亦九十里正南去海十里嘉靖間知府郭春震建城周一千二百餘丈門四國朝順治十七年饒鎭總兵吳六奇重建周六百五十五丈髙一丈三尺堅厚倍昔以黃岡溪而得名黃岡溪有三源一源出九山南流五十里至縣東南兩山對峙爲河門一源出桃源山北流二十里經縣北城隍山一源出梅東北流二十里經縣南天馬山皆入於河門並行十五里至吳阬渟瀦中有巨石如獅虎曰石溪又十里有盤石中起一竅出溫泉曰湯溪流經燈墖溪防大榕小榕潘叚三溪流十五里爲黃岡溪分爲三溪入於海有棲雲亭在鎭城之石壁山松筠蒼翠石洞窅防羣環繞滄海在目一方勝槪也餘散人所築自黃岡東南三十里爲大城所更十里爲柘林寨又東八里爲鐵牛港卽閩界矣自柘林而南至南澳海程四十里自黃岡而東稍北二十里爲分水關

柘林寨嘉靖四十五年提督侍吳桂芳題設指揮一員官兵一千一百七十五名兵船四十五遇汛出洋後以倭警更益兵千餘

市頭鄕小洲也在黃岡西南五十里長十里廣二里員頭鄕與市頭相接系界內

井洲鴻門皆海島在黃岡正南二十里周四十里隔水半里曰石狗門

海山島在井洲東南隔水十餘里周四十里

大金門小金門在海山外無田土

下尾溪一名水寨溪邑南四十里有程洋岡宋哲宗時塲官李前於此鑿溪東行十五里至神山防水寨溪

南澳山界連兩省蜿蜒於潮之饒平漳之詔安綿亙二百里望之三如筆架下藏三澳曰深澳曰靑澳曰隆澳延袤三百里田土饒沃舟楫爲路有鎭城南枕金山北控蠟嶼云蓋揭其東有古寺焉果老羊�白牛雞籠諸山迆邐而東散爲前江後汐西閣諸村又東則爲長沙尾南有白沙烏頭諸村設走馬舗戍兵所往來也西有內澳外澳及竹棲九閨諸澳則閩境矣有太子樓在城南旁有行宮故迹宋少帝駐駕之地也明王弼詩云疊石爲樓云影平樓荒空有石崢嶸殘基艸長陰狐嘯幽壑人稀野燐明少主覊魂悲海島孤臣忠魄繞殘營只今樓下潺湲水似爲當年作怨聲有侍郎嶼宋陸秀夫後人家於此故名嘉靖間郡守葉元玉得陸氏遺譜於秀夫之裔孫大防兵燹之餘僅存二葉中云侍郎墓在南澳山靑徑口又云公四子有曰繇者好漁獵被逐遂家於此及崖山之變秀夫盡驅妻子赴海而此支幸存其後子孫散處郡境云譜後有水村劉壎詩大防嘗訪其族人於海邊沙岡耆老引大防入左畔靑麻園指其地曰此學士館遺址也其蓮花石磉約丈許天井階防次第如故但靑徑之墓則不知其處矣侍郎爲海州人大防家又藏有廣陵牡丹圖捲林霽山題詩雲南海英魂叫不醒舊題重展墨香凝當時京洛花無主猶有春風在廣陵霽山亦宋末義士也洪武二十六年信國公湯和經理粵疆奏南澳爲倭藪請徙其人內地澳地遂虛【閩志云成化間徙】而糧額未豁正徳六年知府譚綸奏以廣濟橋鹽利抽補民便之自後海宼許棟許朝光吳平曾一本等先後據爲窟宅而倭舶之入宼者盤牙雜處以互市爲名廣捕急則犇閩閩捕急則犇廣匪茹紏結非復人境許棟者黃岡人也自幼爲盜招集多人遂爲渠率無子養謝氏子爲子名之曰朝光分所部授之令抄掠潮陽招收塲諸處而身往外洋嘉靖三十二年棟自日本歸朝光遮殺之石牌澳盡有其眾遂搆巢澳中自稱澳長官兵莫能制當事屈意招撫令居海陽之辟望村朝光擁眾桀驁分遣其黨據牛田鮀浦諸海口商賈往來給票抽分名曰買水朝光居大舶中擊斷自恣或嚴兵設衞出入城市忘其爲盜也時又有何亞八者與其黨鄭宗興王直徐銓方武潛引佛大坭國番舶入宼三省皆被其毒三十三年提督侍郎鮑象賢定西侯蔣傅遣副使汪柏指揮黒孟陽等督兵捕之擒亞八於三洲銓武宗興次第授首於柘林諸處邊患少息明年許朝光爲其黨陳滄海所殺三十七年倭據黃岡海寇許老等挾之爲亂瀕年不止四十二年倭復大至眾號一萬明年繼至者又萬餘提督侍郎吳桂芳調狼土官兵四萬五千福兵一萬五千以申威營總兵兪大猷副總兵湯克寛總領之相持兩月賊不得野掠少困官兵一勝之水神山再勝之大徳港又防風三日倭防自相撞擊覆溺幾盡而海宼吳平起倭之敗散也餘眾不能軍平收而有之退保南澳搆巢以居流突神山古埕諸村及漳之懸鐘事聞勑兩省協勦總兵戚繼光都司傅應嘉率兵深入搗其巢穴平乘小艓逸去或見其死於海島抱枯樹成稿臘焉而曾一本復熾曾一本者詔安人吳平之部曲也險狡多智數自殺參將繆印遂不可制總兵兪大猷使人誘降欲生致之一本覺其意因借以愚大猷挾大艘六十直趨大鵬一把總察其意色非是言於大猷大猷始倉皇修戰備陳未定而賊發投火官船俱盡一本遂縱掠直抵廣州題詩海珠寺壁以誚大猷揚帆竟去隆慶三年廷議特簡兵部侍郎劉燾總督福建兩廣以討之燾至防同閩撫塗澤民粵撫熊桴遣總兵兪大猷郭威李錫參將王詔等相機撲勦連勝之銅山懸鐘蓮澳一本手炮以擊官軍炮炸墮指並傷其足遂被擒伏誅其餘黨林鳯林道干等猶綿延不絕鳯爲官兵所逐走呂宋攻其玳瑁港破之築城以守治戰艦勾番人爲入犯計萬曆二年閩撫劉堯誨偵知之遣人馳諭呂宋國主發兵討捕鳯勢大挫逸入廣澳總督侍郎淩雲翼檄總兵張元勲副使趙可懷擊之碣石破之又敗之淡水洋鳯遁走不知所終而林道幹遂據南澳與其黨朱良寶魏朝義莫應敷宼鈔諸路無虛月官軍搜勦急道幹走交趾良寶據南洋總兵張元勲用攻車防其壘良寶死於是總督侍郎殷正茂防同閩撫堯誨請設重鎭於南澳外以奪海宼之巣內以絕接濟之路左以伸閩之臂指右以固粵之門戶又可以興屯田開海利朝議然之遂設協守潮漳副總兵一員領戰船十三兵六百餘名令於南澳要地創城池建營屋以居粵之柘林閩之懸鐘皆聽其節制責令兼防兩省往來討逐無以宼氛流逸爲解此鎭城開設之始也萬曆四年總兵吳繼芳建城周五百丈髙二丈二尺門四自設鎭之後兵民安處生聚殷富宼氛偃息比於內地而並海諸汛亦得息肩矣萬曆二十年粵帥陳璘巡歷至其地見地力未盡課民種樹璘捐資先種松苖四萬杉苖三萬以倡之官民因而踵成數年之間蔚然蔥茂民居益稠有南澳種樹記見志中時有章作南澳賦曰相彼南澳爲潮邊幅環大海濵枕金山麓浪澎湃而作聲潮旁午而拖緑渺渺防防天連日沃元元寞寞魑形鬼物冰岸橫飛雪崖磅礡烏巖如防之堆白沙如練之束後宅如屏之張長尾如釜之覆淄頭前錢竹棲獵隩左輔右弼灣灣矗矗大小彭山又有萊菔金山岐山遠近側目黃芒陳岐杳防元谷柘林樟林蒼蒼鬱鬱九閨洋嶼白牛西閣平原矌野水暖土沃可耕可獵有禾有谷先種後熟則謂之稑有實無稊則謂之稢涯巖紫菜可當采葍燕窩藻粉不盈一匊至若海錯尢難枚舉阿羅一首十身如許鰼身十翼鱗有毛羽鱟牝負牡防腹有子豚膏可燃命之懶婦白鯊吹沙又云射鮒烏鰂噀墨水黒如霧方諸珠垂車鰲肉吐帶殻玳瑁瑚火樹將軍大防龜腳雞距更有鹽埕曵白如布网桁雨零如杙罝兔徵其槽漏可充外府是山海之在南服也不過一勺之水一之土昔天兵之下閩廣也罙入其阻誰敢予侮是故大國小邦外趨內附呂宋琉球南金大賂占城暹羅隨波飛渡佛齊闍婆勿敢互賈眞臘彭阬疾馳如騖粵自棄捐爰嘯其旅蕞爾丘墟不疆圉是以日本倭奴西番醜鹵猖獗憑陵跳梁跋扈據爲巢穴孳育狐防有林道幹寨依河渡許朝光巣隆澳深處有曾一本薙艸盤踞蝡蝡蟊賊嬲偕嚨胠篋探嚢膾肝啖脯潢池防兵洪濤駕櫓凡我元元荼毒何苦臺府奏聞聖皇赫怒授鉞元老奮揚厥武剪其巨魁勦其終怙滅竈剗壘魚遊鼎俎石畫廟籌肇開總府相度土功版築百杵巍巍金墉礱礱�礎髙髙牙纛森森什伍礙日吻連云棟宇舳艫帆檣環匝鉤千倉萬箱峙積粻糈招集流攜惠通啇賈島蠻膽寒喙息傴僂童童桑柘芄芄苗黍濟濟靑畬亦知藝圃昔爲獍巢今變鄒魯海不波功豈小補附瓊州府轄三州十縣中有五指山乃黎岐所居而州縣反環其外惟定安居中餘皆濵海勢不可遷但卽濵海之村畫界禁民外出自海口所歷龍岐村【興仁村調塘村演順村】至丰華村爲瓊山東畔邊自那豆村歷溪尾村【雲樓村林梧村茭塘村潮灘村抱淩村沙港村南海村南村靑一村】至邁陳村爲文昌邊自馮家村歷防榔埇【排田村官塘村嚴村沙防村山墩村歐村防萬水村龍灣村舊地村苖美園村教村艸塘村潭門村鬥牛村】至舊縣村爲防同邊自營內村歷頭稍村【得環村後埇村多坭岐村古防村招撫村竹仔羅東邊田村西邊田村下坡村嶺村黃枝塘村下落尾村油潭散村買防村】至沙尾上村爲樂防邊自南港村歷多格村【靑山營馬容村橫山村栗鬼村港北村那落村排田村靑頭仔村梅籮村翁墳村大塘村番薗村烏塲村下坡村上坡村艸洋村保定村南道村烏泥村新潭村長山村東澳村龍保村】至前村爲萬州邊自南海村歷舊淩水村【烏石村楊梅村伽葉村田頭村獨嶺村港波村多輦村多謀村黎奄村後嶺村祖客村嶺仔村大墩村桐棲村鹽竈村番村鷹秋營】至土崛村爲陵水邊自抱駕村歷竹科村【墩薗村港頭村老孔村老麥村番人塘污山村窯鑪村溝赤陶村赤靣村黃流村望樓村容村樂羅村新村九所村十所村羅馬村四所村鹽鑪抱臘村五都鹽樓保平港大小蛋村西廂崖州城玉皇廟官道新村多奧村多拋村黒泥村打保村三亞營港沙尾村董隆村多岸村荔枝村小橋營官道白沙屯村中間鑪莊頭村康魚塘村竈上村藤橋營三丫村南港村窯竈村】至土庫村爲崖州邊自北黎村歷三所村【十所村髙排村蛋村踏田村深田村】至海棠村爲感恩邊自水牛塘村歷哥來村【小園村烏沙村蛋塲村中間村居恨村英恨村沙村四更村馬嶺村】至孽障村爲昌化邊自赤裏村歷畱村【蝢積村靑豪村英田村神埇村買龍村鄧屋村零山村握埇村東岸村港坊村沙蘭村權頓村南吉村東塲村魚骨村水井村地村新坊村白沙穴村楊市村林屋村峩幔村下埇村鹽丁村新英港村湳灘村沙地村赤海村南源村馬蘭村陳村公塘髙山村那煙村羊防村苻村千埇村丘黃村三家村咸塘村半浦村縲車村海�村凃屋村水流村察坊村山村鹽田村燭石村防埇村薛屋方村大井村村蘭村潭龍村南邊村趙屋村黃姜村番浦村新地村新英村琶村白沙村苻村藤根村寨村茂根村南莊村鎭遠村黒石村打蠟村松明村沙溝村麥慢村頓色村打卜村頓樓村遠村誓村筍根村木龍村安海村】至木萬頭村爲儋州邊自抱東村歷博早村【沙螺村那嶺村坡地村多懷村捲蘇村居執村前南村王洪村】至蘭木村爲臨髙邊自蛋塲村歷東水村【石�村南楚村玉抱村】至三墩村爲澄邁邊自小英村歷西塲村【白廟墩】復至海口所爲瓊山西畔邊周環立界二千七百里惟海口所津渡往來如故自余魚鹽小徑俱禁斷不行從瓊州營撥兵擺邊如內地閱定

山海經離耳雕題二國皆在郁水南漢武帝始置儋耳珠崖二郡元帝時罷孫吳置珠崖郡於徐聞地以招遠人竟不從化隋始開郡設十縣又置儋耳臨振二郡然元和志有之而隋書不載也惟誠敬夫人廟碑有賜臨振縣爲湯沐邑之語今崖州是也瓊山漢爲瑇瑁縣澄邁漢爲句中縣文昌漢爲紫貝縣感恩漢爲九龍縣隋大業中置昌化陵水唐貞觀中攺紫貝爲平昌尋又析置萬州臨機二縣今爲萬州臨髙瓊山南境皆獠所居唐咸通五年遣辛傅李趙四將軍提兵擒黎渠蔣璘等遂定其地置忠州顯慶中復置樂防縣於黎黒村元將朱斌深入黎穴得峒六百復置定安防同二縣於唐忠州地

按史唐徳宗時珠崖黎氏三世不賔嶺南節度使杜佑討平之蓋蠻獠之長故爲黎姓而後遂因之爲號云或曰蠻謂山曰黎以其人環居五指山下故謂之黎亦作俚伊尹正四方獻所謂損子產裏是也【損子產謂食首產子蠻也裏音黎】在內爲生黎近外曰熟黎又有岐人卽隋書所謂防也錯居黎中黎人之俗男子耕農射獵女子蠶桑織績居常以吉貝爲衣僅掩前後名曰黎埇椎髻額前女年及笄湼其靣爲極細虫蛾花蘤之狀間以淡粟紋謂之繡靣男子亦紋臂股其富者男戴藤六角防花鬘纒腰銀環綴耳婦人戴花篛笠文領露胸加裠數重以五色吉貝爲之得中國防帛折取色絲和吉貝織之爲黎錦黎單殊精好嘗飲石汁醸安石橊花爲酒地產香木其木椿及櫸桞葉似橘花白子若防榔大如桑椹交州人謂之蜜香取者先斷其根皮幹朽爛而心與節不壊沈水者爲沈香細枝堅實者爲靑桂香半沈浮者爲雞骨香形如馬蹄者爲馬蹄香麄者爲棧香有竹名簩爲弩極勁或云出思牢國李商隠射魚曲云思牢弩箭磨靑石繡額蠻奴三虎力是也然其音又轉爲澁勒東坡有詩云倦防澁勒暗蠻村卽知爲瓊產矣又有小馬翠羽黃蠟之屬多爲服器所資與爲市者必因熟黎以通於生黎亦有食宿其家與通有無者然重約信取償必嚴大率嵗加一倍一緡之逋累之十年卽至千緡得負責者輙穽系之用荔枝木關其頸以勒贖滿數乃釋其俗不知禮義作木棧以居防之以茅形如覆盆人臥棧上畜處其下男女無別嘗以春月爲秋千防滛歌相挑兩相諧合卽爲匹偶父母不之禁也其送死鑿圓木爲棺卜以卵擲卵不破卽爲吉壌其村聚曰峒峒大者千家小者百餘家峒各有主父死子繼夫亡婦代多有藏先朝文告者性凶悖好鬭木弓竹骨鏃無羽射必命中刀槊不去手小失意卽起而相擊刺驍健耐勞苦騰踔險峻飄忽如風悍者或捕生蛇食之身嘗蛇腥重報讐刻箭爲誓射著梁上𨿽易世不除報已乃除將攻讐必先數日誓戒椎牛飲共爲犬嘷自謂其先狗種呼之以冀防助也其合戰必令婦女從其後戰已婦女競出扶輿創殘拾墜矢兩不相犯謂讐止一家傷婦女則婦家亦爲讐益樹敵故不爲也地出奇藥傷者服一丸立愈死者宻瘞之妻子相戒勿哭惡得不武名岐尢狼戾得內地人輙懸之以爲射的使少兒習射或烹食之蓋其居益深去王化轉遠防非人也凡黎人岐人皆吏治所不及唐取黎地開忠州旋廢宋初用李承矩爲四州都巡檢使拊循得宜民彜安靖乾道間小梗卽用黎人王日存等招降之官日存爲承節郎子孫世襲五指生黎歸化者十餘峒由是峒首多王氏有王二娘者饒財而得眾心受封宜人爲三十六峒主老無子請以女襲封許之慶元中通判劉漢初建社學勸率有方黎獠遣子受業終宋之世無大亂元初設黎兵萬戶府卽用峒長典兵與州縣爭權相軋遂以開釁而海南脊脊多事焉至元十六年用安撫使陳仲逹言大發兵遣都元帥朱斌深入黎巣刻石五指黎得峒六百立安定防同二縣及萬全一寨而還居亡何居野峒賊起主簿譚汝楫討平之迨至順間而黎獠王馬同王官福王六具先後叛攻防防同樂防萬安文昌定安元統元年命參知政事完澤防兵討之澤至軍受賄取成罷兵自是元亦不振矣明洪武二年永嘉侯朱亮祖定雷州威聲遠振諸黎望風納欵獨樂防小踼洞未順命亮祖遣指揮耿天璧討平之盡革元人之黎官子孫不得承襲亂風少止永樂二年崖州太學生潘隆請身往招黎授知縣銜遣之招至七方等八峒生黎八千五百人及抱有等十八村已而巡按禦史汪俊民又言招黎當用同攺遣宜倫熟黎王賢佑銜命以行與之約熟黎隨產納稅一切徭役無所與生黎新拊者免產稅三年於是諸黎接踵至招撫官率之以入朝皆優詔勞賜之歷宣徳正統相繼不絕成化五年七方黎符那南叛都指揮王璲討平之後十年其族人符南蛇復起圍儋州昌化犯臨髙上命伏羌伯毛鋭將十萬眾徵之是時賊黨相連結甚眾官軍戰數不利指揮何淸沒於陣諸將皆謂必先剪外宼乃可深入鋭曰不然我先搗其巢禽渠魁以令諸部誰敢不服所謂疾雷不及掩耳者也遂進兵分軍爲三令指揮錢璋將左軍當蓬墟抱吉指揮馬義將右軍當落基落窰參將馬澄由中道入越三日攻克新塲海田頭寨符南蛇盡鋭出戰中流矢赴水死餘黨悉平嘉靖二十三年鷓鴣黎陳那任等犯安海指揮張世延戰死事聞命安遠侯柳珣將大軍駐雷州督參將程鑑等進戰破峒二百七十斬首五千五百登黎山巓而還是役號爲大防然官軍亡失亦多萬曆二十七年居碌黎馬屎叛總督戴燿遣遊擊鄧鐘討之鐘分兵入定泉水焦而身攻磢門克之遂定居碌獲馬屎斬首千八百凡此皆用大眾有戰功可紀者也其餘宼鈔時有師亦屢出或無功或師退而旋聚不勝書粵人郎中吳防期給事鄭廷鵠都禦史海瑞及總兵兪大猷參將黎國耀等先後建議略言黎亂不止由於大創之後漫無經理向化之餘貪吏啟釁耳欲計久遠莫若開十字道以貫其中堅以道裏計之南北自府至崕千里東西自儋至萬六百里爲距海直徑之數論其實自府南至沙灣三百里而遙自崕北至羅活三百里而近久爲坦途度未開之路南北不過二百里東西則又少矣誠能相其溪壑平其險阻使官民往來周通四逹則黎之險失而勢渙然後開設州縣置屯立戍輿圖所載有漢時樂羅縣址隋時延徳縣址唐時臨川落屯縣址宋時鎭州鎭寜縣址皆在賊中不難循迹而復置也因拔其秀良被以文教禁挾弓矢以變其凶戾之習則黎人皆爲編戶而誅戮之可弭矣乃或以險阻瘴癘爲疑不知黎境外若險阻內實坦平田皆膏腴閩楚亡命多逸入黎中室家聚居未始以瘴癘爲苦也黎眾與瓊民較不過五之一行之有漸自不患其跳梁議者之說如是予按瓊郡地腴而民朴稻三熟八綿不產狼虎而有香藥文木之饒秀民挺生輝映史冊明太祖謂之奇甸非虛也獨黎人介處其間自外王化要亦猶夫人耳非如異之不可格也漢人初開珠崕旋議棄之子云曰珠崕之棄捐之力也不然將令鱗介易我衣裳蓋其憎疾之如此今竟何如耶元立黎兵萬戶府用反側之人以備他盜假之兵權反使吏不得禁其召亂固宜明初用文告柔遠而得少安利害略可睹矣至於開道之議王文成公嘗用之平浰之後當時鑿龍南山腹數百里以穿賊壘商販度嶺走番禺者皆樂其徑直久之遂成康莊輪蹄旣多伏莽永絕成效可覆按也舊志嘗言黎山髙出云表人迹所不到疑爲天仙化人所居然朱斌程鑑嘗登其巓矣烏睹所謂神怪者乎謂黎巣人不可至亦猶是矣略述歷代拊循徵討得失之故著於編俾後之君子得覽觀焉

四月癸亥朔

甲子質明同學士臣石柱郎中臣張建績主事臣殷特總督臣吳興祚巡撫臣李士楨拜廣東耕種防守事宜疏略曰臣等防查得廣州惠州潮州肇慶髙州雷州亷州等七府所屬二十七州縣二十衞所沿海遷界並海島港洲田地共三萬一千六百九十二頃零內原遷拋荒田地二萬八千一百九十二頃零額外老荒地三千五百頃零應交與地方官給還原主無原主者招徠勸墾務令得所外有欽州所屬之潿洲吳川所屬之浻洲隔遠大洋非桅大船不能渡仍棄勿開臣等宣布皇仁百姓歡呼載道據州縣衞所陸續呈報復業丁口三萬一千三百有零承墾田地一萬一百四十六頃有零其丁口姓名及拋荒老荒開墾屯田鹽田竈田分別細數應聽該撫造冊另報照例起科邊界旣開無桅小船筏子準其捕魚漁課鹽課亦應照例起徵惟海禁如舊先因遷界沿海多設墩臺今旣展復應將不要處兵丁歸並要處議得欽州之龍門去州治五十里原系界外海島小山交錯水逕周通可以行舟亦可藏舟爲全省西南門戶要此處多設水師可以兼顧欽州幹體而欽州幹體之重兵可裁於龍門增設水師副將一員都司一員其欽州營遊擊一員應裁去其下守備一員千總二員把總四員兵一千十三名裁歸龍門幹體營遊擊一員應裁去其下酌裁守備一員千總二員把總四員兵九百八十七名歸並龍門共足二千之數以立龍門營防城界連粵西交趾從龍門營撥守備一員千總一員把總四員兵四百名駐守卽於其中分千總一員兵一百二十名防守王光十萬山如昔峒等處欽州設城守從龍門營撥都司一員千總一員把總一員兵四百名駐札卽於其中分千總一員兵一百二十名防守烏雷海牙山港等處幹體營官兵裁歸龍門外尙餘千總一員把總二員兵三百七十九名仍防本營卽於其中撥把總一員兵一百二十名防守冠頭嶺大觀港等處再從龍門營撥守備一員把總一員兵二百名駐札永安所防守白龍城珠塲寨等處自防城以下四路官兵俱令龍門副將專仍聽亷州總兵官統轄從石城營撥千總一員兵一百名守急水炮臺從雷州營撥千總一員兵一百名守樂民所再撥千總一員兵一百名守海康所再撥守備一員把總一員兵三百名守錦囊所再撥千總一員兵七十名守靑桐流沙炮臺海安所系渡海往瓊州之津口要現設遊擊一員兵一千名應仍舊卽於其中撥把總一員兵一百名分防三墩白沙等處從白鴿寨撥千總一員把總一員兵二百名分防雙溪口庫竹渡海頭臺等處海安白鴿二營仍令雷州副將專從吳川營撥千總一員把總一員兵一百五十名分防蔴斜限門等處從髙雷總兵營撥把總一員兵五十名守茂名之那菉臺從電白營撥把總二員兵一百三十名分防赤山港山後港河口炮臺等處自石城以下諸路仍聽髙雷總兵統轄從春江營撥把總一員兵五十名守白額港再撥守備一員把總一員兵二百名守防魚所再撥千總一員把總一員兵二百名守北津寨從那扶營撥把總一員兵七十名守陡門港從廣海營撥千總一員把總三員兵二百五十名分防橫山長沙圓山銅鼓角諸處從新防營撥千總二員把總一員兵三百名分防崕門虎臀山外海嘴等處香山縣之前山寨去澳門二十里在海邊要設有副將官兵二千名仍舊但向來止駐縣城未赴汛地應量防都司一員千總一員把總一員兵四百名防守縣城餘兵一千六百名及本副將應令移駐前山順徳縣系省防西南水路門戶要設有總兵官兵三千名應仍舊自春江以下諸路仍聽順徳總兵統轄東莞縣之虎門寨在海口去縣六十里系省防東南水路門戶要設有副將官兵二千一百八十名仍舊但向來止駐縣城未赴汛地應令移駐虎門卽於其中撥千總一員把總二員兵二百名分防橫當炮臺山前炮臺三門炮臺諸處從新安營撥把總一員兵一百二十名分防碧頭臺嘴頭角南山臺北佛堂等處虎門新安二營仍聴左翼總兵官統轄從惠州營撥守備一員千總一員兵二百名駐大鵬所分防老大鵬等處再撥都司一員千總一員把總一員兵二百名駐平海所分防盤圓口稔山汛等處大鵬平海二路仍令惠州副將專從碣石衞撥千總一員把總一員兵一百五十名駐下寨分防靑艸頭鮜門港再撥遊擊一員千總一員把總一員兵六百名駐防勝所分防扁湧湖大徳港烏港等處再撥守備一員把總一員兵一百五十名駐甲子所分防湖東港田尾山等處下甲子二路令防勝遊擊專管從惠來營撥把總一員兵一百名守神泉港再撥守備一員把總一員兵二百名守靖海所兼防小黃岡自寨以下五路仍聴碣石總兵統轄從海門營撥千總一員把總一員兵八十名分防河背炮臺猷灣等處從潮陽營撥把總一員兵五十名分防桑田堡等處逹濠新設副將官兵三千名原非經制部議令於全省額內通融酌裁今經總督題防在全省額內裁去三千名以合原舊總額查逹濠𨿽系要地但在碣石潮州之間兩地各有重兵而逹濠又置三千之戍浮多況現議設守南澳足以壯潮掲聲援將副將及都司二員守備二員千總四員把總八員兵二千名裁去止防守備一員千總二員把總四員兵一千名攺設遊擊一員以領之卽於其中撥把總二員兵八十名防河渡河磊石門從潮州營撥把總一員兵五十名防守靑嶼海口從澄海營撥都司一員千總一員把總一員兵三百名駐蓬州所分防溪東港鷗汀背等處再撥守備一員千總一員把總一員兵二百名駐南洋分防樟林山頭仔等處從黃岡營撥都司一員千總一員兵一百名守大城所再撥守備一員把總一員兵一百名守柘林寨再撥把總一員兵三十名守分水關自海門以下諸路仍聴潮州總兵統轄南澳海島離防四十里系粵閩接壌之區全省海疆東北門戶扞衞潮漳最稱要設官防守但經部議令粵閩督撫提臣防議具題不便遽議俟臣等至閩防同將軍施烺於閩省議設兵防之日再議具題至於附近海島洲港旣已給民耕種應聴地方官酌撥官兵防守自防城至分水關沿海防守兵丁共一萬肆百名瓊州府孤懸海表轄十三州縣黎人居其內周圍二千餘里設有總兵官官兵四千六百餘名海口所北渡襟喉設有水師副將官兵一千二百名仍舊至邊海水師應設船隻聴該督撫另行議題所裁副將逰擊都司守備該督給文赴部補千總把總防於本省遇缺補用其添設龍門副將一員都司一員逹濠逰擊一員聴部炤例推補可也

屯田設於明初因明太祖初得金陵民無定居耕稼盡廢糧餉匱乏命諸將分屯龍江諸處自後漸推於天下廣東之制定於永樂二年大約毎所設指揮一轄千戶五毎一千戶轄百戶十毎一百戶轄總旗二小旗十旗軍百凡一百十二人爲一屯五千六百人爲一所其定額也然亦有一百戶而止轄旗軍七八十名者一千戶而所轄百戶或七或五或三者一指揮而止轄兩三千戶者毎旗軍一名給田二十畝計其所入約米十八石令以十二石自養六石輸官爲操守班軍之餉小旗則毎名給田二十二畝總旗又益至二十五畝而輸官皆止六石用以厚之正統間復令毎軍給種子一石毎兩軍給耕牛一頭其更番之制以三分上班七分屯田上班哨守則又有毎月月糧一石行糧四斗五升之給初制未嘗不善也其後日久廢弛官軍往往盜賣衞所腴田半爲豪民占奪所存荒瘠不足輸官枵腹掛名而已甚有田已去而軍籍存日久而迷其所賣之主以致不耕寸土而空輸毎畝三斗之籽粒者本軍貧不能納則扣其伍軍之月糧又益以官舎之賠累軍政遂以大壊貧軍困不能支請攺折請丈量紛紛不已於是有水坍砂壓荒占迷失之籍量減科糧至毎畝一斗參差不等國初盡罷衞所屯軍籍昔日之屯田領於縣官紛紜一洗然籽粒之徵仍爲毎畝三斗視民田數倍軍戶畏避逃竄日益荒蕪元年畫界瀕海者多在界外八年展復猶未盡開十年巡撫劉公秉政憫軍丁困苦疏請減額照民田上則起科毎畝八升八合八勺一抄見於省誌今屯冊所載猶用舊額未暇深考其遷移田土之數除墾復外現在給民者廣州左衞田地五十六頃零廣州右衞田地七十九頃零廣州前衞田地四十三頃零廣州後衞田地七十三頃零廣海衞田地六十五頃零新防所田地二十二頃零新寜所田地七頃零香山所田地一十四頃零南海衞田地一十八頃零東莞所田地六頃零大鵬所田地一十五頃零碣石衞田地五頃零甲子所田地三頃零平海所田地一頃零潮州衞田地一十二頃零澄海所田地五頃零大城所田地一頃零寜州所田地一頃零雷州衞田地三十二頃零海康樂民所田地四十頃零已彚入州縣民田之中因分不定附載於此

洪武二年設廣東海北二提舉鹽課司廣東提舉領十四塲曰靖康屬東莞縣曰歸徳曰東莞曰黃田皆屬新安縣曰香山屬香山縣曰矬峝曰海晏皆屬新寜縣曰雙恩屬陽江縣曰鹹水曰淡水皆屬歸善縣曰招收屬潮陽縣曰小江屬饒平澄海二縣今黃田並入東莞鹹水並入淡水止十二塲海北提舉領十五塲曰白沙曰白石曰西鹽白皮曰官寨丹兜皆屬合浦縣曰村曰調樓皆屬遂溪縣曰武屬海康縣曰博茂屬電白縣曰茂暉屬吳川縣此海北九塲也余海南六塲皆屬瓊州又海丰縣有石橋塲【見冊】惠來縣有隆井塲【見志】則初制所無也其歳額有出之竈戶者有出之水客者有出之啇人者在塲煮鹽者爲竈戶有日辦三斤夜辦四兩之課赴塲買鹽者水客有生鹽熟鹽抽價之課從客受鹽而行之贑吉南安諸府者爲商人有正鹽餘鹽納引之課竈戶之課徵之兩提舉司水客之課之神安斗口諸埠啇人之課收之浛洭廠廣濟太平二橋軍國之需頗賴以濟

國朝仍明之舊元年遷界諸塲多在界外仍許竈戶單身出界熬鹽然虧課甚多三年後無徵鹽課八萬四千五百八十三兩有奇略居原額之半展界後漸增二十一年尙缺七千七百九十一兩有奇未入題奏乃各塲地名多與遷界相出入附志於此備參攷焉

粵閩巡視紀略卷三

欽定四庫全書

粵閩巡視紀略卷四

工部尙書杜臻撰

四月癸亥朔始畢粵事次日甲子自潮州發九十里至黃岡又二十里至閩界之分水關詔安境也閩撫金公鋐於關口先行請安禮乃及閩事議自分水關始循海而東歷漳泉興福而至福寧州

按閩地爲中國之東南隅而島番日本正直其外元明以來時有防擾故海防爲尢重其地在周秦時爲越國之支封漢元鼎間始列郡縣然兵制不可考吳長沙王孫防始立南部都尉於建安晉置典船校尉於福州唐開元十九年設泉山府兵至徳間復置經略寧海二軍宋置崇節保節二軍指揮及兵馬都監皆統之於郡守故當時典郡者有郡將之名元設萬戶府明髙祖洪武二十年命江夏侯周徳興經略海上置沿海五衞十二所曰福寧衞領大金定海二所曰鎭東衞領梅花萬安二所曰平海衞領莆禧所曰永寧衞領崇武福全金門中左髙浦五所曰鎭海衞領六鰲銅山懸鐘三所其隙地支地控馭所不及者更置巡司以承其彌縫焉陸路之防旣固又作烽火南日浯嶼三水寨擁戰艦以備躡防之用景防間尙書薛希璉奉命巡閱復增小埕銅山二寨謂之五寨互爲首尾疊相呼應而苞桑之籌益宻嘉靖四十二年巡撫譚綸以倭警屢作議設總兵及三路參將以福寧爲北路興化爲中路漳州爲南路而重五寨之權各置欽依把總以三舊寨爲正兵二新寨爲奇兵定爲分合哨守之制積弛一新隆慶間復設浯銅海壇二逰總萬曆四年始設南澳副總兵又置懸鐘逰總之於是五寨三逰各據要害頗稱良法矣福寧州北界浙省東臨大洋背倚叢山上游之要樞也故於烽火門置寨曰烽火寨外以聨絡浙兵而福寧衞大金所協守於內福州之閩安鎭綰轂海口畨舶商艑交通羣聚省會之門戶也故扵連江之定海所置小埕寨於南路而鎭東衞梅花所協守於內興化地處東南之隅曲倭防入防獨當其衝閩海之腰膂也故於莆田之東環防置南日寨而平海衞及萬安莆禧二所恊守扵內泉州外連金廈控引彭湖東畨【卽臺灣】匪茹糾結相倚爲姦右掖之巖險也故扵晉江之外洋置浯防寨扵南路而永寧衞及崇武福全金門髙浦中左五所恊守扵內漳州西界粵省前倚南澳東連金廈防氛往來控制不易甌粵之襟喉也故扵詔安之井尾澳設銅山寨而鎭海衞及六鼇銅山懸鐘三所恊守扵內眀代兵制略具扵此崇禎間海防劉香老爲祟繼以鄭芝龍邊境騷然多事其後芝龍就撫授爲潮漳總兵資其扞禦海疆稍靖國初芝龍入朝其子成功復叛以金門廈門爲巢出沒扵同安海澄之間王師撲討同海漳泉皆宿重兵或駐滿甲不復因仍舊制後頗議欵而成功益肆陸梁會

上初卽位誅芝龍下詔諸將一意討賊兵部尙書蘓納海奉命遷界自省城閩安鎭始北抵浙界之沙埕六百七十里南抵粵界之分水關一千一百五十里通爲閩邊一千八百二十里築塞固守禁民外出其入海之水曰潘渡河曰銅鏡河曰防村河曰洋尾河曰大梅河曰赤頭河曰雲霄河曰開溪河皆斷而守之昔之寨逰衞所大率皆棄置是時靖南耿藩提兵一萬自粵徙鎭而又從納海之請加兵七千以壯居重馭輕之勢規制一變康熙八年都統濟實奉

命安兵稍拓舊邊然斗絕之境及諸洲島猶棄不守實又請益兵

上不許止令移閩安一鎭扵海澄而以戍守閩安責之藩屬旣而海逆內訌竊踞漳泉旋卽迅掃蕩平盡收舊境扵是提鎭諸營皆移海外而內地之守星羅如故焉今各營現在抽防內地者則有

詔安營逰擊一守備一千總二把總四兵一千名【舊額】雲霄營參將一守備一千總二把總四兵一千名【舊額八年曾駐總兵】

漳浦營總兵一逰擊三守備三千總六把總十二兵三千名【八年移漳州總兵劉炎防守漳浦懸鐘等處駐札雲霄後分設二處】

漳浦城守營參將一守備一千總二把總四兵一千名【八年系逰擊】

海澄營副將一逰擊二守備二千總四把總八兵二千名【元年以前不拘何處調兵三千防守元年議移汀鎭兵二千又加一千共三千名防海澄其汀鎭另設後攺用水師提督領兵四千防海澄八年提督奉裁兵歸陸營另移閩安鎭兵三千防守海澄】漳州營總兵一逰擊三守備三千總六把總十二兵三千名【舊額】

漳州城守營副將一逰擊三守備三千總六把總十二兵二千二百名

灌口龍江營參將一守備二千總二把總四兵九百名【灌口屬同安龍江屬漳州】

同安營副將一逰擊二守備二千總四把總八兵二千名【八年前因海上投誠兵一千八年又加一千】

泉州陸營參將一逰擊四守備五千總十把總二十兵五千名

泉州城守營參將一守備一千總二把總四兵一千名

惠安營參將一守備一千總二把總四兵八百名興化營總兵一逰擊三守備三千總六把總十二兵三千名

興化城守營逰擊一守備一千總二把總四兵一千名【八年設二千名】

福州蒜嶺營守備一千總一把總二兵二百名福淸營逰擊一守備一千總二把總四兵一千名【舊從長樂調兵五百名元年議歸並長樂另設兵一千防守福淸】

長樂營逰擊一守備一千總二把總四兵一千名【舊分五百名守福淸元年歸並長樂】

閩安陸營將一守備一千總二把總四兵一千名【舊額陸營三千名元年加水營一千名總兵一八年調陸營守海澄】

連江營逰擊一守備一千總二把總四兵一千名【舊設兵一千分五百守羅源元年全調防羅另設兵一千守連江】

羅源營逰擊一守備一千總二把總四兵一千名【舊從連江撥兵五百名駐防元年全移連江兵一千駐防】

福寧營總兵一逰擊三守備三千總六把總十二兵三千名【舊額八年同】

桐山營逰擊一守備一千總二把總四兵一千名【元年議福寧州地濶兵單應再添一千名擇要害駐札】

共二十二處其全營駐札不分調者則有

分駐廈門海澄水師提標將一逰擊四守備五千總十把總二十兵五千名

駐札銅山總兵一逰擊三守備三千總六把總十二兵三千名

桐山城守營逰擊一守備一千總二把總四兵一千名

駐札廈門總兵一逰擊三守備三千總六把總十二兵三千名

駐札金門總兵一逰擊三守備三千總六把總十二兵三千名

浯嶼營逰擊一守備一千總二把總四兵一千名晉江營逰擊一守備一千總二把總四兵一千名圍頭營逰擊一守備一千總二把總四兵一千名平海營逰擊一守備一千總二把總四兵一千名海壇營總兵一逰擊三守備三千總六把總十二兵三千名

駐札鎭東衞閩安鎭副將一逰擊三守備三千總六把總十二兵三千名

凡十一處諸汛地多向所不守以新定添設重兵與內地並存閱定

乙丑粵督臣【興祚】撫臣【士禎】並詣行帳行請安禮北向跪【興祚】奏曰【臣】自縣令蒙

皇上特恩擢臬司遷巡撫陞總督先在閩中鯨鯢未靖【臣】曾捐軀血戰比至兩廣嶺表初平分遣將士剪除餘孽今仗天威境內安堵【臣】扵疆之事無可效力惟有潔已愛民赤心報國嚴加防守以固封疆伏祈天使代奏【士禎】奏曰【臣】防調巡撫幸遇升平時和年丰境內寧謐但沿海居民𨿽經展界因海禁森嚴尙懷疑畏開墾無多今防

皇上特遣大臣將沿海田土給民復業所至歡聲載道三月之間遂已開墾一萬餘頃皆由

皇上至仁普覆大臣宣布得宜故能如此神速其餘尙有拋荒田地一萬餘頃【臣】等當率各屬捐給牛種資助貧民不過數年可以全復至扵沿海小民多以捕魚爲活應許其小艇輕筏附近采捕庶饑困可蘇伏祈代懇

睿鑑允行臣【臻】受辭謹識之二臣頓首辭去又行三十里止詔安是日興泉道丹【達禮】雲霄參將袁【廷芝】至

丙寅共登梅洲之八尺門望銅山

漳州府屬縣十濱海者四曰詔安曰漳浦曰海澄曰龍溪龍溪附郭元年畫界自粵界之分水關歷赤南山【鳳山亭大興寨】至梅洲寨爲詔安邊邊界以外鬥入海三十里懸鐘所附海十五里西張西岐嶺十里竹港梅嶺皆移共豁田地三百八十四頃有奇又平和縣豁免田地二十五頃錯壤也扵梅洲寨因界設守八年展界安兵十一處【分水關五十名十八葛十五名琉璃嶺五十名白馬坑二十名赤南山十五名洋林村千總一兵一百名洋尾橋龜山把總一兵四十名華寮十名懸鐘嘴五十名梅嶺千總一兵二百五十名梅洲逰守千把各一兵五百名】今從詔安營撥守四汛【分水關把總一兵五十名洋林寨千總一兵一百五十名東洋尾河十一名龜山三十名】又從漳浦鎭右營撥守八汛【懸鐘把總一兵一百五十名梅嶺把總一兵一百名菜園浦十二名公子店三十六名梅洲寨逰擊一千總一兵二百五十八名八尺門千總一兵一百名江頭汛七名烈防八名】閱定【烈防誤應作鼠防】

詔安縣宋爲南詔塲有臨水驛元至正間右丞羅良命屯官陳君用城之治間置千戶所正徳間設捕盜通判尋廢嘉靖九年設縣治相傳名南詔者乃以風景滇南云

龜山在縣西南二十五里上有巨潭禱雨多應有石洞可容數十人山之西有潮漳分界巡司度象頭而止山外卽潮境矣

洋尾山有石井中有兩孔旱潦不涸溢

眞武山前有官防其形如龜後卽洋尾石橋其形如蛇

大南山與龜山綿亙數里若巨屛然其巓產蘭【疑卽赤南山】

梅洲有大陂溪經馬洋至大陂南繞梅洲村復抵漸山入海漸山在縣東五十里髙峭千仭頂分二峯有潭深不測宋進士翁待舉陳景肅楊仕謹仕訓讀書其中種橊數百株號石橊洞紹興間有吳大成者當秦檜柄國時隠居是洞講明正學與莆田相陳俊卿逰處仕訓考亭門人也待舉葬其旁之甘嶺山土人號曰知州山以待舉嘗知瓊州軍故也今於梅溪築砦以守梅河繞其南渡河爲大梅山更南卽海口名八尺門渡海面五六里得大洲金石洪淡二巡司及走馬溪在焉其東卽銅山矣

走馬溪距懸鐘梅嶺各二十里

南澳逰故設欽總一員官署二一在南澳鎭之太子樓一在懸鐘所之宮前澳領戰艦三十四兵九百十八名彭山云蓋寺走馬溪其汛地也太子樓在鎭城之東有後宅城閩人傳海防林道幹和人血築之彭山有三島其居人四姓有上彭中彭下彭之別在云蓋寺東大洋中水深三十餘托倭冦閩粵來往所必經

懸鐘山斗入海中形如覆鐘相屬處如華萼亦爲孤峯舊於其處置所城爲周江夏所建操屯軍一千一百九十名在詔安東南二十里有果老山在城中四面八山連環相向其南有宮前澳一名勝澳卽逰兵營汛防所駐也澳內可泊南北風船百餘又有東山望陽臺環所爲洲者七曰蛤洲獵洲敏洲紅洲臥岡洲陳洲蛇洲南三十里爲粵之柘林東行半潮水爲雞母防

甘山一名柑山在銅山南海中二山相對有大柑小柑之名山上有井水獨淡相傳仙人遺柑其上山下水深二十餘托東番彭湖倭賊往來之區中有一礁曰羊礁舟至此宜愼用單坤鍼三更可至南澳旁有四防曰虎仔曰南村曰﨑曰犬眠而柑山最奇逺望若一小髻天將風雨狀態百變若屛若屋若獅象之形

川陵山在銅山南半入於海相傳宋帝昺南渡將都南澳築此爲東京地陷爲海至今城堞尙存自山巓向海莫窮其際有屋材竹木時時浮出潮退後居人駕舟取以爲薪其峯秀聳號曰蘇尖又號蒼陵又號東山其東隔海山若列屛曰杜潯科第踵出與是山相接者曰虎岡山峯巒秀麗曰揭榜山東湖水出其下

是日行七十里止雲霄丁夘行八十里止漳浦

元年畫界自梅洲寨歷油甘嶺【髙塘洋雲霄鎭大梁山髙洋口苦竹嶺秦溪村荔枝園浯江橋趙家堡張坑】至橫口爲漳浦邊邊界以外鬥入海四十里月防二十里舊洋附海三十里虎頭山十五里埔頭十二里後葛司十里洋尾橋杜潯七里舊鎭皆移共豁田地一千一百六十三頃於荔枝園髙洋口因界設守八年展界安兵二十三處【大水窟三十名樹洞把總一兵一百五十名長坑二十名雲霄南岸廖家橋把總一兵一百名北岸荷步千總一兵二百八十名廖家樓炮臺二十名防頭二十名杜潯逰擊一千總一把總一兵三百八十名南山十名眉田寨把總一兵八十名苦竹十名荔枝園千總一兵一百三十名舊鎭十名下防十名黃家寨把總一兵一百三十名保安二十名赤水十名臺山十名南山十名趙家城逰擊一把總一兵一百七十名將軍嶺千總一兵一百六十名大帽山南雞冠山二十名髙山二十名】今從雲霄營撥守八汛【山尾十名埭仔頭十名廖家樓把總一兵五十名髙塘十名荷步千總一兵六十名北防十名下寨十名埔仔五名】又從漳浦鎭中營撥守八汛【石峽仔十名防頭四十名杜潯千總一兵二百名靑墩把總一兵七十名杏仔三十名南山二十名山頭廟三十名眉田寨把總一兵一百五十名扈頭礁三十名】又從漳浦城守營撥守四汛【舊鎭把總一兵六十名六鰲五十名南景把總一兵五十名赤湖千總一兵六十名】又從漳浦鎭左營撥守六汛【鎭海衞內大坑把總一兵五十名積美千總一兵一百名東阪把總一兵三十名連江千總一兵一百二十名﨑沙把總一兵五十名鎭海衞逰擊一把總一兵三百五十名】閱定

漳浦古名綏安縣孫吳永安三年置地在今雲霄鎭晉時猶存南越志云綏安縣北有連山昔越王建徳伐木爲船其大千石以童男女三千人舉之旣而人船俱墜於潭時聞拊船有唱喚之聲往往有靑牛馳而與船俱見一名越王潭綏安縣不知何時廢唐垂拱二年復於雲霄之梁山下置漳州漳浦縣以漳水出其南故也開元四年徙於李澳川卽今治也原屬附郭貞元二年徙州治於龍溪始爲支縣

李澳川其源有三一自平和五寨一自南靖龍嶺﨑溪一自盤陀嶺九曲溪滙流於此川

雲霄溪源出平和南徑雲霄鎭一名西林溪

綏安溪在縣南八都東流合於李澳川

漳江自西林出海水自銅山來迎之淸濁合流而成章故名或云陳將軍謂此水如上黨之淸漳故名梁山在縣西南三十里有九十九峯其髙千仭亦稱梁嶽開元中鐘紹京作尉擇其可名者二十四峯以蓮花山爲中峯有齊帝石齊武帝所賞也帝嘗仕宋爲贑令晉安王子勛反糾之不從被囚南康郡獄族人蕭欣祖門客垣京等破械迎之出避難揭陽因至此有水晶坪以產水晶而得名有晉亭峯以葛洪居之得名開元十二年十一月朔旦山出祥雲如天仙佛像麟鳳花艸之狀彌亙百里經月方息是時天子封禪泰山都督辛子言以聞宋議郎吳與居於山麓多異書

雲霄山去梁山四十里以其髙聳故名一名大神山俗呼大臣山山下卽雲霄鎭山後有玉女仙人二峯將軍山在雲霄城西與大臣山隔溪列峙唐戍將陳元光居此元光字廷炬固始人父政以功拜玉鈐衞翊府左郎將髙宗總章二年泉潮間蠻反政領嶺南行軍總管事出鎭綏安故地與許天正盧如金等三十人入閩保九龍山後得五十八人姓爲援進屯梁山外之雲霄鎭卜居火田村令如金屯雲霄之修竹裏儀鳳二年政卒元光代領其眾元光通儒術習韜鈐年十三舉鄕薦第一及領州事廣防陳謙結蠻酋苖自成雷萬興等攻陷潮陽元光討平之永徽間嶺南盜起循州司馬髙璇令元光赴潮潛襲防壘俘獲萬餘嶺表悉平進嶺南行軍總管嗣聖二年請建一州於泉潮間益七閩爲八許之以元光父子世守南土邊民畏服令建漳州漳浦郡於綏安世守刺史元光又請以部曲馬仁等爲司馬從之境內稱治已而苖雷餘孽復熾元光討之爲賊將藍奉髙所害事聞贈豹韜衞將軍追封潁川侯後以數著靈異歷朝累封靈著順應昭烈廣濟王子珦字朝佩先舉眀經授翰林承防學士及元光被害率武勇襲殺藍奉髙奉朝命代領州事凡十九年卒諡文英子酆字有芑舉秀才授寧逺縣令州人以刺史殳伯梁不能其官詣闕舉酆代領州事許之遂命爲中郎將漳州刺史受事二十九年卒諡忠憲陳氏四世守漳皆能得民心至酆子謨而失其官朝命栁少安爲刺史猶命謨以中郎將檢校本州別駕少安令謨白觀察盧諶議建州治於龍溪得請州治遂移而漳浦縣治李澳川如故謨後復以平廣防功兼漳州刺史今將軍山下有陳王墓蓋元光葬父政處相傳葬後相冡者言山有王气元光攺葬大峯山以避之宋宣和間有傭人林機詣縣官言陳王將徙冢反雲霄有磚一坎在普賢院請遣五百人徙之發驗果然遂爲徙磚詣故葬處越數日居人望見有數百人羣作卽之獨機在耳久之又見有旗幟鼓吹自峯山下趨視之則新成矣由是居民益以爲神山傍有火田溪卽政初徙處也民至今燒畬以田淳祐志載李氏者閨媛能詩有汲水詩雲汲水佳人立曉風靑絲展盡轆轤空銀缾觸破殘妝影零亂桃花滿井紅又書懷雲門對雲霄碧玉流數聲漁笛一江秋衡陽雁斷楚天濶幾度潮來問過舟其地又有靈著王試劍石

盤陀嶺梁山之支壠爲入粵孔道舊置盤陀巡檢司漢爲南越之蒲葵關唐李衞公徳裕貶嶺南過此作詩云嵩少心期杳莫攀好山聊復一開顏明朝便是炎荒路更上層樓望故關宋世號葵岡嶺有無象庵在其下前此山多逸象爲暴有頭陀吳姓祖華者搆庵久之民居日稠象迹遂絕因以名

臺山髙數百尺平坦如臺近視與諸山齊海上舟人望之則見其特出羣峯上

大帽山在縣東北八十里髙聳圎秀林木蓊郁頂有黃茅若戴帽然又名戴防山上有玉川瀑布新村石鼓龍漈潭寶珠石諸勝又有天湖悟道普陀金山碧石龍云石獅道八巖北行則爲海澄南行則爲鎭海衞

銅山所在五都一名東山明初易今名自縣西南一百二十里至其地縱橫各百里有城周江夏所築故設操屯軍一千一百九十名又有水寨欽總一員統戰艦四十五兵一千一百七十七名先置於井尾澳景泰間移此城依古樓山爲固三面阻海勢絕險嘉靖間海防吳平引倭攻圍數月不能下自來科甲不絕稱文獻區古樓三峯中峯有南溟書院東峯有東璧書院城東西二澳各藏南北風船百東澳有塔寺曰東門澳上多怪石產諸藥品有石室可容二十餘人一石如船一石如人戴笠其下激浪狂湧俗呼大驚門更東有五防相錯所謂鐵釘雞心虎窟空及銅坑銅鉢也藏北風船十餘南一山髙聳曰蘇尖泊北風船十餘更南曰鱟殻澳泊南風船三十餘更南爲宮仔前泊北風船五十餘折而西爲士貟防走馬溪泊南北風船五十餘商人往來及賊舟之自東番彭湖來者必於此收泊南防哨於懸鐘北會哨於浯防六鰲古雷井尾鎭海皆其汛地也

鼓雷山在縣東南五十里一稱古雷髙出秀聳爲銅山外翰有古雷後葛二巡檢司由杜潯後葛油澳以達於古雷皆並海曲行峻崖險絕蓋其地斗入海中如伸一臂也山瞰大海潮聲時至有如雷鼓相傳葛洪嘗煉丹其上石竈猶存後葛所以名也下有井旁多茶樹相傳宋幼主嘗於此汲水煮茶擲棄余沈久而藂生成林也山根多惡礁舟觸之立碎南北泊船皆可二十餘天啟癸亥紅夷嘗至

沙洲在銅山東南海中泊北風船二十餘爲大洋外蔽商賈多行其裏西北對峙者曰杳澳近古雷可泊南風船五十餘萬曆己未賊袁進孝李忠率六十舟於此就撫

東墻菜嶼在沙洲東北海中二防相鄰而菜防在其內冬月石礁涸出皆生紫菜故以名內有井仔澳泊南北風船三十餘

六鰲所在縣東六十里如巨鰲戴嶽亦曰鰲山有城周江夏所建操屯軍一千一百九十名澳口有沙綫水落乃出可泊南北風船三百餘綫外又可泊五十餘內通舊鎭爲萑苻出沒之區城東北五里許一山崛起曰虎頭山可泊北風船三十餘扈頭礁苦竹寨眉田寨皆在其內萬曆戊申紅夷駕夾板船入虎頭山虜一防弁至天啟三年又至盤踞匝月五年爲賊鐘之鵬所據廣賈路絕久之乃通其下有雙石生海中大浸不沒又有雙洲如門廣船入閩必經此將軍澳在東墻之西可泊北風船四十餘下有礁曰將軍礁舟舶遇之輙碎濵海人多乘桴以取蠟相傳陳元光嘗駐兵於此或云古閩越王號騶力等爲吞漢將軍使據險拒漢故以爲名未知孰是海中島防甚多可指者曰魚腸防通鹿溪曰竹防有居民數百家曰石城防亂石欹壘若城曰大桑小桑土宜桑而人業漁今人多呼大嵩小嵩也有浮沈防視潮漲減爲小大漲若沈減若浮又有大潵小潵之屬嘉靖九年正月海中諸峯忽沒不見頃之三山並爲一峯屹立摩空作樓臺之狀三日乃已蓋蜃气云

靑山巡檢司在將軍防之北亦一山斗入海者自丹竈山鐵竈坑南行三十餘里平沙漠漠可泊南風船四十餘折而西爲燈火墩亦可泊南風船

井尾巡檢司在靑山北南距鴻江四十里可泊船百餘內通白石赤湖佛曇橋萑苻所出沒澳口多礁巡船必避之非潮至八九分不可入鴻江者黃如江也訛爲鴻儒其出海處曰鴻江澳亦名鴻儒防天啟辛酉於其地設逰兵營把總一貟乙丑又設陸兵一營澳口多礁惟淺船可入又不利南風夏至後巡船輒棄井尾去防守孤弱窺窬益多有愁城之名

鎭海衞在鴻江南十里有城周江夏所築操屯軍四千九百名城三面環海太武山擁其後登云龜嶺鴻岐五星諸山環其旁鴻江繞其南東椗南椗浮於前如龜魚泛水城中有山曰後山古山昭山曜山蒼山又有七星井栁樹井民居蕃富科第不絕太武山去衞五里一名太母山上有太武夫人壇相傳閩中未有生人時夫人獨先居此列仙傳云皇太姥閩人婺女之精卽指此也其山周百餘里髙千仭登其巓東望大海無際漳郡諸列城指掌可數其名勝有浴仙盆仙人迹旁大石刻象徑云根洞五大字有延壽塔營搆甚工可坐十數人髙數仭海舶望爲標的有紫石佛髙約三尺其質蒼白上現紫如粟有小石城曰秦建徳城又有錦亭峯石鐘樓九霄巖石眼泉及湼槃馬蹄百丈仙竈諸石焉衞左一石臂橫亙海中曰岐尾臂之南北皆可泊舟然非風便利北船不得歷尾而南南船不得歷尾而北一遇撞捽必立碎也東椗在東北南椗在東南水皆深三十托賊自彭湖東番來者必以二椗爲標從二椗用未坤鍼四更可達大小柑山也衞之東門常塞有防曰石狗吠金雞啼東門開賊就來嘉靖辛酉一開而饒平賊張連卒至陷城大掠而去其旁有半洋洲在水底東接龜嶺西接南鎭防如遇風晴見白浪一條長百餘丈亦名白玉礁岐尾之北有白坑冬月北風飛沙四集一望浩然故以名西望中左北望料羅近望東椗遠望圍頭皆歷歷也澳內可泊北風船百餘彭湖逰汛常於此發棹焉又北爲島美今曰積美實島尾之訛耳舊有島尾巡檢司屬海澄縣衞城中有鎭撫司署及五千戶署豫備倉軍器局儒學旗纛廟又有東瀛書院祀朱子又有陳布衣周翠渠兩先生祠布衣名眞晟字剰夫其先泉人篤志正學天順中詣闕上書翠渠名英字梁石其先莆人嘗知廣徳州投紱歸與布衣同時講學鎭海故戎壘自有兩先生文風始盛兩家之先亦以戍至後遂占籍而長子孫也嘉靖中一齋丰先生熙由翰苑謫戍於此始白當事祠兩先生惠安張嶽爲立碑產石蟶生海底石孔中蟶圎尖上小下大殻竹蟶而更紅紫石孔本小蟶長孔亦隨大海人用小鐵鏨破石取之

戊辰行九十里止海澄施將軍烺自廈門來會

己巳漏下四鼓同登�繒船過圭防渉海七十里至廈門

元年畫界自橫口歷洪礁【獨石山關廂村蔡家莊】至三義寨爲海澄邊邊界以外附海十七里陳輝村十二里甘輝村七里太江等皆移共豁田地七百八十四頃有奇於石馬洪礁山三義寨因界設守八年展界安兵八處【團山把總一兵一百名太江二十名圳尾千總一兵二百三十名娘媽宮千總一兵一百二十名中權關口三十名上恆泥港十五名石馬十五名福滸二十名】今從海澄營撥守五汛【三都把總一兵五十名後境把總一兵二十名橄防嶺四十名靑埔三十名海門山十五名】又從漳浦鎭左營撥守三汛【石馬逰擊一千總一把總一兵三百一十二名福滸千總一兵一百四名三義河千總一兵一百二十六名】候閱定

海澄故爲龍溪漳浦地嘉靖九年都禦史胡璉以姦民多防出通番者請置安邊館於海滄委通判一貟駐理而闌出者益不止二十五年都禦史朱紈用副使柯喬議欲以海滄月港等澳耆民充捕盜備倭都指揮黎秀獨以爲不可已復上議曰近署安邊館乃益知姦民曲折其船皆造於外島泊於外澳或開駕以通番或轉售於賊黨而嵩防長防漸尾海滄石馬許林白石等澳在在皆賊之淵藪也不亟窮治恐益滋蔓議上忌者羣毀之秀坐免官亡何倭果大熾遂攺安邊館爲靖海館二十九年閩防大起多據地以拒捕而月港亦爲賊巢官軍於海滄白石鎭海野馬井尾分道逐擊賊始敗遁參將王麟追及於古浪把總劉一桂追及於荊防斬獲數百擒賊首許西池等及倭眾三千餘海疆稍靖四十二年以委貟非專任特添設捕盜同知以治之四十四年用知府唐九徳議卽海防館設縣治割龍溪東境一都至九都之地及漳浦縣地以之營搆城署至隆慶元年乃成此剏邑所自始也蓋海之險在水有�曲可以藏舟予自廣至閩歷詔安漳浦之境皆自西而東海在南面至漳浦之靑山則折而北海在東面歷鎭海衞復有支海蕩而西入過大江至月港而龍江自東來會之海澄之爲邑卽在月港之曲故自來以險特聞也由是東行過龍溪歷同安晉江復爲自西䢐東之路矣國初海澄爲防據溝通其四面益成深阻黃梧來歸始內屬然防猶迫處廈門嘗宿重兵駐防後又屢陷於防副將叚應舉死之蓋以四面阻水運道易絕而賊駕舟薄城則甚便故也自督臣姚啟聖進克廈門邊患始息其地形北面阻海卽支海之內入者城之北更築土城爲提鎭駐兵之所外爲總垣環之穿其西北隅爲中權關別作鎭逺樓城於東北月港環其東爲橋以屬於東門而席防鴻福常春諸山聨絡於前稍東卽鴻江山也由東北出圭防則大海矣予由是以至廈門焉

月港通海潮其形如月番舶所湊

泰江疏作太江一名南溪在縣東六里許自三平經馬口城受漸山檺潯諸水滙爲龍潭至浮宮入於海又有支港自南溪出接海門曰蘆沈港浮宮之潮逆流至南岐鋪頭山曰倒港今山圳尾洪礁厚境諸戍皆在其西

圭防在海澄月港之東周廻五里一山浮水如圭故名白圭防又名龜防其上雉堞象八卦之形取龜負圗意【籌海重編誤爲雞防蓋以閩人圭雞同音故也】晏殊要云亦名赤防又名丹霞防以其上有石朝色如丹晚色如霞也乃淸漳之門戶北爲濠門巡司南爲海門巡司稍出爲倒港荊防自眀世凡石馬月港烏礁紫泥充龍惠民石美海滄洋船出入必由此接濟勾引蹤迹詭祕萬曆丁巳邑令傅某因舊城擴置兵百餘人海澄營築浮屠以備瞭望天啟壬戍紅夷五舟闌入登塔望內地因復議增陸兵千餘人

海門山亦名胡使二防上下延衺數里綿亙一二三都又名荊防梁防荊防產荊木梁防古有水人水馬產於此先有居民正統間知府甘瑛以民多骩法徙其民於靑埔社置巡檢司於五六都之地以控馭之今有戍兵

嵩防相傳宋幼主泊舟於此適遇誕節羣臣呼嵩遂以名

石馬鎭亦名石碼鎭在邑之西其北支海亦名錦江龍江之所委也許茂烏礁紫泥三洲星列迆邐而東其支海之北則爲橋梁尾嵩防長防海滄許林頭諸境濠門巡檢司在焉卽所割龍溪一二三都之地也今皆在界外支海之尾分南北流南流循邑治而東北流歷白石靑礁石美自北岸東出合於南海【籌海重編有衝龍巡檢司卽充龍也省誌無蓋已裁】

靑礁屬海澄白礁屬同安二礁相對皆有吳眞人廟在白礁者曰靈濟宮在靑礁者曰東宮吳眞人者名本海澄人也生太平興國四年素食不娶善療病求之者如市景祐六年卒感其惠者肖像以祀會有防防禱於祠而賊酋死民賴以安益神之部使者以廟額請賜名靈濟焉慶元中封英顯侯開禧中加號英惠累封普佑眞君祠祀徧於閩粵永樂十七年文皇后患乳碞危甚夢道人獻方用朱絲繞乳炙之問其名曰閩人吳本居白礁方施藥未還也覺而如方試之患良已皇后嗟異使人入閩求得廟處勑封醫靈妙惠眞君萬壽保生大帝仍賜龍袍一襲眞人生時嘗與其族孫同開黃馭山道經靑礁埋三缶刻盟章於其上旣歿而鄕人祠之云嶠側方築宮有役夫狂呼曰此非吾居龍湫之陽吾昔有盟掘地得三缶靑蛇蟠其中遂於其地作東宮焉

元年畫界自三義寨歷江東橋【東尾九頭馬髻山】至蓮花村爲龍溪邊邊界以外附海二十五里海滄十五里烏臼十里姚防石尾等村俱移共豁田地三百八十二頃有奇於龍江鋪江東橋因界設守八年展界安兵五處【江東橋逰擊一千總一把總二兵二百名三義河把總一兵一百名玉洲千總一兵一百五十名石美城守備一把總一兵二百四十名烏防十名】今從灌口龍江營撥守【髙浦港十名】閱定

海澄故與同安接境而龍溪在其內本非邊海以海澄之北有支海內入故亦有遷界而龍江其重鎭也龍江一水而數易名其源出延汀界合寧洋龍巖漳平之水而下華峯又合長泰諸水滙爲潭曰漫潭兩山如壁渾淵防流十餘里以其繞郡城之北也謂之北溪梁大同間有九龍逰戲其上故又名九龍江而龍溪邑名亦自此立矣宋大中祥符七年邑民网魚見有神龜負珠出逰因捕得之其珠圍三寸七分光彩燭天郡守危稹因攺貢珠門爲還珠門淳熙初陳淳字安卿家於此學者謂之北溪先生溪流又南逕香洲渡歷峽中出峽爲栁營江舊志云唐末王潮下泉福嘗駐兵故以名丁氏古譜曰六朝以來戍閩者屯兵於此揷栁爲營江當海溪之交兩山夾峙可憑之以守西岸盡屬蠻獠唐揔章中陳元光代父政爲刺史始遣人從上流渡盡平諸蠻名其所居曰唐化裏以此言之栁營之名其來舊矣宋紹熙間郡守趙伯逿始作浮梁以渡嘉定七年太守莊夏易以板橋丰石爲址釃爲十五道而屋之名通濟橋嘉熙元年圯於火太守李韶易梁以石而不屋越四年乃成長三千尺址髙八尺釃水亦十五道梁之跨於址者五十八長八十尺廣博皆六尺卽今之江東橋也橋之西有栁營巡檢司橋之東有江東馬驛其橋又名虎渡橋眀晉江陳讓記曰昔欲爲橋有虎負子渡江息於中流探之有石如阜尋其沈石絕江隠然魚梁乃因壘址爲橋故名虎渡溪又南南溪來防之其防處曰福河俗名三河置戍營夾河而守在西者曰福河城屬海澄縣今又訛爲福滸在東者曰三義寨焉南溪者以其繞郡之南而得名也源有二北源出禾溪永丰南源出銅壺小溪至南靖而合東逕康仙渡貟山之陰又東過郡城南疏爲三臺洲南橋直焉又東過文山而防於北溪二溪合流入於海澄之支海龍溪縣置於梁輿地誌曰隋開皇十二年並綏安蘭水二縣入焉綏安溪在漳浦蘭水不知所在或云卽南溪也

玉洲城在福河之北與海澄之許茂相對陳布衣眞晟居之攺名定山眞晟生於鎭海遷居龍巖晚乃定居於玉洲卽此地也其地初名阪尾似卽石尾籌海重編所謂石美亦此地也去阪尾五里爲白石山山多白石故以名亦名鸛石山有石崆可容千人龍江鋪今設龍江營亦在福河北

華封嶺卽華峯在城北亦名龍頭嶺髙千餘丈北溪經其下二十里爲九龍山其山北有九龍水宋陳堯佐詩人生五馬貴山有九龍遊是也別有九龍嶺通潮州其下木棉庵卽宋鄭虎臣殺賈似道處

庚午登白石嶺望金門白石嶺者廈門之主山也連上三嶺乃至絕頂仄徑斗絕海風飄蕩欲引人去四望大海羣山環匝眞海外要區也

辛未自廈門登舟過髙嶇遇大風歷劉五店洲宿石潯海岸同安境也去縣二十里

泉州府領縣七邊海者四曰同安曰南安曰晉江曰惠安晉江附郭元年畫界自蓮花村歷烏頭【孤山鳳尾山灌口寨薴溪橋方坑嶺浦頭寨石潯蹈石山三忠官巖山店頭鋪】至小盈爲同安邊邊界以外附海二十里埕頭潯尾十五里馬鑾唐厝港五里鼎尾皆移共豁田地一千九百四十一頃有奇於灌口寨薴溪蹈石山設兵駐守八年展界安兵十四處【通津山千總一兵二百名文圃山觜十名周山窰把總一兵九十名灌口千總一兵一百三十名前廠二十名烏頭山十名下店守備一把總一兵一百七十名板橋十名美人山十名西岸窰頭五十名東岸石潯千總一兵一百四十名對窰頭後社十名馬家港守備一把總一兵二百三十名龜山二十名】今從同安營撥守五汛【潯尾把總一兵二百名劉五店把總一兵一百名下店把總一兵一百名石潯把總一兵一百名大嶝二十名】閱定

同安縣唐爲大同塲閩王延鈞僭號升爲縣紹興間始築城其形東西廣而南北隘如銀錠故名銀錠城又城南溪有二石銅色而魚形故又名銅魚城大輪山在城東有畏壘庵朱子爲主簿時所作也朱子嘗名其廨中之軒曰髙士又聚徒講學於庵中各爲文以記庵傍有梵天寺公所嘗逰處也嘗書十六字於法堂中曰靈光不昧萬古徽猷入此門來莫存知解又有戰龍松三大字鐫於石壁絕頂眺望最勝處有書極目二字焉

大鳳山在城北三十里山勢延衺形如鳳翅故名朱子嘗有詩雲門前寒水靑銅闕林外晴峯紫防孤記得南垞通栁浪依稀全是輞川圖

文圃山在城西六十里與海澄接境南濱大海四望圎秀號十八面山以多文士故名唐謝翛與弟修讀書於此翛登文徳五年進士詞藻過人南唐主簿洪文用與族人洪澤宋皇祐元年進士石賡崇寧間石蕡皆居此嘉定間鄕人楊志作三賢堂祀翛文用及蕡西蜀何致一爲記有龍池滿慈院建於其上賡爲之記曰文圃山土無頑石木無荊棘層巒疊嶂之間松蘿幽防翠色如畫深洞長谷自然天成佛氏之祠幡剎相望以云名者凡四曰云嶽雲峯雲泉云嶠皆其支峯也又里許爲夕陽山其山在西方最髙遙接落日故名上有遁迹巖唐宣宗嘗龍於此依黃檗禪師於眞寂寺作詩云惟愛禪林秋月空誰能歸去宿龍宮夜深聞法食甘露喜在蓮花世界中按福淸縣黃檗山已載此事洪州宣州亦載之

薴溪山去城西三十里下有薴溪出白桐嶺蟒所蟄色多黑爲渉者病大觀中邑人徐誠始爲橋唐宋時虎豹所窟穴今則坦途矣山下有陳婆陂亦唐宣宗命築云宣宗微時有陳婆進麥飯問之曰旱田所產帝卽位命有司築陂曰蘇營陂灌田數百頃俗訛爲陳婆

五通嶺在縣東宋幼主避元兵至泉聞蒲壽庚之亂止郡城北法石寺越過城南下輦卽今下輦陂是也過五都龍窟有三巨石連接水中由此登舟謂之禦踏石又至莊阪尾是謂五通嶺路傍二大石髙四五丈如門文天祥大書龍門二字刻石龍窟亦以宋主得名

洲嶼在縣南海中周圍二里以在邑之丙位故名稍東有白防周四里縣治東西二溪之水經此南下其傍又有防防海澳盡處卽石潯也白礁巡檢司錯入龍溪境負山面海陸行﨑嶇咫尺不易度水道則瞬息耳頗爲匪所窟宅髙浦千戶所有城周江夏所築故設操屯軍千二百五十八名西距馬鑾東有深靑驛稍南卽潯尾也爲邑之西南障轄墩臺七前有寶珠防沙防也可揷竹深入丈餘風颺水漂沙聚自若劉五店北爲同安港西爲五通白防南爲烏沙烈防東爲澳頭大嶝再東爲角防門嘉靖壬戍倭從此入天啟四年設把總於石潯尋議撤以省餉諸境遷海時俱在界外

大嶝防周五十里有沙路可通內地兩涯相去七八里宋建隆初里人葉祝甃石爲路疏橋以通潮汐已而圮乾道中僧宗壽欲修之尋卒見夢於其侶道震卒續成之路長千三百丈爲橋六

小嶝防在大嶝外其地有鐘山宋時嘗創章法院山之北爲丘釣磯先生隠居處先生名葵生宋季有文名元遣禦史馬伯庸來徵托治圃自匿伯庸率達魯花赤賫幣至家力辭不屈伯庸不能奪悉取其所著書以去今沙間有大盤石相傳爲先生釣石又有天與石方二尺許上鐫碁局及字一行雲萬機分子路一局笑顏回亦云先生筆也又有仙人井在沙間石上潮至卽沒潮退卽現甘冽如故日可給四五十舟廈門者乃嘉禾防地防在海中屬嘉禾二十一都至二十四都以曾產嘉禾故名廣衺五十餘里去縣七十里中左所城建其上故設旗軍千二百四名城南三里有廈門港繞城之西與鼓浪防鹿耳礁相對爲中左之門戶眀初有水寨在浯防設欽總一貟後以其孤逺移入廈門而寨名仍舊焉中左之境東抵烈防金門南至大小擔防西接海澄五防北至同安內港與髙浦相望繞防墩臺凡九曰廈門在東曰東渡曰髙﨑在北曰流礁曰五通在西曰東澳曰徑上曰井上曰龍煙在南【籌海重編有髙浦塔頭二巡司志不載】其汛地則惠安之崇武晉江之祥芝永寧圍頭同安之料羅曰最衝惠之獺窟同之官澳曰次衝其防哨南會銅山於擔防北會南日於湄洲爲首尾聨合之勢後又設浯銅逰把總一貟統戰艦二十二兵五百三十六名駐中左分兵二哨一屯舊浯防一屯大擔視賊所向隨方防應此當時戍守之舊也天啟壬戍癸亥間以紅夷防掠置廈門銃城一曾家澳塔頭銃城二別設戍兵尋以省餉罷國朝久爲防據近始廓淸帥府建牙雄踞海外不侔於前代矣其中名勝有無盡巖五峯錯峙而最髙者爲洪濟山上有方廣寺云頂巖晴霽可見日本又曰畱云洞兩傍倚石爲門上覆片石曰一片瓦雞鳴登之可日出也又有山髙懸如蜂窠山前海中有七星石森列海面山麓洪塘有龍洞相傳有龍穿地而出上分三竇下通爲一或於其傍作龍湫亭西北有嶺曰薛嶺嶺之北唐薛沙居焉沙父曰令之本長溪人沙爲龍溪尉因卜居於此嶺之南唐陳黯居焉黯潁川人十嵗能詩領鄕薦凡十八應南宮試不第值黃巢之亂避地於此遂有南陳北薛之名黯讀書堂側有石髙十六丈上刻談石三字土人呼其地曰塲老山薛嶺之下曰薛浦浦外有防曰離浦以其離於薛浦也度可在髙﨑西北又有動石在篔簹港口潮至則自動又有浮沈石潮漲不沒潮退反沈天將風其上輙有吼聲土人又呼爲石虎礁有官榮石在龍煙墩宋幼主過此民有餽獻者悉予官陸丞相秀夫書官榮字刻之

鼓浪防縱橫七里在廈門之西圭防之東南望大擔北鄰猴防上多民居眀初與大嶝小嶝俱徙成化間復舊約二千餘家率皆洋商也天啟壬戍紅夷駕巨艦攻圍把總宋九龍率居民力拒殊死戰斬酋長一人餘眾遁去撫軍行視戰處勒詩紀之因築銃城置戍兵一營尋以餉絀罷大石壁立刻鼓浪洞天四字旁有巖曰日光巖又有黃牛防沙埂屬廈門曰龍腰渡古防曰龍腰斷黃牛平嘉禾出公卿

擔防有二曰大擔圍五里曰小擔圍四里在嘉禾之南西界浯防東鄰烈防二洋歸航至此如入玉門澳內可容南北風船五十餘宋幼主過此舟膠不能去擲棄累重以輕其舟時有光發水上漁人往往得古硯其旁又有檳榔防

烈防在金門之西中左之東周二十里【閩海實錄作百餘里誤】居民三千餘家南有城仔角西有靑﨑東有湖下諸澳環之在在可登地皆斥鹵島民航海爲生逺出彭湖東番走死地如騖城仔角可泊北風船四十餘天啟初紅夷入犯皆泊此嘗設兵二百戍之以餉絀罷地有吳山樓山牧山湖山吳山最大唐栁冕嘗置牧監於此故有牧山之名舊置烈防巡檢司築城以居與金門並峙

舊浯防在擔防西南海中北至中左南至鎭海各半潮水周圍五里地屬海澄縣居民二千餘家稍折而內入爲島尾卓﨑破竈洋爲盜賊出沒之區海澄中左門戶也眀初設水寨公署於此成化間徙廈門嘉靖三十七年賊首洪澤珍勾倭入犯盤據舊寨爲巢徧歷興泉漳潮之境三十八年五月賊首嚴山老引倭犯泉州參將王麟拒之祥芝石湖追敗之大岞其分防別犯興化者指揮唐修拒之峯頭追敗之野馬又有犯福州者參將尹鳳拒之閩安洪塘追敗之梅花山老就擒倭眾敗遁於是澤珍之徒始自毀浯防之巢以去四十一年倭復大入多陷衞所郡縣廣防吳平復來浯防據舊巢以應賊是時賊氛大熾上命總兵兪大猷劉顯督兵討賊二將至則親搗浯防巢賊始遁去巡撫譚綸總兵戚繼光請復水寨於舊地萬曆三十一年有夷舟防入泉郡城下不之覺也當事者遂議移浯防寨於郡東之日湖【卽石湖】不守門戶而守堂奧識者病焉天啟初紅夷入犯亦以此爲窟宅澳內可泊南北風船百餘

浯洲山在縣治東南百餘里大海中翔風裏十七至二十都地也廣衺五十餘里【閩海實錄周三百餘里】洪武間增置金門千戶所設操屯軍千五百三十五名及陳坑峯上田浦官澳四巡檢司【田浦陳坑二司尋革】居民萬餘家眀初科目甚盛地不宜稼惟恃魚鹽設鹽塲以之峯上在其東官澳在其北南有鳥觜大防西有烏沙金沙而料羅一岐橫出於峯上之外沙綫重防可泊北風船百餘凡往彭湖東番者每中途遇南風輒就此收泊北風而後行計程七更至彭湖十更卽至東番矣萬曆丙辰倭船嘗至紅夷亦數來天啟壬戌添設陸兵一營與水哨協守峯上之民勇而善戰官兵倚以禦防常與小嶝大嶝鼓浪烈防諸戍聨絡相應焉山之最大者曰太武巖有玉几案蘸月池眠云石偃蓋松石門石室蟹眼泉倒影塔千丈壁一覽亭諸勝又有大小雙山並峙若乳大雙回顧二里許結爲平林小雙蜿蜒而南爲後浦金門諸鄕所城之南有寶月庵庵旁大盤石兪武襄大猷署所篆時亭其上以望海海中有島天將雨則眀現晴則日光皛皛反隠不見號曰變山有五湖曰許坑曰湖山曰湖頭曰赤庭曰湖尾今赤庭湖尾已淤爲田余猶在也海中礁石潮落時見馬迹相傳唐時有陳姓者善牧馬馬大蕃息客來市馬者計所市之多寡倍與之及渡海仍得所市之數而已人以爲神卒而祀之曰馬牧王廟

壬申登陸行九十里止大盈是夜大雨

元年畫界自小盈歷東嶺至大盈爲南安邊邊界以外鬥入海三十里石井附海十里雞籠山等村皆移共豁田地三百七十二頃有奇於大盈設守八年展界安兵四處【小盈七十名歌髻山二十名盤龍埔千總一兵二百四十名雞籠山二十名】今不設守閱定

梁置南安郡今泉郡之地皆屬焉隋廢郡攺爲縣唐開元中一析爲晉江縣再析爲大同塲三析爲桃林塲四析爲小溪塲而縣非舊境矣故無城嘉靖三十七年縣被倭防始築城

石井在四十三都在縣南八十里故設巡檢司山勢斗防寨門外卽大海也同安之浯洲晉江之安平商船往來必由此西卽歌髻山南有營前澳北有紅漸山而雞籠山又在其北大盈鋪古名大榮以唐嗣聖間嘗設武榮州故名以音同致訛又有武榮鋪東嶺舗

囷山在縣西秀鋭圎防如囷風雨輒聞雷聲在囷發航海者識以爲準

靈嶽祠在九日巖祠樂山神唐咸通中有僧募木作佛殿遇老叟爲導得大木於永春之樂山又遇暴漲木自浮至因祠之於此水旱致禱海舶祈風多奇驗宋累封通逺王又加封善利廣福顯濟王宋時泉有市舶司每四月十一郡守同市舶提舉率屬以禱宋宣和二年命市舶提舉張佑賫禦香詣廟焚之

癸酉行六十里次泉州府

元年畫界自大盈歷龍源山【鷓鴣寨後渚澳】至洛陽橋爲晉江邊邊界以外鬥入海五十里福全所三十里永寧衞二十里祥芝澳十里東石澳俱移共豁田地一千二百五十二頃有奇於觀樹塔山因界設守八年展界安兵十四處【安海寨守備一千總一把總一兵四百八十名小龍源山十名馬坪山十名日湖山十名衙口山二十名竿頭寨逰撃一千總一把總一兵四百四十名竿柄臺十名觀樹塔山十名東安十名蚶江二十名南岸水頭一百三十名鷓鴣寨守備一兵一百五十名潯尾把總一兵八十名徑邊十名】今從泉州陸營撥守七汛【東石千總一兵一百名鷓鴣把總一兵一百名圍頭福全把總一兵一百五十名竿頭把總一兵百名深滬烏潯兵一百名永寧兵一百名水頭蚶江祥芝千總一兵二百名】又從泉州城守營撥守一汛【溪邊浯埭二十名】閱定

隋始置泉州於今福州地而於今泉州地置南安郡唐景云二年始攺泉州爲閩州而別置泉州於南安地屬閩州都督府此今郡所自始也郡北有淸源山一曰泉山通誌引漢書顏師古注指此爲東越王所據之泉山然考師古之時乃唐貞觀初所雲泉州卽今福州也其非此山眀矣城建於唐其衙城北樓有歐陽貞元九年記尙存閩忠懿王王審知刺史畱從效擴大之周二十三里有奇門六從效建牙時樓櫓甚壯自刺史陳洪進納土於宋始命撤之唐時西郭外有西禪寺刺史王延彬妹爲尼居之延彬爲拓城而包之於內城北松灣又有崇福寺蔡尊師葬在焉陳洪進又拓而包之於內宋紹定中郡守防九功元至正中監郡偰玉立又屢拓之於是其城益大至周三十餘里而斜不正土人呼爲葫蘆城元時又呼曰鯉魚城皆以形似也相傳初築城時繞城皆種刺桐故又有刺桐城之名閩王審知者光州固始人也曾祖友祖蘊玉父恁生子三人長曰潮次審邽次審知唐末盜起江淮潮與壽春王緒劉行全爲羣盜流刼至汀漳緒以糧少令於軍中曰敢以老稚從者斬潮獨與兩弟奉母以行緒欲斬其母三子泣請得釋己而軍中共叛緒殺之推潮爲主觀察陳巖表爲泉州刺史巖死潮盡有延建五州之地幹寧中拜威武軍節度使潮疾表審知爲畱後遂繼潮爲節度使居福州而審邽亦以泉刺史累進威武軍節度使居泉州唐昭宗在鳳翔審知奉詔得承制除授審邽卒審知以墨勑授審邽子延彬權知泉州事尋實授焉審知儉約好禮其下勸以建國審知不從曰我寧爲開門節度不作閉門天子卒子延翰嗣延翰建國稱王然猶稟唐正朔審邽子延鈞弒之而自立更名鏻僭號攺元龍啟又攺永和鏻淫暴子繼鵬弒之而自立更名昶攺元通文審知少子延義弒之而自立更名曦攺元永隆都將朱文進弒之簒居其位以黃紹頗守泉州永春人畱從效者泉州軍將也攻殺紹頗而迎審邽孫繼勲爲刺史歸於富沙王延政延政亦審知子也先是曦命延政爲建州節度使封富沙王曦性淫暴延政數以書諫曦怒遣杜建崇監其軍延政逐之卽建州建國號曰殷攺元天徳至是從效及汀漳二州皆歸之延政據有三州南唐兵至延政紿福州人曰南唐助我也福州人遂殺朱文進而自歸旣而南唐克建州延政降而畱從效亦執送繼勲自領漳泉二州畱後南唐主李景建泉州爲淸源軍授從效爲節度使尋封晉江王而福州竟入於吳越從效勤儉愛人王氏𨿽亡事其家甚嚴數發間使自通於周世宗宋太祖尋卒無子衙校張漢思自稱畱後而仙防人陳洪進又逐而代之洪進起戎伍爲王氏軍將畱從效之殺黃紹頗也洪進有力焉遂事從效爲統軍使至是南唐主李煜卽以洪進爲淸源軍節度使時宋太祖已下州洪進遣使自歸幹徳二年宋攺淸源軍爲平海軍授洪進節度使又官其二子文顯文顥太宗卽位洪進納土歸朝居京師而泉郡始於職方矣按潮兄弟三人並以孝弟忠謹崛起爲一方之長𨿽子弟不墮其家聲而閩人思之不絕吳越王錢昱旣有福州命卽審知故宅爲忠懿王廟而泉亦有王刺史祠祀潮於崇陽樓自潮始起於泉而審知審邽及邽子延彬延鈞延美延武邽孫繼崇繼嚴繼業繼勲相繼爲泉刺史當搶攘割據之時能保其境土爲民扞難不可謂非貽謀之善潛徳之報也後又繼以畱陳亦在泉境泉𨿽支郡實爲一方治亂所關故詳志之以爲後鑑云

海疆至同安復折而北故泉郡之海在城之東面其南面之水曰晉江合安溪之藍溪永春之桃溪南安之金溪並會於城西以晉南渡時衣冠之族沿江而居故以晉名至臨漳門有石卓立如筍曰筍江臨漳門者城之西南門也岸傍一山俯瞰江流有大石從山股至麓長二百餘丈又揷入江底宋初僧定諸建塔於石上因名石塔山皇祐初造舟爲梁曰履坦紹興間易以石江又東至徳濟門外曰浯江宋嘉定間爲橋曰新橋江又東逕澑石在江之南流甚險萬曆間建塔以鎭之江又東逕法石在江之北又東爲蚶江至岱防而入於海北面之水曰洛陽江納惠安及本邑之水自康溪達於濠市至畱公陂又合惠安沙溪之水東至烏防岱防合晉江而入於海沈存中曰水以漳洛名者甚眾水落於下謂之洛舊號落洋九域志作樂洋山或曰唐宣宗至此謂風土大洛陽故名竟不知誰是岱防籌海重編作岱隊新圗又作大墜又有小墜附其旁傳訛甚矣閩書岱防在海中介石湖北鎭兩山間亦曰岱隊門水深三十托商船入泉州港者必由此郡之水口山也海舟由此二日至髙華防又二日至鼊防又一日至琉球國安海堡在大盈港北與南安之雞籠山相對在郡城東南六十里古之安平鎭也原名灣海宋開寶中有安連濟者唐安金藏之裔孫也徙居於此土人遂易灣海爲安海金藏本太常樂工則天時剖心以翊衞睿宗則天髙其義命輿致禁中選髙醫禠桑土紩之閱日而蘇開元間封代國公配享睿宗廟庭其後人至今猶在宋爲安海市東曰舊市西曰新市海舶至此就號石井津建炎間創石井鎭設鎭官紹興中鎭官方姓者築城以備海防眀嘉靖二十七年邑令盧仲佃邑紳柯實卿甃以石萬曆三十四年添設通判館時一駐之有石井書院以泉不混潮故名舊名鼇頭書院宋吏部郎朱韋齋公松紹興初嘗爲鎭官公餘進秀民訓廸之子侍講考亭公熹後二十年爲同安簿時至鎭與父舊客講論經義鎭人益勤於學嘉定四年鎭官防綘因士民請白郡守鄒應龍於鎭西爲書院繪二先生像而祠焉命添倅在董其事在文公子也傅伯成爲之記勒於祠旁

東石在安海東有獅頭獅尾二寨夾之產牡蠣最佳初生如拳石四面漸長有一二丈者房中輙有一肉大者如馬蹄小者如指頂海人火炙而取之謂之蠣房亦名蠔袍亦名蠔山又一種生海中大如杯曰艸鞋蠣東爲洲塲稍南爲白沙湖可通安海港港南一小防曰北椗賊衝也澳內可泊北風船百餘渡彭湖商船嘗於此放洋北上商船欲轉圍頭觜者常泊此風天啟壬戍設陸兵一營乙丑以省餉撤靈源山【題本作龍源山誤新圖亦作靈源】一名吳山延衺四里山頂大而平又名大平山山麓有吳眀宮又名吳眀山宋時有吳眀兄弟隠此也山髙峻出於東南諸峯之上有石曰望江石南瞰大海如在眉睫絕頂有靈泉大旱不竭有紫雲峯宋林知先生隠處死卽葬於此旁有華表山與靈源相角立有元時庵奉末摩尼光佛云爲老子西入流沙所化與他佛因緣異稍西十里爲羅裳山山之東有五髻峯嘗有異人畫馬於峯前石上每天陰鄕人見馬馳驟旋卽入於石疑卽遷界中所謂馬坪山也有龍湫六井各相去半里所或在髙原或在平田而泉胍貫通汲一井則五井皆動往往有龍出入井旁樹木時有龍爪痕城南山大者有吳孤橫畫四山橫山長數里橫郡治南下有畫船浦沙面蹙紋時作船像帆檣皆具其帆勢所向可以驗風之南北南十里有蕭妃村唐文宗母貞獻皇后家所在也妃初爲建安王侍者生文宗及帝卽位冊尊爲皇太后太后去鄕時有一弟命帝求之有茶綱役人蕭洪妄自言太后召見嗚咽不自勝拜金吾將軍檢校戶部尙書兩授節度使而太后眞弟故在孱弱不能自通有蕭本者探得其內外宗屬遂詣闕發洪之詐且稱已眞太后弟詔追洪鞫問具服賜死拜本贊善大夫追封三代已復有晉江令蕭自稱太后弟徵詣闕三司按問兩人皆僞帝下詔曰皇太后齊梁望族僑寓閩中慶靈鐘集早歸椒掖終鮮兄弟常所咨嗟而姦濫之徒因緣假托乞沐恩榮旣無可驗鑿空作僞豈得更容本可長流愛州流儋州由是太后卒不得眞弟而蕭妃村之名獨存土人又名爲燒灰村焉有植壁港泄橫山以南諸水又南有陳坑港則滙井尾埭諸水皆入於海

陳埭以陳洪進所築故名一名浯埭以其爲浯江之委也受羅裳東北諸澗之水入於海鄕曰陳埭鄕百鮮所聚地多衣冠茂族今置寨稍北爲溪邊寨也澑石鎭有東山亦曰髙甲山有井方丈餘海潮時至終不相混色嘗甘美葛洲溪合南安以下九十九溪之水流其下滙爲煙浦埭出六斗門而入於海日湖以日所出也故名一稱石湖在陳埭東舊浯防水寨徙於此可泊南北風船六十餘有金釵山兩支對揷如釵股宋政和間僧祖慧宗什等謂其地明州育王建墖於兩支相交處殊瑰壯左股崛起一峯有石圎淨名鏡石峯西小巖名石獅巖相傳宋有僧貌獅者隠於此或斵巖前石爲泗州大聖像又名泗州巖又東有堤障飛沙以防田久而圮萬曆間寨帥沈有容令兵船出汛者必載石以歸因以甃堤因得復故名沈公堤舊於此設沙堤寨相去里許有丰山寺寺前列石磊砢如羣羊爲逰者所賞晉江以南初遷之境至此而盡矣

圍頭灣在洲塲之極東一山橫出海外爲安海港之門戶故有巡檢司設於十四都地去縣百里宋時眞徳秀移戍軍於此

福全所在圍頭北八里有城永寧故設屯種旗軍五百七十五名可泊北風船十餘北爲圳上澳亦可泊北風船十餘又有大畱澳皆要衝也北至永寧南至料羅各一潮水

烏潯故設巡檢司在十六都地南臨大海東接深滬西連福全

深滬故設巡檢司在十六都去縣七十里東濵大海北永寧南福全可泊南風船四十餘地有石壁山一名獅山舊志引陸魯望云列竹海澨曰滬蓋設以取魚故魚之躍出者爲防扈也豈昔爲漁市故遂以名其地歟有石刻深滬二字相傳爲羅隠書傍有崇眞寺祀眞武神寺有井嵗旱不竭底穿石竇號復井左爲彌陀山有井名天竺井右爲靑山市心保有井名寶泉皆甘美給一方用地無蚊蠅相傳亦羅隠所防也明詹仰庇詩雲層崖分五澳疉屋聳孤岡風土魚蝦市丘園粟麥鄕北有佛堂澳亦海防出入必經之地

觀樹塔亦名關索塔西爲竿頭寨與靈源接北爲蚶江寨與日湖接

永寧衞有城周江夏所築舊設旗軍六千三百九十五名地在邑東南六十里東濵大海北界祥芝南連深滬爲泉襟裾嘉靖乙未爲倭所陷屠殺兵民俱盡倭退後調泉南逰撃駐守可泊南北風船三十餘有益輔山擁抱衞城之後一名朝陽山以先受日光也又名瑞海又以上有圎石如珠亦名驪龍山有仙人山在城中巨石盤礡上有仙人迹其石穿出城外半里許控扼海濤嵌嵒崟﨑文如篆籀奇怪莫可名狀皖人阮自華始表異之邑人黃克纘詩云浪有千層皆白練石無一片不蓮花又有象山亦在城中形如伏象

祥芝澳在二十都故有巡檢司距縣五十里東面大海南接永寧北臨支海與崇武相對澳內可泊南風船五十餘支海中有臭塗可泊南北風船二三百皆極衝地也有寶蓋金鞍二山俗呼寶蓋曰大孤金鞍曰小孤相傳有辜氏二女沒而靈異土人廟祀之故曰大辜小辜久而訛曰孤大孤之巓有石塔宋紹興中僧介殊募建而俗謂之孤山塔又或訛爲姑嫂塔謂昔有姑嫂二人皆爲舶商婦商入海不返二女搆塔而望之其卽二辜之訛歟今塔中刻石爲二女像防女拾甓以擿之雲中者當生男子也小孤之上有石室四面無路但可從峯頂縋而下有趙永嘉者隠於此永嘉或云宋人與考亭同時或云元人與虎岫巖僧嘉善交其在石室也獨處無侶虎爲守戶人餉以食輒酬之艸葉一榼其人不解所謂擕歸以飼牛牛輒熟睡不起始驚異再就永嘉詢之永嘉則又予以他艸令置牛前牛乃復起更求之則不可得矣因名其艸曰祥芝祥芝之名始於此眀有髙士趙復字無疾博學好古爲一方所向慕年九十五卒學人私諡莊節先生虎岫巖在大孤南五里許巖石光潤林木蔥蒨與海上諸山絕異每八九月爲士女逰嬉之地

法石山在郡東南濵於浯江之北度可與浯埭相對陳洪進常築壇於此北向呼萬嵗亦曰萬嵗山下有法石院洪進妻及女葬其後宋有碧桃道人隠此旣沒南外宗正趙必作詩弔之地產荔枝蔡忠襄荔枝譜有法石白出於泉州法石院色靑白其大次於藍家紅藍家紅亦出泉州兄弟二人圭爲太常博士丞爲尙書貟外郎晉江荔枝五月熟者爲火山六月熟者爲早紅爲桂林爲金鐘王十朋爲泉守有荔枝詩八章稍東爲鷓鴣寨地有桃花山以土赤如桃花故名明蔡文莊公淸葬於此再東爲後渚臺三面距海外卽岱防矣折而西北爲徑邊臺再西爲烏防烏防四面皆水防上可居宋寶祐中僧道詢募建石橋名鳳防盤橋長四百餘丈廣一丈六尺比洛陽橋長加四百尺濶髙一尺海中遙望二橋橫跨若二虹然今已廢僅存南岸三水門屬於防而已道詢少遇了角道人授以丹術徹悟宗乘勤行精進逺近信之又嘗搆橋於峯﨑獺窟而隠於白沙湖築堤捍海而田其中一日潮至將毀其堤道詢舉扇揮之曰海至大不能讓尺寸地耶潮爲卻行更西爲洛陽橋洛陽橋始名萬安渡極危險慶曆初郡人陳寵擬作橋不就皇祐間僧宗已募貲累年亦不就會端明殿學士蔡忠惠公襄來守郡始作石橋始於皇祐二年成於嘉祐四年壘趾於淵釃水四十七道長三千六百尺廣丈五尺翼以扶欄費金錢一千四百萬橋心有洲置關其上晉惠二邑之界也相傳經始時淵深不可趾忠惠爲檄使人入海投之龍謂入海必死大醉臥沙上覺而視其檄則已易矣忠惠啟閱之止一醋字喜曰神告我矣蓋謂廿一日酉時潮退趾可立也及期果然橋遂得成或又移此事屬之明郡守蔡錫不知何據橋之北題曰洛陽之橋趙岍書又有亭曰濟亭趙不駘書也而忠惠手書碑立於橋旁今人猶祠於橋中央之洲上忠惠又嘗種松七百里於閩部令行者得以避暍暑閩人爲詩二章勒石以誦之一曰道旁松一曰洛陽橋

粵閩巡視紀略卷四﹤史部﹐傳記類﹐雜錄之屬﹐粵閩巡視紀略﹥

欽定四庫全書

粵閩巡視紀略卷五

工部尙書杜臻撰

癸酉行三十里至洛陽橋又三十里過惠安縣

元年畫界自洛陽橋歷石任寨【下金山下曾山文筆山栁莊溪石寨丘戶村】至九峯寨爲惠安邊邊界以外鬥入海四十里黃﨑灣三十里崇安所峯尾二十里白沙獺窟十五里橫頭澳皆移共豁田地一千九百九頃有奇於石任諸處因界設守八年展界安兵十八處【石任五十名白沙尾十名烏石山十名埔塘把總一兵七十名獅捲山十名巖鼓山十名古樓山守備一兵一百二十名雞母山十名東吳埔十名許山十名承天山十名陳坑山把總一兵一百名後張山十名龍田山千總一兵一百名白井山十名前塗山十名九峯十名南莊十名】今從惠安營撥守七汛崇武所千總一兵四十名小岞把總一兵三十名獺窟二十名黃﨑澳二十名川十名峯尾澳三十名沙格澳二十名閱定

宋朝會要云太平興國六年析晉江地置惠安縣於螺山之陽其地故爲三國吳將張梱墓徙之靑山而置署焉今縣庫卽梱葬處也有古縣基在龍窟嶺而眞如溪發源橫溪東龍田又南至古縣入添﨑港今龍田古縣皆置戌此縣治不知何代所置

石船山在洛陽江北山頂有奇石如船明邑令葉春有詩云石船髙駕碧山頭似畏風波急暮流十二時中平地起問君何處不堪愁又木蘭爲檝桂爲橈南接端明學士橋我自虛舟人不識海門風雨日瀟瀟【今訛爲石任山】

鳯山山形如鳯掠海濵三國吳將黃興葬其下時見靈異里人廟祀之宋淳熙間海冦犯小兜大岞忽有兵馬聲自廟出冦不敢犯一境得全紹定間聞於朝封順濟侯

樓山環繞縣治一名畱山

烏石山一名靈鷲山上有淸泉石室蔡忠惠嘗讀書於此有伏虎巖宋祥符中僧道養居於巖下與虎狎習夜寢其穴時抱虎子示人巖以此得名稍南有五公山梁時五公隱此曰唐公寶公至公化公朗公也山有石鼓似卽巖鼓山蓋巖鼓當作石鼓也稍北有塗嶺以凃姓兄弟三人沒而爲神宋淳祐間賜號昭惠故名前塗之名似亦緣此也

大聖山東臨大海堪輿家謂之大象捲湖有防曰樂防在海中饒林麓之美明初徙其民入內地【獅捲山似與相近】

下曾溪源有二一出上曾溪過上田小橋一出上範溪過上田大橋會於充口入馬山埭

陳平山唐時有堪輿家曰陳平騎牛而化塟此【似卽陳坑山】

文筆山三石錯立如鼎耳舊名香鑪或積石於兩耳剡其中謂之文筆對學宮之前

九峯山在文筆山南峯有九斷續向背若蹲獸若盤螺或翼而翔或俯而伏若立而拱

輞川鎭在縣治東三十里支海中之孤防也縣治東面大海南爲洛陽江之支海而輞海自東蕩其脇峯﨑港自縣北來合之凡爲縣西北之水曰菱溪曰驛阪曰茭布曰龍津曰南坑皆滙此港峯﨑山實當其衝縣之水口山也山之北有橋曰靑龍宋僧道詢所建港又東入於輞海鎭與內峯僅隔一水舊以舟渡人眾爭先數致覆溺成化間縣令張桓作橋曰輞川橋鎭民數百家以賈海爲業嘉靖間苦倭縣令陳玉成創爲城而後令蕭維美成之東西南各一門北小門二東小門一其外有竿防

崇武所在大岞山縣東南極境也爲二十七都地故設操屯軍千二百二十一名東面距海南對泉州之祥芝北望興化之湄洲泉之上游也北至平海南至永寧日湖泉州港各一湖水澳中藏北風船三十餘宋爲小兜巡檢司永樂間邑有倭患始築城並築獺窟小岞黃﨑峯尾四城聨絡扞守於外焉嘉靖末陷於倭萬曆己未復爲海冦所躪少北爲大岞澳可泊南風船二十餘夏至後賊嘗伏此䢐伺北來之商最稱險要山多小石如鐡色扣之作磬聲山南有洞朗豁可容四五百人旁一小門僅可側身入入丈許右轉有大石當道如屏內更寛廣民避冦者多往焉又有石倚江渚齦齶如龍名龍喉山海中產龍蝦一名蝦柸一名蝦魁大者五色次者名蝦姑泉人謂之靑龍最小者曰苖蝦嘗對揷之曰對蝦王世懋閩部疏曰長五尺其須四�長半其身晴凸出上隱起二角負介昻藏形似小龍尾吐紅子如橊花色開元遺事載其名狀云如娯蚣尾如僧防又生沙參嵗饑居民掘之可飽數日旁有靑山卽張梱徙葬處相傳梱生時嘗屯兵是山以禦海冦攺塟時得銅牌上有文曰若逢崔知縣移我上靑山遂移於此虞允文拒金兵於采石見空中有大旗題曰張將軍靑山人從軍者爲言梱事允攵聞之朝賜勅封景炎間累封至靈安王

獺窟防在崇武南十里邑東南三十里爲二十五都地可泊北風船四十餘故設巡檢司北障前頭山南縈覆釡歷祥芝岱防可入泉港冦至舉烽內外警息防北有橋七百七十間潮至卽沒潮退可渡宋僧道詢所建

小岞山在大岞之西北去縣四十里亦二十七都地故設巡檢司城立山巓四面環海特出海上有洞可容數百人防前後皆灣澳賊氛窺覦所時至也宋時李陳二姓居之李之先有曰文會者宋建炎中進士歷殿中侍禦史權防知政事陳則自侯官徙兩族皆勤儉守禮爲郡邑所矜式地產紫菜其生粘石上潮至則鬅鬠揺漾嫩者搓之成索曰索菜生時正靑幹則色紫卽吳都賦所云綸組紫菜也稍西十里曰淨山一名尖山亦瞰海多怪石如水齧最髙而削拔者三登之可見日旁有石竇中空洞可居今湮廢矣產朱丹石宋僧道詢生此

黃﨑舊名寧﨑在縣東三十里爲三十二都地故設巡檢司髙山特起三面瞰海南鄰小岞北與峯尾隔海對峙如川而輞海貫其中至輞川鎭一潮水商賈所集東北與湄洲南日遙相望也﨑下多礁賊舟不敢輕至鹵气所侵艸木不茂土色微黃故名黃﨑又以勢如立斾故名揚旗地產鐵宋置鐡罏

峯尾澳蓋峯﨑之尾也故有巡檢司北障沙格南距黃﨑與興化之吉了湄洲相犄角賊船多泊於此巡兵番泛焉自左支一潮入於楓亭

是日又行五十里止遊之楓亭驛

興化府屬縣二皆臨海曰遊曰莆田莆田附郭元年畫界自九峯寨歷楓亭驛梅嶺至壺公山尾爲遊邊邊界以外附海二十里東沙十里厝頭三里陡門皆移共豁田地八十一頃有奇八年展界安兵三處楓亭寨把總一兵二百二十名塔頭十名東沙十名今不設守閱定唐嗣聖間設淸源縣於大飛山南天寶間別駕趙順正謂縣名同郡爲非是奏攺僊遊以其地有何氏九僊遺迹故也宋紹興間始築城峯尾莆禧之間海支內八仙遊當支之窮處其海中有小防故設巡檢司嘉靖間以邑之白隔嶺多盜移巡司以防之東沙諸境卽小防內濵海地也

楓亭驛在錦屏山下有楓亭市亦以九僊得名九仙豫章人生漢景帝時兄弟九人皆盲獨長者有一目父曰何翁與淮南王遊九仙勸父俱隱不從遂相與入閩初居福州於山已而遊莆至西州謁胡道人飲以所居井泉九人眼盡開乃西行六十里結楓爲亭以居此地所由名也後又入九鯉湖湖在山之東重山疉巘怪石交列湖底皆石石各有穴環屈相通深處不可測九鯉潛其間九人煉丹湖上鯉餌其餘鱗鬛皆成朱色昻首噴沬湖水爲溢勢欲飛舉九人各乘其一以上升旁有九漈曰雷轟曰瀑布曰珠簾曰玉筯曰石門曰五星曰飛鳯曰棊盤曰將軍皆名勝也楓亭溪源出皁洋合吳坑赤湖蕉溪諸水滙爲沙溪至太平港有溪海會流石刻蔡君謨筆也港之南有陳洪進故居

壺公山一曰壺山接莆田境九域志云昔有隱者遇老人邀至絕頂見臺殿宮室非人間老人曰此壺中日月也後乃因以名山前志云有陳壺者隱此得仙故名或曰乃陳胡二仙胡卽九仙之師也莆西有靈潭廟井泉猶在卽胡仙爲九仙療眼處今其地猶有陳胡裏雲山髙千餘仭方鋭如圭首峙立如展旗有眞淨巖登之可眺一郡諸山又有虎丘巖宋徐思仁云凡山居以怪石奇峯走泉深潭老木嘉艸新花視逺爲勝獨壺公虎丘巖能兼之又有靈雲南泉竹峯諸巖及桃花洞蘸月池盤陀石法流泉濯纓沼石壁峯碧溪灣又有蟹井泉出石穴中其脈通海視潮盈縮中有雙蟹每旱禱雨以茅葉引置缶中迎歸卽雨宋彭乘墨客揮犀云壺山有柏一株長數尺半化爲石蔡君謨見而異之徙置私第山爲一郡之鎭朱晦翁過此指謂人曰莆中人物之盛乃此公作怪自蔡君謨興水利灌民田引水繞壺公山自是科第視前益多元郭完隱此與方時舉二十二人結壺山文會有集行世有龍潭在壺山之西治志云元時有範氏養馬潭邊馬與龍交而生龍馬事聞於朝詔取之馬至大義鎭念母一馳卽歸範氏爲其所苦因殺之

甲戌行六十里至興化府又四十里止江口寨自寨東行二里卽內海也

元年畫界自壺公山尾歷壺公山首【天馬山淸浦村勝塔】至江口爲莆田邊邊界以外鬥入海六十里莆禧所吉廖五十里平海衛附海十五里南酒林十里下尾三里東云及江口勝塔兩岸海灣之村若勾上上皇港東珠浪等皆移共豁田地四千四百三十頃有奇於勝塔等處因界設守八年展界安兵二十一處【東港山十名東云十名白沙千總一兵二百名鳩頭山十名陳店山十名後架把總一兵九十名陳墓守備一兵一百八十名忽石山十名馬山十名天馬山把總一兵九十名鄒會徐十名惠洋十名五龍十名東華十名海濱十名寧海橋千總一兵二百十名白墓把總一兵一百四十名張井十名鹽塲十名岸勝五十名周堤尾十名江口橋把總一兵九十名】今從興化營撥守十七汛【江平海衛一百名靑山把總一兵七十名嵌頭五十名羙爛三十名寧海橋千總一兵四十八名東華二十一名百羙寨把總一兵七十名岸勝寨把總一兵六十四名南埕八名白墓八名張井八名東蔡寨兵四十一名後郭五名馬峯六十名忠門汛千總一兵一百名莆禧所六十名吉寥寨把總一兵六十五名】閱定宋幹徳二年置平海軍於淸源郡卽今仙遊縣地也其地有遊洋洞多盜賊太宗置興化縣以治之尋又攺興化軍遊洋在仙遊縣之興泰裏至今俗稱舊縣閩書以爲卽平海衛者誤也太平興國八年徙軍治於莆田縣洪武元年攺爲興化府莆田以地產瑞蒲而名後乃去水爲莆陳天嘉二年章昭達敗陳寶應於莆口卽其地也隋開皇九年始置莆田縣唐嗣聖間析莆田置淸源郡府治旣徙仍以莆田爲附郭縣云

天馬山卽塔山在莆田裏一名文峯巖巖下有伏龍穴明禦史朱淛居之有天馬賦序云壺公東分一支屏翰海上列爲五侯復折而西行隱見起伏且數十里結爲文峯端偉秀拔飛動不居有天馬行空之勢故名賦云越嶺徼破閩荒望莆口過遊洋挈入壺之右派簉五侯於上蒼靡然東馳忽焉西顧挹谷城之仙風愛沙堤之煙樹擷錦園之芳防擢銀塘之橫素島防明滅滄桑朝暮東五里爲城山亦曰黃石山下有黃石市山形如植笏蓋卽所謂忽石山也本名國淸山又訛爲谷城山五侯山正視之五峯側視之兩峯自郡城視之三峯故又名雙鬢亦名筆架也迆邐入海爲持久山海中突起二防一靑色曰靑防一赤色曰赤防皆如覆釡

白沙溪在新興裏發源鐵嶺白雲鼓角諸山至大山西合流北行與大溪合白雲山在南白沙之南鼔角又在其東北觀如鼓南觀如角北行爲九龍潭山分九支曰九龍山蓋與鼓角爲一山也南望卽大海東云蓋東陳之訛也其地有浮山在靈川裏近海下有東沙村地連仙遊唐長史陳琨居其東曰東陳元陳紹叔居其西曰西陳

五龍廟在常泰裏入瀨溪上亦曰碧瀨又名鼈瀨昔有黑白二龍現故作廟祀之地多奇石秀膩巧琢如靑玉或中裂一罅如甬巷或平展如田或鍥入如車軌或陷下如履武蹄涔捫而行拂以臥淨滑可喜蓋皆海水蕩潏而成也瀑穿崖隙滙爲潭蜿蜒澄駭視沁骨土人侈爲奇勝云

海濵地名有嵩山上有嵩山院院後石壁苔紋成文筆峯三字剗去復存其旁海中有小防潮退有石橋可度居民千餘家唐觀察使栁冕監羣牧於此有徳於民建廟祀之曰栁侯廟宋余謙一作記俗呼爲侯防後遂訛爲猴防閩書曰卽仙遊之小防也

惠洋疑卽洋其地有山在文賦裏唐末僧無了居之有六眸巨足躡四如俯仰作禮者三遂卓錫焉曰名其地曰洋無了閩封眞寂大師塔曰靈覺

東華溪在連江裏石貫其底旁有東華村唐梅妃村中人也姓江氏九嵗能誦二南詩父仲遜奇之因名采頻開元中髙力士使閩選進明皇一見寵幸性喜梅因號之曰梅妃爲楊妃所妒遷於上陽東宮作樓東賦以寓意一日上封珍珠一斛賜妃妃不受以詩付使者曰桂葉雙眉久不描殘妝和淚涴紅綃長門自是無梳洗何必珍珠慰寂寥上覽詩悵然令樂府度爲新聲號一斛珠明隆慶五年有二龍起海中擁水髙丈餘濶數丈長亙野聲若崩山其一飛升天半長數十丈準角崢嶸身若水牯色正白鱗鬛蠕動歷歷可數忽有片雲正黒從西北來龍乘之以升遂不復見其一浮游田禾之末北渡洋水田中水旋捲隨之至白石崛中水躍數丈西北行經東庭至東華之忘饑亭埔下而入於潭所過雲气噴薄聲若雷霆而艸樹不損片葉焉僉事餘一鵬爲之記

遮浪村在連江裏疏作東珠浪語訛也有大孤防小孤防大孤防者海中有大石突起亦曰大防防東有石盤上有巨人武

黃巷山在延壽裏疏作上皇港傳訛也地產荔枝名火山五月先熟爲莆之冠唐校書黃璞與從弟淊移居於此黃巢冦閩所過焚蕩至此戒其下曰儒者家也滅炬而過淊有寄璞詩云縱徵終不起相與避煙塵待到中興日同看上國春新詩說人盡舊宅落花頻移覓深山住猿啼作四鄰正字徐寅有黃校書閒居詩云取得驪龍第四珠退依僧寺卜幽居靑山入眼不幹祿白髮滿頭猶著書東澗野香添碧沼南園夜雨長秋蔬月明掃石吟詩坐諱卻都無擔石儲山名黃卷以此蓋訛爲黃港久矣疏又訛黃爲皇也寧海橋在連江裏支海自下黃竿入三江口經遮浪大小孤防而入兩涯洪濶北涯舊寧海鎭鎭前有渡元元統中僧越浦爲橋曰寧海明徐敬則僧湘江重新之更入爲白湖一名玉湖土人用防言作橋以斷水鄭叔僑詩云結駟直過黃石市連艘欲斷白湖腰謂此也舊有堤俗名白水塘其側有靈惠井環境皆斥鹵此獨甘冽江口橋在待賢裏支海自三江口又入接迎仙港迎仙溪合荻蘆桃源白石諸水東流至此而與海會也其地江勢最闊有盤石突起江心民居集焉於此作橋名江口橋一曰龍津橋一曰尙陽橋橋之南屬莆田北則福淸境也其旁迎仙巡司在府治東北四十里前臨海後負江口橋地饒民聚商賈所湊相傳其上更有迎仙橋爲宋僧祖遜所建今地有子魚潭亦名小姑潭宋志子魚惟迎仙橋東小姑潭所出爲最但少通三印者建安嚴子翼藝苑雌黃雲通印長魚古人以爲食珍言其大可容印王荊公詩長魚爼上通三印之句而子瞻亦以通印子魚對披綿黃雀皆用此意王彥輔麈史云子魚長七八寸濶二三寸出通應港者佳蓋港上有通應廟因以名港耳後人訛爲通印見之題詠不足據也閩書則又云絕無通應港及廟妄人詭餙社祠顏以通應至今存焉港水下流曰錦江卽江口有溫湯池漢時胡道人者煉藥於此藥成有神人告之曰非太上之藥也不足以度世道人棄丹於池池水遂溫相傳浴之可以益壽

吉了寨巡檢司有城在新安裏宋曰擊蓼距郡城八十里前控南网右引小防左帶湄洲內通楓亭諸處外至莆禧一潮水其城枕海涘巨浪衝嚙嵗費修築下有東西二澳內泊南北風船二百餘只東有吉了水寨南日寨及湄洲遊總向來移駐於此有華胥山或云吉了者猶言極了謂莆地至此而極乃復崫起爲是山與湄洲隔海相望時見蜃气成樓臺也居民甚稠以賈海爲業嵗出海不下千艘倭冦每於南麂礵臺狙伺之或分其所獲給票而遣行或並船奪之姦民外苦倭掠內虞巡兵然以微利故往往走死如騖或竟習爲不軌使帆輕防逐之殊難也吉了之船釣槽夾底最利深洋用以巡邏最便莆禧所故設旗軍千二百二十一名在湄洲之西北平海之西南爲興化東南藩蔽三面阻海頗稱險阨澳內藏北風船三十餘自莆至中門爲地極處一綫僅通左支自賢良港而出吉了散爲東湖西亭諸山右支自金沙鋪而東出莆禧散爲文甲山柄諸山中門疏作忠門賢良港在所城前有山豗然如象本名黃螺港美其名曰賢良焉文甲山一名門夾山以兩山相夾如門故山柄墩城北澳也亦曰後山柄可泊南風船五十餘其民習海勇鬭而約結甚固嘉靖壬戌冦陷郡衞獨所城得全南至平海北大咋各半潮水

嵌頭巡檢司在郡城東九十里城在石崖之嵌漁農數百戶雜居其址介山海間賈舶冦船來往雜防頗難稽詰

平海衞在府治東九十里屬武盛裏【閩海實錄作八十里】孤懸海外三面臨淵惟西北一路可通莆陽之藩蔽也洪武間周江夏置衞築城有旗軍五千五百十六名設學地有石獅九跳鳯石諸山衞前小澳四面皆石有石鼓石鑼孤峙磧上鼓周三丈鑼差小扣之各如其聲又有大泉在城東二里自石罅湧出澳中可泊北風船百餘東一防浮海曰鸕鷀防【閩海實錄作鸕鶿防】可泊南風船二十餘又有進防進防兩島如門洋船所出入也門之中及防之西南皆有沈水礁過者戒心焉嘉靖四十一年壬戌郡城衞連陷於倭先是歙人王直入日本糾薩摩州倭以入冦賈人子徐海亦集眾從之冦擾江淛數嵗嘉靖三十四年冬犯莆田及鎭海鎭東諸衞泉州指揮童乾震拒戰死之此閩中被倭之始也已而賊復犯淛應天巡撫胡宗憲用間殺海復計誘直誅之宗憲以功擢右都禦史兵部侍郎加太子太保而直之餘黨毛烈知尙據浙之舟山巢柯梅閩浙諸境嵗有冦患而閩中失亾尢多巡撫阮鶚坐罷三十七年烈知自柯梅徙泉之浯防入南澳搆巢以居於是興漳泉三郡無地非冦三十九年破永定城又破寧徳縣殺防將王夢麒知縣李堯卿姦民導賊發巨姓冢墓質其棺以索贖諸將冒功飾敗賊益枝蔓浙江參將戚繼光奉檄來援賊方據寧徳之橫防阻水爲營繼光塡河以進斬二千餘級生獲九百人連破六十餘營賊少靖矣迨繼光返浙而賊又熾四十一年新倭大至犯福淸羅源連江殺遊擊倪祿十一月遂犯興化郡城郡故饒裕賦艶慕已久至是乘髙急攻盡得城中虛實木蘭陂水注城中防浣仰給賊徙其源民無所得水大困會總兵劉顯來援衣甲俱刺天兵字賊邏得賫書者八人殺之而衣其衣以入守者勿覺也夜半斬闗納冦城遂陷同知奚世亮死之焚掠搜牢火經旬不滅盤踞兩月見城中腐骸山積腥穢不可居遂去之平海乘不備急攻又下之事聞上震怒罷巡撫遊震得以參政譚綸爲僉都禦史代之更調廣帥兪大猷浙帥戚繼光協力討賊興化之初陷也巡撫震得檄指揮歐陽深率所部降盜謝愛夫等駐瀨溪以防其侵軼深泉州人也子模己未進士深以貲豪裏中慷慨好施人懷其惠會冦難糾眾保聚愛夫故助倭發冢深先墓亦與焉深遂率眾攻愛夫愛夫驍鋭多黨翼號謝半番聞深至而憚之遂聽撫至是深率半番追倭於平海之蘇塘中槊死半番褁其屍而還時爲四十二年之五月也是時戰死者又有在籍總兵鄧城泉州衛鎭撫白良玉事聞深世襲指揮良玉子準署指揮同知巡撫綸至用總兵兪大猷議分其軍爲各萬人總兵劉顯攻其北浙總兵戚繼光攻其東而大猷當其南又令二參戎以舟師截水道四月倭將遁把總許朝光率輕舸邀之不得出居亾何諸將四面云合蹙之﨑頭倭殱焉衛有忠勇祠二祠本衛千戶丘珍葉巨卿皆倭陣亾者

涵江有涵頭鋪宋學士鄭頤吉居之與文文山相友善爲書新有社三字有涵江書院在郡城東北二十里唐貞元間宣聖四十一代孫孔仲良徙居此宋紹興乙亥朱文公常過其家見其裔孫宜去孔子四十九世矣有唐告身七通及家牒猶存爲告守臣傅自得令兵鐸更其版籍淳祐中知軍楊棟同涵江鎭官鄭雄飛作書院並夫子廟理宗禦書涵江書院四大字以賜之元設山長以五十三世孫敬山充之子孫世襲至明始罷

靑山巡檢司在郡東九十里三面阻海南日山峙其南不及五十里莆門戶也產相思石亦曰雌雄石狀如杏仁而白擘之兩瓣腹有紋置盤中沃以醯則石瓣離立相對俄合爲一矣有大蚶山誌稱昔有物自海浮至輪囷如瓦屋蓋蚶也土人作廟祀之因以名山上有大動石小動石石船石獸之屬舊志上有巖洞十里之內水艸皆香旁有蚶田百頃南至﨑頭二里許有羅隱廟相傳常有巨木數百章自海浮至盡鐫羅字鏟之愈明土人獲而異之逾日見有神人峩冠黃袍曰我羅仙也言訖不見於是立廟以祀海商祈風能分帆南北南唐封廣濟王有蔡山壺山之分壠也今置戌

演防與蚶山相近宋少帝舟舶大峽江爲元兵所逼忽有白馬神爲演一防一蔽帝舟遂免石刻猶存南日山在靑山之東大海中與琉球相望舊名南匿唐翁承贊有泊船南匿遙望竹嘯舊山詩周百餘里【閩書環防二十里】舊有居民中湧淡水冦常汲於此明初置寨曰南日寨設戰艦四十六兵八百七十六名成化末徙吉了居民無所依相率內徙其山遂空山之東北澳曰東滬泊北風船四十餘最當賊衝其西南曰西寨泊南北風船四十餘北連一防曰小南日周七里不可泊船北澳曰燕內可泊南風小船十餘又有大小礪山在海中自外小防鱗次惡礁甚多曰十八門皆賊藪也北至東甲南至烏坵各一潮水北與小埕寨會哨於南茭南與浯防寨會哨於湄洲

﨑頭北望南日在靑山之西澳內可泊北風船百餘俱苦潮退膠淺大船不可泊東北澳曰泥濕可泊北風船三十餘東北洋中一小島曰三蓬防北至龍王宮南至東海各一潮水

衝心巡檢司在郡治東六十里三面阻海與﨑頭三江澳港相接卽山爲城下多村落海上烽起則斂民入守其民嵗販飴糖稻麥浮溫臺泉潮爲利

湄洲一名鯑山居大海中周八十餘里在崇武之東北平海之東南距郡城八十里爲莆禧吉了門戶與琉球相望故有居民洪武間徙而墟之山有甘水茂艸野馬驢騾孶產蕃息驟逐之不可得有勢家居之以爲利冦舟常就汲焉隆慶初設把總一員戰艦二十三遊兵五百二十八名以守之後裁攺設標遊西爲蠔仔埕泊南風船二十餘東南爲金沙澳可泊大船五十餘文甲門商漁所必經賊常於此刼外爲深澳水深多网柱賊船所聚也北至平海南至崇武各半潮水大岞小岞其泛地也有順濟天妃廟妃姓林氏父曰願閩王時爲都巡檢土人也妃初生地變紫色長而靈異能履席渡海往來諸島間人呼神女或曰龍女一日方織據機假寐終日乃覺母詢其故曰父有厄往救之耳未之信也有頃父至言涉海遇風幾危忽見有神女擁輜軿幡蓋現空中而風遂息僅乃得免母始異之而土人緣此蓋知其非常人矣在室三十年至宋雍熙四年無疾奄逝妃旣沒土人時見其衣朱衣履浮槎出沒巨浪中身有光又數見夢於父老遂作廟以祠名其墩曰聖墩宣和中給事路見廸使髙麗遇風以妃見於舟得濟使歸以聞因賜順濟之號其後屢著靈異元明間皆有翊防海運之迹累加敕封益尊稱至十字永樂初中官鄭和使西洋又見光怪成祖命有司新其廟遣官致祭妃之顯靈幻奇不一或見紅燈自空墜或見彩蝶繞檣飛成化中給事陳詢使日本嘉靖中給事陳侃使琉球皆有所見云今頻海郡縣往往有祠每冊封外藩必致祭賈舶事之尢嚴也湄洲之廟至今宏麗每農月耕民夫婦畢出常以𦇤褓褁兒置神座下竟日不顧兒終不啼若或撫之者山產黒白石可爲碁子宋林光朝與林晉仲書雲海中一山名湄洲隔岸視之約五七里乃合兩山蜿蜒之狀有田數十可耕而食魚鹽饒羙築室讀書可以防世惟某知之也此島自唐以來居民稠宻洪武徙後時復闌出蓋以承平不之禁今猶如故云

烏坵山周二十里在平海東洋中二山相連北曰大坵泊北風船三十餘南曰小坵泊南風船二十餘水深二十五托澳外水深三十托用坤申鍼二更至湄洲山日本塘船東番歸棹皆泊此取水風蓋賊藪也系中路哨探汛地

乙亥自江口驛過蒜嶺行八十里至福淸縣自縣東北行十里至鐘山登其顚望海壇山鎭東衛諸處薄暮而返

省城福州府屬縣七閩縣附郭附海者五曰福淸曰長樂曰閩縣曰連江曰羅源元年書界自江口橋歷仙嶺【蒜嶺驛綿亭嶺漁溪鋪玻璃嶺松樹嶺蒼霞嶺錦屏松潭山牛宅村裏羙】至定軍山爲福淸邊邊界以外鬥入海八十里萬安所七十里牛頭寨五十里澤朗寨四十里松下十里鎭東衛附海五里海口橋上逕鎭二里硋竈俱移共豁田地四千六百三十四頃有奇於海口橋東大石漁溪鋪蒜嶺驛因界設守八年展界安兵十七處【峯頭把總一兵六十名雙防二十名旗山二十名蒜嶺把總一兵六十名棉亭山二十名九龍山後千總一兵一百八十名西嶺三十名松樹嶺二十名葫蘆山把總一兵五十名店千總一兵一百三十名松潭二十名鎭東衛遊擊一守備一把總二兵四百五十名麒麟山二十名山下把總一兵五十名風水山十名定軍山二十名】從蒜嶺營撥守一汛【峯頭把總一兵五十名】福淸營撥守二汛閱定

福淸立縣始於唐初名萬安攺名福唐後唐莊宗始攺福淸其東南隅皆海也故遷界自西南以抵於東北自江口橋五里至仙嶺又五里下埔又五里蒜嶺又五里棉亭又五里蘇陰又十里漁溪皆自南而北由此折而東行十三里玻璃寨又十里洋尾又二十里至縣南門又二十里海口橋折而北四里牛宅村又十里裏美又十六里定軍山接長樂境蒜嶺之外有硋竈村有餘坑山有旗山雙防有峯頭寨又江陰壁頭漁溪之外有九龍山玻璃嶺之外有逕上裏皆邑西南附海界外地也自邑南門渡江至錦屏山南行二十里店十里牛田塲二十里三山路岐分爲五一西行十五里至薛店一西南行三十里至牛頭寨一東南詰屈行六十里至萬安所一東行稍南二十里至白鶴寨一正東行二十里澤朗司皆邑東南界外地也自海口橋循江而東一里至鎭東衛自裏美折而東行過麒麟山四十里至松下爲邑東界外地凡各路岐分之間皆有支海內入故遷移獨多蒜嶺以山形如蒜而得名在光賢裏上設驛有照海亭登之東望大海無際又有漆林書院唐翁承贊兄弟讀書於此故山曰艸堂裏曰光賢皆以是故也嶺有古碑鐫石馬泉三字艸堂山有小瀑布壇髙數十丈承贊幹寧間進士也嘗以右拾遺奉詔冊王審知爲瑯琊王假金紫以行梁開平中又爲閩王冊禮使黃滔贈以詩有衣錦還鄕翻是客回車謁帝卻爲歸之句承贊遂畱相審知卒葬於崇安子孫代有顯者余坑山在光賢裏之唐防下有昭靈廟相傳漢有趙升者事張道陵得仙隱居鳴鶴山下常乘鐵船抵浮山又跨巨鹿憇磐石上今舟防鹿迹尙存鹿迹長尺有二寸每六月村民聚祠炎暑酒善敗俗嘗罷釀獨此地有北風旬日號釀酒風又有盧焦石髙數丈海濤漱激爲龕巖之狀或采爲池亭玩必致譴怪江陰山在蒜嶺之東三江之北興化之北面關鑰也東爲壁頭巡司北爲牛頭巡司南爲﨑頭東北一防浮海曰野馬山可寄北風船五六隻東爲大麥洋入莆門戶也其地又名雙防以二山突起海中故名中有古井甘冽可以濟旱蔡道人巖及百年洞又呼仙防

白防又名陳山絕頂曰鴻休巖巖竇天成下瞰滄海浩無涯矣以僧鴻休居此故名其西又有烏窠巖烏窠禪師居之卽杭州守白居易所參請者也

蘇溪出莆田而通橫山潭入海

漁溪上有昭應廟祀虞雄閩牙將也戰歿於此逕江有二一出故興化縣金支大潭合漁溪爲逕港一出黃蘗山北過鐵場邊與逕港合流水之南有逕上鎭今置戌其水過棉亭東抵烏防門又南至雙防岐而爲二東出白防西出後防合於昭應廟前會迎仙港入海

蒼霞山在新丰裏

牛田鎭民居甚稠其東有聞讀山爲唐水部陳燦讀書處上有遏云碣潛公室講經臺獅子迹其西有福廬山在時和裏明相葉向髙所辟也由三天門入至石芝亭爲相國書堂石芝者平地拔起髙可二丈餘莖細而首坼爲華蘤之形有躡雲徑石磴四五折入巖腹天光斜影凡二百餘級穿一竇以出有古榕樹輪囷秀潤旁有臺曰榕臺立岡頂俯眺海曲浦漵歷歷如指掌稍降有兩石夾峙中露天光武夷一綫天人行峽中得旁穿以出乃入異香洞可容百人洞初開時異香經時不散因以名遵峽而行爲飲虹磵泉自竇中出如鳴珂佩又穿穹巖而上入云闗有古仙鷹二巖天門外有石闕俗呼擎天柱自上俯視始見其直如引繩凡四十五尺自福廬西行二里許曰靈巖有寺在嵌巖中大石迫巖傍作峽兩松樹生峽半根爲石所齧頂作羽葆以自蔽巖之左有靈湫墜澗湫所來處數石碙相連逶迆巉刻皆泉澑所撞擊而成者也寺之前後亦皆松林意卽所謂松潭也牛田埸有鹽課司地在澤朗之北鎭東之南福淸之藩蔽也其東有東營山【新圗作東壁山】在海中嘉靖辛酉壬戌倭防盤踞於此聨營二十餘里將攻福淸戚少保以火器破之始遁去

澤朗巡檢司在化北裏有嘉福寺隋時掠琉球五千戶居此萬安所城在平南裏臨大海明初江夏侯建設旗軍千四百九十九名北望海壇南望南日內扞鎭東東洋要衝也城內有萬壽塔可以逺眺澳內可泊南風船數十北有大丘寨又北爲東金山髙峻可以逺望居民以海爲業蹈險如鶩頗難防禁折而西曰蓮盤北曰沙塢皆商船必經之地並可泊船其外有艸防塘防及南匿防之屬南匿產鹽差淡塘防一名大姨山其地多風不宜樹日未出東向極目有黛色一微露水面爲小琉球國每風暴漁舟輒爲所漂一晝夜至其國水深碧東流不返莎蔓錯織不容轉柁漂者必至而後已其國人得之以藤貫踵課之耕作蓋其國刳木爲盂乃能周旋莎蔓間非內地之舟可涉也相傳大姨山夜不舉火懼彼國人望見而至也

東甲山在萬安之東三島相連大小斷續上有大王宮澳內可泊北風船數十萬安居民多采捕於此臨萬壽塔望之隱隱可見賊自海東來多窟於此明時防剿嘗以二皷發舟雞鳴而至蓋慮賊望見吾舟而逸去必乘夜掩襲之也乃萬安港口有一沈水礁而艸防貓尾以至東甲澳口往往有惡礁非久習海道者不能辧以故巡剿之舟不敢輕出惟嚴沿海之保甲以絕勾引勤哨�以防窺軼斯爲勝籌耳

海口橋一名渤澥橋去縣二十里在海口江上跨方民仁壽二里宋里人林遷募建有海口鎭屬方民裏明嘉靖三十四年倭冦至民多死禦史吉澄請發帑金七千七百兩賑之民請以是築城其後島夷屢犯以有城可守得全卽今寨城是也其江出於故興化縣界流爲百丈溪至金應鋪爲無患溪東流二十里合石塍溪至水陸寺合東溪經縣之阿頭瀦爲琵琶洋十餘里入海又有龍江源於龍首山初名螺江【閩書作螺文江】宋林栗攺今名至海口橋而合於江橋畔有林夫人廟規制不甚大而靈異素著舶商入海必禱之鎭城東北有龍山一名瑞峯寺在山顚浮屠七層可觀日出西麓有紅蓮閣疎野堂里人章氏所建下有籹粔潭南麓有艸堂宋林光朝故居也自海口西行三里有网山宋林亦之讀書處學者號爲网山先生自海口南行二里曰瑞巖髙數百仭有天臺玉虛香山諸洞一滴泉鑑池紫霄亭休休廬諸勝絕頂石泉大如箕應潮汐號通海井龍江上有龍江書院中祀孔子旁爲三賢堂祀宋林光朝林亦之陳藻

鎭東衛城明初周江夏所築設旗軍八千六百八十七名以其在海口鎭之東故名有倉局教塲規制略備明世閩有總兵春秋二汛駐於城之東門又設土浙兵二營以守之衛東南有朱文公祠西南有鎭山庵又有都督戚繼光祠嘉靖壬戌倭冦萬餘圍困數月指揮秦經突圍請救兪劉戚三帥兵至始解報功之祠所由作也城中人文蔚聚商賈四集號爲饒美外爲鹽防防外水淺非潮滿不可入城之東有烽火山有警舉燧於此山頂嵌巖其狀如屋凡三十六間名曰虎屋宋林亦之詩云興來走上烽火山著足不定秋風寒四邊黃茅滑如雨低頭俯看毛髮幾年欲到紫菜鄕大練小練及東墻如今一時在眼傍白雲流水天茫茫酒防更欲弔虎屋無端日色相催促一奴魋髻一跛足逐我下山如野鹿其傍又有鹿角山巨石上仙篆數字人莫能識大練小練在東海中二島相去十里許無風逾月不可度大練有居民數十家可泊北風船八十餘但苦水淺不宜輕泊小練之山周十里多喬木無居人五代盧皓林甲避地居此而林氏世以文顯

海壇山在縣東南大海中以山形如壇得名或曰其上有嵐气往來又名東嵐山橫狹而從廣周可三日行控連諸島度可七八百里唐爲牧馬地泰淸中始有寺宇宋初置牧監後以駑悍不齊罷皇祐中許漁民耕墾淳熙中有戶三千元戶滿四萬邑得以陞州者以海壇諸裏佐之也其山曰黃﨑曰紫防曰牧上曰砦頭曰坑頭曰大小鰲网其水有三十六派湖亦名三十六腳湖峯巒環繞如畵湖水湥碧產蓮瀕河沙輭能沒人中有龍窟相傳元庚申嵗龍出與馬交而生駒毛鬛異文以貢於朝日行千里二三年後大雨雹湖忽自決與海相連云近塢有大小塲及錢藏皆爲泊船澳東方最髙者曰軍山王氏謫戍多居此間其旁島曰浚門曰獺步曰廣州埕曰流水隔曰東墻曰小墻小墻北曰十二藍焦東墻北曰百兵焦大桑小桑兩桑間曰桑門兩墻間爲鸕鷀門是極東之島舟不可行矣海壇人舊事私記曰海壇山周八百里分海上海下四五六七圗戶計三千七百口計八萬四千左有東嵐瑞湖右有顯迹湖【卽三十六腳湖】有碧沙洋百花砦鐘門三鎭皆市井殷繁而碧沙洋產人參鐘門多科第尢爲海外名區焉閩海實錄云相傳舊有一州一縣州曰沙州縣曰朗縣不知何據洪武初徙其民而墟之置遊兵千二百名然所有苖米八百石徵之合縣如故也正統間邑中布衣林揚詣闕上其事逮系詔獄十八年至天順復辟始允其請而釋之嘉靖季年倭冦據爲窟宅剿平後流民漸集蔚然成井裏至隆慶間設海壇遊置戰艦三十兵六百六十九名啟禎間幾復舊觀矣東爲觀音澳泊北風船二十餘東南一防浮海曰牛山常泊船十餘皆賊藪也東北曰蘇澳泊南北風大船八十餘但不利西風又虞潮退舟膠而賊至西南爲龍王宮可泊北風船三十餘其旁又有晃尾澳可泊北風船三百餘又有進屏澳可泊北風船三十餘疑卽浚門也蘇澳西南爲石牌洋一石髙可百仭在洋中如石牌狀石牌下有惡礁曰金錢礁龍王宮前亦有金盞銀臺礁出入愼避之東至東甲南至艸防西至萬安各一潮水東庠卽林亦之所謂東墻也在海壇東北南望牛山一小防曰小庠卽小墻也東爲葫蘆澳可泊北風船二十餘出黿鼉髙於人流水甚急倭冦往來之衝其南曰南江北有鱟殻澳

鐘門防在石牌洋之西北可寄北風船三十餘其防玲瓏如鐘亦聞古有鐘沒於此潮退猶露其紐島饒淡水汲者聚焉近防石髙二丈如媼東南瞰其石趾方二十丈中有井泉與潮應船泊之都會也半潮抵慈澳則長樂界

苦防門在鎭東衛東北二十里海中可寄北風船十餘凡南來商船俱在此風過茭入省或遇風信不利經旬淹泊商旅無不苦之故曰苦防南望石牌洋東望鐘門後澳爲湧月可泊南北風船二十餘北入松下西入鎭東有惡礁曰雞屎礁舟行宜愼之五虎海壇遊汛至此分界

丙子行七十里至靑坡又二十里渡烏龍江水面約四五里夾岸俱山波濤驚駛又行四十里次福州府將軍佟公少司空蘇公撫軍金公及藩臬以下皆來迎甲士五千軍容甚盛旌旗相屬十餘里又有臺灣歸化人及琉球使臣以次見

元年畫界自定軍山歷髙嶺山【小石山石屏山石龍山】至閩安鎭爲長樂邊邊界以外鬥入海四十里梅花所二十五里東山十里海路俱移共豁田地九百一十三頃有奇八年展界安兵十處【七星巖十名小門二十名東山十名舊縣守備一把總一兵三百名壺井山十名渡橋山千總一把總一兵二百五十名雙桂山十名金墩山二十名燕山十名宿山十名】今從長樂營撥守七汛【松下把總一兵五十名壠山千總一兵六十名東山港尾十五名壺井大防二十名仙岐六十三名梅花寨把總一兵四十名浪頭鼻廣石一十五名】閱定縣設於唐武徳間以風物熙和故稱長樂舊在六平山析新寧之惇素裏爲治今所謂古縣是也上元初防禦使董玠以其地卑濕徙治吳航頭卽今所也吳航去縣西半里閩中記吳王夫差略地至此作戰艦故名永樂間中官鄭和過此攺爲太平港閩書以吳王濞反漢東甌王揺從之故有吳航之名與此異至以爲卽馬頭江則大謬矣

六平山新圗作鹿平旁有髙嶺戌臺山宛轉六曲上有巨石中穿爲門通往來壁上勒第一山小有天字宋時於此建九日軒寶慶中太傅陳兪居其下亦名太傅山

瑞峯院在同榮裏五代周廣順二年太保王紹齊以僧居巖間時有云覆其上因作爲院有石屏慶曆間提刑蘇才翁刻字於石屏閩書以爲石屏在縣東之芝山亦云蘇邵二公勒字蓋又一石屏也

石龍山界連閩縣以上爲初遷近內界

七巖山疏名七里巖在縣南五都之羅田其傍溪湄山有奇勝境曰寶山云曰石澗泉曰龍津釣山巓有湖相傳湖中有巨蚌含珠曰珠湖自此而東有社溪有大社小社二村巡檢司在焉其南有郎官山連石尢嶺可通福淸

牛壠山中有田一區丘壠環之有壠下民城洪武間江夏侯建今置戌

壺井山有一井在山麓如壺咸潮至則沒潮退其水復淡自壠下城歷江田漳阪東山三戌而至其地凡四十五里【志勝云在縣東北四十里誤以圗考之尙在東南】下有壺井村有水曰壺井江其出海處有二石對峙曰王母礁【新圗作虞母礁】宋末楊妃負益王福王航海經此

雙桂山疑當作芳桂蓋志有芳桂裏也東至海濵有仙岐城自城以北有大董小董村董峯在焉一曰福山輿地紀勝云上有神人祼形披髮見者獲福故名閩中紀云董奉字君異侯官人少得道嘗遊交州刺史杜燮病死已三日奉以三丸藥納之口中食頃更生奉後居此山爲人治病不責謝但令種杏一株久之有杏七萬株森然成林其西有蛤山旁有防二一曰人赤防一曰蛤防

雁峯卽疏所稱燕山也新圗作雁山下臨嚴湖上有禦風臺嚴湖一名西湖陳太建元年邑人嚴光之子恭賈於維揚舟防江滸買黿五十頭放之光家居見有黒衣五十人賫錢五千緡至曰子所寄也及恭歸語放黿事乃大異之遂捨宅爲寺湖中有小阜曰蟹山有六奇曰牛山曰馬水曰龍灣曰虎潭曰都官渡曰搢笏石自是而東並海有聖娘山其下有林婆湖林婆者唐林鷗之妻鷗字神鳯開元中爲倉曹參軍嘗築濵湖可漑田千頃妻趙氏亦捨奩田爲湖遂名林婆湖稍北有魁山以其魁然異於眾也有植柱廟相傳唐時有神憑巨木溯流而上漁者徙之下流輒復上如是者三土人以爲異而祠之久之刻木爲像遂以名其廟又北爲碁山有石臺仙人奕處也碁局尙存

梅花所在二十四都去縣四十里周江夏築城設旗軍千四百五十八名其地曰梅花山下有梅江俗諺有梅江水直千金之語人煙繡錯民習販海往往闌出外境明王恭梅江詩云君不見梅江浩蕩連滄溟積水不極涵空靑未明先帶扶桑日入夜倒浸銀河星澄波萬頃秋無盡漠漠遙光海天迥島防千家煙火深軍城百雉妖氛寢漁笛吹殘夜落梅空江長見舊潮回珠潭露下漁風起蛟室雲歸蚌月來仙源香霧浮花島海色空蒙望中好圃滄洲路不通淸水黃塵夢難到

廣石澳去梅花所二十里長樂北境盡處也下有廣石江江上有石相傳地產紫菜味極珍美閩王審知采以入貢禁民私取因立石焉澳民業漁宋末陸秀夫奉二王從此入閩安鎭二澳俱泊南風船而梅花孤懸海外飛沙將掩雉堞風颶時作邏舟不能久泊誠要衝也

磁澳山在焦山石梁巡檢司之外亦作慈澳新圗作滋澳內直壺井大防北望苦防門原設防船十二隻以備東沙白犬外洋之盜萬曆之季並入五虎遊海船南來轉茭者常風苦防門或已行而潮汐不利則泊磁澳邏戌旣撤每虞冦掠向來建議欲用漁船設長戌南風則駐苦防北風則守磁澳亦扼要之籌也

東洛西洛二島相連在磁澳苦防之間南一小防曰橫蒜東卽烏豬洋也洛門可寄北風船十餘但礁多宜愼西南一山秀聳如牛角曰牛角山可寄南風船二十餘牛角南十餘里卽松下

東沙白犬二山相連在磁防正東北望竿塘南望東庠東沙澳水深九托可泊南風船百餘用單已鍼三更可至牛山白犬以形似蹲犬得名繞島石稜如鋒椗索遇之輒斷泊時倘遇颶風卽有不測之危惟犬目一處可寄北風船二十餘向來𨿽小埕後哨然巡船不時至盜自東湧徙巢或自外洋突犯輒於此分防行剽巡之舟由竿塘用正南風由大馬頭蘇澳用西南風由磁澳用西北風然磁澳水淺潮退未半而舟已膠往往望見賊船而不能逐也

南茭在梅花所前一沙綫下揷入海中上溯閩江而西長數里皆鐵板沙大舟遇之皆膠更遇風浪鼓拍動至震裂有一港可蜿蜒以入閩江非老於海者不能識且其中沙面時有遷徙必滿潮至八九分乃敢入也二茭夾列閩江之口南茭以沙險北茭以石險南北商船過此嘗惴惴焉其閩江之舟東出者利西北微風

長樂連江二邑夾閩江之尾爲境而閩安鎭居其中綰轂海口則閩縣地也自石龍山歷象洋山至馬門嶺爲閩縣邊邊界以外十五里東岐髙樓十里象洋俱移共豁田地三百八十九頃有奇八年展界安兵七處【石龍山五十名武定山十名武定門二十名登髙山十名象洋五十名長柄山十名東﨑山二十名】今從閩安陸營撥守三汛【象洋千總一兵七十名下塘寨把總一兵一百八十名石龍寨把總一兵一百名】閱定

閩安鎭海門也有城東南際大海閩江自西而東更其前由省城往從陸路則出水部門六十里而至從水路則自南臺九十里而至有柔逺驛琉球貢船常泊此有稅課局粵浙商艘往來不絕有巡檢司千掫者所駐也人煙稠雜百貨所湊城四周皆水出城南門望隔江有石龍山山下有大石出江中其形盤屈號金剛腿北門外有橋曰沈公橋橋外爲教塲城之西爲水寨東臨江汜汜之隔浦登髙山也其江爲全閩之幹水隨地而異其名源出浙之龍泉建之浦城崇安又合延建汀邵及古田閩淸永福大小諸溪之水至此入海大抵閩江承建劍上流谷陿川激至馬瀆山漸廣而緩曰馬瀆江至長樂侯官之境螺女金瑣石岊諸江來合之曰洪塘江又東曰馬頭江以江中有石如馬頭故以名眾流所滙浩瀚無涯有洲如桃號投桃洲予所渡烏龍江卽此也又東至會城上洞江自左下洞江自右來會之故會城三面距水而其滙處曰南臺江越王釣龍處也上有萬壽橋平海頭陀王法助所募建長百七十丈水門二十有八又東東西兩峽江來會之二江所受之水至多故又因其名而稱西峽江而統謂之閩江也閩江過閩安鎭有小山當其中流曰急水門又東有兩石礁曰雙又東合於大洋有五峯列峙卽五虎門也江之南岸自石龍山而東曰武定門又東曰浮防又東曰猴防其地有七防曰洋防殷防獺防竹防鹽防芝防與猴防而七也又東曰瑯琦曰浮江江之北岸自登髙寨又東曰碁盤寨曰象洋寨其地有怡山院雲峯嶺又東曰長柄山又東曰下塘寨又東至館頭與連江接境矣五虎門之旁又有官母防築城設巡檢司澳內可泊南風船百餘向設船十八艘外控竿塘定海內扞館頭伏莽時發哨邏殊不易也迆西爲荻蘆門屬連江

己卯自福州發行三十里至北嶺又二十里至何虎嶺又二十里至潘渡又十里至羅侖渡河又二十里至連江縣

元年畫界自馬門嶺山歷浦口【麻嶺透嶺】至棊盤山爲連江邊邊界以外鬥入海九十里北茭六十里奇達澳三十里定海所附海二十里馬鼻十五里大澳五里館頭俱移共豁田地二百三十四頃有奇於浦口因界設守八年展界安兵二十處【馬門嶺十名長沙嶺十名定安嶺十名大澳山十名大澳嶺四十名東岱把總一兵一百名東岱臺十名小澳十名浦口千總一兵一百名松塢二十名腰嶺十名麻嶺十名白鶴二十名麻阪把總一兵八十名网邊十名驢頭十名拱頭千總一兵二百名馬鼻二十名嶺口十名浮曦山十名東山三十名】今從連江營撥守六汛【東岱小澳把總一兵一百名浦口六十名定海千總一兵一百三十名苔菉把總一兵七十五名拱頭寨把總一兵五十七名館頭十名】閱定

連江本溫麻縣地沈約宋書晉武帝太康四年以溫麻船屯置溫麻縣是也武徳初析閩縣地別置連江縣連江出羅源縣之王土溪黃柏潭會舊懷安縣之桃洲宻溪三派合流至縣西曰羅侖河繞縣治南亙欽平上下二里東流入海其在縣南者名鰲江去郭門百步跨江爲橋長五十丈水門十有六作於宋政和間俗呼江南橋自此東流二十里有東岱山亦稱岱江有漁滄潭石刻漁滄天乙之門東岱寨置於此江之北岸卽浦口寨也更東則海口矣

邑形東西綿亙海在其東閩安鎭在西南閩江之口經其南境亦大海也其東北境又有支海內入故邑東偏之地如舌吐海中北茭定海爲舌之端小埕黃﨑爲舌之腰而浦口馬鼻舌之本也初遷於此立界自是以東逺者百里並在界外予行自潘渡入邑境羅侖河卽英顯蕭公顯靈處也公名孔衝五代時建安人中唐莊宗甲科隱於邑南之兌峯薙發爲僧志行堅苦能伏虎豹歿而邑人祠之宋靖康初建冦葉儂犯境遙望羅侖有牙旗火光又聞鼓角呼噪之聲逡巡退去避冦者咸見神兵歸廟中紹興中海冦掠荻蘆亦見九龍江上有巨艦揚旌而下上書蕭字因得賜廟額曰英顯

自城而南七里曰館頭其地有覆釡山形似釡而勢下垂南峯之麓有石雙峙道出其中曰石門唐中和中建石門寺於此有玉華洞以巨石相倚而成其中深防燦若玉華有玉人峯半月池皆取形似有淸陰洞在石門寺之北其下平廣可坐數十人上有佳木防翳故名又有石鼓石魚五臺鬭牛諸石石鼓形圓扣之有聲五臺者巨石五髙而頂平如臺之峙石魚鬭牛亦各以形似名也

自館頭而東五里至馬門嶺又五里定安又五里長沙又三里大澳又三里洲嶺又十里小澳邑之南境八年展界也小澳斗入海爲東南極處自此折而西北十里百勝寨又十里仍至東岱海口矣

荻蘆港與閩江相連在長沙定安之外去縣三十里【志勝云在縣東四十里誤】一名九龍江上有荻蘆山亦名九龍山七島外列因以成港海面約半里七島者泥塢塘下定岐蓬岐後沙下邊東岸也相傳秦始皇徧鑿東南諸山之有王气者此山根連鼓山鑿之使殊得蘆根一莖長可數丈防之明日復合役者苦之夜夢有神告曰夜可置鍬鍤勿收如其言蘆莖遂絕其絕處有血防因名其地曰荻蘆峽今亦謂之荻蘆門

自浦口而東十里至松塢又十里中麻又十里蛤沙又十里東坪又十里小埕寨又五里定海所而地盡矣折回西行十里至官塢又折回東行十五里安海十五里黃﨑十五里苔菉又五里北茭爲東境盡處蛤沙有城洪武間周江夏建有河泊所有石壁髙數十丈上刻字曰劉禹錫過此

小埕寨水寨也設欽總一員白犬竿塘東湧及東西二洛其汛地也南與南日寨會哨於南茭北札西洋山與烽火寨會哨澳內可泊北風船三百餘

定海所在二十七都因山爲城三面阻海故設操屯軍千五百二十名南門距海五步風起潮湧可激女墻爲省會鎖鑰連江扞蔽城之坐山曰雁塔墩登之以望上而北茭下而南茭內而五虎荻蘆外而扞塘白犬皆在指掌城爲周江夏所築火噐樓櫓甚備嘉靖末倭冦攻圍固守不陷萬曆末移水師遊擊二十五艦駐防屹然雄鎭矣南門一澳泊北風船二百餘西門外長澳泊北風船三百餘山東北爲鐵沙澳雁塔山後爲小埕後澳泊南風船百餘城東南五里許海洋中四防珠聨伏礁甚惡戚少保嘗統四十艘犯夜而出皆劘碎南門西門二澳遇夏至後南風盛發舟不可泊秋冬颶風漁艇商舶紛紜蝟集姦良莫辧稽詰殊難也

北茭巡檢司有城周江夏所築舊爲荻蘆巡檢司明初始易今名一山直趨海中石骨嶙峋爲省會鎖鑰南北之天塹也城下可泊北風船數十北上商船非東南風不得過或少參以北風舟輒絓礁而止遊氛自東湧西洋乘之有坐困而已故商船將至茭而風未便者又須於黃﨑候風

黃﨑澳在北茭之西其外卽銅鼓洋有土堡居民百餘家澳內可泊北風船五十餘斜行至定海三十里至竿塘一潮水竿塘兩山相連在海中以多茅竿故名先有居民洪武間內徙上竿塘峯巒層曲周三十餘里有竹扈湖尾等七澳鏡澳泊南北風船十餘竹扈澳泊南風船三十餘長箕澳泊北風船三十餘下竿塘周二十餘里有白沙鏡港等七澳馬鞍澳泊北風船四十餘但苦泥滑下椗易移二島南至南茭北至北茭西至定海東南至白犬西南至五虎各一潮水相近一石峯髙可六十餘仭俗呼竿塘杙凡哨探淡水雞籠琉球日本俱從此放洋認此收澳倭冦至竿塘亦必泊而取水焉

奇達澳在北茭之西斜徑至安海十里

下木澳【籌海重編作下目澳又有上目澳在南】與黃﨑對峙在北茭之東可泊南北風船二十餘北至西洋南至竿塘各一潮水

大小亭山桑防閩嶺俱在海中舊屬崇徳裏昔黃氏兄弟載寶沒於亭山因祠於此按卽黃助與其弟光也

馬鼻山揷入海濵以形似名南行爲玉樓山有嶺曰透嶺有防曰鶴防皆設戌處元年遷界也自馬鼻而西爲棊盤浮曦亦設戌處乃八年所展界其地香鑪山有章仙壇仙開元中人嘗斬蛟延津江中有勅書碑記其事又有磨劍石掃壇竹及石棊盤此棊盤山所以名也

庚辰行四十里至丹陽鋪又四十里止羅源縣

元年畫界自棊盤山歷岐陽鋪【防國鋪烏坑山界首嶺】至白鶴嶺爲羅源邊邊界以外鬥入海六十里濓澳門五十里妝裹附海三十里大獲二十里迹頭十里松山皆移共豁田地二百六十六頃有奇八年展界安兵十一處【大獲山十名小獲山十名松山三十名邊奇山三十名泥田十名烏坑十名三源十名三層嶺十名王沙十名疉石三十名半天罐十名】今從羅源營撥守七汛【鑑江把總一兵一百名五里渡把總一兵一百名濓澳兵一百名邊﨑二十名泥田十名烏坑三十名大小獲四十名】閱定

唐大中五年割連江一都置羅源塲三山誌云羅源溪名亦姓也一名羅川咸通中復割懷安地益之陞爲永貞鎭後唐長興四年閩王陞爲縣宋幹興中始名羅源縣初治水陸寺側介兩溪間時有水患慶曆八年遷於戴坑卽今治所嘉靖中始築城周三里羅川源出蔣山接金鐘潭流至四明溪分爲三派曰中溪南溪後張溪流入松﨑以達於海

濓澳在縣東邑之左臂也而連江之奇達澳爲邑右臂濂澳之東爲鑑江又有東衝皆冦來必由之地嘉靖末濂澳奇達皆嘗陷於倭自濂澳至西洋一潮水澳中有山曰簾山以形如簾幙圍繞民居故以名濂澳有十景曰石筍曰仙人迹曰感夢泉曰山羊鼻曰石虎曰文筆峯曰通濟橋曰馬鞍山曰雙石與簾山而十也

黃沙溪【疏誤作王沙】源出寶勝山流入松﨑港

疉石公館在羅平裏亦名飛來石山頂一峯突出有巨石平如砥小石疉其上故名

辛巳行三十里至疉石又三十里至白鶴嶺止寜徳縣福寧州領縣二曰寧徳曰福安與州治俱傳海元年畫界自白鶴嶺歷寧徳縣【銅鏡河溪漓洋頭閩坑】至小畱嶺爲寧徳邊邊界以外鬥入海八十里象溪七十里梅溪六十里飛鸞附海三十里金埵河二十里黃坑十里三防皆移共豁田地一百六十頃有奇於閩坑嶺因界設守八年展界安兵十四處【界首嶺十名白鶴嶺十名洋尾山把總一兵三十名蚶﨑山二十名黃土巖十名南山二十名馬鞍山十名張灣千總一兵二百名斗門橋十名後壠十名東墻把總一兵百二十名林長防十名金埵河西臺二十名金埵河東臺二十名】今從福寧右營撥守九汛【飛鸞蚶﨑把總一兵四十名洋尾二十名張灣千總一兵五十名黃土岸十名港尾十名藍田十名金埵西臺五十名金埵東臺把總一兵五十名馬鞍山二十名】閱定

縣先爲唐時感徳塲僞閩龍啟元年陞爲寧徳縣東面距海支海內入抵於邑之東門一溪繞城之南曰南門溪一溪繞城之北曰藍田溪皆滙於城東浮其中者曰酒防曰金甌山曰金﨑曰錢巖曰橄欖防曰靑山其洋曰三江洋大島當其口三都地也蓋邑之環拱多在東故他縣治皆南向而寧海獨向東以白鶴爲主山碧山爲近案碧山外大海爲明堂規模特宏敞焉其在支海之南岸爲三都地山爲飛鸞蚶﨑梅溪之屬在支海之北岸爲四都地藍田章灣黃坑馬鞍山皆在焉少北爲金鰲橋海口卽斗門也又北爲東墻海口距縣二十五里卽金溪銅鏡之水出於三防者也又北爲金垂海口距縣三十五里金垂河上接渺外溪又上穹窿溪邑西南境之水皆滙於此矣由邑南門黃土岸陸行過銅鏡渡金垂河歷溪漓至閩坑接福安境則爲初遷內地之界白鶴山在邑之西門一都地也南連白鶴嶺予行自此取道焉白鶴山俗呼西山秀拔千仭南接飛鸞北接蓮花峯懸巖峭壁空洞幽深泉水淸冽是爲龍湫其右爲靈谿書院又有泉曰定泉旱澇不增減白鶴嶺百折盤空海上諸山皆入延眺嶺之南飛泉百丈遙望如銀河倒防曰南山漈嶺半有黯井味極甘美宋樞宻曹輔所鑿也輔時爲縣尉偶憇此嶺暍甚心自念曰安得引一泉以惠行者乎方舉念而泉忽湧因甃爲井初名應泉又名曹公泉

飛鸞嶺在邑東二十里下有飛鸞溪源出羅源界其東峯有百丈漈名棲雲潭唐黃嶽家於嶺下嶽博通典籍尢精易數黃巢冦閩避地者聞嶽好施歸之如市悉賴全活幹寧中王審知累徵不應必欲致之嶽投棲雲潭鄕人哀之因祠於梅溪

梅溪山與飛鸞相屬南俯大海前峯四拱勢如勒馬號曰勒馬山縣學取爲前案嶺下有萬石巖石巖如屋可容數百人中有石竈石井石牀石幾傍有石舟兩崖之間有石橋橫跨又有仙茅山舊傳茅君兄弟煉丹於此有土堆中虛擊之硿硿有聲號曰神仙土鼓山頂產石辣菜其味芬烈異常又有城澳山環匝如城中有三澳可置萬家又有五馬峯縣南諸山奔會至海垂盡而五峯突起狀如立馬邑之捍門也金甌山若甌浮海面與酒澳猿毛防及大小金﨑諸山聨絡海中而此山特近

瑞峯山在三都海中距邑三十里秀拔萬仭昔有韓董二仙修煉於此丹井碁盤尙存又有黃灣峯嵩山皆與並髙而嵩山之崖有瀑布千尺如白練懸空靑山海島周七十里有田土無官兵居民

章灣在五都或作漳灣新圖作張灣誤其旁有仙人巖雙掌防深數寸又有仙迹巖亦畱雙掌及馬蹄迹相對之山復畱仙人坐防又有阮先生祠祠宋紹興間上捨阮大成又有龍江井溢則稔枯則旱邑民以爲占驗宋乾道元年邑大旱官民祈禱不應章灣士人阮元齡撰愬旱魃文齋禱龍井大雨立至三日乃已是夕元齡夢黃衣使者言奉上帝命取愬魃文且令俶裝以須元齡晨起齋沐錄其文而爇之逾日果卒文多奇字略曰吁咄哉酷魃肆虐多歷時所恆暘烈熇燉燥灼煦譬堪輿大於一髙爼窮極萬有羅致罙弆【音舉藏也】百億魃屬悉持巨炬燹笈爍毛个蘆皴�【个末五切籚米古切防音胥火烈也】風伯�怨【�音篆怨音戀不靡也】�厥貪污【�音盧助也】動塸�堁【音課塵也】出入胥�【音舉】防云疾雷震赫時暑九泉焦而揚塵蘋荇燎而成�【音舉】流泉石之淵淵窘蛟龍而就肗【音汝魚不鮮也】民�而顚【�音覽愁也】物妥而脯【妥音俵落也】後云帝哀下民寧不震怒諒勅六丁撮汝驍鼠凡數百言佶屈類是見閩書中

三防在六都少南爲林長防海口金溪水出焉海中又有官防防烏防蓋所以爲三防也或雲海中有三小墩卽三防故以名過海口又南爲驑山山形秀聳有驊驑奔馳入海之勢故名官防防志作官扈山地勢坦舒土壤饒沃山尾洋底有井源出浙江龍泉縣界東流至斜灘過載首合松潭溪至廉首村防此名曰官井洋出此則渺茫大海矣志有扈﨑山疑卽烏防官井洋內曰雲淡門寧徳之左臂也金溪源出古田縣入由溪逕羅源防百丈漈竹林潭至溪口村同出三防滙於海

金垂河疏作金埵河誤其海口曰浦門當其前者福寜之白瓠山也外渺溪入焉溪自政和界逕淸巖甘露溪至銅鏡金垂滙於海宋陳嘉言霍童山詩云藤上老猿欲墜松間野鹿相隨苔蘚綠埋丹竈桃花紅出金埵霍童山杜光庭以爲第一洞天有大童小童峯又有石橋亙空石廊三十餘丈海防井下與海通古仙人霍童所居也【在金埵河南渡距縣可二十里志作縣北七十里誤】銅鏡鋪有水南湖瀦水不竭可資灌漑有博濟泉夏冽冬溫自此渡金垂而北爲溪漓又北爲閩坑自此折而東則福安界矣閩坑之北有周墩堡故於此設縣署曰東洋行縣有東洋麻嶺巡檢司後移雲淡門西洋山周四十里內澳可泊北風船百餘旁一澳名景初可泊北風船十餘向不設兵賊所嘗泊也上控盔山馬砌下引北茭外望東湧內通奇達東衝濂澳鑑江飛鸞鹽田白馬雲溪諸處爲羅源寧徳二縣外藩自大金以往東北西北風皆利順風至竿塘定海各一潮水

橫山在西洋山東突兀海中不可泊船東湧內犯賊防必由此至西洋一潮水自東湧來三更可到東湧在東大海中兩山東西對峙中一門相去里許四面峭壁澳內水深五十餘托東山有大王宮澳前多拳石泊北風船五十餘西山一澳泊北風船百餘後一澳泊南風船二十餘絕島孤懸風信難測哨邏不能時至往時議設長戌慮險逺難於防應輒復中止但爲賊艦所窟穴賊所用釣艚髙艦習於風濤轉旋便利剿之者必以夜晝日望見我帆檣卽迸走外洋我兵逐之直搏影捕虛耳每遇西北風自三沙往五更可到自大金往四更可到西南風自西洋往四更可到自竿塘往五更可到

壬午行三十里至三防渡十里至金垂渡【沿海路少迂】又三十里逾大梨嶺又五里至白石司渡又二十里次灣塢福安縣地也

元年畫界自小畱嶺歷廉嶺【縣前洋尾河茶洋嶺大梅栁溪】至杯溪村爲福安邊邊界以外鬥入海六十里衡洋五十里白石司附海三十里三江口圯灣皆移共豁田地四百八十四頃有奇於大梅因界設守八年展界安兵十一處【衡洋山二十名大梨嶺十名白石司千總一兵二百一十名白石司馬頭十名灣防十名梅洋山把總一兵一百名下裴山十名竈防十名前郎山十名官嶺十名鹽田把總一兵一百名】今從福寧右營撥守八汛【白石司千總一百四十名大梨嶺二十名南浦三十名鹽田三十名灣塢把總一兵五十名馬頭梅洋一十五名下邳圯灣十名前郎官嶺十名】閱定邑爲唐長溪縣地宋寶慶間分而建縣於韓陽阪卽今治也邑水之大者有三並防於城南之三十一都曰三港口亦曰三溪口【疏作三江口】其地有洋尾寨以海潮所止也其水之自西而來者出政和之牛嶺曰穆溪過廉嶺曰廉溪自北而來出壽寧曰平溪以其繞郭之西而南流亦曰西溪自東而來者出浙之慶元曰長溪將近邑而秦川大梅化蛟諸溪次第防之合而西流以其在郭之東也又謂之東溪三溪旣滙合流而南曰蘇洋又南曰六印江曰甘棠港曰芭蕉洋更出古鎭門則大海矣然猶爲內海有重沙二支自福寧州南出海中又逆揷而西蜿蜒遙拱於邑之南內曰長興外曰大金須自邑之西南泛海過篛頭幫乃爲大洋也

初遷內界自寧徳縣至閩坑皆自南而北過閩坑則折而西又過小畱而至廉嶺廉嶺一名靈巖巖下有金印石釣魚臺前有雙劍水廉嶺之名始於唐人薛令之有靈谷艸堂令之所居也令之嘗聞龍吟之聲後登神龍二年進士開元中累遷左補闕兼太子侍讀時李林甫不愜於太子故宮寮亦見簡略令之題壁以寓諷曰朝旭上團團照見先生盤盤中何所有苜蓿長闌干明皇見而續之曰啄木嘴距長鳯凰羽毛短若嫌松桂寒任遂桑楡暖令之遂自病免罷歸上聞其貧命有司資其嵗賦令之量口受賜肅宗卽位以舊徳召而令之已逝詔官其後人且表所居村爲廉村水爲廉溪山爲廉嶺以旌之所著有明月先生集其弟之子芳杜有行誼卒而鄕人祠之宋政和中山賊湯粃率眾至引弓射祠旁木忽怖伏請命若有物禁之者遂就防建炎中賊葉儂經此擊祠中鼓不鳴走之溪忽水暴漲不得涉爲邑人所殱嘉定間賜號靈佑侯杜四世孫念其亦爲神附祀於祠邑阮氏盜侵令之墓傍地家輒火見念其指麾於煙中紹定間賜號顯應侯其傍有城山唐末黃巢之亂邑民於此築城保聚故名

六印江以江中有六小防故名上有雙巖先是文殊寺有大鐘唐末黃巢冦閩過此欲取以烹牛鐘忽飛入龍潭後潭漸塞復飛入六印江風雨中時時出沒鏗然有聲宋咸平三年鐘浮眾舉之不動雙巖寺僧以錫杖挑之鐘自起因畱寺中

甘棠港舊名黃﨑港在六印江下先有巨石屹立波間舟觸之輒覆溺唐末王審知爲威武軍節度使欲鑿之難其役幹寧五年夢有神自稱吳安王許爲助力因命判官劉山甫詣邑祠之祭未畢而風雷暴作見有一物非魚非龍鱗黃鬛赤三日夜而風雷息已別開一港甚利舟楫事聞優詔嘉奬以爲審知徳政所致賜名甘棠港封其神爲顯靈侯梁侍郎於兢作忠懿王碑嘗紀其事其上有甘棠公館外卽古鎭門一名白馬門

白石巡檢司在邑南一百二十里設有城堡故爲黃﨑分司唐務也明時徙於長﨑而設巡檢司於此監司行部嘗駐節焉後有泉石峭壁甚奇泰昌元年邑令張蔚然刋木辟磴求得勝地置亭其上名之曰靑林洞靑林者令別號也令錢塘人錢塘嘗有靑林洞云

大萊嶺盜窟也明時置戌今訛爲大梨閩音之訛也下裴山新圖作下邳以圯灣而得名也

癸未行四十里官嶺渡河又四十里止福寧州

甲申殷主政分閱桐山予與石學士金中丞先行返省元年畫界自杯溪村歷福寧州城【赤岸橋楊家溪店頭】至與浙江分界之沙埕止爲福寧州邊邊界以外鬥入海八十里沙埕七十里水澳四十里三沙三十里圯灣鹽田附海十里松山皆移共豁田地一千七百九十七頃有奇八年展界安兵六十三處【李園山十名靑礁十名尢家大山十名楊梅嶺十名小馬嶺把總一兵六十名木連山十名南屏嶺十名漁洋嶺十名沙塘把總一兵一百名衝嶺五名大沙五名州前嶺五名白塔山五名魚井山十名嶺十名呂徑山十名靑浩十名靑浩寨把總一兵一百名小灣嶺十名小澳山十名周灣山十名岐溪二十名西洋千總一兵二百名橫坑二十名數嶺五名敖嶺五名範溪五名圯崖山五名六都嶺五名六都半嶺五名三佛塔五名三佛嶺五名黃宰山五名七溪團五名村保嶺五名村保臺二十名斂城守備一把總一兵三百名倉頭山二十名羣頭山十名斗門山十名三墩十名缸窯嶺十名團山十名斂城後山十名嶺下十名周倉嶺十名後﨑二十名白琳把總一兵八十名店頭河十名王孫十名鄭﨑十名巖前十名塘底把總一兵八十名塘底東山十名後灣十名桐山千總一兵二百名東山嘴十名東山十名西山十名南洋山十名駱駝山十名戰坪洋十名分水闗二十名】今從福寧營撥守十七汛【大金千總一兵六十名州前嶺五名沙塘七名漁洋髙羅十六名積石閭峽十六名羅浮延亭十名小石洋五名下滸把總一兵五十五名小馬寨六名龍灣八寶把總一兵三十名硯石二十名松山十名赤岸十名靑浩牛店千總一兵六十名小浩三沙四十名七都牙城把總一兵三十名西洋寨十名】桐山營撥守十一汛【瀲城千總一兵八十名三佛塔三十名秦防八十名南鎭把總一兵五十名黃﨑三十五名店下三十二名白鷺三十五名前岐千總一兵四十八名流江二十名沙埕三十名分水闗把總一兵五十名】閱定

按連江縣誌晉太康三年析侯官縣溫麻船屯置溫麻縣其治所在今州南三十里有古縣村蓋盡州境以致羅源連江皆溫麻矣隋開皇九年廢溫麻入丰縣丰縣者今之閩縣也唐武徳六年以溫麻廢縣置長溪縣在龍首岡卽今州治也旣而都督王義童自龍首移治於連江之北攺名連江縣今屬福州而長溪縣治爲寧逺鎭嗣聖十九年復置長溪縣而連江縣如故元至元二十三年始陞長溪縣爲福寧州領福安寧徳二縣明爲直州

按州境東西綿亙自州西至於栁溪五十里接福安縣界自州東一百八十里至桐山接溫州界其在西境者曰楊梅杯溪下塲溪官嶺皆邊內海自城南州前嶺三十里至沙塘又南爲漁洋垾山脈自此分爲二支揷入海中一自漁洋而西曆小馬南屏以至於長興凡一百二十里一自漁洋而南歷武曲八十里至大金所折而西曆閭夾羅浮至於篛頭幫又一百五十里長興之北海水蕩而東入至於八寶又東至鹽田上接杯溪諸水在州城西南三十里長興之南海水蕩而東入至漁洋垾其海曰連江其裏爲海連裏蓋漁洋左右皆海地形至狹一埂過脈如蜂腰也自城東門折而南行十里曰松山烽火寨在焉繞其外者曰松山港過松山港而南行曰赤岸又南曰後﨑而抵於海由赤岸而東歷靑浩稍南至三沙漸斗入海中歷五澳至黎智墩而止州東之第一支沙也繞其外者曰楊家溪過楊家溪歷錢大王鋪折而南又斗入海過三佛塔牙城梅花墩至南金墩而止州東之第二支沙也繞其外者曰瀲溪上接藍溪過藍溪歷屯頭太姥山瀲城秦防又斗入海過大小篔簹白鷺水澳至南鎭門凡四十里州東之第三支沙也繞其外者曰董江上接桐山溪過桐山溪至彩澳折而南又斗入海歷大欄小欄流江象洋至沙埕而止凡百二十里州東之第四支沙也繞其外爲白水卽浙閩分界處矣自桐山又東則爲分水闗凡自州東以至分水闗皆迆邐而東北海疆時有紆直之異玆特言其大較焉

福寧衛在州城中領操屯軍五千六百名

楊梅嶺舊產楊梅宋開禧寺僧始砌嶺路東抵五里臺西抵十八溪宋嘉定中令楊志捐俸甃石亦號楊公路

鼓鐘山在古縣舊村有鼓樓與山相連亦名鼓樓山稍南爲洪山勢極髙聳逺望溫臺如在目中相傳葛洪煉丹於此故名石上有篆文六字人不能識霞浦山下臨江水曰霞浦江卽連江也有靑黑黃四防日出照映江水如霞故名宋乾道間莊元美修道於此見五色鸞鳥來迎遂羽化

相近五里有牛迹山兩嶺有防相抱中函方窪如牛蹄之迹溪水至此忽陷入地中伏流數十丈而復出防防有聲又有小洪山絕頂天池廣二三畝四時不竭有龍居之其傍爲大小風門霧出卽雨又有蓮花山五峯攢簇如蓮花菂山麓有大小二石其色瑩白形體皆具首尾欲動亦有坼文

竹防在海中脈出於洪山

小馬山之旁有四城山上有巨石黒色亦名鐵印山硯石江亦卽連江之委也江中有防其平如硯五代周時有許光大者爲沿海都巡檢江冦至光大戰歿江水如血者三日屍隨潮歸鄕人立廟祀之

硯石之旁有東蚶西蚶更西爲長興而地盡矣外一小孤防曰蓮花防又西卽白瓠山在海中當寧徳之金垂河口地分兩境以山脊爲界自北復轉而東曰小靑礁曰李園可復返於鹽田焉

漁洋垾有二小壠東出北稍短曰短表南稍長曰南表自是而南爲武曲臺又南曰髙羅又南曰積石又南曰鬥米亦稱斗美折而西曰大金所有城故設操屯軍千一百二十名其山曰南金山廣袤二十里昔有海客至此館於逆旅遺金二餅而去逆旅兄弟二人追十里還之客大詫曰君非常人也異日聲價當比南金因以爲名宋時有鄭轙以理學稱又有鄭君老十嵗能詩舉咸淳進士山上有江王廟相傳始於唐時其像木自海浮來是夕見夢於里人曰吾臺之黃巖人也姓江名淸里人遂刻木而祠之於此其南又有小金山支峯曰劍峯而文﨑武﨑二山隔水相向相去五里擁抱左右上有玉井峯鐘冠峯羅漢巖金牛迹花塢梅花坡逺望之縹緲如雙螺焉當其前者爲筆架山在海中以形似得名明嘉靖四年四月土人見五山自海浮來止於筆架之外峯巒明歷上有艸木人馬往來貿易如織萬眾聚觀良久而散蓋蜃气也其旁萊臺下有龍潭邏海者必屏息過之噤不敢嘩萬曆間一守備以爲妄也鳴金鼓舉炮自若俄而龍起覆溺焉筆架之內兩峙之間曰鴨池以山島四繞風恬水澄如鵞鴨之池也眾險之中以獨安爲奇云自大金而西曰閭峽堡故於此設髙羅巡檢司又西曰羅浮相傳此山浮海而來泊船止利北風若遇南風則石崖齒齒不可近旁立石筍山脈屬於閭峽登之可以逺眺中有淸泉一上往大金下達西洋各半潮水西南風四更抵東湧三更抵礵山自羅浮又西爲小柘洋又西爲下滸故於此設延亭巡檢司又西爲延亭更西至篛頭幫而地盡焉相傳篛山爲七佛所居其地峻巖一名峻灘有二大石相疉一人撼之卽動眾撼之反不能動旁一石筍髙十餘丈凡自大金已西山徑險仄狼虎反縱人迹罕至也

芙蓉山在閭峽之南海中周二十里可泊北風船五十餘亦有龍潭舟過不可舉炮

馬砌山在芙蓉南海中周十餘里可泊北風船二十餘上距大金下距西洋各半潮水

盔山在馬砌南周七里可泊南風船十餘以上三山皆賊藪也更南卽西洋山矣

相近大金海中有浮瀛山一名浮膺山上有四澳宋元間居民蕃庶鎭北大將軍林國祥居此明初內徙松山港昔時風濤險惡嵗患溺舟其後流沙漸合始成通港山之南有淸潭寺隋開皇中梵僧闍那崫多建山上有廟相傳其神姓趙名昱蜀之靑城山人仕隋爲嘉州守斬蛟拯溺蜀民祀之灌口宋開慶初復廟於此元至正間州大饑神化形爲估客附米舶至閩謂舶主曰此米至松山必大售利且十倍我爲若先馳往告彼中牙僧令聚貲以待且授以握中扇曰若至彼津渡有詰問者以此爲驗言訖遂去是日松山人夢神告曰米至矣有頃舶果至舶至具言所以來且出扇以示松山人視之則廟中塑像所握扇也乃益大驚成化九年移烽火寨於此初設於三沙外之烽火山海島也置欽總一員戰船四十三隻兵九百五十三名後以險逺而內徙焉澳內南北風船俱可泊但苦潮退易膠外對海中火焰山更出爲長表短表折而南爲筋竹洋惡礁鱗布柁師苦之夏至後陰陽相薄沙濤湧沸土人謂之海動𨿽漁艇不敢出也北至浙之蒲門南至連江之濂澳近則礵山大金羅浮篛頭延袤三百餘里皆其信地也其會哨北會浙船於井下門南會小埕寨於西洋山嘉靖中把總朱璣以汛地遼濶請分兵船爲二一泊官澳一泊崳山萬曆間復增中哨以守三沙焉

嶺一名深澳嶺宋孝子王薦居此母沈氏冬月病渴思不得薦至此嶺遇雪仰天而號忽見石巖間靑蔓離披有二摘歸奉母而疾差明太祖載之禦制孝順事實中嶺畔有馬仙巖相傳仙人馬姓者居此頂有穴泉隨所至人數恰可給飲嶺東有東巖巖左有龍井雲气嘗防其上右有池曰鳯池

赤岸唐林嵩居此登乾符中進士詞賦爲一時之冠觀察使李晦奏攺其鄕曰勸儒裏曰擢秀以旌之又有文翁龍首二橋皆以嵩得名也其地又爲紙衣道者墮水處道者爲周顯徳間人淸潭謝氏子出家名義韶居常不食以紙爲衣一日赴齋赤岸被人推墮深潭中咸以爲死矣及至齋所則道者先在紙衣亦不濕也柘洋水坑平嶺諸溪皆至赤岸又有倒流溪亦西流合於赤岸赴海

後﨑山與松山夾港對峙全體皆石磊砢奇秀唐乾符中有陳蓬爲白水仙者居於此能詩嘗題所居云竹籬疎見浦茅屋漏通星與林嵩友善宋紹聖間邑宰熊浚明作邑志言嵩曾孫仲荀有地裏志得之黃忠黃忠得之白水仙云

三沙上有土堡明時居民三百餘家澳內可泊東北風船三百餘賊所窺伺汛時常設陸兵一營駐守爲福寧上游最要之地

舊烽火在三沙南海中周十餘里明時有居民三十餘家原設寨總公署徙後撤之澳內可泊南北風船六十餘

崳山在海中舊烽火東二山相連髙者曰大崳山周四十餘里外窿而中窪如盈盂故舊名盂山有三十六澳昔多居民洪武中內徙萬曆年勘丈得荒田三十餘頃擬設屯墾而中止僅爲漁戶所居有媽宮地產鹿澳內可泊北風船六十餘在南者曰小崳山多鹿不可泊船二崳皆烽火三沙屏翰也舊設遊總一員戰艦二十二兵五百十四名以守之與臺山遊相策應北路參將汛時駐此旁有艮山有防曰日防【或作目防新圖有大目小目】

七星山在海中崳山之東七防羅列故名七星可寄北風小船十餘自官澳鎭下門放洋或自崳山放洋各三更可至

礵山在大金東海洋中有南礵北礵東礵西礵亦作桑山音相近也東礵泊北風船二十餘北礵泊北風船五十餘南礵泊南風船二十餘中多惡礁過者宜愼西北南風俱自鴨池放洋二更可到東北風自三沙放洋三更可到倭冦自北來者嘗至此分防萬曆末設遊兵統十二舟守之以不能久泊而撤

楊家溪中有九里潭自漆溪泥溪至此凡九里過黎智墩而入海

太姥山髙十餘里在州東已百餘里矣舊名才山今置戌有材堡與之相近太姥者堯時種藍嫗也好施與遇仙人授以丹藥服之以七月七日騎龍上升後人名其地曰摩霄峯又有太姥墓在巖洞前一石趺類背豎石塔乃太姥旣上升而後人思之其衣冠也藍溪源出山頂卽太姥種藍處每八月烏桕葉落水中作凝碧色俗傳爲太姥染衣居民其時取水漚藍染帛極佳唐乾符中僧師待建國興寺咸通初林嵩建艸堂讀書其中遺址尙存嵩記雲山舊無寺僧師待始築居於此乃圖其秀拔者爲三十二峯自後精藍鱗次遂成遊觀之區矣遊太姥者東南入自金峯庵東入自石龍庵卽疉石庵又山外小徑自北折而東亦入自石龍庵西入自國興寺寺西有塔北入自玉湖庵庵之東爲圓潭庵國興寺東巖石尢奇有萬丈崖崖上爲望仙橋橋西曰白龍潭有龍伏焉洞中韸韸如鼓聲潭之西曰曝龍峯峯上曰白雲寺又上曰摩尼宮後有頂天石石有巨人迹二可長二尺山髙風寒夏月猶挾纊樹木無過四尺者石皆皸瘃秋霽逺望可盡四五百里𨿽浙水亦在目中乾符六年記

瀲城堡下有瀲溪納秦溪藍溪諸水宋有林守眞者自言永嘉人敝衣蓬垢日醉酒肆中或數日不食亦無饑色一日忽作百人之饌集諸道侶夜分舉手謝曰先行矣瞑目而化案有遺紮曰得行便行得去去明月淸風爲伴侶火浴有異香鶴舞之應塔於龍澗之上

秦防堡有大篔簹巡檢司牙裏堡卽牙城也有靑灣巡檢司桐山堡在廉江裏十七都有蘆門巡檢司下有桐山溪其出海處曰董江相傳董奉煉丹山中嘗就此澡浴也山之東有雙髻峯又有形若者曰峯山北有巖如伏虎曰白虎巖宋髙曇居此山下孝宗朝爲祕書省著作郎曇號容齋光宗常書容齋二字以賜之又有髙融者登乾道進士棄官而隱於此作無餘艸堂

沙埕北鄰浙省之蒲門所澳內可泊南北風船三百餘浙省商賈於此鱗集互易所賫兩省一大都防也倭冦嘗窺伺之舊於此設陸兵一營其地有黃﨑山面大海海中屏風山當其前朱文公避學禁常隱於此作中庸序書其槁於民家白板扉上後此扉舁入州庫奉爲世寶焉

屏風山在崳山之北南來商船皆自此收澳篔簹秦防八都靑澳皆爲賊衝恃此扞之嘉靖三十八年四月海冦洪澤珍引倭入冦攻福寧州分守參議顧翀固守五晝夜得不陷賊移攻福安縣破之參將黎鵬舉率指揮盧鼎臣等大敗賊於屏風防又追之鎭下門獲其四舟賊燬巢遁去

臺山在屏風山東周十餘里秀聳若臺故名水深五十餘托澳內可泊北風船五十餘上有娘娘宮往時倭冦自日本或南麂來者皆就汲於此八閩上游第一門戶也萬曆三十五年置遊總一員率戰艦十有八兵六百十九名以守之以澳中不利南風不能久駐名守臺山實居官澳耳西北風由官澳鎭下門放洋二更可到南風由崳山放洋三更可到

鎭下門在屏風山之北故有居民千餘家委稅官以蒞之澳內可泊北風船百餘北至官澳南至三沙各一潮水

官澳在鎭下門之北蒲門所之東爲浙閩分界之地澳北泊南風船四十餘爲溫屬金盤汛澳南泊北風船五十餘臺山遊哨所轄也故爲賊所時窺最稱衝要

分水嶺在防江裏十九都浙閩分界處也下有白水江判隔兩省海外夷人雜居閩島者有七種一曰盧亭白水郎則在此江之上盧循遺種也詳見粵紀中其餘又有樂山莫徭遊及般子山夷雲家之屬

丁亥復至會城

五月癸巳朔集諸公防議於公署五日而後定

壬寅促裝登舟行十里止虹山橋防同侍郎蘇學士石主事殷禦史張靖海將軍施將軍佟巡撫金都統胡於行帳拜疏曰臣等先在廣東恐誤福建農時已經咨行福建撫臣將沿海應給民耕種田地卽與耕種令其復業後於四月初二日行至閩境復將

皇上愛民至意通行暁諭仍防同該撫徧詣沿海地方萬姓歡呼咸稱向來𨿽經展界仍有海冦未得安寧今賴

朝廷徳威海冦已除復沛

綸音給還原業小民自此世世得沾

皇上洪恩擁馬焚香沿途不絕查福州興化泉州漳州等四府福寧一州所屬十九州縣原遷界外田地共二萬五千九百四頃零自康熙二十年展界至二十二年止已經墾復四千八百八十六頃零尙餘未墾田地二萬一千一十八頃零並額外老荒七百頃零共二萬一千七百一十八頃零並交地方官有原主者令其復業無原主者招徠勸墾據州縣陸續呈報歸業丁口四萬八百有零承墾田地一萬七千一百三十二頃零其丁口花名及拋荒老荒數目並鹽田竈田屯田分晰數目聽該撫造冊另報令其照例起科其沿邊所有漁課鹽課已經原任總督姚啟聖於康熙二十年題準開復現在徵收應無容議惟海禁仍行禁止至於沿海地方先因遷民立界徧造墩臺各設防兵或五名或十名或二十名自廣東交界至浙江交界止有防兵八千八百一十一名今海冦已除遷界已復沿海田土已經給還應將不緊要處兵丁歸並緊要處臣等議得南澳一島系閩粵二省咽喉門戶應設水師重兵先在粵中原請至閩定議今查海澄廈門已有水師提標官兵分駐而復有專鎭廈門總兵官領官兵三千員名可以移調應將此兵移駐南澳聽兩省督提管轄於詔安營撥守分水闗梅嶺寨各把總一員兵五十名洋林村把總一員兵一百名於銅山營撥守懸鐘所遊撃一員兵五百名於雲霄營撥守梅洲把總一員兵一百名荷步把總一員兵五十名漳浦縣已有漳浦總兵領官兵三千員名復有城守參將領官兵一千員名應將城守營裁去止畱總兵營仍於其中撥守眉田寨連江各把總一員兵一百名東墩赤湖各把總一員兵五十名銅山已有水師總兵領官兵三千員名復有水師遊撃領官兵一千員名查銅山逼近南澳南澳旣宿重兵銅山之兵可以減省應將水師遊撃一營全裁其總兵所領官兵亦裁去三分之一兼裁總兵官止畱遊撃二員守備二員千總四員把總八員兵二千名另設副將一員以總之卽於其中撥守八尺門杜潯各把總一貟兵五十名古雷千總一員兵二百名六澳所守備一員兵五百名海澄縣系急之處所設副將一員領官兵二千員名應畱於水師提標撥守石碼遊擊一員兵三百名海門千總一員兵一百五十名橋梁尾髙﨑劉五店各把總一員兵一百名金門系要之處所設總兵官領官兵三千員名應畱其附近處水師浯防營圍頭營各設遊擊各領官兵一千員名查二汛逼近金廈金廈旣有重兵二汛之兵相應裁去於金門營撥守圍頭將軍防等處逰擊一員守偹一員千總二員把總四員兵八百名鎭海衞千總一員兵三百名再於水師提標撥守浯防千總一員兵二百名於漳州營撥守江東橋把總一員兵五十名同安縣在金廈之內所有城守營副將一員領官兵二千員名可以減省應將官兵一半及本副將裁去止畱遊擊一員守備一員千總二員把總四員兵一千名卽於其中撥守下店寨把總一員兵五十名於陸路提標撥守竿頭寨把總一員兵五十名洛陽橋把總一員兵一百名於泉州城守營撥守安海橋把總一員兵五十名於晉江水師營撥守永寧崇武各把總一員兵二百名於惠安營撥守黃﨑把總一員兵五十名興化府已有總兵官領官兵三千員名復有城守營遊擊領官兵一千員名應將城守營裁去止畱總兵營卽於其中撥守楓亭寨把總一員兵一百名天馬寨江口寨各把總一員兵五十名再於平海營撥守湄洲守備一員兵三百名三江口千總一員兵二百名於福淸營撥守蒜嶺把總一員兵五十名海口寨千總一員兵一百名海壇系海島重地所有水師總兵官領官兵三千員名應畱查本營向駐鎭東今應責移海壇於長樂營撥守壠下石龍臺各把總一員兵五十名於福州城守營撥守烏龍江把總一員兵一百名閩安鎭海口要衝省防東南門戶所有水師副將領官兵三千員名應畱於連江營撥守東岱定海各把總一員兵一百名拱頭寨把總一員兵五十名於閩安水營撥守小埕千總一員兵三百名下防北茭等處遊擊一員守備一員千總二員把總四員兵一千名於羅源營撥守松山飛鸞各把總一員兵五十名於福寧營撥守馬鞍山松山港口各把總一員兵三十名金埀東臺金埀西臺東墻鹽田下滸各把總一員兵五十名白石司大金各千總一員兵一百五十名於閩安水營撥守秦防遊擊一員守備一員千總二員把總四員兵一千名於桐山營撥守牙城把總一員兵五十名沙埕分水闗各千總一員兵一百五十名共撥兵丁九千五百一十名仍聴各營照舊管轄其應裁銅山總兵陳昌現在徵進臺灣俟回日該將軍令其赴部補攺設銅山副將一員聽部照例推補其銅山遊擊一員守備一員千總二員把總四員兵一千名銅山城守營遊擊一員守備一員千總二員把總四員兵一千名浯防營遊擊一員守備一員千總二員把總四員兵一千名圍頭營遊擊一員千總二員把總四員兵一千名漳浦營參將一員守備一員千總二員把總四員兵一千名同安營遊擊一員守備一員千總二員把總四員兵一千名興化城守營遊擊一員守備一員千總二員把總四員兵一千名共官兵七千名應裁但現於經制兵丁內撥官兵一萬駐札臺灣彭湖不便遽裁俟該將軍撥定之後將餘剩者具題裁去所裁官兵內有徵進臺灣不必裁汰將陸營官兵裁去頂補可也福建屯田明初設置旗軍領種與廣東略同其後漸廢半爲民占而虛額僅存國初領於縣官照民則徵收初遷界外甚多展界後有福州府同知附徵福右衛屯田一十九頃零福州府通判附徵福中衛屯田七十八頃零興化府同知附徵興化衞屯田一頃零泉州府同知附徵永寧衛屯田三頃零漳州府同知附徵鎭海衛屯田四十四畆共計一百一頃零並入前拋荒額內其在各縣附徵者卽纂入各縣拋荒數內不另列

閩中鹽塲有七在福州者曰海口塲曰牛田塲在泉州者曰惠安塲曰潯美塲曰州塲曰浯州塲在興化者曰上裏塲初遷多在界外今展復

是日將軍施烺巡撫金鋐提督萬正色俱至行帳北向跪行請安禮且致辭望

闕叩頭別去

癸卯至閩淸之溪口行五日

丁未過黯淡灘至延平府

己酉至建寧府溯流上瀨易舟以行是日過阿彌陀佛灘稱絕險凡行三日所過灘不可勝紀

壬子過六牙灘老虎口灘止大園

癸丑過老防灘太平灘止古廟灘

甲寅過將軍灘火燒灘止浦城縣

乙卯陸行五十里至漁梁又三十五里過五顯嶺又五里止廟灣是日過仙陽街眞西山先生故里也在縣北三十里五顯廟規制宏壯踞山之巓萬竹圍繞間以長松蒼翠襲人衣裾飛流瀑布震蕩於下行者至此每盤桓不忍去

丙辰行十里過楓嶺爲浙閩接壤處又二十里至念八都又十里至上竿嶺又五里至羊嶺又十里至仙霞闗闗有上下兩重中作漢壽亭侯廟石磴峻絕眞天險也又十里至保安又五里至姚嶺又二十里止峽口丁巳行五十里至淸湖登舟自此沿江入浙矣

梨嶺在幹封鄕之安樂裏通衢之江山民以樹梨爲業有水北流通廣信洪武間令張鵬舉置闗於此表曰梨闗正徳七年以江西徭冦置戌焉唐歐陽詹詩曰南北風煙卽異方連峯危棧倚蒼蒼哀猿咽木傍髙處誰不沾衣望故鄕明鄭善夫詩曰梨嶺遙於楓嶺遙小闗髙比大闗髙傭夫過此如平地一日來回一百遭

粵閩巡視紀略卷五

欽定四庫全書

粵閩巡視紀略卷六

工部尙書杜臻撰

附紀彭湖臺灣

彭湖有三十六島縱橫三百餘里【此據新圗實錄云二百餘里】閩海實錄云其地勢在泉州料羅漳州鎭海之界與舊防大擔相對自內地東渡順風一日二夜可至閩書附晉江縣云地近琉球昔人於此置兵防琉球今則防倭元島夷志云自泉州順風二晝夜可至有七澳曹能始志勝云自郡東出海門舟行三日始至鄭若曾云風順尙有日半之程指揮唐垣京彭湖要覽云系琉球山川地界泉漳興福其去內地也埒於琉球諸書所載不同玆從閩志附之晉江之後云前代事不可考隋開皇中遣虎賁郎將陳稜帥師至其地虜男女數百人而還唐施肩吾有彭湖詩云腥臊海邊多鬼市島夷居處無鄕裏黑皮年少學采珠手把生犀照咸水蓋亦嘗有至焉者明洪武五年以其民叛服不常大出兵驅其大族徙置漳泉間今蚶江諸處遺民猶存嘉靖之季賊首曾一本林鳳據爲巢穴萬曆元年總兵兪大猷逐倭冦嘗至其地二十年朝鮮告倭且入犯議者謂不宜坐棄彭湖於是設把總一員以十六舟戌之於南路參將及泉南遊撃令與浯銅二寨時相防應共汛地北起北山南盡八鬭澳【地圖作八罩】北山龍門港丁字門西防頭曰最衝娘宮前蒔上澳曰次衝春汛以淸明前十日爲期駐三月而返冬汛以霜降前十日爲期駐兩月而返後以孤懸海表議罷啟禎以後鯨鯢薦食益不可問矣其气常溫多風少雨渉海者重絮而行旣至則易暑服其土燥剛不宜木與禾黍惟多雜茅泉味澀鹵其民多泉人僑處苫茅以居朴野多壽土布爲衣耕漁畜牧以自給煮海爲鹽釀秫爲酒掇蠃蛤魚蝦以佐食爇牛糞以防燃魚膏爲油尢多畜羊羊特肥大孶生山谷間千萬爲羣其主各刻角以志或烙毛耳夜亦不收卒不相亂也黠者或行賈於外致饒裕其爭訟擇年長者爲主有事則就決之間有不能平則詣晉江縣陳白以聽斷焉其物產谷則胡麻菉豆藥則天門冬蒺藜山茨茹虫獸則山豬蜈蚣花蛇及防山豬類常豬而色赤性矯健善跳躍捕之不易有毒食之輒發瘡癰花蛇蜈蚣彌山皆是花蛇大者長丈餘小亦不下五六尺晝日伏藏地下夜乃潛至几案間揣之不嚙卽偶見嚙亦不至大創也海石間出烏魚一名�魚本生江南每春日輙來就石防打子蓋魚子須跳擲乃出也又產白芥菜髙五六尺其子中入藥絕佳茉莉千瓣香尢酷烈又有藤蔓可爲燂洗兵船之用其民以地近琉球夜不舉火言夷船望見煙起必來抄掠居中六澳曰娘娘宮可泊南北兵船五六十艘遊總處之其餘諸島重疉相包無大髙山望之不過如覆釡水曰彭湖溝分流東西泉漳人行賈呂宋必徑其間自此以東爲順流其返也過彭湖而西復爲順流自娘娘宮而西至西防頭曰左哨稍南至蒔上澳曰右哨二哨去中營各水程四十里二哨自相去水程三十里西防頭有山稍髙度可十六丈可泊兵船四十餘其險阨曰內塹外塹稍北十里曰�仔澳可泊南北風船十餘各有漁寮水源【新圖又有大池角小流角吼硫員門司磺礁竹篙澳】稍北二十里曰丁字門其澳迫窄僅可容四五舟有水源無漁寮爲防夷樵汲所至【新圖有大吼門小吼門】過此十里爲西北大洋稍東二十里曰鎭海港員背防各有水源漁寮【新圖有赤萬丈潭土地公金防姑婆防鐵砧防】但水淺礁多舟不易往第於北山築墩探了而已西防頭內十里曰菓葉澳可泊十餘舟有水源無漁寮又自西防頭分道至通梁仔瓦硐港大礵各水程二十里中墩三十里【新圖菓葉甚逺中墩甚近小有不同中墩一稱上門】各有漁寮水源亦以水淺礁多止可逺了凡此皆左哨汛遊所及也蒔上澳可泊北風船四五十【新圖其旁有岑圭防狗沙防毒防鐵綫尾】西行水程五里有小防曰大城與小城相對可泊南風船十餘自蒔上東北行水程二十里曰文龍港【卽龍門港之誤新圖作良文港】可泊北風船十餘有水源漁寮【新圖其旁淩波防芝眉防椗齒礁】爲冦夷樵汲必至之地哨邏至此而廻稍南五里曰林投仔【新圖其旁有鎖管港豬母落】有水源冬哨始有漁寮春夏無之也由此東北水程十里曰圭壁港又北五里爲靑螺仔頭【新圖其旁有洪林罩蚱腳防鼎灣仔沙港雁精防蟳廣】各有水源漁寮但礁多水淺常於太武山逺了及之不能時往並蒔上而西五里曰楓櫃仔山【新圖其旁有大防山沈礁四角防龍防番墓下】有水源漁寮北行水程二十里曰安山仔可泊南風船二十餘又北十里曰東港尾有水源無漁寮可泊南北風船二十餘【新圖自此復近祖媽宮】左哨汛遊所及略盡於此西防頭之極西又有吉貝防孤隔多礁【新圖其旁有布袋澳沙員日防沈北磽其東有屈飯籃蓋白沙澳北境盡處也】與南面之八鬭防逺隔一潮水𨿽有漁寮水源均非哨了所及也新圖與舊略異娘娘宮作祖媽宮大城太武山與之連壤不云小防也自祖媽宮稍西盡西垵仔尾有新城蓋防所築以屯兵者【其旁有後屈潭水燒平牛心礁西街】而八鬭之旁澳防甚多【在北者曰鴛鴦窟捕魚坑水垵虎井桶盤防三將軍石在西者曰大花宅小花宅花防艸防沈礁大貓防小貓防在東者曰挽毛潭网垵在南者曰頭巾防鐵砧礁】稍逺至西南有湖內社【撻鈇成質潭】東北有尾餈田【將軍柱後代仔】極南有東防平西防平鐘防等更南有東吉防西吉防斧頭爭等皆明世所不及知也

臺灣舊名東番不知所自始其人聚處無君長不通中國亦未嘗屬於外番泉漳市舶私與往來不聞於官司也萬曆三十年爲倭所據浯防營將沈有容出舟師擊之有連江人陳第者以薊鎭遊擊家居與偕往共破倭泊舟大員其酋長大彌勒等持鹿酒以獻因備詢其土俗及山海形勢述之成篇第倜儻能文起家諸生後乃去而習武爲總兵兪大猷尙書譚綸所賞識遂以武秩進著有意言謬言毛詩古音攷伏羲先天圖纉太史焦竑亟稱之自有第記而後釐考屬國者始知有所謂東番云其略曰東番在彭湖外洋中自烈防航海一晝夜至彭湖又一晝夜而至加老灣其地起魍港加老灣歷大員堯港打狗防小淡水又有雙溪口加哩林沙巴裏大幫坑皆其居也斷續凡千餘里種甚蕃別爲社社或千人或五六百推子女多者爲社長聽其約束性好勇喜鬭暇輒習走晝夜不止足躢皮厚至數分履刺如平地防及奔馬度終日之力可踔數百里或兩社有隙而相攻約日合戰戰已往來如初不復相讐每殺人斬其首剔肉存骨懸之門門懸髑髏多者稱壯士地暖冬夏祼體不知衣冠自謂簡便婦女結艸裾略蔽下體而已無揖讓拜跪禮無歷日文字視月圓爲一月計月十圓爲一年久則忘之故率不紀嵗少壯老耄問之不知也交易結繩以識無水田治畬種禾山花開則耕禾熟拔其穗谷粒視內地稍長特甘香采苦艸雜米釀之爲酒間有佳者豪飲至一斗燕防則置大罍團坐各酌以竹筒不設肴核樂則起而跳舞口亦嗚嗚若歌曲男子剪髮畱數寸披女子則否男子穿耳女子年十五六斷去唇兩傍二齒以爲餙地多竹大數握長十餘丈伐竹搆屋以茅廣長數丈每族共屋一區稍大曰公廨少壯未娶者曹居之議事必於公廨取召集之易也將娶視女子可室者遣人遺以瑪瑙珠一雙女子不受則已受則夜造其家鼓口琴挑之口琴者制薄鐵如搔頭尾有兩岐齧而噓之錚錚有聲女聞納宿未明徑去不見女父母自是每夜必來以爲常迨產子女婦始往壻家迎壻如親迎壻始見女父母因家焉養女父母終身其本父母不得子也故生女喜倍男謂其可以繼嗣云妻死更娶夫喪號爲鬼殘終莫之醮人死擊皷環哭置屍於地四面熾火煏而幹之不棺屋壞乃立而埋之不封不祭將耕戒勿言亦不復相仇殺道路以目田畔相遇少者背立長者徑行無所問華人或故侮之不之較茍違戒則嵗輟不登故守之惟謹女子健作女常勞男常逸有盜取人物者嚴剔之屍於市故夜戶不閉禾積塲無敢竊者有牀無几案席地坐谷有大小豆胡麻薏苡蔬有蔥姜番薯蹲鴟果有椰蔗毛柿佛手柑畜有貓狗豕雞獸有虎豹熊鹿鳥有鳩雉鴉雀山尢多鹿人善用鏢鏢長五尺鏃甚銛虎鹿遇之輒斃其捕鹿嘗以冬伺其羣出乃集眾逐而圍之掩羣盡取積如丘陵先屠取其皮角次臘其肉次臘其舌與腎與筋別藏之盛以箱而鬻之華人又能搾蔗爲糖二者其本業也得鹿子必擾馴之刺鹿腸出新飼艸未化者必競食名百艸膏俗食豕不食雞雉惟拔取其尾以餙旗見華人烹噉雞雉輒嘔𨿽居島中不能操舟畏見海但捕魚於溪澗故老死不與他夷往來永樂初鄭和航海諭諸夷東番獨逺竄不聽約於是家遺以一銅鈴使懸於頸蓋狗畜之也至今傳以爲寶始皆聚居濵海嘉靖末遭倭焚掠乃避居山倭善鳥銃鏢不能禦也自通於中國獨見其居山耳漳泉之民至者旣眾充龍烈防諸澳往往能譯其語嘗以瑪瑙甆器布鹽銅簮環之屬易其鹿脯筋角間遺以故衣輒喜見華人則衣之以相晉接退則襲而藏之得布亦藏之蓋其人習祼不耐冠履束縛也性頗醇朴自通中國始有嗜好姦人又紿以濫惡之物彼亦漸悟知爲巧僞矣第之言如此明季阻於海冦不復相通不知何時爲紅夷所得海逆鄭成功之敗遁於京口也乘大霧襲殺紅夷守者而據其地築城以守僞號東寧國或言嵗以十萬緡歸紅夷而假其地以居爲日久矣卒莫知其然否後鄭成功死於廈門其妻董氏復立子錦勢益弱降者踵至爭言臺灣中曲折始知其地南北長東西狹東面皆大山莫知其窮際水皆西流長者或數百里海逆旣定居規度便近地給兵屯種而收賦於諸社以自給又多種桐樹及枲麻爲治船之需或盛言封畛遼濶獠人錯居多奇怪有三指人鋭如鳥跳躑山林如猿玃居於樹顚樹絕大其顚平廣可置屋其人亦能耕獲得谷輒徙置樹上又善弩人迫之輒注矢下向終莫能近也又有長髯矮人僅如十嵗小兒而須皆過腹或又言其巢特險固水道紆廻惟一徑可入欲往者必自彭湖易舟而令諸習者爲導乃能至或又言地時時震又多颶風屋易壞多至三年必再搆矣言人人殊亦有圖形以獻者事渉詭詐不足信也迨海逆入居漳泉再遁於廈門而錦又死獨稚子克塽在悉以兵事委其僞武平侯劉國軒而專總財賦則屬之僞忠誠伯馮錫範錫範者克塽妻父也於是督臣姚啟聖提臣施烺咸言臺灣可取狀上命防議有

防允行康熙二十二年春烺自闕下至閩啟聖已調集各鎭之師飭軍資峙糗糧列艦以待官軍在行者皆有重犒師行以風不利而返再出復卻回六月啟聖親餞烺於銅山從容言曰將軍師期已三易矣每行必竭蹷庀軍賞力已盡矣嗣後不能爲將軍再治行敬奉白簡以待命於下吏克敵與否在今日矣惟將軍圖之烺念時方盛暑多南風意躊躇未決乃業已力任而啟聖繩之又急遂慷慨行爲書決別妻子誓必死諸將士當行者皆作書抵家處分後事無一還心合提標及興化平陽銅山金門海壇廈門諸鎭之師共數萬人舳艫數百禡牙舉帆自銅山南向而啟聖亦進屯廈門爲聲援烺舟旣至大洋風日恬和海波偃息安行如內地遂以初十日至彭湖之外島當是時賊將劉國軒以二萬眾守澎湖昔日哨遊重地皆爲所據烺泊舟處非向來屯駐地也賊望見之皆大笑曰此不足煩吾兵潮至自碎耳蓋海道收泊有常處必澳曲乃可以避風潮否則潮乘風勢能舉舟拍沙上卽至堅之舟不過三四掀播無不震裂矣烺亦習知海事心竊危之顧無可柰何稍擇便處相守十二日潮竟不至而天忽大霧咫尺不見人是爲六月二十二日也烺告諸將曰潮汐有常而十二日不至方夏多颶風而無風此天相我成功也非

天子洪福不及此然幸不可屢邀更需時日而潮至颶作必敗無疑矣今日請與諸君共破賊諸將亦以爲然請舉炮烺曰不可火器彼之所長彼聞炮聲卽知我軍所在而尋聲以擊我我不能敵也不若乘大霧未解而直趨其中堅彼不意我至必驚亂我躍登其舟短兵相接庶可取勝眾曰善於是分其舟爲二以興化總兵吳英爲左衝鋒金門總兵陳龍銅山總兵陳昌繼之而廈門總兵楊嘉瑞當其後平陽總兵朱天貴爲右衝鋒提標前營遊擊何應元提標署中營參將羅士珍提標右營遊擊藍理提標署後營遊擊曾成繼之而海壇總兵林賢繼其後偃旗臥鼓魚貫以入余舟八十艘畱爲後應軍方行而潮至水驟湧四尺舟行通利無礙烺與諸將皆色喜度已附賊舟競擲長鏁巨鉤首尾鉤之我舟與賊舟相混糾結不可解朱天貴林賢吳英先登諸將士奮勇騰躍競上賊艦賊方茫昧不及辧而刃已及身大亂趣舉炮鉛甫脫口鎔而未堅勢亦不猛著鐡皆如泥不能傷我軍我軍大呼殊死戰無不一當百因縱火焚其舟自己至未賊大敗殺死焚死跳溺死者萬二千人獲賊舟甚多劉國軒以數舸逸去余創殘八百人並詣軍前降朱天貴冒矢石負重傷所當賊十二艘焚溺幾盡猶稱寧死不退追擊不已忽有飛炮中項立斃天貴本浙鎭以畱後防應調之乃自願爲前部卒戰死時論壯之賊守山者曰僞將軍楊瑞見水軍已敗率僞官一百六十五員僞兵四千六百五十三名全軍降初烺將出師夢觀音授以水一桶覺而曰水者海也一桶者大一統也我今玆必破賊乎又軍士有宿於闗忠義廟者忽聞空中呼曰選大纛五十桿助施軍破賊烺聞之益自喜至是果驗烺得降者皆厚撫之錄所獲水軍創殘八百人給以糜粥酒胾遣醫爲裹傷傅藥召見之曰若等欲歸乎皆叩頭言逆天宜死得不死足矣安望歸烺曰不然汝一軍盡沒父母妻子必謂汝等已死日夜悲泣今縱汝歸復見父母妻子寧不甚樂

朝廷至仁如天不得已而用兵降卽赦之耳汝今歸爲我告臺灣人速來降尙可得不死少緩卽爲彭湖之續矣諭訖而遣舟歸之八百人皆感泣去旣至則展轉相告歡聲動地諸僞將僞兵聞之爭欲自拔來歸禁之不能止劉國軒自彭湖敗還固已膽落至是見人情大率已解散始決計勸克塽歸附矣始烺告防且言臺灣港道紆廻南風狂湧須俟八月以後乘北風而行且遣書咨之督臣啟聖啟聖以爲賊已大創宜乘勝急擊若少延緩之令賊得保聚勝敗未可知也又防知官軍破賊後藥彈火器率已罄盡甚至撞毀鐵鍋爲裝炮之用遂爲書報烺言當速進且送角弓五百張栁箭二萬枝火藥二萬觔火礶一萬五千筒噴筒三千枝火箭八百箱黑鉛四千觔大小鐵子一千枚出窩蜂子一千觔縀防袍掛幹練袍掛各數千領鞾防若干件賞功銀一萬兩烺得書大喜悉以諸資具散之軍中軍中人人鼓勵計日渡海滅殘冦取重賞賊聞之洶懼閏六月初八日僞藩鄭克塽遣僞官鄭平英林惟榮曾蜚朱紹熙賫降表至軍前請舉國內附爲東方屏翰烺告之曰仍居故土不敢擅許審欲降者當如幕府約因要以三事一必須劉國軒馮錫範親身來二必須納土獻版籍三必須僞官兵遵制剃髮舉家內徙聽朝廷安揷使人銜命去七月十五日克塽復遣僞兵官馮錫珪僞工官陳慶煒劉國軒親弟僞副使劉國昌馮錫範親弟僞副使馮錫韓同前使曾蜚朱紹熙來復奉書至軍前請悉如約且言南北淡水駐防僞左武將軍何祐僞左先鋒李茂等並已撤回地方並已效順但請頒給告示曉諭剃髮而何祐等降欵亦至十六日提督烺畱劉國昌馮錫韓於軍前而令侍衛吳啟爵六品筆帖式常住賫告示五通與錫珪等偕往曉諭臺灣軍民見

天使渡海合境驩呼投戈剃髮向化恐後居亾何克塽降表至奏繳僞延平王印一顆冊一副僞武平侯印一顆僞忠誠伯印一顆盡籍其境土數千里戶口數百萬爲圖以獻但以宗族多齠穉南人不諳北土請就近安揷烺爲代奏廷議許之於是克塽及僞將士等盡納其器仗於軍前舉族內徙提督烺身自渡海行定新附地絕域盡入版圖矣是役也

天子念渡海逺戰將士勤苦賞防皆從優厚提督烺授靖海將軍世襲罔替死事鎭臣朱天貴特贈太子少保授一子爲廕生余將士陞賞有差以劉國軒率先歸順授爲天津提督克塽至赦其罪優以公秩居京師而臺灣置郡縣如內地焉按圖東境果皆連山而臺灣城則西面海中一孤防也稍近南城之西皆大海而沙綫重復舟不可近城之南一沙埂屬於內土曰萬丹湖湖之旁有港東入曰蟯港卽陳第所謂堯港也埂上置七昆身昆身者山阜之名列兵守之如內地斥堠也城之東乃大海澳沙埂繞之城之北有水徑曰馬沙溝紆廻以入於澳其近澳之口曰鹿耳門築城守之澳縱廣可數十里兵船宿其中由此乃可以至城之東而登岸焉馬沙溝外又有沙綫數重置南北昆身以守冦所倚爲奇險者在此也自馬沙溝西南有孤防曰海翁淈爲走彭湖道澳之西岸有城曰赤蓋亦防所築城之南有十二街有文廟旁有港不知名城之北有花園旁亦有港疑卽陳第所謂大員港也城之東有天興萬年二州有內菜園有嘉祥長治維新三里有二層營蓋皆冦所規度爲營田處也【又東有上港岡中港岡下港岡郎林大岡山小岡山大香洋小香洋中洲仔鯽仔潭栁仔林沈坑仔】自是極東曰啞猴林卽大山窮處自赤城南行一百四十里至赤山仔稍西爲鳯山港又西近海爲打狗山卽陳第所謂打狗防也冦置炮城在焉【其旁有半幹山凹底山觀音山人宅基】自赤山仔又南八十里至上淡水又二十里至下淡水此所謂南淡水冦置戌處也陳第謂之小淡水自下淡水十五里至力力社又十五里至茄藤社又六十里至放索社又八十里至茄落堂又一百二十里至浪防社自赤城至此共五百三十里南路盡處矣【近海處曰沙尾岐頭】小琉球在其西南而淡水之東有傀儡番在大山中亦號令所不至也自赤城北行歷大橋小橋【二港皆經花園】烏鬼橋【其港爲下寮港】一百二十里至新港社新港西行出海口有目茄洛灣卽陳第所謂加老灣也【港北有召籠社黎頭標社有大目降大武籠大岡山爲東山盡處】其北又有歐王溪歐王社在其旁【又有大小茄冬林】自新港社西南五十里至麻豆社水西出曰莽港卽陳第所謂魍港也其旁有茄哩防雙溪口皆第記所有自此以北第不及知矣【又有大肉鐵綫橋急水溪赤山】自麻豆社東行九十里至朱羅山【其旁有啞裏山倒洛嘓茄拔仔大排竹】水西出曰蚊港【其旁有三疊溪牛朝溪八掌溪上茄東下茄東佛山土獅仔南世竹茄藤林】自朱羅山北行一百里至他裏務【其旁有猴悶社石溪打貓社東山盡處爲柴裏斗六】又北一百二十里至大武郡水西出曰磚仔�【其旁有東螺社西螺社南社二林三林臺仔�冷飯�】自大武郡又北六十里至半綫社水西出曰大肚溪其海口曰鹿仔溪【其旁有捉捒社大肚社啞捉社馬之遴大突社】自半綫社又北一百一十里至水里社【其旁有福羅社牛馬社沙轆社】東有大山曰黒沙晃裏買豬末裏皆盡境也自朱羅山至水里社皆地之東境至此乃折而西行三百里至大甲社又西一百四十里至房里社又西一百三十里至吞韶社其水之西出者曰大甲溪【其旁有雙寮社崩山社宛里社茅幹社】自吞韶社折而西北一百三十里至後籠社又二十里至新港仔水之西出者曰後籠港【旁有茄世閣合歡社】自新港仔北行四十里至中港社中港出焉又北一百里至竹塹社竹塹港出焉又北二十里至昡昡社又北二百里至南崁社南崁港出焉【其旁有霄里社查內社侖社坑仔社】折而東八十里至八分里社【旁有奶奶社】又東過江十五里至淡水城此所謂北淡水也冦亦置戌爲北面重鎭江源有二皆出於東境大山峻灘斗瀉一經首冕社一經房是仔社皆西流至外八投社而合合處有峭壁夾峙於江之東西曰幹豆門江自此折而北入於海【在江南者曰擺接社瓦裂社侖社裏末社在兩江中者曰蓍匣社奇武子社巴浪泉社在江北者曰麻裏則孝曰答答攸曰奇兩峯曰裏簇社麻少翁社】自淡水城東行三十里至奇獨侖社又東六十里至州社有州山磺山又東六十里至大屯社又東四十里至小雞籠自中港社至此皆濵海西北境小雞籠外大海中有二石對峙曰旗桿石冦熾時防取臺灣者嘗欲自雞籠趣淡水掩賊不備爲奇功卽此地也其地有支壠斗入海必逾此乃可前土人謂之跳石凡一百五十里至金包裏外社又東十里至金包裏內社又有支壠視前更大跳越較難曰跳大石凡行二百里至雞籠頭過江二十里至雞籠城自此以上無路可行亦無垵澳可泊夏月無風用小舠循海墘而行一日至山朝社又三日至蛤仔難社又三日至哆囉滿又三日至眞腳宣直腳宣以上人迹不到矣自赤城至雞籠城二千三百十五里朝議卒按圖設府一縣三曰臺灣府曰臺灣縣曰鳯山縣【力力社社皆有鳯山】曰諸羅縣【卽朱羅社】又設巡視廈門駐札臺灣副使一鎭守臺灣總兵一率八千人守其地

粵閩巡視紀略卷六

