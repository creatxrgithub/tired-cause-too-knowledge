廉吏傳﹣宋﹣費樞

欽定四庫全書史部七廉吏傳傳記類三總錄之屬提要臣等謹案廉吏傳二卷宋費樞撰樞字伯樞成都人其仕履始末則無考也是書書錄解題作十卷此本祗分上下二卷與舊目不符然斷自列國迄於隋唐凡百十有四人與陳振孫所記人數相合則卷數有所合並文字無所刪薙也大旨以風厲廉隅爲主故但能謹飭簠簋卽略其他事節略一長每傳各系以論廉如華歆禇淵之屬皆極爲揚搉褒貶或偶失謹嚴史稱蓋寛饒深刻陷害人樞旣病其淸太介不能容物唐狄士文史亦稱其深文陷害樞又惜其公正受禍持論亦自相矛盾然如載公孫宏並著其忌賢之謀載牛僧儒亦書其朋黨之罪綜核大致其議論去取猶可謂不諛不隠者矣乾隆四十六年十二月恭校上總纂官臣紀昀臣陸錫熊臣孫士毅總校官臣陸費墀●欽定四庫全書廉吏傳卷上﹝宋﹞費樞撰○周列國嘗觀周官以六計獘羣吏之治皆以廉爲言夫察其治而謂之廉則吏治以廉爲本也然當是時爲吏者不聞有可紀之人何也蓋上以節儉化臣下下以行義勵風俗人有士君子之行況於在位乎是則人人皆廉吏也自周之東禮義廢而廉恥缺上下惟知徵利而已其間有能不溺於利而正身以正人正家以正國矯然自拔於污世者是可尙也作列國廉吏傳季孫行父季孫行父諡曰文子魯季友之孫也文公十八年莒太子僕以其寶玉來奔納諸宣公公命與之邑文子使司冦出諸境公問其故文子曰其人則盜賊也其噐則姦兆也保而利之則主藏也以訓則昬是以去之文子爲相無衣帛之妾無食粟之馬仲孫佗曰子爲魯上卿相二君矣妾不衣帛馬不食粟人其以子爲愛且不華國乎文子曰吾以願之然吾觀國人其父兄之食麤而衣惡者猶多矣吾不敢以人之父兄食麤衣惡而我美妾與馬且吾聞以徳榮爲國華不聞以妾與馬文子以吿其父孟獻子囚之七日自是子服之妾衣不過七升之布馬餼不過稂莠文子聞之曰過而能攺者民之上也使爲上大夫

論曰盛哉周家之立基何其久且逺也文王猶卑服后妃亦澣衣蓋薄於自奉將以厚民且示後世之恭儉也季文子可謂無忝矣妾不衣帛馬不食粟乃念及國人之父兄食麤而衣惡蓋廉者政之本儉者廉之本文子之爲政其知本歟觀夫莒僕以寶玉來則出之仲孫佗能攺過則用之其遏惡揚善如此然傳載其有舜功二十之一殆有其二也夫晏嬰晏平仲嬰者萊之夷維人也事齊靈公莊公景公節儉力行重於時旣爲相食不重味妾不衣帛初崔杼弒莊公立景公而相之慶封爲左相盟國人於大宮曰所不與崔慶者死晏子仰天歎曰嬰所不惟忠於君利社稷者是與有如上帝乃歃慶氏已亡公與晏子■﹝比阝﹞殿其鄙六十弗受子尾曰富人之所欲也何獨弗欲對曰慶氏之邑足欲故亡吾邑不足欲也益之以■﹝比阝﹞殿乃足欲足欲亡無日矣在外不得宰吾一邑不受■﹝比阝﹞殿非惡富也恐失富也且夫富如布帛之有幅焉爲之制度使無遷也夫民生厚而用利於是乎正徳以幅之使無黜嫚謂之幅利利過則爲敗吾不敢貪多所謂幅也

論曰晏子事齊三君且爲相矣而節儉如此蓋嘗有言曰義利之本也故思義爲愈蘊利生孽益之以■﹝比阝﹞殿而不受自謂曰幅利世之人但以是知晏子之無蘊利爾觀其與叔向相語云民三其力二入於公而衣食其一公聚朽蠧而三老凍餒推晏子之心豈徒潔其身者哉故曰晏子民之望也信矣羊舌肸羊舌肸字叔向平公成虒祁宮諸侯皆有二心及昭公立叔向乃召會治兵於邾南羊舌鮒攝司馬遂合諸侯於平丘次於衛地叔鮒求貨於衛衛人使屠伯饋叔向羮與一篋錦曰諸侯事晉未敢攜貳況衛在君之宇下而敢有異志叔向受羹反錦曰晉其有羊舌鮒者黷貨無厭亦將及矣

論曰昔季文子之言晉也以謂晉國大臣睦諸侯聴焉叔向方會諸侯以平其二心而羊舌鮒乃求貨於衛豈不危人之國哉賴叔向反錦而明言叔鮒之瀆貨庶不爲晉之累然則晉之彊弱二子之舉見矣魏戊魏戊魏舒獻子之子也獻子爲政使魏戊爲梗陽大夫梗陽人有獄魏戊不能斷以獄上其大宗賂以女樂魏子將受之魏戊謂閻沒女寛曰主以不賄聞於諸侯若受梗陽人賄莫甚焉吾子必諫皆許諾退朝待於庭饋入召之比置三歎旣食使坐魏子曰吾聞諸伯叔諺曰惟食忘憂吾子置食之間三歎何也同辭而對曰或賜二小人酒不夕食饋之始至恐其不足是以歎中置自咎曰豈將軍食之而有不足是以再歎及饋之畢願以小人之腹爲君子之心屬厭而已獻子辭梗陽人

論曰夫察獄之際君子之所宜平其心也獻子將受梗陽人之女樂殆鬻獄矣戊使其屬諫而止之以成其不賄之名孔子曰父有爭子則身不陷於不義戊之謂也樂喜樂喜字子罕平公時爲司城宋人或得玉獻諸子罕子罕弗受獻玉者曰以示玉人玉人以爲寶也故敢獻之子罕曰我以不貪爲寶爾以玉爲寶若以與我皆喪寶也不若人有其寶稽首而告曰小人懷璧不敢以越鄕納此以請死也子罕寘諸其裏使玉人爲之攻之富而後使復其所

論曰昔伯夷餓於首陽山之下蓋非惡生也義有重於生者也小人之所寶在貨君子之所寶在義欲以彼之所寶而易我之所寶則是君子得所輕而失所重也子罕以不貪爲寶眞知義者歟鬭子文鬭子文楚人也爲令尹四十年繒布之衣以朝鹿裘以處家無一日之積王聞之於是毎朝設一束脯一筐糗以益子文之祿子文逃之王止而後復或謂人生求富子逃之何也曰從政所以庇民也民方貧而我取富是勤民以自封也死無日矣我逃死非逃富也

論曰一簞食一豆羹得之則生弗得則死嘑爾而與之行道之人不受蹴而與之乞人不屑也是故君子必辧禮義而後受人之祿子文爲令尹總國之政四十年矣繒布之衣以朝鹿裘以處家無一日之儲王且益之以祿而子文乃恥勤民以自封不屑受之賢矣哉孫叔敖孫叔敖字艾獵楚人也莊王鋭於立功令尹虞丘子言於王曰臣爲令尹十年矣民不加治獄訟不息處士不升淫禍不止久踐髙位妨賢礙能臣之罪也竊見下裏之士孫叔敖禿羸多能其性無欲君舉而授之則國可使理民可使附於是王以車迎孫叔敖叔敖代虞丘子爲令尹始爲相時吏民皆賀其父老衣麤衣冠白冠最後來弔孫叔曰王不以臣不肖使相楚國國人盡賀子獨弔之豈有說乎父曰然身巳貴而驕人者民去之位巳髙而擅權者君惡之祿巳厚而不足者患隨之是以來弔也孫叔再拜曰敬受命故孫叔敖爲令尹妻不衣帛馬不食栗常乘棧車牧馬羖羊之裘從者曰車新則安馬肥則疾狐裘則溫何不爲也孫叔曰吾聞君子服美益恭小人服美益倨吾無徳以堪之矣其在楚三得相而不喜三去相而不悔曰吾以爲其來不可卻其去不可止也吾以爲得失之非我也無悔而巳矣何以過人哉孫叔將死戒其子曰亟封我矣吾不受也我死王必封汝汝必無受利地楚越間有寢丘者其地不利其名甚惡楚人鬼而越人禨可長有者惟此孫叔死王果以善地封其子子不受請之寢丘王與之四百邑其祀後十世不絕

論曰觀近臣以其所爲主觀逺臣以其所主虞丘子之言曰久固髙位不進賢能者誣也不遜爵祿者貪也觀虞丘子之進退可觀其所舉矣孫叔之爲令尹也輿服不飭得失裕然其將死也猶戒其子不受利地觀孫叔之始終可謂無負所知矣百里奚百里奚號五羖大夫荊之鄙人也聞秦穆公之賢而願望見行而無資自鬻於秦被褐食牛期年穆公知之舉之牛車之下而加之百姓之上秦國莫敢望焉相秦六七年勞不坐乘暑不張蓋行於國中不從車乘不操干戈名藏於府庫徳施於後世五羖大夫死秦國男女流涕童子不歌謡舂者不相杵

論曰昔魏文侯問置相於李克克對曰窮視其所不爲貧視其所不取觀百里奚之處貧窮也養生者五羊之皮甘自飯牛車下其羞惡之心已行乎所不爲所不取之間矣及其相秦而東伐鄭三置晉國之君一救荊國之禍發教封內而巴人致貢施徳諸侯而八戎來服由余聞之款闗請見其功如此之大而自將如此之嗇是蓋能無忘貧窮時爾夫處富貴利達而不忘於貧窮無他在我之羞惡不爲富貴利達之所溺也公儀休公儀休者魯之博士也以髙第爲魯相奉法循理無所變更百官自正使食祿者不得與下民爭利受大者不得取小客有遺相魚者相不受客曰聞君嗜魚遺君魚何故不受也相曰以嗜魚故不受也今爲相能自給魚今受魚而免誰復給我魚者吾故不受也食茹而美拔其園葵而棄之見其家織布好而疾出其家婦燔其機且云欲令農士工女安所讎其貨乎

論曰昔之記禮者謂伐冰之家不畜牛羊蓋乘富貴之資以與民爭利者非所宜爲也公儀休居春秋之末去先王之澤逺矣而拔葵燔機之舉傑然見於爲魯相之日嗚呼可嘉也巳○西漢嘗謂戰國以來其爲士也賤挾揣摩捭闔之術以取富貴惟恐其舌之不利甚者報一飯之徳作車魚之歌效雞鳴狗盜之力尙復有廉恥哉漢興所用皆販繒屠狗之人論功行封往往有不平之色如蕭何之傑猶或說之買田自污始爲久安之策蓋時未有以導之故也自武帝表章六經尊崇聖道天下士稍稍知禮義羞茍賤自時厥後淸介髙潔之士有可紀者矣作西漢廉吏傳鄭當時鄭當時字莊陳人也少以任俠自喜聲聞梁楚間孝景時爲太子舍人武帝卽位稍遷至九卿後爲大吏戒門下客至亡貴賤亡畱門下者執賔主之禮以其貴下人性廉又不治產卬奉賜給諸公然其饋遺人不過具噐食毎朝候上間說未嘗不言天下長者其推轂士及官屬承史誠有味其言也常引以爲賢於已未嘗名吏與官屬言若恐傷之聞人之善言進之上惟恐後山東諸公以此翕然稱鄭莊當時死家無餘財公孫弘公孫弘菑川薛人也元光五年徴賢良文學菑川國推上弘時對者百餘人太常奏弘第居下筞奏天子擢弘對爲第一召見容貌甚麗拜爲博士待詔金馬門歷位禦史大夫汲黯曰弘位在三公俸祿甚多然爲布被此詐也上問弘弘對曰有之夫九卿與臣善者無過黯然今日廷詰弘誠中弘之病夫以三公爲布被誠飾詐欲以釣名且臣聞管仲相齊有三歸侈擬於君齊公以霸亦上僭於君晏嬰相景公食不重肉妾不衣絲齊國以治亦下比於民今臣弘位爲禦史大夫爲布被自九卿以下至於小吏無差誠如黯言且無黯陛下安聞此言上以爲有遜愈益賢之時上方興功業屢舉賢良弘自見爲舉首起徒步數年至宰相封侯於是起客館開東閣以延賢人與參謀議弘身食一肉脫粟飯故人賔客仰衣食奉祿皆以給之家無餘財然其性意忌外寛內深諸嘗與弘有隙無近逺𨿽陽與善後竟報其過殺主父偃徙董仲舒弘力也年八十終丞相位

論曰鄭當時公孫弘皆貴儉嗇自將其奉廩皆以食賔客禮賢下士稱於一時誠可嘉矣然當時爲大吏好推轂士及援引官屬聞人之善進之上惟恐後而弘爲宰相矣𨿽起客館開東閣訖不聞朝廷間誰爲弘所進用者又性意忌有隙必報傳稱主父偃之殺董仲舒之徙弘與有謀嗚呼使弘能休休進拔一時賢士行宰相之職豈不能作配周公之美哉此淸議所共惜也王吉王吉字子陽瑯邪臯虞人也少好學明經以郡吏舉孝廉爲郎後舉賢良爲昌邑中尉始吉少時學問居長安東家有一大棗樹垂吉庭中吉婦取棗以啖吉吉後知之乃去婦東家聞而欲伐其樹鄰里共止之因固請吉還婦裏中爲之語曰東家有樹王陽去婦東家棗全去婦復還其厲志如此吉子駿駿子崇以父任歷位爲大司空自吉至崇世名淸廉然材噐名稱稍不能及父而祿位彌隆皆好車馬衣服其自奉養極爲鮮明而亡金銀錦繡之物及遷徙去處所載不過嚢衣不畜積餘財去位家居亦布衣疏食天下服其廉而怪其奢故俗傳王陽能作黃金

論曰昔者公儀休之家織布好而疾遂燔其機出其家婦蓋恩與義不兩立恩有重於義則以恩斷義義有重於恩則以義斷恩君子處之而不疑也啖東家之棗在眾人視之若不至傷廉而吉以此去其婦豈非義不可輕犯故耶然吉之家世名淸廉猶不免鮮車美服過自奉養使天下服其廉而怪其奢嗚呼吉之奢𨿽不害其廉而天下之人毎至於害廉者未嘗不以奢也語曰禮與其奢也寧儉惜乎吉獨不知此哉貢禹貢禹字少翁瑯邪人也以明經潔行著聞召爲博士舉賢良爲河南令歲餘以職事爲府官所責免冠謝禹曰冠一免安可復冠也遂去官成帝時爲禦史大夫書十數上禹以爲武帝時犯法者贖罪入穀者補吏是以天下奢侈官亂民貧今欲興至治致太平宜除贖罪之法相守選舉不以實及有贓者輙行其誅亡但免官則爭盡力爲善貴孝弟賤賈人進眞賢舉實廉而天下治矣在位數月卒

論曰君子之所謂廉非特不取而巳也激濁揚淸志在天下其爲廉大矣觀禹上書指入穀補吏之獘行贓墨之誅期進舉眞賢實廉以興至治孟子曰聞伯夷之風者頑夫廉懦夫有立志禹之心其庶幾焉其後東漢第五倫以正白見稱袁彭有淸潔之美時人皆比前朝貢禹然則禹之大節可考而知矣尹翁歸

尹翁歸字子兄河東平陽人也徙杜陵翁歸少孤與季父居爲獄小吏曉文法是時大將軍霍光秉政諸霍在平陽奴客持刀兵入市鬭變吏不能禁及翁歸爲市吏莫敢犯者公廉不受餽百賈畏之後去吏居家會田延年爲河東守行縣至平陽悉召故吏五六十人延年新臨見令有文者東有武者西翁歸自以文武兼備延年奇之徙署督郵後舉亷爲維氏尉歷官徴拜東海太守東海大治以髙第入守右扶風課常爲三輔冣翁歸爲政𨿽任刑其在公卿之間淸潔自守語不及私然溫良謙退不以行能驕人元康四年病卒家無餘財天子賢之制詔旌其廉平賜翁歸子金以奉其祭祀

論曰尹翁歸自爲市小吏能持公廉使諸霍家奴不敢盜權侵法蓋其身正不令而行惡在髙官尊爵然後能行其志也曁舉廉入官所至有聲揚雄著書持一代人物權衡品藻之嚴爲漢春秋乃曰尹扶風之潔可謂近音況世名卿嗚呼雄非矯誣於人者一字之褒豈特無負翁歸一時之淸賢實嘉賴之矣蓋寛饒蓋寛饒字次公魏郡人也明經爲郡文學以孝廉爲郎寛饒爲人剛直髙節志在奉公家貧俸錢月數千半以給吏民爲耳目言事者身爲司子常步行自戍北邊公廉如此然深刻喜陷害人在位及貴戚人與爲怨又好言事刺譏姦上意上以其儒者優容之然亦不得遷同列後進或至九卿寛饒自以行淸能髙有益於國而爲凢庸所越愈失意不快

論曰人之貪墨無恥者大抵爲家謀而修潔不茍者率志在奉國寛饒旣貧窶所得俸錢半以給吏民爲耳目其子徒步逺戌至不自卹玆豈爲家謀者哉然史官謂寛饒好言事譏刺喜陷害人愚謂不然蓋淸則必介介則必不容物嗚呼與其淸不容物孰若淸而不介之爲愈也薛宣薛宣字贛君東海郯人也少爲廷尉書佐都船獄吏後以大司農斗食屬察廉補不其丞瑯邪太守趙貢行縣見宣甚說其能察宣廉遷樂浪都尉丞入守左馮翊始髙陵令楊湛櫟陽令謝遊皆貪猾不遜持郡短長前二千石數案不能竟及宣視事詣府謁宣設酒飯與相對接待甚備巳而陰求其罪贓具得所受取宣察湛有攺節敬宣之效迺手自牒書條其姦贓封與湛湛自知罪贓皆應記而宣辭語溫潤無傷害之意湛卽時解印綬付吏爲記謝宣終無怨言而櫟陽令遊自以大儒有名輕宣宣獨移書顯責之遊得檄亦解印綬去池陽令舉廉吏獄掾王立府未及召聞立受囚家錢宣責讓縣縣案驗獄掾迺其妻獨受繫者錢萬六千受之再宿獄掾實不知掾慙恐自殺宣聞之移書池陽曰縣所舉廉吏獄掾王立家私受財而立不知殺身以自明立誠廉士甚可憫惜其以府決曹掾書立之柩以顯其魂及代張禹爲丞相宣爲相府辭訟例不滿萬錢不爲移書後皆遵用薛侯故事然官屬譏其煩碎無大體不稱賢也朱博朱博字子元杜陵人也成帝時以髙第入守左馮翊長陵大姓尙方禁少時嘗盜人妻見所創著其頰府功曹受賂白除禁調守衛博聞知以他事召見視其面果有瘢博辟左右問禁是何等創也禁叩頭服狀博笑曰馮翊欲灑卿恥扙拭用禁能自效不禁且喜且懼對曰必死博因勑禁毋得泄語有便宜輙記言因親信之以爲耳目禁晨夜發起部中盜賊及他伏姦有功效博擢禁連守縣令久之召見功曹閉閣數責以禁等事與筆札使自記積受取一錢以上無得有所匿功曹惶怖具自疏姦贓大小不敢隠博知其對以實遣出就職功曹后常戰栗不敢蹉跌博爲人廉儉不好酒色遊宴自微賤至富貴食不重味案上不過三桮然好樂士大夫爲郡守九卿賔客滿門欲仕宦者薦舉之欲報仇怨者解劍以帶之其趨事待士如是博以此自立然終用敗翟方進翟方進字子威汝南上蔡人也家世微賤年十二三失父孤學給事太守府爲小吏後厭掾吏詈辱從蔡父相形奇之遂去之京師受經積十年以射筞甲科爲郎河平中爲丞相司直是時起昌陵營作陵邑貴戚近臣子弟賔客多辜榷爲姦利者方進部掾吏覆案發大姦贓數千萬上以爲任公卿欲試以治民徙方進爲京兆尹搏擊豪彊京師畏之擢爲丞相在位公潔請託不行於郡國嘗奏陳咸逢信邪枉貪污營私多欲皆知陳湯姦佞傾覆利口不軌而親交賂遺以求薦舉信咸幸得備九卿不思盡忠正身內知行辟亡功效而官媚邪臣欲以徼幸茍得亡恥孔子曰鄙夫可與事君也與哉咸信之謂也遂奏免綏和二年熒惑守心帝賜冊詰問方進登位十年無治效卽日自殺上祕之親臨弔者數至諡曰恭侯

論曰班固謂薛宣朱博翟方進皆以廉儉至公卿夷考三子行事之迹率以發摘姦贓見稱史傳古人有言曰有諸己然後望諸人無諸已然後責諸人三子者之嫉惡如此非其廉何以能之朱邑朱邑字仲卿廬江舒人也少時爲桐鄕嗇夫亷平不苛以愛利爲行以治行第一入爲大司農貢薦賢士大夫多得其助者身爲列卿居處節儉祿賜以共九族鄕黨家無餘財神爵元年卒天子憫惜下詔稱揚曰大司農邑廉潔守節退食自公亡疆外之交束脩之餽可謂淑人君子

論曰爲吏之道莫先於無欲無欲則處己也公待物也明教化易行而人將愛之矣詩之甘棠是也朱邑爲漢循吏嘗戒其子死塟桐鄕曰異時吾子孫不若桐鄕民之愛我也其後踰百年果奉祀不絕原其當時爲政本無他術惟廉平而已何則我無欲則知愛人人烏得不愛之哉東漢嘗謂自古中興未有如東漢之治且久也蓋天下之民俗常繫於士而士俗未嘗不因於時孟子曰無常產而有常心者惟士爲然今所謂士俗未嘗不因於時豈爲士者視時而上下哉蓋時在天下所以制時者在人君其爲士者懷徳義而修廉恥非其義也非其道也繫馬千駟弗視也祿以萬鍾弗顧也夫時焉惇儉而惡侈時焉尙潔而鄙貪則爲士者莫不樂爲時用以其常心發爲美行淸髙廉正者進茍賤不廉者退淸與濁分廉與貪判有所勸有所激則士俗成士俗成而民俗成矣嗚呼東漢多名節之士維持鞏固以成久逺之治此後世所共知也所以導而成之豈不在於時耶初光武長於民間人之情僞盡知之矣稼穡艱難百姓病害所親見之至天下己定務守勤約身衣大練色無重采耳不聴鄭衛之音手不持珠玉之玩宮房無私愛左右無偏恩異國有獻名馬日行千里詔駕鼔車又進寶劍賈賺百金卽賜騎士損上林池籞之官廢馳射弋獵之事加以勸奬廉善觀納風謡故當中興之日有事爲之功而時無矜勞要寵之將世有守義修己之臣方投戈解甲以復漢業而興廉尙恥者旋在職位逮其久也流風不替一代名節之士所以扶危持安爲世用者甚盛太平之治無愧前朝信有以導之歟作東漢廉吏傳吳漢吳漢字子顏南陽宛人也家貧給事縣爲亭長王莽末以賔客犯法乃亡命至漁陽資用乏以販馬自業往來燕薊間所至皆交結豪傑漢素聞光武長者獨欲歸心光武后爲大將軍光武卽位拜大司馬漢常出徵妻子在後買田業漢還責之曰軍師在外吏士不足何多買田宅乎盡以分昆弟外家漢薨有詔悼湣賜諡曰忠侯

論曰髙祖建業光武中興皆資英雄以成大功然髙祖入咸陽諸將爭取秦所蓄珍寶而吳漢爲光武倚信獨念軍師在外吏士不足悉以妻子所買田宅分與親黨兩主之將臣可以分其優劣矣觀髙祖旣定天下諸將軍以罪誅戮吳漢旣死之後帝念其功吳氏之封侯者凡五國嗚呼人之佐主立功亦烏在貪賄殖產以爲目前之計哉取二代之將考其初終而觀之可以鑑矣宣秉宣秉字巨公馮翊云陽人也少修髙節顯名三輔哀平際見王莽擅權常稱疾不仕有辟命固不應更始卽位徴爲侍中建武元年拜禦史中丞光武特詔禦史中丞與司隸校尉尙書令會同並專席而坐故京師號曰三獨坐遷司隸校尉務舉大綱簡略苛細百僚敬之秉性節約常服布衣疏食瓦噐帝嘗幸其府捨見而歎曰楚國二龔不如雲陽宣巨公四年拜大司徒司直所得祿俸輒以收養親族其孤弱者分與田地自無儋石之儲六年卒於官王良王良字仲子東海蘭陵人也少好學王莽時稱疾不仕教授諸生千餘人建武三年徴拜諫議大夫數有忠言以禮進止朝廷敬之後代宣秉爲司徒司直在位恭儉妻子不入官舍布被瓦噐時司徒史鮑恢以事到東海過候其家而良妻布裙曳柴從田中歸恢告曰我司徒史也故來受書欲見夫人妻曰妾是也苦掾無書恢乃下拜歎息而還聞者嘉之後以病卒於家

論曰聖人作易貴夫用過乎儉春秋傳以儉爲徳之共故季文子妾不衣帛晏平仲食不重味孔子取之豈不以儉故能廉耶宣秉王良處位優重而秉甘蔬薄良妻荷薪史官謂當世資其淸人君髙其節庶乎得孔子取人之旨矣然作論以辯之猶取汲黯譏公孫弘之詐以明二子之由於誠夫所爲有勵於世行有勸於俗勿問其誠不誠可也在書有言曰予攸好徳汝則錫之福說者謂未必有好徳之實而但有好徳之言則亦錫以福聖人予善大抵不責人之備如此且以公孫弘位居三公身服布被當時汲黯𨿽譏其詐秉史筆者獨不思弘之心詐善耶弘嘗自言曰管仲相齊三歸反坫侈擬於君亦可以度弘之心矣若以爲位極人臣無用過儉則季文子爲魯社稷之臣晏平仲號曰民之望亦豈不以儉爲本哉鄭均鄭均字仲虞東平任城人也少好黃老書兄爲縣吏頗受禮遺均數諫止不聴卽脫身爲傭歲餘得錢帛歸以與兄曰物盡可復得爲吏坐贓終身捐棄兄感其言遂爲廉潔常稱病家庭不應州郡辟召建初六年公車特徴再遷尙書數納忠言肅宗重之後以病乞骸骨拜議郎吿歸因稱病篤帝賜以衣冠元和元年詔吿廬江太守東平相曰議郎鄭均束脩安貧恭儉節整前在機密以病致仕守善貞固黃髮不怠又前安邑令王義躬履遜讓比徴辭病淳潔之風東州稱之書不云乎彰厥有常吉哉其賜均義穀各千斛常以八月長吏存問賜羊酒顯玆異行帝東巡過任城乃幸均捨敕賜尙書祿以終其身故時人號爲白衣尙書永元中卒於家

論曰伯夷非樂首陽之餓也方且以淸矯世使頑者廉懦者立則自苦其身以揚其行所不免焉均委身爲傭終使其兄感悟去污而潔嗚呼能自潔者易欲潔人者難鄭君之淸施及其兄賢哉孔奮孔奮字君魚扶風茂陵人也奮少從劉歆受春秋傳歆稱之謂門人曰吾已從君魚受道矣建武五年大將軍竇融請奮署議曹掾守姑臧長八年賜爵闗內侯時天下擾亂惟河西獨安而姑臧稱爲富邑通貨羌胡市日四合毎居縣者不盈數月輙至豐積奮在職四年財產無所增事母孝謹𨿽爲儉約奉養極求珍膳躬率妻子同甘菜茹時天下未定士多不修節操而奮力行淸潔爲眾人所笑或以爲身處脂膏不能自潤徒益苦辛耳奮旣立治貴仁平太守梁統深相敬待不以官屬禮之常迎於大門隴蜀旣平河西守令咸被徴召財貨連轂彌亙川澤惟奮無資單車就路姑臧吏民及羌胡更相謂曰孔君淸廉仁賢舉縣蒙恩如何今去不共報徳遂相賦斂牛馬噐物千萬以上追送數百里奮謝之而巳一無所受至京拜武都郡丞世祖下詔褒美拜爲武都太守奮見有美徳愛之如親其無行者忿之若讎郡中稱爲淸平上病去官守約鄕閭卒於家

論曰甚矣爲天下之害莫大於士無特操而流俗之論勝也方時未定士不修立孔奮立行淸潔乃爲眾人所笑以謂身處脂膏不能自潤徒益苦辛使奮而惑於眾言豈不爲之陷溺哉惟其立節厲志確然不爲污俗所移此所以淸廉之名近在吏民逺在羌胡皆能通之也奮非特以正介自守於時士未知所趨嚮則東漢名節之風亦嘉賴矣張堪張堪字君遊南陽宛人也堪早孤讓先父餘財數百萬與兄子年十六受業長安志美行厲諸儒號曰聖童世祖卽位來歙薦堪拜蜀郡太守時吳漢伐公孫述漢軍餘七日糧陰具船欲遁去堪聞之馳往見漢說述必敗不宜退師漢從之及成都旣拔堪先入據其城檢閲庫藏收其珍寶悉條列上秋毫無私慰撫吏民蜀人大悅拜漁陽太守帝嘗召見諸郡計吏問其風土及前後守令能否蜀郡訃掾樊顯進曰漁陽太守張堪昔在蜀郡仁以惠下威能討姦前公孫破時珍寶山積捲握之物足富十世而堪去職之日乘折轅車布被囊而已帝聞良久歎息拜顯魚復長方徴堪病卒

論曰廉遜之行非所難爲也人皆有羞惡之心行之以爲廉遜惟賢者能勿喪其心耳堪自幼時已推先父之財與其兄之子擴而充之豈但修之家而已哉其後居官著迹淸白蓋推此心而爲之耳羊續羊續字興祖太山平陽人也中平三年趙慈反殺南陽守拜續爲南陽太守當入郡界乃羸服間行侍童子一人親歷縣邑采問風謡然後乃進其令長貪潔吏民良猾悉知其狀郡內驚竦莫不震懾發兵擊慈斬之賊旣潰平乃頒宣政令候民病利百姓歡服時權豪之家多尙奢麗續深疾之常敝衣薄食車馬羸敗府丞獻其生魚續受而懸於庭丞後又進之續乃出前所懸者以杜其意續妻後與子祕俱往郡捨續閉門不納其貲藏惟有布衾敝裯鹽麥數斛而巳顧敇祕曰吾自奉若此何以資爾母乎使與母俱歸靈帝欲以續爲太尉時拜三公者皆輸東園禮錢千萬令中使督之名爲左騶續乃坐使人於單席舉緼袍以示之曰臣之所資惟斯而已左騶白之帝不悅以此故不登公位徴爲太常未行而卒

論曰進以正可以正邦也輸東園禮錢得拜三公玆爲正乎續舉緼袍以示左騶曰臣之所資惟斯而已以是故不登公位續之大節可略見矣嗚呼人之不度禮義而進退者顧其胸中本無所守徒以妻孥之奉隘其心故耳聞續之風寧不愧耶賈琮賈琮字孟堅東郡聊城人也舉孝廉歷官爲京兆令有政理迹舊交阯土多珍產明璣翠羽犀象玳瑁異香美木之屬莫不自出前後刺史率多無淸行上承權貴下積私賂財計盈給輙復求見遷代故吏民怨叛巾平元年交阯屯兵反執刺史及合浦太守自稱柱天將軍靈帝特敕三府精選能吏有司舉琮爲交阯刺史琮到部訊其反狀咸言賦斂過重百姓莫不空單京師遙逺告寃無所民不聊生自活故聚爲盜賊琮卽移書吿示各使安其資業招撫荒散蠲復徭役誅斬渠帥爲大害者簡選良吏試守諸縣歲間蕩定百姓以安巷路爲之歌曰賈父來晚使我先反今見淸平吏不敢飯爲冀州刺史舊典傳車驂駕埀赤帷裳迎於州界及琮之部升車言曰刺史當逺視廣聴糾察美惡何其反垂帷裳以自掩塞乎乃命禦者褰之百城聞風自然竦震其諸藏過者望風解印綬去於是州界翕然靈帝崩何進表琮爲度遼將軍卒於官

論曰好治而惡亂人之本心也逺方之民邈爾中都爲吏者貪冒無畏誅求無藝剝膚椎髓民不堪命則怨叛作矣非斯民之喜亂也賈琮爲交阯刺史詰其反狀撫循人民簡選良吏試守諸縣而部中淸明其爲冀州刺史也褰帷廣察而一道贓吏望風遁去嗚呼得一淸賢遂能弭叛亂摘姦伏其利顧不博哉鍾離意鍾離意字子阿會稽山陰人也少爲郡督郵時部縣亭長有受人酒禮者府下記案考之意封還記入言於太守曰春秋先內後外詩云刑於寡妻以禦於家邦明政化之本由近及逺今宜先淸府內且闊略逺縣細微之愆太守甚賢之遂任以縣事顯宗卽位徴爲尙書時交阯太守張恢坐贓千金徴還伏法以資物簿入大司農詔頒賜羣臣意得珠璣以委地而不拜賜帝怪而問其故對曰臣聞孔子忍渴於盜泉之水曾參回車於勝母之閭惡其名也此贓穢之寶誠不敢拜帝嗟嘆曰淸乎尙書之言乃更以庫錢二十萬賜意轉爲尙書僕射多所諫諍出爲魯相五年病卒於官

論曰昔者莒僕竊寶玉來奔納諸宣公季文子使司冦出之不待越日且舉周公之誓命曰毀則爲賊掩賊爲贓竊賄爲盜盜噐爲姦主贓之名賴姦之用爲大凶徳夫贓穢之物𨿽簿入官府然得而寶之豈不爲賴姦乎意之所以不拜賜也宜哉第五倫第五倫字伯魚京兆長陵人也其先齊諸田諸田徙園陵者多故以次第爲氏倫少介然有義行王莽末盜賊起宗族閭裏爭往依倫倫築營壁厲眾以拒之建武二十七年舉孝廉光武召見異之歷仕遷蜀郡太守蜀地肥饒人吏富實掾吏家貲多至千萬皆鮮車怒馬以財貨自達倫悉簡其豐贍者遣還之更選孤貧志行之人以處曹任於是爭賕抑絕文職修理所舉吏多九卿二千石時以爲知人肅宗初立擢自逺郡代牟融爲司空在位以貞白稱時人方之前朝貢禹然少蘊藉不修威儀亦以此見輕或問倫曰公有私乎對曰昔入有與吾千里馬者吾𨿽不受毎三公有所選舉心不能忘而亦終不用也連以老病上疏乞身元和三年賜冊罷後數年卒年八十餘袁彭袁彭字伯楚汝南汝陽人也順帝初爲光祿勲行至淸爲吏麄袍糲食終於議郎尙書胡廣等追表其有淸潔之美比前朝貢禹第五倫未蒙顯贈當時皆嗟歎之

論曰第五倫其眞淸者乎或問其有私乃言昔有人與吾千里馬𨿽卻不受每三公有所選舉心不能忘而亦終不用夫不用其人可謂無私矣而其心之不能忘倫猶以爲私焉嗚呼人之自欺者幸人之不知耳奚顧吾心哉袁彭旣歿胡廣追表其淸比第五倫未蒙顯贈觀身後之議論可見其人矣李恂李恂字叔英安定臨涇人也初辟司徒府後拜侍禦史使幽州回圖冩山川屯田聚落百餘卷封奏上肅宗嘉之拜兗州刺史以淸約率下常席羊皮服布被遷張掖太守有威重名時大將軍竇憲將兵屯武威天下州郡逺近莫不修禮遺怐奉公不阿爲憲所奏免後復徴拜謁者使持節領西域副校尉西域殷富多珍寶諸國侍子及督使賈胡數遺恂奴婢宛馬金銀香罽之屬一無所受後遷武威太守坐事免步歸鄕裏潛居山澤結艸爲廬獨與諸生織席自給會西羌反畔恂到田舍爲所執獲羌素聞其名放遣之後徙居新安闗下拾橡實以自資年九十六卒

論曰士俗之獘莫大乎公道不明而用情廢黜也恂以淸約爲時所稱至其奉公不阿禮遺弗講而爲竇憲所奏免恂不失爲賢而竇憲眞小人哉楊震楊震字伯起弘農華陰人也震少好學年五十乃始仕州郡歷位荊州刺史東萊太守嘗之郡道經昌邑故所舉荊州茂才王密爲昌邑令謁見至夜懷金十斤以遺震震曰故人知君君不知故人何也密曰莫夜無知者震曰天知神知子知我知何謂無知密愧而出轉涿郡太守性公廉不受私謁子孫常蔬食步行故舊長者或欲令爲開產業震不肯曰使後世稱爲淸白吏子孫以此遺之不亦厚乎後爲太尉數上書斥言嬖倖權寵切齒眾共譖之飲酖而卒年七十餘楊秉楊秉字叔節震之中子也少傳父業兼明京氏易博通書傳常隠居教授年四十餘乃應司空辟拜侍禦史頻出爲豫荊徐兗四州刺史遷任城相自爲刺史二千石計日受俸余祿不入私門故東齎錢百萬遺之閉門不受以廉潔稱秉性不飲酒又早喪夫人遂不復娶所在以淳白稱嘗從容言曰我有三不惑酒財色也歷位至太尉薨年七十四

論曰殖貨之人要爲子孫計矣然傳之一再世安能保其不散乎楊震獨能以淸白遺子孫至秉歷仕淸白不少替其家聲然則震之所以示其後秉之所以承其先可謂各盡其道矣此詩所謂惟其有之是以似之者歟吳祐吳祐字季英陳畱長垣人也父恢爲南海太守祐年十二隨從到官恢欲殺靑簡以冩經書祐諫曰今大人踰越五嶺逺在海濵其俗誠陋然舊多珍怪上爲國家所疑下爲權戚所望此書若成則載之兼兩昔馬援以薏苡興謗王陽以囊衣徼名嫌疑之間誠先賢所愼也恢乃止撫其首曰吳氏世不乏季子矣及年二十喪父居無擔石而不受贍遺常牧豕於垣澤中行吟經書遇父故人謂曰卿二千石子而自業賤事縱子無恥柰先君何祐辭謝而巳守志如初後舉孝廉歷官爲酒泉太守祐政惟仁簡吏人懷而不欺嗇夫孫性私賦民錢市衣以進其父父得而怒曰有君如是何忍欺之促歸伏罪性慙懼詣閣持衣自首祐屏左右問其故性具言祐曰掾以親故受污穢之名所謂觀過斯知仁矣使歸謝其父還以衣遺之後出爲河間相因事免歸家不復仕躬灌園蔬以經書教授年九十八卒

論曰殺靑冩書無害於廉而祐諫其父且謂馬援有薏苡之嫌王陽有衣囊之譏賢矣哉𨿽然祐豈止有所嫌畏而然耶觀嗇夫孫性私賦民錢爲父市衣至不忍欺促令請罪是其淸徳有以感服其心者矣張奐張奐字然明惇煌酒泉人也舉賢良對筞第一擢拜議郎永壽元年遷安定屬國都尉初到職而南匈奴冦美稷奐聞卽勒兵而出連戰破之郡界以寧羌豪帥感奐恩徳上馬二十疋先零酋長又遺金鐻八枚並受之而召主簿於諸羌前以酒酹地曰使馬如羊不以入廏使金如粟不以入懷悉以金馬還之羌性貪而貴吏淸前有八都尉率行財貨爲所患苦及奐正身潔己威化大行後爲護匈奴中郎將以九卿秩督幽並涼三州三州淸定論功當封奐不事宦官故賞遂不行惟賜錢二十萬除家一人爲郎並辭不受而願徙屬弘農華陰舊制邊人不得內移惟奐因功特聴故始爲弘農人焉稍遷少府拜大司農以功封侯後陷於黨錮歸田裏閉門不出奐少立志節嘗與士人言曰大丈夫處世當爲國家立功邊境及爲將帥果有勲名董卓慕之使其兄遺縑百疋奐惡卓爲人絕而不受光和四年卒年七十八

論曰羌人之性冣貪悍奐還東羌所遺金馬亦能激之以義威化盛行曁淸定幽並涼三州論功當封以不事宦官賞遂不行惟賜錢二十萬除家一人爲郎乃辭不受嗚呼介之推不言祿祿亦弗及孟子之不遇魯侯乃謂嬖人臧倉焉能使予不遇然則奐之髙節眞可以作配古人也歟○三國嘗觀漢室不綱三國鼎峙互相吞噬日尋干戈方是時也謀夫勇士爭出智力各爲其主用命然以淸規廉操見稱於時者無國無之豈不以東漢曩時尙名節之士流風遺俗未至泯滅或出於名臣之子孫蓋其理義之在人心者猶存故耶且炎漢中興紹恢前緒惟勤惟約克愼厥始崇經術登儒雅開廣學校修明禮樂武功旣成文徳亦洽孝章孝明述而繼之臨雍拜老橫經問道自公卿大夫以至郡縣之吏咸選用經明行修之人虎賁衛士皆習孝經匈奴子弟亦遊太學故教化明於上習俗成於下其淸潔髙介之士與夫貪鄙污穢之人公議有所識別眾庶知所嚮背時有一正人則世以爲望人有一正言則民以爲師指南時俗罔敢輕違故自孝和以後嬖倖專權貴戚用事賞罰無章賄賂公行亦旣亂矣然猶綿綿未至於顚覆者時則有公卿大夫如袁安楊震李固杜喬陳蕃李膺之徒激揚公議於上又復有布衣之士如範滂許劭郭泰苻融之流扶持公議於下維持鞏固大有力焉逮及靈帝之際信倚姦慝誅夷忠良曩日之人材寖除而天下之民望隨失矣於是何進召戎董卓乘釁袁紹之徒從而造難乘輿播蕩魏始以討賊爲辭挾天子以令諸侯吳蜀繼之或慿勲封之舊或依葛藟之親倚正傍順三國由是分據嗚呼秉節勵志之士固未嘗肯輕爲人用也然而三國之君得而用之者以其開基立國初不失天下之名義故也作魏吳蜀廉吏傳△魏毛玠毛玠字孝先陳畱平丘人也少爲縣吏以淸公稱玠嘗爲東曹掾與崔琰典選舉其所舉用皆淸正之士𨿽於時有盛名而行不由本者終莫得進務以儉率人由是天下之士莫不以廉節自勵𨿽貴寵之臣輿服不敢過度太祖歎曰用人如此使天下之人自治復何爲哉初太祖平桺城頒所獲噐物特以素屏風素馮幾賜玠曰君有古人之風故賜君古人之服玠居顯位常布衣疏食撫育孤兄子甚篤賞賜以振施貧族家無所餘後卒於家

論曰有功於國不若有功於民有功於民不若有功於教化毛玠典選舉所用皆淸正之士取之以行不以名躬率廉儉化及貴寵太祖歎之曰用人如此使天下人自治斯可謂有功於教化者歟國賴以治民從而懷之矣及頒賜桺城所獲噐物特以素屏木幾與玠且曰表古人之風嗚呼玠所得豈不厚哉華歆華歆字子魚平原髙唐人也孫策略地江東歆知筞善用兵乃幅巾奉迎筞以其長者禮爲上賔後策死太祖在官渡表天子徴歆孫權欲不遣歆謂權曰將軍奉王命始交好曹公分義未固使僕得爲將軍效心豈不有益乎今空畱僕是養無用之物非將軍之良計也權說乃遣歆賔客故人送之者千餘人贈遺數百金歆皆無所拒密各題識臨去悉聚諸物謂諸賔客曰本無拒諸君之心而所受遂多念單車逺行將以懷璧爲罪願賔客爲之計眾乃各畱所贈而服其徳文帝卽王位拜相國封侯及踐阼攺爲司徒歆素淸貧祿賜以振施親戚故人家無儋石之儲公卿嘗並賜沒人生口惟歆出而嫁之帝歎息黃初中詔公卿舉獨行君子歆舉管寧太和五年薨諡曰敬侯

論曰歆辭孫權就曹公豈有不義哉賔客故人贐遺受其意而卻其金視戰國之士朝縱暮橫以片舌盜人之國而取富貴者固有間矣觀其所舉管寧所友邴原並一時淸修髙蹈之士歆居二子之間世謂三友成龍豈碌碌者哉和洽和洽字陽士汝南西平人也舉孝廉太祖定荊州辟爲丞相掾屬時毛玠崔琰並以忠淸幹事其選用先尙儉節洽言曰天下大噐在位與人不可以一節儉也儉素過中自以處身則可以此節格物所失或多今朝廷之議吏有著新衣乘好車者謂之不淸長吏過營形容不飾衣裘敝壊者謂之亷潔至今士大夫故污辱其衣藏其輿服朝府大吏或自挈壺飱以入官寺夫立教規俗貴處中庸爲可繼也今崇一槪難堪之行以檢殊塗勉而爲之必有疲瘁古之大教務在通人情而已凡詭激之行則容隠僞矣魏國旣建爲侍中歷官封侯淸貧守約至賣田宅以自給薨諡曰簡侯

論曰毛玠崔琰典選舉以儉率人天下士至以廉節自勵士風如此何可疵也洽欲裁歸中庸以矯其詭激之行務躋世醇實無使隠僞亦救時之論與△吳陸胤陸胤字敬宗凱弟也吳郡人赤烏十一年交阯九眞夷賊攻沒城邑交部騷動以胤爲交州刺史安南校尉胤入南界諭以恩信務崇招納渠帥支黨三千餘家皆出降引軍而南重宣至誠遺以財帛後華覈表薦胤曰禦命在州十有餘年賔帶殊俗寶玩所生而內無粉黛附珠之妾家無文甲犀象之珍方之今臣實難多得宜在輦轂股肱王室後以疾卒是儀是儀字子羽北海營陵人也本姓氏初爲縣吏後仕郡郡相孔融嘲儀言氏字民無上可攺爲是乃遂攺焉孫權旋攝大業優文徴儀至則親任專典機密事上勤與人恭不治產業不受施惠爲屋舍才足自容鄰家有起大宅者權出望見問起大宅者誰左右對曰似是儀家也權曰儀儉必非也問果他家其見知信如此服不精細食不重膳拯贍貧困家無儲蓄權聞之幸儀捨求視疏飯親嘗之對之歎息卽增俸賜益田宅儀累辭讓以恩爲戚時時有所進達未嘗言人之短權嘗歎曰使人盡如是儀當安用科法爲及寢疾遺令素棺斂以時服務從省約年八十一卒

論曰陸胤身淸事濟著稱南土史官謂爲良牧信矣儀平生所爲潔然如此旣寢疾猶戒敕身後不使華侈夫死生亦大矣而不以易其節賢哉△蜀諸葛亮諸葛亮字孔明瑯邪陽都人也漢司隸校尉諸葛豐後先主枉駕顧之三往乃見曰孤之有孔明猶魚之有水也曁先主卽帝位策亮爲丞相亮自表後主曰成都有桑八百株薄田十五頃子弟衣食自有餘饒至於臣在外任無別調度隨身衣食悉仰於官不別治生以長尺寸若臣死之日不使內有餘帛外有贏財以負陛下及卒如其所言年五十四鄧芝鄧芝字伯苖義陽新野人漢司徒禹之後也漢末入蜀先主定益州擢爲郫令遷廣漢太守所在淸嚴有治績入爲尙書事後主累遷至車騎將軍芝爲大將軍二十餘年賞罰明斷善卹卒伍身之衣食資仰於官不茍素儉然終不治私產妻子不免饑寒死之日家無餘財

論曰仕而不受祿非古之道也亮芝身之衣食皆資仰於官知所受矣至私產則二人者咸不營辦志不在焉故也昭烈之得亮能有蕞爾之蜀俾魏不敢窺吳終結和以成鼎峙之業者四十三年惜乎人不勝天大勲中廢使亮無定軍之歸獲遂其佐主之志則張子房赤松遊亮定當髙蹈其前迹矣○兩晉竊觀西晉之開基非有漢髙帝之規模以懷服天下也東晉之再造非有漢光武之法度以維持後世也而兩晉共一百五十六年亦能保其宗廟不遽顚覆何也蓋淸潔特立之士時見用也武帝所用則有若山濤旣爲右僕射正愼儉約家無嬪媵供養不給元帝所用則有若王導進位司空簡素寡欲倉無儲榖衣不重帛舉二子則兩朝亦不乏人矣作晉廉吏傳盧欽盧欽字子若範陽涿人也世以儒業顯欽淸澹有逺識篤志經史舉孝廉不行初仕魏武帝受禪以爲都督沔北諸軍事平南將軍在鎭寛猛得中疆場無虞入爲尙書僕射加侍中奉車都尉領吏部以淸貧賜絹百匹欽舉必以才稱爲廉平咸寧四年卒諡曰元文以欽忠淸髙潔不營產業身沒之後家無所庇特賜錢五十萬爲立第舍下詔曰故司空王基衛將軍盧欽領典軍揚囂並素淸貧身沒之後居無私積頃者饑饉聞其家大匱其各賜穀三百斛欽歷宰州郡不尙功名惟以平理爲務祿俸散之親故不營貲產動循禮典欽五世孫恆字敬則博學尙武帝女滎陽長公主拜駙馬都尉歷事湣帝成帝官至左光祿大夫開府性淸恪儉素𨿽居顯列常布衣蔬食年老彌篤死之日家無餘財惟有書數百卷時人以此貴之

論曰自欽至恆凡五世欽事武帝恆歷事成帝上下埀八十年矣始晉開基旣見中興而盧氏之淸風凜然不攺美矣阮修阮修字宣子善淸言好易老性簡任不修人事絕不喜見俗人遇便捨去意有所思率爾牽裳不避晨夕至或無言但欣然相對嘗步行以百錢掛杖頭至酒店便獨酣暢𨿽當世富貴而不肯顧家無儋石之儲晏如也修居貧年四十餘未有室王惇等斂錢爲婚皆名士也時慕之者求入錢而不得王惇時爲鴻臚卿謂修曰卿常無食鴻臚丞羌有祿能作否修曰亦復可爾耳遂爲之

論曰人之常言曰廉恥蓋人知所恥則廉矣觀阮修以杖頭百錢獨酣酒家爲鴻臚丞以就祿其眞率不矯飾如此至其不喜見俗人不肯顧當世富貴豈其胸中自有髙致耶故其家無儋石而處之晏然定非汲汲茍求者矣賀循賀循字彥先會稽山陰人也循少嬰家難流放海隅吳平乃還本郡操尙髙厲童齓不羣刺史嵇舉喜秀才除羨陽令以寛惠爲本不求課最後爲武康令政教大行鄰城宗之然無援於朝久不進序著作郎陸機上疏薦之召補太子舍人後除南中郎長史不就會逆賊李辰起兵江夏徵鎭不能討皆望塵奔走循移檄於賊爲陳逆順眾遂遁走一郡悉平循遂還郡杜門不出論賞報功一無與焉元帝爲安東將軍復上循爲吳國內史及帝遷鎭東大將軍以軍司顧榮卒引循代之稱疾不起後帝承制復以爲軍諮祭酒循稱疾惇逼不得已乃舉疾至帝親幸其舟咨以政道循病不堪拜謁乃就加朝服賜第一區牀帳衣褥等物循辭讓一無所受廷尉張闓住小市將奪左右近宅以廣其居乃私作都門早閉晏開人患之訟於州不納會循出至破岡連名詣循質之循曰見張廷尉當爲言及之闓聞而遽毀其門詣循致謝其爲世所敬服如此湣帝卽位徴爲宗正元帝在鎭又表爲侍中道險不行以討華軼功封都鄕侯循自以臥疾私門固讓不受建武初歷位爲中書令加散騎常侍以老疾固辭時朝廷疑滯皆諮之於循循輒依經禮而對爲當世儒宗其後帝以循淸貧下令曰循冰淸玉潔行爲俗表位處上卿而居身服物蓋周形而巳屋室才庇風雨孤近造其廬以爲慨然其賜六尺牀席薦褥並錢二十萬以表至徳暢孤意焉循又讓不許不得已畱之初不服用疾漸篤表乞骸上還印綬攺授左光祿大夫開府儀同三司太興二年卒諡曰穆

論曰循之始仕也不求課冣而在朝亦久無與爲援者其廉於進如此觀其檄平逆賊李辰而杜門不與賞功廷尉張闓侵奪市人而望風斂手然則如循者其介之推之人歟尹翁歸之人歟庾冰庾冰字季堅兄亮以名徳流訓冰以雅素埀風諸弟相率莫不好禮爲世論所重亮常以爲庾氏之寶司徒辟不就徵祕書郎預討華軼功封都鄕侯王導請爲司徒右長史歷仕揚州刺史都督三州軍事徵虜將軍假節是時王導新喪眾望歸冰旣當重任經綸時務不捨夙夜賔禮朝賢升擢後進由是朝野注心咸曰賢相康帝卽位進車騎將軍冰懼權盛乃求外出獻皇后臨朝徴冰輔政辭以疾篤尋果卒冊贈侍中司徒諡曰思成冰天性淸愼常以儉約自居中子襲嘗貸官絹十疋冰怒捶之市絹還官及卒無絹爲衾又室無妾媵家無私積世以此稱之

論曰昔者虞丘子舉孫叔敖而叔敖之節果不減於虞丘蓋其底蘊已深相知也王導輔晉有中興之功位極人臣而倉無儲粟衣不重帛冰始爲導所知及導喪眾望遂歸冰冰之決大誼立大功居大位咸不亞於導而廉貧如此可謂不負其所知者歟陸納陸納字祖言少有淸操貞厲絕俗初辟鎭東大將軍武陵王掾州舉秀才後爲吳興太守至郡不受俸祿頃之徴拜左民尙書領州大中正將應召外白宜裝幾船納曰私奴裝糧食來無所復須也臨發止有被襆而巳其餘並封以還官遷太常徙吏部尙書加奉車都尉衛將軍謝安嘗詣納而納殊無供辦其兄子俶不敢問之乃密爲之具安旣至納所設惟茶果而巳俶遂陳盛饌珍羞畢具客罷納大怒曰汝不能光益父叔乃復穢我素業耶於是杖之四十其舉措多此類尋遷尙書僕射拜尙書令恪勤貞固終始不渝尋除左光祿大夫開府儀同三司未拜而卒卽以爲贈

論曰昔正考父佐戴武宣公三命滋益恭其鼎銘曰饘於是粥於是以餬余口嗚呼後之人至盛供帳備珍羞以待賔客客有賢者豈以此爲勤腆耶陸納怒其兄子且曰穢我素業夫其家法如此而俶違之可名不肖子矣其後南梁何逺爲武康令公淸不阿太守王彬巡縣回進鬥酒只鵞而別彬顧謂之曰卿禮有過陸納將不爲古人所笑乎蓋爲近代淸流欽重如此孔愉孔愉字敬康會稽山陰人也愉年十二而孤養祖母以孝聞吳平愉遷於洛惠帝末歸鄕裏行至江淮間遇石冰爲亂逼愉爲參軍不從東遷會稽入新安山中攺姓孫氏以稼穡讀書爲務信著鄕裏後忽捨去皆謂爲神人而爲之立祠永嘉中元帝欲以爲參軍尋不獲建興初始出應召爲丞相掾歷位爲尙書僕射後出爲鎭軍將軍會稽內史在郡三年乃營山陰湖南侯山下數畝地爲宅艸屋數間便棄官居之送資數百萬悉無所取病篤遺令斂以時服鄕邑義賵一不得受咸康八年卒贈車騎將軍開府儀同三司諡曰貞謝尙謝尙字仁祖豫章太守鯤之子也幼有至性七歲喪兄哀慟親戚異之八歲神悟夙成鯤攜之送客或曰此兒一坐之顏回也尙應聲答曰坐無尼父焉別顏回人皆歎異及長開率穎秀辧悟絕倫王戎辟爲掾累官歷陽太守轉督江夏義陽隨三郡軍事尙爲政淸簡始到官郡府以布十疋爲尙造烏布帳尙壞之以爲軍士襦袴後再鎭歷陽卒詔贈散騎常侍衛將軍開府儀同三司諡曰簡

論曰易大夫之簀君子謂其死不廢禮孔愉病篤遺令鄕邑義賵一不得受玆見其死不傷廉也尙居歷陽一布帳且不以自奉而況其他哉王恂王恂字良夫文明皇后之弟也恂文義通博在朝忠正累遷河南尹建立二學崇明五經鬲令袁毅嘗饋以駿馬恂不受及毅敗受貨者皆被廢黜焉咸寧四年卒贈車騎將軍

論曰夫與國有肺腑之親鮮不以驕恣取敗如王惇之窮奢極侈寵厚恩踰弗知保守卒不免自貽夷戮恂以外戚立朝袁毅以駿馬爲饋初必投其所好恂能卻之潔然不爲之玷於時宮掖之內豈不有光乎胡威胡威字伯武一名貔淮南壽春人也父質以忠淸著稱少與鄕人蔣濟朱績俱知名於江淮間仕魏至徵東將軍荊州刺史威早厲志尙質之爲荊州也威自京都定省家貧無車馬僮僕自驅驢單行每至客舎躬放驢取樵炊爨食畢復隨侶進道旣至見父停廏中十餘日吿歸父賜絹一疋爲裝威曰大人淸髙不審於何得此絹曰是吾俸祿之餘以爲汝糧耳威受之辭歸質帳下都督先威未發請假還家陰資裝於百餘里要威爲伴每事佐助行數百里威疑乃誘問之旣知乃取所賜絹與都督謝而遣之後因他信以白質質杖都督一百除吏名其父子淸愼如此於是名譽著聞拜侍禦史歷南鄕侯安豐太守遷徐州刺史勤於政術風化大行後入朝武帝語及平生因歎其父淸謂威曰卿孰與父淸對曰臣不如也帝曰卿父以何爲勝耶對曰臣父淸恐人知臣淸恐人不知是臣不及逺也帝以威言直而婉謙而順累遷監靑州諸軍事靑州刺史以功封平春侯太康元年卒於位諡曰烈

論曰威自早年得俸絹於其父猶詰所從來不敢茍得如此其處辭受於他人可知矣其言曰臣父淸恐人知臣淸恐人不知夫知不知亦未可較優劣由言以考威之心豈修亷隅以徼名當世者哉杜軫杜軫蜀郡成都人也軫師譙周博渉經書察孝廉除建寧令導以徳政風化大行夷夏悅服秩滿將歸羣蠻追送賂遺甚多軫一無所受去如初至累遷尙書郎軫博聞廣渉奏議駮論多見施用時涪人李驤亦爲尙書郎與軫齊名毎有論議朝廷莫能踰之號蜀有二郎軫後拜犍爲太守甚有聲譽當遷會病卒

論曰軫豈矯卻遺賂著廉稱而已其爲尙書郎奏議駮論多見施用此在晉世淸談之日有補治理與李驤同號曰蜀有二郎可見當時朝廷之望矣竇允竇允字雅始平人也出自寒門淸尙自修少仕縣稍遷郡主簿察孝廉除浩亹長勤於爲政勸課田蠶平均調役百姓賴之遷謁者泰始中詔曰當官者能潔身修己然後在公之節乃全身善有章𨿽賤必賞此興化立教之務也謁者竇允前爲浩亹長以修勤淸白見稱河右是輩當擢用使立行者有所勸主者詳復參訪有以旌表之拜臨水令克己厲俗攺修政事士庶悅服咸歌詠之遷鉅鹿太守甚有政績卒於官

論曰先王用人初無流品之異其有賢行則不以人而廢其行西漢田延年用尹翁歸於小吏終以廉潔爲當世名卿知此道也竇允出寒門少仕縣及爲謁者乃以淸白蒙詔旌賞夫口道先王語行如市人者視允輩寧無少愧哉鄧攸鄧攸字伯道平陽襄陵人也攸淸和平簡貞白寡欲湣帝徴爲尙書左丞不就攸與刁協周顗素厚遂至江東元帝以攸爲太子中庶子時吳郡闕守人多欲之帝以授攸攸載米之郡俸祿無所受惟飲吳水而巳攸在郡刑政淸明百姓歡悅爲中興良守後稱疾去職郡常有送迎錢數百萬攸去郡不受一錢百姓數千人畱牽攸船不得進攸乃小停夜中發去吳人歌之曰紛如打五鼓雞鳴天欲曙鄧侯挽不畱謝令推不去百姓詣臺乞畱一歲不聴拜侍中歲餘轉吏部尙書蔬食敝衣周急振乏性謙和善與人交無貴賤待之若一而頗敬媚權貴攸毎進退無喜慍之色久之遷尙書左僕射卒贈光祿大夫

論曰仕而不受祿古之道乎攸在吳郡𨿽俸祿不受惟知飲吳水而巳行過乎淸無害大節也時郡饑攸發倉賑民輒不俟報其施設不自避如此蓋有志於守道者然猶不免欽媚權貴度攸之心亦孔子所以處南子陽貨之類耶吳隠之吳隠之字處黙濮陽鄄城人也隠之美姿容善談論博渉文史以儒雅標名弱冠而介立有淸操𨿽日晏歠菽不饗非其粟儋石無儲不取非其道年十餘丁父憂毎號泣行人爲之流涕事母孝謹及其執喪哀毀過禮家人無人鳴鼔毎至哭臨之時恆有雙鶴驚叫及祥練之夕復有羣雁俱集時人咸以爲孝感所致韓康伯與之鄰居後爲吏部尙書隠之遂階淸級拜奉朝請尙書郎累遷晉陵太守在郡淸儉妻自負薪後入居淸顯祿賜皆頒親族冬月無被嘗澣衣乃披絮勤苦同於貧庶廣州包帶山海珍異所出一篋之寶可資數世然多瘴疫人情憚焉惟貧窶不能自立者求補長史故前後刺史皆多黷貨朝廷欲革嶺南之獘隆安中以隠之爲龍驤將軍廣州刺史假節領平越中郎將未至州二十里地名石門有水曰貪泉飲者懷無厭之欲隠之旣至語其親人曰不見可欲使心不亂越嶺喪淸吾知之矣乃至泉所酌而飲之因賦詩曰古人雲此水一飲懷千金試使夷齊飲終當不易心及在州淸操愈厲常食不過菜及乾魚而已帷帳噐服皆付外庫時人頗謂其矯然亦始終不易帳下人進魚毎剔去骨存肉隠之覺其用意罰而黜焉元興初詔曰夫家行篤於閨門淸節厲乎風霜實立人之所難而君子之美致也廣州刺史吳隠之孝友過人祿均九族菲己潔素儉愈魚食夫處可欲之地而能不攺其操饗惟錯之富而家人不易其服革奢務嗇南域攺觀朕有嘉焉可進號前將軍賜錢五十萬榖千斛及盧循冦嶺南隠之率厲將士固守彌時長子曠之戰沒城遂陷爲循所得後劉裕與循書令遣隠之還久方得反歸舟之日裝無餘資及至數畝小宅籬垣仄陋內外茅屋六間不容妻子劉裕賜車牛更爲起宅固辭尋拜度支尙書太常以竹蓬爲屏風坐無氊席後遷中領軍淸儉不革每月初得祿裁畱身糧其餘悉分賑親族家人績紡以供朝夕時有困絕或並日而食身常布衣不完妻子不霑寸祿義熙八年請老優詔許之授光祿大夫賜錢十萬米三百斛九年卒進贈左光祿加散騎常侍隠之淸操不渝屢被褒飾故事及於身沒常蒙優錫顯贈廉士以爲榮初隠之爲奉朝請謝石請爲右將軍主簿隠之將嫁女石知其貧素遣女必當率薄乃令移廚帳助其經營使者至方見婢牽犬賣之此外蕭然無辦後至自畨禺其妻劉氏齎沈香一斤隠之見之遂投於湖亭之水子延之復厲淸操爲鄱陽太守延之弟及子爲郡縣者常以廉愼爲門法𨿽才學不逮隠之而孝悌潔敬猶爲不替

論曰隠之之門以廉愼潔謹爲法傳子及孫其風不替美哉原其所以然蓋常散祿廩甘貧乏惡衣惡食不以爲恥而以其子若孫安之久矣夫乘富貴之資盜民之財謂爲子孫逺圖者其愚矣哉廉吏傳卷上●欽定四庫全書廉吏傳卷下﹝宋﹞費樞撰○南史嘗謂淸修髙潔之士何世無之然求用於時委身爲吏亦必其國有道不爲巳辱則彼將輩出而爲用矣晉自渡江國勢日削禍亂相仍以召權臣之簒於時宋髙祖奮臂艸野誅鉏姦凶再興晉室埀二十年然後因天命受晉襌觀其治兵誓眾經營四方東徵而慕容超橫潰南伐而盧循殄滅西獲譙縱北縳姚泓遂使威稜震讋華夏蜚聲繼以文帝惠愛勤約幾臻承平以成一代之治故南國四朝爲宋齊梁陳而吏以廉稱者惟宋冣盛其餘則國體世俗鮮有足道嗚呼觀人材之眾寡亦可略見矣作南史廉吏傳王琨王琨華從父弟也琨少謹篤歷位宣城義熙太守皆以廉約稱華終又託之宋文帝故琨屢居淸顯後出爲廣州刺史加都督南土沃實在任者常致巨富世云廣州刺史但經城門一過便得三千萬琨無所取納表獻祿俸之半鎭舊有鼔吹又啟輸還孝武知其淸問還資多少琨曰臣買宅百三十萬餘物稱之帝悅其對卒年四十八王惠王惠字令明誕從祖弟也宋國初建當置郎中令武帝難其人旣而曰吾得其人矣乃以惠居之少帝以蔡廓爲吏部尙書不肯拜乃以惠代焉恵被召卽拜未嘗接客人有與書求官得輒聚閤上及去職印封如初時以廓不拜皆是也兄鑑頗好聚斂惠意不同謂曰何用田爲鑑怒曰無田何由得食惠又曰何用食爲其標寄如此

論曰嘗聞淸潔之吏必有所守茍有所守則不撓於權昔曹魏時毛玠以淸正典選舉文帝屬所親眷玠確不納果不撓其所守也史官書王琨爲吏部郎貴要多所屬請琨自公卿下至士大夫例爲用兩門生江夏王義恭更有所屬琨執不許惠爲吏部尙書人有與書求官者得卽聚閤上及去職印封如初二王其毛玠之流歟使百官執事人人如琨惠之潔則天下何患其不理此君上所宜畱意也孔顗孔顗字思逺少骨鯁有風力以是非爲己任口喫好讀書早知名性眞素不喜寶玩服用時吳郡顧愷之亦尙儉素衣裘器服皆擇其陋者宋世淸約稱此二人覬弟道存從弟徽頗營產業二弟請假東遷顗出渚迎之輜重十餘船皆是錦絹紙席之屬覬見之僞喜曰我比乏得此甚要因命置岸側旣而正色曰汝輩忝預士流何至還東作賈客耶命燒盡乃去先是庾徽之爲禦史中丞性豪麗服玩甚華覬代之衣冠器用莫不麤率蘭臺令史並三吳富人咸有輕之之意顗蓬首緩帶風貌淸嚴皆重迹屏气莫敢欺犯後爲司徒左長史道存代覬爲後軍長史江夏內史時東土大旱都邑米貴一斗將百錢道存慮顗甚乏遣吏載五百斛米餉之顗呼吏謂之曰我在彼三載去官之日不辦有路糧卽至彼未幾那能便得此米耶可載米還彼吏曰自古以來無載米上水者都下米貴乞就貨之不聴吏乃載還

論曰王惠淸修而鑑好聚斂劉覽髙尙而孝綽贓墨南朝士論且深惜之金昆玉友並秀一門誠不可多得也宋世淸約孔顗有稱而道存徽營利謀食爲顗之恥至焚其輜重卻其餉米夫有兄如此而不少薫其淸徳彼何人哉彼何人哉褚彥回褚彥回幼有淸譽父湛之卒彥回悉推財與弟澄惟取書數千卷湛之有兩廚寶物在彥回所生郭氏門嫡母吳縣主求之郭欲不與彥回曰但令彥回在何患猶不許彥回流涕固請乃從之宋明帝卽位累遷吏部尙書有人求官密袖一餅金示之曰人無知者彥回曰卿自應得官無假此物若必見與不得不相啟其人懼而去彥回敍其事而不言其名時人莫知之也齊髙帝受命加彥回尙書令時淮北屬江南無鰒魚間有得之者一枚直數千錢人有餉彥回鰒魚三十枚彥回時𨿽貴而貧薄過甚門生有獻計賣之可得十萬錢彥回曰我謂此食物非曰財貨且不知堪賣錢耶聊爾受之𨿽復儉乏寧可賣餉取錢也悉與親遊噉之朝廷機事彥回多與議謀毎見從納禮遇甚重薨年四十八家無餘財負責數十萬諡曰文簡

論曰彥回悉推財於弟而獨取書數千卷其趣尙固自髙逺矣袖金求官賣餉取錢彼何人者乃敢以是相凂耶裴昭明裴昭明少傳儒史之業宋元徽中爲長沙郡丞罷任刺史王蘊之謂曰卿淸貧必無還資湘中人士有須一禮之命者我不愛也昭明曰下官忝爲郡佐不能光益上府豈以鴻都之事仰累淸風齊永明三年爲始安內史及還甚貧罄武帝曰裴昭明當罷郡還遂無宅我不讀書不知古人中誰可比之昭明歷郡皆淸勤常謂人曰人生何事須聚蓄一身之外亦復何須子孫若不才我聚彼散若能自立則不如一經故終身不事產業中興二年卒

論曰韋賢有言遺子黃金滿籝不如教子一經昭明其達此者歟夫志趣鄙陋之人聞此言也未必不嗑然而笑之且彼之與此莫非所以遺後人惟君子能擇其久逺之業而用之爾顧憲之顧憲之字士思性尢淸直宋元徽中爲建康令時號神明至於權要請託長吏貪殘據法直繩無所阿縱性又淸儉彊力爲政故都下飲酒者醇旨輒號爲顧建康謂其淸且美焉後仕齊歷位給事黃門郎兼尙書吏部郎中宋時其祖愷之嘗爲吏部於庭列植嘉樹謂人曰吾爲憲之植耳至是憲之果爲此職憲之𨿽累經宰郡資無儋石及歸環堵不免饑寒卒於家論曰宋世淸約惟推顧愷之孔顗二人時愷之於吏部植嘉木期憲之異日爲此職後果如其言夫爲善於人責報於天誠如此其驗乎斯足爲淸吏之勸焉阮長之阮長之字景茂閒居篤學未嘗有惰容初爲諸府參軍母老求補襄垣令督郵無禮鞭之去職後拜武昌太守時郡田祿以芒種爲斷此前去官者則一年秩祿皆入後人始以元嘉末攺此科計月分祿長之去武昌郡代人未至以芒種前一日解印綬初發都親故或以器物贈別得便緘錄後歸悉以還之爲中書郎直省夜往鄰省誤著屐出閣依故事自列門下以闇夜人不知不受列長之固遣送曰一生不侮暗室前後所蒞官皆有風政爲後人所思宋世言政者咸稱之文帝深惜之曰景茂方堪大用豈直以淸苦見惜

論曰古者制圭田以養廉其名爲圭者取其潔也後之仕者如賤商趨市惟恐緩期不得乘其錐刀之利至爲科法以限之長之先期解印綬使祿秩屬後人豈非廉者然後能推遜耶甄彬甄彬有行業鄕黨稱善嘗以一束薴就州長沙寺庫質錢後贖薴還於薴束中得五兩金以手巾裹之彬得送還寺庫道人驚云近有人以此金質錢時有事不得舉而失檀越乃能見還輒以金半仰酬往復十餘彬堅不受因謂曰五月披羊裘而負薪豈拾遺金者耶卒還金梁武帝布衣時聞之及踐阼以西昌侯藻爲益州刺史乃以彬爲府錄事參軍帶郫縣令將行同列五人帝誡以廉愼至彬獨曰卿昔有還金之美故不復以此言相屬由此名徳益彰及在蜀藻禮之甚厚云

論曰昔者鄭子眞耕於巖谷之下名震於京師人之爲善焉有隠而不形者乎甄彬還金於鄕寺而取知於冕旒榮哉虞願虞願字士恭會稽余姚人也祖賚給事中監利侯賚中庭橘熟子孫競取之願年數歲獨不取家人皆異之宋元嘉中出爲晉安太守在郡不事生業前政與百姓交闗質錄其兒婦願遣人追奪還之郡舊出蚺蛇膽可爲藥有遺願蛇者願不忍殺放踰數十里外而復歸者至再時以爲仁心所致海邊有越王石常隠雲霧世傳淸廉太守乃得見願往就觀淸澈無所隠蔽後瑯邪王秀之爲郡與朝士書曰此郡承虞公之後善政猶存遺風易遵差得無事禇彥回嘗詣願願不在見其眠牀上積塵埃有書數帙彥回歎曰虞君之淸至於此令人掃地拂牀而去

論曰褚彥回一時淸流而歎服虞君之淸如此願之爲人可知矣範述曽範述曽字頴彥吳郡錢塘人也齊明帝用爲永嘉太守政淸平不尙威猛甿俗使之所部橫陽縣山谷嶮峻爲逋逃所聚前後二千石討捕莫能息述曽下車開恩示信凡諸凶黨𦇤負而出編戶屬籍者二百餘家自是商旅流通居人安業勵志淸白不受饋遺明帝下詔褒美召爲遊擊將軍郡送故舊錢二十餘萬一無所受惟得白桐木火籠朴十餘枚而巳述曽平生所得俸祿皆以分施及老遂壁立無資以天監八年卒後有吳興丘師施亦以廉潔稱罷臨安縣還惟有二十籠簿書並是倉庫劵帖當時以比述曽孫謙孫謙字長遜東筦莒人也客居歷陽躬耕以養弟妹鄕裏稱其惇睦仕宋爲句容令淸愼彊記縣人號爲神明宋明帝以爲巴東建平二郡太守郡居三峽常以威力鎭之謙將述職敕募千人自隨謙曰蠻夷不賔蓋待之失節爾何煩兵役以爲國費固辭不受至郡布恩惠之化蠻彞懷之競餉金寶謙慰諭而遣一無所納及掠得生口皆放還家奉秩出吏人者悉原除之郡境翕然威恩大著齊初爲錢塘令禦煩以簡獄無繫囚及去官百姓以謙在職不受餉遺追載縑帛以送之謙辭不受每去官輙無私宅借空車廏寓止焉謙自少及老歷二縣五郡所在廉潔居身儉素牀施籧除屏風冬則布被莞席夏日無幬帳而夜臥未嘗有蚊蚋人多異焉卒年九十二何逺何逺字義方東海剡人也梁武帝踐阼爲武昌太守逺性本倜儻尙輕俠至是乃折節爲吏杜絕交逰饋遺秋毫無所受武昌俗皆汲江水當盛夏每患水溫每以錢買人井水不取錢者則汲水還之其他事率多如此迹𨿽似僞而能委曲用意車服尢獘素器物無銅漆江左水族甚賤逺每食不過乾魚數片而已然性剛嚴吏人多以細事受鞭罰遂爲人所訟徵下廷尉被劾十數條當時士大夫坐法皆不受測逺度己無贓就測立三七日不款猶以私藏禁仗除名後爲武康令愈厲節廉正身率職人甚稱之太守王彬巡屬縣諸皆盛供帳以待焉至武康逺獨設糗水而巳武帝聞其能擢爲宣城太守自縣爲近畿近代未之有也逺在官田秩俸錢並無所取歲暮擇人尢窮者充其租調以此爲常然其聴訟猶人也不能過絕而性果斷人畏而惜之所至皆生爲立祠表言政狀帝每優詔答焉其淸公爲天下第一居數郡見可欲終不變其心妻子饑寒如下貧者始爲東陽太守豪右畏憚遂坐謗免去官歸家歷年歲口不言榮辱士類益以此多之其輕財好義周人之急言不虛妄蓋天性也每戱語人云卿能得我一妄語我謝卿以一縑眾共伺之不能記也後以疾卒

論曰東漢大將軍竇憲將兵出屯所至州郡悉修禮遺惟張掖太守李恂公淸不阿爲憲奏免何逺以廉正舉職在武康令時太守王彬巡屬縣諸皆盛供帳獨武康設糗水而已彬去更與盡歡嗚呼郡縣禮遺供帳之屬一出於公家給賜則可在上位者若踰法制責之彼守令何從得之是驅而相與裒削耳賢者肯爲之哉此君子所以稱逺之淸正而尢多彬之不屑責於人也郭祖深郭祖深襄陽人也梁武帝普通七年攺南州津用爲南津校尉加云騎將軍秩二千石使募部曲三千及至南州公嚴淸刻由來王侯勢家出入津不忌憲綱俠藏亡命祖深搜檢姦惡不避彊禦動致刑辟奏江州刺史邵陵王太子詹事周捨贓罪逺近側足莫敢縱恣淮南太守畏之如上府常服故布襦素木案食不過一肉有姥餉一靑瓜祖深報以疋帛後有富人效之以貨鞭而徇眾朝野憚之絕於干請

論曰以疋帛與餉瓜之姥近乎傷惠然考祖深行事之始終蓋非惠而不知爲政者○北史拓跋氏有國久矣自道武乘燕涼之衰憑陵中夏吞並北冀數千里之地而有之國始號魏明元大武繼之土地益廣東至海岱南包荊豫西達於闗中北逾於大漠其後魏析東西傳於周齊世代綿久乃能與江表抗分南北自孝文崇飾儒雅興禮作樂修帝王之政厥後風聲文物與南土相輝而北俗質實不染江左之靡麗懷材勵行之士遂亦多砥礪廉隅惇崇風節能謹守儉素之操焉作北史廉吏傳長孫道生長孫道生嵩從子也忠厚篤謹魏太武徵赫連昌道生爲前驅遂平其國後除司空加侍中進封上黨王道生尢廉約身爲三司而永不華飾食不兼味一熊皮鄣泥數十年不易時人比之晏嬰第宅卑陋出鎭後其子弟頗更修繕起堂廡道生還歎曰昔霍去病以匈奴未滅無用家爲今彊冦尙遊魂漠北吾豈可安享華美也乃切責子弟令毀其宅太武世所在著績每建大議多合時機爲將有權略善待士眾帝命歌工歷頌羣臣曰智如崔浩廉如道生道生薨年八十二諡曰靖與父嵩俱爲三公當世以爲榮

論曰昔吳漢事光武嘗出徵妻子營田宅漢命分與親黨無畱曰軍師在外吏士不足何以家爲道生爲將可無愧於漢矣得以廉聲登之歌頌豈不美哉裴俠裴俠字嵩和河南解人也州辟主簿舉秀才魏正光中解巾奉朝請後事周文帝爲河北郡守俠躬履素儉愛人如子所食惟菽麥鹽菜而已吏民莫不懷之此郡舊制有漁獵夫三十人供郡守役俠亦不以入私並收庸爲市官馬歲時旣積馬遂成羣去職之日一無所取人歌曰肥鮮不食丁庸不取裴公貞恵爲世規矩俠嘗與諸牧守俱謁周文周文命俠別立謂諸牧守曰裴俠淸愼奉公爲天下之冣令眾中有如俠者可與之俱立眾皆黙然無敢應者周文乃號爲獨立使君又撰九世伯祖正侯潛傳述裴氏淸公欲使後生奉而行之宗室中知名者咸付一通從弟伯鳳世彥時並爲丞相府佐笑曰人生仕進須身名並裕淸苦若此欲何爲也俠曰夫淸者蒞職之本儉者持身之基況我大宗世濟其美故能存見稱於朝廷沒流芳於典策今吾幸以凢庸濫蒙殊遇固其窮困非慕名也志在自修懼辱先也翻被嗤笑知復何言伯鳳等慚而退周孝閔帝踐阼遷戶部中大夫時有姦吏主持倉儲積年隠沒至千萬者及俠在官勵精發擿數旬之間姦盜略盡轉工部中大夫有大司空掌錢物典李貴乃於府中悲泣或問其故對曰所掌官物多有費用裴公淸嚴懼遭罪責所以泣耳俠聞之許其自首貴自言隠費錢伍百萬俠嘗遇疾沈頓士友憂之忽聞五鼔便卽驚起顧左右曰可向府耶疾因以瘳晉公護聞之曰裴俠危篤若此而不廢憂公因聞鼔聲一朝疾愈此天祐其勤恪也又司空許國公宇文貴小司空北海公申徴並來候俠疾所居第屋不免霜露貴等還言之於帝帝矜其貧苦乃爲起宅並賜良田十頃奴隸耕耒莫不備足搢紳咸以爲榮卒於位贈太子少師蒲州刺史諡曰正河北郡前功曹張回及吏人等感俠遺愛乃作頌紀其淸徳焉

論曰俠在郡而民歌之入國而君賞之發擿姦伏而吏畏之忘身向公而天祐之豈他術哉俠嘗曰淸者蒞政之本儉者持身之基蓋其所以終身行之者此言也袁聿修袁聿修字叔徳齊天統中詔與趙郡王叡等議定五禮出爲本鄕信州刺史爲政淸靖不言而化自長史以下爰逮鰥寡孤幼皆得其懽心武平初禦史普出過諸州悉有舉劾惟不到信州魏齊世臺郎多不免交通餉饋聿修爲尙書郎十年未嘗受升酒之遺尙書邢邵與聿修舊款每省中語戱常呼聿修爲淸郎大寧初聿修以太常少卿出使巡省仍令考校官人得失經兗州時邢邵爲刺史別後送白紬爲信聿修不受與邵書云今日仰過有異常行瓜田李下古人所愼願得此心不貽厚責邵亦欣然領解報書云老夫忽忽意不及此欽承來旨吾無間然弟昔爲淸郎今日復作淸卿矣後入周仕隋爲熊州刺史卒庫狄士文庫狄士文字士文生平立志孤直𨿽鄕裏至親莫與通狎在齊襲父爵封章武郡王周武帝平齊山東衣冠多來迎惟士文閉門自守帝奇之授開府儀同三司隨州刺史隋文受襌加上開府尋拜貝州刺史性淸苦不受公料家無餘財其子嘗啖官廚餅士文枷之於獄累日杖之二百步送還京僮隸無敢出門所買鹽菜必於外境凡有出入皆封緘其門親故絕迹慶弔不通法吏嚴肅吏人股戰道不拾遺有細過必深文陷害嘗入朝遇上賜公卿入左藏任取多少人皆極重士文獨口銜絹一疋兩手各持一疋上問其故士文曰臣口手俱足余無所須上異之別賞遺之士文至州發擿姦細諂諛長吏尺布斗粟之贓無所寛貸得千人奏之悉配防嶺南親戚相送哭聲徧於州境至則死者十八九其後唐君明爲禦史劾士文性剛在獄數日憤恚而死家無餘財有三子朝夕不繼親賔無贍之者

論曰士文以子啖官廚餅獄之近乎賊恩矣其發摘姦贓𨿽尺布斗粟無所容貸流放者至千人亦過矣蓋魏齊世居官者不免以餉遺交通想士文有所激而爲此耶及其憤死家無餘財親賔無有贍其子者後世庸人必謂士文獲報如此嗚呼孔氏以儒窮後之君子不廢爲儒顏氏善而夭後之君子不廢爲善且以孟獻子之爲父子服佗之爲子方季文子爲魯上卿妾不衣帛馬不食粟子服譏之其後文子以吿獻子囚之七日卒能攺過爲魯上大夫是則士文之獄其子亦獻子之愛其子也至夫千人者豈盡士文之讎怨哉非讎非怨而獲罪者公也士文之心則正矣天道豈禍正耶特當時親賔無賢者爾郎基郎基字世業中山新市人也齊天保四年除海西鎭將禦史中丞畢義云引爲侍禦史趙州刺史尉粲文宣外弟揚州刺史郭元眞楊愔妹夫基不憚權威並劾其贓罪皇建初除鄭州長史基性淸愼無所營求嘗語人云任官之所木枕亦不須作況重於此乎惟頗令人寫書潘子義遺之書云在官冩書亦是風流罪過基答云觀過知仁斯亦可矣卒諡曰惠

論曰後漢吳恢守南海欲殺靑簡冩經書其子祐諫止之祐非謂害廉特畏竹簡有薏苡之嫌爾後世用紙則異於竹簡矣此基之所以不嫌也然以木枕之微基猶以爲不須作其他可知也巳○隋晉失其鹿南北分裂至隋開皇中區宇混一人心之望治者如渴得飲故豪傑有志之士坌然歸之而淸廉者亦簉其間惜其功淺徳薄規模不宏逺而士之可書者不過數人矣作隋廉吏傳骨儀骨儀天竺國人也性剛鯁有不可奪之志開皇初爲侍禦史處法平當不爲勢利所回煬帝嗣位遷尙書左司郎於時朝政漸亂濁貨公行凡當樞要之職無問貴賤並家累金寶天下士大夫莫不變節而儀勵志守常介然獨立帝嘉其淸苦超拜京兆郡丞

論曰管子有言禮義廉恥國之四維四維不張國乃滅亡蓋禮義廉恥之行在人而主之者在國家若朝政失其紀則士夫亦變其節矣嗚呼隋至煬帝之時濁貨公行樞要之家攫金無憚是隋之政紀已無矣不滅亡何待哉骨儀是時爲獨淸之人帝𨿽嘉之然一木之支安能效其力於顚廈耶韋師韋師字公頴京兆杜陵人也齊王憲爲雍州牧引師爲主簿平陳之役領元帥掾陳國府藏悉委於師秋毫無所犯稱爲淸白後上爲長寧王儼納其女爲妃除汴州刺史甚有治名卒於官

論曰軍旅之會廉士難其人矣髙祖平陳韋師以掾主府藏秋毫無欺且是時非有簿正防檢而彼有所不爲玆可以見其所守矣侯莫陳頴侯莫陳頴字遵道代人也髙祖受禪遷瀛州刺史甚有惠政在職數年坐累免官百姓將送者莫不流涕因相與立碑頌頴淸徳俄拜邢州刺史仁壽中吏部尙書牛弘持節巡撫山東以頴治爲第一髙祖嘉歎優詔褒揚時朝廷以嶺南刺史縣令多貪鄙蠻夷怨叛妙簡淸吏以鎭撫之於是徴頴入朝及進見上與頴言及平生以爲歡笑數日進位大將軍拜桂州縂管煬帝時復拜南海太守卒

論曰治亂之幾甚於反掌淸吏基治污吏階亂勢之必然也昔在東漢以在位侵削而交阯怨叛用賈琮爲刺史而部中淸明隋以嶺南守令多貪鄙而蠻夷怨叛用頴爲桂州縂管而遂以鎭伏嗚呼淸污之吏利害邈然惟朝廷淸明紀律振舉誅賞有章逺方承法則怨叛何患哉梁毗梁毗字景和安定烏氏人也髙祖受襌出爲西寧州刺史攺封邯鄲縣侯在州十一年先是蠻夷酋長皆服金冠以金多者爲豪雋由此遞相陵奪每尋干戈邊境略無寧歲毗患之後因諸酋長相率以金遺毗於是置金坐側對之慟哭而謂之曰此物饑不可食寒不可衣汝等以此相滅不可勝數今將此來欲殺我耶一無所納悉以還之於是蠻夷感悟遂不相攻擊髙祖聞而善之徴爲散騎常侍煬帝卽位遷尙書攝禦史大夫事奏劾宇文述私役部兵帝議免述罪毗固諍因忤旨遂令張衡代之毗憂憤數月而卒

論曰邊方冣貪動相吞噬毗之在郡躬履淸節諭以至言而彼皆感悟其化深矣然宇文述私役部兵毗劾其罪坐是忤旨憂憤隕身嗚呼嘗聞人亂治之以兵兵亂治之以法法亂則無可以治矣觀隋之賞罰如此欲不滅亡難哉裴矩裴矩字弘大河南聞喜人也煬帝卽位進位右光祿大夫於時皇綱不正人皆變節左翊衛大將軍宇文述內史侍郎虞世基等用事文武多以賄聞矩守常無贓穢之響以是爲世所稱史官曰裴矩學渉經史頗有幹局至於恪勤匪懈夙夜在公求諸古人殆未之有與聞政事多歷歲年𨿽處危亂之中未虧廉謹之節美矣然承望風旨與時消息使髙昌入朝伊吾獻地聚糧且未師出玉門闗右騷然頗亦矩之由也

論曰矩遵素守介乎宇文述虞世基羣污之中取一時之淸譽爲得之矣然君子所貴乎廉者爲其視外物輕不以利自累則出處裕然其出則如東漢楊震李固輩奮不顧身有力國計其退則如管寧在魏陶潛在宋身退名全淸議亦歸一出一處大抵不踰此兩塗爲善也矩旣有淸節乃承望風旨與時消息後仕於唐而史官以謂其姦足以亡隋其智足以佐唐是則前日之淸修亦何所施乎哉此非廉之罪以其道不足故也樊子蓋樊子蓋字華宗廬江人也煬帝卽位授武威太守以善政聞大業三年入朝帝引之內殿特蒙褒美乃下詔曰子蓋幹局通敏操履淸潔自剖符西服愛惠爲先撫導有方寛猛得所處脂膏不潤其質酌貪泉豈渝其性故能治績克彰課冣居首凡在厥位莫非王臣若能人思奉職各展其效朕將冕旒埀拱何憂不治哉於是進位金紫大夫太守如故五年車駕西巡將入吐谷渾子蓋以彼多瘴气獻靑木香以禦霧露及帝還謂之曰人道公淸定如此否子蓋謝曰臣安敢言淸止是小心不敢納賄耳由此賜之口味百餘斛乃下詔褒美進右光祿大夫太守如故子蓋無他權略在軍持重未嘗負敗蒞官明察下莫敢欺然嚴酷少恩果於殺戮臨終之日見斷頭鬼前後重沓爲之厲云○唐歷觀前代類有眞賢碩士可紀於時然未有如唐之得人爲最多何也蓋唐選舉之法科目不一如秀才明經俊士進士之類則有司常選歲有定舉與志烈秋霜賢良方正達於教化詳明政術之類則天子自詔號爲制舉其吏部銓選也則嚴保識之官而刑家之子工賈異類悉不得雜亂士流又擇人之條取以四事而身言書判咸以徳行爲先下至蔭補齋郎猶以淸官子爲之其法巳自善矣況三百年之間其時君賢否好惡不同而樂善求賢之意未始少怠其開基創業得太宗英明之主行仁義以致太平故後世賴之易以持守焉嘗謂吏部尙書杜如晦曰今専以言辭刀筆取人而不悉其行至後敗職𨿽刑戮之而民已敝矣夫朝廷之上旣有旁搜廣取之法而又有至誠責實之意則凡中此選者何啻抜十得五有茍賤不廉之徒固難自肆於時則淸潔之士惡得不泰然獲伸其志哉故唐之科目得人爲盛其不由科目進者亦一時忠義豪傑之士也作唐廉吏傳屈突通屈突通先仕隋蒞官勁正有犯法者𨿽親無所回縱煬帝南幸畱鎭長安髙祖起被擒帝勞曰何相見晚耶泣曰通不能盡人臣之節故至此爲本朝羞帝曰忠臣也釋之授兵部尙書爲秦王行軍元帥長史從平薛仁杲時賊珍用山積諸將爭得之通獨無所取帝聞曰淸以奉國名定不虛特賚金銀六百兩綵千叚卒年七十二贈尙書左僕射諡曰忠後詔配饗太宗廟廷初桂州都督李弘節亦以淸愼顯旣歿其家賣珠太宗疑弘節實貪欲追坐舉者魏徴曰陛下過矣且今號淸白死不變者屈突通張道源通三子來調共一馬道源子不能自存審其淸者不加卹疑其濁者罪所舉帝曰朕未之思置不問通之淸益顯云

論曰士大夫尙節義要其始終不渝在於檢束其家人無自取坫而後可李弘節以淸愼顯旣歿之後其家賣珠太宗疑其實貪劉崇龜姻舊不可幹以財旣歿之後其家有鬻珠翠者由是名損此齊家之道不可不愼也屈突通三子赴調共一馬其淸節益著視漢楊氏可無愧矣皇甫無逸皇甫無逸字仁儉京兆萬年人本隋勲舊髙祖尊遇之蜀新定吏多橫恣人不聊生詔無逸持節巡撫得承制除吏旣至黜貪暴用廉善法令嚴明蜀人以安後徙益州大都督府長史所至輒閉門不通賔客左右無敢出入者所須皆市易他境嘗按部宿民家鐙炷盡主人將續進無逸抽佩刀斷帶爲炷其廉介類如此然過自畏愼每上表疏讀數十猶懼未審使者上道追省再三乃得遣母是時在長安疾篤太宗命馳驛召還承問憂悸不能食道病卒李襲譽李襲譽字茂實髙祖已定長安召授官擢累揚州大都督府長史江南巡察大使多所黜陟召爲太府卿爲人嚴慤以威肅聞居家儉厚於宗親祿廩隨多少散之以餘資冩書罷揚州書遂數車載嘗謂子孫曰吾性不喜財遂至窶乏然負京有賜田十頃能耕之足以食河內千樹桑事之可以衣江都書力讀可進求官吾歿後能勤此無資於人矣

論曰襲譽之遺子孫也負京田河內桑足以資其衣食旣有常產又有揚州數車書令不失素業可謂得逺圖而近中道矣蕭仿蕭仿字思道太和中擢進士第自集賢學士拜嶺南節度使南方珍賄叢夥不以入門家人病取槁梅於廚以和藥仿知趣市還之卒年八十子廩字富侯第進士仿領南海解官往侍爲人退約少合南海多穀紙仿敕諸子繕補殘書廩諫曰州距京師且萬里書成不可露齎必貯以囊笥貪者伺望得無薏苡嫌乎仿乃止

論曰東漢吳祐諌其父不冩書北齊郎基在官頗冩書然皆以廉得名然則繕補殘書亦無損於大節也仿子廩且引嫌諫止豈不以南海珍奇所聚之地不可不愼耶張玄素張玄素蒲州虞鄕人仕隋爲景城縣戶曹竇建徳陷景城執將殺之邑人千餘號泣請代曰此淸吏殺之是無天也建徳命釋縛太宗卽位問以政玄素亦數有諫諍魏徴名梗挺聞玄素言每嘆曰張公論事有回天之力可謂仁人之言哉

論曰玄素初爲縣小吏方被俘執邑人皆號泣以爲淸吏願代之死嗚呼淸吏之得民心也如此長孫順徳長孫順徳無忌族叔也初仕隋亡命歸太宗有佐命之功爲左驍衛大將軍以受賕爲有司劾發帝曰順徳元勲外戚爵隆位厚至矣若令觀古今自鑑有以益國家者朕當與共府庫何乃以貪冒聞乎因賜帛數十媿切之大理少卿胡演曰順徳以賂破法不可赦柰何又賜之帝曰使有恥者得賜甚於戮如不攺乃禽獸也殺之何益後爲澤州刺史折節爲政以嚴明稱先時守長多通餉問順徳繩摘無所容後爲良吏

論曰君子小人豈天與之名而一定不可易哉禮義本無私也違之則爲小人蹈之則爲君子是故聖人貴遷善攺過推恕以待天下不使之一跌而遂爲小人終不可爲也順徳貪冒更賜之帛以媿切其心後果易志遂爲良吏昔許圉師爲相州刺史有受賕者圉師不忍按但賜淸白箴其人自媿亦修飾更爲廉士嗚呼去小人而爲君子果可以勉而至之舍穢趨潔夫人何憚耶且太宗嘗疾貪吏欲懲艾之乃間遣人饋遺諸曹一吏受縑怒欲殺之裴矩謂不可紿人以行法帝乃止至順徳受賕旣爲有司劾發帝以勲戚不正其罪何耶愚竊謂人之有過當其未露則可責其攺旣已發矣則有法存焉受饋縑者尙欲罔之以罪而在有司者乃更賜之以帛何太宗之英烈而有所蔽如此夫法爲至公天下共之也非一人所能私也順徳勲戚法在所議豈可置而不問耶𨿽然順徳之折節厲志不負曲恩終稱循良亦可書也蔣渙蔣煥父挺歷胡延二州刺史渙永泰初歷鴻臚卿日本使嘗遺金帛不納維取牋一畨貽書以報其副挺卒渙與其兄洌廬墓側植松栢千餘洌子煉渙子銖又有淸白名阿史那社尒阿史那社尒突厥處羅可汗之次子處羅卒哀毀如禮治眾十年無課斂或勸厚賦以自奉答曰部落豐餘於我足矣故首領咸愛之貞觀十年入朝授左驍衛大將軍處其部於靈州詔尙衡陽公主爲駙馬都尉典衛屯兵十四年以交河道行軍縂管平髙昌諸將咸受賞社尒以未奉詔秋毫不敢取見別詔然後受又所取皆老弱陳獘太宗美其廉嘗與郭孝恪等五將軍討龜玆恪之在軍牀帷器用多飾金玉以遺社尒不受帝聞曰二將優劣不復問人矣

論曰社尒本畨將入朝著忠義之節方在戎狄中不厚賦以自奉且謂部落豐餘於我足矣及其仕唐不替初終之操以功爲天子倚信列名靑史亦可嘉哉王義方王義方泗洲漣水人舉明經詣京師客有徒步疲於道者自言父官逺方病且革欲往省困不能前義方哀之解所乘馬以遺不吿姓名去由是譽振一時不肯造請貴勢太宗使宰相聴其論於是魏徵異之欲妻以夫人之姪辭不敢俄而徴薨乃娶人問其然曰初不附宰相今感知己故也義方嘗爲禦史時買第後數日愛庭中樹復召主人曰此佳樹得無欠償乎又予之錢其廉不貪類此始魏徴愛其材也毎恨太直後卒以嫉惡不容於時旣死門人員半千何彥先行喪蒔松柏墓側三年乃去

論曰南史顏延之嘗買田不還直後爲禦史所劾大抵茍利昧得之徒不有銜策以制之無畏也義方買第之後因愛庭木復召主人償之錢其不貪如此觀其微時巳能解所乘馬以周人之急蓋輕財重義久矣又焉貪韓思彥韓思彥字英逺鄧州南陽人萬年令李乾祐異其才舉下筆成章志烈秋霜科擢第監察禦史嘗使並州司農武惟良擅用並州賦二百萬緡思彥劾處死武后爲請而免後思彥遂以譖出爲山陽丞初尉遲敬徳子姓陷大逆思彥按釋其寃至是贈黃金良馬思彥不受至官閲月自免去後復召歷官徙蘇州錄事參軍罷客汴州張僧徹者廬墓三十年詔表其閭請思彥爲頌餉縑二百疋不受時歲凶家窶甚僧徹固請爲受一疋命其家曰此孝子縑不可輕用上元中復召見思彥久去朝儀矩梗野拜忘蹈舞又詆外戚擅權後惡之被劾云負气不可用遷賀州司馬卒

論曰嘗見韓思彥舉志烈秋霜科牛僧孺舉賢良方正科二人皆以廉節有名於唐然思彥嘗劾武惟良之贓力詆武氏族擅權終以散官廢死誠所謂志烈秋霜矣而僧孺交結李宗閔相爲朋黨起縉紳之禍四十餘年其可謂賢良方正也哉嗚呼惟君子而後有終焉陸景倩陸景倩元方子也爲扶溝丞河南按察使覆州縣殿最欲必得實有吏言狀曰某疆淸某詐淸惟景倩曰眞淸也

韓思復韓思復京兆長安人也祖倫貞觀中歷左衛率封長山縣男思復少孤篤學舉秀才髙第襲祖封永淳中家益窶歲歉京兆杜瑾者以百綾餉思復思復方並日食而綾完封不發調汴州司戶仁恕不行鞭罰以親喪去官鬻薪自給後歷仕至太子賔客卒年七十四諡曰文天子親題其碑曰有唐忠孝韓長山之墓云崔玄暐崔玄暐博陵安平人舉明經居父喪盡禮廬有燕更巢共乳母盧有賢操嘗戒玄暐曰吾聞姨兄辛玄馭雲子姓仕宦有言其貧窶不自存此善也若貲貨盈衍惡也吾嘗以爲確論比見親表仕者務多財以奉親而親不究所從來必出於廩祿則善如其不然何異盜乎若今爲吏不能忠淸無以戴天履地宜識吾意故玄暐所守以淸白名母亡哀毀甘露降庭樹長安六年爲天官侍郎當官介然不受私謁執政忌之攺文昌左丞不踰月武后曰卿向攺職乃聞令吏設齋相慶此欲肆其貪耳卿爲朕還舊官乃復拜以誅嬖臣封博陵郡王會貶流古州道病卒年六十九玄暐三世不異居家人怡怡如也貧寓郊墅羣從皆自逺食會無他爨與弟昇尢友愛族人貧孤者撫養教勵後𨿽秉權而子弟仕進不使踰常資當時稱重

論曰春秋之時晉侯賞從亡者介之推不言祿祿亦弗及逮將隠也其母曰能如是乎與汝偕隠嗚呼母而不達於此介子未必獲全其髙節也君子於是賢之玄暐之母知義方愛子之教且曰若今爲吏不忠淸無以戴天履地宜識吾意厥後玄暐能立功名於一時無違教也盧母之語其同於不朽矣盧奐盧奐懷愼之子早修整爲吏有淸白稱歷禦史中丞兵部侍郎天寶初爲南海太守南海兼水陸都會物產瓌怪前守劉巨鱗彭果皆以贓敗故以奐代之污吏斂手中人之市舶者亦不敢幹其法逺俗爲安時謂自開元後四十年治廣有淸節者宋璟李朝隠奐三人而已

論曰廣州貨珍之會污吏至是類快其欲地有名貪泉者其來舊矣斯可觀風也奐之淸節遂與當代宋璟李朝隠齊名晉有吳隠之宋有王琨不獨擅南方之淸議矣杜暹杜暹濮州人擢明經第補婺州參軍秩滿歸吏以紙萬畨贐之暹爲受百畨眾歎曰昔淸吏受一大錢何異哉爲鄭尉復以淸節顯華州司馬楊孚公挺人也每咨重暹會孚遷大理正暹適以累當坐孚曰使若人得罪眾安勸乎以狀言執政由是擢爲大理評事開元四年以監察禦史覆屯磧西會安西副都護郭虔瓘與西突厥可汗刺史邦獻鎭守使劉遐慶更相訟詔暹卽按入突騎施帳究索左驗虜以金遺暹暹固辭左右曰公使絕域不可失戎心乃受焉陰埋幕下巳出境乃移文畀取之突厥大驚度磧追不及去遷給事中以母喪解會安安西都護張孝嵩遷太原尹或言暹往使安西虜伏其淸今猶慕思乃奪服拜黃門侍郎兼安西副大都護進禮部尙書封魏縣侯卒諡曰貞孝暹友愛撫異母弟昱甚厚其爲人少學術故當朝議論時時失淺薄然能以公淸勤約自將亹亹爲之自弱冠誓不通親友獻遺以終身旣卒尙書省及故吏致賻其子孝友一不受以行暹素志云王丘王丘字仲山十一擢童子科他童皆專經而丘獨屬文由是知名及冠舉制科中第開元初爲考功貟外郎考功異時多請託進者濫冒歲數百人丘務覈實材登科才滿百議者謂自武后至是數十年來采錄精明無與丘比其後席豫嚴挺之亦有稱然出丘下久之爲黃門侍郎會山東旱饑議以中朝臣爲刺史重其選以革頽獘乃以丘與中書侍郎崔沔等並爲山東刺史而丘守懷州尢淸嚴爲下畏慕入知吏部選徙禮部尙書致仕丘更履華劇而所守淸約未嘗通饋遺室宅童騎敝陋旣老藥餌不能自給帝歎之以謂有古人節下制給全祿以旌潔吏天寶二年卒

論曰開元之政冣爲責實故治臻隆平如丘之廉貧旣休致矣猶下制給全祿以旌潔吏斯可爲治世之典也歟裴寛裴寛綘州聞喜著姓性通敏工騎射彈碁投壺略通書記景雲中爲潤州參軍事刺史韋詵有女擇所宜歸會休日登樓見人於後圃有所瘞藏者訪諸吏曰參軍裴寛居也與偕來詵問狀答曰寛義不以苞苴污家適有人以鹿爲餉致而去不敢自欺故瘞之詵嗟異乃引爲按察判官許妻以女歸語妻曰常求佳壻今得矣明日幃其族使觀之寛時衣碧瘠而長旣入族人皆笑呼爲碧鸛雀詵曰愛其女必以爲賢公侯妻也何可以貌求人卒妻寛爲刑部員外郎萬騎將軍馬崇白日殺人而王毛仲方以貴倖將鬻其獄寛固執不肯爲蒲州刺史州久旱寛入境輙雨徙河南尹不屈附權貴河南大治寛兄弟八人皆擢明經任臺省州刺史雅性友愛於東都治第八院相對甥姪亦有名稱常擊鼔會飯其爲政務淸簡所蒞人愛之世皆冀其得宰相天寶間稱舊徳以寛爲首卒年七十五李尙隠李尙隠其先出趙郡舉明經神龍中擢左臺監察禦史於是崔湜鄭愔典吏部選附勢倖銓擬不平至逆用三年員缺材廉者不得進俄而相踵知政事尙隠與禦史李懷讓顯劾其罪湜等皆斥去後爲桂州都督稍遷廣州都督五府經略使及還人或袖金以贈尙隠曰吾自性分不可易非畏人知也尙隠凡三入禦史府輒繩惡吏不以殘鷙失名所發當也物議歸重仕宦未嘗以過謫惟劾詆幸臣及坐小法左遷復見用以循吏終始年七十五諡曰正李勉李勉字玄卿鄭惠王元懿曾孫少喜學調開封尉治有名從肅宗於靈武擢監察禦史後拜嶺南節度使居官久未嘗飾噐用車服後召歸至石門盡搜家人所蓄犀珍投江中時人謂可繼宋璟盧奐李朝隠部人叩闕請立碑頌徳代宗許之進工部尙書封汧國公滑亳節度使徳宗立加同中書門下平章事卒年七十二諡正簡勉少貧俠客梁宋與諸生共逆旅諸生疾且死出白金曰左右無知者幸君以此爲我塟余則君自取之勉許諾旣塟密置餘金棺下後其家謁勉共啟墓出金付之及歷將相所得奉賜悉遺親黨身沒無贏藏其在朝廷鯁亮廉介爲宗臣表禮賢下士有終始嘗引李巡張參在幕府後二人卒至宴飲仍設虛位沃饋之

論曰廉貧之節得之寒士易求之王族難何則非素習也歷觀前代惟漢唐宗室之賢爲冣多其處富貴利達而淸約類寒士者李勉一人而已觀其在靈武時劾大將背闕之慢肅宗乃知朝廷尊嗚呼宗子維城勉之賢於城逺矣薛玨薛玨字溫如河中寶鼎人以蔭爲懿徳太子廟令累遷陵臺令嵗余以淸白聞課第一攺昭應令人請立石紀徳玨固遜避遷楚州刺史初州有營田宰相遙領使而刺史得專達俸及他給百餘萬田歷數百年以優得遷別戶三千備刺史廝役玨至悉條去之租入贏異時觀察使惡其潔誣以罪左授峽州刺史建中初徳宗命使者分諸道察官吏升黜焉而李承狀玨之簡趙贊言其廉盧翰言其肅書參聞於是拜中散大夫賜金紫歷河南京兆尹卒七十四

論曰先王之時碩徳美行人皆有之而讒沮之風不作於世何哉賊賢害能必殺無赦故也薛玨之潔乃爲上位所惡誣之以罪是無法也未幾諸使參舉乃復進用觀風之任其賢不肖於此分矣郗士美郗士美字和夫兗州金鄕人士美年十二通五經史記漢書皆能成誦父友蕭頴士顏眞卿桺芳相與論繹嘗曰吾曹異日當交二郗之間後爲河南尹檢校工部尙書充昭義節度使昭義自李抱眞以來皆武臣私廚月費米六千石羊千首酒數十斛潞人困甚士美至悉去之出廩錢市物自給又盧從史時日具三百人膳以餉牙兵士美曰卒衛於牙固職也安得廣費爲私恩亦罷之後檢校刑部尙書爲忠武節度劉晏劉晏字士安曹州南華人明皇封泰山晏始八歲獻頌行在授太子正字時號神童後數領諸道度支鹽鐵轉運鑄錢租庸常平等使凡佐軍興實國用斂不及民而用度足所居修行裏粗朴庳陋飲食儉狹室無媵婢徳宗立言者屢請罷轉運使晏亦固辭不許始楊炎爲吏部侍郎晏爲尙書盛气不相下晏嘗治元載罪而炎坐貶及炎執政銜宿怨先以誣罪貶晏忠州刺史以晏所素憾庾準爲荊南節度準卽奏晏與朱泚書語言怨望又蒐卒擅取官物脇詔使謀作亂炎證成之建中元年詔中人賜晏死年六十五天下以爲寃時炎兼刪定使議籍沒眾論不可乃止然巳命簿錄其家惟雜書兩乘米麥數斛人服其廉

論曰史官謂劉晏因平準法制萬物低昻常操贏資以佐軍興唐中僨而振晏有力焉而居室湫隘飲食儉約死之後其家惟雜書兩乘米麥數斛其廉亦至矣然晏嘗饋謝四方名士凢有舌者悉以利啖之使無得以訾短是晏能廉於臨財而不能廉於取名乃區區持利以結人期固寵保名嗚呼惜哉宋申錫宋申錫字慶臣史失其何所人擢進士第文宗時轉中書舍人爲翰林學士帝惡宦官權寵震主而王守澄典禁兵偃蹇放肆帝察申錫忠厚因召對俾與朝臣謀去守澄等且倚以執政未幾拜尙書右丞進同中書門下平章事京兆尹王燔與謀而漏泄守澄黨鄭注得其謀遣軍候豆盧著誣告申錫與漳王等謀反典吏脇成其罪初議抵死朝臣力請出著與申錫劾正情狀帝稍悟乃貶申錫開州司馬從而流死者數百人天下以爲寃初申錫以淸節進嫉要位者納賕餉敗風俗故自爲近臣凡四方賄謝一不受旣被罪有司驗劾悉得所還問遺書朝野爲之咨憫太和五年爲宦官所陷七年感憤卒有詔歸塟後因李石延英召對從容爲帝言原雪之仍追復舊官祿其子賜諡曰貞

論曰治亂安危之所寄誠在於貪廉之人一用一捨之間耳宦官王守澄之姦亂文宗和委宋申錫懲刈之旣又倚鄭注以圖成功且申錫激節守正卻謝賄遺帝嘗察其忠厚可任固爲得人矣而注本挾藝術附守澄以進藉權依寵專鬻官射利貪沓無厭然則若注等輩果可倚以心腹耶抑嘗考之唐祚傾覆非一朝一夕之故其所由來者漸矣閹寺專權倒持國柄自天寶以來訖於太和之際旣百數十年矣在明皇時則髙力士引用安史等以召危亂在肅宗時則李輔國慿藉功勞以擅國政在代宗時則因程元振之用賞罰任情致吐蕃犯闕而方鎭之兵不至徳宗時則因用竇文場霍仙鳴等分統禁旅致專制閫外而王師屢戰無功甚者至於門生天子黜陟朝臣綱紀縂於百司予決擅幹制敕盤根固柢歷十數世終以覆唐社稷而後已是則文宗之世欲鉏而去之其爲力固不易而乃使鄭注小人參預其間其敗乃公事必矣可不戒哉陸贄廉吏傳﹣宋﹣費樞

欽定四庫全書史部七廉吏傳傳記類三總錄之屬提要臣等謹案廉吏傳二卷宋費樞撰樞字伯樞成都人其仕履始末則無考也是書書錄解題作十卷此本祗分上下二卷與舊目不符然斷自列國迄於隋唐凡百十有四人與陳振孫所記人數相合則卷數有所合並文字無所刪薙也大旨以風厲廉隅爲主故但能謹飭簠簋卽略其它事節略一長每傳各系以論廉如華歆禇淵之屬皆極爲揚搉褒貶或偶失謹嚴史稱蓋寛饒深刻陷害人樞旣病其淸太介不能容物唐狄士文史亦稱其深文陷害樞又惜其公正受禍持論亦自相矛盾然如載公孫宏並著其忌賢之謀載牛僧儒亦書其朋黨之罪綜核大致其議論去取猶可謂不諛不隠者矣乾隆四十六年十二月恭校上總纂官臣紀昀臣陸錫熊臣孫士毅總校官臣陸費墀●欽定四庫全書廉吏傳卷上﹝宋﹞費樞撰○周列國嘗觀周官以六計獘羣吏之治皆以廉爲言夫察其治而謂之廉則吏治以廉爲本也然當是時爲吏者不聞有可紀之人何也蓋上以節儉化臣下下以行義勵風俗人有士君子之行況於在位乎是則人人皆廉吏也自周之東禮義廢而廉恥缺上下惟知徵利而已其間有能不溺於利而正身以正人正家以正國矯然自拔於污世者是可尙也作列國廉吏傳季孫行父季孫行父謚曰文子魯季友之孫也文公十八年莒太子僕以其寶玉來奔納諸宣公公命與之邑文子使司冦出諸境公問其故文子曰其人則盜賊也其噐則姦兆也保而利之則主藏也以訓則昬是以去之文子爲相無衣帛之妾無食粟之馬仲孫佗曰子爲魯上卿相二君矣妾不衣帛馬不食粟人其以子爲愛且不華國乎文子曰吾以願之然吾觀國人其父兄之食麤而衣惡者猶多矣吾不敢以人之父兄食麤衣惡而我美妾與馬且吾聞以徳榮爲國華不聞以妾與馬文子以吿其父孟獻子囚之七日自是子服之妾衣不過七升之布馬餼不過稂莠文子聞之曰過而能攺者民之上也使爲上大夫

論曰盛哉周家之立基何其久且逺也文王猶卑服后妃亦澣衣蓋薄於自奉將以厚民且示後世之恭儉也季文子可謂無忝矣妾不衣帛馬不食粟乃念及國人之父兄食麤而衣惡蓋廉者政之本儉者廉之本文子之爲政其知本歟觀夫莒僕以寶玉來則出之仲孫佗能攺過則用之其遏惡揚善如此然傳載其有舜功二十之一殆有其二也夫晏嬰晏平仲嬰者萊之夷維人也事齊靈公莊公景公節儉力行重於時旣爲相食不重味妾不衣帛初崔杼弒莊公立景公而相之慶封爲左相盟國人於大宮曰所不與崔慶者死晏子仰天嘆曰嬰所不惟忠於君利社稷者是與有如上帝乃歃慶氏已亡公與晏子■﹝比阝﹞殿其鄙六十弗受子尾曰富人之所欲也何獨弗欲對曰慶氏之邑足欲故亡吾邑不足欲也益之以■﹝比阝﹞殿乃足欲足欲亡無日矣在外不得宰吾一邑不受■﹝比阝﹞殿非惡富也恐失富也且夫富如布帛之有幅焉爲之制度使無遷也夫民生厚而用利於是乎正徳以幅之使無黜嫚謂之幅利利過則爲敗吾不敢貪多所謂幅也

論曰晏子事齊三君且爲相矣而節儉如此蓋嘗有言曰義利之本也故思義爲愈蘊利生孽益之以■﹝比阝﹞殿而不受自謂曰幅利世之人但以是知晏子之無蘊利爾觀其與叔向相語云民三其力二入於公而衣食其一公聚朽蠧而三老凍餒推晏子之心豈徒潔其身者哉故曰晏子民之望也信矣羊舌肸羊舌肸字叔向平公成虒祁宮諸侯皆有二心及昭公立叔向乃召會治兵於邾南羊舌鮒攝司馬遂合諸侯於平丘次於衛地叔鮒求貨於衛衛人使屠伯饋叔向羮與一篋錦曰諸侯事晉未敢攜貳況衛在君之宇下而敢有異志叔向受羹反錦曰晉其有羊舌鮒者黷貨無厭亦將及矣

論曰昔季文子之言晉也以謂晉國大臣睦諸侯聴焉叔向方會諸侯以平其二心而羊舌鮒乃求貨於衛豈不危人之國哉賴叔向反錦而明言叔鮒之瀆貨庶不爲晉之累然則晉之彊弱二子之舉見矣魏戊魏戊魏舒獻子之子也獻子爲政使魏戊爲梗陽大夫梗陽人有獄魏戊不能斷以獄上其大宗賂以女樂魏子將受之魏戊謂閻沒女寛曰主以不賄聞於諸侯若受梗陽人賄莫甚焉吾子必諫皆許諾退朝待於庭饋入召之比置三嘆旣食使坐魏子曰吾聞諸伯叔諺曰惟食忘憂吾子置食之間三嘆何也同辭而對曰或賜二小人酒不夕食饋之始至恐其不足是以嘆中置自咎曰豈將軍食之而有不足是以再嘆及饋之畢願以小人之腹爲君子之心屬厭而已獻子辭梗陽人

論曰夫察獄之際君子之所宜平其心也獻子將受梗陽人之女樂殆鬻獄矣戊使其屬諫而止之以成其不賄之名孔子曰父有爭子則身不陷於不義戊之謂也樂喜樂喜字子罕平公時爲司城宋人或得玉獻諸子罕子罕弗受獻玉者曰以示玉人玉人以爲寶也故敢獻之子罕曰我以不貪爲寶爾以玉爲寶若以與我皆喪寶也不若人有其寶稽首而告曰小人懷璧不敢以越鄕納此以請死也子罕寘諸其裏使玉人爲之攻之富而後使復其所

論曰昔伯夷餓於首陽山之下蓋非惡生也義有重於生者也小人之所寶在貨君子之所寶在義欲以彼之所寶而易我之所寶則是君子得所輕而失所重也子罕以不貪爲寶眞知義者歟鬭子文鬭子文楚人也爲令尹四十年繒布之衣以朝鹿裘以處家無一日之積王聞之於是毎朝設一束脯一筐糗以益子文之祿子文逃之王止而後復或謂人生求富子逃之何也曰從政所以庇民也民方貧而我取富是勤民以自封也死無日矣我逃死非逃富也

論曰一簞食一豆羹得之則生弗得則死嘑爾而與之行道之人不受蹴而與之乞人不屑也是故君子必辧禮義而後受人之祿子文爲令尹總國之政四十年矣繒布之衣以朝鹿裘以處家無一日之儲王且益之以祿而子文乃恥勤民以自封不屑受之賢矣哉孫叔敖孫叔敖字艾獵楚人也莊王鋭於立功令尹虞丘子言於王曰臣爲令尹十年矣民不加治獄訟不息處士不升淫禍不止久踐髙位妨賢礙能臣之罪也竊見下裏之士孫叔敖禿羸多能其性無欲君舉而授之則國可使理民可使附於是王以車迎孫叔敖叔敖代虞丘子爲令尹始爲相時吏民皆賀其父老衣麤衣冠白冠最後來弔孫叔曰王不以臣不肖使相楚國國人盡賀子獨弔之豈有說乎父曰然身巳貴而驕人者民去之位巳髙而擅權者君惡之祿巳厚而不足者患隨之是以來弔也孫叔再拜曰敬受命故孫叔敖爲令尹妻不衣帛馬不食栗常乘棧車牧馬羖羊之裘從者曰車新則安馬肥則疾狐裘則溫何不爲也孫叔曰吾聞君子服美益恭小人服美益倨吾無徳以堪之矣其在楚三得相而不喜三去相而不悔曰吾以爲其來不可卻其去不可止也吾以爲得失之非我也無悔而巳矣何以過人哉孫叔將死戒其子曰亟封我矣吾不受也我死王必封汝汝必無受利地楚越間有寢丘者其地不利其名甚惡楚人鬼而越人禨可長有者惟此孫叔死王果以善地封其子子不受請之寢丘王與之四百邑其祀後十世不絕

論曰觀近臣以其所爲主觀逺臣以其所主虞丘子之言曰久固髙位不進賢能者誣也不遜爵祿者貪也觀虞丘子之進退可觀其所舉矣孫叔之爲令尹也輿服不飭得失裕然其將死也猶戒其子不受利地觀孫叔之始終可謂無負所知矣百里奚百里奚號五羖大夫荊之鄙人也聞秦穆公之賢而願望見行而無資自鬻於秦被褐食牛期年穆公知之舉之牛車之下而加之百姓之上秦國莫敢望焉相秦六七年勞不坐乘暑不張蓋行於國中不從車乘不操干戈名藏於府庫徳施於後世五羖大夫死秦國男女流涕童子不歌謡舂者不相杵

論曰昔魏文侯問置相於李克克對曰窮視其所不爲貧視其所不取觀百里奚之處貧窮也養生者五羊之皮甘自飯牛車下其羞惡之心已行乎所不爲所不取之間矣及其相秦而東伐鄭三置晉國之君一救荊國之禍發教封內而巴人致貢施徳諸侯而八戎來服由余聞之款闗請見其功如此之大而自將如此之嗇是蓋能無忘貧窮時爾夫處富貴利達而不忘於貧窮無他在我之羞惡不爲富貴利達之所溺也公儀休公儀休者魯之博士也以髙第爲魯相奉法循理無所變更百官自正使食祿者不得與下民爭利受大者不得取小客有遺相魚者相不受客曰聞君嗜魚遺君魚何故不受也相曰以嗜魚故不受也今爲相能自給魚今受魚而免誰復給我魚者吾故不受也食茹而美拔其園葵而棄之見其家織布好而疾出其家婦燔其機且云欲令農士工女安所讎其貨乎

論曰昔之記禮者謂伐冰之家不畜牛羊蓋乘富貴之資以與民爭利者非所宜爲也公儀休居春秋之末去先王之澤逺矣而拔葵燔機之舉傑然見於爲魯相之日嗚呼可嘉也巳○西漢嘗謂戰國以來其爲士也賤挾揣摩捭闔之術以取富貴惟恐其舌之不利甚者報一飯之徳作車魚之歌效雞鳴狗盜之力尙復有廉恥哉漢興所用皆販繒屠狗之人論功行封往往有不平之色如蕭何之傑猶或說之買田自污始爲久安之策蓋時未有以導之故也自武帝表章六經尊崇聖道天下士稍稍知禮義羞茍賤自時厥後淸介髙潔之士有可紀者矣作西漢廉吏傳鄭當時鄭當時字莊陳人也少以任俠自喜聲聞梁楚間孝景時爲太子舍人武帝卽位稍遷至九卿後爲大吏戒門下客至亡貴賤亡畱門下者執賓主之禮以其貴下人性廉又不治產卬奉賜給諸公然其饋遺人不過具噐食毎朝候上間說未嘗不言天下長者其推轂士及官屬承史誠有味其言也常引以爲賢於已未嘗名吏與官屬言若恐傷之聞人之善言進之上惟恐後山東諸公以此翕然稱鄭莊當時死家無餘財公孫弘公孫弘菑川薛人也元光五年徵賢良文學菑川國推上弘時對者百餘人太常奏弘第居下筞奏天子擢弘對爲第一召見容貌甚麗拜爲博士待詔金馬門歷位禦史大夫汲黯曰弘位在三公俸祿甚多然爲布被此詐也上問弘弘對曰有之夫九卿與臣善者無過黯然今日廷詰弘誠中弘之病夫以三公爲布被誠飾詐欲以釣名且臣聞管仲相齊有三歸侈擬於君齊公以霸亦上僭於君晏嬰相景公食不重肉妾不衣絲齊國以治亦下比於民今臣弘位爲禦史大夫爲布被自九卿以下至於小吏無差誠如黯言且無黯陛下安聞此言上以爲有遜愈益賢之時上方興功業屢舉賢良弘自見爲舉首起徒步數年至宰相封侯於是起客館開東閣以延賢人與參謀議弘身食一肉脫粟飯故人賓客仰衣食奉祿皆以給之家無餘財然其性意忌外寛內深諸嘗與弘有隙無近逺𨿽陽與善後竟報其過殺主父偃徙董仲舒弘力也年八十終丞相位

論曰鄭當時公孫弘皆貴儉嗇自將其奉廩皆以食賓客禮賢下士稱於一時誠可嘉矣然當時爲大吏好推轂士及援引官屬聞人之善進之上惟恐後而弘爲宰相矣𨿽起客館開東閣訖不聞朝廷間誰爲弘所進用者又性意忌有隙必報傳稱主父偃之殺董仲舒之徙弘與有謀嗚呼使弘能休休進拔一時賢士行宰相之職豈不能作配周公之美哉此淸議所共惜也王吉王吉字子陽瑯邪臯虞人也少好學明經以郡吏舉孝廉爲郎後舉賢良爲昌邑中尉始吉少時學問居長安東家有一大棗樹垂吉庭中吉婦取棗以啖吉吉後知之乃去婦東家聞而欲伐其樹鄰里共止之因固請吉還婦裏中爲之語曰東家有樹王陽去婦東家棗全去婦復還其厲志如此吉子駿駿子崇以父任歷位爲大司空自吉至崇世名淸廉然材噐名稱稍不能及父而祿位彌隆皆好車馬衣服其自奉養極爲鮮明而亡金銀錦繡之物及遷徙去處所載不過嚢衣不畜積餘財去位家居亦布衣疏食天下服其廉而怪其奢故俗傳王陽能作黃金

論曰昔者公儀休之家織布好而疾遂燔其機出其家婦蓋恩與義不兩立恩有重於義則以恩斷義義有重於恩則以義斷恩君子處之而不疑也啖東家之棗在眾人視之若不至傷廉而吉以此去其婦豈非義不可輕犯故耶然吉之家世名淸廉猶不免鮮車美服過自奉養使天下服其廉而怪其奢嗚呼吉之奢𨿽不害其廉而天下之人毎至於害廉者未嘗不以奢也語曰禮與其奢也寧儉惜乎吉獨不知此哉貢禹貢禹字少翁瑯邪人也以明經潔行著聞召爲博士舉賢良爲河南令歲餘以職事爲府官所責免冠謝禹曰冠一免安可復冠也遂去官成帝時爲禦史大夫書十數上禹以爲武帝時犯法者贖罪入谷者補吏是以天下奢侈官亂民貧今欲興至治致太平宜除贖罪之法相守選舉不以實及有贓者輙行其誅亡但免官則爭盡力爲善貴孝弟賤賈人進眞賢舉實廉而天下治矣在位數月卒

論曰君子之所謂廉非特不取而巳也激濁揚淸志在天下其爲廉大矣觀禹上書指入谷補吏之獘行贓墨之誅期進舉眞賢實廉以興至治孟子曰聞伯夷之風者頑夫廉懦夫有立志禹之心其庶幾焉其後東漢第五倫以正白見稱袁彭有淸潔之美時人皆比前朝貢禹然則禹之大節可考而知矣尹翁歸

尹翁歸字子兄河東平陽人也徙杜陵翁歸少孤與季父居爲獄小吏曉文法是時大將軍霍光秉政諸霍在平陽奴客持刀兵入市鬭變吏不能禁及翁歸爲市吏莫敢犯者公廉不受饋百賈畏之後去吏居家會田延年爲河東守行縣至平陽悉召故吏五六十人延年新臨見令有文者東有武者西翁歸自以文武兼備延年奇之徙署督郵後舉亷爲維氏尉歷官徵拜東海太守東海大治以髙第入守右扶風課常爲三輔冣翁歸爲政𨿽任刑其在公卿之間淸潔自守語不及私然溫良謙退不以行能驕人元康四年病卒家無餘財天子賢之制詔旌其廉平賜翁歸子金以奉其祭祀

論曰尹翁歸自爲市小吏能持公廉使諸霍家奴不敢盜權侵法蓋其身正不令而行惡在髙官尊爵然後能行其志也曁舉廉入官所至有聲揚雄著書持一代人物權衡品藻之嚴爲漢春秋乃曰尹扶風之潔可謂近音況世名卿嗚呼雄非矯誣於人者一字之褒豈特無負翁歸一時之淸賢實嘉賴之矣蓋寛饒蓋寛饒字次公魏郡人也明經爲郡文學以孝廉爲郎寛饒爲人剛直髙節志在奉公家貧俸錢月數千半以給吏民爲耳目言事者身爲司子常步行自戍北邊公廉如此然深刻喜陷害人在位及貴戚人與爲怨又好言事刺譏姦上意上以其儒者優容之然亦不得遷同列後進或至九卿寛饒自以行淸能髙有益於國而爲凢庸所越愈失意不快

論曰人之貪墨無恥者大抵爲家謀而修潔不茍者率志在奉國寛饒旣貧窶所得俸錢半以給吏民爲耳目其子徒步逺戌至不自卹玆豈爲家謀者哉然史官謂寛饒好言事譏刺喜陷害人愚謂不然蓋淸則必介介則必不容物嗚呼與其淸不容物孰若淸而不介之爲愈也薛宣薛宣字贛君東海郯人也少爲廷尉書佐都船獄吏後以大司農斗食屬察廉補不其丞瑯邪太守趙貢行縣見宣甚說其能察宣廉遷樂浪都尉丞入守左馮翊始髙陵令楊湛櫟陽令謝遊皆貪猾不遜持郡短長前二千石數案不能竟及宣視事詣府謁宣設酒飯與相對接待甚備巳而陰求其罪贓具得所受取宣察湛有攺節敬宣之效乃手自牒書條其姦贓封與湛湛自知罪贓皆應記而宣辭語溫潤無傷害之意湛實時解印綬付吏爲記謝宣終無怨言而櫟陽令遊自以大儒有名輕宣宣獨移書顯責之遊得檄亦解印綬去池陽令舉廉吏獄掾王立府未及召聞立受囚家錢宣責讓縣縣案驗獄掾乃其妻獨受系者錢萬六千受之再宿獄掾實不知掾慚恐自殺宣聞之移書池陽曰縣所舉廉吏獄掾王立家私受財而立不知殺身以自明立誠廉士甚可憫惜其以府決曹掾書立之柩以顯其魂及代張禹爲丞相宣爲相府辭訟例不滿萬錢不爲移書後皆遵用薛侯故事然官屬譏其煩碎無大體不稱賢也朱博朱博字子元杜陵人也成帝時以髙第入守左馮翊長陵大姓尙方禁少時嘗盜人妻見所創著其頰府功曹受賂白除禁調守衛博聞知以他事召見視其面果有瘢博辟左右問禁是何等創也禁叩頭服狀博笑曰馮翊欲灑卿恥扙拭用禁能自效不禁且喜且懼對曰必死博因勑禁毋得泄語有便宜輙記言因親信之以爲耳目禁晨夜發起部中盜賊及他伏姦有功效博擢禁連守縣令久之召見功曹閉閣數責以禁等事與筆札使自記積受取一錢以上無得有所匿功曹惶怖具自疏姦贓大小不敢隠博知其對以實遣出就職功曹后常戰栗不敢蹉跌博爲人廉儉不好酒色遊宴自微賤至富貴食不重味案上不過三桮然好樂士大夫爲郡守九卿賓客滿門欲仕宦者薦舉之欲報仇怨者解劍以帶之其趨事待士如是博以此自立然終用敗翟方進翟方進字子威汝南上蔡人也家世微賤年十二三失父孤學給事太守府爲小吏後厭掾吏詈辱從蔡父相形奇之遂去之京師受經積十年以射筞甲科爲郎河平中爲丞相司直是時起昌陵營作陵邑貴戚近臣子弟賓客多辜榷爲姦利者方進部掾吏覆案發大姦贓數千萬上以爲任公卿欲試以治民徙方進爲京兆尹搏擊豪彊京師畏之擢爲丞相在位公潔請托不行於郡國嘗奏陳咸逢信邪枉貪污營私多欲皆知陳湯姦佞傾覆利口不軌而親交賂遺以求薦舉信咸幸得備九卿不思盡忠正身內知行辟亡功效而官媚邪臣欲以徼幸茍得亡恥孔子曰鄙夫可與事君也與哉咸信之謂也遂奏免綏和二年熒惑守心帝賜冊詰問方進登位十年無治效卽日自殺上祕之親臨弔者數至謚曰恭侯

論曰班固謂薛宣朱博翟方進皆以廉儉至公卿夷考三子行事之迹率以發摘姦贓見稱史傳古人有言曰有諸己然後望諸人無諸已然後責諸人三子者之嫉惡如此非其廉何以能之朱邑朱邑字仲卿廬江舒人也少時爲桐鄕嗇夫亷平不苛以愛利爲行以治行第一入爲大司農貢薦賢士大夫多得其助者身爲列卿居處節儉祿賜以共九族鄕黨家無餘財神爵元年卒天子憫惜下詔稱揚曰大司農邑廉潔守節退食自公亡疆外之交束脩之饋可謂淑人君子

論曰爲吏之道莫先於無欲無欲則處己也公待物也明教化易行而人將愛之矣詩之甘棠是也朱邑爲漢循吏嘗戒其子死塟桐鄕曰異時吾子孫不若桐鄕民之愛我也其後踰百年果奉祀不絕原其當時爲政本無他術惟廉平而已何則我無欲則知愛人人烏得不愛之哉東漢嘗謂自古中興未有如東漢之治且久也蓋天下之民俗常系於士而士俗未嘗不因於時孟子曰無常產而有常心者惟士爲然今所謂士俗未嘗不因於時豈爲士者視時而上下哉蓋時在天下所以制時者在人君其爲士者懷徳義而修廉恥非其義也非其道也系馬千駟弗視也祿以萬鍾弗顧也夫時焉惇儉而惡侈時焉尙潔而鄙貪則爲士者莫不樂爲時用以其常心發爲美行淸髙廉正者進茍賤不廉者退淸與濁分廉與貪判有所勸有所激則士俗成士俗成而民俗成矣嗚呼東漢多名節之士維持鞏固以成久逺之治此後世所共知也所以導而成之豈不在於時耶初光武長於民間人之情僞盡知之矣稼穡艱難百姓病害所親見之至天下己定務守勤約身衣大練色無重采耳不聴鄭衛之音手不持珠玉之玩宮房無私愛左右無偏恩異國有獻名馬日行千里詔駕鼔車又進寶劍賈賺百金卽賜騎士損上林池籞之官廢馳射弋獵之事加以勸奬廉善觀納風謡故當中興之日有事爲之功而時無矜勞要寵之將世有守義修己之臣方投戈解甲以復漢業而興廉尙恥者旋在職位逮其久也流風不替一代名節之士所以扶危持安爲世用者甚盛太平之治無愧前朝信有以導之歟作東漢廉吏傳吳漢吳漢字子顏南陽宛人也家貧給事縣爲亭長王莽末以賓客犯法乃亡命至漁陽資用乏以販馬自業往來燕薊間所至皆交結豪傑漢素聞光武長者獨欲歸心光武后爲大將軍光武卽位拜大司馬漢常出徵妻子在後買田業漢還責之曰軍師在外吏士不足何多買田宅乎盡以分昆弟外家漢薨有詔悼湣賜謚曰忠侯

論曰髙祖建業光武中興皆資英雄以成大功然髙祖入咸陽諸將爭取秦所蓄珍寶而吳漢爲光武倚信獨念軍師在外吏士不足悉以妻子所買田宅分與親黨兩主之將臣可以分其優劣矣觀髙祖旣定天下諸將軍以罪誅戮吳漢旣死之後帝念其功吳氏之封侯者凡五國嗚呼人之佐主立功亦烏在貪賄殖產以爲目前之計哉取二代之將考其初終而觀之可以鑑矣宣秉宣秉字巨公馮翊云陽人也少修髙節顯名三輔哀平際見王莽擅權常稱疾不仕有辟命固不應更始卽位徵爲侍中建武元年拜禦史中丞光武特詔禦史中丞與司隸校尉尙書令會同並專席而坐故京師號曰三獨坐遷司隸校尉務舉大綱簡略苛細百僚敬之秉性節約常服布衣疏食瓦噐帝嘗幸其府捨見而嘆曰楚國二龔不如雲陽宣巨公四年拜大司徒司直所得祿俸輒以收養親族其孤弱者分與田地自無儋石之儲六年卒於官王良王良字仲子東海蘭陵人也少好學王莽時稱疾不仕教授諸生千餘人建武三年徵拜諫議大夫數有忠言以禮進止朝廷敬之後代宣秉爲司徒司直在位恭儉妻子不入官舍布被瓦噐時司徒史鮑恢以事到東海過候其家而良妻布裙曳柴從田中歸恢告曰我司徒史也故來受書欲見夫人妻曰妾是也苦掾無書恢乃下拜嘆息而還聞者嘉之後以病卒於家

論曰聖人作易貴夫用過乎儉春秋傳以儉爲徳之共故季文子妾不衣帛晏平仲食不重味孔子取之豈不以儉故能廉耶宣秉王良處位優重而秉甘蔬薄良妻荷薪史官謂當世資其淸人君髙其節庶乎得孔子取人之旨矣然作論以辯之猶取汲黯譏公孫弘之詐以明二子之由於誠夫所爲有勵於世行有勸於俗勿問其誠不誠可也在書有言曰予攸好徳汝則錫之福說者謂未必有好徳之實而但有好徳之言則亦錫以福聖人予善大抵不責人之備如此且以公孫弘位居三公身服布被當時汲黯𨿽譏其詐秉史筆者獨不思弘之心詐善耶弘嘗自言曰管仲相齊三歸反坫侈擬於君亦可以度弘之心矣若以爲位極人臣無用過儉則季文子爲魯社稷之臣晏平仲號曰民之望亦豈不以儉爲本哉鄭均鄭均字仲虞東平任城人也少好黃老書兄爲縣吏頗受禮遺均數諫止不聴卽脫身爲傭歲餘得錢帛歸以與兄曰物盡可復得爲吏坐贓終身捐棄兄感其言遂爲廉潔常稱病家庭不應州郡辟召建初六年公交車特徵再遷尙書數納忠言肅宗重之後以病乞骸骨拜議郎吿歸因稱病篤帝賜以衣冠元和元年詔吿廬江太守東平相曰議郎鄭均束脩安貧恭儉節整前在機密以病致仕守善貞固黃髮不怠又前安邑令王義躬履遜讓比徵辭病淳潔之風東州稱之書不云乎彰厥有常吉哉其賜均義谷各千斛常以八月長吏存問賜羊酒顯玆異行帝東巡過任城乃幸均捨敕賜尙書祿以終其身故時人號爲白衣尙書永元中卒於家

論曰伯夷非樂首陽之餓也方且以淸矯世使頑者廉懦者立則自苦其身以揚其行所不免焉均委身爲傭終使其兄感悟去污而潔嗚呼能自潔者易欲潔人者難鄭君之淸施及其兄賢哉孔奮孔奮字君魚扶風茂陵人也奮少從劉歆受春秋傳歆稱之謂門人曰吾已從君魚受道矣建武五年大將軍竇融請奮署議曹掾守姑臧長八年賜爵闗內侯時天下擾亂惟河西獨安而姑臧稱爲富邑通貨羌胡市日四合毎居縣者不盈數月輙至丰積奮在職四年財產無所增事母孝謹𨿽爲儉約奉養極求珍膳躬率妻子同甘菜茹時天下未定士多不修節操而奮力行淸潔爲眾人所笑或以爲身處脂膏不能自潤徒益苦辛耳奮旣立治貴仁平太守梁統深相敬待不以官屬禮之常迎於大門隴蜀旣平河西守令咸被徵召財貨連轂彌亙川澤惟奮無資單車就路姑臧吏民及羌胡更相謂曰孔君淸廉仁賢舉縣蒙恩如何今去不共報徳遂相賦斂牛馬噐物千萬以上追送數百里奮謝之而巳一無所受至京拜武都郡丞世祖下詔褒美拜爲武都太守奮見有美徳愛之如親其無行者忿之若讎郡中稱爲淸平上病去官守約鄕閭卒於家

論曰甚矣爲天下之害莫大於士無特操而流俗之論勝也方時未定士不修立孔奮立行淸潔乃爲眾人所笑以謂身處脂膏不能自潤徒益苦辛使奮而惑於眾言豈不爲之陷溺哉惟其立節厲志確然不爲污俗所移此所以淸廉之名近在吏民逺在羌胡皆能通之也奮非特以正介自守於時士未知所趨向則東漢名節之風亦嘉賴矣張堪張堪字君遊南陽宛人也堪早孤讓先父餘財數百萬與兄子年十六受業長安志美行厲諸儒號曰聖童世祖卽位來歙薦堪拜蜀郡太守時吳漢伐公孫述漢軍餘七日糧陰具船欲遁去堪聞之馳往見漢說述必敗不宜退師漢從之及成都旣拔堪先入據其城檢閱庫藏收其珍寶悉條列上秋毫無私慰撫吏民蜀人大悅拜漁陽太守帝嘗召見諸郡計吏問其風土及前後守令能否蜀郡訃掾樊顯進曰漁陽太守張堪昔在蜀郡仁以惠下威能討姦前公孫破時珍寶山積捲握之物足富十世而堪去職之日乘折轅車布被囊而已帝聞良久嘆息拜顯魚復長方徵堪病卒

論曰廉遜之行非所難爲也人皆有羞惡之心行之以爲廉遜惟賢者能勿喪其心耳堪自幼時已推先父之財與其兄之子擴而充之豈但修之家而已哉其後居官著迹淸白蓋推此心而爲之耳羊續羊續字興祖太山平陽人也中平三年趙慈反殺南陽守拜續爲南陽太守當入郡界乃羸服間行侍童子一人親歷縣邑采問風謡然後乃進其令長貪潔吏民良猾悉知其狀郡內驚竦莫不震懾發兵擊慈斬之賊旣潰平乃頒宣政令候民病利百姓歡服時權豪之家多尙奢麗續深疾之常敝衣薄食車馬羸敗府丞獻其生魚續受而懸於庭丞後又進之續乃出前所懸者以杜其意續妻後與子祕俱往郡捨續閉門不納其貲藏惟有布衾敝裯鹽麥數斛而巳顧敇祕曰吾自奉若此何以資爾母乎使與母俱歸靈帝欲以續爲太尉時拜三公者皆輸東園禮錢千萬令中使督之名爲左騶續乃坐使人於單席舉縕袍以示之曰臣之所資惟斯而已左騶白之帝不悅以此故不登公位徵爲太常未行而卒

論曰進以正可以正邦也輸東園禮錢得拜三公玆爲正乎續舉縕袍以示左騶曰臣之所資惟斯而已以是故不登公位續之大節可略見矣嗚呼人之不度禮義而進退者顧其胸中本無所守徒以妻孥之奉隘其心故耳聞續之風寧不愧耶賈琮賈琮字孟堅東郡聊城人也舉孝廉歷官爲京兆令有政理迹舊交址土多珍產明璣翠羽犀象玳瑁異香美木之屬莫不自出前後刺史率多無淸行上承權貴下積私賂財計盈給輙復求見遷代故吏民怨叛巾平元年交址屯兵反執刺史及合浦太守自稱柱天將軍靈帝特敕三府精選能吏有司舉琮爲交址刺史琮到部訊其反狀咸言賦斂過重百姓莫不空單京師遙逺告寃無所民不聊生自活故聚爲盜賊琮卽移書吿示各使安其資業招撫荒散蠲復徭役誅斬渠帥爲大害者簡選良吏試守諸縣歲間蕩定百姓以安巷路爲之歌曰賈父來晚使我先反今見淸平吏不敢飯爲冀州刺史舊典傳車驂駕埀赤帷裳迎於州界及琮之部升車言曰刺史當逺視廣聴糾察美惡何其反垂帷裳以自掩塞乎乃命禦者褰之百城聞風自然竦震其諸藏過者望風解印綬去於是州界翕然靈帝崩何進表琮爲度遼將軍卒於官

論曰好治而惡亂人之本心也逺方之民邈爾中都爲吏者貪冒無畏誅求無藝剝膚椎髓民不堪命則怨叛作矣非斯民之喜亂也賈琮爲交址刺史詰其反狀撫循人民簡選良吏試守諸縣而部中淸明其爲冀州刺史也褰帷廣察而一道贓吏望風遁去嗚呼得一淸賢遂能弭叛亂摘姦伏其利顧不博哉鍾離意鍾離意字子阿會稽山陰人也少爲郡督郵時部縣亭長有受人酒禮者府下記案考之意封還記入言於太守曰春秋先內後外詩云刑於寡妻以禦於家邦明政化之本由近及逺今宜先淸府內且闊略逺縣細微之愆太守甚賢之遂任以縣事顯宗卽位徵爲尙書時交址太守張恢坐贓千金徵還伏法以資物簿入大司農詔頒賜羣臣意得珠璣以委地而不拜賜帝怪而問其故對曰臣聞孔子忍渴於盜泉之水曾參回車於勝母之閭惡其名也此贓穢之寶誠不敢拜帝嗟嘆曰淸乎尙書之言乃更以庫錢二十萬賜意轉爲尙書僕射多所諫諍出爲魯相五年病卒於官

論曰昔者莒僕竊寶玉來奔納諸宣公季文子使司冦出之不待越日且舉周公之誓命曰毀則爲賊掩賊爲贓竊賄爲盜盜噐爲姦主贓之名賴姦之用爲大凶徳夫贓穢之物𨿽簿入官府然得而寶之豈不爲賴姦乎意之所以不拜賜也宜哉第五倫第五倫字伯魚京兆長陵人也其先齊諸田諸田徙園陵者多故以次第爲氏倫少介然有義行王莽末盜賊起宗族閭裏爭往依倫倫築營壁厲眾以拒之建武二十七年舉孝廉光武召見異之歷仕遷蜀郡太守蜀地肥饒人吏富實掾吏家貲多至千萬皆鮮車怒馬以財貨自達倫悉簡其丰贍者遣還之更選孤貧志行之人以處曹任於是爭賕抑絕文職修理所舉吏多九卿二千石時以爲知人肅宗初立擢自逺郡代牟融爲司空在位以貞白稱時人方之前朝貢禹然少蘊藉不修威儀亦以此見輕或問倫曰公有私乎對曰昔入有與吾千里馬者吾𨿽不受毎三公有所選舉心不能忘而亦終不用也連以老病上疏乞身元和三年賜冊罷後數年卒年八十餘袁彭袁彭字伯楚汝南汝陽人也順帝初爲光祿勲行至淸爲吏麄袍糲食終於議郎尙書胡廣等追表其有淸潔之美比前朝貢禹第五倫未蒙顯贈當時皆嗟嘆之

論曰第五倫其眞淸者乎或問其有私乃言昔有人與吾千里馬𨿽卻不受每三公有所選舉心不能忘而亦終不用夫不用其人可謂無私矣而其心之不能忘倫猶以爲私焉嗚呼人之自欺者幸人之不知耳奚顧吾心哉袁彭旣歿胡廣追表其淸比第五倫未蒙顯贈觀身後之議論可見其人矣李恂李恂字叔英安定臨涇人也初辟司徒府後拜侍禦史使幽州回圖冩山川屯田聚落百餘卷封奏上肅宗嘉之拜兗州刺史以淸約率下常席羊皮服布被遷張掖太守有威重名時大將軍竇憲將兵屯武威天下州郡逺近莫不修禮遺怐奉公不阿爲憲所奏免後復徵拜謁者使持節領西域副校尉西域殷富多珍寶諸國侍子及督使賈胡數遺恂奴婢宛馬金銀香罽之屬一無所受後遷武威太守坐事免步歸鄕裏潛居山澤結艸爲廬獨與諸生織席自給會西羌反畔恂到田舍爲所執獲羌素聞其名放遣之後徙居新安闗下拾橡實以自資年九十六卒

論曰士俗之獘莫大乎公道不明而用情廢黜也恂以淸約爲時所稱至其奉公不阿禮遺弗講而爲竇憲所奏免恂不失爲賢而竇憲眞小人哉楊震楊震字伯起弘農華陰人也震少好學年五十乃始仕州郡歷位荊州刺史東萊太守嘗之郡道經昌邑故所舉荊州茂才王密爲昌邑令謁見至夜懷金十斤以遺震震曰故人知君君不知故人何也密曰莫夜無知者震曰天知神知子知我知何謂無知密愧而出轉涿郡太守性公廉不受私謁子孫常蔬食步行故舊長者或欲令爲開產業震不肯曰使後世稱爲淸白吏子孫以此遺之不亦厚乎後爲太尉數上書斥言嬖幸權寵切齒眾共譖之飲酖而卒年七十餘楊秉楊秉字叔節震之中子也少傳父業兼明京氏易博通書傳常隠居教授年四十餘乃應司空辟拜侍禦史頻出爲豫荊徐兗四州刺史遷任城相自爲刺史二千石計日受俸余祿不入私門故東賫錢百萬遺之閉門不受以廉潔稱秉性不飲酒又早喪夫人遂不復娶所在以淳白稱嘗從容言曰我有三不惑酒財色也歷位至太尉薨年七十四

論曰殖貨之人要爲子孫計矣然傳之一再世安能保其不散乎楊震獨能以淸白遺子孫至秉歷仕淸白不少替其家聲然則震之所以示其後秉之所以承其先可謂各盡其道矣此詩所謂惟其有之是以似之者歟吳佑吳佑字季英陳畱長垣人也父恢爲南海太守佑年十二隨從到官恢欲殺靑簡以冩經書佑諫曰今大人踰越五嶺逺在海濵其俗誠陋然舊多珍怪上爲國家所疑下爲權戚所望此書若成則載之兼兩昔馬援以薏苡興謗王陽以囊衣徼名嫌疑之間誠先賢所愼也恢乃止撫其首曰吳氏世不乏季子矣及年二十喪父居無擔石而不受贍遺常牧豕於垣澤中行吟經書遇父故人謂曰卿二千石子而自業賤事縱子無恥柰先君何佑辭謝而巳守志如初後舉孝廉歷官爲酒泉太守佑政惟仁簡吏人懷而不欺嗇夫孫性私賦民錢市衣以進其父父得而怒曰有君如是何忍欺之促歸伏罪性慚懼詣閣持衣自首佑屏左右問其故性具言佑曰掾以親故受污穢之名所謂觀過斯知仁矣使歸謝其父還以衣遺之後出爲河間相因事免歸家不復仕躬灌園蔬以經書教授年九十八卒

論曰殺靑冩書無害於廉而佑諫其父且謂馬援有薏苡之嫌王陽有衣囊之譏賢矣哉𨿽然佑豈止有所嫌畏而然耶觀嗇夫孫性私賦民錢爲父市衣至不忍欺促令請罪是其淸徳有以感服其心者矣張奐張奐字然明惇煌酒泉人也舉賢良對筞第一擢拜議郎永壽元年遷安定屬國都尉初到職而南匈奴冦美稷奐聞卽勒兵而出連戰破之郡界以寧羌豪帥感奐恩徳上馬二十疋先零酋長又遺金鐻八枚並受之而召主簿於諸羌前以酒酹地曰使馬如羊不以入廏使金如粟不以入懷悉以金馬還之羌性貪而貴吏淸前有八都尉率行財貨爲所患苦及奐正身潔己威化大行後爲護匈奴中郎將以九卿秩督幽並涼三州三州淸定論功當封奐不事宦官故賞遂不行惟賜錢二十萬除家一人爲郎並辭不受而願徙屬弘農華陰舊制邊人不得內移惟奐因功特聴故始爲弘農人焉稍遷少府拜大司農以功封侯後陷於黨錮歸田裏閉門不出奐少立志節嘗與士人言曰大丈夫處世當爲國家立功邊境及爲將帥果有勲名董卓慕之使其兄遺縑百疋奐惡卓爲人絕而不受光和四年卒年七十八

論曰羌人之性冣貪悍奐還東羌所遺金馬亦能激之以義威化盛行曁淸定幽並涼三州論功當封以不事宦官賞遂不行惟賜錢二十萬除家一人爲郎乃辭不受嗚呼介之推不言祿祿亦弗及孟子之不遇魯侯乃謂嬖人臧倉焉能使予不遇然則奐之髙節眞可以作配古人也歟○三國嘗觀漢室不綱三國鼎峙互相吞噬日尋干戈方是時也謀夫勇士爭出智力各爲其主用命然以淸規廉操見稱於時者無國無之豈不以東漢曩時尙名節之士流風遺俗未至泯滅或出於名臣之子孫蓋其理義之在人心者猶存故耶且炎漢中興紹恢前緒惟勤惟約克愼厥始崇經術登儒雅開廣學校修明禮樂武功旣成文徳亦洽孝章孝明述而繼之臨雍拜老橫經問道自公卿大夫以至郡縣之吏咸選用經明行修之人虎賁衛士皆習孝經匈奴子弟亦遊太學故教化明於上習俗成於下其淸潔髙介之士與夫貪鄙污穢之人公議有所識別眾庶知所向背時有一正人則世以爲望人有一正言則民以爲師指南時俗罔敢輕違故自孝和以後嬖幸專權貴戚用事賞罰無章賄賂公行亦旣亂矣然猶綿綿未至於顚覆者時則有公卿大夫如袁安楊震李固杜喬陳蕃李膺之徒激揚公議於上又復有布衣之士如範滂許劭郭泰苻融之流扶持公議於下維持鞏固大有力焉逮及靈帝之際信倚姦慝誅夷忠良曩日之人材寖除而天下之民望隨失矣於是何進召戎董卓乘釁袁紹之徒從而造難乘輿播蕩魏始以討賊爲辭挾天子以令諸侯吳蜀繼之或慿勲封之舊或依葛藟之親倚正傍順三國由是分據嗚呼秉節勵志之士固未嘗肯輕爲人用也然而三國之君得而用之者以其開基立國初不失天下之名義故也作魏吳蜀廉吏傳△魏毛玠毛玠字孝先陳畱平丘人也少爲縣吏以淸公稱玠嘗爲東曹掾與崔琰典選舉其所舉用皆淸正之士𨿽於時有盛名而行不由本者終莫得進務以儉率人由是天下之士莫不以廉節自勵𨿽貴寵之臣輿服不敢過度太祖嘆曰用人如此使天下之人自治復何爲哉初太祖平桺城頒所獲噐物特以素屏風素馮幾賜玠曰君有古人之風故賜君古人之服玠居顯位常布衣疏食撫育孤兄子甚篤賞賜以振施貧族家無所餘後卒於家

論曰有功於國不若有功於民有功於民不若有功於教化毛玠典選舉所用皆淸正之士取之以行不以名躬率廉儉化及貴寵太祖嘆之曰用人如此使天下人自治斯可謂有功於教化者歟國賴以治民從而懷之矣及頒賜桺城所獲噐物特以素屏木幾與玠且曰表古人之風嗚呼玠所得豈不厚哉華歆華歆字子魚平原髙唐人也孫策略地江東歆知筞善用兵乃幅巾奉迎筞以其長者禮爲上賓後策死太祖在官渡表天子徵歆孫權欲不遣歆謂權曰將軍奉王命始交好曹公分義未固使僕得爲將軍效心豈不有益乎今空畱僕是養無用之物非將軍之良計也權說乃遣歆賓客故人送之者千餘人贈遺數百金歆皆無所拒密各題識臨去悉聚諸物謂諸賓客曰本無拒諸君之心而所受遂多念單車逺行將以懷璧爲罪願賓客爲之計眾乃各畱所贈而服其徳文帝卽王位拜相國封侯及踐阼攺爲司徒歆素淸貧祿賜以振施親戚故人家無儋石之儲公卿嘗並賜沒人生口惟歆出而嫁之帝嘆息黃初中詔公卿舉獨行君子歆舉管寧太和五年薨謚曰敬侯

論曰歆辭孫權就曹公豈有不義哉賓客故人贐遺受其意而卻其金視戰國之士朝縱暮橫以片舌盜人之國而取富貴者固有間矣觀其所舉管寧所友邴原並一時淸修髙蹈之士歆居二子之間世謂三友成龍豈碌碌者哉和洽和洽字陽士汝南西平人也舉孝廉太祖定荊州辟爲丞相掾屬時毛玠崔琰並以忠淸幹事其選用先尙儉節洽言曰天下大噐在位與人不可以一節儉也儉素過中自以處身則可以此節格物所失或多今朝廷之議吏有著新衣乘好車者謂之不淸長吏過營形容不飾衣裘敝壊者謂之亷潔至今士大夫故污辱其衣藏其輿服朝府大吏或自挈壺飱以入官寺夫立教規俗貴處中庸爲可繼也今崇一槪難堪之行以檢殊塗勉而爲之必有疲瘁古之大教務在通人情而已凡詭激之行則容隠僞矣魏國旣建爲侍中歷官封侯淸貧守約至賣田宅以自給薨謚曰簡侯

論曰毛玠崔琰典選舉以儉率人天下士至以廉節自勵士風如此何可疵也洽欲裁歸中庸以矯其詭激之行務躋世醇實無使隠僞亦救時之論與△吳陸胤陸胤字敬宗凱弟也吳郡人赤烏十一年交址九眞夷賊攻沒城邑交部騷動以胤爲交州刺史安南校尉胤入南界諭以恩信務崇招納渠帥支黨三千餘家皆出降引軍而南重宣至誠遺以財帛後華核表薦胤曰禦命在州十有餘年賓帶殊俗寶玩所生而內無粉黛附珠之妾家無文甲犀象之珍方之今臣實難多得宜在輦轂股肱王室後以疾卒是儀是儀字子羽北海營陵人也本姓氏初爲縣吏後仕郡郡相孔融嘲儀言氏字民無上可攺爲是乃遂攺焉孫權旋攝大業優文徵儀至則親任專典機密事上勤與人恭不治產業不受施惠爲屋舍才足自容鄰家有起大宅者權出望見問起大宅者誰左右對曰似是儀家也權曰儀儉必非也問果他家其見知信如此服不精細食不重膳拯贍貧困家無儲蓄權聞之幸儀捨求視疏飯親嘗之對之嘆息卽增俸賜益田宅儀累辭讓以恩爲戚時時有所進達未嘗言人之短權嘗嘆曰使人盡如是儀當安用科法爲及寢疾遺令素棺斂以時服務從省約年八十一卒

論曰陸胤身淸事濟著稱南土史官謂爲良牧信矣儀平生所爲潔然如此旣寢疾猶戒敕身後不使華侈夫死生亦大矣而不以易其節賢哉△蜀諸葛亮諸葛亮字孔明瑯邪陽都人也漢司隸校尉諸葛丰後先主枉駕顧之三往乃見曰孤之有孔明猶魚之有水也曁先主卽帝位策亮爲丞相亮自表後主曰成都有桑八百株薄田十五頃子弟衣食自有餘饒至於臣在外任無別調度隨身衣食悉仰於官不別治生以長尺寸若臣死之日不使內有餘帛外有贏財以負陛下及卒如其所言年五十四鄧芝鄧芝字伯苖義陽新野人漢司徒禹之後也漢末入蜀先主定益州擢爲郫令遷廣漢太守所在淸嚴有治績入爲尙書事後主累遷至車騎將軍芝爲大將軍二十餘年賞罰明斷善卹卒伍身之衣食資仰於官不茍素儉然終不治私產妻子不免饑寒死之日家無餘財

論曰仕而不受祿非古之道也亮芝身之衣食皆資仰於官知所受矣至私產則二人者咸不營辦志不在焉故也昭烈之得亮能有蕞爾之蜀俾魏不敢窺吳終結和以成鼎峙之業者四十三年惜乎人不勝天大勲中廢使亮無定軍之歸獲遂其佐主之志則張子房赤松遊亮定當髙蹈其前迹矣○兩晉竊觀西晉之開基非有漢髙帝之規模以懷服天下也東晉之再造非有漢光武之法度以維持後世也而兩晉共一百五十六年亦能保其宗廟不遽顚覆何也蓋淸潔特立之士時見用也武帝所用則有若山濤旣爲右僕射正愼儉約家無嬪媵供養不給元帝所用則有若王導進位司空簡素寡欲倉無儲榖衣不重帛舉二子則兩朝亦不乏人矣作晉廉吏傳盧欽盧欽字子若範陽涿人也世以儒業顯欽淸澹有逺識篤志經史舉孝廉不行初仕魏武帝受禪以爲都督沔北諸軍事平南將軍在鎭寛猛得中疆場無虞入爲尙書僕射加侍中奉車都尉領吏部以淸貧賜絹百匹欽舉必以才稱爲廉平咸寧四年卒謚曰元文以欽忠淸髙潔不營產業身沒之後家無所庇特賜錢五十萬爲立第舍下詔曰故司空王基衛將軍盧欽領典軍揚囂並素淸貧身沒之後居無私積頃者饑饉聞其家大匱其各賜谷三百斛欽歷宰州郡不尙功名惟以平理爲務祿俸散之親故不營貲產動循禮典欽五世孫恆字敬則博學尙武帝女滎陽長公主拜駙馬都尉歷事湣帝成帝官至左光祿大夫開府性淸恪儉素𨿽居顯列常布衣蔬食年老彌篤死之日家無餘財惟有書數百卷時人以此貴之

論曰自欽至恆凡五世欽事武帝恆歷事成帝上下埀八十年矣始晉開基旣見中興而盧氏之淸風凜然不攺美矣阮修阮修字宣子善淸言好易老性簡任不修人事絕不喜見俗人遇便捨去意有所思率爾牽裳不避晨夕至或無言但欣然相對嘗步行以百錢掛杖頭至酒店便獨酣暢𨿽當世富貴而不肯顧家無儋石之儲晏如也修居貧年四十餘未有室王惇等斂錢爲婚皆名士也時慕之者求入錢而不得王惇時爲鴻臚卿謂修曰卿常無食鴻臚丞羌有祿能作否修曰亦復可爾耳遂爲之

論曰人之常言曰廉恥蓋人知所恥則廉矣觀阮修以杖頭百錢獨酣酒家爲鴻臚丞以就祿其眞率不矯飾如此至其不喜見俗人不肯顧當世富貴豈其胸中自有髙致耶故其家無儋石而處之晏然定非汲汲茍求者矣賀循賀循字彥先會稽山陰人也循少嬰家難流放海隅吳平乃還本郡操尙髙厲童齓不羣刺史嵇舉喜秀才除羨陽令以寛惠爲本不求課最後爲武康令政教大行鄰城宗之然無援於朝久不進序著作郎陸機上疏薦之召補太子舍人後除南中郎長史不就會逆賊李辰起兵江夏徵鎭不能討皆望塵奔走循移檄於賊爲陳逆順眾遂遁走一郡悉平循遂還郡杜門不出論賞報功一無與焉元帝爲安東將軍復上循爲吳國內史及帝遷鎭東大將軍以軍司顧榮卒引循代之稱疾不起後帝承制復以爲軍諮祭酒循稱疾惇逼不得已乃舉疾至帝親幸其舟咨以政道循病不堪拜謁乃就加朝服賜第一區牀帳衣褥等物循辭讓一無所受廷尉張闓住小市將奪左右近宅以廣其居乃私作都門早閉晏開人患之訟於州不納會循出至破岡連名詣循質之循曰見張廷尉當爲言及之闓聞而遽毀其門詣循致謝其爲世所敬服如此湣帝卽位徵爲宗正元帝在鎭又表爲侍中道險不行以討華軼功封都鄕侯循自以臥疾私門固讓不受建武初歷位爲中書令加散騎常侍以老疾固辭時朝廷疑滯皆諮之於循循輒依經禮而對爲當世儒宗其後帝以循淸貧下令曰循冰淸玉潔行爲俗表位處上卿而居身服物蓋周形而巳屋室才庇風雨孤近造其廬以爲慨然其賜六尺牀席薦褥並錢二十萬以表至徳暢孤意焉循又讓不許不得已畱之初不服用疾漸篤表乞骸上還印綬攺授左光祿大夫開府儀同三司太興二年卒謚曰穆

論曰循之始仕也不求課冣而在朝亦久無與爲援者其廉於進如此觀其檄平逆賊李辰而杜門不與賞功廷尉張闓侵奪市人而望風斂手然則如循者其介之推之人歟尹翁歸之人歟庾冰庾冰字季堅兄亮以名徳流訓冰以雅素埀風諸弟相率莫不好禮爲世論所重亮常以爲庾氏之寶司徒辟不就徵祕書郎預討華軼功封都鄕侯王導請爲司徒右長史歷仕揚州刺史都督三州軍事徵虜將軍假節是時王導新喪眾望歸冰旣當重任經綸時務不捨夙夜賓禮朝賢升擢後進由是朝野注心咸曰賢相康帝卽位進車騎將軍冰懼權盛乃求外出獻皇后臨朝徵冰輔政辭以疾篤尋果卒冊贈侍中司徒謚曰思成冰天性淸愼常以儉約自居中子襲嘗貸官絹十疋冰怒捶之市絹還官及卒無絹爲衾又室無妾媵家無私積世以此稱之

論曰昔者虞丘子舉孫叔敖而叔敖之節果不減於虞丘蓋其底蘊已深相知也王導輔晉有中興之功位極人臣而倉無儲粟衣不重帛冰始爲導所知及導喪眾望遂歸冰冰之決大誼立大功居大位咸不亞於導而廉貧如此可謂不負其所知者歟陸納陸納字祖言少有淸操貞厲絕俗初辟鎭東大將軍武陵王掾州舉秀才後爲吳興太守至郡不受俸祿頃之徵拜左民尙書領州大中正將應召外白宜裝幾船納曰私奴裝糧食來無所復須也臨發止有被襆而巳其餘並封以還官遷太常徙吏部尙書加奉車都尉衛將軍謝安嘗詣納而納殊無供辦其兄子俶不敢問之乃密爲之具安旣至納所設惟茶果而巳俶遂陳盛饌珍羞畢具客罷納大怒曰汝不能光益父叔乃復穢我素業耶於是杖之四十其舉措多此類尋遷尙書僕射拜尙書令恪勤貞固終始不渝尋除左光祿大夫開府儀同三司未拜而卒卽以爲贈

論曰昔正考父佐戴武宣公三命滋益恭其鼎銘曰饘於是粥於是以餬余口嗚呼後之人至盛供帳備珍羞以待賓客客有賢者豈以此爲勤腆耶陸納怒其兄子且曰穢我素業夫其家法如此而俶違之可名不肖子矣其後南梁何逺爲武康令公淸不阿太守王彬巡縣回進鬥酒只鵝而別彬顧謂之曰卿禮有過陸納將不爲古人所笑乎蓋爲近代淸流欽重如此孔愉孔愉字敬康會稽山陰人也愉年十二而孤養祖母以孝聞吳平愉遷於洛惠帝末歸鄕裏行至江淮間遇石冰爲亂逼愉爲參軍不從東遷會稽入新安山中攺姓孫氏以稼穡讀書爲務信著鄕裏後忽捨去皆謂爲神人而爲之立祠永嘉中元帝欲以爲參軍尋不獲建興初始出應召爲丞相掾歷位爲尙書僕射後出爲鎭軍將軍會稽內史在郡三年乃營山陰湖南侯山下數畝地爲宅艸屋數間便棄官居之送資數百萬悉無所取病篤遺令斂以時服鄕邑義賵一不得受咸康八年卒贈車騎將軍開府儀同三司謚曰貞謝尙謝尙字仁祖豫章太守鯤之子也幼有至性七歲喪兄哀慟親戚異之八歲神悟夙成鯤攜之送客或曰此兒一坐之顏回也尙應聲答曰坐無尼父焉別顏回人皆嘆異及長開率穎秀辧悟絕倫王戎辟爲掾累官歷陽太守轉督江夏義陽隨三郡軍事尙爲政淸簡始到官郡府以布十疋爲尙造烏布帳尙壞之以爲軍士襦袴後再鎭歷陽卒詔贈散騎常侍衛將軍開府儀同三司謚曰簡

論曰易大夫之簀君子謂其死不廢禮孔愉病篤遺令鄕邑義賵一不得受玆見其死不傷廉也尙居歷陽一布帳且不以自奉而況其它哉王恂王恂字良夫文明皇后之弟也恂文義通博在朝忠正累遷河南尹建立二學崇明五經鬲令袁毅嘗饋以駿馬恂不受及毅敗受貨者皆被廢黜焉咸寧四年卒贈車騎將軍

論曰夫與國有肺腑之親鮮不以驕恣取敗如王惇之窮奢極侈寵厚恩踰弗知保守卒不免自貽夷戮恂以外戚立朝袁毅以駿馬爲饋初必投其所好恂能卻之潔然不爲之玷於時宮掖之內豈不有光乎胡威胡威字伯武一名貔淮南壽春人也父質以忠淸著稱少與鄕人蔣濟朱績俱知名於江淮間仕魏至徵東將軍荊州刺史威早厲志尙質之爲荊州也威自京都定省家貧無車馬僮僕自驅驢單行每至客舎躬放驢取樵炊爨食畢復隨侶進道旣至見父停廏中十餘日吿歸父賜絹一疋爲裝威曰大人淸髙不審於何得此絹曰是吾俸祿之餘以爲汝糧耳威受之辭歸質帳下都督先威未發請假還家陰資裝於百餘里要威爲伴每事佐助行數百里威疑乃誘問之旣知乃取所賜絹與都督謝而遣之後因他信以白質質杖都督一百除吏名其父子淸愼如此於是名譽著聞拜侍禦史歷南鄕侯安丰太守遷徐州刺史勤於政術風化大行後入朝武帝語及平生因嘆其父淸謂威曰卿孰與父淸對曰臣不如也帝曰卿父以何爲勝耶對曰臣父淸恐人知臣淸恐人不知是臣不及逺也帝以威言直而婉謙而順累遷監靑州諸軍事靑州刺史以功封平春侯太康元年卒於位謚曰烈

論曰威自早年得俸絹於其父猶詰所從來不敢茍得如此其處辭受於他人可知矣其言曰臣父淸恐人知臣淸恐人不知夫知不知亦未可較優劣由言以考威之心豈修亷隅以徼名當世者哉杜軫杜軫蜀郡成都人也軫師譙周博渉經書察孝廉除建寧令導以徳政風化大行夷夏悅服秩滿將歸羣蠻追送賂遺甚多軫一無所受去如初至累遷尙書郎軫博聞廣渉奏議駁論多見施用時涪人李驤亦爲尙書郎與軫齊名毎有論議朝廷莫能踰之號蜀有二郎軫後拜犍爲太守甚有聲譽當遷會病卒

論曰軫豈矯卻遺賂著廉稱而已其爲尙書郎奏議駁論多見施用此在晉世淸談之日有補治理與李驤同號曰蜀有二郎可見當時朝廷之望矣竇允竇允字雅始平人也出自寒門淸尙自修少仕縣稍遷郡主簿察孝廉除浩亹長勤於爲政勸課田蠶平均調役百姓賴之遷謁者泰始中詔曰當官者能潔身修己然後在公之節乃全身善有章𨿽賤必賞此興化立教之務也謁者竇允前爲浩亹長以修勤淸白見稱河右是輩當擢用使立行者有所勸主者詳復參訪有以旌表之拜臨水令克己厲俗攺修政事士庶悅服咸歌詠之遷巨鹿太守甚有政績卒於官

論曰先王用人初無流品之異其有賢行則不以人而廢其行西漢田延年用尹翁歸於小吏終以廉潔爲當世名卿知此道也竇允出寒門少仕縣及爲謁者乃以淸白蒙詔旌賞夫口道先王語行如市人者視允輩寧無少愧哉鄧攸鄧攸字伯道平陽襄陵人也攸淸和平簡貞白寡欲湣帝徵爲尙書左丞不就攸與刁協周顗素厚遂至江東元帝以攸爲太子中庶子時吳郡闕守人多欲之帝以授攸攸載米之郡俸祿無所受惟飲吳水而巳攸在郡刑政淸明百姓歡悅爲中興良守後稱疾去職郡常有送迎錢數百萬攸去郡不受一錢百姓數千人畱牽攸船不得進攸乃小停夜中發去吳人歌之曰紛如打五鼓雞鳴天欲曙鄧侯挽不畱謝令推不去百姓詣臺乞畱一歲不聴拜侍中歲餘轉吏部尙書蔬食敝衣周急振乏性謙和善與人交無貴賤待之若一而頗敬媚權貴攸毎進退無喜慍之色久之遷尙書左僕射卒贈光祿大夫

論曰仕而不受祿古之道乎攸在吳郡𨿽俸祿不受惟知飲吳水而巳行過乎淸無害大節也時郡饑攸發倉賑民輒不俟報其施設不自避如此蓋有志於守道者然猶不免欽媚權貴度攸之心亦孔子所以處南子陽貨之類耶吳隠之吳隠之字處黙濮陽鄄城人也隠之美姿容善談論博渉文史以儒雅標名弱冠而介立有淸操𨿽日晏歠菽不饗非其粟儋石無儲不取非其道年十餘丁父憂毎號泣行人爲之流涕事母孝謹及其執喪哀毀過禮家人無人鳴鼔毎至哭臨之時恆有雙鶴驚叫及祥練之夕復有羣雁俱集時人咸以爲孝感所致韓康伯與之鄰居後爲吏部尙書隠之遂階淸級拜奉朝請尙書郎累遷晉陵太守在郡淸儉妻自負薪後入居淸顯祿賜皆頒親族冬月無被嘗澣衣乃披絮勤苦同於貧庶廣州包帶山海珍異所出一篋之寶可資數世然多瘴疫人情憚焉惟貧窶不能自立者求補長史故前後刺史皆多黷貨朝廷欲革嶺南之獘隆安中以隠之爲龍驤將軍廣州刺史假節領平越中郎將未至州二十里地名石門有水曰貪泉飲者懷無厭之欲隠之旣至語其親人曰不見可欲使心不亂越嶺喪淸吾知之矣乃至泉所酌而飲之因賦詩曰古人雲此水一飲懷千金試使夷齊飲終當不易心及在州淸操愈厲常食不過菜及幹魚而已帷帳噐服皆付外庫時人頗謂其矯然亦始終不易帳下人進魚毎剔去骨存肉隠之覺其用意罰而黜焉元興初詔曰夫家行篤於閨門淸節厲乎風霜實立人之所難而君子之美致也廣州刺史吳隠之孝友過人祿均九族菲己潔素儉愈魚食夫處可欲之地而能不攺其操饗惟錯之富而家人不易其服革奢務嗇南域攺觀朕有嘉焉可進號前將軍賜錢五十萬榖千斛及盧循冦嶺南隠之率厲將士固守彌時長子曠之戰沒城遂陷爲循所得後劉裕與循書令遣隠之還久方得反歸舟之日裝無餘資及至數畝小宅籬垣仄陋內外茅屋六間不容妻子劉裕賜車牛更爲起宅固辭尋拜度支尙書太常以竹蓬爲屏風坐無氈席後遷中領軍淸儉不革每月初得祿裁畱身糧其餘悉分賑親族家人績紡以供朝夕時有困絕或並日而食身常布衣不完妻子不沾寸祿義熙八年請老優詔許之授光祿大夫賜錢十萬米三百斛九年卒進贈左光祿加散騎常侍隠之淸操不渝屢被褒飾故事及於身沒常蒙優錫顯贈廉士以爲榮初隠之爲奉朝請謝石請爲右將軍主簿隠之將嫁女石知其貧素遣女必當率薄乃令移廚帳助其經營使者至方見婢牽犬賣之此外蕭然無辦後至自畨禺其妻劉氏賫沈香一斤隠之見之遂投於湖亭之水子延之復厲淸操爲鄱陽太守延之弟及子爲郡縣者常以廉愼爲門法𨿽才學不逮隠之而孝悌潔敬猶爲不替

論曰隠之之門以廉愼潔謹爲法傳子及孫其風不替美哉原其所以然蓋常散祿廩甘貧乏惡衣惡食不以爲恥而以其子若孫安之久矣夫乘富貴之資盜民之財謂爲子孫逺圖者其愚矣哉廉吏傳卷上●欽定四庫全書廉吏傳卷下﹝宋﹞費樞撰○南史嘗謂淸修髙潔之士何世無之然求用於時委身爲吏亦必其國有道不爲巳辱則彼將輩出而爲用矣晉自渡江國勢日削禍亂相仍以召權臣之簒於時宋髙祖奮臂艸野誅鉏姦凶再興晉室埀二十年然後因天命受晉襌觀其治兵誓眾經營四方東徵而慕容超橫潰南伐而盧循殄滅西獲譙縱北縳姚泓遂使威稜震詟華夏蜚聲繼以文帝惠愛勤約幾臻承平以成一代之治故南國四朝爲宋齊梁陳而吏以廉稱者惟宋冣盛其餘則國體世俗鮮有足道嗚呼觀人材之眾寡亦可略見矣作南史廉吏傳王琨王琨華從父弟也琨少謹篤歷位宣城義熙太守皆以廉約稱華終又托之宋文帝故琨屢居淸顯後出爲廣州刺史加都督南土沃實在任者常致巨富世云廣州刺史但經城門一過便得三千萬琨無所取納表獻祿俸之半鎭舊有鼔吹又啟輸還孝武知其淸問還資多少琨曰臣買宅百三十萬餘物稱之帝悅其對卒年四十八王惠王惠字令明誕從祖弟也宋國初建當置郎中令武帝難其人旣而曰吾得其人矣乃以惠居之少帝以蔡廓爲吏部尙書不肯拜乃以惠代焉恵被召卽拜未嘗接客人有與書求官得輒聚合上及去職印封如初時以廓不拜皆是也兄鑑頗好聚斂惠意不同謂曰何用田爲鑑怒曰無田何由得食惠又曰何用食爲其標寄如此

論曰嘗聞淸潔之吏必有所守茍有所守則不撓於權昔曹魏時毛玠以淸正典選舉文帝屬所親眷玠確不納果不撓其所守也史官書王琨爲吏部郎貴要多所屬請琨自公卿下至士大夫例爲用兩門生江夏王義恭更有所屬琨執不許惠爲吏部尙書人有與書求官者得卽聚合上及去職印封如初二王其毛玠之流歟使百官執事人人如琨惠之潔則天下何患其不理此君上所宜畱意也孔顗孔顗字思逺少骨鯁有風力以是非爲己任口喫好讀書早知名性眞素不喜寶玩服用時吳郡顧愷之亦尙儉素衣裘器服皆擇其陋者宋世淸約稱此二人覬弟道存從弟徽頗營產業二弟請假東遷顗出渚迎之輜重十餘船皆是錦絹紙席之屬覬見之僞喜曰我比乏得此甚要因命置岸側旣而正色曰汝輩忝預士流何至還東作賈客耶命燒盡乃去先是庾徽之爲禦史中丞性豪麗服玩甚華覬代之衣冠器用莫不麤率蘭臺令史並三吳富人咸有輕之之意顗蓬首緩帶風貌淸嚴皆重迹屏气莫敢欺犯後爲司徒左長史道存代覬爲後軍長史江夏內史時東土大旱都邑米貴一斗將百錢道存慮顗甚乏遣吏載五百斛米餉之顗呼吏謂之曰我在彼三載去官之日不辦有路糧卽至彼未幾那能便得此米耶可載米還彼吏曰自古以來無載米上水者都下米貴乞就貨之不聴吏乃載還

論曰王惠淸修而鑑好聚斂劉覽髙尙而孝綽贓墨南朝士論且深惜之金昆玉友並秀一門誠不可多得也宋世淸約孔顗有稱而道存徽營利謀食爲顗之恥至焚其輜重卻其餉米夫有兄如此而不少薫其淸徳彼何人哉彼何人哉褚彥回褚彥回幼有淸譽父湛之卒彥回悉推財與弟澄惟取書數千卷湛之有兩廚寶物在彥回所生郭氏門嫡母吳縣主求之郭欲不與彥回曰但令彥回在何患猶不許彥回流涕固請乃從之宋明帝卽位累遷吏部尙書有人求官密袖一餅金示之曰人無知者彥回曰卿自應得官無假此物若必見與不得不相啟其人懼而去彥回敍其事而不言其名時人莫知之也齊髙帝受命加彥回尙書令時淮北屬江南無鰒魚間有得之者一枚直數千錢人有餉彥回鰒魚三十枚彥回時𨿽貴而貧薄過甚門生有獻計賣之可得十萬錢彥回曰我謂此食物非曰財貨且不知堪賣錢耶聊爾受之𨿽復儉乏寧可賣餉取錢也悉與親遊噉之朝廷機事彥回多與議謀毎見從納禮遇甚重薨年四十八家無餘財負責數十萬謚曰文簡

論曰彥回悉推財於弟而獨取書數千卷其趣尙固自髙逺矣袖金求官賣餉取錢彼何人者乃敢以是相凂耶裴昭明裴昭明少傳儒史之業宋元徽中爲長沙郡丞罷任刺史王蘊之謂曰卿淸貧必無還資湘中人士有須一禮之命者我不愛也昭明曰下官忝爲郡佐不能光益上府豈以鴻都之事仰累淸風齊永明三年爲始安內史及還甚貧罄武帝曰裴昭明當罷郡還遂無宅我不讀書不知古人中誰可比之昭明歷郡皆淸勤常謂人曰人生何事須聚蓄一身之外亦復何須子孫若不才我聚彼散若能自立則不如一經故終身不事產業中興二年卒

論曰韋賢有言遺子黃金滿籝不如教子一經昭明其達此者歟夫志趣鄙陋之人聞此言也未必不嗑然而笑之且彼之與此莫非所以遺後人惟君子能擇其久逺之業而用之爾顧憲之顧憲之字士思性尢淸直宋元徽中爲建康令時號神明至於權要請托長吏貪殘據法直繩無所阿縱性又淸儉彊力爲政故都下飲酒者醇旨輒號爲顧建康謂其淸且美焉後仕齊歷位給事黃門郎兼尙書吏部郎中宋時其祖愷之嘗爲吏部於庭列植嘉樹謂人曰吾爲憲之植耳至是憲之果爲此職憲之𨿽累經宰郡資無儋石及歸環堵不免饑寒卒於家論曰宋世淸約惟推顧愷之孔顗二人時愷之於吏部植嘉木期憲之異日爲此職後果如其言夫爲善於人責報於天誠如此其驗乎斯足爲淸吏之勸焉阮長之阮長之字景茂閒居篤學未嘗有惰容初爲諸府參軍母老求補襄垣令督郵無禮鞭之去職後拜武昌太守時郡田祿以芒種爲斷此前去官者則一年秩祿皆入後人始以元嘉末攺此科計月分祿長之去武昌郡代人未至以芒種前一日解印綬初發都親故或以器物贈別得便緘錄後歸悉以還之爲中書郎直省夜往鄰省誤著屐出閣依故事自列門下以闇夜人不知不受列長之固遣送曰一生不侮暗室前後所蒞官皆有風政爲後人所思宋世言政者咸稱之文帝深惜之曰景茂方堪大用豈直以淸苦見惜

論曰古者制圭田以養廉其名爲圭者取其潔也後之仕者如賤商趨市惟恐緩期不得乘其錐刀之利至爲科法以限之長之先期解印綬使祿秩屬後人豈非廉者然後能推遜耶甄彬甄彬有行業鄕黨稱善嘗以一束薴就州長沙寺庫質錢後贖薴還於薴束中得五兩金以手巾裹之彬得送還寺庫道人驚云近有人以此金質錢時有事不得舉而失檀越乃能見還輒以金半仰酬往復十餘彬堅不受因謂曰五月披羊裘而負薪豈拾遺金者耶卒還金梁武帝布衣時聞之及踐阼以西昌侯藻爲益州刺史乃以彬爲府錄事參軍帶郫縣令將行同列五人帝誡以廉愼至彬獨曰卿昔有還金之美故不復以此言相屬由此名徳益彰及在蜀藻禮之甚厚云

論曰昔者鄭子眞耕於巖谷之下名震於京師人之爲善焉有隠而不形者乎甄彬還金於鄕寺而取知於冕旒榮哉虞願虞願字士恭會稽余姚人也祖賚給事中監利侯賚中庭橘熟子孫競取之願年數歲獨不取家人皆異之宋元嘉中出爲晉安太守在郡不事生業前政與百姓交闗質錄其兒婦願遣人追奪還之郡舊出蚺蛇膽可爲藥有遺願蛇者願不忍殺放踰數十里外而復歸者至再時以爲仁心所致海邊有越王石常隠雲霧世傳淸廉太守乃得見願往就觀淸澈無所隠蔽後瑯邪王秀之爲郡與朝士書曰此郡承虞公之後善政猶存遺風易遵差得無事禇彥回嘗詣願願不在見其眠牀上積塵埃有書數帙彥回嘆曰虞君之淸至於此令人掃地拂牀而去

論曰褚彥回一時淸流而嘆服虞君之淸如此願之爲人可知矣範述曽範述曽字頴彥吳郡錢塘人也齊明帝用爲永嘉太守政淸平不尙威猛甿俗使之所部橫陽縣山谷崄峻爲逋逃所聚前後二千石討捕莫能息述曽下車開恩示信凡諸凶黨𦇤負而出編戶屬籍者二百餘家自是商旅流通居人安業勵志淸白不受饋遺明帝下詔褒美召爲遊擊將軍郡送故舊錢二十餘萬一無所受惟得白桐木火籠朴十餘枚而巳述曽平生所得俸祿皆以分施及老遂壁立無資以天監八年卒後有吳興丘師施亦以廉潔稱罷臨安縣還惟有二十籠簿書並是倉庫劵帖當時以比述曽孫謙孫謙字長遜東筦莒人也客居歷陽躬耕以養弟妹鄕裏稱其惇睦仕宋爲句容令淸愼彊記縣人號爲神明宋明帝以爲巴東建平二郡太守郡居三峽常以威力鎭之謙將述職敕募千人自隨謙曰蠻夷不賓蓋待之失節爾何煩兵役以爲國費固辭不受至郡布恩惠之化蠻彜懷之競餉金寶謙慰諭而遣一無所納及掠得生口皆放還家奉秩出吏人者悉原除之郡境翕然維恩大著齊初爲錢塘令禦煩以簡獄無系囚及去官百姓以謙在職不受餉遺追載縑帛以送之謙辭不受每去官輙無私宅借空車廏寓止焉謙自少及老歷二縣五郡所在廉潔居身儉素牀施籧除屏風冬則布被莞席夏日無幬帳而夜臥未嘗有蚊蚋人多異焉卒年九十二何逺何逺字義方東海剡人也梁武帝踐阼爲武昌太守逺性本倜儻尙輕俠至是乃折節爲吏杜絕交逰饋遺秋毫無所受武昌俗皆汲江水當盛夏每患水溫每以錢買人井水不取錢者則汲水還之其它事率多如此迹𨿽似僞而能委曲用意車服尢獘素器物無銅漆江左水族甚賤逺每食不過幹魚數片而已然性剛嚴吏人多以細事受鞭罰遂爲人所訟徵下廷尉被劾十數條當時士大夫坐法皆不受測逺度己無贓就測立三七日不款猶以私藏禁仗除名後爲武康令愈厲節廉正身率職人甚稱之太守王彬巡屬縣諸皆盛供帳以待焉至武康逺獨設糗水而巳武帝聞其能擢爲宣城太守自縣爲近畿近代未之有也逺在官田秩俸錢並無所取歲暮擇人尢窮者充其租調以此爲常然其聴訟猶人也不能過絕而性果斷人畏而惜之所至皆生爲立祠表言政狀帝每優詔答焉其淸公爲天下第一居數郡見可欲終不變其心妻子饑寒如下貧者始爲東陽太守豪右畏憚遂坐謗免去官歸家歷年歲口不言榮辱士類益以此多之其輕財好義周人之急言不虛妄蓋天性也每戱語人云卿能得我一妄語我謝卿以一縑眾共伺之不能記也後以疾卒

論曰東漢大將軍竇憲將兵出屯所至州郡悉修禮遺惟張掖太守李恂公淸不阿爲憲奏免何逺以廉正舉職在武康令時太守王彬巡屬縣諸皆盛供帳獨武康設糗水而已彬去更與盡歡嗚呼郡縣禮遺供帳之屬一出於公家給賜則可在上位者若踰法制責之彼守令何從得之是驅而相與裒削耳賢者肯爲之哉此君子所以稱逺之淸正而尢多彬之不屑責於人也郭祖深郭祖深襄陽人也梁武帝普通七年攺南州津用爲南津校尉加云騎將軍秩二千石使募部曲三千及至南州公嚴淸刻由來王侯勢家出入津不忌憲綱俠藏亡命祖深搜檢姦惡不避彊禦動致刑辟奏江州刺史邵陵王太子詹事周捨贓罪逺近側足莫敢縱恣淮南太守畏之如上府常服故布襦素木案食不過一肉有姥餉一靑瓜祖深報以疋帛後有富人效之以貨鞭而徇眾朝野憚之絕於干請

論曰以疋帛與餉瓜之姥近乎傷惠然考祖深行事之始終蓋非惠而不知爲政者○北史拓跋氏有國久矣自道武乘燕涼之衰憑陵中夏吞並北冀數千里之地而有之國始號魏明元大武繼之土地益廣東至海岱南包荊豫西達於闗中北逾於大漠其後魏析東西傳於周齊世代綿久乃能與江表抗分南北自孝文崇飾儒雅興禮作樂修帝王之政厥後風聲文物與南土相輝而北俗質實不染江左之靡麗懷材勵行之士遂亦多砥礪廉隅惇崇風節能謹守儉素之操焉作北史廉吏傳長孫道生長孫道生嵩從子也忠厚篤謹魏太武徵赫連昌道生爲前驅遂平其國後除司空加侍中進封上黨王道生尢廉約身爲三司而永不華飾食不兼味一熊皮鄣泥數十年不易時人比之晏嬰第宅卑陋出鎭後其子弟頗更修繕起堂廡道生還嘆曰昔霍去病以匈奴未滅無用家爲今彊冦尙遊魂漠北吾豈可安享華美也乃切責子弟令毀其宅太武世所在著績每建大議多合時機爲將有權略善待士眾帝命歌工歷頌羣臣曰智如崔浩廉如道生道生薨年八十二謚曰靖與父嵩俱爲三公當世以爲榮

論曰昔吳漢事光武嘗出徵妻子營田宅漢命分與親黨無畱曰軍師在外吏士不足何以家爲道生爲將可無愧於漢矣得以廉聲登之歌頌豈不美哉裴俠裴俠字嵩和河南解人也州辟主簿舉秀才魏正光中解巾奉朝請後事周文帝爲河北郡守俠躬履素儉愛人如子所食惟菽麥鹽菜而已吏民莫不懷之此郡舊制有漁獵夫三十人供郡守役俠亦不以入私並收庸爲市官馬歲時旣積馬遂成羣去職之日一無所取人歌曰肥鮮不食丁庸不取裴公貞恵爲世規矩俠嘗與諸牧守俱謁周文周文命俠別立謂諸牧守曰裴俠淸愼奉公爲天下之冣令眾中有如俠者可與之俱立眾皆黙然無敢應者周文乃號爲獨立使君又撰九世伯祖正侯潛傳述裴氏淸公欲使後生奉而行之宗室中知名者咸付一通從弟伯鳳世彥時並爲丞相府佐笑曰人生仕進須身名並裕淸苦若此欲何爲也俠曰夫淸者蒞職之本儉者持身之基況我大宗世濟其美故能存見稱於朝廷沒流芳於典策今吾幸以凢庸濫蒙殊遇固其窮困非慕名也志在自修懼辱先也翻被嗤笑知復何言伯鳳等慚而退周孝閔帝踐阼遷戶部中大夫時有姦吏主持倉儲積年隠沒至千萬者及俠在官勵精發擿數旬之間姦盜略盡轉工部中大夫有大司空掌錢物典李貴乃於府中悲泣或問其故對曰所掌官物多有費用裴公淸嚴懼遭罪責所以泣耳俠聞之許其自首貴自言隠費錢伍百萬俠嘗遇疾沈頓士友憂之忽聞五鼔便卽驚起顧左右曰可向府耶疾因以瘳晉公護聞之曰裴俠危篤若此而不廢憂公因聞鼔聲一朝疾愈此天佑其勤恪也又司空許國公宇文貴小司空北海公申徵並來候俠疾所居第屋不免霜露貴等還言之於帝帝矜其貧苦乃爲起宅並賜良田十頃奴隸耕耒莫不備足搢紳咸以爲榮卒於位贈太子少師蒲州刺史謚曰正河北郡前功曹張回及吏人等感俠遺愛乃作頌紀其淸徳焉

論曰俠在郡而民歌之入國而君賞之發擿姦伏而吏畏之忘身向公而天佑之豈他術哉俠嘗曰淸者蒞政之本儉者持身之基蓋其所以終身行之者此言也袁聿修袁聿修字叔徳齊天統中詔與趙郡王叡等議定五禮出爲本鄕信州刺史爲政淸靖不言而化自長史以下爰逮鰥寡孤幼皆得其歡心武平初禦史普出過諸州悉有舉劾惟不到信州魏齊世臺郎多不免交通餉饋聿修爲尙書郎十年未嘗受升酒之遺尙書邢邵與聿修舊款每省中語戱常呼聿修爲淸郎大寧初聿修以太常少卿出使巡省仍令考校官人得失經兗州時邢邵爲刺史別後送白紬爲信聿修不受與邵書云今日仰過有異常行瓜田李下古人所愼願得此心不貽厚責邵亦欣然領解報書云老夫忽忽意不及此欽承來旨吾無間然弟昔爲淸郎今日復作淸卿矣後入周仕隋爲熊州刺史卒庫狄士文庫狄士文字士文生平立志孤直𨿽鄕裏至親莫與通狎在齊襲父爵封章武郡王周武帝平齊山東衣冠多來迎惟士文閉門自守帝奇之授開府儀同三司隨州刺史隋文受襌加上開府尋拜貝州刺史性淸苦不受公料家無餘財其子嘗啖官廚餅士文枷之於獄累日杖之二百步送還京僮隸無敢出門所買鹽菜必於外境凡有出入皆封緘其門親故絕迹慶弔不通法吏嚴肅吏人股戰道不拾遺有細過必深文陷害嘗入朝遇上賜公卿入左藏任取多少人皆極重士文獨口銜絹一疋兩手各持一疋上問其故士文曰臣口手俱足余無所須上異之別賞遺之士文至州發擿姦細諂諛長吏尺布斗粟之贓無所寛貸得千人奏之悉配防嶺南親戚相送哭聲徧於州境至則死者十八九其後唐君明爲禦史劾士文性剛在獄數日憤恚而死家無餘財有三子朝夕不繼親賓無贍之者

論曰士文以子啖官廚餅獄之近乎賊恩矣其發摘姦贓𨿽尺布斗粟無所容貸流放者至千人亦過矣蓋魏齊世居官者不免以餉遺交通想士文有所激而爲此耶及其憤死家無餘財親賓無有贍其子者後世庸人必謂士文獲報如此嗚呼孔氏以儒窮後之君子不廢爲儒顏氏善而夭後之君子不廢爲善且以孟獻子之爲父子服佗之爲子方季文子爲魯上卿妾不衣帛馬不食粟子服譏之其後文子以吿獻子囚之七日卒能攺過爲魯上大夫是則士文之獄其子亦獻子之愛其子也至夫千人者豈盡士文之讎怨哉非讎非怨而獲罪者公也士文之心則正矣天道豈禍正耶特當時親賓無賢者爾郎基郎基字世業中山新市人也齊天保四年除海西鎭將禦史中丞畢義云引爲侍禦史趙州刺史尉粲文宣外弟揚州刺史郭元眞楊愔妹夫基不憚權威並劾其贓罪皇建初除鄭州長史基性淸愼無所營求嘗語人云任官之所木枕亦不須作況重於此乎惟頗令人寫書潘子義遺之書云在官冩書亦是風流罪過基答云觀過知仁斯亦可矣卒謚曰惠

論曰後漢吳恢守南海欲殺靑簡冩經書其子佑諫止之佑非謂害廉特畏竹簡有薏苡之嫌爾後世用紙則異於竹簡矣此基之所以不嫌也然以木枕之微基猶以爲不須作其它可知也巳○隋晉失其鹿南北分裂至隋開皇中區宇混一人心之望治者如渴得飲故豪傑有志之士坌然歸之而淸廉者亦簉其間惜其功淺徳薄規模不宏逺而士之可書者不過數人矣作隋廉吏傳骨儀骨儀天竺國人也性剛鯁有不可奪之志開皇初爲侍禦史處法平當不爲勢利所回煬帝嗣位遷尙書左司郎於時朝政漸亂濁貨公行凡當樞要之職無問貴賤並家累金寶天下士大夫莫不變節而儀勵志守常介然獨立帝嘉其淸苦超拜京兆郡丞

論曰管子有言禮義廉恥國之四維四維不張國乃滅亡蓋禮義廉恥之行在人而主之者在國家若朝政失其紀則士夫亦變其節矣嗚呼隋至煬帝之時濁貨公行樞要之家攫金無憚是隋之政紀已無矣不滅亡何待哉骨儀是時爲獨淸之人帝𨿽嘉之然一木之支安能效其力於顚廈耶韋師韋師字公頴京兆杜陵人也齊王憲爲雍州牧引師爲主簿平陳之役領元帥掾陳國府藏悉委於師秋毫無所犯稱爲淸白後上爲長寧王儼納其女爲妃除汴州刺史甚有治名卒於官

論曰軍旅之會廉士難其人矣髙祖平陳韋師以掾主府藏秋毫無欺且是時非有簿正防檢而彼有所不爲玆可以見其所守矣侯莫陳頴侯莫陳頴字遵道代人也髙祖受禪遷瀛州刺史甚有惠政在職數年坐累免官百姓將送者莫不流涕因相與立碑頌頴淸徳俄拜邢州刺史仁壽中吏部尙書牛弘持節巡撫山東以頴治爲第一髙祖嘉嘆優詔褒揚時朝廷以嶺南刺史縣令多貪鄙蠻夷怨叛妙簡淸吏以鎭撫之於是徵頴入朝及進見上與頴言及平生以爲歡笑數日進位大將軍拜桂州總管煬帝時復拜南海太守卒

論曰治亂之幾甚於反掌淸吏基治污吏階亂勢之必然也昔在東漢以在位侵削而交址怨叛用賈琮爲刺史而部中淸明隋以嶺南守令多貪鄙而蠻夷怨叛用頴爲桂州總管而遂以鎭伏嗚呼淸污之吏利害邈然惟朝廷淸明紀律振舉誅賞有章逺方承法則怨叛何患哉梁毗梁毗字景和安定烏氏人也髙祖受襌出爲西寧州刺史攺封邯鄲縣侯在州十一年先是蠻夷酋長皆服金冠以金多者爲豪雋由此遞相陵奪每尋干戈邊境略無寧歲毗患之後因諸酋長相率以金遺毗於是置金坐側對之慟哭而謂之曰此物饑不可食寒不可衣汝等以此相滅不可勝數今將此來欲殺我耶一無所納悉以還之於是蠻夷感悟遂不相攻擊髙祖聞而善之徵爲散騎常侍煬帝卽位遷尙書攝禦史大夫事奏劾宇文述私役部兵帝議免述罪毗固諍因忤旨遂令張衡代之毗憂憤數月而卒

論曰邊方冣貪動相吞噬毗之在郡躬履淸節諭以至言而彼皆感悟其化深矣然宇文述私役部兵毗劾其罪坐是忤旨憂憤隕身嗚呼嘗聞人亂治之以兵兵亂治之以法法亂則無可以治矣觀隋之賞罰如此欲不滅亡難哉裴矩裴矩字弘大河南聞喜人也煬帝卽位進位右光祿大夫於時皇綱不正人皆變節左翊衛大將軍宇文述內史侍郎虞世基等用事文武多以賄聞矩守常無贓穢之響以是爲世所稱史官曰裴矩學渉經史頗有幹局至於恪勤匪懈夙夜在公求諸古人殆未之有與聞政事多歷歲年𨿽處危亂之中未虧廉謹之節美矣然承望風旨與時消息使髙昌入朝伊吾獻地聚糧且未師出玉門闗右騷然頗亦矩之由也

論曰矩遵素守介乎宇文述虞世基羣污之中取一時之淸譽爲得之矣然君子所貴乎廉者爲其視外物輕不以利自累則出處裕然其出則如東漢楊震李固輩奮不顧身有力國計其退則如管寧在魏陶潛在宋身退名全淸議亦歸一出一處大抵不踰此兩塗爲善也矩旣有淸節乃承望風旨與時消息後仕於唐而史官以謂其姦足以亡隋其智足以佐唐是則前日之淸修亦何所施乎哉此非廉之罪以其道不足故也樊子蓋樊子蓋字華宗廬江人也煬帝卽位授武威太守以善政聞大業三年入朝帝引之內殿特蒙褒美乃下詔曰子蓋幹局通敏操履淸潔自剖符西服愛惠爲先撫導有方寛猛得所處脂膏不潤其質酌貪泉豈渝其性故能治績克彰課冣居首凡在厥位莫非王臣若能人思奉職各展其效朕將冕旒埀拱何憂不治哉於是進位金紫大夫太守如故五年車駕西巡將入吐谷渾子蓋以彼多瘴气獻靑木香以禦霧露及帝還謂之曰人道公淸定如此否子蓋謝曰臣安敢言淸止是小心不敢納賄耳由此賜之口味百餘斛乃下詔褒美進右光祿大夫太守如故子蓋無他權略在軍持重未嘗負敗蒞官明察下莫敢欺然嚴酷少恩果於殺戮臨終之日見斷頭鬼前後重沓爲之厲云○唐歷觀前代類有眞賢碩士可紀於時然未有如唐之得人爲最多何也蓋唐選舉之法科目不一如秀才明經俊士進士之類則有司常選歲有定舉與志烈秋霜賢良方正達於教化詳明政術之類則天子自詔號爲制舉其吏部銓選也則嚴保識之官而刑家之子工賈異類悉不得雜亂士流又擇人之條取以四事而身言書判咸以徳行爲先下至蔭補齋郎猶以淸官子爲之其法巳自善矣況三百年之間其時君賢否好惡不同而樂善求賢之意未始少怠其開基創業得太宗英明之主行仁義以致太平故後世賴之易以持守焉嘗謂吏部尙書杜如晦曰今専以言辭刀筆取人而不悉其行至後敗職𨿽刑戮之而民已敝矣夫朝廷之上旣有旁搜廣取之法而又有至誠責實之意則凡中此選者何啻抜十得五有茍賤不廉之徒固難自肆於時則淸潔之士惡得不泰然獲伸其志哉故唐之科目得人爲盛其不由科目進者亦一時忠義豪傑之士也作唐廉吏傳屈突通屈突通先仕隋蒞官勁正有犯法者𨿽親無所回縱煬帝南幸畱鎭長安髙祖起被擒帝勞曰何相見晚耶泣曰通不能盡人臣之節故至此爲本朝羞帝曰忠臣也釋之授兵部尙書爲秦王行軍元帥長史從平薛仁杲時賊珍用山積諸將爭得之通獨無所取帝聞曰淸以奉國名定不虛特賚金銀六百兩彩千叚卒年七十二贈尙書左僕射謚曰忠後詔配饗太宗廟廷初桂州都督李弘節亦以淸愼顯旣歿其家賣珠太宗疑弘節實貪欲追坐舉者魏徵曰陛下過矣且今號淸白死不變者屈突通張道源通三子來調共一馬道源子不能自存審其淸者不加卹疑其濁者罪所舉帝曰朕未之思置不問通之淸益顯云

論曰士大夫尙節義要其始終不渝在於檢束其家人無自取坫而後可李弘節以淸愼顯旣歿之後其家賣珠太宗疑其實貪劉崇龜姻舊不可幹以財旣歿之後其家有鬻珠翠者由是名損此齊家之道不可不愼也屈突通三子赴調共一馬其淸節益著視漢楊氏可無愧矣皇甫無逸皇甫無逸字仁儉京兆萬年人本隋勲舊髙祖尊遇之蜀新定吏多橫恣人不聊生詔無逸持節巡撫得承制除吏旣至黜貪暴用廉善法令嚴明蜀人以安後徙益州大都督府長史所至輒閉門不通賓客左右無敢出入者所須皆市易他境嘗按部宿民家鐙炷盡主人將續進無逸抽佩刀斷帶爲炷其廉介類如此然過自畏愼每上表疏讀數十猶懼未審使者上道追省再三乃得遣母是時在長安疾篤太宗命馳驛召還承問憂悸不能食道病卒李襲譽李襲譽字茂實髙祖已定長安召授官擢累揚州大都督府長史江南巡察大使多所黜陟召爲太府卿爲人嚴愨以威肅聞居家儉厚於宗親祿廩隨多少散之以餘資冩書罷揚州書遂數車載嘗謂子孫曰吾性不喜財遂至窶乏然負京有賜田十頃能耕之足以食河內千樹桑事之可以衣江都書力讀可進求官吾歿後能勤此無資於人矣

論曰襲譽之遺子孫也負京田河內桑足以資其衣食旣有常產又有揚州數車書令不失素業可謂得逺圖而近中道矣蕭仿蕭仿字思道太和中擢進士第自集賢學士拜嶺南節度使南方珍賄叢夥不以入門家人病取槁梅於廚以和藥仿知趣市還之卒年八十子廩字富侯第進士仿領南海解官往侍爲人退約少合南海多谷紙仿敕諸子繕補殘書廩諫曰州距京師且萬里書成不可露賫必貯以囊笥貪者伺望得無薏苡嫌乎仿乃止

論曰東漢吳佑諌其父不冩書北齊郎基在官頗冩書然皆以廉得名然則繕補殘書亦無損於大節也仿子廩且引嫌諫止豈不以南海珍奇所聚之地不可不愼耶張玄素張玄素蒲州虞鄕人仕隋爲景城縣戶曹竇建徳陷景城執將殺之邑人千餘號泣請代曰此淸吏殺之是無天也建徳命釋縛太宗卽位問以政玄素亦數有諫諍魏徵名梗挺聞玄素言每嘆曰張公論事有回天之力可謂仁人之言哉

論曰玄素初爲縣小吏方被俘執邑人皆號泣以爲淸吏願代之死嗚呼淸吏之得民心也如此長孫順徳長孫順徳無忌族叔也初仕隋亡命歸太宗有佐命之功爲左驍衛大將軍以受賕爲有司劾發帝曰順徳元勲外戚爵隆位厚至矣若令觀古今自鑑有以益國家者朕當與共府庫何乃以貪冒聞乎因賜帛數十媿切之大理少卿胡演曰順徳以賂破法不可赦柰何又賜之帝曰使有恥者得賜甚於戮如不攺乃禽獸也殺之何益後爲澤州刺史折節爲政以嚴明稱先時守長多通餉問順徳繩摘無所容後爲良吏

論曰君子小人豈天與之名而一定不可易哉禮義本無私也違之則爲小人蹈之則爲君子是故聖人貴遷善攺過推恕以待天下不使之一跌而遂爲小人終不可爲也順徳貪冒更賜之帛以媿切其心後果易志遂爲良吏昔許圉師爲相州刺史有受賕者圉師不忍按但賜淸白箴其人自媿亦修飾更爲廉士嗚呼去小人而爲君子果可以勉而至之舍穢趨潔夫人何憚耶且太宗嘗疾貪吏欲懲艾之乃間遣人饋遺諸曹一吏受縑怒欲殺之裴矩謂不可紿人以行法帝乃止至順徳受賕旣爲有司劾發帝以勲戚不正其罪何耶愚竊謂人之有過當其未露則可責其攺旣已發矣則有法存焉受饋縑者尙欲罔之以罪而在有司者乃更賜之以帛何太宗之英烈而有所蔽如此夫法爲至公天下共之也非一人所能私也順徳勲戚法在所議豈可置而不問耶𨿽然順徳之折節厲志不負曲恩終稱循良亦可書也蔣渙蔣煥父挺歷胡延二州刺史渙永泰初歷鴻臚卿日本使嘗遺金帛不納維取箋一畨貽書以報其副挺卒渙與其兄洌廬墓側植松栢千餘洌子煉渙子銖又有淸白名阿史那社尒阿史那社尒突厥處羅可汗之次子處羅卒哀毀如禮治眾十年無課斂或勸厚賦以自奉答曰部落丰余於我足矣故首領咸愛之貞觀十年入朝授左驍衛大將軍處其部於靈州詔尙衡陽公主爲駙馬都尉典衛屯兵十四年以交河道行軍總管平髙昌諸將咸受賞社尒以未奉詔秋毫不敢取見別詔然後受又所取皆老弱陳獘太宗美其廉嘗與郭孝恪等五將軍討龜玆恪之在軍牀帷器用多飾金玉以遺社尒不受帝聞曰二將優劣不復問人矣

論曰社尒本畨將入朝著忠義之節方在戎狄中不厚賦以自奉且謂部落丰余於我足矣及其仕唐不替初終之操以功爲天子倚信列名靑史亦可嘉哉王義方王義方泗洲漣水人舉明經詣京師客有徒步疲於道者自言父官逺方病且革欲往省困不能前義方哀之解所乘馬以遺不吿姓名去由是譽振一時不肯造請貴勢太宗使宰相聴其論於是魏徵異之欲妻以夫人之侄辭不敢俄而徵薨乃娶人問其然曰初不附宰相今感知己故也義方嘗爲禦史時買第後數日愛庭中樹復召主人曰此佳樹得無欠償乎又予之錢其廉不貪類此始魏徵愛其材也毎恨太直後卒以嫉惡不容於時旣死門人員半千何彥先行喪蒔松柏墓側三年乃去

論曰南史顏延之嘗買田不還直後爲禦史所劾大抵茍利昧得之徒不有銜策以制之無畏也義方買第之後因愛庭木復召主人償之錢其不貪如此觀其微時巳能解所乘馬以周人之急蓋輕財重義久矣又焉貪韓思彥韓思彥字英逺鄧州南陽人萬年令李幹佑異其才舉下筆成章志烈秋霜科擢第監察禦史嘗使並州司農武惟良擅用並州賦二百萬緡思彥劾處死武后爲請而免後思彥遂以譖出爲山陽丞初尉遲敬徳子姓陷大逆思彥按釋其寃至是贈黃金良馬思彥不受至官閱月自免去後復召歷官徙蘇州錄事參軍罷客汴州張僧徹者廬墓三十年詔表其閭請思彥爲頌餉縑二百疋不受時歲凶家窶甚僧徹固請爲受一疋命其家曰此孝子縑不可輕用上元中復召見思彥久去朝儀矩梗野拜忘蹈舞又詆外戚擅權後惡之被劾云負气不可用遷賀州司馬卒

論曰嘗見韓思彥舉志烈秋霜科牛僧孺舉賢良方正科二人皆以廉節有名於唐然思彥嘗劾武惟良之贓力詆武氏族擅權終以散官廢死誠所謂志烈秋霜矣而僧孺交結李宗閔相爲朋黨起縉紳之禍四十餘年其可謂賢良方正也哉嗚呼惟君子而後有終焉陸景倩陸景倩元方子也爲扶溝丞河南按察使覆州縣殿最欲必得實有吏言狀曰某疆淸某詐淸惟景倩曰眞淸也

韓思復韓思復京兆長安人也祖倫貞觀中歷左衛率封長山縣男思復少孤篤學舉秀才髙第襲祖封永淳中家益窶歲歉京兆杜瑾者以百綾餉思復思復方並日食而綾完封不發調汴州司戶仁恕不行鞭罰以親喪去官鬻薪自給後歷仕至太子賓客卒年七十四謚曰文天子親題其碑曰有唐忠孝韓長山之墓云崔玄暐崔玄暐博陵安平人舉明經居父喪盡禮廬有燕更巢共乳母盧有賢操嘗戒玄暐曰吾聞姨兄辛玄馭雲子姓仕宦有言其貧窶不自存此善也若貲貨盈衍惡也吾嘗以爲確論比見親表仕者務多財以奉親而親不究所從來必出於廩祿則善如其不然何異盜乎若今爲吏不能忠淸無以戴天履地宜識吾意故玄暐所守以淸白名母亡哀毀甘露降庭樹長安六年爲天官侍郎當官介然不受私謁執政忌之攺文昌左丞不踰月武后曰卿向攺職乃聞令吏設齋相慶此欲肆其貪耳卿爲朕還舊官乃復拜以誅嬖臣封博陵郡王會貶流古州道病卒年六十九玄暐三世不異居家人怡怡如也貧寓郊墅羣從皆自逺食會無他爨與弟升尢友愛族人貧孤者撫養教勵後𨿽秉權而子弟仕進不使踰常資當時稱重

論曰春秋之時晉侯賞從亡者介之推不言祿祿亦弗及逮將隠也其母曰能如是乎與汝偕隠嗚呼母而不達於此介子未必獲全其髙節也君子於是賢之玄暐之母知義方愛子之教且曰若今爲吏不忠淸無以戴天履地宜識吾意厥後玄暐能立功名於一時無違教也盧母之語其同於不朽矣盧奐盧奐懷愼之子早修整爲吏有淸白稱歷禦史中丞兵部侍郎天寶初爲南海太守南海兼水陸都會物產瓌怪前守劉巨鱗彭果皆以贓敗故以奐代之污吏斂手中人之市舶者亦不敢幹其法逺俗爲安時謂自開元後四十年治廣有淸節者宋璟李朝隠奐三人而已

論曰廣州貨珍之會污吏至是類快其欲地有名貪泉者其來舊矣斯可觀風也奐之淸節遂與當代宋璟李朝隠齊名晉有吳隠之宋有王琨不獨擅南方之淸議矣杜暹杜暹濮州人擢明經第補婺州參軍秩滿歸吏以紙萬畨贐之暹爲受百畨眾嘆曰昔淸吏受一大錢何異哉爲鄭尉復以淸節顯華州司馬楊孚公挺人也每咨重暹會孚遷大理正暹適以累當坐孚曰使若人得罪眾安勸乎以狀言執政由是擢爲大理評事開元四年以監察禦史覆屯磧西會安西副都護郭虔瓘與西突厥可汗刺史邦獻鎭守使劉遐慶更相訟詔暹卽按入突騎施帳究索左驗虜以金遺暹暹固辭左右曰公使絕域不可失戎心乃受焉陰埋幕下巳出境乃移文畀取之突厥大驚度磧追不及去遷給事中以母喪解會安安西都護張孝嵩遷太原尹或言暹往使安西虜伏其淸今猶慕思乃奪服拜黃門侍郎兼安西副大都護進禮部尙書封魏縣侯卒謚曰貞孝暹友愛撫異母弟昱甚厚其爲人少學術故當朝議論時時失淺薄然能以公淸勤約自將亹亹爲之自弱冠誓不通親友獻遺以終身旣卒尙書省及故吏致賻其子孝友一不受以行暹素志云王丘王丘字仲山十一擢童子科他童皆專經而丘獨屬文由是知名及冠舉制科中第開元初爲考功貟外郎考功異時多請托進者濫冒歲數百人丘務核實材登科才滿百議者謂自武后至是數十年來采錄精明無與丘比其後席豫嚴挺之亦有稱然出丘下久之爲黃門侍郎會山東旱饑議以中朝臣爲刺史重其選以革頹獘乃以丘與中書侍郎崔沔等並爲山東刺史而丘守懷州尢淸嚴爲下畏慕入知吏部選徙禮部尙書致仕丘更履華劇而所守淸約未嘗通饋遺室宅童騎敝陋旣老藥餌不能自給帝嘆之以謂有古人節下制給全祿以旌潔吏天寶二年卒

論曰開元之政冣爲責實故治臻隆平如丘之廉貧旣休致矣猶下制給全祿以旌潔吏斯可爲治世之典也歟裴寛裴寛綘州聞喜著姓性通敏工騎射彈碁投壺略通書記景雲中爲潤州參軍事刺史韋詵有女擇所宜歸會休日登樓見人於後圃有所瘞藏者訪諸吏曰參軍裴寛居也與偕來詵問狀答曰寛義不以苞苴污家適有人以鹿爲餉致而去不敢自欺故瘞之詵嗟異乃引爲按察判官許妻以女歸語妻曰常求佳壻今得矣明日幃其族使觀之寛時衣碧瘠而長旣入族人皆笑呼爲碧鸛雀詵曰愛其女必以爲賢公侯妻也何可以貌求人卒妻寛爲刑部員外郎萬騎將軍馬崇白日殺人而王毛仲方以貴幸將鬻其獄寛固執不肯爲蒲州刺史州久旱寛入境輙雨徙河南尹不屈附權貴河南大治寛兄弟八人皆擢明經任臺省州刺史雅性友愛於東都治第八院相對甥侄亦有名稱常擊鼔會飯其爲政務淸簡所蒞人愛之世皆冀其得宰相天寶間稱舊徳以寛爲首卒年七十五李尙隠李尙隠其先出趙郡舉明經神龍中擢左臺監察禦史於是崔湜鄭愔典吏部選附勢幸銓擬不平至逆用三年員缺材廉者不得進俄而相踵知政事尙隠與禦史李懷讓顯劾其罪湜等皆斥去後爲桂州都督稍遷廣州都督五府經略使及還人或袖金以贈尙隠曰吾自性分不可易非畏人知也尙隠凡三入禦史府輒繩惡吏不以殘鷙失名所發當也物議歸重仕宦未嘗以過謫惟劾詆幸臣及坐小法左遷復見用以循吏終始年七十五謚曰正李勉李勉字玄卿鄭惠王元懿曾孫少喜學調開封尉治有名從肅宗於靈武擢監察禦史後拜嶺南節度使居官久未嘗飾噐用車服後召歸至石門盡搜家人所蓄犀珍投江中時人謂可繼宋璟盧奐李朝隠部人叩闕請立碑頌徳代宗許之進工部尙書封汧國公滑亳節度使徳宗立加同中書門下平章事卒年七十二謚正簡勉少貧俠客梁宋與諸生共逆旅諸生疾且死出白金曰左右無知者幸君以此爲我塟余則君自取之勉許諾旣塟密置餘金棺下後其家謁勉共啟墓出金付之及歷將相所得奉賜悉遺親黨身沒無贏藏其在朝廷鯁亮廉介爲宗臣表禮賢下士有終始嘗引李巡張參在幕府後二人卒至宴飲仍設虛位沃饋之

論曰廉貧之節得之寒士易求之王族難何則非素習也歷觀前代惟漢唐宗室之賢爲冣多其處富貴利達而淸約類寒士者李勉一人而已觀其在靈武時劾大將背闕之慢肅宗乃知朝廷尊嗚呼宗子維城勉之賢於城逺矣薛玨薛玨字溫如河中寶鼎人以蔭爲懿徳太子廟令累遷陵臺令歲餘以淸白聞課第一攺昭應令人請立石紀徳玨固遜避遷楚州刺史初州有營田宰相遙領使而刺史得專達俸及他給百餘萬田歷數百年以優得遷別戶三千備刺史廝役玨至悉條去之租入贏異時觀察使惡其潔誣以罪左授峽州刺史建中初徳宗命使者分諸道察官吏升黜焉而李承狀玨之簡趙贊言其廉盧翰言其肅書參聞於是拜中散大夫賜金紫歷河南京兆尹卒七十四

論曰先王之時碩徳美行人皆有之而讒沮之風不作於世何哉賊賢害能必殺無赦故也薛玨之潔乃爲上位所惡誣之以罪是無法也未幾諸使參舉乃復進用觀風之任其賢不肖於此分矣郗士美郗士美字和夫兗州金鄕人士美年十二通五經史記漢書皆能成誦父友蕭頴士顏眞卿桺芳相與論繹嘗曰吾曹異日當交二郗之間後爲河南尹檢校工部尙書充昭義節度使昭義自李抱眞以來皆武臣私廚月費米六千石羊千首酒數十斛潞人困甚士美至悉去之出廩錢市物自給又盧從史時日具三百人膳以餉牙兵士美曰卒衛於牙固職也安得廣費爲私恩亦罷之後檢校刑部尙書爲忠武節度劉晏劉晏字士安曹州南華人明皇封泰山晏始八歲獻頌行在授太子正字時號神童後數領諸道度支鹽鐵轉運鑄錢租庸常平等使凡佐軍興實國用斂不及民而用度足所居修行裏粗朴庳陋飲食儉狹室無媵婢徳宗立言者屢請罷轉運使晏亦固辭不許始楊炎爲吏部侍郎晏爲尙書盛气不相下晏嘗治元載罪而炎坐貶及炎執政銜宿怨先以誣罪貶晏忠州刺史以晏所素憾庾準爲荊南節度準卽奏晏與朱泚書語言怨望又搜卒擅取官物脇詔使謀作亂炎證成之建中元年詔中人賜晏死年六十五天下以爲寃時炎兼刪定使議籍沒眾論不可乃止然巳命簿錄其家惟雜書兩乘米麥數斛人服其廉

論曰史官謂劉晏因平準法制萬物低昻常操贏資以佐軍興唐中僨而振晏有力焉而居室湫隘飲食儉約死之後其家惟雜書兩乘米麥數斛其廉亦至矣然晏嘗饋謝四方名士凢有舌者悉以利啖之使無得以訾短是晏能廉於臨財而不能廉於取名乃區區持利以結人期固寵保名嗚呼惜哉宋申錫宋申錫字慶臣史失其何所人擢進士第文宗時轉中書舍人爲翰林學士帝惡宦官權寵震主而王守澄典禁兵偃蹇放肆帝察申錫忠厚因召對俾與朝臣謀去守澄等且倚以執政未幾拜尙書右丞進同中書門下平章事京兆尹王燔與謀而漏泄守澄黨鄭注得其謀遣軍候豆盧著誣告申錫與漳王等謀反典吏脇成其罪初議抵死朝臣力請出著與申錫劾正情狀帝稍悟乃貶申錫開州司馬從而流死者數百人天下以爲寃初申錫以淸節進嫉要位者納賕餉敗風俗故自爲近臣凡四方賄謝一不受旣被罪有司驗劾悉得所還問遺書朝野爲之咨憫太和五年爲宦官所陷七年感憤卒有詔歸塟後因李石延英召對從容爲帝言原雪之仍追復舊官祿其子賜謚曰貞

論曰治亂安危之所寄誠在於貪廉之人一用一捨之間耳宦官王守澄之姦亂文宗和委宋申錫懲刈之旣又倚鄭注以圖成功且申錫激節守正卻謝賄遺帝嘗察其忠厚可任固爲得人矣而注本挾藝術附守澄以進藉權依寵專鬻官射利貪沓無厭然則若注等輩果可倚以心腹耶抑嘗考之唐祚傾覆非一朝一夕之故其所由來者漸矣閹寺專權倒持國柄自天寶以來訖於太和之際旣百數十年矣在明皇時則髙力士引用安史等以召危亂在肅宗時則李輔國慿藉功勞以擅國政在代宗時則因程元振之用賞罰任情致吐蕃犯闕而方鎭之兵不至徳宗時則因用竇文場霍仙鳴等分統禁旅致專制閫外而王師屢戰無功甚者至於門生天子黜陟朝臣綱紀總於百司予決擅幹制敕盤根固柢歷十數世終以覆唐社稷而後已是則文宗之世欲鉏而去之其爲力固不易而乃使鄭注小人參預其間其敗乃公事必矣可不戒哉陸贄陸贄字敬輿蘇州嘉興人年十八第進士中博學宏辭壽州刺史張鎰有重名贄往見語三日可之請爲忘年交旣行餉錢百萬曰請爲母夫人一日費贄不納止受茶一串曰敢不承公之賜史官曰徳宗之不亡顧不幸哉在危難時聴贄言及巳平追仇盡言怫然以讒幸逐猶棄梗至延齡輩則寵任盤桓不移如山昏佞之相濟也世言贄白罷翰林以爲與吳通玄兄弟爭寵竇參之死贄漏其言非也夫君子小人不兩進邪諂得君則正士危何可訾耶觀贄論諌數十百篇譏陳時病皆本仁義可爲後世法炳如丹書帝所用才十一唐之祚不競惜哉

論曰陸宣公一代之儒臣當時陳論與其行事之迹後世所共知也今錄其不受餉一節並取史官之贊附之庶見其梗槪焉崔戎崔戎字可大玄暐從孫也舉明經憲宗稱戎才累擢諫議大夫雲南蠻亂成都詔戎持節劍南爲宣撫使奏罷稅外姜芋錢當賦者率三之其一以準繒布優其估以與民綏招流亡凡廢若置公私莫不便之還拜給事中出爲華州刺史吏以故事置錢萬緡爲刺史私用戎不取及去召吏曰籍所置錢享軍吾重矯激以誇後人也徙兗海沂密觀察使擁畱於道不得行乃休傳捨民至抱持取其鞾時詔使尙在民泣詣使請白天子丏戎還使許諾戎恚責其下眾曰畱公而天子怒不過斬吾二三老人則公不去矣戎夜單騎亡去民追不及乃止至兗州鉏滅姦吏十餘輩民大喜歲餘卒馮伉馮伉魏州元城人徙貫京兆第五經宏詞三遷膳部貝外郎李抱眞卒持節臨弔歸之帛不受又致京師伉上表固拒於是醴泉令缺宰相愼選徳宗曰前使澤潞不受幣者其人淸可用也遂以授伉縣多嚚猾數犯法伉爲著諭蒙書十四篇大抵勸之務農進學而教以忠孝鄕黨授之使轉相教督官至散騎常侍領國子祭酒韋夏卿韋夏卿字云客京兆萬年人少邃於學與弟正卿同舉賢良方正皆策髙第爲吏部侍郎時從弟執誼在翰林嘗受人金有所干請內夏卿懷中夏卿毀懷不受曰吾與爾賴先人遺徳致位及此顧當是哉執誼大慚官至太子少保歸崇敬歸崇敬字正禮蘇州吳人治禮家多識容典天寶中舉博通墳典科對策第一遷四門博士有詔舉才可宰百里者復策髙等爲主客員外郎代宗幸陜召問得失崇敬極陳生人疲敝當以儉化天下則國富而兵可用大歷初授倉部郎中充弔祭冊立新羅使海道風濤舟幾壞眾驚謀以單舸載而免答曰今共舟數十百人我何忍獨濟哉少遲風息先是使外國多賫金帛貨舉所無崇敬囊槖惟食衣東夷傳其淸徳後年老以兵部尙書致仕卒年八十八謚曰宣韋貫之韋貫之名純避憲宗諱以字行及進士第爲校書郎擢賢良方正異等河中鄭元澤潞郗士美以厚幣召皆不應居貧啖豆糜自給再遷長安丞或薦之京兆尹李實實舉笏示所記曰此其姓名也與我同裏素聞其賢願識之而進之於上或喜以告曰子今日詣實而明日賀者至矣貫之唯唯不往官亦不遷歷位尙書右丞同中書門下平章事皇甫鎛張宿皆以幸進宿出使裴度欲爲請銀緋貫之曰宿姦佞吾等縱不能斥柰何欲假以寵乎由是宿等怨陰構之自是左遷而貫之所厚善者韋顗李正辭韋處厚輩皆淸正以鉤黨去穆宗立卽拜河南尹以工部尙書召未行卒六十二贈尙書右僕射謚曰文貫之居輔相嚴身律下以正議裁物室居無所攺易裴均子持萬縑請撰先銘答曰吾寧餓死豈能爲是哉生平未嘗通饋遺家無羨財

論曰皇甫湜爲裴度撰寺碑曰今碑三千字字三縑何遇我薄耶桺公權以書名當時大臣家碑志非其筆人以子孫爲不孝貺遺旣巨萬而主藏奴或盜用姑笑而不詰然裴晉公止目湜之語爲不覊穆宗尢喜公權能以筆諫是二子未可指爲黷貨者且人於嚴親持縑以請銘無傷取予之義貫之辭饋如此之峻是亦君子之過乎廉者觀其處己不肯自售於人立朝尢愼名器非稟性淸介孰能爲之範希朝範希朝字致君河中虞鄕人初從邠寧軍爲別將徳宗在奉天以戰守功累遷振武節度使部有黨項室韋雜居暴掠放肆日入匿作謂之刮城門希朝度要害置屯保斥邏嚴密鄙民以安至小竊取殺亦無赦虜人憚伏相謂曰是必張光晟紿姓名來也邊州每長帥至必效槖駝駿馬𨿽甚廉者猶受之以結其歡希朝一不納積十四年虜保塞不敢橫希朝號當世善將或比之趙充國後以太子太保致仕錢徽錢徽字蔚章中進士第累官爲翰林學士三遷中書舍人憲宗嘗稱其長者後以忤宰相段文昌誣以事貶江州刺史郡例有牛田錢百萬刺史以給宴飲贈餉者徽曰此農耕之備可他用哉命代貧民租入文宗立召拜尙書左丞後以吏部尙書致仕卒年七十五徽曾任太子右庶子時韓公武以賂結公卿遺徽錢二十萬不納或言非當路可無讓徽曰取之在義不在官時稱有公望

論曰可以取可以無取奚必爲有位者言之耶或吿徽非當路可受無嫌乃曰取之在義不在官玆言可以附聖人之經也觀其中書舍人時憲宗方禁無名貢獻而至者不甚卻徽能懇諫罷之在江州以牛田錢代貧民租入不徇故事自給宴飲之奉原其用心如此豈但修身以明污者哉李景讓李景讓字後己贈太尉憕後也性方毅有守寶歷初遷右拾遺淮南節度使王播以錢十萬市朝廷權求領鹽鐵景讓詣延英亟論不可遂知名歷中書舍人禮部侍郎商華虢三州刺史母鄭治家嚴身訓飭諸子始貧乏時治墻得積錢僮婢奔吿母曰士不勤而祿猶災其身況無妄而得我何取亟使閉坎景讓自右散騎常侍出爲浙西觀察使母問行日景讓率然對有日鄭曰如是吾方有事未及行蓋怒其不嘗吿也且曰巳貴何庸毋行景讓重請罪乃赦故𨿽老猶加箠敕已起欣欣如初嘗怒牙將杖殺之軍且謀變母欲息眾讙召景讓廷責曰爾鎭撫方面而輕用刑一夫不寧豈特上負天子亦使百歲母銜羞泉下何面目見先大夫乎將鞭其背吏與將再拜請不許皆泣謝乃罷一軍遂定後拜西川節度使以病丐致仕或諫公廉潔亡素儲不爲諸子謀耶景讓笑曰兒曹詎餓死乎書聞輒還東都以太子少保分司卒年七十二景讓淸素寡欲門無雜賓李琢罷浙西以同裏訪之避不見及去命斸其騙石焉元和後大臣有徳望者以居裏顯景讓宅東都樂和裏世稱淸徳者號樂和李公云

論曰崔玄暐母盧李景讓母鄭咸能戒敕其子保初終之節是則二子之淸皆其母之烈也牛僧孺牛僧孺字思黯隋僕射奇章公弘之裔元和初以賢良方正對策第一歷位禦史中丞按治不法內外整肅宿州刺史李直臣坐賕當死賂宦侍爲助具獄上帝曰直臣有才朕欲貸而用之僧孺曰彼不才者持祿取容耳天子制法所以束縳有才者祿山朱泚以才過人故亂天下帝異其言乃止賜金紫服以戶部侍郎同中書門下平章事始韓弘入朝其子公武用財賄賂權貴杜塞言者俄而弘公武卒孫弱不能事帝遣使者至其家悉收貲簿校計出入所以餉遺朝臣者皆在至僧孺獨注其左曰某月日送錢千萬不納帝善之謂左右曰吾不謬知人由是遂以相歷事四朝卒年六十九謚曰文簡

論曰僧孺與李宗閔植黨排擊所憎權震天下起搢紳之祻四十餘年史官目之盜儒顧何足道哉然始能卻韓公武餉錢致位宰相今取而附之廉吏使夫人有以見貪墨之事如僧孺輩猶知恥而不爲是不可爲也盧鈞盧鈞字子和系出範陽舉進士累官監察禦史爭宋申錫獄知名後擢嶺南節度使海道商舶始至異時帥府爭先賤售其珍鈞一不取時稱廉潔歷位將相所居官必有績大抵根仁恕至誠而施於事玩服不爲鮮明其沒也家無贏財以太保致仕卒年八十七贈太傅謚曰元

論曰宋申錫承帝旨鉏宦官不幸謀泄反陷於獄鈞乃能雪其寃然則鈞之大節乃東漢李固楊震李膺陳蕃之流歟有力於淸議多矣廉吏傳卷下

陸贄字敬輿蘇州嘉興人年十八第進士中博學宏辭壽州刺史張鎰有重名贄往見語三日可之請爲忘年交旣行餉錢百萬曰請爲母夫人一日費贄不納止受茶一串曰敢不承公之賜史官曰徳宗之不亡顧不幸哉在危難時聴贄言及巳平追仇盡言怫然以讒倖逐猶棄梗至延齡輩則寵任磐桓不移如山昏佞之相濟也世言贄白罷翰林以爲與吳通玄兄弟爭寵竇參之死贄漏其言非也夫君子小人不兩進邪諂得君則正士危何可訾耶觀贄論諌數十百篇譏陳時病皆本仁義可爲後世法炳如丹書帝所用才十一唐之祚不競惜哉

論曰陸宣公一代之儒臣當時陳論與其行事之迹後世所共知也今錄其不受餉一節並取史官之贊附之庶見其梗槪焉崔戎崔戎字可大玄暐從孫也舉明經憲宗稱戎才累擢諫議大夫雲南蠻亂成都詔戎持節劍南爲宣撫使奏罷稅外薑芋錢當賦者率三之其一以準繒布優其估以與民綏招流亡凡廢若置公私莫不便之還拜給事中出爲華州刺史吏以故事置錢萬緡爲刺史私用戎不取及去召吏曰籍所置錢享軍吾重矯激以誇後人也徙兗海沂密觀察使擁畱於道不得行乃休傳捨民至抱持取其鞾時詔使尙在民泣詣使請白天子丏戎還使許諾戎恚責其下眾曰畱公而天子怒不過斬吾二三老人則公不去矣戎夜單騎亡去民追不及乃止至兗州鉏滅姦吏十餘輩民大喜歲餘卒馮伉馮伉魏州元城人徙貫京兆第五經宏詞三遷膳部貝外郎李抱眞卒持節臨弔歸之帛不受又致京師伉上表固拒於是醴泉令缺宰相愼選徳宗曰前使澤潞不受幣者其人淸可用也遂以授伉縣多嚚猾數犯法伉爲著諭蒙書十四篇大抵勸之務農進學而教以忠孝鄕黨授之使轉相教督官至散騎常侍領國子祭酒韋夏卿韋夏卿字云客京兆萬年人少邃於學與弟正卿同舉賢良方正皆策髙第爲吏部侍郎時從弟執誼在翰林嘗受人金有所干請內夏卿懷中夏卿毀懷不受曰吾與爾賴先人遺徳致位及此顧當是哉執誼大慙官至太子少保歸崇敬歸崇敬字正禮蘇州吳人治禮家多識容典天寶中舉博通墳典科對策第一遷四門博士有詔舉才可宰百里者復策髙等爲主客員外郎代宗幸陜召問得失崇敬極陳生人疲敝當以儉化天下則國富而兵可用大歷初授倉部郎中充弔祭冊立新羅使海道風濤舟幾壞眾驚謀以單舸載而免答曰今共舟數十百人我何忍獨濟哉少遲風息先是使外國多齎金帛貨舉所無崇敬囊槖惟食衣東夷傳其淸徳後年老以兵部尙書致仕卒年八十八諡曰宣韋貫之韋貫之名純避憲宗諱以字行及進士第爲校書郎擢賢良方正異等河中鄭元澤潞郗士美以厚幣召皆不應居貧啖豆糜自給再遷長安丞或薦之京兆尹李實實舉笏示所記曰此其姓名也與我同裏素聞其賢願識之而進之於上或喜以告曰子今日詣實而明日賀者至矣貫之唯唯不往官亦不遷歷位尙書右丞同中書門下平章事皇甫鎛張宿皆以幸進宿出使裴度欲爲請銀緋貫之曰宿姦佞吾等縱不能斥柰何欲假以寵乎由是宿等怨陰搆之自是左遷而貫之所厚善者韋顗李正辭韋處厚輩皆淸正以鈎黨去穆宗立卽拜河南尹以工部尙書召未行卒六十二贈尙書右僕射諡曰文貫之居輔相嚴身律下以正議裁物室居無所攺易裴均子持萬縑請撰先銘答曰吾寧餓死豈能爲是哉生平未嘗通饋遺家無羨財

論曰皇甫湜爲裴度撰寺碑曰今碑三千字字三縑何遇我薄耶桺公權以書名當時大臣家碑志非其筆人以子孫爲不孝貺遺旣鉅萬而主藏奴或盜用姑笑而不詰然裴晉公止目湜之語爲不覊穆宗尢喜公權能以筆諫是二子未可指爲黷貨者且人於嚴親持縑以請銘無傷取予之義貫之辭餽如此之峻是亦君子之過乎廉者觀其處己不肯自售於人立朝尢愼名器非稟性淸介孰能爲之範希朝範希朝字致君河中虞鄕人初從邠寧軍爲別將徳宗在奉天以戰守功累遷振武節度使部有黨項室韋雜居暴掠放肆日入匿作謂之刮城門希朝度要害置屯保斥邏嚴密鄙民以安至小竊取殺亦無赦虜人憚伏相謂曰是必張光晟紿姓名來也邊州每長帥至必效槖駝駿馬𨿽甚廉者猶受之以結其歡希朝一不納積十四年虜保塞不敢橫希朝號當世善將或比之趙充國後以太子太保致仕錢徽錢徽字蔚章中進士第累官爲翰林學士三遷中書舍人憲宗嘗稱其長者後以忤宰相段文昌誣以事貶江州刺史郡例有牛田錢百萬刺史以給宴飲贈餉者徽曰此農耕之備可他用哉命代貧民租入文宗立召拜尙書左丞後以吏部尙書致仕卒年七十五徽曾任太子右庶子時韓公武以賂結公卿遺徽錢二十萬不納或言非當路可無讓徽曰取之在義不在官時稱有公望

論曰可以取可以無取奚必爲有位者言之耶或吿徽非當路可受無嫌乃曰取之在義不在官玆言可以附聖人之經也觀其中書舍人時憲宗方禁無名貢獻而至者不甚卻徽能懇諫罷之在江州以牛田錢代貧民租入不徇故事自給宴飲之奉原其用心如此豈但修身以明污者哉李景讓李景讓字後己贈太尉憕後也性方毅有守寶歷初遷右拾遺淮南節度使王播以錢十萬市朝廷權求領鹽鐵景讓詣延英亟論不可遂知名歷中書舍人禮部侍郎商華虢三州刺史母鄭治家嚴身訓飭諸子始貧乏時治牆得積錢僮婢奔吿母曰士不勤而祿猶災其身況無妄而得我何取亟使閉坎景讓自右散騎常侍出爲浙西觀察使母問行日景讓率然對有日鄭曰如是吾方有事未及行蓋怒其不嘗吿也且曰巳貴何庸毋行景讓重請罪乃赦故𨿽老猶加箠敕已起欣欣如初嘗怒牙將杖殺之軍且謀變母欲息眾讙召景讓廷責曰爾鎭撫方面而輕用刑一夫不寧豈特上負天子亦使百歲母銜羞泉下何面目見先大夫乎將鞭其背吏與將再拜請不許皆泣謝乃罷一軍遂定後拜西川節度使以病丐致仕或諫公廉潔亡素儲不爲諸子謀耶景讓笑曰兒曹詎餓死乎書聞輒還東都以太子少保分司卒年七十二景讓淸素寡欲門無雜賔李琢罷浙西以同裏訪之避不見及去命斸其騙石焉元和後大臣有徳望者以居裏顯景讓宅東都樂和裏世稱淸徳者號樂和李公云

論曰崔玄暐母盧李景讓母鄭咸能戒敕其子保初終之節是則二子之淸皆其母之烈也牛僧孺牛僧孺字思黯隋僕射奇章公弘之裔元和初以賢良方正對策第一歷位禦史中丞按治不法內外整肅宿州刺史李直臣坐賕當死賂宦侍爲助具獄上帝曰直臣有才朕欲貸而用之僧孺曰彼不才者持祿取容耳天子制法所以束縳有才者祿山朱泚以才過人故亂天下帝異其言乃止賜金紫服以戶部侍郎同中書門下平章事始韓弘入朝其子公武用財賄賂權貴杜塞言者俄而弘公武卒孫弱不能事帝遣使者至其家悉收貲簿校計出入所以餉遺朝臣者皆在至僧孺獨注其左曰某月日送錢千萬不納帝善之謂左右曰吾不謬知人由是遂以相歷事四朝卒年六十九諡曰文簡

論曰僧孺與李宗閔植黨排擊所憎權震天下起搢紳之祻四十餘年史官目之盜儒顧何足道哉然始能卻韓公武餉錢致位宰相今取而附之廉吏使夫人有以見貪墨之事如僧孺輩猶知恥而不爲是不可爲也盧鈞盧鈞字子和系出範陽舉進士累官監察禦史爭宋申錫獄知名後擢嶺南節度使海道商舶始至異時帥府爭先賤售其珍鈞一不取時稱廉潔歷位將相所居官必有績大抵根仁恕至誠而施於事玩服不爲鮮明其沒也家無贏財以太保致仕卒年八十七贈太傅諡曰元

論曰宋申錫承帝旨鉏宦官不幸謀泄反陷於獄鈞乃能雪其寃然則鈞之大節乃東漢李固楊震李膺陳蕃之流歟有力於淸議多矣廉吏傳卷下

