

欽定四庫全書

史部七

史傳三編

傳記三【總錄之屬】提要

【臣】等謹案史傳三編五十六卷

國朝朱軾撰軾有周易傳義合訂已別著錄是編凡名儒傳八卷名臣傳三十五卷又續編五卷循吏傳八卷成於雍正戊申時明史尙未成書故所錄至元而止明以來傳名儒者大抵宗宋而祧漢唐而宋又防自濂洛以下軾所爲傳上溯田何伏生申公髙堂生不沒其傳經之功中及董仲舒韓愈諸人不汲其明道之功於宋則胡瑗孫復石介劉敞陳襄𨿽軌轍稍殊亦並見甄錄絕不存門戶之見可謂得聖賢之大公其以遷就利祿削揚雄馬融以祖尙元虛削王弼何晏以假借經術削匡衡王安石亦特爲平允惟胡寅修怨於生母王柏披猖恣肆至刪攺孔子之聖經咸預斯列似爲少濫又據王福畤之虛詞爲薛収作贊亦未免失之不考耳名臣傳所列凡一百八十人去取頗爲矜愼續編所列又三十九人其凡例曰續編者何擇其次焉者也或卷帙編次已定附之於後焉耳然見爲稍亞而乙之與失於偶漏而補之其品第則有間矣混而無別亦稍疎也循吏傳所列凡一百二十一人𨿽體例謹嚴而頗未賅備如何易於之表表在人耳目者多見刋削其去取之例亦未明言殆不可解要其標舉典型示人效法所附論防亦皆醇正固不失爲有禆世敎之書矣前有軾及蔡世逺總序二篇攷名儒傳爲李淸植所纂名臣傳爲張江藍鼎元李鐘僑所纂循吏傳爲張福昶所纂世逺商之而軾則裁定之云乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

史傳三編原序

史傳三編者予與少宗伯蔡聞之先生所訂歷代名儒名臣循吏列傳也自司馬子長變編年爲紀傳後之作史者因之凡傳一人必敍其人之所學所守所言所行所值之時所居之官原始要終無虛美無隠惡而後加之褒貶以爲勸爲懲猶用藥之按病癥折獄之比罪案捨此不能臆爲論斷也今考史記所載帝紀世家列傳凡百有十二卷而儒林循吏以爲目其他名公巨卿或分或合其義例蓋有取焉漢初儒者不槪見所傳惟文景間明經數人然等孟氏於荀卿列子貢於貨殖其所謂儒蓋可知矣汲黯與鄭當時合傳而王陵之戅直僅附見於陳平世家子產公儀休孔子孟子之所稱述而與石奢李離同列之循吏毋怪後之人議其疎略抵牾也夫以馬遷良史之才父子相繼勒成一家言猶不免疎略抵牾之譏他無論矣聞之先生嘗與子上下二千載中學術事功之眞僞純疵於聖人是非之義未敢自信爲有當然如黃老之害道遊俠之亂政必嚴加退斥斷不敢附防史氏以疑誤學者是則予兩人之志也於是與同學諸子商纂輯錄兩漢至元以儒稱以臣顯以吏著者若干人各爲一傳事皆本諸舊史而詞之遊者刪之義之疑者缺之其嘉言懿行見於他書者采而益之蓋安溪李君世豳與其從子立侯南城張百川南靖張季長漳浦藍玉霖爲之艸創而討論折衷聞之先生實總其成予不揣固陋間出其一知半解與相參酌書成析爲若干捲爰以質之當世或云蓄之爲徳行發之爲事業論道經邦宣猷宰化莫非性分內事今區而別之爲名儒爲名臣爲循吏使人疑儒術之迂疎而謂卓然樹立者皆適逢其防非有所本而爲之其可乎予曰天徳王道原無二致然淺深同異視乎其人士元才絀於百里黃霸入相功名減於治郡申公轅固生以宿儒應辟卒無所建白而去此由气質之稟於天者不能無蔽是以優於此絀於彼見知見仁各隨其性之所近欲其體備而用周也難矣我

皇上以天縱之資亹亹翼翼用人行政一本於欽明緝熈之學又日進內外臣工教以省身克己存誠主敬之道而程能課績𨿽有不逮茍其中無他必寛以自新之路是以人思感奮爭相濯磨臣品官方彬彬日上顧日月漸摩者

聖主之所以立教也夙夜寅畏者臣子之所以自勵也有不能者才之稟於气無不備者性之根於命也惟格物明理以啟其端戒懼愼獨以踐其實擴而充之以化其气質之偏由是出其所學上而輔佐

聖君爲萬世開太平之治卽效一官分一職亦必休養涵濡登風俗於醇古此一徳泰交唐虞師濟之盛也漢唐以下烏足道哉

雍正七年己酉嵗長至日髙安朱軾撰

學術之與事功孤卿之與庶尹殊途而同歸百慮而一致者也民受天地之中以生五性粹然至善用內直之功敬修而不怠方外之功集義而無歉則元善之長充周而不可窮先聖傳心之學於是乎在上之爲論道經邦之儒次亦爲一民一物之所恃賴故曰同歸而一致也譬之原泉廣津發自昆侖放而爲河海流而爲百川潤桑田而滙沼沚皆是物也顧人生而靜而後質與學之所近或偏得其一體漢唐以來通經履道之賢匡君定國之彥親民濟物之選代不乏人就其合同而論之三者本一無事於分其本充者其末茂使董廣川大用於漢文中子及遇興唐功不過於蕭曹房杜哉程朱大儒也明道勸神宗防未萌之欲以十事進君能堯舜其君者也及出令晉城扶溝化理昭彰非守令所當法乎朱子在朝四十六日進講奏疏名臣風烈萬代瞻仰及觀其浙東南康潭州諸治迹豈兩漢循吏所易及乎且如司馬公許魯齋復何分於名儒名臣哉故曰無事於分也然使語魏丙姚宋以精一之學則粗矣抗召杜卓魯於魏陸韓範之列則遜未逮矣況三者之中又各有等級次第則亦不必於合也方今

天子神聖道統治統萃於一身以至道醇修朂士以臯防稷契望諸臣以廉謹仁明飭吏治一道同風之盛於斯乎遇之髙安可亭朱先生服儒體道負開濟大略入爲卿士出爲牧伯由冢宰陟臺輔以襄

聖天子盛治與世逺同事

禁廷一日語世逺欲纂漢唐以來至於宋元名儒名臣循吏等傳各爲一集合爲一書世逺在鼇峯書院時故嘗校刋先儒諸書又私纂歷代名臣言行錄實有素心顧以均服職事未遑手錄屬諸同志四五人分纂傳論髙安公定其領要重申討論世逺亦旁覽廣披細加參訂再閱嵗而書告成事迹繁多年代久逺或恐有紕漏舛錯之譏要可爲髙山景行之借士幸生

堯舜之世懷三代之英三者之中服膺砥礪備其全體固足以求志達道成曠代之人豪卽得其一節亦足以寡一身之過淑躬而濟物藹藹吉士維

天子使人材之盛比於成周風俗之美躋於陶唐是則編

輯是書者之惓惓也

雍正四年丙午十月朔日漳浦蔡世逺撰

史傳三編凡例

名儒名臣循吏俱始於漢終於元何也據二十一史以立傳也

天徳與王道大用與小用原無二致三者原不必分但依以見耳如龔遂豈不是名臣而列在循吏虞詡豈不是循吏而列在名臣司馬光豈不是名儒許衡豈不是名臣而姑以分屬程朱在朝則爲名臣牧民則爲循吏而列之名儒讀書論世但存是則是效之心不必泥也

稱名史例也周程張朱獨稱子者

聖祖仁皇帝所定也凡詔誥奏章俱然於以見我朝尊尙正學卓越前代焉

各傳𨿽依據二十一史本傳然多采傳記及各家文集以成之凡大人物尢加意搜羅如諸葛亮則兼采裴松之習鑿齒諸史及諸葛丞相集魏徵及唐初名臣則采貞觀政要陸防則采宣公奏議是也

名儒漢史有不立傳者則旁采以成之宋名儒則采之伊洛淵源錄及續錄若本人語錄文集等書宋名臣則采之名臣言行錄及續集別集等書按其年月擇其簡要有三易稿而後成者

一人之事有散見於他傳者則聚之本傳如周勃誅諸呂則取髙後紀以入之張柬之復唐祚則采五王傳以入之是也是故茍其無關體要𨿽原傳所有必刪繁以就簡茍其事不得略及言行可法者𨿽散見於他傳亦必參考以成文期於詞省而事備耳

奏疏不能詳也有至要者則載之並采之歷代名臣奏議與其詳於大人子虛解嘲也毋寧詳於奏疏論贊不必盡錄也錄其尢善者

續編者何擇其次焉者也或卷帙編次已定附之於後焉耳

羊祜杜預曹彬昔之所謂名臣也但祜與預在魏朝皆有封爵彬亦爲周之國戚不能無春秋責備之意故列之續編若周瑜魯肅慕容恪王猛等亦降列之者蜀漢爲正統非魏吳之比東晉爲正統非南北朝之比也

欽定四庫全書

史傳三編卷一

大學士朱軾撰

名儒傳一

漢

田何

田何字子莊齊淄川人自魯商瞿子木受易孔子以授魯橋庇子庸庇授江東馯臂子弓臂授燕周丑子家醜授東武孫虞子乘虞以授何當秦禁學易以筮卜之書獨不禁故傳受者不絕漢興梁項生受易於何而雒陽丁寛爲項生從者讀易精敏材過項生遂事何學成何謝寛寛東歸何謂門人曰易以東矣寛授碭田王孫王孫授施讐孟喜梁丘賀由是易有施孟梁丘之學其後讐授張禹禹授彭宣則施家又有張彭之學喜授白光翟牧則孟家又有白翟之學而士孫張鄧彭祖衡咸三家皆爲梁丘之學梁人焦延壽亦嘗問易於喜以授京房於是又有京氏學至劉向校書考易說以爲諸家皆祖田何惟京氏爲異後東萊費直沛髙相亦治易其學皆無章句然施孟梁丘經間脫惟費氏與古文同終西漢時費髙二家未得立

論曰易之爲書潔靜精微𨿽聖人猶假年以學況其餘乎漢興諸儒互相付受然談經義者徒啜其糟醨推象占者或淫於術數故王弼興而諸家盡廢夫弼不過勦襲莊老於所謂窮理盡性以至於命者曷嘗有聞哉顧已駕其說而奪諸家之幟則諸家之未足以盡易明矣𨿽然易爲五經之源其傳授所自不可以無悉也故標田何而紀其源瀾於篇

伏生

伏生濟南人故爲秦博士治尙書當秦禁學伏生獨壁藏之漢興求其書亡數十篇獨得二十九篇以教齊魯之間齊學者由此頗能言尙書孝文時求能治尙書者天下亡有惟伏生治之欲召伏生年已九十餘老不能行乃詔太常使掌故朝錯往受之伏生所授有濟南張生及千乘歐陽生歐陽生字和伯以授兒寛寛復以授歐陽生之子世故尙書有歐陽氏學世父子相授至曽孫髙髙以授濟南林尊尊授平陵平當梁陳翁生則歐陽氏又有平陳之學濟南張生以授族子始昌始昌以授夏侯勝勝以授從兄子建故尙書有大小夏侯之學勝又別授孔霸及周堪堪授許商則大夏侯又有孔許之學建授鄭寛中張無故秦恭假倉李尋則小夏侯又有鄭張秦假李氏之學凡言今文尙書者皆本之伏生

論曰尙書今文多詰屈衛宏以爲錯受書時伏生老不能正言使女傳言教錯齊音與潁川異錯所不知者十二三略以意屬讀而已夫此二十九篇者伏生壁藏未亡之書也旣嘗以教於齊魯矣則錯銜命往受伏生何難出所藏以示之卽不然亦可使它弟子傳言何必以女哉衛宏之云不足信也

申公

申公魯人少與楚元王俱受詩於齊浮丘伯呂太后時浮丘伯在長安元王復遣子郢與申公俱從卒學元王薨郢嗣使申公傅太子戊戊不好學病申公及戊立胥靡申公初申公與穆生白生皆見禮於元王穆生不耆酒元王每置酒常爲設醴及戊卽位常設後忘設穆生退曰可以逝矣不去楚人將鉗我於市稱疾臥申公白生彊起之曰獨不念先王之徳與今王一旦失小禮何足至此穆生曰易稱知幾其神先王所以禮吾三人者爲道存也今而忽之是忘道也忘道之人胡可與久處豈爲區區之禮哉遂謝病去申公白生獨畱後戊淫暴與吳通謀二人諫不聽卒被胥靡申公媿之歸魯教授終身不出門謝賔客獨王命召乃往弟子自逺方至受業者千餘人申公爲詩訓故以教疑者則闕弗傳蘭陵王臧代趙綰皆受詩申公後臧爲郎中令綰爲禦史大夫請立明堂不能就其事乃言師申公申公時已八十餘上使束帛加璧安車蒲輪駕駟迎之弟子二人乘軺傳從至見上上問治亂之事對曰爲治者不在多言顧力行何如耳時上方好文詞見申公對黙然然已招致卽以爲大中大夫捨魯邸議明堂事竇太后喜老子言不說儒術得綰臧之過以讓上上因廢明堂事下綰臧吏皆自殺申公亦病免歸數年卒弟子爲博士者十餘人至大夫郎掌故者以百數而所授魯許生免中徐公以授王式式以授山陽張長安東平唐長賔沛褚少孫由是魯詩有張唐褚氏之學而燕韓生齊轅固亦皆治詩爲之傳韓嬰當孝文時爲博士景帝時至常山太傅嬰亦以易授燕趙間好詩故其易微惟韓氏自傳之武帝時嬰嘗與董仲舒論於上前其人精悍處事分明仲舒不能難也嬰授河內趙子趙子授蔡誼誼授食子公與王吉吉授長孫順則韓詩又有王食長孫之學轅固孝景時爲博士嘗與黃生爭論湯武受命於上前及竇太后好老子召問固固曰此家人言耳太后怒曰安得司空城旦書乎使入圈撃彘上知固直言無罪假以利兵彘應手倒乃免武帝初以賢良徴時固已九十餘矣公孫亦徴仄目而事固固曰公孫子務正學以言母曲學以阿世諸齊以詩顯貴皆固弟子也惟夏侯始昌最明始昌授後蒼蒼授翼奉匡衡衡授師丹伏理則齊詩又有翼匡師伏之學齊魯韓三家詩皆立於學宮或取春秋采雜說咸非其本義與不得已魯最爲近之論曰後儒論申公對武帝以力行當明言所行者何若以啟發武帝之心又謂武帝不問故申公不言二者固皆有見竊謂申公之爲人抱遺經而守寧靜者也意其所謂力行大都淸心寡欲息事寧人爲先武帝以雄心大略之主一望其詞气固已枘鑿而不相入矣故無容於再問再對也獨惜所謂魯詩竟與轅固之齊詩同湮沒而不傳使後代好古之士無所考稽劉歆有言與其過而廢之寧過而存之諒哉

髙堂生後蒼

髙堂生字伯魯人其先齊公族也齊卿髙敬仲食采於髙堂因氏焉生其裔也傳儀禮昔帝王質文世有損益至周曲爲之防事爲之制故曰禮儀三百威儀三千及周之衰諸侯將逾法度惡其害己皆滅去其籍自孔子時而不具至秦大壊漢興生爲博士傳士禮十七篇卽儀禮也至武帝時又有禮古經出於魯淹中而河間獻王好古愛學收集餘燼得而獻之合五十六篇並威儀之事而又得司馬穰苴兵法一百五十五篇及明堂陰陽之記並無敢傳之者惟古文十七篇與生所傳不殊而字多異生所傳者今文也五十六篇字皆篆書古文也生授瑕丘蕭奮奮以授東海孟卿卿以授後蒼漢興傳禮者十三家惟髙堂生所傳歷久愈明云

後蒼字近君東海郯人自漢興髙堂生爲博士傳士禮十七篇迄孝宣世蒼最明蒼嘗受詩於夏侯始昌又從東海孟卿受禮其說禮凡數萬言號曰後氏曲臺記大抵皆推士禮而致於天子蒼授梁戴徳戴聖及沛慶普三家皆立於學官故禮有大戴小戴慶氏之學大戴授瑯邪徐良小戴授梁橋仁及楊榮故大戴有徐氏小戴有橋楊氏之學皆淵源於蒼云

論曰昔先王以禮化民成俗橫渠張子每教學者以知禮成性變化气質禮顧不重歟經秦火後禮失其傳傳自髙堂生歷後蒼而益著二先生之有功於禮也顧或謂生所傳止士禮疑爲未全之書不知朝廟邦國之典周官載之儀禮詳於冠昏喪祭推士禮以達於天子固其所也周公之精意存焉後之學者毎治禮記而缺儀禮夫儀禮經也禮記傳也傳宜分以附於經之後乃捨此而取彼是猶習春秋之書捨孔子之經文而但習二傳其可謂之通春秋哉

毛萇

毛萇趙人善說詩自謂子夏所傳蓋自孔子以詩授子夏子夏作詩序以授魯人曽申申授魏人李克克授魯人孟仲子孟仲子授根牟子根牟子授趙人荀卿荀卿授魯人毛亨亨爲訓詁傳於其家河間獻王得而獻之朝時萇受亨詩爲獻王博士每說詩獻王悅之因復取詩傳加毛字以別齊魯韓三詩也故世謂亨爲大毛公萇爲小毛公亨詩傳由萇盛行於漢萇所著有毛詩故訓二十卷詩傳十卷平帝時立於學宮萇授同國貫長卿長卿授解延年延年爲阿武令授徐敖敖授九江陳俠俠授同郡謝曼卿曼卿善毛詩又爲之訓東海衛敬仲受學於曼卿先儒相承謂詩序子夏所創毛公及敬仲又加潤益鄭眾賈逵馬融並作毛詩傳鄭康成作毛詩箋齊詩魏代已亡魯詩亡於西晉韓詩𨿽存無傳之者惟毛詩鄭箋至今獨立

葉夢得曰詩有四家毛詩最後出而獨傳何也曰六經自秦火後獨詩以諷誦相傳韓詩旣出於人之諷詠而齊魯與燕語音不同訓詁亦異故其學往往多乖獨毛之出也自以源流得於子夏而其書貫穿先秦古書其釋鴟鴞也與金縢合釋北山烝民也與孟子合釋昊天有成命與國語合釋碩人淸人黃鳥皇矣與左傳合而序由庚等六章與儀禮合蓋當毛氏時左氏未出孟子國語儀禮未甚行而學者亦未能信也惟河間獻王博見異書深知其精迨至晉宋諸書盛行肄業者眾而人始翕然知其說近正且左氏等書漢初諸儒皆未見而毛說先與之合不謂之源流子夏可乎

論曰毛公所謂傳自子夏者則今之大小序是也當西漢時三家得立惟毛獨否及其後惟毛獨著獨行千數百年之間說詩者莫敢有異議至朱子始疑之自立傳義然亦多采其說夫毛之序詩謂全無所本於子夏則不可謂全出於子夏之說而無所臆揣附防則非也要其傳經之功勤且偉矣

劉徳

劉徳者孝景帝子也前二年立爲河間王修學好古實事求是從民得善書必爲好寫與之畱其眞加金帛賜以招之由是四方道術之人不逺千里或有先祖舊書多奉以奏王者故得書多與漢朝等是時淮南王安亦好書所招致率多浮辯王所得書盡古文先秦舊書周官尙書禮禮記孟子老子之屬皆經傳說記七十子之徒所論其學舉六藝立毛氏詩左氏春秋博士修禮樂被服儒術造次必於儒者山東諸儒者從而遊武帝時來朝獻雅樂對三雍宮及詔策所問三十餘事其對推道術而言得事之中文約指明立二十六年薨中尉常麗以聞曰王身端行治溫仁恭儉篤敬愛下明知深察恵於鰥寡大行令奏諡法聰明睿知曰獻宜諡獻王傳五世至元國除建始元年復立元弟良爲河間王良修獻王之行母太后薨服喪三年如禮哀帝下詔褒揚益封萬戶薨諡曰惠傳子尙至王莽時絕

論曰周衰禮壊樂崩及經秦火書籍亡失漢儒修補每限於耑門惟獻王借屏藩之力多士景從故搜輯獨備藝文志所載儒家書目有河間周制十八篇意獻王述禮之作又記獻王與毛生等共采周官及諸子言樂事者以作樂記然則禮樂之事其存什一於千百猶傳於今不廢者獻王之勞尢不可誣班固曰夫惟大雅卓爾不羣豈不諒夫

董仲舒

董仲舒廣川人少治春秋孝景時爲博士下帷講誦弟子傳以久次相授業或莫見其面蓋三年不窺園其精如此進退容止非禮不行學士皆師尊之武帝卽位舉賢良文學之士前後百數而仲舒以賢良對策其策有曰天道之大者在陰陽陽爲徳陰爲刑刑主殺而徳主生是故陽常居大夏而以生育養長爲事陰常居大冬而積於空虛不用之處以此見天之任徳不任刑也天使陽出布施於上而主歳功使陰入伏於下而時出佐陽陽不得陰之助亦不能獨成歳終陽以成歳爲名此天意也王者承天意以從事故任徳教而不任刑刑者不可任以治世猶陰之不可任以成歳也又曰夫不素養士而欲求賢譬猶不瑑玉而求文采也養士之大者莫大乎太學今以一郡一國之眾對亡應書者是王道往往而絕也臣願陛下興太學置明師以養天下之士數考問以盡其材則英俊宜可得矣又曰天令之爲命命非聖人不行質朴之謂性性非教化不成人欲之謂情情非度制不節是故王者上謹於承天意以順命也下務明教化民以成性也正法度之宜別上下之序以防欲也修此三者而大本舉矣又曰孔子曰天地之性人爲貴明於天性知自貴於物知自貴於物然後知仁誼知仁誼然後重禮節重禮節然後安處善安處善然後樂循理樂循理然後謂之君子故曰不知命無以爲君子又曰今師異道人異論百家殊方指意不同是以上無以持一統法制數變下不知所守臣愚以爲諸不在六藝之科孔子之術者皆絕其道勿使並進邪辟之說滅息然後統紀可一而法度可明民知所從矣對旣畢天子以爲江都相事易王易王帝兄素驕好勇仲舒以禮義匡正王敬重之問曰粵王句踐與大夫泄庸種蠡謀伐吳遂滅之孔子稱殷有三仁寡人亦以爲粵有三仁仲舒曰昔者魯君問栁下惠吾欲伐齊何如栁下惠曰不可歸而有憂色曰吾聞伐國不問仁人此言何爲至於我哉徒見問耳猶且羞之況設詐以伐吳乎由此言之粵本無一仁夫仁人者正其誼不謀其利明其道不計其功是以仲尼之門五尺之童羞稱五伯爲其先詐力而後仁義也五伯比於他諸侯爲賢其比三王猶武夫之於美玉也王曰善仲舒治國以春秋災異之變推陰陽所以錯行故求雨閉諸陽縱諸陰其止反是行之一國未嘗不得所欲中廢爲中大夫先是遼東髙廟長陵髙園殿災仲舒居家推說其意艸槀未上主父偃候仲舒私見嫉之竊其書而奏焉上召視諸儒仲舒弟子呂步舒不知其師書以爲大愚於是下仲舒吏當死詔赦之仲舒自是不敢復言災異仲舒爲人廉直是時方外攘四夷公孫治春秋不如仲舒而希世用事位至公卿仲舒以爲從諛嫉之膠西王亦上兄也尢縱恣數害吏二千石乃言於上曰獨董仲舒可使相膠西王膠西王聞仲舒大儒善待之仲舒恐久獲罪病免凡相兩國輒事驕王正身以率下數上疏諫爭教令國中所居而治及去位歸居終不問家產業以修學著書爲事朝廷如有大事使使者及廷尉張湯就其家問之其對皆有明法自武帝初立魏其武安侯爲相而隆儒矣及仲舒對防推明孔氏抑黜百家立學校之官州郡舉茂材孝廉皆自仲舒發之年老以壽終於家子及孫皆以學至大官仲舒所著皆明經術之意及上疏條教凡百二十三篇而說春秋事得失聞舉玉杯蕃露淸明竹林之屬復數十篇十餘萬言皆傳於後世前漢書贊曰劉向稱董仲舒有王佐之材𨿽伊呂亡以加管晏之屬伯者之佐殆不及也至向子歆以爲伊呂乃聖人之耦王者不得則不興故顏淵死孔子曰噫天喪予惟此一人爲能當之自宰我子貢子遊子夏不與焉仲舒遭漢承秦滅學之後六經離析下帷發憤潛心大業令後學者有所統壹爲羣儒首然考其師友淵源所漸猶未及乎遊夏而曰管晏弗及伊呂不加過矣至向曽孫龔篤論君子也以歆之言爲然

論曰孔子作春秋始於春亦終於春所以明千秋必還之運而開太平於無窮也當秦酷烈之餘陰慘極矣於是惓惓以教化爲言是陽春之徳也夫欲興教化必先崇學校欲崇學校必先一道術道術旣一學校旣崇而後賢者循理處善以成其君子不賢者亦節情防欲以別於羣生此實王道之正非管晏以下卑卑伯業之所得托也向惟粗知王伯之分故尊仲舒而黜管晏歆不知然遂乃過其父論夫仲舒之於伊呂𨿽若不逮然以視管晏固己分軌而殊塗豈復與較優劣哉向使武帝深加向用以董仲舒爲丞相以汲黯爲禦史大夫漢治其幾於三代乎

孔安國

孔安國孔子後也武帝時魯共王好治宮室壊孔子宅欲以廣其宮於壁中得古文尙書及禮論語孝經凡數十篇皆科斗文字王又升孔子堂聞琴瑟鐘磬之音於是懼乃止不壊而悉以書還孔氏科斗書廢已久時人無能知者安國乃以所聞伏生之書比校考論定其可知者爲隸古更以竹簡寫之增多伏生二十五篇其析出者又五篇並伏生二十九篇都爲五十九篇其餘錯亂磨滅弗可復知者悉上送官藏之書府安國又承詔爲五十九篇作傳旣成遭巫蠱事不復以聞故未立於學官安國爲諫大夫以授都尉朝司馬遷亦嘗從安國問其後又有百輛篇者出東萊張霸文意淺陋以中書校之非是霸自言受於父父有弟子尉氏樊並平當等勸存其學及後樊並謀反乃黜其書

論曰諸儒疑古文者非一至朱子親注二典禹謨而囑其餘篇於蔡沈後世猶有顯肆訶詆如吳澄之倫者蓋是經之爲諸儒裂也久矣推其致疑之由則以今文詰屈而古文從順也先儒云記錄之實語難工潤色之雅詞易好文之參雜難易它經傳皆有之何獨疑於書乎至伏生口授之書偏得其難而安國比校之書反得其易則又有說凡書之難讀者誦數必多誦數多者著心必牢安知伏生之偏得其難者之非因難而得乎當秦火後羣經散亡而尙書尢甚百篇之義旣莫得聞僅有存者又復指爲贗作則是杜塞余道絕滅微學也程子云伊訓說命諸篇非聖人不能作可以爲古文之定論

夏侯勝

夏侯勝字長公魯東平人少孤好學從張始昌受尙書及洪範五行傳後又事簡卿爲學精熟所問非一師也善說禮服徴爲博士光祿大夫防昭帝崩昌邑王嗣數出勝當乘輿前諫曰天久陰而不雨臣下有謀上者陛下出欲何之王怒謂爲妖言縛以屬吏吏白大將軍霍光光不舉法是時光與車騎軍張安世謀廢昌邑王光讓安世以爲泄語安世實不言乃召問勝勝對在洪範傳曰皇之不極厥罸常陰時則下人有伐上者惡察察言故曰臣下有謀光安世大驚以此益重經術士後十餘日光卒與安世共白太后廢昌邑王尊立宣帝光以爲羣臣奏事東宮太后省政宜知經術白令勝用尙書授太后遷長信少府賜爵關內侯以與謀廢立定防安宗廟益千戶宣帝初卽位欲襃孝武帝詔羣臣大議廷中皆曰宜如詔書勝獨曰武帝𨿽有廣土斥境之功然多殺士眾竭民財力奢泰無度天下虛耗百姓流離物故者過半畜積至今未復亡徳澤於民不宜爲立廟樂公卿共難勝曰此詔書也勝曰詔書不可用也人臣之義宜直言正論非苟阿意順指議已出口𨿽死不悔於是丞相等劾勝非議詔書毀先帝不道及丞相長史黃霸阿縱勝不舉劾俱下獄有司遂請尊孝武廟爲世宗奏盛徳文始五行之舞勝霸旣久系霸欲從勝受經勝辭以罪死霸曰朝聞道夕死可矣勝賢其言遂授之繋再經冬講論不怠至四年夏關東四十九郡同日地動或山崩上乃素服避正殿遣使者弔問吏民因大赦勝出爲諫大夫給事中霸爲揚州刺史勝爲人質朴守正簡易亡威儀見時謂上爲君誤相字於前上亦以是親信之嘗見出道上語上聞而讓勝勝曰陛下所言善臣故揚之堯言布於天下至今見誦臣以爲可傳故傳耳朝廷每有大議上知勝素直謂曰先生通正言無懲前事勝復爲長信少府遷太子太傅受誥撰尙書論語說賜黃金百斤年九十卒官賜冢塋葬平陵太后賜錢二百萬爲勝素服五日以報師傅之恩儒者以爲榮始勝每講授常謂諸生曰士病不明經術經術茍明取靑紫如俛拾地芥耳學經不明不如歸耕

論曰書曰大哉王言謨訓誓誥皆言也而載諸簡防垂於萬世以爲治法何惡於傳之者哉夫雷者天之號令也言者王之號令也雷聲震於百里王言播於四方勝之置對其義確而篤矣唐魏徴佐太宗嘗以事宣付史館太宗讓之徴所對大防亦略同云

劉向

劉向字子政本名更生楚元王交之四世孫也年十二以父徳任爲輦郎旣冠行修飭擢諫大夫是時宣帝招選名儒俊材置左右更生以通達能屬文詞與王襃張子僑等並進對獻賦頌凡數十篇初淮南有枕中鴻寶苑袐書言神仙使鬼物爲金之術世人莫見更生父徳治淮南獄時得其書更生幼而讀誦以爲奇至是上復興神仙方術之事更生獻之言黃金可成上令典尙方鑄作費多不驗乃下更生吏系當死其兄陽城侯安民上書入國戶半贖更生罪上亦奇其材得逾冬減死論防初立谷梁春秋徴更生受谷梁講論五經於石渠復拜郎中給事黃門遷散騎諫大夫給事中元帝卽位太傅蕭望之少傅周堪皆受遺領尙書事甚見尊重更生年少於望之堪然二人重之薦更生宗室忠直明經有行擢散騎宗正給事中與侍中金敞拾遺左右四人同心謀議勸道上以古制多所欲匡正患苦外戚許史在位放縱而宦官恭石顯弄權議罷退之未白而語泄遂爲許史及恭顯所譖愬堪更生下獄及望之皆免官其春地震夏客星見昴捲舌間上感悟賜望之爵關內侯奉朝請秋徴堪向欲以爲諫大夫恭顯沮之皆爲中郎冬地復震時恭顯許史子弟皆側目於望之等更生懼焉乃使其外親上變事請退恭顯進望之等書奏恭顯疑更生所爲請考詞服遂逮更生繋獄免爲庶人而望之亦坐使子上書白寃前事恭顯白令詣獄置對望之自殺天子甚悼恨之乃擢堪爲光祿勲堪弟子張猛爲光祿大夫給事中大見信任恭顯憚之更生見堪猛在位幾己得復進懼其傾危又見災異並起天地失常念以骨肉備九卿𨿽在甽畞猶不忘君乃上封事推春秋災異以救今事一一條其所以有曰執狐疑之心者來防賊之口持不斷之意者開羣枉之門防邪進則眾賢退羣枉盛則正士消故易有否泰小人道長君子道消則政日亂故爲否否者閉而亂也君子道長小人道消則政日治故爲泰泰者通而治也恭顯見其書愈與許史比而怨更生等堪性公方自見孤立遂直道而不曲是歳夏寒日靑無光恭顯及許史皆言堪猛用事之咎上內重堪患眾口之寖潤無所取信時長安令楊興常稱譽堪乃見問興興者傾巧士謂上疑堪因毀之上於是疑防城門校尉諸葛丰亦言堪猛短上發怒免丰亦左遷堪爲河東太守猛爲槐裏令顯等專權日甚後三歳余孝宣廟闕災其晦日有食之於是上召前言日變在堪猛者責問皆稽首謝乃下詔徴堪爲光祿大夫猛爲太中大夫給事中是時顯幹尙書尙書五人皆其黨也堪希得見常因顯白事事決顯口防堪疾瘖不能言而卒顯遂誣譖猛令自殺於公車更生傷之乃著嫉防擿要救危及世頌凡八篇依興古事悼己及同也遂廢十餘年成帝卽位顯等伏辜更生乃復進用更名向向以故九卿召拜中郎使領防三輔都水數奏封事遷光祿大夫是時帝元舅陽平侯王鳯爲大將軍倚太后專國權兄弟七人皆封列侯適數有大異而上方精於詩書觀古文詔向領校中五經祕書向乃集合上古以來歷春秋六國至秦漢符瑞災異之記推迹行事連傳禍福著其占驗比相從各有條目凡十一篇號曰洪範五行傳論奏之天子心知向忠精故爲鳯兄弟起此論也然終不能奪王氏權久之營起昌陵數年不成復還歸延陵制度泰奢向上疏諫詞防極切上𨿽感其言而不能從向睹俗彌奢淫而趙衛之屬起微賤逾禮制向以爲王教由內及外自近者始故采詩書所載賢妃貞婦興國顯家可法則及孽嬖亂亡者序次爲列女傳凡八篇以戒天子及采傳記行事著新序說苑凡五十篇奏之屢言得失陳法戒書數十上以助觀覽補遺闕上𨿽不能盡用然內嘉其言常嗟嘆之時上無繼嗣政由王氏出災異浸甚向雅奇陳湯智謀與相親友獨謂湯曰災異如此而外家日甚其漸必危劉氏吾幸得同姓末屬累世防漢厚恩身爲宗室遺老歷事三主上以我先帝舊臣每進見常加優禮吾而不言孰當言者遂上封事極諫至曰事勢不兩大王氏與劉氏亦且不並立如下有泰山之安則上有累卵之危陛下爲人子孫守持宗廟而令國祚移於外親降爲皂縱不爲身柰宗廟何婦人內夫家外父母家此亦非皇太后之福也書奏天子召見向嘆息悲傷其意謂曰君且休矣吾將思之以向爲中壘校尉向爲人簡易無威儀廉靖樂道不交接世俗專積思於經術晝誦書傳夜觀星宿或不寐達旦元延中星孛東井蜀郡岷山崩雍江向惡此異懷不能已復上奏有曰方今同姓疏逺母黨專政祿去公室權在外家非所以彊漢宗卑私門保守社稷安固後嗣也向自見得信於上故常顯訟宗室譏刺王氏及在位大臣其言多痛切發於至誠上數欲用爲九卿輒爲王氏居位者及丞相禦史所持故終不遷居列大夫官前後三十餘年年七十二卒卒後十三嵗而王氏遂代漢

論曰孝宣以甘露三年始立谷梁博士是歳向年三十其鑄作黃金事前於此則向固未及壯也且其失在於過信父書考向之誠諒忠謇庶幾社稷之臣其學之醇西漢儒者未之或先也顧以年少一眚爲世疵議夫仲舒繁露頗雜禨祥橫渠蚤歳亦喜談兵至若逃禪以歸儒變而求眞者往往有之茍其能以晚蓋則始術曽不足以相累何獨於向而必過爲覈論哉

戴聖

戴聖字次君梁人與戴徳同受禮於後蒼徳號大戴聖號小戴漢興以來迄於劉向所校定禮傳凡二百五十篇至徳刪其繁重爲八十五篇聖又刪爲四十六篇世傳大戴禮篇第自三十九而下止於八十一前闕三十八篇末闕四篇中又闕第七十二意其闕者卽聖所刪耶徳仕至信都王太傅聖嘗以博士論石渠仕至九江太守行治多不法前刺史以其大儒優容之及何武爲刺史行部錄囚徒有所舉以屬郡聖曰後進生何知乃欲亂人治皆無所決武使從事亷得其罪聖懼自免論曰大學中庸先聖設教傳道之書也而皆出於聖則聖之爲功豈獨傳禮一家學已哉史謂其行治多不法意聖迂闊慕古不盡循用漢法故武所舉囚徒聖無所決而姍侮之曰後進生何知乃欲亂人治言己所以治者非武所知也是卽行治不法之一事也夫儒家者流於法律刑名多粃糠棄之鄭樵因此遂譏聖爲禮家之宗而身爲贓吏樵安從知武所廉得者之爲贓罪耶聖行事少所表見獨見於何武傳者如此因嘉其傳經之功而疑於其罪迹故錄之若馬融爲梁冀艸詔而殺李固則情罪彰灼君子不能爲之辯矣

史傳三編卷一

欽定四庫全書

史傳三編卷二

大學士朱軾撰

名儒傳二

漢

杜子春

杜子春河南緱氏人通周官先是秦始皇深惡周官之書禁絕不傳漢武帝時有李氏得之上於河間獻王獨闕冬官一篇獻王購以千金不得遂取考工記補成一篇奏之至成帝時黃門郎劉歆表而出之周禮始得列序著於錄略子春受業於歆能通其讀家於南山因以教授鄕裏永明初年已九十猶能誦識鄭興鄭眾馬融賈防賈逵皆受業焉眾逵爲發明其說著周禮解後融作周官傳以授鄭康成康成作周官注皆祖子春云子春又明易夏曰連山殷曰歸藏子春曰連山伏羲歸藏黃帝當必有所指云

論曰周官一書規模宏闊節目明備使後世得考見三代辧方正位體國經野設官分職之大端拘儒小生猶或疑之不猶疑尙書之古文乎是書始得自河間獻王表自劉歆而子春能習其句讀通其義以授羣弟子共爲注解而其傳益著迄今三禮並垂非子春之功哉

孔僖

孔僖字仲和魯國魯人自安國以下世傳古文尙書毛詩曾祖子建遊長安與崔篆善及篆仕王莽亦勸子建子建曰吾有布衣之心子有衮冕之志各從所好請從此辭遂歸終於家僖與篆孫駰復相友同遊太學習春秋因讀吳王夫差事僖嘆曰所謂畫虎不成反爲狗者駰曰然昔孝武始爲天子崇信聖道師則先王五六年間號勝文景及後恣已忘其前之爲善僖曰書傳如此多矣鄰房生梁郁儳和之曰若然者武帝亦是狗耶遂陰上書告駰僖誹謗先帝事下有司駰詣吏僖恐誅乃自訟曰凡言誹謗者謂無此事而虛加之也孝武政之美惡顯在漢史是謂直說書傳實事非虛謗也夫帝者爲善則天下之善歸焉其不善天下之惡亦萃焉斯皆有以致之不可以誅於人也陛下不深自爲計徒肆私忿以快其意臣等受戮死卽死耳顧天下必以此闚陛下心自今以後茍見不可之事終莫復言者矣齊桓公親揚先君之惡以唱管仲陛下乃欲爲十世之武帝逺諱實事豈不與桓公異哉帝始本無罪僖等意及書奏立詔勿問拜僖蘭臺令史元和二年春帝東巡狩還過魯幸闕裏以太牢祠孔子及七十二弟子作六代之樂命儒者講論帝問僖曰今日之防寧於卿宗有光榮乎對曰臣聞明王聖主莫不尊師貴道陛下親屈萬乘辱臨敝裏此乃崇禮先師增輝聖徳至於光榮非所敢承帝大笑曰非聖者子孫焉有斯言遂拜郎中從還京師校書東觀冬拜臨晉令崔駰以家林筮之不吉止僖曰子盍辭乎僖曰學不爲人仕不擇官吉凶由己而由卜乎在縣三年果卒遺令卽葬二子長彥季彥才十餘嵗或勸令反魯對曰令載喪歸則違父命捨墓而去心所不忍遂畱華陰

論曰漢興髙祖以太牢祠孔子自是經術寖以萌蘗至孝武表章六經當時中外相應以理義之文然猶未及光武明章之盛也夫孔子者百王之師也帝自師其師而以爲私家榮可乎僖之持論侃侃不憚批鱗蓋自其談史大學時已不復有囁嚅之態矣若子建之不仕僞朝長彥季彥之不違父命奕世忠孝大節炳然何聖裔之多賢也

賈逵

賈逵字景伯扶風平陵人誼九世孫也父徽從劉歆受左氏兼習國語周官又受古文尙書於塗惲學毛詩於謝曼卿逵旣悉傳其父業復能兼通大夏侯尙書及五家谷梁之說自兒童時常在太學不通人間事性愷悌多智思俶儻有大節身長八尺二寸諸儒爲之語曰問事不休賈長頭永平中爲左氏國語解詁凡五十一篇上之帝重其書寫藏祕館拜爲郎與班固並校祕書應對左右肅宗立降意儒術特好古文尙書左氏傳詔逵入講北宮白虎觀南宮雲臺帝善逵說使出左氏傳大義長於二傳者逵摘尢著明者三十事具條奏之帝深嘉悅令逵自選公羊嚴顏諸生髙才者二十人教以左氏逵母常有疾帝以錢二十萬使潁陽侯馬防賜之謂防曰逵無人事於外屢空則從孤竹之子於首陽矣逵數爲帝言古文尙書與經傳爾雅訓詁相應詔撰歐陽大小夏侯與古文同異逵集爲三卷帝善之復令撰齊魯韓詩與毛詩同異並作周官解故遷爲衛士令建初八年乃詔諸儒各選髙才生受左氏谷梁春秋古文尙書毛詩由是四經遂行於世盡拜逵所選弟子及門生爲千乘王國郎朝夕受業黃門署學者欣欣羨慕焉永元三年以爲左中郎將八年拜侍中領騎都尉內備帷幄兼領祕書甚見信用所著經傳義詁及論難百餘萬言號爲通儒年七十二十三年卒初鄭興明左氏自杜林桓譚衛宏之屬莫不斟酌焉及逵傳父業自是左氏有鄭賈之學

論曰周官乃經世大典程子所謂天理爛熟之書也當西漢時惟劉歆頗知誦講而歆反毗王莽助成亂亡之政故後儒業是者益稀逵於諸經鮮不涉其流四經之學實賴以傳然竊獨怪其數言古文尙書於帝而不及周官也夫諸經出自聖筆者易之外惟周官春秋而已千載而下敍五經者捨三傳而列春秋獨言禮則棄周官而任戴記豈非漢氏學宮所立舛謬相防而致然與

鄭眾

鄭眾字仲師河南開封人年十二從父興受左氏春秋作春秋難記條例兼通易詩建武中皇太子及山陽王荊因梁松以縑帛聘眾曰太子無外交之義漢舊防藩王不宜私通賔客松風以意不可逆眾曰犯禁觸罪不如守正而死太子及荊聞而奇之亦不彊也及梁氏敗賔客多坐之惟眾不染於詞永平初辟司空府以明經給事中再遷越騎司馬復畱給事中八年北匈奴遣使求和親遣眾報之眾至單於欲令拜眾不爲屈單於怒圍守閉之欲以脇服眾眾防刀自誓單於恐而止乃更發使隨眾還京師朝議將復遣使眾諌曰北單於所以要致漢使者欲以離南單於之眾堅三十六國之心又令西域歸化者局促狐疑絕望中國耳南單於居漢久具知形勢萬分離析旋爲邊害今有度遼之眾揚威北垂𨿽勿報答不敢爲患帝不從復遣眾眾言臣前奉使不爲匈奴拜單於恚恨遣兵圍臣今復銜命必見陵折臣誠不忍持節拜如令匈奴遂能服臣將有損大漢之彊帝不聴眾不得已遂行於道猶連上書固爭之詔切責眾追系廷尉防赦歸家後帝見匈奴來者聞眾與單於爭禮意气壯勇𨿽蘇武不過乃復召爲軍司馬與馬廖擊車師至惇煌拜中郎將使防西域防匈奴脇車師圍戊巳校尉眾發兵救之遷武威太守謹修邊備匈奴不敢犯召爲左馮翊建初六年拜大司農是時肅宗議復鹽鐡官眾諫以爲不可數被責劾執議不移帝竟不從其後受詔作春秋刪十九篇八年卒官

論曰仗節死義之臣必於犯顏敢諫中求之誠哉是言也眾之諤諤在廷用能奮節北陲不爲國恥唐殷侑使回鶻韓愈序之曰士不通經果不足用若眾者其誠得於經者多耶眾父興與光武論郊祀事光武將斷以讖興曰臣不爲讖光武怒興遂惶恐遜詞以免眾之抗直過於興矣

盧植

盧植字子幹涿郡涿人身長八尺二寸音聲如鐘少事馬融能通古今學好研精而不守章句融外戚豪家多列女娼歌舞於前植侍講積年未嘗轉眄融以是敬之旣歸闔門教授性剛毅有大節常懷濟世志及竇武援立靈帝秉機政朝議欲加封爵植𨿽布衣以武素有名譽乃獻書規武勸辭大賞以全身名且請依古禮置諸子官徵宗室賢才訓道爵用以彊榦弱枝武不能用州郡數命皆不就建寧中徵爲博士乃起熹平四年九江蠻反四府選植才兼文武拜九江太守蠻寇賔服以疾去官作尙書章句三禮解詁時始立太學石經以正五經文字植上書請立毛詩周禮左氏博士防南夷叛以植嘗在九江有恩信拜廬江太守植深達政宜務存淸靜大體嵗余徵拜議郎與馬日防蔡邕楊彪韓說等並在東觀校中書五經記傳補續漢記帝以非急務轉爲侍中遷尙書光和元年日有食之植陳八事一曰用良二曰原禁三曰禦癘四曰備寇五曰修禮六曰遵堯七曰禦下八曰散利用良者謂宜使州郡覈舉賢良隨方委用原禁者諸黨錮多非其罪可加赦恕禦癘者宋後爲王甫所搆憂死家屬被誅宜聴收葬備寇者王侯之家賦稅減削愁窮思亂宜使給足以防未然修禮者應徵有道之人陳明洪範禳服災咎遵堯者郡守刺史一月數遷宜依黜陟以章能否縱不九載可滿三嵗禦下者請謁希爵一宜禁塞遷舉之事責成主者散利者天子之體理無私積宜大務蠲略細微帝不省中平元年黃巾賊起四府舉植拜北郎中將持節徵之連戰破賊帥張角角走保廣宗植築圍鑿壍造云梯將攻之垂防帝遣小黃門左丰詣軍觀賊形勢或勸植賂丰植不可丰還讒之帝怒遂檻車徵植減死罪一等及皇甫嵩平黃巾盛稱植方略嵩皆資之以濟成功乃復尙書帝崩何進謀誅中官召董卓以懼太后植知卓凶悍難制固止之進不從及進爲張讓段珪等所害袁紹將兵入宮讓等刼太後天子及陳畱王從復道走北宮植執戈於閣道窻下仰數珪珪等懼乃釋太后太后投閣得免紹又進兵排宮攻省內讓珪等遂將帝與陳畱王步出谷門奔小平津公卿無得從者惟植夜馳河上王允遣閔貢隨植後追之貢至手劍斬數人餘皆投河死明日公卿百官乃奉迎天子還宮董卓旣至果陵虐朝廷大防百官議廢立羣僚無敢言植獨抗議曰昔太甲旣立不明昌邑罪過千餘故有廢立之事今上富於春秋行無失徳非前事之比卓怒罷防將誅植議郎彭伯諌曰盧尙書海內大儒今先害之天下震怖卓乃止但免植官植以老病求歸懼不免詭道從轘轅出卓果使人追之不及遂隠於上谷不交人事初平三年卒臨困其子儉葬土穴不用槨附體單帛而已

後漢書論曰風霜以別艸木之性危亂而見貞良之節夫蠭蠆起懷雷霆駭耳𨿽賁育荊諸之倫未有不冘豫奪常者也當植抽白刃嚴閣之下追帝河津之間排戈刃赴戕折豈先計哉君子之於忠義造次必於是顚沛必於是也論曰進之召卓曹操亦笑其失謀卓之廢主袁紹亦折其逆志事計𨿽同而乃心實異惟植忠於帝室而智足察姦勇足厲气其常懷濟世豈虛哉夫直養者剛之本也當植之在講筵目不轉眄所養固已剛矣讓珪逃死何敢濫加橫戮蔚宗論植大節乃捨抗卓而述其追帝不已末乎

鄭康成

鄭康成北海髙密人少爲鄕嗇夫常詣學宮不樂爲吏父𨿽怒之不能禁後遊太學事京兆第五元先始通京氏易公羊春秋三統歷又善九章算術復從東郡張恭祖受周官禮記左氏春秋韓詩古文尙書以山東無足問者乃西入闗事扶風馬融融素驕貴門徒四百餘人升堂者僅五十餘生康成在門下從髙業弟子傳受日夜尋誦三年不得見融及融考論圖緯聞康成善算召見康成因從質疑義問畢辭歸融喟然曰鄭生去吾道東矣康成自遊學十餘年乃歸家貧客耕東萊學徒已數百十人及黨事起被禁錮遂隠修經業杜門不出時何休好公羊學著公羊墨守左氏膏肓谷梁廢疾康成乃發墨守鍼膏肓起廢疾休見而嘆曰康成入吾室操吾矛以伐我乎初中興後範升陳元李育賈逵之徒爭論古今學及康成答休義據通深由是古學遂明靈帝末黨禁解何進辟之州郡迫脇不得已詣進進爲設幾杖禮待甚優康成不受朝服以幅巾見一宿逃去時年六十弟子益進自逺方至者以千數後袁隗表爲侍中以父喪不行國相孔融深敬之屣履造門勅縣曰昔齊置士鄕越有君子軍皆異賢意也鄭君鄕宜曰鄭公鄕可廣開門衢令容髙車號通徳門董卓遷都公卿舉康成爲趙相道斷不至防黃巾寇靑部避地徐州州牧陶謙接以師友之禮建安元年始還髙密道遇黃巾數萬人黃巾知爲康成皆拜約不敢入縣境康成嘗疾篤自慮以書戒子曰吾念述先聖之元意整百家之不齊庶幾以竭吾才入此嵗來已七十矣案之典禮便合傳家今我告爾以老歸爾以事將閒居以安性覃思以終業爾其朂求君子之道研鑽勿替敬愼威儀以近有徳顯譽成於僚友徳行立於己志可不深念耶可不深念耶時袁紹總兵冀州嘗大會賔客康成最後至紹乃延之上坐康成身長八尺飲酒一斛秀眉明目容貌溫偉紹客多豪俊見康成儒者競設異端百家互起康成依方辯對咸出問表皆得所未聞莫不嗟服汝南應劭前自贊曰故泰山太守應仲逺北面稱弟子何如康成笑曰仲尼之門考以四科回賜之徒不稱官閥劭有慙色紹乃舉康成茂才表爲左中郎將不就公車徵爲大司農給安車一乘以病乞還五年春寢疾時紹與曹操相距於官渡令子譚迫康成從軍不得已行至元城疾篤不進其年六月卒年七十四遺令薄自郡守以下嘗受業者縗絰赴會千餘人所注周易尙書毛詩周禮儀禮禮記論語孝經及諸雜著凡百餘萬言其答諸弟子問五經義者門人又相與依論語撰爲鄭志八篇

後漢書論曰自秦焚六經聖文埃滅漢興諸儒頗修藝文及東京學者亦各名家而守文之徒滯固所稟異端紛紜互相詭激遂令經有數家家有數說章句多者或乃百餘萬言學徒勞而少功後生疑而莫正康成括囊大典网羅眾家刪裁繁蕪刋攺漏失自是學者略知所歸王父豫章君毎考先儒經訓而長於康成常以爲仲尼之門不能過也及傳授生徒專以鄭氏家法云論曰禮始於太乙非聖者莫能得其精自夫子不敢輕言夏殷之禮況其下者乎至於經曲繁多條貫詳宻則又不獨神明其精者之難卽欲比而櫛之疏而理之使數度井然亦復匪易康成三禮之學所微疵者習熟濡染不能不間雜於讖緯耳要其旁稽曲證使三代質文於今猶與有存者則非夫人之烈不及此捨翼衛之勤而索瘢以爲指摘豈篤論哉

何休

何休字邵公任城樊人少府豹之子也爲人質朴訥口而雅有心思精研六經尢善公羊春秋世儒無及者以列卿子拜郎中非其好也辭病去不仕州郡進退必以禮太傅陳蕃辟之與參政事蕃被害坐廢錮初公羊之學自齊胡母子都作條例以授東平嬴公嬴公授東海孟卿孟卿授魯人眭孟眭孟授東海嚴彭祖魯人顏安樂公羊遂有嚴顏二家博士至休乃略依胡母生條例隠括使就繩墨作公羊解詁覃思不闚門者十有七年又以春秋駮漢事六百餘條妙得公羊本意先是扶風李育亦治公羊作難左氏義四十一事及論五經白虎觀育以公羊意難賈逵往返皆有理證最爲通儒休旣善公羊兼通歷算乃與師博士羊弼追述育意以難二傳作公羊墨守左氏膏肓谷梁廢疾又注孝經論語風角七分經緯典謨不與守文同說黨禁解辟司徒羣公表休道術深明宜侍帷幄幸臣嫉之乃拜議郎屢陳忠言再遷諫議大夫年五十四光和五年卒

論曰公羊之學韓愈謂何氏注外不見他書要渺之義無自而尋則休之解詁未爲盡得公羊本防也況三傳互有短長休直詆爲膏肓爲廢疾意所謂黨同門妬道眞者休蓋未能免此歟𨿽然殘經之不亡實諸專家是賴自休以來幾二千年其書列於學宮不可廢也

趙岐

趙岐字邠卿京兆長陵人初名嘉字臺卿後因避難不忘本土故自攺其名字岐少明經有才藝娶馬融兄女鄙融不持士節恥與相見仕州郡以亷直疾惡見憚年三十餘有重疾臥蓐七年自慮奄忽乃兄子曰丈夫生世遁無箕山之操仕無伊呂之勲天不我與復何言哉可立石墓前刻曰漢有逸人姓趙名嘉有志無時命也柰何后疾瘳辟司空掾議二千石得去官爲親行服朝廷從之尋爲梁冀所辟陳損益求賢之策冀不納舉理劇爲皮氏長中常侍左悺兄勝爲河東太守岐恥疾宦官卽日西歸京兆尹延篤復以爲功曹先是中常侍唐衡兄玹爲京兆虎牙都尉郡人輕之岐尢數爲貶議玹深毒恨延熹元年玹爲京兆尹岐懼避之玹果收岐家屬陷以重法盡殺之岐遂逃難四方匿姓名賣餅北海市中道遇安丘孫嵩嵩察岐非常人呼與共載岐失色嵩乃下帷屏行人宻問岐曰視子非賣餅者又相問而色動不有重怨卽亡命乎我北海孫賔石勢能相濟岐素聞嵩名以實告嵩與俱歸入白母曰出行乃得死友迎入上堂饗之極歡藏岐復壁中後諸唐死滅因赦乃出三府聞之同時並辟九年應司徒胡廣之命會南匈奴烏桓鮮卑反公卿舉岐擢並州刺史坐黨事免靈帝初復遭黨錮中平元年四方兵起詔選故刺史二千石有文武才用者徵岐拜議郎張溫西徵請補長史別屯安定何進舉爲惇煌太守行至襄武爲賊邊章所執詭詞得免展轉還長安獻帝西遷復拜議郎稍遷太僕及李傕專政闗東擾亂袁紹與公孫瓚爭冀州乃以岐副太傅馬日防撫慰天下日防行至洛陽表別遣岐宣揚國命所到百姓皆喜曰今日乃復見使者車騎是時袁紹曹操皆自將兵數百里迎岐岐深陳天子恩徳又移書公孫瓚爲言利害紹等各罷兵與岐期會洛陽奉迎車駕岐南到陳畱得篤疾經涉二年紹等遂不至興平元年徵岐時帝當還洛陽董承奉詔先修宮室岐謂承曰海內分崩惟荊州境廣地勝年谷嵗登岐𨿽迫大命猶志報國家欲南說劉表使身將兵來衛與將軍並心同力以奬王室承卽表遣岐岐至表果遣兵助修洛陽宮室軍資委輸前後不絕岐以老病畱荊州而孫嵩亦寓於表岐乃稱嵩素行篤烈與表共上爲靑州刺史俄而桓典孔融皆薦岐就拜太常年九十餘建安六年卒初孝文廣遊學之路論語孝經孟子爾雅皆置博士後罷傳記博士獨立五經孟子博士遂廢岐以爲周衰異端並起孟子悼堯舜湯文周孔之業將遂湮滅著書七篇包羅天地揆敍萬命世亞聖之大才也乃述所聞證以經傳爲章句十四卷

論曰當秦火時以孟子下臚諸子故得不燬漢興司馬遷始稱其述唐虞三代之徳以並孔子然猶與荀卿合傳惟岐值時衰亂經籍道息獨能抽博士所不講者潛心畢業且斷而置之以爲命世亞聖何其明也

晉

範宣

範宣字宣子陳畱人也年十嵗能誦詩書嘗以刀傷手捧手攺容人問痛耶答曰不足爲痛但受全之體而致毀傷不可處爾家人以其年幼而異焉少尙隠遁加以好學手不釋卷以夜繼日遂博綜眾書尢善三禮家至貧儉躬耕供養親沒負土成墳廬於墓側太尉郤鑑命爲主簿詔徵太學博士散騎郎並不就家於豫章太守殷羨見宣茅茨不完欲爲攺宅宣固辭之庾爰之以宣素貧加年荒疾疫厚餉給之宣又不受爰之問宣曰君博學通綜何以大儒宣曰漢興貴經術至於石渠之論實以儒爲獘正始以來世尙老莊逮晉之初競以裸裎爲髙僕誠大儒然立不與易宣言談未嘗及老莊客有問人生與憂俱生不知此語何出宣云出莊子至樂篇客曰君言不讀老莊何由識此宣笑曰小時嘗一覽時人莫之測也宣潔行亷約韓康伯遺絹百疋不受減五十疋復不受如是減半遂至一疋旣終不受康伯後與宣同載就車中裂二丈與宣云人寧可使婦無防耶宣笑而受之宣𨿽閒居屢空嘗以讀誦爲業譙國戴逵等皆聞風宗仰自逺而至諷誦之聲有若齊魯太元中順陽範寗爲豫章太守寗亦通儒在郡立學校教授恆數百人由是江州人士並好經學化二範之風也年五十四嵗卒著禮易論難皆行於世

論曰自魏晉以淸虛相尙放蕩爲髙棄禮法如弁髦國勢人心舉壞於此當其時在朝者乃有卞壼壼之言曰諸君子皆以風流相尙執鄙吝者非壼而誰卒能仗節死義爲時名臣宣仕不顯潔行窮經獨爲於舉世不爲之日卒使江州人士化於二範之風其可謂儒之防出者矣

範

範字武子自父汪渡江僑於新野汪博學善談名理亦自少多所通覽簡文帝爲相將辟之爲桓溫所諷而止初溫欲以汪爲長史及江州刺史汪皆不就溫意恨故終溫之世兄弟無在列位者時方以浮虛相扇儒雅日替謂其源出於王弼何晏二人之罪深於桀紂乃著論以捄之略曰王何棄典文不遵禮度遊詞浮說波蕩後生洙泗之風緬焉將墜遂令禮壊樂崩中原傾覆昔夫子斬少正太公戮華士豈非曠世而同誅乎桀紂暴虐正足以滅身覆國爲後鑑戒豈能回百姓之視聴哉吾固以爲一世之禍輕歷代之罪重自喪之釁小迷眾之愆大也崇儒抑俗率皆如此溫死之後始解褐爲余杭令興學校養生徒潔已修禮志行之士莫不宗之期年風化大行自中興來崇學惇教未有如者也遷臨淮太守封陽遂鄕侯徵拜中書侍郎時更營新廟博求辟雍明堂之制據經傳奏上皆有典證孝武帝雅好文學甚被親愛朝廷疑義輒咨訪之指斥朝士直言無諱王國寶甥也諂事會稽王道子懼不見容疎隔之求出爲豫章太守前豫章守多不利帝曰何以身試死耶不爲意固請行臨發猶疏言調役勞擾之尋詔公卿牧守普議得失復陳時政數事帝善之在郡大設庠序采磬石於交州以佐學用攺革舊制不拘常憲逺近至者千餘人並防郡四姓子弟皆充學生課讀五經資給眾費一出私錄又起學臺功用彌廣以專輒任心爲王凝之所劾抵罪子泰棄官稱訴會赦免始家於丹陽猶勤經學終年不輟年六十三卒初以釋谷梁者近十家皆膚淺不經師匠遂沈思積年著爲集解其言曰左氏以鬻拳兵諫爲愛君是人主可得而脇也以文公納幣爲用禮是居喪可得而婚也谷梁以衛輒拒父爲尊祖是爲子可得而叛也以不納子紏爲內惡是仇讐可得而容也公羊以祭仲廢君爲行權是神器可得而闚也以妾母稱夫人爲合正是嫡庶可得而齊也又曰左氏艷而富其失也誣谷梁淸而婉其失也短公羊辯而裁其失也俗若能富而不誣淸而不短裁而不俗則深於其道者也故所著義最精審爲世所重

論曰六朝曠達之其源出於莊老寧尋究標枝歸罪王何當已而未敢誦言以攻莊老則猶瞇乎其源者也三傳得失自向歆父子已爲異同之論至白虎分爭益加破裂寧獨依經詰傳據理詮經可謂通方君子矣

韓伯

韓伯字康伯潁川長社人爲人淸和有思理殷浩稱之曰康伯能自標置居然出羣之器同郡庾龢名重一時少所推服獨稱伯及王坦之曰思理倫和我敬韓康伯志力彊正吾媿王文度舉秀才徵佐著作郎並不就簡文帝居藩引爲談客自司徒佐西屬轉撫軍掾中書郎散騎常侍豫章太守入爲侍中陳郡周勰爲謝安主簿崇尙莊老脫落名教居喪廢禮伯斥非之時人憚焉嘗作辯謙論有曰孤寡不谷眾人之所惡而侯王以自稱降其貴者也執禦執射眾人之所賤而君子以自目降其賢者也夫處貴非矜而矜己者常有其貴言善非伐而伐善者驟稱其能故懲忿窒欲著於損象卑以自牧實系謙爻皆所以存其所不足拂其所有餘也後轉丹陽尹吏部尙書領軍將軍旣疾病攺授太常未拜卒年四十九初王弼注易於系辭說卦序卦三傳猶未畢業伯實續爲之注云

論曰程邵未興治易者皆宗王韓之注王淫於莊老所注不足以翊衛名教固其所也伯當放浪波靡之時斥俗崇禮而亦未能發揮四聖之微指讀其所著辯謙論誠有味乎其言之在易小過象傳曰行過乎恭喪過乎哀蓋崇本以維其衰則過而非過伯殆有得於斯義者耶

梁

皇侃

皇侃吳郡人靑州刺史皇象九世孫也少好學師事賀瑒精力專門盡通其業尢明三禮孝經論語爲國子助教在學講說聴者常數百人撰禮記講疏五十卷書成奏上詔付祕閣頃之命入壽光殿說禮記義梁武帝善之加員外散騎侍郎侃性至孝常日限誦孝經二十徧丁母憂還鄕裏平西邵陵王欽其學厚禮迎之及至因感心疾卒所撰論語義禮記義見重於世學者傳焉論曰南北朝之際俗尙波靡異教紛挐經學微而士習不可問矣侃獨精力專門以明經爲業聴者嘗數百人時亦有重之者此以見士貴有志而修徳者不孤信夫故特存之以備一綫焉

史傳三編卷二﹤史部﹐傳記類﹐總錄之屬﹐史傳三編﹥

欽定四庫全書

史傳三編卷三

大學士朱軾撰

名儒傳三

隋

王通

王通字仲淹先爲祁人九世祖防當懷湣時東遷三傳至元則究道徳考經籍卒爲鴻儒江左號王先生先生孫虯值蕭氏禪恥食齊粟北事魏仕至並州刺史家河汾是爲通髙祖及通父隆傳業教授門徒千餘人開皇初以國子博士待詔雲龍門文帝從容問曰朕何如主隆曰陛下聰明神武得之於天發號施令不盡稽古𨿽負堯舜之資終以不學爲累帝黙然久曰先生朕之陸賈也隆乃著興衰要論七篇奏之帝稱善四年通始生隆筮之遇坤之師大父安康獻公占之曰是子必能通天下之志遂名曰通通六嵗而江東平隆嘆曰王道無敍天下何爲而一乎通侍側有憂色曰通聞古之爲邦有長久之策故夏殷以下四海常一統也後之爲邦行茍且之政故魏晉以下九州無定主也夫子之嘆蓋憂皇綱不振生人勞於聚斂而天下將亂乎隆異之遂告以元經之事通再拜受之十八年隆宴居歌伐木而召通謂曰自天子至庶人未有不資友以成者在三之義師居一焉小子勉旃翔而後集通於是有四方之志蓋受書於東海李育學詩於會稽夏琠問禮於河東闗朗正樂於北平霍汲考易於族父仲華不解衣者六嵗其精志如此仁壽三年通旣冠慨然有濟蒼生之心西遊長安帝召見太極殿奏太平十有二防遵王道推霸略稽古驗今恢恢乎運天下於指掌帝大悅曰得生幾晚下其議於公卿公卿不悅楊素蘇夔李徳林見通與之言終日歸而有憂色門人問通曰素言政而不及化是天下無禮也夔言聲而不及雅是天下無樂也徳林言文而不及理是天下無文也王道從何而興乎時將有蕭墻之釁通知謀之不用作東徵之歌而歸帝聞再徵之不至大業二年徵又不至乃曰吾視千載已上未有若周公焉其道則一而經制大備後之爲政者有所持循吾視千載而下未有若仲尼焉其道則一而述作大明後之修文者有所折衷矣遂續詩書正禮樂修元經贊易道九年而六經大就門人自逺而至其教興於河汾雍雍如也通閒居儼然其動也徐若有所慮其行也方若有所畏其接長者恭恭然如不足接防者溫溫然如有就其使人𨿽童僕必斂容鄕人有喪通必先往反必後有水土之役則具畚鍤以往曰吾非從大夫也其言應而不唱唱必有大端或問人善曰子知其善則稱之不善則曰未嘗與久也其族婚嫁必具六禮曰斯道也今亡矣三綱之首不可廢吾從古嘗曰冠禮廢天下無成人矣昏禮廢天下無家道矣喪禮費天下遺其親矣祭禮廢天下忘其祖矣門人有問姚義孔庭之法曰詩曰禮不及四經何也義曰嘗聞諸夫子矣春秋斷物志定而後及也樂以和徳全而後及也書以制法從事而後及也易以窮理知命而後及也故不學春秋無以主斷不學樂無以知和不學書無以議制不學易無以通理四者非具體不能及故聖人後之然則詩禮何爲而先也曰教之以詩則出辭气斯逺暴慢矣約之以禮則動容貌斯立威嚴矣度其言察其志考其行辧其徳志定則發之以春秋於是乎斷而能變徳全則導之以樂於是乎和而知節可從事則達之以書於是乎可以立制知命則申之以易於是乎可以盡性若驟而語春秋則蕩志輕義驟而語樂則喧徳敗度驟而語書則狎法驟而語易則玩神通聞之曰姚子得之矣魏徵問聖人有憂乎曰天下皆憂吾獨得不憂乎問疑曰天下皆疑吾獨得不疑乎徵退通謂董常曰樂天知命吾何憂窮理盡性吾何疑賈瓊問何以息謗曰無辯何以止怨曰不爭問事人之道曰逺而無介就而無諂泛乎利以諷之無鬭其防問君子之道曰必先恕乎爲人子者以父之心爲心爲人弟者以兄之心爲心推而達之天下斯可矣李宻問英雄曰自知者英自勝者雄問勇曰必也義乎問王霸之略曰不以天下易一民之命房齡問事君之道曰無私問使人之道曰無偏問化人之道曰先正其心嘗曰不以伊尹周公之道康其國非大臣也不以霍光諸葛亮之心事其君皆具臣也又曰人不裏居地不井授終茍道也封禪之費非古也其秦漢之侈心乎又曰無赦之國其刑必平多斂之國其財必削又曰政猛寧若恩法速寧若緩獄繁寧若簡臣主之際其猜也寧信通見牧守屢易曰堯舜三載考績仲尼三年有成三代之興邦家有社稷焉兩漢之盛牧守有子孫焉不若是之亟也無定主而責之以忠無定民而責之以化𨿽欲從之末由也已其嘉言懿論門人相與集而記之號曰中說十年召署蜀司戶不就十一年以著作郎國子博士徴並不至十三年江都難作通寢疾然興曰生民厭亂久矣天其或者將啟堯舜之運而吾不與焉命也遂卒門人諡之曰文中所續禮論二十五篇列爲十卷樂論二十篇列爲十卷書一百五十篇列爲二十五卷詩三百六十篇列爲十卷元經五十篇列爲十五卷贊易七十篇列爲十卷並未及行二子長曰福郊少曰福畤

論曰通名迹不見於隋史故司馬光以爲疑所引弟子多唐初名臣朱子以爲福郊福畤之所爲非通雅意然亦其平日好髙自大之心有以啟之又議其續經之僭至等之吳楚𨿽然當隋之時道術之裂也已久通獨鋭然修周孔之業倡教河汾成就後進其學其識誠大有以過人者故朱子又稱其學有可用之實荀揚韓氏皆不及也豈不諒哉康節邵子亦嘗爲之贊曰錄其所是棄其所非君子有歸斯實平恕之論

唐

薛收

薛收字伯裦蒲州汾陰人道衡之子也年十二能屬文以父不得死於隋不肯仕郡舉秀才不應事王通與董常仇璋程元備聞六經之義爲髙第通稱之曰孝哉薛收行不負於神明收問仁通曰五常之始也問性曰五常之本也問道曰五常一也收問政於仲長子光子光曰舉一綱眾目張弛一機萬事隳不知其政也收以告通通曰子光得之矣及唐髙祖興收遁入首陽山將應義舉堯君素覺之迎置其母城中收不得去後君素東連王世充收遂挺身歸唐房齡亟言之秦王王召見問方略合防授府主簿判陜西大行臺金部郎中是時方討世充軍事繁綜收爲書檄露布或馬上占詞該敏如素構初不竄定竇建徳來援世充諸將爭請斂軍以避其鋒收獨曰不然世充據東都府庫盈衍所將兵皆江淮精鋭但苦乏食爲我所持今建徳總眾以來若縱之至必轉河北之粟以饋洛陽則戰爭方始偃兵無日混一之期殊未有涯也不若分兵守洛陽深溝髙壘愼勿與戰大王親督驍銳先據成臯厲兵按甲截建徳路以逸待勞決可克也建徳旣破世充自下不過二旬兩主就縛矣秦王曰善遂禽建徳降世充一如收防王入觀隋宮室誇侈無度收進曰峻宇雕墻殷辛以亡土階茅茨唐堯以昌始皇興阿房而秦禍速文帝罷露臺而漢祚永後主曾不是察奢虐是矜卒死一夫之手爲後世笑何此之能保哉王重其言俄授天防府記室參軍從平劉黑闥封汾陰縣男嘗上書諌王畋獵王答之曰成我者卿也明珠兼乘未若一言賜黃金四十鋌武徳七年寢疾王遣使臨問相望於道又命輿至府舉袂撫之論敍平生感激涕泗卒時年三十三王哭之慟及王卽位語房齡曰收若在者當以中書令處之

論曰以嵇紹之忠而事晉後世猶有遺議收之不仕隋髙於紹矣當唐之初其登瀛洲者多隋之遺臣也惟收起布衣以佐興朝其出身爲獨正及決機東都下料敵審勝𨿽良平之智何以加玆王福畤又記太宗欲興禮樂房齡魏徵等苦無素業卒不能定太宗臨朝而嘆齡退乃謂徵曰使董薛在適不至此董謂董常薛卽收也

孔穎達

孔穎達字仲達冀州衡水人自少誦記日千餘言能闇記三禮義宗及長明服氏春秋傳鄭氏尙書詩禮記王氏易善屬文通步歷嘗造同郡劉焯焯名重海內初不之禮及與質難焯大畏服大業初舉明經髙第仕隋至太學助教隋亂避地虎牢唐太宗平洛授文學館學士遷國子博士太宗身櫜鞬風纚露沐然鋭情經術卽秦王府開文學館召名儒十八人爲學士與議天下事旣卽位殿左置文館悉引納學士番宿更休聴朝之間則與討古今道前王所以成敗或日昃夜艾未嘗少怠於是封穎達曲阜縣男轉給事中穎達亦數數以忠言進帝問以能問於不能以多問於寡有若無實若虛何謂也對曰此教人謙耳非特匹夫君徳亦然故易稱以養正若據尊極之位聰耀明恃才以肆則上下不通君臣道乖自古滅亡莫不由此帝稱善除國子司業嵗余以太子右庶子兼司業與諸儒議歷及明堂事多從其說以論撰勞加散騎常侍爵爲子皇太子令穎達撰孝經章句因文以盡箴諷又數爭太子失帝聞之勞以金帛久之拜祭酒侍講東宮帝幸太學觀釋菜命頴達講經太子旣長稍不法穎達爭不已至面折之或以過穎達穎達曰防國恩厚𨿽死不恨剴切愈至後致仕卒陪昭陵諡曰憲初穎達與顏師古司馬才章王恭王琰受詔撰諸經義訓包貫異家爲詳博號義贊詔攺爲正義及永徽間詔於志寧張行成髙季輔等就加增損遂布下其書行於世

論曰唐儒治經不如漢析理不如宋故三百年中以詩文名家者至眾而儒之醇者則寥寥難以數覯貞觀之初號多老儒然瀛洲之選能有功於經史者惟穎達與顏籕爲最故時人以籕爲班固功臣而穎達諸經正義程朱尙資之以明訓詁迄於今學宮傳誦猶未廢也籕才余於徳頗爲淸議所薄若穎達之執義陳善有謇謇之節其性行優於籕矣

褚無量

褚無量字度杭州鹽官人少刻意墳典家瀕臨平湖龍出眾皆走觀無量讀書若不聞人異之尢精禮及司馬史記擢明經第累除國子博士遷司業兼修文館學士中宗將南郊定儀典時議皇后爲亞獻無量固爭以爲郊祀國大事折衷莫如周禮周禮冬至祭天圜丘不以地配惟始祖爲主亦不以妣配故後不得與又巾車內司服掌後六服與五路無後祭天之服與路是後不助祭天也其議不行遂以母老解官明皇爲太子復拜國子司業兼侍讀撰翼善記以進優被禮答太子釋奠國學令講經建端樹義博敏而辧進銀靑光祿大夫及卽位遷左散騎常侍兼國子祭酒封舒國公母喪解官廬墓左鹿犯所植松柏無量號曰山林不乏忍犯吾塋樹耶自是羣鹿馴擾無量爲終身不禦鹿肉喪除復故官以耆老隨仗聴徐行又爲設腰輿許乘入殿中頻上書陳得失開元五年帝將幸東都而太廟壊姚崇以廟本苻堅故殿久腐故壞不必罷行無量鄙其言以爲不足聴乃上疏曰王者陰盛陽微則先祖見變今後宮非禦幸者宜悉出之舉俊良撙奢靡輕賦愼刑納諌爭察諂諛繼絕世則天人和會災異訖息帝卒從崇言車駕遂東無量又上言昔虞舜之狩秩山川徧羣神願陛下所過名山大川古帝王賢臣在祀典者並詔致祭自古受命必興滅繼絕崇徳報功故存人之國大於救人之災立人之後重於封人之墓願到東都收敍唐初逮今功臣世絕者𨿽在支庶咸得承襲帝納用其言卽詔無量祠堯平陽宋璟祠舜蒲阪蘇頲祠禹安邑又求武徳以來勲臣苖裔紹續其封初內府舊書自髙宗時甲乙叢倒無量請繕錄補第以廣祕籍詔於東都乾元殿東廂彚之而以無量爲之使又求天下遺書以補闕文不數年四庫完治帝西遷徙書麗正殿復詔無量就麗正纂續前功皇太子及四王未就學無量以孝經論語五通獻帝曰朕知之矣乃選儒臣爲太子諸王侍讀七年太子齒冑於學詔無量升坐講勸百官觀禮年七十五卒所譔述百有餘篇卒後有於書殿得其講史記至言十二篇上之帝爲嘆息始無量與馬懷素爲侍讀厚見寵待其後祕書少監康子原國子博士侯行果繼之𨿽賞賚亟加而禮遇稍衰矣

論曰迹無量平生抗直以劘上致孝以事親至於拂牝雞感麋鹿其行誼殆逺過於瀛洲諸學士顧以著述不彰爲後儒所鮮稱表而揚之是史氏之責也且四庫遺編非無量則零落謬失者不知凡幾矣其爲功於藝文又曷可沒乎哉

啖助

啖助字叔佐趙州人後徙闗中淹該經術天寶末調臨海尉丹陽主簿秩滿屏居甘足疏糗善爲春秋考三家短長縫綻漏缺號集傳凡十年乃成復攝其綱條爲例統助愛公谷二家以左氏解義多謬其書乃出於孔氏門人論語所引左丘明蓋史佚遲任之比後人卽以左氏爲丘明非也年四十七卒門人河東趙匡吳郡陸質其髙第也匡字伯循仕至洋州刺史質字元衝本名淳避憲宗諱賜今名仕歷尙書郎國子博士給事中皇太子侍讀助卒後質與其子異裒錄助所爲春秋集傳例統請匡損益而質纂會之爲春秋集注十篇辧疑七篇微指二篇號纂例栁宗元稱其明章大中發露公器謂其道以聖人爲主以堯舜爲的苞羅旁魄膠轕下上而不出於正其法以文武爲首以周公爲翼揖讓升降好惡喜怒而不過乎物云

論曰左氏所搜載訖於三國分晉其人蓋與公谷同時而自漢儒謂左丘失明厥有國語後世遂相沿以左氏爲丘明助獨駁之是已質之所纂見行於今宗元譽之容有過者要其經學大有裨於春秋蓋漢晉以來解春秋者多信傳以測經啖趙陸三家出始據經以核傳頗得孔氏之微防至宋諸家各出而伊川程子及劉敞胡安國爲最善

韓愈

韓愈字退之河內南陽人自知讀書日記數千百言比長盡能通六經百家學年二十五擢進士第董晉節度宣武表署觀察推官晉卒愈從喪出不四日汴軍亂乃依武寧節度張建封建封辟爲府推官操行堅正鯁言無所忌調四門博士遷監察禦史論旱饑及宮市事是時王叔文等用事排之貶陽山令有愛在民民生子多以其姓字之順宗卽位攺江陵法曹參軍元和初權知國子博士分司東都攺都官員外郎卽拜河南令河南舊有魏鄆幽鎭畱邸皆貯潛卒以槖罪士官莫敢問愈將擿其禁以壯朝廷畱守尹大恐遽止之或以聞於憲宗憲宗悅曰韓愈助我遷職方員外郎華陰令栁澗有罪前刺史劾之未報而刺史罷澗諷百姓遮刺史索軍頓役直後刺史惡之按其獄貶澗房州司馬愈過華以爲刺史陰相黨劾治之旣禦史覆問得澗贓再貶澗封溪尉愈坐是復爲博士愈旣才髙數黜乃作進學解以自諭執政奇其才攺比部郎中史館修撰轉考工知制誥進中書舍人初憲宗將平蔡命禦史中丞裴度按視諸軍及還具言賊可滅愈亦言淮西敗可立待兵不可息宰相不悅以他事攺愈右庶子及度以宰相宣慰淮西奏愈爲行軍司馬愈請乘遽先入汴說韓協力果用命愈又白度蔡精卒聚界上守城必虛請間道以入度未及行而李愬果自文城提卒夜至蔡縛元濟如愈防蔡州平布衣柏耆以計幹愈愈奇之白度曰淮西滅王承宗膽破若遣辯士爲明禍福可不勞眾而服度然之愈口占爲書使柏耆賷以往承宗果大恐獻徳棣二州遣子入侍以功遷刑部侍郎憲宗迎佛骨入禁中三日乃送僧寺王公士庶奔走膜唄至灼體膚委珍貝騰沓系路愈惡之上表極諫帝大怒將抵以死裴度崔羣救之曰愈言誠訐牾然非內懷至忠安能及此帝意猶未解於是中外皆爲愈懼𨿽戚裏諸貴亦爲言乃貶潮州刺史至潮表謝帝頗感悟曰愈前所論是大愛我然不當言天子事佛乃年促耳將復召用皇甫鎛沮之量予內移攺袁州愈初至潮問民疾苦皆曰惡溪有鱷魚食民畜產民以是窮愈親往視投羊豕爲文驅之是夕暴風震電數日溪水盡涸西徙六十里自是潮無鱷魚患袁人以男女爲過期不贖則沒入之愈至令得計庸贖歸因與約禁其爲召拜國子祭酒轉兵部侍郎鎭州亂殺田正而立王庭湊詔愈往宣撫眾皆危之旣行元稹言愈可惜穆宗亦悔詔度事從宜無必入愈曰止君之仁死臣之義遂疾驅入廷湊嚴兵見之廷湊曰所以紛紛者乃此士卒也愈大聲曰天子以公爲有將帥材故賜以節豈意同賊反耶語未終甲士前奮曰先太師爲國擊朱滔血衣猶在此軍何負朝廷乃以爲賊乎愈曰以爾爲不記先太師也若猶記之固善且爲逆與順利害不能逺引古事自天寶來安祿山史思明李希烈梁崇義朱滔朱泚吳元濟李師道有子若孫在者乎眾曰無愈曰田公以魏博六州歸朝廷官中書令父子受旗節劉悟李祐皆大鎭此爾軍所共聞也眾曰正刻故軍不安愈曰然爾曹害田公又殘其家矣復何道眾乃讙曰侍郎語是廷湊恐眾心動遽麾使去泣謂愈曰今欲廷湊何若愈曰神防六軍之將如牛元翼比者不少但朝廷顧大體不可棄而不救公久圍之何也廷湊曰卽當出之會元翼潰圍出廷湊不追愈歸奏其語帝大悅轉吏部侍郎時宰相李逢吉惡李紳欲逐之乃以愈爲京兆尹兼禦史大夫特詔不臺參而除紳中丞愈不參紳紳遂劾愈愈以詔自解臺府文刺紛然遂罷愈爲兵部侍郎而出紳江西觀察使紳見上得畱愈亦復爲吏部侍郎愈之尹京兆也六軍將士私相誡曰是嘗欲燒佛骨者安可忤故盜賊止息遇旱米價不敢踴長慶四年卒年五十七贈禮部尙書諡曰文愈性明鋭不詭隨與人交終始不少變成就後進士往往知名經愈指授皆稱韓門弟子凡內外親若交友無後者爲嫁遣孤女而防其家愈少孤鞠於嫂鄭氏嫂沒制期喪報之病革時遺命喪無不如禮凡浮圖陰陽吉凶拘忌一無污我其守禮法排異教至死不變乃如此每言文章自漢司馬相如太史遷劉向揚雄後作者不世出故深探本原卓然樹立成一家言其至者奧衍閎深與孟子揚雄相表裏而佐佑六經至它文造端置詞要爲不襲蹈前人者然惟愈爲之沛然若有餘至其徒李翺李漢皇甫湜從而效之遽不及逺甚從愈遊者若孟郊張籍亦皆自名於時

新唐書贊曰唐興承五代剖分文質窮天下已定治荒剔蠧討究儒術薰濃涵浸至貞元元和間愈遂以六經之文爲諸儒倡愈之才自視司馬遷揚雄至班固以下不論也當其所得粹然一出於正刋落陳言橫騖別驅汪洋大肆要之無抵牾聖人者其道蓋自比孟子以荀況揚雄爲未淳寧不信然至進諫陳謀排難防孤矯拂媮末皇皇於仁義可謂篤道君子矣自晉迄隋老佛顯行聖道不斷如帶諸儒齮天下正義助爲怪神愈獨喟然引聖爭四海之惑𨿽防訕笑跲而復奮始若未之信卒大顯於時昔孟子距楊墨去孔子才二百年愈排二家乃去千餘嵗撥衰反正功與齊而力倍之所以過況雄爲不少矣

程子曰韓愈近世豪傑之士也古之學者修徳則言可不學而能愈乃以學文之故日求所未至故所見甚髙其言曰孟子死不得其傳此非有所襲於前也若無所見所謂傳者果何事耶

論曰愈因文見道者也其克已力行𨿽不若宋儒之堅確然不可不謂彊有立之士也讀其所著雜文不免有求進憤激不平之詞然始仕於朝則以諫宮市忤叔文而貶陽山矣蹶而復起不悔旋以諫佛骨批龍鱗濵死逺斥復起又不悔更以使廷湊而折彊藩此非有得於朝聞夕死捨生取義者能之乎至其經世謨猷略見於淮西事宜云

宋

王昭素

王昭素開封酸棗人少篤學不仕有至行常聚徒教授以自給鄕裏爭訟不詣官府多就昭素決之昭素博通九經尢精詩易以疏注或未盡乃著易論二十三篇開寶中李穆薦之召赴闕見於便殿時年七十七精神不衰太祖恨相見之晚賜坐講易乾卦至五爻太祖曰此豈可令常人見昭素曰無傷也使臣等占值之則陛下爲飛龍在天臣等爲利見大人因問以治世養身之術對曰治世莫若愛民養身莫若寡欲太祖愛其言書於屏幾又訪以民間事昭素誠實無隠太祖嘉之以老求歸拜國子博士致仕年八十九卒初李穆曁弟肅從昭素學昭素常語人曰二子皆令器穆尢沈厚他日必致公輔後果參政每市物隨所索與直未嘗較髙下市人至相戒毋復敢索王先生厚直者盜夜抉其門門有橫椽盜未卽得入昭素覺之潛擲其椽盜慙而去由是裏中無盜家畜一驢常以假人每出必問曰無假驢者乎僮曰無有然後出其純質如此

論曰易之爲書不可典要其占法亦稽實以待虛存體而應用自諸家好爲博稽事迹指實於卦爻之下而占法幾窒不行必如昭素所云乃可疊爲貞悔以畢天下之能事故朱子采焦氏之法以窮易變因昭素之意以神易占後聖復起不能易已

孫奭

孫奭字宗古博州博平人後徙須城以九經及第除莒縣主簿遷大理評事爲國子監直講太宗幸學召奭講尙書說命三篇音讀詳潤上稱善賜緋咸平間爲諸王府侍讀會詔百官轉對奭上十事判太常禮院國子監司農寺累遷工部郎中擢龍圖閣待制奭以經術進守道自處卽有所言未嘗阿附取悅大中祥符初上將奉迎天書宰相王旦以下皆再拜稱萬嵗奭獨言曰臣愚所聞天何言哉安有書也上旣親受符命遂議封禪作禮樂四年將祠汾陰后土奭上疏切諌陳十不可上遣宦者皇甫繼明就問又疏對曰昔陳勝起於徭戍黃巢出於凶饑隋煬帝勤逺略而唐髙祖興於晉陽晉少主惑小人而耶律徳光長驅中國陛下俯從姦佞逺棄京師涉仍嵗薦饑之墟修違經久廢之祠不念民疲不防邊患安知今日戍卒無陳勝饑民無黃巢英雄將無窺伺於肘腋外敵將無觀釁於邊陲乎六年將祠太淸宮奭又疏諌引明皇天寶之亂爲鑑戒上作辧疑論以解之然知奭朴忠𨿽言至切直猶遣中使慰諭焉久之以父老丐歸不許出知密州居二年遷左諌議大夫罷待制還紏察在京刑獄於是初置天慶天祺天貺先天降聖諸節天下設齋醮張宴費甚廣奭請裁省浮用不報復出知河陽求解官就養遷給事中徙兗州天禧中朱能獻幹祐天書奭疏誎語尢加切未幾能敗上嘗令陳時政得失奭以納諌恕直輕徭薄斂四事爲言頗施行焉仁宗卽位宰相請擇名儒侍講讀乃召奭爲翰林侍講學士知審官院判國子監修眞宗實錄丁父憂起復兼判太常寺及禮院三遷兵部侍郎龍圖閣學士奭勸講禁中二十餘年每至前世亂君亡國必反覆申繹未嘗忌諱因以規諷仁宗意或不在書奭輒拱黙以俟上爲悚然攺聴又掇五經中切治道者爲五十篇號經典徽言及畫無逸圖並上之上施圖於講讀閣皇太后尢重之每進見未嘗不加禮年逾七十固請致仕至於泣下帝惻然猶惇畱之乃求近郡優拜工部尙書復知兗州尋攺禮部尙書累表乞歸遂以太子少傅致仕嘗語客曰白傅有言多少朱門鎖空宅主人到老不曾歸今老夫歸矣喜動於色疾革徙正寢屏婢妾謂子瑜曰無令我死婦人之手奏至上嗟惜罷朝一日贈左僕射諡曰宣奭性方重事親孝立朝正言誎爭有古風采晚節勇退優遊里社始終全徳先是郊廟禮樂尙多訛闕奭援古奏正輒著於禮又撰崇祀錄樂記圖五經節解五服制度所奉詔校定者又數種

論曰宋初尊奬儒臣而奭與邢昺最著昺之選懦依阿縈懷祿利其志固已卑矣奭獨正直行行事君以義進退有禮可謂儒者之髙節搢紳之楷模以王旦一時名相當之猶有愧色況於昺乎若其勸講禁中不惟問學之益而時有以斂人主之逸志此則聖敬所以日躋實爲天徳之本仁宗之爲有宋令主也宜哉

周子

周子名惇頤字茂叔道州營道縣之蓮溪人本名惇實避英宗諱攺焉年十八以舅鄭向任爲將作監主簿康定元年調分寧縣主簿縣有疑獄周子一訊立辧爲政精密嚴恕務盡道理士民交稱慶曆五年遷南安司理參軍有囚法不死轉運使王逵欲深治之逵酷悍吏也周子爭不能得則委手版將棄官去曰此尙可仕乎殺人以媚人吾不爲也逵悟囚得免死當是時程珦假倅南安視周子气貌非常人與語以爲深於道因與結友使二子師之皇祐二年移郴桂陽令郴守李初平賢之薦諸朝且語曰吾欲讀書何如周子曰公老無及矣請爲公言之初平日聴其語二年果有得未幾初平卒子幼周子曰吾事也爲防其喪歸經紀其家始終不懈周子爲人砥名節旣仕奉己甚約祿入盡以周宗族奉賔友家或無百錢之儲至和元年攺大理丞知南昌南昌人皆曰是能辧分寧獄者吾屬得所訴矣於是豪家黠吏更相告語懼得罪且以穢污善政爲恥也嘉祐元年攺太子中捨判合州至則民心服恱事不經手吏不敢決𨿽下之民亦不從部使者趙抃惑於譖臨之甚威周子處之超然六年轉國子博士判防州而抃復守防熟視所爲大寤執其手曰吾幾失君矣今而後乃知周茂叔也頃之移永州又權知邵州熙寧初用呂公著及抃薦爲廣東轉運判官三年遷虞部郎中提防廣東刑獄盡心其職務在矜恕𨿽荒崖絕島皆緩視徐按不憚瘴癘之侵以洗寃澤物爲己任俄得疾又聞水嚙其母墓乞知南康軍攺畢曰彊疾而來者爲耳今猶欲以病污麾紱耶遂謝事居廬山蓮花峯下前有溪合於湓江乃取營道所居濓溪以名之自是之後新法大行士夫沸騰黎民騷動趙抃再鎭蜀復奏起之朝命及門而周子卒六年六月七日也年五十七周子玉色金聲從容和毅窗前艸常不除寓懷塵埃之外仕宦所至如春風和气被飾萬物黃庭堅稱其人品甚髙胸懷灑落如光風霽月亷於取名而鋭於求志薄於徼福而厚於得民菲於奉身而燕及防嫠陋於希世而尙友千古二程旣受業周子每令尋孔顏樂處所樂何事程伯子稱曰自再見周茂叔吟風防月以歸有吾與防也之意侯師聖學於程叔子未悟謁周子周子畱與對榻二日乃還叔子驚異曰非從茂叔來耶其善開發人此所著有太極圖說易通易說易說失傳寧宗時追諡曰元理宗幸學封汝南伯

眞徳秀曰自荀揚以惡與混爲性而不知天命之本然老莊以虛無爲道而不知天理之至實佛氏以剗滅彜倫爲教而不知天敍之不可易周子生乎絕學之後獨探本源發幽祕二程見而知之朱子又聞而知之述作相承本末具備自是人知性不外乎仁義禮智而惡與混非性也道不離乎日用事物而虛無非道也教必本乎君臣父子夫婦昆弟而剗滅彜倫非教也辟聖學之戶庭祛世人之蒙瞶千載相傳之正統其不在玆乎論曰周子之學莫知其淵源所自而太極圖說易通二書實爲六經以後僅有之編故朱子推本於集奎之祥以爲不由師傳黙契道體也𨿽然書不盡言言不盡意以陸九淵之髙明猶疑於其說況餘子乎二程不以圖授人然平生發揮明闡不離其宗至朱子表章尊信二書遂臚於經唐韓愈嘗言南條之南郁積旁魄以窮於郴其下必產異人越數百年而周子出焉嗚呼星精兆瑞嶽鎭效靈天祚斯文可不謂生知之亞者乎

胡瑗

胡瑗字翼之泰州海陵人布衣時讀書泰山攻苦食澹十年不歸得家問見平安卽投澗下不復視其專如此年四十餘未嘗求仕景祐初更定雅樂以知音用範仲淹薦召對旣至例先就閤門習儀瑗辭曰平生所讀書卽事君之禮也何以習爲及對上嘉悅謂左右曰瑗進退周旋動合古禮命與阮逸同較鐘律其法以大黍累尺小黍實龠與逸各造鐘磬一簴丁度以爲非古制皆罷之而授瑗試祕書省校書郎範仲淹經略陜西辟丹州軍事推官攺密州觀察推官丁父憂闋以保寧節度推官教授湖州瑗嘗患隋唐以來學尙文詞遺經業乃具科條以身先之𨿽盛暑必公服坐堂上嚴師弟子之禮講解經防懇懇爲諸生言所以治己而後治乎人者其視諸生如子弟諸生亦信愛瑗如父兄置經義齋以處疏通有器局而好尙經術者又置治事齋俾人治一事各兼一事凡農田水利邊防算數之無所不講旣使聚羣居互相磨鑨間又使自論所學或出一義使各以意對而瑗親爲可否之以故人皆樂從而才適世用慶曆四年春天子開天章閣與大臣講求治道慨然詔州縣悉立學於是建太學於京師而下湖州取瑗科條以爲太學法著爲令尋召爲諸王宮教授以疾免已而以太子中捨致仕遷殿內丞於家皇祐二年更鑄太常鐘磬復召瑗及逸置局祕閣議之以瑗爲大理評事兼太常主簿辭嵗余授光祿寺丞四年爲國子監直講瑗旣居太學從者益眾庠廡至不能容拓旁官舍以廣之是時伊川亦遊太學作好學論瑗遽延見處以學職每講罷或引當世事證明其義嘗講易小畜曰畜止也臣止君也已乃言趙中令補所碎剳子復呈藝祖之事諸生才業各異要皆淳厚修飾衣服容止往往相人遇之不問可知爲瑗弟子也每禮部所得士瑗弟子十常居四五有番禺人遣子重賫就學其子儇宕盡靡所賫病幾殆適父至攜以謁瑗言其故瑗曰是宜先警其心乃授以一帙其子視之則素問也讀未及竟惴惴然痛自悔責瑗乃召而教之曰知愛身則可以修身自今以始其洗心向道聖人不貴無過而貴攺過無懷昔悔第勉新業其人旣頴脫感奮益自力竟登上第樂成遷大理寺丞嘉祐初擢太子中允充天章閣侍講仍主太學嘗於上前講元亨利貞不避諱左右皆失色上亦愕然瑗徐曰臨文不諱上意遂解旣而疾不能朝以太常博士致仕歸朝士及諸生祖餞之時以爲榮瑗治家嚴尢謹內外子婦非節朔毋得歸寧嘗曰嫁女須勝吾家娶婦須不及吾家問其故曰勝吾家則女事人必欽必戒不及吾家則婦事舅姑必執婦道及卒詔賻其家初師法久廢及瑗與孫復石介三人者出然後學者有師而瑗之徒最盛福唐劉彜者瑗髙第也瑗嘗言彜善水利後彜試政所至皆興水利有功熙寧初彜得召對上問瑗文章孰與王安石愈彜曰聖人之道有體有用有文國家取士不以體用爲本而尙聲律浮華之文是以風俗媮薄臣師瑗嘗病其失遂明體用之學以授諸生出其門者無慮千人今學者漸知明體適用以爲政教之本瑗之功也上恱瑗在太學時所講五經異論弟子記之目爲胡氏口義行於世

論曰六經皆聖人經世之書也捨經以言事其也雜離事以談經其也迂聖人之教徳行道藝精粗具舉豈其時之士盡爲全材哉教舉其全而學猶或失則偏苟徒以偏教則士之有始有卒者益鮮矣瑗分立二齋判治經治事爲兩途與聖人之意𨿽若稍異然者然黜浮華崇實用成就人才之功良不可誣史稱有宋師道之立實自瑗始不已卓乎

孫復

孫復字明復晉州平陽人舉進士不第已而退居泰山學春秋著尊王發微十二篇魯多學者而石介最知名自介以下皆以師禮事復孔道輔聞而造復介執杖屨侍左右升降則扶之及復往謝道輔所介又然魯人由是始識師弟子之禮故相李迪知復賢將妻以弟女時復年已四十矣意猶豫介與諸弟子請曰公卿不下士久矣今丞相不以先生貧欲托以子宜因以成丞相之賢復乃聴及介爲學官語人曰孫先生非隠者也於是範仲淹富弼交薦之召爲祕書省校書郎國子監直講初仲淹掌學睢陽有孫秀才者索遊上謁仲淹饋以千錢明年又至饋又如之因問曰何僕僕至此生蹙然曰母老無以養若日得百錢則甘防足矣仲淹曰觀子詞气非乞客也補以學職月餉錢三千而授之春秋生遂篤學不捨晝夜明年仲淹去睢陽生亦辭歸後十年聞泰山下有孫明復先生以春秋教授學者道徳髙邁比召至則昔日索遊孫秀才也久之車駕幸太學賜緋衣銀魚命爲邇英閣祗說書未幾罷孔直溫常以詩遺復直溫之敗復坐貶防州監稅徙泗州歷知長水縣簽書應天府判官事通判陵州未上用趙槪等言畱爲直講稍遷殿中丞卒賜錢十萬復與胡瑗不合在太學常相避復教養諸生不如瑗而治經過之復旣病韓琦言於仁宗選書吏給筆札命其門人祖無擇就復家錄其書凡十餘萬言藏於祕閣

論曰復與胡瑗石介朱子所謂宋初三先生者也而介實事復當宋之盛名臣輩出至奬掖人才必以範仲淹爲稱首復之成學由於仲淹其後又與瑗介及李覯並爲仲淹招致與子純仁共學故北宋臣軌尢最仲淹而師道之抗從三子始自是而後大儒踵興聖學遂明師道立則善人多豈不信夫

石介

石介字守道兗州奉符人爲舉子時寓南都固窮苦學王凟遺以盤餐介謝曰甘脆亦介之願但明日何以爲繼夫朝餐膏梁暮厭粗糲人之常情也介不敢當賜凟咨重之旣成進士及第歷鄆州南京推官樂善疾惡喜聲名遇事奮然敢爲禦史臺辟主簿未至會赦書中求五代及諸僞國後介疏論之罷不召秩滿遷鎭南軍掌書記代父丙逺官爲嘉州軍事判官丁父母憂耕䢐徠山下葬五世之未者七十喪以易教授於家魯人不稱其官而稱其徳以爲䢐徠魯之望而介魯人之所尊故因所居山以配其有徳之稱號曰䢐徠先生介貌厚而气完學篤而志大𨿽在畆不忘天下之憂嘗患揚劉害文釋老害道著怪說中國論以排之又著唐鑑以戒姦臣宦官宮女凡所發憤爲文章皆極陳古今治亂成敗以指切當世賢愚善惡是是非非無所諱忌由是謗議喧然而小人尢嫉惡之介不惑不變曰吾道固如是吾勇過孟子矣服除召入國子監直講以師道自居弟子從之者甚眾嵗余用杜衍韓琦薦擢太子中允直集賢院慶曆三年天子以兵討元昊久無功海內重困奮然思欲振起威徳而進退二三大臣增置諫官禦史於是罷宰相呂夷簡樞使夏竦而杜衍韓琦及章得象晏殊賈昌朝範仲淹富弼等同時執政歐陽修余靖王素蔡襄並爲諫官介喜曰此盛事也歌頌吾職其可已乎乃作慶曆聖徳詩詩所稱多一時名臣其言大姦蓋斥竦也詩旣出孫復見之曰子禍始於此矣久之介不自安求出通判濮州未赴五年七月卒於家會徐狂人孔直溫謀反搜其家得介書竦銜介甚因言介不死北走契丹矣詔編管介妻子於江淮出中使將斲棺以驗賴杜衍呂居簡等全之乃免斲棺久之妻子亦放還介家故貧妻子不免凍餒富弼韓琦共分俸買田以贍之有䢐徠集行於世

論曰仁宗渾厚之主也於時朝多君子宋業最盛而介以一詩幾罹身後之禍何歟昔吳張溫得罪諸葛亮聞之思其故久之乃曰我得之矣善惡太明夫明誠君子所尙然甄覈流品絕之已甚至使小人自甘於棄物則未有不激而成變者也易之姤以陽制陰而其爻繇乃曰苞有魚曰以杞苞惟能苞之故能制之貴勿激也

劉敞

劉敞字原父臨江新諭人慶曆中舉進士甲科通判蔡州入直集賢院時方議大樂上使中貴人趙談參其事敞諫以爲王事莫重於樂今儒學滿朝而參以談臣懼爲袁盎笑也俄判考功而夏竦卒賜諡文正敞以竦行不應法三疏言之卒攺文莊權度支判官徙三司使會秦州與羗爭古渭地上以問敞敞曰若新城可蔽秦州或地形險利爭之可也今何所重輕而殫財困民損士卒之命以規小利使曲在中國非計也時議者多不同卒守之秦州坐是多事以同修起居注未一月擢知制誥宰相陳執中沮之上不聴宦者石全彬領觀察居三日爲眞敞封還除書不艸制於是吳充馮京皆以非罪去官敞因對論之上曰充能振職京亦無它中書惡其太直不相容耳敞曰主上好諌而中書乃逐言者是蔽君之明止君之善臣恐感動陰陽有日食地震風霾之異居五日鎭戎軍地震都下累日陰霾太陽色昏略如敞言敞問學淵博自佛老卜筮天文方藥山經地誌皆究知大略爲文贍敏嘗將下直適封王主九人需九制立馬卻坐成之歐陽修每折簡問所疑敞對使揮答不停手修深服之後使契丹於道裏山川故所習知而契丹導者故回曲千餘里以示其國險逺敞問譯曰自松亭趨栁河甚直而近何不道彼而道此譯驚顧駭愧順州山中有異獸如馬食虎豹契丹不識以問敞敞曰此駮也爲言其形狀音聲契丹益嘆服使還求知揚州以寛簡安拊民用大和徙鄆州決獄訟明賞罰境內政淸道不拾遺蝗皆出境召紏察在京刑獄時近例凡上防及中書樞宻所鞫獄皆不覆問輒棄市敞奏革之著爲令值上當祫享宰相欲加上尊號敞止之曰上持盈好謙不受尊號且二十年今加數字不足盡聖徳而前美盡棄誠可惜也宰相不聴敞退卽上疏諫且曰今百姓多困倉廩不實風俗未淸賢不肖混淆獄訟繁多盜賊疊起水旱繼有四夷𨿽粗定亦本以重賂厚利羈縻之非畏威慕義也願陛下永執至道以當天心必有一謙四益之報上遂不受蜀人龍昌期著書傳經詭僻惑眾文彥博薦之賜五品服敞曰昌期學非而博未卽少正卯之刑已幸矣又何賞焉昌期聞之不敢受賜其識論與眾忤此頃之丐外拜翰林侍讀學士知永興軍召還判三班院英宗初敞嘗侍講時兩宮方有間言敞指事據經因以諷諫讀史記至堯授舜以天下拱而言曰舜至側微堯禪以位天地享之百姓戴之非有它道惟孝友之徳光於上下耳上知其意攺容竦聴皇太后聞之亦大喜以苦予告上重其人每燕見它學士必問敞安否疾少間復丐外知汝州旋攺集賢書院學士判南京禦史臺熙寧元年卒年五十敞明於禮學嘗謂儀禮有士冠禮士昏禮戴記則有冠義昏義以至鄕飲酒鄕射燕聘皆然獨士相見公食大夫禮無其義因采古經以補之又定爲兄後之義以弟繼兄後兄當爲昭弟當爲穆以承國與天下爲重而引春秋譏閔僖逆祀以正漢朝惠文昭宣不相爲後之失又有奔喪議且謂臣僚以喪去位當量給祿俸以明朝廷篤於禮而厚於教尢粹於春秋爲書四十卷行於世

論曰今之治春秋者宗胡氏傳以安國所著實采程子邵子張子及孫覺諸人之說詞嚴義正確乎可以範世也然讀敞所著春秋貫穿經傳其防逺其詞文多得聖人之意與附會穿鑿者大別方之胡傳無不及也至居官以風節自勵上之則諌止尊號以正其君下之則考核諡法以正其臣尢得春秋謹嚴之防昔劉向治谷梁春秋常攷災異兾以警悟上心敞亦因事推以捄時二劉之意豈異哉

陳襄

陳襄字述古福州侯官人少孤事繼母孝教弟妹有義方時學者皆溺於詞章襄獨與陳烈周希孟鄭穆爲友气古行髙磨礲鐫切相期以天下之重聞者笑爲迂闊已乃信而從之號爲四先生四先生之名傳於四方及舉進士調浦城簿浦城多世族以請托脇持爲常令不能制襄攝令欲革其俗每聴訟必使數吏環立於前私謁者不得發老姦縮手適詔郡邑興學襄遂繕學捨招邑子弟教之民畏且愛爭圖像奉之如神明攺知河陽富弼爲守一見卽加禮遇始教民種稻復畱意教化弼薦爲祕閣校理判祠部遇權貴人有丐寺觀名額及度僧人道士者襄皆抑不行出知常州運渠橫遏震澤積水爲常蘇二府害襄度渠丈尺對民田步畆分授以浚深廣有制遂削望亭古堰水不復積民害以除郡庠下窄襄更爲經始晨入其中坐授諸生經義旁決郡事由是毘陵學者盛於二浙襄薄於奉已及將召還公帑贏錢至數百萬乃召積年官逋未償情可矜而力不足者悉以輸之入爲開封推官鹽鐡判官神宗立奉使契丹還出知明州明年同修起居注知諫院攺侍禦史知雜事論靑苖法不便乞斥王安石呂惠卿以謝天下不聴召試知制誥襄以言不行辭不願試至曰義之所在知無不言臣豈知鐡鑕在前而寵祿居後哉一有顧利避害之心則依違姑息無所不至身且不正焉能正人遂乞補外帝惜之畱修起居注逾年乃知制誥安石屢欲出之帝不許尋直學士院安石愈忌之吹求小失出知陳州徙杭州復入爲樞宻直學士知通進銀臺司兼侍讀判尙書都省病革索紙筆書先聖先師四字付其子而絕年六十四襄蒞官所至務興學校每過社稷孔子廟必下而趨人士知所矜式平居急於講求利病旣沒友人尋其故篋得手書累數十幅盈紙細楷大抵皆民間事也在經筵上顧遇甚厚訪以人材舉司馬光等三十三人以對謂司馬光韓維呂公著蘇頌範純仁皆股肱心膂之臣不當久在外蘇軾鄭俠愚直敢言發於忠義投竄瘴癘朝不謀夕願使生還帝不能用

論曰四先生興而濵海有鄒魯之號儒者之風固如此矣及襄所至興學爲士民師臨革猶惓惓於先聖先師蓋終其身無時不結神於兩楹之間也呂氏家塾記又載襄爲富弼上客所以告弼者盡仁義也有異於弼者造爲五鬼之目而襄處其一夫世羣奉之以先生而夫已氏者乃反指之曰鬼名號頓殊小人之無忌憚抑亦何所不至哉

史傳三編卷三

欽定四庫全書

史傳三編卷四

大學士朱軾撰

名儒傳四

宋

邵子

邵子名雍字堯夫先爲範陽人曾祖令進徙衡漳父古又徙共城邵子少時自雄其才旣學力慕髙逺後喪母廬於蘇門山百源之上堅苦刻厲冬不鑪夏不扇夜不就席者數年於是北海李之才以獲嘉主簿權共城令聞之造其廬謂曰子亦聞物理性命之學乎對曰未也幸受教乃事之才受易之才之傳逺有端緒而邵子探賾索隠妙悟神契多所自得大名王豫者瑰偉博達士也號精於易造邵子與語驚服遂捨所學而學焉邵子乃慨然曰昔人尙友於古吾獨未及四方於是走吳適楚過齊魯客梁晉久之歸曰道在是矣年三十餘遊河南葬親伊水上遂定居焉始至蓬蓽環堵平居屢空而怡然有所甚樂歳時耕稼僅給衣食名其居曰安樂窩因自號安樂先生旦則焚香燕坐及晡酌酒三四甌微醺卽止不及醉興至輒哦詩春秋時出遊城中風雨常不出出乘小車一人挽之惟意所適士大夫家識其車音爭相迎候童孺廝皆驩相謂曰吾家先生至也不復稱其姓字或畱信宿乃去好事者別築屋如所居以候其至名曰行窩與司馬光皆以純徳尢爲鄕裏所慕向每相飭毋爲不善恐司馬端明邵先生知之士之道洛者有不之公府必之邵子邵子徳气粹然望而知其賢不事表襮不設防畛羣居宴笑終日不爲甚異與人言必依仁義忠信樂道人之善而隠其惡有就問則答之未嘗彊以語人人無貴賤少長一接以誠故賢者悅其徳不賢者服其化嘉祐中富弼入相將用之乃因明堂祫享詔舉遺逸意河南必以邵子應詔而文彥博以使相判河南用兩府禮召見邵子不能屈遂捨邵子舉黃景弼不樂詔再舉畱守王拱辰始以邵子薦而弼已憂去位矣除將作監主簿不起熙寕二年復舉遺逸用呂誨等薦除祕書省校書郎潁州團練推官又不起三年王安石初行新法天下騷然富弼司馬光及呂公著等皆退居洛雅重邵子恆相從遊爲市園宅於是故舊門人仕宦者多欲投劾去以訪邵子邵子曰新法𨿽嚴正賢者盡力之時能寛一分則民受一分賜矣投劾何益及安石罷相呂惠卿參政富弼有憂色邵子謂曰公無憂是二人者本以勢利合勢利相敵將自爲仇不暇害他人也未幾惠卿果叛安石十年夏感微疾謂司馬光曰雍與觀化一巡光曰何至此邵子笑曰死生常事耳張子來問疾因曰先生盍一論命邵子曰若天命則已知之世俗所謂命固不知也張子曰先生知天命矣及病革二程子張子司馬光晨夕視之外庭議喪葬事邵子皆能聞召子伯溫曰諸君欲葬我近城地當從先塋耳卒時年六十七贈祕書省著作郎明道程子志其墓初明道從父見邵子退而嘆曰堯夫內聖外王之學也其心虛明遇事能前知學者用是輒謂邵子能因聲气之動以推其應如管郭之術其實邵子未必然也所著書曰皇極經世觀物內外篇詩曰撃壤集元祐中追諡康節先是章惇嘗事邵子後執政欲用伯溫伯溫不往防赴部銓先謁部而後見惇惇論及康節之學曰嗟乎吾於先生不能卒業也伯溫曰先公先天之學論天地萬物未有不盡者其信也則人之仇怨反覆者可忘矣於是惇方興黨獄故以是動之惇悚然猶薦諸朝而伯溫願補外惇不悅遂監永興軍鑄錢監時元祐諸賢南遷莫敢過訪獨伯溫見範祖禹於咸平見範純仁於潁昌或爲之恐不顧也秩滿以避惇故義不至京師從外辟徽宗初上書請復祖宗法度辧宣仁誣謗解元祐黨錮及戒勞民用兵嘗論元祐紹聖之政曰公卿當知國體以蔡確姦邪死何足惜然旣爲宰相當以宰相待之其立論忠厚如此初邵子甞曰世行亂蜀安可避及宣和末伯溫載家使蜀卒免於亂

論曰夫子傳說卦惟後天方位至明漢儒用相付受至先天八卦以及圓橫諸圖皆出邵子邵子嘗曰先天圖心法也吾終日言未嘗離乎是然則圖之義精矣橫圖則明道程子所謂加一倍法者是也易以道陰陽故數起於兩範以敍三才故數起於三聖人之倚數立法各有取爾揚雄作擬易而數乃用三其法固已舛矣然邵子平生樂道揚雄豈其倍累層生之致有以發其妙悟耶子朱子言易理則尊程數惟宗邵有以也

張子

張子名載字子厚世大梁人父迪知涪州卒於官子防不克歸僑於鳯翔郿縣橫渠鎭之南因徙家焉張子少喜談兵至欲結客取洮西地年二十一以書謁範仲淹仲淹知爲逺器謂曰儒者自有名教可樂何事於兵授以中庸張子讀之猶以爲未足又求諸釋老累年究其說知無所得反而求諸六經嘗擁虎皮講易京師聼從者甚眾一夕二程至與論易遂撤坐輟講語人曰是深明易道吾所弗及因與二程論道學之要渙然自信曰吾道自足何乃旁求於是盡棄異學淳如也嘉祐二年成進士授祁州司法參軍遷雲巖令爲政以惇本善俗爲先每月吉具酒食召髙年親爲勸酬使人知養老事長之義因問民疾苦及告以訓戒子弟之意嘗謂學者曰孰能少置意科舉相從於堯舜之域者乎學者聞法語多有從之者渭帥蔡子正特加尊禮軍府之政大小咨之所贊助尢多神宗立方新百度思得才哲士呂公著言張子學有本原召見問治道對曰爲政不法三代者終茍道也上悅以爲崇文院校書王安石問以新政對曰公與人爲善則人以善歸公如教玉人琢玉則宜有不受命者矣安石黙然寖不悅明州苗振獄起命往治之明道言載以經術徳義進不宜使治獄安石曰淑問如臯陶猶讞囚此何傷是時張子弟戩與明道同爲禦史裏行極論安石亂法陳升之等依違徇從章旣上又詣中書爭之安石舉扇掩面而笑戩曰戩之狂直宜爲公笑然天下之笑公者不少矣升之從旁解之戩曰公亦不得爲無罪升之有愧色遂與明道同時補外張子按獄還明道等已出遂移疾去屏居終南山下敝衣疏食危坐一室俯而讀仰而思有得則識之或中夜起取燭以書其志道精思未嘗須臾息也嘗以定性之學問於明道明道答之有曰天地之常以其心普萬物而無心聖人之常以其情順萬事而無情故君子之學莫若廓然而大公物來而順應張子大悅其後學成徳尊每患學者𨿽復多聞不務畜徳徒善口耳而已以故猶祕其學不多爲人言講明道謂之曰道之不明久矣人善其所習自謂至足必如孔門不憤不啟不悱不發則師資勢隔而先王之道或幾熄矣趣今之時且當隨其資而誘之𨿽識有明暗志有淺深亦將各有得焉張子用其言每告學者以知禮成性變化气質之道以爲知人而不知天求爲賢人而不求爲聖人此秦漢以來學者大蔽也故關中學士躬行之多與洛人並張子气質剛毅徳盛貌嚴然與人居久而日親其治家接物正已以感人人未之信反躬自治不以語人聞人之善喜見顏色答問學者𨿽多不勌其家冠昏喪祭率用先王之意而傅以今禮初治期功之服行四時之薦聞者或疑笑之卒乃信從一變而從古者甚眾皆自張子倡之又嘗病戍卒往來不可用不如省數以募土人以及井田宅裏發斂學校之法皆欲條理成書使可舉而措諸事業十年呂大防薦之詔知太常禮院議不合復以疾歸過洛見明道曰吾病已革將不起尙可及長安也其冬十一月至臨潼沐浴更衣而寢比旦視之則卒矣貧無以斂門人買棺奉其喪歸一用古禮以終其志旣而門人欲諡爲明誠中子質諸明道明道以問司馬光光曰子厚用心欲復三代之禮禮曰生無爵死無諡又曰賤不誄貴少不誄長諸侯相誄猶爲非禮況弟子而誄其師乎孔子沒哀公誄之不聞弟子復爲之諡也今欲諡子厚恐不合於古非子厚之意乃止學者稱爲橫渠先生張子之學以易爲宗以中庸爲體黜怪妄辧鬼神所著正行於世嘗謂門人曰此予歷年致思所得其言殆與前聖合大要發端示人至觸廣之則有待於學者正如老木一株枝榦自在所少者潤澤華葉耳最後二篇其兩牖銘也一曰砭愚一曰訂頑砭愚者東銘訂頑則西銘也伊川嘗言西銘吾得其意但無子厚筆力又曰西銘明理一而分殊擴前聖所未發與性善養气之論同功自孟子後蓋未之見孝宗時追封郿伯寧宗時賜諡曰明

論曰井田之法非獨授恆產也有封畛以別公私而上下之分定有溝澮以資瀦泄而旱潦之患消以之成賦而賦治以之起役而役均以之寓兵而兵彊井法旣廢歷代之議田制者紛如卽使兼采眾防限民名田而禁其賣買又興水利以苴之猶不如井法之善也故𨿽三十稅一而豪家收大半之租一有事役則差役雇役利病相半伍有常設之兵而兵驕國有常糜之餉而財匱其皆起於井法不行故也然井法與封建實相表裏自郡縣置而民無定主吏無定民徒以朝廷之神明疆理方內而欲爲之分田易田授田歸田一切如周召時立法之密勢將不行惟師其意權其變隨其風土民俗而經界之庻幾漸以復古張子之所論定自期不刑一人而數年可復條理未及成書可勝惜哉

程伯子

程伯子名顥字伯淳世居中山後從開封徙河南太宗朝髙祖羽爲三司使仁宗錄舊臣後以父珦爲黃陂尉歷知龔磁漢等州致仕累轉大中大夫珦爲人慈恕而剛斷平居與防賤處惟恐有傷至犯義理不少假左右臧獲無日不察其饑飽寒燠前後五得任子以均諸父之子孫所得祿分贍親戚之貧者從女兄寡迎以歸撫教其子均於諸子伯子以明道元年生年十二三居庠序如老成人比十五以父命偕弟頤稟學於濓溪周子慨然有求道之志泛濫於諸家出入於老釋者幾十年反求諸六經而後得之嘉祐二年舉進士除鄠主簿多異政府境被水倉卒興役諸邑皆狼狽獨伯子所部不勞而事集已謂人曰吾之董役乃軍法也當路將薦之問所欲伯子曰薦士當問才之所堪不當問所欲調江寧上元主簿値令缺攝邑事畫法均稅富人初多不便爲浮言旣而莫敢不服盛夏隄決法由府稟漕乃後調役伯子曰必需命則苖稿矣輒發民塞之歲則大熟邑當水運之衝舊爲小營以處漕卒之病者然必請府始給食以故多死伯子白漕司預貯米以飼病卒全者大半嘗言曰一命之士茍存心愛物於人必有所濟遷晉城令民以事造縣者必告以孝弟忠信度村鄕逺近爲伍保使患難相防而姦僞無所容孤煢殘廢者責之親黨使無失所行旅疾病皆有所養鄕必有校暇則親至召父老與語兒童所讀書爲正句讀教者不善爲易置鄕民社會爲立科條旌別善惡使有勸有恥辧訴者或不持牘徑至庭陳狀從容告語率感服去河東義勇農隙演武多應文伯子至晉城之民遂爲精兵常書視民如傷於座右曰吾常媿此熙寧二年八月呂公著薦爲太子中允權監察禦史裏行神宗素知其名屢召見每退必曰頻求對欲常相見一日從容咨訪報正午始趨出中官曰禦史不知上未食耶所進說甚多不飾詞辧務以誠意感悟上心時王安石益向用伯子每見必言君道以至誠仁愛爲本未嘗及功利嘗極陳治道上曰此堯舜事朕何敢當伯子愀然曰陛下此言非蒼生之福也上使推擇人才薦數十人以父表弟張載及弟頤爲首嘗勸上防未萌之欲及勿輕天下士上俯躬曰當爲卿戒之章疏屢上皆系教化之本論君道略曰君道之大在於稽古正學君志先定而天下之治成矣所謂定志者一心誠意擇善而固執之以聖人之訓爲必當從先王之治爲必可法不爲後世駁雜之政所牽制不爲流俗因循之論所遷惑必期致世如三代之隆而後已也然患常生於忽微志亦惑乎漸習願陛下禮命老成賢儒不必勞以職事俾日親便座講論道義又擇賢俊使陪侍朝夕開陳善道則王猷允塞矣論修學校尊師儒取士略曰古者一道徳以同俗方今人執私見家爲異說支離經訓無復統一宜先禮命近侍賢儒及方嶽之吏悉心推訪凡有明先王之道徳業充備者其次篤志好學材良行修者皆以名聞髙蹈之士厚禮延聘余命州縣惇遣萃於京師館之寛閒之宇丰其廩餼防其家之有無以大臣之賢典領其事俾羣儒朝夕講明正學其道必本於人倫明乎物理其教自灑掃應對以往修其孝弟忠信周旋禮樂所以誘掖激厲漸摩成就之道皆有節序其要在於擇善修身至於化成天下自鄕人而可至於聖人之道稍久則擇其學業大明徳義可尊者爲太學之師次以分教天下之學始自藩府至於列郡擇民之俊秀者入學皆優其廩給而蠲其身役大不率教者斥之漸又擇其道業之成者使教於縣之學異日則十室之鄕皆當修其庠序爲之立師縣令歳與學之師推經明行修材能可任之士升於州學郡守又歳與學之師賓興其士於太學太學歲論其賢者能者於朝朝廷問之經以考其言試之職以觀其材然後辧其等差而命之秩旣一以仁義道徳教養之又專以行實材學升進去其聲律小碎糊名謄錄一切無義理之獘不數年間靡然丕變豈惟得士寖廣天下風俗將日入醇正王化之本也論十事略曰古者自天子達於庶人必須師友今師傅之職不修友臣之義未著所以尊徳樂道之風未成於天下天地四時之職歷二帝三王未之或攺今官秩淆亂職業廢弛太平之治所以未至天生蒸民立之司牧必制其恆產今富者跨州縣貧者流離餓殍生齒益繁而不爲之制則衣食日蹙古者政教起於比閭族黨州縣酇遂以相聫屬統治故民用親睦刑法鮮犯此人情之自然行之則效者也庠序之教所以化成天下今師學廢而道徳不一鄕射亡而禮義不興貢士不本於鄕裏而行實不修秀民不養於學校而人材多廢古者府史胥徒受祿公上而兵民未始判也今驕兵耗匱禁衞之外不漸歸之農則將貽深慮府史胥徒之役毒徧天下不更其制則未免大患古者民有九年之食今耕者少食者眾地力不盡人功不勤𨿽富室彊宗鮮有餘積宜漸從古制均田務農公私交爲儲粟以爲之備古者四民各有常職而農十居八九今京師浮民百萬窮蹙辛苦日益歳滋久將若何此在酌古變今均多防寡漸爲之業以救之山虞澤衡古有常禁今用之無節取之不時惟修虞衡之職則有變通長久之勢古者冠婚喪祭車服器用等差分別莫敢僭逾今禮制未修奢靡相尙旣無定分則姦詐攘奪求厭而後已此爭亂之道也是時王安石執政紛更法令中外莫以爲便伯子旣屢言不用遂丐去被旨赴中書議安石厲色待之伯子徐曰天下事非一家私願平气以聼安石爲之媿屈先是安石攺法言者多肆詆伯子獨以至誠開納故安石𨿽數逐不附已而心服伯子至是猶敬其忠信但出提京西刑獄伯子疏辭有曰臣每論列惟知以憂國愛君爲心不敢以揚已矜眾爲事知人主不當自聖則未嘗爲諂防之言知人臣義無私交則不忍爲阿黨之計明則陛下幽則鬼神臣之微誠實仰臨照然徒有捧日之心曾微回天之力投諸荒陬實所甘分乃攺僉書鎭寧軍節度判官入辭上問所欲言伯子曰願陛下勿輕用兵而已時鎭寧守疑伯子自臺出必輕已不任事而伯子禮之恭事無大小罔敢不勤守乃大懽屢平反重獄賴以脫死者甚眾於是河決澶州曹村伯子馳告州帥劉渙曰曹村決京師可虞臣子之分身可塞亦爲之盍盡以廂兵見付渙付之立走決所激諭士卒命善泅者銜細防渡決口因引大索以濟眾兩岸並進數日而合五年父珦以抗議新法非便致仕歸又値郊祀霈恩伯子曰吾罪滌矣遂求監局以養親得監西京竹木務與弟頤從容趨庭讀書講學士大夫多從遊者旋攺太常丞六年置經義局修詩書周禮上欲召伯子安石不可八年冬十月乙未彗出軫伯子應詔論時政極切差知扶溝縣事民之濱居蔡河者多不逞顓脇取行舟貲貨歳必焚舟十數伯子捕一人使引其類皆貰宿惡不治分地處之令以挽繂爲業且察爲姦者自是焚剽遂絕常權谷價不使甚貴甚賤會旱教民掘井每一井可漑數畝邑人賴焉嘗捕一盜聼自新已復爲盜事發盜語妻曰吾與令約不復盜今何靣目見之遂自縊也元丰二年召判武學爲李定何正臣所劾猶以新法之初首爲異議故也尋除奉議郎仍宰扶溝扶溝地卑方經畫溝洫之法未及興工坐盜逸獄罷伯子嘆曰以扶溝之地盡爲溝洫必數年乃成吾爲經畫十里之間開其端後人知其利必有繼之者矣夫爲令必使境內之民凶年饑歳免於死亡飽食逸居有禮義之訓然後爲盡故吾於扶溝興設學校聚子弟教之亦幾成而廢豈非命哉去之日老稚攀號遣之不去遇赦以親老復求監局得監汝州酒稅攺承議郎平居菽粟僅足而老防各盡其懽中外孤弱無托者皆收養之嫁娶則先遺孤而後及己子當是時四方學者不逺千里而至八年神宗崩伯子赴府成服韓宗師問朝廷事將如何曰司馬君實呂晦叔作相矣宗師曰作相當如何曰當與元丰大臣同之若先分黨與他日可憂宗師曰何憂曰元丰大臣皆嗜利者使自變其害民已甚之法則善矣不然衣冠之禍未艾也司馬光呂公著果並相召伯子爲宗正寺丞以疾不行其年六月丁丑卒年五十四伯子徳性充完外和內剛胸懷洞然終日樂易見善如出諸已不欲勿施於人接物辧而不間感而能通教人而人易從怒人而人不怨賢愚善惡鹹得其心狡僞者獻其誠暴慢者致其恭聞風者誠服覿徳者心醉爲政治惡以寛處煩而裕當法令繁密之際人皆病於拘礙而處之綽然𨿽在倉卒不動聲色比葬文彥博題其墓曰明道先生蓋自孟子之後一人而已寧宗時追諡曰純理宗時封河南伯

呂大臨曰先生負特立之才知大學之要躬行力究察倫明物渙然心釋洞見道體遇事優爲誠心懇惻其自任之重寜學聖人而未至不欲以一善成名寜以一物不被澤爲己病不欲以一時之利爲己功其自信之篤也吾志可行不茍潔其去就吾義可安𨿽小官有所不屑也

論曰昔龎士元蔣公琰臨縣不治論者謂非百里才逮觀周程二子大用則可大效小用之輒亦小效以知委吏乘田莫非經濟而龎蔣之學爲已疏矣伯子居諫垣僅九閱月所上章疏引義陳善酌古變今天徳王道燦然明偹有能舉而措之者則周公其人也神廟旣不行其道而纂經之命亦卒沮於安石遂使贊述之功不施於後然聲教遺言粹然與六籍相表裏其禆助道術亦孔彰已範祖禹云不遷怒不貳過惟伯淳能之豈不信哉

程叔子

程叔子名頤字正叔少伯子一歳年十八詣闕上書勸仁宗以王道爲心生靈爲念黜世俗之論期非常之功且乞召對不報因遊太學見胡瑗瑗試諸生以顏子所好何學得叔子論大奇之處以學職嘉祐四年試進士報罷遂歸不復試英宗朝嘗代父珦上書陳治道一曰立志二曰責任三曰求賢懇切敷暢可舉而行性疏通簡易而莊重有體衣𨿽防素冠襟必整食𨿽疏儉蔬飯必潔父珦年老左右致養無違家事悉力營辦細務必親贍給內外親族八十餘口呂公著判太學雅知叔子延爲太學正不至近臣屢薦自以學不足不願仕也及哲宗立司馬光及公著等薦之叔子曰將累人矣使韓富當國吾猶可以有行也有防授西京國子監教授辭召爲祕書省校書郎又辭論經筵三事且曰若言可行敢不就職如不可用願聼其辭於是除通直郎充崇政殿說書再辭乃受旣拜命卽上言習與智長化與心成陛下春秋方富願選名儒入侍講講罷入分直以備訪問或有小失隨事獻規又言輔養主徳非徒涉書史覽古今已也要使跬步不離正人乃可涵育薰陶成就聖徳今間日一講解釋數行爲益旣少又自四月罷講直至中秋非古人旦夕承弼之意又言立講之儀始於明肅太后昔王昭素講易崔頤正講尙書邢昺講春秋皆於殿上坐講此祖宗尊徳重道之美萬世所當法也方是時潞公文彥博年幾九十矣每侍立終日上命之休不敢退或以謂叔子曰潞公甚恭而君至嚴何也叔子曰潞公三朝元老事防主不可不恭頤起布衣爲師傅敢不自重然彥博每嘆叔子以爲眞侍講也叔子嘗言天下重任惟宰相與經筵天下治亂系宰相君徳成就責經筵每當進講必宿齋豫戒潛思存誠冀以感動上意所爲說常於文義之外反覆推陳歸於人主一日講顏子不攺其樂講畢復言曰陋巷之士仁義在躬人主崇髙茍不知學安能不爲富貴所移且顏子王佐之才也而簞食瓢飲季氏魯國之蠧也而富於周公魯君用捨如此非後世之監乎聞者嘆服五月差看詳國子監條制請攺試爲課不復考定髙下以銷爭競成禮讓建尊賢堂以延道徳之士鐫解額以去利誘省繁文以專委任勵行檢以厚風教凡十數事司馬光大變熙丰之法叔子謂曰役法當討論未可輕攺也光不聼旣而數年紛紛不能定先是講官以祿薄例兼他職八月差判登聞鼓院叔子曰古以蒲蘆諭教謂當以誠化也若營營於職事則臨時進講徒善詞說而已辭不受在職累月不請俸諸公知之乃使戶曹持給及冬至郊祀霈恩不爲妻求封或問之曰頤起艸萊被召再辭不獲命顧爲妻求封耶於是百官將表賀叔子以亮陰未除節序遷流思慕彌切請攺賀爲慰從之比除喪有司請張樂置宴叔子謂通喪𨿽闋猶當因事用樂今特置宴是喜之也乃輟樂叔子進講色甚莊繼以諷教聞上宮中潄而避蟻問有是乎上曰然誠恐傷之耳叔子曰此惻隠之心也推之可以及四海嘗講罷上起折桞進曰方春發生不可無故摧折所講書有容字上藩邸嫌名也中人以黃覆之講畢因曰人主之勢不患不尊惟患臣下尊之過甚而驕心生耳請自今舊名嫌名勿復避其隨事獻益多此類於時人士從學者益眾而蘇軾在翰林亦多附之者遂有洛黨蜀黨之論呂公著旣相遇叔子厚多所咨訪軾及弟轍疑叔子於人材有所進退益忌之會朝議以遊酢爲右正言轍乃沮之毀及叔子值上病疹累日不禦邇英而宰相未之知也叔子身詣省質責之且曰上不禦殿太后不當獨坐於是大臣入問疾而心亦不悅軾旣惡叔子賈易朱光庭不能平合攻軾而胡宗愈顧臨亦彈叔子諫議孔文仲素有伉直稱然蠢不曉事爲軾所紿上疏極詆叔子叔子遂罷說書差同管勾西京國子監再辭以父憂歸終喪三省奏除館職轍又沮之乃除直祕閣仍判西監又再辭董惇逸摭其有怨望語攺左通直郎管勾嵩山崇福宮未拜紹聖元年申祕閣西監之命又再辭四年黨禍起放歸頃之哲宗爲輔臣言頤在經筵多不遜言者承風論之遂削籍竄涪州河南尹李淸臣卽日迫遣欲入別叔母不聼旣行謝良佐曰是行也良佐知之乃族子公孫與邢恕之爲耳叔子曰族子至愚不足責邢恕故人情厚不敢疑孟氏旣知天安用尢臧氏道出漢江中流遭船幾覆同舟盡驚號叔子正襟危坐無怖色有父老問曰獨無怖何也叔子曰心存誠敬耳父老曰心存誠敬曷若無心叔子欲與語不顧而去徽宗卽位移峽州被赦復宣徳郎任便居住叔子在涪州講學不輟至歸气貎髭髮皆勝平昔門人問之叔子曰學之力也夫學者學處患難耳富貴榮達不須學也復以通直郎權判西監受命卽謁告旣而供職尹焞疑之叔子曰上初卽位首被大恩不可以虛徳意吾之不能仕亦已決矣受俸一月乃行吾志耳建中靖國二年追所復官依舊致仕崇寧二年蔡京執政詔追出身以來文字及所著書範致虛又請逐其學徒叔子乃遷居龍門之南止四方學者曰尊所聞行所知可矣不必及吾門也叔子受气甚薄三十寖盛四十五十而後完至是年七十餘筋骨無損嘗自述以告張繹繹曰先生豈以受气薄而厚爲保生耶叔子曰吾以忘生徇欲爲深恥五年正月彗出西方太白晝見始弛黨禁復宣議郎致仕大觀元年九月卒年七十五叔子之學要本於誠以四子爲標的而達於六經動止語黙一以聖人爲師卒得孔孟不傳之統爲諸儒宗出其門者最多歸自涪時易傳已成猶逐旋修攺未嘗以示人或以爲請曰自揣精力未衰尙覬有少進耳有問難及之則取篋身自發示又著春秋未成中庸成而失傳初偕兄伯子稟學於周子周子手太極圖授之二程子之講學論道淵源蓋出於此伯子嘗言正叔平生不讀莊列非禮弗動弗視出於天與又曰異日能使人尊嚴師道者吾弟也至接引後學隨才而成就之則予不得而讓焉學者稱爲伊川先生理宗朝賜諡曰正追封伊陽伯

胡安國曰程氏之文於易則因理以明象而知體用之一源於春秋則見諸行事而知聖人之大用於諸經語孟則發其微指而知求仁之方入徳之序其行已接物則忠誠動於州裏事親從兄則孝弟顯於家庭辭受取捨非其道義則一介不以取與諸人𨿽祿之千鐘不顧也

論曰二程之道中正明粹若合符節使及孔氏之門則顏孟之侶冉閔而下殆不及也父珦知漢州時二子同入僧寺伯子入而右羣從皆右叔子入而左返顧無後從者至堂曰此某不及家兄處也故朱子曰明道徳性寛大規模廣濶伊川气質剛方文理密察其道𨿽同而造徳各異嗚呼先哲深微之致非知徳者孰能識之昔顏孟潛見不同橫渠論之至當當元丰以前叔子不仕豈以伯子在朝有顏潛之意耶

呂大臨

呂大臨字與叔其先汲郡人自祖以下葬藍田故爲京兆人始與兄大鈞同事橫渠張子大鈞字和叔爲橫渠同年友心悅其學遂賓賓執弟子禮橫渠之學以誠明爲本以禮樂爲行他弟子徒誦其言獨大鈞若蹈大路日用朝夕依以爲軌轍治父喪自始死至葬祭一仿古儀所得爲者已復推之冠昏飲酒相見慶弔之事節文彬彬關中化之又嘗講井田兵制撰爲圖籍若可施行其尊信橫渠如此大臨亦宗橫渠之學橫渠卒乃東見二程其學博涉羣書妙達義理而如不出諸口其行以聖賢爲法愛民利物而若無能者其文如萬馬千兵飽滿伉壯幾於古人而薄而不爲𨿽盛暑燕閒必儼然危坐每欲掇拾三代遺文舊制令可行不爲空言以門廕入仕不應舉或問其故曰不敢掩祖宗之徳元祐中除太學博士袐書省正字嘗論選舉曰古之育才以多爲樂今之選舉以多爲患古以禮聘士常恐其不至今以法待士常恐其競進夫爲國之要不過得人以治事如爲治必欲得人惟恐才之不足何患於多如治事皆任其責惟恐士之不至何患於競今取人而用不擇所任任人以事不問所堪故入流之路不勝其多而爲官擇士則常患乏才待次之吏歷歳不調而考其職事則常患不治惟立士規以養徳厲行更學制以量才進藝定試法以甄賢別否修辟法以興能備用嚴舉法以核實得人制考法以責任考功庻幾漸可復古及富弼致政居家頗好佛學大臨與書曰古者三公無職事內則論道於朝外則主教於鄕必將以斯道覺斯民豈以爵位進退體力盛衰爲之變哉今大道未明人趨異學此老成大人惻隠存心之時若移精變气務求長年乃山谷避世者所好非所望於公也弼謝之其後範祖禹以大臨修身力學宜備講官薦之未及用卒初大鈞爲人剛正於所灼信身遂行之不復疑畏識者方之季路而大臨婿於張戩戩喜曰吾得顏回爲婿矣二人涵養之淺深略可想見故伊川稱曰和叔任道風力甚勁至深潛縝密則不如與叔其見重如此

論曰銓法之獘久矣旋用而旋退當其用時未甞爲官擇才量才授官則其退也必有以用違其才而橫受其辜者已昔臯陶安於理官后稷自謂便人彼皆聖賢之侶用猶各有所宜況中材乎故知資格年勞之循乃漢晉之獘法爲政之道育才要矣審官急焉若用大臨之論以與明道學校取士之制相備庻幾作人之化興而唐虞官人之盛可復覩矣

朱光庭

朱光庭字公掞河南偃師人嘉祐二年登進士第調萬年主簿數假邑事人稱明鏡文彥博舉應制科會仁宗登遐罷試丁內外艱服除爲修武令邑有牧地民久侵冒爲稅籍朝廷遣使按畝加程總四萬餘石光庭爭之得減萬餘石攺垣曲令他邑斂靑苗錢類以嚴取辦光庭不笞一人而輸以時足樞臣薦對神宗問中外何所聞對曰陛下卽位以來更張法度臣下行之或非聖意故有不便誠能去其不便則天下均被福矣呂大防守長安辟僉書判官朝廷伐西夏五路出師雍爲都會事多倚以辦調發有非朝廷意而急於期會者光庭執不從神宗崩命勾當山陵事洛人不知有大役司馬光薦召爲左正言首以辧大臣忠邪爲言又請天子燕閒與儒臣講習罷提舉常平官不散靑苗錢廣儲蓄備水旱太學置明師以養人才論奏無虛日多所薦達人無知者遷左司諫論急務十事河北饑遣往賑濟多所全活拜右諫議大夫請召講官便殿訪以治道是歲旱論救災十事遷給事中有詔幸後苑賞花燕羣臣會春寒請罷燕以秖天戒其夏日食上疏論修徳應變乞戒諸州讞獄毋得爲疑似之言以論事求外補除集賢殿修撰知亳州數月復召爲給事中劉摯罷相守鄆光庭封還麻制坐落職復知亳州攺知潞州遷集賢院學士紹聖元年以疾卒年五十八光庭天性純孝居父喪廬墓側三年修身治家居官立朝一以至誠守亳及潞賑饑卹災民懷其徳嘗從孫復授春秋受學於胡瑗告以忠信爲學之本光庭終身力行之後又從二程子遊知大學爲入徳之方服膺踐行造次不忘初見明道於汝州逾月歸語人曰光庭在春風中坐一月矣伊川稱其篤學力行至於沒齒志不渝於金石行可質於神明蹇蹇王臣之節凜凜循吏之風著見事爲皆可記述云

論曰程門稱遊楊謝呂四先生顧自紹聖以前半采議論炳著朝端者則光庭爲最著方其坐春風中恂恂然粥粥然涵養克治惟恐有未遑也及其立朝涖官直節勁气撫民育物卓卓表見如此非有得於學而能然乎

呂希哲

呂希哲字原明申公公著之長子也公著簡重寡黙而申國夫人性嚴有法度希哲甫十歳每侍立終日不命之坐不敢坐日必冠帶以見長者𨿽盛暑毋得輒去巾韈縛絝市井之語鄭衛之音未嘗一經於耳不正之書非禮之色未嘗一接於目又延焦千之以教之千之方正嚴毅諸生少有過輒端坐召與相對終日竟夕不與語旣悔乃略降詞色以故希哲徳器成就迥絕恆流希哲嘗言人生內無賢父兄外無賢師友而能有成者寡矣比長以恩補官事胡瑗於太學因徧從孫復石介王安石遊安石謂之曰士事科舉者爲貧也有官矣而猶事科舉是僥幸利達學者不由也希哲遽棄科舉之業及伊川至太學與鄰齋希哲少伊川僅一二歳然察伊川學問淵源非常人比首以師禮事之由是復得遊於明道橫渠諸賢間知見益廣希哲之學大扺以知言爲先自得爲本躬行爲實不尙虛言不爲異行其讀書平直簡要不主一門及安石紛更庶政愎諫自信動失眾心希哲𨿽與有舊不爲茍同安石欲用子雩侍講殿中以希哲亦大臣子欲先引之以爲例希哲固辭至元祐中乃除兵部員外郎充崇政殿說書日夕勸上以修身爲本久之遷諫官方抗辭而蘇軾戲謂曰法筵龍象當觀第一義希哲笑不答已謂範祖禹曰若辭不獲命必以楊畏爲首時畏在言路方以險詐厚於軾故希哲及之由是始聽其辭紹聖初出知太平州坐黨謫居和州徽宗立復官知單州召爲光祿少卿直祕閣又出知曹州尋奪職又知相州邢州奉祠希哲性至樂易然未嘗假人顏色悅人以私宦京師時不謁臺諫遇遷轉卽一見執政外此不見也每述其從父舜徒事雲從父守會稽或咎以不求知者答云勤於職事其他不敢不愼乃所以求知也晚居宿州眞揚間十餘年靜坐一室不問家計衣食不給或至數日絕糧而處之宴如嘗言孝子於父母事必躬親不可委諸臧獲谷梁雲天子親耕以供粢盛王后親蠶以供祭服國非無良農工女也以爲人之所盡事其祖禰不如以已所自親此說最盡事親之道又言初學當理會气象詞令容止輕重疾徐之間不惟君子小人於此分亦貴賤壽夭所由定又言攻其惡無攻人惡日夜防檢絲毫不盡卽不慊於心矣何暇防檢他人耶日必讀易一爻徧考諸儒之說黙坐沈思隨事解釋夜則與子孫評論古今商確得失久之方罷與仙源爲夫婦六十年未嘗一日有靣赤自少至老𨿽袵席之上未嘗戲笑政和中卒年七十八

論曰自小學廢士之失其徳基也久矣希哲平生不欺闇室推厥成就則自少小時徳性固已堅定而復觀摩於有道師友間故所學所守一出於正人亦孰不愛其子而或狃於歳月之富則教常不豫或撓於姑息之私則教復不嚴其在貴冑患又倍之根之不培枝於何達人材衰息職此之由若公著者豈獨有家之法爲政者推此以譽髦斯士可也

史傳三編卷四﹤史部﹐傳記類﹐總錄之屬﹐史傳三編﹥

欽定四庫全書

史傳三編卷五

大學士朱軾撰

名儒傳五

宋

謝良佐

謝良佐字顯道壽春上蔡人始務記問爲該博及見明道舉史書不遺一字明道警之曰可謂玩物喪志良佐聞語汗浹背靣發赤明道乃曰卽此是惻隠之心一日復謂之曰君輩相從祗學顥言語故心口不相應盍行諸請問焉曰且靜坐良佐質𨿽少魯然志學極篤事有未徹其顙有泚憤悱如此旣成進士又事伊川嘗別一年復至伊川問所進曰但去得一矜字爾伊川喜適朱光庭來謁伊川指謂光庭曰此人爲切問近思之學及歸尹焞送之問曰何以教我良佐曰吾徒朝夕從先生見行則學聞言則識譬人有服烏頭者方其服也顏色悅澤筋力彊盛一旦烏頭力去將如之何焞歸以告伊川伊川曰可謂良友矣良佐之學彊力不倦舊苦多懼卽習於危階日作課簿記其言動視聼得禮與非禮者以自程督與遊酢呂大臨楊時同在程門號四先生而良佐所見最爲超越初授秦州教授其帥呂大忠每枉車騎過之良佐爲講論語大忠必正襟肅容曰聖人言行在焉吾不敢不肅遷應城令立信以示之始至事煩信旣立其事頓簡是時胡安國以典學使者過之不敢問以職事顧因介紹以弟子禮見入門見吏士植立庭中如木偶人肅然起敬遂稟學焉建中間除書局官不謁執政或勸之對曰彼安能陶鑄我自有命在初良佐未及第時夢入內庭不見上惟太子涕泣及釋褐神宗晏駕哲宗嗣立每舉以告學者曰萬事有命非人力所計較必能信命方能養气不復挫折故良佐平生未嘗幹人其後召對忤旨出監西京竹木塲坐口語系詔獄廢爲民在西京時朱震自太學往謁坐定震請益良佐曰當爲君講一部論語震私念日晷幾何何由得具講說酒五行良佐掀髯曰聼講論語乃舉子見齊衰及師冕見二章曰聖人之道無微顯無內外由灑掃應對進退而上達天徳本末一以貫之一部論語皆以此意求及禠職歸謂學者曰學旣透得名利關尙當窮理方可望入聖域否則萬難見道吾蚤親有道復爲克己之學遂於世味若存若亡比經憂患仕意益薄矣良佐爲人髙邁卓絕言論宏肆善開發人所著有論語說及門人所記語錄其以生意論仁以實理論誠以常惺惺論敬以求是論窮理命意皆極精當至直指窮理居敬爲入徳之門則尢得明道教人綱領其語錄則朱子少時爲學實賴是編以發其趣故嘗手爲釐訂云

論曰良佐之沒遊酢實志其墓當朱子時其文蚤已失之故事迹不具夫矜者气盈陽盈則愆陰盈則伏𨿽天地猶病之而況於人乎是故矜財賄者爲市道矜祿位者爲鄙夫矜功名者爲伯術矜學識者爲華儒至若顏子之視有若無唐虞之浮雲太虛則何矜之與有伊川以良佐爲近思而明道謂其足任展拓者以此

遊酢

遊酢字定夫建陽人與兄醇俱以文行知名所交皆天下士伊川遇之京師謂其資可適道及明道知扶溝方以倡興道學爲己任設庠序聚邑人子教之乃召酢俾職學事酢欣然從之得其微言遂盡棄其學而學焉元丰六年第進士調越州蕭山尉縣有疑獄十餘年莫能決酢攝邑事一問得其情釋之𨿽明習吏事者不能逮也用侍臣薦召爲太學錄除博士以奉親不便就擬知河淸縣範純仁判河淸待以國士純仁移守潁昌辟爲府教授純仁再相除爲太學博士純仁罷酢亦丐外授齊州判官丁父憂闋調泉州簽判徽宗立召爲監察禦史出知和州歲餘管勾南京鴻慶宮久之知漢陽軍以母老丐祠提防成都府長生觀丁母憂闋知舒州移濠州罷歸僑歷陽因家焉酢自防不羣讀書一過輒成誦比壯益自力心專目到儀容詞令粲然有文望而知爲成徳君子也其事親無違交友有信蒞官遇僚吏有恩人樂自盡時新法方行編民困於徵斂所在騷然酢歷知州軍處之裕如卽有興建民若不知而事集故戴之若父母去則見思伊川嘗謂楊時曰遊君徳器粹然問學日進政事亦絕人逺甚其見重如此宣和五年卒年七十一諡文肅學者稱廣平先生所著有易說詩二南義論語孟子雜解中庸義及文集十卷

論曰遊楊皆始事明道繼事伊川獨能得其宗其立雪事學士尢所艶稱蓋事之之嚴如此純仁爲一時善類宗主而尢惓惓於酢豈虛哉純仁旣不卒於用酢猶浮沈州縣之間有若不屑去者夫存心愛物補苴時獘以爲民賜是程邵之教也及後朱子興論酢淸徳重望皎如日星流風餘韻足以師世範俗云

楊時

楊時字中立先農人五世祖避地入閩始家將樂時資稟甚異八歳能文丁母艱哀毀如成人事繼母尢謹熙寕九年第進士調汀州司戶參軍不赴以師禮見程明道於潁昌明道稱之其歸也目送之曰吾道南矣明道卒時設位哭寢門年四十事伊川一日伊川瞑坐時與遊酢侍立不去伊川覺則門外雪深一尺矣歸杜門種學渟滀涵浸嘗曰六經之義驗之於心而然施之行事而順然後爲得若工無用之文徼幸科第果何益哉初明道爲人溫然純粹無疾言遽色時遽似之故及二程之門者明道最愛時伊川最愛酢其气象實相類云調徐州司法丁繼母憂闋攺虔州讞疑立斷議事守正不阿丁外艱闋遷瀛州防禦推官知瀏陽縣厚見賓禮於安撫張舜民漕使胡師文惡之誣以他事坐衝替舜民入長諫垣薦之除荊南教授知余杭縣轉南京宗子博士出知蕭山縣所至有惠政旣去而民思之不求聞達而徳望日重四方之士不逺千里從之遊號曰龜山先生久之提防均州明道觀成都國寧觀例罷差監常州市易務而時年已幾七十矣是時蔡京當國天下多故京知事必敗稍欲引用老成會路允迪使髙麗還言國主問龜山先生安在乃召爲祕書郎到闕遷著作郎入對首言自熙丰元祐分爲二黨縉紳之禍至今未艾願詔有司條具祖宗之法有宜於今者舉而行之當損益者損益之元祐熙丰姑置勿問又乞警戒無虞爲宣和會計錄以周知天下財物出入之數徽宗首肯之除邇英殿說書於是方圖燕云虛內事外時乃陳時獘十餘事且言燕云之師宜退守內地以省轉輸募邊民爲弓弩手以殺常勝軍之勢慮都城四達無髙山巨浸爲阻衞士人懷異心緩急不可倚仗執政不能用其爲國逺慮此及金兵南下時益謇謇輸忠上言今日事勢如積薪已然當奮勵以竦觀聼若示以怯懦則事去矣請罷免夫之役及京城聚斂東南花防之害以收人心已而欽宗受禪金人日迫勤王之師四集大臣方以推恩晉秩爭議行幸莫念軍計時請立帥以統援師引唐九節度之敗以爲鑑又言上皇禪位而宰執敍遷此何理也主辱臣死而爭爲竄亡之計陛下何賴焉童貫爲三路總帥棄軍不問故梁方平何灌皆相繼遁宜以軍法從事貫以閹悞國今防城猶用閹人覆車之轍不可復蹈欽宗大悅擢右諫議大夫至金人約和邀割三鎭以去時復言河朔爲國家重地三鎭爲河朔要藩一旦棄之是敵以二十州之地貫吾腹中非經逺之謀且使勤王之師無功而去厚賜之則無名不與則生怨聞三鎭之民以死拒守若遣兵躡之使腹背受敵宜有功乞召種師道問方略疏上欽宗下詔出師時又疏曰金人尙駐磁相破大名又挾肅王以往誓墨未漧背不旋踵吾欲專守和議豈可得乎夫越數千里造人國都危道也彼見援兵四集亦懼而歸初非愛我而割與三鎭是助寇自攻也臣謂宜以肅王爲問責其敗盟李綱之罷太學生伏闕上書軍民集者數萬欽宗患之召問時時言諸生忠於朝廷爾非有他意但擇老成有行誼者爲之長卽定矣欽宗曰無以逾卿卽命兼祭酒於是雪王珪被誣之寃以直宣仁皇后之謗推蔡京蠧國之禍以摘王安石學術之非有旨攺修宣仁謗史而黜安石從祀初時浮沈於州縣者四十七年及老居諫垣僅九十日其所論列皆切於世道如此諫官馮澥素守王氏學乃劾時罷祭酒時求去除給事中請益力遂以徽猷閣直學士提舉嵩山崇福宮又辭職名攺待制髙宗卽位除工部侍郎兼侍講召赴行在至則勸上典學納諫及修建炎會計錄加卹勤王之兵連章丐外以龍圖閣直學士提舉洞霄宮未幾告老紹興五年卒年八十三諡文靖時仁厚寛大能容物蔬糲脆甘皆可於口未嘗有所嗜狐貉縕袍皆適於體未嘗有所擇閒居和樂可親臨事不動聲气在東郡時先達陳瓘鄒浩皆以師禮事之凡紹興初崇尙元祐學術而朱子張栻之學得程氏之正其源皆出於時子迪力學通經亦嘗事伊川云論曰名賢之澤豈不逺哉閩僻在嶠外道術之興自龜山始當南宋時河洛關隴之間學者寥寥而閩士相踵起推其流泒之所自洪固知朱子之爲功大然後海先河則龜山之澤也方今朱子傳注立於學宮家習戶誦凡天下人心之所以正風俗之所以醇悉由於是以是知明道道南之指其於斯文運數昭昭乎其先見之矣

尹焞

尹焞字彥明一字徳充世爲洛人初仲宣七子而二子有名源字子漸是謂河內先生洙字師魯是謂河南先生源生林林生焞焞少孤奉母陳氏以居年二十事伊川嘗應舉發防有誅元祐諸臣議焞不對而去告伊川曰焞不復應進士舉矣伊川曰子有母在焞歸告其母母曰吾知汝以善養不知汝以祿養伊川聞之曰賢哉母也自是終身不就舉焞性鈍其從伊川與張繹同時繹髙識而焞篤行伊川問焞度與繹孰愈焞曰繹穎悟疏通往往造妙至他時持守恐不及焞伊川然之大觀中黨禍方興焞遂不欲仕而徳益成同門之士尊畏之伊川嘗喜晚得二子謂焞繹也又曰我死而不失其正者尹氏子也伊川沒焞聚徒洛中非弔喪問疾不出戶靖康初種師道薦之召至京師不欲畱賜號和靖處士遣歸呂好問胡安國等言焞學窮根本徳備中和請加識擢不報次年金人入洛焞闔門被害焞死復蘇門人舁致山谷中以免劉豫僭僞位聘之不從以兵恐之乃自商州走蜀至閬得伊川易傳拜而受之止於涪涪伊川讀易處也辟三畏六有二齋居之涪人罕識其靣焞爲人端正仁實不過於心不欺防室其於六經玩味以索之踐履以身之涵養以成之至於下學上達無贅無外所讀書耳順心得如誦已言天下知道者宗之紹興四年侍讀範沖舉焞自代授左宣教郎充崇正殿說書辭是時髙宗渡江弛元祐學術之禁始召楊時寘從班胡安國居給捨範衝朱震在講席諸公薦焞甚力六年給焞行資遣漕臣奉詔迎之焞始就道至九江聞陳公輔攻毀程學上奏曰臣事頤垂二十年學之旣專自信甚篤使臣濫列經筵所敷繹不過聞於師者捨其所學是欺君父遂畱不進有詔守臣津送至國門復辭上曰焞可謂恬退矣以祕書郎兼說書趣起之入見又辭上曰朕渴卿久矣知卿之從伊川也當從卿講學不敢以有他乃就職八年遷少監未幾求去上曰焞老成人所學淵源足爲矜式除直徽猷閣仍說書資善堂翊善朱震疾亟舉焞自代上以焞微瞶艱於教冑乃轉太常少卿仍說書頃之以疾在告除權禮部侍郎兼侍講時秦檜當國主和金使來焞疏諫曰前年徽宗皇帝寧徳皇后崩問遽來莫究不豫之狀天下之人痛心疾首禮曰父母之讐不共戴天兄弟之讐不反兵陛下信讐敵之譎詐覬其肯和以紓目前之急豈不共戴不反兵之義乎又書抵檜曰和議若成彼日益張我日益怠侵尋朘削天下有攺革之憂且主上降志辱身有年矣未聞金人悔禍還二帝於沙漠繼以梓宮崩問不詳金人籠絡之計不言可見今之上防莫如自治自治之要內則進君子而退小人外則賞當功而罸當罪使主上孝弟通於神明道徳成於安疆勿以小智孑義而啚大功不勝幸甚疏及書皆不報於是固辭新命九年轉徽猷閣待制又辭且奏臣有五當去無一可畱乞放歸田裏先是檜見焞書疏不樂至是遂不復畱以焞提舉江州太平觀十年請老轉一官致仕初伊川教人以敬爲本焞請益伊川曰主一則是敬焞受教持守深純嘗問於伊川曰焞謂動靜一理伊川使諭之適聞鐘聲曰譬如鐘未撞時聲固在也伊川喜比老猶手錄聖賢治气養心之要揭之壁間以自警十二年卒年七十二嘗言經以誦說而傳亦以講解而陋訓經而務新奇則無所不至矣有論語解及門人問答傳於世

論曰聖門之聞一貫者賜以敏參以魯而賜終不及參然則魯固勝乎易大畜曰剛健篤實輝光日新其徳匪畜不崇匪實不畜魯之質近實故古之爲學修徳者尙之焞之篤守師法進禮退義所造𨿽未及曾子要亦以魯得之張繹不幸早世使天假之年庶幾與聞性道之要然而尹子淵確矣

張繹

張繹字思叔河南壽安人家微賤年長未知讀書爲人傭作一日見縣官出入傳呼道路頗羨慕之問人何以得如此曰讀書所致耳繹始發憤從人受學執勞苦之役遂能文入縣府學被薦而自悟科舉之學不足爲也見僧道楷悅其道有祝髮從之之意時周行已官雒中謂之曰子它日程先生歸可從之學無爲空祝髮也及伊川歸自涪陵繹始得見年已三十矣時從學者甚眾繹穎悟疏通伊川甚許可以族女妻之嘗曰吾晚得二士蓋指繹與尹焞也繹讀孟子志士不忘在溝壑二句有自得處時請問或太髙伊川不答良久曰累髙必自下又言鄒浩以極諫得罪世疑其賣直也伊川曰君子之於人也當於有過中求無過不可於無過中求有過嘗詬詈僕夫伊川曰何不動心忍性繹慚謝初以文聞於鄕曲後作文字甚少伊川每云張繹朴茂其作座右銘曰凡語必忠信凡行必篤敬飲食必愼節字畫必楷正容貌必端莊衣冠必肅整步履必安詳居處必正靜作事必謀始出言必顧行常徳必固持然諾必重應見善如己出見惡如己病凡此十四者我皆未深省書此當座隅朝夕視爲警其篤志自勵如此伊川沒未幾繹亦沒尹焞被召嘗曰思叔若在自當召用必能有爲於世也

論曰繹初見傳呼者而羨慕是志在富貴也見禪門而願從是未能不惑於異學也乃一見伊川之後窮理造微遂爲程門髙弟考其生平得力在孟子志士不忘之語感而發奮則立志之功大矣

馬伸

馬伸字時中東平人也自弱冠登第不樂馳騖以階進晦迹州縣人無知者崇寕初元祐學有禁伊川爲姦人所攻朝廷下河南府盡逐學徒伸方自吏部求爲西京司法曹事至則因張繹以求見初以非其時恐貽累辭之伸執贄凡十反愈恭欲先棄官而來且曰使伸得聞道𨿽死無憾自爾出入凡三年公暇𨿽風雨必日一造焉同僚相忌至以飛語中傷之不顧也靖康初樞密孫傅以卓行薦於朝召至中丞秦檜素髙其節卽迎辟爲監察禦史令人取其狀伸曰中丞取臺官但問堪不堪無問願不願靖康之變金人立張邦昌爲帝敵去滋久邦昌恬無退避意時人皆意邦昌實預邪謀畏禍無敢言者伸首具書請邦昌迎元帥康王書成率同院簽與俱往相顧無一首肯伸遂以書自抵銀臺司進之吏視書不稱臣辭不受伸投袂叱曰逆類吾今日不愛一死正爲此耳出卽以繳申尙書省邦昌見書气沮恐敗誅乃議迎隆祐皇后爲垂計髙宗卽位伸屢拜章以城陷不能救主遷不能死請從竄削帝知其忠且有功於國遂擢爲殿中侍禦史荊湖廣南撫諭以誅邦昌及其黨王時雍還臺言執政黃潛善汪伯彥不法十七事不報復上章以臣言可采卽乞施行非是臣合坐誣罔大臣之罪移病待命旬日貶濮州監酒稅時用事者恚甚以濮迫金境必欲寘之死地伸襆被就道無憂懼色卒陷於死紹興初追贈諫議大夫居常晨興必整衣防端坐讀中庸一過然後出視事自言曰吾志在行道使吾以富貴爲心則爲富貴所累使吾以妻子爲念則爲妻子所累又曰志士不忘在溝壑勇士不忘喪其元今日何時溝壑乃吾死所也故其臨事每奮不顧身云論曰伸之受學程門乃在崇寧禁學之後執贄十反稟學三年非其志素定中大有得者能之乎及爲禦史以正論怵邦昌而宗室返正劾汪黃不法十七事而公論以伸惜其竟以此而獲禍也夫南渡以後宋室轉移之機全在汪黃之斥與用使汪黃果斥則內相李綱外任宗澤宋之興也決焉伸以朝聞夕死而無恨道義所發抗節輸忠陷九死而不悔所由與孔光張禹異矣

胡安國

胡安國字康侯崇安人始遊太學同捨靳裁之得程氏學安國從之講論旣又與楊時遊酢謝良佐諸賢遊以故聞伊洛之正紹聖四年成進士試防第一宰臣降其等是時章惇柄政發防欲崇熙丰而安國所對無詆元祐語故黜及哲宗諦聼稱善乃親擢第三調常州判官攺江寧推官未赴荊門帥奏爲荊門教授遷太學錄丐外除提舉湖北學事攺湖南所至訪求人材咨詢利病刺舉必由公論會舉遺逸安國以王繪鄧璋應詔或言二人範純仁客而鄒浩所請托也蔡京故惡安國異已不爲用聞之大喜遂命湖南北提刑置獄推治卒無驗而安國竟坐除名安國之使湖北楊時方爲府教授謝良佐爲應城宰安國於此二人者質疑訪道禮之甚恭每二人來謁辭去安國必端笏正立目送之及罷官楊時爲具朝饌蔬炙蕭然引觴徐酌淸坐講論不知日之旣暮頃之臺臣爲直前事復其官政和元年除提舉成都學事以親老辭丁內艱闋召至京以疾丐歸宣和元年除提舉江東學事未受命而父卒終喪愴然謂子弟曰今𨿽有祿萬鐘將何以爲遂稱疾掛冠築室塋旁勤耕取給泊如也宣和末除屯田郎靖康元年除太常少卿起居郎皆不就有防趣至京以疾在告一日召見奏曰明君以務學爲急聖學以正心爲要願擢名儒明於治平之本者虛懷訪問又言紀綱尙紊風俗益衰大臣爭競而朋黨生百執窺覦而浸潤作用人失當而名器愈輕出令數更而士民不信若不掃除更張大勢一傾不可復正上納之中丞許翰登對上問識安國否翰曰自蔡京得政士大夫超然逺迹不爲所污者惟安國一人上爲之嘆息除中書舍人賜三品服時耿南仲倚攀附恩方用事聞安國語惡之讒於上不聼則諷臺諫論之疏又不下於是安國始就職中書侍郎何栗議分天下爲四道各置都總管以衞王室捍彊敵安國以爲內外之勢適平則安偏重則危今州郡太輕固宜通變然遽以數百州分爲四道則權復太重萬一抗衡防扈號召不至何以待之是時栗方得上心又於安國有推挽之力見異議駭曰人言山林之士不可用信然然猶分四道如初防惟稍割其旁縣而已是冬金人大入北道趙野遁去爲盜所殺及圍京師西道王襄擁眾不救卒敗國如安國言李綱之罷劉玨行詞謂綱勇於報國馮澥劾之玨坐貶安國封還詞頭且言陛下欲復祖宗善政而澥言祖宗未必全是熙寧未必全非陰崇王氏之學再挾紹述之議於是南仲大怒栗從而擠之安國遂出知通州安國在省甫一月多在告每出必有所論列或勸以事小姑置之安國曰事莫不起於細微今以小事不必言至大事又不敢言是無時可言也安國旣去逾旬金人薄都城上亟召還不及時從子寅在圍城中或以爲言安國愀然曰主上至此人臣效忠無路敢念子乎髙宗卽位召爲給事中爲黃潛善所沮罷去建炎三年張浚言安國可大用再除給事中安國將行先移書宰相曰朝廷欲理兵以彊國而官吏不知卹民以養兵是欲稼之長而涸其水欲木之茂而去其根也行次池州聞上走吳越引疾還紹興元年除中書舍人兼侍講再辭不許入見獻時政論二十一篇復除給事中上知安國深於春秋出左氏傳命防正音讀安國言春秋經世大典陛下必欲削平僭叛使亂賊不得作莫若儲心聖經左氏繁碎不宜虛費光陰上稱善除兼侍讀專以春秋進講初秦檜爲密州教授遊酢過密奇其才嘗以語安國及京城破金人欲立張邦昌檜獨抗議安國聞益義之後檜歸與聞國政安國與之善是時呂頤浩自都督江上還欲傾檜未知所出或曰目爲朋黨可矣黨魁在鎖闥當先去之適朝議以朱勝非代頤浩爲都督安國以爲不可乃攺勝非侍讀安國又言朝廷以勝非處苗劉之變爲能調防聖躬昔公羊氏以祭仲廢君爲行權先儒力排其說蓋權宜廢置非所施於君父臣以春秋入侍不能與爲列遂臥不出頤浩從而排之安國遂落職是夕彗出東南檜三上章乞畱安國不報諫官江躋等亦以爲言頤浩盡去躋等二十餘人以應天變而檜亦解印去臺省一空安國天資傑出恬靜簡黙見善必爲爲必要其成知惡必去去必絕其根辭受取捨必度於義燕閒獨處未嘗釋卷每晨昏子弟定省必問所業與意合則曰士當志於聖人勿臨深以爲髙或怠慢必蹙額曰流光可惜毋爲小人之歸旣去國乃渡南江休於衡嶽買地結廬爲終焉計平居食無兼味而奉先必丰家𨿽困不以告人嘗誡子弟曰對人言貧意將何求有來學者隨資性而接之大抵以立志爲先忠信爲本每曰君子愛人不以姑息故未嘗以詞色假借於人四年春秋傳成自王安石詆春秋爲斷爛朝報廢不列於學宮崇寧間防禁益甚安國謂六籍惟此篇出自聖手乃厲學湛思采拾辧正凖之以語孟衡之以五經証之以歷代之史研玩沈酣者三十年及得伊川所作傳其間精義若合符節者十餘事益用自信至是書就嘆曰此傳心要典也蓋於克已修徳之方尊君父討亂賊存天理正人心之術未嘗不屢書而致詳焉書奏禦上嘉之五年除知永州辭有頃除兼侍讀未行聞陳公輔乞禁程頤學上奏曰孔孟之道不傳久矣自頤兄弟始發明之今使學者師孔孟而禁不得從頤學是入室而不由戶也自嘉祐來邵雍張載程顥及頤皆以道徳名世値王安石蔡京等曲加排抑其道不行望下禮官議加封爵載在祀典仍裒其遺書校正頒行使邪說者不得作奏入公輔等交章論之復除知永州辭久之上念訓經納諫之忠進寶文閣直學士八年卒年八十五諡文定安國性本剛急比老風度凝逺气貌雍穆卽在疾病必飭於禮每慕諸葛亮韓琦之爲人遭中原淪沒遺黎塗炭常若痛切於其身𨿽數以罪去其愛君憂國之心逺而彌篤聞有君命卽通夕不寐思所以告君者入仕四十年實歷不及六載朱震被召問出處之宜安國曰講學論政則當諏究至於行已大致去就語黙之幾如人飲食饑飽寒溫必自斟酌不可決於人亦非人所決也故渡江以來儒者出處合義必以尹焞及安國爲稱首侯仲良言稱二程他無所許可及見安國嘆曰始吾以視不義富貴眞如浮雲者二程先生而已不意復有斯人也謝良佐亦語人曰康侯如大冬嚴雪百艸萎死而松柏蒼然獨秀所著尙有通鑑舉要補遺及文集行於世

論曰仲尼作春秋於人心昧之時二程紹統緒於正學滅息之後皆斯道絕續之大機也王安石自負爲名世臯夔而不知二程欲行周禮而反廢春秋宜其兆亂當時貽詬後代安國獨嘅然味人之所不味表章春秋上資啟沃又能抗正議爲二程扶衞其功甚偉昔夫子稱剛毅近仁若安國近之矣

羅從彥

羅從彥字仲素先世自豫章徙劍浦從彥自防卽不爲言語文字之學及長嚴毅淸苦刻志求道聞楊時得程氏之傳慨然慕之及時令蕭山徙步往從焉初見三日驚汗浹背曰不至是幾枉此生時亦喜謂可與言道於是日益親他弟子無及從彥者嘗講易至某爻時曰伊川說甚善從彥卽鬻田走洛見伊川問之歸復事時時告之曰讀書之法以身體之以心驗之從容黙會於幽閒靜一之中超然自得於書言象意之表又曰學而不聞道猶不學也從彥受命益自力凡事時二十餘載時壻陳淵每造從彥必竟日乃返謂人曰自交仲素日聞所未聞奧學淸節南州冠冕也旣而築室山中絕意仕進終日端坐充然自得朱松李侗盡執弟子禮從之遊嘗采祖宗故事爲遵堯錄靖康中將獻闕下會國難不果從彥之論治曰祖宗法度不可廢徳澤不可恃廢法度則變亂之事起恃徳澤則驕佚之心生又曰君子在朝則治小人在朝則亂蓋君子常有亂世之言使人主多憂憂則善心生故治小人常有治世之言使人主多樂樂則怠心生故亂又曰天下之亂不起四方而起朝廷譬人傷气則寒暑易侵木傷心則風雨易折其論士行曰周孔之心使人明道道茍明則周孔之心深自得之三代人材得周孔之心而明道故視死生去就如寒暑晝夜之移而行忠義也易漢唐以後失周孔之心不能明道故視死生去就如萬鈞九鼎之重而行忠義也難又曰士之立朝以忠厚正直爲本正直則朝無過失忠厚則人無怨嗟一於正直而不忠厚則漸入於刻一於忠厚而不正直則流入於懦其議論淳正類此朱子稱自龜山倡道東南遊其門者至眾潛思力行任重詣極如仲素一人而已晚就特科授博羅主簿年六十四卒於官學者稱豫章先生淳祐問諡文質

論曰從彥之爲河洛正傳朱子之論定矣今觀其推言治忽之故何其明以達也當靖康時廢法度而恃徳澤退君子而進小人朝廷不正而邊陲是亟及都城陷殉義者僅李若水一人耳推厥亂兆則由元祐之與熙丰彼此相激而不存忠厚之意也從彥所言炳若龜鑑庶幾天民先覺之亞乃竟不爲世用卽其書亦不及以聞於朝惜哉

李郁

李郁字光祖光澤人元祐黨人深之子以深命爲叔父庭後防不好弄坐立必莊從舅陳瑩中學逾冠謁楊時於余杭而請業焉時奇之謂曰學者當知古人之學何所用心學之將以何用若言孔門求仁則何爲而謂之仁若言仁人心也則何者而謂之人心郁受言退求其說以進愈投而愈不合乃取論孟讀之早夜不懈龜山深許之因妻以女蓋十有八年然後渙然有得嘗曰治經讀之又讀於無味處益致思焉以至羣疑並興寢食不置乃當驟進耳郁涵養有方平居無懈容誨人無勌色於世務人情官政文法以及行陣農圃之事靡不究知紹興中以遺逸召對髙宗攺容傾聼補迪功郎除勅令所刪定官以憂去服闋値秦檜用事遂築室於邑西山闔戶讀書家計屢空曠然不爲意久之辟福建帥府機宜文字日訪民間利病以告其長興除之後帥欲毀民居爲列肆爭未能得遂辭去帥慙謝畱之卒於官年六十五所著有易傳論孟遺稾學者稱西山先生朱子爲表其墓云

論曰晉杜預有言優而遊之使自求之厭而飫之使自得之朱子最善其言蓋讀書之方莫過於是也觀郁之所肆力其於甘苦生熟之用功亦已勤矣俗儒渉獵不耐心於溫故無居安樂玩之休而欲沛然於行也豈可得乎

劉勉之

劉勉之字致中崇安人自防彊學日誦數千言爲文滂沛淩厲比長婦家富而無子謀歸貲於女勉之謝不受爲擇其宗屬之賢者畀之使奉先祀以鄕舉詣太學時元祐之禁方嚴有挾其書者師生連坐罪至流竄勉之獨陰訪伊洛之書藏之夜深乃發篋燃膏黙誦涪陵譙定嘗從二程遊邃於易至京師勉之卽往叩盡得其學本末遂揖諸生去道謁劉敞楊時皆從請業敞尢奇之與語無所不傾盡勉之受其言歸結廬於建陽之蕭屯讀書力穡無求於世平居嚴敬自持而接物恂恂色笑可親臨事財處不動聲气學子造門隨其材品示以聖賢教學門戶終日娓娓無倦色當世賢士大夫咸髙仰之與朱松胡憲劉子翚尢相友善中書舍人呂居仁等薦之詔詣闕旣至秦檜方主和議惡山林之士不顧利害輒盡言慮有所梗乃不使見天子第令試防後省勉之知道不行卽日謝歸杜門十餘載朱松病革時屬以後事勉之爲經理其家教愛朱子如己子以女妻之紹興十九年卒年五十九所居有白水學者稱白水先生論曰朱子從遊三賢及訪李侗而學乃大成侗於龜山爲再傳勉之身及見之而所造於侗顧若微有軒輊何歟勉之平生僅一詣闕未嘗出仕其淡泊寧靜之槪蓋君子之所養可知矣

劉子翚

劉子翚字彥衝忠顯公韐之仲子也未冠遊太學以父任授承務郎辟眞定府幕僚韐死靖康之難子翚痛憤哀毀致羸疾廬墓三年服除通判興化軍寇楊就犯境與郡將畫計備禦就不敢犯以疾丐祠歸自號病翁獨居一室危坐或竟日夜嗒然無一言至聞人有片言之善則從容咨扣必竭兩端後生來問學則隨其器識告語成就無倦色妻死不再娶事繼母呂氏及兄子羽盡孝友間日輒一走忠顯墓下瞻望嗚咽或累日而後反子羽之子珙開爽嗜學子翚教之卒有立籍溪胡憲白水劉勉之與子翚交至相得也每見講學外無一雜言朱子父松將沒囑朱子於此三人朱子見子翚子翚告之曰吾於易得入道之門所謂不逺復者吾之三字符也初子翚喜佛學旣而讀易渙然有得以爲學易當自復始嘗辟二齋以復名其東齋又爲之銘以見志至是以告朱子焉嘗作聖傳論有曰樂善如貪契理如函聞非如獲利捨過如遺蛻彼以日就月將爲初學以眞積力久爲鈍才是自誣也一日微疾卽謁家廟別母氏以書訣親朋付珙家事自指所葬處中外孤遺人人爲計久逺已乃與學徒論修身求道之要作訓誡數百言二日而卒年四十七世居屛山學者稱屛山先生

論曰劉勉之胡憲皆受易於譙定獨子翚於易以自得聞昔之善學聖人者莫如顏子而翼傳以復之初爻當之則子翚之三字符固卽顏子之學也子翚旣字朱子而爲之說曰凜乎惴惴惟顏曾是畏蓋其志髙其見卓矣

胡憲

胡憲字原仲崇安人少學於從父安國以鄕貢入太學時方禁伊洛之學憲獨與劉勉之陰誦竊講已又學易於涪陵譙定定謂曰心爲物漬則不能有見惟學乃可明耳憲喟然曰所謂學者非克已工夫耶自是一意下學不求人知一旦揖諸生歸力田以養親非其道義一毫不取從遊者日眾近臣林彥質等薦之被召以母老辭彥質入西府又言之輒召授左迪功郎差建州教授日進諸生訓以爲己之學諸生始而笑繼而疑旣而視其所以修身事親接人無不一如其所言遂乃悅服復延篤行程元廉節龔何俾參學政學者大化秩滿復畱者再蓋七年不徙官以母老求監南嶽以歸久之起爲福建安撫司屬與帥不合復請祠去會秦檜用事泊然無當世念者二十年檜死乃以大理司直召未行攺祕書省正字憲每論事極意顯言至於慷慨灑涕未幾金人治汴宮室憲輒言金人必敗盟請亟用張浚劉錡時二人傷於積毀未有敢頌言用之者憲疏入卽求去上感其言以爲左宣教郎主管崇道觀卒召浚錡以退金師憲性恬淡培養深固平居危坐植立時然後言望之枵然若槁木之枝卽之溫然𨿽倉卒無疾言遽色人或犯之未嘗與較讀書不務自爲訓說所纂論語會義行於世三十二年卒年七十七初朱子奉父命稟學於三君子獨從憲爲最久而呂祖謙林之奇魏掞之等皆憲門人也世稱爲籍溪先生

論曰憲始喟然於克己其旣訓人以爲己克己者所以爲己也無爲己之志則克之不勇無克己之功則爲之不實基之以子思尙防之心繼之以顏子請事之力終之以孟子篤實輝光之盛是魯鄒之學的也

李侗

李侗字願中延平人年二十四棄舉子業以書謁羅從彥從彥實得程楊之傳然淸介絕俗人鮮知者見侗受業頗非笑侗若不聞從之累年受春秋中庸語孟之說從彥好靜坐侗退亦靜坐從彥令靜中看喜怒哀樂未發前气象而求所謂中者久之於天下之理該攝洞貫各有條序從彥少然可亟稱許焉侗爲人勁特豪邁至充養完粹無復圭角色溫言厲神定气和自然之中若有成法其事親孝仲兄性多忤獨能得其懽閨門肅穆若無人聲而眾事自理平居恂恂若無可否而遇事一斷以義截然不可犯生產素薄然親鄰或貧不能婚嫁輒節衣食振助之與鄕人處長者事之盡禮少者賤者遇之以道言笑終日油油如也答問後學隨深淺施教而必自反身自得始故其言曰學問不在多言但黙坐澄心體認天理𨿽一毫私意之發亦退聼矣又曰讀書者知其所言莫非吾事而卽吾身以求之則凡聖賢所至皆可勉而進矣若直求之文字以資誦說其不爲玩物喪志者幾希又曰講學切要淵潛縝密然後气味深長蹊徑不差嘗誦黃庭堅稱濓溪所謂胸中灑落如光風霽月者以爲常存此意庶幾遇事廓然其指示深切類此侗旣閒居若無意當世而憂時論事感激動人語治道必以明天理正人心崇節義厲亷恥爲先本末備具可舉而行朱子父松與侗同事從彥雅重侗鄧迪謂松曰願中如冰壺秋月瑩徹無瑕松以爲知言後朱子師侗每去復來所聞必益超絕上進不已乃如此經術通明而未嘗著書其論春秋曰春秋一事各是發明一例如觀山水徙步而形勢不同每舉中庸未發之中謂必體此於身實見是理若顏子之嘆卓爾然後擴充而往無所不通所居在水竹間謝絕世故餘四十年食飲或不繼怡然自適晚二子友直信甫皆成進士試吏旁郡更相迎養隆興元年十月閩帥汪應辰以書幣聘往見之至之日疾作遂卒年七十一諡文靖學者稱延平先生所傳有朱子所記延平問答行於世

論曰主靜之防標自濂溪非偏於靜也定之以中正仁義則動靜該備矣然必以靜者爲主是本原之學也中庸所謂未發偏言之與已發對而專言之則天下之大本也故曰主也主於靜以行乎動則義與正固靜而仁與中亦不害其爲靜也故曰定也羅李之學深會乎此用能大本卓然獨得程氏之宗紫陽紹緒其傳益彰然羅猶有絕俗之嫌李乃無復圭角豈天稟異哉抑亦所養使然耳

胡寅

胡寅字明仲安國弟淳之子也少桀黠難制淳閉之閣閣中有雜木寅盡刻爲人形安國曰是宜有以移其心乃置書數千卷其上歳余寅誦閱盡徧稍長從侯師聖遊宣和三年成進士除校書郎於是楊時爲祭酒寅復稟學焉頃之遷司門員外郎金人入京師議立異姓寅與張浚趙鼎逃太學中不書狀寅之初擢第也張邦昌欲妻以女寅固卻之至是邦昌僞立寅遂棄官歸髙宗駐金陵張浚薦爲駕部郎擢起居郎金人南牧詔議移蹕寅上書有曰自古中興之主克復舊物莫不本於憤恥恨怒不能報怨終不茍已今陛下旣不爲迎二聖之防又不爲守中原之謀若不更轍則永負孝弟之愆常有父兄之責人心一去𨿽欲羈棲山海恐非自全之計也呂頤浩惡其切直除主管江州太平觀未幾復應詔上十事曰修政事備邊陲治軍旅用人材除盜賊信賞罸理財用核名實屛諛佞去姦慝不報命知永州復召爲起居郎遷中書舍人賜三品服又遷給事中時議遣使講和寅納疏切諫上深然之加奬諭焉使定不行矣適張浚自江上還以遣使乃兵家機權竟遣之寅復言今日大計惟宜明復讐之義用賢修徳息兵訓民以圖北向倘或未可則堅守待時若二三其徳必不能有所立寅旣與浚異遂乞便郡就養除知邵州辭攺嚴州尋攺永州徽宗訃至朝議欲用故事以日易月寅言禮讐不復則服不除願服喪三年衣墨臨戎以化天下俄除禮部侍郎兼侍講直學士院丁父艱去初秦檜與安國有舊及檜當國倡和作威福寅惡之與之絕檜怒乃除寅徽猷閣直學士奉祠致仕檜憾未已復坐與李光書譏訕落職責授果州團練副使新州安置聞命卽日就道於謫所著讀史管見數十萬言及檜死始聼自便復其官紹興二十一年卒年五十九諡文忠所著尙有論語詳說崇正辧及斐然集三十卷學者稱致堂先生論曰張浚負一時望爲國重輕然劾李綱沮嶽飛其僨事也大矣吾尢惜胡寅一疏幾定國是而卒撓於浚也至檜當國又能以公義割私交失所不自悔易名曰忠豈虛哉

胡宏

胡宏字仁仲安國之子也始事楊時侯仲良而卒傳其父業優遊衡山下餘二十年玩心神明不捨晝夜四方從學者甚眾張栻實師事之紹興間上書論復讐大義累數千言至曰二帝逺適窮荒辛苦墊隘其願陛下加兵敵國心目睽睽庶幾一得生還而陛下反欲以天子之尊北靣讐敵是祖宗之靈終天暴露無與復存也父兄之身終天困辱而求歸之望絕也中原士民沒身塗炭無所赴愬也陛下念亦及此乎是後上益偸安羣臣承旨爭爲彌文國子司業髙閌請幸太學宏移書切責之聞者嘆服初秦檜與安國有舊旣當國欲用宏及宏弟寧怪二人不通問貽兄寅書諷之寧乃予書但敍契好而宏書詞气尢厲或過之宏曰恐其見召耳寧果被召試館職除敕令所刪定官而卒不召宏及秦熺知樞密院事檜問寧曰熺近除外議云何寧曰外議以爲相公必不爲蔡京之所爲也遷太常丞祠部郎官旣而寅與檜忤寧亦出爲夔州參議及檜死侍臣交薦宏朝命下而宏已病竟不克造朝而卒所著知言有曰性立天下之有情效天下之動心妙性情之徳又曰立志以端其本居敬以持其志志立於萬物之表敬行於事物之內而後義可精張栻稱其言約義精實道學之樞要制治之蓍龜尙有詩文五卷皇王大記八十卷學者稱五峯先生

論曰自安國以春秋專家諸子皆潛心勵學負志節恢廓深逺建崇論宏議以消庸靡之習是有得於春秋之旨者也宏在諸子中偉抱卓識自許尢爲不偶較其學術亦最優也

史傳三編卷五﹤史部﹐傳記類﹐總錄之屬﹐史傳三編﹥

欽定四庫全書

史傳三編卷六

大學士朱軾撰

名儒傳六

宋

朱子

朱子名熹字元晦後攺仲晦世婺源人居紫陽山下父松尉尢溪以建炎四年九月十五日午時生朱子於溪南寓捨松旣遊宦入閩晚居建州故朱子爲建人少時松指天示之問曰天之上何物松異之從羣兒戲獨端坐以指畫沙視之八卦也始授孝經一閱題其上曰不若是非人也年十四松以不主和議忤秦檜歸病革囑曰籍溪胡原仲白水劉致中屏山劉彥衝三人者吾友也學有淵源吾卽死汝往事之朱子旣孤依父友劉子羽僑於崇安遂稟學於三君子白水妻之以女十八貢於鄕十九成進士紹興二十一年以佐廸功郎主同安簿二十三年之任始徒步謁李侗於延平初楊時倡道東南實傳羅従彥以及於侗故朱子師之至同安職兼學事乃選秀民爲講說士尊其教二十七年四考罷歸請祠明年復謁侗由是往來從之者累年精思實體所造益深明年召赴闕不至孝宗卽位應詔上封事首言記誦詞藻非所以探淵源而出治道虛無寂滅非所以貫本末而立大中帝王之學必先格物致知以極事物之變自然意誠心正而可以應天下之務次言修攘之計不時定者講和之說誤之也願閉闗絕約任賢使能立紀綱厲風俗數年之後視吾力之彊弱觀彼釁之淺深徐起而圗之三言斯民休戚系守令賢否監司者守令之綱朝廷者監司之本今之監司無非宰相臺諌之親舊顧陛下無從知之耳明年召對辭不許遂入見復陳三剳大抵不出封事之意而加剴切焉是時上頗畱意老釋而宰相湯思退申和議近習曾覿龍大淵招權故朱子以爲言思退聞之不悅授武學博士待次乾道元年促就職值洪適相復主和不合丐祠去三年除樞宻院編修待次明年崇安大饑民奪食幾挺變朱子乃假官粟六百石貸之人賴以濟其後歳一斂散貸者出息什二小歉弛半息甚則盡蠲之行之十有四年贏益多遂歸元粟於官而用所贏爲貸資每石止收耗粟三升不復取息以故數十年邑無饑饉患所謂社倉者也五年三促就職會魏掞之以論曾覿去力辭尋丁內艱自始死至祥禫皆酌古制行之用成喪祭禮因推之冠昏作家禮六年復召以未終喪辭七年復召以祿不逮飬辭九年上嘉其廉退攺宣教郎主祠四辭逾年始拜命淳熙二年除祕書郎再辭五年差知南康軍四辭逾年始拜命朱子歸自同安家居防二十年涵養充積理明義精旣至郡懇惻愛民興利除獘惟恐不及會旱講求荒政以請於朝言無不盡或三四上得請乃已嚴鄰路遏糴之禁閱境內蓄積之實通啇勸分全活至眾郡濱大江舟艤岸遇多沈溺乃募饑民築隄防之民得濟饑而舟患亦息視民如傷至姦豪撓法懲之不少貸數詣學引士子講論已乃建周子祠以二程配又復白鹿書院每休沐輒一至諸生質所疑誨誘不倦立學規俾守之明年有旨監司郡守條具利病朱子上言郡縣賦重由於供軍請覈兵籍廣屯田練民兵以省坐食之軍使郡縣事力稍紓然後可禁其苛斂責以寛卹卒復極論近習竊柄援引交通之獘疏入上不恱乃乞罷黜又以人戶逃移自劾者再以疾請祠者五皆不報除提舉江西常平茶鹽事待次尋錄捄荒勞晉直祕閣以南康所募納粟人未受賞義不獨被防命三辭不拜會浙東大饑調爲提舉浙東常平茶鹽事卽日就道且乞奏事之任及至闕納粟賞行乃受直祕閣入對延和殿所奏七事辭皆剴切其一二事言災異之由與近習之獘則手繕以防宣泄因乞推行社倉上爲下其法於諸路方拜命時卽檄旁郡募米啇爲蠲其徵及至部客米已大集乃單車屏従按行存防鉤訪拊問所至人不及知官吏憚其風采至自引去所部肅然凡丁錢和買榷酤役法有不便民者悉釐革之於捄荒之餘隨事經畫爲經久計猶以前後所請多見抑幸而從者率稽時後事發憤抗疏言之且移書政府曰朝廷愛民不如惜費明公憂國不如愛身然財散猶可復聚民心一失不可復收身危猶可復安國勢一傾不可復振九年以賑濟勞晉直徽猷閣辭知臺州唐仲友者宰相王淮戚也遷江西提刑未及去朱子行部至臺按得其姦賍劾之時久旱疏出而天雨淮匿不以聞朱子申章益力前後六上淮不得已奪仲友新命以授朱子不拜請祠去淮大憾乃用陳賈鄭丙協力以攻朱子遂肇僞學之禍於是朱子作武夷精舍奉祠不出者七年當是時海內學者尊信益眾十四年除提防江西刑獄辭不許明年促奏事辭又不許值淮罷相遂力疾入奏首言刑獄輕重失宜甚至幹渉人倫亦從流宥則天理民彞防何不至於冺滅卒乃極言陛下天理未純人欲未盡故便嬖得被腹心之寄柔邪得竊廊廟之權公議有時而不容防說有時而誤聽欲報讐恥而不免茍安欲養生靈而未免愁怨願於一念之頃謹而察之果天理耶則敬以充之而不使少有壅閼茍人欲耶則敬以克之不使少有凝滯是行也有要於路謂正心誠意上所厭聞戒勿言者朱子曰吾平生所學惟此四字安敢回互以欺吾君乎及奏上未嘗不稱善時曾覿己死王抃已去獨內侍甘升頗預政朱子力以爲言上曰爲其有才耳對曰小人無才安能動人主翌日除兵部郎未供職林栗劾之命攺它部而宰相竟授以江西前命再辭除直寶文閣奉祠未逾月復召初入奏時廹於疾作口陳未盡乞具封事以聞未及上至是再辭遂並封事投匭以進凡數千言大要言天下大本在陛下一心而其急務則輔翼太子選任大臣振舉綱維變化風俗愛養民力修明軍政六者是已疏入夜漏下七刻上已就寢亟起秉燭讀之終篇明日除主管太乙宮兼崇政殿說書時上已有倦勤意爲燕翼謀益加向用會執政有詆道學者遂力辭除祕閣修撰奉外祠光宗立三辭職名仍直寶文閣居數月除江東轉運副使再辭攺知漳州又再辭不許旣之任卽奏除無名之賦七百萬減經總制錢四百萬加意學校敎誘諸生又揭示喪葬嫁娶之儀嚴禁男女傳經之會俗爲一變適朝議欲行漳泉汀三州經界朱子常病經界不行聞命卽訪事宜擇人物及弓量之法上之且言必可行之說三將必至於不能行之說一旣而寓公豪右果競沮之朱子乃以地震自劾其冬有旨先行漳州經界以屆農期暫寢明歳遭嗣子喪丐祠除祕閣修撰予祠去而漳州經界竟報罷矣頃之除荊湖南路轉運使四辭三年差知靜江府廣南西路經略安撫辭四年使者自金還言金人問朱先生安在乃差知潭州荊湖南路安撫辭不許會長沙有峒獠之擾遂拜命至則遣人曉以禍福皆降之申敎令嚴武備戢姦吏抑豪民湖湘士子故知學爲之崇奬敎厲四方人士畢至孝宗升遐朱子慟不自勝又聞上不任執喪中外洶洶益憂懼乞歸田裏未幾趙汝愚以太皇太后詔尊上爲太上皇而奉嘉王卽位主喪於是汝愚相薦朱子先是彭龜年爲嘉王直講因講魯莊公不能制其母雲母不可制當制其侍禦僕從王稱善問爲誰說對曰朱熹也自後每講王必問朱子說云何而翊善黃裳亦嘗言於光宗曰欲嘉王進徳修業追蹤古先哲王當求天下第一流人光宗問爲誰以朱子對故王之知朱子也久至是遂首召奏事除煥章閣待制侍講朱子行且辭於道聞南內朝禮尙闕近臣已有用事者遂因辭章防辭以諷諫疏再上不許乃乞帶元官奏事首言天運艱難國有大咎然有可諉者陛下前日未嘗有求位之心今日未嘗防思親之懷而已夫充未嘗求位之心可以盡負罪引慝之誠充未嘗防親之懷可以致溫凊定省之禮次言爲學莫先於窮理窮理必在於讀書讀書之法莫貴於循序而致精致精之本又在於居敬而持志旣對面辭職名不許翌日又辭待制乞攺說書上報以手札乃拜命每進講務積誠意以平日所論著者敷陳開繹旣數次講則復編次所講成帙以進上亦開懷容納又請不以寒暑雙只日月並令早晚進講及瑞慶節免稱賀皆從之時太上意未釋然上未卽還大內將葺東宮居之朱子具四事以諌不報又議承重之禮以爲子爲父嫡孫承重爲祖禮皆斬衰自漢文短喪天子遂無三年之服爲父且然則承重可知壽皇至性自天獨執通喪宜著方冊爲世法程間者陛下以世嫡承大統一時倉卒遂服漆紗淺黃使壽皇已行之禮舉而復墜臣竊痛之請將來啟殯發引仍用初喪之服及孝宗將祔詔集議疊毀之次初太祖尊僖順翼宣四祖之廟實奉僖祖爲始祖治平間議者以僖祖無功徳世數寢逺遷於夾室未數年王安石復之是時趙汝愚雅不以熙寧中復祖僖祖爲然復議祧之而奉太祖爲始祖朱子乃上議狀條其不可者四且擬爲廟制又援伊川程子之說以爲物豈有無本而生者今日基本啟自僖祖安得謂無功徳狀上宰相持不以聞徑創別廟以奉四祖上頗聞朱子有狀召問內殿朱子具剳及圗以進上然之命卽榻前撰內批直罷其事時防免畱正擢用謝深甫等皆以內批行之朱子懲其獘乞再令集議於是朱子議竟不行當汝愚之謀立上也知閤門事韓侂冑用姻戚得見太皇太后汝愚實使入白其謀事旣定侂冑以爲己功居中用事汝愚方收召四方知名之士中外引領望治朱子獨惕然以侂冑爲慮旣屢言於上又數白汝愚宜酬以厚賞勿使預政汝愚性疏以侂冑爲易制不爲意朱子乃因講筵復畱身極言之甫退卽降內批罷侍講予宮觀汝愚防還內批且拜且諫而內侍王徳謙徑以內批付朱子朱子遂行臺諫給捨爭疏畱之不聽乃除寶文閣待制知江陵府朱子辭且乞追還新舊職名詔仍煥章閣待制予祠朱子旣去明年侂冑遂罷汝愚至誣以不軌謫永州朱子自以身事四朝𨿽退閒猶帶侍從義難茍黙乃艸疏萬言極論姦邪蔽主因以明汝愚之寃詞旨痛切諸生交諫不從蔡元定請以筮決之遇遁之同人朱子嘿然退焚諫艸自號遁翁因六辭職名詔仍祕閣修撰是時侂冑勢益張大興僞學之禁臺諫爭承風旨排詆萬端至欲擠之於死二年遂落職予祠報至朱子方爲諸生講論略起視復坐講論如初於是繩趨尺步從遊之士皆屛伏丘壑依阿選懦者更名他師甚至變易衣冠以自別非黨而朱子方講學不休或勸以謝遣生徒者笑而不答是冬竹林精舍成率諸生行舍菜禮於先聖先師以周程張邵司馬延平七先生配五年以年屆懸車致仕六年三月寢疾猶日爲諸生講太極西銘及爲學之要辛酉訂大學誠意章句甲子移寢中堂諸生入問疾曰夫子之疾革矣萬有不諱當用書儀乎不允用儀禮乎亦不允然則參用之乎乃頷之遂正坐整衣冠揮婦女勿近就枕而逝是日大風拔木洪流崩崖時年七十一朱子爲人色莊言厲其行舒而恭其坐端而直閒居未明而起深衣幅巾方履拜於家廟以及先聖退就一室几案必正書籍器用必整倦而休肅躬瞑息休而起端步徐行飲食羮菜匙箸各有定列中夜而寢旣寢而寤擁衾黙坐或至達旦閨庭之間內外斬斬防義之篤怡怡如也祭祀必誠必敬少不如儀則終日不樂已祭無違禮則油然而喜死喪之威哀戚備至飲食衰絰各副其情延遇賓客稱家有無常盡其歡於親故必致其愛於鄕閭必致其恭平居惓惓無一念不在於國聞時政闕失輒戚然不豫語及國勢未振常感嘅以至泣下然謹難進易退之節則一官之拜必抗章力辭一語不合卽奉身亟去故登第五十年仕於外僅九考立朝才四十六日道之難行也如此其後侂冑誅嘉定二年始追諡曰文所著書有易本義啟防蓍卦考誤詩集傳大學中庸章句論語孟子集注或問太極通書西銘解楚辭集注辧證韓文考異及文集一百卷所編次有語孟精義中庸輯略孟子指要小學通鑑綱目本朝名臣言行錄家禮近思錄程氏遺書外書伊洛淵源錄謝上蔡語錄晚復編次禮書未及成至若天文地誌律曆兵機無不洞究淵防詞章字畫未嘗用意亦動中規矩可爲世法著述𨿽多於四子尢所殫意以大學論語孟子中庸爲入道之序而後及諸經所著書一字未安必反覆達旦甚至累日要求其當而後已諸生務學篤則喜見於言進道難則憂形於色講論率至夜半𨿽疾病支離至諸生問難脫然沈屙之去體一日不講學則怵然以爲憂摳衣而來逺自川蜀文字之傳流及海表至於異域亦知慕其道竊問其起居窮鄕晚出家蓄其書私淑諸人者不可勝數寶慶三年贈太師追封信國公紹定三年攺徽國公淳祐元年上幸學詔以周子二程子張子及朱子從祀孔子廟李方子曰夫子設敎洙泗以博文約禮授學者顏曾思孟相與守之自後正學失傳士各以意爲學其騖於該洽者旣以聞見自矜而流於泛濫駁雜之歸其溺於徑約也又謂不立文字可以識心見性而陷於曠蕩空虛之域先生身任道統廣覽載籍取其所同而削其不合稽其實用而剪其煩蕪參伍辧證以扶經訓而詰其舛差大本大根固已上達究其所窮條分派別經緯萬端無所遺漏蓋其包涵渟蓄溥博淵泉故出之若是其無窮也

論曰夫子以贊述六經而賢過堯舜誠以萬世之君君臣臣父父子子皆夫子之力也自道學失傳周子倡之二程子從而光大之張子邵子又禆助而引伸之而後斯道復明於世然數子於六經自伊川易傳外鮮有成書蓋至朱子而六經之學乃掲於中天卽數子之所口授心承亦皆賴其尋繹表章而後學者足與有明也平生所歷諸郡政教聿張尢惓惓爲其百姓請命是伊尹內溝之心也及後登朝引道格非風節嶽嶽是臯陶陳謨之義也使當時克究其用則撥亂致治興禮明樂驟帝馳王勲施爛焉何至寖防寖滅而終以不振哉不幸小人間之遂興僞學之禍此與孔子不遇於春秋橫遭伐檀削迹者何異然數百年來學校所以教政俗所以理無不折中於朱子其爲萬世烈豈直不在禹下已哉

張栻

張栻字敬夫丞相浚子也以廕補官孝宗立鋭志興復浚起謫籍開府治兵乃辟栻書寫機宜文字除直祕閣時僚佐盡一時選栻以年少內贊宻謀外參庶務所綜畫諸人皆自以爲不及也間以軍事入奏因勸上稽古親賢以自輔帝異之及李顯忠兵敗湯思退申和議而盧仲賢使金於是栻復入奏帝引見上皇栻輒防金人必敗宋室必興上皇曰何哉栻曰太上仁孝上格於天又傳位聖子𨿽唐虞無以過而金人簒奪相仍無復君臣父子臣以知其然也上皇曰茍仲賢使歸事當若何栻曰臣父浚職在邊隅戰守是務此事惟廟堂審處之勿貽後悔仲賢歸辱命栻劾之奪三官未幾浚去國遂罷兵金人乘間入淮甸中外大震思退襲秦檜遺防至敇諸將毋得輒縱兵已而浚沒栻治葬畢卽上言國家與金有不共戴天之讐願繼今以往誓不言和專務自彊𨿽折不撓不報乾道三年用劉珙薦除知撫州未上攺嚴州入對言欲復中原之地必先得中原之心欲得中原之心必先得吾民之心所以得之者無他不盡其力不傷其財而已矣今日之事固以明大義爲本然所施有先後則緩急不可以不詳所務有名實則取舎不可以不審五年召爲吏部員外郎是時敵勢新弱朝議將往責陵寢有憂召兵者輒斥之栻見上上曰知敵國事乎栻曰未知也上曰金人饑饉連年盜賊四起栻曰敵人之事臣𨿽不知境內之事則知之矣上曰何也栻曰比年諸道多水旱民貧日甚國家兵弱財匱官吏欺誕不足倚輔正使彼實可圗臣恐我之未足以圗彼也上黙然栻因出所奏疏讀曰陵寢隔絕誠臣子之至痛今未能正名仗義以伸天討而卑辭厚禮以求之其屈甚矣而或猶以召兵爲憂者亦見我未有必勝之形故也夫必勝之形在素定之日不在決機之時上悚聴攺容栻復讀曰今日且當下哀痛之詔明復讐之義顯絕金人然後修徳立政用賢養民選將帥練甲兵通修攘戰守爲一事且必治其實而不爲虛文則必勝之形隠然可見矣上深納之將除爲講官會發運使史正志行均輸法盡奪州縣財賦逺近騷然栻以爲言上曰正志取諸郡非取諸民也栻曰州縣財賦大抵無餘取之不已而經費有闕不過巧爲名色以取諸民耳上矍然卽詔罷之乃以栻爲左司員外郎兼侍講嘗講詩葛覃進說曰治生於敬畏亂起於驕淫使爲國者念稼穡之勞而後妃不織紝之事則心不存者寡矣因陳祖宗自家刑國之美斥今日興利擾民之害上喟然曰此王安石所以爲誤國也栻在朝未期嵗召對至六七勸上修身務學畏天防民抑僥幸屏讒諛宰相憚之而近習尢不悅知閤門事張說者太上皇后婣戚也驟擢樞府外廷嘩然莫敢言栻夜艸疏極諌旦詣朝堂質責虞允文且曰宦官執政自京黼始近習執政自相公始允文慙憤不堪退則再疏又諌事乃寢然栻亦坐是逾年遂出知袁州栻爲人表裏洞然勇於從義無纎毫滯吝每進對不以人主意爲隨順上嘗嘆伏節死義之臣難得栻曰當於犯顏敢諫中求之又嘗難辦事之臣栻曰曉事者難耳若但求辦事之臣他日敗陛下事者未必非此人也一日肩輿出遇曽覿覿舉手欲揖栻遽掩其櫺覿慙手不得下其峻如此淳熈元年帝念栻除舊職知靜江府經略安撫廣南西路始至所部荒殘乃簡州兵補缺籍日習月按申嚴保伍法飭嵠峒酋豪弭怨睦鄰毋相賊殺奏革橫山買馬之獘六十餘事諸蠻感服善馬爭至以治行進秩直寶文閣再任五年除祕閣修撰湖北轉運副使卽知江陵帥本路一日去貪吏十四人禮過諸將加卹卒伍咸勉以忠義功賞必信又劾黜縱賊大吏募賊黨相捕告緝斬姦民之爲逋藪者湖北故多盜至是盡遁嘗捕盜數人其一北中亡奴也栻曰國家旣未能正名討賊毋使疆之事其曲在我乃奴歸之北而戮其餘以徇北人嘆曰南朝有人七年二月丐祠未報而疾革有友求教謂曰蟬蛻人欲之私春融天理之妙因手疏勸上親君子逺小人信任防一己之偏好惡公天下之理投筆遂絕時年四十八已而詔下除右文殿修撰提舉武夷衝祐觀不及拜栻初事胡宏宏一見喜曰聖門有人矣告以洙泗論仁之防栻益奮作希顏錄以自防後與朱子交善講習愈精所造愈純嘗謂學莫先於義利之辧其言曰聖學無所爲而然也無所爲而然者命之所以不已性之所以不偏而教之所以無窮也凡有所爲而然者皆人欲之私而非天理之所存此義利之分也學者當立志以爲先持敬以爲本而精察於動靜之間毫釐之差審其爲霄壤之判則有以用吾力矣學然後知不足平時未覺吾利欲之多也灼然有見於義利之辧將以救過不暇由是而不舎則趣益深理益明而不可已豈特治已之所當先施之天下國家一也王者所以建立邦本垂裕無疆以義故也霸者所以陷溺人心貽毒後世以利故也朱子每言己之學乃銖積寸累而成若敬夫則大本卓然學者稱爲南軒先生

論曰朱子平生所交友最著者敬夫東萊象山三先生而已象山旣同門而異戶而東萊之教先列史而後六經於博約之歸亦似不無異防其始終若符者惟宣公一人夫友所以講學所以輔仁漢之王貢唐之元白情厚矣然所取不過意气文藝之間卽進乎此者亦僅以政事節誼相鼓勵惟朱子與宣公出則欲同行所學舉明主於三代之隆處則闡道傳心思樹億萬世人倫之極後之交友者可以奮矣

呂祖謙

呂祖謙字伯恭右丞好問之孫也先爲河東人自好問始居婺祖謙之學本諸家庭有中原文獻之傳長從林之奇胡憲逰旣又友朱子及張栻以故學益精初廕將仕郎隆興元年成進士復中博學宏詞科調南外宗教丁母艱居明招山四方之士爭就之闋除太學博士待次例補嚴州教授復召爲博士兼國史院編修官實錄院檢討官輪對首勉孝宗畱意聖學且言恢復大事乞廣攬英豪使確陳經畫先後之實然後與大臣定成算而次第行之召試館職祖謙常喜陸九淵之爲文而未識其人至是考試禮部得一卷曰此必江西小陸也揭示果然人服其精鑑丁父艱闋主管臺州崇道觀召爲祕書郎重修徽宗實錄書成進對言曰治道體統內外上下不相侵奪而後安今陛下兼行大臣之事大臣亦行有司之事外至監司守令職任率爲其上所侵而不能令其下故豪猾玩官府郡縣忽省部椽屬淩長吏賤臣輕柄臣願陛下虛心以求天下之士執要以總萬事之機勿以圗任或誤而謂人多可疑勿以聰明獨髙而謂智足徧察勿詳於小而防逺大之計勿忽於近而防壅蔽之萌又言國家以寛大忠厚立規模以禮遜節義成風俗此根本之深也然文治可觀而武績未振名勝相望而幹略未優是以事功不競今日治體固當激厲其事功尢當愛防其根本遷著作佐郎尋兼禮部以末疾丐祠除直祕閣主管衝祐觀以歸祖謙孝友絕人恬淡寡欲盡言以納忠而羞爲訐秉義以飭躬而恥爲介旣歸乃建麗澤書院以會友講學病中猶爲日記於气暄涼艸木榮瘁無不謹書其察物內省不以一日懈如此病旣間除著作郎兼國史院編修官不就添差淛東帥議亦不就淳熈八年七月卒年四十五諡曰成祖謙之學以闗洛爲宗而旁稽載籍不見涯涘嘗言道理無窮學者先不得有自足意又曰靜多於動踐履多於發用涵養多於講說讀經多於讀史工夫至此然後可久可大其論史以爲論一時事紀傳不如編年論一人終始則編年不如紀傳二者皆不可廢至觀史之法於事之利害時之禍患必掩卷思所以處之乃爲有益少卞急後讀論語至躬自厚而薄責於人猛然有省一時意气皆平自是終身無暴怒朱子每稱學如伯恭方爲變化气質所講畫將以開物成務居家之政皆可爲後世法嘗就訪朱子及歸朱子送之於道祖謙欲編近思錄因與朱子同止寒泉精舎分抉防一月而成又嘗修讀詩記大事記未及成考定古周易書說閫範官箴辧志錄歐陽公本末皆行於世學者稱東萊先生其弟祖儉字子約趙汝愚得罪祖儉輒上書陳寃坐竄韶州在謫所讀書窮理賣藥自給芒屨徒步爲逾嶺計每言人因世變摧折失其素履者固不足言若意气反有所加亦私心也其後量移髙安卒從弟祖泰性疏達尙气誼論世事無忌諱祖儉旣貶祖泰嘗欲以言報國懼累祖儉及祖儉卒祖泰乃擊登聞鼓上書請誅韓侂冑坐杖一百配欽州祖泰了無懼色至府庭尹誘之曰誰教汝共爲章者言之且貰汝祖泰笑曰何問之愚也吾固自期必死而可受教於人耶尹曰汝病風喪心耶祖泰曰以我觀之今之附韓氏得美官者乃病風喪心耳尹宗室據案作色杖加毒祖泰呼曰公天族同國休戚祖泰爲誰家計安危而受此毒也尹慙趣杖訖使去侂冑怒未已使人迹祖泰所在祖泰乃匿襄鄧間及侂冑誅詔雪其寃補上州文學至都卒

論曰學欲博不欲雜又曰博學而詳說之將以反說約也祖謙之學不可謂雜而終不得與朱子並稱大醇者不以反約之意求之則博卽爲病是故陸九淵之學非禪也而徑約之獘多祖謙之學非霸也而騖博之心勝惟求約於博反博歸約斯孔顏斆學之宗也

陸九淵

陸九淵字子靜撫州金谿人四嵗時問父賀天地何所窮際賀笑不答九淵窮思至忘寢食及丱角聞人誦伊川語輒怵然深省曰自覺若傷我者與兄九齡相踵成進士互爲師友追琢講貫和而不同九齡字子壽當秦檜時無道程氏學者而九齡獨尊其說與九淵同爲當時所尊號江西二陸二陸之學務窮本原不爲章句訓詁惟孔孟是崇是信久之九齡調桂陽軍教授以親老道逺攺興國未上會湖南茶寇剽盧陵鄕眾欲奉九齡主義社以備寇門人不悅九齡曰古者徵伐公卿卽爲將帥文事武備一也遂領其事調度屯禦皆有法及至興國不以職閒自佚益嚴規矩肅衣冠如臨大眾綏勸引翼士興起是時九淵亦調靖安主簿以繼母憂兄弟俱歸旣闋九齡除全州教授未上得疾卒年四十九諡文達而九淵除爲崇安主簿以史浩薦召審察不赴侍從復薦之除國子正轉敕令所刪定官九淵少聞靖康間事慨然有感於復讐之義至是乃訪求智勇之士與議大略益知武事利病形勢要害人物短長未幾因輪對陳五論詞防甚美上皆稱善除將作監丞爲給事中王信所駁主管臺州崇道觀以歸貴溪有山形如象九淵登而樂之結茅其上自號象山翁四方學徒大進每開講席戶外屨滿耆老扶杖觀聴嘗謂學者曰平時𨿽號爲士人其實何曾篤志於聖賢事業往往從俗浮沈與時俯仰徇情縱欲汨沒而不能自振日月逾邁而有冺然與艸木俱腐之恥於此能有媿懼大決其志乃求涵養磨礪之方見善則遷有過則攺無不有益者又曰汝耳自聰目自明事父自能孝事兄自能弟本無欠缺不必他求要在自立而已或勸以著書曰六經注我我注六經於是朱子方知南康軍修復白鹿書院聚學徒教育其中九淵過之朱子率僚友延登講席九淵乃講諭義之防懇到敷暢聴者莫不竦然動心朱子爲之避席稱謝以爲切中隠防深痼之病焉其略曰學者當辧其志人之所諭由其所習所習由其所志志乎義則所習者必在於義所習在義斯諭於義矣志乎利則所習者必在於利所習在利斯諭於利矣故志不可不辧也科舉取士久矣爲士者以此相尙汨沒而不能自拔則其志之所鄕有與聖賢背而馳者矣推而上之則又惟官資崇卑祿廩厚薄是計豈能悉心力於國事民隠以無負於任使之者哉誠能深思是身不可使之爲小人之歸其於利欲之習怛焉爲之痛心疾首專志乎義而日勉焉博學審問愼思明辧而篤行之由是而進於屋必皆道其平日之學而不詭於聖由是而仕必皆供其職勤其事心乎國心乎民而不爲身計得不謂之君子乎光宗立差知荊門軍荊門在江漢間南捍江陵北援襄陽東防隨郢西當光化夷陵之衝舊無城壁九淵請於朝而城之召集義勇優給庸直躬自勸督役者樂趨力竭工倍二旬訖築自是邊防益固因罷闗吏譏察而減其稅啇賈畢集稅入日增其爲政凡訟訴無蚤暮皆直造庭下令自持狀以追被訴者無不應期至其有干涉人倫輒使自毀狀以厚風俗於境內官吏貪亷人民善惡靡不周知有訴盜竊而不知其主名者九淵出二人名捕訊之卽伏盡得所竊還訴者因語吏某所某人爲暴翌日有訴遇掠者卽其人也乃加追治吏大驚以爲神申嚴保伍法盜發卽禽未嘗逸一人羣盜屏息毎旱出禱輒雨郡人異之期年政行令修民俗爲變諸司交薦一日語所親曰先教授兄有志天下竟不得施而歿今吾亦將死矣又語僚吏曰某將告終然猶出禱雪翌日雪乃沐浴更衣端坐後二日日中而卒年五十四諡文安初九淵與九齡嘗與朱子會於鵞湖辧論所學其後九齡深知舊見之非幡然求益惟九淵終始自信持論不移於太極無極之說與朱子往復頻數而卒不合學者稱爲象山先生

論曰朱陸之異同五百年來儒者以爲口實然考鵞湖之爭朱子年四十六而陸子乃三十七耳其未卽爲終身定論也豈特陸哉鵞湖所講其言不傳然陳傅良以爲刻畫深而傷易簡矜持過而涉吝驕則意皆有未槪於學徒之心者故朱子和章特交朂於防宻深沈之防良有以也逮後朱子年彌髙學彌進卓然爲百世之師遂令儒術有所統壹向使陸子克躋上壽探賾研精去罅歸醇又惡知不卒於合耶以陸子髙明之資持守之篤學者不知所以服膺而誦法之而徒執其一時之抵牾紛紛置喙於異同之間是豈善自得師者乎

史傳三編卷六

欽定四庫全書

史傳三編卷七

大學士朱軾撰

名儒傳六

宋

蔡元定

蔡元定字季通建陽人在娠時父牧堂老人發設聖賢遺像於別室使妻詹氏日往瞻仰而生元定少頴異十歳日記千百言牧堂授以二程張邵之書曰此孔孟正脈也元定深涵其義比長辧析益精聞朱子倡學往師之朱子叩所學驚曰吾老友也凡性道之要他弟子不得聞者必以語元定諸經奧義多先令考究而後折衷之毎對榻講論或至通夕不暇假寐嘗語人曰造化防妙惟深於理者識之吾與季通言而不厭也因自輯所與元定問答者號翁季錄元定之事朱子也久義理本原心通意解尢長於天文地理樂律曆數兵陣之說凡書盤錯防不可以句者元定剖析爬梳無不暢達朱子稱曰人讀易書難季通讀難書易諸從朱子遊者過建陽必謁元定聴其言論不忍去淳熙十五年尢袤楊萬里薦諸朝召之以疾辭築室西山將老焉後韓侂冑擅政設僞學之禁臺諫承風排擊元定自知不免及沈繼祖劉三傑連疏詆朱子遂逮元定謫舂陵元定聞逮不辭家而行朱子偕從遊數百人饑之蕭寺元定至寒暄外無嗟勞語論參同疑義意象灑然酒旣行坐者咸感嘆唏噓或至泣下朱子防視元定不異平時喟然曰友朋相愛之情季通不挫之志可謂兩得矣元定於坐作詩曰握手笑相別無爲兒女悲遂與子沈徒步三千里赴謫所踵盡流血旣至父子相對以義理自怡浩然無湘累楚囚之狀逺近來學者日眾有一生素挾才簡傲亦心服執弟子禮人爲語曰初不敬今納命或勸以謝遣生徒者元定曰彼以學來何忍拒之茍有禍患非閉戶所能避也一日謂沈曰可謝客吾將安靜以還造化舊物閱九日移寢正室牖間有聲若墜石者再頃之而逝慶元四年八月九日也年六十四沈防喪歸比葬朱子誄之稱爲亡友西山先生云元定以孝弟忠信儀刑於家在舂陵時移書誡子曰獨寢不媿衾獨行不媿影每言朱子立教先訓詁文義下學而上達然世衰道防邪說交作學者非知本原未必不惑於異端故其教人以性與天道爲先自本而支自原而流聞者莫不興起侂冑旣誅贈迪功郎諡文節所著書十餘種律呂陣圗之書尢爲朱子所嘆重朱子之注四書及易本義詩傳通鑑綱目皆與參訂啟防之編則元定所起槀也論曰僞學之禍間有更名他師自別非黨者獨蔡元定呂祖儉蹈難如飴烈已元定之在謫僅期年耳使選懦濡涊以脫於禍亦不過期年便安孰與名光天壤配食無窮哉夫百年之間一出入息而志士仁人不少槪見者不知吾生有涯而妄縈情於其所顧戀也故曰不知命無以爲君子

黃榦

黃榦字直卿福州閩縣人父瑀以篤行直道髙宗時爲監察禦史瑀沒榦往見臨江劉淸之淸之奇之命受業朱子時方大雪榦白母卽行遂從學焉榦夜不設榻不解帶厲學達曙朱子嘆其堅苦以女妻之寧宗卽位朱子奏授榦將仕郎而銓中授爲迪功郎監臺州酒務丁母憂廬於墓從之講學者甚眾及朱子編禮書喪祭二編獨以屬榦朱子病革書與訣遺以深衣及所著書曰吾道之托在此吾無憾矣榦執心喪三年畢調監嘉興府石門酒庫吳獵出帥湖北敬干名徳辟爲安撫司激賞酒庫遷知臨川縣歳旱勸糶捕蝗極盡心力調新淦縣吏民習知臨川之政不令而行差判安丰軍淮西帥司檄鞫和州疑獄榦釋囚飲食之委曲審問未得其情一夜感夢乃旦呼囚詰曰汝殺人投諸井耶何得欺我囚驚服尋知漢陽軍重庠序先敎養卽郡治後建祠以祀周程遊朱四先生別爲屋以館四方士値歳饑荒政具舉旁郡饑民𦇤至惠撫均一民大感悅以病丐祠主管武夷衝祐觀尋起知安慶府至則金人破光山民情震恐榦爲戰守備請城安慶不俟朝報卽日興工分城爲十二科先自築一科然後使官吏寓公士人分科主之悉準其一科之費計田出役力均費省番休逓代整有成法每五鼓坐堂上先授濠砦官以一日成算然後治府事理民訟閱士卒會賓佐已則巡視城役比晚猶至書院爲學者講論經史後二年金人破黃州沙窩諸闗淮東西皆震獨安慶屹然按堵繼而霖潦餘月大水暴至城卒無虞士民喜相謂曰不殘於寇不淹於水生我者黃父也制置李玨辟參議再辭旣而朝命攺知和州令先赴玨稟議榦詣玨玨方視師維揚卽與偕行榦爲畫禦敵計玨不能用其時玨幕多輕儇士將禆離心而玨張宴無虛日榦復諫玨且請整旅以固蘄黃爲江南障不聴遂力丐去其後蘄黃失守果如干言再命知安慶不就入廬山訪李燔陳宓相與盤旋玉淵三峽間俛仰朱子舊迹講乾坤二卦於白鹿書院山南北之士皆集未幾召赴行在奏事除大理丞不拜初榦入荊湖幕府奔走諸闗豪傑往往願依榦後倅安丰守漢陽安慶聲聞益著長淮軍民翕然心向在位者多忌之比入見又慮直言邊事悟上心於是羣起擠之遂罷歸榦涵養旣久自得益深一時出朱門號髙第者至眾獨榦彊毅有立足任負荷旣歸弟子益進往來質疑請益如朱子時俄命知潮州辭主管亳州明道宮逾月致仕沒後數年贈朝奉郎與一子下州文學諡文肅學者稱勉齋先生有書說論語通釋論語意原及文集行於世論曰自古名儒之興必有名臣爲之佐佑揚顯傳緒而表防者則及門也程張之時名臣薦達有呂公著司馬光諸人及門遊楊尹謝其最著也朱子同朝名臣如彭龜年趙汝愚皆廣爲揚譽及門黃陳李蔡其最著也程門尙有朱光庭等著聲臺諫登髙而呼朱門則鮮位於朝者時使然也榦之學歷金華四子而其緒有光蓋其根深而源逺矣

李燔

李燔字敬子南康建昌人紹熈元年成進士授嶽州教授未上往謁朱子朱子告以曾子毅之指曰致逺固以毅任重貴乎也燔退以名其齋至嶽州教士不因時尙且曰古之通材文武兼焉乃辟射圃使習射廩老將善射者以教之以承重解官歸旣闋攺襄陽教授復謁朱子朱子稱之曰燔進學可畏而直諒朴實處事不茍它日任斯道者必燔也凡諸生未達者令先訪燔俟有所發乃爲折衷諸生畏服朱子沒將葬學禁方厲鮮敢會葬者燔獨往視封窆不少怵及詔訪遺逸九江守以燔名聞召赴都堂再辭郡守聘爲白鹿書院長諸生雲集講學之盛無與比除大理司直辭尋添差江西運司幹辦公事會洞寇亂帥漕議平之燔曰寇非吾民耶豈必皆惡然而爲寇則有司貪刻將校邀功者激之耳反是而行則皆民矣帥漕然之問誰可行者燔自請往乃駐兵萬安易置近洞隅保之尢無良者馳辧士諭以逆順禍福寇皆帖服洪州地下異時贑江漲而隄壊久雨輒澇燔白漕帥葺之自是田皆沃壤攺潭州通判辭不許眞徳秀帥長沙府事悉以咨燔未數月寧宗崩史彌逺以擁立功益當國柄用燔慨然告歸遂不復出徳秀及魏了翁薦之差權通判隆興府辭江西帥魏大有辟充參議官又辭乃以直祕閣予祠燔居閒念無以報國乃薦徳秀了翁及崔與之洪咨防陳宓等於朝紹定五年上論當世髙士李心傳以燔對曰燔朱熹髙第經術行義亞黃榦當今海內一人而已陛下誠彊起之以寘講筵必能禆助聖學上𨿽然之而終不召也年七十卒諡文定燔嘗言凡人功業不必仕宦隨分及物卽功業矣又言仕宦至卿相不可失寒素體君子無入不自得正以磨挫驕奢不至居移气養移體因誦古語曰分之所在一毫攀躋不上善處者退一步耳故燔處貧賤患難若平常不爲動被服素布𨿽貴不易蔡念成稱燔心事有如秋月入仕四十二年在官不過七考居家講道學者宗之與黃榦齊名稱曰黃李

論曰朱子之帥長沙降其洞獠燔在江西治迹相洞獠猶可以逆順禍福服況於身爲赤子乃祖乃父累世宅爾宅而畋爾田者哉𨿽防張姦宄之徒世不絕有然使司牧者有陰雨之膏析符者有保障之固則稂莠且化爲嘉苗而眾志堅於城郭矣燔之言實治忽之名論也燔與光澤李方子同爲朱門髙第燔以名其齋生平克充毅之防方子以果名其齋善體寛大中要果決之訓服行以造於成甚矣古人之嗜學也

李方子

李方子字公晦邵武人少博學能文爲人端謹純篤初見朱子謂曰觀公爲人自是寡過但寛大中要規矩和緩中要果決遂以果名齋長逰太學學官李道傳折官位輩行具刺就謁嘉定七年廷對擢第三調泉州觀察推官適眞徳秀來爲守以師友禮之徳秀嘗謂人曰公晦學防而气平本經術明世用事之大者余必咨而後行暇則辧論經史至夜分不倦故事秩滿必先通書廟堂乃除方子曰通書是求也丞相史彌逺聞之怒逾年始除國子錄無何將選入宮僚而方子不少貶以求合或告彌逺曰此眞徳秀黨也使臺臣劾罷之方子旣歸學者畢集危坐竟日未始傾側對賓客一語不妄發𨿽奴亦不加詬詈然嘗嚴憚之嘗語人曰吾於學問𨿽未能周盡然幸於大本有見處此心常覺泰然不爲物欲所漬爾其所編禹貢集觧朱子嘗稱許之

論曰爲陸學者每妄譏朱門舎徳性而專事問學攷朱子教人大端在主敬窮理主敬所以尊徳性也豈嘗放於支離以爲學哉方子於大本有見處是主敬之效也至以學問周盡爲歉則又以見理道之無窮而大居敬者尢必以窮理爲貴也眞徳秀稱其本經術明世務固非若冥目兀坐以求大本而遺棄事物者比矣

陳淳

陳淳字安卿漳州龍溪人少習舉子業林宗臣見而奇之謂曰此非聖賢之學也授以近思錄淳由是盡棄所業益求濓洛遺書讀之慨然曰此實洙泗之傳而吾乃未身其奧吾心恧焉聞朱子講道武夷欲往從而無資及朱子守漳進謁得聞本原之學益自力朱子亟稱之曰南來吾道得一安卿朱子自漳歸且十年淳復至自述所得朱子曰已見本原矣所闕者下學之功爾自是所聞皆要切語凡三月而朱子卒淳服膺師訓日月積累義理貫通洞見條緒其居鄕不沽名不徇俗恬然退守而化及鄕人聲播天下世𨿽不用而憂時論事感慨動人郡守以下皆禮重之嘉定九年以特試赴都歸過嚴陵郡守鄭之悌率僚屬延登講座淳乃爲四章以示學者其論道學體統略曰道原於天命而實行乎日用堯舜與塗人同一稟孔子與十室同一賦謂其君不能賊其君者也謂其民不能賊其民者也自謂其身不能自賊者也操則存捨則亡迪之吉悖之凶易知易行豈有離於日用之外哉其論師友淵源略曰濓溪不由師傳提綱起鑰二程親授其旨朱子又益明之上以達羣聖之心下以統百家而會於一學者必以是爲迷塗之指南庶有所取正而不差矣論工夫節目略曰道之浩浩何處下手大要不過致知力行而已致其知者所以明萬理於心而使之無所疑力其行者所以復萬善於已而使之無不備也知不致則行將何適行不力則所知徒爲空言竟何有於我哉然二者亦非截然判爲二事猶之行者目視足履動輒相應蓋交進而互發也其所以爲致知力行之地者必以敬爲主敬者提撕警省此心使之惺惺聖學所以貫動靜徹終始之功也能敬則中有涵養大本淸明由是而致知力行不復有扞格之病矣𨿽然人性皆善而鮮有能從事於斯者一則病於安常習故而不能奮然立志以求自防二則病於偏執私主而不能豁然虛心以求實見也必如孟子以舜爲法於天下我猶未免爲鄕人者爲憂然後爲能立志必如顏子以能問於不能以多問於寡有若無實若虛然後爲能虛心旣能立志而不自棄又能虛心而不敢自是然後循序而進日有維新之益矣論讀書次序略曰不先諸大學則無以提挈其綱領而盡論孟之精防不參諸論孟則無以發揮其蘊奧而極中庸之歸趣然不會其極於中庸又何以立大本而經大經哉讀四書之法毋過求毋曲引平心以玩其旨歸切己以察其實用乃由以進於諸經莫不冰融而凍釋矣旣歸人士師事者益進淳與講解率至夜分無倦色門人隨所口授筆之於是有四書口義字義詳解及筠谷所聞諸編明年以特奏防授迪功郎主安溪簿未上卒年六十五所著有詩禮女學傳於世學者稱北溪先生淳同邑有王遇者字子合號東湖亦事朱子又嘗及遊張栻呂祖謙之門精思力行朱子稱其淳篤及歷官中外皆有聲績不附韓侂冑多風節其後漳人祠祀朱子以淳及遇配焉

論曰蔡元定之明悟黃榦之篤實皆爲朱門所推重逮觀淳之講義何其粹也朱子之守漳未及二年比淳再至僅三月耳非嘗朝夕熟承其聲謦也而於奧防防言探之能深闡之能簡而括詳而有要於師門學的曾無毫芒之謬可謂穎異之姿與聞性道之祕者已

蔡沈

蔡沈字仲黙元定季子也與伯兄淵次兄沆皆及事朱子沈年三十盡屏舉子業一以聖賢爲師及元定坐謫舂陵繭足走三千里惟沈獨從元定卒防喪歸於道有遺金義不可受者固卻之曰吾寧隨所止而殯不以累吾親也初元定使淵紹其易學沆紹其春秋學沈紹其書學及朱子爲書傳未及成病革亦卒以屬沈沈受父師之命竟踵成之其序略曰二帝三王之治本於道二帝三王之道本於心得其心則道與治可得而言矣後世人主有志於二帝三王之治不可不求其道有志於二帝三王之道不可不求其心求心之要舎是書何以哉卜居九峯𨿽當世名卿物色訪求不屑就也凡元定著書十餘種其律呂陣圗諸書學者尢難卒曉間以叩沈無不毫析縷解者又嘗敍洪範數亦元定所命也卒諡文正學者稱九峯先生蔡氏自牧堂老人發生西山先生元定元定生節齋先生淵復齋先生沆及沈淵又生素軒先生格沈生覺軒先生模久軒先生杭靜軒先生權皆潔行績學詮經衛道世稱蔡氏九賢云

論曰建州當南宋時名賢挺生而胡劉與蔡三家尢盛馬班列傳之作父子祖孫相從附至陳壽傳董和董允始釐爲各編若沈守道著述不負父師之命其書傳與朱子易詩諸經並立學宮迄於今五百餘年業尙書者宗之故從和允之例析而不附然沈譏洞極潛虛爲牽合至所敍範數或未免然何歟

劉爚

劉爚字晦伯建陽人與弟炳受學於朱子亦嘗及呂祖謙之門乾道八年舉進士調山陽主簿轉饒州錄事擢知連城縣攺閩縣所至講求利獘而興革之俄差判潭州未上丁父憂值僞學禁興爚從朱子於武夷講道讀書怡然自適築雲莊山房爲終老計後差知徳慶府修學校糾武勇條上便民五事及入奏因言今𨿽從和議願益恐懼修省開言路以廣忠益振公道以進人才飭邊備以防敵患擢提舉廣東常平令毎嵗春末以其半出貸至冬而償常存其半以備緩急又出公使公用二庫嬴錢以補積欠凡十五萬入爲尙左郎官因轉對首言願於經筵特大臣奏對反復問難以求義理之當否政事之得失又乞收拾人才修明軍政及節內外冗費出爲浙江提點刑獄多所平反復入爲國子司業是時僞學之禁未弛爚乃言於丞相請以朱子所著大學論語中庸孟子之說勸講復奏慶元以來權佞當國惡人議已指道爲僞屏其人禁其書義利不明趨向污下人欲橫流亷恥日喪乞罷僞學之禁又請以朱子白鹿洞規頒示太學取四書集注刋行之其所以扶衛正道以立國是者忠欵惓惓未嘗少釋又言浙西根本之地宜詔長吏監司務儲積禁科斂戢彊暴撫善良未幾以接伴外使至旴軍還言兩淮藩蔽江南干戈盜賊之後宜招集流防爲足食足兵之計規畫明備帝嘉納之進國子祭酒兼工部侍郎試刑部侍郎時廷臣爭務容默爚首請奬忠讜以作士气戒諛佞以肅具僚又因冬雷請遴選監司以考察貪吏訪求民瘼又請擇沿邊諸將城沿邊州郡使邊民各以什伍教閱於鄕隠然寓軍政於田裏至如罷遣賀正使及絕金人嵗幣侃侃正言無所回隠兩請致仕不允會夏旱復應詔上封事曰言語壅而導之使言人心郁而疏之使通上開不諱之門下必有盡言之士或者指爲好名要譽而陛下信之則苦言之藥至言之實陛下棄之而不卹矣擢權工部尙書兼太子右庶子左諭徳毎至經史所陳聲色嗜欲之戒輒懇切敷陳之卒贈光祿大夫諡文簡所著有奏議史槁經筵故事東宮詩解禮記解講堂故事雲莊外槁弟炳字韜仲朱子均稱其嗜學可教居官不茍云論曰朱子四書章句集注功在萬世爚當道學屏塞之時毅然請以勸講刋行天下偉哉而奮忠陳謀自學術人心吏治民瘼以曁軍政邊務言切慮周罔非經濟謨其斯爲有體有用之儒歟

眞徳秀

眞徳秀字景元後攺景希浦城人年十五而孤母吳氏教之自韓侂冑設僞學之名以錮善近世大儒之書皆所禁絕徳秀晚出獨慨然以斯文自任講習而服行之慶元五年成進士復中博學宏詞科入閩帥幕召爲太學正嘉定元年遷博士入對時侂冑旣誅徳秀首言今日攺更張當褒崇名節明示好尙自是黨禁弛正學復明於天下試學士院攺祕書省正字兼檢討玉牒尋兼沂王府教授權直學士院三年遷祕書郎乞開公道窒旁蹊以抑小人道長之漸選良牧勵戰士以扼羣盜方張之鋭四年遷著作佐郎尋兼禮部郎時古深侵金人屢敗徳秀言金有必亡之勢然金亡則上下恬嬉憂不在敵而在我多事之端恐自此始五年遷軍器少監六年遷起居舎人尋兼太常少卿充金國賀登位使至盱眙聞金內變還乃臚舉邊防要事且言曰臣自之楚自楚至盱眙沃壤無際陂湖相連民俗堅悍彊忍足爲大江屏障若大修墾田之政領以專官數年之後積儲充實邊民父子相保因其什伍勒以兵法不待饋饟皆成精兵矣時史彌逺方以爵祿縻天下士徳秀嘅然謂劉爚曰吾徒急當引去使知世有不茍爲從官之人遂力丐外出爲江東轉運副使江東方傷旱蝗乃講荒政與同僚分賑所部而自領其最甚者全活至眾又平斗斛劾賍濫拔賢俊政譽日聞攺知泉州蠲苛政以招海舶民輸租令自槪有訟者揭示名姓人自詣理海賊亂設方略禽之因徧行濱海審形勢增屯以備不虞十二年攺知隆興府以母喪歸十五年除知漳州以亷仁公勤勵僚屬以周朱之學教士子罷榷酤除斛面免和糴立義阡社倉及惠民慈防等倉以蘇其民捐諸軍回易之利及官田租而月試之射凡營中病者死未葬者孕者嫁娶者贍給有差理宗立召爲中書舎人擢禮部侍郎直學士院首言濟王霅川之變非本意願討論追封秦邸故事興滅繼絕上曰朝廷之待濟王亦已至矣對曰人主當以二帝三王爲法觀舜所以處象則陛下不及明甚因勸上講學進徳及言貨賂公行薫染成俗朝廷所用敏鋭之士多於老成其忠亮如此嘗入侍淸暑殿進曰此髙孝二祖儲神之地也仰瞻楹桷二祖實臨其上陛下一心而受眾攻未有不浸淫蠧蝕者夫惟學可以明此心惟敬可以存此心惟親君子可以維持此心因極陳古者居喪之禮與先帝視朝之勤及寧宗小祥有詔羣臣易吉徳秀爭之曰自漢文率情變古至我孝宗方衰服三年朝衣朝冠皆以大布惜當時不遂定臣下執喪之禮實千載無窮之憾然孝宗崩易月之後羣臣猶未釋衰朝會用黒帶公服大祥始除侂冑柄政乃以小祥從吉夫帶不以金鞓不以紅佩不以魚鞍轎不以文繡此於羣臣何損朝議何傷議遂格徳秀屢進鯁言上皆虛心開納而彌逺益嚴憚之謀所以相撼畏公議未敢發及王曁盛章駁徳秀所主濟王贈典事莫澤朱端常梁成大等遂相繼劾之至請竄殛上不可乃落職罷祠歸紹定四年攺職予祠五年進徽猷閣待制復知泉州迎者塞路彌逺死乃攺顯謨閣待制知福州有頃召爲翰林學士是時金亡朝議進取徳秀以爲憂上封事諫進戶部尙書徳秀長身廣額容貌如玉望而知爲公輔器立朝不滿十年章疏所奏將數十萬言皆切當時要務四方人士誦其文想見其風采及宦防所至惠政深洽由是中外交頌都城人時驚傳澒洞奔擁出闗曰眞直院至矣果至則又塡塞聚觀彌逺益以此忌之久擯不用至是歸朝而徳秀衰矣入見上迎勞之徳秀謝乃進大學衍義徳秀嘗言天下之理惟中爲至正惟誠爲至極然敬所以中不敬則無中也敬而後能誠非敬則無以爲誠也气之決驟軼於奔駟敬則其銜轡也情之橫放甚於潰川敬則其隄防也及是遂爲上陳祈天永命之道以爲敬者徳之聚儀狄之酒南威之色盤逰射弋之娯禽獸狗馬之玩有一於此皆足害敬上欣然嘉納逾年知貢舉己得疾拜參知政事三丐祠上不得已進資政殿學士提舉萬壽觀兼侍讀辭疾革冠帶起坐神爽不亂卒諡文忠學者稱西山先生所著讀書錄嘗謂門人曰此爲治之門如有用我者執此以往與大學衍義及甲乙集等書皆行於世論曰徳秀未嘗及朱子之門而能私淑以有成攷其學行之正風節之著有體立用行之效朱子以後莫有能尙之者也衍義一書學術治術引據剖辧誠明畢周尢爲修身之極則理世之蓍龜自天子以至於庶人烏可不三復體玩哉至其立政建議無一不審乎國勢察乎人倫昔羊祜欲復諒陰之禮而卒疑於有父子無君臣議格不行使理宗能因徳秀之言遂定臣下執喪之制庶幾彜倫攸敍乃竟因循未及著令惜哉

魏了翁

魏了翁字華父卬州蒲江人英悟絕倫嘗從輔廣李燔逰慶元五年成進士時方諱言道學了翁策獨及之累官武學博士召試博士韓侂冑方謀開邊中外憂駭莫敢言了翁獨以急於內修姑逭外攘爲對且曰舉天下試於一擲宗社存亡不可忽也策出眾大驚攺祕書省正字遷校書郎以親老丐外知嘉興府侂冑坐誅朝廷收用諸賢了翁被召適史彌逺入相專國事了翁心不能善固辭丁生父憂解官心喪築室白鶴山下開門授徒士爭負笈由是蜀人知義理之學差知漢州坐防罪降秩起知眉州眉俗習法令持吏短長稱難治了翁乃禮耆耇拔俊秀朔望詣學宮講說誘掖行鄕飲酒禮以興教化增貢士員以振文風利民之事知無不爲士論大服俗爲之變擢潼川提刑攺轉運判官初周程等倡興道學闕無爵諡紹興乾道間胡安國魏掞之嘗以爲請未及施行了翁上疏曰周惇頤程顥程頤張載嗣往聖開來哲發天理正人心使孔孟絕學復明於世朱熹張栻學實宗之今熹栻已賜易名而惇頤等闕如是錄其後遺其先也朝論韙之卒如其請遷直祕閣知瀘州丁母憂闋差知潼州嘉定十五年被召於是了翁去國十七年矣上迎勞所奏悉嘉納進兵部郎中攺司封郎中建議分江淮襄蜀爲四重鎭擇人任之而假以事權資以才用爲聨絡守禦計事下中書不果行累遷太常少卿祕書監起居舎人了翁正學危行其入也彌逺欲引以自助了翁不可至是因極言事變倚伏人心向背疆安危鄰敵動靜以至士大夫風俗之獘剴切無所諱忌彌逺愈不樂及理宗卽位彌逺以擁立功益柄用了翁積憂成疾三請閒不許遷起居郎屬濟王黜死有司治葬不如禮了翁毎見上輒請厚倫紀以弭人言輸忠引義彌逺心益惡之了翁亦求去遂出知常徳府越二日降三官靖州居住湖湘江淛之士不逺千里造門受業紹定四年復職與祠起知遂寧府不拜進寶章閣待制潼川路安撫使知瀘州瀘大藩控制邊面二千里了翁葺樓堞增器械練牌手申軍律興學蠲逋建社倉義冢及養濟院未數月百廢具舉彌逺死進華文閣待制了翁負孤忠鯁言侃侃初扼於侂冑繼忤於彌逺念國家權姦嗣興公正不容法度隳弛風俗偸蠧不可滌濯乃抗章論十獘疏列萬言先引故實次陳時獘分別利害皎若白黒上讀之感動是時臣庶封章多乞召還了翁及眞徳秀者上因民望並招之以了翁權禮部尙書直學士院先是彌逺之排眞魏也梁成大爲之鷹犬成大遺所親書曰眞徳秀乃眞小人魏了翁乃僞君子及是了翁入對首乞明君子小人之辧以爲進退人物之本以杜姦邪窺伺之端他所陳列又十餘事晝漏下四十刻始退俄兼侍讀又兼吏部尙書了翁還朝六閱月前後二十餘奏皆當時急務毎進讀上必爲之攺容旣而邊警防至上心焦勞將引與共政而忌者傾之出督視京湖江淮軍馬五辭不獲上勉勞賜便宜如張浚故事了翁乃酌上下流之中開府江州申儆將帥調遣援師列死事之臣黜退懦之將又奏邊防十事甫二旬召爲僉書樞宻院事蓋朝臣特假建督以出了翁旣出卽以爲非計復遽召還進退牽掣了翁遂力辭不拜攺資政殿學士湖南安撫使知潭州又辭攺浙東安撫使知紹興府又攺福建安撫使知福州累章乞骸骨嘉熙元年卒諡文靖了翁之學深宻明粹嘗曰仁義中誠性命天道此致知格物之要也今往往善柔爲仁果敢爲義依違以爲中鈍魯以爲誠气質以爲性六物以爲命元虛以爲天道甚則以察爲知以蕩爲情以反經爲權以防給爲才師異指殊流獘乃爾又曰學者根本不立而異端得以乘之利祿得以移之文詞得以溺之則有口道六經而心是佛老或心是聖學而輯爲文詞隨世以就功名者矣其言切中學者之病如此所著有九經要義易舉隅井田圗說古今考經史雜抄師友雅言等書

論曰小人之擯君子無所不用其極茍無瑕可摘必從而指之曰僞至以僞爲罪則凡言教動法無非罪也宋南渡後國勢弱矣所賴諸賢相與維持故人人知有君父乃侂冑方以禁僞學敗而了翁又以僞君子久斥不用嗚呼彼所指爲僞者皆亷介慈惠忠誠許國之人也天地之元气國家之命脈也就令彊爲修飾以襲君子之名不猶愈於靦顏恣睢而蠧國虐下者乎詩曰讒人罔極交亂四國蓋自古傷之矣

李道傳

李道傳字貫之隆州井研人少莊重稍長讀程氏書湛精玩索至防寢食𨿽處暗室整襟危坐肅如也慶元三年成進士調利州司戶參軍攺蓬州教授吳曦叛抗節不撓棄官去以書間報安撫楊輔論曦非雄才犯順首亂人心離怨請亟誅而縛之曦平進官二等嘉定初召爲太學博士遷太常博士兼沂府小學教授值沂王有母喪府僚例進秩道傳曰有襄事者推恩可也吾屬何與同儕然之皆辭不受遷著作佐郎卽上言人才盛衰系學術明晦願下明詔宣索朱熹論語孟子集注大學中庸章句或問頒之太學仍請以周程張邵從祀先師執政不悅語侵之道傳不爲動兼權考功郎遷著作郎時胡榘等新進用事賄賂成風道傳曰刻剝傾危之人進矣遂丐外出知眞州擢提舉江東常平茶鹽公事下車卽按貪縱十餘人胥吏爲民害者大黥小逐百餘人釋獄之寃系者二百餘人弛負錢十餘萬緡會大旱應詔論楮幣鈔法之獘及賦斂加增軍將椎剝皆切中時病與眞徳秀分賑所部窮冬行風雪中𨿽峻谷深村必至久之胡榘爲吏部侍郎舉道傳自代道傳恥之引疾求去不許召奏事再辭又不許旣對上自宮掖次及朝廷盡言無所諱上不以爲忤除兵部郎中又辭不就禦史李楠覘當路意請授以節鎭蜀遂出知果州行至九江卒年四十八諡文節初道傳自蜀來不及登朱子之門乃訪所嘗從學者與逰盡得遺書讀之篤於踐履气節偉然於經史未有論著曰學未至不敢於詩文未嘗茍作曰學未至不暇嘗以疾在告眞徳秀省之臥榻屏間大書喚起截防四字其用功如此

論曰喚起是惺惺法截防則戰勝法也易後天卦幹戰於西北戰而克則陰道屏而徳性尊防齊於東南齊而順則陽道伸而官骸正程朱所以繼絕學者大義曷以加玆道傳起自西陲由私淑而聞大道之要至表章朱子傳注立諸學宮以覺來裔其功偉已

陳宓

陳宓字師復丞相俊卿之孫也及事朱子朱子器異之其後復從黃榦以父任歷知安溪縣立安養院以粥窮民病予醫藥死則棺之安溪士民不名爲令而稱復齋先生嘉定七年入監因大旱上言宴飲無節賜予非時大臣私其親故貪吏得志亷士招尢奏入史彌逺不樂調軍器監簿轉對言人主之徳貴明大臣之心貴公臺諌之言貴直指陳時獘視前疏尢剴切黃榦見而嘆曰使臣子盡如此國安有不興乎尋丐歸擢大理丞不拜出知南康軍嵗大祲奏蠲田賦募流民築江隄而給其食旣而謁白鹿洞親爲諸生講解作興之實踵朱子之迹攺知南劍州又值旱疫爲蠲逋賦十數萬弛新輸三之一身率僚吏持錢粟藥餌戶給之復仿白鹿洞規創延平書院以教其士攺知漳州未行會寧宗崩時事忽異宓嗚咽累日無何致仕去寶慶二年除提防廣東刑獄三辭不就以直祕閣予祠拜祠命而辭職名久之三學諸生請起宓而宓沒矣宓性剛毅信道尢篤毎言居官必如顏眞卿居家必如陶潛而深慕諸葛亮身死家無餘財庫無餘帛庶乎能蹈其語者所著有論語注義問答春秋三傳抄讀通鑑綱目唐史贅疣及文稾數十卷

論曰定公初年孔子不仕寶慶嗣立李燔陳宓亦屏迹丘樊不燐不緇昔諸葛亮不爲茍出一出而鞠躬盡瘁陶潛不爲茍處一處而泥閉淵蟠顏眞卿終始蹇蹇殉節從容此於出處死生之義備矣三代以返宓獨企此三人其進退合道也宜哉

何基

何基字子恭金華人父伯熭爲臨州丞時黃榦適知縣事基遂事干榦告以爲學必有眞實心地刻苦工夫基悚然受命於是隨事研精卒聞淵源之懿凡防辭奧防平心覃思未嘗參以己意於書輒加標防悉中闗會窈防讀者醒發不待講解而自見其義嘗言立志貴堅規模貴大充踐服行死而後已論治經之法曰讀易當盡去膠固支離之見潔淨其心以玩精防之理沈潛涵泳得其根源乃可漸觀爻象讀詩須掃蕩胸次然後吟哦上下諷詠從容使人感發方爲有功於朱子緒言一經明闡則防趣益新郡守延聘或薦之皆不就景定間被防添差婺州教授兼麗澤書院山長辭咸淳初授史館校勘兼崇政院說書又辭攺承務郎主管西嶽廟終不受年八十一卒國子祭酒楊文仲請於朝諡文定凡學庸大傳通書易啟防近思錄皆有論著名曰發揮其確述師訓如此

論曰易蔽於九師詩鑿於序說而經義之窒不通者多矣朱子興雅自信於易卜筮詩雅鄭之說蓋明象以待變而易之用神逆志以詮辭而詩之味永基領此意篤信不疑又從而發揮之遂啟金華之派以衍正學之傳其爲功於朱門豈淺哉

王柏

王柏字會之金華人大父師金從楊時學父瀚又及朱子之門柏少時慕諸葛亮爲人自號長嘯逾三十始知家學之源捐去俗學勇於求道與其友汪開之著論語通防至居處恭執事敬怵然曰長嘯非聖門持敬之道也更自號爲魯齋聞何基嘗從黃榦得朱子之傳卽往事之基授以立志居敬之防爲作魯齋箴以勉之柏髙明絕識論英辧毎質問或一事至十往返於大學中庸論語孟子通鑑綱目諸編標注考校尢爲精宻其居家夙興見廟飭庀諸務肅然嚴整當暑闔閣靜坐子弟白事非衣冠不見少孤事兄恭季弟早世撫其孤義以慈收合宗族周卹之汪開之沒家貧爲斂且兩爲麗澤上蔡書院山長其教必以大學爲先𨿽鄕之耆徳皆執弟子禮理宗升遐率諸生制服臨於郡及病革整衣冠端坐揮婦女勿近卒國子祭酒楊文仲請於朝諡文憲所著書凡數十種

論曰諸葛亮之學淡泊寧靜以爲體開誠布公以爲用淡泊則物莫能勝故公寧靜則心不外馳故誠體與用合以是卓然爲天民之亞至史稱其抱膝長嘯則充然內足之符而淺者乃目爲睥睨一切之意誤矣當其負扆涖政所自信者亦曰謹愼而已此與聖門持敬之說曷嘗有二防哉柏之始而慕亮旣而若有防辭殆未究觀其本末者耳然柏之翻然黜俗一變至道可謂豪傑之士矣

熊禾

熊禾字去非號勿軒又號退齋建陽人自防有志於學師事朱子髙第輔氏講貫聖經賢傳沈潛天人道徳之蘊登度宗咸淳進士授寧武州司戶參軍時四方繹騷道梗不赴宋亡退修初服束書入山築洪源書室聚徒講習四方來學者雲集糲食澗飲日以孔孟之道相磨礲於朱子之書是信是行閱十二年歸故山復創鼇峯書院益肆其力於六經謂朱子平生精力在易四書詩僅完槁書開端而未及竟三禮惟有通解缺尙多春秋僅發大義而已又謂周官六典原不缺當復其舊儀禮十七篇當附以禮記傳義春秋效綱目例以左氏書實其事以公谷程胡諸家之說足其義乃於易詩書春秋皆爲之集疏毎經取一家之說爲主而裒眾說以疏之復著小學四書集疏以爲之階梯其他農禮兵刑皆有撰還感世俗祭者多爲異端所蠱一正以聖道勒成一帙解其惑晚年更修三禮通解將脫槁以疾卒著述多阨兵火獨四書詩易小學數種有傳於世其論孔廟祀典後世多行其言當宋社之旣屋也疊山謝枋得聞禾名逺涉訪之相抱痛哭不忍卒別相與講學者數月新安胡一桂挾其道詣武夷訪禾及退自知不及頻年就之講論而一桂之學益以明禾嘗修考亭書院而爲之記及後有求考亭書院記於翰林學士吳澄者澄負一時重望聞禾所作遂拱手閣筆云

論曰禾與許衡出處不同一則抱采薇之孤志一則際從龍之盛遇然禾謂衡倡明文公之學啟沃君心栽培相業以開治平之原而衡序禾遺集有立綱常闗世教紹統緒之稱蓋其心同其道同易地則皆然也殆孟子所謂其趨一者是耶

史傳三編卷七

欽定四庫全書

史傳三編卷八

大學士朱軾撰

名儒傳六

元

趙復

趙復字仁甫徳安人嗜周程張朱之學元太宗時太子庫春破徳安以徳安嘗逆戰殘之復賴姚樞得脫復念九族俱喪與其北去不如死乃夜走水際仰天大號將自投樞追及之力爲寛譬乃彊與樞俱北先是南北道絕載籍不相通至是復盡錄所記程朱諸經傳注以付樞比至燕弟子從者百有餘人世祖在潛邸召見問曰我欲取宋卿能導我乎對曰宋父母之國引它族以伐父母非義也世祖悅因不彊之仕時楊惟中亦宗復學與樞同建太極書院祠周子以二程張楊遊朱六君子配而延復講授其中復以周程而後其書廣博學者未能貫通乃原羲農堯舜所以繼天立極孔子顏孟所以垂世立教周程張朱所以發明紹續者作傳道圗而以書目條於後別著伊洛發揮以標其宗至朱子門人則以見於登載得諸傳聞者作師友圗以寓私淑之志又輯伊尹顏淵言行爲希賢錄使學者知所向慕及樞退隠乃卽復傳其學由是許衡劉因郝經皆得其書而尊信之北方知有程朱之學自復始復爲人樂易而耿介𨿽居燕不忘故土與人交尢篤分誼元好問文名擅一時其南歸也復贈之言以博溺心末喪本爲戒其敎人之防如此以家在江漢之上自號江漢故學者稱江漢先生

論曰趙岐之族幾殪於宦豎之黨猶岐有以激之也復以被兵厥族亦殄其禍益加亟矣當其以孑身孤遊於防難艱貞之餘而能卓然爲闡明扶樹之績使北方人士皆知學程朱而師孔孟可謂儒者夫儒者興衰激極導迎善气而二趙皆罹酷禍哀哉

姚樞

姚樞字公茂栁城人後遷洛陽楊惟中與覲太宗及惟中南伐詔樞卽其軍中求儒道釋醫卜者徳安拔樞脫名儒趙復於死始得程朱之書後爲燕京行臺郎中行臺黷貨時以分樞樞一切拒絕因棄官去擕家輝州作家廟別爲室以奉孔子及宋儒周子等像刋諸經惠學者讀書鳴琴若將終身許衡在魏聞之乃詣樞錄程朱書以歸已復盡室依樞論者謂程朱之學自南而北始於復盛於衡然非樞則復無所與傳衡無所從受故北方正學之興樞功爲多世祖在潛邸召問治道待以客禮樞爲書數千言首陳帝王之道治平之經彚爲八目曰修身力學尊賢親親畏天愛民好善逺佞大抵不謬於程朱之意次又條三十事其請立省部舉逸遺班俸祿定法律設監司簡驛傳修學校重農桑肅軍政布屯田通漕運復常平杜告訐尢切於時獘世祖奇其才動必咨之樞爲人含而仁恕恭敏而儉勤未嘗疑人欺已有負其徳亦不畱怨憂患之來不見顏色然智慮沈深毎出意表憲宗詔軍民在齊黙衮山南者世祖總之世祖旣奉詔置酒羣下皆賀樞獨黙然及罷酒世祖問樞樞曰漢地軍民吾盡有之異時間言易入不若惟持兵權供億取之有司於理爲順世祖曰慮所不及遂以聞憲宗從之及大封同姓勅世祖於南京闗中自擇其一樞曰南京河徙無常土薄水淺舄鹵生之不若闗中厥田上上古名天府陸海於是世祖願有闗中世祖徵大理樞於道陳宋曹彬取南唐不殺一人事世祖據鞍呼曰吾能爲之樞卽馬上賀明年師至大理裂帛爲旗書止殺之令由是民得完聚後世祖以得中土心被防憲宗命就闗中置局鉤考世祖不樂樞曰帝君也兄也大王爲皇弟臣也莫若盡王邸妃主自歸朝廷爲久居謀疑將自釋及世祖見憲宗皆泣下竟不令有所白而罷鉤考局其隨事規畫此世祖卽位首立十道宣撫使以樞使東平二年拜太子太師辭攺大司農是時禮樂崩壊樞以王鏞鏈習故實請令提舉禮樂又舉楊庸敎孔顏孟三族諸孫之俊秀者皆從之樞嘗爲帝言王文統學術不純以遊說幹諸侯他日必反及李璮謀叛文統果坐璮誅四年拜中書左丞請睦親族以固本建儲副以重祚定大臣以當國開經筵以格心修邊備以防虞蓄糧餉以待歉立學校以育材勸農桑以厚生帝嘉納之十年拜昭文館大學士詳定禮儀事明年師復南下先是世祖降不殺人之詔巴延濟江兵不逾時降城三十戶逾百萬及是役軍官利財剽殺自夏䢐秋一城不拔樞乃請除宋諸濫刑仍申止殺之今使賞罰必行以故所向有功十三年拜翰林學士承防樞自少力學宋九嘉見之卽許爲王佐略其後卒佐世祖定天下十七年卒年七十八諡文獻

論曰民心者天命之寄也故曰天視自我民視天聴自我民聴後世用兵徒計功利於是有假屠掠以立威者矣夫屠掠則民心去之欲邀天眷不亦難乎樞之獻說姑以利害籌之冀使其言易入耳計樞之所全活前後不可勝數元之卒濟大業樞實爲首庸矣

許衡

許衡字仲平懷之河內人甫授章句輒能詰其義防嘗問曰讀書何爲師曰取科第耳曰如斯而已乎師大奇之已乃辭去曰是兒穎悟非凡吾非其師也畱之不能止比長嗜學如饑渴遭亂家貧無書於日者家見書疏義卽請寓錄之以歸及逃難岨崍山始得王弼易說夜思晝誦身體而力踐之當暑過河陽暍甚道有梨眾爭取啖衡獨危坐曰非其有而取之不可人曰世亂此無主衡曰吾心獨無主乎轉魯畱魏人見其有徳稍稍從之居三年聞亂且定乃還懷往來河洛間從姚樞得程朱書益有得尋躬耕蘇門與樞及竇黙相講習粟熟則食不熟則食糠覈財有餘卽斥以資族人及諸生之貧者非義所遺一毫不受於經傳子史禮樂名物兵刑食貨水利無所不講而慨然以道爲己任世祖出王秦中思所以化秦人乃召衡爲京兆提學秦人聞衡至莫不喜幸來學由是郡縣皆建學校民大化之世祖南行乃還懷世祖卽位召至京師時王文統以言利進爲平章政事衡及樞入侍言治亂休戚必以義爲宗竇黙亦屢攻文統文統患之奏樞爲太子太師黙爲太子太傅衡爲太子太保陽爲尊用實不使數侍上也黙樞拜命將入謝衡曰此不安於義也且禮師傅與太子位東西鄕師傅坐太子乃坐公等度能復此乎不能是師道自我廢也樞等以爲然凡五辭乃攺命樞大司農黙翰林侍講學士衡國子祭酒未幾衡謝病歸至元二年以安圖爲丞相帝欲衡輔之復召使議事中書省衡乃上疏陳五事一言立國規模必行漢法乃可長久二言仕者當給俸以養其亷未仕者當寛立條格俾就敍用外設監司以察污濫內専吏部以定資歷三言上天眷命作之君師蓋以至難任之非予以可安也知其爲難而以難處則難或可爲不知爲難而以易處則他日之難有不可爲者矣四言國家徒知斂財之巧不知生財之由徒知防人之欺不欲養人之善誠優重農民敺遊惰而歸之南畝自都邑至州縣皆設學校使皇子以下至庶人之子弟皆入於學十年以後必非今日之比矣五言天下所以定者民志定也夫民不安於白屋仕不安於卑位輻輳並進各懷無厭無恥之心上之人可不爲寒心哉書奏帝嘉納之衡毎見帝多所陳奏退輒削艸故其言常祕帝以衡多病命五日一至省四年乃聴歸懷逾年復召六年命定朝儀儀成又詔定官制衡考古今分並之序凡省部院臺郡縣與后妃儲藩百司所聫屬統制定爲圗奏上之及阿哈瑪特入中書勢傾朝野衡與之議正言不少讓帝又以阿哈瑪特子僉樞宻院衡執議曰國家事權兵民財三者而已今其父典民與財子又典兵不可帝曰卿慮其反耶對曰彼𨿽不反此反道也阿哈瑪特由是銜之亟薦衡宜在中書欲中以事俄除左丞固辭不獲後從幸上京論哈瑪特專權罔上蠧政害民不報因謝病帝惻然命自舉代衡曰用人天子之大柄臣下論其賢否則可若授以位則當防自宸衷不可使臣下有市防之漸乃止帝久欲開太學會衡請益力乃以爲集賢大學士兼國子祭酒親擇古子弟俾教之衡聞命喜曰此吾事也請徴其弟子耶律有尙劉季偉等十二人分處各齋爲齋長時所選子弟皆防稚衡待之如成人愛之如子出入進退嚴若君臣其教因覺以明善因明以開蔽相其動息以爲張弛課誦少假卽習禮或習書算其尢少者則習拜跪揖讓灑掃應對或射或投壺負者罰讀書若干徧久之諸生人人自得尊師敬業𨿽童子亦知三綱五常爲生人之道十年權臣屢毀漢法諸生廩食或不繼衡丐還帝以問王磐磐曰衡教人有法諸生行可從政此國之大體宜勿聴去竇黙爲衡固懇乃聴用劉秉忠言以耶律有尙等爲助教守衡規矩十三年復以原官召領太史院事初元得中原循用金大明歷气朔漸差至是詔王恂更定恂以歷家知歷數不知歷理請得衡領之衡乃與太史令郭守敬新制儀象圭表一本天道自然之數可以施之永久十七年曆成賜名授時頒之天下六月以疾丐還帝以其子師可爲懷孟路總管以養之明年病革家有祭禮猶扶而起奠獻如儀曰一日未死不可不有事於祖考旣徹家人餕怡怡如也已而卒年七十三是日大雷電風拔木懷人無貴賤少長皆哭於門四方學士聞訃皆聚哭或數千里來哭墓下衡善教其言煦煦𨿽與童子語如恐傷之隨其才皆有所成就故所至人盡樂從所去人不忍舎服其教如金科玉條聴其言卽武人俗士無不感悟大徳二年諡文正至大二年封魏國公皇慶二年從祀孔子廟庭衡自署其齋曰魯故學者稱魯齋先生

論曰朱子而後正學大明然及門諸子已有失其防防者矣惟宋之眞元之許其最醇乎自漢以下醇儒如董仲舒之倫少得柄用者衡𨿽未能久立於位然與世祖定建國之規模責難陳善以誠格君秉禮守義以道教國大儒之澤固如此矣至劾阿哈瑪特不肯一日茍容於朝學術旣定志節亦伸誠非匡衡張禹輩章句之儒所得擬似而妄托也

竇黙

竇黙字子聲廣平肥鄕人少有立志族祖旺爲郡功曹令習吏事不肯未幾見俘於元及脫歸則家已破惟母獨存因驚怖母子俱病母竟亡扶病槁葬而元兵復至遂南走渡河依母黨吳氏轉客蔡州及金主遷蔡黙恐兵且至又走徳安始從謝憲子得伊洛之書是時楊惟中銜元主命招集黙乃北歸大名與姚樞許衡朝暮講習至防寢食俄還肥鄕以經術教授由是知名世祖在潛邸召問治道黙首以三綱五常對又言帝王之道在誠意正心心旣正則朝廷逺近莫敢不一於正一日凡三召對敬待加禮世祖嘗訪以能明治道者黙薦姚樞久之丐還世祖卽位復召問曰我欲求如唐魏徴者今有之乎黙曰犯顏諌諍剛毅不屈許衡其人也世祖以黙爲翰林侍講學士時中書王文統專政黙上書曰平治天下必用正人端士唇吻小人一切功利之說不能定國家基本爲久逺計又於上前斥文統學術不正居相位久必禍天下上曰然則誰可相者對曰無如許衡帝不悅文統深忌之請以黙爲太子太傅黙以太子位號未正不當先受太之名固辭有頃謝病歸及文統誅帝思黙言召還賜第京師月給廩祿有大政輒以訪之黙言三代風俗淳厚皆設學養士所致請建學立師選貴族子弟教之帝深嘉納嘗侍上言君有過舉臣當直言今君曰可臣亦曰可君曰否臣亦曰否非善政也黙爲人溫然樂易平居未嘗評隲人物至論國家大計面折廷諍人謂汲黯無以過之至元十二年黙年八十老不視事帝數加存問十七年加昭文館大學士卒年八十五諡文正

論曰汲黯之折公孫與黙之斥王文統其事誠然當漢武表章六經黯不能恢至道以紹三代之業則以不學爲累故也黙之直似黯而學術過之黯遭秦政焚坑之餘而黙際程朱講明之後故知先覺覺民之功明徳逺矣

劉因

劉因字夢吉保定容城人父述刻意問學尢於性理年四十始生因其夕夢神人馬載一兒與之故名駰字夢驥其後攺焉因天資絕人才器超邁甫弱冠慨然思得如古人者友之作希聖解初爲經學尋覽訓詁疏釋之說嘆曰聖人精義殆不止此及得周程張邵朱呂之書一見能發其防曰吾固謂當有是也其後乃評其學之所長曰邵至大也周至精也程至正也朱子極其大盡其精而貫之以正也其識解淵純率此因蚤喪父事繼母孝性不茍合不妄交家𨿽貧非其義一介不取居家教授師道尊嚴弟子造其門者隨材器教皆有成就公卿過保定者聞因名往往修謁多遜避不與相見或怪其傲弗卹也嘗愛諸葛亮靜以修身之語表所居曰靜修至元十九年以布呼宻薦徴授承徳郎左贊善大夫教近侍子弟未幾以母疾辭歸明年丁內艱二十八年復徴爲集賢學士嘉議大夫固辭帝曰古所謂不召之臣其斯人之徒與遂不彊致三十年卒年四十五無子聞者嗟悼諡文靖所著有四書精要及易系辭說門人所記有小學四書語錄學者稱靜修先生

論曰朱子有言先天之圗大而詳太極之圗精而約邵子之學本於先天周子之緼涵於太極程子師周又返求於六經以發明之𨿽邵學曾不屑屑焉至朱子而後兼綜道數集數子之成因之論可謂確矣因天資傑出蚤聞乎道應聘而起以母老尋歸所謂志乎道徳者功名不足以累其心歟

金履祥

金履祥字吉父婺之蘭谿人先本劉氏以避錢武肅王嫌名攺金氏天資睿敏於天文地形禮樂田乘兵謀陰陽律曆之書靡不畢究及壯乃慕濓洛之學事同郡王柏聞立志端本之說又從柏登何基之門由是講貫益防時宋事已非履祥遂絕意仕進然常懷其經濟略及襄樊圍急宋不能救履祥乃獻策請以重兵由海道趨燕則襄樊不攻自解所敍海舶經由郡邑以及巨洋別島難易逺近了然可據至元行海運所由海道以較履祥所上書無咫尺異徳祐初徴爲迪功郎史館編校不至宋亡屏居金華山中嘯詠雲月視世故泊如也平居終日儼然至接物則盎然和懌訓迪學者諄切無倦尢篤於分義何基王柏之喪履祥皆以義制服嘗傾貲贖其故人子其子後貴履祥與相見勞問而已卒不自言其徳所著通鑑前編防自唐堯以下接於司馬光資治之作其歷用邵子皇極經世其例依胡氏皇王大紀旣成以授門人許謙又著有大學章句疏義論孟集注考證書表注諸編皆傳於學者大徳中卒至正間追諡文安當時論者以爲何基淸介純實似尹和靖王柏髙明剛正似謝良佐而履祥實兼之所居仁山之下學者稱仁山先生

論曰履祥守潔懷貞有漢管寧晉陶潛之操撰述諸書皆可爲學的而通鑑前編最行於世夫書始堯典而易大傳乃稱庖羲神農黃帝故司馬遷作史記首立三皇本紀然其事多茫昧文無足徴況於循蜚四紀益荒唐不可考信者乎履祥之作前編防自陶唐者是也所考禹貢山川尢多蔡傳之所未逮云陳櫟

陳櫟字壽翁徽之休寧人自少渉獵經史十五爲鄕人師宋亡科舉廢櫟慨然發憤致力於聖人之學嘗以爲有功聖門者莫若朱子自朱子沒諸家之說往往亂其本眞乃著四書發明書傳纂疏禮記集義諸編亡慮數十萬言凡諸家說有畔於朱子者刋而去之其防辭隠義則引而伸之吳澄嘗謂朱子之道不墜者櫟功爲多延祐初詔以科舉取士爲有司所彊舉於鄕遂不復赴禮部教授於家不出門戶者數十年性孝友尢剛正日用間動中禮法與人交不以勢合不以利遷善誘學者諄諄不倦所居堂曰定宇學者由是稱定宇先生元統二年卒年八十三揭徯斯志其墓與澄並稱曰澄居通都數登用學者四面歸之故其道逺而章尊而明櫟居萬山間與木石俱故必待其書之行天下乃能知之及其行也亦莫之禦誠可謂豪傑之士矣世以爲知言論曰櫟因科舉廢發憤於聖人之道可謂偉矣然程子有云科舉不患妨功惟患奪志志茍立則科舉之學固卽所以體究經籍之蘊以養其立身用世之具宋世大儒曷嘗不由此進哉若乃華繁本撥勦襲浮靡以取世資此則無志者之所爲而非科舉取士之本意也

吳澄

吳澄字防淸撫州崇仁人少穎悟隨口輒成誦夜讀書往往達曙母竊憂之節與膏火澄潛伺母寢復燃火黙誦旣長於經傳無不通習知用力聖賢之學嘗舉進士不第至元十三年江西初附所在盜賊猶多樂安鄭松招澄居布水谷乃著孝經章句校定易書詩春秋儀禮及大小戴記侍禦史程鉅夫奉詔求賢江南起澄至京師未幾以母老辭去朝廷命有司卽澄家錄所著書置國子監以資學者元貞初遊龍興按察司經歷郝文延至郡學講論日記其問答凡數千言行省掾元明善素以文學自負嘗問澄易詩書春秋奧義嘆曰與吳先生言如探淵海遂執弟子禮左丞董士選亦嘗延澄於家親執饋食曰吳先生天下士也及士選入朝薦澄有道擢應奉翰林文字有司惇勸久之乃至而代者已到官澄卽日南歸尋除江西儒學副提舉居三月以疾去至大元年召爲國子監丞先是許衡爲祭酒始以朱子小學諸書授弟子衡去漸失其舊及澄至旦則燃燭堂上諸生以次受業日昃乃退就燕居之室執經問難者接踵澄各因其材質反覆訓誘毎至夜分𨿽寒暑不勌皇慶元年遷司業用程明道學校奏疏胡安定六學教法及朱子學校貢舉私議約爲教法四條未及行一夕謝去諸生有不謁告而從之南者俄拜集賢直學士特授奉議大夫行次眞州疾作不進英宗卽位遷翰林學士進階大中大夫嘗詔爲浮屠藏經序澄辭不爲會帝崩而止泰定立初開經筵首命澄爲講官有詔集議太廟昭穆之次澄議曰古者天子七廟廟各有宮太祖居中左三廟爲昭右三廟爲穆昭穆神主各以次遷然有司習見同堂異室之制竟如舊次云時澄已有去志適修英宗實錄命澄總之居數月實錄成未上卽移疾去中書追之不及乃言於帝曰吳澄國之名儒朝之舊徳今請老歸宜有褒異詔加資善大夫泰定四年卒年八十五諡文正澄身若不勝衣正坐拱手气融神邁答問亹亹聞者渙若冰釋故郡邑所經由士大夫皆迎致執業四方之士不憚數千里躡屩來學常不下數千百人少暇卽著書至沒身而後已於易書春秋禮記各有纂言又作學基學統二篇以明學之本與爲學之序程鉅夫題其所居曰艸廬學者稱爲艸廬先生

論曰古者大夫七十而致政當澄之爲司業年已七十矣曾不早引懸車之義自是而後立於朝者猶十有餘年是何濡滯也讀其纂言諸編天聰廓開異穎獨發時足以賡續前人之所未至推其妙悟殆方駕許衡而上之又何其有勞於經耶

胡炳文

胡炳文字仲虎徽州婺源人父斗元從朱子從孫得書易之傳炳文尢潛心朱子之學上溯伊洛以達洙泗淵源靡不推究仁宗延祐中以薦署信州道一書院山長再調蘭溪州學正嘗作周易本義通釋十二卷其序曰宇宙間皆自然之易易皆自然之天天不能畫假伏羲以畫天不能言假文王周孔以言易言於象數而天具焉易作於卜筮而天寓焉解易凡幾百家支離文義者無足道附會取象者尢失之惟邵子於先天而明其畫程子於後天而演其辭朱子本義又合邵程而一之是於羲文周孔之易而會其天者也予此書融諸家之格言釋本義之奧防後之學易者或由是而有得於本義則亦將有得於羲文周孔之天矣其於朱子所著四書用力尢深作四書通三十四卷其序曰六經天地也四書行天之日月也子朱子平生精力之所萃而堯舜禹湯文武周孔顏曾思孟之心之所寄也推之極天地萬物之奧而本之皆彞倫日用之懿言若至近而涵至永之味事皆至實而該至妙之理余老矣潛心於此餘五十年謂之通矣乎未也獨惜乎疏其下者或泛或舛不得不會其同而辧其異也又著春秋集解禮書纂述大學指掌圗五經會義爾雅韻語等書武宗正大間其族子澱爲建明經書院以處四方來學者儒風之盛甲東南世號雲峯先生

論曰易與四書自朱子集大成而闡定之如日月經天江河行地矣後之著述者或且支離附會不足與朱子相發明道不足而彊言之無當也炳文沈潛玩索以老其身澹然於世味之外而悠然浹洽於二書之中故自程朱后解易數十家獨雲峯最爲精切其四書亦比諸家爲善𨿽未得措之經國大業而羽翼正道確遵朱子用啟後學功豈小哉

許謙

許謙字益之婺之金華人少孤甫能言世母陶氏口授以孝經論語入耳輒不忘稍長肆力於學立程自課𨿽疾恙不廢旣乃受業於金履祥履祥語之曰士之爲學若五味在和醯醬旣加則酸鹹頓異今子來三日矣而猶夫人豈吾學無以發子耶謙聞之惕然居數年盡傳其奧謙之爲學窮探渺防𨿽殘文羨語皆不敢忽遇不可通不爲彊解至舊說有未安則亦未嘗茍同也讀四書章句集注則著有叢說讀詩集傳有名物鈔讀書集傳亦有叢說其觀史有治忽幾防他若天文地理典章制度食貨刑法字學音韻醫經術數之說靡不該貫又嘗句讀儀禮及春秋三傳別以朱墨於其宏綱要領意有所明則表而見之其勤如此性不喜矜露所爲詩文非扶翼經義張維世教未嘗下筆晝之所爲夜必書之號自省編其不可書則不爲也延祐初居東陽八華山開門講學學者翕然從之幽冀齊魯之士皆至其教人至誠諄悉內外殫盡嘗曰已有知使人亦知之不亦快乎或問難而辭不能達則爲理所欲言而解其惑討論講貫終日不厭攝其粗疎入於宻防惰者作之鋭者抑之拘者開之放者約之及門著錄者千有餘人隨其材分咸有所得謙篤於孝友有絕人之行而處世不流於俗亦不膠於古不出閭裏四十年四方薦紳過其鄕邦者必就其門存問或訪以典禮政事謙觀會通以折其衷無不厭服大徳中熒惑入南斗勾已而行謙以爲災在吳楚其嵗果大祲謙貌爲加或問之曰公私匱竭道殣相望吾能獨飽耶中外名臣論薦其行誼者前後章數十上皆不就至元三年卒年六十八賜諡文懿嘗自號白雲山人故世稱白雲先生先是何基王柏金履祥之學未能大顯至謙而後益著江淛行省爲請於朝建四賢書院以祠基柏履祥及謙云

論曰宋元之間授受各有淵源金華四子之學出自黃榦故世以爲薪火之正傳考其遺書各有所至要皆力務私淑以維朱子之緒者也謙之髙第有宋濓濓之髙第有方孝孺及孝孺殉義而一綫始絕

吳海

吳海字朝宗閩縣人隠居不仕學周程張朱之學一時名人如貢師泰林泉生藍晦王翰皆雅重之初承父命欲徙居東魯逡巡二十餘年而道路不通乃自號魯生或譏曰子自擬兩生乎海曰非也吾將居魯取其名也質魯取其義也且吾學仲尼之道謂之魯生不亦可乎明初部使者欲薦於朝力辭不赴居家采摭古今孝子順孫節婦烈女與兄弟相友娣姒相睦者附以格言至論以教鄕裏又著書言楊墨佛老爲六經之賊管商申韓爲治道之賊遺事外傳爲史氏之賊蕪詞荒說爲文章之賊皆足惑人欲上之人悉取其書而禁絕之使天下曉然知正道慕鄒魯之風爲文雅奧嚴整而歸諸理自顏所居爲聞過齋而爲之箴曰過而人告之者幸也過而不聞不幸也告之而不受受之而不悔悔之而不攺是自棄也海𨿽不敏忍自棄乎著聞過齋集學者稱聞過先生

論曰海學周程張朱以上溯仲尼之道自號魯生所志豈卑哉當明之初海已年老又見刑法過峻凡所延致大都皆繩束馳驟未盡展布一有絓誤而罪譴及之海之不仕或以此乎以海之奧學粹品使用於時以其教於鄕裏者放之天下則子臣弟友之庸推而致之卽可通於神明而光於四海乃竟鬰而不施惜哉

史傳三編卷八

儒有儒術有儒行有儒效術詭於經𨿽有箋注如魏之何晏晉之王弼不可以爲儒行詭於聖𨿽有物望如漢之楊雄馬融不可以爲儒效詭於王𨿽有敷陳創建如漢之匡衡宋之王安石不可以爲儒是故必能窮經而後其儒也正能由聖而後其儒也醇能崇王而後其儒也大循是三者以求儒於三代以下獨周程張朱數子爲能充其道而無愧耳𨿽然先王祭川之義先河後海數子之於儒譬則海也漢唐諸儒則其川也何者數子之道皆求諸遺經而得之而經之存實漢唐諸儒是賴況其間如董仲舒劉向鄭康成王通韓愈氏之倫皆彬彬然升堂之選哉逮乎洛閩之興旣盛淵源所漸有若親承授受者有若私淑艾者有若聞風而興起者其於詮經閒聖尊王黜霸皆與有勞西山魯齋尢其繼起之傑出者也吾師髙安公篤嗜正學勤勷至治而又適值

聖天子親承道統稽古右文之防凡諸文武之政唐虞

之傳旣躬行神契於

九重之上穆淸之中復

特命斟酌從祀之典自漢迄明諸儒多所升配天下用

是憬然知

上志所向而吾師見知之遇實與臯防等烈也吾師論道之暇與梁村蔡先生念欲輯歷代名儒傳一書以惠學者而以屬之淸植顧植凡下豈足發先哲之精防以副吾師之雅志姑稟承指授用究厥業吾師又與梁村先生增刪而是正之凡閱一嵗而書始成昔朱子編言行錄淵源錄又與東萊合成近思錄皆足以明學術正人心厚風俗於無窮吾師與梁村先生之爲是書也欲使羣儒之衣冠聲謦恍若遇諸一堂其嘉言懿行累累然如貝之編而珠之貫學者茍緣是以端其術正其行則經學之津梁聖道之階梯當不外是而推之以爲世用凡所以佐

聖天子而成勲華之盛者亦將由此其選矣受業安溪

李淸植敬防

﹤史部﹐傳記類﹐總錄之屬﹐史傳三編﹥

欽定四庫全書

史傳三編卷九

大學士朱軾撰

名臣傳一

漢

張良

張良字子房韓人也大父開地父平俱相韓歷五主秦滅韓時良年少未宦家僮三百人弟死不葬悉以家財求客刺秦王爲韓報仇東見倉海君得力士爲鐵推重百二十觔秦皇帝東遊至博浪沙中良與客狙擊秦皇帝誤中副車秦皇帝大怒大索天下甚急良乃更名姓亡匿下邳嘗閒步遊下邳圯上有一老父衣褐至良所直墮其履圯下顧謂良曰孺子下取履良愕然欲毆之爲其老彊忍下取履父曰履我良業爲取履因長跪履之父以足受笑而去去裏所復還曰孺子可教矣後五日平明與我防此至期良往父已先在怒曰與老人期後何也去後五日早防五日雞鳴良往父又先在復怒曰後何也去後五日復早來五日良夜未半往有頃父亦來喜曰當如是出一編書曰讀此則爲王者師矣旦日視其書乃太公兵法也良因異之常習誦後十年陳涉等起良亦聚少年百餘人景駒自立爲楚假王在陳畱良欲往從之道遇沛公遂屬焉沛公拜良爲廐將良數以太公兵法說沛公沛公喜常用其策良爲他人言皆不省乃曰沛公殆天授遂從之不去沛公之薛見項梁共立楚懷王良乃說項梁曰君已立楚後而韓諸公子橫陽君成賢可立爲王益樹黨項梁使良求韓成立爲韓王以良爲韓司徒與韓王將千餘人西略韓地得數城秦輒復取之沛公之從雒陽南出轘轅良引兵從沛公下韓十餘城沛公乃令韓王成畱守陽翟與良俱南攻下宛西入武闗沛公欲以二萬人擊秦峣下軍良曰秦兵尙彊未可輕臣聞其將屠者子賈豎易動以利願沛公且畱壁使人先行爲五萬人具食益張旗幟諸山上爲疑兵令酈食其持重寶啗秦將秦將果欲連和俱西襲咸陽沛公欲聽之良曰此獨其將欲叛耳恐士卒不從不從必危不如因其解擊之沛公乃引兵擊秦軍大破之再戰皆勝遂至咸陽秦王子嬰降沛公入秦宮宮狗馬重寶婦女以千數欲畱居之樊噲諫不聽良曰秦爲無道故沛公得至此夫爲天下除殘賊宜縞素爲資今始入秦卽安其樂此所謂助桀爲虐且毒藥苦口利於病忠言逆耳利於行願沛公聽樊噲言沛公乃還軍霸上項羽至鴻門欲擊沛公羽季父項伯素與良相善良居下邳時伯嘗殺人從良匿至是夜馳入沛公軍私見良欲與俱去良曰臣爲韓王送沛公今事有急亡去不義良因固要項伯見沛公沛公與伯飲爲壽結婚令伯具言沛公不敢背項王旦日良從沛公以百餘騎至鴻門謝項王項王畱與飲項氏臣範增令項莊防劍起舞欲擊沛公項伯亦防劍起舞常以身翼蔽沛公莊不得擊於是良至軍門召樊噲俱入噲入誚讓羽且爲沛公解稍定沛公起如厠因招噲出令良畱謝謂曰度我至吾軍中公乃入沛公已去間至軍中良入謝曰沛公不勝桮杓不能辭謹使臣良奉白璧一雙再拜獻大王足下玉斗一雙再拜奉大將軍足下大將軍者範增也項王曰沛公安在良曰聞大王有意督過之脫身獨去已至軍矣漢元年沛公爲漢王賜良金百鎰珠二斗良具以獻項伯漢王亦因令良厚遺項伯使請漢中地項王許之遂得漢中地漢王之國良送至襃中遣良歸韓良因說漢王燒絕棧道示天下無還心以固項王意乃使良還行燒絕棧道良至韓韓王成已爲項羽所殺時漢王方定三秦良乃遺項王書曰漢王失職欲得闗中如約卽止不敢復東又以齊反書遺羽曰齊欲與趙共滅楚項羽以故未西兵而北擊齊良間行歸漢漢王以爲成信侯從擊楚漢兵敗還至下邑漢王下馬踞鞍而問曰吾欲捐闗以東等棄之誰可與共功者良曰九江王布楚梟將與項王有隙彭越與齊王田榮反梁地此兩人可急使而漢王之將獨韓信可屬大事當一面卽欲捐之捐之此三人則楚可破也漢王乃遣隋何說布而使人連彭越令韓信將兵舉燕代齊趙卒破楚者此三人力也良多病未嘗特將也常爲畫策臣時時從漢王漢三年項羽急圍漢王於滎陽漢王患之與酈食其謀撓楚權食其請復立六國後漢王曰善趣刻印良從外來漢王以酈生計告之良曰誰爲陛下畫此計者陛下事去矣昔湯武伐桀紂封其後者度能制其死命也武王入殷表商容閭封比干墓釋箕子之囚發粟散財以賜貧窮倒載干戈放牛休馬示不復用數者陛下皆未能也且天下游士離親戚棄墳墓去故舊從陛下者徒欲日夜望咫尺之地今復立六國後遊士各歸事其主從其親戚故舊陛下誰與取天下乎且夫楚惟無彊六國立者復撓而從之陛下安得而臣之誠用客之謀陛下事去矣漢王輟食吐哺罵曰豎孺幾敗乃公事令趣銷印漢四年韓信破齊請自立爲假王是時楚方急圍漢王於滎陽信使者至漢王大怒良因附耳語曰漢方不利寧能禁信之王乎不如因而立善遇之使自爲守不然變生漢王悟遣良往立信爲齊王徵其兵擊楚及項王與漢約中分天下以鴻溝爲界項王引兵東歸漢王欲西歸良與陳平說曰漢有天下大半諸侯皆附楚兵罷食盡此天亡楚之時也不如因其機而遂取之令釋不擊此所謂養虎自遺患也漢王從之五年追項王至陽夏南止軍與韓信彭越期而信越不防至固陵爲楚兵所破漢王入壁自守良曰楚兵且破信越未有分地其不至固宜君王能自陳以東傅海盡與韓信睢陽以北至谷城以與彭越使各自爲戰則楚易破也漢王從其計發使告信越信越兵盡防共破楚兵垓下遂滅楚漢六年封功臣良未嘗有戰功髙帝曰運籌策帷幄中決勝千里外子房功也自擇齊三萬戶良曰始臣起下邳與上防畱此天以臣授陛下陛下用臣計幸而時中臣願封畱足矣不敢當三萬戶乃封良爲畱侯帝已封大功臣二十餘人其餘日夜爭功不決未得行封帝在雒陽南宮從復道望見諸將坐沙中偶語問曰此何語良曰陛下起布衣以此屬取天下今爲天子而所封皆蕭曹故人所親愛所誅者皆平生所仇怨今軍吏計功天下不足以徧封此屬畏陛下不能盡封又恐見疑過失及誅故相聚謀反耳帝曰爲之柰何良曰上平生所憎羣臣所共知誰最甚者帝曰雍齒良曰今急先封雍齒以示羣臣則人人自堅矣帝從之羣臣皆喜曰雍齒且侯吾屬無患矣劉敬說帝都闗中左右大臣皆山東人多勸帝都雒陽良曰雒陽小不過數百里田地薄四面受敵非用武之國也夫闗中左殽函右隴蜀沃野千里阻三面而守獨以一面東制諸侯諸侯安定河渭漕挽天下西給京師諸侯有變順流而下足以委輸此所謂金城千里天府之國也劉敬說是也於是帝卽日駕西都闗中良從入闗良性多疾卽道引不食穀閉門不出嵗余帝欲廢太子而立戚夫人子趙王如意呂后恐不知所爲或謂呂后曰畱侯善畫計上信用之呂后乃使建成侯呂澤彊要良畫計良曰此難以口舌爭也顧上有不能致者四人公誠能毋愛金玉璧帛令太子爲書卑辭安車因使辧士固請宜來來以爲客時從入朝令上見之則一助也於是呂后令呂澤使人奉太子書卑辭厚禮迎此四人四人至客呂澤所十一年黥布反帝自將而東羣臣送至霸上良疾彊起至曲郵見帝曰臣宜從病甚楚人剽疾願上毋與楚人爭鋒因說帝令太子爲將軍監闗中兵帝謂子房𨿽疾彊臥傅太子是時叔孫通爲太傅良行少傅事十二年帝破布軍歸疾甚愈欲易太子良諌不聴因疾不視事叔孫太傅稱說引古今以死爭太子帝陽許之猶欲易之及宴置酒太子侍四人者從太子年皆八十有餘須眉皓白衣冠甚偉帝怪問曰彼何爲者四人前對各言姓名曰東園公甪裏先生綺裏季夏黃公帝大驚曰吾求公等數嵗公避逃我今何自從吾兒遊乎四人曰陛下輕士善罵臣等義不辱故恐而亡匿今聞太子仁孝恭敬愛士天下莫不延頸願爲太子死者故臣等來耳帝曰煩公幸卒調防太子四人爲壽已畢趨去帝目送之竟不易太子者良本招此四人之力也良乃稱曰家世相韓及韓滅不愛萬金之資爲韓報仇彊秦天下震動今以三寸舌爲帝者師封萬戶位列侯此布衣之極於良足矣願棄人間事欲從赤松子遊耳乃學辟穀道引輕身惠帝六年卒謚文成侯初良從帝擊代出奇計馬邑下及立蕭何相國所與帝從容言天下事甚眾非天下所以存亡故不著

論曰君親之義本於天經發於至性不以盛衰常變貳其心良之一生終始乎韓其說項梁立韓後從沛公卒謀所以破楚皆此志也夫節槪立而後功名生運籌決策爲帝者師固老人教之亦素所樹立者厚耳宋儒論曠代殊絕人物首屈指張良豈徒以智謀勇略較哉若夫谷城黃石具載史漢然怪神之事君子闕焉

蕭何曹參

蕭何沛人也爲沛主吏掾髙祖爲布衣時何數以吏事防髙祖髙祖爲亭長常左右之髙祖以吏繇咸陽吏皆送奉錢三何獨以五及髙祖起爲沛公何爲丞督事沛公至咸陽諸將皆爭走金帛財物之府分之何獨先入收秦丞相禦史律令圖書藏之沛公所以具知天下阸塞戶口多少彊弱之處民所疾苦者以何具得秦圖書也初諸侯相與約先入闗者王其地沛公旣先定秦項羽背約乃立沛公爲漢王王巴蜀而三分闗中地王秦降將欲以距漢漢王怒謀攻羽絳灌等皆勸之何獨諫止且曰願大王養民以致賢收用巴蜀還定三秦天下可圖也漢王乃就國何薦韓信爲大將軍說漢王引兵東定三秦何以丞相畱守巴蜀鎭撫諭告使給軍食漢二年王與諸侯擊楚何守闗中爲令約束立宗廟社稷宮室縣邑輒奏上可卽不及奏趣以便宜施行上來以聞計戶口轉漕給軍漢王數失軍遁去何常興闗中卒輒補缺王以此專屬任何闗中事漢三年與項羽相距京索間王數使使勞苦丞相鮑生謂何曰今王暴衣露蓋數勞苦君者有疑君心爲君計莫若遣君子孫昆弟能勝兵者悉詣軍所王益信君於是何從其計漢王大說漢五年旣滅項羽卽皇帝位論功行封羣臣爭功不決帝以何功最盛封酇侯所食邑多功臣皆曰臣等身被堅執銳攻城略地大小各有差今何徒持文墨議論不戰顧居臣等上何也帝曰諸君知獵乎夫獵追殺獸兔者狗也而發縱指示獸處者人也今諸君徒能得走獸耳功狗也至如蕭何發縱指示功人也羣臣皆莫敢言列侯畢已受封奏位次皆曰平陽侯曹參身被七十創功最多宜第一帝已撓功臣多封何至位次未有以復難之然心欲何第一闗內侯鄂千秋進曰羣臣議皆誤夫曹參𨿽有野戰略地之功此特一時之事夫上與楚相距五嵗失軍亡眾跳身遁者數矣然何常從闗中遣軍補其處非上所詔令召而數萬眾防上乏絕者數矣漢與楚相守滎陽數年軍無見糧何轉漕闗中給食不乏陛下𨿽數亡山東何常全闗中以待陛下此萬世功也今𨿽亡曹參等百數奚缺於漢柰何欲以一時之功而加萬世之功哉蕭何第一曹參次之帝曰善乃賜何帯劍履上殿入朝不趨益封二千戶十一年帝自將討陳豨有告淮陰侯信謀反者呂后用何計誅信帝已聞信誅使使拜丞相何爲相國益封五千戶令卒五百人一都尉爲相國衞諸君皆賀召平獨弔曰上有疑君心故置衞衛君非寵君也願君讓封勿受悉以家私財佐軍何從其計帝說其秋黥布反帝自將擊之數使使問相國何爲相國爲上在軍拊循勉百姓悉所有佐軍如陳豨時客又說何曰君滅族不久矣君初入闗中得百姓心十餘年矣皆附君尙復孳孳得民和上所爲數問君者畏君傾動闗中今君胡不多買田地賤貰貸以自污上心必安於是何從其計帝復大說後何爲民請上林中空地帝怒械系何數日王衞尉侍前問曰相國胡大罪陛下系之暴也帝曰吾聞李斯相秦皇帝有善歸主有惡自予今相國多受賈豎金爲請吾苑以自媚於民故系治之王衞尉曰夫職事茍有便於民而請之眞宰相事且陛下距楚數嵗陳豨黥布反陛下自將而往當是時相國守闗中闗中搖足則闗以西非陛下有也相國不以此時爲利今乃利賈人之金乎且秦以不聞已過亡天下李斯之分過又何足法哉帝不懌是日使使持節赦出何何年老素恭謹徒跣入謝上曰相國休矣相國爲民請吾苑不許我不過爲桀紂主而相國爲賢相吾故系相國令百姓聞吾過髙祖崩何事惠帝何素不與曹參相能及何病孝惠自臨視何疾因問曰君卽百嵗後誰可代君對曰知臣莫若主帝曰曹參何如何頓首曰帝得之矣何買田宅必居窮辟處爲家不治垣屋曰令後世賢師吾儉不賢毋爲勢家所奪孝惠二年卒謚曰文終侯

曹參沛人也秦時爲沛獄掾而蕭何爲主吏髙祖起爲沛公參以中涓從所至攻城略地皆有功初賜爵七大夫再遷五大夫章邯破項梁沛公與項羽引兵而東楚懷王以沛公爲碭郡長乃封參爲執帛號曰建成君遷爲戚公其後項羽以沛公爲漢王漢王封參爲建成侯從至漢中遷爲將軍從還定三秦賜食邑於寧秦漢二年拜爲假左丞相以破魏功賜食邑平陽及髙祖卽帝位徙韓信爲楚王參歸相印焉髙祖封長子肥於齊以參爲齊相國六年賜爵列侯食邑平陽萬六百三十戶世世勿絕參功凡下二國縣百二十二得王二人相三人將軍六人大莫敖郡守司馬禦史各一人身被七十創野戰略地爲諸將最孝惠元年除諸侯相國法更以參爲齊丞相參之相齊天下初定悼惠王富於春秋參盡召長老諸先生問所以安集百姓而齊故諸儒以百數言人人殊參未知所定聞膠西有蓋公善治黃老言厚幣請之旣至爲言治道貴淸靜而民自定參乃避正堂捨蓋公焉其治要用黃老術故相齊九年齊國安集大稱賢相惠帝二年蕭何卒參聞之告舍人趣治行吾且入相居無何使者果召參參去屬其後相曰以齊獄市爲寄愼勿擾也後相曰治無大於此者乎參曰不然夫獄市者所以並容也今君擾之姦人安所容也吾是以先之始參微時與蕭何善及爲宰相有隙至何且死所推賢惟參參代何舉事無所變更壹遵何約束擇郡國吏木詘於文辭重厚長者卽召除爲丞相史吏之言文刻深欲務聲名者輒斥去日夜飲酒卿大夫已下吏及賔客見參不事事來者皆欲有言參輒飲以醇酒醉而後去終莫得開說以爲常參見人有細過掩匿覆蓋之府中無事參子窋爲中大夫惠帝怪相國不治事廼語窋試從容問而父窋洗沐歸間侍自從其所諫參參怒笞二百曰趣入侍天下事非乃所當言也至朝時帝讓參曰與窋胡治乎乃者我使諫君也參免冠謝曰陛下自察聖武孰與髙皇帝帝曰朕乃安敢望先帝參曰陛下觀參孰與蕭何賢帝曰君似不及也參曰陛下言之是也且髙皇帝與蕭何定天下法令旣明具陛下垂拱參等守職遵而勿失不亦可乎惠帝曰善君休矣參爲相國三年卒謚曰懿侯百姓歌之曰蕭何爲法講若畫一曹參代之守而勿失載其淸靜民以寧壹窋嗣侯髙後時至禦史大夫

論曰世言蕭何初進韓信於髙帝後復獻計誅之爲徳不卒夫君臣朋友惟其道爾使信果有逆萌何安得顧朋友之私而忘君臣之大哉何與參始相善也旣而有隙及何死薦參代相參遵何舊章至尊如君親如己子官吏賔客眾多具爲言卒恪守不變易曰君子以同而異又曰渙其羣元吉渙有丘匪夷所思若何與參可謂羣而不黨者矣此與宋韓琦範仲淹上殿爭論下殿不失和气者易地皆然彼彬彬號士君子而推賢讓能多有未逮亦獨何哉

周勃

周勃其先捲人也徙沛織薄曲爲生常以吹簫給防事材官引彊髙祖起爲沛公勃以中涓從所至攻城略地皆有功賜爵五大夫楚懷王封沛公號武安侯爲碭郡長沛公拜勃爲襄賁令及爲漢王賜勃爵威武侯從入漢中拜爲將軍還定三秦賜食邑懷徳王卽皇帝位賜爵列侯剖符世世勿絕食絳八千二百八十戶從帝攻韓王信有功又擊斬陳豨破盧綰盡定其地勃自從髙帝攻戰凡得相國一人丞相二人將軍二千石各三人別破軍二下城三定郡五縣七十九得丞相大將各一人勃爲人木彊惇厚髙帝以爲可屬大事然不好文學毎召諸生說事東鄕坐而責之趣爲我語其椎少文如此初髙帝臨終謂呂后曰陳平知有餘然難獨任周勃重厚少文然安劉氏者必勃也及惠帝六年曹參卒以王陵陳平爲左右相而以勃爲太尉七年惠帝崩呂太后稱制八年威權自恣殺三趙王立呂氏三王廢少帝復立它人之子爲帝諸大臣力不能制恐禍及己陳平嘗燕居深念陸賈往說之曰天下安注意相天下危注意將將相和調則士豫附天下𨿽有變權不分陳平用其謀與勃深相結及太后病令呂祿以趙王爲上將軍居北軍呂產以呂王居南軍誡之曰呂氏之王大臣弗平我卽崩帝年少大臣恐爲變必據兵衞宮愼毋送喪爲人所制及崩以產爲相國以呂祿女爲帝後諸呂欲爲亂畏大臣絳灌等未敢發朱虛侯章以呂祿女爲婦知其謀乃陰令人告其兄齊王襄令發兵西已與平陽侯窋爲內應以誅諸呂相國呂產等聞之乃遣潁陰侯灌嬰將兵禦之嬰畱屯滎陽使使諭齊王及諸侯與連和以待呂氏變共誅之產祿欲作亂內憚勃章等外畏齊楚兵又恐灌嬰叛之故未發列侯羣臣莫自堅其命太尉勃不得主兵曲周侯酈商之子寄與呂祿善勃與陳平謀使人劫酈商令其子寄往紿呂祿曰髙帝與呂后共定天下劉氏所立九王呂氏所立三王皆大臣之議事已布告諸侯諸侯皆以爲宜今太后崩帝少而足下佩趙王印不急之國守藩乃爲上將將兵畱此爲大臣諸侯所疑足下何不歸將印以兵屬太尉請梁王歸相國印與大臣盟而之國齊兵必罷大臣得安足下髙枕而王千里此萬世之利也祿然其計諸呂老人或以爲不便猶豫未決九月平陽侯窋見產防郎中賈壽使從齊來具以灌嬰與齊楚合從告產且趣產急入宮窋聞其語馳告平勃勃欲入北軍不得襄平侯紀通尙符節乃令持節矯內太尉北軍勃復令酈寄與典客劉揭先說祿曰帝使太尉守北軍欲足下之國急解將印辭去不然禍且起祿以爲不欺已遂解印屬典客而以兵授勃勃入軍行令軍中曰爲呂氏右袒爲劉氏左袒軍中皆左袒勃遂將北軍然尙有南軍丞相平乃召朱虛侯章佐勃勃令章監軍門令平陽侯窋告衞尉毋入相國產殿門產不知祿已去北軍乃入未央宮欲爲亂至殿門弗得入徘徊往來窋恐弗勝馳語勃勃尙恐不勝諸呂未敢訟言誅之乃謂章急入宮衞帝予卒千餘人入宮門見產廷中遂擊殺之帝遣謁者持節勞章章欲奪其節不得則從與載因節信馳斬長樂衞尉呂更始還報勃勃起拜賀章曰所患獨呂產今已誅天下定矣辛酉斬呂祿笞殺呂嬃遣人分捕諸呂男女無少長皆斬之遣章告齊王罷兵於是陰謀謂少帝及濟川淮陽恆山王皆非惠帝子呂太后以計詐名它人子殺其母養之後宮令孝惠子之立以爲後用彊呂氏今已滅諸呂少帝卽長用事吾屬無矣不如視諸侯賢者立之遂迎立代王是爲孝文皇帝東牟侯興居朱虛侯章弟也請與太僕汝陰滕公除宮滕公前謂少帝曰足下非劉氏不當立召乘輿車載少帝出少帝曰欲持我安之乎滕公曰就捨少府廼奉天子法駕迎皇帝代邸報曰宮謹除皇帝入未央宮有謁者十人持防衞端門曰天子在也足下何爲者不得入太尉往諭廼引兵去皇帝遂入是夜有司分部殺濟川淮陽常山王及少帝於邸文帝旣立以勃爲右丞相賜金五千觔食邑萬戶人或說勃曰君旣誅諸呂立代王威震天下而君受厚賞處尊位久之卽禍及身矣勃懼請歸相印帝許之嵗余丞相平卒復以勃爲丞相凡十月餘免就國毎河東守尉行縣至絳勃自畏恐誅常被甲令家人持兵以見其後人有上書告勃欲反下廷尉逮捕勃治之勃恐不知置辭吏稍侵辱之勃以千金予獄吏吏乃書牘背示之曰以公主爲證公主者孝文帝女也勃子勝之尙之故敎引爲證初勃之益封盡以予太后弟薄昭昭爲言太后文帝朝太后以冒絮提文帝曰絳侯綰皇帝璽將兵於北軍不以此時反今居一小縣顧欲反耶帝旣見勃獄辭乃謝曰吏方驗而出之勃旣出曰吾嘗將百萬軍然安知獄吏之貴也乃復就國孝文十一年卒謚曰武侯論曰寛仁如孝文不鈇鉞不朝之王不桎梏受賕之吏丞相勃平定內難加以迎立大功顧屢遭策免又詔獄焉其故何也勃天資厚重而苦不好學當其上符璽時願請間有言非以市徳卽以營私明主猜疑之端固已伏於此矣一生鄙朴椎魯少文袁絲謂其有驕主色蓋功則髙而所以居功者未善乎方髙後擅王諸呂面折廷諫不如王陵沈幾觀變不如陳平而髙帝獨曰安劉氏者必勃卒之國勢累卵不動聲色轉移於呼吸間可不謂社稷臣哉

周昌

周昌者沛人也其從兄苛秦時皆爲泗水卒史及髙祖起沛擊破泗水守監乃皆從沛公沛公爲漢王以苛爲禦史大夫昌爲中尉漢三年楚圍漢王滎陽急漢王遁去而使苛守城楚破城欲令苛將苛罵曰若趣降漢王不然今爲虜矣項羽怒亨苛漢王於是拜昌爲禦史大夫封汾陰侯苛子成以父死事封爲髙景侯昌爲人彊力敢直言自蕭曹等皆卑下之髙帝亦素憚昌及欲廢太子而立戚姬子如意爲太子大臣固爭莫能得帝以畱侯策止而昌廷爭之彊帝問其說昌爲人喫又盛怒曰臣口不能言然臣心知其不可陛下欲廢太子臣期期不奉詔帝欣然而笑卽罷呂后側耳於東廂聴見昌爲跪謝曰微君太子幾廢是嵗戚姬子如意爲趙王年十嵗髙祖憂萬嵗之後不全也趙堯爲符璽禦史趙人方與公謂周昌曰君之史趙堯年𨿽少然奇士行且代君昌笑曰何至是居頃之堯侍髙祖見髙祖心獨不樂悲歌問曰陛下非以趙王年少而戚夫人與呂后有隙懼萬嵗後趙王不能自全乎髙祖曰然堯曰陛下獨爲趙王置貴彊相及呂后太子羣臣素所敬憚者乃可髙祖曰然羣臣誰可者堯曰禦史大夫昌其人堅忍伉直自呂后太子及大臣皆素敬憚之獨昌可髙祖曰善於是召昌謂曰吾固欲煩公公彊爲相趙昌泣曰臣初起從陛下陛下獨柰何中道而棄之於諸侯乎髙祖曰吾極知其左遷然吾私憂趙念非公無可者於是徙昌爲趙相而拜堯爲禦史大夫髙祖崩呂太后使使召趙王昌令王稱疾不行使者三反昌固不遣趙王太后怒廼使使召昌昌至太后罵曰爾不知我之怨戚氏乎而不遣趙王昌旣被徵髙後使使召趙王王果來至長安月餘見鴆殺昌謝病不朝見三嵗而卒謚曰悼侯

論曰髙帝濶達大度然以馬上得天下自酈陸叔孫諸人待之不少加禮昌以木彊無文立於朝獨見嚴憚其丰采嶽嶽可想見也漢初豪傑競起智名勇功無慮數什伯而伉直彊忍不顧犯主之顏色使公卿貴戚近幸鹹頫首降心不敢以非禮犯者獨昌一人如申屠嘉於孝文汲黯於孝武又其聞風興起者也君子之立身事君也惟義所在而不以盛衰榮敗易其心方戚姬寵幸昌持大義廷爭不少假及其母子煢煢畢命旦夕乃再四扞禦至於事勢窮蹙且賫志銜恨以殉前後若兩人而終始原一節在朝廷則朝廷重在侯國則侯國重豈不屹然骨鯁大臣哉

申屠嘉

申屠嘉梁人也初以材官蹶張從髙帝擊項籍遷爲隊率從擊黥布爲都尉孝惠時爲淮陽守孝文元年舉故以二千石從髙祖者悉爲闗內侯食邑三十四人而嘉食邑五百戶十六年遷禦史大夫張蒼免相文帝以皇后弟竇廣國賢有行欲相之曰恐天下以吾私廣國久念不可而髙帝時大臣余見無可者乃以禦史大夫嘉爲丞相封故安侯嘉爲人亷直門不受私謁是時太中大夫鄧通方愛幸賞賜累鉅萬文帝常燕飲通家其見寵如是嘉入朝通居上旁有怠慢之禮嘉奏事畢因言曰陛下愛幸臣則富貴之至於朝廷之禮不可以不肅罷朝坐府中嘉爲檄召通詣丞相府不來且斬通通恐入言文帝帝曰汝第往吾今使人召若通詣府免冠徒跣頓首謝嘉坐自如責曰夫朝廷者髙皇帝之朝廷也通小臣戲殿上大不敬當斬吏今行斬之通頓首首盡出血不解帝度丞相已困通使使持節召通而謝丞相曰此吾弄臣君其釋之通旣至爲帝泣曰丞相幾殺臣嘉爲丞相五嵗文帝崩孝景卽位二年鼂錯爲內史貴幸用事諸法令多所請變更議以適罰侵削諸侯而丞相嘉自絀所言不用疾錯錯爲內史門東出不便更穿一門南出南出者太上皇廟堧垣也嘉聞之欲奏請誅錯客有語錯錯恐夜入宮上謁自歸景帝至朝嘉請誅錯帝曰錯所穿非眞廟垣乃外堧垣故冗官居其中且又我使爲之錯無罪罷朝嘉謂長史曰吾悔不先斬錯乃請之爲錯所賣至捨因歐血而死謚曰節侯自嘉死後陶靑劉捨及武帝時許昌薛澤軰皆以列侯繼踵亷謹爲丞相備員而已無所能發明功名著於世者論曰周官冡宰統百官均四海周禮天子防擕僕及後宮奄尹女奴之屬皆領之太宰蓋所以大出入起居之坊而裁抑其恩幸杜閉其讒衺使無有淫媟戲嫚之漸以蕩上心淸宮府正朝廷於是乎在惟聖帝明王敬信其大臣諸巧言便辟側媚之人不得以間之故唐虞三代之隆無宦官宮妾亂政之禍此道得也是以君子不難申屠嘉而難孝文皇帝夫割肉心之私愛以伸明法自敵以下猶或不堪況天子乎嘉正色立朝前後執法不少回互然卒有所梗而不行者非特鼂錯機深不如鄧通之馴謹易制亦由景帝偏聴私人逆忠直遠耆徳之故也司馬遷班固乃謂嘉剛毅守節而無術學夫蕭曹陳平守功以謙亦保身之一道然古大臣不以寵利居成功惟復政厥辟可也旣已在其位而持祿養交阿諛順防是孔光張禹軰皆得托於學問深謹之气象以蓋其庸惡陋劣而長富貴於子孫也

史傳三編卷九

欽定四庫全書

史傳三編卷十

大學士朱軾撰

名臣傳二

漢

賈誼

賈誼雒陽人年十八以能誦詩書屬文稱於郡中河南守吳公聞其秀材召置門下文帝初立以吳公治行第一徵爲廷尉廷尉言誼年少頗通諸子百家書乃召爲博士是時誼年二十餘最少毎詔令議下諸老先生不能言誼盡爲對人人各如其意所欲出諸生自顧不逮遠甚帝說之超遷一嵗中至大中大夫誼以漢興至孝文二十餘年天下和洽當攺正朔易服色制度定官名興禮樂乃悉艸具其事文帝謙讓未遑也然諸法令所更定及列侯就國其說皆自誼發之二年誼上疏請廣積貯曰管子曰倉廩實而知禮節民不足而可治者自古及今未之前聞今背本而趨末食者甚眾淫侈之俗日日以長生之甚少而靡之甚多天下財產何得不蹷夫積貯者天下之大命也茍粟多而財有餘何爲而不成今敺民而歸之農皆著於本使天下各食其力末技遊食之民轉而緣南畆則畜積多而人樂其所矣帝感誼言親耕籍田賜天下今年田租之半天子思大用誼絳灌東陽侯馮敬之屬盡害之廼毀誼曰雒陽之人年少初學專欲擅權紛亂諸事廼漸疎不用以爲長沙王太傅時帝更造四銖錢除盜鑄令誼上疏請收銅而禁盜鑄以爲事有召禍而法有起姦今令細民人操造幣之勢各隱屛而鑄作因欲禁其厚利微姦𨿽黥罪日報其勢不止法錢不立吏急而壹之乎則大爲煩苛而力不能勝縱而弗呵乎則市肆異用錢文大亂茍非其術何鄕而可哉今農事棄捐而采銅者日蕃釋其耒耨冶鎔炊炭姦數不勝而法禁數潰銅使之然也請收銅勿令布使民不得鑄錢賈山亦言之帝皆不聽誼適長沙行次湘水爲賦弔屈原亦自傷也居三年有鵩止其捨誼旣懼長沙地卑濕壽不得長鵩又不祥鳥也更爲賦以自廣後嵗余徵誼入見文帝方受釐坐宣室因感鬼神事而問鬼神之本誼具道其所以然至夜半文帝前席旣罷曰吾久不見賈生自謂過之今不及也乃拜誼爲梁懷王勝太傅勝文帝少子愛而好書故令傅之是時單於數侵犯邊塞天下初定制度疎濶諸侯王僭擬過當往往以逆誅誼數上疏言事多所欲匡建大略謂事勢可爲痛哭者一可爲流涕者二可爲長太息者六其策當世諸侯王則曰莫若眾建諸侯而少其力其於播徳威移風俗定經制先禮後法教太子禮貌大臣諸事皆反覆引諭切當治體自謂稽之天地驗之古今日夜念此至熟非虛也是時丞相絳侯周勃免就國有告勃謀反逮系長安獄治卒無事復爵邑故誼以建言及之帝深納其言養臣下有節是後大臣有罪皆自殺不受刑至武帝時稍復入獄自成始帝復封淮南厲王四子爲列侯誼再上疏諫又請帝增淮陽王武代王參封地以備齊趙吳楚二王文帝子景帝親弟也帝從誼計徙武爲梁王得大縣四十餘城其後卒賴其力破七國懷王勝墜馬死誼自傷爲傅無狀哭泣嵗余亦死年三十三文帝後思誼言分齊爲六國盡立悼惠王子六人爲王又遷淮南王喜於陽城而分淮南爲三國盡立厲王子以王之武帝時主父偃因誼策請推恩使諸侯王得自分子弟國邑諸侯始弱武帝又舉賈誼之孫二人至郡守而賈嘉好學世其家

論曰西漢諸臣好謀議通權術者稱賈鼂鼂之削七國與賈策諸侯王略同而爲袁盎所中亦其天性刻深動與禍防也賈之學術論議較正於鼂而醇深不及董廣川踔厲風發無寛居之度優柔夷愉之致諸葛武侯有言寧靜可以致遠斯洛陽南陽所由以異歟

張釋之

張釋之字季南陽堵陽人也以貲爲騎郎事漢文帝十年不得調欲免歸中郎將爰盎知其賢乃請徙釋之補謁者釋之旣朝畢因前言便宜事文帝曰卑之毋甚髙論令今可行也於是釋之言秦漢間事秦所以失漢所以興者文帝稱善拜爲謁者僕射從行帝登虎圈問上林尉禽獸簿十餘問尉左右視盡不能對虎圏嗇夫從旁代尉對甚悉文帝曰吏不當如此邪詔拜嗇夫爲上林令釋之前曰陛下以絳侯周勃何如人也帝曰長者又復問東陽侯張相如何如人也帝復曰長者釋之曰夫絳侯東陽侯稱爲長者此兩人言事曾不能出口豈效此嗇夫喋喋利口捷給哉且秦以任刀筆吏爭以亟疾苛察相髙然其敝徒文具耳亡惻隱之實以故不聞其過陵夷至二世而亡今陛下以嗇夫口辯而超遷之臣恐天下隨風靡爭口辯亡其實且下之化上疾於景向舉錯不可不察也文帝曰善廼止不拜嗇夫就車召釋之驂乘徐行問釋之秦之敝具以質言至宮拜爲公車令太子與梁王共車入朝不下司馬門釋之追止太子梁王毋入殿門遂劾不下公門不敬奏之薄太后聞之文帝免冠謝曰教兒子不謹薄太后使使承詔赦太子梁王乃得入文帝繇是奇釋之拜爲中大夫頃之至中郎將從行至霸陵時愼夫人從帝指視愼夫人新丰道曰此走邯鄲道也使愼夫人鼓瑟帝自倚瑟而歌意淒愴悲懷顧謂羣臣曰嗟乎以北山石爲槨用紵絮斮陳漆其間豈可動哉釋之前曰使其中有可欲者𨿽錮南山猶有隙使其中亡可欲者𨿽亡石槨何戚焉文帝稱善其後拜釋之爲廷尉帝行出中渭橋有一人從下走出乘輿馬驚使騎捕屬之廷尉釋之奏言此人犯蹕當罰金帝怒曰此人親驚吾馬馬賴和柔令它馬固不敗傷我乎而廷尉廼當之罰金釋之曰法者天子所與天下公共也今法如是更重之是法不信於民也且廷尉天下之平也一傾天下用法皆爲之輕重民安所錯其手足帝良久曰廷尉當是也其後人有盜髙廟座前玉環得下廷尉治案盜宗廟服禦物者爲奏當棄市帝大怒曰人亡道廼盜先帝器吾欲致之族而君以法奏之非吾所以共承宗廟意也釋之免冠頓首謝曰法如是足也且罪等然以逆順爲基今盜宗廟器而族之有如萬分一假令愚民取長陵一抔土陛下何以加其法乎文帝與太后言之乃許廷尉當是時中尉條侯周亞夫與梁相山都侯王恬咸見釋之持議平廼結爲親友張廷尉繇此天下稱之後景帝立釋之稱疾欲免去懼大誅至用王生計卒見謝景帝不過也王生者善爲黃老言處士也嘗召居廷中公卿盡防立王生韤解顧謂張廷尉爲我結韤釋之跪而結之人或以此讓王生生曰吾老且賤自度終亡益於張廷尉廷尉天下名臣吾故使結韤欲以重之諸公聞之賢王生而重釋之釋之事景帝嵗余爲淮南相猶尙以前過也年老病卒其子摯字長公官至大夫免以不能取容當世故終身不仕論曰自周公吐哺握髮之誠延見天下士後世賢公卿因之虛已側席有加禮焉迄於漢初流風未衰曹參之於蓋公王生之爲張釋之是也釋之終以劾奏太子得罪然尊朝廷敬官守乃人臣盛節其不奉詔拜嗇夫尢見大體漢世稱賢廷尉二人張釋之於定國定國迎師學春秋北面備弟子禮爲人謙恭重經術考其生平釋之風節尢著漢朝哉

周亞夫

周亞夫絳侯勃庶子也初爲河內守兄絳侯勝之有罪文帝擇勃子賢者皆推亞夫乃封爲條侯文帝後六年匈奴大入邊以宗正劉禮軍霸上祝玆侯徐厲軍棘門河內守亞夫軍細柳皆授將軍號帝自勞軍至霸上棘門軍直馳入將以下騎出入送迎已而之細柳軍軍士吏被甲銳兵刄彀弓弩持滿天子先驅至不得入先驅曰天子且至軍門都尉曰軍中聞將軍之令不聞天子之詔有頃帝至又不得入於是使使持節詔將軍曰吾欲入勞軍亞夫乃傳言開壁門壁門士請車騎曰將軍約軍中不得驅馳於是天子乃按轡徐行至中營將軍亞夫持兵揖曰介冑之士不拜請以軍禮見天子爲動攺容式車使人稱謝皇帝敬勞將軍成禮而去旣出軍門羣臣皆驚文帝曰嗟乎此眞將軍矣曩者霸上棘門軍若兒戲耳其將固可襲而虜也至於亞夫可得而犯耶稱善者久之月餘三軍皆罷拜亞夫爲中尉文帝且崩戒太子曰卽有緩急周亞夫眞可任將兵景帝以亞夫爲車騎將軍三年吳楚反亞夫以中尉爲太尉東擊吳楚因自請上曰楚兵剽輕難與爭鋒願以梁委之絕其食道乃可制也上許之亞夫至霸上趙涉遮說曰吳王素富懷輯死士久矣此知將軍且行必置間人於殽黽阸陿之間且兵事尙神宻將軍何不從此右去走藍田出武關抵雒陽間不過差一二日直入武庫擊鳴鼓諸侯聞之以爲將軍從天而下也亞夫從其計至雒陽使吏捜殽黽間果得吳伏兵乃請涉爲防軍亞夫父客鄧都尉說亞夫曰吳楚兵銳甚難與爭鋒楚兵輕不能久方今爲將軍計莫若引兵東北壁昌邑以梁委吳吳必盡銳攻之將軍深溝髙壘使輕兵絕淮泗口塞吳糧道使吳梁相敝而糧食竭乃以全制其極破吳必矣亞夫從其計引兵東北走昌邑深壁而守吳方攻梁梁王使使請亞夫亞夫守便宜不往梁上書言景帝景帝詔使救梁亞夫不奉詔堅壁不出而使輕騎兵弓髙侯等絕吳楚兵後食道吳楚兵饑欲退數挑戰終不出夜軍中驚內相攻擊擾亂至於帳下亞夫堅臥不起頃之復定吳奔壁東南陬亞夫使備西北已而其精兵果奔西北不得入吳楚旣饑乃引而去亞夫出精兵追擊大破之凡相攻守三月而吳楚平由是梁孝王與亞夫有隙五嵗遷爲丞相帝甚重之栗太子廢亞夫固爭之不能得帝由此疏之而梁孝王毎朝常與太后言條侯之短太后欲封皇后兄王信爲侯帝問亞夫亞夫曰髙帝約非劉氏不得王非有功不得侯不如約者天下共擊之今信𨿽後兄無功侯之非約也帝默然而止其後匈奴王徐盧等五人降漢帝欲侯之以勸後亞夫曰彼背其主降陛下陛下侯之卽何以責人臣不守節者乎帝曰丞相議不可用悉封之亞夫因謝病免相頃之帝召亞夫賜食獨置大胾無切肉又不置箸亞夫顧尙席取箸帝視而笑曰此非不足君所乎亞夫免冠謝帝曰起亞夫趨出帝目送之曰此鞅鞅非少主臣也居無何亞夫子爲父買葬器不時與錢爲人所告事連亞夫召詣廷尉不食五日歐血卒

論曰髙祖功臣𨿽保全終始如蕭曹張陳及其再傳或嬰罪戾被削奪者多矣兼資文武備位將相獨亞夫一人與其父後先輝映可不謂賢歟文帝法古賢君推轂之義屬之景帝委以重權此與髙祖以周勃屬之孝惠同豈非深計遠慮明略之主哉亞夫剛以取禍司馬遷譏其足已不學然用兵能任趙涉聽鄧都尉推賢下士有儒將風至爭太子以固國本不侯王信以存祖制絀降人之封激厲忠節明於大體𨿽詩書之所稱訓何以加焉

汲黯

汲黯字長孺濮陽人也十世爲卿大夫以父任孝景時爲太子洗馬以莊見憚武帝卽位黯爲謁者東粵相攻帝使黯往視之至吳而還報曰粵人相攻固其俗然不足以辱天子之使河內失火延燒十餘家又使黯往視之還報曰家人失火屋比延燒不足憂也臣過河南河南貧人傷水旱萬餘家或父子相食臣謹以便宜持節發河南倉粟以振貧民請歸節伏矯制之罪帝賢而釋之遷滎陽令黯恥爲令稱疾歸田裏帝聞乃召爲中大夫以數切諫不得久畱內遷爲東海太守黯學黃老言治官理民好淸靜擇丞史任之責大指而已不細苛黯多病臥閣內不出嵗余東海大治稱之召爲主爵都尉列於九卿治務在無爲而已引大體不拘文法黯爲人性倨少禮面折不能容人之過合己者善待之不合己者不能忍見士亦以此不附焉然好遊俠任气節內行修潔好直諫數犯主之顏色常慕傅伯爰盎之爲人也善灌夫鄭當時及宗正劉棄疾亦以數直諫不得久居位是時太后弟武安侯田蚡爲丞相中二千石拜謁蚡弗爲禮黯見蚡未嘗拜常揖之帝方招文學儒者謂曰吾欲云云黯對曰陛下內多欲而外施仁義柰何欲效唐虞之治乎帝怒變色而罷朝公卿皆爲黯懼帝退謂左右曰甚矣汲黯之戇也羣臣或數黯黯曰天子置公卿輔弼之臣寧令從諛承意陷主於不義乎且已在其位縱愛身柰辱朝廷何黯多病病且滿三月常賜告者數終不愈最後莊助爲請告帝曰汲黯何如人也助曰使黯任職居官無以逾人然至其輔少主守城深堅招之不來麾之不去𨿽自謂賁育不能奪之矣帝曰然古有社稷之臣至如黯近之矣大將軍靑侍中帝踞厠而視之丞相燕見帝或時不冠至如黯見不冠不見也帝常坐武帳中黯前奏事帝不冠望見黯避帳中使人可其奏其見敬禮如此張湯方以更定律令爲廷尉黯數質責湯於帝前曰公爲正卿上不能襃先帝之功業下不能抑天下之邪心安國富民使囹圄空虛二者無一焉何空取髙皇帝約束紛更之爲公以此無種矣黯時與湯論議湯辯常在深文小苛黯伉厲守髙不能屈忿發罵曰天下謂刀筆吏不可以爲公卿果然必湯也令天下重足而立側目而視矣是時漢方徵匈奴招懷四夷黯務少事乘間常言與匈奴和親無起兵帝方尊重公孫而張湯用文法數奏決讞以幸黯常面觸等懷詐飾智以阿人主取容而刀筆吏專深文巧詆陷人於罪使不得反其眞以勝爲功帝愈益貴湯湯深心疾黯欲誅之以事爲丞相乃上言曰右內史界部中多貴人宗室難治非素重臣不能任請徙黯爲右內史數嵗官事不廢大將軍靑益尊姊爲皇后然黯與亢禮人或說黯曰自天子欲羣臣下大將軍君不可以不拜黯曰夫以大將軍有揖客反不重耶大將軍聞愈賢黯數請問國家朝廷所疑遇黯過於平生淮南王謀反憚黯曰好直諫守節死義難惑以非至如說丞相如發蒙振落耳匈奴渾邪王率眾來降漢發車二萬乘縣官無錢從民貰馬民或匿馬馬不具帝怒欲斬長安令黯曰長安令無罪獨斬黯民乃肯出馬且匈奴畔其主而降漢漢徐以縣次傳之何至令天下騷動罷獘中國以事匈奴乎帝默然及渾邪至賈人與市者坐當死者五百餘人黯請間見髙門曰夫匈奴攻當路塞絕和親中國興兵誅之死傷者不可勝計而費以巨萬數臣愚以爲陛下得彼人皆以賜從軍死事者家所掠獲因予之以謝天下之苦塞百姓之心今縱不能又以微文殺無知者五百餘人此所謂庇其葉而傷其枝臣竊爲陛下不取也帝默然不許曰吾久不聞汲黯之言今又復妄發矣後數月黯坐小法防赦免官於是黯隱於田園居數年防更五銖錢民多盜鑄楚地尢甚帝以爲淮陽楚地之郊乃召拜黯爲淮陽太守黯伏謝不受印詔數彊予然後奉詔詔召見黯黯泣曰臣自以爲塡溝壑不復見陛下不意陛下復收用之臣常有狗馬病力不能任郡事臣願爲中郎出入禁闥補過拾遺臣之願也帝曰君薄淮陽耶吾今召君矣顧淮陽吏民不相得吾徒得君之重臥而治之黯旣辭行過大行李息曰黯棄居郡不得與朝廷議也然禦史大夫張湯智足以拒諫詐足以飾非務巧佞之語辯數之辭好興事舞文法內懷詐以禦主心外挾賊吏以爲威重公列九卿不早言之公與之俱受其僇矣息畏湯終不敢言黯居郡如故治淮陽政淸後張湯果敗帝聞黯與息言抵息罪令黯以諸侯相秩居淮陽七嵗而卒卒後帝以黯故官其弟汲仁至九卿子汲偃至諸侯相初黯爲主爵都尉時太后弟武安侯田蚡以杯酒爭忿欲殺將軍灌夫而魏其侯竇嬰救之廷辯東朝公卿以下畏田蚡莫敢言惟黯以魏其言爲是始終不變同時陳人鄭當時以善推轂賢士內行潔廉與黯並名然當時在朝常趨和承意不敢甚引當否以此不及黯衞人仕者皆嚴憚黯出其下論曰自古聖帝明王所求乎格其非心養其徳性者不遺於侍禦之人況所得賢士大夫哉汲黯立朝天子嚴敬比於師保自王公戚屬近幸莫敢以非禮幹及賑救窮黎開釋無辜汲汲然惟恐後詩曰衮職有闕惟仲山甫補之又曰不侮鰥寡不畏彊禦汲黯有焉

蘇武

蘇武字子卿杜陵人也父建從大將軍衞靑擊匈奴有功封平陵侯武少以父任與兄嘉弟賢並爲郎稍遷至栘中廏監時漢連伐胡數通使相窺觀匈奴畱漢使郭吉路充國等前後十餘軰匈奴使來漢亦畱之以相當天漢元年且鞮侯單於初立恐漢襲之乃曰漢天子我丈人行也盡歸漢使武帝嘉其義乃遣武以中郎將使持節送匈奴使畱在漢者因厚賂單於答其善意武與副中郎將張勝及假吏常惠等募士斥侯百餘人俱旣至匈奴置幣遺單於單於益驕非漢所望也方欲發使送武等會長水虞常等謀反匈奴中虞常在漢時素與副張勝相知私候勝曰聞漢天子甚怨衞律請爲漢伏弩射殺之吾母弟在漢幸蒙其賞賜衞律者漢使使匈奴還聞李延年得罪律素善延年懼並誅復亡歸匈奴單於立爲丁靈王未嘗一日離左右也勝聞常言許之以貨物與常後月餘事敗其黨多戰死而生得虞常單於乃使衞律治其事張勝聞之恐前語發以狀語武武曰事如此此必及我見犯乃死重負國欲自殺勝惠共止之虞常果引張勝單於怒議欲殺漢使者左伊秩訾曰卽謀單於何以復加宜皆降之單於使衞律召武受詞武謂惠等屈節辱命𨿽生何面目以歸漢引佩刀自刺衞律驚自抱持武馳召毉鑿地爲坎置熅火覆武其上蹈其背以出血武气絕半日復息惠等哭輿歸營單於壯其節朝夕遣人候問武而收系張勝武益愈單於使使曉武防論虞常欲因此時降武劍斬虞常已律曰漢使張勝謀殺單於近臣當死單於募降者赦罪舉劍欲擊之勝請降律謂武曰副有罪當相坐武曰本無謀又非親屬何謂相坐復舉劍擬之武不動律曰蘇君律前負漢歸匈奴幸防大恩賜號稱王擁眾數萬馬畜彌山富貴如此蘇君今日降明日復然空以身膏艸野誰復知之武不應律曰君因我降與君爲兄弟今不聽吾計後𨿽欲復見我尙可得乎武罵律曰汝爲人臣子不顧恩義畔主背親爲降虜於蠻夷何以汝爲見且單於信汝使決人死生不平心持正反欲鬭兩主觀禍敗前南越宛朝鮮三國殺漢使者皆立取屠滅獨匈奴未耳若知我不降明欲令兩國相攻匈奴之禍從我始矣律知武終不可脇白單於單於愈益欲降之乃幽武置大窖中絕不飲食天雨雪武臥齧雪與旃毛並咽之數日不死匈奴以爲神乃徙武北海上無人處使牧羝羝乳乃得歸別其官屬常惠等各置他所武旣至海上廩食不至掘野鼠去艸實而食之杖漢節牧羊臥起操持節旄盡落積五六年單於弟於靬王弋獵海上武能网紡繳檠弓弩於靬王愛之給其衣食三嵗余王病賜武馬畜服匿穹廬王死後人眾徙去其冬丁令盜武牛羊武復窮阨初武與李陵俱爲侍中武使匈奴明年陵將兵五千出居延爲單於所遮降以女妻之立爲右校王陵愧負漢不敢求武久之單於乃使陵至海上爲武置酒設樂因謂武曰單於聞陵與子卿素厚故使陵來說足下虛心欲相待終不得歸漢空自苦亡人之地信義安所見乎賢兄弟俱冒罪死來時太夫人已不幸陵送至陽陵子卿婦年少聞已更嫁矣獨有女弟二人兩女一男今復十餘年存亡不可知人生如朝露何久自苦如此陵始降時忽忽如狂自痛負漢加以老母系保官子卿不欲降何以過陵且陛下春秋髙法令亡常大臣亡罪夷滅者數十家安危不可知子卿尙復誰爲乎願聽陵計勿復有云武曰武父子無功徳皆爲陛下所成就位列將爵通侯兄弟親近常願肝腦塗地今得殺身自效𨿽斧鉞湯鑊誠甘樂之臣事君猶子事父也子爲父死無所恨願勿復再言陵與武飲數日復曰子卿壹聽陵言武曰自分已死久矣王必欲降武請畢今日之歡效死於前陵見其至誠喟然嘆曰嗟乎義士陵與衞律之罪上通於天因泣下霑衿與武決去陵惡自賜武使其妻賜武牛羊數十頭後陵復至北海上語武區脫捕得雲中生口言太守以下吏民皆白服曰上崩武聞之南鄕號哭歐血旦夕臨數月昭帝卽位數年匈奴與漢和親漢求武等匈奴詭言武死後漢使復至匈奴常惠請其守者與俱得夜見漢使具自陳道教使者謂單於言天子射上林中得雁足有系帛書言武等在某澤中使者大喜如惠語以讓單於單於視左右而驚謝漢使曰武等實在於是李陵置酒賀武曰今足下還歸揚名於匈奴功顯於漢室𨿽古竹帛所載丹靑所畫何以過子卿陵乃獨爲異域人一別長絕陵起舞且歌歌罷泣數行下因與武決單於召防武官屬前以降及物故凡隨武還者九人武以始元六年春至京師拜爲典屬國賜賚有差常惠等三人皆拜郎中餘六人以老賜錢歸家復終身武畱匈奴凡十九嵗始以彊壯出及還須髮盡白宣帝旣立以武著節老臣甚優寵之又以武弟子爲右曹武所得賞賜盡以施予昆弟故人家不餘財皇后父平恩侯帝舅平昌侯樂昌侯丞相魏相禦史大夫丙吉皆敬重武年八十餘病卒甘露三年單於始入朝帝思股肱之美乃圖畫其人於麒麟閣凡十一人而武在其列

論曰蘇武陷身絕域瀕死者數矣或慷慨而赴或從容而就卒全身名爲漢室光固知三軍可奪帥而匹夫必不可奪志也東漢時耿恭以單兵困守孤城至於鑿山得井煮弩爲糧連月逾年萬死一生其後遇救引歸惟餘十三人衣屨穿敝形容枯槁與武事絕相丹心苦節歷九死而不移而其精誠所格鬼神亦若陰爲防持者忠孝之所以能動天也

史傳三編卷十

欽定四庫全書

史傳三編卷十一

大學士朱軾撰

名臣傳三

漢

霍光

霍光字子孟票騎將軍去病異母弟也父中孺河東平陽人以縣吏給事平陽侯家生去病去病母乃侯家侍者衛少兒也吏畢歸家復娶婦生光因絕不相聞久之少兒女弟子夫得幸於武帝立爲皇后去病以皇后姊子貴幸旣壯大乃自知父爲霍中孺防擊匈奴道出河東遣吏迎霍中孺爲買田宅而去還復過焉乃將光西至長安時年十餘嵗任光爲郎稍遷諸曹侍中去病死後光爲奉車都尉出則奉車入侍左右出入禁闥二十餘年小心謹愼未嘗有過甚見親信自衛太子爲江充所敗而燕王旦廣陵王胥皆多過失是時武帝年老寵姬鉤弋趙偼伃有男心欲以爲嗣命大臣輔之察羣臣惟光可屬社稷乃使黃門畫者畫周公輔成王朝諸侯以賜光及帝病篤光涕泣問曰如有不諱誰當嗣者帝曰君未諭前畫意耶立少子君行周公之事光頓首讓曰臣不如金日防日防亦曰臣外國人不如光乃拜光爲大司馬大將軍日防爲車騎將軍及上官桀爲左將軍桑羊爲禦史大夫並受遺詔輔少主明日武帝崩太子卽位爲孝昭皇帝帝年八嵗政事壹決於光時武帝遺詔復追錄光前與日防上官桀等討莽何羅功封光博陸侯桀安陽侯日防秺侯光爲人沈靜詳審長財七尺三寸白晢疏眉目美須髯每出入下殿門止進有常處郎僕射竊識視之不失尺寸其資性端正如此初輔幼主政自己出天下想聞其風采殿中常有怪一夜羣臣相驚光召尙符璽郎郎不肯授光光欲奪之郎按劍曰臣頭可得璽不可得也光甚誼之明日詔增此郎秩二等眾庶莫不多光光與左將軍桀結婚相親光長女爲桀子安妻有女年與帝相配桀因帝姊鄂邑蓋主納安女後宮爲偼伃數月立爲皇后父安爲票騎將軍封桑樂侯光時休沐出桀輒入代光決事桀父子旣尊盛而徳長公主公主內行不修近幸河間丁外人桀安欲爲外人求封幸依國家故事以列侯尙公主者光不許又爲外人求光祿大夫欲令得召見光又不許長公主以是怨光而桀安數爲外人求官爵弗能得亦慚自先帝時桀已爲九卿位在光右及父子並爲將軍皇后親安女光乃其外祖而顧専制朝事由是與光爭權燕王旦自以昭帝兄常懷怨望及禦史大夫桑羊建造酒鹽鐵爲國興利伐其功欲爲子弟得官亦怨恨光於是蓋主上官桀安及羊皆與燕王旦通謀詐令人爲燕王上書言光出都肄郎羽林道上稱防又擅調益幕府校尉光専權自恣疑有非常臣旦願歸符璽入宿衛察姦臣變候伺光出沐日奏之桀欲從中下其事桑羊當與諸大臣共執退光書奏帝不肯下明旦光聞之止畫室中不入帝問大將軍安在桀對曰以燕王告其罪故不敢入有詔召入光免冠頓首謝帝曰將軍冠朕知是書詐也將軍亡罪光曰陛下何以知之帝曰將軍之廣明都郎屬耳調校尉以來未能十日燕王何以得知之且將軍爲非不須校尉是時帝年十四尙書左右皆驚而上書者果亡捕之甚急桀等懼白上小事不足遂帝不聴後桀黨與有譖光者帝輒怒曰大將軍忠臣先帝所屬以輔朕身敢有毀者坐之自是桀等不敢復言乃謀令長公主置酒請光伏兵擊殺之因廢帝迎立燕王爲天子事發覺光盡誅桀安羊外人宗族燕王蓋主皆自殺光威震海內昭帝旣冠遂委任光訖十三年光知時務之要詔問賢良文學民間疾苦罷酤官輕徭薄賦匈奴和親百姓充實復文景之業焉及昭帝崩亡嗣卽日承皇太后詔遣官迎昌邑王賀賀者武帝孫昌邑哀王子也旣至卽位滛戲無度昌邑官屬皆徵至長安超拜擢官夏侯勝傅嘉等進諌皆系獄光憂懣獨以問所親故吏大司農田延年延年語以宜建白太后更選賢而立之光曰於古嘗有此否延年以伊尹放太甲對光乃引延年給事中陰與車騎將軍張安世圖計遂召丞相禦史將軍列侯中二千石大夫博士防議未央宮光曰昌邑王行淫亂恐危社稷如何羣臣皆驚愕莫敢言但唯唯而已延年前離席按劍曰先帝屬將軍以幼孤以將軍忠賢能安劉氏也今社稷將傾如令漢家絕祀將軍𨿽死何面目見先帝於地下乎今日之事不得旋踵羣臣後應者臣請劍斬之光謝曰九卿責光是也天下匈匈不安光當受難於是議者皆叩頭曰惟大將軍令光卽與羣臣俱見白太后具陳昌邑王不可以承宗廟狀太后乃幸未央承明殿詔諸禁門母納昌邑羣臣安世將羽林騎收防二百餘人皆送廷尉詔獄光敇左右謹宿衛卒有物故自裁令我負天下有殺主名太后盛服坐武帳中侍禦數百人皆持兵期門武士陛防陳列殿下羣臣以次上殿召昌邑王伏前聴詔尙書令讀奏曰丞相臣敞等昧死言孝昭皇帝早棄天下遣使徵昌邑王典喪服斬衰無悲哀之心廢禮誼居道上不素食使從官略女子載衣車內所居傳捨受璽大行前就次發璽不封從官更持節引內昌邑騶宰官奴與居禁闥內敖戲發樂府樂器擊鼓歌吹作俳倡召內泰壹樂人悉奏眾樂與孝昭皇帝宮人防等淫亂太后曰止爲人臣子當悖亂如是耶王離席伏尙書令復讀曰祖宗廟祀未舉爲璽書使使者持節以三太牢祠昌邑哀王園廟稱嗣子皇帝受璽以來二十七日使者旁午持節詔諸官署徵發凡一千一百二十七事荒淫迷惑失帝王禮誼亂漢制度臣敞等數進諌不變更日以益甚恐危社稷天下不安臣敞等謹與博士議皆曰五辟之屬莫大不孝宗廟重於君王不可以承天序奉祖宗廟子萬姓當廢臣請有司以一太牢具告祠髙廟皇太后詔曰可光令王起拜受詔脫其璽組奉上太后扶王下殿出金馬門就乘輿副車光送至邸謝曰王行自絕於天臣寧負王不敢負社稷願王自愛臣長不復見左右涕泣而去羣臣奏請徙王賀房陵詔歸賀昌邑賜湯沐邑二千戶國除爲山陽郡昌邑羣臣坐無輔導之誼陷王於惡誅貶有差光與丞相等防議奏皇太后迎立衛太子孫病已號皇曽孫是爲孝宣皇帝明年下詔益封光萬七千戶前後賞賜不貲自昭帝時光子禹及兄孫云云弟山光兩女婿昆弟諸婿外孫皆已貴顯黨親連體根據於朝廷光自後元時秉持萬防及宣帝卽位乃歸政帝謙讓不受諸事皆先闗白之每朝見帝虛已斂容禮下之已甚及光病篤車騎自臨問爲涕泣光卒帝及皇太后親臨其喪遣官治家賻葬皆如乘輿制度諡曰宣成子禹嗣封先光未死時拜右將軍兄孫山封平樂侯奉驃騎將軍去病祀云封冠陽侯而光妻太夫人顯恣行奢淫寡居時與光嬖奴馮子都亂禹山並繕治第宅輿馬多從賔客圍獵使蒼頭奴上朝謁莫敢譴者馮子都數犯法於是上始病之初宣帝立其防時許妃爲皇后顯愛小女成君欲貴之私使乳醫淳於衍毒殺許後後暴崩吏捕劾衍侍疾亡狀下獄簿責急顯恐事敗卽具以實語光光大驚欲自發舉不忍猶與防奏上因署衍勿論顯因勸光內成君代立爲後光卒後語稍泄帝頗聞之乃罷禹右將軍盡徙其親黨在宿衛及屯兵者以所親信許史子弟代之禹山等自見失勢密以毒後事探顯顯恐急吐實禹山等大驚於是謀令顯爲太后言先誅丞相魏相及平恩侯許廣漢而廢天子防有告之者事下廷尉詔止勿捕禹山等愈急顯屢夢不祥而第中數見怪變謀愈益急乃欲使太后爲帝外祖母博平君置酒召丞相平恩侯以下承太后制斬之因廢帝立禹事發覺雲山皆自殺禹要斬顯及諸女昆弟皆棄市廢霍后處昭臺宮其相連坐誅滅者數千家至成帝時爲光置守冢百家吏卒奉祠焉元始二年封光從父昆弟曽孫陽爲博陸侯千戶

前漢書贊曰霍光以結髮內侍起於階闥之間確然秉志誼形於主受𦇤褓之托任漢室之寄當廟堂擁幼君摧燕王僕上官因權制敵以成其忠處廢置之際臨大節而不可奪遂匡國家安社稷擁昭立宣光爲師保𨿽周公阿衡何以加此然光不學無術闇於大禮陰妻邪謀立女爲後沈溺盈溢之欲以增顚覆之禍死財三年宗族誅夷哀哉

論曰光明達愼厚爲漢宗臣其擁昭也承天下虛耗之後行政施化與民休息十三年如一日其立宣也出於至公行所無事開漢室中興之治可不謂社稷臣乎然因是遂有伊霍之稱此儗之不以其倫也其他無論卽罔以寵利居成功一語豈光所能見及哉史稱光驂乘於宣帝帝內憚之若有芒刺在背又任宣追述光柄國時中廷尉李種王平等皆坐逆意下獄死樂成小家子得幸至封侯百官以下但事馮子都王子方輩視丞相亡如也𨿽所語或有過當然自擁立二君専國旣久恐未能不變其二十餘年謹愼小心之初度也豈誠位不期驕祿不期侈抑精神衰則驕生傳所謂老將至而耄及之也夫治天下觀於家治家觀於身是以聖賢兢兢於房幃衽席之地情欲無感而燕私不形光身爲弼亮數世之元臣朝野中外倚若太山而牽制於女子小人之手豈非發乎情莫能止乎義哉易之家人曰反身之謂端本乃可以善則也孟子之論伊尹曰聖人之行歸潔其身無欲乃可言王佐也漢唐諸臣能講求斯道者或寡矣於不學之霍光何尢

金日殫

金日殫字翁叔本匃奴休屠王太子也元狩中昆邪休屠王居西方多爲漢所破單於詔欲誅之昆邪休屠恐謀降漢休屠王後悔昆邪王殺之並將其眾降漢封昆邪爲列侯日殫以父不降見殺與母閼氏弟倫俱沒入官輸黃門養馬時年十四矣久之武帝遊宴見馬后宮滿側日殫等數十人牽馬過殿下莫不竊視至日殫獨不敢日殫長八尺二寸容貎甚嚴馬又肥好武帝異而問之具以本狀對帝奇焉卽日賜湯沐衣冠拜爲馬監遷侍中駙馬都尉光祿大夫日殫旣親近未嘗有過失帝甚信愛之賞賜累千金出則驂乘日侍左右貴戚多竊怨以帝之貴重之也帝聞愈厚焉日殫母教訓兩子甚有法度帝聞而嘉之病死詔圖畫於甘泉宮署曰休屠王閼氏日殫每見畫常拜鄕之涕泣然後廼去日殫子二人皆愛爲帝防兒常在旁側弄兒或自後擁上項日殫在前見而目之弄兒走且啼曰翁怒帝謂日殫何怒吾兒爲其後弄兒壯大不謹自殿下與宮人戱日殫適見之惡其滛亂遂殺弄兒弄兒卽日殫長子也帝大怒日殫頓首謝具言所以殺弄兒狀帝甚哀爲之泣已而心敬日殫初莽何羅與江充相善及充敗衛太子何羅弟通用誅太子時力戰得封後帝知太子寃廼夷滅充宗族黨與何羅兄弟懼及遂謀爲逆日殫視其志意有非常心疑之陰獨察其動靜與俱上下何羅亦覺日殫意以故久不得發是時武帝行幸林光宮日殫小疾臥廬何羅與通及小弟安成矯制夜出共殺使者發兵明旦帝未起何羅從外入日殫奏厠心動立入坐內戶下湏臾何羅裒白刃從東廂上見日殫色變走趨臥內欲入行觸寶瑟僵日殫得抱何羅因傳曰莽何羅反帝驚起左右抜刀欲格之帝恐並中日殫止勿格日殫捽頸投何羅殿下得禽防之窮治皆伏辜繇是著忠孝節日殫自在左右目不忤視者數十年賜出宮女不敢近帝欲納其女後宮不肯其篤愼如此帝尢異之及帝病屬霍光以輔少主光讓日殫日殫曰臣外國人且使匈奴輕漢於是遂爲光副光以女妻日殫嗣子賞賞在宣帝時爲太僕霍氏有事萌芽上書去妻得不坐初武帝遺詔以討莽何羅功封日殫爲秺侯日殫以帝少不受封輔政嵗余病困大將軍光白封日殫臥受印綬一日卒賜葬具冡地送以輕車介士軍陳至茂陵諡曰敬侯論曰日殫以降臣事漢卓卓著大節立賢無方武帝知人哉夫小不忍則亂大謀霍光聞妻顯毒後之事而猶與不發卒以滅族視日殫之殺弄兒不奉詔內女後宮者識量相去何等也日殫之父以不降見殺其母教訓子有法度其子爲霍氏壻而早自逺禍閒門之嚴有自來矣功名令終施及後嗣豈偶然哉

張安世

張安世字子孺其父湯故酷吏也安世以父任爲郎用善書給事尙書精力於職休沐未嘗出武帝行幸河東嘗亡書三篋詔問莫能知惟安世識之後購求得書以相校無所遺失帝奇其材擢爲尙書令遷光祿大夫昭帝卽位大將軍霍光秉政以安世篤行親重之防左將軍上官桀父子及禦史大夫桑羊皆與燕王蓋主謀反誅光以朝無舊臣白用爲右將軍光祿勲以自副焉久之詔封富平侯昭帝崩光白太后徙安世爲車騎將軍與共徴立昌邑王王行滛亂光復與安世謀廢王尊立宣帝帝初卽位褒賞大臣詔益封安世萬六百戶功次大將軍光子三人皆中郎將侍中光卒後數月禦史大夫魏相上封事曰車騎將軍安世事孝武皇帝三十餘年忠信謹厚勤勞政事夙夜不怠與大將軍定防天下受其福國家重臣也宜尊其位以爲大將軍令毋領光祿勲事使専精神憂念天下思惟得失安世子延壽重厚可以爲光祿勲領宿衛臣宣帝亦欲用之安世聞防懼不敢當請間求見免冠頓首辭曰老臣耳妄聞言之爲先事不言情不逹誠自量不足以居大位繼大將軍後惟天子哀憐以全老臣之命帝不可固辭弗能得竟拜爲大司馬車騎將軍領尙書事數月更爲衛將軍兩宮衛尉城門北軍兵屬焉時霍光子禹謀反夷宗族安世素小心畏忌已內憂矣其女孫敬爲霍氏外屬婦當相坐安世憂懼形於顏色帝怪而憐之以問左右乃赦敬以慰其意安世寖恐職典樞機以謹愼周宻自著外內無間每定大政已決輙移病出聞有詔令乃驚使吏之丞相府問焉自朝廷大臣莫知其與議也嘗有所薦其人來謝安世大恨以爲舉賢進能豈有私謝邪絕弗復爲通有郎功髙不調自言安世應曰君之功髙明主所知人臣執事何長短而自言乎絕不許已而郎果遷莫府長史遷辭去之官安世問以過失長史曰將軍爲明主股肱而士無所進論者以爲譏安世曰明主在上賢不肖較然臣下自修而已何知士而薦之其欲匿名迹逺權勢如此爲光祿勲郎有醉小便殿上主事白行法安世曰何以知其不反水漿邪如何以小過成罪郎滛官婢婢兄自言安世曰奴以恚怒誣污衣冠自署謫奴其隱人過失皆此也安世自見父子尊顯懷不自安爲子延壽求出補吏帝以爲北地太守歳余閔安世年老復徴延壽爲左曹太僕初安世兄賀幸於衛太子太子敗賔客皆誅安世爲賀上書得下蠶室復爲掖庭令而宣帝以皇曽孫收養掖庭賀內傷太子無辜而曽孫孤防所以視養拊循恩甚宻焉及曽孫壯大賀教書令受詩爲取許妃以家財聘之曾孫素有徴怪賀聞知爲安世道之安世輙絕止以爲少主在上不宜稱述曽孫及宣帝卽位而賀已死帝追思賀賢欲封其冡爲恩徳侯置守冡二百家賀一子蚤死子安世小男彭祖彭祖又小時與上同席研書指欲封之安世深辭賀封又求損守冡戶數稍減至三十戶帝曰吾自爲掖庭令非爲將軍也安世乃止不敢復言遂下詔爲故掖庭令張賀置守冡三十家明年復下詔封賀弟子彭祖爲陽都侯安世以父子封侯在位太盛乃辭祿詔都內別藏張氏無名錢以百萬數安世尊爲公侯食邑萬戶然身衣弋綈夫人自紡績家僮七百人皆有手技作事內治產業累積纎微是以能殖其貨富於大將軍光天子甚尊憚大將軍然內親安世心宻於光焉元康四年春安世病上疏歸侯乞骸骨天子報曰將軍年老被病朕甚憫之𨿽不能視事折衝萬里君先帝大臣明於治亂朕所不及得數問焉何感而上書歸衛將軍富平侯印薄朕忘故非所望也願將軍彊餐食近醫藥専精神以輔天年安世復彊起視事至秋卒天子贈印綬送以輕車介士諡曰敬侯子孫世嗣侯不絕

論曰稱安世父湯兒時爲磔防文辭如老獄吏其明有絕過人者顧舞智弄文遂以惡終安世獨攺父之徳一之乎正非素常學問識義理能如是哉初安世長子千秋與霍光子禹俱將兵隨度遼將軍範明友撃烏桓還謁光光問千秋戰鬭方略山川形勢千秋口對兵事畫地成圖無所亡失復問禹禹不能記又以見是父是子而安世之平日訓敕爲有素也觀其制節謹度化及妻孥或以爲鑑於霍氏不知彼皆心儀古大臣之風烈而訓行之君陳曰爾有嘉謨嘉猷則入告爾後於內爾乃順之於外曰斯謨斯猷惟我後之徳儒行曰程功積事推賢而進逹之不望其報中庸曰隠惡而揚善安世蓋兼有之方霍光驂乘天子背若芒刺安世代之乃從容肆體甚安近焉彼其積學深醇容貌詞气之間固已穆然逺矣邁前迹貽後昆以世有祿位蓋詩書之流澤長也

趙充國

趙充國字翁孫隴西上邽人也後徙金城令居以善騎射補羽林爲人沈勇有大略少好將帥之節而學兵法通知四夷事武帝時以假司馬從貳師將軍撃匈奴大爲匈奴所圍充國乃與壯士百餘人潰圍陷陳貳師引兵隨之遂得解身被二十餘創事聞徴詣行在武帝親視其創嗟嘆之拜爲中郎遷車騎將軍長史昭帝時武都氐人反充國將兵擊定之遷中郎將旋以撃匈奴功擢爲後軍與霍光冊立宣帝封營平侯本始中爲蒲將軍徵匈奴斬數百級還爲後將軍少府時光祿大夫義渠安國使行諸先零豪言願時渡湟水北逐民所不田處畜牧安國以聞充國劾安國奉使不敬其後人旁緣前言抵冒渡湟水郡縣不能禁元康三年先零遂與種豪解仇交質盟詛帝聞之以問充國對曰人所以易制者以其種自有豪數相攻撃勢不一也臣觀匈奴欲與合蓋非一世矣間者匈奴困於西方聞烏桓來保塞恐兵復從東方起數使使尉黎危湏諸國設以子女貂裘欲沮解之其計不合疑匈奴更遣使至羌中道從沙陰地出鹽澤過長阬入窮水塞南抵屬國與先零相直臣恐變未止此且復結聨他種宜及未然爲之備後月餘侯狼何果遣使至匈奴籍兵欲撃鄯善燉煌以絕漢道充國以爲狼何小月氐種在陽關西南勢不能獨造此計疑匈奴使已至中先零防開乃解仇作約到秋馬肥變必起矣宜遣使者行邊兵預爲備敇視諸毋令解仇以發覺其謀於是兩府復白遣義渠安國行視諸分別善惡安國至召先零諸豪三十餘人以尢桀黠皆斬之縱兵撃其種人斬首千餘級於是諸降及歸義侯楊玉等遂刼略小種背畔犯塞攻城邑殺長吏安國將騎三千屯備至浩亹爲所撃失亡車仗甚眾引還至令居以聞是歳神爵元年春也時充國年七十餘上老之使禦史大夫丙吉問誰可將者充國曰亡逾於老臣者矣上遣問焉曰將軍度羌何如當用幾人充國曰百聞不如一見兵難預度臣願馳至金城圖上方略願陛下以屬老臣勿以爲憂上笑曰諾充國至金城湏兵滿萬騎欲渡河恐爲所遮卽夜遣三校銜枚先渡渡輒營陣防明畢遂以次盡渡數十百騎來出入軍傍充國曰吾士馬新倦不可馳逐此皆驍騎難制又恐其爲誘兵也撃以殄防爲期小利不足貪令軍勿撃遣騎四望陿中亡賊夜引兵上至落都召諸校司馬謂曰吾知不能爲兵矣使羌發數千人守杜四望陿中兵豈得入哉充國常以逺斥堠爲務行必爲戰備止必堅營壁尢能持重愛士卒先計而後戰遂西至西部都尉府日饗軍士士皆欲爲用數挑戰充國堅守捕得生口言豪數相責曰語汝亡反今天子遣趙將軍來年八九十矣善爲兵今請欲一鬭而死可得耶充國子右曹中郎將卬將兵至令居並出絕轉道卬以聞有詔將八校尉與驍騎都尉金城太守合疏捕山間防通轉道津渡初防開豪靡當兒使弟雕庫來告都尉曰先零欲反後數日果反雕庫種人頗在先零中都尉卽畱雕庫爲質充國以爲亡罪乃遣歸告種豪大兵誅有罪者明白自別毋取並防天子告諸人犯法者能相捕斬除罪視所斬之大小老少男女賜錢有差又以其所捕妻子財物盡與之充國計欲以威信招降防開及刼略者觧散謀徼極乃撃之時上已發三輔太常徒弛刑及緣邊諸郡材官騎士騎與武威張掖酒泉太守各屯其郡者合六萬人矣酒泉太守辛武賢奏言郡兵皆屯備南山北邊空虛勢不可久或曰至秋冬乃進兵此賊在境外之策今羌朝夕爲防土地寒苦漢馬不耐冬屯兵在武威張掖酒泉萬騎以上皆多羸痩可益馬食以七月上旬賫三十日糧分兵並出張掖酒泉合撃防開在鮮水上者以畜產爲命令皆離散兵卽分出𨿽不能盡誅但奪其畜產擄其妻子復引兵還冬復撃之大兵仍出羌必震壊天子下其書充國令與校尉以下吏士知事者博議充國及長史董通年以爲武賢欲輕引萬騎分爲兩道出張掖回逺千里以一馬自隨負三十日食爲米二斛四斗麥八斛又有衣裝兵器難以追逐勤勞而至必商軍進退稍引去逐水艸入山林隨而深入卽據前險守後阸以絕糧道必有傷危之憂而武賢以爲可奪其畜產擄其妻子此殆空言非至計也又武威縣張掖日勒皆當北塞有通谷水艸臣恐匈奴與有謀且欲大入幸能要杜張掖酒泉以絕西域其郡兵尢不可發先零首爲畔逆它種刼略故臣愚防欲捐防開闇昧之過隠而勿彰先行先零之誅以震動之宜悔過反善因赦其罪選擇良吏知其俗者拊循和輯此全師保勝安邊之防天子下其書公卿議者咸以爲先零兵盛而負防開之助不先破防開則先零未可圖也帝乃拜樂成侯許延壽爲彊弩將軍卽拜酒泉太守辛武賢爲破將軍以書敇讓充國曰將軍計欲至正月乃撃防人當獲麥已逺其妻子精兵萬人欲爲酒泉燉煌防邊兵少民守保不得田作今張掖以東芻粟騰貴轉輸並起百姓煩擾將軍不早及秋共水艸之利爭其畜食欲至冬羌皆當蓄聚多藏匿山中依險阻將軍士寒手足皸寜有利哉已敕別將各將兵士賫糧尅日撃防羌入鮮水北句防上去將軍可千二百里將軍其引兵便道西北進使羌聞之分散其心意離其黨與𨿽不能殄滅當有瓦解者將軍急裝勿復有疑充國旣得讓以爲將任兵在外便宜有守以安國家乃上書謝罪因陳兵利害曰臣聞兵法攻不足者守有餘又曰善戰者致人不致於人令卑羌欲爲燉煌酒泉防宜飭兵馬練戰士以湏其至坐得致敵之術以逸撃勞取勝之道也今恐二郡兵少不足以守而發之行攻釋致人之術而從爲人所致之道臣愚以爲不便先零羌欲爲背畔故與防開解仇結約然其私心猶恐漢兵至而防開背之也將必謀先赴防開之急以堅其約先撃防開先零必助之今羌馬肥糧食方饒撃之恐不能傷害適使先零得施徳於防羌如是約愈堅黨愈合羌兵寖多誅之用力數倍臣恐國家憂累不二三歳已也惟陛下裁察奏入璽書報從充國計焉充國引兵至先零在所羌久屯聚解弛望見大軍棄車重欲渡湟水道阸狹充國徐行驅之或病其遲充國曰此窮冦不可廹也緩之則走不顧急之則還致死諸校皆曰善羌赴水溺死者數百降及斬首五百餘人擄獲無算兵至防地令軍毋燔聚落芻牧田中防聞之喜曰漢果不撃我矣豪靡忘使人來言願得還復故地充國以聞未報靡忘來自歸充國賜飲食遣還諭種人防軍以下皆爭之曰此反賊不可擅遣充國曰諸君但欲便文自營非爲公家忠計也語未卒璽書報令靡忘以贖論後防竟不煩兵而下其秋充國病帝慮其年老加病一朝不諱詔破羌將軍武賢詣屯所爲副且賜充國書宜急因吏士鋭气以十二月撃先零羌時羌降者萬餘人矣充國度其必壊欲罷騎兵屯田以待其敝作奏未上防得進兵璽書中郎將卬懼將有譴責使客諌止充國不聴遂上屯田奏曰臣聞兵者所以明徳除害也故舉得於外則福生於內不可不愼臣所將吏士馬牛食月用糧糓鹽茭藳所費不貲難久不解徭役不息又恐他夷卒有不虞之變相因並起爲明主憂且羌易以計破難以兵碎也故臣愚以爲撃之不便計度臨羌東至浩亹羌故田及公田民所未墾可二千頃以上其間郵亭多壊敗者臣前部士入山伐材木大小六萬餘枚皆在水次願罷騎兵畱弛刑應募及淮陽汝南步兵與吏士私從者合凡萬二百餘人用糓月二萬餘斛鹽三百餘斛分屯要害處冰解漕下繕鄕亭浚溝渠治湟陿以西道橋七十餘所令可至鮮水左右田事出賦人二十畮至四月艸生發郡騎及屬國胡騎伉健各千倅馬什二就艸爲田者遊兵以充入金城郡益積蓄省大費今大司農所轉糓至者足支萬人一歳食謹上田處及器用簿惟陛下裁許帝報曰如將軍言欲罷騎兵萬人畱田羌當何時伏誅兵當何時得決熟計其便復奏充國上狀曰臣聞用兵先爲不可勝以待敵之可勝蠻夷習俗𨿽殊其欲避害就利愛親戚畏死亡一也今羌亡其美地薦艸愁於寄托逺遁骨肉離心人有畔志而明主般師罷兵萬人畱田順天時因地利以待可勝羌𨿽未卽伏辜兵決可期月而望臣謹條不出兵畱田便宜十二事步兵九校吏士萬人畱屯以爲武備因田致糓威徳並行一也又因排折羌人令不得歸肥饒之地貧破其眾以成羌人相畔之漸二也居民得並田作不失眾業三也軍馬一月之食度支田士一歳罷騎兵以省大費四也至春省甲士卒循河湟漕糓至臨羌以眎羌人掦威武傳世折衝之具五也以間暇時下所伐材繕治郵亭充入金城六也兵出乘危徼幸不出令反畔之羌竄於風寒之地離霜露疾疫墮之患坐得必勝之道七也亡經阻逺追死傷之害八也內不損威武之重外不令羌得乘間之勢九也又亡驚動河南大開小開使生他變十也治湟陿中道橋令可至鮮水以制西域信威千里從枕席上過師十一也大費旣省徭役豫息十二也畱屯田得十二便出兵失十二利惟明詔愽詳公卿議臣采擇帝復賜報曰將軍言兵決可期月而望者謂今冬耶謂何時也將軍獨不計羌聞兵頗罷且丁壯相聚攻擾田者及道上屯兵復殺略人將何以止之又大開小開前言曰我告漢軍先零所在兵不往撃久畱得毋效前五年時不分別人而並撃我其意常恐出此將軍熟計復奏充國奏曰臣伏觀先零羌所餘精兵亡幾失地逺客分散饑凍防開莫湏又常暴略其羸弱畜產畔逆者不絕皆聞天子明令相捕斬之賞臣愚以爲羌破壊可日月冀逺在來春故曰兵決可期月而望又見北邊自燉煌至遼東萬餘里乘塞列隧有吏卒數千人羌數大眾攻之而不能害今畱步士萬人屯田地勢平易多髙山逺望之便部曲相保爲壍壘木樵校聨不絕便兵弩飭鬭具防火幸通勢及並力以逸待勞兵之利也從今盡三月羌馬羸痩必不敢捐其妻子於他種逺渉河山而來爲防又見屯田之士精兵萬人終不敢復將其累重還歸故地不久必將瓦解其處至於羌小防盜時殺人民其原未可卒禁𨿽今出兵豈能卽絕又校尉臨眾幸得承威徳奉厚幣拊循眾羌諭以明詔宜皆鄕風𨿽其前辭嘗曰得毋效五年宜亡他心不足以故出兵也惟陛下省察充國奏每上輒下公卿議初是充國計者什三四中什五最後什八有詔詰前言不便者皆頓首服丞相魏相任其計可必用帝於是報充國曰將軍計善其上畱屯田及當罷者人馬數上以破羌彊弩兩將軍數言當撃又用充國屯田處離散恐羌犯之於是兩從其計詔兩將軍與中郎將卬出撃所降斬者七八千而充國所降復得五千餘人詔罷兵獨充國畱屯田明年五月充國奏言羌軍本可五萬人今率餘四千人羌靡忘等自詭必得請罷屯兵奏可充國振旅而還所善浩星賜迎說充國曰將軍卽見宜歸功於二將軍出撃非愚臣所及充國曰吾年老矣爵位已極豈嫌伐一時事以欺明主哉兵勢國之大事當爲後法老臣不以余命壹爲陛下明言兵之利害卒死誰當復言之者卒以其意對帝然其計罷遣辛武賢歸酒泉太守官充國復爲後將軍衛尉及秋羌果兵斬先零大豪楊玉等首及諸豪皆帥煎鞏黃羝之屬四千餘人降漢封其豪王侯君有差初置金城屬國以處降羌詔舉可防羌校尉者時充國病四府舉辛武賢小弟湯充國遽起奏湯使酒不可典蠻夷不如湯兄臨眾時湯已拜受節有詔更用臨眾後臨眾病免四府復舉湯湯數醉防人羌人反畔卒如充國言初破羌將軍武賢以充國還言兵事罷歸故官深恨乃上書告中郎卬過失下吏自殺充國乞骸骨賜安車駟馬黃金罷就第朝廷每有四夷大議常與參兵謀問籌防焉年八十六卒諡曰壯充國先以功徳與霍光等列畫未央宮成帝時西羌常有警上思將帥之臣追念充國乃召黃門郎揚雄卽充國圖畫而頌之

論曰周官車甲卒徒之制卽寓於井邑丘甸之中易稱君子容民畜眾三代盛時平居無糜餉之兵有事亦無不可戰之民管商𨿽變古法猶師其意而行之致國富彊秦漢以來屯田倡自充國諸葛武侯實用以拒魏唐初府兵之制與租庸調並行其法最善天寶以後驕兵悍卒遂殺主帥蔓延至五季不解亦緣不講於屯田之策旣無以馴柔其血气復無以系戀其身家夫是故可彊不可弱可動不可靜可聚不可散也充國料敵制勝如善奕者之先局無遺算終局可覆舉橫斜曲直後先左右𨿽回易再四而一著不差詩曰方叔元老克壯其猶充國可謂老謀壯事矣昔大禹惟順水之性以治水故能建非常之原而萬世永賴營平惟因羌之情以致羌故能操不戰之勝而四夷來王而是時公卿不怙其前非朝廷不回於眾議師中錫命閫外伸威尢中興气象哉

王吉

王吉字子陽瑯邪臯虞人也少好學明經舉孝防爲郎補若盧右丞遷云陽令舉賢爲昌邑中尉而王好遊獵驅馳國中動作亡節吉上疏諌曰今者大王幸方與曽不半日而馳二百里百姓頗廢耕桑治道牽馬臣愚以爲民不可數變也大王不好書術而樂逸遊數以耎脆之玉體犯勤勞之煩毒非所以全壽命之宗又非所以進仁義之隆也夫廣廈之下細旃之上明師居前勸誦在後上論唐虞之際下及殷周之盛考仁聖之風習治國之道防防焉發憤忘食日新厥徳其樂豈徒銜橛之間哉休則俛仰屈伸以利形専意積精以適神大王誠畱意於此則心有堯舜之志體有喬松之壽福祿臻而社稷安矣皇帝仁壽至今思慕未怠於宮館囿池弋獵之樂未有所幸諸侯骨肉莫親大王大王於屬則子也於位則臣也一身而二任之責加焉恩愛行義孅介有不具者於以上聞非饗國之福也王賀𨿽不遵道然猶知敬禮吉使謁者賜賚有加其後復放縱自若吉輒諌爭甚得輔弼之義𨿽不治民國中莫不敬重焉昭帝崩亡嗣大將軍霍光迎立昌邑王吉卽奏書戒王曰臣聞髙宗諒陰三年不言今大王以防徴宜日夜哭泣悲哀而已愼毋有所發大將軍仁愛勇知忠信之徳天下莫不聞願大王事之敬之政事一聼之大王垂拱南面而已及王以行滛亂廢昌邑羣臣皆坐誅惟吉與郎中令龔遂以忠直數諌正得減死髠爲城旦起家復爲益州刺史病去官復徴爲博士諌大夫是時宣帝頗修武帝故事宮室車服盛於昭帝時外戚許史王氏貴寵而帝躬親政事任用能吏吉上疏言得失曰陛下躬聖質總萬方帝王圖籍日陳於前維思世務將興太平詔書每下民欣然若更生臣伏而思之可謂至恩未可謂本務也欲治之主不世出公卿幸得遭逢其時言聴諌從然未有建萬世之長防舉明主於三代之隆者也其務在於期防簿書防獄聴訟而已此非太平之基也臣聞聖主宣徳流化必自近始朝廷不備難以言治左右不正難以化逺民者弱而不可勝愚而不可欺也聖主獨行於深宮得則天下稱頌之失則天下咸言之行發於近必見於逺故謹選左右審擇所使左右所以正身也所使所以宣徳也詩云濟濟多士文王以寜此其本也春秋所以大一統者六合同風九州共貫也今俗吏所以牧民者非有禮義科指可世世通行者也獨設刑法以守之其欲治者不知所由以意穿鑿各取一切權譎自在故一變之後不可復修也是以百里不同風千里不同俗戶異政人殊服詐僞萌生刑罰亡極質朴日銷恩愛寖薄孔子曰安上治民莫善於禮非空言也王者未制禮之時引先王之禮宜於今者而用之願陛下承天心發大業與公卿大臣延及儒生述舊禮明王制敺一世之民躋之仁壽之域則俗何以不若成康壽何以不若髙宗竊見趨務不合於道者謹條奏惟陛下裁擇焉吉意以爲夫婦人倫大綱夭壽之萌也世俗嫁娶太早未知爲人父母之道是以教化不明而民多夭聘妻送女亡節則貧人不及故不舉子又漢家列侯尙公主諸侯則國人承翁主使男事女夫詘於婦逆陰陽之位故多女亂古者衣服車馬貴賤有章以褒有徳而別尊卑今上下僣差人人自制是以貪財趨利不畏死亡周之所以能致治刑措者以其禁邪於防防絕惡於未萌也又言舜湯不用三公九卿之世而舉臯陶伊尹不仁者逺今使俗吏得任子弟率多驕驁不通古今至於積功治人亡益於民此伐檀所爲作也宜明選以求賢除任子之令外家及故人可厚以財不宜居位去角抵減樂府省尙方明示天下以儉古者工不造雕瑑商不通侈靡非工商之獨賢政教使之然也民見儉則歸本本立而末成其指如此帝以其言迂闊不甚寵異也吉遂謝病歸瑯邪始吉少時學問居長安東家有大棗樹垂吉庭中吉婦取棗以啖吉吉後知之乃去婦東家聞而欲伐其樹鄰里共止之因固請吉令還婦裏中爲之語曰東家有樹王陽婦去東家棗完去婦復還其厲志如此吉與貢禹爲友世稱王陽在位貢公彈冠言其取捨同也元帝初卽位遣使者徴吉吉年老道病卒帝悼之後遣使者弔祠云初吉兼通五經能爲騶氏春秋以詩論語教授好梁丘賀說易令子駿受焉駿以孝防爲郎由京兆尹位至丞相有能名所謂前有趙張后有三王者也論曰君子居其位則思諌諍將以獻可替否納君於道也然必自道而後能以道正君宣元成哀之間諸博古之士類援據聖籍指斥時政危言深論不遺餘力然皆非篤志力行於聖賢之道者其爲言多倚於術數之小抑亦流黨援之私吉謹身厲行不欺其志故前後諌防皆以忠誠發爲讜言其通逹國體暁暢時事似賈誼其首重徳教學術深醇似董仲舒西京名臣鮮有倫比其在賈董之間乎及言不用卽翻然引去尢得以道事君不可則止之遺規焉時人以王貢並稱貢𨿽厚徳可風然年老浮沈取容至使華陰守丞上章欲以朱云代其位猶恬不之怪尙得爲守道之士乎哉

史傳三編卷十一﹤史部﹐傳記類﹐總錄之屬﹐史傳三編﹥

欽定四庫全書

史傳三編卷十二

大學士朱軾撰

名臣傳四

漢

魏相

魏相字弱翁濟陰定陶人也徙平陵少學易以對策髙第爲茂陵令頃之禦史大夫桑羊客詐稱禦史止傳丞不以時謁客怒縛丞相疑客有姦捕案其罪茂陵大治後遷河南太守防故丞相車千秋子爲雒陽武庫令以相治郡嚴懼久獲罪自免去相使掾追還終不肯相獨恨曰大將軍聞此令去官必以爲我用丞相死不能遇其子使當世貴人非我殆矣後有人告相賊殺不辜事下有司河南卒戍中都官者二三千人遮大將軍光自言願復畱作一年以贖太守罪河南老弱萬餘人守闗欲入上書闗吏以聞光卒用武庫令事繋相獄防赦出復守茂陵令遷揚州刺史考案郡國守相多所貶退光祿大夫丙吉素善相與相書曰朝廷已深知弱翁治行方且大用矣願少愼事自重藏器於身相心善其言爲霽威嚴二嵗徵爲諫大夫復爲河南太守宣帝卽位徵爲大司農遷禦史大夫相上封事以爲聖王褒有徳以懷萬方顯有功以勸百僚今新失大將軍宜顯明功臣以鎭藩國車騎將軍安世忠信謹厚國家重臣也宜尊其位上亦欲用之乃拜大司馬車騎將軍領尙書事時霍光子禹復爲大將軍兄子山領尙書事諸壻並宿衞其夫人顯及諸女皆通籍長信宮或夜詔門出入相因平恩侯許伯奏封事言春秋譏世卿今霍氏驕奢放縦寖不制宜有以損奪其權破散陰謀以固萬世之基全功臣之世又故事諸上書者皆爲二封署其一曰副領尙書者先發副封所言不善屏去不奏相復因許伯白去副封以防雍蔽帝従其議霍氏殺許後之謀始得上聞封相髙平侯代韋賢爲丞相其後霍氏謀矯太后詔先召斬相然後廢天子事覺伏誅宣帝始親萬幾厲精爲治綜核名實而相總領眾職甚稱上意元康中匈奴遣兵撃漢屯田車師者不能下帝與後將軍趙充國等議欲因匈奴衰弱撃之使不敢擾西域相上書諫曰臣聞之救亂誅暴謂之義兵兵義者王敵加於己不得已而起者謂之應兵兵應者勝爭恨小故不忍憤怒者謂之忿兵兵忿者敗利人土地寶貨者謂之貪兵兵貪者破恃國家之大矜民人之眾欲見威於敵者謂之驕兵兵驕者滅此五者非但人事乃天道也間者匈奴嘗有善意所得漢民輒歸之未有犯於邊境𨿽爭屯田車師不足致意中今聞諸將軍欲興兵入其地臣愚不知此兵何名者也今邊郡困乏不能自存難以動兵軍旅之後必有凶年言民以愁苦之气傷陰陽之和也出兵𨿽勝猶有後憂今郡國守相多不實選風俗猶薄水旱不時案今年計子弟殺父兄妻殺夫者凡二百二十二人臣愚以爲此非小變也柰何不憂此而欲發兵報纎介之忿於逺方願陛下與平昌侯樂昌侯平恩侯及有識者詳議乃可帝従相言而止相明易經有師法好觀漢故事及便宜章奏以爲古今異制方今務在奉行故事而已數條漢興以來國家便宜行事及賢臣賈誼鼂錯董仲舒等所言奏請施行之曰臣聞明主在上賢輔在下則君安娛而民和睦臣相幸得備位不能奉明法廣教化理四方以宣聖徳民多背本趨末或有饑寒之色爲陛下之憂臣相罪當萬死臣相智能淺薄不明國家大體時用之宜惟民終始未得所繇竊伏觀先帝聖徳仁恩之厚勤勞天下垂意黎庶憂水旱之災爲民貧窮發倉廩賑乏餒遣諫大夫博士巡行天下察風俗舉賢良平寃獄省諸用寛租賦弛山澤波池禁秣馬酤酒貯積所以周急繼困慰安元元便利百姓之道甚備臣相不能悉陳昧死奏故事詔書凡二十三事惟陛下畱神元元帥繇先帝盛徳以撫海內上施行其策又數表采易陰陽及明堂月令奏之其略曰明王謹於尊天愼於養人故立羲和之官以乘四時節授民事君動靜以道奉順陰陽則日月光明風時節寒暑調和三者得敍則災害不生五穀熟絲麻遂艸木茂鳥獸蕃民不夭疾衣食有餘若是則君尊民說上下亡怨政教不違禮讓可興是陰陽者王事之本羣生之命自古聖賢未有不繇者也天子之義必純取法天地而觀於先聖髙皇帝孝文皇帝施恩恵於天下者伏念陛下恩澤甚厚然而災气未息竊恐詔令有未合當時者願陛下選明經通知陰陽者四人春夏秋冬各主一時時至明言所職以和陰陽天下幸甚相數陳便宜帝納用焉相敕掾史案事郡國及休告従家還至府輒白四方異聞或有逆賊風雨災變郡不上相輒奏言之時丙吉爲禦史大夫同心輔政帝皆重之相爲人嚴毅不如吉寛視事九嵗卒諡曰憲侯

論曰王者舉事必求其端於天而敬天者必尊祖大雅曰文王陟降在帝左右又曰上天之載無聲無臭儀刑文王萬邦作孚於祖宗爲繼述志事於天地卽爲防贊化育非有二理也堯典言欽若昊天卽繼之曰敬授人時太誓曰天佑下民作之君作之師惟其克相上帝又以知自古帝王未有不勤民而能敬天者也魏相爲中興賢相謨謀經畫自任不小裨益多爲帝陳陰陽四時之道而終歸於法祖又慮民以愁苦之气傷天地之和凡郡國逆賊風雨災變不時奏聞蓋所以作其朝乾夕惕於深宮庶幾政無闕事民心悅而天意従其言最與詩書所載相表裏豈獨善道易理哉夫人君一日二日萬幾其大要不外敬天尊祖勤民三者而相惓惓上言此固公孤所爲輔導人主以求乎寅亮天地燮理陰陽之實效居是位必思無忝是職可謂大臣矣

丙吉

丙吉字少卿魯國人也治律令爲魯獄史積勞遷廷尉右監坐法失官巫蠱事起吉以故廷尉監徵詔治巫蠱郡邸獄時宣帝生數月以皇曽孫坐衛太子事系吉心知太子無事實重哀曽孫無辜擇謹厚女徒令保養之置閒燥處巫蠱事連嵗不決望气者言長安獄中有天子气武帝遣使者郭穰往郡邸獄亡輕重一切皆殺之穰夜至吉閉門不納曰皇曽孫在他人亡辜死者猶不可況親曽孫乎相守至天明不得入穰還奏聞武帝亦寤曰天使之也因赦天下郡邸獄系者獨賴吉得生恩及四海矣曽孫病幾不全者數焉吉數敕保養乳母加致醫藥視遇甚有恩恵以私財物給其衣食後吉遷大將軍長史霍光甚重之光以昭帝亡嗣迎立昌邑王王行淫亂更廢之與諸大臣議所立未定吉奏記光曰方今社稷宗廟羣生之命在將軍之壹舉竊伏聽於眾庶察其所言諸侯宗室在位列者未有所聞於民間也而遺詔所養武帝曽孫名病已在掖庭外家者吉前使居郡邸時見其幼少至今十八九矣通經術有美材行安而節和願將軍詳大議參以蓍先使入侍令天下昭然知之然後決定大策天下幸甚光遂與吉迎立曽孫於掖庭是爲宣帝賜吉爵闗內侯吉爲人深厚不伐善自曽孫遭遇吉絕口不道前恩故朝廷莫能明其功也地節三年立皇太子吉爲太子太傅數月遷禦史大夫及霍氏誅帝躬親政省尙書事是時掖庭宮婢則令民夫上書自陳嘗有阿保之功章下掖庭令考問則詞引使者丙吉知狀吉時爲禦史大夫掖庭令將則詣禦史府以視吉吉識謂則曰汝嘗坐養皇曽孫不謹督笞汝安得有功獨渭城胡組淮陽郭徵卿有恩耳分別奏組等供養勞苦狀帝親見問然後知吉有舊恩而終不言大賢之封吉博陽侯邑千三百戶臨當封吉疾病帝憂吉不起將使人加紼而封之及其生存也太子太傅夏侯勝曰臣聞有陰徳者必饗其樂以及子孫今吉未獲報而疾甚非其死疾也後果瘉吉上書自陳不宜以空名受賞帝不許後五嵗代魏相爲丞相吉本起獄法小吏後學詩禮皆通大義及居相位尙寛大好禮讓或謂吉曰君侯爲漢相姦吏成其私然無所懲艾吉曰夫以三公之府有案吏之名吾竊陋焉後人代吉因以爲故事公府不案吏自吉始掾史有罪臧不稱職輒予長休告終無所案驗於官屬務掩過揚善吉馭吏耆酒嘗從吉出醉歐丞相車上西曹主吏白欲斥之吉曰以醉飽之失去士使此人將復何所容西曹第忍之此不過污丞相車茵耳遂不去也此馭吏邊郡人習知邊塞發犇命警備事嘗出適見驛騎持赤白囊邊郡發犇命書馳來至因隨驛騎至公車刺取知匈奴入雲中代郡遽歸府見吉白狀因曰恐匈奴所入邊郡二千石長吏有老病不任兵馬者宜可豫視吉善其言召東曹案邊長吏未已詔召丞相禦史問以匈奴所入郡吏吉具對禦史大夫卒遽不能詳知以得譴讓而吉見謂憂邊思職馭吏力也吉又嘗出逢淸道羣鬭者死傷橫道吉過之不問前行逢人逐牛牛喘吐舌吉止駐使騎吏問逐牛行幾里矣掾史獨謂丞相前後失問吉曰民鬭相殺傷長安令京兆尹職所當禁備逐捕嵗竟丞相課其殿最奏行賞罰而已宰相不親小事非所當於道路問也方春少陽用事未可太熱恐牛近行用暑故喘此時气失節恐有所傷害也三公典調和陰陽職所當憂是以問之掾史乃服以吉知大體吉病篤帝自臨問誰可代君者吉頓首曰西河太守杜延年明於法度暁國家故事前爲九卿十餘年今在郡治有能名廷尉於定國執憲詳平天下自以不寃太僕陳萬年事後母孝惇厚備於行止此三人能皆在臣右惟上察之上以吉言皆是而許焉後三人居位皆稱職帝稱吉爲知人卒諡曰定侯前漢書贊曰古之制名必繇象類逺取諸物近取諸身故經謂君爲元首臣爲股肱明其一體相待而成也是故君臣相配古今常道自然之勢也近觀漢相髙祖開基蕭曹爲冠孝宣中興丙魏有聲是時黜陟有序眾職修理公卿多稱其位海內興於禮讓覽其行事豈虛乎哉

論曰自來陰陽愆伏之患𨿽曰天道實人事爲之三公典調和陰陽非如太史司天日月星辰之行使之宿離不忒經紀有常而已必將上佐天子敬修其貌言視聽於上而愼用其禮樂刑政於下使徳化下究民無怨爭海內刑措然後爲能致中和位育也夫人事之乖戾莫大於讐殺者塡道惟政教闕遺是以其民乘於血气心知之險而鬭捷恃彊淩弱暴寡上干天和時气失節或此之由吉前後正坐失問當時顧謬以知大體許之何哉吉起家獄史而寛仁恭讓薦賢爲國有大臣器昌言逺猶不及魏相而厚徳過之其保防曾孫恩禮並茂至於閉門拒使𨿽抗違明詔不卹卒寤主意活及萬人後復奏記迎立爲漢中興主安國家定社稷利民人功不在霍光張安世下此其卓卓不磨者世乃競稱其問牛喘一事遺朴節而錄巧言不亦舛夫

蕭望之

蕭望之字長倩東海蘭陵人也徙杜陵望之好學治齊詩事同縣後倉且十年又事博士白奇從夏侯勝問論語禮服京師諸儒稱述焉是時霍光秉政丙吉薦儒生王仲翁與望之等數人皆召見先是上官桀與蓋主謀殺光光旣誅桀等後出入自備吏民當見者露索去刀兵兩吏挾持望之獨不肯聽自引出閣曰不願見吏牽持匈匈光聞之告吏勿持望之旣至前說光曰將軍以功徳輔防主天下之士爭願自效以輔髙明今士見者露索挾持恐非周公相成王躬吐握之禮致白屋之意於是光獨不除用望之而仲翁等皆補大將軍史三嵗間仲翁至光祿大夫給事中望之以射防甲科爲郎署小苑東門仲翁從蒼頭廬兒下車趨門傳呼甚寵顧謂望之曰不肯錄錄反抱關爲望之曰各從其志數年免歸爲郡吏及禦史大夫魏相除望之爲屬察亷爲大行治禮丞時大將軍光卒子禹復爲大司馬親屬皆宿衛地節三年京師雨雹望之上疏願賜淸閒之宴口陳災異之意宣帝自在民間聞望之名曰此東海蕭生耶下少府宋畸問狀無有所諱望之對以爲春秋昭公三年大雹是時季氏專權卒逐昭公今陛下以聖徳居位然善祥未臻陰陽不和是大臣任政一姓擅勢之所致也惟明主躬萬幾選同姓舉賢才以爲心腹與防政謀令公卿大臣朝見奏事明陳其職以考功能如是則庶事理公道立姦邪塞私權廢矣對奏天子拜望之爲謁者時帝初卽位思進賢良多上書言便宜輙下望之問狀髙者請丞相禦史次者中二千石試事滿嵗以狀聞下者報聞或罷歸田裏所白處奏皆可累遷諫大夫丞相司直嵗中三遷官至二千石其後霍氏竟謀反誅望之寖益任用是時選博士諫大夫通政事者補郡國守相以望之爲平原太守望之雅意在本朝逺爲郡守內不自得乃上疏曰朝無爭臣則不知過國無逹士則不聞善陛下宜選明經術通謀慮之士以爲內臣與參政事今悉出諫官以補郡吏所謂憂其末而忘其本者也書聞徵入守少府宣帝察望之經明持重論議有餘材任宰相欲詳試其政事復以爲左馮翊望之恐有不合意欲移病帝聞之使侍中金安上諭意望之卽視事是嵗西羌反漢遣後將軍徵之京兆尹張敞建議以粟不足欲令民入粟贖罪事下有司望之與少府李彊以爲如此則富者得生貧者獨死是貧富異刑而法不一也人情困窮父兄囚執聞出財得以生活爲人子弟者將不顧死亡之患敗亂之行以赴財利求救親戚一人得生十人以喪如此則伯夷之行壊公綽之名防政教一傾𨿽有周召之佐恐不能復臣竊痛之張敞復執前議望之復與相難而丞相魏相等以爲羌且破敗轉輸略足相給遂不從敞議望之爲左馮翊三年京師稱之遷大鴻臚先是烏孫昆彌翁歸靡因長羅侯常恵上書願以漢外孫元貴靡爲嗣得復尙少主結婚內附畔去匈奴詔下公卿議望之以爲烏孫絕域信其美言萬里結婚非長防也天子不聽神爵二年遣常恵送公主配元貴靡未出塞翁歸靡死其兄子狂王背約自立恵從塞下上書請畱少主惇煌郡恵至烏孫責以負約因立元貴靡還迎少主詔下公卿議望之復以爲不可烏孫持兩端亡堅約其效可見前少主在烏孫四十餘年恩愛不親密邊境未以安此已事之驗也今少主以元貴靡不得立而還信無負於四裔此中國之大福也少主不止繇役將興其原起此天子從其議徵少主還烏孫國亦分漢遂不與結婚三年代丙吉爲禦史大夫五鳳中匈奴大亂議者多曰匈奴爲害日久可因其壊亂舉兵滅之望之以爲春秋晉士匄帥師侵齊聞齊侯卒引師而還君子大其不伐喪前單於慕化向善請求和親未終奉約不幸爲賊臣所殺今而伐之是乘亂而幸災也彼必奔走逺遁不以義動兵恐勞而無功宜遣使弔問輔其微弱救其災患如遂防恩得復其位必稱臣服從此徳之盛也帝從其議及匈奴呼韓邪來朝詔公卿議其儀丞相霸等議宜如諸侯王位次在下望之以爲單於非正朔所加故稱敵國宜待以不臣之禮位在諸侯王上外夷稽首稱藩中國讓而不臣此則覊縻之誼謙亨之福也如使匈奴後嗣卒有鳥竄鼠伏闕於朝享不爲畔臣信讓行乎蠻貊福祚流於無窮萬世之長防也天子采其議用之後丞相司直緐延壽劾奏望之左遷太子太傅以論語禮服授皇太子及宣帝寢疾選大臣可屬者乃拜望之前將軍與車騎將軍史髙光祿大夫周堪同受遺詔輔政領尙書事太子卽位是爲孝元帝望之堪本以師傅見尊重帝數宴見言治亂陳王事望之選白宗室明經達學散騎諫大夫劉更生給事中與侍中金敞並拾遺左右四人同心謀議勸道上以古制多所欲匡正帝甚鄕納之初宣帝不甚從儒術任用法律而中書宦官用事中書令恭石顯久典樞機明習文法亦與車騎將軍髙爲表裏論議常獨持故事不從望之等恭顯又時傾仄見絀望之以爲中書政本宜以賢明之選自武帝防宴後庭故用宦者非國舊制又違古不近刑人之義白欲更置士人由是大與髙恭顯忤顯等乃陰結楚人鄭朋令告望之等謀欲罷車騎將軍疏退許史狀事下恭恭顯請將堪更生等召致廷尉於是詔收望之前將軍印綬及堪更生皆免爲庶人後數月復賜望之爵關內侯食邑六百戶給事中朝朔望坐次將軍天子方倚欲以爲丞相防望之子散騎中郎伋上書訟望之前事事下有司復奏望之前所坐明白無譛訴者而教子上書失大臣體不敬請逮捕恭顯等知望之素髙節不辱乃固請於帝謂宜稍詘之於獄以塞其怏怏心帝不得已可其奏及使者召望之其門下生朱云勸望之自裁於是望之仰天嘆曰臣備位將相年逾六十矣老入牢獄茍求生活不亦鄙乎字謂云曰遊趣和藥來竟飲鴆自殺望之八子至大官者三人育咸由

論曰望之處恭顯之間眾陰翩翩不富以鄰茍能內積忠誠外密機事納約自牖使主意明見然後發其姦而鋤去之如見晛之消雨雪力少而功倍也計不出此而汲汲乎奬气類標門戶急與之角固其過涉滅頂而自貽之戚也然士以學行遇主知進則成功退則完節固其分耳自武帝尊崇儒術士之服儒衣冠稱先王者繼踵登朝其間持祿保位者時有之至於卓卓自樹立如望之與朱云師生兩人者𨿽過剛則折終罹患害亦庶幾乎中行獨復不以吉凶禍福攖其心者所由與張禹孔光諸人逺矣

朱云

朱云字遊魯人也徙平陵少以輕俠聞年四十乃變節從博士白子友受易又事前將軍蕭望之受論語皆能傳其業好倜儻大節當世以是髙之元帝時華陰守丞嘉上封事言治道在於得賢平陵朱云兼資文武忠正有智略可使以六百石秩試守禦史大夫以盡其能帝乃下其事問公卿太子少傅匡衡對以爲嘉從守丞而圖大臣之位欲以匹夫徒步之人而超九卿之右非所以重國家而尊社稷也云素好勇其行義未有以異而嘉妄相稱舉疑有姦心漸不可長宜下有司案驗以明好惡嘉竟坐之是時少府五鹿充宗貴幸爲梁丘易自宣帝時善其說元帝好之欲考其異同令充宗與諸易家論充宗乘貴辯口莫能與抗防有薦云者召入攝登堂抗首而請音動左右旣論難連拄五鹿君故諸儒爲之語曰五鹿嶽嶽朱云折其角繇是爲博士遷杜陵令坐故縱亡命防赦舉方正爲槐裏令時中書令石顯用事與充宗爲黨百僚畏之惟禦史中丞陳咸年少抗節不附顯等而與云相結云數上疏言丞相韋成容身保位亡能往來而咸數毀石顯久之有司考云疑風吏殺人羣臣朝見帝問丞相以云治行丞相成言云暴虐亡狀並劾咸交通云於是下咸云獄減死爲城旦廢錮終元帝世至成帝時丞相故安昌侯張禹以帝師位特進甚尊重云上書求見公卿在前云曰今朝廷大臣上不能匡主下亡以益民皆尸位素餐孔子所謂鄙夫不可與事君茍患失之亡所不至者也臣願賜尙方斬馬劍斷佞臣一人以厲其餘帝問誰也對曰安昌侯張禹帝大怒曰小臣居下訕上廷辱師傅罪死不赦禦史將云下云攀殿檻檻折云呼曰臣得從龍逢比干遊於地下足矣未知聖朝何如耳於是左將軍辛慶忌免冠解印綬叩頭流血以死爭帝意解然後得已及後當治檻帝曰勿易因而輯之以旌直臣云自是不復仕常居鄠田時乘牛車從諸生所過皆敬事焉薛宣爲丞相云往見宣備賓主禮因畱云宿從容謂云曰在田野亡事且畱我東閣可以觀四方奇士云曰小生乃欲相吏耶宣不敢復言其教授擇諸生然後爲弟子年七十餘卒於家病不呼醫飲藥遺言以身服斂棺周於身土周於槨爲丈五墳葬平陵東郭外

論曰自古聖賢豪傑由匹夫崛起在卿相者伊傅之徒指不勝屈周官三公不必備惟其人孔子曰所謂大臣者以道事君不可則止今由與求也可謂具臣矣言其人實無大臣事君之道非以陪故黜之也自孝元以來諸大臣多外崇經術之望優遊養交妨賢者路如匡衡貢禹韋成輩未免乎此衡畏憚石顯不敢斥其姦邪奏疏敷陳經術斐亹可觀宋儒譏其泛而不切驟使風節如朱云與之並立彼此互形必不能靦然一日安於朝廷之上所由亟擠而去之韋成容身保位實與衡等云復顯言攻之又何怪其加之重罪至禁錮使終身哉在易坤之初六曰履霜堅冰至方災異數興吏民皆指爲王氏專政所致成帝內頗然之特命駕就決於禹禹自以年老子孫弱懼結怨王氏遂詭對上由此不疑權徳輿謂西漢之亡亡於張禹職此之故向使成帝感悟云言戮張禹之罪黜王氏之權一舉而正朝廷定國家皆在於是云𨿽不公卿可謂非以安社稷爲悅之大臣哉五鹿充宗之挫辯於云非獨理詘也彼望見云丰采凜凜已先懾於心如孟子氏與淳於諸辯士往復亦其泰山巖巖气象有以奪之耳故嘗自曰我善養吾浩然之气永始元延之間公卿在位者皆謹密小心奉令恐後無所爲深識大力以一身負天下之安危者其气固薾然餒矣謂之具臣則可謂之大臣則不可

王章

王章字仲卿泰山鉅平人也少以文學爲官稍遷至諫大夫在朝廷名敢直臣元帝初擢爲左曹中郎將與禦史中丞陳咸相善共毀中書令石顯爲顯所陷咸減死髠章免官成帝立徵章爲諫大夫遷司校尉大臣貴戚敬憚之王尊免後代者不稱職章以選爲京兆尹時帝舅大將軍王鳯輔政帝卽位數年未有繼嗣體常不平定陶共王來朝帝遇之甚厚因畱國邸旦夕入侍大將軍鳯心不便共王在京師防日蝕鳯因言定陶王𨿽親於禮當奉藩在國今畱侍京師詭正非常故天見戒宜遣王之國帝不得已於鳯而許之與共王涕泣而決章乃奏封事言鳯建遣共王之國非是日蝕之咎在鳯天子召見章延問以事章對曰天道聰明佑善災惡今陛下引近定陶王所以承宗廟重社稷此正議善事何故致災異災異之發爲大臣顓政者也今鳯歸咎定陶王欲使天子孤立於上顓擅朝事非忠臣也且日食陰侵陽臣顓君之咎今政事大小皆自鳯出天子曽不一舉手鳯不內省責反歸咎善人推逺定陶王且鳯誣罔不忠非一事也前丞相樂昌侯商本以先帝外屬內行篤有威重位歷將相國家柱石臣也其人守正不肯詘節隨鳯委曲卒用閨門之事爲鳯所罷身以憂死眾庶湣之又鳯知其小婦弟張美人已嘗適人不宜配禦至尊托以爲宜子納之後宮此三者皆大事陛下所自見足以知其餘及他所不見者鳯不可令久典事宜退使就第選忠賢以代之天子聞章言大感悟納之謂章曰微京兆尹直言吾不聞社稷計且惟賢知賢君試爲朕求可以自輔者於是章奏封事薦中山孝王舅瑯琊太守馮野王先帝時歷二卿忠信質直智謀有餘帝自爲太子時數聞野王先帝名卿聲譽出鳯逺甚方倚欲以代鳯鳯聞之稱病上疏乞骸骨詞指甚哀太后聞之垂涕不禦食上少而親倚鳯弗忍廢使尙書劾奏章下章於吏死獄中初章爲諸生學長安獨與妻居章疾病無被臥牛衣中與妻決涕泣其妻呵怒之曰仲卿京師尊貴在朝廷人誰逾仲卿者今疾病困戹不自激昻乃涕泣何鄙也及章爲京兆欲上封事妻又止之曰人當知足獨不念牛衣中涕泣時耶章曰非女子所知也書遂上果下廷尉獄妻子皆收繋章小女年可十二夜起號哭曰平日獄上呼囚數常至九今八而止我君素剛先死者必君明日問之章果死妻子皆徙合浦王鳯死後弟成都侯商復爲大將軍白上還章妻子故郡其家屬皆完具采珠致產時蕭育爲泰山太守皆令贖還故田宅章爲京兆二嵗死不以其罪眾庶寃紀之與王尊王駿並稱三王

論曰是時王氏欲代漢無愚智皆知之然漢道衰守節守義之臣少而王氏有太后爲之宗主言者知不免故莫敢言宰輔如孔光張禹文學之士如杜欽谷永方且飾虛詞運計防爲王氏後先之不暇況敢攖其鋒乎言王氏者宗室惟劉向外臣惟王章而章言帝幾用豈不偉哉

王嘉

王嘉字公仲平陵人也以明經射防甲科爲郎坐事免鴻嘉中舉惇朴能直言召見宣室對政事得失遂由長陵尉超遷大中大夫出爲九江河南太守治甚有聲徵入爲大鴻臚徙京兆尹遷禦史大夫建平三年拜丞相封新甫侯嘉爲人剛直嚴毅有威重上甚敬之哀帝初立欲匡成帝之政多所變動嘉上疏曰臣聞古者諸侯繼世𨿽不能盡賢天子爲擇臣立命卿以輔之居是國也累世尊重然後士民之眾附焉是以教化行而治功立今之郡守重於古諸侯也孝文時吏居官者或長子孫以官爲氏其二千石長吏亦安官樂職然後上下相望莫有茍且之意其後稍稍變易公卿以下轉相促急又數攺更政事司部刺史察過悉劾發揚陰私吏或居官數月而退送故迎新交錯道路中材茍容取全下材懷危內顧壹切營私者多二千石益輕賤吏民慢易之或持其防過增加成罪言於刺史司或至上書章下眾庶知其易危小失意則有離畔之心前山陽亡徒蘇令等從橫吏士臨難莫肯仗節死義以守相威權素奪也國家有急取辦於二千石二千石尊重難危乃能使下惟陛下畱神於擇賢記善忘過容忍臣子勿責以備人情不能不有過差宜可闊略令盡力者有所勸此方今急務國家之利也前蘇令發欲遣大夫使逐問狀時見大夫無可使者召盩厔令尹逢拜爲諫大夫遣之今諸大夫有材能者甚少宜預養可成就者則士赴難不愛其死臨事倉卒乃求非所以明朝廷也嘉因薦儒者公孫光滿昌及能吏蕭咸薛修等皆故二千石有名稱天子納而用之防息夫躬孫寵等因中常侍宋上書告東平王云祝詛又與後舅伍宏謀弒上爲逆云等伏誅躬寵擢爲吏二千石是時董賢愛幸於上上欲侯之而未有所緣傅嘉勸上因東平事以封賢上於是定躬寵告東平本章掇去宋更言因董賢以聞欲以其功侯之皆先賜爵關內侯頃之欲封賢等上心憚嘉乃先使皇后父孔鄕侯傅宴持詔書視丞相禦史於是嘉與禦史大夫賈延上封事言董賢等三人始賜爵時眾庶匈匈至今流言未解陛下仁恩於賢等不已宜暴賢等本奏語言延問公卿大夫博士議郎考合古今明正其義然後乃加爵土不然恐大失眾心上感其言止數月卒下詔封賢髙安侯寵方陽侯躬宜陵侯其後日食舉直言嘉復奏封事極言上寵賢太過致賢奢僣放縱變亂陰陽災異眾多臣嘉幸得備位不能通愚忠之信惟陛下愼己之所獨向察眾人之所共疑往者寵臣鄧通韓嫣驕貴逸豫卒陷罪辜不終其祿所謂愛之適足以害之也宜深覽前世以節賢寵安全其命於是上寖不說而愈愛賢不能自勝防祖母傅太后薨上因托傅太后遺詔令成帝母王太后下丞相禦史益封賢二千戶嘉封還詔書因奏封事諫曰臣聞爵祿土地天之有也書曰天命有徳五服五章哉王者代天爵人尢宜愼之不得其宜則眾庶不服感動陰陽其害疾自深髙安侯賢佞幸之臣陛下傾爵位以貴之單貨財以富之損至尊以寵之流聞四方皆同怨疾裏諺曰千人所指無病而死臣常爲之寒心臣驕侵罔陰陽失節气感相動害及身體陛下寢疾久不平繼嗣未立宜思正萬事順天人之心以求福祐柰何輕身肆意不念髙祖之勤苦垂立制度欲傳之於無窮哉初廷尉梁相治東平王云獄心疑云寃獄有飾詞奏欲傳之長安更下公卿覆治尙書令鞫譚僕射宗伯鳯以爲可許天子以相等操持兩心無討賊疾惡主讎之意詔皆免爲庶人後數月大赦嘉奏封事薦相等明習治獄相計謀深沈譚頗知雅文鳯經明行修聖王有計功除過臣竊爲朝廷惜此三人書奏上不能平後二十餘日嘉封還益董賢戶事上乃發怒召嘉詣尙書責問以相等罪惡著聞乃更稱譽對狀嘉免冠謝罪事下將軍中朝者光祿大夫孔光等劾嘉迷國罔上請與廷尉上可光奏有詔召嘉詣獄使者旣到府掾吏涕泣共和藥進嘉嘉引藥杯以擊地謂官屬曰丞相幸得備位三公奉職負國當伏刑都市以示萬眾丞相豈兒女子耶何爲咀藥而死遂出拜受詔乘小車自詣廷尉上聞愈大怒使將軍以下與五二千石雜治吏詰問嘉稍侵辱之嘉仰天嘆曰幸備宰相不能進賢退不肖以是負國死有餘責吏問賢不肖主名嘉曰賢故丞相孔光故大司空何武不能進惡髙安侯董賢父子佞邪亂朝而不能退罪當死死無所恨嘉系獄二十餘日不食歐血死後上覽其對而思嘉言復以孔光爲丞相徵用何武爲禦史大夫元始四年詔書追錄忠臣封嘉子崇爲新甫侯追諡嘉曰忠

論曰孝宣以太守爲吏民之本數變易則下不安民知其將久不可欺罔乃服從教化故二千石有治效輙以璽書勉厲增秩賜金或爵至闗內侯公卿缺則選諸所表以次用之嘉所言正與宣帝表裏誠有以握治化之原不愧賢宰相其剛直嚴毅不阿佞幸又申屠嘉之後興也顧彼能使之服辜此遂因以賈禍豈非遭逢時防有不同乎案嘉之獄孔光實成之嘉不以私害公對吏首舉光賢蓋光前居相位守正不阿而罷天下賢之宜嘉之有斯舉也孰知光再用之後已判若兩人矣借嘉之命陰以結賢之心逆忠直比頑童惡莫大焉而嘉重爲所欺迄死不悟於此見光之希世茍合信所稱無往而不爲願人者歟

鮑宣

鮑宣字子都渤海髙城人也好學明經舉孝亷爲郎輙病去哀帝初大司空何武除宣爲西曹掾甚敬重焉薦爲諫大夫遷豫州牧嵗余免歸數月復徵爲諫大夫宣每居位常上書諫爭其言少文多實是時帝祖母傅太后欲與帝母俱稱尊號封爵親屬丞相孔光大司空師丹何武大司馬傅喜始執正議失傅太后指皆免官丁傅子弟並進董賢貴幸宣以諫大夫從其後上書諫曰竊見孝成皇帝時外親持權人人牽引所私以充塞朝廷妨賢人路濁亂天下奢泰亡度窮困百姓是以日食且十彗星四起危亡之徵陛下所親見也今柰何反覆劇於前乎朝臣亡有大儒骨鯁白首耆艾魁壘之士議論通古今喟然動眾心憂國如饑渇者臣未見也惇外親小童及幸臣董賢等在公門省戶下陛下欲與此共承天地安海內甚難今世俗謂不智者爲能謂智者爲不能請寄爲姦羣小日進國家空虛用度不足民流亡去城郭盜賊並起此非公卿守相貪殘成化之所致耶羣臣幸得居尊官食重祿豈有肯加惻隠於細民助陛下流教化者耶志但在營私家稱賓客爲姦利而已以茍容曲從爲賢以拱黙屍祿爲智謂如臣宣等爲愚陛下擢臣巖穴誠冀有益毫毛豈徒欲使臣美食大官重髙門之地哉天下乃皇天之天下也陛下上爲皇天子下爲黎庶父母爲天牧養元元視之當如一合屍鳩之詩今貧民菜食不厭衣又穿空父子夫婦不能相保誠可爲酸鼻陛下柰何獨私養外親與幸臣董賢多賞賜以大萬數使奴從賓客漿酒霍肉蒼頭廬兒皆用致富及汝昌侯傅商亡功而封取非其官官非其人而望天說民服豈不難哉方陽侯孫寵宜陵侯息夫躬辯足以移眾彊可用獨立姦人之雄惑世尢劇者也宜以時罷退及外親幼童未通經術者皆宜令休就師傅急徵故大司馬傅喜使領外親故大司空何武師丹故丞相孔光故左將軍彭宣經皆更博士位皆歷三公智謀威信可與建教化圖安危龔勝爲司直郡國皆愼選舉三輔委輸官不敢爲姦可大委任也陛下前以小不忍退武等海內失望陛下尙能容亡功徳者甚眾曽不能忍武等耶臣誠迫大義官以諫爭爲職不敢不竭愚惟陛下少畱神明覽五經之文原聖人之至意深思天地之戒帝以宣名儒優容之是時郡國地震民訛言行籌明年正月朔日蝕帝乃徵孔光免孫寵息夫躬罷侍中諸曹黃門郎數十人宣復上書言陛下父事天母事地子養黎民卽位以來父虧明母震動子訛言相驚恐今日蝕於三始誠可畏懼陛下深內自責避正殿舉直言求過失罷退外親及旁仄素餐之人徵拜孔光爲光祿大夫發覺孫寵息夫躬過失免官遣就國眾庶歙然莫不說喜天人同心人心說則天意觧矣乃二月丙戌白虹虷日連陰不雨此天有憂結民有怨望未塞者也侍中駙馬都尉董賢本無葭莩之親但以令色諛言自進賞賜亡度竭盡府藏並合三第尙以爲小復壊暴室賢父子坐使天子使者將作治第行夜吏卒皆得賞賜上冡有防輒太官爲供海內貢獻當養一君今反盡之賢家豈天意與民意邪天不可久負厚之如此反所以害之也誠欲哀賢宜爲謝過天地解讐海內免遣就國收乘輿器物還之縣官如此可以父子終其性命不者海內之所仇未有得久安者也孫寵息夫躬不宜居國可皆免以示天下復徵何武師丹彭宣傅喜曠然使民易視以應天心建立大政以興太平之端帝感大異納宣言徵何武彭宣旬月皆復爲三公拜宣爲司丞相孔光四時行園陵官屬以令行馳道中宣出逢之使吏鉤止丞相掾沒入其車馬事下禦史中丞又下廷尉博士弟子濟南王咸舉幡太學下曰欲救鮑司者防此下諸生防者千餘人朝日遮丞相孔光自言丞相車不得行又守闕上書帝遂抵宣罪減死一等髠鉗平帝卽位王莽秉政陰有簒國之心乃風州郡以罪法案誅諸豪傑及漢忠直臣不附己者宣及何武等皆死時名捕隴西辛興興與宣女壻許紺俱過宣一飯去宣不知情坐系獄自殺

論曰所謂明經者非徒剽竊六籍之言穿鑿傅會以爲美談而已必將篤意力行兢兢求無罪於聖人之名教是故與其談有餘而諒不足也毋寧訥於言而敏於行也自夏侯勝諫昌邑防行所言終驗漢廷始大重經術之士士亦好爲穿穴經傳以發明陰陽五行之說執古證今言足聽聞如杜欽谷永杜鄴諸章奏网羅疏通引伸觸類尢可謂湛深經術曉暢時事者然推厥至隠率皆內挾黨私外市忠直君子之所深惡也鮑宣進諫之言少文多實罔所忌諱𨿽過激切然宣之忠固不能自禁也夫薫蕕不同器蘭艾不同植季友歸而慶父無所逃其罪孔父殪而華督乃得逞其姦宣與何武俱爲王莽所憚至遭誅殺然大節凜凜至今猶有生气豈惟黨於王氏如欽永者當愧死地下孔光爲國元老知莽桀惡徒觀望周章茍延殘喘視宣之死特少緩須臾而身名長與艸木同腐悲夫君子之學所以貴乎返躬而克己也

史傳三編卷十二

欽定四庫全書

史傳三編卷十三

大學士朱軾撰

名臣傳五

漢

鄧禹

鄧禹字仲華南陽新野人也年十二能誦詩受業長安時光武亦遊學京師禹年𨿽幼而見光武知非常人遂相親附數年歸家及漢兵起更始立豪傑多薦舉禹禹不肯従及聞光武安集河北卽杖防北渡追及於鄴光武見之甚歡謂曰我得專封拜生逺來寧欲仕乎禹曰不願也光武曰卽如是欲何爲禹曰但願明公威徳加四海禹得效其尺寸垂勛名於竹帛耳因畱宿閒語乃進說曰更始𨿽都闗西今山東未安赤眉靑犢之屬動以萬數三輔假號往往羣聚更始旣未有所挫而不自聽防諸將皆庸人崛起志在財幣爭用威力朝夕自快而已非有忠良明智深慮逺圖欲尊主安民者也四方分崩離析形勢可見明公𨿽建藩輔之功猶恐無所成立於今之計莫如延攬英雄務恱民心立髙祖之業救萬民之命以公而慮天下不足定也光武大恱因令左右號禹曰鄧將軍常宿止於中與定計議及王郎起兵光武自薊至信都使禹自將數千人別攻抜樂陽従至廣阿光武捨城樓上披輿地圖指示禹曰天下郡國如是今始得其一子前言以吾慮天下不足定何也禹曰海內殽亂人思明君猶赤子之慕慈母古之興者在徳厚薄不以小大光武悅時任使諸將多訪於禹禹毎有所舉皆當其才薦寇恂守河內委以蕭何之任卒成大功光武以爲知人使與蓋延等擊銅馬於淸陽破之従光武追賊至滿陽連大克獲北州略定及赤眉大舉入闗更始使王匡等分兵拒之皆莫能敵光武籌赤眉必破長安欲乘釁並闗中而方自事山東未知所寄以禹沈深有大度故授以西討之略乃拜爲前將軍持節中分麾下精兵二萬人得自選偏裨以下於是韓歆馮愔宗歆等皆屬焉與俱而西建武元年禹自箕闗將入河東河東都尉守闗不開禹攻十日破之獲輜重千餘乘進圍安邑未下更始大將軍樊防將數萬人攻禹禹遣諸將擊斬之於是王匡等合軍十餘萬復共擊禹禹軍不利諸將皆勸禹遁去禹不聽明日癸亥匡等以六甲窮日不出禹因得更理兵勒眾及旦匡悉軍出攻禹禹令軍中毋妄動旣至營下因發鼓並進大破之匡等皆棄軍亡走禹率輕騎追斬數將收得節六印綬五百兵器不可勝數遂定河東承制更置守長鎭撫之是月光武卽位於鄗使持節拜禹爲大司徒封鄼侯時年二十四遂渡汾陰河入夏陽更始中郎將公乘歙引眾十萬拒禹於衙禹復破走之而赤眉遂入長安是時三輔連覆敗赤眉所過殘賊百姓不知所歸聞禹乘勝獨克而師行有紀皆望風迎降日以千數眾號百萬禹輒停車住節以勞來之父老童穉垂髮戴白滿其車下莫不感恱於是名震闗西帝數賜書褒美諸將皆勸禹徑攻長安禹念赤眉新勝又財富充實鋒未可乘欲且休兵北道就糧養士以觀其獘於是引軍北至栒邑禹所到擊破赤眉別將諸營保郡邑皆開門歸附西河太守宗育遣子奉檄降禹遣詣京師帝以闗中未定勅禹宜以時進討禹猶執前意防禹部將馮愔宗歆爭權相攻愔遂殺歆反擊禹禹遣使以聞帝問使人愔所親愛爲誰對曰防軍黃防帝度愔防不能久和因報禹曰縛馮愔者必黃防也月餘防果執愔歸罪二年春遣使者更封禹爲梁侯時赤眉西走扶風禹乃南至長安大饗士卒率諸將齋戒擇吉日修禮謁祠髙廟收十一帝神主遣使奉詣洛陽因循行園陵爲置吏士奉守焉然自馮愔反後禹威稍損又乏食歸附者離散而赤眉復還入長安禹與戰敗走至髙陵軍士饑餓皆食棗菜帝乃徴禹還禹慙於受任而功不遂數以饑卒徼戰輒不利三年春與車騎將軍鄧擊赤眉遂爲所誘敗眾皆死散獨與二十四騎還詣宜陽謝上大司徒梁侯印綬有詔歸侯印綬十三年天下平定諸功臣皆增戶邑定封禹爲髙密侯食四縣帝以禹功髙封弟寛爲明親侯禹以特進奉朝請禹內文明篤行淳備事母至孝天下旣定常欲逺名勢有子十三人各使守一蓺修整閨門教養子孫皆可以爲後世法資用國邑不修產利帝益重之中元元年復行司徒事顯宗卽位以禹先帝元功拜爲太傅甚見尊寵居歲餘寢疾帝數自臨問以子男二人爲郎永平元年卒年五十七諡曰元侯帝分禹封爲三國長子震及弟襲珍各侯一縣其第六子訓字平叔前後兩爲校尉善撫士卒得羌心卒之日皆奔走道路至空城郭或以刀自割不欲生家爲立祠有疾輒禱焉

後漢書論曰夫變通之世君臣相擇斯最作事謀始之幾也鄧公贏糧徒步觸紛亂而赴光武可謂識所従會矣於是中分麾下之軍以臨山西之隙至使闗河響動懷赴如歸功𨿽不遂而道亦矣及其威損栒邑兵散宜陽褫龍章於終朝就侯服以卒歲榮悴交而下無二色進退用而上無猜情使君臣之美後世莫闚其間不亦君子之致爲乎

論曰語有之尺有所短寸有所長禹以弱冠之年攀鱗附翼致位公侯考其斬將搴旗徇城略地之功豈足與耿吳輩度長而絜大哉惟知人善任遂合羣策羣力佐成中興垂休竹帛以發縦指示之說求之亦世祖之蕭何也夫帝王之興以徳厚薄公輔之望以度大小禹沈深有局其規模早見於仗策數言而卒成其信名震而朝不加疑師喪而主不致罪而諸抱奇懷異樹勛著勞者咸帖然俛出其下終無有纎介防隙之生豈非其度固勝哉夫停車勞來視陳漢威徳而不受牛酒者非有加也在軍旅不忘俎豆與奉祠廟行園陵者亦不甚懸殊也然而比事則惟均揆道則絕逺鳯凰之於凡鳥不以翔千仞故瑞騏之於羣馬不以駕千里故良固未易與皮相者語耳位冠百司年曆兩朝子孫蕃衍寵貴與東京始終其賢能有聞者自訓而外如大將軍騭之忠勞在國侍中康之方正立朝皆卓卓可紀蓋非獨度量之勝其福祚亦厚焉所謂有一代之君必有一代之臣者君奭曰天壽平格微子之命曰與國咸休禹誠其人與

馮異

馮異字公孫潁川父城人也好讀書通左氏春秋孫子兵法光武略地潁川攻父城屯兵巾車鄕異時以郡掾監五縣與父城長苗萌共城守間出爲漢兵所執得召見對曰異有老母在城中願歸據五城以效功報徳光武曰善異乃歸謂苗萌曰今諸將多暴橫獨劉將軍所到不擄掠觀其言語舉止非庸人也可以歸身萌従其約更始遣將十餘輩攻父城共堅守不下及光武爲司校尉道經父城異等乃開門奉牛酒迎因署異爲主簿苗萌爲従事異因薦邑子銚期叔壽段建左隆等光武皆以爲掾史従至洛陽更始數欲遣光武徇河北諸將皆不可是時左丞相曹竟子詡爲尙書用事異勸光武厚結之及度河北詡有力焉自伯升之敗光武不敢顯其悲戚毎獨居輒不禦酒肉枕席有涕泣處異獨叩頭寛譬哀情光武止之曰卿勿妄言異復因間進說曰天下同苦王氏思漢久矣更始諸將暴虐百姓失望今公専命方面施行恩徳夫有桀紂之亂乃見湯武之功人久饑渇易爲充飽公宜分命官屬循行郡縣宣布恵澤光武納之至邯鄲遣異與銚期乘傳所至錄囚徒存鰥寡亡命自詣者除其罪陰條二千石長吏同心及不附者上之及王郎起光武自薊東南馳晨夜艸舍至饒陽無蔞亭時天寒眾饑異上豆粥明旦光武謂諸將曰昨得公孫豆粥饑寒俱解及至南宮遇大風雨光武引車入道傍空捨異抱薪鄧禹爇火光武對竈燎衣異復進麥飯菟肩因得度虖沱河至信都拜異偏將軍従破王郎封應侯異爲人謙退不伐行遇諸將輒避道進止皆有表識軍中號爲整齊毎諸將並坐論功異獨屏樹下軍中號爲大樹將軍及破邯鄲乃更部分諸將各有配軍士皆言願屬大樹將軍光武以此多之因従平河北時更始遣舞陰王李軼大司馬朱鮪等將兵號三十萬與河南太守武勃共守洛陽光武將北徇燕趙乃畱寇恂爲河內太守異爲孟津將軍使統二郡軍河上合勢以拒朱鮪等初李軼與光武首結謀約及更始立反共陷伯升𨿽知長安已危欲降然不自安異乃爲書暁譬之軼卽報異惟深逹蕭王願進愚策以佐國安人自後不復與異爭鋒異因此得北攻天井闗抜上黨兩城又南下河南成臯以東十三縣及諸屯聚皆平之降者十餘萬武勃來攻諸畔者異引軍與戰大破斬之軼又閉門不救異見其信效具以奏聞光武故宣露軼書令朱鮪知之鮪怒使人刺殺軼由是城中乖離多有降者鮪乃遣其將蘇茂攻溫而自將兵攻平陰以綴異異遣校尉防軍將軍與寇恂合擊茂破之異因渡河擊鮪鮪走異追至洛陽環城一帀而歸移檄上狀諸將皆入賀並勸光武卽帝位光武乃召異詣鄗問四方動靜異曰三王反畔更始敗亡天下無主宗廟之憂在於大王宜従眾議上爲社稷下爲百姓遂與諸將上尊號建武二年封異陽夏侯引軍擊陽翟賊破之時赤眉延岑諸賊暴亂三輔大司徒鄧禹不能定乃遣異代之車駕送至河南賜以乘輿七尺貝劍勅異曰三輔遭王莽更始之亂重以赤眉延岑之酷元元塗炭無所依訴今之徵伐非必略地屠城要在平定安集之耳諸將非不健鬭然好擄掠卿本能禦吏士念自修敕毋爲郡縣所苦異頓首受命引而西所至皆布威信農羣盜盡率眾來降異與赤眉遇於華陰相拒六十餘日戰數十合降其將劉始等五千餘人三年春遣使者拜異徵西大將軍會鄧禹率車騎將軍鄧等引歸與異相遇要異共攻赤眉異以賊眾尙多可以恩信傾誘難卒用兵破上今使諸將屯黽池要其東而異擊其西一舉取之此萬成計也禹不従遂大戰爲所誘敗異與禹合兵救之赤眉小卻異以士卒饑倦可且休禹不聽復戰大爲所敗死傷三千餘人禹得脫歸宜陽異棄馬步走上回谿阪與麾下數人歸營復堅壁收其散卒招集諸營保與賊期戰使壯士變服與賊同伏於道側賊使萬人攻異前部異裁出兵以救之賊見勢弱遂悉眾攻異異乃縦兵大戰日昃賊气衰伏兵卒起衣服相亂不復識別賊遂驚潰追擊大破於崤底降男女八萬人餘眾尙十餘萬東走宜陽璽書勞異曰赤眉破平士吏勞苦始𨿽垂翅回谿終能奮翼黽池可謂失之東隅收之桑楡時赤眉𨿽降眾寇猶盛延岑呂鮪等各擁兵據郡轉相攻擊異且戰且行屯軍上林苑中延岑自稱武安王欲據闗中引其黨張邯任良攻異異連擊破之諸附岑者皆降岑走攻析異復遣將擊破之降其將蘇臣等八千餘人岑遂自武闗走南陽先是百姓苦饑黃金一觔易豆五升道路斷隔委輸不至軍士悉以果實爲糧有詔拜南陽趙匡爲右扶風將兵助異並送縑谷異兵食漸盛乃稍誅擊豪傑不従令者褒賞降附有功勞者悉遣其渠帥詣京師其眾散歸本業威行闗中惟呂鮪張邯等降蜀餘黨悉平明年公孫述遣將程焉將數萬人就呂鮪出屯陳倉異與趙匡迎擊屢破其營保降者甚多其後蜀復數遣將間出異輒摧挫之懷來百姓申理枉結出入三歲上林成都異自以久在外不自安上書思慕闕廷願親帷幄帝不許後人有章言異専制闗中百姓號爲咸陽王帝使以章示異異惶懼上書謝詔報曰將軍於國家義爲君臣恩猶父子何嫌何疑而有懼意六年春異朝京師引見帝謂公卿曰是我起兵時主簿也爲吾披荊棘定闗中旣罷使中黃門賜以珍寶錢帛詔曰倉卒無蔞亭豆粥虖沱河麥飯厚意久不報異稽首謝曰臣聞管仲謂桓公曰願君無忘射鉤臣無忘檻車齊國賴之臣今亦願國家無忘河北之難小臣不敢忘巾車之恩後數引防見定議圖蜀夏遣諸將上隴爲隗囂所敗乃詔異軍栒邑未及至隗囂使其將王元行巡將二萬人下隴因分遣巡取栒邑異卽馳兵欲先據之諸將皆謂賊新勝不可爭鋒宜止軍便地異曰若賊得栒邑三輔動揺是吾憂也夫攻者不足守者有餘今先據城以逸待勞非所以爭也潛往閉城偃旗鼓行巡不知馳赴之異乘其不意卒擊鼓建旗而出巡軍驚走追擊數十里大破之祭遵亦破王元於汧於是北地諸豪長悉畔隗囂降異上書言狀帝恐諸將或欲分其功乃下璽書獨以功歸異且褒其不伐又遣太中大夫賜徵西吏士死傷者醫藥棺殮大司馬已下皆令親弔死問疾以崇謙讓於是使異進軍義渠並領北地太守事靑山胡率萬餘人降異異又擊盧芳將賈覽匈奴薁鞬日逐王破之上郡安定皆降復領安定太守事及隗囂死其將立囂子純總兵據冀公孫述遣將趙匡等救之帝復令異行天水太守事攻匡等且一年皆斬之時諸將共攻兾不能抜欲且還休兵異固持不動常爲眾軍鋒明年夏與諸將攻落門病發卒於軍諡曰節侯

論曰人臣之義有敬以立事毋貪以徼功蓋忠敬者功名所従生也異謙讓有儒將風世祖嘗以比孟之反然其大者乃在毎念不忘乎君國之務觀其私獨寛譬哀情及上言宜急拊循百姓所謂事君如其親視王事直如家事者非徒麥飯豆粥之拳拳而已夫敬其君者乃能敬君之事他日帝獨遣異代鄧禹重以平定安集爲托且曰卿本能馭吏士美哉豈非君臣相知之雅哉易稱敬愼不敗中興諸將惟馮公有之同時若吳漢勇於受任又數立大功然臨陣或違勅而失紀戰勝至積忿以殺降至如賈復之不伐其能與異等而敢爲深入輒被重創要皆果斷有餘深沈不足者方之公孫瞠乎後矣

寇恂

寇恂字子翼上谷昌平人也初爲郡功曺太守耿況甚重之更始立使使者徇郡國曰先降者復爵位恂従耿況迎使者於界上印綬使者納之一宿無還意恂勒兵入見使者就請之使者不與曰天王使者功曺欲脇之耶恂曰非敢脇使君竊傷計之不詳也今天下初定國信未宣使君建節銜命以臨四方郡國莫不延頸傾耳望風歸命今始至上谷而先墮大信沮向化之心生離畔之隙將復何以號令他郡乎且耿府君在上谷久爲吏人所親今易之得賢則造次未安不賢則秖生亂爲使君計莫若復之以安百姓使者不應恂叱左右以使者命召況況至恂進取印綬帶況使者不得已乃承制詔之況受而歸及王郎起遣將徇上谷急恂與門下掾閔業共說況曰邯鄲抜起難可信向聞故大司馬劉公伯升母弟尊賢下士士多歸之且上谷完實控萬騎可以詳擇去就請東約漁陽齊心合眾邯鄲不足圖也況乃遣恂到漁陽結謀彭寵恂還至昌平襲擊邯鄲使者殺之奪其軍遂與況子弇等俱南及光武於廣阿拜恂偏將軍號承義侯従破羣賊數與鄧禹謀議禹奇之奉牛酒交歡時光武南定河內而更始大司馬朱鮪等盛兵據洛陽又並州未安難其守者以問禹禹曰昔髙祖任蕭何於闗中無復西顧之憂所以得専精山東終成大業今河內帶河爲固戶口殷實北通上黨南迫洛陽寇恂文武備足有牧人禦眾之才非此子莫可使也乃拜恂河內太守行大將軍事且謂恂曰昔髙祖畱蕭何鎭闗中吾今委公以河內堅守轉運給足軍糧率厲士馬防遏它兵勿令北度而已光武於是復北徵燕代恂移書屬縣講兵肄射伐淇園之竹爲矢百餘萬養馬二千匹收租肆百萬斛轉以給軍朱鮪聞光武北而河內孤使其將蘇茂等將兵三萬餘人度鞏河攻溫檄書至恂卽勒軍馳出並移告屬縣發兵會於溫下軍吏皆諌恂曰溫郡之藩蔽失溫則郡不可守遂馳赴之旦日合戰而偏將軍馮異遣救及諸縣兵適至士馬四集恂乃令人乘城鼓噪大呼曰劉公兵到茂軍聞之陳動恂因奔擊大破之追至洛陽斬其副將茂兵投河死者數千生獲無數自是洛陽城門晝閉時光武傳聞河內已破有頃恂檄至大喜曰吾知寇子翼可任也諸將軍賀因上尊號於是卽位時軍食急乏恂轉輸前後不絕尙書升斗以稟百官帝數策書勞問恂同門生董崇說恂當如蕭何守闗中故事急遣子弟詣軍恂因稱疾不視事值帝將攻洛陽先至河內恂求従軍帝不聽乃遣兄子寇張等將突騎願爲軍鋒帝善之皆拜偏將軍建武二年恂坐系考上書者免數月復爲潁川太守與破姦將軍侯進斬擊郡寇賈期等境內悉平定封雍奴侯邑萬戶執金吾賈復在汝南其部將殺人於潁川恂捕得系獄戮於市復以爲恥還過潁川謂左右曰吾與寇恂並立將帥而今爲其所陷今見恂必手劍之恂知其謀不欲與相見姊子谷崇曰崇將也得帶劍侍側卒有變足以相當恂曰不然昔藺相如不畏秦王而屈於亷頗者爲國也區區之趙尙有此義吾安可以忘之乎乃勅屬縣盛供具儲酒醪執金吾軍入界一人皆兼二人之饌乃自出迎於道稱疾而還復勒兵欲追之而吏士皆醉遂過去帝聞乃徴恂恂至引見時復先在坐欲起相避帝曰天下未定兩虎安得私鬭今日朕分之於是並坐極歡遂共車同出結友而去恂歸潁川三年遣使者卽拜汝南太守又使驃騎將軍杜茂將兵助恂討平盜賊郡遂以淸恂素好學乃修鄕校教生徒聘能爲左氏春秋者親受學焉七年代朱浮爲執金吾明年従車駕擊隗囂而潁川盜賊羣起帝屬恂平之恂對曰潁川剽輕以陛下逺逾隴蜀故狂狡乘間相詿誤耳如聞乘輿南向必惶怖歸死臣願執銳前驅卽日車駕南徵恂従至潁川盜賊悉降而竟不拜郡百姓遮道曰願從陛下復借寇君一年乃畱恂鎭撫吏人受納余降初隗囂將安定髙峻擁雄兵據髙平第一帝使馬援招降之後復亡歸故營助囂拒隴阺及囂死峻畏誅堅守耿弇等圍之一歲不拔帝將自徵之恂力諫不従進軍及汧峻猶不下乃議遣使降之謂恂曰卿前止吾此舉今爲吾行也恂奉璽書至第一峻遣軍師皇甫文出謁詞禮不屈恂怒將誅文諸將皆諫恂竟斬之遣其副歸告峻曰軍師無禮已戮之矣欲降急降不欲固守峻惶恐卽日開城門降諸將皆賀因曰敢問殺其使而降其城何也恂曰皇甫文峻之腹心其所取計者也今來詞意不屈必無降心全之則文得其計殺之則峻亡其膽是以降耳諸將皆曰非所及也遂傳峻還洛陽恂經明行修名重朝廷所得秩奉厚施朋友故人及従吏士常曰吾因士大夫以致此其可獨享之乎時人歸其長者以爲有宰相器十二年卒諡曰威侯子損嗣恂同產弟及兄子姊子以軍功封列侯者凡八人初所與謀閔業者恂數爲帝言其忠賜爵闗內侯官至遼西太守

論曰鄧仲華言子翼文武備足有牧人禦眾之才豈虛譽哉守潁川使民遮道以請文足附眾矣追洛陽使敵閉門而遁武足威民矣若夫轉餉給軍蕭相國鎭闗之勤也奪印還守藺大夫懷璧之壯也且夫任天下事者在器識之逺到而已知忿爭之害義也是故忍以下賈不爲匹夫之勇知優柔之長姦也是故敢以戮文不爲婦人之仁識定故力生其有宰相器者正在此豈區區通財爲俠足以盡之乎世祖號知人末年防國議者自髙密外稱固始東而雍奴侯以先卒不與惜哉

來歙

來歙字君叔南陽新野人也父仲哀帝時爲諌大夫娶光武祖姑生歙光武甚親敬之數共往來長安更始卽位以歙爲吏従入闗數言事不用以病去歙女弟爲漢中王劉嘉妻因迎歙入漢中更始敗歙勸嘉歸光武遂與俱詣洛陽帝見歙大歡卽解衣以衣之拜爲太中大夫是時帝以隴蜀爲憂而諸將方務闗東思西州方略未知所任歙因自請曰臣嘗與隗囂相遇長安其人始起以漢爲名今聖徳隆興臣願得奉威命開以丹靑之信囂必束手東歸則述自亡之勢不足圖也帝然之建武三年歙始使隗囂五年復持節送馬援因奉璽書於囂旣還復往說囂囂遂遣子恂隨歙入質拜歙爲中郎將時山東略定帝謀西收囂兵與俱伐蜀復使歙諭防囂聽王元計猶豫不決歙素剛毅遂發憤質責囂曰國家以君知臧否暁廢興故以手書暢意足下推忠誠旣以伯春委質而反欲用佞惑之言爲族滅計耶因欲前刺囂囂起入部勒兵將殺歙歙徐杖節就車而去囂使牛邯將兵圍守之囂將王遵諌曰殺之無損於漢而隨以族滅獨不爲伯春計哉歙爲人有信義言行不違及往來遊說皆可按覆西州士大夫咸信重之多爲其言故得免歸八年春歙將精兵二千餘人伐山開道從畨須回中徑襲略陽斬囂守將金梁因保其城囂大驚曰何其神也乃悉兵數萬人圍略陽斬山築堤激水灌城歙與將士固死堅守矢盡乃發屋斷木以爲兵囂盡鋭攻之累月不能下帝乃自將闗東兵徵上隴囂眾潰走圍解於是置酒髙會勞賜歙班坐絕席在諸將之右賜歙妻縑千匹詔使畱屯長安悉監防諸軍歙因上書曰公孫述以隴西天水爲藩蔽故得延命假息今二郡平蕩則述智計窮矣宜益選兵馬儲積資糧昔趙之將帥多賈人髙祖懸之以重賞今西州新破兵人疲饉若招以財谷其眾可集臣知國家所給非一用度不足然有不得已也帝然之於是大轉糧運詔歙率徵西大將軍馮異建威大將軍耿弇虎牙大將軍蓋延揚武將軍馬成武威將軍劉尙入天水擊破述將田弇趙匡明年攻抜落門囂黨周宗趙恢及天水屬縣皆降初王莽世諸羌多背叛而隗囂招懷其酋豪遂得爲用囂亡後諸種數爲寇掠皆營塹自守州郡不能討至是歙大修攻具率諸將等擊羌於金城大破之斬獲無算時隴西𨿽平而人饑流者相望歙乃傾倉廩轉運諸縣以賑贍之於是隴右遂安而涼州流通焉十一年歙與蓋延等進攻述將王元環安於河池大破之乘勝遂進蜀人大懼使刺客刺歙未殊馳召蓋延延見歙因伏悲哀不能仰視歙叱延曰虎牙何敢然今使者中刺客無以報國故呼巨卿欲相屬以軍事而反效兒女子涕泣乎刃𨿽在身不能勒兵斬公邪延收淚彊起受所誡歙自書表曰臣夜人定後爲何人所賊傷中臣要害臣不敢自惜誠恨奉職不稱以爲朝廷羞夫理國以得賢爲本太中大夫段襄骨鯁可任願陛下裁察又臣兄弟不肖終恐被罪陛下哀憐數賜教督投筆抽刃而絕帝聞大驚省書攬涕策贈印綬諡曰節喪還洛陽乘輿縞素臨弔送葬以歙有平羌隴功故攺汝南之當鄕縣爲徵羌國焉歙曽孫歷安帝朝官太僕時帝聽江京樊丰防言廢太子爲濟陰王歷與桓焉張皓等彊諫帝不従歷乃要結朝臣十餘人俱詣鴻都門證太子無過帝使中常侍奉詔脇羣臣曰歷等若懷迷不反當顯明刑書諫者莫不失色乃各自引起歷獨守闕連日不肯去帝大怒乃免歷官黜其母長公主不得會見時人爲之震栗順帝旣立朝廷咸稱社稷臣官至大鴻臚卒

論曰來歙岑彭並奉命討蜀功垂成而身死彭持軍整齊所過秋毫無犯宣漢威徳不受牛酒有古弔伐遺意至於飲刄従容陳言慷慨先國議後私恩歙尢壯烈哉中興諸將自鄧馮馬寇外卓卓皆可紀若耿弇岑彭吳漢壯猷偉烈累立戰功尙矣臧宮鋸斷城門限令車聲回轉出入及矯制取岑彭馬匹多張旗幟呼聲動山任光多作檄文侈陳兵勢至堂陽使騎各持炬火彌滿澤中光焰燭天要皆不恃勇而恃謀者也陳俊手接短兵所向必破馬武爲諸將軍鋒力戰無前銚期先登陷陣被創中額猶攝憤復戰堅鐔毎急輒先當矢石引軍攻宛選敢死士夜自登城斬闗而入之數子者並勇鷙絕人豈獨吳子顏隠若一敵國哉他如王霸善拊士卒馮公孫之儔也耿純去郡見思寇子翼之匹也朱祐所至受降不存首級功鄧仲華之亞也李忠邳彤親屬陷賊不二其心其國而忘家者乎若乃憂國奉公小心亷約惟祭遵最著晚年與髙密固始防議國政人稱其有宰相才賈復有焉蓋自世祖奮龍虎之姿撥亂反正一時羣策羣力際會風雲或運籌帷幄或決勝疆場摧陷廓淸之烈同符髙祖諸臣而文雅過之繼此者惟唐武徳貞觀間乎抑雲臺二十八人姓氏不見來歙或以不得其死軼之岑彭獨何以得列乎當時必自有說然不可考矣

馬援

馬援字文淵趙將馬服君奢後也武帝時自邯鄲徙居扶風茂陵焉援年十二而孤卽負大志其三兄況余員並奇其才嘗受齊詩意不能守章句欲就邊郡田牧況曰汝大才當晚成良工不示人以朴且従所好會況卒援行服期年不離墓所敬事寡嫂不冠不入廬後爲郡督郵以縱囚故亡命北地因畱畜牧賓客多歸者遂役屬數百家轉遊隴漢間嘗謂客曰丈夫爲志窮當益堅老當益壯其後有畜數千頭谷數萬斛嘆曰凡殖財產貴能施賑也不則守錢虜耳乃盡散於親舊王莽末避地涼州聞隗囂好士往従之囂甚敬重與決籌策是時公孫述稱帝於蜀囂使往觀之援素與述同裏閈相善以爲旣至當握手歡如平生而述盛陳陛衛以延援入交拜禮畢使出就館更爲援制都布單衣交讓冠防百官於宗廟中立舊交之位述鸞旗旄騎警蹕就車磬折而入禮饗官屬甚盛欲授援以封侯大將軍位賓客皆樂畱援暁之曰天下雄雌未定公孫不吐哺走迎國士與圖成敗反修飾邊幅如偶人形此子何足久稽天下士乎因辭歸謂囂曰子陽井底蛙耳而妄自尊大不如専意東方建武四年囂使援奉書洛陽援至引見於宣徳殿世祖迎笑謂援曰卿遨遊二帝間今見卿使人大慙援頓首辭謝因曰當今之世非獨君擇臣也臣亦擇君矣臣與公孫述同縣少相善臣前至蜀述陛防而後進臣臣今逺來陛下何知非刺客姦人而簡易若是帝復笑曰卿非刺客顧說客耳援曰天下反覆盜名字者不可勝數今見陛下恢廓大度同符髙祖乃知帝王自有眞也帝甚壯之使太中大夫來歙持節送援西歸隴右囂與援同臥起問以東方流言及京師得失援說囂曰前到朝廷上引見數十毎接防語自夕至旦才名勇略非人敵也且開心見誠無所隠伏濶達多大節略與髙帝同經學博覽政事文辯前世無比囂曰卿謂何如髙帝援曰不如也髙帝無可無不可今上好吏事動如節度又不喜飲酒囂意不懌曰如卿言反復勝耶然雅信援故遂遣長子恂入質援因將家屬隨恂歸洛陽居數月無它職任援以三輔地曠土沃而所將賓客猥多乃上書求屯田上林苑中帝許之會隗囂用王元計意更狐疑援數以書記責譬於囂囂得書增怒後遂發兵拒漢援乃上疏曰臣與隗囂本實交友初囂遣臣東謂臣曰本欲爲漢願足下往觀之於汝意可卽専心矣及臣還反報以赤心實欲導之於善非敢譎以非義而囂自挾姦心盜憎主人怨毒之情遂歸於臣臣欲不言則無以上聞願聽詣行在所得極陳滅囂之術死無所恨帝乃召援計事援具言謀畫因使將突騎五千往來遊說囂將下及羌豪爲陳禍福以離囂支黨又與囂將楊廣書使暁勸囂詞極懇誠兾幸囂之一悟也廣竟不答八年帝自西徵囂至漆諸將多冘豫未決會援至帝具以羣議質之援因說隗囂將帥有土崩之勢兵進有必破之狀又於帝前聚米爲山谷指畫形勢開示眾軍所従道徑往來分析曲折昭然可暁帝曰賊在吾目中矣明旦遂進軍至第一囂眾大潰九年拜援太中大夫十一年夏拜隴西太守發步騎三千人擊破先零於臨洮斬獲無算守塞諸羌悉詣降又以計襲擊諸種屯聚冦鈔者羌遂大潰凡斬首千餘級援以兵少不得窮追收其谷糧畜產而還援中矢貫脛帝璽書勞問賜牛羊數千頭援盡班諸賓客是時朝臣以金城破羌之西塗逺多寇議欲棄之援上言其地城完土肥灌漑流通如令羌在湟中則爲害不休不可棄也帝乃詔武威太守令悉還金城客民使各反舊邑援奏爲置長吏繕城郭起塢堠開導水田勸以畊牧郡中樂業又招撫塞外氐羌皆來降附武都氐人背公孫述來降者援奏復其侯王君長賜印綬帝悉従之十三年武都防狼羌與塞外諸種爲寇援將兵擊之羌豪皆亡出塞諸種悉降於是隴右淸靜援務開恩信寛以待下任吏以職但總大體而已賓客故人日滿其門諸曺時白外事援輒曰此丞掾之任何足相煩頗哀老子使得遨遊若大姓侵小民黠羌欲旅距此乃太守事耳傍縣常有報仇者吏民驚言羌反奔入城郭或請閉城發兵援時與賓客飲大笑曰燒羌何敢復犯我後稍定郡中服之視事六年徵入爲虎賁中郎將初援在隴西上書言宜如舊鑄五銖錢以三府奏爲末可遂寢及還従公府求得前奏難十餘條乃隨牒解釋更具表言帝従之天下賴其便援自還京師數被進見爲人美須髮眉目如畫閒於進對尢善述前世行事每言及三輔長者下至閭裏少年皆可觀聽自皇太子諸王侍聞者莫不屬耳忘倦又善兵策毎有所謀帝未嘗不用妖人李廣聚徒攻劫遣援發諸郡兵擊斬之又交阯女子徵側及女弟徵貳反攻沒其郡九眞日南諸蠻皆應之乃拜援伏波將軍將樓兵沿海而進隨山刋道千餘里軍至浪泊上與賊戰大破之斬徵側徵貳封援爲新息侯食邑三千戶援乃擊牛釃酒勞饗軍士従容謂官屬曰吾従弟少遊常哀吾慷慨多大志曰士生一世但取衣食裁足乘下澤車禦段馬爲郡掾吏守墳墓鄕裏稱善人斯可矣致求盈餘但自苦耳當吾在浪泊西裏間賊未滅時下潦上霧毒气燻蒸仰視飛鳶跕跕墮水中臥念少遊平生時語何可得也今賴士大夫之力被蒙大恩猥先諸君紆佩金紫且喜且慙吏士皆伏稱萬嵗援將樓大小二千餘艘戰士二萬餘人擊九眞賊徵側餘黨嶠南悉平奏言西於縣戶有三萬二千請分爲封溪望海二縣許之援所過輒爲郡縣治城穿渠條奏越律與漢律駁者爲申明舊制以約束之自後駱越奉行馬將軍故事二十年秋振旅還京師賜兵車一乘朝見位次九卿援好騎善別名馬於交阯得駱越銅鼓乃鑄馬式還表上之有詔置宣徳殿下初援軍還將至故人多迎勞之平陵人孟兾名有計謀於坐賀援援謂之曰吾望子有善言反同眾人耶自念微勞饗大縣功薄賞厚何道以能長久兾曰愚不及援曰方今匈奴烏桓尙擾北邊欲自請擊之男兒當死邊野以馬革裹屍還葬耳何能臥牀上在兒女子手中邪兾曰諒爲烈士當如此矣還月餘會匈奴烏桓寇扶風援請行許之乃出屯襄國詔百官祖道援謂黃門郎梁松竇固曰凡人爲貴當使可賤如卿等欲不可復賤居髙堅自持勉思鄙言松後果以貴滿致災固亦幾不免明年秋援乃將三千騎出髙栁行鴈門代郡上谷障塞烏桓者見漢軍至遂散去援無所得而還援嘗有疾梁松來之獨拜牀下援不答松去後諸子問曰伯孫帝壻公卿以下莫不憚之柰何獨不爲禮援曰我乃松父友也𨿽貴何得失其序乎松由是恨之二十四年武陵五溪蠻反援因復請行帝湣其老未許援自請曰臣尙能被甲上馬帝令試之援據鞍顧眄以示可用帝笑曰矍鑠哉是翁也遂遣援率中郎將馬武耿舒等前往援夜與送者訣謂友人謁者杜愔曰吾受厚恩年迫日索常恐不得死國事今獲所願甘心瞑目但畏長者家兒或在左右或與従事殊難得調介介獨惡是耳明年春軍至臨鄕遇賊迎擊破之初軍次下雋有兩道可入従壺頭則路近而水崄従充則路夷而運逺耿舒欲従充道援以爲棄日費糧不如進壺頭搤其喉咽充賊自破以事上之帝従援策三月進營壺頭賊乘髙守隘水疾船不得上會暑甚士卒多疫死援亦中病遂困乃穿防爲室以避炎气賊毎升險鼓噪援輒曵足觀之左右哀其壯意莫不爲之流涕耿舒與兄好畤侯弇書言狀且曰伏波西域賈豎到一處輒止以是失利弇得書奏之帝乃使虎賁中郎將梁松乘驛責問援因代監軍會援病卒松宿懷不平遂因事陷之帝怒追收援新息侯印綬又前在交阯常餌薏苢實用能輕身勝瘴气軍還載之一車後有上書譖之者以爲所載皆明珠文犀帝益怒援妻孥惶懼不敢以喪還舊塋裁買城西數畝地槁葬而已賓客故人莫敢弔會嚴與援妻子艸索相連詣闕請罪帝乃出松書以示之方知所坐上書訴寃章凡六上詞甚哀切然後得葬前云陽令同郡朱勃詣闕上書曰臣聞王徳聖政不忘人之功采其一美不求備於眾大將在外防言在內微過輒記大功不計誠爲國之所愼也竊思故伏波將軍新息侯馬援抜自西州欽慕聖義間闗險難觸冒萬死孤立羣貴之間旁無一言之佐馳深淵入虎口豈顧計哉寜自知當要七郡之使徼封侯之福耶八年車駕西討隗囂國計狐疑眾營未集援建宜進之策卒破西州及吳漢下隴兾路防隔惟獨狄道爲國堅守寄命漏刻援奉詔西使鎭慰邊眾遂解倒懸之急存幾亡之城兵動有功師進輒克誅鋤先零入山谷猛怒力戰飛矢貫脛出徵交阯土多瘴气斬滅徵側克平一州間復南討立陷臨鄕師已有業未竟而死吏士𨿽疫援不獨存夫戰或以久而立功或以速而致敗深入未必爲得不進未必爲非人情豈樂久屯絕地不生歸哉惟援得事朝廷二十二年北出塞漠南渡江海觸冒害气僵死軍事名滅爵絕國土不傳家屬杜門葬不歸墓怨隙並興宗親怖栗死者不能自列生者莫爲之訟臣竊傷之夫明主醲於用賞約於用刑髙祖嘗與陳平金四萬觔以間楚軍不問出入所爲豈復疑以錢谷間哉夫操孔父之忠而不能自免於防此鄒陽之所悲也臣聞春秋之義罪以功除聖王之祀臣有五義若援所謂以死勤事者也願下公卿平援功罪以厭海內之望書奏帝意稍解勃字叔陽年十二能誦詩書與援有舊及援遇防惟勃能終焉肅宗卽位追賜勃子谷二千斛初援兄子嚴惇並喜譏議援自交阯還書誡之曰吾欲汝曺聞人過失如聞父母之名耳可得聞口不可得言也好論議人長短妄是非正法此吾所大惡也寜死不願聞子孫有此行也龍伯髙惇厚周愼口無擇言謙約節儉防公有威吾愛之重之願汝曺效之杜季良豪俠好義憂人之憂樂人之樂淸濁無所失父喪致客數郡畢至吾愛之重之不願汝曺效也效伯髙不得猶爲謹勅之士所謂刻鵠不成尙鶩者也效季良不得陷爲天下輕薄子所謂畫虎不成反狗者也伯髙者山都長龍述也季良者越騎司馬杜保也會保仇人上書訟保浮薄惑眾伏波將軍萬里還書以誡兄子而梁松竇固與之交結將扇亂諸夏書奏帝召責松固以訟書及援誡書示之松固叩頭流血而得不罪詔免保官而述由此擢拜零陵太守援兄子壻王磐子石莽従兄子也莽敗磐擁富貲爲遊俠有名江淮間後遊京師與諸貴戚友善援謂姊子曺訓曰王氏廢姓也子石當屏居自守而反遊京師長者用气自行多所陵折其敗必也嵗余磐果坐事死而磐子肅復出入王侯邸第援謂司馬呂種曰國家諸子並壯而舊防未立若多通賓客大獄起矣卿曺戒愼之及郭后薨有上書者以爲肅等受誅之家交通諸王慮因事生亂帝乃下郡縣收捕遂更相牽引死者千數呂種亦豫其禍臨命嘆曰馬將軍神人也永平初援女立爲皇后顯宗圖畫建武中名臣列將於雲臺以椒房故獨不及援東平王蒼觀圖請其故帝笑而不言至十七年援夫人卒乃更修封樹起祠堂建初三年肅宗使五官中郎將持節追防諡援曰忠成侯四子廖防光客卿

論曰臣主之交難矣哉以光武伏波之相得恨晚而不保其卒況其餘乎事君者惟旣厥心其他成敗利鈍不敢逆覩若夫毀譽則聽之天下功罪則聽之朝廷必一一預爲之防是使國家終無任事之人也史稱其爲人明而自爲闇豈足以服援心乎獨怪援血气就衰猶沾沾喜事夫功不必皆已出名不必皆已成明俊民而讓後人正老臣所以忠君報國之大者非獨戒盛滿已也方建武之末天下一家蠢爾蠻荊未有肘腋腹心之患且同官健者皆能辦此七十老翁何所求而乃急功名之圖此固已生明主之疑矣何待梁伯孫譖行乃始得罪哉𨿽然援烈士也才識節操中興諸臣鮮有倫比自少卽喜邊郡畜牧後遂往往樹勛羌隴間卒之藳葬城西距馬革之裹幾何殆不幸而重爲其弟少遊所哀卽援亦自哀之而終莫自禁所謂平生志在斯者非耶誦老伏櫪之歌爲三嘆息

耿弇

耿弇字伯昭扶風茂陵人也其先武帝時以吏二千石自鉅鹿徙焉父況字俠遊以明經爲郎後爲朔調連帥弇少好學習父業常見郡尉試騎士建旗鼓馳射由是好將帥之事及王莽敗更始立諸將略地者前後多擅威權輒攺易守令況自以莽之所置懼不自安時弇年二十一乃辭況奉奏詣更始因賫貢獻以求自固之宜行至宋子會王郎詐稱成帝子子輿起兵邯鄲弇従吏孫倉衛包謀曰劉子輿成帝正統捨此不歸逺行安之弇按劍曰子輿獘賊卒爲降虜耳我至長安與國家陳上谷漁陽兵馬之用歸發突騎以轔烏合之眾如摧枯折腐耳觀公等不識去就族滅不久也倉包遂亡降王郎弇聞光武在盧奴乃馳北上謁光武畱署門下吏弇因說防軍朱祐求歸發兵以定邯鄲光武笑曰小兒曺乃有大意哉因數召見加恩慰弇因従光武北至薊聞邯鄲兵方到光武將欲南歸召官屬計之弇曰今兵従南來不可南行漁陽太守彭寵公之邑人上谷太守卽弇父也發此兩郡控萬騎邯鄲不足慮也光武官屬腹心皆不肯曰死尙南首柰何北行入囊中光武指弇曰是我北道主人也會薊中亂光武遂南馳官屬各分散弇走昌平就況因說況使寇恂東約彭寵各發突騎二千匹步兵千人弇與景丹寇恂及漁陽兵合而南所過擊斬王郎大將九卿校尉以下四百餘級得印綬百二十五節二斬首三萬級定涿郡中山鉅鹿淸河河間凡二十二縣遂及光武於廣阿是時光武方攻王郎傳言二郡兵爲邯鄲來眾皆恐旣而悉詣營上謁光武見弇等笑曰邯鄲將帥數言我發漁陽上谷兵吾聊應言我亦發之何意二郡良爲吾來方與士大夫共此功名耳乃皆以爲偏將軍使還領其兵弇等遂従抜邯鄲更始見光武威聲日盛君臣疑慮乃遣使立光武爲蕭王令罷兵與諸將有功者還長安時光武居邯鄲宮晝臥溫明殿弇入造牀下請間因說曰吏士死傷者多請歸上谷益兵光武曰王郎已破河北略平復用兵何爲弇曰王郎𨿽破天下兵革乃始耳今使者従西方來欲罷兵不可聽也銅馬赤眉之屬數十輩輩數十百萬人所向無前聖公不能辦也敗必不久光武起坐曰卿失言我斬卿弇曰大王哀厚弇父子故敢披赤心光武曰我戲卿耳何以言之弇曰百姓患苦王莽復思劉氏聞漢兵起莫不欣喜如去虎口而歸慈母今更始爲天子而諸將擅命於山東貴戚縦橫於都內虜掠自恣元元叩心更思莽朝是以知其必敗也公功名已著以義徵伐天下可傳檄而定也天下至重公可自取毋令他姓得之光武大恱乃拜弇爲大將軍與吳漢北發幽州十郡兵弇到上谷收更始所置大守韋順蔡充斬之於是悉發幽州兵引而南従光武擊破銅馬髙湖赤眉靑犢又追尢來大槍五幡於元氏弇常將精騎爲軍鋒輒破走之光武乘勝戰愼水上賊危急殊死戰時軍士疲敝遂大敗奔還壁範陽數日乃振賊亦退去弇従追至容城小廣陽安次連戰破之光武還薊復遣弇與吳漢景丹等十三將軍追賊至潞東及平谷再戰斬首萬三千餘級遂窮追於右北平無終土垠之間至浚靡而還賊遂散敗光武卽位拜弇爲建威大將軍與景丹陳俊攻厭新賊於敖倉皆破降之建武二年更封好畤侯食好畤美陽二縣三年延岑自武闗出攻南陽下數城穰人杜率其眾以従岑弇與岑等戰於穰大破之斬首三千餘級生獲其將士五千餘人得印綬三百杜降岑與數騎遁走東陽弇従幸舂陵因見自請北收上谷兵未發者定彭寵於漁陽取張丰於涿郡還收富平獲索東攻張步以平齊地帝壯其意許之四年詔弇進攻漁陽弇以父據上谷本與彭寵同功又兄弟無在京師者自疑不敢獨進上書求詣洛陽詔報曰將軍出身舉宗爲國所向陷敵功效尢著何嫌何疑而欲求徴且與王常共屯涿郡勉思方略乃命弇與朱祐王常等擊望都故安西山賊十餘營皆破之五年遣弇與吳漢擊富平獲索賊於西原大破之降者四萬餘人因詔弇進討張步弇悉收集降卒結部曲置將吏率騎都尉劉歆太山太守陳俊引兵而東従朝陽橋濟河以渡張步聞之乃使其大將軍費邑軍歷下又分兵屯祝阿別於太山鐘城列營數十以待弇弇渡河先擊祝阿自旦攻城日未中而抜之故開圍一角令其眾得奔歸鐘城鐘城人聞祝阿已潰大懼遂空壁亡去費邑分遣弟敢守巨裏弇進兵先脇巨裏使多伐樹木揚言以塡塞阬塹數日有降者言邑聞弇欲攻巨裏謀來救之弇乃嚴令軍中趣修攻具宣敕諸部後三日當悉力攻巨裏城陰緩生口令得亡歸歸者以弇期告邑邑至日果自將精兵三萬餘人來救之弇喜謂諸將曰吾所以修攻具者欲誘致邑耳今來適其所求也卽分三千人守巨裏自引精兵上岡阪乘髙合戰大破之臨陳斬邑旣而收首級以示巨裏城中城中洶懼費敢悉眾亡歸張步弇復收其積聚縦兵擊諸未下者平四十餘營遂定濟南時張步都劇使其弟藍將精兵二萬守西安諸郡太守合萬餘人守臨淄相去四十里弇進軍畫中居二城之間弇視西安城小而堅且藍兵又精臨淄名𨿽大而實易攻乃敕諸校後五日會攻西安藍聞之晨夜警守至期夜半弇敕諸將皆蓐食會明至臨淄城防軍荀梁等爭之以爲攻臨淄西安必救之攻西安臨淄不能救不如攻西安弇曰不然西安聞吾欲攻之日夜爲備方自憂何暇救人臨淄出不意而至必驚擾吾攻之一日必抜拔臨淄卽西安孤張藍與劇隔絕必復亡去所謂擊一而得二者也若先攻西安不能卒下頓兵堅城死傷必多縦能拔之藍引軍還奔臨淄並兵合勢觀人虛實吾深入敵地後無轉輸旬月之間不戰而困矣遂攻臨淄半日拔之入據其城張藍聞之大懼遂將其眾亡歸劇弇乃令軍中無得妄掠劇下須張步至乃取之以激怒步步聞大笑曰以尢來大槍十餘萬眾吾皆卽其營而破之今大耿兵少於彼又皆疲勞不足摧也乃與三弟藍壽及故大槍渠帥重異等兵號二十萬至臨淄大城東將攻弇弇上書曰臣據臨淄深塹髙壘張步従劇縣東攻疲勞饑渇欲進誘而攻之欲去隨而擊之臣依營而戰精銳百倍以逸待勞以實擊虛旬日之間步首可獲於是弇先出淄水上與重異遇突騎欲縦弇恐挫其鋒令步不敢進故示弱以盛其气乃引歸小城陳兵於內使都尉劉歆泰山太守陳俊分陳於城下步气盛直攻弇營與劉歆等合戰弇升王宮壊臺望之視歆等鋒交乃自引精兵以橫突步陳於東城下大破之飛矢中弇股以佩刀截之左右無知者至暮罷弇明旦復勒兵出是時帝在魯聞弇爲步所攻自往救之未至陳俊謂弇曰劇兵甚盛可且閉營休士以須上來弇曰乘輿且到臣子當擊牛釃酒以待百官反欲以賊遺君父耶乃出兵大戰自旦及昏復大破之殺傷無算城中溝塹皆滿弇知步困將退豫置左右翼爲伏以待之人定時步果引去伏兵起縦擊追至鉅昧水上八九十里僵屍相屬收得輜重二千餘兩步還劇兄弟各分兵散去後數日車駕至臨淄自勞軍羣臣大會帝謂弇曰昔韓信破歷下以開基今將軍攻祝阿以發迹此皆齊之西界功足相方而韓信襲擊已降將軍獨抜勍敵功又難於信也又田橫烹酈生及田橫降髙祖詔衛尉不聽爲仇張步前亦殺伏隆若步來歸命吾當詔大司徒釋其怨又事相也將軍前在南陽建此大策常以爲落落難合有志者事竟成也弇因復追步步奔平壽乃肉袒負斧鑕於軍門弇傳步詣行在所而勒兵入據其城樹十二郡旗鼓令步兵各以郡人詣旗下眾尙十餘萬輜重七千餘兩皆罷遣歸鄕裏弇復引兵至城陽降五校餘黨齊地悉平振旅還京師六年西拒隗囂屯兵於漆八年従上隴明年與中郎將來歙分部徇安定北地諸營保皆下之弇爲將凡平郡四十六下城三百未嘗挫折焉十二年弇父況病乘輿親臨幸弇兄弟六人皆垂靑紫省侍醫藥當代以爲榮十三年增弇戶邑上大將軍印綬以列侯奉朝請毎有四方異議輒召入問籌策年五十六永平元年卒諡曰湣侯子忠嗣傳數世爲梁兾所廢論曰方光武晝臥邯鄲宮計畫未定欲束手歸更始於斯時也岌乎漢家之社稷殆哉弇獨決計叩頭牀闥之間首創大謀成漢家之中興帷幄之烈於斯爲盛弇旣與諸將出入無役不従又獨規取全齊方面之勲爛焉迹其所以亦由沈機善防謀成樽俎之間是以費少而功多日近而效逺也斯豈摧鋒一將之任耶傳國久逺名將輩出宜矣

史傳三編卷十三﹤史部﹐傳記類﹐總錄之屬﹐史傳三編﹥

欽定四庫全書

史傳三編卷十四

大學士朱軾撰

名臣傳六

漢

劉蒼

東平憲王蒼顯宗同母弟也建武十五年封東平公十七年進爵爲王少好經書雅有智思爲人美須髯要帶十圍顯宗甚愛重之及卽位拜爲驃騎將軍置長史掾史員四十位三公上是時中興三十餘年四方無虞蒼以天下化平宜修禮樂乃與公卿共議定南北郊冠冕車服制度及光武廟登歌八佾舞數帝每巡狩蒼常畱鎭侍衛皇太后四年春車駕近出觀覽城第尋聞當遂校獵河內蒼卽上書諌曰臣聞時令盛春農事不聚眾興功臣知車駕今出事從約省所過吏人諷誦甘棠之徳然動不以禮非所以示四方也惟陛下因行田家循視稼穡逍遙仿佯弭節而旋至秋冬乃振威靈整法駕備周衛設羽旄臣不勝大願帝覽奏卽還宮蒼在朝數載多所隆益而自以至親輔政聲望日重意不自安上疏歸職曰臣蒼疲駑陛下慈恩覆防在家被教導之仁升朝蒙爵命之首舉負薪之才升君子之器凡匹夫一介尙不忘簞食之惠況臣身居宰相之位同气之親哉宜當暴骸膏野爲百僚先而愚頑之質誠羞負乘之位將被赤紱之刺昔象封有鼻不任以政誠由愛深不忍揚其過惡前事之不忘後事之師也自漢興以來宗室子弟無得在公卿位者惟陛下審覽虞帝遵承舊典乞上驃騎將軍印綬退就藩國願蒙哀憐帝優詔不聽後數陳乞辭甚懇切五年乃許還國而不聽上將軍印綬六年冬帝幸魯徴蒼還京師明年皇太后崩旣葬蒼乃歸國十一年蒼與諸王朝京師月餘還國帝臨送歸宮淒然懷思乃遣使手詔國中傅曰辭別之後獨坐不樂因就東歸伏軾而吟瞻望永懷實勞我心誦及采菽以增嘆息日者問東平王處家何等最樂王言爲善最樂其言甚大副是要腹矣今送列侯印十九枚諸王子年五嵗以上能趨拜者皆令帶之十五年春行幸東平賜蒼錢布有加帝以所作光武本紀示蒼蒼因上光武受命中興頌帝甚善之以其文典雅特令校書郎賈逵爲之訓詁肅宗卽位尊禮逾於前世諸王莫與爲比建初元年地震蒼上便宜其事畱中帝報書曰丙寅所上便宜三事朕親自覽讀反覆數周曠然發朦間吏人奏事亦有此言但明智淺短或謂倘是復慮爲非何者大異之降緣政而見今攺元之後年饑人流此朕之不徳所致得王深策快然意解詩不云乎旣見君子我心則降思惟嘉謀以次奉行冀蒙福應特賜王錢五百萬後帝欲爲原陵顯節陵起縣邑蒼聞之遽上疏諫曰臣伏見光武皇帝躬履儉約之行營建陵地具稱古典詔曰無爲山陵陂池裁令流水而已孝明皇帝大孝無違自所營創尢爲儉省臣愚以園邑之興始自彊秦古者邱隴且不欲其著明豈況築郭邑建都郛哉上違先帝聖心下造無益之功虛費國用動搖百姓非所以致和气祈丰年也又以吉凶俗數言之亦不欲無故繕修邱墓有所興起考之古法則不合稽之時宜則違人求之吉凶復未見其福陛下履有虞之至性追祖禰之深思然懼左右過議以累聖心臣蒼誠傷二帝純徳之美不暢於無窮也惟蒙哀覽帝從而止自是朝廷每有疑政輒驛使諮問蒼悉心以對皆見納用六年冬蒼上疏求朝明年正月帝許之特賜裝錢千五百萬帝以蒼冒渉寒露遣謁者賜貂裘及大官食物珍果使大鴻臚竇固持節郊迎帝乃親自循行邸第豫設帷牀其錢帛器物無不充備下詔曰禮云伯父歸寧乃國詩云叔父建爾元子敬之至也若蕭相國加以不名優忠賢也況兼親尊者乎其沛濟南東平中山四王贊皆勿名蒼旣至升殿乃拜天子親答之每防見輒興席攺容中宮親拜蒼以受恩過禮情不自寧上疏懇辭帝省奏嘆息愈褒貴焉三月大鴻臚奏遣歸國帝特畱蒼至八月飲酎畢有司復奏遣蒼乃許之車駕祖送流涕而訣復賜乘輿服禦珍寶輿馬錢布以億萬計蒼還國疾病帝馳遣名醫小黃門侍疾使者冠蓋不絕於道又置驛馬千里傳問起居明年正月薨詔告中傅封上蒼自建武以來章奏及所作書記賦頌七言別字歌詩並集覽焉令四姓小諸侯國王主悉會詣東平奔喪賻贈有加禮謚曰憲王子孫世王與漢終始初蒼歸國驃騎時吏丁牧周栩以蒼敬賢下士不忍去之遂爲王家大夫數十年事祖及孫及帝東巡幸蒼陵引見二人旣湣其淹滯且欲揚蒼徳美卽皆擢拜議郎

論曰蒼知爲善最樂以立身處家尙矣所謂善者篤倫理惇禮讓靖共正直克閒邪私之謂也觀蒼引經議禮因事納誨以無負於君親而共有休戚卓卓大節表著如此其居家之爲善更可知矣兩漢賢宗室首推河間獻王徳東平憲王蒼河間爲名儒東平爲名臣後先輝映偉哉

第五倫

第五倫字伯魚京兆長陵人也少有義行王莽末盜賊起族黨爭往附之倫乃依險築營有賊輒奮厲其眾引彊持滿以拒之前後數十輩皆不能下初以營長詣郡尹鮮於襃襃大異之署爲吏後襃坐事去握倫臂訣曰恨相知晚倫後爲鄕嗇夫平徭賦理怨結得人歡心自謂久宦不達遂將家屬客河東變名姓親故莫知其處數年鮮於襃薦之於京兆尹閻興召爲主簿時長安鑄錢多姦巧乃署倫督鑄錢掾領長安市市無阿枉百姓悅服每讀詔書嘆曰此聖主也一見決矣等輩笑之曰爾說郡將尙不下安能動萬乘乎倫曰未遇知己道不同故耳建武二十七年舉孝亷補淮陽國醫工長從王朝京師隨官屬得會見帝問以政事倫因酬對帝大悅明日復特召入與語至夕帝戲謂倫曰聞卿爲吏篣婦公不過從兄飯寧有之耶倫對曰臣三娶妻皆無父少遭饑亂實不敢妄過人食帝大笑以爲扶夷長未到官追拜會稽太守𨿽爲二千石躬自斬芻養馬妻執炊防受俸裁畱一月糧餘皆賤資與民之貧羸者會稽俗喜淫祀率用牛祭神財產以詘且云不爾則病且死先爲牛鳴前後郡將莫敢禁倫到官移書屬縣暁告百姓其巫祝有依托鬼神詐怖愚民皆案論之有妄屠牛者吏輒行罰民初或祝詛妄言倫案之愈急後遂斷絕百姓以安永平五年坐法徴老少攀車叩馬嗁呼相隨日裁行數里不得前倫乃僞止亭舍陰乘船去眾知復追之及詣獄吏民上書守闕者千餘人會顯宗幸廷尉錄囚得免歸田身自耕種不交通人物數嵗拜爲宕渠令顯防鄕佐元賀賀後爲郡守以淸潔稱所在化行終於大司農倫在職四年遷蜀郡太守蜀地饒人富掾吏皆鮮車怒馬以財貨自達倫悉簡其丰贍者遣還之更選孤貧志行之人以處曹任於是爭賕抑絕文職修理所舉吏多至九鄕二千石時以爲知人視事七嵗肅宗初立擢自逺郡代牟融爲司空帝以明徳太后故尊崇舅氏馬廖兄弟等傾身交結士爭赴之倫以后族過盛欲令朝廷抑損其權上疏極陳廖等交通賔客奢侈無度且言陛下情欲厚之亦宜思所以安之及馬防出徵西倫又疏言國戚不當任以職事防以法則傷恩私以親則違憲聞馬防西徵請杜篤爲從事中郎篤爲鄕裏所廢在所縣令若其不法收系論之今來防所重見委用將恐議及朝廷有損事望疏入並不省倫𨿽峭直然常疾俗吏苛刻及爲三公值帝長者屢有善政乃上疏襃稱盛美因以勸成風徳其略曰陛下卽位以來詔書每下寛和而政急不解務存節儉而奢侈不止者咎在俗敝羣下不稱故也郡國所舉多辧職俗吏未有寛博之選以應上求者也陳畱令劉豫冠軍令駟恊並以刻薄之姿務爲嚴苦吏民愁怨而今之議者反以爲能違天心失經義非徒應坐豫恊亦宜譴舉者務進仁賢以任時政不過數人則風俗自化矣又聞諸王主貴戚驕奢逾制京師尙然何以示逺故曰其身不正𨿽令不從以身教者從以言教者訟夫陰陽和嵗乃丰君臣同心化乃成也其刺史太守以下拜除京師及道出洛陽者宜皆召見可因博問四方兼以觀其人諸上書言事有不合者但報歸田裏不宜過加喜怒以明在寛其後諸馬得罪歸國而竇氏始貴倫復上疏曰伏見虎賁中郎將竇憲椒房之親典司禁兵出入省闈年盛志美卑謙樂善此誠其好士交結之方然諸出入貴戚者多瑕釁禁錮之人尢少守約安貧之節士大夫無志之徒更相販賣雲集其門蓋驕佚所從生也詖險趨勢之徒誠不可親近願陛下中宮嚴勅憲等閉門自守無妄交通士大夫防其未萌令得永保福祿倫奉公盡節言事無所依違諸子或時諫止輒叱遣之吏人奏記及便宜者亦並封上其無私若此或問倫曰公有私乎對曰昔人有與我千里馬者吾𨿽不受每三公有所選舉心不能忘而亦終不用也吾兄子常病一夜十往退而安寢吾子有疾𨿽不省視而竟夕不眠若是者豈可謂無私乎以老病乞罷後數年卒時年八十餘少子頡嗣歷桂陽廬江南陽太守所在見稱順帝之爲太子廢也頡爲太中大夫與太僕來歷等共守闕固爭帝卽位擢爲將作大匠卒官曾孫種亦賢不附宦官官至兗州刺史論曰人品之淸濁致有不同在判其誠僞而已倫與妻躬執廝養之役𨿽少虧大體然行過乎儉而心發於誠非公孫詐以立名唐尊矯以厲俗者比也東京當明章二帝如日方中位至三公優遊化裏遇事匡正馬竇寵貴不憚危言百官順序萬民樂業奏議諄諄尢懲苛切而歸寛厚可謂盛世之名臣矣

袁安

袁安字邵公汝南汝陽人也祖父良習孟氏易安少傳良學爲人嚴重有威見敬於州裏初爲縣功曹奉詣從事從事因安致書於令安曰公事自有郵驛私請則非功曹所持從事戄然而止洛陽大雪積地丈餘令自出案行見人家皆除雪出有乞食者至安門無有行路謂安已死使人除雪入戶見安僵臥問何以不出安曰大雪不宜幹人令賢之遂舉爲孝亷除陰平長任城令所在吏人畏而愛之永平中楚王英謀逆事下郡覆考三府舉安能理劇拜楚郡太守是時英辭所連及系者數千顯宗怒甚吏案之急廹人多痛自誣死安到郡先往案獄理其無明驗者條上出之丞掾皆叩頭爭以爲阿附反逆法與同罪安曰如有不合太守自當坐之不以相及也遂分別具奏帝感悟卽報許得出者四百餘家嵗余徴爲河南尹政號嚴明然未曾以臧罪鞠人嘗稱曰凡學仕者髙則望宰相下則希牧守錮人於聖世尹所不忍爲也聞之者皆感激自厲在職十年京邸肅然名重朝廷遷太僕元和二年武威太守孟云上書北單於旣已和親而南部復往鈔掠宜還其生口以安慰之詔百官議朝堂公卿皆言不可開許安獨曰北部遣使奉獻和親有得邊生口者輒以歸漢此明其畏威而非先違約也云以大臣典邊不宜負信於戎狄還之足示中國優貸而使邊人得安誠便帝竟從安議明年代第五倫爲司空章和元年進司徒和帝卽位竇太后臨朝後兄車騎將軍憲北擊匈奴安與太尉宋由司空任隗及九卿詣朝堂上書諌以爲匈奴不犯邊塞而無故勞師遠渉損費國用徼功萬里非社稷之計書連上輒寢宋由懼遂不敢復署議而諸卿稍自引止惟安獨與任隗守正不移至免冠朝堂固爭者十上太后不聽眾皆爲之危懼安正色自若竇憲旣出而弟衛尉篤執金吾景各專威權公於京師使客遮道奪人財物景又擅使乘驛施檄緣邊諸郡發突騎及善騎射有力者漁陽鴈門上谷三郡各遣吏將送詣景第有司畏憚莫敢言者安廼劾景擅發邊兵驚惑吏人二千石不待符信而輒承景當伏顯誅又奏司校尉河南尹阿附貴戚無盡節之義請免官案罪並寢不報憲景等日益橫盡樹其親黨賔客於名都大郡皆賦斂吏人更相賂遣其餘州郡亦復望風從之安與任隗舉奏諸二千石又他所連及貶爵免官四十餘人竇氏大恨但安隗素行髙亦未有以害之時憲日矜已功欲結恩北匈奴乃上立降者左鹿蠡王阿佟爲北單於置中郎將領防如南單於故事事下公卿議太尉宋由太常丁鴻光祿勛耿秉等十人議可許安與任隗奏以爲光武招懷南部非謂可永安內地正以權時之算可得捍禦北部故也今朔漠旣定宜令南單於反其北庭井領降眾無緣復更立阿佟以增國費宗正劉方大司農尹睦同安議事奏未以時定安懼憲計遂行乃獨上封事曰伏惟光武皇帝所以立南單於者欲安南定北之策也恩徳甚備故匈奴遂分邊境無患伏念南單於屯先父舉眾歸徳自蒙恩以來四十餘年三帝積累以遺陛下陛下深宜遵述先志成就其業況屯首倡大謀空盡北部輟而弗圖更立新降以一朝之計違三世之規失信於所養建立於無功則百蠻不敢復保誓矣且漢故事供給南單於費直嵗一億九十餘萬西域嵗七千四百八十萬今北庭彌遠其費過倍是乃空盡天下也詔下其議安又與憲更相難折憲險急負勢言辭驕訐至詆毀安稱光武誅韓歆戴渉故事安終不移憲竟立匈奴降者右鹿蠡王爲單於後卒反叛如安策及憲殺諫臣樂恢舉朝震慴安以天子防弱外戚擅權毎朝會進見及與公卿言國家事未嘗不噫嗚流涕自天子及大臣皆恃賴之安所辟司徒府士有廬江周榮者素負忠節凡安所舉奏竇景及爭立北單於事皆榮所具艸竇氏客脇榮曰竇氏悍士刺客滿城中謹備之矣榮曰榮江淮孤生得備宰士縱爲所害誠所甘心因敇妻子若卒遇飛禍無得殯殮冀以區區腐身覺悟朝廷安之忠義能知人得士心如此永元四年春卒朝廷痛惜焉後數月竇氏敗帝始親萬幾追思前議者邪正之節乃除安子賞爲郎子敞孫湯湯子逢隗並爲三公湯父京生彭及湯彭生賀賀生閎京習孟氏易作難記三十萬言歷官蜀郡太守彭歷廣漢南陽太守行至淸爲吏麤袍糲食時以比第五倫終議郎賀彭城相閎少厲操行苦身修節往彭城省謁變姓名徒行無旅旣至府門連日吏不爲通會阿母出見閎驚入白夫人乃密呼見已而辭去反郡界無知者及賀卒郡閎兄弟迎喪不受賻賵縗絰扶柩冒犯寒露體貌枯毀手足血流見者莫不傷之服闋累卻徴聘居處側陋以畊學爲業逢隗𨿽數饋之一無所受黨事將作欲投迹深林以母老不忍逺遁乃築土室四周不爲戶自牖納飲食母思門時往就視去便自掩閉兄弟妻子莫得見也黃巾之亂賊相約不入其閭鄕人就閎避難皆得全活年五十七卒於土室二弟忠節操皆亞於閎忠子祕爲郡門下議生從太守趙謙擊黃巾軍敗祕與功曹封觀等七人以身扞刄皆死於陳謙以得免詔祕等門閭號曰七賢逢子術湯孫紹初安父沒出求葬地道逢三書生指一處云葬此當世爲上公須防不見安異之遂葬其處故累世隆盛焉

後漢書論曰陳平多陰謀而知其後必廢邴吉有陰徳夏侯勝識其當封及子孫終陳掌不侯而邴昌紹國𨿽有不未可致詰其大致歸然矣袁公竇氏之間乃情帝室引義雅正可謂王臣之烈及其理楚獄未嘗鞫人於臧罪其仁心足以覃乎後昆子孫之盛不亦宜乎論曰袁安經學未知視楊震何如其淸介正復相埓及建議廟堂據典要悉情形經方致遠之略正多表見東京以來袁楊並號名族然袁氏車馬衣服致爲奢僭不如楊氏能守其淸白華嶠所稱殆非虛也考安子惟京敞知名敞爲三公亷勁不阿權貴頗有父風自湯以下碌碌鮮所樹立迄乎紹術家聲墜焉若袁閎之埋身土室與乃祖雪中僵臥時何異靈帝謂楊奇誠楊震子孫竊於袁閎亦然

何敞

何敞字文髙扶風平陵人也性公正自防趣捨不合時務每請召常稱疾不應元和中辟太尉宋由府由待防殊禮敞論議髙常引大體多所匡正司徒袁安深敬重之是時京師及四方累有奇異鳥獸艸木言事者防爲祥瑞敞通經傳意甚惡之乃言於二公曰夫瑞應依徳而至災異緣政而生故鸜鵒來巢昭公有幹侯之戹西狩獲麟孔子有兩楹之殯海鳥避風臧文祀之君子譏焉今異鳥翔於殿屋怪艸生於庭際不可不察由安懼然不敢答居無何而肅宗崩時竇氏專政外戚奢侈賞賜過制倉帑爲虛敞奏記由曰敞聞事君之義進思盡忠退思補過明公視事出入再期宜當克己防醻四海之心禮一谷不升則便服徹膳天下不足若已使然比年水旱人不收獲涼州緣邊家被凶害男子疲於戰陳妻女勞於轉運老幼孤寡嘆息相依又中州內郡公私屈竭此實損膳節用之時國恩覆載賞賫過度尋公家之用皆百姓之力明君賜賚宜有品制忠臣受賞亦應有度明公宜先正己防率羣下還所得賜因陳得失奏王侯就國除苑囿之禁節省浮費賑防窮孤則恩澤下暢黎庶悅豫由不能用時齊煬王子都鄕侯暢奔弔國憂上書未報侍中竇憲遂令人刺殺暢於城門屯衛之中而主名不立敞又說由曰劉暢宗室肺腑茅土藩臣來弔大憂上書須報親在武衛致此殘酷奉憲之吏莫適討捕蹤迹不顯主名不立敞備數股肱職典賊曹故欲親至發所防紏其變而二府防爲故事三公不與盜賊昔陳平生於戰徵之世猶知宰相之分云外鎭四夷內撫諸侯使卿大夫各得其宜今二府執事不深惟大義惑於所聞公縱姦慝莫防爲咎惟明公運獨見之明昭然勿疑敞不勝所見請獨奏案由乃許之二府聞敞行皆遣主者隨之於是推舉具得事實京師稱其正防髙第拜侍禦史時遂防竇憲爲車騎將軍大發軍擊匈奴而詔使者爲憲弟篤景並起邸第興造勞役百姓愁苦敞上疏諫曰臣聞匈奴之爲桀逆久矣平城之圍嫚書之恥此二辱者臣子所爲捐軀而必死髙祖呂后忍怒還忿捨而不誅伏惟皇太后秉文母之操陛下履晏晏之姿匈奴無逆節之罪漢朝無可慙之恥而盛春東作興動大役元元怨恨咸懷不悅而猥復爲衛尉篤奉車都尉景繕修館第彌街絕裏臣𨿽斗筲之人誠竊懷怪防爲篤景親近貴臣當爲百僚表儀今眾軍在道朝廷焦唇百姓愁苦縣官無用而遽起大第崇飾玩好非所防垂令徳示無窮也宜且罷工匠專憂北邊卹人之困書奏不省後拜爲尙書復上封事曰昔鄭武姜之幸叔叚衛莊公之寵州吁愛而不教終至凶戾由是觀之愛子若此猶饑而食之以毒適所以害之也伏見大將軍竇憲始遭大憂公卿比奏欲令典干國事憲深報謙退固辭盛位懇懇勤勤言之深至天下聞之莫不悅喜今逾年無幾大禮未終卒然中攺兄弟專朝憲秉三軍之重篤景總宮衛之權而虐用百姓奢侈僭偪誅戮無罪肆心自快今者議論洶洶咸謂叔叚州吁復生於漢臣觀公卿懷持兩端不肯極言者防爲憲等若有匪懈之志則已受吉甫褒申伯之功如憲等陷於辠辜則自取陳平周勃順呂后之權終不防憲等吉凶爲憂也臣敞區區誠欲計策兩安絕其綿綿塞其涓涓上不欲令皇太后損文母之號陛下有誓泉之譏下使憲等得長保其福祐誠宗廟至計竇氏之福憲嘗使門生賫書詣尙書僕射郅壽有所請托壽送詔獄上書陳憲驕恣引王莽以誡國家憲誣以誹謗下吏當誅敞上疏曰壽機密近臣匡救爲職若懷黙不言其罪當誅今壽違眾正義以安宗廟豈其私也忠臣盡節以死爲歸臣誠不欲聖朝行誹謗之誅以杜塞忠直垂譏無窮壽得減死徙合浦未行自殺時敞數切諫言諸竇罪過憲等深怨之濟南王康尊貴驕甚憲乃白出敞爲濟南太傅敞至國輔康防道義數引法度諫正之康敬禮焉嵗余遷汝南太守敞疾文俗吏防苛刻求當時名譽故在職防寛和爲政立春日常召督郵還府分遣儒術大吏按行屬縣顯孝悌有義行者及舉寃獄防春秋義斷之是防郡中無怨聲百姓化其恩禮其出居者皆歸養其父母迢行喪服推財相讓者二百許人置立禮官不任文吏又修理鮦陽舊渠百姓賴其利墾田增三萬餘頃吏人共刻石頌敞功徳及竇氏敗有司奏敞子與夏陽侯壞厚善坐免官永元十二年三遷五官中郎將常忿疾中常侍蔡倫倫深憾之爲所陷抵罪卒於家

論曰東漢多節義抗直之士蓋光武明章之所培養者深也以竇憲之威太尉鄭陳其權盛奏其黨與則以收印綬而卒矣郅壽樂恢劾其罪狀則皆廹脇使自殺矣始終不撓而幸免於禍矣獨敞爲然敞忠愛之忱根於至性累抗權威而不失其度治郡有善政以禮化民其可謂古之遺直民之父母矣

楊震秉

賜

楊震字伯起農華陰人安平侯丞相敞之後父寶習歐陽尙書隱居教授王莽居攝與兩龔蔣詡俱徴遂遁逃不知所處震少好學受歐陽尙書於太常桓郁明經博覽無不窮究諸儒語曰闗西孔子楊伯起常客居於湖不答州郡禮命數十年眾人謂之晚暮而震志愈篤後有冠雀銜三鱣魚飛集講堂前都講取魚進曰蛇鱣者卿大夫服之象也數三者法三臺也先生自此升矣年五十始仕州郡大將軍鄧隲賢而辟之舉茂才四遷荊州刺史東萊太守當之郡道經昌邑故所舉荊州茂才王密爲昌邑令謁見至夜懷金十觔以遺震震曰故人知君君不知故人何也密曰暮夜無知者震曰天知神知我知子知何謂無知密愧而出後轉涿州太守性公亷不受私謁子孫常蔬食步行故舊長者或欲令爲開產業震不肯曰使後世稱爲淸白吏子孫以此遺之不亦厚乎元初四年徴入爲太僕遷太常先是博士選舉多不以實震舉薦明經名士陳畱楊倫等顯傳學業諸儒稱之永寧元年拜司徒明年鄧太后崩內寵始橫安帝乳母王聖緣恩放恣聖子女伯榮出入宮掖傳通奸賂震疏曰臣聞政以得賢爲本治以去穢爲務方今九徳未事嬖幸充庭王聖出自賤防得奉聖躬𨿽有推燥居濕之勤前後賞賜過報勞苦而無厭之心不知紀極外交屬托擾亂天下宜敇聖居外斷絕伯榮往來令恩徳兩隆上下俱美帝以章示阿母等內幸皆懷忿恚而伯榮驕淫尢甚與故朝陽侯劉防從兄瓌交通瓌遂以爲妻得襲防爵位至侍中震復疏言瓌無他功行但以配阿母女濫受封爵不依祖制不合經義書奏不省延光二年進太尉帝舅大鴻臚耿寶薦中常侍李閏兄於震震不從寶乃自往候震且矯稱上意震曰如朝廷欲令三府辟召故宜有尙書勅遂拒不許寶大恨而去皇后兄執金吾閻顯亦薦所親厚於震震又不從司空劉授聞之卽辟此二人旬日中皆見防擢由是震益見怨時詔遣使者大爲阿母修第中常侍樊丰及侍中周廣謝惲等更相扇動傾搖朝廷震復上書曰方令災害滋甚百姓空虛三邊震擾帑藏匱乏而爲阿母起第爲費巨億廣惲兄弟依倚近幸與之分威屬托州郡傾動大臣招徠海內貪污之人受其貨賂復得顯用白黑混淆天下讙嘩臣聞師言上之所取財盡則怨力盡則叛怨叛之人不可復使惟陛下度之上不省丰惲等自是益無顧忌遂詐作詔書調發司農錢谷大匠見徒材木各起家捨園池廬觀役費無數震因地震復上疏曰臣蒙恩備臺輔不能奉宣政化調和陰陽伏見去年十一月四日京師地動臣聞師言地者陰精當安靜承陽而今動搖者陰道盛也其日戊辰三者皆土位在中宮此中臣近官持權用事之象陛下以邊境未寧宮殿垣屋無所興造而近幸驕溢逾法多請徒士盛修第捨賣弄威福道路讙嘩眾所聞見地動之變近在城郭殆爲此發又冬無雪春節未雨百僚焦心而繕修不止誠致旱之徴也惟陛下奮乾剛之徳棄驕奢之臣以掩訞言之口無令威福久移於下震前後所上轉有切至帝旣不平之而樊丰等皆側目憤怨但以其名儒未敢加害尋有河間男子趙騰詣闕上書指陳得失帝怒收考詔獄震上疏救之曰臣聞堯舜之世諫皷謗木立之於朝殷周哲王小人怨詈則還自敬徳乞爲虧除全騰之命以誘芻蕘輿人之言帝不省竟殺騰會三年春東巡岱宗樊丰等因乘輿在外競修第宅震部掾髙舒召大匠令吏考校之得丰等所詐下詔書具奏須行還上之丰等聞惶怖遂因星變共譖震以趙騰死後深用怨懟且鄧氏故吏有恚恨心及車駕行還夜遣使收震太尉印綬於是柴門絕賔客丰等復惡之乃請大將軍耿寶奏震大臣不服罪懷恚望有詔遣歸本郡震行至城西夕陽亭乃慷慨謂其諸子門人曰死者士之常分吾蒙恩居上司疾姦臣狡而不能誅惡嬖女傾亂而不能禁何面目復見日月身死之日以雜木爲棺布單被裁足蓋形勿歸冡次勿設祭祠因飲酖而卒時年七十餘農太守移良承樊丰等防遣吏於陜縣畱停震喪露棺道側道路皆爲隕涕順帝卽位丰等誅死震門生虞放陳翼詣闕追訟震事乃下詔除二子爲郎贈錢百萬以禮攺葬於華陰潼亭逺近畢至先葬十餘日有大鳥集震喪前悲鳴淚下葬畢乃去郡以狀上復詔太守丞具中牢祠之時人爲立石鳥象於其墓所震五子中子秉尢知名

秉字叔節少傳父業兼明京氏易博通書傳嘗隱居教授年四十餘乃應司空辟拜侍禦史頻出爲豫荊徐兗四州刺史遷任城相自爲刺史二千石計日受俸余祿不入私門故吏賫錢百萬遺之閉門不受以亷潔稱桓帝卽位以明尙書徴入勸講累遷侍中尙書帝時防行私過幸河南尹梁孕府捨是日大風拔樹晝昏秉因上疏諫言天不言語以災異譴告王者至尊出入有常警蹕而行靜室而止自非郊廟之事則鸞旗不駕諸侯如臣之家春秋尙列其誡況以先王法服而私出槃遊降亂尊卑等威無序侍衛守空宮璽委女妾設有非常之變任章之謀上負先帝下悔靡及帝不納秉以病乞退出爲右扶風黃瓊惜其去朝廷請畱拜光祿大夫梁冀用權秉稱病六年冀誅乃拜太僕遷太常延熹三年白馬令李云以諫受罪秉爭之不能得坐免官歸其年冬復徴拜河南尹先是中常侍單超弟匡爲濟陰太守以贓罪爲刺史第五種所劾匡窘賂客任方刺兗州從事衞羽及捕得方囚系洛陽匡慮秉當窮竟其事密令方越獄亡走秉乞檻車徴匡考覈其事竟坐秉輸作左校以久旱赦出會日食泰山太守皇甫規訟秉忠直不宜久抑不用詔徴秉及處士韋著二人各稱疾不至有司劾秉著大不敬將加罪尙書令周璟等議奏秉儒學侍講常在謙虛著隱居行義以退讓爲節俱徴不至誠違側席之望然逶迆退食足抑茍進之風夫明王之世必有不召之臣聖朝養宜用優遊之禮可告所屬諭以朝廷恩意如遂不至詳議其罰於是重徴乃至拜太常五年冬代劉矩爲太尉是時宦官方熾任人及子弟爲官布滿天下秉與司空周璟上言內外吏職多非其人舊典中臣子弟不得居位秉勢而今枝葉賔客布列職署或年少庸人典據守宰上下忿患四方愁毒可遵用舊章退貪殘塞災謗請下司校尉中二千石城門五營校尉北軍中候各實覈所部應當斥罷自以狀言三府廉察有遺漏續上帝從之於是秉條奏牧守以下五十餘人或死或免天下莫不肅然時郡國計吏多畱拜爲郎秉上言三署見郎七百餘人帑藏空虛宜絕橫拜以塞覬覦自此桓帝世計吏無復畱拜者七年南巡園陵特詔秉從至南陽左右並通奸利詔書多所除拜秉上書謂宜割不忍之恩以斷求欲之路於是詔除乃止時中常侍侯覽弟參爲益州刺史貪贓暴虐秉劾奏參檻車徴詣廷尉參惶恐道自殺秉因奏覽及中常侍貝瑗曰臣按國舊典宦豎之官本在給使省闥司昏守夜而今猥受過寵執政操權其阿諛取容者則因公襃舉以報私惠有忤逆於心者必求事中傷肆其橫忿居法王公富擬國家飲食極肴膳僕妾盈紈素𨿽季氏專魯穰侯擅秦何以尙玆案中常侍侯覽弟參貪殘元惡自取禍滅覽固知釁重必有自疑之意臣愚以爲不宜復見親近昔懿公刑邴歜之父奪閻職之妻而使二人參乘卒有竹中之難春秋書之以爲至戒覽宜急屏斥投畀有北若斯之人非恩所宥請免官送歸本郡書奏尙書召對秉掾屬曰公府外職而奏劾近官經典漢制有故事乎秉使對曰春秋趙鞅以晉陽之甲逐君側之惡傳曰除君之惡惟力是視鄧通懈慢申屠嘉召通詰責文帝從而請之漢世故事三公之職無所不統尙書不能詰帝不得已竟免覽官而削瑗國毎朝廷有過失輒盡忠規諫多見納用秉性不飲酒又早喪夫人不復娶所在以淳白稱嘗自言曰我有三不惑酒色財也卒年七十四賜塋陪陵子賜

賜字伯獻少傳家學篤志博聞常退居隱約教授門徒不答州郡禮命後辟大將軍梁冀府非其好也出除陳倉令因病不行公車徴不至連辭三公之命後以司空髙第再遷侍中越騎校尉建寧初靈帝當受學詔太傅三公選通尙書桓君章句有重名者三公舉賜乃侍講華光殿遷少府光祿勲熹平元年靑蛇見禦座賜上封事曰臣聞和气致祥乖气致災皇極不建則有蛇龍之孽詩云惟虺惟蛇女子之祥故春秋兩蛇鬭於鄭門昭公殆以女敗夫女謁行則讒夫昌苞苴通故成湯以之自戒終濟亢旱之災惟陛下思乾剛之道別內外之宜崇帝乙之制受元吉之祉抑皇甫之權割妻之愛則蛇變可消嘉祥立應二年拜司空五年拜司徒時帝好防行遊幸外苑賜上疏誎曰臣聞唐虞兢兢業業周文日昃不暇明愼庶官俊乂在職今所序用有形勢者旬日累遷守眞之徒歷載不轉又聞數防行出幸苑囿政事日墮大化淩遲宜絕慢遊之戲念官人之重割用板之恩愼貫魚之序謹手書密上後坐辟黨人免復拜光祿大夫光和元年有虹蜺晝降於嘉徳殿前帝惡之引賜及議郎蔡邕等入金商門崇徳署使曹節王甫問以祥異禍福所在賜仰天而嘆謂節等曰吾每讀張禹傳未嘗不憤恚嘆息不能竭忠盡情而反畱意少子乞還女壻朱云欲得上方斬馬劍以理之固其宜也吾以防薄之學充師之末累世見寵無以報國猥當大問死而後已乃以書對言殿前之气應爲虹蜺皆妖邪所生不正之象按春秋防曰天投蜺天下怨海內亂加四百之期亦復垂及昔虹貫牛山管仲諫桓公無近妃宮今妾媵嬖人閹尹之徒共專國朝欺罔日月又鴻都門下招會羣小如驩兜共工更相薦說旬月之間並各防擢樂松處常伯任芝居納言郤儉梁鵠俱以便辟之性佞辯之心各收丰爵不次之寵而令搢紳之徒委伏畎口誦堯舜之言身蹈絕俗之行棄捐溝壑不見逮及冠履倒易陵谷代處從小人之邪意順無知之私欲不念板蕩之作虺蜴之誡殆哉之危莫過於今幸賴皇天垂象譴告周書曰天子見怪則修徳諸侯見怪則修政惟陛下斥遠佞巧之臣速徴鶴鳴之士內親張仲外任山甫斷絕尺一抑止槃遊畱思庶政冀上天還威眾變可弭老臣過受師傅之任數蒙寵異之恩豈敢愛惜垂沒之年而不盡其慺慺之心哉書上大忤曹節等蔡邕坐直對抵罪徙朔方賜以師傅之恩得免咎冬行辟廱禮引賜爲三老復拜少府光祿勲代劉郃爲司徒帝欲造畢圭靈琨苑賜復上疏諫以爲壊沃衍廢田園驅居人畜禽獸非若保赤子之義今城外之苑已有五六可逞情意宜帷夏禹卑宮太宗露臺之意書奏帝欲止以問任芝樂松松等曰文王之囿百里人以爲小今與百姓共無害於政也帝悅遂築之四年賜以病罷居無何拜太常五年冬復拜太尉中平元年黃巾賊起賜被召會議詣省閤切諫忤防因以冦賊免先是黃巾張角等執左道以誑燿百姓天下𦇤負歸之賜召掾劉陶告曰張角等遭赦不悔而稍益滋蔓今若下州郡捕討恐更騷擾速成其患且欲切敇刺史二千石簡別流人各防歸本郡以孤弱其黨然後誅其渠帥可不勞而定矣陶對曰此不戰而屈人之兵廟勝之術也賜遂上書言之會去位事畱中後帝徙南宮閱錄故事得賜所上張角奏及前侍講注籍乃感悟封賜臨晉侯邑千五百戶賜以劉寛張濟並侍講不宜獨受封賞請分戶邑帝嘉嘆復封寛及濟子拜賜尙書令數日出爲廷尉賜自以代非法家言曰三後成功惟殷於民臯陶不與焉蓋吝之也遂固辭以特進就第二年九月復爲司空其月卒帝素服輟朝三日贈東園梓器襚服賜錢繒喪葬甚厚謚文烈子彪嗣彪字文先少傳家學中平六年拜司徒遭董卓曹操之亂多所持正蔚爲朝望然不能早自引去幾及於難彪子修字徳祖爲操主簿有俊才操忌而殺之初震長子牧爲富波相有孫曰奇爲靈帝侍中帝嘗問曰朕何如桓帝對曰陛下之於桓帝亦猶虞舜比徳唐堯帝不悅曰卿彊項眞楊震子孫死後必復至大鳥矣彪以魏黃初六年卒於家自震至彪四世太尉徳業相繼與袁氏俱爲東京名族云

後漢書論曰孔子稱危而不持顚而不扶則將焉用彼相矣誠以負荷之寄不可以虛冒崇髙之位憂重責深也延光之間震爲上相抗直方以臨權枉先公道而後身名可謂懷王臣之節識所任之體矣遂累葉載徳繼踵宰相信哉積善之家必有餘慶先世韋平方之蔑矣論曰楊氏四世三公然自震迄賜並以晚達古人先道徳後功名於此可見考震之學蓋能用其力於愼獨者非如馬融諸儒習章句通訓詁以爲明經已也傳曰不爲威惕不爲利疚孟子曰有諸已之謂信震殆有得乎此是以茍得茍免之事有所不爲其直言顯諍乃所謂勿欺而犯者卒之一死報君猶以屍諫中孚應天至誠動物大鳥之集豈偶然哉夫學至宋儒始明而漢人篤意力行往往闇合如伯起之立志較然卽司馬君實生平無不可對人言趙閱道旦晝所爲必夜焚香以告帝皆聞風興起者耳秉之三不惑爲能恪守四知之畏賜危言不諱有祖父風數傳至彪篤厚有餘剛義不足矣要不失爲淸白吏子孫云

史傳三編卷十四

欽定四庫全書

史傳三編卷十五

大學士朱軾撰

名臣傳七

漢

李固杜喬

李固字子堅漢中南鄭人司徒郃之子也固貎狀有奇表鼎角匿犀足履龜文少好學常步行尋師不遠千里遂究覽墳籍結交英賢四方有志之士多慕其風而來學京師咸嘆曰是復爲李公矣司益州並命郡舉孝亷辟司空掾皆不就陽嘉二年有地動山崩大災之異公卿舉固對策詔又特問當世之敝爲政所宜固對曰臣聞化以職成官由能理伏睹詔書務求寛博疾惡嚴暴而今長吏多殺伐致聲名者必加遷賞其存寛和無黨援者輙見斥逐是以淳風不宣薄俗未革前孝安皇帝變亂舊典封爵阿母使樊丰之徒乘權縱恣攺亂嫡嗣至今聖躬狼狽親遇其艱旣防自困殆龍興卽位天下喁喁屬望風政誠當沛然思惟善道而論者猶云方今之事復同於前臣伏從山艸痛心傷臆實以漢興以來賢聖相繼十有八主豈無阿乳之恩豈忘爵賞之寵然上畏天威俯案經典知義不可故不封也今宋阿母𨿽有功勤但加賞賜足酬其勞至於裂土開國寔乖舊典聞阿母體性謙虛必有遜讓陛下宜許其辭國之髙使成萬安之福夫妃後之家所以少完全者豈天性當然但以爵位尊顯專總權柄天道惡盈不知自損故至顚僕今梁氏子弟羣從榮顯兼加永平建初故事殆不如此宜令還居黃門之官使權去外戚政歸國家又詔書所以禁侍中尙書中臣子弟不得爲吏察孝亷者以其秉威權容請托故也而中常侍在日月之側聲勢振天下子弟祿仕曾無限極諂諛望風進舉今可爲設常禁同之中臣長水司馬武宣開陽城門候羊廸等無他功徳初拜便眞此𨿽小失而漸壊舊章先聖法度所宜堅守政教一跌百年不復陛下之有尙書猶天之有北斗斗爲天喉舌尙書亦爲陛下喉舌斗斟酌元气運乎四時尙書出納王命賦政四海權尊勢重責之所歸宜審擇其人以毗聖政陛下宜招會羣儒引問得失指擿變象以求天意又冝罷退宦官去其權重裁置常侍二人方直有徳者省事左右小黃門五人才智閒雅者給事殿中如此則論者厭塞升平可致也順帝覽其對卽出阿母還捨諸常侍悉叩頭謝罪朝廷肅然以固爲議郎而阿母宦者疾固言直因詐飛章以陷其罪事從中下大司農黃尙僕射黃瓊救之久乃得釋出爲雒令棄官居漢中杜門不交人事嵗中梁商請爲從事中郎商以后父輔政而柔和自守不能有所整裁災異數見下權日重固乃奏記於商欲令先正風化退辭髙滿又以聖嗣未立羣下繼望宜令中宮博簡嬪媵兼采防賤冝子之人進禦至尊若有皇子母自乳養無委保妾醫巫致飛燕之禍商不能用永和中荊州盜賊起彌年不定乃以固爲荊州刺史固到遣吏勞問境內赦冦盜前釁與之更始於是賊帥夏密等自縛歸首固皆遣還使自相招集開示威法半嵗間余悉降州內淸平上奏南陽太守髙賜等臧穢賜等懼罪因共重賂大將軍梁冀冀爲千里移檄而固持之愈急遂徙固爲泰山太守時泰山盜賊屯聚歷年莫制固到悉罷遣郡兵歸農以恩信招誘之未滿嵗賊皆弭防遷將作大匠上疏陳事曰陛下初登大位聘南陽樊英江夏黃瓊廣漢楊厚會稽賀純待以大夫之位厚等在職𨿽無奇卓然夕惕慈慈志在憂國臣前在荊州聞厚純等以病免歸誠悵然爲時惜之今諸侍中並皆年少無一儒大人可顧問者宜徴還厚等以副羣望瓊久處議郎已且十年眾人皆怪始隆崇今更滯也光祿大夫周舉才謨髙正宜在常伯訪以言議侍中杜喬學深行直當世良臣久托疾病可勑令起又薦陳畱揚倫淸河房植等數人是日有詔徴用倫厚等而遷瓊舉以固爲大司農先是周舉等八使案察天下多所劾奏其中並是宦者親屬輒爲請乞詔遂令勿考又舊任三府選令史光祿試尙書郎時皆特拜不復選試固乃與廷尉吳雄上疏以爲八使所糾宜急誅罰選舉署置可歸有司帝乃更下免八使所舉刺史二千石自是希復特拜切責三公明加考察朝廷稱善乃復與光祿勲劉宣上言自頃選舉牧守多非其人至侵害百姓又宜止槃遊專心庶政帝納其言於是下詔諸州劾奏守令以下政有乖枉遇人無惠者免所居官其姦穢重罪收付詔獄及衝帝卽位以固爲太尉錄尙書事明年帝崩梁太后以揚徐盜賊方盛使中常侍詔固等欲須所徴諸王侯到乃發喪固對曰帝𨿽防少猶天下之父今日崩亡人神感動豈有臣子反共掩匿乎秦皇沙邱之謀近日北鄕之事皆天下大忌不可之甚者也太后從之卽暮發喪固以淸河王蒜年長有徳欲立之謂梁冀曰今當立帝宜擇年長髙明有徳任親政事者願將軍審詳大計察周霍之立文宣或鄧閻之利防弱冀不從乃立樂安王子纘年八嵗是爲質帝將卜衝帝山陵固曰今處處冦賊軍興費廣新剏憲陵賦發非一帝尙防小可起陵於憲陵塋內依康陵制度役費三分減一乃從固議時太后以比遭不造委任宰輔固所匡正每輒從用其黃門宦者一皆斥遣天下咸望遂平而梁冀毎相猜忌初順帝時除官多不以次固奏免百餘人此等遂作飛章誣固離間近戚自隆吏黨表舉薦達例皆門徒山陵未成違矯舊制子罪莫大於累父臣惡莫深於毀君事合誅辟冀以白太后太后不聽冀忌帝聰慧恐爲後患遂令左右進鴆帝苦煩甚使促召固固入問帝尙能言曰食煮餅腹悶得水尙可活時冀亦在側曰恐吐不可飲水語未絕而崩固伏屍號哭推舉侍醫冀慮其事泄大惡之因議立嗣固引司徒胡廣司空趙戒先與冀書曰天下不幸仍遭大憂皇太后聖徳當朝攝統萬機明將軍體履忠孝憂存社稷而頻年之間國祚三絕今當立帝天下重器逺尋先世廢立舊儀近見國家踐阼前事未嘗不詢訪公卿廣求羣議令上應天心下合眾望傳曰以天下與人易爲天下得人難昔昌邑之立昏亂日滋霍光憂愧發憤悔之折骨自非博陸忠勇延年奮發大漢之阼幾將傾矣國之興衰在此一舉冀得書乃召百官入議固廣戒及大鴻臚杜喬皆以爲淸河王蒜明徳著聞又屬最尊親宜立爲嗣先是蠡吾侯志嘗取冀妹時在京師冀欲立之眾論旣異未有以相奪中常侍曹騰等聞而夜往說冀曰將軍累世國戚秉攝萬機賓客縱橫多有過差淸河王嚴明若果立則將軍受禍矣不如立蠡吾侯富貴可長保也冀然其言明日重會公卿冀意气凶凶廣戒懾憚皆曰惟大將軍令獨固與喬守本議冀厲聲曰罷會固意旣不從猶望眾心可立復以書勸冀冀愈怒乃說太后防免固竟立蠡吾侯是爲桓帝嵗餘甘陵劉文等謀共立蒜爲天子冀因誣固與文交通下固獄門生王調貫械上書趙承等數十人亦要鈇鑕詣闕通訴太后乃赦焉及出獄京師市裏皆稱萬嵗冀聞大驚畏固終爲己害乃更據奏前事遂誅之時年五十四臨命與胡廣趙戒書曰固受國厚恩是以竭其股肱不顧死亡志欲扶持王室比隆文宣何圖一朝梁氏迷謬公等曲從以吉爲凶成事爲敗乎漢家衰防從此始矣公等受主厚祿顚而不扶後之良史豈有所私固身已矣於義得矣夫復何言廣戒得書悲慚皆長嘆流涕冀暴固屍於衢令有敢臨者加其罪固弟子汝南郭亮年始成童遊學洛陽乃左提章鉞右秉鈇鑕詣闕上書乞收固屍不許因往臨哭陳辭於前遂守喪不去夏門亭長呵之曰李杜二公爲大臣不能安上納忠而興造無端卿曹何等腐生公犯詔書干試有司乎亮曰亮含陰陽以生載乾履坤義之所動豈知性命何爲以死相懼亭長嘆曰居非命之世天髙不敢不局地厚不敢不蹐耳目適宜視聽口不可以妄言也太后聞而不誅南陽董班亦往哭固屍而殉屍不肯去太后憐之乃聽得禭斂二人由此顯名三公並辟班遂隱身莫知所歸固所著章表奏議教令對策記銘凡十一篇弟子趙承杜訪等乃共論固言迹爲徳行一篇固二子皆死偃城獄中少子爕先固未嬰禍時其姊文姬豫謀藏匿以托固門生王成得脫亡變姓名爲酒家傭冀誅後乃徴議郎歷官河南尹在位亷方端正有父風時人稱焉

杜喬字叔榮河內林慮人也少爲諸生舉孝亷辟司徒楊震府稍遷南郡太守轉東海相入拜侍中漢安元年以喬守光祿大夫使徇察兗州表奏泰山太守李固政爲天下第一陳畱太守梁讓濟陰太守泛宮濟北相崔瑗等臧罪千里以上讓卽大將軍梁冀季父宮瑗皆冀所善還拜太子太傅遷大司農時梁冀子弟五人及中常侍等以無功並封喬上書諫曰陛下龍飛卽位天人屬心萬邦攸賴不急忠賢之禮而先左右之封傷善害徳興長佞防臣聞古之明君褒罰必以功過今梁氏一門宦者微孽並帶無功之紱裂勞臣之土其爲乖濫胡可勝言夫有功不賞爲善失其望姦回不詰爲惡肆其凶茍遂斯道豈伊傷政爲亂而已喪身亡國可不愼哉書奏不省益州刺史種暠舉劾永昌太守劉君世以金蛇遺梁冀事發覺以蛇輸司農冀從喬借觀之喬不肯與冀始爲恨累遷大鴻臚時冀小女死令公卿會喪喬獨不往冀又銜之遷光祿勲建和元年代胡廣爲太尉桓帝將納梁冀妹冀欲令以厚禮迎之喬據執舊典不聽又冀屬喬舉泛宮爲尙書喬以宮臧罪明著遂不肯用因此日忤於冀先是李固見廢內外喪气羣臣側足而立惟喬正色無所回撓由是朝野皆倚望焉在位數月以地震免宦者唐衡等因共譖於帝曰陛下前當卽位喬與李固抗議言上不當奉漢宗祀帝亦怨之及淸河王蒜事起冀遂諷有司劾喬及李固與劉文等交通請逮案罪而梁太后素知喬忠但策免而已冀愈怒使人脇喬曰早從宜妻子可得全喬不肯冀遂白執系之死獄中妻子歸故郡與李固俱暴屍城北家屬故人莫敢視者喬故掾陳畱楊匡聞之號泣星行到洛陽乃著故赤幘托爲夏門亭吏守衛屍喪積十二日太后聞而不罪匡於是帶鈇鑕詣闕上書並乞李杜二公骸骨太后許之成禮殯殮送喬喪還家送葬行服隱匿不仕匡一名章字叔康常爲平原令時國相徐曾中常侍璜之兄也匡恥與接事托疾牧豕云

後漢書論曰夫稱仁者其道矣立言踐行豈徒狥名安己而已哉將以定去就之槪正天下之風使生以理全死與義合也夫專爲義則傷生專爲生則騫義專爲物則害智專爲己則損仁若義重於生捨生可也生重於義全生可也上以殘闇失君道下以篤固盡臣節臣節盡而死之則爲殺身以成仁去之不爲求生以害仁也順桓之間國統三絕太后稱制賊臣虎視李固據位持重以爭大義確乎而不可奪豈不知守節之觸禍恥夫覆折之傷任也觀其發正辭及所遺梁冀書𨿽機失謀乖猶戀戀而不能已至矣哉社稷之心乎其視胡廣趙戒猶糞土也

論曰李杜二公當母后彊臣擅命之日正色折姦危言悟主朝野咸倚爲重志𨿽未遂而以身死之百世而下猶足興起頑懦不獨當時門生故吏之從義如歸也或乃以冀負弒逆大惡固喬不克聲罪致討故綱目卒奪其官然其事曖防又旋已去位淸河之禍隨之其身之莫保況能案未成之獄以加之罪而制其死命乎夫立君美事也又憑議於眾弒君惡迹也又假手於私王蒜長且賢中外屬望二公當此時深心毅力疊用柔剛非惟不能奪邪謀而歸正議終且以獲罪焉而顧欲推鞫其私人證成大獄帝後制於中羣凶黨於外將誰謀之而誰信之夫機事不密則害成冀依倚城社搆連羽翼他日桓帝尙不敢顯行其天誅況臣下乎或謂二公陰圖機會爲國殄此大憝若王允之於董卓溫嶠之於王惇可也不知事勢不同蠡吾之立漢祚興衰所系立與不立定於俄【闕】義固爭庶幾可爲若復依違隱忍托爲事【闕】

卒之國事已非而己之身名亦喪先儒有言曰大

臣當以李固杜喬爲正此不易之論也延熹二年李雲杜眾以直諫得罪九年李膺杜密以鉤黨見收終桓之朝稱李杜者三並懷忠抗節不得其死而漢之亡決矣

朱穆

朱穆字公叔南陽宛人也祖暉少有气節年十三與外氏宗屬避王莽亂道遇羣賊白刃劫諸婦女略奪衣物眾皆惶廹伏地暉防劍前曰財物皆可取耳諸母衣不可得今日朱暉死日也賊壯而捨之歷仕臨淮太守吏人畏愛章帝時拜尙書僕射時尙書張林議復武帝均輸法帝然林言暉屢執不可帝怒切責諸尙書暉自系獄三日詔勅出之暉因稱疾篤不肯署議尙書令以下皆爲惶怖暉曰行年八十蒙恩得備機密當以死報柰何心知不可而順防雷同耶遂閉口不復言諸尙書乃共劾奏暉帝意解卒寢其事父頡修儒術安帝時至陳相穆年五嵗便有孝稱父母疾輙不飲食差乃復常及壯耽學鋭意講誦或時思至不自知亡失衣冠顚墜阬岸其父常以爲顓愚幾不知數馬足穆愈更精篤初舉孝亷順帝末江淮盜賊羣起州郡不能禁或說大將軍梁冀曰朱公叔兼資文武若以爲謀主賊不足平也冀亦素聞穆名乃辟之使典兵事及桓帝卽位梁太后臨朝穆以冀地親勢重望有以扶持王室因推災異奏記以勸戒冀曰願將軍少察愚言申納諸儒親其忠直絕其姑息專心公朝割除私欲廣求賢能斥逺佞惡人君不可不學當以天地順道漸漬其心宜爲皇帝選置師傅及侍講者得小心忠篤惇禮之士將軍與之俱入參勸講授師賢法古急誅姦臣爲天下所怨毒者以塞災咎議郎大夫之位多非其人九卿亦有乖其任者惟將軍察焉又薦種暠欒巴等冀𨿽不能從其言而擢用暠巴舉穆髙第爲侍禦史時桓帝臨雍禮畢公卿出虎賁置弓階上公卿下階皆避弓穆過呵虎賁曰執天子器何故投於地卽劾奏抵罪公卿皆慚曰朱禦史可謂臨事不惑者也時同郡趙康叔盛者隱於武當山以經傳教授穆時年五十乃奉書稱弟子及康沒喪之如師常感時澆薄莫尙惇篤作崇厚論其略曰道者以天下爲一在彼猶在己也故行違於道則愧生於心非畏義也事違於理則負結於意非憚禮也中世之所惇已爲上世之所薄況又薄於此乎故夫天不崇大則覆幬不廣地不深厚則載物不博人不惇龎則道數不遠昔在仲尼不失舊於原壤楚嚴不忍章於絕纓而時俗或異風化不惇尙相誹謗記短則兼折其長貶惡則兼伐其善務進者趨前而不顧後榮貴者矜已而不待人智不接愚富不賑貧虛華盛而忠信微刻薄稠而純篤稀斯蓋谷風有棄予之嘆伐木有鳥鳴之悲矣穆又著絕交論亦矯時之作時梁冀驕暴不悛朝野嗟毒穆以故吏懼其釁積招禍復奏記諫曰明將軍地有申伯之尊位爲羣公之首一日行善天下歸仁終朝爲惡四海傾覆頃者官人俱匱詔書發調或至十倍公賦旣重私斂又深牧守長吏多非徳選聚斂無厭掠奪百姓皆托之尊府遂令將軍結怨天下吏人酸毒道路嘆嗟夫將相大臣均體元首共輿而馳同舟而濟輿傾舟覆患實共之豈可坐視主孤時困而莫之防乎宜時易宰守非其人者減省第宅園池之費拒絕郡國諸所奉送內以自明外解人惑使挾姦之吏無所依托司察之臣得盡耳目憲度旣張遠邇淸一則將軍身尊事顯徳耀無窮冀不納而縱放日滋遂復賂遺左右交通宦者任其子弟賔客以爲要職欲以自固穆又奏記極諫冀終不悟報書曰如此僕遂無一可耶穆言𨿽切然亦不甚罪也永興元年河溢漂害人庶數十萬戶饑饉流移冀州盜賊尢多故擢穆爲冀州刺史州人有宦者三人爲中常侍並以檄謁穆穆疾之辭不相見冀部令長聞穆濟河解印綬去者四十餘人及到奏劾諸部貪污吏至有自殺者以威略權宜盡誅賊渠帥舉劾權貴或死獄中有宦者趙忠喪父歸葬僭爲璵璠玉匣偶人穆下郡案驗吏畏其嚴明發墓割棺出之帝聞大怒徴穆詣廷尉輸作左校太學生劉陶等數千人詣闕上書訟穆處公憂國志淸姦惡橫遭謗讟遂罹刑譴願黥首系趾代穆校作帝覽奏乃赦之穆居家數年以朝臣薦徴拜尙書延熹五年馮緄以車騎將軍將兵討武陵蠻時所遣將帥宦官輒陷以折費軍資抵罪緄性烈直不行賄賂懼爲所中乃奏請中常侍一人監軍財費穆卽奏緄以財自嫌失大臣之節穆旣深疾宦官及在臺閣旦夕共事志欲除之上疏曰案漢故事中常侍參選士人建武以後乃悉用宦者延平以來浸益貴盛假貂璫之飾處常伯之任權傾海內子弟親戚泛濫驕溢凶狡無行之徒媚以求官恃勢怙寵之輩漁食百姓臣愚以爲可悉罷省率由舊章更選海內淸淳之士明達國體者以補其處卽陛下可爲堯舜之君眾僚皆爲稷之臣兆庶黎民蒙被聖化矣帝不納穆因進見口復陳曰臣聞漢家舊典置侍中中常侍各一人省尙書事黃門侍郎一人傳發書奏皆用姓族自和熹太后以女主稱制不接公卿乃以閹人爲常侍小黃門通命兩宮自此以來權傾人主窮困天下宜皆罷遣博選耆儒宿徳與參政事帝怒穆伏不肯起左右傳出良久乃趨而去自此中官數因事稱詔詆毀之穆素剛不得意居無幾憤懣發疽延熹六年卒時年六十四穆祿仕數十年蔬食布衣家無餘財公卿共表穆立節淸忠防恭機密守死善道宜蒙旌寵策詔褒述追贈益州太守所著書凡二十篇蔡邕嘗至其家自寫之穆卒邕與門人共述其體行諡曰文忠先生穆前在冀州所辟用皆淸徳長者多至公卿州郡子野少有名節仕至河南尹

論曰君臣朋友之義𨿽以人合蓋有天焉穆气節剛決與乃祖同而文學過之然考暉初從東平入朝奪壁少府大爲憲王蒼敬重其後上便宜之策抗均輸之議章帝卒皆聽從君臣之令終如此暉與張堪陳揖交生死不肯負司徒桓虞嘆其義烈朋友之合好又如彼及穆之身奏記於梁冀旣有違言忠諫於桓帝且以獲戾又不幸遇劉伯宗輩薄於仁義著論絕交迹其生平憂國忘身死而後已剛目特書其卒其所以予之者深矣抑考竇憲之時若樂恢之抗疏殉身何敞之始終忠懇韓稜之正色立朝東京多節義之臣此猶其比肩而起者梁冀之積威過於竇憲穆能以剛正終焉最後又力陳宦官一疏其賢不可及矣

虞詡

虞詡字升卿陳國人祖父經爲郡獄吏案法平允嘗曰東海於公髙爲裏門而其子定國卒至丞相吾決獄六十年𨿽不及於公子孫何必不爲九卿邪故字詡曰升卿詡早孤孝養祖母縣舉順孫欲以爲吏辭以養不赴祖母終服闋辟太尉李修府拜郎中永初四年西作亂殘破並涼大將軍鄧隲以軍役方費事不相贍欲棄涼州並力北邊乃會公卿集議咸以爲然詡聞而說李修曰竊聞公卿定策當棄涼州求之愚心未見其便先帝開拓土宇劬勞後定而今憚小費舉而棄之涼州旣棄卽以三輔爲塞三輔爲塞則園陵單外此不可之甚者也諺曰關西出將闗東出相觀其習兵壯勇實過余州今人所以不敢入據三輔爲心腹之害者以涼州在後故也其土人所以推鋒執鋭無反顧之心者爲臣屬於漢故也若棄其境域徙其人庶安土重遷必生異念如使豪雄相聚席捲而東𨿽賁育爲卒太公爲將猶恐不足當禦議者諭以補衣猶有所完詡恐其疽食侵淫而無限極棄之非計修曰吾意不及此防子之言幾敗國事然則計當安出詡曰今涼土擾動人情不安竊憂卒然有非常之變誠宜令四府九卿各辟彼州數人其牧守令長子弟皆除爲冗官外以勸厲答其功勤內以拘致防其邪計修善其言更集四府皆從詡議於是辟西州豪傑爲掾屬拜牧守長吏子弟爲郎以安尉之鄧隲兄弟以詡異其議因此不平欲以吏法中傷之朝歌賊寗季等數千人攻殺長吏屯聚連年州郡不能禁乃以詡爲朝歌長故舊皆弔詡曰得朝歌何弔也志不求易事不避難臣之職也不遇盤根錯節何以別利器乎始到謁河內太守馬稜稜勉之曰君儒者當謀謨廟堂反在朝歌邪詡曰初除之日士大夫皆見弔勉以詡譸之知其無能爲也朝歌者韓魏之郊背太行臨黃河去敖倉百里而靑冀之民流亡萬數賊不知開倉招眾劫庫兵守成臯斷天下右臂此不足憂也今其眾新盛難與爭鋒兵不厭權願寛假轡策勿令有所拘閡而已及到官設令三科以募求壯士自掾史以下各舉所知其攻劫者爲上傷人偸盜者次之帶喪服而不事家業爲下収得百餘人詡爲饗會悉貰其罪使入賊中誘令劫掠乃伏兵以殺之又潛遣貧人能縫者傭作賊衣以采綖縫其裾爲識有出市裏者吏輙禽之賊由是駭散咸稱神明遷懷令後冦武都鄧太后以詡有將帥之略遷爲武都太守羌乃率眾數千遮詡於陳倉崤谷詡卽停車不進而宣言上書請兵須到當發羌聞之乃分鈔傍縣詡因其兵散日夜進道兼行百餘里令吏士各作兩竈日增倍之不敢逼或問曰孫臏減竈而君增之兵法日行不過三十里以戒不虞而今日且二百里何也詡曰羌眾甚吾兵少徐行則易爲所及速進則彼所不測彼見吾竈日增必謂郡兵來迎眾多行速必憚追我孫臏見弱吾今示彊勢有不同故也旣到郡兵不滿三千而眾萬餘攻圍赤亭數十日詡乃令軍中使彊弩勿發而潛髮小弩羌以爲矢力弱不能至並兵急攻詡於是使二十彊弩共射一人發無不中羌大震退詡因出城奮擊多所傷殺明日悉陳其眾令從東郭門出北郭門入貿易衣服回轉數周羌不知其數更相恐動詡計賊當退乃潛遣五百餘人於淺水設伏候其走路羌果大奔因掩擊大破之斬獲甚眾賊由是敗散南入益州詡乃占相地勢築營壘二百八十所招還流亡假賑貧人郡遂以安先是運道艱難舟車不通驢馬負載僦五致一詡乃自將吏士案行川谷由沮至下辯數十里皆燒石翦木開漕船道以人僦直雇借傭者於是水運通利嵗省四千餘萬詡始到郡戶裁盈萬及綏聚荒余招還流散二三年間遂增至四萬餘戶鹽米丰賤十倍於前坐法免永建元年爲司校尉數月間奏太傅馮石太尉劉熹中常侍程璜陳秉孟生李閏等百官側目號爲苛刻三公劾奏詡盛夏多拘系無辜爲吏人患詡上書自訟曰法禁者俗之堤防刑罰者人之銜轡今州曰任郡郡曰任縣更相委遠百姓怨窮以茍容爲賢盡節爲愚臣所發舉臧罪非一二府恐爲臣所奏遂加誣罪臣將從史魚死卽以屍諫耳順帝省其章乃爲免司空陶惇時中常侍張防特用權勢每請托受取詡輙案之而屢寢不報詡不勝其憤乃自系廷尉奏言曰昔孝安皇帝任用樊丰幾亡社稷今張防復弄威柄國家之禍將重至矣臣不忍與防同朝謹自系以聞無令臣襲楊震之迹書奏防流涕訴帝詡幾罹不惻宦者孫程張賢等知詡以忠獲罪乃相率陳奏再三始坐防徙邊黜防黨尙書賈朗等而赦出詡程復上書陳詡有大功語甚切激帝感悟復徴拜議郎數日遷尙書僕射是時長吏二千石聽百姓讁罰者輸贖號爲義錢托爲貧人儲而守令因以聚斂詡奏除之諸所議多見從用詡好刺舉無所回容數以此忤權戚遂九見譴考三遭刑罰而剛正之性終老不屈永和初遷尙書令以公事去官朝廷思其忠復徴之會卒臨終謂其子恭曰吾事君直道行已無愧所悔者爲朝歌長時殺賊數百人其中何能不有寃者自此二十餘年家門不增一口其獲罪於天已可知也恭亦有俊才官至上黨太守

論曰詡多智謀有文武才略沮棄涼州三輔安危所系不特保全疆土而已其在朝歌武都之間則循吏而兼名將者也詡性剛而執法嚴在朝廷權多憚之九見譴考三遭刑罰然以博擊權閹之人而能使宦者亦知其忠至於相率論救則忠信可行而直道之不冺也

張綱

張綱字文紀犍爲武陽人畱侯良之裔也父皓初爲廷尉畱心刑斷數與尙書辯正疑獄多以詳當見從安帝廢皇太子爲濟陰王晧與太常桓焉太僕來歷廷爭之不能得順帝卽位拜司空在事多所薦達綱少時經學𨿽爲公子而厲布衣之節舉孝亷不就司徒辟髙第爲禦史時順帝委縱宦官有識危心綱常感激慨然嘆曰穢惡滿朝不能奮身出命掃國家之難𨿽生吾不願也退而上書言文明恭儉守節約身尙徳中常侍不過兩人近幸賞賜裁滿數金惜費重人故家給人足姦謀自消和气感應頃者無功小人皆有官爵富之驕之而復害之非愛人重器承天順道者也願陛下割損左右以奉天心書奏不省漢安元年遣八使徇行風俗皆耆儒知名多歷顯位惟綱年少官次最防餘人受命之部而綱獨埋其車輪於洛陽都亭曰豺狼當路安問狐貍遂奏白大將軍冀河南尹不疑蒙外戚之援荷國厚恩以芻蕘之資居阿衡之任不能敷揚五教翼贊日月而專爲封豕長蛇肆其貪叨甘心好貨縱恣無底多樹諂防以害忠良誠天威所不赦大辟所宜加也謹條其無君之心十五事皆臣子所切齒者也書禦京師震悚時冀妹爲皇后姻族滿朝帝𨿽知綱言直終不忍用先是廣陵賊張嬰等聚眾數萬殺刺史二千石冦亂揚徐間積嵗不能討冀乃諷尙書以綱爲廣陵太守因欲以事中之前遣郡守率多求兵馬綱獨請單車之職旣到乃將吏卒十餘人徑造嬰壘以慰安之求得與長老相見申示國恩嬰初大驚旣見綱誠信乃出拜謁綱延置上坐問所疾苦乃譬之曰前後二千石多肆貪暴故致公等懷憤相聚二千石信有罪矣然爲之者又非義也今主上仁聖欲以文徳服叛故遣太守思以爵祿相榮不願以刑罰相加誠轉禍爲福之時若聞義不服天子赫然震怒荊揚兗豫大兵云合豈不危乎夫不料彊弱非明也棄善取惡非智也去順效逆非忠也身絕血嗣非孝也背正從邪非直也見義不爲非勇也六者成敗之幾利害所從公其深計之嬰聞泣下曰荒裔愚人不能自通朝廷不堪侵枉遂復聚黨偸生若魚遊釡中喘息須防間耳今聞明府言乃嬰等更生之辰也旣陷不義實恐投兵之日不免孥戮綱約之以天地誓之以日月嬰深感悟乃辭還營明日將所部萬餘人與妻子面防歸降綱乃單車入嬰壘大會置酒爲樂散遣部將任從所之親爲卜居宅相田疇子弟欲爲吏者皆引召之人情悅服南州晏然論功當封爲梁冀遏絕天子嘉美徴欲擢用綱而嬰等上書乞畱乃許之綱在郡一年年三十六卒百姓老防相擕詣府赴哀者不可勝數綱自被疾吏人咸爲祠祀祈福皆言千秋萬嵗何時復見此君張嬰等五百餘人制服行喪送到犍爲負土成墳有詔褒防拜其子續爲郎中賜錢百萬

論曰張綱正色立朝不阿權貴惠心孚眾不罔下民可謂柔不茹剛不吐矣然能化千萬愚夫愚婦之心而不能救一二貴戚彊臣之禍何哉孟子言簞豆嘑蹴乞人不屑而受萬鐘者徒以宮室妻妾之不可已遂棄禮義不顧嬰等𨿽冦賊然皆有激而成其亷恥固未盡澌滅也若梁冀者晏安酖毒失其本心不至於殺身覆宗不止豈非所謂死於安樂乎夫小懲大誡小人之福章帝知竇憲之姦順帝嫉梁冀之擅而卒濡忍弗決遂令惡極罪大不復可貰誦富驕爲害之言又嘆君子之欲保全小人如此其至而彼昏不知反以徳爲讎也

劉陶

劉陶字子奇一名偉潁川潁陰人濟北王勃之後陶爲人居簡不修小節所與交友非同志𨿽富貴不茍合也同宗劉愷以雅徳知人獨深器陶時朱穆刺史冀州以案驗宦官觸桓帝怒徴下獄輸作左校陶時遊太學率數千人詣闕上書曰伏見弛刑徒朱穆處公憂國志淸姦惡誠以常侍貴寵父子兄弟布在州郡競爲虎狼穆張理天綱補綴漏目內官恚疾謗讟煩興天下有識皆以穆同禹稷而被共鯀之戾若死者有知則唐帝怒於崇山重華忿於蒼墓矣當今中宦近習竊持國柄手握王爵口含天憲運賞則使餓富於季孫呼噏則令伊顏化爲桀蹠而穆獨亢然不顧身害感王綱之不攝懼天网之久失竭心懷憂爲上深計臣願黥首系趾代穆校作帝覽其奏赦之陶見梁冀當朝連嵗災荒復上疏陳事曰天之與帝帝之與民猶頭與足相須而行也陛下目不視鳴條之事耳不聞檀車之聲天災不有痛於肌膚震食不卽損於聖體故蔑三光之謬輕上天之怒使羣醜刑芟刈小民死者悲於窀穸生者戚於朝野是愚臣所爲咨嗟長懷嘆息者也臣聞危非仁不扶亂非智不救竊見故冀州刺史朱穆前烏桓校尉李膺皆履正淸平貞髙絕俗穆前在冀州摧破姦黨掃淸萬里膺歷典牧守正身率下威揚朔北實中興良佐宜還本朝夾輔王室以上齊七曜下鎭萬國書奏不省時有上書言民以貨輕錢薄故致貧困宜攺鑄大錢事下四府羣僚及太學能言之士陶上議曰當今之憂不在於貨在於民饑比年已來良苖盡於蝗螟杼柚空於公私而議者不達農殖之本爭言鑄冶之便或欲因緣行詐以賈國利利盡爭競造鑄之端於是乎生一人鑄之萬人奪之𨿽以陰陽爲炭萬物爲銅猶不足無厭之求也臣嘗誦詩至鴻雁於野之勞每喟爾長懷中篇而嘆近聽徵夫饑勞之聲甚於斯歌今地廣不得畊民眾無所食羣小秉國吞噬無厭誠恐卒有役夫窮匠攘臂遠呼使愁怨之民響應云合𨿽方尺之錢何能有救詩人所以眷然顧之澘焉出涕者也帝遂不攺鑄後陶舉孝亷除順陽長縣多姦滑陶到官募吏民有勇力者不拘亡命姦贓陶責其先過要以後效使各結所厚少兵皆嚴兵待命於是覆案姦軌所發若神後以病免吏民思而歌之曰邑然不樂思我劉君何時復來安此下民陶明尙書春秋爲之訓詁推夏侯建夏侯勝歐陽和伯三家尙書及古文是正文字二百餘事名曰中文尙書頃之拜侍禦史靈帝宿聞其名數引納之時張角僞托大道妖惑小民陶上言曰聖王以天下耳目爲視聽故能無不聞見今張角夫黨不可勝計𨿽會赦令而謀不解散四方私言角等竊入京師覘視朝政而州郡忌諱更相告語莫肯公文宜下明詔重募角等賞以國土有敢回避與之同罪帝殊不悟明年角反乃思陶言封中陵鄕侯三遷尙書令拜侍中以數切諫爲權臣所憚徒爲京兆尹到職當出修宮錢直千萬陶旣淸貧而恥以錢買職稱疾不聽政帝宿重陶才原其罪徴拜諫議大夫是時天下寇賊方熾陶憂致崩亂復上疏曰臣聞事之急者不能安言心之痛者不能緩聲竊見天下前遇張角之亂後遭邊章之寇今西羌逆私署將帥皆多叚熲時吏習戰陳知山川臣嘗懼其輕出河東馮翊鈔西軍之後東之函谷據阸髙望今果已攻河東恐遂轉更豕突上京臣前驛馬上便宜乞絕河東諸郡賦調冀尙可安事付主者流連至今莫肯求問今三郡之民皆已奔亡其存者尙十三四悲愁相守有百走退死之心而無一前鬭生之計西寇浸前去營咫尺將軍張溫天性精勇而主者旦夕廹促軍無後殿假令失利其敗不救臣自知言數見厭而言不自裁者以爲國安則臣蒙其慶國危則臣亦先亡也謹復陳急要八事乞深垂納者其八事大較言天下大亂皆由宦官宦官事急共讒陶曰今四方已靜而陶疾害聖政專言妖孽州郡不上陶何緣知疑陶與賊通情於是收陶下黃門北寺獄掠按日急陶自知必死對使者曰朝廷前封臣云何今反受邪譖恨不與伊呂同儔而以三仁爲輩遂閉气而死天下莫不痛之陶著書數十萬言又作七曜論匡老子反韓非復孟軻及上書言當世便事條教賦奏書記辯疑凡百餘篇時司徒東海陳耽亦以非罪與陶同死耽素以忠正稱光和五年詔公卿以謠言舉刺史二千石爲民害者時太尉許馘司空張濟承望內官受取貨賂其宦官子弟賔客貪穢皆不敢問而虛舉邊遠小郡淸修有惠化者二十六人吏民詣闕陳訴耽上言公卿所舉率黨其私所謂放鴟鴞而囚鸞鳳帝以讓馘濟諸坐徴者悉拜議郎宦官怨之遂誣陷耽死獄中

論曰漢末母后外戚盜賊彊臣之禍皆成於宦官鄧後稱制則用小黃門通命兩宮梁冀擅國則任中官子弟以求自固董卓入朝廢立則以起兵誅宦官爲名至於盜賊之興由百姓饑寒饑寒之源由牧守貪濁牧守之橫由中常侍私人典據州郡傅燮所謂釁起蕭墻而禍延四海與陶言正相發明也夫患常積於忽防茍及時補救猶可轉禍爲福而亡國之君臣安危利菑如燕雀處堂茍延日夕𨿽有忠臣直士痛哭流涕於其前不厭爲迂濶則斥爲誹謗秦隋之季羣盜蠭起趙髙虞世基故爲大言慰藉兩主皆深信不疑寧獨一漢靈哉陶所陳西羌事勢本末深切著明而宦官且曰州郡不上陶何緣知前此張角正坐州郡諱言遂釀其禍覆車不遠莫之省憂下則巧言如流上則辟言不信頌雨無正七章未嘗不太息於敗亡之相尋千古一轍也抑考陶之言曰國安則臣蒙慶國危則臣亦先亡蓋系心宗室不忍同談笑於越人是以危言深論至於再三以冀幸君之一悟而讒諂蔽明忠信得罪本實撥而枝葉亦因以害矣

史傳三編卷十五﹤史部﹐傳記類﹐總錄之屬﹐史傳三編﹥

欽定四庫全書

史傳三編卷十六

大學士朱軾撰

名臣傳八

漢

陳蕃竇武

陳蕃字仲舉汝南平輿人也祖河東太守蕃年十五嘗閒處一室而庭宇蕪穢父友同郡薛勤來之謂蕃曰孺子何不灑掃以待賓客蕃曰大丈夫處世當掃除天下安事一室乎勤知其有淸世志甚奇之初仕郡舉孝亷除郎中遭母憂棄官行喪服闋刺史周景辟別駕從事以諫爭不合投傳而去後公府辟舉方正皆不就太尉李固表薦徴拜議郎再遷爲樂安太守時李膺爲靑州刺史名有威政屬城聞風皆自引去蕃獨以淸績畱郡人周璆髙潔之士前後郡守招命莫肯至惟蕃能致焉字而不名特爲置一榻去則懸之民有趙宣葬親而不閉埏隧因居其中行服二十餘年鄕邑稱孝州郡數禮請之郡內以薦蕃蕃與相見問及妻子而宣五子皆服中所生蕃大怒曰聖人制禮賢者俯就不肖企及且祭不欲數以其易黷故也況乃寢宿塜藏而孕育其中誑時惑眾誣污鬼神乎遂致其罪大將軍梁冀威震天下時遣書詣蕃有所請托不得通使者詐求謁蕃怒笞殺之坐左遷修武令稍遷拜尙書時零陵桂陽山賊爲害公卿議遣討之又詔下州郡一切皆得舉孝防茂才蕃上疏駁之曰良民爲防皆所在貪虐使然宜嚴勅三府隠覈牧守令長其有在政失和侵暴百姓者卽便舉奏更選淸賢奉公之人能班宣法令情在愛恵者可不勞王師而羣賊弭息矣又三署郎吏二千餘人三府掾屬過限未除但當擇善而授之簡惡而去之豈煩一切之詔以長請屬之路乎以此忤左右故出爲豫章太守性方峻不接賓客吏民亦畏其髙徵爲尙書令送者不出郭門遷大鴻臚會白馬令李云抗疏諫桓帝怒當伏重誅蕃上書救云坐免歸田裏復徵拜議郎數日遷光祿勛時封賞逾制內寵猥盛蕃乃上疏諫曰臣聞有事社稷者社稷是爲有事君人者容悅是爲今臣恩備位九列見非不諫則容悅也夫諸侯上象四七下應分土髙祖之約非功臣不侯今追錄河南尹鄧萬世父遵之微功更爵尙書令黃儁先人之絕封近習以非義授邑左右以無功傳賞至乃一門之內侯者數人故緯象失度陰陽謬序稼用不成民用不康臣知封事已行言之無及誠欲陛下從是而止又比年収斂十傷五六萬人饑寒而采女數千食肉衣綺脂油粉黛不可貲計鄙諺云盜不過五女門今後宮之女豈不貧國乎且聚而不禦必生悲感以致並隔水旱之困夫獄以禁止姦違官以稱才理物若法虧於平官失其人則王道有缺而令天下皆謂獄由怨起爵以賄成陛下宜采求得失擇從忠善尺一選舉委尙書三公使褒責誅賞各有所歸豈不幸甚帝頗納其言爲出宮女五百餘人但賜儁爵闗內侯而萬世南鄕侯延熹六年車駕幸廣城校獵蕃上疏極諫不納自蕃爲光祿勛與五官中郎將黃琬共典選舉不偏權富而爲勢家郎所譖訴坐免歸頃之徵爲尙書僕射轉太中大夫八年代楊秉爲太尉蕃讓曰不愆不忘率由舊章臣不如太常胡廣齊七政訓五典臣不如議郎王暢聰明亮達文武兼資臣不如弛刑徒李膺帝不許中常侍蘇康管霸等復被任用排防忠良大司農劉祐廷尉馮緄河南尹李膺皆以忤防抵罪蕃因朝會固理膺等請加原宥升之爵任言及反覆誠詞懇切帝不聴因流涕而起時小黃門趙津南陽大猾張泛等奉事中官乘勢犯法二郡太守劉瓆成瑨考案其罪𨿽經赦令而並竟考殺之宦官怨恚有司承防遂奏瓆瑨罪當棄市又山陽太守翟超沒入中常侍侯覽財產東海相黃浮誅殺下邳令徐宣超浮並坐髠鉗輸作左校蕃與司徒劉矩司空劉茂共諫請瓆瑨超浮等帝不悅有司劾奏之矩茂不敢復言蕃乃獨上疏曰臣聞宼賊在外四支之疾內政不理心腹之患陛下超從列侯繼承天位誠不愛己獨不念先帝得之勤苦耶前梁氏五侯毒徧海內天啟聖意収而戮之而近習之權復相扇結小黃門趙津大猾張汜等肆行貪虐姦媚左右前太原太守劉瓆南陽太守成瑨糾而戮之𨿽言赦後不當誅殺原其誠心在乎去惡至於陛下有何悁悁而小人道長營惑聖聴遂使天威爲之發怒過謫已甚況乃重罰令伏歐刄乎又前山陽太守翟超東海相黃浮奉公不撓疾惡如讐超沒侯覽財物浮誅徐宣之罪並防刑坐昔丞相申屠嘉召責鄧通洛陽令董宣折辱公主而文帝從而請之光武加以重賞未聞二臣有専命之誅陛下深宜割近習豫政之源引納尙書朝省之事簡練淸髙斥黜佞邪如是天和於上地洽於下休徵符瑞豈逺乎哉帝得奏愈怒竟無所納瓆瑨竟死獄中朝廷眾庶莫不怨之宦官由此疾蕃彌甚選舉奏議輒以中詔讁郤長吏以下多至抵罪猶以蕃名臣不敢加害九年李膺等以黨事下獄考實蕃因上疏極諫曰臣聞賢明之君委心輔佐亡國之主諱聞直詞伏見前司校尉李膺太僕杜密太尉掾範滂等正身無玷死心社稷以忠忤防橫加考案或禁錮閉隔或死徙非所杜塞天下之口聾盲一世之人與秦焚書阬儒何異人君者舉動不可以違法進退不可以離道謬言出口亂及八方何況髠無罪於獄殺無辜於市乎又靑徐炎旱民物流遷而國用盡於紈羅外戚私門貪財受賂所謂祿去公室政在大夫昔春秋之末周室衰微數十年間無復災者天所棄也天之於漢悢悢無已故殷勤示變以悟陛下除妖去孽實在修徳臣位列臺司憂深責重不敢屍祿惜生坐觀成敗如防采錄使身首分裂所不恨也帝諱其言切托以辟召非人策免之永康元年竇后臨朝以蕃爲太傅錄尙書事時新遭大喪國嗣未立諸尙書畏懼權官托病不朝蕃以書責之曰古人立節事亡如存今帝祚未立政事日蹙諸君柰何委荼蓼之苦息偃在牀於義不足焉得仁乎諸尙書惶怖皆起視事靈帝卽位竇太后復詔封蕃髙陽侯蕃上疏辭太后不許蕃復固讓章前後十上竟不受封初桓帝欲立所幸田貴人爲皇后蕃以田氏卑微竇族良家爭之甚固帝不得已乃立竇后及後臨朝故委用於蕃蕃與後父大將軍竇武同心盡力徵用名賢共參政事天下之士莫不延頸想望太平而帝乳母趙嬈旦夕在太后側中常侍曹節王甫等與共交搆諂事太后太后信之數出詔命有所封拜及其支多行貪虐蕃常疾之志誅中官會竇武亦有謀蕃自以旣從人望而徳於太后必謂其志可申乃先上疏言侯覽曹節公乘昕王甫鄭防等與趙夫人諸女尙書並亂天下附從者升進忤逆者中傷陛下前始攝位順天行誅蘇康管霸並伏其辜柰何數月復縱左右元惡大姦莫此之甚今不急誅必生變亂傾危社稷其禍難量願出臣章宣示左右並令天下諸姦知臣疾之太后不納朝廷聞者莫不震恐蕃因與竇武謀之武不卽以時収殺而須考竟其詞事遂泄曹節等因矯詔誅武蕃時年七十餘聞難作將官屬諸生八十餘人並拔刃突入承眀門攘臂呼曰大將軍忠以衛國黃門反逆何云竇氏不道耶王甫使劍士収蕃蕃拔劍叱甫甫兵不敢近乃益人圍之數十重遂執蕃送黃門北寺獄黃門從官騶蹋踧蕃曰復能損我曹員數奪我曹稟假不卽日害之徙其家屬於比景宗族門生故吏皆斥免禁錮蕃友人陳畱朱震時爲銍令聞而棄官哭之収葬蕃屍匿其子逸於甘陵界中事覺系獄合門桎梏震受拷掠誓死不言故逸得免後大赦黨人乃追還逸官至魯相

竇武字遊平扶風平陵人少以經行著稱教授大澤中不交時貴名顯闗西延熹八年長女選入掖庭桓帝以爲貴人拜武郎中冬立爲皇后封武槐裏侯明年拜城門校尉在位多辟名士淸身疾惡禮賂不通妻子衣食裁充足而已得兩宮賞賜悉散與太學諸生及載肴糧於道施貧民時宦官専寵李膺杜密等爲黨事考逮武上疏切諫其略曰陛下卽位以來未聞善政常侍黃門續爲禍虐欺罔譎詐妄爵非人朝政日衰姦臣日彊臣恐二世之難必將復及趙髙之變不朝則夕近者牢修造設黨議遂収前司校尉李膺太僕杜密禦史中丞陳翔太尉掾範滂等逮考連及數百人曠年拘錄事無效驗臣惟膺等建忠抗節志經王室此誠陛下稷契伊呂之佐而虛爲姦臣賊子之所誣枉天下寒心海內失望惟陛下畱神澄省時見理出以厭人鬼喁喁之心臣聞古之明君必須賢佐以成政道今臺閣近臣陳蕃胡廣朱防苟琨劉祐魏朗劉矩尹勲等皆國之貞士朝之良佐尙書郎張陵嬀皓苑康楊喬邊韶戴恢等明逹國典羣才並列而陛下委任近習専樹饕餮外典州郡內干心膂宜以次貶黜案罪糾罰抑奪宦官欺國之封按其無狀誣罔之罪信任忠良平決臧否使邪正毀譽各得其所咎徵可消天應可待間者有嘉禾芝艸黃龍之見夫瑞生必於嘉士福至實由善人在徳爲瑞無徳爲災陛下所行不合天意不宜稱慶書奏因以病上還城門校尉槐裏侯印綬帝不許有詔原李膺杜密等自黃門北寺若盧都內諸獄系囚罪輕者皆出之其冬帝崩無嗣武召侍禦史劉儵參問王子侯賢者入白太后徵立解瀆亭侯宏是爲靈帝拜武大將軍常居禁中更封聞喜侯子機兄子紹靖皆爲侯武旣輔朝政常有誅翦宦官之意太傅陳蕃亦素有謀時共防朝堂蕃私謂武曰中常侍曹節王甫等自先帝時操弄國柄濁亂海內今不誅後必難圗武深然之於是引同志尹勲爲尙書令劉瑜爲侍中馮述爲屯騎校尉又徵天下名士廢黜者李膺杜密劉猛朱防等列於朝廷請前越嶲太守荀昱爲從事中郎辟潁川陳寔爲屬共定計策於是天下雄俊知其風防莫不延頸企踵思奮其智力會五月日食蕃說武曰昔蕭望之困一石顯近者李杜諸公禍及妻子況今石顯數十輩乎今可且因日食斥罷宦官以塞天變又趙夫人及女尙書旦夕亂太后急宜退絕惟將軍慮焉武乃白太后欲盡誅廢宦官等太后曰漢家故事世有但當誅其有罪豈可盡廢邪時中常侍管霸頗有才略專制省內武先白誅霸及蘇康等竟死復數白誅曹節等太后猶豫未忍至八月太白出西方劉瑜上書太后言占應宮門當閉將相不利姦人在主傍願急防之又與武蕃書以星辰錯繆不利大臣宜速斷大計武乃奏免黃門令魏彪以山冰代之使冰奏數狡猾無狀者鄭防送北寺獄蕃謂武曰此曹子便當収殺何復考爲武不從令冰與尹勲祝瑨雜考防詞連節甫乃奏収節等使劉瑜內奏時武出宿歸府典中書者先以告長樂五官史朱瑀瑀盜發武奏罵曰中官放縱者自可誅耳我曹何罪而當盡見族滅因大呼曰陳蕃竇武奏白太后廢帝爲大逆乃夜召所親壯健者十七人喢血共盟誅武等曹節白帝曰外間切切請出禦徳陽前殿令帝拔劍踴躍使乳母趙嬈擁衛左右取棨信閉諸禁門召尙書官屬脇以白刃使作詔板拜王甫爲黃門令持節至北寺獄収尹勲山冰冰疑不受詔馳擊殺之遂害勲出鄭防還共劫太后奪璽書収捕武等武不受詔馳入步兵營與兄子紹共射殺使者召會北軍五校士數千人屯都亭下令軍士曰黃門常侍反盡力者封侯重賞詔周靖張奐討武等王甫將虎賁羽林軍千餘人與奐等合明旦悉軍闕下與武對陣至食時武紹敗走諸軍追圍之皆自殺収武宗親賓客姻屬悉誅之及劉裕馮述皆夷其族徙武家屬日南遷太后於雲臺武府掾胡騰獨殯斂行喪坐以禁錮武孫輔年二歳逃竄騰及令史張敞脫之得全

後漢書論曰桓靈之世若陳蕃之徒咸能樹立風聲抗論惛俗而驅馳崄阨之中與刑人腐夫同朝爭衡終取滅亡之禍者非彼不能絜情志違埃霧也湣夫世士以離俗爲髙而人倫莫相卹也以遁世爲非義故屢退而不去以仁心爲己任𨿽道逺而彌厲及遭際會恊策竇武自謂萬世一遇也凜凜乎伊望之業矣功𨿽不終然其信義足以擕持民心漢世亂而不亡百餘年間數公之力也

論曰東漢之末宦豎竊弄神器敢行暴虐天下莫不痛心疾首蕃以耆徳碩望武以后父且賢思掃除君側以還淸明而機事一泄重遭其毒豈謀之不臧乎太白入犯太微大臣不利天變告於上矣張奐新至不知本謀至爲節甫所賣人事舛於下矣固知四百年之運將終而炎精已灰不可復燃也厥後何進踵之卒以其身與宦豎同盡而漢鼎旋移語曰癰疽旣潰大命隨之不其信哉

李膺

李膺字元禮潁川襄城人也祖父修太尉父益趙國相膺性簡亢無所交接惟以同郡荀淑陳寔爲師友舉孝亷爲司徒胡廣所辟舉髙第再遷靑州刺史守令畏威明多望風棄官再遷漁陽太守尋轉蜀郡太守修庠序設條教明法令威恩並行珍玩不入於門朝廷舉能理劇轉烏桓校尉鮮卑數犯塞膺常防矢石身被創痍拭血進戰每破走之賊甚憚懾以公事免官遷居綸氏教授常千人南陽樊陵求爲門徒膺謝不受陵後以阿附宦官致位太尉爲節志者所羞荀爽常就謁膺因爲其禦旣還喜曰今日乃得禦李君矣其見慕如此永壽二年鮮卑寇雲中桓帝聞膺能乃復徵爲度遼將軍先是羌眾及疏勒龜玆數出攻鈔張掖酒泉諸郡屢被其害膺到皆望風懼服先所掠男女悉送還塞下自是聲振逺域徵拜河南尹時宛陵大姓羊元羣罷北海郡臧罪狼籍膺表欲按其罪元羣行賂宦膺反坐輸作左校初膺與廷尉馮緄大司農劉祐等共同心志糾罰姦幸緄祐時亦得罪輸作司校尉應奉抗疏表其忠節錄其功勲乃悉免其刑再遷復拜司校尉時張讓弟朔爲野王令貪殘無道畏膺威嚴逃還京師匿於讓第舎合柱中膺率吏卒破柱取朔付獄受詞畢卽殺之讓訴寃帝召膺詰以不先請便加誅辟之意膺對曰昔仲尼爲魯司寇七日而誅少正夘今臣到官已積一旬私慮以稽畱爲愆不意獲速疾之罪誠自知釁責死不旋踵乞畱五日克殄元惡退就鼎鑊始生之願也帝乃顧讓曰此汝弟之罪司何愆自此諸宦官皆鞠躬屏气休沐不敢出宮省帝問其故並叩頭泣曰畏李校尉時朝廷日亂綱紀頺弛膺獨持風裁以聲名自髙士有被容接者名爲登龍門及遭黨事當考實膺等案經三府太尉陳蕃卻之曰今所考案皆海內人譽憂國公忠之臣此等猶將十世宥也豈有罪名不彰而致收掠者乎不肯平署帝愈怒遂下膺等於黃門北寺獄膺等頗引宦官子弟宦官多懼請帝以天時宜赦膺得免歸居陽城山中天下士大夫皆髙尙其道而污穢朝廷及陳蕃免太尉朝野屬意於膺荀爽恐其名髙致禍欲令屈節以全亂世爲書貽曰久廢過庭不聞善誘知以直道不容於世恱山樂水家於陽城道近路夷當卽聘問不謂夷之初旦明而未融虹蜺揚輝棄和取同方今天地气閉大人休否智者見險投以逺害𨿽匱人望內合私願願怡神無事偃息衡門與時俯仰頃之帝崩陳蕃爲太傅與竇武謀誅宦官故引用天下名士乃以膺爲長樂少府及陳竇之敗膺等復廢後張儉事起收捕鉤黨鄕人謂膺曰可去矣對曰事不辭難罪不逃刑臣之節也吾年已六十死生有命去將安之乃詣詔獄考死陽城杜密素與李膺名行相次先爲代郡泰山太守及北海相宦官子弟爲令長有姦惡者輒捕案之後官至太僕黨事作亦同死焉時人謂之李杜初河內張成善說風角推占當赦遂教子殺人膺時爲河南尹督促收捕旣而逢宥獲免膺竟案殺之成以方伎交通宦官帝亦頗誶其占成弟子牢修因上書誣告膺等共爲部黨誹訕朝廷疑亂風俗詞所連及二百餘人黨禍實始此云

論曰東漢延熹永康間大往小來陽外陰內易曰君子以儉徳辟難不可榮以祿垂戒至深逺矣當此之時卽括囊肥遁猶懼不免顧不處於南山之南北山之北以弢光隠曜而互相標榜敢行幸直立的於此使人得以彎弓相向君子髙其節不得不哀其志也至夫孔融弟爭兄死範滂母歡子義景毅以子爲膺門徒自表免歸皇甫規以西州豪傑恥不與黨上書自言宜坐𨿽義聲感慨足以立懦防頑然揆諸守死善道之常經毋乃已激乎讀元禮孟博諸傳乃益服郭有道陳太丘二公之識雅量爲不可及也

傅燮

傅燮字南容北地靈州人也本字幼起慕南容三復白圭乃易字焉身長八尺有威容少師事太尉劉寛再舉孝防聞所舉郡將喪乃棄官行服後爲防軍司馬與左中郎將皇甫嵩俱討張角爕素疾中官旣行因上疏曰臣聞天下之亂不由於外皆興於內今張角起於趙魏黃巾亂於六州皆由釁發蕭墻而禍延四海者也臣受戎任始到潁川戰無不克黃巾𨿽盛不足爲廟堂憂惟陛下仁徳寛容致閹防弄權忠臣不進誠使張角梟夷黃巾變服臣之所憂甫益深耳夫邪正不宜共國猶冰炭不可同器彼知正人之功顯皆將巧詞飾說共長虛僞若不詳察忠臣必復有杜郵之戮陛下宜速誅讒佞善人思進姦凶自息國之福也書奏宦者趙忠見而忿惡及破張角燮功多當封忠訴譖之靈帝猶識燮言得不加罪竟亦不封以爲安定都尉以疾免後拜議郎會西羌反邊章韓遂作亂徵發天下賦役無已司徒崔烈以爲宜棄涼州詔防公卿百官議烈堅執前言燮厲言曰斬司徒天下乃安尙書劾奏帝召問狀燮對曰昔冒頓至逆也樊噲爲上將願得十萬眾橫行匈奴憤激思奮未失人臣之節季布猶曰噲可斬也涼州天下要衝國家藩衛髙祖定隴右世祖置四郡議者以爲斷匈奴右臂今牧禦失和使一州叛逆海內騷動烈爲宰相不思所以弭之之防乃欲割棄一方萬里之土此社稷深憂也帝從燮議由是朝廷重其方格每公卿有缺爲眾議所歸頃之趙忠爲車騎將軍詔忠論討黃巾之功執金吾甄舉謂忠曰傅南容前在東軍有功不侯天下失望將軍宜進賢理屈以副眾心忠乃遣其弟延致殷勤於燮曰南容少答我常侍萬戶侯不足得也燮正色拒之曰遇不遇命也有功不論時也傅燮豈求私賞哉忠愈懷恨然憚其名不敢害權貴亦多疾之竟出爲漢陽太守初郡將範津名知人舉燮孝防及津爲漢陽與燮交代合符而去鄕人榮之燮善防人畔羌懷其恩化並來降附乃廣開屯田列置四十餘營時涼州刺史耿鄙委任治中程球球通奸利士民怨之中平四年鄙率六郡兵討金城賊王國韓遂等燮知鄙必敗謂曰使君統政日淺民未知教賊聞大軍將至必萬人一心其鋒難當不若息軍養徳明賞必罰賊得寛挺必謂我怯羣惡爭勢其離可必然後率己教之人討已離之賊功可坐而待也鄙不從行至狄道別駕反應賊殺球及鄙賊遂進圍漢陽城中兵少糧盡燮猶固守時北騎數千隨賊攻郡皆夙懷燮恩共於城外叩頭求送燮歸鄕裏燮子幹年十三從在官知燮素剛不能屈進諫曰國家昏亂遂令大人不容於朝今天下已叛而兵不足以自守宜聴其送歸鄕裏徐俟有道而輔之言未終燮慨然而嘆呼幹小字曰別成汝知吾必死耶蓋聖達節次守節吾遭世亂不能養浩然之志又欲食祿而避其難乎吾行何之汝有才智勉之勉之主簿楊防吾之程嬰也幹哽咽不復言左右皆泣下王國使故酒泉太守黃說燮曰天下非復漢有府君寧有意爲吾屬師乎燮按劍叱曰若剖符之臣反爲賊說耶遂麾左右進兵臨陣戰歿諡曰壯節幹知名仕至扶風太守

論曰漢廷公卿兩議棄涼州而傅燮指陳利害暗與虞詡合偉哉英雄所見固略同也考後漢書燮與詡合傳蓋勲臧洪亦並列焉洪首建攻董卓之議登壇號眾詞色激昻勲亦屢盛气陵卓且密勸皇甫嵩勒兵討之然卒與嵩受徵入朝若乃勲棄左昌之怨聞檄赴援洪感張超之恩徒跣請救則勲又難於洪也方羣閹當國勲嘗謀與劉虞袁紹共誅嬖幸及爲京兆楊黨恃父以貪賂則違貴戚之請而案其贓髙望屬子爲孝防終抗副主之命而黜其選其嚴气正性𨿽傅燮之於趙忠豈有過焉然當兵敗見執聴其送還何遂與前時木表之誓言相剌謬也臧洪臨命慷慨庶幾復見田橫遺烈向使歃盟酸棗之日卽勸超先進掃除賊卓以其死郡將者死國家不更義聲凜凜哉比事觀之傅南容加於人一等矣

皇甫規

皇甫規字威明安定朝那人與惇煌張奐然明武威段熲紀明並山西名將稱涼州三明焉祖父稜度遼將軍父旗扶風都尉永和六年西羌大寇三輔圍安定徵西將軍馬賢將兵擊之不能克規𨿽在布衣見賢不防軍士審其必敗尋而賢果爲羌所沒郡將知規有兵略乃命爲功曹使率甲士八百與羌戰有功舉規上計掾其後羌眾大合攻燒隴西朝廷患之規乃上疏求自效曰羌戎潰叛皆因邊將失於綏禦乘常守安則加侵暴茍競小利則致大害微勝則虛張首級軍敗則隠匿不言軍士勞怨困於猾吏進不得快戰以邀功退不得溫飽以全命酋豪泣血驚懼生變是以安不能久叛則經年願假臣屯列坐食之兵五千出其不意與防羌校尉趙衝共相首尾髙可滌患下可納降若謂臣年少官輕不足用凡諸敗將非官爵之不髙年齒之不邁也帝不能用衝帝立梁太后臨朝規舉賢良方正對防曰陛下攝政之初拔用忠貞逺近翕然望見太平而地震之後曰月不光旱魃爲虐大賊縱橫殆以姦臣權重之所致也其常侍尢無狀者宜亟黜遣以答天戒大將軍冀河南尹不疑宜增修謙節輔以儒術省去遊娯不急之務割減廬第無益之飾夫徳不稱祿猶鑿墉之址以益其髙豈量力審功安固之道哉凡諸宿猾酒徒戲客亦宜貶斥以懲不軌令冀等深思得賢之福失人之累又在位素餐尙書怠職有司依違使陛下専受諂諛之言不聞戶牖之外臣豈敢隠心以避誅責書奏梁冀忿其規己以爲下第拜郎中托疾免歸州郡承冀防幾陷死者再三遂以詩易教授門徒三百人後梁冀誅旬月之間禮命五至皆不就時太山賊侵亂郡縣特拜規太山太守規到官廣設方略寇盜悉平延熹四年秋叛羌零吾等與先零別種寇鈔闗中防羌校尉段熲坐徴規素悉羌事志自奮效乃上疏曰臣生長邠岐昔爲郡吏再更叛羌預籌其事有誤中之言願乞冗官備單車一介之使勞來三輔宣國威澤以所悉地形兵勢佐助諸軍臣窮居孤危之中坐觀郡將已數十年矣力求猛敵不如淸平勤明孫吳未若奉法前變未逺臣誠戚之是以越職盡其區區至冬羌遂大合三公舉規爲中郎將持節監闗西兵討零吾等擊斬之先零諸種羌慕規威信相繼降者十餘萬明年規因發其騎共討隴右而道路隔絕軍中大疫死者十三四規親入庵廬巡視將士三軍感恱東羌遂遣使乞降涼州復通先是涼之諸牧守皆倚恃權貴不遵法度規到州悉條奏其貪暴殺降與老弱不任職者或免或誅羌人聞之翕然反善沈氐大豪等十餘萬口復詣規降規出身數年擁眾立功還督鄕裏旣無它私恵而多所舉奏又惡絕宦官不與交通於是遂共誣規貨賂羣羌令其文降壐書誚讓規懼不免上疏自訟曰四年之秋戎車西侵舊都懼駭明詔不以臣愚駑急使軍就道幸威靈遂振國命所省之費一億以上以爲忠臣之義不敢告勞故恥以片言自及微效前踐州界奏郡守孫儁等五人支黨半國其餘墨綬小吏所連及者復有百餘吏托報將之怨子思復父之恥交搆豪門競流謗讟云臣私報諸羌售以錢貨若臣以私財則家無擔石如物出於官則文簿易考就臣愚惑信如言者前世尙遺匈奴以宮姬鎭烏孫以公主今臣但費千萬以懷畔羌何罪之有自永初以來將出不少覆軍有五動資巨億有旋車完封寫之權門而名成功立厚加爵封今臣還督本土糺舉諸郡眾謗陰害固其宜也傳稱鹿死不擇音謹冒昧略上帝乃徴規還拜議郎論功當封而中常侍徐璜左悺數從求貨規不答遂陷以前事下吏官屬欲賦斂請謝規誓而不聴遂以餘寇不絕論輸左校諸公及太學生張鳯等三百餘人詣闕訟之會赦歸家徴拜度遼將軍至營數月上書薦中郎將張奐才略兼優宜正元帥以從眾望愚臣願乞冗官以爲奐副朝廷從之及奐遷大司農規復代爲度遼將軍規自以連在大位欲退身避第數上病不見聴防友人上郡太守王旻喪還規縞素越界至下亭迎之因令客密告並州刺史胡芳言規違禁擅逺軍營當卽舉奏芳曰威明欲避第仕途故激發我耳吾當爲朝廷愛才何能申此子計耶及黨事起名賢多見染逮規自以西州豪傑恥不得與乃先自上言臣前薦大司農張奐是附黨也太學生張鳯等上書訟臣是爲黨人所附也臣宜坐朝廷卒不問時人以規爲賢在事數嵗北邊威服永康元年徴爲尙書防日食詔公卿舉賢良方正下問得失規對曰陛下八年之中三斷大獄一除內嬖再誅外臣而災異數見人情未安者殆賢愚進退威刑所加有非其理也前太尉陳蕃劉矩忠謀髙世廢在里巷劉祐馮緄趙典尹勲正直多怨流放家門李膺王畼孔翊潔身守禮終無宰相之階至起鉤黨之釁虐賢傷善哀及無辜而羣臣鑑畏前害莫肯正言願陛下容受謇直則前責可弭後福必降對奏不省遷規農太守封壽成亭侯讓不受轉防羌校尉熹平三年以疾召還卒年七十一初規以度遼將軍解官歸安定鄕人有以貨得鴈門太守者亦去職還家書刺謁規規臥不迎旣入而問卿前在郡食鴈美乎有頃又白王符在門規遽起衣不及帶屣履而迎援符手還入同坐極歡時人語曰徒見二千石不如一縫掖又爲太守時漢陽趙壹道經農過規門者不卽通遂遁去門吏以白規聞壹名大驚乃遣主簿追書謝曰蹉跌不面企徳懷風虛心委質爲日久矣側聞仁者湣其區區冀承淸誨以釋遙懷今旦外白有一尉兩計吏不道屈尊門下更啟乃知已去如印綬可投夜豈待旦惟君明獻平其夙心事在悖惑不足具責倘可原察何福如之壹答書不顧而去其好善下賢如此規所著賦銘碑贊書檄牋記等文凡二十七篇

論曰涼州三明並樹功邊境威信徧於羌隴之間奐規文學極博熲武功又顯然陳竇之舉奐爲閹豎所欺致使忠烈殞命𨿽辭爵謝咎噬臍何及熲黨附宦官又以輸貨致臺輔獨規保全身名無瑕釁可摘𨿽曰福命亦其智意足以自衛也其後規兄子嵩與防稽朱儁皆以忠勇之略蕩平羣冦勲在王室無有二心然嵩拒梁之說不討董卓而就徴至遭董卓窘辱儁違陶謙之議不討催汜而就徴遂爲郭汜所畱守常有餘而定變不足範史謂其捨格天之大業蹈匹夫之小諒卒狼狽虎口爲智士笑豈過論哉

王允

王允字子師太原祁人也同郡郭林宗嘗見而奇之曰王生一日千里王佐才也遂與定交年十九爲郡吏時小黃門晉陽趙津貪橫放恣爲一縣巨患允討捕殺之而津兄弟諂事宦官因緣譖訴桓帝震怒徵太守劉瓆下獄死允送喪還平原終畢三年然後歸家復還仕郡人有路佛者少無名行而太守王球召以補吏允犯顏固爭球怒収允欲殺之刺史鄧盛聞而馳傳辟爲別駕從事允由是知名而路佛以之廢棄允少好大節有志於立功常習誦經傳朝夕試馳射三公並辟以司徒髙第爲侍禦史中平元年拜豫州刺史辟荀爽孔融等爲從事上除禁黨討擊黃巾別帥大破之受降數十萬於賊中得中常侍張讓賓客書疏與黃巾交通允具發其姦以狀聞靈帝責怒讓讓叩頭陳謝竟不能罪之讓因挾忿以事中允徵下獄會赦還復刺史旬日間復以他罪被捕司徒楊賜以允素髙不欲使更楚辱遣客使自爲計又諸從事好气決者共流涕奉藥進之允厲聲曰吾爲人臣獲罪於君當伏大辟以謝天下豈有乳藥求死乎投杯而起出就檻車旣至廷尉左右皆促其事大將軍何進太尉袁隗司徒楊賜共疏請之曰夫內視反聰則忠臣竭誠寛賢矜能則義士厲節是以孝文納馮唐之說晉悼宥魏絳之罪允受命誅逆曾未期月州境肅淸方欲列其庸勲請賞而以奉事不當當肆大戮責輕罰重有虧眾望書奏得以減死論是冬大赦而允獨在不宥三公咸復爲言至明年乃得觧釋是時宦者橫暴睚眥觸死允懼不免乃變易名姓轉側河內陳畱間及帝崩乃奔喪京師時何進謀誅宦官召允共事請爲從事中郎轉河南尹獻帝初平元年拜司徒及董卓遷都闗中允悉収斂蘭臺石室圗書祕緯要者以從旣至長安皆分別條上又集漢朝舊事所當施用者一皆奏之經籍具存允有力焉時董卓尙畱洛陽朝政悉以委允允矯情屈意每相承附卓亦推心不生乖疑故得扶持王室於危亂之中臣主內外莫不倚恃焉允見卓簒逆己兆密與司校尉黃琬尙書鄭公業等謀共誅之乃上防羌校尉楊瓚行左將軍事執金吾士孫瑞爲南陽太守並將兵出武闗道以討袁術爲名實欲分路徵卓而後迎天子還洛陽卓疑而畱之允乃引內瑞爲僕射瓚爲尙書三年春連雨六十餘日允與士孫瑞楊瓚登臺請霽復結前謀瑞言星變甚亟內發者勝防不可緩公其圗之允然其言乃潛結卓將呂布使爲內應時卓加太師位在諸侯王上弟旻兄子璜皆爲將軍典兵事宗族內外並居列位其子孫𨿽在髫齓男皆封侯女爲邑君結壘於長安城東築塢於郿髙厚七丈號曰萬嵗塢積谷爲三十年儲自云事成據雄天下不成守此足以畢老數與百官宴會淫樂誅殺斷斬自由以天變殺衛尉張溫校尉伍孚刺卓不就爲所殺三年四月帝病新愈大會未央殿卓朝服升車陳兵夾道自壘及宮左步右騎屯衞周帀令呂布等捍衞前後允乃與士孫瑞密表其事使瑞自書詔以授布令騎都尉李肅與布同心勇士十餘人僞著衞士服於北掖門內以待卓卓將至馬驚不行怪懼欲還呂布勸令進遂入門肅以防刺之卓衷甲不入傷臂墜車顧大呼曰呂布何在布曰有詔討賊臣卓大罵布應聲持矛刺卓趣兵斬之馳賫赦書以令宮陛內外士卒皆稱萬嵗百姓歌舞於道市酒肉相慶者塡滿街肆使皇甫嵩攻卓弟旻於郿塢殺其母妻男女盡滅其族屍卓於市然火置臍中光明達曙諸袁門生又聚董氏之屍焚灰揚之於路塢中珍藏有金二三萬觔銀八九萬觔錦綺紈素珍玩積如丘山允初議赦卓部曲呂布亦數勸之旣而疑曰此輩名爲惡逆而特赦之適足使其自疑非所以安之也布欲以卓財物班賜公卿將校允又不從而素輕布以劍客遇之布亦負其功勞多自誇伐旣失意望漸不相平允性剛疾惡初懼董卓故折節圗之卓旣滅自謂無復患難及在際會每乏溫潤之色仗正持重不循權宜之計是以羣下不甚附之董卓將校及在位者多涼州人允議罷其軍百姓訛言當悉誅之遂轉相恐動其在闗中者皆擁兵自守更相謂曰丁彥思蔡伯喈但以董公親厚並尙從坐今旣不赦我曹而欲觧兵今日觧兵明日當復爲魚肉矣卓部曲將李傕郭汜等先將兵在闗東因不自安遂合謀爲亂攻圍長安城陷呂布招允去之允曰若防社稷之靈上安國家吾之願也如其不獲則奉身以死之朝廷防少恃我而已臨難茍免吾不忍也努力謝闗東諸公勤以國家爲念初允以同郡宋翼爲左馮翊王宏爲右扶風是時三輔民庶熾盛兵谷富實李傕等欲卽殺允懼二郡爲患乃先徵翼宏下廷尉並允殺之允時年五十六長子侍中蓋次子景定及宗族十餘人皆見誅害天子感慟百姓喪气莫敢収允屍者惟故吏平陵令趙戩棄官營喪其後帝思允忠節使攺殯葬之遣官弔祭送還本郡封其孫黑爲安樂亭侯後漢書論曰士𨿽以正立亦以謀濟若王允之推董卓而引其權伺其間而敝其罪當此之時天下懸觧矣而終不以猜忤爲釁者知其本於忠義之誠也故推卓不爲失正分權不爲苟冒伺間不爲狙詐及其謀濟意從則歸成於正也

論曰太史公贊季布曰賢者誠重其死至欒布則曰不自重其死𨿽往古烈士何以加一篇之中先後互異何歟自古皆有死或輕於鴻毛或重於泰山在得其所而已當宦防誣害之時諸君子咸勸允自裁而寧甘楚辱至轉側逃亡僅得以免及催汜稱兵犯闕意气凶凶𨿽呂布之勇猶先時遁去獨允毅然不回以死狥國其始不爲婢妾賤人感慨無復之之態其後復不爲庸夫懦子全軀保妻子之行可謂得死所矣賢者固不可測曩之委曲周全者乃愛其死以有待也

史傳三編卷十六

欽定四庫全書

史傳三編卷十七

大學士朱軾撰

名臣傳九

漢

諸葛亮

諸葛亮字孔明瑯邪陽都人也漢司校尉諸葛丰之後父珪字君貢漢末爲太山郡丞亮早孤與弟均隨其從父依劉表荊州從父卒家於南陽之鄧縣號曰隆中躬耕隴畆建安初與潁川石廣元徐元直汝南孟公威等遊學三人務精熟而亮獨觀大略每晨夜從容抱膝長嘯而謂三人曰卿三人仕進可至刺史郡守也三人問其所至亮笑而不言好爲梁父吟身長八尺常自比管仲樂毅時人莫之許也惟崔州平徐庶謂爲信然時昭烈屯新野見徐庶甚器之庶因謂昭烈曰諸葛孔明者臥龍也將軍豈願見之乎昭烈曰君與俱來庶曰此人可就見不可屈致也將軍宜枉駕見之昭烈由是詣亮三往乃見因屏人曰漢室傾頽姦臣竊命孤不度徳量力欲信大義於天下而智術淺短遂用猖獗至於今日然志猶未已君謂計將安出亮答曰今曹操已擁百萬之眾挾天子以令諸侯此誠不可與爭鋒孫權據有江東已歷三世國險而民富賢能爲之用此可與爲援而不可圗也荊州北據漢沔利盡南海東連吳會西通巴蜀此用武之國而其主不能守殆天所以資將軍也益州險塞沃野千里天府之土劉璋闇弱張魯在北民殷國富而不知存防智能之士思得明君將軍旣帝室之冑信義著於四海若跨有荊益保其巖阻西和諸戎南撫夷越外結孫權內修政理天下有變則命一上將將荊州之軍以向宛洛將軍身帥益州之眾出於秦川百姓孰敢不簞食壺漿以迎將軍者乎誠如是則霸業可成漢室可興矣昭烈曰善於是與亮情好日密闗公與飛等不悅昭烈觧之曰孤之有孔明猶魚之有水也願諸君勿復言關張乃止劉表長子琦亦深器亮表受後妻之言愛少子琮不悅於琦琦與亮謀自安之術亮輒不對後乃將亮上髙樓去梯謂曰今日可以言未亮答曰君不見申生在內而危重耳在外而安乎琦感悟會黃祖死遂自求代得出爲江夏太守俄而表卒琮聞曹操來伐遣使以州降昭烈在樊因率眾南奔爲操所追破進至夏口亮曰事急矣請奉命求救於孫將軍時權擁軍在柴桑觀望成敗亮說權曰海內大亂將軍起兵江東劉豫州収眾漢南與曹操並爭天下今操芟夷大難略已平矣遂破荊州威震四海英雄無用武之地故豫州遁逃至此願將軍量力而處之若能以吳越之眾與中國抗衡不如早與之絕若不能何不按兵束甲北靣而事之今將軍外托服從之名內懷猶豫之計事急而不斷禍至無日矣權曰苟如君言劉豫州何不遂事之乎亮曰田橫齊之壯士耳猶守義不辱況豫州王室之冑英才蓋世眾士慕仰如水歸海若事之不濟此乃天也安能復爲之下權勃然曰吾不能舉全吳之地十萬之眾受制於人吾計決矣非劉豫州莫可以當曹操者然豫州新敗安能抗此難乎亮曰豫州兵𨿽敗於長阪今戰士還者及闗羽水軍精甲萬人劉琦合江夏戰士亦不下萬人操眾逺來疲敝聞追豫州輕騎一日一夜行三百里此所謂彊弩之末不能穿魯縞者也故兵法忌之曰必蹶上將軍且北方之人不習水戰又荊民附操者偪兵勢耳非心服也將軍誠能命猛將統兵數萬與豫州協規同力破操軍必矣操軍破必北還如此則荊吳之勢彊鼎足之形成矣成敗之機在於今日權大悅卽遣周瑜等水軍三萬隨亮詣昭烈並力拒操敗之於赤壁操引軍歸鄴昭烈遂収江南以亮爲軍師中郎將使督零陵桂陽長沙三郡調其賦稅以充軍實建安十六年益州牧劉璋遣法正迎昭烈使擊張魯亮與闗公鎭荊州昭烈自葭萌還攻璋亮與張飛趙雲等率眾溯江分定郡縣與昭烈共圍成都事平進亮軍師將軍署左將軍府事昭烈外出亮常鎭守成都足食足兵昭烈之攻張郃於漢中也急書發益州兵亮以問從事楊洪洪曰漢中益州咽喉無漢中卽無蜀矣發兵何疑時法正從昭烈北行亮卽表洪領蜀郡太守眾事皆辦初犍爲太守李嚴辟洪爲功曹嚴未去犍爲而洪已爲蜀郡洪舉門下書佐何祗有才防洪尙在蜀郡而祗已爲廣漢太守是以西土咸服亮能盡時人之器用也建安二十六年昭烈卽帝位以亮爲丞相錄尙書事領司校尉亮治蜀號嚴明法正勸緩刑弛禁以慰人望亮曰此州自劉璋以來徳政不舉威刑不肅寵之以位位極則賤順之以恩恩竭則慢所以致敝實由於此今吾使法行則知恩爵加則知榮榮恩並濟上下有節爲治之要著矣章武三年春昭烈在永安病篤召亮於成都屬以後事謂亮曰君才十倍曹丕必能安國終定大事若嗣子可輔輔之如其不才君可自取亮涕泣曰臣敢不竭股肱之力效忠貞之節繼之以死昭烈又爲詔勅後帝曰勿以惡小而爲之勿以善小而不爲惟賢惟徳可以服人汝父徳薄不足效也汝與丞相從事事之如父建興元年進封亮武鄕侯事無鉅細咸取決焉亮乃約官職修法制整戎旅工械伎巧物究其極科條嚴明賞罰必信作教與羣下曰夫參署者集眾思廣忠益也若逺小嫌難相違覆曠闕損矣違而得中猶棄敝屩而獲珠玉然人心苦不能盡惟徐元直處玆不惑又董防宰參署七年事有不至至於十反來相啟告苟能慕元直之十一防宰之殷勤則亮可少過矣又曰昔初交州平屢聞得失後交元直勤見啟誨防宰每言則盡偉度數有諫正𨿽資性鄙暗不能悉納然與此數子終始好合亦足以明其不疑於直言也偉度者亮主簿胡濟也亮嘗自校簿書主簿楊顒亟諫以爲爲治有體上下不可相侵亮謝之及顒卒亮垂泣三日魏華歆王朗陳羣各有書與亮欲使舉國稱藩亮不答作正議曰昔在項羽起不由徳𨿽處華夏秉帝者之勢卒就湯鑊爲後永戒魏不審鑑今次之矣免身爲幸戒在子孫而二三子各以耆艾之齒承僞防而進書有若崇竦稱莽之功亦將偪於元禍茍免者耶昔世祖創迹舊基奮羸卒數千摧莽彊旅四十餘萬於昆陽之郊夫據道討淫不在眾寡及至孟徳以其譎勝之力舉數十萬之師救張郃於陽平勢窮慮悔僅能自脫辱其鋒鋭之眾遂喪漢中之地深知神器不可妄獲旋還未至感毒而死子桓淫逸繼之以簒縱使二三子多逞蘇張詭靡之說奉進驩兜滔天之詞欲以誣毀唐帝諷觧禹稷所謂徒喪文藻煩勞翰墨者矣夫大人君子之所不爲也又軍誡曰萬人必死橫行天下昔軒轅氏整卒數萬制四方定海內況以數十萬之眾據道而臨有罪可得而幹擬者哉遂遣使如吳約爲與國二年領益州牧選用皆妙簡舊徳以秦宓爲別駕杜微爲主簿微已老轝而致之旣至乞歸亮以其重聴於坐中與書曰曹丕稱帝猶土龍芻狗之有名耳欲與諸賢因其邪僞以正道滅之君但當以徳輔時不責君軍旅何爲汲汲求去拜微諫議大夫先是南中耆帥雍闓等以四郡叛亮以新遭大喪撫而不討務農殖谷閉門息民民安食足而後用之三年春乃率眾往討時參軍馬謖送亮亮謂曰𨿽共謀之歷年今可更恵良規謖曰南中恃其險逺不服久矣𨿽今日破之明日復反耳今公方傾國北伐彼知官勢內虛其叛亦速若殄盡遺以除後患旣非仁者之情且又不可倉卒也夫用兵之道攻心爲上攻城爲下願公服其心而已亮納其言至南中所在戰防斬雍闓及髙定等有孟獲者素爲夷漢所服収餘眾拒亮亮募生致之旣得使觀於營陳間獲曰向者不知虛實故敗今秖如此卽易勝耳乃縱使更戰七縱七禽而亮猶遣獲獲止不去曰公天威也南人不復反矣遂至滇池南中平皆卽其渠率而用之或以諫亮亮曰若畱外人卽當畱兵兵畱則無所食一不易也加夷新傷破父兄死喪畱外人而無兵必成禍患二不易也又夷累有廢殺之罪自嫌釁重畱外人終不相信三不易也今吾欲使不畱兵不運糧而綱紀粗定夷漢粗安故耳於是悉収孟獲等以爲官屬出其資財牛馬器械供畊戰之用國以富饒乃治戎講武陰俟大舉五年率諸軍北駐漢中以圗中原臨發上疏曰先帝創業未半而中道崩殂今天下三分益州疲敝此誠危急存亡之秋也然侍衞之臣不懈於內忠志之士忘身於外者蓋追先帝之殊遇欲報之於陛下也誠宜開張聖聴以光先帝遺徳恢志士之气不宜妄自菲薄引諭失義以塞忠諌之路也宮中府中俱爲一體陟罰臧否不宜異同若有作姦犯科及爲忠善者宜付有司論其刑賞以昭陛下平明之理不宜偏私使內外異法也侍中侍郎郭攸之費褘董允等此皆良實志慮忠純是以先帝簡拔以遺陛下愚以爲宮中之事事無大小悉以咨之然後施行必能裨補闕漏有所廣益將軍向寵性行淑均曉暢軍事試用於昔日先帝稱之曰能是以眾議舉寵爲督愚以爲營中之事事無大小悉以咨之必能使行陣和睦優劣得所親賢臣逺小人此先漢所以興隆也親小人逺賢臣此後漢所以傾頽也先帝在時每與臣論此事未嘗不嘆息痛恨於桓靈也侍中尙書長史參軍此悉忠良死節之臣願陛下親之信之則漢室之隆可計日而待也臣本布衣躬耕南陽茍全性命於亂世不求聞逹於諸侯先帝不以臣卑鄙猥自枉屈三顧臣於艸廬之中咨臣以當世之事由是感激遂許先帝以驅馳後值傾覆受任於敗軍之際奉命於危難之間爾來二十有一年矣先帝知臣謹愼故臨崩寄臣以大任也受命以來夙夜憂懼恐托付不效以傷先帝之明故五月渡瀘深入不毛今南方已定兵甲已足當奬率三軍北定中原庶竭駑鈍攘除姦凶興復漢室還於舊都此臣所以報先帝而忠陛下之職分也至於斟酌損益進盡忠言則攸之褘允之任也願陛下托臣以討賊興復之效不效則治臣之罪以告先帝之靈若無興徳之言則責攸之褘允等之慢以彰其咎陛下亦宜自謀以諮諏善道察納雅言臣不勝受恩感激今當逺離臨表涕泣不知所言遂行屯於沔北陽平石馬辟廣漢太守姚伷爲掾伷並進文武之士亮稱之曰姚掾並存剛柔可謂博雅矣願諸掾各希此事以屬其望於是遣魏延諸軍並兵東下僅畱萬人守城時魏司馬懿率二十萬眾拒亮與延軍錯道徑至前當亮六十里所偵來告舉軍失色亮意气自若敕軍中皆臥旗息鼓不得妄出又令大開四城門掃地卻灑懿常謂亮持重而猥見勢弱疑有彊伏遂引軍北走及後知之深以爲恨六年春亮伐魏亮司馬魏延欲請兵五千與亮異道防於潼闗如韓信故事亮以爲此危計不如安從坦道可以平取隴右十全必克而無虞遂不用延計乃揚聲由斜穀道取郿使趙雲鄧芝爲疑軍據箕谷魏使曹眞率眾拒之亮身率諸軍攻祁山戎陳整齊賞罰肅而號令明南安天水安定三郡叛魏應亮拔冀城獲姜維闗中響震曹叡如長安命張郃拒亮亮使馬謖督諸軍在前與郃戰於街亭謖違亮節度舉措失宜大爲郃所破亮拔西郡千餘家還於漢中乃流涕収謖殺之謖臨終與亮書曰明公視謖猶子謖視明公猶父願深惟殛鯀興禹之義使平生之交不虧於此謖𨿽死無恨於黃壤也於是十萬之眾爲之垂泣亮親爲臨祭撫其遺孤上疏請自貶三等於是以亮爲右將軍行丞相事有勸亮更發兵者亮曰大軍在祁山箕谷皆多於賊反爲賊所破此病不在兵少也在一人耳今欲減兵省將明罰思過校變通之道於將來若不能然者𨿽兵多何益自今以後諸有忠慮於國者但勤攻吾之闕則事可定賊可死功可蹻足而待矣乃考微勞甄壯烈引咎責躬布所失於天下厲兵講武以爲後圗戎士簡練民忘其敗冬十二月亮聞孫權破曹休魏兵東下闗中虛弱欲出兵擊魏羣臣多以爲疑亮乃上言曰先帝慮漢賊不兩立王業不偏安故托臣以討賊以先帝之明量臣之才固知臣才弱敵彊也然不伐賊王業亦亡惟坐而待亡孰與伐之是故托臣而弗疑也臣受命之日寢不安席食不甘味臣非不自惜也顧王業不可偏安於蜀都故冒危難以奉先帝之遺意也而議者謂爲非計今賊適疲於西又務於東兵法乘勞此進趨之時也夫難平者事也昔先帝兵敗於楚當此之時曹操拊手謂天下已定然後先帝東連吳越西取巴蜀舉兵北徵夏侯授首此操之失計而漢事將成也然後吳更違盟闗羽毀敗秭歸蹉跌曹丕稱帝凡事如是難可逆見臣鞠躬盡瘁死而後已至於成敗利鈍非臣之明所能逆覩也於是引兵出散闗圍陳倉曹眞拒之亮糧盡而還魏將王雙率騎追亮亮破斬之七年亮遣陳式攻武都陰平魏雍州刺史郭淮率眾欲擊式亮自出至建威淮退還遂平二郡詔復亮丞相是嵗孫權僭號使以並尊二帝來告眾謂宜顯明正義以絕之亮曰權有僭逆之心久矣國家所以略其釁情者求掎角之援也今若加顯絕讎我必深便當移兵東戍與之角力彼賢才尙多將相輯睦未可一朝定也頓兵相持坐而須老使北賊得計非算之上者昔漢文卑詞匈奴先帝優與吳盟皆應權通變思逺益非匹夫之爲分者也若大軍北伐彼上當分裂其地以爲後規下當略民廣境示武於內非端坐者也就其不動而睦於我我之北伐無東顧之憂河南之眾不能盡西此之爲利亦已深矣權僭之罪未宜明也乃遣衞尉陳震賀於吳再申盟約九年亮復出祁山以木牛運魏遣司馬懿西屯長安督將軍張郃郭淮等禦之懿自畱精兵四千守上邽餘眾悉救祁山亮分兵攻祁山自逆懿於上邽郭淮等以兵徼亮亮破之大芟其麥與懿遇於上邽之東懿斂軍依險卻避再三賈詡魏平數請戰曰公畏蜀如虎柰天下笑何懿病之乃使張郃攻南圍自按中道向亮亮使魏延等逆戰魏兵大敗獲甲首三千級元鎧五千領角弩三千一百張懿還保營亮以糧盡退軍懿遣郃來追至木門亮伏弩射殺之時亮兵期直更番而懿眾大盛諸參佐咸請權停下兵一月以並聲勢亮曰行師以大信爲本今去者束裝以待期妻子鶴望而計日𨿽臨徵難義所不廢皆遣令去由是去者感悅願畱一戰住者憤踴思致死命相謂曰公恩死猶莫報也臨戰各拔刃爭先一以當十遂大防十二年亮悉大眾由斜谷出以流馬運據武功五丈原與司馬懿對於渭南亮每患糧不繼使己志不伸遂分兵屯田爲久住計畊者雜於渭濱居民之間而百姓安堵軍無私焉亮數挑戰懿不出亮乃遺以巾幗之服懿怒表叡請戰叡遣辛毗仗節以制之亮謂姜維曰彼本無戰情所以固請者以示武於眾耳將在軍君命有所不受茍能制吾豈千里而請戰耶相持百餘日其年八月亮疾篤後主遣李福省視因諮大計亮以蔣琬對次及費褘遂卒於軍年五十四時有星赤而芒角隕於中營長史楊儀整軍而出百姓奔告懿懿追之姜維令儀反旗鳴鼓若將向懿者懿不敢偪儀結陣入谷然後發喪百姓爲之諺曰死諸葛走生仲達及軍退懿按行其營壘嘆曰天下奇才也亮遺命葬漢中定軍山因山爲墳塜足容棺斂以時服不須器物策贈印綬謚忠武亮嘗表於後主曰臣成都有桑八百株薄田十五頃子弟衣食自有餘饒臣身在外不別治生以長尺寸臣死之日不使內有餘帛外有贏財以負陛下及卒如其言初長水校尉廖立自謂才名宜爲亮副怏怏怨謗亮廢立爲民徙之汶山及亮薨立垂泣曰吾終爲左衽矣中都防李嚴亮攻祁山時嚴督運不繼又反覆造說亮乃表其罪廢徙梓潼復以其子丰爲中郎將參軍事出教敕之曰吾與君父子戮力以奬王室謂至心感動終始可保何圗中乖乎願寛慰都防勤追前闕否可復通逝可復還至是嚴聞亮薨亦發病死嚴常冀亮収己得自補復防後人不能故也長史張裔常稱亮曰公賞不遺逺罰不阿近爵不可以無功取刑不可以貴勢免此賢愚所以僉忘其身者也亮治蜀道不拾遺彊不侵弱風化肅然嘗有言亮惜赦者亮曰治世以大徳不以小恵及薨後所在各求爲立廟性長於巧思損益連弩木牛流馬皆出其意又推演兵法作八陣圗其言教書奏共爲一集亮妻沔南名士黃承彥之女子瞻工書畫彊識念亮嘗有書誡之曰君子之行靜以修身儉以養徳非澹泊無以明志非寧靜無以致逺夫學須靜也才須學也非學無以廣才非靜無以成學慆慢則不能硏精險躁則不能理性皆自道其所得也亮卒瞻嗣爵蜀人追思亮咸愛其才敏每朝廷有一善政佳事𨿽非瞻所建倡百姓皆傳相告曰葛侯之所爲也鄧艾入成都以書誘瞻使降瞻怒斬其使臨陣戰死瞻長子尙嘆曰父子荷國重恩不早斬黃皓以致傾敗用生何爲亦馳赴魏軍而沒次子京咸熈元年內移河東位至廣州刺史亮弟均官亦至長水校尉

晉陳壽評曰諸葛亮之爲相國也撫百姓示儀軌約官職從權制開誠心布公道盡忠益時者𨿽仇必賞犯法怠慢者𨿽親必罰服罪輸情者𨿽重必釋遊詞巧飾者𨿽輕必戮善無微而不賞惡無纎而不貶庶事精練物理其本循名責實虛僞不齒終於邦域之內畏而愛之刑政𨿽峻而無怨者以其用心平而勸戒明也可謂識治之良才管蕭之亞匹矣然連年動眾未能成功蓋應變將略非其所長與

吳張儼論曰孔明起巴蜀之地蹈一州之土方之大國其戰士人民蓋有九分之一也至使畊戰有伍刑法整齊提步卒數萬長驅祁山慨然有飲馬河洛之志仲達據天下十倍之地仗兼並之眾據牢城擁精鋭無禽敵之意務自保全而已使彼孔明自來自去若此人不亡終其志意連年運思刻日興謀則涼雍不觧甲中國不釋鞍勝負之勢亦已決矣

論曰傳言昭烈訪士於司馬徽徽曰儒生俗士豈識時務識時務者在乎俊傑此間自有伏龍鳳雛伏龍謂亮鳳雛謂龎統也徽嘗稱統爲南州士冠冕始統守耒陽不治魯肅遺書昭烈曰士元非百里才亮亦嘗言之由是昭烈深相器重親待亞於亮後遂說昭烈取劉璋進圍雒城縣中流矢卒統好奬借人倫亦深自期許年旣不永少所表見亮有王佐才气象一本於儒者孔子所謂求志達道曾子所謂托孤寄命臨大節而不可奪庶防近之要其全體大用不外乎誡子一書出師二表文中子曰孔明無死禮樂可興由是觀之則富國彊兵乃其囊底余智耳陳壽上亮遺集表至以周公子產相比儗然論贊中有將略非長之言其後崔浩又從而傅防之沿及眉山蘇氏父子皆各亮不取荊州而都梁益夫隆中一對先荊後益確有成算於胸中是以坐言起行不爽尺寸蘇洵輩好以事後之成敗論人彊詞悍气不衷事理惡足與窺古人之深哉亮自比管樂有過之無不及也伯仲之間見伊呂指揮若定失蕭曹誦杜甫詩益信

闗忠義

張飛

闗忠義名羽字雲長本字長生河東解人也僑寓涿郡少好左氏春秋諷誦略皆上口昭烈於涿合徒眾公與張飛爲之禦侮昭烈爲平原相以闗張爲別部司馬分統部曲昭烈與二人寢則同牀恩若兄弟而稠人廣坐侍立終日隨昭烈周旋不避艱險昭烈之襲殺徐州刺史車冑使公守下邳城而身還小沛建安五年曹操東下昭烈奔袁紹操盡收其眾擄昭烈夫人並公以歸時倉卒行次公防視昭烈夫人每肅立其旁惟謹或至夜分秉燭達旦操拜爲偏將軍禮之甚厚時袁紹遣其大將顏良攻東郡太守劉延於白馬操使張遼及公爲先鋒擊之公望見良麾蓋防馬刺良於萬眾之中斬其首還紹諸將無敢當者遂解白馬圍操卽表封爲漢壽亭侯初操壯公爲人而察其心神無久畱之意謂張遼曰卿試以情問之旣而遼以問公公嘆曰吾極知曹公待我厚然吾受劉將軍厚恩誓以共死不可背之吾終不畱要當立功以報曹公乃去遼以公言報操操義之及公殺顏良操知其必去重加賞賜公盡封其所賜拜書告辭而奔昭烈於袁軍左右欲追之操曰彼各爲其主勿追也遂從昭烈就劉表表卒操定荊州昭烈自樊將南渡江別遣公乘船數百艘防江陵操追至當陽長阪昭烈斜趨漢津適與公船相值共至夏口初昭烈在許與操共獵獵中眾散公勸昭烈殺操昭烈不從及在夏口飄颻江渚公怒曰往日獵中若從吾言可無今日之困昭烈曰是時亦爲國家惜之耳若天道輔正安知此不爲福耶時孫權遣兵佐昭烈拒操操引軍退歸昭烈遂收江南乃封拜元勛以公爲襄陽太守蕩冦將軍駐江北昭烈西定益州拜公都督荊州事公聞馬超來降寓書諸葛亮問超人才誰比亮知其防前乃答之曰孟起兼資文武雄烈過人當與益徳並驅猶未及髯之絕倫也公美須髯故亮謂之髯公省書大恱以示賔客公嘗爲流矢所中貫其左臂後創𨿽愈每陰雨骨常疼痛醫曰矢鏃有毒毒已入骨當破臂刮骨去毒患乃除耳公便伸臂令劈之時適燕諸將飲食相對臂血流離盈於槃器而公割炙引酒言笑自若二十年孫權以昭烈久假荊州不反遂遣呂取長沙零陵桂陽三郡昭烈使公爭之權使魯肅屯益陽以拒公肅邀公相見因責數之公曰烏林之役左將軍身在行間戮力破敵豈得徒勞無一塊土而足下來欲收地耶防操攻漢中急昭烈乃與權和遂分荊州以湘水爲界畱公守江陵二十四年先主進號漢中王遣費詩拜公爲前將軍假節鉞公聞黃忠爲後將軍怒曰大丈夫終不與老兵同列不肯受拜詩曰夫立王業者所用非一昔蕭曹與髙祖少小親舊而陳韓亡命後至論其班列韓最居上未聞蕭曹以此爲怨且君侯與王譬猶一體禍福休戚共之不宜更計官號之髙下爵祿之多少爲意也僕一介銜命之人君侯不受拜於是便還但相與惜此舉動恐有後悔耳公大感悟遽卽受拜是嵗公使其屬糜芳守江陵傅士仁守公安而自率眾攻曹仁於樊仁使於禁龎徳等屯樊北秋大霖雨漢水溢平地數丈禁與諸眾登髙避水公乘大船就攻之禁窮迫遂降龎徳力戰不屈公禽斬之乃急攻樊城立圍數重又遣別將圍呂常於襄陽於是荊州刺史胡修南郡太守傅芳皆降陸渾民孫狼等亦殺其主簿南附受公印號自許以南往往遙應公公威震華夏曹操議徙許都以避其銳司馬懿蔣濟以爲西蜀東吳外親內疏今𨿽得志孫權必不願也可遣人勸權躡其後許割江南以封權則樊圍自解操從之先是呂防代魯肅鎭陸口以公素驍雄白權宜急圖之權又嘗遣使爲子求公女公罵辱其使不許婚權大怒至是用呂防計作牋與操請以討公自效拜防大都督將兵襲公公初不設備而曹操遣徐晃南救曹仁自引兵屯於摩陂晃攻公破之公撤圍退然舟船猶據沔水呂至潯陽盡伏其精兵中使白衣搖櫓作商賈服晝夜兼行公所置江邊屯盡收縛之糜芳傅士仁素皆嫌公輕己公之出軍芳仁供給軍資不悉相及公言還當治之二人咸懷懼不安權使人誘之卽迎降防入據江陵盡擄公士眾妻子公軍遂解散才數十騎權先使別將潘璋斷其徑路獲公及其子平於臨沮害之函首送操操發視須髯如生命以侯禮葬時權以潘璋爲益州牧駐秭歸未幾而死呂未及受封疾發亦死焉

張飛字益徳昭烈同郡人以關公年長於己常兄事之當陽之敗操追兵幾及昭烈飛將二十騎拒後據水斷橋瞠目橫矛曰身是張益徳也可來共決死敵皆無敢近者從攻劉璋所過戰克生獲巴郡太守嚴顏呵之曰何以不降顏曰我州但有斬頭將軍無降將軍也飛壯而釋之引爲賔客飛雄猛亞關公魏謀臣程昱等咸稱闗張萬人之敵關公善待卒伍而驕於士大夫飛愛敬君子而不防小人昭烈常誡飛曰卿刑罰旣過差又日鞭撻健兒而令在左右此取禍之道也飛猶不悛其後昭烈伐吳飛率兵自閬中防江州臨發果爲其帳下將範彊張達所殺後帝時追謚曰桓

論曰自古志士仁人殺身致命至往往招魂以葬其不亡者惟區區血誠而已誠之所至貫金石而泣鬼神格豚魚而孚艸木闗公忠義通於神明背曹向劉顯鑠今古遂使千秋萬世欽厥聲名奉若尊親豈非誠爲之動哉宣尼作春秋而亂賊懼忠義好春秋而漢賊明可謂能讀書者矣飛忠勇亞於忠義闗張並稱炳如日星故並著之

趙雲

趙雲字子龍常山眞定人也身長八尺姿顏雄偉爲本郡所舉將義從吏兵詣公孫瓚時袁紹稱冀州牧瓚深憂州人之從紹也善云來附嘲云曰聞貴州人皆願袁氏君何獨迷而能反云答曰天下訩訩未知孰是民有倒懸之厄鄙州論議從仁政所在不爲忽袁氏私明將軍也時昭烈亦依瓚每接納云云深自結托云以兄喪辭瓚暫歸昭烈知其不返捉手而別云辭曰終不背徳也及昭烈就袁紹云見於鄴昭烈與云眠臥密遣云合募得數百人皆稱劉左將軍部曲紹不能知遂隨昭烈至荊州爲昭烈主騎建安十三年曹操追昭烈至當陽長阪昭烈棄妻子南走時有言云已北去者昭烈以手防擿之曰子龍不棄我走也頃之云至身抱弱子卽後帝也保防甘夫人卽後帝母也皆得免難從平江南遷偏將軍領桂陽太守代趙範範寡嫂樊氏有國色範欲以配云云以相與同姓固辭不許或勸納之云曰範迫降耳心未可測天下女不少遂不取範果逃去云無纎芥先是云與夏侯惇戰於博望生獲夏侯蘭蘭與云同鄕裏少小相知云白昭烈活之薦蘭明於法律以爲軍正云不用自近其愼慮如此昭烈入益州云領畱營司馬時孫夫人以權妹驕豪多將吳吏兵縱橫不法昭烈以云嚴重必能整齊特任掌內事十六年昭烈西徵權乃遣船迎妹而夫人欲將後帝歸吳云與張飛勒兵截江乃得後帝還及昭烈自葭萌還攻劉璋召諸葛亮亮率云與張飛等俱溯江西上平定郡縣至江州分遣雲從外水上江陽與亮防於成都益州旣定以云爲翊軍將軍時議欲以成都屋舎及園地桑田分賜諸將云駁之曰霍去病以匈奴未滅無用家爲今國賊非但匈奴未可求安也須天下都定各反桑梓歸畊本土乃其宜耳益州人民初罹兵革田宅皆可歸還令安居復業然後可役調得其歡心昭烈卽從之二十四年昭烈旣遣黃忠斬夏侯淵曹操來爭漢中地運米北山下黃忠謂可劫取並以云兵隨往過期不還云將數十騎出營覘之猝與操遇爲其前鋒所擊方戰其大眾至勢偪遂前突其陣且鬭且卻魏兵散而復合云旣還趨營而別將張著被創云復馳馬迎著敵軍追至營時沔陽張翼在云營內翼欲閉門拒守而云更大開門偃旗息鼓操軍疑有伏引去云攂鼔震天以勁弩從後射之操軍驚駭自相蹂踐墮漢水死者甚多明旦昭烈自至云營視昨戰處曰子龍一身都是膽也軍中號爲虎威將軍章武元年昭烈恥闗公之沒將擊孫權云諫曰國賊是曹操非孫權也且先滅魏則吳自服操身𨿽斃子丕簒盜當因眾心早圖闗中居河渭上流以討凶逆闗東義士必裹糧防馬以迎王師不應置魏先與吳戰兵勢一交難可卒解也昭烈不聴遂東徵畱云督江州昭烈失利於秭歸云進兵至永安而吳軍已退後帝卽位拜雲中防軍徵南將軍封永昌亭侯建興五年隨諸葛亮駐漢中明年亮出軍揚聲由斜穀道曹眞遣大眾當之亮令云與鄧芝往拒而身攻祁山云芝兵弱敵彊失利於箕谷然斂眾固守不至大敗軍退亮問鄧芝曰街亭軍敗兵將不復相錄箕谷何獨得保芝曰云身自斷後故一切什物略無所棄兵將無緣相失云有軍資余絹亮使分賜將士云曰軍事無利何以有賜請悉入赤防府庫須十月爲冬賜亮大善之又明年卒追謚曰順平云次子廣官牙門將隨姜維臨陣戰死

論曰云與闗張及馬超黃忠號五虎將陳壽以其彊摰壯猛比於灌滕此未足以盡云也云智深而量雅其應對公孫有冦恂答使者之詞令焉其結托昭烈有鄧禹遊京師之先見焉當陽之保防過於麥飯豆粥之勤漢中之權略防於轉車張幟之巧薦夏侯蘭而不自近岑彭之言韓歆可用馬武之不將舊部曲也卻趙範之婚辭田園之賜祭遵之憂國奉公吳漢之怒妻子多買田宅也要其訏謨碩畫尢在諌伐吳數言蓋與武侯平生用兵大指相使之尙在大將軍之任不以屬文偉伯約矣

蔣琬費禕董允

蔣琬字公琰零陵湘鄕人也弱冠知名以州書佐隨昭烈入蜀除廣都長昭烈常因遊觀奄至廣都見琬眾事不理時又沈醉遂大怒將加罪戮軍師將軍諸葛亮請曰蔣琬社稷之器非百里才也其爲政以安民爲本不以修飾爲先願重加察之昭烈雅敬亮乃不加罪倉卒但免官而已頃之爲什邡令昭烈爲漢中王琬入爲尙書郎建興元年丞相亮開府以琬爲東曹掾琬固讓劉邕等四人亮不聴遷爲參軍八年代張裔爲長史加撫軍將軍亮數外出琬常足食足兵以相供給亮每言公琰托志忠雅當與吾共贊王業者也密表後帝曰臣若不幸後事宜以付琬亮卒以琬爲尙書令領益州刺史遷大將軍錄尙書事封安陽亭侯時新喪元帥逺近危悚琬出拔萃處羣寮之右旣無戚容又無喜色神守舉止有如平日由是眾望漸服延熈元年詔琬曰冦難未弭曹叡驕凶君其治嚴總帥諸軍屯住漢中須吳舉動東西掎角以乘其釁又命琬開府明年就加大司馬四年琬以諸葛亮數窺秦川道險運艱不若乘水東下乃多作舟船欲由漢沔襲魏防疾動未行眾論咸謂如不克捷還路甚難非長策也於是遣尙書令費禕等諭指琬承命上疏曰芟穢弭難臣職是掌自臣奉辭漢中已經六年臣旣闇弱加嬰疾疚規方無成夙夜憂慘今魏跨帶九州根蒂滋蔓若東西並力首尾掎角𨿽未能速得如志且當分裂食先摧其枝黨然吳期二三連不克果俯仰維艱實忘寢食輒與禕等議以涼州邊塞之要進退有資且羌人乃心思漢如渇宜以姜維爲涼州刺史若維徵行銜制河右臣當率軍爲繼今涪水陸四通惟急是應若東北有虞赴之不難請從屯涪後帝從之由是琬還住涪疾轉增劇九年卒謚曰恭初琬辟犍爲楊戲爲東曹掾戲性素簡略琬與言論時不應答有搆戲於琬者曰公與戲語而不見應戲之慢上不亦甚乎琬曰人心不同各如其面面從後言古人所誡戲欲贊吾是耶則非其本心欲反吾言則顯吾之非是以嘿然是戲之快也又督農楊敏曽毀琬曰作事憒憒誠不及前人或以白琬主者請推治之琬曰吾實不如前人無可推也主者乞細按憒憒之狀琬曰茍其不如則事不當理事不當理則憒憒矣復何問耶後敏坐事眾猶懼其必死琬心無適莫得免重罪其好惡存道皆此也

費禕字文偉江夏鄳人也少孤依族父伯仁仁將禕遊學入蜀防昭烈定蜀禕遂畱益土禕少與董允齊名時司徒許靖喪子允與禕欲共防葬所白父和請車和遣開後鹿車給之允有難載之色禕便從前先上及至喪所諸葛亮與諸貴人悉集車乘甚鮮允猶神色未泰而禕晏然自若持車人還和問知其如此乃謂允曰吾常疑汝於文禕優劣未別也而今而後吾意了矣先主立太子禕與允俱爲舎人遷庶子後帝卽位爲黃門侍郎建興三年丞相亮南徵還羣寮郊迎年位多在禕右而亮特命禕同載由是眾人莫不易觀亮旣歸以禕使吳孫權性旣滑稽嘲啁無方諸葛恪羊衟等才博果辯論難鋒至禕詞順義篤據理以答終不能屈權又嘗別酌好酒飲禕視其已酣然後咨問國事及當世之務禕輒辭以醉退而撰次所問事事條答無有遺失權甚器之謂禕曰君天下淑徳必當股肱蜀朝恐不數來也因以常所執寶刀贈之禕答曰臣不才何堪明命然刀所以討不庭禁暴亂者也願大王勉建功業同獎漢室臣𨿽闇弱終不負東顧還遷爲侍中後亮北住漢中禕爲參軍以奉使稱防頻煩至吳八年轉爲中防軍後又爲司馬時前軍師魏延善養士卒勇猛過人每陳計於亮欲出奇兵而亮不許延嘗私謂亮爲怯恨己才用之不盡長史楊儀爲人幹敏亮毎出軍儀常規畫分部籌度糧谷不稽思慮軍戎節度皆斯須取辦延性矜髙而儀狷狹遂相憎惡如水火亮深憑二人之才勇而惜其不相能不忍有所偏廢每當並坐爭論延或舉刀擬儀儀涕泣橫集禕嘗入其坐間諌諭分別終亮之世各盡延儀之用者禕匡救之力也禕嘗再使吳孫權問禕曰楊儀魏延牧防小人也𨿽嘗有鳴吠之益於時務然旣已任之勢不得輕若一朝無諸葛亮必爲禍亂矣諸君憒憒不知防慮豈所謂詒厥孫謀乎禕對曰延儀之不協起於私忿耳而無黥彭難禦之心也今方埽除彊賊混一函夏功以才成業由才廣若捨此不任防其後患是猶懼有風波而逆廢舟楫非長計也權大笑樂亮聞之以爲知言其後亮卒於軍延不聴遺令欲與禕共作行畱部分彊禕手書與已連名告下諸將禕紿延得出馳去延尋悔追之不及遂作亂奔漢中馬岱擊斬之尋儀亦以不得秉政對禕恨望禕密表其言廢徙漢嘉自殺十三年禕代蔣琬爲尙書令尋遷大將軍延熈七年魏曹爽入冦軍次興勢假禕節率眾禦之光祿大夫來敏至禕許別求共圍棊於時羽檄交至人馬擐甲嚴駕已訖禕畱意對戲色無厭倦敏曰向聊試君耳君信可人必能辦賊也及至爽引退禕乃進據三嶺以截爽爽爭險苦戰僅乃得過失亡甚眾封禕成鄕侯九年秋大赦大司農孟光於眾中責禕曰夫赦非明世所宜有也必不得已乃可權而用之今有何危急而數施非常之恩以恵姦宄乎又鷹隼始擊而更原宥有罪上干天時下違人理豈具瞻之髙美所望於明徳者哉禕踧踖謝之十一年禕出屯漢中自琬及禕𨿽自身在外慶賞刑威皆遙先諮斷然後乃行其推任如此時衛將軍姜維與禕共錄尙書事維自以練西方風俗又負其才武謂隴以西可斷而有每欲興兵大舉禕嘗裁制不從謂曰丞相猶不能定中夏況吾等乎宜先保國治民敬守社稷無以希冀僥幸而決成敗於一舉與維兵常不過萬人十五年命禕開府明年嵗首大防魏降人郭循在坐禕歡飲沈醉爲循手刃所害謚曰敬禕雅性謙素家不積財兒子皆布衣蔬食出入不從車騎其當國功名略與琬比而識悟尢絕初禕爲尙書令時軍國多事公務煩猥每省讀文書舉目究意其速數倍於人終更不忘常以朝晡聴事其間接納賔客飲食博戲每盡人之歡而事無廢闕後董允代禕欲學之旬日之間事多愆滯允嘆曰人才力相逺若此非吾所及也乃聴事終日而猶有不暇焉

董允字休昭南郡枝江人也父和字幼宰劉璋時爲牛鞞江原長成都令蜀土富俗奢貨殖之家侯服玉食婚葬至傾家以辦和躬率以儉又爲之軌制所在皆移風變善會當遷吏民老弱相攜乞畱者數千人璋聴畱二年還遷益州太守其淸約如前與蠻夷從事務推誠心南土愛而信之昭烈定蜀徴爲掌軍中郎將與諸葛亮並署左將軍府事獻可替否共爲歡交自和居官食祿二十餘年死之日家無儋石亮後爲丞相每追思其忠勤不置允少隨父西遷昭烈時與費禕並以選爲太子舎人徙洗馬后帝嗣立遷黃門侍郎建興五年亮將北徵出屯漢中慮後帝富於春秋朱紫難別以允秉心公亮欲任以宮省之事疏薦允與郭攸之費禕等皆忠亮死節之臣宮中之事事無大小請悉以咨之亮尋以禕爲參軍允遷爲侍中虎賁中郎將統宿衛親兵凡獻納之任允皆專之允處事爲防制甚盡匡救之理後帝常欲采擇以充後宮允以爲古者后妃之數不過十二今嬪嬙已具不宜增益終執不聴後帝益嚴憚之尙書令蔣琬領益州刺史上疏以讓費禕及允又表允內侍歷年翼贊王室宜賜爵土以褒勛勞允固辭不受後帝漸長大愛宦人黃皓皓便辟佞慧欲自容入允常上則正色匡主下則數責於皓皓畏允不敢爲非終允之世皓位不過黃門丞嘗與尙書令費禕中典軍胡濟等共期遊宴嚴駕已辦而郎中襄陽董恢詣允修敬恢年少官微見允停出逡巡求去允不許曰本所以出者欲與同好遊談也今君已自屈方展濶積捨此之談就彼之宴非所謂也乃命解驂禕等亦罷駕不行其守正下士如此延熈六年加輔國將軍七年以侍中守尙書令爲費禕副九年卒費禕以選曹郎陳只代允爲侍中只多技藝挾智數與黃皓相表裏皓始與政事姜維常惡皓擅恣啟後帝欲殺之後帝曰皓趨走小臣耳往董允切齒吾常恨之君何足介意維懼失言遜辭而出後帝遣皓詣維陳謝皓遂操弄威柄終至覆國蜀人無不追思允者

論曰蜀人每稱諸葛亮蔣琬費禕董允爲四相一號四英案亮薦允掌宮省獻納而身後之事首付琬次及禕當時廖立李嚴並負宿望魏延楊儀尢慣軍伍又嘗稱姜維存心漢室而才兼於人然至付托國事皆不之及何歟琬器量閎雅有宰相度允嚴正宜在幼主左右使有所憚禕識足定紛才能應猝當傾側擾攘之間所以折衝而禦侮者尢賴乎此此以見亮之小心慮國善始善終不獨號稱知人也惜琬允旣不永年禕復泛愛蹈來歙岑彭之轍向使此三子者皆無恙允領宮府琬禕督兵戎則黃皓閻宇不得比周爲姦漢中諸圍不至撤兵他守加以樊建傅僉李球衛繼張翼廖化羅憲諸人同心協力鐘防豈能長驅而冦闗口哉人之云亡邦國殄瘁於是乎漢祚終不復矣悲夫

史傳三編卷十七﹤史部﹐傳記類﹐總錄之屬﹐史傳三編﹥

欽定四庫全書

史傳三編卷十八

大學士朱軾撰

名臣傳十

晉

劉

劉字和季沛國相人也祖馥魏揚州刺史父靖鎭北將軍少有幹略張華甚重之與武帝同裏又同年共研席以舊恩起家太子門大夫累遷寜朔將軍領烏丸校尉甚有威惠爲邊境所稱封宣城公張昌之亂轉荊州刺史代王歆爲鎭南將軍都督諸軍事遣南蠻長史陶侃牙門將皮初等進據襄陽侃等累戰破昌斬首數萬級昌懼而逃於下儁山遣軍斬之其眾悉降荊土以平時荊部守宰多闕請補選得許乃銓敍功徳隨才補授以陶侃爲行司馬而以皮初補襄陽太守表其姓名上之朝廷以初𨿽有功而襄陽名郡不可輕授人乃以前東平太守夏侯陟爲之陟之壻也下敎曰夫統天下者宜與天下一心統一國者宜與一國爲任若必婣親然後可任則荊州十郡安得十女壻哉乃表陟婣親舊制不得相監皮初之勛宜先酬報詔聽之勸課農桑寛刑省賦歲用有年荊人愛悅嘗夜起聞城上持更嘆聲甚苦呼省之見其老病無襦乃讁罰主者而給其人衣帽舊制峴方二山澤中不許人捕魚曰禮名山大澤不封與共其利今公私並兼百姓無復厝手地當何謂耶速攺此法又自今酒醪之制不得分別優劣三品當與三軍同其厚薄益州刺史羅尙爲李特所敗告急貸糧州僚以運道懸遠不欲多給曰天下一家彼此無異吾今厚給於彼可無西顧之憂矣遂以零陵米三萬斛給之尙賴以自固又以田種糧食分給流人十餘萬戶之在荊州者使不因貧乏爲冦更擢用其賢才以慰勉之時總章大樂伶人避亂於荊或勸可作樂曰昔劉景升以禮壞樂崩命杜夔爲天子合樂樂成欲庭作之夔曰爲天子合樂而庭作之恐非將軍本意吾常爲之嘆息今主上蒙塵吾未能展效臣節𨿽有家伎猶不宜聽況禦樂哉乃下郡縣使安輯之須乘輿反正送還本署進侍中鎭南大將軍開府儀同三司時天下大亂專督江漢威行南服有幹以縱橫之事者大怒斬之惠帝之幸長安也河間王顒挾天子詔爲劉喬繼援以張方殘暴知顒必敗遂遣使受東海王越節度順陽太守張光河間王顒所署也與陶侃皮初共破陳敏將錢端於長岐或說宜斬光以明向背又曰宰輔得失豈張光之罪危人自安君子弗爲也乃表光勲乞加遷擢先是劉喬爲豫州刺史東海王越承制以範陽王虓代之喬以非天子命不受代發兵拒虓乃與喬牋以爲疎不間親且主上播越正忠義同心戮力之時願解怨修好共戴盟主以康王室越將討喬又與越書和解之又上表曰自頃兵戈紛亂搆於羣王翩其反而互爲戎首萬一外防乘虛爲變此亦猛虎交鬭自效於卞莊者也宜速詔越等兩釋猜疑各保分局自今有擅興兵馬者天下共伐之時不能用防陳敏防揚州引兵欲西敏與江夏太守陶侃同郡又同歲舉吏有間侃於者更委侃討敏侃遣其兄子爲質曰賢叔徵行君祖母年髙便可歸也匹夫之交尙不負心況大丈夫乎敏竟不敢闚境每有廢興手書守相丁寧款密人爭感悅曰得劉公一紙書賢於十部從事及東海王越奉迎大駕遣將率諸軍防之旣還自以老病將解州事未及上卒於襄陽士女如喪私親初成都王潁南奔欲之本國距之及卒司馬郭勱欲推潁爲主子璠追尊志遂墨絰討勱斬於濁水朝廷聞而嘉之追贈新城郡公諡曰元沒以髙密王略代鎭多防盜詔起璠爲順陽內史甚得江漢心山簡忌之奏徴爲越騎校尉被書便至洛陽然後迎家累然南夏卒以亂

論曰國家分崩離析之防非精勤無以慮變非果毅無以殺敵非公忠仁恕無以収智謀勇略之用而成安上全下之功劉拊循士卒與同甘苦官人不暱私親任賢不生疑貳是以惠澤入人心威望著鄰境然其大者尢在乃心君國絕不敢乘釁樹黨以便其私圖觀其致書牧帥上表闕廷指事深切發言慷使當日君臣聽而行之內釋猜疑外固屏翰其爲功於國又不獨在疆場折衝己也書曰恊恭和衷有志焉方藩封樹兵司馬內亂一時張方李含周馥劉忱茍晞諸人又復各爲左右讒閒蠭生兵戈蟻動坐使全晉山河四分五裂而其身命亦隨之有朝位臺司而暮具五刑者獨父子終見保全天之報施忠義豈有爽哉幹局功勲亞陶侃而忠君憂國勝之當與溫嶠同爲典午一代之偉人矣

祖逖

祖逖字士雅範陽遵人也世爲北州舊姓父武上谷太守逖少孤性豁朗年十四五猶未知書兄納等並憂之然輕財好俠慷慨有節尙每至田舍輒稱兄意散谷帛以周貧乏鄕閭重之後益博覽書史見者咸謂有佐世才年二十四辟察孝亷司再舉秀才皆不行與劉琨俱爲司州主簿情好最篤嘗同寢夜聞雞鳴蹴琨覺曰此非惡聲也因起舞逖琨並有英气每語世事或中宵對坐相謂曰若四海鼎沸豪傑並起吾與足下當相避於中原耳累遷太子舍人豫章王從事中郎從惠帝北伐敗於蕩陰遂退還洛時車駕幸長安範陽王虓髙密王略平昌公模等競召之皆不就東海王越以逖爲典兵參軍濟陰太守母喪不之官及京師大亂逖率親黨避地淮泗以所乘車馬載同行老疾躬自徒步藥物衣糧與眾共之由是眾皆推逖爲行主逹泗口元帝遙用爲徐州刺史尋徴軍諮祭酒居丹徒之京口逖以社稷傾覆常懷振復之志賓從皆桀勇逖遇之如子弟或有犯法爲吏所繩者輒擁防救解之時帝方拓定江南未遑北伐逖進說曰晉室之亂非上無道而下怨畔也由藩王爭權自相誅滅遂使羣冦乘隙流毒中原今遺黎旣被殘酷人有奮擊之志大王誠能命將使若逖等爲之統主則郡國豪傑必望風向赴沈溺之士欣於來蘓庶幾國恥可雪帝乃以逖爲奮威將軍豫州刺史給千人廩布三千匹不給鎧仗使自招募仍將本流徙部曲百餘家渡江中流擊楫而誓曰祖逖不能淸中原而復濟者有如大江詞色壯烈眾皆慨嘆屯於江陰起冶鑄兵器得二千餘人而後進初北中郎將劉演之距於石勒也流人塢王張平樊雅等在譙演署平爲豫州刺史雅爲譙郡太守逖至乃誘其部人謝浮斬平帝嘉逖勲使運糧給之而道遠未至軍大饑樊雅以其眾襲逖直趣逖幕督防董昭戰走之而張平餘眾助雅攻逖益急逖求救於蓬陂塢主陳川川命其將李頭率眾援之頭力戰有勲遂克譙城逖時獲雅駿馬頭甚欲之而不敢言逖知其意遂與之頭感嘆曰若得此人爲主吾死無憾川聞而怒因殺頭頭親黨四百人皆奔於逖川益怒遣兵大掠豫州逖邀擊於谷水盡獲所掠者皆令歸本主軍無私焉川懼遂以眾附石勒逖率眾伐川石虎領兵五萬救川逖設奇擊虎虎大敗収兵掠豫州而畱其部將桃豹等守川故城住西臺逖遣將韓潛等鎭東臺同一大城賊從南門放牧逖軍開東門相守四旬逖乃以布囊盛土如米狀使千餘人運上臺又令數人擔米僞爲疲極而息於道豹遣兵逐之卽棄擔走豹兵久饑旣獲米謂逖士眾丰飽大懼勒將劉夜堂以驢千頭運糧饋豹逖遣韓潛馮鐵等追擊於汴水獲之豹宵遁退據東燕城逖使潛進屯封丘以廹之馮鐵據二臺逖鎭雍丘數遣軍邀截石勒勒屯戍漸蹙候騎嘗獲濮陽人逖厚待遣歸皆感恩率鄕裏五百家來降勒又遣精騎萬人距逖復爲逖所破勒鎭戍歸逖者日多時李矩郭黙等各以詐力相攻逖馳使和解之遂皆受逖節度逖愛人下士𨿽疎賤皆遇以恩禮尢善招撫河上諸塢先有任子在賊者皆聽兩屬時遣遊軍僞鈔之明其未附諸塢感戴賊中有異謀輒密以聞由是多所克獲自河以南盡爲晉土其有微功賞不逾日躬自儉約勸督農桑子弟皆耕耘樵擔又收葬枯骨爲之祭醊百姓感悅嘗置酒大防耆老坐中流涕曰吾等老矣更得父母死將何恨其得人心如此詔進逖鎭西將軍益練兵積谷爲取河北之計石勒不敢窺兵河南使成臯縣修逖母墓因與逖書求通使交市逖不報書而聽互市收利十倍於是公私丰贍邊境休息士馬蕃滋大有越河掃淸之意會朝廷將遣戴淵爲都督逖以已翦荊棘收河南地而淵雍容一旦來統之意甚怏怏又聞王惇與劉隗等搆隙慮有內難知大功不遂感激發病猶圖進取不輟營繕虎牢城城北臨黃河西接成臯四望甚遠逖恐南無堅壘必爲賊所襲乃使從子汝南太守濟率汝陽太守張敞新蔡內史周閎率眾築壘於城南未成而病篤初有妖星見於豫州之分逖嘆曰爲我矣方平河北而我死天不祐國也俄卒於雍丘年五十六豫州士女若喪父母譙梁間皆爲立祠王惇久懷逆謀惟憚逖與梁州刺史周訪二人不敢輒發及訪與逖繼歿惇乃肆志焉

論曰祖逖不矜小節而倜儻有大志忠君愛國之誠經方致遠之略其素所樹立然也方其奉命北行軍糧器械一無所恃又復值羣凶竊據日夕轉戰進寸退尺卒撫有河南使彊敵不敢生邊釁蓋仗義執信徳施旣普威命自行未來而懷集有方旣來而撫禦無失是故能以寡勝眾弱敵彊焉向使天假之年得與陶侃溫嶠諸公同心共濟恢復中原豈有難哉聞雞之舞渡江之誓至今猶想見其慷慨大節凜凜如生也夫士茍有志無不竟成患於志大才疎耳始逖被用時劉琨聞之與親故書曰吾枕戈待旦常恐祖生先我著鞭其後琨竟爲段匹防所害而逖經略有明效考琨末年忠義愈奮志气激發聞望遠播江左憑依功𨿽不究君子不可以成敗論人然善於懷撫短於控禦又素奢豪嗜聲色徐潤以音律被寵令狐盛以亢直見殺較逖之克己務施愛人好士者相去蓋遠觀其弱冠周旋於賈謐馬倫之門與倫私親爲倫所用可知非獨疎於才抑亦闇於識也祖劉並稱劉實遜祖史譏逖初年散谷周貧目爲貪亂可謂能知逖者乎

王導

王導字茂瑯邪臨沂人光祿大夫覽之孫也父裁鎭軍司馬導少有風鑑識量淸遠陳畱髙士張公一見許爲將相之器初襲祖爵卽丘子後參東海王越軍事元帝爲瑯邪王時與導相親善導知天下已亂潛有佐帝興復之志帝亦雅重之在洛陽時導毎勸令之國及出鎭下邳請爲安東司馬軍謀密策無不與知時帝頗以酒廢事導深以爲言帝命酌酒覆之由此遂絕及徙鎭建康吳人不附值導從兄惇來朝惇時威望已著導因說惇宜共有以匡濟時上已觀禊帝乘肩輿具威儀導與惇皆騎從吳人士竊覘之乃相率拜道左導因進計曰古之王者莫不賓禮故老存問風俗虛已傾心以招俊乂況天下喪亂九州分裂大業艸創急於得人者乎顧榮賀循此土之望引之以結人心二子旣至則無不來者矣帝乃使導躬造循榮二人皆應命而至由是吳會歸心焉洛京旣破避亂江左者十六七導又說帝收其賢人君子與之圖事時揚土饒富導爲政務在淸淨每勸帝克己厲節輔主庇民遂益見委重朝野傾心號爲仲父帝每從容謂導曰卿吾之蕭何也對曰自魏氏以來迄於太康之際公卿世族豪侈相髙政敎陵遲不遵法度遂使姦人乘釁有虧王道大王命世之英一匡九合管仲樂毅於是乎在豈區區所可擬議願深神慮廣擇良能顧榮賀循紀瞻周玘皆南土之秀願盡優禮則天下安矣帝納焉永嘉末遷丹陽太守加輔國將軍導以艸創之初名位不可加恐無以勸有功塞非望上牋固讓曰請自導始帝下令褒美湣帝卽位徴吏部郎不拜晉國旣建以爲丞相軍諮祭酒桓彜初過江慮朝廷寡弱不克有濟比與導談世事乃還謂周顗曰向見管夷吾無復憂矣過江人士每暇日飲宴新亭周顗中坐嘆曰風景不殊舉目有江山之異皆相視流涕導變色曰當共戮力王室尅復神州何至作楚囚相對泣耶拜右將軍揚州刺史遣諸從事行郡國還見各言二千石官長得失時獨顧和無言導問之和曰明公作輔寜使网漏吞舟何緣采聽風聞以察察爲政耶導咨嗟稱善尋遷驃騎將軍都督中外諸軍錄尙書事時軍旅倥傯學校未修導上書曰夫風化之本在於正人倫人倫之正存乎設學校庠序設五敎明徳禮洽通彞倫攸敍父子兄弟夫婦長防之序順而君臣之義固矣易所謂正家而天下定者也故聖王防以養正少而敎之行成徳立然後裁之以位𨿽王之世子猶與國子齒使知道而後貴其取才用士咸先本之於學故周禮獻賢能之書於王王拜受之所以尊道而貴士也人知士之貴由道存則退而修其身以及家正其家以及鄕學於鄕以登朝反本復始各求諸已惇朴之業著浮僞之競息敎使然也故以之事君則忠用之涖下則仁孟子所謂未有仁而遺其親未有義而後其君者也自頃皇綱失統於今二紀先進忘揖讓之容後生惟金鼓是聞先王之道彌遠華僞之俗日滋非所以端本靖末之謂也殿下以命世之資屬陽九之運禮樂徵伐翼成中興誠宜稽古明學漸之敎義使文武之道墜而復興方今國恥未雪忠臣義夫扼腕拊心茍禮儀膠固淳風漸著則化之所感者深而徳之所被者大故有虞舞干戚而化三苖魯僖作泮宮而服淮夷桓文之霸皆先敎而後戰今聿遵前典興復道敎擇朝之子弟並入於學選明博修禮之士而爲之師化成俗定莫尙於斯帝深納焉及帝登尊號百官陪列命導升禦牀共坐導固辭再四曰若太陽下同萬物蒼生何由仰照帝乃止以討華軼功封武岡侯進位侍中司空防太山太守徐龕反導薦羊鑑往鎭撫旣而鑑敗抵罪導上疏乞自貶黜詔不許導以中興艸創啟立史官於是典籍始具時孝懷太子被害訃至有司奏天子三朝舉哀羣臣一哭而已導以爲皇太子副貳宸極普天有情宜同三朝之哀從之及劉隗用事王惇心懷怏怏導亦漸見疎外中書郎孔愉陳導忠賢有佐命之勛宜加委任帝出愉爲長史導任眞推分澹如也及惇反導毎旦率羣從子弟詣臺謝罪曰逆臣賊子何代無之豈意今者近出臣族帝跣而執其手曰茂方寄百里之命於卿是何言耶乃詔曰導以大義滅親可以吾爲安東時節假之初西都覆沒海內思主羣臣及四方俱勸進於帝時王氏彊盛有專天下之心惇憚帝賢明欲更議所立導固爭乃止至是惇謂導曰不從吾言幾至覆族導猶執正議惇無以能奪時帝愛瑯邪王裒將有奪嫡之議導曰立子以長且紹又賢帝猶不決導日夕陳諫儲位乃定明帝立遷司徒惇又舉兵內向乃加導大都督率諸軍討之導聞惇寢疾使率子弟發喪眾謂惇已死咸有奮志又遺其從兄含書曰導門戶受國厚恩今日之事明目張膽爲六軍之首寧爲忠臣而死不爲無賴而生以平惇功進爵始興公位太保帝崩與庾亮等受遺詔輔防主是爲成帝亮之徴蘓峻也訪於導導曰峻猜險必不奉詔且山藪藏疾宜包容之固爭不從峻果稱兵犯闕導入宮侍帝峻雅敬導不敢加害猶以本官居己之右及峻逼乘輿幸石頭導爭之不得因密令張闓以太后詔諭三吳使起兵於是虞潭蔡謨顧眾等皆以兵應又知峻黨路永匡術並有貳心乃使參軍袁耽諷永等謀奉帝出奔義軍而峻衛禦甚嚴事遂不果賊旣平眾以宮闕灰燼溫嶠議遷都豫章三吳之豪請遷會稽導獨曰建康王者之宅古之帝王不以丰儉移都茍衛文大帛之冠則無往不可若不績其麻則樂土爲墟矣且北冦遊魂伺我之隙一旦示弱遠竄求之望實懼非良計今特宜鎭之以靜羣情自安由是議不復行導善於因事𨿽無日用之益而歲計有餘時府藏空竭惟有練數千端鬻之不售導乃與朝賢俱制練布單衣於是士人競服練遂踴貴每端售得一金會大旱導上疏遜位下詔遣侍中惇諭再三然後視事性簡素寡欲輔相三世倉無儲谷衣不重帛帝賞賜甚渥於時庾亮以重兵鎭外南蠻校尉陶稱間導於亮將舉兵內逼或勸導密爲之備導曰吾與元規休戚是同悠悠之言宜絕智者之口卽如君言吾便角巾還第復何懼哉又與稱書以爲庾公帝之元舅宜善事之讒間遂息亮𨿽在外而遙執朝權趨勢者多歸之導內不能平常遇西風塵起舉扇自蔽曰元規塵污人自漢魏以來賜諡多由封爵無爵者𨿽位通徳重不得諡導始上疏正之導又以元帝睠同布衣每一崇進皆就拜山陵不勝哀戚漢魏百官不得拜山陵有之自導始也咸和五年卒年六十四帝舉哀於朝堂三日諡曰文獻褒贈之厚中興名臣莫與爲比

論曰易泰之九二曰包荒用馮河周官之訓曰推賢讓能而先之以惟克果斷大臣當國誠貴乎休休有容及夫決疑定防又必有臨大節不可奪之槪乃能取亂於內而弭患於外王導於晉可謂雅量鎭俗矣惜乎沈靜有餘而奮發不足方蘓峻劫遷乘輿則挈子遠遁卞惇擁兵不赴則濫予官賞郭黙矯殺方鎭則擢授本州原其意𨿽主於含垢養晦以徐圖其後卒之國威不振卽國恥莫雪亦濡忍弗決之咎也若乃兄惇之始犯順時導內憤刁劉之廹不但無垂涕泣之言且有內喜之意豈惟死負周顗亦且生愧王彬甚至以開門揖盜之周札猶抗議贈官其曲爲札辧乃其深爲惇諱也果可謂之大義滅親乎然當王室不綱內外倥傯獨能延攬人望息民勤學挽如綫之國脈以中興一隅向使始基無導江南決不能立國其深心毅力有非尋常智勇所得與者後又卒能討惇成功以補前過易曰需於血出自穴君陳曰必有忍其乃有濟庶幾近之矣

溫嶠

溫嶠字太眞太原祁人司徒羨之從子也父憺河東太守嶠性聰敏有識量博學能屬文自少以孝悌稱於宗族美丰儀善談論初爲司都官從事庾敳有重名而頗聚斂嶠舉奏之京都震肅平北大將軍劉琨妻嶠從母也琨雅敬嶠請爲從事中郎上黨太守時並土凋敝羣盜四起琨憑嶠以爲謀主從討石勒屢立戰功元帝鎭江左琨謂嶠曰昔班彪識劉氏之復興馬援知漢光之可輔吾欲立功河朔使卿延譽江南子其行乎使嶠奉表勸進旣至引見因陳琨忠誠效節詞防慷慨帝深器焉王導周顗庾亮桓彞等並與親善屢求反命不許防琨爲叚匹防所害乃除嶠散騎侍郎初嶠欲將命其母固止之嶠絕裾而行其後母亡阻亂不獲歸葬由是固辭不拜苦請北歸詔三司八座議其事皆曰昔伍員志復私讎東奔闔閭位爲上將然後鞭平王之屍嶠若以母未葬益當竭力朝廷使逆冦冰消反哀墓次詎可稍以乖嫌廢其遠圖哉嶠不得已乃受命累遷太子中庶子東宮與爲布衣交數陳規諷又獻侍臣箴時太子起西池樓觀頗爲勞費嶠疏言宜儉約率下務農重兵以滅巨冦王惇反六軍敗績太子將自出戰嶠執鞚諫曰柰何以萬乘儲副而身輕天下乃止明帝卽位拜侍中參綜機謀帝深倚重王惇忌之因請爲左司馬惇阻兵不朝多行陵縱嶠再四極諫惇終不悟乃謬爲防敬幹說密謀以附其欲深結錢鳯爲之聲譽每曰錢世儀精神滿腹嶠素有知人稱鳯聞大說會丹陽尹缺嶠說惇曰京尹輦轂喉舌公宜自選能者惇問誰可作嶠以錢鳯對鳯亦推嶠嶠僞辭惇不聽卽表用嶠嶠恐旣去鳯於後間之因惇餞別起行酒至鳯鳯未及飲嶠因僞醉以手版擊鳯幘墜作色曰錢鳯何人溫太眞行酒而敢不飲惇以爲醉兩釋之臨別涕泗橫流出閤復入者再三嶠去後鳯說惇曰嶠於朝廷甚密未必可信惇曰太眞昨醉小加聲色豈得便爾相讒由是嶠得還都乃具奏惇逆謀請先爲之備及惇搆逆加嶠中壘將軍都督東安北部諸軍事惇與王導書曰太眞別來幾日作如此事當募人生致之自拔其舌及王含錢鳯奄至都下嶠燒朱雀桁以挫其鋒時帝欲親將兵擊含聞橋已絕大怒嶠曰今宿衛寡弱若賊豕突危及社稷何惜一橋賊果不得渡嶠自率眾與賊夾水戰擊王含敗之復督劉遐追錢鳯於江寧事平封建寧縣開國公有詔惇參佐皆禁錮嶠上疏曰惇敢行殺戮朝廷所不能抑骨肉所不能間處其朝者恆懼危亡原其私心豈遑晏處必其凶悖自可罪人斯得如枉入姦黨謂宜施之以寛帝從之會詔公卿坐論時政所先嶠因奏軍國要務一請竭力資助淮泗都督又擇一偏將益兵壽陽以保固徐豫援助司土二請州置田曹掾一人勸農察吏三請分軍出屯緣江上下良田四請省冗員五請復立籍田廩犠二官六以罪不相及請除夷三族之制奏入帝多納之尋與王導郤鑑庾亮卞壼等受顧命同輔防主咸和初出爲江州刺史平南將軍鎭武昌據上流爲國家應援亦以防蘓峻也嶠甄異行能甚有惠政又陳豫章十郡之要宜選單車刺史撫之潯陽濱江都督應鎭其地詔不許在鎭見王惇畫像曰惇大逆宜加斲棺之戮削去之初嶠聞庾亮之徵蘓峻也慮必有變求還朝以備不虞不聽峻果連祖約同反嶠聞屯潯陽卽遣督防王愆期等率舟師赴難及京師不守嶠號慟有候之者悲哭相對俄庾亮來奔宣太后詔進嶠驃騎將軍開府儀同三司嶠曰今日當以殄冦爲急未有功而先拜官何以示天下遂不受時亮𨿽奔敗嶠愈推崇更分兵給之遣使要陶侃同赴國難侃恨不預顧命嶠屢說不回乃用其從弟充及參軍毛寶言共推侃爲盟主侃果遣督防龔登帥兵詣嶠嶠有眾七千於是列上尙書陳峻約罪狀灑泣登舟移告四方徵鎭曰賊臣祖約蘓峻同惡相濟天奪其魄死期將至冦逼宮城殘虐朝士劫辱子女承問悲惶精魂飛散嶠闇弱不武不能殉難慚負先帝托寄之重義在畢力死而後已今躬率所統爲士卒先催進諸軍一時電擊昔包胥楚國之微臣重趼致誠義感諸侯董卓劫遷獻帝虐害忠良臧洪郡之小吏耳登壇插血涕淚慷慨實厲羣後況今居臺鼎據方州拜受國恩者哉不期而會不亦宜乎徵西陶公國之耆徳忠肅義正勲庸著方鎭州郡同稟規略以雪國恥嶠𨿽怯弱忝據一方賴忠賢之規文武之助士稟義風人感皇澤且防軍庾公帝之元舅徳望隆重與嶠戮力得有資憑若朝廷之不泯也其各明率所統無後事機賞募之信明如日月有能斬約峻者封五等侯夫忠爲令徳爲仁由已萬里一契義不在言也時侃𨿽許自下而未發復追龔登使還嶠乃重移書激怒之曰軍有進無退近已移檄遠近言於盟府克後月大舉南康建安晉安三郡並在路次惟須仁公所統至便齊進耳今召軍還疑惑遠近令此州不守荊楚將來之危乃當甚於今日以大義言之主辱臣死仁公進當爲大晉之忠臣參桓文之義退當以慈父雪愛子之痛峻約凶逆無道人皆切齒今之進討如石投卵出軍旣緩復召兵還是爲敗於幾成也願深察所陳以副三軍之望書至侃深感悟率所統兼道而進與嶠亮同趣建康戎卒六萬旌旗七百里金鼓之聲震天時祖約據歷陽與峻爲首尾見嶠等軍盛謂其黨曰吾固知嶠能爲四公子之事今果然矣峻聞嶠將至逼車駕幸石頭嶠與峻兵相持日久不決軍食盡貸於陶侃侃怒又欲西歸嶠曰師克在和光武之濟昆陽以寡敵眾仗義故也峻約小豎今挑之戰可一鼓而擒柰何捨垂立之功成進退之計且天子幽逼社稷危殆正臣子肝腦塗地之日嶠與公並受國恩事若克濟則臣主同祚如其不防𨿽灰身不足以謝先帝今之事勢義無旋踵騎虎安可中下哉公若獨還人心必阻阻眾敗事義旗將指於公矣侃無以對乃分米五萬以餉嶠軍遂畱不去嶠於是建行廟設壇塲告皇天后土祖宗之靈親讀祝文聲气激昻流淚覆面三軍莫能仰視其日侃督水軍向石頭嶠等率精勇一萬從白石挑戰峻因醉突陣爲侃將所斬峻弟逸後嬰城自固嶠乃立行臺布告遠近朝臣皆令赴臺至者雲集乃悉諸軍齊攻榻杭大破逸軍獲逸及韓晃斬之於是奮威長史滕含抱帝奔嶠船羣臣頓首號泣請罪時侃𨿽爲盟主而處分規略一出於嶠及賊滅拜驃騎將軍開府儀同三司封始安郡公初長史孔愉以嶠母亡未葬頗不韙之及嶠討平蘓峻愉往石頭詣嶠嶠執愉手流涕曰自頃喪亂忠孝道廢能持古人之節者惟君一人耳時咸重愉之守正而服嶠虛公王導以峻黨路永匡術中途以眾歸順將褒顯之嶠曰術軰首爲亂階晚𨿽攺悟未足贖罪得全首領幸矣導無以奪時朝議欲畱嶠輔政嶠以導先帝所任固辭又以京邑荒殘畱資蓄具器用而後還藩未旬日中風卒時年四十二江州士庶莫不相顧泣下冊贈侍中大將軍諡曰忠武論曰嶠痛心於絕裾之行卒慷慨從王志安社稷𨿽以此稍掛物議然勇戰敬官於以顯親揚名觀其後可以諒其初矣其在東宮則教諭以正其徳在朝廷則綜理以成其務在藩鎭則仗義約信以伸其威智足以禦小人𨿽姦如王惇可使疑而成信有獨行遇雨之深心焉義足以動君子𨿽褊如陶侃可使異而終同有先號後笑之毅力焉是以遭折挫而不回歷艱難以有濟固其精誠使然亦有忍有容乃終以成大事也夫其勤王之志之純篤如此其禦亂之才之機宜又如彼忠孝文武嶠實兼之晉統後亡於是乎賴而當時論者僅指爲過江第二流人物崇虛名墮實用風气之壞運祚隨之蓋天厭晉徳而嶠亦自是不永其年矣豈偶然哉

史傳三編卷十八

欽定四庫全書

史傳三編卷十九

大學士朱軾撰

名臣傳十一

晉

陶侃

陶侃字士行本鄱陽人也吳平徙家廬江之潯陽父丹揚武將軍侃早孤貧爲縣吏鄱陽孝廉範逵常過侃時倉卒無以待賓其母乃截髮得雙髲以易酒肴樂飲極歡𨿽僕從亦過所望逵過廬江太守張夔稱之夔召爲督郵領樅陽令有能名遷主簿會州部從事之郡欲有所按侃閉門部勒諸吏謂從事曰若鄙郡有違自當明憲直繩詎宜遽以非禮相逼從事慚而退夔妻有疾將迎毉數百里外時正寒雪諸綱紀皆難之侃獨曰小君猶母也安有父母之疾而不盡心乎乃請行眾咸服其義長沙太守萬嗣過廬江見而異之曰君終有大名命子結交而去察孝廉至洛陽數詣張華華初不甚接遇侃每往神無忤色華後與語大奇之除郎中時豫章國郎中令楊晫侃州裏也爲鄕論所歸侃詣之晫曰易稱貞固足以干事陶士行是也與同車共詣顧榮遂由此知名尋爲吏部令史黃慶所舉補武岡令與太守呂嶽有嫌棄官歸會荊州刺史劉將之官辟爲南蠻長史命先往襄陽討賊張昌破之旣至謂侃曰吾昔參羊公軍謂吾後當居其處今觀卿必繼老夫矣以軍功封東鄕侯陳敏遣其弟恢來冦武昌以侃爲江夏太守加督防使與諸軍並力拒恢侃乃以運船爲戰艦或言不可侃曰用官物討官賊但須列上有本末耳於是擊恢所向必破侃戎政齊肅凡有所獲皆分士卒身無私焉以母憂去職嘗有二客來弔化雙鶴衝天而去時人以爲孝感服闋元帝拜爲龍驤將軍武昌太守時天下饑荒山夷皆斷江劫掠侃令諸將詐作商船以誘之劫果至生獲數人是西陽王羕左右侃卽遣兵逼羕令出向賊侃整陣於釣臺羕縛送其帳下二十人斬之自是水陸肅淸流亡者歸之盈路侃竭資振給焉又立夷市於郡東大收其利杜之亂帝使侃督將軍周訪趙誘擊破之先是周顗爲荊州刺史屯於潯水爲所困侃使朱伺救之賊退保泠口侃謂諸將曰此賊必更步向武昌吾宜還城晝夜三日行可至卿等誰能忍饑鬭耶部將吳寄曰要欲十日忍饑晝當擊賊夜分捕魚足以相濟侃曰卿健將也賊果增兵來攻侃遣朱伺等逆擊大破之獲其輜重遣使告防於王惇惇曰若無陶侯便失荊州伯仁方入境便爲賊所破卽表拜侃荊州刺史移鎭沔江而將王貢提精卒三千出武陵江誘五谿夷以舟師斷官運徑向武昌侃遣部將夜趣巴陵掩其不備大破之所斬降無算其後貢復挑戰侃遙謂之曰杜爲益州吏盜用庫錢父死不奔喪卿本佳人何爲隨之天下寧有白頭賊乎貢初橫腳馬上聞侃言便收斂容色侃知其可動復令諭之貢遂來降而敗走進克長沙獲其將毛寶等而還王惇深忌侃功防侃還江陵詣惇作別朱伺等諫不聽惇遂畱不遣以其弟廙代之左轉侃廣州刺史荊州故吏咸詣惇畱侃不許由是眾情憤惋遂西迎杜曾以距廙惇疑眾受侃意防被甲持矛將殺侃出而復者數四侃正色曰使君之雄當斷裁天下何此不決乎因起如厠參軍梅陶等言於惇曰周訪與侃姻親如左右手安有斷人左手而右手不應者乎惇意解設盛饌餞之侃便夜發時王機盜據廣州侃至始興州人皆言宜觀察形勢侃長驅入境遣督防討機斬之機黨溫邵猶擁眾不服諸將勸侃乘勢討之侃曰吾威名已著但用一函紙足耳邵果走廣州遂平以功封柴桑侯在州無事輒朝運百甓於齋外暮運於齋內人問其故答曰吾方致力中原過爾優逸恐不堪事故習勞耳時梁碩陷交州侃又遣將擊平之卽詔侃領交州刺史封次子夏爲都亭侯進徵南大將軍開府儀同三司王惇旣平遷都督荊雍益梁州諸軍事復移鎭荊州士女交慶侃性聰敏勤於吏職恭而近禮好奬人倫終日斂膝危坐軍府政事檢攝無遺遠近書疏皆手答筆翰如流未嘗壅滯引接疎遠門無停客常語人曰大禹聖者乃惜寸陰至於眾人當惜分陰豈可逸遊荒醉生無益於時死無聞於後是自棄也諸參佐或以談戲廢事者命取其酒器蒱博之具投於江將吏則加鞭撲曰摴蒱者牧豬奴戲耳老莊浮華非先王之法言不可行也君子當正其衣冠攝其威儀何有亂頭養望自謂宏達耶有奉饋者必問其所由若力作所致𨿽微必喜慰賜參倍若非理得之則切厲訶辱還其所饋嘗出遊見人持一把未熟稻侃問用此何爲人云行道所見聊取之耳侃大怒曰汝旣不佃而戲賊人稻執而鞭之是以百姓勸於農作家給人足嘗造船其木屑竹頭皆令籍而掌之咸不解所以後正防積雪始晴聽事前猶濕乃以木屑布地及桓溫伐蜀又以侃所貯竹頭作丁裝船其綜理微密皆此也蘓峻作逆侃子瞻爲峻所害溫嶠要侃同赴國難侃初以不與明帝顧命爲恨答曰吾疆塲外將不敢赴局嶠固請之因推爲盟主又以峻殺其子重遣書以激怒之侃妻龔氏亦固勸自行於是卽戎服登舟瞻喪至不臨五月與庾亮溫嶠等俱防石頭諸軍卽欲決戰侃以賊盛不可爭鋒當用智計禽之部將李根請立白石壘侃不從曰若壘不成卿當坐之根曰查浦地下又在水南惟白石峻廣可容數千人賊來攻不便滅賊之術也侃笑曰卿良將也乃築壘於白石夜修曉訖賊見壘大驚及賊攻大業壘侃將救之長史殷羨曰吾軍步戰不如峻請急攻石頭峻必救之則大業自解從之峻果解兵趣石頭諸軍與戰侃部將斬之於陣峻弟逸復領其眾侃與諸軍又擊斬逸於石頭初峻之亂由庾亮激成亮有髙名又以後兄受顧命及是亮用溫嶠謀詣侃拜謝侃驚止之曰庾元規乃拜陶士行耶且君侯修石頭城以擬老子今反見求司徒王導入石頭令取故節侃笑曰蘓武節似不如是導有慚色使人屏之侃還江陵尋進侍中太尉封長沙郡公都督交廣七州諸軍事移鎭巴陵遣參軍張誕討五谿夷降之屬後將軍郭黙矯詔襲殺荊州刺史劉侃聞之曰此必詐也國家年小不出胸懷且劉江州爲朝廷所禮𨿽方任非才何緣猥加極刑耶黙虓勇所在暴掠以大難新除威网寛簡欲因隙防以騁其從橫耳卽表討黙又與王導書曰郭黙殺方州卽用爲方州害宰相便爲宰相乎導答曰黙據上流之勢如船艦成資故包含隱忍以俟足下豈非遵養時晦以定大事乎侃省書笑曰是遵養時賊也侃兵至黙將縛黙以降斬之石勒素憚黙驍勇聞侃討之兵不血刃乃益畏侃侃子瞻爲峻部將馮鐵所殺奔於石勒侃告以故勒卽殺之詔侃都督江州領刺史移鎭武昌遂擢用張夔範逵劉等子孫凡微時所荷一飱必報遣子斌與部將桓宣西伐樊城走石勒將郭敬使兄子臻竟陵太守李陽等共破新野遂平襄陽拜大將軍劍履上殿入朝不趨贊拜不名上表固讓曰臣非敢貪榮於疇昔而虛讓於今日事有合於時宜臣豈敢與朝廷作異使臣仗國威靈梟雄斬勒則又何以加咸和七年六月病篤又上表遜位曰臣少長孤寒始願有限過蒙聖朝歷世殊恩陛下睿鑑寵靈彌泰臣垂八十位極人臣啟手啟足尙復何恨但以陛下春秋尙富餘冦不除山陵未還所以憤愾兼懷不能己巳臣父母舊葬今在潯陽奉迎窀穸乃告老下藩不圖所患遂爾綿篤臣間者猶謂犬馬之齒尙可少延欲爲陛下西平李雄北吞石勒是以遣母丘奧於巴東授桓宣於襄陽良圖未敍於此長乖此方之任內外之要願陛下速選臣代必得良材奉宣王猷遂臣成志則臣死之日猶生之年陛下𨿽天縱英奇方事之殷當賴羣儁司徒導鑑識經遠光輔三世司空鑑簡素貞正內外惟允平西將軍亮雅量詳明器用周時卽陛下之周召也獻替疇咨敷融正道四海幸賴謹遣長史殷羨奉送所假節麾幢曲蓋侍中貂蟬太尉章荊江州刺史印傳棨防仰戀天恩悲酸感結以後事付右司馬王愆期統領文武侃輿車出臨津就船明日卒時年七十六成帝下詔褒美贈大司馬諡曰桓祠以太牢侃在軍四十一載雄毅明斷自南陵迄於白帝數千里中路不拾遺蘓峻之役庾亮輕進失利亮司馬殷融詣侃謝曰將軍爲此非融等所裁將軍王章至曰章自爲之將軍不知也侃曰昔殷融爲君子王章爲小人今王章爲君子殷融爲小人侃性纎密好問頗趙廣漢嘗課諸營種柳都尉夏施盜官柳植於已門侃一見知爲武昌西門柳施怖謝時殷浩庾翼諸名士皆爲佐吏侃每飲酒有定限浩等勸更少進侃淒懷良久曰年少曽有酒失亡親見約故不敢逾議者以武昌北岸有邾城宜分兵鎭之侃都不答而言者無已侃乃渡水獵引將佐語之曰我所以設險者正以長江耳邾城隔在江北內無所倚外接羣夷夷中利深晉人貪利夷不堪命必引冦致禍非禦冦也後庾亮戍之果大敗季年懷止足之分不與朝權先卒之一年卽欲遜位歸國佐吏苦畱之及疾篤將歸長沙軍資器械牛馬舟車皆有定簿封印倉庫自加管鑰以付王愆期然後登舟將出府門顧謂之曰老子婆娑正坐諸君輩尙書梅陶與親故書曰陶公機神明鑑似魏武忠順勤勞似孔明陸抗諸人不能及也謝安每言陶公𨿽用法而恆得法外意其爲世所重如此

論曰晉自阮籍王衍輩棄禮任情崇虛黜有過江諸名士猶承其放誕風流之習往往以養望爲雅以政事爲俗人賴陶長沙精勤果毅內綜機事外靖冦烽遂使奄奄江左頓有生气信可謂大廈之支中流之柱矣方庾亮當國憚侃得眾修石頭城以備之侃深用爲恨蘓峻之亂其遲遲不赴難者以此非獨恥其不預顧命己也然君父在患臣子𨿽蹈湯赴火惟恐不速夫怒於室而色於市猶或譏之柰何以忿其同官之故上及朝廷乎王茂疾劉隗刁協之間謬指王惇初舉義同桓文陶士行惡庾亮之專托言疆場外將不敢越局彼皆挾其悁悁之私而闇於大義後之論者遂疑導黨其私親而史言侃據上流握彊兵潛有窺窬之志固皆文致之詞抑亦其自貽口實也君子觀王彬之面數惇罪桓彜之恥通峻使導與侃固不能逃賢者之責矣

郗鑑

郗鑑字道徽髙平金鄕人少孤貧躬畊力學以博雅著名趙王倫辟爲掾見倫有不臣之迹稱疾去及倫篡其黨皆至大官而鑑獨不染逆節惠帝反正累官中書侍郎時東海王越與大將軍茍晞爭辟鑑皆不應鑑從兄旭晞之別駕也恐禍及勸使應召鑑終不回京師陷冦難蜂起鑑遂陷於陳午賊中邑人張實先求交於鑑鑑不許至是實來午營省鑑疾鑑謂曰相與邦壤義不及通何可怙亂至此耶實大慙而退午以鑑有名徳將逼爲主乃逃歸鄕裏時大饑州人士素被其恩義者相與資贍鑑復分所得以防宗族及鄕曲孤老全濟甚多眾感激遂共依鑑舉千餘家避難於魯之嶧山元帝在江左承制假鑑龍驤將軍兗州刺史鎭鄒山時荀藩劉琨各遣其部人並爲兗州爭相傾動州民莫知所適又徐龕石勒左右交侵外無救援百姓皆掘野鼠蟄鷰而食之終無叛者三年間眾至數萬帝就加都督兗州諸軍事永昌初徴拜尙書明帝初卽位王惇專制內外危廹使鑑爲外援由是拜都督揚州江西諸軍事鎭合肥王惇忌之表爲尙書令徴還道經姑孰與惇相見惇謂曰樂彥輔短才耳考其實豈勝滿武秋耶鑑曰彥輔道韻平淡在傾危之朝不可得而親疎湣懷太子之廢柔而能正柰何以武秋失節之士相儗惇曰湣懷廢徙之際危機交急人何能以死守之以此相方其不減明矣鑑曰丈夫北面事人詎可偸生屈節靦顏天壤耶茍道數將極固存亡以之耳惇惡其言不復見拘畱不遣惇黨讒毀日至鑑舉止自若初無懼心旣還臺鑑遂與帝謀討惇旣而惇反令王含等攻逼京師僉議含眾百倍而城小不固宜及彼軍勢未成大駕自出距戰鑑曰羣逆縱逸其勢不可當可以算屈難以力競賊無遠圖惟恃豕突一戰今百姓懲惇往年之暴掠皆人自爲守曠日持久必生義士之心令謀猷得展今以此弱力敵彼彊冦決勝負於一朝𨿽有申胥之徒義存投袂何補於旣往哉帝從之含等旣平溫嶠疏請宥惇佐吏鑑以先王立君臣之敎貴於仗節死義若軰𨿽遭逼廹然進不能止其逆謀退不能脫身遠遁準之前訓宜加義責又以錢鳯母年八十宜蒙全宥乃從之封髙平侯賜絹四千八百匹帝以其有器望萬幾動靜皆參問之乃詔鑑特艸上表疏以從簡易時王導議欲追贈周札官鑑建議不合導不從鑑復駁之曰惇之逆謀履霜日久緣札開門故令王師不振若惇前者之舉義同桓文則先帝可謂幽厲耶朝臣𨿽無以難而不能用遷車騎將軍都督徐兗靑三州軍事假節鎭廣陵尋而帝崩與王導溫嶠庾亮等並受遺詔輔少主進車騎大將軍開府儀同三司領徐州刺史及聞蘓峻反便欲率所領東赴詔以北冦不許於是遣部將劉矩領三千人宿衛京師王師敗績庾亮宣太后詔進鑑司空鑑去賊密邇城孤糧絕人無固志奉詔流涕設壇塲刑白馬大誓三軍曰賊臣祖約蘓峻不恭天命不畏王誅汨亂五常侮弄神器遂制脇幽主殘害忠良禍虐黎庶使天地神祗靡所依歸昔荊楚泯周齊桓糾盟董卓陵漢羣後致討義存君親古今一也今主上幽危百姓倒懸忠臣正士志切報國凡我同盟戮力一心若二冦不梟義無偸安有渝此盟明神殛之鑑登塲慷慨三軍爭爲用命乃遣將軍夏侯長等間行謂溫嶠曰或聞賊欲挾天子東入會稽宜先立營壘屯據要害旣防其越逸又斷彼糧運然後淸野堅壁以待賊賊攻城不拔野無所掠必自潰矣嶠深以爲然及陶侃爲盟主遣鑑都督揚州八郡軍事王舒虞潭皆受鑑節度率眾渡江與侃會於茄子浦築白石壘而據之防舒等戰不利鑑乃與郭黙還據京口立大業曲阿庱亭三壘以拒賊賊攻大業城中乏水郭黙窘廹遂突圍而出參軍曹納以爲大業京口之扞倘一旦不守則賊方軌而進請還廣陵以俟後舉鑑乃大會僚佐責納曰吾荷先帝重托正復捐軀九泉不足以報今彊冦在郊眾心危廹君腹心之佐而生長異端當何以率先義眾鎭一三軍耶將斬之久而乃釋防峻死大業圍解及峻弟逸走吳興鑑遣參軍李閎追斬之降男女萬餘口拜司空進侍中封南昌縣公又以討平賊帥劉徴功進太尉時王導輔政務存大綱不拘細目委任賈寧諸將多不奉法陶侃庾亮屢欲率兵廢導皆以諮鑑鑑固執不許乃止鑑之守正不移厚徳居心多此也尋寢疾上表薦蔡謨自代兄子邁爲兗州刺史卒年七十一帝哭於朝堂遣使冊贈一依溫嶠故事諡曰文成論曰郤鑑雅量不如王導謝安才略不如溫嶠陶侃而懷方秉正卓然自樹於亂朝濁俗之中進禮退義造次不違可謂東晉之重臣矣是以在鄕黨則懷其徳化在朝廷則憚其丰采觀其每有駁議屹如山嶽有導與嶠所莫能躋攀者非獨當時亂臣賊子聞之膽寒也

卞壼

卞壼字望之濟陰寃句人祖統瑯邪內史父粹以淸鑑稱兄弟六人並登宰府長沙王乂專權粹正色立朝乂忌而害之壼弱冠有名辟命皆不應元帝鎭建業召爲從事中郎委以選舉甚見親重出爲明帝東中郎長史遭繼母憂旣葬起復舊職累辭不就元帝遣中使惇廹壼陳詞哀苦帝乃不奪其志服闋爲世子師壼前後居師佐之任克盡輔導一府嚴憚焉中興建補太子中庶子侍講東宮尋拜禦史中丞彈劾不避權貴時淮南小中正王式繼母式父歿後服喪訖還前夫家前家亦有繼子奉養至終遂合葬於前夫式自云父臨終母求去父許諾於是制出母齊衰期壼奏曰若其母犯七出之責父當於存日棄之無緣以絕義之妻畱家制服若其父臨困謬亂使去畱自由者此爲相要以非禮則存亡俱無所得從式母於夫亡制服又未嘗更嫁夫沒之後正其從子之日而使存無所容居歿無所托地此爲母以子出也式爲國士而違禮虧敎不可居人倫詮正之任司徒組等不能率禮正違並當免官削爵下廷尉疏奏詔特原組等而式遂廢黜終身王惇旣平以功封建興縣公與王導等俱受明帝顧命輔防主拜尙書令時帝初卽位羣臣進璽司徒導以疾不至壼正色曰王公豈社稷之臣耶大行在殯嗣皇未立寜是人臣辭疾之時導聞乃輿疾而至時召樂謨爲郡中正庾怡爲廷尉評謨廣之子怡瑉族子也各稱父命不就壼奏曰人非無父而生職非無事而立有父必有命居職必有悔若父各私其子此爲王者不能官一人而君臣之道廢矣廣瑉受寵聖世身非已有況後嗣哉謨怡乃就職時王導稱疾不朝而私送徐州刺史郤鑑壼奏導虧法從私無大臣之節禦史中丞鐘雅阿撓王典不加準繩並請免官𨿽事寢不行舉朝震肅其剛直不畏彊禦皆此也壼勤於職事當官幹實明帝深器之而性不肯茍同時好故爲諸名士所少阮孚謂曰卿嘗無閒泰如含瓦石不亦勞乎壼曰諸君子以道徳恢風流相尙執鄙吝者非壼而誰時貴遊子弟多慕王澄謝鯤爲達壼厲色於朝曰悖禮傷敎罪莫斯甚中朝傾覆實由於此欲奏推之王導庾亮不從乃止然聞者莫不折節帝時以王導勲徳每幸其第爲其妻曹氏拜侍中孔恆密表以爲非禮導聞之曰王茂駑屙耳若卞望之之巖巖刁亮之察察戴若思之峯岠當敢爾耶有沙門某者偃蹇不羈於大會中嘗枕王丞相膝聞壼至便斂容起坐曰彼是禮法中人壼廉潔儉約息當婚詔特賜錢五十萬固辭不受會庾亮以蘓峻終必爲亂及今徵之縱不受命爲禍猶淺若復經年便滋蔓難制此是晁錯勸景帝早削七國事也議者皆無以易壼固爭曰峻擁彊兵多藏無賴又逼近京邑一旦有變易爲蹉跌宜深思遠慮未可倉卒亮不納壼與平南將軍溫嶠書曰元規召峻意定懷此於邑溫生足下柰此事何今所慮是國之大事且峻已出狂意而召之更速必縱其羣惡以向朝廷王公亦同此意爭甚懇切不能如何若卿在內俱諫必能相從今內外戒嚴恐不能無傷如何或勸壼宜蓄良馬以備不虞壼正色對曰以逆順揆之理無不濟萬一不然豈須馬哉峻果連祖約稱兵詔以壼都督大桁東諸軍事壼率郭黙等與峻大戰於陵西爲峻所敗壼與鐘雅退還與雅還節謝罪峻進攻靑溪柵壼又拒擊之峻因風縱火燒宮寺大軍敗績壼背癰新愈創猶未合力疾而戰率厲散眾及左右吏數百人攻賊麾下苦戰而死時年四十八二子眕盱隨之亦赴敵死其母拊屍哭曰父爲忠臣子爲孝子夫何恨乎峻平朝議贈壼稍輕尙書郎訥議曰夫事父莫大於孝事君莫大於忠惟孝故能盡敬竭誠惟忠故能見危授命壼委質三朝盡規翼亮擁衛至尊則有保傅之恩正色在朝則有匪躬之節賊峻造逆戮力致討再對賊鋒父子並命可謂破家爲國以死勤事於是攺贈壼侍中驃騎將軍開府儀同三司諡忠貞祀以太牢二子皆褒贈其後盜發壼墓屍僵鬢須蒼白面如生兩手悉拳爪甲穿達手背安帝詔給錢十萬以修塋兆壼子孫多達官始峻舉兵日宣城內史桓彜卽日率所領赴難及京師不守峻分兵攻陷宣城長史禆惠勸彜宜暫通使於峻以紓交至之禍彜曰吾受國厚恩義在致死焉能忍恥與賊臣通問遣部將兪縱守蘭石峻將韓晃急攻之左右請暫退縱曰吾之不負桓侯猶桓侯之不負國也遂與彜俱死時丹陽尹陽曼黃門侍郎周導廬江太守陶瞻皆以力戰死右衛將軍劉超侍中鐘雅以謀奉太子出奔義軍死而壼以父子彜以主臣同時致命爲尢烈焉

論曰國於天地必有與立三綱五常禮之大體自五帝三王以來世世守之迄暴秦不變夫禮者國之維而眾之紀其起化也微其止邪也於未形所以辧上下定民志恆必由之故壞國喪家亡人必先自去其禮也晉承魏燼其君臣父子夫婦兄弟多放廢於禮法之外學宗老莊而黜六經談尙虛無而薄名檢行身以放濁爲通進士以茍得爲貴當官以養望爲髙及夫維弛而國亡紀散而眾亂流風余熖煽於江左王導庾亮諸人皆身墮其中莫能振拔傳曰亂之生也惟禮可以已之其源不淸其流逾濁勢固然耳卞壼秉方正之徳以名敎爲己任旣以禮自處卽以禮處人駁王式之短喪使知居喪飲酒食肉者爲無親彈王導之托疾使知藩鎭擁兵不朝者爲無上責貴遊子弟之悖禮傷敎使知諸名士相髙以放達相尙以風流者爲無法𨿽孤鳴寡和而言無罪聞足戒庶幾逆黨薄夫猶憬然於王章國憲天理民彜之未盡澌滅故以王惇蘓峻桓溫之姦相與睥睨神器至於犯宮闕逼乘輿擅廢立宜不難挈而有之而人心不死公義莫逃不能不遲回觀望以徐俟其後則𨿽謂東晉不絕如綫之祚重爲郤卞諸公所延可也記曰言而履之禮也壼立朝諤諤卒乃父死忠子死孝不愧平生之言斯爲得所履而安者哉

謝安

謝安字安石陳國陽夏人鎭西將軍尙之從弟也父裒太常卿安年四歲時桓彜見而嘆曰此兒風神秀徹後當不減王東海兄奕爲剡令有老人犯法罰以醇酒醉猶未已安時七八歲在奕防邊諫止之奕爲攺容遣去及總角神識沈敏風宇條暢善淸言王蒙嘗語子修曰此客亹亹爲來逼人王導亦深器之由是少負重名前後累爲徵辟皆不就寓居於會稽之東山與王羲之及許詢支遁遊處以山水文籍自娯揚州刺史庾冰以安有重名必欲致之安不得已赴召月餘告歸後除尙書郎瑯琊王友並不起範汪舉安爲吏部郎安以書謝絕之有司奏安被召歷年不至禁錮終身遂棲遲東土常往臨安山中坐石室臨濬谷悠然嘆曰此亦伯夷也安𨿽在布衣人皆以公輔期之至相謂曰安石不出當如蒼生何安每遊東山常以伎樂自隨會稽王昱聞之曰安石必出旣與人同樂卽不得不與人同憂安妻丹陽尹劉惔妹也見家門貴盛而安獨靜退笑謂曰丈夫不如此也安捉鼻曰恐不免耳初弟萬受任北徵惟以嘯詠自髙未嘗撫眾安深憂之自隊將已下安皆代爲慰勉且責萬曰汝爲元帥宜速接對諸將以悅其心豈有傲誕若斯而能濟事者萬敗後安始有仕進之志時年已四十餘桓溫請爲司馬乃赴召溫喜甚言笑竟日旣出溫問左右頗常見我有如此客否溫後詣安值其理髮安性遲緩久而乃罷使取幘溫見畱之曰令司馬著防進其見重如此會弟萬病卒安投牋求歸尋除吳興太守在官無時譽去後令人思徵拜侍中溫旣廢帝奕立簡文安見溫遙拜溫驚曰安石卿何乃爾安對曰未有君拜於前臣立於後進吏部尙書簡文帝疾篤溫薦安宜受顧命時帝遺詔令溫依周公居攝故事又曰少子可輔者輔之如不可君自取之侍中王坦之持詔入於帝前毀之曰天下宣元之天下陛下何得專之帝乃使攺詔曰國家事一稟大司馬如諸葛武侯王丞相故事溫初望帝臨終禪位不爾便當居攝及見遺詔旣不副所望心疑安與坦之所爲大銜之溫入赴山陵百官迎於新亭時都下匈匈云欲誅王謝因移晉室坦之甚懼安神色不變曰晉祚存亡決於此行溫大陳兵衛延見朝士坦之流汗沾衣倒執手版安從容就席坐定謂溫曰安聞諸侯有道守在四鄰明公何須壁後置人耶溫笑曰正自不能不爾遂命撤之與安語笑移日郤超時臥溫帳中聽其言風動帳開安笑曰郤生可謂入幕之賓矣坦之初與安齊名至是方知優劣時溫威振內外孝武又在防衝安與坦之盡忠夾輔卒安王室溫病篤諷朝廷加九錫屢使人趣之安與坦之故緩其事使袁宏具艸艸上安輒攺之由是歷旬不就溫卒事竟寢尋進尙書僕射領中書令安不欲委任桓氏固請太后臨政而坦之已出爲徐州刺史安獨力維持𨿽會稽王道子亦賴弼諧之益又當秦冦偪境邊檄四至安每鎭以和靖禦以長算文武用命爲政不存小察惟大綱人比之王導而謂文雅過之又以其餘力繕修宮室體極崇閎而役無勞怨帝旣親政進安中書監驃騎將軍錄尙書事固讓軍號時懸象失度亢旱彌年安奏興滅繼絕求晉初佐命功臣後而封之加都督揚豫五州諸軍事時朝廷方以苻堅爲憂詔求可鎭禦北方者安以其兄子防度應郤超素與謝氏不善聞而嘆曰安之明乃能違眾舉親防度之才足以不負所舉眾咸謂不然超曰吾昔興防度俱在桓公府見其使才𨿽屐履間亦得其任是以知之防度旣鎭廣陵募驍勇之士得劉牢之等數人以牢之爲參軍常領精銳爲前鋒號曰北府兵所向克防凡斬堅驍將數人於是進安衛將軍開府儀同三司封建昌縣公其後堅復大舉入冦眾號百萬陣於淮淝詔以安弟石爲徵討大都督防度爲前鋒都督與安子輔國將軍琰西中郎將桓伊等督兵八萬距之時都下震恐防度入問計於安安夷然答曰已別有旨旣而寂然安遂命駕出山墅親朋畢集與防度圍棋賭別墅安棋常劣於防度是日防度懼便爲敵手而又不勝安顧謂其甥羊曇曰以墅乞汝安遂遊陟至夜乃還指授將帥各當其任時桓沖深以根本爲憂遣精騎三千入援安固卻之曰朝廷處分已定兵甲無闕宜畱以防西藩衝嘆曰安石有廟堂之量而不閒將略今大敵垂至方遊談不暇遣諸不經事少年拒之眾又寡弱天下事已可知矣及堅屯壽陽列陣臨淝水防度等眾不得渡防度使謂苻融曰君遠涉吾境而臨水爲陣是不欲速戰諸君少卻令將士得周旋僕與諸君緩轡而觀之不亦樂乎堅眾皆曰宜阻淝水莫令得上堅曰但卻軍令得過而我以鐵騎數十萬向水逼而殺之融以爲然遂麾使卻眾亂不能止防度與琰伊等以精銳八千涉水決戰堅中流矢斬大將苻融於陣堅兵自相蹈借而死者蔽野塞川餘眾宵遁聞風聲鶴唳皆疑爲晉兵晝夜不敢息艸行露宿重以饑凍死者十七八堅單騎逃去獲堅所乘雲母車及儀服器械不可勝算防書至安方與客圍棋看訖便掇置牀上了無喜色棋如故客問之徐答曰小兒輩遂已破賊旣罷還內過戶限不覺屐齒之折其矯情鎭物如此以總統功拜太保安欲乘勝混一海宇上疏求自北徵進都督揚江等十五州軍事時桓沖新卒朝議欲以防度爲荊州刺史安自以父子名位太盛又懼桓氏失職桓石防復有沔陽之功慮其驍勇在形勝之地難制乃以桓石民爲荊州桓石防爲豫州桓伊爲江州其經遠無競皆如此安嘗疑劉牢之不可獨任又知王味之不宜專城已而一以亂終一以貪敗時咸服其知人安壻王國寶坦之之子也安惡其嗜利無行檢每抑而不用由是怨安國寶從妹爲會稽王道子妃帝與道子皆嗜酒遂狎暱國寶安勛位旣髙國寶復從中搆煽帝遂稍疎忌焉帝召桓伊飲防安侍坐酒酣伊拊箏而歌怨詩曰爲君旣不易爲臣良獨難忠信事不顯乃有見疑患周旦佐文武金縢功不刋推心輔王政二叔反流言聲節慷慨安聞之泣下霑衿因越席而捋其須曰使君於此不凡帝甚有愧色會苻丕求援安乃請自將救之出鎭廣陵築新城而居之安𨿽受朝寄然東山之志始末不渝至是盡室而行造泛海之裝欲須經略粗定自江道還東俄遇疾作乃請量移旣還都遂表乞遜位尋卒時年六十六帝臨於朝堂三日贈太傅諡曰文靖安素有雅量爲士庶敬愛嘗與孫綽等泛海風起水湧眾皆懼安吟嘯自若舟人以安故猶去不止風轉急安徐曰如此將何歸舟人承言卽在京師鄕人有罷縣歸者詣安問其歸資有蒲葵扇五萬安取其中者捉之由是競買價增數倍安本能爲洛下書生詠有鼻疾故其音濁名流愛而莫能及或手掩鼻以效之及至新城築埭於城北後人追思之名爲召伯埭防度安兄奕子也少爲安所器安嘗戒約子侄因曰子弟亦何與人事而欲使其佳羣從皆莫能答防度曰譬如芝蘭玉樹樂其生於階庭耳安大悅及長有經國才以討苻堅功封康樂縣公都督徐兗等七州軍事卒贈車騎將軍開府儀同三司諡獻武

論曰謝安與殷浩當韋布時並負蒼生之望其應桓溫之召也髙崧嘗戲之曰今日蒼生將如卿何蓋陰以浩之前車相諷厲而安獨克遠謨一雪處士虛聲之謗固知體公識遠則隱顯同歸而郝隆所誚處爲遠志出爲小艸者未爲通論矣傳言安性嗜音樂期功之喪不廢絲竹王坦之嘗書諭之曰天下之寶當爲天下惜之安竟不從又嘗以公暇與王羲之登冶城悠然有髙世之想羲之以爲夏禹胼胝文王旰食今四郊多壘宜思自效而虛談廢務恐非所宜安答曰秦任商鞅二世而亡豈淸言致患耶安之放達如此向使遇卞壼將毋與悖禮傷敎者同譏歟淝水之役彊敵壓境國勢孤危而安命駕遊山圍棋賭墅先聖所謂臨事而懼者當不如是桓沖遣精騎三千入援安固卻之曰朝廷處分已定吾不知其所謂已定者果能自信否耶以江左單弱之軍當苻堅百萬之眾晉祚不亡幸也戶限屐齒之折安固自以爲喜出望外哉或謂是時彊臣跋扈於中猾敵防攘於外人情洶洶日不暇給安殆故爲遊戲示有餘閒耳其後宋冦準在澶淵飲酒鼾睡擲骰子亦師此意是說也曲諒古人之心不失爲恕道而未可爲訓也

史傳三編卷十九

欽定四庫全書

史傳三編卷二十

大學士朱軾撰

名臣傳十二

南朝宋

袁粲

袁粲字景倩陳郡陽夏人父濯早卒粲防孤祖豹哀之名之曰湣孫伯叔並當世顯榮而湣孫饑寒不免母王氏躬事紡績以供朝夕湣孫少好學有淸才隨伯父洵爲吳郡擁敝衣讀書足不逾戶從兄顗出遊要湣孫稱疾不動早以操行見知宋孝武卽位稍遷尙書吏部郎累官吏部尙書皇太子冠孝武臨宴東宮與顏師伯柳元景沈慶之等並摴蒱湣孫勸師伯酒師伯不飲湣孫因相裁辱曰不能與佞人周旋帝發怒將手刃之命引下席詞色不變沈柳並起謝得釋出爲海陵太守廢帝卽位被徴管機密歷吏部尙書侍中驍衛將軍湣孫峻於儀廢帝倮之廹使走雅步如常顧而言曰風雨如晦雞鳴不已明帝泰始元年爲司徒長史南東海太守湣孫淸整有風操自遇甚髙常著妙徳先生傳續稽康髙士傳後以自況又嘗謂人曰昔有一國國中一水號曰狂泉國人飲此水無不狂惟國君穿井而汲獨得無恙國人旣並狂反謂國主之不狂爲狂於是聚謀共執國主療其狂疾火艾鍼灸莫不畢具國主不任其苦於是到泉所酌水飲之飲畢亦狂君臣大小其狂若一眾乃歡然我旣不狂難以獨立比亦欲試飲此水矣防慕荀奉倩爲人至是請攺名爲粲字景倩累遷尙書僕射五年加中書令領丹陽尹七年加尙書令初粲忤於孝武其母候乘輿出負塼叩頭流血塼碎傷目後粲與人語有誤道眇目者輒涕泣彌日旣貴重常懼傾滅益自挹損明帝崩與褚淵等並受顧命廢帝卽位粲與褚淵秉政承明帝奢侈之後務節儉而阮佃夫王道隆等用事不能禁元徽元年丁母憂葬竟加衛將軍不受性至孝居防毀甚二年桂陽王休範爲逆粲扶曵入殿詔加兵自隨時兵難危急賊已至南掖門諸將意沮粲慷慨謂諸將帥曰冦賊已廹而眾情離阻孤子受先帝顧托本以死報今日當與諸防軍同死社稷因命左右被馬詞色哀壯於是陳顯達等感激出戰賊卽平殄事寧授中書監領司徒徙尙書令並固辭服終乃受命加侍中進爵爲侯又不受廢帝弒蕭道成立順帝使粲鎭石頭粲素靜退毎有朝命逼切不得已方就至是得詔卽行時道成將革命粲自以身受顧托不欲事二姓潛謀誅之而褚淵已自托於道成粲不知以謀告之故道成得爲之備劉秉宋氏宗室王蘊太后兄子皆與粲結諸將帥黃回任候伯孫曇瓘卜伯興等並與粲合升明元年荊州刺史沈攸之兵起道成自詣粲粲稱疾不見粲宗人袁達以爲不宜樹異同粲曰彼若劫我入臺便無詞以拒𨿽欲出庸可得乎時道成入屯朝堂秉從弟劉韞以領軍將軍入直門下省卜伯興爲直閣黃回諸將皆率軍出屯新亭粲克日謀矯太后令韞伯興率宿衛攻道成於朝堂回等率所領爲應劉秉任候伯等並赴石頭本期壬申夜發秉恇擾不知所爲晡後卽束裝盡室奔石頭粲驚曰何事速來今敗矣先是褚淵以粲謀告道成道成卽遣將薛淵等領兵戍石頭云以助粲實禦之也又令腹心王敬則爲直閣與伯興並總禁兵王蘊聞秉已奔乃狼狽率部曲向石頭薛淵等據門射之蘊謂粲已敗乃便散走道成以報敬則敬則殺韞及伯興又遣戴僧靜向石頭助薛淵自倉門入時粲與秉等列兵登東門僧靜分兵攻府西門秉與子逾城出粲還坐列燭自照謂其子最曰本知一木不能止大廈之崩但以名義至此耳僧靜奮刀直前欲斬之子最大叫抱父乞先死兵士莫不隕涕粲曰我不失忠臣汝不失孝子仍求筆作啟云臣義奉大宋防名兩畢今便歸魂墳壠永就山丘僧靜並斬之任候伯其夜赴石頭皆被殺粲小兒數歲乳母攜投粲門生狄靈慶靈慶曰吾聞出郎君者有厚賞遂抱以首乳母呼天曰公昔於汝有恩故冒難歸汝柰何欲殺郎君以求小利天地鬼神有知行見汝滅門也此兒死後靈慶常見兒騎大狗戲如平生經年忽見一狗走入其家遇靈慶於庭噬殺之少頃妻子皆沒粲負才尙气愛好虛遠當其得意悠然忘反郡南一家頗有竹石率爾步往不通主人主人出語笑款然俄而車從至方知是袁公也又嘗步屧郊野道遇一士大夫便呼與飲明日此人謂被知顧到門求進粲不見曰昨飲酒無聊偶相要耳身居劇任不肯當事或髙詠對之門無雜賓而物情不接及敗時人爲之語曰可憐石頭城寧爲袁粲死不作褚淵生父子死於忠孝尢不朽云

論曰袁粲簡淡平素好飲酒吟諷少經世之才然忠孝之性始終不渝當魏晉六朝之間才臣名士代不乏人然亷恥道喪往往有身享髙官厚祿潛托權姦求爲佐命之勲者所在不免恬不知怪幾忘其身之在本朝也以此律之數百年之間幾無完士粲當桂陽之逆墨縗入侍奬勵忠義卒平急難及道成革命有徴粲獨與劉秉王蘊諸人深相約結欲殱大憝事𨿽不濟然粲以臣死忠最以子死孝在南北兩朝之際尢可謂髙岡之鳴鳯也故特表之

北朝魏

髙允

髙允字伯恭渤海蓨人漢太傅裒之後也曾祖慶祖泰並仕慕容垂至顯秩父韜歸魏後官丞相參軍早卒允少孤有奇度淸河崔宏見而嘆曰此子黃中內潤文明外照必爲一代偉器年十餘奉祖父喪還本郡推財與二弟性好文學擔簦就業博通經史天文術數尢好春秋公羊郡召功曹神防三年年四十餘矣爲陽平王徵南大將軍杜超從事中郎超時鎭鄴遣允與呂熙等分詣諸州決獄熙等並貪穢得罪允以淸平獨見賞還家敎授生徒千餘人四年徴拜中書博士遷侍郎以本官爲樂安王範從事中郎範時鎭鄴允甚有匡益徴還參樂平王丕軍事佐平涼州賜爵汶陽子領著作郎太武令與司徒崔浩修國史浩時集諸歷家考校漢元以來日月薄蝕五星行度並譏前史之失別爲魏歷以示允允曰漢元年十月五星聚東井案星傳金水二星常附日而行十月日在尾箕昏沒於申南而東井方出於寅北二星何得背日而行此乃曆術淺事而史家欲神其說不復推之於理今譏漢史而不覺此謬恐後之譏今猶今之譏古也浩時未以爲然允曰此不可以空言爭宜更審之後歲餘謂允曰先所論者果如君言五星乃以前三月聚東井非十月也眾皆嘆服允𨿽明歷初不推步論說惟東宮少傅遊雅知其能數以災異問允曰天道難知旣知復恐漏泄不如不知也天下妙理至多何遽問此尋詔以經授景穆太子甚見禮待與遊雅等共更定律令多所增損太武嘗問允何政爲先時多禁封良田又京師遊食者眾允因言曰臣少也賤所知惟農請言農事古人云方一里則爲田三頃七十畝百里則田三萬七千頃若勤之則畝益三升不勤則畝損三升方百里損益之率爲粟二百二十二萬斛況以天下之廣乎若公私有儲𨿽遇饑年復何憂哉帝乃悉除田禁以賦百姓初浩以才略爲帝寵任數從徵伐有功頗制朝權嘗薦冀定等五州士數十人皆起家爲郡守太子曰先徴之人亦州郡選也在職已久勤勞未答宜先補郡縣而以新徴者代爲郎吏且守令治民宜得更事者浩固爭而遣之允聞之曰崔公其不免乎茍遂其非而校勝於上將何以堪之時著作令史閔湛郗標性巧佞嘗上疏言浩所注詩論語書易過於馬鄭王賈乞收境內諸書獨頒浩所注令天下習業並求勅浩注禮傳令後生得觀正義浩遂信待之薦其有著述之才帝初命浩等譔記務從實錄旣成書湛標因勸浩刋於石以彰直筆允私謂著作郎宗欽曰湛標所營分寸之間恐爲崔門萬世之禍吾徒亦無噍矣浩竟刋石列通衢北人無不忿恚相與譖浩以爲暴揚國惡帝大怒詔收浩允等案罪先是遼東公翟黒子奉使並州受布千匹事覺謀於允曰主上問我爲首爲諱乎允曰公帷幄寵臣有罪首實庶或見原不可重爲欺罔中書侍郎崔鑑等謂曰若首實罪不可測不如諱之黑子以鑑等爲親已而反怨允曰君柰何誘人入死地入見帝遂不以實對終獲罪戮及浩被收太子召允謂曰入見至尊吾自導卿脫至尊有問但依吾語太子入言允小心愼密且微賤制由崔浩請赦其死帝問允曰國書皆浩所爲乎允對曰臣與浩共爲之然浩所領事多總裁而已至於著述臣多於浩帝怒曰允罪甚於浩何以得生太子懼曰天威嚴重允小臣迷亂失次耳臣向問皆云浩所爲帝問允信如東宮所言否允曰臣以下材謬參著作逆犯天威罪當滅族不敢虛妄殿下哀臣侍講日久欲匄其生耳實不問臣臣以實對不敢迷亂帝顧謂太子曰直哉此人情所難而允能爲之臨死不易詞信也爲臣不欺君貞也宜特赦其罪以旌之於是召浩臨詰浩惶惑不能對允事事申明皆有條理帝命允爲詔誅浩及僚屬僮吏凡百二十八人皆夷五族允持疑不爲帝頻使催切允乞更一見詔引前允曰浩之所坐若更有餘釁非臣敢知若直以觸犯罪不至死帝復怒命武士執允太子爲拜請帝意解乃曰無此人當更有數千口死矣浩竟族滅余止誅其身宗欽臨刑嘆曰髙允其殆聖乎他日太子讓允曰人當知機不知機學復何益吾欲爲卿脫死而卿終不從乃激怒至尊如此每一念及使人心悸允曰臣東海凡生本無宦意屬休明之防釋褐鳯池仍參麟閣妨賢已久夫史所以紀當時之善惡爲將來之炯戒故人主愼焉浩孤負聖恩以私欲沒其公廉愛憎蔽其直理誠不能無罪至於書朝廷起居言國家得失此乃史家本體未爲多違臣與浩實同其事死生榮辱義無獨殊誠荷殿下再造之慈違心茍免非臣所願也太子動容稱嘆允退謂人曰我不奉東宮指導者恐負翟黑子故也太子末年頗信任左右營田園以收利允諫曰天地無私故能覆載王者無私故能包養昔之明王以至公宰物故藏金於山藏珠於淵示天下以無私訓天下以至儉故美聲盈溢今殿下國之儲貳萬方所則而營立私田畜養雞犬乃至販酤市廛與民爭利議聲流布不可追掩夫天下者殿下之天下富有四海何求而弗獲何欲而弗從而與販夫販婦競此尺寸昔虢之將亡神乃下降賜之土田卒喪其國漢之靈帝不修人君之重好與宮人列肆販賣私立府藏以營小利卒有顚覆之禍夫爲人君者必審於擇人商書云無邇小人孔子云小人近之則不遜遠之則怨武王愛周召齊畢所以王天下殷紂愛飛廉惡來所以喪其國古今存亡莫不由之今東宮誠乏人俊乂不少頃來侍禦左右恐非朝廷之選願殿下少察愚言斥出佞邪親近忠良所在田園分給貧下畜產販賣以時收散如此則休聲日至謗議可除不納及太子卒允見帝悲不能止允奉命集天文災異使事約而可觀旣成上表曰臣聞箕子陳謨而洪範作宣尼述史而春秋著皆隨其得失而效以禍福天人誠遠而報應如響甚可懼也自古帝王莫不尊崇其道而稽其法數以自修飭厥後史官並載其事以爲鑑誡漢成帝時光防大夫劉向見漢祚將危權歸外戚屢陳妖而不見納遂因洪範春秋災異報應者而爲其傳覬以感悟人主終不聽察卒以危亡伏惟陛下神武則天欽若稽古率由舊章前言往行靡不究鑑臣學不洽聞識見寡薄懼無以裨廣聖聰仰酬明防謹依洪範傳天文志撮其事要略其文詞凡八篇帝覽之曰髙允之明天文豈減崔浩乎及文成之立允預其謀司徒陸麗等皆受賞而不及允允終不言時帝大起宮室允諫曰太祖始建都邑其所營立非農隙不興今建國已久宮室已備永安前殿足以朝會萬國西堂溫室足以安禦聖躬紫樓臨望足以觀望遠近若欲修廣異觀宜漸致之不可倉卒今計砍材運土及諸雜役須二萬人丁夫充作老弱供餉合四萬人半年可訖古人有言一夫不耕或受其饑況四萬之眾其所損費亦已多矣聖主宜思量帝納之允以文成纂承平之業而風俗仍舊婚娶喪葬不依古式上禮敎一疏其略曰前朝屢發明詔禁諸婚娶不得作樂及葬送之日歌謠鼓舞燒葬一切禁斷𨿽條防久頒而俗不革變將由居上者未能悛攺爲下者習以成俗敎化淩遲一至於斯爲政者先自近始詩云爾之敎矣民胥效矣人君舉動不可不愼禮云娶婦之家三日不舉樂今納室皆樂部給役以爲嬉戲而獨禁細民此一異也古之婚者皆揀擇徳義之門妙選貞閒之女必先之以媒聘繼之以禮物集寮友以重其別親禦輪以崇其敬婚姻之際如此其難今娶配者或長少差舛或罪入掖庭失禮紛紜而令小民必依禮限此二異也萬物之生靡不有死古先哲王作爲禮制所以養生送死折諸人情若毀生以奉死則聖人所禁也昔者堯葬谷林農不易畝舜葬蒼梧市不攺肆秦始皇作爲地市下錮三泉金玉寶貨不可勝計死不旋踵屍焚墓掘堯舜之儉始皇之奢是非可見今國家營葬費損巨億一旦焚之以爲灰燼茍靡費有益於亡者古之人何獨不然今上爲之不輟而禁下民之必止此三異也古者祭必立屍序其昭穆使亡者有憑致食饗之禮今已葬之魂求貌似者事之如父母燕好如夫妻損敗風俗凟亂情理上未禁之下不攺絕此四異也夫饗者所以定禮儀訓萬國故聖王重之至乃爵盈而不飲肴幹而不食樂非雅樂不奏物非正色不列今之大會內外相混酒醉喧譊罔有儀式又俳優鄙防污辱視聽朝廷積習以爲美而責風俗之淸純此五異也陛下當百王之末踵亂晉之獘而不矯然釐正以厲頽俗臣恐天下蒼生永不聞禮敎矣允言如此非一文成從容聽之事有不便輒求見屏人極論或自朝至暮或連日不出至有痛切爲帝所不忍聞者命左右扶出然終善遇之禮敬甚重時有上事爲激訐者帝謂羣臣曰君父一也父有過子私室諫諍不欲彰於外至於事君獨忍翹君之過以沽直名乎髙允於朕過失常正言面論至朕所不樂聞者皆侃侃言說無所避就使朕得聞其過而天下不知乃眞忠臣也允所與同徴者遊雅等皆至大官封侯允部下吏百數十人亦至刺史二千石而允爲郎二十七年不徙帝謂羣臣曰汝等在朕左右未嘗有一言規正但伺朕喜時求官乞職汝等把弓刀侍左右但立勞耳皆至王公至如允執筆匡輔數十年不過爲郎汝等不亦愧乎乃拜允中書令時魏百官無祿允嘗使諸子樵采自給陸麗爲言於帝帝曰何不早言卽日至其第惟艸屋數間布被縕袍廚中鹽菜而已帝太息賜帛五百匹粟千斛拜其子忱爲郡守允固辭不許轉太常卿進爵梁城侯帝重允常呼爲令公而不名遊雅嘗曰前史稱卓子康劉文饒之爲人褊心者或不之信余與髙子遊處數十年未嘗見其喜慍之色乃知古人爲不誣耳髙子內文明而外柔順其言吶吶不能出口昔崔司徒浩嘗謂髙生丰才博學一代所推所乏者矯矯風節耳余始以爲然及司徒得罪詔防臨責聲嘶股栗殆不能言宗欽以下都無人色髙子獨敷陳事理詞義淸辧明主爲之動容仁及僚友保玆元老此非所謂矯矯者乎宗愛威振朝廷王公以下趨庭望拜髙子獨升階長揖此非所謂風節者乎人固未易知吾旣失之於心崔又漏之於外管仲所以致慟於鮑叔也及文成崩乙弗渾以獻文在諒闇遂擅權多殺馮太后誅之引允參決大政欲修明庠序立學郡國詔允與中祕二省參議以聞允表請大郡立博士二人助敎四人學生一百人次郡立博士二人助敎二人學生八十人中郡立博士一人助敎二人學生六十人下郡立博士一人助敎一人學生四十人其博士取博通經典世履忠淸堪爲人師者年限四十以上助敎亦如之年限三十以上其學業夙成才任敎職不拘年齒學生取郡中淸望人行修謹堪循名敎者先盡髙門次及中第顯祖從之郡國立學自此始後以老疾頻乞骸骨詔不許乃著告老詩又以昔歲同徴零落將盡感舊懷人作徴士頌尋詔允至兗州祭孔子廟曰此簡徳而行卿勿辭也繼從顯祖北伐大防作北伐頌獻文後有遺世之志以孝文衝防欲禪其叔京兆王子推召公卿會議皆莫敢言允進跪上前泣曰臣不敢多言以勞神聽願陛下上思祖宗付托之重追念周公抱成王之事帝感悟乃議傳位孝文以羣公輔之自文成至獻文軍國書檄多允文也末年乃薦髙閭以自代進允中書監散騎常侍尋以定議勲進爵咸陽公持節徵西將軍懷州刺史允秋月巡境問民疾苦見召公廟毀新之時年將九十矣勸民學業風化頗行太和二年以疾告歸詔以安車徴允扶引就內攺定皇誥作酒頌寓規孝文說之置之座右詔允乘車入殿朝賀不拜明年詔議定律令允𨿽篤老志識不衰詔以允家貧養薄令樂部十日一詣以娯其志朝晡給膳朔望致牛酒月給衣服綿絹入見備幾杖問以政治朝之大議皆咨訪焉魏初法嚴朝士多見杖罰允凡歷事五君出入三省五十餘年未嘗有譴在中書引經斷獄內外皆稱平允性仁恕簡靜興壽稱與允接事三年未嘗見其忿色𨿽處貴重情同寒素執書吟覽晝夜不去手誨人恂恂忘倦尢篤念親故頒賜悉以分之貧困者無所棄遺初獻文徙靑徐望族於代其人士多允婚媾有流離饑寒者允輒傾家賑施使咸得其所又隨其才行薦用於朝或以初附爲疑允答曰任賢使能何有新舊時貴臣之門皆羅列顯官允子皆無官爵其廉退若此孝文太和十一年正月卒年九十八贈司空諡曰文賻襚甚厚魏初以來存亡防賚皆莫及也所著詩文左氏公羊釋毛詩拾遺何鄭膏盲凡百餘篇又有算法算術三卷

北史論曰髙允踐危禍之機抗雷電之气處死夷然忘身濟難卒悟明主保己全名自非體鄰知命鑑昭窮達亦何能若此宜光寵四世終享百齡有魏以來斯人而已

論曰孔子稱才美如周公而驕吝猶不足觀況其下乎崔浩謨謀軍國灼有成算戰勝攻取加以才智淵博定律令明歷象譔國史皆詳明切直足與髙允頡頏顧其爲人沾沾自喜始則挾長傲物旣乃防短淩上至於聽任邪諛欲沽一已之直筆忠誠薄而讒搆興固不當獨咎太武之慘刻少恩也所謂小才未聞大道者非耶夫才以學成學以養定茍非其人寧能不攖心於死生呼吸之際而保其常度乎允忠不欺君信不背友學術內充忠醇如一而險躁旣克休祥隨之周詩曰自求多福蓋善气所迎斯動已而天地應也北魏孝文爲三代以下賢君允決防於前薰蒸於後用開不世出之主自晉魏以來如允之令徳令名不可有二豈獨冠絕北朝哉

蘇綽

蘇綽字令綽武功人魏侍中則之九世孫也累世二千石父協武功郡守綽少博學善算術從兄讓爲汾州刺史宇文泰餞之都門謂曰卿家子弟中誰可任者因薦綽召爲行臺郎中居歲餘未之知也而臺中皆稱爲能有疑事必就決之泰嘗與僕射周惠達論事惠逹請出議之以告綽綽爲之區處惠達入白之泰稱善曰誰與卿爲此議者惠達以綽對且稱其有王佐才會泰與公卿如昆明池觀魚行至漢故倉地顧問左右莫有知者或曰蘇綽博物多通乃召綽具以狀對泰大悅因問天地造化之始歷代興亡之迹綽應對如流泰益嘉之因與綽並馬徐行至池竟不設网罟而還遂畱至夜問以政事臥而聽之綽指陳爲治之要泰起整衣危坐不覺膝之前席語達曙不厭詰朝謂惠達曰蘇綽眞奇士吾方任之以政卽拜左丞參典機密自是寵遇日隆綽始制文案程式朱出墨入及計帳戶籍之法大統三年東魏髙歡三道入伐諸將咸議分兵禦之泰以爲不如並力西拒竇泰惟綽意與合遂禽竇泰於潼關封綽美陽縣伯授大行臺度支尙書泰欲革時政爲彊國富民之法綽乃盡智能贊成其事於是減官員置二長並置屯田以資軍國又爲六條詔書其一先治心曰凡今之方伯守令並古諸侯也是以前世帝王每稱共治天下者惟良守宰耳凡治民之體當先治心心者一身之主百行之本心不淸淨則思慮妄生思慮妄生則見理不明是非謬亂一身不能自治安能治民也夫所謂淸心者非不貪貨財之謂也乃欲使心气淸和志意端靜心和志靜則邪僻之慮無因而作凡所思念無不皆得至公之理率至公之理以臨其民下民孰不從化其次又在治身凡人君之身乃百姓之表表不正不可求影直君身不修而望治百姓是猶曲表而求直影也爲人君者必心如淸水形如白玉躬行仁義躬行孝悌躬行忠信躬行禮讓躬行廉平躬行儉約然後繼之以無倦加之以明察以訓其民是以其民畏而愛之則而象之不待家敎而自興行矣其二惇敎化曰天地之性人爲貴明其有中和之心仁恕之行異於木石不同禽獸故貴之耳然性無常守隨化而遷化於惇朴者則質直化於澆僞者則浮薄浮薄者衰獘之風質直者淳和之俗衰獘則禍亂交興淳和則天下自治世道雕喪已數百年民不見徳惟兵革是聞上無敎化惟刑罰是用凡百艸創率多權宜比年稍登稔衣食不切則敎化可修凡諸牧守令長宜洗心革意上承朝防下宣敎化夫化者貴能扇之以淳風浸之以太和被之以道徳示之以朴素使百姓亹亹日遷於善邪僞之心嗜欲之性潛以消化而不知其所以然此之謂化也然後敎之以孝弟使民慈愛敎之以仁順使民和睦敎之以禮義使民敬讓慈愛則不遺其親和睦則無怨於人敬讓則不競於物三者旣備則王道成矣此之謂敎也先王之所以移風易俗還淳返素由此要道也其三盡地利曰人生天地之間以衣食爲命古之聖王先足其衣食然後敎化隨之夫衣食所以足者在於盡地利地利所以盡者由於勸課有方主此敎者在乎牧守令長而已諸州郡縣每至歲首必戒勅部民少長悉力男女並功若有遊手遊食不勤生業者則正長牒名守令隨事加罰罪一勸百單劣之戶及無生之家勸令有無相通使得兼濟三農之隙及陰雨之暇又當敎民種桑植果藝其菜蔬畜育雞豚以備生生之資以供養老之具夫爲政不欲過碎碎則民煩勸課亦不容太簡簡則民怠善爲政者必消息時宜而適煩簡之中故詩曰不剛不柔布政優優百祿是遒如不能爾則陷於刑辟矣其四推賢良曰天生蒸民不能自治立君以治之置臣以佐之上至帝王下及郡國置臣得賢則治失賢則亂今刺史守令悉有僚吏皆佐治之人也刺史府官則命於天朝其州吏以下並牧守自置自昔以來州郡大吏但取門資多不擇賢良末曹小吏惟試刀筆並不問志行今之選舉當不限資蔭惟在得人凡所求材藝者謂其可以治民若有材藝而以正直爲本者必以其材而爲治也若有材藝而以姦僞爲本者將由其官而爲亂也故將求材藝必先擇志行其志行善者則舉之其志行不善者則去之而今擇人者多雲邦國無賢莫知所舉但求之不勤擇之不審或用之不得其所任之不盡其材耳夫良玉未剖與瓦石相名驥未馳與駑馬相雜昔呂望百里奚管夷吾彼瓌偉之材不世之傑尙不能以未遇之時自異於凡品況降此者哉然善觀人者必先省其官官省則善人易充易充則事無不理故語曰官省則事省事省則民淸官煩則事煩事煩則民濁今吏員其數不少在下州郡尙有兼假擾亂細民悉宜罷黜無得習常非直州郡之官宜須善人爰至黨族閭里正長之職皆當審擇各得一鄕之選以相監統夫正長者治民之基基不傾者上必安凡求賢之路非一任而試之考而察之起於居家至於鄕黨訪其所以觀其所由則人道明賢不肖別矣其五卹獄訟曰人受陰陽之气以生有情有性善惡旣分而賞罰隨焉賞罰得中則惡止而善勸賞罰不中則民無所措手足是以先王特加戒愼使治獄之官精心悉意推究事源先之以五聽參之以證驗如睹情狀使姦無所容然後隨事加刑輕重皆當赦過矜愚得情勿喜又能消息物理斟酌禮律無不曲盡人心先王之制曰與殺無辜寧失不經今之從政者則不然深文巧劾寧致善人於法不免有罪於刑所以然者非好殺人也但云爲吏寧酷可免後患此則情存自便不念至公奉法如此皆姦人也夫人者天地之貴物一死不可復生凡伐木殺艸田獵不順尙違時令而虧帝道況刑罰不中傷天心犯和气而欲陰陽調適萬物阜安不可得也凡百守宰可無愼乎若有深姦巨猾傷化敗俗悖亂人倫故爲悖道者殺一礪百以淸王化重刑可也識此二途則刑政盡矣其六均賦役曰聖人之大寶曰位何以守位曰仁何以聚人曰財明先王必以財聚人以仁守位國而無財位不可守故三五以來皆有徵稅之法𨿽輕重不同而濟用一也今冦未平軍用資廣𨿽未遑減省以防民瘼然宜令平均使下無匱夫平均者不捨豪彊而徴貧弱不縱姦巧而徴愚拙此之謂均也起於有漸必須勤課先時而備至時而輸如不預勸戒臨時廹切復恐稽緩以爲已過捶撲交至富商賈緣玆射利輸稅之民於是獘矣租稅𨿽有大式至於斟酌貧富差次先後皆事起於正長而系之於守令若斟酌得所則政和而民悅若檢理無方則吏姦而民怨又左發徭役多不存意致令貧弱者或重徭而遠戍富彊者或輕使而近防守令不存卹民之心皆王政之罪人也泰置諸坐右令百官習誦之非通六條及計帳者不得居官先是泰以軍旅未息吏民勞獘命所司斟酌古今可以便時適治者爲二十四條新制行之至是又更權衡度量命綽損益新舊爲三十六條總爲五卷頒行之搜簡賢才爲牧令守長皆依新制而遣數年之間百姓便之自晉氏以來文章競爲浮華泰欲革其獘命綽作大誥宣示羣臣戒以政事仍令自後文筆皆依此體綽性儉素不事產業常以喪亂未平爲己憂薦賢拔能紀綱庶政泰推心任之或出遊嘗預署空紙以授綽有須處分隨事施行綽嘗謂爲國之道當愛人如慈父訓人如嚴師每與公卿論議自晝達夜事無巨細若指諸掌積勞成疾而卒泰深痛惜之謂羣官曰蘇尙書平生廉讓吾欲全其素志則恐悠悠之徒有所未達如厚加贈諡又乖夙昔相知之心何爲而可令史麻瑤越次進曰儉約所以彰其美也泰從之歸葬武功載以布車一乘泰與羣公步送之酹酒言曰爾知吾心吾知爾志方欲共定天下遽捨吾去柰何因舉聲慟哭不覺巵落於手至葬日泰復自爲文祭之其後宇文毓僭位以綽配享泰廟北史論曰周文提劍而起百度艸創施約法之制於競逐之辰修太平之禮於鼎峙之日終能斲雕爲朴變奢從儉風化旣被而下肅上尊疆屢動而內安外附斯蓋蘇綽之力也

論曰宇文泰與髙歡並因拓跋之喪亂名爲各擁其君實乃共分其國當時𨿽互相誚讓要之前者虎視後者狼貪裴俠之誡孝武以避湯入火固先見也然考其規爲厝注泰似彼善於此蓋非獨其身之不同量爲之臣者亦殊致焉蘇綽謨謀於內其忠敬節儉非猶夫崔暹崔季舒等之傾邪也韋孝寛扞禦於外其練達明敏非猶夫髙敖曹竇泰等之麤豪也孝寛六旬之拒髙歡三策之平髙緯運籌決勝不愧將才若乃定經制立章程使國家煥然有更新气象綽賢且遠矣

史傳三編卷二十﹤史部﹐傳記類﹐總錄之屬﹐史傳三編﹥

欽定四庫全書

史傳三編卷二十一

大學士朱軾撰

名臣傳十三

唐

房元齡

房元齡名喬以字行齊州臨淄人也殳彥謙仕隋爲司刺史元齡幼警敏善屬文工書開皇中天下混一僉謂隋祚方永元齡密白父以隋無功徳妄誅殺攘神器嫡庶混淆侈僣相傾亡可翹足待父驚曰無妄言年十八舉進士吏部侍郎髙孝基謂裴矩曰此郎國器終當聳壑昂霄恨我不及見耳補隰城尉尋坐漢王諒累徙上郡顧中原方亂慨然有憂天下志會父疾綿十旬不解衣及喪勺飲不入口五日太宗以燉煌公狥渭北杖防謁軍門署行軍記室參軍公爲秦王授府記室每從徵伐眾爭取貨珍元齡獨收人物致幕府與諸將相申結人人願盡死力王比之光武得鄧禹云居府出入十年軍符府檄或駐馬卽辦文約理盡初不著稿髙祖曰若人機識是宜委任每爲吾兒陳事千里外猶面語也隠太子與王有隙元齡勸王行周公之事引杜如晦協判大計太子忌二人皆譖於帝斥之變將作王夜召二人以方士服入計事事定擢右庶子及卽位爲中書令第功班賞第一封邢國公食邑千三百戶淮安王神通曰臣舉兵關西首應義旗今元齡等以刀筆居臣上竊所未服帝曰叔父𨿽首倡舉兵蓋亦自營脫禍建徳之南全軍覆沒黑闥再合望風輙奔元齡等有決勝帷幄定社稷功此蕭何所以先諸將也三年進尙書左僕射監修國史帝嘗謂元齡與如晦曰公爲僕射當助朕憂勞廣開耳目比聞公等聽受詞訟日有數百此則讀符牒不暇安能助朕求賢哉因敕尙書省細碎務皆付左右丞惟寃滯大事合聞奏者關於僕射論者以元齡等固屬賢相然太宗委任責成得馭相之體帝嘗問創業守成孰難元齡曰艸昧之初羣雄並起角力而後臣之創業難魏徵曰自古帝王莫不得之於艱難失之於安逸守成難帝曰元齡從我定天下冒百死獲一生故知創業之難徵與我安天下常恐驕奢生於富貴禍亂伏於所忽故知守成之難然創業往矣守成之難方與公等愼之未幾更封梁加太子少師居宰相積十五年女爲王妃男尙主自以權寵隆極累表辭位不許頃之進司空仍總朝政又辭帝遣使謂曰讓誠美徳然國家眷賴久不可一日去左右攺太子太傅知門下省事十八年帝伐遼畱守京師詔曰公當蕭何之任朕無西顧憂矣凡糧械飛輸軍伍行畱悉裁綜之元齡數上書勸帝無輕敵久事外夷固辭太子太傅以多病聽臥治事許肩輿入殿帝對之流涕日遣人候問起居少間卽喜形於色元齡謂諸子曰今天下無事惟討髙麗未止羣臣莫敢諫吾而不言抱愧歿地矣乃上疏曰上古所不臣者陛下皆臣之突厥可汗束手握刀分典禁衛延陀鐡勒披置郡縣髙昌吐谷渾偏師掃除惟髙麗逋命今自將六軍不旬日抜遼東禽獲數十萬可謂功倍前世傳曰知足不辱知止不殆陛下威名功烈旣云足矣拓地開疆亦可止矣且陛下每決死罪必三覆五奏進疏食停音樂以人命重也今士無罪驅之行陣之間委之鋒鏑之下使肝腦塗地老父孤子慈母寡妻望槥車抱枯骨椎心掩泣變動陰陽傷害和气實天下之痛也使髙麗違失臣節誅之可也侵擾百姓滅之可也能爲後世患夷之可也今無是三者而坐敝中國爲舊王雪恥新羅報仇非所存小所損大乎願下沛然之詔許髙麗自新焚淩波之船罷應募之眾則臣死骨不朽帝得疏謂髙陽公主曰是已危篤尙能憂吾國事疾甚帝命鑿苑垣以便問親握手與訣擢子遺愛右衛中郎將遺則朝散大夫令及見之卒年七十一時貞觀二十二年也陪葬昭陵諡文昭元齡明達吏事夙夜盡心惟恐一物失所審定律令意在寛平聞人善若已有之取人不求備𨿽卑賤皆得盡所能或以事被讓必稽顙請罪惕息無所容隨材收敍無隔疏賤然亦愼許可貞觀末以譴還第黃門侍郎褚遂良言於帝曰元齡事君自無所負不可以一便斥非天子任大臣意帝悟遽召於家後避位不出久之防帝幸芙蓉園元齡敕子弟掃庭除曰乘輿且臨幸有頃帝果幸其第因載還宮帝在翠微宮以司農卿李緯爲民部尙書有自京師來者帝曰元齡聞緯爲尙書謂何曰惟稱緯好須無他語帝遽攺洛州刺史帝討遼東元齡守京師有男子上變元齡詰狀曰我乃告公元齡驛遣追帝帝視奏已斬男子下詔曰公何不自信其委任如此治家有法度慮諸子驕侈席勢淩人集古今家誡書爲屏風令各取一具曰畱意於此足以保躬漢袁氏累葉忠節吾心所尙汝等師之子遺直嗣

桞芳曰元齡佐太宗定天下及終相位凡三十二年天下號爲賢相然無迹可防徳亦至矣故太宗定禍亂而房杜不言功王魏善諫爭而房杜讓其直英衛善將兵而房杜行其道理致太平善歸人主爲唐宗臣固宜哉論曰元齡事迹與漢蕭何相類顧何遭髙帝猜刻書夜岌岌葅醢中元齡際太宗道協計從始終罔間蕭處難而房處易其政治亦不大相逺何哉無致君堯舜之學術但開國承家紀綱粗定稱一代名相焉兩人力量均之乎止此矣然何終未免刀筆吏而元齡濟以文學稍爲過之不矜不伐居然有儒者气象臨歿髙麗一疏不忘史魚屍諫之忠君子哉

杜如晦

杜如晦字克明京兆杜陵人也少英爽喜書以風流自命負大節臨機輙能斷大業中赴吏部選亦爲髙孝基器重謂君有應變才當爲棟梁之用願保崇令徳補滏陽尉未幾棄官歸唐兵入關任秦府兵曹參軍後徙陜州總管府長史時府僚外遷者多房元齡謂王曰他人去無足惜惟如晦王佐才也大王若終守藩輔無所用之必欲經營四方非此人莫可王驚曰微公言我幾失之因表畱幕府從徵伐常參帷幄預機祕方軍國大事裁決如流莫能窺其涯際深爲內外所推服累遷陜東道行臺郎中封建平縣男兼文學館學士丹靑畫像十有八人以如晦爲冠首隠太子之變與元齡定謀論功相等授左庶子遷兵部尙書封蔡國公貞觀二年進侍中攝吏部選總監東宮兵馬三年拜右僕射仍領選所引士賢否咸得其職太宗嘗謂如晦曰比見吏部擇人惟取其言辭刀筆不悉其景行如何可獲善人如晦對曰兩漢取人皆行著鄕閭州郡貢之然後入用故當時號爲多士今每年選集數千人厚貌飾辭不可知悉選司但配其階品而已銓簡之理實所未精帝將依漢時法令本州辟召防功臣等將行世封事乃止時天下新定凡立國規模臺閣制度典章文物悉與元齡裁定每議大政事元齡必曰非如晦莫能籌之及如晦至卒用元齡防蓋元齡長於謀如晦長於斷兩人深相知故能同心協徳以致太平談良相者稱房杜焉四年以疾請解職頻使存問醫藥相望於道及疾篤帝與太子親造其家撫之流涕超遷其子構爲尙捨奉禦卒年四十六帝輟朝三日哭之慟贈司空封萊國公諡曰成詔虞世南勒文於碑言一體痛悼之意他日食而美輟其半奠焉帝以黃銀帶賜元齡謂曰如晦與公同輔朕今獨見公不見如晦矣然下淚更取黃金帶送靈所以後或見夢寐敕禦饌往祭明年之祥遣內官慰問妻子國府官屬並不罷始終恩禮無少衰

論曰如晦才髙气爽遇事明決沛然無所滯礙誠開國臣也故能與元齡之周密相濟有成並定天下稱名相偉矣使天假之年得從容以報太平之知遇事業豈止此哉

魏徵

魏徵字成魏州人少孤落魄有大志不營貲產以十防進李密不用從密來京師未知名自請安輯山東乃擢祕書丞馳驛至黎陽時李勣尙爲密守徵以書諭之勣遂定計歸唐後爲隠太子洗馬徵見秦王功髙勸太子早爲計太子敗王切責徵答曰太子早從徵言不死今日之禍王器其直及卽位拜諫議大夫時河北州縣素事隠巢者不自安皆潛伏思亂徵白帝示至公解之命往慰諭道遇械送太子千牛李志安齊王防軍李思行徵與其副謀曰受命赦宮府舊人今復執送志安等吾屬𨿽往人將不信可先貸之而後以聞使還帝悅日益親或引至臥內訪天下事徵亦自以不世遇展盡底蘊無所回屈凡二百餘奏無不剴切當帝心者拜尙書右丞仍兼諫議或毀徵阿私所親帝使溫彥博按無驗責以不存形迹居數日帝問徵曰昨來在外聞有何不是事徵曰前日令彥博宣勅語臣云因何不存形迹此言大不是臣聞君臣同气義均一體未聞不存公道惟事形迹若君臣上下同遵此路則邦之興防或未可知帝矍然攺容曰前發此語尋已悔之實大不是公亦不得遂懷隠避徵乃拜而言曰臣以身許國直道而行必不敢有所欺負但願陛下使臣爲良臣勿使臣爲忠臣帝曰忠良有異乎徵曰良臣身獲美名君受顯號子孫傳世福祿無疆臯防稷契是也忠臣身受誅夷君防大惡家國並防獨有其名龍逢比干是也以此而言相去逺矣帝曰君但莫違此言我必不忘社稷之計賜絹二百匹帝又問人君何道而明何失而暗對曰兼聽則明偏信則暗堯舜辟四門明目達聰𨿽共驩苖鯀不能蔽也秦二世獨信趙髙梁武帝獨信朱異侯景隋煬帝獨信虞世基天下土崩瓦解而不知盜賊徧海內而不聞此其驗也帝將聘鄭仁基女爲充華詔書已出冊使未發徵聞其許嫁陸氏諫曰鄭氏之女久已許人陛下取之不疑恐虧聖徳帝聞之大驚自責停使令女還夫羣臣以女適陸氏無顯狀大禮旣行不可中止又陸氏抗表自云初無婚姻帝於是頗以爲疑再問徵徵曰陸爽恐陛下今𨿽容之後陰加譴責所以反覆自陳不足爲怪帝乃降敕自明停其冊使將葬建成元吉徵與王珪請預陪送上表曰臣等昔受命太上委質東宮出入龍樓垂將一紀前宮結釁宗社得罪人神臣等不能死亡甘從夷戮負其罪戾錄置周行徒竭生涯將何上報陛下徳光四海道冠前王陟岡有感追懷棠棣明社稷之大義申骨肉之深恩卜葬二王逺期有日臣等永惟籌昔忝曰舊臣防君有君𨿽展事居之禮宿艸將列未申送往之哀瞻望九原義深凡百望於葬日送至墓所帝義之許之宮府舊僚吏盡令送葬三年以祕書監參預朝政西域諸國聞髙昌麯文泰朝悉遣使入獻詔使人迎之徵諫曰王者不以蠻夷勞中國姑聽其商賈往來與邊民交市則可若賔客待之恐不勝其獘帝乃止右僕射封徳彞等並欲中男十八以上簡點入軍勅出徵執奏以爲不可徳彞重奏謂次男有壯大者帝降敕中男𨿽未十八然壯大亦可入軍徵又不肯署勅帝召徵及王珪至作色而待之曰中男實小自不點入軍實大亦可簡取如此固執不解公意徵正色曰臣聞竭澤取魚非不得魚明年無魚焚林而畋非不得獸明年無獸若次男以上盡點入軍租賦雜徭將何取給且比年國家衛士不堪攻戰豈爲其少但爲禮遇失所遂使人無鬭心若多點取人還充雜役𨿽眾無用若精簡壯健遇之以禮何必在多陛下每云我之爲君以誠信待物欲使官民並無矯僞之心自登極以來大事已數不信何以取信於人帝愕然曰所云不信是何等也徵因言卽位之初有逋負宿債欠負官物並悉原免之詔又關中免二年租調關外給復一年後不能無失信者數事帝喜曰我見君執奏不已疑君蔽此事今論國家不信人情不通我不尋思過亦深矣乃停中男賜徵金甕一口先是帝嘗嘆大亂之後疑其難治徵曰亂後易治譬饑者易食渴者易飲也封徳彞曰三代以還人漸澆詭故秦任法律漢雜霸道皆欲治不能非能治不欲徵曰五帝三王不易民而治湯武皆承大亂之後身致太平若人漸澆漓不復返朴今當悉爲鬼魅尙安得而化哉帝納之及卽位四年之後米斗三錢歲斷死二十九幾致刑措蠻夷君長襲衣冠帶刀宿衛東薄海南逾嶺戶闔不閉行旅不賫糧帝語羣臣此魏徵勸我行仁義之效惜不令封徳彞見之李靖敗突厥頡利部落多來歸降中書令溫彥博議請於河南處之一則實空虛之地二則示無猜之心帝從之徵議以爲宜遣發河北居其舊土且今降者幾至十萬數年之後滋息過倍密邇王畿心腹之疾將有後患彥博曰天子之於萬物也天覆地載處之河南死而生之亡而存之懷我厚恩終無叛逆徵曰晉代有此分居近郡江統爲言武帝不用後果覆車陛下必用彥博言所謂養虎自貽患也帝竟從彥博議後帝幸九成宮突厥陰結所部作亂事敗皆捕斬之還其舊部於河北帝悔而自責曰初不納魏徵言遂幾失久安之道侍禦史權萬紀李仁發俱以告訐譛毀防引見任以彈射莫敢諍論徵奏曰權萬紀李仁發並是小人不識大體以譖毀爲是告訐爲直凡所彈射皆非有罪多行無禮以取彊直之名誣房元齡斥退張亮無所肅厲徒損聖明臣伏度聖心必不以爲謀慮深長可委以棟梁之任將以其無所避忌欲以警厲羣臣羣臣素無矯僞空使臣下離心以元齡亮之徒猶不可得伸其枉直其餘疎賤孰能免其欺罔伏願陛下畱意再思自驅使二人以來有一益臣卽甘心斧鉞受不忠之罪陛下縱未能舉善以崇徳豈可進姦而自損乎帝欣然納之賜絹五百匹萬紀仁發相繼貶黜七年代王珪爲侍中進爵郡公帝幸九成宮宮禦憇湋川官舍李靖王珪至吏攺館宮禦以捨靖珪帝怒命按之徵諫曰靖等陛下心膂大臣宮人掃除耳以此罪責恐駭天下耳目得釋不問後宴丹霄樓帝從容語羣臣曰徵毎諫我不從與言輒不應何哉徵曰臣以事有不可故諫若不從輒應恐遂行之帝曰第應之須別陳論何傷徵曰昔舜戒羣臣汝無面從退有後言若面己許可又別陳論非禹稷所以事君也帝曰人言魏徵舉動疎慢我但見其嫵媚耳徵撰定齊梁陳周隋五史多所損益進左光祿大夫以疾辭位拜特進知門下省事文徳皇后葬昭陵帝於苑中作層觀望之引徵同升徵熟視曰臣眊昏不能見帝指示之徵曰臣以爲陛下望獻陵耳若昭陵則臣固已見之矣帝泣爲毀觀帝又欲以巢刺王妃爲後徵諫曰陛下方取法堯舜柰何以辰嬴自累乃止後幸洛陽多所譴責徵曰隋惟責供奉不精因此浪費以至於亡陛下當兢懼戒約柰何誨人爲奢退又上疏言刑賞不可由喜怒及驕奢亂亡之故乞以隋爲鑑十二年帝嘗從容問比來所行得失政化何如徵對曰若恩威所加逺方朝貢比於貞觀之始不可等級而言若徳義潛通民心悅服比於貞觀之初相去又甚逺帝曰逺方來服應由徳義所加往前功業何因益大徵曰昔者四方未定常以徳義爲心旋以四海無虞漸加驕溢所以功業𨿽盛終不如往初帝曰所行比前何無異徵曰貞觀之初恐人不言導之使諫三年以後見人諫悅而從之一二年來不悅人諫𨿽黽勉聽受而意終不平帝曰於何事如此徵曰卽位之初處元律師以死罪孫伏伽諫曰法不至死無容濫加遂賜以蘭陵公主園直錢百萬人或曰所言乃常事而所賞太厚答曰我卽位來未有諫者所以賞之此導之使言也徐州司戶桞雄妄加階級人有告之者陛下令其自首不首與罪雄固言是實大理推得其僞處雄死罪少卿戴冑奏法止合徙陛下不從冑曰旣付臣法司罪不合死不可酷濫陛下作色遣殺冑執之不已然後赦之乃謂法司曰但能如此爲我守法豈慮濫有誅夷此則悅以從諫也往年陜縣丞皇甫徳參上書大忤聖防陛下以爲訕謗臣奏稱上書不激切不能起人主意激切卽似訕謗於時𨿽從臣言賞徳參物二十叚意甚不平難於受諫也帝驚曰人苦不自覺非公無能道此帝又嘗問徵曰羣臣上書可采及召對多失次何也對曰百司奏事嘗數日思之及至上前三分不能道一況諫者怫意觸忌非陛下借之辭色豈敢盡其情哉帝由是接見羣臣辭色愈溫魏王泰有寵或言大臣多輕之帝怒召大臣議曰隋文帝時大臣皆爲諸王所頓躓我若縱之泰豈不能辱公軰耶房元齡等皆謝徵正色曰若紀綱大壊固所不論聖明在上魏王必無頓辱羣臣之理隋文帝驕其諸子卒皆夷滅又足法耶帝悅曰聞公言方知理屈先是帝作飛山宮徵上疏極諫後遇大雨谷洛溢毀宮寺漂居人徵因事極言尢爲激切條陳十思略曰臣聞求木之長者必固其根本欲流之逺者必浚其泉源思國之安者必積其徳義凡昔元首承天景命善始者實防克終者益寡蓋在殷憂必竭誠以待下旣得志則縱情以傲物竭誠則胡越爲一體傲物則骨肉爲行路怨不在大可畏惟人載舟覆舟所宜深愼誠能見可欲則思知足以自戒將有作則思知止以安人念髙危則思謙沖而自牧懼滿盈則思江海下百川樂盤遊則思三驅以爲度憂懈怠則思愼始而敬終慮壅蔽則思虛心以納下懼防邪則思正身以黜惡恩所加則思無因喜而謬賞罰所及則思無以怒而濫刑總此十思玆九徳簡能而任之擇善而從之文武並用垂拱而治何必勞神苦思代百司之職役哉手詔喜答之於是廢明徳宮元圃院賜被水者帝問羣臣徵與諸葛亮孰賢岑文本曰亮才兼將相非可比帝曰徵蹈履仁義欲致君堯舜亮亦不過是也帝厭上封者多不切事欲加譙黜徵曰古者立謗木欲聞已過言而是朝廷之益卽非無損於政由是皆勞遣之時屢有閹宦充外使妄有論奏事發帝怒徵進曰閹宦𨿽微狎近左右時有言語輕而易信浸潤之譖爲患特深今日之明必無此慮爲子孫教不可不杜絕其源帝悅充使永停徵因上言尙徳好善之美術數刻深之害反覆至數千言帝手詔嘉嘆賜絹三百匹十三年徵上疏言陛下頃年以來漸不克終非復貞觀以初之盛因條陳不克終者十漸帝書爲屏障兼付史官賞黃金十斤廐馬二疋又嘗問徵比來朝臣多不論事何也徵曰陛下虛心采納誠宜有言者然古人云未信而諫則以爲謗已信而不諫則謂之屍祿但才器不同懦弱之人懷忠直而不能言疎逺之人恐不信而不得言懷祿之人慮不便身而不敢言所以相與緘默俛仰帝曰誠如卿言朕今開懷納諫卿等無勞煩怖懼遂不極言侯君集平髙昌帝欲以其地爲州縣徵謂不如撫其民而立其子所謂伐罪弔民威徳被於遐方者也若以爲州縣常須千餘人鎭守數年一易往來交替十年之後隴右空虛散有用以事無用未見其可禇遂良亦極諫帝不從以其地置西州後西突厥欲攻西州帝悔謂侍臣曰往年初平髙昌魏徵褚遂良勸朕立其子弟依舊爲國不用其計方自悔責寧得忘所言者乎徵嘗侍宴兩儀殿舉齊桓公鮑叔牙管仲寗戚交儆事爲戒帝嘉納之時大臣並請封禪惟徵執不可帝曰豈功不髙徳未厚耶諸夏未治逺方未服嘉瑞不至年谷不登耶何爲而不可徵曰陛下功則髙而民未懷惠徳則厚而澤未旁流諸夏𨿽安未可驅之役逺方慕義無以供其求符瑞𨿽臻罻羅猶密積歲丰稔倉廩尙虛譬如人有十年長患療治方瘳便欲負重日行百里必不可得告成天地臣竊有疑兼以大事舉行萬國咸萃要荒之外奔走來庭今伊洛以東曁於海岱人煙斷絕道路蕭條徒令窺示虛弱又賞賜未厭眾望給復不償民勞遇有災難以追悔帝不能奪嘗與房元齡髙士亷遇少府少監竇徳素於路問北門近何營繕徳素奏之上怒讓元齡等曰君但知南衙政事北門小營繕何與君事元齡等拜謝魏徵進曰元齡等爲陛下股肱耳目中外事豈有不應知者使所營是當助成之非則當請罷之不知何罪而責何罪而謝也上甚愧之十七年有疾上手詔問之且言不見數日朕過多矣若有聞見可封狀進來徵上言陛下臨朝常以至公爲言退而行之未免私僻或畏人知橫加威怒欲蓋彌彰竟有何益徵家初無正寢帝輟小殿材爲營構賜素褥布被從其所尙數與太子臨問拊之流涕許以衡山公主降其子叔玉卒年六十四帝臨哭之慟罷朝五日太子舉哀西華堂詔百官咸赴防贈司空諡文貞給羽葆鼓吹班劍賻賵其妻裴氏辭曰徵素儉約今葬以羽儀非其志也乃更用素車白布襜帷陪葬昭陵帝登苑西樓望哭甚哀禦制碑文手書之益封戶九百臨朝嘆曰以銅爲鑑可正衣冠以古爲鑑可知興替以人爲鑑可明得失魏徵歿朕亡一鑑矣朕比使人至其家得書一紙始半槁其可識者曰天下之人有善有惡任善人則國安用惡人則國獘公卿之內情有愛憎憎者惟見其惡愛者止見其善愛憎之間所宜詳愼若愛而知其惡憎而知其善去邪勿疑任賢勿猜可以興矣其大略如此朕顧思之恐不免斯過公卿侍臣可書之於笏知而必諫也徵狀貌不逾中人每犯顏進諫𨿽逢盛怒神色不懾帝徐爲霽威奏疏數萬言皆本仁祖義勸誡昭然稱引甚富尢好徵據劉向說苑帝嘗謂徵曰卿罪重於中鉤我任卿逾於管仲近代君臣相得寧有似我於卿者乎一日宴近臣於九成宮稱徵每犯顏切諫不許我爲非我所以重之徵再拜曰陛下導臣使言臣所以敢言陛下若不受臣言臣亦何敢犯龍鱗觸忌諱也帝大悅賜錢十五萬又嘗謂侍臣曰貞觀以前從我平定天下周旋艱險元齡之功貞觀之後盡心於我獻納忠讜安國利人成我今日功業惟魏徵而已解佩刀賜之帝嘗得佳鷂自臂之望見徵來匿懷中徵奏事良久鷂竟死帝將有關南之行旣辦而止徵謁告還問故帝笑曰畏卿嗔故中輟耳徵以隋亂後典章湮散引諸儒校集祕書粲然復完又以小戴禮綜彚不倫作類禮二十篇帝好武徵侍宴見舞破陳樂俛首不顧至慶善樂則諦玩無斁舉有所諷切如此徵歿後毀者百出以嘗薦杜正倫侯君集誣爲阿黨又誣錄諫語示史官帝怒停叔玉婚而僕所爲碑後徵遼東還悵然曰魏徵若在朕無此行仍召其妻子慰勞以少牢祀其墓復立碑加禮焉五世孫謩仕至同平章事宣宗稱其直諫有祖風

新唐書贊曰君臣之際顧不難哉以徵之忠而太宗之睿身歿未幾猜譖遽行始徵之諫累數十餘萬言至君子小人未嘗不反覆爲帝言之以佞邪之亂忠也久猶不免故曰皓皓者易污峣峣者難全自古所嘆云唐柳芳稱徵死知與不知莫不恨惜以爲三代遺直諒哉論曰徵務引其君以當道志仁批逆鱗無所諱惓惓忠貞學術通明浩气充塞古今諍臣鮮有過之太宗英睿從諫如轉圜士君子有致君堯舜之心遇可爲堯舜之主不披肝露膽罄底蘊以相告非人情矣徵之諫固不可及亦太宗成之也身歿未幾媢毀遽行又似一日無徵眾寒雜至𨿽英睿如太宗且不免爲佞邪所播弄悲哉前此之轉圜亦徵有以佐之也明君良臣相需殷而相得彰亶其然乎

王珪

王珪字叔玠梁太尉僧辯孫也少孤性雅澹志量深沈能安貧履正交不茍合隋末亡命南山十餘年母李氏謂曰汝他日必貴然未知所與遊者何如人試與偕來乃約房杜等過其家李窺見大喜亟具酒食曰客皆公輔才汝貴不疑髙祖入關李綱薦之授太子舍人遷中允太宗卽位召爲諫議大夫珪推誠納善多所獻替帝顧待良厚封永寧縣男尋遷侍中帝嘗問珪曰近世治不及古何也對曰漢世尙經術宰相多用儒士故風俗淳厚近世重文輕儒參以法律此治化之所以益衰也帝然之一日進見有美人侍側帝指示珪此廬江王瑗姬也瑗不道賊其夫而納之珪避席曰陛下以廬江爲是耶非耶帝曰殺人而取妻乃問朕是非何也珪曰姬今在帝側竊謂陛下是之審知其非何不屏去若更納用此與郭公善善不能用惡惡不能去相去幾何哉帝悅卽出之帝使太常祖孝孫教樂律宮中以宮伎不進數被讓珪與溫彥博諫曰孝孫雅士今乃使教宮人又責譙之天下其以士爲輕乎帝怒曰卿皆朕腹心之臣乃附下罔上爲人遊說耶彥博懼謝罪珪不拜曰陛下責臣以忠直今臣所言豈私曲邪陛下疑臣以私是陛下負臣臣不負陛下帝默然而罷明日謂房元齡曰自古帝王納諫誠難朕昨責珪等至今悔之公等勿因此不盡言也時珪與元齡李靖溫彥博戴冑魏徵同輔政帝以珪善鑑人物因謂之曰卿標鑑通悟試爲朕言元齡等且自謂孰與諸子賢珪對曰孜孜奉國知無不爲臣不如元齡兼資文武出入將相臣不如靖敷奏詳明出納惟允臣不如彥博濟防治劇眾務必舉臣不如冑以諫諍爲己任恥君不及堯舜臣不如徵至激濁揚淸疾惡好善臣於數子有一日之長帝稱善而元齡等亦以爲確論進封郡公後爲魏王泰師王見之輙先拜珪亦以師道自居教王忠孝王問何爲忠孝珪曰至尊王之君事思盡忠亦王之父事思盡孝惟忠孝可以立身成名享天佑垂後裔王問所習珪曰漢東平王蒼稱爲善最樂願王志之帝聞喜曰兒可無過矣子敬直尙南平公主先是公主下嫁皆不以婦禮事舅姑珪曰主上欽明動循禮法吾當受公主謁見豈爲身榮所以成國家之美耳乃與其妻就席坐令公主執笲行盥饋之禮是後公主下降咸備婦禮自此始也貞觀十三年卒年六十九圖形淩煙諡曰懿珪性不苛察臨官務舉綱維去太甚平居𨿽僕妾不見其喜慍奉寡嫂盡禮家事咨而後行教撫孤侄𨿽其子不過也微時人或贈遺初無讓及貴厚報之𨿽已亡必酬贍其家宗姻匱乏周防咸至薄於自奉未嘗營搆堂室有司劾其不立家廟四時祭於寢帝爲立廟媿之不罪也世以爲儉不中禮云論曰珪推誠納善多所獻替盛世良臣也先儒以事讐責之其論嚴矣嘗考綱目發明王魏奉髙祖之命而輔太子則髙祖其君也太子其長也家無二主國無二上任是職者固當以一人爲主不得以所事爲主王魏所處與管召殊科此論固自有見非爲王魏解說也珪之學術謨猷不及魏徵而剛直不撓善諫爭與徵相似王魏並稱有以哉

李靖

李靖字藥師京兆三原人姿貌魁秀通書史嘗曰丈夫當建功名寧作章句儒耶其舅韓擒虎與論兵輙以孫吳目之仕隋爲殿內直長楊素牛皆曰王佐才也大業末爲馬邑丞髙祖撃突厥靖察有非常志自囚上急變傳送江都至長安道梗髙祖已定京師將斬之靖呼曰公起兵爲天下除暴亂欲就大事以私怨殺士乎秦王爲請得釋從平王世充以功授開府蕭銑據江陵靖陳圖銑十防詔拜靖行軍總管兼攝趙郡王孝防行軍長史武徳四年八月大閱防州時秋潦濤瀨漲惡諸將請俟江平乃下靖曰兵機事以速爲神今乘銑不備冒險疾趨是震雷不及塞耳可禽也孝防從之九月拔荊門宜都抵夷陵銑將文士悉鋭屯淸江孝防欲撃靖請駐南岸待其气衰孝防弗聽自往戰敗績賊眾委舟散掠靖縱兵奮撃大破之乘勝直抵江陵入其外郭又攻水城拔之大獲舟鑑命悉散之江中諸將皆諫曰柰何棄以資敵靖曰蕭銑之地南出嶺表東距洞庭吾懸軍深入若攻城未抜援兵四集表裏受敵進退不獲𨿽有舟楫無所用之今棄使蔽江而下援兵見之必謂江陵已破未敢輕進往來覘伺動淹旬月吾取之必矣銑援兵見舟艦果疑不進銑內外阻絕乃降靖入據其城號令嚴肅秋毫無所犯或請籍銑將拒戰者家貲以賞軍靖曰王者之師宜使義聲先路彼爲其主死鬭豈可同叛逆之科若降而籍之恐自荊以南堅城劇屯敺之死守非計之善也於是江漢列城望風欵附以功封永康縣公荊州刺史遂度嶺至桂州分道招慰酋長馮盎等皆以子弟來謁南方悉定得郡九十六戶六十餘萬詔書嘉勞授嶺南撫慰大使桂州總管念嶺海陋逺非振威武示禮義無以移風率兵南巡所過問疾苦延見長老宣布天子恩意逺近懽服輔公祏反詔召靖副孝防討之李世勣等七總管皆受節度靖督諸軍水陸並進鏖戰殺傷萬人破其將馮惠亮陳正通等遂率輕兵至丹陽禽公袥以歸太宗卽位歷兵刑二部尙書實封四百戶檢校中書令帝圖突厥以靖爲代州道行軍總管帥勁騎三千由馬邑趨惡陽嶺頡利可汗大驚曰兵非傾國來靖敢提孤軍至此靖又縱間諜離其腹心夜襲定襄破之可汗遁磧口帝曰靖以三千騎直犁宼庭取定襄古無與比足灑吾渭水恥矣進封代國公頡利走保鐡山遣使請舉國內附詔以靖將兵往迎又遣唐儉安修仁慰撫之頡利外爲卑辭內實猶豫欲俟艸靑馬肥亡入漠北靖曰頡利𨿽敗其眾猶盛若走度磧北保依九姓圖之無及乃謂副將張公謹曰詔使至敵必自寛若疾驅萬騎賫二十日糧自白道襲之必得所欲遂督兵疾進遇侯邏皆俘以從去其牙七里乃覺俘斬十餘萬禽其子疊羅施殺義成公主頡利乘千里馬先奔大同道行軍總管張寶相禽以獻於是斥地自陰山北至大漠矣因大赦賜民酺五日禦史大夫蕭瑀劾靖縱軍士掠散珍寶召讓之靖不辯惟頓首謝帝進靖光祿大夫增戶至五百謂曰向人譖公短朕今悟矣賜帛千匹遷尙書右僕射靖每參朝議恂恂似不能言以沈厚稱尋爲畿內道大使巡察風俗防足疾乞休授特進就第吐谷渾宼邊復拜西海道行軍大縂管靖決防深入逾積石山大戰數十多所殺獲降其國人無算吐谷渾伏允窮蹙自經死靖更立大寧王慕容順而還自是闔門稱疾謝絕親故攺封衛國公開府儀同三司圖像淩煙閣年七十九卒陪葬昭陵諡景武

論曰李靖才略非常而恂恂如不及以沈厚稱𨿽非章句儒亦書史之潤矣唐書贊其闔門稱疾畏逺權逼𨿽古哲人無以尙又言靖善用兵特臨機果料敵明根於忠智而已世俗言靖精風角鳥占云防孤虛之術傳著怪詭皆不足信有防哉有防哉

傅奕

傅奕相州鄴人也開皇中徙扶風髙祖爲扶風太守禮之及卽位拜太史丞防令庾儉以父質占候忤隋煬帝死懲其事薦奕自代遂爲令時國制多仍隋舊奕上言黃帝唐虞三代不相禮襲樂隋季違天害民專峻刑法天下兆庶同心叛之陛下撥亂反正安可不一新民之耳目攺正朔易服色變律令革官名功成作樂治終制禮使天下知盛徳之隆此其時也然官貴簡約夏后官百不如虞氏五十周三百不如商之百又言夏有亂政而作禹刑商有亂政作湯刑周有亂政作九刑衛鞅爲秦法增鑿顚抽脇鑊烹等六篇始皇爲挾書律此失於煩不可不監復上疏極論浮屠謂西域之法無君臣父子以三途六道嚇愚欺庸追旣往之罪窺將來之福習其教者不憚科禁輕犯憲章至有身在獄中誦梵禮佛以祈解免且生死壽夭本諸自然刑徳威福繋乎人主貧富貴賤功業所招而愚僧矯詐皆云由佛讓天理竊主權其爲害政良可悲矣五帝三王未有佛法君明臣忠年祚長久至漢明帝始立胡祠然惟桑門自傳其教西晉以上不許中國髠爲之徒石苻亂華乃弛厥禁主庸臣佞政虐祚短事佛致然梁武齊襄足爲明戒今天下僧尼數盈十萬請令匹配卽成十萬戶十年之後滋產必多加之教訓兵農兩足利可勝旣耶又上十二論言益痛切詔百官議之惟太僕卿張道源是奕言蕭瑀曰佛聖人也而奕非之非聖人者無法當治罪奕曰人之大倫莫如君父佛以世嫡而叛其父以匹夫而抗天子蕭瑀不生於空桑乃遵無父之教非孝者無親瑀之謂矣瑀不能對帝亦惡沙門道士不守戒律詔有司沙汰僧道防傳位未及行而止太宗旣立召賜食問佛法妙可師卿何獨不悟其理奕曰佛乃胡中桀黠欺西域以自神迷惑滋廣而孅兒幻夫摸荘老文飾之不忠不孝削髮而揖君親逰手逰食易服以逃租賦有害國家無益於民臣非不悟鄙不學也帝頗然之他日謂侍臣曰梁武帝惟談苦空侯景之亂百官不能乘馬元帝爲周師所圍猶講老子戎服以聽此深足戒朕所學者堯舜周孔之道如鳥之有翼魚之有水失之則死不可一日無也後有僧自西域來能咒人立死復咒卽生帝試之驗以告奕奕曰此邪術也臣聞邪不幹正請咒臣必不能行帝命僧咒奕奕初無所覺須防僧自僵僕遂不復蘇又有婆羅門僧言得佛齒物莫能傷長安士女輻輳如市奕謂其子曰吾聞有金剛石性至堅惟羚羊角可破汝往試焉其子如言扣之應手而碎觀者乃止奕𨿽善天文占候數術然訓子習六經謂己學不可以傳妖胡佛書愼勿寓目病不問醫忽酣臥蹶然起曰吾死矣夫自書志曰傅奕靑山白雲人也以醉卒年八十五

論曰善哉傅奕之斥浮屠也浮屠之教淺之則論因果深之則談妙夫作善降祥不善降殃天道自然之應豈佞佛所能免哉其所謂妙者掇拾儒者之唾餘雜以老氏之浮誕稍變其說而歸之於空夫儒者之學萬念皆實由性分所固有以盡其職分所當爲措則正而施則行釋氏之學萬念皆空托爲明心見性之說而棄道遺倫終歸於無何有之鄕此奕之所以卓然不惑以正勝之與昌黎佛骨表後先並耀矣

史傳三編卷二十一

欽定四庫全書

史傳三編卷二十二

大學士朱軾撰

名臣傳十四

唐

馬周

馬周字賔玉博州茌平人也少孤家貧嗜學善詩春秋然性曠邁鄕人以無細謹薄之武徳中補州助敎以不屑治事去客密州趙仁本髙其才資給使入關畱汴爲浚儀令崔賢所辱遂激而西捨新丰逆旅主人不之顧周命酒一斗八升悠然獨酌眾異焉至長安捨中郎將常何家貞觀五年詔百官言得失周爲何條二十事太宗怪問何何曰此非臣所能家客馬周爲之帝令召周未至使者數軰惇趣及見與語大悅詔直門下省明年拜監察禦史奉使稱職帝以何得人賜帛三百匹周上疏曰臣每觀前史見賢者忠孝事未嘗不掩卷長想思履其迹臣不幸蚤失父母犬馬之養已無所施顧來事可爲者惟忠義而已陛下不以臣愚擢臣不次輙竭區區伏見大安宮在宮城右墻宇門闕方紫極爲卑小東宮皇太子居之而在內大安至尊居之反在外太上皇𨿽志淸儉愛惜人力而蕃夷朝見四方觀聽有不足焉臣願務從髙顯以稱萬方之望伏讀明詔以二月幸九成宮竊惟太上皇春秋髙陛下宜朝夕視膳今所幸宮去京三百里而逺萬一太上皇思感欲見陛下何以逮之今玆本爲避暑行也太上皇畱熱處陛下走涼處溫凊之道臣所未安伏見詔宗室功臣悉就藩國遂貽子孫世守其政與國無疆臣謂陛下宜思所以安存之富貴之何必使世官也且堯舜之父有朱均之子若令有不肖子襲封嗣職兆庶被殃正欲絕之則子文之治猶在也正欲存之則欒黶之惡已暴也必曰與其毒害於見存之人毋寧割愛於已亡之臣則向之所謂愛之重之者適所以傷之也臣謂宜賦以茅土疇以戶邑必有材行隨器而授𨿽幹翮非彊亦可以免累漢光武不任功臣以吏事所以終全其世願陛下深思其事使得奉大恩而終全其福祿臣聞聖人之治天下莫不以孝爲夲故曰孝莫大於嚴父嚴父莫大於配天國之大事在祀與戎孔子亦曰吾不與祭如不祭自陛下踐祚宗廟之享未嘗親事竊惟聖情以乘輿一出所費無藝故忍孝思以便百姓而一代史官不書皇帝入廟將何以貽厥孫謀示來葉耶臣知大孝誠不在爼豆之間然聖人訓人必以己先之示不忘本也臣聞致化之道在求賢審官孔子曰惟名與器不可以假人是言愼舉之爲重也伏見王長通白明逹本樂工輿皂韋槃提斛斯正無他材獨解調馬𨿽術逾等夷可厚賜金帛今超授髙爵與外廷朝防騶豎倡子鳴玉曵履臣竊恥之帝善其言除侍禦史又言臣歷觀夏商周漢之有天下傳祚相繼多者八百餘年少者猶四五百年皆積徳累業防結於人豈無僻王賴先哲以免自魏晉逮周隋多者五六十年少者二三十年良由創業之君不務仁化當時僅能自守後無遺徳可思故傳嗣之主其政少衰一夫大呼天下土崩今陛下𨿽以大功定天下而積徳日淺當隆禹湯文武之道使防有餘地爲子孫立萬世之基自古明王𨿽因人設敎大要節儉於身防加於人故其下愛之如父母卜祚遐長今百姓承喪亂之後比於隋時才十分之一而徭役相望兄去弟還陛下𨿽詔減省而有司徒行文書役之如故四五年來百姓頗怨嗟以爲陛下不存養之漢文帝惜百金之費而罷露臺集上書以爲殿帷所幸愼夫人衣不曵地景帝亦以錦繡纂組妨害女工特詔除之所以百姓安樂至孝武帝𨿽窮奢極侈承文景遺徳故人心不搖向使髙祖之後卽値武帝天下必不能全又益州及京師諸處營造供奉器物並諸王妃主服餙皆過靡麗臣聞昧旦丕顯後世猶怠作法於治後世猶亂陛下少處人間知百姓疾苦前代成敗目所親見尙猶如此而況皇太子生長深宮不更外事卽萬歳後聖慮之所當憂也臣竊尋自古黎庻怨畔未有能重安者凡修政敎當修之於可修之時故人主每見前代之亡則知其政敎之所由喪而不知其身之失故紂笑桀之亡幽厲笑紂之亡隋煬帝又笑齊魏之失國也今之視煬帝猶煬帝之視齊魏也貞觀初率土荒儉一匹絹才易斗米而天下帖然者百姓知陛下憂憐之故人自安無謗讟也五六年來頻歲丰稔一匹絹易粟十餘斛而百姓咸怨以爲陛下不憂憐之何則今營爲者多不急之務也自古以來國之興亡不在蓄積多少而在百姓苦樂且以近事驗之隋貯洛口倉而李宻因之積布帛東都而王世充因之西京府庫亦爲國家之用積貯固有國之常要當人有餘力而後收之豈人勞而彊斂之以資宼耶夫儉以息人貞觀初陛下己躬爲之若人勞而不息萬一中國水旱而邊方有警狂狡竊發非徒旰食晏寢而已古語云動人以行不以言應天以實不以文陛下誠欲勵精爲政不煩逺采上古但及貞觀初則天下幸甚昔賈誼謂漢文帝可痛哭者諸王年少傅相制之長大之後必生禍亂臣竊觀今功臣諸王陛下之日必無他心萬代之後不可不慮漢晉以來亂天下者皆由樹置失宜不豫爲節制人主豈不知其然溺於私愛耳今諸王寵遇過厚臣愚慮之非特恃防驕侈也昔魏武帝寵陳思王文帝卽位防守禁閉先帝示防太多故嗣主疑而畏之此武帝寵陳思適所以苦之也且帝子身食大國何患不富而優賜曾無限極語曰貧不學儉富不學奢言自然也今大聖創業豈惟處置見子弟當制長久之法使萬代奉行臣聞天下以人爲本使百姓安樂在刺史縣令耳縣令旣眾不可皆賢但州得賢刺史可矣古者郡守縣令皆選賢徳欲有所用必先試以臨人或由二千石髙第入爲宰相今獨重內官縣令刺史頗輕其選刺史多武夫勲人或京官不稱職始出補外折衝果毅身力彊者入爲中郎將其次乃補邊州而以徳行才術擢者十不得一所以百姓未安殆由於此防奏帝稱善謂侍臣曰刺史朕當自選縣令宜詔京官五品以上各舉一人拜周給事中轉中書舍人周善於敷奏機辧明鋭動中事防裁處周密帝每曰我蹔不見周卽思之岑文本謂所親曰馬君論事防文切理無一言可損益聽之纚纚令人忘倦然鳶肩火色騰上必速恐不能久累遷中書侍郎兼右庶子十八年遷中書令帝徵遼東畱定州輔太子還攝吏部尙書進銀靑光祿大夫帝飛白書鸞鳳衝霄必資羽翼股肱之寄誠在忠良十六字賜之周寢疾取所上章奏稿悉焚之曰毋彰君過取身後名也卒年四十八陪葬昭陵初帝遇周厚周頗自負嘗遣人以圖購宅眾以其素無貲皆竊笑他日白有佳宅直二百萬周遽以聞詔有司給直並賜奴婢雜物周領選時特黜浚儀令以其嘗辱己也

論曰周微時落拓無所容何其憊也及爲人陳事動主知相見恨晚又何遇之奇也艸茅特逹慷慨而談國家之務洋洋乎無所忌諱彼亦自以不世遭逢欲傾生平肺腑報知遇忠矣方之賈長沙魏鄭國間實堪踵武唐書以不逮傅說呂望惜之無乃責備太過乎

禇遂良

禇遂良字登善錢塘人亮子也貞觀中爲起居郎太宗嘗嘆虞世南死無與論書者魏徴白見遂良帝令侍書時方博購王羲之故帖獨遂良能辧質眞僞備論所出帝將有事泰山至洛陽星孛太微犯郎位遂良諫曰陛下撥亂反正功超古初方告成岱宗而彗輙見此天意有所未合昔漢武帝行岱禮優柔者數年臣愚願加詳慮帝悟遂罷封襌遷諫議大夫知起居注帝欲觀之對曰今之起居古左右史也善惡必記未聞天子自取而觀帝曰朕有不善亦記耶對曰臣職載筆君舉必書劉洎曰使遂良不記天下之人亦記之帝嘗怪舜造漆器禹雕其爼諫者十餘不止遂良曰雕琢害力農纂繡傷女紅漆器不已必金玉爲之故諫者捄其源使不得開及夫橫流則無復事矣帝咨美之時皇幼子皆外任都督刺史遂良固諫以爲刺史民之師師得人則安失人則勞皇子幼宜畱京師敎以經學畏仰天威不敢犯禁養成徳器然後惇遣帝嘉納之時太子承幹失徳魏王泰有寵人物輻輳月給過於太子遂良上防曰聖人制禮尊嫡卑庻庶子𨿽愛不得逾嫡所以塞嫌疑之漸除禍亂之源也昔漢竇太后寵梁孝王卒以憂死宣帝寵淮陽王亦防至於敗今魏王新出閤宜示以禮則訓以謙儉乃爲良器此所謂聖人之敎不肅而成者也一日帝問侍臣以國家急務遂良曰太子親王宜有定分此爲最急帝是其言使魏徴傅太子然太子卒以罪廢旣廢魏王泰間侍帝許立爲嗣謂大臣曰昨日泰投我懷言臣今始得爲陛下子臣有一子百年後當殺之傳國晉王朕聞其語甚憐之遂良曰陛下失言安有爲天下主而殺其愛子授國他人者乎陛下昔以承幹爲嗣復寵愛泰故紛紛至此今若必立泰非別置晉王不可帝泣卽定防立晉王爲太子授遂良太子賔客嘗諫絕薛延陀失大信帝不納帝欲自討遼東遂良固勸無行謂一不勝師必再興再興爲忿兵兵忿者勝負不可必帝然之防李勣詆其計帝意遂決遂良懼上言臣請譬之一身両京腹心也四境手足也殊裔絕域殆非支體所屬髙麗王陛下所立莫離支殺之討其逆夷其地固不可失但遣一二愼將付銳兵十萬翔旝云輣唾手可取昔侯君集李靖猶能撅髙昌纓突厥陛下止發蹤指示得歸功聖朝臣聞渉遼而左水潦荒漫決非萬乘六師所宜行是時帝銳意蕩平不見省進黃門侍郎參綜朝政諫卻莫離支貢金引春秋納郜鼎爲詞帝以其使屬吏及平髙昌歳調兵千人往戍復論不可勸立麯文泰子弟亦不用突厥宼西州帝始悔之帝於寢宮側別置院居太子遂良諫以父子不可滯愛滯愛者多愆宜許太子近師傅專學藝以廣懿徳帝從其言防父喪免起復拜中書令帝寢疾與長孫無忌並召入臥內以霍光諸葛亮委之令盡誠輔太子又語太子無忌遂良在而無憂國家事髙宗卽位封河南郡公累遷尙書右僕射與無忌同心輔政帝亦敬禮二人納善勤民故永徽初政有貞觀之風六年帝將立武昭儀召無忌李勣與遂良入內殿遂良曰今日之召多爲中宮上意旣決逆之必死太尉元舅司空功臣不可使上有殺元舅功臣之名遂良起於艸茅無汗馬之勞致位至此且受顧托不以死爭之何以下見先帝勣稱疾無忌等入帝曰罪莫大於絕嗣皇后無子今欲立昭儀謂何遂良曰皇后名家子先帝爲陛下娶之臨崩執陛下手語臣曰朕佳兒佳婦今以付卿玉音在耳非有大故不可廢也帝不悅翌日復言對曰陛下必欲易皇后請更擇令族何必武氏武氏經事先帝眾所共知萬代之後謂陛下何如主帝羞默遂良因置笏殿階叩頭流血曰還陛下笏丐歸田裏帝大怒命引出武氏在中大言曰何不撲殺此獠無忌曰遂良受先帝顧命有罪不可加刑於志寧不敢言侍中韓瑗因間奏事涕泣極諫上不納明日又諫悲不自勝上命引出瑗又上疏諫曰妲己傾殷褒姒滅周毎覽前古常興太息不謂今塵黷聖代陛下不用臣言臣恐宗廟不血食矣來濟上表諫曰王者立後上法乾坤必擇禮敎名家幽間令淑副四海之望稱神只之意孝成縱欲以婢爲後使皇統亡絕社稷傾淪惟陛下詳察帝皆不納他日李勣入見帝問之曰朕欲立武昭儀爲後遂良固執不可遂良旣顧命大臣事當且已乎對曰此陛下家事何必更問外人帝意遂決乃左遷遂良潭州都督尋轉桂州韓瑗上防言遂良體國忘家損身徇物風霜其操鐡石其心社稷之舊臣陛下之賢佐無罪斥去內外咸嗟願鑑無辜以慰眾望不聼瑗復言曰昔微子去殷國隨以亡張華不死晉不及亂陛下無故棄逐舊臣恐非國家之福帝終不納顯慶二年再貶遂良愛州刺史上疏自陳顧命定防情事冀感悟上意卒不省而韓瑗來濟並以忠諫坐遂良黨貶死逾年遂良卒年六十三瑗字伯玉京兆三原人來濟江都人

論曰褚遂良忠諫名臣也或疑其譖死劉洎唐書亦病之李贄藏書至列於藝學之流悲夫髙宗昏庸牝晨穿鼻彼佞如勣固不足道𨿽以無忌之賢亦且弗能彊諫遂良激切廷爭竄死荒徼知有國而不知有身魏文貞宋廣平之儔匹也而謂有譖人於死之事固未可信

裴行儉

裴行儉字守約絳州聞喜人也以父仁基爲王世充所害防補文生貞觀中舉明經調左屯衛倉曹參軍大將軍蘓定方授以用兵奇術顯慶二年遷長安令坐私論立武昭儀事貶官麟徳二年擢安西都防西域諸國多慕義歸附召爲司文少卿遷吏部侍郎典選十餘載甚有能名始設長名榜銓注等法又定州縣升降資擬髙下爲故事上元三年吐蕃叛出爲洮州道左二軍總管又攺秦州右軍調露元年十姓可汗阿史那都支及李遮匐誘蕃落以動安西與吐蕃連和朝廷欲討之行儉議曰吐蕃叛渙方熾敬元失律審禮喪元安可更爲西方生事今波斯王死其子質京師宜遣使立之道過二蕃以便宜制事可不勞而成也帝卽詔行儉冊送波斯王且爲安撫大食使經莫賀延磧風砂晝冥導引者迷路將士不勝饑渴行儉止營致祭下令曰水泉非逺眾乃少安俄而云徹風恬行數百步果得善水艸至西州諸蕃郊迎行儉召豪傑千餘人自隨揚言大熱未可進駐軍湏秋都支覘知之不設備徐召四鎭酋長以畋獵爲名陰勒部伍倍道而進去都支帳十餘里遣所親問都支安否召與相見都支本與匐計及秋來拒忽聞使至倉卒不知所出率子弟五百餘人詣營謁遂禽之傳其箭召諸部酋長悉來請命並執送碎葉城簡精騎約賫襲遮匐道獲遮匐使者釋之俾前往諭其主言都支己禽狀於是遮匐亦降悉俘至京師遷禮部尙書兼右衛大將軍冬十月突厥阿史徳溫傅奉職二部俱反立泥熟匐爲可汗二十四州酋長皆叛應都防蕭嗣業戰死詔行儉爲定襄道行軍大總管討之行儉詐爲糧車三百乘伏壯士陌刀勁弩於中用羸兵挽進潛以精兵踵其後賦果來掠羸兵棄而走賊方解鞍牧馬取糧車中而壯士突出伏兵又至殺獲幾盡自是糧車無敢近者大軍次單於北暮立營塹濠旣周行儉命徙營髙岡吏白士已安堵不可動弗聽促徙之比夜風雨暴至前營所水深丈餘眾驚駭問何以知行儉曰自今第如我節制不必問所以知也賊拒戰黑山數敗殺僞可汗泥熟匐持首來降行儉又計禽奉職乃還明年阿史那伏念復與溫傅合行儉總諸軍屯陘口縱反間說伏念與溫傅相貳伏念懼密送欵請防溫傅自效行儉祕之而密以聞後數日望見煙塵漲天而南斥候皆惶駭行儉曰此伏念執溫傅來降非他也顧受降如受敵勅嚴備遣單使往勞旣而果然於是突厥餘黨悉平帝大悅封聞喜縣公侍中裴炎害其功譖斬伏念及溫傅於市行儉嘆曰渾濬之事古今恥之但恐殺降則後無復來矣遂稱疾不出永淳元年卒年六十四生平以艸名家髙宗用絹素令書文選一部甚祕愛之嘗言褚遂良非精筆佳墨不書惟餘與虞世南不擇筆墨書更妍防有文集二十卷選譜十卷艸字雜體數萬言行於世又爲營陣部伍四十六訣武后詔武承嗣就第取去不復傳陰陽曆術無所不通尢好取人善甄拔賢俊有人倫之鑑在吏部時見蘇味道王勮許以皆掌銓衡李敬元盛稱王勃楊炯盧照鄰駱賔王之才行儉曰士之致遠先器識而後文藝勃等𨿽有文才而浮躁淺露豈享爵祿之器耶炯沈靜可至令長余得令終爲幸後咸如所料所引偏裨若程務挺王方翼張防最劉敬同李多黑齒常之皆爲名將平都支出瑪瑙盤示將士廣二尺文彩燦然軍吏趨跌碎之惶怖叩頭流血行儉笑曰爾非故也何至是所賜都支資產金器三千及槖駝馬牛皆分給親故洎麾下數日輙盡

論曰行儉才兼文武有人倫之鑑其器量亦不可及令長秉銓衡和鈞石豈不爲有唐名相乃僅僅以知兵顯而史氏遂以將帥目之惜夫士君子無所不學經文緯武非有兩途可爲知者道耳內則佐天子作舟霖於蒼生外則爲國家揚皇威於萬里此之謂讀書人豈必如鄧弼所云一服儒衣遂奄奄欲絕哉行儉用兵以謀略見奇不以血刃著績儒將風期尢其可傳者也

狄仁傑

狄仁傑字懷英並州太原人也爲兒時同館生有被害者吏就詰眾爭辧仁傑誦讀不置吏讓之答曰黃卷中方與聖賢對何暇偶俗吏語耶舉明經調汴州參軍爲吏誣訴黜陟使閻立本異其才謝曰觀過知仁君可謂滄海遺珠矣薦授並州法曹親任河陽仁傑登太行山反顧見白雲孤飛謂左右曰吾親捨其下瞻悵久之云移乃去同僚鄭崇質母老疾當使絕域仁傑謂曰若可貽親萬里憂乎詣長史藺仁基請代行仁基嘆曰北斗以南一人而已時方與司馬李孝廉不平相謂曰吾等可少愧矣遂相待如初遷大理丞歲中斷久獄萬七千人稱平恕左威衛大將軍權善才右監門中郎將範懷義坐誤斧昭陵柏髙宗詔誅之仁傑奏不應死帝怒曰是使我爲不孝子必殺之仁傑引張釋之對文帝盜玉環事爭之得免授侍禦史左司郎中王本立怙寵自肆仁傑劾奏其惡有詔原之仁傑曰朝廷借乏賢如本立者不少陛下惜有罪虧成法柰何臣願先斥爲羣臣戒夲立抵罪由是朝廷肅然使岐州有亡卒數百剽行人道不通官捕繋之餘黨紛紛不能制仁傑患其窮且亂乃明開首原格出繋者使相暁皆自防歸帝嘆其逹權遷度支郎中髙宗幸汾陽宮爲知頓使輦道出妬女祠相傳盛服過者致風雷之變並州長史李衝元發卒開別道仁傑曰天子之行風伯淸塵雨師灑道何妬女避耶止其役帝壯之俄爲寧州刺史撫和戎落郡人立碑以頌徴拜冬官侍郎充江南巡撫使奏毀淫祠千七百所只畱夏禹吳泰伯季札伍員四祠而已轉文昌右丞復出爲豫州刺史時越王貞支黨二千人皆論死仁傑釋其械密疏曰臣欲有所陳似爲逆人申理不言且累陛下欽卹意表成復毀不能自定然此皆非本惡詿誤至此詔悉戍邊囚出寧州父老迎勞曰狄使君活汝耶相與哭碑下齋三日乃去天授二年入爲地官侍郎同鳯閣鸞臺平章事後謂曰卿在汝南有善政然有譖卿者欲知乎謝曰不願知誠有過臣當攺後嘆爲長者未防來俊臣誣以謀反與平章事任知古等七人同入制獄先是俊臣請降敕一問卽承反者待減死仁傑等下獄俊臣以此誘之仁傑曰有周革命萬物維新唐室舊臣甘從誅戮反固實俊臣使王徳壽示意令引平章事楊執柔爲黨嘆曰皇天后土使仁傑爲此乎以首觸柱血流沫靣徳壽懼而謝之仁傑裂衾帛書寃狀置綿衣中謂徳壽曰天時方熱請授家人去其綿衣徳壽許之仁傑子得書稱變以聞時俊臣已詐爲仁傑作謝死表矣書上得召見後問曰卿承反何耶對曰不承則已死於考掠矣後曰何爲作謝死表對曰無之出表示之乃知其詐於是與同誣任知古魏元忠等七人悉免死皆貶縣令丹防冀州河北震動召爲魏州刺史時驅民保城修守具仁傑至曰賊尙逺何事疲民悉就田作來則吾自拒之敵聞其名引去俄轉幽州都督後自制金字十二於紫袍並賜龜帶以旌其忠復同平章事時發兵戍疏勒四鎭百姓怨苦仁傑痛切極諫不見納張易之嘗從容問自安計仁傑曰惟勸迎廬陵王可以免禍時武承嗣三思營求爲太子仁傑從容言於後曰太宗櫛風沐雨親冒鋒鏑以定天下傳之子孫大帝以二子托陛下陛下今欲移之他族無乃非天意乎且姑侄之與母子孰親陛下立子則千秋萬歲後配食太廟立侄則未聞侄爲天子而祔姑於廟者也後曰此朕家事卿勿與知仁傑曰王者以四海爲家四海之內何者不爲陛下家事況元首股肱義同一體臣備位宰相豈得有所不預知乎因勸後召還廬陵王曰臣觀天人未厭唐徳比匈奴犯邊陛下使三思募士逾月不及千人廬陵王代之不浹日輙五萬今欲繼統非廬陵王不可後怒罷議久之謂仁傑曰朕夜夢大鸚鵡兩翼皆折對曰武者陛下姓兩翼二子也陛下起二子則兩翼振矣他日又問朕數夢雙陸不勝何也仁傑與王方慶同辭對曰雙陸不勝無子也天意者以儆陛下乎後感悟卽日遣迎廬陵王於房州王至後匿之帳中召仁傑仁傑再三請情詞切至涕下不能止後乃使王出曰還汝太子仁傑降拜頓首曰太子歸未有知者人言紛紛何所取信乃復令出捨龍門具禮迎還中外大悅突厥宼趙定詔仁傑安撫河北時民多脇從賊去懼誅仁傑請赦勿問可其奏仁傑於是撫慰百姓得突厥所驅掠者悉遞還本貫散糧運以賑貧乏修郵驛以濟旋師自食疏糲禁其下不得侵擾百姓犯者必斬河北遂安還除內史後幸三陽宮有僧邀車駕觀葬舍利後許之仁傑跪於馬前曰此不足以屈天下之主彼僧人詭譎直欲招致萬乘以惑遠近之人耳後中道而還曰以成吾直臣之气時丹將有李楷固駱務整者嘗敗唐兵二人來降有司請族之仁傑曰二人驍勇絕倫能盡力於所事必能盡力於我若撫之以徳皆爲我用矣奏以爲將軍使將兵撃契丹餘黨悉平之獻俘含樞殿後召公卿合宴舉觴屬仁傑曰公之功也後將造浮屠大像度費數百萬官不能足令天下僧尼日施一錢以助仁傑諫曰功不使鬼必在役人物不天來終湏地岀不損百姓將何以求昔梁武簡文捨施無限及三淮沸浪五嶺騰煙列剎盈衢無救危亡之禍緇衣蔽路豈有勤王之師方今水旱不節邊境未寧若費官財又盡人力一隅有難何以救之後曰公敎朕爲善何得相違遂罷役聖歷三年卒七十一諡文惠睿宗時進封梁公仁傑在位常以進賢爲務或謂曰桃李悉在公門矣仁傑曰薦賢爲國非爲私也卒以所薦張柬之桓彥範敬暉姚崇等光復中興論曰仁傑心乎唐者也是時武氏已老太子猶存忍辱事牝主君子諒之謂其機深謀長欲成匡復之功有不得不然耳人臣之義茍利國家無所不可向令仁傑潔身以去自爲謀則忠矣萬一小人乘閒攘奪太子不復唐祚以斬國何賴焉措置國是隨宜補救從容歲月使武氏不疑羣宵不忌然後房州帝子得有反正之日蓋用心苦矣綱目於武氏命官皆書周獨仁傑柬之爲相則否亦深許其爲唐臣非僞周之私人也

徐有功

徐有功名敏以字行國子博士文遠孫也襲封東莞縣男復舉明經補蒲州司法參軍爲政仁不忍杖罰民服其恩相約毋敢犯訖代不辱一人累遷司刑丞時武后僣位畏唐大臣謀己於是周興來俊臣丘神勣王義等揣識後指置總監牧院諸獄捕將相大臣俾相鉤逮楚掠備極又污引天下豪傑馳使者卽按一切以反論吏爭以周內窮詆相髙後輙勸以官賞相告言者無虛日朝野震恐莫敢正言獨有功數犯顏爭枉直後厲語折抑持論益堅時博州刺史瑯琊王衝責息錢於貴鄕與尉顏餘慶相聞知衝旣坐逆誅魏州人告餘慶豫衝謀後令俊臣鞫治以反狀聞侍禦史魏元忠請誅死籍其家詔可有功曰永昌赦令與虺貞同惡魁首已伏誅支黨未發者原之書曰殱厥渠魁律以造意爲首防赦文已伏誅則魁首無遺矣餘慶赦後被言是謂支黨今以支爲首是以生入死也赦而復罪不如勿赦生而復殺不如勿生竊謂朝廷不當爾後怒曰何謂魁首答曰魁者大帥首者元謀後曰餘慶安得不爲魁首答曰魁首虺貞已伏誅餘慶今方論罪非支黨而何后意解遂免死當是時左右及衛仗在廷陛者數百人皆縮項不敢息而有功气定言詳嶻然不撓有韓紀孝者受徐敬業官爵已物故推事使顧仲琰請籍其家詔報可有功追議曰律謀反者斬身亡卽無斬法無斬法則不得相緣所緣之人亡則所因之罪減詔從之如此獲宥者數十百姓累遷秋官郎中閣侍郎任知古冬官尙書裴行本等七人被誣當死後謂宰相曰古人以殺止殺今我以恩止殺就羣公丐知古等賜以再生可乎俊臣張知默固請如法後不許俊臣獨引行本更驗前罪有功奏曰俊臣違陛下再生之賜不可以示信於是悉免死道州刺史李仁褒兄弟爲人誣搆有功爭之不能得秋官侍郎周興劾之曰漢法附下罔上者斬有功故出反囚罪當誅請按之後不許猶坐免官俄起爲左肅政臺侍禦史辭曰臣聞鹿走山林而命系庖陛下以法官用臣臣守正行法必坐此死矣後固授之天下聞有功復進灑然相賀時有詔公坐流私坐徒以上防赦免逾百日不首者復論有功奏曰凡律告赦前事以其罪坐之若無告言所犯終不自發如告言赦前事則與律乖今赦前之罪不自言者還以法論卽恩𨿽布而一罪不能貸臣竊爲陛下不取後更詔五品以上議可又上疏曰天下員有定比選者日多選曹諉囑公行囂謗滿路近歲人多逆節事表生情法外搆理而刻薄吏驅扇成姦𨿽朝堂進表列匭內牒叫閽弗聽叩鼓弗聞使伸其寃正增其枉誠令天官銓注有所不平法司推斷舞法深詆三司理匭受所上章擁塞不白者皆許臣按驗劾發奪防貶勞不越月逾時可致刑措後納之竇孝諶妻龎爲其奴誣告厭詛給事中薛季昶鞫之龎當死子希瑊訟寃有功明其枉季昶劾有功黨惡逆當棄市有功方視事令史泣以告有功笑曰豈獨吾死而諸人長不死耶安步去後詔詰曰公比斷獄多失出何也對曰失出人臣小過好生陛下大徳後默然龎得減死有功免爲民起拜右司郎中轉司刑少卿與皇甫文備同按獄復誣有功縱逆黨久之文備坐事下獄有功出之或曰彼嘗防君於死今生之何也對曰爾所言者私忿我所守者公法不可以私害公嘗謂所親曰大理人命所系不可阿防詭詞以求茍免故有功爲獄常持平守正以雪寃罔凡三坐大辟將死泰然不憂赦之亦不喜後以此重之所全活甚眾酷吏爲少衰然疾之如仇矣加司僕少卿卒年六十八贈司刑卿中宗卽位贈越州都督授一子官防昌中追諡忠正有鹿城主簿潘好禮慕有功爲人論之曰昔稱張釋之爲廷尉天下無寃人然當文帝之時守法易也有功居革命之際周興來俊臣等掩義隱賊有功守死明道身濵殆者數矣此其賢於釋之逺甚或稱有功仁恕過漢於張起居舍人盧若虛曰徐公當雷霆之震而能全仁恕𨿽千載未見其比論曰詩曰風雨如晦雞鳴不已有功當虐吏方張之時屢濵於危然據道執正始終無以異何所恃而能若是蓋其仁恕不可解於心是以視物猶已古之仁人乎

張柬之

張柬之字孟將襄陽人少涉經史尢篤好三禮入太學祭酒令狐徳棻異其才以王佐期之中進士第授淸源丞永昌元年以賢良召對防擢第一年七十餘矣授監察禦史遷鳯閣舍人以言事忤防出爲合州刺史轉蜀州故事歲以兵五百戍姚州地險瘴到屯輙死柬之論其獘請罷戍兵置郡略曰臣謹按姚州古哀牢國東漢光武末始請內屬置永昌郡統之賦其鹽布氊罽以利中土劉先主據蜀甲兵不充諸葛亮五月渡瀘收其產入以益軍故蜀志稱亮南徵後國以富饒此前世置郡以其利之也今鹽布之稅不供戈戟賨貨之資不入而空竭府庫驅率平人身膏艸野朝廷無絲髮利而百姓防終身之酷臣竊爲國家痛之往諸葛亮破南中卽用渠帥統之不置漢官不畱戍兵言置官畱兵有三不易置官必番漢雜居猜嫌將起畱兵轉糧爲患滋重故紀綱粗立自然久定臣謂亮之防誠盡覊縻之要今宜罷姚州嶲府歲時朝覲同諸國廢瀘南諸鎭而設關瀘北非命使不許交通增嶲屯兵擇淸良吏以統之後不納俄爲荊州大都督府長史後謂狄仁傑曰安得一奇士用之仁傑曰陛下求文章資歷今宰相李嶠蘓味道足矣豈文士齷齪不足與成天下務哉後曰然仁傑曰荊州長史張柬之𨿽老宰相材也用之必盡節於國後召爲洛州司馬他日又求人仁傑曰臣嘗薦張柬之未用也後曰遷之矣曰臣薦宰相非司馬也乃授司刑少卿遷秋官侍郎姚崇亦論其沈厚有謀能斷大事卽日召見拜鳯閣侍郎同平章事柬之遂與平章事崔元暉中臺右丞敬暉司刑少卿桓彥範相王司馬袁恕己等謀誅二張匡復唐室以羽林大將軍李多祚素慷慨可動以義柬之從容問曰將軍居北門防年矣答曰三十年曰然則今日擊鐘鼎食貴重當世非大帝恩乎多祚泣曰死不敢忘柬之曰旣知感恩必思以報今東宮乃大帝子廹於嬖豎宗社廢興將軍寕有意乎多祚仰天痛哭自誓曰茍利國家惟相公所使柬之遂與定謀初柬之與荊州長史楊元琰相代語及太后革命事元琰慨然有匡復之志及柬之爲相引元琰爲右羽林將軍又用彥範暉及右散騎侍郎李湛皆爲羽林將軍典禁兵易之等疑懼以其黨武攸宜參之俄而姚崇自靈武至都柬之彥範相謂曰事濟矣遂以其謀告之時太子於北門起居彥範暉謁見密陳其防太子許之柬之元暉彥範乃與左威衛將軍薛思行等帥羽林兵五百餘人至武門遣多祚湛及內置郎王同皎詣柬宮迎太子斬關而入斬易之昌宗於廡下進至後所寢長生殿後驚起問曰亂者誰耶多祚等對曰易之昌宗謀反臣等奉太子令誅之恐有泄漏不敢以聞且請傳位太子以順天人之望於是收張昌期等皆斬之梟二張首於天津南收其黨韋承慶房融崔神慶等系獄以太后制命太子監國遣使宣諭諸州明日中宗卽位大赦惟易之黨不原爲周興等所枉者咸令淸雪子女配沒者免之相王旦加號安國相王皇族皆復屬籍敍官爵其爲後所殺者訪求其柩攺葬之柬之以功擢天官尙書同鳯閣鸞臺三品封漢陽郡公俄進漢陽王與敬暉元暉彥範恕己同封名曰五王寔罷其政事也表求養疾授襄州刺史帝賦詩祖道詔羣臣餞定鼎門外至州持下以法𨿽親故無所貸防漢水漲齧城郭因礨石爲隄以遏湍怒闔境賴之懇辭王爵弗許俄以三思計貶新州司馬又流瀧州憂憤卒年八十二桓彥範字士則潤州丹陽人爲禦史中丞時嘗與宋璟同請案張昌宗謀逆罪疏請揚豫博三州之羅酷吏者悉赦之中宗正位每臨朝韋後必施帷殿上預聞政事彥範極諫至引魯桓齊姜牝雞司晨事爲朂後三思矯詔枉殺道逢彥範防曵竹槎上肉盡杖死崔元暉安平人性至孝後久疾常奏言皇太子相王皆仁明孝友宜侍醫藥不宜引異姓出入禁闥後以流徙卒於道敬暉平陽人初爲衛州刺史有治績放瓊州時被殺袁恕已東光人中宗立常斥去佞巧楊務亷被殺於環州

論曰張柬之經世奇才也舉賢良第一年七十餘及爲相已八十矣平章三月遂誅二張復唐室旋乾轉坤功蓋千載惜不戮三思夷諸武去疾畱根無乃老而闇乎所以人主用賢貴及其鋒而用之

史傳三編卷二十二﹤史部﹐傳記類﹐總錄之屬﹐史傳三編﹥

欽定四庫全書

史傳三編卷二十三

大學士朱軾撰

名臣傳十五

唐

姚崇

姚崇字元之陜州硤石人也本名元崇武后以其同突厥反者命以字行後避開元尊號又攺名崇崇少倜儻尙气節年二十爲獵師呼鷹逐獸自喜張璟藏語以當位王佐無自棄故折節讀書舉下筆成章科累遷夏官郎中武后賢之拜侍郎後問周興來俊臣誅後不聞有反逆以前論死得無寃枉崇曰當時坐謀反死者率皆興等羅織陛下使近臣覆訊近臣尙不自保何敢動搖今天啟聖心凶豎殱夷臣敢以一門百口保內外官無反者矣後悅賜銀千兩進鳯閣鸞臺平章事未防張易之私有請於崇崇不納譖出爲靈武道大總管張柬之等謀誅二張崇適還參計議論功封梁縣侯尋出爲亳州刺史歷宋常越許四州睿宗時拜尙書進中書令與宋璟密奏太平公主干政危東宮請出公主及二王於外張說請太子監國以息異議崇贊之曰張說所言社稷之至計也帝從之已而爲公主所搆事中變貶申州刺史明皇卽位欲相之崇知帝大度鋭於治先設十事以堅帝意不可則辭帝曰試言之崇曰垂拱以來以峻法繩下臣願政先仁恕可乎朝廷覆師靑海未有牽復之悔臣願不幸邊功可乎比來壬佞冒觸憲网皆得以寵自解臣願法行自近可乎後氏臨朝喉舌之任出閹人之口臣願宦豎不預政可乎戚裏貢獻以自媚於上公卿方鎭寖亦爲之臣願租賦外一切絕之可乎外戚貴主更相用事班序荒雜臣願戚屬不任臺省可乎先朝防狎大臣虧君臣之嚴臣願陛下接之以禮可乎燕欽融韋月將以忠被罪自是諍臣沮抑臣願羣臣皆得批逆鱗犯忌諱可乎武后造福先寺上皇造金仙玉眞二觀費鉅百萬臣請絕道佛營造可乎漢以防莽閻梁亂天下國家爲甚臣願推此鑑戒爲萬代法可乎帝曰朕能行之崇乃頓首謝翌日拜兵部尙書同中書門下三品封梁國公遷紫薇令中宗以來貴戚爭營佛寺度僧尼富戶彊丁削髮避役至是崇上言佛圖澄不能存趙鳩摩羅什不能存秦齊襄梁武未免禍殃夫佛不在外悟之於心行事利益使蒼生安穩是謂佛理烏用姦人以汩眞敎帝善之詔天下沙汰僧尼髮而農者萬二千人時帝方勵精圖治朝夕咨訪他宰相畏帝威皆謙憚惟崇應答如響遇事裁決無滯礙故帝獨專任之崇偶有事謁告十餘日政務委積盧懷愼不能決惶恐入謝帝曰卿坐鎭雅俗耳崇旣至須臾裁決俱盡崇常於帝前序次郎吏帝左右顧不主其語崇懼再三言之卒不答崇趨出內侍髙力士曰陛下新卽位宜與大臣裁可否今崇亟言陛下不應非虛懷納諫者帝曰我任崇以政大事吾當與決至用郎吏崇顧不能而重煩我耶崇聞乃安由是進賢退不肖黜陟以明開元三年山東蝗民不敢殺拜且祭崇遣禦史督州縣捉之懷愼以殺蝗太多恐傷和气崇曰柰何不忍於蝗而忍人之饑死若殺蝗有禍臣請當之四年復蝗崇又命捕汴州刺史倪若水上言蝗乃天災劉聰捕之不克爲害益甚崇牒若水曰聰僞主徳不勝妖今日聖朝妖不勝徳古之良守蝗不入境今坐視食苖不捄刺史其謂何若水懼乃縱捕得蝗十四萬石議者猶喧嘩不止帝疑復問崇曰庸儒泥文不知事變魏與後秦小忍不除至牛馬相噉其毛民遂相食今縱不能捕盡不猶愈於養以遺患乎帝然之蝗害頓息盧懷愼卒源乾曜代之崇病謁告凡大政事帝必令乾曜就咨乾曜所奏善帝曰是必崇畫之有不合則曰何不問崇帝以崇第僻遠詔徙寓四方館館華大崇讓不敢居帝曰恨不使處禁中何避也久之崇還政舉宋璟自代乃以開府儀同三司致仕時開元四年也詔五日一參入閣供奉八年授太子少保九年卒年七十二諡文獻遺戒薄葬治喪不許用浮屠法崇三爲宰相皆兼兵部尙書緣邊屯戍斥堠士馬儲械無不諳記時承外戚干政之後綱紀大壞先天末宰相至十七人臺省要職不可勝數崇常先有司罷冗職修制度擇百官各當其材由是天子責成於下而權歸於上天下以治

論曰姚崇救時相也舎人齊干言之矣卽崇所自任亦無以過於此崇軼事尙多大抵好將順用權術故略其瑕而取其瑜然作相時陳十事於始率皆施行罷相時薦宋璟自代不負所托可謂得相體矣

宋璟

宋璟邢州南和人也舉進士第爲監察禦史武后髙其才遷鳯閣舍人居官鯁正張易之引張說證魏元忠不軌將廷辧璟謂說曰名義至重鬼神難欺不可黨邪防正獲罪流竄其榮多矣若有不測璟當叩閣力爭與子偕死努力爲之萬代瞻仰在此舉也說感其言始以正對尋遷禦史中丞防許州人楊元嗣告張昌宗名術士占相謀不軌後命平章事韋承慶司刑卿崔神慶與璟同鞫之神慶奏言昌宗語已奏聞法當首原璟獨請窮治後曰易之等己自言於朕璟曰謀反無容以首原請下吏明國法後溫言解之璟曰臣知言出禍隨然激於義𨿽死不悔後不懌姚璹遽宣詔令出璟曰聖主在此不煩宰相擅宣勅命後不得已許收就獄俄詔原之勅二張詣璟謝璟拒不見顧左右嘆曰悔不先碎豎子首使令復亂國經後宴朝堂二張皆位璟上易之素憚璟虛位揖曰公當今第一人胡下坐璟曰才劣位卑張卿以爲第一何也天官侍郎鄭善果曰公柰何卿五郎璟曰以官言之正當爲卿君非張家奴何郎之有舉坐悚惕時自武三思以下皆謹事易之兄弟璟獨不爲禮二張積怒常欲中傷之詔按獄掦州璟奏此禦史職耳復詔按幽州都督屈突仲翔辭曰中丞非大事不出仲翔罪止犯贓今使臣往此必有危臣者旣而詔副李嶠使隴蜀璟復言隴右無變臣以中丞副嶠非故事易之等初冀璟出則劾奏誅之計旣不行乃伺璟家婚禮遣客行刺璟乘庳車捨他所得免神龍中累遷黃門侍郎武三思怙寵數千請璟正色曰今復子明辟王宜以侯就第安得尙幹朝政防韋月將告三思亂宮掖詔斬月將璟請付獄帝怒岸巾出側門謂曰朕謂已誅矣尙何請璟曰人言中宮私三思陛下不問卽誅之臣恐天下有竊議者帝愈怒璟曰必欲斬月將請先斬臣不然不敢奉詔乃流月將嶺南尋出璟貝州刺史歷杭相二州爲政淸毅羣下無敢犯者遷洛州長史睿宗立以吏部尙書同中書門下平章事釐革銓政舊獘流品以淸太平公主謀傾東宮又嘗乘輦邀宰相於光範門外諷以易置東宮眾皆失色璟抗言曰東宮有大功於天下眞宗廟社稷之主柰何忽有此議遂與姚崇密言於上曰宋王陛下之元子豳王髙宗之長孫公主交搆其間將使東宮不安請出宋王豳王皆爲刺史罷岐薛二王左右羽林太平公主武攸曁皆於東都安置上從其言且以太子監國旣而中變貶楚州刺史歷兗冀魏三州河北按察使進幽州都督以國子祭酒畱守東都遷雍州長史開元初徙廣州都督敎民陶瓦以易茅茨築堵列肆永無災患四年召拜刑部尙書西京畱守遣內侍楊思朂迎之璟在途不與思朂交一言朂自負貴幸訴於帝帝嗟嘆良久益重璟尋遷吏部兼侍中璟爲相務在擇人隨材任使百官各稱其職刑賞無私犯顏正諫帝甚敬憚𨿽不合意亦曲從之毎進見便殿帝爲之起去則臨軒送之與姚崇同敬禮他相莫如也突厥默啜世爲中國患郝靈佺得其首自謂不世之功璟以天子好武功恐後日寵利者爲國生事痛抑其賞五年帝將幸東都防太廟四室壞帝素服避殿以問璟及蘇頲仝對曰陛下三年之制未終遽爾行幸恐未天心故災異爲戒願且停之姚崇以爲舊材腐壞適與行防帝遂行至東都以馳道隘黜河南尹及知頓使官璟曰陛下方事巡幸卽以道不治罪二臣臣恐將來民受其獘帝遽命捨之璟曰陛下以怒責之以臣言免之是過歸於上而恩在下也姑聽待罪於朝然後詔還其職帝善之累封廣平郡公嘗命制皇子公主名號封進復命別擇一羙稱及佳邑封上璟奏言七子均養風人所稱今若同等別封或母寵子愛恐傷鳲鳩之義臣不敢奉詔帝益重之貞觀舊制諫官史官隨宰相奏事有失卽匡羙惡必記自許敬宗李義甫用事政多私僻奏事官多俟仗下屏左右密奏諫官史官不得預聞璟欲復貞觀之政制自今事非的須祕密者皆令對仗奏聞史官仍依故事括州司馬李邕儀州司馬鄭勉並有才略文詞璟以二人多是非好立異攺變若全引進咎悔必生若棄之則才用可惜並遷逺州刺史後父王仁皎卒將葬請用竇孝諶故事築墳髙五丈一尺帝許之璟請如著令已奏可明日復詔如孝諶璟還詔曰僣禮厚葬前世所戒韋庻人追王其父擅作鄷陵禍不旋踵豈可復蹈前轍臣所以再三進言者欲全朝廷之政成中宮之美耳帝悅曰朕毎欲正身率下於後寧有私耶然人所難言公乃能之可其奏賜彩絹四百匹防日食素服避殿璟奏君子恥言浮於行願動天以誠無事虛文臣聞日食修徳月食修刑親君子逺小人絕女謁放讒夫所謂修徳也囹圄不擾兵甲不瀆官無苛治軍不輕進所謂修刑也帝嘉納王毛仲有寵百官附之毛仲嫁女帝問所須毛仲曰臣萬事已備但未得客帝曰知汝所不能致者一人爾必宋璟也明日詔璟詣其第日中璟乃至飲不盡巵遽稱腹痛歸其剛直之操老而彌篤如此璟爲相毎事必爭上以王仁琛藩邸故吏墨勅與五品官璟曰仁琛向緣舊恩已獲優攺乂是後族須杜輿言乞下吏部檢勘茍無過犯請依資稍優注擬從之寧王憲奏選人薛嗣先請授微官璟奏嗣先以懿親之故固應微假官資然自太陽當禦斜封墨勅一皆杜絕望付吏部知由正敕從之先是朝集使往往賫貨入京師將還多遷官璟奏一切勒還以革其獘璟又疾負罪而妄訴不己者悉付禦史臺治之人多怨之者防天旱優人作魃狀戲於帝前問魃何爲出對曰奉相公處分又問何故對曰負寃者三百餘人相公悉以系獄故不得不出耳帝心以爲然時江淮間惡錢尢甚璟使監察禦史蕭隱之按之隱之嚴急煩擾於是貶隱之官遂並罷璟爲左丞相與蘇頲同罷時開元八年也是時左右丞相者左右僕射也罷政事者居之二十一年致仕歸東都越五年卒年七十有五贈太尉謚文貞後張嘉貞爲相閱堂案見其危言切議未嘗不失聲嘆息當時以姚崇善應變成務璟善守法持正二人志操不同然協心輔政使賦役寛平刑法淸省百姓富庻以故唐世賢相前稱房杜後稱姚宋他人莫得比焉

論曰宋璟剛方正直房杜且當謝不敏況姚崇乎遭遇明皇匡君正國用致開元之治獨怪其當武韋二後時昏虐薰灼而介石之貞始終不撓履尾而不爲所咥豈天於端人正士別有保佑而安全之耶抑有義有命工於趨避者果無益耶讀宋璟傳可以頑亷懦立矣

韓休

韓休京兆長安人也少工文詞始應制舉授桃林丞復條對國政中乙科擢左補闕判主爵員外郎累遷至禮部侍郎知制誥出爲虢州刺史虢於東西京爲近州乘輿經行芻牧旁午休請均賦他郡宰相張說不可休固請吏白恐忤相意休曰刺史幸知民之敝而不救豈爲政哉𨿽得罪所甘心焉卒如所請以母喪去服除爲工部侍郎知制誥遷尙書右丞開元二十一年帝使蕭嵩擇相嵩稱休志行遂拜黃門侍郎同平章事休性方直不務進趨旣爲相天下翕然宜之萬年尉李美玉有罪帝將放之嶺南休曰尉小官犯非大惡今金吾大將軍程伯獻恃恩而貪宅室輿馬僣法度臣請先伯獻而後美玉帝不許休固爭曰罪細且不容而巨猾乃置弗問陛下不出伯獻臣不敢奉詔帝不能奪初嵩以休恬和易制故薦之及與共事守正不阿時或折正嵩嵩不能平又凡時政得失言之未嘗不盡宋璟嘆曰不意休乃能爾仁者之勇也帝嘗獵苑中或大張樂稍過甚必視左右曰韓休知否言未已諫疏已至帝時引鑑默然不樂左右曰韓休爲相陛下殊瘦於舊戚戚無一日懽何不逐之帝曰吾𨿽瘦天下肥矣蕭嵩每啟事順防我退而思天下寢不安韓休敷陳治道多訐直我退而思天下寢必安吾用韓休爲社稷計也加銀靑光防大夫是冬十月罷爲工部尙書遷太子少師封宜陽縣子卒年六十八謚文忠

論曰韓休剛直亞於宋璟然當是時明皇已倦勤矣蓋自開元初年以至八年姚宋相繼爲相朝廷淸明百職修理比隆貞觀者以此及十三年封防山十四年大有年明皇之志已盈故宇文融以利臣柄用宋璟以罷政事虛擁右丞相之名然當時作相者張說張嘉貞諸人品𨿽未純才堪理國裴光庭蕭嵩等才本庸流心非姦匪猶平而未陂之時也及開元末年稱賢相者不過休與張九齡耳李林甫牛仙客楊愼矜等漸見進用女謁內萌讒人交張開元之業衰矣惜哉韓休三月相之十月罷之𨿽欲施爲庸可得乎

張九齡

張九齡字子壽粵之曲江人也七歲知屬文十三以書幹刺史王方慶方慶曰是必致遠張說謫嶺南一見厚遇之與通譜系成進士調校書郎以道侔伊呂科防髙第爲左拾遺明皇卽位未郊九齡言陛下紹休聖緒於今五年而未行大報怠於事天不可又言元元之眾懸命於縣令宅生於刺史欲治之本莫若重守令宜科定其資凡不歷都督刺史𨿽有髙第不得任侍郎列卿不歷縣令𨿽有善政不得任臺郎給捨又古之選士惟取稱職今不正其本而設巧於末吏部條章舉贏千百求精於案牘而忽於人才是所謂遺劍中流刻舟以記者也時張說爲宰相親重之嘗曰後岀詞人之冠也遷中書舍人內供奉封曲江男防帝封泰山說多引兩省錄事主書及所親攝官升山超階至五品九齡當艸詔謂說曰官爵者天下公器先徳望後勞舊今登封告成而淸流隔於殊恩胥吏乃濫章恐四方失望方進艸尙可以攺說不從己而果得謗九齡亦攺太常少卿出爲冀州刺史以母老表換洪州都督徙桂州兼嶺南按察使帝思張說常薦其才可備顧問召爲祕書少監集賢院學士遷工部侍郎知制誥數乞終養不許以其弟九臯九章爲嶺南刺史歳時聼給驛省家遷中書侍郎以母防解是歳奪哀拜平章事固辭不許明年遷中書令帝欲相李林甫九齡曰宰相系國安危陛下相林甫臣恐他日爲社稷憂不聽範陽節度使張守珪以斬可突單於功欲用爲侍中九齡曰宰相代天理物不可以爲賞功之具帝曰假其名若何對曰名器不可假也守珪才破契丹卽以爲相若盡滅東北二宼陛下何以加之帝乃止旣又欲以涼州都督牛仙客爲尙書九齡曰不可尙書古之納言唐興以來惟舊相及敭歷中外有徳望者乃爲之仙客本河湟使典使班常伯天下其謂何帝曰然則加實封對曰封爵所以勸有功也邊將積谷繕械乃常職耳賞以金帛爲可裂地則非所宜帝默然林甫曰仙客宰相才也何有於尙書九齡書生不逹大體帝悅明日復以實封爲言九齡固執如初帝怒曰卿以仙客寒微耶卿固素有門閥哉九齡曰臣荒陬孤生陛下過聼以文學用臣出入臺閣典司誥命有年矣仙客目不知書若大任之恐不愜眾望林甫退而言曰茍有才識何必辭學帝由是決用仙客九齡戾防遂懼爲林甫所中因賜白羽扇獻賦自況其末云茍效用之得所𨿽殺身其何怨又曰縱秋气之移奪終感防於篋中帝𨿽優答然寖疎之時帝在位久漸肆奢欲怠於政事九齡遇事無大小皆力爭所推引皆正人遂以尙書右丞相罷政事而用仙客又以嘗薦周子諒爲禦史而子諒彈仙客非宰相才帝杖而流之林甫奏九齡舉非其人貶荊州長史久之封始興縣伯請歸展墓卒年六十八諡文獻九齡體微弱而有醖借風度凝然後帝每用人必問曰風度能如張九齡不先是帝千秋節王公並獻寶鑑九齡獨述前世興廢之源爲書五卷號千秋金鑑錄以伸諷諭武惠妃謀防太子瑛使人伺其過失以間帝大怒欲並廢鄂王瑤光王琚九齡曰陛下享國長久子孫蕃昌天下之人方以爲慶今三子皆已成人不聞大過柰何一旦以無根之語廢之乎且太子天下本不可輕搖陛下必欲爲此臣不敢奉詔是時林甫交搆其間妃遣宦奴告九齡曰有廢必有興公爲援宰相可常處也九齡叱曰房幄安得有外言遽奏之帝爲動色故終九齡之相太子無患安祿山以範陽偏校入奏事气驕蹇九齡謂裴光庭曰亂幽州者此胡雛也後敗於奚契丹張守珪執送京師九齡署其狀曰穰苴出師必誅莊賈孫武習戰猶戮宮嬪守珪法行於軍祿山不宜免死帝不許赦之九齡固爭曰防山狼子野心且有逆相宜誅之以絕後患帝曰卿勿以王夷甫識石勒枉害忠良竟不聼帝後在蜀思其忠爲泣下因遣使祭韶州厚卹其家開元後天下稱曲江公而不名云

論曰九齡忠貞鯁直亦宋璟之流亞也知林甫他日爲廟社之憂料防山必亂燭照數計天寶間事已了然矣使明皇能用其言安有踉蹌蜀道之困哉名爲宰相而未嘗一日信任唐自求覆九齡其將柰之何

張巡許遠

張巡鄧州南陽人也開元末登進士第歷眞源令防山反譙守楊萬石逼巡爲長史使西迎賊巡率吏民哭於元皇帝廟起兵討賊至雍丘其令令狐潮已從逆防吏民百餘將殺之潮出行部囚相與解防殺守者而迎巡入城以拒潮巡屠潮妻子磔城上潮大怒以眾四萬薄城巡謂諸將曰賊兵銳有輕我心今出不意擊之必驚潰乃分千人乘城而自驅數隊出直衝賊陣人馬辟易賊退明日復進設百樓攻城巡束芻灌膏焚之賊不得上積六十餘日大小三百戰潮乃敗走潮素與巡有舊至城下自說巡巡曰君平生以忠義自許今日之舉忠義何在潮慚而退圍守復四十日朝廷聲聞不通大將六人白巡以兵勢不敵且上存亡未可知不如降巡陽許諾明日堂上設天子畵像率軍士朝皆感泣引六將至責以大義斬之防糧乏潮餉賊鹽米數百艘且至巡夜壁城南潮悉軍來拒巡遣勇士銜枚渡河取鹽米千斛焚其餘而還城中矢盡巡防槁爲人披黑衣夜縋城下潮兵爭射之得矢數十萬其後復夜縋人賊笑不設備乃以死士五百斫潮營潮軍大亂焚壘幕追奔十餘里賊慚益兵來圍巡使雷萬春立城上與潮語賊射之靣中六矢而不動潮疑木人諜得其實乃大驚遙謂巡曰向見雷將軍知足下軍令矣然其如天道何巡曰君未識人倫焉知天道未幾薪水竭紿潮退二捨欲引軍走許之空城四出三十里撤屋發木還爲備潮怒圍復合巡又曰歸我馬三十匹我且出奔君取城矣潮歸馬巡悉給驍將約曰賊至人取一將明日潮來三十騎突出禽將十四斬首百餘收其牛馬器械潮遁還陳畱不復出於是河南節度使虢王巨屯彭城假巡先鋒俄而魯東平濟陰防於賊巨引兵走臨淮賊將楊朝宗謀趨寧陵絕巡餉道巡乃防眾保寧陵始與睢陽太守許逺相見是日朝宗來寇遣雷萬春南霽云等與戰寕陵北大破之斬將二十殺賊萬餘朝宗遁去詔拜巡河南節度副使至徳二載祿山死慶緒遣尹子奇將突厥兵十三萬攻睢陽許逺告急巡引兵入睢陽助之勵士固守日中二十戰气不衰逺自以才不及巡請專治軍糧戰具居巡下巡受不辭晝夜苦戰十六日禽賊將六十餘人殺卒二萬子奇大敗遁去詔拜巡禦史中丞逺侍禦史已而子奇復圍城巡椎牛饗士悉軍拒戰賊望見兵少大笑巡率諸將衝賊陣賊大潰逐北數十里防方刈麥巡夜濟師鳴鼓嚴隊若將出戰賊申警不得休息俄息鼓賊弛備巡與霽云萬春等各將五十騎開門突出徑抵子奇所斬將防旗殺賊五千餘人有大酋引千騎乘城招巡巡陰縋勇士數十人伏隍中城上鼓噪禽之復縋登陴賊皆愕眙巡欲射子奇而不識剡蒿爲矢中者謂巡矢盡走白子奇巡乃使霽云射之中其左目子奇走還七月復圍睢陽城中食盡士日給米一勺雜樹皮茶紙爲食皆饑病不能彀賊以云梯傅堞巡出鉤幹拄之不得進又以鉤車木馬攻城巡輙破碎之賊服其機不復攻惟穿壕立柵以守時賀蘭進明屯臨淮巡使霽云請救兵引三十騎冒圍出賊萬眾遮之霽云左右射皆披靡旣見進明進明不肯出師愛霽云欲畱之爲具食霽云泣曰睢陽之人不食月餘矣霽云𨿽欲獨食且不下咽大夫坐擁彊兵無分災救急之意豈忠臣義士所爲乎霽云旣不能逹主將之命請畱一指示信以歸報中丞因防佩刀斷指一坐皆驚爲出涕卒不食去抽矢回射浮圖曰吾破賊還必滅賀蘭此矢所以志也次寧陵得廉坦兵三千且戰且行至城下大戰壞賊營死傷之外僅得千人驅賊牛數百入城將士相持而泣賊知無援圍益急眾議東奔巡逺謀曰睢陽江淮保障也若棄之賊乘勝而南江淮必亡且師饑眾行必不逹不如死守茶紙旣盡乃食馬馬盡羅雀掘防或煮鎧弩以食雀防又盡食老弱婦女巡出愛妾曰諸軍經年乏食而忠義不衰吾恨不能割肌啖汝寧惜一妾遂殺以饗士逺亦殺奴僮哺卒人知必死莫有叛者所餘才四百人十月癸丑賊登城莫能戰巡西向拜曰臣力竭矣生不能報陛下死當爲厲鬼以殺賊城遂防與逺俱執眾見之大哭巡曰安之勿怖死乃命也子奇問曰聞公毎戰大呼輙皆裂齒碎何也曰吾志吞逆賊恨力不能耳子奇以刀抉視之巡大罵附賊犬彘不絕口子奇又脇霽云降巡呼曰南八男兒死爾不可爲不義屈霽云笑曰欲將有爲也公知我者敢不死遂與姚誾雷萬春等三十六人俱遇害生致許逺於洛陽至偃師亦不屈死巡逺俱年四十九巡長七尺羙須髯讀書不過三復爲文章不立稿所在士卒居人一見問姓名後無不識歷大小四百餘戰斬將三百殺賊卒十二萬人用兵不依古法令諸將敎戰各以其意或問之答曰賊將務馳突云合鳥散變態百出不可以古法拘吾止使兵識將意將識士情上下相習人自爲戰耳其甲械皆取之於敵未嘗自修推誠待人無所疑貳臨危應變出奇無窮號令明賞罸信與眾共甘苦寒暑𨿽廝養必整衣見之故其下爭致死力能以少擊眾未嘗敗肅宗詔張鎬率四節度救睢陽巡亡三日而鎬至十日而廣平王收東京時謂巡蔽障江淮沮賊勢天下不亡乃其功也詔贈巡逺等死事諸人並錄其子孫立廟睢陽歲時致祭賜睢陽雍丘徭稅

許逺者敬宗曾孫爲人寛厚長者明於吏治防山反或薦於朝召拜睢陽太守逺與巡同年生而巡長故呼巡爲兄大歷中巡子去疾上書以逺畏死誤國家事請追奪官爵詔下百官議皆以逺守睢陽子奇屠城以生致主將爲功其後巡死不足惑當時去疾尙幼事未詳知且艱難以來忠烈未有先二人者事載簡書若日星不可妄議乃止元和時韓愈讀李翰所爲巡傳以爲闕逺事非是且力明逺之不畏死愈於褒貶尢愼非無據也論曰張巡忠義貫星日薄雲霄且其才亦不世出使假以尺寸之柄馳驅中原收復兩京豈出子儀下逺才稍不逮巡然推賢讓能同心共濟至死不少回屈可謂志士仁人相得益彰矣嗟彼孤城餓卒經數百戰而未嘗一敗卒障江淮以保東南半壁韓愈謂天下不亡二公之力豈過論哉

顏杲卿眞卿

顏杲卿字昕師古五世從孫也以文儒世家父元孫有名垂拱間終濠州刺史杲卿以防調遂州參軍開元中遷範陽戶曹防山聞其名表爲常山太守及反至槁城杲卿力不能拒偕長史袁履謙迎之祿山予二人金紫質其子弟使守常山又使假子李欽湊以兵七千屯土門杲卿指其衣謂履謙曰何爲著此履謙悟因共謀舉兵討賊適眞卿在平原斬叚子光遣甥盧逖至常山約起兵斷賊北道杲卿大喜卽矯祿山命召欽湊計事醉而斬之賊將髙邈何干年適至皆禽械並欽湊首送京師傳檄河北言王師二十萬入土城遣郭仲邕領百騎爲先鋒馳而南曳柴掦塵望者謂大軍至賊張獻誠方圍饒陽棄甲走於是河北十七郡皆斬僞刺史傳首常山防山懼使史思明蔡希徳晝夜攻常山杲卿起兵才八日守備未完告急王承業擁兵不救六日而防與履謙同被執脇使降不應加刃少子季明頸上曰降活而子亦不應遂並盧逖殺之致杲卿洛陽數之曰吾擢爾太守何所負而反杲卿瞠目罵曰汝本營州牧羊奴天子擢汝爲三道節度使恩幸無比何負於汝而反乎我世爲唐臣守忠義恨不斬汝萬叚豈從汝反耶防山大怒防之天津橋柱節解以肉噉之罵不絕口賊鉤斷其舌曰復能罵否乃含糊而絕年六十五履謙被斷手足賊黨在旁咀血噴其靣賊臠之杲卿宗子近屬皆遇害顏氏死者三十餘人楊國忠用張通幽之譖不加褒贈眞卿表其枉乃杖殺通幽贈杲卿太子太保諡忠節眞卿字淸臣與杲卿同五世袓少母殷氏躬加訓導旣長博學工詞章事親孝開元中登進士又擢制科再遷監察禦史使河隴時五原有寃獄天久旱眞卿辯獄而雨郡人呼禦史雨焉復使河東劾奏朔方令鄭延祚母死不葬三十年有詔終身不齒遷殿中侍禦史以不附楊國忠出爲平原太守度安防山必反陽托霖雨增陴濬隍簡丁壯儲倉廩日與賔客泛舟飲酒以紓祿山之疑果以其書生不虞也防山反河朔盡防獨平原城守具備又使參軍李平馳奏帝方嘆河北二十四郡無一忠臣及平至大喜謂左右曰朕不識眞卿何如人乃能若此時平原有靜塞兵三千乃益募士得萬人以錄事參軍李擇交統之以刁萬歲等五人分總部伍大饗士城西門諭以舉兵討賊慷慨泣下咸感勵由是饒陽太守盧全誠濟南太守李隨淸河長史王懷忠景城司馬李暐鄴郡太守王燾各以眾歸軍聲大振賊破東都遣段子光傳李憕盧奕蔣淸首狥河北眞卿斬子光紿諸將曰吾素識三人其首皆非是藏三首結芻續體斂而祭私爲位以哭是時顏杲卿爲常山太守斬賊將李欽湊等十七郡自歸推眞卿爲盟主兵二十萬絕燕趙詔拜眞卿戶部侍郎加河北招討采訪使攻魏郡防之肅宗卽位靈武拜工部尙書仍領使祿山遣史思明等攻河北諸郡復防眞卿謀於眾曰賊銳甚委身辱國非計也不如赴行在至徳元載棄郡渡河至鳯翔授禦史大夫時朝廷𨿽艸昧而眞卿繩治如平日劾侍郎崔漪諫議大夫李何忌都虞管崇嗣等百官肅然兩京復帝遣左司郎中李選告宗廟祝署嗣皇帝眞卿謂禮儀使崔器曰上皇在蜀可乎器遽奏攺之帝以爲逹識又建言春秋新宮災魯成公三日哭今太廟爲賊毀請築壇於野皇帝東向哭然後遣使不從宰相厭其多言出爲馮翊太守轉蒲州刺史爲禦史唐旻誣劾貶饒州乾元一年拜浙西節度使度劉展必反預戰備李峘以爲生事毀之召爲刑部侍郎展卒舉兵渡淮峘奔江右李輔國遷上皇西內眞卿率百官問起居輔國惡之貶蓬州刺史代宗立累遷尙書右丞帝自陜還眞卿請先謁陵廟而卽宮宰相元載以爲迂眞卿怒曰用捨在公言者何罪然朝廷事豈堪公再破壞耶載銜之俄拜刑部尙書知省事封魯郡公元載專權畏羣臣論奏請自今百官論事皆先白宰相眞卿上疏曰諸司長官者逹官也皆得專逹於天子郎官禦史陛下腹心耳目之臣也故天下事無大小得失皆俾訪察以聞此古明目逹聰也今陛下欲自屏耳目使不聰明則天下何望焉太宗著司門式云其無門籍有急奏者皆令門司與仗家引奏無得關礙所以防壅蔽也李林甫爲相羣臣不先咨宰相奏事者托以他故中傷之陵夷至於今日其所從來者漸矣夫君子難進易退朝廷開不諱之路羣臣猶恐不言況懷厭怠令宰相宣進止不得直進從此人不奏事陛下聞見止於數人天下之士鉗口結舌陛下便謂無事可論豈知懼不敢進則林甫國忠復起矣臣謂今日之事曠古未有𨿽林甫國忠猶不敢公然爲之陛下倘不蚤悟漸成孤立後𨿽悔之亦無及矣載以爲誹謗貶峽州別駕載誅楊綰薦之擢刑部尙書進吏部帝崩爲禮儀使時喪亂後典法湮廢眞卿博識今古屢建議釐正爲權臣沮抑徳宗立楊炎當國又以直不容攺太子少師猶領使及盧杞爲相益不喜攺太子太師罷使數遣人問以方鎭所便欲出之眞卿見杞辭曰先中丞傳首平原面流血吾不敢以衣拭親舌防之公忍不見容乎矍然下拜而銜恨切骨李希烈防汝州建議遣眞卿往諭李勉以爲失元老貽朝廷羞不聼至河南河南尹鄭叔則勸勿往眞卿曰君命也不可避與其子書但誡以奉家廟撫諸孤而已旣至宣詔防希烈養子千餘環繞嫚罵防刀擬之眞卿色不變希烈以身扞麾眾退乃就館逼上疏雪罪罷兵眞卿不從希烈遣李元平說之眞卿叱曰汝受國委任不能致命顧吾無兵戮汝尙說我耶希烈大防使倡優斥侮朝廷眞卿怒曰公人臣柰何如是拂衣起希烈大慚時朱滔王武俊田說李納皆稱王各遣使詣希烈勸進希烈召眞卿示之曰四王見推不謀而同豈吾獨爲朝廷所忌無所自容耶眞卿曰此乃四凶何謂四王相公不自保功業爲唐名臣乃與亂臣賊子相從求與之同覆滅耶希烈不悅他日又與四使同宴四使謂希烈曰聞太師名徳久矣公欲建大號求宰相無如太師者眞卿叱曰汝知有罵安防山而死者顏杲卿乎吾兄也𨿽被執詬賊不絕口吾今年且八十官太師吾守吾節死而後已豈受防軰脇耶羣賊失色乃以兵拘守掘坎於庭示不屈且阬眞卿怡然防其黨周曾康秀林等謀襲希烈奉眞卿爲帥事泄乃拘眞卿蔡州度必死預作遺表墓志祭文希烈僣號問儀式答曰老夫耄矣所記諸侯朝覲禮耳賊積薪於庭示不屈且焚眞卿起赴火賊遽止之已而李晟復長安希烈弟希倩坐朱泚黨誅希烈怒遣中使至蔡州殺眞卿中使曰有敕眞卿再拜中使曰今賜卿死眞卿曰老臣無狀罪當死不知使者防日發長安使者曰自大梁來眞卿曰然則賊爾何謂敕耶遂縊殺之年七十六眞卿立朝正色剛而有禮非公言正道不萌於心天下不以姓名稱而獨曰魯公善正艸書筆法遒勁爲世所寶

論曰杲卿眞卿各以一郡起兵討賊事𨿽無成大義凜千載矣義聲一動河北響應以二公之才烏合二十萬而常山未及旬日平原亦終不支胡氏史論謂明皇保姦棄賢天固不使得忠義之報信夫杲卿罵賊百世下如聞其聲眞卿立朝忠貞勁直侃侃乎社稷之佐臨難則抗節賊庭至死不屈二人爲唐室增光豈小哉

史傳三編卷二十三

欽定四庫全書

史傳三編卷二十四

大學士朱軾撰

名臣傳十六

唐

郭子儀

郭子儀華州鄭人也以武舉異等累遷朔方節度使討安祿山先是安思順爲朔方子儀與李光弼俱牙將不相能及代思順光弼入見曰死固甘乞免妻子子儀趨下堂抱而泣曰今國亂主危豈懷私忿時耶執手相持而拜因率軍東討收靜邊軍斬賊將周萬頃敗髙秀巖於河曲遂收雲中馬邑引兵下井陘與光弼合破史思明眾數萬平槁城破趙郡又破之於沙河祿山益出精兵戰戰未決戮一將以徇復大破之晝揚兵夜搗壘賊不得休息復乘其倦與光弼僕固懷恩等擊之嘉山斬獲六萬思明奔博陵於是河北諸郡皆斬賊守迎王師防哥舒翰敗績潼關帝出奔蜀肅宗卽位靈武詔子儀班師乃帥步騎五萬赴行在時朝廷艸昧眾單寡軍容闕然子儀至國威始振人有興復之望焉拜子儀兵部尙書同平章事仍總節度賊將阿史那從禮誘河曲九姓六州諸部數萬廹行在子儀與回紇葛邏支撃敗之河曲遂平至徳二年大破崔幹祐於潼關幹祐退保蒲津又攻蒲津平之自是潼陜之間無復冦擾安祿山死詔還鳳翔進司空充關內河東副元帥率師趨長安與賊將安太淸安守忠戰失利收合餘眾保武功俄從元帥廣平王率蕃漢兵十五萬收復長安與賊將李歸仁大戰自午至酉斬首六萬級生禽二萬賊帥張通儒棄城走翼日王入京師老防夾道呼曰不圖今日復見官軍王休士三日遂東安慶緒遣嚴莊悉眾十萬助通儒旌幟鉦鼓徑百餘里子儀以軍橫貫其營李嗣業率回紇從後夾撃大敗之莊等走洛陽挾慶緒渡河保相州遂收東都於是河東河西河南州縣悉平帝入長安遣使迎上皇子儀以功加司徒封代國公入朝帝遣具軍容迎灞上勞曰國家再造卿之力也乾元元年破賊河上執安守忠以獻復朝京師進中書令詔九節度大舉討慶緒以魚朝恩爲觀軍容使而不立元帥子儀收復衛州執賊安慶和斬首四萬進圍相州引漳水以灌城城中糧盡人相食慶緒求救於思明思明至會大風防木跬步不相物色諸節度潰還子儀獨全軍保河陽時王師眾而無統進退相顧望故敗爲魚朝恩所譖召子儀還以光弼代領朔方兵思明再防河洛西蕃擾畿輔朝廷旰食復以子儀爲諸道兵馬都統以兵趨範陽朝恩又沮解之明年光弼敗邙山失河陽又明年河中亂殺李國貞太原亂鄧景山乃復以子儀爲朔方河中北庭潞儀澤沁等州節度兼興平定國副元帥封汾陽郡王屯絳州時帝已不豫羣臣莫得見子儀固請乃引至臥內謂曰河東事一以委卿子儀至屯誅首惡王元振等數十人辛云景聞之亦殺害景山者諸鎭皆惕息代宗立程元振用事罷子儀副元帥子儀懼防裒肅宗所賜詔勅千餘篇上之復自陳訴帝優詔答初帝與子儀平兩京同天下憂患至是悔悟眷禮彌重史朝義尙盜洛欲使副雍王東討朝恩元振交訾而止久之梁崇義據襄州叛回紇吐蕃防河西殘涇州犯奉天武功遽拜子儀爲關內副元帥鎭咸陽時罷歸已久部曲離散逮承詔麾下才數十騎驅民馬補行隊至咸陽蕃兵已過渭水並南山而東帝走幸陜子儀南收兵得武關防卒數千泣諭將士共雪國恥皆感激思奮帝恐吐蕃出潼關徴子儀詣行在子儀表曰臣不收京城無以見陛下若兵出藍田敵亦不敢東向帝許之防張知節迎子儀於洛南乃遣知節率烏崇福長孫全緒爲前鋒營韓公堆撃鼓讙山張旗幟夜叢萬炬以疑賊於是吐蕃夜潰遂遣李忠義屯苑中王仲升守朝堂斬射生將王撫以徇破賊書聞命子儀爲京城畱守自變生倉卒天子出走天下皆咎元振元振懼說帝都洛陽已可其訃子儀奏請還都曰雍州古稱天府右隴蜀左崤函負淸渭濁河之固地方數千里漢所以成帝業也故髙祖入關定天下先帝興朔方誅慶緒陛下席西土戮朝義𨿽天道助順亦地勢則然比吐蕃憑陵而不能抗者臣能言其略夫六軍皆市井人竄虛名逃實賦一日驅以就戰有百奔而無一前又宦寺掩迷庶政荒奪遂令陛下彷徨露越在陜服斯委任失人豈地之非良哉今道路流言不識信否咸謂且都洛陽洛陽自大盜以來焚埃略盡寰服不滿千戶千里蕭條何以奉萬乘牲餼供百官次舎哉陛下意者以京畿新罹剽蹂國用不足乎昔衛爲狄滅文公廬於漕衣大布之衣冠大帛之冠卒復舊邦況赫赫天子躬儉節用寜爲一諸侯下哉臣願陛下斥素餐去冗食抑閹寺任直臣薄徵弛役防隱撫鰥委宰相以簡賢任能付臣以訓兵禦侮則中興之功日月可冀帝得奏泣謂左右曰子儀固社稷臣也朕西決矣乃還長安旣見子儀謂用卿晚故至此因賜鐡劵圖形淩煙閣廣徳二年僕固懷恩反詔子儀爲副元帥河中節度等使懷恩將士聞之皆曰吾輩從懷恩爲不義何面目見汾陽王子儀至河中懷恩走云州復誘吐蕃回紇數十萬眾入防朝廷震恐詔子儀屯奉天召問方略子儀曰懷恩勇而少恩士心不附所以能入防者因思歸之士耳懷恩本臣偏禆其麾下皆臣部曲必不忍以鋒刄相向無能爲也至奉天諸將請戰子儀曰客兵深入利於速戰彼下素徳我吾緩之當自擕貳因下令敢言戰者斬堅壁數日果不戰而遁子儀以安史昔據洛陽故置節度使以制其要衝今大盜已平而所在聚兵耗蠧百姓表請罷之仍自河中爲始從之遂罷河中節度及耀徳軍入朝進尙書令以太宗嘗爲此官固辭不受永泰元年懷恩盡誘吐蕃回紇黨項羗渾奴刺等三十萬眾掠涇邠躪鳳翔入醴泉奉天京師大震急召子儀屯涇陽軍才萬人比到敵圍已合子儀命諸將嚴設守備而不戰時懷恩暴疾死回紇吐蕃爭長不相睦子儀使李光瓚說回紇共擊吐蕃回紇曰令公在此乎紿我耳若在此可得見乎光瓚報子儀子儀遂挺身往說之與數騎開門出傳呼曰令公來回紇大驚其帥藥葛羅執弓注矢立陣前子儀免冑釋甲投鎗而進諸酋長相顧曰是也皆下馬羅拜子儀亦下馬執藥葛羅手讓之曰汝回紇有大功於唐唐之報汝亦不薄柰何負約深入吾地背恩徳而助叛臣且懷恩叛君棄母於汝何有今吾挺身而來聽汝殺之我之將士必致死與汝戰矣藥葛羅曰懷恩欺我言天可汗晏駕令公亦捐館我是以來今皆不然懷恩又爲天所殺我曹豈肯與令公戰乎子儀因曰吐蕃無道所掠之財不可勝載馬牛雜畜長數百里此天賜汝也全師而繼好破敵以取富爲汝計甚便藥葛羅曰吾爲懷恩所悞負公誠深請爲公盡力以謝過子儀命取酒與其酋長共飲申盟誓諸酋皆大喜曰向者巫師言此行甚安穏不與唐戰見一大人而還今果然矣吐蕃知其謀夜遁遣白元光合回紇眾追之俘斬六萬盡還所掠士女入朝加實封二百戶復還河中大歷二年吐蕃防涇州詔屯涇陽敗之於靈州明年還河中吐蕃復防靈武詔屯奉天又擊敗之議者以吐蕃數爲冦馬璘在邠不能支乃以子儀兼邠寜節度使屯邠州徳宗嗣位詔還朝賜號尙父加太尉中書令實封二千戶建中二年卒年八十五贈太師陪葬建陵謚忠武配享代宗廟廷子儀事上誠禦下恕賞罰必信每降城下邑所至輒得人士心遭幸臣魚朝恩程元振短毀無纖毫顧望握兵處外聞詔命卽日就道故讒間不行方破吐蕃靈州時朝恩使人發其父墓子儀入朝中外大懼帝唁之子儀叩頭號泣曰臣久主兵不能禁士卒殘人墓今及此乃天譴也朝恩又嘗約子儀修具元載使人告曰軍容將不利於公將士請衷甲從子儀不許但以家僮十數人往朝恩曰何車騎之寡也語以所聞且曰恐煩公經營耳朝恩拊膺流涕曰非公長者能無疑乎田承嗣傲狠不軌子儀遣使至承嗣西望再拜謂使者曰此膝不屈於人久矣李靈耀據汴州公私財賦一皆遏絕獨子儀封幣道其境不敢畱卽持兵衛送麾下李懷光渾瑊等宿將數十皆王侯貴重子儀頥指進退如家人然代宗呼爲大臣而不名天下以其身爲安危者二十餘年校中書令考二十四八子七壻皆貴顯朝廷諸孫不能盡識至問安但頷之而已富貴壽考終始哀滎人臣之道無闕焉子曜旰晞昢晤曖曙映而四以才顯

論曰子儀一生惟忠與誠而已功蓋唐室而主不疑權傾天下而眾不嫉忠誠之所感也在易中孚可化豚魚孔子曰言忠信行篤敬𨿽蠻貊行矣於回紇魚朝恩等見之

李光弼

李光弼營州栁城人也父楷洛本契丹酋長開元初封薊國公光弼幼持節行讀書執禮父憂終喪不入妻室祿山之亂子儀薦其能詔攝禦史大夫河東節度副使領朔方兵救常山次眞定常山民兵執安思義降光弼不殺時顏杲卿死後郡爲戰區露胔蔽野光弼酹而哭之出爲賊幽閉者卹其家民心大悅賊將史思明李立節蔡希徳等攻饒陽光弼用思義計按軍入守復提輕兵斂旗鼓伺賊方飯襲殺之且盡思明懼引去因東出井陘與子儀合擊思明大敗走趙郡立節戰死希徳走鉅鹿遂收槁城等十餘縣進攻趙郡拔之又與子儀擊之嘉山大破之肅宗卽位詔以兵赴靈武授戶部尙書同平章事兼太原尹北京畱守監軍禦史崔眾以前使王承業軍政弛謬毎狎侮之至是詔以兵付光弼眾慢易如舊不卽付兵光弼收眾將斬之會使者至除眾禦史中丞光弼曰眾有罪當斬今但斬侍禦史若宣制命卽斬中丞使者納詔不敢出遂斬眾以徇威震三軍至徳二載思明等引兵十萬攻太原時城中卒不滿萬眾議培城光弼曰城環四十里賊至興役是先自困也乃撤屋爲櫑石車飛礟擊賊死傷十二復穿地道迎之思明梯衝出近城輒陷賊宴城下令倡優詈侮光弼遣人從地道中曵其足入斬之自是賊行皆視地徙營稍逺光弼僞約降而穿賊營地爲溝榰以木至期勒軍城上遣將將數千人出若送欵者俄而賊營忽陷因鼓噪騎乘之俘斬萬計思明引還畱希徳圍守又擊敗之斬首七萬亦遁去又收淸夷橫野等軍擒李義以歸晉司空封鄭國公乾元元年代子儀爲朔方節度副元帥兵馬使張用濟憚其嚴有異議光弼俟其入謁斬之轅門諸將懾伏次汴州聞許叔冀降思明乘勝西向乃如東京畱守韋陟請退保潼關光弼曰委五百里而守關賊勢益張不如移軍河陽北阻澤潞勝則出敗則守表裏相應賊不得西遂檄河南尹率吏民避賊而自悉軍趨河陽眾二萬才十日糧與士卒均甘苦賊入洛陽城空無所得遂引兵河陽使驍將劉龍仙嫚罵挑戰光弼遣白孝徳以騎五十馳之孝徳擁二矛策馬亂流而渡瞠目大呼斬龍仙首以還思明有良馬千餘匹浴於河南光弼索軍中牡馬五百縶其駒而出之思明馬悉浮渡河盡驅入域思明怒泛火船欲燒浮橋光弼先置長竿承以巨木裹鐵乂竿上以迎船遇乂不能進湏臾自焚盡光弼與戰中潬西大破之南城守將李抱玉出奇兵敗賊帥周摯摯復攻中潬光弼使荔非元禮擊敗之摯並兵與安太淸攻北城光弼登陴望曰彼軍𨿽銳而囂不足虞也日中當破及期未決問賊陣何所最堅曰西北隅命郝廷玉當之問其次曰東南隅命論惟貞當之自以刀納鞾中有決死之志執大旗令望吾三麾至地諸軍畢入生死以之旣而廷玉軍不前趣左右取其首來廷玉曰馬中矢非怯也命易馬僕固懷恩小卻又命取其首懷恩更前決戰光弼連颭其旗三軍齊奮斬俘人馬數萬思明大敗遁去擒徐璜玉李秦授等太淸走懷州上元元年加太尉中書令進圍懷州思明來救迎戰沁水上又破之光弼壁野水渡旣夕還軍畱牙將雍希顥守營令曰賊將髙暉李日越萬人敵也必來刼我若至勿與戰降則與偕來左右皆竊之是夜日越果以鐵騎五百至知太尉已去謂其下曰我受命云何今顧獲希顥歸必死矣遂降希顥與俱至光弼厚禮之表授特進右金吾大將軍暉聞之亦降皆如所料諸軍決丹水灌懷州未下令廷玉由地道入得其軍號登陴大呼王師乘城擒安太淸楊希仲送京師已而思明用諜間魚朝恩防之帝使使者督戰光弼不得行已意出次邙山懷恩不用命遂大敗懷州復防朝義乘勝略申光等十三州光弼復輿疾入徐州朝義圍李岑於宋州光弼使田神功擊走之實應元年封臨淮郡王朝恩元振用事深忌光弼而元振疾之尢甚光弼懼不免及同平章事來瑱以防死光弼愈懼不知所措吐蕃防京師代宗詔入援亦畏禍遷延不敢行由是諸將陰懷去就多不稟命恚忿成疾未幾卒年五十七謚武穆光弼治軍嚴重指顧號令諸將莫敢仰視謀定而後戰能以少制眾與郭子儀齊名事繼母孝與弟友愛時人稱之

論曰光弼賢將也其用兵峻厲嚴肅料敵如神唐室中興厥功爲鉅獨異其起戎行而能持節行讀書執禮以孝友著聞斯豈尋常將帥所可同年語歟使時無朝恩元振不以憂防懼禍來晚節全鏡之埃則汾陽何以過焉

楊綰

楊綰字公權華陰人少孤家貧事母謹甚性沈靜獨處一室左右圖史凝塵滿席淡如也第進士補太子正字舉詞藻宏麗科擢右拾遺肅宗卽位累遷中書舍人歷禮部侍郎建議復古徳行鄕舉裏選孝亷力田等科罷明經進士其意謂古之選士必取行實今進士試雜文明經加帖括公卿以此待士長老以此訓子誦帖括以僥幸又令舉人投牒自應欲其返淳朴崇亷譲何可得也請置孝亷科令縣取行著鄕閭學知經術者薦之於州刺史考試升之於省人占一經問經義二十條對策三道上第注官中第出身下第罷歸宰相以爲明經進士行之已久不可遽攺事𨿽不行時論偉之俄遷吏部精覈人物品裁淸允天下服其公元載秉政忌綰望髙又孤立自守不肯一私謁建言太學當得天下名儒拜爲國子祭酒外示尊重實以散地處之載日貪冒天下士議益歸綰帝知自擢爲太常卿以郊廟禮儀久廢借綰振起載敗拜平章事修國史制下之日朝野相賀郭子儀方宴客聞之減座中聲樂五分之四京兆尹黎幹毎出入從騎數百卽日省之止存十騎禦史中丞崔寛第舎侈亟毀撤之綰奏罷諸州團練守捉使減觀察諸道判官員之半又言舊制刺史被代皆降魚書開元後威柄外移置諸道采訪使得専停刺史自今刺史有不職本道使具條以聞不得擅追停及差人署攝帝善之初元載以仕進者多樂京師惡其廹已乃薄京官俸於是京官不能自給常從外官乞貸至是綰奏增之又定節度使以下至主簿尉祿廩使優狹相均始兵興從權官品同而祿例差及四方旣定元載王縉偸以爲利因而不攺故江淮大州月至千緍而山劍貧險止數十緍至是皆復其舊上下有敍法制初立代宗方虛心聴納釐補穿敝惟綰是恃而綰以疾辭位頻詔惇勉居旬日寖劇詔就中書療治未幾卒帝聞之驚悼謂羣臣曰天不使朕致太平何奪我楊綰之也卽日贈司徒詔百官會弔賻賵加等謚文簡綰性淸儉車服朴古不治第宅不問產業生計祿廩分姻舊隨多寡輒盡造之者淸談終晷而不及榮利欲幹以私聞其言輒愧止輔政未數月人心自化世以比東京楊震云

論曰賢哉楊綰之相也白麻甫宣風俗已移𨿽郭子儀諸公能貶己以成人之美要其淸望儉徳詟服人心者深矣綰爲相僅三閱月釐革政已有可觀惜天奪之如代宗所云耳唐書贊其論議渾大𨿽古王佐無以加非過譽也

崔祐甫

崔祐甫字詒孫太子賔客孝公沔之子也世以禮法聞第進士調壽安尉安祿山防洛陽祐甫冒矢石入私廟負木主以逃累遷中書舎人性剛直遇事不回時侍郎闕祐甫攝省事數與宰相常衮爭議不平衮怒使知吏部選每擬官衮輒駁異祐甫不爲下防朱泚軍中貓防同乳表其瑞衮率羣臣賀祐甫獨曰可弔不可賀詔使問狀對曰臣聞禮迎貓爲其食田防以其爲人去害𨿽細必錄今不能食防而反乳之貓職不修其應若曰法吏有不觸邪疆吏有不扞敵臣愚以爲當命有司察貪吏誡邊勤徼巡則貓能致功防不爲害代宗異其言衮益不喜帝崩衮與禮官議天下吏民二十七日乃釋服祐甫以遺詔不可攺爭之甚厲衮方入臨遣從吏扶立殿墀上祐甫指之謂眾曰臣哭君前有扶禮乎衮不勝忿乃劾祐甫率情變禮撓國典請貶潮州刺史徳宗以爲重攺河南少尹始肅宗時天下多事宰相更直掌事若休沐還第非大詔命不待徧曉則聽直者代署以聞是時郭子儀朱泚俱以平章事當署敕尾而不行宰相事帝新卽位衮如故事代署子儀泚入言祐甫不宜貶帝曰卿向何所言今云非耶二人對不知帝怒以衮爲罔上卽兩換職調衮河南少尹而拜祐甫同平章事自至徳乾元以來天下戰討啟丐塡委故官賞謬紊永泰後稍稍平定而元載用事非賄謝不與官剗塞公道綱紀大壞載誅楊綰相未幾卒常衮當國懲其凡奏請一杜絕之惟文詞入第乃得進然無所甄異賢愚同滯焉及祐甫相薦舉惟其人不自疑畏推至公以行未逾年除吏幾八百員莫不諧允帝嘗謂曰人言卿擬官多親舊何耶對曰陛下令臣進擬度官夫進擬者必悉其才行如不與聞知何由得實帝以爲然神策軍使王駕鶴典衛兵久權震中外帝將代之懼其變以問祐甫祐甫曰是無足慮卽召駕鶴畱語移時而代者已入軍中矣淄靑李正已畏帝威斷表獻錢三十萬緡以觀朝廷帝意其詐未能答祐甫曰正已誠詐陛下不如因遣使勞其軍以所獻就賜將士若正已奉承詔書是陛下恩洽士心也若不用彼自斂怨軍且亂又使諸藩不以朝廷爲重賄帝曰善正已慙服時議者韙其謨謀謂可復貞觀開元之治是嵗卒建中元年也年六十贈太傅謚文貞朱泚之亂祐甫妻王防賊中泚嘗與祐甫同列遺以繒帛菽粟受而緘鐍之帝還京具封以獻士君子益重其家法焉

論曰不知其人視其時徳宗之初朝廷淸明藩臣惕息奉職詔罷四方貢獻罷梨園禁天下奏祥瑞縱馴象出宮女減常貢及服玩數十事中外皆悅淄靑將士至投兵相顧曰明主出矣吾屬猶反乎自前後數十年未之有比也祐甫之輔佐蓋有力云惜天不祚唐作相不及二年而卒及盧杞秉政撫馭乖方四鎭稱王希烈狂悖稅間架除陌錢之虐政繼行以馴至涇原兵之禍君子謂崔盧之在徳宗猶張九齡之與楊李也

段秀實

段秀實字成公汧陽人也六嵗母疾病不勺飲至七日病間乃肯食時號孝童及長然有濟世志舉明經其友易之秀實曰摉章摘句不足以立功乃棄去天寶四載從馬靈詧討防蜜有功授安西偏將又從髙仙芝討大食仙芝兵失利夜相失秀實聞副將李嗣業聲識之因責曰憚敵而奔非勇也免已防眾非仁也嗣業慙乃與秀實收散卒成軍而還又從封常淸討大勃律與戰勝之常淸逐北秀實曰賊出羸師誘我也請大索悉得其伏熸焉攺綏徳府折衝都尉肅宗在靈武詔嗣業以安西兵五千赴行在嗣業聽梁宰謀欲逗畱觀變秀實責之曰公嘗自稱大丈夫今天子有急乃欲晏然此誠兒女子耳嗣業因固請於宰遂出師以秀實爲副嗣業爲節度使表秀實爲判官安慶緒奔鄴嗣業與諸將圍之署秀實知懷州時師老財乏秀實督餽募士市馬以助軍諸軍戰於愁思岡嗣業中流矢卒眾推荔非元禮代將其軍秀實聞之卽遺白孝徳書使發卒防喪送河內親與將士迎諸境傾私財葬之元禮髙其義奏擢試光祿少卿俄而元禮爲麾下所殺將佐多死惟秀實以恩信爲士卒所服不敢害更推白孝徳爲節度使秀實凡三佐府益知名時吐蕃襲京師代宗幸陜秀實勸孝徳卽日鼓行入援兵還薦爲涇州刺史時郭子儀以副元帥居蒲子晞以檢校尙書領行營兵屯邠州軍士放縱不法邠人之嗜惡者以貨竄名伍中因肆志吏不得問白晝羣行擊傷市人椎釡鬲甕盎盈道至撞害孕婦孝徳患之而不敢言秀實自州以狀白府願計事至則曰天子以生人付公治公見人被暴害恬然且大亂若何孝徳曰願奉敎因自請補署都虞晞軍士十七人入市取酒刺酒翁壞釀器秀實列卒取之悉斷首注槊上植市門晞一營大噪盡甲秀實徐解佩刀選老躄者一人持馬徑至晞門下甲者皆出秀實笑而入曰殺一老卒何甲也吾戴吾頭來矣甲者愕眙秀實曰尙書負若屬耶副元帥負若屬耶柰何欲以亂敗郭氏晞出秀實讓之曰副元帥勲塞天地當務始終今尙書恣卒爲暴使亂天子邊欲誰歸罪罪且及副元帥今邠惡子弟以貨竄名軍籍中殺害人籍籍如是幾日不大亂亂由尙書出人皆曰尙書以副元帥故不戢士然則郭氏功名其與存者有幾晞再拜謝曰公幸敎晞以道敢不從命叱左右皆解甲令曰嘩者死秀實曰吾未晡食請爲我設具食已又曰吾疾作願一宿門下遂臥軍中晞大駭旦日偕秀實至孝徳所陳謝邠賴以安大歷元年馬璘代孝徳爲節度每處事或不當秀實固爭之璘怒甚秀實曰罪若可殺何以怒爲無罪殺人恐涉非道璘置酒謝自是每事皆咨而後行璘城涇州表爲畱後以勞加禦史中丞三年璘奉詔將徙涇其軍自四鎭北庭赴難數徵伐有功旣驟徙遂出怨言兵馬使王童之謀作亂期以辛酉日聞警鼓而縱秀實知之召鼔人陽怒失節且戒曰每籌盡當報因延數刻盡四鼔而曙童之不果發明日復約夜焚馬坊艸因救火作亂秀實申嚴警備夜果火卽下令曰敢救火者斬及旦收捕童之並其黨八人皆斬以徇下令曰後徙者族軍遂徙無敢後者久之璘有疾以秀實攝節度事秀實嚴兵以備非常璘卒擇謹願將馬頔主喪李漢惠主賔客家人位於堂宗族位於庭將佐位於牙內士卒位於營次非其親不得居喪側致祭拜哭皆有儀節送喪遠近皆有定處違者以軍法從事有族談離立者皆捕囚之別將史廷幹崔珍等謀因喪作亂秀實遣廷幹入京師徙珍等於外軍府遂安卽拜四鎭北庭行軍涇原鄭潁節度使數年吐蕃不敢犯塞徳宗立加檢校禮部尙書封張掖郡王建中初宰相楊炎欲城原州以議不合攺爲司農卿朱泚反以秀實失兵必恨憤且素有人望使騎迎之不納騎士逾垣入劫之秀實與子弟訣曰吾當以死狥社稷矣往見泚說之曰犒賜不丰有司之過天子安得知公宜以此開諭將士示以禍福掃淸宮室奉迎乘輿此不世之功也泚黙然秀實知不可乃陽與合陰結將軍劉海賔涇原將吏何明禮岐靈嶽欲共誅泚防源休教泚追廹天子遣韓旻將銳兵三千襲奉天秀實曰事急矣使靈嶽竊取姚令言符印不獲乃倒用司農印追其兵旻得符果還秀實謂海賔曰旻還吾等無遺類矣我當直搏泚殺之不克則死終不能爲之臣也乃約事急爲繼而令明禮應於外翌日泚召秀實計事源休姚令言李忠臣李子平皆在坐語及僭位秀實勃然起執休腕奪其象笏唾泚面大罵曰狂賊可磔萬段我豈從汝反耶遂擊泚中顙流血蔑面匍匐而走賊眾未敢動海賔等卒無應者忠臣前衛泚泚得脫秀實知事不成乃大呼曰我不同汝反何不殺我遂遇害年六十五海賔靈嶽明禮皆相繼見殺帝在奉天聞之自愧不能用秀實使盡其才垂涕悔恨秀實性淸儉非公防不舉樂飲酒室無姬媵賔佐至議軍政未嘗及私自涇州被召戒家人過岐無納贈遺泚致綾三百家人不能拒輦至都秀實怒曰吾終不以污吾第置司農署之梁間死後泚取視封識宛然初白志貞所補禁兵多取市井富兒名在軍籍受給賜身居市廛爲販鬻秀實嘗以禁兵寡弱不足備非常從容爲徳宗言猛虎所以百獸畏者爲爪牙也若去之則犬彘馬牛皆能爲敵帝不聴及亂召神策六軍無至者世多其謀興元元年贈太尉謚忠烈賜封戶五百莊第各一區官諸子帝還都輟朝致祭表門閭親銘其墓

論曰朱泚赫然議稱帝不虞秀實之唾其面擊其頭破裂流血濺地匍匐而走此千古一大快也事𨿽不濟死已重於泰山胡氏猶以未盡善惜之過矣不計利害不計成敗乃爲忠臣存一毫顧慮之心隳天下忠義之气豈少哉秀實才可大用觀其責嗣業服郭晞處置徙涇諸將士精神智量曠世有幾歷事四朝不得一竟其用所可惜者在此不在彼

李泌

李泌字長源京兆人也七嵗知爲文開元十六年以童子眞俶薦召之帝與張說觀奕使賦方圓動靜說曰方若棋局圓若棋子動若棋生靜若棋死泌曰方若行義圓若用智動若騁才靜若得意帝大悅賜束帛還家善視養之張九齡尢奬愛泌一日言嚴挺之太苦勁蕭誠軟美可喜泌率爾曰公起布衣以直道至宰相而喜軟美者乎九齡攺容謝呼爲小友及長博學善屬文尢工於詩以王佐自負操尙不羈恥隨常格仕進遨遊嵩華終南間天寶間詣闕獻復明堂九鼎議帝使供奉東宮皇太子遇之厚楊國忠疾之斥置蘄春肅宗卽位靈武物色求訪會泌亦自至陳天下成敗之幾帝大悅延至臥內事無大小皆咨之欲以爲相泌辭曰陛下待以賔友則貴於宰相矣何必屈其志帝乃止建寜王倓有才略上欲以爲元帥泌曰建寧誠元帥才然廣平兄也可使爲吳太伯乎帝曰廣平冡嗣何必元帥泌曰天下艱難眾心所屬在於元帥若建寜大功旣成陛下不以爲儲副得耶乃以廣平王俶爲天下兵馬元帥帝與泌出行車軍士指曰衣黃者聖人也衣白者山人也帝謂泌且衣紫袍以絕羣疑泌不得已受之帝笑曰旣服此豈可無名稱拜元帥府行軍長史泌固辭帝曰非敢相臣以濟艱難耳俟賊平任行髙志帝以在東宮時數爲李林甫搆譖諸將克長安日掘塜焚骨泌諫以天子而念宿嫌示天下不廣且上皇春秋髙聞陛下錄故怨將內慙不懌萬一感疾是陛下以天下之大不能安親也帝感悟泣曰朕不及此因從容問破賊期對曰賊所掠子女金幣悉送範陽豈有定四海之志耶不出二年天下無冦矣陛下無欲速王者之師當務萬全圖久安使無後害今詔李光弼守太原出井陘郭子儀取馮翊入河東則史思明張忠志不敢離範陽常山安守忠田幹眞不敢離長安是以三地縶其四將也隨祿山者獨阿史那承慶耳賊北守範陽西救長安奔命數千里其精卒勁騎不逾年而敝我常以逸待勞以所徵之兵會扶風與太原朔方軍互擊之徐命建寜爲範陽節度大使並塞北出與光弼相掎角以取範陽賊失巢窟當死河南諸將手帝然之會四方兵大集帝欲得長安曰今戰必勝攻必取何暇千里先事範陽泌曰今取兩京亦必得然賊再彊我必再困非久安之策且我所恃者磧西突騎西北諸戎耳若先取京師期必在春關東早熱馬且病士皆思歸不可以戰賊休兵秣馬俟官軍去復來此危道也帝不聽帝以張良娣上皇所念欲使正位中宮泌曰陛下在靈武以羣臣望尺寸之功故踐大位非私己也至於家事宜待上皇之命不過晚嵗月間耳良娣由是惡泌至徳二載又欲立廣平爲太子泌曰臣固嘗言之矣戎事交切須卽區處至於家事當俟上皇不然後代何以辧陛下靈武卽位之意耶宦官李輔國與張良娣相表裏建寜王倓惡之數於帝前詆二人罪二人譖倓恨不得元帥謀害廣平王帝怒賜倓死於是俶及泌皆內懼俶謀去輔國及良娣泌曰不可王不見建寜之事乎王但盡人子之孝良娣婦人委曲順之亦何能爲二京平奏迎上皇帝召泌謂曰朕已表請上皇東歸朕當還東宮復修人子之職泌曰如此上皇不來矣帝驚問故泌曰理勢自然帝曰柰何泌曰今請爲羣臣賀表言自馬嵬請畱靈武勸進及今成功聖上思戀晨昏請促還京師就孝養之意則可矣帝卽使泌艸表遣使入蜀因就泌飲酒同榻寢泌曰臣今報徳足矣請復爲閒人帝曰朕與先生同憂患今方同樂柰何遽去泌曰臣有五不可畱願陛下聽臣去免臣於死上曰何謂也對曰臣遇陛下太蚤陛下任臣太重寵臣太深臣功太髙亦太奇此其所以不可畱也帝曰卿且眠異日議之泌曰陛下今就臣臥榻猶不得請況異日香案前乎陛下不聽臣去是殺臣也帝曰不意卿疑朕至此豈朕而辦殺卿耶泌曰陛下不辦殺臣故臣得求去若旣辦臣安得言陛下向日待臣如此臣於事猶有不敢言者況天下旣安臣敢言乎帝良久曰卿以朕不從北伐之謀乎對曰非也乃建寜耳帝曰建寜欲害其兄謀繼嗣朕不得已泌曰若有此心廣平當怨之廣平每與臣言其寃輒流涕嗚咽且陛下昔欲用建寜爲元帥臣請用廣平建寜若有此心當深憾臣而以臣爲忠益相親善陛下以此可察其心矣帝泣曰先生言是也旣往不咎朕不欲聞之泌曰臣非咎旣往乃欲陛下愼將來耳昔天后酖太子立次子賢賢亦廢死嘗作黃臺詞曰種黃臺下熟子離離一摘使好再摘使稀三摘猶爲可四摘抱蔓歸今陛下已一摘矣愼勿再摘帝曰安有是哉朕當書紳是時廣平有大功良娣忌而譖之故泌言及泌復請還山帝曰俟將發此議之其後成都使至言上皇初得表曰當與我劍南一道自奉不復東矣羣臣表至乃大喜曰吾今方得爲天子父定行日帝召泌告之曰皆卿力也逾月泌復請不已乃聽歸衡山代宗立復召至賜光福裏第彊詔食肉爲娶妻元載惡不附己出爲江西判官載誅詔還復爲常衮所忌授澧朗峽團練使徙杭州刺史皆有風績徳宗在奉天召赴行在授左散騎常侍帝以河中爲憂泌曰天下事甚有可憂者若惟河中不足憂也陛下已還宮闕懷光不束身歸罪竄伏河中不日必爲帳下所梟矣時蝗旱議者欲赦懷光泌破一桐葉以進言陛下與懷光不可復合如此葉初帝發吐蕃討朱泚許以安西北庭之地及泚誅欲如約泌言安西北庭控制西域五十七國及十姓突厥又分吐蕃之勢使不得並兵東侵今與其地則關中危矣且吐蕃向持兩端不戰又掠我武功何功之有帝乃止議者言韓滉聞車駕在外聚兵修石頭城蓄異志帝疑之泌曰滉公忠貢獻不絕所以修城爲迎扈之備耳彼性剛不附權貴以故多謗毀臣敢保其無他帝曰外議洶洶卿弗聞乎對曰臣固聞之其子臯爲郎不敢歸省以此故也退遂上章請以百口保滉他日又言於帝曰臣上章非私於滉乃爲朝廷今天下旱蝗關中斗米千錢而江東丰稔願陛下蚤下臣章以解朝眾之惑面諭韓臯使之歸省令滉感激運糧儲此朝廷大計也帝從之滉感悅卽日自臨水濵發米百萬斛陳少遊聞之亦貢米二十萬斛帝謂泌曰滉乃能化少遊貢米耶泌曰豈惟少遊諸道將爭入貢矣貞元元年陜虢軍亂兵馬使逹奚抱暉殺節度張勸謀與懷光合帝謂泌曰若蒲陜連屯則不可制而水陸之運皆絕不得不煩卿一行乃以泌爲都防禦轉運使使神策軍送之泌言陜城三面懸絕攻之未可嵗月下請以單騎往敇馬燧與臣同行泌見陜州將吏在長安者語之曰主上以陜虢饑故不授泌節而領運使欲督令江淮米以賑之今當令抱暉將行營有功則賜節矣抱暉眾聞之稍自安泌疾趨而前將佐不待抱暉之命來迎泌笑曰吾事濟矣去城十五里抱暉不得已亦出謁泌慰撫之餘人皆不問由是反側者自安泌召抱暉曰匄汝餘生以事遣他往抱暉遂亡命不知所之泌始鑿山開運道自集津至三門以便饟漕避砥柱之險錄功加禮部尙書三年拜平章事封鄴縣侯泌初視事與李晟等入見上謂泌曰朕欲與卿有約卿愼勿報讐有恩者朕當爲卿報之對曰臣素不與人爲讐李輔國元載今自斃矣素所善者率已顯逹或多零落臣無可報也臣今日亦願與陛下約可乎帝曰何不可泌曰願陛下勿害功臣李晟馬燧有大功於國聞有讒之者陛下萬一害之則宿衛之士方鎭之臣無不憤怨反側恐中外之變復生也帝以爲然晟燧皆起泣謝上因謂泌曰自今凡軍旅糧儲事卿主之吏禮委延賞刑法委渾泌曰陛下不以臣不才使待罪宰相宰相之職天下之事咸共平章若各有所主是乃有司非宰相矣上笑曰朕適失詞卿言是也時防秋兵大集國用不充泌奏自變兩稅以來藩鎭州縣聚斂率以爲軍資自懼違法匿不敢言請赦其罪但令革正自非於法應畱州之外悉輸京師其官典逋負可徵者徵之難徵者釋之敢淪沒者罪之上喜曰卿策甚長然立法太寛恐所得無幾對曰寛則人喜於免罪而樂輸所得必多而急則競爲隱匿非推鞫不能得其實財不足以濟天下之急而皆入於姦吏所得必少而遲矣帝曰善乃以元友直爲諸道句勘兩稅錢帛使先是張延賞嘗罷天下吏員泌以爲州縣可省吏員不可省因請復常員而罷冗官嵗減用度是時刺史月俸至千緡方鎭所取無藝而京官祿薄泌以爲外太重內太輕乃隨官閒劇普增其俸爲竇參所沮不能悉如所請張延賞與李叔明有隙密奏叔明子升私出入郜國大長公主第帝使泌察之泌曰此必有欲動揺東宮者其延賞乎帝問何以知之泌具言二人隙故且云升典禁兵延賞無以中傷而郜國乃太子妃之母故欲以此防之耳帝笑曰是也俄有告主滛亂且厭禱帝怒幽主禁中切責太子太子懼請離婚立召泌示廢立意且稱舒王賢泌曰陛下惟有一子柰何一旦疑之而欲立侄臣不敢以古事爭陛下今奉十宅諸叔若何帝曰卿不愛家族耶對曰臣惟愛家族故不得不盡言使畏陛下盛怒而爲曲從他日陛下悔曰我惟一子殺之泌不吾諫吾亦殺爾子臣老矣餘年不足惜若寃殺臣子以侄爲嗣臣未得歆其祀也因嗚咽流涕帝亦泣泌曰此大事願陛下審圖之自古父子相疑未有不亡國覆家者陛下記昔在彭原建寜何故而誅帝曰建寜叔實寃肅宗性急故耳泌曰臣昔爲此故辭歸誓不近天子左右不幸今日復爲陛下相又覩玆事臣當日臨辭盡言肅宗亦悔而泣且先帝自建寧死常懷危懼臣亦爲誦黃臺詞以防防搆之端肅宗乃悔而泣帝意稍解乃曰貞觀開元皆易太子何故不亡對曰承幹謀反事覺太宗使其舅朝臣數十人鞫之事狀顯白然當時言者猶云望陛下不失爲慈父使太子得終天年太宗從之並廢魏王泰且陛下旣知肅宗急而建寜寃願深戒其失從容三日究其緒端必釋然知太子之無他矣若果有迹願陛下如貞觀之法並廢舒王而立皇孫則百代之後有天下者猶陛下子孫也至於武惠妃譖太子瑛殺之乃百代所當戒又可法乎且太子居少陽院未嘗接外人與外事安得有異謀彼譖人者巧詐百端𨿽有手書如晉湣懷衷甲如太子瑛猶未可信況但以妻母爲累乎幸賴陛下語臣臣敢以宗族保太子向使楊素許敬宗李林甫之徒承此旨已就舒王圖定策之功矣帝曰爲卿遷延至明日思之泌抽笏叩頭泣曰如此臣知陛下父子慈孝如初也然陛下還宮當自審勿露此意於左右露之則皆欲樹功於舒王太子危矣帝曰具暁卿意間日召泌泣曰非卿切言朕悔無及太子仁孝實無他也泌拜賀因曰臣報國足矣驚悸亡魂不可復用願乞骸骨帝慰諭不許初河隴沒於吐蕃安西北庭及西域使在長安者歸路阻絕皆仰給度支泌知胡客皆有妻子買田宅不欲歸命停其給凡四千人詣政府訴之泌曰此皆從前宰相之過豈有外國使者畱京師數十年不聽歸乎今當假道回紇各遣歸國不願者當於鴻臚自陳授以職位給俸祿爲唐臣於是胡客無一人願歸者泌皆分神策兩軍禁旅益壯嵗省五十萬緡帝嘗從容論盧淸介人言姦邪朕殊不覺泌曰此乃所以爲姦邪也倘陛下覺之豈有建中之亂乎以私隙殺楊炎害顏眞卿激李懷光叛賴陛下竄逐之不然亂何由弭帝曰楊炎以童子視朕非由也建中之亂術士桑道茂預請城奉天此蓋天命非所致泌曰天命他人皆可以言之君相造命不當言命若言命則禮樂政刑皆無用矣泌又極論彍騎六軍之獘勸帝復府兵帝曰俟平河中當與卿議之帝憂饑亂之後經費不充欲減戍卒泌曰陛下誠能用臣之言可以不減戍卒不擾百姓糧食皆足粟麥日賤府兵亦成帝曰如何泌曰此須急爲之過旬月則不及矣今吐蕃居原蘭之間以牛運糧糧盡牛無所用請發左藏惡繒染爲防纈以市之計十八萬疋可致牛六萬頭又命鑄農器糴麥種給邊軍耕荒田約明年麥熟倍償其種其餘據時價五分增一官爲糴貯來春種禾亦如之關中土沃而久荒所收必厚戌卒獲利耕者寖多邊地居人少粟麥必賤帝曰府兵亦集如何泌曰戍卒因屯田致富則安於其土不復思歸三年應代下令願畱者卽以所開田爲永業家人願來者本貫給長牒續食而遣之不過數番則人皆土著乃悉以府兵之法理之是變關中之疲敝爲富庶也帝喜曰如此天下無復事矣泌曰未也臣能不用中國之兵使吐蕃自困帝曰計將安出泌曰臣未敢言之俟麥禾有效然後可議也泌意欲結回紇大食天竺雲南與圖吐蕃今吐蕃所備者多知帝素恨回紇恐聞之不悅並屯田之議不可故未敢言旣而戍卒應募願耕屯田者十五六久之回紇求和親帝不許泌乃申前說帝曰三事皆如卿言惟回紇不可許泌曰豈非陜州之恥耶帝曰然韋少華等以朕受辱而死朕豈能忘泌曰害少華等乃牟羽可汗後復入防爲今可汗所殺然則今可汗乃有功於陛下又何怨耶是後凡十五對帝皆不許泌又反覆極論之帝謂李晟馬燧曰朕素怨回紇今聞泌言自覺少理皆對曰誠如泌言帝曰朕與之爲怨久今往與和若拒我益恥笑泌曰臣以書與之約令稱臣子每來不過二百人市馬不過千匹無得擕中國人及商胡出塞五者皆如約則威加北荒旁詟吐蕃足以快陛下平昔之心矣帝曰至徳以來與爲兄弟之國今一旦欲臣之彼又安肯泌曰其國素信臣言若其未諧但應再發一書耳帝從之旣而回紇可汗遣使上表稱兒及臣所約五事皆聽帝大喜曰回紇何畏服卿如此因與論招雲南大食天竺之計皆從之先是帝嘗謂泌曰每嵗諸道貢獻共直錢五十萬緡今嵗僅得三十萬緡宮中用度殊不足泌曰古者天子不私求財今請嵗供宮中錢百萬緡願陛下勿受貢獻及罷宣索必有所須降敇折稅不使姦吏因緣誅剝上從之及元友直運江淮錢帛二十萬至泌悉輸之大盈庫然帝猶數有宣索敇諸道勿令宰相知泌聞之惆悵而不敢言四年六月薦處士陽城帝徵爲諫議大夫八月月蝕東壁泌曰東壁圖書府大臣當有憂者吾以宰相兼學士當之矣五年三月卒年六十八泌出入中禁事君四數爲權幸所疾常以智免好縱橫大言時時讜論能寤移人主然常持黃老鬼神說故爲世所譏論曰李泌一代名臣也尢善處人父子之間畱侯鄴侯異世同稱信哉泌謀甚忠功甚偉史氏以其好言神仙詭誕爲時所輕屈矣泌歷事諸君未嘗以神仙詭誕之說進徳宗欲立白起廟泌曰臣聞國將興聴於人立廟祈禱將長巫風由是觀之泌何嘗好鬼道乎篤信黃老乃其學術之差漢唐以降聖學不明𨿽以泌之賢不免爲異端所牽惑悲乎其無師儒也幸其惑止一身不以施之於國則其心之明猶不肯離乎正君子觀其忠貞事業焉可

史傳三編卷二十四

欽定四庫全書

史傳三編卷二十五

大學士朱軾撰

名臣傳十七

唐

陸贄

陸贄字敬輿嘉興人也年十八舉進士及第中博學宏詞調鄭尉罷歸刺史張鎰有重名一見奇之請爲忘年交旣行餉錢百萬曰請爲母夫人一日費贄不納止受茶一串曰敢不承公之賜以書判防萃補渭南尉徳宗立遣黜陟使庾何等十一人行天下贄說使者請以五術省風俗八計聽吏治三科登俊乂四賦經財實六徳保罷瘵五要簡官事五術曰聽謠誦審其哀樂納市價觀其好惡訊簿書考其爭訟覽車服等其儉奢省作業察其趨舎八計曰視戶口丰耗以稽撫字視墾田贏縮以稽本末視賦役薄厚以稽廉冒視按籍煩簡以稽聽斷視囚系盈虛以稽決滯視姦盜有無以稽禁禦視選舉眾寡以稽風化視學校興廢以稽敎導三科曰茂異賢良幹蠱四賦曰閱稼以奠稅度產以裒徵料丁壯以計庸占商賈以均利六徳曰敬老慈幼救疾卹孤賑貧窮任失業五要曰廢兵之冗食蠲法之撓人省官之不急去物之無用罷事之非要時皆韙其言遷監察禦史帝在東宮已聞其名召爲翰林學士會馬燧討賊河北久不決請濟師李希烈防襄城詔問策安出贄言今幽燕恆魏之勢緩而禍輕汝洛滎汴之勢急而禍重田悅覆敗之餘無復遠略王武俊有勇無謀朱滔多疑少決互相制劫不能越軼此謂緩也希烈果於奔噬據蔡許富全之地益以鄧襄掠獲之資東防則饟道阻北窺則都邑震此謂急也代朔邠寜昔之精騎上黨盟津今之選師舉而委之山東將多而勢分兵廣而財屈則屯戍失於太繁也李勉文吏也而當汴必爭之地哥舒曜烏合也扞襄城方鋭之賊則守禦失於不足也今若還李芄河陽以援東都李懷光解襄城之圍專以太原澤潞兵抗山東則梁宋安矣又論關中形勢以爲王者蓄威以昭徳偏廢則危居重以馭輕倒持則悖王畿者四方之本也太宗列置府兵分禁衛諸府八百餘所而在關中者殆五百焉承平日久武備寖微故祿山竊倒持之柄一舉滔天乾元之後繼有外虞悉師東討故吐蕃乘虛深入先帝避之東遊是皆失居重馭輕之權忘深根固本之慮追想及此豈不寒心今朔方太原之眾遠在山東神策六軍之兵繼出關外關輔之間徵發已甚宮苑之內備衛不全萬一將帥之中又如朱滔希烈竊發郊畿驚犯城闕未審陛下將何以備之臣願追還神策六軍節將子弟明敇涇隴邠寜更不徵發仍罷間架等稅冀已輸者弭怨見處者獲寜則人心不揺而邦本固矣帝不能用其冬涇原兵過京師作亂朱泚反帝如奉天贄從幸時天下騷擾遠近徵發書詔日數十下皆出於贄贄若不經思操筆輒成皆周盡事情中窽會旁吏承寫不及同列咸拱手嗟嘆嘗與帝論致防之由皆羣臣罪意指盧杞也帝防因曰此天命非由人事贄上疏言陛下四徵不庭兵連禍結行者有鋒刃之憂居者有誅求之困非常之虞億兆同慮惟陛下穆然凝防獨不得聞至使凶卒鼓行白晝犯闕陛下有股肱之臣有耳目之佐見危不能竭其誠臨難不能效其死所謂羣臣之罪豈徒言歟臣又聞天所視聽皆由於人人事理而天命降亂者未之有也自頃行討頗頻刑网稍密物力耗竭人心驚駭果如所虞非關天命臣聞理或生亂亂或資理有以無難而失守有以多難而興邦今生亂失守之事則旣往不可追矣其資理興邦之業在陛下克勵而謹修之而已帝又問當今切務贄言當今急務在於審察羣情羣情之所甚欲者陛下先行之所甚惡者陛下先去之君臣同志何有不從遠邇歸心孰與爲亂疏奏旬日無所施行贄又上疏曰臣聞立國之本在乎得眾得眾之本在乎見情在易乾下坤上曰泰坤下乾上曰否損上益下曰益損下益上曰損夫天在下而地處上於位乖矣而反謂之泰者上下交故也君在上而臣處下於義順矣而反謂之否者上下不交故也上約己而裕於人人必悅而奉上矣是不謂之益乎上蔑人而肆諸己人必怨而叛上矣豈不謂之損乎是以古先聖王之居人上也必以其欲從天下之心而不敢以天下之人從其欲陛下以明威照臨以嚴法制斷故遠者驚疑近者畏懾人各隱情以言爲諱至於變亂將起億兆同憂獨陛下恬然不知方謂太平可致陛下以今之所睹驗往時之所聞則事之通塞人之情僞盡知之矣因勸帝使羣臣參日極言得失若以軍務對者見不以時上乃遣中使諭之曰朕本性甚好推誠亦能納諫將謂君臣一體全不隄防緣推誠信不疑所以反致患害諫官論事例自矜歸過於朕以自取名又多雷同道聽塗說試加質問遽則詞窮所以近來不多對人非倦於接納也贄以書對曰天不以地有惡木而廢發生天子不以時有小人而廢聽納且一不誠則心莫之保一不信則言莫之行陛下所謂失於誠信以致患害者斯言過矣誠信之道不可斯須去身願陛下愼守而力行之非所以爲悔也夫仲虺贊揚成湯不稱其無過而稱其攺過吉甫歌誦周宣不美其無闕而美其補闕是則聖賢惟以攺過爲能不以無過爲貴蓋以爲智者攺過而遷善愚者恥過而遂非遷善則其徳日新遂非則其惡日積也諫官不密信非忠厚其於聖徳固亦無虧陛下若納諫不違則傳之適足增美若違諫不納安能禁之勿傳眾多之議足見人情必有可行亦有可畏恐不宜一槪輕侮莫之省納且陛下𨿽窮其詞而未窮其理能服其口而未服其心也夫上好勝必甘於佞詞上恥過必忌於直諫如是則下之謟諛者順旨而忠實之語不聞矣上騁辯必勦說而折人以言上明必億度而虞人以詐如是則下之顧望者自便而切磨之言不盡矣上厲威必不能降情以接物上恣愎必不能引咎以受規如是則下之畏懦者避辜而情理之說不伸矣上情不通於下則人惑而不從其令下情不通於上則君疑而不納其誠誠不納則應之以悖令不從則加之以刑下悖上刑不敗何待故諫者多表我之能好諫者直彰我之能從諫者有失中而君無不美如此則納諫之徳光矣帝頗采用其言會術者言國家厄運數鐘百六宜有所變更帝議加尊號贄曰尊號本非古制行於安泰之日已累謙沖況今喪亂尢匪所宜若以屯難當有變革不若引咎降名以只天戒帝納其言但攺興元年號下赦令贄言方今書詔宜痛自引過罪己以感人心昔成湯以罪己勃興楚昭以善言復國陛下誠能不吝攺過以謝天下使書詔之詞無所忌諱庶能令叛逆者回心諭旨帝以中書所撰赦文示贄贄言動人以言所感已淺言又不切人誰肯懷今玆徳音悔過之意不得不深引咎之詞不得不盡乃爲制曰小子長於深宮之中暗於經國之務不知稼穡之艱難不惜徵戍之勞苦澤靡下究情未上通事旣壅隔人懷疑阻由昧省已遂用興戎遠近騷然眾庶勞止天譴於上而朕不悟人怨於下而朕不知馴致亂階變興都邑萬品失序九廟震驚上累祖宗下負蒸庶痛心靦靣罪實在予自今中外書奏不得言文武聖神之號李希烈田悅王武俊李納等咸以勲舊各守藩維朕撫禦乖方致其疑懼皆由上失其道下罹其災朕實不君人則何罪宜並所管將吏等一切待之如初朱滔緣泚連坐路逺必不同謀念其舊勲務在貸如能效順亦與維新朱泚反易天常竊盜名器暴犯陵寢所不忍言獲罪祖宗朕不敢赦其脇從將吏百姓等官軍未到以前並從赦例赴奉天及收京城將士並賜名奉天定難功臣其所加墊陌錢稅間架竹木茶漆鐵之悉宜停罷赦下人心大悅後李抱眞入朝言山東宣布赦書士卒皆感泣臣見人情如此知賊不足平也帝於行宮設瓊林大盈二庫別貯貢物贄言天子與天同徳以四海爲家何必撓廢公方藏聚私貨效匹夫之藏以誘奸聚怨乎且頃者六師初降百物無儲殆將五旬死傷相枕畢命同力陛下絕甘輟食以啗功勞無厚賞而人不怨悉所無也今者攻圍已解衣食已丰而謠讟方興軍情稍阻豈不以患難旣與之同憂而安樂不與之同利乎誠能近想重圍之殷憂追戒平居之專欲凡在二庫貨賄盡令出賜有功每獲珍華先給軍賞如此則亂必靖賊必平徐駕六龍旋復都邑天子之貴豈當憂貧是散小儲成大儲捐小寶固大寶也帝卽命去其榜李懷光與朱泚通謀李晟密奏恐爲所並請移軍東渭橋帝遣贄詣懷光營宣慰贄還言賊泚勢窮援絕懷光乘勝芟剪易若摧枯而防奔不追師老不用諸帥每欲進取懷光輒沮其謀若不別思制持終恐變故難測伏望卽以晟表出付中書敇下依奏別賜懷光手詔示以移軍東分賊勢詞婉而直理順而明𨿽蓄異端無由起怨帝從之時李建徽楊惠元猶與懷光聨營贄復言晟軍旣移二人孤弱可托言晟兵素少慮爲賊泚所邀借此兩軍以爲掎角帝曰卿所料極善但懷光因此生辭轉難調息且更俟旬時不閱句懷光果襲奪建徽惠元軍殺惠元行在震驚帝徙幸梁供儲不豫道乏食民有獻果者帝欲官之贄曰爵位須宜愼惜不可輕用賜以錢帛可也若授以官則彼突銛鋒忘軀命者必曰吾之軀命乃同果視人如艸木誰復肯爲用哉帝居艱難中𨿽有宰相大小事必與贄謀之故當時謂之內相帝行止必與俱山南道險從官相失帝夜召贄不得驚且泣詔軍中得贄者與千金久之乃至帝大喜太子以下皆賀贄素直諫忤帝盧𨿽貶帝心庇之贄極言杞姦邪至亂帝貌從心頗不悅俄以勞遷諫議大夫仍兼翰林學士鳳翔節度使李楚琳數遣使貢行在帝惡其爲人皆不見欲以渾瑊代之贄奏楚琳罪固大但乘輿未復大憝猶存宜厚加撫循便足集事必欲精求素行追抉宿疵則是攺過不足以補愆自新不足以贖罪凡今將吏孰免疑畏帝悟召見其使優詔勞安之帝又欲加內外從官普號定難功臣贄奏言宮官具僚恪居奔走勞則有之何功之有難則當之何定之云今乃與奮命者齒恐沮戰士之心結勳臣之憤帝乃止上又問贄近有卑官自山北來者論說賊勢語多張皇頗似窺覘若不追尋恐成姦計贄上奏曰以一人之聽覽而欲窮宇宙之變態以一人之防慮而欲勝億兆之姦欺役智彌精失道彌遠項籍阬卒防虞已甚漢髙豁逹大度天下之士至者納用不疑蓄疑之與推誠其效固不同也陛下智出庶物有輕待人臣之心思用萬幾有獨馭區防之意謀吞眾略有過愼之防明照羣情有先事之察嚴束百辟有任刑致理之規威制四方有以力勝殘之志由是才能者怨於不任忠藎者憂於見疑著勳業者懼於不容懷反側者廹於及討馴致離叛搆成禍災願陛下以覆轍爲戒天下幸甚帝以李晟渾瑊兵少欲倚吐蕃以復京城贄極言吐蕃遷延觀望翻覆多端致令羣帥進退憂虞彼若不歸賊終不滅帝曰卿言甚善然晟瑊諸軍當議規畫令其進取贄以爲梁千里兵勢無常遙爲規畫未必合宜彼違命則失君威從命則害軍事進退羈礙難以成功不若假以便宜之權待以殊常之賞則將帥感悅智勇得伸矣京師平帝命贄艸詔賜渾瑊使訪求奉天所失內人贄諫曰今大難甫平疲瘵之民瘡痍之卒尙未拊循而首訪婦人非所以副維新之望蓋事有先後義有重輕宜遣大臣馳傳迎復神主修飭郊丘展禋祀之禮申告謝之儀卹死義犒有功崇進忠直優問耆老若內人當離潰之後或爲將士所私天下固多防人何必獨此帝不復下詔猶遣中使求之帝發梁州問今至鳳翔諸軍甚盛可遣人代李楚琳贄曰如此則事同脇執以言乎除亂則不武以言乎治理則不誠易一帥而虧萬乘之義結四海之疑不如俟到京邑徵授一官彼將奔走不暇安敢復勞誅鉏哉河中平上問贄今復有何事宜區處者贄以河中旣平慮希旨生事之人請乘勝討淮西李希烈必誘諭所部及新附諸帥曰奉天兵息之旨乃因窘急而言朝廷稍安必復誅伐如是則四方負罪者自疑河朔靑齊響應兵連禍結賦役繁興建中之憂行將復起乃上奏曰陛下悔過降號聞者流涕故諸將效死叛夫請罪逆泚懷光相繼梟殄曩以百萬之師而力殫今以咫尺之詔而化洽是則聖王之敷理道服暴人任徳而不任兵明矣今叛帥革面修臣禮然其深言密議固亦未盡坦然必聚心而謀傾耳而聽觀陛下所行之事考陛下所誓之言若言與事符則遷善之心漸固倘事與言背則慮禍之態復回所宜布卹人之惠以濟威乘滅賊之威以行惠臣所未敢保者惟希烈耳想其私心非不追悔但以猖狂失計已竊大名縱未順命斯爲獨夫內則無詞以起兵外則無以求助陛下但敇諸郡各守封疆彼旣气奪算窮是乃狴牢之古所謂不戰而屈人之兵者斯之謂歟詔以李懷光嘗有功宥其一男歸其屍使收諸道與淮西連接者非彼侵軼不須進討李希烈若降當待以不死自餘一無所問越明年希烈將陳僊奇果殺希烈以降時劉從一姜公輔等材不逮贄遠甚皆由下位建臺宰而贄孤立一意爲左右權幸沮短又言事無所回諱陰失帝意久之不得宰相還京但爲中書舍人丁母憂免喪權知兵部侍郎復入翰林中外屬意旦夕俟其爲相竇參深忌之贄亦數言參罪失貞元七年罷學士以兵部侍郎知貢舉於進士中得人最多爲唐代第一明年參黜乃拜中書侍郎同平章事贄旣相益以天下爲己任面論敷奏不遺餘力帝自貞元後懲楊炎盧引樹私黨排忠良天下怨疾𨿽置宰相至除用庶官反復參詰乃得下贄請令臺省長官各自薦其屬有不職坐舉者帝初許之或言諸司所引皆親黨帝復詔宰相自擇贄奏言臺省長官乃將來之宰相今乃不能進一二屬吏則後日位宰相安能擇天下材乎夫求才貴廣考課貴精往者武后收人心務防擢非徒人得薦士士亦許自薦然而課責嚴進退當世稱知人之明累朝賴多士之用帝𨿽嘉之然卒停薦士詔舊制吏部選每嵗集人其後遂三年一選選人稽壅案牒叢淆僞冒混眞吏因得大爲姦獘選士一蹉跌或至十年不得官缺者或累嵗不補贄乃請以內外員爲三分每嵗計闕集人檢柅吏姦天下便之贄又言於上曰邊儲不贍由措置失當蓄斂乖宜故也今戍卒不於守臣守臣不總於元帥至有一城之將一旅之兵各降中使監臨皆承別詔委任每有防至方從申覆比蒙徵發救援防已獲勝罷歸此措置失當也頃設就軍和糴之法以省運制加倍之價以勸農此令初行人皆悅慕而有司競爲纖嗇不時斂藏遂使豪家貪吏反操利權度支物估轉髙軍城谷價轉貴此蓄斂乖宜也舊制關中嵗運東方租米至有鬥錢運斗米之言將制國用須權重輕食不足而財有餘則弛財而務實倉廩食有餘而財不足則緩食而嗇用貨泉近嵗關輔屢丰公儲委積江淮水潦米貴加倍運彼所乏益此所餘可謂習聞見而不逹時宜矣今江淮斗米直百五十錢運至東渭橋僦直又約二百而市司估糴三十七錢耗其九而存其一餒彼人而傷此農每年江淮運米百一十萬斛至河陰太原畱七十萬斛而以四十萬斛輸東渭橋今二倉見米猶有三百二十餘萬斛京兆諸縣鬥米不過直錢七十請令來年江淮止運三十萬斛至河陰以次運至京師其江淮所停八十萬斛委轉運使每斗取八十錢於水災州縣糶之以救貧乏計得錢六十四萬緡減僦直六十九萬緡先令戶部以二十萬緡付京兆糴米以補渭橋之闕數斗用百錢以利農人以一百二萬六千緡付邊鎭使糴十萬人六年之糧餘十萬四千緡以充來年和糴之價其江淮米錢僦直並委轉運使折市綾絹絲綿以輸上都償先貸戶部錢詔行其策邊備寖充時與趙憬盧邁賈耽同相上嘗使人問贄曰自今要重之事勿對趙憬陳論當密封手疏以聞又蕭晉卿往年攝政嘗有不臣之言諸子皆與古帝王同名今不欲明行斥逐宜各除外官又卿淸愼太過諸道饋遺一皆拒絕恐事情不通鞭靴之受亦無傷贄奏曰昨臣所奏惟憬得聞陛下委曲防防是於心膂之內尙有形迹之拘職同事殊鮮克以濟恐爽無私之徳古者爵人於朝刑人於市惟恐眾之不睹事之不彰凡是譖訴之事多非信實之言利於中傷懼於公辯或云嵗月已久不可究尋或云事體有妨須爲隱忍或云惡逆未露宜假他事爲名或云但棄其人何必明言責辱傷善售姦莫斯爲甚若晉卿父子實有大罪則當公議典憲若彼誣枉豈令陰受播遷夫監臨受賄盈尺有刑士吏之微尙當嚴禁矧居風化之首反可通行賄道一開展轉滋甚鞭靴不已遂及金玉目見可欲何能自窒於心已與交私豈能中絕其意乎至是憬反疑贄排已與有隙贄又嘗奏論備邊六失以爲措置乖方課責虧度財匱於兵眾力分於將多怨生於不均機失於遙制宜罷諸道防秋令本道但供衣糧募戍卒願畱及蕃漢子弟多開屯田官爲收糴防至則人自爲戰時至則家自力農又擇文武能臣爲隴右朔方河東三元帥緣邊諸鎭有非要者隨便並之減姦濫虛浮之費以丰財定衣糧等級之制以和眾委任之道以宣其用懸賞罰之典以考其成如是則疆塲寜謐矣帝不能盡用心甚重之又以郊赦竄謫者未霑恩擬三狀以進奏曰王者待人以誠有責怒而無猜嫌有懲沮而無怨忌斥遠以儆其不恪甄恕以勉其自新人知復用誰不增修如其貶黜長從擯棄含淒念亂或起於玆矣帝性猜忌官無大小必自選用以辯給取人不得惇實之士贄諫曰明王不以詞盡人不以意選士但在明鑑大度禦之有道而已以一言稱愜爲能而付任逾涯以一事違忤爲咎而罪責過當則職司之內無成功矣又奏請均節財賦凡六條其一論兩稅之獘曰舊制租庸調法天下均一𨿽欲轉徙莫容其姦人無搖心事有定制兵興以來版圖隳壞更舊法以爲兩稅但取大歷中一年科率最多者以爲定數惟以資產爲宗不以丁身爲本務輕資而樂轉徙者恆脫於徭稅惇本實而樹居產者每困於徵求又大歷中供軍進奉旣收入兩稅今於兩稅之外復又並存望稍行均減以救雕殘其二請兩稅以谷帛爲額不專以錢谷定稅其三論長吏以增戶減稅辟田爲課績其四論稅限廹促請更定徵稅期限其五請以稅茶錢置義倉以備水旱其六論兼並之家私斂重於公稅請爲占田條限裁減租價事皆不行初竇參惡李巽出爲常州刺史及參貶巽爲湖南觀察使奏參交結蕃鎭受汴州節度劉士寜賂遺帝怒欲殺參贄言朝廷大臣誅之不可無名昔劉晏之死罪不明白至使叛臣得以爲詞參於臣素分陛下所知豈欲營救其人蓋惜典刑有濫耳乃貶參驩州司馬帝又欲理其親黨籍其家貲皆以贄切諫而止時宦官恨參尢深日謗毀竟賜死於路贄請以李巽權判度支帝許之又復欲用裴延齡贄言度支凖平萬貨刻吝則生患寛假則容姦延齡誕妄小人不可用弗聽俄而延齡姦佞天下皆嫉怨以得幸天子莫敢言贄復上書苦諫帝不懌延齡謀去贄譖毀百端十年罷爲太子賔客明年夏旱芻糧不給軍校訴於上延齡奏曰此皆陸贄輩怨望鼓煽軍人也帝遂發怒欲誅贄賴陽城等交章論奏乃貶忠州別駕順宗立召還詔未至而卒年五十二謚曰宣平生古揚今絜情度物敷之爲文誥俾狡猾者向風則有制誥集一十卷論思獻納興利除害吏事巨細酌量精絕則有奏艸七卷其在相位推賢與能舉直錯枉內格君心外圖治要將以致久安長治又有中書奏議七卷始入翰林年尙少以材得幸於天子歌詩宴遊朝夕侍從及出居艱阻之中𨿽有宰臣而謀猷參決多出於贄議者謂興元勘難之功𨿽爪牙宣力蓋贄有助焉天子常以行軰呼爲陸九而不名解衣推食同列莫敢望及輔政不敢自愛事之不可者皆爭之所言悉剴拂帝短懇到深切或規其太過贄曰吾上不負天子下不負所學遑他防乎居忠州十餘年常闔戶人不識其面又懼謗不敢著書地苦瘴癘只爲古今集驗方五十卷示鄕人云其奏議至今傳

論曰若贄者乃可謂知無不言言無不盡者也剛直如魏徵而性行較醇方正如宋璟而謀略更優指陳時政洞若觀火皆本仁祖義而出之昏佞漆膠正直不容貶竄在外十餘年以歿何竟忘奉天被圍梁州再幸時也贄之自言曰上不負天子下不負所學所學者學爲忠與孝也學爲明理而察物也學爲理國而安民也若贄者始可以言學矣贄不負徳宗而徳宗負贄悲夫

陽城

陽城字亢宗北平人徙陜州夏縣世爲宦族好學貧不能得書乃求爲集賢院吏竊官書讀之晝夜不出經六年無所不通登進士第去隠中條山逺近慕其行從學者踵相接閭裏感化爭訟不之官詣城決之李泌爲相舉爲諫議大夫未至京師人皆想望風采謂城興艸茅不樂名利必諫諍死職下咸畏憚之旣至諸諫官紛紛言事細碎帝厭苦而城聞得失且熟久之無一言韓愈作諍臣論以譏城方與弟晝夜痛飲若爲弗聞也者客或造之欲有詞城揣知其意輒彊以酒或時醉臥客懷中不能聴客語居位八年人莫能窺其際及裴延齡防毀陸贄等坐貶黜徳宗怒不解無敢言城聞而起曰吾諫官也不可令天子殺無罪大臣而信用姦人卽率拾遺王仲舒等守延英門上疏論延齡姦佞贄等無罪狀帝大怒召宰相將加城罪太子爲開救乃解令宰相諭遣之金吾將軍張萬福聞諫官伏閤趨往延英門大言賀曰朝廷有直臣天下必太平矣遂徧拜城與仲舒等連呼太平萬嵗萬福武人年八十餘自此名重天下時朝夕相延齡城曰脫以延齡爲相當取白麻壞之慟於廷竟坐延齡事攺國子司業至引諸生告之曰凡學者所以學爲忠與孝也諸生有久不省親者乎明日謁城還養者二十輩有三年不歸侍者斥之簡孝秀徳行升堂上罷沈不率教者躬講經籍生徒斤斤皆有法度有薛約者狂而直以言事得罪將徙連州城飲食之吏迹捕得於其家城步出郊外涕泣與別帝惡城黨罪出爲道州刺史太學生二百餘人詣闕請畱守數日爲吏遮抑不得上至道州以家人禮待吏民宜罰罰之宜賞賞之不以簿書介意州產侏儒故事嵗貢諸朝城哀其生離無所進帝使求之城曰州民盡短不知何者可以充貢自是罷州人感其徳生子以陽名賦稅不登觀察使數誚譲會上考功第城自署曰撫字心勞徵科政拙考下下觀察使遣判官督其賦怪城不出迎以問吏吏曰刺史聞判官來以爲已有罪自囚於獄不敢出判官大驚馳入獄謁曰使君何罪某奉命來安否耳畱數日城固不敢歸館門外有故門扇橫地城晝夜坐臥其上判官不自安辭去其後又遣他判官崔某按之崔承命不辭載妻子以往中道而逃順宗立召城還詔下則卒矣年七十贈散騎常侍

論曰城固世所稱孝友者兄弟皆不娶無子友則愚孝則未也爲諫官八年納忠止此一日厥口亦太愼重然陸贄死生延齡相否有關於唐室甚大讜論一揚邪氛立解可謂不負此官矣其教國子治道州又何其溫溫然純徳君子也

李晟【子愬附】

李晟字良器洮州臨潭人也幼孤奉母孝年十八從王忠嗣擊吐蕃以萬人敵著名又從髙升擊叛羌連破之遷左羽林大將軍廣徳間擊黨項有功授持進試太常卿大歷初吐蕃防靈州李抱玉授晟兵五千擊之晟曰以眾則不足以謀則多乃請千人由大震關趨臨洮屠定秦堡執其帥慕容谷鐘而還加開府儀同三司俄充涇原四鎭北庭兵馬使馬璘與吐蕃戰鹽倉敗績晟率遊兵防璘以歸封合川郡王徳宗立吐蕃防劍南蜀大震詔晟將神策兵救之逾漏天防飛越廓淸肅寜等三城絕大渡河斬獲千級吐蕃遁去建中二年與馬燧李抱眞合兵攻田悅斬楊朝光乘冰渡洺水破之又戰洹水悅大敗遂進攻魏朱滔王武俊圍康日知於趙州抱眞分兵二千戍邢燧怒欲班師晟和解之燧與抱眞相歡晟乃建言宜趨定州與張孝忠合以圖範陽武俊等當捨趙自救於是引而北武俊果解去會帝出奉天詔晟赴難而孝忠以軍介二盜間倚晟爲重數止晟無西晟涕泣以子憑約婚爲質解玉帶良馬遺孝忠言天子播越人臣當百舎一息必死乃已卽逾飛狐進臨渭北壁東渭橋時劉徳信自扈澗敗歸晟斬之以數騎入壁並將其軍由是兵勢益振李懷光軍咸陽不欲晟獨當一面請合兵有詔徙屯乃引趨陳濤斜與懷光聨壁晟毎與賊戰必錦裘繡防自表指顧陣前懷光惡之遷延有異志晟說以賊據京邑天子暴露於外宜速進兵懷光不納甫至都城軍多搶掠忌晟整戢分遺所獲以混之晟軍不敢受懷光奏言神策兵給賜比方鎭獨厚欲以激怒軍士且使晟自削其軍則士必怨之晟不爲動懷光計塞屯咸陽凡八旬帝數催戰但以伺賊隙爲言卒不出晟見懷光逆迹已露懼爲所並奏請移軍東渭橋且言當先變制備蜀漢之路不可壅請以裨將趙光銑唐良臣張彧爲洋利劍三州刺史各將兵以防未然不報及懷光反帝奔梁州道隘乏食乃嘆曰早用晟言三蜀之利可坐致也因顧渾瑊曰渭橋在賊腹中兵孤絕晟能辦勝否瑊曰晟秉義挺忠崒然不可奪臣策之必破賊帝乃安卽詔進晟平章事晟受命拜泣以收復京師爲己任乃繕甲兵治陴隍自念孤軍當賊衝恐二盜合而軋已卑詞厚禮致誠於懷光諭以禍福勸之立功補過又使張彧假京兆尹多署吏調畿內賦不淹旬芻米告具乃陳兵下令曰國家多難乘輿播遷見危死節臣子之分公等此時不誅元凶取富貴非豪傑也因欷歔流涕士皆雪泣曰惟公命時朱泚盜京城懷光圖反噬河朔僭位者三李納虎視河南希烈防張汴鄭晟內無資糧外無應援徒以忠義感激將士故其眾𨿽單弱而銳气不衰於是駱元光以華州之眾守潼關尙可孤以神防兵保七盤皆受晟節度戴休顏韓遊瓌悉舉奉天邠寧軍從晟懷光始懼欲引軍襲晟其下不應又懼爲晟所襲乃奔河中帝欲西幸晟奏請駐蹕梁漢以系天下望詔加晟諸道兵馬副元帥晟家百口及神策軍士家屬在長安朱泚善遇之軍中有言及家者晟泣曰天子何在敢言家乎泚使晟親近以家書欵壁門告曰公等家屬皆無恙晟怒曰汝敢爲賊間立斬之時未授春衣盛夏猶衣裘褐晟與軍士同甘苦終無擕怨五月三日引兵叩都門賊不敢出明日會諸將圖所向眾請先防外城晟曰外城有裏閈之隘若設伏格戰居民囂潰非計也賊重兵精甲皆聚中今宜直擊之披其心腹庶可保安宮闕無擾坊市乃檄諸軍並進壁光泰門賊將張庭芝李希倩來戰晟縱兵鏖擊大破之乘勝入光泰門再戰賊卻屍相借餘眾走白華咸大哭終夜不息翌日將復戰或請待西師晟不許使王佖李演將騎史萬頃將步扺北晟先夜隤墻二百步爲道賊樹柵斷之晟怒叱諸將曰安得縱賊今先斬公萬頃懼先登防柵以入佖督騎繼之賊奔潰諸軍分道並入賊將姚令言及庭芝希倩殊死鬭晟令唐良臣等以步騎其陣賊伏千騎出官軍背晟以麾下百騎自馳之令左右傳呼曰相公來賊驚潰禽馘略盡泚率殘卒萬人西走使田子奇追之餘黨悉降晟引軍屯含元殿前舎右金吾仗下令軍中曰五日內不得輒通家問違者斬遣京兆尹長安萬年令分慰居民秋毫無所擾別將髙明曜取賊妓司馬伷取賊馬皆斬以徇坊人之逺者宿昔方知王師之入也明日晟屯安國寺斬賊將宦豎於市表著節不屈者擇文武攝臺省官以俟乘輿條脇污於賊者請以不死作露布上行在曰臣已肅淸宮禁只謁寢園鐘簴不移廟貎如故帝覽之泣下羣臣拜賀咸言晟蕩掃凶憝市不易廛宗廟不震長安之人不識旗鼓𨿽三代行師無以加帝曰天生李晟爲社稷也拜司徒中書令實封千戶賜田宅園林女樂帝自爲文紀功皇太子書碑立東渭橋以示後世始晟屯渭橋熒惑守嵗久乃退府中皆賀晟曰天子野次人臣當力死勤難安知天道旣克長安乃謂之曰向非相拒也吾聞五星盈縮無常茍一夕復來守嵗則軍心不戰自屈矣皆曰非所及也涇州倚邊數戕其帥晟請治不恭命者因以訓耕積粟實塞下羈制西戎帝乃拜晟鳳翔隴右涇原節度兼行營副元帥徙封西平郡王晟至鳳翔治殺張鎰者罪誅亂將王斌等十餘人又托行邊至涇治殺馮河淸罪執田希鑑並其黨石奇等三十餘人悉伏誅晟嘗言河隴之防非吐蕃能取之皆將臣防貪暴其種落不得耕稼日益東徙自棄之耳然士無繒絮人苦役擾思唐之心寧有旣耶因悉家貲懷輯降附得大酋浪息曩表以王號每外使至召息曩與坐衣大錦袍金帶誇異之皆指目歆艶焉吐蕃君臣大懼尙結贊者善計乃曰唐名將李晟馬燧渾瑊而已不去之必爲吾患卽遣使委詞因燧請和以求盟欲因盟執瑊以要燧子是興兵逾隴岐不抄掠陽怒曰李令公召我來乃不牛酒犒我徐引去以是間晟晟選兵三千使王佖伏汧陽旁擊其中軍幾獲結贊又遣兵攻摧沙堡防之結贊屢乞和晟入朝力奏不可時天子厭兵而張延賞當國密請解晟兵柄貞元三年進晟太尉中書令罷其兵越兩月吐蕃刼盟瑊僅以身免詔罷燧河東皆如結贊計云明年詔爲晟立五廟與馬燧圖像淩煙閣九年卒年六十七謚忠武晟爲人沈黙有所謀猷𨿽至親未嘗泄臨下明察凡治軍知某有何勞某有何長卽廝養小善必記姓名惡朋黨篤分一本至誠嘗慕魏徵直言危行欲致太宗於堯舜李叔度以爲此儒者事非勲徳所宜晟曰君失詞晟任兼將相知朝廷得失而不言何以爲臣哉叔度慙而退由是毎進對必謇謇盡大臣節未嘗露於外晟與馬燧皆在朝每宴樂恩賜使者相銜於道兩家日出無鐘鼓聲則金吾以聞少選使者至必曰今日何不舉樂其眷遇始終無與比晟有十五子其聞者願憲愬聴皆歷官節度使願檢校尙書左僕射憲以吏能顯聴以功封涼國公聴子琢亦拜尙書右僕射歷四鎭節度使惟愬獨有父風平淮蔡不戮一人智謀徳量戰功皆第一

愬字元直憲宗討吳元濟爲唐鄧節度使揣知新敗之後士卒憚戰詭言天子以愬柔懦能忍恥故使拊循爾曹戰非吾事也蔡人以愬名輕果易之愬沈鷙能推誠待士視傷痍疾病者存卹之賊來降輒聴其便有父母者孤未葬者給粟帛遣還以故眾願效死凡賊中山川險易情僞愬一一知之居半嵗知士可用乃攻下馬鞍山防道口柵平靑陵城禽其驍將丁士良愬不殺署爲捉生將士良因說取吳秀琳禽其謀主陳光洽以獻秀琳遂舉文城柵降其將李憲有才略愬更其名曰忠義而用之遂以其眾攻吳房諸將曰今日往亡愬曰彼謂吾不來正可擊也克其外城遂引還賊孫獻忠來追眾將走愬下馬據匡牀令曰退者斬眾決戰殺獻忠或勸取吳房愬曰取吳房則奔蔡並力固守不如存之以分其兵秀琳獻策曰必破賊非李祐不可祐賊健將也守興橋柵愬祐刈麥伏壯士禽之待以上客令佩刀出入帳下與李忠義皆屏人語至夜分軍中皆言二人不可近愬待之益厚諸軍詭云得賊牒祐爲內應愬恐謗先逹於上不及救乃持祐泣曰天不欲平賊乎何吾二人相知之深不能勝眾口耶械送祐於朝密奏若殺祐則無以成功詔還愬署兵馬使或與同宿密語逹曙募敢死士三千人自教之號爲將委祐統焉舊令舎諜者族愬除其禁使厚待之故諜者反效以情益盡知賊中虛實時李光顏戰數勝蔡精兵盡屯曲祐言其隙可乘愬乃遣鄭澥見裴度告師期於時元和十一年十月己卯師夜起祐及忠義率將三千人爲前鋒愬將三千爲中軍進誠以下軍殿東行六十里襲張柴殲其戍敕士少休食幹糒整羈靮畱兵鎭之以斷朗山救援又分兵以斷曲及諸道橋梁復夜引兵出時大雨雪凜風偃旗士裂膚馬皆縮栗諸將請所之愬曰入蔡州取吳元濟將士咸失色監軍曰果落李祐姦計人人自以爲必死然畏愬莫敢違行七十里夜半至懸弧城雪愈甚城旁皆鵞鶩池令擊之以亂軍聲賊恃吳房朗山戍晏然無知者祐等坎墉先登眾從之殺門者開關畱持柝傳夜自如黎明雪止愬入駐元濟外宅蔡吏驚曰城防矣元濟尙不信曰是洄曲子弟歸索寒衣耳俄聞號令常侍傳語始驚曰何常侍得至此率左右登牙城拒戰愬計元濟且望救於洄曲訪洄曲將董重質家慰安之而以書召重質重質降愬攻牙城火南門元濟請罪梯而下檻送京師申光諸屯尙二萬眾皆降愬不戮一人自官吏帳下廚廐之卒皆用其舊乃屯兵鞠塲以待裴度度至愬櫜鞬迎道左度將避之愬曰此方廢上下之分久矣請因示之使知朝廷之尊度乃受愬謁蔡人聳觀事聞進檢校尙書左僕射封涼國公又使代其兄願帥武寧軍淄靑平進平章事歷昭義魏博帥卒年四十九贈太尉謚曰武

論曰晟平日戰功固已偉矣奉天播越慷慨勤王以孤軍扼羣賊之吭無異委肉當餓虎之餵卒能克復京師功存社稷則其忠義之气有以感激乎人心非尋常戰勝者比也兵克城而市不攺肆則仁人君子之師庶幾春秋所謂王事矣小心謹愼善保功名諸子克家世所罕見若愬平蔡一役轟烈震詟克肖乃父與漢之周勃亞夫宋之曹彬曹瑋父子濟美爲時宗臣近世以來不多見也

史傳三編卷二十五﹤史部﹐傳記類﹐總錄之屬﹐史傳三編﹥

欽定四庫全書

史傳三編卷二十六

大學士朱軾撰

名臣傳十八

唐

馬燧

馬燧字洵美汝州郟城人也少姿度魁傑與諸兄共學見時方多故輟策嘆曰丈夫當建功業濟四海渠老一儒哉更學兵書戰策沈勇多算祿山反使賈循守範陽燧說循曰祿山首亂今𨿽舉洛陽後將誅覆公盍斬向潤客牛廷玠傾其本根使進不得入闗退無所據則坐受禽此不世之功也循許之不以時決會顏杲卿招循舉兵祿山遣韓朝陽縊殺之燧走西山間道歸平原聞已不守復走魏寶應中澤潞李抱玉署爲趙城尉時回紇還國恃功恣睢所過皆剽傷州縣供餼不稱輒殺人抱玉將饋勞賔介無敢往燧自請典辦具乃先賂其酋紿得信旗犯令者得殺之又取死囚供役左右小違令輒戮死回紇大驚至出境無敢暴者抱玉才之燧因說曰屬與回紇接且得其情僕固懷恩樹黨自重裂河壯以授薛嵩等四將其子瑒佻勇不義必窺太原公當備之旣而果然嵩自相衛遺懷恩糧抱玉令燧說嵩絕懷恩自歸朝廷卽署燧兵曹防軍累進鄭州刺史勸課農田總戶籍嵗一稅之人稱便徙懷州乘荒亂後瘞暴胔止橫斂勤教化將吏有親者躬造禮之大獲秋稔民賴以濟抱玉守鳳翔表爲隴州刺史州西山直吐蕃上有通道燧聚石種樹障之設二門爲譙櫓八日而畢吐蕃不能暴從抱玉入朝代宗雅聞其才授商州刺史兼水陸轉運使大歷中轉檢校左散騎常侍鎭河陽三城李靈耀反詔燧與淮西李忠臣討之師次鄭州遇敵來犯忠臣兵潰將引歸燧軍頓滎澤固止之忠臣乃還收亡卒共敗賊將張淸於西梁固靈耀有鋭兵八千號餓狼軍燧戰破之進至浚儀值田悅帥眾助逆忠臣戰不利燧引四千人爲奇兵擊敗之悅單騎遁靈耀亦走汴州平燧知忠臣暴傲讓其功出舎板橋忠臣入汴果爭功擊殺宋州刺史李僧惠燧還河陽遷河東畱後進節度使太原承鮑防敗後兵力衰單燧募廝役數千人補騎士教之戰數月成精卒造鎧分短長三等稱士所衣爲戰車前冒狻猊怪象列戟於後行以載兵止則爲陣器用完整辟廣場羅兵三萬以肄之威震北方建中二年朝京師遷兵部尙書封豳國公奏田悅必反宜先禦備甫還鎭悅果圍邢州次臨洺築重城絕內外援詔與李抱眞李晟救邢洺燧出口未過險移書示好悅以燧畏己大喜旣次邯鄲悅使至燧皆斬之遣兵破其支軍殺其驍將悅聞乃自攻臨洺使大將楊朝光率萬人據雙岡築東西二柵以禦燧又分恆州兵五千助朝光燧令大將李自良等以兵守雙岡戒曰令悅得過者斬燧乃推火車焚朝光柵自晨及晡大破之斬朝光禽其將盧子昌及麾下八百人獲首五千級進軍臨洺悅悉軍戰百餘合大敗之斬獲萬餘館谷三十萬斛邢圍亦解以功遷尙書右僕射初將戰與眾約勝則以家貲賞至是傾家財賜麾下徳宗嘉嘆詔出度支錢五千萬償之進兼魏博招討使李納李惟嶽合兵救悅悅裒散兵壁洹水燧進屯鄴詔李芃以兵會次於漳悅遣王光進守漳長橋築月壘扼軍路燧於下流用鐡鏁維車數百絕河囊土遏水而渡悅知無多糧深壁不戰燧進營倉口與悅夾洹而軍造三橋逾洹日挑戰不出燧令諸軍夜半食先雞鳴鼓角趨魏州旁匿百騎須悅渡卽焚橋悅果率李納等兵噪而前燧令士無動預除戰塲列壯士五千以待比至縱擊之悅敗趨橋橋已焚眾赴水死者不可計斬首二萬橫屍三十里殺賊將孫晉卿安墨啜淄靑兵幾盡悅夜走魏嬰城自守於是李再春以博州悅兄昻以洺州並王光進符璘李瑤皆降遂傅魏城絕禦河上流魏人大恐悅遣使告急於朱滔王武俊未至出兵背城而陣復大破之進同平章事封北平郡王會涇師亂帝幸奉天詔還軍太原李懷光反詔燧爲河東保寧奉誠軍行營副元帥與渾瑊駱元光合兵討之時賊黨要廷珍守晉毛朝敭守隰鄭抗守慈燧檄諭皆以州降卽命兼晉絳慈隰節度使固讓於康日知帝嘉許乃分兵收夏縣略積山攻龍門降其將馮萬興任象玉遂圍絳抜外郛僞刺史王克用棄城去遣李自良定聞喜萬泉等六縣降其將辛兟禆將谷秀違令掠士女斬以徇又戰寶鼎殺賊將徐伯文斬首萬級時天下蝗旱兵艱食朝議多請赦懷光帝未決燧入朝言懷光逆計久反覆不可信河中近畿捨之無以示天下請給三十日糧足破之賊將徐廷光守長春宮城燧度此城不下則懷光固守久攻所傷必眾乃挺身至城下見廷光諭曰公等自祿山以來功髙天下柰何棄之爲族滅計若從吾言非止免禍富貴可保也未對燧曰汝以我爲欺耶今不逺數步可射我披而示之心廷光感泣一軍皆流涕請降燧以數騎入其城眾大呼曰吾等更爲王人矣渾瑊聞之嘆曰嘗疑馬公能窘田悅今觀其制敵固有大過人者吾不逮逺矣進營焦籬堡堡將尉珪降余戍望風遁去遂濟河直抵城下陳兵八萬是日懷光死守兵萬六千皆降誅其黨閻晏孟寶張淸吳冏等他脇附悉赦之果二十七日河中平遷光祿大夫兼侍中還太原帝賜宸扆臺衡二銘言君臣相成之美勒石起義堂榜其顏以寵之貞元二年吐蕃破鹽夏詔燧爲綏銀麟勝招討使次於石州吐蕃懼請盟帝不許遣將論頰熱甘詞重幣轉請於燧明年燧與論頰熱俱入朝帝許之吐蕃尙結贊謀去燧平涼劫盟釋燧兄子弇曰河曲之屯春艸未生馬饑人疫若此時引兵渡河吾無種矣賴公許和今釋弇以報帝聞果悔怒奪其兵拜司徒奉朝請而已與李晟皆圖像淩煙閣卒年七十贈太傅謚莊武

論曰渾瑊稱馬公制敵固有大過人者此乃燧實錄非虛譽也燧沈勇多算善誓師能得人死力故所向未嘗挫衂與李晟共享大名遭時眷宜矣史以與抱眞交惡及不禽田悅信吐蕃爲燧惜亦春秋責備賢者意乎然抱眞睚眥聞晟一言卽和好如初此不足爲盛徳累田悅有河朔羣助未易輕取奉天忽狩詔趣還軍謂力所能而故縱燧何至於此極也輕信吐蕃乃其一時之悞亦尙結贊狡黠計去三賢之計深君子當原燧之心而諒之

渾瑊

渾瑊鐵勒渾部人也世爲臯蘭都督父釋之從朔方軍積戰功累遷開府儀同三司寧朔郡王瑊年十一善騎射隨父防秋節度張齊丘戲曰與乳媼俱來耶是嵗立跳蕩功後二年從破賀魯部抜石堡城龍駒島其勇常冠軍遷中郎將從李光弼討祿山定河北射賊將李立節貫左肩斃之遷右驍衛將軍肅宗卽位瑊以兵趨靈武至天徳遇吐蕃入防擊敗之遂從郭子儀復兩京討安慶緒勝之於新鄕擢武鋒軍使又從僕固懷恩平史朝義大小數十戰功稱最加開府儀同三司太常卿實封二百戶懷恩反瑊以所部歸子儀父釋之與吐蕃戰死旣免喪起朔方行營兵馬使從子儀擊吐蕃數有功遷太子賔客吐蕃引去瑊邀擊大破之悉奪所掠而還是後屢擊走吐蕃回紇進兼副都防振武軍使檢校工部尙書徳宗析子儀所部爲三節度瑊居一焉李希烈反詐爲瑊書若與同亂者帝知爲反間不疑更賜良馬錦幣帝狩奉天衛從僅宦官左右百餘人瑊率家人子弟以從瑊時爲金吾大將軍有威望眾心賴之以安授行在都虞候京畿渭北節度使朱泚兵薄城戰譙門晨至日中不解瑊曳芻車塞門焚以戰賊方解去自是二十五日間賊四面攻圍矢石如雨晝夜不息城中死者可借人心危惴或夜縋出掇蔬本供禦帝與瑊相泣泚方據幹陵下瞰城翠翟黃袍左右宦人趨走宴賜拜舞又縱慢詞戲斥天子以爲勝在頃刻使騎環馳招降公卿士庶妄言不識天命帝召瑊授誥敕千餘自禦史大夫實封五百戶而下募突將死士當賊賜瑊禦筆使量功署詔不足則署衣以授因曰朕與公訣矣瑊俯伏嗚咽會賊造云梁廣數十丈載數千人施大輪冒以氊革周布水囊驅民運土塞隍瑊與防城使侯仲莊揣云梁所道掘大隧積馬矢及薪燃之時王師乘城者皆凍餒兵盬甲敝但以忠義感率使當賊羣臣號天以禱瑊中流矢自抜去血戰愈厲云梁及隧而陷風反悉焚賊皆死舉城歡噪是日授瑊二子官第賞將校會李懷光奔難賊乃去懷光反帝如山南瑊以諸軍衛入谷口追騎至擊卻之遷尙書左僕射同平章事兼靈鹽丰夏定逺西域天徳永平軍節度朔方邠寧振武等道奉天行營副元帥帝臨軒授鉞用漢拜韓信故事乃率諸軍趨京師賊將韓旻屯武功來拒瑊率吐蕃論莽羅兵破之武亭川斬首萬級遂赴奉天應接李晟以抗京城西面晟自東渭橋破賊瑊以西軍收咸陽進屯延秋門泚平論功兼侍中封樓煩郡王帝還宮授河中絳慈隰節度使攺封咸寧郡王討李懷光加朔方同陜虢行營副元帥河中平加檢校司空賜大寧里甲第女樂與李晟鈞禮吐蕃尙結贊請盟詔瑊爲會盟使盟於平涼被劫副使崔漢衡以下皆防惟瑊獨得免貞元四年吐蕃入涇邠授邠寧慶副元帥十二年進檢校司徒兼中書令十五年卒年六十四贈太師謚忠武瑊好書通春秋漢書史記慕司馬遷自序著行紀一篇詞不矜大天性忠謹功𨿽髙而志益下嵗時貢奉必躬親閱視每有賜予下拜跪受若在帝前時論方之金日防貞元後天子常恐藩鎭生事稍桀驁則姑息之惟瑊有所論奏不盡從可輒私喜曰上不疑我矣故帝始終信待常持軍猜間不能入

論曰渾瑊賢將也功烈可嘉其學問不可及也最愛其忠誠謹愼貢奉受賜若在帝前論奏不從獨喜見信功愈髙而志益下此豈武夫勲人能之乎爲將者誠不可不知學哉

李抱眞

李抱眞字太河西安興貴之裔也從兄抱玉有戰功恥與祿山同族賜姓李氏因徙籍京兆代宗朝封涼國公曆官三節度三副元帥位望隆赫爲將臣之良抱眞沈慮有斷兄帥澤潞時屬以軍事授汾州別駕僕固懷恩反挺身歸朝帝方憂懷恩兵精又倚回紇召問破賊狀抱眞對曰郭子儀嘗領朔方軍人多徳之懷恩欺其下言子儀爲朝恩所殺故眾信而爲之用今若起子儀使將兵是伐其謀可不戰解也帝從之果如抱眞所料遷殿中少監充陳鄭澤潞節度畱後抱眞因言百姓勞逸在牧守願得一州以自試更授澤州刺史兼節度副使凡八年抱眞揣山東有變澤潞當要衝乃籍戶三丁擇一蠲其徭租給弓矢令間月得曹偶習射嵗終大校親按籍第能否賞責比三年皆爲精兵舉所部得成卒二萬旣不廩於官而府庫實故天下稱昭義步兵爲諸軍冠徳宗卽位領昭義節度使田悅反圍邢及臨洺詔抱眞與河東馬燧合神策兵救之敗悅於雙岡斬其將楊朝光遂解臨洺邢之圍復與悅戰洹水進圍魏悅戰城下復大敗之進尙書右僕射會朱滔王武俊反救悅又聞徳宗狩奉天抱眞與燧乃各引麾下還屯於時李希烈防汴李納反鄆懷光相次反河中抱眞獨以數州截然橫絕叛亂中離阻其姦爲羣盜所憚興元初同平章事封義陽郡王滔悉幽薊兵與回紇圍貝州以應朱泚而希烈旣僭號則欲臣制諸叛於是眾稍離心適天子下罪已詔並赦羣盜抱眞乃遣客賈林以大義說王武俊使合從擊滔武俊許諾而心尙猶豫抱眞以數騎詣武俊營命行軍司馬盧卿勒兵以俟曰今日之舉系天下安危若其不還領軍事以聽朝命惟子厲兵東向雪吾之恥亦惟子言終遂行見武俊敍國家禍難天子播遷持武俊哭且曰泚希烈爭竊帝號滔攻貝州此其志皆欲自肆於天下足下柰何舎九葉天子而臣反賊涕下交頤武俊亦悲不自勝左右皆掩泣莫能仰視抱眞遂與武俊約爲兄弟誓同滅賊退入武俊帳中酣臥者久之武俊感其至誠乃指心誓天曰此身已許十兄死矣食訖而別旦日合戰大破滔進檢校司空實封六百戶抱眞喜士聞世賢者必欲與之遊𨿽小善皆卑詞厚幣數千里邀致之至無可錄徐徐以禮謝遣晚年好方士餌丹丸卒年六十二

論曰綱目書李抱眞會王武俊於南宮幸之也幸抱眞忘身徇義此一會闗天下安危故書之也披肝瀝膽慷慨激切之情狀千載下如將見之其勸代宗起子儀辭畱後試牧守策山東將變練民爲兵一生好士皆識髙志逺豈他藩鎭所可同日語哉

杜黃裳

杜黃裳字遵素京兆萬年人也登進士宏辭二科郭子儀辟爲朔方從事子儀入朝使主畱事李懷光與監軍陰謀代子儀僞爲詔書欲誅大將溫儒雅等黃裳得詔辧其非以質懷光懷光流汗服罪於時諸將狠驕難制者黃裳皆以子儀令易置眾不敢亂入爲侍禦史裴延齡惡之十期不遷貞元末拜太子賔客順宗立遷太常卿時王叔文用事黃裳未嘗一造其門以壻韋執誼輔政勸令率百官請太子監國執誼曰丈人始得一官便可開口議禁密事勃然怒曰黃裳受恩三朝豈可以一官見賣拂衣出及太子總軍國事擢門下侍郎同平章事以夏綏銀節度使韓全義憸佞無功奏罷之憲宗欲討劉辟議者多言蜀險固不宜生事黃裳獨曰辟狂戅書生取之如拾芥耳神策軍使髙崇文勇略可用願陛下専以軍事委之勿置監軍辟必擒帝從之時名臣宿將各自謂當徵蜀之選及詔用崇文皆大驚凡兵進退自戰伐以及成功黃裳自中指授無不切中機宜辟旣擒羣臣入賀憲宗目黃裳曰卿之功也始徳宗創艾多難務姑息每藩鎭物故遣中人伺其軍所欲立者故大將私金幣結左右以求節制方鎭選不出朝廷黃裳言陛下宜鑑貞元之整法度朘損諸侯則天下治帝嘗問前古帝王所以治亂黃裳知帝鋭於治恐不得其要因推言王者之道在修己任賢而已舜舉十六相去四凶未嘗勞神疲體而萬世稱之秦始皇程石決事見後代魏明帝欲按尙書事陳矯不從隋文帝日昃聽政唐太宗笑之故王者擇人委任而責其成功信賞信罰孰敢不力帝嘉納之由是平夏翦齊滅蔡復兩河以機秉還宰相紀律張設赫然號中興皆黃裳啟之也元和二年以司空平章事爲河中晉絳節度使封邠國公明年卒年七十一謚宣獻黃裳達權變有王佐大略性雅澹與物無忤居相位不久未究其才及處外天下常所屬意初奏罷韓全義以李演爲夏綏節度使全義甥楊惠琳知夏綏畱後勒兵拒演命河東天徳軍合擊惠琳傳首京師李師古跋扈憚黃裳未敢失禮有幹吏寄錢千繩並氊車一乘直千緡使者於宅門候伺累日未敢送適有緑輿自宅出從婢二人靑衣防縷使者聞知爲相公夫人遽歸以告師古師古折其謀終身不敢攺節論曰史稱黃裳達權變有王佐大略得之矣乃又言其通饋謝無潔白名則以卒後數年禦史劾納髙崇文錢四萬五千緡之故也天下焉有王佐之才以振綱飭紀整齊一世爲己任而不能律身淸白者乎禦史不劾於生前而劾於身後其誣可知觀於李師古之事而益見焉

裴垍

裴垍字中絳州聞喜人也擢進士以賢良方正第一補美原尉藩府交辟皆不就四遷考功員外郎吏部侍郎鄭珣瑜委垍校詞判研覈精密皆稱才實元和初召入翰林爲學士再遷中書舎人李吉甫始執政謂曰吉甫流落江淮逾十五年一日恩至此思所以報徳惟在進賢顧比日人物吾懵不及知君有精鑑悉爲我言之垍取筆疏三十餘人吉甫以薦於朝天下翕然稱得人焉吉甫罷乃拜同平章事帝嘗謂之曰以太宗宗猶借輔佐以成其理況朕不及先聖萬倍者乎爲理之要何先垍對曰先正其心垍始承防翰林天子新翦蜀亂厲精致治中外機管垍多所防與以小心愼密稱帝意旣當國請繩不軌課吏治分明淑慝帝每降意順納在殿中常呼垍官而不名吐突承璀自東宮得幸恩顧親渥承間欲有闗說帝憚垍誡使勿言嶺南節度楊於陵爲監軍許遂振所誣詔授冗官垍曰以一中人罪藩臣陛下之法安在更授美官嚴綬守太原政出監軍垍劾其懦以李代之王承宗擅襲節度帝欲討之垍與李絳言河北諸鎭聫結已久此時事勢未可進討承璀自請往於時澤潞盧從史陰苞逆節內連承宗外請興師以圖身利垍固爭不聽承璀果無功王師告病從史遣部將王翊元奏事垍誘得其情知從史稔惡可圖狀比遣再往得其大將烏重等要領乃爲帝陳從史暴戾無君視承璀若小兒相與往來軍中可因其機致之後免興師之勞帝初驚愕徐乃許之從史果就縛因班師垍奏承璀首謀無功陛下𨿽詘法人心不厭請流斥以謝天下李絳繼奏語並切乃罷所領兵先是天下賦法有三曰上供曰送使曰畱州建中初釐定常賦其時物重錢輕後輕重相反民輸率一倍其初而所在以畱州送使之入又降省估以自潤故賦益苛民重困垍奏禁止之一以公估凖物觀察使得用所治州租調至不足乃取支郡以贍故送使之財悉爲上供自是淮江而南民少息矣垍以茂年驟柄用器局峻整持法度𨿽鉅權宿貴造請不敢幹以私故頗不爲時所悅諫官言得失大抵執政多忌之惟垍奬勵使盡言拾遺獨孤郁李正辭嚴休復三人皆遷及過謝垍垍獨讓休復曰君異夫二人孜孜獻納者前日進擬上固爲疑休復大慚垍爲學士時引李絳崔羣與同列及相又擢韋貫之裴度知制誥李夷簡禦史中丞皆踵躡爲輔相其餘量材授職皆協人望選任之精前後莫及議者咸謂才與時會故元和之治百度修舉朝無幸人五年暴風痺帝悵惜遣使致問藥膳進退輒疏聞居三月益痼乃罷爲兵部尙書垍之進吉甫所薦也及居中多變更吉甫約束吉甫復用銜之乃徙爲太子賔客至卒不加贈劉伯芻表其忠方贈太子太傅

論曰憲宗之朝多賢相杜黃裳李絳裴度三人者忠謀逺略振耀今古故能恢中興之治致削平之功垍處其間淸謹守法度天子亦敬而憚之尢長於知人孶孶進賢大小之官各稱其職可謂禆益多矣令天假之年俾得集思兼策以就大猷豈可量哉

李絳

李絳字深之趙郡贊皇人也擢進士宏辭補渭南尉拜監察禦史元和二年授翰林學士知制誥李錡誅憲宗將輦取其貲絳與裴垍上言錡僭侈誅求六州之人怨入骨髓今元惡傳首願以其財賜本道代貧民租賦帝從之帝嘗論太宗宗之盛欲庶幾其道徳風烈何行而致此絳言陛下正身勵行尊道徳逺邪佞進忠直與大臣言敬而信無使小人防焉與賢者遊親而禮無使不肖與焉去官無益於治者則材能出斥宮女之希禦者則怨曠消將帥擇則士卒勇矣官師公則吏治賴矣法令行而下不違教化篤而俗必遷則可與祖宗合徳號稱中興帝曰善卽詔絳與崔羣白居易等搜次君臣成敗五十種爲連屏張於便坐每顧左右作意勸誡吐突承璀請於安國佛寺立聖徳碑使絳撰文欲以萬緡酬之絳言大人與天地合徳非文字所能盡若令可述是美有分限故自堯舜禹湯文武並無建碑之事至秦始皇刻石罘嶧揚徵伐之功紀巡幸之迹適足爲萬代譏笑帝悟以百牛曳碑樓倒之絳見浴堂殿帝言諫官多朋黨論奏不實欲黜其尢者絳曰此殆非陛下意必有憸人欲壅蔽陛下之聰明也人臣死生系人主喜怒敢發口諫者有幾晝度夜思始欲陳十事俄而去五六及將以聞則又憚而削其半故上達者十無二三人主孜孜求諫猶懼不至況罪之乎如此杜天下之口非社稷之福也帝曰非卿言朕不知諫官之難承璀討王承宗絳當艸制固爭不可言古無以宦人統師者帝不能奪詔宰相授勅承璀果無功還欲加開府儀同三司絳奏承璀喪師當抵罪反寵以崇秩後有敗軍之將陛下何以處之又數論宦官橫肆言此屬不知仁義不分枉直惟利是視得賂則譽跖蹻爲亷良失意則毀龔黃爲貪暴能用傾巧之智搆成疑似之端朝夕左右浸潤以入之自古宦官敗國備載方冊陛下豈得不防其漸乎絳自知言切且斥去悉取內署所上疏槁焚以俟命帝果怒絳謝曰陛下處臣以腹心之地若惜身不言乃臣負陛下若犯聖顏忤貴幸因而獲罪乃陛下負臣於是帝動容曰卿所言皆人所不能言者疾風知勁艸卿當之矣遷司勲郎中進中書舎人學士如故賜金紫帝自擇良笏與之烏重縛盧從史承璀卽牒署畱後絳奏澤潞據山東要害今孽豎就擒方收威柄遽以偏將涖本軍兩河諸鎭必謂陛下啗以官爵使逐其帥其肯嘿然哉宜以孟元陽爲澤潞而重節度三城聞者始服張茂昭舉族入覲絳請亟授以官且遣使詔其麾下皆聽節度乃拜河中節度使任迪簡以帑廥匱竭簡罷士之疲老者人情不安絳請斥禁帑絹十萬以濟事機吳少誠病甚絳言朝廷命將今乃其時有如阻命則決可討然鎭蔡不可並取願赦承宗趣立蔡功江淮旱帝下赦令有所蠲弛絳與白居易言所貸未廣欲令實惠及人無如減其租稅宮人數廣宜簡出之諸道橫斂以充進奉南方多掠良人賣爲奴婢皆宜禁絕上悉從之制下而雨帝嘗畋苑中至蓬萊池謂左右曰李絳必諫今可還也其見憚如此後閱月不賜對絳奏曰大臣持祿不敢諫小臣畏罪不敢言管仲以爲害覇最甚今臣等飽食不言無履危之患自爲計得矣其如聖治何詔明日對三殿白居易因論事言陛下錯帝怒欲黜之以語絳絳曰陛下容納直言故羣臣欲竭誠無隱居易言𨿽少思志在納忠陛下今日罪之恐天下各思箝口非所以廣聰明昭聖徳也帝悅待居易如初時帝未立太子絳奏曰陛下臨禦四年儲闈未立豈所以承宗廟重社稷遂立鄧王寧爲皇太子帝怪前代任賢致治今無賢可任絳曰自古無借才異代者惟聖王愼選極其才分不以己能蓋覆折節下之則賢者乃出帝曰何由知其賢而任之對曰循其名而驗以事所得十七若任官亷辧措事不阿無希望依違之態邪媚愉悅之容此近於賢賢則當任任則當久賢者中立而寡助舉其則不肖者怨杜邪徑則懷姦者疾一制度則貴戚毀傷正過失則人君疏忌用賢豈容易哉帝曰卿言得之矣六年罷學士遷戶部侍郎帝問戶部故有獻卿何獨無絳曰守土之官厚斂於人以市私恩天下猶共非之況戶部所掌皆陛下府庫之物烏有羨余若以爲獻是徙東庫物實西庫臣不敢踵此也帝瞿然悟尋欲相之以承璀不合先出爲淮南監軍始拜絳同平章事封髙邑男時裴垍已罷絳與李吉甫並相吉甫善逢迎上意而絳鯁直數爭論於帝前吉甫嘗盛贊天子威徳宜及時太平爲樂絳曰陛下自視今日何如漢文帝帝曰朕安敢望對曰是時賈誼猶以爲厝火積薪之下不可謂安今法令所不及者五十餘州西戎內訌接近涇隴烽火屢驚加以水旱時作倉廩空虛正陛下宵衣旰食之時豈得謂之太平遽爲樂哉帝悅顧謂左右曰吉甫專爲悅媚如李絳眞宰相也吉甫言人臣當使君悅臣安不宜彊諫絳曰人臣當犯顏苦口指陳得失若防君於惡豈得爲忠吉甫又言今惠澤已深宜振刑威中外懈惰願加嚴以束之絳曰王者之政尙徳不尙刑豈可捨成康文景而效始皇父子乎帝曰絳言是也吉甫至中書臥不視事長吁而已絳或久不諫上輒謂之曰豈朕不能容受耶將無事可諫耶論者謂元和之君臣有貞觀之風焉元義方媚承璀得京兆尹絳惡而出之義方因言絳私其同年許季同帝以問絳對曰陛下不以臣愚備位宰相宰相職在量才授任若其人果才𨿽在兄弟子侄之中猶將用之況同年乎帝曰善田季安死子懷諫請襲節度吉甫議發兵討之絳以爲魏博不必用兵當自歸朝廷請蓄威以俟不過數月必有自效於軍中未幾其軍果擁立田興遷懷諫以魏博聽朝命帝大悅吉甫請遣中使宣慰以觀其變絳曰不可田興奉其土地兵眾坐待詔命不乘此際推心撫納結以大恩必待勅使至彼持將士表來請節鉞然後與之則是恩出於下將士爲重朝廷輕矣帝竟遣宣慰絳固請曰如興萬一不受命卽姑息復如向時朝廷恩威得失在此一舉時機可惜柰何棄之由是拜興節度使絳又言魏博不霑王化五十餘年一旦挈六州來歸刳河朔之腹心傾叛亂之巢穴不有重賞過其所望則無以慰士卒之心使四鄰勸慕請發內庫錢百五十萬緡賜之宦官以爲太過絳曰使國家發十五萬兵以取六州期年而克之其費豈止百五十萬緡已乎帝悅曰朕所以惡衣菲食蓄聚貨財者正欲平定四方不然徒貯之府庫何益卽遣裴度頒賞賜復軍民歡聲動地成徳兗鄆使者見之相顧失色嘆曰倔彊者果何益耶帝患朋黨以問絳對曰自古人君最惡者朋黨小人揣知故常借口以激怒上心夫朋黨者尋之則無迹言之則可疑以此目之則天下賢人君子無能免者此東漢所以亡也願陛下深察之王播爲鹽鐵使有月進絳曰比禁天下正賦外不得有他獻而播妄名羨余不出祿廩家貲願悉付有司帝曰善訖絳在位獻不入禁中絳嘗奏振武天徳左右良田可萬頃請擇能吏開置營田帝卽命盧坦經度四年之間開田四千八百頃嵗省度支錢二十餘萬緡帝問凡人舉事常病不通於理防於過失古人處此有道否絳曰事或過差𨿽聖哲不免惟天子有諫臣所以救過聖人攺過不吝願陛下以此自處教坊使稱密詔閱良家女子及別宅婦人納禁中京師囂然吉甫畏不敢諫絳獨上疏論之帝曰朕以丹王等無侍者命訪閭裏以貲致之秪取願者四人豈知便爾生事乃悉放歸俄足疾求免罷爲禮部尙書由是復召承璀於淮南十年出絳爲華州刺史承璀田多在部中主奴擾民絳捕系之會遣五坊使帝戒曰至華宜自戢絳大臣有奏卽行法矣入爲兵部尙書母喪免後復召入穆宗素遊畋絳切諫不納以疾辭爲東都畱守寶歷初拜尙書左僕射絳偉儀質以直道進退望冠一時然賢不肖太分故屢爲讒邪所中皇甫鎛李逢吉皆惡之文宗立召爲太常卿累封趙郡公太和四年南蠻防蜀詔絳募兵千人往赴不半道蠻已去兵還監軍使楊叔元素疾絳遣人迎說軍士曰將收募直而還爲民士皆怒大噪而入絳不及設備遂遇害年六十七事聞贈司徒謚曰貞絳所論萬餘言其甥夏侯孜以授蔣偕次爲七篇

論曰李絳論事得大體動協機宜其才可爲王佐而方正鯁直惓惓以納忠爲己任則魏徴宋璟之流他人何足以及之惜不幸多遇小人吐突承璀皇甫鎛李逢吉不能加害而禍生所忽卒墮楊叔元之計悲夫然絳也知有國而不知有身躬歷四朝年近七十此亦非所吝矣

裴度

裴度字中立河東聞喜人也貞元初擢進士第以宏辭補校書郎舉賢良方正異等調河陰尉遷監察禦史論權幸忤防貶官元和七年以知制誥宣慰魏博節度田興爲興陳君臣上下之義興聽之終食不倦請度徧行所部宣布朝命奉法令輸賦稅累遷至禦史中丞宣徽五坊小使方秋閱鷹狗所過暴橫苦百姓撓官司厚得餉遺乃去下邽令裴寰才吏也不爲禮小使奏寰出慢語帝怒下詔獄論大不敬宰相不能解度奏寰無罪帝愈怒度曰陛下愛百姓何如愛小使今寰以愛百姓加罪可乎帝色霽乃釋寰王師討蔡以度視行營諸軍還奏攻取策與帝意合問諸將孰才度言李光顏義而勇當有成功不三日果奏大防帝嘆其知人進兼刑部侍郎王承宗李師道謀緩兵伏盜京師刺宰相武元衡又擊度刃三進斷鞾刜背裂巾單復傷首度帽氊得不死騶王義持賊大呼賊斷義手度墜溝賊意已死因亡去議者請罷度官以安二鎭反側帝怒曰度得全天也若罷之是賊計適行朝綱盡廢吾倚度足破二賊矣度亦自以綱紀未張王室淩遲常愧恨無死所自行營歸知賊曲折帝益信仗及病創再旬分衛兵防第存候踵路疾愈拜中書侍郎同平章事自是以平賊爲己任始徳宗多猜忌朝士有相過從者金吾皆伺察以聞宰相至闔門謝賔客度以時多故宜延天下髦英咨籌策乃請還第與士大夫相見詔可會莊憲太后崩爲禮儀使帝不聽政議置冡宰度以爲不宜徇空名稽庶務乃詔百司權聽中書門下處可王鍔死家奴告鍔子稷易父奏末冒畱遺獻帝畱奴仗內遣使者如東都按責其貲度諫曰鍔死𨿽有遺獻今因告訐而省其私恐天下將帥聞之有以家爲計者帝悟殺二奴還使者於時討蔡數不利羣臣爭請罷兵錢徽蕭俛尢力度奏病在腹心不時去且爲大患兩河亦將視此爲逆順會唐鄧節度髙霞寓戰卻他相請赦賊鉤帝意帝曰勝負兵家常勢今但論帥臣勇怯兵彊弱處置何如耳渠一敗便沮成計乎於是左右不能間十二年宰相李逢吉建言餉億煩匱宜休師度請身督戰帝獨目度畱曰果爲朕行乎度俯伏流涕曰臣誓不與賊偕存臣比觀元濟表勢實窘蹙但諸將心不一不並力迫之故未降耳若臣自詣行營諸將恐臣奪其功必爭進破賊矣帝然之卽以本官兼彰義節度淮西宣慰招討處置使度以韓領都統乃上還招討以避表韓愈等爲行軍司馬入對延英曰主憂臣辱義在必死賊未授首臣無還期帝壯之爲流淚度至郾城勞諸軍宣朝廷厚意士奮於勇奏罷中使監軍使諸將得專制號令皆大悅戰气數倍冬十月李愬用李祐計將襲蔡遣掌書記鄭澥白度度大喜曰兵非出奇不勝常侍良圖也愬果以雪夜入蔡州縛吳元濟度乃建彰義旌節領洄曲降卒萬人往撫定之除元濟苛禁偶語燃燭酒食饋遺聽從民便蔡人始知有生之樂度以蔡牙卒侍帳下或謂不可度笑曰吾爲彰義節度使元惡已擒蔡人卽吾人也眾聞之皆感泣度入朝行至郾城會帝封二劍付監軍梁守謙使悉誅賊將度乃復還蔡騰奏申解全宥甚眾策勲進上柱國晉國公復知政事程異皇甫鎛以言財賦進羨余得幸俄至爲宰相制下朝野駭愕度三上書極陳其不可帝不聽表求自退亦不許度復上疏曰鎛異皆錢谷俗吏巧佞小人一旦爲相中外駭笑臣若不退天下謂臣無恥臣若不言天下謂臣負恩今退旣不許言又不聽臣如烈火焚心眾鏑叢體所可惜者淮西蕩定河北底寧承宗斂手削地韓輿疾討賊陛下建升平之業十已八九何忍遽自隳壞使四方解體乎帝以度爲朋黨弗之省又與崔羣言五坊使楊朝汶暴橫妄捕系無辜責息錢誣引至千人帝曰此小事朕自處置且與卿商量東軍度曰兵事不理憂止山東中人橫暴將亂都下帝不悅退召朝汶責之曰以汝故令吾羞見宰相命誅之而原系者由是京師澄肅初蔡平王承宗懼度遣辯士栢耆脇說乃獻徳棣二州納質子又諭程權入覲始判滄景徳棣爲一鎭朝廷命帥承宗勢促李師道怙彊度勸帝討之奏令宣武義成武寧橫海四節度與田正將兵自楊劉渡河直抵鄆州師道平河南北三十餘州藩鎭跋扈垂六十年至是盡遵朝廷約束度乃纂述蔡鄆用兵以來帝之憂勤機略因侍宴獻之請付史館卒爲異鎛所構以平章事出爲河東節度使穆宗卽位進檢校司空朱克融王庭湊亂河朔加度鎭州行營招討使時元微之結宦官魏簡求執政恐度復當國凡度所奏軍事多與簡從中撓之不使有功度上表暴二人過惡以爲逆豎搆亂震驚山東姦臣作朋撓敗國政陛下欲掃蕩幽鎭先宜肅淸朝廷何者河北逆賊只亂山東禁闈姦臣必亂天下是則河朔患小禁闥患大小者臣與諸將必能翦滅大者非陛下覺悟制斷無以驅除臣自兵興以來所陳章疏皆是至切所奉書詔多有防差防陛下委付之意不輕遭姦臣抑損之事不少但欲令臣失所使臣無成則天下理亂山東勝負悉不顧矣若朝中姦臣盡去則河朔逆賊不討自平臣伏讀國史知代宗之朝被程元振壅蔽幾危社稷當時柳伉乃太常一博士耳猶抗表歸臯爲國除害今臣所任兼總將相豈可坐視凶邪有曀日月天鑑孔昭照臣肝血但得天下之人知臣不負陛下則臣𨿽死之日猶生之年表三上帝𨿽不悅以度大臣不得已罷簡微之近職俄擢微之宰相以度守司空平章事東都畱守諫官叩延英言不可罷度兵揺眾心不聽於是交章極論亦不省會中人使幽鎭還言軍中謂度在朝兩河諸侯無不懷畏今居東人人失望帝悟詔度入朝度見帝先謝奉命討賊無功次陳所以入覲意感慨流涕帝爲動容時以度無援且久外爲姦憸恨抑慮帝未能明其忠及進見詞切气和卓然當天子意在位聞者皆竦武夫貴臣至咨嗟出涕乃拜度守司徒領淮南節度使會昭義監軍劉承偕數陵轢節度使劉悟陰與張汶謀縛悟送闕舉軍嘩怒執承偕欲殺悟拘以聞帝問度何以處置度對曰承偕驕縱不法臣所素知陛下必欲收忠義心惟有令悟集將士斬之帝曰太后以爲養子卿更思其次度奏請流承偕於逺州帝從之是時徐州王智興逐崔羣諸軍盤互河北議者交口請相度乃以本官同平章事而權佞側目咸謂逢吉善謀可以構度共諷帝自襄陽召逢吉還度居位再閱月果爲逢吉所間罷爲左僕射帝暴風中外不聞問者凡三日度數請到內殿求立太子翼日乃見帝遂立景王爲嗣逢吉旣代相出度山南西道節度使長慶四年王廷湊屠牛元翼之家敬宗羞惋嘆宰輔非人使凶賊熾肆學士韋處厚上疏曰臣聞汲黯在朝淮南寢謀幹木處魏諸侯息兵裴度元勲巨徳文武兼備若置之巖廊委其防決河北山東必稟朝算陛下當食嘆息恨無蕭曹今有一裴度尙不能畱此馮唐所以謂漢文得頗牧不能用也帝見度奏狀無同平章事問何故處厚奏爲逢吉所擠於是復兼平章事帝𨿽幼孺然實注意度中人至度所必丁寧慰安且示召期寶歷二年度求入朝逢吉黨大懼張權輿作僞謡云緋衣小兒坦其腹天上有口被驅逐又長安城中有六岡橫亙如乾象度宅居第五岡權輿上言度名應圖防宅占岡原不召而來其意可見帝𨿽年少獨能察其誣待度益厚畱輔政帝將幸東都諸臣切諫不聽度奏言國家設立兩都本備巡幸但自多難以來宮闕營壘百司廨舎荒圮弗治必假嵗月完新然後可行帝悅曰羣臣諫朕不及此如卿言誠有未便因止不行令狐楚爲觀察使言亳州聖水出飲者疾輒愈度判曰妖由人興水不自作命所在禁塞朱克融執賜衣中使楊文端詭言所賜濫惡又匄假度支帛三十萬匹且助丁匠五千修東都帝患之欲遣重臣宣慰仍索勅使度曰克融無禮已甚殆將亡也譬如猛獸自於山林咆哮跳踉久當自困必不敢輒離巢穴陛下無庸遣宣慰徐賜詔書言中人倨驕待到當自譴春衣不謹方詰有司所上丁匠宜卽遣來已詔所在排比供擬如此則賊謀窮矣若欲示含容則云東都宮闕事在有司不假丁匠逺來其預借春衣非朕所愛秪是事體不可獨給範陽帝曰善不旬日幽州軍亂殺克融及二子如度所料帝縱弛日晏坐朝度諫曰邇陛下月數臨朝人知勤政河朔賊臣皆聳畏近開延英益稀恐萬幾壅閼夫頤養之道當順適時候則六气平和萬壽可保今方居盛夏謂宜詰旦數坐廣加延問漏及己午則炎赫可畏聖躬勞矣帝嘉納帝爲宦寺劉克明等所弒王守澄等討亂迎立江王是爲文宗進階開府儀同三司實封三百戶太和四年數引疾上政事乃詔進司徒平章軍國重事牛僧孺李宗閔輔政又出爲山南東道節度使八年徙東都畱守李訓之禍宦官肆戮凡訓注宗亞賔客悉收逮無遺度上疏申理全活數十姓時閹豎擅威天子擁虛器縉紳道喪度不復有經濟意乃治第東都集賢裏沼石林叢岑繚幽勝午橋作別墅具燠館涼臺號緑野堂激波其下度野服蕭散與白居易劉禹錫爲文章把酒窮晝夜相歡不問人間事而帝知度年𨿽及神明不衰每大臣自洛來必問度安否開成二年復以本官節度河東固辭老疾帝命諭意曰爲朕臥防北門可也度乃之鎭三年以病匄還東都拜中書令上已宴羣臣曲江度不赴帝賜詩及禦札使者及門而度卒年七十六贈太傅謚文忠帝怪無遺奏敕家人索之得半稿以儲貳爲請無私言度退然才中人而神觀邁爽操守堅正善占對旣有功名震四陲使外國者其君長必問度年嵗幾何狀貌孰似天子用否其威譽徳業比郭汾陽而用不用常爲天下重輕及沒之後莫不思其風烈

論曰度始佐憲宗平淮蔡功無與比唐書以爲非度破賊之難排羣議任度之爲難可謂知言者矣廣徳以來藩鎭跋扈河南北三十餘州久非唐家所有自度爲相海內肅然遵朝廷約束而憸壬小夫乃不肯使一日安其身於廟堂之上至於穆宗抑又甚焉盧龍成徳瀛州相州諸軍繼亂魏博武寧未幾亦失則宰相非其人之故也敬宗有志用度而不永文宗徒事外貌而無實天不祐唐度亦安能如之何哉晚嵗優遊緑野史氏以浮沈目之不知蔡鄆成功鎛異讒構之日度之宜去久矣彼亦自以用舎闗天下盛衰故可進可退而終不忍恝然則其忠不可及也

史傳三編卷二十六

欽定四庫全書

史傳三編卷二十七

大學士朱軾撰

名臣傳十九

唐

李渤

李渤字濬之刻志於學與仲兄涉偕隱廬山白鹿洞後久之徙少室元和初以右拾遺召不拜洛陽令韓愈遺以書曰昔孔子知不可爲而爲之不已迹接於諸侯之國今可爲之時自藏深山牢闗而固拒卽與仁義者異守矣必審察而諦思之務使合於孔子之道渤善其言始移家東都每朝政有闕失輒附章列上元和九年討淮西上平賊三術及禦戎新錄召爲著作郎遷右補闕以直忤防左遷王府諮議防軍分司東都十二年上言昔舜禹以匹夫宅四海其烈如彼今以五聖營太平其難如此臣恐羣臣蘊晦術略啟沃未盡使陛下翹然思文武禹湯而不獲也宜正六官敍九疇修王制月令崇孝弟惇九族廣諫路黜選舉復俊造定四民省抑佛老明刑行令治兵禦戎願下宰相公卿大夫議博引海內名儒大開學館與羣臣防講據經稽古作制度因上五事一禮樂二食貨三刑政四議都五辧讐渤𨿽在外然志存朝廷表疏凡四十五獻擢庫部員外郎會皇甫鎛輔政務剝下佐用度而渤適奉詔弔郗士美喪於道上言州縣逃亡多其始於攤逃人之賦誠由聚斂之臣割下媚上願詔禁止計不三年人必歸農夫農國之本本立而太平可議矣渤旣以峭直觸要臣意乃謝病歸穆宗立召拜考功員外郎嵗終校考渤上奏自宰相而下皆升黜之值渤請急馮宿領考功渤議遂廢時魏博節度使田正表渤爲副杜元頴由是劾渤外交方鎭出爲防州刺史至州奏還信州移稅錢二百萬免賦米二萬石廢冗役千六百人不閱嵗移刺江州白鹿洞在江州境渤舊所隱處也乃卽洞創臺榭環以流水雜值花木爲一州勝度支使張平叔方斂天下逋租渤言州田二千頃今旱死者千九百頃若復追逋臣懼天下謂陛下當大旱而責民賦臣上不能奉詔下不忍民窮無所逃死請放歸田裏有詔蠲責又治湖水築堤七百步人不病涉入爲職方郎中進諫議大夫敬宗晏朝羣臣入閤帝久不出至有頓僕者渤見宰相曰昨論晏朝事今益晚是諫官不能移人主意渤請出閤待罪會喚仗乃止退卽上疏曰陛下不時見羣臣羣臣皆布路跛倚夫跛倚形諸外則憂思結諸內憂倦旣積災釁必生小則爲旱爲孽大則爲兵爲亂禮三諫不聽則逃之陛下新卽位臣至三諫恐危及社稷俄充理匭使建言事大者以聞次白宰相下以移有司有司不當許再納匭妄防者加所坐一等以絕冒越詔可時政移近幸紀律蕩然渤勁正不顧患通封章無闋日天子𨿽幼亦感寤擢給事中賜金紫服未幾以論宦人益橫出爲桂管觀察使桂有漓水出海陽山世言秦史祿伐粵鑿爲漕馬援討徴側復治以通餽其後江水潰毀渠遂廞淺每轉餉役數十戶濟一艘渤釃浚舊道鄣泄得宜舟楫利焉逾年以病歸洛太和中召拜太子賔客卒年五十九渤孤撡自將不茍合於世人咸謂之沽激屢以言斥而幸直不少衰守節者尙之

論曰陽城及渤皆起處士而能以直名城不毛舉細故渤則遇事風發此爲少異耳白鹿洞之迹自渤倡之至南唐建學於是朱子爲之修墜葺廢揭五教之目爲學之序及修身處事接物之要以示學者其髙弟繼之毋荒厥緒是地遂爲理學源瀾之所自出渤之風流亦因以百世不湮矣

韋處厚

韋處厚字徳載京兆萬年人也親沒廬墓終喪事繼母以孝聞登進士授校書郎舉賢良方正異等預修徳宗實錄攺咸陽尉憲宗初擢左補闕進規納忠言多切直時人莫知也李絳規帝未聞納諫帝乃言處厚路隋數上疏極忠切由是中外推其愼密歷考功員外郎坐與宰相韋貫之善出爲開州刺史穆宗以其學有師法召爲翰林侍講學士處厚以帝衝怠不向學偕路隋合並五經孝經論語掇其粹要題爲六經法言二十篇上之冀助省覽帝稱善遷中書舎人張平叔以言利得幸建言官自鬻鹽籠天下之財宰相不能詰處厚發十難平叔愧縮事遂寢敬宗初李逢吉黨劉棲楚等構李紳欲置之死處厚言紳先朝舊臣就令有過尙當祓瑕洗垢以成三年無攺之道況被讒譖比楊炎爲元載復讐盧爲劉晏償怨諸鎭多爲不平兵連禍結天下騷然陛下目所親見寧不深念哉紳得免死逺竄逢吉怒未解寶歷三年赦書不予降官量移處厚復奏逢吉緣紳一人使曠蕩之恩不及近嵗斥逐之徒非所以示天下帝悟追攺其條進學士承防兵部侍郎時帝畋遊無度月視朝不過三四處厚入見自陳有罪當死帝曰何哉對曰臣昔爲諫官不能死爭使先帝因酒色而損壽於法應誅所以不死者以陛下在春宮年十有五可望弼成今皇子方在𦇤褓臣安敢畏死而不諫帝感其言賜以錦防然實無能攺也王廷湊之亂帝嘆宰相不才使姦臣跋扈處厚奏陛下有一裴度而不能用何況其他於是以度爲司空同平章事嘗奉命於宣州徴鷹鷙及揚益兩浙索奇文綾錦皆抗疏不奉詔帝不得已從之帝卽位三年以荒淫嬉戲爲內侍劉克明等所弒矯詔立絳王悟宦官王守澄等迎江王涵入宮討賦黨盡斬之絳王爲亂兵所害守澄等欲號令中外疑所以爲詞問於處厚處厚言春秋大義滅親內惡必書以明逆順正名討罪何所避諱又問江王踐阼之禮處厚曰詰朝當下王教以已平內難布告中外然後羣臣三表勸進以太皇太后令冊命卽位耳守澄等從其言以裴度攝冡宰百官謁江王於紫宸外廡王素服涕泣明日卽位進處厚中書侍郎同平章事封靈昌郡公居位務在濟時不爲身家計中外補授咸得其宜先是齊抗奏罷諸州別駕凡當授者壅滯京師又元和以來禆將立功得補宮官久伺闕者朱紫淆沓處厚乃置六雄十望十緊等州別駕以處之由是流品澄別帝𨿽自力機政然驟信輕攺浮論易奪與宰相議事已定尋復中變處厚嘗獨對諫曰陛下不以臣不肖使待罪宰相凡所奏可中輒變易出自上心耶乃示臣不信得於橫議耶卽臣何名執政裴度元勲舊徳竇易直長厚忠實所宜親信臣乃陛下自擢今言不見聽宜先罷退趨下頓首帝矍然曰何至是卿之忠力朕自知之安可遽辭以重吾不徳處厚趨出帝復召問所欲言對以近君子逺小人始可爲治諄復數百言又言裴度忠可久任帝嘉納之自大歷以來節度使多出禁軍大將以倍稱之息貸錢以賂中尉動逾億萬至鎭則重斂以償至是處厚與裴度始革其中外相賀曰自今債帥鮮矣李同防叛史憲誠陰懷向背心度待以不疑憲誠遣吏白事中書處厚召語曰晉公以百口保汝帥於天子我則不然正須所爲以邦法從事耳憲誠懼不敢貳卒有功李載義數破滄鎭兵每俘執生口皆刳剔之處厚戒諭前後全活數百千人太和二年方奏事暴疾次日卒年五十六贈司空處厚姿狀如甚懦者至廷爭嶷然不可回奪百僚謁事畏惕未嘗敢及以私推擇羣材往往棄瑕錄善時亦譏其太廣性嗜學家書讐正至萬卷本名淳避憲宗諱攺焉論曰處厚望不及裴度才不及李徳裕而鯁亮公明爲晚唐一賢相方穆敬時立朝尢難而處厚苦口納忠不少自替文宗初政淸明恭儉勵精若出宮人三千放五坊鷹犬省教坊總監冗食千二百餘員罷別貯宣索奇日視朝深談政體待制官屢防召問中外咸冀太平因以知處厚匡扶之力不少也文宗時方信任又薦裴度元老同心共事故初政如此此與崔祐甫在徳宗初年何異迨處厚卒而李宗閔牛僧孺相裴度不能獨立矣馴致甘露之變讀史者不能不爲之嘆也

李徳裕

李徳裕字文饒吉甫子也卓犖有大節不喜與諸生試有司以防補校書郎穆宗卽位擢翰林學士凡號令大典冊皆更其手累遷至禦史中丞雅有入相之望始吉甫相憲宗牛僧孺李宗閔對直言策痛詆當路吉甫防於帝有司皆得罪遂與爲怨而李逢吉亦怨吉甫至是逢吉引僧孺並相出徳裕爲浙西觀察使潤州兵素驕傾府庫賚之猶不足徳裕自檢約以畱州財贍兵均而不怨南方信禨巫父母癘疾𨿽其子不敢養徳裕擇長老諭以慈孝大倫違約者有明法惡俗大變按屬州毀淫祠千餘所撤山房廋盜者千四百舎敬宗立侈用無度詔浙西上脂盝妝具徳裕奏比年蝗旱物力未完本道所存惟畱使錢五十萬緡率嵗經費尙少十三萬軍用褊急今所須脂盝妝具度用銀及金二萬餘兩願詔宰相議何以俾臣不違詔防不乏軍興不疲人不斂怨則前勅後詔咸可遵承不報又詔索盤縧繚綾千匹徳裕奏言太宗時或獻名鷹李大亮諫止賜詔嘉嘆宗令益州織半臂琵琶捍撥鏤牙合子等蘇頲不奉詔帝不加罪豈二祖有臣如此今獨無之蓋有位者蔽而不聞非陛下拒不納也優詔爲停止時帝好遊幸狎比羣小聽朝簡忽徳裕上丹扆六箴一曰宵衣諷視朝稀晚也二曰正服諷服禦乖異也三曰罷獻諷斂求怪也四曰納誨諷侮棄忠言也五曰辧邪諷信任羣小也六曰防微諷僞遊輕出也帝𨿽不能用猶敕韋處厚作詔厚謝其意然爲逢吉所排訖不內徙自元和後禁毋度僧徐州王智興言天子誕月請築壇度僧以資福因收其利以自入徳裕劾智興爲壇泗州願度者輸錢二千自淮而右戶三丁男必一男削髮規避徭賦若不禁遏江淮失丁男六十萬不爲細變詔徐州禁止亳州浮屠詭言有聖水可愈疾南方之人率十戶僦一人往汲互相欺訹徳裕嚴勒津邏捕絕之且言昔吳有聖水宋齊有聖火皆本妖祥古人所禁請下觀察使令狐楚塡塞以絕妄源從之帝方惑佛老禱福祈年姦徒杜景先妄言其師周息元壽數百嵗遣宦者至浙西迎之徳裕疏言此皆迂怪小術如文成五利者前世天子𨿽好方士未禦其藥豈非以宗廟爲重乎不聽太和三年召拜兵部侍郎裴度薦其材堪宰相而李宗閔以中人助先秉政出徳裕爲鄭滑節度使引僧孺協力罷度政事凡徳裕所善悉逐之於是二人權震天下逾年徙劍南西川蜀自南詔入冦一方凋敝徳裕至完殘奮怯皆有條次建籌邊樓按南道山川險要與蠻相入者圖之左西道與吐蕃接者圖之右其部落眾寡饋運逺邇曲折咸具召習邊事者與之指畫商訂纎悉情僞必盡知之乃請甲人於安定弓人於河中弩人於浙西由是器械犀鋭率戶二百取一人使習戰貸勿事緩則農急則兵謂之雄邊子弟築仗義城以制大度淸溪之阻作禦侮城以控榮經掎角之勢作柔逺城以扼西山吐蕃復卬崍闗徙嶲州治臺登以奪蠻險於是二邊寖懼南詔還所俘掠四千人吐蕃將悉怛謀以維州來降徳裕遣兵據守且陳出師之利僧孺居中沮其功詔徳裕以其城及悉怛謀等還吐蕃吐蕃盡誅之境上極酷徳裕終身以爲恨會監軍使王踐言入朝盛言悉怛謀死拒逺人向化帝亦悔之乃召爲兵部尙書俄拜平章事未幾宗閔罷徳裕代爲中書侍郎時鄭注因王守澄以進又薦李訓待詔帝欲授以諫官徳裕曰訓小人咎惡滿天下不宜引置左右帝曰人誰無過當容其攺且逢吉嘗言之對曰聖賢則有攺過若訓天資姦邪尙何能攺逢吉位宰相而顧愛凶回亦罪人也訓注皆怨復召宗閔輔政出爲鎭海節度使再貶袁州長史未幾宗閔以罪斥而訓注等敗帝悟乃以徳裕爲太子賔客分司東都開成中遷淮南節度使武宗立復召同平章事旣入謝卽疏辧邪正專委任而後朝廷治請以松栢蔦蘿爲諭惟正人一心事君無待於助邪人必更爲黨以相蔽欺幸以是辧之又引管仲對齊桓公所以害覇事惟知人不能舉舉不能任任而雜以小人之故也又曰先帝於大臣好爲形迹小過皆含容不言日累月積以至禍敗玆事大誤願陛下以爲戒臣等有罪陛下當面詰之小過容其悛攺大罪加之誅譴則君臣之際無疑間矣上嘉納之初上之立非宰相楊嗣復李玨意仇士良旣譖死知樞密劉逺薛季稜又奏遣中使就誅嗣復及玨杜悰奔馬見徳裕曰天子新卽位玆事不宜手滑徳裕乃與同官崔珙崔鄲陳夷行上奏曰徳宗疑劉晏揺動東宮而殺之中外咸以爲寃兩河不臣者得以爲詞徳宗後悔錄其子孫文宗疑宋申錫交通藩邸竄謫至死旣而追悔爲之出涕嗣復等若有罪當先行訊鞫俟署狀著白誅之未晚帝命之坐者三徳裕等曰臣等願陛下免二人於死勿使旣死而眾以爲寃今未奉聖防臣等不敢坐上乃曰特爲卿等釋之徳裕等躍階舞蹈帝召升坐追還二使二人得免時帝數出畋遊徳裕上言人君動法於日故出而視朝入而燕息傳曰君就房有常節惟深察古誼毋繼以夜側聞五星失度恐天以是勤儆戒詩曰敬天之渝不敢馳驅願節田遊承天意尋冊拜司空回鶻挾太和公主所求無厭遂冦振武徳裕以方略授劉沔薦石雄邀擊之大破之於殺狐山奪太和公主以還進位司徒黠戞斯遣使來請攻取安西北庭地徳裕以爲漢魏相請罷車師賈捐之請棄珠崖近狄仁傑亦請棄四鎭及安東皆不欲貪外以耗內得之無用遂止又追論維州事云維州據髙山絕頂三面臨江在戎鹵平川之中是漢地入兵之路初河隴盡沒惟此獨存吐蕃潛以婦人嫁此州門者二十餘年生子長成竊開壘門引兵夜入遂爲所防號曰無憂城從此得以並力西邊憑陵近甸旰食累朝貞元中韋臯欲經略河湟須此城爲始急攻數年卒不可克臣到西蜀空壁來歸南蠻震懾山西八國皆願內屬可減八處鎭兵坐收千里舊地且維州未降前一年吐蕃猶圍魯州豈顧盟約臣受降之初指天爲誓面許奏聞各加酬賞當時不與臣者望風疾臣詔執送悉怛謀等令彼自戮臣累表陳論乞垂矜捨答詔嚴切竟令執還體備三木輿於竹畚及將就路寃叫嗚嗚將吏對臣無不隕淚蕃帥卽以此人戮於漢境之上恣行殘忍用固攜離至乃擲其嬰孩承以槍槊絕忠款之路快凶虐之情從古以來未有此事𨿽時更一紀而運屬千年乞追奬忠魂各加褒贈乃詔贈悉怛謀右衛將軍澤潞節度劉從諫死軍中立其從子擅畱事以邀節度廷議以回鶻餘燼未滅復討澤潞國力不支徳裕獨曰澤潞事體與河朔三鎭不同澤潞近處腹心一軍素稱忠義如李抱眞成立此軍徳宗猶不許承襲敬宗不卹國務宰相又無逺略劉悟之死因授從諫使其跋扈垂死之際復以兵權付豎子若又因而授之則諸鎭誰不思效其所爲天子威令不復行矣帝曰卿以何術制之果可克否對曰澤潞所恃者三鎭但得鎭魏不與之同則彼無能爲也若遣重臣往諭王元逵何敬以河朔自艱難以來列聖許其傳襲已成故事與澤潞不同今將加兵澤潞不欲更出禁軍其山東三州委兩鎭攻之賊平之日將士並加厚賞茍兩鎭聽命則澤潞必破矣上喜曰吾與徳裕同之保無後悔命徳裕艸詔賜元逵敬曰澤潞一鎭與卿事體不同勿爲子孫之謀欲存輔車之勢但能顯立功效自然福及後昆上曰當如此直告之是也又賜張仲武詔令專禦回鶻於是遣禦史中丞李回往三鎭宣慰敬元逵仲武皆具櫜鍵郊迎立道左不敢令人控馬讓制使先行自兵興以來未之有也三鎭皆奉詔已而元逵兵已出敬逗畱持兩端徳裕建遣王宰以陳許精甲假道於魏以伐磁敬聞遽勒兵自涉漳取磁潞會橫水兵叛入太原逐其帥李石奉禆將楊弁主畱事方是時澤潞未下議者頗言兵可罷王宰又言遊奕將得澤潞表有意歸附徳裕言建立奇功實在今日必不可以太原小擾失此事機望卽遣使督其進兵必其與舉族面縛方可受納又爲相府與宰書言昔王承宗逆命遣子弟奉表入朝憲宗猶未之許今置表於衢路之間遊奕不卽毀除實恐非是自今更有章表宜卽所在焚之惟面縛而來始可容受徳裕又上言太原人心從來忠順止是賞犒不足況千五百人何能爲事必不可縱且用兵未罷深慮所在動心望詔李石還赴太原召兵討亂上皆從之詔王逢畱太原守楡社以易定汴兗兵還討弁又遣中使馬元實到太原暁諭且覘之元實受弁賂還於眾中大言相公須蚤與之節徳裕曰何故元實曰自牙門至柳子列十五里明光甲若之何取之徳裕曰李相以無兵故發橫水兵赴楡社弁何能遽致如此之眾乎元實曰召募所致耳徳裕曰召募須有貨財李相止以欠軍士絹一匹故致此亂弁何從得之元實詞窮徳裕曰縱其有十五里明光甲必須殺此賊因奏弁微賊決不可恕如國力不支寧舎澤潞而討弁河東兵戍楡社者聞朝廷令客軍取太原恐妻孥爲所屠滅乃擁監軍呂義忠自取太原斬弁獻首京師徳裕每疾貞元太和間有所討伐諸道兵出境卽仰給度支多遷延以困國力或與賊約令懈守備得一縣一屯以報天子故師無大功因請勅諸將令直取州勿攻縣故元逵等下邢洺磁而澤潞气索又先是韓全義敗於蔡杜叔良敗於深皆監軍宦人制其權將不得專進退勝則飛章奏防不勝則歸其罪於將凡詔書一日三四下宰相不預又諸道鋭兵皆監軍取以自衛每督戰乘髙建旗自表小不勝輒捲旗去大兵隨以北徳裕之討回鶻澤潞也請詔書付宰司乃下監軍不得幹軍要自是號令明壹所向有功未幾澤潞將郭誼斬其主以降帝問何以處之徳裕曰誼先教乳臭子以反今見主將敗復賣主求利不誅無以懲惡帝從之澤潞平策功拜太尉徳裕固讓不敢當太尉又言趙先臣舊封將傳舊封乃攺封衛嘗與帝從容言朋黨之說正人同心共濟不可爲黨大意欲朝廷尊臣下肅而政出宰相深疾朋黨故感切言之又嘗謂省事不如省官省官不如省吏乃請罷郡縣吏凡二千餘員衣冠去者皆怨時天下已平徳裕當國凡六年方用兵時決策制勝他相莫能與故威名獨重於時宣宗卽位徳裕奉冊太極殿帝退謂左右曰向行事近我者非太尉耶顧我毛髮爲森豎翼日罷爲荊南節度使俄徙東都畱守大中元年白敏中令狐綯使仇黨李鹹斥徳裕陰事再貶潮州司馬明年又貶爲崖州司戶防軍明年卒年六十三徳裕性孤峭明辧有風采善爲文章𨿽至大位猶不去書其謀議援古爲質衮衮可喜嘗以經綸天下自爲武宗知而能任之言從計行是時王室幾中興先是元和後數用兵宰相率不休沐以夜繼日至徳裕從容裁決𨿽遽書警奏沛然若無事午漏還第休沐如常帝以詔書處報機急學士不能盡意悉命親爲之澤潞平帝每道其語切於事情而能伐謀也河北三鎭每遣使至京師徳裕常面諭之曰河朔兵力𨿽彊不能自立須借朝廷官爵威命以安軍情語汝吏與其使大將邀勅使以求官爵何如自奮忠義立功立事結知明主乎且李載義爲國家平滄景及爲軍中所逐不失作節度使楊志誠遣大將遮勅使馬求官及爲軍中所逐朝廷竟不赦其罪此二人禍福足以觀矣由是不敢有異志後除浮屠法僧亡命多奔幽州徳裕召邸吏戒曰爲我謝張仲武劉從諫招納亡命今安在也仲武懼以刀授居庸闗吏曰僧敢入者斬之時歸俗僧尼二十六萬人收良田數千萬頃又慮朝廷數討有功或傷於武奏請少息勿損威重願以兵爲戒乃可保其成功帝嘉納之嘗奏言方士趙歸眞乃敬宗時罪人不宜近左右帝以歸眞無大過召與語養生術耳對曰小人於利若蛾赴燭向見歸眞之門車轍滿矣帝不聽於是挾術詭時者進帝志衰焉所居安邑裏第有院號起艸亭曰精思每計大事則處其中𨿽左右侍禦不得預不喜飲酒後房無聲色娯生平所論著多行於世論曰徳裕與僧孺宗閔等爲水火未免徇愛憎因事貶黜乂若崔珙薦柳公權爲學士以恩非己出而左遷之惡白居易而沮其爲相何徳量之不也然其才猷事業烺烺炳炳宇宙間有卓然不可磨滅者在浙西能化污俗在西川籌邊經濟爲當世第一不幸佞臣居中沮撓墜震疊懷來之事機維州一棄千載有餘恨焉匡勷事宜決策制勝澤潞旣平三鎭惕息而不敢動仇士良專擅姦滑屏息而求自退藩鎭反側宦寺專恣不知消歸何有唐室幾於中興固武宗之英明亦徳裕有以佐之也昔人稱姚崇爲救時相若徳裕何多讓乎使加以聖賢中正和平之問學其功業且不知所屆矣

劉蕡

劉蕡字去華幽州昌平人登寶歷進士博學善屬文通春秋能言古興亡事沈健於謀浩然有捄世志元和後紀綱弛廢宦豎弒逆更二帝不能討支黨握兵橫制海內號曰北司蕡常憤嫉之太和二年舉賢良方正能直言極諫蕡對策曰臣誠不佞有正國致君之術無位而不得行有犯顏敢諫之心無路而不得達陛下詢求過闕咨訪嘉謀請披肝膽爲陛下別白而重言之謹按春秋元者气之始也春者嵗之始也春秋以元加於嵗以春加於王明王者當奉若天道以謹其始也又舉時以終嵗舉月以終時𨿽無事必書首月明王者當承天之道以謹其終也陛下能謹其始又謹其終懋而修之勤而行之安有三代循環之百僞滋熾之漸乎臣聞不宜憂而憂者國必衰宜憂而不憂者國必危陛下不以國家存亡社稷安危之策降於淸問臣未知果以布衣之臣不足與定計耶或萬幾之勤有所未至宜憂而不憂乎臣以爲陛下所憂者宮闈將變社稷將危天下將傾四海將亂此四者國家已然之兆聖慮宜先及之夫帝業艱難而成之固不可容易而守之太祖肇其基髙祖勤其績太宗定其業宗繼其明至於陛下二百餘載其間聖明相因擾亂繼作未有不用賢士近正人而能興者謹按春秋人君之道在體元以居正繼故必書卽位所以正其始也終必書地所以正其終也故爲君者所發必正言所履必正道所居必正位所近必正人春秋閽弒吳子余祭書其名譏疏逺賢士暱刑人有不君之道伏惟陛下思祖宗開國之勤念春秋繼故之誡明法度之端杜簒弒之漸逺刀鋸之殘親骨鯁之直使輔相得以顓其任庶寮得以守其官柰何以防近五六人總天下大政外專上命內竊朝權威攝斧扆勢傾海內羣臣莫敢指其狀天子不得制其心禍稔蕭墻姦生帷幄曹節侯覽復生今日此宮闈將變也臣謹按春秋定公元年春王不言正月者春秋以爲昭公不得正其終則定公不得正其始今忠賢無腹心之寄閽寺專廢立之權事與定公無異況太子未立郊祀未修將相之職不歸名器之宜不定此社稷將危也臣謹按春秋王札子殺召伯毛伯兩下相殺不書此書者重其顓王命也夫天之所授者在命君之所存者在令操其命而失之者是不君也侵其命而奪之者是不臣也不君不臣此天下所以將傾也臣謹按春秋趙鞅以晉陽之兵叛入於晉書其歸者善其能逐君側之惡以安其君也今威柄陵夷藩臣跋扈有不達人臣大節而首亂者將以安君爲名不究春秋之微而稱兵者將以逐惡爲義則典刑不由天子徵伐必自諸侯此海內之將亂也故樊噲排闥而雪涕袁盎當車而抗詞京房發憤以殞身竇武不顧而畢命此皆陛下能明知之矣臣謹按春秋狐射姑殺陽處父書襄公殺之者以其君漏言也襄公不能固陰重之機處父所以及殘賊之禍故春秋非之夫上漏其情則下不敢盡意上泄其事則下不敢盡言故傳有造膝詭詞之文易有失身害成之戒今公卿大臣非不欲爲陛下言之慮不能用而反泄必嬰其禍適足鉗直臣之口而重姦臣之威故徘徊郁塞以須上意感悟然後盡其啟沃陛下何不於聽朝之餘時禦便殿召當世賢相老臣訪持變扶危之謀求定傾捄亂之術塞陰邪之路屏防狎之臣制侵陵迫脇之心復門戶掃除之役則𨿽不得治其前能治其後不得正其始能正其終可以防奉典謨克承丕構臣聞堯禹之爲君元凱在下𨿽防必舉四凶在朝𨿽彊必誅至秦二世漢元成不見安危之機不任大臣不親忠良不逺讒佞伏惟陛下察唐虞之所以興而景行於前鑑秦漢之所以亡而戒懼於後無謂廟堂無賢相庶官無賢士今綱紀未絕典刑猶在人誰不欲致身爲王臣致時爲升平陛下何忽而不用耶又有居官非其能左右非其賢惡如四凶詐如趙髙姦如恭顯陛下何憚而不去耶昔秦之亡也失於彊暴漢之亡也失於微弱彊暴則姦臣畏死而害上微弱則彊臣竊權而震主伏見敬宗不虞亡秦之禍不翦其萌惟陛下深軫亡漢之憂以杜其漸則祖宗之洪業可紹三五之遐軌可追矣臣謹按春秋梁亡不書取者梁自亡也以其思慮昏而耳目塞上出惡政人爲冦盜皆不知其所終而自取滅亡也臣聞國君之所以尊重其社稷社稷之所以重存其百姓故治天下者不可不知百姓之情夫百姓者陛下之赤子陛下宜令慈仁者視育之如保傅焉如乳哺焉則人之於上恭之如神明愛之如父母今或不然所親者貴幸分曹建署補除卒吏召致賔客因其貨賄假以聲勢大者統藩方小者爲守牧無淸惠之政而有饕餮之害無忠誠之節而有姦欺之罪海內困窮饑寒流散寃痛之聲上達於九天下入於九泉鬼神爲之怨怒陰陽爲之愆錯君門萬里不得告防士人無所歸化百姓無所歸命官亂人貧盜賊並起竊恐陳勝吳廣不獨興於秦赤眉黃巾不獨生於漢此臣所以爲陛下發憤扼腕痛心泣血也臣聞漢元帝卽位之初更制七十餘事其心甚誠其稱甚美然不能擇賢而任之以致失其操柄紀綱日紊國祚日衰姦究日彊黎元日困陛下卽位憂勤兆庶屢降徳音四海之內莫不抗首而長息自喜復生於死亡之中也伏惟陛下愼終如始以塞四方之望揭國柄以歸於相持兵柄以歸於將選淸愼之官擇仁惠之長敏之以利煦之以和教之以孝慈導之以徳義俾萬國懽康兆庶蘇息卽心無不達而行無不孚矣臣聞徳以修己則人不勸而自立教以導人則人不教而率從夫立教之方在乎君以明制之臣以忠行之陛下能斥姦邪而不私其左右舉賢正而不遺其疏逺則化浹朝廷矣愛人而惇本分職而奉法修其身以及於人始於中而成於外則化成天下矣臣愚又謂欲气之和在遂其性以導之納人於仁壽也夫欲人之仁壽在立制度修教化制度立則財用省賦斂輕而人富矣教化修則爭競息刑罰淸而人安矣旣富則仁義興焉旣安則壽考至焉仁義之心感於下和平之气感於上故災害不作休祥薦臻四方底寧萬物咸遂矣臣又謂捄災旱在乎致精誠謹按春秋魯僖公一年之中三書不雨者以其君有卹人之志也文公三年之中一書不雨者以其君無閔人之心也故僖致誠而旱不害物文無防閔而變則成災陛下有閔人之志則無成災之患矣臣又謂廣播殖在乎視食力謹按春秋君人者必時視人之所勤人勤於力則功築罕人勤於財則貢賦少人勤於食則百事廢今財食與力皆勤矣願陛下廢百事之用以廣三時之務則播殖不愆矣臣又謂國廩罕蓄本乎冗食尙繁謹按春秋臧孫辰告糴於齊譏其無九年之蓄一年不登而百姓饑臣願斥遊惰之人以篤耕殖省不急之費以贍黎元則廩蓄不乏矣臣又謂吏道多端本乎選用失當取人不盡其材任人不明其要也今陛下之用人求其聲而不求其實故人之趨進務其末而不務其本臣願覈考課之實定遷序之制則多端之吏息矣臣又謂豪猾逾檢由中外之法殊者以其官禁不一也謹按春秋齊桓公盟諸侯不日而葵丘獨以日者美其能宣天子之禁率奉王官之法夫官者五帝三王之所建也法者髙祖太宗之所制也法宜畫一官宜正名未聞分外官中官之員立南司北司之局或犯禁於南則亡命於北或正刑於外則破律於巾法出多門人無所措夏官不知兵籍止於奉朝請六軍不主武事止於養階勲軍容合中官之政戎律附內臣之職首一戴武弁疾文吏如仇讐足一蹈軍門視農夫如艸芥謀不足以翦除姦凶而詐足以抑揚威福勇不足以鎭衛社稷而暴足以侵害裏閭羈紲藩臣幹陵宰輔隳裂王度汩亂朝經張武夫之威上以制君父假天子之命下以禦英豪有藏姦觀釁之心無仗節死義之誼豈先王經文緯武之防耶臣願陛下貫文武之道均兵農之功正貴賤之名一中外之法還軍衛之職修省署之官近崇貞觀之風逺復成周之制自邦畿以刑下國始天子而達諸侯可以制猾姦之彊無逾檢之患矣昔晁錯爲漢削諸侯非不知禍之將至忠臣之心壯夫之節茍利社稷死無悔焉臣非不知言發而禍應計行而身僇蓋痛社稷之危哀生人之悔豈忍姑息時忌竊陛下一命之寵哉時第策官馮宿賈餗等咸咨嗟嘆服以爲過古晁董而畏中官不敢取士人讀其詞有感慨流涕者諫官禦史交章論其直爲執政所抑同時被選者裴休李邰杜牧等二十三人皆得優調物論囂然稱屈李邰曰劉蕡下第我輩登科能無顏厚乃上疏曰陛下禦正殿求直言臣才志懦劣不能質今古是非使陛下聞未聞之言行未行之事忽忽內思愧羞神明今蕡乃敢空臆盡言指切左右輒引春秋爲據漢魏以來無與爲比有司以言涉訐忤不敢上聞萬口籍籍嘆其忠鯁至於垂泣誠恐忠良道窮綱紀遂絕季漢之亂復興於今且陛下以直言召天下士𨿽訐必容𨿽過必錄書於史策千古昭明而蕡以直言副陛下所問近臣銜怒朝野惴息萬一變興非常蕡不幸死天下必曰陛下陰殺讜直結讐海內忠義之士皆憚誅僇人心一揺無以自解況臣所對不及蕡逺甚自謂賢良柰人言何乞回臣所授以旌蕡直庶臣逃茍且之慚朝有公正之路顧不美哉帝不納蕡對後七年果有甘露之難迄於唐季禍不可解節度令狐楚牛僧孺皆表蕡幕府授祕書郎以師禮禮之而宦人深嫉蕡誣以罪貶柳州司戶防軍卒及昭宗誅韓全誨等左拾遺羅衮上言使蕡策早用則杜漸防萌逆節可消寧殷憂多難逺及聖世耶帝感悟贈蕡左諫議大夫訪子孫授以官云

論曰蕡之忠至矣唐書言仲舒天人三策大槪緩而不切蕡獨譏切宦官果若所言劉將無賢於董乎仲舒承文景之餘遭時尙盛蕡親見憲宗敬宗之禍故所言有和緩激烈之不同要易地則皆然耳至稱蕡太疎直恐帝漏言而身誦語於廷則蕡當亦笑無以自解然忠臣之心每多直遂彼但知有君與國其身之利害言之行否初不暇計及之也蕡忠誠鯁節彪炳乾坤𨿽終司戶賢於位髙而無所建白者逺矣獨嘆宇宙生才甚難如此人而不以匡扶國家君子不能不爲唐惜焉

五代周

王朴

王朴字文伯東平人也舉進士爲校書郎依漢樞密使楊邠邠與王章史肇有隙朴知必亂去之東歸後隱帝誅權臣邠章肇皆見殺三家之客多及而朴以去獨免周世宗鎭澶州辟掌書記尹開封拜右拾遺爲推官及卽位遷比部郎中世宗鋭意徵伐慨然有平一天下之志數問治道命近臣著爲君難爲臣不易論及平邊策各一篇以獻朴乃獻策曰唐失道而亡吳蜀晉失道而喪幽並必先觀所以失之由然後知所以平之術當失之時君暗政亂兵驕民困姦黨內熾武夫外橫因小致大積微成著今欲取之在乎反唐晉之所爲而已進賢退不肖以收其才恩信號令以服其心賞功罰罪以盡其力去奢節用以丰其財時使薄斂以阜其民俟其倉廩實器用備人可用而後舉之彼方之民知我政化大行上下同心力彊財足人安將和有必取之勢則知其情狀者願爲間諜知其山川者願爲鄕導民心旣歸天意必從矣攻取之道從易者始當今惟吳易圖東至海南至江可撓之地二千里從少備處先撓之備東則撓西備西則撓東彼必奔走以救其敝奔走之間可以知其虛實彊弱然後避實擊虛避彊擊弱未須大舉且以輕兵擾之南人怯弱聞小有警必悉師以救則民疲而財竭彼竭我利江北諸州將爲國家有也旣得江北則用彼之民揚我之兵江之南亦不難平之也得江南則桂廣巴蜀可傳檄而定南方旣定則燕地必望風內附惟河東必死之冦不可以恩信誘必須以彊兵攻之此可爲後圖俟天下旣平然後伺間一舉可擒也今士卒精練甲兵有餘羣下畏法諸將用命期年之後可以出師世宗欣然納之遷諫議大夫知開封府事時羣臣多守常偸安所對少可取者惟學士陶谷竇儀中丞楊昭儉與朴皆言用兵之策世宗偉朴論引與計議天下事無不合遂決意用之顯徳三年徵淮以朴爲東京副畱守還拜戶部侍郎遷樞密使四年再徵淮畱守京師廣新城通道路壯偉雄濶入宋因之朴爲人明敏多才智非獨當世之務至於陰陽律曆之法莫不通焉奉詔校定大歷削去近世符天流俗不經之學設通經統三法以嵗軌離交朔望周變率策之數步日月五星爲欽天歷又詔考正雅樂以十二律管互吹難得其眞乃依京房爲律準以九尺之十三依管長短寸分設柱用七聲爲均樂成而和凡其所爲當世無敢難者然人亦莫能加也其後宋興皆用之不可變至言諸國興滅次第宋平定四方惟並獨後服皆如朴言六年卒年五十四世宗臨其喪以玉鉞卓地大慟贈侍中

論曰歐陽公謂五代之際君不君臣不臣且勿論臣品之純疵其朝梁唐夕晉漢不可名爲一代之臣者何可勝數歐陽公皆以雜傳列之其亦可嘆也夫五代之君首推周世宗次唐明宗爲之臣者亦首推王朴次則郭崇韜崇韜佐莊宗滅梁爲佐命元勲識大體善諫爭斥宦寺有古大臣之風然以畏讒而請立劉后其後殺之者卽劉后也欲立大功而滅蜀以自固其後禍卽起於克蜀莊宗殺之固自取滅亡然人臣之義公爾忘私死生以之私意一萌罔知所屆況劉后位在第三而勸立出自大臣非正也故削崇韜而錄王朴者以此推而論之梁臣之最著者敬翔李振王彥章也翔振當朱溫在藩之時翼成簒竊之事本無足言李振尢險陂無行莊宗入汴卽先入朝又不如敬翔一死矣彥章一武人死節之外無聞焉唐臣之最著者則崇韜與周徳威安重誨也徳威戰將少瑕疵重誨專愎驕恣𨿽有諫正補益之功然不如崇韜逺矣其得禍宜也晉以用桑維翰而興用景延廣而亡維翰始終乎晉者然迹其行事可羞惋者多矣漢臣尢無足稱史肇略有微勞然險賊小人與蘇逢吉楊邠同死於隱帝之手尢有天道無足惜焉周臣如王峻斗筲小才範質又欠一死惟朴行誼無忝其理國料敵有成算定律曆興禮樂有太平休風焉方之六朝魏周之間其與蘇綽等倫乎

史傳三編卷二十七﹤史部﹐傳記類﹐總錄之屬﹐史傳三編﹥

欽定四庫全書

史傳三編卷二十八

大學士朱軾撰

名臣傳二十

宋

呂防正

呂正字聖功河南人太平興國二年擢進士第一五年拜左補闕知制誥初防正父龜圖多內寵與妻劉氏不睦並防正出之淪躓窘乏劉誓不復嫁及正登仕迎二親奉養備至入爲翰林學士旋參知政事初入朝堂有朝士指之曰此子亦參政耶同列不能平詰其姓名防正遽止之曰若一知其姓名則終身不能忘也李昉罷相以防正同平章事正質厚寬簡有重望遇事敢言每論時政有未允者必固稱不可帝嘉其無隱趙普開國元老防正後進同相位普甚推許之先是盧多遜爲相其子雍起家卽授員外郎後以爲常至是防正奏曰臣忝甲科及第釋褐止授九品京官況天下才能老於巖穴不霑寸祿者多矣今臣男始離𦇤褓膺此寵命不可乞以臣釋褐時官補之乃止授九品京官遂爲定制嘗入對論及徵伐帝曰朕比來徵討蓋爲民除暴茍好功黷武則天下之人亡盡矣正曰隋唐數十年中四徵遼碣人不堪命煬帝全軍防沒太宗自運土木攻城卒無所濟且治國之要在內修政事則逺人來歸自致安靜帝韙之燈夕設宴防正侍帝曰五代之際生靈凋喪當時謂無復太平之日矣朕躬覽庶政萬事粗理上天之貺致此繁盛乃知理亂在人防正避席曰乘輿所在士庶走集故繁盛如此臣嘗見都城外不數里饑寒而死者甚眾願陛下視近以及逺蒼生之幸也帝變色正侃然復位人皆多其直諒帝欲遣使朔方命中書選才防正以名上帝不許他日三問三以其人對帝曰卿何執耶防正曰臣非執蓋陛下未諒耳臣不敢用媚道以害國事同列悚息帝退謂左右曰防正器量我不如卒用所薦果稱職景徳二年表請歸洛陛辭日因言逺人宜和弭兵省財古今上策帝嘉納之眞宗封太山過洛幸其第問卿諸子孰可用正曰臣諸子皆不足用從子夷簡任潁州推官宰相才也夷簡由是見知富弼父富言防正客也請令弼入書院事廷評太祝防正許之及見驚曰此兒他日名位與吾相似而勲業逺過於吾令與諸子同學正初爲相張紳知蔡州坐贓免或讒於帝曰紳家富不至此特防正貧時勾索不如意今報之耳帝卽復紳官防正不辧後考課院得紳實狀黜之及正再入相太宗謂曰張紳果有贓防正亦不謝嘗問諸子曰我爲相外議如何諸子云大人爲相四方無事蠻夷賔服甚善但人言無能爲事權多爲同列所奪防正曰我有一能善用人耳防正夾袋中有冊子每四方人謁見必問以人才客去隨卽疏之悉分門類或有一人而數人稱之者必賢也朝廷求賢取之囊中文武百官各稱職者以此卒年六十八贈中書令諡文穆

論曰宋自藝祖以及太宗之初師旅亟興日不暇給朝廷之規未定而踐臺輔者多周室舊臣防恭朝夕惟恐有過所守者簿書之計而已若乃竭忠盡慮以道匡君犯顏數爭不欺其志者自防正始觀其延接人士搜閱俊彥書防貯囊以待敷求斯宰臣之法也

張齊賢

張齊賢曹州寃句人也生三歲値晉亂徙家洛陽孤貧力學有逺志慕唐李大亮之爲人故字師亮太祖幸西都齊賢以布衣獻防馬前召至行宮以手畫地條陳十事曰下並汾曰富民曰封建曰惇孝曰舉賢曰太學曰籍田曰選良吏曰愼刑曰懲姦內四說稱防齊賢堅執以爲皆善帝怒命拽出之及還語太宗曰我幸西都惟得一張齊賢耳我不欲爵之異時可使輔汝爲相也及太宗立擢進士欲置齊賢髙第有司偶失掄選帝不悅一榜盡與京官於是齊賢以大理評事判衡州累遷著作佐郎直史館攺左拾遺車駕北徵議者皆言宜速取幽薊齊賢上言方今海內一家朝野無事若緣邊諸砦撫馭得人但使峻壘深溝畜力養鋭以逸自處寧我致人此李牧所以用趙也聖人先本而後末安內以養外臣慮羣臣或以纎微之利侵苦窮民以爲功能伏望愼擇通儒分路采訪凡賦斂苛重者攺而正之諸州有不便於民者委長吏以聞敢循故常者重置之法以徳懷逺以惠型民則逺人之歸可立而待也六年爲江南西路轉運使以饒信防諸州產銅鐵鉛錫乃推求前代鑄法取饒州永平監所鑄以爲定式歲鑄五十萬貫凡用銅八十五萬觔鉛三十六萬觔錫十六萬觔詣闕面陳其事敷奏詳議者不能奪先是諸州罪人多錮送闕下路死者十常五六齊賢道逢南劍建昌防州所送索牒視之率非首犯悉伸其寃抑因力言於朝後凡送囚至京請委彊明吏慮問不實則罪及原問官屬自是江南送罪人者爲減大半先是江南諸州民居官地者有地房錢吉州緣江地𨿽淪沒猶納勾欄地錢編木浮居者名水塲錢齊賢悉論免之初李氏據有江南民戶稅錢三千以上者戶出丁一人黥面自備器甲輸官庫出卽給之日支糧二升名爲義軍旣內附皆放歸農至是言者以爲此軰久在行伍不樂耕農乞遣使選充軍伍並其家屬送闕下齊賢上言江南義軍例皆良民橫遭黥配無所逃避克復之後便放歸農久被皇風並皆樂業若逐戶搜索不無驚擾不若且仍舊貫齊賢居使職勤究民獘務行寬大江左人思之不忘召拜樞宻直學士擢右諫議大夫簽書樞宻院事雍熙初遷左諌議大夫三年大舉北伐代州楊業戰沒帝訪近臣以防齊賢請行授給事中知代州與部署潘美同領緣邊兵馬是時遼兵自湖口入寇薄城下齊賢選廂軍二千誓眾慷慨一以當百遼兵遂卻先是約潘美以並師來會戰間使爲遼人所得齊賢以師期旣漏虞美爲遼所乘旣而東師敗績於君子館美奉詔不許出戰全軍還州齊賢得報乃曰賊知美之來而不知美之退乃夜發兵二百人持一幟負一束芻距州城西南三十里列幟然芻遼兵遙見以爲並師至矣駭而北走齊賢又先伏兵二千於土磴砦掩撃大敗之擒其北大王之子一人帳前錫裏一人斬數百級獲馬二千器甲甚眾端拱元年冬拜工部侍郎遼人又自大石路南侵齊賢預簡廂兵千人爲二部分屯繁畤崞縣令曰代西有冦則崞縣之師應之代東有冦則繁畤之師應之比接戰則郡兵集矣至是果爲繁畤兵所敗入拜刑部侍郎樞宻副使淳化二年參知政事數月拜平章事齊賢母孫氏年八十餘封晉國太夫人每入謁禁中帝嘆其福壽有令子多手詔存問加賜與縉紳榮之四年罷相知定州以母老不願往丁內艱水漿不入口者七日自是日啖粥一器終喪不食酒肉尋知河南府獄有大辟將決齊賢立辧而釋之徙知永興軍時閤門只候趙贊以言事得幸提闗中芻糧所爲多豪橫齊賢論列其罪卒抵於法加刑部尙書眞宗卽位召拜兵部尙書同平章事嘗從容言皇王之道而推本其所以然帝曰朕以皇王之道非有迹但庶事適治道則近之矣戚裏有訟分財不均者入宮自訴齊賢曰是非府所能決臣請自治之齊賢坐相府問曰汝非以彼所分財多汝所分少乎曰然命具欵乃召兩吏令甲家入乙舎乙家入甲舎貨財無得動分書則交易之明日奏聞帝大恱曰朕固知非君莫能定者坐冬至朝會被酒失儀免四年李繼遷防淸逺軍命爲涇原等州軍安撫經略使齊賢上言淸逺旣防靈武一郡援隔勢孤今加討則不足防遏則有餘其計無他蕃部大族首領素與繼遷有隙者若能防以官爵誘以貨利結之以恩信而激之以利害則山西之蕃部族帳靡不傾心朝廷矣人言靈州斗絕一隅南去鎭戎五百餘里東去環州僅六七日程欲全軍民理須應接爲今之計若能增益精兵以合西邊屯聚對替之兵從以原渭鎭戎之師率山西熟戶從東界入嚴約師期兩路交進設若繼遷分兵以應敵我則乘勢而易攻且奔命道途首尾難衞千里趨利不敗則禽臣謂兵鋒未交而靈州之圍自解然後取靈州軍民置砦於蕭闗武延川險要處以僑寓之如此則蕃漢土人之心有所依賴裁候平寧卻歸舊貫然後縱蕃漢之兵乘時以爲進退成功不難矣時不能用未幾靈武果陷十二月拜右僕射坐事責太常卿分司西京景徳初起爲兵部尙書知靑州二年攺吏部從東封還復拜右僕射時建玉淸昭應宮齊賢言繪畫符瑞有損謙徳又違奉天之意屢請罷其役三年出判河陽進左僕射五年請老以司空致仕歸洛得裴度午橋莊日與親舊觴詠其間七年卒年七十二贈司徙諡文定齊賢姿儀丰碩議論慷慨有大略以致君自負畱心刑獄多所全活喜提奬寒雋少時家貧父死無以爲葬河南縣吏爲辦其事齊賢深徳之事以兄禮𨿽貴不替也仲兄昭度嘗授齊賢經及卒表贈光祿寺丞又嘗依太子少師李肅家肅死爲營葬事歲時祭之趙普嘗薦齊賢於太宗未用普卽列其前事以爲陛下若進齊賢則齊賢他日感恩更過於此帝大恱遂大用之齊賢四踐兩府九居八座以三公就第康寧福壽時罕其比

論曰齊賢之用兵臨敵制勝變化若神𨿽武夫健將有所不逮及其涖民施政淸淨務簡易去民所疾苦是以所居民樂所去民思何其能也兩登政府輙以事罷其亦有未竟其用者歟籌邊事千里外若眼見使施行其言裨益不少無同所見者故卒不行古所稱才士者齊賢蓋其人歟

田錫

田錫字表聖嘉州洪雅人自爲布衣有意風化上書闕下請復鄕飲借田禮太平興國三年進士髙等授將作監丞通判宣州累遷左拾遺上疏獻軍國要機者一朝廷大體者四其略曰頃歲王師平太原稽功賞者二載願因郊禋之禮敍平戩之功駕馭戎臣莫此爲重此要機也今交州未下老師費財縱使得之如獲石田自古聖人不務廣疆土惟務廣徳業聲教逺被自當來賔臣願陛下修徳以來逺何必以蕞爾蠻邦上勞震怒乎此大體之一也今諫官不聞廷爭給舎不聞封駁左右史不聞升殿陛記言動禦史不敢彈奏中書舎人未嘗訪以政事集賢院𨿽有書籍而無職官祕書省𨿽有職官而無圗籍臣願陛下擇才任人使各司其局職業修舉則威儀自嚴此大體之二也爾者防縣平寧京師富庶軍營馬監靡不恢崇佛寺道宮悉皆輪奐加又辟西苑廣禦池而尙書省湫隘尢甚郎曹無本局尙書無防事九寺三監寓天街之兩廊貢院就武成王廟是豈太平之制度耶臣願陛下別修省寺用列職官此大體之三也案獄官令枷杻鉗鎖尺寸觔兩並載刑書未聞以鐵爲枷者也昔唐太宗觀明堂圖見人之五藏皆麗於背遂減徒刑況隆平之時將措刑於不用法之所無去之可矣此大體之四也疏奏優詔褒答賜錢五十萬僚友有勸以少晦者錫曰事君之誠惟恐不竭矧天植其性豈爲一賞奪耶時趙普當國令有司受羣臣章奏必先白然後聞又令於閤門署狀錫謂普曰公以元勳當國宜事損檢今羣臣書奏先經中書旣非尊王之體諫官章疏令閤門塡狀尢弱憲之風皆不便普引咎厚謝皆罷之六年出爲河北轉運副使驛書言邊要四事一謂動靜之機不可不審應動而靜則養冦以生姦應靜而動則失時以敗事今北鄙繹騷皆以居邊任者規羊馬細利矜捕斬小功賈怨結仇興戎致寇願飭將帥愼固封守勿尙小利許通互市俘獲蕃口撫而還之務使河朔之民得務農業亭障之地可積軍儲然後待其亂而取之則克乘其衰而兵之則降力省功倍誠要舉也二謂國家務大體求至治則安舎近謀勞逺務則危爲君有常道爲臣有常職是務大體也上不拒諫下不隠情是求至治也漢武帝躬秉武節登單於之唐太宗手結雨衣伐遼東之國沙漠窮荒得之何用是舎近謀逺勞而無功也在位之臣敢言者少言而見聽未必福言而不從方且虞禍欲下不隠情得乎三謂利害相生變易不定兵書曰不能盡知用兵之害者則不能盡知用兵之利蓋事有可進而退則害成可退而進則違利可速而緩則利必失可緩而速則害必至可誅而赦則姦宄生心可赦而誅則忠勇解體可賞而罰則害勤勞之功可罰而賞則利僭逾之輩誠不可不審也四謂取舎無惑思慮必精夫孟賁之狐疑不如童子之一得差之毫釐謬以千里自國家圖燕以來連兵未解財用不得不耗人心不得不擾願陛下精思慮決取舎無使曠日持久窮兵極武書奏帝甚嘉之七年徙知相州攺右補闕復上章論事明年移睦州睦州舊阻禮教錫下車建孔子祠請入紙國子學印經籍給諸生詔賜以九經睦人由是知學會文明殿災又上章極言時政轉起居舎人還判登聞鼓院兼知制誥加兵部貟外郎錫好直諫太宗𨿽或時不能堪然心益重之端拱二年京畿旱錫言陰陽失和調燮倒置上侵下之職而燭理未盡下知上之失而規過未能帝及宰相皆不恱出知陳州召爲工部員外郎復論時政闕失俄詔直集賢院眞宗卽位遷吏部郎中出使秦隴還連章言陜西數十州苦於靈夏之役生民重困帝爲之惻然同知審官院與魏廷式議不協出知泰州將行會彗星見疏請責躬以答天戒帝召見優賜之咸平三年詔近臣舉賢良方正翰林學士承防宋白以錫應詔還朝屢召對言事因奏曰陛下卽位以來治天下何道臣願以皇王之道治之舊有禦覽但記分門事類無益治道臣請鈔略四部別爲禦覽三百六十卷萬幾之暇日覽一卷經歲而畢又采經史要切之言爲禦屏風十卷置扆座之側則治亂興亡之鑑常在目矣帝善其言錫乃先成禦覽三十卷禦屏風五卷上之時京東西淮南水災遣使賑卹平決獄訟錫言朝廷檢勘災傷乃是虛名施行賑貸亦非實事今災沴之餘盜賊若起適足以貽宵旰之憂而已帝爲動容五年再掌銀覽天下章奏有言民饑盜起及詔勅不便者悉條奏其事帝以錫得爭臣之體卽日命兼侍禦史每進見帝容色必莊目之曰此吾汲黯也俄擢右諫議大夫史館修撰連上八疏皆直言時政得失六年冬病卒年六十四遺表勸上以慈儉守位以淸淨化人居安思危在治思亂眞宗召宰相示之且曰朕閱是表多矣非祈澤宗族則希恩子孫未有如錫生死以國家爲慮而儆於朕者又謂李沆曰田錫直臣也朝廷少有闕失方在思慮錫之章奏已至矣若此諫官不可多得天何奪之速乎特贈工部侍郎錄其二子並爲大理評事給俸終喪他日帝幸龍圖閣閱書指一漆函帝親署錄者謂學士陳堯咨曰此田錫疏章也愴然久之錫爲人動必以禮言必以法賢不肖咸憚服之耿介寡合未嘗趨權貴之門居公庭危坐終日無懈容慕魏徴李絳之爲人以盡規獻替爲己任立朝以來章疏五十有二自謂諫臣任職之常言茍獲從幸也豈可藏副本示後以賣直耶悉焚之有咸平集五十卷

論曰宋自開國羣臣言事盡諫諍之道號稱直臣者自錫始也錫事太宗位侍從知無不言爲盧多遜等嫌忌頻歷州郡不盡其能晚遇眞宗虛懷納諌動見褒奬拔之庶僚之中三四年間致位卿班旋至大用矣値錫以天年終不然錫之忠直敢言又明習於國家之務其功施未可量也

呂端

呂端字易直幽州安次人初以司門員外郎知成都府爲政淸簡會秦王廷美尹開封端充判官太宗徵河東廷美將有居畱之命端白曰主上櫛風沐雨以申弔伐王地處親賢當表率扈從今主畱務非所宜也廷美由是懇請從行尋知蔡州有善政出使髙麗暴風折檣舟人大恐端恬然讀書若在齋閣拜右諫議大夫許王元僖尹開封又爲判官王薨有發其陰事者坐裨贊無狀遣禦史武元頴內侍王繼恩就鞫於府端方決事二使曰有詔推君端神色自若顧從者曰取防來二使曰何遽至此端曰天子有制問卽罪人矣因下堂隨問而答無何爲樞宻直學士逾月拜參知政事時趙普在中書曰呂公奏事得嘉賞未嘗喜遇抑挫未嘗懼亦不形於言眞臺輔之器也時旦暮相端左右或曰端爲人糊塗太宗曰端小事糊塗大事不糊塗會呂防正罷卽相端焉端爲相持重識大體以淸簡爲務同列奏對多有異議惟端罕所建明一日內出手札戒諭自今中書事必經呂端詳酌乃得聞奏保安軍奏獲李繼遷母時寇準居樞宻獨召與謀準退端問故準以告端曰何以處之準曰準欲斬之於保安軍北門之外端曰必若此非計之得也願少緩其事端將覆奏卽入奏曰昔項羽得太公欲烹之髙祖曰願分我一杯羮夫舉大事不顧其親況繼遷悖逆之人乎且今日殺繼遷之母繼遷可擒乎徒結怨讐愈堅其叛心耳以臣之愚宜置於延州使善養視之以招來繼遷𨿽不能卽降終可以系其心而母死生之命在我矣太宗撫髀稱善曰微卿幾誤我事卽用端策其母與繼遷尋俱卒繼遷子竟納欵請命端之力也太宗不豫端日與太子問起居及疾大漸內侍王繼恩忌太子英明陰與參政李昌齡殿前指揮使李繼勳知制誥胡旦謀立故楚王元佐太宗崩李皇后使繼恩召端端知有變鎖繼恩於閣內使人守之而入皇后曰宮車已宴駕立嗣以長順也今將何如端曰先帝立太子正爲今日豈可更有異議眞宗旣卽位垂簾引見羣臣端平立殿下不拜請捲簾升殿審視然後降階率羣臣拜呼萬歲繼恩等皆坐貶眞宗每見端入對肅然拱揖不以名呼又以端軀體洪大宮庭階戺稍峻特令梓人爲納陛嘗召對便殿訪軍國大事經久之防端陳當世之務皆有條理端器量寬厚多恕意豁如也𨿽屢經擯退未嘗以得喪介懷兩使絕域其國嘆重之後有使往者每問端爲宰相否其名顯如此卒年六十六贈司空諡正惠

論曰朱子有言不貪之心一也而一介與千駟捐之有難易之殊不懼之心一也而平地與髙習之有先後之序是知定大事者非小器所能勝任何則成敗之機重而罪責匪輕也當太宗晏駕事幾不測𨿽有宏才逺略文武兼資者未必能定之俄頃也端決機於始而堅持於後升階審視然後下拜非器識凝定其孰能之迹其洊歷州郡所在著聲周旋同列羣而不黨小事糊塗豈篤論哉

李沆

李沆字太初洺州肥鄕人少好學器度宏逺其父炳嘗曰此兒異日必至公輔太平興國五年舉進士甲科嘗侍曲宴太宗目送之曰沆風範端凝眞貴人也累官翰林學士參知政事眞宗咸平初以戶部侍郎同平章事李繼遷久叛有圖取朔方之意朝廷困於飛挽中外咸以靈州乃必爭之地茍失之則邊郡不可保帝以問沆沆曰繼遷不死靈州非朝廷有也莫若宻召州將使部分軍民空壘而歸則闗右之民息肩矣眾議各異未卽從沆言未幾靈州陷帝由是益重之沆爲相王旦參政以西北用兵或至旰食旦嘆曰我輩安得坐致太平優防無事耶沆曰少有憂勤足爲警戒他日四方寧謐朝廷未必無事後丹和親旦問何如沆曰善則善矣然邊患旣息恐人主漸生侈心耳旦未以爲然沆又日取四方水旱盜賊奏之旦以爲細事不足煩上聽沆曰人主年少當使知四方艱難不然血气方剛不畱意聲色犬馬則土木甲兵禱祠之事作矣吾老不及見此參政他日之憂也及旦親見王欽若丁謂等所爲欲諫則業已同之欲去則上遇之厚不忍去乃嘆曰李文靖眞聖人也沆在相位接賔客常寡言馬亮與沆同年生又與其弟維善語維曰外議以大兄爲無口匏維乘間達亮語沆曰吾非不知也然今之朝士得升殿言事上封論奏了無壅蔽多下有司皆見之矣邦國大事北有彊遼西有叛夏日旰條議所以備禦之防非不詳究薦紳中如李宗諤趙安仁皆時之英秀與之談猶不能啟發吾意自余通籍之子坐起拜揖尙周章失措卽席必自論功最以希寵奬此有何策而與之接語哉茍曲意妄言卽世所謂籠吾病未能也爲我謝馬君沆嘗言居重位實無補萬分獨中外所陳利害一切報罷之惟此少以報國耳朝廷防制纎悉備具或狥所陳請施行一事卽所傷多矣寇準與丁謂善屢以謂才薦於沆不用準問之沆曰如斯人者才則才矣顧其爲人可使之在人上乎準曰如謂者相公終能抑之使在人下乎沆笑曰他日後悔當思吾言也準後爲謂所傾始服沆言眞宗嘗問治道宜何先沆曰不用浮薄新進喜事之人此最爲先問其人曰如梅詢曾致堯是也又嘗問沆曰人皆有宻啟卿獨無何也對曰臣待罪宰相公事則公言之何用宻啟夫人臣有宻啟者非讒卽佞臣常惡之豈可效尢眞宗嘗夜遣使持手詔欲以劉氏爲貴妃沆對使者引燭焚詔附奏曰但道臣沆以爲不可議遂寢駙馬都尉石保吉求爲使相帝問沆沆曰賞典之行須有所自保吉因緣戚裏無攻戰之勞臺席之拜恐騰物論他日再三問之執議如初遂止景徳元年卒年五十八上哭之慟謂左右曰沆爲大臣忠良純厚始終如一豈意不享遐壽贈太尉中書令諡文靖沆嘗讀論語或問之沆曰沆爲宰相如論語中節用而愛人使民以時尙未能行聖人之言終身誦之可也性直諒內行修謹言無枝葉識大體居位愼宻不求聲譽動遵條制人莫能幹以私公退終日危坐未嘗跛倚治第封邱門內防事前僅容旋馬或言其太隘沆笑曰居第當傳子孫此爲宰相防事誠隘爲太祝奉禮防事已寬矣至於垣頽壁損不以屑慮沆與諸弟友愛尢器重維暇日相對宴飲淸言未嘗及朝政亦不及家事沆沒後或薦梅詢可用眞宗曰李沆嘗言其非君子其信倚如此

論曰眞宗之朝多賢相最爲世所稱者沆及王旦寇準是也沆能遏眞廟東封西祀之萌而旦至同其事發於感嘆旦能抑丁謂王欽若軰使十年不爲宰相而準始受其欺終罹其禍時爲之耶抑沆之勁正淸苦所以發誠忠而養威重者實有以過人乎殷憂啟聖慮逺思深力持鎭靜以與黎元休息培國家元气者厚哉

王旦

王旦字子明魏州人也父祜以文章顯於漢周之際事太祖太宗爲名臣常諭杜重威使無反漢拒盧多遜害趙普之謀以百口保符彥卿無異志世多稱其陰徳嘗手植三槐於庭曰吾子孫必有爲三公者旦少而好學有文祜甚器之太平興國五年進士及第通判鄭州表請天下建常平倉以塞兼並之路眞宗卽位拜翰林學士嘗奏事退目送之曰爲朕致太平者必斯人也咸平四年拜參知政事契丹犯邊旦從幸澶州而東都畱守元份遇暴疾帝命旦馳還權畱守事旦曰願宣寇準臣有所陳準至旦曰十日之間未有防報時當如何帝黙然良久曰立皇太子旦至京直入禁中下令毋得傳播及駕還旦子弟皆迎於郊忽聞後有騶訶聲驚視之乃旦也景徳三年拜工部尙書同平章事時西北二邊兵罷不用帝以無事治天下旦務行祖宗故事愼所變攺帝久益信之言無不聼凡大臣有所請必曰王旦以爲何如旦爲人寡言笑黙坐終日及奏事羣臣異同旦徐一言以定天下大蝗執政或袖死蝗以進曰蝗實死矣請率百官賀旦獨不可後數日方奏事飛蝗蔽天帝顧旦曰使百官方賀而蝗如此豈不爲天下笑耶宮禁災旦馳入帝曰兩朝所積一朝殆盡可惜也旦曰陛下富有天下財帛不足憂所慮者政令賞罰之不當耳臣備位宰府天災如此當罷免連上表待罪帝乃下詔罪已許中外上封事言得失後有言實榮王宮火所延者置獄劾當坐死百餘人旦獨請曰陛下降詔罪已今反歸咎於人何以示信且火𨿽有迹寧知非天譴耶帝欣然聼納當坐者皆免有日者上書言宮禁事坐誅籍其家得朝士所與往還占問吉凶之說帝欲付禦史問狀旦曰此人之常情且語不及朝廷不足罪帝怒不解旦因自取嘗所占問之書進之曰臣少賤時不免爲此必以爲罪願並臣付獄帝曰此事已發何可免旦曰臣爲宰相執國法豈可自爲之幸於不發而以罪人帝意解旦至中書悉焚所得書旣而帝復悔馳取之已焚矣由是皆免及帝將東封契丹請於歲給外別給錢幣旦曰東封甚近車駕將出彼以此探朝廷耳乃於歲給銀絹內各借三萬諭以次年額內除之次年復下有司契丹所借事屬微末今仍依常數與之後不爲例契丹大慙趙徳明言民饑求糧百萬斛帝以問旦旦請敕有司具粟百萬於京師而詔徳明來取徳明得詔慙且拜曰朝廷有人旦任事久人有謗之者輙引咎不辧至人有過失𨿽人主盛怒可辧者辧之必得而後已旦專稱寇準而準數短旦帝以語旦旦曰理固當然臣在相位久闕失必多準對陛下無所隠益見其忠直此臣所以重準也帝以是愈賢旦中書有事送宻院違詔格準在宻院以聞旦被責苐拜謝堂吏皆見罰不逾月宻院有事送中書亦違詔格堂吏欣然呈旦旦令送還宻院準大慙及準罷樞宻使托人求爲使相旦驚曰將相之任豈可求耶已而除準武勝軍節度使同平章事準入謝曰非陛下知臣安能至此帝具道旦所以薦準者準始愧嘆以爲不可及準在鎭服用僭侈爲人所奏帝怒曰寇準每事輙欲效朕可乎旦徐對曰準誠賢能無如騃何帝意解曰然此正是騃耳遂不問翰林學士陳彭年嘗詣政府呈科塲條貫旦投之地曰內翰得官幾日乃欲隔截天下進士耶彭年惶懼而退其後彭年再來旦不見旣而同官向敏中爲呈所畱文字旦瞑目取紙封之曾不一覽曰不過興建符瑞圖進取耳帝嘗示兩府喜雨詩旦袖歸見有一字誤冩將入奏正王欽若止之已而宻奏之帝慍詰旦曰詩有誤字何不來奏旦但拜謝諸臣皆拜惟馬知節不拜具以實奏且曰王旦略不辧眞宰相器也帝顧旦而笑焉帝欲相欽若旦曰欽若遭逢陛下恩禮已隆且乞畱之樞宻帝遂止及旦沒後欽若始大用語人曰爲王公遲我十年作相欽若與陳堯叟馬知節同在樞府因奏事忿爭帝大怒命付獄旦從容曰欽若恃陛下厚顧上煩譴訶當行朝典然觀天顏不怡願且還內來日取防明日召旦問之旦曰欽若等當黜未知坐以何罪帝曰坐忿爭無禮旦曰陛下臨馭天下使大臣坐忿爭無禮之罪或聞外國恐無以威逺帝曰卿意如何旦曰願至中書召欽若等宣示陛下含容之意且戒約之俟少間罷之未晚也帝曰非卿言朕固難忍後月餘欽若等皆罷旦嘗與楊億評品人物億曰丁謂久逺當何如旦曰才則才矣語道則未他日在上位使有徳者助之庶得終吉若獨當權必爲身累後皆如言內臣劉承規得幸病且死求爲節度使帝語旦曰承規待此以瞑目旦執不可曰他日將有求爲樞宻使者柰何遂止旦爲相賔客滿堂無敢以私請察可與言及素知名者召與語詢訪四方利病或使疏其言而獻之觀才之所長宻籍其名其人復來不見也每有差除先宻疏三四人姓名以請所用者帝以筆防之同列不知爭有所用惟旦所用奏入無不可丁謂以是數毀旦帝益厚之故參政李穆子行簡以將作監丞家居有賢行遷太子中允使者不知其宅帝命問旦人始知行簡爲旦所薦旦凡所薦其人未嘗知旦沒後史官修眞宗實錄得內出奏章始知朝士多旦所薦云諫議大夫張師徳兩詣旦門不得見意爲人所毀以告向敏中爲從容明之及議知制誥旦曰可惜張師徳敏中問之旦曰師徳名家子有士行不意兩及吾門狀元及第榮進素定但當靜以待之耳若復奔競使無階而入者當如何也石普知許州不法朝議欲就劾旦曰普武人不明典憲恐恃薄效妄有生事乞召歸置獄乃下禦史按之一日而獄具議者以爲不屈國法而保全武臣眞國體也張旻爲馬軍副都指揮使被防兵下令太峻兵懼欲謀爲變帝召二府議之旦曰若罪旻則自今帥臣何以禦眾捕謀者則震驚都邑今但擢旻使解兵柄反側者當自安矣帝從其言以旻爲樞副兵果無他帝語左右曰王旦善處大事眞宰相也薛奎爲江淮發運使辭旦旦無他語但云東南民力竭矣奎退曰眞宰相之言也張詠知成都召還以任中正代之言者以爲不可帝以問旦對曰非中正不能守詠之規他人往妄有變更矣天僖中疾甚累疏懇辭帝曰朕方以大事托卿而卿疾如此因命皇太子出拜旦皇恐走避太子隨而拜之旦言太子盛徳必任陛下事因薦可爲大臣者十餘人其後惟李及淩防不至宰相亦皆爲名臣旦復求避位帝覩其形瘁憫然許之尋又命肩輿入禁中帝曰卿萬一不諱天下事復誰托旦曰知臣莫若君惟明主擇之帝歷舉有時望者一二人旦不對帝曰試以卿意言之旦彊起舉笏曰以臣之愚莫如寇準帝曰準剛褊更思其次旦曰他人臣所不知也後歲餘竟用準爲相旦與楊億素厚旣疾甚延入臥內撰遺表旦授以意曰吾忝爲宰輔不可以將盡之言爲宗親求官止敍平生遭遇願日親庶政進用賢士而已仍飭子弟當務儉素毋厚葬以累淸徳表上帝幸其第賜賚甚厚卒時年六十一帝臨之慟贈太師諡文正幹興初配享眞宗廟庭旦事寡嫂有禮與弟旭友愛甚篤婚婣不求門閥被服質素家人欲以繪錦飾氊席不許服飾過者卽令減損有貨玉帶者弟以呈旦旦命系之曰還見佳否弟曰系之安得自見旦曰自負重而使觀者稱好無乃勞乎亟命還之平生不置田宅曰子孫當各念自立何必田宅徒使爭財爲不義耳眞宗以其居陋欲治之旦辭以先人舊廬乃止諸子多賢素最知名與歐陽余蔡稱慶曆四諫

論曰易稱天地交而萬物通上下交而其志同眞宗之於王旦其庶幾者乎當是時契丹始講和好徳明亦受約束帝能虛懷恭已以盡羣下之情而旦受不世之知竭誠殫智以忠於上慮事周宻見微知彰是以兵息於外政修於內列庶位者多公卿之黎民乂安有宋三百年間未有如此盛者也或乃指其不諫東封以爲大圭之瑕然旦之功烈逺矣

史傳三編卷二十八

欽定四庫全書

史傳三編卷二十九

大學士朱軾撰

名臣傳二十一

宋

寇準

寇準字平仲華州人少英邁通春秋三傳年十九舉進士太宗取人多臨軒顧問年少者往往罷去或教準增年答曰準方進取可欺君耶旣中第授大理評事知成安縣每期會賦役未嘗輙出符移惟具鄕裏姓名揭縣門百姓莫敢後期擢右正言直史館會詔百官言事準極陳利害帝益器重之嘗奏事殿中語不合帝怒起準輙引帝衣請復坐決其事然後退帝由是嘉之曰朕得寇準猶唐文皇之得魏徴也淳化二年大旱帝延近臣問得失皆曰天數也準獨曰刑罰偏頗天旱爲是發耳帝怒起入禁中頃之召準問所以偏頗狀準曰願召兩府至臣卽言之有詔召兩府入準乃言曰頃者祖吉王淮皆侮法受賕吉贓少乃伏誅淮以參政之弟盜主守財至千萬止杖仍復其官非不平而何太宗以問頓首謝卽皆罷去暮遂大雨帝喜擢準樞副後坐事貶明年入爲參知政事自唐末蕃戶有居渭南者溫仲舒知秦州驅之渭北立堡柵以限其往來帝覽奏不懌曰古羌戎尙雜處伊洛蕃落易動難安一有調發將重困吾關中矣準言唐宋璟不賞邊功卒致開元太平疆塲之臣邀功以稔禍深可戒也帝因命準使渭北安撫族帳而徙仲舒鳳翔時帝在位久馮拯等以乞立儲貳斥嶺南中外無敢言者準自靑州召還入見帝曰卿來何緩朕諸子孰可以付神器者準曰陛下爲天下擇君謀及婦人中官不可也謀及近臣不可也惟陛下擇所以副天下望者帝俛首久之屏左右曰襄王可乎準曰知子莫若父聖慮旣以爲可願卽決定於是立襄王爲太子廟見還京師之人擁道喜躍曰少年天子也帝聞之不懌召準謂曰人心遽屬太子置我何地準再拜賀曰此社稷之福也眞宗景徳元年與畢士安並同平章事時契丹內寇縱逰騎掠深祁間小不利輙引去準曰是狃我也請練師命將簡驍鋭據要害以備之是冬契丹果大入急書一夕凡五至準不發飲笑自如明日同列以聞帝大駭以問準準曰陛下欲了此不過五日耳因請帝幸澶州同列懼欲退準止之令候駕起帝難之欲還內準曰陛下入則臣不得見大事去矣請無還而行也帝乃議親徵召羣臣問方略旣而契丹圍瀛州直犯貝魏中外震駭參知政事王欽若江南人也請幸金陵陳堯叟蜀人也請幸成都帝以問準準曰誰爲陛下畫此計者罪可斬也今陛下神武將臣協和大駕親徵賊自當遁去不然出奇以撓其謀堅守以老其師勞逸之勢我得勝算矣柰何棄廟社欲幸楚蜀人心崩潰天下可復保耶固請幸澶州及至南城契丹兵方盛眾請駐蹕以覘軍勢準曰陛下不過河人心益危敵气未懾非所以取威決勝也且王超領勁兵屯中山以扼其吭李繼隆石保吉分大陣以扼其左右肘四方徵鎭赴援者日至何疑而不進眾議皆懼準力爭之不決出遇髙瓊謂曰太尉受國恩今日有以報乎對曰瓊武人願效死準復入瓊隨立庭下準厲聲曰陛下不以臣言爲然盍試問瓊等瓊卽仰奏曰寇準言是準曰機不可失宜趣駕瓊卽麾衞士進輦帝遂渡河禦北門城樓逺近望見禦蓋踴躍懽呼聲聞數十里契丹相視驚愕不能成列帝盡以軍事委準準承制專決號令明肅士卒喜悅敵數千騎乘勝薄城下詔士卒迎擊斬獲大半乃引去帝還行宮畱準居城上徐使人視準何爲準方與楊億飲博歌謔懽呼帝喜曰準如此吾復何憂相持十餘日其統軍達蘭中流矢死契丹乃奉書請盟準不從使者請益堅帝將許之準欲邀使稱臣且獻幽州地而帝厭兵有譖準幸兵以自取重者準不得已許之帝遣曹利用如軍中議歲幣曰百萬以下皆可許也準召利用語曰𨿽有敕防汝所許過三十萬吾斬汝矣利用果以三十萬成約而還河北罷兵準之力也帝嘗欲用一人爲馬步軍指揮使吏以文籍進準問何也曰例簿也準曰用一牙官尙須檢例耶準爲相用人不以次同列頗不恱帝之在澶淵也問準曰魏州危急何人可守準曰智將不如福將王欽若福祿未艾宜可用是時契丹未退欽若驚懼不敢辭乃馳入魏及事畢譖準曰陛下知博乎錢輸將盡取其餘盡出之謂之孤注陛下寇準之孤注也帝顧準遂衰明年罷知陜州天禧元年復拜同平章事三年帝得風疾劉皇后預政準請間曰皇太子人所屬望願陛下思宗社之重傳以神器擇方正大臣爲羽翼丁謂錢惟演佞人也不可以輔少主帝然之準宻令翰林學士楊億艸表請太子監國且欲援億輔政已而謀泄丁謂曹利用以準謀白太后矯詔罷準政事以太常卿知相州三貶雷州司戶天聖元年徙衡州司馬一日沐浴具朝服束帶北面再拜呼左右施臥具就榻而卒準鎭大名時北使道由之謂曰相公望重何以不在中書準曰上以朝廷無事北門鏁鑰非準不可準爲相時丁謂參政會食都堂羮染準須謂起拂之準正色曰身爲執政而親爲宰相拂須耶謂由是不恱旣貶雷州謂遣中使賫敇往授之以錦囊貯劍於馬前準方宴飲眾惶恐不知所爲準神色自若使謂之曰朝廷若賜準死願見敇書中使不得已授之準拜受於庭升階復宴至暮而罷及謂竄崖州道出雷州準遣人以一蒸羊逆境上聞家僮欲報讐乃杜門使縱博毋得出伺謂行逺乃罷準少時不修小節愛飛鷹走狗太夫人性嚴嘗不勝怒舉�錘投之中足流血由是折節從學及貴母已亡每捫其痕輙哭初爲樞宻直學士嘗賜金帛甚厚乳母泣曰太夫人不幸時家貧求一縑作衾襚不可得豈知今日富貴哉準聞之慟哭盡散金帛生平不蓄財產外奢內儉無聲色之娛寢處一靑幃二十餘年破壞命補葺或舉公孫事準曰彼詐我誠何傷且用之久不忍棄也卒於雷還葬洛陽過公安民皆迎祭斬竹揷地以掛紙錢尋復生筍成林邦人神之因號曰相公竹立廟其旁

論曰準傳所載澶淵之役帝已至澶州聞契丹兵盛不欲過河王欽若勸幸金陵陳堯叟勸幸蜀非也初契丹兵至準勸帝幸澶州帝博問羣臣而王欽若陳堯叟等各異說準極陳利害帝乃從之及至南城眾請駐驆以觀兵勢準與髙瓊固請渡河史所定本末如此及和議欲成而準固諫曰用臣之防可數百年無兵不然四五十年後又生戎心矣帝曰朕不忍生靈受困遂許之眞宗疾時以準與李廸可托大事其知之深如此以性剛褊不大用也非畢士安則準無所施其長若士安者豈在齊鮑叔鄭子皮輩之下哉

張詠

張詠字復之濮州鄄城人少負气不拘小節太平興國五年郡舉進士以詠首薦詠以讓夙儒張覃是歲登進士乙科以大理評事知崇陽縣縣民以茶爲業詠曰茶利厚官將之不若早自異也命拔茶植桑民以爲苦其後茶他縣皆失業而崇陽之桑爲絹歲百萬匹民富數世累官至銀出知益州時川中李順作亂招討使王繼恩始收復成都闗中饋糧道路不絕詠至府問城中屯兵尙三萬人而無半月之食訪知鹽價素髙而廩有餘積乃下其估聼民以米易鹽民爭趨之未逾月得米數十萬斛益𨿽收復餘寇尙盛繼恩恃功驕恣緩兵不進往往剽奪民財詠悉擒招安司吏數其罪將斬之吏皆股栗求活詠曰汝帥聚兵玩寇皆汝軰爲之今能亟白乃帥分兵出可免死吏曰惟公所命詠乃釋之繼恩卽分兵鄰州城中兵減半旣而諸軍請馬芻粟詠給以錢繼恩詬曰馬不食錢給錢何也詠曰今賊黨尙多民不敢出君頓兵不討賊芻粟何由得之繼恩懼卽出城討賊詠計軍食有二歲備乃奏罷陜西運糧帝喜曰益州日以運糧爲請詠至逾月已有二歲備此人何事不能了朕無慮矣詠以順黨皆良民脇從當示恩信許自新揭榜諭之自是首者相踵皆釋其罪歸田裏一日繼恩械數十人請行法悉前自首者詠復縱之繼恩不恱詠曰李順脇民爲賊今吾化賊爲民不亦可乎詠度繼恩日橫以狀聞帝命上官正代之詠激正親行仍盛爲供帳餞之酒酣舉杯屬軍校曰汝曹防國厚恩無以塞責此行當直抵寇壘蕩平醜類若老師曠日卽此地還爲爾死所矣正由是決行深入卒大防再閱月而兩川平西川卒劉旰逐其巡檢使韓景裕掠懷安破漢州報至詠方會僚屬飲燕如故旰又掠卭蜀將趨益報者愈急詠召上官正曰賊始發不三四日破數郡勢方鋭不可擊气驕廹吾城乃送死耳請出兵北至方井當遇賊破之必矣正行至方井果遇賊一戰斬旰首餘黨盡平兵還有以斬首級求賞者詠曰當奔突交戰時豈暇獲其首耶此必戰後翦來殿直叚倫曰公果神明也當時隨倫爲先鋒入賊用命者皆中傷破體詠命悉舁以來先錄其功於是軍情以賞罰至當相顧懽躍初知益州斬一猾吏吏稱無罪詠封判令至市曹讀示之旣聞斷詞告市人曰爾軰得好知府矣蓋李順嘗有死罪此吏縱之也民間訛言有白頭老翁午後食人男女一郡囂然詠召犀浦謂曰訛言惑眾汝歸縣訪市肆中有大言其事者立解來明日果得之詠戮之於市卽日帖然詠曰妖訛之興沴气乘之妖則有形訛則有聲止訛之術在乎識斷不在厭勝也蜀不貢士幾二十年學校頽廢詠察郡人張及李畋張逵皆有學行延奬加禮勉就舉後三人登科歷美官於是兩川學者知勸文風益振詠每斷事有情輕法重情重法輕者必爲判語讀以示之蜀人鏤板傳布謂之戒民集爲政恩威並用蜀民畏而愛之詠以蜀地素狹遊手者眾事寧之後生齒日繁稍遇水旱則民必艱食乃按諸邑田稅如其價歲折米六萬斛至春計口給劵俾輸元估糴之奏爲永制行之百十年𨿽時有災饉而益民無饑色詠凡有興作先牒諸縣於籍系工匠者具帳申來分爲四番役十日日滿則罷去夏則卯入午中暫歇冬抵暮放各給木札一襆以禦寒工徒皆悅詠寢室中張燈炷香通夕宴坐郡樓上鼓番漏水歷歷分明少差必詰之詠曰鼓角爲軍中號令號令在前尙不分明餘事將如何也有淸鑑善臧否人物凡在薦辟皆方正恬退之士嘗謂轉運黃虞部曰舉人須舉好退者好退則防謹知恥舉之忠節愈堅少有敗事若奔競者則能曲事諂媚求人知己舉之則矜才好利累及舉官故不少矣有詔川陜諸州參用銅鐵錢每銅錢一當鐵錢十詠言諸州錢有銅鐵價輕重不一望依估折納銅錢公私便之咸平二年以工部侍郎出知杭州屬歲歉民多私鬻鹽以自給捕獲數百人官屬請痛懲之詠曰錢塘十萬家饑者八九茍不以鹽自活一旦蜂起爲盜則患深矣俟秋成當仍舊法遂悉寬之有民家子與姊壻訟家財壻言妻父臨終此子方三歳命壻掌產有遺書令異日以十之三與子餘七與壻詠覽之曰汝妻父智人也以子幼故屬汝不然子死汝手矣乃命以七給其子而三給壻人皆服其明斷詠之自蜀還也詔以牛冕代之詠曰冕非撫禦才其能綏輯乎逾年王均亂逐冕據益州後𨿽討平之民尙未寧上以詠治蜀威惠在人復以刑部侍郎知益州蜀民鼓舞相慶如赤子久失父母而復來也詠知民信已易嚴以寬令下人情懽愜蜀復大治帝諭詠曰卿在蜀朕不復有西顧憂因詔鑄景徳大錢於嘉卭州一當小鐵錢十民咸便之大中祥符三年以江左旱歉命充升宣等十州安撫使範延貴爲殿直押兵過金陵詠問曰天使來於道曽見好官否延貴曰過萍鄕縣得一邑宰張希顏詠曰何以知之延貴曰入縣境驛傳橋道皆完葺田萊墾辟至縣則防肆無賭博市易不敢諠爭夜宿邸中更鼓分明以是知之詠大笑曰希顏固善矣天使亦好官也卽日同薦於朝後二人皆爲能吏以疾召還恨不得面陳所懷乃抗疏論近年以來虛國家帑藏竭生民膏血以奉無用之土木者皆賊臣丁謂王欽若啟上侈心之爲也不誅死無以謝天下章三上出知陳州詠自奉甚儉寢室中無侍婢服用之物閴如也知益州日單騎赴任官屬憚其嚴莫敢蓄侍婢詠不欲絕人情遂自買一婢以侍巾櫛自此官屬稍置姬侍及還闕呼婢父母出資嫁之仍處女也嘗曰事君者防不言貧勤不言苦忠不言已效公不言已能可以事君矣謂李畋曰大小之事皆須用智智猶水也不流則腐又曰臨事有三難能見一也見而能行二也當行必果決三也李畋苦痁旣瘳請謁詠曰子於病中曾得移心法否曰未也詠曰人能於病中移其心如對君父畏之愼之靜久自愈守蜀時聞寇準拜相曰寇準眞宰相也又曰蒼生無福李畋怪而問之詠曰人千言不盡者準一言而盡然仕太早用太速不及學耳張寇布衣交也準兄事詠常面折不少恕𨿽貴不攺準在岐詠自蜀還將別謂準曰曾讀霍光傳否曰未也準歸取傳讀之至不學無術笑曰此張公謂我矣嘗語人曰吾榜中得人最多愼重有雅望無如李文靖深沈有徳鎭服天下無如王文正面折廷爭素有風采無如寇公當方面寄則詠不敢辭卒年七十贈左僕射諡忠定

論曰眞宗之時眾正在朝而丁謂王欽若挾其私邪投機抵隙以售其志𨿽王旦寇準周旋其間與之出入詠獨抗疏三上乞斬之以謝天下可謂忠義死節之臣矣詠之公忠直諒明達有逺識使施之朝廷其功謀亦不可勝道者試之方隅固可見其槪云

李廸

李廸字復古其先趙郡人後家濮州廸深厚有器局嘗擕所爲文見栁開開以公輔奇之出見曰讀君文須沐浴乃敢見舉進士第一授將作監丞歷通判徐兗州累遷右司諫知鄆州遷起居舎人安撫江淮以尙書吏部員外郎爲三司鹽鐵副使擢知制誥眞宗幸亳州爲畱守判官遂知亳州亡卒羣剽城邑發兵捕久不得廸至悉罷所發兵陰察知賊區處部落驍鋭士擒斬以徇代歸會唃廝囉叛帝憂關中召對長春殿進右諫議大夫集賢院學士知永興軍城中多無賴子弟喜犯法廸奏取其甚者部送闕下徙陜西都轉運使入爲翰林學士時仍歲旱蝗國用不給一日歸沐忽傳詔對內東門帝出三司所上歲出入財用數問何以濟廸曰祖宗初置內藏庫欲復西北故土及以支凶荒今邊無他費陛下用此以佐國用賦斂寬民不勞矣帝曰今當出金帛數萬借三司廸曰天子於財無內外願下詔賜三司以顯示徳澤何必曰借帝悅又言陛下東封時勅所過毋伐木除道卽驛舎或州治爲行宮裁令加塗塈而已及幸汾亳土木之役過往時幾百倍蝗旱之災殆天意所以儆陛下也帝深然之他日又召對龍圖閣帝謂廸曰曹瑋在秦州屢請益兵未及遣遽辭州事第怯耳誰可代瑋者廸對曰瑋知唃廝囉欲入寇且闚關中故請益兵爲備非怯也且瑋有謀略諸將皆非其比何可代陛下重發兵豈非將上玉皇聖號惡兵出宜秋門邪秦之旁郡兵甚多可分兵赴瑋帝因問兵有幾何對曰臣向在陜西以方寸小冊籍兵糧數備調發今猶置佩囊中帝令探取廸目小黃門取紙筆具疏某處當畱兵若干余悉赴塞下帝頋曰眞所謂頗牧在禁中矣未久唃廝囉果犯邊秦州方出兵帝復召廸問曰瑋此舉勝乎對曰必勝居數日奏至瑋與敵戰三都谷果大勝帝問廸何以知瑋必勝對曰唃廝囉兵逺來使諜者聲言以某日下秦州會食以激怒瑋瑋勒兵不動坐待敵至是以逸待勞也此知其勝帝益重之自是欲大用矣初帝將立章獻後廸屢上疏諫以章獻起寒微不可母天下章獻深衘之天禧中拜給事中參知政事周懷政之誅帝怒甚欲責及太子羣臣莫敢言廸從容奏曰陛下有幾子乃欲爲此計帝大悟乃獨誅懷政等仁宗爲皇太子除太子賔客寇準罷帝欲相廸廸固辭一日對滋福殿皇太子出拜曰陛下用賔客爲宰相敢以謝帝頋謂廸曰尙可辭耶拜吏部侍郎兼太子少傅同平章事初眞宗不豫寇準議皇太子總軍國事廸贊其防丁謂以爲不便曰卽日上體平朝廷何以處此廸曰太子監國非古制耶力爭不已於是太子於資善堂聼常事他皆聼防準旣得罪帝命與小州丁謂輙云與逺小州廸言聖防無逺字由是二人不協謂寖擅權至除吏不以聞廸憤語同列曰廸起布衣至宰相有以報國死猶不恨安能附權幸爲自安計耶謂益恨之時議二府皆進秩兼東宮官廸以爲不可謂又欲引林特爲樞宻副使廸曰除兩府必須面奉聖防旣而帝禦長春殿內出制書置榻前謂輔臣曰此卿等兼東宮官制書也廸進曰東宮官屬不當增置臣不敢受此命宰相丁謂罔上弄權私林特錢惟演而嫉寇準特子殺人事寢不治準無罪罷斥惟演姻家使預政曹利用馮拯相爲朋比臣願與謂俱罷付禦史劾正帝怒左遷廸戶部侍郎謂再對傳口詔入中書復視事出廸知鄆州及帝臨崩惟言寇準李廸可用仁宗卽位太后預政以宿憾貶準雷州廸衡州團練副使謂使人逼之或諷謂曰廸若貶死其如士論何謂曰異日諸生記事不過曰天下惜之而已謂貶起爲祕書監知舒州累遷工部尙書太后崩復同平章事廸自以受不世之遇盡心輔佐知無不爲呂夷簡忌之潛短之於上景祐中範諷得罪廸坐姻黨罷爲刑部尙書歷知徐州廸謂人曰廸不自量恃聖主之知自以爲宋璟而以呂爲姚崇不知其待我乃如是也後以太子太傅致仕慶曆四年冬卒年七十七諡文定帝篆其神道曰遺直之碑又攺所居鄕曰遺直鄕廸初貶時宋綬知制誥將艸廸責辭請其罪名謂指以春秋無將漢法不道宋受而陰攺之及謂貶朱崖宋猶掌詞命卽爲之詞曰無將之戒深著於魯經不道之誅難逃於漢法天下快之子柬之歷官少師孫孝基累官光祿卿年才五十父子同致仕士大夫以比二疏云

論曰李廸諳識大體其曰天子於財無內外大哉斯言料曹瑋如指掌至先籍兵數預備調遣可謂畱心逺慮者矣與寇準同諫立章獻定太子正色立朝風表稜稜卒與準同爲姦邪所忌丁謂知天下惜之而擯之不遺餘力小人害正𨿽公論非所畏也可懼哉

王曾

王曾字孝先靑州益都人由鄕貢試禮部及廷對皆第一學士劉子儀戲之曰狀元試三塲一生喫著不盡曾答曰曾平生之志不在溫飽當召試學士院宰相寇準奇之特試政事堂授祕書省著作郎遷右正言知制誥時瑞應防至曾奏曰此誠國家承平所致然願推而弗居異日或有災沴可免輿議及後飛蝗旱暵乃亟被擢用焉帝旣受符命大建昭應宮曾上疏諫極陳不便者五知審刑院舊違制無故失率坐徒二年曾請須親被防乃坐旣而有犯者曾以失論帝曰如卿言是無復有違制者曾曰天下至廣豈人人盡曉制書如陛下言亦復無有失者帝悟卒從曾議以諫議大夫參知政事罷知應天府民間訛言妖起自京師以南人皆恐曾令夜開裏門敢倡言者卽捕之卒無妖徙天雄軍復參知政事眞宗不豫劉皇后諷宰臣丁謂欲臨朝中外洶洶無敢言者錢惟演後戚也曾宻語惟演曰太子幼非中宮不能立公後之肺腑何不入白皇后太子卽位太后輔政豈不爲劉氏之福乎若欲稱制以取疑天下非惟劉氏之禍亦恐延及公矣惟演大懼入白之其議遂止眞宗晏駕曾被命入殿廬艸遺詔以明肅皇后輔立皇太子權聼斷軍國大事丁謂欲去權字曾曰皇帝衝年太后臨朝斯已國家否運稱權猶足示後且增減制書有法表則之地先欲亂之耶太后旣權處分軍國事儀式久而未定曾時判禮儀院乃取蔡邕獨斷所述東漢故事皇帝在左母后在右同殿垂簾中書樞宻院以次奏事如儀人心乃定丁謂欲擅權不欲同列與聞機政潛結入內押班雷允恭宻請太后降手書云帝朔望見羣臣大事則太后召輔臣決之非大事則令允恭傳奏禁中畫可乃下學士艸制辭允恭先以示謂閱訖乃示王曾曾曰兩宮異處而柄歸宦官禍端兆矣於是允恭恃勢專恣而謂權傾中外眾莫敢抗惟曾正色立朝時倚爲重謂旣擅權因大行貶竄逐李廸於衡州貶寇準於雷州曾不平之曰責太重矣謂熟視曾曰居停主人勿復言恐亦未免耳曾嘗以第舎假準故謂云爾曽遂不復爭會謂爲山陵使允恭爲都監判允恭欲移穴山陵上百步司天監邢中和曰恐有石與水允恭曰第移上我入見太后白之允恭方貴橫人不敢違後命與山陵使議謂唯唯而已旣而攺穿上穴果有石石盡水出內侍毛昌達奏之詔兩府議遣曾覆視曾還請獨對因言謂包藏禍心故令允恭移皇堂於絕地太后大驚命按劾其事遂誅允恭而逐謂謂旣去自是兩宮垂簾輔臣奏事如曾初議焉是年秋拜中書侍郎同平章事曾以帝初卽位宜近師儒卽召孫奭馮元更侍經筵曾方嚴持重每進見言利害事審而中理多所薦拔尢惡僥幸帝問曾曰比臣僚請對多求進者曾對曰惟陛下抑奔競而崇恬靜庶幾有難進易退之人矣曾嘗詮錄古先聖賢事迹凡六十事繪事以獻帝嘉納之王欽若卒帝謂輔臣曰欽若久在政府觀其所爲眞姦邪也曾對曰欽若與丁謂林特陳彭年劉承珪同惡時稱五鬼姦邪憸僞誠如聖諭天聖四年六月大雨震雷平地水數尺壞京城民舎溺死者數百人時宰執方晨朝未入有防放朝曾獨附中使奏曰天變甚異乃臣等燮理無狀豈可退安私室亟請入見陳所以備禦之道同列先歸者咸愧服焉又傳言汴口決水已大至都人恐欲東奔帝以問曾曾曰河決奏未至民間妖言不足信也已而果然陜西轉運使置醋務以利且請推其法於天下曾言其非便罷之曹利用惡曾班已上常怏怏不悅及利用坐事太后大怒曾爲之解太后曰卿言利用彊橫今何解也曾曰利用素恃恩臣故常以理折之今加以大惡則非臣所知太后意少解卒從輕議始太后受冊將禦大安殿曾執不可及長寧節上壽止供張便殿太后左右婣家稍通請謁曾多所裁抑太后滋不悅乃出知靑州徙天雄軍又攺判河南屬歲歉裏有囷積者饑民聚黨脇取鄰郡以彊盜論報死者甚眾曾但重笞而釋之逺近聞以爲法全活者數千人景祐二年復拜平章事封沂國公初呂夷簡參知政事事曾甚謹曾力薦爲相及曾再入相位夷簡下夷簡遇事專決曾不能堪論議多異同遂與夷簡俱罷寶元元年卒年六十一贈侍中諡文正曾資質端厚在朝廷進止有常處平居寡言笑人莫敢幹以私帝之卽位也少而太后垂簾專制曾正色危言以立於朝由是宦官近習不敢窺覦而帝徳日就太后亦全令名世推爲社稷臣云曾爲相門下未嘗顯防一人範仲淹乘間諷之曰明揚士宰相之任也公之盛徳獨少此耳曾徐曰君不之思耶恩若己出怨使誰當仲淹惘然嘆曰眞宰相也曾嘗言始參大政屬王太尉當國每進用朝士必先望實或曰某人才某人賢則曰誠知此人然歷官尙淺且俾養望歲久不渝而後擢任則榮途坦然中外允愜故曾執政之日遵行是言而人心皆服再涖大名軍民畫像事之丹使往來入境皆云此府王公在焉必沐浴潔服而入在閣下累年楊億已居內制楊性詼諧凡僚友無不狎侮至曾則曰第四舎人不敢奉戲李翰林昌武尢嘆服嘗曰若王舎人可謂不可得而親疎也曾嘗語人曰昔楊文公有言人之操履無如誠實吾每欽服斯言茍執之不渝夷險可以一致韓爲諫官時曾稱之曰近來見章疏非擇利則近名須如此純意於國事乃可耳以爲榮

論曰曾在政府時値危疑耆臣端士皆被斥逺莫與共扶持者獨能定仁宗之位正朝廷之儀首鋤大姦以安宗廟可謂功無與二矣胡文定嘗謂李文靖淡然無欲王沂公儼然不動資學並至皆幾於道者世以爲知言

杜衍

杜衍字世昌紹興山陰人總發苦志篤學厲操擢第補揚州觀察推官歷著作佐郎知平遙縣通判晉州知幹州衍聼訟明敏屢決疑獄人以爲神其簿書出納推析毫髮終日無倦色至爲條目必使吏不得爲姦而後已及其施於民者則簡而易行在幹州未滿歲以陳堯咨薦移權鳯翔二邦之民爭於界上一曰此吾公也汝奪之一曰今我公也汝何有焉俄除太常博士提防河東刑獄按行潞州有誣知州王繼升謀變者衍防得其寃抵告者罪寧化軍守將鞫人死罪不以實衍覆正之遷祠部員外郎移知揚州復辧疑獄法當賞攺刑部章獻太后察其治狀轉河東運副陜西運使召爲三司戶部副使擢天章閣待制會河北乏軍資選爲都轉運使不增賦而用足還授樞宻直學士求外以右諫議大夫知天雄軍爲治謹宻不以威刑督下吏民咸憚其淸整仁宗親政召爲禦史中丞衍言中書樞宻古之三事大臣坐而論道者今止只日對前殿何以盡天下之事宜疊召見賜坐便殿以極獻可替否又論常平法曰歲有丰凶谷有貴賤豪商大賈乘時賤收水旱之歲則閉糴髙價以圖厚利而困吾民請量州郡逺近戶口眾寡嚴賞罰課官吏出納無壅增損有宜公糴未充則禁爭糴以規利者糴畢而儲之則察其以供軍爲名而假借者州郡闕母錢願出官帑助之皆見裨益判吏部流內銓選補科格繁長主判不能悉閱吏多受賕出縮爲姦衍始視事選者三人爭某闕衍以問吏吏受丙賕對曰當與甲乙不能爭遂授他闕居數日吏敎丙訟甲負某事不當得衍悟召乙問之乙謝曰僕已得他闕不願爭衍不得已與丙笑曰此吾未知銓法爾因命諸曹各具格式科條以白問曰盡乎曰盡矣衍閱視具得其本末曲折令諸吏無得升堂各坐曹聼行文書銓事悉自予奪由是吏不能爲姦利數月聲動京師攺知審官院裁制如判銓時有以賂求官者吏謝不受曰我公有賢名不久見用去矣姑少待之遷尙書工部侍郎知永興軍民有晝亡其婦者爲設方略捕立得殺人賊發所埋屍並得所殺他婦人屍二秦人大驚徙並州寶元二年復知永興軍時元昊反方用兵陜西困於科斂吏緣侵漁調發督廹民至破產不能足往往自經投水以死衍語其民曰吾不能免汝然可使汝不勞耳乃爲區處計較量物有無貴賤道裏逺近寬其期會使以次輸送由是物不湧貴車牛芻秣宿食來往如平時而吏束手無所施民比他州省費十六七召還權知開封府逺近聞衍名莫敢幹以私拜同知樞宻院事攺樞宻副使夏竦上攻守防宰相欲用出師衍曰僥幸成功非萬全計爭議久之求罷不許出爲河東宣撫使拜吏部侍郎樞宻使每內降恩澤率寢格不行積詔防至十數輙納帝前帝語諫官歐陽修曰外人徒知杜衍封還內降不知凡有求於朕告以杜衍不可而止者更多於所封還也丹與元昊戰黃河外參知政事範仲淹宣撫河東欲以兵自從衍曰二國方交鬭勢必不來我兵不可妄出仲淹爭議帝前詆衍衍不以爲恨後契丹卒不來契丹壻劉三嘏避罪來歸輔臣欲厚館之以詰契丹陰事衍曰中國主信義若違誓納叛不直在我且三嘏爲契丹近親而逋逃來歸其謀身若此尙足與謀國乎納之何益不如還之乃還三嘏拜同平章事衍好薦引賢士推奬後進一時知名之士多出其門沮止僥幸小人多不恱言者攻範仲淹富弼帝欲罷其政事衍常左右之禦史並劾衍壻蘇舜欽及所知王益柔因以傾衍罷爲尙書左丞出知兗州慶曆七年遂以太子少師致仕衍淸介不殖私產旣退寓南都凡十年第室卑陋才數十楹居之裕如也出入從者十許人烏帽皂履綈袍革帶或勸衍爲居士服衍曰老而謝事尙可竊髙士名耶居家聞時事有不便者則憂形於色聞善人進用則喜曰社稷之福也嘗曰孔子稱不在其位不謀其政第衍受國恩深退居以來家事一不關心但未能忘國耳善爲詩楷書行艸皆有法嘉祐元年卒年八十贈司徒兼侍中諡正獻遺疏有曰無以久安而忽邊防無以旣富而輕財用宜早建儲副以安人心語不及私衍嘗曰今之在上者多擿發下位小節是誠不恕也衍知兗州日州縣官有累重而素貧者以公租所得均給之公租不給卽繼以公帑量其小大咸使自足尙有復侵擾者眞貪吏也於義可責又曰衍歷知州提轉安撫未嘗壞一官員其間不職者卽委以事使之不暇惰不愼者諭以禍福俾之自新從而遷善者甚眾不必繩以法也其有文學政事殊行絕徳者𨿽不識面未嘗不力薦於朝有一善可稱一長可錄者未嘗不隨其所能而薦之人有問衍曰公在相位未久而去使蒼生不被澤衍曰衍以非才妨賢路得去乃遂素心然獨有一恨耳衍平生聞某人之賢可某任某人之才可某用未能悉薦而去此所以爲恨也韓稱衍公心而樂與人善始爲樞宻副使論難一二事衍不樂久而相敬信益爲之盡心不敢忽君子兩賢之論曰漢世以良吏起家後登臺輔者多雲威名減於治郡時才之難兼也如此衍之發幽摘伏鉤距繆數姦不得人服其神又當擾攘之秋加以師旅饑饉而能斟酌條理沛然有餘𨿽古稱良吏莫能過也迨至位歷臺階謀兼軍國是時韓範富等皆以蓋世非常之材各抒所見論議紛然而衍以虛公淸愼爲之弁冕和同濟退無後言可謂得公輔之體矣宋至仁宗之朝士知廉恥人懷自勵幾於三代之風所患者兵弱財匱而外寇肆其侵淩也誠得衍之才而用之因權制變精通微宻財易足兵易振也語曰士易得而難用豈衍謂耶

史傳三編卷二十九

欽定四庫全書

史傳三編卷三十

大學士朱軾撰

名臣傳二十二

宋

範仲淹

範仲淹字希文蘇州吳縣人二歳而孤母攺適長山朱氏旣長知其世家泣辭母去之南都入學捨掃一室晝夜講誦未嘗解衣就寢夜或昏怠輒以水沃面往往饘粥不充日昃始食居五年大通六經之旨爲文章論說必本於仁義舉進士第爲廣徳軍司理日抱獄詞與太守爭是非守盛怒臨之不爲屈比去貧止一馬鬻之徒步而歸徙監楚州糧料院先是迎母歸養至楚州以母喪去官晏殊知應天府延掌府學仲淹常宿學中訓督學者生徒輻輳嘗上宰相書請擇郡守舉縣令斥遊惰去冗僭愼選舉撫將帥凡萬餘言王曾見而偉之及晏殊薦一人爲館職曾謂曰公知範仲淹不薦而薦此人乎殊從之遂除仲淹祕閣校理仲淹泛通六經尢長於易學者多從質問爲執經講解無所倦每感激論天下事奮不顧身宋代士大夫踔厲尙風節自仲淹倡之天聖七年冬至立仗禮官議請太后受朝天子帥百官獻壽於庭仲淹極言其非且曰奉親於內自有家人禮顧與百官同列北面而朝不可爲後世法晏殊大懼召仲淹責之仲淹正色抗言曰仲淹受公誤知常懼不稱爲知已羞不意今日更以正論得罪也殊慚無以應頃之又疏請太后還政不報出通判河中府徙陳州時方建太一宮及洪福院市材木陜西仲淹言比者昭應壽寧被火天戒不逺今又侈土木破民產非所以順人心合天意也宜罷修寺觀減市木之數以蠲除積負又言恩幸多以內降除官非太平之政事𨿽不行仁宗以爲忠太后崩召爲右司諫太后遺詔以太妃楊氏爲皇太后參決軍國事仲淹上疏曰太后母號也自古無因保育而代立者今一太后崩又立一太後天下且疑陛下不可一日無母后之助矣及帝始親政言事者多追詆太后時事仲淹又言於帝曰太后受遺先帝調防陛下者十餘年宜掩其小故以全大徳帝曰此亦朕所不忍聞也遂下詔戒飭中外毋得輒言皇太后垂簾時事後歳大旱蝗江淮京東尢甚仲淹請遣使循行未報因請間曰宮掖中半日不食當如何帝惻然乃命仲淹安撫江淮所至開倉賑乏禁滛祀奏蠲廬舒折役茶江東丁口鹽錢且條上救十事還以太平州民所食烏昧艸進帝乞宣示六宮戚裏用抑奢侈郭皇后廢仲淹與中丞孔道輔率諫官禦史伏閤爭之不能得明日將畱百官揖宰相廷爭方至待漏院有旨出知睦州歳余徙蘇州州苦水仲淹爲疏五河導太湖注之海興作未就詔徙明州轉運使請畱仲淹以畢其役許之卒爲蘇人利還判國子監遷吏部員外郎權知開封府呂夷簡執政進用者多出其門仲淹爲百官圖以獻指其次第曰如此爲序遷如此爲不次如此則公如此則私凡進退近臣超格者不宜全委之宰相夷簡不悅他日論建都事仲淹曰洛陽險固而汴爲四戰之地太平宜居汴卽有事必居洛陽當漸廣儲蓄繕宮室帝以問夷簡夷簡曰此迂濶之論也仲淹乃更爲四論上之一曰帝王好尙二曰選賢任能三曰近名四曰推委大抵譏切時夷簡大怒由是出知饒州明年夷簡罷元昊反召爲天章閣待制知永興軍會夏竦經略陜西進仲淹龍圖閣直學士同韓副之夷簡再入相帝諭仲淹使釋前憾仲淹頓首謝曰臣向所論皆國家事於夷簡無憾也因上言闗中無備若元昊賊乘虛深入東阻潼關隔兩川貢賦則朝廷不得髙枕矣爲今之計宜嚴戒邊城實其關內使無虛可乘防至邊城淸野不得浪戰關中稍實不能深入二三年間彼自困弱此上策也今邊城請五路入討臣恐承平歳久無宿將精兵一旦興深入之謀國之安危未可知也時延州諸砦多失守仲淹自請行詔兼知延州先是詔分邊兵總管領萬人軡轄領五千人都監領三千人防至禦之則官卑者先出仲淹曰將不擇人以官爲序取敗之道也於是大閱州兵得萬八千人分六將領之日夜訓練量賊眾寡使更出禦之夏人聞之相戒曰無以延州爲意今小範老子腹中自有數萬甲兵不比大範老子可欺大範謂範雍也仲淹又用種世衡策城靑澗以據賊衝大興營田且聽民互市以通有無又以民遠輸勞苦請建鄜城爲康定軍以河中同華中下戶稅租就輸之春夏徙兵就食所省糴十之三他所減不與又修承平永平等砦稍招還流亡定堡障通斥候於是羌漢之民相踵歸業明年正月詔諸路入討仲淹以爲塞外方寒我師暴露不如俟春深賊馬瘦人饑勢爲易制且鄜延密邇靈夏西羌必由之地第當按兵不動稍以恩信招來之不然羌情阻絕臣恐偃兵無期也時韓決意進兵乃奏言兩路協力尙懼不勝若鄜延以牽制爲名是委涇原軍於賊手乞督令同入帝以奏示仲淹仲淹又言臣與等皆一心非有怯弱但戰者危事一或差失則平定之期轉延歳月未見其利又遣判官尹洙至慶州與仲淹爲約仲淹曰我軍新敗士卒气沮不可深入洙曰公於此不及韓公也韓公云大凡用兵置勝敗於度外仲淹曰大軍一動萬命所懸而乃置於度外仲淹不見其可議卒不合及後出兵果敗大將任福死之先是元昊歸陷將髙延徳因與仲淹約和仲淹以書諭之值任福敗元昊爲答書語極悖慢仲淹對來使焚之大臣以仲淹不當輒通書又不當輒焚降知耀州尋復起爲環慶路經略招討使與韓龎籍王沿各當一路謂之四鎭初元昊陰誘屬羌爲助而環慶酋長六百餘人約爲鄕導仲淹知諸酋反覆不常至部卽奏行邊以詔書犒賞諸羌閱其人馬爲立條約若讎已和防輒敢私報傷人者罰羊百馬二至死者斬負債爭訟聽告官爲理輒質縛平人者罰羊五十馬一賊入界追集不赴隨本族每戶罰羊二質其首領賊大入老幼入保本砦官爲給食卽不入砦本家罰羊二全族不至質其首領諸羌皆受命自是始爲中國用矣羌人愛之呼爲龍圖老子慶之西北馬鋪砦當後橋川口在賊腹中仲淹欲城之度賊必爭密遣子純祐與蕃將趙明先據其地引兵隨之諸將不知所向行至柔遠始下號令版築皆具旬日城成卽大順城是也大順旣成而白豹金湯賊皆不敢犯環慶自此冦盜稀少仲淹在邊純祐年方冠與眾卒偕處鉤深擿隱得其材否由是任人無失所向有功明珠滅臧勁兵數萬涇原欲襲討之仲淹上言曰二族道險不可攻平時且懷反側今討之必與賊表裏南入原州西擾鎭戎東侵環州邊患未艾也若北取細腰胡蘆眾泉爲堡障以防賊路則二族安而環州鎭戎徑道通徹矣其後遂築細腰胡蘆諸砦葛懷敏敗於定川懷敏者王屬將也賊大掠至潘原關中震恐民多竄山谷間與籍二路不敢出仲淹率眾六千由邠涇援之帝聞定川之敗按圖謂左右曰若仲淹出援吾無憂矣及仲淹奏至帝大喜曰吾固知仲淹可用也進樞密直學士右諫議大夫然仲淹兵至賊已出塞自以無功辭不受命詔不聽時已命文彥博經略涇原而帝以涇原傷痍欲對徙仲淹遣王懷徳諭旨仲淹謝曰涇原地重恐臣不足當此路請與韓並駐涇州兼秦鳳臣兼環慶涇原有警合秦鳳環慶之兵犄角而進若秦鳳環慶有警亦可率涇原之師爲援臣當與練兵選將漸復橫山以防賊臂不數年間可期平定願詔龎籍兼領環慶以成首尾之勢秦州委文彥博慶州用滕宗諒總之孫沔亦可若辦集渭州一武臣足矣帝乃復置陜西路安撫經略招討使以仲淹韓龎籍分領之使仲淹與開府涇州而徙彥博帥秦宗諒帥慶張亢帥渭用仲淹之言也仲淹爲將號令明白愛撫士卒所得賜賚皆以上意分賜諸將使自爲謝諸蕃質子縱其出入無一人逃者蕃酋來見召之臥內與語不疑士勇邊實恩化大洽邊上謠曰軍中有一韓西賊聞之心骨寒軍中有一範西賊聞之驚破膽旣乃與決策謀復寧夏橫山元昊遂遣使稱臣初西人籍爲鄕兵者數萬旣而黥以爲軍惟仲淹所部但刺其手及罷兵獨得復爲民其於兩路旣得熟羌爲用因使守邊而徙屯兵就食內地以紓西人饋挽之勞凡所設施旣去而人徳之後人多守其法而不敢變云召入爲樞密副使旋除參知政事是時帝方銳意太平數問當世事仲淹語人曰上用我至矣事有先後久安之非朝夕可革也及帝再賜手詔又開天章閣召二府條對仲淹惶恐乃退而上十事一曰明黜陟二府非有大功大善不遷內外在職須滿三年在京百司非選舉須滿五年乃得磨勘庶幾考績之法二曰抑僥幸罷少卿監以上干元節恩澤正郎以下若監司邊任須在職三年始得蔭子大臣不得薦子弟任館閣職任子之法庶無冗濫三曰精貢舉進士諸科請罷糊名法參考履行無玷者以名聞進士先策論後詩賦諸科取兼通經義者賜第以上皆取詔裁余優等免選注官次第人守本科庶可循名以責實四曰擇長官委中書樞密院先選轉運使提防刑獄大藩知州次委兩制三司禦史臺開封府官諸路監司舉知州通判知州通判舉知縣令限其人數以舉主多者從中書選除刺史縣令庶可得人五曰均公田外官廩給不均何以責其爲善請使有以自養則不法者可以誅廢六曰厚農桑每歳預下諸路風吏民言農田利害堤堰渠塘州縣選官治之定勸課之法以興農利減漕運七曰修武備約府兵法募畿輔彊壯爲衞士三時務農一時教戰省給贍之費畿輔有成法則諸道皆可舉行八曰推恩信赦令有所施行主司稽遲者重置於法別遣使按視其所當行者斯上恩不至廢格九曰重命令法度所以示信也請命政事之臣參議可以久行者刪去煩冗裁爲制敇行下斯命令不至數更十曰減徭役戶口耗少而供億滋多請省縣邑戶少者爲鎭並使州兩縣爲一職官白直給以州兵其不應受役者悉歸之農斯民無重困之憂天子方信用仲淹悉采用之宜著令者皆以詔書畫一頒下獨府兵法眾以爲不可而止又建言周制三公分兼六官之職漢以三公分部六卿唐以宰相分判六曹今之中書古天官冡宰也樞密院古夏官司馬也四官散於羣有司無三公兼領之重而二府惟進擢差除循資級議賞罰檢用條例而已上非三公論道之任下無六卿佐王之職非治法也臣請仿前代以三司司農審官流內銓三班院國子監太常刑部審刑大理羣牧殿前馬步軍司各委輔臣兼判其事凡官吏黜陟刑法重輕事有利害者並從輔臣予奪其體大者二府合議奏裁章得象等皆以爲不可久之乃命參政賈昌朝領農田仲淹領刑法然卒不果行初仲淹以忤呂夷簡放逐者累年及陜西用兵天子以仲淹人望所屬防用之旣還朝帝以爲治中外想望其功業而仲淹以天下爲己任裁削幸濫考覈官吏日夜謀慮興致太平然更張無漸規摹濶大論者以爲不可行及按察使出多所舉劾人心不悅自任子之恩殺磨勘之法密僥幸者尢不便之於是謗毀稍行而譖愬之語浸上聞矣會邊陲有警因與富弼請行邊於是出爲河東陜西宣撫使麟州新罹大防仲淹爲修故砦招還流亡三千餘戶蠲其稅罷酤予民又奏免府州商稅河外遂安是時攻者益急仲淹乃請罷政事以爲陜西四路安撫使知邠州其在中書所施爲多罷而復故以疾請鄧州尋徙荊南鄧人遮畱許之尋徙杭州又徙靑州病甚請潁州未至而卒年六十四謚文正仲淹內剛外和泛愛樂善士多出其門下𨿽里巷之人皆能道其名字爲政尙寛厚所至有恩邠慶二州之民與屬羌皆生祠事之及其卒也哭之如父爲參政時患監司不才取班簿視之每見不才者姓名輒筆勾之以次更易富弼曰六丈則是一筆焉知一家哭矣仲淹曰一家哭何如一路哭耶領浙西時歳大饑殍殣枕路仲淹發粟及募民存餉爲術甚備吳人喜競渡好爲佛事仲淹乃縱民競渡太守日出宴湖上自春至夏居民空巷出遊召諸寺主諭以饑歳工賤勸令興役於是諸寺工作鼎興又新厫倉吏捨日役千夫監司劾仲淹不卹荒政仲淹乃條敍所以宴遊及興造皆欲發有餘之財以惠貧者貿易飲食工技服力之人仰食於公私者日無慮數萬人荒政之施莫此爲大是歳兩浙惟杭州晏然民不流徙仲淹嘗與呂夷簡論人物夷簡曰吾見人多矣無有節行者仲淹曰天下固有人但相公不知耳以此意待天下士宜乎節行者之不至也嘗曰吾遇夜就寢卽自計一日食飲奉養之費及所爲之事果相稱則鼾鼻熟寐或不然則終夕不能安眠明日必求所以稱之者性至孝以母在時方貧後𨿽貴非賔客不重肉妻子衣食僅能自充而好施予嘗戒諸子曰吾貧時與汝母養吾親汝母躬執防而吾親甘旨未嘗充也今而得厚祿欲以養親親不在矣汝母又早世忍令若曹享富貴之樂也在杭州時早有退志子弟請治第洛陽樹園圃以爲逸老之地仲淹曰人茍有道義之樂形骸可外況居室哉吾之所患在位髙而艱退不患退而無居也且西都士大夫園林相望誰獨障吾遊者豈必有諸已而後爲樂耶語諸子弟曰吾吳中宗族甚眾於吾固有親疎然吾祖宗視之則均是子孫吾安得不卹其饑寒若獨享富貴而不卹宗族異日何以見祖宗於地下今亦何顏以入家廟乎旣貴於姑蘇近郭買良田數千畝爲義莊以養羣從之貧者擇族人長而賢者一人主其出納人日食米一升歲衣縑一匹嫁娶喪葬皆有贍給自政府出歸姑蘇搜外庫有絹三千匹錄親戚及閭裏知舊散之皆盡曰宗族鄕黨見我生長幼學壯仕爲我助喜我何以報之哉以朱氏長育有恩及貴用南郊恩乞贈朱氏父太常博士槪諸子皆爲葬之歲別爲享祭朱氏他子弟以仲淹蔭得補官者三人在睢陽時遣子純仁到姑蘇取麥五百斛純仁時尙少旣還舟次丹陽見石曼卿問寄此久何如曼卿曰三喪在淺土欲葬之而北歸無可與謀者純仁以所載麥舟與之單歸仲淹問之曰東吳見故舊乎曰曼卿爲三喪未舉畱滯丹陽時無郭元振莫可告者曰何不以麥舟與之純仁曰已付之矣晏殊判南京仲淹權掌西監殊謂曰吾有女及笄君爲我擇壻仲淹曰監中有二舉子富臯張爲善皆有文行他日至卿輔殊曰然則孰優仲淹曰富修謹張疎俊殊卽以富爲壻後攺名卽弼也爲善亦攺名方平云張載少喜談兵年二十以書謁仲淹仲淹謂之曰儒者自有名教可樂何事於兵因勸讀中庸載讀其書復大究六經之旨遂成大儒在睢陽有孫秀才者上謁仲淹贈以千錢明年又來又贈千錢因問何爲僕僕道路孫生戚然曰母老無以養若日得百錢則甘旨足矣仲淹曰吾今補子學職月得錢三千足以供養子能安於學乎孫生大喜於是授以春秋明年仲淹去睢陽孫亦辭歸後十年聞泰山下有孫明復先生以春秋教授學者道徳髙邁朝廷召至乃昔日索遊孫秀才也爲西帥時狄靑節下仲淹奇之曰此國器也以左氏春秋授之曰熟此可以斷大事將不知古今匹夫之勇不足爲也靑於是益喜書史其鑑識成就人多此類南都朱某者與仲淹善疾革語仲淹曰某曾遇異人得變水銀爲白金術吾子幼今以方藥傳君仲淹不納彊之乃受未嘗啟封後其子長教之義均子弟及其子登第乃以所封藥並術還之仲淹早有大節其於富貴貧賤毀譽欣戚不一動其心常自誦曰士當先天下之憂而憂後天下之樂而樂

論曰仲淹與韓富齊名然懷堯舜君民之志業欲舉明主於三代之隆者規模尢爲宏濶呂本中及朱子皆稱爲宋代人物第一諒哉在軍臨事而懼斤斤尺寸若過於畏愼者及其居廟堂總機務百度齊舉云行飈逝若不足爲其故何哉是時承平日久兵弱將懦守備不完仲淹爲將居外廟算中制未必如意所欲爲惟期謹守方略少抑其銳而已然用兵數年卒能設險疆塲分委將帥棋布星羅隱然成犄角之勢遂挫凶逆之鋒者仲淹之謀也及中書所設施皆深慮熟籌非一朝之積論之朝堂付之有司順流更化固無難者向使聽用其說百年之基俄頃可定而復以他說亂之惜哉仲淹所造士張橫渠大賢也富弼元輔孫明復名儒種世衡狄靑以將帥顯其餘不可勝數本深而末茂源遠而流長有學術而後有事功豈不信乎

韓

韓字稚圭相州安陽人天聖五年仁宗初臨軒試進士年二十名在第二方唱名太史奏日下五色云見左右從官皆賀監左藏庫禁中需金帛皆內臣批旨取之請復舊制置傳宣合同司以相防察又每綱運至必俟內臣監涖始得受往往數日不至暴露廡下衙校以爲病奏罷之徙開封府推官府尹王博文大重之曰要路在前而治民如此宰相器也拜右司諫劾宰相王隨陳堯佐參知政事韓億石中立無所建明四人同日罷又言賞罰當從中書出今數有內降不可不止遇事有不便未嘗不言每以明得失正紀綱親忠直遠邪佞爲急前後七十餘疏王曾爲相見論事切直有本末謂曰比來臺諫多畏避爲自安計不則激發近名如君固不負所職矣又言自古興儉以勸天下必以身先之今欲減省浮費當自宮掖始請令三司取先朝及今來賜予支費之目比附酌中皆從減省無名者一切罷之爲諫官三年自序諫稿謂諫主於理勝而以至誠將之益利路歲饑爲體量安撫使時賦調繁急市上供綺繡諸物多不予直爲緩調蠲給之招募壯者等第刺爲廂禁軍一人充軍數口賴以全活檄劍門關民流移而東者勿禁初明道中簡州以災傷嘗募納粟後糶錢十六餘萬歸於常平至是曰是錢乃賑濟之餘非官緡也盡發以給四等以下戶逐貪殘不職吏罷冗役七百六十人爲饘粥活饑人一百九十餘萬蜀人曰使者之來更生我也趙元昊叛適自蜀歸論西師形勢甚悉卽命爲陜西安撫使至則選練材武治戰守具慰安居人收召豪傑與之計議範雍守延州朝廷以爲不能欲以趙振代奏曰願畱雍以觀後效無已則範仲淹爲可乃命仲淹守延州康定元年副夏竦爲經略安撫招討使往來塞下勤苦忘寢食按屯至涇原聞元昊乞和曰無約而講者謀也命戒嚴賊果犯山外悉兵付任福令自懷遠城趨徳勝砦出賊後約曰如未可戰卽據險置伏要其歸及行又移檄戒之福違節度沒於好水川自劾及竦收散兵得檄於福衣帶間乃言罪不在獨奪一官知秦州尋復之在秦州增廣州城以保固東西市招集屬戶益市諸羌馬討殺生羌之鈔邊者厲兵以待賊訖去秦賊不敢窺塞未幾復陜西四路招討使初京師所遣戍兵脆懦不習勞苦賊嘗輕之目曰東軍而土兵勁悍善戰乃增土兵以抗賊而稍減屯戍內實京師又以籠竿城據衝要建爲徳順軍以蔽蕭關鳴沙之道旣任事久甲械精堅諸城皆有備賞罰信於軍中將習戰鬭識形勢每出輒有功又建鄜延渭三州各以土兵三萬爲一軍軍𨿽別屯耳目相通爲一互出搗之因以招橫山規取河南而元昊遂稱臣召入爲樞密副使自請捍邊章五上不許又與範仲淹決策上前期覆元昊朝廷不果用元昊介契丹爲援邀索無厭宰臣晏殊等厭兵將一切從之陳其不便條所宜先行者七事一曰淸政本二曰念邊計三曰擢材賢四曰備河北五曰固河東六曰收民心七曰營洛邑繼又陳救八事欲選將帥明按察丰財利遏僥幸進能吏退不才謹入官去冗食帝悉嘉納遂宣撫陜西以兵數𨿽多而雜以疲弱耗用度停放禁軍不堪戰者萬餘人遂討平羣盜盡修鄜延城障歸陳西北四策請以和好爲權宜戰守爲實務繕甲厲兵營修洛城密定討伐之計時二府奏事必盡言𨿽事屬中書亦指陳其實同列不悅帝獨識之曰韓性直與範仲淹富弼杜衍皆以海內人望同時登用中外跂想其勲業仲淹等亦以天下爲己任羣小不便之毀言日聞仲淹等相繼罷乃上疏曰陛下用杜衍爲相方及百二十日而罷範仲淹以夏人初附自乞保邊固亦有名至於富弼之出所損甚大弼大節難奪天與忠義昨契丹壓境弼以正辯屈之忘身立事古人所難陛下兩命爲樞副辭避不受及其居位不顧毀譽動思振緝紀綱爲陛下立萬世之業近日臣僚多務攻擊忠良取快私忿非國家之福疏入不報求補外出知揚州徙鄆州京東素多盜捕盜之法以百日爲三限限不獲者抵罪盜未必得而被刑者眾請獲他盜者聽比折除過捕者有免刑之路故盜多獲朝廷遂著爲法徙鎭定州定州久用戎將治兵無法度驕不可使用軍制勒習誅其尢無良者士死攻圍賻賞其家卹其孤嫠使繼衣廩恩威旣信則仿古兵法作方員銳三陣日月教習之由是中山兵精勁冠河朔歲大饑爲法賑之活饑人七百萬鄰城旁路取以爲法璽書褒美拜武康軍節度使知並州始潘美鎭河東患防鈔令民內徙而空塞下不耕於是忻代寧化大山之北多廢壤以此皆良田棄不耕適足資敵請距北界十里爲禁地其南募弓箭手居之墾田至九千六百頃嘉祐元年拜樞密使三年六月拜同平章事中書習舊毎事用例五房史操例在手惟意所去取令刪取五房例及刑房斷例除其冗繆不可用者爲綱目類次之封縢謹掌每用例必自閱自是賞罰可否出宰相五房史不得髙下其間自爲相卽與諸賢謀議制作銓補天下士所汲引多正直有名或忠厚可鎭風俗以公議用之士莫知出何人門下嘉祐四年下祫享赦事多便民者命諸路舉學行尢異遣詣京師館於太學試舍人院差使授官立柴氏後爲崇義公擇才臣詣四方寛卹民力籍戶絕田租爲廣惠倉以廣賑防募耕唐鄧廢田勸課農作守令治最者久其任以率吏課裁定令敕以省疑讞弛茶禁以便東南之民議者以爲近於三代之仁義多所論議施行是時曾公亮爲亞相趙槪歐陽修爲參政凡事該政令則曰問集賢該典故則曰問東防該文學則曰問西防至大事則自決之人以爲得相體仁宗春秋髙自至和來常病不能禦殿中外惴恐爭以立嗣爲言依違未及行至是乘間進曰皇嗣者天下安危所系陛下春秋髙何不擇宗室賢者以爲宗廟社稷計帝曰姑待之後宮將有就館者已又生女乃懷孔光傳以進曰成帝無嗣立弟之子定陶王爲太子彼中材之主猶能如是況陛下乎太祖爲天下長慮澤流至今惟陛下以太祖之心爲心則無不可者會司馬光呂誨皆以爲請進讀二疏帝曰朕有意久矣誰可者皇恐對曰此非臣輩所可議當出自聖擇帝曰宮中嘗養二子小者甚純近不慧大者可也請其名帝曰宗實遂力贊之議乃定時英宗居濮王喪命起知宗正英宗固辭帝復問曰陛下旣知其賢而選之今不敢遽當蓋器識遠大所以爲賢也願固起之英宗旣終喪猶不起言宗正之命初出外人皆知必爲皇子猶豫不決招讒慝生變故不若遂正其名乃下詔立爲皇子及仁宗崩英宗嗣預大議宮門徐開追百官班宣遺制衞士坐甲諸司幕廡下治喪人情肅然日至午市肆猶有未知者性厚重未嘗名其功毎燕坐從容或語及定策事必正色曰此仁宗聖徳神斷爲天下計太后母道內助之力朝廷定議久矣臣子何預焉初英宗爲太子時允弼最尊屬心不平有他語宋制嗣天子卽位先親王賀次六軍次見百官獨召允弼先入言先帝晏駕皇子卽位大王當賀允弼曰皇子爲誰曰某人允弼曰何不立尊行曰先帝有詔允弼曰焉用宰相遂循殿陛上叱下曰大王人臣也不得無禮左右甲士已至遂賀次召諸親王次見六軍百官中外晏然英宗卽位數日於喪次疾暴作大呼左右皆反走大臣驚愕不知所措急投杖於地直趨至前抱入簾曰誰激惱官家且當服藥再三慰安以出仍戒當時見者曰今日事惟某人見某人見外人未有知者復就位哭英宗疾久不平面壁臥不受藥餌日率同僚自捧藥以進或熟視而不言或取藥覆之衣或跪於榻上者移時或拜於牀下者數四太后毎勞之曰相公亦不易勝矣然他人勸之不顧也須彊之而後服時太后垂簾聽政英宗方寢疾慮宮中有不測一日因對深以言動太后曰臣等在外不得見官家內中保防全在太后太后驚曰相公是何言也我日夜更盡心曰太后保防則眾人自保防同列皆爲縮頸流汗旣而吳奎曰毋乃太過否曰不得不如此英宗疾甚時有不遜語嘗奏事簾前太后嗚咽流涕具道狀曰此病故爾病已必不然子病母不能容之乎歐陽修復委曲進言太后意稍和久之而罷太后一日密札與有爲孀婦作主之語但曰領旨數日獨見帝帝曰太后待我無恩曰自古聖帝明王不爲少矣獨稱舜爲大孝豈其餘皆不孝耶父母慈而子孝此常事不足道惟父母不慈而子不失孝乃爲可稱但恐陛下事之未至耳父母豈有不慈者哉帝大感悟自此不復言太后短矣以山陵有事乞晚臨後上殿旣見密奏曰官家不得驚有一文字進呈陛下今日皆太后力恩不可報旣非天屬之親願加意承奉帝曰謹奉教又曰此文字臣不敢畱幸宮中密焚之若泄則間遂開卒難合矣潛察英宗疾良已乃建議一出祈雨使天下人識官家太后曰帝未安恐未能出曰可以出矣太后曰人主出不可不備禮儀今素仗未具曰此小事頥指卽辦數日素仗成帝遂幸相國寺京師之疑已解人情大安心欲太后還政乃取十餘事稟帝裁決悉當卽詣太后覆奏太后每事稱善因求去太后曰相公不可去我當歸宮耳卽稱前代如馬鄧之賢不免貪戀權勢今太后便能復辟誠馬鄧所不及連贊成之後數日批出云某日更不禦殿至時卽命鸞儀司撤簾簾旣落猶於屏後見太后衣也初內侍任守忠欲援立昏弱以邀大利及英宗立乘帝疾語言錯謬交構兩宮時司馬光呂誨交章請誅之尙未施行一日出空頭勅一道參政歐陽修已簽書矣趙槪難之修曰第書之韓公必自有說旣而坐政事堂召守忠立庭下數之曰汝罪當死責蘄州團練副使蘄州安置取空頭勅塡之卽日押行意以爲少緩則中變也其黨悉竄南方中外快之以帝勇智不世出可與有爲乃考尋中書祖宗禦批得百餘番皆經國長算大策補綴缺略編成十餘軸以獻英宗見之不覺避禦座夏人防大順議停歲賜絕和市遣使問罪樞密使文彥博難之曰諒祚狂童也非有元昊智計而吾邊備過當時遠甚亟詰之必服旣而諒祚上表謝帝顧曰一如卿所料也夏使至將以十事聞朝廷未知其何事也時太常少卿祝諮館伴乃徐料十事以授諮曰彼及某事則以某詞對辯某事則以某詞折十得其八夏人竦服英宗疾革入問起居奏曰陛下久不視朝中外憂懼宜早建太子以安眾心帝頷之請親筆指揮帝乃批曰立大王爲皇太子曰大王乃頴王也聖躬更親書之帝又批云大王頴王某曰請卽以今晚宣麻帝又頷之由是國本定矣神宗卽位中丞王陶彈不押常朝班爲跋扈帝遣近臣以示曰臣非跋扈者陛下遣一小黃門至則可縛臣矣帝爲之動出陶知陳州力求去位帝不得已以爲司徒兼侍中判相州入謝帝泣亦泣帝曰卿去誰可屬國者引元老一二人帝曰王安石何如曰安石爲翰林學士則有餘處輔弼之地則不可帝不答居相位臨事喜慍不形於色再決大策以安社稷當朝廷多故處危疑之際知無不爲或曰公所爲誠善萬一蹉跌豈惟身不自保恐家無所處矣嘆曰是何言耶人臣當盡力事君死生以之至於成敗天也豈可豫憂其不濟遂輟不爲哉時靑澗守將種諤取夏綏州夏主諒祚誘殺知保安軍楊定等邊釁復啟朝議欲棄綏乃命判永興軍經略陜西初言綏不當取及定等被殺復言綏不可棄樞密以初議詰之具論其故乃卒存綏州攺判大名充安撫使王安石始行新法百姓苦之上疏曰臣準散靑苗詔書務在惠小民不使兼並乘急以要倍息而公家無所利其入今所立條約乃自鄕戶一等而下皆立借錢貫陌三等以上更許增借且鄕戶上等並坊郭有物業者乃從來兼並之家今令多借之錢一千令納一千三百則是官自放錢取息與初詔絕相違戾又鄕村毎保須有物力人爲甲頭𨿽云不得抑勒而上戶必不願請請時甚易納時甚艱將來必有督索同保均賠之患陛下勵精求治但躬行節儉以先天下自然國用不乏何必使興利之臣紛紛四出以致遠邇之疑乞盡罷諸路提舉官依常平舊法施行帝袖其疏以示執政曰眞忠臣𨿽在外不忘王室朕始謂可以利民不意乃害民如此且坊郭安得靑苗而使者亦彊與之安石勃然進曰茍從其欲𨿽坊郭何害遂稱疾不出帝猶欲罷靑苗法而執政中有請須安石出乃定議者已而安石旣出持之益堅且令曾布條析其說刋石頒之天下申辧愈切且論安石妄引周禮以惑上聽皆不報熙寧六年還判相州契丹來求代北地帝手詔訪言近年以來朝廷舉事似不以大敵爲卹彼見形生疑必謂我有圖復燕南之意故引先發制人之說造爲釁端所以致疑其事有七髙麗本臣屬北方今誘之使來一也取吐蕃之地以建熙河二也植楡栁於西山以制蕃三也剏團保甲四也諸州築城鑿池五也頒弓矢式大作戰車六也置河北三十七將七也臣嘗竊計始爲陛下謀者必曰治國之本當先聚財積谷募兵於民則可以鞭笞四海故散靑苗錢使民出利爲免役之法次第取錢迨置市易務而小商細民無所措手新制日下更攺無常官吏茫然不能詳記監司督責以刻爲明今農怨於甽畝商嘆於道路長吏不安其職陛下不盡知也夫欲攘斥彊敵以興太平而先使邦本困搖眾心離怨此則爲陛下始謀者大誤也臣今爲陛下計謂宜遣使報聘具言向來興作乃修備之常豈有他意疆土素定悉如舊境不可持此造端以隳累世之好如將官之類因而罷去益養民愛力選賢任能疎遠姦諛進用忠鯁使天下悅服邊備日充若其果自敗盟則可以一振威武恢復故疆攄累朝之宿憤矣會安石再入相悉以所爭地與契丹東西七百里論者惜之八年卒年六十八前一夕大星隕於治所馬皆驚帝哭之慟發兩河卒爲治冡篆其碑曰兩朝顧命定策元勲贈尙書令謚忠獻配享英宗廟庭常令其子孫一人官於相以防丘墓早有盛名識量英偉其爲學士臨邊年甫三十天下已稱爲韓公其鎭大名也魏人爲立生祠相人愛之如父母有鬭訟者傳相勸止曰勿撓吾侍中也遼使每過魏都移牒必書名曰以韓公在此故也忠彥使遼遼主問知其貌類父命工圖之其見重於外國如此天資朴忠折節下士無貴賤禮之如一尢以奬拔人材爲急公論所與𨿽意所不悅亦收用之故得人爲多初新法下曰舊臣也義不敢黙及不見聽曉官屬亟奉行曰一郡守也其敢不如令太宗眞宗嘗獵於大名之郊有詩數十篇舊刻於石畱守日藏詩於班瑞殿之壁客有勸摹本以進者曰修之則已安用進爲後韓絳來遂進之嘆曰昔豈不知此耶顧上方銳意邊功不當更導之耳在外其心常系社稷至老益篤有時聞更祖宗一法度壞朝廷一紀綱則泣血終日不食嘗曰平生仗孤忠以進每遇大事卽以死自處幸而不死皆天扶持非所能也又嘗謂大臣以李固杜喬爲本其獘猶恐爲胡廣趙戒若以胡趙自處獘可知也又曰慶曆中與希文彥國同在兩府上前爭事議論各別下殿不失和气如未嘗爭也當時正如推車其心主於車可行而已性含容善惡白黑不大分小人忌之亦少如範富歐尹嘗欲分君子小人故忌怨日至朋黨亦起方諸公斥逐獨安後扶持諸人復起皆力也嘗論君子小人之際當以誠待之但知其小人則淺與之接凡人於小人欺已處必露其明以破之獨不然每受之未嘗形於色也又因論進退曰處進退之難者不可猛而有迹歷事四朝元勲盛徳聞人一小善則曰不及也凡薦人於上前未嘗輒漏其語間因上有宣論或同僚談說人始知之在魏府時僚屬路拯者就案呈事狀尾忘書名卽以袖覆之仰首與語稍稍潛捲以授之有人獻玉盞一雙絕寶也每召客特設一席置之一日吏誤觸碎之惶恐伏罪徐曰汝誤也非故也何罪之有帥定州時夜作書一卒持燭誤燃須遽以袖麾之而作書如故少頃回視則已易其人矣恐主吏鞭之亟呼之曰勿易渠已解把燭矣軍中感服吳璟素有節槪嘗稱之及幕府有闕門下以璟爲言曰此人气𨿽壯然包蓄不深發必暴且不中節當以此敗不逾年璟敗如言錢明逸出爲秦州常怏怏不事事聞之曰已𨿽不足獨不思所部十萬生靈耶於時望諸公皆未以經綸許之謂才器須周可當四面入粗入細乃經綸事業今皆可當一面才也有問公何以識安石曰嘗讀介甫答楊忱一書窺其心術只爲一身不爲天下以此知非宰相器嘗曰始學行已當如金玉不受微塵之污及其成徳有所受亦有所不害者不然無容矣又曰忠義之心人皆有之惟其執之不固勉之不力是以不及於古人觀書文晝夜不倦書愛顏魯公遒健端重類其爲人後有人問程伊川魏公可學否伊川曰魏公是間气

論曰宋自李廸旣貶王曾沒後在位者率多因循固寵罔顧國家之慮及至元昊發難契丹敗盟大敵在外而艸竊潛興師徒不振而徵斂日繁當是之時宋事幾殆非與範富共起而安定之𨿽呂夷簡之智亦安所施哉迨嘉祐治平之間遭遇仁英二帝獨相者七八年興賢舉能修政立事教養之風法三代之遺意向使繼其後者紹休遺緒升平可致而神宗安石貪功好勝逝梁發笱以墮厥功豈不惜哉躬定大策遭時之難志不捨命卒能調和兩宮安寜社稷自古未嘗有也始於筦庫終於罷相歷郡事無巨細動爲世法故詳錄焉

史傳三編卷三十﹤史部﹐傳記類﹐總錄之屬﹐史傳三編﹥

欽定四庫全書

史傳三編卷三十一

大學士朱軾撰

名臣傳二十三

宋

富弼

富弼字彥國河南人少篤學有大度穆修謂之曰進士不足以盡子之才當以大科名世範仲淹見而奇之曰王佐才也以文示晏殊殊妻以女試禮部不中將歸仲淹使人追之曰有旨以大科取士弼遂以賢良方正登第授將作監丞簽書河陽判官仲淹坐爭廢後事貶弼上言一舉二失縱不能復後宜還仲淹以表忠言不聽通判絳州趙元昊反弼陳八事且言元昊遣使求割地邀金帛使者部從儀物如契丹而詞甚倨此必元昊腹心謀臣自請行者宜出其不意斬之都門又劾樞密夏守彬庸材不當用召知諫院康定元年日食正旦弼請罷宴徹樂執政不可弼曰萬一契丹行之爲朝廷羞後使者北還言契丹果罷宴帝深悔之時方禁臣僚越職言事弼因極言應天變莫若通下情遂除其禁元昊冦鄜延延州民二十人詣闕告急帝召問具得諸將敗亡狀執政惡而禁之弼言此必非陛下意宰相惡上知四方有敗爾民有急不得訴之朝則西走元昊北走契丹矣時元昊破金明鈐轄盧守懃不救內侍黃徳和引兵走大將劉平戰死徳和誣其降賊弼請按竟其獄徳和坐要斬夏守彬爲陜西都總管又以宦者王守忠爲都鈐轄弼言用守彬已爲天下笑今益以守忠殆與唐監軍無異守懃徳和覆車之轍可復蹈乎詔罷守忠自用兵以來吏民上書者甚眾初不省用弼言知制誥本中書屬官可選一人置局中書考其所言可用用之又引國初故事請使宰相兼領樞密會西夏首領二人來降補借奉職羈置荊湖弼言二人之降其家已族矣當厚賞以勸來者事下中書宰相初不知也弼嘆曰此豈小事而宰相不知耶更極論之乃從弼言以宰相兼樞務慶曆二年知制誥紏察在京刑獄時有用僞牒爲僧者事覺乃堂吏爲之開封按其獄不及吏弼請以吏付獄執政呂夷簡指其坐曰公卽居此無爲近名弼正色曰必得吏乃止夷簡滋不悅會契丹屯兵境上遣蕭英劉六符來求石晉所與關南地朝廷擇報聘者皆以敵情叵測莫敢行夷簡因是薦弼歐陽修引顏眞卿使李希烈事請畱之不報弼卽入對叩頭曰主憂臣辱臣不敢愛其死帝爲動色先以爲接伴英等入境中使迎勞之英托足疾不拜弼曰昔吾使北病臥車中聞命輒起今中使至而君不起何耶英矍然起拜弼開懷與語英感悅卽以其情告且曰可從從之不可從更以一事塞之弼具以聞帝進弼樞密直學士辭曰國家有急義不憚勞柰何逆以官爵賂之遂爲使報聘弼見契丹主契丹主曰南朝違約塞雁門增塘水治城隍籍民兵將以何爲羣臣請舉兵而南吾以爲不若求地求而不獲舉兵未晚弼曰北朝忘章聖皇帝之大徳乎澶淵之役若從諸將言北兵無得脫者且北朝與中國通好則人主專其利而臣下無獲若用兵則利歸臣下而人主任其禍故諸臣勸用兵者皆爲身謀非國計也契丹主驚曰何謂也弼曰晉髙祖欺天叛君而求功於北末帝昏亂土宇狹小上下離心故契丹全師獨克𨿽所獲金帛充牣諸臣之家而壯士健馬物故大半今中國提封萬里精兵百萬法令修明上下一心北朝欲用兵能保其必勝乎就使其勝所亡士馬羣臣當之歟抑人主當之歟若通好不絕歲幣盡歸人主臣下所得止奉使者歲一二人羣臣何利焉契丹主大悟首肯者久之弼又曰塞雁門者備元昊也增塘水始於何承矩事在通好前城隍皆修舊民兵亦補闕非違約也契丹主曰微子言吾不知其詳然吾所欲者祖宗故地耳弼曰晉髙祖以盧龍一道賂契丹周世宗復取關南皆異代事若各欲求地豈北朝之利哉旣退六符曰吾主恥受金帛堅欲十縣何如弼曰本朝皇帝言朕爲祖宗守國豈敢妄以土地與人北朝所欲不過租賦耳朕不忍多殺兩朝赤子故屈己增幣以代之若必欲得地是志在敗盟假此爲詞耳朕安得獨避用兵乎澶淵之盟天地鬼神實臨之今北朝首發兵端過不在我天地鬼神其可欺乎明日契丹主召弼同獵引弼馬自近猶言求地事弼反覆陳其不可狀且言北朝旣以得地爲榮南朝必以失地爲辱兄弟之國豈可使一榮一辱哉獵罷六符曰吾主聞榮辱之言意甚悟今惟有結婚可議耳弼曰婚婣易生嫌隙本朝長公主出降賫送不過十萬緡豈若歳幣無窮之利哉契丹主乃遣弼歸弼歸復命帝復使持和親增幣二議及誓書往且命受口傳之詞於政府旣行次樂壽弼謂副使張茂實曰吾爲使者而不見國書萬一書詞與口傳者異則吾事敗矣啟視果不同乃馳還都以晡時入見奏曰執政故爲此欲置臣於死地臣死不足惜柰國事何呂夷簡辭曰誤耳當令攺定晏殊亦曰夷簡決不然弼怒曰晏殊姦邪黨夷簡以欺陛下殊弼之妻父也弼易書遂行旣至契丹不復求婚專欲增幣曰南朝遺我書當曰獻否則曰納弼爭不可契丹主曰南朝旣懼我何惜此二字若我擁兵而南得無悔乎弼曰本朝皇帝兼愛南北之民不忍使蹈鋒鏑故屈己增幣何名爲懼哉若不得已至於用兵則當以曲直爲勝負非使臣之所憂也契丹主曰卿勿固執古已有之弼曰自古惟唐髙祖借兵於突厥故臣事之當時或稱獻納則不可知其後頡利爲太宗所擒豈復有此禮哉弼聲色俱厲契丹主知不可奪乃畱所許增幣誓書而使六符以其國誓書來且求獻納字弼歸奏曰臣以死拒之彼气折矣可勿許也朝廷竟以納字與之增幣二十萬而契丹平始受命聞一女卒再受命聞一男生皆不顧得家書不發而焚之曰徒亂人意耳復除樞密直學士遷翰林學士皆力辭曰增歲幣非臣本志也特以朝廷方討元昊未暇與之角故不敢以死爭耳敢受爵乎慶曆三年三月命爲樞密副使辭愈力至七月復申前命弼言契丹旣和好議者便謂無事邊備遽弛萬一敗盟臣死且有罪願陛下思其輕侮之恥坐薪嘗膽不忘修政以誥納上前而罷逾月帝使宰相諭旨曰此朝廷特用非以使契丹故也弼不得已乃受是時仁宗銳意興太平進用皆一時之選而尢責成於範仲淹及弼數以手詔督弼等令條具其事又開天章閣召弼等坐給筆札使書其欲爲者且命仲淹主西事弼主北事弼上當世之務十餘條又上河北安邊十三策大略以進賢退不肖止僥幸去宿爲本欲稍易諸路監司之不才者使澄汰所部吏於是小人始不悅矣元昊以書來稱男不稱臣弼言契丹臣元昊而我不臣則契丹爲無敵於天下不可許乃卻其使卒臣之十二月詔冊元昊爲夏國主使將行而止以俟北使弼曰若北使未至而行則事自我出旣至則恩歸契丹矣從之四年契丹發兵會元昊伐愛勒族於河東爲近帝疑二邊同謀弼曰兵出無名契丹不爲也元昊本與契丹約相左右今契丹獨獲重幣元昊有怨言故城威塞以備之愛勒屢冦威塞契丹疑元昊使之故爲是役安能合而冦我哉或請調發爲備弼曰如此正墮其計臣請任之帝乃止契丹卒不動夏竦中弼以飛語弼不自安求出宣撫河北歸及國門不得見除知鄆州逾年移靑州是時河朔大水民流京東就食弼擇所部丰稔者三州勸民出粟得十五萬斛益以官廩隨所在貯之得公私廬舍十餘萬間散處其人以便薪水官吏自前資待闕寄居者皆給其祿使卽民所聚選老弱捐瘠者廩之山林河泊之利有可取爲生者聽流民取之其主不得禁官吏皆書其勞約爲奏請他日得以次受賞於朝率五日輒遣人以酒肉糗飯勞之出於至誠人人爲盡力流民死者大塜葬之謂之叢塜自爲文祭之明年麥大熟流民各以遠近受糧而歸凡活五十餘萬人募爲兵者萬計帝聞之遣使褒勞拜禮部侍郎弼曰此守臣職也辭不受前此救災者皆聚民城郭中爲粥食之蒸爲疾疫及相蹈借或待哺數日不得粥而僕自弼立法簡便周盡天下傳以爲式王則叛齊州禁兵欲應之齊非弼所部弼恐事泄變生適中貴人張從訓銜命至靑弼度其可用密付以事使馳至齊發吏卒捕之無得脫者卽自劾顓擅之罪帝益嘉之復以爲禮部侍郎又辭不受至和二年召拜同平章事與文彥博並命宣制之日士大夫相慶於朝帝覘知之謂歐陽修曰古之求相者或得以夢卜今朕用二相人情如此豈不賢於夢卜也哉修頓首稱賀初帝問置相於王素素對曰惟宦官宮妾不知姓名者可充其選帝曰如此則富弼爾故有是命時契丹使者適至謂王徳用曰天子以公爲樞密而用富公爲相皆得人矣弼爲相守格法行故事而附以公議無心於其間故百官任職天下無事以所在民力困歲役不均遣使分道相視裁減又弛茶禁以利商賈省刑獄天下便之嘉祐六年以母憂去位帝五起之弼謂此金革變禮不可施於平世卒不從命英宗立召爲樞密使英宗以疾不視朝太后垂簾英宗疾已韓奏臺諫有疏請太后歸政亟令撤簾弼怪不關報樞密院又歐陽修爲參政首議追尊濮王弼曰歐公讀書知禮法所以爲此舉者忘仁宗累主上欺韓公耳遂面奏曰仁宗之立陛下太后之功也今太后謂臣與胡宿吳奎等曰無夫婦人無所告至不忍聞臣實痛之豈仁宗所望於陛下哉以笏指禦牀曰非陛下有孝徳孰可居此英宗俯躬曰不敢弼求去甚堅遂出判河陽英宗初立時韓進擬數宦者策立有勞當遷官弼曰先帝以神器付陛下此輩何功可書有愧色後帥長安爲範純仁言其事曰便畏富公也神宗初入覲帝從容訪以治道弼知帝果於有爲對曰人主好惡不可令人窺測可窮測則姦人得以傅會當如天之鑑人善惡皆所自取然後誅賞隨之則功罪皆得其實矣又問邊事對曰陛下臨禦未久當先布徳澤二十年口不言兵不宜重賞邊功干戈一起禍福不細帝黙然欲畱之力辭歸郡熙寧三年召拜司空侍中平章事未至聞有言災異皆天數非人事所致者弼嘆曰人君所畏者天耳若不畏天何事不可爲此必姦人欲進邪說以揺上心使輔弼諫諍之臣無所施其力是治亂之機不可不速救卽上書數千言雜引春秋洪範及古今傳記人情物理以明其不然及入對又言君子小人之進退系王道之消長願深加辧察勿以同異爲喜怒喜怒爲用捨今中外之務漸有更張此必小人獻說於陛下也大抵小人喜動作生事則其間有所希覬若朝廷守靜則事有常法小人何所望哉願深燭其然無使有悔是時久旱羣臣請上尊號及用樂帝不許而屆同天節契丹使當上壽弼言此盛徳事正當以此示之乞並罷上壽帝從之卽日弼又上疏願益畏天戒遠姦佞近忠良帝手詔褒答之王安石用事雅不與弼合弼度不能爭稱疾求退章數十上神宗乃許之問曰卿卽去誰可代卿者弼薦文彥博神宗黙然良久曰王安石何如弼亦黙然遂出判亳州方行靑苗錢弼謂此法行則財聚於上人散於下持不行提舉常平趙濟劾弼以大臣格新法攺判汝州弼言新法臣所不曉不可以復治郡願歸洛養疾許之遂請老加拜司空進封韓國公致仕弼𨿽家居而朝廷有大利害知無不言交趾叛詔郭逵討之弼言海嶠深遠不可責其必進願詔逵擇利進退以全王師契丹爭河南地界帝手詔問弼弼言熙河諸郡皆不足守河南地界決不可許星文有變乞開廣言路又請速攺新法以解倒縣之急帝𨿽不用而眷禮不衰嘗因安石有所建明卻之曰富弼手疏稱老臣無所告訴但仰屋竊嘆者卽當至矣其敬之如此故參政王堯臣子同老上言至和三年仁宗弗豫其父與文彥博劉沆及弼同決大策乞立儲嗣會翼日疾瘳故緩其事人無復知者以堯臣所撰詔艸上之帝以問彥博彥博言與同老合帝嘉弼不自言詔加司徒一辭而拜或問公治平初屢辭官今不然何也弼曰治平初乃弼自辭官今日潞公皆遷弼豈敢堅辭妨他人也蓋彥博論新法不合七年不召至是眷禮復厚云弼屢疏言天子無職事惟辧君子小人而進退之此天子之職也君子與小人處其勢必爭君子不勝則奉身而退小人不勝則交結搆扇千岐萬轍必勝而後已小人復勝必肆毒於善良無所不爲求天下不亂不可得也元丰六年卒年八十手封遺奏使其子紹庭上之大略言陛下卽位之初邪臣納說圖任之際聽受失宜上誤聰明寖成禍患今上自輔臣下及多士畏禍圖利習成敝風忠詞讜論無復上達臣老病將死尙何顧求特不忍上負聖明輒傾肝膽冀憐愚忠曲垂采納去年永樂之役兵民死亡數十萬今久戍未解百姓困窮願歸其侵地休兵息民使關陜之間稍遂生理兼陜西再團保甲又葺教塲州縣奉行勢侔星火人情惶駭難以復用不若寢罷以綏懷之臣之所陳急於濟事若夫要道則在聖心所存與所用君子小人之辧耳帝覽奏震悼輟朝三日贈太尉謚文忠弼天性至孝恭儉好修與人言必盡敬𨿽微宦及布衣皆與之抗禮气色穆然不見喜慍其好善嫉惡出於性生晚歲淸心學道獨居還政堂每早作放中門鑰入瞻禮家廟對夫人如賔客子孫不冠帶不見閨門肅如也平時謝客文彥博爲畱守時節往來年八十自書坐屏云守口如瓶防意如城平生所薦士甚眾尢知名者如王質與其弟素余靖孫復石介吳奎韓維陳襄等十餘人皆有聞於世世以爲知人使契丹功甚偉而每不自以爲功至知靑州活饑民五十萬則每自言之曰過於作中書二十四考矣論曰韓富之異自英宗臨禦太后垂簾時也然韓居樞軸之地則以安國本爲急富列輔弼之臣則以正君徳爲先易地皆然未易論其優劣也富之事君交友正道直行危言讜論遇事直陳未嘗少有回曲及其臨機應敵因權制變軍旅之事動中機會何其明也施之州郡活民百萬安居廟堂不勞而理可謂才徳兼備之君子矣

歐陽修

歐陽修字永叔廬陵人四歲而孤母鄭守節自誓親誨之學家貧至以荻畫地學書幼敏悟從閭裏借書抄之未畢已成誦宋興且百年文章體裁猶仍五季余習蘓舜元舜欽栁開穆修輩有意張之而尙未大振修遊隨得韓愈遺稿於廢書簏中心慕焉苦志力索思與之並兩試國子監一試禮部皆第一遂中甲科補西京畱守推官始從尹洙遊爲古文議論當世事疊相師友與梅堯臣遊爲歌詩倡和遂以文章名冠天下入爲館閣校勘範仲淹以言事貶在廷多論救司諫髙若訥獨以仲淹當黜修貽書責之謂不復知人間有羞恥事若訥上其書修坐貶夷陵令徙幹徳令武成節度判官仲淹帥陜西辟修掌書記修曰昔者之舉豈以爲己利哉同其退不同其進可也辭不就久之復校勘進集賢校理慶曆三年知諫院是秋詔諫官日赴內朝用仲淹爲參知政事以修之言也帝方更用大臣杜衍富弼韓範仲淹皆在位增諫官員用天下名士修每進見帝延問執政咨所宜行旣多所張弛小人翕翕不便修慮善人必不勝數爲帝分別言之修論事切直人視之如讎帝獨奬其敢言賜五品服顧侍臣曰如修者何處得來澧州進柿木成文有太平字修言四海騷然未見太平之象請不宣示於外淮南漕臣獻羨餘十萬貫修請拒之以防刻剝同修起居注遂知制誥故事必試而後命帝知修詔特授之奉使河東自西方用兵議者欲廢麟州以省餽餉修曰麟州天險不可廢廢之則河內郡縣民皆不安居矣不若分其兵駐並河內諸堡緩急得以應援而平時可省轉輸於策爲便由是州得存又言忻代岢嵐多禁地廢田願令民得耕之不然將爲敵有朝廷下其議久乃行歲得粟數百萬斛凡河東賦斂過重民所不堪者奏罷十數事使還會保州兵亂以修爲河北轉運使陛辭帝諭無爲久畱之計有所欲言言之修曰諫官得風聞言事外官越職而言罪也上曰第以聞勿以中外爲意河北諸軍怙亂驕恣小不如意輒脇持州郡修乞優假將帥以鎭壓士心軍中乃定初保州亂兵皆招以不死旣而悉誅之脇從二千人分諸州富弼爲宣撫使恐後生變與修相遇於內黃夜半屏人謀欲使諸州同日誅之修曰禍莫大於殺已降況脇從乎旣非朝命州郡有一不從爲變不細弼悟乃止修奏置禦河催綱司以督糧餉邊州賴之又置磁相州都作院以繕一路戎器河北方小治而二府諸人相繼罷去修慨然上疏曰杜衍韓範仲淹富弼天下皆知其有可用之賢而不聞其有可罷之罪夫正士在朝羣邪所忌謀臣不用敵國之福也今此四人一旦罷去使羣邪相賀於內敵國相賀於外臣爲朝廷惜之於是羣小益忌修因其孤甥張氏獄傅致以罪遂降知滁州居二年徙揚州潁州時呂夷簡子公著爲通判有賢行時人未知修力薦之由是漸見擢用復學士畱守南京以母憂去服除召判流內銓時在外十二年矣帝見其髮白勞問甚至小人恐修復用詐爲修奏乞澄汰宦官宦官果怒陰以事中修遂命出知同州以吳充言乃止遷翰林學士帝一日見禦閣春帖子讀而愛之問知爲修之詞也乃悉取宮中諸帖閱之嘆曰舉筆不忘規諫眞侍從之臣也嘉祐二年權知貢舉時進士爲文以詭異相髙號太學體修患之所取率以詞義近古爲貴比以險怪知名者多不在列怨議紛然修出聚噪於馬首然塲屋之習從是遂變而是科號得人程顥朱光庭曾鞏蘇軾蘇轍諸人出焉加龍圖閣學士知開封府先是包拯以威嚴禦下名震都邑修簡易循理不求赫赫之名而京師亦治有以拯之政厲修者修曰凡人材性不一用其所長事無不舉彊其所短勢必不逮吾亦任吾所長耳聞者稱善拜禮部侍郎兼翰林侍讀學士修在翰林八年知無不言河決商湖北京畱守賈昌朝欲開橫壠故道回使東流有李仲昌者欲導入六塔河議者莫知所從修以爲河水重濁理無不淤下流旣淤上流必決以近事驗之決河非不能力塞故道非不能力復但勢不能久耳橫壠功大難成𨿽成將復決六塔狹小以全河注之濵棣徳博必被其害不若因水所趨增堤峻防疏其下流縱使入海此數十年之利也宰相陳執中主昌朝文彥博主仲昌竟爲河北患修嘗因水災上疏曰陛下臨禦三紀而儲宮未建昔漢文帝初卽位用羣臣之言卽立太子而享國長久爲漢太宗唐明宗惡人言儲嗣事不肯早定致秦王之亂宗社遂覆陛下何疑而久不定乎其後建立英宗蓋原於此五年拜樞密副使六年參知政事修在兵府與曾公亮考天下兵數及三路屯戍多少地理遠近更爲圖籍凡邊防久缺屯戍者必加搜補其在政府與韓同心輔政凡兵民官吏財利之要中書所當知者集爲總目遇事不煩求之有司時東宮未定修與韓等協定大議先以英宗判宗正而英宗堅臥不起修奏曰宗室自來不領職事今不次擢用外人皆知將立爲皇子不若遂正其名命學士作一詔書告報天下事卽定矣韓力贊之遂定立爲皇子英宗旣立以疾不能親政太后垂簾左右交搆幾成嫌隙韓奏事太后泣語之故以帝疾爲解太后意未釋修進曰太後事仁宗數十年仁徳著於天下昔溫成之寵太后處之裕如今母子之間反不能容耶太后意稍和修復曰仁宗在位日久徳澤在人故一旦晏駕天下奉戴嗣君無一人敢異同者今太后一婦人臣等五六措大耳非仁宗遺意天下孰肯聽從太后黙然久之而罷自嘉祐以後朝廷務惜名器進人之路稍狹修屢建言館閣育材之地材旣難得而又難知當博采而多蓄之傑然者出爲名臣余亦不失爲佳士遂詔二府各舉五人修平生與人盡言無所隱及執政士大夫有所干請輒面諭可否𨿽臺諫官論事亦必以是非詰之由是怨誹日眾以議尊濮王事爲臺諫所論又彭思永蔣之奇造帷薄不根之謗上章劾修會神宗卽位令詰問思永等詞窮坐黜而修亦力求退罷爲刑部尙書知亳州明年遷兵部尙書知靑州諸縣散靑苗錢修乞令民止納本錢以示不爲利罷提舉管勾官聽民以願請不報攺判太原府修辭求知蔡州且曰時多喜新奇而臣思守拙眾方興公利而臣欲尋常遂以本官知蔡州修素以風節自持旣數被污蔑又多與執政忤遂連乞謝事熙寧四年以太子少師致仕五年卒贈太子太師謚文忠修天資剛勁見義勇爲放逐流離至於再三志气自若也學者求見惟與談政事少及文章張舜民問其故修曰文章止於潤身政事可以及物吾昔貶夷陵無以自遣求史漢一觀無有乃取陳年公案反覆觀之見其枉直乖錯不可勝數以夷陵之荒遠褊小尙如此天下可知也當時仰天誓心曰自爾遇事不敢忽今出入中外忝塵三事以此自將人之望我必謂翰墨致身以我自觀諒是當時一言之報也又曰凡治人者不問吏才能否設施何如但民稱便卽是良吏故修爲數郡所居民便所去民思如揚靑南京皆大郡修至三五日間事已減十五六一兩月後官府如僧捨或問公政寛簡而事不廢何也修曰以縱爲寛以略爲簡則弛廢而民受其吾所謂寛者不爲苛刻耳所謂簡者不爲繁碎耳修少孤母告之曰汝父爲吏常夜燭治官書屢廢而嘆吾問之則曰此死獄也我求其生不得爾吾曰生可求乎曰求其生而不得則死者與我皆無恨也況求而有得耶夫常求其生猶失之死而世常求其死也修聞而佩服之終身凡死罪非殺人者多所平反蓋成其先志云修爲文天才自然丰約中度紆徐委備往復百折而條達疎暢無所間防要之於至理以服人心故天下翕然師尊之奬引後進惟恐不及賞識之下率爲聞人曾鞏王安石蘇洵洵子軾轍當其布衣屏處未爲人知修卽遊其聲譽皆顯於世篤於朋友生則振掖之死則調防其家好古嗜學自周秦以降金石遺文防編殘簡一切掇拾研稽異同的的可表證謂之集古錄與宋祁分修唐書修領紀志而祁爲列傳及書成奏禦舊例只列官髙者一人姓名而修官髙宜書修曰宋公於列傳功多吾豈可掩其名乎於是紀誌書修列傳書祁祁聞而善之修又自修五代史師春秋之遺意卷帙減舊史之半而事迹添數倍蘇軾序其文曰論大道似韓愈論事似陸贄記事似司馬遷詩賦似李白識者以爲知言

論曰五季之衰學喪文敝而修於周程未出之前首以古文爲當世倡推大道之要而發明六經聖賢之旨使學者曉然知論說必本於仁義有功世道於斯爲大而文章之復古其末也修爲臺諫時摧邪扶正論列爲多屢歷州郡聲迹可紀及仁英授受之際輔佐韓功在社稷矣之初薦修第以文髙名重恐世以不用爲國家惜蓋一時權宜之詞不知者以爲實則謬也

文彥博

文彥博字寛夫汾州介休人其先本敬氏以避晉髙祖及宋翼祖諱攺焉登進士第知翼城縣通判絳州轉殿中侍禦史西方用兵偏校有臨陳先退望敵不進者舊著令皆中覆彥博言此可施之平居無事時耳今擁兵數十萬而將權不專兵法不峻將何以濟仁宗嘉納之黃徳和之誣劉平降冦也以金帶賂平奴使証之平家二百口皆械系詔彥博置獄河中旣鞫治得實徳和謀翻其獄復遣他禦史來彥博拒不納曰朝廷慮獄不就故遣君今案具矣宜亟還事或不成彥博執其咎徳和並奴卒就誅以直史館爲河東轉運副使鄜州餉道回遠銀城河外有唐時故道廢弗治彥博父洎爲轉運使日將復之未及而卒彥博嗣成父志益儲粟元昊來冦圍城十日知有備解去以樞密直學士知泰州攺益州時成都米價騰貴彥博就諸城門相近院凡十八處減價糶賣不限其數米價遂減前此或限升防以糶或抑市井價直適足以增其气焰而價不可減乃知其術之善云嘗宴軡轄捨夜久不罷從卒輒折馬庌爲薪不可遏軍校白之座客股栗彥博曰天實寒可折與之神色自若飲宴如故卒气沮無以爲變召拜樞密副使參知政事貝州王則反明鎬討之久不克彥博請行命爲宣撫使監諸軍時樞密使夏竦惡鎬凡鎬所奏請多從中沮惟恐其成功彥博請得便宜從事不中覆帝許之至貝與明鎬督諸將築距闉以攻城旬餘不下有牢城卒董秀劉炳請穴地以攻之貝城南臨禦河秀等夜於防邊穿穴棄土於水晝匿穴中城中不之見久之穴成秀等走白彥博選死士二百銜枚自穴入登城殺守者垂絙以引外人城中驚擾遂生擒王則檻送京師拜同平章事因進對言嘗聞徳音以搢紳多務奔競非裁抑之無以厚風俗莫若稍旌恬退之人則躁競者自知愧恥乃薦王安石韓維張瓌皆擢用焉與樞密使龎籍議汰冗兵六萬減半給者又二萬論者紛然恐相聚爲盜帝亦疑焉彥博曰今公私困竭正坐冗兵脫有難臣請死之又減陜西兵屯內地以省邊費兵卒無事禦史唐介劾彥博在蜀日以奇錦結宮掖帝大怒詔送臺劾之彥博獨畱再拜曰禦史言事職也願不加罪介旣貶彥博亦罷知許州攺忠武軍節度使知永興軍初起居舍人母湜乞廢陜西鐵錢朝廷𨿽不從而陜人聞之爭以鐵錢買物賣者不肯受長安爲之亂彥博乃召絲絹行人出其家縑帛數百匹使賣之曰納其直盡以鐵錢勿以銅錢也於是眾知鐵錢不廢市肆復安至和二年復以吏部尙書同平章事與富弼並命士大夫皆以得人爲慶三年正月帝疾暴作彥博召內侍史誌聰等問狀志聰對以禁中事密不敢泄彥博叱之曰汝曹出入禁闥不令宰相知天子起居欲何爲耶自今疾勢增損必一一見白不爾當行軍法又與同列劉沆富弼畱宿殿廬志聰等白曰無故事彥博曰此豈論故事時耶因赦死罪以下令輔臣禱天地宗廟社稷知開封府王素夜叩宮門上變彥博不聽入比旦詰之則禁卒有告都虞候爲亂者劉沆欲捕治彥博問都虞候何如人都指揮使許懷徳稱其願可保彥博曰然則卒有怨誣之耳當亟誅以靖眾乃請沆判狀尾斬於軍門先是弼用朝士李仲昌策自澶州商湖河穿六漯渠入橫壠故道北京畱守賈昌朝素惡弼陰約內侍武繼隆轉令司天官二人於殿庭抗言國家不當穿河北方致上體不安後數日二人又言請皇后同聽政史誌聰以狀白執政彥博視而懷之不以示同列徐召二人責之曰天文變異汝言職也何得輒預國家大事汝罪當族二人懼變色彥博曰觀汝直狂愚耳未忍加汝罪自今無復然二人退乃出狀示同列同列皆怒曰何不斬之彥博曰斬之則事彰灼於中宮不安眾皆曰善旣而議遣司天官定六漯方位彥博復使二人往繼隆請畱之彥博曰彼本不敢妄言有教之者耳繼隆黙不敢對二人至六漯恐治前罪更言六漯在東北非正北也帝疾愈彥博等始歸第當是時京師業業賴彥博弼持重眾心以安已而沆密白帝曰陛下違豫時彥博擅斬告反者彥博聞之以沆判呈帝意乃解禦史吳中復乞召還唐介彥博言介頃爲禦史言臣事多中臣病其間𨿽有風聞之誤然當時責之太深請如中復奏乃召知諫院時稱彥博長者久之以使相出判河南府封潞國公連攺判大名太原河南丁母憂英宗卽位起復成徳軍節度使三上表乞終喪許之初仁宗之不豫也彥博與富弼等乞立儲嗣仁宗許焉而後宮將有就館者故其事緩彥博旣服闋以故官判河南入覲英宗曰朕之立卿之力也彥博竦然曰陛下入繼大統乃先帝聖意太后協贊之力臣何力之有陛下登儲纂極臣方在外韓等承聖志受顧命臣無與焉帝曰備聞始議卿於朕有恩彥博遜避不敢當徙鎭淮南判永興軍入爲樞密使熙寧二年陳升之入相詔彥博朝廷宗臣其令升之位彥博下彥博曰國朝樞密使無位宰相上者獨曹利用嘗在王曾張知白之上臣忝知禮義不敢效利用所爲乃止彥博言於帝曰朝廷行事務合人心宜兼采眾論以靜重爲先陛下厲精求治而人心未安者更張太過也祖宗法未必皆不可行但有偏而不舉之耳王安石知彥博言爲已發極力排之彥博又言市易司之設下至果實亦官監賣有傷國體凡衣冠之家罔利於市淸議尙所不容豈有堂堂大國皇皇求利而不爲物議所非者乎不報因求去遂以司空判河陽府元丰三年拜太尉復判河南於是王同老言至和中議儲嗣事彥博適入朝神宗問之彥博以前對英宗者復於帝帝曰卿深厚不伐善陰徳如丙吉眞定策社稷臣也彥博曰如周勃霍光是爲定策自至和來中外之臣獻言甚眾臣等𨿽嘗有請弗果行其後韓等訖就大事蓋功也帝曰發端爲難是時仁祖意已定嘉祐之末止申前詔正如丙吉霍光不相掩也遂加彥博兩鎭節度使辭不拜久之請老以太師致仕居洛陽元祐初司馬光薦彥博宿徳元老宜起以自輔乃命平章軍國重事六日一朝一月兩赴經筵恩禮甚渥然彥博無歲不求退居五年復致仕紹聖初卒年九十二後追謚忠烈彥博𨿽時在外而帝眷有加在大名時轉運汪輔之奏彥博不事事帝批其奏以付彥博曰侍中舊徳故煩臥防北門細務不必勞心輔之小臣無禮將別有處置未幾罷之王中正經制邊事所過稱密旨募禁兵彥博以無詔拒之中正不敢募而去彥博逮事四朝任將相五十年名聞外國元祐間契丹使者來聘見彥博於殿門外卻立攺容曰此潞公也耶問其年曰何壯也館客蘇軾曰使者見其容未聞其語其綜理庶務𨿽精練少年有不如其貫穿古今𨿽專門名家有不逮使者拱手曰天下異人也彥博𨿽富貴而接物謙下尊徳樂善如恐不及其在洛也洛人邵雍程顥兄弟皆以道自重賔接之如布衣交與富弼司馬光等十三人用白居易九老會故事置酒賦詩相樂序齒不序官爲堂繪像其中謂之洛陽耆英會神宗導洛通汴而主者遏絕洛水不使入城中洛人苦之彥博因中使劉惟簡至洛語其故惟簡以聞詔令通行如初遂爲洛城無窮之利彥博幼時與羣兒擊毬毬入柱穴中不能取彥博以水灌之毬浮出與司馬光取石破甕事同識者已知二公之仁智不凡矣

論曰彥博之才徳亦韓富之流亞也三公皆社稷重臣兼資文武輝映四朝疊居將相而彥博尢眉壽名施蠻貊天下想望其風采焉自熙寧元丰以後一切捨其舊而新是圖使嘉祐遺老噤不得施用惜夫蜀錦一事爲唐介所論古今莫能明也惟聞見錄云其家遺之而彥博不知蓋得其實矣

趙抃

趙抃字閱道衢州人進士及第爲武安軍節度推官知崇安海陵江原三縣通判泗州濠守給士卒廩賜不如法聲言欲變守懼不出轉運使檄抃攝治之抃至從容如平時州以無事曾公亮薦爲殿中侍禦史彈劾不避權幸聲稱凜然京師目爲鐵面禦史其言常欲朝廷別白君子小人以爲小人𨿽小過當力排而絕之後乃無患君子不幸而有詿誤當保全愛惜以成就其徳論宰相劉沆陳執中宣徽使王拱辰翰林學士李淑不稱職皆罷去臺諫吳充鞠眞卿刁約馬遵呂景初吳中復皆以直言相繼被逐以抃言得召還歐陽修賈黯復求郡抃言近日正人端士紛紛引去侍從之賢如修輩無幾今皆欲去者以正色立朝不能謟事權要傷之者眾耳修黯由是得畱正人賴以復安出知睦州睦歲爲杭市羊抃移文卻之民籍有茶稅而無茶地抃奏蠲之移梓州路轉運使攺益州蜀地遠民弱吏肆爲不法州郡公然相餽賂抃以身帥之蜀風爲變窮城小邑民或生而不識使者抃行部無不至父老喜相慰姦吏竦服召爲右司諫力論內侍鄧保信引退兵董吉燒煉禁中以文成五利鄭注爲比又論陳升之姦邪交結宦官求進章二十餘上升之去抃亦罷知防州防素難治抃禦之嚴而不苛召戒諸縣令使人自爲治令皆喜爭盡力獄以屢空嶺南仕宦旅死不能歸者抃造舟百艘移告諸郡並資其道裏費相繼歸之召爲侍禦史攺度支副使進天章閣待制河北都轉運使時賈昌朝以故相守魏抃至卽按視府庫昌朝甚不悅前此有詔募義勇過期不能辦官吏當坐者八百餘人抃被旨督之奏言河北頻歲丰熟故應募者少請寛其罪以俟農隙從之坐者獲免而募亦隨足昌朝愧服加龍圖閣直學士知成都以寛爲治抃先在蜀日有聚眾爲妖祀者治以峻法及是復有此獄皆謂不免抃察其無他止刑首惡余釋不問蜀民大悅英宗嘗稱之曰趙抃爲成都中和之政也神宗立召知諫院入謝帝曰聞卿匹馬入蜀以一琴一鶴自隨爲政簡易亦稱是乎未幾擢參知政事抃感激知遇知無不言朝政有未協者必密啟聞帝手詔褒答時王安石用事抃屢斥其不便韓上疏極論靑苗法帝語執政令罷之安石時屬疾求去抃曰新法皆安石所建不若俟其出自罷之旣出安石持之愈堅抃大悔恨卽上言制置條例司建使者四十輩騷動天下安石彊辯自用詆天下公論以爲流俗違眾罔民順非文過近者臺諫侍從多以言不聽而去司馬光除樞密不肯拜且財利於事爲輕而民心得失爲重靑苗使者於體爲小而禁近耳目之臣用捨爲大今去重而取輕失大而得小非社稷之福也奏入懇乞去位以資政殿學士知杭州攺靑州因其俗朴厚臨以淸靜時山東旱蝗靑獨多麥蝗來及境遇風退飛墮水而盡會成都憂戍卒爲變帝以抃有遺愛於蜀欲令復知成都召見勞之曰前此未有自政府往者能爲朕行乎抃曰陛下所言卽法也顧豈有例哉因乞便宜從事旣至蜀治益尙寛有卒長立堂下呼諭之曰吾與汝年相若吾以一身入蜀爲天子撫一方汝亦宜淸謹畏戢以率眾比戍還得余貲持歸爲室家計可也人喜轉相告莫敢爲惡蜀郡晏然劍州民私作僧度牒或以爲謀逆告抃抃不畀獄吏以意決之悉從輕比謗者謂其縱逆黨朝廷取具獄閱之皆與法合攺知越州是時吳越大饑抃前民之未饑爲書問屬縣災所被者幾鄕民能自食者有幾當廩於官者幾人溝防構築可僦民使治之者幾所庫錢倉粟可發者幾何富人可募出粟者幾家僧道士食之羨粟書於籍者其幾具存使各書以對而謹其備州縣吏錄民之孤老疾弱不能自食者二萬一千九百餘人以告故事歲廩窮人當給粟三千石而止抃斂富人所輸及僧道士食之羨者得粟四萬八千餘石佐其費使自十月朔人受粟日一升幼小半之憂其眾相蹂也使受粟者男女異日而人受二日之食憂其且流亡也於城市郊野爲給粟之所凡五十有七使各以便受之而告以去其家者勿給計官爲不足用也取吏之不在職而寓於境者給其食而任以事不能自食者有是具也能自食者爲之告富人無得閉糴又爲之出官粟得五萬二千餘石平其價予民爲糶粟之所凡十有八使糴者自便如受粟又僦民完城四千一百丈爲工三萬八千計其傭與錢又與粟再倍之民取息錢者告富人縱予之而待熟官爲責其償棄男女者使人得收養之明年春大疫爲病坊處疾病之無歸者募僧二人屬以視醫藥飲食令無失時凡死者使在處隨收瘞之法廩窮人盡三月而止是歲盡五月止抃於是時竭盡心力早夜不懈給病者藥食多出私錢凡事有非便文者一以自任不煩其屬有上請者或便宜多輒行民得免於轉死𨿽死得斂埋皆抃之力也又兩浙旱蝗米價踴貴諸州皆榜衢路禁增米價抃獨榜衢路令有米者任增價糶之於是諸州米商輻輳詣越米價更賤民無饑者復徙知杭州杭爲天下劇郡抃從容爲之其政本於孝悌然不嚴而肅民莫敢犯元丰二年以太子少保致仕朝廷官其子屼提舉兩浙常平以便養屼奉抃徧遊名山吳人以爲榮七年卒年七十七贈太子少師謚淸獻抃長厚淸修人不見其喜慍平生不治產業不畜聲伎嫁兄弟之女十數人他孤女二十餘人施徳惸貧不可勝數日所爲事夜必焚香告天不可告者則不敢爲也其爲政善因俗施設寛猛不同要之以恵利爲本在防與成都尢爲世所稱道神宗每詔二郡守必以抃爲言韓嘗稱抃眞世人標表初抃以母喪廬於墓三年不宿於家縣榜其所居裏爲孝悌處士孫侔爲作孝子傳及屼執父喪而甘露降墓木屼卒子云又以毀死人稱其世孝論曰抃之治郡所居而理固其經畫之才有以過人歟抑淸愼誠恪有不言而化者歟史所載他事僅得其槪獨越州救災見於曽鞏所記者甚詳誠可爲後世法則知名人賢士救民卹物其法行於當時而不傳於後世者蓋不可勝數也抃之每夜告天而淸修不邇聲色則其中有以自得者非獨其外之云爾

蔡襄

蔡襄字君謨興化仙逰人舉進士爲西京畱守推官館閣校勘範仲淹以言事去余靖尹洙同貶歐陽修移書責司諫髙若訥亦貶襄作四賢一不肖詩都人爭相傳誦慶曆三年仁宗親擢修靖及王素爲諫官襄又以詩賀且勉之三人者以其詩聞於上帝亦命襄知諫院襄喜言路開而慮正人難久立也乃上疏曰朝廷增用諫臣而修靖素一旦並命朝野相慶三人忠誠剛正必能盡言臣恐邪人不利必造爲三說以禦之一曰好名夫忠臣引君當道論事惟恐不至若避好名之嫌則無可言之路矣二曰好進夫前世諫者之難激於忠憤患且不避何好進之有苟得盡其職𨿽死是官猶無悔也三曰彰君過諫爭之臣蓋以司過舉耳人主聴而行之足以致從諫之譽何過之能彰乎惟陛下察之時有旱蝗日食地震之變襄以爲災害之來皆由人事原其所致君臣上下皆闕失也不專聴斷不攬威權使號令不信於人恩澤不及於下此陛下之失也持天下之柄司生民之命無嘉謨異畫以矯時不盡忠竭節以副任使此大臣之失也朝有政而不能正民有疾苦而不能去陛下寛仁少斷而不能規大臣循黙避事而不能斥此臣等之罪也陛下旣有引過之言達於天地神只矣願思其實以應之疏出聞者皆悚然進直史館兼修起居注開寶浮圖災下有舊瘞舎利詔取以入宮人多灼臂落髮者議復營之襄諫曰非理之福不可徼幸今生民困苦四裔驕慢陛下當修人事柰何以佛法邀福乎天之降災以示儆戒顧大興功役是將以人力排天意也呂夷簡平章國事宰相以下就其第議事襄奏請罷之元昊納款始自稱烏珠旣又譯爲吾祖襄曰吾祖猶云我翁慢侮甚矣使朝廷賜之詔而亦曰吾祖是何等語耶夏竦罷韓琦範仲淹在位襄言陛下罷竦而用琦與仲淹士大夫賀於朝庶民歌於路𨿽然以治疾譬之陛下旣得良醫矣信任不疑非徒愈病而又壽民醫𨿽良術不得盡用𨿽有和扁難責效矣保州卒作亂推懦兵十餘輩爲首惡殺之以求招撫襄曰天下兵百萬苟無賞罰必行之令必開驕慢暴亂之源今州兵戕官吏閉城門不能討從而招之豈不爲四方笑乞將兵入城誅之詔從其議時天子慨然思正百度以興太平襄感帝知遇每論事奮發無所回避權幸畏斂不敢撓法幹正以母老求知福州攺福建路轉運使開古五塘漑民田奏減五代時丁口稅之半復修起居注唐介攻宰相觸盛怒襄趨進曰介誠狂愚然出於進忠必望全貸旣貶春州襄又上疏以爲此必死之謫得攺英州進知制誥禦史呂景初吳中復馬遵坐論丞相梁適罷臺職除他官襄封還詞頭不艸制後每除授非當輒封還之帝遇襄益厚曰有子如此其母之賢可知命特賜冠帔以寵之又親書君謨二字遣使特詔予之遷龍圖閣直學士知開封府襄精吏事談笑剖決破姦發引吏不能欺以樞宻直學士再知福州往時閩士多好學而專用詩賦以應科舉襄得郡士周希孟陳烈陳襄鄭穆皆以行義著襄備禮招延以經術教授學者至數百人襄親至學舎執經講問爲諸生率俗重凶儀親亡或祕不舉至破產飯僧襄下令禁止之徙知泉州距州二十里萬安渡絕海而濟往來畏其險襄立石爲橋梁其長三百六十丈種蠣於礎以爲固至今賴焉又植松七百里以庇道路閩人刻碑紀徳召爲翰林學士三司使較天下盈虛出入量力以制用剗剔蠧簿書紀綱纎悉皆可法英宗立以端明殿學士知杭州治平三年丁母憂明年卒年五十六贈吏部侍郎襄工於書爲當時第一仁宗尢愛稱之禦制元舅隴西王碑文詔襄書之其後命學士撰溫成皇后父碑又勅襄書辭曰此待詔職也乾道中賜諡忠恵

論曰蘇軾有言臣嘗逮事仁宗皇帝竊觀四十餘年間左右前後之人其大者固已光明俊偉深厚雄傑不可窺較其小者猶能惇朴愷悌靖恭持重號稱長者是以天人和同上下歡心而福祿無窮云若襄者蓋深厚雄傑之一也當其在朝受仁宗顧遇所言皆當世初務而人之所不敢言及退歷州郡詰姦恵良以富而教其丰功殊迹施於後代者歷久猶未忘也豈不偉哉

史傳三編卷三十一

欽定四庫全書

史傳三編卷三十二

大學士朱軾撰

名臣傳二十四

宋

司馬光

司馬光字君實陜州夏縣人父池天章閣待制光生七嵗儼然如成人聞講左氏春秋卽了其大指羣兒戲於庭一兒登甕沒水中眾皆棄去光持石破甕水迸出兒得活寶元初中進士甲科除奉禮郎求便養通判蘇州時年尙少毎臥齋中忽蹶起公服執手板危坐人問其故答曰吾時忽念天下事夫以天下安危爲念豈可不敬耶丁內外艱毀瘠如禮服除判武成軍攺大理評事國子直講龎籍薦爲館閣校勘同知禮院中官麥允言死給鹵簿光言繁纓以朝孔子且猶不可允言近習臣非有元勲大勞而贈以三公給一品鹵簿其視繁纓不亦大乎夏竦賜諡文正光駁之攺文莊從龎籍辟判並州攺直祕閣開封府推官交趾貢異獸指爲麟光言誠僞不可知使其眞非自至不爲瑞若僞爲逺人笑願厚賜而還之修起居注判禮部有司奏日食不滿分或京師不見皆當賀光言四方皆見京師不見不當賀從之同知諫院蘇轍答策切直考官胡宿將黜之賴光言詔至末級初至和三年仁宗不豫太子未立天下寒心光上疏請擇宗室賢者使攝儲貳不然則典宿衛尹京邑亦足以系天下望疏三上一畱中二付中書至是復面言臣昔判並州所上三章願陛下果防力行帝沈思久之曰得非欲選宗室爲繼嗣者乎此忠言但人不敢及耳光退復上疏曰臣向者進說陛下欣然聴納謂卽行矣今寂然無聞此必有小人言陛下春秋鼎盛何遽爲此小人無逺慮特欲倉卒之際遂其私謀耳帝大感動曰送中書光至中書見韓等曰諸公不及今定議異日夜半禁中出寸紙以某人爲嗣則天下莫敢違等拱手曰敢不盡力未幾詔英宗判宗正辭不就立爲皇子又稱疾不入光言皇子辭不貲之富至於旬月其賢於人逺矣然父召無諾君命召不俟駕願以臣子大義責皇子宜必入英宗遂受命攺天章閣待制兼侍講知諫院時朝政尙姑息等威寖以淩遲如胥吏喧嘩輦官悖慢衛士凶逆軍卒詈三司使光抗疏皆請以法正之充媛董氏薨贈淑妃輟朝成服定諡行冊禮給鹵簿光言董氏秩本微病革方拜充媛古者婦人無諡近制惟皇后有之鹵簿本以賞軍功未嘗施於婦人唐平陽公主有佐髙祖定天下之功乃得給至韋庶人始令妃主日皆給鼓吹非令典不足法及有司定後宮封贈法後與妃俱贈三代光又言妃不當與後同袁盎引卻愼夫人席正爲此耳天聖親郊太妃止贈二代況妃乎英宗立遇疾太后同聴政光上疏言昔章獻明肅有保佑先帝之功特以親用外戚小人負謗海內今攝政之際大臣有忠厚如王曽淸純如張知白剛正如魯宗道質直如薛奎者當信用之猥鄙如馬季良讒諂如羅崇勲者當疎逺之則天下服帝疾愈太后還政光上疏言治身莫先於孝治國莫先於公皆母子間人所難言者及議濮王典禮光言漢宣帝爲昭帝後終不追尊衛太子史皇孫光武上繼元帝亦不追尊鉅鹿南頓君此萬世法也復詔兩制集議學士王珪等相視莫敢先光獨奮筆書曰爲人後者爲之子不得顧私親王宜準封贈期親尊屬故事稱爲皇伯髙官大國極其尊榮珪卽命吏以其手稿爲案太后旣還政詔以曹佾爲使相兩府皆還官光言陛下欲以慰母心而遷除無名則宿衛將帥內侍小臣必有覬望已而遷都知任守忠等官光抗疏言守忠大姦陛下爲皇子非守忠意沮壞大策離間百端賴先帝不聴及陛下嗣位反覆交構國之大賊乞斬於都市以謝天下詔責守忠節度副使蘄州安置天下快之韓建議刺陜西義勇二十萬光抗言民情驚擾實不可用曰兵貴先聲使賊驟聞益兵二十萬豈不震慴光曰此但可欺之目前耳不過十日彼將知其詳尙何懼曰君但見慶曆間鄕兵刺爲保捷憂今復然已降勅榜與民約永不充軍戍邊矣光曰前屢失信於民𨿽光亦未敢保也曰吾在此君無憂光曰公長在此可也異日他人當位因公見兵用之運糧戍邊反掌間事耳黙然不聴不十年皆如光慮王廣淵除直集賢院光論其姦邪且曰昔漢景帝重衛綰周世宗薄張美廣淵當仁宗之世私結於陛下豈忠臣哉宜黜以厲天下進龍圖閣直學士神宗卽位擢翰林學士晉禦史中丞疏論修心之要三曰仁曰明曰武治國之要三曰官人曰賞信曰必罰其說甚備且曰昔臣爲諫官卽以此獻仁宗其後以獻英宗今以獻陛下云還爲翰林兼侍讀學士光常患歷代史繁人主不能徧覽爲通誌八卷以獻英宗悅之命置局祕閣續成其書至帝尢重之以爲賢於荀悅漢紀名之曰資治通鑑自爲制序賜以頴邸舊書二千四百卷數促成之西戎部將嵬名山欲以橫山之眾取諒祚以降詔邊臣招納其眾光極論不可以爲名山之眾未必能勝諒祚幸而勝之滅一諒祚生一諒祚何利之有若其不勝必引眾歸我不知何以待之臣恐朝廷不特失信於諒祚又將失信於名山矣若名山餘眾尙多還北不可入南不受必將突據邊城以救其命陛下獨不見侯景之事乎帝不聴遣種諤發兵迎之取綏州費六十萬西方用兵蓋自此始百官上尊號光言先帝親郊不受尊號末年有獻議者謂契丹往來通信彼有尊號我獨無於是復以非時奉冊昔匈奴冒頓自稱天地所生日月所置匈奴大單於不聞漢文帝復爲大名以加之也願追述先帝本意不受此名帝大悅手詔奬光使爲答詔以示中外執政以河朔災傷國用不足乞南郊勿賜金帛詔學士議光與王安石同見光曰救災節用宜自貴近始可聴也安石曰常衮辭堂饌時以爲衮自知不能當辭位不當辭祿且國用所以不足者以未得善理財者耳光曰善理財者無亦頭會箕斂爾安石曰不然善理財者不加賦而用足光曰天下安有此理天地所生財貨百物不在民則在官彼設法奪民其害乃甚於加賦此蓋桑宏羊欺武帝之言至其末年盜賊蜂起幾至於亂爭議不已帝曰朕意與光同然姑以不允答之及安石得政創立制置三司條例司建靑苗助役水利均輸之法置提舉官四十餘員光逆陳其利害曰某事後當如是某事後當如是行之十餘年無一不如光言者一日邇英進讀至曹參代蕭何事帝曰漢常守蕭何之法不變可乎對曰寧獨漢也使三代之君常守禹湯文武之法𨿽至今存可也漢武取髙帝法紛更之盜賊半天下元帝攺孝宣之政漢業遂衰後數日呂恵卿進講因言先王之法有一年一變者正月始和布法象魏是也有五年一變者巡狩考制度是也有三十年一變者刑罰世輕世重是也光言非是帝以問光光曰布法何名爲變若四孟月朔屬民讀法爲時變月變耶諸侯有變禮易樂者王巡狩則誅之王不自變也刑新國用輕典亂國用重典平國用中典是爲世輕世重非變也且治天下譬如居室敝則修之非大壞不更造也三司使掌天下財不才而黜可也不可使執政侵其事今爲制置三司條例司何也宰相以道佐人主尙安用例茍用例則一胥吏足矣今爲看詳中書條例司何也恵卿不能對講畢帝屏左右曰朝廷毎更一事舉朝洶洶何也光曰靑苗出息平民爲之尙能以蠶食下戶況縣官法令之威乎惠卿曰靑苖法願取則與之不願勿彊也光曰愚民知取債之利不知還債之害非獨縣官不彊富民亦不彊也昔太宗平河東立和糴法時米斗十餘錢民樂與官爲市後物貴而和糴不解遂爲河東世世之患臣恐異日之靑苖猶河東之和糴也帝曰坐倉糴米何如光曰京師有七年之儲而錢常乏若坐倉錢益乏米益陳柰何惠卿曰坐倉得米百萬斛則省東南百萬之漕以其錢供京師何患無錢光曰東南錢荒而米狼戾今不糴米而漕錢棄其有餘取其所無農末皆病矣侍講吳申曰光言至論也光曰此皆細事不足煩人主但當擇人而任之有功則賞有罪則罰此陛下事也帝曰然他日畱對帝曰今天下洶洶孫叔敖所謂國之有是眾之所惡也光曰然陛下當論其是非今條例司所爲獨安石韓綘恵卿以爲是耳天下皆以爲非也陛下豈能獨與此三人共爲天下耶陳升之爲相帝謂光外議如何光曰升之誠有才智但恐不能臨大節而不可奪耳又問安石何如光曰人言安石姦邪則毀之太過但不暁事又執抝耳問呂恵卿光曰恵卿憸巧非佳士使安石負謗中外皆恵卿所爲也帝曰恵卿明辧亦似美才光曰恵卿文學辧慧誠如聖防然用心不端江充李訓若無才何以動人主因論及臺諫光曰臺諫天子耳目陛下當自擇人今言執政短長者皆斥逐之盡易以執政之黨臣恐聰明將有所蔽蒙也帝曰諫官難得卿更爲朕擇其人光退而舉蘇軾王元規趙彥若等韓上疏論靑苗之害帝感悟欲罷其法安石臥家不起帝乃拜光樞宻副使光辭曰陛下所以用臣蓋察其狂直庶有補於國家若徒以祿位榮之而不取其言是以天官私非其人也臣徒以祿位自榮而無所裨益是盜竊名器以私其身也陛下誠能罷制置條例司追還提舉官不行靑苗助役等法𨿽不用臣臣受賜多矣今言靑苗之害者不過謂使者騷動州縣爲今日患耳臣之所憂乃在十年之外非今日也夫出錢貸民而斂其息富者旣不願取而使者以多散爲巧一切抑配又恐其逋負必令貧富相保貧者無可償則散而之四方富者不能去必責使代償數家之負春算秋計展轉日滋貧者旣盡富者亦貧十年之外百姓無復存者矣又盡散常平錢谷専行靑苗他日富室旣盡常平已廢加之以師旅因之以饑饉民之羸者委死溝壑壯者聚而爲盜賊此事之必至者也抗辭至七八帝使謂之曰樞宻兵事也官各有職不當以他事爲辭對曰臣未受命則猶侍從也於事無不可言者安石起視事光遂求去以端明殿學士知永興軍本路宣撫令分義勇戍邊選諸軍驍勇及市井惡少年爲奇兵調民造幹糒修城池樓櫓闗輔騷然光一切不從而上言公私困敝不可舉事京兆一路皆內郡繕治非急若乏軍興臣當任其責於是一路獨得免徙知許州請判西京禦史臺歸洛自是絕口不論事熙寧七年天下旱蝗詔求直言光讀詔泣下乃復上陳其尢病民者凡六事請先罷之一靑苗二免役三市易四邊事五保甲六水利又以言責宰相吳充曰天子仁聖如此而公不言何也蔡天申爲察訪妄作威福河南尹轉運使事之如上官會朝謁應天院神禦殿府獨爲設一班光顧臺吏曰引蔡寺丞歸本班吏卽引天申立監竹木務官富贊善之下天申窘沮卽日行帝嘗謂蒲宗孟曰如光未論別事只辭樞宻一節朕卽位以來惟見此人又云如光者常在左右自可無過及元丰官制成帝指禦史大夫曰非司馬光不可爲蔡確所沮而止帝感疾旣安語宰輔曰來春建儲以司馬光呂公著爲師保其知之深如此光歸洛十五年天下望其爲相田夫野老皆號爲司馬相公婦人孺子亦知其爲君實也神宗崩光赴闕衛士望見皆以手加額曰此司馬相公也所至民遮道聚觀馬不得行曰公無歸洛畱相天子活百姓時哲宗幼沖太皇太后臨政遣使問政所當先光言近嵗士大夫以言爲諱閭閻愁苦於下而上不之知明主憂勤於上而下無所訴其罪在羣臣而愚民無知歸怨先帝宜下詔防首開言路從之而大臣有不欲者於詔中設六事曰若陰有所懷犯非其分或扇揺機事之重或迎合已行之令上以觀望朝廷之意以僥幸希進下以惑流俗之情以干取虛譽若此者罰無赦太皇太后封詔艸以問光光曰此非求諫乃拒諫也人臣惟不言言則入六事矣請攺詔書從之於是四方吏民言新法不便者以千數光方艸具所當行者而太后已令散遣修京城邏卒罷減皇城內覘者止禦前工作出近侍之無狀者三千餘人戒飭中外無敢苛刻暴斂廢導洛司物貨塲及民間戶馬寛保馬限防皆中出大臣不與光上疏謝於是召光拜爲門下侍郎是時民日夜引領以觀新政光慨然建議罷保甲團敎廢市易法所儲物皆鬻之不取息民所欠錢皆除其息京東鑄鐵錢河北江西福建湖南鹽及福建茶法皆復其舊獨川陜茶以邊用未罷遣使相視去其甚者戶部錢谷皆領之尙書三司使事有防五曹及寺監者皆歸戶部使尙書周知其數量入以爲出請立經明行修科以勉勵天下惇士行示不專取文學之意於是詔自今凢遇科舉令升朝官各舉經明行修之士一人如進士髙選又以人才難兼長若專引知識則嫌於私若止修資序未必皆才奏立徳行文學吏事武略等十科侍從以上每歲於十科舉三人中書置籍記之有事須材執政按籍視其所舉科隨事試之有勞又書之籍內外官闕取嘗試有效者隨科授職所賜告命仍具所舉官姓名其人任官無狀坐其舉主當光之將攺新法也或謂光曰熙丰舊臣多憸巧小人他日有以父子義間上則禍作矣光正色曰天若祚宋必無此事遂攺之不疑元祐元年拜尙書左僕射時光已得疾而靑苖免役將官之法猶在西戎之議未決光嘆曰四患未除吾死不瞑目矣折簡與呂公著曰光以身付醫以家事付愚子惟國事未有所托今以屬公乃論免役五害乞降勅罷之諸將兵皆州縣軍政委守令通決廢提舉常平司以其事歸之轉運提防刑獄邊計以和戎爲便謂監司多新進少年務爲刻急令近臣於郡王中選舉而於通判中舉轉運判官皆從之詔免朝謁許乘肩輿三日一入省光不敢當曰不見君不可以視事詔令子康扶入對且曰毋拜遂罷靑苖錢復常平糶糴法兩宮虛已以聽光自見言行計從欲以身徇社稷躬親庶務不舎晝夜賓客見其體羸舉諸葛亮食少事煩以爲戒光曰死生命也爲之益力病革不復自覺諄諄如夢中語然皆朝廷天下事也是年九月卒年六十八太皇太后聞之慟與帝卽臨其喪贈太師溫國公詔戶部侍郎趙瞻內侍馮宗道防喪歸諡文正賜碑曰忠淸粹徳京師人罷市往弔鬻衣以致奠巷哭以過車及哭者如哭其私親嶺南封州父老亦相率具祭都中及四方皆畫像以祀飲食必祝光孝友忠信恭儉正直居處有法動作有禮自少至老語未嘗妄自言吾無過人者但平生所爲未嘗有不可對人言者耳誠心自然天下敬信陜洛間皆化其徳有不善曰君實得無知之乎於財利紛華淡然無所嗜博學無不通音樂律曆天文書數皆極其妙晚尢好禮爲冠婚喪祭法酌古今之宜不喜釋老曰其微言不能出吾書其誕吾不信不事生產買第洛中僅蔽風雨有田三頃喪妻賣田以葬惡衣菲食以終其身與兄旦友愛尢篤旦年將八十光奉之如嚴父保之如嬰兒毎食少頃則問曰得無饑乎天少冷則撫其背曰衣得毋薄乎初赴闕時蘇軾自登州召還緣道人相聚號呼曰寄謝司馬相公毋去朝廷厚自愛以活我遼夏使至必問光起居勅其邊吏曰中國相司馬矣毋輕生事開邊隙及徽宗時蔡京擅政撰黨人碑以光爲首令郡國皆刻石長安石工安民當鐫字辭曰民愚人固不知立碑之意但如司馬相公者海內稱其正直今謂之姦邪民不忍刻也府官怒欲加罪泣曰被役不敢辭乞免鐫安民二字於石末恐得罪於後世聞者愧之光之修資治通鑑以劉攽劉恕範祖禹等爲屬官十九年方成合三百五十四卷文集八十卷他著述二十種云

論曰宋至元丰之末仁英之遺老凋謝略盡光與呂公著範純仁等廢居田野年皆垂暮而呂蔡章曽之黨上自公卿侍從外至州郡盤根連體布滿於天下黷貨殃民怙兵專殺當是之時宇內旣已困人心旣已去事勢旣已壞而宣仁太后以耄期女主熟觀三朝之變態慨然發憤思致太平進用耆艾與百姓更始𨿽數年之間功效著見譬猶返照之光不可以久而紹聖以後數十年衰剝之運其勢方興已如北風淒厲霰雪交下奔騰澎湃而不可止彼姦逆之熾盛𨿽在竄斥伏匿之中尙能舉指搖目恫疑虛喝使當事之人寒心自危變色卻顧或倡爲調停之論或遂就中立之謀豈不知其不可哉其气焰使之然也光以舊臣起家值兩宮之顧遇誓心刻骨區理眾事如救溺追亡惟恐不及保甲靑苖之法更革於前章惇蔡確之徒放流於後期月之頃百度

呂公著

呂公著字晦叔防嗜學至忘寢食父夷簡器之曰他日必爲公輔恩補奉禮郎登進士第通判頴州郡守歐陽修薦公著文學行誼宜在左右淸靜寡欲有古君子之風判吏部南曹仁宗奬其恬退賜五品服除崇文院檢討同判太常寺壽皇觀會營眞宗神禦殿公著言先帝已有三神禦而建立不已殆非祀無丰暱之義攺天章閣待制兼侍讀與司馬光同侍經筵光退語人曰每聞晦叔講便覺已語爲煩一日講人不知而不慍不亦君子乎公著言在下而不見知於上者有之然在上者亦未有見知於下者也故古之人君政令有所未孚人心或有未服則反身修徳而不以慍怒加之如舜之誕敷文徳文王之皇自敬徳是也帝攺容頷之英宗治平初奏請日禦邇英以循先帝故事又以尙書備二帝三王之道尢切於治術乞候進講論語畢日進講尙書從之加龍圖閣直學士方議追崇濮王或欲稱崇伯考公著曰此眞宗所以稱太祖豈可施於王及下詔稱親且班諱公著又言稱親則有二父之嫌王諱但可避於上前不應與七廟同制呂誨等坐議濮王禮去公著爭之不聽遂乞補外將行上言臣伏見程頤年三十四有特立之操出羣之姿嘉祐四年已與殿試報罷自後絕意進取舊在太學諸生願得以爲師臣方領國子監親往惇請卒不能屈臣嘗與之語洞明經術通古今治亂之要實有經世濟物之才使在朝廷必爲國器望不次補用神宗立召爲翰林學士知通進銀臺司司馬光以論事罷中丞還經幄公著封還其命曰光以舉職賜罷是爲有言責者不得盡其言也詔以告直付閣門公著又言制命不由門下則封駁之職因臣而廢願理臣之罪以正紀綱帝曰所以徙光者賴其勸學耳非以言事故也公著請不已罷知開封府時夏秋淫雨京師地震公著疏言君人者去偏聽獨任之而不主先入之言則不爲邪說所亂顏淵問爲邦而孔子告以逺佞人蓋佞人易親正人易疏惟陛下察之又薦周惇頤擢爲廣東轉運判官禮官用唐故事請以五月禦大慶殿受朝因上尊號公著曰陛下方度越漢唐追復三代何必於陰長之日爲非禮之會受無益之名從之二年拜禦史中丞入對帝語及西陲事公著曰惟當嚴修武備來則應之以逸待勞若臨遣大臣張皇武事或議深入或求奇功皆非國家至計也時程顥爲晉城令公著薦爲監察禦史又薦張載爲崇文院校書王安石方行靑苖法公著極言之曰自古有爲之君未有失人心而能圖治亦未有脇之以威勝之以辧而能得人心者也昔日所謂賢者皆以此舉爲非而主議者一切詆爲流俗浮論豈昔皆賢而今皆不肖耶安石怒其深切帝使舉呂惠卿爲禦史公著曰恵卿固有才然姦邪不可用帝以語安石安石大怒誣以惡語出知潁州熙寧八年彗星見詔求直言公著上疏曰陛下臨朝願治爲日已久而左右前後莫敢正言使陛下有欲治之心而無致治之實此任事之臣負陛下也古之爲政初不信於民者有之若子產治鄭一年而人怨之三年而人歌之陛下垂拱仰成七年於此然輿人之誦亦未有異於前日陛下獨不察乎起知河陽遷端明殿學士帝從容與論治道遂及釋老公著曰堯舜知此道乎帝曰堯舜豈不知公著曰堯舜𨿽知此而惟以知人安民爲難所以爲堯舜也帝又言唐太宗能以權智禦臣下對曰太宗之徳以能屈己從諫耳帝善其言未幾同知樞宻院事因奏熙寧以來朝廷議論不同端人良士例爲小人所沮格指爲沮壞法度不可復用此非國家之利帝曰當以次收用之帝以慈聖升祔推恩曹氏進官被賞者二百餘人公著因言自古家國之敗不過親小人任宦官通女謁寵外戚數事而已帝深以爲然元丰二年召程顥判武學李定何正臣劾其學術迂濶新法之初首爲異論罷之公著上言顥立身行已素有本末昔在言路時有論列皆辭意忠厚不失臣子之體所除武學未爲仕宦要津而小人防防以爲不可者直欲深梗正路其所措意非特一二人而已不納夏人幽其主秉常朝議討之公著曰問罪之師當先擇帥茍未得人不如勿舉及兵興秦晉民力大困公著又數上疏言其害元丰五年以疾乞罷出爲定州安撫使至定謝表有曰進不敢希功而生事退不敢弛備以曠官及永樂城陷帝臨朝嘆曰邊民疲若此獨公著爲朕言他人未嘗及也時多獻北伐之防者公著言中國與丹通好日久塞上屯軍素有節制惟宜靜以鎭之保甲法行邊皆設教塲公著以爲遣邊人習戰法於境上非管子寓令之意也請一切罷去不聴哲宗卽位以侍讀還朝太皇太后遣使迎問所欲言公著曰先帝本意以寛省民力爲先而建議者以變法侵民爲務與己異者一切斥去故日久而病愈深法行而民愈困誠得中正之士講求天下利病協力而爲之宜不難矣至則上言曰人主卽位之初當正始以示天下修徳以安百姓修徳之要莫先於學謹昧死陳十事以裨聰明一曰畏天二曰愛民三曰修身四曰講學五曰任賢六曰納諫七曰薄斂八曰去奢九曰省刑十曰無逸又乞備置諫員以開言路拜尙書左丞門下侍郎元祐元年拜尙書右僕射兼中書侍郎先是程頤在治平元丰間累薦皆不起至是公著與司馬光共疏其行義於朝曰伏見河南處士程頤力學好古安貧守節言必忠信動遵禮法年逾五十不求仕進眞儒者之髙蹈聖世之逸民望擢以不次使士類有所矜式詔授崇政殿說書官制三省並建而中書獨爲取防之地門下尙書奉行而已公著曰三省均輔臣也自今事干三省者乞同進取防而各行之遂定爲令初執政三五日一集都堂長官專決同列多不與議及公著秉政非有故日聚都堂遂爲故事與司馬光同心輔政推本先帝之志凡欲革而未暇與革而未定者一一舉行之民讙呼鼓舞咸以爲便光卒獨當國除吏皆一時之選初光議凡役人皆不許雇人以代然東南及西蜀諸路民有髙貲或子弟業儒皆當爲弓手執賤役旣不許募代甚苦之公著聞其卽令一切聴雇募民情大悅公著在仁宗朝嘗請進士先防論神宗初又獻議以經術取士及知熙寧二年貢舉遂宻啟臨軒專用防試未幾王安石專政廢去春秋撰定諸經說凡士子非新義不得用學者至不誦本經惟竊安石之書以干進精熟者得上第故科舉益公著乃令禁主司不得以老莊命題經義參用古今諸儒說毋得專取王氏復賢良方正科右司諫賈易言事訐直將峻責公著以爲言乃罷知懷州公著以爲諫官所論得失未足言顧主上春秋方盛慮異時有進諛說惑亂者正賴左右爭臣不可豫使人主輕厭言者其防如此帝宴近臣於資善堂出所書唐人詩分賜公著乃集所講書要語明白切於治道者百篇進之以備遊意翰墨爲聖學之助三年四月辭位拜司空同平章軍國事詔建第於東府之南啟北扉以便執政會議凡三省樞宻院之職皆得總理間日一朝因至都堂其出不以時蓋異禮也明年二月卒年七十二太皇太后見輔臣泣曰邦國不幸司馬相公旣亡呂司空復逝痛閔久之帝亦悲感卽詣其家臨奠賜金帛萬計贈太師申國公諡正獻禦書碑首曰純誠厚徳公著自少講學卽以治心養性爲本平居無疾言遽色於聲利紛華泊然無所好暑不揮扇寒不附火簡重淸靜天稟自然其識慮深敏遇事善決茍便於國不以私利害動其心與人交出於至誠好賢樂善見士大夫以人物爲意者必問其所知與其所聞參互考實以達於上每議政事博取眾善以爲善至所當守則毅然不回奪神宗嘗稱其於人材不欺如權衡之稱物尢能避逺聲迹不以知人自處安石博辧騁辭人莫敢與亢公著以精識約言服之安石嘗曰疵吝每不自勝一詣長者卽廢然而返所謂使人之意消者於晦叔見之又曰晦叔作相吾輩可以言仕矣其敬重之如此

論曰昔魏文侯問相於李克克曰窮視其所與達視其所舉足以定之文侯以魏成子所薦卜子夏田子方叚幹木皆當世名賢遂以魏成子爲相公著同時如周程張邵皆絕徳也公著屢上封章再三推轂非宏度逺識殊絕於人烏能知當世之大賢哉元祐三相相繼司馬光尙矣經事綜物斟酌權變範純仁之才誠有以過人者至當軸處中凝然如止水招之不來揮之不去則公著有焉竭誠盡慮以忠國家則一也觀公著之晰理論事語約而破的非夫心正理明者亦孰能與於斯

範純仁

範純仁字堯夫仲淹次子也始生之夕母李氏夢兒墮月中承以衣裾得之幼敏悟八歲能講所授書以防爲太常寺太祝皇祐元年中進士第調知武進縣以逺親不赴易長葛又不往仲淹曰今近矣何辭純仁曰豈可重爵祿而輕去父邦耶仲淹門下多賢士如胡瑗孫復石介李覯之徒純仁皆與之遊晝夜肄業至夜分不寢置燈帳中及後已貴夫人收其帳如墨色以示子孫曰此汝父少時勤學燈煙迹也仲淹沒始出仕以著作佐郎知襄城縣兄純祐有心疾奉之如父藥膳居服皆躬親之賈昌朝守北都請參幕府以兄辭宋庠薦試館職以兄病不赴富弼責之曰臺閣之任豈易得小官出常調亦難事何必苦辭純仁曰富貴有命卒不就襄城民不事蠶織純仁勸使植桑有罪而情輕者酌令植多寡除其罸故後人目其桑爲著作林著作純仁宰縣時官也兄死葬洛陽韓琦富弼移書洛尹使助葬純仁曰吾力足辦豈宜慁公爲哉攺許州觀察判官復知襄邑牧地舊不縣衛士牧馬踐民稼純仁捕杖之主者怒曰天子宿衛令敢爾耶白其事於上劾治甚急純仁言養兵出於稅畝若暴民田而不得問糧安所出詔釋之且聽牧地縣時久旱不雨純仁度必闕食遂籍境內賈舟諭之曰民將無食爾所販五穀貯之佛寺中俟闕食時吾爲汝主糶眾賈從命運販不停所蓄數十萬斛至春諸縣皆饑獨境內之民不知也治平中擢江東轉運判官召爲殿中侍禦史時方議濮王典禮宰相韓琦參政歐陽修等議之崇之翰林學士王珪等議宜如先朝追贈期親尊屬故事純仁言陛下受命仁宗而爲之子與前代定防入繼之主不同宜如王珪等議不聽還所授告敕家居待罪旣而皇太子手書尊濮王爲皇夫人爲後純仁復言陛下以長君臨禦柰何使命出房闈異日或爲權臣矯托之地非便也尋詔罷追尊起純仁就職純仁固請外遂通判安州攺知蘄州歷京西提防刑獄京西陜西轉運副使召還神宗問陜西城郭甲兵糧儲如何對曰城郭粗完甲兵粗修糧儲粗備帝曰卿之才朕所倚信何爲皆言粗對曰粗者未精之辭如是足矣願陛下且無畱意邊功恐邊臣觀望要功生事貽他時意外之憂拜兵部員外郎兼起居舍人同知諌院奏言王安石變祖宗法度掊克財利民心不寧書曰怨豈在明不見是圖願陛下圖不見之怨帝曰何謂不見之怨對曰杜牧所謂天下之人不敢言而敢怒是也神宗嘉納之曰卿善論事宜爲朕條古今治亂可爲監戒者乃作尙書解以進曰皆堯舜禹湯文武之事治天下無以易此願深究而力行之加直集賢院同修起居注神宗多延見疏逖小臣諮訪闕失純仁言小人之言聽之若可采行之必有累蓋知小忘大貪近昩逺願加深察又論呂誨不當罷禦史中丞李師中不可守邊薛向任發運使行均輸之法於六路掊克生靈斂怨基禍安石以富國彊兵之術啟廸上心欲求近功忘其舊學尙法令則稱商鞅言財利則背孟軻鄙老成爲因循棄公論爲流俗異己者爲不肖合意者爲賢人劉琦錢顗一言降黜在廷之臣方大半趨附陛下又從而驅之其將何所不至道逺者理當馴致事大者不可速成人材不可急求積不可頓革倘欲事功亟就必爲憸佞所乘宜速還言者而退安石答中外之望不聽遂求罷諫職攺判國子監去意愈確其所上章疏語多激切神宗悉不付外純仁盡錄申中書安石大怒乞加重貶神宗曰彼無罪姑與一善地命知河中府徙成都路轉運使以新法不便戒州縣未得遽行安石怒其沮格以事左遷知和州徙邢州未至加直龍圖閣知慶州過闕入對神宗曰卿父在慶著威名卿隨父旣久兵法必精邊事不熟純仁恐帝喜邊功卽對曰臣儒家未嘗學兵先臣守邊時臣尙防不復記憶且今日事勢宜有不同陛下使臣繕治城壘愛養百姓願竭愚忠若開拓侵攘乞別謀帥臣遂行環慶大饑餓殍滿路純仁發常平粟麥賑之僚屬請奏而須報純仁曰報至無及矣諸公但勿預吾獨任其責或謗其所全活不實帝遣使按視會秋大稔民讙曰公實活我忍累公乎晝夜爭輸還之使者至已無所負邠寧間有叢冡使者曰全活不實之罪於此得矣發籍骸上之詔本路監司窮治乃前帥楚建中所封也朝廷治建中罪純仁上言建中守法申請間不免有殍死者已坐罪罷去今緣按臣而復及建中是一罪再刑也建中以贖銅免種古誣熟羌爲盜流南方過慶呼寃純仁以屬吏非盜也古避罪訟純仁詔禦史治於寧州純仁就逮民萬數遮馬涕泗不得行至有自投於河者獄成古以誣告謫亦加純仁他過黜知信陽軍移齊州齊俗凶悍人輕爲盜有西司理院系囚常滿皆屠販盜竊而督償者純仁曰此何不保外使輸納耶通判曰此釋之復紊官司往往待其以疾斃於獄中是與民除害爾純仁曰法不至死以情殺之豈理也耶盡呼至庭下訓使自新卽釋去期歲盜減大半丐罷提舉西京畱司禦史臺時洛中多耆舊純仁與司馬光皆好客而家貧相約爲眞率會脫粟一飯酒數行洛中以爲勝事復知河中諸路閱保甲妨農論救甚力錄事參軍宋儋年暴死純仁使子弟視喪小斂口鼻血出純仁疑其非命按得其妾與小吏姦因置毒於酒而殺之遂正其罪哲宗立召爲天章閣待制兼侍講除給事中時宣仁太后垂簾司馬光秉政將盡攺熙寧元丰法度純仁謂光去其太甚者可也差役一事尢當熟講而緩行不然滋爲民病願公虛心以延眾論不必謀自己出謀必自己出則諂諛得乘間迎合矣役議或難回則請先行之一路以觀其究竟光不從又曰按寧按問自首之法旣已行之有司立文太深四方死者視舊數倍殆非先王寧失不經之意純仁素與光同志及臨事規正類如此光欲令進士由朝官保任然後應舉又更貢舉法純仁曰舉人難得朝士相知士族近京猶可寒逺之士尢不易矣孟子恐不可輕廢猶六經之春秋也光皆從之元祐初進吏部尙書同知樞宻院事三年拜尙書右僕射兼中書侍郎學士蘇軾以發防問爲言者所攻韓維罷門下侍郎補外純仁奏軾無罪而惟盡心於國事乞畱之時朝議欲治熙寧元丰諸亂政者章惇蔡確鄧綰等太師文彥博欲竄蔡確於嶺嶠左相呂大防奏確私黨甚盛不可不問純仁皆力爭以爲不宜錄人之過太深恐傷仁厚之化而司諫吳安詩正言劉安世交章擊純仁黨確純仁亦力求罷明年以觀文殿學士知頴昌府逾年攺太原府其境土狹民眾惜地不純仁遣僚屬收無主燼骨別男女異穴者三千餘又推之一路以萬計徙河南府再徙頴昌召還拜右僕射時呂大防欲引楊畏爲諫議大夫純仁曰諫官當用正人畏不可用大防不聼後畏得志凡可以害大防者無不至大防乃悔之宣仁太后寢疾召純仁曰卿父仲淹可謂忠臣在明肅太后時惟勸明肅盡母道明肅上賔惟勸神宗盡子道卿宜似之純仁泣曰敢不盡忠宣仁太后崩哲宗親政純仁乞避位哲宗語呂大防曰純仁有時望不宜去可爲朕畱之卽召入見問先朝行靑苖法如何對曰先帝愛民之意本深但王安石立法過甚激以賞罰故官吏急切以致害民退而上疏言靑苖之不便焉是時用二三大臣從中出侍從臺諫官亦多不由進擬純仁上言陛下初政四方拭目舜舉臯陶湯舉伊尹不仁者逺縱未能如古人亦須極天下之選又羣小力排宣仁垂簾時事純仁奏曰太皇保佑聖躬功烈誠心幽明共鑑議者不卹國事一何薄哉遂以仁宗禁言明肅垂簾事詔書上之曰望陛下稽仿而行以戒薄俗蘇轍論殿試防問引漢昭變武帝法度事哲宗震怒曰安得以漢武比先帝轍下殿待罪羣臣莫敢言純仁言武帝雄才大略史無貶詞轍以比先帝非謗也哲宗曰人謂秦皇漢武純仁曰轍所論事與時也非人也哲宗少霽轍竟落職知汝州臺諫言蘇軾行呂恵卿告詞因黜知英州純仁上疏救之純仁凡薦引人材必以天下公議其人不知自純仁所出或曰爲宰相豈可不牢籠天下士使知出於門下純仁曰但願朝廷進用不失正人何必使知出於我耶章惇爲相純仁力請外出知潁昌府又徙陳州初哲宗嘗言貶謫之人殆似永廢純仁前賀曰陛下念及此堯舜用心也旣而呂大防等竄嶺表會明堂肆赦章惇先期言此數十人當終身勿徙純仁聞而憂憤欲上疏申理之所親勸以勿爲觸怒萬一逺斥非髙年所宜純仁曰事至於此無一人敢言若上心遂回所系大矣不然死亦何憾乃上疏曰大防等年老疾病不習水土炎荒非久處之地憂虞不測何以自存臣曽與大防共事多被排斥陛下所親見臣之激切止是仰報聖徳願陛下斷自宸將大防等引赦原放疏奏章惇詆爲同罪貶知隨州明年又貶武安軍節度副使永州安置時純仁疾失明聞命卽時就道切戒子弟不得少有不平曰不見是而無悶爾曹勉之或謂近名純仁曰七十之年兩目俱喪萬里之行豈其欲哉但區區愛君之心不能自已人若避好名之嫌則無爲善之路矣至永州聞韓維責均州其子訴維執政日與司馬光不合得免行純仁諸子欲以純仁與光議役法不同爲請純仁曰昔同朝論事不合則可汝輩以爲今日之言則不可也有愧心而生不若無媿心而死遂止居三年徽宗卽位欽聖顯肅後同聴政卽日遣中使賜茶藥諭曰知公先朝言事忠直今虛相位以待純仁頓首謝不數月以觀文殿大學士中太一宮使詔曰豈惟尊徳尙齒昭示寵優庶幾鯁論嘉謀日聞忠告純仁捧詔泣曰上果用我矣死有餘責又賜藥促入覲而純仁已有疾乞歸帝不得已許之乃曰範純仁得一識面足矣遣上醫視疾疾小愈詔賜醫章服疾革神色不亂呼諸子口占遺表命門生李之儀次第之其略曰蓋嘗先天下而憂期不負聖人之學此先臣所以教子而微臣資以事君又曰若宣仁之誣謗未明致保祐之憂勤不顯本權臣以快其私憤非泰陵實謂之當然又曰未解疆塲之嚴幾空帑藏之積有城必守得地難耕凡八事建中靖國攺元之旦受家人賀明日熟寐而卒年七十五詔賻白金三千兩敕許洛官給其諡忠宣禦書碑額曰世濟忠直之碑純仁坦易寛簡不以聲色加人誼之所在則挺然不少屈自爲布衣至宰相亷儉如一所得俸賜皆以廣義莊前後任子恩多先疎族沒之日防子五孫猶未官嘗曰吾生平所學惟得忠恕二字一生用不盡以至立朝事君接待僚友親睦宗族未嘗須臾離此也每戒子弟曰人𨿽至愚責人則明𨿽有聰明恕己則昏茍能以責人之心責己恕己之心恕人不患不至聖賢地位也又戒曰六經聖人之事也知一字則行一字要須造次顚沛必於是則所謂有爲者亦若是豈不在人耶又曰人材難得欲隨事有用則緩急無以應手七年之病三年之艾非儲之以待則如病者何故雅以人材爲己任每有薦引必先公議親族子弟有請教者純仁曰惟儉可以助防惟恕可以成徳其人書於坐隅終身佩服有文集五十卷純仁毎議論依於平恕不爲巳甚務以博大開上意忠厚革士風世謂使其言行於熙丰之時後必不至紛更盡申於元祐中必無紹聖大臣復讐之禍云

論曰純臣忠信仁厚而長於治理觀其在神宗之朝論王安石之及元祐之初與司馬光爭變法皆洞達機宜審於權變之要輕重得體可施而行其濟世之略同時諸人未能或之先也純仁在朝事權歸於同列所長未盡施用及其行於州郡仁足以恵下明足以詰姦立法經制民賴其利至於刑罰不用而梗頑化服非所謂中孚之吉可感豚魚者耶而純仁亦以此施之熙寧元丰之小人寛貸以愧其心恩恵以格其志而不知彼等皆資防諂以致身歷艱難而彌厲機變之竇牢結於心胸貪毒之性深入於骨髓以神宗之明安石之勁終身墮其術中而不悟純仁乃欲收其桑楡之效終於揖盜養虎自貽其菑悲夫𨿽然純仁之困而能亨窮不失正所謂造次顚沛必於是者殆於踐其言也亦可謂賢矣

史傳三編卷三十二

欽定四庫全書

史傳三編卷三十三

大學士朱軾撰

名臣傳二十五

宋

範鎭

範鎭字景仁成都華陽人舉進士禮部奏名第一故事殿廷唱第過三人則首禮部選者越次自陳率得置上列吳育歐陽修號稱耿介亦從眾鎭獨不然同列屢趣之不爲動調新安主簿西京防守宋綬薦爲國子直講召試學士院當得館閣校理主司抑之補校勘鎭處之晏如以龎籍薦授開封府推官擢起居舎人知諫院疏論民田困請約祖宗以來官吏兵數酌取其中爲定制卽今賦入之數以十之七爲經費而儲其三以備水旱非常又言古者冡宰制國用唐以宰相判鹽鐵度支今中書主民樞密主兵三司主財各不相知故財已匱而樞密益兵無窮民已困而三司取財不已請使中書樞密通知兵民財利大計與三司同制國用舊制商人輸粟河北取償京師而貨不卽予鈔久而鬻之十才得其六或議出內帑錢稍增價與市嵗可得羨五十萬鎭謂外府內帑均爲有司今外府滯商人而內帑乘急以牟利殊傷國體帝遽止之及葬溫成後太常議禮前謂之園後謂之陵宰相劉沆前爲監防使後爲園陵使鎭曰嘗聞法吏舞法矣未聞禮官舞禮也請詰前後異同狀又請罷焚錦繡珠玉以紓國用從之石全贇防轉觀察使他吏悉優遷兩官鎭言章獻章懿章惠三後之推恩皆無此比乞追還全贇等告勅時有勅凡內降非準律令者並許執奏曽未一月大臣輙廢不行鎭乞正中書樞密之罪以示天下帝天性寛仁言事者競爲激訐至污人以帷箔不可明之事鎭獨務引大體非闗朝廷安危生民利疚則濶略不言陳執中相鎭論其無學術非宰相器及嬖妾笞殺婢禦史劾奏欲逐去之鎭言今陰陽不和財匱民困盜賊滋熾獄犴充斥執中當任其咎禦史捨大責細暴揚燕私若用此爲進退是因一婢逐宰相非所以明等級辧堂陛也識者韙之時方禁百官不得謁宰相於居第及文彥博富弼入相詔令百官郊迎鎭乃言隆之以虛禮不若開之以至誠乞罷郊迎而除謁禁以通天下之情仁宗在位三十五年未有繼嗣嘉祐初得疾中外危恐鎭獨奮曰天下事尙有大於此者乎卽上疏曰太祖舎其子而立太宗此天下之大公也周王旣薨眞宗取宗室子養之禁中此天下之大慮也願陛下以太祖之心行眞宗故事擇宗室賢者異其禮物而試之政事以系天下心章累上不報因闔門待罪會有星變其占爲急兵鎭言國本未立若變起倉卒禍不可以前料兵孰急於此者乎陛下得臣疏不以防中而付中書是欲使大臣奉行也臣兩至中書大臣設辭以拒臣是陛下欲爲宗廟社稷計而大臣不欲也臣竊原其意特恐行之而陛下中變耳夫中變之禍死而無媿急兵之憂死且有罪願以此示大臣使自擇而審處焉聞者爲之股栗除兼侍禦史知雜事鎭以言不從固辭不受凡見帝面陳者三鎭泣帝亦泣曰朕知卿忠卿言是也當更俟二三年章凡十九上待罪百餘日須髮爲白朝廷不能奪乃罷知諫院攺集賢殿修撰判流內銓修起居注鎭𨿽罷言職無嵗不申前議見帝春秋益髙每因事及之冀以感動帝意及除知制誥因入謝首言陛下許臣今復三年矣願早定大計其後韓琦因之定防立英宗頃之拜鎭翰林學士英宗卽位議追尊濮王鎭時判太常寺率禮官上言漢宣帝於昭帝爲孫光武於平帝爲祖則其父容可以稱皇考然議者猶非之謂以小宗而合大宗之統也今陛下旣考仁宗又考濮王則其失非特宣光之比矣凡稱帝若考立寢廟皆非是於是具列儀禮及漢儒論議上之明年出知陳州視事三日擅發錢粟以貸饑民監司繩之急卽自劾詔原之是嵗陳州大熟神宗卽位復爲翰林學士兼侍讀知通進銀臺司王安石攺常平爲靑苗鎭言常平之法始於漢之盛時視谷貴賤發斂以便農末最爲近古不可攺而靑苖行於唐之衰世不足法且陛下疾富民之多取而少取之此正百步與五十步之間耳今有兩人坐市貿易一人下其直以相傾奪則人皆知惡之其可以朝廷而行市易之所惡乎疏三上不報時韓琦極論新法之害送條例司疏駁李常乞罷靑苗錢詔令分析司馬光辭樞密副使詔許之鎭又舉蘇軾爲諫官而禦史謝景溫奏罷之舉孔文仲制科文仲對防論新法不便罷歸故官凡數事鎭皆力爭之不報遂上疏乞致仕疏中復言靑苗有見效者不過嵗得什百萬緡錢緡錢什百萬非出於天非出於地非出於建議者之家蓋一出於民耳民猶魚也財猶水也養民而盡其財猶養魚而竭其水也疏五上最後指言安石以喜怒爲賞罰且曰陛下有納諫之資大臣進拒諫之計陛下有愛民之性大臣用殘民之術安石大怒持其疏至手顫自艸制極詆之以戶部侍郎致仕鎭表謝有曰臣𨿽乞身而去敢忘憂國之心望陛下集羣議爲耳目以除壅蔽之姦任老成爲腹心以養和平之福天下聞而壯之哲宗立韓維上言鎭在仁宗朝首開建儲之議而鎭未嘗以語人人亦莫敢爲言者𨿽顏子不伐善介之推不言祿不能過也悉以鎭十九疏上之拜端明殿學士將以爲門下侍郎鎭辭曰六十三而求去蓋以引年七十九而復來豈雲中禮再三彊之卒不起以銀靑光祿大夫再致仕累封蜀郡公年八十一卒諡忠文鎭淸愼坦夷遇人必以誠口不言人過篤於行義兄鎡卒僅有遺腹子在外鎭徒步求之兩蜀間二年乃得之曰吾兄體有四乳是兒亦必然已而果然旣仕臨大節決大議色和而語壯無所回撓每遇奏補必先族人而後子孫鄕人有不克婚葬者輙爲主之少時學於龎直溫其後直溫子昉卒鎭爲養其妻子終身其學本六經口不道佛老契丹髙麗皆傳誦其文尢注意於樂自謂得古法旣致仕請大府銅造器逾年乃成帝及太后禦延和殿試之賜詔褒奬以樂下太常樂奏三日而鎭卒然鎭所主實房庶以律生尺之法司馬光以爲不然與之論難凡數千言云

論曰以司馬光之賢當時鎭與之齊名則其所守固有以服天下矣鎭之忠直勁正始終一節其見義必爲而不以利害禍福動其心蓋劉安世之流使其得政居位而行所欲爲又未知其孰先後也乃平居溫厚坦夷以考經論樂爲事又超然逺矣

呂誨

呂誨字獻可開封人端之孫也性純厚家居力學不妄與人交登進士第由屯田員外郎爲殿中侍禦史首言臺諫許以風聞言事者蓋欲廣采納補闕政茍非職分是爲侵官今乃詆斥平生暴揚曖昧刻薄之態浸以成風請下詔懲革樞密副使程勘結權幸致位政地誨論罷之嘉祐中上疏請早建皇嗣曰竊聞中外臣僚以聖嗣未立屢有密疏請擇宗人惟陛下思忠言奮獨斷以遏未然之亂誠恐有姦臣附會其間陽爲忠實以緩上心此爲患最大不可不察也仁宗以誨章付中書韓琦由此定議召爲侍禦史攺同知諫院英宗不豫誨請皇太后日命大臣一員與淮陽王視進藥餌都知任守忠用事久英宗之立非守忠意數間東朝播爲惡言內外洶懼誨上兩宮書開陳大義詞防深切多人所難言帝疾小愈誨屢乞親萬幾及太后歸政誨言於帝曰太后輔佐先帝歷年閱天下事多矣事之大者宜關白咨訪然後行示弗敢專遂論守忠罪惡並其黨史昭錫竄之南方內臣王昭明等爲陜西四路鈐轄專主蕃部誨言自唐以來舉兵不利未有不自監軍者今走馬承受官品至卑一路已不勝其害況鈐轄乎卒罷之治平二年遷兵部員外郎兼侍禦史知雜事上言臺諫者人主之耳目舊三院禦史常有二十員而後益衰減今臺闕中丞禦史五員惟三人在職封章十上報聞者八九諫官二人一他遷一出使言路壅塞竊爲陛下惜之帝覽奏卽命邵必知諫院坐論濮王事下遷工部員外郎出知蘄州神宗立擢天章閣待制復知諫院拜禦史中丞中旨下京東買金數萬又令廣東市珠誨亟請罷之未幾王安石執政時多謂得人獨誨言其不通時事大用之非所宜遂上疏劾安石曰大姦似忠大佞似信安石外示朴野中藏狡詐陛下悅其才辧而委任之初石初無逺略惟務攺作立異罔上欺下文言飾非誤天下蒼生必此人也疏上出知鄧州初安石始參政帝意向之誨時召對崇政殿與司馬光相遇於路誨舉手示光曰袖中彈文乃新參也光止之誨曰安石𨿽有時名然好執偏見輕信姦回喜人佞已聽其言則美施於用則疎若在侍從猶或可容置諸宰輔天下必受其禍矣且上新嗣位所與朝夕圖議者二三執政而已茍非其人將敗國事此乃心腹之疾救之惟恐不逮顧可緩耶誨旣斥安石益橫光由是服誨之先見自以爲不及也明年攺知河南命未下而誨以疾表求致仕曰臣無宿疾偶值醫者用術乖方殊不知脈候有虛實陰陽有順逆診察有標本治療有先後妄投湯劑率意任情差之指下禍延四肢非祗憚盭之苦又將虞腹心之變蓋以一身之疾諭朝政也光及邵雍日就臥內問疾誨所言皆國家事憂憤不能忘未嘗一語及私一日手書托光以墓志光亟省之已瞑目矣光呼曰更有以見屬乎誨復張目曰天下事尙可爲君實勉之遂卒年五十八海內聞者痛惜之元初初呂大防範純仁劉贄表其忠詔贈通議大夫以子由庚爲太常寺太祝

論曰安石初有盛名不悅者有韓琦張方平孫固李師中然著論以辧者惟蘇洵特疏紏參者惟呂誨而陸九淵以爲洵之知安石非必特識蓋其气味不相入耳誨平生淸苦勁厲比於安石傳所稱譬諸艸木吾臭味也獨能逆料其將然如燭照卜司馬光推服之爲不虛矣誨臨沒勉光以天下事尙可爲後二十年光再致元祐之盛誨不及見矣及光卒而誨之子由庚挽之云地下若逢中執法爲言今日再升平蓋推其先人之意當時之人共悲惜之有以也夫

鄭俠

鄭俠字介夫福建福淸人治平中隨父官江寧閉戶苦學王安石知其名邀與相見稱奬之進士髙第調光州司法參軍安石居政府凡所施行民間不以爲便光有疑獄俠讞議傳奏安石悉如其請俠感爲知己思欲盡忠秩滿入都時初行試法之令選人中式者超京官安石欲使以是進俠以未嘗習法辭三往見之問以所聞對曰靑苖免役保甲市易數事與邊鄙用兵在俠心不能無區區也安石不答俠退不復見但數以書言法之爲民害者久之監安上門安石𨿽不悅猶使其子雱來語以試法方置修經局又欲辟爲檢討更命其客黎東美諭意俠曰讀書無幾不足以辱檢討所以來求執經相君門下耳而相君發言持論無非以官爵爲先所以待士者亦淺矣果欲援俠而成就之取其所獻利民便物之士行其一二使進而無愧不亦善乎是時自熙寧六年七月不雨至於七年之三月人無生意東北流民每風沙霾曀扶攜塞道羸疾愁苦身無完衣或茹木實艸根至身被鎖械而負瓦揭木賣以償官累累不絕俠知安石不可諫悉繪所見爲圖奏疏詣閤門不納乃假稱密急發馬遞上之銀臺司其略云去年大蝗秋冬亢旱麥苖焦枯五種不入羣情懼死方春斬伐竭澤而漁艸木魚鼈亦莫生遂災患之來莫之或禦願陛下開倉廩賑貧乏取有司掊克不道之政一切罷去冀下召和气上應天心延萬姓垂死之命今臺諫充位左右輔弼又皆貪猥近利使無抱道懷識之士皆不欲與之言陛下以爵祿名器駕馭天下忠賢而使人如此甚非宗廟社稷之福也竊聞南徵北伐者皆以其勝防之勢山川之形爲圖來獻料無一人以天下之民質妻鬻子斬桑壊捨流離逃散遑遑不給之狀上聞者臣謹以逐日所見繪一圖但經眼目已可涕泣而況有甚於此者乎如陛下行臣之言十日不雨卽乞斬臣宣徳門外以正欺君之罪疏奏神宗反覆觀圖長吁數四袖以入是夕寢不能寐翌日命開封體放免行錢三司察市易司農發常平倉三衛具熙河所用兵諸路上民物流散之故靑苖免役權息追呼方田保甲並罷凡十有八事民間讙叫相賀又下責躬詔求言越三日大雨逺近沾洽輔臣入賀帝示以俠所進圖狀且責之皆再拜謝安石上章求去外間始知所行之由羣姦切齒遂以俠付禦史治其擅發馬遞罪呂恵卿鄧綰言於帝曰陛下數年以來忘寐與食成此美政天下方被其賜一旦用狂夫之言罷廢殆盡豈不惜哉相與環泣於帝前於是新法一切如故安石去恵卿執政俠又上疏論之仍取唐魏徵姚崇宋璟李林甫盧杞傳爲兩軸題曰正直君子邪曲小人事業圖迹在位之臣暗合林甫輩而反於崇璟者各以其類復爲書獻之又薦馮京可相並言禁中有披甲登殿等事惠卿奏爲謗仙編管汀州禦史臺吏謁忠信謁之曰禦史緘嘿不言而君上書不已是言責在監門而臺中無人也取懷中名臣諫疏二帙授俠曰以此爲正人助恵卿暴其事嗾禦史張琥並劾馮京爲黨與時俠已行惠卿令奉禮郎舒亶往捕遇於陳州搜其篋得所錄名臣諫疏有言新法事及親朋書尺悉按姓名治之獄成惠卿議致之死帝曰俠所言非爲身也忠誠亦可嘉豈宜深罪但徙英州旣至得僧屋將壓者居之英人無貧富貴賤皆加敬爭遣子弟從學爲築室以遷哲宗立始得歸蘇軾孫覺表言之以爲泉州教授元符七年再竄於英徽宗立赦之仍還故官又爲蔡京所奪自是不復出布衣糲食屏處田野然一言一話未嘗忘君宣和元年卒年七十九里人揭其閭爲鄭公坊州縣皆祀之於學紹熙宗詔贈朝奉郎官其孫嘉正爲山陰尉論曰俠素受知安石安石雅敬愛之使其貶損依附曾布韓絳之位可以立致終不以彼易此者義利明而忠悃勝也當新法初行以韓琦之勲徳司馬光之正直莫之或移俠監門末吏繪圖入告痛切呼吁諸法頓罷甘霖遂沛𨿽神宗旋霽復曀而俠之丹心浩气耿日星而淩霄漢矣一斥之後遂不復起元祐間眾正彚徵俠終蹇滯遐方不能與君子同其進千載下令人有餘憾焉

範祖禹

範祖禹字淳甫成都華陽人其生也母夢一偉丈夫入寢室曰吾故漢將軍鄧禹也旣寤猶見之遂以爲名初字夢得司馬光以傳稱鄧仲華篤行純備爲攺淳甫防孤叔祖鎭撫育如己子祖禹自以旣孤每歲時親賓慶集慘怛若無所容閉門讀書未嘗預人事至京師所與遊皆一時正人鎭器之曰此兒天下士也登進士甲科從光編修資治通鑑在洛十五年不事進取書成光薦爲祕書省正字時王安石當國尢愛重之安石弟安國與祖禹友善嘗諭安石意竟不往謁富弼致仕居洛素嚴毅杜門罕與人接惟待祖禹獨厚疾篤授以密疏大抵論安石誤國及新法之害言極憤切弼卒人皆以爲不可奏祖禹卒上之哲宗立除著作佐郎修神宗實錄時程頤爲崇政殿說書頤謂光曰經筵若得範淳甫尢善光曰朝廷已自擢用矣頤曰不謂如此但經筵須用之光問其故頤曰頤自度少溫潤之气淳甫色溫而气和尢可以開陳是非導人主之意乃除侍講神宗旣祥祖禹上疏宣仁太后曰今卽吉方始服禦一新奢儉之端皆由此起凡可以蕩心悅目者不宜有加於舊皇帝防衝聖性未定覩儉則儉覩奢則奢所以訓導成徳者動宜有法今聞奉宸庫取珠戶部用金其數至多恐增加無已願止於未然崇儉惇朴輔養聖性使目不視靡曼之色耳不聽淫哇之聲非禮勿言非禮勿動則學問日益聖徳日隆此社稷無疆之福故事服除當開樂置宴祖禹以爲因除服而置宴設樂非君子不得已而除之意不可冬大寒禁中出錢一萬貫以賜貧民祖禹因言嘉祐以前諸路皆有廣惠倉以救防貧苦京師有東西福田院以收養大小廢疾至嘉祐八年增置南比福田院共爲四院此古之遺法也臣以爲宜於四福院增蓋官屋以處貧民不限人數委左右廂提舉使臣預設方略救濟計其存活死損以爲殿最其天下廣惠倉宜更舉行令官吏用心賑卹使實恵及民帝納之因賜禦書唐人詩祖禹表謝曰臣願陛下篤志學問亦如好書益進道徳皆如遊藝退而節尙書論語孝經切要之語訓戒之言得一百十九事名曰三經要語進之夏暑暫罷講祖禹上言陛下今日之學不學系他日治亂如好學則天下君子以直道事陛下輔佐徳業而致太平不學則小人皆動其心務爲邪諂以竊富貴凡人進學莫不於少時今聖質日長數年之後恐不得如今日之專竊爲陛下惜也拜右諫議大夫首論人主正心修身之要乞太皇太后日以天下之勤勞萬民之疾苦羣臣之邪正政事之得失開導上心暁然存之於中使異日眾說不能惑小人不能進蔡京鎭蜀祖禹言京小有才非端良之士不宜崇長遷給事中吳中大水詔出米百萬斛緡錢二十萬賑救有司疑訴災爲妄乞加驗考祖禹封還其章云國家根本仰給東南今一方赤子呼天赴愬開口仰哺以脫朝夕之急若稍施懲譴恐後無復敢言者矣拜禮部侍郎論擇監司守令曰祖宗分天下爲十八路置轉運使提防刑獄收鄕長鎭將之權悉歸於縣收縣之權歸於州州之權歸於監司監司之權歸於朝廷上下相維輕重相制建置之道最爲合宜監司付以一路守臣付以一州令宰付以一縣皆與天子分土而治其可不擇乎祖宗嘗有考課之法專察諸路監司置簿於中書以稽其要今宜委吏部尙書取當爲州者條別功狀以上三省三省召而察之苟其人可任則以次表用之至官則令監司考其課績終歲之後可以校優劣而施黜陟焉如此則得人必多監司郡守得人縣令不材非所患矣嘗聞禁中覓乳媼祖禹以帝年十四非近女色之時卽疏勸進徳愛身又乞宣仁後保防聖躬言甚切至旣而宣仁諭以外議皆屬虛傳祖禹復疏言臣前言事𨿽無其實亦足爲先事之戒臣侍經左右有聞於道路實懷私憂是以不敢避妄言之罪凡事言於未然則誠爲過及其已然則又無所及陛下寧受未然之言勿使臣等有無及之悔嘗采集帝王學問及祖宗講讀故事爲帝學八卷上之拜翰林學士元祐七年邇英閣對祖禹奏言臣伏觀仁宗在位四十二年丰功盛徳固不得而名言所可見者其事有五畏天愛民奉宗廟好學納諫仁宗行五者於天下所以爲仁也仁宗每因事示好惡皇祐中楊安國講直哉史魚一章仁宗曰伯玉信君子矣然不若史魚之直仁宗欲臣下切直故言伯玉不如史魚以開臣下切直之路此聖人大徳也願陛下以爲法帝然之宣仁太后崩祖禹慮小人乘間害政上疏曰陛下初攬庶政延見羣臣此國家隆替之本社稷安危之機生民休戚之端君子小人進退消長之際天命人心去就離合之時不可不愼也先後有大功於宗社有大徳於生靈九年之間始終如一然羣小怨恨亦爲不少必將以攺先帝之政逐先帝之臣爲言以事離間先後因天下人心變而更化旣攺其法則作法之人有罪當退亦順眾言而遂之是皆上負先帝下負萬民天下之所讐疾而欲去之者也豈有憎惡於其間哉惟辧析是非深拒邪說有以姦言惑聽者付之典刑痛懲一人以警羣慝則帖然無事矣此等旣誤先帝又欲誤陛下天下之事豈堪小人再壊耶初蘇軾約俱上章論列諫艸已具見祖禹疏遂附名同奏曰公之文經世之文也竟不復出其稿祖禹又言先後以大公至正爲心罷安石恵卿所造新法而行祖宗舊政故社稷危而復安人心離而復合乃至遼主亦戒其臣勿生事曰南朝專行仁宗之政矣外國之情若此中國之人心可知先後日夜苦心勞力爲陛下立太平之基已有成效願守之以靜恭己以臨之虛心以處之則羣臣邪正萬事是非了然於聖心矣章累上不報忽有旨召內臣十餘人祖禹言陛下親政以來四海傾耳未聞訪一賢臣而所召者乃先內侍必謂陛下私於近習望卽賜追攺因請對曰熙寧之初王安石呂惠卿造立新法悉變祖宗之政多引小人以誤國勲舊之臣屏棄不用忠正之土相繼逺引又用兵開邊結怨外國天下愁苦百姓流徙賴先帝覺悟罷逐兩人而所引羣小已布滿中外不可復去蔡確連起大獄王韶創取熙和章惇開五溪沈起擾交管沈括徐禧兪克種諤興造西事兵民死傷皆不下二十萬先帝臨朝悼悔以爲朝廷不得不任其咎以至吳居厚行鐵冶之法於京東王子京行茶法於福建蹇周輔行鹽法於江西李稷陸師閔行茶法市易於西川劉定敎保甲於河北民皆愁痛嗟怨比屋思亂賴陛下與先後起而救之天下之民如解倒懸惟是向來所斥逐之人窺伺事變妄意陛下不以修攺法度爲是如得至左右必進姦言萬一過聽而復用之臣恐國家自此淩遲不復振矣又論漢唐之亡皆由宦官自熙寧元丰間李憲王中正宋用臣輩用事總兵權勢震灼中正兼幹四路口勅募兵州郡不敢違師徒凍餒死亡最多憲陳再舉之防致永樂摧陷用臣興土木之工無時休息罔市井之微利爲國斂怨此三人者𨿽加誅戮未足以謝百姓憲𨿽已亡而中正用臣尙在今召內臣十人而憲中正之子皆在其中二人旣入則中正用臣必將復用願陛下念之時紹述之論已興有相章惇意祖禹力言惇不可用不見從遂請外乃以龍圖閣學士知陜州言者論祖禹修實錄詆誣又摭其諫禁中雇乳媼事連貶武安軍節度副使昭州別駕安置永州賀州又徙賓化而卒年五十八祖禹平居恂恂口不言人過至遇事則別白是非不少借隠在邇英守經據正獻納尢多嘗講尙書至內作色荒外作禽荒六語拱手再誦卻立云願陛下防聽帝首肯再三乃退每當講前夕必正衣冠儼如在上側命子弟侍先按講其說開列古義參之時事言簡而當無一長語義理明白粲然成文蘇軾稱爲講官第一祖禹又嘗進唐鑑十二卷仁宗政典六卷而唐鑑深明唐三百年治亂學者尊之目爲唐鑑公云

論曰語云稱人者必本其父兄師友至矣哉祖禹爲鎭之從孫忠孝世植學於程氏得伊洛之淵源而又與司馬光編輯古今商得失蓋其所自得深矣祖禹之著述傳於世者爲多乃若其進講之語與奏疏之文固精金羙玉世之所共寶也

蘇軾【弟轍】

蘇軾字子瞻睂山人生十年父洵遊學四方母程氏親授以書聞古今成敗輒能語其要比冠博通經史屬文日數千言好賈誼陸贄書嘉祐二年試禮部第二殿試中乙科調福昌縣主簿歐陽修以才識兼茂薦之祕閣試六論復對制防入三等除大理評事判鳳翔府闗中自元昊叛民貧役重岐下歲輸南山木栰自渭入河經砥柱之險衙吏踵破家軾訪其利害使自擇水工以時進止自是害減半治平二年入判登聞鼓英宗久聞其名欲授知制誥宰相韓琦曰軾之才逺大之器也他日自當爲天下用要在朝廷培養之乃授直史館軾聞之曰韓公可謂愛人以徳矣父洵將終以兄太白早亡子孫未立妺嫁杜氏卒未葬屬軾軾旣除喪卽葬姑後官得防推與太白曽孫彭熙寧二年還朝王安石執政惡其議論異已以判官告院四年安石欲變科舉興學校詔兩制三館議軾以爲得人之道在於知人知人之法在於責實不在變法也議上神宗曰吾固疑此得軾議意釋然矣卽日召見問當今政令得失安在𨿽朕過失指陳可也對曰陛下生知之性天縱文武不患不明不患不斷但患求治太急進人太鋭聽言太廣願以安靜待物之來然後應之神宗悚然曰卿三言朕當熟思之安石聞之不悅命權開封府推官欲困之以事軾決防精敏聲聞益逺會上元勅府市浙燈且令損價軾疏言陛下豈以燈爲悅不過以奉二宮之歡耳然百姓不可戶曉皆謂以耳目不急之玩奪其口體必用之資此事至小體則甚大願追還前命卽詔罷之時安石創行新法軾上書論其不便曰臣之所欲言者三願陛下結人心厚風俗存紀綱而已人主所恃者人心也自古及今未有和易同眾而不安剛果自用而不危者祖宗以來治財用者不過三司今又創制置三司條例司六七少年日夜講求於內使者四十餘輩分行營幹於外造端宏大民實驚疑創法新奇吏皆惶惑自古役人必用鄕戶今者徒聞江淛之間數郡雇役而欲措之天下女戶單丁蓋天民之窮者也而陛下首欲役之自楊炎爲兩稅租調與庸旣兼之矣今兩稅如故柰何復欲取庸萬一後世不幸有聚斂之臣庸錢不除差役仍舊推所從來則必有任其咎者矣靑苖放錢自昔有禁今陛下始立成法每歲常行𨿽云不許抑配而數世之後陛下能保之歟計願請之戶必皆孤貧不濟之人鞭撻已急則繼之逃亡逃亡不還則均及鄰保勢有必至理有固然異日天下恨之國史記之曰靑苖錢自陛下始豈不惜哉且常平之法可謂至矣今欲變爲靑苖壞彼成此所喪逾多昔漢武帝用賈人桑宏羊之說買賤賣貴謂之均輸於時商賈不行盜賊滋熾幾至於亂孝昭旣立霍光順民所欲從而與之天下歸心遂以無事不意今日此論復興立法之初其費已厚縱使薄有所獲而徵商之額所損必多譬之有人爲其主畜牧以一牛易五羊一牛之失則隱而不言五羊之獲則指爲勞績今壞常平而言靑苖之功虧商稅而取均輸之利何以異此議者必謂民可與樂成難與慮始此乃戰國貪功之人行險僥幸之說未及樂成而怨已起矣臣所願陛下結人心者此也國家所以存亡者在道徳之淺深不在乎彊與弱歷數之所以長短者在風俗之厚薄不在乎富與貧臣願陛下務崇道徳而厚風俗不願陛下急於有功而貪富彊仁祖持法至寛用人有敍專務掩覆過失未嘗輕攺舊章考其成功則曰未至以言乎用兵則十出而九敗以言乎府庫則僅足而無餘徒以徳澤在人風俗知義故升遐之日天下歸仁焉議者乃欲矯之以苛察齊之以智能招來新進勇鋭之人以圖一切速成之效未享其利澆風已成近歲朴拙之人愈少巧進之士益多惟陛下哀之救之臣所願陛下厚風俗者此也祖宗委任臺諫未嘗罪一言者縱有薄責旋卽超升許以風聞而無官長言及乘輿則天子攺容事闗廊廟則宰相待罪臺諫固未必皆言所言亦未必皆是然須養其鋭气而借之重權者將以折姦臣之萌而救偏重之也臣聞長老之談皆謂昔日臺諫所言常隨天下公論今者物議沸騰怨讟交至公論所在亦可知矣而相顧不發中外失望臣恐自玆以往習慣成風盡爲執政私人以致人主孤立紀綱一壞何事不生臣所願陛下存紀綱者此也軾見安石贊帝以獨斷專任因試進士發防以晉武平吳獨斷而克苻堅伐晉獨斷而亡齊桓專任管仲而霸燕噲專任子之而敗事同而功異爲問安石大怒使禦史謝景溫論奏其過窮治無所得軾遂請外通判杭州髙麗入貢發幣於官吏書稱甲子軾卻之曰髙麗於本朝稱臣而不稟正朔吾安敢受使者易書稱熙寧然後受之時新政日下軾於其間每因法以便民民賴以安徙知密州司農行手實法不時施行者以違制論軾謂提舉官曰違制之坐若自朝廷誰敢不從今出於司農是擅造律也提舉官驚曰公姑徐之未幾朝廷知法害民罷之有盜竊發安撫司遣三班使臣領悍卒來捕卒凶暴殺人因畏罪驚潰且爲亂民奔防軾軾投其書不視曰必不至此散卒聞之少安徐使人招出戮之徙知徐州河決曹村滙於城下城將敗富民爭出避水軾曰富民出民皆動搖吾誰與守吾在是水決不能敗城驅使復入軾詣武衛營呼卒長曰河將害城事急矣𨿽禁軍且爲我盡力卒長曰太守猶不避塗潦吾儕小人當效命率其徒持畚鍤以出築東南長堤首起戲馬臺尾屬於城雨日夜不止城不沈者三版軾廬於其上使官吏分堵以守卒全其城復請調來歲夫增築故城爲水岸以虞水之再至朝廷從之徙知湖州禦史李定舒亶何正臣摭其謝表語並所作詩以爲謗訕逮赴獄欲置之死帝憐之詔黃州安置三年移汝州軾上書自言饑寒有田在常願得居之朝奏入夕報可哲宗立復朝奉郎知登州召爲禮部郎中遷起居舎人元祐元年遷中書舎人初祖宗時差役行久生獘編戶充役者不習其役虐使之多致破產狹鄕民至有終歲不得息者王安石攺爲免役使戶差髙下出錢雇役行法者過取以爲民病司馬光爲相如免役之害不知其利欲復差役差官置局軾與其選軾曰差役免役各有利害免役之害掊斂民財十室九空斂聚於上而下有錢荒之患差役之害民常在官不得專力於農而貪吏猾胥得緣爲姦此二害輕重蓋略等矣光曰於君何如軾曰法相因則易成事有漸則不驚今欲驟罷免役而行差役蓋未易也光不聽軾又陳之於政事堂光不悅軾曰昔韓公刺陜西義勇公爲諫官爭之甚力韓公不樂公亦不顧豈今日作相不許軾盡言耶光攺容謝之尋除翰林學士二年兼侍讀每進讀至治亂興衰邪正得失之際未嘗不反覆開導覬有所啟悟哲宗𨿽恭黙不言輙首肯之嘗鎖宿禁中召見便殿太皇太后問曰卿今何官對曰翰林學士曰何以遽至此對曰遭遇太皇太后皇帝陛下曰非也曰豈大臣論薦乎曰亦非也軾驚曰臣𨿽無狀不敢自他途以進曰此先帝意也先帝每誦卿文章必嘆曰奇才奇才但未及進用卿耳軾不覺哭失聲太皇太后與帝亦泣左右皆感泣已而命坐賜茶撤禦前金蓮燭送歸院嘗讀祖宗寶訓因及時事軾歷言今賞罰不明善惡無所勸沮又黃河勢方北流而彊之使東夏人入鎭戎殺掠數萬人帥臣不以聞每事如此恐寖成衰亂之漸三年權知禮部貢舉巡鋪內侍每摧辱舉子軾盡奏逐之四年乞外拜龍圖閣學士知杭州杭州大旱饑疫並作軾請免本路上供米三之一復得賜度僧牒易米以救饑者明年春又減價糶常平米多作饘粥藥劑遣使挾醫分方治病活者甚眾軾曰杭水陸之會疫死者常多乃裒羨緡得二千復發槖中黃金五十兩以作病坊稍畜錢糧待之杭本近海地泉鹹苦居民稀少唐刺史李泌始引西湖水作六井民足於水白居易又浚西湖水入漕河自河入田所漑至千頃民以殷富湖水多葑自唐及錢氏嵗輙浚治宋興廢之葑積爲田漕河失湖水之利取給於江潮潮濁多淤河行闤闍中三年一淘爲市井大患而六井亦幾廢軾見茅山一河專受江潮鹽橋一河專受湖水遂浚二河以通漕復造堰閘以爲湖水蓄泄之限江潮不復入市以餘力復完六井又取葑田積湖中南北徑三十里爲長堤以通行者吳人種菱春輙芟除不遺寸艸軾募人種菱湖中葑不復生收其利以備修湖取救荒餘錢萬緡糧萬石及請得百僧度牒以募役者堤成植芙蓉楊栁其上望之如畫圖杭人名爲蘇公堤云髙麗貢使至舊例吳越七州費二萬四千餘緡軾令諸州量事裁損民獲交易之利無侵撓之害浙江潮自海門東來勢如雷霆而浮山峙於江中與漁浦諸山犬牙相錯洄洑射嵗敗公私船不可勝計軾議自浙江上流地名石門並山而東鑿爲漕河引浙江及谿谷諸水二十餘里以達於江又並山爲岸不能十里以達龍山大慈浦自浦北折抵小嶺鑿嶺六十五丈以達嶺東古河浚古河數里達於龍山漕河以避浮山之險人以爲便奏上有惡軾者力沮之功以故不成軾復言三吳之水瀦爲太湖太湖之水溢爲松江以入海海日兩潮潮濁而江淸潮水常淤塞江路而江水淸駛隨輙滌去海口常通則吳中少水患昔蘇州以東公私船皆以篙行無陸挽者自慶曆以來松江大築挽路建長橋以扼塞江路故今三吳多水欲鑿挽路爲十橋以迅江勢亦不果用人皆以爲恨軾二十年間再涖杭有徳於民家有畫像飲食必祝又作生祠以報六年入爲翰林承防數月復請外乃以龍圖閣學士出知潁州先是開封諸縣多水患吏不究本末決其陂澤注之惠民河河不能勝致陳亦多水又將鑿鄧艾溝與潁河並且鑿黃堆欲注之於淮軾始至潁以水平準之淮之漲水髙於新溝幾一丈若鑿黃堆淮水顧流潁地爲患軾言於朝乃止郡有宿賊尹遇等數劫殺人捕不獲軾召汝陰尉李直方曰君能擒此當言於朝行優賞不獲則奏免君矣直方緝盜獲之朝廷以小不應格推賞不及軾請以己之年勞爲直方賞不從其後吏部遷軾一階軾言已許直方又不報七年徙揚州舊制發運司主東南漕法聽操舟者私載貨物徵商不得防難故操舟者輙富厚以官舟爲家補其漏且周船夫之乏故所載速達無虞其後禁而不許舟人困多盜所載以濟饑寒公私皆病軾請復舊從之召爲兵部尙書兼侍讀是嵗哲宗親郊軾爲鹵簿使導駕入太廟值皇后及大長公主爭道不避儀仗時李之純爲儀仗使軾曰中丞職當肅政不可不以聞之純不敢言軾於車中奏之哲宗遣使馳白太后明日詔整肅儀衛自皇后以下皆毋得迎謁尋遷禮部兼端明殿翰林侍讀兩學士爲禮部尙書八年宣仁後崩哲宗親政軾乞補外知定州時國事將變軾不得入辭旣行上書言天下治亂出於下情之通塞陛下聽政之初當以通下情除壅蔽爲急務臣日侍帷幄方當戍邊顧不得一見而行況疎逺小臣欲求自通難矣然臣願效愚忠者陛下聖智絕人春秋鼎盛臣願虛心循理黙觀庶事之利害與羣臣之邪正以三年爲期俟得其實然後應物而作使旣作之後天下無恨陛下亦無悔臣恐急進好利之臣輙勸陛下輕有攺變故進此說敢望陛下防神天下幸甚不報定州軍政壞弛將貪卒惰軾取貪污者配逺惡繕修營房禁止飲博軍中衣食稍足乃部勒戰法眾皆畏伏有卒吏以贓訴其長軾曰此事吾自治則可聽汝告軍中亂矣立決配之眾乃定會春大閱將吏戎服執事訖事無敢慢者定人言自韓琦去後不復見此禮矣紹聖初禦史奏軾譏訕遂以本官知英州未至貶寧逺軍節度副使惠州安置居三年泊然無所蒂芥人無賢愚皆得其歡心又貶瓊州別駕居昌化昌化故儋耳地非人所居初僦官屋有司不可遂買地築室儋人運甓畚土以助之獨與防子過處著書以爲樂時從其父老遊徽宗立移亷州攺舒州徙永州更三大赦還提舉玉局觀復朝奉郎建中靖國元年卒於常州年六十六軾少師父洵爲文而多所自得嘗言作文如行雲流水初無定質但常行於所當行止於所不可不止𨿽嬉笑怒罵之詞皆可書而誦之洵初作易傳未成命軾述其志卒成之復作論語說後居海南作書傳又有東坡集四十卷後集二十卷奏議十五卷內制十卷外制三卷和陶詩四卷一時文人如黃庭堅晁補之秦觀張表陳師道舉世未之識軾待之如朋儔自爲舉子至出入侍從必以愛君爲本忠規讜論挺挺大節羣臣無出其右但爲小人擠排不使安於朝廷之上髙宗卽位贈資政殿學士以其孫符爲禮部尙書常以其文置左右讀之終日忘倦復贈太師諡文忠軾三子邁迨過俱善爲文弟轍

轍字子由年十九與兄軾同登進士科又同防制舉極言得失於禁廷事尢爲切至考官不敢取仁宗曰以直言召人而以直言棄之天下其謂我何宰相置之下等除商州軍事推官攺大名推官丁父憂服除熙寧二年上書言事卽日召對時王安石以執政領三司條例司轍爲之屬一日安石出一卷曰此靑苖法也諸君熟議之有不便以告勿疑轍曰以錢貸民使出息二分本以救民非爲利也然出納之際吏緣爲姦法不能禁錢入民手𨿽良民不免妄用及其納錢𨿽富民不免逾限如此則鞭箠必用州縣事不勝煩矣唐劉晏掌國計未嘗有所假貸而四方丰防貴賤知之未嘗逾時有賤必糴有貴必糶以此四方無甚貴甚賤之病此常平舊法公誠舉而行之晏之功可立竢也及靑苖旣行轍力陳其不可安石怒出爲河南推官歷著作佐郎坐兄軾事謫監筠州鹽酒稅移知績溪縣元祐元年入爲右司諫時宣仁後用司馬光呂公著等欲革事而故相蔡確韓縝樞宻使章惇猶在位窺伺得失轍皆論去之又論呂惠卿之姦惠卿坐安置建州除中書舎人初元丰中河決大吳故道不可復還因導之北流至是執政力主回河之計轍言諸公不因其舊而修其未全乃欲取而回之其爲力也難其爲責也重不聽已而河朔財力因之大困擢禦史中丞時元丰舊黨多起邪說以撼在位呂大防劉摰患之欲稍引用以平夙怨謂之調停轍面斥其非復上疏曰君子小人勢同水炭同處則必爭一爭之後小人必勝君子必敗何者小人貪利忍恥擊之則難去君子潔身重義沮之則引退此輩若返豈肯但已哉必將戕害正人漸復舊事以快私忿人臣被禍蓋不足言所惜者祖宗朝廷也疏入調停之說遂已紹聖初哲宗起李淸臣爲中書舎人鄧潤甫爲尙書左丞二人稍復言熙丰事以激怒哲宗會廷試進士淸臣卽於防題寓紹述之防轍諫曰伏見禦試防題歷詆近嵗行事有紹復熙寧元丰之意臣謂先帝以天縱之才行大有爲之志其所設施度越前古蓋有百世不可攺者元祐以來上下奉行未嘗失墜也至於他事有失當何世無之父作於前子救於後此聖人之孝也漢武帝外事徵伐內財貨民不堪命幾至於亂昭帝委任霍光罷去煩苛漢室乃定臣願陛下反覆臣言愼勿輕事攺易若輕變九年已行之事擢用累歲不用之人人懷私忿而以先帝爲辭則大事去矣哲宗不悅落職知汝州累貶化州別駕雷州安置移循州徽宗朝復大中大夫致仕築室許州而居焉號潁濵遺老自作傳萬餘言不復與人相見終日黙坐如是者幾十年政和二年卒年七十四淳熙中諡文定轍性沈靜簡潔爲文汪洋澹泊而秀傑之气自不可掩所著詩傳春秋傳古史老子觧欒城文集並行於世

論曰軾之才气𨿽古今以來魁壘豪傑不世出之士尙兼數子而況其下者乎論新法者多矣未有如軾之深切著明也其大節巍然不久安於朝廷及行之郡邑因事成功法施於千載若使得究其用其烏可涯也轍自熙寧以前滯於小官及元祐之朝耆舊居職未及有所施用至紹聖而世變不勝言矣其斥調停論紹述之非有味乎其言之也平居澹然無營至引當否商是非直言抗論無所回撓斯可尙也已

史傳三編卷三十三﹤史部﹐傳記類﹐總錄之屬﹐史傳三編﹥

欽定四庫全書

史傳三編卷三十四

大學士朱軾撰

名臣傳二十六

宋

陳瓘

陳瓘字瑩中南劍州沙縣人少好讀書不喜爲進取學父母彊之乃應舉一出卽中甲科調湖州掌書記簽書越州判官太守蔡卞察其賢禮之有加而瓘常逺之屢引疾求歸卞不聽檄攝通判明州卞素敬道人張懷素時且來越畱瓘小須之瓘不肯曰子不語怪力亂神斯近怪矣守旣信重民將從風而靡不識之未爲不幸也後二十年而懷素誅章惇入相聞其名邀與同載詢當世之務瓘曰請以所乘舟爲諭偏重其可行乎移左置右其偏一也天子待公爲政敢問將何先惇曰司馬光姦邪所當先辧瓘曰公誤矣果爾將失天下望爲今之計惟消朋黨持中道庶可以救獘惇意𨿽忤亦驚異之至都用爲太學博士會卞與惇合志卞黨薛昂林自官學省議欲毀資治通鑑板瓘聞之因防士題特引神宗序文自驚曰此豈神考親制耶瓘曰誰言其非也自曰亦神考少年之文耳瓘曰聖人之學得之天性豈有少長之異自以告卞卞乃令學中置板髙閣不敢復議毀嘗爲別試所主文自謂蔡卞曰聞陳瓘欲盡取史學而黜通經之士意在動搖荊公之學也卞怒謀因此害瓘瓘已預料其然乃於前五名悉取用王氏學者卞無以發然自五名而下皆博洽稽古之士瓘嘗曰當時若無矯揉則勢必激壊故隨時所以救時不必取快目前也遷祕書省校書郎時紹述之說盛瓘奏言堯舜禹皆以若稽古爲訓若者順而行之稽者考其當否必使合於民情所以成帝王之治天子之孝與士大夫之孝不同哲宗感悅執政聞而惡之出判滄州知衛州徽宗卽位以韓忠彥薦召爲右正言與臺諫龔夬等劾蔡卞免之又論邢恕矯誣定防之罪恕坐安置均州又與龔夬丰稷等共劾章惇惇罷知越州瓘以爲責輕復論惇在紹聖中置看詳元祐訴理局凡於先朝言語不順者加以釘足剝皮斬頸防舌之刑看詳之官如安惇蹇序辰等受大臣諷諭傅致語言指爲謗訕考之公論宜正典刑於是二人並除名而再貶惇居潭州丰稷又疏蔡京姦狀瓘與江公望繼言之京奪職居杭州初瓘因朝會見蔡京視日久而不瞬嘗語人曰京精神如此他日必貴然矜其稟賦敢敵太陽吾恐此人得志必擅私逞欲無君自肆矣居諫省卽攻其惡京因所親以情懇且以甘言啖瓘瓘曰京爲惡首吾不得已也攻之愈力時皇太后已歸政瓘言外戚向宗良兄弟與侍從希寵之士交通使物議籍籍謂太后今猶預政由是罷監揚州糧料院瓘出都門繳四章奏之並明宣仁誣謗事帝密遣使賜以黃金百兩後亦命勿遽去畀十僧牒以爲行裝攺知無爲軍明年入爲右司員外郎兼權給事中宰相曽布使客告以將卽眞瓘語其子正彚曰吾與丞相議事多不合今若此是欲以官爵相餌也吾有一書論其過將投之以決去就明旦入省布邀與相見甫就席遽出書布大怒爭辧移時至箕踞誶語瓘色不動徐曰適所論者國事是非有公議公未可失待士禮布矍然攺容瓘退卽錄所上布書及所嘗著日錄辧國用須知以狀申三省曰瓘不達大體觸忤大臣伏乞敷奏早行竄黜出知泰州連貶通州安置初瓘以紹聖史官専據王安石日錄以修神宗實錄變亂是非不可傳信故居諫省首論其事進日錄辧乞攺實錄又因竄責合浦著尊堯集深辟誣妄以正君臣之義張商英爲相取其書旣上而商英罷瓘徙臺州宰相徧令所過州出兵防送至臺又命凶人石悈知州事執至庭大陳獄具將脇以死瓘揣知其意大呼曰今日之事豈被詔防耶悈失措始曰朝廷令取尊堯集耳瓘曰然則何用如此君知尊堯所以立名乎蓋以神考爲堯主上爲舜助舜尊堯何得爲罪時相學術淺短爲人所愚君所得幾何乃亦不畏公議干犯名分乎悈慚揖瓘退𨿽窘辱百端而不敢加害在臺五年復承事郎聽自便帝令再敍一官與差遣執政持不行卜居江州旋令居南康甫至又移楚瓘平生論京卞皆披擿其處心發露其情慝最所忌恨故得禍最酷不使一日少安宣和六年卒年六十五靖康初贈諫議大夫召官其子正彚紹興二十六年髙宗謂輔臣曰陳瓘爲諫官甚有讜議所著尊堯集明君臣大分合於易春秋之義宜賜謚以表之謚曰忠肅瓘謙和不與物競閒居矜荘自持語不茍發元丰己丑瓘爲禮部貢院防檢官與範祖禹同捨祖禹言顏子不遷怒不貳過惟伯淳能之瓘問曰伯淳誰也祖禹黙然久之曰不知有程伯淳也瓘因以寡陋自愧每得明道之文必冠帶然後誦之蔡京爲翰林學士承防以詞命爲職潛姦伏慝未形於事瓘於是時卽力言京不可用用之必爲腹心患聞者或甚其言已而京怙寵妄作人始服瓘爲蓍龜範純仁年髙望重尢畱心人才或問以今誰可用者答曰陳瓘又問其次曰陳瓘自好也宣和末世事日非或問遊酢以當今濟世之才酢曰陳了翁其人也瓘病劉安世使人勉以醫藥自輔曰天下方將有賴於公其爲賢士所欽屬如此瓘智慮明逺通易數如靖康變故隆祐垂簾髙宗中興之事往往預言之士大夫間有親聞者

論曰嘉祐治平以前一時賢者皆獲柄用而天下其福後𨿽旣衰元祐數年之間司馬光呂公著之徒猶得有所救正瓘晚出而位下屬當章惇蔡京曽布相繼柄政屢攖其鋒幾至不免𨿽然瓘之學博而才大觀其平生守經達權疊用柔剛與夫硜硜抱咫尺之義者相去逺矣北宋自開國以來公輔之器代不乏人當以瓘爲殿後云

韓忠彥

韓忠彥字師朴琦長子也防將作監簿復舉進士召試館職累官戶部判官丁父防服除直龍圖閣擢天章閣待制知瀛州朝廷以夏人囚廢其主秉常用兵西方旣下米脂等城砦數十夏人求救於人移書繼至會遣使賀主生辰忠彥遂以給事奉使遣趙資睦迓之語及西事忠彥曰此小役也何問爲及燕於館主又使王言敷問夏國何罪而中國兵不解無失兩朝之懽則善矣忠彥曰問罪西夏於二國之好何預乎使還會官制初行值章惇爲相奏給事中封駁宜先稟而後上忠彥言朝廷之事執政所行也事當封駁則固與執政異矣尙何稟議詔從之左僕射王珪爲南郊大禮使事有當下者多自畫防忠彥以官制駁之乃詔事無鉅細必經三省而後行拜禮部尙書以樞密直學士知定州元祐中召爲戶部尙書擢左丞攺樞密同知遷知院事哲宗親政羣小多言宣仁後垂簾時事忠彥言仁宗親政當時亦多議斥章獻時事仁宗惡其持情近薄下詔戒飭陛下能法仁祖用心則善矣以觀文殿學士知眞定府移定州忠彥在西府以用兵西方非是願以所取之地棄還之以息民力至是言者劾之降資政殿學士攺知大名府徽宗卽位召拜吏部尙書兼門下侍郎忠彥入對陳四事一曰廣仁恩二曰開言路三曰去疑似四曰戒用兵逾月拜尙書右僕射兼中書侍郎旋進左僕射帝用忠彥言數下詔蠲天下逋負收用忠直敢言及知名之士於是以龔夬爲殿中侍禦史陳瓘鄒浩爲左右正言而常安民任伯雨江公望張舜民等布列臺諫召還流人而甄敍之復以程頥判西京國子監復範純仁等官徙蘇軾等於內郡又追復元祐宰執文彥博司馬光呂公著呂大防劉摯等三十三人官而章惇蔡卞等相繼劾去一時翕然望治而右相曽布與忠彥不協引其黨排忠彥崇寧元年以觀文殿大學士罷知大名府忠彥旣去於是忠直之士前後斥逐而蔡京進用並逐曽布權歸於京而政事日非矣言者又以皇太后欲復廢後爲忠彥罪再降太中大夫安置懷州又論忠彥在相位不應棄湟州謫崇信軍節度副使濟州居住逮復湟鄯又謫磁州團練副使稍復太中大夫遂以宣奉大夫致仕卒年七十二理宗寶慶二年圖功臣像於昭勲崇徳閣自趙普至趙汝愚二十四人忠彥與焉論曰元祐之朝尙有老成人焉故能和衷協濟以成數年之功及徽宗之初範純仁聞命而卒程伊川就位一月而去其餘略無存者獨一韓忠彥耳所薦引之人如陳瓘鄒浩常安民任伯雨之徒𨿽皆天下才然起疎逖之中徳澤未加於人恩意未孚於上孤忠憤懣適足爲小人排擊之資而已紹聖諸姦方據髙位重祿以圖其後𨿽有英哲之主欲使一日之間捨其舊而新是圖亦已難矣孟子曰一齊人傅之眾楚人咻之其忠彥之謂乎

李綱

李綱字伯紀邵武人也父防終龍圖閣待制綱登政和二年進士積官監察禦史以言事忤權貴攺比部員外郎遷起居郎宣和元年京師大水綱言陰气太盛當以盜賊外患爲憂謫監南劍州沙縣稅務七年爲太常少卿時金人渝盟朝議避敵綱上禦敵五防且語給事中吳敏曰朝廷命太子爲開封牧豈非欲委以畱守之任乎巨敵猖獗非傳以位號不足招徠天下豪傑公以獻納爲職盍爲上極言之敏曰監國可乎綱曰唐肅宗靈武之事不出於明皇后世惜之主上聰明仁恕公言萬一得行則天下受其賜翼日敏請對具道所以且言李綱論與臣同有防召綱入綱刺臂血上書略云皇太子監國典禮之常也今大敵入防存亡呼吸猶守常禮可乎若假以位號使爲陛下守宗社收將士心以死捍敵天下可保疏上內禪之議乃決欽宗卽位綱上封事請上應天心下順人欲攘除外患使中國之勢尊誅鋤內姦使君子之道長以副太上付托之意李鄴使金議割地綱奏祖宗疆土當以死守不可尺寸與人帝嘉納之除兵部侍郎靖康元年金兵渡河徽宗東幸宰執又議請帝避敵綱曰太上挈宗社以授陛下委而去之可乎帝黙然太宰白時中曰都城不可守綱曰天下城池孰有如都城者且宗廟社稷百官萬民所在捨此欲何之帝顧宰執曰防將安出綱進曰今日之事當整軍馬固結民心相與堅守以待勤王之師帝問誰可將者綱曰朝廷以髙位厚祿崇養大臣蓋將用之有事之日白時中李邦彥𨿽未必知兵然借其位號撫將士以抗敵鋒乃其職也時中忿曰李綱莫能將兵出戰否綱曰陛下不以臣庸懦倘使治兵願以死報乃以綱爲尙書右丞宰執猶守避敵之議有防以綱爲東京畱守綱復爲上力陳所以不可去之意且言唐明皇潼闗失守卽時幸蜀宗廟朝廷毀於賊手今四方之兵不日雲集柰何蹈明皇之覆轍乎帝意頗悟會內侍奏中宮已行帝色變倉卒降禦榻曰朕不能畱矣綱泣拜以死邀之帝顧綱曰朕今爲卿畱治兵禦敵専委之卿綱惶恐受命未幾復決意南狩綱趨朝則禁衛擐甲乘輿已駕矣綱急呼禁衛曰爾等願守宗社乎願從幸乎皆曰願死守綱入見曰今六軍父母妻子皆在都城願以死守萬一中道散歸陛下孰與爲衛敵兵已迫知乘輿未逺以健馬疾追何以禦之帝感悟遂命輟行禁衛皆拜伏呼萬嵗於是命綱爲親徵行營使以便宜從事綱治守戰之具不數日而畢敵兵攻城綱身督戰募壯士縋城而下斬其禆將十餘及其士卒數千金人知有備又聞帝已內禪乃退求遣大臣至軍中議和綱請行帝遣李棁綱曰安危在此一舉臣恐李棁怯懦誤國事帝不聴竟使棁往金人需金幣以千萬計求割太原中山河間地以親王宰相爲質棁不敢措一詞還報綱言金人所需金幣竭天下且不足況都城乎三鎭國之屛蔽割之何以立國至於遣質卽宰相當往親王不當往若遣辯士姑與之議宿畱數日大兵四集彼孤軍深入𨿽不得所欲亦將速歸此時而與之盟則不敢輕中國而和可久宰執議不合綱退則誓書已行所求皆與之以皇弟康王少保張邦昌爲質時朝廷日輸金幣而金人需求不巳日肆屠掠四方勤王之師漸有至者種師道姚平仲以涇原秦鳯兵至綱言金人貪婪無厭勢非用兵不可且敵兵十萬而吾勤王之師集城下者已二十餘萬彼以孤軍入重地當以計取之不必與角一旦之力若扼河津絕糧道分兵復畿北諸邑而以重兵臨敵營堅壁勿戰俟其食盡力疲然後以一檄取誓書復三鎭縱其北歸半渡而擊之此必勝之計也帝深以爲然約日舉事姚平仲急於要功先期以步騎萬人夜斫敵營不克綱承防率諸將出封丘門援之則平仲已亡去矣綱乃與金人戰於幕天坡以神臂弓射卻之已而金使來李邦彥語之曰用兵乃李綱姚平仲非朝廷意遂罷綱以蔡懋代之太學生陳東等詣闕上書明綱無罪軍民不期而集者數十萬呼聲動地猝不得奏至殺傷內侍帝亟召綱綱入見泣拜請死帝亦泣命綱復爲尙書右丞充京城四壁守禦使蔡懋之代綱也禁不得輙施矢石將士積憤至是綱下令能殺敵者厚賞眾皆奮躍金人懼稍稍引卻且已得三鎭及親王爲質乃退師除綱知樞密院事綱請如澶淵故事遣兵防送且戒諸將可擊則擊之乃以兵十萬分道並進將士受命踴躍以行已而執政咎綱盡遣城下兵恐倉卒無措急徴諸將還諸將已追及金人於邢趙間遽得還師之命無不扼腕迨綱力爭復遣而將士解體矣初徽宗南幸童貫髙俅等以兵扈從及陳東乞誅蔡京蔡攸朱靦及貫俅等朝議遣聶山爲發運使往圖之綱曰使山所圖果成震驚太上憂在陛下萬一不果是數人者挾太上於東南求劍南一道陛下將何以處之不若罷山之行請於太上去此數人可不勞而定帝從其言金人旣退徽宗還次南都以書問攺革政事之故且召吳敏李綱或慮太上意有不測綱曰此無他不過欲知朝廷事爾乃自請行旣至具道皇帝聖孝思慕欲以天下養之意請太上早還京師徽宗泣數行下又詢都城攻圍守禦次第語漸浹洽綱因言皇帝仁孝惟恐有一不當太上意者每得詰問之詔輒憂懼不食皇帝傳位之初太上巡幸適當大敵入攻爲宗社計庻事不得不小有更革太上回鑾臣謂宜有以大慰皇帝之心勿問細故可也徽宗感悟出玉帶金魚象簡賜綱且曰卿輔助皇帝扞守宗社有大功若能調和父子間當遂書靑史垂名萬世綱感泣再拜綱還具道太上意及太上還綱迎拜於國門是時北兵已去太上還宮上下恬然置邊事不問綱獨以爲憂乃上備邊禦敵八事又奏邊事方棘調度不給宜稍抑冒濫以足國用如節度使至遙郡刺史本以待勲臣今皆以戚裏恩澤得之堂吏轉官止於正郎崇觀間始轉至中奉大夫今宜皆復舊制初奉迎太上時綱與耿南仲爭論儀注南仲大怒誣綱結士民伏闕綱待罪帝慰解之至是南仲等譖頗行帝遂疑綱専權會金兵圍太原種師中戰沒師道病歸南仲乃曰援太原非綱不可遂以綱爲河東北宣撫使綱辭曰臣書生實不知兵在圍城中不得已爲陛下料理兵事今爲大帥恐誤國不許退而乞致仕章十餘上又不許許翰書杜郵二字遺綱綱皇恐受命帝手書裴度傳以賜綱綱言臣何足以望裴度但掃除小人使君子道長則扞禦外患不難也因書裴度論魏洪簡等章疏要語以進時宣撫司兵僅萬二千人庻事未集而詔屢趣綱行綱行次懷州卽詔罷減所起兵而趣解太原之圍諸將又別受禦畫事皆専達宣撫司徒有節制之名俄又以議和止綱進兵每一次詔下綱皆上疏極論之不報初綱陛辭時言唐恪聶山之姦至是徐處仁吳敏罷相而相唐恪許翰罷同知樞密院而進聶山陳過庭李回等綱嘆曰事不可爲矣卽上疏丐罷乃命種師道代綱而召綱赴闕尋以觀文殿學士知揚州未幾以綱主戰防師費財落職建昌軍安置再謫江寧及金兵再至帝始悟和議之非除綱資政殿大學士領開封府事綱行次長沙被命卽率湖南勤王之師入援未至而都城失守先是康王至北軍爲金人所不喜求遣肅王代之至是康王開大元帥府承制復綱故官及卽位拜綱尙書右僕射兼中書侍郎趣赴闕綱至見於內殿涕泗交集帝爲動容因辭曰陛下總師於外爲天下臣民所推戴內修外治還二聖而撫萬邦責在陛下與宰相臣自視闕然不足以副委任帝曰朕知卿忠義智略久矣欲使敵國畏服四方安寧非卿不可綱頓首曰昔唐明皇欲相姚崇崇以十事要說皆中一時之病今臣亦以十事仰乾天聽陛下度其可行者賜之施行臣乃敢受命一曰議國是謂中國之禦四裔能守而後可戰能戰而後可和而靖康之末皆失之今欲戰則不足欲和則不可莫若先自治専以守爲策俟吾政事修士气振然後可議大舉二曰議巡幸謂車駕不可不一到京師見宗廟以慰都人之心度未可居則爲巡幸之計以天下形勢而觀長安爲上襄陽次之建康又次之皆當詔有司預爲之備三曰議赦令謂祖宗登極赦令皆有成式前日赦書乃以張拜昌僞赦爲法如赦惡逆及罪廢官盡復官職皆泛濫不可行宜悉攺正四曰議僭逆謂張邦昌爲國大臣不能臨難死節而挾金人之勢易姓攺號宜正典刑垂戒萬世五曰議僞命謂國家更大變鮮仗節死義之士而受僞官屈膝於其庭者不可勝數昔唐肅宗平賊污僞命者以六等定罪宜仿之以勵士風六曰議戰謂軍政久廢士气怯惰宜一新紀律信賞必罰以作其气七曰議守謂敵情狡獪勢必復來宜於沿河江淮措置控禦以扼其衝八曰議本政謂政出多門紀綱紊亂宜一歸之中書則朝廷尊九曰議久任謂靖康間進退大臣太速功效蔑著宜愼擇而久任之以責成功十曰議修徳謂上始膺天命宜益修孝悌恭儉以副四海之望翼日頒綱議於朝惟僭逆僞命二事畱中不出綱言二事乃政刑之大者方金人爲易姓之謀邦昌偃然正位號處宮禁擅降僞詔以止四方勤王之師及知天下之不與乃請元祐太后垂簾聴政而議奉迎邦昌僭逆始末如此陛下欲建中興之業而専崇僭逆之臣以示四方其誰不解體又僞命臣僚一切置而不問何以勵天下士大夫之節帝召執政議之綱復曰邦昌僭逆豈可使在朝廷俾道路指目曰此亦一天子哉因泣拜曰臣不可與邦昌同列當以笏擊之陛下必欲用邦昌第罷臣帝頗感動汪伯彥乃曰李綱气直臣等所不及乃謫邦昌於潭州吳幵莫儔以下皆遷謫有差綱又言近世士大夫寡防鮮恥不知君臣之義靖康之禍能仗節死義者在內惟李若水在外惟霍安國願加贈卹帝從其請仍詔有死節者諸路詢訪以聞帝謂綱曰卿昨爭張邦昌事內侍輩皆泣涕卿今可以受命矣綱拜謝有防兼充禦營使入對奏曰當今之務先定規模而知先後緩急之序乃能成功所謂規模者外禦彊敵內銷盜賊修軍政變士風裕邦財寛民力攺獘法省冗官誠號令以感人心信賞罰以作士气擇帥臣以任方面選監司郡守以奉行新政俟吾所以自治者政事已修然後可以問罪金人迎還二聖此規模也至所當急而先者則在於料理河北河東蓋河北河東者國之屏蔽也今河東所失者恆代太原澤潞汾晉余郡猶存也河北所失者不過眞定懷衛濬四州而已其餘三十餘郡皆爲朝廷守兩路士民兵將所以戴宋者甚堅皆推豪傑以爲首領多者數萬少者亦不下萬人朝廷不因此時置司遣使以大慰撫之分兵以援其危急臣恐糧盡兵疲危急無告金人因而用之皆精兵也莫若於河北置招撫司河東置經制司擇有才略者爲之使宣諭天子恩徳不忍棄兩河於敵國之意有能全一州復一郡者以爲節度防禦團練使令自爲守非惟絕其從敵之心又可責其禦敵之力使朝廷無北顧之憂此今日之先務也帝善其言問誰可任者綱薦張所傅亮所嘗爲監察禦史在圍城中以蠟書募河北兵士民得書喜曰朝廷棄我猶有一張察院拔而用之應募者凡十七萬人故綱以爲招撫河北非所不可傅亮者先以邊功得官嘗治河朔都城受圍時亮率勤王之兵三萬人屢立戰功綱察其智略可用帝乃以所爲河北招撫使亮爲河東經制副使有頃皇子生故事當肆赦綱奏陛下登極赦書獨遺河北河東願因今赦廣示徳意帝從之於是兩路人情翕然有以破敵捷書至者金人圍守諸郡之兵往往引去而山砦之兵應招撫經制二司募者甚眾開封守闕綱薦宗澤帝從之綱立軍法五人爲伍伍長以牌書同伍四人姓名二十五人爲甲甲正以牌書伍長五人姓名百人爲隊隊將以牌書甲正四人姓名五百人爲部部將以牌書隊將正副十人姓名二千五百人爲軍統制官以牌書部將正副十人姓名命招置新軍及禦營司兵並依新法團結有所呼召使令按牌以遣三省樞密院置賞功司受賂乞取者行軍法遇敵逃潰者斬因而爲盜賊者誅及家屬凡軍政申明攺更者數十條又以步不足勝騎騎不足勝車請以車制頒京東西制造而教閱之又造戰艦募水軍及詢訪諸路武臣材略之可任者以備用時議遣使於金綱奏曰堯舜之道孝悌而已今所遣使但當奉表通問兩宮致思慕之意可也帝乃命綱艸表以周望傅雩爲二聖通問使奉表以往綱乞降哀痛之詔以感動天下使同心協力以致中興又乞省冗員節浮費帝皆從其言時四方潰兵爲盜者十餘萬人攻劫山東淮南襄漢之間綱命將悉討平之又言陛下縱未能行上防幸闗中猶當且適防鄧示不忘故都以系天下之心不然中原非復我有帝爲詔諭兩京以還都之意讀者皆感泣未幾有詔欲幸東南綱極論其不可且言南陽光武所興地利足恃可暫駐蹕乃還汴都計無出於此者帝許之而黃潛善汪伯彥陰主南行之計或謂綱曰外論洶洶咸謂東幸已決綱曰國之存亡於是焉分吾當以去就爭之先是綱每有所論諫言𨿽切直無不容納至是所言常畱中不報已而遷綱門下侍郎而潛善爲中書侍郎潛善伯彥力排河東北二司之議使張所置司北京勿渡河北而召傅亮還京綱力爭之不得乃再疏求去初諫議大夫宋齊愈當金人議立異姓時齊愈書張邦昌姓名入議至是綱進三疏一曰募兵二曰買馬三曰募民出財以助兵費齊愈以爲不可行疏論其非不報章將再上其鄕人嗛齊愈者竊其艸示綱時方論僭逆附僞之罪於是逮齊愈戮之東市張浚時爲禦史劾綱以私意殺侍從詔罷綱爲觀文殿大學士提舉洞霄宮許翰言綱忠義捨之無以致中興會帝召見陳東東言潛善伯彥不可任綱不可去東坐死翰曰吾與東皆爭李綱者東戮都市吾在廟堂可乎遂求去後有防綱落職居鄂州自綱罷張所以罪去傅亮以母病辭歸招撫經制二司並廢車駕遂東幸兩河郡縣相繼淪陷凡綱所規畫軍民之政一切廢罷金人攻京東西殘毀闗輔而中原盜賊蠭起矣紹興二年除觀文殿學士湖廣宣撫使知潭州是時江湖江湘之間流民潰卒羣聚爲盜賊多者至數萬人綱悉平之上言荊湖國之上流如鼎澧嶽鄂若荊南一帶皆當屯宿重兵倚爲形勢使四川之號令可通襄漢之聲援可接乃有恢復中原之漸議未及行而諫官徐俯劉裴劾綱罷之四年金人及僞齊來攻綱上防禦三防詔付樞密院及三省施行五年詔問攻戰守備措置綏懷之方綱奏言守備之宜當先料理淮南荊襄以爲東南屏蔽近年以來大將擁重兵於江南官吏守空城於江北故敵人得以侵擾今當於淮之東南及荊襄置三大帥屯重兵以臨之分遣偏帥進守支郡加以戰艦水軍上運下接自爲防守敵馬𨿽多不敢輕犯有守備矣然後分責諸將因利乘便收復京畿要以必爲之志而勿失機會攻戰之利莫大於是若夫萬乘所居必擇形勝莫善於建康權宜駐蹕願詔守臣治城池修宮闕立官府置營壁使粗成規模以待巡幸蓋有城池然後人心不恐有官府然後政事可修有營壘然後士卒可用此措置所當先也至於西北之民未嘗一日忘宋有願爲內應者宜給之土田予以爵賞優加撫循使莫不感悅益堅戴宋之心此綏懷所當先也又條上六事一曰信任輔弼二曰公選人材三曰變革土風四曰愛惜日力五曰務盡人事六曰寅畏天威疏上除江西安撫制置大使兼知洪州時張浚趙鼎相繼柄國知綱賢可任然不引當樞軸又不使建閫淮北以當恢復之任僅使安撫江西而兵少糧希事權不重綱屢疏請兵籌度措置江西賴以晏然及張浚以呂祉敗引咎去相位言者引漢誅王恢爲比綱言浚措置失當誠爲有罪然其區區徇國之心有可矜者願少寛假以責來效時車駕將幸平江綱以爲平江去建康不逺徒有退避之名不宜輕動八年王倫使金還與金使偕來以詔諭江南爲名綱憤懣上疏言金人邀求無厭願陛下且勿輕許深詔羣臣講明可以久長之防擇其善者從之九年除知潭州荊湖南路安撫大使綱力辭次年卒年五十八贈少師官其親族十人綱負天下之望以一身用捨爲社稷生民安危𨿽身或不用用又不久而其忠誠義气凜然動乎逺邇每宋使至金金人必問李綱趙鼎安否其爲逺人所畏服如此綱所著有易傳內篇十卷外篇十二卷論語詳說十卷文章歌詩奏議百餘卷又有靖康傳信錄奉迎錄建炎時政記建炎進退誌建炎制詔表札集宣撫荊廣記制置江右錄

論曰綱在靖康承京貫之後文武幹略之士無一存者及髙宗之起惟一宗澤如韓嶽之流尙隱於卒伍時方艱難莫與共理然綱在圍城之中徒手奮臂以成卻敵之勲處新造之朝頥指心運遂建中興之業計其前後皆不過數十日自古遭時之難成功之速未有如綱者也綱去後猶有十年竟置之若有若無之間兩建大勲成效章章如此國勢搶攘又非承平無事之時猶遭擯抑噤不得施用惜哉

史傳三編卷三十四

欽定四庫全書

史傳三編卷三十五

大學士朱軾撰

名臣傳二十七

宋

宗澤

宗澤字汝霖義烏人登元祐六年進士廷對極陳時獘考官惡其切直置末甲調館陶尉中使督開禦河方隆冬役夫僵僕相望澤上書其帥請待來春從之調龍遊令民未知學澤爲建庠序設師儒講論經術風俗一變調晉州趙城令下車請升縣爲軍不從澤曰承平時固無慮他日有警當思吾言矣攺知掖縣部使者承防市牛黃澤報曰方時疫癘牛飲其毒則結爲黃今和气滂流牛安得黃使者怒欲劾邑官澤曰此澤意也通判登州境內官田數百頃皆不毛之土嵗輸萬餘緡率橫取於民澤奏免之及朝廷遣使由登州結女眞盟海上謀夾攻契丹澤曰天下自此多事矣退居東陽結廬山谷間靖康元年中丞陳過庭等列薦假宗正少卿充和議使澤曰是行不生還矣或問之澤曰敵能悔過退師固善否則安能屈節北庭以辱君命乎議者謂澤剛方不屈恐害和議止不遣命知磁州時太原失守官兩河者率托故不行澤曰食祿而避難不可也卽日單騎就道從羸卒十餘人磁經敵騎蹂躪人民逃徙帑廩枵然澤至繕城浚池治器械募義勇爲固守計上言邢洺磁趙相五州各蓄精兵二萬人敵攻一郡則四郡皆應是一郡之兵常有十萬人帝嘉之除河北義兵都總管金人破眞定引兵南取慶源自李固渡過河恐澤兵躡其後遣數千騎直扣磁州城澤擐甲登城令壯士以神臂弓射走之開門縱擊斬首數百級所獲羊馬金帛悉以賞軍士康王再使金行至磁澤迎謁曰肅王一去不返今敵又詭詞以致大王願勿行王遂還相州有詔以澤爲副元帥從王起兵入援澤言宜急會兵李固渡斷敵歸路不從乃自將兵趨渡道遇金兵遣秦光弼張徳夾攻大破之金人旣敗乃畱兵分屯澤遣壯士夜搗其軍破三十餘砦時康王開大元帥府檄兵會大名澤履冰渡河見王曰京城受圍日久入援不可緩會簽樞密院事曹輔賫蠟封手詔至自京師言和議可成澤曰金人狡譎是欲款我師耳君父之望援何啻饑渇宜急引軍直趨澶淵次第進壘以解京師之圍萬一敵有異謀則吾兵已在城下汪伯彥等難之勸王遣澤先行自是澤不得預府中謀議矣二年正月澤至開徳十三戰皆防以書勸王檄諸道兵會京城又移書北道總管趙野河東北路宣撫範訥知興仁府曽楙合兵入援三人皆不答澤以孤軍進都統陳淬言敵方熾未可輕舉澤怒欲斬之諸將乞貸淬使效死澤命淬進兵遇金人敗之金人攻開徳澤遣孔彥威與戰又敗之澤度金人必犯濮先遣三千騎往援金人果至敗之金人復向開徳權邦彥孔彥威合兵夾擊又大敗之澤兵進至衛南度將孤兵寡不深入不能成功乃揮眾直前與戰敗之轉戰而東敵益生兵至王孝忠戰死前後皆敵壘澤下令曰今日進退等死不可不從死中求生士卒知必死無不一當百斬首數千級金人大敗退走數十里澤計敵眾十倍於我今一戰而卻勢必復來使悉其鐡騎夜襲吾軍則危矣乃暮徙其軍金人夜至得空營大驚自是憚澤不敢復出兵澤出其不意遣兵過大河襲擊敗之王承制以澤爲徽猷閣待制時汴京失守金人迫二帝北行澤聞卽提軍趨滑走黎陽至大名欲徑渡河據金人歸路還二帝而勤王之兵卒無一至者又聞張邦昌僣位欲先行誅討會得大元帥府書約移師近都按甲觀變澤上書於王曰人臣豈有服赭袍張紅蓋禦正殿者乎自古姦臣皆外爲恭順而中藏禍心未有竊據寶位攺元肆赦惡狀昭著若邦昌者今二聖諸王悉渡河而北惟大王在濟天意可知宜亟行天討興復社稷又勸王近剛正而逺柔邪納諫諍而拒防佞尙恭儉而抑驕侈體憂勤而忘逸樂進忠實而退私僞以系天下之心因累表勸進王卽帝位於南京澤入見涕泗交頥陳興復大計時與李綱同入對相見論國事慷慨流涕綱奇之帝欲畱澤黃潛善等沮之除龍圖閣學士知襄陽府時金人有割地之議澤言天下者太祖太宗之天下陛下當兢兢業業思傳之萬世柰何以割地爲議乎自金人再至朝廷未嘗命一將出一師但聞姦邪之臣朝進一言以告和暮入一說以乞盟終致二聖北遷宗社蒙恥今卽位四十日矣未聞有大號令是禠天下忠義之气而自絕其民也臣𨿽駑怯當躬冒矢石爲諸將先捐軀報國恩足矣帝覽其言壯之攺知靑州時年六十九矣開封尹闕李綱言綏復舊都非澤不可徙知開封府時敵騎畱屯河上金鼓之聲日夕相聞而京城樓櫓盡廢兵民雜居盜賊縱橫澤至首捕誅捨賊者數人下令曰爲盜者贓無輕重並從軍法由是盜賊屏息人賴以安王善者河東巨防也擁眾七十萬欲據京城澤單騎入善營泣謂之曰朝廷當危難時使有如公一二輩豈復有敵患乎今日乃汝立功之秋不可失也善感泣遂解甲降又有楊進者兵三十萬王再興李貴王大郎等各擁眾數萬往來侵掠澤悉招降之因上疏請帝還京俄有詔荊襄江淮悉備巡幸澤復言比來開封物價市肆漸同平時士農民商旅士大夫之懷忠義者莫不願陛下亟歸京師以慰人心除延康殿學士京城畱守兼開封尹金嘗遣人以使僞楚爲名至開封府澤曰此名爲使實覘我也拘其人乞斬之有詔延置別館澤切諫帝乃親札諭澤竟縱遣之言者附黃潛善意欲因是搆澤尙書左丞許景衡抗疏力辧乞厚加任使以成禦敵治民之功且言得宗澤方可保東京有東京行在始安枕帝悟封其章付澤澤乃安時眞定懷衛間敵兵甚盛澤以爲憂乃渡河約諸將共議事宜以圖收復於京城四壁各置使以領招集之兵造決勝戰車千餘乘車用五十有五人運車者十有一執器械輔車者四十有四周旋曲折可以應用又據形勢立堅壁三十四所於城外駐兵數萬澤往來按視之沿河鱗次爲聯珠砦結連兩河山水砦及陜西義士開五丈河以通西北商旅京畿瀕河七十二里命十六縣分守之縣皆開濠深廣丈餘於其南植鹿角又團結班直諸軍及民兵之可用者於是陜西京東西諸路人馬咸願聽澤節制澤視師河北還疏言陛下尙畱南都捨宗廟朝廷使社稷無依生靈失所仰戴宜亟回汴京以慰元元之心不報及遣官迎奉六宮往金陵澤復上疏曰京師天下腹心也兩河𨿽未敕寧特一手臂之不伸耳今遽欲去之非惟一臂之弗瘳且並與心腹而棄之矣昔景徳間契丹防澶淵王欽若勸幸金陵陳堯叟勸幸成都惟防準請親徵卒用成功臣何敢望防準然不敢不以章聖望陛下又條上五事其一言黃潛善汪伯彥贊南幸之非澤前後建議經從三省樞密院輒爲潛善等所抑金將烏珠渡河謀攻汴京諸請先斷河梁嚴兵自固澤笑曰去冬金騎直來正坐斷河梁耳乃命部劉衍趨滑劉達趨鄭以分敵勢戒諸將極力保防河梁以俟大兵之集金人聞之夜斷河梁遁去二年金人自鄭抵白沙都人震恐僚屬入問計澤方對客圍棋笑曰何事張皇劉衍等在外必能禦敵乃選精鋭數千使繞出敵後伏其歸路金人方與衍戰伏兵起前後夾擊之金人果敗金將尼瑪哈據西京澤遣部李景良閻中立郭俊民領兵趨鄭遇敵大戰中立死之俊民降景良遁去澤捕得景良斬之旣而俊民與金將及燕人何仲祖來招澤澤數俊民曰汝爲金人持書相誘何面目見我乎斬之謂金將曰汝爲人不能以死敵我乃欲以兒女子語誘我乎亦斬之謂仲祖脇從而免之諸將皆服金師入滑部將張僞請往救澤以五千人付之戒毋輕戰以待援防至迎戰敵騎十倍諸請避其鋒防曰避而偸生何面目見宗公力戰死之澤聞防急遣王宣領騎五千救之防死二日宣始至與金人大戰破之殺傷甚眾澤迎防防歸卹其家以宣權知滑州金人自是不敢復犯東京山東盜起執政謂其多以義師爲名請下令止勤王澤上疏曰自敵圍京城忠義之士憤懣爭奮廣之東西湖之南北福建江淮越數千里爭先勤王當時大臣無逺識大略不能撫而用之使之饑餓困窮弱者塡溝壑彊者爲盜賊此非勤王者之罪乃一時措置乖謬所致耳今河東西不降敵而保山砦者不知其幾諸處節義之夫自黥其面爭先救駕者復不知其幾此詔一出臣恐艸澤之士一旦解體倉卒有急誰復有效忠義者哉王防者本遼臣爲金將往來河上澤擒之解其縛坐堂上爲言契丹本宋兄弟之國今女眞滅汝國又辱吾主義當協謀雪恥防感泣願效死澤因問金人虛實盡得其詳遂決大舉之計召諸將謂曰汝等有忠義心當協謀勦敵期還二聖成大功言訖泣下諸皆泣聽命澤上疏請帝還京曰臣爲陛下保防京城自去年秋冬至於今春又三月矣陛下不早回京則天下之民何所依戴又遣子頴詣行在上疏曰天下之事見幾而動今收復伊洛而金將渡河捍蔽滑臺而敵國屢敗河東河北山砦義民引領舉踵日望官軍之至以時而言中興之兆可見在陛下見機乘時而已又言楚人城郢史氏鄙之今乃於儀眞教習水戰傳聞四方必謂中原不守爲江寧控扼之計非所宜也先是澤去磁以州事付兵馬鈐轄李侃統制趙世隆殺之至是世隆及弟世興以兵二萬來歸眾懼生變澤曰世隆本吾一校耳何能爲世隆至澤責而斬之時世興佩刀侍側眾兵露刃庭下澤徐謂世興曰汝兄犯法當誅汝能奮志立功足以雪恥世興感泣會金人攻滑州澤遣世興往救世興至掩其不備敗之澤威聲日著北方聞其名常尊憚之對南人言必曰宗爺爺契丹人有歸中國者澤引置坐側推誠與語諭以忠義給資糧遣之且賜以公憑官軍渡河以爲信驗人持數百本而去又爲榜文散示陷沒州縣以爲公據遂連結諸路義兵燕趙豪傑嘗謂人曰事可舉矣復上疏言丁進數十萬眾願守防京城李成願扈從還闕卽渡河勦敵楊進等兵百萬亦願渡河同致死力臣聞多助之至天下順之陛下及此時還京則眾心翕然何敵之足憂乎又言聖人愛其親以及人之親所以教人孝敬其兄以及人之兄所以教人弟陛下當與忠臣義士合謀肆討迎復二聖今太上所禦龍徳宮儼然如舊惟淵聖未有宮室望攺修寶籙宮以爲迎奉之所帝乃下詔擇日還京而竟不果是年六月王彥聚兵太行山欲大舉趨太原澤恐彥孤軍不可獨進召彥計事彥悉召諸砦指授方略以俟會合乃以萬餘人趨汴金人以重兵躡其後而不敢擊旣至汴澤令宿兵近甸以衞根本彥遂屯滑州之沙店澤上疏曰臣欲乘此暑月遣彥等自滑州渡河取懷衞濬相等州王再興等自鄭州直防西京陵寢馬擴等自大名取洺相眞定楊進王善丁進等各以所領兵分路並進旣渡河則山寨忠義之民相應者不啻百萬契丹漢兒亦必同心協力事方就緒乞朝廷遣使聲言立遼天祚之後講吾舊好以擕敵情遣知機辯博之士西使夏東使髙麗諭以禍福必出助兵同加掃蕩願陛下早還京師臣當躬冒矢石爲諸將先中興之業必可立致疏入潛善等忌澤成功從中沮之澤前後請帝還京二十餘奏每爲潛善伯彥所抑憂憤成疾疽發於背諸入問疾澤矍然曰吾以二帝蒙塵憤憤至此汝等能殱敵則我死無恨眾皆流涕曰敢不盡力諸將出澤嘆曰出師未防身先死長使英雄淚滿襟無一語及家事但連呼過河者三而卒年七十都人號慟遺表猶贊帝還京贈觀文殿學士謚忠簡澤質直好義親故貧者多依以爲活而自奉甚薄常曰君父側身嘗膽臣子乃安居美食耶始澤招集羣盜聚兵儲糧結諸路義兵連燕趙豪傑自謂渡河克復指日可冀有志弗就識者恨之子頴居戎幕素得士心澤卒數日士去者十五都人請以頴繼父任會已命杜充畱守乃以頴爲判官充酷而無謀屢失人心頴爭之不能得乃請持服歸自是豪傑不爲用羣聚城下者復去爲盜而中原不守矣充卒降於金頴官終兵部郎中

論曰澤初在汴京金師屢至及數月之後渡河北去不復侵擾矣故得以選練材武收召豪傑糾合四路之兵以成長驅之勢澤之功𨿽不成然捍蔽北門奮揚威武使行在君臣得整兵輯將終成南渡之基者非澤之力耶澤之守舊都以李綱之舉及澤連疏數十上爲汪黃等所抑綱之去位久矣語曰安危在出令存亡在所任豈此謂耶

趙鼎

趙鼎字元鎭解州聞喜人少孤母樊氏教之漸能通經史百家崇寧五年登進士第對防直斥章惇誤國累官洛陽令宰相吳敏知其能擢爲開封士曹金人破太原朝廷議割三鎭地鼎曰祖宗之地不可以與人何用議及京師失守二帝北行金人立張邦昌鼎與胡寅張浚逃太學中不書議狀髙宗卽位張浚薦爲司勲郎官帝幸建康詔條具防秋事宜鼎言宜以六宮所止爲行宮車駕所止爲行在擇精兵以備儀衛其餘兵將分在江淮使敵莫測巡幸之定所帝納之久雨詔求闕政鼎言今日之患始於王安石成於蔡京今安石猶配享廟庭而京之黨未除時政之闕無大於是帝爲罷安石配享擢右司諫遷爲殿中侍禦史故事無自司諫遷殿中者範宗尹以爲言帝曰鼎在言路所言四十事已施行三十六可謂舉職矣遂用之時劉光世部將王徳擅殺韓世忠之將世忠亦率部曲奪建康守府廨鼎請治徳専殺無忌之罪而下詔切責世忠指取其吏付有司治之諸將肅然帝曰唐肅宗得李勉朝廷始尊今朕得卿無愧昔人矣及金兵至江帝幸會稽召臺諫議去畱鼎陳戰守避三防拜禦史中丞鼎言經營中原當自闗中始經營闗中當自蜀始欲幸蜀當自荊防始吳越介在一隅不足以進取中原荊防左顧川陜右控湖湘下瞰京洛三國所必爭宜以公安爲行闕而屯重兵於襄陽運江浙之粟以資川陜之兵經營大業計無出此除端明殿學士簽書樞宻院事以言事忤防出知平江府攺知建康又移洪州京西招撫使李橫欲復東京鼎言橫烏合之眾不能當敵恐遂失防陽已而橫戰敗防陽竟陷召拜防知政事宰相朱勝非方規復防陽帝問嶽飛可使否鼎曰知上流利害無如飛者飛出師竟復六郡頃之執政忌鼎出爲川陜宣撫使將行會邊報沓至帝謂鼎曰卿豈可去當遂相卿拜尙書右僕射同平章事兼知樞密院事制下中外相慶時劉豫子麟與金人合兵大入舉朝震恐鼎獨贊進禦之計帝亦曰朕當親總六師臨江決戰鼎喜曰累年退怯敵志益驕今聖斷親徵成功可必於是詔韓世忠屯揚州命劉光世移軍建康而起張浚知樞密院及帝發臨安鼎恐帝意變復乘間言曰陛下養兵十年用之正在今日若少加退阻則人心渙散長江之險不可復恃帝遂幸平江下詔暴逆豫之罪而世忠大儀之防奏至帝遂欲自將渡江決戰鼎曰敵逺來利在速戰遽與爭鋒非防也且豫猶遣其子豈可煩至尊耶帝乃止未幾張浚至見鼎執其手曰此行舉措皆合人心卽日命浚視師江上士見浚勇气十倍金人聞之遂謀北歸帝謂鼎曰近將士致勇爭先諸路守臣亦翕然自效乃朕用卿之力也鼎謝曰皆出聖斷臣何力之有或問鼎曰金人傾國來攻眾皆恟懼公獨言不足畏何耶鼎曰敵眾𨿽盛然以豫而來非其本心戰必不力以是知其不足畏也帝語張浚曰鼎眞宰相天使佐朕中興宗社之幸也金人旣退鼎首請博采羣言爲善後計帝還臨安以鼎守左僕射浚守右僕射俱兼樞密院督諸路軍馬鼎於政事先後及人才所當召用者條而置之座右次第奏行之故列要津者多一時之望人號爲小元祐及劉豫遣子麟猊分路入防時張俊屯盱眙楊沂中屯泗韓世忠屯楚嶽飛駐鄂劉光世駐廬沿江上下無兵鼎以爲憂移書於浚欲令俊與沂中同保合肥浚以爲然時邊報日急俊欲棄盱眙光世欲棄廬州皆張大賊勢以聞鼎曰豫逆賊也若與豫戰而不能勝或更退守何以立國今賊已渡河當亟遣俊合光世軍盡掃淮南之防帝然之詔二進兵俊軍至藕塘與猊戰大破之鼎命沂中趨合肥以會光世光世已棄廬回江北浚以書告鼎鼎白上詔浚有不用命者聽以軍法從事光世大駭復進至肥河與麟戰破之麟猊防柵遁去鼎因抑呂祉與張浚不平遂丐去罷知紹興府七年祉軍敗沒於僞齊浚引咎去位乃復拜鼎尙書左僕射同平章事兼樞密使臺諫交論淮西無備鼎曰行朝擁兵十萬敵騎直來自足抗之設有他虞鼎身任其責淮西迄無驚時浚已落職帝猶欲加以逺竄鼎言浚母老且有勤王功帝曰功過自不相掩已而內批謫浚嶺南鼎畱不下詰旦鼎入帝怒未解鼎力懇曰浚罪不過失防耳凡人計慮豈不欲萬全儻因一失便置之死地後有奇謀祕計誰復敢言者此事自闗朝廷非私浚也帝意乃解以散官居浚永州鼎旣再相或議其無所施爲鼎曰今日之事如人患羸當靜以養之若復加攻砭必傷元气矣金廢劉豫鼎遣間招河南守將壽亳陳蔡之間往往舉城或率部曲來歸得精兵萬餘馬數千知廬州劉錡亦言淮北歸正者不絕度可得四五萬帝喜曰朕嘗慮江池守備空虛今得此軍可無患矣金人遣使議和朝論以爲不可信帝怒鼎曰陛下於金人有不共戴天之讐今屈己請和不憚爲之者以梓宮及母后耳羣臣憤懣之詞出於愛君不可以爲罪陛下宜諭之曰講和非吾意以親故不得已爲之但得梓宮及母后還敵𨿽渝盟吾無憾焉帝從其言羣議遂息初鼎與浚共薦秦檜及檜得志宻以事間鼎至是遂罷鼎爲忠武節度使知紹興府檜往餞鼎鼎不爲禮檜益憾之鼎旣去王庶入對帝謂曰鼎兩爲相於國有大功再贊親徵皆能決勝他人所不及也先是王倫使金從鼎受指鼎曰問禮數則答以君臣之分已定問地界則答以大河爲界二者使之大防不從則已倫受命而行至是倫與金使俱來以撫諭江南爲名帝嘆息謂庶曰五日前得此報趙鼎豈可去耶鼎嘗薦胡寅魏矼晏惇復潘良貴呂本中張致逺等數十人及再相奏曰今才徳可用如劉大本胡寅呂本中常同林季仲之流陛下能用之乎妬賢長惡如趙霈胡世將周祕陳公輔之徒陛下能去之乎帝爲徙世而補公輔等於外初禁衛諸軍遇赦轉員其法甚備自中原俶擾軍營紛亂諸將所總嵗嵗奏功而天子親兵久無陞遷之望鼎請據三衙見管人數彷佛舊例立爲轉員之法常曰三省常爲敵不來而爲陛下拔人才修政事樞宻常爲敵見侵而爲陛下申軍律治兵甲則兩得之矣鼎至越丐祠檜惡其迫已徙知泉州又誣以受張邦昌僞命遂奪節鼎自泉州復上書言時政檜恐其復用使中丞王次翁誣其幹沒官錢謫居興化移漳州潮州安置在潮五年杜門謝客中丞詹大方誣其受賄移吉陽軍鼎謝表曰白首何歸悵餘生之無幾丹心未冺誓九死以不移檜見之曰此老倔彊猶昔在吉陽三年潛居深處門人故吏皆不敢通問檜命本軍月具存亡申省鼎遣人語其子汾曰檜必欲殺我我死汝曹無患先得疾自書墓中石記鄕裏及除拜嵗月至是書銘旌云身騎箕尾歸天上气作山河壯本朝遺言屬其子乞歸葬遂不食而死時紹興十七年也天下聞而悲之明年得防歸孝宗卽位謚忠簡追封丰國公擢用其孫十二人鼎爲文渾然天成凡髙宗處分軍國機事多鼎視艸有擬奏表疏雜詩文二百餘篇號得全集行於世

論曰談者謂髙宗之初人心思奮苟圖興復指期可致及鼎得政而南北之勢成矣故鼎専固根本不急用兵然使當鼎之時宗澤尙在李綱再用其所設施亦未可預料也觀於嶽飛可以見矣𨿽然鼎善觀時施計因事奏功任賢使能興利救敗治國之良材也微鼎則宋之南渡不復能立國矣

張浚

張浚字徳逺漢州綿竹人唐宰相九齡弟九臯之後父咸舉進士賢良兩科浚四嵗而孤行直視端無誑言識者知爲大器入太學中進士第靖康初爲太常簿張邦昌僭立逃入太學中聞髙宗卽位馳赴南京除樞宻院編修官擢殿中侍禦史時帝在揚州浚請葺東京闗陜襄鄧以備巡幸擢禮部侍郎浚度金人必來攻而廟堂宴然殊不爲備力言之建炎三年金人南侵帝幸錢塘畱朱勝非與浚於吳門同節制軍馬已而勝非召浚獨畱招潰兵數萬安集甫定而苗傅劉正彥之亂作攺元赦書至平江浚祕不宣及傅等以檄來浚慟哭謀起兵討賊傅等以張俊爲秦鳯路總管俊將卸兵而西浚知帝遇俊厚急俊握手語之故相持而泣時呂頥浩節制建業劉光世領兵鎭江浚乃以蠟書約頥浩光世來會而命俊分兵扼吳江疏請復辟會韓世忠舟師抵常熟俊曰世忠來事濟矣白浚招之世忠至對浚慟哭請以身任之浚因大犒俊世忠士呼諸將校至前抗聲誓曰賊以重賞購吾首倘浚此舉違天悖人者若曹可取吾頭去不然有一退縮悉以軍法從事眾皆感憤於是令世忠先進急趨秀州據糧道以俟大軍世忠至秀卽大治戰具傅等以書招浚浚報云自古言涉不順謂之指斥乘輿事涉不順謂之震驚宮闕廢立之事謂之大逆不道大逆不道者族今建炎皇帝不聞失徳一旦遜位豈所宜聞傅等得書大恐乃遣重兵扼臨平責浚栁州安置及頥浩光世兵踵至浚乃聲傅正彥罪傳檄中外率諸軍繼進浚前遣客馮轓以計說傅等及大軍且至傅等憂恐不知所出轓知其可動卽以大義白宰相朱勝非使率百官請復辟髙宗禦筆除浚知樞宻院事浚進次臨平賊兵拒不得前世忠等搏戰大破之傅正彥遁去世忠追擒斬之語在世忠傳浚入見伏地涕泣待罪髙宗勞問再三曰向在睿聖兩宮隔絕一日啜羮小黃門忽傳太母之命不得已貶卿栁州朕不覺覆於手念卿被謫此事誰任因引入內殿解所服玉帶以賜浚謂中興當自闗陜始慷慨請行詔以浚爲川陜宣撫處置使便宜黜陟將行平防軍範瓊擁眾自豫章至先是靖康中金人盡取君後太子宗室北行多瓊之謀瓊又乘勢剽掠左右張邦昌爲之翼衛至是入朝悖傲無禮乞貸傅正彥等死罪浚奏瓊大逆不道召至都堂數其罪誅之分其軍隸神武軍然後行時金人已取鄜延渡渭攻永興諸將莫肯相援浚至卽出行闗陜訪問風俗罷斥姦贓以搜攬豪傑爲先務諸惕息聽命聞金烏珠猶在淮西恐其復擾東南謀牽制之乃合五路之師以復永興烏珠馳至戰於富平官軍大敗浚退保興州命吳玠聚兵於和尙原大散闗以斷敵來路闗師古等聚兵於岷州大潭孫渥賈世方等聚兵於階成鳯三州以固蜀口紹興元年吳玠連破金將烏嚕烏珠之師金兵遂引而北去因拜浚檢校少保浚在陜蜀三年訓新集之兵當方張之敵以劉子羽爲上賔任趙開爲都轉運使擢吳玠爲大將子羽慷慨有才略開善理財而玠每戰輒勝西北遺民歸附日眾故闗陜𨿽失而全蜀安堵且以形勢牽制東南江淮亦賴以安初富平之敗浚以環慶帥趙哲違節度斬之至是又殺將軍曲端言者以爲非朝廷疑之三年遣王似副浚浚聞似來求解兵柄且奏似不可任宰相呂頥浩朱勝非毀短浚而禦史中丞辛炳以宿憾劾浚遂以本官提舉洞霄宮居福州浚旣去慮金人釋川陜之兵並力窺東南上疏極言其狀未幾劉麟果引金人南侵帝思浚前言幸平江召浚入見除知樞宻院事浚旣受命卽日赴江上視師時烏珠擁兵十萬於揚州約日渡江決戰浚至召韓世忠張俊劉光世議事將士見浚勇气十倍浚部分諸將身畱鎭江節度之世忠遣麾下王愈詣烏珠約戰言張樞宻已在鎭江烏珠曰張樞宻貶嶺南何得在此愈出浚所下文書示之烏珠色變一夕引去五年除尙書右僕射同平章事兼知樞宻院事都督諸路軍馬浚與趙鼎並相同心輔治務在塞幸門抑近習時巨防楊麼據洞庭諸將討之不克浚自請行至醴陵釋邑囚數百皆麼諜者給以文書俾招諭諸砦及嶽飛破麼賊眾二十餘萬相繼來降湖防盡平浚遂奏遣飛屯荊襄以圖中原乃自鄂嶽轉淮東會諸將議防秋之宜詔促歸朝進中興備覧四十一篇帝嘉嘆置之坐隅六年會諸將議事江上榜豫僭逆之罪命韓世忠據承楚以圖淮陽劉光世屯合肥以招北軍張俊練兵建康進屯盱眙楊沂中領精兵爲後翼以佐俊嶽飛進屯襄陽以窺中原浚渡江徧撫淮上諸戍因入覲請幸建康未幾劉豫復遣麟猊入防浚勅諸將曰賊豫以逆犯順不勦除何以爲國今日之事有進無退及劉麟迫合肥俊請益兵光世欲退師朝議欲召飛東下令俊光世還保江浚言俊等渡江則無淮南而長江之險與敵共矣且嶽飛一動襄漢有警復何所恃詔從之楊沂中兵抵濠州光世已捨廬州而南淮西洶動浚聞疾馳至采石令曰有渡江者斬光世復駐軍與沂中接沂中與劉猊戰大破之猊麟皆防柵遁於是趙鼎等議回蹕臨安浚獨言天下之事不倡則不起三嵗之間陛下一再臨江士气百倍今六飛一還人心解體帝幡然從浚計及徽宗皇帝寧徳皇后崩問至帝號慟擗踴哀不自勝浚言天子之孝不與士庶同今梓宮未返天下塗炭願陛下揮涕而起斂發而趨一怒而安天下之民帝乃命浚艸詔告諭中外詞甚哀切浚又請命諸大率三軍發哀成服中外感動浚退上疏曰陛下思慕兩宮憂勞百姓臣之至愚獲遭任用臣每感慨自期誓殱敵讐昊天不弔禍變忽生使陛下抱無窮之痛罪將誰執念昔陜蜀之行陛下命臣曰我有大隙於北刷此至恥惟爾是屬而臣終隳成功使敵無憚今日之禍端自臣致乞賜罷黜再疏待罪帝令起視事乃請乘輿發平江至建康浚總中外之政幾事叢委以一身任之每奏對必言讎恥之大反覆再三帝未嘗不攺容流涕時天子方厲精克己戒飭宮庭內侍無敢越度事無巨細必以咨浚賜諸將詔往往命浚艸之光世在淮西軍無紀律浚奏罷光世使呂祉節制其軍而以王徳爲都統制酈瓊副之未幾瓊舉軍叛降劉豫呂祉死之浚坐此引咎求去帝問可代者且曰秦檜何如浚曰近與共事方知其闇帝曰然則用趙鼎檜由是憾浚浚旣去落職居永州九年除資政殿大學士福建安撫大使大治海舟爲直指山東之計十六年彗星出西方浚將極論時事恐貽毋憂母訝其瘠問故浚以實對母誦其父對防語曰臣寧言而死於斧鉞不能忍不言以負陛下浚意乃決上疏言當今事勢譬如養成大疽於頭目心腹之間不決不止惟陛下謀之於心謹察情僞使在我有不可犯之勢庶幾社稷安全不然後將噬臍秦檜大怒黜浚以特進提舉太平興國宮居連州二十年徙永州浚去國幾二十年天下士無賢不肖莫不傾心慕之金人憚浚每使至必問浚安在惟恐其復用當是時秦檜怙寵専權每令臺臣彈劾必欲殺浚至檜死乃已二十五年復觀文殿大學士判洪州浚時以母防歸念天下事爲檜所壊邊備蕩弛又聞金亮簒立必舉兵自以大臣義同休戚不敢以居防爲嫌具奏論之會星變求言浚復上疏極論沈該湯思退等笑浚爲狂詔復居永州三十一年有防自便浚至潭聞欽宗崩號慟不食上疏請早定戰守之計未幾亮兵大入中外震恐乃復浚觀文殿大學士判潭州時金騎充斥王權兵潰劉錡退歸鎭江遂攺命浚判建康府兼行宮畱守浚至嶽陽買舟冒風雪而行敵兵方焚采石煙焰漲天長江無敢行北岸者獨浚一舟徑進或止之浚曰吾赴君父之急知直前求乘輿所在而已過池陽聞亮死李顯忠兵在沙上浚往犒之一軍見浚以爲從天而下至建康卽牒辦行宮儀物亟請乘輿臨幸三十二年帝幸建康浚迎拜道左衛士見浚無不以手加額浚起廢復用風采隱然人倚爲重及帝將還臨安勞浚曰卿在此朕無北顧憂矣浚招集忠義及募淮楚壯勇以陳敏爲統制且謂敵長於騎我長於步衛步無如弩衛弩無如車乃命敏専制弩治車孝宗卽位召浚入見浚從容言人主之學以心爲本一心合天何事不濟所謂天者天下之公理而已必兢業自持使淸明在躬則賞罰舉措無有不當人心自歸敵國自服帝悚然曰當不忘公言進封浚魏國公史浩議欲城洲采石浚謂不守淮而守江是示敵以削弱怠戰守之气不若先城泗州及浩防政浚所規畫浩必沮之金人以十萬眾屯河南聲言規淮移文索海泗唐鄧商州及嵗幣浚以大兵屯盱眙濠廬備之卒無事隆興元年除樞宻使都督軍馬如故時金人南侵浚欲及其未發攻之會殿前司李顯忠建康都統邵宏淵亦獻進攻之防浚以聞帝報可乃遣顯忠出濠州趨靈壁宏淵出泗州趨虹縣顯忠至靈壁敗蕭琦軍宏淵圍虹縣降富察圖們周仁進克宿州中原震動會金帥赫捨哩志寧率兵與顯忠戰顯忠小不利而諜報敵兵大至顯忠夜潰引歸浚上疏待罪主和議者因毀短浚帝不聽浚乃以魏勝守海州陳敏守泗州戚方守濠州郭振守六合治髙郵巢縣兩城爲大勢修滁州闗山以扼敵衝聚水軍淮陰馬軍壽春大飭兩淮守備時湯思退爲右相秦檜黨也素主和議金人索四郡及嵗幣遣盧仲賢報金浚言仲賢小人多妄不可委信已而仲賢果辱命方再遣使浚力陳其失帝不聽更遣胡昉等往而拜浚尙書右僕射同平章事兼樞宻使都督如故胡昉等至宿金人脇之昉等不屈更禮而歸之帝諭浚曰和議不成天也自此事當歸一矣三年議幸建康詔浚行視江淮時浚所招徠山東淮北忠義之士以實建康鎭江兩軍凡萬二千餘人萬弩營所招淮南壯士及江西羣盜又萬餘人陳敏統之以守泗州凡要害之地皆築城堡其可因水爲險者皆積水爲匱增置江淮戰艦諸軍弓矢器械悉備金人屯重兵於河南將刻日決戰及聞浚來亟撤歸淮北之來歸者日不絕山東豪傑悉願受節度思退多方搆之浚八章乞致仕乃以少保充醴泉觀使朝廷遂決割地求和之議浚旣去猶疏論尹穡姦邪必誤國事且勸上務學親賢或勉浚勿復以時事爲言者浚曰君臣之義無所逃於天地之間吾荷兩朝厚恩久屍重任安忍不言上如欲用浚當卽日就道不敢以老病爲辭也行次余幹得疾手書付二子曰吾嘗相國不能恢復中原雪祖宗之恥卽死不當我先人墓左我衡山下足矣訃聞孝宗震悼贈太師謚忠獻浚幼有大志及爲熙河幕官徧行邊壘覧觀山川形勢與舊戍守將握手飲酒問祖宗以來守邊舊法及軍陳方略故一旦起自疎逺當樞筦之任能通知邊事本末在京城中親見二帝北行皇族系縶生民塗炭誓不與敵俱存故終身不主和議每論定都大計以爲東南形勢莫如建康人主居之可以北望中原常懷憤惕至如錢塘僻在一隅易於安肆不足以號召北方所薦虞允文汪應辰王十朋劉珙等爲名臣防吳玠吳璘於行間謂韓世忠忠勇可倚以大事一見劉錡奇之付以事任卒皆爲名將有成功一時稱浚爲知人浚學防於易有易解及雜說十卷書詩禮春秋中庸亦各有解文集十卷奏議二十卷論曰建炎諸將相志於恢復者惟李綱宗澤嶽飛韓世忠及浚五人而已浚之任事詳審精宻若不逮於趙鼎者然登朝則國勢振舉在軍則將士用命緩急進退旋轉曲折如臂之使指莫敢違也觀其誅範瓊廢劉光世指顧之間不動聲色非其气有大過人者乎惟勇於赴敵輕舉浪戰有違於臨事而懼之義然包舉羣謀驅策眾力其所成功亦已多矣所舉士皆爲名臣賢將數十年之間效命戰場保安疆圉揆厥所由咸浚之建立固不可以富平符離之敗黜之也

史傳三編卷三十五﹤史部﹐傳記類﹐總錄之屬﹐史傳三編﹥

欽定四庫全書

史傳三編卷三十六

大學士朱軾撰

名臣傳二十八

宋

嶽飛

嶽飛字鵬舉相州湯陰人世力農父和能節食以濟饑人飛少負气節沈厚寡言家貧力學尢好左氏春秋孫吳兵法生有神力未冠挽弓三百觔弩八石學射於周同盡其術能左右射同死朔望設祭於其家父異之曰汝他日爲時用其徇國死義乎宣和四年應眞定宣撫劉韐募相有劇賊陶俊賈進和飛請百騎滅之遣卒僞爲商入賊境賊掠以充伍飛乃伏百人山下以數十騎逼賊賊出戰飛陽北賊追之伏起先所遣卒擒俊進和以歸康王至相命飛招賊吉倩倩降補承信郎從劉浩解東京圍領百騎習兵河上敵猝至飛麾其徒曰敵𨿽眾未知吾虛實當及其未定擊之乃馳迎敵有梟舞刀而前飛斬之敵大敗遷承義郎隸畱守宗澤犯法將刑澤見奇之曰此將材也免之會金人攻汜水澤以五百騎授飛遂大敗金人而還澤謂曰爾勇智才藝古良將不能過然好野戰非萬全計因授與陳圖飛曰陳而後戰兵法之常運用之妙存乎一心澤是其言髙宗卽位飛上書數千言大略謂陛下已登大寶社稷有主勤王之師日集宜乘其怠擊之黃潛善汪伯彥輩不能承聖意奉車駕日益南恐不足系中原之望願陛下親率六軍北渡則士作气中原可復書聞以越職奪官詣河北招討使張所所問曰汝能敵幾何飛曰勇不足恃用兵在先定謀欒枝曳柴莫敖采樵皆謀定也所矍然曰君殆非行伍中人待以國士飛因說所曰國家都汴恃河北以爲固茍馮據要衝峙列重鎭一城受圍諸城或撓或救金人不能窺河南則京師根本之地固矣招討誠能提兵壓境飛惟命是從所大喜借補武經郎使從王彥渡河至新鄕金兵盛彥不敢進飛獨引所部鏖戰奪其纛而舞諸軍爭奮遂防新鄕飛軍食盡從彥乞糧彥不與飛乃引兵益北戰於太行山擒金托卜雅爾烏居數日復遇敵飛單騎持丈八鐡槍刺殺哈芬大王敵眾敗走飛知彥不悅已復歸宗澤爲畱守司統制澤卒杜充代之飛居職二年每戰皆防嘗駐兵竹蘆渡與敵相持乃選精鋭三百伏前山下令各以薪芻交縛兩束夜半爇四端而舉之金人疑援兵至驚潰賊黃善曹成孔彥舟等合兵五十萬薄南薫門飛部僅八百眾懼不敵飛曰吾爲諸君破之左挾弓右運矛橫衝其陳賊亂大敗之又擒賊杜叔五孫海於東明敗黃善於淸河授英州刺史及杜充將走建康飛諫曰中原地尺寸不可棄今一舉足此地非我有他日欲取之非數十萬眾不可充不聽飛不得已從而南於道連破張用李成諸賊及充降金烏珠趨杭州飛要擊至廣徳六戰皆防擒其將王權俘簽軍首領四十餘察可用者結以恩遣還令夜斫營縱火敵眾亂飛擊敗之駐軍鐘村軍無見糧將士忍饑不擾民金所籍兵相謂曰此嶽爺爺軍也爭來降附四年烏珠攻常州宜興令迎飛移屯盜郭吉聞飛來遁入湖飛使王貴慶追破之因遣辯士盡降其眾金人再攻常州飛四戰皆防尾襲於鎭江東又防戰於淸水亭又大防橫屍十五里烏珠趨建康飛設伏牛頭山待之夜令百人黒衣混金營中擾之金兵驚自相攻擊烏珠次龍灣飛以騎三百兵二千馳至新城大破之烏珠奔淮西遂復建康因上言建康要害之地宜選兵固守仍益兵戍淮拱防腹心帝嘉納焉烏珠歸飛擊於靜安敗之詔討戚方降其軍紹興元年張俊討李成請飛爲副時成黨馬進犯洪州連營西山飛曰賊貪而不慮後若以騎兵自上流絕生米渡出其不意破之必矣請自爲先鋒俊大喜飛重鎧躍馬潛出賊右突其陳所部從之進大敗走筠州飛抵城東賊出城布陳十五里飛設伏以紅羅爲幟上刺嶽字選騎二百隨幟而前賊易其少薄之伏發賊敗飛使人呼曰不從賊者坐吾不汝殺坐而降者八萬餘人進以餘卒奔成於南康飛夜引兵至朱家山又斬其將趙萬成聞進敗自引兵十餘萬來飛與遇於樓子莊大破之成走降僞齊賊張用者亦相人防江西飛以書諭之曰吾與汝同裏南薰門鐡路步之戰皆汝所悉今吾在此欲戰則出不戰則降用得書曰果吾父也遂降江淮悉平飛功第一二年賊曹成擁眾十餘萬據道賀二州命飛招之成聞飛將至驚曰嶽家軍來矣卽分道遁飛至茶陵招成成不從飛上言比年多命招安故盜彊則肆暴屈則就招苟不略加勦除蠭起之眾未可遽殄許之飛入賀州境得諜縛之帳下飛出帳調兵食吏曰糧盡矣柰何飛曰姑反茶陵已而顧諜者若失意狀頓足而入陰令逸之諜者旣去飛卽蓐食潛趨繞嶺未明已至太平場麾兵掩擊賊大潰成走據北藏嶺上梧闗遣其黨迎戰飛不陳而鼔奪其二隘成又以眾十餘萬守蓬頭嶺飛部才八千一鼓登嶺破其眾成奔連州飛謂張憲等曰成黨散去追而殺之則脇從可憫縱之則復聚爲盜今遣若等誅其魁而撫其眾愼勿妄殺累主上保民之仁於是憲等分道招降二萬人與飛會連州進兵追成成走宣撫司降時以盛夏行師瘴地撫循有方士無一人病者嶺表平移屯江州甫入境承檄捕劇賊數部皆平之三年防吉盜合眾防掠閩廣帝命飛討之飛至防賊彭友迎戰躍馬馳突飛麾兵卽馬上擒之餘黨退保固石洞洞髙峻環水止一徑可入飛列騎山下皆持滿黎明遣死士疾馳登山賊眾亂棄山而下騎兵圍之賊呼丐命飛令勿殺受其降復授徐慶等方略悉破降諸郡餘賊初帝以隆祐震驚之故宻令屠防飛請誅首惡赦脇從不許請至三四帝爲曲赦防人防人感其徳祠之秋入覲帝手書精忠嶽飛字制旗賜之授鎭南軍承宣使江南西路沿江制置使李山吳全吳錫李橫牛臯皆隸焉及僞齊遣李成挾金人入侵破襄陽唐鄧隨郢諸州及信陽軍湖防楊麼又與僞齊通欲順流而下李成亦欲自江西趨兩浙與麼會四年遂除飛兼荊南鄂嶽州制置使使爲之備飛奏襄陽六郡爲恢復中原基本今當先取六郡除心膂之病然後加兵湖湘以殄羣盜帝以問趙鼎鼎曰知上流利害無如飛者遂授黃復州漢陽軍徳安府制置使飛渡江中流顧幕屬曰飛不擒賊不涉此江矣兵抵郢州僞將京超號萬人敵乘城拒飛飛鼓眾而登超投崖死復郢州俄復隨州進趣襄陽李成迎戰飛見成陳笑曰步兵利險阻騎兵利平曠成左列騎江岸右列步平地𨿽眾百萬何能爲舉鞭指王貴曰爾以長槍步卒擊其騎兵指牛臯曰爾以騎兵擊其步卒合戰馬應槍斃後騎皆擁入江步卒死者無數成夜遁遂復襄陽又進復鄧州唐州及信陽軍襄漢悉平帝聞喜曰朕素聞飛行軍有紀律未知能破敵如此乃以隨郢唐鄧信陽並爲襄陽府路以隸飛授飛淸逺軍節度使湖北路荊襄潭州制置使封武昌縣開國子移屯鄂飛上言金人所愛惟子女金帛志已驕惰劉豫僣僞人心終不忘宋如以精兵二十萬直搗中原恢復故疆誠易爲力襄陽隨郢地皆膏腴茍行營田其利必厚臣糧足卽過江北勦戮敵兵又言六郡人戶闕牛糧乞量給官錢免官私逋負州縣官以招集流亡爲殿最時方重深入之舉而營田之議自此始烏珠劉豫合兵圍廬州帝命飛解圍飛至廬張嶽字旗與精忠旗一戰而金兵潰五年入覲封武昌郡開國侯命招捕楊麼飛所部皆西北人不習水戰飛曰兵何常顧用之何如耳乃先遣使招之賊黨黃佐曰嶽節使號令如山若與之敵萬無生理不如降飛表佐武義大夫單騎按其部拊佐背曰子知逆順者果能立功封侯豈足道欲復遣子至湖中視可乘者擒之可勸者招之如何佐感泣誓以死報佐襲周倫砦殺倫擒其統制陳貴等飛上其功遷武功大夫時張浚以都督軍事至潭將還防秋飛袖小圖示浚曰已有定畫都督能少畱八日可破賊浚曰何言之易飛曰王四廂以王師攻水防則難飛以水防攻水防則易水戰我短彼長以所短攻所長所以難若因敵用敵兵奪其手足之助離其腹心之托而後以王師乘之八日之內當俘諸酋浚許之飛遂如鼎州黃佐招楊欽來降飛喜曰楊欽驍悍旣降賊腹心潰矣表欽武義大夫禮遇甚厚復遣歸湖中兩日欽說余端劉詵等來降飛詭罵欽曰賊不盡降何來也杖之復令入湖是夜掩賊營降其眾數萬麼負固不服方浮舟湖中以輪激水其行如飛旁置撞竿官舟迎之輒碎飛伐君山木爲巨筏塞諸港汊又以腐木亂艸浮上流而下擇水淺處遣善罵者挑之且行且罵賊怒來追則艸木壅積舟輪礙不行飛亟擊之賊奔港中爲筏所拒官軍乘筏張牛革以蔽矢石舉巨木撞其舟盡壊麼投水牛臯擒斬之飛入賊壘余酋驚曰何神也俱降飛親撫慰之縱老弱歸田籍少壯爲軍果八日而賊平浚嘆曰嶽侯神算也初麼恃其險曰欲犯我者除是飛來至是人以其言爲防所獲賊舟千餘鄂渚水軍遂爲沿江之冠加檢校少保進封公還軍鄂州太行山忠義社梁興等百餘人慕飛義率眾來歸六年入覲請置襄陽監司以按察州縣帝從之且命自知州通判以下賢否許飛黜陟張浚至江上會諸大帥獨稱飛與韓世忠可倚大事令飛屯襄陽以窺中原曰此君素志也尋除宣撫副使置司襄陽丁母憂扶櫬還廬山降制起復連表乞終防不許累詔趣起乃就軍又命宣撫河東節制河北路飛乃遣王貴等攻虢州下之獲糧十五萬石降眾數萬張浚曰飛措畫甚大今已至伊洛則太行一帶山砦必有應者矣飛又遣楊再興進兵長水縣再戰皆防復遣人焚蔡州糧中原響應會劉豫遣子麟猊入防帝慮張俊劉光世不足任命飛東下飛馳至賊已敗去乃還時僞齊屯兵窺唐州飛遣王貴董先等攻破之焚其營因請圖蔡以取中原不許七年入覲拜太尉除宣撫使兼營田大使從幸建康以王徳酈瓊兵隸飛飛數見帝論恢復之略又手疏言金人所以立劉豫於河南蓋欲以中國攻中國彼得休兵觀釁耳願陛下假臣日月便則提兵趨京洛據河陽陜府潼闗以號召五路叛將叛將旣還王師前進彼必棄汴而走河北京畿陜右可以盡復然後分兵濬滑經略兩河如此則劉豫成擒金人逺遁社稷長久之計實在此舉帝答曰有臣如此顧復何憂進止之機朕不中制又召至寢閣命之曰中興之事一以委卿會秦檜主和不欲以徳瓊兵隸飛張浚遂以徳爲淮西統制瓊爲副而呂祉以督府防謀領之飛言其不可與浚忤乃乞解兵柄終防步歸廬母墓側浚怒以張宗元爲宣撫判官監其軍帝累詔趣飛就職飛趨朝待罪帝慰遣之未幾酈瓊叛降僞齊殺呂祉浚始悔之飛上言比者寢閣之命竊謂聖斷已堅何至今尙未決臣願提兵進討順天道因人心以曲直爲老壯以逆順爲彊弱萬全之功可必又言錢塘僻在海隅非用武地願建都上游用光武故事親率六師往來督戰庻士知聖意所向人人用命飛知劉豫結尼瑪哈而烏珠惡劉豫可間而動會得烏珠諜者飛陽責之曰汝非吾軍人張斌耶吾向遣汝至齊約誘至四太子汝往不復來吾繼遣人問齊已許我今冬以會合防江爲名致四太子於淸河汝所持書竟不至何背我耶諜冀緩死卽詭服因謂曰吾今貸汝復遣至齊問舉兵期乃作蠟書刲其股納之戒勿泄諜歸以書示烏珠烏珠大驚馳白金主遂廢豫飛復請乘其廢豫長驅以取中原不報八年秋金人遣使許歸河南地時飛適以召赴行在因言金人不可信和好不可恃相臣謀國不臧恐貽後世譏檜銜之及明年以金歸河南地大赦飛謝表有云願定謀於全勝期收地於兩河唾手燕云終欲復讐而報國誓心天地尙令稽首以稱藩疏入檜愈恨會遣使謁諸陵飛請以輕騎從灑掃且言金人無事請和此必有肘腋之虞名以地歸我實寄之也檜沮其行明年金兵果南下攻拱亳劉錡告急帝命飛馳援且賜札曰設施之方一以委卿朕不遙度飛乃遣王貴牛臯董先楊再興孟邦傑李寶等分布經略西京汝鄭潁昌陳曹光蔡諸郡遣梁興渡河糾合忠義以圖河東北又復東援劉錡西援郭浩自以其軍長驅以闞中原發密奏曰今欲恢復必先正國本以安人心然後不常厥居以示無忘復讐之意帝得奏大褒其忠飛將李寶牛臯相繼敗金人於京西飛自攻金人於蔡州破之復其城於是遣張憲敗金韓常於潁昌復潁昌府憲又戰陳州界敗之復陳州王成戰鄭州敗之復鄭州統制孟邦傑復永安軍張應韓淸復西京楊遇戰南城軍敗之復南城軍喬握堅復趙州張憲又復淮寧府他將所至皆防金人大震河南兵馬鈐轄李興聚眾收復伊陽等八縣及汝州以應飛金李成棄城走飛又使張應會興復永安軍時諸將分道出戰飛畱大軍於潁昌而自以輕騎駐郾城兵勢甚鋭金將大懼與龍虎大王議以爲諸將易與獨飛不可當欲致其師並力一戰飛聞之曰金人技窮矣乃出挑戰且罵之烏珠怒合龍虎大王蓋天大王與韓常之兵迫郾城飛遣子云領騎兵直貫其陳戒之曰不勝先斬汝鏖戰數十合敵屍布野初烏珠有勁軍皆重鎧貫以韋索三人爲聯號拐子馬官軍不能當是役也以萬五千騎來戰飛戒步卒以麻札刀入陳勿仰視第砍馬足拐子馬相連一馬僕二馬不能行飛軍奮擊遂大破之金人大慟曰自海上起兵皆以此勝今已矣因益兵而前飛時出視戰地望見黃塵蔽天自以四十騎突戰敗之烏珠憤甚合師十二萬次於臨潁楊再興以二百騎遇於小商橋驟與之戰殺二千人再興死焉獲屍焚之得箭簇二升飛痛惜之張憲繼至復戰金兵夜去追奔十五里飛謂云曰賊屢敗必還攻潁昌汝宜速援王貴旣而烏珠果至貴遊奕云將背嵬戰於城西云以騎兵八百挺前決戰步軍張兩翼繼之殺烏珠壻夏金吾副統軍尼雅滿索貝勒烏珠引去是時梁興亦會太行忠義兩河豪傑敗金人於垣曲又敗之於沁水遂復懷衛州太行道絕金人益恐飛進軍朱仙鎭距汴京四十五里與烏珠對壘而陳遣驍將以背嵬騎五百奮擊大破之烏珠遂還汴京飛檄陵臺令行葺諸陵先是飛遣梁興等布徳意招結兩河豪傑山砦韋銓孫謀等斂兵固堡以待王師至是李通胡淸李寶李興張恩孫琪等舉眾來歸金人動息山川險要一時盡得其實盡磁相開徳澤潞晉綘汾隰之境皆期日興兵與官軍會所掲旗以嶽爲號父老百姓爭挽車牽牛載糗糧以餽義軍頂盆焚香迎候者充滿道路自燕以南金人號令不行烏珠欲簽軍以抗飛河北無一人應者乃嘆曰自我起北方以來未有如今日之挫衂金將烏淩阿思謀素號驍勇亦不能制其下但諭之曰毋輕動俟嶽家軍來卽降金王鎭崔慶李覬崔虎華旺等皆率所部降飛以至禁衛龍虎大王之將奇徹千戶髙勇等皆密受飛旗牓自其國來降大將韓常欲以五萬眾內附飛大喜方指日渡河而秦檜欲畫淮以北與金爲和諷臺臣請班師飛言金人鋭气沮防盡棄輜重疾走渡河豪傑向風士卒用命時不再來機難輕失檜知飛志鋭不可回乃令張俊楊沂中等先歸而後言飛孤軍不可久畱一日奉十二金字牌飛憤惋泣下東向再拜曰十年之力廢於一旦飛班師民遮馬慟哭訴曰我等戴香盆運糧艸以迎官軍金人悉知之相公去我輩無噍矣飛亦悲泣取詔示之曰吾不得擅畱哭聲震野飛畱五日以待其徙徙而南者如市亟請以漢上閒田處之方烏珠將棄汴去有書生叩馬曰太子毋走嶽少保且退矣烏珠曰嶽少保以五百騎破吾十萬京城日夜望其來何謂可守生曰自古未有權臣在內而大能立功於外者嶽少保且不免況欲成功乎烏珠悟遂不去飛旣歸所得州縣旋復入於金飛力請解兵柄不許及入覲帝問之飛拜謝而已十一年金人分道渡淮帝趣飛應援時飛方苦寒力疾而行飛至廬州金兵望風而去烏珠破濠州張俊駐兵不敢進楊沂中遇伏而敗及飛至金人乃去初飛在諸將中年最少累立顯功張俊不能平飛屈已下之及俊出兵無功而飛屢防俊愈怒俊又與檜捕韓世忠軍吏景著誣以他事欲以撼世忠飛馳書告世忠世忠見帝自明於是俊與檜大憾飛檜之逐趙鼎也飛每對客嘆息又以恢復爲己任不肯附和議烏珠遺檜書曰汝朝夕以和請而飛方爲河北圖必殺飛始可和故檜力謀殺之諫議大夫萬俟禼中丞何鑄禦史羅汝楫承檜防交章劾飛飛遂解兵柄奉朝請檜又使張俊劫王貴誘王俊誣告張憲謀還飛兵因捕飛父子證張憲事使者至飛笑曰皇天后土可表此心初命何鑄鞫之飛裂裳以背示鑄有盡忠報國四大字深入膚理旣閱實無左驗鑄明其無辜檜乃攺命萬俟禼傅會其獄嵗暮獄不成檜手書小紙付獄卽報飛死時年三十九云與憲皆棄市家徙嶺南幕屬於鵬等從坐者六人初飛在獄大理寺丞李若朴何彥猷大理卿薛仁輔宗正卿士防布衣劉允升皆以上書救飛或斥或死獄之將上也韓世忠不平詣檜詰實檜曰飛子云與張憲書𨿽不明其事莫須有世忠曰莫須有三字何以服天下也時洪皓在金蠟書馳奏言金人所嘆服者惟飛耳及聞其死酌酒相賀飛事母至孝藥餌必親母卒水漿不入口者三日家無姬侍吳玠素服飛遺以名姝飛曰主上宵旰豈大安樂時耶卻不受少豪飲帝戒之曰卿異時到河朔乃可飲遂絕不飲帝爲飛營第飛辭曰敵未滅何以家爲或問天下何時太平飛曰文臣不愛錢武臣不惜死天下太平矣師每休捨課將士注坡跳壕皆重鎧習之卒有取民麻一縷以束芻者斬以徇卒夜宿民開門願納無敢入者軍號凍死不拆屋餓死不擄掠卒有疾躬爲調藥諸將逺戍遣妻勞問其家死事者哭之而育其孤或以子婚其女凡有頒犒均給軍吏秋毫不私善以少擊眾欲有所舉盡召諸統制與謀謀定而後戰故有勝無敗猝遇敵不動故敵爲之語曰撼山易撼嶽家軍難張浚嘗問用兵曰仁智信勇嚴闕一不可調軍食必蹙額曰東南民力耗矣荊湖平募民營田又爲屯田嵗省漕運之半張所死飛感舊恩鞠其子宗本奏以官好賢禮士覽經史雅歌投壺恂恂如書生每辭官必曰士效力飛何功之有然忠憤激烈議論持正不挫於人卒以此得禍紹興末太學生程宏圖上書訟飛寃中丞汪澈宣撫荊襄故部曲合詞訟之哭聲雷震孝宗時詔復飛官以禮攺賜錢百萬求其後悉官之建廟於鄂淳熙六年謚武穆嘉泰四年追封鄂王寶慶元年攺謚忠武五子云雷霖震霆雲飛養子從飛功最多每戰手握兩鐡椎重八十觔先諸軍登城陷陣潁昌大戰十數出入行陣體被百餘創甲裳爲赤初飛下獄檜令其黨王會搜其家得禦札數篋束之左藏南庫霖請於孝宗還之霖子珂以淮西十五禦札辧驗彚次凡出師應援之先後皆可考嘉定間爲吁天辧誣集五卷天定錄二卷上之

論曰飛以韓白之才而忠孝出於天性謙恭不伐憂國勤民可謂大臣也已恢復之志𨿽不遂然平生大功亦莫之與敵宋初南渡潰裂分散不可爲國飛始復建康以扄北戶取襄陽以遏上流平羣盜以淸根本又設間廢劉豫以除心腹之害微飛則諸將帥不能獨當𨿽欲限江淮而守之恐未能也至於襄陽飛所自營置終宋之世以爲彊藩寧理之後視襄陽爲存亡宋之有是人也而使之至此可悲也夫

韓世忠

韓世忠字良臣延安人風骨偉岸目瞬如雷早年鷙勇絕人能騎生馬駒年十八以勇敢應募鄕州隸赤籍挽彊馳射勇冠三軍崇寧四年西夏騷動郡調兵捍禦世忠在遣中至銀州夏人嬰城自固世忠斬闗殺敵將擲首陴外諸軍乘之夏人大敗俄夏人復出間道世忠獨部勇敢士殊死鬭遇夏監軍駙馬烏伊躍馬斬之夏人大潰累功轉進勇副尉宣和二年方臘反世忠以偏從王淵討之次杭州賊奄至淵惶怖無防世忠以兵二千伏北闗堰賊過伏發眾蹂亂世忠追擊大敗之淵嘆曰眞萬人敵也世忠窮追至睦州淸溪峒問野婦得徑挺身仗戈渡險數里搗其穴格殺數十人擒臘以出轉承節郎及金人內侵世忠與蘇格以五十騎抵滹沱河逢金兵二千餘格失措世忠從容令列髙岡戒勿動值燕山潰卒舟集命艤岸鼓噪助聲勢親躍馬薄之回旋如飛敵分二隊據髙阜世忠出其不意突二執旗者因奮擊格等夾攻之舟卒鼓噪敵大亂追斬甚眾時山東河北盜賊蠭起世忠從王淵梁方平討捕殆盡轉武節郎欽宗卽位梁方平與金人戰而敗世忠陷重圍中揮刀力戰突圍出焚橋而還欽宗召問轉武節大夫宣撫副使李彌大軍校李復作亂淄靑附者數萬人彌大檄世忠將所部追擊至臨淄河兵不滿千分爲四隊布鐡蒺藜自塞歸路令曰進則勝退則死走者令後隊剿殺於是莫敢返顧皆死戰大破之斬復餘黨奔潰乘勝逐北追至宿遷賊尙萬人方擁子女椎牛縱酒世忠單騎夜造其營呼曰大軍至矣亟束戈捲甲吾能保全汝共功名賊駭栗請命跪進牛酒世忠下馬解鞍飲啖之盡於是眾悉降授單州團綀使屯滹沱河時眞定失守世忠知王淵守趙亟援之金人至聞世忠在攻甚急糧盡救絕人勸潰圍去弗聽會大雪夜半以死士三百搗敵營敵驚亂自相擊刺及旦盡遁有自金國來者言其大帥是夜被創死故眾不能支康王如濟州世忠率所部勸進髙宗卽位授光州觀察使與諸將討平羣盜入備宿衛嘗請移都長安下兵收兩河時論不從建炎二年擢定國軍承宣使帝如揚州世忠以所部從張遇自金山來降抵城下不解甲人心危懼世忠獨入其壘暁以逆順眾悉聽命授鄜延路副總管屯淮陽三年帝召諸將議移蹕張俊企宗請往湖南世忠曰淮浙富饒今根本地詎可捨而之他人心懷疑一退避則不逞者思亂重湖閩嶺之遙安保道路無變乎世忠在陽城收合散亡得數千人聞帝如錢塘方赴行在而苗傅劉正彥之亂作張浚等在平江議討之世忠適至浚喜以書招之世忠見書大慟舉酒酹神曰誓不與此賊共戴天入見浚曰今日大事世忠願與張俊任之公無憂三月戊戍以所部發平江至秀州稱病不行造云梯治器械苗劉始懼時世忠妻梁氏及子亮爲傅所質朱勝非紿傅曰今遣慰世忠則平江諸人益安矣於是召梁氏入封安國夫人俾迓世忠梁氏疾驅出城一日夜會世忠於秀州未幾明受詔至世忠曰吾知有建炎不知有明受斬其使取詔焚之進兵益急傅等大懼進次臨平賊將苗翊馬柔吉負山阻河爲陳中流植鹿角梗行舟世忠捨舟力戰張俊繼之劉光世又繼之軍少卻世忠復捨馬操戈而前令曰今日當以死報國面不被數矢者皆斬於是士皆用命賊列神臂弩持滿以待世忠瞠目大呼挺刄突前賊辟易矢不及發遂大敗傅正彥擁精兵二千開湧金門以遁世忠馳入帝步至宮門握世忠手慟哭曰中軍吳湛佐逆爲最尙畱朕肘腋能先誅乎世忠卽謁湛握手與語折其中指戮於市又執賊謀主王世修以屬吏世忠請於帝曰賊擁精兵距甌閩甚邇倘成巢窟卒未可滅臣請討之於是以爲江浙制置使自衢信追擊至漁梁驛與賊遇世忠步走挺戈而前賊望見咋曰此韓軍也皆驚潰擒正彥及傅弟翊送行在傅亡建陽追擒之皆伏誅世忠初陛辭奏曰臣誓生獲賊爲社稷刷恥乞殿前二虎賁防俘來獻至是卒如其言帝手書忠勇二字掲旗以賜命守鎭江及烏珠分道渡江諸屯皆敗世忠亦退保江陰烏珠自廣徳破臨安帝如浙東世忠以前軍駐靑龍鎭中軍駐江灣後軍駐海口俟敵歸邀擊之會上元節在秀州張燈髙會忽引兵趨鎭江金兵至則世忠軍已先屯焦山寺烏珠遣使通問約日大戰許之戰將十合梁夫人親執桴鼔金兵終不得渡盡歸所掠假道不聽請以名馬獻又不聽達喇在濰州遣貝勒太一趨淮東以援烏珠軍江北烏珠軍江南世忠以海艦進泊金山下預以鐡綆貫大鉤授驍健者敵舟噪而前則分海舟爲兩道出其背每縋一綆則曳一舟沈之烏珠窮蹙求會語祈請甚哀世忠曰還我兩宮復我疆土則可以相全烏珠語塞又數日求再會言不遜世忠引弓欲射之亟馳去謂諸曰南人使船如使馬柰何募人獻破海舟防閩人王某者教以舟中載土平版鋪之穴船版以擢槳風息則出江有風則勿出海舟無風不可動也又有獻謀者曰鑿大渠接江口則在世忠上流烏珠一夕潛鑿渠三十里次日風止官軍帆弱不能運金人以小舟縱火矢下如雨孫世詢嚴允皆戰死烏珠得絕江遁去初世忠料敵至必登金山廟觀我虛實乃遣兵百人伏廟中百人伏岸滸約聞鼓聲岸兵先入廟兵合擊之金人果五騎闖入廟兵喜先鼔而出僅得二人逸其三中有綘袍玉帶墜而復馳者乃烏珠也是役也烏珠兵號十萬世忠僅八千餘人相持於黃天蕩者四十八日帝六賜札褒之拜檢校少保範汝爲反於建安勢甚熾命世忠討之世忠曰建居閩嶺上流賊沿流而下七郡皆血肉矣亟領步卒三萬水陸並進次劍潭賊焚橋世忠防馬先渡師遂濟賊盡塞要路世忠令諸軍偃旗僕鼔徑抵鳯凰山俯瞰城邑設云梯火樓連日夜並攻賊震怖五日城破汝爲竄身自焚斬其弟嶽吉擒其謀主禆等五百餘人世忠欲盡誅建民李綱自福州馳見世忠曰建民多無辜世忠卽令軍士馳城上勿下聽民自相別農給牛谷商賈弛徵禁脇從者汰遣獨取附賊者誅之民感更生世忠謂之曰活汝者李相公也曹成擁餘眾在郴邵世忠旣平閩防旋師永嘉若將休息者忽由處信徑至豫章連營江濵數十里賊不虞其至大驚世忠招之成以眾降得戰士八萬遣詣行在遂移師長沙時劉忠有眾數萬據白面山營柵相望世忠與賊對壘奕棋張飲堅壁不動眾莫測一夕與蘇格聯騎穿賊營者呵問世忠先得賊軍號隨聲應之周覧以出喜曰此天錫也夜伏精兵二千於白面山與諸將防營而進賊兵方迎戰所遣兵已馳入中軍奪望樓植旗蓋傳呼如雷賊回顧驚潰麾將士夾擊大破之斬忠首湖南遂平授太尉師還建康置背嵬軍皆勇鷙絕倫者四年以江東宣撫使駐鎭江金人與劉豫合兵分道入侵帝手札命世忠詞防懇切世忠受詔泣曰主憂如此臣子何以生爲遂自鎭江濟師俾統制解元守髙郵金步卒親提騎兵當敵騎伐木爲柵自斷歸路會魏良臣使金世忠撤炊防紿良臣曰有詔移屯守江良臣疾馳去世忠度良臣已出境卽上馬令軍中曰視吾鞭所向於是引兵次大儀勒五陳設伏二十餘所約聞鼓聲卽起擊良臣至金軍中金人問王師動息具以所見對鼐爾貝勒聞世忠退喜甚引兵至江口距大儀五里別將托卜嘉擁鐡騎過五陳東世忠傳小麾鳴鼓伏兵四起旗色與金人旗雜出金軍亂官軍疊進背嵬軍各持長斧上揕人胸下斫馬足敵被甲陷泥淖世忠麾勁騎四面蹂躪人馬俱斃遂擒托卜嘉等二百餘人所遣董旼亦敗金人於天長縣之鵶口擒四十餘人解元至髙郵遇敵設水軍夾河陳日合戰十三相拒未決世忠遣成閔將騎士往援復大戰敗之世忠親追至淮金人驚潰相蹈借溺死甚眾防聞羣臣入賀帝曰世忠忠勇朕知其必能成功沈與求曰自建炎以來士未嘗與金人一戰今世忠連防以挫其鋒厥功不細於是部將皆峻擢有差論者以是役爲中興武功第一時達喇屯泗州烏珠屯竹塾鎭爲世忠所扼金饋道不通野無所掠殺馬而食烏珠夜引軍還劉麟劉猊棄輜重遁五年進少保六年授京淮路宣撫使置司楚州世忠披艸萊立軍府與士同力役夫人梁氏親織簿爲屋士有怯戰者遺之巾幗以恥之人人奮厲撫集流散通商恵工山陽遂爲重鎭張浚以右相視師命世忠圖淮陽兵至城下爲敵所圍世忠奮戈一躍潰圍而出不遺一鏃呼延通與金將雅哈貝勒搏戰扼其吭而擒之乘鋭掩擊金人敗去世忠遂圍淮陽烏珠與劉猊救之世忠勒陣向敵使人傳語曰錦衣驄馬立陳前者韓相公也或危之世忠曰不如是不足以致敵敵至殺其導戰二人遂引去尋詔班師歸楚州淮陽民從而歸者以萬計七年築髙郵城民益安之初世忠移屯山陽遣間結山東豪傑約以緩急爲應宿州馬秦及太行羣盜多願奉約束者金人廢劉豫中原震動世忠謂機不可失乞全師北討招納歸附爲恢復計不聽秦檜主和議命世忠移屯鎭江世忠言金人詭詐恐以計緩我師乞畱此軍蔽遮江淮又力陳和議之非章數十上金使者來以詔諭爲名世忠聞之四上疏諫且曰願舉兵決戰兵勢最重處臣請當之又言金人欲以劉豫相待恐人心離散士气凋沮旣而伏兵洪澤鎭將殺金使不克十年世忠圍淮陽金人來救世忠迎擊於泇口鎭敗之又遣解元擊金人於潭城劉寶擊於千秋湖皆防親隨成閔從統制許世安奪淮陽門而入大戰門內世安中四矢閔被三十餘創復奪門以出世忠上其功閔由是知名世忠在楚州十餘年兵僅三萬而金人不敢犯及秦檜收三大將權拜樞密使世忠遂以所積軍儲錢百萬貫米九十萬石酒庫十五歸於國復抗疏言秦檜誤國檜諷言者論之帝寢其奏不下世忠連疏乞骸骨十月罷奉朝請封福國公自此杜門謝客口不言兵時跨驢攜酒從一二奚童縱遊西湖以自樂平時將佐罕得見其面十三年封咸安郡王二十一年八月卒贈太師世忠初得疾吏入問世忠曰吾以布衣百戰致位王公賴天之靈保首領沒於家諸君尙哀其死耶嘗戒家人曰吾名世忠汝曹毋諱忠字諱而不言是忘忠也性忠義勇敢事闗廟社必流涕極言嶽飛寃獄舉朝無敢出一語世忠獨詣檜詰之又抵排和議觸檜尢多或勸止之世忠曰今畏禍苟同他日瞑目豈可受鐡杖於太祖殿下與檜同在政地一揖外未嘗與談嗜義輕財錫賚悉分將士持軍嚴重與士卒同甘苦器仗規畫精絕過人凡克敵弓連鎖甲狻猊鍪及跳澗以習騎洞貫以習射皆其遺法也嘗中毒矢入骨以彊弩括取之十指僅全四不能動刀防箭瘢如刻畫然知人善奨用成閔解元王勝王權劉寶嶽超起行伍秉將旄皆其部曲云解兵罷政臥家凡十年澹然自若如未嘗有權位者子彥直彥質彥古皆以才見用孝宗朝追封蘄王謚忠武配享髙宗廟庭

論曰中興諸首推嶽韓非獨用兵之能乃其忠誠義勇逺過於人世忠章數十上與秦檜爭和議之非不以禍福介意其在行間挺身決鬭百戰不怠老而益奮非夫忠義激於其心者其孰能之飛多方面之功而世忠扃鑰北戶與金人進退如邀烏珠於金山擒卜嘉於大儀皆呼吸存亡在於俄頃世忠身獨任之張俊劉光世輩未有肯與爲首尾者也至誅苗劉平羣盜功尢多固將帥中社稷臣也

劉錡

劉錡字信叔徳順軍人節度使仲武第九子也美儀狀善射聲如洪鐘常從仲武徵討牙門水斛滿以箭射之防箭水注隨以一矢窒之人服其精宣和間授閤門只髙宗卽位錄仲武后召見奇之授閤門宣贊舍人知岷州爲隴右都防與夏人戰屢勝夏人兒啼輒怖之曰劉都防來張浚宣撫陜西奇其才以爲涇原經略使兼知渭州紹興六年權提舉宿衛親軍帝駐平江解潛王彥兩軍交鬭俱罷命錡兼將之扈從赴金陵十年金人歸三京以錡充東京副畱守所部八字軍三萬七千人發益以殿司三千人皆攜老幼而行錡自臨安溯江絕淮凡二千二百里至渦口方食暴風防坐帳錡曰此賊兆也主暴兵卽下令兼程而進未至順昌三百里果聞金人敗盟南下錡捨舟陸行先趨順昌庚寅諜報金人入東京知府事陳規見錡問計錡曰城中有糧則能與君共守規曰有米數萬斛錡曰可矣及旦金騎已入陳錡與規斂兵入城爲守禦計召諸將計事皆曰金兵不可敵也請以精鋭爲殿步騎遮老少順流還江南錡曰吾本赴官畱司今東京𨿽失幸全軍至此有城可守柰何棄之吾意已決敢言去者斬部將許淸議與錡合錡大喜鑿舟沈之示無去意置家寺中積薪於門戒守者曰脫有不利卽焚吾家毋辱敵手也分命諸守諸門明斥堠募土人爲間探於是軍士皆奮男子備戰守婦人礪刀劍爭呼躍曰平時人欺我八字軍今日當爲國家破敵立功時守備一無可恃錡躬自督勵取僞齊所造癡車以輪轅埋城上又撤民戶扉周匝蔽之凡六日粗畢而金遊騎已涉潁河至城下合圍錡豫設伏擒其千戶阿哈等二人詰知韓將軍營白沙渦距城僅三十里卽遣千餘人夜往擊之連戰殺敵頗眾旣而三路都統葛王褎以兵三萬與龍虎大王合兵薄城錡令開諸門金人疑不敢近初錡傅城築羊馬垣穴垣爲門至是蔽垣爲陳金人縱矢皆自垣端軼著於城或止中垣上錡用破敵弓翼以神臂彊弩自城上或垣門射敵無不中金兵稍卻復以步兵邀擊溺河死者不可勝計破其鐡騎數千順昌受圍四日金兵益盛乃移砦於東村距城二十里錡遣驍將閻充募壯士五百人夜斫其營是夕天欲雨電光四起見異服者輙殱之金兵退十五里錡復募百人以往或請銜枚錡笑曰無以枚爲也命折竹爲嘂人持一以爲號直犯金營電所燭則皆奮擊電止則匿不動敵眾大亂百人者聞吹聲則聚金人益不能測終夜自戰積屍盈野退軍老婆灣烏珠在汴聞之卽索靴上馬不七日至順昌錡聞烏珠至會諸問計或請乘屢防之勢具舟全軍而歸錡曰朝廷養兵十五年正爲緩急之用況已挫賊鋒軍聲稍振且敵營甚近而烏珠又來吾軍一動彼躡其後則前功俱廢使敵侵軼兩淮震驚兩浙則平生報國之志反成誤國之罪矣眾皆感動奮曰惟太尉命錡募得曹成等二人諭之曰遣汝作間第如我言敵必不汝殺今置汝綽路騎中汝遇敵則佯墜馬爲敵所得敵問我何如人則曰太平邊帥子喜聲伎朝廷以兩國講好使守東京圖逸樂耳二人如言烏珠大喜曰此城易破耳卽置鵞車炮具不用翼日錡登城望見二人械而來縋而上之械上系文書一卷錡恐惑眾立焚之烏珠責諸將防師眾皆曰南朝用兵非昔比元帥臨城自見錡遣耿訓約戰烏珠怒曰劉錡何敢與我戰以吾力破爾城直用靴尖趯倒耳訓曰太尉非但請與太子戰且謂太子必不敢渡河願獻浮橋五所濟而大戰烏珠曰諾乃下令明日府治會食遲明錡果爲五浮橋於潁河上敵旣濟錡陰遣人毒潁上流及艸中戒軍士𨿽渴死毋得飲於河敵用長勝軍嚴陣以待諸帥各居一部眾請先擊韓將軍錡曰擊韓𨿽退烏珠精兵尙不可當法當先擊烏珠烏珠一動則余無能爲矣時天大暑敵逺來疲敝人馬饑渴食水艸者輒病往往困乏而錡士气閒暇皆番休更食羊馬垣下方晨淸涼錡按兵不動逮未申間忽遣數百人出西門接戰俄以數千人出南門戒勿喊但以鋭斧犯之統制官趙撙韓直身中數矢戰不肯已士殊死鬭入其陣刀斧亂下敵大敗方大戰時烏珠被白袍乘甲馬以牙兵三千督戰兵皆重鎧甲號鐡浮圖戴鐡兜牟周匝綴長檐三人爲伍貫以韋索每進一步卽用拒馬擁之退不可卻錡軍以槍標去其兜牟大斧斷其臂碎其首敵又有長勝軍以鐡騎分左右翼號拐子馬専以攻堅戰酣然後用之自用兵以來所向無前至是亦爲錡兵所殺敵旣敗錡遽以拒馬木自障少休城上鼓聲不絕出飯羮坐餉戰士如平時敵披靡不敢近食已撤拒馬木深入斫敵又大破之棄屍斃馬血肉枕藉車旗器甲積如山阜是夕大雨平地水深尺餘乙卯烏珠防營北去錡追之死者又萬數是役也金兵數十萬而錡兵不過數萬出戰僅五千人錡能以逸待勞以故輒勝防聞帝甚喜授錡武泰軍節度使知順昌府沿淮制置使時洪皓在燕密奏順昌之防金人震恐諸凡燕之重寶珍器悉徙而北欲捐燕以南棄之故議者謂是時諸協力進兵則烏珠可擒汴京可復未幾秦檜以和議召還諸將錡亦還太平州十一年烏珠復南下錡引兵會諸據東闗出淸溪兩戰皆防復與諸將敗烏珠於柘臯又追敗之於東山金人望見曰此順昌旗幟也卽退走初錡名位最在諸將後以順昌之防驟貴張俊楊沂中等深嫉之二人還朝誣錡戰不力秦檜陰主之遂罷錡知荊南府嶽飛請畱錡掌兵不聽錡在荊南六年軍民安之及魏良臣言錡名不當久閒乃復加太尉帥荊南府三十一年金主亮調兵六十萬自將而南中外大震時諸名將多已物故而錡病劇不能兵金人且渡江會都督府參贊軍事虞允文督舟師大破金人於采石已而謁錡問疾錡執允文手曰疾何必問朝廷養兵三十年一技不施大功乃出一儒生我輩媿死矣三十二年閏二月錡憤懣嘔血數升而卒謚武穆錡慷慨深毅有儒將風金主亮之南也下令有敢言錡姓名者罪不赦枚舉南朝諸將問其下孰敢當者其答如響至錡莫有應者亮曰吾自當之世傳錡通陰陽家行師知所避就錡在揚州用石灰畫白城壁書曰完顏亮死於此亮多忌見而惡之遂居龜山人眾不可容卒以致變云論曰順昌之防戰功甚偉考其審機觀變自始至終皆有成算非僥幸而勝者也兵法攻瑕則堅者瑕此謂兵力略相當可以搖撼而動若烏珠之於錡人眾相十气勢相百縱能擊敗其偏師適自耗其力耳而烏珠之中軍虎旅百萬豈能損其秋毫哉故錡不用諸之策直以勞逸之勢攻之有以也哉

史傳三編卷三十六

欽定四庫全書

史傳三編卷三十七

大學士朱軾撰

名臣傳二十九

宋

劉子羽

劉子羽字彥修其先京兆人十三世祖翺後唐淸泰中官建州因家崇安父韐第進士嘗攝鄜延帥出奇兵搗夏人解震武圍未幾夏人納款知越州擊敗方臘守眞定招降賊首柴宏卻金人之兵京師陷遣詣金營尼雅滿素知其名命僕射韓正館之正曰軍中方議立異姓欲以君代正爲僕射北向取富貴在此行矣韐仰天大呼退而自書曰貞女不更二夫忠臣不事二君況主憂臣辱主辱臣死予今必死所以報國卽沐浴更衣酌巵酒而縊子羽宣和初爲韐主管浙東幕府機宜文字以破睦賊功再遷衛尉丞從父守眞定誓以必死金人不能拔而去建炎中大將範瓊擁彊兵在江西召之弗來來又不肯釋甲張浚與子羽密謀誅之一日浚命張俊以千兵甲來若備他盜者因設酒食召俊瓊及劉光世赴都堂議事食已相顧未發子羽就廡下取黃紙趨前麾瓊下曰有敕召將軍詣大理置對瓊愕視不知所爲子羽顧左右擁置輿中衛以俊兵送獄光世出撫其眾曰所誅止瓊爾等固天子自將之兵也皆應曰諾有防分禦營五軍頃刻而定浚大奇其材除徽猷閣待制參議川陜宣撫軍事開幕府秦州節制五路規以五年而後出師金人窺江淮急浚念禁衞寡弱計所以分撓其勢欲合五路之兵以進子羽以非本計爭之不得未幾富平失利人情洶洶有建防徙治防州者子羽叱曰孺子可斬也四川全盛敵久欲入防直以川口有鐵山棧道之險未敢遽窺今不堅守而僻處夔峽與闗陜聲援不聞進退失計悔將何及宣司但當畱駐興州外系闗中之望內安全蜀之心急遣官屬出闗呼召諸將收集散亡分布險隘堅壁固壘觀釁而動浚然其言子羽卽自請奉命北出至秦州召諸亡將諸將聞命大喜悉眾來會分兵守險塞敵知有備引去明年復來攻浚移治閬州子羽請獨畱河池調防諸將以通內外聲援會秦鳯金房二鎭皆饑鎭帥吳玠王彥皆願得子羽守漢中浚承制拜爲利州路經略使兼知興元旣至通商輸粟二鎭獲安除寶文閣直學士金人復攻金州彥失守退保石泉子羽急移兵守饒風闗馳告玠玠自鎭晝夜馳至列營拒守金兵悉力仰攻死傷山積更募死士由閒道繞出闗後全蜀大震玠邀子羽去子羽固持不可畱玠同守定軍山玠亦難之子羽焚興元退守三泉縣從兵不滿三百取艸芽木甲而食遺玠書訣別玠時在仙人闗其愛將楊政大呼軍門曰節使不可負劉待制不然政輩亦捨節使去矣玠乃間道與子羽會子羽畱玠共守三泉玠曰闗外蜀之門戶不可輕棄復往守仙人闗子羽就山築壁壘金人至子羽據匡牀坐壘口諸將泣告曰此非待制坐處子羽慷慨語曰子羽今日死於此諸將皆奮會敵乏食引去子羽與玠合擊敗之於金牛鎭始還興元金人入梁洋浚欲移潼川子羽遺浚書言已在此金人必不敢南浚乃止薩拉噶遣人持書旗來招子羽斬之縱其一還寄語云欲來卽來吾有死爾何可招也先是金人再窺蜀爲必取計子羽預徙梁洋公私之積敵無所掠餽餉不繼腹背受攻疫癘且作故亟引去浚𨿽衂師卒能全蜀子羽之功居多尋坐與浚俱罷責授單州團練副使泉州安置吳玠始爲禆將未知名子羽獨奇之薦於浚至是玠上疏訟子羽功請納節贖罪得復元官浚還朝請子羽知鄂州再視師荊襄川陜遣往撫諭川陜還言金人未可圖宜益兵屯田以俟機會及浚劾罷劉光世欲以兵屬子羽子羽固辭攺知泉州會酈瓊叛浚罷相子羽安置漳州金人復入浚薦復元官知鎭江充江安撫使建議淸野徙淮東人於鎭江撫以恩信兵民雜居無敢相侵者未幾議和秦檜風諫官論罷之卒諡忠定翺之裔孫名頜者收峒冦有功諡忠簡名純者死邵武冦立廟封忠烈韐諡忠顯子羽子珙字共父諡忠肅世號五忠劉氏云

論曰子羽佐父韐守眞定時年未弱冠孤城疲卒當大敵壓攻神志不懾守禦有方迨韐死忠義子羽佐張浚宣撫川陜挾吳玠共圖厥功危急存亡之秋勁節逺略可謂具文武長才矣一門五忠弟子翚以學有淵源爲考亭師偉哉

吳玠璘

吳玠字晉卿徳順軍隴幹人父葬永洛城因徙焉少沈毅有志節知兵善騎射讀書能通大義未冠以良家子涇原軍累功權涇原第十將靖康初夏人攻懷徳軍玠以百餘騎追擊斬首百四十級擢第二副將建炎二年金人略秦雍都統制曲端以玠爲前鋒逆擊大破之追奔三十里權涇原路兵馬都監兼知懷徳軍攻華州拔之三年冬劇賊史斌欲犯長安玠擊斬之遷忠州刺史張浚巡闗陜劉子羽稱玠及其弟璘材勇浚與玠語大悅卽授統制尋舉爲秦鳯副總管知鳯翔府時兵火之餘玠勞來安集民賴以生九月浚合五路兵與金人戰而敗巴蜀大震玠收散卒保和尙原積粟繕兵列柵爲死守計或勸玠退守漢中以扼蜀口玠曰我保此敵懼吾躡其後不能越我而進是所以保蜀也玠在原上鳯翔民感其惠夜輸芻粟助之玠賞以銀帛民益喜輸者益多金人𨿽邀殺之民冒禁如故紹興元年金將摩哩與烏嚕捨赫約日攻和尙原烏嚕捨赫先期至陣北山索戰玠令諸將堅陣待之更戰疊休山谷路狹多石馬不能行金人捨馬步戰大敗移砦黃牛會大風雨雹遂引去摩哩方攻箭筈闗玠復遣將擊退之兩軍終不得合始金人之入也玠與璘以散卒數千駐原上朝問隔絕人無固志有謀劫玠兄弟北去者玠知之召諸將歃血盟勉以忠義將士皆感泣張浚上其功承制拜明州觀察使居母憂起復兼陜西諸路都統制金人自起海角狃常勝及與玠戰輒北憤甚謀必取玠十月烏珠會諸道兵十餘萬攻和尙原玠令諸將選勁弓彊弩分番疊射號駐隊矢連發不絕繁如雨注敵稍卻則以奇兵旁擊絕其糧道度其困且走設伏於神坌以待金兵至伏發大亂縱兵夜擊大敗之烏珠中流矢僅以身免張浚承制以玠爲鎭西節度使璘爲涇原路馬步軍副總管二年命玠兼宣撫處置使節制興文龍三州金久窺蜀以和尙原扼其衝不得逞將出奇取之時玠在河池金人用叛將李彥琪駐秦州睨仙人闗以綴玠復令遊騎出熙河以綴闗師古而薩拉噶自商於直搗上洋三年正月取金州二月長驅趨洋漢興元守臣劉子羽急令田晟守饒風闗驛書召玠入援玠自河池日夜馳三百里以黃柑遺敵曰大軍逺來聊用止渴薩拉噶大驚以杖擊地曰爾來何速耶遂大戰饒風嶺金人被重鎧登山仰攻一人先登則二人擁後先者旣死後者代攻玠軍弓弩亂髮大石摧壓如是者六晝夜死者山積而敵不退會玠有小校得罪奔金者導以祖溪間路出闗背乘髙以闞饒風諸軍不支遂潰玠退保西縣敵入興元子羽退保三泉築潭毒山以自固玠走三泉會之未幾金人北歸玠急遣兵邀於武休闗掩擊其後軍墮澗死者以千計盡棄輜重去金人始謀本謂玠在西邊故道險東來不虞玠馳至𨿽入三郡而得不償失四年二月敵復大入攻仙人闗先是璘在和尙原餉饋不繼玠又以其地去蜀逺命璘棄之經營仙人闗右殺狐平剏築一壘移原兵守之至是烏珠薩拉噶及劉夔率十萬騎入侵自鐵山鑿崖開道循嶺東下玠以萬人當其衝璘率輕兵自七方闗倍道而至與金兵轉戰七晝夜始與玠合敵首攻玠營玠擊走之又以云梯攻壘壁楊政以撞竿碎其梯以長矛刺之璘拔刀畫地謂諸將曰死則死此退者斬金分軍爲二烏珠陣於東韓常陣於西璘率銳卒介其間左縈右繞隨機而發戰久璘軍少憊急屯第二隘金生兵踵至人被重鎧鐵鉤相連魚貫而上璘以駐隊矢疊射矢下如雨死者層積敵踐而登薩拉噶駐馬四視曰吾得之矣翼日命攻西北樓姚仲登樓酣戰樓傾以帛爲繩挽之復正金人用火攻樓以酒缶撲滅之玠急遣統領田晟以長刀大斧左右擊明炬四山震鼓動地明日大出兵統領王喜王武率銳士分紫白旗入金營金陣亂奮擊射韓常中左目金人宵退玠遣統制官張彥劫橫山砦王浚伏河池扼歸路又敗之自是金人還據鳳翔不復妄動矣拜檢校少師玠與敵對壘且十年常苦逺餉勞民屢汰冗員節浮費益治屯田嵗收至十萬斛又調戍兵命梁洋守將治褒城廢堰民知灌漑可恃願歸業者數萬家九年玠卒於仙人闗年四十七贈少師玠善讀史凡往事可師者錄置座右積久墻牖皆格言也用兵本孫吳務逺略不求小利故能保必勝禦下嚴而有恩虛心詢受𨿽身爲大將卒伍至下者得以達情故士樂爲之死選用將佐視勞能爲髙下不以親故權勢撓之玠死胡世將問玠所以制勝者璘曰璘從先兄有事西夏每戰不過一進卻之頃勝負輒分至金人則更進疊退忍耐堅久令酷而下必死每戰非累日不決勝不遽追敗不至亂與之角逐滋久乃得其情蓋金人弓矢不若中國之勁利中國士卒不若金人之堅耐吾常以長技洞重甲於數百步外則其衝突固不能相及於是選據形便出銳卒更疊撓之與之爲無窮使不得休暇以沮其堅忍之勢至決機於兩陣之間則璘有不能言者方富平之敗秦鳯皆陷金人一意睨蜀東南之勢亦棘微玠身當其衝無蜀久矣故西人至今思之淳熙中追封涪王

璘字唐卿玠弟也從玠多戰功紹興三年累官至榮州防禦使知秦州是嵗棄和尙原別營仙人闗以防金兵深入四年烏珠薩拉噶果以十萬眾至闗下璘自武階路入援先以書抵玠謂殺狐平地闊逺前陣散漫須後陣阻隘然後可以必勝玠從之急修第二隘璘冒圍轉戰與玠會敵果極力攻第二隘諸將有請別擇形勝以守者璘曰兵方交而退是不戰而走也吾度敵去不久矣諸君第忍之震鼓易幟血戰連日金兵大敗自是不敢窺蜀者數年遷定國軍承宣使知熙州九年升防軍都統制知秦州及玠卒而胡世將制置四川至河池璘見之曰金大兵屯河中府止隔大慶一橋耳騎兵疾馳不五日至川口吾軍逺在陜西緩急不可追集闗隘不葺糧運斷絕此存亡之秋也時朝廷恃和議欲廢仙人闗世將乃抗奏謂當外固歡好內修守禦今日分兵當使陜蜀相接聞金人之謀欲徉棄陜西不顧使南兵來主之然後一發取蜀敵情如是當爲伐謀之備仙人闗未宜遽廢魚闗倉亦宜積糧於是璘僅以牙校三隊赴秦州畱大軍守階成山砦戒諸將母撤備而世將以宣撫使置司河池十年金薩拉噶渡河入長安趨鳯翔陜右諸軍隔在敵後逺近震恐世將急召諸將議參謀孫渥謂河池不可守請退保仙人原璘厲聲折之曰懦語沮軍可斬也璘請以百口保破敵世將壯之指所居帳曰世將誓死於此乃命田晟以三千人迎敵璘又遣姚仲拒於石壁砦敗之金呼紐郎君以三千騎衝璘軍璘使李師顏以驍騎擊走之呼紐入扶風復攻拔之獲三將及士卒百十有七人薩拉噶怒甚自戰百通坊列陣二十里璘遣姚仲力戰破之十一年與金統軍和珍戰剡家灣敗之復秦州及陜右諸郡初和珍與蘓卜實合軍五萬屯劉家圈璘請討之世將問策安出璘曰有新立疊陣法每戰以長槍居前坐不得起次最彊弓次彊弩跪膝以俟次神臂弓約賊相搏至百步內則神臂先發七十步彊弓並發次陣如之凡陣以拒馬爲限鐵鉤相連俟其傷則更代之遇更代則以鼓爲節騎兩翼以蔽於前陣成而騎退謂之疊陣諸將竊議曰吾軍其殲於此乎璘曰此古束伍法也軍法有之諸君不識耳得車戰餘意無出於此士心定則能持滿敵𨿽銳不能當也及戰遂用之金二帥老於兵據險自固前臨峻嶺後控臘家城謂官軍必不敢輕犯先一日璘會諸將問所以攻姚仲曰戰於山上則勝山下則敗璘以爲然乃夜半遣仲及王彥銜枚截坡約上嶺而後發火二將至嶺寂無人聲軍已畢列萬炬齊發敵駭愕曰吾事敗矣蘓卜實善謀和珍善戰二帥異議璘先以兵挑之和珍果出鏖戰璘以疊陣法更休疊戰輕裘駐馬亟麾之士殊死鬭金人大敗降者萬人和珍走保臘家城璘圍而攻之城垂破會詔班師世將浩嘆而已明年竟割和尙原以與敵撤戍割地皆秦檜主之也十四年以璘爲西路安撫使治興州階成和鳯文龍興七州焉時和議方堅而璘治軍經武常如敵至三十二年璘遣姚仲攻徳順四十日不克以李師顏代之遣子挺節制軍馬挺與敵戰於瓦亭敗之璘自將至城下守陴者聞呼相公來觀望咨嗟矢不忍發璘按行諸屯預治黃河戰地斬不用命者先以數百騎嘗敵敵一鳴鼓銳士空壁躍出突璘軍璘軍得先治地無不一當十至暮璘忽傳呼某將戰不力人益奮搏敵敵大敗遁入壁會天大風雷金人拔營去凡八日而克璘入城市不攺肆父老擁馬迎拜不絕孝宗乾道元年詣闕且朝徳壽宮髙宗見璘嘆曰朕與卿老君臣也兩朝存勞相踵拜太傅封新安郡王仍領宣撫使攺判興元府璘至漢中修復褒城古堰漑田數千頃民甚便之三年卒年六十六贈太師追封信王初璘病篤命具遺表曰願陛下毋棄四川毋輕出兵不及家事人稱其忠璘剛勇喜大節略苛細讀史暁大義代兄爲將守蜀餘二十年隠然爲方面之重髙宗嘗問勝敵之術璘曰弱者出戰彊者繼之髙宗曰此孫臏三駟之法一敗而二勝也嘗著兵法二篇大要謂金人有四長我有四短當反我之短制彼之長四長曰騎兵曰堅忍曰重甲曰弓矢吾集蕃漢所長兼收而並用之以分隊制其騎兵以番休疊戰制其堅忍制其重甲則勁弓彊弩制其弓矢則以逺尅近以彊制弱布陣之法則以步軍爲陣心左右翼以馬軍爲左右肋拒馬布兩肋之間至帖撥增損之不同則系乎臨機知兵者取焉璘舉諸將率以功有薦才者璘曰兵官非嘗試難知其才以小善進之則僥幸者獲志而邊人宿將之心怠矣

論曰宋之南渡巴蜀最爲上游所以藩蔽荊襄控禦闗隴者也二吳兄弟實經營之始保和尙原繼守仙人闗設形勢據險阻使金人不得軼越而下流安矣及和議旣成將遂分兵撤備而璘與胡世將力陳其不可終以保蜀兄弟相繼數十年綏輯人民輔寧國家可謂悉心以勤其事者賢於張俊楊沂中輩逺矣

髙登

髙登字彥先號東溪漳浦人少孤力學日誦數千言刻志勵行宣和間爲太學生金人攻京師徽宗出走登與陳東等上書乞斬蔡京童貫王黼梁師成李邦彥朱勔六賊以謝天下廷臣復建和議割三鎭奪種師道李綱兵柄登與東再抱書詣闕軍民不期而會者數萬王時雍縱兵欲盡殲之登與十人屹立不動乃止欽宗卽位擢吳敏張邦昌爲相敏白李邦彥無辜乞復用登上言陛下以東宮踐祚人人翹足以觀新政柰何相吳敏張邦昌復再納邦彥大失民望不報明日又上言陛下有太甲之不明而朝無阿衡靡明皇之有初而遽相林甫乞罷敏邦昌逐王時雍等召徐處仁爲相書五上俱不報因謀南歸聞有防張邦昌李邦彥各與逺郡趙野李棁王孝迪相繼罷斥徐處仁正臺司登喜曰是可以盡言矣復上書言諫官所論陛下批答有云朕所素定有云朕所不好是防所短而不使人言也言路塞則下情壅危亡可立待矣書入皆不報初金人至六館諸生將遁去登曰君在可乎與林邁等請隨駕帝不果出金師退吳敏諷學官起羅織登等屏斥還鄕紹興二年髙宗駐驆臨安登以十事投時相不行遂於廷對盡言之以直見忌授下州文學尋調富川主簿憲使董弅聞其名檄讞六郡獄仍兼賀州學事學故有田罷歸買馬司登請復其舊守曰買馬與養士孰急登曰買馬固急然學校禮義由出一日廢衣冠之士與堂下卒何異守曰抗長吏耶登曰天下所恃以治者禮義與法度耳旣兩棄之登亦何言守攺容從之尋攝獄事有囚殺人守欲薄其罪曰陰徳可爲登曰陰徳豈可有心爲之殺人者死而可幸免則被死之寃何由而消滿秩士民丐畱不獲相率餽錢五十萬不告姓名登辭之未知所歸乃盡爲購書置於學歸至新寧會大饑州帥連南夫曰撫凋瘵者莫如髙主簿遂檄以往至則發廩賑濟願貸者聽復爲糜於野以食之全活萬計嗣嵗大稔償亦及數帥漕列奏遂攺正任紹興八年赴政事堂審察上疏萬言及時議六篇其序云方今賢才未用有蔽主者焉二府容具位之臣盈廷多罔上之議作蔽主上下二篇財計未足有蠧國者焉太倉給冗食之兵良田膳遊手之民作蠧國上下二篇兆庶未寧有害民者焉冗官起貪殘之念募役長戕賊之姦作害民上下二篇帝覽而善之秦檜惡其議已授靜江府古縣令至靜江廣西帥沈晦問登何以治縣登條十餘事晦曰此古人之政今人詐恐不可行登曰忠信可行蠻貊謂不能行誠不至耳但登不差人下鄕願公不差人下邑晦曰謹奉敎登以廉謹公仁四字自警有所追呼必寛期限訟者悉從面決吏無所容其欺又新黌宮以來學徒逺方之士皆贏糧而至胥徒有辭役而就學者縣有豪民秦琥爲民害持吏短長號秦大虫登呼至面數叱下必寘之法琥忿而死一郡稱快郡帥胡舜陟謂登曰古縣秦太師父舊治太師生焉盍祠之登曰檜爲相無狀祠不可立又令市熊掌與牛乳登曰踐雪而搏猛獸非驅民於死乎將春而奪之牛是勸農之職乎舜陟大怒摭秦琥事罷之登適母病申乞尋醫不待報去舜陟遂創檜父祠且誣以專殺之罪詔送靜江府獄檜實主之舜陟徑遣卒至漳浦捕登登時母死詣闕上書求納官贖罪以終喪帝覽而憐之故人有爲右司者謂登曰丞相嘗識君於太學能一見終身事且無憂上書徒爾爲也登曰登但知有君父不知有權臣旣而中書奏故事無納官贖罪仍下靜江府獄登號泣而歸葬母畢詣靜江勘所舜陟先以事下獄死矣事卒白辟攝歸善令差考試潮州登憤權臣專恣使諸生論直言不聞之可畏策閩浙水災之所自時丞相趙鼎在潮謂曰天下主文多矣未有如公忠誠愛君者畱語終日檜聞取防編管容州登時方出潮陽試院歸舊隠與學者講論州遣使臣謝大作持省符示登登讀畢卽拜謝上馬大作謂少入告家人無害也登曰君命不敢稽比夜巡檢領百卒至兵刃森列登從容謂曰朝廷若賜死亦當拜勅而後就法大作感登忠義叱巡檢曰省符在我手無他也吾當以死捍之登至容種蔬植竹爲終焉之計家事一不介意惟聞朝廷所行事小失則顰蹙不安大失則慟哭隨之容本窮陬聞登至執經從者數百人爲講大學中庸之防敎方行而疾作以紹興戊辰年卒有巨星自寢飛出登初得疾召所遊訣別其子扶請更醫登曰原始要終故知死生之說吾不起矣復請灼艾登曰身體發膚受之父母不敢毀傷命止此無益也通守黃勲至曰彥先怕痛乎登曰登嘗獻瞽言刀鋸鼎鑊且不顧此何足畏但無益耳因命扶榜於防事云奉先人遺訓不受僧道紙簏之語出處行藏及天下大計累數百言不及其私翼日勲再至曰無所屬乎登以手撫牀曰天下蒼生望霖雨勲起謝勲何足以當此揖勲出焚香端坐而逝登少失父事母至孝嘗舟行阻風念無以奉晨羞忽有白魚躍於舟母病思鹿肉夜有虎啣鹿置其門其學以愼獨爲本所著有家論及東溪集後丞相梁克家以其事聞追復迪功郎胡銓爲作忠辧朱子守漳爲作祠堂記奏加褒贈論曰登事親孝事君忠與陳東等上書請斬六賊畱李綱種師道其有功於宋室大矣至登所自上書或用或不用要其闗於國是者不小也爲秦檜阻抑始終不得大用而禍且隨之然其宦遊所至興學息訟賑饑斷獄聲績懋著其所挾持居何等也程子雲天徳王道其要只在謹獨登之學以謹獨爲本故其志存忠義心懷濟物歷患難而不以動其心隨所施而無不得其宜又能了然於死生之際可謂存順沒寧者矣

洪皓朱弁

洪皓字光弼番易人少負奇節慷慨有經略四方誌政和五年登進士第王黼朱勔皆欲婚之力辭宣和中爲秀州司錄大水民多失業皓以拯荒自任白郡守發廩損直以糶民坌集皓恐其紛競乃別以靑白幟涅其手以識之令嚴而恩徧浙東綱米過城下皓白守邀畱之守不可皓曰願以一身易十萬人命人感之切骨號洪佛子其後秀軍叛縱掠郡民無一得脫惟過皓門曰此洪佛子家也不敢犯時議遣人使金張浚薦皓入對帝語以國步艱難兩宮逺播皓言天道好還金人安能久陵中國此正春秋邲郢之役天其或者警晉訓楚也帝悅以皓爲通問使龔璹副之行至順昌與盜遇譬暁之曰自古無白頭賊盜悔悟因使持書招其魁二魁聽命領兵入宿衞至太原畱幾一年及至雲中尼瑪哈迫使仕劉豫皓曰萬里銜命不得奉兩宮南歸恨力不能磔逆豫忍事之耶畱亦死不卽豫亦死不願偸生防狗間願就鼎鑊無悔尼瑪哈怒將殺之旁一將唶曰此眞忠臣也目止劍士爲之跪請得流遞冷山雲中至冷山行六十日距金主所都僅百里地苦寒穴居百家陳王烏克紳聚落也烏克紳使皓敎其八子或二年不給食盛夏衣粗布嘗大雪薪盡以馬矢然火煨麫食之或獻取蜀防烏克紳以問皓皓力折之且曰兵猶火也弗戢必自焚自古無四十年用兵不止者又數言所以來者爲兩國事乃令深入敎小兒非待使之禮也烏克紳或答或黙忽發怒欲殺之皓曰自分當死但大國無受殺行人之名願投之水以墜淵爲辭可也烏克紳義之而止和議將成烏克紳問所議十事皓條析甚至大略謂封冊乃虛名年號則本朝自有之金三千兩景徳時所無東南不宜蠶絹不可增也至於取淮北人景徳載書猶可覆視烏克紳悟曰吾與汝如燕遣汝歸議遂行以議不合中止未幾烏珠殺烏克紳株連數千人獨皓得免皓遂畱燕初二帝遷居五國城皓在雲中密遣人奏書以桃梨粟麫獻二帝始知帝卽位皓聞祐陵訃北向泣血旦夕臨爲文以祭其詞激烈讀者皆揮涕紹興十年因諜者趙徳書機事數萬言藏故絮中歸達於帝言順昌之役金人震懼遂將燕山珍寶盡徙以北意欲捐燕以南棄之王師亟還自失機會今再舉尙可十一年又求得太后書遣李微持歸帝大喜曰朕不知太后寧否幾二十年𨿽遣使百輩不如此一書是冬又密奏書曰金已厭兵勢不能久異時以婦女隨車今不敢也若乘勢進擊再造之功在反掌耳又言胡銓封事此或有之金人知中國有人益懼張丞相名動異域惜置之散地又問李綱趙鼎安否獻六朝禦容徽宗禦書其後梓宮及太后歸音皓皆先報初皓至燕宇文虛中已受金官因薦皓金主聞其名欲以爲翰林直學士皓力辭皓有逃歸意請於防政韓昉乞於眞定或大名以自養昉怒始易皓爲中京官皓不就職又令皓校雲中進士試皓復以疾辭未幾金主以生子大赦許使人還鄕皓與張邵朱弁三人在遣中已而金人懼爲患遣人追之七騎及淮而皓已登舟十二年七月見於內殿力求郡養母帝曰卿忠貫日月志不忘君𨿽蘇武不能過豈可捨朕去耶請見慈寧宮帟人設簾太后曰吾故識尙書命撤之皓自建炎己酉出使至是得還凡畱北中十五年同時使者十三人惟皓弁邵生還忠義之聲聞於天下以皓爲最皓旣對退見秦檜語連日皓曰張和公金人所憚乃不得用錢塘暫居而景靈宮太廟皆極土木之華豈非示無中原意乎檜不悅八月除徽猷閣直學士金人來取趙彬等三十人家屬皆吳人仕於金者詔歸之皓曰昔韓起求環於鄭鄭小國也能引義不與今遽從之謂秦無人益輕我矣旣而復上疏曰恐以不與之故或致渝盟宜告之曰俟淵聖及皇族歸乃遣又言王倫郭元邁以身徇國棄之不取緩急何以使人檜大怒又言錫納寄聲錫納者檜畱金密好也檜益怒使言者劾皓出知饒州又罷爲提舉江州太平觀居母喪終制除饒州又責濠州團練副使安置英州中官白鍔從太后北歸素聞皓名曾言洪尙書名聞天下胡不用檜遂系鍔大理獄流嶺表九年始復皓朝奉郎徙袁州至南雄卒年六十八死後一日檜亦死帝聞皓卒嗟惜之復徽猷閣學士諡忠宣皓𨿽久在北庭不堪其苦然爲金人所敬所著詩文爭鈔誦鋟梓旣歸後使者至必問皓何官居何地性急義當艱危中不少變懿節後之戚趙伯璘烏克紳戲下貧甚皓每賙之範鎭之孫祖平爲�奴皓言於金人而釋之劉光世庶女爲人豢豕贖而嫁之他貴族流落賤防者皆力拔以出皓博學彊記有文集五十卷及帝王通要姓氏指南松漠記聞金國文具錄等書

朱弁字少章徽州婺源人少頴悟讀書日數千言旣冠入太學晁說之奇之與歸新鄭妻以兄女新鄭多故家遺俗弁遊其中聞見日廣靖康之亂家碎於賊弁南歸建炎初議遣使問安兩宮弁奮身自效詔補修武郎借吉州團練使爲通問副使至雲中見尼瑪哈邀說甚切尼瑪哈不聽使就館守之以兵弁復與書言用兵講和利害甚悉紹興二年金人忽遣宇文虛中來言和議可成當遣一人詣元帥府受書還虛中欲弁與正使王倫探策決去畱弁曰吾來固自分必死豈應今日覬幸先歸願正使受書歸報天子成兩國之好早申四海之養於兩宮則吾𨿽暴骨外國猶生之年也倫將歸弁請曰古之使者有節以爲信今無節有印印亦信也願畱印使弁得抱以死死不腐矣倫解以授弁弁受而懷之臥起與俱金人迫弁仕劉豫且誘之曰此南歸之漸弁曰豫國賊也吾嘗恨不食其肉忍北面臣之乎吾有死耳金人怒絕其餼遺以困之弁固拒驛門忍饑待盡誓不爲屈金人亦感動致禮如初久之復欲易其官弁曰自古兵交使在其間言可從從之不可從則囚之殺之何必易其官吾官受之本朝誓不易以辱吾君也移書耶律紹文等曰上國之威命朝以至則使人夕以死夕以至則朝以死又以書訣後使洪皓曰殺行人非細事吾曹遭之命也要當捨生以全義耳乃具酒食召被掠士夫飲半酣語之曰吾已得近郊某寺地一旦畢命報國諸公幸瘞我其處題其上曰有宋通問副使朱公之墓於我幸矣眾皆泣下莫能仰視弁談笑自若曰此臣子之常諸君何悲也金人知其終不可屈遂不復彊王倫還朝言弁守節不屈帝爲官其子林賜其家銀帛會尼瑪哈等相繼死滅弁密疏其事及金國虛實曰此不可失之時也遣李發等間行歸報其後倫復歸又以弁奉送徽宗大行之文爲獻其詞有曰嘆馬角之未生魂消雪窖攀龍髯而莫逮淚灑冰天帝讀之感泣官其親屬五人賜吳興田五頃八年金使來稱弁忠節詔附黃金三十兩以賜十三年和議成弁得歸入見便殿有所陳奏帝嘉納之賜金帛甚厚又以金國所得六朝禦容及宣和禦書畫爲獻秦檜惡其言敵情再轉僅得奉議郎十四年卒弁爲文慕陸宣公援據精博曲盡事理金國名王貴人多遣子弟就學弁因文字往來說以和好之利及歸述北方所見聞忠臣義士朱昭史玩張忠輔髙景平孫益孫谷傅偉文李丹五臺僧寶眞婦人丁氏晏氏小校閻進朱勣等死節事狀請加褒錄以勸來者有騁遊集四十二卷書解十卷曲洧舊聞三卷新鄭詩南歸詩文各一卷

論曰以洪皓朱弁之忠處十死一生之地十數年間闗得歸中外之人莫不嘆息而皆沮於秦檜功不見錄又皆先檜以卒使坎以終其身何其厄哉皓之在北能知金人情形又能因間使以達於宋其才智有過人者使其用於朝廷或秉節鉞以鎭方隅其勲業將不可量而僅使之羈系困苦於敵人之邦以節著而不得以功顯其可爲婉惜也夫其所成就亦已多也夫

胡銓

胡銓字邦衡廬陵人建炎二年髙宗策士淮海銓對策萬餘言髙宗見而異之將以冠多士有忌其直者移置第五授撫州軍事判官未上會隆祐太后避兵贑州金人躡之銓以漕檄攝本州幕募鄕丁助官軍捍禦第賞轉承直郎丁父憂從鄕先生蕭楚學春秋紹興五年張浚開督府辟湖北倉屬不赴有詔赴都堂審察兵部尙書呂祉以賢良方正薦賜對除樞密院編修官八年宰臣秦檜決策主和金使以詔諭江南爲名中外洶洶銓抗疏言曰臣謹案王倫本一狎邪小人市井無賴頃緣宰相無識舉以專使驟得美官天下之人切齒唾罵今者無故誘致金使以詔諭江南爲名是欲臣妾我也是欲劉豫我也夫天下者祖宗之天下也陛下所居之位祖宗之位也柰何以祖宗之天下爲敵國之天下以祖宗之位爲藩臣之位陛下一屈膝朝廷宰執盡爲陪臣異時無厭之求安知不加我以無禮如劉豫也哉今倫之議乃曰我一屈膝則梓宮可還太后可復淵聖可歸中原可得嗚呼自變故以來主和議者誰不以此啗陛下哉然而卒無一驗陛下尙不覺悟竭民膏血含恥忍垢舉天下而臣之甘心焉就令敵決可和盡如倫議天下後世謂陛下何如主況敵情變詐百出而倫又以姦邪濟之梓宮決不可還太后決不可復淵聖決不可歸中原決不可得而此膝一屈不可復伸國勢陵夷不可復振可爲痛哭流涕長太息矣今內而百官外而萬民萬口一談皆欲食倫之肉謗議洶洶陛下不聞正恐一旦變作禍且不測臣竊謂不斬王倫國之存亡未可知也𨿽然倫不足道也秦檜以腹心大臣而亦爲之陛下有堯舜之資檜不能致君如唐虞而欲導陛下爲石晉近者禮部侍郎曾開等引古誼以折之檜乃厲聲曰侍郎知故事我獨不知則檜之遂非愎諫已自可見而乃建白令臺諫侍臣僉議可否是蓋畏天下議已而令臺諫侍臣共分謗耳有識之士皆以爲朝廷無人吁可惜哉孫近傅會秦檜遂得參知政事天下望治有如饑渴而近伴食中書漫不敢可否事檜曰敵可和近亦曰可和檜曰天子當拜近亦曰當拜臣嘗至政事堂三發問而近不答但曰已令臺諫侍從議矣嗚呼參贊大政徒取充位如此尙能折衝禦侮耶臣竊謂秦檜孫近亦可斬也臣備員樞屬義不與檜等共戴天區區之心願斷三人頭懸竿槁街然後羈畱金使責以無禮徐興問罪之師則三軍之士不戰而气自倍不然臣有赴東海而死耳寧能處小朝廷求活耶書旣上檜以銓狂妄凶悖詔除名編管昭州給捨臺諫及朝臣多救之者檜迫於公論乃以銓監廣州鹽倉明年攺簽書威武軍判官十二年除名編管新州十八年移謫吉陽軍二十六年檜死量移衡州銓之初上書也宜興進士吳師古鋟木傳之金人募其書千金其謫廣州也朝士陳剛中以啟事爲賀其謫新州也同郡王廷珪以詩贈行皆爲人所訐師古流袁州廷珪流辰州剛中謫知防州安逺縣遂死焉三十一年銓得自便孝宗卽位復奉議郎召對言修徳結民練兵觀釁上曰久聞卿直諒除吏部郎官隆興元年遷祕書少監擢起居郎又進言乞都建康謂漢髙入闗中光武守信都大抵與人鬭不搤其吭拊其背不能全勝今日大勢自淮以北天下之吭與背也建康則搤之拊之之地也若進據建康下臨中原此髙光興王之計也詔議行幸遂以張浚視師江淮侍禦史王十朋贊之克復宿州大將李顯忠私其金帛且與邵宏淵忿爭軍大潰十朋自劾帝怒甚銓上疏願毋以小衂自沮時旱蝗星變詔問政事闕失銓應詔上書數千言始終以春秋書災異之法言政事之闕有十而上下之情不合亦有十且言堯舜明四目達四聰𨿽有共鯀不能塞也陛下自卽位以來號召逐客與臣同召者張燾辛次膺王大寶王十朋今燾去矣次膺去矣十朋去矣大寶又將去惟臣在耳以言爲諱而欲塞災異之源臣知其必不能也時以邊事全張浚而王之望尹穡專主和排浚銓廷責之兼權中書舍人十一月詔以和金遣使大詢於庭侍從臺諫預議者凡十有四人主和者半可否者半言不可和者銓一人而已乃獨上一議曰京師失守自耿南仲主和二聖播遷自何主和維揚失守自汪伯彥黃潛善主和完顏亮之變自秦檜主和議者乃曰外𨿽和而內不忘戰此向來權臣誤國之言也一溺於和不能自振尙能戰乎除宗正少卿乞補外不許先是金將富察圖們大周仁以泗州降蕭琦以軍百人降詔並爲節度使銓言受降古所難六朝七得河南之地不旋踵而皆失梁武時侯景以河南來奔未幾而陷臺城宣政間郭藥師自燕云來降未幾爲中國患今金之三大將內附髙其爵祿優其部曲以系中原之心善矣然處之近地萬一包藏禍心或爲內應後將噬臍願勿任以兵柄遷其眾於湖廣以絕後患二年兼國子祭酒尋權兵部侍郎八月上以災異避殿減膳詔廷臣言闕政急務銓以振災爲急務議和爲闕政其議和之書謂自靖康迄今凡四十年三遭大變皆在和議肉食鄙夫萬口一談牢不可破非不知和議之害而爭言和者是有三說焉曰偸懦曰茍安曰附會偸懦則不知立國茍安則不戒酖毒附會則覬得美官小人之情狀具於此矣今日之議若成則有可弔者十若不成則有可賀者亦十如以臣言爲不然乞賜竄殛爲臣子出位犯分之戒是時朝議急於求和已棄唐鄧海泗四州矣而金又欲得商秦地拘畱使者分兵攻淮乃命銓以本職措置浙西淮東海道時金兵號八十萬劉寶棄楚州王彥棄昭闗濠滁皆陷惟髙郵守臣陳敏拒敵射陽湖而大將李寶預求密詔爲自安計擁兵不救銓劾奏曰臣受詔令範榮備淮李寶備江緩急相援今寶視敏弗救若射陽失守大事去矣寶懼始出師時大雪河冰皆合銓先持鐵錘錘冰士皆用命金人遂退久之提舉太平興國宮乾道初以集英殿修撰知漳州攺泉州趣奏事畱爲工部侍郎入對言少康以一旅復禹績今陛下富有四海非特一旅而卽位九年復禹之效尙未赫然又言四方多水旱左右不以告謀國者之過也宜令有司速爲先備旋乞致仕七年以敷文閣直學士與外祠陛辭猶以歸陵寢復故疆爲言上曰朕志也且問今何歸銓曰歸廬陵臣向在嶺海嘗訓傳諸經欲成此書特賜通天犀帶以寵之銓歸上所著易春秋周禮禮記解詔藏祕書省尋復原官累進端明殿學士召歸經筵銓引疾力辭以資政殿學士致仕卒諡忠簡有澹庵集一百卷

論曰銓之論議橫厲振發若決江河而下若引星辰而上近古以來不多見也固其忠義之所奮發亦其涵千古之心蓋一世之气有以大過人者歟銓非徒慷慨尙气者觀其早募鄕勇以助軍晚錘河冰而退敵臨事堅決動卽有功使用其言安知不廟勝而算乎才與時違動卽摧挫然志則與日月爭光矣

史傳三編卷三十七﹤史部﹐傳記類﹐總錄之屬﹐史傳三編﹥

欽定四庫全書

史傳三編卷三十八

大學士朱軾撰

名臣傳三十

宋

虞允文陳康伯

虞允文字彬甫隆州仁壽人六嵗誦九經七歳能屬文以父任入官丁母憂哀毀骨立旣葬朝夕哭墓側墓有枯桑兩烏來巢念父鰥且疾跬步不忍離左右父沒始登紹興二十三年進士通判彭州權知黎州渠州秦檜當國蜀士多屛棄檜死以中書舍人趙逹薦召對謂人君必畏天必安民必法祖宗又論士風之獘以文章進必抑其輕浮以言語進必黜其巧僞以政事進必去其苛刻庶可任重致逺且極言四川財賦科納之獘帝嘉納之除祕書丞累遷禮部郎官金主亮修汴已有南侵意而朝廷置邊備不問及金使施宜生頗泄敵情允文乃疏言金必敗盟兵出有五道願豫備禦未幾借工部尙書充賀正使還言金人方運糧造舟而亮又有看花洛陽之語請修淮海之備除中書舍人直學士院時三衙管軍以宦寺充承受允文言自古人主大權不移於姦臣則落於近幸秦檜盜權十有八年檜死權歸陛下邇來三衙交結中官宣和明受厥鑑未逺帝大悟立罷之金使來賀生辰口傳亮悖慢語欲得淮南地索將相大臣議事於是聞金人當窺襄漢朝議遣成閔爲京湖制置使將禁衞五萬以禦上流允文曰兵來不除道敵爲虛聲以分我兵成其出淮姦謀耳不聽三十一年七月金主亮徙汴允文復語宰臣陳康伯閔軍約程在江池宜令到池者駐池到江者駐江若敵出上流則荊湖之軍捍於前江池之軍援於後若出淮西則池之軍出巢縣江州軍出無爲可爲淮西援是一軍而兩用之康伯然其說然閔軍竟屯武昌九月金命李通爲大都督造浮梁於淮水上金主自將兵號百萬氊帳相望鉦鼓之聲不絕十月自渦口渡淮先是劉錡措置淮東王權措置淮西至是權首棄廬州錡亦回揚州中外震恐帝欲航海惟康伯力贊親徵已而權又自和州遁歸錡回鎭江遂盡失兩淮十一月壬申金主率大軍臨采石別以兵爭洲時樞臣葉義問督江淮軍以允文參軍事適朝命成閔代錡李顯忠代權義問乃使允文往蕪湖趣顯忠交權軍且犒權軍於采石丙子允文至采石權已去顯忠未來敵騎充斥官軍三五星散解鞍束甲坐道旁皆權敗兵也允文立招諸將勉以忠義曰金帛告命皆在此待有功眾皆曰願死或曰公受命犒師不受命督戰他人壞之公任其咎乎允文叱之曰坐待顯忠必悞國事危及社稷吾將安避至江濱見江北已築髙臺中建黃屋偵知金人以明日濟江時敵人實四十萬馬倍之宋軍才一萬八千允文乃命諸將列大陣不動分戈船爲五其二並東西岸而行其一駐中流藏精兵代戰其二藏小港備不測部分甫畢敵已大呼亮操小紅旗麾數百艘絕江而來瞬息抵南岸者七十艘直薄宋軍軍少卻允文入陣中撫時俊背曰汝膽略聞四方立陣後則兒女子耳俊卽揮雙刀出士殊死戰中流官軍亦以海防船衝敵舟皆平沈敵半死半戰日暮未退會有潰軍自光州至允文授以旗鼓從山後轉出敵疑援兵至始遁又命勁弓尾擊大敗之允文乃犒將士謂曰敵今敗明日必復來夜半部分諸將分海舟縋上流別遣兵截楊林口丁丑敵果至因夾擊之復大戰焚其舟三百旣而敵遣詔來諭王權似有宿約者文曰此反間也卽復書言權已置典憲新將李世輔也願一戰以決雌雄亮得書大怒遂焚龍鳯車而趨洲李顯忠至自蕪湖允文語之曰敵入揚州必與洲兵合京口無備我當往公能分兵相助乎顯忠分萬六千與之甲申允文至京口楊存中成閔邵宏淵諸軍皆會不下二十萬惟海防船不滿百戈船半之文乃聚財冶鐵攺馬船爲戰艦且借之平江遣張深守滁河口扼大江之衝以苗定駐下蜀爲援庚寅亮至洲允文與存中臨江按試戰士踏車船中流上下三周金山回轉如飛敵持滿以待相顧駭愕乙未亮爲其下所殺帝聞允文之績嘉嘆謂陳俊卿曰文公忠出天性朕之裴度也詔往兩淮措置允文奏收兩淮三防不報明年正月以允文充川陜宣諭使陛辭言金亮旣死彼國方亂天相我恢復也和則海內气沮戰則海內气伸帝以爲然允文至蜀與大將吳璘經略中原遂進取鳯翔復鞏州孝宗受禪用史浩議欲盡棄陜西退守蜀口文言恢復莫先於陜西陜西五路新復州縣又系於徳順之存亡一旦棄之則窺蜀之路愈多西和階成利害至重前後凡十五疏爭之不能得隆興元年史浩相遂爲詔書棄地及允文入對帝問及棄地允文以笏畫地陳其利害且言今日有八可戰帝曰此史浩誤朕也尋除兵部尙書湖北京西宣撫使時方遣使議和湯思退又欲棄唐鄧海泗允文五疏力爭不從遂乞致仕罷知平江府卒棄唐鄧二州二年金兵復南下帝乃貶思退悔不用允文言乾道元年陳俊卿薦允文可大用拜參知政事兼知樞密院事是秋金遣完顏仲議事偃蹇不敬允文請斬之三年吳璘卒擇代帝諭允文曰無以易卿卽拜資政殿大學士四川宣撫使允文過郢奏築黃鷹山城過襄陽奏修府城至蜀尢以軍政爲急閱諸軍第其壯怯爲三上備戰中下備輜重老者少者不預握兵凡萬人減緡錢四百萬汰去之兵先有勞績者置員闕處之興洋義士者民兵也紹興初以七萬計大散之戰將不授甲驅使先官軍死亡略盡允文命利帥晁公武覈實得二萬三千九百餘人又得陜西弓箭手法參紹興制爲一書俾將吏守之以馬政付張松奏依舊制分茶馬爲川秦司金洋興元歸正人二萬各分給官田俾得振業邛蜀十四郡告饑所施荒政凡六十五事五年八月拜右僕射同中書門下平章事兼樞密使允文好薦知名士及爲相籍人才爲三等有所見聞卽記之號才館錄凡所舉帝皆收用如洪適汪應辰胡銓周必大王十朋趙汝愚晁公武李燾皆允文所薦也帝以兵冗財匱爲憂允文與俊卿議革三衙雜役汰冗籍三軍無怨言六年俊卿以奏畱龔茂良帝震怒允文請對極論帝意稍解乃命俊卿判福州後聞金人欲以三十萬騎奉遷陵寢來歸中外洶洶允文謂金方懲亮決不輕動不過以虛聲撼我耳敵卒無他自莊文太子薨儲位未定允文累疏懇陳七年正月始下詔立恭王惇爲皇太子胡銓以臺評去允文奏畱之經筵銓薦朱子帝以問允文允文謂熹不在程頤下遂召朱子朱子不至檢校院以六條抑上書人允文力言不可從之金使入見驕倨甚固請帝降榻問金主起居帝不許使跪不起侍臣錯愕失措允文請大駕還禁中因諭之曰大駕旣興難再禦殿使人來且隨班上壽金使慚而退八年四月禦史蕭之敏劾允文允文上章待罪上過徳壽宮太上曰采石之功之敏在何許毋聽其去帝爲出之敏允文言之敏端方乞召歸以辟言路帝嘆其忠厚會命選諫官允文以李彥穎林光朝王質對三人皆鯁亮又以文學推重於時帝久不報而曾覿薦一人卽賜第擢諌議大夫允文爭之不從力求去授少保武安軍節度使四川宣撫使進封雍國公先是蜀軍月給米一石五斗不足贍其家允文捐宣司錢三十萬易米計口增給在蜀一嵗淳熙元年卒後四年帝幸白石大閱見軍皆少壯謂輔臣曰允文沙汰之效也詔贈太傅諡忠肅允文姿雄偉長六尺四寸慷慨有大志而言動有則度望而知爲任重之器早以文學致身臺閣晚際時難出入將相垂二十年孜孜忠勤無二嘗注唐書五代史藏於家有詩文十卷經筵春秋講義三卷奏議二十二卷內外志十五卷行於世

陳康伯字長卿弋陽人宣和三年中上捨丙科累遷太學正丁內艱貴溪盜將及其鄕康伯起義丁逆擊俘其渠魁邑得全通判衢州攝郡事盜發白馬原督州兵濟王師進討克之提舉江東常平茶鹽髙宗幸建康康伯以職事過闕因請擇將帝嘉納之知泉州海盜間作康伯以上意招懷盜多出降籍爲兵久之不逞者陰倡亂論殺之州以無事秩滿三奉祠垂十年秦檜死起知漢州召對除吏部侍郎首請節用寛民凡州縣取民無藝許監司互察臺諫彈劾尋兼禮戶二部乞約歳用會所入儲十之一二備水旱復兼刑部前坐爲檜所陷未及洗滌者康伯平讞直寃士大夫存沒多賴之累擢吏部尙書參知政事尋拜尙書右僕射同平章事先是葉義問賀允中使還言金必敗盟康伯請早爲之備建四防一增劉錡荊南軍以重上流二分畫兩淮地命諸將結民社各保其境三劉寶獨當淮東將驕卒少不可倚四沿江諸郡修城積糧以固內地及金主亮南下議舉兵康伯傳上旨曰今日更不問和與守直問戰當如何時帝意雅欲視師內侍張去爲陰沮之且陳退避計中外妄傳幸閩蜀人情洶洶右相朱倬無一語同知樞宻院事周麟之受命聘金憚不欲行康伯獨以爲己任奏曰金敵敗盟天人共憤今日之事有進無退聖意堅決則將士之气自倍願分三衙禁旅助襄漢待其發應之復勉周麟之曰使某不爲宰相當自行大臣與國存亡𨿽死安避陳俊卿請用張浚斬張去爲以作士气康伯以俊卿振職奏權兵部侍郎九月金人扺廬州王權敗歸中外震駭朝臣有遣家豫避者康伯獨具舟迎家入浙且令臨安諸城門扄鐍率遲常時人恃以安敵迫江上命楊存中就康伯議之康伯延之入解衣置酒帝聞之稍安翌日入奏曰聞有勸陛下幸越趨閩者審爾大事去矣盍靜以待之一日忽降手詔如敵未退散百官康伯焚之而後奏曰百官散主勢孤矣帝意旣堅遂下詔親徵以葉義問督江淮軍虞允文參謀軍事允文遂破金兵於采石金主亮爲其下所殺金師還明年金世宗遣髙忠建來告登位議授書禮康伯以誼折之於是報書始用敵國禮髙宗倦勤有與子意康伯密贊大議艸立太子詔以進及行內禪禮以康伯奉冊孝宗卽位以病求去不允明年請益堅遂以太保觀文殿大學士福國公判信州慰勞甚勤隆興二年金兵再入淮甸人情驚駭皆望康伯復相帝出手札遣使卽家起之未出裏門拜尙書左僕射同平章事兼樞密使親故謂康伯實病宜辭康伯曰不然吾大臣也今國事危急當輿病就道幸上哀而歸之耳道聞邊遽兼程而進至闕詔子壻扶入見減拜賜坐敵師退尋以目疾免朝謁乾道元年正月丐歸章屢上不許卒年六十九贈太師諡文恭慶元初配享孝宗廟廷攺諡文正

論曰方金主亮之南下也宋承秦檜秉政之餘姦回在位忠良黜遠武備廢弛人心離散是以敵兵甫臨江淮糜潰微康伯定議於內允文決防破敵於外宋之爲宋未可知也當是時守江之兵旣退上流之師未來羸卒數千不足自保而金人彊旅百萬卽日渡江其危如一髮引千鈞詎足爲諭允文不避死亡之責臨機制變遂破敵兵安社稷𨿽謝石之振淝水未有若斯之烈也使用其言於敵兵未起之前增修守備則兩淮不至失守使用其言於敵兵方來之時專固北戶不分兵襄漢則江上不至無兵旣失之於前復能之於後此所以爲難乎允文同時二三賢相而恢復之功不就者非其才之不能也遭金世宗在位百度修舉無隙可乘宋𨿽得賢明之佐曷由扼其吭而奪之乎康伯處置大事安重不移徇國忘身老而益篤其亦賢矣

陳俊卿

陳俊卿字應求閩之興化人幼莊重不妄言笑父亡執喪如成人紹興八年登進士第授泉州觀察推官服勤職業同僚宴集恆謝不往一日郡中火大守汪藻走視之諸掾屬方飲某所俊卿輿卒亦假之行皆以後至被詰俊卿唯唯謝已而知其實問故俊卿曰某不能止同僚之行又資其僕安得謂無過時公方盛怒忍自解以重人罪乎藻嘆服以爲不可及秩滿秦檜察其不附己予散秩檜死乃以校書郎召時孝宗爲普安郡王髙宗命擇端厚靜重者輔導之除著作佐郎兼王府敎授講經輙寓規戒正色特立累遷殿中侍禦史劾韓仲通本以獄事附檜寃陷無辜劉寶總戎京口恣掊克二人皆抵罪湯思退專政時冬日無雲而雷俊卿言宰相上不當天心下不厭人望詔罷思退及金人侵軼之勢已形俊卿乃言張浚忠藎白首不渝復請對力言之帝悟卽以浚守建康又言內侍張去爲陰沮用兵陳避敵計揺成算請按軍法帝曰卿可謂仁者之勇命權兵部侍郎金主亮渡淮俊卿受詔整浙西水軍李寶因之遂有膠西之防亮死詔俊卿治淮東堡砦屯田所過安輯流亡金世宗新立申舊好廷臣多附和議俊卿奏和議本非得已不若先正名名正則國威彊歳幣可損因陳選將練兵屯田減租之策擇文臣有膽略者爲參佐俾察軍政習戎務以儲將材孝宗受禪獻言爲國之要有三用人賞功罰罪所以行之者至公而已願畱聖意遷中書舍人時孝宗鋭意興復以俊卿充江淮宣撫判官兼權建康府事奏曰吳璘孤軍深入敵悉眾拒戰久而不決危道也兩淮事勢已急乞分遣舟師直搗山東彼必還師自救而璘得乘勝定闗中及其未至潰其腹心此不世之功也會和議方堅詔璘班師俊卿亦召還復陳十事請定規模振紀綱勵風俗明賞罰重名器遵祖宗之法蠲無名之賦隆興初建都督府以俊卿參贊軍事張浚謀大舉俊卿以爲未可已而邵宏淵軍潰還言者附湯思退劾浚俊卿奏浚果不可用則別選賢將若欲責其後效降官示罰古法也議者但知惡浚不復爲宗社計疏再上帝悟命浚都督且召爲相浚卒爲湯思退尹穡所擠出視師江淮俊卿亦罷奉祠思退旣竄太學諸生伏闕下乞召俊卿乾道元年入對除吏部侍郎因言人才當以气節爲主气節者小有過當容之邪佞者甚有才當察之尋授吏部尙書初帝在邸時好鞠戲俊卿嘗誦韓愈諫張建封書以諷至是將獵白石復引漢桓靈唐敬穆及司馬相如之言以爲戒帝喜曰備見忠讜朕決意用卿矣受詔館金使遂拜同知樞密院事時曾覿龍大淵怙舊恩竊威福士大夫頗出其門及俊卿館伴大淵副之公見外不交一語洪邁白俊卿人言鄭聞除右史某當除某官信乎詰所從邁以淵覿告俊卿具以邁語質於帝帝曰朕曷嘗謀及此輩必竊聽得之遂出淵覿於外中外稱快焉鎭江軍帥戚方刻削軍士俊卿奏內臣中有主方者當並懲之卽詔罷方以內侍陳瑤李宗回付大理獄拜俊卿參知政事四明獻銀鑛將召工卽禁中鍛之俊卿奏不務帝王之大而屑屑有司之細恐爲有識者所窺從官梁克家莫濟俱求補外俊卿奏二人皆賢其去可惜因劾洪邁姦險讒佞不宜在左右罷之減福建鈔鹽罷江西和糴廣西折米鹽錢蠲諸道宿逋金穀錢帛以巨萬計於是政事稍歸中書矣龍大淵死帝憐曾覿欲召之俊卿曰自出此兩人中外莫不稱頌今復召必大失天下望臣請先罷遂止不召殿前指揮使王琪按視兩淮城壁還妄有所薦又傳旨增築城垣俊卿請於帝知其詐卽請誅琪琪坐削秩罷官先是禁中密旨直下諸軍宰相多不預聞內官張方事覺俊卿奏自今百司承禦筆處分事須奏審方行從之旣而以內諸司不樂收前命俊卿言張方王琪事聖斷已明忽諭臣曰禁中取一飲一食必待申審豈不畱滯臣所慮者命令之大如三衙發兵戶部取財豈爲宮禁細微事哉臣等備數出內陛下命令凡奏審者欲取決陛下非臣欲專之也且非新條申舊制耳已行復收中外惶惑恐小人以疑似激聖怒帝曰朕豈以小人之言疑卿等耶同知樞宻院事劉珙進對爭辧激切忤防旣退手詔除珙端明殿學士奉外祠俊卿卽藏去密言前日奏札臣實艸定以爲有罪臣當先罷珙之除命未敢奉詔陛下卽位以來納諫諍體大臣皆盛徳事今珙以小事獲罪臣恐自此大臣皆阿順持祿非國家福帝色悔久之四年十月授尙書右僕射同平章事兼樞密使俊卿以用人爲己任所除吏皆一時之選奬防退抑奔競或才可用資歷淺密薦於上未嘗語人每接朝士及牧守自逺至必問以時政得失人才賢否虞允文時宣撫四川俊卿薦其才堪相五年正月帝召允文爲樞密使至則以爲右相俊卿爲左相是歳措置兩淮屯田俊卿奏以兩淮備禦未設民無固志萬一寇至倉卒渡兵恐不及事請於揚州和州各屯三萬人預爲守計仍籍民家三丁者取其一以爲義兵授之弓弩敎以戰陳農隙之日給以兩月之食聚而敎之沿江諸郡亦用其法諸將渡江則使之守城以備緩急且以陰制州兵頡頏之患要使大兵屯要害必爭之地待敵至而決戰使民兵各守其城相爲犄角以壯聲勢帝以爲然卽詔行之然竟爲眾論所持俊卿尋亦去位不能及其成也允文建議遣使金以陵寢爲請俊卿面陳復手疏以爲未可帝禦弧矢弧激至目眚俊卿奏陛下志圖恢復任智謀明賞罰恢信義則英聲義烈不越尊俎豈在區區騎射於百步間哉願以爲戒曾覿官滿當代俊卿預請處以浙東總管帝曰覿意不欲爲此官俊卿曰前陛下去此二人公論甚愜願捐私恩伸公議覿怏怏而去樞密承防張說爲親戚求官憚俊卿不敢言會在告請於允文得之俊卿聞敕已出語吏畱之說惶恐謝允文亦慚猶爲之請俊卿竟不與說深憾之吏部尙書汪應辰與允文議事不合求去俊卿數奏應辰剛毅正直可爲執政帝初然之後竟出應辰守平江俊卿自是數求去明年允文復申陵寢之議俊卿奏陛下痛念祖宗思復故疆然大事欲計其萬全俟一二年間吾之事力稍充乃可不敢迎合意指誤國事請去益堅遂以觀文殿學士帥福州陛辭猶勸帝逺佞親賢以修政事泛使未可輕遣旣去允文遣使卒無成功曾覿亦召還建節鉞躋保而士大夫莫敢言俊卿至福州政尙寛厚嚴於治盜海道晏淸明年請祠歸第敝屋數楹怡然不介意惇熙二年再知福州累章告歸除特進起判建康府兼江東安撫召對垂拱殿從容言曰將帥當由公選臣聞諸將多以賄得曾覿王抃招權納賄進人皆以中批行之贜吏已經結勘而內批攺正將何所勸懲帝曰卿言甚當陛辭復曰去國十年見都城穀賤人安惟士大夫風俗大變帝曰何也俊卿曰向士大夫奔覿抃之門十才一二尙畏人知今則公然趨附已七八不復顧忌矣人材進退由私門大非朝廷美事帝曰抃則不敢覿時或有請朕多抑之自今不復從矣俊卿曰此曹身勢旣長侍從臺諌多出其門無敢爲陛下言者臣恐壞朝廷紀綱廢有司法度敗天下風俗累陛下聖徳尋除少保八上章告老以少師魏國公致仕十三年十一月卒年七十四手書示諸子遺表止謝聖恩勿祈恩澤勿請諡樹碑帝聞嗟悼贈太保諡正獻俊卿孝友忠敬得於天資淸嚴好禮終日無惰容平居恂恂若不能言而在朝廷正色微論分別邪正斥權勢無顧避凡所奏請闗治亂安危之大者雅善汪應辰李燾尢敬朱子屢嘗論薦其卒也朱子不逺千里往哭之又狀其行有集二十卷子五人宓有志於學朱子爲銘其墓云

王十朋

王十朋字龜齡溫州樂淸人資穎悟日誦數千言及長有文行聚徒梅溪受業者以百數入太學主司異其文秦檜死髙宗親政策士命對策切直者並置上列十朋防幾萬餘言帝嘉其經學淹通議論醇正親擢第一學者爭傳誦以擬鼂董防中有言鋪翠已禁而中外首飾自若豈法令不可禁乎抑澣濯之化衣不曳地之風未行於外乎帝用其言嚴銷金鋪翠之令取交阯所貢翠物焚之授紹興府簽判裁決如神吏姦不行時以四科求士帥王師心謂十朋身兼四者遂以應詔召爲祕書郎兼建王府小學教授先是敎授入講堂居賓位十朋不可皇孫特加禮位之中坐金人渝盟十朋言禦敵莫急於用人今有天資忠義材兼文武可爲將相者有長於用兵士卒樂爲之用可爲大帥者或投閒置散或老於藩郡願起而用之以寢敵謀以圖恢復蓋指張浚劉錡也又言楊存中以管軍位三公利源皆入其門陰結諸將相爲黨援樞密本兵之地立班甘居其後臺諫論列委曲庇防風憲獨不行於管軍之門何以爲國至若淸資加於儈伍髙爵濫於醫門諸軍承受威福自恣甚於唐之監軍皇城邏卒旁午察事甚於周之監謗將帥剝下賂上結怨三軍道路捕人爲卒結怨百姓皆非治世事帝嘉納之戢邏卒罷諸軍承受更定樞密管軍班次解楊存中兵權其言大略施行秦檜久塞言路至是十朋與馮方胡憲查籥李浩相繼論事太學生爲五賢詩述其事除著作郎遷大宗正丞請祠歸孝宗受禪起知嚴州召對首言太上非倦勤時而以大器付陛下陛下當思所以副太上者今社稷之安危生民之休戚人才之進退朝廷之刑賞宜若舜之協堯斷然行之以盡繼述之道累遷侍禦史帝問胡銓曰比除臺官外議如何銓曰皆謂得人十朋見帝英鋭毎見必陳恢復之計及將北伐上疏曰天子之孝莫大於光祖宗安社稷靖康之禍亙古未有陛下英武志在興復柰何大臣不能仰副聖心願戒在位者去附和之私心贊國家之大計則中興日月可冀矣因論史浩八罪曰懷姦誤國植黨盜權忌言蔽賢欺君訕上帝爲出浩知紹興府十朋再疏謂陛下𨿽能如舜之去邪未能如舜之正名定罪紹興密邇行都浩嘗爲屬吏姦賍彰聞亦何顏復見其吏民遂攺與祠史正志與浩族異拜浩而父事之十朋論正志傾險姦邪觀時求進宜黜正志以正典刑林安宅出入史浩龍大淵門盜弄威福至是詐病求致仕十朋並疏其罪皆罷去張浚出師復靈壁虹縣歸附者萬計又復宿州十朋奏王師以弔民爲主先之以招納不得已而戰伐隨之乞以此指戒浚金將旣降宜速加爵賞以勸來者帝皆嘉納會李顯忠邵宏淵不協王師失律張浚上表自劾主和者乘此倡異議十朋疏言陛下立志恢復固不以一衂爲羣議所揺然異議紛紛浚旣待罪臣豈可尙居風憲之職乞賜竄殛攺除吏部侍郎力辭出知饒州饒並湖盜出沒其間聞十朋至一夕遁去丞相洪適請故學基益其圃十朋曰先聖所居十朋何敢予人移夔州饒民走諸司乞畱不得至斷其橋乃以車從間道去眾葺其橋以王公名之又移湖州召對劉珙請畱之帝曰朕豈不知王十朋顧湖州被水非十朋莫能鎭撫至郡戶部責虛逋三十四萬命吏持劵往辦不聽卽請祠去起知泉州十朋前在湖割奉錢剙貢闈至是又爲泉建之凡歷四郡布上防卹民隠士之賢者詣門以禮致之朔望會諸生學宮講經詢政僚屬間有不善反覆告戒俾之自新民輸租俾自槪量聞者相告宿逋亦爭償訟至庭溫詞暁以理義多退聽者所至人繪而祠之去之日老稚攀畱涕泣越境以送思之如父母饒久旱入境雨卽至湖久雨入境卽晴霽凡所禱必有應其至誠所感如此遇疾累章告老以龍圖閣學士致仕命下而卒年六十諡忠文十朋事親孝終喪不處內友愛二弟郊恩先奏其名沒而二子猶布衣書室扁曰不欺毎以諸葛亮顏眞卿寇準範仲淹韓琦唐介自比朱子張栻雅敬之

論曰觀十朋之言行昭昭乎若揭日月而行也語云世之所少者非才也气也有是气者浩然塞乎天地之間其於物也不約而信不令而從成功立事非可以意擬言談而數計也十朋若用於時其幾於是矣

趙汝愚

趙汝愚字子直漢王元佐七世孫居饒之餘幹縣父善應以純孝篤行著稱汝愚早有大志毎曰丈夫得汗靑一幅紙始不負此生擢進士第一召試館職除祕書省正字孝宗方鋭意恢復始見卽陳自治之防孝宗稱善遷著作郎知信州徙臺州入爲吏部郎遷祕書少監兼權給事中內侍陳源有寵於徳壽宮差浙西副總管汝愚言童貫典兵卒開邊釁源不宜用帝喜詔自今內侍不得兼兵職舊制密院文書皆經門下省至張說始廢汝愚謂東西二府朝廷治亂所闗中書庶政無一不由東省密院何獨不然帝命如舊制權吏部侍郎兼太子右庶子論知閤王抃出之以集英殿修撰帥福建陛辭言國事之大者四其一謂吳氏四世專蜀兵非國家利請漸抑之進直學士制置四川兼知成都府諸羌爲邊患汝愚以計分其勢帝謂其有文武威風召還光宗受禪授敷文閣學士知福州紹熙二年召爲吏部尙書先是髙宗以宮人黃氏侍帝於東宮及卽位爲貴妃後李氏不能平是年冬十一月郊有司已戒而風雨暴至帝震懼攺齊靑城貴妃暴薨駕還聞之恚是夕疾作壽皇倉卒至南內問致疾之由有所戒責及帝疾稍平不朝重華宮至會慶節上壽及冬至朝賀皆不出汝愚往復規諌帝乃與後俱詣北內從容竟日兩宮之情復通遷知樞密院事帝之疾生於疑畏聞汝愚諫輙悟入輒復疑汝愚患之五年春壽皇不豫夏五月疾日臻丞相率兩府請帝詣重華宮侍疾帝輙疑遽起入內越二日宰相又請帝令知閤門事韓侂冑傳旨云宰執並出於是俱至浙江亭俟命壽皇聞之憂甚使秀王伯珪傳意令復入侂冑言昨傳旨令出殿門非都門也因自往宣押宰執乃還六月丁酉夜五鼓壽皇崩中書將以聞汝愚慮帝疑不出持不上及朝乃以狀進帝許過北內至日昃又不出宰相率百官詣重華宮發喪壬寅將成服畱正與汝愚議因少傅吳琚請憲聖太后垂簾暫主喪事太后不許正等奏曰臣等連日造南內請對不獲累上疏不報恐人情騷動爲社稷憂乞太皇太后降旨以皇帝有疾暫就宮中成服然防不可無主祝文稱孝子嗣皇帝宰臣不敢代行太皇太后壽皇之母也請攝行祭禮是時正與汝愚以國本系乎嘉王欲因簾前陳宗社大計使命出簾幃之間事行廟堂之上則體正言順可無後艱而吳琚素畏愼且以後戚不欲與聞大計議竟格丁未宰臣以下待對和寧門不報乃入奏云皇子嘉王仁孝夙成宜早正儲位以安人心又不報越六日再請禦批云甚好明日擬防以進乞帝親批付學士院降詔是夕批云歷事歳久念欲退閒畱正見之懼佯僕於庭爲去計汝愚自度不得辭其責念故事須坐甲以戒不虞而殿帥郭杲莫可使輸腹心者會尙書趙彥逾至汝愚第語及國事汝愚泣彥逾亦泣汝愚因及內禪意彥逾喜汝愚知其與杲善謬曰郭杲倘不同柰何彥逾曰某當任之約明日復命汝愚曰此大事已出諸口豈容有所俟願亟往汝愚不敢入室退坐屏後以待有頃彥逾至議遂定明日正以五更肩輿出城去人心益揺汝愚與徐誼葉適謀可以白意於慈福宮者乃遣韓侂冑侂冑屢奏不獲命逡巡將退重華宮提舉闗禮見而問之侂冑具述汝愚意禮令少俟入見太后而泣太后問故禮曰聖人讀書萬卷亦嘗見有如此時而保無亂者乎太后曰此非汝所知禮曰此事人人知之今丞相已去所賴者趙知院旦夕亦去矣言與淚俱太后驚曰知院同姓事體與他人異乃亦去乎禮曰知院未去非但以同姓故以太皇太后爲可恃耳今定大計而不獲命勢不得不去將如天下何太后問侂冑安在禮曰臣已畱其俟命太后曰事順則可令好爲之禮報侂冑令復命汝愚始以其事語陳騤余端禮使郭杲及步帥閻仲夜以兵衛南北內禮使宣贊舍人傅昌朝密制黃袍翌日嘉王入臨汝愚率百官詣大行前憲聖垂簾汝愚等奏皇帝疾未能執喪臣等乞立嘉王爲太子以系人心皇帝批有甚好二字繼有念欲退閒之語取太皇太后處分憲聖曰旣有禦筆相公當奉行汝愚曰玆事重大播之天下書之史冊須議一指揮太后允諾汝愚袖出所擬太皇太后指揮以進云皇帝以疾至今未能執喪曾有禦筆欲自退閒皇子嘉王擴可卽皇帝位尊皇帝爲太上皇帝皇后爲太上皇后憲聖覽畢曰甚善汝愚言自今臣等有合奏事當取嗣君處分然恐兩宮父子間有難處者須賴太皇太后主張又言上皇疾未平驟聞此事不無驚疑乞令都知楊舜卿提舉本官任其責遂召舜卿至簾前面諭之憲聖乃命皇子卽位皇子固辭曰恐負不孝名汝愚奏曰天子當以安社稷定國家爲孝今中外人人憂亂萬一變生置太上皇何地乃扶入素幄披黃袍方卻立未坐汝愚卽率同列再拜寧宗詣幾筵殿哭盡哀須臾立仗訖催百官班帝衰服出就重華殿東廡素幄立內侍扶掖乃坐汝愚卽喪次召還畱正長百僚命朱子待制經筵悉收召士君子之在外者除汝愚特進右丞相汝愚辭不拜曰同姓之卿不幸處君臣之變敢言功乎乃命爲樞宻使汝愚裁抑僥幸進引賢士中外引領望治而韓侂冑依托肺腑出入宮掖傳導詔旨浸見親幸用事侂冑欲推定防功汝愚曰吾宗臣汝外戚也何可言功但加汝州防禦使侂冑大失望壽皇將攢汝愚議攢宮非永制欲攺卜山陵與畱正議不合侂冑因而間之出正判建康府命汝愚爲右丞相汝愚力辭不許汝愚方倚正共事怒侂冑不以告及來謁故不見侂冑慙忿樞密羅防曰公誤矣汝愚亦悟復見之侂冑終不懌朱子白汝愚以厚賞酬侂冑勿使預政而汝愚謂其易制不爲慮朱子因講畢上疏諫諍遽出內批除宮觀汝愚袖批還上且諫且拜侂冑必欲出之汝愚退求去不許吏部侍郎彭龜年力陳侂冑竊弄威福內批與郡侂冑勢益張日夜謀引其黨布滿言路汝愚益孤於是陳傅良劉光祖吳獵等先後斥去羣憸和附而衣冠之禍始矣侂冑欲逐汝愚而難其名擢其黨李沐爲正言沐嘗求節度使於汝愚不得至是承侂冑意奏汝愚以同姓居相位將不利於社稷乞罷其政遂以觀文殿學士知福州旋以大學士提舉洞霄宮國子祭酒李祥言去嵗國遭大戚兩宮隔絕國喪無主人情洶洶汝愚不避殞滅之禍勲勞著於社稷精忠貫於天地乃卒受黯黮而去天下後世其謂何博士楊簡亦以爲言李沐並劾祥簡罷之大府丞呂祖儉太學生楊宏中等皆訟汝愚寃侂冑旣陷祖儉宏中等益忌汝愚誣以不軌責寧逺軍節度副使永州安置汝愚怡然就道至衡州病作爲守臣錢鍪所窘暴卒天下聞而寃之汝愚學務有用常以司馬光富弼韓琦範仲淹自期凡平昔所聞於師友如朱子張栻呂祖謙等之言皆欲次第行之未及而去所著詩文十五卷太祖實錄舉要若干捲宋臣奏議三百卷汝愚聚族而居門內三千指所得廩給悉分與之菜羮疏食恩意均洽人無間言自奉甚薄爲夕郎時大冬衣布裘至爲相猶然侂冑旣誅復元官賜諡忠定贈太師追封沂國公理宗廟詔配享寧宗廟庭追封福王

論曰宋之輔臣最厚於朱子者二人陳俊卿之相朱子與書所以望之者甚至及其卒也數千里往哭之晚遇汝愚與俱興廢二人操行若不同至於辧義利之機審誠僞之介皎然明白不以利害動其心者則二人之所同也汝愚爲相欲以所聞於師友者次第行之若使得遂其志其亦非小補也歟

史傳三編卷三十八

欽定四庫全書

史傳三編卷三十九

大學士朱軾撰

名臣傳三十一

宋

孟珙

孟珙字璞玉隨州棗陽人嘉定十年金人至襄陽父宗政時爲趙方將以兵禦之珙料其必窺樊城獻策由羅家渡濟河宗政然之越翼日諸軍臨渡布陣金人果至半渡伏發殱其半宗政被檄援棗陽臨陣嘗父子相失珙望敵騎中有素袍白馬者曰吾父也急麾騎軍突陣遂脫宗政以功補進勇副尉十二年完顏額克步騎二十萬攻棗陽珙登城射卻之宗政命珙取它道劫金人破砦十有八斬首千餘級大俘軍器以歸金人退理宗朝累官至京西第五副將初宗政招唐鄧蔡壯士二萬餘人號忠順軍命江海總之眾不安制置司以珙代海珙分其軍爲三眾乃帖然紹定元年珙白制置司剏平堰於棗陽自城至軍西十八里由八疊河經漸水側水跨九阜建通天槽八十有三丈漑田十萬頃立十莊三轄使軍民分屯是嵗收十五萬石又命忠順軍家自畜馬官給芻粟馬益蕃息四年升京西兵馬鈐轄六年元將納延布展追金主守緒逼蔡朝命檄珙戍鄂伐金唐鄧行省武仙仙時與武天錫等相掎角欲迎金主入蜀鋒甚銳天錫者鄧之農夫乘亂聚眾二十萬爲邊患珙逼其壘一鼓拔之壯士張子良斬天錫首以獻俘其將士得戶十二萬有奇授江陵府副都統制金人旋扺呂堰砦珙趨軍擊破之金人棄輜重走獲甲士馬牛槖駝不可勝計歸其民三萬二千有奇鄧守伊喇瑗奉書請降得縣五鎭二十二馬步軍萬五千人戶三萬五千三百珙入城撫歸附之人因其鄕土而使之耕因其人民而立之長少壯籍爲軍俾自耕自守才能者分以土地任以職使各招其徒以殺其勢七月仙愛將劉儀降珙問仙虛實得破砦良防遣將分攻各砦來歸者萬二千餘人與金人遇三戰三捷招降金將及金軍五千人料武仙必登岵山窺伺令樊文彬詰旦奪岵山駐軍其下前設伏后遮其歸路已而仙眾果登山及半文彬揮旗伏兵四起殺其將擒七百餘人棄鎧甲如山珙進軍至小水河劉儀還言仙謀往商州然老稚不願北去珙曰進兵不可緩夜漏十刻召文彬等受方略蓐食啟行晨至石穴積雨未霽文彬患之珙曰此雪夜擒吳元濟之時也分兵進攻九砦俱破武仙易服而遁降其眾七萬人獲甲兵無算還軍襄陽元兵遣人約共攻蔡制置使謀於珙珙請以二萬人行盡防諸將鼓行而前金人敗卻追斬千餘級布展遣三將來迎珙約爲兄弟金兵萬人自東門出戰珙遮其歸路掩入汝河擒其偏裨八十七人得蔡降人言城中饑珙曰已窘矣當死守以防突圍決堰水布虎落進逼石橋奪柴潭樓蔡人恃潭爲固外卽汝河珙激勵將士決之實以薪葦遂濟師攻城端平元年正月降者言城中已絕糧三月珙下令諸軍銜枚列云梯令諸將聞鼓則進萬眾競登大戰城中降其丞相等官門西開招布展入金主已自經而殂制置司奏畱珙襄陽兼鎭北軍都統制二年授主管侍衛馬軍行司公事黃州駐札朝辭帝曰卿名將之子忠勤體國破蔡滅金功績昭著珙對曰此宗社威靈陛下聖徳與三軍將士之勞臣何力之有帝問恢復對曰願陛下寛民力蓄人材以俟機會問和議對曰臣介冑之士當言戰不當言和兼知光州黃州至黃增埤浚隍搜訪軍實邊民來歸者日以千數爲屋三萬間以居之厚加賑貸又慮兵民雜處因髙阜爲齊安鎭淮二砦以居諸軍元兵攻蘄州珙遣兵解其圍又攻襄陽隋守荊門守郢守皆棄城走復州施子仁死之江陵危急詔沿江淮西遣援眾謂無逾珙者乃先遣張順渡江珙以全師繼之元兵分兩路渡江珙變易旌旗服色循環往來夜則列炬照江數十里相接又遣外弟趙武等共戰躬往節度破砦二十有四還民二萬嘉熙元年封隋縣男知江陵府未幾授鄂州諸軍都統制元分兵入漢陽淮甸蘄舒守臣皆棄郡走光守董堯臣以州降合三郡人馬糧械攻黃州江帥萬文勝戰不利珙入城軍民喜曰吾父來矣駐帳城樓指畫戰守卒全其城斬逗畱者四十九人以徇二年升京西湖北路制置使兼知嶽州乃檄江陵節制司搗襄郢於是張俊復郢州賀順復荊門軍劉全戰於冡頭戰於樊城戰於郎神山皆以捷聞三年春正月曹文鏞復信陽軍劉全復樊城遂復襄陽譚深復光化軍息蔡降珙命以兵逆之得壯士萬餘籍爲忠衛軍初詔珙復京襄珙謂必得郢然後可以通餽餉得荊門然後可以出奇兵由是指授方略發兵深入所至皆捷珙奏言襄樊爲朝廷根本今百戰而得之當加經理如防元气非甲兵十萬不足分守與其抽兵於敵來之後孰若保此全勝乃置先鋒軍以襄郢歸順人隸焉時元兵欲大舉臨江而大將達海等帥師入蜀號八十萬珙增置營砦分布戰艦遣諸將據險守隘劉義戰捷於巴東縣之淸平村元兵乃退四年進卦子珙條上流備禦宜爲藩籬三層峽州松滋須各屯萬人舟師隸焉歸州屯三千人鼎澧辰沅靖各五千人郴桂各千人如是則江西可保會諜知元兵於襄樊間集眾布種積船材於順陽乃遣張漢英出隨任義出信陽焦進出襄分路撓其勢遣王堅潛兵燒所積船材又度元兵必因糧於蔡遣張徳劉整分兵入蔡火其積聚拜四川宣撫使兼知防州釐蜀政之獘爲條班諸郡縣曰差除計屬曰功賞不明曰減尅軍糧曰官吏貪黷曰上下欺罔又曰不擇險要立砦柵則難責兵以衛民不集流離安耕種則難責民以養兵乃立賞罰以課殿最俾諸司奉行之兼防路制置大使屯田大使軍無宿儲珙大興屯田調夫築堰募農給種首秭歸尾漢口爲屯二十爲莊百七十爲頃十八萬八千二百八十上屯田始末與所減劵食之數淳祐二年珙以京襄死節死事之臣請於朝建祠嶽陽嵗時致祭有防賜名閔忠廟元兵分道入侵珙遣李得帥精兵四千往援淮東而令諸將各守其處不許失寸土諸將稟令惟謹拜檢校少保封漢東郡公珙言沅之險不如辰靖之險不如沅三州皆當措置而靖尢急今三州粒米寸兵無所從出隆冬水涸節節當防此京湖之憂也陸抗有言荊州國之藩表如其有虞當傾國爭之今日事勢大略相似利害至重余玠宣撫四川道過珙珙以重慶積粟少餉屯田米十萬石遣晉徳帥師六千援蜀四年兼知江陵府詔京湖調兵五千戍安丰援壽春珙遣劉全將以往又有命分兵三千備齊安珙言黃州與壽昌三江口隔一水耳須兵卽渡何必預遣先一日則有一日之費無益有損萬一上游有警我軍已疲非計之得也不從珙至江陵登城嘆曰江陵所恃三海不知沮洳有變爲桑田者敵一鳴鞭卽至城外乃修復內隘十有一別作十隘於外有距城數十里者沮漳之水舊自城西入江因障而東之俾繞城北入於漢而三海遂通爲一隨其髙下爲匱蓄泄三百里間渺然巨浸土木之工百七十萬民不知役樞宻調兵五千赴廣西珙移書執政曰大理至邕數千里部落隔絕今當擇人分布數郡使之分治生蠻險要形勢隨宜措置而聞風調遣空費錢糧無益於事不聽珙奏襄蜀蕩析士無所歸蜀士聚於公安襄士聚於郢渚臣作公安南陽兩書院以沒入田廬隸之使有所教養請帝題其榜賜焉初珙招鎭北軍駐襄陽李虎王旻軍亂鎭北亦潰乃厚招之降者不絕元行省範用吉宻通降款以所受告爲質珙白於朝不從珙嘆曰三十年收拾中原人今志不克伸矣病遂革終於江陵府治累贈太師封吉國公謚忠襄珙忠君體國之念可貫金石在軍中與參佐部曲論事言人人異珙徐以片語折衷眾志皆愜謁士遊客老校退卒一以恩意撫接名位𨿽重惟建鼓旗臨將吏而色凜然無敢涕唾者退則焚香掃地隱幾危坐若蕭然事外逺貨色絕滋味其學邃於易六十四卦各系四句名警心易贊

論曰珙當宋事擾攘之秋每得一城復一郡則增兵置衛據闗設險十數年襄漢之間所欲規畫者甚備值時無賢宰凡事沮滯百不及一及珙沒後元兵南侵以一呂文煥力守襄陽阻遏其衝十年之中兵未及國乃知珙之經紀上流其功實大也珙百戰百勝而兼長於治國昔伊川論蹇之六二以爲事𨿽不可爲茍可以扶此之衰難彼之進茍得爲之聖賢之所屑爲也王允謝安之於漢晉是也珙在宋末殆庶防乎

汪立信

汪立信六安人也淳祐元年獻策招安慶劇賊胡興劉文亮等借補承信郎六年登進士理宗奇其狀貌雄偉顧侍臣曰此閫帥才也授烏江主簿荊湖制置趙葵辟充參議官葵去馬光祖代之希賈似道意求葵過失乃以元夕張燈宴設三萬緡爲葵放散官物聞於朝立信爭之曰方艱難時趙公蒞事勤勞而公乃以非理攟拾之公一旦去此後來者復效公所爲可乎光祖怒曰吾不能爲度外事君他日處此勉爲之立信曰使某不爲則已果爲之必不效公也遂投劾去擢京西提舉常平再遷浙西提防刑獄明年冬卽嘉興治所講行荒政累官湖南安撫使知潭州至官供帳之物悉置官庫所積錢代納潭民夏稅貧無告者予錢粟病者加藥餌雨雪旱潦軍民皆有給興學校士習爲變以潭爲湖湘重鎭剏威敵軍所募精鋭數千人後來者賴其用權兵部尙書荊湖安撫制置知江陵府時襄陽圍急立信上疏請益安陸府屯兵凡邊戍皆不宜抽減又移書似道言今天下之勢十去八九而君臣宴安不以爲虞夫天之不假易也從古以然此誠上下交修以迓續天命之防重惜分陰以趨事赴功之日也而乃酣歌深宮嘯傲湖山玩嵗愒日緩急倒施卿士師師非度百姓郁怨欲以求當天心俯遂民物拱揖指揮而折衝萬里不亦難乎爲今之計其防有三夫內郡何事乎多兵宜盡出之江幹以實外禦今總計見兵可七十餘萬人老弱柔脆十分汰二爲選兵五十餘萬人沿江之守不過七千里若距百里而屯屯有守將十屯爲府府有總督其尢要害處則三倍其兵無事則泛舟長淮往來遊徼有事則東西齊奮戰守並用刁鬥相聞餽餉不絕互相應援以爲聫絡之固選宗室親王忠良有幹用大臣立爲統制分東西二府以涖任得其人成率然之勢此上防也久拘聘使無益於我請禮而歸之許輸嵗幣以緩師期不二三年邊遽稍休藩垣稍固生兵日增可戰可守此中防也二防果不得行則天敗我也銜璧輿櫬之禮請備以俟似道得書大怒抵之地尋中以危法廢斥之咸淳十年元兵大舉伐宋似道督諸軍出次江上以立信爲沿江制置使江淮招討使俾就建康募兵以援江上諸郡立信受詔不辭卽日上道以妻子托愛將金明曰我不負國家汝亦必不負我遂行與似道遇蕪湖似道拊立信背哭曰不用公言以至於此立信旣至則建康守兵已潰四面皆元兵立信知事不可爲嘆曰吾生爲宋臣死爲宋鬼終爲國一死但徒死無益耳以此負國率所部數千人至髙郵欲控引淮漢以爲後圖俄而聞似道師潰江漢守臣皆望風降遁立信嘆曰吾今日猶得死於宋土也乃置酒召賔佐與訣手爲表起居三宮夜分起步庭中慷慨悲歌握拳撫案者三以是失聲三日扼吭而卒遺表聞贈太傅元巴延入建康金明以其家人免或以立信二防告巴延巴延嘆息久之曰宋有是人有是言哉使果用我安得至此求其家厚卹之曰忠臣之家也金明以立信之喪歸葬丹陽立信子麟在建康不肯從眾降﨑嶇走閩以死初立信之未仕也吳淵守鎭江其客黃應炎一見立信言於淵淵大奇之禮以上客共張服禦視應炎有加淵曰此君吾地位人也但遭時不同耳是年試江東轉運司明年登第後踐歷略如淵而卒死於難世以淵爲知人

論曰觀立信所論著豈非保邦之善防哉非獨此時耳用於數十年之前不爲早矣天之生才也𨿽掩抑困躓猶或偶用於一時或試之小以知其大猶不爲全無焉如立信者遭遇賈似道非獨不得施行其大以經邦固國欲偏制一軍以當敵人之衝亦不可得可慨也已

文天祥

文天祥字宋瑞又字善吉水人也體貌丰偉美晳如玉秀眉而長目自爲童子時謁四忠一節祠慨然慕之曰沒不俎豆其間非夫也年二十舉進士對防集英殿時理宗在位久寖怠天祥以法天不息爲說凡萬餘言一揮而成帝親防爲第一考官王應麟曰是捲古誼若鑑忠肝如鐵石臣敢爲得人賀丁父憂歸服闋除寧海軍節度判官元兵南侵宦官董宋臣說帝遷都避之天祥上書乞斬宋臣以一人心不報卽自免歸後稍遷至刑部郎官又上書極言宋臣罪又不報出守瑞州攺江西提刑遷刑部左司郎官權直學士院賈似道稱病以要君有詔不允天祥當制語譏似道似道怒使臺臣張志立劾罷之天祥旣數斥遂致仕時年三十七咸淳九年起爲湖南提刑見故相江萬里語及國事萬里愀然曰吾老矣觀天時人事當有變世道之責其在君乎明年攺知贛州徳祐初江上報急詔天下勤王天祥捧詔涕泣使陳繼周發郡中豪傑並結溪峒蠻使方興召吉州兵諸豪傑皆應有眾萬人事聞以江西提刑安撫使召入衛其友止之曰今敵兵三道鼓行破郊畿薄內地君以烏合萬餘赴之何異驅羣羊而搏猛虎天祥曰吾亦知其然也第國家養育臣庶三百餘年一旦有急徵天下兵無一人一騎入援者吾故不自量力欲以身徇之庶天下忠臣義士聞風而起則社稷猶可保也天祥性豪華平生自奉甚厚至是痛自貶損盡以家貲爲軍費每與賔佐語及時事輒流涕撫幾言曰樂人之樂者憂人之憂食人之食者死人之事聞者莫不感動八月提兵至臨安除知平江府天祥陛辭疏言朝廷姑息牽制之意多奮發剛斷之義少呂師孟借敵人之勢偃蹇自恣乞斬以釁鼓以作將士之气又言宋懲五季之亂削藩鎭建郡邑𨿽足以矯尾大之然國亦以寖弱故敵至一州則破一州至一縣則破一縣中原陸沈痛悔何及今宜分天下爲四鎭各建都督統禦以廣西益湖南而建閫於長沙以廣東益江西而建閫於隆興以福建益江東而建閫於番陽以淮西益淮東而建閫於揚州責長沙取鄂隆興取蘄黃番陽取江東揚州取兩淮使其地大力眾足以抗敵約日齊奮有進無退日夜以圖之彼備多力分而吾民之豪傑者又伺間出於其中如此則敵不難卻也時議以爲迂濶不報十月天祥至平江元兵已入常州矣天祥遣其將朱華尹玉麻士龍與張全援常州至虞橋士龍戰死朱華以廣軍戰五牧敗績玉軍亦敗以殘兵五百人夜戰比旦皆沒全不發一矢走歸元兵破常州入獨松關陳宜中畱夢炎召天祥棄平江守余杭明年正月除知臨安府未防都城降元天祥以右丞相使軍中請和與巴延抗論臯亭山巴延怒拘之比至鎭江天祥與其客杜滸十二人夜亡入眞州苗再成出迎喜且泣曰兩淮兵足以興復特二閫小隙不能合從耳天祥與定計卽以書遺二制置遣使四出約結天祥未至時揚有歸兵言敵人密遣一丞相入眞州說降李庭芝信之使再成亟殺天祥再成見其忠義不忍殺以二十人導往揚州四鼓抵城下聞制置司捕文丞相甚急乃東入海道遇元兵伏環堵中得免行入板橋元兵又至伏叢篠中元兵入索之執杜滸金應滸應解所懷金與之獲免募二樵者以簣荷天祥至髙郵嵇家莊嵇聳迎天祥至家遣子徳潤衛至泰州遂由通州泛海如溫州以求二王聞益王未立上表勸進至福州拜右丞相尋與陳宜中議不合乃以同都督出江西遂行收兵入汀州十月遣參謀趙時賞諮議趙孟濴取寧都參贊吳浚取雩都劉洙蕭明哲陳子敬皆自江西起兵來會鄒以招諭副使聚兵寧都元兵攻之兵敗同起事者劉欽鞠華叔顏斯立顏起巖皆死武岡教授羅開禮起兵復永丰縣已而兵敗被執死於獄天祥聞開禮死制服哭之哀二年正月元兵入汀州天祥遂移漳州乞入衛時賞孟濴亦提兵歸獨吳浚兵不至未防浚降元來說天祥天祥縊殺之四月復梅州都督王福錢漢英跋扈斬以徇五月自梅州出江西復會昌縣六月復興國縣七月遣參謀張汴監軍趙時賞趙孟濴等盛兵薄贛城鄒以贛諸縣兵搗永丰其副黎貴達以吉諸縣兵攻泰和吉八縣復其半惟贛不下臨洪諸郡皆送欵潭趙璠張虎張唐熊桂劉斗元吳希奭陳子全王夢應起兵邵永間復數縣撫州何時等皆起兵應天祥分寧武軍建昌三縣豪傑皆遣人如軍中受約束八月元李恆遣兵援贛州而自將兵攻天祥於興國天祥不意恆兵猝至乃引兵走就鄒於永丰兵先潰恆窮追天祥至方石嶺及之鞏信拒戰箭被體死之至空坑軍士皆潰天祥妻妾子女皆見執時賞坐肩輿後兵問爲誰時賞曰我姓文眾以爲天祥擒之而歸天祥以此得逸去孫防彭震龍張汴死於兵繆朝宗自縊死吳文炳林棟劉洙皆被執歸隆興時賞奮罵不屈有系累至者輒麾去云小小簽防官耳執此何爲由是得脫者甚眾臨刑洙頗自辯時賞叱曰何必然於是棟文炳蕭敬夫蕭燾夫皆死焉天祥收殘兵奔循州駐南嶺黎貴達謀叛執而殺之三年三月進屯麗江浦六月入船澳益王殂衛王繼立天祥上表自劾乞入朝不許八月加天祥少保信國公軍中疫起兵士死者數百人天祥惟一子與其母皆死十一月進屯潮陽縣潮州盜陳懿劉興數叛附爲潮人害天祥攻走懿執興誅之十二月趨南嶺鄒劉子俊又自江西起兵來再攻懿黨懿乃遁去元張範兵濟潮陽天祥方飯五坡嶺範兵突至眾不及戰天祥倉皇出走千戶王惟義執之天祥吞腦子不死鄒自剄死官屬陳龍復蕭明哲蕭資杜滸張唐熊桂吳希奭陳子全俱死焉唐張栻後也劉子俊被執自詭爲天祥冀可脫天祥及天祥至各爭眞僞元人遂烹子俊而執天祥至潮陽見範左右彊之拜天祥不屈範釋其縛以客禮見之天祥固請死範不許與俱入厓山使爲書招張世傑天祥曰吾不能扞父母乃教人叛父母可乎彊之天祥遂書所過零丁洋詩與之其末云人生自古誰無死畱取丹心照汗靑範笑而置之厓山破元軍置酒大會範曰國亡丞相忠孝盡矣能以事宋者事元將不失爲宰相也天祥涕泣曰國亡不能救死有餘罪肯逃其死而二其心乎範義之遣使歸之京師道經吉州不食八日猶生乃復食十月至京師館人供帳甚盛天祥不寢處坐達旦丞相博囉見之於樞密院天祥不屈仰首言曰天下事有興有廢自古帝王將相滅亡誅戮何代無之天祥今日忠於宋氏以至於此願早求死博囉曰自古以來人臣有以宗社土地與人而復逃者乎天祥曰非也予前使於巴延軍中被畱不得歸已而賊臣獻國國亡矣吾職當死所不死者以度宗二子在浙東老母在廣故也博囉曰徳祐非爾君耶棄嗣君而立二王忠乎天祥曰徳祐吾君也不幸失國當此之時社稷爲重君爲輕吾別立君爲宗廟社稷計也從懷湣而北者非忠從元帝爲忠從徽欽而北者非忠從髙宗爲忠博囉語塞徐曰汝立二王何濟於事天祥曰國家不幸喪亡吾立君以存社稷存一日則盡臣子一日之責人臣事君如子事父母父母有疾𨿽甚不可爲豈有不下藥之理盡吾心焉不可爲則天命也今日天祥有死而已何必多言博囉怒囚之天祥於獄中作正气歌以見志未幾元世祖召之於獄欲用之天祥固辭欲殺之天祥益不屈乃赦之天祥畱燕三年坐臥一小樓足不地時世祖求南人之才者王績翁言無如天祥世祖卽遣績翁諭防天祥曰國亡吾分一死耳儻緣寛假得以黃冠歸故鄕他日以方外備顧問可也若遽官之非直亡國之大夫不可與圖存舉其生平而盡棄之將安用我績翁欲約宋官謝昌元等十人請釋天祥爲道士畱夢炎不可曰天祥出復號召江南置吾十人於何地事遂已世祖知天祥終不屈也與宰相議釋之有以天祥起兵江西事爲言者不果釋至元十九年有閩僧言土星犯帝座疑有變未幾中山有狂人自稱宋主有兵千人欲取文丞相世祖召天祥謂之曰汝何願天祥曰天祥受宋恩爲宰相安事二姓願賜一死足矣世祖猶未忍遽麾之退言者力贊從天祥之請從之俄有詔止之天祥死矣天祥臨刑殊從容謂吏卒曰吾事畢矣南向拜而死年四十七其衣帶中有贊曰孔曰成仁孟曰取義惟其義盡所以仁至讀聖賢書所學何事而今而後庶幾無愧數日其妻歐陽氏收其屍面如生南北人聞者皆爲流涕有張毅甫者負天祥骸骨歸葬吉州會林某亦自惠州舁天祥母之柩同日而至人以爲忠孝所感天祥子俱亡遺命以弟璧之子叔子爲後天祥博學善談論飲酒能多而不亂所居對文筆峯自號文山平生作文未嘗屬艸下筆滔滔不竭尢長於詩有古賦比興之防流離中感嘆悲悼一發於詩在京口有指南集在燕獄有集杜詩百首又有吟嘯集行於世

論曰天祥建議分境內爲四鎭各樹重兵以相掎角與汪立信列衛江濵之防皆爲保邦之至計使用之於未失襄陽之前宋社可保也卽天祥建言時茍用其防亦可以遷延嵗月亡豈若是速乎天祥早爲賈似道所抑終爲陳宜中所擯羈孤外郡無尺兵斗糧之借虛假名號招致豪傑遂能以數千罷散之卒克復州縣震動中原𨿽無成功之望而事亦奇矣所用之人如趙時賞劉子俊鄒杜滸輩間闗擁衛九死而不悔士卒遭空坑五坡之厄前後喪失𨿽死不叛蓋其忠義足以感人心制禦足以一眾志向若用之於早國𨿽搶攘勢未傾危稍出其十二三運用舒捲以遏敵人之衝則宋事未可料也至於國破身囚臨死生之變從容無動於中猶鳯翔千仭俯視世間非古所謂大丈夫者孰能當此哉

陸秀夫張世傑謝枋得

陸秀夫字君實楚州鹽城人父徙鎭江自少才思淸麗一時文人鮮能及之景定元年成進士李庭芝鎭淮南辟之幕中時天下稱得士者以淮南爲第一秀夫性沈靜每僚吏至閤賔主交歡獨斂焉無一語或時宴集坐尊俎間矜莊終日至察其事皆治庭芝益器之𨿽攺官恆畱之幕中三遷至主管機宜文字咸淳十年庭芝制置淮東擢參議官徳祐元年邊事急僚屬多亡者惟秀夫數人不去庭芝上其名累擢宗正少卿權起居舎人二年二月以禮部侍郎使軍前請和不就而還二王走溫州秀夫與蘇劉義追從之使人召陳宜中張世傑等皆至遂相與立益王於福州進端明殿學士簽書樞密院事宜中以秀夫久在兵間知軍務每事咨訪始行秀夫亦悉心贊之無不自盡旋與宜中議不合宜中使言者劾罷之世傑讓宜中曰此如何時動以臺諫論人宜中惶恐卽召秀夫還時君臣播越海濵庶事疎略楊太妃垂與羣臣語猶自稱奴每時節朝會秀夫儼然正笏立如治朝或時在行中淒然泣下以朝衣拭淚衣盡浥左右無不悲動者屬井澳風端宗以驚疾崩羣臣皆欲散去秀夫曰度宗皇帝一子尙在將焉置之古人有以一成一旅成中興者今百官有司皆具士卒數萬天若未欲絕宋此豈不可爲國耶乃與眾共立衛王時陳宜中往占城屢召不至乃以秀夫爲左丞相與世傑共秉政世傑駐兵厓山秀夫外籌軍旅內調工役凡有述作又盡出其手𨿽匆遽流離中猶日書大學章句以勤講及厓山破秀夫走少帝舟是時諸軍皆潰元兵四合秀夫度不得脫乃先驅其妻子入海自負少帝赴海死年四十四後宮諸臣從死者甚眾方秀夫在海上時記二帝事爲一書甚悉以授禮部侍郎鄧光薦曰君後死幸傳之其後厓山破光薦還廬陵其書存亡無從知故海上事世莫得其詳云

張世傑範陽人隸淮兵中阮思聰見而奇之言於呂文徳召爲小校累功至黃州武定諸軍都統制攻安東州戰甚力與髙達援鄂州有功轉十官從賈似道入黃州戰蘱艸坪奪還所俘加環衛官咸淳四年元兵築鹿門堡呂文徳請益兵於朝調世傑與夏桂赴之及呂文煥以襄陽降元命世傑將五千人守鄂州世傑以鐡絙鎖兩城夾以炮弩其要津皆施杙設攻具元兵破新城長驅而下世傑力戰不得前元遣人招之不聽元巴延陽攻嚴山隘潛舟自唐港入漢東攻鄂鄂降世傑提所部兵入衛道復饒州遂入朝時方危急徵諸將勤王多不至獨世傑來累加保康軍承宣使總都督府兵遣將四出取浙西諸郡復平江安吉廣徳溧陽諸城兵勢頗振是月與劉師勇諸將大出師焦山令以十舟爲方碇江中非有號令毋發碇示以必死元將阿珠載彀士以火矢攻之世傑兵亂不及發碇遂大敗死者萬餘人世傑奔圌山疏請濟師不報元兵至獨松闗召文天祥入衛世傑尋亦入衛加檢校少保元兵迫臨安世傑請移三宮入海而與天祥合兵背城一戰陳宜中方遣人請和不可未幾元兵至臯亭山世傑乃提兵入定海石國英遣都統卞彪說之使降世傑以彪來從已俱南也椎牛享之酒半彪從容爲言世傑大怒斷其舌磔之巾子山四月從二王入福州五月與宜中奉益王卽位王世彊導元兵攻之世傑乃奉端宗入海而自將陳弔眼許夫人諸翼兵攻蒲壽庚不下十月元將索多將兵援之遂解去旣而索多遣經歷孫安甫說世傑世傑拘安甫不遣元將劉深攻淺灣世傑兵敗移蹕居井澳深復來攻世傑撃卻之因徙碙州其明年四月端宗崩衛王昺立拜世傑少傅樞密副使世傑以碙州不可居徙新會之厓山八月封越國公發瓊州粟以給軍明年元將張範等兵至厓山或謂世傑曰北兵以舟師塞海口則我不能進退盍先據海口幸而勝國之福也不勝猶可西走世傑恐久在海上有離心動則必散乃曰頻年航海何時已須與決勝負悉焚行朝艸市結大舶千餘作水砦爲死守計人皆危之已而範兵至據海口樵汲道絕兵茹漧糧十餘日渴甚下掬海水飲之海鹹飲卽嘔泄兵大困世傑率蘇劉義方興等日夕大戰範得世傑甥韓命以官使三至招之世傑不從曰吾知降生且富貴但爲主死不移耳會元將李恆自廣州以師會範守厓山北二月癸未恆乘早汐攻宋兵之北範攻其南世傑南北受敵兵士皆疲不能復戰遂大敗陸秀夫負少帝赴海世傑乃與蘇劉義斷維以十六舟奪港而去行收兵遇楊太妃欲奉以求趙氏後太妃始聞少帝亡撫膺大慟遂赴海死世傑葬之海濵世傑將趨占城土豪彊之還廣東乃回舟艤南恩之海陵山散潰稍集謀入廣風大作將士勸世傑登岸世傑曰無以爲也登柁樓露香祝曰我爲趙氏亦已至矣一君亡復立一君今又亡我未死者冀敵兵退別立趙氏以存祀耳今若此豈天意耶舟遂覆世傑溺死焉諸將函其骨葬潮居裏

謝枋得字君直信州弋陽人也寶祐中舉進士對防極攻丞相董槐與宦官董宋臣中乙科除撫州司戶參軍卽棄去明年中兼經科除教授建寧府吳潛宣撫江東西辟差幹辦公事團結民兵以扞饒信撫又說鄧傅二社諸大家得民兵萬餘人守信州五年枋得考試建康擿似道政事爲問且言兵必至國必亡似道聞之追兩官謫居興國軍咸淳三年赦歸徳祐元年呂文煥導元兵東下鄂黃蘄安慶九江凡其親友部曲皆誘下之遂屯建康枋得與呂師防有舊乃應詔上書乞通信師防使之行成且願身至江州見文煥與議從之以沿江察訪使行會文煥北歸不及而回以江東提刑江西招諭使知信州明年正月師防南下枋得以兵逆之使前鋒呼曰謝提刑來呂軍馳至射之矢及馬前枋得走入安仁調淮士張孝忠逆戰湖坪矢盡孝忠揮雙刀撃殺百餘人前軍稍卻後軍繞出孝忠後眾驚潰孝忠中流矢死馬奔歸枋得坐敵樓見之曰馬歸孝忠敗矣遂奔信州師防下安仁進攻信州不守枋得乃變姓名入建寜唐石山轉茶阪寓逆旅中日麻衣躡屨東向而哭人不識之以爲被病也已而去賣卜建陽市中有求卜者惟取米屨而已委以錢率謝不取其後人稍稍識之多延至其家使爲弟子論學元旣得天下遂隱閩中至元二十三年集賢學士程文海薦宋臣二十二人以枋得爲首枋得方居母喪遺文海書曰某所以不死者以九十三歳之母在耳先妣今以考終某無意人間事矣亡國之大夫不可與圖存某之至愚不可以辱召命又明年元行省丞相防古岱將防召之執手相勉勞枋得曰上有堯舜下有巢由枋得名姓不祥不敢赴詔防固岱義之不彊也旣而宋故臣畱夢炎力薦之枋得復遺夢炎書言江南無人才未有如今日之可恥欲求一人如瑕呂飴甥程嬰杵臼之廝養卒亦不可得殷之亡也以八百國之精兵而不敢抗二子之正論武王太公凜凜無所容急以興滅繼絕謝天下殷之後遂與周並立今吾年六十餘矣所欠一死耳豈復有他志哉終不行福建行省參政魏天祐見時方以求材爲急欲薦枋得爲功枋得聞之罵曰天祐仕閩無毫髮推廣徳意反起銀冶病民顧以我輩飾好耶及見天祐又傲岸不爲禮與之言坐而不對天祐怒挾之而北二十六年四月至京師問謝太后攢所及恭宗所在再拜慟哭已而病遷憫忠寺見壁間曹娥碑泣曰小女子猶爾吾豈不汝若哉畱夢炎使醫持藥雜米進之枋得怒曰吾欲死汝乃欲生我耶棄之於地終不食而死子定之負骸骨歸葬信州枋得風岸孤峭不能與世軒輊以植世教立民彛爲己任平生無書不讀爲文章髙邁奇絕汪洋演迆自成一家學者師尊之所著詩傳注疏行於世其北行也衣結穿人嘗徳之者賙以金帛不受又爲詩別其門人故友詞甚慷慨人傳誦之

論曰自古亡國忠臣死義未有如南宋之烈也其表表在耳目間者尙以百十數至於偏裨下吏弱子寡婦役夫走卒方外技藝之人蓋不可勝數也豈其流風善教使之然歟抑諸君子者首爲之倡有以激發其心歟秀夫世傑披艸萊立幼君秉志金石與君國爲存亡故特著之枋得徇義於元旣有天下十數年之後從容不撓與文天祥相古之所謂難者歟平生好學執義善爲文章其遭遇可悲也余不勝載數人者略見其槪云

史傳三編卷三十九

欽定四庫全書

史傳三編卷四十

大學士朱軾譔

名臣傳三十二

金

梁襄

梁襄字公贊絳州人登大定三年進士調耀州同官主簿三遷邠州淳化令有善政察防升慶陽府推官召爲薛王府掾世宗將幸金蓮川襄上疏極諫曰臣聞上古帝王髙城浚池深居防禁以爲籓籬壯士健馬堅甲利兵以爲爪牙今所幸金蓮川在重山之北地積陰泠中夏降霜五穀不殖郡縣難建蓋自古極邊荒棄之壤也行宮之制非有深廣殿宇城池之固環衛周垣惟用氊布捨之處軍闐塞主客不分攘奪蹂躪未易禁止公卿百官富者車帳僅容窮者穴居露處輿臺皂不免困踣饑不得食寒不得衣一夫致疾染及眾人及乎秋杪將歸人疲馬弱糧空衣敝猶且逺幸松林以従畋獵往來不測動逾旬月轉輸移徙之勞飛挽逋逃之苦又更倍於前矣以陛下神武善射固不憂銜橛之變設若烈風暴至宿霧四塞翠華有崤陵之避百官狼狽於道途衛士參錯於隊伍當此宸衷寧無戒悔矧乎行幸所過林谷晻靄上有懸崖下多深壑垂堂之戒不可不思臣聞漢武帝幸甘泉遂中江充之姦唐太宗居九成防致結社之變太康畋於洛汭后羿拒河而失邦魏主拜陵近郊司馬竊權而篡國隋煬海陵離棄宮闕逺事遊巡其禍遂速故君人者不可恃人無異謀要在處已於無憂患之域也燕都地處雄要北山崄南壓區夏亡遼得此控制南北坐享有年況今有宮闕井邑之繁倉府武庫之實居庸古北松亭楡林等闗東西千里皇天本以限中外開大金萬世之基也柰何無事之日越居艸萊輕不貲之聖躬愛沙磧之微涼臣實惜之昔唐宗將幸闗南畏魏徵而遂停漢文欲馳霸陵因袁盎而遽止陛下能行唐虞之難行而未能罷中主之易罷此臣所未諭也陛下曩牧濟南日遇炎蒸不離府署今九重之上臺榭髙明宴安穆淸何暑可到如必謂往年遼國之君春水秋山冬夏巴納左右喜談以爲快樂無乃非聖君所急乎且遼之基業根本在山北之臨潢壤地褊小儀物殊簡輜重不多方今幅員萬里惟奉一君輜重浩穰隨駕殆逾百萬何故嵗嵗而行使逺近困役傷財不得其所陛下其之歟議者謂陛下逺監人主多生深宮畏見風日彎弧上馬皆所不能筋力柔弱故臨戰畏懼束手就亡是以不憚勤身逺幸實欲服勞講武臣以爲事貴適中不可過當今過防驕惰之患先蹈危險之途何異無病而服藥也但欲習武不必度闗伏乞陛下發如綸之防回北轅之車安處中都不復北幸則宗社無彊之休疏上世宗納之遂爲罷行仍諭輔臣曰梁襄諫朕無幸金蓮川朕以其言可取故罷其行然襄謂隋煬帝以巡遊敗國不亦過乎煬帝失道虐民民心旣叛𨿽不巡幸國將安保爲人上者但盡君道而已豈必深居九重然後無虞哉襄由是以直聲聞天下擢禮部主事太子司經除監察禦史未防遷通逺軍節度副使以喪去服闋累遷至保大軍節度使以卒襄生平練習典故學問該博長於左氏春秋至地理氏族無不該貫自早達至晚貴服食常淡薄雲

論曰史稱金始立國卽設科取士漸摩培飬至大定間人材軰出加以世宗之聽納論議書疏多可傳者觀襄疏亦足見當時君明臣直不以言爲忌金之致治於斯爲盛若襄之賢亦翹然而傑出哉

圖克坦鎰

圖克坦鎰本名愛新上京人北京副畱守烏納子也金世宗大定中詔學士圖克坦溫以女直字譯貞觀政要白氏策林史漢等書頒行四方選諸路學生三十餘人教以古書習作詩策鎰在選中精詣兼通契丹大小字及漢字該習經史久之設女直進士科取鎰等二十七人及第除中都教授遷國子助教丁母憂服闋攺國史院編修世宗問完顏守道曰圖克坦鎰何如人也對曰鎰容止溫雅其心平易兼有材力可任政事世宗曰然當以劇任處之累遷翰林待制兼右司員外郎獻漢光武中興賦世宗大悅曰不設此科安得此人章宗卽位遷諫議大夫兼吏部侍郎尋拜參知政事修國史鎰知章宗鋭意於治平乃上書言臣觀唐虞之時其臣進言於君必曰戒哉懋哉曰吁曰都旣陳其戒復導其美君之爲治必曰稽於眾捨已從人旣能聽之又能行之又從而興起之君臣上下之間相與如此陛下繼興隆之運撫太平之基誠宜稽古崇徳畱意於此無因物以好惡無以好惡爲喜怒輕忽小善不卹人言夫上下之情有通塞天地之運有否泰唐陸贄嘗陳隔塞九謂上有其六下有其三陛下能愼其六爲臣子者敢不愼其三哉上下之情旣通則大綱舉而細目張矣進尙書右丞三年罷爲橫海軍節度使攺定武軍節度知平陽府事尋攺西京畱守承安三年轉上京畱守五年拜平章政事封濟國公時淑妃李氏內寵過盛兄弟橫恣詔以烈風昏曀連日問變異之由鎰上疏言仁義禮智信謂之五常父義母慈兄友弟敬子孝謂之五徳今五常不立五徳不興搢紳學古之士棄禮義忘亷恥細民遺道畔義迷不知返背毀天常骨肉相殘動傷和气此非一朝一夕之故也今宜正薄俗順人心父父子子夫夫婦婦各得其道然後和气普洽福祿薦臻矣因論爲政之術其急有二一曰正臣下之心竊見羣下不明禮義趨利者眾何以責小民之從化哉其用人也徳器爲上才美爲下兼之者待以不次才下行美者次之𨿽有才能行義無取者抑而下之則臣下之趨向正矣其二曰導學者之志教化之行興於學校今學者失其本眞經史雅奧委而不習藻飾虛詞釣取祿利乞令取士兼問經史故實使學者皆守經學不惑於近習之靡則善矣又曰凢天下之事叢來者非一端形似者非一體法制不能盡於近似乃生異論孔子曰義者天下之斷也記曰義爲斷之節伏望陛下臨制萬防事有異議少凝聖慮尋繹其端則裁斷有定而疑可辧矣鎰言皆切中時金主𨿽納其說而不能行嘗問漢髙帝光武孰優張萬公曰髙祖優甚鎰曰光武再造漢業在位三十年無沈湎冒色之事髙祖惑戚姬卒至於亂由是言之光武似優章宗黙然蓋知其諷諫也泰和四年罷知咸平府六年徙河中兼陜西安撫使尋攺知京兆府事充宣撫使陜西元帥府並受節制詔曰卿之智略朕所深悉且股肱舊臣今南徵將帥久歷行陣而宋人狡獪資卿勝算宜以長策禦敵厲兵撫民稱朕意焉鎰言初置急逓鋪本爲轉送文牒今一切乘驛非便金主深然之始置提控急逓鋪官自此郵達無復滯焉七年吳防死宋安丙分兵出秦隴間乃命鎰出兵金房以分掣宋人梁益漢沔兵勢鎰遣頁嚕鴻和爾等引兵出商州與宋軍戰連勝宋王柟議和乃退守鶻嶺闗八年攺知眞定府事大安初封濮國公攺東京畱守過闕入見衛紹王謂鎰曰卿兩朝舊徳欲用爲相因太尉匡乃卿門人不可屈下進階開府儀同三司充遼東安撫副使三年攺上京畱守平章事徵拜尙書右丞相監修國史上言自用兵以來彼聚而行我散而守以聚攻散其敗必然不若入保大城並力備禦昌桓撫三州素號富庶人皆勇健可以內徙益我兵勢人畜貨財不至亡失平章伊喇參政梁鏜曰如此是自蹙境土也衛紹王以責鎰鎰復奏曰遼東國家根本距中都數千里萬一受兵州府顧望必須報可誤事多矣可遣大臣行省以鎭之衛紹王不從其後失昌桓撫三州王乃大悔曰從丞相之言當不至此頃之東京不守鎰墜馬傷足聞呼沙呼難作將命駕入省不得進俄而呼沙呼猶豫不能自定乃詣鎰問疾從人望也鎰従容謂之曰翼王章宗之兄顯宗長子眾望所屬元帥決策立之萬世之功也乃迎立宣宗卽位進左丞相封廣平郡王詔以足疾未愈侍朝無拜明年建議和親言事者請罷按察司鎰曰今郡縣多殘毀正須賴以撫集不可罷乃止宣宗將如南京鎰曰鑾輅一動北路皆不守矣今已講和聚兵積粟固守京師策之上也南京四面受兵遼東根本之地依山負海其險足恃備禦一面以爲後圖策之次也不從是嵗卒賻贈優厚鎰爲人明敏方正學問該貫一時名士皆出其門多至卿相嘗嘆文士委頓𨿽巧拙不同要以仁義道徳爲本乃著學之急道之要二篇太學諸生刻之於石有道集六卷

論曰鎰有學識知治道能獻替可謂忠矣所論君臣上下之間五常五徳爲政之術儒者之言也指畫兵勢逆料三州東京必至失守若燭照焉至其從容數語遂定宣宗則又功在社稷不動聲色而措泰山之安者乎柰何兩策不從南都播越使元人得以爲詞而根本之地盡棄豈不惜哉

完顏承暉

完顏承暉字維明本名福興好學淹貫經史襲父世職金世宗大定間選充符寶只遷筆硯直長調中都右警巡使章宗卽位遷近侍局使嘗夜詔開宮門召皇后妹夫烏頁爾承暉不奉詔明日奏曰烏頁爾得罪先帝不可召章宗善之未防遷兵部侍郎兼右補闕選除東京延平等路提刑副使攺上京畱守同知禦史臺奏承暉前爲提刑豪猾屏息遷臨海軍節度使歷利涉遼海軍累遷至北京畱守副畱守李東陽素驕貴承暉自非公事不與交一言尋召爲刑部尙書兼知審官院惠民司都監伊勒哈圖遷織染署直長承暉駮奏曰伊勒哈圖以廕得官別無才能擢惠民司都監已爲太優況乃平章鎰之甥不能不涉物議章宗從之攺知大興府事宦者李新喜有寵用事借大興府妓樂承暉拒不與章宗聞而嘉焉豪民與人爭種稻水利不直賂元妃兄宣徽使李仁惠仁惠使人屬承暉右之承暉杖遣豪民謂其人曰此可以報宣徽也復攺知大名府雨潦害稼承暉決引潦水納之濠隍遷山東路統軍使山東盜賊起承暉奏明安穆昆以下皆得權行的決俟事定依例奏聞俄而盜賊渠魁稍就招降餘黨猶潛匿泰山巖穴間按察使請發數萬人刋除林木深入勦捕承暉奏曰泰山五嶽之宗不可赭也矧齊人易動驅之入山此誨盜非止盜天下之山豈可盡赭哉議遂寢是時行限錢法承暉上疏言貨聚於上怨結於下不報攺知興中府衛紹王卽位召爲禦史大夫拜參知政事駙馬圖克坦摩哩與其父南平干政事大爲姦利承暉面質其非進宣徳行省尙書右丞參知政事承裕敗績於會河堡承暉亦坐除名至寧元年起爲橫海軍節度使貞祐初召拜尙書右丞承暉卽日入朝妻子畱滄州滄州破妻子皆死呼沙呼伏誅拜平章政事兼都元帥封鄒國公中都被圍出議和事宣宗遷汴進右丞相都元帥徙封定國公畱守中都以左丞穆延盡忠久在軍旅知兵事遂以赤心相托兵事悉付之已乃總持大綱期於保完都城頃之副元帥富察齊勤以其軍出降中都危急承暉以死固守遣人以礬寫奏曰齊勤旣降城中無有固志臣𨿽以死守之豈能持久伏念一失中都遼東河朔皆非我有諸軍倍道來援猶期有濟詔乃趣諸路兵糧俱往赴救髙琪忌其成功𨿽遣將分道往終無一兵至者乃與穆延盡忠會議於尙書省約同死社稷而盡忠謀南奔承暉召帥府經歷完顏實古謂曰始我謂平章知兵故推赤心相托嘗許與我俱死今忽異議行期且在何日汝必知之實古曰今日向暮且行曰汝行李辦未曰辦矣承暉變色曰社稷若何實古不能對叱下斬之承暉起辭家廟召郎中趙思文與之飲酒謂之曰事勢至此惟有一死以報國家作遺表付令史師安石引咎自歸論國家大計辧君子小人治亂之本歷指當時邪正者數人論髙琪賦性陰險報復私憾竊弄威柄包藏禍心終害國家復謂妻子死於滄州爲書以從兄子永懷爲後從容若平日盡出財物召家人隨年勞多寡而分之舉家號泣不能仰視承暉神色泰然方與安石舉白引滿謂之曰承暉於五經皆經師授謹守而力行之不爲虛文旣被酒取筆與安石訣最後倒寫二字投筆嘆曰遽爾謬誤得非神志亂邪謂安石曰子行矣徐仰藥死貞祐三年五月二日也安石以遺表至行在宣宗設奠於相國寺哭之哀贈太尉尙書令廣平郡王諡忠肅官其嗣子及長孫承暉生而貴富居家寒素常奉司馬光蘇軾像於書室曰吾師司馬而友蘇公平章完顏守貞素敬之與爲忘年交

論曰完顏承暉骨鯁大臣也居恆則方正著聲臨難則從容盡節非學養素優忠貞貫乎金石者能有是耶觀其自言五經皆經師授身體而力行之不爲虛文嗚呼亶哉嘗考金末忠節諸臣或自殺或戰死或被執不屈難以悉數有完顏陳華善者嘗以四百騎破古兵於大昌原時稱二十年來戰功第一及三峯之敗詣防古營自言曰我忠孝軍總領陳和尙也大昌原之勝者我也衛州之勝亦我也倒回谷之勝亦我也我死亂軍中人將謂我負國家今日明白死天下必有知我者蒙古將欲其降不可斫足脛折之不爲屈割口吻至耳噀血大呼至死不絕又宋元兵入蔡州完顏呼沙呼聞金主自縊謂將士曰吾不能死於亂兵之手吾赴汝水從吾君矣諸君其善爲計言訖赴水死將士皆曰相公能死我輩獨不能耶於是參政以下及軍士五百餘人皆從死此皆非常忠烈之士而承暉爲最先又行能最著故表而出之

史傳三編卷四十

欽定四庫全書

史傳三編卷四十一

大學士朱軾譔

名臣傳三十三

元

耶律楚材

耶律楚材字晉卿遼東丹王托云八世孫父以學行事金世宗見親任終尙書右丞楚材生三嵗而孤母楊氏教之學及長博極羣書旁通天文地理律曆術數及釋老醫卜之說仕金至員外郎太祖定燕聞其名召見之楚材身長八尺美髯宏聲帝偉之曰遼金世讎朕爲汝雪之對曰臣父祖嘗委質事之旣爲之臣敢讎君耶太祖重其言置之左右呼曰烏爾圖薩哈勒而不名烏爾圖薩哈勒蓋國語長髯人也己夘夏六月太祖西伐回回禡旗之日雨雪三尺疑之楚材曰克敵之徵也庚辰冬大雷復問之對曰回回國主當死於野後皆驗壬午八月長星見西方楚材曰金將易主矣明年金宣宗殂夏人常巴津善造弓每曰國家方用武耶律儒者何用楚材曰治弓用弓匠爲天下豈可不用治天下匠耶太祖聞之喜日見親用每徵伐必用楚材卜亦自灼羊脾以相符應謂太宗曰此人天賜我也後軍國庶政當悉委之甲申太祖至東印度駐鐵門闗有一角獸形如鹿而馬尾其色綠作人言謂侍衛者曰汝主宜早還太祖以問楚材對曰此瑞獸也名角端能言四方語好生惡殺此天降符以告陛下天之元子天下之人皆陛下之子願承天心以全民命帝卽日班師丙戌冬從下靈武諸將爭取子女金帛楚材獨收遺書及大黃旣而士卒病疫得大黃輒愈用活萬人是時經營西土未暇定制州郡長吏生殺任情燕薊畱後實黙斡喇布尢貪暴殺人盈市楚材聞之泣下卽請禁州郡非奉璽書不得擅徵發囚當大辟者必待報違者罪死於是貪暴之風稍戢燕多劇賊未夕輒曵牛車指富家取財物不與則殺之時睿宗以皇子監國遣楚材窮治之楚材詢察得其姓名皆畱後親屬及勢家子盡捕下獄戮十六人於市燕民始安先是西域歷人言五月望月當蝕楚材曰否卒不蝕明年十月楚材言月當蝕西域人曰否果食八分至是楚材以金天明歷不應天度乃制庚午元歷上之己丑秋太宗將卽位宗親咸會議猶未決楚材言於睿宗曰此宗社大計宜早定睿宗者太宗親弟也遂定策立儀制乃告親王察罕岱曰王𨿽兄位則臣也禮當拜王拜則莫敢不拜及卽位王率皇族及臣僚拜帳下旣退王撫楚材曰眞社稷臣也元朝尊屬有拜禮自此始中原初定民多誤觸禁网而國法無赦令楚材從容爲太宗言詔自庚寅正月朔日前事勿治且條便宜十有八事頒天下其略言郡宜置長吏牧民設萬戶總軍使勢均力敵以遏驕橫中原之地財用所出宜存卹其民州縣非奉上命敢肆行科差者罪之貿易借貸官物者罪之蒙古回鶻河西諸人種地不納稅者死監主自盜官物者死應犯死罪者具由申奏待報然後行刑貢獻禮物爲害非輕宜禁斷太宗悉從之惟貢獻一事不允楚材曰蠧害之端必由於此矣楚材又奏曰陛下將南伐軍需宜有所資誠均中原地稅商稅鹽酒鐵冶山澤之利嵗可得銀五十萬兩帛八萬匹粟四十餘萬石太宗曰卿試行之乃立燕京等十路徵收課稅使凢長貳悉用士人參佐皆用省部舊人辛夘秋太宗至雲中十路進廩籍及金帛笑謂楚材曰汝不去朕左右而能使國用充足南國之臣復有如卿者乎對曰在彼者皆賢於臣臣不才故畱燕爲陛下用帝嘉其謙賜之酒卽日拜中書令楚材奏凡州郡宜令長吏理民事所掌課稅權貴不得侵之舉鎭海鈕祜防均與之同事權貴不能平斡喇布以舊怨尢疾之譖於宗王宗王請殺之太宗不聽屬有訟斡喇布者命楚材鞫之楚材曰此人倨傲易招謗今將有事南方他日治之未晚也太宗私謂侍臣曰楚材不較私讎眞長者也汝曹當效之中貴可思巴哈奏徙西京宣徳萬餘戶以充采金銀役夫及種田西域與栽蒲萄戶楚材曰先帝遺詔山後民質朴無異國人緩急可用不宜輕動今將徵河南請無殘民以給此役太宗可其奏壬辰春太宗南徵將涉河詔降者免死或曰此輩急則降緩則走徒以資敵不可宥楚材請制旗數百以給降民使歸田裏全活甚眾舊制凢攻城邑以矢石相加者卽爲拒命旣克必殺之汴梁拒戰久將下大將蘓布特請屠之楚材馳入奏曰將士暴露數十年所欲者土地人民耳得地無民將焉用之太宗意未決楚材曰奇巧之工厚藏之家皆萃於此若盡殺之將無所獲乃詔止戮完顏氏餘皆勿問時避兵居汴者凢百四十七萬人楚材又請求孔子後收太常禮樂生及聘召名儒乃以孔子五十一代孫元措襲封衍聖公付以林廟召名儒梁涉王萬慶趙著等使釋九經進講東宮又率大臣子孫執經解義俾知聖人之道置編修所於燕京經籍所於平陽由是文治興焉時河南初破俘獲甚眾軍還逃者十七八有防居停逃民及資給者滅其家鄕社連坐楚材曰河南旣平民皆陛下赤子走復何之柰何因一俘囚連死數十百人乎太宗悟除其禁金之亡也惟秦鞏二十餘州久未下楚材曰往年吾民逃罪或萃於此故以死拒戰若許以不殺將不攻自下矣詔下諸城皆降呼沙呼等籍中原民議以丁爲戶楚材曰不可丁逃則賦無所出當以戶定之朝議將以回回人徵江南漢人徵西域楚材又曰不可中原西域相去遼逺未至敵境人馬疲乏水土異宜疾疫將生宜各從其便有於元者奏行交鈔楚材又曰不可金章宗時初行交鈔與錢通行有司以出鈔爲利收鈔爲諱謂之老鈔至以萬貫易一餅民力困竭國用匱乏當爲鑑戒今卽造交鈔宜不過萬錠太宗皆從之時議裂州縣賜親王功臣楚材曰裂土分民易生嫌隙不如多以金帛與之太宗曰已許柰何楚材曰若朝廷置吏收其貢賦嵗終頒之使毋擅科徵可也太宗然其計遂定天下賦稅每二戶出絲一觔以給國用五戶出絲一觔以給諸王功臣湯沐之資地稅中田畝二升又半上田三升下田二升水田畝五升商稅三十分而一鹽價銀一兩四十觔旣定常賦朝議以爲太輕楚材曰作法於涼其獘猶貪後將有以利進者則今已重矣時工匠制造糜費官物十私八九楚材又請覈之以爲定制太宗嘗執觴賜楚材曰朕所以推誠任卿者先帝之命也非卿則中原無今日朕得安枕者卿之力也楚材復奏曰制器者必用良工守成者必用儒臣儒臣之事業非積數十年未易成也太宗曰果爾可官其人楚材曰請校試之乃命宣徳州宣課使劉中隨郡考試以經義詞賦論分爲三科儒人被俘爲奴者亦令就試主匿弗遣者死得士凢四千三十人免爲奴者四之一先是州郡長吏多借賈人銀以償官息累數倍至奴其妻子猶不足償楚材奏令本利相侔而止永爲定制民間所負者官爲代償之至一衡量給符印立鈔法定均輸布逓傳明驛劵庶政略備民稍蘇息焉有道士結中貴楊惟忠虐殺其讐之黨二人楚材收按惟忠太宗怒繋楚材旣而自悔命釋之楚材不肯曰陛下初令繋臣以有罪也今釋臣是無罪也臣備位公輔豈宜輕易反覆如戲小兒國有大事何以行焉眾皆失色帝乃溫言慰之楚材因陳時務十策曰信賞罰正名分給俸祿官功臣考殿最均科差選工匠務農桑定土貢制漕運皆切於時務悉施行之太原路轉運使呂振副使劉子振以贓抵罪太宗責楚材曰卿言孔子之教可行何故乃有此輩對曰君父教臣子亦不欲令陷不義三綱五常聖人之名教有國家者莫不由之如天之有日月也豈得緣一夫之失使萬世常行之道獨見廢於我朝乎太宗意乃解太宗好酒楚材屢諫不聽乃持酒槽鐵口進曰麯糵能腐物鐵尙如此況五臟乎太宗悟語近臣曰汝曹愛我有如烏爾圖薩哈勒者耶勅日進酒三鐘而止自庚寅定課稅格嵗有增羨至戊戌增至一百一十萬其後富人劉呼圖等請以一百四十萬撲買天下課稅楚材曰此貪利之徒罔上虐下爲害甚大奏罷之至是溫都爾哈瑪爾又請撲買課稅增至二百二十萬楚材極力辯諫聲色俱厲言與涕俱太宗曰爾欲搏鬭耶又曰爾欲爲百姓哭耶姑試行之楚材力不能止乃嘆息曰民之困窮自此始矣嘗曰興一利不如除一害生一事不如少一事後之負譴者方知吾言不妄也楚材當國日久得祿分其親族未嘗私以官或從容諷之楚材曰睦親之義但當資以金帛若使從政而違法吾不能徇私也辛丑二月帝疾篤醫言脈已絕皇后不知所爲召楚材楚材曰今任使非人賣法鬻獄囚繋非辜者多古人一言而善熒惑退舍請赦天下囚徒後卽欲行之楚材曰非君命不可俄頃帝少蘇因請肆赦太宗首肯之是夜醫者脈復生翼日而瘳冬十一月太宗將出獵楚材以數推之亟言其不可不聽獵五日崩於行在所皇后柰曼珍氏稱制癸夘五月熒惑犯房楚材曰當有驚擾居無何朝廷用兵事起倉卒後令授甲欲西遷以避之楚材曰朝廷天下根本根本一揺天下將亂臣觀天道必無患也後數日果定時溫都爾哈瑪爾以貨得政柄廷中皆畏附獨楚材面折廷爭言人所難言後以禦寶空紙付溫都爾哈瑪爾使自塡行之楚材曰朝廷自有憲章今欲紊之臣不敢奉詔事遂止又有防凢溫都爾哈瑪爾所建白令史不爲書者斷其手楚材曰國之典故先帝悉委老臣令史何與焉事若合理自當奉行如不可行死且不避況截手乎後不悅楚材因曰老臣事太祖太宗三十餘年無負於國皇后亦豈能無罪殺臣也後𨿽憾之亦以先朝舊勲深敬憚焉甲辰夏五月卒年五十五賻贈甚厚後有譖楚材在相位久天下貢賦半入其家者後命近臣覈視之惟琴玩十餘及古今書畫金石遺文數千卷而已至順元年贈太師上柱國追封廣寧王諡文正論曰天生斯民則並其所以生養之具而並有之金木水火土谷桑麻之民所賴以生者與人而俱生而其於人也農圃醫卜及百工一切養人之具其始爲之者無所師授心通其理制爲定法以垂於後蓋天人之際道之自然自古及今常如此者非偶然也耶律楚材遼之種姓生長於金而元之太祖太宗拔起而大用之數十年之間上自文武經略立國規模錢谷兵刑之制外及律呂星象工械技藝靡不畢具大要以仁心爲質而正直忠厚才智淵深古名臣中少有倫比也故能使軍國有章上下有體無分爭鬭暴之患民安國富傳之後奄有九有豈虛乎哉

劉秉忠

劉秉忠字仲晦其先瑞州人也世仕遼爲官族曽太父仕金爲邢州節度副使因家焉元兵取邢以其父潤署州錄事歷兩縣有恵愛秉忠風骨秀異英爽不羈年十七爲邢臺令史居常鬱鬱不樂一日投筆嘆曰吾家累世衣冠乃汩沒爲刀筆吏乎丈夫不遇於世當居以求志耳卽棄去武安山中久之入天寧寺爲僧世祖在邸召見秉忠於書無不讀尢於易及邵氏經世書至天文地理律曆三式六壬遁甲之屬無不精通論天下事如指諸掌世祖大悅之遂畱藩邸後數嵗奔父喪服除復被召上書數千百言其略謂天下戶過百萬自呼圖克諾延斷事之後差徭甚大民致逃竄宜比舊減半就見在之民以定賦稅官無定次淸潔者無以遷污濫者無以降可比附古例定百官爵祿儀仗使家足身貴威福者君之權奉命者臣之職今百官自行威福進退生殺惟意之從宜從禁治天下之人宜施以教令使之知法則犯者自少罪不至死者皆提察然後決犯死刑者覆奏然後聽斷官民債負自宜遵依皇帝聖旨一本一利官司歸還凡賠償無名虛契所負及還過元本者並行赦免納糧就逺倉有一廢十者宜從近倉以輸爲便當驛路州城飲食只待宜計所費以準開發闗市津梁宜從舊制禁橫取減稅法以利百姓倉庫加耗甚重宜令權量度均爲定法使錙銖圭撮尺寸皆平以存信去詐珍貝金銀難得之貨一旦以纏絲縷飾皮革塗木石妝器仗甚可惜也宜從禁治今地廣民微賦斂繁重民不聊生何力耕耘宜差勸農官二員率百姓務農桑營產業古者庠序學校未嘗廢今郡縣𨿽有學並非官置宜從舊制修建三學設教授開選擇才以經義爲上詞賦策論次之天下莫大於朝省親民莫近於縣宰𨿽朝省有法縣宰宜擇縣宰正民自安矣闗西河南地廣土沃宜設官招撫民歸土辟以資軍馬之用鄂囉哈喇於諸稅舊額加倍之民無所措手足宜罷繁碎止科徵勿從獻利之徒削民害國鰥寡孤獨廢疾者宜設孤老院給衣糧以爲養使臣到州郡宜設館不得於官衙民家安下孔子爲百王師立萬世法今廟堂𨿽廢存者尙多宜令州郡祭祀釋奠如舊儀近代禮樂器具靡散宜令徵太常舊人教引後學使器備人存漸以修之國家廣大如天萬中取一以養天下名士宿儒之無產業者使不致困窮實國家養材勵世之大也今言利者眾非圖利國害民實欲殘民自利宜將國中人民必用場冶付各路課稅所以定辦余並罷去古者明王不寶逺物所寶惟賢如使賢者在位能者在職此皆一人之睿知賢王之輔成也立朝省以統百官分有司以禦眾事以至京府州郡親民之職無不備紀綱正於上法度行於下故天下不勞而治今新君卽位之後可立朝省以爲政本世祖嘉納焉又言邢州舊萬餘戶兵興以來不滿數百凋壊日甚得良牧守如眞定張耕洺水劉肅者治之猶可完復乃以耕爲邢州安撫使肅爲副使由是流民復業升邢爲順徳府癸丑從世祖徵大理明年徵雲南每贊以天地好生王者神武不殺故克城之日不妄戮一人己未從伐宋所至全活不可勝計中統元年世祖卽位問以治天下之大經養民之良法秉忠采祖宗之舊典參以古制之宜於今者條列以聞於是下詔建元紀嵗立中書省宣撫司朝廷舊臣山林遺逸之士咸見錄用文物粲然一新秉忠𨿽居左右而猶不攺舊服至元二年翰林學士承旨王鶚言秉忠定社稷之大計忠勤勞績宜正其衣冠崇以顯秩帝覽奏卽日拜光祿大夫位太保參預中書省事秉忠旣受命以天下爲己任事無巨細凢有闗於國家大體者知無不言言無不聽帝寵任愈隆燕閒顧問輙推薦人物可備器使者凡所甄拔後悉爲名臣初帝命秉忠相地於桓州東灤水北建城郭於龍岡三年而畢名曰開平繼升爲上都而以燕爲中都四年又命秉忠築中都城始建宗廟宮室八年奏建國號爲大元而以中都爲大都他如頒章服舉朝儀給俸祿定官制皆自秉忠發之爲一代成憲十一年扈從至上都其地有南屏山築精舍居之秋八月無疾端坐而卒年五十九帝聞驚悼謂羣臣曰秉忠事朕三十餘年小心愼宻不避艱險言無隠情其陰陽術數之精占事知來若合符契惟朕知之他人莫得聞也出內府錢遣官防喪十二年贈太傅封趙國公諡文貞後贈太師封常山王秉忠自防好學至老不衰𨿽位極人臣而齋居蔬食終日澹然不異平昔爲詩蕭散閒淡如其爲人有文集十卷

論曰秉忠當出處之際蹤迹甚奇方其棲心方外放浪山澤間寧自知遭時遇主出素蘊以綱維一世垂之無窮哉昔範蠡泛舟觀兵彊吳李泌衡山之逸客再定兩京光復唐室秉忠豈其流亞耶

亷希憲

亷希憲字善甫布魯哈雅子也防魁偉舉止不凢篤好經史手不釋卷世祖爲皇弟希憲年十九入侍一日方讀孟子聞召急懷以進世祖問其說遂以性善義利仁暴之防對世祖嘉之由是知名世祖以京兆分地命希憲爲宣撫使京兆控制隴蜀諸王貴籓分布左右民雜羌戎號難治希憲講求民病抑彊扶弱暇日從名儒許衡姚樞軰諮訪治道首請用衡提舉京兆學校教育人材爲根本計國制爲士者無奴籍京兆多豪彊廢令不行希憲至悉令著籍爲儒初世祖受命憲宗經理河南闗右至是憲宗惑於讒命阿拉克岱爾劉太平檢覈所部大開告訐希憲曰宣撫司事由己出有罪當獨任僚屬何預及事竟卒無獲罪者世祖渡江取鄂州命希憲入籍府庫希憲引儒生百餘拜伏軍門因言王師渡江俘獲士人宜遣還世祖納之還者五百餘人憲宗崩希憲啟世祖曰殿下太祖嫡孫先皇母弟前徵雲南尅期撫定及今南伐率先渡江天道可知且殿下收召才傑悉從人望子惠黎庶率土歸心今先皇奄棄萬國神器無主願速還京正大位以安天下世祖從之庚申至開平宗室諸王勸進希憲復以天時人事贊世祖早定大計明日世祖遂卽位先是漢地分爲十道世祖乃並京兆四川爲一道以希憲爲宣撫使是時劉太平和囉海在闗右琿塔哈在六盤各懷異志劉太平和囉海潛入京兆謀爲變而琿塔哈遂舉兵反殺所遣使者遣人約其黨宻拉和卓於成都奇塔特巴哈於靑居使各以兵來會又約劉太平和囉海同日俱發希憲得報卽遣使掩捕劉太平和囉海等獲之盡得其謀置於獄乃使劉哈瑪爾誅宻拉和卓汪惟正誅奇塔特巴哈具以驛聞復命汪惟良將秦鞏諸軍討六盤惟良以未得防辭希憲卽解所佩虎符銀印授之曰君但辦吾事制符已飛奏矣惟良遂行又發蜀卒更戍及餘丁使防古官巴沁將之謂曰君所將未經訓練六盤兵精勿與爭鋒但張聲勢使不得東則大事濟矣防有詔赦至希憲命絞劉太平等於獄方出迎詔乃自劾停赦行刑徵調諸軍擅以惟良爲帥等罪帝深善之曰經所謂行權此其是也賜金虎符使節制諸軍且曰事當從宜勿拘常制西川將納琳鄂囉官將舉兵應琿塔哈巴沁獲之系其黨五十餘人送二人至京兆並請殺之希憲謂僚佐曰琿塔哈不能乘勢東來保無他慮今眾心未一猶懷反側彼軍見其將校執囚或別生心爲害不細今因其懼死並加寛釋使感恩效力就發此軍餘丁往巴沁上策也於是將校兵士人人感悅果得精騎數千巴沁將之而西琿塔哈聞京兆有備遂西渡河趨甘州阿拉克岱爾復自和林提兵與之合分結隴蜀諸將人心危疑朝議欲棄兩川退守興元希憲力言不可會親王哈坦及汪惟良巴沁等合兵與戰於西涼大敗之俘斬略盡得二叛首梟之京兆市事聞帝大嘉之曰希憲眞男子也進拜平章政事時希憲年三十矣希憲奏四川降民皆散處山谷宜勅軍吏止俘掠違者千戶以下與犯人同罪禁無販易生口由是四川遂安降者益眾又罷解鹽戶所摘軍及京兆諸處無籍戶之戌靈州屯田者以寛民力鎭戎州有謀爲叛者連引四百餘人希憲詳推之惟誅首惡五人宋將劉整以瀘州降盡系前歸宋者數百人待報希憲奏釋之宋將家屬在北者希憲嵗給其糧仕於宋者子弟得越界省其親人皆感之召還拜中書平章政事振舉綱維綜核名實汰逐冗濫裁抑僥幸興利除害事無不舉典章文物粲然可考當時翕然稱治又建言國家開創以來凢納土及始命之臣咸令世守子孫奴視部下都邑長吏皆其皂僮使前古所無宜更張之使考課黜陟始議行遷轉法帝謂希憲曰吏廢法而貪民失業而逃工不給用財不贍費先朝患此久矣自卿等爲相朕無此憂對曰陛下聖猶堯舜臣等未能以臯陶稷契之道贊輔治化懷愧多矣今日少治未足多也因論及魏徵對曰忠良之臣何代無之顧人主用不用爾有內侍傳旨朝堂言某事當爾希憲曰此閹官預政之漸不可啟也遂入奏杖之或訟丞相史天澤威權日盛漸不可制詔罷天澤政事待鞫問希憲進曰天澤事陛下久始自潛藩多經任使將兵牧民悉有治效陛下知其可付大事用爲輔相小人一旦有言陛下柰何不熟察其心迹而遽疑之臣等備員政府陛下之疑信若此何敢自保天澤旣罷亦當罷臣事遂解又有訟四川帥奇徹者帝勅遣使誅之希憲覆奏帝怒希憲曰奇徹大帥以一小人言被誅民心必駭收系至此與訟者廷對然後明其罪於天下爲宜詔遣使按問事竟無實希憲每奏事帝前議論激切無少回惜帝曰卿昔事朕王府多所容受今爲天子臣乃爾木彊耶對曰王府事輕天下事重一或面從天下將受其害臣非不自愛也方士請煉大丹勅中書給所需希憲具以秦漢故事奏且曰堯舜得壽不因大丹也帝曰然遂卻之時方尊禮國師帝命希憲受戒對曰臣受孔子戒帝曰孔子亦有戒耶對曰爲臣當忠爲子當孝孔子之戒如是而已五年始建禦史臺繼設各道提刑按察司時阿哈瑪特専總財利乃曰庶務責成諸路錢谷付之轉運今繩治之如此事何由辦希憲曰立臺察古制也內則彈劾姦邪外則察視非常訪求民瘼禆益國政無大於此若去之使上下専恣貪暴事豈可集耶阿哈瑪特不能對七年秋坐事罷相一日帝問希憲居家何爲阿哈瑪特因讒之曰日與妻子宴樂耳帝變色曰希憲淸貧何從宴設嘗有疾須沙糖作飲阿哈瑪特餉之二斤希憲卻之曰使此物果能活人吾終不以姦人所餉求活也帝聞乃賜之嗣國王特納格行省鎭遼陽擾民不便十一年詔起希憲爲北京行省平章政事遼東多親王使者傳令防官吏立聽希憲至始革正之俄詔國王歸國希憲獨行省事長公主及國壻入朝縦獵擾民希憲欲奏之國壻大懼入語公主公主出飲希憲酒曰從者擾民吾不知也以鈔萬五千貫還民自是貴人過者皆莫敢縱十二年右丞相阿爾哈雅下江陵請命重臣鎭之帝急召希憲還使行省荊南承制授三品以下官希憲冒暑疾驅至鎭阿爾哈雅率其屬郊迎望拜塵中荊人大駭卽日禁剽奪通商販興利除害兵民安堵首錄宋故宣撫制置二司幕僚能任事者以備采訪左右難之希憲曰今皆國家臣子也何用致疑乃擇二十餘人隨才授職令凢俘獲之人敢殺者以故殺平民論爲軍士所獲病而棄之者許人收養病愈故主不得復有先時江陵城外蓄水扞禦希憲命決之得良田數萬畝以業貧民發沙市倉粟之不入官籍者二十萬斛以賑公安之饑大綱旣舉乃曰教不可緩也遂大興學選教官置經籍旦日親臨講捨以厲諸生西南溪洞及思播田楊二氏重慶制置趙定應俱越境請降事聞帝曰先朝非用兵不可得地今希憲能令數千里外越境納土其治化可見也希憲疾久不愈十四年春召還京師江陵民號泣遮道畱之不得相與畫像建祠希憲還囊槖蕭然琴書自隨而已帝知其貧賜白金五千兩鈔萬貫五月至上都太常卿田忠良來問疾希憲謂之曰上都聖上龍飛之地天下視爲根本近聞龍岡遺火延燒民居此常事耳愼勿令妄談地理者惑動上意未防果有以徙置都邑事奏者樞宻副使張易中書左丞張文謙力言不可帝不悅明日召田忠良質其事忠良以希憲語對帝曰希憲病甚猶慮及此耶議遂止十六年春詔復入中書希憲稱疾篤皇太子遣侍臣問疾因問治道希憲曰君天下在用人用君子則治用小人則亂臣病𨿽劇委之於天所甚憂者大姦専政羣小阿附誤國害民病之大者殿下宜開聖意急爲屏除不然日就沈屙不可藥矣戒其子曰丈夫見義勇爲禍福無預於已謂臯防稷契伊傅周召爲不可及是自棄也天下事茍無牽制三代可復也又曰汝讀狄梁公傳乎梁公有大節爲不肖子所墜汝輩宜愼之十七年十一月十九夜有大星隕於正寢之旁流光照地是夕希憲卒年五十大徳八年贈忠淸粹徳功臣太傅追封魏國公諡文正

論曰希憲負靑雲之願至以臯防稷契自勵欲追迹於三代此其志豈小哉受世祖恩遇知無不爲是時邦家初建萬事艸創希憲居樞軸之位則能挈綱維明條貫成一代之規受専閫之寄則能詰姦禦暴安民養士使疆土日辟折衝萬里之外及當成敗呼吸審察防宜代謀制勝用力少而成功多可謂拔萃之奇才也值阿哈瑪特姦回貪冒動相牽制與之終始不然以希憲之才當此位望其功謀亦曷可勝道哉史傳三編卷四十一

欽定四庫全書

史傳三編卷四十二

大學士朱軾撰

名臣傳三十四

元

史天澤

史天澤字潤甫大興人身長八尺音如洪鐘善騎射勇力絕人從其兄天倪帥眞定天倪使防母北歸甫行而天倪爲武仙所害天澤在道聞變卽傾貲裝易甲仗南還行次滿城部曲散走者多來歸得士馬甚眾天澤攝行軍事轉戰皆捷遂下中山略無極防趙州會天澤兄天安引兵來赴擊武仙敗之仙奔雙門遂復眞定大帥實訥臺忿民從賊將盡殺之天澤曰彼皆吾民爲賊所脇耳力爭得釋天澤勇而善謀戰勝攻取功最多又以招集流散存卹困窮爲務時政繁賦重貸錢於西北賈人以代輸累倍其息謂之羊羔利民不能給天澤奏請官爲償一本息而止繼以歲饑假貸充貢賦積銀至一萬三千錠天澤傾家貲率族屬官吏代償之又請以中戶爲軍上下戶爲民著爲定籍境內以寧世祖時在藩邸以河南不治請以天澤爲經略使至則興利除害政無不舉誅郡邑長貳之尢貪橫者二人境內大治阿拉克岱爾鉤較諸路財賦鍜鏈羅織無所不至天澤以勲舊獨見優容天澤曰我爲經略使今不我責而罪餘人我何安乎由是得釋者甚眾中統元年世祖卽位首召天澤問以治國安民之道卽具疏以對大略謂朝廷當先立省部以正紀綱設監司以督諸路霈恩澤以安反側退貪殘以任賢能頒奉秩以養廉禁賄賂以防姦庶上下丕應內外休息帝嘉納之二年五月拜中書右丞相天澤旣秉政凡前所言治國安民之術無不次第舉行又定省規十條以正庶務憲宗初年括戶餘百萬至是諸色占役者大半天澤悉奏罷之三年春李璮以益都叛遂據濟南詔親王噶必齊討之繼命天澤往天澤聞璮入濟南笑曰豕突入苙無能爲也至則進說於噶必齊曰璮多譎而兵精不宜力角當以歲月斃之乃深溝髙壘絕其奔軼凡四月城中食盡軍潰出降生擒璮斬之誅同惡者數十人余悉縱歸明日引軍東行未至益都城中人已開門迎降初天澤將行帝臨軒授詔責以專徵俾諸將皆聽節度天澤未嘗以詔示人及還帝慰之悉歸功於諸將其愼密謙退如此至元元年加光防大夫六年議攻襄陽詔天澤與呼喇珠往經畫之至則相要害立城堡以絕其聲援爲必取之計十年春與阿珠等進攻樊城防之襄陽降十一年與巴延總大軍自襄陽水陸並進天澤得疾還至眞定帝遣其子與尙醫馳視天澤附奏曰臣大限有終死不足惜但願天兵渡江愼勿殺掠語不及他以十二年二月七日卒年七十四贈太尉謚忠武后累贈太師進封鎭陽王天澤平居未嘗自矜其能及臨大節論大事毅然以天下之重自任年四十始折節讀書立論多出人意表拜相之日門庭悄然或勸以權自張天澤曰唐人不云乎願相公無權爵祿刑賞天子之柄人臣何權之有言者慚服當金末名士流寓失所悉爲治其生理而賔禮之後多致顯達委任僚吏知之明而用之專是以出入將相五十年上不疑而下無怨人以爲有郭子儀曹彬之風雲論曰天澤材兼文武爲開國元臣身出入行間不下百戰然其志與眾異觀其臨沒之奏則平生之所存可知矣當時曹郭之譽有由然也元取天下諸將惟天澤知大體如阿珠李恆張範等皆不過戰將巴延深厚有謀處眾不伐其識度比諸人爲優然其出兵之日世祖命之曰當如曹彬不戮一人及巴延南下兵之所過殺戮無數豈可與古人同日語耶

安圖

安圖穆呼哩四世孫世祖追錄勲舊召入長宿衛年方十三位百寮上母鴻吉哩氏昭睿皇后之姊帝一日見之問及安圖對曰安圖𨿽幼公輔器也帝曰何以知之對曰每退朝必與老成人語未嘗狎一年少是以知之四年執額哷布格黨凡千餘人帝語安圖曰朕欲置此屬於死何如對曰人各爲其主陛下甫定大難遽以私憾殺人將何以懷服未附帝驚曰卿年少何從得老成語由是深重之至元二年八月拜中書右丞相辭曰今三方𨿽定江南未附臣以年少謬膺重任恐四方有輕朝廷心帝動容有間曰朕思之熟矣無以逾卿冬十月召許衡至令衡入省議事衡以疾辭安圖卽親候其館與語良久旣還念之不釋者累日後帝謂衡曰安圖尙幼未經事善輔導之汝有嘉謨當先告之以達朕朕將擇焉衡對曰安圖聰敏且有執守告以古人所言悉能領解臣不敢不盡心安圖嘗請內外官俱用老成人及令儒臣姚樞等入省議事皆從之及阿哈瑪特用事安圖奏曰臣近言尙書省樞密院各令奏事並如常制其大政令從臣等議定然後上聞旣得旨矣今尙書一切徑奏似違前旨帝曰豈阿哈瑪特專權耶勅如前旨十一年安童遂劾奏阿哈瑪特蠧國害民數事其明年詔從太子北平王出鎭極邊十年乃歸復拜中書右丞相値盧世榮敗安圖與諸儒條其所用人及所爲事悉罷之嘗奏帝曰比聞聖意欲倚近侍爲耳目臣猥承任使若所行非法從其舉奏罪之輕重惟陛下裁處今近臣乃伺隙援引非曰某居某官某居某職以所署奏目付中書施行臣謂銓選之法自有定制其尢無事例者臣常廢格不行慮其黨有短臣者幸陛下詳察帝曰卿言是也二十四年宗王納延叛帝親討平之宗室詿誤者命安圖按問多所平反是歳復立尙書省安圖切諫不聽則曰臣力不能回天乞不用僧格別相賢者猶或不至虐民誤國又不聽其後大權盡歸尙書安圖屢求退不許至二十八年乃罷相仍領宿衞事三十年春正月卒年四十九大徳七年贈太師東平王諡忠憲

論曰安圖在位無赫赫之功然每觀當時之正人賢士其推轂扶翼及國家利民稽古之事未嘗不在其中也其他邪人則與岐趨獘事則與異議主持之力於是爲多故元初稱賢相必舉安圖豈虛語哉安圖之孫拜珠輔相英宗釐姦除獘二年之間幾致太平爲逆黨所疾君臣不密至以俱殞其治效𨿽不克終亦一時之盛也後之論拜珠者欲因以爲過則有傷於宋孔父之忠欲均之垂訓則無以表衞寗兪之義故姑闕其名而附論之如此

徹爾

徹爾揚珠濟達氏曾祖塔齊以功封徐邳二州因家於徐徹爾幼孤母富察氏敎以讀書至元十八年世祖召見應對詳雅悅之俾常侍左右民間事時有所咨訪從徵東北邊還因言大軍所過民不勝煩擾寒餓且死宜加賑給帝乃賜邊民谷帛牛馬有差賴以存活者眾擢利用監二十三年奉使江南省風俗訪遺逸時行省理財方急賣所在學田以價輸官徹爾曰學田所以供祭禮育人才也安可鬻遽止之還朝以聞帝嘉納焉二十四年分中書爲尙書省僧格爲相引用黨與鉤考天下錢糧凡前權臣阿哈瑪特積年負逋舉以中書失徵奏誅二參政行省承風督責尢峻主無所償則責及親戚或逮系鄰黨械禁榜掠民不勝其苦自殺及死於獄者以百數中外騷動廷臣顧忌無敢言徹爾乃於帝前具陳僧格姦貪誤國害民狀詞語激烈帝怒命批其頰徹爾辯愈力且曰臣與僧格無讎所以力數其罪而不顧身者正爲國家計耳若畏聖怒而不敢言則姦臣何由而除民害何由而息且使陛下有拒諫之名臣竊懼焉於是帝大悟卽命帥羽林三百人往籍僧格家得珍寶如內藏之半僧格旣誅諸枉系者始得釋復命往江南籍僧格姻黨於是江浙省臣烏瑪喇宻拉實都王濟湖廣省臣約蘓穆爾等皆坐棄市天下大快之徹爾往來凡四道徐皆過門不入進拜禦史中丞俄陞福建行省平章政事汀漳劇盜歐狗久不平徹爾徵之號令嚴肅所過秋毫無犯有降者則勞以酒食而慰遣之曰吾意汝豈反者耶良由官吏污暴所致今旣來歸卽爲平民吾安忍罪汝其返汝耕桑安汝田裏毋恐他柵聞之悉款附未幾歐狗爲其黨縛致於軍梟首以狥脇從者不戮一人汀漳平大徳元年拜江南諸道行臺禦史大夫一日召都事賈鈞謂曰國家置禦史臺所以肅淸庶官美風俗興敎化也乃者禦史不存大體按巡以苛爲明徵贓以多爲功至有廹子證父弟證兄奴訐主者傷風敗敎莫玆爲甚君爲我語諸禦史毋庸效尢爲也帝聞而善之攺江浙行省平章政事江浙稅糧甲天下平江嘉興湖州三郡當江浙十六七而其地極下水鐘爲震澤震澤之注由吳松江入海歲久江淤塞豪民利之封土爲田水道不通由是泛溢敗諸郡禾稼朝廷命行省疏導之發卒數萬人徹爾董其役凡四閱月畢工九年召入爲中書平章政事十月以疾卒年四十七家貲不滿二百緡人服其廉贈太傅追封徐國公謚忠肅

論曰元諸姦臣僧格爲甚所附麗惡黨尢多徹爾不避湯鑊之誅一言悟主活億萬生靈於俄頃非烈丈夫孰能致此哉考其平生言行一出於正故曰名不虛立功不幸成彼云一節之士而已者謬矣夫

博果宻

博果宻一名時用字用臣其先髙車國人資稟英特進止詳雅世祖命給事東宮受學於許衡日記數千言衡每稱之以爲有公輔器至元十三年與同捨生數人上疏乞立學校興敎化養人才帝覽之喜授利用少監出爲燕南河北道提按察副使遷提按察使二十一年召參議中書省事時盧世榮阿附僧格言能用已國賦可十倍於舊帝以問博果宻對曰自昔言利之臣如桑羊宇文融之徒操利術以惑時君始者莫不謂之忠及其罪稔惡著國與民俱困𨿽悔何及臣願陛下無納其說帝不聽以世榮爲右丞博果宻遂辭參議不拜二十二年世榮以罪誅帝曰朕殊愧卿擢吏部尙書時方籍阿哈瑪特家其奴張薩勒紮等罪當死謬言阿哈瑪特家貲隱寄者多遂勾考捕系連及無辜京師騷動帝頗疑之命丞相安圖集六部長貳官詢問其事博果宻曰是奴爲阿哈瑪特心腹死有餘罪爲此言者蓋欲茍延歲月徼幸不死耳豈可復受其誑嫁禍善良耶急誅此徒則怨謗自息丞相以其言入奏帝悟命博果宻鞫之具得其實薩勒紮等伏誅其捕系者盡釋之二十三年攺工部尙書俄遷刑部河東按察使先是阿哈瑪特貸錢於官以媚權貴約償羊馬至勒取部民所產以輸事覺遣使按治皆不伏及博果宻往盡得其不法百餘事會大同民饑布呼宻以便宜發倉廩賑之阿哈瑪特所善幸臣遂劾其擅發軍儲又鍜鏈阿哈瑪特使自誣服帝曰使行發粟以活吾民乃其職也何罪之有命移其獄至京師阿哈瑪特竟伏誅圖圖爾哈求欽察之爲人奴者增益其軍而多取編民中書僉省王遇驗其籍攺正之圖圖爾哈遂誣遇有不臣語帝怒欲斬之欽察宻諫曰始令以博果之人奴爲兵未聞以編民也萬一他衛仿此戶口耗矣若誅遇後人豈肯爲陛下盡職乎帝意解遇得不死二十四年僧格奏立尙書省誣殺參政楊居寛郭佑博果宻爭之不得僧格深忌之嘗曰他日籍我家者此人也因其退食將誣以罪博果宻遂以疾免二十七年起爲翰林學士承旨知制誥二十八年春帝獵栁林徹爾劾僧格罪狀帝召問博果宻具以實對帝大驚乃決意誅之罷尙書省復以六部歸中書帝欲相博果宻讓於諤勒哲乃拜諤勒哲右相博果宻平章政事上都畱守茂巴爾斯言攺按察司置廉訪司不便因求憲臣贓罪以動上聽帝以責中丞崔彧彧謝不知博果宻斥彧不直言因歷陳不可罷之說帝意乃釋王師徵交趾失利復謀大舉博果宻曰天威所臨寜不震懼獸窮則噬勢使之然今其子日燇襲位若遣一介之使諭以禍福彼能悔過自新則不煩兵而下矣如或不悛加兵未晚帝從之於是交趾感懼遣使謝盡獻歷歲所當上貢物帝喜曰卿一言之力也以其半賜之辭曰此陛下神武不殺所致臣何功焉敏珠爾丹請復立尙書省博果宻廷責敏珠爾丹阿哈瑪特相繼誤國身誅家沒前鑑未遠柰何又效之乎事遂寢或言古人宜與漢人間處以制不虞博果宻曰新民乍遷猶未寧居若復紛更必致失業此蓋姦人欲擅貨易之利交結近幸借爲納忠之說耳乃止有譖諤勒哲徇私者帝以問博果宻對曰諤勒哲與臣俱待罪中書設如所言豈得專行臣等𨿽愚陋備位宰輔人或發其陰短宜使面質明示責降若內懷猜疑非人主至公之道也言者果屈帝亟稱色辰肯之能博果宻從容問其故帝曰彼事憲宗常陰資朕財用博果宻曰是所謂爲人臣懷二心者今有以內府財物私結親王陛下以爲若何帝急揮以手曰卿止朕失言三十年有星孛於帝座帝召博果宻問所以銷變之道對曰易震之象曰君子以恐懼修省詩曰敬天之怒三代聖王克謹天戒鮮不有終漢文之世同日山崩者二十有九日食地震頻歲有之卒之上天悔禍海內乂安此前代之龜鑑也因誦文帝日食求言詔帝悚然曰正合朕意可復誦之遂詳論款陳至四鼓乃退成宗卽位躬攬庶政廷議大事多采博果宻之言河東守臣獻嘉禾大臣欲奏之博果宻問曰汝部內盡然抑止此耶曰止此耳博果宻曰止此何益於民遂罷遣之大徳四年卒年四十六博果宻素貧窮自爨汲妻織紝以養母后因使還母已卒號慟嘔血幾不起平居服儒素不尙華飾祿賜有餘卽散施親舊明於知人多所薦防丞相哈喇哈遜達爾罕皆所薦也其學先躬行而後文藝居則簡黙及帝前論事吐詞洪暢引義正大以天下之重自任知無不言每侍燕閒必陳說古今治要世祖每拊髀嘆曰恨卿生晚不得早聞此言然亦吾子孫之福武宗時贈太傅魯國公謚文貞

論曰博果宻行已有本末論思獻納禆益尢多僧格之事自趙孟頫發之徹爾行之得博果宻之言帝意乃決早事許衡親師力學其淵源所漸有由然矣同時右相諤勒哲能革僧格獘政罷安南之師屢蠲賜百姓與民休息當時亦稱賢相然較之博果宻風節稍不逮矣

董文用

董文用字彥材眞定槁城人功臣董俊子也十歲而孤兄文炳敎之學弱冠試詞賦中選世祖潛藩命主文書講說帳中常見許重從徵雲南督糧械贊軍務又令授皇子經累官兵部郎中至元元年擢爲西夏中興等路行省郎中中興自琿塔哈之亂民相恐動竄匿山谷文用至鎭之以靜始開唐來漢延秦家等渠墾中興西涼甘肅沙等州之土爲水田若干於是民之歸者戶四五萬悉授田種頒農具更造舟黃河中受諸部落及潰叛之來降者時諸王哲伯特穆爾鎭西方其下縱橫需索無算省臣不能抗文用坐幕府輙面折以法因謂王傅曰王以重戚鎭遠方而其下毒虐百姓淩暴官府傷王威名於事體不便因歷指其不法數十事傅驚白王王召文用謝之曰非郎中我殆不知自是省府事頗立二年入奏經略事宜還以上旨行之中興遂定八年授山東東西道巡行勸農使山東自更叛亂野多曠土文用巡行奬勵無問幽僻於是列郡咸勸地理畢興政績爲天下最十二年丞相安圖薦爲工部侍郎明年出爲衞輝路總管佩金虎符郡當衝要民爲兵者十之九餘皆單弱貧病不堪力役初得江南圖籍金玉財帛之運不絕於道警衞輸挽日役夫數千文用憂之曰民敝矣而又重妨耕作殆不可乃從轉運主者言州縣吏卒足以警衞不必重煩吾民主者曰固也然萬一不虞罪將誰歸文用卽保任之民稍稍得耕而運事亦不廢諸郡例運江淮粟於京師衞當運十五萬石文用曰民籍可役者無幾且江淮風水舟不能以時至而先爲期會是未運而民已困矣乃與旁郡通議立驛置法民力以舒十四年汴漕司議通沁水北東合流於禦河以便漕適文用以事詣汴言曰衞爲郡地最下大雨時行沁水輒溢雨更甚卽浸淫入衞今又引之使來豈惟無衞將無大名長蘆矣會朝廷遣使相度沁不可通如文用議十六年受代歸田裏茅茨數椽讀書自樂十九年朝廷選用舊臣召爲兵部尙書自是朝廷有大議未嘗不與聞江淮省臣忌廉察官欲使行臺行省上集朝臣議之文用曰不可禦史防譬之臥虎𨿽未噬人人猶畏其爲虎也今虛名僅存紀綱猶不振一旦摧抑之則風采薾然無可復望者矣詔從文用議轉禮部尙書遷翰林集賢二院學士知祕書時中書右丞盧世榮以貨利得幸權要爲貴官陰結貪刻之黨以錙銖掊克爲功乃建議曰我立法治財視常歳當倍增而民不擾詔下會議人無敢言者文用問曰此錢取之右丞之家耶將取之民耶取之右丞之家則不敢知若取諸民則有說矣牧羊者歲常兩剪其毛今牧人日剪其毛而獻之則主者喜其得毛多然羊無以避寒熱卽死且盡毛又可得耶民財有限取之以時猶懼其傷殘也今刻剝無遺猶有百姓乎世榮不能對議者出皆謝文用曰君以一言折邪臣而厚邦本眞仁人之言也世榮竟以是得罪二十二年拜江淮行中書省參知政事行省長官素貴同列跪起稟白如小吏文用至則坐堂上侃侃與論是非無所避𨿽數忤之不顧也有以帝命建佛塔於宋故宮者有司奉行甚急天大雨雪役者死數百人文用謂其人曰非時役民民不堪矣少徐之如何其人曰參政柰何格上命耶文用曰非敢格上命今日之困民力而失民心者豈上意耶其人意沮爲稍寛其期二十三年朝廷將用兵海東徵斂益急有司大爲姦利文用謂疲國家可寶之民力取僻陋無用之小邦不可因請入奏事列其條目甚悉事遂罷二十五年拜禦史中丞文用曰中丞不親細務吾當先舉賢才乃舉胡只遹王惲雷膺荊幼紀許楫孔從道等十餘人爲按察使徐琰魏初爲行臺中丞當時以爲極選是時僧格當國權勢方盛自近戚貴人皆屏息遜避文用以舊徳任中丞獨不附之數與爭辯不爲屈且具奏僧格姦狀僧格日誣譖文用帝不聽遷大司農時欲奪民田爲屯田文用固執不可遷爲翰林學士承旨世祖崩成宗卽位巡狩徹巴喇之地文用奏曰先帝新棄天下陛下巡狩不以時還無以慰安元元宜趣還京師且臣聞人君猶辰極居其所而眾星拱之不在勤遠略也帝悟卽日可其奏是行也帝每召至帳中問先朝故事文用盛言先帝虛心納賢開國經世之務談說或至夜半詔修先帝實錄兼修國史文用於祖宗世系功徳近戚將相家世勲績皆記憶貫穿史館有所考究質問文用應之無遺失大徳元年請老六月以疾卒年七十有四贈銀靑光祿大夫少保壽國公謚忠穆

論曰文用學足從政斐然可觀巡行州郡惠可庇民及處中朝侃然持大體執正不阿其折盧世榮牧羊剪毛之說尢可念也此與司馬光斥呂惠卿善理財之說同意而罕譬而諭可發昬防其謂名言矣

郭守敬

郭守敬字若思順徳邢臺人大父榮通五經精於算數水利時劉秉忠與張文謙張易王恂同學於紫金山榮使守敬從秉忠學中統三年文謙薦守敬習水利巧思絕人世祖召見面陳水利六事每奏一事帝輒嘉嘆之授提舉諸路河渠四年加授銀符副河渠使至元元年從文謙行省西夏先是古渠在中興者一名唐來長四百里一名漢延長二百五十里他州正渠十皆長二百里支渠大小六十八灌田九萬餘頃兵亂以來廢壞淤淺守敬更立牐堰皆復其舊二年授都水少監守敬言金時自燕京之西麻峪村引蘆溝一支東流穿西山而出是謂金口其水灌田若干頃利不可勝計兵興以來典守者塞之今若開復故迹上可以致西山之利下可廣京畿之漕帝善之初秉忠以大明歷遼金承用二百餘年浸以後天未及修正而卒及江左旣平帝思秉忠言遂命守敬與王恂率南北司官分掌測驗推步而命文謙與樞密張易爲之主領左丞許衡參其事守敬謂歷之本在於測驗測驗之器莫先儀表今司天渾儀乃宋皇祐中汴京所造不與此處天度相符比量南北二極約差四度於是盡考其失移置之旣又以木爲重棚創簡儀髙表用相比覆又以天樞附極而動作極儀極辰旣位天體斯正作渾天象象𨿽形似莫適所用作玲瓏儀以表之矩方測天之正圜莫若以圜求圜作仰儀古有經緯結而不動守敬易之作立運儀日有中道月有九行守敬一之作證理儀表髙景虛罔象非眞作景符月𨿽有明察景則難作闚幾歷法之驗在於交會作日月食儀天有赤道輪以當之兩極低昻標以指之作星晷定時儀又作正方案九表懸正儀座正儀爲四方行測者所用作仰規覆矩圖異方渾蓋圖日出入永短圖與諸儀互相參考十六年攺局爲太史院以恂爲太史令守敬同知太史院事給印章立官府及奏進儀表式守敬當帝前指陳理致至於日晏帝不爲倦守敬因奏唐開元間一行令天下測景書中見者凡十三處今疆宇比唐尢大凡日月交食分數時刻不同晝夜長短不同日月星辰去天髙下不同若非分方測驗無以得其算帝可之遂設監官一十四員分道而出東至髙麗西極滇池南逾朱崖北盡鐵勒四海測驗凡二十七所十七年新曆成守敬與諸臣同上奏曰臣聞帝王之事莫重於歷自西漢造三統歷百二十年而後是非始定東漢造四分曆七十餘年儀式方備又百二十一年劉洪造乾象歷始悟月行有遲速又百八十年姜岌造三紀甲子歷始悟以月食衝檢日宿度所在又五十七年何承天造元嘉歷始悟以朔望及皆定大小餘又六十五年祖衝之造大明歷始悟太陽有歳差之數極星去不動處一度余又五十二年張子信始悟日月交道有表裏五星有遲疾畱逆又三十三年劉焯造皇極歷始悟日行有盈縮又三十五年傅仁均造戊寅元歷頗采舊儀始用定制又四十六年李淳風造麟徳歷以古歷章蔀元首分度不齊始爲總法用進朔以避晦晨月見又六十三年一行造大衍歷始以朔有四大三小定九服交食之異又九十四年徐昻造宣明歷始悟日食有气刻時三差又百三十六年姚舜輔造紀元歷始悟食甚泛余差數自是又百七十四年聖朝攺治新曆臣等創簡儀髙表憑其實測考正凡七事一曰冬至自丙子年立冬後每日測景逐日取對以冬至前後日差同者爲準得丁丑年冬至在戊戍日夜半後八刻半夏至在庚子日夜半後七十刻減大明歷十八刻遠近相符前後應準二曰歳余自大明歷以來凡測景驗气得冬至時刻眞數者有六用以相距各得其時合用嵗余今考驗四年相符不差三曰日躔用至元丁丑四月癸酉望月食旣推求日躔得冬至日躔赤道箕十度黃道箕九度有奇仍立術推算起自丁丑正月至己卯十二月凡三年共得一百三十四事皆躔於箕與日食相符四曰月離自丁丑以來每日測得太陰行度前後凡十三轉計五十一事又因考驗交食加大明歷三十刻與黃道合五曰入交自丁丑五月以來慿每日測得太陽去極度數比擬黃道去極度得月道交於黃道共得八事仍依日食法度推求皆有食分得入交時刻與大明歷所差不多六曰二十八宿距度自太初歷以來距度不同大明歷則於度下余分附以太半少皆私意牽就今新儀細刻周天度分每度爲三十六分以距綫代管窺宿度余分並依實測七曰日出入晝夜刻大明歷日出入晝夜刻皆據汴京爲準與大都不同今更以本方北極出地髙下黃道出入內外度立術推求求爲定式所創法凡五事一曰太陽盈縮用四正定气立爲升降限二曰月行遲疾古歷皆用二十八限今以萬分日之八百二十分爲一限凡析爲三百三十六限三曰黃赤道差舊法以一百一度相減相乘今依算術勾股弧矢方圜斜直所容求到度率積差差率與天道脗合四曰黃赤道內外度據累年實測內外極度二十三度九十分以圜容方直矢接勾股爲法求每日去極與所測相符五曰白道交周舊法黃道變推白道以斜求斜今用立渾比量得月與赤道正交距春秋二正黃赤道正交一十四度六十六分擬以爲法推逐月每交二十八宿度分於理爲盡十九年恂卒時歷𨿽頒然凡推步之式立成之數皆未有定稿守敬於是比次篇整齊分杪裁爲推步七卷立成二卷歷議擬稿三卷轉神選擇二卷上中下三歷注式十二卷二十三年守敬繼爲太史令遂上表奏進又有時箋注二卷修攺源流一卷其測驗書有儀象法式二卷二至晷景考二十卷五星細行考五十卷古今交食考一卷新測二十八捨雜坐諸星入宿去極一卷新測無名諸星一卷月離考一卷並藏之官二十八年命守敬相視灤河瀘溝諸水守敬因陳水利十有一事帝稱善於是復置都水監俾守敬領之帝命丞相以下皆親畚牐倡工待守敬指授而後行事先是通州至大都陸運官糧方秋霖雨驢畜死者不可勝計至是皆罷之三十年帝還自上都過積水潭見舳艫蔽水大悅名曰通惠河命守敬以舊職兼提調通惠河漕運事三十一年拜昭文館大學士知太史院事大徳二年召守敬至上都議開鐵幡竿渠守敬言山水頻年暴下非大爲渠堰廣五七十步不可執政吝於工費縮其廣三之一明年大雨渠不能容漂沒人畜廬帳幾犯行殿成宗謂宰臣曰郭太史神人也延祐三年卒年八十六

論曰守敬開物成務功施於千載所陳水利言未盡從然功烈赫赫若此歷象之說自有專書可毋錄也守敬撮古今之要言約而義該故並載焉

史傳三編卷四十二

欽定四庫全書

史傳三編卷四十三

大學士朱軾撰

名臣傳三十五

元

陳天祥

陳天祥字吉甫本寧晉人兄祜仕河南遂徙洛陽少軍籍善騎射中統三年李璮叛據濟南結宋爲外援宣慰司承制以天祥爲千戶屯三口防遏南兵事平罷歸居偃師南山有田百餘畆躬耕讀書從遊者甚眾居近緱氏山因號曰緱山先生初天祥未知學祜未之奇也別數歲獻所爲詩祜與語善譚乃大稱異至元十一年起家從仕郎郢復州等處招討經歷十三年興國軍以籍兵器致亂行省命權知本軍事天祥領軍才十人入其境去城近百里止二日乃至城中父老來謁天祥諭之曰捍衛鄕井誠不可無兵任事者籍之過當故致亂耳今令汝等權置兵仗以自衞何如民皆稱便乃條陳其事於行省曰內無守禦之資則外生窺覦之釁推此軍變亂正由處置失宜凡在軍中者寸鐵尺杖不得在手遂使姦人得以竊發公私同被其害莫若推赤心於人與均禍福行省許之天祥凡所設施皆合眾望由是流移復業鄰郡之民來歸者相繼天祥命以十家爲甲十甲有長弛兵禁以從民便人心旣安軍勢稍振乃用土兵收李必聰山寨不戮一人他寨聞之各散去境內悉平時州縣官吏未有俸祿天祥從便規措月給之以止其貪民用弗擾居歲餘詔以本軍爲路被代去天祥去未久而興國復變鄰境多應之天祥言於宣慰使賈居貞曰烏合之眾輕進易退若官軍乘髙據險不二三日遁逃必多然後出精兵以擊之蔑不勝矣居貞從之果大敗其眾初行省聞變盡執鄂州城中南人將殺之以防內應天祥曰是州之人與彼本不相接欲殺之者利其財耳力止之復遣天祥權知壽昌府事授兵二百餘人爲亂者聞官軍至皆依險自保天祥以眾寡不敵非可力服乃遣諭其徒使各歸田裏惟擒其長毛遇順固監斬於鄂州市又擒其黨十三人放令還家約三日來歸獄皆如期而至爲白宣慰司縱之由是無復叛者二十一年拜監察禦史時盧世榮以聚斂驟陞執政權傾一時臣僚震懾無敢言者天祥獨上疏極言世榮姦惡略曰世榮素無文藝亦無武功惟以商販所獲趨附權要由白身擢江西茶轉運使專務貪饕所犯贓私動以萬計今竟不悔前非狂悖愈甚以苛刻爲自安之策以誅求爲干進之門旣懷無饜之心廣蓄攘掊之計而又身當要路手握重權𨿽位在丞相之下朝省大政實得專之是猶以盜蹠而掌阿衡之任不止流殃於當代亦恐取笑於將來夫財者土地所生民力所集天地之間歲有常數惟其取之有節是以用之不乏今世榮欲以一歲之期致十年之積危萬民之命易一已之榮廣邀增羨之功不卹顚連之患視民如讎爲國斂怨將見民間由此凋敝天下由此空虛若不早有更張須其自敗正猶蠧𨿽除去木病亦深事至於此救將何及臣亦知阿附權要則榮寵可期違迕重臣則禍患難測正以事在國家關系不淺憂深慮切不得無言疏奏世祖召天祥與世榮至上都面質之世榮遂伏誅未幾以功進秩五品擢吏部郎中遷治書侍禦史命理算湖北湖南行省錢糧天祥至鄂卽劾平章約蘓穆爾凶暴不法時僧格竊國柄與約蘓穆爾姻黨相爲羽翼乃誣天祥以罪欲致之死遇赦得釋二十八年擢行臺侍禦史未幾以疾歸三十年起爲燕南河北廉訪使元貞元年攺山東廉訪使時盜賊羣起山東尢多天祥上弭盜方略於是嚴督有司捕獲甚眾其亡入他境者揣知所向選捕兵授方略示以賞罰使追捕之南至漢江二千餘里悉皆就擒由是東方羣盜屏息任滿辭去大徳三年遷河北河南廉訪使以疾不起六年陞江南行臺禦史中丞時行省右丞劉深建議徵八百媳婦內外騷動天祥上章論之以爲荒裔小邦取之不足爲利劉深欺上罔下帥兵伐之經過八番虐害居民中途變生所在皆叛深倉皇退走以致大敗喪兵十八九棄地千餘里朝廷發四省兵以圖收復又大起丁夫運送軍糧計二十餘萬正當農時興此大役驅愁苦之人往回數千里軍勞民擾未見休期宜上承天意下順人心早正深罪續下明詔招彼一方自有歸順之日疏奏不報遂謝病去七年召拜集賢大學士商議中書省事八月地震河東尢甚詔問弭災之道天祥上章極言陰陽不和天地不位皆人事失宜所致執政惡其切直抑不聞天祥被召一年未嘗得見帝明年遂移疾去追之不還仁宗卽位召之又不起延祐三年四月卒於家年八十追封趙國公謚文忠

論曰天祥居言路掉三寸之舌剪除大姦言聽功立豈不偉哉黨與相傾幾防不測𨿽然當其抗疏殿陛之上指事陳詞深切憤激惟知國事爲重豈自意其能褰旒綴披雲霧折虎狼之以蘇黎元之困哉事變之流非其所慮也至於威制頑梗澤洽孤鰥軍旅之事動中機宜古所謂有文武威風知大體可畏信者殆其人耶

哈喇哈遜

哈喇哈遜烏拉鼐爾氏自曾祖三世有大功哈遜爲人威重不妄言笑善騎射工國書雅重儒術至元九年世祖錄功臣後命掌宿衞二十二年拜大宗正用法平允審錄寃滯所活以百計二十八年拜湖廣行省平章政事時江湖間盜賊出沒剽掠商旅哈遜至發卒悉擒誅之水陸無梗初樞密置行院於各省分兵民爲二姦人植黨自蔽後哈遜入覲極陳其不便帝因問曰風憲之職人多言其撓吏治信乎對曰朝廷設此以糾姦慝貪吏疾之妄爲謗耳帝然其言三十年從平章劉國傑徵交趾戒將吏無擾民會有奪民魚菜者杖其千戶軍中肅然俄有旨發湖湘富民萬家屯田廣西以圖交趾哈遜密奏曰往年逺徵無功瘡痍未復今又徙民瘴鄕必將怨叛吏莫知其奏抱捲請署弗答再請則曰姑緩之未幾報罷民皆感恱及廣西元帥府請募南丹五千戶屯田事上行省哈遜曰此土著之民誠爲至便內以實空地外以制交趾可不煩士卒而饋餉有餘卽命度地立爲五屯統以屯長給牛種農具湖南宣慰張國紀建言欲按唐宋末徵民間夏稅哈遜曰亡國獘政失寛大之意聖朝其可行耶奏止之大徳二年拜中書左丞相斥言利之徒以節用愛民爲務有大政事必引儒臣雜議京師久闕孔子廟國學寓他署乃奏建廟學選名儒爲學官采近臣子弟入學又集羣議建南郊爲一代定制五年雲南行省左丞劉深請徵八百媳婦朝議將從之哈遜曰山嶠小國遼絕萬里可諭之使來不足以煩中國不聽使深將以往道出湖廣民疲於餽餉蛇節因民不堪舉兵圍深於窮谷事聞遣平章劉國傑往援乃擒蛇節斬之及至八百媳婦訖無成功士卒存者才十一二帝深以爲悔會赦有司欲貸深罪哈遜曰徼名首釁喪師辱國非常罪比不誅無以謝天下深遂伏誅七年進中書右丞相嘗言治道必先守令於是精加遴選定官吏贓罪十二章及丁憂婚聘盜賊等制禁獻戶及山澤之利每歲車駕幸上都哈遜必畱守後帝弗豫制出中宮羣邪黨附哈遜以身匡之天下晏然十年冬帝疾甚入侍醫藥出總宿衞藩王欲入者不聽日理機務如故十一年春成宗崩時武宗撫軍北邊仁宗在懷慶諸姦謀斷北道請成後垂聽政立安西王阿南達哈遜密遣使北迎武宗南迎仁宗悉收京城百司符印封府庫稱疾臥闕下內旨日數至並不聽文書皆不署眾欲害之未敢發及仁宗至京師有言安西王謀以三月三日僞賀仁宗千秋節因以舉事者阿實克布哈言之哈遜曰先人者勝後人者敗後一垂聽政我等皆受制於人矣不若先事而起哈遜乃二日白仁宗詐稱武宗遣使召安西王計事至則執送上都誅丞相阿固岱及諸同謀者仁宗以太子監國遣阿實克布哈北迎武宗武宗大悅夏五月武宗卽皇帝位拜哈遜太傅錄軍國重事仍總百揆初仁宗之入也阿固岱有勇力人莫敢近諸王圖喇實手縛之以功封越王哈遜力爭之曰祖宗之制非親王不得加一字封圖喇疎屬豈得以一日之功廢萬世之制哉不聽至是圖喇因譖於帝曰方安西王謀幹大統哈遜亦嘗署文書由是罷相出鎭北邊至鎭斬爲盜者一人分遣使者賑降戶出鈔帛易牛羊以給之近水者敎取魚鱉爲食會大雪命諸部置傳車相去各三百里凡十傳轉米數萬石以餉饑民不足則益以牛羊又度地置倉廩積粟以待來者求古渠浚之漑田數千頃治濵海屯田敎部落雜耕其間歲得米二十餘萬北邊大治至大元年卒年五十二帝聞之驚悼曰喪我賢相贈太師順徳王謚忠獻

論曰哈喇哈遜深謀鎭靜以定內難古所稱社稷臣也與阿實克布哈相時而動不失機會卒就大功逮武宗仁宗相繼在位十數年之間疆宇淸寧百度不擾定策之功也爲相數獻讜言斥言利之臣勸帝行寛大之政重儒臣之選一以卹民爲務可謂知大體矣

李孟

李孟字道復潞州上黨人父唐歷仕秦蜀因徙漢中孟敏悟倜儻有大志博學彊記善論古今治亂開門授徒遠近爭從之至元中隨父入蜀行省屢辟不就後以事至京師中書右丞楊吉丁薦於裕宗得召見東宮成宗立命訪先朝聖政以備史官紀述陜西省使孟討論編次乘驛以進時武宗仁宗皆未出閣徽仁裕聖皇后求名儒輔導或薦孟有宰相才因使爲師傅大徳元年武宗撫軍北方仁宗獨畱孟日陳善言正道多所進益仁宗侍昭獻元皇后降居懷州又如官山孟常單騎以從在懷四年誠節如一左右化之皆有儒雅風由是益親每進言曰堯舜之道孝悌而已矣今大兄在朔方大母有居外之憂殿下當迎奉意旨以娯樂之則孝悌之道皆得矣仁宗深納其言日問安侍膳婉容愉色天下稱孝焉有暇則就孟講論古先帝王得失成敗及君君臣臣父父子子之道孟特善論事忠愛懇惻深切明白厥後仁宗入淸內難敬事武皇篤孝母后端拱以成太平之功文物典章號爲極盛嘗握拳以示羣臣曰所重乎儒者爲其握持綱常如此其固也其講學之功如此實孟啟之也當成宗崩安西王阿南達謀繼大統成後爲之主丞相樞密同聲附和中書左丞相哈喇哈遜密使來告仁宗疑而未行孟曰支子不嗣世祖典訓也今宮車晏駕大太子遠在萬里宗廟社稷危疑之秋殿下當奉大母急還宮庭以折姦謀固人心不然國家安危未可保也仁宗猶未決孟復進曰若邪謀得成以一紙書召還則殿下母子且不自保矣仁宗恱曰先生之言宗廟社稷之福也乃奉太后還都時哈喇哈遜稱病堅臥仁宗遣孟往問之適成後使人問疾絡繹不絕孟入長揖而坐已而前診其脈眾以爲醫乃不疑之旣知安西王卽位有日還告曰事急矣先發制人後發者制於人不可不早圖之左右皆曰皇后深居九重八璽在手四衞之士一呼而應者累萬安西王府中從者如林殿下侍衞寡弱兵仗不備奮赤手而往事未必濟不如靜守以俟阿海至然後圖之未晚也阿海者國語言兄也孟曰羣邪違棄祖訓黨附中宮欲立庶子天命人心必皆弗與殿下入造內庭以大義責之則知君臣之義者無不捨彼爲殿下用克淸宮禁以迎大兄不亦可乎且安西王旣正位號縱大太子至彼安肯退就藩國必將鬭於國中生民塗炭宗社危矣夫危身以及其親非孝也遺禍難於大兄非悌也得時弗爲非智也臨機不斷無勇也仁宗曰當以卜決之命召卜人卜者至孟迎謂之曰大事待汝而決但當言其吉耳及筮遇幹三五皆九立而獻卦曰是謂乾之睽乾剛也睽外也以剛處外乃定內也君子幹干行事也飛龍在天上治也輿曳牛掣其人耏且劓內兌廢也厥宗噬膚往必濟也大君外至明相麗也幹而不幹事乃睽也剛運善斷無惑疑也孟曰筮不違人是謂大同時不可以失仁宗喜振袖而起乃上馬孟及諸臣皆步從入自延春門哈喇哈遜自東掖來就之至殿廊收首謀及同惡者悉送都獄奉禦璽北迎武宗中外遂定仁宗監國使孟參知政事孟久在民間備知閭閻幽隱損益庶務悉中利病遠近無不悅服然以抑絕僥幸羣小多不樂孟不爲變事定乃言於仁宗曰執政大臣當自天子親用今鑾輿在道孟未見顏色誠不敢冒當重任固辭弗許遂逃去不知所之夏五月武宗卽位有言於帝曰內難之初定也孟嘗勸皇弟自取武宗𨿽察其誣弗聽然仁宗亦自是不敢復言孟至大徳二年仁宗爲皇太子侍內宴飲半仁宗深思戚然攺容帝曰弟不樂何所思耶仁宗從容起謝曰賴天地祖宗神靈神器有歸然成今日母子兄弟之歡者李道復之功爲多適有所思不自知其變於色也帝感其言卽命搜訪得之許昌陘山三年春正月入見武宗於玉徳殿帝謂大臣曰此皇祖妣命爲朕賔師者宜速任之命入中書仁宗嗣位始眞拜平章政事諭之曰卿朕之舊學其盡心以輔朕之不及孟感知遇以國事爲已任節賜與重名爵覈太官之濫費汰宿衞之冗員貴戚近臣惡其不便於已而心服其公無間言焉司空司徒太尉古之三公自大徳以來封拜繁多釋老二敎設官統治權抗有司撓亂政事孟言人君之柄在賞與刑賞一善而天下勸罰一惡而天下懲柄乃不失所施失當不足勸懲何以爲治乃奏雪寃死者復其官蔭濫冒名爵者悉奪之罷僧道官天下稱快仁宗居懷時深見吏獘至是欲痛剗除之孟言曰吏亦有賢者在乎變化激厲之而已帝曰卿儒者宜與此曹气不合而曲相防祐眞長者之言也孟在政府𨿽多所補益而自視常若不及嘗因間請曰臣學聖人道遭遇陛下陛下堯舜之主也臣不能使天下爲堯舜之民上負陛下下負所學乞罷政權避賢路帝曰朕與卿相與終始自今其勿復言賜爵秦國公入見必賜坐語移時稱其字而不名甚見尊禮令將作爲治第孟辭曰臣布衣際遇所望於陛下者非富貴之謂也悉辭不受皇慶元年請歸其父母帝餞之曰事訖速還毋久畱孤朕所望及入朝帝大恱慰勞甚至每與孟論用人之方孟曰人才所出固非一途然漢唐宋金科舉得人爲盛今欲興賢能如以科舉取之猶勝於多門而進惟先徳行經術而後文詞斯可得眞材也帝決意行之延祐二年春遂命孟知貢舉及廷策進士又命爲監試官七月封韓國公已而以衰病乞解政柄歸田裏帝不得已攺爲翰林學士承旨入侍宴閒禮遇尢厚仁宗崩英宗初立太師特們徳爾以孟不附已盡收前後封拜制命降授集賢侍講學士度其必辭因中害之孟欣然拜命卽日供職帝聞之愕然曰李道復乃俯就集賢耶顧謂特們徳爾之子巴爾濟蘓曰爾輩謂彼不肯爲是官今定何如由是讒不得行至治九年卒贈太保進封魏國公謚文忠孟器宇閎廓材略過人三入中書民間利害知無不言引古證今務歸至當士無貴賤茍知其賢不進不已遊其門者後皆知名爲文有奇气論必主於理所獻納多毀其稿皇慶延祐之世每一政之謬人必以爲特們徳爾所爲一令之善必歸之於孟焉

論曰元朝稱治惟世祖與仁宗而世祖有廉希憲仁宗有李孟二人之出處亦同皆決策定謀於未卽位之前而相與圖治於旣有天下之後孟之在位屢讓而不居豈其有所畏避歟抑其自期者大而所規畫不以自慊於心歟𨿽然元百年之中語治效者當以孟爲首

余闕

余闕字廷心一字天心唐古氏世家河西武威父實喇藏布官廬州遂爲廬州人少喪父授徒以養母與吳澄弟子張恆遊文學日進元統元年賜進士及第授同知泗州事爲政嚴明宿吏皆憚之修宋遼金三史召入翰林爲修撰拜監察禦史攺中書吏部員外郎出爲湖廣行省左右司郎中會莫猺蠻反右丞舒巴勒當帥師堅不往闕讓之曰右丞受天子命爲方嶽重臣不思執弓矢討賊乃欲自逸耶舒巴勒曰如芻餉不足何闕曰右丞第往此不難致也闕下令趣之三日皆集舒巴勒行遷翰林待制僉浙東廉訪司事盜起河南陷郡縣至正十三年授闕副使僉都元帥府事分兵守安慶於是南北音問隔絕兵食俱乏扺官十日而防至拒卻之乃集有司與諸將議屯田戰守計環境築堡砦選精甲外扞而耕稼於中屬縣灊山八社土壤沃饒悉以爲屯明年春夏大饑人相食乃捐俸爲粥以食之所活甚眾民失業者數萬咸安集之請於中書得鈔三萬錠以賑民陞同知副元帥又明年秋大旱爲文祭灊山神三日雨歳以不饑盜方據石蕩湖出兵平之令民取湖魚而收魚租十五年夏大雨江漲屯田禾半沒城下水湧有物吼聲如雷闕祠以少牢水輒縮秋稼登得糧三萬斛闕度軍有餘力乃浚隍增埤隍外環以大防深塹三重南引江水注之環植木爲柵城上四面起飛樓表裏完固俄陞都元帥時羣盜環布四面闕居其中左提右挈屹爲江淮保障論功拜江淮行省參知政事仍守安慶通道於江右商旅四集池州趙普勝帥眾攻城連戰三日敗去未幾又至相拒二旬始退十七年趙普勝同靑軍兩道來攻拒戰一月餘竟敗而走秋拜淮南行省右丞安慶倚小孤山爲藩蔽命義兵元帥胡巴延統水軍戍焉十月沔陽陳友諒乘上游直搗小孤山巴延與戰四日夜不勝急趣安慶賊追至山口鎭明日癸亥遂薄城下闕遣兵扼於觀音橋俄饒州祝冦攻西門闕擊卻之乙巳賊乘東門紅旗登城闕簡死士力擊賊復敗去戊申賊並軍攻東西二門又卻之賊恚甚乃樹柵起飛樓庚戍復來攻金鼔震地闕分諸將各以兵扞賊晝夜不得息癸卯賊益生兵攻東門丙午普勝軍東門友諒軍西門祝冦軍南門羣盜四面蟻集外無一甲之援西門勢尢急闕身當之徒步提戈爲士卒先士皆號哭止之揮戈愈力仍分麾下將督三門之兵自以孤軍血戰斬首無算闕亦被十餘創日中城防城中火起闕知不可爲引刀自剄墮淸水塘中闕妻耶布氏及子徳生女福童皆赴井死同時死者守臣韓建一家城中官民相率登城樓自捐其梯曰寧俱死此誓不從賊焚死者以千計時至正十八年正月丙午也闕號令嚴信與下同甘苦嘗疾不視事將士皆吁天求以身代當出戰矢石下如雨士以盾蔽闕闕卻之曰汝輩亦有命何蔽我爲故人爭用命暇時帥諸生謁郡學會講立軍士門外以聽使知尊君親上之義有古良將風烈卒時年五十六事聞贈榮祿大夫柱國追封豳國公謚忠宣闕畱意經術五經皆有傳注爲文有气魄能達所欲言亦工於詩篆皆可傳初闕旣死賊義之求屍塘中具棺斂葬於西門外

論曰以闕之忠勇上之不得戰勝卻敵收地擴土立不世之功次之不得阻扼江淮障蔽一面使賊不能咋其尺寸以固守疆宇歷時經年外救不至至於身沒塘水滿城塗炭其時使之然也𨿽然闕之養民治兵皆有法度撫集流散因弱爲彊向非友諒之凶鋒餘盜且折箠而笞之矣

察罕特穆爾

察罕特穆爾字廷瑞系出北庭元初曾祖庫克岱隨大軍收河南至祖柰曼岱父阿哩衮因家河南遂爲潁川沈丘人察罕幼篤學嘗應進士舉有時名身長七尺修眉覆目左頰有三毫怒則毫皆直指居常慨然有當世之志至正十一年盜發汝潁不數月江淮諸郡皆陷朝廷致討卒無成功十二年察罕乃奮義起兵沈丘之子弟從者數百人與信陽人李思齊同設奇計襲破羅山事聞授察罕中順大夫於是所在義士俱以兵來會得萬人自成一軍屯沈丘數與賊戰輒克捷十五年賊勢滋蔓由汴以南陷鄧許嵩洛察罕兵日益盛轉戰而北遂戍虎牢以遏賊鋒賊乃北渡盟津焚掠至覃懷河北震動察罕進戰大敗之餘黨柵河洲殲之無遺河北遂定朝廷奇其功除中書刑部侍郎苗軍以滎陽叛察罕夜襲之獲其眾幾盡乃結營屯中牟已而淮右賊眾三十萬掠汴以西來搗中牟營察罕結陳待之士卒賈勇決死戰無不一當百會大風揚沙自率猛士鼔噪從中起奮擊賊中堅賊遂披靡不能支棄旗鼔遁走軍聲大振十六年陞中書兵部尙書未幾賊西陷陜州斷殽函將趨秦晉知樞密院達實巴圖爾方節制河南軍調察罕攻之察罕卽鼔行而西夜防殽陵立柵爲城阻山帶河險且固而賊轉南山粟給食以堅守攻之猝不可防察罕乃焚馬矢營中如炊煙狀以疑賊而夜提兵防靈寶城守旣備賊始覺不敢動卽渡河防平陸掠安邑蹂晉南鄙察罕追襲之防之以鐵騎賊回扼下陽津赴水死者甚眾相持數月賊勢窮皆潰以功加中奉大夫僉河北行樞密院事十七年賊出襄樊陷商州攻武闗遂直趨長安至灞上分掠同華諸州三輔震恐陜西省臺來告急察罕卽領大眾入潼闗長驅而前與賊遇戰輒勝殺獲以萬計賊餘黨皆散潰走南山入興元朝廷嘉其復闗隴有大功授陜西行省左丞未幾賊出自巴蜀陷秦隴據鞏昌以窺鳳翔察罕先分兵入守鳳翔城乃遣諜者誘賊圍鳳翔賊果來圍之數十重察罕自將鐵騎馳赴晝夜行二百里去城裏所分軍張左右翼掩擊之城中軍亦開門鼓噪而出內外合擊呼聲動天地賊大潰自相蹂踐斬首數萬級伏屍百餘里餘冦皆遁闗中悉定十八年山東賊分道犯京畿朝廷徵四方兵入衞詔察罕以兵屯涿州察罕卽畱兵戍淸湫義谷屯潼闗塞南山口以備他盜而自將銳卒赴召時曹濮賊方逾太行焚上黨掠晉冀陷雲中雁門代郡烽火數千里復大掠且南還察罕先遣兵伏南山阻隘而自勒重兵屯聞喜絳陽賊果走南山縱伏兵橫擊之賊皆棄輜重走山谷其得南還者無幾乃分兵屯澤州塞碗子城屯上黨塞吾兒谷屯並州塞井陘口以杜太行諸道賊屢至守將數血戰擊卻之河東悉定於是帝乃詔察罕守禦闗陜晉冀撫鎭漢沔荊襄便宜行事察罕益務練兵訓農以平定四方爲己責是年安丰賊劉福通等陷汴梁造宮闕易正朔號召羣盜巴蜀荊楚江淮齊魯遼海甘肅所在兵起勢相聯結察罕乃北塞太行南守鞏洛而自將中軍軍沔池會叛將周全棄覃懷入汴城合兵攻洛陽察罕下令嚴守備別以奇兵出宜陽而自將精騎發新安來援賊至城下見堅壁不可犯引去因追至虎牢塞成臯之險而還拜陜西行省平章政事仍兼同知樞密院事十九年察罕圖復汴梁五月以大軍次虎牢先發遊騎南出汴南略歸亳陳蔡北出汴東戰船浮於河水陸並下略曹南據黃陵渡乃大發秦兵出函闗過虎牢晉兵出太行逾黃河俱會汴城下首奪其外城察罕自將鐵騎屯杏花營諸將環城而壘賊出戰輒敗遂嬰城以守乃夜伏兵城南旦日遣苗軍略城而東賊傾城出追伏兵鼓噪起邀擊敗之又令弱卒立柵外城以餌賊賊出爭之弱卒佯走薄城西因突騎縱擊悉擒其眾賊自是益不敢出八月賊計窮食且盡乃與諸將分門而攻至夜將士鼔勇登城斬闗而入遂防之劉福通奉其僞主遁去獲僞後及賊妻子數萬僞官五千符璽印章寶貨無算全居民二十萬軍不敢私市不易肆不旬日河南悉定獻防京師歡聲動中外以功拜河南行省平章政事兼知河南行樞密院事陜西行臺禦史中丞先是中原亂江南海漕不復通京師苦饑至是河南旣定檄書達江浙海漕復至察罕於是以兵分鎭闗陜荊襄河洛江淮而重兵屯太行營壘旌旗相望數千里乃日修車船繕兵甲務農積谷訓練士卒謀大舉以復山東二十一年諜知山東羣賊自相攻殺而濟南田丰降於賊六月察罕遂輿疾自陜抵洛大會諸將與議師期發並州軍出井陘遼沁軍出邯鄲澤潞軍出磁州懷衞軍出白馬及汴洛軍水陸俱下分道並進而自率鐵騎建大將旗鼔渡孟津逾覃懷鼓行而東復冠州東昌八月師至鹽河遣其子庫庫特穆爾及諸將等以精卒五萬搗東平與賊兵遇兩戰皆敗之直抵其城下察罕以田丰據山東久軍民服之乃遣書諭以逆順丰及王士誠皆降遂復東平濟寧時大軍猶未渡羣賊皆聚於濟南出兵齊河禹城以相抗察罕分遣奇兵取間道出賊後南略泰安廹益都北徇濟陽章丘中循瀕海郡邑乃自將大軍渡河與賊戰於分齊大敗之進逼濟南而齊河禹城俱降南道諸將亦報捷再敗益都兵於好石橋東至海濵郡邑聞風皆送款攻圍濟南三月城乃下詔拜中書平章政事知河南山東行樞密院事陜西行臺中丞如故察罕遂移兵圍益都環城列營凡數十大治攻具百道並進賊悉力拒守復掘重塹築長圍遏南洋河以灌城中仍分守要害收輯流亡郡縣戶口再歸職方號令煥然二十二年六月田丰王士誠陰結賊復圖叛田丰之降也察罕推誠待之不疑數獨入帳中及謀變乃請察罕行觀營壘眾止之察罕曰吾推心待人安得人人而防之請以力士從又不許乃從輕騎行王信營及至丰營遂爲士誠所刺訃聞帝震悼朝廷公卿及四方之人不問男女老幼無不慟哭者先是有白气如索長五百餘丈起危宿掃太微垣太史奏山東當大水帝曰不然山東必失一良將卽馳詔戒察罕勿輕舉未至已及於難詔贈左丞相封潁川王謚忠襄食邑沈丘縣所在立祠嵗時致祭封其父阿哩衮梁王於是復起庫庫特穆爾拜太尉中書平章政事知樞密院事襲總其父兵庫庫旣領兵柄啣哀以討賊攻城益急乃穴地通道以入十一月防其城執其渠魁陳猱頭等二百餘人獻闕下而取丰士誠之心以祭其父餘黨皆就誅卽遣闗保以取莒州於是山東悉平庫庫本察罕之甥自幼養以爲子當是時東至淄沂西逾闗陜晏然無事察罕之力也

論曰是時元之疆宇西自川蜀南至交廣東盡江淮羣雄爭據無尺土矣獨察罕特穆爾起於徒步提羸散之卒驅逐羣防數年之間剪除殆盡舉中原萬里之地還之國家功豈有比哉夫非常蓋世之材患不得用用矣患不得盡其才盡其才矣患不得久安以成其大功惟察罕異於是禍起於不疑身殲於豎子豈非天乎故曰枝葉未有害本實先撥當順帝時元之本實撥矣察罕之所治者末也如其本何哉

董摶霄

董摶霄字孟起磁州人由國子生辟陜西行臺掾會大旱從侍禦史郭貞讞華陰獄有李謀兒者累殺商賈至百餘事獄已具有司以賄故五年不決摶霄言於貞卽以屍諸市天乃大雨授四川肅政亷訪司知事累官浙東宣慰副使所至理寃獄革獘政才譽懋著至正十一年除濟寕路總管從江浙平章嘉琿徵安丰至合肥遇賊大破之時朱臯固始之賊復猖獗軍少不足以分討有大山民砦及芍陂屯田軍摶霄皆奬勞而約束之遂得障蔽朱臯官軍屯朱家寺賊至追殺之乃遣諭賊中佋徠者千二百家因悉知其虛實夜縛浮橋於淝水旣渡賊始覺賊眾數萬據磵南官軍渡者輒爲所敗摶霄麾騎士別渡淺灘襲賊後賊回東南向迎敵摶霄忽躍馬渡磵揚言曰賊已敗矣諸軍皆渡一鼓而擊之賊大敗遂復安丰十二年命摶霄援江南遂渡江至徳淸縣徽饒賊已防杭州諸將問計摶霄曰賊見杭州子女玉帛必縱恣不暇爲備宜急攻之若退保湖州賊乘銳直趨京口則江南不可爲矣諸將難之摶霄正色曰江浙旣陷於賊今可取而不可取誰任其咎因按劍曰諸君荷國厚恩敢有慢令者斬遂進兵賊迎敵至鹽橋摶霄麾壯士突前諸軍相繼夾擊之凡七戰追至淸河坊賊奔接待寺塞其門而焚之遂復杭州余杭諸縣次第皆平徽饒賊復自昱嶺關冦於潛行省乃假摶霄參知政事俾討之摶霄曰必欲除殘去暴所不敢辭若假以重爵則不敢受卽日引兵至臨安新溪是爲入杭要路旣分兵守之始進至叫口及虎檻遇賊皆大破之追至於潛復其縣治又復昌化縣及昱嶺闗遂進兵復千秋闗乘勝復安吉七戰克之賊徒降者數百人旣數日賊帥梅元亦降復有別帥十一人者欲降摶霄使偏將餘思忠諭之賊入暗室潛議思忠以火投室內防劍叱曰元帥命我來活汝汝復何議已而火起焚其砦叱賊黨散去而引賊帥來降明日進兵廣徳克之蘄賊與饒池諸賊復犯徽州賊中有道士能作十二里霧摶霄以兵擊之已而妖霧開豁伏兵起襲賊後賊大亂斬首數萬擒千餘人獲道士焚其妖書而斬之遂平徽州十四年除水軍都萬戶俄陞樞密院判官從丞相托克托徵髙郵分戍鹽城平興化賊巢十有二處卽其地築芙蓉砦賊入輒迷故道爲官軍所殺自是不敢復犯賊恃習水渡淮北據安東州摶霄招善水者五百人與賊戰於太湖大敗之遂復安東十六年勦平北沙廟灣沙浦等砦朝廷嘉其功陞同僉淮南行樞密院事摶霄建議於朝曰淮安爲南北襟喉江淮要衝其地一失兩淮皆未易復則救援淮安誠爲今日急務莫若於黃河上下並瀕淮海之地南自沭陽北抵沂莒贛楡諸州縣布連珠營每三十里設一總砦就三十里中又設一小砦使斥堠烽燧相望而巡邏往來遇賊則並力野戰無事則屯種而食然後進有援退有守此善戰者所以常爲不可勝以待敵之可勝也又海寧一境不通舟楫軍糧惟可陸運凡瀕淮海之地人民屢經盜賊宜加存撫權令軍人搬運其陸運之方每人行十步三十六人可行一里三百六十人可行十里三千六百人可行百里每人負米四斗以夾布囊盛之用印封識人不息肩米不著地排列成行日行五百回計路二十八里輕行一十四里重行一十四里日可運米二百石每運給米一升可供二萬人此百里一日運糧之術也又江淮流移之民並安東海寧沭陽贛楡等州縣俱廢其民牡者旣爲軍老弱無所依歸者宜設置軍民防禦司擇軍官材堪牧守者使居其職而籍其民以屯故地於是練兵積谷且耕且戰內全山東完固之邦外禦淮海出沒之冦而後恢復可圖也十七年毛貴陷益都般陽等路命摶霄從知樞密院事布朗吉達討之而濟南又告急摶霄乃提兵援濟南賊眾自南山攻濟南望之兩山皆赤摶霄按兵城中先以數十騎挑之賊眾悉來鬭騎兵少卻至磵上伏兵起遂合戰城中兵又大出大破之而般陽賊復約泰安之黨逾南山來襲濟南摶霄列兵城上弗爲動賊夜攻南門獨以矢石禦之黎明乃黙開東門放兵出賊後旣旦城上兵皆下大開南門合擊之賊敗走復追殺之賊幾無遺於是濟南始寧詔就陞淮南行樞密院副使兼山東宣慰使都元帥有疾其功者譖於總兵太尉努都爾噶令摶霄依前詔從布朗吉達徵益都摶霄卽出濟南請以弟昻霄代領其眾朝廷從之授昻霄淮南行樞密院判官未幾命摶霄守河間之長蘆十八年摶霄以兵北行乃曰我去濟南必不可保旣而濟南果陷摶霄方駐兵魏家莊有詔拜摶霄河南行省右丞甫拜命毛貴兵至而營壘猶未完諸將曰賊至當如何摶霄曰我受命至此當以死報國耳因防劍督兵以戰賊眾突至摶霄前刺殺之無血惟見白气沖天是日昻霄亦死事聞贈榮祿大夫河南行省平章政事追封魏國公謚忠定昻霄贈嘉議大夫禮部尙書追封隴西郡侯謚忠毅摶霄早以儒生起家輒爲能吏會天下大亂乃復以武功自奮其才略有大過人者當時用之不盡其才君子惜之論曰摶霄文足以修政養民武足以詰兵禦冦而在朝者措置乖方使之進退失據不獲有所施爲此與宋孟珙之末年何異是時元之臣子能保邦固圉者在北惟察罕特穆爾在南惟摶霄而皆變起倉卒沒於非命可謂人之云亡邦國殄瘁者矣是以古之有國家者養材於無事之時而調防劑酌以用之有事之日不使有不虞之患以誤大事其爲此也夫

史傳三編卷四十三﹤史部﹐傳記類﹐總錄之屬﹐史傳三編﹥

欽定四庫全書

史傳三編卷四十四

大學士朱軾撰

名臣續傳一

漢

鐘離意

鐘離意字子阿會稽山陰人也少爲部督郵時部縣亭長有受人酒禮者府下記案考之意封還記入言於太守曰政化由近及逺宜先淸府內且濶略逺縣細防之愆太守甚賢之遂任以縣事建武十四年會稽大疫死者萬數意獨身自隱親經給毉藥所部多防全濟舉孝防再遷辟大司徒侯霸府詔部送徒詣河內時冬寒徒病不能行路過農意輒移屬縣使作徒衣縣不得已與之而上書言狀意亦具以聞光武得奏以見霸曰君所使掾何乃仁於用心誠良吏也意遂於道解徒桎梏恣所欲過與尅期俱至無或違者還以病免後除瑕丘令吏有檀建者盜竊縣內意屏人問狀建叩頭服罪不忍加刑遣令長休建父聞之爲建設酒謂曰吾聞無道之君則以刃殘人有道之君以義行誅子罪命也遂令建進藥而死二十五年遷堂邑令輕刑愼罰拊循百姓如赤子初到縣市無屋意出俸錢帥人作屋人賫茅竹或持材木爭起趨作決日而成工作旣畢爲解土祝曰興工役者令百姓無事如有禍祟令自當之人皆悅服時縣人防廣爲父報仇擊獄其母病死廣哭泣不食意憐傷之乃聽廣歸家使得殯殮丞掾皆爭意曰罪自我歸義不累下廣斂母訖果還入獄意宻以狀聞廣竟得以減死論顯宗卽位徵爲尙書時交趾太守張恢坐贓千金徵還伏法以資物簿入大司農詔班賜羣臣意得珠璣悉以委地而不拜賜帝怪問對曰臣聞孔子忍渇於盜泉曾參廻車於勝母惡其名也此贓穢之寶誠不敢拜帝嗟嘆曰淸乎尙書之言乃更賜庫錢三十萬轉尙書僕射車駕數幸廣成苑意以爲從禽廢政常當車陳諫天子卽時還宮永平三年夏旱而大起北宮意詣闕免冠上疏曰昔成湯遭旱以六事自責竊見北宮大作人失農時此所謂宮室祟也自古非苦宮室小狹但患民不安寧宜且罷止以應天心帝策詔報曰湯引六事咎在一人其冠履勿謝又敕大匠止作諸宮減省不急詔因謝公卿百僚遂應時澍雨焉時靑州刺史瑯邪王望行部見饑者裸行艸食因以便宜出所在布粟賑之事畢上言帝以望不先表請爲罪公卿皆言望專命法有常條意獨曰望懷義忘罪當仁不讓若繩之以法忽其夲情將乖聖朝愛育之意帝嘉意議望得不罪望與楚國劉曠東萊王扶皆意前所薦諸朝者也時有詔賜降人縑尙書案事誤以十爲百帝見司農上簿大怒召郎將笞之意因入叩頭曰過誤人所時有若以懈慢爲愆則臣位大罪重當先坐乃解衣就格帝使復冠而貰郎會連有變異意復上疏曰陛下畏敬鬼神憂卹黎元而天气不和咎在羣臣不能宣化理職而以苛刻爲俗吏百官無相親之心吏人無雍雍之志至於骨肉相殘感逆和气以致天災百姓可以徳勝難以力服鹿鳴之詩必言燕樂者以人神之心洽然後天气和也願垂聖徳緩刑罰順時气以調陰陽帝𨿽不能用然知其至誠亦以此故不得久畱出爲魯相後徳陽殿成百官大會帝思意言謂公卿曰鐘離尙書若在此殿不立意視事五年以愛利爲化人多殷富以久病卒官遣言上書陳升平之世難以急化宜少寛假帝感傷其意下詔嗟嘆賜錢三十萬帝性褊察好以耳目隱發爲眀公卿數被詆毀尙書以下至見提拽常以事怒郎藥崧自以杖撞之朝廷莫不悚栗爭爲嚴切以避誅責惟意獨敢諫爭數封還詔書臣下過失輒救解稟性峭直居心寛厚故爲東京名臣云

論曰語有之水至淸則無魚人至察則無徒昔周公教成王明作有功而卽繼之以惇大成裕明作而不惇大朝野上下如束濕薪曾無尺寸有餘之地以托命所謂和平之福者安在乎鐘離之於顯宗敷陳正直隨事補救可謂深切而著眀者矣時有寒朗者亦能觸威犯顏辧明無辜感悟帝意此皆所謂仁人之言其利溥者後漢書以朗與意合傳有以哉

左雄周舉黃瓊

左雄字伯豪南郡湼陽人也安帝時舉孝防稍遷冀州刺史州部多豪族好請托雄常閉門不與交通奏案貪猾二千石無所回忌永建初徵拜議郎時順帝新立大臣懈怠朝多缺政雄數上封事其詞深切尙書僕射虞詡以雄有公忠節上疏薦之曰臣見方今公卿以下皆拱默以樹恩爲賢盡節爲愚至相戒曰白璧不可爲容容多後福伏見議郎左雄數上封事至引陛下身遭難厄以爲警戒實有王臣蹇蹇之節宜擢在防舌之官由是拜尙書再遷尙書令上疏陳事曰臣聞寧人之務莫重用賢用賢之道必存考黜大漢受命克愼庶官至於文景天下康乂宣帝知時所病刺史守相輒親引見嘆曰民所以安而無怨者政平吏良也與我共此者其惟良二千石乎以爲吏嘆變易則下不安業久於其事則民服教化其有政理者輙以璽書勉勵增秩賜金或爵至闗內侯公卿缺則以次用之是以吏稱其職人安其業漢時良吏於玆爲盛今典百里轉動無常各懷一切莫慮長久謂聚斂整辦爲賢能以治已安民爲劣弱監司項背相望與同疾疢觀政於亭傳責成於期月虛誕者獲譽拘檢者離毀或因罪戾引髙求名州宰不覆競共辟召又或因捕案亡命會赦行賂復見洗滌使姦猾枉濫輕忽去就鄕官部吏職賤祿薄拜除如流送迎煩費損政傷民和气未協災不消咎皆在此臣愚以爲守相長吏有顯效者可就增秩勿移徙非父母喪不得去官若被劾奏亡不就法者徙家邊郡其鄕部親民之吏皆用儒生淸白任從政者寛其負算增其秩祿吏職滿歳乃得辟舉如此虛僞之端絕迎送之役損率土之民各寧其所帝以雄言皆眀達政體詔悉施行而宦豎擅權終不能用三年京師漢陽地震裂水泉湧出四年司冀復有大水雄推較災異以爲下人有逆上之徵疏言宜密備不虞尋而靑冀揚州賊發海內擾亂後經赦賊𨿽稍解官猶無備流叛之餘數月復起雄以爲宜及其尙防開令攺悔若告黨與者除罪能誅斬者明加其賞書奏不省雄又上言自今孝防年不滿四十不得察舉皆先詣公府諸生試家法文吏課牋奏副之端門練其虛實有不承科令者正其罪若有茂材異等自可不拘年齒詔從其奏雄亦公直精眀能審覆眞僞決志行之自是牧守畏栗莫敢輕舉迄於永熹察選淸平多得其人又奏稱海內名儒爲博士使公卿子弟爲諸生有志操者加其俸祿汝南謝防河南趙建年十二能通經雄並奏拜童子郎於是負書來學雲集京師初帝之復立乳母宋娥與孫程等與其謀詔封娥山陽君又封大將軍梁商子冀爲襄邑侯雄上言髙皇帝約非有功不侯不宜追錄小恩虧失大典帝不聽雄復諫曰案尙書故事無乳母爵邑之制惟先帝時阿母王聖爲野王君聖造生讒賊廢立之禍生爲天下所咀嚼死爲海內所歡快今阿母躬蹈儉約以身率下而與王聖同爵號懼違夲操梁冀之封事非機急宜過災阨之運然後平議可否於是商讓還冀封會復有地震之異雄復上疏曰先帝封野王君漢陽地震今封山陽君而京城復震專政在陰其災尢大今冀已髙讓山陽君亦宜崇其夲節雄言切至娥亦畏懼辭讓而帝卒封之後阿母遂以交遘失爵是時大司農劉據以職事被譴召詣尙書傳呼促步又加以捶撲雄上言九卿大臣行有佩玉之節動有庠序之儀孝明皇帝始有撲罰皆非古典帝從而攺之自雄掌納言多所肅遷司校尉初雄薦周舉爲尙書及在司又舉故冀州刺史馮直任將帥而直嘗坐贓受罪舉以此劾奏雄雄言詔書使選武猛不使選淸髙舉曰詔書使君選武猛不使君選貪污也雄悅而謝曰吾嘗事馮直之父而又與直善今宣光以此奏吾乃是諱厥之舉也由是天下服焉永和三年卒周舉字宣光汝南汝陽人祖父揚少孤防常修逆旅以供過客而不受其報父防以眀經舉孝防撰尙書雜記補博士終陳畱太守舉姿貌短陋而博洽爲儒者宗京師爲之語曰五經縱橫周宣光初辟司徒李郃府宦者孫程等旣立順帝誅滅諸閻議者以爲閻太后與帝無母子恩宜徙別館絕朝見舉謂郃曰太后幽在離宮若悲愁生疾一旦不虞主上將何以令於天下公宜密表請率羣臣朝太后以答人望郃卽上疏帝從之太后意乃安後舉茂才爲平丘令上書言得失詞甚切正尙書郭防應賀等見之太息共稱舉忠直欲帝置章禦坐以爲規誡稍遷並州刺史太原舊俗以介子推焚骸至其亡月神不樂舉火由是每冬輒一月寒食老小不堪歳多死者舉到州乃作書置子推廟言盛冬去火殘損民命非賢者之意以宣示愚民使還溫食俗乃漸革轉冀州刺史陽嘉三年以左雄薦拜尙書與僕射黃瓊同心輔政名重朝廷左右憚之是歳河南三輔大旱天子親露坐徳陽殿東廂請雨詔問舉以消變之術舉對曰臣聞陰陽閉隔則二气否塞風雨不時水旱成災陛下廢文帝光武之法而循亡秦奢侈之欲內積怨女外有曠夫自枯旱以來彌歷年歳未聞陛下攺過之效徒勞至尊露坐風塵誠無益也宜出後宮不禦之女除太官重膳之費五品不訓責在司徒有非其位急宜黜斥惟畱神裁察因召見舉及僕射黃瓊等舉等並對以爲宜愼官人去斥貪污離逺佞邪循文帝之儉遵孝眀之教則時必應帝曰百官貪佞者爲誰乎舉獨對曰臣從下州超備機密不足以別羣臣然公卿大臣數有直言者忠貞也阿防茍容者佞邪也司徒視事六年未聞有忠言異謀愚心在此帝乃以事免司徒劉﨑遷舉司校尉永和元年災異數見詔召公卿中二千石尙書詣顯親殿引金縢反風事謂北鄕侯親爲天子葬以王禮故數有災異宜加尊諡列於昭穆羣臣議者多謂宜如詔旨舉獨對曰昔周公有請命之應隆太平之功故皇天動威以章聖徳北鄕侯夲非正統姦臣所立立不逾歳年號未攺皇天不祐大命夭昏春秋王子猛不稱崩魯子野不書葬今北鄕侯無他功徳以王禮葬之於事已崇不宜稱諡災之來弗由此也於是司徒黃尙等七十人同舉議帝從之出爲蜀郡太守以事免大將軍梁商表爲從事中郎甚敬重焉六年三月上已商防賔客於洛水酒闌繼以防露之歌坐中皆爲掩涕舉初稱疾不往後聞之嘆曰此所謂哀樂失時非其所也殃將及乎商至秋果卒病篤時帝問以遺言對曰臣從事中郎周舉淸髙忠正可重任也由是拜舉諫議大夫時屢有災異帝召舉於顯親殿問以災舉對曰陛下初立遵修舊典興化致政逺近肅然頃年以來稍違於前朝多寵幸祿不序徳觀天察人誠可危懼書曰僣恆暘若夫僣差無度則言不從而下不正陽無以制則上擾下竭宜密嚴飭州郡察彊宗大姦以時禽討其後江淮猾賊並如舉所陳時詔遣八使巡行風俗皆選素有威望者乃拜舉爲侍中與杜喬張綱等分行郡國天下號曰八俊舉於是劾奏貪猾表薦公淸朝廷稱之遷河內太守徵爲大鴻臚及梁太后臨朝以殤帝防崩廟次宜在順帝下諫議大夫呂勃以爲宜先殤帝詔下公卿舉議曰春秋魯閔公無子庶兄僖公代立其子文公遂躋僖於閔上孔子譏之書曰有事於太廟躋僖公傳曰逆祀也及定公正其序經曰從祀先公爲萬世法也殤帝在先於秩爲父順帝在後於親爲子序不可亂詔從之遷光祿大夫建和三年卒朝廷方欲以爲宰相深痛惜之詔汝南太守其令將大夫以下到喪發日會弔加賜錢十萬子勰以舉任爲郎自免歸時梁冀貴盛被其徵命者莫敢不應惟勰前後三辟竟不能屈

黃瓊字世英江夏安陸人父香年九歳以至孝稱尢博學能文京師號曰江夏黃童天下無雙爲尙書郎數陳得失常獨止宿臺上晝夜不離省闥累遷魏郡太守郡舊有園田歳收谷數千斛香曰食祿者不與民爭利乃悉以賦人年饑分祿賜頒贍貧者由是富家爭出谷助廩荒民獲全瓊初以父任爲太子舍人辭病不就遭父憂服闋五府俱辟連年不應永建中公卿交薦公車徵至綸氏稱疾不進有司劾不敬詔下縣以禮慰遣遂不得已先是徵聘處士多不稱望李固素慕瓊乃遺書曰聞己度伊洛將順王命自生民以來善政少而亂俗多必待堯舜之君此爲志士終無時矣語曰峣峣者易缺皦皦者易污盛名之下其實難副近魯陽樊君被徵初至朝廷設壇席猶待神眀𨿽無大異而言行所守亦無所缺而毀謗布流應時折減者豈非觀聽望深聲名太盛乎是故俗論皆言處士純盜虛聲願先生宏此逺謨一雪斯言耳瓊至卽拜議郎稍遷尙書僕射初瓊隨父在臺閣習見故事及後居職達練官曹爭議朝堂莫能抗奪時連有災異瓊疏請順帝數見公卿察問得失使近臣儒者參考政事諸無功徳者宜皆斥黜又薦處士黃錯任棠等宜更引致助崇大化於是有詔公車徵錯等三年大旱瓊復疏言宜顧省闕政息除煩費勅近臣使遵法度又囚徒尙積多致死亡亦足以感傷和气書奏引見徳陽殿使中常侍以屬主者施行瓊又請行畊籍禮帝從之遷尙書令瓊以前左防所上孝防之選專用儒學文吏於取士之義猶有所遺乃奏增孝弟及能從政者爲四科事竟施行又雄前議舉吏先試之於公府又覆之於端門後尙書奏除此科瓊復上言覆試之作將以覆實虛濫不宜攺革帝乃止出爲魏郡太守稍遷太常和平中以選入侍講禁中元嘉元年拜司空桓帝欲褒崇大將軍梁冀使朝臣議其禮胡廣等咸稱冀勛徳賞賚宜比周公瓊獨建議不可冀意以爲恨會以地動防免永興元年拜司徒遷太尉梁冀前後所托辟召一無所用延熹元年以日食免冀誅胡廣等坐阿附免廢復拜瓊爲太尉以師傅恩而不阿梁氏封爲邧鄕侯瓊辭讓至六七上言旨懇惻乃許之自梁冀誅後天下想望異政瓊首居公位辟汝南範滂爲掾舉奏州郡貪污至死徙者十餘人海內由是翕然尋以五侯擅權自度力不能匡遂稱疾不起及疾篤上疏諫曰臣聞天者務剛其气君者務彊其政陛下卽位以來未有勝政諸梁秉權宦豎充朝卿校牧守皆出其門羽革珠金殷滿其室塞陛下耳目之眀更爲聾瞽之主李固杜喬念國忘身遂見殘滅李雲杜眾以忠獲罪天下尢痛朝野之人以忠爲諱尙書周永素事梁冀又黃門羣軰自冀興盛共搆姦軌臨冀當誅復記其惡以要爵賞陛下不審別眞僞復與忠臣並時顯封四方聞之莫不憤嘆臣身輕位重勤不補過敢以垂絕之日陳不諱之言庶有萬分無恨三泉其年卒時年七十九諡曰忠孫琬少而辯慧瓊在魏郡上日食狀詔問所食多少瓊未知所對琬在傍曰何不言日食之餘如月之初瓊大奇之卽如言應詔琬初爲五官中郎將與陳蕃同心顯用志士權富子弟因中傷之廢居二十載後出牧豫州政績爲天下冠獻帝朝拜太尉與王允同謀誅董卓卓將李傕郭汜破長安收琬下獄死

論曰左雄請立孝防限年課試之法旣乖初意其詰徐淑曰顏回聞一知十孝防聞一知幾尢無理取辦及後黃瓊以雄專用文學儒吏復增孝悌從政爲四科而孝防之選終不及西京自古有治人無治法茍奉法非人則立法而旋生不淸其源徒塞其流可乎舉以順帝逺徙孫程等說朱倀急表畱之或譏其謬然程等𨿽宦豎猶能糾張防之惡而白虞詡之忠且上殿訶叱左右未爲大過以事體揆之但使冊封十九人時力言其非制勸帝酬以金帛庶幾上不虧國體下不負臣功惜當時公卿未有能持此議者耳要之舉與雄其立朝謇諤固不愧古之遺直也瓊素負盛名在左周上及位臺輔梁冀凶暴不聞請誅李雲杜眾諫死不見申救至五侯擅權又苦力不能而稱疾仲長統所譏漢至中世其三公皆取淸慤謹愼循常習故者正謂此此果可以雪處士虛聲之謗乎然冀盛而請托不行冀誅而封爵不拜臨終一疏尢指斥無隱其所挾持固逺出胡廣趙戒上也琬就董卓徵及議遷都不合與楊彪惶恐謝罪不如乃祖已甚周勰守志不屈有光於父矣

種暠

種暠字景伯河南洛陽人仲山甫之後也父爲定陶令有財三十萬父卒暠悉以賑防宗族及邑裏之貧者其有進趣名利皆不與交通始爲縣門下史時河南尹田歆外甥王諶名知人歆謂之曰今當舉孝防多得貴戚書命欲自用一名士報國家汝助我求之明日諶送客於大陽郭遙見暠異之還白歆曰爲尹得孝防矣近洛陽門下吏也歆笑曰當得山澤隱滯近洛陽吏耶諶曰山澤不必有異士異士不必在山澤歆卽召暠於庭辯詰職事暠詞對有序歆甚知之召署主簿遂舉孝防辟太尉府舉髙第順帝末爲侍禦史時所遣八使光祿大夫杜喬周舉等多所紏奏而大將軍梁冀及諸宦官互爲請赦事皆被寢遏暠自以職主刺舉志案姦違乃復劾諸爲八使所舉蜀郡太守劉宣等罪惡章露宜伏歐刀又奏請敇四府條舉近臣父兄及知親爲刺史二千石尢殘穢不勝任者免遣案罪帝乃從之擢暠監太子於承光宮中常侍髙梵從中單駕出迎太子時太傅杜喬等疑不欲從而未決暠乃手劍當車曰太子國之儲副人命所系今常侍來無詔信何以知非姦耶今日有死而已梵辭屈不敢對馳還奏之詔報太子乃得去喬退而嘆息愧暠臨事不惑帝亦嘉其持重稱善者良久出爲益州刺史暠素慷慨好立功名在職三年宣恩逺夷開曉殊俗岷山雜落皆懷服漢徳其白狼槃木諸國自前刺史朱輔卒後遂絕暠至乃復舉踵向化性剛介不媚權幸時蜀郡太守因計吏賂遺中常侍曹騰暠於斜谷闗搜得其書上奏太守並劾騰又永昌太守冶鑄黃金爲文蛇以獻梁冀暠糾發逮捕卽馳傳上言其後騰初不爲纎介常稱暠能吏而冀由是銜怒於暠會巴郡人服直聚黨自稱天王暠與太守應承討捕不克吏人多被殺傷冀因此防之傳逮暠承太尉李固疏救梁太后省奏赦其罪免官而已後梁州羌動以暠爲梁州刺史甚得百姓歡心被徵當遷吏人詣闕請畱之太后嘆曰未聞刺史得人心若是乃許之暠復畱一年遷漢陽太守戎夷男女送至漢陽界暠與相揖謝千里不得乘車及到郡化行諸羌禁止侵掠遷使匈奴中郎將時遼東烏桓反畔復轉遼東太守烏桓望風率服迎拜於界上坐事免歸徵拜議郎遷南郡太守入爲尙書會匈奴宼並涼二州桓帝擢暠爲度遼將軍暠到營所先宣恩信不服然後加討諸羌先時有獲質於郡縣者悉遣還之誠心懷拊信賞分眀由是諸羌玆莎車烏孫等皆來順服暠乃去烽燧除望邊方晏然無警入爲大司農延熹四年遷司徒與太尉劉矩司空黃瓊同心輔政推達名臣橋皇甫規等爲稱職在位三年年六十一卒並涼邊人咸爲發哀匈奴聞暠卒舉國傷惜單於每入朝賀望見墳墓輒哭泣祭祀子拂初平元年爲司空李郭亂長安百官多避兵衝拂揮劍而出曰爲國大臣不能止戈除暴致賊兵向宮去欲何之遂戰死拂子劭時拜益涼二州刺史聞難竟不之職服闋徵辟皆不就曰吾父以身殉國吾爲臣子不能除殘復怨何面目朝覲眀主哉遂與左中郎劉範諫議大夫馬宇等共攻防汜以報其仇兵敗見害

論曰求忠臣必於孝子之門暠父爲令至擁貲三十萬其所從來殆未可知暠積而能散周而不繼可謂能弛其父之過矣筮仕後在言路則糾劾不避權貴在宮府則持重得大體在州郡邊塞則恩使人懷義使人服及登臺輔推賢進達以利國家爲人臣子若此固宜子復死忠孫復死孝世濟其無窮之休乎暠威信尢著諸羌前接馬援鄧訓後啟張奐皇甫規使漢盡得暠等以拊循異域豈至末年戎馬蹂躪若彼哉夫國不患無可用之才患有才而沈淪於無用當暠爲門下吏時逐隊進退其交臂失之者不知凡幾王諶遙見遂定爲異士士伸於知已此鹽車之驥所爲向伯樂而涔涔淚下也

張嶷

張嶷字伯岐巴西郡南充國人弱冠有通壯之節爲縣功曹先主定蜀時山宼攻縣縣長捐家逃亡嶷冒白刄擕負縣長之家以免由是顯名州召爲從事建興五年丞相亮北駐漢中山賊張慕等鈔盜軍資劫略吏民嶷以都尉討之嶷度賊鳥散難以戰禽乃詐與和克期置酒酒酣嶷因斬慕等五十餘級渠帥悉殄旬日淸泰後得疾數年旣愈拜牙門將屬馬忠北討汶山叛羌南平四郡蠻夷輙有籌畫戰克之功初越嶲郡自丞相亮討髙定之後叟夷數反殺太守龔祿焦璜是後太守不敢之郡僑駐安定去郡八百餘里郡徒有名而已時論欲復舊郡除嶷爲越嶲太守嶷之郡誘以恩信蠻夷稍稍降附北徼捉馬最驍勁不承節度嶷乃往討生縛其帥魏狼又縱使招懷余種落三千餘戶皆安土供職嶷表狼爲邑侯諸種聞之多漸降服嶷以功賜爵闗內侯蘇祁邑君冬逢及弟隗渠等已降復反嶷誅逢逢妻旄牛王女嶷以計原之而渠逃入西徼渠剛猛捷悍爲諸種深所畏憚遣所親二人詐降嶷覺之許以重賞使爲反間二人遂合謀殺渠渠死諸種皆安嶷始至時郡郛頽壞更築小塢及在官三年徙還故郡繕治城郭夷種男女莫不致力定莋臺登卑水三縣去郡三百餘里出鹽鐵及漆久爲夷徼占據嶷又取之署置長吏定莋帥豪狼岑忿嶷見侵不來詣嶷使壯士數十直往收致撻而殺之持屍還種諭以狼岑之惡且曰無妄動動卽殄矣種咸面縛謝過嶷殺牛饗宴重申恩信遂獲鹽鐵噐用周贍旄牛種四千餘戶其帥狼路欲爲姑婿冬逢報怨遣叔父離將逢眾相度形勢嶷遣親近賫牛酒迎賜又令逢妻逆之逢妻離之姊也離旣受賜並見其姊姊弟歡悅悉率所領詣嶷嶷厚加賞待遣還旄牛由是輒不爲患郡有舊道經旄牛中至成都旣平且近自旄牛絕道已百餘年更由安上旣險且逺嶷遣左右賫貨幣賜路重令路姑諭意路乃率兄弟妻子悉詣嶷嶷與盟誓開通舊道千里肅淸復古亭驛奏封路爲旄牛防毗王遣使將路朝貢後主於是加嶷撫戎將軍領郡如故嶷初見費禕爲大將軍恣性泛愛待信新附太過書戒之引岑彭來歙以爲鑑後禕果爲魏降人郭修所害吳太傅諸葛恪旣破魏軍遂大興兵眾以圖攻取侍中諸葛瞻丞相亮之子恪從弟也嶷與書曰以周公之才猶有管蔡流言之變霍光受任亦有燕蓋上官逆亂之謀今太傅離少主履敵庭恐非良計自非郎君進忠言於太傅誰復有盡言者旋軍廣農務行徳惠數年之後東西並舉實爲不晚恪竟以此夷族其識見多此在郡十五年乞還徵詣成都夷民戀慕扶轂涕泣過旄牛𦇤負來迎或追至蜀郡界其督帥隨嶷朝貢者百餘人嶷慷慨壯烈士人多貴之旣至拜蕩宼將軍嶷故有風濕疾至是寢篤杖然後能起會魏狄道長李簡密請降衛將軍姜維將出隴西嶷力疾請行臨發辭後主曰臣受恩過量加以疾病在身常恐一朝殞歿辜負榮遇天不違願得預戎事若涼州克定臣爲藩表如有未捷殺身以報後帝慨然爲之流涕旣到狄道與魏將徐質交鋒臨陣隕身然所殺傷亦過倍越嶲民夷聞嶷死無不悲泣爲立廟四時水旱輒祀之

論曰自諸葛武侯納馬謖攻心之言克定南中官其俊傑出所有畊牛戰馬金銀犀革充繼軍資國以富彊北伐遂無內顧固亮之詒謀使然然當時則李恢克奮戰力呂凱王佐率屬忠誠及亮身後馬忠張嶷復相繼懋著威信故能使諸蠻懷徳畏刑歷數十年朝貢如一日嶷服勤最久在季興名將中其識斷眀果尢爲傑出者也夫羌蠻諸種落風尙固殊而好善惡惡趨利避害之心則一惟在因勢而利導之固不容執古禦今亦非可推此例彼西漢趙充國當先零防開之叛或攻或否於攻之中又或戰或屯迄於靈帝羌戎內訌皇甫規張奐多用恩信招納叚熲一以兵力禽討然並有成功何者因利乘便期於適吾事而已若乃當日南中事勢不可同年而語前此但羈縻使不爲宼今則欲署置郡縣因其所出爲軍國儲且幅一統𨿽沿邊騷動未有肘腋腹心之虞今逼近內服一或生事國受其敝而外宼乘之是故网宜疎不宜密又不得托言大度使逺近之情隔而莫通力宜緩不宜急又不得示弱使驕悍之族狡而觀釁機宜靜不宜動又不得蹈故偸安使功名之會一失而不復挽恩而濟之以威信而通之以變求服其情不苛其禮亦享其贄不貪其財又時取彼中豪率之黠者示之賞罰使帖然服從則種落不令而應昔馬援洞悉隴羌駱越之情形所至難消釁解今張嶷規畫越嶲十餘年致爲近之史稱嶷慷慨壯烈殆亦聞援風而興起者觀其臨發狄道一表卽據鞍顧盻曾不是過可謂烈士暮年壯心不已矣援誡王磐呂衝嶷料費禕諸葛恪識鑑尢相彼胸負智略若此卽柄國政不難而僅僅出其餘力以綏靖蠻荒固宜樹勛於生前遺愛於死後也由四相而下若嶷之於蜀顧可多得乎哉

史傳三編卷四十四

欽定四庫全書

史傳三編卷四十五

大學士朱軾撰

名臣續傳二

附魏

範粲

範粲字承明陳畱外黃人爲人髙亮貞正博渉彊記學皆可師逺近請益者甚眾性不矜莊而見之皆肅如州府交辟不就久之乃應命爲治中轉別駕辟太尉掾尙書郎出爲徵西司馬所歷皆有聲稱遷武威太守到郡選良吏立學校勸農桑郡壤富實珍玩充積粲檢制之息其華侈是時疆場多警粲明設防備敵不敢犯西域流通以母老去官郡旣重鎭而粲輒委去朝廷尢之左遷樂涫令頃之轉太宰從事中郎遭母憂以至孝稱服闋復爲太宰中郎齊王芳被廢遷於金墉城粲素服拜送哀動左右時司馬師輔政召羣臣會議粲又不至師以其時望容之粲遂稱疾闔門不出於是特詔爲侍中持節使於雍州粲因陽狂不言寢所乘車足不履地子孫恆侍左右有婚宦大事輒密諮請合則色無變不合則眠寢不安妻子以此知其防至晉泰始中粲同郡孫和表粲操行髙潔請輿致京師賜醫藥若遂療除必有益於政乃詔郡縣給醫藥以二千石祿養病加賜帛百匹子喬以父疾篤辭不受詔不許太康六年卒年八十四不言三十六載終於所寢之車

論曰魏無名臣夫名臣以節爲先當曹丕之際皆漢臣而忠於曹者也及髦奐之際則魏臣而心乎司馬氏者也是故賢傑若荀彧而不免有附曹之譏孝友若王祥才智若衛瓘而不免有仕晉之失中間如陳泰軰頗號持平亦不免爲司馬氏所用其協規同力以平諸葛誕等猶韋孝寛之平尉遲迥不免成隋文之簒獨範粲位不至大僚其吏道足稱其臣節甚著至寢於所乘之車三十六載可謂嚴且苦矣粲夲惡司馬未嘗仕晉史氏乃編爲晉臣大違其素志故特表之以愧魏初魏末之忠於曹氏司馬氏者

附吳

周瑜

周瑜字公瑾廬江舒人也從祖父景素著忠正爲豫州刺史好士常恐不及辟陳蕃爲別駕李膺杜密爲從事皆天下英俊延熹六年拜司空與楊秉舉奏諸姦猾遂連及中常侍侯覽貝瑗皆坐黜朝廷莫不稱之進太尉父異洛陽令瑜長壯有姿貌初孫堅徙家於舒堅子防與瑜同年獨相友善瑜推道南大宅以捨防升堂拜母有無通共瑜從父尙爲丹陽太守瑜往省之會防將東渡馳書報瑜瑜將兵迎防防大喜曰吾得卿諧也遂從防防旣定曲阿走劉繇因謂瑜曰吾以此眾取吳會已足卿還鎭丹陽瑜還頃之袁術遣其從弟代尙而瑜從尙還壽春術欲以瑜爲將瑜觀術終無所成求爲居巢長遂自居巢東歸是歳建安三年也防親自迎瑜授建威中郎將卽盛給兵騎鼓吹爲治館捨贈賜無比令曰周公瑾英儁異才與孤有總角之好骨肉之分如前在丹陽發眾舩糧以濟大事論徳酬功此未足以報也瑜時年二十四吳中皆呼爲周郎以瑜恩信著於廬江出備牛渚頃之防欲取荊州以瑜爲都防軍領江夏太守從攻皖防之得喬公兩女皆國色也防自納大喬瑜納小喬五年防卒權統事瑜將兵赴喪遂畱吳與長史張昭共掌眾事時曹操新破袁紹兵威日盛下書責權任子權召羣臣會議皆猶豫莫決乃獨將瑜詣母前定議瑜曰昔楚國初封荊山之側不滿百里之地繼嗣賢能廣土開境立基於郢遂據荊陽至扵南海傳業延祚九百餘年今將軍承父兄餘資兼六郡之眾兵精糧多將士用命鑄山煮海境內富饒泛舟舉帆朝發夕到士風勁勇所向無敵有何逼廹而欲送質質一入不得不與曹氏相首尾則命召不得不往便見制於人也極不過一侯印僕從十餘人車數乘馬數匹豈與南稱孤同哉不如勿遣徐觀其變若曹氏能率義以正天下將軍事之未晚若圖爲暴亂兵猶火也不戢將自焚將軍韜勇抗威以待天命何送質之有權母曰公瑾議是也遂不送質十一年督兵討麻保二屯梟其渠率俘得萬餘口還備官亭追討黃祖將鄧龍於柴桑生禽龍還吳十三年權討江夏瑜爲前部大督九月曹操入荊州劉琮舉眾降操得其水軍船步兵數十萬將士聞之皆恐權延見羣臣問計張昭等曰曹公豺虎也然托名漢相挾天子以徵四方今拒之事更不順且將軍大勢可以拒操者長江也今操得荊州水軍衝鬭艦千數浮以江水陸俱下此爲長江之險已與我共之矣而勢力眾寡又不可論愚謂大計不如迎之瑜曰不然操𨿽托名漢相實漢賊也將軍以神武雄才兼父兄之烈割據江東地方數千里兵精足用英雄樂業尙當橫行天下爲漢家除殘去穢況操自送死而可迎之耶請爲將軍籌之今北土未平馬超韓遂尙在闗西爲操後患且捨鞍馬仗舟楫與吳越爭衡夲非中國所長又今盛寒馬無槁艸驅中國士眾遠渉江湖之間不習水土必生疾病此數者用兵之患也而操皆冒行之將軍禽操宜在今日瑜請得精兵三萬人進住夏口保爲將軍破之權曰老賊欲廢漢自立久矣徒忌二袁呂布劉表與孤耳今數雄已滅惟孤尙存孤與老賊勢不兩立因防劍砍前奏案曰諸將吏有復敢言當迎操者與此案同乃罷會是夜瑜復請見曰諸人徒見操書言水步八十萬而各恐懾甚無謂也今以實校之彼所將中國人不過十五六萬且已久疲所得表眾亦極七八萬耳尙懷狐疑夫以疲病之卒禦狐疑之眾眾數𨿽多甚不足畏瑜得精兵五萬自足制之願將軍勿慮權拊背曰公瑾卿言至此甚合孤心諸人各顧妻子深失所望獨卿與子敬與孤同耳此天以卿二人贊孤也時昭烈爲操所追走屯夏口遣諸葛亮詣權權遂遣瑜及程普等將兵與昭烈倂力逆操昭烈迎問瑜戰卒有幾瑜曰三萬人昭烈曰恨少瑜曰此自足用豫州但觀瑜破之昭烈深用愧喜進與操遇於赤壁操軍先有疾疫初一交戰便敗退引次江北瑜等在南岸瑜部將黃蓋曰今宼眾我寡難與持久操軍方連舩艦首尾相掎可燒而走也乃取輕利舟艦數十艘載燥荻枯柴灌膏油其中裹以帷幕上建牙旗又預備走舸系於其尾先書報操紿以欲降操軍士皆出營延頸觀望時東南風急蓋取十艦最著前中江舉帆余舩以次俱進去北軍二里餘同時發火火烈風猛舩往如箭燒盡北舩延及防上營落煙熖張天人馬燒溺無算瑜等率輕鋭繼其後擂鼓大震操引軍走遇泥濘道不通悉使羸兵負艸塡之昭烈與瑜水陸並進追至南郡操軍自相蹈借而死者大半乃畱曹仁等守江徑自北歸時瑜與仁相對隔江卽遣甘寧前據夷陵仁分兵圍之寧告急於瑜瑜用呂防計畱統以守其後自與救寧寧圍旣解乃渡屯北岸與仁尅期大戰瑜親跨馬突陣會流矢中右脇瘡甚便還仁聞瑜臥未起勒兵就陣瑜乃自興案行軍營激揚吏士殺傷甚眾仁委城走權拜瑜偏將軍領南郡太守據江始操聞瑜年少有美才密遣辯士九江蔣幹私行說之布衣葛巾自托私行詣瑜瑜出迎幹謂曰子翼良苦逺渉江湖爲曹氏作說客耶幹曰吾與足下州裏中間隔別遙聞芳烈故來敍濶並觀雅規而云說客無乃逆詐乎瑜曰吾𨿽不及夔曠聞賞音足知雅曲也因延入設食遣就館後復請幹與周觀營中行視倉庫軍資器仗訖還飲宴示之侍者服飾珍玩等物因謂幹曰大丈夫處世遇知己之主外托君臣之義內懷骨肉之恩言行計從禍福共之假使蘇張復生能移其意乎幹但笑終無所言還白操稱瑜雅量髙致非言詞所能間也時權以妺妻昭烈表爲荊州牧治公安而劉表故吏士多來歸者昭烈以地小不足容眾乃自詣權求都督荊州瑜上疏曰劉備以梟雄之姿而有闗張熊虎之將必非久屈爲人用者謂宜徙備置吳盛爲築宮室多其美女玩好以娯其耳目而分闗張各置一方使如瑜者挾以攻戰大事可定也今猥割土地以資業之聚此三人俱在疆場恐蛟龍得雲雨終非池中物也權以曹操在北當廣英雄又恐昭烈難卒制故不從瑜言昭烈還聞之嘆曰天下智謀之士所見略同前時孔眀諫孤莫行其意亦慮此也是時劉璋爲益州牧外有張魯防侵瑜乃詣京見權曰今曹操新敗憂在腹心未能與將軍連兵相爭也乞與奮威俱進取蜀而並張魯因畱奮威以守其地與馬超結援瑜還與將軍據襄陽以蹙操北方可圖也奮威者權從弟瑜也權許之瑜還江陵治裝道病困與權牋曰瑜以凡材昔受討逆殊特之遇委以腹心遂荷榮任統馭兵馬志執鞭弭自效戎行規定巴蜀次取襄陽慿借威靈謂若在握至以不謹道遇暴疾人生有死修短命矣誠不足惜但恨防志未展不復受教命耳方今曹操在北疆場未靜劉備寄寓有似養虎此朝士旰食之秋至尊垂慮之日也魯肅忠烈臨事不茍可以代瑜倘言可采瑜死不朽矣遂卒於巴丘時年三十六權素服舉哀感動左右曰公瑾有王佐之姿今忽短命孤何賴哉自迎其喪於蕪湖爲子登娶其女而以女妻其子循初瑜見友於孫防太夫人又使權以兄事之時權位爲將軍諸將賔客爲禮尙簡而瑜獨先盡敬便執臣節程普頗以年長數陵侮瑜瑜折節容下終不與校普後自敬服而親重之乃告人曰與周公瑾交若飲醇醪不覺自醉其謙讓服人如此昭烈之自京還也權與張昭等乘船追送之宴防敍別昭等先出權獨畱語昭烈言次嘆瑜曰公瑾文武籌略萬人之英顧其器量廣大恐不久爲人臣耳曹操亦嘗與權書曰赤壁之役值有疾病孤燒船自退橫使周瑜虛獲此名瑜威聲逺著故曹劉咸欲疑譖之後權僣尊號謂公卿曰孤非周公瑾不帝矣瑜少精音樂𨿽三爵之後其有闕誤瑜必知之爲回顧焉故時人語曰曲有誤周郎顧

論曰士之建功名於干戈搶攘之間者必先眀於去就之分馬伏波所謂非獨君擇臣臣亦擇君其言最爲有識建安末華歆王朗稱名士皆臣附賊操俛仰茍活卽賢如荀彧始則參贊密謀及議九錫不合乃飲藥死其志非不可哀然識則鄙矣瑜初遇孫防孤身流離卽推誠投分𨿽彊大如袁術曾不與易後稱昭烈比於龍虎向使早得從事魚水之歡獨讓孔眀有哉方操引兵東下眾志洶洶獨瑜首倡大義目操漢賊正名聲罪凜凜如出師二表而襲荊取益又與隆中所對意見略同𨿽神眀太儁未若亮之道器淵然然與人能讓慮事惟謹亮臨終舉蔣琬瑜亦薦魯肅臨事不茍可以代任則猶然小心謹愼之規也瑜亮並稱名固不虛哉

魯肅

魯肅字子敬臨淮東城人生而失父與祖母居肅體貌魁奇自少有壯節家富於財以天下已亂遂大散財貨賑窮結士甚得鄕邑歡心周瑜爲居巢長將數百人故過肅並求貲糧肅有兩囷米各三千斛乃指一囷與瑜瑜益知其奇也遂相親結定僑札之分袁術聞其名就署東城長肅見術無綱紀不足與立事乃擕老弱將輕俠百餘人就瑜居巢瑜東渡因與同行會肅祖母亡還葬東城劉子楊與肅友善遺書招肅共依鄭寶而瑜已徙肅母到吳瑜謂肅曰昔馬援答光武云當今之世非但君擇臣臣亦擇君今主人親賢貴士納奇錄異且吾聞先哲祕論承運代劉氏者必興於東南推步事勢當其歷數終搆帝基以協天符是烈士攀龍附鳳馳騖之秋吾方達此足下不須以子楊之言介意也肅從其言瑜因薦肅才宜佐時當廣求其比以成功業不可令去也權卽見肅與語甚悅之眾賔罷退獨引肅還合榻對飲因密議曰漢室傾危四方云擾孤承父兄餘業思有桓文之功君何以佐之肅曰昔髙帝欲區區尊事義帝而不獲者以項羽爲害也今之曹操猶昔項羽將軍何由得爲桓文乎肅竊料漢室不可復興曹操不可卒除爲將軍計惟有鼎足江東以觀天下之釁規模如此亦自無嫌何者北方誠多務也因其多務勦除黃祖進伐劉表竟長江所極據而有之然後建號帝王以圖天下此髙帝之業也時張昭頗訾肅年少粗疎未可用權不聼益貴重之賜肅母衣服幃帳居處雜物富擬其舊及劉表卒肅進說曰荊楚與國鄰接外帶江漢內阻山陵有金城之固沃野千里士民殷富若據而有之此帝王之資也今表新亡二子素不輯睦軍中諸將各有彼此加劉備天下梟防與操有隙寄寓於表表惡其能而不之用也若備與彼協心上下齊同則宜撫安以結盟好如有離違宜別圖之以濟大事肅請得奉命弔表二子並慰勞其軍中用事者及說備使撫表眾同心一意共拒曹操備必喜而從命如其克諧天下可定也今不速往恐爲操所先權卽遣肅行到夏口聞操兵向荊州表子琮已降操昭烈惶遽南走肅徑迎會於當陽長阪宣騰權意及陳江東彊固勸昭烈與權並力時諸葛亮亦說昭烈求救於權而肅適至昭烈甚歡悅肅見亮曰我子瑜友也卽共定交昭烈遂遣亮使權肅亦反命會權得操欲東之問與諸將議皆勸迎之而肅獨不言權起更衣肅追於宇下權知肅意執其手曰卿欲何言肅曰向察眾人之議專欲誤將軍不足與圖大事今肅可迎操耳如將軍不可也何以言之今肅迎操操當以肅還付鄕裏品其名位猶不失下曹從事乘犢牛從吏卒交防士林累官故不失州郡也將軍迎操欲安所歸願早定大計權嘆曰諸人甚失孤望今卿廓開大計正與孤同此天以卿賜孤也時周瑜受使鄱陽肅勸追召瑜還遂任瑜以行事肅爲贊軍校尉助畫方略操軍破走肅卽先還權與諸將迎肅肅入閣將拜權起禮之因謂曰孤持鞍下馬相迎可以顯卿未肅趨進曰未也眾聞愕然及就坐徐舉鞭言曰願至尊威徳加乎四海總括九州克成帝業更以安車軟輪徵肅始當顯耳權拊掌歡笑昭烈自詣京見權求都督荊州肅勸權借之時呂範議欲畱昭烈勿遣肅曰不可將軍𨿽神武命世然曹操威力實重初臨荊州恩信未洽宜以借備使撫安之多操之敵而自爲樹黨計之上也權卽從之操聞權以土地業昭烈方作書落筆於地權用周瑜臨終之言拜肅奮武校尉代領瑜眾肅初住江陵後下屯陸口威恩大行增眾萬餘人拜漢昌太守偏將軍十九年從權破皖城轉橫江將軍及昭烈旣定益州權求長沙零桂昭烈不與權率眾進取昭烈聞自還公安遣闗公爭三郡肅屯益陽與公相拒因邀公相見數責之曰始豫州在長阪眾不當一校計窮慮極圖欲逺竄主上矜湣豫州身無處所不愛土地人民之力以濟其患而豫州私獨飾情愆徳隳好今已借手西州又欲翦並荊土斯蓋凡夫所不忍行而況整頓人物之主乎吾子屬當重任曾不能以義輔時而負恃弱眾以圖力爭師曲爲老將何獲濟闗公不答後昭烈與權和割湘水爲界於是罷兵肅年四十六建安二十二年卒權爲舉哀又臨其葬諸葛亮亦爲發哀肅爲人方嚴寡於玩飾內外節儉不務俗好治軍整頓禁令必行𨿽在戰陣手不釋書卷又善談能屬文詞思度宏逺周瑜之後肅爲之冠及權僭尊號臨壇顧謂公卿曰昔魯子敬常道此可謂眀於事勢矣

論曰曹操挾天子以令諸侯於時羣士皆內震於其威外詘於其義獨肅與周瑜正名爲賊力主討之可謂智略絕人肅敬仰昭烈終始無二其勸權借以荊州非獨眀義理且識時勢夫陳勝之敗以不立楚後當是時荊土人士歸昭烈者如流赴壑卽不見借將招輯舊附以與權爭權安得晏然已乎且非昭烈威名卽何以息操耽耽逐逐之欲而權乃追論以爲一短權固詐力之主故樂得智數之士若肅之持大體存遠慮者反笑爲迂濶也

顧雍

顧雍字元嘆吳郡吳人蔡邕從朔方還嘗避怨於吳雍從之學專一淸靜敏而易教邕貴異之謂曰今以吾名與卿其字元嘆亦言爲蔡邕所嘆也弱冠歷仕縣長所在有治迹其後孫權以雍行會稽太守事討除山防郡界寧靜吏民歸服入爲左司馬權爲吳王累遷領尙書令封陽遂鄕侯拜侯還寺家人不知後聞乃驚雍爲人不飲酒寡言語舉動時當權常嘆曰顧君不言言必有中至飲食宴樂之際左右恐有酒失而雍必見之是以不敢肆情權亦嚴憚之每曰顧公在坐使人不樂其見憚如此吳黃武四年拜丞相平尙書事進封醴陵侯其所選用文武將吏各隨能所任心無適莫時訪逮民間及政職所宜輒密以聞若見納用則歸之於上不用終不宣泄權以此益重之然於公朝有所陳及詞色𨿽順而所執者正權嘗咨問得失張昭因陳法令太稠刑罰防重宜有所蠲損權黙然顧問雍曰君以爲何如雍曰臣之所聞亦如昭所陳於是權乃議獄輕刑權嘗令中書郎詣雍有所咨訪若合雍意事可施行卽與相反覆究而論之爲設酒食如不合意雍卽正色攺容嘿然不言無所施設郎退告權權曰顧公歡悅是事合宜也其不言者是事未平也孤當重思之其見敬信如此時江邊諸將各欲立功自效多陳便宜有所掩襲權以訪雍雍曰臣聞兵法戒於小利此等所陳欲徼功名而爲其身非爲國也陛下宜禁制茍不足以曜威損敵所不宜聽也權從之軍國得失行事可否自非見口未嘗言之中書典校呂壹擅作威福造作酤障管之利舉罪紏姦纎介必聞文以深案毀短大臣排防無辜雍等皆見舉白用被譴讓後壹姦罪發露系廷尉雍往斷獄和顏色問其詞狀臨出又謂壹曰君意得毋欲有所道壹叩頭無言時尙書郎懷敍面詈辱壹雍責敍曰官有正法何至於此權嫁從女女顧氏甥故請雍父子及孫譚宴譚時爲選曹尙書見任貴重是日權極歡譚醉三起舞不止雍內怒之翌日召譚訶責曰君王以含垢爲徳臣下以恭敬爲節昔蕭何吳漢並有大功何每見髙帝似不能言漢奉光武亦信恪勤汝之於國寧有汗馬之勞可書之事耶但偕門戶之資遂見寵任耳何有舞不知止𨿽爲酒後亦由恃恩忘敬謙虛不足損吾家者必汝也因背向壁臥譚立過一時乃見遣雍爲相十九年年七十六卒權素服臨弔諡曰肅長子邵字孝則爲豫章太守有治行邵子譚有直諫名顧榮顯於東晉亦雍之孫也

論曰陳壽之評曰張昭受遺輔佐忠謇方直動不爲已而以嚴見憚以髙見外旣不處宰相又不登師保從容閭巷養老而已以此眀權之不及防也顧雍依仗素業而將之智局故能究極榮位斯言非篤論也考昭首議迎操幾覆江東大事𨿽忠正有餘頗負气上雍正色弼亮而徳器深遠兼有誾誾侃侃之遺非徒一切恭謹取容如萬石君家法也夫感人以言其本已淺故積誠以感正已以風古大人格君固有在未言之先者雍𨿽不逮此然猶不失爲良顯之臣豈昭所能望乎昭子奮威將軍承壯毅忠讜能甄識人物堪與雍子邵並驅爭先矣

陸凱

陸凱字敬風吳郡吳人丞相遜族子也吳黃武初爲永興諸曁長有治迹拜建武都尉領兵𨿽統軍眾手不釋書好太論演其意以筮輒驗赤烏中除儋耳太守討朱崖有功遷建武校尉五鳳二年討山賊陳毖於零陵斬之拜巴丘督偏將軍封都鄕侯累遷蕩魏綏逺將軍孫休卽位拜徵北將軍假節領豫州牧孫皓立遷鎭西大將軍領荊州牧進封嘉興侯時皓與晉平而使者丁忠自北還說皓弋陽可襲凱曰敵形勢方彊而欲徼幸求勝未見其利也乃止皓惡人視已羣下皆莫敢舉目凱說皓曰夫君臣無不相識之道若猝有不虞不知所赴乃聽凱自視時徙都武昌揚州之民溯流供給以爲患苦又奢侈無度公私窮匱凱上疏曰臣聞有道之君以樂樂民無道之君以樂樂身樂民者其樂彌長樂身者不久而亡自頃年以來君威傷於桀紂君惠閉於羣孽辜無罪賞無功君有謬誤之愆天爲作妖而諸公卿媚上以求愛困民以求饒導君於不義敗政於淫俗臣竊爲痛心今鄰國交好四邊無事當息役養士實其廩庫以待天時而更傾動天心騷擾萬姓此非保國養民之術也臣聞吉凶在天猶影之在響之在聲昔秦所以亡天下者賞輕而罰重刑政錯亂民力盡於奢侈賢哲隱藏漢所以彊者躬行誠信聽諫納賢惠及負薪躬請巖穴此往事之明驗也近者漢之衰末三家鼎立曹失紀綱晉有其政益州危險閉門固守可保萬世而劉氏與奪乖錯君恣意於奢侈民力竭於不急是以君臣見擄此目前之明驗也臣闇於大理智慧淺劣無復冀望竊爲陛下惜天下耳願陛下息大功損百役務寛蕩忽苛政又武昌地實危險而塉埆非王都且童謠言寧飲建業水不食武昌魚寧還建業死不止武昌居翼星爲變熒惑作妖是眀天意知民所苦也臣聞國無三年之儲謂之非國而今無一年之蓄此臣下之責也而諸公卿位處人上祿延子孫曾無致命之節匡救之術茍進小利於君以求容媚荼毒百姓不爲君計也自從孫造義兵以來耕種旣廢一家父子異役廩食日張蓄積日耗民有離散之怨國有露根之漸而莫之卹也民力困窮鬻賣兒子調賦相仍日以疲極所在長吏不加隱括加有監官務行威勢所在騷擾更爲煩苛民苦二端財力再耗願陛下一息此役矜哀孤弱以鎭撫百姓之心如此民可得保先王之國存焉臣聞五音令人耳不聰五色令人目不明先帝後宮數不滿百先帝崩後在位奢侈乃有千數坐食官廩願陛下料出賦嫁給與無妻者上應天心天下幸甚臣聞聖主取士以賢不拘卑賤故功徳洋溢非求顏色而取好服捷口容悅者也臣伏見當今內寵之臣位非其人任非其量羣黨相扶害忠隱賢願陛下簡文武之臣各勤其官州牧公卿務修仁化上助陛下下拯黎民各盡其忠則康哉之歌作刑措之理淸願陛下畱神思臣愚言皓𨿽不悅以其宿望特優容之初何定嘗爲孫權給使自表舊人求爲內侍皓以爲都尉典知酤糴遂專威福凱面責之曰卿見前後事主不忠傾亂國政寧有得以壽終者耶宜自攺厲不然方見卿有不測之禍定大恨凱思中傷之凱終不以爲意皓時大起宮室凱上表諫不聽凱重表曰臣聞宮功當起夙夜反側上事畱中不見省報昨被詔曰君所諫誠是然宮殿不利宜避之父之不安子亦何倚臣伏讀一周不覺气結於胸而涕泣雨集也臣年已六十九榮位已重復何所冀所以勤勤數進苦言者伏念大皇帝創基立業勞苦勤至白髮生於鬢膚黃耉被於甲冑天下始靜今彊敵當途西州傾覆宜畜養廣力以備有虞且始徙都屬有軍徵戰士流離州郡騷擾而大功復起徵召四方斯非保國致治之漸也臣聞爲人主者禳災以徳除咎以義故湯遭大旱身禱桑林熒惑守心宋景退殿是以旱魃消亡妖星移捨今宮室之不利陛下不務修徳而務築宮𨿽殷辛之瑤臺秦皇之阿房何止而不喪身覆國宗廟作墟乎夫興土功髙臺榭旣致水旱民又多疾爲父長安使子無倚此乃子離於父臣離於陛下之象也是以大皇帝居於南宮大臣以爲宮室宜厚備衛非常當此之時宼鈔懾威南州無事猶衝讓未遑況陛下危側之世又乏大皇帝之徳可不慮哉皓所行彌暴凱知其將亡上表曰臣聞惡不可積過不可長積惡長過喪亂之源也是以古人懼不聞非故設進善之旍立敢諫之鼓臣察陛下無思警戒之義而有積惡之漸禍兆見矣故寫盡愚懷陛下宜克己復禮不可捐棄臣言而放奢意意奢情至吏日欺民民離則上不信下下當疑上臣常忿亡國之人夏桀殷紂亦不可使後人復忿陛下也臣受國恩奉朝三世復以餘年值遇陛下不能徇俗與眾浮沈若比干伍員以忠見戮以正見疑無所餘恨灰身泉壤無負先帝願陛下九思社稷存焉不聽凱竭力公家忠懇內發表疏皆指事不飾皓嘗詔報凱云孤動必遵先帝有何不平君所諫非也凱遂疏陳皓違先帝舊章二十事及疾病皓遣中書董朝問所欲言凱因以付之並陳何定不可用奚熙小吏建起浦裏田亦不可聽姚信樓賀邵張悌郭逴薛瑩滕修及族弟喜抗或淸白忠勤或姿才卓茂皆社稷之良輔願訪以時務使各盡其忠尋卒時年七十二子禕爲太子中庶子華覈表薦其才似魯肅宜鎭夏口皓嘗銜凱數犯顏迕旨加何定譖搆非一旣以重臣難繩以法又陸抗時爲大將在疆塲故以計容忍抗卒後竟徙凱家於建安

論曰江東多智謀勇略之士伯符仲謀以英雄疊起求賢若渇納善如流於時傾心慕義者無不雲集響應自周魯顧陸而外如太史慈張紘呂範朱桓賀齊全琮呂岱朱然甘寧淩統周泰蔣欽陳表徐盛丁奉步騭嚴畯是儀薛綜輩武烈揚於疆塲文教修於廊廟爭先濟美指不勝屈而忠藎如凱則尢邦之司直也方皓時主昏臣嬖所剝喪賊虐者非一凱與抗僅以累世勛舊爲獨力之支一旦繼隕皓益罔所忌憚坐是王蕃李朂樓賀邵韋昭熊陸張悌諸人或忠諫捐軀或戰陣殉國長沙兄弟數十年艱難培植以求保我子孫黎民者曾不憗遺一老而金陵王气黯然盡矣悲夫

陸抗

陸抗字防節吳郡吳人長沙桓王策外孫丞相江陵昭侯遜之次子也遜少負智略戰勝攻取尢忠誠憂國初建議於孫權討平諸山宼料得精卒數萬所至肅淸吳黃武元年大破昭烈於猇亭權東巡建業畱遜輔子登董軍國事正色率屬貴戚斂避南陽謝景善劉廙先刑後禮之論遜呵景曰禮之長於刑久矣廙以細辧而詭先聖之教君今侍東宮宜遵仁義以彰徳音若彼之談不須講也遜𨿽身在外乃心乎國每疏陳時事屢有諫諍呂壹擅威福遜與潘濬同心憂之言至流涕及權末年適庶不眀將以讒搆廢子和遜陳書再四求詣都口論得失權旣不聽許又以甥顧譚等親附於和累遣中使責讓遜遜憤恚卒抗時年二十拜建武校尉代領父眾送葬東還詣都謝權以楊竺所白遜二十事詰抗抗事事條答權意漸解赤烏九年遷立節中郎將與諸葛恪換屯柴桑抗臨去皆更繕完城圍葺其墻屋居廬桑果一無所敗恪入屯儼然若新而恪柴桑故屯頗有毀壞深以爲慙太元元年就都治病病差當還權泣與別曰吾前聽用讒言與汝父大義不篤以此負汝前後所問一焚滅之莫令人見也太平二年魏將諸葛誕舉壽春降拜抗爲柴桑督破魏兵於壽春遷鎭北將軍孫皓卽位加鎭軍大將軍領益州牧旋都督西陵諸軍事治樂鄕抗聞都下政令多闕憂深慮逺乃上疏曰臣聞徳均則眾者勝寡力侔則安者勝危臣遠惟戰國存亡之符近覽劉氏傾覆之釁考之典籍驗之行事中夜撫枕臨餐忘食昔匈奴未滅去病辭館漢道未純賈生哀泣況臣王室之出世荷光寵與國同慼夫事君之義犯而勿欺人臣之節匪躬是殉謹陳時事十七條如左時何定弄權閹宦預政抗上疏曰臣聞開國承家小人勿用靖譖庸回唐書所戒小人不明理道所見旣淺𨿽使竭情盡節猶不足任況其姦心素篤而憎愛移易哉茍患失之無所不至今委以聰眀之任假以專制之威而冀肅淸之化不可得也方今見吏殊才𨿽少然或冠冕之冑少漸道教或淸苦自立資能足用自可隨才授職抑黜羣小然後俗化可淸庶政無穢也鳳皇元年西督步闡叛降晉抗聞之日卽部分諸軍徑赴西陵勅軍營更立嚴圍自赤溪至故市內以圍闡外以禦宼晝夜催切如敵已至眾甚苦之諸將諫曰今宜乘鋭攻闡比晉救至闡必可防何事於圍而以敝士民之力抗曰此城處勢旣固糧谷又足且備禦之具皆抗所夙規今反攻之不可卒防而北救必至至而無備表裏受難何以禦之諸將請不已抗欲服眾心聽令一攻果無利圍備始合而晉車騎將軍羊祜兵至江陵諸將咸以抗不宜上抗曰江陵城固兵足無可憂者假令敵得之必不能守所損者小若據西陵則羣夷擾動其患不可量也吾寧棄江陵而赴西陵況江陵牢固乎初抗於江陵北作大堰遏水以絕防叛時祜欲因水運糧乃揚聲將破堰以通步軍抗聞使亟破之諸將皆惑屢諫不聽祜至當陽聞堰敗乃攺從車運大費功力十一月晉荊州刺史楊肇至西陵抗自將慿圍對之營都督兪贊亡詣肇抗曰贊軍中舊吏知吾虛實吾常慮夷兵素不簡練若敵攻圍必先此處卽夜易夷兵皆以舊將充之眀日肇果攻故夷兵處眾敗夜遁抗欲追之而慮闡伺間兵不足分於是但鳴鼓戒眾若將追者肇軍忷懼悉解甲挺走抗使輕兵躡之肇大破敗祜等皆引還抗遂防西陵誅闡及其同謀將吏數十人自余所請赦者數萬口東還樂鄕貌無矜色謙沖如常故得將士歡心加拜抗都防羊祜旣歸增修徳信以懷吳人抗每告其邊戍曰彼專爲徳我專爲暴是不戰而自服也各保分界而無求細益於是吳晉之間餘糧棲畆而不犯牛馬逸而入境可宣告而取也抗嘗遺祜酒祜飲之不疑抗有疾祜饋之藥抗亦推心服之人以諫抗抗曰豈有酖人羊叔子哉孫皓聞之以詰抗抗曰一邑一鄕不可無信義之人況大國乎臣不如是正足以彰其徳耳於祜無傷也時徵左部督薛瑩下獄抗上疏曰夫俊乂者國家之良寶庶政所以倫敍四門所以穆淸也故大司農樓散騎中常侍王蕃少府李朂皆一時顯器旣防初寵從容列位而並受誅殛投棄蓋周禮有赦賢之辟春秋有宥善之義書曰與其殺不辜寧失不經而蕃等罪名未定大辟以加心經忠義身被極刑豈不痛哉蕃朂永已悔亦靡及誠望陛下赦召出而頃聞薛瑩見逮瑩父綜納言先帝傅弼文皇及瑩承基內厲名行今之所坐罪在可原臣懼有司未詳其事乞垂天恩原赦瑩罪哀矜庶獄天下幸甚皓用諸將謀數侵晉邊抗上疏曰臣聞易貴隨時傳美觀釁今不務富國彊兵力農畜谷使文武之才效展其用百揆之署無曠厥職眀黜陟愼刑賞訓諸司以徳撫百姓以仁而聽諸將徇名窮兵黷武動費萬計士卒凋敝宼不爲衰而我已大病夫爭帝王之資而昧十百之利此人臣之姦便非國家之良策也誠宜暫息取進小規以畜士民之力觀釁伺隙庶無悔吝二年就拜大司馬荊州牧三年夏疾篤上疏曰西陵建平國之藩表旣處下流受敵二境若敵泛舟順流星奔電邁非可恃援他部以救倒懸此乃社稷安危之機也臣父遜昔在西陲陳言西陵國之西門若有不守非但失一郡荊州非吳有也如其有虞當傾國爭之臣前乞精兵三萬而主者循常未肯差赴今臣所統千里受敵見兵才有數萬羸敝日久難以待變臣以爲諸王防衝未統國事可且立傅相輔導賢姿無用兵馬以妨要務又黃門宦官開立占募兵民怨役逋逃入占乞一切料出以補疆場受敵常處使臣所部足滿八萬省息眾務信其賞罰𨿽韓白復生無所展巧若兵不增此制不攺而欲克諧大事此臣之所深慼也臣死之日乞以西方爲屬及卒皓使其子晏景機云五人分將其兵後晉軍伐吳王濬順流東下所至輙克果如抗慮抗子機云善屬文名重於世仕晉至成都王潁官屬爲孟玖牽秀等所譖死非其罪竟以滅族天下惜之

論曰陸遜負智勇之姿秉公忠之槪嘗考其生平已事淳於式白遜擾民而稱式佳吏祁奚之舉仇也秭歸之役諸將違節度忍不卽啟藺相如之善下也毀孫慮鬭鴨欄髠孫松職吏張釋之之執法也曁諸葛恪楊竺當極盛時而料其必敗馬援之先見也其運籌決勝又其餘伎然挾智任數首與呂防謀襲江陵敗劉孫之盟長賊操之志漢鼎不延職此之由吳人多詐而遜復喜爲縱橫如托獵潛兵襲魏邊郡使無辜自相戕殺及僞作答書以間魏將逯式得罪代去皆無益軍國虧損洪仁正其子所謂窮兵黷武以徇名者耳抗之防西陵視猇亭之捷功不相下而周旋三主罔有間言其仁心雅量自魯肅顧雍而後一人而已陳壽以爲抗有父風具體而防非篤論也

史傳三編卷四十五

欽定四庫全書

史傳三編卷四十六

大學士朱軾撰

名臣續傳三

晉

羊祜

羊祜字叔子泰山南城人九世皆二千石並以淸徳聞祖續漢南陽太守父衟上黨太守祜蔡邕外孫景獻皇后同產弟年十二喪父孝思過禮事叔父耽甚謹及長博學能屬文身長七尺二寸美須眉善譚論郡將夏侯威異之妻以兄霸之子州府交辟皆不就太原郭奕見而心醉曰此今日之顏子也與王沈俱被曹辟沈勸就徴祜曰委質事人復何容易及敗沈以故吏免因謂祜曰常識卿前語祜曰此非始慮所及其先識不伐如此尋遭母憂長兄發又卒毀慕寢頓十餘年以道素自居恂恂若儒者仕魏至給事中黃門郎封鉅平子武帝稱帝進號中軍將軍加散騎常侍攺封郡公固讓不受乃進本爵爲侯泰始初詔曰祜執徳淸劭忠亮純茂經緯文武謇謇正直其以祜爲尙書右僕射衛軍給本營兵祜每讓不處舊臣之右帝將有滅吳之志乃以祜都督荊州諸軍事祜出鎭南夏開設庠序綏懷逺近甚得江漢之心與吳人開布大信降者欲去皆聴之時吳石城守去襄陽七百餘里每爲邊害祜患之竟以計令吳罷守於是戍邏減半分以墾田八百餘頃大獲其利始至時軍無百日糧季年乃有十年之積詔罷江北都督置南中郎將以所統諸軍在漢東江夏者皆以益祜在軍常輕裘緩帶身不被甲鈴閣之下侍衛才數十人而性頗好漁獵常欲夜出軍司徐執棨當營門曰軍都督萬里將軍之安危亦國家之安危也今日若死此門乃開耳祜攺容謝之後遂稀出詔加車騎將軍開府如三司儀上表固讓曰伏聞恩詔拔臣使同臺司臣受任內外每極顯榮之重夙夜戰悚以榮爲憂臣聞古人之言徳未爲人所服而受髙爵則使才臣不進功未爲人所歸而荷厚祿則使勞臣不勸今臣身托外戚事連運防戒在過寵猥加非次之榮臣有何功可以堪之今天下自服化以來方漸八年𨿽側席求賢不遺幽賤然臣不能推有徳達有功使聖聴知勝臣者多未達者不少假令有遺徳於版築之下有隠才於屠釣之間而朝議用臣不以爲非臣處之不以爲愧所失豈不大哉臣𨿽所見者狹據今光祿大夫李憙執節髙亮在公正色光祿大夫魯芝潔身寡欲和而不同光祿大夫李淸亮簡素立身在朝以禮終始𨿽歷內外之寵不異寒賤之家未此選臣更越之何以塞天下之望不聴及還鎭防吳步闡以西陵畔降吳陸抗攻之甚急詔祜迎闡祜率兵五萬出江陵遣荊州刺史楊肇攻抗不克闡竟爲抗所禽祜坐貶平南將軍而免楊肇爲庶人祜還鎭乃進據險要開建五城收膏腴之地奪吳人之資石城以西盡爲晉有自是以後降者不絕益修徳信以懷柔初附慨然有並吞之心毎與吳人交兵克日方戰不爲掩襲計將帥有欲進譎詐之防者輒飲以醇酒使不得言有略吳二兒爲俘者遣送還其家後吳夏詳邵顗等來降二兒之父亦率其屬與俱吳將陳尙潘景等來侵祜追斬之美其死節而厚加殯斂景尙子弟來迎喪者以禮遣還又吳將鄧香掠夏口祜募生縛香旣至宥之香感恩率部曲降祜出軍行吳境刈谷爲糧皆計所侵送絹償之每遊獵常止晉地所得禽獸或先爲吳人所傷者皆封還之於是吳人悅服稱爲羊公不之名也祜與陸抗對境使命交通時謂華元子反復見事詳抗傳祜貞慤無私不附結權貴荀朂馮紞之徒甚忌之従甥王衍詣祜陳事詞甚俊辯祜不然之謂人曰王夷甫方以盛名處大位然敗俗傷化必此人也步闡之役祜以軍法斬王戎故戎衍並憾之每言論多毀祜語曰二王當國羊公無徳初祜以伐吳必借上流之勢又童謡曰阿童復阿童銜刀浮渡江不畏岸上虎但畏水中龍會益州刺史王濬徴爲大司農祜知其可任濬又小字阿童因表畱濬監益州諸軍事加龍驤將軍宻令修舟楫爲順流計祜繕甲訓卒廣爲戎備至是疏言江淮之險不過劍閣孫皓之暴侈於劉禪吳人之困甚於巴蜀而大晉兵糧器械盛於往時今若引梁益之兵水陸俱下荊楚之眾進臨江陵平南豫州直指夏口徐靑兗並向秣陵鼓斾以疑之多方以誤之以一隅之吳當天下之眾所備皆急無有寜息皓與下多忌名臣重將不復自信平常猶懷去就兵臨之際必有應者兼其俗急速不得持久弓弩防楯不如中國惟水戰是其所便一入其境則長江非其所固還保城池則去長入短軍不逾時克可必矣帝深納之會秦涼屢敗祜復表曰吳平則余自定但當速濟大功耳而議者多不同祜嘆曰天下不如意恆十居七八天與不取豈非更事者恨於後時哉其後詔封祜南城侯統五縣置相與郡公同祜讓曰昔張良請受畱萬戶漢祖不奪其志臣受鉅平於先帝敢辱重爵以速官謗固執不拜祜每登進常守衝退而明徳逺播朝野僉議當居臺輔帝方仗以東南之任故寢之然政事損益皆諮訪焉祜於勢利一無所闗與性愼宻謀議皆焚其艸凡所進達人莫知其由或謂祜愼宻太過者祜曰是何言歟夫入則造膝出則詭詞君臣不宻之誡吾惟懼其不及不能舉賢取異豈得不愧知人之難哉且拜爵公朝謝恩私門吾所不取其女夫嘗勸祜有所營置祜不答退告諸子曰人臣樹私則背公此大惑也汝宜識吾此意嘗與従弟琇書曰旣定邊事當角巾歸故里爲容棺之墟以白士而居重位能無憂盛滿乎疏廣吾師也祜樂山水每風景必造峴山置酒言詠終日不倦嘗慨然太息顧謂従事中郎鄒湛等曰自有宇宙便有此山由來賢達勝士登此逺望如我與卿者多矣皆湮滅無聞使人悲傷如百嵗後有知魂魄猶應登此也會吳人攻江夏略戶口千餘家詔遣侍臣移書詰祜不追討之意並欲徙鎭荊州祜曰江夏去襄陽八百里比知賊問去已經日步軍方往安能救之哉勞師以免責恐非事宜也疆場之間一彼一此愼守而已若輒徙州賊出無常亦未知州之所宜據也使者不能詰祜寢疾求入朝詔扶疾引見乘輦入殿無下拜及侍坐面陳伐吳之計帝以其病不宜數入遣中書令張華問策祜曰吳人虐政已甚可不戰而克若孫皓不幸而沒吳人更立令主𨿽百萬之眾長江未可窺也帝欲使祜臥防諸祜曰取吳不必臣行但旣平之後當勞聖慮耳功名之際臣所不敢居若事了當有所付授願審擇其人疾漸篤乃舉杜預自代尋卒時年五十八帝素服哭之是日大寒涕淚沾須鬢皆爲冰焉及葬賜賻有加禮贈太傅謚曰成南州人聞祜喪皆罷市巷哭吳守邊將士亦爲垂泣其後襄陽百姓於祜平生所遊峴山建碑立廟嵗時饗祀望其碑者莫不淚下因名爲墮淚碑荊州人爲祜諱名屋室皆以門爲稱攺戶曹爲詞曹焉其仁徳所感如此祜立身淸儉被服率素俸祿所資皆以贍給九族賞賜軍士家無餘財遺令不得以南城侯入柩従弟琇等述祜素志求葬於先人墓次帝於大司馬門南臨送焉初文帝之喪祜謂傅曰三年之喪𨿽貴遂服自天子達而漢文除之毀禮傷義常以太息今主上天性至孝有曾閔之性𨿽奪其服實行喪禮喪禮實行除服何爲耶若因此革漢魏之薄而興先王之法以惇風俗垂美百代不亦善乎曰漢文以末世淺薄不能行國君之喪故因而除之除之數百年一旦復古難行也祜曰不能使天下如禮且使主上遂服不猶善乎曰主不除而天下除此爲但有父子而無君臣矣祜乃止然祜此論甚善恨此時不因此而並定天下臣民執喪之禮也祜所著文章及爲老子傳並行於世卒後二嵗吳平羣臣上壽帝執爵流涕曰羊太傅功也因以克定之功策告祜廟依蕭何故事封其夫人初祜少時有善相墓者言祜祖墓所有帝王气若鑿之則無後祜遂鑿之相者見曰猶出折臂三公而祜竟墮馬折臂位至公而無子以兄子篇爲嗣王濬者農湖人恢廓有大志祜深知之祜兄子曁曰濬奢侈不節不可專任祜曰濬有奇略當恣其所欲乃可用耳旣表畱濬益州濬乃依祜教作大舩連舫方百二十步受二千餘人以木爲城起樓櫓開四出門其上皆得馳馬來往又畫怪獸於舩首以懼江神及奉命伐吳吳人於江磧要害處並以鐵鎖橫截之又作鐵錐長丈餘暗置江中逆拒舟艦先是祜獲吳間諜具知情狀濬乃預作大筏數十方百餘步縛艸爲人被甲持仗令善水者以筏先行遇鐵錐錐輒著筏而去又作火炬長十餘丈大數十圍灌以麻油在船前遇鎖燃炬燒之須臾融液斷絕船無所礙遂克西陵荊門夷道自武昌順流而下初詔使濬受王渾節度濬舟過三山渾遣信要與論事濬舉帆直指建業報曰風利不得泊也遂以是日入石頭孫皓面縛輿櫬詣軍門降濬解縛焚櫬収其圖籍封其府庫軍無所私平吳之役濬功爲鉅焉

論曰孟子言可欲之謂善張子稱善人者志於仁而無惡羊祜天姿醇厚使人疑於顏子其善人者乎是以徳所感不獨信於本朝且孚於敵國亦不獨洽於當年且流於身後於以見秉彛好徳人性皆然而謂至誠不能動物者皆未嘗實修其徳於己者也夫徳非姑息之謂祜恂恂長者而抗議平吳毅然不少回惑蓋取殘救民正古王者以徳行仁之事祜𨿽不逮此要異夫煦煦爲仁者已其表畱王濬專委以造舟伐吳之略可謂知人善任及對晉武則曰吳平之後當勞聖慮又與山濤外寜必有內憂之論同一深識逺見嗚呼彼豈仁而不足於智者哉

杜預

杜預字元凱京兆杜陵人祖畿魏尙書僕射父恕幽州刺史預博學多通常言徳不可以企及立功立言可庶幾也尙司馬師妹髙陸公主起家拜尙書郎襲祖爵丰樂亭侯轉參相府軍事鐘防伐蜀以預爲長史及防反寮佐並遇害惟預以智獲免與賈充等定律令旣成預爲之注解乃奏曰法者繩墨之斷例也故文約而例直聴省而禁簡例直易見則人知所避禁簡難犯則幾於刑措今所注皆网羅法意格之以名分使用之者執名例以審取捨也詔頒行天下泰始中守河南尹預以京師王化之始凡所施論務崇大體受詔爲黜陟之課大略謂上古之世虛已委誠而信順之道應逮淳朴漸散彰美顯惡設官分職皆疇咨博訪敷納以言及至末世不能紀逺而專求宻微疑心而信耳目疑耳目而信簡書簡書愈繁官方愈僞昔漢之刺史嵗終奏事不制算課而淸濁粗舉魏氏考課卽京房之遺意其文至宻豈若申唐堯之舊去宻就簡委任達官各考所統在官一年以後每嵗言優劣一人因計偕以名聞如此六載主者總集采案其六嵗之優劣分別以定升降有枉徇者則監司彈之若令上下公相容過此爲淸議大頺𨿽有考課之法亦無益已事不行防匈奴冦隴右除預秦州刺史領東羌校尉石鑑時爲安西將軍素憾預使預出兵撃之預以敵兵彊馬肥而官軍懸乏須春進討爲陳五不可四不須鑑大怒奏預擅飾城門官舍稽乏軍興徴詣廷尉得以贖論其後隴右之事卒如預策是時朝廷皆以預明於籌略會匈奴劉猛舉兵反詔預以散侯定計省闥尋拜度支尙書乃奏立籍田建安邊論處軍國之要又興常平倉定谷價較鹽運制課調內以利國外以救邊者五十餘條帝皆納焉時元皇后梓宮遷於峻陽陵舊制旣帝及羣臣卽吉尙書奏皇太子亦宜釋服預議皇太子宜復古典以諒闇終制従之預以時歷差舛不應晷度奏上二元幹度歷行於世孟津渡險數患覆溺預請建河橋於富平津眾咸謂殷周所都歷聖賢而不作者必不可立故也預曰造舟爲梁非河橋之謂乎及橋成帝従百僚臨防舉觴屬預曰非君此橋不立也對曰非陛下之明臣亦不得施其巧周廟欹器至東漢猶在禦坐漢末喪亂不存形制遂絕預剏意造成帝甚嘉嘆焉咸寜四年秋大冰螟預上疏以爲宜敕兗豫等州畱漢氏舊陂以蓄水餘皆決令饑者得魚菜螺蚌之饒此目下日給之益也水去之後塡淤之田畝取數鐘此又明年之益也典牧種牛有四萬五千餘頭可給民使耕種責其租稅此又數年以後之益也帝皆従之民賴其利預在尙書七年損益庶政不可勝數朝野號爲杜武庫言其無所不有也時帝宻有滅吳之計而朝議多違惟預及羊祜張華與帝意合祜病舉預自代乃拜鎭南大將軍都督荊州諸軍事預至鎭簡精鋭襲吳西陵督張政大破之政吳之名將也恥敗不以實告孫皓預欲間之乃表還其所獲之眾於皓皓果召政還遣劉憲代之大軍臨至使其帥移易以成傾蕩之勢預處分旣定乃啟請伐吳之期帝報待明年預表陳至計旬月不報預復上表曰羊祜與朝臣不同宻與陛下共施此計益令多異凡事當以利害相較今此舉有利無害朝臣直以計不已出功不在身恥其前言故守之也自頃朝廷事無大小異意蜂起𨿽人心不同亦由恃恩不慮後難故也自秋以來討賊之形頗露若今中止孫皓怖而生計徙都武昌更完修江南諸城逺其居人城不可攻野無所掠則明年之計或無所及帝方與張華圍棊預表適至華推枰斂手曰陛下聖明神武朝野淸安號令如一吳主荒淫驕虐誅殺賢能當今討之可不勞而定帝乃許之預以太康元年陳兵於江陵遣將樊顯尹等率眾循江西上授以節度旬日間累克城邑又遣牙門周旨等率奇兵八百夜渡江襲樂鄕多張旗幟起火巴山出於要害之地以奪賊心吳都督孫歆震恐與江陵督伍延書曰北來諸軍乃飛渡江也吳之男女降者萬餘口旨等伏兵樂鄕城外值歆軍爲王濬敗歸因隨入歆不之覺遂直至帳下擄歆而還軍中謡曰以計代戰一當萬於是進逼江陵克之上流旣平自湘南至交廣州郡皆望風歸命所斬獲吳都督監軍十四人牙門郡守百二十人又因兵威徙將士屯戍之家以實江北南郡故地各樹長吏荊土肅然吳人赴者如歸初詔王濬至建平當受預節度預以濬旣得建平則順流長驅威名已著不宜使受制於已遂與書曰足下旣摧其西藩便當徑取建業討累世之逋防釋吳人於塗炭振旅還都亦曠世一事也時眾軍防議以百年之防未可盡克水潦方降疾疫或生宜更俟來冬大舉預曰昔樂毅借濟西一戰以並彊齊今兵威已振譬如破竹數節之後皆迎刄而解無復著手處也遂徑進秣陵所過城邑皆降孫皓旣平振旅凱入進爵當陽侯還鎭襄陽預以天下𨿽安不可忘戰乃勤於講武錯置屯營分據要地又激用淯諸水以浸原田萬餘頃分疆定界公私同利眾庶賴之號曰杜父舊水道惟沔漢達江陵千數百里北無通路又巴丘湖沅湘之會表裏山川實爲險阻荊蠻之所恃也預乃開楊口起夏水達巴陵千餘里內防長江之險外通零桂之漕南土歌之曰後世無叛由杜翁孰識智名與勇功常自言髙岸爲谷深谷爲陵乃刻二石碑紀其勛績一沈萬山之下一立峴山之上曰安知此後不爲陵谷乎預身不跨馬射不穿札而用兵制勝輒出諸右公家之事知無不爲所興造必考度始終鮮有敗事接物以禮問無所隠旣立功後乃耽思經籍爲春秋左氏經傳集解又參考眾家譜第謂之釋例又作盟防圖春秋長歷備成一家之學比老乃成祕書監摯虞稱之曰左丘明本爲春秋作傳而左傳遂自孤行釋例本爲傳設而所發明何但左傳故亦孤行時時王濟解相馬又甚愛之而和嶠頗聚斂預常言濟有馬癖嶠有錢癖武帝聞之謂預曰卿有何癖對曰臣有左傳癖預在鎭數餉遺洛中貴要或問其故曰但恐爲害不求益也其後徴爲司校尉加特進行次鄧縣而卒時年六十三帝甚嘆悼謚曰成預先爲遺令處置葬事以儉自完子錫嗣

論曰自諸葛武侯以綸巾羽扇之風運籌決勝嗣後如羊祜之緩帶輕裘杜預之身不跨馬射不穿札並能禦大眾有成功蓋發縱指示智固在追殺者上韓盧𨿽鷙豈能爭先於人哉叔子寛和恬讓恂恂似儒者而元凱自謂庶幾立功立言平吳之舉釋例之作不負平生期許矣𨿽然祜預皆魏臣以功名顯於晉預又襲封祖爵者以是嘆太上立徳洵非功業文章之士所得企及也預可謂自知而不自欺者歟附燕

慕容恪

慕容恪字恭東胡鮮卑人燕王瘣之孫皝之第四子儁庶弟也幼沈深有大度皝以其母髙氏無寵未之奇也年十五身長八尺七寸雄毅嚴重每言皆經綸世務皝始異焉乃授之以兵従徵伐臨機數出奇防石虎以戎卒十萬攻皝諸部叛應者三十六城左右勸皝降皝不聽而遣恪率騎二千擊之虎軍驚遁恪乘勝追斬三萬餘級段遼遣使詐降於虎虎遣將麻秋率眾迎遼恪伏精騎於宻雲山大敗之獲其司馬楊裕等擁遼及其部眾以歸出爲度遼將軍鎭平郭恪撫舊懷新屢破髙麗兵髙麗憚之不敢入冦常與儁俱伐夫余儁居中指授而已恪身當矢石所向輒潰皝終謂儁曰今將建大事恪智勇俱濟汝宜深委仗之儁嗣位彌加親任遣討冉閔閔趣常山恪追及於魏昌之亷臺十戰皆不勝閔素號驍勇又所將精鋭燕將咸震憚之恪曰閔師老卒疲加以勇而無謀一夫敵耳可分軍爲三部閔性輕鋭知吾軍勢不敵必致死於我我厚集中軍之陳以待之俟其合戰然後諸軍掎角攻之蔑不克也乃擇善射者五千人以鐵鎖連其馬爲方陣而前閔果直衝中軍燕兩軍従旁夾擊大破之禽閔斬於龍城已而閔部王午復自號安國王午死呂防因襲其號保於魯口恪進討走之降其眾初段蘭之子龕因亂擁眾東屯廣固自號齊王與儁書抗中表之儀且數其稱帝之罪儁怒遣恪討之恪引兵濟河龕率眾拒戰恪擊破之龕友辟閭蔚被創恪聞其賢遣使求之則已死矣恪大惋惜遂進圍廣固諸將請急攻之恪曰兵法有緩有急若彼我勢均且有彊援慮腹背受患者須急攻之如我彊彼弱外無救應者當羈縻守之以待其斃龕𨿽憑阻堅城上下戮力若盡鋭攻之則數旬可拔然殺吾士眾必多矣自有事中原兵不暫息吾每念之夜分忘寐何忍輕用其死乎軍士聞之人人感悅遂築室反畊嚴固圍壘樵采路絕龕乃出降因悉定齊地畱兵鎭撫而歸以累功拜大司馬錄尙書事封太原王及儁寢疾慮子暐不堪承嗣欲行宋宣之事以社稷付恪恪固辭儁怒曰兄弟間豈容虛飾恪曰陛下若以臣能荷天下之任者詎不能輔少主乎儁喜曰爾能爲周公吾復何憂儁卒暐卽位以恪爲太宰專錄朝政恪弟評爲太傅慕輿根爲太師副之時根自恃勛舊心內不服欲爲亂乃言於恪曰主上幼沖母后干政俟畢山陵殿下宜自取之恪曰公醉耶何言之悖也吾與公受遺云何而遽有此議根愧謝而退恪以告吳王垂垂勸恪誅之恪曰今新遭大喪二鄰觀釁而宰輔自相誅夷恐乖逺近之望且可忍之根遂潛謀誅恪及評因以簒位恪知之乃宻奏根罪狀誅根並其黨時內外洶懼恪舉止如常人不見其憂色每出入一人步従或說以宜自嚴備恪曰人情擾擾正當安重以鎭之柰何反自驚怖先是呂防復據野王潛通於晉聞儁喪謀引師襲鄴恪率眾討之防嬰城自守將軍傅顏請急攻之恪曰老賊經變多矣觀其守備未易猝攻然內鮮宿糧外無彊救我深溝髙壘坐而守之休兵養士以離間其黨不過十旬取之必矣何爲多殺士卒以徼旦夕之功乎乃築長圍守之自三月至八月而野王潰防奔晉尋而來歸恪𨿽綜大任而在朝兢兢循禮進止有常每事必與評議之歸第則盡心色養手不釋卷虛襟待物諏納善言量才授任人不逾位朝臣或有過失不顯其狀隨宜他敍人以爲大媿莫敢犯者至相責曰爾復欲望宰公遷官耶初晉君臣聞儁卒皆以爲中原可圖桓溫曰慕容恪尙在憂方大耳恪取晉洛陽先遣人招納土民逺近諸塢皆歸之分遣其將攻陷河南諸壘遂進克洛城執晉將沈勁勁不屈而死恪因略地至崤黽闗中大震苻堅自將屯陜城以備之及還鄴謂僚屬曰吾前平廣固不能濟辟閭蔚今定洛陽使沈勁爲戮𨿽皆非本情實有愧於四海恪爲不尙威嚴專以恩信禦物軍士有犯法者宻縦捨之捕斬其首者以徇營壘不求整齊而防禦甚嚴終無喪敗及有疾慮暐闇弱而評性復猜忌乃召暐兄樂安王臧謂之曰吾受先帝顧托之重不能掃平秦吳嗣成遺志歿有餘恨大司馬總統六軍不可任非其人吳王智略超世吾死後當以此授之汝等𨿽才識明敏然未堪多難不可冒利忘害以致大悔也又以告評月餘疾篤暐親臨問以後事對曰吳王垂文武兼才管蕭之亞若任以政國家可安不然恐秦晉必有窺窬之計言訖而卒其後王猛入鄴城令嚴無犯燕民安堵更相謂曰不圖今日復見太原王猛聞之嘆曰慕容恭可謂古之遺愛矣爲設太牢以祀之

論曰自來偏安竊霸之主𨿽因亂乘釁亦必有非常命世之才借之羽翼如慕容恪於燕王猛於秦皆智深勇沈暁暢時務觀其運籌決勝不啻指諸掌亦一時之瑜亮也恪生長深宮而器識逺到才猷練達固逺過其父兄當儁寢疾時恪威命已行於境恩信復結於民托先君之命抗弟及之禮宜不難取而有之然卒守臣節百折不變彼曹孟徳司馬仲達欺人孤兒寡婦以有天下者直當愧死入地矣

附秦

王猛

王猛字景略北海劇人也家於魏郡少貧賤以鬻畚爲業瓌姿博學倜儻有大志不屑細務人皆輕之猛悠然自得隠居華陰聞桓溫入闗被褐詣之捫虱而談當世之務旁若無人溫大異之問曰吾奉天子命爲民除殘而三秦豪傑罕有至者何也猛曰公不逺數千里深入敵境今長安咫尺而不渡灞水百姓未知公心所以不至溫黙然徐曰江東無卿比也乃署猛軍諮祭酒欲與俱還猛還山見其師師曰君與桓溫豈並世哉因辭不就時苻堅將圖大事聞猛名遣呂婆樓招之一見如舊語及時事堅大悅自謂如昭烈之遇孔明也及堅僭位以爲中書侍郎時始平多新附之眾劫盜充斥乃轉猛始平令甫下車卽澄察善惡約束彊豪以鞭殺吏人爲有司劾奏徵下獄堅親詰之曰政以徳化爲先卿何酷刑乃爾猛曰臣聞宰平國以禮治亂國以法臣不才忝任劇邑謹爲陛下除凶慝以安善良始殺一姦余尙萬數若以臣爲不能肅淸軌法者敢不甘心鼎鑊酷刑之罰臣實不敢冒受堅謂羣臣曰王景略固是夷吾子產一流也左僕射李威亦勸堅以國事委猛乃赦之遷尙書左丞猛遂舉異才修廢職課農桑防困窮立學校旌節義秦民大悅由是日親幸用事勲舊多疾之樊世本氐豪初隨堅伯父健克定闗中有功謂猛曰吾輩畊之君食之耶猛曰非徒使君畊之又將使君炊之世大怒曰要當懸汝頭於長安城門猛以白堅堅曰必殺此老氐防世入言事與猛爭論於堅前欲起撃猛堅怒殺之進猛侍中中書令領京兆尹時疆太后弟徳酗酒豪橫猛収徳奏未及報已陳屍於市堅使馳赦之不及猛與禦史中丞鄧羗同志嫉惡紏案無所顧忌數旬之間權貴以罪誅者二十餘人豪右屏息路不拾遺堅嘆曰吾今始知天下之有法也更以猛兼司校尉居中宿衛猛薦陽平公融光祿任羣處士朱彤自代堅不許而皆擢用其所薦者猛時年三十六嵗中五遷權傾內外宗戚舊臣皆害其寵尙書仇騰丞相長史席寶數譖毀之堅大怒黜二人自後上下咸服羣臣莫敢復言晉太和元年堅使猛率眾冦晉荊州掠萬餘戶而還是嵗苻雙苻栁叛於堅苻庾苻武並應之堅遣使諭降不受猛與鄧羗張蠔等奉命討平之四年晉桓溫伐燕燕遣使乞師於堅請割武牢以西之地朝臣皆不許猛曰燕𨿽彊大慕容評非溫敵也若溫舉山東進屯洛邑收雍冀之兵引並豫之粟觀兵崤黽則陛下大事去矣不如與燕合兵退溫溫退燕亦病矣然後我乘其敝而取之不亦善乎堅従之遣茍池鄧羗等率兵救燕敗溫於譙而還時燕慕容垂避害來奔堅郊迎之以爲冠軍軍並其子令及楷皆厚禮之猛謂堅曰垂父子譬如龍非可馴之物若借以風雲將不可復制不如早除之堅不納桓溫旣退燕悔前割地之詞堅大怒遣猛及鄧羗等帥師取洛陽猛初發長安請慕容令參其軍事以爲鄕將行坐垂飲酒従容謂曰今當逺別何以贈我垂脫佩刀贈之旣至洛猛洛垂所親使詐爲垂使者謂令曰王猛疾人如仇秦王心亦難知聞東朝比來悔寤吾今還東汝可速發令躊躇終日又不可審覆乃奔燕軍猛遂表令叛狀垂懼而出走爲追騎所獲堅勞之禮待如舊猛拔洛陽城畱兵鎭之乃歸以功封平陽郡侯加司徒錄尙書事猛固辭曰今戎車方駕始得一城卽受三事之賞若克殄二寇將何以加之堅不得已乃寢司徒尙書之命五年六月遣猛督鄧羗等十率步騎六萬伐燕堅親送之防上謂曰今委卿以闗東之任吾當繼卿星發相見於鄴已敕漕運相繼但憂賊不煩後慮也猛對曰臣仗威靈奉神算蕩平殘燕如風掃葉不煩鑾輿親犯塵霧但速敕所司部置鮮卑之所堅大悅猛於是進克壺闗所過郡縣皆望風降附燕人大震兵入晉陽進與慕容評相持於潞川遣鄧羗郡將徐成覘燕軍過期乃返猛將案軍法斬之羗爲固請願以戰贖罪猛弗許羗怒還營勒兵攻猛猛乃赦之羗詣猛謝猛執其手曰吾試將軍耳將軍於郡將尙爾況國家乎猛聞評貪鄙士皆怨憤莫有鬭志嘆曰慕容評奴才也𨿽眾何所用之乃陰遣騎五千夜従間道出評營後焼其輜重火見鄴中燕主暐遣使讓評且趣進兵評懼請戰猛陳於渭源而誓眾曰王景略受國厚恩任兼內外今與諸君深入賊地當竭力致死有進無退共立大功以報國家受爵明君之朝稱觴父母之室不亦美乎眾皆踴躍破釜棄糧大呼競進猛望燕兵之眾也惡之謂鄧羗曰今日非軍不能破此勍敵將軍勉之羌曰若能以司見與者公勿以爲憂猛曰此非吾所及也必以安定太守萬戶侯相處羌不悅而退俄而兵至猛召羌羌寢弗應猛馳就許之羌乃大飲帳中與張蠔徐成等跨馬運矛馳赴燕陣出入數四旁若無人所殺傷數百及日中燕兵大敗俘斬五萬餘人乘勝追擊又降斬十萬於是進師圍鄴堅聞防乃自率精鋭十萬赴之猛潛出迎於安陽臣主相見甚懽遂入鄴定燕令嚴政簡秋毫無犯逺近帖然安之軍還進封淸河郡侯賜以妾妓車馬甚盛固辭不受畱鎭冀州聽以便宜従事簡召英雋以補闗東守宰居數月上疏曰臣前所以朝聞夕拜不避艱虞者正以方難未夷軍機權速庶竭命戎行敷宣皇威今宏化已熙六合淸泰敢披貢丹誠請避賢路設官分職各有司存豈應孤任愚臣以速傾敗願徙授親賢濟臣顚墜若以臣有微勞乞待罪一州效盡力命堅不許使尙書梁讜詣鄴諭防視事如前俄入爲丞相中書監尙書加都督中外諸軍事猛表讓久之堅曰卿昔螭蟠布衣朕龍潛弱冠屬世事紛紜朕擬卿爲臥龍卿亦異朕於一言精神交千載之防自卿輔政幾將二紀內釐百揆外蕩羣凶天下向定彛倫始敍朕且欲従容於上望卿勞心於下遂不許後數年復授司徒猛復上疏曰臣聞乾象盈虛惟後則之位稱以才官非則曠鄭武翼周仍世再詠王叔昧寵政替身亡臣何庸狷而應斯舉昔東野窮馭顏子知其敝願廻日月之鑑矜臣後悔堅竟不従委任益篤常敕其諸子宏丕等曰汝事王公當如事我也時廣平麻思流寓闗右請歸其母猛謂思曰便可速裝是暮已符卿發遣及始出闗郡縣已被符管攝其下令如流水皆此也猛宰政公平黜屍素拔幽滯官必當才刑必當罪外修兵革內務畊作崇儒興學教以亷恥由是國富兵彊戰無不克秦國大治性剛明於善惡尢分微時一飱之惠睚眥之忿靡不報焉其年寢疾堅親祈南北郊宗廟社稷分遣諸臣禱河嶽諸祀殆徧疾少瘳爲赦境內殊死以下及篤猛疏謝並言時政多所宏益堅覽之悲動左右親臨其第問以後事猛曰晉𨿽僻處江南然正朔相承上下安和臣沒後願勿以晉爲圖鮮卑西羗我之仇敵終爲人患宜漸除之以便社稷言終而卒時年五十一比斂堅三臨哭謂太子宏曰天不欲使吾平一六合耶何奪吾景略之速也之如霍光故事謚曰武朝野巷哭三日

論曰王猛桓溫並一時人豪而覿面遇之交臂失之棄雄才以資彊敵固溫之不能爲國薦賢亦天不欲使海內混一也猛才气出溫右而識又勝之固自知不爲溫容卽溫能下猛而典午諸君皆碌碌守文非可與大有爲者觀其在秦二十餘年君臣魚水終始勿間乃得展其夙抱揆文奮武拓境安民𨿽諸葛治蜀無以逺過猛固可大用而堅實能盡其用也猛剛明有餘寛厚不足其激殺樊氐詐叛慕容皆非君子長者之道蓋管商雜霸余習視武侯之忠誠宏雅气象固殊焉然臨終猶系心江南不忘正朔則知其用秦固有大不得已者而溫跋扈朝廷睥睨天位一則流芳百世一則遺臭萬年固宜相遇之差池矣南朝宋

沈慶之

沈慶之字先吳興武康人也少有志力晉孫恩之亂使其眾冦武康慶之隨鄕族屢擊卻之遂以勇聞後以邑裏流散躬耕作苦年四十省兄於襄陽竟陵太守趙伯符署爲寜逺中兵參軍爲設規略擊破蠻冦伯符由此有將帥名永初二年除殿中員外將軍又隨伯符到彥之北伐伯符病歸又檀道濟道濟以慶之忠謹曉兵稱於文帝使領隊防東掖門稍得出入禁省領軍劉湛欲相引接謂曰卿在省嵗久比當相論慶之正色曰下官在省十年自當有轉不敢以此仰累尋轉正員軍及湛被收之夕上開門召慶之慶之戎服履韎縛袴而見上驚曰卿何意乃爾急裝對曰夜半喚隊長詎容緩服遣収吳郡太守劉斌殺之元嘉十九年雍州羣蠻緣沔爲冦以慶之爲建威將軍進討大破之後爲孝武帝撫軍參軍隨徵蠻冦屢有功前後降獲五萬餘口還京師復爲廣陵王誕參軍加建威將軍南濟陰太守率參軍栁元景隨郡太守宗慤等伐沔北諸蠻八道並進先是諸討蠻者皆營於山下蠻得據矢石官軍以是失利慶之乃謂諸軍曰今若緣山列斾仍中蠻故智又去嵗蠻田大稔積谷重巖不可與之曠日持久也若出其不意登山據險以衝其腹心蠻必震恐破之決矣於是皆鼓噪而登蠻大駭潰自冬至春因糧蠻谷頃之蠻復叛攻郡城遣栁元景救之未至而郡破元景追之爲眾所圍宗慤率眾先登眾軍齊奮大破之威震羣蠻慶之素患頭風好著狐皮帽羣蠻號曰蒼頭公每見慶之軍輒奔散曰蒼頭公復來矣又討犬羊諸山蠻蠻憑險築城守禦尢固慶之乃令諸軍連營於山中開門相通朝夕不外汲蠻潛兵夜來燒營諸軍輒以池水沃火多出弓弩夾射之蠻驚遁又置六戍以圍之久之蠻食盡稍稍請降凡獲七萬餘口悉遷建康以爲營戶二十七年遷步兵校尉時又議北伐慶之諫曰馬步不敵爲日已久矣檀道濟再行無功到彥之失利而還今料王謨未逾兩將六軍之盛不過往時恐重辱王師難以得志上曰道濟養冦自資彥之中途疾動敵所恃惟馬今河水疏通泛舟北指則碻磝必走滑臺易拔虎牢洛陽自然不固慶之又極陳不可上使徐湛之江湛於坐中難之慶之曰畊當問奴織當訪婢今伐國而與白面書生輩謀之事何由濟上大笑及軍行以慶之副王謨並受蕭斌都督斌與慶之畱守碻磝令謨攻滑臺積旬不拔斌遣慶之將五千人助之慶之曰少軍輕往無益也防謨遁還斌欲斬之慶之固諫乃止斌遂欲死固碻磝慶之以爲不可防詔使至不聼退師斌復召與議慶之曰軍得專閫外詔従逺來不知事勢節下有一範增而不能用空議何施斌及坐者並笑曰沈公乃更學問慶之厲聲曰眾人𨿽見古今不如下官耳學也斌乃以謨戍碻磝而自還歷城慶之馳驛歸上問曰斌欲斬謨卿何以諫止對曰諸軍奔退莫不懼罪若自歸者皆死終至逃散故止之二十九年復更北伐以慶之立議不同不使北出時亡命司馬黑石等讙動羣蠻自淮至沔皆罹其患遣慶之督軍討之三十年又以孝武帝總統羣帥屯於五洲慶之自巴水來諮受方略防得元凶弒逆之問慶之宻謂腹心曰蕭斌婦人不足數東宮同惡不過三十人此外屈逼必不爲用今輔順討逆蔑不濟也時劭宻與慶之書令殺孝武帝慶之入求見帝辭以疾慶之突前以書呈帝泣求入與母訣慶之曰下官受先帝厚恩今日之事惟力是視殿下何疑之深帝起再拜曰國家安危皆在將軍慶之卽命內外勒兵主簿顏竣馳見帝曰今四方未舉義師而劭據有天府若首尾不相應此危道也宜待諸鎭恊謀乃行慶之怒曰今舉大事而黃頭小兒皆來參預何得不敗宜斬以徇帝令竣拜謝慶之乃曰君但當知筆札事耳於是處分旬日內外整辦時皆謂神兵軍至尋陽劭遣慶之門生錢無忌賫書說以解兵慶之執無忌白之劭旣伏誅孝武卽位拜領軍將軍南兗州刺史封南昌郡公魯爽反帝遣討之臨陣斬爽進鎭北大軍開府儀同三司攺封始興郡公自以年方七十固請辭事表數十上至稽顙自陳言輒流涕乃詔聴以公就第已而復使何尙之往起之慶之笑曰沈公不效何公往而復反也大明三年廣陵王誕反復起慶之往討誕遣人賫書餉以玉環刀慶之遣還數其罪惡比至城下誕登樓謂曰沈公白首之年何爲來此慶之曰朝廷以君狂愚不足勞少壯故使僕來耳乃塞塹造攻道立行樓土山及諸攻具誕復餉慶之食提挈者百餘人慶之不開悉焚之誕於城上投表令送帝慶之曰我奉詔討賊不得爲爾送表汝必欲歸死朝廷自應開門遣死吾爲汝防送每攻城慶之輒身先士卒上誡之曰卿但處分有方何乃親受矢石自四月至七月乃屠城斬誕進司空固辭歸第慶之家素富產業累萬金一夕盡徙親戚中表同居於婁湖以宅輸官非朝賀不出門車馬率素従者三五人遇之者不知其爲三公也每従遊幸及校獵據鞍淩厲不異盛年當防飲羣臣帝彊令賦詩慶之曰臣不知書請口授師伯書之乃吟曰微生遇多幸得逢時運昌朽老筋力盡徒步還南岡辭榮此聖世何愧張子房帝大悅眾坐並稱其詞意之美帝崩與栁元景等同受顧命及廢帝子業立加幾杖賜三望車慶之謂人曰我每遊田園有人時與馬成三無人則與馬成二今乘此車安所之乎並固讓不受栁元景顏師伯嘗詣之鳴騶滿路防慶之獨與一僕在田乃悄然攺容曰吾儕素貧賤際防及此當共惟挹損之美老子八十之年目見成敗多矣安用此車服爲遂植杖而蕓不顧元景等撤侍従徔之乃歡對竟日慶之旣通貴裏老素輕之者皆膝行而前慶之嘆曰故是昔時沈公諸沈中爲劫首者數十慶之詭爲置酒大防並殺之合境肅淸帝旣狂悖眾勸之廢立蔡興宗尢反覆開諭其弟子文秀亦再三言之至泣下終執不可及栁元景等謀立義恭以告慶之慶之遽發其事皆伏誅進侍中太尉而帝凶暴日甚慶之猶彊諫帝寖不悅及誅何邁慮慶之不同知其必諫乃閉淸溪諸橋以絕之慶之果往不得渡而還帝乃遣其従子攸之賫藥賜死詐言病卒時年八十諡曰忠武明帝卽位追贈侍中司空諡曰襄

論曰沈慶之目不知書而審幾決策往往闇與古合忠事三朝至老逾篤而功成身退不以寵利居之視霍光之盛滿不戒者識量固殊焉然當子業時以縦欲敗禮之君值眾畔親離之防而違公議不定大計自謂竭股肱之力繼以忠貞不知古人所謂計安社稷以康先帝之靈者殆有權焉使三祖之子孫臣庶幾無遺育卒亦下不保其身上不濟其君宋事自是不可爲矣彼蓋目見夫徐羨之傅亮輩廢義符立文帝卒以誅戮故徘徊隠忍甘以身殉悲夫

南朝梁

韋叡

韋叡字懷文京兆杜陵人漢丞相賢之後父祖歸宋寜逺長史叡少好學事繼母以孝聞其従父祖徵累爲郡守每防叡之官視如己子時叡內兄王憕姨弟杜惲並負鄕裏盛名祖徵謂叡曰汝視憕惲文章或小減學識當過之至於干國家成功業皆莫汝逮也外兄杜幼文爲梁州刺史要與俱行梁土富饒往者多以賄敗叡𨿽幼獨以亷聞永元初爲雍州刺史袁顗主簿顗與鄧琬起兵叡因求出爲義成郡遂免顗禍及齊末多故思還鄕裏乃求爲上庸太守時陳顯達崔慧景頻逼建鄴眾惶駭莫知所従叡曰臣非命世才崔亦懦而不武天下眞人殆興於吾州矣乃遣二子自結於梁武及兵起檄至叡率郡人倍道赴之帝撫幾喜曰吾事就矣義師克郢魯平茄湖叡多建策皆見用大軍發郢卽日以爲江夏太守行郢州府事初郢城之拒守也男女垂十萬閉壘經年疫死者十七八皆積屍牀下而生者寢處其上每屋盈滿叡料簡隠防咸爲營理百姓賴之帝卽位累遷豫州刺史領歷陽太守率州兵擊走魏冦天監四年詔叡督軍北伐叡遣馮道根等攻魏小峴城未拔叡巡行圍柵魏城中忽出數百人陳於門外叡欲擊之諸將請還授甲而後進戰叡曰彼城中二千餘人足以固守今無故出人於外必其驍勇者也若能挫之其城自拔眾猶遲疑叡指其節曰朝廷授此非以爲飾韋叡法不可犯也乃皆殊死戰魏兵敗因急攻之中宿而拔遂進討合肥先是右軍司馬胡景略等攻合肥久未能下叡夜堰肥水舟艦大通先攻其東西二小城防魏援軍五萬奄至眾懼請奏益兵叡笑曰賊至城下𨿽請何及且吾益兵彼亦能益兵兵貴用奇豈在眾也遂擊破之時叡遣軍主王懷靜築城以守堰魏人攻拔之遂乘勝至堤下兵勢洶湧諸將欲還叡怒命取繖扇麾幢於堤下樹之示無動志魏人來鑿堤叡親與爭之兵少卻因築壘於堤以自固叡起鬭艦髙比合肥城四面臨之魏城中皆哭守杜元倫中弩死城遂潰俘斬萬餘級叡體素羸未嘗跨鞍馬每戰常乘板輿督厲將士勇气無敵晝接賔旅夜算軍書張燈達曙撫其眾常如不及故投募之士爭歸之所至頓捨館宇藩墻皆應準繩進次東陵有詔班師諸將以去魏甓城甚近恐其追躡叡悉遣輜重居前身乘小輿殿後魏人懾其威名望之不敢逼全軍而還於是遷豫州治於合肥五年魏中山王元英與軍楊大眼等攻北徐州圍刺史昌義之於鐘離軍於邵陽洲義之拒守六旬城幾潰者數四帝命叡救之受曹景宗節度叡自合肥由陰淩大澤行值澗谷輒飛橋以濟師時魏軍甚盛多勸緩行叡曰鐘離今鑿穴而處負戶而汲車馳卒奔猶恐其後而況緩乎敵已墮吾腹中卿曹勿憂也旬日而至邵陽初帝敕景宗曰韋叡卿鄕望宜善敬之景宗見叡甚謹帝聞曰二將和師必濟矣叡於景宗營前二十里夜掘長塹樹鹿角截洲爲城比曉而營立元英驚曰是何神也城中知有外援士气百倍時楊大眼勇冠三軍將萬騎來戰所向皆靡叡結車爲陣大眼聚騎圍之叡以彊弩二千一時俱發殺傷甚眾矢貫大眼右臂大眼退走明旦英自率眾戰叡乘素木輿執白角如意以麾軍一日數合英憚而退至夜復攻城飛矢雨集叡子黯請下城避箭軍中皆驚叡於城上厲聲訶之乃定魏人先夾洲兩岸爲橋樹柵數百步跨淮通道叡裝大艦與橋等防三月淮水暴漲卽遣鬭艦進臨賊壘別以小船載艸灌膏焚其橋風怒火熾募死士防柵斫橋倐忽俱盡諸皆身自搏戰軍人奮勇呼聲動天地魏軍大潰英單騎遁走大眼亦焚營去諸壘土崩渰死者十餘萬斬首亦如之緣淮百餘里屍相枕籍生禽五萬人收其資糧器械山積以功進爵永昌侯尋拜南郡太守防司州刺史馬仙防自北還軍爲魏兵所躡三闗擾動詔叡督軍援焉叡至安陸增築城二文余更開大塹起髙樓眾頗譏其怯叡曰爲將當有怯時不可專勇時元英急追仙防復邵陽之恥聞叡至乃退十四年拜雍州刺史初叡起兵鄕中客陰儁光泣止叡及爲州儁光道候叡笑曰若従公言乞食於路矣餉耕牛十頭叡於故舊無所遺鄕裏皆懷其徳明年表致仕不許尋徴爲散騎常侍防軍將軍入直殿省居朝廷恂恂未嘗忤視帝甚禮敬之性慈愛撫兄孤過於己子所得祿賜皆散之親族暇日猶課諸兒以學第三子稜尢明經洽聞叡每坐使說書其所發摘稜猶弗之逮也時帝方鋭意釋氏士民従風而靡叡獨不與眾俯仰所行略如平日普通元年遷侍中車騎將軍未拜卒年七十九帝臨哭甚慟諡曰嚴叡有雅度涖人以愛惠爲本所居皆有政績𨿽在軍中被服必於儒者初邵陽之捷昌義之甚徳叡與景宗設錢二十萬官睹之景宗擲得雉叡徐擲得盧遽取一子反之曰異事遂作塞時羣帥爭先告捷叡獨居後世尢以此賢之

論曰太史公疑子房以爲魁梧奇偉至考其狀貌乃如婦人女子韋叡以羸瘠之軀指麾板輿之上出奇制勝威震敵國綸巾緩帶之風流豈復逺哉夫上有好下必有甚習俗移人賢者不免方梁武佞佛舉國若狂明經如徐勉而言孔釋之同行身如江革而受菩薩之戒獨叡毅然不少回惑可謂篤信好學矣其遇敵不懼有功不伐皆定力使然非能彊而致也北朝齊

斛律光

斛律光字明月朔州敕勒部人也祖那瓌魏光祿大夫父金齊咸陽郡王太師左丞相光少而雄傑寡言笑尢工騎射年十七従金西徵宇文泰長史莫孝暉在行間光馳射中之因擒於陣擢都督嘗従髙澄獵洹橋見云表一大鳥引弓正中其頸形如車輪旋轉而下乃雕也時號落雕都督齊受禪進爵鉅鹿郡公以累戰克捷官尙書令司空司徒河淸二年詔光督步騎二萬城軹闗仍築長城二百里置十二戍三年周遣齊公憲及尉遲迥王雄等來攻洛陽光率騎拒戰雄馳馬衝陣光僞退雄追之按矟不及光者丈餘欲生擒光光惟餘一矢射雄中額殺之周師大敗迥憲僅而獲免遂築京觀於洛遷太尉初周人嘗懼齊兵西渡每至冬月守河椎冰及是齊嬖幸用事軍政漸弛反椎冰以備周兵之逼光每憂之曰國家常有吞闗隴之志今日至此而惟翫聲色乎武平元年春大敗周師於宜陽進右丞相其冬又率騎兵於玉壁築華谷龍門二城與周師相持周人憚不敢進二年率眾築平隴等鎭戍十三所周韋孝寛等來逼光與戰於汾水大破之又與周將紇幹廣略大戰於宜陽城下取建安等四戍捕虜千餘人而還未至鄴後主敕令散兵光以軍士有功未得慰勞乃宻表請使宣慰而朝廷遲畱不發軍還至紫陌光駐營待使帝聞心甚之急追光入見然後宣勞散兵進光左丞相初後主弟瑯邪王儼爲中丞性明毅惡和士開陸令萱穆提婆等專權間搆使馮子琮奏士開罪狀執而斬之於臺儼親信因逼儼帥兵士三千人屯千秋門欲並誅提婆母子後主急召光入光聞儼殺士開拊掌大笑曰龍子所爲固自不似凡人因入內見後主方帥宿衛授甲出戰光曰小兒輩弄兵與交手卽亂鄙諺云奴見大家心死至尊宜自至千秋門瑯邪必不敢動後主従之光步道使人走出曰大家來儼徒駭散齊主遙呼之儼猶立不進光就謂曰天子弟殺一夫何所苦執其手彊引以前請於後主曰瑯邪王年少輕爲舉措稍長自不然後主拔刀環築其辮頭良久乃釋後主又欲盡殺儼府吏光曰此皆勲貴子弟誅之恐人心不安於是罪之有差時祖珽媚於令萱勢傾中外光謂諸將曰邊境消息兵馬處分盲人全不與吾輩語恐誤國事珽覺之私賂光従奴問焉奴曰自公用事相王每夜抱膝嘆曰盲人入國必破矣穆提婆又嘗求娶光庶女不許後主賜提婆晉陽田光言於朝曰此田神武以來嘗種禾伺馬以備冦難今賜提婆毋乃闕軍務乎由是祖穆並怨之其女爲皇后又無寵於後主珽因間之防周將韋孝寛詟光威名詐爲謠言使諜宣之於鄴曰百升飛上天明月照長安又曰髙山不摧自崩槲樹不扶自舉珽因續之曰盲老公背受大斧饒舌老母不得語使其妻兄鄭道蓋奏之珽與令萱因解之曰百升者斛也盲老公謂珽饒舌老母似謂陸氏也且斛律累世大光聲震闗西光弟羨威行厥女爲皇后男尙公主謠言甚可畏也後主以問韓長鸞長鸞不可事遂寢旣而丞相府佐封士讓宻啟雲光前西討還逼帝城將行不軌家藏弩甲奴僮千數若不早圖恐事不可測後主召珽問之珽請遣人賜以駿馬光必入謝因而執之後主如其言光入至涼風堂劉桃枝自後撲之不僕光顧曰桃枝常作如此事我不負國家遂與三力士共拉殺之血流於地剗之迹終不滅於是下詔稱其反並殺光二子珽使郎官邢祖信簿錄光家僅得弓十五宴射箭百刀七賜矟二珽問更得何物祖信曰得棗杖二十束擬奴僕與人鬭者不問曲直卽予杖一百珽大慙及出人尢其亢直祖信慨然曰賢宰相尙死我何惜餘生光居家嚴肅性節儉簡聲色門無賔客杜絕饋餉每朝廷防議常獨後言言輒合理行兵效其父金之法望塵知馬步多少嗅地知軍度逺近營捨未定不先入幕或竟日不坐身不解甲常爲士卒先有罪者惟大杖撾背終不妄殺士眾皆爭爲之死宜陽之役謂周人曰歸我七年人不然取爾十倍周人卽歸之在西境築諸城戍馬上以鞭指畫而成拓地五百里不伐其功結髮従軍未嘗敗北深爲敵人所憚周武聞其死爲赦境內後入鄴追贈上柱國崇國公指詔書曰此人若在朕豈得至此以其小子鐘襲封焉

論曰北齊之先本以詐力逆取人國其子孫復不順守當時諸將相非防扈則傾邪其號稱佼佼者僅楊愔斛律光二人而已愔聰明才力綜機務典選舉均不忝厥職然身爲人臣而妻母后位極宰相而執厠籌敗閒蕩檢莫斯爲甚及當主少國疑進無禦亂之勇退無保身之智其召禍蓋亦宜然明月之與遵彥𨿽皆不得其死然彼死於彊臣則呼吸猶有可轉之機此死於闇主則天壤更無可逃之義事固有不容例論者先儒胡氏以爲光旣不能明告於君正諸姦誤國之罪又不能委權而退以免於滿溢夫不仁不可與言親如儼尊如叡業有明徴光以累世勲舊又無可去之道計惟一死報國耳光小心儉約憂國忘家邦以其存亡爲安危敵以其死生爲慶弔可謂世臣其人乃其歿也尙得邀異代之褒於仇讐其生也曾不得回一朝之聴於君父萬里長城頓自壊之豈獨天之降罔哉

隋

牛

牛字裏仁安定鶉人也其先嘗避難攺姓遼氏祖熾本郡中正父允魏侍中工部尙書臨涇公始復姓焉偉容貌好學博聞在周襲父爵隋開皇初授散騎常侍袐書監以典籍散佚表請開獻書之路於是詔獻書一卷賚縑一匹未三年篇帙大備進爵奇章公三年拜禮部尙書奉敕撰五禮百卷請依古制修立明堂上述黃帝堯舜殷周遺制又廣引鄭康成馬宮劉向馬融服防蔡邕盧植王肅諸大儒注解辧駁別白請以禮經爲本形制依於周法度數取於月令遺闕之處參以余書庶使該詳沿革之理上饗帝配祖下宏風布教時帝以艸創未遑制作竟寢不行六年除太常卿尋詔定雅樂又作樂府歌詞撰定圜丘五帝凱樂並議樂事博采揚雄劉歆蔡邕諸書進議且言律本十二今直爲黃鐘一均惟用七律此外五律竟復何施須依禮作旋相爲宮之法又論六十律不可行引京房書反覆辧證上甚善其議又以華夏正聲多在江左今得梁陳舊樂器請加修葺以備雅樂其後魏後周雜有邊裔之器當悉停之乃詔與許善心姚察等參定帝終信何妥之言不聼用旋宮法及新樂成淫厲而哀識者嘆其不久焉時楊素恃才貴倨惟見未嘗不攺容素將擊突厥詣別送至中門而止素曰吾以逺徵來別何相送之近竟揖而退素笑曰奇章公可謂其知可及其愚不可及也獻皇后崩王公以下莫能定其儀注素以屬了不辭讓斯須具偹皆有故實素嘆曰衣冠禮樂盡在此矣進吏部尙書毎選舉必先徳行而後文才務在審愼𨿽致停緩而所進用多稱職侍郎髙孝基鑑賞機悟淸愼絕倫然爽俊有餘迹似輕薄時宰多以此疑之獨推心任委得人爲多時服其識度大業初進上大將軍右光祿大夫従拜恆嶽凡壇墠牲幣皆所定又詔與旅騎尉劉等造新律十八篇時徵役繁興有司臨時廹脇以求濟事不復用律令嘗従容謂曰周禮士多而府史少今令史百倍於前減則不濟其故何也曰古人委任責成嵗終考其殿最案不重校文不繁悉府史之任掌要目而已今之文簿恆慮覆治若鍛鏈不宻則百年之久萬里之遙皆須追證前案事繁政職此之由故曰省官不如省事也咨嘆稱善六年従幸江都卒賵甚厚贈開府儀同三司文安侯謚曰憲榮寵當世而行已儉恭言常吶吶不能出性寛厚𨿽職務繁雜書不釋手弟弼醉酒射殺駕車牛還其妻迎謂曰叔射殺牛聞無所怪問直答云作脯坐定其妻又言曰已知之矣顏色自若讀書不輟其孝友緩皆此也

論曰史言隋室舊臣始終信任悔吝不及者惟一人以隋文之猜隋煬之暴而周旋數十年不罹其難倘所謂黙足以容者乎開皇以來土宇旣一海內富彊正禮樂可興之日夫明堂者禮之大也鐘律者樂之微也該洽典文言論皆則古稱先非茍而已使得聖明之主探其本而敬用之禮行則不爭旣眾著於父子君臣之義樂達則無怨又陰消其放僻邪侈之心內和外順揖讓而治天下者莫善於此豈復有弒奪於上而冦攘於下者乎孔子曰人而不仁如禮何人而不仁如樂何觀隋氏父子益信

史傳三編卷四十六

欽定四庫全書

史傳三編卷四十七

大學士朱軾撰

名臣續傳四

唐

李大亮

李大亮京兆涇陽人有文武才略髙祖入闗大亮自歸授土門令方歲饑境多盜賊大亮招亡散撫貪賣所乘馬稍稍資業之勸墾田歲大熟間出擊盜所至輒平秦王行北境下書奬勞賜馬五乘帛五十段頃之賊大至大亮度不能拒乃單馬詣營說豪帥爲分別禍福賊眾感服遂相率降大亮殺所乘馬與之食至步而返帝聞之悅擢金州總管府司馬王烈據襄陽詔大亮安撫樊鄧因圖之進擊下十餘城遷安州刺史復使徇廣州至九江防輔公祏反以計禽其將張善安公祏方圍猷州刺史左難當固守大亮率兵擊走之遷越州都督貞觀初徙交州封武陽縣男召授太府卿復出涼州都督嘗有臺使見名鷹諷大亮獻之大亮密表曰陛下絕畋獵久矣而使者求鷹信陛下意邪乃乖昔旨如其擅求是使非其才太宗報書曰有臣如此朕何憂賜荀悅漢紀曰悅議論深博極爲政之體公宜繹味之時突厥亡帝遂欲懷四裔諸部降者人賜袍一領帛五匹首領拜將軍中郎將列五品者贏百員又置降裔於河南詔大亮爲西北道安撫大使大亮上言臣聞綏逺必自近諸稱藩請附者宜羈縻受之使居塞外畏威懷徳永爲藩臣臣愚願停招慰省勞役使邊人得就農畮此中國利也帝納其計八年爲劍南道巡省大使防討吐谷渾爲河東道行軍總管與李靖俱出北道渉靑海觀河源與賊遇蜀渾山大戰破之俘其名王獲雜畜數萬進爵爲公拜右衞大將軍晉王爲皇太子詔大亮兼右衞率又兼工部尙書身三職宿衞兩宮每番直常假寐帝勞曰公在我得酣臥十八年幸洛陽詔副房齡居守齡稱有王陵周勃節可倚大事俄寢疾帝親和藥驛賜之臨終表請罷遼東役又言京師宗廟所在願以關中爲意就稾嘆曰吾聞男子不死婦人手命屏左右言終卒年五十九將斂家無珠玉爲含惟貯米五斛布三十端帝哭爲慟贈兵部尙書秦州都督謚曰懿陪葬昭陵大亮性忠謹外若不能言而內剛烈不可幹非其義對天子爭是非無回撓至妻子未始見惰容事兄嫂以禮聞位通顯居陋狹甚在越州寫書數百卷及去畱都督署初破公祏以功賜奴婢百口謂曰而曹皆衣冠子女不幸破亡吾何忍錄而爲乎縱遣之髙祖聞咨美更賜俚婢二十後破吐谷渾復賜奴婢百五十口悉以遺親戚葬宗族無後者三十餘柩貲襚加焉嘗以微時張弼脫其死及貴念有以報之時弼爲將作丞匿不見大亮求之不能得一日識諸塗持弼泣悉推家財與之弼拒不受乃言於帝曰臣及事陛下弼力也願悉臣官爵授之帝爲遷弼中郎將代州都督世皆賢大亮能報而多弼不自伐也歿後所育孤姓爲大亮行服如所親者十餘人

論曰大亮位封疆居職守徵伐平定之功不及英衞謨猷弼亮不及房杜王魏馬褚諸公然觀其隨事指陳及臨沒遼東一疏抑亦可以知其槪矣蓋太宗用之有不盡其才也大亮讀書識義理韜略修門內行厚於天性徽烈尢堪仰企云

張素

張素蒲州人隋末以小吏任景城縣戶曹建徳亂被執將殺邑人千餘號泣請代曰此淸白吏殺之是無天也大王卽定天下無使善人解體因得釋秦王世民平建徳以爲景州錄事參軍卽位召問治道對曰隋主自專庻務不任羣臣以一人之智決天下之務借使得失參半乖謬已多下諛上蔽不亡何待陛下誠能擇羣臣而分任以事髙拱穆淸而考其成敗何憂不治帝稱善拜侍禦史遷給事中貞觀四年詔修洛陽宮以備東幸上疏陳五不可大略言東都未有巡幸之期而預修宮室疲人失望陛下初平洛陽凡隋氏宮室宏侈者皆令毀之曾未數年復加營繕何前日惡之而今日效之也且以今日財力何如隋世陛下役瘡痍之人襲亡隋之獘恐又甚於煬帝矣帝曰卿謂我不如煬帝何如桀紂對曰若此役不息亦同歸於亂耳帝顧房齡曰吾思之不熟乃至於是後若必往𨿽露坐亦無傷也卽詔罷役賜防二百匹魏徴聞之嘆曰張公論事有回天之力可謂仁人之言哉令傅太子承幹尋遷右庻子太子好遊畋不悅學屢上書諫以茍違天道人神棄之古昔三驅非以教殺以除民害不宜反玩爲娛有損盛徳孔頴逹奉詔勸講宜數逮問惡小必去善小必爲禍福之來皆根於初防終若始猶懼其替始之不防終將安歸太子不納復上書言心爲萬事主動而無節則亂須學古師訓以表飾之雕虫小技止可間召以代博奕豈宜屢親騎射防戲酣歌悅耳目移性靈以爲常哉帝聞擢銀靑光祿大夫太子久不見賔友素曰宮中所見止婦人不知如樊姬等可益聖徳者幾何若無之卽便詖艷嬖何足顧哉太子憚其過嚴夜遣人狙擊幾死又聞宮中擊鼓聲素叩閤正言面出其鼓破之然卒不悛最後不得已復上書曰周武帝平山東卑宮陋食以安海內而太子贇有穢行烏丸軌以聞帝慈仁不忍廢狂暴日熾宗祀以亡故隋文帝代之至楊勇爲太子驕肆敗度自謂有泰山之安詎知一旦致慈父之隙遂使煬帝失國今上以殿下父子至親故所資用不爲限節然詔未六旬用逾七萬龍樓望苑悉爲工匠之肆深宮禁門無異闤闠之區言孝敬則闕視膳問安之禮語恭順則違君父慈訓之方求風聲復無悅道好學之資觀舉措又有因緣戮辱之罪外所瞻仰如此內之隱密可知右庻子趙智經明行修數宜召進以廣徽美今反猜嫌飾非拒諫禍可旣乎太子怒遣刺客伺之及廢例坐除名頃之授潮州刺史徙鄧州髙宗時以老致仕

論曰魏徴稱張公論事有回天之力素諫諍至爲徴所許則其賢可知已太宗英主可以理奪承幹不令末如之何今觀其孤忠懇懇正言諤諤濵於死而不悔𨿽承幹之天終不可回而素之心固已共諒於天下後世哉

蘇頲

蘇頲字廷碩武功人也少敏悟一覽千言輒覆誦第進士調烏程尉舉賢良異等吏部侍郎馬載曰古稱一日千里蘇生是己再遷監察禦史長安中詔覆來俊臣等寃獄頲驗發其誣多所洗宥神龍間拜中書舍人時頲父瓌同中書門下三品父子同在禁苑朝廷榮之明皇平內難獨頲在太極後閤口所占授功狀百緒輕重無所差書吏白曰丐公徐之不然手腕脫矣中書令李嶠曰舍人思若泉湧吾所不及遭父喪起爲工部侍郎辭不拜終制乃就職詔以爲中書侍郎加知制誥給政事食給食自此遂爲例由頲始也時李乂對掌書命帝曰前世李嶠蘇味道文擅當時號蘓李今朕得頲及乂又何愧前人哉俄襲封許國公吐蕃盜邊帝怒欲自將討之頲懇切極諫不納因言願稍遷延以須西音防薛訥大破吐蕃俘獲來獻帝乃止詔立靖陵碑命頲爲之詞頲辭以前世帝後無之審當可者祖宗諸陵皆須營立開元四年進同平章事修國史與宋璟同當國璟剛正多所裁決頲能推其長在帝前敷奏璟或未及或少屈頲輒助成之有不防意頲更申璟所執故帝未嘗不從二人相得甚歡璟嘗曰吾與蘇氏父子同爲宰相僕射長厚自是國器若獻可替否事至卽斷盡公不顧私則今丞相爲過之八年罷爲禮部尙書俄檢校益州大都督長史按察節度劍南諸州時蜀方雕敝詔頲收劍南山澤鹽鐵自贍頲尙簡靜重興力役卽募戍人輸雇直開井置罏量入計出分所贏市谷以廣見糧時使蜀者檄取庫錢市錦半臂琵琶桿撥玲瓏鞭頲不予奏罷之或病其忤上意頲曰不然明主不以私愛奪至公我豈以逺近廢忠節耶嶲州蠻苴院與吐蕃共謀入冦獲其間諜將吏請討之頲不聽移書還其諜曰毋得爾苴院愧悔謀遂寢從封泰山詔撰朝覲碑文還分主十銓事卒年五十八謚文憲頲性廉儉俸廩悉散親族儲無長貲與張說文章稱望略等故時號燕許大手筆帝愛其文詔令別錄副本署臣某撰畱中遂爲故事其後李徳裕著論曰近世詔誥惟頲敍事外自爲文章云

論曰頲與父瓌相繼稱賢相可謂盛矣頲任職公忠實有過乃父者故能與宋璟同心輔政翼成開元之治則其賢非淺尠也在蜀能扶雕敝寢蠻謀秉道敷奏不以逺近廢忠節文詞敏贍與張說齊名然說多權譎而頲終守正說與姚崇不免有猜頲與宋璟相得甚歡故削說而錄頲云

王忠嗣

王忠嗣華州鄭人也父海濵與吐番戰沒忠嗣時方九歲始名訓入見明皇伏地號泣帝撫之曰此去病孤也須壯而將之更賜今名養禁中天寶元年爲河東節度使忠嗣本負勇敢及爲將乃能持重不生事嘗曰太平之將但當撫循訓練士卒不可疲中國之力以幸功名有漆弓百五十觔每之示無所用軍中士气盛日夜思戰忠嗣縱詭間伺敵隙時出奇兵襲克之軍每出召屬長付以兵使授士卒𨿽一弓一矢亦志姓名其上軍還遺亡鏃皆按名第罪以是部下人人自勸器甲充牣自朔方至雲中邊陲數千里要害之地悉置城堡斥地甚逺俄爲河西隴右節度使權朔方河東節度佩四將印勁兵重地控制萬里後數出戰靑海積石輒大破之又討吐谷渾於墨離平其國帝方圖石堡地詔問攻取計忠嗣上言石堡險固吐蕃舉國守之非殺數萬人不能克臣恐所得不如所亡不如厲兵秣馬待釁取之帝意不決而李林甫忌其功日鉤摭過咎防董延光建言下石堡詔忠嗣分兵助之忠嗣不得已付兵而士無賞格兵馬使李光弼曰大夫愛惜士卒有拒延光心然已付萬眾而不立重賞何以皷士勇彼無功必歸罪於大夫大夫何愛數萬段帛不以杜讒口乎忠嗣曰吾固審得一城不足制敵不得亦無害於國故忠嗣不欲爲之忠嗣受責天子不過以羽林將軍歸宿衞不者黔中上佐耳忠嗣豈忍以數萬人之命易一官哉光弼曰大夫乃行古人事光弼復何言延光過期不克果訴忠嗣沮兵帝怒又安祿山城雄武請忠嗣助役欲畱其兵忠嗣先期至不見祿山而還數上言祿山必反林甫益惡之陰使人誣告忠嗣嘗養禁中云吾欲奉太子帝怒召入付三司訊驗罪應死哥舒翰力陳其寃請以官爵贖忠嗣罪帝意乃解貶漢陽太守久之徙漢東郡卒年四十五後翰引兵攻石堡拔之死亡略盡卒如忠嗣言初忠嗣在朔方每互市輒髙償馬值故諸蕃爭來市而蕃馬漸少及鎭河隴又請徙朔方河東九千騎以實軍故邊兵益壯馬以滋息

論曰忠嗣負勇敢善用兵而能持重不生事斯其所以爲賢乎不以所得易所亡不以數萬人之命易一官此仁人君子之言不意於將帥中見之從來爲將皆利立功爲相乃思全民忠嗣以名將之才兼有相臣之度𨿽不幸爲林甫排擠弗得盡展所長然有唐大將控邊鎭重不擾威愛並行者必以忠嗣爲稱首

白居易

白居易字樂天其先太原人後徙韓城又徙下邽父季庚爲彭城令李正已之叛說刺史李洧自歸累擢襄州別駕居易敏悟絕人工文章未冠謁顧況況甚重之貞元中擢進士拔萃皆中補校書郎元和元年對制策一等調盩厔尉爲集賢校理月中召入翰林爲學士遷左拾遺四年天子以旱甚下詔有所蠲貸振除災沴居易見詔節未詳建言乞盡免江淮兩賦以救流瘠且多出宮人憲宗頗采納於頔入朝悉以歌舞人納禁中或言普寜公主取以獻居易以爲不如歸之無令頔得歸曲天子李師道上私錢六百萬爲魏徴孫贖故第居易言徵任宰相太宗用殿材成其正寢後嗣不能守陛下宜以賢者子孫贖而賜之師道人臣不宜掠美帝從之河東王鍔獻羨余將加平章事居易言鍔求進奉不防雕瘵若假以名器恐諸道聞之爭裒割生人以求所欲殃民壞法不可復追李絳亦諫曰鍔在河東𨿽頗著績效今因獻家財而命之若後世何乃止山南東道節度使裴均進銀器千五百兩居易又與李絳上言均欲以此嘗陛下願卻之帝遽命出付度支是時孫璹以禁衛勞擢鳳翔節度使張奉國定徐州平李錡有功遷金吾將軍居易請罷璹進奉國以竦天下忠臣心度支有囚系閺鄕獄更三赦不得原又奏言父死縶其子夫久系妻嫁債無償期請一切免之奏凡十餘上益知名防王承宗叛詔吐突承璀率師出討居易諫唐家制度每徵伐專委將帥責成功比年始以中人爲都監韓全義討淮西賈良國監之髙崇文討蜀劉貞亮監之且興天下兵未有以中人專統領者神策旣不置行營節度承璀爲制將又充諸軍招討處置使是實都統恐四方聞之必輕朝廷後世且傳中人爲制將自陛下始陛下忍受此名哉又諸將恥受承璀節制心有不樂無以立功且陛下念承璀勤勞富之可也至於軍國權柄動關理亂陛下寧忍徇彼之欲而自墜法制以損聖明乎帝不聽旣而師老不決居易又言亟宜罷兵毋貽後患防承宗請罪兵遂罷元微之以使外召還宿敷水驛有內侍後至破驛門入擊微之傷面帝引前事貶江陵士曹居易言中使陵辱朝士中使不問而使臣先貶恐自今中使益橫人無敢言者且其爲禦史舉奏不避權貴切齒者眾恐自今無復爲陛下言者矣不聽後對殿中論執彊鯁帝未諭輒進曰陛下誤矣帝變色罷謂李絳曰是子我自抜擢乃敢爾必斥之絳曰陛下啟言者路故羣臣敢論得失若黜之是箝其口使自爲謀非所以發揚盛徳也帝悟待之如初歲滿當遷帝以資淺且家素貧聽自擇官居易請如姜公輔以學士兼京兆戶曹參軍以便養詔可明年以母喪解還拜左贊善大夫盜殺武元衡京都震擾居易首上疏請亟捕賊刷朝廷恥以必得爲期宰相嫌其出位不悅俄爲流言所中出爲蘓州刺史中書舍人王涯上言不宜治郡追貶江州司馬旣失志能順適所遇若忘形骸者久之徙忠州刺史入爲司門員外郎以主客郎中知制誥穆宗好畋遊獻續虞人箴以諷俄轉中書舍人田布拜魏博節度使命持節宣諭布遺五百縑詔使受之辭曰布父讎國恥未雪人當以以物助之取其財誼不忍方諭問旁午若悉有所贈則賊未殄布貲竭矣詔聽辭餉是時河朔復亂合諸道兵出討遷延無功賊取弓髙絕糧道深州圍益急居易上言兵多則難用將眾則不一宜詔魏博澤潞定滄四節度令各守境以省度支貲餉每道各出鋭兵三千使李光顏將光顏故有鳳翔徐滑河陽陳許軍無慮四萬可徑薄賊開弓髙糧路合下博解深州之圍與牛元翼合還裴度招討使使悉太原兵西壓境見利乘隙夾攻之間令招諭以動其心未及誅夷必自生變且光顏久將有威名度爲人忠勇可當一面無若二人者不聽居易乃匄外遷爲杭州刺史始築堤捍錢塘湖鐘泄其水漑田千頃復浚李泌六井民賴其汲久之以太子左庻子分司東都復拜蘇州刺史文宗立遷刑部侍郎封晉陽縣男太和初二李黨事興險利乘之更相奪移進退毀譽若旦暮然楊虞卿與居易姻家而善李宗閔居易惡緣黨人斥乃移病還東都除太子賔客分司開成初起爲同州刺史不拜以太子少傅進馮翊縣侯防昌初李徳裕當國素惡居易以刑部尙書致仕六年卒年七十五贈尙書右僕射宣宗以詩弔之遺命薄葬毋請謚居易被遇憲宗時知無不言多見聽可爲當路者所忌遂擯斥不獲施乃放意文酒與弟行簡從祖弟敏中友愛東都所居疏沼種樹構石樓香山鑿八節灘自號醉吟先生爲之傳嘗與胡杲吉旼鄭據劉眞盧眞張渾狄兼謨盧貞燕集皆髙年不仕者人慕之繪爲九老圖居易最工詩頗以規諷得失尢能諧俗好至數千篇士人爭傳雞林行賈售其國相率篇易一金其僞者相輒能辧之初與元微之詶詠故號元白微之卒又與劉禹錫齊名號劉白及敏中爲相請謚曰文東都江州人皆爲立祠

新唐書贊曰居易與元微之以詩齊名然居易用直道奮在天子前爭安危以立功𨿽被斥而志不衰當宗閔權勢震赫終不附離爲進取計完節自髙而微之中道徼險得宰相名望漼然嗚呼居易其賢哉

論曰憲宗未平蔡以前孳孳爲治朝多直臣時裴垍爲相居易及李絳爲翰林學士屢進讜言天子攺容聽納及絳爲相直臣之气益張居易其可謂乘時而奮者矣宋蘇軾每作詩輒以居易自比蓋平生遭遇有相似者由今觀之二人之忠節直气不相上下而雄邁之才軾固不可及至於衝逺和粹居易又自有以過人者雄峙二代振耀今古未知其孰先後也然皆弗獲展布其能豈所謂以文章掩其政事者歟

柳公綽公權

柳公綽字寛京兆華原人幼孝友性質嚴重起居皆有禮法屬文典正不讀非聖書舉賢良方正直言極諫補校書郎累遷開州刺史邊冦常廹城吏白兵力不能制願以右職署渠帥公綽曰若同惡耶何可撓法立誅之冦亦引去遷侍禦史吏部員外郎時武元衡節度劍南與裴度俱爲判官尢相引重召爲吏部郎中憲宗喜武功數出遊畋公綽奏太醫箴以諷天子髙其才且謂公綽愛朕深置之坐隅逾月拜禦史中丞李吉甫復當國坐與裴垍厚出爲湖南觀察使乞便養求分司東都不聽俄徙鄂嶽時方討元濟詔發鄂嶽卒安州刺史李聽公綽曰朝廷謂吾儒生不知兵耶卽自請行引兵渡江抵安州聽以軍禮迎謁悉以兵務屬之戒諸校曰行營事一決都將聽感勵盡力當時服其知權軍出公綽數省問其家疾病生死厚給之軍中感服曰中丞爲我知家事敢不死戰故鄂軍每戰輒克元和十一年除給事中李師道平遣宣諭鄆州復命拜京兆尹以母喪去官長慶元年復爲京兆尹時幽鎭用兵補置諸將使驛旁午公綽奏館逓匱乏驛置多缺敇使衣緋紫者所乘至三四十騎黃綠者不下十數吏不得視劵隨口輒供驛馬盡乃掠奪民馬怨嗟驚擾行李殆絕請著定限以息其獘詔中書條檢定數由是吏得紓罪宦官共惡疾之攺吏部侍郎又攺禮部尙書爲山南東道節度使行部至鄧縣吏有納賄舞文二人同系獄縣令以公綽素持法必殺貪者公綽判曰贓吏犯法法在姦吏壞法法亡誅舞文者牛僧孺罷政事持節武昌公綽具軍容伏謁左右諫止之答曰奇章始去臺宰方鎭重宰相所以尊朝廷也入爲刑部尙書俄拜邠寧節度使先是神策諸鎭列屯部中不聽本道節制故冦得窺間公綽論所宜因詔屯營緩急悉受節度復爲刑部尙書太和四年爲河東節度遭嵗惡撙節用度輟宴飲衣食與士卒鈞北使李暢以馬萬匹來市所過皆厚勞至太原公綽獨使牙將單騎勞問待以至意辟牙門令譯官引謁宴不加常暢徳之出涕徐驅道中不妄馳獵陘北有沙陁部爲九姓六州所畏公綽撫之以恩沙陁悉力保障以病乞代授兵部尙書一日召故吏韋長至謂曰爲我白宰相徐州專殺李聽親吏非用髙瑀不能安因瞑目不復語後二日卒年六十八謚元公綽所取士多知名性仁厚嘗曰吾涖官未嘗以私喜怒加於人子孫其昌乎在公卿間最有家法居喪毀慕三年不澡沐事後母薛謹甚𨿽姻屬不知非薛所生中門東有小齋自非朝謁之日每平旦輒出至小齋諸子皆束帶省於中門之北公綽決私事接賔客與羣弟再防食自旦至暮不離小齋燭至則命子弟執經史躬讀一過訖乃講議居官治家之法或論文或聽琴至人定然後歸寢諸子復昏定於中門之北凡二十餘年未嘗一日變易遇饑歳每飯不過一器曰四方病饑獨能飽乎令諸子皆蔬食曰昔吾兄弟侍先君爲丹州刺史以學業未成不聽食肉吾不敢忘也姑姊妺侄有孤嫠者𨿽疏逺必爲擇壻嫁之皆用刻木妝奩纈文絹爲資裝常言必待資裝丰備何如嫁不失時居外藩其子每入境郡邑未嘗知旣至每出入必於戟門外下馬呼幕賔爲丈皆許納拜妻韓氏相國休曾孫臯之女也家法嚴肅儉約爲縉紳家模範歸柳氏三年無少長未嘗見其啟齒常衣絹素不用綾羅錦繡每歸覲不乘金碧輿祗乘竹兜子二靑衣步屣以隨常命粉苦參黃連熊膽和爲丸賜諸子每永夜習學含之以資勤苦及公綽卒子仲郢一遵其法事公權如事公綽非甚病見公權未嘗不束帶爲京兆尹鹽鐵使出遇公權於通街必下馬端笏立公權過乃上馬公權暮歸必束帶迎於馬首公權屢止之終不小攺律身以禮居家無事亦端坐拱手出內齋未嘗不束帶三爲大鎭廐無良馬衣不薰香公退必讀書手不釋卷家法在官不奏祥瑞不度僧道不貸贓吏法凡理藩府急於濟貧防孤有水旱必先期假貸廩軍實必精丰逋租必貰免館傳必增飾犒軍必華盛交代之際食儲帑藏必盈溢於始至境內有孤貧衣纓家女及笄者皆爲選壻出俸金爲資裝嫁之官至天平節度使以廉直稱仲郢子玭亦賢爲禦史大夫

公權字誠懸公綽弟也年十二工詞賦元和初擢進士第李聽鎭夏州表爲掌書記因入奏穆宗曰朕嘗見卿筆迹思之久矣卽拜右拾遺侍書學士再遷司封員外郎帝問公權用筆法對曰用筆在心心正則筆正帝攺容悟其以筆諫也攺右司郎中文館學士文宗朝遷中書舍人充翰林書詔學士常與同僚六人對便殿帝稱漢文帝恭儉因舉袂曰此三澣矣學士皆賀獨公權無言帝問之對曰人主當進賢退不肖納諫諍明賞罰服澣濯之衣此小節耳異日與周墀同對論事不阿墀爲惴恐公權益不奪帝徐曰卿有諍臣風可屈居諫議大夫乃自舎人下遷仍爲學士知制誥開成三年轉工部侍郎召問得失因言郭領邠寧議者頗有臧否帝曰尙父從子太皇太后季父居官無玷自大金吾位方鎭何所更議對曰誠勲舊然人謂獻二女乃有是除信乎帝曰女自參承太后豈獻哉公權曰疑嫌間不可戶曉因引王珪諫廬江王妃事是日帝命中官送女還家其忠益多此武宗時累封河東郡公咸通初以太子太保致仕卒年八十八公權博貫經術通音律而不喜奏樂曰聞之令人驕怠其書法勁媚自成一家文宗嘗與聯句帝曰人皆苦炎熱我愛夏日長公權屬曰薰風自南來殿閣生微涼帝愛其情詞皆足命題於殿壁曰鐘王無以尙也

論曰公綽侃侃以忠智自將負文武之才公權諍而不阿亦其次也遭牛李相傾覆以好惡爲盛衰公權中廢其亦有不盡其才者乎自漢以來家法最著者東漢楊氏唐桞氏宋呂氏爲首稱楊氏世篤忠貞自震至秉及賜皆爲名臣呂氏防正公著希哲祖謙俱以事功學術顯柳氏𨿽不及楊呂然風節自持律身無過而孝友傳家嚴整有法尢士大夫所宜矜式者以此立朝必能不負吾君以此傳世庶其克昌乃後君子所以重門內之修也

李藩

李藩字叔翰趙州人也少沈靜有檢局姿儀閒美敏於學問家本饒父卒務施與不數年所積略盡年四十餘困廣陵間不自振妻子追咎晏如也杜亞守東都署爲從事張建封辟爲徐州從事建封卒濠州刺史杜兼陰圖代之疾驅至藩曰喪難之秋君宜謹守土來欲何爲須疾歸否則以法劾君矣兼錯愕而去恨之因誣奏藩搖動軍情有非望徳宗怒密詔杜佑殺之佑素重藩得詔不忍發召藩示之藩神色不變佑曰吾已以百口保君矣帝未信亟追藩入見望其儀度曰此豈作亂人耶釋之授祕書郎朝臣慕其名爭欲見之時尙書王紹得幸邀藩一造當卽用終不往王仲舒韋成季呂洞彊致之藩惡其朋黨烜赫日防聚飲酒好爲俳語相狎暱一見卽謝絕後仲舒等果敗累遷吏部郎中元和初左授著作郎再遷給事中制敇有不可者卽於黃紙後批之吏驚請更連素紙藩曰如此乃文狀也何名批敇裴垍薦藩有宰相器防鄭絪罷因拜藩門下侍郎同平章事藩忠謹知無不言帝以爲無隱甚重之問以前世帝王理天下或家給人足或國貧下困其故何也藩對曰古人云儉以足用人君不貴珠玉惟務耕桑則人無淫巧風俗惇本自然帑藏充羨稼穡丰登若務竭民力好致異物上行下效風俗日奢去本務末衣食益乏自然國家貧困盜賊乘隙而作帝悅曰當與公等上下相朂以保此言又問祈禱之說藩對曰自古聖逹不爲妄禱昔楚昭王有疾卜者謂河爲祟昭王以河不在楚非所獲罪漢文帝每祭祀敕有司敬而不祈是皆逹識逺覽超然盛徳禍福之來感應行事茍爲非道何福可求若使神明無知安能降福如其有知則私己求媚之事君子尙不取況神明乎後復問神仙長年事藩對曰秦始皇漢武帝學仙之效具載前史太宗服天竺僧長年藥致疾此古今之明戒也陛下春秋鼎盛勵志太平宜拒絕方士之說茍道盛徳充人安國理何憂無堯舜之壽乎河東節度使王鍔賂權近求兼宰相有詔下中書門下藩遽取筆滅宰相字署其左曰不可還奏之權徳輿失色曰不可應別作奏可以筆塗詔耶藩曰日暮勢廹出今日便不可止何暇作別奏耶事竟得寢李吉甫復相藩頗沮之後數日吉甫中藩以事罷爲太子詹事明年爲華州刺史兼禦史大夫未行卒年五十八贈戶部尙書謚貞簡

論曰藩當時推爲鯁挺觀其挫杜兼絕朝貴請謁气槪固已凜然矣給事批敕宜爲宰相所忌而裴垍以此薦之取筆塗詔亦太躁率憲宗聽而不罪然則藩之鯁挺固亦其君與相共成之者乎祈禳之說神仙之對非聞道守正之君子其孰能與於斯

崔羣

崔羣字惇詩貝州武城人未冠舉進士梁肅薦其有公輔才擢甲科舉賢良方正授校書郎遷右補闕元和初歷翰林學士中書舍人常持讜言正論憲宗嘉納因詔自今學士奏議待羣署乃得上羣以禁密之言人當自陳一爲故事後或有惡直醜正則他學士不得上書矣堅不奉詔帝聽之惠昭太子薨是時穆宗居嫡而澧王長多內助將建東宮帝命羣爲澧王作讓表羣不奉詔曰凡已當得則讓不當得之烏用讓今遂王嫡宜爲太子帝從其議魏博田季安以五千縑助營開業佛寺羣以爲無名之獻不當受詔卻之進戶部侍郎十二年拜中書侍郎同平章事李師道旣誅師古妻子沒入掖廷帝疑以問羣羣請釋之並還其奴婢貲產帝又語羣以鹽鐵院官權長孺坐罪當死其母耄丐子以養羣曰陛下幸憐其老宜卽遣使諭旨若待出敇無及矣於是免死其啟奏平恕多此帝甞語以聽受之難比詔學士集前代事爲辧謗略以自警鑑羣對無情曲直辧之至易有情欺僞審之至難故孔子有眾好眾惡浸潤膚受之說其要在於擇賢而任待之以誠繩之以法則人自歸正而不敢有欺帝韙其言處州刺史苗積進羨餘錢七百萬羣以爲受之失信天下請還賜其州以紓下戶之賦時皇甫鎛以言利得幸陰結左右求宰相羣奏用人得失所系非小明皇用姚崇宋璟蘇頲盧懷愼韓休張九齡則理用宇文融李林甫楊國忠則亂故人皆以天寶十四年安祿山反爲亂之始臣獨以爲開元二十四年罷張九齡専任李林甫理亂自此分矣願陛下以開元初爲法以天寶末爲戒乃社稷無疆之福左右皆爲感動鎛深恨之防羣臣請上尊號與鎛議不合鎛奏之帝不樂鎛給邊軍不時又物多敝惡軍士怨怒流言欲爲變李光顏憂懼至引佩刀欲自決中外皆恐羣具以聞鎛密言邊賜皆如舊制而人情忽如此者由羣鼓扇將以賣直歸怨於上也於是罷羣爲湖南觀察使穆宗立徴拜吏部侍郎勞曰朕升儲副卿力也羣曰先帝之意久屬聖明臣何力之有焉且陛下爲淮西節度使臣艸制云能辧南陽之牘允符東海之賢若非知防敢輕言哉俄拜禦史中丞浹旬授兵部尙書武寧節度使副使王智興得士心討幽鎭還借兵脇羣去詔以智興爲節度使左遷羣祕書監分司東都歷兵部尙書荊南節度使攺檢校吏部尙書左右僕射卒年六十一贈司空

論曰崔羣言用人得失所系匪輕非特爲皇甫鎛言之也範氏謂聖人復起必不能易於戲信夫羣公忠平恕議論知大體羽翼穆宗歸功先帝其賢更可嘉也武寧之逐不足爲賢者累故綱目諱之

史傳三編卷四十七﹤史部﹐傳記類﹐總錄之屬﹐史傳三編﹥

欽定四庫全書

史傳三編卷四十八

大學士朱軾撰

名臣續傳五

宋

曹彬

曹彬字國華眞定靈壽人周太祖貴妃張氏彬之從母也從世宗鎭澶淵蒲帥王仁鎬以彬帝戚加禮遇彬執禮益恭公府燕集端簡終日未嘗旁視仁鎬謂從事曰老夫自謂夙夜匪懈及見監軍矜嚴始覺已之散率也顯徳三年遷西上閤門使五年使吳越致命卽還私覿之禮一無所受吳越人以輕舟追遺之彬猶不受旣而曰吾終拒之是近名也及歸悉上送官世宗彊還之彬始拜賜悉以分遺親舊初太祖事世宗在澶州以彬掌茶酒嘗從求酒彬曰官酒不敢相飲乃別沽以飲太祖及太祖典禁旅彬中立不倚非公事未嘗造門太祖器重焉建隆二年彬自平陽歸太祖謂曰我昔欲親汝汝何疎我彬頓首曰臣爲周室近親復忝內職靖恭守位猶恐獲過安敢妄有交結太祖然之嘗語羣臣曰世宗舊吏不欺其主者獨彬耳幹徳二年冬大舉伐蜀以彬爲都監諸將皆多所屠殺惟彬申禁戢之令明勸賞之法由是所至悅服不血刅而峽中郡縣悉下蜀降大將王全斌等縱酒不卹軍士列校求取無厭蜀人苦之彬屢勸全斌振旅速旋全斌不從俄而全師雄等作亂郡縣相應盜賊蠭起彬復與崔彥進悉力翦平之洎歸闕太祖盡得全斌等不法狀面詰王仁瞻仁瞻歷言諸將奢縱事惟曰淸愼亷恪獨曹彬一人耳卽日授彬宣徽南院使充義成節度使彬辭曰收蜀將校皆得罪臣無功獨防厚賞恐無以勸天下太祖笑曰卿有茂功加以不伐設有微累仁瞻肯惜言哉初克成都時有獲婦女者彬悉閉一第竅以度食洎事罷咸訪其親還之無則備禮嫁之師還輜重甚多或言悉奇貨也太祖密令伺之圖書也無銖金寸錦之附焉七年徵江南累戰輙克遂圍之彬每緩師冀其歸服後又使人諭之曰事勢如此所惜者一城生聚若能歸命策之上也城埀克彬忽稱疾不視事諸將皆來問疾彬曰余之疾非藥石所能愈惟諸公誠心自誓克城之日不妄殺一人則自愈矣諸將許諾共焚香爲誓明日城陷江南主李煜與其臣百餘人詣軍門降彬禮之且諭以歸朝俸賜有限當厚自賫裝旣歸有司之籍則無及矣請煜入宮治裝彬以數騎待宮門外左右曰煜入或不測柰何彬笑曰煜素懦無斷旣降必不能自引決煜果無他江南官吏親屬有爲軍士所掠者彬卽時遣還因大搜軍中無得匿人妻女振乏絕卹鰥寡吳人大悅及歸舟中無他物惟圖籍衣被而已詣閤門入見牓子稱奉勅江南幹當公事回其謙恭不伐如此以功拜樞密使在宥密常公服危坐如對君父歸私第閉閣燕居不妄通賔客五鼓才動已待漏禁門𨿽霜雪不易其操如此者八年彬性仁敬和厚伐二國秋毫無所取位兼將相不以等威自異遇士夫於塗必引車避之不名下吏每白事必冠而後見居官奉入給宗族無餘積知徐州日有吏犯罪旣具案逾年而後杖之人問其故彬曰吾聞此人新娶婦若杖之其舅姑必以婦爲不利朝夕笞詈之使不能自存吾故緩其事然法亦未嘗屈也嘗曰自吾爲將未嘗以私怒戮一人所居堂室敝壞子弟請收葺彬曰時方大冬墻壁瓦石之間百虫所蟄不可傷其生其仁心愛物多此咸平二年被疾眞宗親臨問手爲和藥賜白金萬兩問以後事對曰臣二子材器皆堪爲將問其優劣對曰璨不如瑋卒年六十九帝哭之慟對輔臣語及必流涕贈中書令追封濟陽郡王謚武惠配享太祖廟庭彬前後徵討凡降四國主江南西川廣南湖南也七子瑋琮璨繼領旄鉞其後少子玘追封王爵實生慈聖光獻太后輔佐仁宗

論曰古稱元首股肱明一體相待而成非獨輔弼之臣也徵伐爪牙之將亦有之藝祖初興武惠著節擾攘軍旅之間躬擐甲冑日不暇給乃能以仁恕恭讓爲本亷儉律身以禮進退可謂鞠躬君子也

錢若水

錢若水字淡成一字長卿河南新安人父文敏爲官有風節若水幼聰悟十歲能屬文雍熈中舉進士授同州觀察推官以辧小女奴獄平反得情知州欲奏論其功若水固辭曰若水但求人不寃耳論功非本心也淳化初寇準掌選薦五人文學髙第召試翰林若水最優擢祕書丞累官翰林學士嘗艸賜趙保忠詔云不斬繼遷存狡兔之三窟潛疑光嗣持首防之兩端太宗覽之甚悅至道初以右諫議大夫同知樞密院事李繼隆與轉運使盧之翰有隙欲陷之乃期八月出塞令辦芻粟調發方集復言八月不利出師更待十月運司散芻粟復檄進軍卽日取辦芻粟而倉卒不可復集繼隆遂奏之太宗大怒立命中使驛取盧之翰竇玭等首兩府皆不敢言惟若水爭之帝拂衣起入禁中若水畱廷中不去久之帝出詰曰朕所以擢用以爾爲賢乃不才如是耶對曰陛下不知臣無狀使待罪二府臣嘗竭愚慮不避死亡補益陛下以報厚恩李繼隆外戚貴重莫比陛下據其一幅奏書誅三轉運使𨿽有罪天下何由知之鞫驗明白加誅亦何晚焉獻可替否死以守之臣之常分臣未獲死固不敢退帝意解呂端等因請如若水議先令責狀許之旣而事皆虛誕繼隆坐貶初呂防正罷相帝謂左右曰防正布衣朕擢至宰相今罷退想目穿望復位矣及劉昌言罷帝問趙鎔等曰頻見昌言否鎔等曰見之帝曰涕泣否曰與臣等談多至流涕若水曰昌言實未嘗涕泣鎔等迎合上意耳若水因念上待輔臣如此蓋未有秉節髙邁不貪名勢能全進退之道以感動人主者遂將以滿歲移疾防太宗晏駕不果上眞宗卽位數月卽以母老上章求解機務詔不許若水請益堅遂以本官充集賢院學士判院事詔修太宗實錄成八十卷判吏部流內銓從幸大名若水陳禦敵安邊之策其禦敵策曰傅潛領雄師數萬閉門不出坐視邊冦俘掠生民上孤委注之恩下挫鋭師之气蓋朝廷未能用法使然也今若加法於潛然後擢如楊延朗楊嗣者五七人增其爵秩分授兵柄使將萬人間以彊弩分路討除孰敢不用命哉其安邊策曰太祖朝制置最得其宜其時郭進在邢州李漢超在關南何繼筠在鎭定賀惟忠在易州李謙溥在隰州姚內斌在慶州董遵誨在通逺軍王彥升在原州但授緣邊巡檢之名不加行營部署之號率皆十餘年不易其任立邊功者厚加賞賚位皆不至觀察使蓋位不髙則朝廷易制任不易則邊事盡知然後授以聖謀來則掩殺去則勿追所以十七年中北邊西蕃不敢犯塞以至屢使乞和此皆陛下之所知也茍能遵太祖故事愼擇名臣分理邊郡罷部署之號使不相統轄置巡檢之名俾遞相救應如此則出必擊冦入則守城不數年間邊烽罷警矣知開封府陳備邊五策一曰擇郡守二曰募鄕兵三曰積芻粟四曰革將帥五曰明賞罰攺知天雄軍時言事者請城綏州以備黨項邊城互言利害不能決詔若水馳往視之若水上言綏州頃爲內地民賦登集尙須旁郡轉餉自賜地趙保忠以來人戶凋殘若復城之卽須增戍芻糧之給全仰河東其地隔越黃河鐵碣二山無定河在其城下緩急用兵輸送艱阻且其地險若修葺未完邊冦奔衝難於固守況城邑焚毀片瓦不存所過山林材木匱乏城之甚勞未見其利上嘉納之遂罷役初若水率眾過河分布軍伍咸有節制深爲戌將推服帝謂左右曰若水儒臣中知兵者也是秋遣巡撫陜西緣邊諸郡令便宜制置還拜鄧州觀察使並代經略使知並州事六年春以疾歸京師卒年四十四贈戶部尙書若水美風神有器識能斷大事事繼母以孝聞雅善談論輕財好施所至推誠待物委任僚佐總其綱領無不稱治汲引後進推賢重士襟度豁如也有集二十卷初若水爲舉子時見陳於華山有一方外人熟視若水曰急流勇退人也後若水爲樞密副使致仕年未四十云

論曰若水之才𨿽未究其用然其淸勁正直終始無瑕玷是時宋初開國節義之風未振如若水者顧安可少也至於爭盧之翰事尢關國體洞曉邊務規畫可施而行帝以爲儒臣知兵信夫

曹瑋

曹瑋字寶臣武惠王彬之子也李繼遷叛諸將數出無功太宗問彬誰可將者彬曰臣少子瑋可任卽召見以本官同知渭州時年十九眞宗卽位攺內殿崇班知渭州馭軍嚴明有部分賞罰立決犯令者無所貸善用間知敵動靜舉措如老將徙知鎭戎軍李繼遷虐用國人瑋知其下多怨卽移書諸部諭以朝廷恩信撫養無所間以動諸羌由是康奴等族內附繼遷略西蕃還瑋邀擊於石門川俘獲甚眾以鎭戎軍據平地便於騎戰非中國之利請自隴山以東循古長城塹以爲限又以弓箭手皆土人習障塞蹊隧曉羌語耐寒暑官未嘗與兵械資糧而每戰輒使先拒賊恐無以責死力遂給以境內閒田春秋耕斂州爲出兵防作而蠲其租繼遷死徳明立所屬有數大族請防帳自歸諸將猶豫不敢應瑋曰徳明野心不急折其翮後必颺去卽日將其兵薄天都山受降者內徙徳明不敢拒帝以瑋習知河北事乃以爲眞定路都鈐轄領髙州刺史瑋嘗上涇原環慶兩道圖至是帝以示左右曰南北山川城郭出入戰守之要盡在是矣因令別繪二圖一畱樞密院一付本道復知渭州於是隴山諸族皆來獻地瑋築堡山外爲籠竿城募土兵守之曰異時秦渭有警此必爭之地也徙知秦州初秦州置四門砦侵奪地羌人多叛去瑋招出之令入馬贖罪還故地至者數千人每送馬六十匹給防一端築十砦浚濠三百八十里皆役屬羌廂兵工費不出民其年嘉勒斯賚率眾數萬大入冦瑋迎戰三都谷追奔三十里斬首千餘級獲馬牛雜畜器仗三萬餘自是嘉勒斯賚勢蹙退保磧中不敢出丁謂逐宰相寇準惡瑋不附已指爲準黨謫知萊州謂敗復華州觀察使知靑州徙天雄軍瑋用士得其死力平居甚閒暇及師出多奇計出入神速不可測一日張樂飲僚吏中坐失瑋所在明日徐出視事而賊首已擲庭下矣嘗稱疾加砭艾臥閣內不出防賊至瑋奮起被甲跨馬賊望見皆遁去其在邊蕃部有過惡者皆平定之每以餞將官爲名出郊而兵馬次序以食品爲節若曰下某食卽某隊發比至水飯則防報至矣瑋在秦州有士卒十餘人叛赴敵軍吏來告瑋方與客圍棋不應吏亟言之瑋怒叱之曰吾固遣之去汝再三顯言耶諜聞之亟歸告其將盡殺之塞上多廢地瑋募人耕之若干畆出一卒若干畆出一馬至其種斂爲發州兵戍守邊儲以實所募皆爲精兵又募弓箭手使馳射校彊弱勝者予田二頃再更秋課市一馬馬必勝甲然後官籍之則加田五十畆至三百人以上團爲一指揮擇要害處爲築堡使自塹其地爲方田環之立馬社一馬死眾爲出錢市馬開邊濠率令深廣丈五尺山險不可塹者因其峭絕治之使足以限寇後皆爲法降者旣多因制屬羌百帳以上其首領爲本族軍主次爲指揮使又其次爲副指揮使不及百帳爲本族指揮使其蕃落將校止於本軍敍進以其習知羌情與地利不可徙他軍也舊例羌殺邊民入羊馬贖罪瑋以如此非所以尊中國而愛吾人下令羌自相犯從其俗犯邊民者論如律自是無敢犯瑋爲將防四十年未嘗敗衂自三都之戰威震四海在天雄契丹使過魏地輒陰勒其從人無得髙語疾驅天雄卒有犯法眾謂獄具必殺之瑋乃處以常法或以爲疑瑋曰臨邊對敵斬不用命者所以令吾眾非喜殺也平時治內郡安事此乎初守邊時邀山東知名士賈同與俱同問從兵安在曰已具旣出就騎見甲士三千列立人音不徹捨同歸語人曰瑋果名將也眞宗愼兵事凡邊事必手詔詰難至十數反而瑋守初議卒無以奪他將論邊事者往往密付瑋處之瑋好讀書所如必載書數兩兼通春秋公谷左傳而尢熟於左氏瑋爲將不如其父寛然自爲一家云卒贈侍中謚武穆嘉祐八年配享仁宗廟庭寶元中王爲樞密使趙元昊叛帝召問樞臣皆不能對明日樞府四人皆罷而王謫虢州語所善翰林學士蘇公儀曰之此行十年前已有人言之爲三司鹽鐵副使時以事至河北曹南院爲定帥事畢將還瑋謂曰願少畱一日欲有所言愛其雄才遂爲之畱明日食罷屏左右曰公滿面權骨不十年必總樞柄此時西方當有警公宜預講邊備搜閱人材不然無以應卒曰何以教之曹曰瑋在陜西日趙徳明嘗使人以馬易於中國怒其息微將殺之徳明有一子方十餘嵗極諫不已曰以戰馬資鄰國已爲失計今更以貨殺人誰肯爲我用者瑋聞其言私念之曰此子欲用其人矣是必有異志聞其嘗往來牙市中屢使人誘致之不可得乃使善畫者圖其貌觀之眞英物也此子必爲邊患計其時正在公秉政之日公其勉之是時殊未以爲然今知其所畫乃元昊也

論曰瑋之在邊算無遺策其料元昊也於其爲童子之時十年之後毫髮無爽何其神哉忠誠謀國所以思患而預爲之防者無所不用其極也父子著節宜矣

孔道輔鄒浩

孔道輔字原魯孔子四十五代孫也舉進士爲寧州軍事推官數與州將爭事有蛇出天慶觀眞武殿中一郡以爲神州將以下皆奠拜之欲上其事道輔徑前以笏擊蛇碎其首觀者初驚後莫不嘆服遷大理寺丞知仙源縣主孔子祠事孔氏有放縱者道輔一繩以法上言廟制卑陋請加修崇詔可再遷太常博士章獻太后臨朝召爲左正言受命日論奏樞密使曹利用尙禦藥羅崇勲竊弄威福宜早斥去以淸朝廷立對移刻太后可其言乃退奉使契丹道除右司諫龍圖閣待制契丹宴使者優人以文宣王爲戲道輔艴然徑出契丹使主客者邀還且令謝之道輔正色曰中國與北朝通好以禮文相接今俳優之徒侮慢先聖而不之禁北朝之過也道輔何謝契丹君臣黙然又酌大巵謂曰天寒飲此可以致和气道輔曰不和固無害旣還言者以爲生事仁宗問其故對曰契丹比爲黑水所破勢甚蹙平時漢使至契丹輒爲所侮若不較恐益慢中國帝然之明道二年除右諫議大夫權禦史中丞防郭皇后廢道輔率諫官孫祖徳範仲淹宋郊劉渙禦史蔣堂郭勸楊偕馬絳段少連十人詣埀拱殿伏奏皇後天下之母不當廢願賜對盡所言帝使宰相呂夷簡告以皇后當廢狀道輔曰大臣之於帝後猶子事父母也父母不和可以諫止柰何順父出母乎夷簡曰廢後有漢唐故事道輔曰人臣當道君以堯舜豈得引漢唐失徳爲法耶夷簡不答卽奏言伏閤請對非太平美事於是出道輔知泰州明日道輔等趨朝欲畱百官揖宰相廷爭至待漏院聞詔乃退亟馳出城頃之徙徐州又徙兗州復入爲禦史中丞道輔性鯁挺特逹遇事彈劾無所避出入風采肅然及再登憲府權貴益忌之未防出知鄆州時大寒上道行至韋城發病卒皇祐三年王素因對語及之仁宗思其忠特贈尙書工部侍郎子宗翰元祐初爲鴻臚卿上言孔子之後自漢以來有褒成奉聖宗聖之號皆賜實封以奉先祀至於國朝益加崇禮眞宗東封臨幸賜子孫世襲公爵然兼領他官不在故郡於名爲不正請自今襲封之人使終身在鄕裏詔攺衍聖公爲奉聖公不領他職給廟學田萬畆遂爲定制云

鄒浩字志完常州晉陵人第進士調頴昌教授呂公著範純仁爲守皆禮遇之純仁屬撰樂語浩辭純仁曰翰林學士亦爲之浩曰翰林學士則可祭酒司業則不可純仁敬謝元祐中上疏論事蘇頌用爲太常博士來之邵論罷之久之哲宗親擢爲右正言有請以王安石三經義發題者浩論其不可而止陜西奏邊功中外皆賀浩言兵未戰以決勝爲主旣勝則以持盈爲難茍爲不然將棄前功而招後患願申勅將帥毋狃屢勝圖惟厥終京東大水浩言頻年水異繼作𨿽盈虛之數所不可逃而消復之方尢宜致謹是時章惇獨相用事威虐震赫浩所言每觸惇忌乃上章露劾數惇不忠侵上之罪未報而賢妃劉氏立浩言立後以配天子安得不審今爲天下擇母而所立乃賢妃一時公議莫不疑惑昔仁祖時郭后與尙美人爭寵仁祖旣廢後並斥美人所以示公也及立後則不選於妃嬪而卜於貴族所以逺嫌也陛下之廢孟氏天下疑立賢妃爲後及讀詔書有別選賢族之語天下始釋然不疑今竟立之豈不上累聖徳臣觀白麻所言不過稱其有子及引永平祥符事以爲證臣請論其所以然若曰有子可以爲後則永平貴人未嘗有子以徳冠後宮故也祥符徳妃亦未嘗有子以鐘英甲族故也又況貴人實馬援之女徳妃無廢後之嫌與今日事體不同頃年冬妃從享景靈宮是日雷變甚異今宣制之後霖雨飛雹自奏告天地宗廟以來陰淫不止上天之意豈不昭然考之人事旣如彼求之天意又如此望不以一時攺命爲難而以萬世公議爲可畏追停冊禮如初詔行之帝曰此亦祖宗故事豈獨朕耶對曰祖宗大徳可法者多矣陛下不之取而效其小疵臣恐後世之責人無已者紛紛也帝變色猶不怒持其章躊躇四顧凝然若有所思因付於外明日章惇詆其狂妄乃削官羈管新州徽宗立亟召還復爲右正言累遷中書舍人又上言陛下善繼神宗之志善述神宗之事孝徳至矣尙有五朝聖政盛徳願稽考而繼述之以揚七廟之光貽福萬世遷吏兵二部侍郎以寶文閣待制知江寧府徙杭越州初浩還朝帝首及諫立後事奬嘆再三詢諫艸安在對曰焚之矣旣退陳瓘謂之曰禍其在此乎他日姦人妄出一緘則不可辯矣蔡京用事素忌浩乃使其黨爲僞疏言劉后殺卓氏而奪其子遂再責衡州別駕尋竄昭州五年始得歸初浩除諫官恐貽親憂欲固辭母張氏曰汝能報國無愧於公論吾復何憂及浩兩謫嶺表母不易初意稍復直龍圖閣瘴疾作危甚薾然僅存餘息猶眷眷以國事爲念語不及私卒年五十二髙宗卽位贈寶文閣直學士謚曰忠浩之友田晝王回曾誕皆良士也晝素與浩以气節相激厲及劉后立時晝居家謂人曰志完不言可以絕交矣浩旣得罪晝迎諸途浩出涕晝正色責之曰使志完隱黙官京師遇寒疾不汗五日死矣豈獨嶺海之外能死人哉願君毋以此自滿士所當爲者未止此也浩茫然自失謝曰君贈我厚矣浩之將論事也王回勸之曰事孰有大於此者乎子𨿽有親然移孝爲忠亦太夫人素志也及浩南遷人莫敢相顧回斂交遊錢與浩治裝往來經理且慰安其母邏者以聞逮詣詔獄禦史詰之回曰實嘗與謀不敢欺也因誦浩所上章防二千言獄上除名停廢回卽徒步出都門行數十里其子追及問以家事不答曾誕公亮之從孫也孟後之廢誕三與浩書勸浩力請復後浩不報及浩以言南遷誕作玉山主人對客問以譏浩不能力諫孟後之廢而俟朝廷過舉乃言爲不知防者然百世之下頑夫廉懦夫有立志尙不失爲聖人之淸也其書旣出識者以比爭臣論云論曰道輔髙風峻節振動一世議者謂宋自範仲淹始振作士大夫之气道輔之舉功亦偉矣鄒浩言於孟後旣廢之後曾誕論之是也然道輔居呂夷簡迎合之時浩當章惇專擅之日世有污隆禍有淺深故浩尢爲難浩之三友所以處浩者不同而皆有理致可觀亦僅見之美談也

狄靑

狄靑字漢臣汾州西河人善騎射寶元初趙元昊反詔擇衛士從邊以靑爲延州指使時偏將屢爲賊敗士卒多畏怯靑行常爲先鋒凡四年大小二十五戰中流矢者八破金湯城略宥州燔積聚數萬收其帳二千三百生口五千七百又城橋子谷築招安丰林新砦大郎等堡皆扼賊要害嘗戰安逺被創甚聞寇至卽挺起馳赴眾爭前爲用臨敵被髮帶銅面具出入賊中皆披靡莫敢當嘗以寡擊眾預戒軍中盡捨弓弩皆執短兵密令聞鉦一聲則止再聲則嚴陣而陽卻鉦聲止則大呼而突之士卒如言才遇敵遽聲鉦士卒皆止再聲皆卻夏人大笑曰孰謂狄天使勇鉦聲止忽前突之夏兵亂遂大敗之又嘗戰已大勝追奔數里敵兵忽壅遏山隅士卒欲奮擊靑遽鳴鉦止之敵得引去後驗其處臨深澗將佐悔不擊靑曰奔亡之寇忽止而拒我安知非謀軍已大勝殘寇不足利萬一落其術中存亡不可知寧悔不擊不可悔不止尹洙爲經略判官薦於經略使韓琦範仲淹二人一見奇之待遇甚厚仲淹以左氏春秋授之曰將不知古今匹夫勇耳靑折節讀書悉通秦漢以來將帥兵法由是益知名累遷涇原路副都總管經略招討副使仁宗以靑數有戰功欲召見問以方略防賊寇渭州命圖形以進元昊稱臣累遷彰化軍節度使知延州擢樞密副使皇祐中廣源州蠻儂智髙反陷邕州又破沿江九州圍廣州嶺外騷動楊略等師久無功又命孫沔余靖爲安撫使討賊仁宗猶以爲憂靑上表請行翌日入對自言臣起行伍非戰伐無以報國願得蕃落騎數百益以禁兵羈賊首致闕下帝壯其言遂除靑宣撫使率眾擊賊置酒垂拱殿以遣之曾公亮問方略靑曰比者軍制不立又自廣川之敗賞罰不明今當立軍制明賞罰而已有求從靑行者靑曰能擊賊有功則朝廷有厚賞若不能擊賊則軍中法重靑不敢私也由是所辟取皆素知可用者及行日不過一驛所至州輒休士一日至潭州遂立行伍明約束軍行止皆成行列軍人有奪逆旅菜一把者斬以徇於是一軍肅然萬餘人行未嘗聞聲靑每止郵驛四面嚴兵每門皆設司使二人無人得妄出入求見靑者卽時得通野宿皆成營柵所居陳兵彀弓弩皆數重精鋭列左右守衛甚嚴時智髙還據邕州靑合孫沔余靖兵次賔州先是蔣偕張忠皆輕敵敗死靑戒諸將毋妄與賊鬭聽吾所爲廣西鈐轄陳曙乘靑未至輒以步卒八千犯賊潰於昆侖關殿直袁用等皆遁靑曰令之不齊兵所以敗晨防諸將堂上揖曙起並召用等三十人按以敗亡狀驅出軍門斬之沔靖相顧眙諸將股栗已而頓甲令軍中休十日賊諜知不爲備是夜大風雨靑率眾半夜時度昆侖關旣度喜曰賊不知守此無能爲也已近邕州賊方覺逆戰於歸仁鋪靑登髙望之賊據坡上官軍薄之裨將孫節中流矢死賊气鋭甚靑急麾白旗人人皆殊死戰先是靑已縱蕃落馬二千出賊後至是前後合擊賊之標牌軍爲馬軍所衝突皆不能駐軍士又縱馬上鐵連枷擊之遂皆披靡相枕藉死賊大敗智髙夜焚城遁去遲明靑入城獲金帛鉅萬雜畜數千招復老壯七千二百常爲賊所俘脇者慰遣之時賊屍有衣金龍衣者眾謂智髙已死欲以上聞靑曰安知其非詐寧失智髙敢欺朝廷耶初靑之至邕也防瘴霧昏塞或謂賊毒水上流士飲者多死靑殊憂之一夕有泉湧砦下汲之甘眾遂以濟還京師帝嘉其功拜樞密使始交趾願出兵助討智髙余靖言其可信具萬人糧以待之詔以緡錢三萬爲軍賞靑旣至檄余靖勿與通卽上奏曰李徳政聲言赴援非其情實以一智髙橫蹂二廣力不能討乃假外助萬一蠻兵貪得忘義因而啟亂何以禦之詔從靑議賊平人服其逺略靑在樞密四年罷判陳州明年卒帝發哀贈中書令謚武襄靑善用兵尢推功不伐與孫沔破賊謀一出靑賊旣平經制餘事悉以諉沔退若不用意者沔始嘆其勇旣而服其爲人自以爲不如也尹洙以貶死靑悉力賙其家事靑爲樞密使有狄仁傑之後持畵像及告身十餘通詣靑獻之以爲靑之逺祖靑謝曰少出田家一時遭際敢自附梁公哉厚贈而還之靑旣貴每至韓家必拜於廟廷之下入拜夫人甚恭以郎君之禮待其子孫爲眞定副帥時嘗於軍中宴琦遊士劉易在焉優人以儒爲戲易勃然謂黥卒敢如此詈靑不絕口靑殊自若笑語益溫次日首造劉易謝之琦於是時已知其有量靑事親孝遭父喪𨿽袵金革之事而哀戚過人養母尢篤徵南之日戒內外勿以兵事聞第云奉使江表而已熙寧元年神宗考次近世將帥慨然思之命取靑畫像入禁中禦制祭文遣使賫中牢祠其家

論曰靑之討智髙也朝臣謂靑武人不足獨任宜以重臣統之獨龎籍力言靑可用且謂委任不專將致僨事帝用其言靑以成功此與杜黃裳力保髙崇文以破劉辟李廸力保曹瑋以成三都之績同所謂廟算者非耶靑之將略蓋一世而謙讓不居其識度有過人者晚遭曖昧之謗非其素守孚於上下防於殆矣韓範之所摩厲其不爲無助哉

常安民任伯雨

常安民字希古卭州人年十四入太學有俊名熈寧中取士學者皆宗王氏安民獨不變春試第一主司啟封見其年少欲下之判監常秩不可曰糊名較藝豈容輒易具以白王安石安石稱其文由是名益盛然安石欲見之終不肯往六年登進士授應天府軍巡判官選成都府教授秩滿還京師妻孫氏與蔡確之妻兄弟也確時爲相安民惡其人絕不相聞確妻使招其妻亦不往調知長洲縣治以誠信人不忍欺縣故多盜安民籍常有犯者書其衣揭其門約能得他盜乃除盜爲之息追科使民自輸常先他邑辦轉運使許懋孫昌齡入境皆稱爲古良吏元祐初李常孫覺範百祿蘓軾鮮於侁連章論薦擢大理鴻臚丞是時元丰用事之臣𨿽去然其黨分布中外倡私說以揺時政安民竊憂之貽書呂公著曰善觀天下之勢猶良醫之視疾方安寧無事之時語人曰其後必有大憂則眾必駭笑惟識微見防之士然後能逆知其漸今日天下之勢可爲大憂𨿽登進賢良而不能搜致海內之英才使皆萃於朝以勝小人恐端人正士未得安枕而臥也故去小人爲不難而勝小人爲難陳蕃竇武協心同力選用名賢天下想望太平然卒死曹節之手張柬之五王中興唐室以爲慶流萬世及武三思得志至於竄移淪沒凡此者皆前世已然之禍也今用賢如倚孤棟抜士如轉巨石𨿽有奇特瓌卓之才不得一行其志甚可嘆也猛虎負嵎莫之敢攖而卒爲人所勝者人眾而虎寡也若以數十人而制千虎必不勝矣今怨憤已積一發其害必大可不爲大憂乎及章惇作相其言遂驗歷轉宗正丞蘓轍薦爲禦史宰相不樂除開封府推官紹聖初召對言今日之患莫大於士不知恥願奬進亷潔有爲之士以厲風俗元祐進言者以熙丰爲非今則反是願公聽並觀擇其中而歸於當及拜監察禦史遂論章惇專國植黨乞收主柄而抑其權反覆曲折言之不置惇遣所親語之曰君本以文學聞於時柰何以言語自任與人爲怨少安靜當以左右相處安民正色斥之惇益怒中官裴彥臣與戶部尙書蔡京相結彊毀人居室以建慈云院事聞詔禦史劾治安民言事有情重而法輕者中官豪橫與侍從官相交結同爲欺罔此之姦狀非法所能盡願重爲降罰以肅百僚及獄具惇主之止坐罰金安民復論京姦足以惑眾辧足以飾非巧足以移奪人主之視聽力足以顚倒天下之是否內結中官外連朝士一不附己則誣以黨於元祐非先帝法必擠之而後已今在朝之臣京黨過半陛下不可不早覺悟而逐去之他日羽翼成就悔無及矣是時京之姦始萌芽人多未測獨安民首發之又言今大臣爲紹述之說皆借此名以報復私怨朋附之流遂從而和之疏數十上度終不能回遂丐外帝慰勉而已及大享明堂劉賢妃從侍齋宮安民以爲萬眾觀瞻虧損聖徳語頗切直帝微怒曾布初以安民數撼章惇意其附已屢稱之其後安民並論曾布布乃與惇比而排之取所貽呂公著書白於帝帝謂安民曰卿所上宰相書比朕爲漢靈帝何也安民曰姦臣指摘臣言推其世以文致臣耳辧之何益董惇逸再爲禦史欲劾蘓軾兄弟安民謂二蘓負天下重望不當爾惇逸以爲黨於蘇氏奏之詔與知軍惇徑擬監滁州酒稅至滁日親細務郡守曾肇約爲山林之遊曰謫官例不治事安民謝曰食焉而怠其事不可滿三嵗通判溫州徽宗立朝論欲起爲諫官曾布沮之以爲提永興軍路刑獄蔡京用事入黨籍流落二十年政和末卒年七十建炎四年贈右諫議大夫

任伯雨字徳翁眉山人防經術文力雄健中進士第調淸江主簿旋知雍邱縣禦吏以法撫民以恩縣枕汴流漕運不絕舊苦多盜未嘗有獲者人莫知其故伯雨下令維舟無得宿境內不從則命東下者斧斷其防趣京師者防以出自是外戶不閉使者上其狀召爲大宗正丞甫至擢右正言時徽宗初政納用讜論伯雨首擊章惇曰惇久竊朝柄迷國罔上毒流縉紳乘先帝變故倉卒輒逞異意睥睨萬乘不復有臣子之恭向使其計得行將置陛下與皇太后於何地若貸不誅則天下大義不明大法不立矣臣聞北使言去年遼主方食聞中國黜惇放箸而起稱甚善者再謂南朝錯用此人又問何爲只若是行遣以此觀之不獨孟子所謂國人皆曰可殺𨿽外國之人莫不以爲可殺也章八上貶惇雷州繼論蔡卞六大罪曰誣罔宣仁保佑之功欲行追廢一也凡紹聖以來竄逐臣僚皆卞啟而後行二也宮中厭勝事作哲宗方疑章惇欲召禮法官通議卞云旣犯法矣何用議皇后以是得罪三也編排元祐章牘萋菲語言被罪者數千人議自卞出四也鄒浩以言忤防卞激怒哲宗致之逺謫又請治其親故送別之人五也蹇序辰建看詳訴理之議章惇遲疑未應卞卽以二心之言廹之惇黙不敢對卽日置局士大夫得罪者八百三十家凡此皆卞謀之而惇行之六也願亟正典刑以謝天下建中靖國攺元當國者欲和調元祐紹聖之人伯雨言人固不當分黨與然自古未有君子小人雜然並進可以致治者蓋君子易退小人難退二者並用終於君子盡去小人獨畱不可不戒已又上書皇太后乞暴蔡京之惡召還陳瓘以全定策之勲時以正月朔旦有赤气之異詣火星觀以禳之伯雨疏言嘗聞修徳以弭災未有禳祈以消變又言比日內降寖多或恐矯傳制命漢之鴻都賣爵唐之墨敇斜封此近監也伯雨居諫省半歲所上一百八疏曾布畏其多言俾權給事中諷以少黙卽爲眞伯雨不聽抗論愈力旣而將劾曾布布覺之徙爲度支員外郎尋知虢州崇寧黨事作削籍編管通州爲蔡卞所陷與陳瓘龔夬張庭堅等十三人皆南遷獨伯雨徙昌化宣和初卒年七十三紹興初詔贈直龍圖閣加諫議大夫采其諫章追貶章惇蔡卞邢恕等淳熙中賜謚文敏

論曰徽宗之初諸賢章疏多論章蔡之姦非好排擊也小人在位彼將植黨樹私以誤國殃民於是善人不得進善政不得行猶冰炭之不相入也安民所與公著書大哉言也於時宣仁在上距紹聖之世尙四五年使搜羅俊賢繼踵而進以承諸老成之後殆庻防乎及韓忠彥當國猶持杯水以沃燎原弗可爲也已以時之難如彼以遇之難如此宋事所以不競哉元

王磐

王磐字文炳廣平永年人元兵破永年將屠城磐父禧罄家以助軍資眾賴以免金人遷汴乃舉家南渡河居汝之魯山磐年方冠從麻九疇學於郾城客居貧甚日作麋一器畫爲朝暮食至大四年擢經義進士第授歸徳府錄事判官不赴自是大肆力於經史百氏文詞宏放浩無涯涘後寓居河內東平總管嚴實興學養士迎磐爲師受業者常數百人後多爲名士中統元年卽拜益都等路宣撫副使頃之以疾免李璮素重磐以禮延致之及璮謀不軌磐覺之脫身馳入京師以聞世祖卽日召見嘉其誠節撫勞甚厚從平李璮還拜翰林直學士出爲眞定順徳等路宣慰使邢水縣逹嚕噶齊防固岱貪暴不法有趙淸者發其罪使家人夜殺淸淸逃獲免乃盡殺其父母妻子淸訴諸官權要蔽防固岱不爲理磐竟奏置諸法籍其家貲以半給淸眞定蝗起朝廷遣使者督捕役夫四萬人以爲不足欲牒鄰道助之磐曰四萬人多矣何煩他郡使者怒責磐狀期三日盡捕蝗磐不爲動親率役夫走田間設方法捕之三日而蝗盡滅使者驚以爲神復入翰林爲學士入謁宰相首言方今害民之吏轉運司爲甚宜罷去之以蘇民力由是運司遂罷阿哈瑪特諷大臣請合中書尙書兩省爲一拜右丞相安圖爲三公陰欲奪其政柄有詔防議磐言合兩省爲一而以右丞相總之實便不然則宜仍舊三公旣不預政事則不宜虛設其議遂沮及將伐宋凡帷幄謀議有所未決卽遣使問之磐所敷陳每稱上意帝將用兵日本問以便宜磐言今方伐宋若分力東方恐曠日持久功卒難成徐圖之未晚也江南旣下磐上疏大略言禁戢軍士選擇官吏賞功罰罪推廣恩信所以撫安新附銷弭寇盜其言要切皆見施行朝議汰冗官權近私以按察司不便欲並省之磐奏曰各路州郡去京師遙逺貪官污吏侵害小民無所控告惟賴按察司爲之申理若指爲冗官一切罷去則小民寃死無所訴矣按察司得不廢朝廷錄平宋功遷至宰執者二十餘人因議更定官制磐奏疏曰歷代制度有官品有爵號有職位官爵所以示榮寵職位所以委事權臣下有功有勞隨其大小酬以官爵有才有能稱其所堪處以職位此人君禦下之術也臣以爲有功者宜加遷散官或賜五等爵號如漢唐封侯之制可也不宜任以職位日本之役師行有期磐入諫曰日本小國海道險遠勝之則不武不勝則損威臣以爲勿伐便帝震怒曰汝豈有他心耶磐對曰臣赤心爲國故敢以言茍有他心何爲從叛亂之地冒萬死而來歸乎臣年已八十他心欲何爲耶明日帝恐其憂懼遣侍臣慰撫之磐以年老累乞骸骨詔進資徳大夫致仕仍給半俸終身磐資性剛方閒居不妄言笑每奏對必以正不肯阿意承順帝嘗以古直稱之𨿽權幸側目不顧也阿哈瑪特方得權致重幣求作碑文磐拒弗與所薦宋衜雷膺魏初徐琰胡祗遹孟祺李謙後皆爲名臣年九十二卒之夕有大星隕正寢之東贈太傅追封洛國公諡文忠

論曰世祖之時集天下名儒列於侍從與之朝夕論議𨿽不盡見施行亦大略有效焉磐儒者而長於吏幹故建明爲多當兵革財利之間因事度義以行其正晚爭日本之役批逆鱗而不卹與竇黙之獨論王文統非立意較然不欺其志孰能與於斯

虞集

虞集字伯生宋丞相允文五世孫也父汲官翰林院編修母楊氏祭酒文仲女也集三嵗知讀書父挈家趨嶺外干戈中無書冊可攜母口授論語孟子左氏傳歐蘇文聞輒成誦比還長沙就外傅始得刻本則已盡讀諸經通大義矣文仲世以春秋名家而族弟參知政事棟明於性理之學楊氏在室卽盡通其說故集與弟槃皆受業家庭出則從吳澄遊授受具有源委大徳初始至京師以大臣薦授大都路儒學教授升國子助教師道以立仁宗卽位除太常博士丞相拜珠方爲其院使間從集問禮器祭義集爲言先王制作以及古今因革治亂之由拜珠嘆息益信儒者有用遷集賢修撰因防議學校集上議謂師道立則善人多宜求經明行修者以徳化之其次則操履近正確守先儒經義師說者日諷誦其書使學者習之其次則取鄕貢至京師罷歸者其議論文藝猶足聳動於人六年除翰林待制兼國史院編修官仁宗嘗對左右嘆曰儒者皆用矣惟虞伯生未顯擢耳英宗卽位拜珠爲相超用賢俊時集以憂還江南拜珠不知也乃言於上遣使求之於蜀不見求之江西又不見及集省墓吳中使至受命趨朝則拜珠不及見矣泰定初考試禮部言於同列曰國家科目之法諸經傳注各有所主者將以一道徳同風俗非欲使學者專門擅業如近代五經學究之固陋也聖經深逺非一人之見可盡試藝之文推其髙者取之不必先有主意若先有主意則求賢之心狹而差自此始矣後再爲考官率持是說故所取每稱得人除國子司業遷祕書少監天子幸上都集與王結執經以從自是嵗常在行拜翰林直學士兼國子祭酒嘗因講罷論京師恃東南運糧爲資竭民力以航不測非所以寛逺人而因地利也京師之東瀕海數千里北極遼海南濵靑齊萑葦之塲也海潮日至淤爲沃壤用浙人之法築堤捍水爲田聽富民欲得官者合其眾分授以地官定其畔以爲限能以萬夫耕者授以萬夫之田爲萬夫之長千夫百夫亦如之察其惰者易之一二年勿徵也三年視其成以地之髙下定額於朝廷以次漸徵之五年有積蓄命以官就所儲給以祿十年佩之符印得以傳子孫如軍官之法則東面民兵數萬可以近衛京師外禦島夷逺寛東南海運以紓疲民遂富民得官之志而獲其用江海遊食盜賊之皆有所歸矣爲議者所沮事竟寢其後海口萬戶之設大略宗之文宗卽位仍兼經筵集以先世墳墓在吳越者歳久湮沒乞一郡自便帝惜其去除奎章閣侍書學士時闗中大饑民枕藉死有方數里無孑遺者帝問集何以救闗中對曰宜遣一二有仁術知民事者稍寛其禁令使得有所爲隨郡縣擇可用之人因舊民所在定城郭修閭里治溝洫限畆薄徵斂招其傷殘老弱漸以其力治之則逺去而來歸者漸至春耕秋斂皆有所助一二歳間勿徵勿徭封域旣正友望相濟四面而至者均齊方一截然有法則三代之民將見出於空虛之野矣帝稱善集因進曰幸假臣一郡必有以報或沮之曰集欲以此去耳遂罷其議有防采輯本朝典故再閱歳書乃成凡八百帙旣進以目疾丐去不許集才博識一時大典冊咸出其手每承詔有所述作必以帝王之道治忽之故從容諷切冀有感悟承顧問及古今政治得失尢委曲盡言或隨事規諫出不語人人亦莫之知也後謝病歸至正八年五月卒年七十有七贈江西行中書省參知政事封仁壽郡公集孝友方二親以故家令徳中遭亂亡僑寓下邑左右承順無違弟槃早卒教育其孤無異己子兄采以筦庫輸賦京師虧數千緡盡力營貸代償之撫庶弟嫁孤妺具有恩意山林之士知古學者必折節下之接後進𨿽少且賤如敵已當權門赫奕未甞有所附麗集議中書正言讜論多見容受屢以片言解疑誤出人於濵死亦不以爲徳平生爲文萬篇稿存者十二三早歳與弟槃同辟書捨爲二室左室書陶淵明詩於壁題曰陶庵右室書邵堯夫詩題曰邵庵故世稱邵庵先生

論曰元之名人才士惟集於經濟最優觀其屢乞州郡豈亦有所抑而思奮者耶其所建築堤墾田之議百世良規而當時之論至恐主其事者政以賄成遂以中止有治人無治法豈不信夫

史傳三編卷四十八

欽定四庫全書

史傳三編卷四十九

大學士朱軾撰

循吏傳一

漢

文翁

文翁廬江舒人少好學通春秋以郡縣吏察舉景帝末爲蜀郡守仁愛好教化見蜀地僻陋有蠻夷風欲誘進之乃選郡縣小吏開敏有材者張叔等十餘人親自飭厲遣詣京師受業博士或學律令減省少府用度買刀布蜀物賫計吏以遺博士數嵗蜀生皆成就還歸文翁以爲右職用次察舉官有至郡守刺史者又修學官於成都市中爲石室祀孔子以顏曽以下髙弟配享後世文廟從祀沿及諸儒其原皆自文翁發之招下縣子弟除其更繇髙者補郡縣吏次爲孝弟力田常選學官童子皆各使其在便坐受事故當每出行縣益從學官諸生明經飭行者與俱使傳教令出入閨閣縣邑吏民見而榮之爭欲爲學官子弟富人至出錢求之由是大化蜀地學於京師者比齊魯至武帝時乃令天下郡國皆立學校官自文翁爲之始文翁終於蜀吏民爲立祠堂嵗時祭祀不絕至今巴蜀好文雅文翁之化也

論曰記云古之王者建國君民教學爲先若文翁可謂知所本矣蜀自秦始通中國素未耀於文明然文翁以一守移易風俗如轉圜然況於爲天子宰奨教興學詎直風艸之勢已哉史又稱文翁倡教相如實爲之師夫相如華敷文勝不過雕篆之技故終西漢蜀儒僅以揚雄爲稱首使當其時得如古樂正者以師之其所樂育以贊助道化當不止此矣

龔遂

龔遂字少卿山陽南平陽人以明經爲官至昌邑郎中令事王賀賀動作多不正遂爲人忠厚剛毅有大節內諫爭於王外責傅相引經義陳禍福至於涕泣蹇蹇亡已面刺王過王至掩耳起走曰郎中令善媿人國人皆畏憚焉王嘗久與騶奴宰人遊戲飲食賞賜亡度遂入見涕泣防行左右侍禦皆出涕王曰郎中令何爲哭遂曰臣痛社稷危也願請間竭愚王辟左右遂曰大王知膠西王所以爲無道亡乎王曰不知也曰膠西王有諛臣侯得王所爲擬於桀紂也得以爲堯舜也王說其諂諛嘗與寢處惟得所言以至於是今大王親近羣小漸漬邪惡所習存亡之機不可不愼也臣請選郎通經術有行義者與王起居坐則誦詩書立則習禮容宜有益王許之遂乃選郎中張安等十人侍王居數日王皆逐去安等及昭帝崩亡子賀嗣立官屬皆徴入王相安樂遷長樂衛尉遂見安樂流涕謂曰王立爲天子日益驕溢諫之不復聽古制寛大臣有隠退今去不得陽狂恐知身死爲世戮柰何君陛下故相宜極諫爭王卽位二十七日卒以淫亂廢昌邑羣臣坐防王於惡誅死者二百餘人惟遂與中尉王陽以數諫爭得減死髠爲城旦後渤海左右郡嵗饑盜賊並起宣帝選能治者以遂爲渤海太守時遂年七十形貌短小上召見不副所聞心內輕焉謂遂曰渤海廢亂朕甚憂之君何以息其盜賊遂曰海濵遙逺不霑聖化民困於饑寒而吏不卹故使陛下赤子盜弄陛下之兵於潢池中耳今欲使臣勝之邪將安之也上聞遂對甚悅答曰固欲安之也遂曰臣聞治亂民猶治亂繩不可急也惟緩之然後可治臣願丞相禦史且無拘臣以文法得一切便冝從事上許之遂乘傳至渤海界郡發兵迎遂皆遣還勅屬縣悉罷逐捕盜賊吏諸持鉏鉤田器者皆良民吏毋得問持兵者廼爲盜賊單車獨行至府郡中翕然盜賊聞教令卽時解散棄兵弩而持鉤鉏於是悉平民安土樂業遂廼開倉廩假貧民選用良吏尉安牧飬焉遂見齊俗奢侈好末技不田作廼躬率以儉約勸民務農桑令口種一樹楡百本防五十本蔥一畦韭家二母彘五雞民有帶持刀劍者使賣劍買牛賣刀買犢曰何爲帶牛佩犢益課收斂畜果實菱芡勞來循行郡中皆有畜積吏民富實獄訟止息數年上遣使者徴遂議曹王生願從王生素嗜酒亡節度遂不忍逆及至京師將入宮王生醉從後呼曰願有白遂還問其故王生曰天子卽問君何以治渤海君不可有所陳對宜曰皆聖主之徳非小臣之力也遂受其言旣至前上果問以治狀遂對如王生言天子悅其有譲笑曰君安得長者之言而稱之遂因前曰臣非知此乃臣議曹教戒臣也上以遂年老不任公卿拜爲水衡都尉議曹王生爲水衡丞以褒顯遂甚重之以官壽卒

論曰先王之世無曠土無遊民食節事時民咸安其居以故姦宄不作五刑不試秦漢以後民業益薄俗益媮一遇水旱盜賊輙興於是立重法以繩其後而民生愈蹙矣遂之議安渤海何其惻然動人也昔汲黯以謇直立朝孝武稱爲社稷臣其涖郡亦能以淸靜理遂之忠言似黯而吏績抑又過之庶幾重臣之選乃以年老不至公卿惜哉

黃霸

黃霸字次公淮陽陽夏人以豪傑役使徙云陵霸少學律令喜爲吏武帝末以待詔補侍郎謁者後爲河南太守丞霸爲人明察內敏然溫良有譲足知善禦眾爲丞處議當於法合人心太守甚任之吏民愛敬焉自武帝末用法深昭帝立幼大將軍霍光秉政上官桀等爭權與燕王謀作亂光旣誅之遂遵武帝法度以刑罸痛繩羣下繇是俗吏尙嚴酷而霸獨用寛和爲名宣帝在民間時知百姓苦吏急聞霸持法平及卽位召爲廷尉正數決疑獄庭中稱平守丞相長史坐長信少府夏侯勝非議詔書霸阿縱不舉劾皆下廷尉系當死霸因從勝受尙書獄中再逾冬積三嵗乃出勝出復爲諫大夫令左馮翊宋畸舉霸賢良勝又薦之擢揚州刺史三嵗調潁川太守時上垂意於治數下恩澤詔書吏不奉宣霸選擇良吏分部宣布詔令令民咸知上意使郵亭鄕官皆畜雞豚以贍鰥寡貧窮者然後爲條教置父老師帥伍長班行之於民間勸以爲善防姦之意及務耕桑節用殖財種樹畜飬去食穀馬米鹽靡宻初若煩碎然霸精力能推行之吏民見者語次尋繹問它陰伏以相參考嘗欲有所司察擇長年廉吏遣行屬令周宻吏出不敢捨郵亭食於道旁烏攫其肉民有欲謁府口言事者適見之霸與語道此後日吏還謁霸霸迎勞之曰甚苦食於道旁乃爲烏所盜肉吏大驚以霸具知其起居所問毫釐不敢有所隠其識事聰明如此吏民不知所出咸稱神明姦人去入它郡盜賊日少霸力行教化而後誅罸務在成就全安長吏許丞老病聾督郵白欲逐之霸曰許丞廉吏𨿽老尙能拜起送迎正頗重聽何傷且善助之毋失賢者意或問其故霸曰數易長吏送故迎新之費及姦吏緣絕簿書盜財物公私費耗甚多皆當出於民所易新吏又未必賢或不如其故徒相益爲亂凡治道去其太甚者耳霸以外寛內明得吏民心戶口嵗增治爲天下第一徴守京兆尹坐事貶秩有詔歸頴川治如其前前後八年郡中愈治是時鳳凰神爵數集郡國頴川尢多天子以霸治行終長者下詔稱揚曰頴川太守霸宣布詔令百姓鄕化孝子悌弟貞婦順孫日以眾多田者譲畔道不拾遺養視鰥寡贍助貧窮獄或八年亡重罪囚吏民興於行誼其賜爵關內侯黃金百斤秩中二千石而頴川孝弟有行義民三老力田皆以差賜爵及帛後數月徴爲太子太傅遷禦史大夫五鳳三年代丙吉爲丞相封建成侯食邑六百戶霸材長於治民及爲丞相總綱紀號令風采不及丙魏於定國功名損於治郡時京兆尹張敞捨鶡雀飛集丞相府霸以爲神雀議欲以聞敞奏霸霸甚慚又以薦樂陵侯史髙可太尉被詔誚責霸免冠謝罪自是不敢復有所請然自漢興言治民吏以霸爲首爲丞相五嵗甘露三年薨諡曰定侯子孫爲吏二千石者五六人

論曰子賤爲單父宰有賢於已者五人子賤師之而稟度焉用能鳴琴而治夫子稱之曰昔堯舜聽天下務求賢以自輔惜不齊所治者小也霸之治頴川不聞求一賢師一士而獨任聰明以爲理故處郡則優以宰天下而其才遂絀𨿽然樹畜桑農王政先務以此殖民民可使富也如其禮樂則以俟夫君子

朱邑

朱邑字仲卿廬江舒人少時爲舒桐鄕嗇夫廉平不苛以愛利爲行未嘗笞辱人存問耆老孤寡遇之有恩所部吏民無不愛戴遷補太守卒史舉賢良爲大司農丞遷北海太守以治行第一入爲大司農爲人惇厚篤於故舊然性公正不可交以私天子器之朝廷敬焉是時張敞爲膠東相與邑書曰昔陳平𨿽賢須魏倩而後進韓信𨿽奇賴蕭公而後信故事各達其時之英俊若必伊尹呂望然後薦之則此人不因足下而進矣邑感敞言賢士大夫多得其助者身爲列卿居處儉節祿賜以共九族鄕黨家無餘財神爵元年卒天子閔惜下詔曰大司農邑廉潔守節退食自公亡疆外之交束脩之餽可謂淑人君子賜邑子黃金百斤以奉祭祀初邑病且死屬其子曰我故爲桐鄕吏其民愛我必葬我桐鄕後世子孫奉嘗我不如桐鄕民及死其子葬之桐鄕西郭外民果然共爲邑起冢立祠嵗時祠祭不絕

論曰一命之士茍存心愛物於人必有所濟當邑爲嗇夫時民視爲父母久矣迨夫報最登朝輿望日重推其性情行事蓋豈弟君子也昔子產死夫子以爲古之遺愛若邑者足以當之

召信臣

召信臣字翁卿九江壽春人以明經甲科爲郎岀補陽谷長舉髙第遷上蔡長其治視民如子所居見稱超爲零陵太守病歸復徴爲諫大夫遷南陽太守信臣爲人勤力有方略好爲民興利務在富之躬勸耕農出入阡陌止捨離鄕亭稀有安居時行視郡中水泉開通溝瀆起水門提閼凡數十處以廣漑灌嵗嵗增加多至三萬頃又爲民作均水約束刻石立於田畔以防分爭禁止嫁娶送終奢靡務出於儉約府縣吏家子弟好遊敖不以田作爲事輒斥罷之甚者按其不法以視好惡其化大行郡中莫不力田百姓歸之戶口增倍盜賊獄訟衰止吏民親愛號曰召父遷河南太守治行常爲第一竟寧中徴爲少府奏請上林諸離逺宮館勿復繕治共張又樂府黃門倡優諸戲及宮館兵弩什器奏省太半太官園種冬生蔥韭菜茹覆以屋廡晝夜防蘊火待溫气乃生信臣以爲此皆不時之物有傷於人不宜以奉供養及它非法食物悉奏罷省費歲數千萬年老卒官元始四年詔祀百辟卿士有益於民者蜀郡以文翁九江以召父應詔歲時二千石率官屬祠信臣塜而南陽亦爲立祠

論曰古爲溝洫以備旱潦至周益詳自阡陌開井田廢農之病也久矣惟水利足以救之至於禮秩無等俗尙繁奢尢冝亟爲之制信臣於此二者法禁猶多未備也而已生獲令名沒享榮祀彼以古法爲不宜於今者誠與於不仁之甚者已

尹翁歸

尹翁歸字子況河東平陽人爲獄小吏曉習文法喜擊劍人莫能當是時大將軍霍光秉政諸霍在平陽奴客持刀兵入市斗變吏不能禁及翁歸爲市吏莫敢犯者公廉不受餽百賈畏之後去吏居家會田延年爲河東太守行縣至平陽悉召故吏五六十人親臨見令有文者東有武者西閱至翁歸伏不起曰翁歸文武兼備惟所施設延年召問甚奇其對除卒史從歸府案事發姦窮竟事情延年自以能不及徙署督郵河東二十八縣分爲兩部閎儒部汾北翁歸部汾南所舉應法得其罪辜屬縣長吏𨿽中傷莫有怨者舉廉爲緱氏尉歷守郡中所居治理選補都內令舉亷爲宏農都尉徴拜東海太守過辭廷尉於定國定國家在東海欲屬邑子兩人及與翁歸語終日不敢見其邑子旣去定國乃謂邑子曰此賢將汝不任事也又不可幹以私翁歸治東海明察郡中賢不肖及姦邪罪名盡知之縣縣各有記籍收取黠吏豪民案致其罪以一警百吏民皆恐懼攺行自新東海大豪許仲孫爲姦猾亂吏治前二千石莫能制翁歸至論棄市一郡怖栗莫敢犯禁東海大治以髙第入守右扶風選用廉平疾姦吏以爲右職接待以禮好惡與同其負翁歸罰亦必行姦邪罪名亦縣縣有籍盜賊發其比伍中翁歸輒召其縣長吏告暁以姦黠主名使用推迹無有遺脫緩於小弱急於豪彊扶風大治翁歸爲政𨿽任刑其在公卿間淸潔自守語不及私溫良謙退不以行能驕人甚得名譽於朝廷元康四年卒家無餘財天子賢之賜黃金百斤以奉祭祀三子皆爲郡守少子岑歷位九卿至後將軍而閎孺亦至廣陵相有治名由是世稱田延年爲知人

論曰尙徳緩刑先王所以致治也然水懦民玩威在鈇鉞觀翁歸之置籍詰姦以一警百猶有刑賞忠厚之意焉至緩小弱而急豪彊則詩所云不吐不茹者意庶幾乎

韓延壽

韓延壽字長公燕人也徙杜陵少爲郡文學燕刺王之謀逆也延壽父義爲燕郎中彊諫而死及魏相對策以爲言謂宜顯賞其子以示天下大將軍霍光納其言因擢延壽爲諫大夫遷淮陽太守治甚有名徙潁川潁川多豪彊難治常爲選良二千石先是趙廣漢爲太守患其俗多朋黨故搆吏民令相告訐潁川由是以爲俗民多怨讐延壽欲攺更之教以禮讓乃歷召郡中長老爲鄕裏所信向者數十人設酒具食親與相對接以禮意人人問以謠俗民所疾苦爲陳和睦親愛銷除怨咎之路長老皆以爲便可施行因與議定嫁娶喪祭儀品略依古禮不得過法於是令文學校官諸生皮弁執俎豆爲吏民行喪嫁娶禮百姓遵用其教賣偶車馬下裏僞物者棄之市道數年徙爲東郡太守黃霸代居潁川因其迹而大治延壽爲吏上禮義好古教化所至必聘其賢士以禮待用廣謀議納諫爭舉行喪讓財表孝弟有行修治學宮春秋鄕射陳鐘鼓管盛升降揖讓及都試講武設斧鉞旌旗習射禦之事治城郭收賦租先明布告其日以期防爲大事吏民敬畏趨向之又置正伍長相率以孝弟不得捨姦人閭裏阡陌有非常吏輒聞知姦人莫敢入界其始若煩後吏無追捕之苦民無箠楚之憂皆便安之接待下吏恩施甚厚而約誓明或欺負之者延壽痛自刻責豈其負之何以至此吏聞者自傷悔其縣尉至自刺死延壽嘗出臨上車騎吏一人後至敇功曹議罸白還至府門門卒當車願有言延壽止車問之卒曰孝經曰資於事父以事君而敬同今日明府早駕久駐未出騎吏父來至府門不敢入騎吏聞之趨走出謁適防明府登車以敬父而見罸得無虧大化乎延壽舉手輿中曰微子太守不自知過歸舍召見門卒遂待用之其納善聽諫皆此也在東郡三嵗令行禁止斷獄大減爲天下最入守左馮翊滿嵗稱職爲眞嵗余不肯出行縣丞掾數白延壽曰縣皆有賢令長督郵分明善惡於外行縣恐無所益重爲煩擾丞掾固彊之延壽不得已行縣至髙陵民有昆弟相與訟田自言延壽大傷之曰幸得備位爲郡表率不能宣明教化至令民有骨肉爭訟旣傷風化重使賢長吏嗇夫三老孝弟受其恥咎在馮翊當先退是日移病不治事因入臥傳捨閉閣思過一縣莫知所爲令丞嗇夫三老亦皆自系待罪於是訟者宗族傳相責讓此兩昆弟深自悔皆自髠肉袒謝願以田相移終死不敢爭延壽大喜開閣延見內酒肉與相對飲食厲勉以意告鄕部有以表勸悔過從善之民延壽乃起聽事勞謝令丞以下引見尉薦郡中歙然傳相敇厲不敢犯延壽恩信周徧二十四縣莫復以辭訟自言者推其至誠吏民不忍欺紿延壽代蕭望之爲左馮翊而望之遷禦史大夫侍謁者福爲望之道延壽在東郡時放散官錢千餘萬望之與丞相丙吉議吉以爲更大赦不須考防禦史當問事東郡望之令並問之延壽聞之卽部吏案校望之在左馮翊時廩犧官錢放散百餘萬廩犧吏掠治急自引與望之爲姦延壽劾奏移殿門禁止望之望之自奏職在總領天下聞事不敢不問而爲延壽所拘持上由是不直延壽各令窮竟所考望之卒無事實而禦史案東郡具得其事於是望之劾奏延壽事下公卿皆以延壽前旣無狀後復誣愬典法大臣欲以解罪狡猾不道天子惡之延壽竟坐棄市吏民數千人送至渭城老小扶持車轂爭奏酒炙延壽不忍距逆人人爲飲計飲酒石餘使掾史分謝送者逺苦吏民延壽死無所恨百姓莫不流涕延壽三子皆爲郎吏且死屬其子勿爲吏以已爲戒子皆以父言去官不仕

論曰三代以返教化衰息故漢興良吏如龔黃輩其效止於富民卽文翁於蜀亦不過獵其英而咀其華耳未有能以禮讓爲國者也延壽之教考行古禮與民爲讓彬彬乎三代之遺及至末路與望之相訐無論當時所案未必得實就使有之責過錄長猶當使從議賢之條也丙吉以爲更大赦不須考庶幾休休之度古所謂一个臣者已

張敞

張敞字子髙本河東平陽人祖父孺徙茂陵敞又徙杜陵初補太守卒史察廉爲甘泉倉長稍遷太僕丞防昌邑王賀卽位動作不由法度敞上書諫後十餘日王賀廢敞以切諫顯名擢豫州刺史宣帝徵爲太中大夫與於定國並平尙書事以正違忤大將軍霍光使主兵車出軍省減用度復出爲函谷闗都尉宣帝以廢王賀在昌邑心憚之徙敞爲山陽太守及霍光薨宣帝親政事漸收霍氏權罷光兄孫山云以侯歸第霍氏諸壻親屬頗出補吏敞聞之上封事陳計上甚善之然不徴也久之渤海膠東盜賊並起敞自請治之天子徴爲膠東相敞謂治劇郡非賞罸無以勸善懲惡吏追捕有功者請得壹切比三輔尢異天子許之敞乃明設購賞開羣盜令相捕斬除罪吏追捕有功上名尙書調補縣令者數十人由是盜賊解散吏民歙然居頃之入守京兆尹自趙廣漢誅後比更守尹如黃霸等數人皆不稱職京師寢廢長安市偸盜尢多百賈苦之敞旣視事防得偸盜酋長數人召見責問因貫其罪免其宿負令致諸偸以自贖偸長曰今一旦召詣府恐諸偸驚駭願一切受署敞皆以爲吏遣歸休置酒小偸悉來賀且飲醉偸長以赭污其衣裾吏坐裏閭閱出者污赭輒收之一日捕得數百人窮治所犯盡行法罸由是枹鼓稀鳴市無偸盜敞爲人敏疾賞罰分明見惡輒取時時越法縱捨有足大者其治京兆略循廣漢之迹方略耳目發伏禁姦不如廣漢然敞本治春秋以經術自輔其政頗雜儒雅往往表賢顯善不醇用誅罸以此能自全竟免於刑戮京兆中浩穰於三輔尢爲劇郡國二千石以髙第入守久者不過三二年近者數月一嵗輒以罪過罷惟廣漢及敞爲久任職敞爲京兆朝廷每有大議引古今處便宜公卿皆服天子數從之然無威儀又爲婦畫睂故終不得大位爲京兆九嵗坐與光祿勲楊惲厚善惲坐大逆誅公卿奏敞不宜處位等比皆免而敞奏獨寢不下敞使賊捕掾絮舜有所案驗舜以敞劾奏當免不肯爲竟事私歸其家人或諫舜舜曰五日京兆耳安能復案事敞聞卽部吏收舜系獄是時冬未盡數日敞晝夜驗治舜竟致其死事舜當出死敞使主簿持教告舜曰五日京兆竟何如乃棄舜市防立春行寃獄使者出舜家載屍並編敞教自言使者使者奏敞賊殺不辜天子薄其罪欲令敞得自便利卽先下敞前坐楊惲奏免爲庶人敞詣闕上印綬便從闕下亡命數月京師吏民解弛枹鼓數起而冀州部中有大賊天子思敞功效使使者卽家在所召敞敞妻子家室皆泣惶懼敞獨笑曰吾身亡命郡吏當就捕今使者來此天子欲用我也卽裝隨使者詣公車天子引見拜爲冀州刺史敞到部以耳目發起賊主名區處誅其渠帥而廣川王姬昆弟及王同族宗室劉調等通行爲盜囊槖吏逐捕窮窘蹤迹皆入王宮敞自將郡國吏車數百兩圍守王宮搜索調等果得之殿屋重轑中皆捕格斷頭縣王宮門外因劾奏廣川王天子不忍致法削其戶敞居部嵗餘盜賊禁止守太原太守滿嵗爲眞太原郡淸元帝初卽位待詔鄭明薦敞先帝名臣宜輔皇太子上以問前將軍蕭望之望之以爲敞能吏任治煩亂材輕非師傅之器天子猶徵敞欲以爲左馮翊防病卒

論曰敞爲吏皆以善弭盜得名其治膠東之法三治京兆冀州之法各一夫盜之熾必有窩主以爲逋藪有酋魁以爲指縱滌其藪制其魁而盜源斯塞至若懸以賞格使人盡捕吏優其遷調使吏盡爭功下除罪之令使盜黨相捕無以異於吏民則盜亦安所容哉敞負才智以經術自輔而弭盜之方實具足爲後法也若趙廣漢治京兆燭姦鋤豪有趙張三王之稱然多用鉤距之術少子諒易直之心言乎教化則不如文翁韓延壽言乎才能則較之敞與王尊獨爲刻深非所以垂訓也故削之

王尊

王尊字子贛涿郡髙陽人少孤諸父使牧羊澤中尊竊學問能史書年十三爲獄小吏數嵗除補書佐署守屬監獄久之稱病去師事郡文學官治尙書論語略通大義復召署守屬治獄爲郡決曹史數嵗舉幽州刺史從事察廉補遼西鹽官長數上書言便宜事初元中舉直言遷虢令轉守槐裏兼行美陽令事美陽女子告假子不孝曰兒常以我爲妻詬笞我尊收捕驗問辭服尊曰律無妻母之法聖人所不忍書此經所謂造獄者也於是出坐庭上取不孝子縣磔著樹使騎吏五人射殺之吏民驚駭後擢爲安定太守到官出教告屬縣曰太守以今日至府願諸卿勉力正身以率下故行貪鄙能變更者與爲治明愼所職毋以身試法又敇掾功曹各自砥礪助太守爲治其不中用趣自避退毋久妨賢府丞悉署吏行能分別白之賢爲上毋以富賈人百萬不足與計事昔孔子治魯七日誅少正夘今五官掾張輔懷虎狼之心貪污不軌一郡之錢盡入輔家然適足以葬矣今將輔送獄丞戒之戒之相隨入獄矣輔系獄數日死盡得其狡猾不道百萬姦臧威震郡中盜賊分散入傍郡界豪彊多誅傷伏辜者坐殘賊免起家復爲防羌將軍轉校尉防送軍糧委輸而羌人反絕轉道兵數萬圍尊尊以千餘騎奔突羌賊功未列上坐擅離部署防赦免歸家涿郡太守徐明薦尊上以爲郿令遷益州刺史先是王陽爲益州刺史行部至邛郲九折阪嘆曰奉先人遺體柰何數乘此險後以病去及尊爲刺史至其阪問曰此非王陽所畏道耶吏對曰是尊叱其馭曰驅之王陽爲孝子王尊爲忠臣居部二嵗懷來徼外蠻夷歸附博士鄭寛中使行風俗舉尊治狀遷東平相是時東平王以至親驕奢不奉法度傅相連坐及尊視事奉璽書至廷中王未及出受詔尊持璽書歸舍食已乃還致詔後謁見王太傅在前說相鼠之詩尊曰毋持布鼔過雷門王怒起入後宮尊亦直趨出就捨先是王數私出入驅馳國中與后姬家交通尊召敇廐長大王當從官屬鳴和鸞乃出自今有令駕小車叩頭爭之言相教不得後尊朝王王復延請登堂尊謂王曰尊來爲相人皆弔尊以尊不容朝廷故免使相王耳天下皆言王勇顧但負貴安能勇如尊乃勇耳王變色視尊意欲格殺之卽好謂尊曰願觀相君佩刀尊舉掖顧傍侍郎前引佩刀視王王欲誣相拔刀向王邪王情得又雅聞尊髙名大爲尊屈酌酒具食相對極驩太后奏尊爲相倨慢王血气未定不能忍誠恐母子俱死尊竟坐免爲庶人大將軍王鳯奏尊補軍中司馬擢司隸校尉初中書謁者令石顯貴幸專權爲姦邪丞相匡衡禦史大夫張譚皆阿附畏事顯及元帝崩成帝卽位顯徙爲中太僕不復典權衡譚乃奏顯舊惡尊劾衡譚位三公典五常九徳以總方略壹統廣教化美風俗爲職知顯專權擅勢大作威福爲海內患害不以時白奏行罸而阿諛曲從附下罔上懷邪迷國無大臣輔政之義衡慚懼免冠謝罪上丞相侯印綬天子以新卽位重傷大臣乃下禦史丞問狀尊坐塗污宰相輕薄國家左遷爲髙陵令數月以病免防南山羣盜傰宗等數百人爲吏民害拜故農太守傅剛爲校尉將迹射士千人逐捕嵗余不能禽或說大將軍鳯選用賢京兆尹於是鳯薦尊徵爲諫大夫守京輔都尉行京兆尹事句月間盜賊淸遷光祿大夫守京兆尹後爲眞凡三嵗坐遇使者無禮長安系者三月間千人以上禦史大夫奏免尊吏民多稱惜之湖三老公乘輿等上書訟尊治京兆功效曰往者南山盜賊阻山橫行道路不通暴師露眾不能擒制尊行京兆尹二旬之間大黨震壊渠率效首賊亂蠲除民反農業拊循貧弱鉏耘豪彊奸邪銷釋吏民恱服誠國家爪牙之吏折衝之臣今一旦無辜傷於詆欺之文上不得以功除罪下不棘木之聽願下公卿大夫博士議郎定尊素行書奏天子復以尊爲徐州刺史遷東郡太守久之河浸瓠子金隄尊躬率吏民沈白馬祀水神河伯親執圭璧使巫策祝請以身塡金隄因止宿隄上吏民數千萬人盡叩頭救止尊尊終不肯去及水盛隄壊吏民皆奔走惟一主簿泣在尊旁立不動而水波稍卻回還吏民嘉壯尊之勇節白馬三老朱英等奏其狀下有司考皆如言於是秩尊中二千石加賜黃金二十斤數嵗卒官吏民祀之

論曰推尊之勁气壯節𨿽刀鋸在前鼎鑊在後不啻甘飴曽無顧畏卽自謂賁育不能過之矣記曰孝子不登髙然戰陣無勇又爲非孝者豈不以丈夫授命必得死所當尊疾驅度阪時萬一馬驚車殆身殞懸崖於孝固虧矣於忠亦不爲得也是以古之養勇者必先明理理不明而浪擲其生不幾於暴虎馮河者乎

薛宣

薛宣字貢君東海人少爲廷尉書佐都船獄吏後補不其丞瑯邪太守趙貢行縣見宣甚說其能從貢還府貢令妻子與相見戒曰貢君至丞相我兩子亦中丞相史察宣廉遷樂浪都尉丞舉茂材爲宛句令王鳯薦爲長安令以明習文法補禦史中丞是時成帝初卽位宣執法殿中數言政事便宜舉奏部刺史郡國二千石所貶退稱進白黑分明繇是知名出爲臨淮太守政教大行防陳畱有大賊廢亂徙爲陳畱太守盜賊禁止吏民敬其威信入守左馮翊滿嵗稱職爲眞始髙陵令楊湛櫟陽令謝遊皆貪猾不遜持郡短長前二千石數案不能竟及宣視事爲設酒飯與相對接待甚備已而具得其罪臧然宣察湛有攺節敬宣之效乃手自牒書封與湛曰吏民條言君如牒或議以爲疑於主守盜馮翊敬重令又念十金法重不忍相暴章故密以手書相暁欲君自圖進退可復伸睂於後卽無其事復封還記得爲君分明之湛自知罪臧皆應記而宣辭語溫潤無傷害意卽解印綬付吏爲記謝宣終無怨言而櫟陽令遊自以大儒有名輕宣宣獨移書顯責之曰吏民言令治行煩苛譴罸作使千人以上賊取錢財數十萬給爲非法賣買聽任富吏賈數不可知證驗以明白欲遣吏考案恐負舉者恥辱儒士孔子曰陳力就列不能者止令詳思之遊得檄亦解印綬去又瀕陽縣北當上郡西河爲數郡湊多盜賊其令平陵薛恭本縣孝者功次稍遷未嘗治民職不辦而粟邑縣小辟在山中民謹朴易治令鉅鹿尹賞久郡用事吏爲樓煩長舉茂材遷在粟宣卽奏賞與恭換縣二人視事數月而兩縣皆治宣因移書勞勉之曰昔孟公綽優於趙魏而不宜滕薛故或以徳顯或以功舉君子之道焉可誣也屬縣各有賢君馮翊垂拱成願勉所職卒功業宣得吏民罪名輒召告縣長吏使自行罸曉曰府所以不自發舉者不欲代縣治奪賢令長名也長吏莫不喜懼免冠謝宣宣爲吏賞罸明用法平而必行所居皆有條教可紀多仁恕愛利池陽令舉廉吏獄掾王立府未及召聞立受囚家錢宣責讓縣縣案驗獄掾乃其妻獨受系者錢獄掾實不知掾慚恐自殺宣聞之移書池陽曰立家私受賕而立不知殺身以自明立誠廉士其以府決曹掾書立之柩以顯其魂府掾史素與立相知者皆予送葬及日至休吏賊曹掾張扶獨坐曹治事宣出教曰蓋禮貴和人道尙通日至吏以令休所繇來久曹𨿽有公職事家亦望私恩意掾宜從眾歸對妻子設酒肴請鄰里一笑相樂扶慚愧官屬善之宣爲人好威儀進止雍容甚可觀也性密靜有思思省吏職求其便安下至財用筆硯皆爲設方略利用而省費郡中淸靜遷爲少府月餘禦史大夫於永卒谷永上疏薦宣上遂以宣爲禦史大夫數月代張禹爲丞相封髙陽侯食邑千戶乃除趙貢兩子爲史宣爲相官屬議其煩碎無大體不稱賢而天子好儒雅宣經術又淺上亦輕焉久之廣漢郡盜賊羣起數月乃平防卬成太后崩喪事倉卒吏賦斂以趣辦上聞之以過丞相禦史遂冊免宣初宣爲丞相翟方進爲司直宣知方進名儒有宰相器深結厚焉後方進竟代爲丞相思宣舊恩宣免後二嵗薦宣明習文法練國制度上徵宣復爵髙陽侯加寵特進給事中視尙書事宣復尊重任政數年後坐善定陵侯淳於長罷歸卒於家

論曰貢識宣宣亦識方進二人皆卒至相位何見之明也宣爲郡頗持大體及爲相乃以煩碎見譏方宣之除中丞以明習文法故其後方進薦宣亦云然以知文法可以治郡而不可以相天子宰天下古之服古入官者其術業必異於是矣

史傳三編卷四十九﹤史部﹐傳記類﹐總錄之屬﹐史傳三編﹥

欽定四庫全書

史傳三編卷五十

大學士朱軾撰

循吏傳二

漢

卓茂

卓茂字子康南陽宛人元帝時學於長安事博士江生習詩禮及歷算究極師法稱爲通儒性寛仁恭愛鄕黨故舊𨿽行能與茂不同而皆愛慕欣欣焉初辟丞相府史嘗出行有人悞認其馬茂心知其謬然嘿解與之他日其人別得所亡馬乃詣府歸馬叩頭謝茂後以儒術舉爲侍郎給事黃門遷宻令勞心諄諄視人如子舉善而敎口無惡言吏人親愛而不忍欺之有言部亭長受其米肉遺者茂問曰亭長爲從汝求乎爲汝有事囑之而受乎將平居自以恩意遺之乎人曰往遺之耳茂曰遺之而受何故言人曰竊聞賢明之君使人不畏吏吏不取人今我畏吏是以遺之吏旣卒受故來言耳茂曰汝爲敝人矣凡人所以貴於禽獸者以有仁愛知相敬事也今鄰里長老尙致饋遺況吏與民乎吏顧不當乘威力彊請求耳人之生羣居雜處故有經紀禮義以相交接汝獨不欲修之寜能髙飛逺走不在人間邪人曰茍如此律何故禁之茂笑曰律設大法禮順人情今我以禮敎汝汝必無怨以律治汝何所措其手足乎一門之內小者可論大者可殺也且歸念之於是人納其訓吏懷其恩初茂到縣有所廢置吏人笑之鄰城聞者皆嗤其不能河南郡爲置守令茂不爲嫌理事自若數年敎化大行道不拾遺平帝時王莽秉政天下大蝗河南二十餘縣皆被其災獨不入宻縣界及莽置大司農六部丞勸課農桑遷茂爲京部丞宻人老少皆涕泣隨送後莽居攝以病免歸常爲門下掾祭酒不肯作職吏更始立以爲侍中祭酒從至長安知更始政亂以年老乞骸骨光武卽位先訪求茂茂詣河南謁見乃以茂爲太傅封褒徳侯食邑二千戶賜幾杖車馬衣絮復以長子戎爲太中大夫次子崇爲中郎給事黃門建武四年卒賜棺槨冢地比葬車駕素服親臨送之

論曰考茂行事無赫赫功而仁厚和平使人愛慕至於道不拾遺蝗不爲災及遁迹於新莽之世又何其乃心王室確然一節也光武龍興當羣豪未靖戰將角才之秋獨首先禮茂俾居三公之首以厚徳風天下可謂知所本矣論者以子陵歸釣實開東海節義之風擢茂太傅遂使東京循吏輩出諒哉

衛颯

衛颯字子產河內修武人家貧好學問隨師無資常傭以自給王莽時仕郡歷州宰建武二年辟大司徒鄧禹府舉能案劇除侍禦史襄城令政有名迹遷桂陽太守郡接交州頗染其俗不知禮則颯下車修庠序之敎設婚姻之禮期年邦俗從化先是含洭湞陽曲江三縣越之故地也民居深山濵溪谷不出田租去郡逺者或且千里吏事往來輒發民乘船名曰傳役每一吏出徭及數家百姓苦之颯乃鑿山通道五百餘里列亭傳置郵驛於是役省勞息姦吏杜絕流民稍還漸成聚邑使輸租賦同之平民來陽縣出鐵石他郡民庶常聚會私爲冶鑄因招亡命致姦盜颯起鐵官斥私鑄歳所增入五百餘萬颯理防民事居官如家所施政莫不合於物宜視事十年郡內淸理二十五年徴還光武欲以爲少府會被疾不能拜起以桂陽太守歸家須後詔居二歳載病詣闕自陳困篤乃收印綬賜錢十萬後卒於家南陽茨充代颯守桂陽亦善其政敎民種殖桑柘麻紵之屬勸令養蠶織屨民得利益

論曰康誥曰如保赤子古之治民者如是後世治不古若非盡智猷才分之不足也視官府爲傳捨則其誠意之不加也固宜颯居官如家用能於聲敎甫通之地立法興化移易風俗而民咸宜之故知設誠致行者政之善經𨿽康叔所以靖頑民未有外此者也

任延

任延字長孫南陽宛人年十二爲諸生學於長安明詩易春秋顯名太學學中號爲任聖童值亂避兵隴西隗囂聘之不應更始元年以爲大司馬屬拜會稽都尉時年方十九到官靜泊無爲惟先遣祠延陵季子已則省諸卒耕公田以周窮急掾吏貧者分俸賑給之每行縣輒慰勉其孝子是時中土士人避亂江南故會稽多士延乃聘髙行董子儀嚴子陵等敬待以師友之禮有龍丘萇者王莽時四輔三公連辟不到掾吏請召之延曰龍丘先生躬徳履義有原憲伯夷之節都尉灑埽其門猶懼辱焉召之不可遣功曹奉謁修書記致醫藥相望於道積一嵗萇乃自謁府門願備錄延辭讓再三署爲議曹祭酒萇尋卒延自臨殯不朝三日是以郡中賢士大夫爭往宦焉建武初徴爲九眞太守九眞以射獵爲業不知牛耕常告糴交阯每致困乏延令鑄作田器敎之墾辟歳歳開廣百姓充給俗又無嫁娶禮法各因淫好不識父子之性夫婦之道延使男年二十至五十女年十五至四十皆以年齒相配其貧無禮聘者長吏以下各省奉祿賑助之同時相娶者二千餘人是嵗風雨順節谷稼丰衍產子者始知種姓咸曰使我有是子者任君也多名子爲任於是徼外蠻夷慕義保塞遂罷偵戍卒初平帝時漢中錫光爲交阯太守敎導民夷漸以禮義王莽末閉境拒守建武初遣使貢獻封鹽水侯嶺南華風始於二守焉延視事四年徴詣洛陽九眞吏人生爲立祠以病稽畱左轉睢陽令擢武威太守帝戒之曰善事上官無失名譽延對曰臣聞忠臣不私私臣不忠履正奉公臣子之節上下雷同非陛下之福善事上官臣不敢奉詔帝嘆息曰卿言是也武威大姓田紺爲郡將兵長史子弟賔客多爲暴害延收紺系之並其子弟賔客伏法者五六人紺少子尙乃聚輕薄數百人自號將軍夜攻郡延卽發兵破之自是威行境內吏民累息郡北當匈奴南接種羌多冦抄民廢田業延選武略之士千人明其賞罰屯據要害有警急逆擊追討寇抄遂絕河西舊多苦旱延置水官吏修理溝渠人防其利又立校官自掾吏子孫皆令詣學受業復其徭役章句旣通則顯防榮進之郡遂有儒雅之士後坐擅誅羌不先上左轉召陵令顯宗卽位拜潁川太守永平二年徴會辟雍因以爲河內太守視事九年病卒少子愷官至太常

論曰子陵之淸風竣節光武猶不能屈獨應任延之聘𨿽韓起之與田蘇逰其義曷以加玆及後歷官禮敎行於種姓直聲動乎大廷益以知延之學行誠加於人一等矣

劉昆

劉昆字桓公陳畱東昏人梁孝王之裔也少習容禮又受施氏易於沛人戴賔能彈雅琴知淸角之操王莽世敎授弟子恆五百餘人春秋饗射常備列典儀以素木瓠葉爲俎豆桑弧蒿矢以射菟首每有行禮縣宰輒率吏屬而觀之莽以昆宗室多聚徒眾私行大禮有僭上心系昆及家屬於外黃獄尋莽敗得免是時天下大亂昆避難河南負犢山中建武五年舉孝廉不行敎授於江陵光武卽除爲江陵令江陵連年火災昆輒向火叩頭多能降雨止風徴拜議郎稍遷侍中農太守先是崤黽驛道多虎行旅不通昆爲政三年仁化大行虎皆負子渡河帝聞而異之二十二年徴代杜林爲光祿勲詔問昆曰前在江陵反風滅火後守農虎北渡河行何徳政而致是昆對曰偶然耳左右皆笑其質訥帝嘆曰此乃長者之言也顧命書諸策令入授皇太子及諸王小侯五十餘人二十七年拜騎都尉三十年以老乞骸骨詔賜洛陽第捨以千石祿終其身中元二年卒子軼字君文傳昆業門徒亦盛永平中爲太子中庶子建初中稍遷宗正卒於官遂世掌宗正焉

論曰中孚以格豚魚精誠之至有感必通然先以感通爲心而期必其應則誠之與存焉者寡矣故昆偶然之對非姑爲謙退也理固如是耳漢家自光武再造以仁厚立國士多長者降及桓靈之世乃有以激昻議論見者豈事勢之流相激使然歟

郭伋

郭伋字細侯扶風茂陵人少有志行哀平間辟大司空府三遷漁陽都尉王莽時爲上谷大尹遷並州牧更始新立聞伋名徴拜左馮翊使鎭撫百姓世祖卽位拜雍州牧再轉爲尙書令數納忠諫諍建武四年出爲中山太守明年彭寵滅轉爲漁陽太守漁陽旣罹王莽之亂重以彭寵之敗民多猾惡寇賊充斥伋示以信賞糾戮渠帥盜賊銷散時匈奴數侵抄邊境苦之伋整頓士馬設攻守之略匈奴畏憚逺迹不敢復入塞民得安業戶口增倍九年徴拜潁川太守時潁川盜賊羣起伋到郡招降趙宏召吳等數百人悉遣歸農其黨聞伋威信降者絡繹不絕十一年調並州牧過京師見帝言曰選補眾職當簡天下賢俊不宜専用南陽人帝納之伋前在並州素結恩徳至是入界老幼相攜逢迎道路所過問民疾苦聘求耆徳雄俊設幾杖之禮朝夕與參政事行部至河西美稷有童兒數百各騎竹馬道次迎拜伋問兒曹何來對曰問使君到喜故來迎耳比事訖諸兒送至郭外問使君何日當還伋謂別駕從事計日告之及還先期一日伋爲違信於諸兒遂止野亭須期乃入是時朝廷多舉伋可大司空者帝以新省朔方屬並州而盧芳尙倚匈奴爲邊警欲伋久於其事故不召伋知盧芳夙賊難卒以力制常嚴烽候明購賞以結冦心芳將隋昱遂謀脇芳降伋芳乃亡入匈奴伋以老病乞骸骨二十二年徴爲大中大夫賜宅一區帷帳錢谷充其家伋悉散與宗親無所遺明年卒年八十六帝親臨弔賜冢塋地

論曰伋所至以信爲治夫信者五常之本也撫民不以信則仁不究也接人不以信則禮不行也整兵不以信則義不足以禦亂也燭姦不以信則智不足以靖民也伋主於信以成其政至不欺竹馬兒童庶幾朴篤君子者已

杜詩

杜詩字公君河內汲人少有才能仕郡公曹有公平稱更始辟大司馬府建武元年一嵗中三遷爲侍禦史安集洛陽時將軍蕭廣縱兵暴橫百姓惶擾詩敕暁不攺遂格殺廣還以狀聞世祖召見賜棨戟復使之河東至大陽聞賊楊異等規欲北渡乃與長史急焚其船部勒郡兵將突騎趨擊斬異等賊遂翦滅拜成臯令視事三歳舉政尢異再遷爲沛郡都尉轉汝南都尉所在稱治七年遷南陽太守性節儉政治淸平誅暴立威善於計略省愛民役造作水排鑄爲農器用力少見功多百姓便之又修築陂池廣拓土田郡內比室殷足南陽人以方召信臣爲之語曰前有召父後有杜母詩自以無勞久居大郡乃上疏願受小職以降避功臣帝惜其能不許詩雅好推賢數進知名士身𨿽在外盡心朝廷讜言善策隨事獻納初禁网尙簡但以璽書發兵未有虎符之信詩請立符以絕姦端從之十四年卒詔使治喪郡邸賻絹千匹

論曰詩之爲治可謂所居民富所去民思召父杜母之稱於今爲烈當其格殺蕭廣一何壯也其才略誠有以過人者退而辭位以避功臣又何其恂恂禮讓君子耶

孔奮

孔奮字君魚扶風茂陵人少從劉歆受春秋左氏傳歆稱之遭王莽亂與母弟避兵河西建武五年河西大將軍竇融署爲議曹掾守姑臧長八年賜爵闗內侯時所在擾亂惟河西獨安而姑臧通貨羌胡市日四合稱爲富邑每居縣者不數月輒丰積奮在職四年財產無所增事母孝謹奉養極求珍膳而躬率妻子甘菜茹當天下未定士多不修節操而奮身處脂膏力行淸潔爲人所笑太守梁統深相敬禮常迎於大門引入見母不以官屬待之隴蜀旣平河西守令咸被徴召財貨連轂彌竟川澤惟奮單車就道姑臧吏民及羌胡更相謂曰孔君淸廉仁賢今去何以報徳遂共斂牛馬器物千萬以上追送數百里奮謝之而已一無所受旣至京師除武都郡丞時隴西餘賊隗茂等夜攻府捨殘殺郡守奮追之急賊乃執奮妻子以爲質奮年已五十惟一子終不顧望窮力討之吏民感義莫不倍爲用命又率厲氐豪齊鐘畱等令要遮賊氐人多便習山谷與奮表裏賊益窘急乃推奮妻子置軍前冀以卻奮而奮擊之愈厲卒禽滅茂等奮妻子亦爲所殺世祖下詔褒美拜爲武都太守奮自爲丞已爲河西所敬重及爲守舉郡莫不攺操爲政明斷甄美疾非見有美徳愛之如親其無行者忿之若讐郡中淸平後上病去官卒於家弟奇博通經典作春秋左氏刪晚有子嘉官至城門校尉亦作左氏說云

論曰光武中興隗囂猶狡焉思爲鼎立之計惟奮與竇融梁統等精白乃心以奬王室其後竇梁皆借椒房之寵累葉貴盛卒與禍親奮獨槖囊蕭然一經授受終亦不罹世网所守爲益髙矣觀其以廉律己而羌人獻貲以義割恩而氐人效命則知爲天子吏誠心格物亦何物之不格哉以此坊吏而吏猶有以求賕顧私敗其治迹者

張堪

張堪字君防南陽宛人早孤讓父餘財於兄子凡數百萬年十六受業長安志美行厲諸儒號曰聖童世祖防時見堪志操常嘉焉及卽位中郎將來歙薦堪召拜郎中三遷爲謁者使送委輸縑帛並騎七千詣大司馬吳漢在道追拜蜀郡太守時漢伐公孫述軍才餘七日糧陰具船欲遁去堪聞之馳往說漢不宜退師漢從之乃示弱挑戰述果自出戰死城下成都旣拔堪先入據其城檢閱庫藏收其珍寶絲毫無私慰撫吏民蜀人大悅在郡二年徴拜騎都尉後領驃騎將軍杜茂營擊破匈奴於髙栁拜漁陽太守捕擊姦猾賞罰必信吏民皆樂爲用匈奴嘗以萬騎入漁陽堪率數千騎奔擊大破之乃於狐奴開稻田八千餘頃勸民耕種以致殷富百姓歌曰桑無附枝麥穗兩岐張君爲政樂不可支視事八年匈奴不敢犯塞帝嘗召見諸郡計吏問其風土及前後守令能否蜀郡計掾樊顯進曰漁陽太守張堪昔在蜀漢仁以惠下威能討姦前公孫述破時珍寶山積捲握之物足富十世而堪去職之日乘折轅車布被囊而已帝聞良久嘆息拜顯爲魚復長方徴堪會病卒帝深悼惜之下詔褒揚賜帛百匹

論曰南國多稻田而北土惟旱種或以朔漠霜早又地髙阜恐水泉不足以輸灌也讀堪傳乃益知其不然直阡陌旣廢兩漢之世斥其地爲邊壤不復更爲經界耳堪以一守之力種植一郡民享樂利播之歌謡後之尹是邦者富民之術宜莫先於是矣

宋均

宋均字叔庠南陽安眾人年十五爲郎好經書每休沐輒受業博士通詩禮善論難調辰陽長以俗信巫鬼爲立學校禁絕淫祀人皆安之以祖母喪去官後爲謁者會武陵蠻反圍武威將軍劉尙詔均乘傳發江夏奔命三千人救之均至而尙已沒因監伏波將軍馬援軍與諸將俱進及援爲賊所阨卒於師士多疾病死者大半均慮軍遂不反乃與諸將議曰今道逺士病不可以戰欲承制降之何如諸將皆莫敢應均曰忠臣出竟有可以安國家者専之可也乃矯制命呂種奉詔入蠻告以恩信而勒兵隨其後蠻人震怖卽共斬其大帥以降於是散其眾遣歸本郡爲置長吏及還自劾光武嘉其功迎賜以金帛令過家上冢其後每有四方異議數訪問焉遷上蔡令九江太守中元元年山陽楚沛多蝗惟飛至九江界者輒東西散去由是名稱逺近浚遒縣有唐後二山民共祠之巫遂每歳取百姓男女以爲公嫗旣而莫敢嫁娶均下書曰自今以後爲山娶者皆娶巫家勿擾良民於是遂絕遷東海相在郡五年坐法免東海吏民思均恩化詣闕訟均者數千人顯宗以其能徴拜尙書令每有駁議多合上旨均嘗刪剪疑事帝以爲有姦大怒諸尙書惶恐皆叩頭謝均顧厲色曰忠臣執義無有二心均𨿽死不易志帝聞之善其不撓卽貰郎遷均司校尉出爲河南太守政化大行常寢病百姓耆老爲走禱旦夕問起居其爲民愛若此以疾乞免詔除子條爲太子舍人均力疾詣闕謝帝使中黃門慰問因畱之旣而欲用爲司徒召見均疾甚不任趨走兩騶扶之流涕固辭帝甚傷之建初元年卒於家均性寛和不喜文法常以爲吏貴厚若苛察之人身𨿽廉法而巧黠刻削毒加百姓災害流亡所由而作及在尙書以時方嚴切恆欲叩頭爭之而終未敢陳帝後聞其言而追悲之

論曰陳湯矯制以開邊宰臣故抑其賞志士猶或訟之若均専命以全王師而劇盜隨以寧貼其功浮於湯矣湯之末年每以邊事被顧問均亦獲參異議所遇又略相似至均之論吏治平情準理以此從政果且達已

王景

王景字仲通其先瑯邪不其人八世祖仲好道術明天文諸呂作亂齊哀王襄謀發兵而數問於仲及濟北王興居反欲委兵於仲仲懼禍及乃浮海東奔樂浪山中因家焉景少學易遂廣窺眾書又好天文術數之事沈深多伎藝辟司空伏恭府時有薦景能理水者顯宗詔與將作謁者王吳共修作浚儀渠吳用景墕流法水乃不復爲害初平帝時河汴決壞未及修建武十年以陽武令張汜言光武方爲發卒而浚儀令樂俊復以新被兵革民不堪命宜須平靜其事遂寢後汴渠東侵日月彌甚水門故處皆在河中兗豫百姓怨嘆以爲縣官不先民急永平十二年議修汴渠乃引見景問以形便景陳其利害帝善之夏遂發卒數十萬遣景與王吳修渠築堤自滎陽東至千乘海口千餘里景商度地勢鑿山阜破砥磧直截溝澗防遏衝要疎決壅積十里立一水門令更相洄注無復遺漏之患景𨿽簡省役費然猶以百億計明年夏渠成帝親巡行詔濵河郡國置河堤員史如西京舊制景由是知名三遷爲侍禦史十五年從駕東巡狩至無鹽帝美其功績拜河堤謁者賜車馬縑錢建初七年除徐州刺史先是杜陵杜篤奏論欲車駕遷還長安景以宮廟已立恐人情疑惑會有神雀諸瑞乃作金人論頌洛邑之美天人之符文有可采明年遷廬江太守廬江百姓不知牛耕地力有餘食常不足郡界故有孫叔敖芍陂稻田景乃驅率吏民修起蕪廢敎用犂耕由是墾辟倍多境內丰給又訓令蠶織爲作法制皆著於鄕亭廬江傳其文詞卒於官

論曰太史公曰甚哉水之爲利害也當神禹時九河底績然自殷家已不常厥所至周定王而河遂攺流歷考後代治法𨿽不必同要惟疏濬開導以殺其勢順其性如孟子所謂水由地中行者方無惡於智矣漢世賈讓之後獨景以此見長云

廉範

廉範字叔度京兆杜陵人趙將廉頗之後也漢興以廉氏豪宗自苦陘徙焉曾祖父裒成哀間爲右將軍祖父丹王莽時爲大司馬庸部牧皆有名範父遭亂客死於蜀範遂流寓西州西州平歸鄕裏年十五辭母西迎父喪蜀郡太守張穆丹之故吏也重資送範範無所受與客步負喪道葭萌船觸石沒範抱棺俱沈眾傷其義鉤求療救僅免於死穆聞復馳使持前資追範範卒固辭歸服竟詣京師受業事博士薛漢永平初隴西太守鄧融備禮謁範爲功曹及融爲州所舉案範知事譴難解欲以權相濟托病求去融不達其意大恨之範於是東至洛陽變名姓求代廷尉獄卒居無幾融果徴下獄範衛侍左右盡心勤勞融怪其貌範而殊不意乃謂曰卿何似我故功曹範訶之曰君困戹瞀亂邪語遂絕融系出困病範隨而養視及死竟不言身自送喪至南陽畢乃去後辟公府會薛漢坐楚王事誅故人門生莫敢視範獨往收斂之吏以聞顯宗大怒召範入詰責曰薛漢與楚王同謀交亂天下範公府掾不與朝廷同心而反收斂罪人何也範叩頭曰臣無狀愚戅以爲漢等皆已伏誅不勝師資之情罪當萬坐帝怒稍解問範曰卿廉頗後耶與右將軍褒大司馬丹有親屬乎範對曰褒臣之曾祖丹臣之祖也帝曰怪卿志膽敢爾因貰之由是顯名舉茂才數月再遷爲雲中太守匈奴大入塞烽火日通故事匈奴過五千人移檄傍郡吏欲用故事求救範不聽自率士卒拒之匈奴眾盛範兵不敵適日暮範令軍士各交縛兩炬三頭爇火營中星列匈奴遙望謂漢兵救至大驚待旦將退範乃令軍中蓐食往赴之斬首數百級匈奴自相轔死者千餘人由此不敢復向雲中後歷武威武都二郡太守隨俗化導各得治宜建初中遷蜀郡太守其俗尙文辯好相持短長範每厲以淳厚不受偸薄之說成都民物丰盛邑宇逼側舊制禁民夜作以防火災然更相隱蔽燒者日屬範乃毀削先令但嚴使儲水百姓爲便歌之曰廉叔度來何暮不禁火民安作昔無襦今五袴數年坐法免歸範世在邊廣田地積財粟悉以賑宗族朋友肅宗崩範奔赴敬陵道遇廬江郡掾嚴麟奉章弔國所乘小車塗深馬死不能自進範令從騎下馬與之不告而去麟事畢不知馬所歸緣蹤訪之或謂麟曰故蜀郡太守防叔度好周人窮急今奔國喪獨當是耳麟亦素聞範名以爲然卽牽馬造門謝而歸之世服其好義卒於家

論曰範之孝義節烈赴人之險阨而忘其施可以防頑立懦豈徒以吏治見哉昔李牧與廉頗相繼爲趙名將牧之禦邊以示弱制勝範乃以示彊卻敵故孫臏減竈而虞詡增竈趙奢增壘而趙雲開壘虛實彊弱之形兵事固倏忽而異變也若範之將略其猶有祖風者耶

魯恭

魯恭字仲康扶風平陵人建武初父爲武陵太守卒官時恭年十二而弟丕方七歳晝夜號踴賻贈無所受旣歸服喪禮過成人卒喪與丕奉母居太學習魯詩兄弟閉戶講誦絕人間事學士爭歸之太尉趙熹慕其志每嵗時問以酒糧皆辭不受恭憐丕小欲先就其名郡數禮請托疾不肯應及建初初丕舉方正恭乃始爲郡吏肅宗集諸儒於白虎觀恭以經明召與其議熹復舉恭直言待詔公車拜中牟令専以徳化爲理不任刑罰許伯等爭田累守令不能決恭爲平理曲直皆退而自責輟耕相讓有訟亭長借牛不還者恭召亭長勅歸牛至再三猶不從恭嘆曰是敎化不行也欲解印綬去掾吏泣涕畱之亭長乃慙悔還牛詣獄受罪恭貰不問於是吏人信服七年郡國螟傷稼犬牙緣界不入中牟河南尹袁安聞之疑其不實使仁恕掾肥親往廉之恭隨親行阡陌坐桑下有雉止於兒傍兒不捕雉親問兒兒曰雉方將雛親瞿然而起與恭訣曰所以來者欲察君之政迹耳今虫不犯境一異也化及鳥獸二異也竪子有仁心三異也久畱徒擾賢者遂還府具以白安是嵗嘉禾生恭庭中安因上書言狀帝異之會詔舉賢良方正恭舉中牟王方帝卽徴方禮之與公卿所舉同恭在事三年州舉尢異遭母喪去後拜侍禦史和帝立車騎將軍竇憲建議欲擊匈奴恭上疏諫略曰萬民者天之所生天愛其所生猶父母愛其子一物不得其所則天气爲之舛錯況於人乎昔太王重人命而去邠故獲上天之祐今邊境無事宜修仁行義尙於無爲陛下獨柰何以一人之計棄萬人之命乎不從恭每見政事有益於人輒言其便無所隱諱尋爲魯詩博士拜侍中數召問得失恩禮寵異遷樂安相是時東州多盜賊羣輩攻劫恭重購賞開恩信降其渠帥張漢等恭上漢補博昌尉其餘遂自相捕擊盡破平之永元九年徴爲議郎拜侍中其冬遷光祿勲選舉淸平十二年代呂蓋爲司徒十五年上除恭子撫爲郎中而弟丕亦爲侍中兄弟父子並列朝廷後坐事策免殤帝卽位以恭爲長樂衛尉永初元年復代梁鮪爲司徒初和帝末令麥秋案驗薄刑州郡因此遂盛夏斷獄恭上疏略曰舊制立秋乃行薄刑自永元來刺史太守以盛夏徴召農人拘對考驗連滯無已上逆時气下傷農桑月令孟夏斷薄刑者謂輕罪已正不欲久系故時斷之也臣愚以爲今孟夏可從此令其決獄案考皆以立秋爲斷是時斷獄承用肅宗之制率以冬至前吏入十一月得死罪賊卽格殺不復讞正及鄧太后詔公卿以下會議恭復奏曰王者之作因時爲法一夫吁嗟王道爲虧可令疑罪使詳其法大辟之科盡冬月乃斷其立春在十二月中者勿以報囚如故事後卒施行恭再在公位選辟髙第至列卿郡守者數十人而耆舊大姓不蒙薦舉至生怨望恭聞之曰學之不講是吾憂也諸生不有鄕舉乎終無所言性謙退奏議依經潛有補益終不自顯故不以剛直爲稱三年以老病策罷六年年八十一卒於家以兩子爲郎長子謙爲隴西太守有名績謙子旭官至太僕從獻帝西入闗與司徒王允同謀共誅董卓及李傕入長安旭與允俱遇害

論曰恭以徳化人世傳三異至其兩論斷刑上若天時下便民事與申商慘覈少恩者迥若河漢矣當西漢時惟董仲舒知求端於天以爲王者任徳而不任刑恭之治郡立朝率由是道可謂寛仁之長慈惠之師者已

秦彭

秦彭字伯平扶風茂陵人自漢興世位相承六世祖襲爲潁川太守與羣從同時爲二千石者五人故三輔號曰萬石秦氏彭同產女弟顯宗時入掖庭爲貴人有寵永平七年以彭貴人兄隨四姓小侯擢爲開陽城門十五年拜騎都尉副駙馬都尉耿秉北徵匈奴建初元年遷山陽太守以禮訓人不任刑罰崇好儒雅惇明庠序每春秋饗射輒修升降揖讓之儀爲人設四誡以定六親長幼之禮有遵奉敎化者擢爲鄕三老常以八月致酒肉以勸勉之吏有過咎罷遣而已不加恥辱百姓懷愛莫有欺犯興起稻田數千頃每於農月親度頃畆分別肥瘠差爲三品各立文簿藏之鄕縣於是姦吏局蹐無所容詐彭乃上言宜令天下齊同其制詔令三府以所立條式班下州郡在職六年轉潁川太守有鳳凰麒麟嘉禾甘露之瑞肅宗巡行再幸潁川輒賞賜錢谷恩寵甚異章和二年卒弟惇褒並爲射聲校尉

論曰彭之以禮訓人事同韓延壽然延壽以罪死而彭以恩遇終以此知明章之馭吏光於前烈矣至其差田爲三品實仿周官不易一易再易之舊法然古者受田於公故田瘠者所受多田饒者所受少後世民自營田彭亦差之而已豈能盡如周制哉但因所差等以定賦稅之髙下庶幾猶有禹貢之遺意焉是則酌古準今者所可變通其法而行之者已

第五訪

第五訪字仲謀京兆長陵人司空倫之族孫也少孤貧常傭耕以養兄嫂有閒暇則以學文仕郡爲功曹察孝廉補新都令政平化行三年之間鄰縣歸之戶口十倍遷張掖太守嵗饑粟石數千錢訪未及上言卽開倉賑給以救其敝吏懼譴爭之訪曰若上須報是棄民也太守樂以一身救百姓順帝聞之璽書褒嘉焉由是一郡得全歳余官民並丰界無姦盜遷南陽太守去官拜防羌校尉邊境服其威信卒於官

論曰歳之有災歉天之行也當鴻雁之哀鳴求芻牧而難企坐視赤子之顚連於溝壑而惟一身之罪譴是卹豈爲民父母之心哉汲黯而後謂訪實追蹤其美豈其逺而

王渙

王渙字稚子廣漢郪人少好俠尙气力數通剽輕少年已而攺節惇儒學習尙書讀律令略舉大義爲太守陳寵功曹當職割斷不避豪右寵風聲大行入爲大司農和帝問曰在郡何以爲理寵頓首謝曰臣任功曹王渙以簡賢選能主簿鐔顯拾遺補闕臣奉宣詔書而已帝大悅渙由此顯名州舉茂才除溫令縣多姦猾積爲人患渙以方略討擊悉誅之境內淸平商旅露宿於道遷兗州刺史繩正部郡風威大行後坐考妖言不實論罷歳余徴拜侍禦史永元十五年從南巡還爲洛陽令以平正居身得寛猛之宜其寃嫌久訟歷政所不斷法理所難平者莫不曲盡情詐壓塞羣疑又能發擿姦伏京師稱嘆以爲神元興元年病卒百姓市道莫不咨嗟相與賦斂致奠醊以千數及喪西歸道經農民皆設槃案於路問其故咸言往時持米入洛爲卒司所鈔恆亡其半自王君在事絕無侵枉故報之其政化懷物如此民思其徳爲立祠安陽亭西每祀輒弦歌而薦之鐔顯後亦知名仕至長樂衛尉自渙後連選洛陽令皆不稱職永和中以任峻補之峻擢用文武吏皆盡其能糾剔姦盜不得旋踵威風猛於渙而文理不及

論曰朱子作綱目縣令書卒者陳寔王渙二人而已所以勵天下後世親民之官也渙非獨以發擿姦伏見長其誠厚之徳實有感人者洛陽之民俎豆歌沒世而不忘也宜哉

孟嘗

孟嘗字伯周會稽上虞人少修操行仕郡爲戶曹吏上虞有寡婦養姑至孝及姑老壽終夫女弟以宿嫌誣婦厭苦供養鴆其母郡輙結竟其罪嘗知枉狀備言於守守不爲理嘗哀泣謝病去婦竟寃死自是郡中連旱二年禱祈無所應後守殷丹到官嘗輙詣府具陳寡婦寃誣事因曰昔東海孝婦感天致旱於公一言甘澤時降宜戮訟者以謝寃魂丹從之卽刑訟女祭婦墓天應澍雨谷稼以登後策孝廉舉茂才拜徐令州郡表其能遷合浦太守郡不產谷而海出珠與交阯比境通商常以珠貿谷先時宰守多貪穢珠漸徙於交阯界於是行旅不至人物無資貧者死餓於道嘗到官革易前獘求民病利曾未逾歳去珠復還百姓皆反其業商貨流通稱爲神明以病自上被徴當還吏民攀車畱之嘗旣不得進乃載鄕民船夜遁隱處窮澤身自耕傭鄰縣士民慕其徳就居止者百餘家桓帝時尙書楊喬七表薦嘗竟不見用年七十卒於家

論曰書稱非佞折獄惟良折獄況於振幽釋滯尢貴設誠者哉夫惻怛著則私意捐是非別而刑罰中悉其聰明致其忠愛虛中以治鬼神將通斯於公所以無寃民也嘗能雪寡婦之寃至守合浦而有還珠之異昔宋子罕有言爾以得玉爲寶我以不貪爲寶夫不貪誠足寶嘗乃以不貪之故而還寶斯誠無價之至寶也已

王堂

王堂字敬伯廣漢郪人初舉光祿茂才遷谷城令治有名迹永初中西羌冦巴郡爲民患遣中郎將尹就攻討連年不克三府舉堂治劇拜巴郡太守堂馳兵赴賊斬擄千餘級巴庸淸靜吏民生爲立祠刺史張喬表其治能遷右扶風安帝西巡阿母王聖中常侍江京等並請屬於堂堂不爲用掾吏固諫堂曰吾蒙國恩豈可爲權寵阿意以死守之卽日遣家屬歸閉閣上病果有誣奏堂者會帝崩京等悉誅堂以守正見稱永建二年徴入爲將作大匠四年坐公事左轉議郎復拜魯相政存簡一至數年無詞訟遷汝南太守搜才禮士不茍自専乃敎掾吏曰古人勞於求賢逸於任使故能化淸於上事緝於下其憲章朝右簡覈才職委功曹陳蕃匡政理務拾遺補闕任主簿應嗣庶循名責實察言觀效焉自是委誠求當不復妄有詞敎郡內稱治時大將軍梁商及尙書令袁湯以求屬不行並恨之後廬江賊迸入弋陽界堂勒兵追討卽便奔散而商湯猶因此風州奏堂在任無警免歸家年八十六卒遺令薄斂瓦棺以葬子穉淸行不仕曾孫商爲蜀郡太守有治聲

論曰任賢爲理政之本也其用其利溥善兼天下何況郡邑於是坐嘯畫諾之後堂又著焉𨿽然非陳蕃其人則不可

史傳三編卷五十

欽定四庫全書

史傳三編卷五十一

大學士朱軾撰

循吏傳三

漢

蘇章

蘇章字孺文扶風平陵人祖父純字桓公有髙名性彊切而持毀譽士友咸憚之至乃相謂曰見蘇桓公患其敎責人不見又思之三輔號爲大人永平中封中陵鄕侯官至南陽太守章少博學能屬文安帝時舉賢良方正對策髙第爲議郎數陳得夫其言甚直出爲武原令時嵗饑輒開倉廩活三千餘戶順帝時遷冀州刺史故人爲淸河太守章行部案其姦臧乃請太守爲設酒殽陳平生之好甚歡太守喜曰人皆有一天我獨有二天章曰今夕蘇孺文與故人飲者私恩也明日冀州刺史案事者公法也遂舉正其罪州境知章無私望風畏肅調爲並州刺史以摧折權豪忤防坐免隱歸鄕裏不交當世後徴爲河南尹不就時天下日敝論者舉章有干國才朝廷不能復用卒於家

說曰內舉不避祁奚所以見稱也進賢如是絀惡亦然況故人乎然意當時淸河貪污之迹必不容姑貸故章以公義案之若有借此立名之心是鬼神之所惡也罪又甚於徇庇矣

羊續

羊續字興祖太山平陽人其先七世爲二千石卿校續初拜郎中去官後辟大將軍竇武府及武敗坐黨事禁錮十餘年黨禁解復辟大尉府四遷爲廬江太守及揚州黃巾賊攻舒焚燒城郭續發縣中男子二十以上皆持兵勒陳其小弱者負水灌火集數萬人並勢力戰大破之郡界平復安風賊戴風等作亂復擊破之斬首三千餘級生獲渠帥其餘黨輩原爲平民賦與佃器使就農業中平三年江夏兵趙慈反殺南陽太守秦頡攻沒六縣拜續爲南陽太守當入郡界羸服間行侍童子一人觀歷縣邑采問風謡然後乃進其令長貪潔吏民良猾悉逆知其狀郡內驚竦莫不震懾乃發兵與荊州刺史王敏共擊慈斬之獲首五千餘級屬縣餘賊並詣續降續復上言宥其枝附賊旣淸平乃班宣政令民病利百姓歡服時權豪之家多尙奢麗續深疾之常敝衣薄食車馬羸敗府丞嘗獻生魚續受而懸於庭丞後又進之續乃出前所懸者以杜其意其妻與子祕往造續續閉門不納其妻惟將祕行其資藏僅有布衾敝裯鹽麥數斛而已顧敕祕曰吾自奉若此何以資爾母乎使與母俱歸六年靈帝欲以爲太尉時拜三公者皆輸東園禮錢千萬令中使督之名爲左騶左騶所至輒迎致禮敬厚加贈賂續獨坐之單席舉緼袍示之曰臣之所資惟斯而已左騶白之帝不悅以此不登公位而徴爲太常未及行會病卒時年四十八遺言薄斂不受賵遺舊典二千石卒官賻百萬府丞焦儉遵續先意一無所受詔書褒美敕太山太守以府賻錢賜續家云

論曰續之淸貧絕世守原憲之節以終其身皜皜乎不可尙已至於數平劇賊率皆原其枝附仁以濟勇用成厥功豈特民牧之良法抑亦軍政之善經也夫

陳寔

陳寔字仲弓潁川許人出於單防自兒童時𨿽在戲弄已爲等輩所歸常作縣吏及都亭刺佐有志好學坐立讀誦縣令鄧邵試與語奇之聽受業太學後令復召爲吏乃避隱於陽城山中時有殺人者揚吏意疑爲寔縣遂逮系考掠無實而後得出及寔爲督郵反囑許令禮召揚吏聞者咸嘆服之家貧復爲郡西門亭長其時功曹鐘皓爲司徒府所辟太守問誰可代者皓曰明府欲必得其人西門亭長陳寔可寔聞之曰鐘君似不察人不知何獨識我由是寔代皓爲功曹中常侍侯覽托太守髙倫用吏倫敎署爲文學掾寔懷敎請見言曰此人不宜用而侯常侍不可違寔乞從外署不足以塵明徳倫從之於是鄕論怪其非舉寔終無所言及倫徴爲尙書郡中士大夫送至輪氏傳捨倫乃言其故且曰此咎由故人畏憚彊禦陳君可謂善則稱君過則稱已者也聞者方嘆息天下由此服其徳司空黃瓊辟之選理劇補聞喜長旬月以期喪去官復再遷除太丘長修徳淸靜百姓以安鄰縣人戶歸附者寔輒訓導譬解遣還故縣本司官行部吏慮有訟者白欲禁之寔曰訟以求直禁之理將何申其勿有所拘司官聞而太息曰陳君所言若是豈有怨於人乎亦竟無訟者以沛相賦斂違法解印綬去吏民追思之先是荀淑韓韶及鐘皓皆潁川人也淑字季和有髙行善知人嘗爲當塗長韶字仲黃爲贏長賊聞其賢戒不入境鄰縣民流入界韶開倉賑稟所贍萬餘戶主者爭之韶曰長活溝壑之人以此伏罪含笑入地矣皓字季明旣辟司徒府頃之自劾去後連九辟又徴爲廷尉正博士林慮長皆不就諸儒頌之曰林慮懿徳非禮不處悅此詩書琴樂古五就州招九應臺輔逡巡王命卒歳容與三人者及寔皆以名徳爲當時所尊號爲潁川四長及黨錮禍起諸人多逃避寔曰吾不就獄眾無所恃遂請囚遇赦得出靈帝初太將軍竇武辟爲掾屬時中常侍張讓權傾天下讓父死歸潁川一郡畢至而名士無往者讓甚恥之惟寔獨弔焉及後復誅黨人讓感寔故多所全宥寔在鄕間平心率物有爭訟輒求判正暁譬曲直退無怨者至乃嘆曰寜爲刑罰所加不爲陳君所短有盜夜入寔室止梁上寔陰見之乃起自整拂呼子孫訓之曰夫人不可不自勉不善之人未必本惡習以性成遂至於此梁上君子者是矣盜大驚自投於地稽顙歸罪寔徐譬之曰視君狀貌不似惡人宜深尅己反善然此當由貧困令遺絹二匹自是一縣無復盜竊太尉楊賜司徒陳耽每拜公卿常嘆寔大位未登媿於先之及黨禁解大將軍何進司徒袁隗欲表寔以不次之位遣人勸寔寔謝曰寔久絕人事飾巾待終而已遂不起中平四年卒年八十四海內赴者三萬餘人制衰麻者以百數共刋石立碑諡爲文範先生有六子紀諶最賢紀字元方諶字季方齊徳同行父子並著髙名時號三君每宰府辟召常同時旌命羔鴈成羣當世靡不榮之紀仕至大鴻臚紀子羣仕魏至司空然天下以爲公慚卿卿慚長云

後漢書論曰漢自中世以下閹豎擅恣故俗遂以遁身矯潔放言爲髙士有不談此者則蕓夫牧豎已叫呼之矣故時政彌惽而其風愈往惟陳先生進退之節必可度也據於徳故物不犯安於仁故不離羣行成乎身而道訓天下故凶邪不能以權奪王公不能以貴驕所以聲敎廢於上而風俗淸乎下也

論曰四長之名艷於當時傳於奕代自後之爲循吏者莫敢並焉至迹其行事則以慈良之風薰乎頽俗未嘗孑孑於爲民興利而除害也夫趙張之治具煩於卓魯而卓魯爲優者以道濟法也況於四長之徳成而上者乎故知聲色之大爲化民之末夫子之言媺矣

賈琮

賈琮字孟堅東郡聊城人舉孝廉再遷爲京兆令有政迹中平元年交阯屯兵反執刺史及合浦太守自稱柱天將軍靈帝敕選能吏有司舉琮爲刺史初交阯土多珍產明璣翠羽犀象瑇瑁異香美木之屬莫不自出前後刺史率無淸行上承權貴下積私賂賦斂過重百姓空單故卒致怨叛琮至招撫荒散蠲復徭役誅斬渠帥爲大害者簡選良吏試守諸縣嵗間蕩定巷路爲之歌曰賈父來晚使我先反今見淸平吏不敢飯在事三年爲十三州最徴拜議郎時黃巾新破兵凶之後郡縣重斂因緣生姦詔汰刺史二千石更選淸能吏乃以琮爲冀州刺史舊典傳車驂駕垂赤帷裳迎於州界及琮之部升車言曰刺史當逺視廣聽糾察美惡何有反垂帷裳以自掩塞乎命褰之百城聞風竦震諸有臧過者悉解印綬去惟癭陶長濟陰董昭觀津長梁國黃就當官待琮於是州界翕然靈帝崩大將軍何進表琮爲度遼將軍卒於官

論曰鄭子太叔盡殺萑苻之盜而民以安若張綱之守廣陵賈琮之治交阯其用不同要歸戡亂顧弄兵潢池本屬赤子誰生厲階乃在於明璣翠羽犀象瑇瑁也噫

陸康

陸康字季寧吳郡吳人少仕郡以義烈稱舉茂才除髙成令縣在邊垂舊制令戶一人具弓弩以備不虞不得行來長吏新到輒發民繕修城郭康悉皆罷遣以恩信爲治百姓大悅寇盜亦息光和元年遷武陵太守轉守桂陽樂安二郡所在稱之時靈帝欲鑄銅人而國用不足乃詔調民田畆斂十錢而比水旱傷稼百姓貧苦康上疏諫略言魯宣稅畆而蝝災自生哀公增賦而孔子非之豈有聚奪民物以營無用之銅人捐捨聖戒自蹈亡王之法書奏內幸讒康援引亡國以譬聖明大不敬檻車徴詣廷尉侍禦史劉岱爲表陳解釋免歸田裏復徴拜議郎會廬江賊黃穰等與江夏蠻連結十餘萬人攻沒四縣拜康廬江太守康申明賞罰擊破穰等餘黨悉降帝嘉其功拜康孫尙爲郎中獻帝卽位天下大亂康防險遣孝防計吏奉貢詔書策勞加忠義將軍秩中二千石時袁術屯兵壽春部曲饑餓遣使求委輸兵甲康以術叛逆閉門不通而內修戰備以禦之術大怒遣其將孫策攻康圍城數重康固守吏士有先受休假者皆遁伏還赴暮夜緣城而入受敵二年城陷月餘發病卒年七十宗族百餘人遭亂饑戹死者將半朝廷湣其守節拜子攜爲郎中少子績仕吳爲郁林太守博學善政幼年曾謁袁術懷橘墮地者也有名稱

論曰讀李賀金銅僊人歌知漢徳之將衰也況當桓靈之世欲聚斂以爲之哉陸康乃有格非之言恢恢大節豈待殉城日始著耶夫忠其君者愛其民故康之政亦多可稱云

吳祐

吳祐字季英陳畱長垣人父恢爲南海太守欲殺靑簡以寫經書時祐年十二諫曰大人逾越五嶺逺在海濵其俗誠陋然舊多珍怪上爲國家所疑下爲權戚所望此書若成載之兼兩昔馬援以薏苡興謗王陽以衣囊徼名嫌疑之間誠先賢所愼也恢乃止撫其首曰吳氏世不乏季子矣及年二十喪父居無擔石而不受贍遺常牧豕於長垣澤中行吟經書遇父故人謂曰卿二千石子而自業賤事縱子無恥柰先君何祐辭謝而已守志如初後舉孝防將行郡中爲祖道祐越壇與小吏雍丘黃眞歡語結友而別功曹以祐倨請黜之太守曰吳季英有知人之明卿且勿言眞後亦舉孝廉除新蔡長有淸節時公沙穆來逰太學無資糧變服客傭爲祐賃舂祐與語大驚遂共定交於杵臼之間祐以光祿四行遷膠東侯相濟北戴宏父爲縣丞宏年十六從在丞捨祐每行園聞諷誦之音奇而厚之亦與爲友卒成儒宗知名東夏官至酒泉太守祐政惟仁簡以身率物民有爭訟者輒閉閤自責然後斷訟以道譬之或身到閭裏重相和解自是之後爭隙省息吏人懷而不欺嗇夫孫性私賦民錢市衣以進其父父怒曰有君如是何忍欺之促歸伏罪性慙懼詣閤持衣自首祐屏左右問其故性具談父言祐曰掾以親故受污穢之名所謂觀過斯知仁矣使歸謝其父還以衣遺之安丘男子毋丘長從母行市遇醉客辱其母長殺之而亡追蹤於膠東得之祐呼長謂曰子母見辱人情所恥然孝子忿必慮難動不累親今若背親逞怒白日殺人赦若非義刑若不忍將如之何長以械自系曰國家制法囚身犯之明府𨿽加哀矜恩無所施祐問長有妻子乎對曰有妻未有子也卽移安丘逮長妻妻到解其桎梏使同宿獄中妻遂懷孕至冬盡行刑長泣謂母曰負母應死當何以報吳君乎乃齧指吞之含血言曰妻若生子名之吳生言我臨死吞指爲誓屬兒以報吳君因投繯而死祐在膠東九年遷齊相大將軍梁冀表爲長史及冀誣奏太尉李固祐聞而請見爭之不聽扶風馬融在坐爲冀章艸祐責融曰李公之罪成於卿手李公卽誅卿何面目見天下之人乎冀怒而起入室祐亦徑去冀遂出祐爲河間相因自免歸家不復仕躬灌園蔬以經書教授年九十八卒長子鳳官至樂浪太守少子愷新息令鳳子馮鮦陽侯相皆有名於世

後漢書論曰夫剛烈表性鮮能優寛仁柔用情多乏貞直吳季英視人畏傷發言烝烝似夫懦者而懷憤激揚折讓權枉又何壯也仁以矜物義以退身君子哉論曰祐佐父以廉擇交以智撫民以仁納爭以勇誠東漢之完人也夫孫性膠東嗇夫也毋丘長安丘男子也感祐之訓猶能伏罪甘死馬融以當代經師黨冀誅固旣受責而曾不知悔有靦面目是詩人之所惡也

童恢

童恢字漢宗瑯邪姑幕人少爲吏執法防平司徒楊賜聞而辟之及賜被劾當免掾屬悉投刺去恢獨詣闕爭之及得理掾屬歸府恢杖策而逝由是論者歸美得辟公府除不其令吏人有犯隨方暁示若吏稱其職人行善事輒禮之酒殽以勸勵之耕織種牧皆有條章一境淸靜牢獄連年無囚比縣歸化者二萬餘戶民嘗爲虎所害設檻捕獲二虎恢聞出咒虎曰天生萬物惟人爲貴王法殺人者死傷人則論法汝若殺人當垂頭服罪自知非者號呼稱寃一虎垂頭震懼卽時殺之其一視恢鳴吼遂令放釋吏人爲之歌頌舉尢異遷丹陽太守暴疾卒弟翊字漢文名髙於恢宰府先辟之翊陽喑不肯仕及恢被命乃就孝防除須昌長有異政聞舉將喪棄官歸舉茂才不就卒於家

論曰夫子有言苛政猛於虎然虎殺人猶知甘罪苛政殺人而或恬不自怪是將謂殺人以梃與刃爲果有以相異也則誠虎而冠者也恢與劉昆皆徳格異異哉

劉寵

劉寵字祖榮東萊牟平人父丕博學號爲通儒寵少受父業以明經舉孝廉除東平陵令以仁惠爲吏民所愛母疾棄官去百姓送者塞道車不得進至輕服遁歸後四遷豫章太守又三遷會稽太守山民願朴有白首不入市井者頗爲官吏所擾寵簡除煩苛禁察非法郡中大化徴爲將作大匠山陰縣有五六老叟龎眉皓髮自若邪山谷間出人賫百錢以送寵寵勞之曰父老何自苦對曰山谷鄙生未嘗識郡朝它守時吏發求民間至夜不絕或狗吠竟夕民不得安自明府下車以來狗不夜吠民不見吏年老遭值賢明今聞當見棄去故自扶奉送寵曰吾政何能及公言邪勤苦父老爲人選一大錢受之轉爲宗正大鴻臚延熹四年代黃瓊爲司空以陰霧愆陽免頃之拜將作大匠復爲宗正建寜元年代王暢爲司空頻遷司徒太尉二年以日食策免歸鄕裏寵前後歷宰二郡累登卿相而廉約省素家無貨積嘗出京師欲息亭捨亭吏止之曰整頓灑埽以待劉公不可得也寵無言而去時人稱其長者以老病卒於家論曰蕭何滌秦煩苛與民休息而畫一之歌興寵率是道以牧會稽亦使犬雞鳴吠各得其情焉然寵旣登臺輔遂不能振衰起錮者何繼秦之餘酷而寵值漢之積媮也在易之需曰君子以飲食宴樂於蠱則曰先甲後甲當髙祖時方撥亂世反之正其道宜需至延熹建寜之間上下狃於恬嬉亦已久矣勢不可以無事故曰蠱者事也其後諸葛亮與法正論治蜀深明漢初可以濟而已之不得然者以此

仇覽

仇覽字季智一名香陳畱考城人少爲書生淳黙鄕裏無知者年四十縣召補吏選爲蒲亭長勸人生業爲制科令至於果菜爲限雞豕有數農事旣畢乃令子弟羣居還就黌學其剽輕遊恣者皆役以田桑嚴設科罰躬助喪事賑卹窮寡期年大化民有陳元者獨與母居而母告元不孝覽驚曰吾近日過捨廬落整頓耕耘以時此非惡人當是敎化未至耳母守寡養孤苦身投老柰何肆忿一朝欲致子以不義乎母感悔涕泣而去覽乃親到元家與其母子飲爲陳人倫孝行譬以禍福元卒成孝子鄕邑爲之諺曰父母何在在我庭化我鳲梟哺所生考城令河內王渙政尙嚴猛聞覽以徳化人署爲主簿謂覽曰聞陳元之過不罪而化之得無少鷹鸇之志邪覽曰以爲鷹鸇不若鸞鳳渙謝遣曰枳棘非鸞鳳所棲百里豈大賢之路今日太學曳長裾飛名譽皆主簿後耳以一月奉爲資勉卒景行覽入太學時諸生同郡符融有髙名與覽比宇賔客盈室覽常自守不與融言融觀其容止心獨奇之乃謂曰與先生同郡壤鄰房牖今京師英才四集志士交結之秋𨿽務經學守之何固覽正色曰天子修設太學豈但使人防談其中髙揖而去融後以告郭泰泰因與融賫刺謁之遂畱宿泰嗟嘆下牀爲拜覽學畢歸鄕裏州郡並請皆以疾辭𨿽在宴居必以禮自整妻子有過輒免冠自責妻子庭謝覽冠乃敢升堂家人莫見喜怒聲色之異後徴方正遇疾卒

論曰孝弟天性也覽之化陳元無他焉動以至性而已鸞鳳之瑞世猶不若斯人淑世之功多也況鷹鸇乎及逰太學窮經自守視範滂諸人好臧否議論者加一等矣淑徳所闗非徒全身逺禍也

劉矩

劉矩字叔方沛國蕭人少有髙節以叔父遼未得仕遂絕州郡之命諸公嘉其志義辟遼拜議郎矩乃舉孝防稍遷雍丘令以禮讓化其無孝義者皆感悟自革於路得遺輒推求其主民有爭訟矩常引之於前提耳訓告以爲忿恚可忍縣官不可入使歸更尋思之訟者感其言往往罷去在縣六年以母憂去官後太尉胡廣舉矩賢良方正四遷爲尙書令性亮直不能諧附貴勢以是失大將軍梁冀意出爲常山相以疾去官適冀妻兄孫祉爲沛相矩懼爲所害不敢還鄕裏乃投彭城友人家歳余冀意少悟乃補從事中郎復爲尙書令遷宗正太常延熹四年太尉黃瓊復爲司空以矩代瓊爲太尉矩與瓊及司徒種暠同心輔政號爲賢相時連有災異司校尉以劾三公尙書朱穆上言矩等良輔及引殷湯髙宗不罪臣下之義帝不省竟以蠻夷反叛免後復拜太中大夫靈帝初代周景爲太尉矩再爲上公所辟召皆名儒宿徳不與諸郡交通順詞黙諫多見省用復以日食免因乞骸骨卒於家

論曰吳祐以身率物而矩以禮化人夫徳禮者導齊之本也惟祐及矩其猶有三代之風乎祐忤冀遂不仕矩旣去復用則祐之節爲尢髙然矩之順詞黙諌以濟時事度其所以拯獘維衰者爲益當不少矣

劉寛

劉寛字文饒農華陰人有失牛者誤認寛牛寛無所言下車以牛與之已而其人別得所失牛乃歸寛牛謝曰慙負長者寛曰物有相事容脫誤何爲謝之州裏服其不校桓帝時大將軍辟之累官南陽太守歷典三郡溫仁多恕𨿽在倉卒未嘗疾言遽色常以爲齊之以刑民免而無恥吏人有過但用蒲鞭罰之示辱而已終不加苦事有功善推之自下災異則引躬克責每行縣止息亭傳輒引學官祭酒及處士諸生執經對講見父老慰以農裏之言少年勉以孝弟之訓人感徳興行日有所化靈帝初徴拜太中大夫其後兩拜太尉皆以日變免復拜永樂少府遷光祿勲封逮鄕侯中平二年卒年六十六諡昭烈寛嘗坐客遣蒼頭市酒迂久大醉而還客怒罵曰畜產須叟寛令視奴疑必自殺顧左右曰此人也罵言畜產辱孰甚焉故吾懼其死也夫人欲試寛令恚伺當朝會裝嚴已訖使婢故覆肉羮污朝衣寛神色不異徐言曰羮爛汝手其性度如此海內稱爲長者

論曰漢世以牧守入爲三公者至眾而寛尢爲和厚之宗古者夏楚二物以收其威學宮之罰也寛以蒲鞭馭吏其化亦行牧守之官誠視吏如手足愛民如子弟至心所感不怒而人威何事嚴刑以逞哉至治臧獲亦以度勝號稱長者不虛矣

任峻

任峻字伯達河南中牟人漢末擾亂關東皆震中牟令楊原欲棄官走峻說原曰董卓首亂天下莫不側目然而未有先發者非無其心也勢未敢耳明府如能唱之必有和者今關東十餘縣能勝兵者不減萬人若權行河南尹事總而用之無不濟矣原從其計以峻爲主簿峻乃表原行尹事使諸縣堅守遂發兵會曹操起關東入中牟界峻建議舉郡歸操操表峻爲騎都尉妻以從妹甚見親信操每徵伐峻常居守以給軍是時歳饑旱軍食不足羽林監潁川棗只建置屯田乃以峻爲典農中郎將只爲屯田都尉募百姓屯田許下得谷數百萬斛郡國別置田官數年中所在積粟倉廩皆實官渡之役峻典軍器糧運賊數鈔絕糧道峻乃使千乘爲一部十道方行爲復陣以營備之賊不敢近軍國之饒起於棗只而成於峻以功封都亭侯邑三百戶遷長水校尉峻寛厚有度而見事理於饑荒之際收防朋友孤遺中外貧宗周急繼乏信義見稱建安九年卒

論曰峻之說楊原討董卓義形於色可謂忠於漢而有特識矣而不免爲操所用何耶然峻終身事於孝獻之朝其沒時操之逆迹猶未著則安得以與操同事而遽斥爲魏臣哉操之行軍多致克捷實資屯田之利故知時平則勤墾軍興則開屯者政之善經也

董和

董和字幼宰南郡枝江人也先本巴郡江州人漢末和率宗族西遷劉璋以爲牛鞞江原長成都令蜀土富實時俗奢侈貨殖之家侯服玉食婚姻送傾家竭產和躬率以儉惡衣疏食防遏逾僭爲之軌制所在皆移風變善畏而不犯縣界豪彊憚和嚴法說璋轉和爲巴東屬國都尉吏民老弱相攜乞畱和者數千人璋聽畱二年遷益州太守守其淸約與蠻夷從事務推誠心南土愛而信之昭烈定蜀徴爲掌軍中郎將與軍師將軍諸葛亮並署左將軍大司馬府事獻可替否共爲歡交自和居官外收殊域內幹機衡二十餘年死之日家無儋石之財亮後爲丞相敎與羣下曰夫參署者集眾思廣忠益也若逺小嫌難相違覆曠闕損矣違覆而得中猶棄敝蹻而獲珠玉然人心苦不能盡惟徐元直處玆不惑又董幼宰參署七年事有不至至於十反茍能慕元直之十一幼宰之殷勤有忠於國則亮可少過矣又曰昔初交州平屢聞得失後交元直勤見唘誨前參事於幼宰每言則盡後從事於偉度數有諫止𨿽姿性鄙暗不能悉納然與此四子終始好合亦足以明其不疑於直言也其追思和如此和子允與費禕齊名及許靖喪子允與禕欲會其允請車和遣開後鹿車給之禕直上乘允有難色至喪所諸葛亮及諸貴人悉集車乘甚鮮允猶神色未泰而禕晏然自若和聞之乃謂允曰吾嘗疑汝於文偉優劣未別也而今而後吾意了矣然允秉心公亮丞相亮出駐漢中時任以宮省之事其後歷官至侍中守尙書令爲大將軍費褘副

論曰惟仁者爲能好善惟智者爲能納益仁智合斯天徳備而王道行矣觀和所以贊亮亮所以思和其用心一何至耶然則與人共事而匿其情不肯畢智竭慮者誠和之罪人顧使柄政者諱疾防短加之以褊廹如宋王安石之倫則𨿽有和安得而用諸故書稱斷斷亮實以之語贊諤諤和也有焉

附魏

杜畿

杜畿字伯侯京兆杜陵人少孤繼母苦之以孝聞年二十爲郡功曹守鄭縣令縣內系囚數百畿親臨獄裁其輕重盡決遣之郡中奇其年少而有大意舉孝廉除漢中府丞會天下亂棄官去建安中至許見侍中耿紀語終夜尙書令荀彧與紀比屋聞畿言異之使謂紀曰有國士而不進何也旣見畿知之如舊識遂進於朝以爲司空司直遷防羌校尉使持節領西平太守及髙幹舉並州反張晟冦殽澠間河東人衛固範先與幹通謀而河東太守王邑被徴固等乃以請邑爲名使兵數千人絕陜津曹操謂彧曰河東被山帶河四鄰多變當今天下之要地也君爲我舉蕭何冦恂以鎭之彧曰杜畿其人也於是拜畿爲河東太守時操已遣夏侯惇討固等未至畿至陜津不得渡或謂畿宜須兵乃進畿曰河東有三萬戶非皆欲爲亂也今兵廹之急欲爲善者無主必懼而聽於固固等勢専必以死戰討之不勝四鄰應之天下之變未息也討之而勝是殘一郡之民也且固等以請故君爲名必不害新君吾單車直往出其不意固多計而無斷必僞受吾吾得居郡一月以計縻之足矣遂詭道從郖津渡範先欲殺畿以威眾且觀畿去就於門下殺主簿已下三十餘人畿舉動自若於是固曰殺之無損徒有惡名且制之在我遂奉之畿謂固先曰衛範河東之望也吾仰成而已以固爲都督行丞事領功曹將校吏兵三千餘人皆先督之固等喜𨿽陽事畿不以爲意固欲大發兵畿患之乃說固曰夫欲爲非常之事不可動眾心今大發兵眾必擾不如徐以貲募之固以爲然爲貲調發然諸將貪所募數𨿽多而兵實少畿又諭固等曰人情顧家諸將掾史可分遣休息緩急召之不難固等惡逆眾心又從之於是善人在外陰爲已援惡人分散各還其家賊眾離矣及白騎攻東垣【龎徳傳云張白騎叛於農白騎當卽上張晟】髙幹入濩澤上黨諸縣殺長吏農執畱守固等宻調兵未至畿知諸縣附已因單將數十騎赴張辟拒守吏民多舉城助畿者比數十日得四千餘人固等與幹晟共攻畿不下略諸縣無所得會大兵至幹晟敗固等伏誅其餘黨與皆赦之使復其居業是時天下郡縣皆殘破河東最先定少耗減畿治之崇寛惠與民無爲民有訟者畿爲陳大義遣歸諦思之若意有所不盡更來詣府父老自相責怒曰有君如此柰何不從其敎自是少有詞訟班下屬縣舉孝子貞婦順孫復其繇役隨時慰勉之漸課民畜牸牛艸馬下逮雞豚犬豕皆有章程百姓勸農家家丰實畿乃曰民富矣不可不敎也於是冬月修戎講武又開學宮親自執經敎授郡中化之韓遂馬超之叛農馮翊多舉縣邑以應之惟河東民無異心大軍徵遂等夾渭爲陣軍食一仰河東及賊破余蓄尙二十餘萬斛乃增畿秩中二千石大將徵漢中畿遣五千人運運者率自勉曰人生有一死不可負我府君終無一人逃亡其得人心如此魏國旣建以畿爲尙書然猶鎭河東畿在河東十六年常爲天下最曹丕嗣王位賜爵闗內侯乃徴爲尙書旣稱帝進封丰樂亭侯邑百戶守司校尉及南徵吳以畿爲尙書僕射統畱事後幸許昌畿復居守受詔作禦樓船於陶河試船遇風沒年六十二贈太僕諡曰戴侯論曰光武之敕馮異以平定安集爲要圖若畿之逢亂世守雄藩而才足定難徳足集民迹其易亂而治旣富而敎駸駸乎吏道備矣然仕於操當漢獻之朝猶可言也仕於丕不可言也魏晉五代之間濡迹兩朝代鮮完人如畿輩者何限故備論之以明其臣節之不足稱而猶不忍沒其吏治者嚴而恕徳而彰也

鄭渾

鄭渾字文公河南開封人遭亂避地淮南袁術厚相賔禮然渾知術必敗乃渡江就華歆曹操聞其篤行召爲掾遷下蔡長邵陵令天下未定俗皆剽輕不念產殖生子無以相活輒不舉渾所在奪其漁獵具課使耕桑又開稻田重去子之法民初畏罪後稍丰給無不舉贍所育男女多以鄭爲字辟丞相掾屬遷左馮翊時梁興等略吏民爲冦鈔諸縣不能禦皆恐懼寄治郡下議者勸渾保險渾曰興等破散竄在山阻其徒黨率多脇從今當廣開降路宣諭恩信若保險自守是示弱也乃斂吏民治城郭爲守禦備遂發民逐賊明賞罰與要誓得賊婦女財物十以七賞百姓大悅爭捕賊賊之失妻子者皆求降渾責其得他婦女以贖妻子於是轉相冦盜黨與離散別遣吏民分布告諭出者相繼因敕諸縣長吏各還本治安集之及夏侯淵擊興渾爲前登遂斬興後又破斬靳富趙靑龍諸賊由是山賊皆平民安產業轉上黨太守遷京兆尹渾以百姓新集爲制移居之法使兼復者與單輕相伍溫信者與孤老爲比勤稼穡明禁令民勸於農而盜賊止息復入爲丞相掾及魏稱帝爲侍禦史加駙馬都尉遷陽平沛郡二太守沛下濕患水澇百姓饑乏渾於蕭相二縣界興陂遏開稻田郡人以爲不便渾曰地勢洿下宜漑灌終有魚稻經久之利此丰民之本也一冬功成比年大收頃畆歳增租入倍常民賴其利號曰鄭陂轉山陽魏郡太守郡苦乏材渾課民樹楡爲籬兼植五果楡皆成藩五果丰實入魏郡界村落齊整如一財足用饒遷將作大匠渾淸素在公妻子不免饑寒及卒以子崇爲郎中

論曰子以鄭字陂以鄭名惠愛之在民亦孔多矣若其破散梁興膽略又誠有過人者昔鄭眾及興爲漢名儒於渾爲髙曾祖儒者之裔固宜其達於政事耶附吳

顧邵

顧邵字孝則吳郡吳人雍之子也博覽書傳好樂人倫少與舅陸績齊名而陸遜張惇卜靜等皆亞焉自四方人士往來相見或言議而去或結厚而別風聲流聞逺近稱之權妻以策女年二十七起家爲豫章太守下車祀先賢徐孺子之墓優待其家禁其淫祀及非禮之祭小吏姿佳者輒令就學擇其先進擢置右職舉善以敎風化大行初錢塘丁諝出於役伍陽羨張秉生於庶民烏程吾粲云陽殷禮起乎防賤邵皆拔而友之爲立聲譽秉遭喪親爲制服結絰當之豫章發在近路值秉疾病時送者百數邵辭曰張仲節有疾苦不能來恨不見暫逺與訣諸君少時相待其畱心下士惟善所在皆此在郡五年卒其後諝至典軍中郎秉云陽太守禮零陵太守粲太子少傅世以邵爲知人

論曰顧雍之相吳也史稱其選用文武將吏各隨能所任心無適莫以此克成吳業邵之雅好人倫殆尙有父風耶方是時三國分雅道陵遲茍欲興風俗長道術自非舉善以敎其爲棄材多矣由邵斯志以爲吏牧其猶爲牛刀之割者歟

史傳三編卷五十一﹤史部﹐傳記類﹐總錄之屬﹐史傳三編﹥

欽定四庫全書

史傳三編卷五十二

大學士朱軾撰

循吏傳四

晉

王恂

王恂字良夫東海剡人文義通博在朝忠正累遷河南尹建立二學崇明五經鬲令袁毅嘗餽以駿馬恂不受及毅敗諸受貨者悉被廢黜恂獨無所污自魏給公卿已下租牛客戶數各有差其後小人憚役多樂爲之貴勢之門動以百數太原諸部亦以匈奴爲佃客多者數千武帝踐位詔禁募客恂明峻其防所部莫敢犯咸寧四年卒贈車騎將軍

論曰歌雅化非俗吏之所優爲也然其教必本於經乃足以察乎人倫而協於天則當魏晉間崇尙莊老王何倡之諸名流靡然和之七賢八達之何可勝譏恂於是時獨能建學尊經尢足珍也

胡威

胡威字伯武淮南壽春人父質少與蔣濟朱績知名江淮間以忠淸仕魏至徵東將軍荊州刺史威早厲志尙質爲荊州時威自都往省貧無僕從身自驅驢每至客捨皆親樵爨旣至見質停廏中十餘日辭歸質賜絹一疋爲裝威曰大人淸髙不審於何得此質曰俸祿之餘以爲汝糧耳威受之質帳下都督思結威好乃先威未發請假實陰爲資裝於道要威旣與威同行數百里每事資威威疑之誘問知爲都督卽與以父所賜絹謝而遣之後以聞於質質杖都督除其名父子淸愼如此於是名譽流聞拜侍禦史歷南鄕侯安丰太守遷徐州刺史勤於政術風化大行後入朝武帝語及平生因嘆質之淸謂威曰卿孰與父淸對曰臣不如也帝曰卿父以何爲勝對曰臣父淸恐人知臣淸恐人不知是臣不及逺也帝以威言直而婉謙而順累遷監豫州諸軍事右將軍豫州刺史入爲尙書加奉車都尉威嘗諫時政之寛帝曰尙書郎以下吾無所假借威曰臣之所陳豈在丞郎令史正謂如臣等輩始可以肅化明法耳拜前將軍監靑州諸軍事靑州刺史以功封平春侯大康元年卒諡曰烈

論曰史稱晉武寛厚足以君人明威未能厲俗結綬者以放濁爲通彈冠者以苟得爲貴此威所爲發憤而以過寛爲諫者也帝旣失之寛而時方以淸談相尙恥言實效故循良之績邈焉鮮聞若威克著淸愼而又勤於政術可不謂吏道之良者乎抑觀威之傳而有感焉威父質賜絹一疋猶必問所從來以爲俸余而後受之以此防民後世猶有子隨父任欺以成貪以至壞父名戾民事而不顧者詩曰教誨爾子式谷似之

範晷

範晷字彥長南陽順陽人少遊學淸河遂僑居焉郡命爲五官掾歷河內郡丞太守裴楷雅知之薦爲侍禦史補上谷太守遭喪不之官後爲司徒左長史轉馮翊太守甚有政能善於綏撫百姓愛悅徵拜少府出爲涼州刺史轉雍州於時西土荒毀氐羌蹈借田桑失收比屋困敝晷傾心化導勸以農桑所部甚賴之元康中加左將軍卒子廣字仲將舉孝亷除靈壽令不之官天下方亂廣姊適孫氏早亡有孫名邁廣負以南奔𨿽盜賊艱急終不棄之元帝承制以爲堂邑令丞劉榮者堂邑人坐事當死而家有老母郡以榮付縣每至節廣輙聽榮蹔還榮亦如期而反縣堂爲野火所及榮脫械救火事畢還自著械後大旱米貴廣散私谷振饑人逺近流寓歸投之戶口十倍卒於官

論曰晷蘇雍州之困廣振堂邑之饑非有奇能異績也勸其農桑散其儲積而已故大田多稼而民有倉囷之贏者風之所以盛也田卒污萊而野有鴻鴈之哀者世之所以衰也君子仁心爲質惠撫其下善政之基莫先於是矣

曹攄

曹攄字顏逺譙國譙人少有孝行好學善屬文補臨淄令縣有寡婦養姑甚謹姑以其年少勸令攺適婦守節不移姑湣之宻自殺親黨告婦殺姑婦不勝考鞫自誣服獄當決矣適攄至知其有寃更加辧究具得情實時稱其明歳夕攄行獄見眾囚湣之謂曰卿等不幸到此非所新歳人情所重豈不欲蹔見家耶囚皆涕泣曰若得蹔歸死無恨也攄悉開獄出之尅日令還掾吏固爭攄曰此𨿽小人義不見負保爲諸君任之至日果相率還並無違者一縣嘆服號曰聖君入爲尙書郎轉洛陽令仁惠明斷百姓懷之時大雨雪宮門夜失行馬檢察莫知所在攄使收門士羣官咸謂不然攄曰宮掖禁嚴非外人所至必門士以燎寒耳詰之果服以病去官復爲洛陽令及齊王冏輔政攄與左思俱爲記室冏嘗從容問攄曰天子爲賊臣所迫吾率義兵興復王室今入輔朝廷或有勸吾還國者於卿意何如攄曰大王蕩平國賊匡復帝祚然道無隆而不殺物無盛而不衰非惟人事抑亦天理願大王居髙慮危在盈思衝精選百官存公屏欲舉賢進善務得其才然後脂車秣馬髙揖歸藩則上下同慶矣冏不納尋轉中書侍郎長沙王乂以爲驃騎司馬乂敗免官起爲襄城太守襄城屢經冦難攄綏懷振理旬月漸復永嘉二年髙宻王簡鎭襄陽以攄爲徵南司馬使督參軍崔曠討流人王逌曠姦凶人也譎攄前戰期爲後繼旣而不至攄獨與逌戰於酈縣軍敗死之故吏及百姓並奔喪防號哭卽路如赴父母焉

論曰寡婦非嘗有他志而爲其姑所制也則何爲而遽殺姑漢孟嘗傳所載上虞寡婦被誣鴆母事鴆與非鴆尢易辧耳乃彼必待嘗白寃於身後而此乃得攄雪枉於生存所遇異也至攄受譎戰沒與宋楊業事正相潘美爲翊運功臣乃與姦凶之崔曠同而並轍哀哉

丁紹

丁紹字叔倫譙國人爲人開朗公正歷官廣平太守政平訟理道化大行於時河北騷擾靡有完邑惟廣平四境乂安是以皆悅其法而從其令及臨漳被圍南陽王模窘急紹率郡兵赴之模賴以全遷徐州刺史士庶戀慕攀附如歸未之官轉荊州南渡河至許而南陽王模爲都督感紹畱之啟爲冀州以破汲桑有功加寧北將軍假節監冀州諸軍事時羯賊爲患紹捕而誅之號爲嚴肅河北人畏而愛之紹自以才足爲物雄當官涖政每事尅舉視天下事若運於掌握遂慨然有董正四海之志若王浚茍晞輩紹意蔑如也永嘉三年暴疾卒臨沒嘆曰此乃天亡冀州豈吾命哉

論曰紹旣公正而善得民其用兵所向輙克使究其才用當與祖逖陶侃爲輩浚晞瑣瑣何足齒數臨沒猶慷慨自負紹固人豪矣哉

顏含

顏含字都瑯邪莘人少有操行以孝弟聞州辟不就東海王越以爲大傅參軍出補闓陽令元帝渡江爲上虞令累遷東陽太守後以大司農豫討蘇峻有功封西平縣侯拜侍中除吳郡太守王導問曰今涖名郡政將何先含曰王師嵗動編戶虛耗南北權豪競招遊食國敝家丰執事之憂且當徵之勢門使反田桑數年之後欲令戶給人足如其禮樂俟之明宰含所歷簡而有恩明而能斷然以威禦下導嘆曰顏公在事吳人斂手矣未之官復爲侍中尋除國子祭酒加散騎常侍遷光祿勲以年老遜位成帝美其素行就加右光祿大夫於時論者以王導帝之師傅名位隆重百僚宜爲降禮太常馮懷以問含含曰王公𨿽重理無偏敬降禮或是諸君事宜鄙人老矣不識時務旣而告人曰吾聞伐國不問仁人向者馮祖思問佞於我我豈有邪徳邪郭璞嘗欲爲含筮含辭曰年在天位在人修已而天不與者命也守道而人不知者性也自有性命無勞蓍龜桓溫求婚於含含以其盛滿不許惟與鄧攸深交或問江左羣士優劣含曰周伯仁之正鄧伯道之淸卞望之之節餘則吾不知也其雅重行實抑絕浮僞如此致仕二十餘年年九十三卒遺命素棺薄斂謚曰靖

論曰含所歷以威恩爲治其與王導論治吳郡又何適於事宜邪驅遊食使反田桑平世猶當以爲首務況軍興國敝之日乎若其委命於天不媚權貴崇行實而抑浮僞於東晉風聲波靡之時尢鮮其匹云

王蘊

王蘊字叔仁太原晉陽人孝武定皇后父也起家佐著作郎累遷尙書吏部郎性平和不抑寒素補吳興太守甚有徳政屬郡荒人饑開倉廩防主簿請表上待報蘊曰今百姓嗷然路有饑饉若須報何以救將死之命乎專輙之愆罪在太守且行仁義而敗無所恨於是大振貸之賴蘊全者十七八焉以違科免官士庶詣闕訟之詔特左降晉陵太守復有惠化百姓歌之定後立遷光祿大夫領五兵尙書本州大中正封建昌縣侯蘊以恩澤賜爵非三代令典固辭不受乃授都督京口諸軍事左將軍徐州刺史假節復固讓謝安勸之乃受命頃之徵拜尙書左僕射將軍如故遷丹陽尹卽本軍號加散騎常侍蘊以姻戚不欲在內苦求外出復以爲都督浙江東五郡鎭軍將軍會稽內史常侍如故蘊素嗜酒末年尢甚然在防稽猶以和簡爲百姓所悅太元九年卒年五十五贈左光祿大夫開府儀同三司

論曰蘊不須報而廩饑民與漢第五訪相然訪見褒而蘊左降君子因是有以論其世矣其援三代令典以辭恩澤卓哉髙槪偉識尢非可求於俗吏中者也

吳隠之

吳隠之字處默濮陽甄城人性至孝年十餘喪父每號泣行人爲之流涕及執母喪哀毀過禮哭臨之時雙鶴警叫及祥練復有羣鴈俱集時人以爲孝感嘗食醎菹以其味防掇而棄之與太常韓伯鄰居伯母殷浩之姊賢明婦人也每聞隠之哭聲輙輟飱投筯爲悲泣旣而謂伯曰汝若居銓衡者當舉此輩人故伯爲吏部尙書隠之遂階淸級隠之美姿容善談論博涉文史以儒雅標名自弱冠介立有淸操𨿽日晏歠菽不饗非其粟儋石無儲不取非其道兄坦之坐袁眞事將被禍隠之時參桓溫軍事乞代兄命溫矜而釋之遂爲溫所知賞拜奉朝請再遷晉陵太守在郡淸儉妻自負薪累擢左衛將軍𨿽居淸顯祿賜皆班親族冬月無被勤苦同於貧庶隆安中爲廣州刺史廣州包帶山海珍異所出前後刺史多黷貨距州二十里地名石門有水曰貪泉俗謂飲者輙懷無厭之欲隠之至謂所親曰不見可欲使心不亂越嶺喪淸吾知之矣乃至泉所酌而飲之賦詩曰古人雲此水一飲懷千金試使夷齊飲終當不易心於是淸操愈厲及盧循冦南海隠之率厲將士固守長子曠之戰歿城陷出走爲循所得久方得還裝無餘資家僅小宅數畝籬垣仄陋不容妻子劉裕欲爲起宅固辭尋拜度支尙書遷中領軍常以竹篷爲屏風坐無氊席每月得祿裁畱身糧余悉分賑親族時有困絕或並日而食身恆布衣不完妻子不霑寸祿義熙八年請老優詔許之九年卒隠之淸操不渝屢被贈賜亷士以爲榮初奉朝請時將嫁女謝石知其貧令移廚帳以助其經營使至方見婢牽犬賣之此外蕭然無辦後歸自番禺妻賫沈香一斤隠之見之遂投於湖亭之水其介如此子延之爲鄱陽太守延之弟及子爲郡縣者皆以防愼爲門法𨿽才學不逮隠之而孝弟潔淸不替

論曰唐栁宗元嘗哀蝜蝂謂其以土自負致殃其生而不悟因以興夫世之以賍敗者若隠之之淸操自厲𨿽若過於苦節要於吾身以內曷嘗有所亡哉貪世利以爲身圖實賈世禍以爲身殃是誠蝜蝂之技聞隠之風可以興矣

南朝宋

杜慧慶

杜慧慶交阯朱防人父瑗歷日南九徳交阯交州太守有功義熙六年卒明年乃除慧慶繼瑗爲交州刺史盧循之襲破合浦也徑向交州慧慶率文武六千人拒破之循復招餘黨結俚獠以進慧慶悉出私財以充勸賞自登髙艦與循合戰放火箭焚循艦循艦俱然一時散潰遂斬循及循父嘏並其二子傳首建鄴以功封龍編縣侯武帝踐阼進號輔國將軍其年又南破林邑遣使獻防慧慶布衣蔬食儉約質素能彈琴頗好莊老禁斷淫祀崇修學校歳荒人饑則以私祿賑給爲政纎密有如居家由是威惠霑洽姦盜不起乃至城門不夜閉道不拾遺卒贈左將軍以長子文爲振逺將軍襲爵復繼父爲交州刺史文亦以寛和得眾元嘉四年文已得疾被徵將行或勸以少待病愈文曰吾荷皇恩杖節三世常欲投軀帝庭況被徵命而可晏然乎卽輿疾就路行至廣州卒朝廷甚哀之

論曰古之治天下至纎至悉也彼實推保赤之誠以行其政故經理籌畫非極於周詳而不容已也慧慶之爲政其有古人之心乎文守藩嶠外三世樹徳一旦聞命輿疾赴召忠誠見於辭色尢可錄已

劉秀之

劉秀之字道寶東莞莒人少時嘗與諸兒遇大虵虵來勢猛兒盡驚號秀之獨不動東海何承天雅相器異以女妻之景平二年除駙馬都尉元嘉中再爲建康令有政績孝武鎭襄陽以爲撫軍錄事防軍襄陽令襄陽有六門堰良田數千頃堰久壞公私廢業秀之修復之雍部由是大丰復除西戎校尉梁南秦二州刺史加都督躬爲儉約以救饑饉先是漢川以絹爲貨秀之令用錢百姓利之二十七年大舉北侵遣輔國將軍楊文徳巴西梓潼二郡太守劉宗受秀之節度震蕩汧隴元凶邵弒逆秀之卽日起兵來赴襄陽孝武入定難遷爲益州刺史梁益丰富前後刺史莫不營聚多者致萬金秀之心力堅正獨淸潔家無餘財去梁之日折畱奉祿二百八十萬付鎭庫此外蕭然其爲政整肅逺近恱焉孝建元年南譙王義宣據荊州爲逆徵兵於秀之秀之斬其使以起義功封康樂縣侯徙丹陽尹時縣官買物多不予直秀之極言其非宜不納遷尙書右僕射議定隸人殺長吏科或謂遭赦宜以徙論秀之曰人敬官長比之父母殺官長而遇赦以徙論與悠悠殺人者何異爲宜長付逺方窮其天命家口補兵從之後爲寧蠻校尉雍州刺史加都督將徵爲左僕射防卒贈司空諡忠成論曰秀之處富饒之郡而能以淸著可謂防吏其赴國難拒逆謀義形於色抑亦忠矣夫吏民於官長亦有君臣之分焉峻爲之防乃所以益嚴堂亷之辧秀之之議法其卽鷹鸇逐雀之意也夫

南朝齊

傅琰

傅琰字季珪北地靈州人美姿儀仕宋爲武康令遷山陰令並著能名二縣皆謂之傅聖賜爵新亭侯元徽中遷尙書左丞齊髙帝輔政以山陰獄訟煩積復以爲山陰令有二姥爭團絲姥各別業其一賣鍼其一賣糖琰令掛團絲鞭之有鐵屑乃罰賣糖者又二野父爭雞琰問何以食雞一云粟一云豆乃破雞得粟罪言豆者縣內稱神明無敢爲偸先是琰父僧祐嘗令山陰有能名至琰復再任著績時言諸傅有理縣譜子孫相傳不以示人升明中自縣擢爲益州刺史齊建元四年徵爲驃騎將軍黃門郎永明中爲廬陵王安西長史南郡內史行荊州事卒時長沙太守王沈新蔡太守劉聞慰晉平太守丘仲起長城縣令何敬叔故鄣縣令丘寂之皆有能名而不及琰琰子翽復自吳令歷山陰令有能名建康令孫防嘗問翽曰聞丈人發姦擿伏如神何以至此翽曰無他也惟勤而淸耳淸則憲綱自行勤則事無不理憲綱行則吏不能欺事自理則物無凝滯欲不治得乎翽天監中位至驃騎諮議

論曰君子不能使民無訟而至於聽訟化之衰也然情僞微曖其變千狀非中正明達果斷則亦不能聽也琰之擿伏不過以情理推求而遽得神明之譽翽本淸勤以論其理嗚呼斯其爲諸傅之理縣譜歟

範述曽

範述曽字頴彥吳郡錢塘人好學嘗從余杭呂道惠受五經齊初爲南郡王國郎中令遷太子步兵校尉帶開陽令述曽爲人謇諤多所諫爭太子𨿽不能盡用亦弗之罪也竟陵王深相器重號爲周捨太子左衛率沈約亦以述曽方汲黯焉明帝卽位遷永嘉太守爲政淸平不尙威猛甿俗便之所部橫陽縣山谷崄峻爲逋逃所聚前後二千石討捕莫能息述曽下車開示恩信諸凶黨𦇤負而出編戶屬籍者二百餘家自是商旅流通居人安業勵志淸白不受餽遺及徵爲遊撃將軍郡送錢二十餘萬卒無所受東昏時拜中散大夫還鄕裏入梁以爲大中大夫述曽平生所得祿皆以分施及老遂壁立無資天監八年卒所注有易文言後吳興丘師施爲臨安令亦以防潔稱當時以比述曽

論曰述曽之經術直气皆有足稱匪獨吏治也恩信所感至化凶黨爲編戶亦豈硜硜亷介自好者所可庶幾當時論者以述曽方汲黯復以師施比述曽有以也然濡迹齊梁隨波逐流而不知怪君子不免有遺憾焉

南朝梁

夏侯夔

夏侯夔字季龍譙郡譙人由大匠卿累遷司州刺史領安陸太守嘗帥二將軍出義陽道攻平靜穆陵陰山三闗克之時譙州刺史湛僧智圍東豫州刺史元慶和於廣陵入其郛魏將元顯伯率軍赴援夔乃自武陽出防僧智斷魏軍歸路慶和遂降顯伯聞之夜遁由是義陽北道與魏絕及郢州刺史元顯達降詔攺爲北司州以夔爲刺史兼督司州封保城縣侯大通六年轉豫州刺史加督豫州積歳連兵人頗失業夔率軍人軍人於蒼陵立堰漑田千餘頃歳收谷百餘萬石以充儲備兼贍貧人境內賴之初夔兄亶亦任豫州有恩惠於是百姓歌曰我之有州頻得夏侯前兄後弟布政優優夔在州七年逺近多附之有部曲萬人馬二千匹並服習精彊爲當時最盛性好人士不以貴位自髙文武賓客常滿坐時尢以此多之卒於州諡曰桓

論曰衛文公當破散之餘再立社稷無他道也其在詩曰星言夙駕稅於桑田斯騋牝所以三千也夔備屏藩於南北分疆之時武略旣振復能畱心民事用克懷柔逺近保固邊圉庶幾衛文之遺烈焉

張緬

張緬字元長範陽方城人防之子也自防卽爲外祖劉仲徳所器異謂方有海內令名甫十歳防從梁武帝舉兵向都緬畱襄陽每聞軍勝負輙憂喜形於顏色及防遇害居喪過禮服闋襲封洮陽縣侯起家祕書郎出爲淮南太守武帝疑其年少未閒吏事取文案試令斷決見其允愜甚稱賞之再遷云麾外兵參軍緬少勤學手不輟捲有質疑者隨問輙對略無遺失防武帝令徐勉擇可充殿中郎者勉舉緬頃之爲武陵太守還拜太子洗馬中舍人緬母劉氏以父歿家貧禮有闕遂終身不居正室不隨子入官府緬在郡所得俸祿不敢用至乃妻子不易衣裳及還並以供母振遺親屬累載所蓄一朝隨盡私室常閴然如貧素累遷豫章內史爲政任恩惠不設鉤距吏人化其徳亦不敢欺後爲禦史中丞推繩無所顧望號爲勁直武帝圖其形於臺省以勵當官坐事左降黃門俄復舊任遷侍中未拜卒論曰鉤距之設吏道之衰也夫賢者不逆不億鉤距之爲逆億也大矣上任術以禦下下必狡而相遁是官民相率而爲僞也豈曰能賢君子開誠以平其政故厥心日休而甿俗亦返於醇矣其風顧不尙耶南朝陳

褚玠

褚玠字溫理河南陽翟人美風儀博學能屬文詞義典實不好艷靡先達多以才器許之起家王府法曹累遷太子庶子中書侍郎太建中山陰縣多豪猾前後吏皆以髒污免髙宗患之諏良宰於中書舍人蔡景歷景歷言玠防儉有幹用乃除玠戎昭將軍山陰令時舍人曹義達爲髙宗所寵縣富人陳信諂事義達信父顯文恃勢橫暴玠乃執顯文鞭之一百於是吏民股栗莫敢犯者信卒因義達譖玠免官玠在任歳余守俸祿而已去官之日不堪自致因畱縣境種蔬菜自給或以嗤玠玠曰吾委輸課最不後列城除殘去暴姦吏局蹐若謂不能自潤脂膏者則如來命時人以爲信然太子知玠無還裝賜粟米二百斛於是還都太子愛其文辭令入直殿省十年除電威將軍淮南王長史頃之掌東宮管記十二年遷禦史中丞卒年五十二玠剛毅有膽決善騎射嘗從侯安都於徐州出獵遇虎玠引弓射之再發皆中口入腹其虎遂斃及爲禦史中丞甚有直繩之稱自梁末喪亂朝章廢弛玠方欲攺張大爲條例綱維略舉而編次未訖所制章奏雜文二百餘篇皆切事理見重於時

論曰髙宗患山陰多豪故簡而用玠玠試政逾期竟以鋤豪敗以此任之復以此罪之安得展其力用哉當陳之時循良之風益衰惟玠治縣有幹用之才立朝有繩直之稱故錄焉

史傳三編卷五十二

欽定四庫全書

史傳三編卷五十三

大學士朱軾撰

循吏傳五

北朝魏

韓麒麟

韓麒麟昌黎棘城人好學美姿容善騎射參徵南慕容白曜軍事進攻升城師人多傷及城潰白曜將坑之麒麟諫曰今方進趣宜示寛厚勍敵在前而便坑其眾恐三齊未易圖也白曜從之皆令復業齊人大悅白曜表爲冀州刺史白曜攻東陽麒麟上義租六十萬斛及攻戰具軍資無乏孝文時拜齊州刺史在官寡於刑罰從事劉普慶說曰明公仗節方夏無所斬戮何以示威麒麟曰人不犯法何所戮乎若必須斬斷以立威名當以卿應之普慶慙懼而退麒麟以新附之人未階臺宦士人沈抑乃請守宰有闕推用豪望增置吏員廣延賢哲庶華族榮良才獲敍因以懷徳安土朝議從之太和十一年京都大饑麒麟表陳時務略曰古先哲王經國立政積儲九稔謂之太平今京師人庶不田者多遊食之口三分居二故頃年山東遭水而人餒今秋京都遇旱而谷貴實由農人不勸素無儲積故也自承平日久丰穰積年競相矜誇浸成侈俗故令耕者日少田者日荒谷帛罄於府庫寶貨盈於市裏衣食匱於室麗服溢於路饑寒之本實在於斯愚謂凡珍玩之物皆宜禁斷吉凶之禮備爲格式令貴賤有別人歸朴素制天下男女計口受田宰司四時巡行臺使歳一案撿勤相勸課嚴加賞罰數年之中必有盈贍往年校比戶貫租賦輕少請減絹布增益谷租年丰多積歳儉出振所謂私人之谷寄積於官官有宿積則人無荒年矣麒麟立性恭愼恆置律令於坐傍臨終惟有俸絹數十匹其淸貧如此卒諡曰康

論曰善夫麒麟之論時務也人情莫不貴貴而惡賤茍華衣繁飾卽可襲爲士大夫之容則氓隸慮無不竭貲傾家以求所謂華衣繁飾者矣𨿽欲率儉其道無由惟立之格式辧爲等威則章服之貴不系於絲衣韋布之賤不因乎艸服是貴者不必以奢而成貴賤則𨿽奢亦無攺乎其賤也此民志所以定不期儉而自儉之善術也至課農積谷皆三代盛時所惓惓爲民早慮者實理物之常軌爲政之所先北魏名臣經濟如麒麟比者希矣豈直良吏云爾哉

李平

李平字云定頓丘人涉獵羣書好禮易有太度太和初拜通直散騎侍郎孝文禮之累遷太子庶子請郡自效拜長樂太守政務淸靜徵行河南尹爲豪右權戚所憚及宣武將幸鄴平表諫以爲洛邑俶營根基未就實宜安靜勸其稼穡令國有九載之糧家有水旱之備不從尋爲相州刺史勸課農桑修飾太學簡試通儒以充博士選郡中聰敏者教之圖孔子及七十二子於講堂親爲立贊先是臺使多好侵漁平乃畫履虎尾踐薄冰於客館注頌其下以示誡徵拜度支尙書領禦史中尉防京兆王愉反於信都以平爲持節都督北討諸軍事行冀州討之宣武臨遣平曰何圖今日言及斯事因歔欷流涕平曰愉天迷其心構此梟悖陛下不以臣不武委以總師之任如其稽顙軍門則送之大理若不悛待戮則鳴鼓釁鉦非陛下之事平進諸軍大集夜有蠻兵數千斫前壘矢及平帳平堅臥不動俄而遂定進破愉於冀州城南遂圍城愉奪門走追禽之乃使平以本官領相州大中正加散騎常侍爲髙肇王顯所陷除名延昌初復除定冀二州刺史先是良賤之訟頻年繁積平請不問眞僞一以景明年前爲限於是獄訟衰少武川饑鎭將任擅開倉賑卹爲有司所繩當免官平奏救特見原平髙明彊濟所在有聲但頗以性急爲累遷中書令孝明初轉吏部尙書及任城王澄爲理定冀之勲乃封武邑郡公時梁將趙祖悅逼壽春諸將乖貳攻之未克乃以平使持節鎭軍大將軍兼尙書右僕射爲行臺節度諸軍平嚴勒水陸尅期齊舉諸軍憚之無敢乖互遂破梁軍竟斬祖悅送首洛陽以功遷尙書右僕射加散騎常侍平自在度支至於端副夙夜在公孜孜匪懈凡處機密十有餘年有獻替之稱卒諡文烈

論曰平處機密則爲國腹心臨軍旅則爲時幹城豈獨以吏績見哉當其時南北紛紛競尙西方之教而平獨能修學立師誘誨其民又知宗孔氏以定其統遂使丹靑之所畫卒爲學宮祀典之所因詎非以孝文稽古禮文風聲日正故承流者耳目漸染其所崇好亦爲之翻然一變耶

張華原

張華原字國滿代郡人爲驃騎府法曹參軍遷大丞相府屬尋除散騎常侍奉使入闗宇文泰愛之有拘畱之意謂曰若能屈驥足當共享富貴不爾命懸今日華原曰殞首而已不敢聞命泰嘉其亮正乃使東還髙歡以華原久不返每嘆惜之及聞其來喜見於色後累遷兗州刺史華原有幹略達政體至州廣布耳目境內大賊及鄰州亡命三百餘人皆詣華原歸咸撫以恩信放歸田裏於是人懷感附寇盜寢息州獄繋囚千餘華原料簡輕重隨事決遣至年暮惟餘重罪數十人華原各給五日假曰期盡速返也囚等皆曰有君如是何忍背之依期畢至先是州境數有猛獸爲暴至是甑山中忽有六駮出食猛獸咸以爲化感所致卒官州人大小莫不號慕爲立祠四時祭焉

論曰當東西魏時兵革日興生民之隘狹甚矣於是散爲盜賊豈不樂生聊以緩死焉耳君子哀矜之不暇若一切艸薙而禽狝之傷於仁矣華原懷附新降化盜爲民仁心所全不已大乎

北朝齊

崔伯謙

崔伯謙字士遜博陵人髙歡召補相府功曹稱曰淸直奉公眞良佐也遷灜州別駕髙澄輔政以爲京畿司馬時族弟暹方居寵要伯謙以雅道自居非吉凶未嘗造暹齊天保初除濟北太守恩信大行富者禁其奢侈貧者勸課周給攺用熟皮鞭鞭人不忍見血示恥而已朝貴行過郡境問人以太守治政人曰府君恩化古者所無誦人爲歌曰崔府君能臨政易鞭鞭布威徳人無爭客曰旣以徳化何更任威對曰長吏憚其威嚴人庶防其恩惠及徵赴鄴百姓號泣遮道數日不得前以弟仲讓仕於闗中不復居內任除南鉅鹿太守下車道以禮讓豪族皆攺心整肅事無巨細必自親覽民有貧弱未理者皆曰我自告白須公不慮不決在郡七年獄無停囚每有大使巡察恆處上第徵拜銀靑光祿大夫伯謙少讀經史平生容止儼然未嘗有慍色親朋至置酒相娯淸言不及俗事士大夫以爲儀表卒諡曰懿

論曰班固有言刑罰不可廢於國鞭笞不可廢於家爲頑梗者言之也伯謙之用熟皮鞭與漢劉寛之用蒲鞭意正相然長吏反以此憚其威嚴故威行而人知恩者亦恩行而人知威也刑罰鞭笞聊以濟威可耳若夫不怒之威當不闗此

蘇瓊

蘇瓊字珍之長樂武彊人嘗謁東荊州刺史曹芝芝戲曰卿欲官否對曰設官求人非人求官芝異其對署爲府長流參軍髙澄以儀同開府引爲刑獄參軍府僚有推並州盜事者所疑賊已拷伏惟未得贓澄更以付瓊瓊乃別推得賊盡獲贓驗澄大笑樂遷南淸河太守瓊性淸愼至部盜賊止息或外境姦非從界行過者無不捉獲零陵人魏雙成失牛疑爲村人魏子賓所竊瓊一問知子賓見枉卽釋之雙成哀訴曰茍釋子賔則民何從得牛瓊不應已乃別訪得盜郡人皆服自是畜牧不收鄰郡富家多捋財物寄瓊界內以避盜平原妖賊劉黒狗事發徒黨牽連瓊所部與平原接壤無一人染其辭者時尢服其徳績郡民乙普明兄弟爭田積年不斷所援證至百人瓊召諭之曰天下難得者兄弟易求者田地假令得地失兄弟心何如因而淚下諸證人莫不灑泣普明兄弟叩頭引咎二人分異已十年及是感悟還復同居焉常以春日集大儒衛覬隆田元鳳等講於郡學諸吏文案之暇輙令受書又禁斷淫祠婚姻喪祭皆教以儉而衷之禮其兵賦次第並立明式至於調役事必先辦當時州郡無不遣人至境訪其政術齊天保中郡界大水瓊貸粟於富家以給饑者咸撫其兒子曰府君生汝在郡六年常爲天下尢最遭憂解職尋起爲司直廷尉正時宋世軌爲少卿亦有名侍中爲之語曰決定嫌疑蘇珍之視表見裏宋世軌號爲寺中二絕及趙州淸河連有反獄前後皆以付瓊事多申雪尙書崔昻謂曰欲立功名當思余理數雪反逆身命何輕瓊正色曰所雪者寃枉不放反逆昻大慙京師爲之語曰斷決無疑蘇珍之皇建中賜爵安定縣男徐州行臺左丞行徐州事舊制以淮禁商販不聽輙度時淮南歳儉瓊請聽糴淮北及淮北饑復請通糴淮南自是商販往還彼此兼濟水陸之利通於河北後爲大理卿而齊亡入周爲博陵太守隋開皇初卒

論曰瓊之濟饑所具二法當在淸河貸諸富者所以酌劑其盈虛也及在徐州糴諸鄰界所以懋遷其有無也朱子之賑南康荒政無不舉其大端亦惟通商勸分而已通商故鄰無遏糴而客米雲集勸分故境無居奇而舊谷益出殆權輿於瓊法而行之者歟

裴延儁

裴延儁字平子河東聞喜人涉獵墳史舉秀才除著作佐郎累遷太子洗馬齊宣武卽位爲中書侍郎值帝專心釋典延儁上疏諫及詔立明堂羣官博議儁獨著一堂之論明帝時拜幽州刺史範陽郡故有督亢渠漁陽燕郡有戾陵諸堨久廢莫修時水旱不調延儁乃表求營造遂躬自履行相度形勢隨力分督未幾而就漑田百餘萬畝爲利十倍百姓賴之又命主簿酈惲修起學校禮教大行人歌謠之在州五年考績爲天下最後歷官至吏部尙書莊帝初於河陰遇害其子元直敬猷並有學尙與同死

論曰昔曹操軍出無終阻於濘滯田疇曰此道秋夏每常有水淺不通車馬深不載舟船可知幽壤水潦之多自古已然當周召公之國於是也其時溝澮蓋詳焉後世闕而不講乃諉於北土髙燥水不足用觀延儁之所修復爲利十倍可以闗其口矣

北朝周

裴俠

裴俠字嵩和河東解人解褐奉朝請累遷東郡太守及孝武疑髙歡徵兵河南俠率所部赴洛陽授左中郎將俄而孝武西遷俠將從行而妻子猶在東郡鄭偉謂曰天下方亂未知烏之所集何如東就妻子徐擇木焉俠曰吾旣食人之祿寧以妻子易啚忠義之道庸可忽乎旣入闗除丞相府士曹參軍從戰沙苑有功拜行臺郎中王思政鎭玉壁以爲長史後除河北郡守俠躬履儉素愛民如子所食惟菽麥鹽菜吏民懷之舊制有漁獵夫三十人以供守俠曰以口腹役人吾不爲也悉罷之因並罷供役丁夫亦三十人但量收其庸直以市馬嵗月旣積馬遂成羣去職之日一無所取民歌之曰肥鮮不食丁庸不取裴公貞惠爲世規矩俠嘗與諸牧守俱謁宇文泰泰命俠別立謂諸牧守曰俠淸愼奉公爲天下最今眾有如俠者可與俱立眾皆默然無敢應乃厚賜俠朝野嘆服號爲獨立君俠又撰九世伯祖貞侯傳以爲裴氏淸公自此始欲後生奉而行之從弟伯鳳世彥時並爲丞相府佐笑曰人生仕進當身名並裕淸苦若此竟欲何爲俠曰夫淸者蒞職之本儉者持身之基況我大宗世濟其美故能存見稱於朝廷歿流芳於典防今我幸以凡庸濫殊遇固其窮困非慕名也志在自修懼辱先也伯鳳等慙而退九年入爲大行臺郎中居數載連拜郢祏二州刺史徵爲雍州別駕周孝閔帝踐阼除司邑下大夫遷民部中大夫主倉吏多隠沒積年至千萬俠勵精發摘數旬之內姦盜略盡轉工部司空錢物所隠費數亦至五百萬其吏李貴知俠淸嚴懼罪責乃於府中悲泣俠聞之聽其自首其肅遏姦伏皆此俠所居屋風霜不蔽帝知之矜其淸苦爲起宅並賜良田奴隸耕牛糧粟莫不備足縉紳咸以爲榮武成元年卒諡曰貞河北吏民感俠遺愛乃作頌紀其淸徳焉

論曰俠從魏帝西遷不顧妻子忠矣及爲牧守又能以淸自律於是蘇綽嘗爲六條詔書奏施行之其論吏治曰身不能自治而欲望治百姓是曲表而求直影也行不能自修而欲百姓修行是無的而責射中也故必心如淸水行如白玉若俠之操庶能充斯語者耶

薛愼

薛愼字伯防河東汾陰人好學能屬文善艸書起家丞相府墨曹參軍宇文泰於行臺省置學取丞郎及府佐徳行明敏者充之令旦理公務晚就講習先六經後子史又於諸生中簡徳行淳懿者侍讀書愼與李燦等十二人實應其選復使愼爲學師以知諸生課業累遷禮部郎中六官建拜膳部下大夫是時愼兄善亦任工部並居淸顯時人榮之周孝閔帝踐阼除禦正下大夫封淮南縣子歷師氏禦伯中大夫保定初出爲湖州刺史界雜諸蠻常苦刼掠愼乃集蠻豪宣朝防令首領每月一參或須言事不時輙見見必殷勤勸誡及賜酒食期年翕然從化諸蠻乃相謂曰今日始知刺史眞人父母也莫不欣悅自是𦇤負而至者千餘戶蠻俗子娶妻𨿽父母在卽別居愼謂守令曰牧守令長化人者也此非惟氓俗之失亦牧守之罪乃親自誘導示以孝慈並遣守令各諭所部有數戶蠻還侍養及行得果膳歸奉父母者愼以其從善之速具以狀聞有詔蠲其賦役於是風化大行盡革舊俗尋爲蕃部中大夫以疾去職卒於家

論曰語云以言感人其感己淺愼勸誡諸蠻而諸蠻景從者誠心爲之質也父子之愛得之最先𨿽虎狼猶不泯況諸蠻乎愼先之以誘導加之以激勸靡然向風革俗而從化何其易耶

隋

梁彥光

梁彥光字修芝安定烏氏人涉經史有規檢造次必以禮仕周至柱國靑州刺史及隋受禪爲岐州刺史兼領宮監後轉相州彥光之治岐也岐俗淳質以靜鎭之所部大安嘉禾連理出於州境奏課連最爲天下第一及居相如故治以政不理坐免歳余起拜趙州刺史彥光曰臣前待罪相州百姓呼爲戴帽餳臣自分廢黜無復衣冠之望不謂天恩復垂收采請復爲相州攺易調庶以變其風俗上從之復以爲相州刺史豪猾聞彥光自請來莫不嗤笑彥光下車發擿姦隠有若神明豪猾皆潛竄合境大駭初齊亡後衣冠士人多遷闗內惟技巧商販及樂戶之家移實州郭由是人情險陂妄起風謠訴訟官人萬端千變彥光欲革其乃用秩俸招致大儒每鄕立學非聖賢之書不得教授常以季月召集臨試有勤學異等聰令有聞者升堂設饌其餘並坐廊下若好諍訟惰業無成者則坐之庭中設以艸具及大成又爲舉行賔貢之禮祖之郊外資以財物於是人皆尅勵風俗大攺滏陽人焦通性酗酒事親禮闕彥光弗之罪惟將至州學使觀韓伯瑜像爲說伯瑜母杖不痛哀母年衰對母悲泣之事通感悟悲媿若無容者攺過勵行卒爲善士吏人感悅略無諍訟卒官諡曰襄論曰夫子論政曰齊一變至於魯魯一變至於道以至聖治齊必待再變者習染深錮非先革其俗不能行其化也譬療病而遇厲疾不投以猛撃祛邪之方而遽養以中和必不療矣洪範曰彊弗友剛克此三代之治法也

劉曠

劉曠不知何許人性謹厚每以誠恕應物開皇初爲平鄕令單騎之官有諍訟者輙丁寧暁以義理不加繩劾各引咎去所得祿用賑窮乏百姓感其徳更相勸曰有君如此何得爲非在職七年風教大洽諍訟衰息獄無繋囚囹圄皆生艸庭可張羅及去官吏人無少長號泣送之數百里不絕遷爲臨潁令淸明善政爲天下第一髙潁言狀上召見勞之曰天下縣令多矣卿獨能異於眾顧侍臣曰若不殊奬何以勸人於是優詔拜莒州刺史

論曰誠者體恕者用愼斯術也以往𨿽以天下之廣兆民之眾尙當不疑於所行況郡縣乎曠之裏居史猶不具故治迹亦多闕要爲吏者法其誠恕焉斯卽曠矣

王伽

王伽河間章武人開皇末爲齊州參軍州使送流囚李參等七十餘人詣京師流人法加枷鎖援卒傳送伽行次滎陽憫其辛苦呼囚謂曰若輩旣犯國刑虧損名教身嬰縲紲此其宜也今復重勞援卒豈獨不媿於心耶參等辭謝伽復曰若等𨿽犯法枷鎖亦大苦辛吾爲若脫去各行詣京能不違期乎囚皆拜曰必不敢違伽於是悉脫枷鎖停援卒與期曰某日當至京師如致前卻吾卽爲汝受死捨之而去流人感悅依期悉至一無離叛上聞而驚異名見與語稱善久之悉召流人並令攜負妻子入宴殿庭而赦之乃下詔曰凡在有生含靈稟性咸知好惡並識是非若臨以至誠明加勸導則賊必從化人皆遷善往以海內亂離徳教廢絕官人無慈愛之心兆庶懷姦詐之意所以獄訟不息澆薄難理朕安養萬姓思導聖法以徳化人伽深識朕意誠心宣導參等感悟自赴憲司明率土之人非爲難教良是官人不加示曉致令陷罪無由自新若使官盡王伽之儔人皆李參之輩刑措不用其何逺哉於是擢伽爲雍令有能名

論曰開皇之治簡覈吏職故其時戶口大蕃民得休息東漢以還於斯爲盛伽之脫囚固不可爲常格要其誠心所感不可誣也帝緣是下深厚之詔以課吏而導民𨿽漢文之訓詞何以加焉

長孫平

長孫平字處均代人也美容儀有器幹頗覽書記爲周衛王侍讀武帝逼於宇文防與衛王謀誅之王常使平通意於帝防誅拜開府儀同三司宣帝時遷少司冦平與隋文帝情好欵洽及文帝爲丞相恩禮彌厚賀若弼鎭壽陽文帝恐其懷貳遣平代之弼果不從平麾壯士執弼送京師隋開皇三年徵拜度支尙書平見天下州縣多罹水旱百姓不給奏令民間每秋家出粟麥一石以下各以貧富爲差儲之閭裏以備凶年名曰義倉帝深嘉納自是州裏丰衍後轉工部尙書有人告大都督邴紹非毀朝廷憒憒者上怒將斬之平諫乃止因勅羣臣誹謗之罪勿復以聞未幾遇譴以尙書檢校汴州事尋除汴州刺史歷許員二州俱有善政鄴都俗薄前後刺史多不稱職乃遷平爲相州甚有能名在州數年坐事免俄復進位大將軍拜太常卿吏部尙書卒官諡曰康

論曰歷代建倉以備歉者惟漢之常平隋之義倉最著常平積之自官義倉斂之自民校其利各有短長焉義倉則懼有司之勒民出粟或因以多科也然民儲粟而還散之民則於散時爲便常平則懼有司之拘守公令或賑給後事也然官有粟而還儲之官則於儲時爲便要是二防皆所以爲國養民政之善者也得良吏以行善政斯皆無矣平憫民生多艱建爲是防其歷州郡有聲稱也宜哉

辛公義

辛公義隴西狄道人仕周至內史上士開皇元年除主客侍郎後轉駕部侍郎勾檢諸馬牧所獲十餘萬匹從軍平陳以功除岷州刺史土俗畏病一人有疾舉家逃避父子夫妻不相視養孝義道絕由是病者多死公義欲變其俗因遣人分檢部內有疾者舉置聽事暑月疫時病人或至數百公義親設一榻坐其間終日連夕對之理事所得俸盡用市藥迎醫療之躬勸其飲食病者悉瘥於是召其親戚諭之曰死生有命不闗相染前汝棄之所以死耳今我聚病者坐臥其間若言相染安得生耶諸病家子孫皆慙謝後遇疾者爭欲就使君親屬固畱養之始相慈愛合境呼爲慈母遷並州刺史下車先至獄中露坐驗問十餘日決斷咸盡方還受領新訟皆不立文案惟遣當直佐寮一人側坐訊問或問未得情應暫入禁者公義卽宿聽事不還閣曰刺史無徳導人尙令百姓繋於囹圄敢自安乎罪人聞之咸自款服有相訟者閭裏父老遽相暁曰此小事何忍勤勞使君訟者往往兩讓而止時山東霖雨自陳汝至海皆苦水災境內犬牙獨無所損仁壽元年充揚州道黜陟大使豫章王暕恐其官寮犯法使人迎囑公義公義惟曰不敢以有私及至皆無所縱捨暕銜之煬帝卽位揚州長史王入爲黃門郎因言公義之短竟去官吏人守闕訴寃相繼不絕其後帝悟除爲內史侍郎丁母憂未幾起爲司隸大夫檢校右禦衛武賁郎將從徵至栁城郡卒

論曰俗吏之於刑獄𨿽雀角鼠牙輙亦托辭審愼淹畱囹圄久者或至經年一人淹獄佐證皆不遑息便使耕桑者失其時工賈者失其業豈獨受繋者幽憂於牢犴已哉公義下車百務未逮獨皇皇於斷遣滯獄仁心爲質可以風矣

魏徳深

魏徳深農人爲文帝挽郎累遷貴鄕長爲政淸靜不嚴而肅煬帝興遼東之役徵稅百端責成郡縣於時王綱弛紊吏多贓賄所在徵斂人不堪命惟徳深一縣有無相通不竭其力所求皆給而百姓不擾及盜賊羣起武陽諸城多陷惟貴鄕獨全郡丞元寶藏受詔逐捕盜賊每戰不利輙復徵發器械動以軍法從事如是者數矣鄰城營造皆聚工役於聽事吏人督責晝夜喧囂猶不能辧徳深各問羣工以所欲任隨便修營官府寂然恆若無事惟約束長吏所修不須過勝余縣使百姓勞苦然百姓益自竭心常爲諸縣之最尋轉館陶長貴鄕吏人聞之歔欷流涕語不成聲及赴館陶傾城送之號泣之聲道路不絕旣至館陶闔境老防皆如見其父母有猾人趙君實與元寶藏深相結前後令長無不受其指麾者自徳深至君實屏處未嘗輙敢出門逃竄之徒歸來如市貴鄕父老冒艱難詣闕請畱徳深詔許之館陶父老復詣郡相訟以貴鄕文書爲詐郡不能決防持節使者至乃斷從貴鄕貴鄕吏人歌呼滿道館陶眾庶合境悲泣因從而之貴鄕者數百家寶藏深害其能及越王侗徵兵寶藏遂令徳深率兵赴東都俄而寶藏以武陽歸李密徳深所領皆武陽人每念親戚輙出都門東向慟哭或謂之曰李密兵馬近在金墉歸易耳何自苦其人皆垂泣曰從魏明府來何忍棄去豈以道路艱阻哉其得人心如此後與賊戰歿於陣貴鄕館陶人懷之不忘

論曰其政察察其人缺缺蓋言苛切之政行則人益懈而事多隳觀徳深所以修辦器械不繩督而功多其語益信徳深所居見慕所去見思至使館陶輕違其鄕武陽忍棄其戚詩曰愷悌君子民之父母徳深有焉

史傳三編卷五十三

欽定四庫全書

史傳三編卷五十四

大學士朱軾撰

循吏傳六

唐

李素立

李素立趙州髙邑人仕武徳初擢監察禦史民犯法不及死髙祖欲殺之素立諫曰三尺法天下所共有一動搖則人無所措手足方大業經始柰何輦轂下先棄刑書乎上嘉納由是恩顧特異以親喪解官起授七品淸要有司擬雍州司戶參軍上曰要而不淸復擬祕書郎上曰淸而不要乃授侍禦史貞觀中轉揚州大都督府司馬初突厥鐵勒部內附卽其地爲瀚海都防府詔素立領之於是闕泥熟別部數梗邊素立以不足用兵遣使諭降夷人感其惠競獻馬牛素立又不受乃開屯田立署次邊人益畏威歷太僕鴻臚卿累封髙邑縣侯出爲綿州刺史永徽初徙蒲州將行還所餘儲籺於州賫家書就道防卒諡曰平

論曰刑書之鑄道之衰也況復棄而不用是徒任一時之喜怒以制萬姓之生死也素立諤諤一言髙祖旣嘉異之又從而優擢之唐室之興不亦宜乎其禦邊戢兵以招攜開屯以益備威恩並樹瀚海爲池厥功懋矣

薛大鼎

薛大鼎字重臣蒲州汾陰人隋時以父粹坐漢王諒黨被誅大鼎亦流辰州用戰功得還唐髙祖入闗大鼎謁見於龍門因說髙祖軍永丰倉就食傳檄逺近據天府示豪傑形勢爲拊背扼喉計髙祖奇之授大將軍府察非掾出爲山南道副大使開屯田以實倉廩趙郡王孝恭討輔公祏引爲饒州道軍師以功遷浩州刺史貞觀初徙滄州無棣渠久廞塞大鼎浚治屬之海商賈流行滄人歌曰新溝通舟檝利屬滄海魚鹽至昔徒行今騁駟美哉薛公徳滂被又疏長蘆漳衡三渠泄污潦水不爲害初唐興承隋亂離剗祓荒荼始擇用州刺史縣令及太宗立下詔曰朕思天下事丙夜不安枕永惟治人之本莫重刺史故錄姓名於屏風臥興對之得才否狀輙疏於下方以擬廢置又詔內外官五品以上舉任縣令者以故官得其人民去愁嘆是時鄭徳本在瀛州賈惇頤爲冀州曁大鼎皆有治名河北號爲鐺腳刺史永徽中遷行荊州大都督長史卒諡曰恭

論曰守令之官𨿽古者都邑下士之職然所受寄實與邦君等重一吏失人輙一方受害是以願治之主必以遴擇守令爲兢兢昔漢宣興而龔黃輩出唐宗作而薛賈有聲豈不以表端者無曲影源澄者無污流吏治淸濁寧不由於上心哉寧不由於上心哉

賈惇頤

賈惇頤曹州寃句人性亷潔貞觀中數歷州刺史嘗盡室入朝車馬羸敝道上不知爲刺史也久之爲洛州司馬以公累下獄太宗曰人孰無過吾去太甚者若悉繩以法𨿽子不得於父況臣得事其君乎遂原之徙瀛州刺史州瀕滹沱滱二水歲湓溢壊室廬浸洳數百里惇頤爲立堰水不能暴百姓利之時弟惇實爲饒陽令與瀛接壤政淸靜吏民稱美舊制大功之親不連官獨惇頤兄弟治行相髙以故不徙永徽中遷洛州洛多豪右占田逾制惇頤舉沒三千餘頃以賦貧民發姦擿伏下無能欺卒於官咸亨初惇實又爲洛州長史以寛惠得人心洛陽令楊徳幹尙酷烈常杖殺人惇實諭之曰政在養人傷生過多𨿽能不足貴也徳幹爲稍衰減始洛人爲惇頤刻碑大市旁及惇實入爲太子右庶子人復立碑其側故號棠棣碑歷懷州刺史有美迹永淳初致仕病篤子孫迎醫惇實不肯見曰未聞良醫能治老也卒年九十餘

論曰富連阡陌而貧無立錐政之不均莫甚於此然自國不侯封地不井授而欲爲計口賦田勢必不行故自漢以來少知治體者無不以限田占田均田之制爲急若仿古遺意定爲之限更經界其田間水道以漸復溝洫之利庶國無甚貧之民而禮樂可興矣

陳元光珦

陳元光字廷炬光州固始人生而頴異博通經史年十三領鄕薦第一總章二年父政爲嶺南行軍總管鎭綏安元光隨入閩父卒代領其眾防廣冦陳謙連結諸蠻攻陷潮陽守帥不能制元光以輕騎討平之永隆二年盜起攻南海邊郡元光提兵入潮伐山開道潛襲冦壘俘獲萬計嶺表悉平還軍於漳事聞進正議大夫嶺南行軍總管垂拱二年上疏言七閩宜增爲八請建一州漳潮間以控嶺表駐刺史領其事朝議以元光父子久牧玆土蠻畏民懷令其兼秩領州遂建漳州漳浦郡邑於綏安地進懷化大將軍世守刺史自別駕以下得自辟置元光復疏山林無賢而部曲子弟馬仁等多幹略請授爲司馬等職詔從之乃率仁等剪荊棘開邨落收散亡營農積粟興建陶冶通商惠工奏立行臺於四境不時巡邏由是北距泉建南逾潮廣東接島嶼西抵防撫方數千里無桴鼔之聲先是父政於雲霄山望气者指其塋域有王气元光亟徙之大溪峯後祖父母承重結廬守制三年帥事一付別駕許天正已而蠻冦復起於潮潛抵嶽山元光帥輕騎討之援兵後至爲賊將藍奉髙所刃而卒時景云二年也百姓哀悼相與制服哭之事聞贈鎭軍大將軍世有褒祀子珦

珦字朝佩自防不羣從許天正受學萬歳通天元年舉明經及第授翰林承防直學士及武后稱制上疏乞歸養使主漳州文學龍溪尹席宏聘主鄕校乃辟書院於松洲與士民論說典禮是時州治初建俗固陋珦開引古義於風教多所裨益元光戰沒珦哀毀頻絕廬於大峙原墓左每泣見血朝命以嶺南多故令奪情代州事珦懇辭終喪先天元年釋吉乃視州事開元三年率武勇銜枚緣阻夜襲巢峒斬藍奉髙首級並俘餘黨遷州治於李澚川卽今漳浦縣治也爲刺史十餘年剪除頑梗訓誨士民澤洽化行十九年登王維榜進士表辭封爵不允二十五年乞休復尋松洲別業聚徒教授天寶元年卒子酆孫謨世爲刺史皆有賢名謨復徙州治於龍溪云

論曰元光承父政之後披荊棘剪艸萊削平羣盜首辟漳州方數千里間始則無伏戎之警終則政教大行將略吏治可謂兼之矣珦當武后之朝疏請終養其髙尙之志上薄雲霄迨父死於賊詔代父任而必待終喪旣終喪而卽復父仇守漳二十年威惠懋著蓋其生平所得於講學者深矣

裴懷古

裴懷古壽州壽春人儀鳳中上書闕下補下邽主簿頻遷監察禦史姚巂蠻反命懷古往輯之懷古申明誅賞歸者日千計俄縛首惡遂定南方恆州浮屠爲其徒所誣告坐祝詛不道武后命誅之懷古爲申析後不聽懷古曰法與天下畫一臣豈得殺無辜以希盛防哉卽其人有不臣狀臣何情寛之後意解得不誅閻知微之使突厥懷古實監其軍突厥欲官之懷古不肯拜將殺之辭曰毀節以生母寧守節以死請就斬不避也遂囚軍中旣而得亡然素尫弱不能騎宛轉山谷間僅達並州旣還遷祠部員外郎姚巂諸酋叩闕下願得懷古鎭安逺夷拜姚州都督以疾辭始安賊歐陽倩眾數萬剽沒州縣以懷古爲桂州都督招慰討撃使未逾嶺逆以書諭禍福賊迎降自訴爲吏所侵故反懷古知其誠欲示不疑以破其謀乃輕騎赴之或曰獠夷𨿽親備之且不信柰何易之懷古曰忠信可通神明況裔人耶身至壁撫諭倩等大喜悉歸所掠出降𨿽諸洞素翻覆者亦牽連根附嶺外盡平徙相州刺史並州大都督長史吏民懷愛神龍中召爲左羽林大將軍未至官還爲並州刺史而崔宣道代爲長史並人知懷古還攜扶老稚出迎而宣道亦野次懷古不欲厚媿宣道使人驅迎者而來者愈眾其得人心如此俄轉幽州都督善於綏懷兩番將舉落內屬防以左威衛大將軍召而孫佺伐之佺不知兵遂敗其師未幾卒官懷古淸介審愼在幽州時韓琬以監察禦史監軍稱其馭士信臨財廉國名將云論曰懷古忠以抗北庭之招信以撫南獠之叛迹其守節定亂固慷慨英多人也而史乃稱其尫弱不任騎其宛轉山谷僅而獲免也事同盛彥師及造壁納降則與曹王臯相彥師義士而臯才臣懷古實兼之矣

韋景駿

韋景駿京兆萬年人中明經神龍中歷肥鄕令縣北濵漳連年泛溢舊防𨿽峭以迫漕渠隨決壊人苦之景駿相地勢益南千步別築鄣水至堤址輙去其北燥爲腴田又廢長橋維艚以梁其上功少費約後遂爲法方河北饑身巡閭裏勸人通有無教導撫循縣民獨免流散徙貴鄕令有母子相訟者景駿曰令少不天常自痛爾幸有親而忘孝耶教之不孚令之罪也因嗚咽流涕付以孝經使習大義於是母子感悟請自新遂爲孝子當時治有名者景駿與淸漳令馮元淑臨洺令楊茂謙三人景駿後數年爲趙州長史道出肥鄕民喜爭奉酒食迎犒𨿽小兒亦與焉景駿曰方兒曹未生而吾去邑非有舊恩何故來對曰耆老爲我言學廬館捨橋鄣皆公所治意公爲古人今幸親見所以來景駿爲畱終日後遷房州刺史州窮險有蠻風無學校好祀淫鬼景駿爲諸生貢舉通隘道作傳捨罷祠房無名者景駿之治民求所以便之如此轉奉天令未行卒

論曰禹貢一篇無鄣水之法惟曰九澤旣陂陂乃鄣也夫澤爲止水鄣之可引爲灌漑而不貽後災若江河洪流未有鄣之而得資爲永利者也然河水所經泛溢爲害勢又不得不出於鄣鄣之之方惟有逺水爲堤使駭濤之至綽有容納之區庶隄防可保不至朝鄣而夕潰當七國時梁實濵河業已有堤而前志載其堤距河且數十里以知卽不得已而爲鄣亦斷不宜與水爭地也北之鄣水其性略似大河景駿鄣之益南千步其有見也夫

尹思貞

尹思貞京兆長安人以明經調隆州參軍事屬邑豪蒲氏驁肆不法州檄思貞按之擿其姦贓萬計卒論死部人稱慶遷明堂令以善政聞擢殿中少監檢校洺州刺史防契丹孫萬榮亂朔方震驚思貞循撫境內獨無擾遷秋官侍郎忤張昌宗出爲定州刺史召授司府少卿爲矦知一副知一亦厲威嚴吏爲語曰不畏矦卿杖祗畏尹卿筆神龍初擢大理卿雍人韋月將告武三思大逆中宗命斬之思貞固爭乃決杖流嶺南禦史大夫李承嘉助三思以他事劾思貞思貞謂曰公爲天子執法乃擅威福慢憲度諛附姦臣圖不軌今將除忠良以自恣耶承嘉慙怒思貞竟出爲靑州刺史黜陟使路敬潛至部見績蠶至歳四熟嘆曰斯非善政致祥乎表言之睿宗立召授將作大匠僕射竇懷貞防作金仙玉眞二觀廣調夫匠思貞數有損節懷貞讓之答曰公輔臣也不能宣贊王化而土木是興以媚上害下又聽小人譛以廷辱士今不可事公矣乃拂衣去闔門待罪帝知之特詔視事懷貞誅拜禦史大夫累遷工部尙書致仕開元四年卒年七十七諡曰簡思貞前後爲刺史十三郡其政皆以淸最聞

論曰思貞責懷貞以媚上害下夫媚上未有不害下者也思貞正直不阿權寵故歷試郡部所至有聲洪範曰無虐防獨而畏髙明古之有猷有爲有守者如是

倪若水

倪若水字子泉恆州槀城人擢進士第累遷右臺監察禦史黜陟劍南道繩舉嚴允課第一開元初爲中書舍人尙書右丞出爲汴州刺史政淸淨修孔子廟興州縣學廬勸生徒身爲教誨風化興行上遣中人捕防防溪於南方若水上言農方田婦方蠶以此時捕奇禽怪羽爲園籞之玩自江嶺達京師水舟陸賫飼以魚虫稻道路之言不以賤人貴鳥望陛下耶上手詔褒答賜帛四十段悉放所玩擿中人罪時天下久平朝廷尊榮人重內任𨿽以冗官擢方面皆自謂下遷班景倩自揚州采訪使入爲大理少卿過州若水餞於郊顧左右曰班公是行若登仙吾恨不得爲騶僕未幾入爲戶部侍郎復拜右丞卒

論曰若水直言格非使百姓不被徵發之擾人主不招怨訕之聲所全至大然君子循分輸忠內外之任寧有擇哉以若水之謇謇而猶云爾豈誠未能免俗抑願出入禁闥拾遺左右與汲黯之用心其致一耶

元結

元結字次山瀼州人父延祖再調舂陵丞輙棄官去及安祿山反召結戒曰而曹逢世多故不得自安山林勉樹名節無近羞辱及卒門人私諡曰太先生結少不羈稍長折節向學事元徳秀成進士復舉制科肅宗問天下士於國子司業蘇源明源明薦結可用召詣京師問所欲言結上時議三篇授右金吾兵曹參軍攝監察禦史爲山南西道節度參謀募義士於唐鄧汝蔡降劇賊五千瘞戰死露胔於泌南名曰哀丘帝將親徵史思明結言賊鋭不可與爭宜折以謀帝善之因命發宛葉軍挫賊南鋒結屯泌陽守險全十五城以功遷監察禦史裏行俄參山南東道來瑱府時有父母隨子在軍者結說瑱曰孝而仁者可與言忠信而勇者可以全義詎有責其忠信義勇而不勸之孝慈乎將士父母宜結以衣食瑱納之瑱誅攝領府事防代宗立固辭侍親歸樊上授著作郎久之拜道州刺史初西原蠻掠居人數萬去遺戶裁四千結到官未五旬諸使調發符牒二百餘函結以民困甚不忍加賦卽上言臣州爲賊焚破糧儲屋宅男女牛馬幾盡今百姓十不一在耄孺騷離未有所安嶺南諸州尙多寇盜守捉候望四十餘屯一有不靖湖南且亂請免百姓所負租稅及租庸使和市雜物十三萬緡帝許之明年租庸使索上供十萬緡結又奏歳正供外所率宜以時增減詔可結爲民營捨給田免徭役流亡歸者萬餘進容管經略使身諭蠻豪綏定八州民樂其教加左金吾衛將軍罷還京師年五十卒論曰結有詩云去冬山賊來殺奪幾無遺所願見王官撫養以惠慈柰何重驅逐不使存活爲安人天子命符節我所持州縣忽亂亡得罪復是誰逋緩違詔令防責固其宜前賢重守分惡以禍福移亦雲貴守官不愛能適時此結自敍在道時事也至心懇到惻然動人韓愈所謂作者非今士相去時已千其言有感觸使我復辛酸者是詩之也要結平生行事可謂仁心爲質者矣

吳湊

吳湊濮州濮陽人章敬皇后弟也以后族賜官封湊固執謙畏辭尊就卑爲檢校賔客兼家令累進左金吾衛大將軍甚見委信是時令狐彰田神功等繼歿其下乘喪揺亂湊持節慰安汴滑裁所欲爲奏各盡其情亦度朝廷可行者故軍中驩附及上將誅元載顧左右無可與計召湊圖之卒收載賜死於是王縉楊炎等皆當從坐湊言法有首從從不應死縉等由是得減死徳宗初出爲福建觀察使以淸勤稱宰相竇參憾之數加毀短帝召驗參言不實帝以此不直防攺湊陜虢觀察使擢領宣武節度使猶以爲防所阻還爲右金吾衛大將軍貞元十四年夏大旱谷貴人流亡帝以過京兆尹韓臯罷之而以湊代臯湊爲人彊力劬儉未嘗擾民上下愛向京師苦宮市彊估取物有司附媚中官無敢爭湊見便殿獨陳其非便又言諸禁兵資課太繁宜有觸省帝皆可之初府中以湊貴戚子疑其不諳簿領每伺其將出遮湊取決幸倉卒得容欺湊叩鞍一視指擿盡中其眾乃驚服不意湊精於裁遣如此僚史非大過不榜責召至廷詰服原之其下傳相訓朂舉無稽事文敬太子義章公主之喪帝悼念命厚之湊乘間極爭或勸止湊湊曰上明睿憂勞四海不以所鐘愛而疲民以逞也顧左右鉗噤不言耳吾反復啟寤幸一聽之則民受賜不少矣進兵部尙書及屬病不內醫巫不嘗藥家人泣請湊曰吾以庸謹起田畝位三品顯仕四十年年七十一尙何求自古外戚令終者可數吾得以天年歸侍先人足矣遂卒諡曰成先是街衢多蒔楡湊以楡非人所防玩令易以槐及槐成而湊已亡行人指樹懷之其任中外未嘗以罪罷爲世外戚表云

論曰湊之爲京兆上則革朝政之非下則化羣吏之黠至使後之人追思其徳幾與甘棠等烈可謂救時良牧矣其鑑古外戚之禍順化以盡靡惑於生死之際卓識定力蔚爲世表豈但錚錚於鐵中已哉

崔衍

崔衍字著深州安平人父倫有孝行安祿山反倫陷於賊不污僞官間使子弟表賊事寶應中以右庶子使吐蕃爲吐蕃所畱閹八歳終不屈乃聽還代宗見之爲感動嗚咽衍天寶末擢明經調富平尉繼母李氏不慈倫自吐蕃歸李故敝衣以見倫問故曰衍不吾給倫怒將鞭衍衍涕泣無所陳倫弟殷趨白其實倫乃悟由是譛無所入調淸源令勸民力田懷附流亡觀察使馬燧表其能徙美原歷蘇虢二州虢居陜華間賦數倍入衍以爲太重將白之時裴延齡領度支方務聚斂私止衍衍不聼遂奏州部多巖田又當郵傳劇道屬歳無秋民舉流亡不蠲減租額人無生理臣見長吏之患在因循不以聞不患陛下不憂防也陛下拔臣大州寧欲使視民困而顧望不言哉徳宗公其言爲詔度支減賦遷宣歙池觀察使簡靜爲百姓所懷幕府奏聘皆有名士後多顯於時年六十九卒衍儉約畏法室無妾媵祿入周於親族埋嫁娶倚以濟者數十家及卒不能蕆喪朝賜賻帛三百段米粟稱之先是天下以進奉結主恩州藏耗竭韋臯劉贊裴肅爲之倡贊舊貢金錫凡十八品皆倍直市於州民匱多逃去及贊死衍代悉蠲革之居十年嗇用度府庫充衍路應爲觀察使以衍有惠在民言狀元和元年詔書褒美賜一子官諡曰懿

論曰延齡以聚斂逢主之欲𨿽忠賢如陸贄加以托契於艱難一與之忤貶黜以死衍乃能正言悟主爲虢人輕倍入之賦而延齡不得沮焉其蠲革例貢金錫不以進奉結主恩所自位置爲益髙矣

呂元膺

呂元膺字景夫鄆州東平人姿儀瓌秀有器識始遊京師謁齊映映嘆曰吾不及識婁【師徳】郝【處俊】殆斯人乎防賢良髙第累官右司員外郎出爲蘄州刺史嘗錄囚囚或自白父母在以歳旦不得省爲恨因而泣下元膺惻然爲戒還期悉釋械歸之吏白不可元膺曰吾以信待人人豈我違果如期而反自是羣盜感媿率避境去元和中累擢給事中俄爲同州刺史旣謝上問政事所對詳明上謂宰相曰元膺直气讜言宜畱左右柰何出之李藩裴垍皆謝曰陛下及此實宗社無疆之休乃畱元膺給事左右未幾進禦史中丞拜鄂嶽觀察使嘗夜登城守者不聽左右曰中丞也對曰夜不可辧乃還明日擢守者爲大將入拜尙書左丞時度支使潘孟陽太府卿王遂交惡有詔各予別除元膺上其詔請明枉直以顯褒懲又江西觀察使裴堪按防州刺史李將順受賕不覆訊而貶元膺請遣禦史按問宰相不能奪其執法堅正皆此選拜東都畱守東都有李師道畱邸邸兵與山棚謀竊發事覺元膺禽破之始盜發都人震恐守兵弱不足恃元膺坐城門指縱部分意气閒舒人賴以安東都西南通鄧虢川谷曠深人業射獵不事農遷徙無常率趫悍善鬭號曰山棚元膺始募爲山河子弟使衛宮城以羈縻之攺河中節度使時方鎭多姑息獨元膺秉政自監軍及中人往來者無不嚴憚入拜吏部侍郎正色立朝有臺宰望處事裁宜人服其有體以疾攺太子賓客居官始終無訾年七十二卒

論曰元膺臨事識定而才優庶幾古之重臣其入爲執法出當保釐大抵以直受知然守者一言之正輙擢大將以此知元膺之能受言也惟能受言者能獻言元膺之爲人其髙槪略可想見云

韋丹

韋丹字文明京兆萬年人早孤從外祖顏眞卿學擢明經調安縣令復舉五經髙第歷咸陽尉順宗爲太子召爲舍人新羅國君死詔拜司封郎中往弔故事使外國賜州縣十官賣以取貲號私覿官丹曰使外國不足於貲宜上請安有貿官受錢耶卽具疏所宜費上命有司與之因著令未行而新羅立君死還爲容州刺史教民耕織止惰遊興學校民貧自鬻者贖歸之禁吏不得掠爲隸始築州城屯田二十四所教種茶麥仁化大行遷河南少尹未至徙義成軍司馬以諫議大夫召有直名劉辟反議者欲釋不誅丹以爲法廢人慢當濟以威今不誅辟則可使者惟兩京耳憲宗褒美之防辟圍梓州乃授丹劍南東川節度使代李康丹至漢中上言康守方盡力不可易召還議蜀事及辟去梓丹卒以讓髙崇文已而拜晉慈隰觀察使閱歳復自陳所治非要害地不足張職爲國家費不如屬之河東帝從之徙爲江南西道觀察使丹計口受俸委余於官罷八州冗食者收其財始民不知爲瓦屋皆艸茨竹椽久燥則戞而焚丹召工教爲陶聚材於塲度其費爲估不取贏利人能爲屋者受材瓦於官免半賦徐取其償逃未復者官爲爲之貧不能者畀以財身往勸督置南北市爲營以捨軍歳中旱募人就功厚與直給其食爲衢南北夾兩營東西七里以廢倉爲親廏馬息不死築堤扞江長十二里竇以疏漲凡爲陂塘五百九十八所灌田萬二千頃有吏主倉十年丹覆其糧亡三千斛丹曰吏豈自費耶籍其家盡得文記乃權吏所奪丹召諸吏曰若恃權取於倉罪也與若期一月還之皆頓首謝及期無敢違有卒違令當死丹釋不誅卒去乃上書告丹不法詔丹解官待辧防卒年五十八及驗卒所告皆不實丹治狀愈明後宣宗讀元和實錄見丹政績他日問宰相元和時治民孰第一周墀曰臣嘗守江西韋丹有大功徳歿四十年老防思之乃詔觀察使上丹功狀命刻功於碑頃之上復問墀丹有子否墀以宙對上拜爲侍禦史累官爲太原節度盧均副是時回鶻已破諸部剽殺塞下鈞欲得重吏視邊宙請往乃自定襄鴈門五原絕武州塞略雲中徧見酋豪視亭障守卒增其廩約吏不得擅侵諸戎犯者死於是三部六蕃諸種皆信悅召拜吏部郎中出爲永州刺史州方災歉宙斥刺史供用錢九十餘萬爲市糧餉書制律並種植爲生之宜戶給之使民知避法自殖州負嶺轉餉艱險每饑人輙莩死宙始築常平倉收羨余谷以待乏罷冗役九百四十四員縣舊置吏督賦宙聽民自輸家十相保賦入常先期農民貧多無牛宙爲置社二十家月防錢若干探名得者先市牛以是爲凖久之牛不乏立學官取仕家子弟十五人充之又爲俚民具條約使略知昏禮俚俗大攺還爲大理少卿歷遷加檢校尙書左僕射同中書門下平章事咸通中卒

論曰昔公劉徹田爲糧涉渭取鍛凡所以使民宅爾宅畋爾田故其在詩曰於時言言於時語語言其一時民气康樂安居作業而暇豫也丹之爲政其勤幾與公劉等子宙繼之政績亦殊有足多者再世善治偉矣

崔戎

崔戎字可大博陵安平人舉明經補不學校書郎憲宗稱其才累官諫議大夫防成都有蠻亂詔戎持節爲劍南宣撫使戎奏罷稅外姜芋錢綏招流亡凡廢若置公私莫不便之還拜給事中出爲華州刺史吏以故事置錢萬緡爲刺史用戎不取及徙兗海沂密觀察使乃召吏籍所置錢享軍曰吾重矯激以誇後人也將行吏民擁畱塞道至遮詔使請匄戎於天子戎乃以夜單騎遁去民猶追之不及乃止旣至兗鉏滅姦吏十餘輩民大悅歳餘卒年五十五贈禮部尙書

論曰書稱有猷有爲有守猷生於智爲生於才而守則其本行也本行不堅而舞才用智以愚其下君子譏焉爲其所猷爲非古之所謂猷爲也然或務赫赫之聲而姑托皎皎之節則容以矯激一時者畱貽後此其爲守毋亦異於古者所云耶戎旣不茍得又不茍廉爲善不近名以此得吏民心其賢於俗吏逺矣

盧坦

盧坦字保衡河南洛陽人性勁直鄭滑節度使李復表爲判官有善笛者爲諸將所悅請於復將任以重職坦笑曰大將積勞乃得右職柰何自薄欲與吹笛年少同列耶諸將皆慙謝復病甚監軍薛盈珍內甲士五百於牙中封府庫舉軍大恐坦勸止之軍乃安及復卒姚南仲代之南仲書生盈珍易之坦私謂人曰姚大夫外柔中剛監軍若侵之必不受我畱恐及禍遂從復喪歸東都爲壽安令盈珍果與南仲不相中幕僚多黜死者河南機織未就而賦已及限坦請少展賦期府不聽坦乃敕縣人曰第輸勿顧限違限不過罰令俸耳由是知名入爲刑部郎中兼侍禦史遷中丞上嘗因赦令禁諸道毋進奉而山南節度使栁晟浙西觀察使閻濟美復有所獻坦劾奏之上曰二人所獻皆家財朕已原之不可失信坦曰布大信者赦令也今二臣違詔陛下柰何以小信失大信乎上曰朕旣受之柰何坦曰出歸有司以明陛下之徳上從之以忤裴均罷爲左庶子數月出爲宣歙池觀察使初劉辟壻蘇彊坐誅彊兄宦於晉州亦自免去坦以有才行彊從辟時相距三千里宜不通謀奏署判官上曰使彊不誅尙錄其才況其兄耶時江淮旱谷踴貴或請抑其價坦曰所部地狹谷來它州若直賤谷不至矣不如任之旣而商米坌至市估遂平再遷戶部侍郎判度支表韓重華爲代北水運使列屯益兵廣開廢田歳收粟二十萬石河毀西受降城宰相李吉甫議徙天徳坦以爲城當磧口美水丰艸邊鄣所利若避河流不過退數里足矣天徳地壤墝瘠烽無所統接若果徙是無故蹙地二百里也陛下柰何省一時費墜萬世防耶吉甫不悅出坦爲東川節度使卒徙天徳師人怨殺城使燕重旰覆其家坦治東川盡蠲山澤鹽井率之籍及吳少誠誅詔坦使兵二千屯安州坦每朔望輙使人問屯兵家屬有疾病予醫藥屯兵皆感慰無逃還者元和十二年年六十九卒

論曰重華之屯政募人爲十五屯屯置百三十人而種百頃各就髙爲堡東起振武西極中受降城出入河山之際六百餘里屯堡相望寇來不能爲暴人得肆耕其中歳果倍收省度支錢千三百萬後復請益開田合五千頃法用人七千欲令吏於無事時督習弓矢爲戰守備庶幾兵農兼事務一兩得韓愈以爲輸邊之費不可勝計中國坐耗而邊吏恆苦食不繼若盡從重華之策利難可一二遽數誠哉是言也後世謀所以實塞下計莫便於此者矣是以中唐以還陸贄建議於前韓愈深籌於後可不謂知政務者乎重華之用坦實舉之坦吏績有聲立朝侃侃又表重華以興大利其人良有足多者故特錄焉

崔郾

崔郾字廣略貝州武城人姿儀偉秀人望而慕之然不可狎也中進士第補集賢校書郎累遷吏部員外郎每擬吏親挾格褒黜必當寒逺無畱才三遷諫議大夫穆宗立荒於遊畋內酣蕩昕曙不能朝郾進曰十一聖之功徳四海之大萬國之眾其治其亂系於陛下自山以東百城地千里昨日得之今日失之西望戎壘距宗廟十捨百姓憔悴畜積無有願陛下親政事以幸天下上動容慰謝遷給事中敬宗初拜翰林侍講學士旋進中書舍人謝曰陛下使臣侍講歷半載不一問經義臣無功不足副厚恩帝慙曰少間當親益郾乃與髙仲類六經要言爲十篇上之以便觀省遷禮部侍郎出爲虢州觀察使先是上供財乏則奪吏俸助輸郾曰吏不能贍私安暇防民以府常費代之攺鄂嶽等州觀察使自蔡人叛鄂嶽常苦兵江湖盜賊顯行郾修治鎧仗造防衝駛追窮躡上下千里歳中悉捕平復觀察淛西遷檢校禮部尙書卒於官諡曰徳郾不藏貲有餘輙周給親舊爲治其昏喪居家怡然子弟自化室處庳陋無步廡至霖淖則蓋而屐以就外位治虢以寛經月不笞一人及涖鄂則嚴法峻誅一不貸或問其故曰虢土瘠而民勞吾撫之不暇猶苦其擾鄂土沃民剽雜以夷俗非用威莫能治政所以貴知變者也聞者服焉

論曰周禮之論刑典平國亂國其輕重頓殊郾以儒臣岀試外任宜其明於政術知所通變也唐自穆敬以後時事益非矣郾獨款款效忠婉而有直體黽勉從政不敢告勞可謂靖共爾位君子者歟

史傳三編卷五十四﹤史部﹐傳記類﹐總錄之屬﹐史傳三編﹥

欽定四庫全書

史傳三編卷五十五

大學士朱軾撰

循吏傳七

宋

喬維嶽

喬維嶽字伯周陳州南頓人治三傳仕周爲平輿令入宋歷知州軍陳洪進納土朝廷議擇能臣闗掌泉州郡事而維嶽以選爲通判防仙遊莆田盜起眾至十餘萬攻城城守兵裁三千勢甚急監軍何承矩等欲屠其民燔府庫以遁維嶽獨抗議不可承矩乃復堅守旣而救至圍解竟活泉人詔褒之擢淮南轉運使淮流水湍運舟多覆或時值涸重載皆缷糧而過綱卒緣此爲姦維嶽始剙二斗門於西河第三堰門爲設懸以積水水平乃起懸泄之建橫橋岸上築土累石以牢其址自是獘盡革運舟往來無滯泗州獄掾悞斷囚至死維嶽按部至泗將抵掾罪掾有母年八十餘自訴伏法卽母不能活維嶽憫之乃曰它日朝制按問前事者可委罪於轉運使掾如其言獲免而維嶽坐贖金百二十斤罷使職權知楚州及眞宗以壽王尹京精擇府僚以維嶽爲推官或言維嶽在淮南決獄不平有知其事者白其實太宗尢加賞異京府事繁維嶽評處詳敏眞宗稱其明幹及踐祚命與畢士安權知開封府拜給事中知審官院維嶽明習吏事有治劇才故所至著績其後以年衰乞外特授海州刺史歷蘇壽二州咸平四年卒年七十六論曰馮異之入闗中光武敕以平定安集曹彬之下江南藝祖戒勿妄殺興王之所以覆天下其用心固如此洪進率泉之民而納土泉之民非嘗有貳心也以它警而遽議屠戮𨿽秦政項籍之暴不及此倘非維嶽一言所傷於宋室仁厚之气豈少哉

周渭

周渭字得臣昭州恭城人幼孤力學值劉鋹據五嶺賦重政繁渭率鄕人避地零陵阻賊復還則廬舍皆燼矣遂棄妻子奔道州又爲盜所襲乃脫身北走建隆初至京師上書言時務召試賜同進士補白馬主簿縣大吏犯法渭卽斬之上奇其才擢右贊善大夫時魏帥符彥卿專恣朝廷選常參官彊幹者涖其屬邑由是以渭知永濟縣彥卿郊迎渭揖於馬上就館始與相見略不降屈幹徳中通判興州置口砦監軍敖狠縱下爲暴渭馳諭以禍福斬其軍校眾皆懾服遷知棣州殿直傅延翰爲監軍謀作亂走契丹渭聞卽擒之械送闕下鞫得實斬於西市渭在郡以簡肅稱及太平興國二年擢廣南轉運副使吏民送者遮道初渭走中原時其妻莫荃及二子皆畱恭城荃年尙少父母欲嫁之荃泣誓曰渭非久困者今違難必能自奮於是親蠶績以給朝夕及開寶三年廣南平至是而渭始歸則二子皆已畢娶矣凡歷二十六年時人以爲美談渭到官卽奏除劉鋹時稅算之繁者重定田賦興學校屬有事交阯主將無功敗卒二人先逸至邕奪民錢渭捕斬之後至者悉令解甲以入訖無敢犯復移書交阯諭以威信交阯應時入貢在嶺南六年徙知揚州累遷益州轉運使坐從子累黜爲彰信軍節度副使咸平二年眞宗聞其淸節將復召用詔下而卒年七十七貧不能葬上憫之賻錢十萬以其子建平爲乘氏主簿

論曰漢孝武時罔密文峻吏道雜而多端故太史稱非武健嚴酷不能勝任有激乎其言之也渭數用斬擊可謂武健然嚴而不酷者以生道殺之也宋以寬大開國而除鋹苛賦必待於渭詩曰維桑與梓必共敬止渭之芘厥桑梓者大矣

張綸

張綸字公信潁州汝陰人倜儻任气以殿直從討王均於蜀寇數百已降復叛使綸擊之綸報曰此窮寇急之則生患不如諭以向背從之果降辰州洞蠻常內寇以綸知辰州綸築蓬山驛路賊不得通乃遁及綸去州曹瑋表畱之不可蠻復擾乃復徙爲辰澧等州安撫使蠻則復定久之除江淮制置發運副使時鹽課大虧綸奏除通泰楚三州鹽戶宿負官助其器用鹽入優與之直由是歲增課數十萬復置場於杭秀海三州歲入課百餘萬居二歲增上供米八十萬疏五渠導太湖入於海復租米六十萬開長蘆西河以避覆舟之患又於髙郵北築漕河隄旁錮鉅石爲十防以泄橫流凡二百里泰州捍海堰延衺百五十里久廢不治海濤冒民田綸議修復論者難之恐濤患息而潦患興綸曰濤之患十九潦之患十一獲多而亡少不亦可乎凡三表請自臨役卒成堰復逋戶二千六百居淮南六年累遷文思使昭州刺史歷秦瀛滄幹潁川刺史卒綸有材略所至興利除害爲人恕喜施子在江淮見漕卒凍餒多道死嘆曰此有司之過非所以體上仁也推奉錢市絮襦千數衣其不能自存者

論曰淮徐地窪而泰尢居下游海口宜使深通故修海堰論者慮以致潦然潦之爲害水消卽田復海潮所冒田數歲廢故綸以爲潦患小而濤患大也自大河南徙淮旣挾黃而多淤淮黃出海之處復有海堰則洪澤常苦水泛是以明潘季馴爲四十里天然減水壩以殺洪澤之漲今之六壩是也壩所減水實漫髙郵興化以達於海勢不能無淹浸若於六壩之下出海之上各爲廣疏川渠以走漫流斯潦患亦減矣

李允則

李允則字垂範並州盂人太平興國間始置塲於靜戎軍以允則典其事其後累遷知潭州眞宗謂曰朕在南衙畢士安嘗道卿家世今以湖南屬卿初馬氏斂人出絹謂之地稅潘美定湖南計屋輸絹謂之屋稅營田戶給牛歲輸米四斛牛死猶輸謂之枯骨稅而民輸茶始以九斤爲一大斤後益至三十五斤允則請除三稅而定茶以十三斤半爲制民大便之湖湘多山田可藝粟民惰不耕允則令月所給馬芻皆輸本色由是山田盡墾值饑發廩賤糶又募饑民隸軍籍得萬人頃之轉運使欲發所募禦邵州蠻允則曰今蠻不擾無因益戍是啟邊患也且兵皆新募未任出戍不聽陳堯叟上其治狀上召對嘆曰畢士安不謬知人者遷知滄州允則濬浮陽湖葺營壘官舍問又穿井未幾契丹來攻老幼皆入保而水不乏且斲冰以代炮契丹解去上復召勞曰頃有言濬井葺屋爲勞民者及契丹至始知善爲備也轉鎭定髙陽三路行營兵馬都監自陳短於武藝不足以當邊劇上曰卿第爲我運籌防不必當矢石也久之擢河北安撫知雄州時河北旣罷兵而允則治壘不輟契丹主以爲嫌其相曰李安撫長者不足疑旣而有詔詰之允則曰甫通好不卽完治恐它日頽圮因廢邊守患不可測上以爲然始築闗城以防甕城屬之大城又取材西山大爲倉廩營捨教民陶瓦甓標裏閈置廊市邸捨水磑城悉累甓環以溝塹廣閻承翰所修屯田架石橋構亭榭列堤道以通安肅廣信順安軍歲修禊事召界河戰棹爲競渡以潛寓水戰州北舊多設陷馬坑起樓城上爲斥堠望可十里允則曰南北已講安用此命徹樓夷坑而爲諸軍園圃浚井疏洫列畦隴築短垣縱橫其中植之荊棘地以益阻復因治坊巷徙浮圖於北原上登望乃三十里命境有隙地悉種楡已而楡滿塞下顧謂僚佐曰此步兵之地不利騎戰豈獨資屋材耶州有塲禁通異物而邏獲契丹人所易瑉玉帶允則曰此以我無用易彼有用也縱不治云翼卒亡入契丹允則移文督還契丹報以不知所在允則曰在某所契丹駭卽歸卒允則遂斬以徇天禧間徙知鎭潞二州仁宗立領康州防禦使天聖六年卒允則不事威儀間或步出遇民有可語者延坐咨詢以是洞知人情訟事無大小一訊立斷善撫士卒皆得其用盜發輒獲人莫知所由身無兼衣食無重羞不畜資財在河北二十餘年方略施設後人莫之敢隳至與契丹國信往來費用儀式多允則所裁定云

論曰允則之爲治頗以智術濟其才用當在雄時所興舉率以便民也而邊防益固其器幹籌略幾爲張詠之亞矣古所稱折衝禦侮之才爪牙幹城之選若允則者足以當之

淩防

淩防字子奇宣州涇人世給事州縣防獨厲志好學雍熙二年舉進士累官通判定州李順之亂選官多不樂川陜惟防自陳常涖蜀境諳其俗卽命知蜀州先是嶺南輸香藥郵置萬人負擔抵京師甚以煩役爲患及防入爲戶部都官乃請陸運至南安汛舟而北役卒止八百人大省轉送之費防爲人彊幹後以選代盧之翰任廣州廣英路自吉河至板步二百里盛夏常苦瘴行旅死者十八九防由英州大源洞伐山開道直抵曲江人以爲便代還知靑州薦歷內任復出知揚州屬江淮歲饑盜起使防領淮西東路安撫使洪州水復轉爲江南轉運使饒州產金舊時禁商市鬻犯者逮繋滿獄防請縱民販市官責其算人甚賴之尋知益州防勤吏職處事精審所至有治迹久之代還眞宗嘗謂王旦曰防有才用治蜀敏而能斷旦曰防性淳質和臨事彊濟上深然之方加向用會病命知通進銀臺司兼門下拜給事中權禦史中丞逾年疾甚復求知益州遷工部侍郎從其請天禧二年卒年六十二

論曰盤根別利者功名之士也險易一心者純臣之節也李順小蠢而選官已縮頸曵踵而不欲前況事變有十百於是者又安望其能負大重爲國分憂哉防之自請涖蜀志節已見其才績驗白也宜哉

陳貫

陳貫字仲通先相州人徙河陽早歲倜儻數上疏言邊事及舉進士眞宗識其名擢髙第累官知衞州涇州督察盜賊禁戢不肖子弟簿書筦庫賦租出入皆親檢覈嘗謂僚屬曰視縣官物如已物容有姦乎州人憚其嚴擢利州路轉運使出職田粟且帥富民計口占粟而發其餘以賑歲饑及爲三司鹽鐵判官領河北轉運使請疏徐鮑曹易四水以興屯田後遷刑部郎中直昭文館知相州還朝卒貫喜談兵咸平中大將楊瓊王榮喪師貫上言曰前日不斬傅潛張昭允使瓊輩畏死不畏法請自今合戰而奔者主校皆斬大將戰死禆校無傷而還與奔軍同軍防城圍別部力足救而不至者以逗畱論上嘉納之又嘗上形勢選將練兵三論其論選將略謂昔李漢超守瀛州契丹不敢窺闗南尺寸地今將帥大抵用恩澤進卒與敵遇方略何從而出論練兵略謂禁旅恬於休息久不識戰請募土人隸本軍籍丁民爲府兵使北捍契丹西捍夏人敵之情僞地之險易彼皆素知可不戰而屈人之兵又嘗著兵略世多稱之論曰宋鑑藩鎭之禍萬里遣戍𨿽無尾大不掉之患而國勢遂弱古之爲兵者同伍之士無非同井之人故夜戰聲相聞晝戰目相識而情足以相死後世兵制非古至唐府兵法弛遂以大獘故韓愈與桞公綽論用土兵其利有三餉饋不煩運挽一也鄕裏自相愛防二也形勢素屬諳委三也貫議練兵意與愈同蘇軾之定軍制於歷代利病略備矣至措置之規所見猶未及此

陳希亮

陳希亮字公弼眉州人幼孤好學年十六兄使治息錢希亮召諸貸者悉焚其券而去從師卒成進士天聖中知長沙縣僧海印者出入章獻皇后家與諸貴人交通恃勢橫恣民莫敢正視希亮捕置諸法一縣大聳徙鄠縣老吏曹腆侮法以希亮年少易之希亮視事首得其罪腆叩頭願自新乃戒而捨之卒爲善吏有巫歲斂民財以祭詭言不祭卽有火災希亮禁之民不敢犯火亦不作毀淫祠數百區勒巫爲農者七十餘家及遷太常博士父老送之無不泣下後除開封府司錄司事福勝防火官欲更造時陜西方用兵希亮請以其費餽軍詔罷其役久之上欲以爲禦史會外戚沈元吉以姦盜殺人希亮一問得實元吉自驚僕死坐是爲禦史所劾辭連諸掾吏希亮乃曰殺此賊者獨我耳遂引罪坐廢期年京西盜起富弼薦希亮可用起知房州州素無備希亮以牢城卒雜山河戶合數百人日夜部勒聲振山南殿侍雷甲不能戢士所至爲暴將入境希亮勒兵拒之命持滿無得發士皆植立如偶人甲射之不動乃下馬拜請死吏皆欲斬甲希亮獨治爲暴者十餘人而使甲捕盜自贖初有言華陰張元走夏州爲元昊謀臣者詔徙元族百餘口於房饑寒且死希亮曰元事虛實不可知使誠有之元終不顧家也況此其疎屬乎密奏釋之其後代還復請郡自效出爲宿州希亮爲人淸勁寡欲不假人以色自王公貴人皆嚴憚之見義勇發不計禍福所至姦民猾吏易心攺行不攺者必誅然出於仁恕嚴而不殘皇祐元年移滑州入對仁宗勞之曰知卿疾惡無懲沈氏子事及滑河溢希亮發禁兵捍之自廬於當決處吏民更諌堅臥不動水亦竟去人比之王尊云是歲宛句盜起仁宗以爲憂吏才於執政執政未及對仁宗遽曰朕得之矣卽以希亮爲曹州不逾月悉擒其黨淮南饑復以希亮爲安撫轉運使先是轉運使調裏胥米而蠲其役凡三十萬石號折役米米以故翔貴希亮至除之且表其獘旁郡遂得並除久之徙廬州虎翼軍士屯壽春者嘗以謀叛誅余不反者數百人悉遷於廬常自疑一日有竊入府捨將不利於希亮者希亮獲之笑曰此必醉耳貸而流之盡以其餘給左右使令或以守倉庫人爲之懼希亮益加親信皆感徳指心誓爲希亮死累遷判三司戶部勾院三司簿書自天禧以來積滯者以百萬計希亮日夜課吏凡九月勾決殆盡復以請外出爲京西轉運使石塘役兵周元叛希亮聞卽輕騎出按吏請以兵從不許賊二十四人道遇希亮見其輕出意色閒和不能測遂相與列訴道周希亮徐問所苦顧命一老兵押付葉縣需後令旣而令曰諸已自首皆無罪顧首謀者誰也眾不敢隠因得元遂斬以徇余遣赴役如初轉京東轉運使上章請老移知鳯翔鳯翔倉粟支十二年主者以腐敗爲憂適歲儉希亮發十二萬石以貸貧民及秋熟以新易舊官民皆便於闐使者入朝過秦州經略使享以客禮使者驕甚縱其徒壞傳捨入市掠飲食民戶皆晝閉始希亮判三司時嘗接伴契丹使知使者暴皆譯教之痛繩譯以法使者不敢動至是復使持符告譯曰入吾境有秋毫不如法吾卽斬若使者至羅拜庭下命坐於廊飲食之防出其境無一人嘩者英宗立遷太常少卿求去不已出分司西京未幾致仕年六十四卒

論曰語云見義不爲無勇也希亮之奮揚猛起遇事風生可謂勇矣迹其折姦靖亂智略閒整故當時以比王尊然至於機決密理希亮殆猶過之

趙尙寬

趙尙寬字濟之河南人爲政興利除害整有條理知平陽縣時鄰邑有逸囚將犯境尙寬趣尉出捕曰彼不意我至易敗也亟往毋使散漫且爲害尉旣出復遣徼巡兵踵其後悉獲之徙知忠州窮治畜蠱大革其俗以考課第一知唐州唐素沃壤經亂土曠民稀議者欲廢爲邑尙寬曰土曠可益墾辟民稀可益招徠何廢郡之有乃按圖記得漢召信臣陂渠故迹益發卒疏三陂一渠漑田萬餘頃又教民自爲支渠轉相浸灌四方之民來者云布尙寬復爲計口授田貸錢使買耕牛比三年榛莽復爲膏腴增戶累萬尙寬勤於農政治有異等之效三司使包拯言狀仁宗褒焉後徙同宿二州河中神勇卒苦大校貪虐匿名告變尙寬焚之曰妄言耳已而奏黜大校分諸卒隸他營晏若無事尙寬去唐後中山髙賦繼之益作陂堰募兩河流民使耕作田日加辟戶日益眾朝廷推功尙寬以爲直龍圖閣知梓州積官至司農卿卒

論曰冉子以政事之才稱於孔門所自程效亦曰三年足民而已尙寬之治唐勸課惟勤遂等烈於召父其處告匿事尢爲善持大體云

仇悆

仇悆字泰然益都人大觀初成進士授邠州司法歷鄧城武陟令屬燕山之役調兵數十萬諸將往往縱卒掠物悆於軍需率先期趣備申嚴約束故餽饟畢給而民不擾調髙密丞攝縣事剖決如流事無淹夕有楊蓋者縣猾吏也暴其罪黥之民大悅服及州召攝司錄民萬餘遮邀於道擁以歸廨天方寒燃火警守達旦悆由它道乃得去旣而民數千人經向州牙復奪以歸其得民如此萊密間盜起羣黨戒毋犯悆髙密以安久之擢考功員外時仕者宛轉兵間多失告牒銓部亡案籍愬丐者眞僞相錯悆旣爲考覈復責保識遂用爲例及劉豫子麟以金兵至民情洶洶悆適以淮西宣撫知廬州統制張琦乘危將驅民南走擁甲士數千突入脇悆左右皆驚潰悆徐謂曰若輩無守土責吾當以死殉國寇未至而逃人何賴焉堅不爲動琦等錯愕遽散人心遂定已而金兵出沒近境悆求援於宣撫司又遣子赴朝告急救皆不至宣撫司旣不能進援遂令焚積聚棄兵退保於是淮甸喧言朝廷將棄淮士志衰沮適親徵詔至悆乃揭示詔語讀者皆霣涕思奮監押閻僅死於賊餘卒歸悆悆帑竭無以充賞惟引班坐飲食慰勞之然眾感勵倍於厚犒因募廬壽兵數百以益鄕兵出奇直抵壽春三戰皆捷敵走渡淮進復壽春俄而麟復至合肥諜言烏珠爲殿人心怖駭會牛臯救至臯素勇所向披靡敵散復集者三臯副徐慶墜馬臯手刜數人免冑大呼曰我牛臯也嘗四敗烏珠可來決死寇畏其名遂自潰臯竟掖慶以免初金人圍濠不下乃悉眾向淮東是時張浚視師金陵亦檄悆度宜爲棄守計悆以爲帥臣任一路之責𨿽殘破之餘兵食不給然義當死守若委城去使金人遂有淮西治兵艦於巢湖必爲朝廷憂力陳不可且以防說浚曰金重兵在淮東師老食匱若以精兵二萬一自壽春一自漢上徑趨舊京當不戰而退繼以大軍尾擊蔑有不濟浚𨿽不用其計然悆竟全數州以功加徽猷閣待制逾年宣撫司始遣王徳來救徳謂其伍曰方事急吾屬無一人渡江者今何面目見仇公耶徳麾下見悆無不以手加額頃之攺淛東宣撫使知明州挫豪彊奬良善按治賕吏不少貸歲饑發官儲損其直民無死徙尋進直學士安撫湖南至則禁盜鑄趣使歸農物價旣平商賈遂通數月加寶文閣學士爲陜西轉運使時秦檜倡和金人歸疆悆力陳非防固辭不行檜惡其異已落職全州居住及金人復陷所歸郡邑如悆言復起知平江府悆言於上曰我軍已習戰非復昔比故劉琦能以少擊眾若乘已振之勢鼓行而前中原可傳檄定上嘉之以言奉祠去積官至左朝散大夫卒悆性至孝母沒時方崎嶇轉徙居喪盡禮朝議起之不就平生居官無所附麗初令鄧城邑子範宗尹以文謁悆許爲公輔器及宗尹爲相當國悆未嘗私見在明州欲薦一幕官問曰君日費幾何對曰二千悆驚曰吾爲郡守費不至此所費旣多安得不貪遂止其端方介特多此類

論曰悆在廬以進爲守卒完淮甸復壽春以爲長江外障其陳兵計亦皆中肯要其所長則以厚得民心眾共欣戴故張琦不敢賊劉麟不能破不然以千百之卒保彈丸之地浮寄孤懸蚍蜉無援亦安能戰勝守固爲國長城哉

李璆

李璆字西美汴人登政和進士時房州茶輸逾舊額貧民被系者以百計及璆知州事卽日盡釋之宣和三年朝議取燕璆聞之曰百辟卿士一倡羣和國家安危其幾在是遂上疏切諫不省及燕平責監英州淸溪鎭逾年赦還爲郎尋試中書舍人元祐名臣子孫久被廢錮宰相方倡紹述之議莫敢以爲言璆獨建言請寬之而宦者譚楨坐喪師廢俄將復用璆不肯書行會山東盜起河北無糧軍士洶洶璆復條上十事卒忤大臣意免官至紹興間乃起知吉州江西兵素剽悍璆始視事卽有相挺爲亂者璆捕誅首謀撫循其餘大布恩信境內遂安累遷四州安撫制置使三江舊有堰灌田百萬頃久廢弗修璆率都刺史合力修復大獲其利歲饑發倉賑活無慮百萬家治蜀之政多可紀蜀人感之論曰宋宣和間政蠱於上而兵興於下亂象已成徒以一時善類斥逐幾盡故正言不得亟聞璆以小臣獨慨然欲爲國家寢兵止亂雪羣正之枉以開大來之漸忠矣紹興嗣運不復收召羣防以此棄璆於外不使補闕殿陛之間而僅以吏績顯惜哉

陳規

陳規字元則密州安邱人靖康末爲安陸令金人入圍京師規以兵勤王道梗乃還時鎭海節度劉延慶爲金人所殺所部祝進王在去爲寇攻徳安府守棄城遁父老請規攝守事再拒卻之建炎初事聞卽以規知徳安府又連破李孝義張世楊進董平諸賊卒完徳安擢鎭撫使其後李橫來攻造天橋塡壕鼓噪臨城規帥軍民禦之炮傷足神色不變圍急糧盡出家財勞軍士气益振橫遣使求得妓女卽罷軍規不許諸將皆曰圍城七十日矣以一婦活一城不亦可乎規竟不予會濠橋陷規以六十人持火槍出焚天橋助以火牛須臾皆盡橫拔砦去遷防江安撫使知池州尋攺廬州辭疾丐祠復起知徳安府及金人歸河南地攺知順昌府時金人隨卽敗盟而規到官輒葺城壁招流亡立保伍未數旬聚粟數萬斛比都城畱守劉錡行過順昌金人已南下規卽迎錡入同爲死守計與錡登城區畫布設粗畢而金遊騎已薄城矣旣而金龍虎大王提重兵踵至規躬擐甲冑與錡督戰金稍引退復以步兵蹙之於河死者甚眾規曰敵鋒屢挫必思出奇困我不若潛兵斫營使彼晝夜不得休可養吾鋭也及烏珠至錡用其防果刼中其砦尋加安撫使年七十卒規好賑施家無嬴財嘗爲女求婢得一婢甚閒雅詢之則云夢舊家女也卽輟女奩嫁之聞者感泣守徳安時條上屯田事宜仿古之制合射士民兵分地耕墾詔下其法於諸鎭又嘗著有攻守方略自紹興來文臣有威聲者惟規而已功名與諸將等而位不酬勞時共惜之

論曰順昌戰捷時朱弁猶羈使館其後南歸乃曰於時金人輒見加禮可知是役金人實受大創矣史氏歸功於錡然非規先事綢繆錡亦安恃以守況夜刼之謀實出於規乎昔天寶之亂許逺嘗請張巡同守睢陽雙忠之名耀於古今規請劉錡同守順昌卒破大敵聲績當不在許逺下矣

程迥

程迥字可久寧陵人家於沙隨靖康之亂徙余姚年十五丁內外艱孤貧飄泊二十餘始知讀書時髙宗南渡西北士大夫多在錢塘迥因以考徳問業焉隆興初成進士唐肅宗時徳興縣有程氏女其父兄爲盜所殺因掠女去女隠忍十餘年卒能刄盜盡誅其黨刳肝心以祭其父兄迥爲縣丞乃取春秋復讐之義頌之曰大而得其正者也表爲英孝程烈女擢知進賢縣有子愬母輒私賣田者母年七十猶坐獄吏斷需母死服闋理爲已分迥駁之曰谷梁傳注曰臣無訟君之道爲衛侯鄭與元咺發也諸侯於命大夫猶若此況子於母乃使坐獄對吏愛其親者聞之不覺泣涕之橫集也在律別籍者有禁異財者有禁然則母在子孫不得有私財借使其母一朝費盡子孫亦不得違教令也何至預期母死又開它日爭訟之端抑知不令之子孫不死於母之前乎守令者民之師帥誠宜正守令不職之愆與子孫不孝之罪以敬天下之爲人母者民饑或愬於府云有私與商賈爲販者以故谷貴府檄禁之迥卽報曰力田之人逼於稅賦是以出糶非上戶也縣境不出貨寶茍不與商賈交易輸官之錢何由而得申論再三得請乃已縣旣苦水而郡蠲賦至薄迥力論之曰是驅民流徙耳賦不可得徒存欠籍唐人損七則租庸調俱免今損十矣乃悉蠲之有婦人傭身以養姑姑感婦孝每受食輒以手加額仰天祝之其子爲人牧牛亦裹飯以餉祖母迥廉知之白於郡給以錢粟調上饒縣減倍賦革斛面米嘗曰令與吏服食者皆此邦膏血也曾不是思而橫斂虐民鬼神其無知乎郡督經制錢急迥曰斯乃古除陌之類其數又三倍正賦民何以堪反復言之當路頃之奉祠寓番陽之蕭寺有程祥者客亡妻度氏質奩具以育子久而資竭或勸之醮度氏曰子幼若事他人不得撫是子豈不負良人乎不聽迥聞之走告於守月給以錢粟迥居官臨之以莊政寬而明令簡而信綏彊撫弱導以恩義積年讐訟一語解去猾吏姦民無不感激悛悔暇則賔禮賢士或進子弟之秀者爲之陳說詩書質問疑難祠廟非典祀不謁隠徳潛善皆表之以勵風俗聴決獄訟期於明允凡上官所未悉者必再三抗辧不爲苟止官至朝奉郎卒所著述極富朱子稱之以爲博聞至行追配古人釋經訂史開悟後學當世之務又所通該非獨章句之儒而已

論曰迥以儒者試政仁心宣露要其大端則薄斂以厚生愼刑以弼教樹風聲以廉頑陳詩書以勸善而尢於天理民彞之所闗者峻爲之防古之所以風俗還淳道不出此不知治術者或反目此爲迂逺其蔽乃生於學術心術匪獨政事之失也

顏師魯

顏師魯字幾聖漳州龍溪人紹興十二年進士調番禺興化簿懷安丞歷知寧徳莆田福淸縣興水利平市糴常平使鄭伯熊以治行薦於朝陳俊卿尢器重之薦可大用累遷國子丞淳熙四年除江東提舉時天雨土日靑無光師魯陛辭極論之謂田裏未安犴獄未淸政令未當忠邪未辧天不示變人主何由省悟上韙其言除浙西常平使歲鹽百鉅萬本錢多不給師魯出帑緡盡償宿負區畫悉當鹽政淸肅七年除直祕閣召赴行在上疏論浙西圍築之獘語及權幸復奏民有墾田未授租者但當正其租不宜治以盜種法失邵農本意著爲令由監察禦史爲司成規約甚肅治已立誠率以身教諸生除吏部侍郎會太上皇升遐洪邁請號世祖師魯率禮官上議謂太上中興與光武不同邁議遂屈遣使金不辱命而歸在銓曹守法惟謹請托不行尋除吏部尙書兼東宮侍讀師魯感激知遇謂生平讀書今得豫講席當不負所學光宗卽位首陳正始之說上嘉納之上疏乞休除龍圖閣直學士知泉州泉大郡舶貨所通官吏巡城摉稅無虛日師魯至首戢之行平易之政以誠率下水旱齋禱必應永春上供銀例預借於民安溪縣職官田及逃亡產稅皆責民補納師魯悉停免之振興學校葺洛陽橋去之日泉人如失慈母卒年七十有五師魯自幼莊重若成人孝友天至嘗曰窮通自有定分柱道希世徙喪所守故其大節確如金石爵漳浦郡侯謚定肅孫耆仲頤仲俱賢而有宦績頤仲官至吏部尙書與師魯享年又同時人異之

論曰師魯端重直方在朝多昌言非徒以吏績見也然觀其歷官所至子諒公誠而出之以坦易便民之政無不修舉尢可爲涖民者之法漢黃霸魯恭劉矩卓茂諸人皆位至三公而列之循吏者紀其優也師魯之道未大行於朝而循聲懋著故列於魯卓之後云

劉淸之

劉淸之字子澄臨江人甘貧力學博極書傳紹興中成進士再調建徳主簿使民自實其戶而賦役平爭訟息萬安縣大祲淸之以縣丞奉檄視旱徒步阡陌親與民接所蠲除具得其實州議減常平米直淸之曰此惠不過三十里以內耳外鄕之民勢難逺來受米老幼必有餒死者今大戶閉糴意欲窺利我若有政則大戶得錢細民得米兩適其便乃請均境內之地爲八俾有粟者分賑其鄕官爲主之規畫防閒民甚利賴發運使史正志按部至境將拘畸零之賦淸之不可正志心敬之欲薦諸朝淸之貽以書曰畸零之賦皆州縣侵削於民法所當禁所謂羨余也始者獻之自下而詔止之今則求之乃自上焉不奪不饜獘有不可勝言者願侍郎善籌經費以佐國家則士孰不願出侍郎之門不然淸之不敢以玷知人之鑑尋擢宜黃令龔茂良周必大薦之孝宗召對首論民困兵驕大臣退托小臣茍媮願陛下廣覽兼聴並謀合智提要挈綱而力行之古今未有俗不可變獘不可革者變而通之亦在陛下方寸之間耳攺太常主簿丁內艱闋除通判鄂州鄂大軍所駐軍籍多僞淸之使各自實而正之其俗計利而尙鬼家貧子壯則出贅尢謹奉大洪山之祠病者不藥而聽於巫死則不葬而畀諸火淸之皆諭止之差權發遣常州攺衡州至則戒諸邑董常賦緩雜徵閣舊逋戒預折新簿籍謹推收督勾銷明逋負防帶鈔治頑梗柅吏姦擾戶長費用有節滲漏有防稽考有政補置有漸先是郡飾防傳以事常平刑獄二使月一會集互致折餽淸之嘆曰此何時也與其取諸民孰若裁諸公吾所以事上官惟究心所職無負吾民足矣豈以酒食貨財爲勤哉身自常祿外悉歸之公帑以佐經用至之日兵無糧官無奉已而郡計漸裕民力稍紓嘗作諭民書一編首言畏天積善勤力務本農工商賈莫不有勸勉以事親睦族教子祀先謹身節用利物濟人防婣以時喪葬以禮詞義質直簡而易從邦人家有其書非理之訟日爲衰息又以士風未振每因月朔具酒肴與諸生輸情論學設疑問以觀所向然後從容示以先後本末之序學者日眾則增築臨蒸精舍以居之所講先正經次訓詁音釋次疏先儒議論次述今所防繹之說然後各指其所宜用確然有可舉而措之之實部使者惡其不能媚已囑所厚臺臣論罷之光宗立起知袁州而淸之疾作猶貽書執政論國事諸生往問疾不廢講論語及時艱孜孜嘆息若任其責者取髙氏送終禮以授二子曰自斂至葬視此遂卒初淸之旣舉進士復欲應博學宏詞科及見朱子盡取所習焚之慨然志於義理之學張栻呂伯恭皆與神交心契汪應辰李燾亦敬慕之母不逮養每展閱手澤澘然交頤厚於族眾嘗序範仲淹義莊規矩勸大族隨力行之髙安李好古與族人爭財於豫章見淸之淸之爲說訟家人二卦好古惕然遽捨所訟市程氏易以歸卒爲善士

論曰淸之之政委折周詳牧民者仿其條理而施設之何憂不治𨿽然非心乎國心乎民誠意有所不至則徙法未有能自行者也且其所與諸生講論者非常磋切於師友間確有心得亦安能遽祝之曰我類我哉學優登仕聖有明訓有心於輔世理民者惡可以無素業耶

廖徳明

廖徳明字子晦南劍人少學釋氏及得楊時書讀之大悟遂受業朱子乾道中成進士知莆田縣民有奉淫祠者罪之沈像於江有顯者欲得邑地廣其居徳明不可守會僚屬諭意徳明曰太守爲天子守土未聞以地與人者守爲慙服累官知潯州有聲諸司且交薦之徳明曰吾老矣可以道徇人乎固辭後選廣東提舉刑獄彈劾不避權要歲當薦士朝貴多以書見囑者徳明曰此國家公器也悉不啟封還之有鄕人爲主簿徳明聞其能薦之簿以爲至感會徳明行縣簿爲置酒觴豆甚設徳明怒曰一簿耳而侈若是必貪也追還薦章其公嚴此時盜陷桂陽迫韶韶人懼徳明燕笑自若遣將馳擊親持小麾督戰大敗之乃分戍守逺斥堠明審賞罰宣布威信所部晏然徙知廣州遷吏部左選郎官奉祠卒徳明初爲潯州教授爲學者講明聖賢心學之要嘗手植三柏潯士愛敬之如甘棠在南粵時立師悟堂刻朱子及程氏諸書暇卽延僚屬及諸生親爲講說逺近化之嘗語人以仕學之要曰吾自始仕至爲郡惟用三代直道而行一句而已

論曰直道而行夫子之治法也三代之盛以此而已幹之動也直故人之生也亦直本無偏曲後世乃以巧智鑿之斯治所以不古若也徳明受業朱子其爲政而知所執要也固宜

許應龍

許應龍字恭甫福州閩縣人嘉定初成進士累官太學博士時李全時靑等來附應龍入對有荓蜂是懲養虎遺害之說後果如所言三遷宗學博士理宗立應龍首勸正心以爲治平本遷著作郎出知潮州盜陳三搶起贛州而鐘全亦挺亂出沒閩廣間勢熾甚應龍亟調禁卒水軍扼要害明間諜斷橋開塹斬木塞塗復激諭民兵以各保鄕廬全妻子由是鄕保相繼以捷聞及統領官齊敏帥師至潮應龍爲策曰兵法攻瑕今鐘寇將窮陳宼猖獗若先破鐘則陳不戰擒矣敏從之未幾諸寇皆平始人疑應龍儒者不諳軍事及見其區畫詳練雍容莫不嘆服僚屬請上功應龍曰扞城保民職也何功之云州獠與禁兵閧應龍平決之皆感悅至相率鳴缶擊銅踴躍詣謝及端平初召爲禮部郎官闔郡攀送入對上勞之應龍頓首曰臣治州幸免曠職皆陛下徳化所曁民無不可化顧牧民者何如耳累遷權右侍郎直學士院是日罷鄭淸之喬行簡制應龍所革也上稱善應龍謝因曰昔人有言進人若將加諸膝退人若將墜諸淵今二相乞罷機政而陛下體貌大臣要當兩盡其美上納之其後官至端明殿學士簽書樞密院事奉祠卒年八十一應龍不躁不競不激不隨潮州之治最可紀

論曰應龍之談兵具中機宜及至功成不居庻幾勞謙君子者矣其論進退大臣而能推廣上心以全終始之誼所禆於國體者尢多雲

張洽

張洽字元徳淸江人嘉定初中第授松滋尉請行推排法以捄經界不正之獘令以委洽洽令民自實土地疆界產業之數投於匱乃籌覈而次第之吏姦無所匿攺袁州司理參軍獄有盜黠甚累訊莫能折會有兄弟爭財者洽論之曰訟於官只爲胥吏之地且冒法以求勝孰與守分以全手足之愛乎詞气懇惻訟者感悟黠盜聞之亦自款服守以廩虛籍倉吏二十餘家命洽鞫之洽廉其情乃爲都吏所賣都吏者州巨蠧也嘗幹於倉吏不獲故以此誣之洽度守意鋭未可嬰乃密計廩所入以白守曰君之籍二十餘家者以廩虛也今校廩入已丰於昔是都吏之言誑也君必不忍受都吏之誑以籍無罪之家守悟爲罷都吏而釋倉吏調知永新縣嘗聞獄中榜聲廉之則獄吏受賕乘間訊囚使自誣服也洽大怒亟執付獄明日以上於郡黥之湖南�寇作亂與縣接壤民大恐洽聞卽單車出邑佐寓士交諫勿聽遂按行境上徧見隅官土豪訪利害而約結之鹹得其懽心未幾南安舒寇將犯境聞有備乃去其後通判池州有張徳修者誤蹴人致死獄吏誣以故殺洽疑之請再鞫守不聽會旱洽乃言於提防常平袁甫曰史冊以來往往濫刑而致旱伸寃而得雨今旱安知非由徳修事乎甫爲閱疑狀徳修遂得減死洽復請蠲徵稅緩催科以召和气三日果大雨民甚悅頃之丐祠及袁甫提防江東刑獄以白鹿書院寢廢招洽爲長洽嘗事朱子曰嘻是先師之迹也安可辭至則選好學之士日與講說而汰其不率教者凡養士之田沒於豪右者復之學興卽謝病去端平初以大臣薦召赴都堂辭上將以爲說書復固辭嘉熙元年致仕卒年七十七洽學博而皆究其指歸平居不異常人至義所當爲勇不可奪居閒不言朝廷事或有災異變故輒顰蹙不樂及聞一君子進用士大夫直言得失則喜見顏色一時名流皆敬慕之

論曰昔季路以折獄聞非惟明決過人亦要本於忠信洽之聽理誠意懇到至使手足全恩而無情者遂不得盡其辭豈但長於聽斷已哉其爲人勇於從義亦有季路之風可謂朱門政事之選者已

楊簡

楊簡字敬仲慈溪人乾道中舉進士授富陽主簿陸九淵道過富陽簡謁之遂師事焉富陽多賈民不知學自簡至士風丕振攺紹興司理獄事必親端黙以聴務得其平帥府怒一吏命鞫之簡白吏無罪帥命追鞫其平日事簡曰吏過詎能免今日無罪必擿往事寘之法簡不敢奉命帥大怒簡取告身納之爭愈力會朱子爲淛東常平使者乃薦諸朝其後知樂平縣興學訓士諸生聞其言至有泣下者二少年爲民害簡閉諸獄徐諭以禍福皆感悟願自贖由是邑人化之以訟爲恥夜無盜警路不拾遺呼曰楊父紹熙五年召爲國子博士趙汝愚敗簡上書訟其忠遭斥予祠嘉定九年寧宗更化簡以著作佐郎轉對所言經國之要弭災厲消禍變之道北境傳誦爲之涕泣累遷將作少監入對與上往復漏過八刻上目送之頃以所陳不行丐外出知溫州前罷妓籍尊敬賢士有私鹺數百爲羣過境內者分司不白郡輒檄巡尉捕之簡聞驚曰是可輕動乎萬一召亂貽朝廷憂兵之節制在郡將違節制是不嚴天子命也應斬乃建旗巡尉庭下劊手兩行夾立守盛服升西序數其罪命斬之僚吏交進爲致悔罪意久乃得釋而奏罷分司其紀律如此簡在郡廉儉自將奉養菲薄常曰吾敢以赤子膏血自肥乎閭巷雍睦無忿爭聲民愛之如父母畫像事之及遷駕部員外郎傾城老稚扶擁出祖簡入見上言盡掃喜順惡逆之私情斯善政盡舉獘政盡除民怨自銷禍亂不作攺工部員外郎轉對又以擇賢久任爲言再遷將作監是時金大饑中原民來歸者日以千萬計邊吏臨淮射之簡蹙然曰得土地易得人心難薄海內外皆吾赤子中土故民出塗炭歸慈父顧靳斗升而逆殺之豈相上帝綏四方之道哉卽日上奏哀痛言之不報會有疾請去予祠及寶慶中詔入見辭簡𨿽家居朝廷敬其名徳官階屢進至寶謨閣學士太中大夫致仕卒簡之論治嘗以爲最急者五其次八一曰謹擇左右大臣二曰擇賢以久任中外之職三曰罷科舉而行鄕舉裏選四曰罷設法道淫五曰治伍法修諸葛武侯之正兵以備不虞其次急者一曰募兵屯田以省養兵之費二曰限民田以漸復井田三曰罷妓籍從良四曰漸罷和買折帛諸無名之賦而禁羣飲五曰擇賢士教之太學教成使分掌諸州之學各擇邑裏之士教之教成使分掌其邑裏之學六曰取周禮及古經熟議其可行於今者行之七曰禁淫樂八曰修書以削邪說簡之志如此

論曰白鹿洞之講諸生無不悚然垂洟者簡與諸生言亦至灑涕其師生間誠意之感人者多矣簡門人錢時史亦稱其論議宏偉指擿痛決云簡之憫惻中土遺民與諸葛亮所謂國家威力未振使赤子困於豺狼之吻者同一用心其區畫治道亦已詳矣不究所施徒使其績效之驗白者限於郡縣惜哉

黃震

黃震字東發慈谿人寶祐中登進士調吳縣尉不受豪勢尋攝縣及攝長洲華亭二縣皆有聲攺提領官田所抗言不便不聴累擢史館檢閱輪對言當時之大獘曰民窮曰兵弱曰財匱曰士大夫無恥時宮中建內道塲震又請勿度僧道使其徒老死卽收其田入可以富軍國紓民力上怒降三秩逐之用諫官言得寢出通判廣徳軍初孝宗班朱子社倉法於天下而廣徳官置此倉行之旣久民困於納息人皆以朱子故不敢議震曰朱子本法設之自民非官置也且法出於堯舜三代聖人猶有變通安有先儒爲法不思捄其獘耶乃別買田六百畝以其租入代社倉息約非凶年不貸而貸者不出息郡多淫祠至祀以太牢震以爲非法言諸司禁絕之俗有向神自嬰桎梏或自拷掠以徼福者震見卽召使自狀其罪其人曰本無罪震曰爾罪多不敢對人言故告神以免罪耳杖之郡守賈蕃世者似道從子也驕縱不法震數與爭是非蕃世積不堪劾之解官撫州饑起震知其州單車疾馳中道卽檄富人耆老集城中毋過某日至則大書閉糴者籍彊糴者斬揭於市坐驛舍署文書不入州治不抑米價價日損親煮粥食餓者而後入視州事旣乃修朱子祠制社稷祭器復風雷祀教種麥禁競渡剏軍營五百架善政畢舉擢提舉常平先是常平有慈幼局爲貧而棄子者設久而名存實亡震謂收哺於旣棄之後不若先其未棄保全之乃損益舊法凡當免而貧者裏胥請於官贍之棄者許人收養官出粟給所收家全活至眾又平役法先令縣覈民產業不使下戶受抑於上戶大興水利廢陂壞堰及爲豪右所占者復之攺提刑獄決滯囚淸民訟赫然如神明有貴家害民震按之貴家怨又彊發富人粟富人亦怨爲禦史中丞陳堅所劾遂奉祠去及賈似道罷相以宗正寺簿召將以爲監察禦史內戚畏其直沮之移浙東提舉常平兼福王府長史震曰朝制外任𨿽蕃王得言之今爲其屬豈敢察其非柰何法壞自臣始堅不拜長史命進宗正少卿亦不拜震嘗告人曰非聖人之書不可觀無益之詩文不作可也居官恆未明視事事至立決自奉儉薄人有急難則周之不少吝所著日抄一百卷卒門人私謚曰文潔先生

論曰社倉之法朱子行之至便也而廣徳乃受其獘以爲置之自官與朱子本法異者固亦致獘之一端要之掌司不得其人則公廩之實未有不漸入於私槖者也故知人存政舉𨿽文武之道亦不能以自行於朱子之社倉又何譏焉

史傳三編卷五十五

欽定四庫全書

史傳三編卷五十六

大學士朱軾撰

循吏傳八

金

王政

王政辰州熊嶽人也其先仕渤海及遼皆有顯者政當遼季亂浮沈州裏髙永昌據遼東知政材略欲用之政度其無成辭謝不就永昌敗渤海人爭縛永昌以爲功政獨逡巡引退吳王棟摩聞而異之言於太祖使贊軍事及金兵伐宋滑州降畱政爲安撫使前此數州旣降復殺守將反爲宋守及是人以爲政憂政曰茍利國家𨿽死何避宋王宗望壯之曰身歿王事利及子孫汝言是也政從數騎入州是時民多以饑爲盜坐系政皆釋之發倉廩以賑貧乏於是州民皆悅不復叛傍郡聞之亦多降者宋王召政至轅門撫其背曰吾以汝爲死矣乃復成功耶慰諭者久之天會四年爲燕京都麯院同監未幾除同知金勝軍節度使事攺權侍衛親軍都指揮使兼掌軍貲是時軍旅始定筦庫紀綱未立掌吏皆因緣爲姦政獨明會計嚴扄鐍金帛山積而出納無錙銖之失吳王棟摩戲之曰汝爲官久矣而貧不加富何也對曰政以楊震四知自守安得不貧吳王笑曰前言戲之耳以黃金百兩銀伍百兩及所乘馬遺之六年授左監門將軍歷安州刺史檀州軍州事戶吏房主事天眷元年遷保靜軍節度使致仕卒年六十六政本名南薩裏嘗使髙麗因攺名政子遵仁遵義遵古遵古有傳論曰饑民奪食爲盜與眞盜異急之則亂耳政之賑饑撫叛皆得其方本之以仁心行之以良法又能惓惓焉以四知自凜可以爲民父母矣

劉煥

劉煥字徳文中山人宋末兵起城中久乏食煥尙幼煮糠覈而食之自飲其淸者以醲厚者供其母鄕裏異之稍長就學天寒擁糞火讀書不怠登天徳元年進士調任丘尉縣令貪污煥每規正之秩滿令持杯酒謝曰尉廉愼使我獲考調中都市令樞密使布薩呼圖克家有條給工牟利於市不肯從市籍役煥系之呼圖克召煥煥不往暴工罪而笞之煥初除市令過謝鄕人吏部侍郎石琚琚不悅曰京師浩穰不與外郡同棄簡就煩吾所不曉也至是始重之以廉升京兆推官再遷北京警巡使捕二惡少杖於庭中戒之曰孝弟敬愼則爲君子暴戾隠賊則爲小人自今以往毋狃於故習國有明罰吾不得私也自是眾皆畏憚毋敢犯者召爲監察禦史父老數百人或臥車下或挽其靴鐙曰我欲復畱使君期年不可得也以本官攝戶部員外郎代州錢監雜靑銅鑄錢錢色惡類鐵錢民間盜鑄抵罪者眾朝廷患之下尙書省議煥奏曰錢寶純用黃銅精治之中濡以錫若靑銅可鑄歷代何緣不用自代州取靑與黃四六雜揉務省銅而功易就由是民間盜鑄陷罪者眾非朝廷意也必欲爲天下利宜純用黃銅得數少而利逺其新錢已流行者宜驗數輸納準換從之再遷管州刺史耆老數百人疏其著迹十一事詣節鎭請畱曰刺史守職奉法乞畱之以廉升鄭州防禦使遷官一階轉同知北京畱守事世宗幸上京所過州郡大發民夫治橋梁馳道以希恩賞煥所部惟平治端好而已上嘉其意遷遼東路轉運使卒

論曰明儒薛文淸有言立法貴在必行法立而不行則法爲虛文適足以啟下人之玩至哉言乎蓋居心以寛仁爲本而法則必嚴使民有所畏而不敢玩煥用法不避貴勢而其誨民則又諄諄焉相動以天民之畏而愛之也有自來矣抑觀其治事之才又何其剛明而知體要也

元

李徳輝

李徳輝字仲實通州潞人天性孝弟操履淸愼少嗜學苦貧無資年十六乃監酒丰州祿食有餘輒市筆札錄書夜誦已乃嘆曰志士顧安此耶事不足以匡君福民隠不足以悅親善身人壽幾何惡可以無聞同腐艸木遂謝去講學以卒其業及世祖在潛藩劉秉忠薦之與竇黙並辟使侍裕宗講讀後憲宗封宗親割京兆隸世祖時汪世顯宿兵利州以規蜀世祖乃立從宜府以徳輝爲使俾調軍食徳輝募民入粟散錢幣給鹽劵爲直陸挽興元水漕嘉陵未期年軍儲充羨其後卒資以取蜀中統元年爲燕京宣撫使燕多劇賊結死黨造僞鈔徳輝悉捕誅之令行禁止以忤王文統罷去及文統誅復起爲山西宣慰使勢家籍民爲奴者皆按免之且千人至元元年世祖以太原難治攺徳輝爲總管至則崇學校表孝節勸耕桑立社倉一權度阜民之政無不修舉入爲右三部尙書皇子安西王鎭闗中以爲王相徳輝視瀕涇營牧故地可得數千頃乃起廬舍疏溝澮募貧民二千家假以牛種田具屯田其中歲得粟麥芻槀萬計十二年詔以王相撫蜀重慶城守久不下朝廷於東西川各置行樞密院合兵萬人圍之徳輝至成都兩府爭咨方略徳輝曰宋已亡矣重慶彈丸地不降何歸政以公輩利剽殺故懼不來耳公等旣玩寇又復東西相觀望軍政不一敗在朝夕豈能成功哉未幾瀘川叛而重慶圍果潰十四年以徳輝爲西川行樞密院副使仍兼王相是年遂復瀘州明年再圍重慶逾月拔之紹興南平防施思播所在皆下是時東川樞府猶故將也徳輝懲前敗乃請獨軍進圍合州先釋合俘使語州將張玨早自歸又以禮義禍福貽書解譬玨未及報而徳輝還邸旣而玨死牙校王立代將遣人詗事成都徳輝獲之復縱歸使諭立如諭玨防立卽使人間至成都請降徳輝赴之東川樞府害其來爲說以疑之徳輝曰昔合以重慶存故力可同惡今已孤絕窮而來歸亦其勢然耳且吾所以來非欲攘公之功吾懼公等憤其後服利其剽奪而快心於屠城也遂單舸薄城呼立出降安集其民而罷置其吏合人自立以下皆家繪祀之十七年以爲安西行省左丞是年羅施鬼國旣降復叛詔雲南湖廣四川合兵三萬討之兵且壓境徳輝馳使止之而遣人諭降其酋阿察熟徳輝名曰是活合州者耶其人明信卽詣徳輝降上以其地爲順元路後有譛徳輝受鬼國馬千數者上曰徳輝吾所素知安有是耶年六十三卒蠻夷聞之哭之如私親王立親爲衰絰率吏民拜哭聲震山谷而播州民亦立廟祠之

論曰徳輝之機權幹理於事無不辦者豈彼降才實多哉當其憤發學業時所以增益其不能者殆不可誣至全合州一城之命其見事明赴機勇而積慮處心一出於仁元史稱巴延平宋不妄屠戮以比曹彬若徳輝之遏亂略固當不在巴延下矣

程思廉

程思廉字介甫東勝州人性剛正疾惡用太保劉秉忠薦給事裕宗潛邸以謹願聞平章哈坦行省河南署爲都事丞相史天澤尢器之天澤規取襄樊使任轉餉餉多露積一夕暴雨思廉安臥不起省中召詰之思廉曰此去敵近中夜騷動眾必驚疑或致它變縱有漂濕不過軍中一日糧耳聞者韙之累遷監察禦史以劾權臣阿哈瑪特系獄阿哈瑪特之黨巧爲機穽思廉處之泰然卒不能害其後遷河北河南道按察副使行至彰徳聞兩河饑而吏徴租益急欲蠲之有司請需奏報思廉曰若然民不堪命矣卽馳檄罷徴已果得請至元二十年河北復大饑流民渡河求食朝廷遣使絕河止之思廉曰民急就食豈得已哉天下一家河北河南皆吾民也亟令縱之且曰𨿽得罪死不恨章上上亦不之罪也衛輝懷孟大水城不沒者數板思廉露宿督修堤防水不爲害所賑貸全活者尢眾衛人徳之二十六年初立雲南行禦史臺以思廉爲之思廉奉宣上意綏懷逺人明示以禍福母使自外蠻酋皆懾服雲南舊𨿽有校而禮教不興思廉力振起之由是有向學問禮者成宗立除河東山西廉訪使亦多惠政思廉數任風憲言事剴切嘗請早建儲貳訪求賢俊辧車服議封謚養軍力定律令皆急務也與人交有終始或有疾病死喪問遺賙防往返數百里不憚勞於家族尢盡恩意好奬拔人物或譏爲好名思廉曰若避好名之譏人不復爲善矣卒年六十二謚敬肅

論曰君道之大莫先於尙賢人心之公莫良於好善得賢而用之大有所以元亨也見善而資之不齊所以成徳也思廉之奬拔人物其設心與龎統正相類然統絀於百里而思廉所至皆有治迹幹理𨿽殊要爲賢者若其亮直之槪尢不媿古人風節云

烏克遜澤

烏克遜澤字潤甫臨潢人其先女眞烏爾古部因以爲氏澤性剛毅讀書舉大略一切求諸已不事章句才幹過人元帥索多將下兵閩越與語奇之辟元帥府提控及收福州進拔興化索多怒其民從陳瓚應張世傑將屠之澤獨屢諫不聽乃復前說曰世傑方急攻泉州比我定興化整兵而南泉州且失守莫若縱興化遺民使南走扇動之世傑將膽落而遁是我不戰而完泉州也索多喜從之民得脫者甚眾世傑聞興化破果解圍去明年攻潮州潮備禦甚固澤獨曰潮不時下以外壘爲援故也剪其外壘潮必覆矣乃分兵破一大壘余壘皆潰二旬而潮拔未幾宋亡福建立行省以索多行參知政事而以澤爲都事從入朝乃命知興化軍賞其善謀也俄攺興化爲路卽命以澤行總管府事民爭歌舞迎候曰使君實生我吾父母也喜極而繼以泣興化新殘於兵革澤下令掩其胔骼收其流離有棄子者置慈幼曹籍而撫育之郡中惡少竄名卒伍多爲暴官吏慮激變莫敢詰問澤悉除其名按誅其尢無良者貪暴始戢先是郡民之從陳瓚戰死者吏將籍其產業澤曰國家至仁誅止陳瓚柰何累及平民乃爲令曰民不幸詿誤從陳瓚誅及鬭死無後者其田廬貲產並給其族姻有司無所與吏不能逆事得已當江南未定時所在民相什伍自保衛及時平行省議籍爲兵民志洶洶澤獨曰國兵非少今籍民以示少非所以安反側也且當籍者眾民或有他心議遂格澤又興建學校召長老及諸生講肄經義行鄕飲酒禮旁郡聞而慕之後調永州路判官湖廣平章約蘓穆爾貪縱誅求無厭使者旁午隨處置獄民以考掠死者載道其使至永州澤戒吏善供帳丰酒食順適其意間以利害曉之使者感愧不敢發其毒一郡獲安是歲寶慶武岡盜起澤輒討平之所俘獲簡出其詿誤者百餘人上書止誅首惡余悉減死丞相僧格建議考校錢谷天下騷動澤嘆息曰民不堪命矣卽自上計無毫釐羨約蘓穆爾怒系之且寘之死明年僧格敗約蘇穆爾伏誅乃得釋其後從徵海南有功授廣西兩江道宣慰副使兩江荒逺不知禮法澤作司規三十有二章以漸爲教民遵守之又省廏置二十二所以紓民力徼外蠻數爲寇緣徼阨塞布十屯列營堡以守之陂水墾田築八堨以節瀦泄田熟谷稔邊民利賴擢海北海南廉訪使視事三月民輸租五百石澤嘆曰事君者先事後食吾涖政日淺而受祿四倍非情所安量食而入余悉委學官給諸生以勸業常曰士非儉無以養廉非廉無以養徳身數年一布袍妻子朴素無華其所守如此潮齧雷州陂塘農以爲病澤因行視見其西北廣衍平袤乃曰三溪走海而不以灌漑此史起所以薄西門豹也於是浚故湖築大堤堨三溪瀦之爲斗門七堤堨六以節其贏耗釃渠二十有四別爲牐設守視者以時啟閉計得良田數千頃濵海廣舄並爲膏土民歌之曰舄鹵爲田兮宣慰之教渠之泱泱兮長我秔稻自今有年兮無旱無澇至大元年攺福建廉訪使澤平日有徳於閩閩人安之以母老求歸養歲餘母歿澤哀慟不自勝以毀卒

論曰唐褒君素宋奬韓通豈不以其忠於所事乎陳瓚之節固興王所當錄之以爲人臣勸者況於從瓚之民亦復何罪耶澤之諫索多陳義當必出此及其不聴乃幹以軍防全其民命委曲以行吾仁設心一何摰耶其論以儉養廉以廉養徳尢牧民者所當科律奉之者已

卜天璋

卜天璋字君璋洛陽人天資頴悟讀書史識成敗大體尢負直气至元中爲南京府使河北饑民數萬集河上欲南徙有詔令民復業勿渡眾皆洶洶天璋慮生變白總管聽其渡遂以無事後爲中臺掾主文奏有侍禦史負贓罪禦史將發之未及奏先爲所譖禦史與天璋俱出系內廷禦史對食悲哽天璋問故禦史曰吾老惟一女心憐之聞吾系不食數日矣是以悲耳天璋怒曰死職義也柰何爲兒女子泣耶禦史慚謝頃之見原丞相順徳王當國擢中書掾事有可否必力辧王常從其議且曰掾能如是吾復何憂大徳四年遷工部主事蔚州劉帥豪奪民田天璋承機往訊歸田於民而帥亦屈服武宗立尙書省以爲刑部郎中是時盜賊充斥廷議犯者並家屬咸衣之靑衣以別民伍天璋曰赭衣塞路秦獘也尙足法耶乃止後被命治反獄帝顧左右曰君璋廉愼人也必得其情獄果不寃皇慶初出爲歸徳知府課農興學修弭河患擒緝盜賊商旅流通遷淛西廉訪副使閱月以更田制攺饒州路總管聽民自實事無苛擾版籍爲淸時省臣董田事妄作威福郡縣爭賂之天璋獨無有省臣銜之將中以危法求其罪卒無所得所屬以饑告天璋卽令發廩吏持不可天璋曰待請而後賑民且死矣我任其罪不以累諸君也遂發之其臨事無所顧慮多此類以治行第一擢廣東廉訪使尋乞致事天歷二年蜀兵起荊楚大震復拜山南亷訪使將行人見其老止之天璋曰國步方艱吾年八十常恐弗獲死所敢避難乎至則厲風紀淸吏治州郡肅然值谷踴貴下令勿損其直聽民自使未幾舟車爭集米價頓減會詔三品官言時政得失天璋列二十事凡萬餘言目曰中興濟治防皆中時病因自引去旣歸以余祿施族黨家無甔儲處之晏如至順二年卒諡正獻

論曰史稱天璋讀書史識成敗大體宜乎比老列事而皆中於時病也當其叱禦史時身不過掾吏已奮不顧命義形於色及至矍鑠老翁猶然彊起以濟艱難庶幾蹇蹇匪躬之節者已

段直

段直字正卿澤州晉城人至元十二年北方盜賊充斥直聚鄕黨結壘自保世祖命將略地過晉城直以眾歸之幕府承制署爲潞州元帥府右監軍其後論功行賞分土世守命直爲澤州長官澤民多避兵未還者直籍其田廬寄頓於親戚鄰戶約曰本主至析而歸之逃民聞卽來還歸其田廬如約民得安業素無產者則出粟賑之爲它郡所俘掠者出財購之以兵死暴露者收而瘞之未幾澤爲樂土大修孔子廟割田千畝置書萬卷迎儒士李俊民爲師以招延四方學者不數年學之士子以通經被選者百二十有二人在官二十年朝命提舉本州學校事未拜而卒

論曰爲政本無它奇不富不教則民卒流亡而鄰於禽獸反是以行吾政小而試之一州一邑其澤而充其道𨿽堯舜猶病之矣直之招亡興教立法頗具以此捄時亂離福厥桑梓有足多焉

楊景行

楊景行字賢可吉安太和人延祐二年成進士授會昌判官會昌民汲於河不知井飲多致疾癘覆屋率用茅茨常有火災景行始教民穿井陶瓦二患俱息百姓徳之又按治其豪之干政害民者乃創學捨禮師儒斥腴田以膳士誦之聲遂盛調永新判官奉檄覈租除剗宿獘姦欺不容細民賴焉再遷爲宜黃令理寃獄之久滯者數十事擢撫州推官金溪民陶甲家厚積而性凶險嘗持縣短長陷其長吏由是官吏畏之莫敢舉法陶益橫橫於一郡景行至痛繩以法徙之五百里有豪僧發塜取財爲姦事覺景行急按之動以賄不聽賂當道撼以危語不顧卒治如法由是豪猾屏迹良民獲安轉歸安令治迹如判永新時景行所歷皆有惠政所去民爲立石頌之後以翰林待制朝列大夫致仕年七十四卒

論曰下泉之詩蓋爲恩澤及於莠民而反遺乎善類而作也故冽泉以浸蕭是周之衰也若陰雨而膏苗則郇伯之政也夫荑稗不芟則嘉禾不茂莠民不去則善類不安景行之治撫正取諸此

林興祖

林興祖字宗起福州羅源人至治二年成進士稍遷知鉛山州鉛山多造僞鈔者而吳友文爲之魁友文姦黠悍鷙旣致富乃分遣惡少四五十輩爲吏於有司伺有欲告之者輒先事戕之前後殺人甚眾民罹其害莫敢訴興祖至則曰此害不除何以牧民卽榜禁僞造而立格募民首告俄有獲僞造二人並賍以告者興祖鞫之急友文自至官爲營救遂並執之須臾訴友文者百有餘人擇其重罪一二事研之獄立具因捕其黨二百餘人悉寘之法民害旣去政聲籍甚至正八年遷道州路總管行方及城而撞賊已尾其後相去僅二十里時湖南副使哈喇特穆爾屯兵城外聞賊至以乏軍需欲退去興祖卽夜往畱之哈喇特穆爾曰翼日得鈔五千錠桐盾五百具者乃可破賊興祖許之還入視事卽以恩信貸商鈔而取郡樓舊桐版爲盾日中皆具哈喇特穆爾大喜遂畱爲禦賊計然賊聞新總管一夕具五百盾以爲大軍且至已中夜遁去矣永明縣峒猺屢竊發興祖手榜諭之皆曰林總管廉而愛民不可犯也三年不入境春旱虫食麥苗興祖禱之大雨三日虫死而麥稔已而罷興作賑貧乏輕徭薄斂郡中大治考課爲天下最以年老致仕終於家

論曰興祖以明法鋤姦以敏事退賊以廉聲服峒猺所至皆治其才操兩有足稱者彼告訐以爲能戰勝以爲勇計取術馭以爲智者成效反有所不逮故知治道之長不在彼而在此

周自彊

周自彊字剛善新諭人好學能文練於吏事以文法推擇爲吏泰定間廣西猺反自彊往說以禍福中其要害猺酋立罷兵貢方物納款請命超宣慰司都事後知義烏縣周知民情而性度寛厚不爲刻深凡訟訴一見卽能知其曲直然未遽加以刑責必爲援經典反復開譬悔悟則原其罪惟迷謬怙惡然後繩之以法民畏且愛獄訟頓息民間稅籍多失實自彊履畝覈之民不能欺文簿井井田是賦役平均貧富樂業部使者舉廉能選知金溪縣政績愈著以江州路總管致仕卒於家論曰虞廷命刑歸於欽卹孔門論獄要於哀矜豈不以無知之民陷於罪辟良由教化不明故耶自彊姑惟教之勿庸殺之有矜卹之心焉其引譬必本於經又何恂恂儒者气象耶

王艮

王艮字止善紹興諸曁人尙气節讀書務明理以致用不茍事言說初辟爲吏值朝制復立諸市舶司行省買舊舩以付舶商費省而易集且絕官吏侵欺掊克之獘實用艮防也後爲兩淛都轉運鹽使經歷時鹽使王克敬以計口食鹽不便欲稍損其額以紓民力眾咸沮之艮獨毅然曰民實寡而彊賦多今死徙已眾矣顧重攺民籍而輕棄民命耶且淛右商賈輻輳末嘗以口計也移其所賦散於商賈之所聚實爲良法於是議歲減紹興食鹽五千六百引尋復有排前議者艮固爭之至欲謝職去丞相聞乃畱艮而議遂定遷海道漕運都萬戶府經歷紹興官糧之入海運者十萬石自城至海歲拘民舩以備短送吏胥緣是爲虐及至海次主運者又不卽受有折缺之患艮言曰運戶旣受官直何復爲是紛紛也乃責運戶自載入運其獘遂除運舩敗於風者法當覈實乃除其數文移咨勘動經數歲運戶往往破家艮閱牘卽除之所除糧凡五萬二千八百石鈔二百五十萬緡後遷浙江行省檢校官有訴松江富民包隠田土請立官糾追者中書省行下行省遣艮驗視艮乃條陳曲折以破其誑且曰彼欲竦朝廷之聽以報宿怨耳萬一民心動搖患生不測豈培養根本之防哉事以得寢復擢江西行省左右司員外郎有惠政歲餘以中憲大夫淮東道宣慰副使致仕年七十一卒

論曰鹽之爲利管氏資以富齊故自漢武之世遂防爲永制其產於解池者水自凝結是爲顆鹽若山東兩淮浙閩之產則煮而後成是爲末鹽惟四川出於井深者數百尺汲而煮之地產𨿽殊要爲國利𨿽然竭澤者無魚赭山者無獸畱余於民然後國得取盈焉至於海運之行蓋因元時河漕不能直抵京師又不得不挽東南之粟以實輦下故世祖從巴延之請而行是防較諸河漕利害相半萬頃汪洋無淺滯之患揚帆破浪無撁摔之煩南風發運而北風歸舟無銜尾相壅經冬阻凍之獘然而波濤之險什伯於河渠一有淪溺則舵師水工百不全一此又不若河漕之爲安至若押運監臨之官出納收支之吏獘竇多端難可究詰則河與海一也艮之治鹽漕槪以厚下爲心實得爲國生財之要道史稱其讀書務致用豈虛哉

按達拉

按達拉字瑞之阿爾斯蘭之孫也通經史能習諸國語累官集賢直學士至順元年遷襄陽路值山西大饑河南行省慮流民入境爲變檄按逹拉守武闗按達拉驗爲良民輒聽度闗闗吏曰得無非上官意乎按達拉曰吾防姦耳非讐良民也可不開其生路乎旣又爲粥以食之所活萬計襄陽城臨漢水歲有水患築堤護之遂以無虞元統二年除益都總管益俗頗悍黠而按達拉務興學校以平易治之有刼人賊久捕不獲按達拉生擒之賊黨布賄反誣按達拉以枉勘而縱其賊已而賊刼河間復被獲乃盡輸其情而按達拉之誣始白是時親王瑪努鎭益都府屬病民按達拉每裁抑之民以無擾至正六年年七十卒

論曰古者諸侯𨿽有分土而無分民故齊桓以伯主猶申遏糴之禁誠以天地之大徳曰生所爲建侯樹長皆以爲民也秦漢以下司牧之官初非世守而反過生畛域東鄰苦荒西鄰遏糴甚至拒闗以絕其生路如元河南行省之爲彼越境求生者獨非有元之赤子歟何忍而能捨之至於此極也嚴譏察而聽度闗按達拉於是爲能仁矣

盧琦

盧琦字希韓惠安人至正二年成進士稍遷知永春縣始至賑饑饉止橫斂均賦役減口鹽蠲鐵之無徴者已而訟息民安乃新學宮延師儒課子弟月書季考文風翕然鄰邑仙遊盜發琦適入邑境盜望見迎拜曰此永春大夫耶爲大夫民者何幸之大吾邑長乃以暴毒驅我琦因立馬諭以禍福皆投刄請縛酋以自贖琦許之酋至琦械送帥府自是威惠行於境外十三年泉郡大饑死者相枕藉稍能行者皆老幼扶攜就食永春琦勸諸浮屠及大家分食食之存活不可勝計十四年安溪山賊數萬將襲永春琦召民諭曰若等能戰則與之戰不能則我獨死之眾皆曰使君父母也吾儕赤子安忍以君畀賊耶今日之事有進無退琦率以攻賊無不踴躍爭奮遂大破之翌日賊傾巢至又連破之大小三十餘戰斬獲以千計而邑民竟無一人傷者賊遂遁去時兵革四起列郡皆洶洶惟永春晏然若承平後攺知寧徳縣以去

論曰孟子有言率其子弟攻其父母自生民以來未有能濟者也琦之得民如此所謂以眾志爲城郭𨿽折箠而威於戈矛制挺而銛於鋒刃矣此實百戰百勝之術孫吳之所未及講者也

史傳三編卷五十六

