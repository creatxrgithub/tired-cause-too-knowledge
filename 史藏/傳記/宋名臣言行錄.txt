

欽定四庫全書

史部七

宋名臣言行錄

傳記類三【總錄之屬】提要

【臣】等謹案宋名臣言行錄前集十卷後集十四卷續集八卷別集二十六卷外集十七卷前集後集並朱子撰續集別集外集李幼武所補編防武字士英廬陵人據其續集序文蓋理宗時所作其始末則未詳觀其外集所錄皆道學宗派則亦講學家矣趙希弁讀書附志載此書七十二卷今合五集計之實七十五卷殆傳刻者誤以五爲二歟朱子自序謂讀近代文集及紀傳之書多有禆於世教於是掇取其要聚爲此書乃編中所錄如趙普之陰險王安石之堅僻呂惠卿之姦詐與韓範諸人並列莫詳其防明楊以任序謂是書各臚其實亦春秋勸懲之防非必専以取法又解名臣之義以爲名以藏僞有敗而不敗者其置詞頗巧然劉安世气節凜然爭光日月盡言集元城語錄今日尙傳當日不容不見乃不登一字則終非後人所能諭考呂祖謙東萊集有與汪尙書書曰近建寧刻一書名五朝名臣言行錄【案祖謙所見系前集故但稱五朝】云是朱元晦所編其間當考訂處頗多近亦往問元晦未報不知曽過目否晦庵集中亦有與祖謙書曰名臣言行錄一書亦當時艸艸爲之其間自知尙多謬誤編次亦無法初不成文字因看得爲訂正示及爲幸云云則是書瑕瑜互見朱子原自不諱講學家一字一句尊若春秋恐轉非朱子之意矣又葉盛水東日記曰今印行宋名臣言行錄前集後集續集別集外集有景定辛酉浚儀趙崇硂引云其外孫李防武所輯且云朱子所編止八朝之前士英所編則南渡中興之後四朝諸名臣也今觀後集一卷有李綱二卷有呂頤浩三卷有張浚皆另在捲前不在目錄中又缺殘脫板甚多頗疑其非朱子手筆爲後人所增損必多蓋朱子纂輯本意非爲廣聞見期有補於世教而深以虛浮怪誕之說爲非今其間呂夷簡非正人而記翦髭賜藥之詳余襄公正人而有杖臀懷金之恥蘇子瞻蘇木私鹽等事亦無甚闗系若此者蓋不一也李居安所謂翦裁纂要是之謂歟嘗見章副使繪有此書巾箱小本又聞叔簡尙寶家有宋末廬陵鐘堯兪所編言行類編舉要十六卷前後集尙俟借觀以祛所惑云云則盛於此書亦頗有所疑顧就其所錄觀之宋一代之嘉言懿行略具於斯旁資檢閱固亦無所不可矣防武所補大扺一步一趨無甚出入其所去取不足以爲重輕以原本附驥而行今亦姑並存之備考核焉乾隆四十四年正月恭校上

總纂官【臣】紀昀【臣】陸鍚熊【臣】孫士毅

總校

官【臣】陸費墀

宋名臣言行錄前集原序

予讀近代文集及記事之書觀其所載國朝名臣言行之迹多有補於世教者然以其散出而無統也旣莫究其始終表裏之防而又汨於虛浮怪誕之說予常病之於是掇取其要聚爲此書以便記覽尙恨書籍不備多所遺闕嗣有所得當續書之新安朱熹序

欽定四庫全書

宋名臣言行錄前集卷一

宋朱子纂集

趙普韓國忠獻王

字則平幽州人事太祖太宗位至中書令配享太祖廟庭

普爲滁州判官太祖與語奇之防獲盜百餘人將就死普意其有寃啟太祖更訊之所全活十七八【範蜀公防求】

太祖旣得天下誅李筠李重進召普問曰天下自唐季以來數十年間帝王凡易十姓兵革不息蒼生塗地其故何也吾欲息天下之兵爲國家建長久之計其道何如普曰陛下之言及此天地人神之福也唐季以來戰鬭不息國家不安者其故非它節鎭太重君弱臣彊而已今所以治之無它奇巧惟稍奪其權制其錢谷收其精兵則天下自安矣語未畢上曰卿勿復言吾已諭矣頃之上因晚朝與故人石守信王審琦等飲酒酣上屏左右謂曰我非爾曹之力不得至此念汝之徳無有窮已然爲天子亦大艱難殊不若爲節度使之樂吾今終夕未嘗敢安枕而臥也守信等皆曰何故上曰是不難知居此位者誰不欲爲之守信等皆惶恐頓首曰陛下何爲出此言今天命已定誰敢有異心上曰不然汝曹𨿽無心其如汝麾下之人欲富貴者何一旦以黃袍加汝身汝𨿽欲不爲不可得也皆頓首涕泣曰臣等愚不及此惟陛下哀憐指示可生之塗上曰人生如白駒過隙所爲好富貴者不過欲多積金錢厚自娛樂使子孫無貧乏耳汝曹何不釋去兵權擇便好田宅市之爲子孫立永久之業多置歌兒舞女日飲酒相歡以終其天年君臣之間兩無猜嫌上下相安不亦善乎皆再拜謝曰陛下念臣及此所謂生死而肉骨也明日皆稱疾請解軍權上許之皆以散官就第所以慰撫賜賚之甚厚與結婚姻更置易制者使主親軍其後又置轉運使通判使主諸道錢谷收選天下精兵以備宿衛而諸功臣亦以善終子孫富貴迄今不絕鄕非韓王謀慮深長太祖聰明果斷天下何以治平至今戴白之老不覩干戈聖賢之見何其逺哉普爲人陰刻當其用事時以睚眥中傷人甚多然其子孫至今享福祿國初大臣鮮能及者得非安天下之謀其功大乎太祖旣納韓王之謀數遣使者分詣諸道選擇精兵凡其材力伎藝有過人者皆收補禁軍聚之京師以備宿衛厚其糧賜居常躬自按閱訓練皆一以當百諸鎭皆自知兵力精鋭非京師之敵莫敢有異心者由我太祖能彊榦弱枝制治於未亂故也

太祖寵待韓王如左右手禦史中丞雷徳驤劾奏普彊市人第宅聚斂財賄上怒叱之曰鼎鐺尙有耳汝不聞趙普吾之社稷臣乎命左右曳於庭數匝徐使復冠召升殿曰今後不宜爾且赦汝勿令外人知也【並涑水記聞】

太祖卽位之初數出防行以偵伺人情或過功臣家不可測普每退朝不敢脫衣冠一日大雪向夜普謂帝不復出矣久之聞叩門聲普亟出帝立風雪中普惶懼迎拜帝曰巳約晉王矣已而太宗至共於普堂中設重防地坐熾炭燒肉普妻行酒帝以嫂呼之普從容問曰夜久寒甚陛下何以出帝曰吾睡不能著一榻之外皆它人家也故來見卿普曰陛下小天下耶南徵北伐今其時也願聞成算所向帝曰吾欲下太原普黙然久之曰非臣所知也帝問其故普曰太原當西北二邊使一舉而下則二邊之患我獨當之何不姑畱以俟削平諸國則彈丸黒子之地將無所逃帝笑曰吾意正如此特試卿耳遂定下江南之議帝曰王全斌平蜀多殺人吾今思之猶耿耿不可用也普於是薦曹彬爲將以潘美副之【邵氏聞見錄】

太祖欲使符彥卿典兵韓王屢諌以爲彥卿名位已盛不可復委以兵柄上不聴宣已出韓王復懷之請見上曰卿苦疑彥卿何也朕待彥卿至厚彥卿能負朕耶王曰陛下何以能負周世宗上黙然遂中止【記聞】

太祖一日以幽燕地圖示中令問所取幽燕之防中令曰圖必出曹翰帝曰然又曰翰可取否中令曰翰可取孰可守帝曰以翰守之中令曰翰死孰可代帝不語久之曰卿可謂逺慮矣帝自此絕口不言伐燕至太宗因平河東乘勝欲搗燕薊時中令鎭鄧州上疏力諌其憂國愛民之深言出乎文章之外𨿽雜陸宣公論事中不辧也【聞見錄】

普嘗欲除某人爲某官不合太祖意不用明日復奏之又不用明日又奏之上怒取其奏壊裂投地普顏色自若徐拾奏歸補綴明日復進之上乃悟用之後果稱職

太祖時嘗有羣臣立功當遷官上素嫌其人不與普堅以爲請上怒曰朕固不爲遷官將若何普曰刑以懲惡賞以酬功古今通道也且刑賞者天下之刑賞非陛下之刑賞也豈得以喜怒専之上怒甚起普亦隨之上入宮普立於宮門久之不去上悟乃可其奏【並記聞】

普爲相於防事坐屏後置二大甕凡有人投利害文字皆置中滿卽焚於通衢【聞見錄】

太祖嘗與普議事不合曰安得宰相如桑維翰者與之謀乎普對曰使維翰在陛下亦不用蓋維翰愛錢上曰茍用其長亦當防其短措大眼孔小賜與十萬貫塞破屋子矣【楊文公談苑】

太祖豁達旣得天下普屢以防時所不足者言之欲潛加害上曰不可若塵埃中總教識天子宰相則人皆去尋也自後普不復敢言【普公談錄】

普秉政江南後主以銀五萬兩遺普普白太祖太祖曰此不可不受但以書答謝少賂其來使可也旣而後主遣弟從善入貢常賜外宻賚白金如遺普之數江南君臣始震駭上之偉度【談苑】

太祖忽幸普第時兩浙錢俶方遣使致書及海物十瓶於普置在左廡下防車駕至倉卒出迎不及屏也上顧見問何物普以實對上曰此海物必佳卽命啟之皆滿貯子金也普惶恐頓首謝曰臣未發書實不知若知之當奏聞而卻之上笑曰取之無慮彼謂國家事皆由汝書生耳因命普謝而受之【記聞】

始爲相太祖命薛居正呂餘慶參知政事以副之不知印不奏事不押班但奉行制書而已事無大小一決於王開寶中盧多遜因對屢攻其短雷有鄰復奏其庇吏受賕上怒下禦史府案問抵吏罪詔參知政事更知印押班奏事以分其權

王性深沈有岸谷多忌刻以吏道聞寡學術太祖嘗勸以讀書晚年手不釋卷爲相以天下爲已任沈毅果斷當世無與爲比

昭憲太后聰明有智度嘗與太祖參決大政及疾篤太祖侍藥餌不離左右太后曰汝知所以得天下乎上曰此皆祖考與太后之餘慶也太后笑曰不然正由柴氏使幼兒主天下耳因戒太祖曰汝萬嵗後當以次傳之二弟則並汝之子亦獲安矣太祖頓首泣曰敢不如母教太后因召普於榻前爲約誓書普於紙尾自署名云臣普書藏之金匱命謹宻宮人掌之及太宗卽位普爲多遜所譛出守河陽日夕憂不測上一旦發金匱得書大悟遂遣使急召之普惶恐爲遺書與家人別而後行旣至復爲相【並記聞】

太平興國中朝士祖吉典郡姦贓事覺下獄時郊禮將近太宗怒其貪墨諭百執政特俾郊赦不宥普奏曰敗官抵罪宜正刑辟然國家卜郊肆類所以對越天地告休神明吉本何人安足以隳攺陛下赦令哉上善其對而止【沂公筆錄】

彌徳超自冗列爲諸司使驟被委遇誣奏曹彬有不軌謀太宗疑之拜徳超樞宻副使不數月普拜相因爲辯雪上乃大悟卽逐徳超而待彬如故自是數日上頗不懌從容謂普曰朕以聴斷不明幾悟大事夙夜循省內愧於心普對曰陛下知徳超才幹而任用之察曹彬無罪而昭雪之有勞者進有罪者誅物無遁情事至立斷此所以彰陛下之明聖也𨿽堯舜何以過哉上於是釋然【沂公筆談】

李繼遷擾邊太宗用普計封趙保忠守夏臺故地令滅之保忠反與繼遷合謀大爲邊患【玉壺淸話】

曹彬濟陽武惠王

字國華眞定人事太祖太宗眞宗位至樞宻使配享太祖廟庭

太祖始事周世宗於澶州彬爲世宗親吏掌茶酒太祖嘗從求酒彬曰此官酒不敢相與自沽酒以飲太祖旣卽位語羣臣曰世宗舊吏不欺其主者獨曹彬耳由是委以腹心使監徵蜀之軍【記聞】

大舉伐蜀以王爲都監時諸將皆欲屠城殺降以逞威暴惟王申禁戢之令明勸賞之法繇是乘破竹之勢不血刃而峽中郡縣悉下兩川平王與諸將防成都大將王全斌等日夕縱酒不卹軍事部下列校皆求取無厭蜀人苦之王屢勸全斌宜速振旅凱旋全斌等逗畱不發卒致全師雄等作亂郡縣相應盜賊蠭起王與崔彥進悉力剪平之洎全斌等歸闕太祖盡得全斌等所爲事狀又面詰王仁贍仁贍歷詆諸將奢縱不法事冀以自解止言淸愼亷恪惟曹彬一人耳太祖怒全斌等並下吏議卽日授王宣徽南院使充義成節度使王獨懇請曰收蜀將校皆得罪臣以無功獨防厚賞恐無以勸天下太祖笑曰卿有茂功加以不伐設有防累仁贍肯惜言哉夫懲惡勸善所以勵臣子也王不敢辭【李宗諤撰行狀】

彬討蜀初克成都有獲婦女者彬悉閉於一第竅以度食且戒左右曰是將禦當宻衛之洎事罷咸訪其親以還之無者備禮以嫁之及師還輜重甚多或譛言悉奇貨也太祖宻令伺之圖書也無銖金寸錦之附焉【掇遺】

仁贍自劍南獨先歸闕乞見歷數王全斌等貪縱之狀太祖笑謂曰納李廷珪女擅開丰徳庫取金寶此又誰耶仁贍惶怖叩伏待罪曰此行淸介畏愼止有曹彬一人爾【記聞】

太祖遣王全斌等平蜀全斌殺降兵三千人時曹彬不從但收其文案不署字及師還太祖傳宣送中書取勘左右曰方克復西蜀回𨿽殺降兵亦不可便案劾今後陛下如何用人太祖曰不然河東江南皆未歸服若不勘劾恐今後委任者轉亂殺人但且令勘劾洎勘案成宣令後殿見責問曰如何敢亂殺人又曰曹彬但退不干你事曹不退但叩頭伏罪曰臣同商議罪合誅戮太祖遂皆原之後忽一日宣曹並潘美曰命汝收江南又顧曹曰更不得似往時西川亂殺人曹徐奏曰臣若不奏恐陛下未知曩日西川殺降之事臣曽商量固執不下臣見收得當日文案元不著字太祖令取覽之謂曰如此則當時何故堅執服罪曰臣初與全斌等同被委任若全斌等獲罪臣獨淸雪不爲穏便所以一向服罪太祖曰卿旣欲自當罪又安用畱此文字曰臣初謂陛下必行誅戮故畱此文書令老母進呈乞全老母之命太祖尢器遇之【晉公談錄】

太祖遣曹彬潘美徵江南彬辭才力不迨乞別選能臣潘美盛言江南可取帝大言諭彬曰所謂大將者能斬出位犯分之副將則不難矣美汗下不敢仰視將行夜召彬入禁中帝親酌酒彬醉宮人以水沃其面旣醒帝撫其背以遣曰防取防取他本無罪只是自家著他不得蓋欲以恩徳來之也是故以彬之厚重美之明鋭更相爲助令行禁止未嘗妄戮一人而江南平【聞見錄】

彬累遣告城中大軍決取十一月二十七日破城宜早爲之圖後主將遣其愛子淸源郡公仲寓入覲至仲冬下旬日日克期仲寓未出彬累遣督之言郎君到寨四面卽罷攻後主終惑左右之言以爲堅壘如此天象無變豈可計日而取蓋敵人之言豈足爲信但報言行李之物未備宮中之宴餞未畢將以二十七日出彬又令懇言至二十六日亦無及矣果以是日城陷整軍成列至其宮城門後主方開門奉表納降彬答拜爲之盡禮先是宮中預積薪後主誓言若社稷失守當攜血屬以赴火旣見彬彬諭以歸朝俸賜有限費用至廣當厚自賫裝旣歸有司之籍則無及矣遣後主入治裝禆將梁迥田欽祚皆力爭以爲茍有不虞咎將誰執彬曰非爾所知觀煜神器懦夫女子之不若豈能自引決哉煜果無他彬遣五百人爲搬致輜重登舟後主旣失國殊無心問家計所賫特鮮矣【談苑】

江南官吏親屬有爲軍士所掠者王卽時遣還之因大搜軍中無得匿人妻女振乏絕卹鰥寡吳人大悅及歸舟中無它物惟圖籍衣被而已【行狀】

彬攻金陵垂克忽稱疾不視事諸將皆來問疾彬曰余之病非藥石所愈惟須諸公共發誠心自誓以克城之日不妄殺一人則自愈矣諸將許諾共焚香爲誓明日稍愈及克金陵城中皆安堵如故曹翰克江州忿其久不下屠戮無遺彬之子孫貴盛至今不絕翰卒未三十年子孫有乞匄於海上者矣【記聞】

太祖遣彬等下江南許以平定之日授之相印洎凱旋恩禮愈厚而絕無前命彬等因曲宴從容陳敍及之上曰非忘之也頋念河東未下而卿等官位隆重豈可更親此事耶彬等宴退其家各賜錢百萬其重爵勸功若此【沂公筆錄】彬怏怏而退至家見錢滿室乃嘆曰好官亦不過多得錢耳何必使相也【記聞】

以功拜樞宻使王在宥宻常公服危坐如對君父接小吏亦以禮未嘗以名呼歸私第惟閉閤宴居不妄通賔客五鼓才動巳待漏於禁門矣𨿽雪霜不易其操如此者八年【行狀】

嘗知徐州有吏犯罪旣立案逾年然後杖之人皆不曉其防彬曰吾聞此人新娶婦若杖之彼其舅姑必以婦爲不利而惡之朝夕詬罵使不能自存吾故緩其事而法亦不赦也【記聞】

嘗曰自吾爲將殺人多矣然未嘗以私喜怒輙戮一人其所居堂室獘壊子弟請加修葺公曰時方大冬墻壁瓦石之間百虫所蟄不可傷其生其仁心愛物如此旣平江南回詣閤門入見牓子稱奉勑江南幹當公事回其謙恭不伐又如此【歸田錄】

王始生周嵗日父母以百玩之具羅於席觀其所取王左手提干戈右手取俎豆須臾取一印余無所視後果爲樞宻使相卒贈濟陽王配享帝廟公𨿽兼領將相不以爵祿自大造門者皆降廡而揖不名呼下吏吏之稟白者𨿽劇暑不冠不見伐江南西蜀二國諸將皆捆載而歸惟公但圖史衾簟而巳【玉壺淸話】

爲樞宻使向敏中爲副使時契丹犯塞繼遷叛命每軍書狎至上必亟召樞臣計議彬則曰此狂防當速發兵誅討斬決而已止用彊弩若干步兵若干足矣敏中徐曰某所儲廩未備或道途邊逺或出兵非其時當別施方略制之纎悉措置多從敏中所議上謂將帥難其人彬必懇激而言臣請自效更無它說敏中常私怪之及子瑋亦有將材累歷邊任威名甚重晚自樞貳出鎭西鄙臨事整眾酷類先君復果於戰鬭而不肯以安民柔逺爲意豈將帥之體固當若是耶【筆錄】

彬前後徵討凡降四國主江南西川廣南湖南也未嘗殺一無辜諸子皆賢今瑋琮璨繼領旄鉞陶弼觀王畫像有詩曰搜兵四解降王教子三登上將壇其後少子玘追封王爵實生慈聖光獻太后輔佐仁宗母儀累朝非元功陰徳享報深厚何以至此𨿽漢馬唐郭無以過此【澠水燕談】

範質魯國公

字文素大名人登後唐第相太祖官至太傅

質自從仕未嘗釋卷人或勉之質曰昔嘗有異人與吾言它日必當大任茍如其言無學術何以處之【防求】

周祖自鄴舉兵向闕京師亂公隠於民間一日坐封丘巷茶肆中有人貌怪陋前揖曰相公無慮時暑中所執扇偶書大暑去酷吏淸風來故人二句其人曰世之酷吏寃獄何止如大暑也公他日當深究此獘幸無忘吾言公惘然久之後至祅廟後門見一土木短鬼其貌肖茶肆見者公心異焉亂定公大用首建議律條繁廣輕重無據吏得以因緣爲姦周祖特詔詳定是爲刑統【聞見錄】

質初作相與馮道同堂道意輕其新進潛視所爲質初知印當判事語堂吏曰當判之事並施籖表得以視而書之慮臨文失誤貽天下笑道聞嘆曰自識大體吾不如也質果爲名相【談錄】

質奉行制敕未嘗破律每命刺史縣令必以戶口版籍爲急【防求】

周恭帝之世有右拾遺直史館鄭起上宰相範質書言太祖得眾心不宜使典禁兵質不聴及太祖入城諸將奉登明徳門太祖命軍士皆釋甲還營太祖亦歸公署釋黃袍俄而將士擁質及王溥魏仁溥等皆至太祖嗚咽流涕曰吾受世宗厚恩今爲六軍所逼一旦至此慙負天地將若之何質等未及對軍校羅彥按劍厲聲曰我輩無主今日必得天子太祖叱之不退質頗誚讓太祖且不肯拜王先拜質不得已從之且稱萬嵗周帝內出制書禪位及太宗卽位先命致仕蓋薄其爲人也又嘗稱質之賢曰惜也但欠世宗一死耳【記聞】

質謂太祖曰太尉旣以禮受禪則事太后當如母養少主當如子太祖揮涕許諾由是深敬重質仍以爲相者累年終質之世太后少主皆無恙故太祖太宗每言賢相必以質爲稱首【龍川別誌】

公自以執政之地生殺慘舒所系茍不能蚤夜兢愼悉心精慮敗事覆餗憂患畢至加之道有枉直時有險夷居其位者今古所難嘗謂同列曰人能鼻吸三斗醇醋卽可爲宰相矣【筆錄】

舊制宰相早朝上殿命坐有軍國大事則議之從容賜茶而退自余紙尾用禦印可其奏謂之印畫降出奉行而已由唐五代不攺其制國初範質王溥魏仁溥自以前朝舊相且憚太祖英睿具札子面取進止朝退各疏其事所得上防臣等同署字以志之自是奏禦寖多或至旰昃命坐啜茶之禮尋亦廢罷今遂爲定式【筆錄】

公以亷介自持未嘗受四方饋遺前後所得祿賜多給孤遺閨門之中食不異品身沒之後家無餘貲後太祖因講求輔相謂侍臣曰朕聞範質但有所居宅不營產眞宰相也太宗亦素重質以爲循規矩惜名器持亷節無出質之右者

竇儀

字可象薊州人登晉朝第國初再入翰林弟儼侃偁僖皆繼登科

太祖欲攺元謂宰相曰今攺年號須古來未有者時宰相以干徳爲請且言前代所無三年正月平蜀蜀宮人有入掖庭者上因閱其奩具得鑑背字云幹徳四年鑄大驚曰安得四年所鑄乎出鑑以示宰相皆不能對乃召學士陶谷竇儀奏曰蜀少主曽有此號鑑必蜀中所鑄上大喜因嘆曰作宰相須是讀書人自是大重儒臣矣【劉貢父詩話】

王著旣貶官內署闕人太祖謂範質等曰王著昨以酒失旣貶官深嚴之地當選愼重之士以處之質等對以前朝學士惟竇儀淸介謹厚然頃自翰林遷端明今又官爲尙書難於復召上曰禁中非此人不可卿當諭朕意令勉赴所職卽日再入翰林爲學士【金坡遺事】

儀爲翰林學士時趙普専政帝患之欲聞其過一日召儀語及普所爲多不法且譽儀早負才望之意儀盛言普開國元勲公忠亮直社稷之重帝不悅儀歸言於諸弟張酒引滿語其故曰我必不能作宰相然亦不詣朱崖吾門可保矣旣而召學士盧多遜多遜嘗有憾於普又喜其進用遂攻普之短果罷相出鎭河陽普之罷甚危賴以勲舊脫禍多遜遂參知政事作相太平興國七年普復入相多遜有崖州之行是其言之驗也【談錄】

太祖下滁州世宗命儀籍其帑藏至數日太祖遣親吏取藏絹儀卽白曰公初下城𨿽傾藏取之誰敢言者今旣有籍卽爲官物非詔防不可得也後太祖屢對大臣稱儀有守欲以爲相趙普忌其剛直乃引薛居正參知政事及儀卒太祖聞之驚嘆曰天何奪我竇儀之速耶

儼顯徳中上疏言六綱一曰明禮二曰崇樂三曰熙政四曰正刑五曰勸農六曰經武【並防求】

太祖常晚坐崇政殿召學士儼對儼至屏樹間見之不進中使促不應上訝其久不出笑曰竪儒以我燕服爾遽命袍帶儼遂趨出【筆錄】

儼尢善推步星歷與盧多遜楊徽之同在諌垣謂二公曰丁夘嵗五星當聚奎奎主文明又在魯分自此天下始太平二拾遺必見之老夫不預也至幹徳間五星果聚於奎【玉壺淸話】

竇偁爲晉府記室賈琰爲判官每諸王宗室宴集琰必怡聲下气褒贊防給偁叱之曰賈氏子何巧言令色之甚獨不懼於心耶太宗甚怒白太祖斥出爲涇州節判後卽位思之召爲樞宻直學士數月參政中謝語之曰汝知何以及此偁曰陛下以臣往年覇府遭逢所以至此耳上曰不然以卿嘗面折賈琰故任卿左右思聞直言耳【談錄】

儀爲性嚴重家法整肅每對客坐卽二侍郎三起居四參政五補闕皆侍立焉【晉公談錄】

李昉文正公

字明逺深州人舉漢進士相太宗

昉在周朝知開封府人望已歸太祖而昉獨不附王師入京昉又獨不朝貶道州司馬三嵗徙延州別駕在延州爲生業以老三嵗當徙不願內徙後二年宰相奏其可大用召判兵部昉五辭旣至上勞之昉曰臣前日知事周而已今以事周之心事陛下上大喜曰宰相不謬薦人【談叢】

太宗語侍臣曰朕何如唐太宗左右互辭以贊獨昉無他言防誦白居易諷諌七徳舞詞曰怨女三千放出宮死囚四百來歸獄上聞之遽興曰朕不及朕不及卿言警朕矣【掇遺】

太宗時與宋琪同建議復時政記月終送史館先進禦而後付有司時政記進禦自昉始也

盧多遜與昉相善昉待之不疑多遜知政多毀昉人以告昉昉不信之後太宗語及多遜事昉頗爲解釋太宗曰多遜毀卿一錢不直昉始信之太宗由是目昉爲善人【並防求】

公爲相有求差遣見其人材可取將收用必正色拒之已而擢用或不足收用必和顏溫語待之子弟或問其故公曰用賢人主之事我若受其請是市私恩也故峻絕之使恩歸於上若其不用者旣失所望又無善辭此取怨之道也

公常期王旦爲相自小官薦進之公病召旦勉以自愛旣退謂其子弟曰此人後日必爲太平宰相然東封西祀亦不能救也【並巵史】

呂防正許國文穆公

字聖功河南人舉進士甲科相太宗眞宗

淳化三年太宗謂宰相曰治國之道在乎寛猛得中寛則政令不成猛則民無措手足有天下者可不愼之哉呂防正曰老子稱治大國若烹小鮮夫魚擾之則亂近日內外皆來上封求更制度者甚眾望陛下漸行淸淨之化上曰朕不欲塞人言路至若愚夫之言賢者擇之亦古典也趙昌言曰今朝廷無事邊境寧謐正當力行好事之時上喜曰朕終日與卿論此事何愁天下不治茍天下親民之官皆如此畱心則刑淸訟息矣【談苑】

上聞汴水輦運卒有私質市者謂侍臣曰幸門如鼠穴何可塞之但去其尢者可矣篙工楫師茍有少販鬻但無妨公不必究問冀官物之入無至損折可矣防正曰水至淸則無魚人至察則無徒小人情僞在君子豈不知之若以大度兼容則萬事兼濟曹參不擾獄市者以其兼愛善惡窮乏則姦慝無所容故愼勿擾也聖言所發正合黃老之道【事實】

國朝三入中書惟公與趙韓王爾未嘗以親戚徼寵子從簡當奏補舊制宰相奏子起家卽授水部員外郎加朝階公奏曰臣昔忝甲科及第釋褐止授六品京官況天下材能老於巖穴不能霑寸祿者無限今從簡始離𦇤褓一物不知膺此寵命恐罹陰譴止乞以臣釋褐所授官補之固讓方允止授六品京官自爾爲制【湘山野錄】

防正不喜記人過初參知政事入朝堂有朝士於簾內指之曰是小子亦參政邪防正徉爲不聞而過之其同列怒令詰其官位姓名防正遽止之曰若一知其姓名則終身不能復忘固不如無知也且不問之何損時皆服其量【記聞】

有一朝士家藏古鑑自言能照二百里欲因公弟獻以求知其弟伺間從容言之公笑曰吾面不過楪子大安用照二百里其弟遂不復言聞者嘆服以謂賢於李衛公逺矣【歸田錄】

公嘗問諸子曰我爲相外議如何諸子云大人爲相四方無事蠻夷賔服甚善但人言無能爲事權多爲同列所爭公曰我誠無能但有一能善用人爾此誠宰相之事也公夾袋中有冊子每四方人替罷謁見必問其有何人才客去隨卽疏之悉分門類或有一人而數人稱之者必賢也朝廷求賢取之囊中故公爲相文武百官各稱職者以此【巵史】

公旣致政居洛眞宗祀汾陰過洛文穆尙能迎謁至回鑾已病帝爲幸其宅問曰卿諸子孰可用公對曰臣諸子皆豚犬不足用有侄夷簡任潁州推官宰相才也帝記其語遂至大用先是富韓公之父貧甚客公門下一日白公曰某兒子十許嵗欲令入書院事廷評大祝公許之其子韓公也公見之驚曰此兒他日名位與吾相似亟令諸子同學供給甚厚公兩入相以司徒致仕後韓公亦兩入相以司徒致仕文穆知人之術如此【聞見錄】

張齊賢文定公

字師亮曹州人舉賢良方正中第相太宗

太祖幸西都齊賢以布衣獻防太祖召至便坐令面陳其事文定以手畫地條陳十防一下並汾二富民三封建四惇孝悌五舉賢六太學七籍田八選良吏九懲姦十卹刑內四說稱防文定堅執其六說皆善太祖怒令武士拽出及車駕還京語太宗曰我幸西都惟得一張齊賢耳我不欲爵之以官異時汝可收之爲相至太宗卽位放進士榜決欲置於髙等而有司偶失掄選在第三甲之末太宗不悅及注官有防一榜盡與京官通判文定釋褐將作監丞通判衡州不十年果爲相【筆錄】

太祖幸西都公獻十防於馬前召至行宮賜衛士廊飱文定就大盤中以手取食帝用柱斧擊其首問所言十事文定且食且對略無懼色賜束帛遣之歸謂太宗曰吾幸西都爲汝得一張齊賢宰相也【聞見錄】

爲江南轉運使吉州防江有勾欄地錢其地爲江水淪陷或官占爲船場而所輸錢如故又李氏時民於江中編浮栰以居量丈尺輸稅名水場錢公悉奏免之【防求】

眞宗時戚裏有爭分財不均者更相訴訟又因入宮自理於上前更十餘斷不能服齊賢請自治上許之公詔訟者曰汝非以彼所分財多汝所分財少乎皆曰然卽命各供狀結實乃召兩吏趨歸其家令甲家入乙舎乙家入甲舎貨財無得動分書則交易之訟者乃止上大悅曰朕固知非君莫能定者【記聞】

宋名臣言行錄前集卷一﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄前集卷二

宋朱子纂集

呂端正惠公

字易直幽州人以防補官相太宗

公使髙麗遇風濤檣折舟人大恐公恬然讀書若在齋閣【玉壺淸話】

太宗欲相正惠公左右或曰端爲人糊塗鶻突帝曰端小事糊塗大事不糊塗決意相之【呂氏家塾記】

保安軍奏獲李繼遷母太宗甚喜時防凖爲樞宻副使端爲宰相上獨召凖與之謀凖退自宰相幕次前過不入端使人邀至幕中曰鄕者上召君何爲凖以獲繼遷母告端曰君何以處之凖曰凖欲斬於保安軍北門之外端曰必若此非計之得者也願君少緩其事端將覆奏之卽召閤門吏使奏宰相呂端請對上召見之端具道凖言且言昔項羽得太公欲烹之漢髙祖曰願遺我一杯羮夫舉大事者固不顧其親況繼遷乃一悖逆之人哉且陛下今日殺繼遷之母繼遷可擒乎不然徒樹怨讎而益堅其叛心耳宜置於延州使善養視之以招徠繼遷𨿽不能卽降終可以系其心而母死生之命在我矣上拊髀稱善曰防卿幾誤我事卽用端防

太宗大漸李太后與宣政使王繼恩忌太子英明陰與參政李昌齡殿前指揮使李繼勲知制誥胡旦謀立潞王元佐太宗崩太后使繼恩召端端知有變鎖繼恩於閤內使人守之而入太后謂曰宮車巳晏駕立嗣以長順也今將何如端曰先帝立太子正爲今日豈可違先帝之命更有異議乃迎太子立之

眞宗旣卽位垂簾引見羣臣端於殿下平立不拜請捲簾升殿審視然後降階率羣臣拜呼萬嵗【並記聞】

趙普在中書端爲參政趙普謂人曰吾觀呂公奏事得嘉賞未嘗喜遇抑挫未嘗懼眞臺輔之器也【談錄】

公爲相持重識大體以淸靜簡易爲務每奏對同列多異議公罕所建明一日內出手札戒曰自今中書事必經呂端詳酌乃得聞奏公讓不敢當

錢若水宣靖公

字淡成河南人舉進士釋褐位至同知樞宻院事

爲舉子時見陳希夷於華山希夷曰明日當再來若水如期往見有一老僧與希夷擁地鑪坐僧熟視若水久之不語以火箸畫灰作做不得三字徐曰急流中勇退人也若水辭去希夷不復畱後若水登科爲樞宻副使年方四十致仕希夷初謂若水有仙風道骨意未決命僧觀之僧云做不得故不復畱然急流中勇退去神仙中不逺矣僧麻衣道者也【聞見錄】

爲同州推官有富民家小女奴逃亡不知所之奴父母訟於州命錄事鞫之錄事嘗貸錢於富民不獲乃劾富民父子數人共殺女奴棄屍水中遂失其屍富民不勝搒楚自誣服具上州官審覆無反異若水獨疑之畱其獄數日不決錄事詣若水詬之曰若受富民錢欲出其死罪邪若水笑謝曰今數人當死豈可不少畱熟觀其獄辭邪畱之旬日知州屢趣之不能得上下皆怪之若水一旦詣州屏人言曰若水所以畱其獄者宻使人訪求女奴今得之矣知州驚曰安在若水因宻使人送女奴於知州所知州乃垂簾引女奴父母問曰汝今見汝女識之乎曰安有不識也因從簾中推出示之父母泣曰是也乃引富民父子悉破械縱之其人號泣曰防使君某滅族矣知州曰推官之賜也其人傾家貲飯僧爲若水祈福知州欲奏論其功若水固辭曰若水但求獄事正人不寃耳論功非其本心也朝廷若以此爲若水功當置錄事於何地邪知州嘆服曰如此尢不可及矣太宗聞之驟加褒擢二年中爲樞宻副使【記聞】

若水爲學士嘗艸賜趙保忠詔云不斬繼遷存狡兔之三穴潛疑光嗣持首鼠之兩端太宗覽之甚悅謂若水曰此四句正道著我意又與趙保吉詔有旣除手足之親已失輔車之勢其辭甚美太宗批其後云依此詔本極好子延年寶藏之【金坡遺事】

李繼隆與轉運使盧之翰有隙欲陷之罪乃檄轉運司期八月出塞令辦芻粟轉運司調發方集繼隆復爲檄言八月不利出師當更取十月運司遂散芻粟旣而復爲檄云賊且入塞當以時進軍芻粟卽日取辦是時民輸挽者適散倉卒不可復集繼隆遂奏轉運司乏軍興太宗大怒立召中使一人令乘驛馳取轉運使盧之翰竇玭及某人首丞相呂端樞宻使柴禹錫皆不敢言惟若水爭之請先推驗有狀然後行法上大怒拂衣起入禁中二府皆罷獨若水畱廷中不去久之上出詰之曰爾以同州推官再期爲樞宻副使朕所以擢用以爾爲賢爾乃不才如是邪對曰陛下不知臣無狀使得待罪二府臣當竭愚慮不避死亡補益陛下以報厚恩李繼隆外戚貴重莫比陛下據其一幅奏書誅三轉運使𨿽有罪天下何由知之鞫驗事狀明白加誅亦何晚焉獻可替否死以守之臣之常分臣未獲死固不敢退上意解乃召呂端等奏請如若水議先令責狀許之三人皆黜爲行軍副使旣而虜欲入塞事皆虛誕繼隆坐罷招討知秦州【記聞】

詔訪備邊之防若水條上五事一擇郡守二募鄕兵三積芻粟四重將帥五明賞罰

公嘗率眾過河號令軍伍分布行列悉有規節深爲戍將所服上知之謂左右朕嘗見儒人談兵不過講之於尊俎硯席之間於文字則引孫吳述形勢皆閒暇淸論可也責之於用罕有成效今若水亦儒人曉武深可嘉也時言者請城綏州積兵禦黨項詔公自魏乘疾傳往按至則乞罷其役時論韙之【玉壺淸話】

至道初呂防正罷相以僕射奉朝請上謂左右曰人臣當思竭節以保富貴呂防正前日布衣朕擢爲相今退在班列寂寞想其目穿望復位矣劉昌言曰防正𨿽驟登顯貴然其風望不爲忝冒僕射師長百寮資望崇重非寂寞之地且亦不聞其郁悒也況今巖穴髙士不求榮達者甚多惟若臣輩茍且官祿不足以自重耳上黙然又嘗言士大夫遭時得位富貴顯榮豈得不竭誠報國乎若水言髙尙之人固不以名位爲光寵忠正之士亦不以窮達易志操其或以爵祿恩遇之故而效忠於上此中人以下者之所爲也上然之及劉昌言罷上問趙鎔等曰頻見昌言否鎔等曰屢見之上曰涕泣否曰與臣等談多至流涕上曰大率如此當在位時不能悉心補職一旦斥去卽汛瀾涕泗若水曰昌言實未嘗涕泣鎔等迎合上意耳若水因自念上待輔臣如此蓋未嘗有秉節髙邁不貪名勢能全進退之道以感動人主遂貽上之輕鄙將以滿嵗移疾遂艸章求解職防晏駕不果上及今上之初年再表遜位乃得請【談苑】

李沆文靖公

字太初洺州人擢進士甲第位至丞相配享眞宗廟庭

沆嘗侍曲宴太宗目送之曰沆風範端凝眞貴人也【防求】眞宗旣與契丹和親王文正公問於公曰和親何如公曰善則善矣然邊患旣息恐人主漸生侈心耳文正亦未以爲然及上晚年多事巡逰大修宮觀文正乃潛嘆曰李公可謂有先知之明矣【記聞】

眞宗初卽位沆爲相王旦參政沆日取四方水旱盜賊奏之旦以爲細事不足煩上聴沆曰人主少年長使知四方艱難不然血气方剛不畱意聲色犬焉則土木甲兵禱祠之事作矣吾老不及見此參政他日之憂也及旦親見王欽若丁謂等所爲欲諌則業已同之欲去則上遇之厚不忍去乃嘆曰李文靖眞聖人也【龍川志】

沆在相位接賔客常寡言馬亮與沆同年生又與其弟維善語維曰外議以大兄爲無口匏維乘間達亮語沆曰吾非不知也然今之朝士得升殿言事上封論奏了無壅蔽多下有司皆見之矣若邦國大事北有彊虜西有戎遷日旰條議所以備禦之防非不詳究薦紳中如李宗諤趙安仁皆時之英秀與之談猶不能啟發吾意自余通籍之子坐起拜揖尙周章失措卽席必自論功最以希寵奬此有何防而與之接語哉茍曲意妄言卽世所謂籠罩籠罩之事僕病未能也爲我謝馬君沆嘗言居重位實無補萬分惟中外所陳利害一切報罷之此少以報國耳朝廷防制纎悉備具或狥所陳請施行一事卽所傷多矣陸象先曰庸人擾之正此謂也憸人茍一時之進豈念民邪【談苑】

眞宗初卽位沆爲相帝雅敬沆嘗問治道所宜先沆曰不用浮薄新進喜事之人此最爲先帝問其人曰如梅詢曾致堯等是也帝深然之故終帝世數人皆不進用【龍川別誌】

或薦梅詢可用眞宗曰李沆嘗言其非君子時沆沒二十餘年矣歐陽文忠嘗問蘓子容云宰相沒二十年能使人主追信其言以何道子容言獨以無心耳軾謂陳執中俗吏耳特以至公猶能取信主上況如李公才識而濟之無心邪【東坡志林】

眞宗問公曰人皆有宻啟而卿獨無何也對曰臣待罪宰相公事則公言之何用宻啟夫人臣有宻啟者非讒卽佞臣常惡之豈可效尢【龜山語錄】

公爲相眞宗嘗夜遣使持手詔問欲以某氏爲貴妃如何公對使者引燭焚其詔書附奏曰但道臣沆以爲不可其議遂寢【呂氏家塾記】

防萊公始與丁晉公善嘗以丁之才薦於公屢矣而終未用一日防謂公曰比屢言丁謂之才而相公終不用豈其才不足用邪公曰如斯人者才則才矣頋其爲人可使之在人上乎萊公曰如謂者相公終能抑之使在人下乎公笑曰他日後悔當思吾言也晚年與防權寵相軋交互傾奪至有海康之禍始服文靖之識【東軒筆錄】

常讀論語或問之公曰沆爲相如論語中節用愛人使民以時兩句尙未能行聖人之言終身誦之可也【聞見錄】

沆自奉甚薄所居陋巷防事無重門頹垣敗壁不以屑慮堂前藥欄壊妻戒守舍者勿葺以試沆沆朝夕見之經月終不言妻以語沆沆笑謂其弟維曰豈可以此動吾一念哉家人勸治居第未嘗答維因語次及之沆曰身食厚祿時有橫賜計囊裝亦可以治第但念內典以此世界爲缺陷安得圓滿如意自求稱足今市新宅須一年繕全人生朝暮不可保又豈能久居巢林一枝聊自足爾安事丰屋哉【談苑】

駙馬都尉石保吉求爲使相仁宗以問公公曰賞典之行須有所自保吉因緣戚裏無攻戰之勞臺席之拜恐騰物論他日再三詢之執議如初遂寢其事及公薨數日乃卒拜焉【金坡遺事】

張詠嘗謂人曰吾榜中得人最多愼重有雅望無如李文靖深沈有徳鎭服天下無如王公面折庭爭素有風采無如防公當方面寄則詠不敢辭【王文正公遺事】

元城論本朝名相最得大臣體者惟李沆或曰何以明之李丞相每謂人曰沆在政府無以補報國家但諸處有人上利害一切不行耳此大似失言然有深意且祖宗時經變多矣故所立法度極是穏便正如老醫防病極多故用藥不至孟浪殺人且其法度不無小害但其利多耳後人不知遂欲輕攺此其害所以紛紛也李丞相每朝謁奏事畢必以四方水旱盜賊不孝惡逆之事奏聞上爲之變色慘然不悅旣退同列以爲非問丞相曰吾儕當路幸天下無事丞相每奏以不美之事以拂上意然又皆有司常行不必面奏之事後告已之公不答數數如此因謂同列曰人主一日豈可不知憂懼若不知憂懼則無所不至矣惟此兩事最爲得體在漢時惟魏相能行此兩事以爲古今異制方今務在奉行故事而已奏故事詔書凡二十三事敕掾史案事郡國及休告從家還至府輙白四方異聞或有逆賊風雨災變郡不上相輙奏言之此最得宰相太體後之爲相者則或不然好逞私智喜變祖宗之法度欺蔽人主惡言天下災異喜變法度則綱紀亂惡言災異則人主驕此大患也【元城語錄】

公爲相治居第於封丘門內聴事前僅容旋馬或言其太隘公笑曰居第當傳子孫此爲宰相防事誠隘爲太祝奉禮防事已寛矣【溫公訓儉】

王旦魏國文正公

字子明魏州人中進士第位至太尉配享眞宗廟庭

王晉公祜事太祖爲知制誥太祖遣使魏州以便宜付之告曰使還與卿王溥官職時爲相也魏州節度使符彥卿有飛語聞於上祜至魏得彥卿家僮二人挾勢恣橫以便宜決配而已及還朝太祖問曰汝敢保符彥卿無異意乎祜曰臣以百口保彥卿又曰五代之君多因猜忌殺無辜故享國不長願陛下以爲戒帝怒其語直貶防國行軍司馬華州安置祜赴貶親賔送於都門外謂祜曰意公作王官職矣祜笑曰祜不做兒子二郎必做二郎者旦也祜知其必貴手植三槐於庭曰吾子孫必有爲三公者已而果然天下謂之三槐王氏云【聞見錄】

公通判鄭州建言請天下置常平倉以抑兼並爲學士嘗奏事退上目送之曰爲朕致太平者必斯人也

眞宗爲皇太子太子諭徳見公稱太子學書有法公曰諭徳之職止於是邪【歐公撰神道碑】

張士遜言皇太子學書甚好公曰皇太子不待應舉選不必學書由是文懿日以善道規贊皇太子【遺事】

趙徳明言民饑求糧百萬斛大臣皆曰徳明新納誓而敢違請以詔書責之眞宗以問公公請敕有司具粟百萬於京師詔徳明來取上大喜徳明得詔慙且拜曰朝廷有人【碑】

契丹奏請嵗給外別假錢幣上以示公公曰東封甚近車駕將出以此探朝廷之意耳上曰何以答之公曰止當以防物而輕之也乃於嵗給三十萬物內各借三萬仍諭次年額內除之契丹得之大慙次年復下有司契丹所借金帛六萬事屬防末仰依常數與之今後永不爲例【遺事】

大中祥符中天下大蝗眞宗使人於野得死蝗以示大臣明日他宰相有袖死蝗以進者曰蝗實死矣請示於朝率百官賀公獨以爲不可後數日方奏事飛蝗蔽天上顧公曰使百官方賀而蝗如此豈不爲天下笑邪【碑】

宦者劉承規以忠謹得幸病且死求爲節度使眞宗以語公曰承規待此以瞑目公執以爲不可曰他日將有求爲樞宻使者柰何至今內臣官不過畱後【碑】

薛簡肅公天禧初爲江淮發運司辭公公但云東南民力竭矣薛退謂人曰眞宰相之言也【湘山野錄】

張士遜出爲江西轉運使辭公且求教公從容曰朝廷利至矣張起謝後疊更是職思公言未嘗求錐刀之利識者曰此運使最識大體【遺事】

景徳中李迪賈邊皆舉進士有名當時及就省試主文咸欲取之旣而皆不與取其捲視之迪以賦落韻邊以當仁不讓於師論以師爲眾與注疏異說乃爲奏具道所以乞特收試時公爲相議曰迪𨿽犯不考然出於不意其過可恕如邊特立異說將令後生務爲穿鑿漸不可長遂收迪而黜邊【國朝事實】

宮禁火災公馳入對上驚惶語公曰兩朝所積朕不妄費一朝殆盡誠可惜也公對曰陛下富有天下財帛不足憂所慮者政令賞罰有不當臣備位宰相天災如此臣當罷免繼上表待罪上乃降詔罪已許中外上封事言朝政得失後有大臣言非天災乃某王宮失火禁請置獄出其狀當斬決者數百人公持以歸翌日乞獨對曰初火災陛下降詔罪已臣上表待罪今反歸咎於人何以示信且火𨿽有迹寧知非天譴邪果欲行法願罪臣始以明無狀上欣然聴納減死者幾百輩【遺事】

中書有事關送宻院事礙詔格防公在樞府特以聞上以責公公拜謝引咎堂吏皆遭責罰不逾月宻院有事送中書亦違舊詔堂吏得之欣然呈公公曰卻送與宻院吏出白防公冦大慙翌日見公曰同年甚得許大度量公不答【名臣遺事】

公在中書防公在宻院中書偶倒用了印防公須勾吏人行遣他日樞院亦倒用了印中書吏人呈覆亦欲行遣公問吏人汝等且道宻院當初行遣倒用印者是否曰不是公曰旣是不是不可學他不是【龜山語錄】

王欽若陳堯叟馬知節同在樞府一日上前因事忿爭上召公公至則見欽若諠嘩不已馬公流涕曰願與欽若同下禦史府公乃叱欽若曰王欽若對上豈得如此下去上大怒乃命下獄公從容曰欽若等恃陛下顧厚上煩陛下譴訶當行朝典然觀陛下天顏不怡願且還內來日取防上許之翌日上召公問欽若等事當如何公曰當黜然未知坐以何罪上曰朕前忿爭無禮公曰陛下奄有天下而使大臣坐忿爭無禮之罪恐外國聞之無以威逺願至中書召欽若等宣示陛下含容之意且戒約之俟少間罷之未晚上曰非卿言朕固難忍月餘皆罷【遺事】

王曽張知白陳彭年參預政事因白公曰每奏事其間有不經上覽者公但批防奉行恐人言之以爲不可公遜謝而已一日奏對公退諸公畱身上驚曰有何事不與王旦同來諸公以前說對上曰旦在朕左右多年朕察之無毫髮私自東封後朕諭以小事一面奉行卿等當謹奉之諸公退而愧謝公曰向防諭及不可自言曽得上防然今後更賴諸公規益【名臣遺事】

冦凖爲樞使當罷使人私公求爲使相公大驚曰將相之任豈可求耶且吾不受私凖深恨之已而制出除凖武勝軍節度使同中書門下平章事凖入見泣涕曰非陛下知臣何以至此眞宗具道公所以薦凖者凖始愧嘆以爲不可及【碑】

諌議大夫張師徳謁向文簡曰師徳兩詣王相公門皆不得見恐爲人輕毀望公從容明之一日方議知制誥公曰可惜張師徳向公曰何謂公曰累於上前說張師徳名家子有士行不意兩及吾門狀元及第榮進素定但當靜以待之耳若復奔競使無階而進者當如何也向公方以師徳之意啟之公曰旦處安得有人敢輕毀人但師徳後進待我淺也向公固稱師徳適有闕望公弗遺公曰苐緩之使師徳知聊以戒貪進激薄俗也【名臣遺事】

張尙書知成都召還朝議以任中正代之言者以爲不可時公爲相上責問之對曰非中正不能守詠之規他人往妄有變更矣上是之言者亦服王之能用人也【湘山野錄】

以病求罷入見滋福殿眞宗曰朕方以大事托卿而卿病如此因命皇太子拜公公言皇太子盛徳必任陛下事因薦可爲大臣者十餘人其後不至宰相者李及淩防而已然亦皆爲名臣【碑】

公久疾不愈上命肩輿入禁中使其子雍與直省吏扶之見於延和殿命曰卿萬一有不諱使朕以天下事付之誰乎公謝曰知臣莫若君時張詠馬亮皆爲尙書上曰張詠如何不對又曰馬亮何如不對上曰試以卿意言之公彊起舉笏曰以臣之愚莫若冦凖上憮然有間曰凖性剛褊卿更思其次公曰他人臣不知也公薨嵗余上卒用凖爲相

王太尉薦萊公爲相萊公數短太尉於上前而太尉専稱其長上一日謂太尉曰卿𨿽稱其美彼専談卿惡太尉曰理固當然臣在相位久政事闕失必多凖對陛下無所隠益見其忠直此臣所以重凖也上由是益賢太尉初萊公在藩鎭嘗因生日造山棚大宴又服用僣侈爲人所奏上怒甚謂太尉曰冦凖每事欲效朕可乎太尉徐對曰凖誠賢能無如騃何上意遽解曰然此正是騃耳遂不問【並記聞】

萊公在長安因生日爲防有所過當轉運使以聞上怒以狀示公公覽狀笑曰凖許大年幾尙騃耶因奏請錄付凖使自知過凖惶恐待罪【名臣遺事】

陳彭年任翰林學士日求對歸詣政府公延見之陳起呈其狀曰科塲條貫公投之於地曰內翰做官幾日待隔截天下進士陳惶懼而退時向文簡同在中書一日陳再來公不見曰令到集賢防相見旣而向出陳所畱文字公瞑目取紙封之向曰何不一覽公曰不過興建符瑞圖進耳【遺事】

公常與楊文公評品人物楊曰丁謂久逺果何如對曰才則才矣語道則未它日在上位使有徳者助之庶得終吉若獨當權必爲身累後謂果被流竄

眞宗欲命王欽若作相公曰欽若遭逢陛下恩禮已隆且乞在樞宻院兩府亦均臣見祖宗朝未嘗有南方人當國𨿽古稱立賢無方然須賢士乃可臣爲宰相不敢沮抑人此亦公議也上遂止後公罷欽若乃相出語人曰爲王公遲卻我十年作相【並遺事】

公每有賜予見家人置於庭下瞑目而嘆曰生民膏血安用許多【名臣遺事】

公以儉約率子弟使在富貴不爲驕侈兄子睦欲舉進士公曰吾常以太盛爲懼其可與寒士爭進至其薨也子素猶未官遺表不求恩澤【碑】

公母弟傲不可訓一日遇冬至祠家廟列百壺於堂前弟皆擊破之家人惶駭公忽自外入見酒流滿地不可行俱無一言但攝衣步入其後弟忽感悟復爲善終亦不言【韓魏公別錄】

公每見家人服飾似過卽瞑目曰吾門素風亦至於此亟令減損故家人或有一衣稍華必於車中易之不敢令公見焉【遺事】

有貨玉帶者公弟以呈公公曰如何弟曰甚佳公命系之曰還見佳否弟曰系之安得自見公曰自負重而使觀者稱好無乃勞乎我腰間不稱此物亟還之平生所服止於賜帶【名臣遺事】

太尉不置田宅曰子孫各當念自立何必田宅置之徒使爭財爲不義耳【溫公日錄】

太尉局量寛厚未嘗見其怒飲食有不精潔者但不食而已家人欲試其量以少埃墨投羮中公惟啖飯而已家人問其何以不食羮曰我偶不喜肉一日又墨其飯公視之曰吾今日不喜飯可具粥其子弟愬於公曰庖肉爲饔人所私食肉不飽乞治之公曰汝輩人料肉幾何曰一斤今但得半斤食其半爲饔人所廋食肉不飽公曰盡一斤可得飽乎曰固當飽曰此後人料一斤半可也其不發人過皆類此嘗宅門壊主者徹屋新之暫於廊廡下啟一門出入公至側門門低據鞍俯伏而過都不問門畢復行正門亦不問有控馬卒嵗滿辭公問汝控馬幾時曰五年矣公曰吾不省有汝旣去復呼回曰汝乃某人乎於是厚贈之乃是逐日控馬但見背未嘗視其面因去見其背方省【筆談】

李文靖居相位公來預朝政一日便殿論邊事退公嘆曰何日邊徹警使吾輩得爲太平宰相文靖不答至中書獨召公語云惟聖人能外內無患自非聖人外寧必有內憂譬人有疾常在目前則知憂而治之沆死子必爲相遽與敵和親一朝疆場無事不有盤逰之樂必興土木之工矣及祥符間契丹旣修好兵革不用近習任事之人始建議封泰山祀汾陰築玉淸昭應宮崇奉天書耗用浸廣公常悒悒不自得然不忍獨善其身以去曰誰爲國家抗羣小者乃薦先祖文靖公【呂夷簡】曁王沂公【曽】等二十餘人布列於位小人卒不能勝而成仁宗持盈之業公之勲也【呂氏家塾記】

契丹旣受盟而歸冦公每有自多之色𨿽上亦以自得也王欽若深患之一日從容言於上曰此春秋城下之盟也諸侯猶且恥之而陛下以爲功臣竊不取眞宗愀然不樂曰爲之柰何欽若度上厭兵卽謬曰陛下以兵取幽燕乃可刷恥上曰河朔生靈始免兵禍吾安能爲此可思其次欽若曰惟有封禪泰山可以鎭服四海誇示外國然自古封禪當得天瑞然後可爲也旣而又曰天瑞安可必得前代蓋有以人力爲之者惟人主深信而崇奉之以明示天下則與天瑞無異也上久之乃可然旦方爲相上心憚之曰王旦得無不可乎欽若曰臣得以聖意諭旦宜無不可乘間爲旦言之旦黽勉而從然上意猶未決莫與籌之者他日晚幸祕閤惟杜鎬方直宿上驟問之曰古所謂河圖洛書果何事耶鎬老儒不測上防漫應之曰此聖人以神道設教耳適與上意防上由此意決遂召旦飲酒於內中懽甚賜以樽酒曰此酒極佳歸與妻孥共之旣歸發之乃珠子也由是天書封禪等事旦不復異議旦爲相才有過人者然至此不能力爭議者少之【龍川志】

眞宗臨禦嵗久中外無虞與羣臣燕語或勸以聲妓自樂公性儉約初無姬侍其家以二直省官治錢上使內東門司呼二人者責限爲相公買妾仍賜銀三千兩二人歸以吿公公不樂然難逆上防遂聴之蓋公自是始衰數嵗而捐館捨初沈倫家破其子孫鬻銀器皆錢塘錢氏昔以遺中朝將相者花籃火筩之類非家人所有直省官與沈氏議止以銀易之具白於公公嚬蹙曰吾家安用此其后姬妾旣具乃呼二人問昔沈氏作器尙再可求否二人謝曰向私以銀易之今見在也公喜用之如素有聲色之移人如此【龍川志】

宋名臣言行錄前集卷二

欽定四庫全書

宋名臣言行錄前集卷三

宋朱子纂集

向敏中文簡公

字常之開封人登進士第相眞宗

太宗飛白書張詠及公名付中書曰二人者名臣爲朕記之公出知永興軍防邦人大儺有告禁卒欲倚儺爲亂者宻使麾兵被甲衣袍伏廡下幕中明日盡召賔僚兵官置酒縱閱無一人預知者命儺入先令馳騁於中門外後召至階公振袂一揮伏卒齊出盡擒之果各懷短刃卽席誅之訖屏戶亟命灰沙掃庭張樂宴飲賔從股栗

除右僕射麻下日翰學李昌武當對眞宗謂之曰朕自卽位未嘗除右僕射今日以命敏中此殊命也敏中應甚喜對曰臣未知宣麻亦不知敏中何如上曰敏中今日門下賀客必多卿往觀之明日卻對來勿言朕意也昌武丞相歸乃往見門無一人昌武徑入見之徐賀曰今日聞降麻士大夫莫不歡慰公但唯唯又曰自上卽位未嘗除端揆自非徳重眷殊何以至此公復唯唯又歷陳前世爲僕射者勲勞徳業之盛禮命之重公亦唯唯卒無一言旣退復使人至庖廚中問今日有無親戚賔客宴飲者亦寂無一人乃具以所見對上笑曰敏中大耐官職

公在西京有僧暮過村民家求寄止主人不許僧求寢於門外車廂中許之夜有盜入其家自墻上扶一婦人並嚢衣而出僧適不寐見之自念不爲主人所納宿今主人亡其婦及財明日必執我詣縣官矣因夜亡去走荒艸中忽墮眢井則婦人已爲盜所殺先在其中矣明日主人搜訪得之井中執以詣縣掠治僧自誣云與子婦姦誘與俱亡恐爲人所得因殺之投井中暮夜不覺失足亦墜其中贓在井傍亡失不知何人所取獄成言府府皆不以爲疑獨公以贓不獲疑之引僧詰問數四僧服罪但言某前生當負此人死公固問之乃以實對公宻使吏訪其賊吏食於村店店嫗聞其自府中來不知其吏也問之曰僧之獄何如吏紿之曰昨日已笞死矣嫗曰今獲賊何如吏曰已誤決此獄矣𨿽獲賊亦不問也嫗曰言之無傷矣婦人者乃此村少年某甲所殺也吏曰其人安在嫗指示其捨吏就捨中掩捕獲之案問具服並得其贓一府咸以爲神

時舊相出鎭者多不以吏事爲意惟公勤於政事所至著稱上曰大臣出臨四方惟敏中勤心於民事耳於是有復用之意

陳恕晉公

字仲言洪州人中進士第位至參政

公總領計司多年每便殿奏事太宗或未深察必形誚讓公斂板踧縮退至殿壁負墻而立若無所容俟帝意稍解復進慤執前奏終不攺易如是或至三四上以其忠亮多從其議故當時言稱職者公爲之首【沂公筆錄】

恕長於心計爲鹽鐵使釐去宿獘大益興利太宗深器之嘗禦筆題殿柱曰眞鹽鐵陳恕【掇遺】

恕爲三司使將立茶法召茶商數十人俾各條利害公閱之第爲三等語副使宋太初曰吾觀上等之說取利太深此可行於商賈而不可行於朝廷下等固滅裂無取惟中等之說公私皆濟吾裁損之可以經久於是始爲三說法行之數年貨財流通公用足而民富實世言三司使之才以恕爲稱首後李諮爲使攺其法而茶利浸失後𨿽屢變非公之舊法也【東軒筆錄】

公自升朝入三司爲判官旣而爲鹽鐵使又爲總置使洎罷參政復爲三司使首尾十八年精於吏事朝廷借其才晚年多病乞解利權眞宗諭曰卿求一人可代者時萊公罷樞使歸班公卽薦以自代上用萊公爲三司使而以公爲集賢學士判院事萊公入省檢尋公前後攺革興立事件類爲方冊自是計使無不循其舊貫李諮爲三司使始攺茶法而公之規模漸革向之方冊亦稍稍除削今則無復存矣【東軒筆錄】

恕爲三司使眞宗命具中外錢谷大數以聞恕諾而不進久之上屢趣之恕終不進上命執政詰之恕曰天子富於春秋若知府庫充實恐生侈心是以不敢進上聞而善之【記聞】

恕領春官以王沂公爲舉首嵗中拔劉子儀於常選自云吾得二俊名世才也是不愧於知人【談叢】

公素不喜釋氏嘗請廢譯經院辭甚激切眞宗曰三教之興其來已久前代毀之者多矣但存而不論可也

張忠定閱邸報忽再言可惜許門人李畋請問之曰參政陳恕亡也斯人難得惟公惟正爲國家斂怨於身斯人難得退爲詩哭之【乖崖語錄】

世稱恕爲三司使攺茶法嵗計幾增十倍予爲三司使時考其籍自景徳中北戎入冦之後河北糴便之法蕩盡後茶利十喪其九恕在任值北虜講解商人頓復嵗課遂增𨿽云十倍之多考之尙未盈舊額至今稱道蓋不虞之譽也【筆談】

張詠忠定公

字復之濮州人中進士第位至工部尙書

公令崇陽民以茶爲業公曰茶利厚官將之不若早自異也命拔茶而植桑民以爲苦其後茶他縣皆失業而崇陽之桑皆已成爲絹而比者嵗百萬匹民富至今【談叢】

公在崇陽嘗坐城門下見里人有負菜而歸者問何從得之曰買之市公怒曰汝居田裏不自種而食何惰耶笞而遣之【仝上】

公在銀臺時張永徳爲並代帥小校犯法杖之而死有詔按罪公封還詔書曰永徳方被邊寄若責一小校遂摧辱之臣恐帥體輕而小人慢上矣不納旣而果有營卒脇刺其大校者上始寤公言面加慰勞【韓魏公撰神道碑】

淳化四年冬東西兩川旱民饑吏失救防冦大起五年正月賊首李順陷成都府詔王繼恩充招安使率兵討之復命公知成都府事五月繼恩破賊收成都上畱公至秋始遣行時關中率民負糧以餉川師道路不絕公至府問城中所屯兵尙三萬人而無半月之食公訪知鹽價素髙而廩有餘積乃下其估聴民得以米易鹽民爭趨之未逾月得米數十萬斛軍中喜而呼曰此翁眞善干國事者時益𨿽收復諸郡余冦尙充斥繼恩恃功驕恣不復出兵日以娛燕爲事軍不戢往往剽奪民財公於是悉擒招安司吏至庭面數其過將盡斬之吏皆股栗求活公曰汝帥聚兵玩冦不肯出皆汝輩爲之今能亟白乃帥分其兵尙可免死吏曰惟公所命兵不分願就戮公釋之繼恩卽日分兵鄰州不數日減城中兵半旣而諸軍請食馬芻粟公命以錢給之繼恩詬曰馬不食錢給錢何也公召謂曰今賊餘黨所在尙多民不敢出招安使頓兵城中不卽討芻粟民所輸今城外皆冦也何由得之繼恩懼卽出城討賊公計軍食有二嵗備乃奏罷陜西運糧上喜曰向益州日以運糧爲請詠至方逾月已有二嵗備此人何事不能了朕無慮矣公以順黨始皆良民一旦爲賊脇從當示以恩信許其自新卽掲榜諭之已而首者相踵公皆釋其罪使歸田裏一日繼恩械賊數十人請公行法公詢之悉皆前所自首者復縱之繼恩恚而問公公曰前日李順脇民爲賊今日僕化賊爲民不亦可乎公度繼恩日橫以狀聞上命上官正爲招安使順之餘黨公撫安於內正擒討於外再閱月而兩川平【碑】

西川都巡檢使韓景祐爲所部廣武卒劉旰所逐掠懷安軍破漢州公方防僚屬報至飲燕如故賊又掠卭蜀將趨益報者愈急公復不問其夕召上官正謂曰賊始發不三四日破數郡勢方鋭不可擊气驕敢逼吾城乃送死耳請出兵北至方井當遇賊破之必矣正卽受教行至方井果遇賊一戰斬旰首餘黨盡平眾亦服公料敵制勝人所不及【碑】

討劉旰兵回有以斬首級求賞者公曰當奔突交戰之際豈暇獲其首耶此必戰後剪來知復是誰殿直叚倫曰學士果神明也當時隨倫爲先鋒入賊用命者皆中傷破體主帥令付營將理矣公命悉舁以來先錄其功帶首級者次之於是軍情以公賞罰至當相顧歡躍【語錄】

公性剛毅因責決一吏彼枝辭不伏公曰這的莫要劍喫彼云決不得喫劍則得公牽出斬之以狥軍吏愕眙相顧自是俱服公之威信令出必行【語錄】

初知益州斬一猾吏前後郡守所倚任者吏稱無罪公封判令至市曹讀示之旣聞斷辭告市人曰爾輩得好知府矣蓋李順嘗有死罪此吏縱之也【仝上】

有僧行止不明有司執之以白公公判其牒曰勘殺人賊旣而按問果一民也與僧行於道中殺僧取其祠部戒牒二衣因自披剃爲僧寮屬問何以知之公曰吾見其額上猶有系巾痕也【記聞】

民間訛言有白頭老翁午後食人男女公召犀浦謂曰近訛言惑眾汝歸縣去訪市肆中歸明人尙爲鄕裏患者必大言其事但立證解來明日果得之公遂戮於市卽日帖然夜市如故公曰妖訛之興沴气乘之妖則有形訛則有聲止訛之術在乎識斷不在厭勝

李順黨中有殺耕牛避罪逃亡者公許其首身拘母十日不出釋之復拘其妻一宿而來公斷雲禁母十夜畱妻一宵倚門之望何疎結髮之情何厚舊爲惡黨今又逃亡許令首身猶尙顧望就市斬之於是首身者繼至並遣歸業民悉安居【並語錄】

公守蜀兵火之餘人懷反側一日合軍大閱始出眾遂嵩呼者三公亦下馬東望而三呼復攬轡行眾不敢讙或以告魏公公曰當是時琦亦不敢措置【塵史】

公鎭成都一日見一卒抱小兒在廊下戱小兒忽怒扯其父公見之集眾語曰此方悖逆乃自習俗幼已如此況其長成豈不爲亂遂殺之【巵史】

公嘗以蜀地素狹遊手者眾事寧之後生齒日繁稍遇水旱則民必艱食時米防直錢三十六乃按諸邑田稅如其價嵗折米六萬斛至春籍城中細民計口給劵俾輸元估糴之奏爲永制逮今七十餘年𨿽時有災饉米甚貴而益民無餒色者公之賜也【碑】

公凡有興作先帖諸縣於民籍中系工匠者具帳申來分爲四畨役十日滿則罷去夏則夘入午歇一時冬抵莫放各給木札一襆以禦寒工徒皆悅有一瓦匠因雨乞假公判雲天晴蓋瓦雨下和泥事𨿽至防公俱知悉【巵史】

公寢室中張燈炷香通夕宴坐郡樓上鼓畨漏水歷歷分明儻一刻差必詰之守籖者指名伏辜謂公爲神明公曰鼓角爲中軍號令號令在前尙不分明其餘外事將如何也【語錄】

公有淸鑑善臧否人物凡所薦辟皆方亷恬退之士嘗曰彼好奔競者將自得之何假吾舉【碑】

轉運黃虞部好舉時才之士公勸曰大凡舉人須舉好退者好退則亷謹知恥若舉之忠節愈堅少有敗事莫舉奔競者奔競則能曲事諂媚求人知已若舉之必矜才好利累及舉官故不少矣其人旣解奔競又何須舉他【語錄】

益不貢士幾二十年學校頹廢公察郡人張及李畋張逵者皆有學行爲鄕裏所服遂延奬加禮篤勉就舉後三人登科歷美官於是兩川學者知勸文風益振【碑】

公每斷事有情輕法重情重法輕者必爲判語讀以示之蜀人鏤板謂之戒民集大抵以惇風俗篤孝義爲本也【湘山野錄】

公在杭有富民病將死子方三嵗乃命其婿主其貲而與婿遺書曰他日欲分財卽以十之三與子七與婿子時長立果以財爲訟婿持其書詣府請如元約公閱之以酒酹地曰汝之婦翁智人也時以子幼故以此屬汝不然子死汝手矣乃命以其財三與婿而子與七皆泣謝而去服公明斷【碑】

公之自蜀還也詔以諌議大夫牛冕代公公聞之曰冕非撫禦才其能綏輯乎逾年果致王均之亂逐冕據益州後𨿽討平之而民尙未寧上以公前治蜀威惠在人復以公爲樞宻直學士遷刑部侍郎知益州蜀民聞之鼓舞相慶如赤子久失父母而復來鞠我公知民信已易嚴以寛凡令下人情無不慰愜蜀郡復大治上命謝濤撫蜀諭公曰得卿在蜀朕不復有西顧之憂因詔公鑄景徳大錢於嘉卭州一當小鉄錢十銅錢一千今便之【碑】

公問李畋曰百姓果信我否對曰侍郎威惠及民民皆信服公曰前一任則未也此一任應稍稍耳秀才只此一个信五年方得成【語錄】

範延貴爲殿直押兵過金陵公爲守因問曰天使沿路來還曽見好官員否延貴曰昨過袁州萍鄕縣邑宰張希顏者𨿽不識之知其好官員也公曰何以言之延貴曰自入縣境驛傳橋道皆完葺田萊墾辟野無惰農及至縣則防肆無賭博市易不敢諠爭夜宿邸中聞更鼓分明以是知其必善政也公大笑曰希顏固善矣天使亦好官員也卽日同薦於朝希顏後爲發運使延貴亦爲閤門祗皆號能吏也【東軒筆錄】

公自金陵入苦腦疽未陛見禦史閤門累奏上寛其告俾養疾公恨不得面陳所懷乃抗論近年虛國家帑藏竭生民膏血以奉無用之土木者皆賊臣丁謂王欽若啟上侈心之所爲也不誅死無以謝天下章三上不報出知陳州【燕談】

公在陳一日方食邸報至公且食且讀旣而抵案慟哭者久之哭止復彈指久之彈止罵詈久之乃丁謂逐萊公也公自知禍必及已乃延三大戶於便坐與之博防間出彩骰子勝其一坐乃買田宅爲歸計以自污晉公聞之亦不害也余謂此智者爲之賢者不爲也賢者有義而巳寧避禍哉禍豈可避耶【談叢】

公少學劍樂爲奇節有士人遊宦逺郡爲僕夫持其不法事恐之且欲其女爲妻卽止嵗久益恣橫不可制詠寓傳捨知其事卽陽假此僕爲馭單騎出城至林麓中斬之而還【防求】

公寢室中無侍婢服玩之物閴如也李畋嘗侍坐廡下因謂公寢禪室不如公哂曰吾不爲輕肥爲官以至此吾往年及第後以詩寄傅霖逸人云前來失腳下漁磯苦戀明時未得歸寄與巢由莫相笑此心不是愛輕肥豈今日之言也【語錄】

王均李順之亂官於蜀者多不挈家以行公知益州單騎赴任官屬憚其嚴莫敢畜侍婢公不欲絕人情遂自買一婢以侍巾櫛自此官屬稍稍置姬侍矣公還闕呼婢父母出貲以嫁之仍處女也一日有術士上謁自言能鍜汞爲白金公卽市汞百兩俾鍜一火而成不耗銖兩公立命工煆爲一大香鑪鑿其腹曰充大慈寺殿上公用送寺中以酒榼遺術者而絕之【筆錄】

公嘗訪陳搏一見公厚遇之顧謂子弟曰此人於名利澹然無情達必爲公卿不達則爲帝王師【碑】

少時謁華山陳圖南遂欲隠居陳曰公方有官職未可議此其勢如失火家待君救火豈可不赴也

公去蜀畱一卷實封文字與僧正希白雲十年觀此後十年公薨於陳訃至蜀人罷市號慟希白爲公設大防齋請知府淩防發所畱文字乃公畫像自爲贊云乖則違俗崖則絕物乖崖之名聊以表徳因號乖崖公

公曰事君者亷不言貧勤不言苦忠不言已效公不言已能可以事君矣

謂李畋曰大小之事皆須用智智猶水也不流則腐凡百不用智則臨大事之際寧有智來

公曰臨事有三難能見一也見而能行二也當行必果決三也

謂李畋曰子知公事有陰陽否對曰未也曰凡百公事未著字前則屬陽陽主生也通變由之著字後屬陰陰主刑也刑貴正名名不可攺

又曰子異日爲政信及於民然後教之言及於義然後勸之動而有禮然後化之靜而無私然後民安而樂業矣行斯四者在先率其身

李畋苦痁旣瘳請謁公曰子於病中曽得移心法否對曰未也公曰人能於病中移其心如對君父畏之愼之靜久自愈【並語錄】

蘇軾書公帖後云以寛得愛愛止於一時以嚴得畏畏止於力之所及故寛而見畏嚴而見愛皆聖賢之難事所及者逺矣張公治蜀用法之嚴似孔明孔明與公遺愛皆至今蓋屍而祝之社而稷之也

馬知節正惠公

字子元幽州人以父功補官位至樞宻

公年十八監彭州兵馬以嚴飭見憚如老將

監博州兵馬時劉延讓敗於君子驛而契丹歸矣公方料丁壯集芻糧繕城治械如冦至吏民初不悅其生事已而契丹果至度不可攻乃去

知延州至郡羌以兵覷邊防上元開門張燈視以無爲而羗卒不能爲冦

除樞宻副使當時契丹已盟大臣方言符瑞而公每不然之獨從容極言天下𨿽安不可忘戰去兵之意眞宗多以公言爲是【並王荊公撰神道碑】

眞宗末王欽若每奏事或懷數奏出其一二餘皆匿之旣退以已意稱聖防行之嘗與知節俱奏事上前欽若將退知節目之曰懷中奏何不盡出之【記聞】

公與同列奏對次忽厲聲曰王欽若等讀盡札子莫謾官家公退見王文正詞色尙怒因語公曰諸子上前議論如此知節幾欲以笏擊死之但恐驚動君相耳公嘆撫久之【文正遺事】

眞宗東封泰山車駕發京師上及從官皆蔬食封禪禮畢上勞王旦等曰卿等久食蔬不易旦等皆再拜知節獨進言蔬食者惟陛下一人耳旦等在道與臣同次捨無不私食肉旦等再拜曰誠如知節之言【記聞】

曹瑋武穆公

字寶臣武惠王之子以父任補官位至樞宻配享眞宗廟庭

知渭州圖涇原環慶兩路山川城郭戰守之要以獻眞宗畱其一樞宻院以其一付本路使諸將出兵皆按圖議事【荊公撰行狀】

曹侍中將薨太宗親臨視之問以後事對曰臣無可言固問之對曰臣二子璨與瑋材器有取皆堪爲將上問其優劣對曰璨不如瑋已而果然瑋知秦州嘗出循城以城上遮箭版太髙召主者令下之主者對曰舊如此久矣瑋怒曰舊固不可攺耶命斬之僚佐以主者老將諳兵事罪小宜可赦皆諌瑋瑋不聴卒誅之軍中懾伏瑋在秦州有士卒十餘人叛赴虜中軍吏來告瑋方與客圍棊不應吏亟言之瑋怒叱之曰吾固遣之去汝再三顯言耶虜聞之亟歸告其將盡殺之【記聞】

公在邊蕃部有過惡者皆平定之每以餞將官爲名出郊而兵馬次序以食品爲節若曰下某食卽某隊發比至水飯則捷報至矣【東萊記事】

公爲將幾四十年用兵未嘗敗衂尢有功於西方舊羌殺中國人得以羊馬贖死如羌法公謂如此非所以尊中國而愛吾人奏請不許其贖陜西嵗取邊人爲弓箭手公以塞上廢地募人爲之若干畆出一卒若干畆出一馬至其種斂爲發州兵戍守至今邊賴以實所募皆爲精兵瑋募弓箭手使馳射校彊弱勝者予田二頃再更秋獲課市一馬馬必勝甲然後官籍之則加田五十畆至三百人以上團爲一指揮擇要害處爲築堡使自塹其地爲方田環之立馬社一馬死眾爲出錢市馬開邊濠率令深廣丈五尺山險不可塹者因其峭絕治之使足以限虜後皆爲法自三都之戰威震四海唃廝囉聞公姓名卽以手加顙在天雄契丹使過魏地輒陰勒其從人無得髙語疾驅至多憚公不敢仰視

天雄卒有犯法眾謂獄具必殺之公乃處以常法或以爲疑公笑曰臨邊對敵斬不用命者所以令眾吾非喜殺也平時治內郡安事此乎初守邊時山東知名士賈同造公客外舍公欲按邊卽同捨邀與俱同問從兵安在曰已具旣出就騎見甲士三千環列不聞人馬聲同歸語人曰瑋果名將也公爲將不如其父寛然自爲一家云

公好讀書所如必載書數兩兼通春秋公谷左傳而尢熟於左氏【並行狀】

寶元中王忠穆公爲樞宻使河西首領趙元昊叛上問邊偹輔臣皆不能對明日樞宻四人皆罷忠穆謫虢州翰林學士蘇公儀與忠穆善出城見之忠穆謂公儀曰之此行前十年已有人言之公儀曰必術士也忠穆曰非也昔時爲三司鹽鐵副使疏決獄囚至河北時曹南院自陜西謫官初起爲定帥至定治事畢瑋謂曰決事已畢自此當還明日願少畱一日欲有所言愛其雄才又聞欲有所言遂爲之畱明日具饌甚簡儉食罷屛左右曰公滿面權骨不爲樞副卽邊帥或謂公當作相則不然也然不十年必總樞柄此時西方當有警公宜預講邊備搜閱人才不然無以應卒曰何以見教曹曰瑋在陜西日河西趙徳明嘗使人以馬博易於中國怒其息防欲殺之莫可諌止徳明有一子方十餘嵗極諌不已曰以戰馬資鄰國已是失計今更以貨殺邊人則誰肯爲我用者瑋聞其言私念之曰此子欲用其人矣是必有異志聞其嘗往來牙市中瑋欲一識之屢使人誘致之不可得乃使善畫者圖其貌觀之眞英物也此子必須爲邊患計其時節正在公秉政之日公其勉之是時殊未以爲然今知其所畫乃元昊也【筆談】

宋名臣言行錄前集卷三﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄前集卷四

宋朱子纂集

畢士安文簡公

字仁叟代州人舉進士相眞宗

端拱中詔王府官各上所爲文帝問近臣曰文吾旣知之其行孰優皆以公對帝喜曰是也以本官知制誥召爲翰林學士大臣以張洎言帝曰洎視士安詞義踐歷固不減但履行逺在其下耳

契丹謀入冦公首疏五事陳選將餉兵理財之防甚備帝多納用中書闕宰相乃進公參政入謝帝曰未也行且相卿然時方多事求與卿同進者其誰可曰冦凖兼資忠義善斷大事此宰相才也帝曰聞其剛使气對曰凖資方正慷慨有大節忘身狥國秉道疾邪此其素所蓄積也朝臣罕出其右者苐不爲流俗所喜今天下之民𨿽防休徳涵養安佚而西北跳梁爲邊境患若凖者所宜用也帝曰然當借卿宿徳鎭之不閱月拜公本官平章事冦公並命而以公監修國史位在上旣而契丹益犯邊北州皆警二公始合議請帝幸澶淵

公𨿽貴奉養無異平素未嘗殖產爲子孫計故天下稱其淸王文正爲相嘗面奏曰士安仕至輔相而四海無田園居第沒未終喪家用已絀今其妻貸於臣家其不負陛下可見矣【並劉莘老撰神道碑】

眞宗詔選官校勘三國誌晉唐書或言兩晉事多鄙惡不可流行者上以語宰相公曰惡以戒世善以勸後善惡之事春秋備載上然之命刋刻【蓬山誌】

冦凖萊國忠湣公

字平仲華州人中進士第相眞宗

太宗幸魏時公年十六以父陷蕃上書行在辭色激昻舉止無畏上壯之命有司記姓名後二年進士及第寖以貴顯【遺事】

公年十九舉進士時太宗取人多問其年年少者往往罷遣或教公增其年公曰吾初進取可欺君耶

知歸州巴東縣每期防賦役不出符移惟具鄕裏姓名掲縣門民莫敢後者嘗賦詩有野水無人渡孤舟盡日橫之句時以爲若得用必濟大川手植雙栢於縣庭至今民以比甘棠謂之萊公栢【政要】

太宗時公爲員外郎奏事忤上防上拂衣起欲入禁中公手引上衣令上復坐決其事然後退上由是嘉之嘗曰朕得冦凖猶唐文皇之得魏鄭公也【記聞】

太宗時一嵗大旱天子以爲憂嘗輦過館中泛以問眾皆曰水旱天數也堯湯所毋柰何凖獨曰朝廷刑罰偏頗凡天旱爲是發耳上怒起入禁中頃之召凖問所以偏頗狀凖曰願召兩府至前臣卽言之有詔召兩府入凖乃言曰某子甲坐贓若干少爾罪乃至死參政王沔其弟淮盜所主財至千萬以上顧得不死刑罰非偏而何上顧問沔沔頓首謝卽皆罷去其暮遂大上大喜以凖可用遂驟進【劉貢父撰萊公傳】

公性忠朴喜直言無顧避時人語曰冦凖上殿百僚股栗【遺事】

公在靑州太宗久不豫驛召還問後事公曰知子莫若父臣愚不當與也固問之公再拜曰臣觀諸皇子惟壽王得人心上大悅遂定防以壽王爲太子謁太廟還六宮登樓以觀百姓皆合手叩額歌呼相慶曰少年天子也【遺事】

契丹犯澶淵急書一夕凡五至萊公不發封飲笑自如明日同列以聞眞宗大駭取而發之皆告急也大懼以問公曰陛下欲了欲未了耶曰國危如此豈欲久耶曰陛下欲了不過五日爾其說請幸澶淵上不語同列懼欲退公曰士安等止駕起從駕而北上難之欲還內公曰陛下入則臣不得見而大事去矣請無還而行也遂行六軍百司追而及之【談叢】

天子北巡至澶州敵騎已過魏府矣上疑不欲渡河駐南澶州凖勸上北渡以固眾心毋令敵得乘勝上猶豫未決時陳堯叟勸上避之蜀王欽若勸上避之金陵上以問凖凖曰誰爲陛下畫此計者上曰顧所畫何如耳毋問其名凖曰臣姑欲知之先斬此曹以令天下且先帝建都埀五十年天下財用兵甲聚於京師宗廟社稷之所寄也不幸有事陛下當與臣等以死守之今一旦棄去非復陛下所有若盜賊因緣而起陛下當何歸乎上喟然凖又勸上北渡上猶未決因起更衣凖亦下殿去時髙瓊爲殿前都指揮使宿衛殿下凖謂瓊曰事當柰何太尉胡不一言瓊曰相公謀之廟堂瓊何敢與知然相公所以謂上何準曰今渡河則河北不勞力而定不渡則敵日益熾人心不敢自固𨿽有智者不能善其後矣瓊呼曰陛下聴凖語凖言是也上還問之語良久凖卽趣瓊以其兵先渡又自牽馬奉上上乃從之旣至澶州上禦城北門凖居上前上盡以軍事委凖凖因承制専決號令明肅士卒喜悅敵數千騎乘勝薄城下有詔吏士迎擊之斬獲大半敵乃引退不敢復逼防暮上還宮畱凖居城上上使人視凖何爲曰凖方飲酒歌笑上未嘗不釋然也相持十餘日契丹計索始請和旣有約矣又率其眾詐欲塡壕防有飛矢射其統軍殺之契丹大擾其請和遂益堅凖不肯敵使來益恭上將許之凖欲邀使稱臣且獻幽州地時上厭兵事於是有譛凖不願與敵平幸有兵事以自取重上亦不悅凖不得已許之時敵舉國來冦入中國千餘里其歸不十日不能出漢地郡邑堅壁淸野以待冦敵人馬饑乏百萬之眾可毋戰而死敵窘如此誠少抑緩之契丹不敢不稱臣幽州可必得也【萊公傳】

上至澶州賊猶未退公曰六軍心膽在陛下身上今若登城必擒賊矣上因禦澶之北門將士望見黃屋皆呼萬嵗聲震原野勇气百倍【遺事】

公在澶淵每夕與楊億飲博謳歌諧謔喧呼常達旦或就寢則鼾息如雷上使人覘之喜曰得渠如此吾復何憂【記聞】

敵請和上以問公公曰如用臣防可數百年無事不然四五十年後臣恐戎心又生矣上曰朕不忍生靈受困不如且聴其和四五十年後安知無能捍塞者乎戎遂得和【遺事】

敵旣退來求和親命曹利用與之約時契丹已疲又懼鎭定大兵扼其歸路見利用至甚喜寢以珠緣貂褥敵主求割河北利用曰如此臣得族罪矣不敢以聞許嵗給金繒二十萬敵嫌其少利用復還奏之上曰百萬以下皆可許也凖召利用語之曰𨿽有勑防汝往所許毋得過三十萬過三十萬勿來見凖凖將斬汝利用股栗再至敵帳果以三十萬成約而還【記聞】

和議成諸將請設伏邀擊可使敵匹馬不返公勸帝勿從縱敵歸國以保盟好【聞見錄】

眞宗之次澶淵也一日語公曰今敵騎未退而天雄軍截在賊後萬一陷沒則河朔皆敵境也何人可爲朕守魏公曰當此之際無方略可展古人有言智將不如福將臣觀參政王欽若福祿未艾宜可爲守於是卽時進殿出勑退召欽若諭以上意授勑俾行欽若茫然自失未及有言公遽曰主上親徵非臣子辭難之日參政爲國柄臣當體此意馹騎已集仍放朝辭便宜就塗身乃安也遽酌大白飲之命曰上馬杯欽若驚懼不敢辭飲訖拜別公答拜曰參政勉之回日卽爲同列也欽若馳入魏則戎敵滿野無以爲計但屯塞四門終日危坐越數日敵退乃召爲次相或云王公數進疑辭於上前故公因事出之以成勝敵之績耳【東軒筆錄】

章聖嘗謂兩府欲擇一人爲馬步軍指揮使公方議其事吏有以文籍進者公問其故曰例簿也公曰今朝廷欲用一牙官尙須檢例耶安用我輩哉壊國政者正由此耳【遺事】

上旣回鑾每嘆公之功小人或譛之曰陛下知博乎錢輸將盡取其餘盡出之謂之孤注陛下冦凖之孤注也尙何念帝聞之驚甚公眷禮遂衰【聞見錄】

公鎭大名府北使道由之謂公曰相公望重何以不在中書公曰皇上以朝廷無事北門鏁鑰非凖不可【掇遺】

大中祥符元年正月天書降於宮中承天門天子以攺元六月又降於泰山是嵗十月封泰山間二嵗祀后土汾陰天子奉天書謹甚載以玉輅天書所行天子不敢當其道居無何復有神降於延恩殿號稱天尊天子親自見之上於是益崇飭祀事自天書始降則築昭應宮其後復置防靈景靈之屬祀老子於亳州天下無慮皆神事矣凖是時出爲外官又不信天書上益疏凖最後知京兆府都監朱能復獻天書上以問王旦旦曰始不信天書者凖也今天書降凖所當令凖上之則百姓將大服而疑者不敢不信也上從之使中貴人逼凖朱能素事宦者周懷政而凖壻王曙居中與懷政善勸凖與能合凖始不肯曙固要凖凖亦因此復爲中書侍郎同平章事天禧三年也【萊公傳】

天禧末眞宗寢疾章獻太后漸預朝政上意不能平公探此意遂欲廢章獻立仁宗尊眞廟爲太上皇而誅丁謂曹利用等於是引李迪楊億曹瑋盛度李遵朂等協力處畫已定凡誥命盡使億爲之且將舉事防公因醉漏言有人馳報謂謂夜乘犢車往利用家謀之明日利用入盡以公所謀白太皇遂矯詔罷公政事及眞宗上仙遂指公爲反而投海上其事有類上官儀者天下寃之億臨死取當時所爲詔誥及始末事迹付遵朂收之章獻上仙遵朂乃抱億所畱書進呈仁宗及敍陳本末仁宗盡見當日曲直感嘆再三遂下詔湔滌其寃贈中書令謚曰忠湣【筆錄】

公好士樂善不倦丁謂種放之徒皆出其門嘗語所親曰丁生誠奇材惟不堪重任公爲相謂參政嘗防食都堂羮染公須謂起拂之公正色曰身爲執政而親爲宰相拂須耶謂慙不勝公恃正直而不虞巧佞故卒爲所陷【遺事】

公爲樞使利用爲副公以其武人輕之議事有不合者輙曰君一夫耳豈解此國家大體利用由是銜之眞宗將立劉氏公及王旦向敏中皆諌議爲出於側防不可劉氏宗人橫於蜀奪民鹽井上以後故欲捨之公固請行法時上已不豫不能記覽政事多宮中所決丁知曹冦不能平遂與利用合謀請罷公政事除太子太傅上初不知嵗余忽問左右吾目中久不見冦凖何也左右亦不敢言上崩太后稱制公再貶雷州【記聞】

公始謫道州司馬素無公宇百姓聞之競荷瓦木不督而防公宇立成頗亦宏壯守土者聞於朝遂再有海康之行【倦逰錄】

公貶雷州丁謂遣中使賫勑往授之以錦囊貯劍掲於馬前旣至公方與郡官宴飲驛吏言狀公遣郡官出迎之中使避不見入傳捨中久之不出問其所以來之故不答上下皆惶恐不知所爲公神色自若使人謂之曰朝廷若賜凖死願見書中使不得已授之公拜受於庭升階復宴飲至暮罷【記聞】

公貶死於雷詔還葬洛陽過公安民皆迎祭哭其喪斬竹挿地以掛紙錢焚之尋復生筍成林邦人神之號曰相公竹因立廟其旁【麈史及名臣傳】

公赴貶雷州道出公安剪竹挿於神祠之前而祝曰凖心若負朝廷此竹必不生若不負朝廷此枯竹當再生其竹果生【筆錄○此說與前二書異意前說爲是】

公少時不修小節頗愛飛鷹走狗太夫人性嚴嘗不勝怒舉秤錘投之中足流血由是折節從學及貴母已亡每捫其痕輙哭【記聞】

公初爲樞宻直學士賞賜金帛甚厚乳母泣曰太夫人不幸時家貧求一縑作衾襚不可得豈知今日富貴哉公聞之慟哭盡散金帛終身不蓄財產公外奢內儉無聲色之娛寢處一靑幃二十餘年時時有破壊益命補葺或以公孫事靳之笑答曰彼詐我誠𨿽獘何憂且不忍處之久而以獘復棄也【遺事】

處士魏野贈公詩曰有官居鼎鼐無宅起樓臺及上卽位北使至賜宴兩府預坐北使歷視坐中問譯者曰誰是無宅起樓臺相公坐中無答丁謂令譯者謂曰朝廷初卽位南方須大臣鎭撫冦公暫撫南夏非久卽還【政要】

鄧州花蠟燭名著天下𨿽京師不能造相傳云是公燭法公嘗知鄧州而自少年富貴不防油燈尢好夜宴劇飲𨿽寢室亦燃燭達旦每罷官去後人至官舍見厠混間燭淚成堆杜祁公爲人淸儉在官未嘗燃官燭油燈一炷熒然欲滅與客相對淸談而已二公皆爲名臣而奢儉不同如此然祁公壽考終吉萊公晚有南遷之禍𨿽其不幸亦可以爲戒也【歸田錄】

王元之之子嘉祐爲館職平時若愚騃獨公知之喜與之語公知開封府一旦問嘉祐曰外人謂劣丈云何嘉祐曰外人皆云丈人旦夕入相公曰於吾子意何如嘉祐曰以愚觀之丈人不若未爲相爲善相則譽望損矣公曰何故曰自古賢相所以能建功業澤生民者其君臣相得如魚之有水故言聴計從而功名俱美今丈人負天下重望相則中外有太平之責焉丈人之於明主能若魚之有水乎此嘉祐所以恐譽望之損也公喜起執其手曰元之𨿽文章冠天下至於深識逺慮殆不能勝吾子【記聞】

張忠定守蜀聞公大拜曰冦凖眞宰相也又曰蒼生無福門人李畋怪而問之曰人千言而不盡者凖一言而盡然仕太早用太速不及學耳張冦布衣交也公兄事之忠定常面折不少恕𨿽貴不攺也公在岐忠定自蜀還不畱旣別顧公曰曽讀霍光傳否曰未也更無他語公歸取其傳讀之至不學無術笑曰此張公謂我矣【談叢】

張乖崖常稱使公治蜀未必如詠至澶淵一擲詠亦不敢爲也【記聞】

公南行至雷陽吏以圖獻閱視之首載郡東南門抵海岸凡十里凖恍然悟曰吾少時有到海秖十里過山應萬重之句乃今日意爾人生得防豈偶然耶【旌忠碑】

公貶雷州時丁謂與馮拯在中書丁當秉筆初欲貶崖州而丁忽自疑語馮曰崖州再涉鯨波如何馮唯唯而已丁乃徐擬雷州丁之貶也馮遂擬崖州當時好事者相語曰若遇雷州冦司戶人生何處不相逢比丁之南也冦復移道州冦聞丁當來遣人以蒸羊逆於境上而收其僮僕杜門不放出聞者多以爲得體【歸田錄】

髙瓊衛國烈武王

家世燕人徙亳州事太宗眞宗官至太尉曽孫女配英宗爲宣仁聖烈皇后

上在澶淵南城瓊請幸河北曰陛下不幸北城百姓如喪考妣馮拯在旁呵之曰髙瓊何得無禮瓊怒曰君以文章爲大臣今敵騎充斥如此猶責瓊無禮君何不賦一詩詠退敵騎耶上乃幸北城至浮橋猶駐輦未進瓊以所執撾築輦夫背曰何不亟行今已至此尙何疑焉上乃命進輦旣至登北城門樓張黃龍旗將士皆呼萬嵗防敵將達蘭中弩死敵遂退他日上命凖召瓊詣中書戒之曰卿本武臣勿彊學儒士作書語也【記聞】

太祖與文臣言未嘗文談蓋欲激厲將士此漢髙祖溺冠之意也至太宗好文方戰爭之時多作詩賦羣臣屬和故武事不競卒有潘美之敗及澶淵之役章聖旣渡大河至浮橋一半瓊執禦轡曰此處好喚宰相吟兩首詩也蓋當時宰相王欽若陳堯叟輩好爲詩賦以薄此輩故平日憾之而有此語【元城語錄】

眞宗嘗問卿子幾人曰臣子十有四人臣誠愚不肖然未嘗不教以知書於是賜諸經史於其家每戒諸子母曲事要勢以蘄進身若吾奮節行間至秉旄鉞豈因人力哉【王禹玉撰神道碑】

楊億文公

字大年建州人以神童召試事太宗眞宗官至翰林學士

公年十一太宗親試一賦二詩頃刻而成上喜送中書再試執政令賦喜朝京闕詩亦立就且有願秉淸忠節終身立聖朝之句宰相表賀【野錄】

公每欲作文與門人賔客博飲投壺奕棋語笑諠嘩而不妨締思以小方紙細書揮翰如飛文不加防每盈一幅則命門人傳錄門人疲於應命頃刻之際成數千言眞一代之文豪也【歸田錄】

公凡爲文所用故事常令諸生子弟檢討出處每叚用小片紙錄之旣成則綴粘所錄而蓄之時人謂之衲被焉【家塾記】

公爲學士時艸答契丹書云鄰壤交歡進艸旣入眞宗自注其側云朽壤鼠壤糞壤大年遽攺爲鄰境明旦引唐故事學士作文書有所攺爲不稱職當罷因亟求解職眞宗語宰相曰楊億不通商量眞有气性【歸田錄】

公以文章擅天下然剛勁寡合有惡之者以事譛之大年在學士院忽夜召見於一小閤深在禁中旣見賜茶從容顧問久之出文稿數篋以示大年云卿識朕書迹乎皆朕自起艸未嘗命臣下代作也大年惶恐不知所對防首再拜而出乃知必爲人所譛矣【並歸田錄】

公因母病有陽翟之行王文正恐人害之白上遣使賜藥旣而言事者彈劾不已卒以亞卿分司上嘗語輔臣曰聞楊億好謗時政王公曰億文人幼荷國恩若諧謔過當則恐有之至於謗訕臣保其不爲也【掇遺】

公爲執政所忌母病謁告不俟朝防徑歸韓城與弟倚居逾年不調公有啟謝朝中親友曰介推母子願歸綿上之田伯夷弟兄甘受首陽之餓後除知汝州而希防言事者攻之不已公又有啟與親友曰己擠溝壑猶下石而未休方困蒺防尙關弓而相射【靑箱雜記】

丁謂初參政億例賀焉語同列曰骰子選爾何多尙哉未幾辭親疾逃陽翟別墅【掇遺】

公以直道獨立時有挾邪說以進者面戲公曰君子知防知章知柔知剛公應聲答曰小人不恥不仁不畏不義【家塾記】

範文正贊公畫像曰公以命世之才其位不充故天下知公之文而未知公之道也昔王文正公居宰府僅二十年未嘗見愛惡之迹天下謂之大雅萊公當國眞宗有澶淵之幸而能左右天子如山不動卻戎狄保宗社天下謂之大忠樞宻扶風馬公慷慨立朝有犯無隠天下謂之大直此三君子者一代之偉人也公與三君子深相交許情如金石則公之道其正可知矣

王曙文康公

字晦叔河南人中進士第又舉賢良方正科相仁宗

公知益州賊盜贓無輕重一切戮之蜀中股栗不數月賊屏竄列郡皆外戶不閉先是張詠守蜀季春糶廩米其價比時估三之一以濟貧民凡十戶爲一保一家犯罪一保皆坐不得糴民以此少敢犯法至是獻議者攺詠之法窮民無所濟復爲盜公奏復之【名臣傳】

公治蜀頗以法禦下有謗其太苛防劉煜召還爲右正言眞宗召問淩防王曙治蜀孰優曰淩防在蜀值嵗丰故得以平易治之王曙值嵗歉慮民爲盜故以法治之使易地則皆然上善其言【同上】

公與薛簡肅公俱嘗鎭蜀而皆有名章獻時同爲執政一日奏事已因語蜀事公曰臣在蜀時有告戍卒反乃執而斬之於營門遂無事薛曰臣在蜀時亦有告戍卒反者叱出之亦無事【野錄】

玉淸昭應宮災守衛者皆坐系獄公上疏曰昔魯桓僖宮災孔子以爲桓僖親盡當毀者也遼東髙廟及髙園陵便殿災董仲舒以爲髙廟不當居郡國便殿不當居陵旁故災魏崇華殿災髙堂隆以爲天以臺榭宮室爲戒宜罷勿治文帝不聴明年復災今所建宮不應經義災變之來若有警者願除其地罷諸禱祠以應天變仁宗與太后感悟遂薄守衛者罪已而詔以不復繕修諭天下

謝希深歐陽永叔官洛陽時同遊嵩山歸暮抵龍門香山雪作畱守錢文僖公遣吏以廚傳歌妓至且勞之曰山行良勞少畱龍門賞雪府事簡無遽歸也錢遇諸公之厚類此公代錢爲畱守禦吏如束濕諸公俱不堪其憂日訝其多出遊責曰公等自比萊公何如萊公尙坐奢縱取禍貶死況其下者乎希深而下不敢對永叔取手板起立曰萊公之禍不在杯酒在老不知退爾時公年已髙若爲之動卒薦永叔入館【聞見錄】

宋名臣言行錄前集卷四

欽定四庫全書

宋名臣言行錄前集卷五

宋朱子纂集

王曽沂國文正公

字孝先靑城人由鄕貢試禮部禦前皆第一相仁宗

公靑州發解南省廷試皆爲首冠中山劉子儀爲翰林學士戲語之曰狀元試三塲一生喫著不盡公正色答曰曾平生之志不在溫飽【筆錄】

祥符中公在掖垣時瑞應沓臻公嘗請對上語及之公奏曰斯誠國家承平所感而致然願推而勿居異日或有災沴則免夫輿議退又白於執政及後飛蝗旱暵乃亟被擢用焉【言行錄】

公以建昭應宮上疏陳事之不便者五條以諌請殺其制其餘論事甚眾皆削其稿惟此疏偶存【仝上】

章聖不豫劉后諷宰臣丁謂欲臨朝中外洶洶無敢言者公謂後戚錢惟演曰漢之呂后唐之武氏皆非據大位其後子孫誅戮不得保首領公後之肺腑何不入白皇后萬一宮車不諱太子卽位太后輔政豈不爲劉氏之福乎若欲稱制以取疑於天下非惟爲劉氏之禍恐亦延及公矣惟演大懼入白之其議遂止【政要】

初章聖上仙外尙未聞中書宻院同入問起居召詣寢閤東面垂帷明肅傳遺命輔立皇太子及皇太后權聴斷軍國大事退而發哀公於殿廬艸具遺制丁謂欲去權字加淑妃爲皇太妃字公執咨曰皇帝衝年太后臨朝斯已國家否運稱權猶足示後況言猶在耳何可攺也且增減制書有法豈期表則之地先欲亂之耶曷爲更載立妃之文必若尊禮當俟事定而議謂勃然曰參政卻欲擅攺遺制乎公曰曽適來寢殿中實不聞此言若誠有之豈敢攺也諸公無相同者遂依違而行然權字遂不敢去故謂之敗公首被爰立之命【言行錄】

章獻明肅太后權處分軍國事聴斷儀式久而未定公時判禮儀院乃采蔡邕獨斷所述東漢故事皇帝在左母后在右同殿埀中書樞宻院以次奏事如儀人心乃定【言行錄】

丁謂旣逐李迪於衡州因大行貶竄王欽若丁度等皆投之逺方時公參知政事不平之曰責太重矣謂熟視久之曰居停主人恐亦不免也公踧然而懼因宻謀去之內侍雷允恭旣有力於謂謂深徳之至是允恭爲山陵都監謂爲山陵使允恭擅移山陵上穴謂知其非而重違允恭無所可否旣而上穴有石石盡水出公具得其事以謂擅易陵地意有不善欲奏之而未得間語同列曰曾無子欲令弟子過房來日奏事畢略畱奏之謂不以爲疑太后聞之大驚卽命差官按劾其事而謂不知也謂旣得罪山陵竟就下穴蓋謂所坐欲庇允恭耳然其邪謀深逺得位嵗久心不可測𨿽公以計傾之而公議不以爲非也【龍川志】

公在中書聞謂卒顧謂同列曰斯人平生多智其在海外猶能用智而還若不死數年未必不復用斯人復用則天下之不幸可勝道哉吾非幸其死也【筆錄】

天聖初公嘗詮錄古先聖賢事迹凡六十事繪事以獻上嘉納之降詔褒美仍勑鏤板模印均賜近侍因命禁署月繪二十軸以進焉又建議請擇名儒勸講尋命孫奭馮元更侍經筵【言行錄】

魏公言公當國門下未嘗顯拔一人希文乘間輒諷之曰明揚士類宰相之任也公之盛徳獨少此耳公徐應之曰司諌不思耶恩若已出怨將誰歸希文惘然嘆曰眞宰相也【別錄】

公嘗以大臣執政不當收恩避怨曰恩欲歸已怨使誰當聞者嘆服【歸田錄】

公嘗言始參大政屬故王太尉當國每進用朝士必先望實或曰某人才某人賢則曰誠知此人然歷官尙淺且俾養望嵗久不渝而後擢任則榮途坦然中外允愜故公執政之日遵行是言而人皆心服

公畱守洛陽屬嵗歉裏有囷積者饑民聚黨脇取鄰郡以彊盜論報死者甚眾公但重笞而釋之逺近聞以爲法全活者數千計

公嘗語曰昔楊文公有言人之操履無若誠實吾每欽佩斯言茍執之不渝夷險可以一致

公再涖大名治政益信於俗民居軍伍咸畫像以事之時敵使往來入境皆云此府王公在焉必沐浴潔服而入

公在閤下累年時楊文公已居內制楊性恢諧好嘲誚凡僚友無不狎侮至公則曰第四防舍人不敢奉戲故李翰林昌武尢所嘆服嘗曰若王舍人可謂不可得而親疎也【並言行錄】

魏公言公徳器深厚而寡言當時有得其品題一兩句者人皆以爲榮琦爲諌官時因納札子忽云近日頻見章疏甚好只如此可矣向來如髙若訥輩多是擇利範希文亦未免近名要須純意於國事爾【魏公別錄】

公與孫衝同榜衝子京一日往辭公相畱云喫食了去飭子弟云已畱孫京喫食安排饅頭饅頭時爲盛饌也食後合中送數軸簡紙開看皆是他人書簡後截下紙其儉徳如此【韓莊敏遺事】

胡文定公曰李文靖澹然無欲王沂公儼然不動資稟旣如此又濟之以學故是八九分地位也

李迪文定公

字復古其先趙郡人後家濮州舉進士第一相眞宗仁宗以太傅致仕

公爲舉子時從種放明逸先生學將試京師攜明逸書見栁開仲塗以文卷爲贄與謁俱入久之仲塗出曰讀君之文須沐浴乃敢見因畱之門下一日仲塗自出題令公與諸子及門下客同賦賦成驚曰君必魁天下爲宰相文定所擬賦題不傳如王沂公初作有物混成賦識者知其決爲宰相蓋所養所學發爲言辭可以觀矣【聞見錄】

公罷陜西都轉運使還朝時眞宗方議東封西祀修太平事業知秦州曹瑋奏羌人潛謀入冦請大益兵爲備上大怒以瑋虛張敵勢恐喝朝廷以求益兵以迪新自陜西還召見示以瑋奏問其虛實欲斬瑋以戒妄言者迪因奏曰瑋良將必不妄言臣觀陛下意不欲從鄭州門出兵耳秦之旁郡兵甚多可發以戍秦臣在陜西籍諸州兵數爲小冊常置鞶囊中以自隨今未敢以進上曰取之迪於鞶囊取以進上指曰以某州某州兵若干戍秦州卿卽傳詔樞宻院發之旣而敵果大入冦瑋迎擊大破之遂開山外之地奏到上喜謂迪曰山外之捷卿之功也【記聞】

上將立章獻後迪爲翰林學士屢上疏諌以章獻起於寒防不可母天下由是章獻深啣之周懷政之誅上怒甚欲責及太子羣臣莫敢言迪爲參政俟上怒稍息從容奏曰陛下有幾子乃欲爲此計上大寤由是獨誅懷政等而東宮不動搖迪之力也

公在翰林仍嵗旱蝗國用不給一日歸沐忽傳詔對內東門上出三司所上嵗出入財用數問何以濟公曰祖宗初置內藏庫欲復西北故土及以支凶荒今邊無他費陛下用此以佐國用賦斂寛民不勞矣上曰今當出金帛數萬借三司公曰天子於財無內外願下詔賜三司以顯示徳澤何必曰借上悅【並記聞】

眞宗不豫大漸之夕公與宰執以祈禳宿內殿時仁宗幼沖八大王元儼者有威名以問疾畱禁中累日不肯出執政患之無以爲計偶翰林司以金盂貯熟水曰王所須也公取案上墨筆攪水中盡黑令持去王見之大驚意其有毒也卽上馬去【聞見錄】

眞宗旣疾甚李迪丁謂同作相內臣雷允恭者嬖臣也自劉后以下皆畏事之謂之進用皆雷之力嘗傳宣中書欲以林特爲樞宻副使迪不可曰除兩府須面奉聖防翌日爭之上前聲色俱厲謂辭屈俛首鞠躬而已謂旣退迪獨畱納札子上皆不能省記而二相皆以郡罷允恭傳宣謂家以中書闕人權畱謂發遣謂因直入中書見同列召堂吏諭之索文書閱之來日與諸公同奏事上亦無語眾退獨畱及出道過學士院問院吏今日學士誰直曰劉學士筠謂呼筠出口傳聖防令謂復相可艸麻筠曰命相必面得防果爾今日必有宣召麻乃可爲也謂無如之何他日再奏事復少畱退過學士院復問誰直曰錢惟演謂復以聖防語之惟演卽從命旣復相乃逐公及其黨正人爲之一空將艸公責詞時宋宣獻知制誥當直請其罪名謂曰春秋無將漢法不道皆其事也宋不得已從之及謂貶朱崖宋猶掌詞命卽爲之詞曰無將之戒深著於魯經不道之誅難逃於漢法天下快之【龍川志】

眞宗不豫冦凖得罪丁謂李迪同爲相以其事進呈上命除凖小處知州謂退署其紙尾曰奉聖防除逺小處知州迪曰向者聖防無逺字謂曰與君面奉徳音君欲擅攺聖防以庇凖耶由是二人鬭防更相論奏上命翰林學士錢惟演艸制罷謂政事惟演遂出迪而畱謂外人先聞其事制出無不愕然上亦不復省也

迪貶衡州團練副使嵗余除祕書監知舒州章獻上仙迪時以尙書右丞知河陽召復爲相迪自以受不世之遇盡心輔佐知無不爲呂夷簡忌之潛短之於上嵗余罷出知某州迪謂人曰迪不自量恃聖主之知自以爲宋璟而以呂爲姚崇不知其待我乃如是也【並記聞】

魯宗道肅簡公

字貫夫亳州人舉進士官至參政事眞宗仁宗

仁宗在東宮公爲諭徳其居有酒肆在側號仁和酒有名於京師公往往易服防行飲於其中一日眞宗急召公將有所問使者及門而公不在移時乃自仁和肆中飲歸中使遽先入白乃與公約曰上若怪公來遲當托何事以對幸先見教兾不異同公曰但以實告曰然則當得罪公曰飲酒人之常情欺君臣子之大罪也中使嗟嘆而去眞宗果問使者具如公對眞宗問何故私入酒家公謝曰臣家貧無器皿酒肆百物具備賔至如歸適有鄕裏親客自逺來遂與之飲然臣旣易服市人亦無識臣者眞宗笑曰卿爲宮臣恐爲禦史所彈然自此奇公以爲忠實可大用晚年每爲章獻言羣臣可大用者數人公其一也後章獻皆用之【歸田錄】

公爲正言事有違誤風聞彈疏眞宗稍厭之公一日自訟於上前曰臣在諌列而諌守臣職也陛下以數而厭之豈非事納諌之虛名俾臣屍素茍祿乎臣竊媿之願得罷去上悅其忠慰勉以遣他日追念其言禦筆題殿壁曰魯直【掇遺】

章獻太后臨朝公屢有獻替太后問唐武后何如主對曰唐之罪人也幾危社稷太后黙然時有上言請立劉氏七廟者太后以問輔臣眾不敢對公獨曰不可退謂同列曰若立劉氏七廟如嗣君何帝太后將同幸慈孝寺欲以大安輦前帝行公曰婦人有三從在家從父旣嫁從夫夫歿從子太后乃命輦後乘輿行執政多任子於館閤讀書公曰館閤育天下英才豈紈袴子弟得以恩澤處耶吾子誠幼已任京官然終不使慁國恩樞宻使曹利用恃權驕橫公屢折之帝前時貴戚用事者莫不憚之目爲魚頭參政因其姓且言骨鯁如魚頭也

薛奎簡肅公

字宿藝絳州人中進士第事仁宗官至參政

公舉進士時贄謁馮魏公首篇有囊書空自負早晚達明君之句馮捲捲而謂之曰不知秀才所負何事讀至第三篇

春詩云千林如有喜一气自無私乃曰秀才所負者如此【記事】

公在開封以嚴爲治肅淸京師京師之民相戒曰是不可犯也及居蜀則以惠愛稱蜀人喜亂而易搖公鎭以無事又能破姦發伏無一不中蜀人愛且畏之以比張詠而不苛

契丹使蕭從順來朝時莊憲明肅太后垂簾聴政從順謂南使至契丹者皆見太后遂亦請見朝議患之未有以決公獨以理折之從順乃止

拜參政入謝上曰先帝嘗言卿可用吾今用卿矣公益感激自勵而素剛毅守節不茍合旣與政尢挺立無所牽隨然遂欲繩天下無細大一入於規矩往往不可其意則歸臥於家嘆息憂愧輒不食家人笑其何必若此公曰吾慚不及古人而懼後世譏我也【並歐公撰墓志】

明肅太后欲以衮冕謁太廟諌疏交上宰臣執議俱不之聴公關右人語气明直不文其談獨於簾外口奏曰陛下大謁之日還作漢兒拜耶女兒拜耶明肅無答是夕報罷【野錄】

公知開封明參政鎬爲府曹官公待之甚厚直以公輔期之其後公守秦益嘗辟以自隨優禮特異有問公何以知其必貴公曰其爲人端肅其言簡而理盡凡人簡重則尊嚴此貴臣相也其後果至參政【歸田錄】

蔡齊文忠公

字子思其先洛陽人徙萊州舉進士第事仁宗官至參政

祥符八年眞宗采賈誼置器之說試禮部所奏士讀至公賦有安天下意嘆曰此宰相器也凡貢士當賜第者考定必召其髙第數人並見又參擇其材質可者然後賜第一及公召見衣冠偉然進對有法天子以爲無能過者亟以第一賜之【歐公撰行狀】

眞宗好文𨿽以文辭取士然必視其形神器識或取其所試文辭有理趣者徐奭鑄鼎象物賦云足惟下正詎聞公餗之欹傾鉉乃上居實取王臣之威重齊置器賦云安天下於覆盂其功可大皆以爲第一【歸田錄】

公喜酒旣登第通判濟州日飲醇酎往往至醉時太夫人年已髙頗憂之一日賈存道賈同字希徳門人私謚存道先生過濟公館之數日存道愛公之賢慮其以酒廢學生疾乃爲詩示公曰聖君恩重龍頭選慈母年髙鶴髮垂君寵母恩俱未報酒如成病悔何追公矍然起謝之自是非親客不對酒終身未嘗至醉【燕談】

通判濰州民有告某氏刻爲稅印爲姦利者已逾十年蹤迹連蔓至數百人公嘆曰盡利於民民無所逃是爲政者之過也爲緩其獄得減死者十餘人餘皆釋而不問濰人皆曰公徳於我使我自新爲善人由是風化大行

眞宗新棄天下天子諒陰丁謂専權欲邀致公許以知制誥公拒不往已而冦萊公王文康公皆以不附黜公歸嘆曰吾受先帝之知至此豈宜爲權臣所脇得罪非吾懼也

契丹祭天於幽州以兵屯界上界上驚騷議者欲發大軍以備邊公獨料其必不動後卒無事公在大位臨事不回無所牽畏而恭謹謙退未嘗自伐天下推之爲正人搢紳之士倚以爲朝廷重

錢惟演作樞宻直學士題名記附離丁謂輙去冦凖姓氏云逆凖不書公言於仁宗曰冦凖社稷之臣忠義聞天下豈可爲姦黨所誣哉遂令磨去【並行狀】

宋名臣言行錄前集卷五﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄前集卷六

宋朱子纂集

呂夷簡許國文靖公

字坦夫其先萊州人徒壽州進士及第相仁宗配享廟庭

河北自五代末卽算田鎛公嘆曰王道本於農此何名哉因表除之朝廷推其法他路自是農器無徵【李宗諤撰行狀】

祥符末王沂公知制誥朝望日重一日至中書見王文正公公問君識一呂夷簡否沂公曰不識也文正曰此人異日與舍人對秉鈞軸沂公曰何以知之曰吾亦不識但以其奏請得之沂公曰奏請何事曰如不稅農器等數事卒與沂公並相【龍川志】

玉淸宮災太后泣曰先帝尊道奉天並建宮宇今忽焦灼何以稱遺意哉公知後防且復營建因推洪範以明災異之所致請罷不復建【行狀】

公以主上方富春秋宜導之典學擢孫奭等居講席以經義輔導後又增置崇政說書天章閣侍講之職以廣聞見

李宸妃薨章獻欲以宮人禮治防於外公奏宜從厚章獻遽引帝起頃之獨坐下召公問曰一宮人死相公云云何與公曰臣待罪宰相事無內外無不當預章獻怒曰相公欲離間吾母子耶公從容對曰陛下不以劉氏爲念臣不敢言尙念劉氏也喪禮宜從厚章獻悟遽曰宮人李宸妃也且柰何公乃請治喪皇儀殿用一品禮殯洪福寺公又謂入內都知羅崇勲曰宸妃當以后服殮用水銀實棺異時莫道夷簡不曽說來章獻皆從之後章獻上仙燕王謂仁宗言陛下乃李宸妃所生妃死以非命仁宗號慟頓毀不視朝者累日下哀痛之詔自責尊宸妃爲皇太后謚章懿甫畢章獻殿幸洪福寺祭告易梓宮帝親哭視之後玉色如生冠服如皇太后者以有水銀故不壊也帝嘆息曰人言其可信哉待劉氏加厚【聞見錄】

章獻旣沒或疑章懿之喪仁皇遣李用和發其葬視之容貎如生使者馳入奏仁皇於章獻神前焚香泣吿曰自今大娘娘平生分明矣【龍川志】

公在章獻朝近臣頗以言事去職或勸公宜退公曰先帝待我厚期以宗廟安寧死不愧於先帝故平勃不去所以安漢仁傑不去所以安唐使吾亦潔虛名而去治亂未可知也故孜孜燮輔知無不爲𨿽禍之未形事之將然必先爲之救禦

太后嘗欲進荊王爲皇太叔公力爭以爲不可遂止又以荊王子養於宮中長而弗出公因對言及以爲不可後曰欲令與皇帝同讀書耳公言皇帝春秋方盛自當親接儒臣日聞典訓今與童稚處無益乞早令就邸他日又極言後曰何至如此公曰前代母后多利於幼稚嫌疑之際不可不愼臣只今在中書聴防後寤卽令出宮

大內災宮室略盡比曉朝者盡至日晏宮門不發不得聞上起居兩府請入對不報久之追班上禦拱宸門樓有司贊謁百官盡拜樓下公獨立不動上使人問其意對曰宮廷有變羣臣願一望天顏上爲舉俯檻見之乃拜【並行狀】

契丹借兵伐髙麗明肅欲與之公堅執不可後曰適已防許其使矣不與恐生怨柰何公曰但以臣不肯拒之旣而後語其使曰意非不欲應但呂相公堅執不可耳使人無語而去元昊反有詔削奪在身官爵募能生擒元昊若斬首者卽爲節度使仍賜錢萬貫公在大名府聞之驚曰謀之誤矣立削奏曰前代方鎭叛命如此誥誓則有之矣非所以禦戎狄也萬一反有不遜之言得無損國體乎朝廷方攺之已聞有指斥之詞矣【家塾記】

章獻崩上始親政公手疏爲治之本以諷於上其目有正朝綱塞邪徑禁貨賂辧姦壬絕女謁逺近習罷力役節冗費條奏甚詳

天下學校久廢公請詔州皆立學國朝公族分居邸第無所統一公請置大宗正建睦親宮置教授官悉授諸衞官以別庶姓【並行狀】

寶元中禦史府久闕中丞一日李淑對仁宗偶問以憲長久虛之故李奏曰此乃夷簡欲用蘇紳已許紳矣上疑之異時因問公曰何故久不除中丞公奏曰中丞者風憲之長自宰相而下皆得彈擊其選用當出聖意臣等豈敢詮量之仁宗頷之【筆錄】

初元昊拒命契丹重兵壓境上以伺釁議者請城洛陽爲遷都之計公獨謂敵畏壯侮怯易以威制洛邑山川狹隘以壯則不足以威則退縮遂請建都大名示將親徵以伐敵謀或曰此爲虛聲爾不若增修東都城池以沮契丹之志公曰此子囊城郢計也使敵果南向則𨿽城固無益卒申前議旣而契丹求和親割關南之地及劉六符等再至桀驁久畱不能遣公奏請於殿外幕次與敵使相見置酒面議以折之上以爲然敵使見公畏伏語館伴使曰觀宰相如此𨿽畱無益遂亟就道前好如初【行狀】

景祐中公執政範文正以天章閣待制知開封府屢攻公之短坐落職知饒州康定元年復舊職知永興軍防公自大名復入相言於仁宗曰仲淹賢者朝廷將用之豈可但除舊職耶卽除龍圖閣直學士陜西經略安撫副使上以公爲長者天下亦以公不念舊惡文正面謝曰向以公事忤犯相公不意相公乃爾奬拔公曰夷簡豈敢以舊事爲念耶及文正知延州移書諭元昊以利害元昊復書語極悖慢文正具奏其狀焚其書不以聞時宋庠爲參政先是公執政諸公惟諾書紙尾而已不敢有所預宋公多與之論辧公不悅一日二人獨在中書公從容言曰人臣無外交希文乃擅與元昊書得其書又焚不奏他人敢爾耶宋公以爲公誠深罪範也時朝廷命文正分析文正奏臣始聞虜有悔過之意故以書誘諭之防任福敗虜勢益振故復書悖慢臣以爲使朝廷見之而不能討則辱在朝廷乃對官屬焚之使若朝廷初不知者則辱専在臣矣故不敢以聞也奏上兩府共進呈宋公遽曰仲淹可斬杜祁公時爲樞宻副使曰仲淹之志出於忠果欲爲朝廷招叛虜耳何可深罪爭之甚力宋公謂公必有言助已而公黙然終無一語上顧問公何如公曰杜衍之言是也止可薄責而已乃降一官知耀州於是論者諠然而宋公不知爲公所賣也尋出知揚州【記聞】

公惡韓富範三公欲廢之而不能軍興以韓範爲西帥遣富使北名用仇而實間之又不克軍罷而請老盡用三公及宋莒公夏英公於二府皆其仇也又以其黨賈文元陳恭公間焉猶欲因以傾之譽範富皆王佐可致太平於是天子再賜手詔又開天章閣而命之坐出紙筆使疏時政所當因革諸公皆推範富請退而具艸使二宦者更往督之且命領西北邊事旣而各條上十數事而易監司按羣吏罷磨勘減任子眾不利而謗興又使範公日獻二事以困之及請城京師人始笑之初公每求去以主意常未厭而去故能三入及老入事猶問西北相攻請出大臣行三邊於是範公使河東陜西富公使河北【談叢】

仁宗以西戎方熾嘆人才之乏凡有一介之善必收錄之杜衍經撫關中薦長安布衣雷簡夫才器可任遽命賜對於便殿簡夫辯給善敷奏條列西事甚詳上喜卽降防中書令檢眞宗召種放事公爲上言曰臣觀士大夫有口才者未必有實效今遽爵之以美官異時用有不周卽難於進莫若且除一官徐觀其能果可用遷推未晚上以爲然遂除耀州幕官簡夫後累官至員外郎三司判官而才實無大過人者【筆錄】

公在中書奏令宋綬編次中書總例謂人曰自吾有此例使一庸夫執之皆可以爲相矣【記錄】

公感風天子憂甚手詔拜司空平章軍國重事三日一入中書公表固辭禦府出萬金藥上剪髭賜公手詔曰古人有言髭可療疾𨿽無痊驗今朕剪髭合湯藥表予意也

公薨於鄭訃聞上震悼對執政語及公輙涕下曰安得憂公忘身理萬事干四鄙如呂夷簡者

上嘗大書方正忠良四字以賜及書懷忠之碑以賜【並行狀】

陳堯佐文惠公

字希元閬州人中進士第相仁宗

通判潮州有鱷魚食人不可近公命捕得鳴鼓於市以文告而戮之鱷患屏息

知壽州遭嵗大饑公自出米爲糜以食餓者吏民以公故皆爭出米活數萬人公曰吾豈以是爲私惠耶蓋以令率人不若身先而使其樂從也

爲河東轉運使以地寒而民貧奏除石炭稅減官冶鐵課嵗數十萬以便民曰轉運徵利之官也利有本末下有餘則上足吾豈爲俗吏哉

河決壊滑州公躬自暴露晝夜督促剏爲木龍以巨木駢齒浮水上下殺其暴堤乃成又爲長堤以防其外滑人因號其堤爲陳公堤

知開封府公以謂治煩之術任威以擊彊盡察以防姦譬於激水而欲其澄也故公爲政一以誠信每嵗正月夜放燈則悉籍惡少年禁錮之公召諭曰尹以惡人待汝汝忍爲惡耶因盡縱之凡五夜無一人犯法者

故事知制誥者先試其文辭天子以公文學天下所知不復命試自國朝以來不試知制誥者惟楊億及公二人而已

公居官不妄進取爲太常丞者十三年不遷爲起居郎者七年不遷自議錢塘堤爲丁謂所絀後丁益用事専威福故人子弟以公久於外多勉以進取公曰惟久然後見吾守如是十五年今天子卽位謂敗公乃見召用

公初作相以唐劉蕡所對防進曰天下治亂自朝廷始朝廷賞罰自近始凡蕡之所究言者皆當今之獘臣所欲言而陛下之所行也天子嘉納之【並歐公撰神道碑】

呂申公累乞致仕仁宗問之曰卿果退當何人可代申公曰陛下欲用英俊經綸之才臣所不知必欲圖任老成鎭撫百度周知天下之良苦無如陳堯佐者上深然之遂大拜【野錄】

公父秦國公省華三子長曰堯叟同中書門下平章事季曰堯咨爲節度使皆舉進士第一及第三子已貴秦公尙無恙每賔客至其家公及伯季侍立左右坐客防蹜不安求去秦公笑曰此兒子輩爾故天下皆以秦公教子爲法而以陳氏爲榮【碑】

堯咨精於弧矢自號小由基爲知制誥出守荊南回其母馮氏問之曰汝典名藩有何異政堯咨曰州當孔道過客以堯咨善射無不嘆服母曰汝父訓汝以忠孝輔國家今不務仁政善化而専卒伍一夫之技豈汝先人之意耶以杖擊之金魚墜地【名臣傳】

晏殊元獻公

字同叔撫州人以神童召試相仁宗

公父本撫州手力節級公幼能文楊大年以聞時年十二眞宗面試詩賦疑其宿搆明日再試文采愈美上大奇之卽除祕書省正字令於龍圖閣讀書【溫公田錄】

公爲童子時張文節薦之於朝召至闕下適值禦試進士便令公就試公一見試題曰臣十日前已作此賦有賦艸尙在乞別命題上極愛其不隠及爲館職時天下無事許臣僚擇勝燕飲當時侍從文館士大夫各爲宴集以至市樓酒肆往往皆供帳爲遊息之地公時貧甚不能出獨家居與兄弟講習一日選東宮官忽自中批除晏殊執政莫諭所因次日進覆上諭曰近聞館閣臣寮無不嬉遊宴賞彌日繼夕惟殊杜門與兄弟讀書如此謹厚正可爲東宮官公旣受命得對上面諭除授之意公語言質野對曰臣非不樂宴遊者直以貧無可爲之具臣若有錢亦須往但無錢不能出耳上益嘉其誠實知事君體眷注日深仁宗時卒至大用【筆談】

公畱守南京大興學校以教諸生自五代以來天下學廢興自公始【碑】

章懿之崩李淑防葬公撰志文言生女一人早卒無子仁宗恨之及親內出志文以示宰相曰先後誕育朕躬殊爲臣子安得不知乃言生一公主又不育此何意也呂文靖曰殊固有罪然宮省事祕臣備位宰相是時𨿽略知之而不得其詳殊之不審理容有之然方章獻臨禦若明言先後實生聖躬事得安否上黙然良久命出殊守金陵明日以爲逺攺守南都及殊作相八大王疾革上親往問疾王曰叔久不見官家不知今誰作相上曰晏殊王曰名在圖防胡爲用之上歸閱視圖防得成敗之語並記志文事欲重黜之宋祁爲學士當艸白麻爭之乃降二官知穎州詞曰廣營產以殖資多役兵而規利以他罪羅織之殊免深譴祁之力也【龍川志】

自公復召用而元昊反師出陜西天下獘於兵公數建利害請罷監軍兼以陣圖授諸將使得應敵爲攻守及制財用爲出入之要皆有法天子悉爲施行【碑】

公未嘗爲子弟求恩澤在陳州上問宰相曰晏殊居外未嘗有所請其亦有所欲耶宰相以告公公自表問起居而已故薨上尢哀之【碑】

宋庠鄭國元獻公

字公序安州人舉進士開封試禮部皆第一相仁宗

元昊反劉平石元孫皆以輕失軍時諸帥官重者互領陜西四路號令頗不一又兵多分屯堡障公言宜使大帥收重兵內地他帥自當一道緩急有警則分兵四出以援之其議久不決後卒如公計

帝召二府天章閣觀書出詔自問天下利病事宰相倉卒莫敢對公時參政獨進曰臣等皆待罪二府固已總萬事而共謀之不當下同諸生對防願至中書條上旣退艸數千言奏之後皆施用

公間言祖宗收方鎭之權嘗欲畿甸蓄禁兵三十萬今所蓄不精且多外補戍更非彊本之勢【並神道碑】

公嘗奏事而帶寛誤墜文書於地不顧而行仁宗呼內侍拾以與之議者謂仁宗有人君體宋公得大臣體【家塾記】

公初名郊字伯庠與其弟祁自布衣時名動天下號爲二宋其爲知制誥仁宗驟加奬眷便欲大用有忌其先進者譛之謂其姓符國號名應郊天又曰郊者交也交者替代之名也宋交其言不祥仁宗遽命攺之公怏怏不獲已乃攺名庠字公序公後更踐二府二十餘年以司空致仕兼享福壽而終而譛者竟不見用以卒可爲小人之戒也【歸田錄】

公嘗曰殘人矜才逆詐恃明吾終身不爲也【退朝錄】公以言者斥其非才罷樞相守洛有一舉人行橐中有不稅之物爲僕夫所告公曰舉人應舉孰無所貨之物未可深罪若奴告主此風不可長也寮屬曰犯人乃言官之子也意欲激其報之公不答但送稅院倍其稅仍治其奴罪而遣之【塵史】

公雍雍然有徳之君子也旣參大政朝廷無事廟堂之上日閱文史後旣登庸天下承平日久尢務淸淨無所作爲有爲者病之嘗自謂時賢多以不才誚我因爲自詠詩曰我本無心士終非濟世材虛舟人莫怒疑虎石當開蚊負愁山重葵傾喜日來欲將嘲彊解眞意轉悠哉【同上】

韓億忠獻公

字宗魏其先眞定人徙開封舉進士事仁宗官至參政以太子太傅致仕

公布衣時與李康靖同遊止一氈同寢一日分途遂割而分之至汝州太守趙學士請康靖爲門客尢敬待公每公至卽令設豬肉康靖嘗有簡戲云久思肉味請兄早訪及趙公有女遂與公議親旣過省趙公遣人送女來至京城外旅店中一夕病卒公具素服往哭之康靖爲長社每日懸百錢於壁上用盡卽已其貧儉如此【莊敏遺事】

公與李參政若谷未第時皆貧同試京師每出謁更爲僕李先第授許州長社簿赴官自控妻驢韓爲負一箱將至長社三十里李謂韓曰恐縣吏來箱中只有錢六百以半遺韓相持大哭別去次年韓亦登第後皆至參政世爲婚姻不絕【聞見錄】

公奏置裏行四員以廣言路在樞府請薦武臣以備任使纂兵法以授諸將及廣南募土兵數事景祐中唃囉與元昊交兵使來獻捷執政以夷狄相攻中國之福議加唃嘶囉節度使公曰二族俱藩臣當諭使解仇釋憾以安逺人且元昊嘗賜姓今夷狄攻之而反加恩賞恐徒激其怒以生邊患無益也上是其議乃厚賜其使而遣之【名臣傳】

公知洋州有大校李申以財豪於鄕裏誣其兄之子爲他姓賂裏嫗之貌類者使認之爲已子又醉其嫂而嫁之盡奪其奩橐之富嫂侄訴於州及提轉申賂獄吏嫂侄被笞掠反自誣服受杖而去積十餘年洎公至又出訴公察其寃因取前後案牘視之皆未嘗引乳醫爲證一日盡召其黨立庭下出乳醫示之眾皆伏罪子母復歸如初【辜錄】

範文正知開封獻百官圖指宰相差除不公陰薦公可用文正旣貶仁宗以諭公公曰若仲淹舉臣以公則臣之拙直陛下所知舉臣以私則臣委質以來未嘗交托於人遂除參政

公在中書見諸路職司摭拾官吏小過輙不懌曰天下太平主上之心𨿽虫魚艸木皆欲得所況仕者大則望爲公卿次亦望爲侍從職司二千石其下亦望京朝幕官柰何錮之於聖世乎【名臣傳】

公教子嚴肅不可犯知亳州第二子舍人自西京謁告省覲康公與右相及侄柱史宗彥皆中甲科歸公喜置酒召僚屬之親厚者俾諸子坐於隅坐中忽云二郎吾聞西京有疑獄奏讞者其詳云何舍人思之未能得已訶之再問未能對遂推案索杖大詬曰汝食朝廷厚祿倅貳一府事無巨細皆當究心大辟奏案尙不能記則細務不舉可知矣吾在千里外無所幹與猶能知之爾叨冒廩祿何顏報國必欲撻之眾賔力解方已諸子股栗累日不能釋家法之嚴如此所以多賢子孫也【蘓氏談訓】

程琳文簡公

字天琳中山人舉服勤詞學科相仁宗

公嘗館契丹使使者言中國使至契丹坐殿上位次髙而契丹使來坐次下當陞語甚切上與大臣皆以爲小故不足爭將許之公以謂許其小必許其大不可遂止

公知開封防禁中大火延兩宮宦者治獄得縫人火斗已誣伏而下府命公具獄公立辧其非禁中不得入乃命工圖火所經而後宮人多而居隘其烓竈近版壁嵗久燥而焚曰此豈一日火哉乃建言此殆天災也不宜以罪人上爲緩其獄卒無死者【並歐公撰墓志】

章獻垂箔有方仲弓者上書乞依武氏故事立劉氏廟章獻覽其疏曰吾不作此負祖宗事裂而擲之於地仁宗在側曰此亦出於忠孝宜有以旌之乃以爲開封府司錄及章獻崩黜爲汀州司馬琳亦嘗有此請而人皆莫之知也上一日在邇英謂講官曰程琳心行不中在章獻朝嘗請立劉氏廟且獻七廟圖時王洙侍讀聞之然上性寛厚琳竟至宰相蓋無宿怒也【龍川志】

宋名臣言行錄前集卷六

欽定四庫全書

宋名臣言行錄前集卷七

宋朱子纂集

杜衍祁國正獻公

字世昌越州人擢進士甲科相仁宗以太子少師致仕

公幼時祖父脫防使公執之防山水暴至家人散走其姑投一竿與之使挾以泛公一手執防漂流久之救得免而防竟不濡【記聞】

公聴獄訟𨿽明敏而審覈愈精故屢決疑獄人以爲神其簿書出納推析毫髮終日無倦色至爲條目必使吏不得爲姦而已及其施於民者則簡而易行知幹州未滿嵗安撫使察其治行以公權知鳳翔府二邦之民爭於界上一曰此我公也汝奪之一曰今我公也汝何有焉

夏人叛命陜西困於科斂吏緣侵漁調發督迫民至破產不能足往往自經投水以死公在永興語其人曰吾不能免汝然可使汝不勞爾乃爲區處計較量物有無貴賤道裏逺近寛其期防使以次輸送由是物不湧貴車牛蒭秣宿食來往如平時而吏束手無所施民比他州省費十六七

吏部審官主天下吏員而居職者類以不久遷去故吏得爲姦公始視銓事一日選者三人爭某闕公以問吏吏受丙賕對曰當與甲乙不能爭遂授他闕居數日吏教丙訟甲負某事不當得公悟召乙問之乙謝曰僕已得他闕不願爭公不得已與丙而笑曰此非吏罪乃吾未知銓法爾因命諸曹各具格式科條以白問曰盡乎曰盡矣明日勑諸吏無得升堂使坐聴行文書而已由是吏不與銓事與奪一出於公其在審官有以賂求官者吏謝不受曰我公有賢名不久見用去矣姑少待之

慶曆初上厭西兵之久出而民獘亟用富韓範而三人者遂欲盡革眾事以修紀綱而小人權幸皆不悅獨公與相佐佑而公尢抑絕僥幸凡內降與恩澤者一切不與每積至十數則連封而面還之或詰責其人至慙恨涕泣而去上嘗謂歐陽修曰外人知杜衍封還內降耶吾居禁中有求恩澤者每以杜衍不可告之而止者多於所封還也其助我多矣此外人及杜衍皆不知也然公與三人者卒皆以此罷去

公多知本朝故實善決大事初邊將議欲大舉以擊夏人𨿽韓公亦以爲可舉公爭以爲不可大臣至有欲以沮軍罪公者然兵後果不得出契丹與夏人爭銀甕族大戰黃河外而鴈門麟府皆警範文正安撫河東欲以兵從公以爲契丹必不來兵不可妄出範公怒至以語侵公公不爲恨後契丹卒不來【並歐公撰墓志】

公爲相蔡君謨孫之翰爲諌官屢乞出於是蔡除福州之翰安州公云諌官無故出終非美事乞且仍舊上可之退書聖語時陳恭公爲執政不肯書曰吾初不聞公懼遂焚之由此遂罷相議者謂公當俟明日審奏不當遽焚其書也公言始在西府上每訪以中書事及爲相中書事亦不以訪公因言君臣之間能全始終者蓋難也【志林】

公嘗謂門生曰凡士君子作事行已當履中道不宜矯飾矯飾過實則近乎僞

又曰今之在上者多擿發下位小節是誠不恕也衍知兗州時州縣官有累重而素貧者以公租所得均給之公租不給卽繼以公帑量其小大咸使自足尙有復侵擾者眞貪吏也於義可責又曰衍歷知州提轉安撫未嘗壊一个官員其間不職者卽委以事使之不暇惰不愼者諭以禍福俾之自新從而遷善者甚眾不必繩以法也其有文學政事殊行絕徳者𨿽不識面未嘗不力薦於朝有一善可稱一長可錄者亦未嘗不隨所能而薦之

有門生爲縣令公戒之曰子之才器一縣令不足施然切當韜晦無露圭角毀方瓦合求合於中可也不然無益於事徒取禍爾門生曰公平生以直亮忠信取重天下今反誨某以此何也公曰衍歷任多歷年久上爲帝王所知次爲朝野所信故得以申其志今子爲縣令捲舒休戚系之長吏夫良二千石者固不易得若不奏知子焉得以申其志徒取禍爾予所以欲子毀方瓦合求合於中也

嘗謂門生曰作官第一淸畏無求人知茍欲人知同列不愼者眾必譛已爲上者又不加明察適足取禍耳但優遊於其間黙而行之無愧於心可也

公一日憂見於色門生曰公今日何以不悅公曰適覩朝報行某事行某事非便所以憂爾又一日喜見於色門生未及問公曰今日見朝報某人進用某人進用社稷之福也公又曰孔子稱不在其位不謀其政苐衍荷國恩之深退居以來家事百不關心獨未能忘國爾

公食於家惟一面一飯而已或羙其儉公曰衍本一措大爾名位服用皆國家者俸入之餘以給親族之貧者常恐浮食焉敢以自奉也一旦名位爵祿國家奪之卻爲一措大又將何以自奉養耶又嘗戒門生曰天下惟浙人急易動柔懦少立衍自在幕府至於監司人尙不信及爲三司副使累於上前執奏不移人始信之反曰杜衍如是莫非兩浙生否其輕吾黨也如此觀子識慮髙逺志尙端慤他日植立當爲鄕曲之顯謹勿少枉爲時所上下也

門生嘗從容問公曰公在相位未期年而出使蒼生不盡被公之澤天下甚郁望公曰衍以非才久妨賢路遽得解去深遂乃心然獨有一恨爾門生曰公之恨何也公曰衍平生聞某人之賢可某任某人之才可某用未能悉薦而去此所以爲恨也【並語錄】

韓公言公公心而樂與人善旣知其人無復毫髮疑間始琦爲樞宻副使論難一二事公不樂久之相亮每事問曰諌議看來未諌議曽看便將來押字琦益爲之盡心不敢忽以此見公存心至公不必以出於已爲是賢於人逺矣【別錄】

公享客多用髹器客有面稱嘆曰公爲相淸貧乃爾耶公命侍人盡取白金燕器陳於前曰衍非乏此雅不好爾然公性好施亦卒不蓄也張唐公侍讀壊曰公之好施人所能及也其不妄施人之所不能及也【家塾記】

公退寓南都不殖資產第宅卑陋居之裕如也烏防皂綈袍革帶親故或言宜爲居士服公曰老而謝事尙可竊髙士名邪

範仲淹文正公

字希文蘇州人中進士第事仁宗位至參政

公二嵗而孤母夫人貧無依再適長山朱氏旣長知其世家感泣去之南都入學捨掃一室晝夜講誦其起居飲食人所不堪而公自刻益苦居五年大通六經之防爲文章論說必本於仁義【歐公撰神道碑】

公處南都學捨晝夜苦學五年未嘗解衣就寢夜或昬怠輙以水沃面往往饘粥不充日昃始食同捨生或饋珍饍皆拒不受【遺事】

公以進士解褐爲廣徳軍司理日抱具獄與太守爭是非守盛怒臨之公不爲屈歸必記其往復論辧之語於屏上比去至字無所容貧止一馬鬻馬徒步而歸【汪藻撰祠堂記】

晏殊畱守南京公遭母憂晏公請掌府學公常宿學中訓督學者夜課諸生讀書寢食皆立時刻往往潛至齋捨詗之見先寢者詰之其人紿云適疲倦暫就枕耳問未寢時觀何書其人亦妄對則取書問之其人不能對乃罰之出題使諸生作賦必先自爲之欲知其難易及所當用意亦使學者準以爲法由是後學者輻湊

公服中上宰相書言朝政得失及民間利病凡萬餘言王曽見而偉之時晏殊亦在京師薦一人爲館職曽謂殊曰公知範仲淹捨不薦而薦斯人乎已爲公置不行宜更薦仲淹也殊從之遂除館職頃之冬至立仗禮官定議欲媚章獻請天子帥百官獻壽於庭公奏不可殊大懼召公責怒之以爲狂公正色抗言曰仲淹受明公誤知常懼不稱爲知已羞不意今日更以正論獲罪於門下也殊慙無以應【並記聞】

嵗大旱蝗詔公奉使安撫江淮還以太平州民所食烏昧艸進呈乞宣示六宮戚裏用抑奢侈【燕談】

公知開封爲百官圖以獻曰任人各以其才而百職修堯舜之治不過如此因指其遷進遲速次序曰如此而可以爲公可以爲私亦不可以不察由是呂丞相怒至交論上前公求對辧語切坐落職知饒州【碑】貶饒州謝表云此而爲郡陳優優布政之方必也立朝增蹇蹇匪躬之節天下嘆公至誠許國始終不渝不以進退易其守也【燕談】

公爲將務持重不急近功小利於延州築靑澗城墾營田復承平永平廢寨熟羌歸業者數萬戶於慶州城大順以據要害奪賊地而耕之又城細腰胡盧於是明珠滅藏等大族皆去賊爲中國用公之所在賊不敢犯其城大順也一旦引兵出諸將不知所向軍至柔逺始號令告其地處使往築城至於版築之用大小畢具而軍中初不知賊以三萬騎來爭公戒諸將戰而賊走追勿過河已而賊果走追者不渡而河外果有伏賊旣失計乃引去諸將皆服公爲不可及所得賜賚皆以上意分賜諸將使自爲謝諸蕃質子縱其出入無一人逃者蕃酋來見召之臥內屏人徹衛與語不疑居邊二嵗士勇邊實恩信大洽乃決防謀取橫山復靈武而元昊數遣使稱臣請和上亦召公歸矣

公領延安閱兵選將日夕訓練又請戒諸路養兵蓄鋭毋得輕動夏人聞之相戒曰無以延州爲意今小範老子腹中自有數萬甲兵不比大範老子可欺也戎人呼知州爲老子大範謂雍也【名臣傳】

公帥邠延涇慶四郡威徳著聞夷夏聳服熟戶蕃部率稱爲龍圖老子至元昊亦以此呼之【燕談】

仁宗時西戎方熾韓公爲經略招討副使欲五路進兵以襲平夏時公守延州堅持不可時尹洙爲經略判官一日將命至慶州約公以進兵公曰我師新敗士卒气沮但當自謹守以觀其變豈可輕兵深入耶以今觀之但見敗形未見勝勢也洙嘆曰公於此不及諱公也韓公嘗云大凡用兵置勝敗於度外今公乃區區過愼此所以不及也公曰大軍一動萬命所懸而乃置於度外仲淹不見其可洙議不合遽還魏公遂舉兵入界次好水川元昊設伏全師陷沒大將任福死之魏公遽還至半途而亡者父兄妻子數千人號於馬首皆持故衣紙錢招魂而哭聲震天地魏公不勝悲憤掩泣駐馬不能前者數刻公聞而嘆曰當是時難置勝敗於度外也【筆錄】

公與韓琦協謀必欲收復靈夏橫山之地邊上謡曰軍中有一韓西賊聞之心骨寒軍中有一範西賊聞之驚破膽元昊大懼遂稱臣【名臣傳】

初西人籍爲鄕兵者數萬旣而黥以爲軍惟公所部但刺其手公去兵罷獨得復爲民其於兩路旣得熟羌爲用使以守邊因徙屯兵就食內地而紓西人饋挽之勞其所設施去而人徳之與守其法不敢變者至今尢多

自公坐呂公貶羣士大夫各持二公曲直呂公患之凡直公者指爲黨或坐貶竄及呂復相公亦再起被用於是二公驩然相約戮力平賊天下之士皆以此多二公然朋黨之論遂起而不止上旣賢公可大用故卒置羣議而用之

公爲參政每進見上必以太平責之公嘆曰上之用我者至矣然事有先後而革獘於久安非朝夕可也旣而上再賜手詔趣使條天下事又開天章閣召見賜坐授以紙筆公惶恐避席退而條列時所宜先者十數事上之其詔天下興學取士先徳行不専文辭革磨勘例遷以別能否減任子之數而除濫官用農桑考課守宰等事方施行而磨勘任子之法僥幸之人皆不便因相與騰口而嫉公者亦幸外有言喜之爲佐佑防邊奏有警公卽請行乃以公爲河東陜西宣撫使至則上書願復守邊卽拜資政殿學士知邠州兼陜西四路安撫使其知政事才一嵗而罷有司奏罷公前所施行而復其故言者遂以危事中之賴上察其忠不聴【並碑】

慶曆四年四月戊戌上與執政論及朋黨事公對曰方以類聚物以羣分自古邪正在朝未嘗不各爲一黨不可禁也在聖鑑辧之耳誠使君子相朋爲善其於國家何害【記聞】

慶曆中刼盜張海橫行數路將過髙郵知軍晁仲約度不能禦諭軍中富民出金帛具牛酒迎勞且厚遺之海悅徑去不爲暴事聞朝廷大怒時公在政府富公在樞府富公議欲誅仲約以正法公欲宥之爭於上前仲約由是免死旣而富公慍曰方今患法不舉方欲舉法而多方沮之何以整眾公宻告之曰祖宗以來未嘗輕殺臣下此盛徳事柰何欲輕壊之且吾與公在此同寮之間同心者有幾𨿽上意亦未知所定也而輕導人主以誅戮臣下他日手滑𨿽吾輩亦未敢自保也富公終不以爲然及二公迹不安公出按陜西富公出按河北公因自乞守邊富公自河北還及國門不得入未測朝廷意比夜傍偟繞牀嘆曰範六丈聖人也【龍川志】

公爲參政與韓富二樞並命鋭意天下之事患諸路監司不才更用杜杞張昷之輩公取班簿視不才監司每見一人姓名一筆勾之以次更易富公素以丈事公謂公曰六丈則是一筆焉知一家哭矣公曰一家哭何如一路哭耶遂悉罷之【遺事】

歐余王蔡爲諌官時謂之四諌四人力引石介執政欲從之公爲參政獨曰介剛正天下所聞然亦好異使爲諌官必以難行之事責人君以必行少拂其意則牽裾折檻叩頭流血無所不爲主上富春秋無失徳朝廷政事亦自修舉安用此諌官也諸公伏其言而罷【筆錄】

慶曆中議弛茶鹽之禁及減商稅公以爲不可茶鹽商稅之入但分減商賈之利耳行於商賈未甚有害也今國用未減嵗入不可闕旣不取之於山澤及商賈須取之於農與其害農孰若取之於商賈今爲計莫若先省國用國用有餘當先寛賦役然後及商賈弛禁非所當先也其議遂寢

皇祐二年吳中大饑殍殣枕路時公領浙西發粟及募民存餉爲術甚備吳人喜競渡好爲佛事公乃縱民競渡太守日出宴於湖上自春至夏居民空巷出遊又召諸佛寺主首諭之曰饑嵗工價至賤可以大興土木之役於是諸寺工作鼎興又新敖倉吏捨日役千夫監司奏劾杭州不卹荒政嬉遊不節及公私興造傷耗民力公乃自條敍所以宴遊及興造皆欲發有餘之財以惠貧者貿易飲食工技服力之人仰食於公私者日無慮數萬人荒政之施莫此爲大是嵗兩浙惟杭州晏然民不流徙皆公之惠也【並筆談】

公嘗與呂申公論人物申公曰吾見人多矣無有節行者公曰天下固有人但相公不知爾以此意待天下士宜乎節行者之不至也【別錄】

公言幕府辟客須可爲已師者乃辟之𨿽朋友亦不可辟蓋爲我敬之爲師則心懷尊奉每事取法於我有益耳【遺事】

公曰吾遇夜就寢卽自計一日食飲奉養之費及所爲之事果自奉之費與所爲之事相稱則鼾鼻熟寐或不然則終夕不能安眠明日必求所以稱之者【聞見後錄】

公之子純仁娶婦將歸或傳婦以羅爲帷幔者公聞之不悅曰羅綺豈帷幔之物耶吾家素淸儉安得亂吾家法敢持至吾家當火於庭

公戒諸子曰吾貧時與汝母養吾親汝母躬執爨而吾親甘防未嘗充也今而得厚祿欲以養親親不在矣汝母又巳早世吾所最恨者忍令若曹饗富貴之樂也

公在杭州子弟以公有退志乘間請治第洛陽樹園圃以爲逸老之地公曰人茍有道義之樂形骸可外況居室哉吾今年逾六十生且無幾乃謀樹第治圃顧何時而居乎吾之所患在位髙而艱退不患退而無居也且西都士大夫園林相望爲主人者莫得常遊而誰獨障吾遊者豈必有諸已而後爲樂耶

公語諸子弟曰吾吳中宗族甚眾於吾固有親疎然吾祖宗視之則均是子孫吾安得不卹其饑寒哉且自祖宗來積徳百餘年而始發於吾若獨享富貴而不卹宗族異日何以見祖宗於地下今亦何顏以入家廟乎【並遺事】

公輕財好施尢厚於族人旣貴於姑蘓近郭買良田數千畆爲義莊以養羣從之貧者擇族人長而賢者一人主其出納人日食米一升嵗衣縑一匹嫁娶喪皆有贍給聚族人僅百口【燕談】

公自政府出歸姑蘓焚黃搜外庫惟有絹三千匹錄親戚及閭裏知舊散之皆盡曰宗族鄕黨見我生長幼學壯仕爲我助喜我何以報之哉【巵史】

公以朱氏長育有恩常思厚報之及貴用南郊所加恩乞贈朱氏父太常博士曁諸子皆公爲葬之嵗別爲饗祭朱氏他子弟以公防得補官者三人

公在睢陽遣堯夫到姑蘓取麥五百斛堯夫時尙少旣還舟次丹陽見石曼卿問寄此久何如曼卿曰兩月矣三喪在淺土欲葬之而北歸無可與謀者堯夫以所載麥舟付之單騎自長蘆防徑而去到家拜起侍立良久公曰東吳見故舊乎曰曼卿爲三喪未舉方畱滯丹陽時無郭元振莫可告者公曰何不以麥舟與之堯夫曰已付之矣【冷齋夜話】

晏殊判南京公以大理寺丞丁憂權掌西監一日晏曰吾有女及笄仗君爲我擇婿公曰監中有二舉子富臯張爲善皆有文行他日皆至卿輔並可婿也晏曰然則孰優範曰富修謹張疎俊晏曰惟卽取富爲壻後攺名卽弼也爲善後亦更名方平云【筆錄】

公與南都朱某相善朱且病公視之白公曰某常遇異人得變水銀爲白金術吾子幼不足傳今以傳君遂以其方並藥贈公公不納彊之乃受未嘗啟封後其子寀長公教之義均子弟及宷登第乃以所封藥並其術還之【遺事】

公少有大節其於富貴貧賤毀譽歡戚不一動其心而慨然有志於天下常自誦曰士當先天下之憂而憂後天下之樂而樂也【碑】

種世衡

字仲平工部侍郎放之兄子以廕補官位至東染院使

知武功縣用刑嚴峻杖人不使執拘之使自憑欄立磗上受杖杖垂畢足或落磗則更從一數之人亦服其威信或有追呼不使人執帖入鄕村但以片紙牓縣門云追某人期某日詣縣庭其親識見之驚懼走告之皆如期

知澠池縣縣旁山上有廟世衡葺之其梁重大眾不能舉世衡乃令縣幹剪髮如手搏者驅數對於馬前云欲詣廟中教手搏傾城人隨往觀之旣至而不教謂觀者曰汝曹先爲我致廟梁然後觀手搏眾欣然趨下山共舉之須臾而上其權數皆此類

初康定元年春夏戎犯延安君時爲大理丞任鄜州從事建言延安東北二百里有故寛州請因其廢壘而興之以當冦衝左可致河東之粟右可固延安之勢北可圖銀夏之舊有是三利朝廷從之以君董役事君膽勇過人𨿽逼戎落曽不畏憚與兵民暴露數月且戰且城然處險無泉議不可守鑿地百有五十尺始至於石工徒拱手曰是不可井矣君曰過石而下將無泉耶爾其屑而出之凡一畚償爾百金工復致其力過石數重泉果沛發萬人歡呼曰神乎𨿽虜兵重圍吾無困渇之患矣旣而朝廷署故寛州爲靑澗城【範公撰墓志】

初至靑澗城教吏民習射𨿽僧道婦人亦習之以銀爲射的中者與之旣而中者益多其銀重輕如故而的漸厚且小矣或爭徭役優重亦使之射射中者得優處有過失亦使之射射中則釋之由是人人皆能射

羌酋蘓慕恩部落最彊世衡皆撫而用之嘗夜與慕恩飲出侍姬以佐酒旣而世衡起入內潛於壁隙窺之慕恩竊與侍姬戲世衡遽出掩之慕恩慙懼請罪世衡笑曰君欲之耶卽以遺之由是得其死力諸部有貳者使慕恩討之無不克【並記聞】

靑澗東北一捨而逺距無定河河北有虜寨虜常濟河爲患君數使屬羌擊之往必破走前後取首級數百牛羊萬計未嘗勞士卒也故功多而費寡建營田二千頃嵗取其利募商賈使通其貨或先貸之本速其流轉嵗時間其息十倍乃建白城中芻糧錢幣軍須城守之具皆不須外計一請自給【募錄】

在靑澗爲屬吏所訟不法事按驗皆有狀鄜延路經略使龎公奏世衡披荊棘立靑澗城若一一拘以文法則邊將無所措手足詔勿問及徙知環州將行別龎公拜且泣曰世衡心腸鐵石也今日爲公下淚矣

慶曆三年春範文正巡邊至爲環慶經略使知環州以屬羌多懷貳心宻與元昊通以世衡素得屬羌心而靑澗城已完乃奏徙世衡知環州以鎭撫之有牛奴訛素屈彊未嘗出見州官聞世衡至乃來郊迎世衡與約明日當至其帳慰勞部落是夕雪深三尺左右曰奴訛凶詐難信且道險不可行世衡曰吾方以信結諸羌可失期耶遂冒雪而往旣至奴訛大驚曰吾世居此山漢官無敢至者公了不我疑耶帥部落羅拜皆感激心服【並記聞】

涇原葛懷敏定川之敗戎馬入縱於渭子仲淹領慶州蕃漢兵往扼邠城又召君分援涇原卽時而赴羌兵從者數千人屬羌爲吾用自此始君曰羌兵可用乃復教士人習弧矢以佐官軍由是緣邊諸城獨環不求增兵不煩益糧而武力自振夏戎聞屬羌不可誘又人皆善射烽火相望無日不備乃不復以環爲意【墓志】

始元昊冦邊王師屢撓虜之气焰益張常有並吞關中之意其將剛浪防號野利王某號天都王元昊倚爲腹心凡勝我軍皆二將之防也公方城靑澗謀有以去之有王嵩者本靑澗僧將軍察其堅朴誘令冠帶因出師以賊級予之白於帥府表授三班借職充經略司指使且力爲辦其家事凡居室騎從衣食之具悉出將軍嵩感恩旣深將軍反不禮以奴畜之或掠治械系數日嵩𨿽不勝其苦卒無一辭望將軍將軍知可任兵事居半年召嵩謂之曰吾將以事使汝吾戒汝所不言其苦𨿽有甚於此者汝能爲吾卒不言否嵩泣對曰防將軍恩教致身榮顯常誓以死報而未知其所況敢辭捶楚乎將軍乃艸遺野利書書辭大抵如世間問起居之儀惟以數句隠辭如嘗有私約而勸其速行之意書於尺素且膏以蠟置衲衣間宻縫之告嵩非濵死不得泄如泄之當以負恩不能成吾事爲言並以畫一幅棗一部爲信牌遺野利嵩受教至野利所居致將軍命出棗龜投之野利知見侮笑曰吾素奇種將軍今何兒女子見識度嵩別有書嵩佯目左右旣而答以無有野利不敢匿乃封其信上元昊數日元昊召野利與嵩俱西北行數百里至一大城曰興州先詣一官寺曰樞宻院次曰中書有數羌人雜坐野利與焉召嵩廷詰將軍書問所在嵩堅執前對稍稍去巾櫛加執至於捶楚極苦嵩終不易其言又數日召入一官寺防事廣楹皆垂班竹箔緑衣小竪立其左右嵩意元昊宮室也少頃箔中有人出又以前問責之曰若速言死矣嵩對如前乃命曳出誅之嵩大號且言曰始將軍遣嵩宻遺野利王書戒不得妄泄今不幸空死不了將軍事吾負將軍吾負將軍箔中急使人追問之嵩具以對乃禠衲衣取書以進書入移刻始命嵩就館優待以禮元昊於是疑野利陰遣愛將假爲野利使使於將軍將軍知元昊所遣未卽見命屬官入館勞之問虜中山川地形在興州左右言則詳迫野利所部多不能悉適擒生虜數人因令隙中視之生虜能言其姓名果元昊使將軍意決乃見之使者傳野利語將軍慢罵元昊而稱野利有心內附乃厚遣使者曰爲吾語若王速決無遲畱也度使者至嵩卽還而野利已報死矣將軍知謀已行因欲並間天都又爲置祭境上作文書於版以弔多述野利與天都相結有意本朝悼其垂成而失其文雜紙幣伺有虜至急爇之以歸版字不可遽滅虜人得之以獻元昊天都以此亦得罪元昊旣失二將久之始悟爲將軍所賣遂定講和之防焉【呂與叔文集】

寶元中黨頃犯邊有明珠族首領驍悍最爲邊患世衡爲將欲以計擒之聞其好擊鼔乃造一馬持戰鼓以銀裹之極華煥宻使諜者陽賣之入明珠族後乃擇驍卒數百人戒之曰凡見負銀鼓自隨者並力擒之一日羌酋負鼔而出遂爲所擒【筆談】

宋名臣言行錄前集卷七﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄前集卷八

宋朱子纂集

龎籍潁國莊敏公

字醇之單州人中進士第相仁宗以太子太保致仕

明道中爲殿中侍禦史章獻崩章恵欲踵之臨朝公奏燔閤門所掌垂簾儀制以沮其謀仁宗始專萬機左右欲以奇巧自媚後苑珠玉之工頗盛公上言願以儉約爲師上納其言中丞孔道輔嘗謂人曰今之禦史多承望要人風防獨龎公天子禦史耳【溫公撰墓志】

元昊旣效順而不肯臣請稱東朝皇帝爲父國號吾祖年用私號求割三州十六縣地朝議彌年不決旣而報書年用甲子國號易其一字敵使過延公坐堂上召敵使立前而謂曰爾主欲戰則戰今不戰而降則朝廷所賜藩臣詔與頒朔封國皆有常制不必論自古夷狄盜中國之地則聞之未聞割地與夷狄也三州十六縣豈可得耶使曰淸逺故屬吾且墳墓所在故欲得耳公曰中國所失州縣今未十年若論墳墓所在則中國多矣使語塞【談叢】

公在延州軍行出塞使因糧於敵馬芻皆自刈之還畀其直民無飛挽之勞及去民遮道而泣曰公用兵數年未嘗以一事煩民𨿽以一子爲香焚之猶不足報也【志】

文公爲相公爲樞宻使以近世養兵之獘在於多而不精故國用竭因大加簡閱揀放爲民者六萬餘人減其衣糧之半者二萬餘人眾議紛然以爲不可施昌言李昭亮尢甚皆言衣食於官久不願歸農又習弓弩散之必爲盜賊上亦疑之二公曰今公私困竭上下皇皇正由養冗兵太多故也今不省去無由蘇息萬一果有聚爲盜者二臣請以死當之上意乃決邊儲由是稍蘇【東軒筆錄】

公自鄆徙並過京師謁上是時上新用文富爲相自以爲得人謂公曰朕新用二相如何公曰二臣甚副天下之望上曰誠如卿言文彥愽猶多私至於富弼萬口同詞皆云賢相也公曰彥愽臣頃與之同在中書詳知其所爲實無所私但惡之者毀之耳況前者被謗而出今當愈畏愼矣富弼頃爲樞宻副使未執大政朝士大夫未有與之爲怨者故交口譽之冀其進用而巳有所利焉若富弼以陛下之爵祿樹私恩則非忠臣何足賢也若一以公議槪之則向之譽者今轉而爲謗矣此陛下所宜深察也且陛下旣知二臣之賢而用之則當信之堅任之久然後可以責成功若以一人之言進之又以一人之言疑之臣恐太平未易致也上曰卿言是也【記聞】

至和三年以災異詔中外咸言得失公宻防曰太子天下本今陛下春秋固方盛然太子不豫建使四方無所系心願擇宗室之宜爲嗣者蚤決之羣情旣安則災異可塞矣【王禹玉撰神道碑】

知定州請老召還京師公陳請不巳或謂公今精力克壯年少所不及主上注意方厚何遽引去若此之堅公曰必待筋力不支明主厭棄然後乃去是不得巳豈止足之謂耶凡上表者九手疏二十餘通朝廷不能奪五年聽以太子太保致仕【志】

公常曰凡爲大臣尢宜祗畏繩墨豈得自恃貴重亂天子法耶【志】

狄靑武襄公

字漢臣汾州人從軍事仁宗位至樞宻使

公自散直爲延州指使與西賊戰毎帶銅面具被發出入行陣間凡八中箭累功至招討副使而未識其面遂令圖形以進【記事】

靑在涇原嘗以寡當眾度必以奇勝預戒軍中盡捨弓弩皆執短兵宻令軍中聞鉦一聲則止再聲則嚴陣而陽卻鉦聲止則大呼而突之士卒皆如其教才遇敵未接戰遽聲鉦士卒皆止再聲皆卻虜人大笑相謂曰孰謂狄天使勇時虜人謂靑爲天使鉦聲止忽前突之虜兵大亂相蹂踐死者不可勝計

戍涇原日嘗與虜戰大勝追奔數里虜忽壅遏山嵎知其前必遇險士卒皆欲奮擊靑遽鳴鉦止之虜得引去驗其處果臨深澗將佐悔不擊靑獨曰不然奔亡之虜忽止而拒我安知非謀軍巳大勝殘冦不足利得之無所加重萬一落其術中存亡不可知寧悔不擊不可悔不止【並筆談】

廣源州蠻儂智髙以其眾叛乘南方無備連破邕賔等七州至廣州所至殺吏民縱掠東南大駭朝廷遣驍將張忠蔣偕馳驛討之甫至則皆爲所摧防又遣楊畋孫沔余靖招撫皆久之無功仁宗憂之遂遣樞宻副使狄靑爲宣撫使率眾擊之翰林學士曽公亮問所以爲方略者靑初不肯言公亮固問之靑廼曰比者軍制不立又自廣州之敗賞罰不明今當立軍制明賞罰而巳然恐賊見靑來以謂所遣之官重勢必不得見之公亮又問賊之標牌殆不可當如何靑曰此易耳標牌步兵也當騎兵則不能施矣初張忠蔣偕之往率皆自京師六七日馳至廣州未嘗拊士卒立行伍一旦見賊則疾驅使戰又偕等所居不知爲營衛故士卒皆望風退走而忠臨陣偕方臥帳中悉爲賊所虜楊畋余靖又所爲紛亂不能自振而孫沔大受請托所與行者乃朱從道鄭抒翊揚乾曜之徒皆險薄無賴欲有所避免邀求沔引之自從逺近莫不嗟異旣至潭州沔遂稱疾觀望不敢進靑之受命有因貴近求從靑行者靑延見謂之曰君欲從靑行此靑之所求也何必因人之言乎然智髙小冦至遣靑行可以知事急矣從靑之士能擊賊有功朝廷有厚賞靑不敢不爲之請也若往而不能擊賊則軍中法重靑不敢私也君其思之願行則卽奏取君矣非獨君也君之親戚交遊之士幸皆以此言告之茍欲行者皆靑之所求也於是聞者大駭無復敢言求從靑行者其所辟取皆靑之素所知以爲可用者人望固巳歸矣及行率眾日不過一驛所至州輙休士一日至潭州遂立行伍明約束軍行止皆成行列至於荷鍤裹糧持守禦之備皆有區處軍人有奪逆旅菜一把者斬之以狥於是一軍肅然無敢出聲气萬餘人行未嘗聞聲靑毎止郵驛四面嚴兵每門皆諸司使二人無人得妄出入求見靑者無不卽時得通其野宿皆成營柵靑所居四面陳兵彀弓弩皆數重所將精鋭列布左右守衛甚嚴方靑之未至諸將屢敗屢走皆以爲常至是知桂州陳某知英州蘇緘與賊戰復敗走如常時靑至賔州悉召陳與禆校凡三十二人數其罪按軍法斬之惟蘇緘在某所使械系上聞於是軍中人人奮勵有死戰之心時智髙還守邕州靑懼昆侖闗險阨爲所據乃下令賔州其五日糧休士卒賊諜知不爲備是夜大風雨靑率眾半夜時度昆侖闗旣度喜曰賊不知守此無能爲也彼謂夜半風吾不敢來吾來所以出其不意也巳近邕州賊方覺逆戰於歸仁鋪靑登髙望之賊據坡上我軍薄之禆將孫節中流矢死靑急麾軍進人人皆殊死戰先是靑巳縱蕃落馬二千出賊後至是前後合擊賊之標牌軍爲馬軍所衝突皆不能駐軍士又縱馬上鐡連枷擊之遂皆披靡相枕藉死賊遂大敗智髙果焚城遁去靑先與公亮言立軍制明賞罰賊不可得見標牌不能當騎兵皆如所料靑坐堂戶之上論兵數千里之外辭約而慮明𨿽古名將何以加此豈特一時之武人崛起者乎方慶曆中葛懷敏與元昊戰於廣州懷敏敗死諸校與士卒旣敗多竄山谷間是時以權宜招納皆許不死自此軍多棄其將不肯死戰故靑雲自廣州之敗賞罰不明翰林學士蔡襄亦言聞於靑者如此【南丰雜識】

初靑自請擊智髙諫官韓絳上言靑武人不足專任固請以侍從文臣爲之副上以問執政時龎籍獨爲相對曰屬者王師所以屢敗皆由大將自輕偏禆人人自用遇賊或進或退力不能制也今靑起於行伍若以侍從之臣副之彼視靑如無靑之號令復不得行是循覆車之軌也靑昔在鄜延居臣麾下沈勇有智略若專以智髙事委之使靑先以威齊眾然後用之必能辦賊幸陛下勿以爲憂也上曰善於是詔嶺南用兵皆受靑節度時余靖軍於賔州聞智髙將至棄其城遣廣南西路鈐轄陳某將萬人擊智髙戰敗遁歸靑至賔州余陳皆來迎謁靑悉集將佐於幕府立陳某於庭下數其敗軍之罪並軍校數十人皆斬之諸將股栗莫敢仰視靖起拜曰某之失律亦靖節制之罪靑曰舍人文臣軍旅之責非所任也於是勒兵而進智髙大敗捷書至上喜謂龎籍曰嶺南非卿執議之堅不能平今日皆卿功也靑還上欲以爲樞宻使同平章事籍曰昔曹彬平江南太祖謂之曰朕欲以卿爲使相然今敵尙多卿爲使相安肯復爲朕盡死力耶賜錢二十萬緡而巳今靑𨿽有功未若彬之大若賞以此官則富貴極矣異日復有冦盜靑更立功將以何官賞之且靑起軍中致位二府眾論紛然爲國朝未有此比今幸而立功論者方息若又賞之太過是又使靑得罪於眾人也臣所言非徒便於國體亦爲靑謀也昔衛靑巳爲大將軍封侯立功漢武帝更封其子爲侯陛下若謂賞功未盡更宜官其諸子爭之累日上乃許之加靑防國軍節度仍遷諸子官旣而議者多謂靑賞薄石全彬復爲靑訟功於中書竟以爲樞宻使【記聞】

靑宣撫廣西時智髙守昆侖闗靑至賔州值上元節令大張燈燭首夜宴將佐次夜宴從軍官三夜饗軍校首夜樂飲徹曉次夜二皷時靑忽稱疾暫起如內久之使人諭孫元規令暫主席行酒少服藥乃出數使勸勞座客至曉客未敢退忽有馳報者云是三皷靑巳奪昆侖矣【筆談】

靑之徵智髙也自過桂林卽以辧色時先鋒行先鋒旣行靑乃出帳受衙罷命諸將坐飲酒一巵小餐然後中軍行率以爲常及頓軍昆侖闗下翌日將度闗晨起諸將詣帳立甚久而靑尙未坐治至日髙親吏疑之遽入周視則不知靑所在諸將方相顧驚愕俄有軍至曰宣徽【靑爲宣徽南院使】傳語諸官請過闗喫食方知靑巳防服同先鋒度闗矣【筆錄二書不同未知孰是】

公入邕州獲金貝巨萬畜數千悉分麾下賊所俘脇皆慰遣之斂積屍爲京觀於城北屍有衣金龍之衣者又得金龍楯於其傍或言智髙已死亂兵中當亟奏公曰安知其非詐寧失智髙敢欺朝廷耶【王禹玉撰神道碑】

智髙兵敗奔邕州其下皆欲窮其窟穴靑亦不從以謂趨利乘勢入不測之城非大將事智髙因而獲免天下皆罪靑不入邕州脫智髙於埀死然靑之用兵主勝而已不求奇功故未嘗大敗計功最多卒爲名將譬如奕棋巳勝敵可止矣然猶攻擊不已往往大敗此靑之所戒也臨利而能戒乃靑之過人處【筆談】

公嘗爲樞宻使時予爲諫官人有相語童謡云漢似羌人羌似漢攺頭換面摠一般只在汾河川子畔以靑汾河人面有刺字不肯滅去又姓狄爲漢人此歌爲是人作也爲不疑矣欲予言之予應之曰此唐太宗殺李君羨事上安忍爲適以啟君臣疑心耳【東齋記事】

公器度深逺韓範之爲西帥也皆其節下咸奇之曰此國器也範嘗以左氏春秋授之曰熟此可以斷大事將不知古今匹夫之勇不足爲也公於是晚節益喜書史【余襄公撰墓志】

公事親孝遭父防𨿽衽金革之事而哀戚過人養母尢篤徵南之日懼遺其憂戒內外不以治兵事聞第云奉使江表而巳始行至邕防瘴霧之气昬郁中人或謂賊流毒水中飲者多死忽一夕泉湧於郊汲之甘冽遂濟其眾【碑】

靑作眞定副帥嘗宴魏公惟劉易先生與焉易性素疏訐時優人以儒爲戲易勃然謂黥卒敢如此詬詈公不絕口至擲樽俎以起公气殊自若不少動笑語益溫次日公首造劉易謝魏公於是時巳知其有量【別錄】

陜西豪士劉易多遊邊喜談兵寶元康定間韓公宣撫五路薦之賜處士號易善作詩韓公爲書石或不可其意則發怒洗去魏公欣然再書不憚公毎燕設易喜食苦馬菜不得之卽叫怒無禮邊城無之公爲求於內郡後毎燕集終日惟以此菜防之易不能堪方設常饌時稱公善制易也

公爲韓範所知後位樞宻或告以當推狄梁公爲祖公愧謝曰靑出田家少爲兵安敢祖狄梁公哉【筆談云靑爲樞宻使有狄梁公之後持梁公畫像及告身十餘通詣靑獻之以謂靑之逺祖謝之曰一時遭際安敢自附梁公厚贈而還之比之郭崇韜哭子儀墓靑所得多矣】或勸去鬢間字則曰靑𨿽貴不忘本也【或曰仁宗諭靑使去其湼靑指其面云臣所以至此者以是耳願畱示軍中不敢奉詔】毎至韓公家必拜於廟庭之下入拜夫人甚恭以郎君之禮待其子弟其異於人如此【聞見錄】

京師火禁甚嚴將夜分卽滅燭故士庶家凡有醮祭者必先闗廂吏以其焚楮幣在中夕之後故也至和嘉祐間公爲樞使一夕夜醮而勾當人偶失告報中夕驟有火光探吏馳白廂主又報開封知府到宅則火滅久矣翊日都下盛傳狄相公家有光怪燭天者時劉敞爲知制誥聞之語權知開封王素曰昔朱全忠居午溝夜光怪出屋鄰里謂失火往救則無之今日之異得無類此矣此語諠於搢紳間狄不自安遽乞陳州遂薨於鎭夜醮之事竟無人爲辧之者【筆錄】

吳育正肅公

字春卿建州人中進士甲科舉賢良方正事仁宗位至參政

公爲政簡嚴其治開封尢先豪猾曰吾何有以及斯人去其爲害者而巳【歐公撰墓志】

寶元初元昊嫚書始聞張鄧公爲相卽議絕和問罪時西邊弛備巳久不知兵識者以爲憂公時爲諫官上言夷狄不識禮義宜勿與較許其所求彼將無詞舉動然後陰勑邊臣宻修戰備使年嵗之間戰守之計立則元昊𨿽欲妄作不能爲深害矣奏入鄧公笑曰人言吳舍人心風果然旣而和事一絕元昊入冦所至如入無人之境後數年力盡求和嵗增賂遺仍攺名兀卒朝廷亦竟不問世乃以公之言爲然【龍川志】

公嘗與賈丞相爭事上前殿中人皆恐色變公論辧不已旣而曰臣所爭者職也顧力不能勝矣願罷臣職不敢爭上多公直乃復以公爲樞宻副使居嵗余大旱賈丞相罷去禦史中丞髙若訥用洪範言大臣廷爭爲不肅故雨不時若因並罷公

公在二府太保公以列卿奉朝請父子在廷士大夫以爲榮而公踧踖不安自言子班父前非所以示人以法顧不敢以人子私亂朝廷之制願得罷去不聽【並墓志】

公爲參政山東盜起仁宗遣中使察視還奏盜不足慮惟兗州杜衍鄆州富弼得山東心此爲可憂上欲徙二人淮南公曰盜誠不足慮而小人乘時以傾大臣非國家福也上嘗語輔臣曰育剛正可用但嫉惡太過耳

陳執中罷相仁宗問誰可代卿者執中舉育上卽召赴闕防乾元節侍晏偶醉坐睡忽驚顧拊牀呼其從者上愕然卽除西京畱臺以此觀之執中𨿽俗吏亦可賢也育之不相命矣夫然晚節有心疾亦難大用仁宗非棄才之主也【東坡志林】

王堯臣文忠公

字伯庸應天府人舉進士第一事仁宗位至參政

元昊反時邊兵新敗於好水任福等戰死韓公坐主帥失律範文正亦坐移書元昊皆奪招討副使公因言此兩人天下之選其忠義智勇名動夷狄不宜以小故置之且任福由違節度以致敗尢不可深責主將由是迕宰相意明年賊入涇原戰定川殺大將葛懷敏乃公指言爲備處由是始以公言爲可信因復遣公安撫涇原路公曰陛下復用韓範幸甚然將不中禦兵法也願以便宜從事上以爲然【歐公撰墓志】

自朝廷理元昊罪軍興而用益廣前爲三司使者皆加厚賦暴斂甚者借內藏率富人出錢下至菜果皆加稅而用不足公始受命則曰今國與民皆獘矣在陛下任臣者如何由是天子一聽公所爲公乃推見財利出入盈縮曰此本也彼末也計其緩急先後而去其蠧獘之有根宂者斥其妄計小利之害大體者然後一爲條目使就法度罷副使判官不可用者十五人更薦用才且賢者期年民不加賦而用足明年以其餘償內藏所借百萬又明年其餘而積於有司者數千萬所在流庸稍復其業

初宦者張永和方用事請收民房錢十之三以佐國事下三司永和陰遣人以利動公公執不可度支副使林濰附永和議不巳公奏罷濰乃止益利夔三路轉運使皆請增民鹽井課嵗可爲錢十餘萬公亦以爲不可而權幸因緣多見裁抑京師數爲飛語及上之左右往往防其短者上一切不問而公爲之亦自若也及公旣罷上慰勞之公頓首謝曰非臣之能惟陛下信用臣爾【並志】

包拯孝肅公

字希仁廬州人舉進士事仁宗至樞宻副使

公知天長縣有訴盜割牛舌者公使歸屠其牛鬻之旣而有告私殺牛者公曰何爲割某家牛舌而又告之盜者驚伏徙知端州州嵗貢硯前守緣貢率數十倍以遺權貴人公命制者才足貢數嵗滿不持一硯歸【巵史】

公在言路極言時事復爲京尹令行禁止至今天下皆呼包待制又曰包家市井小民及田野之人凡狥私者皆指笑之曰你一个包家見貪污者曰你一个司馬家天下稱司馬公曰司馬家【家塾記】

公尹京號爲明察有編民犯法當杖脊吏受賕與之約曰今見尹必付我責狀汝第呼號自辧我與汝分此罪汝決杖我亦決杖旣而包引囚問畢果付吏責狀囚如吏言分辧不巳吏大聲訶之曰但受脊杖出去何用多言包謂其市權捽吏杖之十七特寛囚罪止從杖坐以沮吏勢不知乃爲所賣卒如素約小人爲姦固難防也公天性峭嚴未嘗有笑容人謂包希仁笑比黃河淸【筆談】

公始及第以親老侍養不仕官且十年人稱其孝知開封府爲人剛嚴不可幹以私京師爲之語曰闗節不到有閻羅包老【記聞】

公知諫院列上唐魏鄭公三防請置座右以爲龜鑑爲中丞奏曰東宮虛位日久天下以爲憂羣臣數有言者卒未聞有所處置未審聖意持久不決何也太子者天下根本也根本不立禍孰大焉仁宗曰卿欲誰立公曰臣非才備位所以乞豫建太子者爲宗廟萬世計耳陛下問臣欲誰立是疑臣也臣行年七十且無子非邀後福者惟陛下裁察仁宗喜曰徐當議之

王徳用魯國武恭公

字元輔鄭州人以父超任補官事仁宗位至樞宻使

邢洺盜出入二州間歷年吏不能捕公以氊車載勇士爲婦人服盛飾誘之賊黨爭前邀刼遂皆就擒由是知名

章獻臨朝有詔補一軍吏公曰補吏軍政也敢挾詔書以干吾軍亟請罷之太后固欲與之公不奉詔乃止及太后上仙有司請衛士坐甲公以爲故事無爲太后防坐甲又不奉詔於是天子以公可任大事【並歐公撰神道碑】

公狀貌魁偉而面色正黒𨿽匹夫下卒閭巷小兒外至逺夷君長皆知其名識與不識稱之曰黒王相公北虜常呼其名以驚小兒其爲戎狄畏服如此蘓紳孔道輔等言其宅枕乾岡貌類藝祖公奏曰宅枕乾岡朝廷所賜貌類藝祖父母所生云【燕談】

公在定州契丹使人覘其軍或勸公執而戮之公曰吾軍整而和使覘者得實以歸是屈人兵以不戰也

自寶元慶曆之間元昊叛河西兵久無功士大夫爭進計防多所攺作公笑曰柰何紛紛兵法不如是也使士知畏愛而怯者勇勇者不驕以吾可勝因敵而勝之耳豈多言哉

皇祐六年復爲樞宻使是嵗契丹使者來公與之射使者曰天子以公典樞宻而用富公爲相得人矣語聞上喜賜公禦弓一矢五十公善射至老不衰嘗侍上射辭曰幸得備位大臣舉止爲天下所視臣老矣恐不能勝弓矢上再三諭之乃手二矢再拜一發中之遂將釋復位上固勉之再發又中由是左右皆驩呼賜以襲衣金帶【碑】

公帥眞定上遣使問公邊事公曰咸平景徳中邊兵二十餘萬皆屯定武不能分扼要害之地致虜兵軼境遽有澶淵之師又當時賜諸將陣圖人皆死守戰法緩急不相救以至於敗誠願不以陣圖賜諸將使得應變出奇立功【王禹玉撰墓志】

韓忠獻宋景文同召試中選公帶平章事例當謝二公有空疏之謙言公曰亦曽見程文誠空疎少年更宜廣問學二公大不堪宋曰吾屬見一老衙官乃納侮也後二公俱成大名公巳薨韓謂宋曰王公𨿽武人尙有前軰激礪成就後學之意不可防也【聞見錄】

宋名臣言行錄前集卷八

欽定四庫全書

宋名臣言行錄前集卷九

宋朱子纂集

田錫

字表聖嘉州人中進士第事太宗眞宗位至諫議大夫

公自布衣已有意於風化上書闕下請復鄕飲籍田禮及知睦州下車建孔子祠教民興學表請入紙國子學印經籍給諸生詔賜之還其紙【範文正公撰墓志】

太宗嘗與侍臣論皇王之道錫奏曰皇王之道防妙曠闊今師平太原逮玆二載未賞軍功願因郊籍議功酬之乞罷交州戍兵免驅生民爲瘴嶺之鬼上嘉納焉趙普當國錫謁之曰公以元勲當國宜事損檢今羣臣書奏先經中書旣非尊王之體諫官章疏令閤門塡狀尢弱臺憲之風皆不便普引咎正容厚謝皆罷之【玉壺淸話】

錫好直諫太宗或時不能堪錫從容奏曰陛下日往月來養成聖性上說益重之【聖政】

太宗時錫上言軍國要機者一朝廷大體者四上嘗言錫有文行敢言眞宗卽位屢召對言事嘗請抄略禦覽三百六十卷又采經史要言爲禦屏風十卷以便觀覽及卒眞宗謂劉沆曰田錫直臣也何天奪之速朝廷毎有小缺失方在思慮錫之章奏巳至矣【防求】

眞宗見錫色必莊嘗目之曰朕之汲黯也【名臣傳】

錫疾亟進遺表眞宗宣禦醫馳救之無及矣俄召宰相對袖出其表示之且曰朕自臨大寶閱是表者多矣非祈澤宗族則希恩子孫未有如錫生死以國家爲慮而儆於朕者興嘆久之命優贈典【拾遺】

上嘗幸龍圗閣閱書指東北隅架一漆函上親署鐍者謂學士陳堯咨曰此田錫章疏也愴然久之【仝上】

蘇軾序公奏議曰自太平興國以來至於咸平可謂天下大治而田公之言常若有不測之憂近在朝夕者何哉古之君子必憂治世而危明主明主有絕人之資而治世無可畏之防夫有絕人之資必輕其臣無可畏之防必易其民此君子所甚懼也方漢文時刑措不用兵革不試而賈誼之言曰天下有可長太息者有可流涕者有可痛哭者後世不以是少漢文亦不以是甚賈誼由此觀之君子之遇治世而事明主法當如是也

王禹偁

字元之濟州人擢進士第事太宗眞宗官至知制誥

年七八巳能文畢文簡爲郡從事始知之問其家以磨麺爲生因令作磨詩元之不思以對但存心里正無愁眼下遲若人輕著力便是轉身時文簡大奇之畱於子弟中講學一日太守席上出詩句鸚鵡能言難似鳯坐客未有對文簡冩之屏間元之書其下蜘蛛𨿽巧不如蠶文簡嘆息曰經綸之才也遂加以衣冠呼爲小友至文簡入相元之巳掌書命矣【聞見錄】

禹偁能屬文太宗方奬防文士聞其名召拜右拾遺直史館賜緋故事賜緋者給銀帶上特命以文犀帶賜之公獻端拱箴以爲戒尋知制誥上嘗稱之曰禹偁文章當今天下獨步眞宗卽位召爲翰林學士修太宗實錄執政疑公輕重其間落職知黃州州境有二虎鬭食其一冬雷羣雞夜鳴公上疏引洪範陳戒且自劾上乃命移知蘄州尋召還朝公巳卒【記聞】

爲諫官上禦戎十策大旨以謂外任人內修徳則可以弭之外則合兵勢以重將權罷小臣詗邏邊事行間諜以離其心遣保忠禦卿率所部以張掎角下詔感勵邊人取燕薊舊疆蓋弔晉遺民非貪其土地內則省官以寛經費抑文士以激武夫信用大臣以資其謀不貴虛名以戒旡益禁遊惰以厚民力端拱冬旱公上疏請節用省費薄賦緩刑

眞宗卽位詔羣臣論事公上疏陳五事一曰謹邊防通盟好二曰減冗兵並冗吏三曰難選舉四曰澄汰僧尼五曰親大臣逺小人【並記聞】

公在翰林眞宗初卽位暇日召與論文公奏曰夫進賢黜不肖辟諫爭之路彰爲誥命施之四海延利萬世王者之文也至於雕纎之言豈足以軫慮較輕重於之儒哉願棄其小務其大誠宗社之福上顧曰卿愛朕之深者【掇遺】

出知黃州作三黜賦以見志卒章曰屈於身而不屈於道兮𨿽百謫其何虧吾當守正直而佩仁義兮惟終身而行之

嘗云吾若生元和時從事於李絳崔羣間斯無愧矣公卒諫議大夫戚綸誄曰事上不回邪居下不謟佞見善若巳有嫉惡過仇讎世以爲知言【記聞】

蘇東坡贊公畫像曰傳曰不有君子其能國乎余嘗三復斯言未嘗不流涕太息也如漢汲黯蕭望之李固張昭唐魏鄭公狄仁傑皆以身徇義招之不來麾之不去正色而立於朝則豺狼狐貍自相吞噬故能消禍於未形救危於將亡使皆如公孫丞相張禹胡廣𨿽累千百緩急豈可望哉故翰林王公元之以防文直道獨立當世足以追配此六君子者方是時朝廷淸明無大姦慝然公猶不容於中耿然如秋霜夏日不可狎玩至於三黜以死有如不幸而居於眾邪之間安危之際則公之所爲必將驚世絕俗使斗筲穿窬之流心破膽裂豈特如此而巳乎余見公之畫像想其遺風餘烈願爲執鞭而不可得乃追爲之贊云惟昔聖賢患莫已知公遇太宗允也其時帝欲用公公不少貶三黜窮山之死靡憾咸平以來獨爲名臣一時之屈萬世之信紛紛鄙夫亦拜公像何以占之有泚其顙公能泚之不能已之茫茫九原愛莫起之

孫奭宣公

字宗古博平人以九經及第事太宗眞宗仁宗位至翰林侍講學士

爲國子監直講太宗幸監詔公講尙書說命三篇公年少位下然音讀詳潤帝稱善因嘆曰天以良弼賚商朕獨不得耶因以切勵輔臣賜公緋章服

永興軍上言朱能得天書眞宗自拜迎入宮公知河陽上疏切諫以爲天且無言安得有書其辭有云得來惟自於朱能崇信只聞於陛下其質直如此上亦不之責頃之朱能果敗【並記聞】

眞宗將西祀公上疏切諫以爲西祀有十不可其辭有云秦多徭役而劉項起於徒中唐不卹民而黃巢因於饑嵗今陛下好行幸數賦斂安知天下無劉項黃巢乎上乃自制辧疑論以解之仍遣中使慰諭焉

毎上前說經及亂君之國事反復申繹未嘗避諱因以規諷又掇五經切治道者爲五十篇號經典徽言上之畫無逸爲圖乞施便坐爲勸鑑之助

奭舉動方重論議有根柢不肯詭隨雷同眞宗巳封禪羣臣皆歌誦盛徳獨公正言諫爭毅然有古風采【並記聞】

公以太子少保致仕居於鄆一日置宴禦詩【仁宗嘗賜詩刻石所居防壁】語客曰白傳有言多少朱門鎖空宅主人到老不曽歸今老夫歸矣喜動於色復顧石安道諷易離卦九三爻辭且曰樂以忘憂自得小人之志歌而鼓缶不興大耋之嗟公以醇徳奧學勸講禁中二十餘年晚節勇退優遊裏中始終全徳近世少比【燕談】

公與馮章靖公俱以鴻碩重望勸講禁中凡朝廷典禮事並二公討論之沂公嘗言孫八座所閱典故必以前代中正合彛法事類而陳之則政府奉行無疑馮貳卿求廣博不專以典正爲意故政府奉行煩於執奏以是二君之優劣分矣【沂公言行錄】

李及恭惠公

字幼幾其先範陽人後徙鄭州中進士第事眞宗仁宗位至禦史中丞

曹瑋久在秦州累章求代眞宗問王旦誰可代者旦薦公上卽以公知秦州眾皆謂公𨿽謹厚有行檢非守邊材楊億以眾言告旦旦不答公至秦州將吏心亦輕之防有屯駐禁軍白晝掣婦人銀釵於市吏執以聞公方觀書召之使前略加詰問其人服罪公不復下吏亟命斬之復觀書如故將吏皆驚服不日聲譽達京師億聞之復見旦道其事且曰向者相公初用及外廷之議皆恐及不勝其任今及材器乃如此信乎相公知人之明也旦笑曰外廷之議何其易得也夫以禁軍戍邊白晝爲盜於市主將斬之事之常也旦之用及者其意非爲此也夫以瑋知秦州七年羗人詟服邊境之事瑋處之巳盡其宜矣使他人往必矜其聰明多所變置敗瑋成績旦所以用及者以及重厚必能謹守瑋之規模而巳億由是服旦之識度【記聞】

公知杭州毎訪林逋於孤山望林麓而屏導從步入其廬一日冒雪出郊眾謂當置酒召客乃獨造逋淸談至暮而返逋死公以防服哭送拜墓乃歸吳兒自是恥其風俗之薄也【晁以道集】

蔡君謨嘗書小吳牋云李及知杭州市白集一部乃爲終身之恨此淸節可爲世戒乖崖鎭蜀當遨時士女環左右終三年未嘗回顧此重厚可爲薄末之檢柙【筆談】

孔道輔

字厚魯孔子四十五代孫舉進士奉孔子祠事仁宗位至禦史中丞

初章獻太后稱制郭后侍太后勢頗驕橫後宮爲太后所禁遏不得進太后崩上始自縱適羙人尙氏父自所由除殿直賞賜無算恩寵傾京師郭后妬屢與之忿爭尙氏常於上前有侵後不遜語後不勝忿起批其頰上自起救之後誤查上頸上大怒閻文應勸上以痕示大臣而謀之上因以示呂夷簡且告之故夷簡因宻勸上廢後上疑之夷簡雲光武漢之明主也郭后止以怨懟廢況傷乘輿乎廢之未損聖徳上未許外人籍籍頗有聞之者左司諫範仲淹因登對極諫不可夷簡將廢後奏請勑有司無得受臺諫章疏十二月乙卯稱皇后入道賜號淨妃居別宮權中丞孔道輔怪閤門不受章奏遣吏詗之始知其事奏請未降詔書明日與範仲淹帥諸臺諫詣閤門請對閤門不爲奏公等欲自宣祐門入趣內東門宣祐監官宦者闔扉拒之道輔拊門銅環大呼曰皇后被廢柰何不聽我曺入諫宦者奏之須臾有防臺諫欲有所言宜詣中書附奏公等悉詣中書論辧諠嘩夷簡曰廢後自有典故仲淹曰相公不過引漢光武勸上耳此光武失徳又足法耶自余廢後皆昏君所爲夷簡拱立曰玆事諸君更自登對力陳之公等退夷簡卽爲熟狀貶黜道輔等故事中丞罷須有告詞至是直以勑除之公等還家勑尋至遣人押出城十一月故後郭氏薨後之獲罪也上直以一時之忿且爲呂閻所贊故廢之旣而悔之後出居瑤華宮章惠太后亦逐楊尙二羙人而立曹后久之上遊後園見郭后故肩輿淒然傷之作慶金枝詞賜之且曰當復召汝呂閻聞之大懼防後有小疾文應使醫官故以藥發其疾疾甚未絕文應以不救聞遽以棺斂之王伯庸時爲諫官上言郭后未卒數日先具棺器請推按起居狀上不從但以後禮葬於佛捨而巳或曰章獻初崩上與夷簡謀以夏竦等皆莊獻之黨悉罷之退告郭后後曰夷簡獨不附太后耶但多機巧善應變耳由是並夷簡罷之是日夷簡押班聞唱其名大駭不知其故夷簡素與內侍副都知閻文應相結使爲中詗久之乃知事由郭后夷簡由是惡郭后【記聞】

公知兗州近臣有獻詩百篇者執政請除龍圖閣直學士上曰是詩𨿽多不如孔道輔一言乃以公爲龍圖閣直學士【王荊公撰墓志】

公使契丹契丹燕使者優人以文宣王爲戱公赩然徑出虜使主客者邀還坐且令謝公正色曰中國與北朝通好以禮文相接今俳優之徒侮慢先聖而不之禁北朝之過也道輔何謝虜君臣黙然

公在寧州道士治眞武像有蛇穿其前數出近人人以爲神州將欲視驗以聞故率其屬往拜之而蛇果出公卽舉笏擊蛇殺之自州將以下皆大驚巳而又皆大服由是知名【並墓志】

元祐中上元駕幸凝祥池宴從臣教坊伶人以先聖爲戱刑部侍郎孔宗翰【道輔之子】奏唐文宗時嘗有爲此戱者詔斥去之今豈宜尙容有此詔付伶官於理或曰此細事何足言者孔曰非爾所知天子春秋鼎盛方且尊徳樂道而賤工乃爾褻慢縱而不治豈不累聖徳乎聞者嘆服【燕談】

尹洙

字師魯河南人中進士第事仁宗官至起居舍人

範公貶饒州諫官禦史不肯言師魯上書言仲淹臣之師友願得俱貶貶監郢州酒稅【歐公撰墓志】

慶曆中洙與仲淹等友善仲淹等旣罷朝政洙亦爲人希時宰意攻以居渭州時事遂置獄遣劉湜按之一日謂洙曰龍圖以銀爲偏提給銀有記而收偏提無籍龍圖當得罪死矣洙曰此不足以致洙罪也以銀爲偏提用某工校主之附某籍可取視之湜閱籍果然知不能害嘆息而巳其後洙在隨州而孫甫知安州過隨二人皆好辧論對榻語幾月無所不道而洙未嘗有一言及湜者甫問曰劉湜按師魯欲致師魯於死而師魯絕口未嘗有一言及湜何也洙曰湜與洙本未嘗有不足之意其希用事者意欲害洙廼湜不能自樹立耳洙何恨於湜乎甫深伏其識量甫又言洙自謂平生好善之心過於嫉惡甫謂信然【南丰雜識】

師魯謫官均州時希文知鄧州師魯得疾卽擅去官詣鄧州以後事屬希文希文日往視其疾一旦遣人召希文甚遽旣至師魯曰洙今日必死矣人言將死者必見鬼神此不可信洙並無所見但覺气息奄奄就盡耳隠幾坐與希文語久之謂希文曰公可出洙將逝矣希文出至防事巳聞其家號哭希文竭力送其喪及妻孥歸洛陽【記聞】

師魯當天下無事時獨喜論兵爲敍燕息戍二篇行於世自西兵起凡五六嵗未嘗不在其間故於西事尢習其詳欲訓土兵代戍卒以減邊用爲禦戎長久之防皆未及施爲而元昊臣西兵解嚴師魯亦去而得罪矣【志】

公天性慈仁內剛外和凡事有小而可矜者必惻然不忍發見顏貌及臨大節斷大事則心如金石𨿽鼎鑊不可變也

文章自唐之衰日淪淺俗寖以大敝本朝栁仲塗始以古道發明之後卒不能大振天聖初公獨與穆參軍伯長矯時所尙力以古文爲主次得歐陽永叔以雄詞鼓動之於是後學大悟文風丕變【並韓魏公撰墓表】

師魯深於春秋故其文謹嚴辭約而理精章奏疏議大見風采士林聳慕焉【範文正撰文集序】

本朝古文栁開仲塗穆修伯長首爲之唱師魯兄弟繼其後文忠公蚤工偶儷之文及宦河南始得師魯乃出韓退之之文學之蓋公與師魯於文𨿽不同公爲古文則居師魯後也如五代史公嘗與師魯約分撰其後師魯死無子今歐陽公五代史頒之學官盛行於世內果有師魯之文乎抑歐陽公自爲之也歐公志師魯墓論其文曰簡而有法且謂人曰在孔子六經中惟春秋可當則歐公於師魯不薄矣崇寧間攺修神宗正史歐公傳乃云同時有尹洙者亦爲古文然洙才不足以望修云蓋史官皆晚學小生不知前軰文章淵源自有次第也

天聖明道中錢文僖自樞宻畱守西都謝希深爲通判歐陽永叔爲推官尹師魯爲掌書記梅聖兪爲主簿皆天下之士錢相因府第起防桂樓西城建臨園驛命永叔師魯作記永叔文先成凡千餘言師魯曰洙只用五百字可記文成永叔服其簡古永叔自此始爲古文【並聞見錄】

韓魏公曰希文常勸以身安而後國家可保師魯以謂不然直謂臨國家不當更顧身公𨿽重希文之說然性之所喜以師魯爲愜爾【別錄】

余靖襄公

字安道建州人舉進士試書判防萃事仁宗官至工部尙書

範文正以言事忤大臣貶知饒州諫官禦史緘口避禍無敢言者公獨上書曰陛下親政以來三逐言事者矣若習以爲常不甚重惜恐鉗天下之口書旣上落職監筠州酒稅尹洙歐陽修相繼抗疏論列又以書讓諫官以得罪逺謫時天下賢士相與惜其去號爲四賢

慶曆三年上增置諫官以開廣言路親筆公姓名除右正言公感激奮勵遇事輙言無所回避是年太白犯嵗星於太防端門之右公論之曰金火罰星皆主兵喪及饑蓋木爲徳金爲刑惟金沴木五行所忌願陛下責躬修徳以謝天變【並蘇臺文撰行狀】

開寶塔災得舊瘞舎利迎入內廷傳言頗有光怪將復建塔公言彼一塔不能自衛何福可及於民凡腐艸皆有光水精及珠之圓者夜亦有光烏足異也上從之【筆談】

奉使契丹入辭書所奏事於笏各用一字爲目上顧見之問其所書者何靖以實對上指其字一一問之盡而後巳【記聞】

慶曆四年元昊請和將加封冊而契丹以兵臨境上遣使言爲中國討賊請止毋與和朝廷患之議未決公獨謂中國厭兵久矣此契丹之所幸一日使吾息兵養勇非其利也故用此以撓我耳是不可聽朝廷𨿽是公言猶畱夏冊不遣而假公諫議大夫以報公從十餘騎馳居庸闗見虜於九十九泉從容坐帳中辧析往復數十卒屈其議取其要領而還朝廷遂發冊臣元昊西師旣解嚴而北邊亦無事【神道碑歐陽公撰】

使契丹能爲胡語契丹愛之及再往虜情益親余作胡語詩虜主大喜還坐貶官【貢父詩話】

唐之畨舶裝船舊皆取稅公奏罷之以來逺商又請立法戒當任官吏不得市南藥及公北歸不載南海一物【行狀】

本名希古韶州人舉進士未預解薦曲江主薄王仝喜遇之時知韶州者舉制科仝亦舉制科知州怒以爲玩巳捃其罪無所得惟得仝與希古接坐仝坐違勅停任希古杖臋二十仝遂閒居防州不復仕進希古更名靖取他州解及第景祐中爲館職爲範文正訟寃獲罪由是知名範公參政引爲諫官祕書丞茹孝標防服未除入京私營身計靖上言孝標冒哀求仕不孝孝標由是獲罪深恨靖靖遷龍圖閣直學士王仝數以書幹靖求貨靖不能應其求孝標聞靖嘗犯刑詐匿應舉乃自詣韶州購求其案得之時錢子飛爲諫官方攻範黨孝標以其事語之子飛卽以聞詔下防州問王仝靖陰使人諷仝令避去仝辭以貧不能出靖置銀百兩於茶篚中托人餉之所托者怪其重開視竊銀而致茶於仝仝大怒及詔至州官勸仝對當日接坐者余希古今不知所在仝不從對稱希古卽靖是也靖遂以將軍分司【記聞】

王質

字子野文正公之侄也以防補官召試賜進士及第事仁宗官至天章閣侍制

通判蘓州州守黃宗旦頗以新進少公議事則曰少年乃與丈人爭事公曰受命佐君事有當爭職也宗旦𨿽屢屈折而政常得無失稍徳公助已宗旦得盜鑄錢百餘人以托公公曰事發無迹何從得之曰吾以術鉤出之公愀然曰仁者之政以術鉤人寘之死而又喜乎宗旦慙服遂緩出其獄始大稱公曰君子也

遷湖北轉運使當用兵西方急於財用之時獨不進羨余其賦斂近寛平治以常法故他路不勝其獘而荊湖之人自若

判吏部流內銓號爲稱職而於選法未嘗有所更易人或問之公曰選法具備如權衡在執者不欺其輕重耳何必屢更其法

範仲淹以言事貶饒州方治黨人甚急公獨扶病率子弟餞於東門畱連數日大臣有以讓公曰長者亦爲此乎何苦自防朋黨公曰範公天下賢者若得爲黨人公之賜質厚矣聞者爲公縮頸【並歐公撰神道碑】

文正作舍人時家甚虛嘗貸人金以贍昆弟過期不入輟所乘馬以償之公因閱家藏書而得其劵召家人示之曰此前人淸風吾軰當奉而不墜宜祕藏之又得顏魯公爲尙書時乞米於李大夫墨帖刻石以模之徧遺親友終身不貪所至有冰蘗聲【範文正撰墓表】

孫甫

字之翰許州人再舉及第事仁宗官至天章閣待制兼侍讀

監益州交子務蜀用鐡錢民苦轉貿重故設法書紙代錢以便市易轉運使以僞造犯法者多欲廢不用公曰交子可以僞造錢亦可以私鑄私鑄有犯錢可廢乎但嚴治之不當以小仁廢大利後卒不能廢【歐公撰墓志】

祁公爲樞宻副使薦於朝得祕閣校理是時天子方銳意更用二三大臣乃極選一時知名士增置諫官使補缺失公以右正言居諫院上好納諫諍未嘗罷言者而至言宮禁事他人猶須委曲開諷而公獨曰所謂後者正嫡也其餘皆猶婢耳貴賤有等用物不宜過僣自古寵女色初不制而後不能制者其禍不可悔上深嘉納之保州兵變前有告者大臣不時發之公因力言樞宻使副當得罪使乃杜祁公也邊將劉滬城水洛於渭州部署尹洙以滬違節度將誅之大臣稍主洙議公以謂水洛通秦渭於國家利滬不可罪由是罷洙而釋滬洙公平生所善者也公在諫院所言補益尢多是三者其一人所難言其二人所難處者其後言宰相以某事當去者上亟爲罷之因以陳執中爲參知政事公又言執中不可用由是上難之公遂求解職【墓志】

慶曆中孫甫蔡襄爲諫官言宰臣晏殊役官兵治邸捨懷安茍且無向公之心遂罷殊政事而甫等因薦富弼代殊上怒以謂進用宰相人主之任臣下不宜有所指陳遂相陳執中而甫等極言執中不可用不聽求罷【南丰雜識】

慶曆中上用杜衍範仲淹富弼韓琦任政事而以歐陽修蔡襄及甫等爲諫官欲更張庶事致太平之功仲淹亦皆戮力自效欲報人主之知然好同惡異不能曠然無適莫甫嘗家居石介過之問介適何許來介言方過富公問富公何爲介曰富公言滕宗諒守慶州用公使錢坐法杜公則欲致宗諒重法不然則衍不能在此範公則欲薄其罪曰不然則仲淹請去富公欲抵宗諒重法則懼違範公欲薄其罪則懼違杜公患是不知所決甫曰守道以爲如何介曰介亦竊患之甫嘆曰法者人主之操柄今富公患重罪宗諒則違範公薄其罪則違杜公是不知有法而未嘗意在人主也守道平生好議論自謂正直亦安得此言乎【同上】

初元昊反河西契丹亦以兵近邊謀棄約任事者於西方益禁兵二十萬北方益土兵亦二十萬又益禁兵四十指揮及羣盜張海等刼京西江淮皆警是時巳更用大臣矣又令天下益禁兵公言曰天下所以大困在浮費而浮費之廣者兵爲甚今不能損又可益之邪且兵巳百萬矣不能止盜而但欲多兵豈可謂知所先後哉不報於是極論古今養兵多少之利害以聞語詆大臣尢切【行狀】

爲兩浙轉運使範文正守杭以大臣或便宜行事公曰範公貴臣也吾屈於此則彼不得伸於彼矣由是一切防以法而常以監司自處範公遇公無倦色及退而不能無恨公遇範公不少下然退而未嘗不稱其賢也【志】

人嘗與一硯直三十千公曰硯何異而如此之價也客曰硯以石潤爲賢此石呵之則水流甫曰一日可得一擔水才直三錢買此何用竟不受【筆談】

公博學彊記尢善言唐事能詳其君臣行事本末以推見當時治亂毎爲人說如其身其間而聽者曉然如目見故學者以爲終嵗讀史不如一日聞公論也所著唐史記七十五卷論議閎贍書未及成公巳卒詔取其書藏祕府【志】

司馬溫公書公唐史記後云孫公昔著此書甚自重惜常別緘其槁於笥必盥手啟之謂家人曰萬一有水火刀兵之急他貨財盡棄之此笥不可失也毎公私少間則增損攺易未嘗去手其在江東爲轉運使出行部亦以自隨過亭傳休止輙取修之防宣州有急變乘馹遽往不暇挈以俱旣行其後金陵大火延及轉運廨捨弟子察親負其笥避於沼中島上公在宣州聞之亟還入問曰唐書在乎察對曰在乃悅余無所問自壯年至於白首乃成亦未以示人文潞公執政嘗就公借之公不與但錄姚宋論以與之況他人固不得見也

蘓內翰答李薦書云錄示孫之翰唐論僕不識之翰今見此書凜然得其爲人至論褚遂良不譛劉洎太子瑛之廢由張說張巡之敗由房琯李光弼不當圖史思明宣宗有小善而無人君大略皆舊史所不及也

宋名臣言行錄前集卷九

欽定四庫全書

宋名臣言行錄前集卷十

宋朱子纂集

陳搏希夷先生【穆修種放魏野李之才林逋附】

字圖南亳州人周世宗賜號白雲先生太宗賜號希夷

摶隠居華山多閉門獨臥至百餘日不起周世宗召至闕下令於禁中扄戶以試之月餘始開摶熟寐如故甚異之因問黃白之術曰陛下爲天下君當以蒼生爲念豈宜畱意於爲金乎世宗不悅放還山太宗卽位再召之畱闕下數月延入宮中與語遣中使送至中書宰相宋琪等問曰先生得元黙修養之道可以授人乎曰練養之道皆所不知然正使白日升天何益於治聖上龍顏秀異有天人之表洞達古今治亂之防誠有道仁聖之主正是君臣合徳以治天下之時勤行修練無以加此琪等表上其言上喜甚【談苑】

摶負經綸之才歷五季亂離遊四方誌不遂入山隠居自晉漢以後毎聞一朝革命顰蹙數日人有問者瞪目不答一日方乘驢遊華陰市聞太祖登極驚喜大笑問其故又笑曰天下自此定矣太祖方潛龍時搏嘗見天日之表知太平有日矣遁迹之初有詩云十年蹤迹走紅塵回首靑山入夢頻紫陌縱榮爭及睡朱門𨿽富不如貧愁聞劍防扶危主悶見笙歌聒醉人攜取舊書歸舊隠野花啼鳥一般春豈淺丈夫哉【邵伯溫易學辧惑】

太宗召赴闕賜詩云曽向前朝出白雲後來消息杳無聞如今若肯隨徵召摠把三峯乞與君先生服華陽巾艸履垂絳以賓禮見賜坐【燕談】

太平興國初召至闕求一靜室休息乃賜館於建龍觀扄戶熟寐月餘方起上方欲徵河東搏諫止之九年復來朝始陳河東可取曁王師再舉果執劉繼元平並州

太宗問搏曰堯舜之爲天下今可致否對曰堯舜土階三尺茅茨不剪其迹似不可及然能以淸淨爲治卽今之堯舜也【並辧惑】

被召至闕下間有士大夫詣其所止願聞善言以自規摶曰優好之所勿久戀得志之地勿再往聞者以爲至言【倦遊錄】

康節嘗誦希夷之語曰得便宜事不得再作得便宜處不可再去又曰落便宜是得便宜故康節詩云珍重至人嘗有語落便宜處得便宜蓋可終身行之也

後復再召摶辭曰九重仙詔休教丹鳯啣來一片野心巳被白雲畱住

搏好讀易以數學授穆伯長穆授李挺之李授康節邵堯夫以象學授種放放授廬江許堅堅授範諤此一枝傳於南方也世但以爲學神仙術善人倫風鑑而巳非知圖南者也

穆修字伯長汶陽人後居蔡州師事圖南少豪放性褊少合多遊京洛間人嘗書其句於禁中壁間眞宗見之深加賞嘆問侍臣曰此爲誰詩或以穆修對上曰有文如此公卿何以不薦丁晉公在側曰此人行不逮文由是上不復問蓋伯長與晉公有布衣舊晉公赴防漕伯長猶未仕相遇漢上晉公意欲伯長先致禮伯長竟不一揖而去晉公銜之由是短於上前後晉公貶珠崖徙道州公有詩云卻謗有虞刑政失四凶何事不量移可見其不相善也公登進士第後爲潁州文學防軍故當時呼之曰穆參軍老益貧家有唐本韓栁集乃丐於所親厚者得金用工鏤板印數百帙攜入京師相國寺設肆鬻之坐其旁有儒生數軰至其肆輙取閱公奪取怒視謂曰先軰能讀一篇不失一句當以一部相送遂終年不售時學者方從事聲律未知古文伯長始爲之倡其後尹洙師魯始從之學古文又傳其春秋學

李之才字挺之靑州人倜儻不羣師事伯長伯長性嚴急稍不如意或至呵叱挺之承順如事父兄登科任孟州司戶挺之性坦率不事儀矩時太守範忠獻公以此頗不悅後忠獻建節移鎭延安郡僚多送至境外挺之但別於近郊眾或讓之挺之曰情文貴稱公實不我知而出疆逺送非情豈敢以不情事範公未幾忠獻謫守安陸過洛三城故吏無一人往者獨挺之沿檄往省之忠獻始稱嘆遂受知焉又嘗爲衛州共城令時康節居祖母服築室蘇門山百源之上挺之自造其廬問曰子何所學曰爲科舉進取之學耳挺之曰科舉之外有義理之學子知之乎曰未也願受教挺之曰義理之外有物理之學子知之乎曰未也願受教挺之曰物理之外有性命之學子知之乎曰未也願受教於是康節始傳其學【並邵伯溫易學辧惑】

種放字明逸隠居終南山豹林谷聞希夷先生之風往見之希夷一日令灑掃庭除曰當有佳客至明逸作樵夫拜庭下希夷挽而上之曰君豈樵者二十年後當爲顯官名聞天下曰放以道義來官祿非所問希夷曰君骨相當爾𨿽晦迹山林恐竟不能安後眞宗召爲司諫帝攜其手登龍圖閣論天下事辭歸山拜諫議大夫後攺工部侍郎先是希夷爲明逸卜上世塟地於豹林谷下不定穴旣塟希夷見之言地固佳安穴稍低世世當出名將明逸不娶無子自其侄世衡至今爲將帥有聲【聞見錄】

希夷嘗戒放曰子他日遭逢明主不假進取迹動天闕名馳寰海名者古今之羙器造物者深忌之天地間無完名子名將起必有物敗可戒之放至晚節侈飾過度營產滿丰鎬間門人戚屬亦怙勢彊並嵗入益厚遂防淸節【玉壺淸話】

放以處士召見眞宗待以殊禮名動海內後謁歸終南山恃恩驕倨王嗣宗知長安放至通判以下羣拜謁放小俛垂首接之而巳嗣宗內不平放召其侄出拜嗣宗嗣宗坐受之放怒嗣宗曰向者通判以下拜君君扶之而巳此白丁耳嗣宗狀元及第名位不輕胡爲不得坐受其拜放曰君以手搏得狀元耳何足道也嗣宗怒遂上疏言放實空疏才識無以逾人專飾巧詐盜虛名陛下尊禮放擢爲顯官臣恐天下竊笑益長澆僞之風且陛下召魏野野閉門避匿而放陰結權貴以自薦達因抉摘放陰事數條上𨿽兩不之問而待放之意浸衰【記聞】

放別業在終南山後生從之學者甚眾性嗜酒躬耕種秫以自養所居有林泉之勝殊爲幽絕眞宗聞之遣中使攜畫工圖之開龍圖閣召輔臣觀焉上嘆賞之其後甘棠魏野郊居有幽趣帝亦使人圖之故野有詩曰幽居帝畫防【燕談】

處士魏野字仲先居於東郊架艸堂有水竹之勝好彈琴作詩淸苦多聞於時上祀汾陰召之辭疾不至以詩贄王文正公曰從前輔相皆頻出獨在中書十五秋泰嶽汾陰俱禮畢這回好伴赤松遊公覽之喜形於色以酒茗藥物爲答旦得詩感悟以疾屢辭政柄遂拜太尉玉淸昭應宮使【王文正遺事】野謂冦準曰自古功名蓋世少有全者因與詩曰好去上天辭將相歸來平地作神仙及貶始悔不用野之言【仁宗政要】野子閒亦不仕嘉祐中賜號淸逸處士【溫公集云】

林逋字君復居杭州西湖之孤山眞宗聞其名賜號和靖處士詔長吏嵗時勞問逋工筆畫善爲詩如艸泥行郭索云木叫鉤輈頗爲士夫所稱又梅花詩云疏影橫斜水淸淺暗香浮動月黃昏評詩者謂前世詠梅者多矣未有此句也又其臨終爲句云茂陵他日求遺槁猶喜初無封禪書尢爲人稱誦【歸田錄】逋景祐初尙無恙範文正公亦過其廬贈逋詩曰巢由不願仕堯舜豈遺人又曰風俗因君厚文章到老醇其激賞如此【靑箱雜記】

胡瑗安定先生

字翼之泰州人累舉不第以範文正薦官至太常博士

侍講布衣時與孫明復石守道同讀書泰山攻苦食淡終夜不寢一坐十年不歸得家問見上有平安二字卽投之澗中不復展讀【曽孫滌所記】

師道廢久矣自明道景祐以來學者有師惟先生曁孫明復石守道三人而先生之徒最盛慶曆四年春天子開天章閣與大臣講天下事始慨然詔州縣皆立學於是建太學於京師而有司請下湖州取先生之法以爲太學法至今爲著令【歐公撰墓表】

在湖州置治道齋學者有欲明治道者講之於中如治兵治民水利算數之類嘗言劉彛善水利後累爲政皆興水利有功【程氏遺書】

先生尢患隋唐以來仕進尙文詞而遺經業茍趨祿利及爲蘇湖二州教授嚴條約以身先之𨿽大暑必公服終日以見諸生解經至有要義懇懇爲諸生言其所以治巳而後治乎人者學徒千數日月刮劘爲文章皆傳經義必以理勝信其師說惇尙行實後爲太學四方歸之庠捨不能容旁拓步軍居以廣之五經異論弟子記之目爲胡氏口義【蔡端明撰墓志】

侍講讀乾元亨利貞不避諱上與左右皆失色侍講徐曰臨文不諱上意遂解【曽孫滌記】

在湖學時福唐劉彛中往從之學者數百人彛爲髙弟熈寧二年召對上問曰胡瑗文章與王安石孰優彛曰胡瑗以道徳仁義教東南諸生時王安石方在場屋修進士業臣聞聖人之道有體有用有文君臣父子仁義禮樂歷世不可變者其體也詩書史傳子集埀法後世者文也舉而措之天下能潤澤其民歸於皇極者其用也國家累朝取士不以體用爲本而尙其聲律浮華之詞是以風俗媮薄臣師瑗當寶元明道之間尢病其失遂明體用之學以授諸生夙夜勤瘁二十餘年專切學校始自蘇湖終於太學出其門者無慮一千餘人故今學者明夫聖人體用以爲政教之本皆臣師之功也上曰其門人今在朝者爲誰對曰若錢藻之淵篤孫覺之純明範純仁之直溫錢公輔之簡諒皆陛下所知也其在外明體適用教於民者迨數十軰其餘政事文學粗出於人者不可勝數此天下四方之所共知而嘆美之不足者也上悅【李廌書】

侍講當召對例須先就閣門習儀侍講曰吾平生所讀書卽事君之禮也何以習爲閣門奏上令就舟次習之侍講固辭上亦不之彊人皆謂山野之人必失儀及登對乃大稱旨上謂左右曰胡瑗進退周旋舉合古禮【曽孫滌記】

皇祐至和間爲國子直講朝廷命主太學生千餘人先生日講易毎講罷或引當世之事以明之至小畜以謂畜止也臣止君也已乃言及中令趙公補所碎札子呈於藝祖之事【塵史】

判國子監其教育諸生有法先生語諸生食飽未可據案或久坐皆於气血有傷當習射投壺遊息焉是亦食不語寢不言之遺意也程伊川曰凡從安定先生學者其醇厚和易之气望之可知也

仁宗朝嘗上書請興武學其略曰頃歳吳育巳建議興武學但官非其人不久而廢今國子監直講內梅堯臣曽注孫子大明深義孫復而下皆明經防臣曽任邊陲丹州推官頗知武事若使堯臣等兼蒞武學毎日只講論語使知忠孝仁義之道講孫吳使知制勝禦敵之術於武臣子孫中選有智略者二三百人教習之則一二十年之間必有成效臣已撰成武學規矩一卷進呈時議難之【呂厚明記】

時方尙詞賦獨湖學以經義及時務學中故有經義齋治事齋經義齋者擇疏通有器局者居之治事齋者人各治一事又兼一事如邊防水利之類故天下謂湖學多秀異其出而筮仕往往取髙第及爲政多適於世用若老於吏事者由講習有素也歐公詩云吳興先生富道徳詵詵弟子皆賢才王荊公詩云先取先生作梁柱以次收拾桷與榱【家塾記】

初爲直講有防專掌一學之政遂推誠教育多士亦甄別人物故好尙經術者好談兵戰者好文藝者好尙節義者皆使之以類羣居相與講習胡亦時召之使論其所學爲定其理或自出一義使人人以對爲可否之當時政事俾之折故人皆樂從而有成今朝廷名臣往往胡之徒也【李廌記】

爲國子先生日畨禺有大商遣其子來就學其子儇宕所賫千金仍病甚瘠客於逆旅若將斃焉偶其父至京師閔而不責攜其子謁胡先生告其故曰是宜先警其心而後教誘之以道者也乃取一帙書曰汝讀是可以先知養生之術知養生而後可以進學矣其子視其書乃黃帝素問也讀之未竟惴惴然懼伐性命之過甚痛悔自責兾可自新胡知其巳悟召而誨之曰知愛身則可以修身自今以始其洗心向道取聖賢之書次第讀之旣通其義然後爲文則汝可以成名聖人不貴無過而貴攺過無懷昔悔第勉事業其人頴脫善學二三年登上第而歸【李廌記】

治家甚嚴尢謹內外之分兒婦𨿽父母在非節朔不許歸寧有遺訓嫁女必須勝吾家者娶婦必須不若吾家者或問其故曰嫁女勝吾家則女之事人必欽必戒娶婦不若吾家則婦之事舅姑必執婦道【曽孫滌記】

孫復泰山先生

字明復晉州人舉進士不中退居泰山用富範薦官至直講

先生少舉進士不中退居泰山之陽學春秋著尊王發防魯多學者其尢賢而有道者石介自介而下皆以弟子事之孔道輔聞先生之風就見之介執杖履侍左右先生坐則立升降拜則扶之及其往謝也亦然魯人由是始識師弟子之禮莫不嗟嘆之【歐公撰墓志】

退居泰山之陽枯槁憔悴須鬢皓白故相李文定守兗見之嘆曰先生年五十一室獨居誰侍左右不幸風雨飲食生疾柰何吾弟之女甚賢可以奉箕帚先生固辭文定曰吾女不妻先生不過一官人妻先生徳髙天下幸婿李氏榮貴莫大於此先生曰宰相女不以妻公侯貴戚而固以嫁山谷衰老藜藿不充之人相國之賢古無有也予不可不成相國之賢遂娶之其女亦甘淡薄事先生盡禮故當時士大夫莫不賢之【澠水燕談】

先生治春秋不惑傳注不爲曲說以亂經其言簡易明於春秋諸侯大夫功罪以考時之盛衰而見王道之治亂得於經之本義爲多【墓志】

先生惡胡瑗之爲人在太學常相避瑗治經不如先生而教養過之【邵氏後錄】

範文正在睢陽掌學有孫秀才者索遊上謁文正贈錢一千明年孫生復道睢陽謁文正又贈一千因問何爲汲汲於道路孫生戚然動色曰母老無以養若日得百錢則甘防足矣文正曰吾觀子辭气非乞客也二年僕僕所得幾何而廢學多矣吾今補子學職月可得三千以供養子能安於學乎孫生大喜於是授以春秋而孫生篤學不捨晝夜明年文正去睢陽孫亦辭歸後十年聞泰山下有孫明復先生以春秋教授學者道徳髙邁朝廷召至乃昔日索遊孫秀才也【筆錄】

石介䢐徠先生

字守道兗州人進士及第官至直講

守道爲舉子時寓學於南都其固窮苦學世無比者王瀆聞其勤約因防客以盤餐遺之石謝曰甘脆者亦介之願也但日饗之則可若止得一餐則明日何以繼乎朝饗膏粱暮厭粗糲人之常情也介所以不敢當賜便以食還王咨重之【倦遊錄】

慶曆三年呂夷簡罷相夏竦罷樞使而杜衍章得象晏殊賈昌朝範仲淹富弼韓琦同時執政歐陽修余靖王素蔡襄並爲諫官先生喜曰此盛事也歌頌吾職其可巳乎乃作慶曆聖徳詩略曰眾賢之進如茅斯防大姦之去如距斯脫眾賢謂衍等大姦斥竦也詩且出泰山先生見之曰子禍始於此矣先生不自安求出通判濮州【歐公撰墓志】

聖徳詩云維仲淹弼一防一卨又曰琦器魁礧豈視扂楔可屬大事重厚如勃其後富範爲宋名臣而魏公定防兩朝措天下於泰山之安人始嘆先生之知人【燕談】

先生非隠者其仕嘗位於朝矣然魯之人不稱其官而稱其徳以爲䢐徠魯之望先生魯人之所尊故因其所居之山以配其有徳之稱曰䢐徠先生其遇事發憤作爲文章極陳古今治亂成敗以指切當世賢愚善惡是是非非無所諱忌世俗頗駭其言由是謗議喧然而小人尢嫉惡之相與出力必擠之死先生安然不惑不變曰吾道固如是吾勇過孟軻矣【墓志】

天聖以來穆伯長尹師魯蘇子美歐陽永叔始倡爲古文以變西昆體學者翕然從之其有楊劉體者人戲之曰莫太昆否守道深嫉之以爲孔門之大害作怪說三篇上篇排佛老下篇排楊億於是新進後學不敢爲楊劉體亦不敢談佛老後歐蘇復主楊大年【家塾記】

介旣卒夏英公言於仁宗曰介實不死北走胡矣尋有防編管介妻子於江淮又出中使與京東部刺史發介棺以驗虛實是時呂夷簡爲京東轉運使謂中使曰若發棺空而介果北走則𨿽孥戮不足以爲酷萬一介屍在未嘗叛去卽是朝廷無故發人塜墓何以示後世邪介之死必有棺殮之人及內外親戚及防塟門生無慮數百至於舉柩空棺必用防肆之人今皆檄召至此劾問之茍無異說卽皆令具軍令狀以保任之亦足以應詔也中使大以爲然遂合數百狀皆結罪保證中使持以入奏仁宗亦悟竦之譛尋有防放介妻子還鄕而世以夷簡爲長者及竦之死也仁宗將往澆奠吳奎言於上曰夏竦多詐今亦死矣仁宗憮然至其家澆奠畢躊躕久之命大閹去竦面羃而視之世謂剖棺之與去面羃其爲人主之疑一也亦所謂報應者耶【筆錄】

張安道雅不喜介謂狂譎盜名所以與歐範不足至人目以姦邪一日謁曽祖至祖父子容書室中見介書曰吾弟何爲與此狂生遊又問黃景防何在問前日狂生以羔鴈聘之不受何不與喫了羊著了絹一任作怪何足與之較辭受義理也曽祖除禦史中丞固辭不拜石介以書與祖父以不拜爲非其略云內相爲名臣子容爲賢子天下屬望所系非輕豈可以辭位爲亷安道見者此書也【蘇氏談訓】

蘇洵老泉先生

字明允眉州人常舉進士茂材異等不中歐公上其書韓公復薦之遂除校書郎

君少不喜學年巳壯猶不知書始大發憤謝其素所往來少年閉戶讀書爲文詞嵗余舉進士再不中退而嘆曰此不足爲吾學也悉取所爲文數百篇焚之益閉戶讀書絕筆不爲文辭者五六年涵蓄充溢抑而不發久之慨然曰可矣由是下筆頃刻數千言其縱橫上下出入馳驟必造於深防而後止蓋其稟也厚故發之遲志也慤故得之精自來京師一時學者皆尊其賢學其文以爲師法以其父子俱知名故號老蘇以別之【歐公撰墓志】

永叔一見權書衡論目爲荀卿子獻其書於相由是名動天下士爭誦其文時文爲一變時相韓公琦嘗與論天下事亦以爲賈誼不能過也初作昭陵禮廢缺琦爲大禮使事從其厚調發趨辦州縣騷然先生以書諫琦且再三至引華元不臣以責之琦爲變色然顧大義稍省其過甚者及先生歿琦亦頗自咎恨以詩哭之曰知賢不早媿莫先於餘者矣【張安道撰墓表】

嘉祐初王安石名始盛黨友傾一時歐陽修亦善之勸先生與之遊而安石亦願友於先生先生曰吾知其人矣是亦不近人情者鮮不爲天下患安石之母死士大夫皆弔先生獨不往作辧姦一篇先生旣沒三年而安石用事其言乃信辧姦略雲山巨源見王衍曰誤天下蒼生者必此人也郭汾陽見盧杞曰此人得志吾子孫無遺類矣自今言之其理固有可見者以吾觀之王衍之爲人也容貌言語固有以欺世而盜名者然使晉無惠帝𨿽衍百千何從而亂天下乎盧之姦固足以敗國然不學無文非徳宗之鄙暗亦何從而用之由是言之二公之料二子亦容有未必然也今有人焉口誦孔老之言身履夷齊之行収召好名之士不得志之人相與語言私立名字以爲顏淵孟軻復出而陰賊險狠與人異趣是王衍盧杞合而爲一人也其禍可勝言哉夫面垢不忘洗衣垢不防澣此人之至情也今也不然衣巨盧之衣食犬彘之食囚首防面而談詩書此豈其情也哉凡事之不近人情者鮮不爲大姦慝以蓋世之名而濟未形之惡𨿽有願治之主好賢之相猶當舉而用之則其爲天下之患必然而無疑者非特二子之比也【墓表】

東坡中制科王荊公問呂申公見蘇軾制防否全類戰國文章若安石爲考官必黜之故荊公後修英宗實錄謂蘇明允爲戰國縱橫之學云【聞見錄】

因論權書衡論曰觀其著書之名已非豈有山林逸民立言垂世乃汲汲於用兵如此所見安得不爲荊公所薄曰大蘇以當時不去二虜之患則天下不可爲又其審敵篇引晁錯說景帝削地之防曰今日夷狄之勢是亦七國之勢其意蓋欲掃蕩二虜然後致太平爾曰才以用兵爲事只見搔擾何時見天下息肩時節以仁宗之世視二虜豈不勝如戰國時然而孟子在戰國時所論全不以兵爲先豈以崇虛名而受實敝乎亦必有道矣【山語錄】

宋名臣言行錄前集卷十﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄後集卷一

宋朱子纂集

韓琦魏國忠獻王

字稺圭相州人中進士第二人事仁宗英宗神宗官至丞相配享英宗廟庭

天聖五年仁宗初臨軒試進士公年二十名在第二時唱名第一甲方終太史奏日下五色云見左右從官皆賀於殿上

監左藏庫時方貴髙科多徑去爲顯職公獨滯於筦庫眾以爲非宜公處之自若不以爲卑冗職事亦未嘗茍且【並家傳】

徙開封府推官理事不倦暑月汗流浹背府尹王博文大器重之曰此人要路在前而治民如此眞宰相器也【胡氏傳家錄】

以右司諌供職勸上明得失正朝廷紀綱親近忠直放逺邪佞時災異數見公以災變屢發主於執政者非才累言於上未見納公又奏曰豈陛下擇輔弼未得其人耶若杜衍範仲淹孔道輔宋郊胥偃眾以爲忠正之臣可進擢不然嘗所用者王曾呂夷簡蔡齊宋綬亦人所屬望也章十上不報公抗防乞出上乃罷宰臣王隨陳堯佐參政韓億石中立等【家傳】

公又言賞罰當從中書出今數聞有內降不可不止玉曾蔡齊宋綬當世名臣宜大用上納其說王沂公見公論事切直有本末謂公曰比年臺諌官多畏避爲自安計不則激發近名如君固不負所職諫官宜若此沂公天下正人公得此益自信【行狀】

民間作銷金服玩公請以先朝舊制禁絕之乃下詔申諭未幾有犯者開封以刑名未明申請審刑院議止徒三年公奏大中祥符八年敕犯銷金者斬請復用之

詔同詳定阮逸胡瑗等所造鐘律公曰祖宗舊法遵用斯久屬者防一士之偏議變數朝之定律臣切計之不若窮作樂之源爲致治之本使政令平簡民物熈洽海內擊壤鼔腹以歌太平斯乃上世之樂可得以气象求乎旣逹其源又當究當今之所急國家方夏寧一又弛邊備犬戎之性豈能常保願陛下與左右弼臣緩玆求樂之誠移訪安邊之議急其所急在理爲長遂詔將來南郊用和峴舊樂

發解開封府舉人時惟禮部貢院置封彌謄錄二司開封止有封彌官公請並設謄錄司以示至公從之

公言自古興儉以勸天下必以身先之今欲減省浮費莫如自宮掖始請令三司取入內內侍省並禦藥院內東門司先朝及今來賜予支費之目比附酌中皆從減省無名者一切罷之

公爲諌官三年所存諌稿欲斂而焚之以效古人愼密之義然恐無以見人主從諌之美乃集七十餘章爲三卷曰諌垣存稿自序於首大略曰諌主於理勝而以至誠將之【並家傳】

以益利路人饑爲體量安撫使公至則蠲減稅以募人入粟招募壯者等第刺以爲廂禁軍一人充軍數口之家得以全活檄劍門關民流移而東者勿禁簡州艱食爲甚明道中以災傷嘗勸納粟後糶錢十六餘萬歸於常平公曰是錢乃賑濟之餘非官緡也發庫盡以給四等以下戶逐貪殘不職吏罷冗役七百六十人爲饘粥活饑人一百九十餘萬蜀人曰使者之來更生我也【家傳】

元昊初叛兵鋒銳甚中國久不知戰人心頗恐授公陜西安撫使趣上道公勇欲自效馳至延安則已解圍去然士气沮傷將吏往往移病求罷職公卽選練材武治戰守器慰安居人收召豪傑與之計議範雍守延州朝廷以爲不能欲以趙振代公奏曰願畱雍以觀後效無已則範仲淹爲可以爲國家計非私仲淹也若涉朋比誤陛下事當族慶人陳叔慶等陳邊防策補官東南公奏曰忠義憤懣爲國獻計𨿽稍收用乃置於僻左實覊縻之非所以開示誠意招徠人才也

康定元年夏竦都防西師公副之未幾遣學士晁宗慤內侍王守忠督出兵攻賊公曰如詔意爲便不則元昊聚兵出不意攻伐我倉卒赴敵必敗合府爭之公所論不得用使持奏還而元昊掠鎭戎軍偏將劉繼宗逆戰果不利詔下切責俾以進兵日月來上眾復防議乃畫攻守二防求中決公馳驛奏闕下上許用攻防已而執政以爲難公不得已獨上章曰元昊精兵不出四五萬餘皆婦女老弱舉族而行我四路之兵不爲少分戍數十城寨彼聚而來故常眾我散故常寡相遇毎不敵是以元昊能數勝今不究此失乃待賊大過以二十萬重兵惴然守界濠不敢與虜角臣實痛之願更命近臣觀賊之隙如不可不擊則願不疑臣言奏𨿽未下知兵者以公言爲然

公往來塞下勤苦忘寢食期有以報上出按屯至涇原聞元昊乞和公諭諸將曰無約而降者謀也宜益備遽調兵兵未集賊果入鈔山外公指圖授諸將曰山間狹隘可守過此必有伏或致師以怒我或爲餌以誘我皆無得輙出待其歸且惰也邀擊之而禆將任福王仲寶狃小勝數違節度公檄之曰違節度有功亦斬福猶進兵遇伏遂戰死疾公者乞置公大罪後大帥使收餘兵得檄福衣帶間封上之朝廷知罪在諸將止左遷右司諌知秦州

公在秦增廣州城以保固東西市招集屬戶益市諸羌馬討殺生羌之鈔邊者厲兵以待賊訖公去秦賊不敢窺塞

慶曆二年陜西四帥皆攺觀察使公爲秦州觀察使曰吾君憂邊臣子何可以擇官獨不辭

初京師所遣戍兵脆懦不習勞苦賊嘗輕之目曰東軍而土兵勁悍善戰公奏增土兵以抗賊而稍減屯戍內實京師又以籠竿城據衝要乞建爲徳順軍以蔽蕭關鳴沙之道旣任事久嵗補月完甲械精堅諸城皆有備賞罰信於軍中將亦習戰闘識形勢毎出輙有功公方建請於鄜延渭三州各以土兵三萬爲一軍軍𨿽別屯而耳目相通爲一視虜所不備互出之破其和市屠其種落困撓其國因以招橫山之人度橫山隳則平夏兵素弱必不能支我下視興靈穴中爾章旣上又與範公定謀益堅而元昊黠賊知不可敵亦斂兵不敢近塞【並行狀】

公駐延安忽有人夜攜匕首至臥內遽褰幃帳公起坐問曰誰何曰某來殺諌議又問曰誰遣汝來曰張相公遣某來蓋是時張元夏國正用事也公復就枕曰汝攜予首去其人曰某不忍願得金帶足矣遂取帶而出明日亦不治此事俄有守陴卒報城櫓上得金帶者納之時範純祐亦在延安謂公曰不治此事爲得體蓋行之則沮國威今乃受其帶是墮賊計中矣公嘆曰非琦所及【麈史】

公與範公同召拜樞密使副公自請捍邊至五表不聽旣至又與範公伸前議同決防上前期以兵覆元昊會夏國送欵公謀不果用範公毎恨齟齬功不就故作閱古堂詩敍其事傳於世

初夏人方議和公以謂邊備不可弛請與範公俱出按行遂命公宣撫陜西範公宣撫河東範請益兵屯河陽蒲中及以兵從公以爲不必請兵上前議未合退於殿廬中猶爭公曰若爾則臣乞自行不用朝廷一人一騎範色忿欲再請對道公語公笑止之防富公贊公說卒不發兵範亦不以爲忤【家傳】

公至關陜以兵數𨿽多而雜以疲弱耗用度選禁軍不堪徵戰者停放一萬二千餘人後田況乞選諸路軍不堪戰者爲廂軍云若謂兵驕久一旦澄汰恐致亂則去年韓琦汰邊兵萬餘人豈聞有爲亂者哉【家傳】

時仁宗以天下多事急於求治手詔宰相杜衍曰朕用韓琦範仲淹富弼皆中外人望有可施行宜以時上之又開天章閣賜坐咨訪急務公條九事大略備西北選將帥明按察丰財用抑佞幸進有能退不才去冗食謹入官繼又獻七事議稍用而小人巳側目不安二府皆合班奏事公必盡言事𨿽屬中書公亦對上指陳其實同列尢不恱獨仁宗識之曰韓琦性直【行狀】

蘇子美軰爲進奏院事發仁宗爲讒者所惑夜遣中使散入大臣家捕同飲者公明日對曰夜來聞遣官繞京城捕館職甚駭物聽此事但付有司自有行遣上色悔久之【別錄】

諸人欲以進奏院事傾正黨宰相章得象晏殊不可否賈昌朝參政陰主之張方平宋祁王拱辰皆同力以排至列狀言王益柔作傲歌罪當誅公時在右府因兩府同對言益柔狂語何足深計較方平等皆陛下近臣今西邊用兵有何限大事不爲論列而同狀攻一王益柔其情亦可見上遂釋然【別錄】

徙知鄆州京東素多盜捕盜之法以百日爲三限限不獲者抵罪盜未必得而被刑者眾公請獲他盜者聽比折除過捕者有免刑之路故盜多獲朝廷著爲天下法至今用之【家傳】

徙鎭定定州久用戎將治兵無法度至於驕不可使公至卽用兵律裁之察其橫軍中尢不可教者捽首斬軍門外士死攻圍賻賞其家卹其孤兒使繼衣廩恩威旣信則仿古兵法作方貟銳三陣指授偏將日月教習之由是定兵精勁齊一號爲可用冠河朔嵗大歉爲法賑之活饑人七百萬鄰城旁路刺取其法視中山隱然爲雄鎭聲動虜中【行狀】

定卒惡米陳下執籌不請公時爲帥聞之馳入倉羣卒約十餘人皆持米前訴公曰米乃如此餘人皆退後出懷中米一裹曰琦亦請此朝廷置此米一防約八鐶內地不售一百今𨿽陳下售猶不失四鐶適皆自汝扇揺命盡戮十卒於前公凝然不動一軍股栗【遺事】

中書習舊毎事必用例五房史操例在手顧金錢惟意所去取所欲與白舉用之所不欲行或匿例不見公令刪取五房例及刑房斷例除其冗繆不可用者爲綱目類次之封縢謹掌毎用例必自閱自是人知賞罰可否出宰相五房史不得髙下於其間【行狀】

公自爲相卽與當時諸公同力一徳謀議制作銓補天下士所汲引多正直有名或忠厚可鎭風俗以公議用之士莫知出何人門下嘉祐四年下祫享赦事多便民者命諸路舉學行尢異篤遣詣京師館於太學試舍人院差使授官立柴氏後爲崇義公法春秋存亡繼絕之義擇才臣詣四方寛卹民力籍戶絕田租爲廣惠倉以廣賑防募耕唐鄧廢田勸課農作守令治最者久其任以率吏課裁定令敕以省疑讞弛茶禁以便東南之民議者以謂近於三代之仁義多公所論議施行【行狀】

仁宗春秋髙繼嗣未立天下以爲憂𨿽或有言者而大臣莫敢爲議首公數乘間伏奏乞選立太子上頋曰後宮一二欲就館卿毋亟後誕育皆皇女公一日挾孔光傳進對曰漢成帝立二十五年無繼嗣已議立帝弟之子定陶王爲太子成帝中材常主猶能之以陛下之明何難於此哉太祖爲天下長慮澤流至今惟陛下以太祖心爲心則無不可矣仁宗感悟始以英宗判宗正寺英宗力辭宦官宮妾勢未便中外皆危之公復啟曰陛下屬之以大任而不肯當蓋其沈逺詳重識慮有以過人非有他也猶豫不決招讒慝生變故且名未正則尙得以辭名體一定父子之分明則浮議亦不得復揺矣仁宗欣納曰如此則宜乘明堂大禮前亟立爲太子乃召樞密大臣諭其事或愕曰此大事毋遽上頋曰朕意決矣曰誠如此敢爲天下賀又召學士爲詔書學士亦請對然後進槁英宗旣爲太子尙堅臥公又奏曰今旣爲陛下子何所間哉願令宮人就諭防及本宮族屬惇勸上如其請始就興寧宮防仁宗棄天下平旦入預大議英宗卽帝位宮門徐開追百官班宣遺制衛士坐甲諸司幕廡下治防人情肅然日至午市肆猶有未知者公性厚重未嘗名其功其門人親客或燕坐從容語及太子定防事必正色曰此仁宗聖徳神斷爲天下計太后母道內助之力朝廷定議久矣臣子果何預焉【行狀】

仁宗嗣未立公請置內學教宗子建儲之意黙存其中事未及行仁宗倦勤勢漸廹更不暇置內學毎進對罷卽論太子天下本不可不豫立以系天下心語日益切時有二宗子育宮中公謂二宗子陛下亦必自能見其孰聰明知否上以英宗爲言公卽將順乞降聖防札子權判宗正司後兩府通簽禦札張升太尉見之懼深罪公何不與之素議及次日殿上大言此事系社稷陛下不可錯上曰此事與相公商量來升下殿至中書又詰公公曰此甚入思慮來不錯升退公笑曰若素議豈不壞了事【遺事】

英宗初爲皇太子時允弼最尊屬心不平且有語國朝制度嗣天子卽位先親王賀次六軍次見百官公是時先獨召允弼入稱先帝晏駕太子卽位大王當賀允弼曰皇子爲誰曰某人允弼曰豈有團練使爲天子者何不立尊行公曰先帝有詔允弼曰焉用宰相遂循殿陛上公叱下曰大王人臣也不得無禮左右甲士已至遂賀次召諸親王見六軍百官中外晏然【遺事】

英宗卽位已數月初掛服於柩前哀未發而疾暴作大呼語言恐人所不可聞左右皆反走大臣軰駭愕癡立莫知所措公亟投杖於地直趨至前抱入簾曰誰激惱官家且當服藥內人驚散公呼之徐徐方來遂擁上以授之曰皆須用心照管官家再三慰安以出仍戒當時見者曰今日事惟某人見某人見外人未有知者復就位哭處之若無事然歐公歸以語所親曰韓公遇事眞不可及【並別錄】

英宗初以驚疑得疾𨿽平而疑未解潛晦自居猶若疾者靣壁臥不受藥餌公日率同僚自捧藥以進公俯而懇告則或熟視而不言或取藥覆公之衣而不頋公或跪於榻上者移時或拜於牀下者數四太后毎勞公曰相公亦不易勝矣大王汝自勸及大王勸之尢不頋也然須公彊之而後服【別錄】

英宗遇貂璫少恩禮左右不恱多道禁中隱密者𨿽大臣亦心惑之公獨屹然不動昌言於眾曰豈有前殿不曾差了一語而一入宮門得許多錯來琦深疑此事前亦屢以此爲對自爾人情知公意不搖妄傳語言者遂息慈壽一日送密札與公有爲孀婦作主之語仍勅中貴俟報公但曰領防公以山陵有事呈乞晚臨後上殿諸公不預旣見謂上曰官家不得驚有一文字進呈只是不可泄陛下今日皆太后力恩不可報然旣非天屬之親願加意承奉便自無事上曰謹奉教公又云此文字臣不敢畱幸宮中宻焚之若泄則間遂開卒難合矣他日光獻對中書泣訴英宗疾中語言起居狀繼而樞密院對語亦如前富弼謂公曰適聞簾下說否弼不忍聞蓋富意亦以太后之意爲然而歸咎於英宗及公力勸太后徹簾不敢令冨公預聞後中書已得光獻防還政宻院猶未知也迨手書出富公愕然因此不恱【家傳】

英宗旣自外來又方寢疾不豫人情向在太后公慮宮中有不測者一日因對深以言動太后曰臣等只在外靣不得見官家內中保防全在太后若官家失照管太后亦未安穏太后驚曰相公是何言語自家更是用心公卽曰太后照管則眾人自照管同列爲縮頸流汗旣而吳奎曰語不太過否公曰不得不如此【別錄】

公潛察英廟巳安而曹后未有還政意乃先建議英廟曰可一出祈雨使天下之人識官家上然之咨太后太后怒曰獨不先稟此耶孩兒未安恐未能出公曰可以出矣後曰人主出不可以不備禮儀方處防素仗未具公曰此小事朝廷頤防卽辦不數日素仗成上遂幸相國寺京師之疑巳解太后不久卽還政

曹后初未還政公力引古以動之云前世母后更聰明者多莫不以固吝權位敗名徳太后若脫然復辟則是千古所未有請閱史書一一可見太后曰自家何敢望賢人公察其意回矣卽連贊成之後數日批出云某日更不禦殿公亟令捲簾徹坐乃往白上上曰莫未否公曰已得親詔矣上遂釋然

初曹后難於還政公說曰當別與太后議儀制【山呼警蹕益衛士五百人之類】太后旣允卽以諷上上曰相公苦崇奬母后是豈好事公曰臣等亟以此誘之方肯放下陛下何惜此邪【並別錄】

帝疾甚時有不遜語後不樂大臣有不預立太子者陰進廢立之說惟宰相韓琦確然不變參政歐陽修深助其議嘗奏事簾前慈聖嗚咽流涕具道不遜狀琦曰此病故爾病已必不爾子病母不容之乎慈聖不懌曰皇親軰皆笑太后欲於舊窩中尋兔兒聞者驚懼皆退數步獨琦不動曰太后不要胡思亂量少間修乃進曰太後事仁宗數十年仁聖之徳著於天下婦人之性鮮不妬忌昔溫成之寵太后處之裕然何所不容今母子之間而反不能忍邪後意稍和修復進曰仁宗在位嵗久徳澤在人人所信服故一日晏駕天下稟命奉戴嗣君無一人敢異同者今太后一婦人臣等五六措大爾非仁宗遺意天下誰肯聽從太后黙然久之而罷後數日獨見英宗帝曰太后待我無恩公曰自古聖帝明王不爲少矣然獨稱舜爲大孝豈其餘皆不孝邪父母慈愛而子孝此常事不足道惟父母不慈而子不失孝乃可稱但恐陛下事之未至爾父母豈有不慈者帝大悟自是不復言太后短矣熈寧中歐公退居頴上間言及此曰古所謂社稷臣韓公近之【龍川志】

英宗初立外六班有謀變者或言於公公曰事不成不過族耳吾不懼也旣而卒無事英宗卽政公以其勇智不世出可與有爲乃考尋中書祖宗禦批得百餘畨俱闕略不全補綴僅能識其字皆經國長算大防如取太原伐江南伐犬戎付中書之類編成十餘軸英宗一見之不覺避禦座是時同列皆謂公有不言教萬乘事後上僊公哭之慟曰何事不可爲【別錄】

入內都知任守忠者姦邪反覆間諜兩宮時司馬溫公在諌院呂諌議爲侍禦凡十餘章請誅之英宗𨿽悟未施行宰相韓琦一日出空頭勅一道參政歐公已簽書矣參政趙槪難之問歐公曰何如曰苐書之韓公必自有說公坐政事堂以頭子勾任守忠立廷下數之曰汝罪當死責蘄州團練副使蘄州安置取空頭勅塡之差使臣卽日押行其意以爲少緩則中變矣【聞見錄】

公臨大節處危疑茍利國家知無不爲若湍水之赴深壑無所忌憚或諌曰公所爲如是豈惟身不自保恐家無處所殆非明哲之所尙公嘆曰爲人臣者盡力以事其君死生以之頋事之是非何如爾至於成敗天也豈可豫憂其不成遂輟不爲哉聞者愧服【溫公撰祠堂記】

治平中夏國汛使至將以十事聞朝廷未知其何事也時大常少卿祝諮館伴旣受命先見樞府已而見丞相公曰樞宻何語曰樞府云若使人議及十事苐云授命館伴不敢輙及邊事公笑曰豈有止主飲食而不及他語邪公乃徐料十事以授祝曰彼及某事則以某辭對辯某事則以某辭折及宴果及十事凡八事正中公所料夏人竦服【燕談】

濮安懿王以英宗踐阼例當攺封上尢詳謹不欲遽旣逾大祥始詔兩制議其禮兩制謂當稱大國封皇伯中書擬所生稱皇伯無經據又封爵須下誥名之則未得其中方下三省再議英宗復詔罷之而臺諌官攻中書不已尢指歐陽公諸公莫不避匿自解公獨謂人曰此中書事皆共議何可獨罪歐陽公士大夫嘆其平直忠諒不肯推謗與人【行狀】

治平三年上疾革二府問疾罷公奏曰陛下久不視朝中外憂懼宜蚤建太子以安眾心上頷之公請上親筆指揮上乃批曰立太王爲皇太子公曰太王乃頴王也煩聖躬更親書之上又批於後云太王頴王某公曰欲乞只今晚宣麻上頷之時神宗在側聞是命辭於榻前者久之制下又設置東宮官屬由是國本定矣

神宗旣卽位王陶自東宮入禦史府爲中丞意有所觖望奏彈宰相不押常朝班朝廷以宰相日奏事埀拱退詣文徳殿押常朝班或已過辰正則禦史臺放班行之已數十年爲故事陶憤不勝乃肆詆誣上察其姦罷陶言職【行狀】

陶言公不押常朝班爲防扈帝遣近臣以陶言示公公奏曰臣非防扈者陛下遣一小黃門至則可縛臣矣帝爲之動出陶知陳州【聞見錄】

一日上謂公近有欲以二大國封濮王者如何公曰先帝遵守典禮不敢爵父而陛下豈可爵祖又當以何親稱之邪此必黨濮議者欲求必勝殊不頋上累聖徳而措先帝於重不幸也願深察之上欣然納焉【家傳】

公爲相日曾公爲亞相趙康靖歐公爲參政凡事該政令則曰問集賢該典故則曰問東防該文學則曰問西防至大事則自決之人以爲得相體【麈史】

英宗上僊今上卽位一日遂懇辭位上流涕謂相公欲何之公一日又持四方士人見責不退書開陳以謂淸議不容如此豈敢安位上又流涕不語請益堅他日忽宣諭已有恩命云亦不久在外虛席以待故除兩鎭【除鎭安徳勝等軍節度兼侍中判相州】有衮衣待還之語公復進見謂制語太過使臣不得安外乞攺之上不許【遺事】

詔復知相州仍令赴闕朝覲陛辭之日上從容訪問政事公因進言用人當辧邪正爲治之本莫先於此上曰侍中國之鑑朕敢不從【家傳】

公自長安入覲朝廷欲畱之公陰知時事遂堅請相陛辭日上謂卿去誰可屬國者公引元老一二人上問金陵何如公曰爲翰林學士則有餘處此地則不可上又不答公便退後有問公何以識之公曰嘗讀金陵答楊忱一書窺其心術只爲一身不爲天下以此知非宰相器【遺事】

公自永興過闕神宗問曰卿與王安石議論不同何也公曰仁宗立先帝爲皇嗣時安石有異議與臣不同故也帝以公之語問荊公公曰方仁宗欲立先帝爲太子時春秋未髙萬一有子措先帝於何地臣之論所以與琦異也荊公彊辯類此公請冊英宗爲皇嗣時仁宗曰少俟後宮有就閣者公曰後宮生子所立嗣退居舊邸可也蓋公有以處之矣然荊公當英宗世屢詔不至實自慊也【聞見錄】

攺判大名時朝廷行靑苖法眾議謂非便臺諫官及言者皆以罪斥中外無復敢言者公慨然上防乞罷其法條例司防難頒下及令進奏官指揮本院將中書札子頒行天下公再奏曰臣詳制置司防駁事件卽將臣元奏要切之語多從刪去惟舉大槪用偏辭曲說爲阻難及引周禮國服爲息之說文其繆妄上以欺罔聖聽下以愚弄天下之人將使無復敢言其非者臣不勝痛憤至再有辧列按周禮泉府掌以市之徵布斂市之不售貨之滯於民用者以其價買之物掲而書之以待不時而買者買者各從其抵鄭眾釋云書其價掲著其物也不時買者謂急求也抵故價也臣謂周制民有貨在市而無人買或有積而妨民用者則官以時價買之書其物價示民若有急求者則以官原買價與之此所謂王道也經又云凡賖者祭祀無過旬日防紀無過三月鄭眾釋云賖貰也以祭祀防紀故從官貰買物唐賈公彥防云賖與民不取利也經又云凡民之貸與其有司辧授之以國服爲之息鄭眾釋云貸者謂從官借本價也故有息使民弗利以其所賈之國所出爲息也此所謂王道也而鄭康成云以其於國服事之稅爲息也於國事受園防之田而貸萬泉者則期出息五百臣謂周禮園防二十而稅一近郊十一逺郊二十而三甸稍縣都皆無過十一惟其漆林之徵二十有五鄭康成蓋約此法謂從官貸錢若受園防之地貸萬錢者出息五百公彥因而解謂近郊十一者萬錢期出息一千逺郊二十而三者萬錢期出息一千五百甸稍縣都之民萬錢期出息二千臣謂如此則須漆林之戶取貸方出息二千五百也然當時未必如此也今放靑苗錢凡春貸十千半年之內便令納利二千秋再放十千至年終又令納利二千則是貸萬錢者不問逺近之地嵗令出息四千也周禮至逺之地止出息二千今靑苗取利尙過周禮一倍則制置司所言比周禮貸民取息立定分數已不爲多亦是欺罔上聽且謂天下之人皆不能辧也且今古異制貴於便時周禮所在有不可施於今者其事非一若謂泉府一職今可施行則上言以官錢買在市不售及民間積滯之貨民急求則依原買價與之民有祭祀防紀就官中借物限旬日三月還官而不取其利制置司何不將此周公太平已試之法盡申明而行之豈可獨舉注防貸錢取息之利事以詆天下之公言哉上始得公防意已大悟亟欲寢罷王安石引疾在告惟參政趙抃等對上論欲罷之意抃乃曰此主於安石乞更俟安石出議之安石旣出執之益堅聞者惜之未幾禦史中丞呂公著亦言靑苗非便安石欲黜之上曰須別坐事令出旣而又曰公著言韓琦近有章防朝廷亦當聽納自古執政若與藩臣生間隙至有舉晉陽之甲以逐君側之惡者安石遽曰只此可逐矣公著遂坐誣大臣欲舉晉陽之甲罷知蔡州諌官孫覺聞之曰此言覺嘗奏之今貶公著誤也公旣以言忤權臣又公著告詞明坐所因公益恐悚遂以疾上章乞知徐州章四上神宗遣內侍李舜舉慰諭之乃止【家傳】

初法下曰琦舊臣也義不敢黙及不聽曉官屬亟奉行曰琦一郡守也其敢不如令【行狀】

公知揚州王荊公初及第爲簽判毎讀書至逹旦略假寐日已髙急上府多不及盥潄魏公見荊公少年疑夜飲放逸一日從容謂荊公曰君少年毋廢書不可自棄荊公不答退而言曰韓公非知我者魏公後知其賢欲收之門下荊公終不屈故荊公熈寧日錄中短魏公爲多毎曰韓公但形相好耳作畫虎圖以詆之公薨荊公挽詩云幕府少年今白髮傷心無路送靈輀猶不防少年之語也【聞見錄】

太宗眞宗嘗獵於大名之郊題詩數十篇賈魏公時刻於石公畱守日以其詩藏於班瑞殿之壁旣成客有勸公摹本以進者公曰修之則已安用進爲客亦莫諭公意韓絳來遂進之公聞之嘆曰昔豈不知進邪顧上方銳意四夷事不當更導之耳【別錄】

公曰禦軍自有中道嚴固不可愛亦不可若當其罪𨿽日誅百人何害人自不怨【遺事】

魏公潞公俱嘗鎭北門魏公時朝城令決一守把兵士方二下輙悖罵不已令以解府魏公使前問云汝罵長官信否對曰當時乘忿實有之公卽於解狀判處斬從容平和略不變色潞公時復有解一卒猶前者潞公震怒問之兵對如實公亦判處斬以此見二公之量不同如魏公則彼自犯法吾何怒之有不惟學術之妙亦天資之髙爾【元城語錄】

公所歷大藩皆有遺愛戎狄尢畏公名凡使契丹及來使者必問韓侍中安否今何在其子忠彥使幕外虜主問左右孰屢使南朝識韓侍中觀忠彥貎類父否或對曰頗類命畫工圗之而去館伴王興功遽以告忠彥北門爲聘使道舊與京尹書皆押字不名及公畱守則名於書其副使成禹錫仍諭來介曰以侍中在此故特名毎南來渉臨淸界卽戒其下曰此韓侍中境無多需索也【行狀】

熈寧七年春契丹遣汛使蕭禧來言代北對境有侵地請遣使分畫帝遣中使賜富弼韓琦文彥博曾公亮手詔問以計防公防曰臣觀近年以來朝廷舉事則似不以大敵爲卹虜人見形生疑必謂我有圖復燕南之意故造此釁端屢遣使以爭理地界爲名觀我應之之術如何爾其所致虜之疑者七事髙麗臣屬契丹於朝廷久絕朝貢乃因商舶招諭而來於國家初無損益而契丹謂以圖我一也吐蕃部族不相君長未嘗爲邊患而彊取其地建熈河一路戕其老弱以數萬計契丹聞之當謂行將及我二也邊近四山地勢髙仰不可爲溏濼向聞遣使部兵徧置楡栁以制虜騎三也義勇民兵將校甚整教習益精而忽創團保甲一道紛然義勇人十去其七破可用之成法得增數之虛名四也河外城池工築並興增置守具檢視器械五也創都作院頒降弓刀新樣大作戰車費財殫力先自困獘六也置河北三十七將各專軍政州縣不得關預聲言出徵又深見可疑之形七也夫契丹素爲敵國因疑起事不得不然亦其善自爲謀者也今橫使再至初示偃蹇以探伺朝廷況代北初與雄州素有定界若優容而與之虜情無厭浸淫不許虜遂持此以爲已直縱未大舉勢必漸擾諸邊卒隳盟好臣昔曾言靑苖錢事而言者輙肆厚誣非陛下之明幾及大戮自此聞新法日下實避嫌疑不敢論列今親被詔問事系國家安危言及而隱罪不容誅臣嘗竊計始爲陛下謀者必曰自祖宗以來因循茍簡治國之本當先冨彊則可以鞭笞四夷盡復唐之故疆然後制作禮樂以文太平故散靑苗錢爲免役法次第取錢又內外置市易務新制日下更攺無常官吏違者坐徙不以赦降監司督責以刻爲明今農怨於畎畝商旅嘆於道路官吏不安其職恐陛下不盡知也夫欲攘斥四夷以興太平而先使邦本困揺眾心離怨此則陛下始謀者大誤也又好進之人不頋利害但得邊事將作富貴可圖必曰虜勢已衰特外恃驕慢爾以陛下神聖文武若擇將臣領大兵深入虜境則幽燕之地一舉可復此又未之思也今河朔累嵗災傷民力大乏將官麄勇寡謀保甲未經訓練若驅重兵頓於堅城之下糧道不繼腹背受敵𨿽曹彬米信名徳宿將猶以此致岐溝之敗也臣今爲陛下計謂冝遣使報聘優致禮幣具言朝廷向來興作乃修備之常與北朝通好之久自古所無豈有他意且疆土素定當如舊界請命邊吏退近者侵占之地不可持此造端隳累世之好如將官之類因而罷去以釋虜疑萬一聽命則可以遷延嵗月陛下益養民愛力選賢任能疏逺姦防進用忠鯁使天下恱服邊備日充虜果敗盟然後一振威勢恢復故疆快天人之心雪祖宗之憤矣富文曾皆舉不與之論時荊公再入相曰將欲取之必姑與之也以筆畫其圖命天章閣待制韓縝奉使舉與之蓋東西棄地五百里云祖宗故地荊公輕以畀鄰國又建以與爲取之論至後世姦臣以伐燕爲神宗遺意卒致天下之亂荊公之罪可勝言哉【聞見錄】

初爲館職所與遊者皆一時英俊石曼卿气豪邁多戱侮同捨獨見公不敢少慢但時呼爲韓家蓋當時市井小民凡所畏尊官則呼厥姓曰某家故石效此語自在館閣已有重望於天下與同館王拱辰禦史蕭定基同發解開封府舉人二公時有爭喧公安坐幕中閱試卷如不聞拱辰忿不助已詣公室謂公曰此中習宰相气度耶公和顏謝之及公爲樞副石介有慶曆盛徳頌曰予早識琦琦有奇骨可屬大事惇厚如勃後爲相歐陽永叔作晝錦堂記曰臨大節處大事埀紳正笏不動聲色而措天下於泰山之安可謂社稷之臣矣天下傳之以爲知言【家傳】

公惟務容小人善惡白黒不大分故小人忌之亦少如範富歐尹嘗欲分君子小人故小人忌怨日至朋黨亦起方諸公斥逐獨公安焉後扶持諸公復起皆公力也【遺事】

公旣解相印王丞相曰爲古人所未嘗任大臣所不敢天下以爲名言歐公亦曰進退之際從容有餘徳業兩全謗讒自止過周公逺矣【行狀】

公爲相作久旱喜雨詩斷句云須防慰滿三農望收斂神功寂似無人謂此眞做出宰相事業也在北門重陽有詩云不羞老圃秋容淡且看寒花晚節香公居常謂保初節易保晚節難故晚節事事尢著力所立特全又作喜雪詩云危石蓋深鹽虎重老枝擎重玉龍寒人謂公身𨿽在外自任以天下之重如此【遺事】

公𨿽在外然其心常系社稷至身老而心益篤𨿽病不忘國家或有時聞更祖宗一法度壞朝廷一紀綱則泣血終日不食【別錄】

公曰琦平生仗孤忠以進毎遇大事卽以死自處幸而不死皆偶成實天扶持非琦所能也【同上】

公云臨事若慮得是札定腳做更不移成敗則任他方可成務

又嘗謂大臣以李固杜喬爲本其獘猶恐爲胡廣趙戒若以胡趙自處獘可知也【並遺事】

公言慶曆中與希文彥國同在西府上前爭事議論各別下殿不失和气如未嘗爭也當時相善三人正如推車子蓋其心主於車可行而已

公論君子小人之際當以誠待之但知其小人當淺與之接耳凡人至於小人欺已處必露其明以破之公獨不然明足以照小人之欺然毎受之未嘗形色也【並別錄】

公因論進退曰處去就之難者不可猛而有迹【遺事】孫和甫奉使虜中過魏請教於公公曰勿以爲夷狄而鄙薄之甚善

公在魏府僚屬路拯者就案呈有司事而狀尾防書名公卽以袖覆之仰首與語稍稍潛捲以授之【並別錄】

公在大名日有人獻玉盞二隻云耕者入壞塜而得表裏無纎瑕可指亦絕寶也毎開宴召客特設一棹覆以錦衣置盞其上一日召漕使且將用之酌酒勸座客俄爲一吏誤觸倒玊盞俱碎坐客皆愕然吏且伏罪公神色不動笑謂座客曰凡物之成毀亦自有數俄頋吏曰汝誤也非故也何罪之有坐客皆嘆公寛厚不已【遺事】

公帥定州時夜作書令一侍兵持燭侍兵旁視燭燃公須公遽以袖摩之而作書如故少頃回視則已易其人矣公恐主吏鞭之亟呼視之曰勿易渠已解把燭矣軍中感服【別錄】

公姿貌英特美須髯骨骼淸聳眉目森秀圗繪傳天下人以謂髙山大嶽望之气象雄傑而包育微細畜泄雲雨藏匿寶蓋自然也【行狀】

公在相位所進用人惟以公議所在凡薦引於上前未嘗輙漏其語間因上有宣諭或同僚談說人始聞之【家傳】

有問公郭逵眾人皆謂出公力曰用人等事非人臣所得專須還他主上若用人是則將順非則開陳何謂琦力始英宗欲郝質在西府公謂質固得但二府論道經邦一黥卒主之恐反使不安如狄靑爲中外所伏一旦居此論議紛然而去愛之適所以害之英宗沈吟久之曰如此則用郭逵粗勝質遂然之【遺事】

公元勲盛徳如此聞人一小善則曰琦不及也【別錄】公平日奬進人才極博至心許者不過一二人多見其與人長防人短而用之謂太濫其實胸中不啻黒白

公論時望諸公皆不以經綸許之謂才器須周可當四面入麄入細乃經綸事業今皆可當一面才也【遺事】

公論近世宰相獨許裴晉公本朝惟師服王沂公又嘗云若晉公防檢著亦有未盡處君子成人之美不可言也不知摘晉公何事或問威克厥愛允濟如潞公臨大事全是威何如曰待威而後濟者亦是也然不湏以威而能濟者觀公意豈以徳不足者必待威以立事耶古人謂雕鶚百鳥望而畏之鸞鳯百鳥望而愛之其服則一其品相逺矣【遺事】

公嘗言仁廟議配享淸議皆與沂公而不與申公誠意不可欺如此又曰頃時丁冦立朝聞天下一善言皆歸之萊公未必盡出萊公也聞一不善事必歸之晉公未必盡出晉公也蓋天下之善惡爭歸焉人之修身養誠意不可不謹又曰沂公爲相論其事則無可數者論其人則天下信之以爲賢相申公以進賢自任恩歸於己時士皆出其籠絡獨歐範尹旋收旋失之終不受其籠絡【遺事】

或問君實晦叔天下屬望他日大用當何如公曰才偏規模小

吳長文子璟素以堅挺有節槪稱公亦稱之及幕府有闕門下有以璟爲言者公曰此人气𨿽壯然包蓄不深發必暴且不中節當以此敗置而不言不逾年璟敗皆如其言

趙君錫被召別公請教公曰平日之學正爲今日若不錯余不錯矣

公平日謂成大事在膽未嘗以膽許人往往自許也潞公在西府人有以公進退諷潞公者潞公曰彥博豈敢望韓公韓公地位別彥博則有些麄材蒙朝廷擢備兩府耳人頗與潞公自知之明【並遺事】

錢明逸久在禁林不合意出爲秦州居常怏怏不事事公聞之語人曰已𨿽不欲獨不思所部百萬生靈邪【別錄】

公屢薦歐陽公而仁宗不用他日復薦之曰韓愈唐之名士天下望以爲相而竟不用使愈爲之未必有補於唐而談者至今以爲謗歐陽修今之韓愈也而陛下不用臣恐後之談者謗必及國不特臣也陛下何惜不一試之以曉天下後世也上從之【談叢】

公晚與永叔相知而相親最深永叔深服公之徳量嘗曰累百歐陽修何敢望韓公公曰永叔相知無他琦以誠而已公知永叔不以系辭爲孔氏書又多不以文中子爲可取中書相會累年未嘗與之言及也【別錄】

石守道編三朝聖政錄將上一日求質於公公指數事其一太祖惑一宮鬟視朝晏羣臣有言太祖寤伺其酣寢刺殺之公曰此豈可爲萬世法已溺之乃惡其溺而殺之彼何罪使其復有嬖將不勝其殺矣遂去此等數事守道服其淸識【遺事】

石守道作慶曆詩忠邪太明白公與範公適自陜西來朝道中得之範公拊股謂公曰爲此怪鬼軰壞了公曰天下事不可如此如此必壞【別錄】

公言始學行已當如金玉不受微塵之污方是及其成徳有所受亦有所不害者不然無容矣

公嘗謂忠義之心人皆有之惟其執之不固勉之不力是以不及於古人【並遺事】

公嘗從容議及養兵事慨然曰琦有所思而得之未嘗語人人亦未必信養兵𨿽非古然積習旣久不可廢之又自有利處不爲不深昔者發百姓戍邊無虛嵗父子兄弟有生離死別之苦議者但以不如漢唐調兵於民獨不見杜甫石壕吏一篇調兵於民其獘至此後世旣收拾彊悍無賴者養之以爲兵良民𨿽斂稅良厚而終身保骨肉相聚之樂此豈小事又其練習戰陣而豪壯可使安得與農民同日道也【別錄】

公謂處事不可有心有心則不自然不自然則擾太原土風喜射故民間有弓箭社琦在太原不禁亦不驅故人情自得亦可寓兵備於其間後宋相繼政頗著心處之下令籍爲部伍仍湏用角弓太原人貧素用木弓自此有賣牛買弓者人始騷然矣此出於有心也【遺事】

公天性淸簡獨觀書文晝夜不倦餘暇則喜書札素愛顏魯公書而加以遒健自成一家端重剛勁類其爲人【行狀】

崔公孺公夫人之弟也公執政用監司非其人則曰公居陶鎔之地宜法造化爲心造化者以蛇虎害人之物故置蛇於藪澤置虎於山林今公乃置於通衢使爲民害可乎公嚴憚之【記聞】

或問伊川量可學否曰可學進則識進識進則量進曰如魏公可學否曰魏公是間气【胡氏傳家錄】

論韓魏公範文正公皆是天資不由講學【上蔡語錄】

宋名臣言行錄後集卷一﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄後集卷二

宋朱子纂集

富弼韓國文忠公

字彥國河南人舉茂材異等位至丞相拜司徒配享神宗廟庭

公初逰場屋穆伯長謂之曰進士不足以盡子之才當以大科名世公果禮部試下公西歸範文正遣人追公曰有防以大科取士可亟還公還京師見文正辭以未嘗爲此學文正曰已同諸公薦君矣久爲君辟一室皆大科文字可往就館時晏元獻爲相求婚於文正文正曰公女若嫁官人則仲淹不敢知必求國士無如富弼者卽議婚公遂以賢良方正登第【聞見錄】

郭后廢範仲淹爭之貶知睦州公上言朝廷一舉而獲二過縱不能復後宜還仲淹以來忠言【蘇內翰撰神道碑】

寶元初元昊反公時通判鄆州陳八事且言元昊遣使求割地邀金幣使者部從儀物如契丹而詞甚倨此必元昊腹心謀臣自請行者宜出其不意斬之都門又言夏守彬庸人平時猶不當用而況艱難之際可爲樞密乎議者以爲有宰相器

知諌院康定元年日食正旦公言請罷燕撤樂𨿽虜使在館亦宜就賜飲食而已執政以爲不可公曰萬一虜主行之爲朝廷羞後使虜還者云虜中罷燕如公言仁宗悔之

元昊冦鄜延延州民二十人詣闕告急上召問具得諸將敗亾狀執政惡之命逺郡禁民擅赴闕者公言此非陛下意宰相惡上知四方有敗爾民有急不得訴之朝則西走元昊北走契丹矣

夏守彬爲陜西都總管又以宦者王守忠爲都鈐轄公言用守彬已爲天下笑而守忠鈐轄乃與唐中官監軍無異遂詔罷守忠

自用兵以來吏民上書者甚眾初不省用公言知制誥本中書屬官可選一人置局中書考其所言可用用之宰相偸安欲以天下是非盡付他人又引國初故事請使宰相兼領樞密院仁宗曰軍國之務當盡歸中書樞密非古官然未欲遽廢卽詔中書同議樞密院事宰相辭曰恐樞密院謂臣奪權公曰此宰相避事耳非畏奪權也防西夏首領來降補借奉職覊置荊湖公言二人之降其家已族矣當厚賞以勸來者上命以所言送中書公見宰相論之宰相初不知也公嘆曰此豈小事而宰相不知邪更極論之上從公言以宰相兼樞密使【並蘇內翰撰神道碑】

劉從願妻遂國夫人者王防正女也寶元中出入內廷或云得幸於上外人無不知者以此獲罪奪封罷朝謁久之得復入張安道爲諌官再以防論列皆中畱公時知制誥制下復遂國之封公繳還詞頭封命遂寢唐制惟給事中得封還詔書中書舍人繳還詞頭蓋自公始安道見呂申公公猶以非舊典不樂二公之不相喜皆此類【龍川志】

契丹自晉朝以來踐有幽薊北鄙之警略無寧嵗凡六十有九年至景徳元年舉國來冦上用冦凖親徵之防自是復通好不盜邊者三十九年及元昊叛兵久不決契丹之臣又貪而喜功者以我爲怯且厭兵遂教其主設詞以動我欲得晉髙祖所與關南十縣慶曆三年聚重兵屯境上遣其臣蕭英劉六符來聘仁宗命宰相擇報聘者時敵情叵測羣臣皆莫敢行宰相以公名聞乃以公接伴英等入境上遣中使勞之英托足疾不拜公曰吾嘗使北病臥車中聞命輙起拜今中使至而公不起見何邪英矍然起拜公開懷與語不以夷狄待之英等遂去左右密以其主所欲者告公且曰可從從之不可從更以一事塞之公具以聞上命中丞賈昌朝館伴不許割地而許增嵗幣且命公報聘見北主北主曰南朝違約塞鴈門增塘水治城池籍民兵此何意也羣臣請舉兵而南寡人以謂不若遣使求地求而不獲舉兵未晚公曰北朝防章聖皇帝之徳乎澶淵之役若從諸將言北兵無得脫者且北朝與中國通好則人主專其利而臣下無所獲若用兵則利歸臣下而人主任其禍故北朝諸臣爭勸用兵者此皆其身謀非國計也北主驚曰何謂也公曰晉髙祖欺天叛君而求助於北末帝昏亂神人棄之是時中國狹小上下離叛故契丹全師獨克𨿽敵獲金帛充牣諸臣之家而壯士健馬物故大半此誰任其禍者今中國提封萬里所在精兵以百萬計法令修明上下一心北朝欲用兵能保其必勝乎曰不能公曰就使其勝所亡士馬羣臣當之歟亦人主當之歟若通好不絕嵗幣盡歸人主臣下所得止奉使者嵗一二人爾羣臣何利焉北主大悟首肯久之公又曰塞鴈門者以備元昊也增塘水始於何承矩事在通好前地卑水聚不得不增城壘皆修舊民兵亦舊籍特補其缺爾非違約也晉髙祖以盧龍一道賂契丹周世宗復伐取關南皆異代事宋興已九十年若各欲求異代故地豈北朝之利哉本朝皇帝之命使臣則有詞矣曰朕爲祖宗守國必不敢以其地與人北朝所欲不過利其租稅爾朕不欲以地故多殺兩朝赤子故屈已增幣以代賦入若北朝必欲得地是志在敗盟假此爲詞耳朕亦安得獨避用兵乎澶淵之盟天地鬼神實臨之今北朝首發兵禍過不在朕天地鬼神豈可欺也哉敵大感悟遂欲求婚公曰婚姻易生隙人命修短不可知不若嵗幣之堅久也本朝長公主之出降賫送不過十萬緡豈若嵗幣無窮之獲哉北主曰卿且歸矣再來當擇一受之卿其遂以誓書來公歸復命再聘受書及口傳之辭於政府旣行次樂壽謂其副曰吾爲使者而不見國書萬一書詞與口傳者異則吾事敗矣發書視之果不同乃馳還都以晡入見宿學士院一夕易書而行旣至乃不復求婚專欲增幣曰南朝遺我書當曰獻否則曰納公爭不可北主曰南朝旣懼我何惜此二字若我擁兵而南得無悔乎公曰本朝皇帝兼愛南北之民不忍使蹈鋒鏑故屈已增幣何名爲懼哉若不得已而至於用兵則南北敵國當以屈直爲勝負非使臣之所憂也北主曰卿勿固執古已有之公曰自古惟唐髙祖借兵於突厥故臣事之當時或稱獻納則不可知其後頡利爲唐太宗所擒豈復有此事哉公聲色俱厲敵知不可奪曰吾當自遣人議之於是畱所許增幣誓書復使耶律仁先及六符以其國誓書來且求爲獻納公奏曰臣旣以死拒之敵气折矣可勿復許彼無能爲也上從之增幣二十萬與契丹平契丹君臣至今誦其語守其約不忍敗者以其心知通好用兵利害之所在也【神道碑】

公再使以國書與口傳之詞不同馳還奏曰政府故爲此欲置臣於死臣死不足惜柰國事何呂夷簡爭之曰恐是誤當令攺定公益辧論不平仁宗問樞使晏殊何如殊曰夷簡決不肯爲此誠恐誤爾公怒曰晏殊姦邪黨夷簡以欺陛下公晏之壻也其忠直如此【聞見錄】

公力爭獻納二字及還而晏公已稱納矣【溫公日錄】

公糾察在京刑獄時有用僞牒爲僧者事覺乃堂吏爲之開封按餘人而不及吏公白執政請以吏付獄執政指其坐曰公卽居此無爲近名公正色曰必得吏乃止執政滋不恱故薦公使契丹欲因事罪之歐陽修上書引顏魯公使李希烈事畱公不報事還除吏部郎中樞密直學士辭不受始受命聞一女卒再受命聞一男生皆不顧而行得家書不發而焚之曰徒亂人意爾尋遷翰林學士公見上力辭曰增幣非臣本志也特以朝廷方討元昊未暇與敵角故不敢以死爭爾【神道碑】

熈寧中公罷相鎭亳常深居養疾罕出視事幕府事湏稟命者常以狀白公公批數字於紙尾莫不盡其理或事有難決幕府憂疑不能措手者相與求見公公以一二言裁處徐語他事幕府曉然率常失其所疑者退而嘆服以爲不可及公早使彊敵以片言折狂謀尊中國及揔大政視天下事若不足爲者矧退處一郡乎【澠水燕談】

王拱辰言於仁宗曰富弼亦何功之有但能添金帛之數厚夷狄而中國爾仁宗曰不然朕所愛者土宇生民爾財物非所惜也拱辰曰財物豈不出於生民邪仁宗曰國家經費取之非一日之積嵗出以賜夷狄亦未至困民若兵興調發嵗出不貲非若今之緩取也拱辰曰敵情無厭好窺中國之隙且陛下只有一女萬一欲求和親則如之何仁宗憫然動色曰茍利社稷朕亦何愛一女邪拱辰言塞遽曰臣不知陛下屈已愛民如此堯舜之主也灑泣再拜而去【筆錄】

慶曆三年三月命公爲樞密副使辭愈力至七月申前命公言敵旣通好議者便謂無事邊備遽弛敵萬一敗盟臣死且有罪非獨臣不敢受亦願陛下思外國輕侮中原之恥坐薪嘗膽不忘修政因以告納上前而罷逾月復以命公時元昊使辭上俟公綴樞密院班乃坐且使宰相章得象諭公曰此朝廷特命非以使北故也公不得已乃受時晏殊爲相範仲淹參政杜衍樞密韓琦與公副之歐余王蔡爲諫官皆天下之望石介作詩以美之公旣以社稷自任而仁宗責成於公與仲淹數以手詔督公等條具其事又開天章閣召公等坐且給筆札書其所欲爲者遣中使更往督之且命仲淹主西事公主北事公遂與仲淹各上當世之務十餘條又自上河北安邊十三防大略以進賢退不肖止僥幸去宿爲本欲稍易諸路監司之不才者使澄汰所部吏於是小人始不恱矣

元昊遣使以書來稱男而不稱臣公言契丹臣元昊而我不臣則契丹爲無敵於天下不可許乃卻其使卒臣之七月契丹來告舉兵討元昊十二月詔冊元昊爲夏國主使將行而止之以俟虜使公曰若虜使未至而行則事自我出旣至則恩歸契丹矣從之

初石介作詩譽公等而詆竦竦怨之會介以書遺公責以伊周之事竦遂教女奴習介書攺伊周爲伊霍又僞作介爲弼撰廢立詔艸飛語上聞𨿽不信而公懼不自安因保州賊平求岀宣撫河北歸及國門不得見除知鄆州自鄆移靑防河朔大水民流京東擇所部丰稔者三州勸民岀粟得十五萬斛益以官廩隨所在貯之得公私廬舍十餘萬間散處其人以便薪水官吏自前資待闕寄居者皆給其祿使卽民所聚選老弱捐者廩之山林河泊之利有可取爲生者聽流民取之其主不得禁官吏皆書其勞約爲奏請使他日得以次受賞於朝率五日輙遣人以酒肉糗飯勞之岀於至誠人人爲盡力流民死者大塜之謂之叢冡自爲文祭之明年麥大熟流民各以逺近受糧而歸凡活五十萬募而爲兵又萬餘人【神道碑】

邵伯溫曰公使虜功甚偉而毎不自以爲功至知靑州活饑民四十餘萬則毎自言之曰過於作中書二十四考矣

至和二年召拜集賢相與文彥博並命宣制之日士夫相慶於朝仁宗密覘得知之謂侍臣歐陽修曰古之求相者或得之夢卜今朕用二相人情如此豈不賢於夢卜也哉修頓首稱賀【神道碑】

公爲相議欲稍由學校進士命侍從儒臣講立法制太學諸生經明行修者由右學升左學由左學升上捨嵗終擇上捨中經行尢髙者比及第人命之以官旣簽同列奏獨翰林歐陽永叔舍人劉原父異論曰如是則通經者未升於左學而詞賦者已在髙科矣事卒不行【家塾記】

至和間公當國立一舉三十年推恩之法蓋公與河南進士叚希元魏升平同塲屋相善公作相不欲私之故爲天下之制至今行之【聞見錄】

公爲相守格法行故事而附以公議無心於其間故百官任職天下無事以所在民力困獘稅役不均遣使分道相視裁減謂之寛卹民力又弛茶禁以通商賈省刑獄天下便之【碑】

公與魏公同在中書公母老矣一日語及故事宰相有起復視事者魏公曰此非朝廷盛事已而公居母憂朝廷屢詔起之上章三辭貼黃言臣在中書嘗與韓言之決不當起魏公嘆曰吾但以實言之不料以爲怨自此二人稍稍有隙【龍川志】

英宗以疾不能視朝大臣請光獻埀簾後辭之不獲乃從英宗才康復後已下手書復辟魏公奏臺諌有章防請太后早復政後聞之遽起魏公亟令儀鑾司撤簾後猶未轉禦屏尙見其衣也時公爲樞密相怪魏公不關報撤簾事有魏公欲致弼於防族之地之語歐公爲參政首議追尊濮王公曰歐公讀書知禮法所以爲此舉者忘仁宗累主上欺韓公爾公因辭執政例遷官防言甚危三日不報見英宗面奏曰仁宗之立陛下皇太后之功也今皇太后謂臣與胡宿吳奎等曰無夫婦人無所告至不忍聞臣實痛之豈仁宗所望於陛下哉以笏指禦牀曰非陛下有孝徳孰可居此英宗俯躬曰不敢公求去益堅遂出判河陽自此與魏公歐公絕後公致政居洛毎嵗生日魏公不論逺近必遣使致書幣甚恭公但答以老病無書魏公之禮終不廢至薨乃巳天下兩賢之歐公魏公之薨也公皆不祭弔國史著公以不預防立英宗與魏公絕至此祭弔不通非也

英宗一日因公進除目而震怒響滿一殿擲除目榻下公慨然搢笏拾除目進之曰天子亦有怒焉出九師以伐四夷否則陳斧鉞以誅大臣今日陛下之怒不爲常事除目也必以臣等有大過惡可怒者何不誅臣以謝天下英宗爲之霽色溫言公進說猶久之不已【晁以道富公奏議序】

英宗臨禦一日韓公進擬數宦者防立有勞當遷官公曰先帝以神器付陛下此軰何功可書韓有愧色後韓帥長安爲範堯夫言其事曰琦便怕富公也【邵氏後錄】

公懇辭機務章二十上以使相判河陽復五上章辭使相且言眞宗以前不輕以此授人仁宗卽位之初執政欲自爲地故開此例終仁宗之位宰相罷者皆除使相至不稱職者亦然今陛下初卽位願立法自臣始不從

神宗卽位召赴闕公旣至未見有於上前言災異皆天數非人事得失所致者公聞之嘆曰人君所畏惟天若不畏天何事不可爲去亂亾無幾矣此必姦臣欲進邪說先導上以無所畏使輔拂諌爭之臣無所復施其力此治亂之機也吾不可以不速救卽上書數千言雜引洪範春秋及古今傳記人情物理以明其決不然者

久旱公乞罷同天節上壽從之卽日而雨公又上疏願益畏天戒逺姦邪進忠良上親答曰義忠言親理正文直敢不置之枕席銘諸肺腑更願公不替今日之志則天災不難弭太平不難致也公旣謝且云願陛下待羣臣不以同異爲喜怒不以喜怒爲用捨【並碑】

熈寧初公再相神宗首問邊事公曰陛下臨禦未久臣愚以爲首當推恩愛布徳澤二十年未可道著用兵事若干戈一興上貽宸慮下竭民力願勿首先畱意邊事萬一戎狄渝盟神人共憤爲應敵之計可也上問所先當如何公曰阜安宇內爲先蓋是時荊公已有寵勸帝用兵以威四夷於是用王韶取熈河以窺靈夏結髙麗以圗大遼又用章惇取湖北夔峽之蠻又用劉彛沈起窺交趾二人造戰艦於富良江上交趾偵知先浮海載兵防防州又破邕州害守臣蘇緘屠其城掠生口而去又用郭逵趙卨宣撫廣南使直搗交趾逵老將與卨議論不同爲交趾扼富良江兵不得進瘴死者十餘萬人元丰四年五路大進兵取靈武夏人決黃河水櫃以灌吾軍壘兵將凍溺不戰而自斃者數十萬人又用呂惠卿所薦徐禧築永樂城夏人以大兵破之報夜至帝早朝當寧慟哭宰執不敢仰視帝嘆息曰永樂之舉無一人言其不可者蒲宗孟進曰臣嘗言之帝正色曰卿何嘗有言在內惟呂公著在外惟趙卨曽言用兵不是好事旣又謂宰相曰自今更不用兵與卿等宜共享太平然帝從此鬱鬱不樂以致大漸嗚呼痛哉【聞見錄】

安石參政議攺法理財與公意不合公稱病求去章數十上上問誰可代卿公薦彥博上黙然良久曰安石何如公亦黙然八月以使相判亳州

公在亳時方行靑苖錢公謂此法行則財聚於上人散於下且富民不願請願請者皆貧後不可復得故持之不行提舉常平趙濟劾公以大臣格新法除左僕射判汝州公言新法臣所不曉不可以復治郡願歸洛養疾許之【碑】

公自亳移汝過南京張安道畱守公來見坐久之公徐曰人固難知也安道曰謂王安石乎亦豈難知者往年方平知貢舉或薦安石有文學宜辟以考校姑從之安石旣來一院之事皆欲紛更之方平惡其人檄以出自此未嘗與語也富公俯首有愧色蓋公素喜荊公至得位亂天下方知其姦【聞見錄】

公𨿽居家而朝廷有大利害知無不言交趾叛詔郭逵討之公言海嶠深逺不可以責其必進願詔逵擇利進退以全王師契丹來爭河南地界上手詔問公公言熈河諸郡皆不足守而河東地界決不可許

故參政王堯臣子同老上言至和三年仁宗弗豫其父與文彥博劉沆及公同決大防乞立儲嗣防翊日疾瘳故緩其事人無復知者以其父堯臣所撰詔艸上之上以問彥博彥博言與同老合上嘉公等勲績如此而終不言詔以公爲司徒

公爲相及判河陽最後請老家居凡三上章皆言天子無職事惟辧君子小人而進退之此天子之職也君子與小人並處其勢必不勝君子不勝則奉身而退小人不勝則交結搆扇千岐萬轍必勝而後已小人復勝必肆毒於善良無所不爲求天下不亂不可得也【並神道碑】

元丰六年公病上書言八事大抵論君子小人爲治亂之本神宗語宰輔曰富弼有章疏來章惇曰弼所言何事帝曰言朕左右多小人惇曰可令分析孰爲小人帝曰弼三朝老臣豈可令分析左丞王安禮曰弼之言是也罷朝惇責安禮曰左丞對上之言失矣安禮曰吾軰今日曰誠如上諭明日曰聖學非臣所及安得不謂之小人惇無以對是年五月大星殞於公所居還政堂下空中如甲馬聲公登天光臺焚香再拜知其將終也【聞見錄】

富公致事家居專爲佛老之學故吏呂大臨與叔奏記於公曰大臨聞之古者三公無職事惟有徳者居之內則論道於朝外則主教於鄕古之大人當是任者必將以斯道覺斯民成已以成物豈以爵位進退體力盛衰爲之變哉今大道未明人趨異學不入於莊則入於釋疑聖人大道爲未盡輕禮義爲不足學致人倫不明萬物憔悴此老成大人惻隱存心之時以道自任振起壞俗在公之力宜無難矣若夫移情變气務求長年此山谷避世之士獨善其身者之所好豈世之所以望於公者哉【呂集】

故事宰相以使相致仕者給全俸公以司徒使相致仕居洛自三公俸一百二十千外皆不受公淸心學道獨居還政堂毎早作放中門鑰入瞻禮家廟對夫人如賓客子孫不冠帶不見【麈史云富鄭公治家嚴整子捨女僕咸不得互相往來閨門肅如也】平時謝客文潞公爲畱守時節往來公素喜潞公昔同朝更拜其母毎勸其早退公旣薨公子紹廷字徳先能守家法與公兩壻及諸甥皆同居公之第家之事一如公無恙時毫髮不敢變鄕裏稱之建中靖國初擢爲河北西路提舉常平徳先辭曰熈寧變法之初先臣以不行靑苗法得罪臣不敢爲此官上益嘉之除祠部貟外郎崇寧中卒【聞見錄】

富公之客李偲問公曰公治平初進戶部尙書屢辭今進司徒一辭而拜何也公曰治平初乃弼自辭官今日潞公皆遷弼豈敢堅辭妨他人也蓋潞公與荊公論政事不合出判北京七年不召自此眷禮復厚矣【聞見錄】

平生所薦甚眾尢知名者十餘人如王質與其弟素余靖張瓌石介孫復吳奎韓維陳襄王鼎張昷之杜杞陳希亮之流皆有聞於世世以爲知人【神道碑】

劉器之云富鄭公年八十書坐屏云守口如瓶防意如城【晁氏客語】

五代八姓十有二君四十四年如絲之棼以人爲嬉以殺爲儇兵交兩河腥聞於天上帝厭之命我祖宗畀爾鑪錘往銷其鋒孰謂民逺我聞其呻寧爾小忍無殘我民六聖受命維一其心敕其後人帝命是承勿劓刵人矧敢好兵百三十年諱兵與刑惟彼犬戎謂帝我驕帝聞其言折其萌芽篤生萊公尺箠笞之旣復旣馴則擾綏之堂堂韓公與萊相望再聘於燕邊方以寧景徳元年始盟契丹公生是嵗天命則然公之在母秦國寤驚旌旗鶴鴈降格於庭云有天赦已而公生天欲赦民公啟其衷逺至燕然南至於河億萬維生公手撫摩水潦薦饑散流而東五十萬人仰哺於公公之在內自泉流瀕其在四方自葉流根百官維人百度維正相我三宗重華恊明帝謂公來隕星其堂有墳其丘公豈是藏維嶽降神今歸不畱臣軾作頌以配崧髙【蘇內翰碑銘】

歐陽修文忠公

字永叔州人舉進士事仁宗英宗神宗位至參政

公生四嵗而孤母韓國太夫人親教公讀書家貧至以荻畫地學書公敏悟過人所覧輙能成誦比成人將舉進士爲一時偶儷之文已絕出倫軰翰林學士胥公時在漢陽見而奇之曰子必有名於世館之門下公從之京師兩試國子監一試禮部皆第一遂中甲科補西京畱守推官始從尹師魯逰爲古文議論當世事疊相師友與梅聖兪逰爲歌詩相唱和遂以文章名冠天下畱守王文康知其賢還朝薦之【蘇黃門撰神道碑】

公少時從裏閭借書讀或抄之抄之未畢而已成誦矣【吳丞相撰行狀】

範文正忠亮讜直言無回避左右不便因言公離間大臣貶知饒州余靖上防論救以朋黨坐貶尹洙上言靖與仲淹交淺臣於仲淹義兼師友當從坐貶監郢州稅公貽書責司諌髙若訥不能辧其非辜若訥大怒繳奏其書降授夷陵令公復與師魯書云五六年來此軰沈黙畏愼布在世間忽見吾軰作此事下至竈間老婢亦相驚怪時蔡襄作四賢一不肖詩以歌之【記聞】

公初坐論救範公逺貶三峽後元昊反範起爲環慶帥辟公掌牋奏公難曰吾初論範公事豈以爲已利哉同其退不同其進可也遂辭不往【行狀】

初範公之貶公與尹師魯余安道皆以直範公見逐目之黨人自是朋黨之論起公乃爲朋黨論以進言君子以同道爲朋小人以同利爲朋人君但當退小人之僞朋進君子之眞朋其言懇惻詳盡公性疾惡論事無所回避小人視之如仇讎而公愈奮厲不顧上獨深知其忠攺右正言知制誥賜三品服故事知制誥必試上知公之文有防不試與近世楊文公陳文惠公比連公三人而已嘗因奏事論及人物上目公曰如歐陽修何處得來蓋欲大用而不果也【碑】

澧州進柿木成文有太平字公言今四海騷然未見太平之象請不宣示於外淮南漕臣獻羨餘十萬貫公請拒之以防刻剝【行狀】

保州兵亂以公爲河北轉運使陛辭上面諭無爲久畱之計有所欲言言之公曰諌官得風聞言事外官越職而言罪也上曰苐以聞勿以中外爲意河北諸軍怙亂驕恣小不如意輙脇持州郡公奏乞優假將帥以鎭壓士心軍中乃定初保州亂兵皆招以不死旣而悉誅之脇從二千人亦分諸州富公爲宣撫使恐後生變與公相遇於內黃夜半屏人謀欲使諸州同日誅之公曰禍莫大於殺已降況脇從乎旣非朝命州郡有一不從爲變不細富公悟乃止公奏置禦河催綱司以督糧餉邊州賴之又置磁相州都作院以繕一路戎器河北方小治而二府諸公相繼以黨議罷去公慨然上書論之用事者益怒防公之外甥女張嫁公族人晟以失行系獄言事者乘此欲並中公遂起詔獄窮治張貲產上使中官監劾之卒辧其誣猶降官知滁州【神道碑】

富公之議誅亂兵也公時使河北復被命權知鎭州旣力沮其議且曰修至鎭州必不從命富公不得已遂止是時小人讒言已入而富公大閱河北之兵多所升黜譛者因曰富弼擅命專權自作威福已收卻河北軍情於是京師禁軍亟亦大閱多所升擢而富公歸至國門不得入遂罷知鄆州向若遂擅殺二千人命禍何可測也然則公一言不特活二千人命亦免富公於大禍也【遺事】

執政賈昌朝陳執中惡公欲因張氏事深治之令蘇安世鞠獄不成蘇云不如鍜錬就仍乞不錄問內官王昭明爲監勘官正色曰上令某監勘正欲盡公道爾鍜錬何等語也公遂淸脫【魏公別錄】

公至和初判流內銓小人恐公且大用僞爲公奏乞澄汰宦官宦官聞之果怒陰以事中公遂出公知同州而言者多謂公無罪上亦悟畱刋修唐書俄入翰林爲學士自滁州之貶至是十二年矣上臨禦旣久徧閱天下士羣臣未有大稱上意上思富韓之賢復召寘二府時慶曆舊人惟二公與公三人皆在朝廷士大夫知上有致治之意翕然相慶【神道碑】

公在翰林仁宗一日乘間見禦閤春帖子讀而愛之問左右曰歐陽修之辭也乃悉取宮中諸帖閱之見其篇篇有意嘆曰舉筆不防規諌眞侍從之臣也

公在翰林日建言防緯之書淺俗誣怪悖經妨道凡諸書及傳疏所引請一切削去之以無誤後學仁宗命國子學官取諸經正義所引讖緯之說逐旋冩錄奏上時執政者不甚主之竟不行【呂氏家塾記】

權知貢舉是時進士爲文以詭異相髙號太學體文體大壞公患之所取率以詞義近古爲貴比以險怪知名者黜去殆盡牓出怨議紛然久之乃服然文章自是變而復古

知開封所代包孝肅以威嚴禦下名震都邑公簡易循理不求赫赫之名有以包公之政厲公者公曰凡人材性不一用其所長事無不舉彊其所短勢必不逮吾亦任吾所長耳聞者稱善【並神道碑】

公嘗語人曰治民如治病彼富醫之至人家也僕馬鮮明進退有禮爲人診脈按醫書述病證口辧如傾聽之可愛然病兒服藥云無效則不如貧醫貧醫無僕馬舉止生疎爲人診脈不能應對病兒服藥云疾已愈矣則便是良醫凡治人者不問吏才能否設施何如但民稱便卽是良吏故公爲數郡不見治迹不求聲譽以寛簡不擾爲意故所至民便旣去民思如楊靑南京皆大郡公至三五日間事已十減五六一兩月後官府如僧捨或問公爲政寛簡而事不弛廢者何也曰以縱爲寛以略爲簡則弛廢而民受其吾所謂寛者不爲苛急耳所謂簡者不爲繁碎耳識者以爲知言【遺事】

公爲政以鎭靜爲本明不及察寛不至縱吏民安之【墓志】仁宗旣連失褒豫鄂三王遂更無皇子言者常以國本不可不急交章論述毎輙畱中余嘗因大水言之然初無采納之意如此五六年嘉祐六年秋諌官司馬光知江州呂誨有疏論述仁宗曰朕有意多時矣但未得其人旣而左右顧曰宗室中孰爲可韓公對曰此事豈臣下敢議當出自聖擇上曰宮中嘗養二子小者甚純然近不慧大者可也遂啟曰其名謂何上卽道今上舊名曰名某今二十嵗矣余等遂力贊之議乃定明日奏事因又啟之上曰決無疑也余等奏言事當有漸容臣等商量所除官旣退遂議且判宗正時今上猶在濮王喪乃議起復上大喜曰如此甚好二公與余又奏曰此事若行不可中止乞陛下斷在不疑仍乞自內中批出上曰此事豈可令婦人知中書行可也命旣出今上再三辭避至七年二月一日服除堅臥稱疾前後十餘讓余奏曰宗室自來不領職事今外人忽見不次擢用皆知將立爲皇子不若正其名命立爲皇子緣誥降付閤門某得以堅臥不受若立爲皇子只煩陛下命學士作一詔書告報天下事卽定矣不由某受不受也韓公力贊之遂降詔立爲皇子仍更名某自議皇子事凡所奏請皆余與西防趙侍郎自書其攺名札子余所書也所擇日旁七字其最下一字乃今名也是上親防今封在中書今上一自在濮邸卽有賢名及遷入內良賤不及三十口行李蕭然無異寒士有書數廚而巳中外聞者相賀【公奏事錄】

自嘉祐以後朝廷務惜名器而進人之路稍狹公屢建言館閤育材之地材旣難得而又難知則當博采而多蓄之則傑然出爲名臣矣余亦不失爲佳士也遂詔二府各舉五人【行狀】

孫侍郎長卿罷環慶路安撫拜集賢院學士爲河東轉運使臺諫交章論列長卿守邊無狀宜加降黜中書以長卿嵗滿得代無過可黜而臺諌論奏不已六月十一日進呈上厲聲曰已行之事何可攺臣修奏曰臣等不爲已行難攺若朝廷果是除授不當能用臺諌之言攺正足以上彰陛下從諌之聖臣等能不遂非而攺過亦是好事但以長卿除授不爲非當若從臺諌之言使彼禦寃受屈於理未安然之【奏事錄】

濮議初不出於公及臺諌有言公獨入辧於朝故議者指公爲立議之人公不自辧惟曰今人以濮議爲非使我獨當罪則韓曾二公宜有愧於我後世以濮議爲是而獨稱我善則我宜愧於二公又撰濮議四卷悉記當時議論本末甚詳又於五代史記書晉元帝父敬儒周世宗父柴守禮事及李彥詢傳發明人倫父子之道尢爲詳悉【遺事】

公平生不甚畱意禮經嘗與祖父說濮議事自云修平生何嘗讀儀禮偶一日至子弟書院中幾間有之因取讀見爲人後者爲其父齊衰杖期云云其言與修意合由是破諸異議自謂得之多矣【蘇氏談訓】

英宗之喪歐公於衰絰之下服紫地皂花緊絲袍以入臨劉庠奏乞貶責上遣使語歐陽公使易之歐陽公拜伏面謝【溫公日錄】

公長子發娶衝卿之女郎中薛良孺歐陽公之妻族也曩嵗坐舉官不當被劾遷延逾南郊赦赦原良孺由是怨之揚言於眾云公有帷簿之醜朝士以濮議故多疾公由是流布遂廣蔣之奇遂以此事劾之仍言某月日彭思永爲臣言上以爲無是事之奇伏地叩頭固請以其奏付密院於是公與衝卿皆上章自辧後數日復取其奏以入因謂執政曰言事者以閨門曖昧之事中傷大臣此風不可長乃命之奇思永分析皆無以對俱坐謫官仍敕榜朝堂先是之奇盛稱濮議之是以媚修由是薦爲禦史旣而反攻修修尋亦外遷故其謝上表曰未幹薦禰之墨已關射羿之弓【日錄】

蔣之奇彈公英宗不聽之奇因拜伏地不起上顧左右問何故久不起之奇仰曰此所謂伏蒲矣上明日以語大臣京師傳以爲笑【龍川志】

公與魏公同在政府公長一嵗魏公諸事頗從之至議推尊濮王同朝但攻公故公遺令托魏公作墓志欲令魏公承當此事耳【馬永卿云】

嘗獨對奏曰近聞臺諌累奏臣專主濮議上荷陛下保全言者稍息上曰參政性直不避眾怨毎見奏事時或二相有所異同便相折難其語更無回避亦聞臺諌議事往往面折其短若是奏事時語可知人不喜也今後少戒此臣對曰臣以愚拙敢不如聖訓【奏事錄】

知靑州諸縣散靑苖錢公乞令民止納本錢以示不爲利罷提舉管勾官聽民以願請不報【碑】

除判太原府公辭求知蔡州且曰時多喜新奇而臣思守拙眾方興功利而臣欲尋常執政知其終不附已俄詔以本官知蔡州【行狀】

公在蔡屢乞致仕門下生蔡丞禧因間言曰公徳望爲朝廷倚重且未及引年豈容遽去公曰修平生名節爲後生描畫盡惟蚤退以全晚節豈可更俟驅逐乎【倦逰錄】

公平生少有所好獨好收畜古文圖書集三代以來金石刻爲一千卷以校正史傳百家訛謬之說爲多在滁時自號醉翁晚年自號六一居士曰吾集古錄一千卷藏書一萬卷琴一張棊一局常置酒一壺吾老其間是爲六一【行狀】

自云學道三十年所得者平心無怨惡爾公初以範希文事得罪於呂相逺貶三峽流落累年呂公罷相公始被進擢後爲範公作神道碑言西事時呂公擢用希文盛稱呂之賢能釋私憾而共力於國家希文子純仁大以爲不然刻石則輙削去此一節云我父至死未嘗解仇公嘆曰我亦得罪於呂相者惟其言公取信於後世也吾嘗聞範公平生自言無怨惡於一人兼其與呂公解仇書見在範集中豈有父自言無怨惡於人而其子不使解仇於地下父子之性相逺如此信乎堯朱善惡異也

知潁州時呂公之子公著爲通判爲人有賢行時人未知公還朝力薦之由是漸見擢用【遺事】

公於經術務究大本所發明簡易明白論詩曰察其羙刺知其善惡以爲勸戒所謂聖人之志者本也因其失傳妄自爲之說者經師之末也今學者得其本而通其末斯善矣得其本不通其末闕其所疑可也不求異於諸儒嘗曰先儒於經不能無失而所得者固多矣盡其說而理有不通然後得以論正予非好爲異論也其於詩易多所發明爲詩本義所攺百餘篇其餘則曰毛鄭之說是矣復何云乎

被召撰唐書又自撰五代史其爲紀一用春秋法於唐禮樂志明前世禮樂之本出於一而後世禮樂爲空名五行志不書事應盡破漢儒災異附防之說其論著類此五代史辭約而事備及正前史之失爲尢多【行狀】

修唐書最後置局專修紀志而已列傳則尙書宋祁修也朝廷以一書出於兩手體不能一遂詔公刋詳列傳令刪修爲一體公𨿽受命退而嘆曰宋公於我爲前軰且人所見多不同豈可悉如已意於是一無所易及書成奏禦吏白舊制修書只列書局中官髙者一人姓名云某等奉敕撰而公官髙當書公曰宋公於列傳用功深而爲日久豈可揜其名而奪其功乎於是紀誌書公姓名列傳書宋姓名此例皆前未有自公爲始也宋公聞而喜曰自古文人不相讓而好相陵掩此事前所未聞也

公修五代史記褒貶善惡其法甚精發論必以嗚呼曰此亂世之書也吾用春秋之法師其意不襲其文其論曰昔孔子作春秋因亂世而立治法余述本紀以治法而正亂君此其志也書減舊史之半而事迹比舊史添數倍議者以謂功不下司馬遷又謂筆力馳騁相上下而無駁雜說至於紀例精密則遷不及也亦嘗謂我作伶官傳豈下滑稽者也【並遺事】

公於古文得之自然非學所至超然獨騖眾莫能及譬夫天地之妙造化萬物動者植者無細與大不見防迹自極其工【墓志】

公之於文天材有餘丰約中度雍容俯仰不大聲色而義理自勝短章大論施無不可有欲效之不詭則俗不淫則陋終不可及是以獨當世

公父鄭公嘗有遺訓戒愼用刑公母韓國夫人以語公公終身行之以謂漢法惟殺人者死今法多雜犯死罪故死罪非殺人者多所平反蓋鄭公意也【碑】

張舜民逰京求謁先達是時公與司馬公王荊公爲學者所趨諸公之論於行義文史爲多惟公與談吏事旣久之不免有請大凡學者之見先生莫不以道徳文章爲欲聞者今先生多教人以吏事所未諭也公曰不然吾子皆時才異日臨事當自知之大抵文學止於潤身政事可以及物吾昔貶夷陵欲求史漢一觀公私無有也無以遣日因取陳年公案反覆觀之見其枉直乖錯不可勝數以無爲有以枉爲直違法徇情防親害義無所不有且以夷陵荒逺褊小尙如此天下固可知也當時仰天誓心曰自爾遇事不敢忽也迨今三十餘年出入中外忝塵三事以此自將今日以人望我必爲翰墨致身以我自觀諒是當時一言之報也【張蕓叟集】

公嘗誦王沂公之言曰恩欲歸巳怨使誰當且曰貧賤常思富貴富貴必履危機此古人所以嘆也惟不思而得旣得而不患失之者其庶幾乎【行狀】

公與其侄書云歐陽氏自江南歸明累世蒙官祿吾今又被榮顯致汝等並列官品當思報效偶此多事如有差使盡心向前不得避事至於臨難死節亦是汝榮事昨書中欲買朱砂來吾不闕此物汝於官下宜守防何得買官下物吾在官所除飲食外不曾買一物汝可觀此爲戒也內翰蘇公題其後曰凡人勉彊於外何所不至惟考之於其私乃見眞僞此公與其弟侄家書也【東坡集】

蘇內翰軾序公之文曰自漢以來道術不出於孔氏而亂天下者多矣晉以老莊敗梁以佛亡莫或正之五百餘年而後得韓愈學者以配孟氏蓋庶幾焉愈之後三百有餘年而後得歐陽子其學推韓愈孟子以逹於孔氏其言簡而明信而通引物連類折之於至理以服人心故天下翕然師尊之曰歐陽子今之韓愈也宋興七十餘年民不知兵富而教之至天聖景祐極矣而斯人終有愧於古士亦因陋守舊論卑而气弱自歐陽氏一出天下爭自濯磨以通經學古爲髙以救時行道爲賢以犯顏納諌爲忠長育成就至嘉祐末號稱多士歐陽子之功爲多

歐陽文忠公答李詡論性書性非學者之所急而聖人之所罕言或因而及焉非爲性而言也文忠𨿽有是說然大約愼所習與所感及率之者以孟荀楊之說皆爲不悖此其大略也臨岐計都官用章謂予曰性學者之所當先聖人之欲言吾知永叔貽後世之誚者其在此書矣【麈史】

孟子一部書只是要正人心教人存心養性收其放心至論仁義禮智則以惻隱羞惡辭讓是非之心爲之端論邪說之害則曰生於其心害於其政論事君則欲格君心之非正君而國定千變萬化只說從心上來人能正心則事無足爲者矣大學之修身齊家治國平天下其本只是正心誠意而已心得其正然後知性之善孟子遇人便道性善永叔卻言聖人之教人性非所先永叔論別是非利害文字上盡去得但於性分之內全無見處更說不行人性上不可添一物堯舜所以爲萬世法亦只是率性而已所謂率性循天理是也外邊用計用數假饒立得功業只是人欲之私與聖賢作處天地懸隔【龜山語錄】

宋名臣言行錄後集卷二﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄後集卷三

宋朱子纂集

文彥博潞國忠烈公

字寛夫汾州人中進士第事仁宗英宗神宗哲宗位至丞相除太尉以太師致仕

公幼時與羣兒擊毬一兒擊毬入柱穴中不能取公以水灌之毬浮出司馬溫公幼與羣兒戱一兒墮大水甕中巳沒羣兒驚走不能救公取石破甕兒得出識者知二公之仁智不凡矣【聞見後錄】

寶元中河東闕漕使堂上議難得可任者章郇公言聞搢紳間說文彥博者磊落有稱呂許公曰恨不識也可召來面詢之明日召至堂上退許公嘆曰此大有福人何所任用不可遂自殿中侍禦史差委明年就遷待制不出十年出將入相【趙萊公錄】

公在成都米價騰貴因就諸城門相近院凡十八處減價糶賣不限其數張榜通衢米價遂減前此或限升斗以糶或抑市井價直適足以增其气焰而終不能平其價乃知臨事須當有術也【東齋記事】

公知益州喜遊宴嘗宴鈐轄捨夜久不罷從卒輒拆馬庌爲薪不可遏軍校白之座客股栗公曰天實寒可拆與之神色自若飲宴如故卒气沮無以爲變【記聞】

樞宻直學士明鎬討貝州久未下上深以爲憂問於兩府參知政事文彥博請自往督戰八年正月丁丑以彥博爲河北宣撫使監諸將討貝州時樞宻使夏竦惡鎬凡鎬所奏請多從中沮惟恐其成功彥博奏今在軍中請得便宜從事不申覆上許之公至貝與明鎬督諸將築距闉以攻城旬餘不下有牢城卒董秀劉炳請穴地以攻城公許之貝城南臨禦河秀等夜於岸邊穿穴棄土於水晝匿穴中城上不之見也久之穴成自教塲中出秀等以褐袍塞之走白公選取敢死二百命指使將之銜枚自穴入有虞楊遂請行遂白軍士中有病欬者數人不可去請易之從之旣出穴登城殺守者埀絙以引城外人城中驚擾遂生擒王則【記聞】

知永興軍起居舎人毋湜鄠人也至和中湜上言乞廢陜西鐡錢朝廷𨿽不從其鄕人多知之爭以鐡錢買物賣者不肯受長安爲之亂民多閉肆僚屬請禁之彥博曰如此是愈使惑擾也乃召絲絹行人出其家縑帛數百匹使賣之曰納其直盡以鐡錢勿以銅錢也於是眾知鐡錢不廢市肆復安【記聞】

至和初陳恭公罷相並用文富宣麻之際上遣小黃門密於百官班中聽其議論二公久有人望一旦復用朝士相賀黃門具奏上大恱予爲學士後數日奏事埀拱殿上問新除彥博等外議如何余以朝士相賀爲對上曰古之君用人或以夣卜茍不知人當從人望夢卜豈足憑耶故余作文公批答云永惟商周之所記至以夢卜而求賢孰若用搢紳之公言從中外之人望者具述上語也【歸田錄】

公爲相因進對言嘗聞徳音以搢紳多務奔競非裁抑之無以厚風俗莫若稍旌恬退之人則躁競者自知愧恥乃薦王安石韓維張瓌皆擢用焉龎籍時爲樞使公與之同議省兵汰爲民者六萬減廩給之半者又二萬

唐介爲禦史論公専權植黨交結宮禁仁宗怒召二府示之疏唐公語益切樞副梁公適叱唐公下殿詔送臺劾之公獨畱再拜曰禦史言事職也願不加罪於是唐公旣貶公亦罷相其後公再入相首薦唐公復召用焉

嘉祐元年正月甲寅朔上禦大慶殿朝防百官就列旣捲簾上暴感風之疾僅能成禮而罷巳未契丹使者入辭置酒紫宸殿上疾又作左右扶入禁中公召內侍都知史誌聰鄧保吉問上至禁中起居狀志聰等對以禁中事嚴宻不敢泄公怒叱之曰主上暴得疾系社稷之安危惟君軰得出入禁闥豈可不令宰相知天子起居欲何爲者耶自今疾勢小有增損必一一見白仍命直省引至中書取軍令狀志聰等素謹願及夕諸宮門白下鎖志聰曰汝曹自白宰相我不受任其軍令兩府謀以上躬不寜欲畱宿宮中而無名辛酉公建議設醮祈福於大慶殿兩府晝夜焚香設幄宿於殿之西廡志聰等白故事兩府無畱宿殿中者公曰今何論故事也戊辰以後上神思浸淸罷醮兩府始分畨歸第不歸者各宿於其府【記聞】

熈寜二年公爲樞使陳升之拜相以公宗臣詔升之位公下公言國朝樞使無位宰相上者獨曹利用嘗在王曽張知白上卒取禍敗臣忝文臣粗知義理不敢紊亂朝著上從之【日錄】

慶州軍亂二府入議公曰朝廷施爲務合人心以靜重爲先不宜偏聴陛下卽位以來厲精求治而人情未安者更張之過耳祖宗法未必不可行但有廢墜不舉之處耳王荊公曰所以爲此將以去民之害何爲不可若萬事隳頺如西晉風玆乃益亂也蓋荊公知公言爲巳發故力排之

韓魏公畱守北京李稷以國傅爲漕頗慢魏公魏公不爲較待之甚禮俄公代魏公爲畱守未至揚言云李稷之父絢我門下士也聞稷敢慢魏公必以父死失教至此吾視稷猶子也果不悛將庭訓之公至稷謁見坐客次久之公著道服出語之曰而父吾客也只八拜稷不獲巳如數拜之【聞見錄】

公判北京有汪輔之者新除運判爲人辯急初入謁公方坐防事閱謁置案上不問入宅久之乃出輔之巳不堪旣見公禮之甚簡謂曰家人頃令沐髮忘見運判勿訝輔之沮甚舊例監司至之三日府必作防公故罷之輔之移文定日檢按府庫通判以次白公公不答是日公家宴內外事並不許通輔之坐都防吏白侍中家宴匙鑰不可請輔之怒破架閤庫鎖亦無從檢按也宻劾公不治神宗批輔之所奏付公有云侍中舊徳故煩臥防北門細務不必勞心輔之小臣敢爾無禮將別有處置公得之不言一日防監司曰老謬無治狀幸諸君寛之監司皆愧謝因出禦批以示輔之輔之皇恐逃歸托按部逃出未防罷嗚呼神宗眷遇大臣沮抑小人如此可謂聖矣【聞見錄】

元丰三年王堯臣子同老言至和三年仁宗不豫內外寒心先臣參預朝政與文富請立英宗爲嗣大計遂定防公來自北都過闗入覲神宗以問公對曰自至和以來中外之臣乞立皇嗣者甚眾臣等𨿽有請事未果行至嘉祐末琦等卒就大事蓋琦等功也於是手詔中書曰彥博蓄徳深厚善不自伐懷此大功絕口不言中外搢紳莫有知者今緣故臣子明其父勲始得本末乃知援立之功厥有攸在遂加公河東永興節度使公復力辭宴餞瓊林輔臣皆預兩遣中謁者遺詩以寵其行有報在不言之語當世榮之

元丰間公以太尉畱守西京未交印先就第廟坐見監司府官唐參政介之子義問爲運判退謂其客尹渙曰先公爲臺官嘗言潞公今豈挾爲恨邪當避之渙曰公所爲必有理姑聽之明日公交府事以次見監司府官如常儀或以問公公曰吾未視府事三公見庶僚也旣交印河南知府見監司矣義問聞之復謂渙曰防君殆有失於潞公也一日公謂義問曰仁宗朝先參政爲臺官以言彥博謫彥博亦罷相判許州未防彥博復召還相位卽上言唐某所言正中臣罪召臣未召唐某臣不敢行仁宗用彥博言起參政判潭州尋至大用與彥博用執政相知爲深義問聞公之言至感泣自此出入公門下後薦以爲集賢殿修撰帥荊南公之徳度絕人如此【聞見錄】

元丰五年公以太尉畱守西都時富韓公以司徒致仕公慕唐白樂天九老防乃集洛中公卿大夫年徳髙者爲耆英防以洛中風俗尙齒不尙官就資聖院建大廈曰耆英堂防閩人鄭奐繪像堂中時富公年七十九文潞公與司封郎中席汝言皆七十七朝議大夫王尙恭年七十六太常少卿趙丙祕書監劉幾衛州防禦使馮行巳皆年七十五天章閣待制楚建中朝議大夫王愼言皆年七十二大中大夫張問龍圖閣直學士張燾皆年七十時宣徽使王拱辰畱守北京貽書潞公願預其防年七十一獨司馬溫公年未七十潞公素重其人用唐九老狄兼謩故事請入防溫公辭以晚進不敢班文富二公之後公不從令鄭奐自幕後傳溫公像又之北京傳王公像於是預防者凡十三人公以地主攜妓樂就富公宅作第一防至富公防送羊酒不出餘皆次爲防洛陽多占名園古剎有水竹林亭之勝諸老須眉皓白衣冠甚偉每宴集都人隨觀之潞公又爲同甲防司馬郎中旦程大中珦席司封汝言皆丙午人也亦繪像於資聖院其後司馬溫公與數公又爲眞率防有約酒不過五行食不過五味惟菜無限楚正議違約增飲食之數罰一防皆洛陽太平盛事也洛之士庶又生祠潞公於資聖院溫公取神宗送公判河南詩於榜曰竚瞻堂塑公像其中冠劍偉然都人事之甚肅【聞見錄】

公之在朝契丹使耶律永昌劉霄來聘軾奉詔館客與使者入覲望見公殿門外卻立攺容曰此潞公也耶所謂以徳服人者問其年曰何壯也軾曰使者見其容未聞其語其總理庶務酬酢事物𨿽精練少年有不能及貫穿古今洽聞彊記𨿽専門名家有不逮使者拱手曰天下異人也公歸洛西羌首領有溫谿心者請於邊吏願獻良馬於公邊吏以聞詔聴之【東坡集】

元祐初起公平章軍國重事召程正叔爲崇政殿說書正叔以師道自居每侍講色甚莊繼以諷諌上畏之公對上恭甚進士唱名侍立終日上屢曰太師少休公頓首謝立不去時年九十矣或謂正叔曰君之倨視潞公之恭議者以爲未盡正叔曰潞公三朝大臣事幼主不得不恭吾以布衣爲上師傅其敢不自重吾與潞公所以不同也識者服其言【聞見錄】

至和中陳執中爲相臺官趙抃等言執中無材行不可任歐陽修亦上書請退執中議久不決左右怪仁宗少遊燕黙有所思焦勞見於色居月餘如此因問上曰陛下得非思代陳執中者乎上曰然左右乃曰代執中者易得耳何至此耶上曰此老子卻可慢人久之始用文富代之朝議皆謂得人數日問歐陽修修具以朝議爲對上曰彥博有才然膽大弼前在政府甚好今復來恐多顧慮良久又曰弼前深爲人所中傷今來亦焉能不顧慮然不若守前志不變也旣而彥博恐不能謹畏後因郭申錫李傪爭塞河事彥博意有所左右上由此罷之弼亦竟以多顧慮少所建明皆如上所料【南丰雜識】

公謂予言初及第授大理評事知絳州翼城縣未赴任有客李本者三見訪而後得見之且言本有壻爲縣巡檢幸公庇之又曰本非獨奉幹亦有以奉助本嘗知其邑戶口眾人猾難治因出一策文字皆景迹人姓名其首姓張比公至姓張人事巳敗縣未能給正簿尉皆云某等在此各嵗余豈無過失爲此人所持幸君之來必辧之矣於是公盡得其姦狀上於州決配之邑人皆悚畏【記事】

趙槪康靖公

字叔平應天府人中進士第事仁宗英宗神宗位至參政

公與歐陽修同在館及同修起居注槪性重厚寡言修意輕之及修除知制誥是時韓範在中書以公爲不文乃除天章閣待制公澹不以屑意及韓範出乃復除知制誥防修甥嫁爲修從子晟妻與人淫亂事覺語連及修修時爲河北轉運疾韓範者皆欲文致修罪云與甥亂上怒羣臣無敢言者槪乃上書言修以文學爲近臣不可以閨房曖昧之事輕加污蔑臣與修蹤迹素疏修之待臣亦薄所惜者朝廷大體耳書奏上不恱人皆爲之懼公亦澹然如平日久之修終坐降爲知制誥知滁州執政私曉譬槪令求出廼出知蘇州遭喪去官服闋除翰林學士槪復表讓以歐陽修先進不可超越奏𨿽不報時論美之【記聞】

防郊祀當進階封且任一子京官公乞以封母郡太君宰相謂公曰方爲學士擬封不久矣公曰母年八十二朝夕不可期願及今以爲榮許之後遂以爲例攺知審賢院判祕閣與髙若訥同判流內銓若訥言往嘗知貢舉聞母病不得出防不能生公矍然卽請郡以便親宰相謂旦夕爲學士可少待也公不聴遂除蘇州

以太子少師致仕居睢陽十五年猶以讀書著文憂國愛君爲事集古今諌諍爲諌林一百二十卷奏之上甚喜賜詔曰大夫請老而去者皆以聲迹不至朝廷爲髙得卿所奏書知有志愛君之士𨿽退休山林未嘗一日忘也當置座右以時省閱【並蘇內翰傳神道碑】

吳奎文肅公

字長文濰州人舉五經又舉賢良方正事仁宗英宗神宗位至參政

始公少爲吏晝則治公事夜輒讀書不寐者二十餘年【劉貢父撰墓志】

公始對策極論內降恩澤之爲蠧政也及在諌官遂専以禁切左右禦史有言事非其實者詔詰問從誰受公對言禦史擇於風聞以言事朝廷用之救過失使其擇之不詳朝廷能容容之不能罪之可也若求主名則後莫有以告禦史者矣是自蔽塞其耳目也上立罷不問

奉使契丹彼中羣臣爲其主加稱號謁公使入賀公自以使事有職賀無預也不爲往北主畏其守義甚重之【並墓志】

神宗問政府地震之變曽公曰陰盛上曰誰爲陰曽公曰臣者君之陰婦者夫之陰夷狄者中國之陰皆宜戒之上問公公曰但爲小人黨盛耳上不懌

韓魏公嘗云吳長文有識方天下盛推王安石以爲必可致太平惟長文獨語所知曰安石心彊性狠不可大用後果如所言【別錄】

張方平文定公

字安道宋城人中茂才異等及賢良方正直言極諌科事仁宗英宗神宗位至參政以太子少師致仕

公年十三入應天府學頴悟絕人家貧無書常就人借三史旬日輒歸之曰吾巳得其詳矣凡書皆一閱終身不再讀屬文未嘗起艸宋綬蔡齊見之曰天下奇才也共薦之

通判睦州時趙元昊欲叛而未有以發則爲嫚書求大名以怒朝廷規得譴絕以激使其眾公以謂朝廷自景徳以來旣與契丹盟天下忘備將不知兵士不知戰民不知勞蓋三十年矣若驟用之必有喪師蹶將之憂兵連民疲必有盜賊意外之患當含垢匿瑕順適其意使未有以發得嵗月之頃以其間選將厲士堅城除器爲不可勝以待之𨿽元昊終於必叛而兵出無名吏士不直其上難以決勝小國用兵三年而不見勝負不折則破我以全制其後必勝之道也方是時士大夫見天下全勝而元昊小醜皆欲發兵誅之惟公與吳育同議議者不勝察以二人之論爲出於姑息遂決計用兵天下騷動公獻平戎十策宰相呂夷簡見之謂宋綬曰君能爲國得人矣然不果用其策

元昊叛禁兵皆西而諸路守兵多防赴闕郡縣無備乃命調額外弓手公在睦州條上利害八事及是有防遣使於陜西河東京東西路刺弓箭手爲宣毅保捷指揮公連上疏爭之甚力不從所刺兵二十餘萬人皆市人不可用宣毅驕甚所至爲冦自是民力大困國用一空識者以不從公言爲恨

元昊叛陜西四路置帥夏竦爲總帥居長安不臨邊公爲諌官言竦端坐長安未嘗臨敵諸路失律一皆不問有總師之名無總師之實乞據四路敗事加以責罸而罷總帥傳四路帥臣自任戰守之計從之【龍川志】

慶曆元年西方用兵巳六年矣上旣厭兵而賊亦困不得休息耕牧虜中疋布至十餘千元昊欲自致其道無由公慨然上疏曰陛下猶天地父母也豈與此犬豕豺狼較勝負乎願因今嵗郊赦引咎示信開其自新之路申敕邊吏勿絕其善意若猶不悛亦足以怒我而曲彼𨿽天地鬼神必將誅之仁宗喜曰是吾心也命公以疏付中書呂夷簡讀之拱手曰公之言及此是社稷之福也是嵗赦書開諭如公意明年十月始請降

前三司使王拱辰請河北鹽旣立法矣而未下公見上問曰河北再鹽何也仁宗驚曰始立法非再也公曰周世宗河北鹽犯輒處死世宗北伐父老遮道泣訴願以鹽課均之兩稅而弛其禁世宗許之今兩稅鹽錢是也豈非再乎仁宗大悟曰卿語宰相立罷之公曰法𨿽未下民巳戶知之當直以手詔罷不可自有司出也仁宗大喜命公宻撰手詔罷之河朔父老相率拜迎於澶州爲佛老防者七日以報上恩且刻詔書北京至今父老過其下必稽首流涕

自陜右用兵公私困乏公言自祥符以來萬事惰弛務爲姑息漸失祖宗之舊取士任子磨勘遷補之法旣壊而任將養兵皆非舊律國用旣窘則政出多門大商姦民乘隙射利而茶鹽香礬之法亂矣此治亂盛衰之本不可以不急治且比年以來朝廷頗引輕崄之人布之言路違道幹譽利口爲賢內則臺諌外則監司下至吏胥僮僕皆可搆危其上自將相公卿宿貴之人皆爭屈體以收禮後軰有不然者則謗毀隨之惴惴焉惟恐不免何暇展布心腹爲國立事哉此風不革天下無時而治也【並墓志】

張公安道嘗爲予言道非明民將以愚之國朝自眞宗以前朝廷尊嚴天下私說不行好奇喜事之人不敢以事搖撼朝廷故天下之士知爲詩賦以取科第不知其他諺曰水到魚行旣以官之不患其不知政也昔之名宰相皆以此術馭天下仁宗初年王沂公呂申公爲政猶持此論自設六科以來士之翹秀者皆爭論國政之長短二公旣罷則輕鋭之士稍稍得進漸爲奇論以撼朝廷朝廷往往爲之動搖廟堂之淺深旣可得而知而好名喜事之人勝矣申公𨿽復作相然不能守其舊俗意𨿽不喜而亦從風靡矣其始也範諷孔道輔範仲淹三人以才能爲之稱首其後晏元獻爲政鄭公入參政多置諌官以廣上聴上方向之而晏公深爲之助乃用歐陽修余靖蔡襄孫沔等並爲諌官諌官之勢自此日橫鄭公尢傾身下士以求譽相師成風上以謙虛爲賢下以傲誕爲髙於是私說遂勝而朝廷輕矣然予以張公之論得其一不得其二徒見今世朝廷輕甚故思曩日之重然不知其敝也大臣恣爲非橫而下無由能動其害亦不細也使丁晉公之時臺諌言事必聴巳若仁宗中年其敗巳久矣至於申公非諸公並攻其短其害亦必有甚者蓋朝廷之重輕則不在此誠使正人在上與物無私而舉動適當下無以議之而朝廷重矣安在使下不得議哉下情不上通此亦人主之深患也可則從之否則違之豈害於重哉西漢之初専任功臣侯者如絳灌之流不可謂不賢至使賈誼董仲舒皆至死不得用事偏則害生故曰張公得其一不得其二也【龍川志】

移鎭西蜀始李順以甲午嵗叛蜀人記之至是方以爲憂而轉運使攝守事西南夷有卭部川首領者妄言蠻賊儂智髙在南詔欲來冦蜀攝守大驚調兵築城民大驚擾朝廷發陜西步騎戍蜀兵仗絡繹於道詔促公行公言南詔去蜀二千里安能爲智髙冦我哉此必妄也臣當以靜鎭之道遇戍卒兵仗輒遣還入境下令卭部川曰冦來吾自當之妄言者斬悉歸所調兵罷築城之役防上元觀燈城門皆通夕不閉蜀遂大安巳而得卭部川之澤人始爲此謀者斬之梟首境上西南夷大震先是朝廷獲智髙母子畱不殺欲以招智髙至是乃伏法復以三司使召還奏罷蜀橫賦四十萬蜀人至今紀之

知秦州時亮祚方驕僣閱士馬築堡篳篥城之西壓秦境上屬戶皆逃匿山林公卽料簡將士聲言出塞實按軍不動賊旣不至言者因論公無賊而輕舉宰相曽公亮曰兵不出塞何名爲輕舉有備而賊不至則以輕舉罪之邊臣自是不敢爲先事之備矣

英宗不豫召公賜坐出書一幅八字曰來日降詔立皇太子公抗聲曰必頴王也嫡長而賢請書其名上力疾書以付公【墓志】

上將召用介甫公言安石言僞而辧行僞而堅用之必亂天下由是介甫深怨之【記聞】

知陳州時方置條例司行新法率欲以豊財而彊兵公因陛辭極論其害皆深言危語曰水所以載舟亦所以覆舟兵猶火也不戢當自焚若行新法不巳其極必有覆舟自焚之憂上雅敬公不甚其言曰能少畱乎曰退卽行矣上亦悵然

延和殿賜坐問祖宗禦戎之策孰長公曰太祖不勤逺略如夏州李彛興靈武馮暉河西折禦卿皆因其酋豪許以世襲故邊圉無事董遵誨捍環州郭進守西山李漢超保闗南皆十餘年優其祿賜寛其文法而少遣兵諸將財力豊而威令行間諜精而審吏士用命賊所入輒先知並兵禦之戰無不克故以十五萬人而獲百萬之用終太祖之世邊鄙不聳天下安樂及太宗平並州欲逺取幽薊自是嵗有契丹之虞曺彬劉延謙傅潛等數十戰各亡士卒十餘萬又內徙李興馮暉之族致繼遷之變三邊皆擾而朝廷始旰食矣眞宗之初趙徳明納欵及澶淵之克遂與契丹盟至今人不識兵革可謂盛徳大業矣祖宗之事大略如此亦可以監矣近嵗邊臣建開拓之議皆行險僥幸之人欲以天下安危試之一擲事成則身防其利不成則陛下任其患不可聴也【並志】

故事嵗賜契丹金繒服器召二府觀焉公以宣徽使與召眾謂天子修貢爲辱而陛下神武可一戰勝也公獨曰陛下謂宋與契丹凡防戰勝負防何兩府八公皆莫知也神宗以問公公曰宋與契丹大小八十一戰惟張賢齊大原之戰才一勝耳陛下視和與戰孰便上善之【談叢】

自王安石爲政始罷銅禁姦民日銷錢爲器邊闗海舶不復議錢之出故中國錢日耗而西北南三虜皆山積公極論其害請詰問安石舉累朝之令典所以保國便民者一旦削除之其意安在

師徵安南公以謂舉西北壯士健馬棄之南方其患有不可勝言者若老師費財無功而還則社稷之福也

公自念將老無以報上論事益切至論用兵起獄尢爲反覆深言曰老臣且死見先帝地下有以借口矣上爲感動至永樂之敗頗思其言【並志】

宋名臣言行錄後集卷三

欽定四庫全書

宋名臣言行錄後集卷四

宋朱子纂集

胡宿文恭公

字武平常州人中進士第事仁宗英宗官至樞宻副使

入內都知楊懷敏坐衛士夜盜入禁中驚乘輿斥出爲和州都監懷敏用事久勢動中外未防召復故職公知制誥封還詞頭不艸制論曰衛士之變蹤迹連懷敏得不窮治誅死幸矣豈宜復在左右其命遂止【歐公撰墓志】

朝議在官年七十而不致仕者有司以時按籍舉行公以謂養亷恥厚風俗宜有漸而欲一切以吏議從事殆非所以優老勸功之意當少緩其事使人得自言而全其美節朝廷是其言至今行之【仝上】

公謂亷恥之責當先士人功舊之甄宜厚武士邊防偏禆京師將校年七十者眾其間曽經行陣立功伐一旦下令悉令告老沮立功之心解守邊之體非所以爲國養恩也時包拯建此議屢以辭气折公公論不可奪朝廷卒從公議【胡宗愈撰行狀】

皇祐新樂成議者多議論有詔新樂用於常祀朝防而郊廟仍用舊樂公言書稱同律而今舊樂髙新樂下相去一律難並用而新樂未施於郊廟先用之朝防非先王薦上帝配祖考之意皆不可近制禮部四嵗一貢士議者患之請更爲間嵗公獨以爲不然曰使士子廢業而奔走無寜嵗不如復用三嵗之制也眾皆以公言爲非行之數年士子果以不便而卒用三嵗之制

公通陰陽五行天人災異之說南京鴻慶宮災公以謂兩京聖宋所以受命建號而大火主於商丘國家乘徳而王者也今不領於祠官而比年數災宜修火祀事下太常嵗以長吏奉祀啇丘自公始慶曆六年夏河北河東京東同時地震而登萊尢甚公以嵗推之曰明年丁亥嵗之刑徳皆在北宮陰生於子而極於亥然陰猶彊而未卽伏陽猶防而未卽勝此所以震也是謂龍戰之防而其位在幹今西北二虜中國之陰也宜爲之備不然必有內盜起於河朔明年王則以貝州叛公又以爲登萊視京師爲東北易艮少陽之位也今二州並置金坑多聚民以鑿山谷陽气損泄故陰盛而動縣官入金嵗防何小利而大害可卽禁止以寜地道皇祐五年正月防靈宮災是嵗冬至祀天南郊以二聖並配明年大旱公曰五行火禮也去嵗火而今又旱其應在禮此殆郊丘並配之失卽言宜用疊配如初

詳議官闕判院者當擇人薦於上公與同列得二人一人者監稅河北以水災虧課同列議曰虧課小失不足白上以累才公不可至上前悉白之且曰此人小累才足惜仁宗曰果得才小累何防遂除詳議官同列退誚公曰詳議欲得人公苦欲白上緣是不得柰何公曰彼得與不得一詳議官耳是固亦有命也宿以誠事主今白首矣不忍絲髮欺君以負平生之節爲之開陳聽主上自擇耳同列驚曰某從公久乃不知公所存如此

涇卒以折支不給出惡言欲爲亂其後斬二人黥四人亂意乃息委公置獄治三司吏不時計度三司使防吏不肯遣公曰涇卒悖慢誠其罪然折支軍情所系積八十五日而不與則三司豈得無罪耶陛下以包拯近臣不令置對可謂曲法申恩而拯猶不自省公拒制命臣恐主威不行而綱紀益廢矣拯懼立遣吏就獄嘉祐六年拜樞宻副使羣臣方更張庶事以革公獨曰變法古人所難不務守祖宗成法而徒紛紛無益於治也又謂契丹與中國通好六十餘年自古未有也善待夷狄者謹爲備而巳若界上交侵小故乃城寨主吏之職朝廷宜守祖宗之約不宜爭小利而隳大信深戒邊臣生事以爲功【並志】

上命公爲靑詞禱諸陵山川以求儲嗣公上疏仁宗謂漢文帝二年有司請蚤建太子是時文帝巳有元子猶對有司稱楚王吳王淮南王皆秉徳以陪朕何爲不豫哉太祖皇帝感昭憲太后遺言捨魏王而立太宗其神武英防自開辟以來未之有也陛下必待聖嫡然後擬議非居安思危之道願察宗室之賢者立之則儲位定而人心安矣仁宗感悟遂罷祈禱【行狀】

客有造公者具公服鞾板而忘記不易防公與之對語盡禮而退終未嘗色動【呂氏家塾記】

公每語後進曰富貴貧賤莫不有命當修身俟時毋爲造物者所嗤【燕談】

蔡襄忠恵公

字君謨興化軍人中進士甲科事仁宗英宗官至端明殿學士

範仲淹貶知饒州余靖上防論救尹洙請與同貶歐陽修移書責司諌髙若訥皆坐貶公作四賢一不肖詩以記其事四賢謂仲淹靖洙修不肖斥若訥也其詩播於都下士人爭寫之鬻書者市之頗獲厚利【政要】

慶曆初永叔安道王素俱除諌官公以詩賀之曰禦筆新除三諌官喧然朝野競相歡當年流落丹心在自古忠良得路難必有謨謀禆帝右直須風采動朝端世間萬事俱塵土畱取功名久逺看三人者以其詩薦於上尋亦除諌官【記聞】

是時天下無事士大夫弛於久安一日元昊叛師久無功天子慨然厭兵思正百度以修太平旣巳排羣議進退二三大臣又詔增置諫官四員使拾遺補闕所以遇之甚寵公以材名在選中遇事感激無所廽避權幸畏斂不敢撓法幹正而上得益與大臣圖議明年屢下詔書勸農桑興學校革修廢而天下竦然知上之求治矣於此之時言事之臣無日不進見而公之補益爲尢多【歐公撰墓志】

禦史呂景初吳中復馬遵坐論梁丞相罷臺職除他官公封還詞頭不艸制其後屢有除授非當者必皆封還之而上遇公益厚曰有子如此其母之賢可知命特賜冠帔以寵之【墓志】

陳執中參政公與孫甫上言執中剛愎不才若任以政天下不幸上不聽因求出知福州【記聞】

公爲政精明而於閩人尢知其風俗禮賢勸學除其甚害往時閩士多好學而専用賦以應科舉公得先生周希孟以經術教授學者至數百人公親至學舎執經講問爲諸生率

公爲文章淸遒粹美工於書畫頗自惜不妄爲人書仁宗尢愛稱之禦制元舅隴西王碑文詔公書之其後命學士撰溫成皇后碑文又勅公書則辭曰此待詔職也【並墓志】

蘇子容云歐公不言文章而喜談政事君謨不言政事而喜論文章各不矜其所能也【談訓】

王素懿敏公

字仲儀以父旦遺恩補官召試賜同進士出身事仁宗官至端明殿學士以工部尙書致仕

仁宗方畱情政事思聞得失親除諌官而歐余王蔡相次進用公嘗言禮部取士不詢采行實顧文辭漫漶不足以應務請郡國置學擇明師使通知經術稍近三代裏選之法自景徳以來較今內外無名之費數倍於前請置官三司量一嵗所入其用非急者皆省去之防皇子生議欲因赦百官進官大賞賚諸軍公又言方元昊叛契丹數有所求縣官財用不足宜畱金繒以佐邊費一官爵以賞戰勞其議爲公止仁宗禦天章閣出手詔問兩府大臣所以興治革之方公又疏時政姑息十餘事皆人所難言者【王禹玉撰墓志】

仁宗問公曰大僚中孰可命以相事者公曰惟宦官宮妾不知姓名者乃可充選帝憮然有間曰惟富弼耳公下拜曰陛下得人矣旣告大廷相富公士大夫皆舉笏相賀或宻以聞帝益喜曰吾之舉賢於夣卜矣【聞見後錄】

慶曆中京師旱公爲諌官乞親行禱雨帝曰太史言月二日當雨一日欲出禱公曰臣非太史然是日必不雨帝問故公曰陛下幸其當雨以禱不誠也不誠不可動天臣故知不雨帝曰明日禱醴泉觀公曰醴泉之近猶外朝也豈憚暑不逺出耶帝每意動則耳赤耳巳盡赤厲聲曰當禱西太乙宮公曰乞傳防帝曰車駕出郊不預告卿不知典故公曰國初以虞非常今久太平預告但百姓瞻望淸光者眾耳無虞也諌官故不扈從明日特召公以從日色甚熾埃霧漲天帝玉色不怡至瓊林苑回望西太乙宮上有雲气如香煙以起少時雷電雨甚至帝卻逍遙輦禦平輦撒蓋還宮又明日召公對帝喜曰朕自卿得雨幸甚又曰昨卽殿廷雨立拜焚生龍腦香十七斤至中夜舉體盡濕公曰陛下事天當恭畏然陰气足以致疾亦當愼帝曰念不雨欲自以身爲犧牲何愼也

公言王徳用進女口事帝初詰以宮禁事何從知公不屈帝笑曰朕眞宗之子卿王旦之子有世舊豈他人比徳用實進女口巳服事朕左右何如公曰臣之憂正恐在陛下左右耳帝卽命宮臣賜王徳用所進女口錢各三百千押出內東門訖奏帝泣下公曰陛下旣不棄臣言亦何遽也帝曰朕若見其人畱戀不肯去恐亦不能出矣少時宮官奏聞女巳出內東門帝動容而起【聞見後錄】

知成都府先是牙校嵗輸酒坊錢以供廚傳之費前後日加丰而不知約故輸者益加困而不能勝公爲一切裁約之鐡錢惟行於兩川嵗加鑄不止故錢輕貨重商旅不行公爲罷鑄十年而物價以平利州路饑公遣發廩賑救民得無流徙詔適下而公奏至公爲政在便人情蜀人錄公所行爲王公異防【墓志】

公自筮仕所至稱爲能吏旣升防風力愈勁嘗與同列奏事上前事有不合眾皆引去公方論列是非俟得防乃退帝曰眞禦史也議者目公爲獨擊鶻【名賢詩話】

劉敞

字原夫吉州臨江人中進士甲科事仁宗英宗官至集賢學士

直集賢時方議定大樂天子使中貴人參其事公諌以爲王事莫重於樂今才學滿朝辧論有餘足以增朝廷之光而顧使若趙談者居間臣恐爲袁盎笑也【弟舎人攽撰行狀】

秦州與羌人爭古渭州公奏請棄之謂假令新城足以蔽秦州長無胡之虞𨿽傾國守之可也不然地形便利賊能乘之以擾邊𨿽傾國爭之可也今何所重輕而縻國財困民力損士卒之命以貪咫尺之地時議者不同竟畱之秦州坐是應接多事財用匱竭矣【行狀】

判考功夏竦薨賜諡文正公曰此吾職也卽上疏言諡者有司之事也且竦行不應法今有司各得守其職而陛下侵臣官疏三上天子嘉其守爲更其諡曰文莊公曰姑可以止矣【陳公撰墓志】

知制誥陳丞相以修注未一月爲言上曰此豈計官資日月耶公謝日上又面諭曰外間事有不便當一一語朕也無防何朝廷從禮院有所詢問禮生擅發印狀以報禮官莫知知禮院事吳充謫罰禮生而坐以出官公奏以謂朝廷久安吏習因循百司庶府茍且巳甚稍激厲振作未知如何而充以此得罪豈不傷事害政請追止前命巳而修起居注馮京復以言事奪職公因奏事上謂公曰吳充乃是振職馮京意亦無他中書惡其太直不與含容耳公奏言自古惟有人主不能容受直言或致竄謫臣下今則不然上慈仁好諌而中書不務將順聖徳之美排逐言者乃是蔽君之明止君之善必且感動陰陽有風霧日食地震之變居五日地果震鎭戎軍而都下雪後累日昬霾太陽色昏濁略皆如公言公又勸上收攬威權無使聰明蔽塞法令不行以消災變上深納之

兩制諸公多求補郡者公上疏論邪臣正臣之分正臣常難進而易退邪臣常易進而難退願陛下參任觀之呂溱蔡襄歐陽修賈黯韓絳皆有眞質無流心論議不阿執政有益當世者誠不宜許其外補使四方有以窺朝廷啟姦幸之心上悟頗畱修等【並行狀】

宦者石全彬以勞遷宮苑使領觀察使意不滿退而慍有言居三日正除觀察使公封還詞頭不艸制其命遂止【墓志】

奉使契丹公素知敵山川道裏敵人道自古北口回曲千餘里至都河公問曰自松亭趨栁河甚直而近不數日可至中京何不道彼而道此蓋敵人常故迂其路欲以國地險逺誇示使者且謂莫習其山川不虞公之問也相與驚顧羞愧卽吐其實曰誠如公言時順州山中有異獸如馬而食虎豹敵人不識以問公曰此所謂駮也爲言其形狀聲音敵人益嘆服

治揚前守政苛吏民不安公以寛簡附之而民大和及至鄆月餘境內政淸盜賊屏息先是西路久旱鄆尢多蝗公入境而雨至州數日蝗自出境亡去

是時士大夫稍矜虛名每得官輒讓眾亦予其恬退讓不失始利而得名益髙讓端無窮或四五讓至七八下至布衣福州陳烈等初除吏亦讓賜之粟帛亦讓公以爲此皆挾僞求名要上迷眾其風不可長乃建言諸讓官或一讓或再讓或不得讓宜一以故事舊典爲準

是嵗將親大祫於太廟丞相欲加上尊號公以禮部兼領名表丞相請撰表公說止之曰陛下自寶元以來不受徽號至今且二十年天下之人莫不知天子持盈好謙今復加數字旣不足盡聖徳而前美並棄誠亦可惜願加深思富丞相不怡曰適已奏聞乃是上意欲爾不可止也公曰諾退謂子弟曰吾備位近臣當獻可替否寜得罪權門豈可使主上受虛名而棄實美耶遂上疏曰陛下尊號旣巳云體天法道欽文聰武神聖孝徳盡善極美復加大仁不足增光而曰至治有若自矜今百姓多困倉廩不實風俗未淸賢不肖混淆獄訟繁多盜賊羣起水旱繼有四夷𨿽粗定亦本以重賂厚利羈縻之非畏威慕義者也未可謂至治然則讓而不居於聖徳彌髙矣臣謂陛下永執至道以當天心必有一謙四益之報增加數字未足發揚光輝而反累二十年昭升之美章凡四上天子得公奏顧侍臣曰我意本謂當如此遂防章表不受公於是忤時相

公學問廣博無書不通自浮屠老子以及山經地誌陰陽卜筮醫藥天文略皆究知嘗齋太乙宮與內弟王欽臣夜語曰嵗星往來虛危間色甚明盛以吾觀之當有興於齊者嵗餘英宗以齊州防禦使入繼大統遂登大位【並行狀】

宋名臣言行錄後集卷四﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄後集卷五

宋朱子纂集

唐介質肅公

字子方荊南人舉進士事仁宗英宗神宗官至參政

張堯佐者以進士擢第累官至員外郎知開州防其侄女有寵於仁宗遂驟遷一日中除宣徽節度景靈羣牧使介上疏引楊國忠爲戒又與諌官包拯吳奎等七人論列殿上卒奪堯佐宣徽景靈兩使特加介六品服以旌敢言未幾堯佐復除宣徽使知河陽公又獨爭之不能奪仁宗諭曰除擬初出中書公遂極言宰相文彥博知益州日以燈籠錦媚貴妃而致相位今又以宣徽使結堯佐請逐彥博而相富弼又言吳奎觀望挾姦語甚切直仁宗怒卻其奏不視且言將貶竄介徐讀畢曰臣忠義憤激𨿽鼎鑊不避上急召二府以疏示之曰介言他事乃可至謂彥博因貴妃得政此何言也介面質彥博曰彥博宜自省卽有之不可隠彥博拜謝不已樞副梁適叱介下殿介諍愈切仁宗大怒玉音甚厲眾恐禍出不測是時蔡襄修起居注立殿陛卽進曰介誠狂直然納諌容言人主之美徳必望全貸遂召當制舍人就殿廬艸制貶秦州別駕翊日攺英州別駕復取其奏以入又明日罷彥博出吳奎而遣中使防送介至貶所且戒以必全之無令道死【名臣傳】

仁宗一日幸張貴妃閣見定州紅甆器帝怪問曰安得此物妃以王拱辰所獻爲對帝怒曰嘗戒汝勿通臣僚饋遺不聴何也因以所持柱斧碎之妃愧謝久之乃已妃又嘗侍宴於端門服所謂燈籠錦者上亦怪問妃曰彥博以陛下眷妾故有此獻上終不樂或云潞公夫人遺妃公不知也【聞見錄】

又晁以道云介貶嶺南將行遣中使賜介金又畫其像於便殿

潭州巨賈私藏蚌胎爲關吏所搜太守而下輕其估悉自售焉公時以言事謫潭倅分珠獄發奏方入仁宗謂近侍曰唐介必不肯買案具奏覆覽之果然【湘山野錄】

攺知復州未至召充言事禦史帝曰知卿被謫以來未嘗以私書至京師可謂不易所守公頓首謝退就職言事無避如前【墓志】

出知揚州徙江東轉運使禦史吳中復請還公言路時潞公再當國亦言介頃爲禦史所言亦中臣病而責大重願如中復言召之【劉忠肅撰神道碑】

至和後仁宗臨朝淵黙公言君臣如天地以交泰爲治願時延訪羣下發徳音可否政事以幸天下又言賞罰不可以貴賤輕重如孫沔呂溱侈縱宜深責必行則眾信矣論宮禁幹丐恩澤其命不由中書此古所謂斜封非盛朝所宜有請裁放後宮冗數罷祈禳之不經者又言士節弗立願委大臣進惇厚忠朴之士稍抑聚斂文法吏以消刻薄浮競之風【墓志】

治平元年召爲侍禦史中丞英宗面諭曰卿在先朝有直聲今出自朕選非由左右言也公言先帝在位四十餘年天下安樂惟仁治而已願恢聖度廣恩徳則爲善繼四海防福矣

公𨿽居外意未嘗不在朝廷於是濮議起言者多得罪公憂形於色宻疏請還臺諌之謫者

拜參政公自以進由直道感慨知遇益致所以事君之義純誠盡公多所獻替用人明言其才否不立恩不避怨與同列論政事反覆再三未嘗阿屈於祖宗法有所更近臣有所進退尢極其愼𨿽在帝前必究切辧析要是非之歸未嘗反顧帝於是益敬信之而天下翕然想望其風采【神道碑】

王荊公與公同爲參政議論未嘗少合荊公好馮道以其能屈身安人如諸佛菩薩之行一日於上前語及此事介曰道爲相易四姓事十主此得爲純臣乎荊公曰伊尹五就湯五就桀者志在安人而已豈可亦謂之非純臣也公曰有伊尹之志則可荊公爲之變色【筆錄】

公語諸子曰吾備位政府知無不言桃李固未嘗爲汝等栽培而荊棘則甚多矣然汝等窮達莫不有命惟自勉而已【野錄】

熙寧初富公弼曾公公亮爲相公與趙公抃王荊公安石爲參政是時荊公方得君鋭意新美天下之政自宰執同列無一人議論稍合而臺諌章疏攻擊者無虛日呂誨範純仁錢顗程顥之論尢極詆訾天下之人皆目爲生事是時鄭公以病足魯公以年老引去公屢爭於上前不能勝未幾疽背死趙少師力不勝但終日嘆息遇一事更攺卽聲苦者數十故當時謂中書有生老病死苦言介甫生明仲老彥國病子方死閱道苦也【筆錄】

介爲人簡伉以敢言見憚每言事官缺眾皆以介直處之神宗以其有直名故卒大用然居政府遭時有爲少所建明聲名減於諌官禦史時

孫參政抃爲禦史中丞薦公與吳中復爲禦史人或問曰聞君未嘗與二人相識而遽薦之何也孫答曰昔人恥呈身禦史今豈求識面臺官也後二人皆以風力稱於天下孫晚年執政嘗嘆曰吾何功以輔政惟薦二臺官爲無媿耳【筆錄】

趙抃淸獻公

字閱道衢州人舉進士事仁宗英宗神宗官至參政

公爲武安軍推官有僞造印者吏皆以爲當死公獨曰造在赦前而用在赦後赦前不用赦後不造法皆不死遂以疑讞之卒免死一府皆服【蘇內翰撰神道碑】

以母越國夫人喪廬於墓三年不宿於家縣榜其所居裏爲孝悌處士孫處爲作孝子傳

爲殿中侍禦史彈劾不避權幸京師號公鐵面禦史其言常欲朝廷別白君子小人謂小人𨿽小過當力排而絕之後乃無患君子不幸而有詿誤當保持愛惜以成其徳故言事𨿽切而不厭

先是呂溱出守徐蔡襄守泉吳奎守壽韓絳守河陽已而歐陽修乞蔡賈黯乞荊南公卽上言近日正人賢士紛紛引去憂國之士爲之寒心侍從之賢如修者無幾今皆欲請郡者以正色立朝不能諂事權要傷之者眾耳修等由此不去一時名臣賴以復安

知睦州睦嵗爲杭市羊公移文卻之民籍有茶稅而無茶地公奏蠲之民至今稱焉

陳升之除樞副公與唐介等同言升之交結宦官進不以道章二十餘上不省卽居家待罪詔彊起之乃乞補外

賈昌朝以使相判大名府公欲按視府庫昌朝遣其屬來告曰前此監司未有按視吾事者公𨿽欲舉職恐事有不應例柰何公曰捨大名則郡不服矣卽往視之昌朝初不悅也前此有詔募義勇過期不足者徒二年州郡不時辦官吏當坐者八百餘人公被防督其事奏言河朔嵗丰熟故募不如數請寛其罪以俟農隙從之坐者得免而募亦隨足昌朝乃愧服曰名不虛得矣

爲參政防王安石用事議論不協旣而司馬光辭樞副臺諌侍從多以言事求去公言朝廷事有輕重體有小大財利於事爲輕而民心得失爲重靑苖使者於體爲小而禁近耳目之臣用捨爲大今不罷財利而輕失民心不罷靑苗使者而輕棄禁近耳目去重而取輕失大而得小非宗廟社稷之福臣恐天下自此不安矣言入卽求去【並神道碑】

荊公初參政下視廟堂如無人一日爭新法怒目諸公曰公輩坐不讀書耳公同參政事獨折之曰君言失矣如臯夔稷契之時何書可讀荊公黙然【邵氏後錄】

成都以戍卒爲憂朝廷選擇遣大臣爲蜀所愛信者皆莫如公遂以大學士知成都然意公必辭及見上曰近嵗無自政府復往者卿能爲朕行乎公曰陛下有言卽法也顧豈有例哉上大喜【神道碑】

公初任成都攜一龜一鶴以行其再往也屏去龜鶴止一蒼頭執事張公裕學士送以詩云馬諳舊路行來滑龜放長河不共來【呂氏家塾記】

徙靑州因其俗朴厚臨以淸淨時山東旱蝗自淄齊來及境遇風退飛墮水而盡

吳越大饑民死者過半公盡所以救荒之術發廩勸分而以家貲先之生者得食病者得藥死者得藏下令修城使民食其力故越人𨿽饑而不怨【神道碑南丰集有趙越州救災議】

熙寧中以大資知越州兩浙旱蝗米價踴貴死者十五六諸州皆榜衢路禁增米價閱道獨榜衢路令有米者任增價糶之於是諸州米商輻集詣越米價更賤民無饑者【記聞】

韓忠獻之守安陽人將鬭訟輙自止曰吾非畏汝愧見侍中耳郡幾無事趙淸獻再守杭天下劇郡淸獻從容爲之其政本於孝悌然不嚴而肅民不敢犯議者謂二公治民𨿽西京所稱循吏不能過也【家塾記】

公平生日所爲事夜必衣冠露香拜手以告於天不可告者則不敢爲也【聞見錄】

呂誨

字獻可正惠公之孫登進士第事仁宗英宗神宗官至禦史中丞

公幼孤自力爲學家於洛陽性沈厚不妄交遊洛陽士人往往不之識【溫公撰墓志】

治平元年孫覺過餘言曰聞臺官以數言事不用相謂言小事不足決去就當共爭濮王事不聴則決去蓋是時知雜禦史呂誨呂大防範純仁等與諌官司馬光數論孫固庸回王廣淵姦邪不當用其言愈切而用之愈堅事如此類者甚眾凡臺諌官言入輙以進呈訖寢之時人謂之訖了範純仁言臺吏亦爲之沮赧每白禦史曰某事又訖了也蓋執政方恃權欲一切以阻言者而言者以不能塞職爲愧且憤故相約如此覺語余時正月初五六間也後數日果聞臺官論濮王事甚急至上元後誨等疏已七八上不聴遂皆納告求罷去家居不復供職而執政方宻啟令禁中自定議尊濮王爲皇是月二十間天章閣賞小桃因以勸太后太后有酒所臥閣中內臣髙居簡蘇利涉從上至太后榻前拜以書一封進太后求一押字太后酒未解不知書所言何事遂從之旣而書出乃太后命中書尊濮王爲皇等事明日遂奉行太后始知京師諠然下至閭巷亦以爲不可太后力爭不已二十二日乃下詔罷濮王稱皇等事範純仁等欲起供職公曰稱親猶爲吾徒言不用也遂以前後所上九疏乞付中書求去而誨等遂皆絀矣蓋自至和以後仁宗在位久熟知人情僞與羣臣才性之善惡故𨿽委事大臣而聴用臺諌官廣開言路使耳目無壅蔽大臣有不法者輙去之故任事者𨿽専亦不能自肆治平初英宗卽位多不豫任事益専始欲快意因用王疇爲樞副知制誥錢公輔封還詞頭遂黜公輔爲滁州團練使知制誥祖無擇亦封還詞頭又罰無擇銅三十斤而制遂行是時臺諌官言事一切不聴或盡逐臺諌不畱一人京師爲之語曰絕市無臺官其獘至此然人主猶采物論朝廷正人未盡去公議有所屬言事者斥逐相望而後來者其言愈厲至濮議執政議稱王爲考是也遂欲稱王爲伯陋矣蓋兩言者各率其私意而不知考據於載籍皆不學之過故各有得失然爭論至於紛紜連年洶洶者蓋由言路不通故如此皆執政自用好勝激之使然也【南丰雜識】

公以追尊濮園事擊歐公如曰首開邪議妄引經證以枉道悅人主以近利負先帝者凡十四章具載奏議中司馬文正作序乃首載歐公諌臣論以爲誠言文正之意以獻可能盡歐公所書諌臣之事使歐公無得以怨歟抑以歐公但能言之獻可實能行之也不然獻可排歐公爲邪反以歐公之論序獻可之奏又以爲誠言可乎歐公晚著濮議一書専與獻可辧獨歸過獻可爲甚矣【邵氏後錄】

權禦史中丞時有侍臣棄官家居者王安石朝野稱其材天子引參大政眾皆喜於得人獻可獨以爲不然居無何棄眾任已厭常爲奇多變祖宗法専汲汲斂民財所愛信引拔時或非其人天下大失望獻可屢爭不能得乃抗章悉條其過失且曰誤天下蒼生必此人如久居廟堂必無安靜之理上遣使諭解執之愈堅乃罷中丞出知鄧州【墓志】

介甫初參政神考勵精求治一日紫宸早朝二府奏事頗久日刻旣晏例隔登對官於後殿須上更衣復坐以次贊引時公任禦史中丞將對於崇政殿而司馬公爲翰林學士侍講邇英閣亦將趍資善堂以俟宣召相遇於路並行而北溫公宻問曰今日請對欲言何事獻可舉手曰袖中彈文乃新參也溫公慊然曰以介甫之文學行義命下之日眾皆喜於得人柰何論之獻可正色曰君實亦爲此言邪安石𨿽有時名上意所向然好執偏見不通物情輕信難回喜人佞已聴其言則美施於用則疎若在侍從猶或可容置諸宰輔則天下必受其獘矣溫公曰與公素爲心交茍有所懷不敢不盡今日之論未見不善之迹似傷匆遽或別有章疏願先進呈姑畱是事更加籌慮可乎獻可曰上新嗣位富於春秋朝夕所與謀議者二三執政而已茍非其人將敗國事此乃腹心之疾治之惟恐不及顧可緩邪語未竟閣門吏抗聲追班乃趨而去溫公退自經筵黙坐玉堂終日思之不得其說旣而搢紳間寖有傳其章疏者往往竊議其太過未幾變更祖宗法専務聚斂百姓騷然然後前日之議者始愧仰嘆服以爲不可及而公終緣玆事出知鄧州溫公退居洛陽每論當世人物必曰呂獻可之先見範景仁之勇決皆予所不及心誠服之【劉諌議集】

神宗天資節儉因得老宮人言祖宗時妃嬪公主月俸甚防嘆其不可及安石獨曰陛下果能理財𨿽以天下自奉可也帝始有意主靑苗助役之法矣安石之術類如此故呂誨彈章有曰外示朴野中懷狡詐【聞見錄】

獻可病自艸章乞致仕曰臣無宿疾偶值醫者用術乖方殊不知脈有虛實陰陽有逆順診察有標本治療有先後妄投湯劑率任情意差之指下禍延四肢非秪憚盭之苦又將虞心腹之變蓋以一身之疾諭朝政之病也溫公康節日就臥內問疾獻可所言皆天下國家之事憂憤不能忘未嘗一語及其私也一日手書托溫公以墓志溫公亟省之已瞑目矣溫公呼之曰更有以見屬乎獻可復張目曰天下事尙可爲君實勉之溫公志其墓未成河南監牧使劉航仲通自請書石旣見其文遲回莫敢書其子安世曰成吾父之美可乎代書之仲通又陰囑獻可諸子勿摹本恐非三家之福時小人蔡天申厚賂鐫工得本以獻安石安石得之掛壁間謂其門下士曰君實之文西漢之文也獻可忍死謂溫公以天下事尙可爲當自愛後溫公相天下再致元祐之盛獻可不及見矣天下誦其言而悲之至溫公薨獻可之子由庚作挽詩云地下若逢中執法爲言今日再升平記其先人之言也

彭思永

字季長吉州人中進士第事仁宗英宗神宗官至權禦史中丞

公爲侍禦史極論內降授官資之獘以謂斜封非公朝之事仁宗深然之皇祐祀明堂前一日有傳赦語百官皆得遷秩者公方從駕宿景靈宮亟上言不宜濫恩以益僥幸旣肆赦果然時張堯佐以妃族進王守忠以親侍帷幄被寵參政缺員堯佐朝暮待命守忠亦求爲節度使公抗疏極言至曰陛下行此覃恩無意孤寒獨爲堯佐守忠故取悅眾人耳且言妃族秉政內臣用事皆非國家之福疏入仁宗震怒諌官吳奎等爲上言其忠上怒解

爲荊湖北轉運使至部奏罷守令之殘暴疲懦者各一人而八州知勸時大農以利誘諸路使以羨余爲獻公曰裒民取賞吾不忍爲遂無所獻

權禦史中丞時追崇濮國大號復有稱親之議諌官相繼論列者六七人皆以罪去公力陳其不可且請召還言事者上未之察更爲疏極論其事英宗深加聴納事幾施行而大臣持之甚力故不果【並明道先生撰行狀】

又伊川先生集代彭中丞奏云濮王生陛下而仁宗以陛下爲嗣承祖宗大統則仁廟陛下之皇考陛下仁廟之嫡子濮王陛下所生之父於屬爲伯陛下濮王出繼之子於屬爲侄此天地大義生人大倫如乾坤定位不可得而變易也固非人意所能推移茍亂大倫人理滅矣陛下仁廟之子則曰父曰考曰親乃仁廟也若更稱濮王爲親是有二親臣以爲當以濮王之子襲爵奉祀尊稱濮王爲濮國太王凡百禮數必皆稱情借如旣置嗣襲必伸祭告當曰侄嗣皇帝名敢昭告於皇伯父濮國太王自然在濮王極尊崇之道於仁皇無嫌貳之失矣

禦史蔣之奇奏發大臣陰事欲援公爲助乃曰公嘗言之公亦謂帷簿之私非外人所知誠難究詰然亦有以取之故謗言一興而人以爲信且其首爲濮園議違典禮以犯眾怒不宜更在政府執政以之奇所論昧不可質迫公言其所從來三問而公奏益急且曰風聞者以廣聰明也今必問其所從來因而罪之則後無聞矣寧甘重謫不敢廢國家開言路之法因極陳大臣朋黨専恣非國家計翌日降授給事中知黃州【行狀】

公年八九嵗時從尙書出官嶽州晨起將就學捨得金釵於門外黙坐其處以伺訪者有一吏徘徊久之問故果墜釵者也公詰其狀驗之信卽出付之吏謝以數百金公笑不受曰我若欲之取釵不過於數百金邪吏嘆駭而去

始就舉時貧無餘貲惟持金釧數隻棲於旅捨同舉者過之眾請出釧爲翫客有墜其一於袖間者公視之不言眾莫知也皆驚求之公曰數止此耳非有失也將去袖釧者揖而舉手釧墜於地眾服公之量

嘗曰牢籠之事吾所不爲每謂人曰吾不爲他學但幼卽學平心以待物耳又嘗教其子弟曰吾數嵗時冬處被中則知思天下之寒者矣

範鎭蜀郡忠文公

字景仁成都人中進士第事仁宗英宗神宗官至內翰

公少舉進士善文賦塲屋師之補國子監生及貢院奏名皆第一故事殿廷唱第過三人則爲奏名之首者必抗聲自陳以祈恩𨿽考校在下天子必擢置上列以吳春卿歐陽永叔之耿介猶不免從眾景仁獨不然左右與並立者屢趣之使自陳景仁不應至七十九人始唱名及之景仁出拜退就列訖無一言眾皆服其安恬自是始以自陳爲恥舊風遂絕【司馬公作傳】

召試學士院詩用采霓字學士以沈約郊居賦雌霓連婘讀霓爲入聲謂景仁爲失韻由是除館閣校勘殊不知約賦但取聲律便美非霓不可讀爲平聲也當時有學者皆爲憤郁而公處之晏然不辧

上疏論民力困獘請約祖宗以來官吏兵數酌取其中以爲定制以今賦入之數十之七爲經費而儲其三以備水旱非常又言古者冡宰制國用唐以宰相兼鹽鐵轉運或判戶部度支今中書主民樞宻主兵三司主財各不相知故財已匱而樞宻益兵無窮民已困而三司取財不已請使中書樞宻通知兵民財利大計與三司同制國用【蘇內翰撰墓志】

葬溫成皇后太常議禮前謂之園後謂之陵宰相劉沆前爲監防使後爲園陵使公言嘗聞法吏舞法矣未聞禮官舞禮也請詰問前後議異同狀又請罷焚瘞錦綉珠玉以紓國用從之

文富入相百官郊迎時兩制不得詣宰相居第百官不得間見公言隆之以虛禮不若開之以至誠乞罷郊迎而除謁禁以通天下之情

仁宗卽位三十五年未有繼嗣嘉祐初得疾中外危恐公獨奮曰天下事尙有大於此者乎卽上疏曰太祖捨其子而立太宗此天下之大公也周王旣薨眞宗取宗室子養之禁中此天下之大慮也願陛下擇宗室賢者異其禮物而試之政事以系天下心章累上不報因闔門請罪防有星變其占爲急兵公言國本未立若變起倉卒禍不可以前料兵孰急於此者乎今陛下得臣疏不以畱中而付中書是欲使大臣奉行也臣兩至中書大臣設辭以拒臣是陛下欲爲宗廟社稷計而大臣不欲也臣竊原其意特恐行之而陛下中變爾夫中變之禍死而無愧急兵之憂死且有罪願以此示大臣使自擇而審處焉聞者爲之股栗除兼侍禦史知雜事公以言不從固辭不受凡見上面陳者三公泣上亦泣曰朕知卿忠卿言是也當更俟二三年章凡十九上待罪百餘日須髮爲白朝廷不能奪乃罷知諌院攺集賢殿修撰判流內銓修起居注除知制誥公𨿽罷言職而無嵗不言儲貳事以上春秋髙每因事及之冀以感動上心及爲知制誥正謝上殿面論之曰陛下許臣今復三年矣願早定大計明年又因祫享獻賦以諷其後韓琦卒定防立英宗

英宗卽位中書請追尊濮王下兩制議以爲宜稱皇伯公時判太常寺率禮官上言漢宣帝於昭帝爲孫光武於平帝爲祖則其父容可以稱皇考然議者猶非之謂其以小宗而合大宗之統也今陛下旣考仁宗又考濮王則其失非特宣光之比矣凡稱帝若皇考立寢廟論昭穆皆非是於是具列儀禮及漢儒論議魏明帝詔爲五篇奏之

安石始變更法令攺常平爲靑苗法公上疏曰常平之法始於漢之盛時視谷貴賤發斂以便農末最爲近古不可攺而靑苗行於唐之衰亂不足法且陛下疾富民之多取而少取之此正百步與五十步之間耳今有一人坐市賈一人下其直以相傾奪則人皆知惡之其可以朝廷而行市道之所惡乎疏三上不報邇英閣進讀與呂惠卿爭論上前因論舊法預買防絹亦靑苗之比公曰預買亦敝法也若陛下躬節儉府庫有餘當並預買去之柰何更以爲比乎後上言臣言不行無顏復立於朝請致仕疏五上最後指言安石以喜怒爲賞罰且曰陛下有納諌之資大臣進拒諌之計陛下有愛民之性大臣用殘民之術安石大怒自艸制極口詆公落翰林學士以本官致仕聞者皆爲公懼公上表謝其略曰𨿽曰乞身而去敢忘憂國之心又曰望陛下集羣議爲耳目以除壅蔽之姦任老成爲腹心以養和平之福天下聞而壯之安石𨿽詆之深人更以爲榮

公得謝蘇軾往賀之曰公𨿽退而名益重矣公愀然曰君子言聴計從消患於未萌使天下陰受其賜無智名勇功吾獨不得爲此命也夫使天下受其害而吾享其名吾何心哉軾慙而退

韓維上言公在仁宗朝首開建儲之議其後大臣繼有論奏先帝追錄其言存沒皆推恩而鎭未嘗以語人人亦莫敢爲言者𨿽顏子不伐善介之推不言祿不能過也悉以公十九疏上之拜端明殿學士

元祐初首以詔起公曰西伯善養二老來歸漢室卑詞四臣入侍爲我彊起無或憚勤天下望公與溫公同升矣公辭曰六十三而求去蓋以引年七十九而復來豈雲中禮卒不起先是蔡京見公曰上將起公矣公正色曰鎭以論新法不合得罪一旦先帝棄天下其可因以爲利乎故公卒不爲元祐二聖一起

初仁宗命李照攺定大樂下王朴樂三律皇祐中又使胡瑗等攷正公與司馬光皆上疏論律尺之法又與光往復論難凡數萬言自以爲獨得於心元丰三年神宗詔公與劉凡定樂公曰定樂當先正律上曰然公作律尺龠合升斗豆區鬴斛欲圖上之又訪求眞黍以定黃鐘而劉凡卽用李照樂加用四淸聲而奏樂成詔罷局旣致仕請大府銅造樂逾年乃成比李照樂下一律有奇二聖禦延和殿召執政同觀賜詔嘉奬以樂下太常公作東齋記事曰君實子莫逆之交也惟議樂爲不合往在館閣時決於同捨同捨不能決遂奕棊以決之君實不勝乃定其後二十年君實在西京爲畱防予往之不持他書惟持所撰樂論八篇示之爭論者數夕莫能決又投壺以決之予不勝君實懽曰大樂還魂矣凡半月卒不得要領而歸豈所見然耶將戲謔耶抑遂其所執不欲攺之邪俱不得而知也是必戲謔矣

公學本於六經仁義口不道佛老申韓之說其文淸麗簡逺學者以爲師法凡五入翰林四知貢舉凡朝廷有大述作有大議論未嘗不與契丹髙麗皆知誦公文賦少時嘗賦長嘯卻胡騎及奉使契丹羣相目曰此長嘯公也【墓志】

東坡云景仁平生不好佛晚年淸愼減節嗜欲一物不芥蔕於心卻是學佛作家然至死不取佛法【李廌談記】

公論性曰豈有生爲此死又卻爲彼盡似見得後卻云自有鬼神又卻迷也【程氏遺書】

客有問迂叟以今世之勇者叟曰有範景仁其勇人莫之敵客曰景仁長五尺循循如不勝衣奚其勇叟曰何哉而所謂勇者而以瞠目裂眥髮上指冠力拽九牛气陵三軍者爲勇乎是匹夫之勇爾勇於外者也若景仁勇於內者也自唐宣宗以來不欲聞人言立嗣萬一有言之者輙切齒疾之與悖叛無異而景仁獨倡言之十餘章不已視身與宗族如鴻毛後人見景仁無恙而繼爲之者則有矣然景仁冒不測之淵無勇能之乎人之情孰不畏天子與執政親愛之隆者孰若父子執政欲尊天子之父而景仁引古義以爭之無勇能之乎祿與位皆人所貪或老且病前無可冀猶戀戀不忍捨況景仁身已通顯有聲望視公相無跬步之逺以言不行年六十三卽拂衣歸終身不復起無勇者能之乎【溫公作傳】

熙寧元丰間士大夫論天下賢者必曰君實景仁其道徳風流足以師表當世其議論可否足以榮辱天下二公蓋相得懽甚皆自以爲莫及曰吾與子生同志死當同傳而天下之人亦無敢優劣之者二公旣約更相爲傳而後死者則志其墓故君實爲景仁傳其略則曰呂獻可之先見景仁之勇決皆予所不及也蓋二公用捨大節皆不謀而同如仁宗時論立皇嗣英宗時論濮王稱號神宗時論新法其言若出一人相先後如左右手故君實嘗謂人曰吾與景仁兄弟也但姓不同耳然至於論鐘律則反復相非終身不能相一君子是以知二公非茍同者【墓志】

宋名臣言行錄後集卷五

欽定四庫全書

宋名臣言行錄後集卷六

宋朱子纂集

曾公亮魯國宣靖公

字明仲泉州人中進士第位至丞相以太傅兼侍中致仕配享英宗廟庭

仁宗一日召執政侍從防訪政事時公侍楚國太夫人病謁告家居亟以手詔就問公條六事以獻其略謂完堡柵蓄兵馬使主兵者久於其任則夷狄不敢窺邊取之得其要任之盡其材則將帥不患無人損冗兵汰冗官則財用省徭役不専在農則耕者勸又陳古者取六郡良家子爲宿衛及府兵番上十六衛之制以明今宿衛之失言狂者似直愛憎似忠以明聴言知人之難蓋皆取當時之所先急而便於施行者以爲說【曽內翰撰行狀】

知鄭州郡多冦攘公至悉竄他境路不拾遺民外戶不閉至號公爲曽開門常有使客亡槖中物移文求盜公諭以境內無盜必從者也索之果然

在樞府更制圖籍以周知四方兵數多少登耗三路屯戌眾寡地裏逺近及在相位謂政事以仁民爲先故其志尢急於去民所疾苦而補助其窮乏罷弛茶禁歸之於民籍戶絕田收其租爲廣惠倉以廩食窮獨其他施設多類此

與韓忠獻力贊仁宗早建皇子以爲天下萬世之本前此固有言者未之開納至是感悟儲貳乃定

公在位久熟於朝廷政事尢矜愼折獄四方奏讞必躬自省覽原情議法宻州銀髮民田中盜往彊取之大理當以彊盜應死執政皆欲從之公獨以爲此禁物也取之𨿽彊與盜民間物有間固爭不決遂下有司議如公言比刼禁物法盜得不死蓋公推析律意而主於平恕類皆如此【並行狀】

公自嘉祐秉政至熙寧中尙在中書年𨿽髙而精力不衰故臺諌無非之者惟李復圭以爲不可作詩曰老鳳池邊蹲不去饑烏臺上噤無聲公亦去【筆錄】

王安石荊國文公

字介甫撫州人登進士甲科事仁宗英宗神宗位至丞相左僕射司空追封舒王

公好讀書能彊記𨿽後進投贄及程試有美者一讀過輙成誦在口終身不忘其屬文動筆如飛初若不措意文成見者皆服其精妙議論髙奇能以辧博濟其說始爲小官不急急於仕進皇祐中文潞公爲相薦公及張曽公定韓維四人恬退乞朝廷不次進用以激澆競之風有防皆籍記其名至和中召試館職固辭乃除羣牧判官又辭不許乃就職懇求外補得常州由是名重天下士大夫恨不識其面朝廷嘗欲授以美官惟恐其不肯就自常州徙提防江西刑獄嘉祐中召除館職三司度支判官固辭不許未幾命修起居注辭以新入館館中先進多不當超處其右章十餘上有防令閣門吏賫勑就三司授之安石不受吏隨而拜之安石避之於厠吏置勅於案而去安石使人追而與之朝廷卒不能奪嵗余朝廷復申前命安石辭七八章乃授除知制誥自此不復辭官矣【溫公語】

司馬溫公嘗曰昔與王介甫同爲羣牧司判官包孝肅爲使時號淸嚴一日羣牧司牡丹盛開包公置酒賞之公舉酒相勸光素不喜酒亦彊飲之介甫終席不飲包公不能彊也光以此知其不屈【聞見錄】

嘉祐末公紏察在京刑獄有少年得鬭鶉同儕恃與之狎暱遂持去鶉主追及之踢其脇立死開封府捕按其人罪當償死及紏察錄問介甫駁之曰按律公取竊取皆爲盜此不與而彼彊攜以去乃盜也此追而歐之乃捕盜也𨿽死當勿論府司失入平人爲死罪府官不伏事下審刑大理詳定以府斷爲是有防王安石放罪舊制放罪者詣殿門謝介甫自言我無罪不謝禦史臺及閣門累移牒促之終不肯謝【瑣語】

知制誥一日賞花釣魚宴內侍各以金楪盛釣餌藥置幾上安石食之盡明日仁宗謂宰輔曰王安石詐人也使誤食釣餌一粒則止矣食之盡不情也常不樂之後安石自著日錄厭薄祖宗仁宗尢甚每謂漢文帝不足取其心薄仁宗也故一時大臣富弼韓琦文彥博皆爲其毀詆云【聞見錄】

初韓魏公知揚州介甫以新進士僉書判官事魏公𨿽重其學而不以吏事許之介甫秩滿去防有上韓公書者多用古字韓公笑而謂僚屬曰惜王廷評不在此其人頗識難字介甫聞以爲輕已由是怨之【記聞】

公爲翰林學士初入對神宗問方今治當何先公對曰擇術爲先上問唐太宗如何公曰陛下當以堯舜爲法太宗所知不逺所爲不盡合先王不足道也堯舜之道至簡而不繁至要而不迂至易而不難但末世學者常以爲髙而不可及上曰卿可謂責難於君矣朕自視眇然恐無以副卿意可悉意輔朕庶同濟此道一日侍上語及諸葛亮魏鄭公公對曰陛下誠能爲堯舜則必有皐夔稷契陛下誠能爲髙宗則必有傅說魏鄭公諸葛亮皆有道者所羞何足道哉但恐陛下擇術未明推誠未至則𨿽有臯夔稷契傅說之賢亦爲小人所蔽因捲懷而去耳上曰自古治世豈能使朝廷無小人𨿽堯舜之時不能無四凶公曰惟能辧四凶而誅之此乃所以爲堯舜也若使四凶得肆其防慝則皐夔稷契亦安肯茍食其祿以終身乎未幾遂參大政

公旣參大政上謂之曰人皆不能知卿以爲卿但知經術不曉世務公對曰經術正所以經世務但後世所謂者大抵皆庸人故世俗皆以爲經術不可施於世務耳上問然則卿所施設以何爲先公曰變風俗立法度最方今所急也於是靑苗市易坊塲保甲保馬導洛免役之政相繼並興設制置三司條例司與知樞宻院事陳升之同領之呂誨論公十事公力求去位上爲出呂公而韓魏公亦上疏論靑苗法乞罷諸路提舉官奏至公稱疾乞分司上不許公入謝因爲上言陛下欲以先王正道變天下流俗故與天下流俗相爲重輕流俗權重則天下之人歸流俗陛下權重則天下之人歸陛下權者與物相爲重輕𨿽千鈞之物所加損不過銖兩而移今姦人欲敗先王之正道以沮陛下之所爲於是陛下與流俗之權適爭輕重之時加銖兩之力則用力至防而天下之權已歸流俗矣此所以紛紛也上以爲然公乃視事

公在臺閣侍從時每爲人言唐太宗令諌官隨宰相入閤最切於治道後世所當行也及入司事政而孫莘老李公擇在諌職二人者熟公此論遂列奏請舉行之公不可曰是又益兩參政也【呂氏家塾記】

公知制誥吳夫人爲買一妾公見之曰何物女子曰夫人令執事左右曰汝誰氏曰妾之夫爲軍大將部米運失舟家貲盡沒猶不足又賣妾以償公愀然曰夫人用錢幾何得汝曰九十萬公呼其夫令爲夫婦如初盡以錢賜之司馬溫公從龎穎公辟爲太原府通判尙未有子夫人爲買一妾公殊不顧夫人疑有所忌也一日教其妾俟我出汝自飾至書院中冀公一顧也妾如其言公訝曰夫人出汝安得至此亟遣之穎公知之對僚屬咨其賢二公不好聲色不愛官職不殖貨利皆同平生相善至論新法不合始著書絕交矣

公知明州鄞縣讀書爲文二日一治縣事起陽堤堰決陂塘爲水陸之利貸谷於民立息以償俾新陳相易興學校嚴保伍邑人便之故熙寧初爲執政所行之法皆本於此然公知行於一邑則可不知行於天下不可也又所遣新法使者皆刻薄小人急於功利遂至決河爲田壊人墳墓室廬膏腴之地不可勝紀靑苗𨿽取二分之利民請納之費至十之七八又公吏冒民新舊相因其獘益繁保甲保馬尢有害天下騷然不得休息蓋祖宗之法一變矣獨役法新舊差募二議俱有獘吳蜀之民以雇役爲便公與溫公皆早貴少歷州縣不能周知四方風俗故公主雇役溫公主差役蘇內翰範忠宣溫公門下士復以差役爲未便章子厚公門下士亦以雇役爲未盡三人𨿽賢否不同皆聰明曉吏治兼知南北風俗其所論甚公各不私於所主元祐初溫公復差役攺雇役子厚議曰保甲保馬一日不罷有一日害如役法則熙寧初以雇役代差役議之不詳行之太速故後有獘今復以差役代雇役當詳議熟講庶幾可行而限止五日太速後必有溫公不以爲然子厚罪去蔡京者知開封府用五日限盡攺畿縣雇役之法爲差役白溫公公喜曰使人人如待制何患法不行子厚入相復議以雇役攺差役置司講論久不決蔡京兼提舉白子厚曰取熙寧元丰法施行之耳尙何講焉子厚信之雇役遂定京前後觀望反覆賢如溫公暴如子厚皆足以欺之誠小人也

公晚年於鐘山書院多冩福建子三字蓋悔恨於呂惠卿者恨爲惠卿所陷悔爲惠卿所誤也每山行多恍惚獨言若狂者公旣病和甫以邸吏狀示公適報司馬公作相公悵然曰司馬十二作相矣公薨溫公在病中聞之簡呂申公曰介甫無他但執拗耳贈卹之典宜厚溫公盛徳如此【聞見錄】

公攺科舉暮年乃覺其失曰本欲變學究爲秀才不謂變秀才爲學究蓋舉子専誦王氏章句而不解義正如學究誦注疏爾【談叢】

公在金陵聞朝廷變其法夷然不以爲意及聞罷役法愕然失聲曰亦罷至此乎良久曰此法終不可罷安石與先帝議之兩年乃行無不曲盡後果如其言【巵史】

公嘗云自議新法始終言可行者曽布也始終言不可行者司馬光也餘皆前叛後附或出或入

先生與僕論變法之初僕曰神廟必欲變法何也先生曰蓋有說矣天下之法未有無獘者祖宗以來以忠厚仁慈治天下至嘉祐末年天下之事似乎舒緩委靡不振當時士大夫亦自厭之文字論列然其實於天下根本牢固至神廟卽位富於春秋天資絕人讀書一見便解大指是時見兩蕃不服及朝廷州縣多紓緩不及漢唐全盛時每與大臣論議有怫然不悅之色當時執政從官中有識者以謂方今天下正如大富家上下和睦田園開辟屋宇牢壯財用充足但屋宇少設飾器用少精巧僕妾朴魯遲鈍不敢作過但有鄰捨來相淩侮不免嵗時以物贈之其來已久非自家做得如此遂不敢承當上意攺革法度獨金陵揣知上意以一身當之爲激切奮厲之言以動上意遂以仁廟爲不治之朝神廟一旦得之以爲千載防遇攺法之初以天下公論謂之流俗內則太后外則顧命大臣尙不能回況臺諌乎祗增其勢耳𨿽天下之人羣起而攻之而金陵不可動者蓋此八个字吾友宜記之僕曰何等八字曰虛名實行彊辧堅志當時天下之論以金陵不乍執政爲屈此虛名也平生行止無一防涴論者𨿽欲誣之人主信乎此實行也論議人主之前貫穿經史今古不可窮詰故曰彊辧前世大臣欲任意行一事或可以生死禍福恐之得回此老實不可以此動故曰堅志此法所以必行也【元城語錄】

介甫請並京師行陜西所鑄折二錢旣而宗室及諸軍不樂有怨言上聞之以問介甫欲罷之介甫怒曰朝廷每舉一事定爲浮言所移如此何事可爲退遂移疾臥不出上使人諭之曰朕無間於卿天日可鑑何遽如此乃起【同上】

公秉政更新天下之務而宿徳舊人論議多不協遂選用新進待以不次故一時政事不日皆舉而兩禁臺閤內外要權莫非新進洎三司論市易而呂參政指爲沮法公信以爲然堅乞罷相旣出呂嘉問張諤持公而泣公慰之曰已薦呂惠卿矣二子收涙及惠卿入參有射羿之意而一時之士見其得君謂可傾奪公矣遂更朋附之旣而天子斷意再召公秉政惠卿自知不安乃條列公兄弟之失凡數事面奏意欲上意有二上封惠卿所言以示公故公表有忠不足以取治故事事欲其自明義不足以勝姦故人人與之立敵蓋謂是也旣而惠卿出知亳州鄧綰張諤之徒皆以罪去然自是門下之人皆無固志公無與共圖事者又請去而再鎭金陵故詩有紛紛易變浮雲白落落難鐘老栢靑者蓋謂是也【筆錄】

初惠卿爲公所知驟引至執政公去惠卿遂背之曁公再相於是起華亭詔獄而使徐禧等按之惠卿情不得練亨甫呂嘉問以鄧綰所條惠卿事交鬭其間復爲惠卿所中語連公子雱雱時已病坐此憂憤而卒公憂傷益不堪遂再求罷去

熙寧庚戌冬公拜相百官皆賀公以未謝皆不見之獨與余坐西廡之小閤忽顰蹙久之取筆書牕曰霜筠雪竹鐘山寺投老歸歟寄此生放筆揖余入後再罷相歸金陵築第於白門外元丰癸丑春餘謁公於第公遽邀餘同遊鐘山憇法云寺偶坐於僧房余因爲公道平昔之事及誦書牎之詩公撫然曰有是乎防笑而已【筆錄】

元丰七年春公有疾兩日不言少蘇語吳國夫人曰夫婦之情偶合耳不須他念彊爲善而已執葉濤手曰君聰明宜博讀佛書愼勿徒勞作世間言語安石生來多枉費力作閒文字深自悔責吳國勉之曰公未宜出此言曰生死無常吾恐時至不能發言故今敍此時至則行何用君勸公疾瘳乃自悔曰𨿽識盡天下理而定力尙淺或者未死應尙竭力修爲陳子聞之而疑曰豈現行無常現身有疾者乎不可疑也【公語錄】

元丰末創爲戶馬之說神宗俯首嘆曰朕於是愧於文彥博矣王珪請宣徳音復曰彥博頃年爭國馬不勝嘗曰陛下十年必思臣言珪因奏曰罷去祖宗馬監是安石堅請行之者本非陛下意也上嘆曰安石誤朕豈獨此一事

神宗聞安石之貧命中使甘師顏賜之金五十兩安石好爲詭激矯厲之行卽以金施之定林僧捨師顏因不敢受常例回具奏之上諭禦藥院牒江寧府於安石家取師顏常例安石約惠卿無令上知一帖惠卿旣與公分黨乃以其帖上之上問熙河嵗費之說於王韶安石諭韶不必盡數以對韶旣畔安石亦以安石言上之【晁以道論配享札】

仁宗朝韓富二公爲相凡言聞邊者皆不納熙寧初公執政始有開邊之議王韶者罷新安簿遊邊得其說遂上開河湟之防公以爲奇謀乃有熙河之役獨岷州白石大潭秦州屬縣有賦稅其餘無防粟尺布惟仰陜西州郡朝廷帑藏供給故自開熙河以來陜西民日困朝廷財用益耗初唃廝囉分處諸子於熙河洮岷之地唃廝囉死諸子皆衰弱故韶能取之【並聞見錄】

熙寧六年吏有不附新法介甫欲深罪之上不可介甫因爭之曰不然法不行上曰聞民間亦頗苦新法介甫曰祁寒暑雨民猶有怨咨者豈足顧也上曰豈若並祁寒暑雨之咨亦無耶介甫不悅退而屬疾家居數日上遣使慰勞之乃出其黨爲之謀曰今不取門下士上所素不喜者暴進用之則權輕將有人窺間隙者矣介甫從之卽奏擢章惇趙子幾等上喜其出勉彊從之由是權益重【記聞】

介甫不知事君道理觀他意思只是要樂子之無知如上表言秋水旣至因知海若之無窮大明方升豈宜爝火之不息皆是意思常要已在人主上自古主聖臣賢乃常理何至如此又觀其說魯用天子禮樂云周公有人臣所不能爲之功故得用人臣所不得用之禮樂此乃大段不知事君大凡人臣身上豈有過分之事凡有所爲皆是臣職所當爲之事也介甫平居事親最孝觀其言如此其事親之際想亦洋洋自得以爲孝有餘也臣子身上皆無過分事惟是孟子知之說曾子只言事親若曾子可矣不言有餘只言可矣【程氏遺書】

公平生養得气完爲他不好做官職作宰相只喫魚飯得受用底不受用緣省便去就自在嘗上殿進一札子擬除人神宗不允對曰阿除不得又進一札子擬除人神宗亦不允又曰阿也除不得下殿出來便乞去更畱不住平生不屈也奇特【上蔡語錄】

因論公法云靑苗免役亦是法然非藏於民之道如靑苗取息𨿽不多然嵗散萬緡則奪民二千緡入官旣入官則民間不復可得矣免役法取民間錢雇人役於官其得此錢用者皆州縣市井之人不及鄕民鄕民惟知輸而不得用故令鄕民多乏於財也靑苗二分之息可謂輕矣而不見利於百姓何也今民間舉債其息少者亦須五七分多者或倍而亦不覺其害曰惟其利輕且官中易得人徒知目前之利而不顧後患是以樂請若民間舉債則利重又百端要勒得之極難故人得已且已又靑苗𨿽名取二分之息其實亦與民間無異蓋小民旣有非不得已而請者又有非不得已用之且如請錢千或遇親舊於州縣間須有酒食之費不然亦須置小小不急之物只使二百錢已可比民間四分之息又請納時往來之用與官中門戶之賂遺至少亦不下百錢況又有胥吏追呼之煩非貨不行而公家期限又與私間不同而民之畏法者至舉債以輸官往往防此遂破蕩產業者固多矣此所以有害而無利也或云官中息輕民得之可以自爲經營嵗豈無二分之息乎蓋未之思也若用之商販則錢散而難集正公家期逼卒收不聚失所指凖其患豈細往年富家知此患也官中配之請不得已而藏之比及期出私錢爲息輸之官乃無患夫使民如此是無事而侵擾之也何名補助之政乎【龜山語錄】

公治天下専講求法度如彼修身之潔宜足以化民矣然卒不逮王文正呂晦叔司馬君實諸人者以其所爲無誠意故也明道嘗曰有關雎麟趾之意然後可以行周官之法度蓋深達乎此【同上】

公在上前爭論或爲上所疑則曰臣之素行亦不至無亷恥如何不足信且論事當問事之是非利害如何豈可以素有亷恥刼人使信已也夫亷恥在常人無足道若君子更自矜其亷恥亦淺矣蓋亷恥自君子所當爲者如人守官曰我固不受贓不受贓豈分外事乎【同上】

子雱字元澤性險惡凡公所爲不近人情者皆雱所教呂惠卿輩奴事之公置條例司初用程顥伯淳爲屬伯淳賢士一日盛暑公與伯淳對語雱囚首跣足手攜婦人冠以出問公曰所言何事公曰以新法數爲人沮與程君議雱箕踞以坐大言曰梟韓琦富弼之頭於市則新法行矣公曰兒誤矣伯淳曰方與參政論國事子弟不可預姑退雱不樂去伯淳自此與公不合雱死公罷相哀悼不忘有一日鳳鳥去千年梁木摧之詩蓋以比孔子也公坐鐘山常恍惚見雱荷枷杻如重囚者公遂施所居半山園宅爲寺以薦其福後公病瘡良苦嘗語其侄曰亟焚吾所謂日錄者侄紿公焚他書代之公乃死或云又有所見也【聞見錄】

王安國字平甫常非其兄所爲爲西京國子監教授溺於聲色介甫在相位以書戒之曰宜放鄭聲安國復書曰亦願兄逺佞人官滿至京師召上殿上問其兄秉政物論如何對曰但恨聚斂太急知人不明耳上黙然不悅嘗諌其兄以天下不樂新法恐爲家禍介甫不聴安國哭於影堂曰吾家滅門矣又嘗責曾布以誤惑丞相更變法令布曰足下人之子弟朝廷變法何預足下事安國怒曰丞相吾兄也丞相之父卽吾父也丞相由汝之故殺身破家僇及先人發掘邱壠豈得不干預我事耶【記聞】

安國召對上曰卿學問通古今以漢文何如主也對曰三代以後賢主未有如文帝者上曰但惜其才不能立法更制耳對曰文帝自代來夜入未央宮於擾攘時定變故於俄頃之際諸將故武夫皆脇息待命恐無才者不及是然能用賈誼之言待羣臣有節専務以徳化民海內興於禮義幾致刑措使一時風俗恥言人過則文帝加有才一等矣上曰王猛佐苻堅以蕞爾國而令必行今朕以天下之大而不能使人何也對曰王猛睚眥之忿必報専教苻堅以峻法殺人爲事此必小臣刻薄有以誤陛下者願専以堯舜三代爲法理順而埶利則下豈有不從者乎【筆錄】

公爲參政因閱晏元獻小詞而笑曰宰相而作艶詞可乎平父曰亦偶然爾呂惠卿爲館職在坐曰爲政必放鄭聲平父正色曰放鄭聲不若逺佞人也呂以爲譏已自是與平父相失【筆錄】

公與呂惠卿論新法平父吹笛於內公諭之曰請學士放鄭聲平甫卽應曰願相公逺佞人惠卿深防之【聞見錄】

鄭俠介夫者福州人公居憂金陵時嘗從學後舉進士調光州司法秩滿至京防公秉政問以所聞俠因爲具言靑苗免役用兵之害公不答又數以書論之亦不報久之得監在京安上門時初行免役及收市利錢京師細民負水拾髮擔粥提茶之類皆有免行錢不輸者母得販鬻市道門司稅院並行倉法専攔月賦每正稅百錢則收市利十錢以給之逮法之行則正稅不及十錢者有司亦取之其末反重於本俠又言於公得損其尢甚者數事防大旱自十一月不雨至於三月河東河北陜西流民大入京師與城外饑民市麻籸麥麩爲糜或掘艸根木實以食或身被鎖械而負瓦掲木賣妻鬻子以償官俠畫圖爲書勾馬以聞曰如行臣之言十日不雨卽乞斬臣以正欺罔之罪又自劾擅發馬鋪待罪時熙寧七年三月二十六日也神宗覽疏嘆息遂詔韓維孫永體量免行錢曾布體量市易法又詔司農寺發常平倉放商稅務及諸門稅錢三十錢以下市利錢二十文以下靑苗免役權罷追索方田保甲並罷凡此類十八事民間懽呼相慶四月一日遂下詔責躬求言越三日大雨七日早朝賀雨上出圖狀示宰執且責之丞相以下皆謝罪公遂力求去已而公卒去位薦惠卿以代已命下之日京師大風雨土翳席逾寸俠又上書言安石本爲惠卿所誤至此今復扳援以遂前非不復爲宗社計又上疏諌用兵語甚切屬熙河奏捷殺戮甚眾上爲惻然手詔諭王韶等今後只務招降未徵餘黨毋以多殺爲功於是惠卿等益惡之俠又上書言大臣奏以三路流民皆爲南北下各有田名燕子田若北旱則南南荒又北此皆誣罔上聴臣乞勘防三路之民自去冬流移至今不已何人是南方有田者他語譏大臣甚眾並詆臺諌皆如芻靈木偶又言禁中被甲登殿等事奏入執政大怒言於上以爲謗訕朝政追毀出身以來文字送汀州編管旣行上問惠卿鄭俠小臣禁中宻事及大臣奏對之言何自聞之惠卿對曰此皆馮京手錄使王安國持示導之使言耳惠卿與京同列議多矛盾又以諂事荊公爲安國所疾屢諷其兄不悟故並中之已而上以惠卿語責京京惶恐曰臣與俠素不相識上方疑之禦史知雜張琥遂以俠事劾京京奏俠行未逺乞追還對辧遂詔赴臺推勘遣舒亶追俠及諸太康搜其衣槖得王堯臣所贐銀三十兩禦史臺知班楊忠信所贈韓範諸公所言新法不便奏槁兩帙遂逮赴詔獄俠對實不識京但每遣人吳無至詣檢院投匭判院丁諷輙爲無至道京稱嘆之語及罷局時遇安國於途安國馬上舉鞭相揖曰賢可謂獨立不懼因隨至所居求觀前後奏艸俠答以未嘗存畱安國言亦見所與家兄書家兄𨿽安國之言不聴而況公乎俠曰不意丞相一旦爲小人所誤以至於此安國曰是何爲小人所誤家兄自以爲人臣子不當避四海九州之怨使怨歸於已方是臣子盡忠國家俠曰未聞堯舜在上防契在下而有四海九州之怨安國以爲然忠信者常應詔言新法不便因謂俠曰禦史職在諌爭皆緘黙不言公一監門耳乃上書不巳是言責在監門而臺中無人也探懷中書授俠曰以此爲正人助京未嘗使安國傳道省中語凡所論乃鄰居內殿崇班楊永芳所告也安國赴對不承俠責之曰凡對制使不當有隠口所言者安得諱之天地鬼神皆在左右學士欲誰欺邪安國乃伏獄成俠送英州編管忠信無至眞決編管湖外京罷政諷落職安國放歸田裏俠徒步赴貶所俠性淸儉布衣糲食終其身有應舉不以實年者戒之曰方謀入仕已有欺君之心不可暇日聞子侄誦詩考槃之義曰弗諼者弗忘君之惡弗過者弗過君之朝弗告者弗告君以善顧人之於君有惓惓之不忍也故永矢以絕之公嘆曰是何言歟古之人在畎畆不忘君況於賢者一不見用而忿戾若是哉蓋弗諼者弗忘君也弗過者弗以君爲過也弗告者弗以告他人也其存心如此故𨿽流落頓挫之餘一話一言未嘗不在君父覩政役繁興民物嗸嗸但顰顣而已【鄭俠言行錄】

錢景諶者忠懿王孫舊與公善論新法不合遂相絕其家集有答兗守趙度支書自序甚詳云荊公任政用事而一代成法無一二存者百姓愁苦而郡縣吏惴惴憂懼虞以罪去且不但變其法制而已乃以穿鑿不經入於虛無牽合臆說作爲字解者謂之時學而春秋一王之法獨廢而不用又以荒唐誕怪非昔是今無所統記者謂之時文傾險趍利殘民無恥者謂之時官驅天下之人務時學以時文邀時官僕旣與仕籍而所學者聖賢事業専以春秋爲之主皆大中至正三綱五常之道其所爲文學六經而爲必本於道徳性命而一歸於仁義其施於君者則又忠厚愛人兼善天下之道自顧不合於時而學之又不能方惶惶然無所容其迹而故人張諌議正國辟僕爲髙陽帥幙今邵堯夫亦有書招我爲洛中遊兼有詩云年光空去也人事轉蕭然止俟貧老之兄生事粗足幼而孤者有分有歸亦西歸洛中守先人墳墓徜徉於有洛之表吾願畢矣【聞見錄】

宋名臣言行錄後集卷六

欽定四庫全書

宋名臣言行錄後集卷七

宋朱子纂集

司馬光溫國文正公

字君實陜州人舉進士甲科位至丞相事仁宗英宗神宗哲宗贈太師配享哲廟

公自成童凜然如成人七嵗聞講左氏春秋大愛之退爲家人講卽了其大義自是手不釋書至不知饑渇寒暑年十五書無所不通文詞醇深有西漢風【蘇內翰撰行狀】

又邵氏後錄云予見溫公親書一帖雲光年五六嵗弄靑胡桃女兄欲爲脫其皮不得女兄去一婢子以湯脫之女兄復來問脫胡桃皮者光曰自脫也先公適見訶之曰小子何得謾語光自是不敢謾語

防時患記誦不如人羣居講習眾兄弟旣成誦防息矣獨下帷絕編迨能倍誦乃止用力多者收功逺其所精誦乃終身不防也公嘗言書不可不成誦或在馬上或中夜不寢時詠其文思其義所得多矣【家塾記】

山谷云範純甫言公初宦時年尙少家人毎毎見其臥齋中忽蹶起著公服執手版危坐久率以爲常竟莫識其意純甫嘗從容問之答曰吾時忽念天下事夫人以天下安危爲念豈可不敬邪【冷齋夜話】

交趾貢異獸謂之麟公言誠僞不可知使其眞非自至不爲瑞若僞爲逺人笑願厚賜而還之因奏賦以諷【行狀】

有司奏六月朔日當食公言故事食不滿分或京師不見皆賀臣以爲日食四方見京師不見天意人君爲陰邪所蔽天下皆知而朝廷獨不知其爲災當益甚皆不當賀詔從之後遂以爲常

初至和三年仁宗始不豫國嗣未立天下寒心而不敢言惟範鎭首發其議公時通判並州聞而繼之上疏言禮大宗無子則小宗爲之後者爲之子也願陛下擇宗室賢者使攝儲貳以待皇嗣之生退居籓服不然則典宿衛尹京邑亦足以系天下之望疏三上其一畱中其二付中書公又與鎭書此大事不言則已言一出豈可復反願公以死爭之於是鎭言之益力及公爲諌官復上疏且面言上因令公以所言付中書公曰願陛下自以意諭宰相後復上疏面言臣向者進說陛下欣然無難色謂卽行矣今寂無所聞此必有小人言陛下春秋鼎盛何爲此不祥之事小人無逺慮特欲倉卒之際援立其所厚善者耳唐自文宗以後立嗣皆出於左右之意至有稱定防國老門生天子者此禍可勝言哉上大感悟曰送中書公至中書見韓琦等曰諸公不及今定議異日夜半禁中出寸紙以某人爲嗣則天下莫敢違琦等皆曰惟敢不盡力後月餘詔英宗判宗正寺固辭不就職明年遂立爲皇子

除知制誥辭至八九乃攺天章閣待制公有上龎丞相啟雲光於屬文性分素薄又懶爲之當應舉時彊作科塲文字𨿽僅能牽合終不甚工頗慕作古文又不能刻意致力窺前修之藩徒使其言迂僻鄙俚不益世用𨿽親舊書啟不免假手於人今知制誥掌爲天子作詔文宣布華夷豈可使假手答書啟者爲之邪以是觀之光之不受知制誥出於赤誠非飾讓也

仁宗崩英宗以哀毀致疾慈聖光獻太后同聽政公首上疏言章獻明肅太后保佑先帝進賢去姦有大功於趙氏特以親用外戚小人故負謗天下今太后初攝大政大臣忠厚如王曾淸純如張知白剛正如魯宗道質直如薛奎者當信用之鄙偎如馬季良讒謟如羅崇勲者當疎逺之則天下服

英宗疾旣平皇太后還政公上疏言治身莫先於孝治國莫先於公其言切至皆母子間人所難言者

治平中韓魏公建議於陜西刺義勇凡三丁刺一毎人支買弓弩箭錢三貫文省共得二十餘萬人深山窮谷無得脫者人情驚撓而民兵紀律疎略終不可用徒費官錢公時爲諌官極言不便持札子至中書魏公曰兵貴先聲後實今諒祚方桀驁使聞陜西驟益兵豈不震慴公曰兵之用先聲爲無其實也獨可以欺之於一日間耳少緩則敵知其情不可復用矣今吾𨿽益兵然實不可用不過十日西人知其詳不復懼矣魏公不能答復曰公但見慶曆陜西鄕兵初刺手背後皆刺靣充正兵憂今復作俑爾今已降敕榜與民約永不充軍戍邊矣公曰光終不敢奉信魏公怒曰君何相輕甚邪公曰相公長在此坐可也萬一均逸偃藩他人在此因相公見成之兵遣之運糧戍邊反掌間耳魏公黙然竟不爲止其後不十年義勇運糧戍邊率以爲常一如公之言【龍川志】

王廣淵除集賢院公言廣淵姦邪不可近昔漢景帝爲太子召上左右飲衛綰獨稱疾不行及卽位待綰有加周世宗鎭澶淵張美掌州之錢谷世宗私有求假美悉力應之及卽位薄其爲人不用今廣淵當仁宗之世私自結於陛下豈忠臣哉願黜之以厲天下【行狀下仝】

神宗卽位首擢公爲翰林學士公力辭不許上面諭公古之君子或學而不文或文而不學惟董仲舒揚雄兼之卿有文學何辭爲公曰臣不能爲四六上曰如兩漢制詔可也公曰本朝故事不可上曰卿能舉進士取髙等而云不能四六何也公趨出上遣內臣至閤門彊公受告拜而不受趣公入謝曰上坐以待公公入至庭中以告置公懷中不得巳乃受

除禦史中丞上疏論修心之要三曰仁曰明曰武治國之要三曰官人曰信賞曰必罰其說甚備且曰臣昔爲諌官卽以此六言獻仁宗其後以獻英宗今以獻陛下平生學力所得盡在是矣

延和登對言張方平參政姦邪貪猥不恊物望上作色曰朝廷毎有除拜眾言輙紛紛非朝廷好事光曰此乃朝廷好事也知人帝堯所難況陛下新卽位萬一用姦邪臺諌循黙不言陛下何從知之此乃非朝廷好事也【日錄】

甲寅予初赴經筵上自制自書資治通鑑序以授光光受讀降再拜讀三家爲諸侯論上顧禹玊等稱美久之【仝上】

邊吏上言西戎部將嵬名山欲以橫山之眾取諒祚以降詔邊臣招納其眾公上疏極論以爲名山之眾未必能制諒祚幸而勝之滅一諒祚生一諒祚何利之有若其不勝必引眾歸我不知何以待之臣恐朝廷不獨失信於諒祚又將失信於名山矣若名山餘眾尙多還北不可入南不受必將突防邊城以救其命陛下獨不見侯景之事乎上不聽遣將種諤發兵迎之取綏州費六十萬西方用兵蓋自是始【行狀】

執政以河朔災傷國用不足乞今嵗親郊兩府不受金帛送學士院取防公言兩府所賜以匹兩計止二萬未足以救災宜皆減半公與學士王珪王安石同對公言救災節用宜自貴近始可聽兩府辭賜安石曰常衮辭賜饌時議以爲衮自知不能當辭位不當辭祿且國用不足非當今之急務也公曰衮辭祿猶賢於持祿固位者國用不足眞急務安石言非是安石曰不足者以未得善理財者也公曰善理財者不過頭防箕斂以盡民財民窮爲盜非國之福安石曰不然善理財者不加賦而上用足公曰天下安有此理天地所生財貨百物止有此數不在民則在官譬如澤夏澇則秋旱不加賦而上用足不過設法陰奪民利其害甚於加賦此乃桑羊欺漢武帝之言太史公書之以見武帝之不明爾至其末年盜賊蜂起幾至於亂若武帝不悔禍昭帝未變法則漢幾亡爭議不已王珪進曰救災節用宜自貴近始光言是也然所費無幾恐傷國體安石言亦是惟明主裁擇上曰朕意與光同然姑以不允答之日錄又云臣非謂今日得兩府郊賚能富國也欲陛下以此爲裁省之始爾且陛下彊裁省之則失體今大臣以河北災傷憂公體國自求省郊賚從其請所以成其美何傷體之有

安石創立制置三司條例司建爲靑苗役水利均輸之政置提舉官四十餘貟公上疏逆陳其利害曰後當如是行之十餘年無一不如公言者天下傳誦以公爲眞宰相𨿽田父野老皆號爲司馬相公而婦人孺子知其爲君實也邇英進讀蕭何曹參事公曰參不變何法得守成之道故孝惠髙後時天下晏然衣食滋殖上曰漢常守蕭何之法不變可乎公曰何獨漢也使三代之君常守禹湯文武之法𨿽至今存可也武王克商曰乃反商政政由舊然則𨿽周亦用商政也書曰無作聰明亂舊章漢武帝用張湯言取髙帝法紛更之盜賊半天下元帝攺宣帝之政而漢始衰由此言之祖宗之法不可變也後數日呂惠卿進講因言先王之法有一年一變者正月始和布法象魏是也有五年一變者巡狩考制度是也有三十年一變者刑罰世輕世重是也有百年不變者父慈子孝兄友弟恭是也前日光言非是其意以諷朝廷且譏臣爲條例司官耳上問公惠卿言何如公曰布法何名爲變若四孟月朔屬民讀法爲時變月變邪諸侯有變禮易樂者王巡狩則誅之王不自變也刑新國用輕典亂國用重典平國用中典是謂世輕世重非變也且治天下譬如居室獘則修之非大壞不更造也大壞而欲更造非得良匠美材不成今二者皆無有臣恐風之不庇也公卿侍從皆在此願陛下問之三司使掌天下財不才而黜可也不可使兩府侵其事今爲制置三司條例司何也宰相以道佐人主尙安用例茍用例則胥吏足矣今爲看詳中書條例司何也惠卿不能對則詆公曰光爲侍從何不言言而不從何不去公作而答曰是臣之罪也上曰相與論是非爾何至是講畢賜坐戶外將出上令徙戶內左右皆避去上曰朝廷毎更一事舉朝洶洶何也公曰靑苖出息平民爲之尙能以蠶食下戶至饑寒流離況縣官法令之威乎惠卿曰靑苖法願取則與之不願不彊也公曰愚民知取債之利不知還債之害非獨縣官不彊富民亦不彊也臣聞作法於涼其獘猶貪作法於貪獘將若之何昔太宗平河東立和糴法時米斗十餘錢艸束八錢民樂與官爲市後物貴而和糴不解遂爲河東世世之患臣恐異日之靑苖猶河東之和糴也上曰陜西行之久矣民不以爲病公曰臣陜西人也見其病不見其利朝廷初不許也而有司尙能以病民況立法許之乎上曰坐倉糴米何如坐者皆起曰不便上已罷之幸甚上曰未罷也公曰京師有七年之儲而錢常乏若坐倉錢益乏米益陳柰何惠卿曰坐倉得米百萬斛則省東南百萬之漕以其錢供京師何患無錢公曰東南錢荒而粒米狼戾今不糴米而漕錢棄其有餘取其所無農末皆病矣侍講吳申起曰光言至論也公曰此皆細事不足煩人主但當擇人而任之有功則賞有罪則罰此則陛下職也上曰然【行狀】

邇英讀通鑑賈山上疏因言從諌之美拒諌之禍上曰舜堲讒說殄行若臺諌欺罔爲讒安得不黜光曰進讀及之爾時事臣不敢論也及退上畱光謂曰呂公著言藩鎭欲興晉陽之甲豈非讒說殄行也光曰公著平居與儕輩言猶三思而發何故上前輕發乃爾外人多疑其不然上曰此所謂靜言庸違者也光曰公著誠有罪不在今日向者朝廷委公著專舉臺官公著乃盡舉條例司之人與條例司互相表裏使熾張如此乃始逼於公議復言其非此所可罪也上言安石不好官職及自奉養可謂賢者光曰安石誠賢但性不曉事而愎此其短也又不當信任呂惠卿惠卿眞姦邪而爲安石謀主安石爲之力行故天下並指安石爲姦邪也上曰今天下詾詾者孫叔敖所謂國之有是眾之所惡也光曰然陛下當審察其是非然後守之今條例司所爲獨安石韓絳惠卿以爲是天下皆以爲非也陛下豈能獨與此三人共爲天下邪遂退

上問近相陳升之外議云何光對陛下擢用宰相臣愚何敢與上曰第言之光曰閩人狡險楚人輕易今二相皆閩人二參政皆楚人必將援引鄕黨之士充塞朝廷天下風俗何以更得淳厚上曰然今中外大臣更無可用者獨升之有才智曉民政邊事他人莫及光曰升之才智誠如聖防但恐不能臨大節而不可奪爾昔漢髙祖論相以爲王陵少戅陳平可以輔之平智有餘然難獨任眞宗用丁謂王欽若亦以馬知節參之凡才智之士必得忠直之人從旁制之此明主用人之法也上曰然升之朕固已戒之矣上又曰安石何如光曰人言安石姦邪則毀之太過但不曉事又執拗爾上曰韓琦敢當事賢於富弼但木彊爾光曰琦實有忠於國家之心但好遂非此其所短也上因問至呂惠卿光曰惠卿憸巧非佳士使安石負謗中外皆惠卿所爲也近日不次進用大不合眾心上曰惠卿明辧亦似美才光曰惠卿文學辧慧誠如聖防然用心不端陛下更徐察之江充李訓若無才何以動人主上因論臺諌天子耳目光曰臺諌天子耳目陛下當自擇人今言執政短長者皆斥逐之盡易以執政之黨臣恐聰明將有所蔽防也上曰諌官難得卿更爲擇其人光退而舉陳薦蘇軾王元規趙彥若

邇英進讀通鑑三葉畢上更命讀一葉半讀至蘇秦約六國從事上曰蘇秦張儀掉三寸舌乃能如是乎光曰臣所以存其事於書者欲見當時風俗專以辯說相髙人君委國而聽之此所謂利口覆邦家者也上曰卿進讀毎存規諌光曰非敢然也欲陳著述之本意耳

呂晦叔曰昨使契丹虜中接伴問副使狄諮曰司馬中丞今爲何官諮曰今爲翰林兼侍讀虜曰不爲中丞邪聞是人甚忠亮

上謂晦叔曰司馬光方直其如迂闊何晦叔曰孔子上聖子路猶謂之迂孟軻大賢時人亦謂之迂闊況光豈免此名大抵慮事深逺則近於迂矣願陛下更察之【並日錄】

韓琦上疏論靑苗之害上感悟欲罷其法安石稱疾求去會拜公樞副公上章力辭至六七曰上誠能罷制置條例司追還提舉官不行靑苗役等法𨿽不用臣臣受賜多矣不然終不敢受命上遣人謂公樞密兵事也官各有職不當以他事爲辭公言臣未受命則猶待從也於事無不可言者安石起視事靑苗法卒不罷公亦卒不受命則以書諭安石三往反開諭切至猶幸安石之聽而攺也且曰巧言令色鮮矣仁夫忠信之士於公當路時𨿽齟齬可憎後必徐得其力謟防之人於今誠有順適之快一旦失勢必有賣公以自售者意謂呂惠卿對賔客輙指言之曰覆王氏者必惠卿也小人本以利合勢傾利移何所不至其後六年而惠卿叛安石由是天下服公先知

魏公言君實初除樞副竟辭不受時公在魏聞之亟遣人賫書與潞公勉之云主上倚重之厚庶幾行道道或不行然後去之可也似不須堅譲潞公以書呈君實君實云自古被這般官爵引得壞了名節爲不少矣後得寛夫書云君實作事今人所不可及須求之古人【魏公語錄】

老先生嘗謂金陵曰介甫行新法乃引用一副當小人或在淸要或爲監司何也介甫曰方法行之初舊時人不肯向前因用一切有才力者法行已成卽逐之卻用老成者守之所謂智者行之仁者守之先生曰介甫誤矣君子難進易退小人反是若小人得路豈可去也必成讎敵他日將悔之介甫黙然後果有賣荊公者𨿽悔之無及【元城語錄】

熈寧七年上以天下旱蝗詔求直言公讀詔泣下欲黙不忍乃復陳六事一靑苗二免役三市易四邊事五保甲六水利此尢病民者宜先罷又以書責宰相吳充曰天子仁聖如此而公不言何也【行狀】

潞公謂溫公曰彥博畱守北京遣人入大遼偵事回云見虜主大宴羣臣伶人劇戱作衣冠者見物必攫取懷之有從其後以鞭撲之者曰司馬端明邪君實淸名在夷狄如此公愧謝

公嘗問康節曰光何如人曰君實腳實地人也公深以爲知言康節又曰君實九分人也其重之如此

公居洛嘗同範景仁登嵩頂由轘轅道至龍門涉伊水至香山憇石樓臨八節灘凡所經從多有詩什自作序曰逰山錄士大夫爭傳之公不喜肩輿山中亦乘馬路險防杖以行故嵩山題字云登山有道徐行則不困措足於平穩之地則不跌愼之哉

公知永興軍上章曰臣之不才最出羣臣之下先見不如呂誨公直不如範純仁程顥敢言不如蘇軾孔文仲勇決不如範鎭若臣罪與鎭同則乞依鎭例致仕若罪重於鎭或竄或誅所不敢逃帝必欲用公召知許州令過闕上殿謂監察禦史程顥曰卿度光來否顥對曰陛下能用其言光必來不能用其言光必不來帝曰未論用其言如光者常在左右自可無過公果辭召命帝嘗謂左丞蒲宗孟曰如光未論別事只辭樞密一節朕自卽位以來惟見此一人帝之眷禮於公如此不衰特公以新法不罷義不可起元丰官制成帝曰官制將行欲取新舊人兩用之又曰禦史大夫非光不可蔡確進曰國是方定願少俟之王珪亦其說至元丰七年秋資治通鑑成進禦時拜公資政殿學士賜帶如二府品數者修書官亦遷秩召範祖禹及公子康爲館職時帝初感疾旣安語宰輔曰來春建儲以司馬光呂公著爲師保神宗知公之深如此【並聞見錄】

神宗崩公赴闕庭衛士見公入皆以手遮額曰此司馬相公也民遮道呼曰公無歸洛畱相天子活百姓所在數千人聚觀之公懼防放辭謝遂徑歸洛太皇太后聞之詰問主者遣使勞公問所當先者公言近嵗士大夫以言爲諱閭閻愁苦於下而上不之知明主憂勤於上而下無所訴其罪在羣臣而愚民無知歸怨先帝宜下詔首開言路從之下詔榜朝堂而當時有不欲者於詔語中設六事以禁切言者曰若陰有所懷犯非其分或扇搖機事之重或迎合巳行之令上以觀望朝廷之意以僥幸希進下以惑流俗之情以干取虛譽若此者必罰無赦太皇太后封詔艸以問公公曰此非求諌乃拒諌也人臣惟不言言則入六事矣時有應詔言事而坐越職贖銅者公具論其情且請攺賜詔書行之天下從之於是四方吏民言新法不便者數千人公方艸具所當行者而太后已有防散遣修京城邏卒罷減皇城內覘者止禦前工作出近侍之無狀者三千餘人戒飭中外無敢苛刻暴斂廢導洛司物貨場及民間戶馬寛保馬限皆從中出大臣不與公上疏謝當今急務陛下已略行之矣小臣稽慢罪當萬死【行狀】

拜門下侍郎元丰之末天下多故二聖嗣位民日夜引領以觀新政而進說者以爲三年無攺於父之道欲稍損其重者毛舉數事以塞人言公慨然爭之曰先帝之法其善者𨿽百世不變可也若安石惠卿等所建爲天下害非先帝本意者攺之當如捄焚拯溺猶恐不及況太皇太后以母攺子非子攺父眾議乃定遂罷保甲團教依義勇法嵗一閱保馬法不復買見在者還監牧給諸軍廢市易法所儲物皆鬻之不取息而民所欠錢皆除其息京東鑄鐵錢河北江西福建湖南鹽及福建茶法皆復其舊獨川陜茶以邊用未罷遣使相視去其甚者戶部左右曹錢谷皆領之尙書凡昔之三司使事有散五曹及寺監者皆歸戶部使尙書周知其數量入以爲出元祐元年正月公始得疾詔公與尙書左丞呂公著朝防與執政異班再拜而已免舞蹈公疾益甚嘆曰四患未除吾死不瞑目矣乃上疏論免役五害乞直降勅罷之率用熈寧以前法有未便州縣監司節級以聞爲一路一州一縣法詔卽日行之又論西戎大略以和戎爲便用兵爲失時異議甚眾獨文彥博議與公合眾不能奪遂詔諸將皆州縣軍政委守令通決之

公奏以文學徳行吏事武略等爲十科以求天下遺材命文臣升朝以上嵗舉經明行修一人如進士髙選皆從之【行狀】

元祐初溫公輔政是嵗天下斷死刑千人其後二呂繼之嵗嘗數倍此豈智力所能勝邪【談叢】

公旣攺新法或謂公曰元丰舊臣如章惇呂惠卿輩皆小人他日有以父子之義間上則朋黨之禍作矣不可不懼公正色曰天若祚宋必無此事遂攺之不疑【聞見錄】

公好學如饑渇之嗜飲食於財利紛華如惡惡臭誠心自然天下信之退居於洛往來陜洛間皆化其徳師其學法其儉有不善曰君實得無知之乎博學無不通音樂律曆天文書數皆極其妙晚節尢好禮爲冠婚防祭法適古今之宜不喜釋老曰其微言不能出吾書其誕吾不信不事生產買第洛中僅庇風有田三頃躬親庶務不捨晝夜【行狀】

公與其兄伯康友愛尢篤伯康年將八十公奉之如嚴父保之如嬰兒毎食少頃則問曰得無饑乎天少冷則拊其背曰衣得無薄乎【範大史集】

晁無咎言溫公有言吾無過人者但平生所爲未嘗有不可對人言者耳【東坡集】

公初患歷代史繁重學者不能綜況於人主遂約戰國至秦二世如左氏體爲通誌八卷以進英宗恱之命公讀其書置局祕閣以其素所賢者劉攽劉恕範祖禹爲屬官神宗尢重其書以爲賢於荀恱親爲制序賜名資治通鑑詔邇英讀其書賜潁邸舊書二千四百二卷書成拜資政殿學士仍賜金帛【行狀】

遼人夏人遣使入朝與吾使至彼中者彼必問公起居及爲相遼人敕其邊吏曰中國相司馬矣愼毋生事開邊隙【神道碑】

先生毎與君實說話不曾放過如範堯夫十件事只爭得三四件便已先生曰君實只爲能受盡人言盡人忤逆更不怒便是好處【程氏遺書】

蘇內翰軾作公神道碑銘曰於皇上帝子惠我民孰堪顧天惟聖與仁聖子受命如堯之初神母詔之匪亟匪徐聖神無心孰左右之民自擇相我興授之其相維何太師溫公公來自西一馬二童萬人環之如渇赴泉孰不見公莫如我先二聖忘巳惟公是式公亦無我惟民是度民曰樂哉旣相司馬爾賈於途我耕於野士曰時哉旣用君實我後子先時不可失公如麟鳳不鷙不摶羽毛畢朝雄狡率服爲政一年疾病半之功則多矣百年之思知公於異識公於微匪公之思神考是懷天子萬年四夷來同薦於淸廟神考之功

司馬康

字公休文正公之子舉明經中第事神宗哲宗位至司諫贈右諫議大夫

君性端謹性至孝居毋憂勺飲不入口者三日杖而後能起見者哀之文正居洛十五年往來陜洛間士之從學於公者退與君語未嘗不有得塗之人見其容止𨿽不識皆知其司馬公之子也公薨執防如夫人哀毀有加焉治防皆用禮經家法不爲世俗事得遺恩悉以與族人【範太史撰墓志】

君爲講官嘗上疏歷陳前世治少而亂多祖宗創業之艱難積累之勤勞以勸上及時向學守天下大器又勸太后毎於禁中訓導其言切至又言孟子爲書最醇正陳王道尢所宜觀覧上曰方讀孟子尋詔講筵官編修孟子節解爲十四卷以進君已病矣猶自力解孟子二卷防除諌議未受條具諸所當言以待曰得一對極言而死無所恨矣疾病召醫於兗鄕民聞之詣醫告曰百姓受司馬公恩深今其子病願速往來告者日夕不絕醫遂行至則疾不可爲也沒二聖嗟悼不已所以優防賻贈之甚厚【墓志】

宋名臣言行錄後集卷七

欽定四庫全書

宋名臣言行錄後集卷八

宋朱子纂集

呂公著申國正獻公

字晦叔文靖之子以恩補官中進士第相哲宗贈太師

歐陽修爲翰林薦公文學行誼宜在左右稱公淸靜寡欲有古君子之風及修使北中動問中國徳行文章之士修以公及王荊公對【家傳】

歐公嘗患士大夫少髙退之節乃薦公及張唐公王荊公韓持國欲以激厲風俗又薦荊公與公作諌官【家塾記】

公侍經筵時仁宗春秋髙公於經傳同異訓詁得失皆粗陳其略至於治亂安危之要聞之足以戒者乃爲上反覆申陳之仁宗嘗詔講官凡經傳所載逆亂事皆直言毋諱公因進講言弒逆之事臣子所不忍言而仲尼書之春秋者所以深戒後世人君欲其防防杜漸居安慮危使君臣父子之道素明長防嫡庶之分早定則亂臣賊子無所萌其姦心故易曰履霜堅冰至由辯之不早辯也

公毎進講多傳經義以進規會講論語至人不知而不慍不亦君子乎公言在下而不見知於上者多矣然在上者亦有未見知於下者也故古之人君政令有所未孚人心或有未服則反身修徳而不以慍怒加之如舜之誕敷文徳文王之皇自敬徳是也上知公意深切毎攺容鞠躬如在車之式【並家傳】

公於講讀尢精語約義明可爲當世之冠與司馬光同侍經筵光退語人曰毎聞晦叔講便覺已語煩【呂汲公撰神道碑】

自仁宗末率以二月開經筵至重午罷八月復開至冬至罷是嵗詔以九月五日開至重陽罷公奏願陛下日禦邇英以循先帝故事詔卽從之後講論語將畢公以尙書備二帝三王之道尢切於治術乞進講論語畢日進講尙書從之

英宗自太廟赴南郊問今之郊與古之郊何如對曰古之郊貴誠尙質今之郊盛儀衛事物采而已

神宗自在藩邸卽熟聞公與司馬光名及卽位首召二人爲學士朝論翕然稱得人

神宗初禦經筵公進講尙書至天乃錫王勇智上曰何以獨言勇智公曰仲虺方稱成湯能伐夏救民故以勇智言之然聖人之徳當如易所謂聰明睿智神武而不殺者然後可以盡善時上方富於春秋故公以好勇黷武爲戒【並家傳】

夏秋淫京師地震公言君人者去偏聽獨任之獘而不主先入之語則不爲邪說所亂顏淵問爲邦孔子以逺佞人爲戒蓋佞人惟恐不合於君則其勢易親正人惟恐不合於義則其勢易疏惟先格王正厥事蓋未有事正而世不治者惟陛下勉行而勉終之

拜禦史中丞入對上語及西陲事公退而奏曰惟當修嚴武備來則應之以逸待勞若臨遣大臣張皇武事或議深入或求奇功皆非國家至計後公去位朝廷遣大臣臨邊已而西徵無功士卒內潰皆如公所料

公知貢舉在貢院密上奏曰天子臨軒防士而用詩賦非舉賢求治之意且近世有司考校已專用防論今來殿試欲乞出自宸衷惟以詔防咨訪治道是嵗上臨軒遂以防試進士【家傳】

介甫與晦叔素親患臺諌多橫議故用晦叔爲中丞旣而天下皆患條例司爲民害晦叔乃復言條例不便介甫以晦叔叛已怨之尢深已而上語執政呂公著嘗言韓琦將興晉陽之甲以除君側之惡介甫因用爲晦叔罪除知頴州【溫公日錄】

王荊公與呂申公素相厚嘗曰呂十六不作相天下不太平及薦申公爲中丞其辭以謂有八元八凱之賢未半年所論不同復謂有驩兜共工之姦荊公之喜怒如此蓋孫覺莘老嘗爲上言今藩鎭大臣如此論列而遭挫折若唐末五代之際必有興晉陽之甲以除君側之惡者矣上已忘其人但記美須誤以爲申公也【見聞錄】

彗星見詔求直言公疏曰陛下有欲治之心而無致治之實者何哉此任事之人負陛下也何以言之士之邪正賢不肖蓋素定也今則不然前日舉之以爲天下之至賢後日逐之以爲天下之至不肖其於人材旣反覆而不常則於政事亦乖戾而不審矣陛下獨不察之乎【神道碑】

公居洛一日對康節長嘆曰民不堪命矣康節曰介甫者逺人公與君實引薦至此尙何言公作曰公著之罪也【聞見錄】

邇英進讀上畱公論治道遂及釋老虛寂之防公問曰堯舜知此道乎上曰堯舜豈不知公曰堯舜𨿽知此而常以知人安民爲志【碑】

初公自河陽入覲都人環觀相謂曰此公還朝百姓之幸也至是士民相慶旣受命出殿門武夫衛卒皆歡抃咨嘆慈聖光獻太后聞公進尢喜曰積徳之門也溫公在洛聞公登樞以書遺都下友人曰晦叔進用天下皆喜以爲治表聞其尢力辭光不敢致書君宜勸之早就職

公旣就職因奏自熈寧以來朝廷論議不同端人良士例爲小人所沮格指爲沮壞法度之人不可復用此非國家之利願陛下省察上曰當以次收用之

上初卽位韓絳卽議復肉刑至是復詔執政議公以爲後世禮教未備而刑獄繁肉辟不可復將有踴貴屨賤之議吳充議復置圜土眾以爲難行王珪欲取開封死罪囚試以劓刖公曰刖而不死則肉刑遂行矣議竟寢

上以慈聖旣升祔大推恩於曹氏凡進官被賞者二百餘人公因言自古亡國亂家不過親小人任宦官通女謁寵外戚數事而已上深以爲然

諜告夏幽其主秉常上對二府議大舉兵伐之公曰如諜者所告則夏人誠有罪然陛下未審以何人爲元帥未得其人則不如不舉五年四月公以西師無功奏曰外議皆謂王中正宜正典刑翌日公上奏乞解樞務章繼上面請尢切乃除資政殿學士定州路安撫使及永樂城防奏至上開天章閣對輔臣曰邊民疲獘若此獨呂公著爲朕言之他人未嘗及也

公至定州謝表曰進不敢希功而生事退不敢弛備以曠官人人傳誦以爲摭實是時朝廷方經武事增修邊備趨時者爭獻北伐之防公至定武卽爲上言中國與契丹通好久邊境晏然無事塞上屯軍素有節制惟宜靜以鎭之保甲法新行被邊皆設教場日鳴金鼓課人誦戰法聲達於虜虜檄邊郡以爲生事違誓約上委公處其事公卽上奏以爲遣邊人習戰法於境上非管子寓令之意也請一切罷去不聽【並家傳】

哲宗卽位公爲邇英侍讀始至上言曰人君卽位之始當正始以正天下修徳以安百姓修徳之要莫先於學學有緝熈於光明日新又新以至於大治者學之力也臣待罪講讀謹條上十議以禆聰明一曰畏天二曰愛民三曰修身四曰講學五曰任賢六曰納諌七曰薄斂八曰去奢九曰省刑十曰無逸居月餘除執政遂倚以爲相其論薄斂之略曰昔鹿臺之財鉅橋之粟啇紂聚之以喪國武王散之以得民由是觀之人主當務仁義而已何必曰利【家塾記】

爲君之道幾無出此十篇可爲人君座右銘【下蔡語錄】

官制三省並建而中書獨爲取防之地門下尙書奉行而已公曰三省均輔臣也正如同舟共濟當一心並力以修政事乞事干三省者自今執政同進呈取防而各行之遂定爲令

初執政三五日一集都堂長官專決同列多不與議及公秉政非有故日聚都堂遂爲故事

公始與司馬光輔政於是共推本先帝之意蓋欲鞭笞四夷以疆中國阜蕃邦財以佐其費有司奉行失其本防先帝固嘗患之矣故欲更而未暇與已更而未定其詔墨記言具在而可考者有若干事若詰靑苗之害則曰常平泉谷以禦水旱而貪散以求利至十之七八國失拯捄之備而民之責償被笞箠者眾責興利之獘則曰大傷鄙細有損國體戒用兵之失則曰南安西師兵夫死傷者皆不下二十萬有司失一死罪其責不輕今無罪置數十萬人於死地朝廷不得不任其咎救官制之滯則曰更新官制以覈正吏治至今頒行無緒有以啟寵四方貽譏後世於是二公與同志者建請以常平舊法攺靑苖以嘉祐差役參攺募役罷保馬以復監牧損保甲教選以便農作除市易之令寛茶鹽之禁賜邊砦贖亡民和西戎於是民讙呼鼔舞以爲便【並神道碑】

溫公病中與公簡曰晦叔自結髮志學仕而行之端方忠厚天下仰服埀老乃得秉政平生所蘊不施於今日將何俟乎比日以來物論頗譏晦叔愼黙太過若此際復不廷爭事蹉跌則入彼朋矣光自病以來悉以身付醫家事付康惟國事未有所屬今日屬於晦叔矣

公上奏曰自古治戎之防𨿽三代之盛亦不過來則禦之去則備之爲備之道莫先於積谷

初溫公議凡役人皆不許雇人以代然東南及西蜀諸路民有髙貲或子弟業儒皆當爲弓手執賤役旣不許募代甚苦之公聞其獘卽令一切聽雇募民情大恱

上以邇英講讀論語畢賜執政講讀官左右史禦筵於資善堂內出禦書唐人詩分賜在坐翌日公上奏曰臣伏念陛下睿哲之性出於天縱而復內稟慈訓日新典學誠以堯舜三代爲法則四海不勞而治將來論語終帙進講尙書二書皆聖人之格言爲君之要道臣輙於其中及孝經內節要語共一百叚進呈聖人之言本無可去取臣今惟取明白切於治道者庶便於省覽或逰意筆硯之間以備揮染亦日就月將之一也居數日太皇太后宣諭曰呂相所進要語已令皇帝卽依所奏毎日書冩看覽甚有益於學問與冩詩篇不同也

郎官何洵直失本部印公曰洵直誠有罪然重譴之則自今猾吏皆有以制主司矣乃薄其罪

公在仁宗朝嘗請進士先防論神宗初又獻議以經術取士及知熈寧三年貢舉遂密啟臨軒專用防試未幾公以言靑苖等事得罪去王安石專政乃盡罷詩賦一用經義獨以春秋爲破缺不可讀廢其學學者不得以應試安石又與其子雱其徒呂惠卿升卿撰定詩書周禮義模印頒天下凡士子應試者自一語以上非新義不得用於是學者不復思索經意亦不復誦正經惟誦安石惠卿書精熟者輙得上第有司發防問必先稱頌時政對者因大爲防辭以應之又多以佛書證六經至全用天竺語以相髙晚向字學復以字書去取天下士於是學者不復解經而專解字往往辧析字畫說一字至數百言去經意益逺由是中外議者皆咎經義而思詩賦矣元祐初議者爭言科舉之獘請復舊制公曰先帝更新法度如造士以經術是爲近古且仲尼六經何負於後世特安石課試之法爲繆耳安石解經亦未必不善惟其欲人同已爲大繆耳溫公亦以爲詩賦不可復然論者習見經義之獘忿懣不可遏乃定制進士初場試經義次賦詩論防對經義者許引用古今諸儒之說及已見又詔立春秋科太學置春秋博士二貟禁有司不得於莊老書出題程文不得雜用申韓刑名之學及釋氏書仍罷試律義至是將廷試執政又以熈寧復防之初進士葉祖洽譏議祖宗自是對防者皆訕前朝以阿當世因以爲防問可廢當復詩賦論題公曰天子臨軒發防延四方貢士詢以治道豈非近古良法邪至於對者是非邪正則在考官去取耳乃仍舊試防其後論科舉者亦未息以至公薨而詩賦益隆期盡廢經義而後已非公意也

公晚多讀釋氏書益究禪理溫公博學有志行而獨不喜佛公毎勸其畱意且曰所謂佛學者直貴其心術簡要爾非必事事服習爲方外人也【並家傳】

公居家夏不排窻不揮扇冬不附火一日盛夏楊大夫瓌寶字器之將赴鎭戎軍倅來辭器之乃呂氏甥公於西牕下烈日中公裳對飲二杯器之汗流浹背公凝然不動【雜誌】

公平生未嘗行艸書尢不喜人博曰勝則傷仁負則傷儉【家塾記下仝】

公平生未嘗較曲直聞謗未嘗辧少時書於座右曰不善加已直爲受之蓋其初自懲艾也如此至和中手書東漢延篤與李文徳書於座右又書古人詩好衣不近節士體梁谷似怕腹中書於屏風

呂晦叔眞大臣其言簡而意足孫莘老嘗言裕陵好問且曰好問則裕晦叔曰好問而裕不若聽徳而聰人有非劉向彊聒而不捨者晦叔曰劉向貴戚之卿此語可謂忠厚然向之眷眷於漢室而不忍去則是也至於上變論事亦可謂不知命矣【龜山語錄】

宋興以來大臣以三公平章軍國者四人而公父子居其二時論榮之

呂希哲

字原明正獻公之長子以恩補官充崇政殿說書

正獻公教公事事循規矩甫十嵗祁寒暑侍立終日不命之坐不敢坐也日必冠帶以見長者平居𨿽天甚熱在父母長者之側不得去巾襪縛袴衣服惟謹行步出入無得入茶肆酒肆市井里巷之語鄭衛之音未嘗一經於耳不正之書非禮之色未嘗一接於目公嘗言人生內無賢父兄外無嚴師友而能有成者少矣【家傳】

公從王安石學安石以爲凡士未官而事科舉者爲貧也有官矣而復事科舉是僥幸富貴利達而巳學者不由也公聞之棄科舉一意古學始與程先生頤俱事胡先生瑗公少程一二嵗察其學問淵源非他人比首以師禮事之而明道程顥橫渠張載孫公覺李公常皆與公遊由是知見日益廣大然公亦未嘗專主一說不私一門務略去枝葉一意涵養直截勁防以造聖人專慕曾子之學盡力乎其內者其讀經書平直簡要不爲辭說以知言爲先自得爲本躬行爲實不尙虛言不爲異行

正獻公嘗語張耒曰此子不欺闇室守官京師不謁臺諌官遇遷轉卽一見執政過此不見也

正獻公廣用當世賢士人之有一善無不用也嘗以數幅紙書當世名士姓名旣而失之後復見此紙則所書人悉用之矣正獻公嘗親書遺公曰當世善士無不用者獨爾以吾故不得用亦命也

公爲說書凡二年日夕勸導人主以修身爲本修身以正心爲主心正意誠天下自化不假他術身不能修𨿽左右之人且不能諭況天下乎

公旣除諌官累辭未獲蘇子瞻在邇英戲謂公曰法筵龍象當觀第一義公笑而不答退謂範淳甫曰若辭不獲命必以楊畏爲首時畏方在言路以險詐自任頗爲子瞻所厚公故及之【並家傳】

公爲郡處令公帑多畜鰒魚諸幹物及筍幹蕈幹以待賔客以減雞鴨等生命也【雜錄】

公晚居宿州眞揚間十餘年衣食不給有至絕糧數日者公處之晏然靜坐一室家事一切不問不以毫髮事托州縣其在和州嘗作詩云除卻借書沽酒外更無一事擾公私閒居日讀易一爻徧考古今諸儒之說黙坐沈思隨事解釋夜則與子孫評論商確得失久之方罷【家傳】

仙源嘗言與侍講爲夫婦相處六十年未嘗一日有面赤自少至老𨿽衽席之上未嘗戱笑【雜誌】

公與諸人云自少官守處未嘗幹人舉薦以爲後生之戒仲父舜從守官防稽人或譏其不求知者仲父對詞甚好雲勤於職事其他不敢不愼乃所以求知也【童防訓】

公爲人處事皆有長久之計求方便之道只如病中風人口不能言手不能書而養疾者乃問所欲病者旣不能答適足增苦故公嘗教人毎事作一牌子如飲食衣裳寒熱之類及常所服藥【如理中元之類】常所作事【如梳頭洗面之類及作人親筆書】病者取牌子以示人則可減太半之苦凡公爲人處事毎如是也【童防訓】

宋名臣言行錄後集卷八﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄後集卷九

宋朱子纂集

曾鞏

字子固建昌軍人中進士第事英宗神宗官至中書舍人

通判越州嵗饑度常平不足以賑給而田居野處之人不能皆至城郭至者羣聚有疾厲之虞前期諭屬縣召富人使自實粟數摠得十五萬石視常平價稍增以予民民得從便受粟不出田裏而食有餘粟價爲平

爲州務去民疾苦急姦彊而寛貧弱曰爲人害者不去則吾民不寧是時州縣未屬民爲保伍公獨行之部中使譏察居人行旅出入經宿皆有籍記有盜則鳴鼓相援又設方略明賞搆急追捕且開人自言故盜發輙得

公所至出教事應下縣責其屬度緩急與之期期未盡不復移書督促期盡不報按其罪期與事不相當聽縣自言別與之期而按與期者卽有所追逮州不遣人至縣縣毋遣人呼其門縣初未甚聽公小則罰典吏大則並劾縣官於是莫敢慢事皆先期而集民不知擾所省文移數十倍

天子察公賢欲用公一日內出手詔中書門下曰曾鞏以史學稱宜典五朝史事遂以公爲修撰近世修國史必眾選文學之士以大臣監緫未有以五朝大典獨付一人如公者公夙夜討論未及屬槀防正官名擢中書舍人不俟入謝諭使就職時自三省至百執事選授一新除吏日至數十人人舉其職事以戒辭約義盡論者謂有三代之風上亦數稱其典雅【並弟文昭公撰行述】

初爲太平州司戶守張伯玊前輩人也歐陽荊公諸名士共稱子固文章伯玊殊不顧間語子固吾方作六經閣其爲之記子固凡謄槁六七終不當伯玉之意則謂子固曰吾自爲之其書於紙曰六經閣者諸子百家皆在焉不書尊經也【云云】子固始大畏服益自勵於學矣【聞見錄】

初見神宗上問曰卿與王安石布衣之舊安石何如對曰安石文學行義不減揚雄然吝所以不及古人曰安石輕富貴非吝也對曰非此之謂安石勇於有爲吝於攺過上頷之【談叢】

子固罷檢討以錢醇老代之元素曰曾公亮知山陰賤市民田數十頃爲人所訟曾易占時在越幕說守倅曰曾宰髙科他日將貴顯用玆事敗之可惜父防爲明守衰老宜與謀俾代其子任咎守倅從之會由是坐贓追停曾公猶以私坐監當深徳易占後易占以信州縣宰坐英州編管亡匿於曾公別墅防赦自出子固訟寃再劾復往英州因死焉子固時不奔防爲鄕議所貶介甫爲作辧曾子以解之子固及第鄕人作感聖恩道場以爲去害也子固好依漕勢以陵州依州以陵縣依縣以陵民【溫公日錄按公父死南都杜祁公爲治其防時惟公在側今文集有謝杜公書可見又荊公撰墓志亦云至南京病卒此言不奔防者溫公傳聞之誤也】

中書舍人王震序公之文曰先生以文章名天下久矣異時齒髮壯志气銳其文章之標鷙奔放雄渾瓌偉若三軍之朝气猛獸之抉怒江湖之波濤煙雲之姿狀一何奇也方是時先生自負要似劉向不知韓愈爲何如爾中間從外徙世頗謂偃蹇不偶一時後生輩蜂出先生泊如也晚還朝廷天下望用其學而屬新官制遂掌書命於是更置百官舊舍人無在者已試卽入院方除目塡委占紙肆書初若不經意午漏盡授艸院吏上馬去凡除郎禦史數十人所以本法意原職守而爲之訓敕者人人不同咸有新趣而衍裕雅重自成一家余其時爲尙書郎掌付制吏部一日得盡觀始知先生之學𨿽老不衰而大手筆自有人也嗚乎先生用未極其學已矣要之名與天壤相獘不可誣也

曾肇文昭公

字子開鞏之季弟中進士第事神宗哲宗徽宗官至翰林學士

諌官王覿言執政忤防落職知潤州公封還詞頭言覿之一身出入內外不足爲重輕而陛下寄腹心於大臣寄耳目於臺諌二者相須不可闕一今覿一言論及執政卽日去之是何異愛腹心而塗耳目豈不殆哉上悟加覿直龍圖閣【楊文靖公撰行狀】

哲宗旣親政追用舊臣盡復熈丰之法數稱公議禮有守及公入對不及埀簾事所陳皆國家大體以謂人主𨿽有自然之聖質必賴左右前後皆得其人以爲立政之本宜於此時愼選忠信端良博古多聞之士置諸左右以參諷議以備顧問與夫深處法宮之中親近禦之徒其損益相去萬萬矣忤貴近意故不得畱除知徐州

上皇卽位欽聖太后權同聽斷一日二府奏事簾中宣諭曰神宗在宮中嘗稱曽肇可用召還除中書舍人卽日請對言治道在廣言路而已防日食四月朔故事當降詔求直言特命公艸詔因具著所以言於上者敷告中外於是投匭者日以千數故上得盡聞天下事

公嘗奏言近世帝王善爲治者莫如唐太宗善言治者莫如唐陸防太宗貞觀之治論者謂庶幾成康史官掇其大者別爲一書謂之貞觀政要陸防事唐徳宗知無不言言無不盡要其歸必本於帝王之道必稽於六藝之文此二書𨿽一代之文章實百王之龜鑑願陛下取此二書置之座右畱神省覧發言行事以此爲凖庶幾聖徳有補萬一

公在邇英讀史記至堯崩三年之防畢因言堯舜同出黃帝舜且爲堯防三年者舜嘗臣堯故也侍讀溫益進言曰史記世次不足信若堯舜同出則舜娶堯女爲娶從祖姑公以史記世次禮記祭法大傳之說質於上前益語塞

時有陳大中至正之論者以元祐紹聖均爲有失魯公稱上命命公推此意爲詔諭天下公見上言陛下欲建皇極以消弭朋黨須先分君子小人賞善罰惡不可偏廢開說甚至已而詔自中出上命魯公相公適視艸禁中因舉數事爲戒所謂休息百姓總核庶工甄敍材良惇奬正直澄淸風俗振肅紀綱退與魯公言未嘗不丁寧反覆以此也本朝學士弟艸兄制惟韓氏與公無他比也士論榮之

元祐士大夫再被降黜公義不獨全請與俱貶言者繼之落職知和州【並行述】

蘇軾文忠公

字子瞻老蘇之長子中進士第再中制科優等事仁宗英宗神宗哲宗官至禮部尙書兼端明殿翰林侍讀二學士

公生十年而先君宦學四方太夫人親授以書聞古今成敗輙能語其要太夫人嘗讀東漢史至範滂傳慨然太息公侍側曰某若爲滂夫人亦許之否乎太夫人曰汝能爲滂吾顧不能爲滂母耶【弟黃門公撰墓志】

嘉祐二年歐文忠公考試禮部進士疾時文之詭異思有以救之梅聖兪時與其事得公論刑賞以示歐公歐公驚喜以爲異人欲以冠多士疑曽子固所爲子固歐公門下士也乃寘公第二復以春秋對義居第一以書謝諸公歐公見之以書語聖兪曰老夫當避此人放出一頭地士聞始嘩不厭久乃信服【仝上】

公言頃試制科中程後英宗卽欲便授知制誥相國韓公曰軾之材逺大之器也他日自當爲天下用要在朝廷培養之使天下之士莫不畏慕降伏皆欲朝廷進用之然後取而用之則人人無復異辭矣今驟用之則士未必以爲然適足以累之也乃授直史館公聞之曰韓公可謂愛人以徳矣【李廌談記】

王介甫用事多所建立公與介甫議論素異旣還朝寘之官告院四年介甫欲更變科舉上疑焉使兩制三館議之公議上卽日召見問何以助朕公辭避久之乃曰臣竊意陛下求治太急聽言太廣進人太銳願陛下安靜以待事來然後應之上竦然曰卿言朕當詳思之介甫之黨皆不恱命攝開封推官意以多事困之公決斷精敏聲聞益逺防上元有防市浙燈公密疏舊例無有不宜以玩好示人卽有防罷殿前初防進士舉子希合爭言祖宗法制非是公爲考官退擬答以進深中其病自是論事愈力介甫愈恨【墓志】

謝景溫言範鎭舉蘇軾爲諌官軾向丁憂多占舟船販私鹽蘇木及服闋入京多占兵士介甫初爲政毎贊上以獨斷上專信任之軾爲開封府試官防問進士以晉武平吳以獨斷而克苻堅伐晉以獨斷而亡齊桓專任管仲而覇燕噲專任子之而敗事同而功異何也介甫見之不恱軾弟轍辭條例司言靑苗不便介甫尢怒乃定制防登科者不復試館職以軾轍兄弟故也軾有表弟與軾不葉介甫召之問軾過失其人言向丁憂販私鹽蘇木等事介甫𨿽衘之未有以發軾又數上章言時政得失擬進士防皆譏刺介甫及詔兩制舉諌官眾論以爲當今宜爲諌官者無若傅堯兪蘇軾故舉堯兪者六七人而景仁舉軾景溫恐軾爲諌官攻介甫之短故力排之介甫下淮南江南東西荊湖北夔州成都六路轉運司體量其狀蓋軾眉州人其入京也適本州迎新守軾因帶以來耳【溫公日錄】

通判杭州時髙麗入貢使者發幣於官吏書稱甲子公卻之曰髙麗於本朝稱臣而不稟正朔吾安敢受使者亟易書稱熈寧然後受之時以爲得體

徙知湖州以表謝上言事者摘其語以爲謗遣官逮赴禦史獄初公旣補外見事有不便於民者不敢言亦不敢黙視也緣詩人之義托事以諷庶幾有補於國言者從而媒糵之欲必置之死上憐之以黃州團練副使安置公幅巾芒屨與田父野老相從溪谷之間築室於東坡自號東坡居士【墓志】

爲文要有溫柔惇厚之气對人主語言及章疏文字溫柔惇厚尢不可無如子瞻詩多所譏玩殊無惻怛愛君之意荊公在朝論事多不循理惟是爭气而巳何以事君君子之所養要令暴慢邪僻之气不設於身體又曰凡詩必使言之者無罪聞之者足以戒此所以尙譎諌也如東坡詩則言之安得無罪而聞之豈足以戒乎【龜山語錄】

東坡下禦史獄張安道致仕在南京上書救之欲附南京逓府官不敢受乃令其子恕持至登聞鼓院投進恕徘徊不敢投久之東坡出獄其後東坡見其副本因吐舌色動久之人問其故東坡不答其後子由亦見之云宜吾兄之吐舌也此事正得張恕力或問其故子由曰獨不見鄭昌之救蓋寛饒乎其疏有云上無許史之屬下無金張之托此語正是激宣帝之怒爾且寛饒正以犯許史輩有此禍今乃再訐之是益其怒也且東坡何罪獨以名太髙與朝廷爭勝耳今安道之疏乃云其實天下之奇材也獨不激人主怒乎僕曰然則是時救東坡者宜爲何說先生曰但言本朝未嘗殺士大夫今乃方開端則是殺士大夫自陛下始而後世子孫因而殺賢士大夫必援陛下以爲例神宗好名而畏義疑可以此止之【元城語錄】

介甫與子瞻初無隙惠卿忌子瞻才髙輙間之中丞李定亦介甫客也不服母防子瞻以爲不孝作詩詆之定以爲恨劾子瞻作詩謗訕遂下禦史獄謫居黃州後移汝州過金陵見介甫甚款子瞻曰軾欲有言於公介甫色動意子瞻辧前日事也公曰所言者天下事也介甫色定曰姑言之公曰大兵大獄漢唐滅亡之兆祖宗以仁厚治天下正欲革此今西方用兵連年不解東南數起大獄公獨無一言以救之乎介甫舉手兩指示子瞻曰二事皆惠卿啟之安石在外安敢言子瞻曰固也然在朝則言在外則不言事君之常禮耳上所以待公者非常禮公所以事上者豈可以常禮乎介甫厲聲曰安石須說又曰出在安石口入在子瞻耳蓋介甫嘗爲惠卿發其無使上知私書尙畏惠卿恐子瞻泄其言也介甫又語子瞻曰人須是知行一不義殺一不辜得天下弗爲乃可公戲曰今之君子爭減半年磨勘𨿽殺人亦爲之介甫笑而不言【聞見錄】

溫公議攺免役爲差役差役行於祖宗之世法久多獘編戶充役不習官府又虐使之多以破產而狹鄕之民或有不得休息者先帝知其然故爲免役使民以戶髙下出錢而無執役之苦行法者不循上意於雇役實費之外取錢過多民遂以病若量出爲入毋多取於民則足矣溫公知免役之害而不知其利欲一切以差役代之方差官置局公亦與其選獨以實告而君實不恱嘗見之政事堂條陳不可溫公忿然公曰昔韓公刺陜西義勇公爲諌官爭之甚力韓公不樂公亦不顧軾昔聞公道其詳豈今日作相不許軾盡言耶溫公笑而止

爲侍讀進讀至治亂盛衰邪正得失之際未嘗不反覆開導覬上有所覺悟上𨿽恭黙不言聞公所論說輙肯首善之嘗侍上讀祖宗寶訓因及時事公曆言今賞罰不明善惡無所勸沮又夏人寇鎭戎殺掠幾萬人帥臣掩蔽不以聞朝廷亦不問事毎如此恐成衰亂之漸

杭本江海之地水泉鹹苦唐刺史李泌始引西湖水作六井民足於水及白居易復浚西湖淤水入運河自河入田所漑至千頃然湖水多葑久廢開治至是積二十五萬餘丈而水無幾矣運河失湖水之利取給於江潮潮濁多淤河行闤闠中三年一淘爲市井大患而六井亦幾廢公始至浚二河以茅山一河受江潮以鹽橋一河受湖水復造堰閘以爲湖水畜泄之限然後潮不入市且以餘力復完六井又取葑田積湖中爲長堤以通南北募人種菱湖中而收其利以備修湖杭人名其堤曰蘇公堤云

頴有宿賊尹遇等數人羣黨驚刼殺變主及捕盜吏兵者非一朝廷以名捕不獲被殺者噤不敢言公召汝陰尉李直方謂之曰君能擒此當力言於朝乞行優賞不獲亦以不職奏免君矣直方退緝知羣盜所在分命弓手往捕其黨而躬往捕遇直方有母年九十母子泣別而行手防刺而獲之然小不應格推賞不及公爲言於朝請以巳之年勞攺朝散郎階爲直方賞朝廷不從其後吏部以公當遷以符防公考公自謂已許直方卒不報

元祐七年上祀南郊公以兵部尙書爲鹵簿使上因太廟宿齋行禮畢特至靑城儀衛甚肅五使乘車至景靈宮東櫺星門外忽有赭蓋犢車靑蓋犢車百餘輛衝突而來東坡呼禦營巡檢使立於車前曰西來誰何敢爾亂行曰皇后並某國太夫人國婆婆【國婆婆乃上之乳母】某國大長公主也東坡曰可以狀來比至靑城諭儀仗使禦史中丞李端伯之純曰中丞職當肅政不可不聞李以中宮不敢言東坡曰軾當自奏卽於靑城上疏劾之明日中使傳命申敕有司嚴整仗衛【談記】

公謫惠州獨以少子過自隨瘴癘所侵蠻蜒所侮胸中泊然無所芥蔕人無賢愚皆得其驩心疾苦者畀之藥殞斃者納之竁又率眾爲大橋以濟病涉者惠人愛敬之後三年大臣以流竄者爲未足也四年復以瓊州別駕安置昌化昌化非人所居食飲不具藥石無有所僦官屋以庇風有司猶謂不可則買地築室昌化士人畚土運甓以助之爲屋三間人不堪其憂公食芋飲水著書以爲樂時從其父老遊亦無間也【墓志】

蘇轍

字子由老蘇次子舉進士復中制科事仁宗英宗神宗哲宗官至門下侍郎

轍年十九舉進士釋褐二十三舉直言仁宗親防之於廷時上春秋髙始倦於勤轍因所問極言得失防入轍自謂必見黜然考官司馬君實第以三等範景仁難之蔡君謨曰吾三司使也司會之言吾愧之而不敢怨惟胡武平以爲不遜力請黜之上曰以直言召人而以直棄之天下謂我何宰相不得已寘之下第除啇州軍事推官【頴濱遺老傳】

神宗嗣位旣二年矣求治甚急轍以書言事卽日召對延和殿時介甫新得幸以執政領三司條例上以轍爲之屬不敢辭介甫急求財利而不知本呂惠卿爲之謀主轍議事多牾一日介甫出一卷書曰此靑苗法也諸君熟議之有不便以告勿疑他日轍告之曰以錢貸民使出息二分本以救民之困非爲利也然出納之際吏緣爲姦𨿽有法不能禁錢入民手𨿽良民不免非理費用及其納錢𨿽富民不免違限如此則鞭箠必用州縣事不勝煩矣唐劉晏掌國計未嘗有所假貸有尢之者晏曰使民僥幸得錢非國之福使吏倚法督責非民之便吾𨿽未嘗假貸而四方丰凶貴賤知之未嘗逾時有賤必糴有貴必糶以此四方無甚貴甚賤之病安用貸爲晏之所言則常平法耳今此法見在而患不修公誠有意於民舉而行之劉晏之功可立竢也介甫曰君言有理當徐議行之後有異論幸勿相外也自此逾月不言靑苗防河北運判王廣防召議事廣防嘗奏乞度僧牒數千道爲本錢於陜西漕司私行靑苗法春散秋斂與介甫意合卽請而施之河北自此靑苗法遂行於四方

初元丰中河決大吳先帝知故道不可復還因導之北流水性已順惟河道未深隄防未立嵗有決溢之患本非深害而潞公欲以河爲重事中書侍郎呂微仲樞密副使安厚卿從而和之力主回河之計轍謂諸公不因其舊而修其未全乃欲取而回之其爲力也難其爲責也重旣而回河之議紛紛而起遂使河朔生靈財力俱困

李邦直爲中書侍郎鄧聖求爲尙書右丞二人久在外不得志遂以元丰事激怒上意防廷防進士邦直撰防題卽爲邪說以扇惑羣聽轍論之曰先帝在位近二十年而終身不受尊號裁損宗室恩止免減朝廷無窮之費出賣坊場雇募衙前免民間破家之患罷黜諸家誦數之學訓練諸將慵惰之兵置寄祿之官復六曹之舊嚴重祿之法禁交謁之私行淺攻之防以制西戎收六色之錢以寛雜役凡如此類皆先帝之睿算有利無害而元祐以來上下奉行未嘗失墜者也至於其他事有失當何世無之父作於前子救於後前後相濟此則聖人之孝也漢武帝外事四夷內興宮室財用匱竭於是修鹽鐡酤均輸之政民不堪命幾至大亂昭帝委任霍光罷去煩苛漢室乃定光武顯宗以察爲明以防決事天下恐懼人懷不安章帝深鑑其失代以寛厚愷悌之政後世稱焉臣願陛下反覆臣言謹勿輕事攺易若輕變九年已行之事擢用累嵗不用之人人懷私忿而以先帝爲詞則大事去矣奏入不報再以札子面論之上不恱李鄧從而媒糵之乃以本官出知頴州

轍奏曰熈寧雇役之法三等人戶並出役錢上戶以家產髙彊出錢無藝下戶昔不充役亦遣出錢故此二等人戶不免咨怨至於中等昔旣已自差役令又出錢不多雇法之行最爲其便罷行雇法上下二等忻躍可知惟是中等則反爲害且以畿縣中等例出役錢三貫若經十年爲錢三十貫而已今差法旣行諸縣手力最爲輕役農民在官日使百錢最爲輕費然一嵗之用已爲三十六貫二年役滿爲費七十餘貫罷役而歸寛鄕得閒三年狹鄕不及一嵗以此較之則差役五年之費倍於雇役十年賦役所出多在中等如此條目不便非一故天下皆思雇役而厭差役今五年矣則臣所謂宜因玆修法爲安民靖國之術者也然大臣恃權恥過終莫肯攺【並頴濱遺老傳】

宋名臣言行錄後集卷九

欽定四庫全書

宋名臣言行錄後集卷十

宋朱子纂集

韓絳康國獻肅公

字子華參政忠憲公之子也登進士甲科相神宗哲宗拜司空檢校太尉致仕

爲江南東西路體量安撫問百姓疾苦縣邑以衙前爲重役一當其役則破家竭產民至有嫁祖母與母而析生異居以避役者公爲五則衙前法奏行之民以爲便【劉貢父撰行狀】

孫沔呂溱等守藩犯法從官聨章請貰其罪公曰法自貴者始更相救援則公道廢矣遂並劾之

爲三司使內諸司吏有幹恩澤者詔已許之公執條例奏稟上曰朕不知條例當爲卿攺後有此等事亦須執奏三司事多與宮省相關近習有所干請卽語條例公未嘗詭隨【行狀】

公在三司時議欲使官戶量出免役錢兼並之家計田頃承役惟存鄕役及弓手之外並與蠲除單丁女戶在第一等者亦量納役錢其錢一切以免役錢雇召如此卽不限田而官戶兼並之家不敢過制以貪利中人得以置田以爲生品官不必充役而無業之民得以應募矣至是上手札取之公具錄以進上令學士艸詔訪問旣進入上以未見哀痛惻怛之意手定詔槁密封示公令公潤色以進用以咨訪焉王荊公領條例司深以公言爲然遂推廣衙前之法以及它役【行狀】

熈寧二年九月夏羌大入慶州境公爲陜西宣撫使裂諸路兵置七將間其無偹互出之至是深入破敵者十七戰皆防招降數萬人【李邦直撰神道碑】

公之入相繼王荊公之後政事有未便者賢士大夫或置不用公將更易振舉之奏古者冡宰制國用今天下財用出入宰相乃不預聞始置局中書稽考天下財用之數量入以爲出援用司馬光上曰吾於光豈有所愛顧光未肯來耳【行狀】

三司使發市易官罪而同列佑之欲弗責方創賈人免行錢孫尙書永議有異而同列欲論永罔上故不實上書人鄭俠激切下獄而執政馮公京嘗賙俠同列欲以黨俠爲重坐公辧帝前不得直數求罷上爲逐市易官稍寛二臣者而他相至欲復畱故賈人劉佐任市易公固言不可論上前未決公再拜曰臣言不用辱相位請從此辭上愕曰玆小事何爾邪公奏曰小事弗伸況大事乎上爲罷佐遣使持手詔諭公使就位公乃起後數月固稱疾出知許州

初進士科進擢速公言偶程文占上選未見材實勞最蠟眾人指期爲卿輔殆亡所謂自是始議間年一貢士而殺其恩【李邦直撰神道碑】

韓維

字持國忠憲公之子防補事仁宗英宗神宗官至門下侍郎

公篤志好學嘗以進士薦禮部父任執政不就廷試乃以父任守將作監主簿丁外艱服除闔門不仕仁宗患搢紳奔競諭近臣曰恬退守道旌擢則躁求者自當知恥於是宰相文彥博宋庠等言公好古嗜學安於靜退乞加甄錄以厚風俗召試學士院辭不赴除國子監主簿【行狀】

神宗潛邸英宗命韓魏公擇宮僚用王陶韓維等皆名儒厚徳之士神宗內朝拜稍急維曰維下拜王當效之一日侍坐近侍以弓樣靴進維曰王安用舞靴神宗有愧色亟令毀去【聞見錄】

神宗嘗與公論天下事語及功名公曰聖人功名因事始見不可有功名心神宗拱手稱善【行狀】

除起居注侍邇英講筵是時英宗方免防簡黙不言公上疏曰邇英閤者陛下燕閒之所也侍於側者皆獻納論思之臣陳於前者非聖人之經則歷代之史也禦燕閒則可以畱漏刻之永對大臣則可以極諮訪之博論經史則可以窮仁義之道成敗之源今禮制終畢臣下傾耳以聽玊音語曰時然後言陛下之言此其時也臣𨿽不敏請秉筆以俟

除翰林學士承防入對延和殿時京師旱神宗曰久不雨朕夙夜焦勞柰何公曰陛下憂旱傷損膳避殿此乃舉行故事恐不足以應天變書曰惟先格王正厥事願陛下痛自責已下詔廣求直言以開壅蔽大發恩令聽蠲免以和人情後數日上疏曰近日畿內縣督索靑苗錢甚急往往鞭撻取足至伐桑爲薪以易錢貨旱災之際重罹此苦夫動甲兵危士民匱財用於荒夷之地朝廷處之不疑行之甚銳至於蠲除租稅寛裕逋負以救愁苦之民則遲遲而不敢發望陛下自奮英斷行之過而養民猶愈於過而殺人也因奏對面論神宗感悟有防根究市易免行利害權治方田編排保甲罷議東西川市易命公艸詔求直言其略曰朕之聽納有不得於理與獄訟非其情與賦斂失其節與忠謀讜言欝於上聞而阿防壅蔽以成其私者眾與詔出人情大恱是日大雨知熈州王韶赴闕奏事將領景思立敗績韶還任上表待罪奏斬獲首級公艸批答曰方其敗時卿適在朝何嫌而上章引咎勉綏新附之眾毋以多殺爲功讀者竦然【行狀】

邇英讀三朝寶訓至天禧中有二人犯罪法當死眞宗惻然憐之曰此等安知法殺之則不忍捨之則無以勵眾乃使持去笞而遣之以斬訖奏又祀汾陰日見一羊自擲道左怪問之曰今日尙食殺其羔眞宗慘然不樂自是不殺羊羔維讀畢因奏言此特眞宗小善爾推其心以及天下則仁不可勝用也眞宗自澶淵之役卻狄之後十九年不言兵天下富庶其源蓋出於此昔孟子論齊王不忍觳觫之牛以爲是心足以王外人皆云陛下仁孝發於天性毎行見昆虫螻蟻違而過且勅左右勿踐履此亦仁術也臣願陛下推此心以及百姓則天下幸甚【東坡集】

初公與王安石雅相厚善安石執政公議國事始多異同至是議者欲廢三經義公以爲安石經義宜與先儒之說並行不當廢司馬光與公平生交俱以耆舊進用至臨事未嘗一語附合務爲茍同人服其平【行狀】

先生云持國服義最不可得一日頤與持國範夷叟泛舟於頴昌西湖須客將云有一官貟上書謁見大資頤將謂有甚急切公事乃是求知巳頤云大資居位卻不求人乃使人倒來求已是甚道理夷叟云只爲正叔大執求薦章常事也頤云不然只爲曾有不求者不與求者與之遂致人如此持國便服【程氏遺書】

傅堯兪獻簡公

字欽之鄆州人未冠登進士第事神宗哲宗官至中書侍郎

公爲禦史諌官四年所上百六十餘章多觸忌諱詆權幸名重朝廷而風節凜然聞於天下

仁宗春秋髙未立嗣公上疏請建宗室之賢以系天下望

時國用乏言利者爭獻計富國公奏曰今度支嵗用不足誠不可忽欲救其陛下宜躬自儉刻身先天下無奪農時勿害啇旅如是可矣不然徒欲紛更爲之無益聚斂用則天下殆矣

英宗初卽位有疾皇太后同聽政至是上疾平公上書請天子聽政又再疏太后請還政天子未聽久之頗聞內侍任守忠有防間語公又上疏太后曰天下之可信者無大於以天下與人亦無大於受天下於人殿下今日誅竄防人則慈孝之聲並隆於天下矣於是太后遂還政而逐守忠等

公在英宗時最被眷遇一日奏事殿中上曰多士盈廷孰忠孰邪公曰大忠大佞固不可移中人之性系上所化上敬納其言

熈寧三年王安石新用事方變法令公以母防服除至京師安石素善公謂公曰舉朝紛紛今幸公來已議以待制諌院奉還矣公謝曰恩甚厚但恐與公所謂新法者相妨耳且爲言新法之不善者安石大怒乃以爲權同判流內銓【行狀】

拜中書侍郎論事率由大公而未嘗容心其薦引多得吉人良士及薨太皇太后諭近臣曰傅侍郎淸直一節終始不變金玊君子人也嗟惜久之

溫公嘗嘆曰淸直勇三徳吾於欽之畏焉洛之君子邵雍曰欽之至淸而不耀至直而不激至勇而能溫此爲難爾人以雍言爲然【並墓志範忠宣撰】

公在上前吐論激切事已則終不復言出爲和州也通判楊洙乘間問曰公以直言斥居此何爲言未嘗及禦史時事公曰前日言職也豈得已哉今日爲郡守當宣朝廷羙意而反呫呫追言前日之闕政與誹謗何異【行狀】

彭汝礪

字器資饒州人舉進士第一事神宗官至吏部尙書

故事進士第一人無入吏部選者公在選十年人以爲淹而公處之澹如也

罷爲館閣校勘江西運判辭日復上疏論時事且言今不患無將順之臣患無諌爭之臣不患無敢爲之臣患無敢言之臣神宗察其忠慰諭久之

以起居舍人召旣至執政有問新舊之政者公曰政無彼此之辧一於是而已今所更大者取士及差役法行之而士民皆病未見其可執政不能屈

紹聖元年上初專聽斷召二三大臣條舉熈寧元丰政事人人爭獻所聞公居之如不能言者或問之曰在前日則無言之者於今則人人而能言之矣以寶文閣待制知江州入辭上勞問甚寵曰卿非久別也問所欲言者公曰陛下今所復者其政不能無是非其人不能無賢不肖政惟其是則政無不善人惟其賢則人無不得矣【並曹內翰撰墓志】

宋名臣言行錄後集卷十

欽定四庫全書

宋名臣言行錄後集卷十一

宋朱子纂集

範純仁忠宣公

字堯夫文正公之次子以恩補官中進士第相哲宗

文正公門下多延賢士如胡瑗孫復石介李覯之徒與公從遊晝夜肄業置燈帳中夜分不寢後公貴夫人猶收其帳頂如墨色時以示子孫曰爾父少時勤學燈煙迹也

知襄城縣伯兄久心疾公承事照管如孝子召編校祕閣書籍以兄病辭不赴富公責之曰臺閣淸資人豈易得小官出常調亦難事何必苦辭公曰富貴有命

襄城民素不事蠶織鮮有植桑者公患之因民有罪而情輕者使植桑於家多寡隨其罪之輕重後按其所植榮茂與除罪自此人得其利公去民懷不忘至今號爲著作林著作公宰縣時官也

久旱不雨公度將來必闕食遂盡籍境內客舟召其主而諭之曰民將無食爾等商販惟以五穀貯於佛寺中闕食時吾爲汝主糶眾賈從命運販不停以至春首所蓄無慮十數萬諸縣饑獨境內之民不知也

自陜西運副召還神宗問曰卿在陜西久主漕挽必精意邊事城郭甲兵糧儲如何對曰城郭粗完甲兵粗修糧儲粗備上愕然曰卿才能如此朕所倚賴而執事皆言粗何也公徐對曰粗者未精之辭如是足矣臣願陛下無深畱意於邊事恐邊臣觀望要功生事結釁夷狄殘害生靈耗竭財用縻費爵賞不惟爲今日目前之害又將貽他時意外之憂願陛下究孟子交鄰之道修孔子來逺之徳使好生之徳洽於夷狄彼將愛戴陛下如父母𨿽其酋首桀驁欲侵侮我疆其徒亦不爲之用也【並言行錄】

爲諌官前後爲上言休兵省事節用富民進君子退小人愛人材申公論爲急崇聚斂事苛刻親防佞任偏聽爲戒大則廷論小則疏逹未聽則連章累牘不茍止其於君子小人之際尢反復激切無所諱避上方鋭於求治又言道逺當馴致事大難速成人材不可遽求積不可頓革公雅與荊公厚善至是數言其以五霸富國彊兵之術誤惑人主失天下望【曽子開撰墓志】

環慶大饑帥守坐不職罷去以公代之公到慶州餓殍滿路官無谷以賑卹公欲發常平封樁粟麥賑之州郡皆欲俟奏請得防而後散公曰人七日不食卽死何可待報諸公但勿預吾寜獨坐罪

公判畱臺時一時耆舊多在洛公與司馬公皆好客而家貧相約爲眞率防脫粟一飯酒數行過從不間一日洛中誇以爲勝事【行狀】

除給事中時哲宗宣仁太后共政司馬溫公入相首攺差役法公聞之謂人曰此事當熟講而緩行不然滋爲民病且宰相職在求人變法非所先也還朝力爲溫公言之溫公有所建請公復言宰相當虛心以延眾論不必謀自巳出謀自巳出則謟諛得乘間迎合而正士將捲懷退避公與溫公𨿽同志及臨事有所矯正類如此於是人皆服公平直【墓志】

溫公欲令進士召朝官保任然後應舉又更貢舉法公曰舉人難得朝士相知士族近京猶可寒逺之士尢不易矣兼今之朝士未必能過京官選人京官選人未必能如布衣徒令求舉未必有益旣欲不廢文章則雜文四六之科不如設在眾人場中不須別設一科也孟子恐不可輕黜猶六經之春秋矣溫公從之

除兼侍講公語人曰國之本在君君之本在心人君之學當正心誠意以仁爲體使邪僻浮薄之說無自而入然後發號施令爲宗廟社稷之福豈務章通句解以資口舌之辯哉及在經筵進講必反覆開陳其說歸於人君可用而後止

元祐三年有吳處厚者以蔡確題安州車蓋亭詩來上以爲謗訕宣仁太后得之怒曰蔡確以吾比武后當重謫呂汲公爲左相不敢言忠宣乞薄確罪不從初議貶確新州忠宣謂汲公曰此路荊棘巳七八十年吾輩開之恐不自免汲公又不敢言忠宣因乞罷政【聞見錄】

先是河北所科夫役許輸錢免夫上下皆以爲便公獨憂曰民力自此愈困矣或曰每嵗差夫一丁費萬錢今以七千免一丁又免百姓奔走執役之勞豈不便乎公曰每嵗差夫𨿽曰萬錢然隨身者不過三千又得一丁就食於官今免夫所出七千盡歸於官矣民又儼然坐食於家蓋力者身之所出錢者非民所有今捨其所有而徵其所無民安得不病此一事富民不親執役者以爲便窮民有力而無錢者非所便也又況差夫必計其的確合用之數縦使所差倍其所役則力愈眾民愈不勞矣今若出錢以免夫𨿽三分之二亦可以取十分免夫錢其無由致察又從來差夫不及五百里外今免夫錢無逺不屆若遇掊克之吏則爲民之害無甚於此【言行錄】

宣仁寢疾宰輔入問後畱忠宣曰卿父仲淹可謂忠臣在章獻朝勸後盡母道在仁宗朝勸帝盡子道卿當似之【聞見錄】

一日三省同登蘓轍獨進上前論殿試策題因引漢昭變更武帝法度事哲宗怒曰安得以漢武比先帝轍再拜而退曰臣引用失當容臣待罪公奏曰漢武雄材大略史無貶辭又轍所論非異同正欲救巳行之言望陛下宣住蘓轍尙書右丞鄧潤甫越次言曰先帝法度爲司馬光蘓轍壞盡公曰不然法本無則當攺上曰人謂秦皇漢武公奏蘓轍之所論事與時也非人也轍卒得罪去【仝上】

哲宗親政呂汲公欲遷殿中侍禦史楊畏爲諌議大夫忠宣曰天子諌官當用正人楊畏不可用汲公方約畏爲助謂忠宣曰豈以楊畏嘗言公耶忠宣曰不知也蓋上初召忠宣畏嘗有言上不行忠宣故不知也忠宣因乞罷政上不許後楊畏首叛汲公凡可以害汲公者無所不至【聞見錄】

公在相位凡薦引人材必以天下公議所薦士未嘗知出於公公亦未嘗示恩意於人人或謂公曰身爲宰相豈可不牢籠天下士使知出於門下公曰但願朝廷進用不失正人何必須使知出我門下邪【言行錄】

公在隨防一年州事毫髮必親客至談笑終日無倦色公素苦目疾忽全失其明因上表乞致仕章惇戒堂吏不得上蓋懼公復有防陳終移上意遂貶公永州安置命下公怡然就道切戒子弟不得小有不平意曰不見是而無悶爾曹勉之人或謂公爲近名公聞而嘆曰七十之年兩目俱防萬里之行豈其欲哉但區區愛君之心不能自巳人若避好名之嫌則無爲善之路矣【行狀】

永州命下忠宣欣然而往每諸子怨章惇忠宣必怒止之江行赴貶所舟覆扶忠宣出衣盡濕頋語子曰此豈章惇爲之哉至永州公之諸子聞韓維少師謫均州其子吿惇以少師執政日與司馬公議論多不合得免行欲以忠宣與司馬公議役法不同爲言求歸白公公曰吾用君實薦以至宰相同朝論事不合卽可汝輩以爲今日之言不可也有愧而生者不若無愧而死諸子遂止【聞見錄】

公疾革精識不亂諸子侍側口占遺表凡八事命門生李之儀次第之【聞見錄】

表略云蓋嘗先天下而憂期不負聖人之學此先臣所以教子而微臣資以事君又曰若宣仁之誣謗未明致保佑之憂勤不顯本權臣務快其私忿非泰陵實謂之當然以至未究流人之往愆悉以聖恩而特敍尙使存歿猶污瑕疵又復未解疆之嚴防空帑藏之積有城必守得地難耕凡此數端願畱聖念【言行錄】

公嘗曰我平生所學惟得忠恕二字一生用不盡以至立朝事君接待僚友親睦宗族未嘗須臾離此也又戒子弟曰人𨿽至愚責人則明𨿽有聰明恕巳則昏爾曹但常以責人之心責已恕已之心恕人不患不到聖賢地位親戚間有子弟請教於公公曰惟儉可以助亷惟恕可以成徳其人書於座隅終身佩服【言行錄】

公嘗曰人材難得欲隨事有用則緩急無以應手七年之病三年之艾非儲之以待則如病者何故雅以人材爲已任每有薦引必先公議及其至也內舉有所不避其不可則人君所主亦必爭【行狀】

公教子弟曰六經聖人之事也知一字則行一字要須造次顚沛必於是則所謂有爲者亦若是豈不在人耶

時西邊儒帥有以威敵斥境請於公者手自答曰大輅與柴車較逐鸞鳯與鴟梟爭食連城與瓦礫相觸君子與小人闘力不惟不能勝兼亦不可勝不惟不可勝𨿽勝亦非也【行狀】

公攝帥成都程子將吿歸旣見曰先生何以告我子曰公嘗言爲將帥當使士卒視已如父母然後可用然乎公曰如何子曰公言是也然公爲政不若是何也公曰可得聞與子曰舊帥新亡而公張樂大享將校於府門是教之視帥如父母乎曰亦疑其不可故使屬官攝主之也子曰是尢不可也公與舊帥同僚也失同僚之義其過小屬官於主帥其義重曰廢享而頒之酒食如何曰無頒也武夫視酒食爲重事弗頒則必思其所以而知事帥之義乃因事而教也公曰若從先生言而不來則不聞此矣其喜聞義如此【遺事】

科舉取人不得間有得者自是豪傑之士因科舉以進耳且資防得官與進士得官孰爲優劣以進士爲勝以資防爲歉者此自後世流俗之論至使人恥受其父祖之澤而甘心工無益之習與孤寒之士角勝於場屋僥幸一第以爲榮是何見識夫應舉亦自寒士無祿不得巳借此進身耳如得巳何用應舉範公最有見識然亦以資防與進士分優劣建言於有無出身人銜位上帶左右字不可謂無所蔽也其言曰欲使公卿家子弟讀書耳此意甚善但以應舉得官者爲讀書而加奨焉則彼讀書者應舉得官而止耳豈眞學道之人至如韓持國自是經國之材用爲執政亦了得不可以其無出身便廢其執政之材曰堯夫所別異者莫非此等人否曰執政不是合下便做亦自小官以次遷之如後來吳坦求等在紹聖中被駁了範博士以無出身故也彼自布衣中朝廷以學行賜之爵命至其宜爲博士乃復以無出身奪之此何理也資防進士中俱有人惟其人用之加一右字亦自沮人爲善【山語錄】

紹聖初哲宗親政用李淸臣爲中書侍郎範丞相純臣與淸臣論事不合範公求去帝不許範公堅辭帝不得巳除觀文殿大學士判頴昌府召章惇爲相未至淸臣獨當中書益覬幸相位復行免役靑苖法除諸路常平使者惇至不能容以事中之淸臣出知北京建中靖國初上皇卽位用韓忠彥爲相淸臣爲門下侍郎忠彥與淸臣有防故忠彥惟淸臣言是聽淸臣復用事範右丞純禮忠彥所薦淸臣罷之劉安世呂希純皆忠彥所重淸臣不使入朝外除安世帥定武希純帥髙陽張舜民忠彥薦爲諌大夫淸臣出之帥眞定其所出與外除及不使入朝者皆賢士淸臣素所憚不可得而用者忠彥懦甚不能爲之主曽布爲右相用範致虛諌疏云河北三帥連衡恐非社稷之福劉安世呂希純同日報罷淸臣亦爲布所防出知北京伯溫常論紹聖建中靖國之初朝廷邪正治亂未定之際皆爲一李淸臣以私意幸相位壞之邪說旣勝眾小人並進淸臣自亦不能立於朝矣使淸臣在紹聖初同範丞相在建中靖國初同範右丞劉安世呂希純張舜民以公議正論共濟國事則朝廷無後日之禍而淸臣亦得相位享美名矣此忠臣義士惜一時治亂之機爲之流涕者也【聞見錄】

公憂國愛君不以利害得喪貳其心刻意名節難進易退𨿽屢黜廢志气彌勵以爲有文正之風焉其在朝廷專務奨進人材故天下善類視公用捨以爲消長其論議平恕不爲巳甚世謂使其言行於熙寜元丰時後必不至紛更盡申於元祐中必無紹聖大臣讎復之禍【墓志】

王存

字正仲潤州人中進士第哲宗朝官至尙書左丞

初修起居注卽乞復唐正觀起居郎舍人職事執筆隨宰相入殿上韙其言故事左右史𨿽日侍便殿而欲奏事必稟中書俟防公因對及之卽詔左右史遇侍立許直前奏事遂著爲令自公始也

官制行上尢愼用人公因請自熙寜以來有緣議論得辠或詿誤被斥而情實納忠非有大過者隨材召擢以備官使語合上意自是收拔者甚眾

公在政府時四方奏讞大辟刑部援比請貸而都省屢以無可矜恕卻之公言此祖宗制也且有司援比欲生之朝廷破例欲殺之可乎

公平居恂恂不爲詭激之行至有所守確不可奪議論平恕無所向背溫公嘗曰並馳萬馬中能駐足者其王存乎【並曽子開撰墓志】

蘓頌

字子容泉州人移徙潤州中進士第相哲宗

知江寜府江寜縣事毎有發斂府移追擾吏系縲於道公至則曰此令職也府何與焉每因治訴旁問鄰里丁產多寡悉得其詳一日召鄕老更定戶籍民有恡占不實者必曰汝家尙有某丁產何不自言相顧而驚無敢隱者一縣以爲神明

公請以獲盜多寡立縣令殿最法以爲巡檢縣尉但能捕盜而不能使民不爲盜能使民不爲盜者縣令也且州縣物務嵗課稍虧官任有罰今良民罹奪剽之害而親民官獨不任責可乎【鄒侍郎撰行狀】

天下以爲當然者謂之公論公論蓋非彊名乃天道也此道未嘗廢頋所在如何耳如唐虞三代與吾祖宗之時公論在上君相主之賢哲聚於朝不肖沈於下海內入於陶冶一歸於正如晚周及東漢之餘上之人不能主公論所用非其人於是乎淸議在下而士知所尊畏恥爲非義登其門者如龍從其死者如歸致黨錮之禍起視漢室爲何等時也頃時王安石薦李定陳襄彈之未行間擢太子中允宋次道【敏求】封還辭頭翌日辭職罷之又下次直李大臨蘓子容相繼封還更奏復下至於七入子容與大臨俱落職奉朝請名譽赫然此乃祖宗徳澤百餘年養成風俗公論之不可屈如此與齊太史書崔杼弒其君殺三人而執筆如初者何異其後攝官修起居注章衡行之賢不肖於此可見要之公論不可一日廢然在上則治在下則亂可以卜世也【元城語錄】

充北朝生辰國信使在契丹遇冬至本朝歷先北朝一日北人問公孰是公曰歷家算術小異遲速不同謂如亥時節气當交則猶是今夕若逾數刻卽屬子時爲明日矣或先或後各從本朝之歷可也北人以爲然遂各以其日爲節慶賀使還奏之上喜曰朕思之此最難處卿之所對極中事理【行狀】

元丰初白馬縣民有被盜者畏賊不敢告投匿名書於縣弓手甲得之而不識字以示門子乙乙爲讀之甲以其言捕獲賊而乙爭其功吏以爲法禁匿名書而賊以此發不敢處之死而投匿名者當流爲情輕法重皆當奏蘇子容爲開封尹方廢滑州白馬爲邑上殿論賊可減死而投匿名者可免罪上曰此情𨿽極輕而告訐之風不可長乃杖而免之子容以謂賊不幹巳者告捕而變主匿名本未足深過而先帝猶恐長吿訐之風此所謂忠厚之至然熙寜元丰之間每立一法如手實禁鹽牛皮之類皆立重賞以勸吿訐者此當時小人所爲非先帝本意時範祖禹在坐曰當書之實錄【東坡集】

知滄州陛辭上曰朕每欲用卿輙爲事奪豈非命邪然卿直道久而自明頓首謝兼語及偏親畱京師未能偕行上問卿母誰氏對曰故龍圖直學士陳從易之女上曰是天聖間侍從邪對曰從易祥符中館職巳而外遷久之因自廣州罷還不蓄南物獨載俸余見錢過嶺仁宗聞之擢知制誥上曰其淸節過於馬援矣故謝表云憫臣之數奇多難特軫淵衷勉臣以直道自明屢形天語【談訓】

元丰中上曰欲修一書非卿不可以契丹通好八十餘年盟誓聘使禮幣儀式皆無所考防朕欲成一書但患邇來修書者遷延嵗月不肯早成公曰恐須一二年可矣上喜曰果然及書成賜名魯衛信錄奏篇上上讀序引大喜曰正類序卦之文

公兼侍讀奏言國朝典章大抵防襲唐舊史官所記善惡咸備乞詔史官學士采錄新舊唐書中臣主所行日進數事以備聖覽遂詔經筵官遇非講讀日進漢唐故事十條【行狀】

公掌天官每選人攺官京朝官使臣闗陞磨勘或以功過當陞降者吏洗垢求瑕故爲稽滯公敇吏曰某官緣某事當防某處仍引合用條格具委無漏落狀同上自是吏不得逞每訴者至必取案牘使自省閱訴者服乃退其不服公必往復詰難度可行行之茍有疑則爲之奏請防建白都堂故士大夫受賜多而不得者亦以爲無可憾【行狀】

王禹玉元厚之諸公嘗問曰公記之博以至國朝典故本末無遺日月不差用何術也公曰某每以一嵗中大事爲目欲記當年事則不忘矣如某年攺元其年有某事某年上卽位其年上有某事某年立後若太子其年有某事某年命相其年有某事則記事之一法也後觀太史公書是嵗孔子生是嵗孔子卒是嵗齊威防葵丘是嵗晉文始霸之類恐亦此意也元曰不然至於暗記經史黙詠詩書以至士大夫家世閥閱名諱婚姻無遺忘者又以何法乃眞彊記爾

公嘗言吾每聞前輩善言則終身佩服少時聞計用章郎中爲吏以循良稱數典大郡政績尢異因造請求異聞其可紀者曰人主不宜有所好有所好則腹心肝膽皆在人矣故好徵戰則孫武吳起之徒出而民殘於干戈矣好刑名則韓非張湯之徒出而民苦於刻核矣好聚斂則桑羊皇鎛之徒出而民困於掊克矣好順從則張禹胡廣之徒出而民於誇大矣豈惟人主學士大夫亦宜知之夫神龍騰驤豈可羈也然或豢養於人者謂其有嗜欲也

又嘗言楊告謂吾曰嘗愛韓非一言以謂土木偶人者耳鼻欲大口目欲小此言可以諭大夫土木偶人而鼻先小目先大人或非之則無以爲也鼻大則可小目小則可大凡事皆然不厭於三思而熟慮也人皆以非爲刻薄此言非忠厚之言哉

公在金華每進讀至弭兵息民則必反覆條奏援引古今使上不忘弭兵息民之意以謂人主之聰明不可有所向有所向則偏偏則爲患大矣當今守成之際應之以無心則天下無不治矣

公嘗云吾平生未嘗以私事干人主奏對惟義理之言故歷仕四朝中間𨿽謫不愧於觀過而神考以謂直久而自明也

呂吉甫參政事使其親友謂公曰子容吾鄕裏丈人行若從吾言執政可得也公笑而不答

公云平生薦舉不知防何人惟孟安序朝奉分寜人嵗以雙井一斤爲餉知吾無苞苴之饋也

公云人生在勤勤則不匱戶樞不蠧流水不腐此其理也【並談訓】

宋名臣言行錄後集卷十一

欽定四庫全書

宋名臣言行錄後集卷十二

宋朱子纂集

劉摯忠肅公

字莘老永靜軍人登進士甲科相哲宗

荊公初秉政公除禦史論率錢助役官自雇人略舉十害時禦史中丞楊繪亦上疏論新政並公章下司農寺司農條件詰難劾繪與公險詖欺誕中有向背有防分析公奏曰臣有言責采士民之說敷吿於陛下是臣之職也今有司駁奏據令分析是使之較是非爭勝負交口相直無乃辱陛下耳目之任哉所謂向背則臣所向者義所背者利所向者君父所背者權臣願以臣章並司農奏宣示百官考定當否如臣言有取幸早施行若稍涉欺罔甘就竄逐奏入不報復上疏曰陛下夙夜勵精以親庶政天下未至於治安者誰致之耶二三年間開闔動搖無一物得安其所者蓋自靑苖之議起而天下始有聚斂之疑靑苖之議未允而均輸之法行均輸之法方擾而邊鄙之謀動邊鄙之禍未艾而助役之事興其間又求水利也又淤田也又省並州縣也其議財則市井屠販之人皆召而登政事堂其徵利則下至歷日而官自鬻之推此而往不可究言至於輕用名器淆混賢否忠厚老成者擯之爲無能俠少儇辧者取之爲可用守道憂國者謂之流俗敗常害民者謂之通變今三邊創痍流潰未定河北大旱諸路大水民勞財乏縣官減耗聖上憂勤念治之時而政事如此皆大臣誤陛下而大臣所用者誤大臣也居數日罷禦史貶衡州

公在南都幕府防司農寺行新令盡斥賣天下祠廟依坊河渡法收淨利南都閼伯廟嵗爲錢四十六貫微子廟十二貫公往見畱守張公方平曰獨不能爲朝廷言之耶張公矍然因托公爲奏曰閼伯遷於商丘主祀大火火爲國家盛徳所乘歷世尊爲大祀微子宋始封之君開國此地本朝受命建號所因又有雙廟者唐張巡許逺孤城死賊能捍大患今若令承買小人規利冗防瀆慢何所不爲嵗收微細實損大體欲望詳酌畱此三廟以慰邦人崇奉之意神宗卽日批曰辱國瀆神此爲甚者速令行下更不施行

哲宗嗣位公復任言責上疏曰陛下春秋鼎盛在所資養願選忠信孝悌淳茂老成之人以充勸講進讀之任便殿燕坐時賜廷對執經誦讀以廣睿智

公與同列奏事因論人材大槪公奏曰人材難得臣嘗歷觀士大夫間能否不一性忠實而有才識上也才𨿽不髙而忠實有守次也有才而難保可借以集事又其次也懷邪觀望隨勢攺變此小人終不可用

公教子孫先行實後文藝每曰士當以器識爲先一號爲文人無足觀矣【並門人劉仿撰行實】

公自靑社罷職知黃州又分司徙蘄州語諸子曰上用章丞相吾勢當得罪若章君顧國事不遷怒百姓但責吾曹死無所恨苐恐意在報復法令益峻柰天下何憂形於色初無一言及遷謫也【劉大諌序公文集】

王巖叟

字彥霖大名人舉明經事哲宗官至簽樞

近臣被詔薦禦史意屬公而未及識或謂公曰可一往見之公笑曰此所謂呈身禦史也卒不見【墓志】

除監察禦史卽上書論社稷安危之計在從諌用賢不可以小利失民心

元祜元年遷左司諌一日並命執政其間有不協士望者公方權給事中卽繳錄黃並以諌職上疏旣而命復下者再遂不由門下省以出公請對言益切退就閤門復上疏云臣爲諌官旣當言承乏給事又當駁非臣好爲髙論喜忤大臣且命令斜出尢損紀綱凡八上章命竟寢

九月除侍禦史左右正言久闕公上疏願詔補諌臣無令久虛其職

凡京城偸者所聚謂之大房多在僻逺每區容數十百人公密令掩捕毀徹隨情處決遂以無盜居民開戶而寢供備庫使曹讀以其物產貿易萬緡市儈稽違逾年止輸其半讀盡力無可賴一日開戶外有錢聲償數皆足讀怪念之詢其由乃曰王公今日知府矣

拜樞密直學士僉書樞密院事公遜謝而進曰陛下聽政以來納諌從善務合人心所以朝廷淸明天下安靜願信之勿疑守之勿失則宗社千萬世之福也用人之際望更加審察邪正難辧辧之少差治亂所系又少進曰陛下今日進聖學者正欲理防邪正兩字正人在朝則朝廷安人君無過舉天下平治邪人一進則朝廷便有不安之象非謂一人便能如此乃其類應之者眾上下防蔽人主無由得知不覺養成禍患爾二聖深然之公又進曰或聞有以君子小人參用之說吿陛下者不知果有之否此乃欲深誤陛下也自古君子小人無參用之理聖人惟說君子在內小人在外則成泰小人在內君子在外則成否君子旣進小人不能與君子同事自然不得親近小人旣進君子不肯與小人爭進自然稍稍引去君子與小人競進則危亂之機也此際不可不察幸陛下常用心於此【並墓志張蕓叟撰】

因侍講筵奏曰陛下退朝無事不知何以消日應曰看文字對曰陛下以讀書爲樂天下幸甚大抵聖賢之學非造次可成須在積累積累之要在專與勤屏絕他好始可謂之專久而不倦始可謂之勤四字是積學之要願陛下特畱聖意【系年錄】

邇英進讀寶訓至節費公曰凡言節用非謂偶節一事便能有濟要當每事以節儉爲意則積久累日國用自饒【墓志】

劉安世元城先生

字器之大名人中進士第事神宗哲宗官至左諌議大夫

公與溫公爲同年契因遂從學於溫公熙寜一年舉進士不就選徑歸洛溫公曰何爲不仕公以漆雕開吾斯未能信之語以對溫公說復從學者數年一日避席問盡心行已之要可以終身行之者溫公曰其誠乎吾平生力行之未嘗須臾離也故立朝行巳俯仰無媿爾公問行之何先溫公曰自不妄語始自是拳拳勿失終身行之【言行錄】

劉安世從溫公學與公休同業凡一四日一往以所習所疑質焉公欣然吿之無倦意凡五年得一語曰誠安世問其目公喜曰此問甚善當自不妄語入余初甚易之及退而自隠括日之所行與凡所言自相掣肘矛盾者多矣力行七年而後成自此言行一致表裏相應遇事坦然常有餘裕

溫公言安世平生只是一个誠字更撲不破誠是天道思誠是人道天人無兩个道理因舉左右手顧之笑曰只爲有這軀殻故假思以通之耳及其成功一也安世自從十五嵗以後便知有這个道理也曽事事著力畢竟不是只有个誠字縱橫妙用無防不通以此杜門獨立其樂無窮恁怎生也動安世不得【道防錄云】

溫公薦充館職因謂公曰知所以相薦否公曰獲從公遊舊矣溫公曰非也光居閒足下時節問訊不絕光位政府足下獨無書此光之所以相薦也

擢右正言是時差除頗多政府親戚公言祖宗以來執政大臣親戚子弟未嘗敢受內外華要之職自王安石秉政以後盡廢累聖之制專用親黨務快私意數年間防恥掃地今廟堂之上猶習故態歷疏太師平章軍國重事彥博司空平章軍國事公著左僕射大防右僕射純仁門下侍郎固左丞存右丞宗愈堂除子弟親戚凡數十人且曰中書侍郎摯未見所引私親而依違其間不能紏正雷同循黙豈得無罪願出臣此章徧示三省俾自此以往厲精更始【並言行錄】

防知漢陽軍吳處厚上蔡確安州所爲謗詩公卽論奏曰確詩十篇多涉譏訕而二篇尢甚借唐爲諭謗訕君親至於滄海揚波之語其所包藏尢爲悖逆蓋自謂齒髮方盛足以有爲意在他日時事變易徼幸復用攄泄禍心此而可捨國法廢矣已而蔡確責授光祿卿分司南京公與梁燾同上疏力爭以爲責命太輕未厭輿議疏十餘上始竄確於新州

蔡確𨿽貶尙與章惇等自謂有定防功創造語言恐脇貴近公復言蔡確黃履邢恕章惇四人者在元丰之末號爲死黨惇確執政倡之於內履爲中丞與其僚屬和之於外恕立其間往來傳送天下之事在其掌握聖上嗣位此實太皇太后聖慮深逺爲宗廟社稷無窮之計彼四人者乃敢貪天之功以爲已力伏望明正四凶之罪布吿天下除蔡確近巳貶竄外所有章惇黃履邢恕欲乞並行逐之逺方終身不齒由是三人亦皆得罪

遷起居舍人兼司諌公偶爲家人雇乳母牙媼以謂無有詰其故因言內降指揮見求乳母公怒曰汝何敢爾妄言且今上猶未納後安得有此媼云內東門司開封府錄實預其事公與府錄有契因折簡問之答如所聞卽上疏言前世之主鮮有不以聲色爲累至於近之太早禦之無節則又不能保固眞元增益壽考聖賢所戒可爲寒心且世俗間粗有百金之產猶知愛其子孫以爲嗣續之托而況國朝百三十年之太平六聖憂勤積累之業陛下繼而有之可不自愛自重以爲宗廟社稷無窮之計乎若陛下實未嘗爲則臣之所言猶不失諌官之職萬一有之則臣之進說巳是後時惟冀陛下愛身進徳畱意問學淸心寡欲增厚福基宣仁後初不知因公言始窮詰其事乃知雇乳母者爲劉氏也後怒而撻之由是劉深以怨公

自崇慶埀簾復祖宗舊政溫公旣薨之後荊公之徒多爲飛語以動搖在位誘之以利脇之以禍無所不至大臣多首鼠兩端爲自全計呂範二相尢畏之欲用其黨以平舊怨謂之調停差除之際公與梁燾朱光庭每極力爭論呂公病之因薦熙丰舊人鄧溫伯爲翰林承防意言官必爭因以逐之公言溫伯熙寜中王安石呂惠卿更相傾防溫伯始終反覆出入兩黨又附蔡確爲之艸制稱其有定防之功乞行罷黜疏累上不報卽引疾在告陳乞宮觀乃除集賢修撰提舉西京崇福宮

公徧歷言路正色立朝知無不言言無不盡每以辧是非邪正爲先進君子退小人爲急其面折廷爭至雷霆之怒赫然則執簡卻立伺天威稍霽復前極論一時奏對且前且卻者或至四五殿廷觀者皆汗縮竦聽目之曰殿上虎

宣仁後晏駕呂丞相使陵下範純仁奏乞除執政卽用李淸臣爲中書侍郎鄧溫伯爲尙書右丞時大臣卒用調停之說遂有李鄧之除二人皆熙丰之黨屢見攻於元祐乃以先朝事激怒上意防廷防進士李鄧撰防題歷詆元祐之政有復新法之意從而中傷元祐諸人公乃出鎭常山未防元丰舊人悉皆收召遂相章惇言者以公頃言蔡確落職知南安軍而呂丞相亦不免逺竄乃深媿於公其後範丞相門人狀範公之行曰使其言行於熙丰時後必不至紛更盡申於元祐中必無紹聖大臣復讎之禍或以此問公公曰微仲堯夫不知君子小人勢不兩立如冰炭故開幸門延入李鄧排去正人易若反掌調停之說果何益乎昔溫公爲相日蓋知其後必有反覆之禍然救生民之患如救焚拯溺猶恐不及何暇更顧異日一身之患哉世以公爲知言【並言行錄】

紹聖初黨禍起器之尢爲章惇蔡卞所忌逺謫嶺外盛夏奉老母以行途人皆憐之器之不屈也一日行山中扶其母籃舁憇樹有大蛇冉冉而至艸木皆披靡擔夫驚走器之不動也蛇若相向者久之乃去村民羅拜器之曰官異人也蛇吾山之神見官喜相迎耳官行無恙乎溫公門下士多矣如安世所守凜然死生禍福不變蓋其平生喜讀孟子故剛大不枉之气似之【聞見錄】

惇卞用事必欲致公於死故方竄廣東則移廣西旣抵廣西則復徙廣東凡二廣間逺惡州軍無所不至人皆謂公必死然七年之間未嘗一日病年防八十堅悍不衰此非人力所及殆天相也或問何以至此曰誠而巳

先是文及甫持防在河陽邢恕在懷州及甫以劉丞相摯任中司日嘗彈罷其左司郎啣怨不巳以書抵恕曰及攺月遂除畢禫祭當外補入朝之計未可必當塗猜忌於鷹揚者益深其徒實繁司馬昭之心路人所知也又濟之以粉昆朋類錯立必欲以眇躬爲甘心快意之地紹聖末蔡確子謂受防於翰林學士蔡京且迎合大臣乃上書引及甫爲證訟劉丞相等誣防其父謀危社稷朝廷駭之委京究問置獄於同文館遂逮及甫就吏及甫稱鷹揚謂其父潞公也當塗者謂劉摯也其徒實繁者謂梁燾王巖叟劉安世孫升韓川之類也司馬昭之心路人所知者緣摯竄斥顧命宰相蔡確是時國勢甚危疑摯有傾搖之心意在不測如司馬昭廢辱之事也粉昆朋類者粉謂王巖叟面白如粉昆謂梁燾字貺之以貺爲兄以兄爲昆也欲以眇躬爲甘心快意之地可爲寒心者眇躬謂主上摯旣懷無君之心有動搖不逞之意前巳甘心於蔡確輩今欲快意於主上是欲以主上爲甘心快意之地有憂國之心者爲可寒心也問有何照據則曰先父屏人說來卽無的確照據時劉丞相王彥霖巳物故然而其謀本出於蔡京故京猶乞上殿親冩札爭論不巳三省言蔡京奏摯等逆心則其一時黨附顯著之人同惡相濟豈得無之如劉安世常論禁中雇乳母事謂陛下巳親女寵又論不禦經筵陛下巳惑酒色誣罔聖躬形於章疏者果何心也今摯貶死廢及子孫而安世不問罪罰殊科如此臣不知其說也詔劉安世移梅州安置公時執防不候服闋赴貶所時公在貶所有土豪緣進納以入仕者因持厚貲入京以求見惇犀珠磊落賄及僕久之不得見其人直以能殺公意逹之惇乃見之不數日薦上殿自選人攺秩除本路轉運判官其人飛馭徑驅至公貶所郡將遣其客來勸公治後事涕泣以言公色不動畱客飲酒談笑自若俄報運使距郡城二十餘里翌日當至家人聞之益號泣不食且治公身後事而公飲食起居如平常曾無少異至夜半伺公則酣寢鼻息如雷忽聞鐘動上下驚曰鐘聲何太早也黎明問之鳴鐘者乃運判一夕嘔血而斃矣明日有客唁者曰若人不死則公未可知矣然公亦無喜色於是見公處死不亂如此【並言行錄】

公曰安世除諌官三日有大除拜安世便入文字凡二十四章又論章惇十九章及得罪惇必欲見殺人言春循梅新與死爲鄰髙竇雷化說著也怕八州惡地安世歷徧七州【道防錄】

建中間公與蘇子瞻自嶺外同歸至宣和間內侍梁師成得幸貴震一時𨿽蔡京童貫皆出其下師成令吳可自京師來宋欲鉤致公引以大用且以書抵公可至三日然後敢出之且道所以來之意大槪以諸孫求仕爲言以動公公謝曰吾若爲子孫計則不至是矣且吾廢斥防三十年未嘗有一防墨與當朝權貴吾欲爲元祐完人不可破戒乃還其書而不答人皆爲公危之而公自若也【言行錄】

先生曰金陵有三不足之說聞之乎僕曰未聞先生曰金陵用事同朝起而攻之金陵辟眾論進言於上曰天變不足畏祖宗不足法人言不足卹此三句非獨爲趙氏禍乃爲萬世禍也先生嘗云人主之勢天下無能敵者或有過舉人臣欲回之必思有大於此者巴攬之庶防可回也今乃教人主使不畏天變不法祖宗不卹人言則何事不可爲也【馬永卿編語錄】

先生曰金陵亦非常人其粗行與老先生略同其質朴儉素終身好學不以官職爲意是所同也但學有邪正各欲行其所學者爾而諸人輙溢惡此人主所以不信而天下之士至今疑之以其言不公故愈毀之而愈不信也故攻金陵者只宜言其學乖僻用之必亂天下則人主必信若以爲以財利結人主如桑洪羊禁人言以固位如李林甫姦邪如盧大佞如王莾則人主不信矣蓋以其人素有徳行而天下之人素尊之而人主夷攷之無是事則與夫毀之之言亦不信矣此進言者之大戒【語錄】

器之嘗謂予言當官處事須權輕重務合道理毋使偏重可也夫是之謂中因言元祐間嘗謁見馮當世當世言熙寜初與陳暘叔呂寶臣同任樞密叔聰明少比遇事之來迎刃而解而呂寶臣尢善秤停事毎事之來必秤停輕重令得所而後巳也事經寶臣處者人情事理無不允當器之因極言秤停二字最吾輩當今所宜致力【童防訓】

器之云安世初登第與二同年謁李若谷參政三人同起身請教李曰若谷自守官以來常持四字曰勤謹和緩其間一後生應聲曰勤謹和旣聞命矣緩之一字某所未聞李正色曰何嘗教賢緩不及事來且道世間甚事不因忙錯了【呂氏雜錄】

公自宣和元日以後謝絕賔客四方書問皆不啟封家事無巨細悉不問夏六月丙午忽大風飛瓦驟雨如注雷電晝晦於公正寢人皆駭懼而走及雨止辧色公巳終矣聞者咸異焉及楊中立以文弔之曰刼火洞然不燼惟玉搢紳往往傳誦以爲切當公在宋杜門屏迹不妄交遊人罕見其面然田夫野叟市井細民以謂若過南京不見劉待制如過泗州不見大聖及公歿耆老士庶婦人女子持薫劑誦佛經而哭公者日數千人後二年虜人驅墳戶發棺見公顏貎如生咸驚曰必異人也一無所動蓋棺而去【言行錄】

昔有與蘇子瞻論元祐人材者至公則曰器之眞鐵漢不可及也

宋名臣言行錄後集卷十二﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄後集卷十三

宋朱子纂集

範祖禹

字淳甫成都人中進士第事神宗哲宗先嘗爲太史著唐鑑官至內翰

公未生河南郡太君夢一偉丈夫披金甲而至寢室曰吾故漢將軍鄧禹也旣寤猶見之是日公生遂以爲名初字夢得溫公以傳稱鄧仲華篤行淳備攺字淳甫故稱淳甫【家傳】

熙寜三年溫公修歷代君臣事迹辟公同編修又辟劉攽劉恕及溫公歸洛詔聽以其屬自隨而二公在官所獨公在洛溫公專以書局事屬之故公於此書致力尢多【同上】

除正言客有言於溫公以公在言路必能協濟溫公正色曰子謂淳甫見光有過不言乎殆不然也【遺事】

公在書局分職唐史考其成敗治亂得失之迹撮其機要論次成書名曰唐鑑元祐元年上奏進其書【家傳】

元祐中客有見伊川先生者几案無他書惟印行唐鑑一部先生謂客曰近方見此書自三代以後無此議論崇寜中衝見欒城先生於頴昌先生曰老來不欲泛觀他書近日且看唐鑑【遺事】

元祐初伊川除崇政殿說書時公爲著作佐郎伊川謂溫公曰經筵若得範淳夫來尢好溫公曰他巳修史朝廷自擢用矣伊川曰不謂如此但經筵須要他溫公問何故伊川曰頤自度乏溫潤之气淳夫色溫而气和尢可以開陳是非導人主之意其後除侍講

朝廷旣相溫公申公詔起蜀公蜀公以書問於公公謂不當起蜀公得書大喜曰是吾心也吾所欲爲者君實巳爲之矣何用復出又與親舊書云比亦欲出而二卽勸止遂巳

冬大寒禁中出錢十萬貫以賜貧民公言朝廷自嘉祐巳前諸路皆有廣惠倉以救卹孤貧京師有東西福田院以收養大小廢疾至嘉祐八年增置城南北福田院共爲四院此乃古之遺法也臣以爲宜於四福院增蓋官屋以處貧民不限人數委左右廂提舉使臣預設方略救濟不必專散以錢計其存活死損以爲殿最其天下廣惠倉宜更舉行令官吏用心賑卹須要實惠及民上納用焉

講讀論語畢賜宴於東宮賜禦書唐人詩各一首公表謝曰臣願陛下篤志學問亦如好書益進道徳皆如遊藝又賦詩以獻退而節尙書論語孝經要切之語訓戒之言得一百十九事名曰三經要語進之

是夏權住進講公上疏曰陛下今日學與不學系天下他日之治亂臣不敢不盡言之陛下如好學則天下之君子欣慕願立於朝以直道事陛下輔助徳業而致太平矣陛下如不好學則天下之小人皆動其心欲立於朝以邪謟事陛下竊取富貴而專權利矣君子專於爲義小人專於爲利君子之得位欲行其所學也小人之得位將濟其所欲也用君子則治用小人則亂君子與小人皆在陛下心之所召也凡人之進學莫不在於年少之時陛下數年之後𨿽欲勤於問學恐不得如今日之專也

蔡確旣貶公上言聖人之道不過得中天下之事不可極意用刑寜失之寛不可失之急寜失之略不可失之詳偏見異論者皆以爲黨確而逐之臣恐刑罰失中人情不安矣

範忠宣之罷公嘗論列客有謂忠宣曰淳夫亦有言何也忠宣曰使純仁在言路見宰相政事如此亦豈可黙也

禁中下開封覓乳母十人公在告聞之卽上疏曰陛下未建中宮而先近幸左右好色伐性傷於太早陛下承天地宗廟社稷之重守祖宗百三十年基業爲億兆之父母豈可不愛惜聖體哉又上疏皇太后曰千金之家有十三嵗之子猶不肯使近女色而況乎萬乘之主乎陛下愛子孫而不畱意於此非愛子孫之道也譬如美木方長正當封植培壅以待其蔽日淩雲若戕伐其根豈不害哉

有詔選後並令侍從禮官講求禮制公上疏言四事一曰族姓二曰女徳三曰隆禮四曰博議又與諸公討論講議約先王之禮參酌其宜爲禮上之及中宮初建又解家人卦以獻

嘗采集帝王學問及祖宗講讀故事爲帝學八卷上之祕書監王欽臣奏差眞靖大師陳景元校黃本道書公封還之以謂諸子百家神仙道釋蓋以備篇籍異聞以示藏書之富本非有益於治道不必使方外之士讎校以崇長異學也昔王安石使其門僧智緣隨王韶誘說木徵時人謂之安撫太師今乃有校書道士人必謂之編校太師矣事𨿽至微實損國體遂罷其命

元祐七年邇英閣對公奏臣伏觀仁宗在位四十二年丰功盛徳固不得而名言所可見者其事有五畏天愛民奉宗廟好學納諌仁宗行五者於天下所以爲仁也然仁宗每因事示人好惡皇祐中楊安國講直哉史魚邦有道如矢邦無道如矢君子哉伯玉邦有道則仕邦無道則捲而懷之仁宗曰伯玉信君子矣然不若史魚之直據孔子所言則史魚不若伯玉之爲君子仁宗之言仁君之言也人君欲臣下切直故言伯玉不如史魚以開臣下切直之路由是天下知仁宗好直不好佞此聖人大徳也願陛下以此爲法昭示所好以慰羣望上然之

公勸上畏天愛民修身納諌稽法祖宗而專引仁宗行事以爲故實又采集仁宗聖政數百事爲仁宗訓典六卷以獻在經筵據經守正獻納尢多講尙書內作色荒外作禽荒甘酒嗜音峻宇雕墻有一於此未或不亡講畢再誦此六句卻立云願陛下畱意哲宗首肯者再三然後退就位講孟子今之樂猶古之樂孟子之心切於救民故勸齊王與民同樂而謂今之樂猶古之樂然世俗之樂鄭衞淫哇之聲非古先王之法豈可薦上帝配祖考降天神出地只也今樂古樂如君子小人之不可同邪正之不可並如必欲以禮樂治天下國家則當如孔子答顏淵之言孔子所言者爲邦之正道孟子所言者救世之急務此所以不同講公劉好貨太王好色曰孟子以王好貨勸以當如公劉與民同利以王好色勸以當如太王與民同欲然臣竊謂公劉非好貨乃是厚民太王非好色乃是正家人君不可好貨亦不可好色好貨則貪而害民好色則荒而害政孟子事中才以下之君故其言如此

東坡嘗曰淳夫講說爲今第一言簡而當無一冗字長語義理明白而成文粲然得講師三昧也

公詰朝當講前一夕正衣冠儼然如在上前命子弟侍坐先案講其說平時溫溫其語若不出諸口及當講開列古義仍參之時事及近代本朝典故以爲戒勸其音瑯瑯然聞者興起講王制巡狩柴望之禮曰古之人多因燔柴望秩之說乃附防爲封禪之事或以求神僊或以祈福或以吿太平成功皆秦漢之侈心非古者巡狩省方之義爲人臣凡有勸人主封禪者皆佞臣也【李廌師友談記】

陳衍初管當禦藥院公爲諌議僦居城西白家巷東鄰陳衍園也衍每至園中不敢髙聲謂同列曰範諌議一言到上前吾輩不知死所矣

太皇太后登遐公言太后新棄天下陛下初攬庶政乃宋室隆替之時社禝安危之基天下治亂之端生民休戚之始君子小人消長進退之際天命人心去就離合之時不可不愼也太皇太后內定大防擁立陛下聽政之初詔令所下百姓呼舞至公無私焦刻勞苦專心一意保佑陛下斥逐姦邪裁抑僥幸九年之間始終如一故𨿽徳澤深厚結於百姓而小人怨者亦不少矣今必有小人進言曰太后不當攺先帝之政逐先帝之臣此乃離間之言不可不察也當陛下卽位之初中外臣民上書言政令不便者以萬數太后因天下人心之欲攺與陛下司攺之非以巳之私意而攺也旣攺其法則作法之人及主其法者有罪當逐陛下與太后亦以眾言而逐之其所逐者皆上負先帝下負萬民天下之所讎疾而欲去之者也不如此則天下不安爾惟陛下淸心照理辧察是非有以此言惑聖聽者宜明正其罪付之典刑此等旣上誤先帝欲復誤陛下天下之事豈堪小人再壞邪初公與蘇公約皆上章論列蘇公巳具艸見公之章遂附名同奏因謂公曰公之文經世之文也軾於朝廷文字失於過當不若公之言皆可行也公又上疏曰陛下嗣位幸賴太后以大公至正爲心罷王安石惠卿等所造新法而行祖宗舊政故社稷危而復安人心離而後合乃至契丹主亦與宰相議曰南朝行仁宗故事可飭燕京畱守使戒邊吏守約束無生事夫以夷狄之情如此則中國人心可知矣太后爲陛下立太平之基巳有成效臣願陛下守之以靜無所攺爲恭己以臨之虛心以處之

有防召內臣十餘人公上疏言陛下初政未嘗行一美政訪一賢人而先進用內臣如此眾多之口必謂陛下私於近習臣竊惜之不報

紹聖三年徙賀州謫詞云朕於庶言無不嘉納至於以訐爲直以無爲有則在所不赦公云吾論事多矣皆可以爲罪也亦不知所坐何事後乃知坐向言乳媼事惇卞以謂上疏太母所以離間哲宗也然公先上皇帝疏後數日乃上太母疏止是勸上以愛身修徳太母以保防上躬而巳

公每誦董仲舒正其誼不謀其利明其道不計其功曰君子行己立朝正當如此若夫成功則天也

公言舊年子弟赴官有乞書於蜀公者公不許曰仕宦不可廣求人知受恩多則難立朝矣

東坡好戲謔語言或稍過公必戒之東坡每與人戲必祝曰勿令範十三知公舊行第十三也【並遺事】

哲宗卽位宣仁後埀同聽政羣賢畢集於朝專以忠厚不擾爲治和戎偃武愛民重谷庶防嘉祐之風矣然𨿽賢者不免以類相從故當時有洛黨川黨朔黨之號洛黨者以程正叔爲領袖朱光庭賈易爲羽翼川黨者以蘇子瞻爲領袖呂陶等爲羽翼朔黨者以劉摯梁燾王巖叟劉安世爲領袖羽翼尢眾諸黨相攻不巳正叔多用古禮子瞻謂其不近人情如王介甫深嫉之或加玩侮故朱光庭賈易不平皆以謗訕誣子瞻執政兩平之是時旣退元丰大臣於散地皆啣怨刻骨陰伺間隙而諸賢不悟自分黨相毀至紹聖初章惇爲相同以爲元祐黨盡竄嶺海之外可哀也呂微仲秦人戅直無黨範淳夫蜀人師溫公不立黨亦不免竄逐以死尢可哀也【聞見錄】

鄒浩吏部侍郎

字志完常州晉陵人中進士第歷揚州穎昌府教授元祐七年除太學博士出爲襄州教授元符元年召對除右正言明年除名勒停羈管新州徽宗卽位復宣徳郎添監袁州酒稅除右正言遷右司諌起居舍人明年除中書舍人遷吏部侍郎除寶文閣待制知江寜府尋攺知杭州未赴責授衡州別駕永州安置明年除名勒停昭州居住崇寜四年移漢陽軍居住五年復承奉郎遂歸常州大觀四年復直龍圖閣政和元年卒年五十二

道鄕鄒公自少以道學行義知名於時其爲人也和順積中而英華發外望之睟然見於顏面不問知其爲仁人君子也其遇事接物猶虛舟然而堅挺之姿如精金良玉不可磨燐元符中用侍臣之薦擢居諌垣從人望也是時哲宗皇帝勵精求治用賢如不及一見卽以公輔期之嘉言入告無不從者適中宮虛位之久大臣欲自結於嬖暱爲保位之謀迎意媚合不以正公力言之以爲公議不允忤上防姦諛之徒惡其害巳相與協力擠之於防阱之中又下石焉皆是也公之章畱中不下乃僞爲之加以詆誣不實之語如取他人之子而殺其母之類流布中外欲天下聞之眞若有罪者其爲謀深矣𨿽有端人正士無敢爲公辧明者公旣死迨今二十餘年昔之姦朋凋防略盡而正論行焉眞僞是非始有在矣紹興三年其子柄集公之奏議一編屬余爲敍余於公非一朝燕遊之好也知公爲尢詳其事之本末皆余所親聞見者故詳著之以昭示來世庶乎使小人知君子之爲善終不可誣也公之將亡余適還自京師聞公疾革未及弛擔卽馳往省之見其薾然僅存餘息然語不及私猶以國事爲問蓋其平生以天下之重爲巳任至埀絕而不忘也每追念及之愴然不能釋嗚呼世道防久矣不復有斯人也【山集鄒公奏議集序】

張繹曰鄒浩以極諌得罪世疑其賣直也先生曰君子之於人也當於有過中求無過不當於無過中求有過【程氏遺書】

志完修潔有志行記覽該總援茟數千言立就斯可畏者然自視如未足士有一善無貴賤必與之交無逺邇必欲收而取之【正言姿】

志完云聖人之道備於六經六經千門萬戶何從而入大要在中庸一篇其要在愼獨而巳俱於十二時中看自家一念從何處起卽防檢不放過便見工力【胡氏傳家錄】

田晝者字承君陽翟人故樞密宣簡公侄也人物雄偉議論慷慨俱有前輩之風鄒浩志完教授頴昌與承君遊相樂也志完性懦因得承君故遇事輙自激厲元符間承君監京城門志完除言官遣客見承君以測其意客問承君近讀何書承君曰吾作墨子詩有知君旣得云梯後應悔當年泣染絲之句爲志完發也客言於志完志完折簡謝曰承君辭甚苦因約相見承君取告見之問志完曰平生與君相許者何如今君爲何官志完愧謝曰上遇羣臣未嘗假以辭色獨於浩若相喜者今天下事故不勝言意欲使上益相信而後言貴有益也承君許之旣而朋黨之禍大起時事日變更承君謝病歸陽翟田舎一日報立劉氏爲皇后承君謂人曰志完不言可以絕交矣又一日誌完以書約承君防頴昌中塗承君喜甚亟往志完具言諌立皇后時浩之言戅矣上初不怒也浩因奏曰臣卽死不復望淸光矣下殿拜辭以去至殿門望上猶未興凝然若有所思也明日浩乃得罪畱三日臨別誌完出涕承君正責曰使志完隠黙官京師遇寒疾不汗五日死矣豈獨嶺海之外能死人哉願君無以此舉自滿士所當爲者未止此也志完茫然自失嘆息曰君之贈我厚矣乃別去建中靖國初承君入爲太宗正丞宰相曽布欲收置門下不能屈除提舉常平亦辭請知淮陽軍以去吏民畏愛之嵗大疾承君日自挾毉戶問病者藥之良勤得疾而卒【聞見錄】

陳瓘忠肅公

字中南劍州人中進士甲科事神宗哲宗徽宗位至監察禦史

公爲越州僉判蔡卞爲帥待公甚厚初卞嘗爲公語張懷素道術通神𨿽飛禽走獸能呼遣之至言孔子誅少正夘彼嘗諌以爲太早漢楚成臯相持彼屢登髙觀戰不知其嵗數殆非世間人也公每竊笑之及將往四明而懷素且來防稽卞畱少俟公不爲止曰子不語怪力亂神以不可訓也斯近怪矣州牧旣甚信重士大夫又相謟合下民視之從風而靡使眞有道者固不願此不然不識之未爲不幸也後二十年懷素敗多引名士或欲因是染公竟以尋求無迹而止非公素論守正則不免於羅織矣

紹聖初章申公以宰相召道過山陽公隨眾謁之章素聞公名獨請登舟共載而行訪以當世之務公曰請以所乘舟爲諭乘舟偏重其可行乎移左置右其偏一也明此則可行矣章黙然未答公復曰上方虛心以待公公必有以副上意者敢問將欲施行之敍以何事爲先何事爲後何事當緩何事當急誰爲君子誰爲小人諒有素定之論章竚思良久曰司馬光姦邪所當先辧無急於此公曰相公誤矣此猶欲平舟勢而移左以置右也果然將失天下之望矣章厲色視公曰光輔母后獨宰政柄不纂紹先烈肆意大攺成緒悞國如此非姦邪而何公曰不察其心而疑其迹則不爲無罪若遂以爲姦邪而欲大攺其巳行則悞國益甚矣乃爲之極論熙丰元祐之事以爲元丰之政多異熙寜則先志固巳變而行之溫公不明先志而用母攺子之說行之太遽所以紛紛至於今日爲今之計惟當絕臣下之私情融祖宗之善意消朋黨持中道庶乎可以救若又以熙丰元祐爲說無以厭服公論恐紛紛未艾也辭辯淵源議論勁正章𨿽忤意亦頗驚異遂有兼取元祐之語畱公共飯而別章到闕召公爲太學博士公聞其與蔡卞方合知必害於正論遂以防嫁爲辭久乃赴官於是三年不遷

公爲太學博士薛昂林自之徒爲正錄皆蔡卞之黨也競推尊荊公而擠排元祐禁戒士人不得習元祐學術卞方議毀資治通鑑板公聞之因防士題特引序文以明神考有訓於是林自駭異而謂公曰此豈神考親制邪公曰誰言其非也自又曰亦神考少年之文爾公曰聖人之學得於天性有始有卒豈有少長之異自辭屈愧歉遽以告卞卞乃密令學中置板髙閣不復敢議毀矣

嘗爲別試所主文林自謂蔡卞曰聞陳瓘欲盡取史學而黜通經之士意欲沮壞國是而動搖荊公之學也卞旣積怒謀因此害公而遂禁絕史學計畫巳定惟候公所取士求疵立說而行之公固預料其如此乃於前五名悉取談經及純用王氏之學者卞無以發然五名之下往往皆博洽稽古之士也公嘗曰當時若無矯揉則勢必相激史學往往遂廢矣故隨時所以救時不必取快目前也

公因朝防見蔡京視日久而不瞬嘗以語人曰京之精神如此他日必貴然矜其稟賦敢敵太陽吾恐此人得志必擅私逞欲無君自肆矣尋居諌省遂攻其惡京聞公言因所親以自解且致情懇而以甘言啖公公曰杜詩所謂射人先射馬擒賊須擒王不得巳也於是攻之愈力

公謂天下之事變故無常惟稽攷往事則有以知其故而應變王氏之學乃欲廢絕史學而咀嚼虛無之言其事與晉無異將必以荒唐亂天下矣故彈蔡京疏文有曰絕滅史學一似王衍重南輕北分裂有萌逮今三十餘年而所言無不驗矣

公以紹聖史官專據荊公日錄以修裕陵實錄變亂是非不可傳信故居諌省首論其事進日錄辧乞攺實錄又因竄責合浦著尊堯集深辟誣妄以明君臣之義

公謫臺州朝廷起遷人石悈知州事且令赴闕之官士論訩訩咸以爲將有處分於公也悈至果揚言怖公視事次日卽遣兵官突來所居搜檢行李攝公至郡庭大陳獄具蓋朝防取索尊堯副本而悈爲此以相迫脇耳公知其意遂問曰今日之事豈被防耶悈失措而應曰有尙書省札子出示公札子所行蓋取尊堯集副本以爲系詆誣之書合繳申毀棄也公曰然則朝廷指揮取尊堯集耳追瓘至此復欲何爲因問之曰君知尊堯所以立名乎蓋以神考爲堯而以王上爲舜也助舜尊堯何謂詆誣時相學術淺短名分之義未甚講求故爲人所法使請治尊堯之罪將以結黨固寵也君所得於彼者防何乃亦不畏公議干犯名分乎請具申瓘此語瓘將顯就誅戮不必以刑獄相恐悈不待公言畢屢揖公退尋語人曰不敢引其說尙自如此良可畏也繼又幽公於僧捨窘辱百端公安之不以爲撓悈亦終不能爲害

公𨿽緣蔡氏得罪而首論私史力排王氏王蔡之黨如薛昂蹇序辰何執中鄧洵仁洵武蔡嶷之徒皆當時恊力排防欲殺公者亦不獨蔡京兄弟而已蔡嶷與公初不相識公上宰相書謫守海陵嶷爲太學生以長書遺公論事合公議謂公諌疏婉而有理似陸宣公剛而不撓似狄梁公文章淵源發明正道則韓文公其人也至次年嶷以對策爲大魁所陳時務與前書頓異於是愧悔而欲殺公以滅口密贊京黨出力尢甚

公有斗餘酒量每飲不過五爵𨿽防親戚間有歡適不過大白滿引恐以長飲廢事每日有定課自雞鳴而起終日冩閱不離小齋倦則就枕旣寤卽興不肯偃仰枕上每夜必置行燈於牀側自提就案人或問公何不呼喚使令者公曰起止不時若渉寒暑則必動其念此非可常之道偶吾性安之故不欲以勞人也

公智明慮逺通易數如靖康變故隆祐埀簾國家中興之事往往預言之士大夫間有親聞者【並遺事】

徐師川以才气自負少肯降志於人常言吾於魯直爲舅氏然不免有所切議至於了翁心誠服之忠宣範公晚年益以天下自任尢畱意人才或問其所儲蓄人材可爲今日用者答曰陳瓘又問其次曰陳瓘自好也宣和之末人憂大廈之將顚或問遊定夫以當今可以濟世之人定夫曰陳了翁其人也劉器之亦嘗因公病使人勉公以毉藥自輔雲天下將有賴於公當力加保養以待時用也其爲士大夫所欽屬如此

張天覺晚年亦好佛重道建華嚴閣作醮籙防黃冠釋子紛紛從之公𨿽被其薦引然素未相識及通書也至是代書簡之曰辟穀非眞道談空失自然何如勲業地無愧是神仙

公送其侄淵責沈文曰予元丰乙丑爲禮部貢院防檢官適與範淳夫同捨公嘗論顏子不遷怒不貳過惟伯淳能之予問公曰伯淳誰也公黙然久之曰不知有程伯淳邪予謝曰生長東南實未知也予嘗以寡陋自愧了翁之子正由云了翁自是每得明道先生之文必冠帶然後誦之【遺事並仝】

初蔡京爲翰林學士承防以辭命爲職潛姦隠慝未形於事公於是時力言京不可用用之必爲腹心患聞者往往甚其言已而怙寵妄作悉如公言於是人始服公爲蓍也昔王安石參大政士大夫相慶於朝呂獻可獨抗章論之𨿽溫公猶以爲太遽未防變更祖宗故事流毒至今未殄也故溫公每謂人曰獻可之先見予所不及余以謂公之於京言之於未用之前獻可於文公論之於旣用之後則公之先見於獻可有光矣【山撰公祠堂記】

宋名臣言行錄後集卷十三

欽定四庫全書

宋名臣言行錄後集卷十四

宋朱子纂集

陳襄

字述古福州侯官人登第事仁宗英宗神宗官至樞密直學士太常侍讀卒年六十四

公旣孤且多病常以先君侍郎之言爲念居間益自策勵上事繼母以孝下教弟妹以義方求士之賢者親而友之得其鄕士陳烈周希孟鄭穆爲之友四人者气古行髙磨礲鐫切相期以天下之重爲已任時學者方溺於雕篆之文以相髙所謂知天盡性之說皆指以爲迂濶而莫之講公與三人者獨以斯道鳴於海隅聞者始皆笑之而驚四人者不爲變守之益堅躬行於其家由家逹於州閭人卒信而化之父兄皆飭其子弟請從之由是閩中士人宗之謂之四先生𨿽有誕突恣傲不可率者不敢失禮於其門巳而四先生之名傳之四方從之學者日益眾【葉祖洽行狀】

公主建州之浦城簿防邑闕令公獨當縣事邑之封疆逺多世族前後令罕能制蔽防請托習以爲常公夜寐夙興務究其訟之難聽而積久者窮極本源剖決無畱有請托者惜其士類不欲遽繩以法每聽訟必數人環列於前私謁者無所發由是邑人知公之不可幹老姦宿贜縮手防气民畏且愛爭圖公之像以神事之至今先有詔郡邑興學公遂諭邑之富人出所餘以繕學捨學成使邑之子弟造焉公爲入學講說不斁士之自逺方來者至數百人部使者安刑部積始至其縣公卽以十事便於民者幹之安皆行之人受其賜【行狀】

公知浦城縣日有人失物捕得莫知的爲盜者述古乃紿之曰某廟有一鐘能辧盜至靈使人迎置後閣伺之引郡囚立鐘前自陳不爲盜者摸之則無聲爲盜者摸之則有聲述古自率同職禱鐘甚肅祭訖以帷蔽之乃陰使人以墨塗良久引囚逐一令引手入帷摸之出乃驗其手皆有墨惟有一囚無墨訊之遂承爲盜蓋恐鐘有聲不敢摸也此亦古之法出於小說【筆談】

仙居爲縣僻陋民不知教公於正嵗因耆老來賀作勸學一篇使門人管師復讀於庭且諭之曰吾秩滿卽去爾有子弟亟遣就學於是耆老相與感泣嘆嗟從之翕然每過社稷孔子廟必下而趨邑人自是有所矜式學者興起縣有西圃蕪廢弗葺縱民耕種其中然每有興建必爲民利故瓦木之資不責於民而樂輸之下至織席之微亦願出所得以助焉及公之去也老幼攀車遮道防不得出境

判尙書祠部遇權貴人奏乞寺觀名額且度僧人道士公堅執著令不爲行因奏言近年以來自宮闈宦官以及要近一例陳乞蓋秉政大臣不爲陛下愛惜典刑首爲凟亂所有詔令未敢奉行【行狀】

出知常州郡庠下窄不足以容生師公勤於經始成以不日其規模气象遂爲諸郡庠序之冠公晨入其中坐授諸生經義旁決郡事由是毗陵學者盛於二浙治平初召還將行委官閱公帑得雜收無名錢數百萬因召積年有官逋未償情可矜而力不足者悉以輸之蓋公淡於宴樂故有餘足以周物【行狀】

常州運渠橫遏震澤積水不得北入於江以爲常蘇數邑民田之害者累世矣公以渠之丈尺對民田之步畝分授以浚深廣有制不月而成遂削望亭古偃而震澤積水乃克北流民害以除而田旱有漑丰穰嵗饗矣【祠堂記】

熙寜二年陳述古學士襄自右史遷臺雜近例左右次補知制誥臺雜乃敍遷三司副使於是特降防知制誥闕與召試襄辭曰陛下以義使臣則臣敢不惟命是聽豈可計較資地以爲輕重況義之所在知無不言夫豈知鈇鑕之在前而寵祿之居後哉一有顧利避害之心則依違姑息無所不至身且不正焉能正人乃許追寢前命明年以言靑苗事復爲右史又嵗余始掌誥命【呂氏家塾記】

公將終妻子環泣求所以語後者公索紙筆書先聖先師四字付其子而絕【行狀】

富丞相當國日引陳襄述古爲上客述古所以吿富公者盡仁義也有不悅富公者造爲五鬼之號而襄在其一夫流言待無知者而傳至智者則止矣以富公之賢其門豈無善士以述古之賢而肯爲人作鬼乎【呂氏家塾記】

劉恕

字道原筠州人試經義說書皆第一事神宗官至祕書丞

道原少穎悟俊拔讀書過目卽成誦年四嵗坐客有言孔子無兄弟者道原應聲曰以其兄之子妻之一坐驚異【範太史撰墓碣】

皇祜初光爲貢院屬官時有詔士能講解經義者聽別奏名應詔者數十人問以春秋禮記大義其中一人所對最精詳先具注疏次引先儒異說末以巳意防之凡二十問所對皆然主司驚異擢爲第一及發糊名乃進士劉恕光以是慕重之【司馬公作十國紀年序】

前世史自太史公所記下至周顯徳之末簡防極博而於科舉無所急故近嵗學者多不讀鮮有能道之者獨道原篤好之爲人彊記紀傳之外閭裏所錄私記雜說無所不覽坐聽其談衮衮無窮上下數千載間細大之事如指掌

英宗雅好稽古詔光編次歷代君臣事仍謂光曰卿自擇館閣英才共修之光對曰館閣文學之士誠多至於專精史學臣所得而知者惟和川令劉恕一人而巳上曰善退卽奏召之與共修書史事之紛錯難治者則以委之光防成而巳

王介甫與道原有舊介甫參大政欲引道原修三司條例道原固辭以不習金穀之事因言天子方屬公以政事宜恢張堯舜之道以佐明主不應以財用爲先介甫𨿽不能用亦不之怒及呂獻可得罪道原往見介甫曰公所以致人言蓋亦有所未思因爲條陳所更法令不合眾心者宜復其舊則議論自息介甫大怒遂與之絕卽奏乞監南康軍酒得之

方介甫用事呼吸成禍福凡有施置舉天下莫能奪髙論之士始異而終附之面譽而背毀之口是而心非之者比肩是也道原獨奮厲不顧直指其事是曰是非曰非或面刺介甫至變色如鐵或稠人廣坐介甫之人滿側道原公議其得失無所隠惡之者側目愛之者寒心至掩耳起避之而道原曾不以爲意見質厚者親之如兄弟姦謟者疾之如讎用是困窮而終不悔此誠人之所難也昔申棖以多欲不得爲剛微生髙以乞醯不得爲直如道原者可以爲剛直之士矣

道原家貧至無以給防甘一毫不妄取於人其自洛陽南歸也時巳十月無寒具光以衣襪一二事及舊貂褥賮之固辭彊與之行及頴州悉封而返之於光而不受於他人可知矣尢不信浮屠說以爲必無是事曰人如居逆旅一物不可乏去則盡棄之矣豈得賫以自隨哉可謂知之明而決之勇矣【並十國紀年序】

先公言荊公笑道原耽史而不窮經相見必戲之曰道原讀到漢八年未而道原歷詆荊公之學士子有談新經者道原怒形於色曰此人口出妖言面帶妖气【範太史遺事】

徐積節孝先生

字仲車楚州人中進士第官至宣徳郎賜節孝處士

先生因具公裳見貴官忽自思云見貴官尙必用公裳豈有朝夕見母而不具公裳者乎遂晨夕具公裳揖其母【童防訓】

初從安定胡先生學潛心力行不復仕進自言初見安定先生退頭容少偏安定厲聲雲頭容直積因自思不獨頭容心亦要直也自此不敢有邪心【同上】

先生事母謹嚴非有大故未嘗去其側日具太夫人所嗜或不獲卽奔走闤市人或慕其純孝損直以售之太夫人飲食時率家人在左右爲兒戲或謳歌以說之故太夫人𨿽在窮巷而奉養與富貴家等無須臾不快也應舉貢禮部不忍一日去其親遂徒步載母西入京師一日借人書冊經夕還之人知其必不校乃誣曰冊中有金葉先生遜謝賣衣償金聞者皆不平彊使歸金先生終不受

年過壯未娶或勉之答曰娶非其人必爲母病予非敢忘嗣固有待也以羅城君諱石平生不用石器遇石則避而不踐或謂先生曰天下用石多矣必避之然後爲孝歟他日山行柰何先生曰此吾私迹則然吾豈固避之哉吾遇之怵然傷吾心乃思吾親不忍加足其上他日若有君命敢從私乎

太夫人旣以疾終先生號慟嘔血絕而後蘇哭不輟聲水漿不入口七日廬墓三年臥苫枕塊縗絰不去身至雪夜哀號伏墓呼太夫人問寒否如平生顚委僵僕手足皆裂不顧也所居茅舍不蔽風雨而農夫樵父瞻仰如神有爭訟者必造之先生以義裁決皆悅服而去不復造有司太守迎先生入學先生居州學舎尙設考妣幾筵晨昏起居執防滌器饋食如生冬以火溫衾夏揮扇去蚊蚋思母平時所甘防以供祀未嘗一日不奉酒也

平日教學者每以治心養气爲先曰修身務學爲文之要莫大於此晚乃著書未成而病嘗曰吾之書大要以正治心以直養气而巳或問立朝之要則曰以正輔君或問修身之要則曰以正修其身自逺方寄巨軸請教者乃大書一正字與之

先生天文之學尢造其妙門人問之則曰昔有學天文於譙周者周曰天下事可學者甚多何獨天文

先生於前代名將酷慕諸葛武侯以其所學之廣所養之厚也嘗謂兵者實大賢盛徳之事非小才小智所能用亦不獨用之難也言之亦難若其所養不至而易言之鮮不敗事

先生爲文率用腹稿口占嘗曰文字在胸中出之未暇者不可勝記

先生一日升堂訓諸生曰諸君欲爲君子而使勞已之力費已之財如此而不爲猶之可也不勞巳之力不費巳之財何不爲君子鄕人賤之父母患之如此而不爲猶之可也父母欲之鄕人榮之何不爲君子【並行狀王資深撰】

陳無巳

名師道一字履常以侍從合薦爲徐州教授官至祕書省正字

無已苦節厲志自其少時蚤以文謁南丰曽舍人曽一見奇之許其必以文著時人未之知也在頴賦六一堂詩有向來一瓣香敬爲曽南丰之句【謝克家撰文集序】

傅公欽之初爲吏部侍郎聞師道遊京師欲與相見先以問秦觀觀曰師道非持刺字俛理色伺候乎公卿之門者殆難致也公曰非所望也吾將見之懼其不吾見也子能介於陳君乎公知其貧甚因懷金餽之及覩其貎聽其論議竟不敢以出口【道卿集】

陳履常居都下逾年未嘗一至貴人之門章子厚欲一見終不可得中丞傅欽之侍郎孫莘老薦之軾亦掛名其間防朝廷多知履常者故得一官【蘇內翰答李廌書】

辱書諭以章公降屈年徳以禮見招不佞何以得此豈侯嘗欺之耶公卿不下士尙矣乃特見於今而親於其身幸孰大焉愚𨿽不足以齒士猶當從侯之後順下風以成公之名然先王之制士不傳贄爲臣則不見於王公夫相見所以成禮而其必至於自鬻故先王謹其始而爲之防而爲士者世守焉師道於公前有貴賤之嫌後無平生之舊公𨿽可見禮可去乎且公之見招蓋以能守區區之禮也若昧冒法義聞命走門則失其所以見招公又何取焉𨿽然有一於此幸公之他日成功謝事幅巾東歸師道當禦欵乘下澤候公於上東門外尙未晚也【後山集答秦少遊書】

宋名臣言行錄後集卷十四﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄續集卷一

宋李幼武纂集

黃庭堅山谷先生文節公

字魯直洪州分寧人登治平四年進士第調汝州葉縣尉熙寧中北京教元丰三年知吉州太和縣八年哲宗立除校書郎兼實錄院檢討集賢校理除右諌議大夫元祐二年正月除著佐兼史館三年五月除著作郎以趙挺之言復著佐六年七月除起居舍人以韓川言復舊職八年除編修官紹聖初知宣州攺鄂州七月奉祠十二月責授涪州別駕安置黔州元符初移戎州三年徽宗卽位赦復宣義郎監鄂州稅十月復奉議郎定國軍僉判建中靖國元年三月除權知舒州崇寧元年知太平州九月罷奉祠二年十一月謫宜州羈管三年徙永州未聞命而卒紹興初特贈直龍圖閣累贈太師

七嵗能作牧童詩八嵗作詩送人赴舉云送君歸去玉帝前若問舊時黃庭堅謫在人間今八年

治平丙午先生再赴鄕舉詩題出野無遺賢主文衡者廬陵李詢讀先生詩中兩句雲渭水空藏月傅巖深鎖煙擊節稱賞批云此人不惟文理冠場異日當以詩名擅四海先生遂膺首選

詢字仲同幼武之先世也居廬陵之朋川登皇祐已夘第後以奉議郎致仕其孫忱字彥誠亦登科元祐六年爲洪州獄掾與先生以世契交遊備載書帖周益公跋之【並先生年譜】

尉葉縣日作新寨詩有俗學近知回首晚病身全覺折腰難之句傳至都下半山老人見之擊節稱嘆以爲淸才非奔走俗吏遂除北京教卽爲文潞公所知

熙寧中爲宮教五開府者酒餘脫淺色畨羅襖衣之先生醉中作詩曰疊送香羅淺色衣著來春气入書帷到家慈母驚相問爲說王孫脫贈時

元祐中先生與趙挺之俱在館閣先生以其魯人意常輕之每庖吏來問食次趙必曰來日喫蒸餅一日聚飲行令先生云欲五字從首至尾各一字復合成一字趙沈吟久之曰禾女委鬼魏先生應聲曰來力正整協趙之音合坐大笑趙又嘗曰鄕中最重潤筆每一志文成則太平車中載以贈之先生曰想俱是蘿卜與虀爾趙銜之切骨其後擠排不遺餘力卒致宜州之貶

紹聖二年惇卞與羣姦論實錄詆誣俾前史官分居畿甸以待摘千餘條示之謂爲無驗證繼而院吏考閱悉有據依所餘才三十二事殊細瑣先生書鉄治河有同兒戲至是首問焉對曰某時官北都親見之眞兒戲耳凡有問皆直辭以對聞者壯之

東坡言挺之元丰末倅徳州先生方監徳平鎭挺之希合提舉官之意欲於本鎭行市易法而先生以爲鎭小民貧不堪誅求若行市易必致星散公文往來士人傳笑

崇寧三年初自蜀出峽畱荊州待辭免乞郡之命與府帥馬珹甚歡閩人陳舉自臺出漕先生未嘗與交也承天寺僧爲先生乞防記文成珹飯諸部使者於塔下環觀先生書碑碑尾但書作記者黃某立石者馬某而已舉與李植林虞相顧前請曰某等願托名不朽可乎先生不答舉由此憾之舉知先生昔在河北與挺之有怨挺之執政遂以墨本上之謂幸災謗國先生遂除名羈管宜州

攜家南貶泊於零陵獨赴貶所時曽紆坐鉤黨先徙是郡先生畱連逾月極歡洽相與酬唱如江樾書事之類也率遊浯溪觀中興碑先生賦詩書姓名於詩左曽急止之云公詩文一出卽日傳播厶方爲流人豈可出郊公又逺徙蔡元長當國豈可不過爲之防邪從之而止

跋李資深書卷云余謫處宜州半載官司謂余不當居關城中乃抱被入宿子城南予所僦捨喧寂齋𨿽上旁風無有蓋障市聲喧聵人以爲不堪其憂余以爲家本農桑使不從進士則田中廬舍如是又可不堪其憂邪旣設臥榻焚香而坐與西鄰屠牛之機相直用三文買雞毛筆書此

誠齋楊公記宜州祠堂略曰予聞山谷之始至宜州也有甿某氏館之太守抵之罪有浮屠某氏館之又抵之罪有逆旅某氏館之又抵之罪館於戍樓蓋圄之也卒於所貶蓋饑寒之也先生之貶得罪於時宰也亦得罪於太守乎鹿之肉人之食君子之殘小人之資也孰使先生之所挾足以授小人之資也哉夫豈不得罪於太守也先生得罪於太守則太守不得罪於時宰矣豈惟不得罪也又將取榮焉由今視之其取榮於當時者幾何而先生饑寒窮死之地今乃爲騷人文士顧瞻鉆仰之來者思而去者懷而所謂太守者猶有臭焉則君子之於小人患不得罪爾得罪奚患哉

九江有碑工刻字甚工先生題其居曰琢玉坊崇寜初詔郡國刋元祐黨籍姓名太守呼使劖之工曰小人家舊貧止因開蘇內翰黃學士詞翰遂至飽暖今日以姦人爲名誠不忍下手守義之曰賢哉士大夫之所不及也遂餽之以酒肉而從其請

言元祐中與子瞻穆父飯寶梵僧捨因作艸書數紙子瞻賞之不巳穆父無一言問其所以但云恐公未見藏眞眞迹某心竊不平紹聖貶黔中得藏眞自序於石陽休家諦觀數日恍然自得落筆便覺超異曰視前作可笑然後知穆父之言不誣且恨其不及見矣

嘗戲東坡云昔右軍字爲換鵝字韓宗儒性饕餮每得公一帖於殿帥姚麟換羊肉數斤可名二丈書爲換羊書矣東坡在翰苑一日以生辰制撰紛冗宗儒繼作簡以圖報書來人督索甚急坡笑曰傳與本官今日斷屠

嘗嘲一俗濁老人云濁气撲不破淸風倒射回東坡言無以復加

云詩詞髙勝要從學問中來後來學詩者𨿽時有妙句譬如合眼模象隨所觸體得一處非不卽是要且不是若開眼全體見之合古人處不待取證也又云詩不可鑿空彊作待境而生便自工耳每作一篇先立大意長篇須曲折三致意乃可成章

詩者人之情性也非彊諌爭於庭怨忿詬於道怒鄰罵坐之爲也其人忠信篤敬抱道而居與時乖違遇物悲喜同牀而不察並世而不聞情之所不能堪因發於伸吟調笑之聲胸次釋然而聞者亦有所勸勉比律呂而可歌列干羽而可舞是詩之美也其發爲謗訕侵陵引頸以承戈披襟而受矢以快一朝之忿者人皆以爲詩之禍是失詩之防非詩之過也【詩評】

云詩意無窮而人才有限以有限之才追無窮之意𨿽淵明少陵不得工也不易其意而造其語謂之換骨法規模其意形容之謂之奪胎法

評李白詩如黃帝張樂於洞庭之野無首無尾不主故常非墨工槧人所可及

云古人有言並敵一向千里殺將要須心地收汗馬之功讀書乃有味棄書冊而遊息書味猶在胸中久之乃見古人用心處如此則盡心於一兩書其餘如破竹皆迎刃而解耳

云人生嵗衣十疋日飯兩盂而終嵗荒然疲役此何理也男女婚嫁緣渠儂墮地自有衣食分齊所謂誕寘之隘巷牛羊腓字之其不應凍餓溝壑者天不能殺也今蹙眉終日正爲百艸憂春耳靑山白雲江湖之湛然可復有不足之嘆邪

王榮老嘗官於觀州罷官渡觀江七日風作不得濟父老曰公舟中必有奇異此江神極靈當獻之得濟榮老顧無有止有黃麈尾以獻之風如故又以端研獻之風愈作又獻以宣包虎帳皆不驗夜臥念曰有魯直艸書扇頭子題韋應物詩曰爲憐幽艸澗邊行上有黃鸝繞樹鳴春潮帶晚來急野渡無人舟自橫乃取視戃惚之勢曰我猶不識鬼寧識之乎持以獻之香火未收天水相照如兩鏡對展南風徐來帆一餉而濟洪覺範謂此神必元祐遷客之鬼不然何嗜之深邪

朱文公看東都事略謂學者曰只是說得一个影子如黃公亦有好處不曽載得或問好在甚處曰他亦孝友【後並文公語】

山谷善敍事情敍得盡後山敍得較有疎處若散文則山谷大不及後山

後山山谷好說文章臨作時又气餒了

後山雅健彊似山谷然气力不似山谷較大但卻無山谷許多輕浮底意思

任伯忠敏公

字徳翁眉州眉山人舉進士調淸江簿知雍丘縣元符三年召爲大宗正丞遷左正言建中靖國初爲度支員外郎知虢州崇寧二年京卞在東西府遂入黨籍以八寶赦恩提防明道宮卒年七十三紹興初元贈直龍圖閣

公爲正言言曽肇親兄布見任右僕射一居宰輔鈞衡之任一處禁宻論思之地於人情事勢豈無嫌畏

公言紹聖時惇卞用事諌官禦史出其引用欺罔朝廷庭堅近以言事不當除京東運判旣而攺汝州今又送吏部中外疑惑若陛下見其欺誣朋黨則庭堅不敢逃罪若非出聖意止是三省因陛下之意遂再三取防重行用以恐脇臺諌則此事不可不察言官畏三省非國之福也

又言去嵗以瞎徵投降因取湟鄯二州蓋惇卞欲僥幸邀功故防昧朝廷隠諱邊患今湟州𨿽存勢又孤絕嵗費三百萬以守之安可以旣乏之財追無窮之欲圖未集之眾棄巳成之師

曾布議以元祐紹聖均爲有失欲以大公至正消釋朋黨乃詔攺今年爲建中靖國元年或以建中乃徳宗奉天時號上曰太平乃梁末帝禪位時號太宗不以爲嫌詔下公曰人才固不應分黨與然自古未有君子小人雜然並進可以致治者蓋君子易退而小人難退二者並用終於君子盡去小人獨畱徳宗坐此播遷建中乃其卽位攺元之號不可不戒

趙挺之爲中丞公言挺之始因章惇進旣謟事蔡卞及卞黜責又諂事曽布出入門下殆無虛日故士論以其觀望險詐號爲移鄕福建子乞加察焉布初爲皇太后山陵使以挺之爲儀仗使布與宦官劉援交通知禁中宻防就陵下諭挺之建議紹述以合上意挺之自此擊元祐舊臣不遺餘力而國論一變矣

先是正月朔莫夜有赤黑气起西北方散而爲白公言正嵗之始建寅之月其卦爲泰年方攺元時方孟春月居正首日爲壬戌是陛下本命而赤气起於莫夜之幽以一日言之日爲陽夜爲陰以四方言之東南爲陽西北爲陰以五色推之赤爲陽黒與白爲陰以事推之朝廷爲陽夷狄爲陰君子爲陽小人爲陰徳爲陽兵爲陰今赤气起於至陰之方有黒气下起此宮禁陰謀下幹上之證也漸衝正西散而爲白白主兵此夷狄竊發之證伏願陛下收主柄抑臣下嚴敕宮禁以防慮幾防訓飭將士以遏絕生事用忠良黜邪佞正名分殛姦惡事至必斷無以寛仁傷大義使陰邪小人無得生犯上之心則可轉異爲祥矣

言天道幽逺理難取必伏見月暈圍畢謹按漢志曰畢天街也其北爲胡其南爲漢而參爲趙魏之郊昔髙帝七年月暈圍參畢遂有平城之圍以此觀之象不徒示陛下當畏懼修省先事爲備也

言章惇身爲上宰久擅國柄迷國罔上毒流搢紳又風聞北使言遼主去年喫食次聞中國貶章惇遼主不覺放匕筯跳起曰甚好甚好南朝錯用此人北使又曰何故只如此行遣以此觀之惇之凶姦不獨孟子所謂國人皆曰可殺𨿽四海九州至於蠻貊莫不以爲可殺也

時紹述之論已興公居言職僅半載所上一百八疏皆系天下治亂安危宗廟宮禁細故不論曽布方用事公欲擊之布覺乃出公知虢州

蔡卞追讎元符末言者疏巳罪惡而公論其欲追廢宣仁一事尢切至乃上疏自辧以公爲首於是三省檢防公等前爲諌官曽入章疏詆誣先朝故貶公昌化軍居三年以星赦移居道州宣和初卒

江公望

字民表睦州人舉進士第建中靖國初由太常博除左司諌以論事出守睢陽尋召爲左司員外郎除直龍圖閣知壽州言落職蔡京用事貶南安軍以赦復官歸而卒建炎四年加贈諌議大夫

徽宗嘗夢有題亭樹壁間數語者覺不曉所謂及公對所論列多與夢合上嘆賞之閱之甚久且曰聞卿徳望儒雅置之諌列簡在朕心不出大臣也退朝上甚喜以公與我夢合可以大任矣

公言天下大器置諸安則安置諸危則危此知置之之地未知運之之手天下神器爲者敗之執者失之此知運之之手未知藏之之道藏天下於天下而不得遁此所以爲道也天下有常安之理聖人操妙用之手至人藏不動之道不動常動動常不動運常不運不運常運安常不安不安常安此宰制天下之妙理戰國之綜橫秦漢之吞並有爲之之敗執之之失矣故其妙不知所以藏其粗不知所以置天下無事亦幸爾陛下以仁爲朴以義爲削以信爲繩以智爲巧以禮爲繪政以制其用刑以支其蠧啾啾萬鳴蠢蠢羣動同在一器虛而不實故眾實之所防靜而不動故羣動之所止止而無止則動亦寂矣防無所防則實亦空矣虛實一體動靜同役莫測其隠莫窺其用陛下以此藏之孰能移也得之於天人非容心也視之若獘屣非有愛也承之於宗廟非敢忽也行一不義殺一不辜非敢爲也人愛亦愛之人棄亦棄之示至公也上而公輔下而有司百執事或坐而論道或作而行之各當其力也不在一曲不殢一隅東顧西眄左提右挈有如掌握之上陛下以此運之孰能獘也不畏多難而以無難爲憂不矜無過而以攺過爲美居安慮危在治思亂以山河爲金湯以夷狄爲赤子外之郡國若犬牙之相制內之宗族若磐石之鎭安建極於四達之途躋民於仁壽之域陛下以此置之孰能危也累數百言上稱奇者數四讀終篇上曰卿文采甚奇每進札子皆根義理不惟文采過人也他日又謂公曰卿前所進札子禁中無事玩味不釋手句句義味巳令編入上等文字中與卿流傳不朽

陳祐論曽布不從遂罷右司諌公對請祐責詞所謂觀望推引之語上曰欲逐曽布引李淸臣爲相且曰如此何可容又言曽布安可去公遽曰陛下臨禦以來易三言官逐七諌臣非天下所期望今祐言宰相過失自其職也豈可便謂有他哉人君之於諌臣養之不可不素用之不可不審遇之不可不厚聴之不可不察去之不可不謹如此數者則用諌官之道盡矣上然之又抗疏論主繼述分元丰元祐起禍亂之源言甚懇切

先是祐因進對上謂曰凡有公事宜與江公望議論可乃來祐見公公曰榻前一磗之地是人臣對君父極言天下事去處惟上不欺天中不欺君下不欺心則可免戾人見各有不同惟不可傅防祐他日爲上誦之上以爲名言

公言增益邏者通舊爲十人夫婦醜詆之言仇隙讐怨之語增情釋非擿隠抉伏豈淸時美事又言陛下邇來蓄能鳴善鬭之禽籠奇羽佳喙之鳥夫志有欲而不禁則志荒志荒則政怠矣又言傳聞有姓賈中貴人臂鷂鶻入後苑中逐禽鳥臣未之信然終疑而不釋也夫從禽乃少年諸王之事以天子爲諸王少年事何以自輕甚非萬乘取重於天下之道也上悉命縱之惟一鷴蓄久頗馴𨿽以塵杖逐之不去乃刻公姓名於杖頭以志之

南軒張栻序公奏藳曰徽宗皇帝親萬機厭朋黨之論收召豪傑以自近放逐之臣相繼起南荒越明年以建中靖國爲元思與天下更始於是公由奉常博士擢左司諌自以不世之遇進見拳拳不敢不盡有所聞見言之惟恐不及而於逺便佞惇友睦消黨與容受直言尢極反復致意上往往開納防姦人得柄公旋卽補外竄貶流落以死天下惜之乃紹興四禩有詔追錄贈諌議大夫制詞有曰惟世道之多變致國論之靡常是非或出於愛憎夷險獨持於一節權寵日忌竄斥莫遑嗚呼公亦庶幾無憾矣云云嗟乎不有君子其能國乎自祖宗有天下畱意多士仁宗涵濡長育四十二年而收其用爲元祐之政元祐諸君子𨿽厄窮百罹而直道隠然流風所被論議著見於元符之末建中靖國之初蓋又彬彬如也元气不傾𨿽裔夷侵食而中興之日旋踵卽見人才之爲國重輕如此然則爲國計者其可忘封殖愛防伸忠直之气遏導防之萌以壽天下之脈而人臣幸登王朝其又可遲回利害之途自同寒蟬卒蹈委靡陵夷以負吾國家也

眞西山徳秀序公文集曰釣臺嚴子陵之淸風更千百年未有續之者至諌議江公出然後孤標峻節仰配而無慚或曰子陵不肯爲萬乘故人屈褰裳去之翛然濁世之表萬物莫能攖江公間關從仕四十餘年至於觸權幸蹈艱險投荒萬里爲萬世閔笑豈子陵匹邪嗚呼以此論人殆猶以驪黃觀馬非能有得於形色之外者也昔者禹稷顏子之憂樂伯夷下惠之淸和可謂異趣矣而孔子孟子蓋並賢之非以其時不同所處亦異而其道未嘗不一乎由是觀之子陵之不仕與公之仕未易斷以迹也蓋子陵之不仕非以自潔也所以激昻節義而救西都頹靡之俗也公之仕非以自利也所以挾持世道而弭一時朋黨之禍也迹𨿽不同道豈異乎方其以卑官下僚自結人主精誠所格朕兆形焉豈非臣子難逢之防然是時也上𨿽有意向善而志未決元祐諸賢𨿽稍稍參用而勢未定正安危理亂之岐途也公懇懇盡言所以堅明主意保合善類者不遺餘力使公之道得行則二蔡之姦不攻而自卻紹述之說不沮而自消王室尊安戎狄退聴其爲國家生民之福詎可量也哉柰何正邪消長之勢一分公之身弗獲安於朝廷之上自是二十年間疽蝕浸滛元气日以凋耗天下之患有不可勝言者事變旣極公之言遂爲靈龜大蔡建炎中興褒表遺直公身𨿽不及見然髙風凜凜千載而下猶足以起衰懦而羞姦諛信乎其無媿於子陵也

丰稷淸敏公

字相之明州鄞縣人舉進士爲防城簿稍擢監察禦史裏行除著作佐郎遷吏部員外郎利路憲哲宗立徙成都召爲工部員外郎遷殿中侍禦史遷右司諌攺國子司業起居舍人太常少卿祭酒兼侍講拜刑侍以集賢院學士知穎州移江寧府召爲吏侍出知河南歷眞定穎昌應天府湖杭州徽宗立以左諌議召道除禦史中丞左遷工書徙禮部以樞宻直學士知蘇州攺越州蔡京相降寶文待制俄奪職知常州貶海州團練副使睦州安置移道州別駕臺州居住又除名移越州徙婺州提舉明道宮卒年七十五

疏曰陛下明足以燭萬事之統而不可用其明智足以應變曲當而不可用其智順考古道二帝所以聖儀式刑文王之典成王所以賢偏聴生姦獨任成亂此古今之大患帝王之深戒也願陛下以洪範爲元龜祖訓爲寶鑑一動於深宮之中思以爲則於四海之內一言於細氈之上思以爲法於千載之下則化行俗美中國安逺人服矣

遷中丞首論蔡京之罪京貶又論章惇誤國惇黜又言宣仁佐哲宗退黜小人洎小人復用遂造誣謗今宜辧明又史官修神宗實錄輙以王安石日錄亂之願擇史臣申飭成書又數言近習之非防曽布由內侍進將拜相公謂臺屬曰盍共論之遷工書布遂相

朱晦庵序公遺事曰仲尼亟稱於水曰水哉水哉其詞約而防防矣而孟子論其所取之意乃直以源泉混混不捨晝夜盈科而後進放乎四海者言之非其深造黙識有以得乎聖人之心孰能知其所說之如此而有志之士欲有爲於此世者又豈可以不察乎此而先立其本哉然自聖賢旣逺道學不明士大夫不知用心於內以立其本而徒恃其意气才力之盛以能有爲於世者蓋亦多矣彼其見聞之博詞气之美論議之偉節槪之髙一時之間從其外而觀之豈不誠有以過人者然探其中而責其實要其久而待其歸求其充然有以慰滿於人心而無一瑕之可指者什伯之中未見其可以一二數也嗚呼若公者其眞所謂有本者歟觀其平居暇日所以治心養气而修諸身者蓋天下之物無足以累其志是以爲子則孝爲吏則亷進而立乎本朝則上自宗廟以及人主之身內自禁掖近幸之私而外及乎朝廷卿相之用知無不言言無不盡蓋有當時法家拂士所爲低回遷就而詭詞以幸濟者公獨正色誦言無少顧避退未嘗以語乎家而其計慮之明諌說之功所以不諧於時而卒驗於後者乃反因深文巧詆之筆而後顯及其出而賦政於外退處於鄕以至流放轉徙於荒寒寂寞之濵而遂奄然以沒其世則其所以處乎巨細顯防之間者又皆淸明純潔而無一毫之歉是非所謂源泉混混而放乎四海者邪

陳過庭忠肅公

字賔王本名揚庭徽宗賜以今名越州山陰人舉進士爲館陶簿澶州教宰中牟除宗學博擢祠部吏部員外郎遷右司使遼還遷常少起居舍人拜中書舍人禮侍拜禦史中丞言忤權貴罷知蘄州未半道責海州團練副使黃州安置久之自便欽宗立以兵侍召復拜中丞徙禮書擢右丞遷中書侍郎使金虜往河北死於燕山年六十贈開府儀同三司

使遼國還徽宗問虜主苦風痺手足不舉及箭損二目是否公對恐傳者之妄今日之務當安不忘危治不忘亂𨿽盟好足恃亦宜以邊備爲念上然之

爲右司凡四年時大臣各立黨不協同列或陰爲向背惟公無所附也上曰陳過庭中立不倚者也

方臘反公言致冦者蔡京養冦者王黼竄二人則冦自平又論朱勔父子本刑余之人交結權近竊取名器賄賂狼籍罪惡顯著宜正典刑以謝天下由是大忤權貴

公見自壬戌至戊辰七日之內彗星見於天之東北奏曰伏以陛下恭儉憂勤仁民愛物施於四海不宜致此災異凡明於天象者皆曰此金人滅亡之象稽之天理驗之人事金人殘暴自取滅亡決有是理𨿽然天道幽逺儻以幽逺而忽著明之戒似非古先哲王正厥事以應天變之義況戎敵未殄冦盜未平主威未振國勢未彊權綱未舉紀律未嚴是非未明賞罰未當罪人巳得而未加明刑寛詔已頒而未防實惠倉庫未盈私室未富貴近之列未得正人州縣之間未皆亷吏命令數下而數易差除屢報而屢移朝有姑息之政吏多冗濫之員如是則星象埀戒其可忽乎切自警畏內修徳外修政進君子退小人奬亷潔蠲苛撓修兵甲選車徒備邊陲儲糧食卹民隠去冗吏除獘源庶幾去災爲福矣

金人再犯京師議割兩河須大臣偕行聶昌耿南仲皆以事辭公曰主憂臣辱臣願效死欽宗揮涕嘆息畱不遣及城陷始行二駕北狩公巳在河北因畱不得歸死於燕山

陳師錫

字伯修建之建陽人舉進士爲昭慶軍書記宰臨安縣召爲監察禦史知淮陽軍提防開封諸縣鎭事知解州入爲考功員外郎知宣州移蘇州徽宗卽位召爲殿中侍禦史

諌官禦史専以犯顏嬰鱗排擊姦邪爲職若論而不切則不能起人主之意辧之不早則不能折禍亂之萌建中靖國初蔡京方爲翰林學士承防𨿽明智之士未能知其必亂天下也公獨慨然論奏條其過惡章凡四五上而不已且曰若果用京則治亂自此分祖宗基業自此隳臣非自愛而憂之蓋爲陛下憂爲社稷憂爲天下賢人君子憂未幾京遂爲執政盡逐異已者固寵市權營惑主聴握國柄者幾二三十年諌諍之路自此塞絕卒之兵革洊興生民塗炭公之言始效於此可不謂先見之明乎

宋名臣言行錄續集卷一

欽定四庫全書

宋名臣言行錄續集卷二

宋李幼武纂集

吳敏

字元忠眞州人大觀二年賜上捨出身靖康初以中大夫門下侍郎知樞宻院事尋除少宰兼中書侍郎罷爲觀文殿學士提舉崇福宮尋知揚州提舉明道宮紹興初知潭州力辭攺資政學士提舉洞霄宮復觀文學士湖廣宣撫二年復宮祠三年卒

公請三省宻院並依祖宗法又請褒贈司馬光範純仁張商英仍罷元祐學術之禁以示好惡上猶憚元祐之名遂取筆塗純仁爲仲淹曰庶不専顯元祐也故當日詔書仲淹仍序光下

先是上每夕焚露香禱於天曰願盡力興復政事褒拔賢俊以救天下至是公奏上曰政事之規陛下定於露香之禱矣今當次第行之耳而臣有爲臣私計者二事願言之昔唐李徳裕有言宰相寧可亟罪不可使政令不歸中書今臣旣備位願陛下如察其不能亟罷可也不可使政令不由二省上曰好公又曰蘇軾有言祖宗重臺諌乃是察大臣之爲姦者蓋國朝之制似乎內重則天下之權萃於宰相故以臺諌察之臣𨿽任相事願陛下常開言路以通下情上又曰好

又爲上言藝祖受命初不得已親定澤潞維揚自是休息十年而後用師四方初親駕河東不能下退乃遣將平蜀自發兵至破蜀凡四十六日自古無如是之速然破蜀之後蜀中復亂三年而後定於是擢曹彬廢王全斌以厲諸將藝祖將將紀律自此分明於是下荊湖交廣平江南朝兩浙莫不如志蓋天造艸昧艱難如此今陛下當法藝祖以武定天下然須持之以久以夷大難自蔡京王黼壊文髙俅童貫壊武綱紀大亂禍釁巳久願陛下克寛聖心無欲速則大業可成又言漢文帝用惇厚長者天下安富武帝用材天下始多事本朝仁宗皇帝恭儉寛仁所用皆重厚日計不足嵗計有餘神宗皇帝勵精政事王安石始用材急功利然風俗自是壊要之今日藝祖之英武仁宗之恭儉寛仁陛下所當法也又爲上言爲天下者當爲一物近年以來有禦前錢有朝廷錢有有司錢人材亦然有親擢有大臣薦引一天下而自爲分別如此是以大壊其極至於君臣相疑而政令攺行故臣願陛下常視天下爲一物則事可成上皆嘉納

又奏臣聞六經垂訓蓋天所以奠世法也三代以後凡生民有一飯之安皆六經之功世蓋由之而不知久矣獨恨更秦之禍禮樂缺亡而近者王安石以經術自任又廢其一意謂魯史旣亡而三傳不足取信則春秋永無復可考不知聖人作經豈不料後世綿逺羣言次第湮沒而此經獨存當是時聖人豈不欲明其說於天下且人之立言辭不達意而必待補足其說則其義亦謬矣而聖人之經豈乃至此是弗思之甚也昔韓宣子適魯見易象與魯春秋曰周禮盡在魯矣易明天道而春秋著世法然則文王之易孔子之春秋皆周禮之所在也願下明詔復立春秋學官三嵗貢舉遂以取士庶幾共講聖人之遺經以輔世教並從之

曹輔

字載徳南劍沙縣人元符三年中進士第調福州寧徳尉憂吉除壽州安丰縣簿試中詞學兼茂科除令所刪定官倅安肅軍除南外宗室財用未一月攺祕書正字上書編管郴州坐廢六年量移袁州靖康初召還除諌議尋遷給事中除禦史中丞除僉書宻院張邦昌僭位脇公視事歸臥私室病不出以死自誓遂奔濟州迎駕上卽位差內侍押赴都堂供職是日得暑病連上三章乞致仕未允薨於位年五十九

宣和初車駕輕出朝士大夫寒心莫敢言者公爲正字慨然上書翌日上出示宰執令召赴都堂審問太宰余深曰小臣敢論許大事公曰臣有小大愛君之心一也深曰如言兵戈起於軫下無乃太峻否曰小臣言不激切無以感悟至尊少宰王黼曰有是事乎公曰玆事里巷細民無不知者相公當國獨不知邪曽此不知焉用彼相黼惡其侵巳令吏從公受詞公操筆曰區區之心一無所求愛君而已詞再卻之卒不易其語以聞上令與逺小監當旣而編管郴州

被防引對論事畢上曰今所慮在金人公曰有賢相則金不足慮上曰朕所慮爲無將也公曰漢髙祖得蕭何爲丞相何進韓信爲大將軍屬以兵柄卒成帝業相得人則韓信出矣無將亦非所慮他日又面奏陛下用此數人於艱難之際敗事必矣

又乞以河北河東陜西三路有習知山川險易出入向背繪爲三圖以進標掲控扼形勢之地以究知分屯戰守制敵之要遣將出師則按圖指蹤而廟算決矣

王云出使遣人回奏大金意欲得十六字徽號及玉輅兗冕儀物之類且云不復索三鎭朝廷釋然解憂欲推尊借大爲不可加之語以崇奉之乘輿上服徑推挽出境以爲屈已愛民社稷大計當如此臣竊以爲社稷大計在此一舉誠不可忽然或者知寛憂於一時而不知移禍於異日將使天地易位神民失歸逆行倒置有不忍言何則旣與之以如是之名彼將緣名而責實旣與之以如是之器彼將緣器而致用一二年間或以觀兵較獵或以省方巡狩爲名悉其國眾進壓我境侈辭大意以號令我自謂據域中最大臣妾海宇當是時能俛首而聴之乎抑猶有以卻之也郤之則彊弱不敵其禍甚於前俛首聴從則天地安得不易位神民安得不失歸乎又引魯仲連卻帝秦之說以爲證累千餘言曲折詳盡此其大略也

諸奉使計議人並攺爲和議左右二輔臣議不協遽圖引去公疏曰今之議者一於和非也一於戰亦非也一於和則敵勢慿陵國威沮折三鎭之求復尋前約一於戰則堂堂二百年基業決成敗於交鋒之間其危甚矣臣願以和爲名以戰爲實二者不可一廢惟吾先後用之耳上深然之

又言金使王汭以和爲名朝夕到闕恐謀國之臣便以甘言軟語爲敵眞情或至緩備墮金人計中則前日之禍踵而至矣因論朝廷宜急而緩者五事以獻如邢洛磁相當敵南衝而不命將分兵團集民伍置屯列寨之類是也皆一時要務

金逼京城宰相何防領守禦公副之防忌公奏遣報謝北軍公畱金營七日而歸防方信妖人郭京用六甲兵募市井無賴數千堅持出戰公曰自古用兵未有以妖術成功者力爭不從以病乞解機務凡三章未報京城已失守金人以大元帥握兵在外不自安欲令迎還京師朝廷不得已遣兵往興仁府迎之公宻啟上曰方今外援獨康王耳不若畱在外使敵猶有所憚上曰卿言極是但得一公文回報足矣公至興仁以其情語守遂收公文以歸金再邀鑾輿出郊議未決防奏事出云翌日車駕出城公遽云金意殆不可測此行恐與前日不同防厲聲詬公公又率馮澥共說之澥與防同鄕齒長冀幸一聴防不從及幸金營至北狩皆如所料

將北去遣使押公還時邦昌僭立二十餘日矣旣歸臥病不出邦昌屢脇公視事卒辭之以死自誓潛以書遣太學生楊願陳撲獻康王防王遣黃永錫至京師公因具述圍城及遭變始末附以進遂奔濟州迎駕

公從駕至南京首陳五事一曰分屯要害以整兵伍二曰疆理新都以便公私三曰甄收人材駕禦用之共圖勲烈四曰恩威並行叛而討之服而捨之五曰裂近邊之地爲數節鎭以謹防秋上嘉納之

孫傅忠定公

字伯野海州人舉進士歷祕書省正字校書郎監察禦史從禮部員外郎進祕書少監擢中書舍人以事忤宰相貶蘄州安置靖康初召拜給事中兼侍讀進兵書拜尙書右丞俄同知樞宻院事欽宗再幸於金兼太子少傅行宮畱守

髙麗入貢公言使人所過郡調人治舟搔擾生事勞費民力以妨農時而於中國無絲毫之益宰相以其所論略與蘇軾同貶之

嘗奏乞復祖宗法度欽宗問之公曰祖宗法惠民熙丰法惠國崇觀以來法惠姦時謂名言

金攻京城急公親當矢石日夜不少休欽宗再幸北方久不得歸公屢貽書請之不報及廢立檄書至中外震駭公大慟久之曰吾惟知吾君仁聖可帝中國茍立異姓吾當死之又數請上還闕明日金大辟南薫門陳兵索道君皇帝後諸王妃主公獨畱中宮太子不遣宻謀欲以黃金五千兩匿太子於民間別以狀太子者並宦者二人擊殺之並取當死囚數人以其首同死兒並宦者屍送金營告以宦者竊太子欲投軍前都人爭而殺之誤傷太子因以兵討定斬其爲亂者茍尙不巳欲繼之以死越五日無肯當之者拊膺大慟曰吾太子傅義當同死生今主辱臣死之時虜𨿽不索吾當從太子行求見二酋以義責之庶幾萬一然後就死時方在皇城司有子來省公曰使若勿來而竟來耶吾已分死國矣叱使速去勿亂人意其子曰大人以身狥國尙何言哉願大人力保太子遂以畱守事付王時雍有頃從皇后皇太子至南薫門求出守門止之曰軍中惟求皇后皇太子畱守何出耶公曰主上旣辱太子復出我宋之大臣且太子傅也上旣不回當以死從太子金以尼瑪哈命召之而出不知所終

許份

字子大其先光之固始人今爲閩人以父將恩補承務郎監國子監書庫崇寧初登甲科除祕書省校書郎遷實錄院檢討官攺國史編修主管太平宮特除直祕閣遷龍圖閣崇福宮祠除鴻臚卿以親老辭主明道宮丁吉除宗少除徽制提舉萬壽觀同修國史俄知鄧州兼荊安安撫提舉萬壽觀知蔡州攺揚州兼淮東兵鈐奏事除徽猷直學士靖康初除龍圖直學士再任揚州以疾請祠提舉明道宮告老紹興三年十月薨年五十四

知鄧州政尙寛厚務爲勸戒而人盡其情庭無畱訟蓋一本於誠信故人愛服之鄰路饑流死載道鄧州賴公獨安詔公賑濟公置場列室具器用異旗物鳴鼔給食率三日一詣問饑飽而勞苦其病羸凡十月全活饑民二萬六千九百有奇

上殿論時政得失言多迕時相意上皇稱善而用事者極力排恨上曰許將之子賢能世其家朕舊知之故讒不行

上宣諭揚州古名郡今委卿剗除宿獘公因請曰臣聞應奉司封記花竹凡山林之勝士民之居騷然無復遺地願悉罷去又言維揚一都防而止江都天長兩縣不足以供經費而泰州之泰興舊屬邑也願復之又言異時帥臣於經賦外增上供九萬四千餘斛而民不堪願如政和三年舊額上皆從之

金人再入冦公卽日檄一路兵勤王進討解亳州之圍而漕糧至畿甸者不絕時諸路兵入援所至或縱剽掠多不聴入州城軍士病之公大啟城闉至者撫勞而去秋毫無犯城之圯者公一新之不逾月而功就故金人兩至中都而維揚之民晏如也

公之父當朝適值蔡京變法之秋中立不倚維持祖宗舊典抑其過甚京不得逞天下倚重上皇欲復用不果而有意於公公亦痛先志之不盡展時感激論事而小人又沮之連牧三郡愛民有古循吏之典刑亦略見施設矣

錢卽忠定公

字中道世爲開封人父居宜興今爲毗陵人中熙寧九年進士第授安州司理移懷州推知臨安縣丞調福州察推丁吉調睦州推丁母憂吉宰穎昌府郾城縣奉二後園陵辟爲京西漕屬崇寧中檄巡行塞下還除提舉鄜延路弓箭手就除陜西運判收復銀州防専董芻糧除鄜延經略安撫判官權帥事召除直龍圖知慶州兼環慶經略安撫逾年知延安兼鄜延帥除集撰徽猷待制顯謨直學士力詆童貫貶永州團練副使永州安置在永數月復徽制永興帥在道除興仁守攺靑州攺河東帥知太原政和五年丐祠五疏乃提舉洞霄宮復徽直知宣州除龍圖閣學士三疏告老授正奉大夫致仕家居三年薨

公初蒞事吏有誣服自盜抵死屬邑具獄上於郡公明其寃守將喜而謂曰劾縣獄當得賞答曰治獄得情乃其職擠人以論功非吾志也聞者嘆服滕公甫力薦之稱有气節異時必爲名臣

三衢有寃獄久不決屬部使者以閭裏宿怨檄往按治挾薦牘動公風欲鍜錬以快其私至則折獄平允全活二十三人或問之對曰吾寧老死選中豈忍以數十人易一薦哉

自爲幕府以方略聞後稍權帥事望實益孚上深知其才驛召赴闕入對上問西人兵力公曰夏國本數州之地盜據靈夏浸以彊大元丰中兵其城下羌戎壅河決水士馬幾殱遂無成功上曰靈武終不可取耶公曰戎狄之民皆兵也居不糜廩粟動不勞轉輸故便於用眾𨿽兵之去來飄忽如風而不能持久又其所短也願申戒邊臣嚴武備搜練戎士積粟堅壘先爲不可勝之計以觀其釁屈其所長而乘其所短則可以得志矣

童貫宣撫陜西法有弛張可從宜者得罷行之長安萬物騰湧眾貨益輕乃嚴設科條欲力平之計司承望風防取市價率減什四違者重寘於法民至罷市又行均糴法賤入民粟增估金帛以償之下至蕃兵射士之授田者咸被抑配全陜騷然幾至生變帥臣諸司不視利病奉行惟恐後公獨以爲不可極陳其害章上不報時貫方用事權傾中外人皆危之公抗章繼上言益切至士大夫聞章中詆貫論事多質直語爭傳誦之

種師道忠憲公

字彛叔山西望族也弱冠以伯父諤防爲三班奉職試法易文階爲鎭洮軍推王欽臣辟爲熙州推權同谷縣累遷提舉秦鳳常平換莊宅使知徳順軍忤蔡京意罷入黨籍屏居十餘年始得武功大夫忠州刺史涇原兵鈐知懷徳軍召問得請提舉崇福宮久之復以涇原鈐轄知西安州遷左武大夫康州防禦拜龍神衛四廂都指揮使洺州防禦使知渭州節制諸道兵進侍衛親軍馬軍副都指揮使應道軍承宣使以靖夏城失守降隴州防禦使尋以都統制出蕭關還拜保靜軍節度使童貫伐燕命盡防諸將師無功宻奏其助賊沮軍責授右衛將軍致仕上思之起爲憲州刺史知環州尋還保靜軍節度使復致仕金人南來拜靜難軍節度使京畿兩河制置使將援兵至闕上別置宣撫司除同知樞宻院京畿兩河宣撫使尋罷樞宻及宣撫加檢校少傅鎭洮軍節度使畱京師提舉中太二宮許翰論薦復節制河北除宣諭使尋復同知加太尉仍鎭洮軍節度使兩河宣撫使靖康初十一月四日卒

政和初夏國議畫界其使焦彥堅以故地爲請累數百言公曰如言故地當以漢唐爲正則君之疆土益蹙矣彥堅驚謝曰敢不惟公命自公守境國人受不擾之賜恨不獲伸子侄之禮於下執耳懷徳爲西方極邊公築同樂園於郊常從賔客鼓吹宴集其間吏民熙熙忘其身之在絕塞也

公初爲制置使聴用便宜檄取兵食公聞命卽發防姚平仲嘗以涇原騎兵二千步兵一千更戍燕山未行公遂率與俱北至洛陽而斡裏雅布師已屯於城之北或止公勿行曰賊勢方鋭我以偏師先犯之勝負見矣四方勤王之師視此以爲去就盍止少駐汜水以謀萬全公曰吾兵少若遲回不進形見情得秪取辱焉今鼓行而前彼安能知吾虛實都人知吾來士气自振何憂賊焉上聞其至喜甚開安上門命李綱迎勞旣入見時已與金人議和上曰今日之事卿意如何公曰女眞不知兵豈有孤軍深入人境而能善其歸乎上曰業已講好矣對曰臣以軍旅之事事陛下余非所敢知也卽拜同知公時被病特命母拜許肩輿入朝家人掖升殿金使王汭素頡頏方入對望見公拜跪稍如禮上顧笑曰彼爲卿故也自敵渡河京師諸門盡閉市無薪菜公請啟西南壁聴民出入如平常又請緩與金帛禁遊騎使不得逺掠俟彼惰歸扼而殱諸河執政聞其言止此易之

上方倚公以謀國而種氏姚氏素爲山西巨室兩家子弟不相下時平仲之父古帥熙河以兵勤王平仲恐功名之防獨歸於種氏乃以士不得速戰有怨言達於上上一日遣使五輩促公進戰公言過春分節可擊時相距才八日蓋遲其弟師中及姚古之至也平仲欲夜叩金營生擒斡裏雅布奉康王以歸故公言不用旣而平仲謀泄金先事設備及平仲率步騎萬人夜刼寨反爲所敗而還初公請簡料勤王之師分爲三等出戰餘皆守城先立理賞之格以示之選將分總距賊寨二三里環營守之絕其剽掠使其乏食趣姚古以所領西師防河朔將兵選精鋭五萬人自河陽駐滑州進屯賊營之後尅日並力攻之此必勝之防也不聴平仲敗公復言刼寨已誤然兵家亦有出其不意者今夕再遣兵分道攻之亦一奇也如猶不勝每夕以數千人擾之不十日賊遁矣李邦彥等畏懦不能用

是日公分軍屯城西其後軍適虜掠之戰於板橋斬首十七級至夜遣人焚馬監東廊金懼於牟馳岡穿塹立寨爲自衛之計

公入對次見都堂李邦彥以下與議和戰之計答對往復而邦彥弗識獨大笑而已是後廟堂懲二月一日刼寨之事自此因噎廢食公與李綱遂俱掣其肘公知兵有謀艱難時獨巍然有柱石望爲執政所二三故使其進退翕忽終不能用

靖康之變公首先赴難上召問計安出公奏云臣以議和非也京師周回八十里如何可圍城髙數十丈粟支數十年不可攻也欲於城內札寨而城上嚴守拒戰以待勤王之師不逾數月彼自困矣然業巳講和不可止金銀不足請見數與之如其不退乃與之戰且四鎭之地內保州乃宣祖陵寢斷不宜割與上令公於政事堂共議公見邦彥曰某在西土不知京城堅髙如此備禦有餘京師之民𨿽不能戰亦可使守但患無糧耳若糧食有餘器甲精鋭京師十萬眾盡皆兵也邦彥曰素不習武事不知出此公嘆曰相公不習兵豈不聞往古守城者乎又曰聞城外居民悉爲賊殺掠畜產甚多亦爲賊有當時旣聞賊來何不悉令城外百姓撒去屋舍搬其所蓄盡入城中乃遽閉門以遺賊資何也邦彥曰倉卒之際不暇及此公笑曰好荒左右皆笑公與邦彥議人人異同惟李綱與公合奏公所議而請身任其責後以綱爲守禦使用公計遣使以金帛不足事曉諭尼瑪哈尼瑪哈意不滿引兵攻城綱出兵小不利邦彥等歸罪公與綱而罷其兵兩日人情危駭而上不知也【靖康太學遺錄】

中丞許翰上疏曰伏見罷師道提舉中太一宮中外聞之悵然失色按師道沈毅有謀山西將士人人信服素聞其賢臣所詢訪數十百人皆言師道𨿽已老疾智慮不衰而朝廷以爲老無計防不可復用且昔秦始皇老王翦而用李信兵辱於楚漢宣帝用充國之老終漢之世無西戎之患自呂望以來用老將收功者難一一數以古揆今則師道之老而木訥未當謂不可用也今無故解其兵權委之道館使士气消沮民心疑惑臣竊恨之

翰章累上言復師道兵柄上曰師道老矣難用當使卿見之令相見於殿門外公寂然不語翰因言平仲城下用兵之失以感發之公始言我寡彼眾當分兵結寨守要地使糧道不通挫以持久可破也翰深嘆息其言復上奏師道智慮未衰方時多故而虎臣置之散地非防也

尼瑪哈之兵聞巳和而退命公宣撫河北駐滑州復命兼河東宣撫公乃請合山東陜西京畿之兵屯於靑滄滑衛河陽預爲防秋之計徐處仁等謂金人重載甫還豈能復來不宜先自擾費且示敵以弱議格不用

公駐河陽金使王汭來禮甚倨公知金必大舉卽上疏請幸長安以守禦事付將帥朝廷謂其怯復召還不能入見矣

金陷京城上聞之慟哭曰朕不用師道言以至於此春初金之去也公嘗勸上半渡擊之不從曰異日必爲後患至是果然

宋名臣言行錄續集卷二﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄續集卷三

宋李幼武纂集

傅察忠肅公

字公晦獻簡公之從孫孟州濟源人年十七以類試河北運司髙薦試禮部以避親別試復在髙選初任靑州法歷永平淄川丞久之除常丞召對除兵部員外郎逾年遷吏部宣和七年十月借宗正少卿接伴金使行至境上不屈遇害年三十七贈徽制乾道中累贈少師

公未廷試蔡京輔政賣弄威權脇制中外且陽示含容誘以附已堅欲以女妻公遣其子與術士數輩踵至視公又托其姻彊公相見公不從識者謂公年少有器識未易量也後公爲淸獻婿京銜之

爲接伴使時金人已渝盟公至燕山聞斡裏雅布入冦或勸其母遽行公曰銜命以出聞難而止若君命何遂行遇斡裏雅布領兵至金人曰見太子當拜公曰太子𨿽貴人臣也當以賔見何拜爲斡裏雅布怒曰汝國失信吾興師南向海上之盟不可恃也公曰兩國講好信使往來項背相望何謂失信太子幹盟而動意何爲乎金左右捉使拜白刃如林公曰死則死耳豈有俱人臣而輙拜者或抑捽使伏地公植立衣冠顚頓終不屈斡裏雅布怒曰爾不拜我耶麾令去公知不免謂其下曰彼脇我以拜我義不辱我死必矣我父母老素鐘念我聞之必大戚若等得脫幸記我言以告吾親知我死國少解其無窮之悲也左右盡泣旣次燕山遂遇害

公生而秀穎異於他兒十嵗不戲弄誦書問學晨夕不懈

公忠孝得於天資刻意好學自少至壯未嘗一日廢初逰屋同捨或出入飲博客至公獨在初未爲異後至每如此人方嘆其修謹

公與蔣噩同爲接伴遇敵人噩等拜獨公不屈曰主上明若日月何欲敗盟南北敵國安知非送死哉我有死而巳膝不可屈也

劉韐忠顯公

字仲偃其先京兆人六世祖當五季之亂避地建之崇安遂爲閩人登元祐九年第調洪州丰城尉再調秦州陜城令崇寧初王厚帥熙辟狄道令復辟經幹轉武勝軍節僉京漕吳擇仁辟主管丁吉監在京綾錦院轉朝散郎提舉陜西貨司召至除直祕閣領轉運司事升祕撰遷中大夫除制置解監副使尋領使事除集撰攺陜西漕使宣和初丐祠除徽制主西京崇福宮除知越州明年詔拜述古直學四年召防充宣撫司參謀官五年遷光祿大夫顯謨學士知建州攺福州除延康學士尋落職提舉洪慶宮尋復職知荊南府攺建州除眞定帥靖康初拜資政學士遷銀靑拜河北帥未行復拜河北河東宣撫副使繼除都大京城四壁守禦使卽報罷爲時相所擠降五官落職宮祠二年遣使金金人欲用之不屈而終年六十一詔復官贈資政大學士

初尉丰城嵗饑多盜旁邑率以捕殺希賞公曰此饑民救死耳率豪右出谷賑防之存活者甚眾盜亦戢

方臘反陷杭睦二州杭越阻一水越大震官吏悉遁或請公行公曰吾爲郡守將與城存亡不爲動民聞公言稍還公下令曰富者出財壯者出力民讙奮無敢後遂葺壘練兵爲戰守備明年二月賊陷衢婺八日至城下公麾眾出戰賊大潰橫屍蔽野自是不敢近公境溫臺明以越爲屏蔽亦賴以全越民相與剏生祠比屋繪其像飲食必祝曰活我者劉公也

中使自京師來出禦札督戰且諭將佐僚屬曰朝廷與金人約夾攻契丹久矣我若罷兵彼將滅遼與我爲鄰得無責言乎若使異時生釁誰任其責公曰與外國共事非計也童貫怒曰此出上意公以爲非計何也公曰自古與外國共事鮮無後患事不成則信義恩威俱廢四鄰解體事成則敵人恃功必有邀索唐以回紇破安祿山納侮召亂百年不已況金人气焰非回紇之比乎

初金之入眞定也父老號呼曰使劉資政在鎭豈有此禍金益知公名必欲得公宰相紿以割地遣公往以其國僕射韓正館公於城南壽聖院正言國相知公名今欲用公矣公曰偸生以事二姓有死不爲也金謂尼瑪哈爲國相云明年正月正見公言欲以公爲正代許以家屬行公仰天大呼曰有是乎歸召指使陳灌等曰金乃欲用我我當以死報國耳灌等泣且拜公曰死生命也寧爲不義屈乎卽手書片紙曰金人不以予爲有罪而以予爲可用夫正女不事二夫忠臣不事兩君以順爲正者妾婦之道此予所以必死也付灌持歸報諸子卽沐浴更衣酌巵酒以衣絳自經時十六日也燕人雜然嘆曰劉相公忠臣也因與灌共瘞公壽聖院西崗上徧題院壁識其處灌逸歸報公子子羽具棺衾公故將王等以兵防出城大殮公薨八十日矣顏色如生觀者異焉

公爲人莊重寛厚寡言笑與人交謙恭若有所畏至臨大事則毅然不可奪累歷大藩事無巨細必親臨之至忘寢食𨿽盛暑寒不憚也不喜宴逰稍暇逸心不自安爲政愛人出於誠心求民瘼如去已病齦齕豪彊不顧其難必極力而後已小民犯罪或越法縱捨至大姦則立斷不疑

公曆事二朝軍旅事未嘗不在其間意甚厭之抗章求閒略無虛嵗宣和間鎭長樂公以書生起白屋一旦持帥節過家上冡與親舊揮金把酒勞問平生畱連旬日不忍去閩人榮之晚益厭宦逰買田嘉興將老焉捨旁有水竹自長樂歸日與裏中賢士大夫逍遙放浪相娛樂恬然無仕進意而朝廷用之不置也

公長慮逺識得於事先料敵彊弱計事可否後悉如其言歷官皆補外人恨其未用及時當多故始付以大計而動輙齟齬不得施其謀𨿽以身狥國無負於幽顯而有志之士爲國惜之

李忠定綱挽公詩序曰士固有一死或重於太山或輕於鴻毛非死之難處死之難也公毅然不動其心視死如歸遺書其家陳義可觀足以激懦夫而羞失節之士豈不誠烈丈夫哉

宇文虛中撰賜旌忠褒節碑曰平昔無事時公頻使於外未嘗陪鳴玉之列間一入朝言者隨而擊之在圍城中尙不爲時相所容一旦死難毅然在他人之前乃知忠義之士固自有守

又曰古語有之謀人之軍師敗則死之謀人之邦國危則亡之公之始議欲以計勝敵而以激怒輕戰爲戒顓謀者與公相違卒以致禍謀者不能卽死而公乃先死此尢爲忠臣義士之所難也

程振

字伯起饒之樂平人入太學崇寧三年幸學以髙第補和州教畱辟雍久之遷博士擢常博丐外京西提學五年攺京南倉入尙書膳部員外郎逾年監察禦史遷司業兼太子舍人攺國子祭酒遷左司員外郎兼官如故除中書舍人忤王黼諷言者論之責提舉衝佑觀時宣和三年也明年復集撰丁尋復徽制中捨皆力辭不拜淵聖受禪忽除吏侍連章求去不允除開封尹除刑侍靖康初兵陷京師求金冒死直前遇害時二年二月二十五日也年五十七建炎初進朝議大夫贈端明學士

初見太子東宮言古者大祭祀登餕受爵必以上嗣旣經禮所載且元丰彛典具存昨上有事明堂而殿下不與非所以尊宗廟重社稷太子矍然曰初無人及此由是驟加奬重

方臘暴浙右公爲王黼言宜乘此時言天下事庶幾稍革當天意順人心黼怏怏不悅曰上且謂某挾冦柰何公知黼忌其言不答趨出然太子薦公甚力朝廷莫知防兩省官缺上曰程某老成忠實必以爲給事中黼銜前忿不能平曰公資淺且雅長詞令止除中書舍人

淵聖受禪公以大臣不協議論多駁詔令輕攺失其事幾如金人且拏兵半年而至今不解者以或和或戰之說未一故也裁抑濫賞如黒白易分而數月之間三變其說者以廟堂不能忘私而多與其黨爲地故也今日一人言之以爲非而止或出聖斷逾度而不暇疇咨或用大臣偏僻而遂形播告所以動未必善處未必宜乃輙爲之反汗焉其勢不得不爾也及聞虜防河北力請合諸路兵掎角擊之以牽其勢且曰彼猖獗如此陛下猶欲守和議而不使之少有所懲創乎淵聖𨿽美其言而奪於大臣不能用

靖康二年金邀天子幸其營公亟白宰相何防思所以折虜之語告於上而卻之防私宣言翌日車駕出城羣臣失色已而金索金繒無藝府庫不足以民財繼之詔尙書梅執禮侍郎陳知質及公給事中安扶督民輸一日金坐城闉猥謂四人者吾國賦羊馬於民率比屋相甲乙若甲輸而乙否則執而誅之誰敢違者意民窮且變生將投隙而逞四人者同辭而對曰今天子防塵臣民皆願前死𨿽肝腦不計也於金繒何有哉顧誠亡以塞責金大怒問官長安在欲加以罪而置其餘公恐尙書坐之遽前曰皆官長也金不勝忿四人者皆死之上卽位哀其忠降璽書褒嘆

初公爲中書舍人王黼以客沈積中帥河朔欲覘虜圖燕公語積中當思異時覆族之禍積中佩公戒至所部首以書謝公盛言其不可之狀公具以其語告諸朝洎公左遷童貫蔡攸卒興是役致變起肘腋而公罹其凶故聞公之喪士無賢愚皆爲之出涕

宣和中上皇崇道家之說公至東宮淵聖問焉公對甚悉其略曰周公作鴟鴞之詩孔子以爲知道其言不過迨天之未陰雨徹彼桑土綢繆牖戶而已老子著道經亦曰爲之於未有治之於未亂蓋老氏與孔子合者如此今不固根本於無事之時而徒事目前之功非二聖人之意他日淵聖爲太上皇道之太上皇頗嘆美健羨疏左右近習之臣而楊戩方興龍徳太一之役懼不能得因肆讒說家令楊馮將輔太子幸非常太上皇震怒執楊馮而誅之淵聖之言亦廢及靖康中公尹天府言利者頗欲離間兩宮公心獨鄙之每調和父子之間甚有恩意如詔鞫龍徳近侍梁忻之類特寛其丈由是纎芥之疑不行聞者嘆服

公天資樂易與人談笑極醖借風流至論事則挺然不可回奪居鄕専趍人之急以急抵公門者未嘗辭於書無所不觀亦無所不學屬文敏贍下筆才能自休書記翩翩千里如對靣語見之者把翫無斁爭藏之爲榮

嗚呼士方平時劇談指掌以禍福死生自任而謂人不能此直易爾一旦臨利害僅如秋毫鮮不喪厥心而移其所守若夫規以身免而推禍於他人者比肩接迹也聞公之風者亦可少媿哉銘曰惟祝融之苗裔兮公鼻祖曰伯休越漢唐而南徙兮家洎川之上防天旣予公以修能兮又重之以姱節冠切云而事君兮景忠精之前哲氛祲忽其蔽日兮神龍蕩而失淵眾憚殃而逭禍兮公踽踽而直前左攙搶而右窫窬兮公胡獨離此患茍殺身而成仁兮齊死生於夜旦紛眾美曽不槪見兮獨令名之庶幾偉蕩陰之節死兮吾將從晉賢之所歸【龍溪汪藻撰墓志】

李若水忠湣公

字淸卿洺州曲周人擢上捨第爲元城尉平陽府錄濟南府教除太學博靖康初使金除著作佐郎使還擢禮書力辭攺吏侍兼權開封尹二年死於金年二十五建炎初贈觀文殿學士

蔡京復相老而耄事一出於子絳少宰李邦彥欲謝病去公曰大臣以道事君不可則止去就之義當決之於上前詎可奄奄以病退哉

公見尼瑪哈於太原尼瑪哈遣王汭偕來十一月還朝間二日敵騎南牧公副馮澥使之至中牟防守河兵亂相驚以敵至左右駭顧謀取間道以去公謂澥曰戍卒宵潰公不可效之某死不避也遂由故道行日一奏京師言金兵且至宜選將練兵褒有功勸戰士修城郭飭守備以待其來和議必不可諧也至懷州遇金人館伴劉思蕭慶言以遣使京師請以河爲界因隨其軍行至京西之境而聞耿南仲聶昌出使割地界矣尼瑪哈至京城外獨遣澥同慶入城請與皇帝相見議盟誓不從又請與道君相見亦不從但許宰相親王出後數日遣兩執政兩宗室分使金軍尼瑪哈冒矢石督攻甚急城陷金召公公出見二酋曰令何相公來計事不則縱兵入城矣遂入見欽宗時獨何防孫傅梅執禮秦檜並宦者數人在左右公具傳金人語乃遣防行明日又命濟王及陳過庭偕往防還言二帥請與道君相見欽宗曰朕當自往耳豈可使道君皇帝防塵哉明日上幸金營畱三日而還

二年金遣使以書來言曰農務方興將歸矣徽號事當面議請皇帝出郊遂以明日出公扈從旣而金遣蕭太師者易禦服公忿怒抱持上呼天聲苦數聲大呼罵且泣曰吾君華夏眞主爾輩敢無禮耶眾擊之面目爲傷气結僕地良久乃蘇金使人監視日三飯飲之公絕不食金怒囚之蕭太師者數來勸勉公嘆曰天無二日某寧有二主哉其僕亦來慰解曰侍郎父母春秋髙兄弟眾柰何公叱曰忠臣事君有死無二吾終不復顧家矣𨿽然吾親老矣若歸勿遽言恐傷吾親意令兄弟輩徐徐言吾死國也公母張氏聞變哭且言曰吾子死難必矣

又旬日尼瑪哈召公議立異姓公曰道君皇帝爲生靈計罪已內禪主上仁孝恭儉未有過失豈可輕議廢立尼瑪哈曰趙皇失信安得爲無過公曰若以失信爲過則女乃失信之尢者乃歷數其過曰女伐人之國不務全安生民徒掠金帛子女以爲丰肆爲封豕長蛇黷貨無厭女眞一劇賊罵不已尼瑪哈令曰擁之去反顧罵益甚至郊壇側謂其下謝寧曰我爲國死職耳並累若等也監軍曰吾爲公釋此人使歸公能從我乎公復罵不已遂見殺

一云粘罕再召公出公知虜難以義動因歷數其失信大聲抗論云皇帝非失信以祖宗積累之難三世方得河東陵寢在焉曽不敢輕與人惟義所在而巳且如二元帥自去年城陷之後再與主上議和永事大國防血未幹又復違背又於金銀所需之外種種需索無厭貪人土地取人婦女玉帛覆我宗社害我生靈是一巨賊耳尼瑪哈大怒令曳出於靑城東華門外敲殺之臨死罵聲不絕於口胡相謂曰大遼之破死義者十數今南朝惟李侍郎一人

公臨死爲歌詩一首其卒章曰矯首問天兮天卒不言忠臣效死兮死亦何愆人聞而悲之

公初名若冰上召見惡其若猶弱也冰猶兵也兵不可弱遂賜今名

髙宗中興贈公官制詞云段秀實笏擊朱泚顏杲卿面罵祿山簡冊有光精爽如在惟爾英烈追配古人

太學生祭公文曰皇穹將傾天柱必折大地欲僕泰嶽必蹶云云公人中龍肯臣犬豕云云賊據牀上天子在下公抱帝躬嚼齒大罵公於是時眥裂髮立乾坤晝昬鬼神夜泣云云欲贖淸卿人萬其身萬人何多一世猶輕雲云吾將提長劍而登泰華抉浮雲而問蒼天𨿽泣盡而繼之以血安得吾淸卿之復然

欽廟宰相皆有誤國之罪故無配享者乾道五年冬當祫祭九月常少林栗黃中言當時臣僚遭值艱難莫救淪胥罕可稱述而以身狥國名節暴薨者不無其人𨿽生前官品不應配享之科而事變非常難拘定制乞特詔侍從臺諌集議奏可中所陳蓋指公也汪聖錫時爲吏書獨以爲無可配享乞罷集議從之

宋名臣言行錄續集卷三

欽定四庫全書

宋名臣言行錄續集卷四

宋李幼武纂集

歐陽珣

字全美吉之永和人中崇寧五年進士乙科授忠州教知杭州鹽官罷起授南安錄靖康初如京師遇國難議割地力爭忤時相命出使河朔進秩朝請郎將作監丞至深州猶力爭金怒殺之紹興中錄其節子夭官其壻臨江曾敏恭

靖康初朝廷議割三鎭地公率其黨九人上書曰地不可割越一日集議何防而下三十六人無異辭公廷爭謂割地奉金非防且曰金志不在地願力戰戰敗而失其地他日我師取之直舉以與之他日我師取之曲時宰懷諼迷國反白遣公蒞割河朔地防深州等郡義不肯臣金皆固守不下金人以公至城下俾致朝命公慟哭謂城上人曰朝廷爲姦臣所誤汝等勉爲忠義以報國吾不愛一死以謝朝廷金人怒執公送燕山遂死之

初公詣闕欲論事時蓋靖康元年之冬金勢方張甚公道出豫章防故人爲帥惎公姑勿行行且及禍公嘆曰吾平生患不得死所國蹙如此而謀國者日益鄙吾將有所開說說不合而死是吾得死所矣庸可避旣被命赴金軍卽取告身文書畀同年生戴特立曰持此歸報吾家吾不生還矣遂行

三松王才臣曰公之死難眞捨生取義仗大節寧死不折者所謂英雄豪傑之士可以爲事君之法也觀其與故人帥及同年生之言其不肯折節以茍生蓋素所蓄積非偶然一決之諒也予嘗論女眞諸逆酋其用兵行師未必得與劉淵石勒比而吾國又帖然無典午氏內阻外訌之警顧乃長驅直鶩莫或齟齬之者吾國空無人焉耳方金兵南牧河朔諸郡人自爲守金貪利不顧絕黃河懸師深入以犯京師此兵家之所忌也當是時使得奇男子假朝廷一節糾合燕趙義附之士據險出奇以躡其後使彼懷反顧之憂此一奇也柰何反先割地以肉飼虎耶此予因公之事拊膺扼腕痛悼於已往也

從孫文龍建公祠堂守道記之曰靖康建炎間廬陵郡死國事者二人監丞陽公死燕山忠襄楊公死金陵死一爾有二焉楊公死城歐陽公死使命有謂余曰歐陽公誠死使命與致命於敵國不我從則死之義也公之往也吾國則有辭矣勢焰方熾京師方急三鎭𨿽天下根本不敢愛也以是紓禍且爲後圖公奉命割地可也旣至深軍民固守不下公知人心未解卽反其辭告之曰朝廷爲姦臣誤至此若等宜忠義報國吾已辦一死矣金人怒執殺之此之謂違使命以死非死使命也義歟余曰公得死尙何言當崇殿之間淵聖非決有棄地意公亦力言不可且謂戰敗而失其地他日我師取之直舉以與之他日我師取之曲時宰旣詆其說又彊以行大類漢遣狄山乘障事事不出武帝而出張湯耳使公竟致使命不死矣而豈公夙心哉當其慷慨城下痛哭以勉守者但見有吾心不見有使命非違使命也此時宰之命非君父之命此君父之命非宗廟社稷之命也臣受命於君君受命於宗廟社稷揚揚出疆舉地以與人曰有使命在吾爲宗廟社稷懼矣使皆類此一可辦何以知義之士大夫爲古語有之爲人臣而不通春秋者守經事而不知其宜遭變事而不知其權故曰大夫出疆有可以安國家利社稷則専之當時人心如此使所在皆固守不下其紓禍猶不愈於割地耶況不可割吾前言耶夫前言忤時宰意一宜死知不可顧不得已爲此來二宜死固守不下者今搖之使背國歸虜予何人三宜死死而死耳吾猶萬一覬吾地之存夫義無定名要於忠忠不在小諒歸於爲國公得死尙何言云云嗚呼公死何地公像在此公子爲誰公世有祠其地址通衢面大江停車艤舟顧瞻而徘徊者尙其念曰人誰無死

陳彬曰謹按國史丙午之厄崇圮之殷以割地出使死焉者三一死於絳一死於磁其一死深則公也絳磁二使挾必割之計以往謂可逭死於金然終不能逭於絳磁之軍民公主必不可割之議以往死固前定而詬金如奴就刃如歸公身死金亦气死等死一也馨風穢聞越百年而如新公不死而未死之懦夫骨已寒矣又熟籌之河朔二埀瀛滄頭角魏府心胸邢洺眞定左右髀金縱不自愛死引髯蛇吭舒醉虎膊越塹逾藩卽我仇讎儻迓一戈旁一矛嬰所必趨蛇立可刳虎立可僕公始以防官率九人扼媚金者而奪之气念此至熟庭謀不輯黽俛共命君命曰可君義曰否孰與先辦一死自獻於殿陛猶可殉義攺命也然死固等爾河朔軍民百千萬億儻禦命往者類如絳磁婉娩奉金謂棄地棄人皆上本指軍民固未忍以此負國而忍使吾君先負此曲於軍民耶城下要盟梁谿丞相恥之然寧請身代棁鄴往力丐毋以使節他畀亦知此曹子望金口呿決不敢吐一健語以震蘇吾國軍民心膽也觀公抵深面城痛哭曰朝廷爲姦臣所誤汝等當戮力報國萬眾竦然知棄城者非朝廷也解揚登車宋城之人有以城斃而不從於夷公一死不躁用於殿陛間而用於幽朔亦知捨介秋而予忌者非正論所能激曽不如邊朔沈勁之風猶能鼓動於一死之下以堅其不負宋之良心也罕以凶元幾縶於潞太行之梁伊澗之翟昫海之魏﨑嶇戎馬撓腋脇使不輕得食息公一死所激猶幾年而未已耶郡有賢牧罔羅軼迹以風厲於厥邦厥民血气心知莫非臣子秉彛好徳一是忠愛生則烏可已矣公耿耿於今猶生生直爲生幸生爲罔巍然炳然臨女無貳於心獨無慨乎銘曰枉矢蛇行南絕河津超騰次捨淩躐勾陳蟣虱臣工寸鉄排闔河山兩戒有戰無割附耳纊聰軺星北馳嚼齦勵眾握節死之救日之弓救月之矢力胡能及心弗能已一士死命萬夫死心燕南列城濬湯屹金委彼懦夫行屍臥胔九原倘逢顏忸顙泚古誰無死之死骨香千古大閒巋然斯堂

宇文虛中肅湣公

字叔通成都華陽人

紹興十五年公初使金爲所畱後爲金用公知東北之士憤爲左袵宻以信義感發之從者如響乃與其翰林學士髙士談同謀欲因金主亶郊天就刼殺之先期以蠟書來告於朝欲爲之外應秦檜拒不納防事亦覺公與其子師瑗皆坐誅闔門無噍類

畱正曰公之忠亦可考矣方建炎之初以資政殿大學士奉命使金國畱系北庭抗節不屈故相秦檜用事盡歸其孥於虜中則紹興十二年也公在金旣久其諸名王大族皆尊信之不疑因與其子師瑗曁僞翰林學士髙士談謀爲復讎之舉欲因九月金主祭天而刼之金之諸王宗親約爲內應不幸而功不成者天也而金人自此上下相疑浸行誅戮矣公之家巳碎於金手迹其禍端由於蠟彈之繳還則秦檜之爲也是時國家中興二十年而公之事不顯最後張魏公招韓王來歸始能言其詳公無子有女以族人紹節爲之孫明詔命以京秩至淳熙十一年更與恩澤二名令曽孫承受所以勸天下之爲人臣者也

宋名臣言行錄續集卷四

欽定四庫全書

宋名臣言行錄續集卷五

宋李防武纂集

洪皓魏國忠宣公

字光弼其先徽州人唐末避亂徙樂平之洪巖遂爲饒州人登政和五年進士第主臺州寧海簿攝令拜南京國博未上主兵饋有功爲秀州錄宣和六年丁大中憂禫中俄召見擢徽猷待制假禮書使金國不屈節紹興十年始歸進閣直提舉萬壽觀兼權直學士院忤秦檜出守饒州提舉太平觀丁大碩人憂服除得太平觀復責濠州團副使安置英州謫九嵗始復左朝奉郎主管崇道觀居袁州未逾嶺病革二十五年薨於南雄年六十八復敷文閣直學詔贈太師

宣和六年秀州大水田不沒者什一流防塞路倉府空虛無賑救策公曰郡守以荒政自任悉籍境內粟畱一年食發其餘糶於城之四隅升損市直錢五戒米肆揭賈於靑白旗上巡行無時扶其旗靡者皆無敢貴糶不能自食者爲主之立屋於東南兩廢寺十人一室男女異處防其淆僞涅黒子識其手東五之南三之負防樵汲有職民羸不可杖有侵牟鬭嚻者亂其手文逐之皆帖帖畏伏借用所掌發運名錢錢且盡防浙東綱常平米斛四萬過城下公遣吏鏁津柵諭守使截畱守噤不肯曰此禦筆所起也罪死不赦公曰民仰哺當至麥今臘猶未盡中道而止則如勿救寧以一身易十萬人命訖畱之居亡何廉訪使者王孝竭至郡曰平江哀號訴饑者旁午此獨無有何也守具以對卽延公如兩寺驗視民肅然無出聲孝竭曰吾嘗行邊軍政不過是也違制抵罪得爲君脫之且厚賞呼吏艸奏公曰免戾幸矣安所賞但食猶未足公能終惠復得二萬石乃可孝竭以聞米如請而得至麥秋民相攜以歸前後所活者九萬五千餘人州人旣不死凶年公出無不以手加額呼爲洪佛子

上以國步艱難兩宮逺狩爲憂公極言天道好還金人安能久陵中夏此正春秋邲郢之役天其或者警晉訓楚也所言反覆當上意上曰卿議論縱橫熟於史傳有專對之才朕方擇使無以易卿公以母老父喪懇辭不許擢徽制遷五官假禮書爲奉使大金軍前令與宰執議國書公欲有所易輔臣護其文不喜遂抑遷官賜告一日歸別持太碩人拜且泣時淮賊蠭起公間闗至太原畱幾一年金遇使人禮益削及至雲中大酋尼瑪哈迫與副使官僞齊公曰萬里銜命不得禦兩宮以歸大國度不足以有中原當還諸本朝乃違天以奉逆豫豫可磔萬叚顧力不能忍事之耶今畱亦死不卽豫亦死偸生狗防間甘鼎鑊不悔也尼瑪哈怒命壯士擁以下執劍夾承之公不爲動旁貴人嘆曰眞忠臣也止劍士以目爲跽請尼瑪哈怒少霽遂流逓於冷山流逓猶中國編竄也雲中至冷山行兩月程距金二千餘里地苦寒四月艸始生八月而雪土廬不滿百皆陳王烏實聚落烏實使誨其二子或二年不給衣食盛夏至衣觕布畨課四隸采薪它山嘗久雪薪盡至乞馬矢煨面而食困辱十年多爲詩文以諷皆憂國傷時語

烏實嘗得獻取蜀策持以問公公曆陳古事梗之烏實銳欲吞中國曰孰謂海大我力可幹但不能使天地相拍爾公曰兵猶火也弗戢將自焚自古豈有四十年用兵不止者又數數爲言所以來爲兩國大事今旣不受使乃令深入教小兒兵交使在禮不當執烏實或應或否一日大怒曰汝作和事官卻口硬謂我不能殺汝邪公曰自分當死顧大國無受殺行人之名此去蓮花濼三十里使之乘舟一人蕩諸水以墜淵爲言可也烏實義而止

兩宮防塵五國城公嘗私遣人奏書並獻胡桃梨修栗面諸物兩宮方知趙氏中興永祐陵諱聞公北鄕泣血旦夕臨後遇諱日卽燕山開泰寺爲文以薦曰千嵗厭世莫遂乘雲之仙四海遏音同深喪考之戚況故宮爲禾黍攺館徒饋於秦牢新廟防衣冠招魂但歌於楚些𨿽置河東之賦莫止江南之哀遺民失望而痛心孤臣久縶惟歐血伏願盛徳之祀傳百世以彌昌在天之靈繼三後而不朽故臣讀之無不掩涕

金巳遣使約和烏實問所議十事公條析之甚至曰封冊是虛名年號本朝自有金三千兩景徳所無東北宜絲蠶大國有其地矣絹不可增也至於取淮北人景徳之盟載書猶在可覆視也烏實曰吾欲取投附人誅之以懲後何爲不可公曰昔魏侯景舉十三州地歸梁梁武欲以易其侄蕭明於魏景遂作亂陷臺城僕兩帝中國所監決不相從悟室稍悟乃曰汝性直所言不誑我吾與汝如燕遣汝歸議遂行旣而莫將北來議不合囚涿州事復變未防烏珠族烏實黨與坐死者數百千人獨公故與持論身幾死者數矣烏珠知之故得免

公至燕燕人重公執節爭持酒食相勞苦公間行防市物色諜者得趙徳書機事數萬言藏故絮中以歸曰順昌之役金震懼喪魄燕之珍器重寶盡徙以北意欲捐燕以南棄之王師亟還自失機防𨿽再躪河南後必更成具以烏實語並兩宮諸王主所居報上明年夏求得皇太后書遣邵武男子李微來歸上大喜因禦經筵謂講讀官曰不知太母寧否幾二十年𨿽遣使百輩不如此一書遂官李微

公復以書曰金巳厭兵勢不能久異時以婦女從軍令不敢攜朝廷不知虛實卑辭厚幣未有成約不若乘勝進擊再造猶反掌耳所取投附人只欲保江南歸之可也獨不監侯景之禍乎若欲復故疆報世讎不宜與胡銓封事此或有之知中國有人益生懼心張丞相名動殊方可惜置之散地並問李趙二相安否獻六朝禦容徽宗禦書其後和定祐陵及太后歸音皆先報凡四年中以文書至者九皆陳軍國利病

宰執賀皇太后有來歸期上曰洪皓身陷北方乃心王室忠孝之節久而不渝誠可嘉尙二子皆中詞科亦其忠孝之報也先聖福善禍淫之理於此可見

金法曾被任使者永不可歸欲以計墮公令校雲中進士試使者監上道公日損食陽爲疾狀旣至謂院官曰今取士以詩賦吾故學經耳曰豈不能出語策士乎考官孫九鼎者有太學舊以爲疾聞得回燕金議遣奉使人各還其鄕因赦及之它使者幸稍徙多占淮北無敢言淮以南者公實以饒州聞張邵朱弁亦自言和州徽州人旣議和還淮以南使者故公三人在遣中用事者多曰此等人若放了幾時更有今不畱後必爲我患歸計屢欲變參政王公使至燕公得其陰謀從坡上與館中人語爲畱守易王所獲對吏將馳流星騎上其事副畱守髙吉祥素嘉公忠委曲護出之且易以它牘公行月餘方以元牘奏埀入境七追騎至及淮則在舟中矣至盱眙以奉使無狀自劾上方以來歸爲喜報無罪可待日以禦札趣覲旣至闕登時見內殿奏事罷力求鄕郡養老母上曰卿忠貫日月志不忘君𨿽蘇武不能過豈可捨朕去也

公見秦檜肆言無所避彌三日不休曰張丞相金所尊憚乃不得用錢塘暫蹕而景靈太廟土木之工示無中原耶檜謂公長子適曰尊公信有忠節得上眷但官職如讀書速則易終而無味要當如黃鐘大呂乃可閱九日直學士院

金人來取趙彬輩三十人家屬詔歸之公曰金旣限淮官屬皆吳人畱不遣蓋慮知其虛實也彼方困於蒙兀姑示彊以嘗中國宜謂之曰俟淵聖皇帝及皇族歸乃遣檜大怒公又言王倫輩以身狥國棄之不取緩急何以使人初檜在達蘭軍中達蘭圍楚州久不下使檜艸檄諭降有實納者在軍知狀公與檜語及金事因曰憶實納否別時托寄聲檜色變而罷翊日李文防卽奏公項事朱勔之壻夤緣攺官以該討論乃求奉使比其歸也未能自脫特以和議旣定例得放歸而貪戀顯列不求省母乃出公知饒州

公責置英州閩人倪詧爲守老矣內無奧主聞知新州張棣以巧中胡銓遷客取使節欲效之卽使兵馬都監俟其隙捕公家奴寘獄中釀成其罪未及發而詧死事乃解

公天性彊記書無所不讀𨿽食不釋卷稗官小說亦暗誦數千言宣政間春秋之學絕獨窮遺經貫穿三傳在冷山摘褒貶微防作詩千篇北人抄傳誦習欲刻板於燕公弗許

男適書賜諡制書後曰臣聞足再刖而玉顯其美火百鏈而金知其精人臣忠邪至身後而是非始判發潛徳之幽光誅姦諛於巳死孔子作春秋之防也先臣當戎馬紛紜之際使不可測之絕國十有五年然後歸陛下謂蘇武不能過且許筆賜其傳防先臣席弗暖而逐弗獲藏奎壁之寶今又十有五年弟遵入對陛下褒嘆忠節復道前語恩隠再三寵之令諡生𨿽奇剝芬香多矣臣謂衞律李陵屢說而武不降先臣則爲宇文虛中韓昉所逼三換官而不受張勝事泄武有擬劍幽窖之危先臣則不同龔璹仕齊寧蹈利刃冷山無以異於窮海之北糊口於烏實無異於靬王隻影南翔所不及牧羝者四嵗至若通永祐之表朝長樂於燕間道蠟書其至有九潛見王人幾僨牢戶問答往返皆存闕庇民之語投其詩又篇篇皆以戢兵爲意此則武之所無者陛下以爲武不能過聖訓明哉然燕王聲霍光之罪以武久縶而歸才得一典屬國楊敞無功乃爲搜粟都尉遂謂光專權自恣疑有非常而秦檜排妒先臣不使一旬寓乎玉堂之直致陛下有大用之意而不遂終之流放丑地九年不返則得禍之酷特甚於武武之一子黨叛人而誅漢廷憐之爲之逺贖胡出蘇氏賴以不絕而臣以先臣故獲戾亡檜至謂家傳彊暴曲法免官非遇天日淸明則亦禁錮就死嗚呼一言華衮萬世不刋易名崇終匹休麒麟圖畫諸孤不肖咸叨錄用恩徧存歿又過蘇氏臣礱石以識異渥泰逢吉鎭之松區泄九京之寃鼔忠義之气於玆見之

西山眞徳秀跋賜冬服手詔曰蘇武之還自匈奴也詔拜爲典屬國賜錢三百萬田宅副焉公之節亡媿蘇武而髙皇帝之所以寵錫者有過漢庭其褒表忠義皆可爲後世法然武不幸見抑於霍光公亦不幸逢怒於檜相武之見抑不過不爲公卿爾而公方違陰山之北復貶瘴嶺之南是公之不幸視子卿爲甚而偃月之罪又浮於博陸也嗚呼思陵云漢之章忠宣霜日之節將與萬古相爲亡窮而權臣气焰冰觧燼滅久矣

孫芹葦建忠貫日月祠堂趙汝騰記曰竊惟蹈不測之祻以狥國者決非全軀保妻子者所辦也至若絕漠不毛之地中國之音問隔絕嵗月推遷濱死數四卒全其志節而不可奪是非天資忠義絕人死生祻福一亳不足以動其心者能乎在漢則蘇中郎武在國朝則忠宣公是也然武爲之猶易蓋匈奴不過漢一大縣漢威徳又足以懾服之是𨿽欲置武於死地而終不敢故嚙氊茹雪卒賴以全若忠宣所值中原潰裂國威薾甚金虜席捲之勢方張使在其間凜凜白刃之加頸況公義不受爵言不避祻其去死者幾希由今觀之冷山之逓甚於海上雪薪之盡過於掘艸尼堪僞齊之脇暴於衞律韓昉換授之迫峻於李陵𨿽在烏實之館而持論枘鑿又不如靬之愛武也是忠宣在金十五年甚於蘇中郎之十九年也武終始節旄不敢忘漢公於朝廷乃能奏中興之報於永祐修燕地之覲於顯仁又數以金事聞於中國此武之所不能及也武得歸李陵送之河梁賦詠以羨之公歸金猶以七騎追之幸已至淮舟中矣是間闗之甚不尢難於武乎武歸僅得典屬國公歸亦僅得翰林權直武不過不爲霍將軍所知耳公乃大爲秦檜所擠陷魚肉蓋公帛書至榻前率譽胡公銓封事張公浚名望檜甚不悅及歸朝又數言張丞相不休檜愈不悅遂出領鄕郡其後坐官者向諤言公宜在相位檜怒甚遂竄公於英州竟客死身沒而謗始白其坎視武轉甚然直气又加於武矣武有子罹上官之祻公有三子俱策異科長爲相次樞府次內翰天之報公其不百倍於武乎

張邵

字才彥和州烏江人宣和三年登上捨第旋丁外艱建炎元年爲衢州刑曹兼檢法三年召對會遣乏使公請行假禮書特轉五官直龍圖閣使虜十年始歸除祕撰主管衝佑攺崇道觀十四年丁母憂吉奉祠十九年除敷文待制宮祠二十五年起知池州復請祠道由廣徳軍六月丁酉公生朝先一日沐浴就寢詰旦家人起爲壽安臥逝矣年六十一

詔中外士民直陳時事公言有中原之形勢有東南之形勢今縱未能遽爭中原宜進都金陵因江淮蜀漢川廣之資以圖進取不應退自削弱

九月公攺承奉郎召對防遣泛使公毅然請行假禮書特轉五官除直龍圖閣武臣楊憲副之二弟祁�皆補官仍添差祁明州觀察推官奉母以居公卽日引道見金監軍郎君達蘭於濰州逼公拜公不可執寘昌邑尋徙密州柞山寨以兵守之四年夏公聞達蘭過宻以書抵之曰兵不在彊弱在理曲直宣和以來我非無兵也帥臣初開邊隙謀臣復啟兵端是以大國能勝之其後僞楚僭立羣盜蜂起曾幾何時電掃無餘是人心天意未厭宋徳也今大國復裂地以封劉豫窮兵不已曲有在矣達蘭得書執付豫使用之公升階揖豫以舊官呼之爲陳君臣大義辭气烈豫怒系之獄憲遂降閱半年豫知不可屈復以公送金拘之燕山圜福寺紹興元年也公又爲書言豫挾大國之勢日夜南侵不勝則首防兩端勝則如養鷹飽而飛耳終非大國之利欲以間豫守者宻以告金取其書去益徙公東北千餘里之中京後又北徙會寧府去燕三千里先是完顏旻死傳其弟晟晟死旻之孫亹立三世頗厭兵慕文教後生從公者皆習弦誦執經授大義爭饋錢谷布帛公自分終焉金嘗肆赦許我使者自便歸其鄕人人占籍淮北幸得稍南惟公與洪公朱少章實言家江南十二年二月甲子金忽召三人者攺館致饋許之南歸公以四月辛未至燕山洪公先在五月朱自雲中至六月庚戌同發永平館七月壬戌次汴京都亭驛道中有輶軒唱和集公爲之序八月庚子對行在

上書言臣使北時道遇秦檜教臣堅持使節臣得奉以周旋又醫官榮州團練使李子厚語臣云檜在中京嘗代徽宗移書尼瑪哈述海上盟約及用兵講和利害結好基此會曹勛繳進其書詔付史館

初公出疆遇檜於昌邑以忠義相勉故公在喪相與通問公因歷敍金有歸淵聖及諸王宗室意勸其遣使迎請秦浸不樂

公天資勁偉遇事慷慨酒酣耳熱悲歌憤激常以功名自許方車駕畱江上彊敵逆臣連兵入冦公冒險出使人皆危之及被囚拘略無悔懼賦詩作文考詳史傳著述動盈編帙歸獻所聞納忠於朝將有施爲以償素志旣不遂嘆曰身在異域視死如歸爲國事也今士大夫有告言連坐之風一或抵罪家破名滅竟亦何禆悉取舊槁焚之惟晝夜潛心經典學道日以有得無田無廬未嘗過而問焉髙宗更化方且進用而公無意斯世矣

朱弁

字少章徽之婺源人入太學補內捨生靖康之難家碎賊手南歸及淮建炎二年正月請使問安補官借右武大夫吉州團練使充大金通問副使寓北庭不屈紹興十二年歸上髙其節俾易文資秦檜忌之奏換右宣教郎直祕閣主佑神觀有司校考十七年當廷數官檜又尼之僅轉奉議次年四月六日卒

建炎戊申遣使問兩宮安否大夫無敢行者公聞之慨然攘袂自獻詔補官且命之曰朕方俯同晉國用魏絳以和戎爾其逺效侯生禦大公而歸漢受命曰卽與王倫行遇尼瑪哈於白水濼邀說甚切尼瑪哈不聴使就館雲中餽餉如禮而實以兵守之壬子嵗金忽遣宇文虛中來言和好可成當擇使副一人詣元帥府受書歸報虛中欲二人探籌以決去畱公正色曰此市道之所爲耳吾之來固自與以必死豈今日乃覬幸於先歸者哉願公亟受書歸報使吾君得以蚤申四海之養於兩宮則吾𨿽暴骨方外猶生之年也及倫行又請曰古之使者有節以爲信今無節而有印則印亦信也公旣還朝無所事此願畱見授使某不幸一有意外之辱得抱以死死不腐矣倫揮涕解以授公公受而懷之臥起未嘗不與俱也

逆豫盜據京邑金迫公仕豫且誘之曰此南歸之漸也公曰吾受命而北不受命而南且豫國賊吾常恨不食其肉又忍北面而臣之哉吾有死耳不願歸之金怒絕其餼遺以困之公反從中固拒驛門忍饑待盡誓不爲屈金亦感動復慰安之致禮如故

金又迫公換其官公曰自古兵交使在其間言可從從之不可從則囚之殺之何必換其官哉吾受本朝官今日有死而已誓不易以辱吾君也且移書金用事人耶律紹文等曰上國之威命朝以至則使人夕以死夕以至則朝以死又以書告訣於後使洪忠宣曰殺行人亦非細事吾曹不幸遭之亦命也命出於天其可逃哉要當捨生以全義耳金知終不可屈遂不復彊然公以使事未報憂憤得目疾其防郁愁嘆無憀不平之气一於詩發之號聘逰集

丁已嵗金諸酋相繼死滅公得河陽人宻疏其事及北朝虛實使之間行歸報曰此不可失之時也後王倫復歸獻公奉送徽考大行之文有曰臣等猥以凡庸誤防采擇茂林丰艸被雨露於當年絕黨殊鄰犯風霜於將老節上之旄盡落口中之舌徒存嘆馬角之未生魂消雪窖攀龍髯而莫逮淚灑冰天上讀之感涕顧張忠獻諭以宻防曰歸日當以禁林相處也

公歸上引見勞苦嘉嘆再三公謝且言曰臣聞人之所難得者時也而時之運無已事之不可失者幾也而幾之藏無形惟無巳也故來遲而難遇惟無形也故動微而難見陛下與金講和上則返梓宮次則迎太后又其次則憐赤子之無辜肉白骨於已朽此皆知時知幾之明驗也然時運而往或難固執幾動有變宜監未兆盟可守矣而詭詐之心宜黙有以待之兵可息矣而銷戢之術宜詳以講之且金之君臣上不奉若天道下不求合民心人怨神怒不知修省以黷武爲至徳以茍安爲太平虐民而不卹民廣地而不廣徳此皆天助陛下中興之勢也若時與幾陛下旣知之於其始圖惟厥終願畱神焉上納之賜予益厚

朱文公曰國家自政宣以來公卿大臣荷國寵榮殊異優渥一旦狂圖誤國招祻使君父防塵越在沙漠苦寒無人之地一時遺臣賣國降虜之餘接迹於朝靦然相視乃無一人肯奔問官家者公以艸野諸生平日未嘗沾一命之祿顧獨奮然出捐軀命請冒鋒鏑斧鑕之威以甞不測之禍而死守不屈至於十有六年之久卒不污受僞官爵竟得復持漢節歸見天子其忠義大節終始凜然𨿽竹帛所書丹靑所畫無以過之和議之成𨿽若不在其身而風諭慫惥蓋亦與有力焉而公不肯自以爲功還朝所建皆逺謀至計不欲朝廷遂以目前所就爲安而必期有以致中興於異日者此其忠慮之深又與一時貪天之功以爲己力而遂宴安江沱以至於忘讎而辱國者蓋萬萬不侔矣上賴太上深照其衷褒嘉賜賚前後甚寵而不幸厄於權臣使不獲申其志以死豈非天哉

又曰建紹之間彊敵憑陵兩宮隔絕天子不勝晨夕溫凊之念思得忠智敏辧之士往來兵間以通和好而見大夫媮惰畏縮無肯行者獨故魏公良臣與公以諸生自薦慷慨請行擁張蓋旜略相先後卒冒白刃致命北庭魏公尋以不受僞官握節以死而公必以死自誓偶得全璧而歸𨿽其所值有生死之不同然其捐軀狥國之本志素定於胸中者則未始不同也熹惟二公忠義大節固已載在史冊傳之萬世特兩家絕域風霜之舊不可使後之人無聞焉

宋名臣言行錄續集卷五

欽定四庫全書

宋名臣言行錄續集卷六

宋李幼武纂集

張叔夜忠文公

字稽仲耆之曽孫信州永丰人以蔭調蘭州錄知襄城陳畱二縣潁州倅舒海泰三州守召對除庫部員外郎開封少尹遷右司員外郎以事忤蔡京貶西安州倉艸久之召爲祕書少監擢中書舍人給事中遷禮侍以徽制出知海州拜徽猷直學士知宣州又知濟南府加龍圖直學士知靑州徙知鄧州四道置帥爲南道都總管進延康殿學士加資政殿學士提舉南道兵守禦城上擢拜僉書樞密院事虜旣議和命彈壓京城事二聖北狩扈從北去卒年六十三訃聞髙宗遙拜觀文殿學士醴泉觀使

公喜論兵蘭州本先零故地最寒惟恃河爲阻每冰合則嚴飭守備卒介冑累月不得息公曰是當求其要害以守之乃博考山川講求利病上書力陳取天都之策謂天都介於五路之間乃西人嘯聚之區凡欲舉兵以冦諸路則必就彼防集然後議其所向以故每一聚兵則五路不得奠枕此當今之所宜先書再上樞庭行其策果得其地建爲西安州

政和間吏惰弗防凡命令之出於門下者豫書銜於後使先置名而徐塡事目以行謂之空黃公極論其獘始立法禁

劇賊宋江剽掠至海州趨海岸刼巨艦十數公夜募死士千人距十數里大張旗幟誘之使戰宻伏壯士匿海旁約候兵合卽焚其舟舟旣焚賊大恐無復鬭志伏兵乘之江乃降

山東羣盜競起公發精卒擊之盜帖息一方晏然靖康初金兵過河公謂若許講解則金人必有邀求縱之使去後必復來有輕中國心乞遣精騎邀擊及豫令河北邊鎭出兵斷其歸路願假臣騎兵與諸將並力追襲不報

公帥師入援或勸其緩行者公曰國家危難如此忍顧身乎至尉氏遇賊遊騎轉鬭而前於十一月晦至京師公入見具陳唐明皇避祿山之亂蓋嘗出幸今賊鋒鋭甚願駐驆襄陽以圖幸雍欽宗然之令提兵守城連四日大戰斬其金環貴將二人城破公被創猶父子力戰士皆殊死鬭殺傷相當然諸將無一人至者金議和欽宗再出郊公於太學前起居叩馬諫止不能回卽號慟再拜眾皆哭欽宗回首字之曰嵇仲努力防金詔立異姓公乞立皇太子爲君以從民望二酋怒追赴軍中至則抗論如初不少屈遂扈從北去道中惟時飲湯又不食粟至白溝禦者曰過河矣乃矍然起仰天大呼遂不復語明日卒

李忠定曰人材因事而奮節義臨難乃顯蕩陰之役血濺禦衣獨有一嵇紹安史之亂首唱義兵獨有一顏眞卿朱泚之變叱三館之士使不從賊獨有一何蕃豈易得哉靖康之季分四道總管以衞王室及金人再犯闕或擁兵坐視而不進或棄軍以自全獨公摠師西道轉戰以達都城所謀不從城陷被執猶惓惓抗章欲立趙氏其忠於國家大節如此𨿽古人何以加諸綱嘗見所與家問勉以忠義固已嘆服其後聞公遂死國事爲之流涕嗟乎士固有一死非死之難處死之爲難也如公之死得其所矣彼忘義而偸生者得不少有媿哉

又曰士之立名節死國事𨿽志气有所感其平時胸次所養必有大過人者遇事而發非偶然也段太尉以笏擊朱泚或謂武人一時奮不顧身栁子厚獨爲裒集遺事作傳以明其非眞知言哉公忠義之節著矣臨去國日自期必死以書屬其家敍平生所操守眞所謂中有所養臨大節而不可奪者耶書尾猶欲托不朽於墓表若區區於爲名者是不然名固士君子之所貴也聖人以名節砥礪天下故士有捨生取義不求生以害仁者顏魯公知必死李希烈自爲祭文墓志常寘坐隅與公用心何異近世名節不立而惟自全之爲務宜乎遭國家之大變而仗節死難之臣不能無愧於古人也如公卓然所立如此吁可畏而仰哉

晦庵曰【見鄭驤後】

張克戩忠確公

字徳祥耆之曾孫以蔭補三班借職復舉進士知河間縣又知吳縣治有聲擢衞尉丞從弟克公爲禦史中丞嘗論罷蔡京及京再相並坐廢逾年起知祥符縣久之知廣徳軍京畿倉陛辭畱爲庫部員外郎出守汾州以守城功加直祕閣進直龍圖閣除右文殿修撰兵破汾州自引決事聞贈延康殿學士

金人陷燕山長驅而南分兵冦太原太原距汾二百里尼瑪哈遣其將尼楚赫貝勒來攻縱兵四掠外援不至勢日孤危公畢力扞禦晝夕不少懈太原陷汾益危公召令軍民曰太原旣陷吾固知亡矣然義不忍負朝廷辱祖父累子孫不與此城同終始無以明吾節眾皆泣對曰公父母也願盡死公募士間道走京師上章曰自太原失守汾日受攻願陛下哀矜孤城勢不可久急遣軍馬倍程以來救防一城生靈之命不報

自太原陷汾拒守蓋逾月矣一日諸酋列城下指呼督取降書公臨陴大罵不絕口炮中一酋立死翌日金攻城益急城從西北隅壞賊旣入公朝服南向焚書拜舞乃自引決其家死於難者八人

晦庵曰熹嘗銘張忠文公之廟因得讀其遺書而嘆慕其風烈又得觀公子汾州家問尢深敬仰竊惟國朝承平百年徳隆澤茂世臣喬木不爲無人而一旦危難之際忠義之節乃獨萃於張氏之一門其亦盛矣公之大節如靑天白日固不待贊述而後明而某獨於其筆札之精謹見其神气之安閒於其家人父子之間見其誓死之外惟以取卹遺孤爲寄而無一毫內顧下流之私也嗚呼非其胸中有以大過人者何以及此先覺有言慷慨殺身者易從容就義者難若公之死其眞所謂從容就義者耶

鄭驤威湣公

字潛翁信州玉山人登進士第歷仕州縣建炎元年除直祕閣知同州金兵陷城死之事聞贈官與張忠文公並立廟本州廟額曰旌忠湣節

晦庵曰公擁羸卒守孤城以抗暴起方張之眾鄰援旣絕遂以身殉予讀其遺事未嘗不三復流涕也夫忠義之性出於人心之秉彜策名委質以事人者其講之宜熟矣而吾觀於前日中原之禍一時士大夫出身殉國死其官守如公者何少也豈非義利之分不明取捨之極不素定一旦倉卒則貪生畏死而惟利之從哉嗚呼如公者可謂得其本心而無愧於臣人之義矣是固有國家者所宜殷勤褒錄以爲臣子之勸使其有所鄕慕感激而興起其忠義之良心非獨以私於鄭氏之子孫而巳也

南軒曰公守同州城陷死之可謂得其死矣讀其書辭胸中所處蓋已素定嗟夫義之所在君子蹈之如饑之必食渴之必飲不可後也若一毫私意間之則顧借牽滯而卒失其正矣然則觀公之爲豈不凜然可貴哉

誠齋曰近世培漑人材忠孝成俗至本朝盛矣唐季五代全軀賣國之風於是一變慶曆元祐之間忠臣義士充盈朝野非諸老之賢祖宗之勤也豈一朝一夕哉自紹聖崇觀之大臣指諸老爲姦邪挫揠消泯不盡不置也而靖康之禍猶有死國如公者此固前日姦邪之遺種而紹聖崇觀大臣之所消泯不盡者邪嘻慶曆元祐之姦邪亦何少哉至於消泯而不盡可以觀祖宗之澤矣

晦庵曰靖康之難敵騎長驅都城危迫四面勤王之兵逡巡前卻莫有至者而張忠文獨以南道之師千里赴難軍鋒鋭甚每戰必克乃以廟算猶豫卒不能有成功而﨑嶇顚沛之餘竭力致死猶以必存宗社爲巳任事復不就則遂閉口絕食而以身殉焉其後虜人分兵西闚陜闗所向降下無不如意則又有如鄭公者獨以孤城憊卒嬰其乘勝焱銳之鋒蔽遮三秦以備巡幸虜兵大至鄰援四絕知不能守而勇气彌厲誓必與郡俱爲存亡城陷之日遂隕其生而不悔是其見危致命殺身成仁皆足以無愧於人臣之義

向子韶忠毅公

字和卿開封人忠簡四世孫元符二年與國學薦補假承奉郎三年擢進士第調保州法攺承事郎監在京炭塲以親嫌攺授荊南府節判滿知蘇州吳江縣大觀三年除開封右曹次年轉朝散大夫坐李彪言蔡京事追三官停任四年敍朝散郎監保州稅五年以赦復官提防太霞宮尋知虢州不就六年差主管西外宗室財用七年徙南外復舊任宣和初知防州建昌軍未上攺防州路漕六年還對延和殿知蔡州八年主明道宮俄知徐州靖康初除京東運副丁憂起知淮寧金至陳不屈遇害時年五十實二年二月二十二日也

生有異稟莊重如成人比志學防賢闗淸約如寒士人不知其爲相門後族之子侄也其彊學自勵焚膏繼晷不少懈同捨相與語曰君子之學息焉而後能安其學君何自苦如是公愀然對曰家門衰替敢不彊勉而自惰乎伊川門人如劉安節輩訝其衰替之語因問之公曰先丞相事業寂寥久矣安節壯其言引爲忘年交

漕京東戶書聶昌以國用不足諷諸路進羨余知宻州郭奉世與昌有舊進萬緡昌薦諸朝請賞之以勸天下公劾奉世曰一路財用有餘不足相補設使宻有餘財當具數聞部使者通融計防資兵吏之費安可不防大計不顧他州進通用之財徼非道之寵不罰奉世無以懲姦而主計近臣首開聚斂之端浸不可長士論偉之

蔡州闕守州人邀使者馬首願得公三年使者上其事而蔡巳除人矣乃起服就除知淮寧府公三拜章乞終喪不許公視事六月金兵至陳公率諸弟城守勵戰士開諭百姓曰汝等墳墓之國去此何之吾與汝當以死守之敵晝夜攻城公親擐甲冑冒矢石遣其子弟率赴東京畱守司乞援兵未至金益其眾城陷公猶率眾巷戰力屈被執金坐城上欲降之酌酒於前左右按令屈膝公植立不動防手罵之遇害

諫官疏曰去冬夷人入寇諸路守臣或望風逃遁傑然以忠義自奮誓以死守者陳州之向子韶是也至城陷猶率眾巷戰與介冑之士同斃於兵革之下行道之人稱頌咨嗟忠義之士奮發激昂願褒詔子韶忠節優加爵秩以旌顯之搜求其後以錫賚之天下聞風孰不踴躍奮厲爲陛下盡死節乎

公爲人端慤夷易不事表襮一言之出洞見心膂通奉篤於睦族公承其志率諸弟分俸以均給本房之未仕及待闕者逺方珍異必以時至通奉有疾衣不解帶與人交主於忠信不爲浮文末禮以投眾人耳目書尺不過一幅語嚴而意盡所至必與君子長者防暇則觀書門無雜賓與人議論衎衎然必反復曲折歸於至當發爲辭章典雅溫厚有唐詞人之風自始仕由幕職至縣令退爲筦庫進而處刺史二千石一以誠意爲主不以色辭假人故居官可紀去必見思至其蹈大難臨大節而不可奪非茍然者蓋其胸中素定也

宋名臣言行錄續集卷六

欽定四庫全書

宋名臣言行錄續集卷七

宋李幼武纂集

孫昭逺忠湣公

字顯叔其先居眉州今爲鄭州管城人登元祐九年進士第調長沙尉丁外艱服除主興國軍永興簿辟河東經幹爲鳳翔府天興縣主簿政和二年知亳州譙縣攺解州安邑縣兼鹽池皆不赴爲永興撫幹再任都大茶幹宣和二年倅滑州攝守除河北運副靖康初召爲水部員外郎除祕撰西道副都總管許便宜從事髙宗卽位除河南尹西京畱守西道都總管攺京西北路制撫使二年正月爲叛兵所害享年五十八詔贈徽制

幼警敏力學喜屬文年二十四登進士第時策問首及熙丰凡不主新法者皆在末甲公其一也

金圍太原我師多潰欽宗命折彥質乘傳招集彥質言汾州潰兵二萬過河津乞選朝臣同陜西帥臣招集仍委官部還河東詔命公往公言軍士逃歸其气已索理難復遣不若就令西戍猶冀有功又言長安河中不可不爲備今所在州縣調保甲乘城其實自衞不若擇要害地使控扼公至督其進且曰天子初命四道總管也兵得調發官得廢置財得移用急則援王室今京師圍急旦莫望救至逗𨖻可乎言詞慷慨聞者感動又徧檄諸帥使出師已而環慶帥王似熙河帥王倚各以師來防而涇原帥席貢秦鳯帥趙防鄜延帥張深皆不至公二十八疏劾之合諸路兵得十餘萬範致虛命馬祐昌統之斬杜常夏淑於華陰公與致虛同出闗俄祐昌遇敵於石壕千秋間戰敗績致虛還京兆公獨與王似王倚畱陜金並兵攻陜陷之時兩蜀輸金帛助河東公用其屬計止之河池借以募兵得精銳數千軍甫振而京師陷乃遣使詣太元帥府建炎初上詔公入覲公禦下嚴整所過肅然內鄕賊尙虎擁數萬餘公遇而破之

爲都總管悉以所提西兵數千付張俊止以蜀兵數百上道七月至洛收集散亡招撫豪傑調兵陜西河北合義兵萬餘人柵伊陽使民入保防罷四道都總管以公爲京西北路制置安撫使西師旣非所隸悉引去公數以洛無城池而彊敵對境侵牧之狀聞於朝又與諸子書曰今日扞禦甚難若假一嵗庶或可保吾四男二女今不復念要爲忠義死耳汝曹加意讀聖人書行古人事無以我爲念十二月金兵來攻公悉眾扞之驍將姚慶戰偃師死之公卽命將官王仔等奉啟運諸殿神禦間道走行在金兵益熾公戰益不利而金巳破雍秦隴南侵唐鄧陳蔡潰兵滿野公猶招集之已而見公麾下單弱欲擁公南公罵曰若等平日衣食縣官不以此時報國今將何爲叛兵怒起擊公遂死焉

天資孝友輕財重義遇事剛果議論詳明待人以誠未嘗干進好學老而不衰與人論古今及本朝故實纚纚可聴晚值時艱志大而命不副士論惜之

張南軒跋公帖曰公之數帖其處死蓋已素定事豫則立豈不信乎自熙寧相臣以釋老之似亂孔孟之眞其說流遁蠧壞士心波蕩風靡中間變故仗節死義之臣鮮聞焉論篤者知其有自來也觀公訓敇諸子從事經史大抵以實用爲貴以涉虛爲戒其不受變於俗可知卒有以自立宜也

郭永勇節公

字愼思大名府元城人以祖任爲上黨簿攺丹州法擢淸河丞尋宰太原太谷縣調東平府錄倅鄭州除本路漕移河西倉河東憲丁憂詔力起之建炎二年十一月兵破大名罵賊不降遇害紹興初贈中大夫資政學士

公天資雄爽气剛直身長七尺美須髯望之如神人焉杜充守大名名甚盛公畫數策遺之一日見公公問其目曰未暇讀也公數充曰人有志而無才好名而遺實驕蹇自用而有虛聲以此當大任鮮不顚沛公等足與治乎充大慙

太原帥多用重臣宴享豪侈苛取諸縣以給之太谷民富其斂尢亟公以書抵幕府曰非什一而取皆民膚血也以資觴豆之費仁者忍爲是耶脫不獲命令有投劾而歸耳府不敢迫府遣卒數輩號警盜刺諸縣短長防蠧不歸莫敢迕公械致之府府爲並他邑追還

燕山之役公漕本路郭藥師屯邊怙恩暴甚與民市不償直復歐之非壞目折支不已安撫王安中莫敢問公曰安中不治且難制公請見而顯責之乃見藥師曰上推赤心置將軍腹中遇之者無不至而未有寸功報上今乃縱部曲殘民平居尙爾如緩急何藥師謝無愧容公謂安中曰他日亂邊者必此人也

金趨京所過城邑欲立取之防天大寒城池皆凍金借冰梯城不攻而入公在大名聞之先弛濠魚之禁人爭出魚冰不能合金至城下睥睨久之嘆息而去

金再犯京中外阻絕或以兩宮北狩告公公號絕僕地家人舁歸不食者數日聞元帥府檄書至始勉彊一飡忠義蓋天性也

駕幸維揚命宗澤守京澤將復兩河以大名當衝要檄公與杜充張益謙相爲掎角公得檄大喜卽日夕謀戰守具因結東平權邦彥爲援不數日聲振河朔巳沒州縣皆叛金響應金亦畏之不敢動逺近晏然

澤死益謙代杜充守京裴憶爲漕皆齷齪小人防範瓊脇邦彥南去劉豫舉濟南來冦大名塊然孤城居其間金以十倍師攻之公率士晝夜乘城伺闔則出兵狙擊或勸益謙委城遁者公曰北門所以蔽遮梁宋金得志則席捲而南朝廷危矣借力不敵猶當死守徐挫其鋒以待援至柰何棄之因募士賫帛書夜縋城出告急朝廷且請先爲備金攻益急俘東平濟南人大呼城下曰二郡巳降降者富貴不降無噍類益謙輩相顧色動公大言曰今日正吾儕盡節之時及行城拊將士曰王師至矣吾城堅完可守汝曹努力賊不足畏眾皆感泣質明大霧四塞金以車發斷碑殘礎雨城中樓櫓皆壞左右蒙盾而立多碎首者良久城陷公安坐城樓上或掖之以歸諸子環泣請去公曰吾世受國恩當以死報然巢傾卵覆汝輩亦何之玆命也奚懼益謙意率迎降金曰城破而不降何也雜然以公不從爲辭金遣騎召公正衣冠南向再拜訖易幅巾而入尼瑪哈曰沮降者誰公熟視久之曰不降者我尙奚問金見公狀貌魁傑且夙聞其賢乃自爲夷語數十言欲以富貴防公而降之公嗔目唾罵曰無知之徒恨不醢汝以報國何說降乎金惡其言麾之使去公復厲聲曰胡不速我死當率義鬼悉滅爾曹大名人在縶者無不以手加額爲之出涕金令斷所舉手並其家害之

公博通古今得錢卽以買書藏書萬卷因事爲文皆可錄而不求人知見古人立名節者未嘗不慨然掩卷終日而尢慕顏魯公爲人喜面折人過退無異言聞秋毫之善必咨嗟奬成如不及士友以此嚴憚而歸之

嗚呼靖康之祻豈不哀哉以二百年全盛之中國而在位皆拘攣章句之徒謂名節爲非所急士之精鋭消耎盡矣一旦爲金所乘無不全軀保妻子奉頭防竄或甘心污辱之地而不悔公以身狥國至勉其家必死非所謂烈丈夫而不爲世所推移者哉【汪藻贊】

楊邦乂忠襄公

字希稷吉州吉水人政和乙未上捨解褐調歙州婺源尉攺蘄州教滿授廬州教除南京宗博會省官攺建康教辟攝溧陽宰建炎三年詔舉文武全材當路舉之除建康倅兼提領沿江措置使司事兵陷建康不降遇害年四十四次年贈直祕閣立廟建康紹興二年三月復贈朝奉大夫賜謚廟號褒忠七年四月上幸建康復贈徽猷閣待制

二聖北狩羣盜蠭起公攝宰溧陽訓民爲兵五里一堠號令期防明信而肅鼔一鳴逺近畢集未幾府兵叛閉闗殺官吏四境狼顧慮變公閱民兵繕軍實申號令刻日趍府討叛賊畏公威聲亟白部刺史從招諭發運方公會諸郡之兵於城下公率民兵首集士整而奮觀者偉之巳而羣凶授首傾邑請畱於太守尋命爲眞

初兵之叛也溧陽舊縣鎭射士數十百以羽檄往戍他所乘隙離次而歸刼巡檢爲魁甲而趍溧陽將屠之邑人大恐慮無以禦時有私販摘山者趙明坐縣獄公引出至庭欲誅之因謂嘗閱爾簡記所與甚眾且悉裏中豪健誠能集爾徒爲邑人誅賊不惟赦爾罪當上功畀爾官明卽請所與偕往公飲之酒縱使自去眾皆危之公曰第傒吾殄賊勿恐也越翌日明果得眾若干報公當詣賊紿而執之於是諭富民出財以須給賞賊就擒公悉斬於市畱其首二人上府以正刑部刺史議奏功公悉推遜僚佐曰殺人而利賞非吾志邑人徳公肖像祠之

建炎三年閏八月李成剽江北杜充擁兵六萬保建康十一月充謂成師老遣戰艦進擊之偶防金金大至與成合我師敗績賊取我舟以濟奪馬家渡充出兵復戰不利潰而入無復紀律居數日金知充無鬭志進營於南門外鉄佛寺充下令官吏兵民用命城守公信其言明日充悉師出下水門乘舟以遁金陵空無兵守知府陳邦光驚懼不知所爲卽日率父老出城迎降金帥亦彊公以行公至街橋大呼曰我豈爲降虜者欲赴水父老救免旣至金營邦光以下皆拜願降公獨僵臥不起邦光乃啟曰通判素有瞑疾金帥曰四太子者令掖出療之遣所降官屬勸降公閉口不答明日復遣所親厚者說之曰公故貧有兄埀老仰分祿寡嫂孤侄逺來就養五子尙幼一女未嫁今去鄕數千里無所於寄寧不念此國家事勢至此公不降將誰爲公曰玆人之常情吾獨無情乎家國事不兩立吾計決矣願無辭費明日四太子置酒令僞知府事號張太師者及邦光召公議事公拒不往眾挽以至庭其二人巳就位虛一席以俟公及階以首觸柱礎疾呼曰我豈生與犬豕均飽者流血被面憒不蘇者久之左右掖以出金帥命拘之他室明日邦光復請出諭使降乃釋出至庭邦光降階語曰事固無可柰何願少回意毋爲徒死無益也公瞠目曰爾以從臣守藩臨難不能死甘心屈膝他人茍生復幾何時使人人效爾朝廷何賴時坐有從官曰劉團練者取幅紙書死活二字示之曰汝無多言忠於趙氏卽書死字下歸我書活字下公視吏有簪筆側立者卽取筆書字曰死金帥怒復拘之先是公刺血書襟曰寧作趙氏鬼不爲他邦臣金帥初不知也明日復引公出南門砦問公意如何答曰直不能降虜耳四太子甚怒公乃大罵曰我食趙氏祿終不負國汝女眞豈是眞天子乃使我從汝國家何負汝而敢肆凶殘吾恨未劍汝頸吾爲死怖耶遂裂巾褫衣以祈速死見所書襟知不可屈遂害之剖腹取其心聞者哀壯之

方杜充之遁也或告公盍去諸公曰我通守也茍去城誰與守我尙愛生也哉𨿽然吾仲氏惟一子不可無炊火乃命其侄孺文禦其母以奔溧陽而屬其子明日城陷

公被害時有斗子陳大伯者嘗從公爲傔至公被囚陳在傍不去罵四太子陳亦舉甓擊之不中遂同遇害又有主山砦曰賈三郎者武勇絕人時號爲賈山砦亦被執賈命其子結里人爲鬻薪者置兵於薪以入閽人索之事覺金磔其父子於市

公神色明秀長身山立見者畏愛居無事時溫良惠和與物無忤及遇事勇決彊毅萬夫不能奪也其徳行修於家稱於鄕信於友至於以身殉國立天下萬世臣節之端淩霜貫日非一時適然也

金主冦江建康震擾人皆禱於公廟楚巫占之曰吉狄主其殂狄旅其逋大邦其寧乎有老人夢公告之者亦云

贈直祕閣告詞略曰懦夫偸生名不稱於沒世烈士砥節死有重於泰山以爾稟質剛方值時艱厄介冑之士望風而速奔城郭之臣防恥以求活爾能明事君之義抗死職之忠誓不屈於畨酋寧自甘於血刃口不絕罵言不忍聞綽有張禦史之風無愧顏常山之節云云

紹興七年上幸建康上曰顏眞卿異代忠臣朕尙官其後楊邦乂爲朕死節可不厚加褒贈徽制告詞略曰故忠襄公云云方戎馬之絕江以貳車而捍敵守旣屈膝脇眾士以偕降爾獨挺身嬰孤城而益厲抗彼虎狼之眾奮乎鋒鏑之間罵不絕音死而後巳朕方規復土宇進幸江濵覽萬里之山川考累朝之人物捨生取義如汝幾人故老興悲有嘆息而談者英風激懦思奮迅以從之顧廟貌之具存凜精爽之如在𨿽已加於贈防念未究於哀榮爰陞次對之聨用彰仁者之勇九原可作其隨防之與歸千載猶生嘆相如之不冺

葉夢得撰褒忠廟碑歌詩曰茫茫華夏以限四極有不能防乃嚙上國旣殄我民爾則逆天惡稔而誅天胡捨旃在昔肅氏厥篚砮矢不我來庭敢幹我紀揭揭楊侯梗其喉牙萬夫一軀莫我敢加誰謂爾狂我憑我抑誰謂爾殘我唾我斥天子曰嘻惟我有臣曷不贖之人百其身屹屹崇岡侯安於域桷梴旅楹侯有廟食惟皇上帝命侯來歸顧瞻山川申我王威侯食而康旗纛旖旖百靈齊發從侯北指侯車轟轟於我故疆覆其穴巢何有虎狼告功帝閽帝笑爲喜四方其平侯祀百世曷慕匪忠曷畏匪死簡於帝衷惟忠弗畏明明天子與帝一心是播是崇是顯自今有流滔滔貫於南邦我詩孔昭配此大江

復撰攺葬祭文曰嗟夫不死子糾孔子不病管仲之仁而餓死首陽之下則稱伯夷叔齊曰不降其志不辱其身天下不以死爲難而以得其死爲不易嗟夫君之節壯矣方金之毒是邦也聞以十萬眾而屈者矣未聞以一身之微而能抗之者也云云君棄其生不顧其家旣棄其家不顧其身尙何有此旣腐之骴哉惟天子正大義於天下揭而示之曰吾有臣如此而後之人聞君之風而畏者亦曰此吾大夫楊君之藏也則天子之寵與君之節將與玆山並存而不泯也

吉守李彌遜立公祠於郡庠杉溪劉才叩撰奉安祭文曰陰虹吐氛暫翳圓景鬥於星中孤光烱烱洪河潰溢滔天橫騖屹然中流見此砥柱屬時多艱逺歷中否乾維坤軸臲卼軒輊彼蠢蠢而貪生望賊兵而風靡堂堂忠襄鉄石肝腸矯矯兮人中之龍其肯屈節而生降蹈九死而不悔豈憚夫凶鋒之與逆鋩卒抗憤而玉折激勞烈以遐彰云云建炎巳酉敵騎渡江主將宵遁守輙屈防虜欲脇公百計俱設書字於紙示以死活公直奮筆就死不懾敵知公心終不可回遂肆殘毒梁壞山摧勁气旁徹地裂天開萬身莫贖嗚呼哀哉相彼泰華攙天獨出烈日秋霜下肅萬物惟公之節冠山跨日姦顱逆胔生死愧恨忠胸義膽聞風爭奮惟公之功啟迪興運云云

防九言爲吏金陵再拜墓道爲辭曰山雲起兮陰陰木嘯風兮蕭森荒榛兮頽隧野鳥怨兮淸音噫丙午兮燕安藹搢紳兮多盤系苞桑兮弗戒渝舊好兮開邊兵釁生兮召戎傾大地兮塵防粲承平兮百載莽夷門兮廟宮我逾邠兮梁山蛇薦食兮江幹擁貔貅兮首防紛雅拜兮後先公獨立兮慨陳人自靖兮此身寧爲鬼兮趙氏肯涅緇兮北庭肴醴飼兮茍哺弗自知兮貌頳握玉麟兮拜跪曽莫自顧其彛倫豈曰余兮獨死汝屍坐兮偸生振英聲兮堦下气烈動兮淸寧凜名義兮身世九鼎重兮一羽輕翳翳兮幽藏頹陽照兮山荒髮毛爪齒兮一世同腐廟貌圭衮兮千古之光春秋兮代謝勿替兮烝嘗

東山楊長孺贊公畫像曰面若嚴霜目如電光身作長江乾坤翳翳衣冠毅毅鈇鉞易易棟撓鼎欹無虎無貔有軾有泥埀天貫日惟忠惟一靑竹鴆筆犬羊𨿽粗知大丈夫此可革乎人誰無死國爾斯偉何千億祀

松溪先生李天麟言公未第時處郡庠足未嘗涉茶坊酒肆同捨欲壞其守暇日邀之往娼館紿以爲巳之親戚公淳實信之不疑坐定娼艷妝而出公愕然疾趨而歸閉戶號泣觧其衣冠悉焚之其後果能立節奇偉誠齋曰正是如此大凡立身行巳須是立腳之初便確乎不可防到後來習得定死生祻福都不能奪

宋名臣言行錄續集卷七

欽定四庫全書

宋名臣言行錄續集卷八

宋李幼武纂集

呂祉

字安老建之建陽人宣和三年上舎釋褐主信陽簿未赴中學官攺鄧州教建炎初召爲審察除詳定一司刪定勑令明年監鼓院除右正言倅明州丐祠紹興初湖南憲尋直祕閣召爲淮南宣參除直徽猷辭不行攺直龍圖知建康除督參五年召爲檢正八月權兵侍兼權戶侍十一月除給事中刑侍督參六年七月遷吏侍七年除兵書仍參議酈瓊叛守節不從遇害年四十六慶元間賜廟額

奏曰自古撥亂同於創業創業之君如漢髙唐太是也漢髙任蕭何主筦籥給軍食張良侍帷幄運籌防韓信則握兵在外唐太時房謀杜斷王魏議論英衛善兵亦各效其力願陛下廣髙祖之大度法太宗之英斷執政大臣因其所長咨訪任使如漢唐諸臣同心協力以濟艱難

又曰自古得天下以人心之同失天下以人心之異自王蔡用事異同之論起士大夫雷同相從隨聲是非朋黨之風盛廉恥之道喪望下詔宣徳意以鼔動士气開正路杜私門則中興之業可圖矣

中丞張守論張浚不宜西去呂頤浩難以專任移禮侍侍禦王庭秀亦論頤浩差除不公罷職與郡公奏曰陛下信任大臣以圖治委曲覆防固爲善矣然今日緣論大臣移一言官明日緣論大臣罷一言官則後日大臣行事果有失當誰復敢言願加聖慮務兩全之以協公議

論致治之要以聰明爲本善持飬之則聰明日益而天下防其福不善持養之則聰明日損而天下受其祻持養之道要在有益於聰明者爲之有損於聰明者去之

公除淮南宣參未至上言今屯兵淮甸表裹𨿽一而上下不接如人身四體不備今日荊楚之地不可不宿兵以固上防之勢上納其言防江東謀帥遂用之建康自南渡後率以前執政或侍從爲帥至是時有此授公旣至對於內殿首論治道之要先自治而後治人兵家之法先爲不可勝以待敵之可勝條具十事一曰形勢二曰軍政三曰守將四曰屯田五曰通貨六曰省費七曰謹賞八曰民兵九曰斥堠十曰間諜

金若自洛孟渡河入陳蔡則壽春乃要害處也若自京東入淮陽則宿泗濠皆要害處也若自武闗入襄鄧順流而下則武昌九江皆要害處也除武昌九江當備水軍戰艦合於沿江措置外要當於諸道要害處堅守蓋金多用詐謀奇計如去嵗遣範瓊世忠行只由一路去已先爲彼所料矣彼乃於我軍相近處置虛寨設疑兵卻遣輕騎由間道日行數百里使我罔測望風披靡而後大兵襲之要須監此而預爲之備若擊其輕騎以挫其鋒則彼自卻矣

西北以山河爲險故山河之表裏當加意焉東南以長江爲險故長江之表裏當加意焉自建炎已酉嵗後長江表裹非敵騎蹂踐則賊馬燒殘累年諸處間有軍馬然上下不接去來無常大非所以一統東南臣前日論之詳矣

臣謂闗中者天下上防而江左則下流也上下之勢猶之首尾其中气脈必相接續豈可一處間斷今欲復闗陜必固四川襄陽荊南武昌九江池陽太平建康鎭江皆沿江也當命將分兵戍守使相維持則共奬王室有磐石之固矣

公治建康先以彈壓之威繼以拊循之惠軍民畏愛與僚屬文士講求古今防守事迹著東南利害總論江流上下論江淮表裹論建康根本論凡四篇具圖獻於朝所以覽盡內外敷陳條具規模形勢之言也是年冬淮上有警江左戒嚴獨世忠統銳卒在髙郵虜陷漣水乃破山陽又破旴遂犯成州公上言宜遣兵援世忠旣而援兵不至世忠退保鎭江公再言置江北於度外非朝廷命帥宣撫兩淮之意且恐失中原人心因極陳守禦利害𨿽當急遣諸將且乞親禦六軍庶幾上下協心可以不戰而勝於是降詔親徵駕幸平江金已遁去悉如公策人始服焉

凡北人不得志於南方而南方所以能立國者惟水軍戰艦是賴多用江南白丁以我所長攻彼所短也蓋水戰必用舟陸戰必用騎舟有舟師南人所長騎有騎士北人所長水戰無舟猶陸戰無騎舟師用北人猶騎士用南人俱非所長也云云今中原失守駐蹕吳防諸將重兵不屯江北而屯江南者特恃大江一水之隔而不思於江流要害處出奇制勝但欲俟其上岸而後擊之殊不知賊巳得險則有必死之志此杜充之兵不戰而潰也今沿江上下要害處亦自有數如使各自爲治明逺斥侯則胡馬不復南向矣

時論推公疏通練達因命兼權戶侍乃言財爲國家先務今一嵗所入不足供一嵗之出臣所憂也然有三說一曰節二曰爲三曰得人蓋今日支費百出固有不可節者亦有不可不節者今日利源廢壞固有不可爲者亦有不可不爲者內自朝廷外至州縣官吏甚眾惟得其人而政以舉則姦無所容利歸公上矣於是節其可節爲其可爲何患財不裕哉

又奏國家養兵仰給東南數路而已取有限之財供無極之費正當講求利害然方今財用悉出民力而邑令乃近民之官也令得人則一邑足守得人則一郡足漕得人則一路足諸路足則朝廷足矣

時大臣喜程氏學然瞢眞僞且尙勢利故羣小競趍風俗愈壞臣僚論其獘有詔戒諭學者公奏程頤學於中庸以爲入徳之要是君子之中庸而時中也靖康以來其學頗傳其徒楊時驟躋要近小人歆艷之遂變其巾服更相汲引曰此爲伊川之學也其惡直醜正而欲擠排之則曰彼爲王氏之學非吾徒也然所謂爲伊川之學者類非有守之士夷考其行有市井所不爲者是小人之中庸無忌憚者也臣僚所論可謂切理中外交賀以爲聖有謨訓使自今學者不迷所向道術裂而復合矣

上知公謀慮精審命韓世忠張浚劉光世屯楚泗廬州始用公計將幸建康駕至平江聞劉麟猊率數十萬眾分兩路入冦凶焰甚盛光世退保當塗世忠過淮北久之亦退保山陽於是執政大臣皆請上還臨安且追諸將守江防海公獨抗議士气當振賊鋒可挫榻前力爭至於再三天意旣回遂用公策而執政猶復畱身進說云異時誤國𨿽斬晁錯以謝天下亦將何及宸斷不惑亟命公往視師江上以馳入光世軍中而督遣其進戰也光世尙遲疑不卽行公復以利害諭之令其將佐亦皆曉然始悉過江爲擊賊計時駐蹕吳門而都督府慮光世難倚辦乃遣殿前楊沂中往泗州與張浚合光世令王徳進軍遇劉麟兵敗之翌日又敗之徳旣再防气乃稍振眾皆踴躍赴敵浚遣沂中張宗顏等俱進猊麟敗走中興破賊之功無此之盛也

大江之險所當固守守江之策有三節焉江之北出諸江河口一也江之中諸洲渚二也江之南諸口岸三也近嵗守江盡屯江之南諸口岸殊不知江之北出諸江河口一不守則賊船得以出江江之中諸洲渚一不守則賊船得以近岸已酉建康之禍正坐此也臣謂江之北出諸江河口宜築城堡或作水寨列銳兵施彊弩量艤戰艦以拒之使賊舡不得出江江之中諸洲渚宜多伏戰艦以待之使賊船𨿽出江不得近岸江之南列兵戍守多備舟楫以俟濟師得利則進否則堅守而已

夫京東全盛之地財賦所出劉豫所恃金所必援也今世忠浚沂中三軍列戍淮東與之相拒如物之有首也大梁者宋之京師劉豫竊據以爲根本光世屯淮西嶽飛屯京西與之相拒如物之有左右翼也闗中者形勢之國軍馬所聚劉益僭稱畱府薩裏罕貝勒兵所駐也吳玠與之相拒如物之有尾也物有首首動左右翼隨之然後尾應焉善用兵者無以異此臣以爲今日之計當令諸將各張出兵聲勢以牽制使備我者非一其進討也當令世忠浚沂中首先並力以取京東三軍之進又有次第世忠當先渡淮與舟師溯淸河水陸並進沂中次之兩軍相繼直趍淮陽彭城於三二十里內擇利地下連珠硬寨不必攻城俟其援至更互出兵擊之我數勝彼數挫則兩城不攻而自下然後引兵襲之張浚一軍卻自宿州進與世忠沂中連衡於沂宻濟鄆等郡則山東自平矣山東旣平大梁必震恐光世嶽飛軍可進矣光世自陳潁進飛自襄鄧進與世忠浚沂中防於京師則京畿定矣京畿旣動闗中必搖動吳玠之兵可出矣山東旣定京畿旣定黃河一帶分兵戍列簡其精鋭數路並進以援吳玠則五路可復如是兩河之外忠臣義士奮臂而呼西北諸國聞風而應小小女眞烏合之眾患起心腹變生肘腋必有倒戈而攻開門而降者吾之師不待渡河而天下定矣

命公往合淝防諸將還朝奏事懇切皆不報畱行朝再浹旬上令執政諭防暫往續有處分復遣中使押賜鞍馬犀帶象笏公拜賜退謂家人曰君命如此義不可辭一死固不惜第恐無益於國妻孥對泣如訣別然以事有牙蘗往不保還也七月除王徳都統制酈瓊軍皆盜光世紀律不嚴殊無忌憚所畏者惟徳然與之舊皆等伍恥受其節制乃列狀詣都督府訟其過乞回避府謂徳直寢之瓊等又詣禦史臺或語之曰爾輩如此是訟宰相迹甚危矣遂憂懼不自安復訴於公曰不合激惱朝廷今日未知死所告尙書救取某等公慰諭之曰若以君等爲是則大相誑張丞相但喜人向前儻能立功𨿽有大過彼亦能闊略況此小嫌疑乎當爲辧之保無他慮眾皆感泣拜於庭下曰誠如尙書言誓當效死圖報乃宻以利害聞於廟堂尋有防召王徳諸將謂徳之往必有行遣而公先乞吳錫一軍屯廬州備緩急又遣運判韓璡詣建康而屬之曰諸將反側幸已定矣倘有他議則必愈乖煩賢運判白知丞相時督府機宜蓋諒別因一事過合淝璡問公蓋幕歸去曽一說否公曰亦曽屬渠第恐不敢盡達此意復煩開陳曲折諒果不敢盡言璡行至和州亦以疾作滯畱已而諸將聞徳畱都督府爲都統制且賜予甚厚瓊等皆觖望曰初我訟彼罪也今彼旣受賞我必有罰首領不保矣始萌叛意逼公與趙康直北行公猶於馬上諭瓊等無忘國家之恩無失忠孝之道至三塔距淮僅三十里公下馬立棗林下謂曰劉豫逆臣我如何見之此處是我死地更不去也瓊令人縛公上馬公又翻身落地大罵曰我不比你幾个負國賊天地不蓋載我不去又謂其下曰你軍中豈無一个英雄人劉豫逆臣不要隨酈瓊去從逆不是好事眾皆感傷咨嗟涕泣又有人云呂尙書說得是千餘人環立不行瓊恐搖動眾心生變乃急策馬先渡淮令王師晟尙世元亟害公

初王徳與酈瓊交惡徳乃劉光世愛將遂命徳統其軍瓊等大噪列狀詣都督府訟其過徳亦交訟乃召徳以本軍還爲都督府統制命公以都督府防謀領之公簡倨自處將士之情不達淮西轉運韓璡舊在光世幕中光世待之不以禮至是諸校或以罪去公聞瓊等反側宻奏乞殿前司吳錫一軍紮廬州以備緩急且遣璡詣建康促之仍乞罷瓊及靳賽軍權書吏漏言於瓊瓊令人遮置郵盡得公所言軍官之罪詰朝諸將晨謁公坐定瓊袖出文書示統制張景曰諸兵官有何罪張統制乃以如許事聞之朝廷耶公見之大驚瓊執之云云令統領尙世元殺公世元以刃刺公且顧統領王師晟師晟不肯公罵瓊不已遂碎首折齒而死

時有得公括髮之帛歸吳中者其妻吳氏持之自盡以狥聞者傷之

公不務保其身而務身盡其節故死之後非特瓊等叛將不能侵邊僭逆之臣不討而自滅𨿽睿謀有道而公折衝禦侮之狀仗節死義之烈足以昂人之善意殆不爲無補也

公爲人質直明白好賢疾惡忠言至論未嘗不服也於學惟求實用於文不務空言初除兵侍自艸謝表有願爲志士殺身以成仁敢效鄙夫旣得而患失之句可以見所養也

宋名臣言行錄續集卷八﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄別集上卷一

宋李幼武纂集

李邴文肅公

字漢老濟州鉅野人崇寧五年登進士第尉徳州平原滿濮州鄄城丞外艱吉除編修國朝防要所撿閱文字宣和初特除校書郎二年擢尙書禮部員外郎三年夏進起居舎人冬試中書舎人五年秋遷給事中閱月權直學士院明年秋爲翰林學士髙麗入貢充館伴提舉鴻慶宮七年冬除徽制知越州坐落職主崇福宮髙宗初元復右文殿修撰逾年召爲兵侍再直學士院三年除翰學尋除端明殿學士同簽書樞宻院遷尙書左丞六月依祖宗舊制合三省官攺參政進資政殿學士權知行臺三省樞宻院事辭仍本職提舉洞霄未閱月起知平江視事三日請祠以兄帥越失守連坐落職明年復端明紹興初還舊職十六年五月薨於泉州居第享年六十二累贈太師淳熈初諡文敏後易敏以肅

車駕南波駐蹕杭州苗劉反露刃宮門上登樓撫諭公亟趨前責叱二凶凶焰稍息又諭殿帥王元擊賊元唯唯公扣宰相朱勝非問計防傳等皆在公反覆鐫詰人爲公危公無懼色退勸勝非宻引外援制賊又謂傳所聽者正彥正彥則倚王世修爲謀主宜陽許世修侍從以間之不濟矣太后埀簾旬餘勝非遂奏變故以來從官能助朝廷者惟公及鄭瑴協心於內誦言於外乃除公翰林學士

張浚等義師起公與權直院張守分撰請復辟表及批答上禦朝明日賜公親札略曰卿毅然正詞气折凶醜萬眾動色具臣靦顏公謝表亦云謀寢淮南𨿽慙素望笏擊朱泚實厲壯心詰責凶渠激揚禁衛迨成復辟實與祕謨蓋出孤忠豈徼後福當時稱爲實錄

上反正大赦公艸赦文云斷鼇立極開辟功成取日授龍神明禦正四方誦之

公天姿髙明積學深至早歷淸要號稱文士猝遇國難大節凜然爲廊廟之器嘗奉詔編類平江勤王及奏請本末付禮部鏤板公旣列上卽匱藏元牘後自泉南繳納省中子孫始知一時定計具艸手疏皆出公及朱丞相之手他執政著名押字而已罷政十七年避時相不復出讀書作文𨿽病不廢延納後進教誘無倦稱人之善覆防所短若親舊行已未至則質問再三使歸之正奉養簡薄振卹宗族治家嚴而恕毎愛徐孺子申屠子龍陶淵明之爲人晚棄世故深造以道夫子所謂朝聞夕死者公蓋得之

周益公曰濟水貫兗與徐居古九州之二其在四瀆得天地質信寛徐之气其澤曰大野是爲十藪之首鐘英炳靈今於公見之始以淵源之學華重之文藻飾王度中以剛大之气扶顚持危晚以超卓之見居安資深允所謂間生之賢者也

朱文公序公文集曰士君子所以立於斯世者不難於名而難於實不難於小而難於大此愚所以毎切有感於公之文而病世之所以知公者殊淺也宋之興百有餘年累聖相承専以文治而其盛極於崇觀政宣之間一時學士大夫執簡秉筆爭以文字相髙其所以歌詠太平藻飾治具者雜然並出如金石互奏宮徵相宣未有能優劣之者而公以傑出之材雍容其間發大詔令艸大牋奏富贍雄特精能華妙愈出而愈無窮直將闗眾俊之口而奪之气斯巳奇矣然使公之所立者獨恃此而無其實或徒防防然務爲小廉曲謹以投世俗之耳目而其大者無稱焉則亦何足以名於一世而埀無窮哉而公扈蹕臨安適遭已酉三月五日之變當是之時一旦猝然事出非意羣公愕眙不知所以爲防公獨挺身赴難神采毅然逆折凶渠諭以大義退而陰贊宰府爲所以離貳逆黨尊復明辟之計者甚悉是以平賊之功𨿽由外濟而太上察公之忠首擢以爲尙書左丞而又賜之手札至有萬眾動色具臣靦顏之語嗚呼天地之間理義之實孰有大於君臣之際者而公於是乃能竭其股肱之力以有成功是其所立豈獨以其文而巳哉然以功成不居退而老於江海之上杜門終日絕口不道前事𨿽所以告其子弟者亦常欿然退托如有不足之意是以世之君子鮮或知之其所可考而必信者獨賴聖謨神翰炳如日星是以天下之公論至於久而後定耳以是觀之則世之獨以文字知公者豈非淺淺哉

權邦彥

字朝美河間人崇寧四年賜上舎及第釋褐授靑州教歷睦親西宅除太博攺司業奉使契丹歸除集撰知易州欽宗卽位召爲左司靖康初攺宗少直徽猷閣知冀州尋除天章待制攺知東平建炎三年以寶文閣學士知江州明年攺知建康攺淮南江浙荊湖等路制置發運使紹興初入爲兵書兼侍讀明年除僉樞尋權參政三年薨於位年五十四贈正議大夫

公家儒學三世自兒童時嶷如成人七嵗聞講毛詩退能爲家人說大義自是力學至忘寢食寒暑十三入郡學頭角巍然公之父友祿公遊見公奇之曰眞名家駒一日千里

爲太博徽宗幸學設幄堂上延見諸生命公講下武詩言暢理明天顏喜甚恩錫有差遂有意用公而王黼銜公異議故報之使契丹國主面授國書責公雙跪公曰非南朝禮也行人不敢承命契丹竟莫奪公之志

知冀州辭行欽宗勉之曰兵起北方士大夫皆取南卿獨請北眞能體國公道逢士夫有自大名歸者語公北冦兵興毋往公曰吾得死所矣命駕亟行

知江州日訓兵旅集舟積粟以防冦請朝廷分兵守武昌襄陽則表裏之形成賊不能窺我矣

爲發運使轉輸六路夕受命朝引道走江東西董媮懈檢欺隠覈逋亡責稽滯水陸餘五千里財用湊足於行在所億萬計詔嘉奨

在樞筦知無不言言無不盡謂宜乘機者三祖宗徳澤在人人心不忘王師一興諸路響應一也內則淮海之賊騎悉往西北以虛其南外則林牙等侵大患在腹心以牽其北二也近覘者報虜兵疲於浚河之役而守淮之兵皆持挺之農夫三也譬諸弈爭先而巳安可隨應隨解不制人而制於人哉不然疆理淮堧以連下邳藩屏荊漢以通上流指顧隴蜀以成建瓴東下之勢亦防之次也朝廷用其次而已

建中興十議一謂宜以天下爲度進圖洪業恢復土宇勿茍安於東南二謂駕馭諸將宜威之以法而限之以爵三謂宜命講讀之臣於所論說之外取累朝訓典及三代漢唐中興故事日陳於前以禆聖學四謂宜監觀傷善妨賢之讒偸合茍容之佞市恩立威之姦懷諼罔上之欺聽其言察其事則忠邪判矣五謂愛民先愛其力寛民先節其用又謂朘已俸以佐國用當自宰執始又謂分閫而屬大事類非偏禆之所能爲必得賢大將而後可又謂制置一官宜可省也合令防江州縣各備其境內而總之以漕帥上自荊鄂江池下至采石荊口講之有方委之有人防秋上防也又謂宗室中豈無傑然有人望可以濟艱難贊宻勿畱宿衛者願求其人置諸左右又謂人事盡則天悔禍否則恐天未欲平治天下也不可獨歸之數

上嘗語及春秋三傳異同公曰孔子作春秋遊夏且不能措一辭上又曰至誠力行者其善惡不可掩公曰惟天下至誠爲能化不誠未有能動者上又曰堯舜以道治天下不過無心公曰堯舜之治道其要在命九官去四凶公遂曰願陛下無忘在濟時無忘渡江時

公風骨奇偉胸次恢廣學術才气過人數等所述作初若寂然無營忽揮翰如飛文不加防雅善艸聖士大夫遊其門者如周葵樓炤潘良貴呂廣問梁揚祖皆爲世名臣

張守文靖公

字全眞一字子固晉陵人進士第歷外任久之爲監察禦史丁憂建炎初除監察禦史二年除侍禦三年除起居郎遷中書舎人遷中丞六月除禮侍入翰林爲學士除端明大學士同僉四年除參政紹興初除資政學士提舉洞霄六年除資政大學士參政兼樞宻院八年復領洞霄宮

公言本朝之兵自髙俅童貫壊之而勸沮之法廢驕惰之風成出戍則亡遇敵則潰小則荷戈攘奪以逞大則殺將嬰城以叛天下可用之兵無幾矣

公上防淮渡江六事大率以逺斥堠探報爲先別疏論金人犯淮甸之路有四其一中路自西京趍東京防汴河由天長以來則眾行之路凡一千七百八十里可以控扼守禦者南京宿泗天長是也其一東路自滄濵趍京東由淮陽軍絕淮入楚州而來則自北直南大路凡一千九百里可以控扼守禦者靑沂淮陽楚是也其一西路自西京趨潁昌蔡州順昌府廬滁眞州而來則西自北而至東南凡一千八百十五里可以控扼守禦者順昌廬滁眞是也其一上流自西京穎昌唐州至襄陽凡一千一十里絕襄江而至荊南則一千二百九十五里自西京潁昌蔡光州而至黃州則一千三百六十里皆可防江順流而下可以控扼守禦者襄陽荊南江之北則漢陽蘄和黃滁眞州江之南則嶽鄂興國江池太平州是也四路之中又有要害中路則泗州據淮天長據險爲可禦東路則靑州據木陵岡楚州據淮陰爲可禦西路則廬壽爲可禦上流則襄陽荊南蘄黃爲可禦不幸順流而下則防江諸州各據地利以臨之合從共禦庶乎其可也望詔諭大臣取四路守倅帥臣銓擇能否各賜緡錢責之募戰士儲芻粟繕甲兵明斥堠公賞罰進相援退相保夙夜盡力捍敵再疏請詔大臣惟以選將治兵爲急凡細微不急之務付之都司汪黃滋不悅乃請遣公撫諭京城公卽日就道

呂頥浩建議欲徙中原之民於東南公與滕康皆持不可公曰東南今日之根本也康語公曰吾曹當以死爭之

賞不當功則無功者進功不獲賞則有功者墮比年兵不用命望風奔北皆賞罰失當以致之朝廷惟憑所上功狀之等差而班爵秩之輕重一有失當怨歸朝廷於是羣下解體鮮復自效臣欲於出軍之際委自主將別置軍籍自大將以至屬官偏禆隊伍各列姓名量畱空紙以書功績總計其數從朝廷印押給付主將凡立功者某月某日獲若干級某月某日俘獲若干人之類卽日著其狀於籍防勲之際隨保奏狀上之朝廷參考其實而後行之則濫冒之獘十去六七矣

公言聽言之難從古所患伊尹言於太甲曰有言逆於汝心必求諸道有言遜於汝志必求諸非道夫逆心之言未必皆合乎道然未見人主所向而言志在責難則鮮有不逆者要當以道求之遜志之言未必皆違乎道然或伺人主所向而言志在容悅則鮮有不順者要當以非道求之從違之際禍福成敗如反覆手大抵人心喜順而惡逆遜志則易入逆心則難行人主能於常情所惡而求其是於常情所喜而求其非然後智出眾人之上而羣言不能惑君子小人之情狀皆卽吾心逆順之間而知之不亦簡且易乎又況逆心之言𨿽眾毎不能勝遜志之一言尢不可不察

公嘗進修徳之說疏凡二上有曰願陛下處宮室之安則思二帝母后穹廬毳幕之居享膳羞之奉則思二帝母后羶肉酪漿之味服細暖之衣則思二帝母后窮邊絕塞之苦操予奪之權則思二帝母后語言動作受制於人享嬪禦之適則思二帝母后誰爲之使令對臣下之朝則思二帝母后誰爲之尊禮

公知福州上曰福建盜賊之後要在拊循凋瘵用守爲宜初僞閩以八州之產分三等之制膏腴者給僧寺道觀中下者給土著流寓自劉防守福始貿易以取貲公與士大夫謀爲實封之說存畱上等四十餘剎以待髙僧余悉爲實封金多者得之嵗入不下七八緡以助軍衣食寛百姓雜科時實便之

公言明詔四事莫急於措置臣請言措置之大略其一措置軍旅其二措置糧食何謂措置軍旅神武中軍當専衛行在而以餘軍分戍三路一軍駐於淮東一軍駐於淮西一軍駐於鄂嶽或荊南擇要害之地以處之使北至闗輔西抵川陜血脈相通號令相聞有唇齒輔車之勢則自江而南可以奠枕而臥也然今之大將皆握重兵貴極富溢前無祿利之望退無誅罰之憂故朝廷之勢日削兵將之權日眾而又爲大將者萬有一稱病而賜罷或卒然不諱則所統之眾將安屬耶臣謂宜拔擢麾下之將使爲統制毎將不過五千人棊布四路朝廷號令徑達其軍分合使令悉由於朝廷之權以用之然後可以有爲也何謂措置糧食諸軍旣已分屯諸路則所患者錢谷也然所費多寡在彼猶在此爾則所患者轉輸也攷祖宗以來毎嵗上供六百餘萬斛悉出於東南而轉輸未嘗以爲病也今宜以兩浙之粟専供行在而江東之粟以餉淮東江西之粟以餉淮西荊湖之粟以餉鄂嶽荊南量所用之數責漕臣將輸而歸其餘於行在錢帛亦然恐未至於不足也錢糧旣無乏絕之患然後戒飭諸將不得侵擾州縣以復業之民戶口多寡爲諸將殿最嵗遣官覈實而升黜之則民得以還其鄕裏而田野日辟生齒日滋江北州縣有興復之漸矣如是措置旣定候至防秋復遣大臣爲之統督使諸路之兵首尾相應綏懷之略亦在是矣

又言今日之先務有六而夷狄不與焉蓋夷狄未賔莫先自治一曰立國二曰察言三曰任賢四曰使能五曰抑僥幸六曰破朋黨

公參政張浚一日盛暑坐東閣公突入執其手曰守向言秦舊徳有養今與同列徐考其人似與昔異晚節不竟有患失心是將爲天下深憂蓋指樞使檜也浚亦以爲然

上將還臨安而公謂建康自六朝爲帝王都江流險闊气象雄偉且據防要以經理中原依險阻以捍禦彊敵可爲別都以圖恢復毎對必爲上言之及將下詔東歸公與趙鼎議於都省不合又謀諸朝上顧公曰何如公曰昨日都省巳與鼎言矣陛下至建康席未及暖今又巡幸百司六軍有勤動之苦民力邦用有煩費之憂願少安於此以系中原民心鼎持不可公引疾求去遂出知婺州

宋名臣言行錄別集上卷一

欽定四庫全書

宋名臣言行錄別集上卷二

宋李幼武纂集

陳康伯魯國文正公

字長卿信州弋陽人宣和三年中丙科調平江長洲簿攺京畿運屬爲太學正建炎初除勅令所刪定官書成賞攺秩倅衢州紹興六年爲常博尋江東提舉八年爲宻院計議歷屯田戶部司勲郎官十三年爲戎監吏侍假尙書報聘金人十五年接伴金使尋知泉州秩滿主興國祠連三任起知漢州中道召還仍吏侍兼禮部刑部二十七年兼權尙書除待讀拜參政二十九年拜尙書右僕射同中書門下平章事三十一年陞左僕射九月加特進封信國公十二月授少保觀文殿大學士進封福國判信州攺醴泉觀使明年八月起判紹興府尋召陪祠復拜左僕射進魯國公乾道初以少師致仕薨年六十九贈太師諡文恭配享廟廷嘉泰初攺今諡

太上皇帝臨禦防內三十六年始者金人貪天之禍太上不忍南北之民蹈鋒刃遂屈己議和嵗月巳久而金人簒竊自立者恃其彊暴裒兵號百萬氈帳相望鉦鼔之聲不絕𨿽師出無名天地鬼神怒而不赦然凶焰焱迅逺近大震時則有公以謀佐天子鎭定大事折箠而笞使自殺其軀而去豈不偉哉

先是紹興二十八年孫道夫使還言金將敗盟以闗陜買馬爲言其謀不可測而廷臣猶幸其無事公首發其端太上命同知樞宻院王倫往驗之金帥頗相詰難又葉義問報聘回知金巳聚兵公獨奏曰金謂我和好滋久備必弛其南牧無疑因條上兩淮守禦之計太上嘉納之明年金遣髙景山來賀天申節果出嫚言求淮漢地及指取將相近臣公奏金違天道離巢穴數千里爭一旦之利必將自焚況曲在彼則我軍奮怒惟陛下決計用之士气自倍及其鋒可以必勝太上以爲然檄書下六軍踴躍爭北首死敵命侍衛馬軍司成閔出戍禦史中丞江澈節制荊襄知宻院葉義問督視江淮軍馬皆公指授方略分據要害之地金臨江朝論洶洶𨿽同列間有遣家屬先去公屹然不動气貌自如遽書警奏緣手裁決一時言兵事者皆得展盡底蘊擇其長而用之人恃以安

初海陵入冦內侍張去爲陰沮用兵之計且陳退避之防或又妄傳有幸閩蜀之議人情皇惑公奏曰聞有勸陛下幸越及閩者誠用其言大事去矣一日中使持禦批來甚遽公讀之乃有防如更一日金兵未退且令放散百官公取焚之入奏曰審如聖訓百官旣散主勢孤矣上問焚之何也公曰旣不可付外施行又不可輒畱私家故焚之上深然之公知上意雅欲視師乃奏曰敵國敗盟天人共憤今日之事有進無退若聖意堅決則將士之气自倍願分三衙禁旅助襄漢兵力待其先發然後應之

公初與參政楊椿宻議敵將敗盟其兆已見當先事爲備其防有四令兩淮諸將分畫地界使自爲守一也措置民社宻爲寓兵之計二也淮東劉寶將驕卒少不可専用三也防江諸郡增壁積糧以爲歸宿之地四也

紹興十五年公接伴金使上以端午遣中使賜扇帕於洪澤金使言本國是日例賀當北面再拜且欲接伴使副同之乃敢受公以舊制卻之或謂公此細故朝廷必不惜公曰今曲從之後爲例不復可攺且辱命自我始況所求或無厭寧能盡從之乎金使卒受賜因自辧數曰接伴慢我朝廷聞之懼生事遂出之知泉州

公與湯思退同相上皇宣諭曰卿靜重明敏一語不妄發眞宰相也今與思退共政如有可否不憚商量公曰大臣論國事進退人才自當盡心若媕婀取容植黨以自固此鄙夫患失者臣非惟不敢亦不能故事宰臣初除例賜銀絹公辭上皇曰此舊格何足辭公奏國用匱乏自人主及百司皆當省節庶幾有濟臣若盡受何以風百僚力請減半從之

今上居潛邸上皇一日謂宰臣曰普安郡王當異其禮除少保眞王賜玉帶公與同列稱賀上皇獨畱公曰向嘗與卿議及此朕不爲難公奏曰陛下聖學髙明洞炤今古易其所難臣敢爲天下賀

上與公等論淮上屯田事上曰士大夫言此者甚多然須先有定論用諸軍乎用諸民乎若論旣定當先爲治城壘廬舎使老少有所歸蓄積有所藏然後可爲公曰今淮西歸正人願就耕者眾巳降牛種本錢趙子防所納抽解木植亦分送兩淮治屯田人廬舎矣上曰甚善

金使髙忠建來告嗣位入見欲用舊禮授國書公以義折之乃請宰相受書公又持不可廷臣相顧愕眙公呼館伴徐嚞至榻前責以議不素定嚞徑前取書進呈金沮甚上嘉嘆之

公論備邊當擇良將上曰褊禆中有驍勇者卿等可以所聞見隨其髙下具名以聞

上謂公等曰上天悔禍兵革相尋今先遣使請和則其國中可卜倘舊疆復還得奉祖宗陵寢尢見天意眷顧公奏曰頃年金人有云只見漢和蕃不見蕃和漢今日金先求和仰見聖徳動天之應

上皇倦勤初有與子之意公朝夕協贊以決大議挺然有古社稷臣之風上卽位公爲首相奉冊如禮以公舊臣毎對但呼丞相而不名公悚懼乞正名分上曰尊禮元老此非過也

隆興初公言八月中金國副元帥赫捨哩志寧以第三書來欲通和好朝廷遣盧仲賢持書報之其所論最大者三事我所欲者削去舊禮彼已肯從彼所欲者嵗幣如數我不深較其未決者彼欲得唐鄧海泗州而我以祖宗陵寢欽宗梓宮爲言未之與也恭奉聖訓遣王之望龍大淵爲通問使副命下之日議論洶湧乞召張浚歸國特埀諮訪仍命侍從臺諫集議

上諭公等曰金能以太上爲兄朕所喜者公奏靖康以來首足顚倒之勢埀四十年一旦肯爲敵國皆聖徳所致

初公自建康扈從回卽以病祈去太上屢詔不允隆興初公乞去益堅上畱之愈力章十數上十二月進封福國公判信州用魏郡王韓琦領鄕郡故事寵之公入謝上慰勞之曰丞相之歸所謂歇馬他日宣召切勿辭詔宰執餞別百官郊餞恩禮殊絕未有前比公力辭鄕郡攺醴泉觀使

時金兵再犯淮甸以左僕射湯思退督師繼防免警報益急人情大駭望公復用上親札遣中使卽家召公復拜尙書左僕射進封魯國公制出中外鼓舞然議者疑公久厭於富貴得去如釋重負又養屙臥家必不肯彊起𨿽子弟親戚亦謂公宜以病爲辭不爲過也公曰不然今王室艱難我大臣體國輿疾上路幸一見上或憐而歸之耳中道聞邊遽甚乃兼程以進閏月至闕下上禦便殿詔其子安節壻文好謙扶掖入見仍減拜賜坐勞問優渥公謝病不任宰相職上不許詔間日一防朝許肩輿至殿門非大事不書押賜衣帶寢處之具都人見公夾道歡呼皆以手加額然後向之期公未起者自以爲淺丈夫也

上謂宰臣曰陳康伯有器量朕扈從太上在金陵其從容不迫可比晉謝安臨終奏事無一語差繆出至殿廬而疾作輿至第薨

公姿貌魁秀气宇宏逺望之知爲鉅人自爲諸生時持身甚嚴不知有世間浮靡其學一出於孔孟在人主前論事専以寛大開迪上心凡所論薦惟賢與能不務主已或勸取士以爲門下用公曰是立黨也其可乎張浚有人望方再用也公推挽之備至公辭位又薦可復以爲相及見張浚絕口不言前後廟堂七八年同列自相好惡獨公守正周旋其間無所適莫後皆曰陳丞相長者不敢有毫髮觖望退朝危坐一室簾幾蕭然不聞謦欬音蓋天資衝澹類皆如此

皇太子服履袍內侍扶掖至禦榻側立不坐百官拜舞山呼起居畢公升殿奏願陛下卽禦座以正南面仰副太上皇傳授之意天顏愀然曰君父之命出於獨斷此大位懼不敢當尙容辭避公再奏曰陛下應天順人龍飛寶位第以駑下之才恐不足以仰輔新政依乘風雲千載之遇實與四海蒼生不勝大慶

範宗尹

字覺民襄陽府人宣和三年登進士甲科靖康初爲開封儀曹尋授校書郎監察禦史爲侍禦尋除右諫議冬除集撰提舉崇福宮建炎初召爲中丞三年參政四年右僕射紹興初罷爲觀文殿學士提舉洞霄宮後除知溫州乞祠五年卒

公奏方今天下事可革者甚眾而欺罔之風革之尢不可緩夫鹿之與馬相去逺矣然趙髙謂鹿爲馬而二世惑焉是以天下而欺一人也以天下而欺一人其禍可勝言哉崇寧以來上自宰輔大臣下至州縣賤吏莫不以欺罔相髙是以財用匱竭生靈愁痛災異數見盜賊羣起而陛下不知也陛下明目達聰之時臣下尙有肆爲欺誕者願明詔諫官有已敗未敗悉仰彈奏以聞使天下曉然知欺罔不可復爲則深仁厚澤得以究矣詔牓朝堂

時諸路盜起大者至數萬人朝廷力不能制公謂此皆烏合之眾急之則並死力以抗官軍未易禦也莫若析地以處之盜有所歸則眾當懷土可以漸制乃奏曰昔太祖與普合謀收藩鎭之權天下無事可謂良法比年國難如此四方帥守皆束手環視莫知所出蓋事力單寡不可以有爲此法之敝也今日救獘之道當稍復藩鎭之制亦不盡行之天下且裂河南江北數十州爲之少與之地而専付以權擇人久任以屏王室羣臣多以爲不可上決意行之遂以公爲相時年三十三自漢唐及本朝宰相未有如是年少者

張守參政事公語之曰今日國勢正如人之疾病沈屙方篤稍施駃藥必有顚僕之患要使設施有序勿遽勿亟當相與戮力啟沃上前廣言路拔賢才節財用惜名器抑僥幸左右彌縫庶乎其可也

公言自崇寧罷權侍郎之後庶官進用有不可任以給捨者則正除侍郎超躐太甚請復舊制以待資淺新進之人故復權侍郎時建炎四年也

公等聚議欲將京畿東西湖北淮南並分爲鎭以鎭撫使爲名除茶鹽之利國計所系合歸朝廷依舊置官提舉他監司並罷財賦除納上供外並聴帥臣移用管內州縣官許辟置知通奏朝廷審授遇軍興聽從便宜其帥臣不因召擢更不除代如能捍冦立功當議特許世襲詔從之初擬世襲上曰若世襲恐太重當俟其保守無虞然後許之

以公兼樞宻院事罷禦營使以其事歸宻院機速房自慶曆後宰相不兼樞宻者八十餘年其復兼始此

公奏今所除用多儒生欲兼用才吏以備緩急使令上曰才吏亦不可無但勿令太多

上謂大臣曰從班人極少卿等當共議務取其實不厭多也公曰用人之法須擇可爲執政方除從官可除從官方除省郎則選髙而眞才出矣上曰然

公言張浚自浙西來稱嶽飛可用上曰飛杜充愛將充於事君失節而能用飛亦知人之明也

大史奏日有黒子公曰此在陛下修徳以弭之臣等輔政無狀當罷上曰日爲太陽人君之象豈闗卿等惟君臣同心行安民和物實事庶幾天不爲災也

宰執奏邊事公曰金未必再渡忽諜報金引舟自漕渠而南行在震攘趙鼎謂公曰不速動恐復有維揚之變公曰今日之事在維揚則不可在防稽則可鼎曰相公定道著李回曰丞相之言差彊人意

秦檜之入金也從二帝之上京至是赴行在自云殺金之監已者來歸朝士多疑之者而公及李回與檜善力薦其忠及引對檜言如欲天下無事須是南自南北自北遂建議講和

上舟次臺州宰執奏駐蹕之所王綯曰蜀自秦至本朝王繼恩下蜀者八矣取輒得之入蜀未可謂之便也公曰臣謂若便入蜀恐兩失之據江表而徐圖闗陜之事則兩得之決擇取舎不可不審上曰然

上謂宰執曰昨令西外宗正選藝祖之後四五人先是公嘗造膝有請於是公曰此陛下萬世根本之慮上曰藝祖以聖武定天下而子孫不得享之遭時艱危零落可憫又曰朕亦令選於伯字行中庶昭穆順序富直柔曰宮人有人可托否上曰朕已得人若不先擇宮嬪則可慮之事更多公曰陛下審慮至此實宗廟無疆之福

公初建討論濫賞之議士大夫僥幸者爭排之諸大將楊惟忠劉光世辛企宗兄弟皆嘗從童貫行軍論者疑其亦當貶削吏侍髙衛初以圍田攺官及是主右選力持此以爲不便上疏詆之同知李回亦言宣和間任中書舎人以校正禦前文籍遷官乞削秩罷政上曰宣和政事恐不必一一皆非人主畱意文籍自是美事豈可與其他濫賞同科秦檜曰此法一行濁流者稍加削奪便比無過之人誠爲僥幸淸流者少掛吏議卽爲辱甚大不敢立朝恐君子受獘上顧諭公公曰此事如回者無幾其他亦不足惜遂降防侍從及館職兼領者非又詔武臣亟免討論令尙書省牓諭命旣下上終以爲難後二日上批朕不欲歸過君父斂怨士夫可日下寢罷公堅以爲可行卽力求去公始建議檜力贊之至是見上意堅反以此擠之

朱倬忠靖公

字漢章七世祖避地於閩遂爲閩人以鄕舉至京補內舎生宣和三年復鄕舉法以選登五年進士第調常州宜興簿張忠獻薦召除廣東倉幹攺檢察建廣財用所屬官後以忤秦檜除越州教除諸王宮教攺浙帥參謀滿秩歸避秦禍奉祠十餘年倅南劍知惠州除國子監丞浙西倉除右正言二十七年秋也二十九年春二月進侍禦史冬十二月進中丞自典舉還遷參政明年拜尙書右僕射月餘詔提舉三朝國史詳定勅令明堂加恩進封開國公三十二年金人入冦扈從親徵得疾歸引年致仕不允請至三四詔以觀文殿學士提舉興國宮隆興元年六月薨訃聞贈特進

金將冦常州居民求避地公爲具舟給食全活甚眾亡何民告澇於郡郡委公閱實公爲蠲田租至九分若全免守怒將捃治之旣知公秉志堅確乃俾攝屬明槖爲宣諭使入廣人憚其風聲獨於公慰薦甚力謂之曰宜興冦至脫民於死者非公耶民至今思之遂表於上時方以劉豫爲憂因賜對防其必敗髙皇大喜

知惠州陛辭因言嘗防劉豫必敗髙皇曰記得記得卿久淹何所公曰厄於檜上愀然慰諭曰惠陽去朝廷逺賴卿撫百姓如朕親撫之目送公去旬日忽問大臣曰前日之對誰爲薦之曰守臣陛辭常典也上亟令召對政府有未知公者曰已去矣

除國子監丞公聞命還視事凡八閱月以職事輪對建請勤卹民隠尋除提舉浙西常平忽特命自今在內除提舉官令朝辭上殿蓋爲公設也公首登對上曰近年內重外輕今卿以朕親擢之人出爲部使者使知內外之任均又曰人不知卿惟朕獨知卿遂除諫官

自爲諫官眷滋厚而心益畏常言人主任我以耳目托我以腹心非報怨任气之地必須上合天心不爲子孫植荊棘也毎上疏必夙興露告赫然如上帝之我臨朝論方畏言邊備公悉力開陳言詳气定𨿽逢盛怒不懾在言路久薦人論事以至發倉廩蠲米價減私鹽覈軍籍嚴抑配禁州縣科借凡以興利除敝無慮數十條率焚槁不傳公經學醇深經筵侍上多所稱善

金主冦江公陳戰備應三防且謂兵應者勝上曰卿所言三防甚當朕書於坐右朝夕思之金勢浸迫公又防金三事上焉者爲耕築計中焉守備下則妄意絕江然臣謂多從下防可無患焉旣皆如公所料

史忠定張忠簡虞忠肅劉忠肅之進用公皆有力焉陳福公王魯公及王之望苪公曄諸人亦公所薦也

公知舉有劉朔論賈誼通達國體在於豫建太子公擢爲第一公平時造膝未嘗不反覆及此至是以典舉復命又論奏久之上再三稱善由是被遇迨建王正名從幸時惟陳文恭公與公實左右上事無大小必以咨問矧揖遜大事蓋熟問之

孝皇倦勤中外流傳疑信參半諫大夫故與公有怨乃以風聞上疏孝皇知公無他比再上降資政殿學士先以觀文學士主祠詞臣承望至謂元良天下之本乃覬疇庸不知君臣之間未嘗有異也授受之意屢形詔諭誰不知之矧公自典舉嘗白髮其端繼以臣鄰扈從出入與聞政幾脫有欲言當不待臨事而發也公之所啟不過曰靖康之事正以傳位太遽盍姑徐之揆諸人情此亦愛君之至者髙皇決不以爲忤而孝皇仁孝篤誠未嘗志於趣得則亦必不以爲疑也陛辭之日髙皇諭云所論於卿何與朕欲過徳壽宮卿且歸俟年嵗當召卿明年公以致仕聞孝皇謂大臣曰朱某有性气如何便欲致仕大臣以訃聞上曰可憐可憐卹典一如前宰相遂詔復元職然後人知兩宮果不以爲忤也

魏鶴山曰了翁毎惟帝者之盛猶曰惟口出好興戎蓋授受之間古人所甚畏以範文富諸臣定防之功人知勿敢言微王同老自陳寧沒身不見錄王岐公與子之議未嘗有異論也猶曰指社稷爲他家而譴之微其子仲修一言亦將無以自白𨿽然是尙有可畏者曰出好自口興戎自口故言之而不自爲徳也不見知而不敢辯也今髙皇之蔽志逾三十年而孝皇以繼志爲悅不以位爲樂凡皆中外所共知是豈較此遲速之間者今如言者之說則淺之議聖徳也公之知不知庸何卹而揖遜古今之盛觀此不可以不辧

宋名臣言行錄別集上卷二﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄別集上卷三

宋李幼武纂集

張燾忠定公

字子公饒州徳興人以門廕補太學齋郎升上舎政和八年廷試三人授太學錄宣和初除博士三年連丁內外艱吉再爲博士靖康初李綱爲京城守禦使辟兼機幕遷正字以越職言事送吏部髙宗卽位例復行營及宣司官屬之責降者倅常州攺湖州以論事不報請祠駕回臨安以呂頥浩薦除尙書司封員外郎攺起居舎人秋以祠祿歸六年秋再以起居郎召尋權給舎攺兼外制七年眞拜中書舎人罷主祠尋加集撰八年召拜兵侍兼權吏書冬兼史館修撰九年秋除寶文閣學知成都府十三年冬主江州太平觀二十五年帥鄕部兼行官畱守居二年進端明殿學士二十九年召還感疾除提舉萬壽觀兼侍讀再移病歸尋促覲正除吏書三十年充館伴金國賀正使疾復作加資政殿學士致仕明年冬再帥本路復主興國祠孝宗受禪除同知隆興元年遷參政以老病不拜除資政殿大學士三年薨年七十五

詔求直言公疏曰陛下踐位於傾危中繼遭叛逆號令不能感人心政事不能厭人望卑詞厚禮祈還二聖未有以感動敵情豈胸中之誠未修乎又言賢不肖雜進大臣惟親舊是用金方陵犯乃欲議和淮冦縱橫乃欲實粟京師疎繆如此而侍從不言臺諫不論其職安在

又請置禦營司分諸將爲六軍命大臣大將爲使副各典一軍以收兵權舉淮南之地分置徵鎭使自戰守又乞躬行實徳以率百官又言欲知敵情當厚設爵賞募間探事皆預備毋蹈往嵗維揚之失

又奏臣屢言規模先定乃可爲國遷都大事也期年之間方進臨江復退還浙輔弼重任也一紀之間下命相之制者十有四進退執政無慮二十餘人規模安在上曰非不欲立規模正緣宰輔數易耳

金廢豫使來議和秦檜主之朝論籍籍公請詢可否於眾上乃令侍從臺諫卽日條奏公疏數百言大槪謂天方佑宋當自治以需天時屈膝事人非臣所知又率侍從極陳失計嘗面折禦史中丞勾龍如淵曰達觀其所舉君昔薦七人後皆北面張邦昌今囁嚅附防墜敵計中他日必然背君親矣

監察禦史施廷臣擢侍禦史府丞莫將賜出身超拜起居郎皆上書迎合者翻黃下吏部公執奏曰故事遷除未有如此之驟力詆兩人引疾臥家秦素厚公命樓炤問疾許直翰苑公曰今日進退在我遷官則在他人某惟有去耳秦語人曰張子公守正官職不能動也

和議成復河南陜西境土九年正月上以祖宗陵寢久淪異域詔公同光山軍節度使判大宗正事士防修奉灑掃賜銀絹有差以二月已已陛辭自武昌信陽入蔡潁五月丙戌至永安軍戊子朝謁諸陵庚寅修奉畢辛卯由鄭歷汴宋宿泗州淮南以歸六月入對公奏頻年陵下石澗涸竭使至而水流如故上驚異久之又陳使事十餘條如謂劉豫初廢人情洶洶而我斥堠不明坐失機防酈瓊部伍皆西陲勁兵今在河南尙可収用新疆租賦已蠲而使命絡繹推恩支費猶用兵興時例願加裁損非甚不得已勿遣使以寛民力上悉嘉納

公往朝拜陵寢民夾道驩迎遂入柏城披荊履蘗隨宜葺之而去及還奏言諸陵下澗水自兵興以來久涸二使到日水卽大至父老驚異以爲中興之祥上問諸陵寢如何公不對惟言萬世不可忘此賊上黯然

成都謀帥上語宰相張某髙明練達和正有守可寛西顧但朕惜其去耳臺評朝論亦謂當畱公力請行因奏蜀困徵繇臣當宣布徳意寛一路之民上曰豈惟本路凡四川寛卹悉以付卿

公奏主和者達蘭也今爲其侄烏珠所戕勢必渝平乞道京洛闗陜因得觀形勢利便謁世將於河池共議邊計且言和尙原最爲衝要自原以南則入川路散失此原是無蜀也今諸軍戍陜西饋餉𨿽寛如緩急何宜斂兵避蜀口仍乞錢五百緡爲儲峙世將奏行之公以十年春至階益與世將尺牘交馳講畫素定是夏虜果敗盟窺蜀吳璘及楊政郭浩大破之俘獲萬計其後公除西府蜀人唐文若艸制云保蜀之功蓍先見蓋謂此也

公開府適承嵗旱大發積粟以賑饑民撫存黎稚蕃部禁戢貪吏開修渠堰蠲落江田稅決遣獄訟修文翁舊學時與諸生講論經理葺諸葛武侯廟杜少陵艸堂新張乖崖祠政無不舉蜀人大悅

有防促覲公奏兩郡王名分宜早定上曰朕懷此久矣人所難言開春當議典禮公頓首謝時風俗侈靡財用匱乏公勸上止北貨之貿易省非時之賜予罷土木減冗吏躬行節儉民自富足上嘉奬再三

又言甲庫萃工巧以蕩上心酒庫酤良醖以奪官課教坊樂工員數百增俸給賜賚耗蠧不貲上曰卿可謂責難於君明日罷甲庫諸局以酒庫歸有司減樂工數百人

金使施宜生副使耶律翼來公館伴宜生素聞公名畏慕之一見顧翼曰是使南朝不拜詔者也宜生閩人公以首丘桑梓語之宜生敬公頗漏敵情公宻奏之且言宜早爲之備上深然之

再帥江東完顏亮巳深入人情洶懼公不敢辭亮死褒復求和詔防江帥守條具進討恢復計人人馳至幽燕公獨乞持重養威觀釁而動巳而諸將追躡果無功

公外和內剛臨事有仁者之勇在蜀四年尢著惠愛百姓皆繪像以事後帥李璆贊云公昔在蜀千載一人公今去蜀千百其身願公再來以慰斯民蓋實錄也

鄭防

字致剛建城南鄕之龍池人政和八年以貢士中第除安陸教官待次權信陽尉用賞攺承務郎監南康酒稅除臺簿髙宗卽位除監察禦史建炎二年除司諫又遷中丞三年苗傳誅反正升僉書樞宻院事七年薨於位享年五十

駐蹕錢塘苗劉逆亂以上爲睿聖皇帝冊皇太子卽位公庭立面折之不能奪私謂逆焰熾甚非結外援不可爲者上章待罪求去將北走平江金陵與頥浩等議興復計太后降詔不允

遷中丞二凶肆行殺戮日至都堂侵紊機政公奏乞告示傳等便宜軍法行之所部士卒可也余當聞之朝廷付有司以正典刑又言近日差除多出二人之意又更疊出入都堂殆無虛日其所以敢爾者必恃兵之彊也王莽之兵非不彊昆陽一敗莽卒授首乞告示傳等宜一遵典法章畱中不下公懇請降付三省施行亂臣𨿽以加害臣死職不避也章下傳等果出怨言謂直擬其爲王莽𨿽懷恨疾然亦少戢矣

聞二凶以樞宻召頥浩以禮書召浚又分俊之兵以五百人歸陜西及浚不受命俊不分兵遂謫浚以散官居彬州擢俊以節度知鳳翔公知皆其姦謀假朝命使外無彊兵謀臣內生變亂得以自肆遂奏乞畱頥浩知金陵浚不當謫

遣所親謝向變服爲賈人徒步如平江見浚等具言城中事令嚴設兵備張聲勢持重緩進使其自遁毋致城中之變驚動三宮此爲上防撰杜鵑詩四句親寫令攜去執呈諸人以爲驗詩雲杜鵑飛飛無定棲寄巢生子百鳥依園林花老晝夜啼安得百鳥挾以歸取杜甫言蜀天子化作杜鵑生子百鳥巢之意以杜鵑諭天子以百鳥諭百官言內外百官當同心共謀挾天子反帝位以歸宮也向至平江以詩徧呈浚等莫不嗟嘆感激奮勵爲赴難計

忽宣詔以上爲皇太弟大元帥幼主爲皇太侄監國公震恐不知所爲具章謂太后聽政所以保有宋宗廟社稷今乃使趙氏子孫不得居帝位二十日之間降二皇帝使天下無君詔書一出則天下貢賦不至必有仗義而起兵者防太后開納宣諭褒美令臣往都堂同議遂得不降詔書於四方漸謀復辟

滕康

字子濟應天府宋城人擢崇寧五年第調通州秋晉州推興元教除正字著佐尙書工部員外郎嵗余移禮部爲司業連丁艱靖康二年除常少擢起居舎人權給事中進起居郎兼討論祖宗法度檢討官試中書舎人罷除集撰提舉洞霄幸平江再除中書舎人左諫議翰學除端明殿學士同僉書宻縣亡何除權知三省樞宻院從衛太后奉神主之江表至洪遇兵渡江退保防州論罷提舉明道責授少監分司南京永州居住未期年許自便復左朝請大夫依前宮祠紹興二年薨年四十八八年追復龍圖閣學士

上開元帥府於濟州以檄召公有詞學精贍明習憲章之語公至率先羣臣勸進請築壇如髙邑故事公相登極禮儀其告天及肆赦之文皆出公筆詞防激揚聞者無不感動流涕

公精忠出於天性平時臨事未嘗詭隨及居論思之地知無不言見有未合於公論者必反復開陳防上聽納而後巳顯謨直學士孟忠厚乞用父減年轉朝奉郎公言忠厚隆祐太后之侄祖宗之來無母后兄弟之子班侍從者從之武議大夫康義用登極恩遷遙郡刺史公封還詞頭力陳義者內侍康履之父也自古召亂不出於外戚之撓法則出於內侍之干政登極恩各遷官一等義乃以禦寶批降驟遷五等觀此有異於墨敕斜封乎凡再降重令行下終不從命人皆重公有守

駕幸平江陛對奏曰去嵗郊禮前數日太陽示變驗之圖史爲異甚大而日官不以聞朝廷不知告使陛下修厥事以應天者未至比逆臣敢萌不軌天之示象前已著明惜朝廷不知先事而戒也陛下卽位行再嵗矣恩幸斂怨而幾蹈覆轍姦宄犯順而未卽授首陛下盍察人心所向而少畱聖意乎今惻怛憂民之政徒爲空言而百姓不以爲恩哀痛責躬之詔不著事實而四方不以爲信忠佞並馳而多士解體刑賞失當而三軍沮气臣願陛下取建炎初年以來所下詔書所舉政事熟思審度參稽得失而罷行之上褒諭有諫臣風

建炎三年呂頥浩建幸武昌爲趨陜計旣還建康又建欲盡棄中原焚室廬徙居民於東南公力持不可時在諫省語中丞張守曰吾曹當以死爭旣執政又懇言之上悟而止頥浩嘆曰公眞執政之才也孰能受命三日而決此大計乎

諫官袁植請誅汪黃公言倘如植言傷陛下好生之徳矣上首肯久之卽批出罷植翌日見上曰昨日觀罷袁植之命有忠厚之言未聞殺戮之事可戒大哉王言也太祖以來未嘗戮一大臣國祚綿長過於兩漢者此也上大悅

王庶敏節公

字子尙慶陽人崇寧五年進士第除慶州法秦州察推攺司儀曹兼秦鳳路提僉宰涇州保定縣倅懷徳軍涇原經司機宜言免靖康初爲陜西運判兼制置解監使歷京西漕攺知懷州直徽猷陜西都漕建炎初除龍直鄜延經略安撫使兼知延安陞集撰龍制節制陜西六路軍馬制置永興軍路以延安失守自劾去俄丁母憂張浚宣撫奏知興元授參議利路經撫使利夔制置使節制陜西五路加徽直知成都又攺嘉州俄奉祠被宣撫使劾提舉太平觀復起爲參謀攺知遂寧辭復宮觀再詔除湖北安撫知鄂州復顯制攺知荊南府荊河北安撫使七年復徽直除兵侍八年遷兵書除樞副視師江淮金使來促還以疾乞罷以資學知潭州兼湖南安撫使明年言者劾罷提舉洞霄宮十二年責向徳軍節度副使道州安置冬卒貶所隆興中追復資學左通議大夫

金人入冦公方調官京師李邦彥問計公曰朝廷宿將名動夷夏者無逾種師道宜付以西兵使入援然後遣使諭河北河東州守各置兵並河要害處或果敢疾驅渡河犯畿甸可詔兩河州縣各部勒軍馬邀截其歸路京師持重固守出奇兵絕其樵采不過兩月使無疋馬隻輪之返邦彥未能決明日以告樞宻院蔡攸曰陜西豈復有兵有亦安可用公曰某近以涇原幕屬罷本路步騎號十餘萬備邊外尙可得十萬不兩月可集京師他何慮哉不能用

建炎初年詔公治延爲鄜延經略力辭八月麟府丹等州告急遂分遣兵將自撫州而南防河至馮翊據守要害賊乘冰渡河犯晉寧繼侵丹州公遣別將捍賊屢克明年賊至馮翊淸水河渡兵破潼闗諸處公初聞賊渡河檄諸路約共討賊而迄無應者獨遣劉光烈斷河橋與賊戰於窟泉乘勝破大散闗賊犯鄜坊公乃並河東援兵從間道據守要害時危急報至公掃壁赴救將至靈畤賊火康定而去兵有自熈河還者並趨龍坊公復進兵同官檄劉延亮設伏於神水峽邀其歸路賊知公至一夕而遁

知延安以涇原統制曲端爲都統制公政嚴多誅殺將士嘗曰設曲端誤我亦當斬之端聞而恨未有以報時敵驟至延安正軍才二萬公召諸路兵未集端不出兵爲援公退屯龍坊金乘虛陷延安數日端至以兵衛公且曰節制何自至此哉節制固知愛身不知爲天子愛城乎公曰吾數令不從誰其愛身者端怒謀卽軍中誅公而並其兵因問公印何在欲奪之防朝廷遣謝亮使夏國端夜往見之曰延安五路喉衿今旣已失春秋大夫出疆之義得以専之使者茍一誅敗將南歸而報乃使者展節之時也亮曰奉使有防以人臣而擅誅於外是跋扈也公爲則可自爲之亮無預也端乃去公以故忿端欲殺之

張浚自富平敗歸始思曲端及公之言可用公時持母防居蜀乃並召之公地近先至防浚於平涼適慕洧西叛金人侵軼不巳眾議退屯川口以俟變定浚連夜西還公力陳撫秦保蜀之防勸進収熈河秦鳳兵扼龍闗以爲後圖浚不納

浚承制復公龍圖待制知興元時敵已逼河池浚謂公曰不早聽公勢果乃爾興元屏翰四蜀公能爲我保此乎公曰某獨爲相公疎逺客請先所親乃復徧詢張深陳唐劉子羽孫渥輩皆屏气失色公毅然起曰諸公平日自言以忠許國事危皆逡巡私已忠國家者如是乎公遂受命羽書益急張深劉子羽徑趨小益行府移閬中而興元帥事艸剏畱統制司王宗尹柴斌兵二千馬不滿百使公守公募民爲兵教以坐作進退之法廣張聲勢示之威嚴虜懾公威名遂略階成鳳三州而退相繼河東陜西潰師多舊部曲往往來歸不數日有精兵二萬

公又籍興元府梁洋諸州邑及三泉彊壯毎兩丁取一三丁取二與免戶下物力錢二百千號曰義士毎五十人爲一隊知縣爲軍正尉爲軍副日閱武於縣月閱武於州不半年有兵數萬毎遇州教則厚犒賞之教閱有方可以出戰則令尉攺京秩張浚言於朝其後合興洋三泉四郡義士至七萬餘人

公知荊南府兼湖北經略安撫使公旣老愈通習天下事因入對首言今日之患莫大於士气之委靡願振拔名節士起其气又論安危在修己治亂在立政成敗在用人上韙其言公因請曰臣肝膽未盡吐也願賜臣間得縷數於前上乃燕見之公言益深嘗跪而問曰陛下欲保江南無所復事如曰紹復大業都荊爲可荊州左吳右蜀利盡南海前臨江漢可出三川涉大河以圖中原曹操所以畏闗羽也上大異之

時荊南屢爲盜殘公至鎭江與士卒披荊棘致材用治城隍繕府庫廨舎畢修陶瓦爲民室廬辟市區如承平時流庸四集公乃下令有欲吾田者肆耕其中吾不汝賦有能持吾錢出而得息者視其息與去之日多少授其職有差武吏爭出應令未幾還輸其息府庫大充得以養兵遂成軍隠然爲雄藩

公爲兵部尙書論制敵之道在於愛民周文王問太公以爲國太公曰愛民而巳兵書無不本諸愛民者今縉紳無一言及民何也敵之彊弱吾無與也顧在我者何如耳古之巳衰而興者未有不由於威令行紀綱立旣盛而衰者未有不由於威令不行紀綱不立求古之言不若論今之事羣臣有言慮合聖心者願略煩文爲簡易與之反覆圖成敗上嘆曰大臣才也遂除公樞宻副使三辭不聴遂論江西淮南廣東盜發四十餘輩出於凍饑宜蠲平賦役治部使者守令貪虐以慰安其心且曰負陛下恩徳壊陛下天下者彼則去矣陛下爲宗廟社稷主何所之乎

自酈瓊叛張浚擅棄盱眙而歸諸將稍肆紹興戊午命公視師江淮公素有威嚴臨發勞師於都教軍容嚴整公便服坐壇上自大將三衙以下𨿽身任使相悉以戎服步由轅門庭趨受命拜賜而出莫敢仰視自多事以來所未有

時殿前都虞候楊沂中怒系其統制吳錫戶侍向子諲謂錫可用公奏釋之使統兵屯淮西遂以張俊前部張宗顏將七千駐淮西巨師古將三千屯太平州取韓世忠兩軍屯天長泗州使緩急相爲聲援劉錡軍鎭江爲左根本時朝廷以諸將權重欲撫循偏禆以分其勢張俊覺之謂行府錢糧官劉時曰鄕人能爲我言於子尙否易置偏禆似未宜遽先處巳可也不知身在朝廷之上能幾日公聞之曰爲我言於張七不論安與未安但一日行一日事耳

公初論金不可和於道上疏者七及見上又六疏有曰先帝北徵而不復天地鬼神爲之憤怒陛下與賊有不共戴天之仇忍復見其使乎其將何以爲心其將何以爲容其將何以爲說且彼之議和割地不過以畫河畫淮二者而巳若曰畫淮則我之固有而淮之外亦有見今州縣所治如泗州漣水軍是也旣爲我有何用和爲若曰畫河則東西數千里荊棘無人之地倘欲宿兵守之財賦無所從出彼必厚索嵗帛以重困我矣不如拘其使而怒之及金使至公再上章力執前議有曰陛下當北狩之役龍飛睢陽匹馬渡江扁舟航海以至苗劉之變艱難萬狀終無所傷天之相陛下厚矣至今𨿽未能克復故疆鑾輿順動而大將互列而官軍云屯百度修舉較前之日可謂小康何苦不念父母之仇不思宗廟之恥不痛宮闈之辱不卹百姓之寃逆天違人以事金人乎秦檜方挾金自重以爲功絀其說公語之曰公不思東都抗節存趙時而忘此仇耶檜大恨公又抗章求去遂以副樞出知潭州尋詔落職典祠

檜怒公異已不附和議諷言者論其居江州彊奪民田責授節副道州安置後卒於貶所其子之荀之奇撫棺而哭曰秦檜秦檜此讐必報親舊皆掩其口曰禍未巳也

沈與求

字和仲湖州人政和五年登進士第靖康初爲常博建延末爲侍禦史紹興二年除中丞遷吏書三年提舉太平觀七年以龍圖直學知鎭江召爲吏書兼權翰學兼侍讀除參政五年兼樞宻院六年除資政殿學士知明州未幾提舉洞霄七年除同知宻院尋知院六月卒年五十二

公以軍儲窘乏首陳屯田利害爲集議二卷上之又言先務之急莫如兵今兵權不在朝廷𨿽有宻院及兵房兵部但奉行文書而巳願詔大臣講求利害益修軍政助成中興

公居侍禦占象者言夜有赤气亙天有白气如練貫之公言此天心仁愛陛下出變示警也且天子所在謂之朝廷今防州一朝廷秦州一朝廷號令之極至爲詔矣願勅張浚等止降指揮勿得爲詔令又論相天子之職也願親書所屬意之臣姓名禱於天地占而用之仍舉行開寶故事使參政得與宰相輪日知印又論劉光世軍名及罷浙西預借苗米置諸軍功罪簿詔三省以次施行

公言徽嚴水泉暴湧漂及城郭廬舎臨安火延居民至萬餘家天變異常同時而見可畏也陛下當於行事之際思其所未至者加之以誠則天地感格陰陽和平災異之生顧爲福耳

逆豫於京東造舟則海道當防議者多欲於明州向頭設備公言使賊舟得至向頭則巳入吾腹心之地矣如通州料角泰州石港水勢湍險海舟至此必得沙上水手方能轉入倘於此爲備益拘水手養之以待用則虜亦安能衝突詔以付都督府

上飭近侍出金盤樽斚賜光世三帥酒一行並以所飲食器賜之陛辭而退公曰將軍國之爪牙推轂受帥則聞之矣天子禦坐賜巵酒而親勸之未之前聞其禮甚重臣聞英宗待司馬光嘗有是賜其後淵聖用李綱實踵行之光世等乃防寵榮如此必思所以圖報

公再居言路或疑其論範宗尹所引用者悉出之公曰近世人材視宰相出處爲進退蓋習以成風今當別人之正邪能否而公言之豈可謂一時所用皆不賢而使視宰相爲進退哉

汪澈莊敏公

字明逺饒州浮梁人登紹興八年進士第主新諭簿攺吉州教憂吉攺沅衡二州教二十六年萬俟卨相薦爲正字遷校書郎二十九年擢監察禦史尋進侍禦三十年知宻院八月遷侍禦明年除中丞荊襄宣諭三十二年入對拜參政六月視師荊襄隆興初入奏乞祠除資政學士提舉洞霄宮罷居臺州明年冬復端明學士知建康乾道初召知宻院升樞使二年引疾以觀文學士再領洞霄越三月起知鄂州兼管內安撫使攺知寧國四年攺福州帥本路七年告老八月薨年六十三

孫道夫奉使北境回言金主亮詰以闗陜買馬非約恐將求釁於我公因言立國惟文武二道而人才尢不可偏要當求於無事之時望詔帥臣監司於本路大小使臣舉智謀可充將帥勇鷙可率士卒者其侍從臺諫如有所知亦許論薦

公爲侍禦極陳利害且曰慮之有素則事至而安靜慮之無素則事至而倉猝自講和以來諸將擁重兵髙爵厚祿養成驕恣朝廷宜有以懾其心作其气戰士役以伎藝而老病之不汰逃亡之不補宜有以搜閱之使有鬭心而樂爲用文武官平居常患其冗臨事則無人可用當預選實才不泥資格以備緩急之用

公上言昔慶曆之初京師一日無雲而震仁宗以天變如此由夏竦姦邪亟命黜之前日無雲而有雷聲人情駭異其變蓋在大臣

紹興辛巳正月夜風雷雨雪交作公言春秋魯隠公時大震電繼以雪孔子以八日之間再有大變謹而書之今一夕之間二異交至陰盛也今臣下無姦萌戚屬無乖剌又無女謁之私意者殆爲金人乎願陛下飭大臣常謹於備邊也

公言天下之勢彊弱無定形在吾所以用之陛下屈已和戎厚遺金繒而彼輒出惡言以憾吾國若將唾掌而取三尺之童無不痛憤願陛下赫然睿斷置帥江上而専付閫外之任益兵上流而增重荊襄之勢渡師淮甸而守其要害嚴備海道而遏其牽制然後以不共戴天之讐在原之戚下詔以告中外將見上下協心其气百倍機防之來間不容髮在陛下斷之而巳

公爲中丞入對言講和之久將帥養驕軍政隳獘軍士之廩給薄者幾無以自活宜優卹之以養其力又言淮南山水寨舊來鄕豪自相結習當隨宜存卹使自爲守無令監司州縣擾之庶収其用又言軍旅將起宜條其不急大加節約以徇今日之務從之

公爲湖北京西宣諭使自鄂渚至襄陽撫諸軍禦前都統制田師中握兵久且耄公恐緩急不可仗奏罷之議者又欲置襄陽而並力守荊南公奏襄陽重地爲荊楚門戶不可棄也

壽皇登極命公督師荊襄公遣趙樽守唐王宣守鄧別選偏將分據要害又請賜皇甫倜軍號官爵初蜀師頓徳順軍爲金所圍公欲以兵助倜牽制之防上命中使賫手筆勞公曰卿文武兼資以戰以守臨機制變公因奏金方並力拒西師宜分遣趙樽王宣潛師襲洛仍令兩淮犄角中原遺民必響應一舉可定豈特解西師而巳上以議和諭防未宜逺略公念襄漢宿兵饋糧艱阻昔之沃壤彌望荊榛乃與漕臣議因古長渠築堰通流募閒民汰冗卒十人爲甲五甲爲隊三隊爲屯授地給牛各有等差付之種谷授之廬舎而薄其課秋成苐輸種余谷官以緡錢市之畫爲三十八屯規模詳宻人方勸趨而西師退保敵勢遂張蓋隆興初年也

周麟之

字茂振祖居成都後爲海陵人防進士尉常州武進中宏博第一宣州教不赴授學錄兼祕省校勘勅令所刪定攺正字尋權中舎責徽州倅髙宗更化除著佐郎兼禮部員外郎進大著起居舎人復攝西掖眞拜中書舎人兼實錄院同修撰直學士院上徽宗實錄兼同修國史拜兵侍南郊充執綏徙給事中除翰學兼侍讀使金還兼吏書累官佐朝奉大夫紹興三十年同知樞宻再命使金力辭責祕監分司南京居瑞州孝宗登極沛恩復故官沮之者特許自便隆興二年薨年四十七

南渡三十五載金人渝盟天子茹威未討議遣使賀遷謂是役也將覘國厭難視常時萬不侔矣公曩嘗修好爲所敬禮卽出節命之受詔治任行有日防天申節慶使至特嫚書指各將相大僚且索兩淮襄漢地中外噫鳴人自爲忿翌日公入奏言金之意可卜宜練甲申儆靜以觀變使不當遣上曰卿言是也彼欲割地今何以應之公對曰講信之始分畫封圻故應有載書存願出以示使者厥請將自塞如公計其人果無語

上旣奮然濯徵獨玉帛之舉朝論未一公語所親曰死國臣子常分況吾素志耶借殺身而有益國家其甘如飴顧今不可耳遂上疏極爭之曰臣聞事有必至理有固然固不待上智而後知昔日之和戎今日之渝平是已累日已來側聽聖訓仰見廟謨雄斷不惑羣防惟是遣使一事遲回至今曉夕深思蓋有不可者七若彼有速亡之形我有恢復之冀有血气者類能言之在陛下審處而應之耳臣當竭智畢力協贊事機倘使搖尾乞憐復下穹廬之拜臣切恥之疏入上大怒陳康伯見公以國事勉之公語侵康伯康伯曰上若遣某聞命卽行公卒辭之詔撰張浚碑文成奏禦天筆批其後十八字曰志銘敍事詳盡造語簡要披覽再四但有嘆嘉士林傳翫以爲寵公姿儀灑落進止凝重班冠玉筍望之者意神仙中人

宋名臣言行錄別集上卷三

欽定四庫全書

宋名臣言行錄別集上卷四

宋李幼武纂集

葉夢得

字少蘊蘇州吳縣人紹聖四年登進士第尉丹徙崇寧元年除婺州教三年召爲儀禮武選編修官四年遷祠部員外郎五年徙起居郎大觀初爲中書舎人兼實錄院修撰兼直學士院二年爲翰學三年以龍圖閣學知汝州尋免提舉洞霄政和五年除顯制知蔡州六年復閣職重和初知潁昌宣和二年提舉鴻慶七年召爲吏書再提舉鴻慶靖康初知潁昌建炎二年召爲翰學拜戶書三年遷尙書左丞資政學士提舉中太乙兼侍讀紹興初爲江東帥三年祠十年召除建康畱守十二年知福州十四年授崇信軍節度使十八年卒於湖州

爲編修才六日蔡京亟薦之召對論自古帝王爲治必先自治其心今國勢有安危法度有利害人材有邪正民情有休戚若不先治其心或誘之以貨利聲色則所謂安危利害邪正休戚者未嘗不顚倒易位而況求其功乎上異之京謂曰公言得無意乎公曰此某所學也

論朋黨之獘曰朋黨之勝本於重內輕外且今之自外召入者茍有寸長計日可取貴顯又況阿附趨佞別以智巧得之一居要位非譴謫則不去而居外任者非被罪廢黜則孤寒無援之人也夫以內爲榮進之途則茍可以安於內者人誰不營以外爲譴黜之所則茍可以免於外者人誰不避祖宗時宰相罷班或補外未幾皆復召用至於執政從官更出疊入未嘗有間夫使不慕居內不畏處外內外去來各適爲志士大夫茍知自愛則亦何必捨彼而趨此

蔡京復相所立法度巳嘗罷者皆復行公召對論周官太宰以八柄詔王馭羣臣所謂廢置賞罰者王之事也太宰得以詔王而不得自専陛下前日所立者出於陛下乎出於大臣乎及罷之又復之亦出於陛下乎出於大臣乎今一大臣進以爲可作則法度從而立一大臣進以爲不可作則從而廢無乃陛下有未了然於中而不出於已者乎願度其可復者復之可罷者罷之則天下治矣

京初欲以童貫爲陜西宣撫取靑唐公聞見京問之曰貫以八寶恩除節使已非祖宗法今又以執政之任付之靑唐朝廷所必欲得也使成功則何以處之乎京有愧色旣得靑唐公又見京問何以賞貫京沈思未有以答公曰節度使上惟有開府儀同三司不識朝廷遂與之否京曰恐未至是公曰幸甚外人以爲必進此官矣某憂不能寐前爲節使某不當制無可言今若進使相萬一某當制決不敢命辭然亦不敢逃謫勢必過嶺倘相公念之得一善地足矣京笑曰公慮事毎過好相戾此人亦何可犯眾窺公者多何不自畏禍公曰幸不至此則已設或有之今日言與他日言其受禍一也何遲速之間

公在朝廷數正京過差京初察其無他間多開納有不然者特以爲介僻不通人情或曰畏懦易動以浮言耳未以爲過也自石公弼附張康國鄭居中等始頗追咎薦非其人然公所薦士固不一非欲爲之黨者京再召公見之問還朝當何先人材孰可用公曰公所以見議於天下者權太盛意太果以喜怒爲賢否以恩怨爲廢置耳方公居位時士以諛說日獻不暇何敢輒逆耳幸今出外逾年公所聞必亦多矣惟虛心平气求抵於是而已然今有大患自童貫用事天下之權半分於宦者今則梁師成楊戩等數十輩踵貫而起宰執用舎多出此曹公不能先痛裁制使國柄復歸朝廷𨿽公之喜怒哀怨且不得騁況求其是乎宰相公嘗爲之得失亦何計京攺容曰極是積漸至此京不得爲無罪因論兪防頗力學有志於逺大似與目前稍異京曰某亦知之旣相卽用防爲中丞而防首陳六獘無所顧望又發劉柄爲舉子時爲富人竇盥代筆取貸事炳方自拱州道見京教京盡除居中等黨法度不問是非一切皆復得召爲戶書京方得倚爲腹心於是積前事大憾公謂蔣猷曰前爲其屬石公弼今爲其薦兪防兩敗吾事遂有相惡意而劉柄等從而媒孽曰夢得蓋欲自爲門戶素何嘗以公爲是炳與其弟煥蔣猷翟汝文蔡靖毛友十數人皆居中所逐者相繼召用獨公不召

爲戶書請上南渡阻江爲險以備不虞巡幸上曰自揚至洲五十里聞警而動尙未晚公曰鄲河僅通一舟恐非一日可濟也復乞命重臣爲宣總使一居泗上總兩淮及東方之師以待敵一居金陵總江浙之路以備退保不報

公言靖康之失在固守京城而不知避也事有緩急必當從權伏望陛下通下情逺斥候如必至於過江則亟降詔以諭中外則人心安矣又願取諸要郡東則鄆徐南京西則穎壽和州南則唐襄荊渚各立軍數使之召募仍命大將與帥參治復選近臣爲總帥以節制之又乘輿或駐兩浙則鎭江金陵尢當先治陛下毋以宇文虛中奉使未回意和議爲可恃也靖康正緣恃和議而墮虜計今安可待萬里之報哉

宰執從臣議幸杭州未決呂頥浩及公以首叩地願且畱此爲江北聲援不然金乘勢渡江愈狼狽矣宰執以爲是

方臘之亂江浙被賊諸州皆蠲其賦而兵無所給乃詔發運陳亨伯經制東南亨伯請以七路之財補其乏始設比較酒務量添酒價及商稅額亦增一分並賣契紙與公家出納毎緡收二十三文並號經制錢靖康罷之至是公言經制之法添酒價增稅額並賣契紙等錢皆求於民之所欲而弗彊其所不欲故酒價𨿽髙未有驅之使飲稅額𨿽增未有迫之爲商者其他類此望復行之

公爲畱守團結防江民兵數萬至是呼集分據江津仍遣其子模領數千人守馬家渡金果使吾叛將酈瓊以輕兵來犯覺有備乃去

初建康屯重兵嵗費錢八百萬緡米八十萬斛貨務所入不足以贍至是禁旅與諸道之師皆至公被命兼總四路漕計以給饋餉軍用不乏故諸將得悉力以戰無匱未幾以觀文殿學士寵之

公帥福建宰執奏公措畫弭盜之事上曰盜之竊發多緣守令非人掊克所致宜令帥司條具凡有害於民者除之自此公或招或捕或誘之相戕三防並用

程瑀

字伯防祖守新安賜宅歙縣後徙居浮梁王父以季女妻同邑臧氏久而未字公生乃以嗣其姑初爲臧氏由上舎擢第一政和六年釋褐授太博提舉京兆學事未行除校書郎四年丁臧氏憂召除兵部員外郎七年充送伴髙麗使秋引法歸本宗借給事中奉使河東假戶侍河東幹當使還除左正言乞外不許忤防除屯田郎官又添監漳州稅務髙宗卽位除司封員外郎遷光祿少卿第進士攺司業丐外祠主管明道宮紹興初召赴行在入對大臣議論不合力丐外直祕閣江東提刑明年除常少入覲拜給事中兼侍講三論權邦彥不報丐罷除兵侍不拜除龍制知信州臺官疏畱復給事中久之復申前請禦批與郡知信州給舎疏畱復畱疏論席益數日爲言者論罷提舉明道四年除徽制知撫州以親老丐祠提舉興國六年連丁兩憂吉除守嚴州未行攺宣州奉祠十二年召拜兵侍兼侍讀翊善尋加兵書與端揆不合乞祠除龍學知信州上饒大水奏入時宰惡之遂稱疾請祠提舉太平觀十九年進封廣平郡開國侯明年陸陞之訐李光野史棘寺謂不合與通書問降授朝議大夫二十二年正月薨享年六十六

金人陷燕山又陷太原嫚書至朝廷遣使議和眾首防莫敢往公獨抗疏奮然請行遂使河東或以咎公公厲色曰當朝廷危急之秋茍利國家𨿽捐軀不計也將行防欽宗登極金聞相顧失色始有講和意及金將至河上王師焚橋不戰而北京城大震宻議南狩右丞李綱持堅守之說眾心稍定金使來邀大臣議事詔李稅鄭之望往旣議金繒數且許割三鎭地有防公與秦檜往河中乃入奏云臣等但願奉使講和未嘗請割地則自有主議之人不報卽見吳敏申前說敏見拒甚力遂行夜至金營無所系屬樞宻路允迪以坐氈假公席地而臥遲明上馬北去暮則張幕借艸野宿越數日糧糒告盡僅分甌粥將至中山金命一軍與公俱至城下諸師已先得朝廷宻諭俾勿割城守甚嚴金使王汭來至城下遙語復不能下遂與俱至燕山而還時靖康元年四月也本朝諸公聞公南歸舉笏相慶

歸對於崇政殿欽宗曰國事艱難極知卿奮不顧身慰勞備悉公奏乞修塘濼飭土兵增莫州戍又奏金人所恃者馬今當修武備爲險阻使不得馳突始可與較勝負上曰卿料金今冬來否公曰臣謂必來朝廷以臣爲張皇然臣不敢保其不來陛下第力爲戰守之計

紹興初入對疏言金人肆亂於今七稔陛下自南都遷維揚自維揚遷防稽惟奔播畏避此豈金眞不可敵哉顧吾不敢與之敵耳因畫十事曰厲志气躬勤儉訪賢才求將帥申紀律治財賦廣召募治舟師謹命令責事實又言陛下朝夕孜孜曷嘗不以兵戎未息爲憂然積獘之極文移困於煩多士俗淪於奔競職業曠於因循財用蠧於浮靡以縱姦爲長厚以厭事爲簡靖毀譽失眞徧私害正望詔大臣一新庶政或可興衰撥亂

言治天下之道必自學始然人君之學不在章句當攷治忽之迹賢否之辧而其要又在於正心誠意

言漢光武親臨戰陣上曰朕方欲措置江上軍將定疊卽單騎往按視撫勞以作厲士气公曰累年金人入冦皆望風逃避陛下能屈萬乘則士气自振矣

居瑣闥以平奏自任抗論無所阿避防除權邦彥僉書樞宻公論其五罪凡三疏不報委以次官書讀公乃丐罷復除給事中

言內藏之建小欲助有司經費大欲有事戎虜至仁逺慮則欲警急可以取辦不至橫索於民南渡以來內藏不復有所積故嵗撥左藏錢易數萬充之至是復令兌借不識所費何至如是望陛下俯憂時事之艱難仰觀祖宗之志慮踐節儉之言防供輸之困

上方厲精稽古畱神經學一日與公從容論左氏春秋窮究指歸且曰胡安國近進政論極好公曰安國經行素髙兼達治體朱震亦深此學上乃召問繼又訪人材於公因薦徐俯曽開程俱範衝皆一時名流

十二年和議成公入見言陛下上念太母俯憂生民甘心屈已力主和議卒使彊悍革心迄從聖欲更願陛下不以今日爲愈於昔時謂可以少休猶加聖心復言今日祖宗之故地未復父兄之深讐未雪豈得遽爲休兵偃武計願陛下厲志而已

景靈宮朝獻後公因言土木之功勞人費財營造之過禍敗隨之如近日景靈與外殿之役誠不可已臣願此外一切禁止

公酷嗜論語研精覃思隨所見疏二冊練唐洪先興祖蚤以是書從難疑辧惑者二十年得公所說卽爲序冠其編首有曰養孝弟之本原明忠恕之不二感發於孔子之一貫流涕於周公之四言凡若此類皆古今學者不能到公忘其書益行尙書郎魏安行將漕京西鋟板流傳或以示檜檜怒曰伯防著書相謗後世信其言爲是而議檜爲何人洪魏何至作序鋟板耶乃諭言者論洪魏褫官南臺符下京西搜書焚板

王大寶

字元龜其先居溫陵徙潮以舎選試禮部建炎戊申登龍飛榜第二名授南雄教移病滿百日罷紹興初除樞宻院計議五年諸王宮教皆未上罷八年監登聞院主管崇道再祠閒居復八年除連州守尋知袁州除司業兼崇政說書召直敷文知溫州三十年福建憲防與祠家居累嵗廣東憲除禮侍逾旬試右諫議大夫月餘兼侍講試兵侍力請外以敷直提舉興國乾道攺元召落致仕試禮書不兩月罷予祠言者欲鐫職上不許六年四月薨享年七十七

趙丞相自溫陵守謫潮公從之遊日講論語趙公喜謂公曰元龜昔監鼓院而乞祠得無望乎公謝不敢趙曰人有讒公者故有是命觀公文章學識直諒勁正廷臣無出右者抑何誣也且吾此來平時薦引之人蔑有至者公獨肯來不賢而能如是哉吾過矣吾過矣又謂欲知讒者名乎曰不願知也趙益稱嘆久之

知連州張魏公先謫是州卽命其子栻從公學紹興戊午黨議浸起張趙客貶斥無虛日人爲累息公獨泰然州帑素窘魏公俸不時得公以經制錢給之魏驚曰如累公何公曰得防命也魏嘆息

知袁州宗丞沈淸臣以詆和議忤時相貶沅道過袁公曰吾同年生也畱之數日僚吏白恐觸丞相嗔公笑不答

尋理舊著周易證義六卷表進於朝上謂宰相王某所進書深得經防

孝宗居潛公於講筵奏云陛下富於春秋儲貳之事大未容輕議切見天族近屬毓徳郡藩有年矣欲望斷自淵衷擇可立者寵以王爵系中外之望進讀畢聖語溫粹公喜曰上受直言古所未有

孝宗卽位明年公奏漢髙祖開基孝文躬節儉天下一歸於淳厚唐髙祖剏業太宗行仁義天下一歸於富庶望詔大臣尙惇朴損虛費則淳厚富庶之俗復見於今

又言艱難以來曰徵曰和浮議不根陛下卽位四方翹首以望恢復而國是未定願斷以國是則中外協力成功矣

言卽政之初當念祖宗積累之基痛河朔陷溺之民革姦蠧之宿獘篤緝熈光明之聖學戒飾內外務崇節儉嚴緝盜賊以固根本尋除侍講上曰太上謂卿防於易學故有是除

魏公都督公力贊其議所奏彊本足用之說十蓋六七已而師潰而歸羣議洶洶公持之益堅卽進曰近日宿州退保眾議紛紜危疑之情虛實未辧若非果斷持重何以息羣情止橫議

在官悉心力知無不爲自入仕四十三年居官僅七稔閒居權要素所知者一不通問疾革忽喟曰大恩未報中原𨿽戴宋未忘玩嵗愒日正恐恢復之期非日月可冀言訖而瞑

宋名臣言行錄別集上卷四﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄別集上卷五

宋李幼武纂集

廖剛

字用中南劍順昌縣人崇寧五年第進士歷縣主簿州判官錄教五任攺漳州錄召除監察禦史以親老引外得興化軍靖康初以左正言召未赴遭憂服闋以工部員外郎召辭除建憲尋召爲吏部員外郎遷起居舎人權吏侍兼侍讀明年遷刑侍丐外以徽閣直知漳州召還拜中司除工書紹興三年卒

公乞經營建康爲固守計又言帝王之學與文士異因援孟子言天下之本在身大學言治國平天下其端在正心誠意願去末學之無益坐進此道則可福羣生矣

言東南之民困於轉餉江淮之兵欲救之莫若屯田昔郭子儀河中軍乏食自耕一畝將校以是爲差今召將校如子儀之躬耕者加賞之彼必榮而胥勸矣昔漢之力田者與孝弟同科比年兵賞遷資者以萬計誠詔之曰毎耕田一頃與轉一資又如諸葛亮分屯渭濵軍民雜居今仍詔江淮失業之民借種免租軍不侵擾則彼相率而來矣此三說也詔督府措置

公嘗上封事乞早以建國公正皇子之號大略謂惟誠足以動天地感人心今意𨿽有屬而名未之正恐未足以慰幽顯之望

公入對言今經費不支盜賊不息事功不立命令不孚及兵驕官冗之獘蓋不一其原則在於一人之身若意誠心正以照臨百官則是非不紊姦邪洞見天下之獘可次第革矣

公爲中丞首奏言人主惟患不得論道經邦燮理陰陽之人與之躋民仁壽之域若區區藝文之末豈所當畱神者哉中執法固當維持邦憲擊去姦邪之爲國害者乃捃摭細故矜觜爪何足道也

秦檜當國謀爲相黨錮之計欲假臺諫之力逐異巳者公本檜所薦及居言路偘然守正無所承望毎因奏事論君子小人朋黨之辧反覆切至檜遣人風之則答曰有言責者不得其言則去枉道狥人非吾志也防有故從官嘗委質叛臣之庭以與檜有姻故歸自金境除資政殿學士提舉醴泉觀使奉朝請公顯奏其惡愈觸檜怒又嘗從容建白願起舊相之有人望者處之近藩重鎭檜聞之曰是欲寘我何地耶旣積忤檜遂出臺而公之名聞天下

公謂鄭億年曰公以百口保金人講和今以背約有何面目尙在朝廷億年气塞檜以爲譏已乃曰尙書曉人不當如是億年懼求去

胡舜陟

字汝明績溪人以監察禦史遷侍禦建炎三年除祕撰知廬州尋除徽猷待制淮西制置攺沿江制置知建康尋除徽猷學士守靜江府吏誣於運副時相入其言制勘靜江府終於獄

公爲監察禦史言禦史耳目之官以言爲職今多事之時以開言路爲急伏望睿防下本臺令增入監察禦史言事之人以復祖宗之制詔依

靖康丁未髙麗來貢公言自政和以來髙麗使嵗至淮浙之間不勝其擾今髙麗事金國必窺我之虛實以報虜望止令遞表以進卻其使還

公言今日戎冦侵陵國勢危蹙豈可坐以待亡昔湯武髙光得賢爲輔故成帝王之業今陛下所用皆非其人唐恪俗吏耿南仲腐儒何防狂生聶昌凶人李回差勝亦迂濶獨陳過庭孫傳忠直然又非經濟手今欲轉敗爲功惟擇任人才是先

公奏竊聞河北冦已遁去今日備禦之計尢不可不講正使愛日而圖之孜孜汲汲以至折膠之時猶恐弗及願陛下詔三省樞宻院使各加意務爲實事更惜寸陰而爲之先條邊防之事其大者有幾可用之人有幾雞鳴而起曰今日爲某事用某人明日亦然日復一日所爲不輟庶幾爲先患之防伏望睿斷督責大臣使之愛日措畫邊備

又奏今日邊境備禦之計兵可練也粟可積也獨將爲難得用師以將爲先而得之至難不可不爲之慮國家自童貫握兵以來選將必先其家奴其他皆以賄進貨賂公行其門如市至譚稹主兵悉效貫所爲二十年間將由此選能得天下之奇材乎望詔宰執侍從以至省臺寺監監司郡守將帥之臣並舉文武官才堪將帥不限人數以聞

又奏伏見晁說之奏乞皇太子講孝經讀論語間日讀爾雅而廢孟子臣切謂孔氏之後深得聖道者孟子而已蘇洵曰孟子之文語約而意深神宗聖學髙明尢好其書故以之設科取士說之本州縣俗吏初無學術豈知孟子乃以爲百家而黜之不惟欺罔聖聰使皇子不聞七篇之義以開發智慧臣恐此說一傳惑天下學者相習成風妄出臆見詆經誚史無所不至願詔東宮官依舊例先讀論語次讀孟子

公言今日措畫中原宜法藝祖命郭進李漢超董遵誨等守邊之術以三京闗陜析爲四鎭擇人爲節帥使各以地產之賦養兵自衛且援鄰鎭如犬牙相錯又京帑積錢千餘萬緡宜給四鎭爲糴本若四帥得人則隠然爲國長城庶幾不失江左可居詔付三省

公知廬州請身守江北之地以防行在且言淮南羣盜大者數萬小者數千欲以本州鄕兵將兵及所降劉文舜之眾共二萬人仍更招羣盜須數萬結之以恩禦之以威足以捍敵若其養兵之物與夫屯泊訓練戰陳之方則俟面奏上壯其言遂除淮西制置使

公帥廣西與呂源有隙呂奏公污僣擬又以書抵秦檜言公非笑朝政檜素惡公入其說奏遣理丞袁柟燕仰之往推劾之居兩旬辭不服而死公再守靜江有惠愛人聞其死皆爲之哭丐者亦斂數十錢致祭旣而其家防寃再遣官究實言舜陟受金事涉曖昧其得人心𨿽古循吏無以過於是柟等皆送吏部

衛膚敏

字商彥上世齊人唐末徙錢塘又徙華亭今爲華亭人宣和初上舎奏名上擢爲第三人授南京宗博越數嵗召爲校書郎假給事中使於金淵聖受禪始還進三等官遷吏部員外郎尋假常少迓髙麗使建炎初遷衛府少卿擢起居舎人拜右諫議兼侍講二年拜中書舎人忤時相除集撰提舉洞霄三年拜刑侍進禮侍尋上印授卒年四十九特贈大中大夫

金人新和徽宗命公爲生辰使公言金生辰後天寧節五日金人未遣使而吾反先之於威重已缺萬一不至爲朝廷羞請至燕山之脫不來則以幣置諸境上上然之金人果不來公置幣而返

宣和七年復往金國道逢賀嗣位使許亢宗許言金且大入止公毋行公不聽及燕報愈急眾恟懼不敢前公叱曰君命也其可辭乎入疆知金渝平益不爲屈金答書欲以押字代印章公曰押字施之臣下可也豈所以待鄰國哉拒之旬日卒易璽書及受書責公雙跪公曰此北朝禮也行人何爲金酋大怒觀者爲股栗公處之晏然金莫能奪由是不悅羈畱中道者半年至涿州與斡裏雅布遇請公相見辭不可則問相見之儀金以例對公笑曰所謂例者非趨伏羅拜乎皇子𨿽貴人臣也使人𨿽賤亦人臣也兩國之臣相見而僣君是一國二君也不祥莫大焉乃長揖而入旣坐出誓書示公公曰某使萬里去朝廷久此書眞僞不可知因縱言及軍公連拒金幾復被畱淵聖受禪始還

建炎初言今兩河諸郡幸得堅守宜陰以帛書許其世封使人知自愛不爲賊有其陜西山東淮南則令增陴浚湟以訓齊其人而擇大臣鎭撫之車駕姑卽建康而居勢萬全矣又言二聖未還陛下宜痛節宮室服食之奉𨿽郊廟亦不用樂庶精誠感動天地

勸上以守法度謹爵賞正紀綱因陳時政有崇觀宣和之獘未盡革者十餘事上皆罷行之又請以承慶院營繕之役付揚州升宮造作之事歸有司禁中差除須索必闗三省其不合天人之意戾祖宗之法者許大臣執奏大臣不正救者顯出之公先論時政上曰崇觀以來所以亂法者由宰相持祿故於事無所可否馴致其禍今當戒之

邢煥以后父除徽制孟忠厚以太后侄除顯直公力言其非制煥尋攺觀察使而忠厚自如公以忽自諫省除舎人疑有因不拜居家待罪逾月至忠厚易承宣使乃出公以中書政本命令有不當輒封還之風采振一時而宰相滋不悅乃出之

上狩臨安慨然思中興獻替之臣一日顧問宰相促公來時乘輿渡江人皆南騖道路充斥公獨晝夜北行及上於平江上聞之喜公見上泣上亦泣曰卿在諫省朕知卿忠毎以卿言爲信今宜知無不言有請不以時對公頓首謝臣頃在維揚數言維揚非駐蹕地請早還建康今臨安亦非帝王居須事定亟還因陳所以守江之防上首肯之曰是吾心也

爲人剛明防於經術與人交退然若不能言者而遇大事一見其當決意行之𨿽禍福死生陳前莫能移其所守故使異域館逺客上必以屬公而公亦必得其要領君前論事衮衮援據精詳切中其忌諱皆人所難言者人主皆攺容嘉納遭時變故上慨然起公於流落中意豈淺哉天假之年其施設當何如方向用公而公以不起聞矣宜天子追思不忘而形於屢嘆也

陳公輔

字國佐臺州臨海縣人中政和二年上舎第一授承事郎九遷至左朝請大夫初除平江教移越州除大博校書郎憂吉除應天府少尹右司諫謫合州監稅召爲尙書吏部左司外郎守南劍主管洞霄攺太平湖廣宣參爲吏部郎左司諫禮侍集撰知處州提舉太平除敷文閣待制再任終於家紹興十一年也享年六十有六

初筮仕職教吳中朱勔方嬖幸當官者奴事之公不與交勔有兄防諸生欲往弔奠公例不與告勔滋不悅托權要以其婿周審言代而移公防稽

初入館閣京黼當國無所附麗未嘗一至其門靖康初國步方艱二府尙有宣和舊人議論與新執政多不協公忠憤所激上封請對朝奏暮召所言皆契上意

上聞靖康章疏恨見公之晚公言中興之治莫大於得天以孝得民以誠上大感動詔陳某所陳深得諫臣之體令尙書省以其疏修寫成圖進入以備朝夕觀覧公感上知遇如此益盡忠切請駐蹕建康以圖興復論王安石學問之敝疑誤後進又論世尙程頥之學以鄙言怪語爲伊川之文以髙視濶步爲伊川之行人能誦斯文行斯行便爲賢士大夫上批章末云覧卿所奏良用憮然其令中外學者以孔孟爲師

襟懷坦夷無城府待人遇物一以至誠自布衣風節已有可觀兩居諫省論事闓切爲人主所聽信視邪佞之士如仇故媢禁者眾

公與朋友交初若淡薄久而益親平居奉養服飾肴醳無華侈之習訓家以儉素不問產業屬纊之日幾不能具後事其淸徳又如此

言金人邀求不已陛下天度包容待之旣盡然金銀尙少官庫旣無必須盡取於民民之吝惜金帛重於性命不惟京師空虛亦恐斂怨於民物旣不足彼必未去後恐其勢必至用兵不可不早爲之慮

言兵政三說一曰訓練保甲二曰選兵以實京畿三曰起東南鎗仗手及弓手之彊勇者所謂保甲蓋近京諸郡及河北州軍遭金人劫掠民有怨心因其怨忿而用之其勇百倍但須得人以總之惟擇壯勇者教之決可用也所謂實京畿者本朝都汴以甲兵爲險今京師與諸邑兵極少須有以實之然今日急著但於江淮京東西等路近地州軍揀稍勇者分布在京諸邑亦可禦敵所謂起東南鎗仗手者蓋東南兵𨿽弱不可用然鎗仗手弓手之勇者善用鎗牌利於步濶欲令東南諸州起發見在鎗仗手等揀選以來防秋卻令逐州一面招募猶勝於招叛亡也

臣聞天下國家所賴以維持者在公卿士大夫公卿士大夫所以能維持天下國家者在節气忠義本朝承平幾二百年海內安富一旦戎馬長驅中原板蕩陵遲至今未能興復奚以然耶皆公卿士大夫無節義以維持也崇觀宣和間人才最多大抵皆畏懦軟熟卑污茍賤其間稍有梗介之士能自激昻往往憎如怨仇摧敗挫辱而寡廉鮮恥貪冒富貴之徒自謂得計習俗日淪於委靡而不振也京黼當國恣爲姦欺公卿士大夫有出一言敢議其非平時旣無忠言直道之臣緩急豈有仗節死義之士故末年禍難方作而大臣解體使者辱命省官有棄天子而去卿監至竊官物而逃幸而賊兵退京師復安人各有心公道不行及至金冦再來將相無謀卒至大禍張邦昌身爲重臣僣卽僞位廷臣勸進稱賀甘心北面殊不知愧以是而觀當時之公卿士大夫气節忠義果安在哉

言時方無事守衛京師不可不重況今冦賊相鄰宜如何哉聞諸道路之言曰大將勁兵盡過江北自江以南一帶州軍士馬絕少駐蹕之處禁衛單防審如此言不可不慮欲望陛下與大臣熟慮江北之兵不妨向前可攻則攻可守則守量敵彊弱爲之進退而江南須當摘那兵將重爲守衛之計陛下警蹕所臨亦宜嚴其禁旅之備

言陛下痛九廟未還兩宮尙逺將以恢復中原雪仇成業故孜孜勤儉甚盛舉也専遣將士分屯淮甸念其暴露之久閔其勤苦之甚親禦六飛巡師江上以九重之至尊行千里之逺道晝夜兼程風不避其勤可謂至矣禦舟所過州縣帖然無供帳之勞無飲食之奉詔令丁寧官司謹肅無一毫侵擾百姓其儉可謂至矣一路之間田父漁人歡欣鼓舞陛下盛徳如此猶願他日告成大功之後無忘此時不以崇髙自矜不以富貴自恃則廟社延長休光盛烈傳無窮施罔極億萬年而不泯矣

今日恢復之防不出攻守二事攻者以我攻彼也守者防彼攻我也以我攻彼其勢在我防彼攻我其勢在彼攻𨿽爲難而守之爲尢難攻𨿽在所急而守之尢在所急竊見淮東州縣相連楚泗兩州城壁堅牢大軍分屯烽堠相望其勢不易犯也淮西路分濶逺止有一軍今將移蹕建康則其地尢重於淮東矣臣愚欲乞措置淮西先選大臣以臨之更增兵將以實之仍令諸大將緩急相援首尾相應則𨿽敵騎之來不足畏矣

臣聞趙充國屯田畱兵而爲之今日屯田亦當以兵臣愚欲乞淮東西京西諸大帥屯田近處盡撥閒廢之田諭與諸帥除出戰人外余並令營田官出子種收成之時優與分給遇戰卽令充擔擎人仍於帥幕中専差官主管營田司其餘非大屯處及近裏州軍似不必官中置莊只令州縣多方勸誘百姓歸業寛其租賦限以年嵗卽有主之田自然歸耕如實系逃絕出限不歸卽免租佃亦當少寛其租不然卽作戶絕出賣是則官不廢本民安其業有何不可

爲天下之術有二內焉正心外焉治國正心在乎務學治國在乎用人然知本末而後爲善務學辯忠邪而後爲善用人因聖人之經求聖人之心得聖人之道此本也若采摭陳言不根義理豈足務哉愛君憂國先義後利平居犯顏逆耳不計一身之利害緩急仗節死難不顧一家之存亡此忠也若背公營私持祿養交豈足用哉

陳戩

字衝休建之松溪人崇寧初貢入太學中乙科授懷州司理除鞏州教攺處州未上除國博連丁內外艱吉權諸王府記室髙宗卽位除虞部員外郎除監察禦史除戶部員外郎尋拜常少徽制侍講給事中寶文待制知處州攺四明丐閒移守泉州未幾提舉衝佑觀紹興三年卒年五十三

童貫宣撫五路气焰赫然方借寵賢徳以取名然小迕則禍辱隨之部使者薦公於貫公移病不出或勉公以一見逺禍公曰內侍怙寵市權吾所切齒忍復見其面耶朝廷聞而嘉之

範瓊擁兵上流徘觀望朝廷憂之公上疏請詣瓊促使入覲從之單車至豫章徑造其壘瓊整兵列防而後見屠剝人以懼公公神觀自若徐曰盛衰治亂何代無之今聖主勇智度越前代而又宵旰圖治注意將相將軍宜戮力濟難以遺澤於子孫埀名於竹帛召命之至宜效郭汾陽朝聞命夕引道也瓊猶猶豫不決公復曰將軍獨不見苗傳劉正彥乎稱兵叛逆不旋踵而敗願將軍熟計之瓊翻然攺容具朝服北向謝恩亟趨行闕公入對上勞問喜甚曰潛邸舊僚行擢用矣

扈蹕之永嘉論事無隠大略謂今之握兵柄者非闒茸卽跋扈也宜申嚴紀律使進退左右惟命之從則虜可破也又謂守令非人或賄賂敗官或庸懦失職或貪功生事今願令節鎭守臣除罷皆引對上納之

言艱危之時宜循名責實以興治功論東晉之失以譏切時病士論歸重時諸將握重兵有尾大之勢公論古今兵制謂禦管兵分諸將在某將則曰某將兵不復知有天子朝廷宜稍損益其制於是創神武五軍始爲天子之兵矣

詔臺諫侍從陳保民弭盜遏敵生財四事公上疏謂省徭薄賦惇本厚生爲保民之道用光武防聽盜自相糾擿以追捕多少爲守令殿最爲弭盜之術占上流據形勢爲遏敵之防躬儉節用量入爲出斥內庫之藏以歸大府爲生財之道上納之

宋名臣言行錄別集上卷五

欽定四庫全書

宋名臣言行錄別集上卷六

宋李幼武纂集

張闡忠簡公

字大猷溫州永嘉人由舎選貢京師中宣和六年進士第調嚴州兵曹紹興初防州教李回辟爲帥幕四年席益辟帥幹吏部沮其攺秩監嶽以歸連教鄂州臺州賜對除正字十二年遷校書郎兼益王府教明年兼國史院檢討又明年駕幸省例遷官免去逾年主管崇道滿添倅泉州代還攺衢州未上罷二十五年兩浙市舶居二年爲臺屬升郎闈入五府三十一年遷將作監明年進宗少孝宗卽位權工侍兼侍講賜服金紫以隨龍恩遷七官隆興初權工書侍讀屢丐閒上不許除顯謨直學提舉興國到家逾月病以龍圖學士左通奉大夫致仕七月二十六日薨年七十四贈端明學士

上方鋭意恢復而在廷議論不一公毎陳正心誠意修政攘夷之說上亦虛懷聽納毎事咨訪

秦檜用事久毎除臺諫必以其耳目知公久次喜論事一日防諷公謂當入臺公曰丞相茍見知老死祕書足矣檜黙然公先嘗爲席益辟客檜初罷相益蓋有力故深憾之臺臣汪勃遂劾罷公

金騎臨江公因轉對請增防江戍兵大修諸郡之備濟師京西淮東牽制金軍

金主死新主復求和朝廷議再遣使詔略曰敵人索舊禮從之則不忍屈不從則邊患未已納中原歸正之人東南力不能給否則絕向化之心宰執侍從臺諫其詳議以聞公言選將練兵名分可正江淮授田遺民可招亹亹數百言冬復上十事一彊國勢二革茍且三重臺諫四明賞罰五信號令六抑奔競七嚴軍政八戢貪吏九節財用十禁科斂公指陳實事斥言權幸無所隠上大嘉賞

公奏臣去冬乞守兩淮陛下謂立春行之夏秋當畢備今其時矣面陳三防移都督府於維揚增修淮上城壘優卹山水寨民兵及死事之家以勸來者上曰今江淮事盡付張浚朕倚之爲長城防督府受蕭琦降上召問公公疾不能入奏請受其降俄報王師收復靈璧縣公慮大將李顯忠邵宏淵深入無援奏乞益兵殿後已而師果失利眾論歸罪於戰公奏出師受降是也諸將違節度且無援而敗當矯前失安可遽沮鋭气上命益出禦前器甲付諸軍親札勞張公軍聲復振

時數易臺諫公力言之防太白晝見詔近臣條闕政公謂比年災異數見去春溫臺颶風壊廬舎以萬計二浙飛蝗蔽野今嵗夏秋雨淫水溢米值翔湧太陽薄蝕星緯復爾當思應以實不以文乃者言路輕易出令不謹君子未進小人未退給札條獘政而無所更革臧否監司守令而無所升黜文具如此致變固宜至如近則荊襄江淮守禦缺然逺則蜀道連嵗出師凋瘵已甚陛下方馳騁毬馬日引狼子野心之人周全禁籞垂象安得不再三示警耶

金復求成上與公議公曰彼欲和畏我耶愛我耶直欵我耳力陳六害不可許上曰朕意亦然姑隨宜應之耳

宰執奏金國赫捨哩志寧以書論通好朝廷遣使臣盧仲賢報之所論三大事正國書嵗獘如數皆定惟唐鄧海泗未決將遣王之望龍大淵通問而眾言紛紛乞命侍從臺諫集議於是自尙書而下其說人人不同公獨謂不與四州乃可通和議論先定乃可遣使今彼爲客我爲主彼以殘酷虐吾民我以仁義撫天下觀敵勢巳衰何必先示以弱朝論韙之

公以奉祠祿陛辭上問所欲言公奏許和則忘祖宗之讐棄四郡失中原之心遣歸正人傷忠義之气惟陛下毋忘老臣平昔之言其指時事尢諄切上曰卿姑暫還鄕秋涼復召卿矣公旣退賦詩云八請犯天顏今朝出漢闗渾如倦飛鳥日暮傍巢還

公莊重出於天性誠信濟以學力在王邸讀資治通鑑至修身治國必反復誦說壽皇毎嘉納

朱文公戊午讜議序曰靖康之禍二帝北狩臣子痛憤𨿽萬世必報其讐太上皇帝受命中興誓雪父兄之辱至紹興之初賢才並用紀綱復張諸將屢防恢復之勢蓋已什八九成矣金人於是始露和親之議以沮吾計而宰相秦檜歸自北廷力主其事當時人心尙正人倫尙明天下人無賢愚貴賤交口合辭以爲不可獨士大夫之頑鈍嗜利無恥者數輩起而和之淸議不容詬詈唾斥欲食其肉而寢處其皮則其於檜可知矣而檜乃獨以梓宮長樂借口攘卻眾謀熒惑主聽然後所爲和議者翕然已定而不可破自是以來二十餘年國家忘讐敵之虜而懷宴安之樂檜亦因是借外權以専寵利竊主柄以遂姦謀而向者冒犯淸議希意迎合之人無不夤緣驟至通顯或乃踵檜用事而君臣父子之大倫天經地義所謂民者不復聞於縉紳之間矣士大夫狃於積衰之俗徒見當時國家無事而檜與其徒皆享成功無後患顧以忘讐忍辱爲事理之當然主和議者慕爲檜遊談者慕其徒一雄倡之百雌和之癸未之議發言盈庭其曰金世讐不可和者獨張公與胡公銓而已自余蓋亦有謂不可和者而其所以爲說不出乎利害之間又其餘則𨿽平時號賢士大夫慨然有六千里爲讐人役之嘆者一旦進而立乎廣堂之上顧乃惘然如醉如幻而忘其疇昔之言厥或告之則曰此處士之大言耳烏乎檜之罪上通於天萬死而不足以贖者正以其始則倡邪謀以誤國中則挾金勢以要君使人心不正人倫不明而末流之獘遺君後親至於如此之極也夫惟三綱不立是以眾志無所統系而上之人亦無所憑藉以爲安斯乃有識之士所爲長慮卻顧而凜然以寒心者而說者猶曰姑以眾論之從違而卜事理之可否則今日士大夫是和者之多蓋不下前日非和者之眾也獨安得以前日之不可而害今日之可哉嗚呼是未知前日人倫之明而今日之不明前日人心之正而今日之不正也且若以人之眾寡爲勝負則夫所謂士大夫是和之多者又孰若六軍萬姓之爲多耶今六軍萬姓之言則是二公之言而已蓋君臣父子之大倫天之經地之義而所謂民彞者其於世也有明晦其在人也無存亡是以𨿽當頹壊廢弛之餘邪議四起無復忌憚而亦不能斬伐消鑠使之無也柰何不聽於此顧反決得失於前日所謂頑鈍嗜利無恥者之餘謀此已墜之三綱所以未能復振已隳之萬事所以未能復理而上之人終亦未能有所憑藉以成安彊之勢也

王縉

字子云嚴州分水人中崇寧五年進士第調歙州法移池州石埭令知婺州蒲江縣辟差杭州鹽倉臨安縣市易務知溫州永嘉監池州永丰監丁內外艱權吏部郎官忤時相出知英州滿入對除知防州號爲金部員外郎尋以選知溫州加直祕閣陛辭日上畱拜監察禦史擢侍禦遷右司諫求外復以直閣知溫州落職奉祠復知常州差知管崇道退歸二十年告老紹興二十九年卒享年八十七

公陳正綱紀嚴法守明賞罰立軍政厚風俗廣儲蓄冀爲經久之謀且援古事以申諷諭

東南大旱江湖爲甚公慮賑卹之者如伸枉濫寛系累禁科敷緩逋負免谷稅通糶船瘞殍者其論甚備又以常平之法名存實廢借兌之不撥還支移之不收內此所以坐視凶荒而莫之救也推其本則願詔大臣以燮理之事飭淸躬修省之意論極剴切

又言聽忠言於艱難之時易受直言於平定之後難況冦讐未殄願毋以目前暫無事而忽芻蕘之言

臨安地震公言地震駐蹕之所豈非天心仁愛著陰盛之戒耶女子小人兵戈賊盜皆陰類也逺之備之以應天此先哲王所以中興也又言陛下卽位十年軍政未立國用未節宜詔大臣參祖宗舊制與年嵗出內之數而均節之以寛民力

言往嵗金翠之禁始自內庭而近者庫藏供瑇瑁坑冶采靑緑未必以爲器玩設飾然恐天下妄意好尙緣類而至上攺容納之

始諸軍屯淮上逆賊驕雛方陸梁王師有不赴期防者公請用周世宗我太祖之英斷以勵其餘

言今二三大臣或出而總戎或入而秉軸願俾同心同徳絕猜間之萌

兵書呂祉防諸將於淮上公請於督府屬官中選知兵者助之謀議且畱軍中撫循訓練通將士之情未幾酈瓊叛祉死之張忠獻時爲相臺諫議以擇帥不善而責之公曰司言責者獨不任其咎乎且以是進退大臣非知大體者也旣而章交上公獨論劉光世屯淮西士卒數萬惟王徳一軍忠勇敢戰餘皆驕惰自肆不可用一旦以徳踵光世之後酈瓊等憚其威嚴訴於朝旣爲之攺命而召瓊等赴行在乃懷疑貳相率北去則潛爲此謀有日矣張浚引咎求罷方防秋之際二大將又入奏而朝無宰相毋乃未可乎章再上不報

先以日食詔求直言同僚有語公曰上任我輩言路而外求直言建此議者必懷姦公曰日食求直言故事也豈以臺諫而廢及是又諷公曩趙丞相之去我二人不擊故不遷今臺諫媒孽右相勢已動搖吾與君遂言之則同升矣公正色拒之至是反劾公觀望欲爲後圖公聞之笑曰吾老矣不願目前之利乃爲後圖不亦左乎

公在言路知無不言毎謂人才實難多事之際宜爲朝廷愛惜以故不専彈擊而惟論安危利害大計與所以啟悟君心者上嘗稱公中正不阿得諫臣體它日言事者有不稱上曰王縉論事可思卽除知常州

有故從官歸自金國蓋嘗仕僞庭據吾京邑而爲之守者過郡公惡之不爲禮力求見公面詰愧之而宰相秦檜興之親厚歸而泣訴檜怒以公主管崇道觀

杜莘老

字起莘其先杜陵人唐工部甫十三世孫居眉之靑神徙恭之江津中紹興十年進士第以道逺免廷對授梁山學官遭內外艱二十五年授珍州教攺禮兵部架閣遷勅令所刪定官二十八年主太常簿兼籍由司尋除博士遷祕丞權吏部員外郎三十一年擢監察禦史居三月遷侍禦請外除直顯謨閣知遂寧給事中金安節封還詞頭攺農少頃之力請竟拜前授隆興二年六月卒

紹興二十五年彗見詔臣下極言闕失公奏以爲彗盭气所生歷考史牒多爲兵兆國家爲民息兵而將驕卒惰軍政不肅今因天戒以修人事思患預防無急於此

遷祕丞入謝又論江淮守備上曰卿言必及此憂國深矣又遷侍禦上曰以卿忠直不畏彊禦故有此授自是用卿矣

金使至傳欽宗凶問請淮漢地且索大臣書辭慢甚上知其寒盟赫然決防親徵公奏疏廣上心其要謂善禦天下者無事則深憂有事則不懼無事深憂所以豫備有事不懼所以濟功今虜欺天背盟正陛下待以不懼之時願益以剛大爲心勿以小利鈍爲異議所搖諛言所惰則人心有所恃而士气振矣

言藝祖簡諸道兵補禁衛訓閱精整故方鎭詟服莫敢有異以今親徵有期而熊虎兩司班直親兵才五千餘人羸老居半乞亟畱聖慮

金報益急公言鄂帥田師中老而貪士卒怨偏禆不服臨敵恐誤國事虜造舟海濵積全齊之甲其謀不淺宜命海道諸將募死士爲劫寨計上詔師中奪其兵遣李寶促東海其後漢沔諸將得自奮所向皆防

上出內庫錢十七萬賜出戍士大夫公言諸軍負回易子錢甚夥例償以月廩不先除此獘錢出禁帑入將帥私室矣上悟悉除軍債士拜賜鼓舞人百其勇

嘗嘆曰臺諫當論天下第一事若有所畏姑言其次是欺其心不敬其君者也及任言責極言無隠取眾所指目者悉擊去之禦械劉炎筦禁中市易大爲姦利公疏聞卽斥監嘉州稅淮南運副王秬結宦寺居官簠簋不飭公劾罷之樞宻周麟之使虜巳而辭行再奏謫瑞州幸毉王繼先怙寵幹法富浮公室屋擬禁庭未有敢搖之者公疏數十罪安置繼先福州子孫皆勒停撒寺院生祠數十所掠良家子爲婢者百數並還其家臨安內外田宅貲寶籍以千萬計天下稱善

金臨江中外惴恐無固志內侍張去爲取禦馬院西兵二百人髠其頂發都人異之口語沸騰公彈治上疑其未審不樂公執奏不巳竟罷去爲禦馬院致其仕以所髠西兵殿前司乃曰吾責塞矣遂請外

陳俊卿自副端貳兵部力求去公因奏事從容曰人材實難況多事之際如俊卿輩令在論思之地必有補益上然之

公竟請遂寧之命朝士祖道都門以詩文稱述者百餘人都人至今以爲美談𨿽宿衛武夫府寺賤誦說前朝骨鯁敢言必曰杜禦史也

孝宗受禪公著三議以進曰定國是曰修內政曰養根本理切而事核殆無一語虛設

方海陵蓄力造謀偃然以大一統自任聲勢虛喝聞聽風靡議者狃久安習秦氏故態相顧不出一語公來首發其端毎奏對不論他事髙宗聞其忠言注措始整暇及金大入公益契合朝引裾暮伏擊姦聲震輦轂上聽如流𨿽戰士誅血危急存亡之秋而主聖臣直人心悅天意回顯相陰助渠魁授首土疆旣失而復社稷幾危而安其誰之功也

黃龜年

字徳紹福州永福人崇寧中第進士紹興二年除侍禦未逾月論罷秦檜累遷給事中以集英修撰宮觀而卒

初太傅吳元美創嶽宮三淸殿寓公咸在吳以題梁遜公公卽解手帕濡墨大書云風馬雲龍儼百順鉤陳之衛金枝玉葉拱萬齡宸極之尊詞語鏗潤書法髙古吳初見公略不經思復疑濡筆染墨非法旣而雙美始大喜心服歸語子侄因曰此公不特詞翰可敬其才出人數等

未第時貧甚自處湛如應鄕舉引保有考官某人初爲縣尉見公大奇之私自語曰安得此郎出我門下旣而公與薦尉喜願妻以女後公登第歸尉巳捐館妻孥輿櫬相遇於道公哭之慟慨然賃屋使人導意請遂初約尉妻辭曰往事尙忍言哉無祿縣尉淸貧死無私積吾攜百指扶防西歸衣裝斥賣殆盡懼不能達那可議先輩防先輩第黃甲當結好鼎族吾且行矣善爲我辭公埀泣曰吾許以諾死而負之何以自立夫人不念死者言乃作世俗外國語有遂吾志秋毫自賫不敢聞命遂定防邂逅間分攜慟哭而別

論秦檜第一章

曰臣聞事君之道曰忠而人臣之罪莫大於欺君輔政之道曰公故宰相之罪莫大於狥私宰相徇私則刑賞私用爵祿私授合黨締交相與比同熒惑主聽肆爲欺君之事伏見秦檜歸自北廷不一年而超至宰輔檜當如何報而乃營一已之私不顧國家之急刑賞以私用爵祿以私授王仲山檜婦翁也嘗守撫州金兵到城親往迎犒除名編置檜初防任卽奏令自便夫刑罰者天下之公也檜乃狥私而壊之王昴檜妻黨也自起居舎人除中書舎人昴不敢當而辭免卽除待制豈所當得夫名器者天下之公也檜乃狥姻婭之愛而假人刑賞陛下禦天下之至權而檜敢盜用其意安在

復論第二章

曰檜防陛下厚恩國家艱難之際人臣捐軀狥國之秋當忘其家與身而乃含狼愎之心肆姦回之志言僞行詭陰移威福慮陛下知其姦則嘯羣小而聚之朝廷挈眾枉而布之要路公爲朋比以爲巳竊弄國柄之助賴陛下辧之於早而立破其黨不然其爲國深憂未可旣言也尙可寵之以儒學最上之職名而俾之優遊於琳館復聽其自如懲惡之罰欲安用乎陽貨竊寶玉大弓仲尼猶書盜以誅之況竊弄國柄可謂盜臣矣

又第三章

臣聞任伯雨有雲小人爲姦之狀甚多可一言而該之曰無忌憚蓋小人不恥不仁不畏不義立人之道曰仁與義而小人之所不卹故無復有所忌憚恩莫隆於父子而不仁則敢違其親義莫重於君臣而不義則敢後其君君親且不之顧則無所忌憚何所不爲揚雄太曰不容於天地之間其惟不仁不義乎陛下徳量涵容萬物萬物囿於天地然大臣有不義而後其君者陛下亦安能容之而不正其罪乎檜厚貌深情矯言僞行進迫君臣之勢陽爲面從退恃朋比之姦陰謀沮格欺君如此正以懷不義之心故上不畏陛下之察見中不畏百僚之旁窺下不畏天下之竊議無忌憚敢如此

第四章

爵人於朝與眾共之其好與天下公也刑人於市與眾棄之其惡與天下公也好惡與天下公則功罪之狀當暴白於天下云云檜之潛慝隠罪非陛下發揚於告廷之制則中外孰得而知之其姦狀之大槪讀制詞固可以想見然其事曲折之詳則人皆傾耳而恨未聞也願陛下渙發明詔以檜潛慝隠惡暴白於天下使天下之人皆知所以破爲臣懷姦之膽庶朋比之風不復作不亦善乎

辛次膺簡穆公

字起季其先隋司葬東萊之萊陽今爲掖人甫冠第進士主深州饒陽簿調中山儀曹掾攺醴州醴泉丞監湖州稅嚴州建徳丞浙東撫幹皆不赴除主管西外宗室財用未赴呂頥浩薦知浦城明年監諸司審計司召除駕倉吏部員外郎湖北運判中途召還除左正言丐去除湖南憲丐祠後守金華三日召至以足疾丐去加祕撰還郡五月復召除權禮侍繼權給事中數月爲眞中丞言罷授敷制提舉興國尋除泉州攺福州兼建帥五上章始奉祠孝宗卽位首召繼許終制吉召對除中丞同知宻院除參政逾月求去授資學提舉洞霄明年休致退居八年乾道庚寅閏月薨享年七十有八官至左通議大夫

言救世之獘在先責實方今許國者莫聞謀身者尙眾以補外爲左遷以近民爲俗吏營私殖已廉恥漸缺推原所以豈責實之道有所未至歟願嚴賞罰之馭盡綜核之法抑文而尙質上稱善

時諸大將各擁重兵朝廷莫敢誰何公爲正言奏竭東南之賦以養兵而軍政日弛爲國之蠧淮西一易帥則全軍叛去控禦無術且禁衛單弱根本不固願增王室之兵閱將士之材否親加揀拔恩威之柄咸歸於上使人人知朝廷之尊

上問公曰朕欲通兩國之好使二聖早歸母后之養早伸百姓早得奠枕何道而可公對曰古人居安思危陛下居危思安臣所未諭

僞齊旣廢烏珠據東都時方議和公疏曰劉豫父子巳廢咸曰可賀臣切憂之蓋前此逆臣割據人心不附今金人親在京闕自北以南悉鄰彊敵包藏叵測不可不亟爲備臣但見諸處闗牒排辦金銀私覿之物欲遣使命臣恐狼子野心素無信義乞召大臣講求至計嚴備江淮亟圖自治戒諸將以持重責逺郡以招徠明間探以伺其乘釁保積聚以防其因糧不戰屈人無以易此

又奏竊聞韓世忠將自楚州移軍鎭江臣知朝廷之慮有三一則山陽四面阻水澤遂成孤軍斗絕之勢二則虜以輕騎臨維揚精兵出盱眙侵軼眞揚州世忠腹背受敵三則車駕駐建康必欲營壘相望成犄角之勢故以輕兵居淮重兵守江絕奔衝之患然臣區區復有可慮者五夫金所未敢輕進者正以世忠之兵爾今望風退舍敵得以窺伺此其不可一也昨遣諸將戍淮甸築城運糧勞費不貲今若遽歸前功俱廢深池堅壘冦必保焉此其不可二也兩淮州縣恃大軍以無恐今遽聞引軍而南則人不奠居必復散徙自是棄兩淮之地以予敵此其不可三也國家鹽利嵗入千萬皆在通泰非淮楚大軍屏蔽必不能保此其不可四也今旣以江左爲根本而不備兩淮是撒藩籬以誘冦此其不可五也況今山陽襄漢兩軍如吾兩翼遽自折其一可乎

又言王倫等回言劉豫已廢尼瑪哈輩悉就戮金勢浸衰竊謂金人內則誅彊臣於股掌之上外則覆僞齊於談笑之間謂之衰信乎是必張虛聲以紓我覬弛備而窺江淮假此名以惑眾安中原未附之心且宣和海上之約靖康城下之盟口血未幹兵隨其後今當識其詐謀嚴戍守險來則戰去則設備可也上宣諭曰卿爲朝廷慮甚深

時秦檜任樞宻敍復王仲嶷官公劾仲嶷知袁州投拜罪在不赦仲嶷檜之妻叔也又劾知撫州王防請佃官田不輸賦且其父仲山先知本州屈膝金人防繼其後何面以見吏民防檜之妻兄也章不降出再奏曰臣奏仲嶷防得防追寢除命是皆檜力營救陛下曲從其欲紀綱不卹何以示四方

金復防三京公力丐罷得祠再終更不復請防星變恩沛復得祠祿時秦檜擅權士大夫希進畏禍奏記獻諛檜以公負天下重名屢寄聲欲公移書當稍收用公笑而不答

上始親政復召公言今風俗未厚財用未丰賞罰未明好惡未一官未向方吏未畏法賦斂之煩苛未息編民之凋瘵未蘇上之徳意或未孚於下下之疾苦或未聞於上願陛下兢業嘗以天下之事惟艱無懷宴安因奏國本未立上攺容曰誰可公曰知子莫若父上稱善至再三

又奏比年大臣惟恐人之議已思欲箝天下之舌士大夫以言爲諱願廣開言路先事而言不以爲迂逆耳之言不以爲忤陳見悃愊者納之勿疑迎合意防者罰之無赦

孝宗卽位之三日首降召命繼許終制旣禫以羸瘵納祿上親書曰朕頃在藩邸知卿名徳之重臨禦以來亟欲見卿以憂制未終所不可今旣祥禫宜遄其歸而復上疏請老豈朕不徳不足與有爲耶云云宜勿復請公悚恐就道旣對奏曰光堯親以大寶傳授睿明器使賢能必考覆事爲勿以一人譽用之勿以一人毀去之出令要無反汗納善要如轉規兵籍當加增招民力宜加惠養若夫恢張國勢伺察敵情節冗費以丰糧餉善器械以利戰攻凡此數條咸資獨斷

奏兩淮者藩籬也長江者門戶也行在所者堂奧也故濡須合肥之必守則魏不能以侵吳盱眙江都之不危則胡不能以窺晉願經理兩淮使敵不能乘虛而入所謂自治之防

言西北所恃者甲馬平原易野馳逐往來則吾舟師十不當一東南所恃者舟師驚波怒濤舳艫上下如履平地則彼鐵騎百不當一乞將諸軍所揀禁旅濟師使識防衝之利

除中丞朝徳壽宮光堯見公羸瘁驚曰初不知卿病如是可惜勞卿於彊健時勉輔寧宗行當大用公首論士風不競宿習未除安恬者未必盡用浮躁者類多有之誦浮言忘實效痛加澄汰使鄙者寛誇者肅薄者厚貪者廉灑然一變凋俗庶知陛下初政總核名實之方

兩淮久淸野沃壤鞠爲茂艸公奏方種藝時乞招集遺民歸業官借牛種或令見屯大軍從便營田實足食足兵之至防

臣僚奏選人攺官不用薦章専以年勞被防令待從臺諌議公奏今乞選人九考十考與減舉主員數明書實績必曰某人廉吏也以某事而知其廉某人能吏也以某事而知其能則碌碌庸流逺矣

劾殿帥成閔奪節鉞劾浙東帥湯思退以宮觀去又劾前樞使葉義問安置饒州

公糾彈務大體必究其實不爲苛察聞者知懼章疏一出天下韙之上方勵精政事公毎以名實爲言多所禆益眷遇隆厚呼其官不名太上曰朕知卿如在家僧名利聲色人所好者卿皆不好

符離之防日聞公手疏千餘言乞持重未幾軍果潰及見上色不懌奏曰師潰而歸張浚彈壓必無它此上天大儆戒於陛下上嘆公先見久之除參政公以力疾祈解不允及入謝尫悴益增奏曰王十朋除侍禦史𨿽自親擢天下皆知臣嘗薦其方正湯思退促召將至天下亦知臣嘗疏其姦邪臣不引避人其謂何且犬馬猶知戀主臣力乞身豈犬馬之不若實苦筋力疲獘繼以涕泣上惻然深惜其去

公不邇聲色與夫人敬待如賔光堯毎稱其淸修𨿽燕適容必莊坐必正語必誠慕晁友元司馬文正之爲人以禮自防善別嫌疑𨿽僕妾不冠不見鄱陽守程邁遺果寘白金奩公受果反金邁遭白簡公廉益著𨿽﨑嶇離亂貧不自聊一豆羮不妄受主上面諭卿廉聲著聞士大夫皆言在閩中不受俸祿公奏臣爲貧而仕豈有辭俸之理但不當受者不敢受太上曰使人人似卿天下何患不太平耶

宋名臣言行錄別集上卷六

欽定四庫全書

宋名臣言行錄別集上卷七

宋李幼武纂集

汪藻

字彥章饒之徳興人中崇寧二年進士乙科調婺州察推除宣州教憂吉除荊南書記不赴攺江西提學司幹至京除編修九域圖志母憂吉除校書郎遷著佐符寶郎時政和四年也王黼黜之倅宣州丐祠提防太平觀淵聖卽位召爲尙書屯田員外郎尋攺禮部進常少起居舍人髙宗卽位召爲中書舍人駕幸維揚罷爲集撰提舉太平觀明年復召爲中書擢給事中兵侍兼侍講院尋眞拜翰林學士復領日曆除龍圖學士知湖州倅領日曆移守撫州歲餘提舉太平觀防復命編日曆書成加中大夫顯謨學士守徽州十二年知泉州移宣州閱月攺鎭江遭讒言落職永州居住更七八年乞致仕不許卒於貶所二十四年六月也年七十六後二年詔贈端明學士

自幼已卓越有大志學舉子業旣成得春秋左氏西漢書讀而好之鋭意欲與之並年甫冠徒步遊太學有司第其文屢出諸生上

徽宗親制君臣慶會閣詩羣臣進和喜事者集爲一錄公適見之擬和一章屬詞用韻句法淸新出眾作之右卽日傳布諸公喜而稱之

博學彊記自六經百家太史之籍先儒箋疏傳注之書兵家族譜方言地誌星經歷法佛老之眾說與夫萬里海外蠻夷異域荒怪之序錄靡不記覽其爲辭章明於道徳達於世務指事折理引物托諭馳騁古今貫穿經傳該備眾體蓋數十萬言自成一家

在江西徐州俯師川洪炎洪芻有能詩聲自負無所屈一日俯見公詩於僧壁唶曰此我輩人也率二洪詣捨上謁旣去公曰騷人墨客撚須琢句以自鳴其不平耳烏足尙也至是數年卒以大手筆稱天下金華勸講石室防書典冊施之朝廷樂歌薦之郊廟鴻文碩學暴耀一世人知其名家有其書而詩律髙妙興寄深逺亦非近世詩人之所能及

大璫梁師成用事小人朋附目爲隱相武人吳可者師成許以能詩至出入臥內公罷符寶可過公致師成意曰聞名久矣幸不鄙過我禁從可拱而俟公謝不往客曰吾曹望隱相之門如在天上召而不往何也公曰若使我與可輩爲伍耶

艸髙麗答詔上顧輔臣稱公得代言之體久之麗人謝表至上復稱公以所禦白團扇親書紫誥仍兼綰黃麻似六經十字以賜縉紳榮之

論諸大將擁重兵髙位崇秩子女玉帛已極富貴之欲而根據盤互浸成外重之勢陳所以待之者三事一曰示之以法二曰運之以權三曰別之以分後十年卒如其策

又言今國家所有不數十州所謂生財必生於此數十州之民何以堪之惟痛加裁損軍中之冒請禁中之泛取乃可爾臣復有過計者自古以兵權屬人久未有不爲患者今將驕難制意偏裨中必有一二英雄宜精擇十餘人各授以數千兵禦前合爲數萬以漸消諸將之權此萬世計也

言淮南洊經虜冦民去本業不耕之田千里相望流民非朝夕可還國家欲保淮南勢須屯田臣謂春間便可遣劉光世或呂頤浩率所招安人馬過江營建寨柵使之分地而耕旣固行在藩籬且淸東西羣盜此萬世一時也

言宣和諸臣交通貴幸一時誤恩官有至銀靑光祿大夫者臺諌極論方就鐫褫詔墨未漧而當甄復盍依祖宗法至中大夫而止論繳數人國論以爲允

又言元符以來並無日曆可謂闕典古者有國必有史有史必有官漢法太史公位在丞相上天下計書先上太史公副上丞相自唐至本朝亦以宰相監總國之重事願畱聖心上欣納翌日輔臣請擇所付上曰無以易藻矣

始在太學與王黼有纎芥後黼入相嫌恨不除竟坐廢斥而言者指公爲黼黨出居永州累赦不宥卒厄於窮裔以死

孫覿曰建炎紹興間大盜據中原羣惡嘯聚環四海爲盜區矣天子慨然仗一劍出入兵間禁除殘拯溺弔凶於戎馬蹀血之餘以建中興之烈當是時公爲翰林一時詔令多出其手凡上所以指授諸將感厲戰士訓飭在位哀閔元元之意具在誥命之文開示赤心明白洞達不出戶窺牖而天威咫尺坐照萬里學士大夫傳誦以比陸宣公居亡幾何權臣植黨除不附已公亦抵罪斥居永州積十二年更四赦不得還間過勝日幅巾葛屢登西山循鈷鉧潭入愚溪並湘流沈文以弔古人而自肆於山水年益髙文益奇詩益工華妙精深與柳儀曹相望於數百載後文章格力與之相上下何其盛也

又序公文曰天下有能事而文章爲難工自漢迄唐千有餘歲一時大手筆作爲文章閎麗精深桀然視天下而自立不朽蓋幾人而已杜子美詩格力自天雄跨百代爲古今詩人之冠至他文輒不工荀卿所謂藝之至者不兩能信矣夫道散文獘作者眾矣詞句儇淺益不逮前其間心競力取馳騁上下欲一蹴以造古人之域而擇之不精守之不固狥名而媮習鄙而陋固不足與於斯文左太衝積十年之勤僅成一賦劉伯倫以一酒徳頌終身而一能之善一語之工亦遂列於作者之林而名後世今公之文所謂閎麗精深桀然視天下後世者也公生平無所好至讀古聖賢之書屬而爲詞章如防土炭嗜昌歜而爲一病寤寐千載心慕手追貫穿百家网羅舊聞推原天人道徳之防古今興壞理亂得失之迹而意有適者必寓之於此登髙望逺屬思千里凡耳目之所接雜然觸於中而發於詠歌者必寓之於此﨑嶇兵亂潛深伏隩悲歌慷慨酣醉亡聊而不平有動於心者亦必寓之於此技與道俱習與空會文從字順體質渾然不見刻畫如千石之鐘萬石之簴叩之輒應愈叩而愈亡窮何其盛也

綦崇禮北海先生

字叔厚世爲髙密人後徙淮之北海登政和八年上捨第調淄州淄縣簿秩滿攺學正除博士攺正字丁母憂歸建炎戊申宰邵州邵陽道州倅俱不就除尙書工部員外郎尋爲起居郎攝給事中召試政事堂頃刻爲制誥三篇詞翰奇偉上亟嘆其能拜中書舍人四年兼權學士院除吏侍求便郡拜徽猷學知漳州明州紹興二年復爲吏侍權院丐他局移兵侍進院俄除翰學兼侍讀兼史館修撰引疾在告丐去不允換寶文學士知紹興府浙東帥期年丐閒許之三任太平觀祠十二年上章告老八月年六十進爵髙密侯贈朝議大夫

幼而穎邁不好嬉弄讀書學文月開日益儔輩莫敢望甫十歲能作銘以志邑人之藏屬辭比事音節皆中律呂父見而大驚顧謂皇妣曰吾門自髙祖以來劬躬積善之報其在斯乎

駕幸平江有防故鄒浩追復龍圖閣待制公當行詞推上所以褒防遺之意有曰處心不欺養气至大言期寤意引裾嘗犯於雷霆計不惜身去國再遷於嶺徼具臣動色志士傾心又曰英爽不忘想生气之猶在姦諛已死知朽骨之尙寒同省舍人李正民見之曰比吏房詞頭皆常常除目不足騁辭今君爲鄒艸制良可喜也及錄黃具公告假而李獨以已名行下公戱之曰君固欲掛名道鄕公制但恐潤色非工反爲名累耳李笑曰人當知出君手不知吾並得掠美幸矣其文爲同捨所重如此

嘗上言車駕駐臨安卽以浙西爲根本宜固江淮之守然後可以圖興復西蜀在萬里外當召用其士大夫以慰安逺人之心至於繩外臺奉令簡忽之愆革諸將第功遷補之濫汰冗兵撙浮費皆時所難言者

禦筆處分召至都堂令條具進討固守利害公奏曰金人自靖康以來無歲無兵及乘輿南渡已酉之冬冦江淛逮其歸師齟齬謂可以休矣乃且移兵以冦關陜乘我富平之敗遂窺巴蜀幸吳玠一勝稍挫其鋒然其圖我蓋未忘也今偵諜所傳皆言金人並兵以趨川陜可以知其情矣蓋以向來江表用兵非敵形勢之便故二三歲來悉力窺蜀其意以謂蜀若不守江淛自搖故必圖之不置非特報前一敗而已則是今日利害在吾蜀兵之勝負吾兵占勝而金不得近蜀則必气索而眾離若乘其敗而西自襄漢而東自淮海進兵以攻討則我必大得志而中原定矣

爲天下者審夫議論規模所存而已規模者國家所恃以立議論者規模所恃而定議論定則規模立規模立而國家之勢成矣議論不定則規模不立規模不立而國家之勢危矣夫規模議論尢急於天下多事之際議論定則成不定則敗規模立則存不立則亡此成敗存亡之機也竊以爲今日之議論規模宜不出此三者恢復中原以成再造之功上也因所有之地而疆理之中也茍目前之安而無所爲下也語其上則今之力誠未可爲守其下則吾之勢未可復立惟度時量力就其中者爲之中者旣成則其上者可馴而致茍止於下則𨿽志於中者不可復得矣欲望陛下發自聖志明詔大臣母取言髙以害實治母偸茍安以玩歲月議論審其可用規模定其適中以此立政事以此任人材以此責功效如是而期月之間治功不成未之見也

今已過防秋且逺近傳聞通使人情恐便舒緩謂宜申戒防江將帥明逺斥堠防阨險要選練士卒日訓於師常如遇敵以爲先事之備庶無後悔茍和議遂成亦未可以弛備況今日耶

公再入翰林凡五年所撰詔命數百篇文簡意明不私美不寄怨固已得代言之體而慷慨論事無所回避不虛爲侍從帷幄之臣

秦檜上章辭位上召公出檜所獻二策大略欲以河北人還金人中原人還劉豫上又曰檜言南人歸南北人歸北朕北人將安歸又檜言臣爲相數月可驚動天下今無聞故公載之制詞略曰自詭得權而舉事當聳動於四方逮玆居位以陳謀首建明於二策罔燭厥理殊乖素朝

川陜宣撫副使吳玠以功進檢校少師兩鎭節度使公當制有曰陸海神臯旣失秦川之利銅梁劍閣敢言蜀道之難言者謂秦𨿽淪陷而川未嘗失也指以爲病上知其非公猶援唐故事自謂失職力引疾求去遂除知紹興

逆雛導鄰國入冦揚楚震擾上躬禦戎衣次於吳會公以近臣承寧方面謂浙東一道爲行都府肘腋之地備豫不可不謹密疏於朝得便宜從事於是繕城郭厲甲兵輸錢帛以供王師犒給之須簡舟艦以扼海道衝突之患疚心夙夜殆廢寢食及春大駕凱旋七州數十縣之民按堵自如不知邊書羽檄之遽公之力也

公平居不爲崖岸嶄絕之行亷儉寡欲獨覃思於學問文章白首不倦彊記黙識繇唐虞三代以曁國朝之隆君臣事迹先後數千載如指諸掌視唐常楊爲不足道上每曰綦公之文有體眞學士也

秦檜罷政公艸詞頭著其惡無所回隱檜深憾焉及爲太師怙權張甚必修怨焉而公已歿矣然身後所得恩澤其家畏懼不敢陳士大夫亦無敢爲之保任閱十年矣猶稱詔下臺州取壬子八月所賜禦筆眾論嗟愕檜死朋憸盡逐識者慨公之不及見也

趙思誠祭之曰公妙齡秀發聰敏過人辭章之妙追古作者博習詩書六藝之文旁通諸子百家之編下逮傳記小說靡不該貫奕棋音律悉皆洞曉酒酣气振議論風生長歌慷慨旁若無人眞一時之英也誠爲確論中年頓挫屋晚方登第一主縣簿卽踐華要當官气敢言多面折人無所忌避𨿽始終以文翰際遇而朝廷有大議論上必咨訪故內外憚之如臺諫然初拜掖垣卽兼內職後兩領天官亦如之在玉堂前後五載上屢欲大用爲權臣中沮不果建炎間駐蹕靡定詔令多不時下公受命立成上每嘉奬曰綦某詞知體語言輕重得宜無可防檢者時議以爲中興之功非特將士宣力然詔令亦有助焉

樓鑰序公文集曰南渡之行公在帝側實代王言詔防所至讀者感動諸將奔走承命如陸宣公之在奉天也尋入翰苑當羽檄旁午書詔塡委之會而播告之修不匿厥防呂忠穆以首相開督府訓辭尢爲宏偉有曰盡長江表裏之封悉歸經略舉宿將侯王之貴咸聽指呼其能布宣威靈張大國體類此蓋公篤意經術博覽彊記以道自任才髙而气剛平時爲文不爲崖異之言而气格渾然天成故一旦當書之任明白洞達𨿽武夫逺人曉然知上意所在非規規然取靑嫓白以爲工者比也

楊萬里序之曰記覽極其博辭章極其麗而正君定國扶世立教根於自然其進言也曰畏天曰愛民曰法祖宗曰務學曰從諫曰進賢退不肖其說經也探聖賢之本防別訓詁之是非取正而捨奇尙通而惡鑿以今凖古據舊鑑新皆正心修身齊家治國平天下之要何其多取哉鴻筆麗藻冠於一時有功中興獨當上意如威鳳祥麟斯亦偉矣而自放泉石深入仙城回縈之中𨿽萬鐘千駟不與易也一觴一詠興寄事外𨿽不多賦顧其閒雅澹泊弗雕而工豈營度悲鳴所能幾耶

呂本中

初名大中字居仁其先東萊人自文靖公始家京師以正獻公恩補假承務郎紹聖間黨事追貶正獻亦奪官元符中復官政和五年調興仁濟陰簿繼爲泰州士曹丁母憂吉除大名路撫斡宣和六年除密院編修靖康初遷職方員外郎引嫌除祕閣主管明道宮紹興初召言爲祠部員外郎尋丐閒除祕閣主管崇道觀六年召賜進士出身擢起居舍人屢辭不允兼權中書舍人七年四月龍圖閣知臺州尋攺崇道觀冬除常少八年拜中舍人旋兼侍講權學士院史館修撰後忤秦檜言罷提舉太平觀紹興十五年六月卒遷上饒年六十二隆興二年追復敷文待制

自少講學卽聞父祖至論又與諸君子晨夕相接薰陶常言徳無常師主善爲師此論最要又謂學者當熟究孝經論語中庸大學然後徧求諸書必有得矣從遊楊力叩防防復造劉安世陳瓘之門請益公之學問端緒深逺蓋如此

六飛幸吳郡欲進蹕建康公論自古創業中興者必有根本之地以制四方之地必有根本之兵以制四方之兵今所仰以爲根本之地者不過兩浙江東福建而已然而諸路凋殘民力已困所仰以爲根本之兵者禁衞是也而單弱不可用乞令大臣廣選才略先求二者之要而力行之

苗亙監階州倉艸埸以贓獲罪黥之公奏曰近歲官吏犯贓多抵黥罪且旣名士人行法之際宜有所避況四方之逺或有枉濫何由盡知若遽施此刑異時察其非辜𨿽欲深悔亦無及矣又此刑旣用臣恐後世不幸姦臣弄權必且借之以及無罪使國家此刑不絕則紹聖以來憸人盜柄縉紳遭此殆無遺類矣願酌處常罰以稱陛下仁厚之意疏再上從之

駕幸建康公疏言當今之計必先爲恢復事業乃可觀釁而動若但有其志而無其業恐益他患今江南二浙科須實繁閭裏告病尢當戒謹倘有水旱乏絕之虞姦究竊發未審何以待之

復請於九江鄂渚荊南諸處多宿師旅臨以重臣至如孫氏以來名將皆言西陵建平國之蕃表今二處正在荊峽間當精擇守臣假之權柄以待緩急則江南自守之計差爲備矣

論任人當別邪正邇來建言用事之臣稍稍各狥私見不主正說元祐紹聖混爲一途其意皆有所在若不早察必害政體

靖康間公與秦檜同爲郎意懽甚秦又公父所薦禦史也趙鼎耳熟公名亦大欽鄕之公之眞拜西掖也趙秦適爲左右揆論議多不諧秦有專擅之意欲排不附已者公爲陳同人於野亨之意當以大同至公圖濟艱難秦不然之又力勸其不可汲用親黨亡幾何除目果下公卽奏還之秦諭且令書行卒不聽秦始怨公矣哲宗實錄成趙除特進公行其制曰謂合晉楚之成不若尊王而賤伯秦見此語指爲破和議不樂也公繳還制勅甚眾抑僥幸明是非未嘗茍合趙能容多聽從秦皆以爲罪遂誣公阿附首臺趙鼎去言者希合論公爲朋比罷之公去秦之勢張矣

公以切忤柄臣一斥不得復用貧甚人多爲公戚而公方且深居講明道要其視摧抑擯棄爲士之常初不以介意也

公器蘊閎厚行誼純篤誠意充積表裹無間與人忠信樂易卽之藹然莫見其喜慍平日學問以窮理盡性爲本卓然髙逺不可企及

宋名臣言行錄別集上卷七

欽定四庫全書

宋名臣言行錄別集上卷八

宋李幼武纂集

王居正

字剛中上世故蜀人其髙祖徙家維揚宣和三年登進士第二名賜上捨出身丁母憂吉調饒州安仁丞荊南教官大名鎭江兩浙帥牒辟府學教皆不就時詔二千石各舉所知部使者上公名應詔謝卻之攺徽州學官未上召命兩下以疾辭範宗尹爲同年力薦復召甚急攺太傅紹興初除禮部員外郎進常少除起居郎尋除右文修撰知婺州徙饒州歲中以常少召除起居舍人尋除中書舍人兼史館修撰遷兵侍乞郡除徽猷閣學士知饒州攺待制知臺州至郡未幾主太平觀祠起知溫州紹興二十一年十月薨以子貴贈太中大夫

公幼嗜學晝夜不息嶄然見頭角出遊太學諸生聞聲爭交懽初煕寧中王荊公以新經頒天下其後章蔡更用事槪以王氏說律天下士盡名老師宿儒之餘論緒言爲曲學學輒擯斥當是時內外校官非三經義字說不登几案他書𨿽世通行者或不能舉其論帙公勉以親命屈意場屋心能獨非之未嘗肻作新進士語流落不偶餘十年黨友鐫說公盍少自貶公嘆曰此天竆我非人竆也一第自有時心之是非可攺耶

範宗尹言公諒孝友當今無輩召至行在所與範公相勞苦且曰如是始與公言之何時危如此公位宰相不極所學拔元元塗炭中尙誰待某避冦﨑嶇陽羨山谷間分死溝壑勉出見公一道此意耳範公矍然失席曰某知罪矣

公言今有司以數路之所出欲盡爲向者一百七十三年之事不忍暫廢非所謂知時變夫不知隨時以省事而乃隨事以省費故今日例有減半之說究其實未始不重而徒示人以弱如國初歲舉進士不過數十今至四五百人其費亦大矣然禦試之日臣備員考官有司給燭半挺曰此省費也嗚呼其亦拙矣

除用有自中書者公言近習請托進擬不自朝廷所系不輕因錄皇祐詔書以進上皆嘉納其餘捄獘裨闕所還制勅甚眾

北邊解嚴詔百官皆以疆事對公力言防江之備不可徹上采其策一意憂國出入禁門以人主知已排權劾貴所言無所避同列皆嚴憚公出其下車駕之親徵也公實扈從次平江羽檄狎至柄臣或進退保計上顧曰如王某必不肻爲此其爲上所敬如此

公上疏云伏防聖慈許臣以舊所著論王安石父子平昔之言不合於道者進呈得四十二篇釐爲七卷一曰蔑視君親虧損恩義二曰非聖人滅天道詆誣孔孟宗尙佛老三曰深懲言者恐上有聞四曰托儒爲姦以行私意變亂經防厚誣天下五曰隨意互說反覆背違六曰排斥先儒經術自任務爲新奇不卹義理七曰三經字說自相抵牾集而成之謂之辧學詔送祕書省嘗進言曰陛下深惡安石之學不識聖心灼見其獘安在上曰安石之學雜以伯道取商鞅富國彊兵今日之禍人徒知蔡京王黼之罪而不知天下之亂生於安石公對曰誠如聖訓然安石所學得罪於萬世者不止此因陳安石訓釋經義無父無君者一二事上作色曰是豈不害名教孟子所謂邪說者正謂是矣公退卽序上語系於辧學書首上之

始檜參政甚善公間而論天下事意鋭甚旣爲相所言皆不酬公疾其詭言於上曰檜嘗語臣中國之人惟當著衣噉飯共圖中興時臣心服其言謂有志於中興要當如此又自謂使檜爲相數月必聳動天下今施設乃止於是願陛下以臣所聞問檜所行檜慙怒前好盡矣及檜專國公自知不爲所容在溫半年亟以疾請祠歸陽羨避謗深居時事一不掛口客至淸坐竟日談經訂史而已書祠官之考十有二遊心事外人不能窺其際檜晚節權勢益張尢畏善類大誅譴以立威嶺海間累系無虛日𨿽公闔門托疾猶奪徽猷閣待制公等視榮辱晏如也

公气節髙亮儀觀丰碩聲音滿室其學根極六藝深醇閎肆以崇是辟非爲已任自其少年已不爲王氏說所傾動慨然欲黜其不臧以覺世迷於是參稽雋艾鉤索聖蘊商確所學詖淫邪遁之辭迎陣披靡𨿽老於王氏學者莫能自解山楊先生與公會毘陵出所著三經義辧示公曰吾甫舉其端以告學者而已欲髮櫛而毫緝之未遑也非子莫成吾志者公愈益感厲首末十載迄以成書爲毛詩辧學二十卷尙書辧學十三卷周禮辧學外集一卷行於世

胡寅

字明仲文定公長子登進士第歷外任久之建炎三年召除駕部郎官尋除起居郎紹興五年爲中書舍人十一月除徽猷閣待制守邵州秩滿丐祠祿得請而歸二十年坐與李光通書詔落職尋責授果州團練副使新州安置二十五年復徽猷閣學士致仕

建炎三年公上疏言願陛下一反前失下詔曰金人逆天亂倫扶立僭僞朕義不戴天志思雪恥父兄旅泊陵廟荒殘罪乃在予無所逃責以此號召四海收其豪英誓以戰伐天下忠義之士必云合而景從天下武勇之夫必響應而飇起臣切嘆憤輒畫七策其一曰罷和議而修戰略蓋和之所以可講者兩地用兵勢力相敵利害相當故也非彊弱盛衰不相侔所能成也而其議則出於耿南仲何也淵聖皇帝在東宮南仲東宮官歸依李邦彥邦彥方被寵眷又陰爲之計旣而淵聖嗣極而邦彥爲次相金兵驟至遂獻和議南仲因附邦彥而沮種師道擊賊之謀機會一去中原塗炭伏望陛下罷絕和議刻意講武以使命之幣爲養兵之費庶幾沙漠之駕或有還期所謂乞和必無可成之理

二曰置行臺以區別緩急之務今百司庶府必不可缺者惟吏部戶部爲急誠使江淮兩浙湖北並依八路法謹擇監司而付之則吏部銓事亦復減省戶部所以治財今四方供貢州郡以軍興便宜截用行在支費惟以防貨鹽利爲無窮之源耳故臣謂宜置宮或建康或南昌或江陵審擇一處以安太后六宮百司以耆哲諳練大臣總臺諫守成法從事郎吏而下不輕移易量畱兵將以爲營衞命戶部計費以給之陛下提兵按行專責宰相以餽餉選委發運以佐行於下得人經制何患無財

三曰務實效去虛文夫治兵必精命將必賢政事必修誓戡大憝不爲退計者乃孝弟之實也遣使乞和廣捐金幣不恥卑辱者爲孝弟之虛文也屈已以來天下之士博訪策略信用以期成功者乃求賢之實也未見賢若不克見旣見則不能由之或因茍賤之人例輕天下之士者爲求賢之虛文也聽受忠鯁非止面從茍利於國卽日行之者乃納諌之實也和顏泛受合意則喜之不合則置之或內惡其切而用他事遷徙之者爲納諫之虛文也將才之智必能謀勇必能戰仁必能守忠必不欺得是人而任之然後待以恩禦以威結以誠信有功必賞有罪必罰者乃任將之實也庸奴下材本無智勇見敵輒潰無異於賊與之親厚等威不立賜予過度官職逾涯將以收其心適足致其慢聽其妄誕望其用命者爲任將之虛文也簡汰其疲老病弱升擇其壯健驍勇分屯在所置營房以安其家室聚粟帛以足其衣食選眾所畏信者以董其部位申明階級之制以變其驕恣悍悖之習然後被以精甲付以利器進戰獲酋虜則厚賞死則卹其家孥退潰則誅其身降敵則戮其族令在必行者乃治軍之實也無所別擇姑息安養惟恐一夫不悅幸其無事教習如戱紀律蕩然者治軍之虛文也部刺史二千石必選明惠忠智之人久於其官痛刈姦贓以除民害必使寛卹之政實被於民結其離心乃愛民之實也詔出於上吏沮於下誑以出力自保則調發其丁夫誘以犒設贍軍則厚裒其錢谷弓材弩料竹葥皮革凡干涉軍須之具日日徵求因緣姦獘復蠲其稅祖載之赦令實不能免茍以欺之者爲愛民之虛文也若夫保宗廟陵寢土地人民以此六實者行之則爲天子之實也陵廣荒圯土宇日蹙衣冠黔首爲肉爲血以此六虛行之陛下戴黃屋建幄殿質明輦出房雉尾金鑪夾侍兩陛仗馬衞兵儼分儀式贊者引百官以次入奉起居旣退宰相大臣卑卑而前搢笏出奏司晨唱晨正則駕入而仗出矣此則爲天子之虛文也

四曰大起天下之兵今宿衞單弱臣嘗乞揀諸路禁軍充禦營正兵陛下自將之又命福建團結搶仗部以土豪命兩浙募水手並起諸州撩湖捍海等兵盡付水軍江東西湖南北募弓手以在官閒田給養命廣西及辰沅鼎靖於見敎峒丁中簡其精鋭分番起之屯戍襄漢以京西淮南無主之田爲屯田招集兩河山東諸路流人略依古法均節之壯者訓武藝耕戰文武臣中有明習營屯者因任使之

五曰定根本自古圖王業者必定根本之地然欲謀進取非堅坐不動者所能臣謂惟荊襄爲勝誠能屯唐鄧襄漢之田以養新兵出廣西武陵峒丁並施黔僚軍築堅壘列守漢上阻以水軍經以正兵緯以弓手民兵牽制江黃呼吸廬壽則進取之基立然後陜西聲气血脈通達而騎卒可至川廣之富皆猶外府易以供把願陛下先命呂頤浩杜充分部諸將過江自以精兵二三萬爲輿衞渡江而北緩轡而上遣使尋問父老撫綏挺刃之餘民至於荊襄固守必爭而勿失以爲根本悠久爲之不能濟者臣不信也

六曰選宗室之賢才者封建任使之今宜於同姓中不問親疎選擇賢才布之中外廣加任使其望實傑然出眾者陛下宜畱之宿衞夾輔王室其有克敵戡難之功者宜漸爲茅土之制星羅而棊列以慰祖宗在天之靈

七曰存紀綱以立國體夫剏業埀統之君必守紀綱以遺子孫繼世承序之君必守紀綱以法祖宗一君子進眾小人未必退一小人進則眾君子必退矣仁宗皇帝所養之君子旣久且逺日以消亡安石所教之小人乃新而近其蕃息未艾也所以破家誤國不知已時夫以賢治不肖此治平以前陛下之家法以不肖治賢此熙寧以後陛下之家戒矧當今日非得希世異材上下交用否何由傾乎此綱紀國家之一事也

又曰右文左武者有國不易之道今儒學衰息未有巨賢屹乎朝以收運籌之功所恃者獨三四庸將耳夫此數人曾不足以當種師道之廝役況望古昔名將乎願陛下委大臣以腹心待近臣以體貌常使南衙朝士气勢重於此曹天下抱才自愛之人必願立於左右緩急之際必有能爲陛下竭忠盡節者矣此綱紀國家之二事也

文定公被召命子侄各述所見公呈十事一曰定都建康以系民望二曰選用賢徳以修民紀三曰攺紀國政以便民心四曰修明軍制以爲民防五曰擊捕盜賊以阜民生六曰增重上流以存民基七曰薦舉縣令以安民俗八曰久任守宰以固民志九曰開廣言路以通民情十曰网羅遺逸以收民才

言六事一曰淸中書之務二曰議學校之制三曰重縣令之任四曰京官必歷親民五曰監司郡守並以三年爲任六曰除監司廻避戶貫之法

公旣論不當遣使上賜詔褒諭而張浚自江上還奏使事兵家機權不用其說乃遣範寧之與何蘚偕行公復疏言其無益者八有害者二大略謂庚戌而後不遣使金亦不來及癸丑日遣使則鉤引金人入國曾不旋踵又曰今以二帝爲言然自建炎以來使命屢遣無一人能知兩宮起居之狀今以金爲父兄之仇絕不復通則名正事順他日或有異聞在我理易爲處置若通使不絕則金握重柄歸曲於我名實俱防非陛下之利也使或有知二帝所在一見慈顏宣達陛下孝思之念𨿽歲遣一使竭天下之力以將之亦何不可其如艱梗悠邈必無可達之理乎今日只當明復讐之義用賢修政息民訓兵以俟北向至於何蘚之行非特無效決須取辱公旣與浚異論乃以父病不及迎侍乞湖南小郡出守邵州

秦檜知公致仕之貧因其往建州省覲世母遺以白金公報書曰願公修政任賢勿替初志尊王攘狄以開後功檜以爲譏已始怒之公嘗遊嶽麓寺大書壁間云是何南海之鱷魚來作長沙之鵬鳥於是帥臣劉正方欲捃摭張浚諸人之罪劉旦知潭州潮陽人也亦大怒復訟公於檜侍禦史曹筠卽奏公兄弟阿附趙鼎私相朋比公尋以李光通書特落職名

章廈奏公天姿凶勃敢爲不義寅非安國之子不肻爲親母持服此其不孝之大罪也寅初傅會李綱後又從趙鼎建明不通鄰國之問其視兩宮播遷如越人視秦人之肥瘠後來梓宮旣還皇太后獲就孝養寅乃陰結異意之人作爲記文以爲今日仕進之人將赤族而不悟此其不忠之大罪也遂有新州之命

紹興二十六年公卒於衡州公旣退居乃著讀史管見三十卷論周秦至五代得失其論甚正蓋以蔡京秦檜之事數寄意焉

朱文公曰公議論英發人物偉然向嘗侍之坐見其數杯後歌孔明出師表誦張丕叔自靖人自獻於先王義陳了翁奏狀等可謂豪傑之士也讀史管見乃嶺表所作當時並無一冊文字隨行只是記憶所以其間有抵牾處有好誦佛書者致堂因集史傳中虜人姓名揭之一處其人果收去念誦此眞戱也

潘良貴

字義榮一字子賤天臺人擢進士第歷仕州縣宣和初爲博士尋除館職奉使淮南靖康召對建炎初除右司諫時相忌之罷紹興入爲都司忤時相罷復除中書舍人兼攝起居郎罷終於家

宣和初公爲博士不肻托昏富貴之家而獨嘗論斥大臣防蔽之姦及爲館職又不肻遊蔡京父子間使淮南又不肻與中宮同燕席靖康召對因論時宰何防唐恪不可用恐誤國事以是謫去曾不旋踵而其言果驗

建炎初論亂臣逆黨當用重典以正邦法壯國威且及當時用事者姦邪之狀大爲汪黃所忌書奏三日左遷以去其言𨿽不大傳然劉觀所艸責詞以揣摩詆訾爲罪則其事固可知已

紹興爲左司一日前奏曰先王之所以致治者以其合於大公至正之道比年之所以致亂者以其反此而已陛下今日誠宜仰思祖宗創業之難二聖防塵之久俯念生靈塗炭之苦土地侵削之多夙寤晨興不敢少置每行一事必先念此然後發之務以合於所謂大公至正之道而勿以一豪私意曲狥人情則天下庶有休息之期矣

向子諲陛對日昃未退公越班厲聲曰向子諲以無益之言久勞聖聽叱之退者再焉上驚而怒欲抵公於法中執法常同援公而排子諲上怒欲並逐同翌日禮侍張九成侍講金華因論其事曰臣聞良貴廷叱向子諲甚懼因就問之良貴曰時暑甚子諲久對朝膳未進而流汗津津良貴恐勞聖躬情迫於中不覺聲之厲也上曰良貴用心又卻如此繼云二人莫平日不相能否九成曰臣舊不聞子諲名曩任館職時良貴爲少監嘗指元帥府日錄問良貴以向子諲何如人曰好士人今臣所居與子諲相近一日子諲過臣云且得子賤在朝子賤良貴字也以此知二人初無不相得者上意稍解二人卒俱罷

晦翁序公文集曰天地之化包括無外運行無窮然其所以爲實不越乎一陰一陽兩端而已其動靜屈伸往來闔辟升降浮沈之性𨿽未嘗一日不相反然亦不可一日而相無也聖人作易以通神明之徳類萬物之情其所以爲說者亦若是焉耳矣然及其推之人事而擬諸形容常以陽爲君子而引翼扶持惟恐其不盛陰爲小人而排擯黜抑惟恐其不衰何哉蓋陽之徳剛陰之徳柔剛者常公而柔者常私剛者常明而柔者常暗剛者未嘗不正而柔者未嘗不邪剛者未嘗不大而柔者未嘗不小公明正大之人用於世則天下防其福私暗邪僻之人得其志則天下受其禍此理之必然也且非獨於易之說爲然蓋凡自古聖賢之言雜出於傳記者亦未有不好剛而惡柔者若夫子所謂剛毅近仁而又嘗深以未見剛者爲嘆及乎或人之對則又以有欲病棖也之不得爲剛蓋專以是爲君子之徳也嗚呼若潘公者其眞孔子所謂未見者哉云云公平生亷介自將自少至老出入三朝而前後在官不過八百六十餘日所居僅庇風雨郭外無尺寸之田經界法行獨以丘墓之寄輸帛數尺而已其淸苦貧約蓋有人所不堪者而處之超然未嘗少屈於檜其子熺暴起鼎貴勢傾內外亦未嘗與通問也嘗誦君子三戒之言而深以在得之規痛自儆飭至於造次之間一言一行凡所以接朋友教子弟亦未嘗不以孝弟忠信節儉正防防謹獨之意爲本其讀書磨鏡之諭切中庸者之病當世蓋多傳之而所論汲長孺蓋寛饒之爲人尢足以見其志之所存也嗚呼若公之淸明諒確然亡欲其眞可謂剛毅而近仁矣夫以三代之時聖人之世而夫子已嘆剛者之不可見況於百世之下幸有如公者焉而不得少伸其志以沒其條奏艸槁有補於時可爲後法者又以公自焚削而不復存其平日之言頗可見者獨有賦詠筆札之餘數十百篇而已後之君子蓋將由此以論公之世其可使之沒沒無傳而遂已乎

宋名臣言行錄別集上卷八﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄別集上卷九

宋李幼武纂集

吳玠涪國武安王

字晉卿徳順軍人少曲端軍以戰功初補副尉權隊將建炎三年轉涇原都監知懷徳軍冬加忠州刺史四年春擢熈河路副總管攺秦鳳副總管張浚用爲都統制紹興初加鎭西軍節度使又加川陜宣撫處置副使加檢校少保奉寧保靜軍節度使五年攺所統制爲行營防軍明年加檢校少師靜難軍節度川陜宣撫使九年加開府宣撫如舊六月薨年四十七贈官至太師

王少沈毅尙气節長於騎射曉兵法讀書能通大義未冠涇原軍大立戰功

羅索冦鳳翔曲端與王大兵屯北原堅壁不動金人謀趨涇州端拒守麻務鎭遣王以前軍討之王進據靑溪嶺逆擊大破之又以本道兵復華州城破命將士無殺掠民皆按堵

王與端起兵涇原招流民潰卒捍賊所過人供糧糓道不拾遺猛士如林甲軍蔽野每戰必先占髙原必勝之地未嘗敗衂賊稍北退守河東不敢逾河飲馬

張浚至秦州與王語大悅遂以之鳳翔時當兵火之餘王勞來安集民賴以生初戰靑溪嶺王牙兵皆潰至是王治兵秦鳳諸潰卒復出就招王問訊再三搜索非是者五六人斥遣之餘悉斬於逺亭下去秦州十里軍中股栗自是毎戰皆效死無潰散者矣

浚以便宜董師川陜檄諸路將臣與賊大戰召端與王問防端云教士十年後可大舉王云髙山峻谷我師便於駐隊賊𨿽驍果甲馬厚重終不能馳突我據嵯峨之險占關輔之勢賊𨿽悍不能據我尺寸地宣幕僚佐一以爲迂一以爲怯置其言而不用棄其人而不視師次富平都統制會諸將議戰王又曰兵以利動今地勢不利將何以戰宜徙據髙阜制賊馬衝突諸將皆謂不然云我師數倍又前臨葦澤非鐵騎所宜都不聽旣而賊驟至巴蜀大震王獨整眾保散關之東曰和尙原積粟繕兵列柵其上或謂王宜進屯漢中以守蜀王曰賊不破我豈敢輕進吾堅壁重兵下瞰雍甸彼懼我襲其虛躡其後保蜀良策也

叛將慕洧拔寨遁去關師古深入敵境忽遇金兵與戰大敗師古歸大潭內懷慚懼隻身降賊王念其下忠義不從叛亟撫定之王旣並其眾所統益以精彊

摩哩郎君率銳兵犯和尙原期必取而後進王擊敗之摩哩及和尼郎君馬五太師耿太師復會烏嚕貝勒使二將由階成出大散關先至王與戰三日連勝而摩哩方攻箭筈關王遣麾下擊退不使與二將合分兵掩襲兩皆潰去

北人自破契丹以來杻於常勝至是與王戰輒北不勝其憤元師四太子會諸兵及正甲女眞數萬人造浮梁跨渭水自寶雞三十里疊石爲城與王拒戰王指授諸將選勁弓彊弩期以必死番休疊射賊稍卻則以奇兵乘險據隘橫攻夾擊如是三日度其必困且走王遣麾下伏神坌谿待其歸敵果遁走伏發賊潰俘其都將英格貝勅及酋領甲士屍塡坑谷者二十餘里獲鎧仗數萬計乘夜並兵劫賊大寨四太子全軍陷沒勦殺殆盡幾獲四太子

賊久窺蜀必欲以奇取之薩裏罕與四太子懲前日之敗不敢窺和尙原紹興二年春裒其兵三十萬又盡發諸路簽軍聲言東歸太原反自商於出漢陰搗上洋金州失守王亟率麾下騎兵倍道疾馳晝夜數百里急調兵利閬徑趨金洋先以黃柑數百枚犒賊師曰大軍逺來聊奉止渴今日決戰各忠所事薩裏罕以杖擊地大驚曰吳侯爾來何速耶不敢遽進盤桓累日王得以其暇治饒風嶺寨柵方據險要而賊已麾中軍急上遂大戰饒風嶺上凡六晝夜賊皆敗衂薩裏罕大怒斬其千戶貝勒十數人以死犯關又潛軍間道逾蟬溪嶺出官軍後斷王歸路王按兵乘夜徑趨西縣或曰蜀危矣王曰賊掃地而來去國逺鬭而死傷大半吾以全軍扼其吭蜀可無憂王遂爲淸野之謀分屯諸將示以搗虛之勢賊便旋中梁山浹日一夕潛遁

薩裏罕歸深服王善用兵勢不能破則密遣通書百端間誘言金國威徳之盛知勇之奇甲兵之彊公宜相時而動王復書略曰夫華夷異域君臣異分此天下大義古今常理順之則治逆之則亂披觀傳記數千百年兵革之亂中原與夫叛臣賊子稱兵犯上率不旋踵夷滅無遺類者以其悖大義反常理神人憤疾天地不容也某世爲宋臣食趙氏之祿孕子育孫於中原之地儻有二心天地鬼神實誅之乃辱貽說使相時而動足下度某豈茍得忘恥見利忘義者耶一言之失駟馬莫及竊爲足下惜之薩裏罕得書大不平

烏珠舉兵五十萬欲入川豫之弟不忘朝廷密遣使告王早備之烏珠來攻興州仙人關王與烏珠相見烏珠曰公若來降當得美地百里而王之王曰已事本朝安有二心乃親約議定戰日遂大戰仙人關大破之

王親兵不滿五萬每戰乘肩輿動鼓樂殊無懼色長於料敵激厲將士退者必誅信賞必罰戰無不勝

薩裏罕四太子蓄忿日久糾合數十萬兵轉三河之粟魚貫蟻附決意取蜀自元帥以下皆盡室而來又以劉豫腹心爲招撫召諸路簽軍列屯寶雞綿亙數百里進攻鐵山鑿崖開道於仙人關髙嶺立大柵下瞰王營循嶺東下攻王軍王自以萬人當其前弟璘由七方關不待會合率輕兵倍道入援四太子聞之與皇弟郎君分領萬戶酋長擁兵急攻又往攻殺金平野砦對壘札連珠硬砦數十座又來王營前立炮數十座擊我營王令營中並發神臂弓飛大炮斃賊無數統制官田晟總兵深入追賊賊又發生兵萬餘擊營左王分兵力戰卻之賊不往又添生兵擁洞子云梯前搭城身公兵向前用炮打洞子碎用撞竿撞云梯倒賊恐縛虛棚戰樓別遣大貝勒擁鋭卒萬餘一發乘城王令統制官楊政領長槍陌刀手深入刺打隔斷賊又遣二貝勒總正甲金人三萬夾攻柵兩肋弟璘左右遮防血戰殺賊賊皆引去薩裏罕駐馬四顧良久云吾得之矣翌日號令諸軍並力只攻王營兌方一樓子自寅至午危甚姚仲馬統領只在樓上酣鬭樓已傾側仲以絹爲繩絏使復正金以火焚樓柱仲以酒缶擊滅火賊布神臂弓東嶺下王亦發神臂弓五百隻與之對射金去卽遣王萬年劉鈐轄王武宣贊分紫白旗入金金奔潰抵夜王別遣五將分更劫寨晝夜數十合金困憊死傷以萬計卽斂兵宵遁殺死千萬戶甲軍萬餘得榜牌衮槍金鼓旗幟數千件左統制張彥夜劫金橫山砦斬首千級生擒將領二十人王遣統制王俊設伏河池扼金歸路生擒百餘人斬首千級得馬旗幟無數王悉兵尾襲過和尙原去上聞之嘉嘆賜以所禦戰袍器甲且賜親筆曰朕恨阻逺不得拊卿之背也

王素不爲威儀除宣撫副使簡易如故常負手步出與軍士立語幕容請曰今大敵不逺安知無刺客萬一或有意外豈不上負朝廷委注之意下孤軍民之望哉王謝曰誠如君言然玠意不在此國家不知玠之不肖使爲宣撫玠欲不出恐軍民之寃抑而無告者爲門吏所隔無由自達玠所以屢出者爲此也幕客乃服

金久不得志還據鳳翔授甲屯田爲久畱計自是不敢輕動王以關師古自洮泯領李進王師古戴越打糧河州襲大潭縣掩骨谷鎭賊慕洧拔寨去師古由殺馬谷攻焦山務焚田家村園子谷深入賊境至石要嶺忽遇金賊大兵一戰敗績師古旋師大潭內懷慙懼悉還兵宣司隻身降賊王愛此軍忠義無一人一騎從師古叛者拊存勞來捐其家財厚資給之兩軍旣合中外一心失一匹夫於師古得萬貔貅於行陣王兵由此精甚

五年春王向天水出奇兵下秦州王與金人對壘交戰逾十年熟其軍壘曲折知其部領堅脆常以一當百惟患逺餉勞民屢汰冗員官節浮費歲屯田至十萬斛又調戍兵命梁洋守將治褒城廢堰廣漑民田復業數萬朝廷嘉之

王初軍中所用激賞錢每歲下四川漕司應副一百八十萬緡王言今不發兵乞省其半詔奬之

金廢豫召諸道兵聲言入蜀王獨謂不然測其將去已而果然

王撫士卒同甘苦至軍政則斬刈不一貸故人人效死及第功賞則斷以公論無請托之私性樂善毎觀史傳有可師者必書之座右日誦七書其用兵本孫吳而能窮其變化𨿽功髙貴顯而居常極儉約至推以予士則略無少吝其歿也家無餘貲至無宅以居

胡世將宣撫川陜王弟秦帥適在軍中一日從容問王所以戰則曰璘與先兄束髮從軍屢戰西戎不過一進郤之間勝負決矣至金人則勝不追敗不亂整軍在後更進疊郤堅忍持久令酷而下必死每戰非累日不決蓋自昔用兵所未嘗見勝之之道非屢與之角者莫能盡知然其要在用所長去所短而已蓋金人之弓矢不若中國之勁利而中國之士卒不若金人之堅忍盡吾長伎洞中甲數百步外則彼固不能及我據其形便更出鋭卒與之爲無窮以沮其堅忍之勢則我固有以制彼至於決機兩陣之間變化如神黙運乎心術之防則璘有不能言以是知王之深於兵也

十五年詔立廟仙人關賜額曰忠烈

吳璘信國武順王

字唐卿武安之弟年十八以良家子從軍靖康初充永興路機宜移辟秦鳳路遷閣贊紹興初遷康州團練擢秦鳳都鈐馬步軍副總管二年權鳳翔兼安撫三年遷榮州防禦權副都總知秦州節制階文四年遷定國軍承宣使陞熈河經略安撫知煕州六年爲行營右防軍統制七年陞陜西諸路都統制九年攺秦鳳路經略安撫知秦州復除四廂都指揮使十年授鎭西節度十二年拜檢校少師十四年攺利路帥階成岷鳳興文龍焉十七年移節秦國軍禦前諸軍都統制帥依舊知興州加太尉二十六年加開府二十九年拜少保三十一年拜四川宣撫使進封成國公明年拜少傅孝宗卽位除陜西河東宣撫招討使隆興初拜少師乾道初乞解宣撫不允冊拜太傅進封新安郡王仍領宣撫攺判興元明年攺鎭武興五月十七日薨於位年六十六請老之奏聞以太師致仕遺表上封王贈諡

金人乘富平之勝盡陷陜右蜀甚危武安王與王招散亡保和尙原練兵積谷以扼敵衝紹興初我孤軍棲於原上朝問隔絕兵食匱乏將士家屬往往陷賊人無固志有謀劫王兄弟北去者幕府陳逺猷夜入告王與武安王遽召諸將勵以忠義防血而誓諸將感泣遂敗敵將摩哩於原下摩哩遣二將烏魯紮哈自階城出散關又趨和尙原摩哩身自犯箭筈關期將夾攻王奮擊之斬其將烏嚕乘勢進擊二將皆遁摩哩亦竟不得合時武安以弱卒抗勁敵軍政尙嚴卒伍逃散往往有全隊誅之者王則厚拊之如家人以輔成武安之志故士卒不敢犯武安之法而樂王之恩戰無不克

烏珠憤其連敗合兵十餘萬期必取和尙原而後入蜀自寶雞而南列柵三十里武安嚴兵待之王拒戰數日率以勁弓彊弩扼其衝以奇兵邀其旁間絕其糧道敵不得休伺夜敵將飯燃火營中復選精兵更射其火處金不得食疊石城以自保復瞰其城射之金度必敗遂以死決烏珠親擁戰王亦身督將士金分爲三十餘陣以拒我更疊以次出戰王獨當其衝隨輒破之金𨿽困而猶整至神坌道狹伏發遂大亂王手殺數十百人俘萬戶英格貝勅及首領三百餘人烏珠身中流矢二獲鎧仗萬計

買馬路久未通王首開之貿以茶防撫以恩信招致小部族首領四十二國馬通行至今賴之

王與武安度金旣大敗不得志必大舉以與我力爭乃預設壘仙人關旁曰殺金平烏珠薩裏罕等果極其兵力十餘萬眾正告由仙人關進取蜀列柵三十里彌亙不斷王前在武階以書抵武安以殺金平之地去原上逺前陣散漫謂須第二陣作隘牢其限隔期必死戰則可取勝至是王馳驛會原上與賊對壘武安如王策益治第二隘多列炮積石如山王乃令諸將曰金人傾國而來吾輩報國正其時也因慷慨以刀畫地申令曰死則此死敢退者斬諸將股栗遂與金戰分爲東西以搏我東則四太子等西則韓將軍等軍也極其狡捍東西相望遙相犄角以持久必死困我王左右援翼惟急是應迨暮殺傷彊半而气猶鋭我軍苦戰久遂斂第二隘以致敵時軍中有異議欲別擇形勝守者王奮曰方交而退是不戰而郤也且吾度此敵走不久矣請於武安公夜布火鼓易旗幟迨曉軍陣精采一變樂聲震山谷於是人自厲有死志洎金再搏我第二隘則人被兩鎧執鐵鉤相連魚貫而上攻具變化若神王督士死戰且射其兩腋隨殪隨上幾百餘戰而金攻疊兵殆盡遂走入壁陽爲備戰而宵遁前後斬首俘獲不可勝計金自是不復窺蜀矣

紹興三年烏珠等必欲以奇取蜀乃搗金洋戰饒風犯漢中王時駐兵和尙原金懼掎其後也乃陽以兵趨蜀而反自褒谷入鳳州犯保安程且合鳳翔諸路軍欲道和尙原下王先以兵迎擊保安程金復身督諸軍拒鳳翔金於百家村以正兵合以奇兵搗其腹心皆敗而走

金廢豫歸我河南地幕府擬表稱賀王讀之愀然曰在朝廷休兵息民誠天下慶某等叨竊不能宣國威靈亦可愧矣何賀之有但當待罪稱謝則可幕府謝不及

紹興九年武安王薨朝廷遣僉樞樓炤出使陜西會諸將議移諸軍分屯陜右王不可曰金反覆難信懼有他變今我移陜右蜀口空虛金若自南山搗蜀要我陜右軍則我不戰自屈矣當且依山爲屯以控要害遲金情見力疲漸可進據遂但以牙校三隊赴秦州且飭階州等山寨以備之十年烏珠殺達蘭其夏薩裏罕果趨鳳翔入石壁寨以要我陜右軍陜右皆陷而王獨全軍蜀口扼金川陜宣撫胡世將倉卒召諸將計事皆曰金掩我無備而我分屯之師未集宜退守靑野原少避其鋒王后至驚曰誰爲此者可斬也金所以輕犯我者聞先兄之薨且謂我無備今若少退墮其計中矣璘請以身任責胡壯之遂與公檄金責其棄信輕舉率師卽日出鳳翔分遣諸將姚仲等敗紮哈於石壁李永琪向起等破鶻眼張太師於扶風金餘兵保扶風城又攻破之連戰皆防紮哈僅以身免駐大軍大虫嶺陣次有法步騎相參气象雄壯薩裏罕自上西平原覘曰善戰者立於不敗之地此安可角於是薩裏罕捨蜀口而北向矣

朝廷出師渡淮宣撫胡公亦被防乘機進設乃以攻取之事屬王王受命出秦隴往別宣撫胡問方略安出王曰某當以三鎭破金人皆莫測所謂時金統軍罕紮希卜蘓合軍五萬屯劉家圏胡善戰習善謀皆金之老於兵者且據險自固前臨峻嶺後控臘家城必謂我軍不敢輕犯王揣知其情因告曰明日請戰敵聞之笑是夜王率諸軍銜枚涉渭令曰近金營方得舉火未至裏所萬炬齊發出其不意金震駭倉卒備戰我軍已成列有聞金帥以馬撾敲鐙曰吾事敗矣王猶策希卜蘓有謀必謂我趨戰欲速不肻徑出罕紮持其勇宜可挑取乃遣輕兵嘗之罕紮果勒兵與我軍鏖擊數十更休疊戰適及我三陣戰急大將有請曰敵居髙臨下我戰地不利宜少就平曠以致其師可勝王叱曰如此則我走而金乘我矣金今潰毋自怯王輕裘駐馬陣前麾軍殊死戰三陣而金力果憊卒如王言時陜右隔王化王一戰而聲震關中三秦父老企望官軍不日東下往往擒金潰兵縛致之王亦經略且將大舉進圍臘家城將破陜右州郡以次納書降而講和之詔下遂班師胡聞王之防喜曰眞能踐言矣

王知興州時和議方堅而王獨嚴備日爲敵至之虞故西路兵爲天下最

初王閱兵河池一新戰陣之法每戰以長鎗居前坐不得起次最彊弓次彊弩跪膝以俟次神臂方約賊相搏至百步內則神臂先發七十步彊弓並發次陣亦如之凡陣以拒馬爲限鐵鉤相連俟其傷則更替之遇更替則以鼓爲之節騎出兩翼以蔽於前陣成而騎兵退謂之疊陣諸將竊議曰軍其殱於此乎王曰古之束伍令也軍法有之諸軍不識爾得車戰餘意無過於此戰士心定則能持滿敵𨿽鋭不能當也房琯知車戰之利可用於平原廣野之間而不得其法取敗固宜敵騎長於奔衝不爾無有能抗之者

王入覲上問前此所以勝敵之方王曰先令弱者出戰彊者繼之丁丑宰執奏王功賞上因以王所對語之且曰璘善用兵此正孫臏三駟之說一敗而二勝者也

上謂宰執曰吳璘說川陜可招衞兵今璘尙畱此可諭鄭剛中令處之仍令呼璘與議王又言胡世將嘗招得數千人近緣歲饑皆餓死今必有流民願就招者時王乞用初任團練承宣使爲其子換文資上許之

王爲利州西路帥鎭興州已久上親禦宸翰賜王以守邊安靜加拜太尉王自著兵法二篇上篇兵要下篇陣圖大略謂虜有四長我有四短當反我之短制彼之長虜之四長曰騎兵曰堅忍曰甲重曰弓矢吾當集漢蕃所長而兼用之故制其騎則有分隊分陣之法制其堅忍則有更休疊戰之法制其甲曰勁弓彊弩制其弓矢曰以逺克近以彊勝弱其說甚備其法循環用之可至於無窮至於陣法有圖無書焉

王策金將叛整備益嚴金果敗盟金主渡淮巨帥喀齊喀號元帥以兵扼散關遊騎犯黃牛堡羽檄交至王方病在告適拜宣撫之命卽肩輿就道止以牙校自隨駐靑野原旣而遊騎退王曰金自守之兵不足慮也益調內郡兵分道而進面授諸將方略所至皆捷尅秦州擒僞守蕭濟及其屬來王卽呼前置食宣上徳意諭無憂死皆感泣列城未下者聞之爭欲歸附破隴州復洮州蘭州獲僞蘭州守安逺大將軍溫都烏頁及州戍將明威將軍完顏宗臣等八人

三十二年春復取散關及和尙原賜勅書褒諭王遣都統制姚仲與王之子挺率東西兩路之軍合攻徳順金人左都監自煕河以兵由張義堡駐權沙會平涼之師來援挺率兵戰於瓦亭大破之金畏我兵號曰天兵別將復原州環州三月諸將攻徳順久未下王知士有惰志且金將盡發西兵內外合以拒我卽單騎自秦州晝夜疾馳視師身擁數十騎馳達四城傳呼南北之人服王威名思識顏面以快先覩一聞相公之來士气自倍登埤咨嗟不忍發一矢城中敵已不戰而气索矣於是按行營壘列柵要害且治夾河戰地以預處我師於便而致敵於不便𨿽隨軍負販奴莫不區別有地及戰先以數百騎嘗敵敵一鳴鼔鋭士躍出馳突我軍遂空壁與我合我得先治戰地騎士無不一當十凡回旋曲折相搏於髙下之間者以百戰王初若無所指顧逮苦戰久忽傳呼某將戰不力其人卽殊死鬭時降師有覘者曰自吾從金百戰未嘗見如此可謂神矣翌日我再出兵金堅壁不戰旣又天大風雨雪金幸休止而力實以窮是夕遂遁去復徳順軍市不易肆王入城父老迎拜擁馬首幾不能行時朝廷遣兵書虞允文宣諭川陜賫詔勞王且議軍士夏五月遣兵攻破煕州獲僞都總管劉嗣初副統石烈繼破鞏州王之復三路也惟鞏最堅守王遣挺率諸將破之斬萬戶一獲兩千戶六月皇帝受內禪賜之親札復遣中使賜禦府細鎧弓矢

王策金必再爭徳順乃亟馳赴城下徳順之東曰東山北曰北嶺東山小而可守下瞰城中北嶺形勢延接實控扼之地王至則連營北嶺掘重壕築壘開戰道益爲不可犯之計且指視諸將以金他日所營已而金果大至合完顏實喇等兵十餘萬正營至所指之地有酋先引輕騎數千出視東山去巢穴稍逺擊之狼狽趨營旣乃大開壁出師苦戰自旦及晡金敗先退入壁自是遂堅守不動悍酋哈哈萬戶復請精兵自鳳翔來援初我一軍當北嶺下傳城下寨金騎可以馳突王至是下令夜移入城將士不知所謂頗有口語旣旦金果合兵大出至其處已無所得則數萬騎讙噪城下意甚自得王命偃旗臥鼔士無敢嘩諸將請戰不應迨日昃敵气已惰令諸軍忽鳴鼔將趨其營金大駭復亟走壁遣諸將追襲敗之當時非王徙城下之營則金幾得志時金旣堅守不輕出挺請以輕兵挑戰而以奇兵搗其虛王采其言令列陣城下調金金閉營王則就以其陣移上東山築堡以守時雨雪天大寒凍不可入則燒土而掘之連夜堡成甫築畢而金兵大至極力爭之殺傷幾半而不可得諸將益嘆王之多算不可及也金自是失三路形勝糧運迂險𨿽喀齊喀提河南陜右兵而連敗亡失益眾尺寸不能進我斬馘築爲京觀者彌望而又東山橫其衝北嶺窣其後二路糧食皆我有我出兵要金糧道金遂艱食失東山堡時猾酋有終夕悵恨者王策金𨿽眾無能爲矣於是調王彥諸軍將益出兵至秦州因會宣諭使虞公虞公抗章以王之勲勞績效聞上賜親札曰覽虞公允文奏知卿智勇兼濟力抗金人卿歷世忠勞國家是賴王降拜曰臣何足以當此金旣技窮度不可與我爭則潛軍水洛開道隴山以示我出奇實亦自便歸計王乃部置諸將分屯要害且益出蜀口之師分徳順兵整陣內外相合以蹙金時金人亦相驚曰東南天兵至矣

時有退師之詔而議者遙度形勢以謂兵久在外𨿽得三路去川口逺聲援遼絕共以其語言之執政執政力言於上乞下詔旋軍捍蜀詔至王卽馳檄諸軍諭以朝廷欲重根本之意俾擇利而退繼上表待罪曰蜀門𨿽固三路難保歸師死戰不無損傷聞者惜之未幾復詔出兵與張浚淮上之師相犄角賜王親札曰前日徳順回歸道逺不知卿籌畫朝廷過慮致失機會以此知退師本非上意也王初得是防幕府請復奏曰茍利社稷專之可也此舉所系甚眾兵不可遽退王愀然曰璘豈不知此且三路士馬所出糧食所聚吾舊兵已老非假三路兵未易與金角今新附之眾幾十餘萬仰給三路圭勺不取外府而四民樂輸此誠恢復之基也議者憂金搗蜀口之虛璘百戰從軍豈不知敵情且金持重必顧慮而後進方和尙原時我內外至危急金以璘兄弟扼其後終不敢輕向蜀況今海陵死金內訌未久喀齊喀盡兵屯徳順城下猶不能抗我豈暇他謀但主上卽位之初璘握重兵在逺朝廷俾以詔書從事璘敢違詔耶幕府語塞

金犯天水侵岷州王病未愈徑趨城州分麾下擊之金小卻列營茅城谷王力疾親提兵至祁山金聞之退師三十里據黃家街深溝髙壘以守王曰金深涉吾地而乃堅壁自固且黃家街背鞏州去巢穴近金必遁未幾果使來告曰吾國中已與大朝講和矣繼被詔命卽抗章請朝

上以親札報可卽以族行未半道奏疏乞解宣撫優詔不允乞致仕復不許到闕上遣中使鄭邦美勞問賜賚加等卽召對便殿上慰諭隆渥面得防許朝徳壽宮太上見王慨念疇昔諭王曰朕與卿老君臣也自今可數入見王頓首謝兩宮存勞之使相踵禦府異饌賜無虛日

先是許立家廟祭五室及是就頒祭器有防許皇子復謁示異禮也觀者嘆息以爲前此未有三上章懇辭遣中使詔諭不允諸子侍王入見皆防異數恩禮赫奕寵絕一時未幾詔還鎭兩宮燕餞禮均家人王入辭徳壽宮奏曰臣年近七十衰病日侵違離闕庭且萬里恐不復再瞻天日因泣下太上亦爲垂涕親解所佩刀賜王曰異時思朕視此可矣王之行也兩宮別賜珍器玉帶甚寵

王復至漢中時息兵已逾年王專畱意民事問民所疾苦漢中之民甚利之上降詔嘉奬

王移漢中開府未幾得疾遂請老先旬日有大星殞至是王薨軍民號哭失聲至於罷市訃聞上震悼輟視朝兩日王之未病也呼其幕客曰爲我艸遺表客曰郡王安寧如此何遽出此不祥語王曰死生之機黙存吾胸中人安得知君第爲之止書其事且曰願陛下母棄四州毋輕出兵又先數日封遺事付其家令母啟之薨之數日啟封則家廟等數事語不及他嗚呼可謂死不忘君孝養於其親矣

四川制置使王剛中嘗談劉錡之美王曰信叔有雅量而無英槪今天下雷同譽之恐不能當勁敵璘竊憂之剛中未領其語已而錡果以憂憤卒剛中始嘆服選諸將多以功或告以薦才者曰兵官非嘗試難知其才今以小善進之則僥幸者得志而邊人宿將之心怠矣以故其用王彥姚仲李師顏向起皆以功顯爲時名將平居軍旅之外家事一不問捨俸入不營一錢

王每出師指麾諸將風采凜然不敢仰視士寧死敵無敢犯令故用兵未嘗敗尢長於持勝方金人之歸河南議移屯陜右王獨乞畱兵不出且益修階州等山寨其後息兵二十餘年未嘗一日弛兵備徳順班師首築皂郊等堡多掘地网祁山之戰賴之

蜀之爲國巖僻而固有天下者所必爭也漢髙祖起南鄭舉兵而東收三秦如破竹不數年間成帝業而以蜀漢之地爲關輔心腹不以封建蓋其斂迹埀翅有窺天下之變間中州之有事因河渭之上流裹糧捲甲起而乘之足以得志玆太上皇帝選將勵兵之夙心而皇上宅中圖大之本指也故王之在蜀上實詔之曰異時掃淸中原勒功帝籍以垂光億世又詔之曰宜卽提鋭卒出漢中弔秦晉之遺民撫唐虞之都會又詔之曰關隴之事一以付卿三路士多材勇不患無人惟卿駕馭激使之耳嗚呼聖天子以終蜀之事屬於王其注意如此王能任之是以蜀安之後定秦定隴洮蘭煕鞏十有六州束戈提疆受命下吏虜失形勝埶恧技窮詟我威靈向風慕義於是退師通好之令行矣一日皇上擁干休正坤儀指咸陽而會龍首作上都而觀萬國則王之餘勇遺烈凜凜生气尙可想而知也然則保蜀之功其可旣乎

宋名臣言行錄別集卷九

欽定四庫全書

宋名臣言行錄別集上卷十

宋李幼武纂集

周葵簡惠公

字立義常州宜興人自鄕校移籍京師宣和六年第進士甲科調廣徳軍刑曹攺徽州推臨安府教未赴召試館職將試引對面授監察禦史紹興五年也徙農少求去不允除祕閣知信州江東憲九年除常少再爲殿中攺起居郎主管玉隆觀十年復閣十二年知湖州十三年移平江十四年落職主管崇道二十五年知紹興二十六年除權尙書禮侍尋兼祭酒又權給事中出知信州數月罷二十八年知撫州引疾提舉興國十月龍圖閣知太平州三十年進集撰移婺州加敷制三十二年除兵侍兼侍講隆興初兼權戶侍旋參政尋知密院請祠除資政殿學士提舉洞霄乾道三年知泉州六年告老章五上加大學士致仕淳煕初薨年七十七

和議已定公復被召論爲國若有道戰則勝守則固和則久不然三者在人不在我矣

爲侍禦言自治其國乃可成功不可事虛文貽實禍歷條時政指宰相不任責上變色曰趙鼎張浚肻任事須假之權何遽以小事形迹之公徐奏陛下有過尙望大臣盡忠今臣一及大臣便爲形迹使彼過而不攺罪戾日深非所以保全之也上攺容曰此論甚奇

最後公連章極論趙子淔語侵趙公又論張公大舉北伐系國存亡坐是不得其言而去迨秦公獨相意公必憾趙再拔公入臺公語人曰元鎭已貶某固其言𨿽門下客亦不及也一日內降差除四人公言願陛下以仁祖爲法大臣以杜衍爲法檜始不樂

孝宗卽位公首被召時張公督師恢復公不以亟戰爲然命佐夏官其後湯思退與張公並相或和或戰多取決於上而其賓客議論間失之偏公始終守自治之誠是曰是非曰非不將不迎不謟不訐表裏洞達無一毫之僞

上數批問錢谷出入公奏陛下勞心庶務日有咨詢若出人意表足以聳動觀聽今皆防文細故此必有小人乘間獻忠欲售其私不可不察蓋指龍曾也上色爲動

元顏裒主和議臺諫交章言議和太速公與陳湯二相乞令侍從臺諫集議眾益洶洶諸公待罪乞罷不許公獨畱身固請上曰卿何請之力對曰臣欲爲陛下正綱紀今不可得而正也政出於一則綱紀可正今朝廷督府左右前後之臣皆行其言此臣欲去者一也每與宰相論事有以爲然而從者有不得已彊從者有絕不肻從者十常四五曁至榻前陛下又或不然大率十事之中不從者七八安得不愧於心乎欲去者二也上察公誠不以爲罪第不許其去

議者多請幸金陵公曰車駕一動能保徳壽不爲浙東閩中之行乎它日上又欲先下詔公曰陛下能行數事驚動天下乃可上問其目公曰臣自初對便乞迎還太上於大內盡發內帑付有司勿令近習干政汰溢額內侍罷毬鞠節飲宴內治修然後可攘夷狄上善之

公議用兵不可輕有一擲賭乾坤之語上曰今戰𨿽不足守則有餘公曰措置未善政事未修𨿽守亦難同列皆甚其言退謂上不能堪明日公畱身謝上更奬其

嘗論大學物格而後知至謂在人之至爲智在物之至爲道以吾之智極物之道如兩物相抵故謂之格夫物萬不同道一而已方其格物物我爲二及其物格則自視無我何有於物是謂知至

王庭珪盧溪先生

字民瞻吉州安福人崇寧癸未一試捨法右諸生明年貢辟雍大觀間張根以八行薦不就登政和八年第調茶陵丞後因詩送胡銓流辰州太上更化許自便壽皇卽位召對除國子監簿以老求去主管崇道乾道六年再召逾年至除敷文閣明年春卒年九十三

宣和末年未五十知時事阽危無宦遊意學道著書若將終焉邑有盧溪築艸堂其上鄕人號盧溪先生執經來者戶外屢滿公𨿽不仕常懷憂世心事茍宜民必告於當路

胡忠簡以忠言忤時相謫嶺表親交無敢通問公獨以詩送之曰嚢封朝奏九重關是日淸都虎豹閒百辟動容觀奏牘幾人回首愧朝班名髙北斗星辰上身墮南州瘴海間豈待他年公議出漢庭行召賈生還大廈元非一本支欲將獨力柱傾危癡兒不了公家事男子要爲天下奇當日姦諛皆膽落平生忠義只心知端能飽喫新州飯在處江山足防持

忠簡賡之曰巖耕名已振京關未信終身袖手閒萬卷不移顏氏樂一生無愧伯夷班致君自許唐虞上待我誰能季孟間兩社年來欠元老蒼生拭目望公還士气從來弱不支逢時言行欲俱危不因湖外三年謫安得江南一段奇非我獨淸緣世濁此心誰識只天知萬牛回首須公起大廈將顚要力持

後數年時相得公詩惡之命帥臣鞫其謗訕坐流辰州逺人素重公尊以爲師太上更化許自便時年幾八十讀書益力夜對短檠作細字率宵分乃寢

壽皇卽位有薦公者一見語合詔略曰粹然耆儒凜有節頃以言語文字牾權臣流落排恨殆逾二紀召對便殿敷奏詳華遂除監簿公以年髙力求歸以道誼化鄕閭無貴賤賢愚一接以誠平生工詩至是格力雄健興寄髙逺讀者不知其齒之宿也心畫端莊自其天性人貴珍之

學無不通尢防於易晚自得於言意之表朱震胡安國向子諲見其解皆嘆賞以爲必傳會詩獄興郡守議收公理掾汪公涓奮曰王公剛介勇於義一紙書招之必來他掾變色【云云】自請提禁卒挾巡尉捕公守唯唯他掾遂行至則突入公家公談笑就逮家四壁立惟易解鐍篋中卒疑其貨也挈以去他日公嘆曰天厄吾書或謂今藏掾家云

公之再召也周益公適對禁中坐定上問胡銓薦詩人朱熹王庭珪卿試之乎益公奏公年徳文章在今未易多得且登第五十三年矣上曰官卑何故益公曰斯人早忤上官晚復流竄官簿所以不進陛下若哀窮悼屈厚加品秩賜之章服足以勸善上曰俟其至議之

形骸土木儼然不可犯𨿽市井無賴子見公亦斂袵聞人善若已出有爲不善者畏公之知必慚愓自悔公學極髙明尢工詩遷謫旣久語亦奇書有楷法自成一家平生治气養心翛然有髙舉意

誠齋楊文節序公文集曰胡公以言事忤時相久謫嶺表先生以詩送行有癡兒不了公家事之句小人上飛語告之時相怒除名流夜郎時先生年七十矣於是先生詩名一日滿四海里之士愛先生者謂詩之禍從古昭昭也先生不戒又欣然犯之適以濟權臣之威成小人之名此先生之禍也亦先生之過也或曰先生何過哉先生言而詩工耳言不詩不工世無傳也世有傳矣不見媚於明必見媚於幽故庭艸隨意之詩空梁燕泥之詩飛燕昭陽之詩不才多病之詩言非也詩工而已耳詩工而言非猶且小者逐大者死況先生之詩工而言耶先生何過哉濟權臣之威亦稔其惡先生成小人之名未若小人成先生之名先生何過哉未幾時相殂先生得歸又未幾上踐祚初召除國子監簿再召敷文年餘九十耳目聰明賦詩作文不見老人摧頹之气朝廷想聞其風天下傳誦其詩禍先生者何知其福先生乎嗟乎天人之理其紊也或勝之其定也或正之不觀其定而觀其紊則古之聖賢厄於小人者皆過也獨先生之過也乎先生少嘗見曹子方得詩法蓋其詩自少陵出其文自昌黎出大要主於雄渾剛大云

益國周文忠贊公畫像曰嘲弄萬象雕琢天和不見詩人未老鬢皤先生九十乃爾顏酡窮則追澤畔之吟達則和沛中之歌人徒見其善者機吾獨諭之井無波蓋風被而文成非月鍜而日哦𨿽以此千二百歲可也彼造物者其如予何

範如圭

字伯逵建之建陽人從舅氏胡文定學春秋鄕舉試皆第一張公讀其廷策以爲選首同列有病其言抑置乙科授武安推江東帥機召試館職除正字攺校書郎兼史館校勘會以事忤秦檜告歸主管崇道尋起倅邵州又倅荊南府入對除祕閣江西倉攺利路憲請祠以歸起知泉州紹興庚辰六月十八日卒年五十九

金陷長沙湘中大亂公﨑嶇避地艱苦百罹而志業益修論議皆切當世務諸公多訪以事而文定亦亟稱之

秦檜力主和議金使鼎來而朝廷艸創無所於館將虛祕書省以處之公亟見趙公曰祕府謨訓所藏平時以館好使猶不可況今日之仇讎可使以處之乎趙竦聽卽爲攺館旣而使至悖傲所議多不可從中外憤郁公與同省十餘人合議拜疏爭之旣具艸而駭遽引郤者眾公乃獨手書抵檜責以曲學倍師忘讐辱國之罪且曰公不病狂防心柰何一旦爲此若不攺圖必且遺萬世矣檜以是怒

金歸河南以嘗我檜方自以爲功公曰是亦安能久有顧今日之義則有不可不爲者乃因輪對言曰兩京之版圖旣入則九廟八陵瞻望咫尺今朝修之使未遣何以仰慰神靈下遂民志上然曰非卿不聞此言立命遣使檜以不先白已益怒

檜死公入對上勞問久之公因言爲治以知人爲先知人以淸心寡欲爲本

時宗藩並建而儲位未定道路切切有異言公𨿽在逺外獨深憂之嘗剟至和嘉祐間名臣章奏凡三十六篇合爲一書至是囊封以獻且言曰願陛下深攷羣言仰師成憲斷以公道無貳無疑則天下幸甚人或以越職爲公危之公不顧也上感其言以語輔臣而嘆之曰如圭可謂愛君矣遂畱陳公定大計

所居門巷蕭然士大夫益髙仰之逺近學者多從質問經子疑義公亦孜孜接引朝夕不倦屬疾移書政府舊交告訣語不及私惟以中原未復民力未蘓遺賢未用爲寄戒諸子彊學且母得用浮屠法治吾防

今上由靑宮受內禪世莫知公之有言近歲士大夫頗有見紹興日曆及陳公手記者然後乃知公之忠精爲不可及公爲人篤厚易不事邊幅忠孝誠實得之於天其學根本經術不爲無用之文有文集皆書防議論之語

西山眞文忠公跋公文集曰諸葛武侯文采不然其出師二表與開府作牧教至今爲學者膾炙有志之士擊節讀之有至歔欷流涕者六朝隋唐人文動百數十篇穠華巧極其雕飾或卒無一語可傳然則文之爲文豈必多且麗哉太史範公之學得於其舅氏胡文定立朝行已大略相似其見於議論必尊春秋古經必排王氏別說必明夷夏大分必辟和議必詆權臣今其集中班班可睹而上思陵諫屈已封事責秦檜忘仇辱國書尢所謂光明絕特者也使公平生亡他文獨此二篇亦足以貫虹霓而摩星斗矣嗚呼偉哉

翁防之

字子功建之崇安人以祖任補官調常山尉移婺之蘭溪更調明州秋主管吏部架閣文字歷官至司農寺丞而卒年五十

紹興中趙忠簡還葬臺州常山郡將章傑紹聖丞相章惇諸孫雅怨趙公當國時奉詔治惇罪又希檜防陽以善意檄常山尉翁君防其防一日下書君曰趙氏私爲酒以飲役夫亟捕寘之法而陰使人諭意使並搜取趙公平日知舊往來書疏欲以敗趙氏快私憤且媚檜取美官翁君不可則防以利又不可則脇以威往返再三君度傑意壯不但已或更屬他吏則事有不可爲者卽密告趙氏夜取諸文書悉燒之無片紙在翌旦乃往爲搜捕者而以無所得告傑怒又亷知君女弟適故胡寅實當時艸詔罪狀惇者益怒乃誣君他罪劾之會胡公弟寧爲尙書郎卽具以其事白檜檜乃悟爲傑所賣下其事安撫使問狀徙君旁郡趙氏亦竟得無他而傑遂廢不用當時天下莫不髙君之誼慕君之名而想見其爲人

周益公必大曰是時士气未泯唁問遷客議論時事決非一族防君以身捍蔽則根連株逮當起大獄魏公矼萬里通問情誼彌篤且爲罪首非仁乎君初被委茍能避免便足取名然懼小人代屍其任則於善類奚益故詭詞以承之陰謀以泄之忠簡之家賴以紓禍非智乎凡小吏忤二千石罪或不測況相公深怨宿怒決壞不得逞鼎鑊在前趨弗顧非勇乎一物而三善從可書也君長不滿五尺語不能出口見義必爲不擇難易輕財樂施嘗鬻田宅以濟人之急交友付托之死弗背爲一尉已如此向令踐貴仕臨大節其所立必卓然不可及

宋名臣言行錄別集上卷十

欽定四庫全書

宋名臣言行錄別集上卷十一

宋李幼武纂集

向子諲

字伯恭故相文簡公之五世孫忠肅皇后之再從侄元符三年以後恩補假承務郎次年遷雄州推濱州監稅鎭南節推攺監儀鑾司恥與宦伍乞歸吏部攺眞州錄知開封咸平縣禦寶勒停久之復官監洞霄宮尋除淮南江浙制置發運司主管明年召除淮南運判尋罷淵聖卽位召除京畿運判除右司員外郎詳議戶房檢討不就以閣陞副使召除開封戶辭以龍圖閣兼淮南荊湖制置發運副使治京城外行司髙宗卽位復爲發運使邦昌以三公預政乞致仕避之以宋良事降三官知襲慶府丁父憂明年奪防知潭州以失守自劾罷尋復職乞持余服不許除湖東新帥於鄂羣盜起自劾乞追服防得終防知廣州尋論罷遂乞告繼丁母憂吉詔落致仕知江州攺江東運使固辭防赴都堂稟議召至闕加祕撰與光世不協求去詔兩易浙漕進徽制陞都運使居三月除戶侍再辭不允入奏再三因忤近貴退卽上章待罪乞致仕不允仍除徽知平江府復乞致仕許之壬申三月十六日沒享年六十八

公生而秀異五歲誦書日記數百言七歲通書數十三能幹蠱開府嚴重公率羣弟承訓專意詩書宗族以爲法憲肅聞而悅之

宣和間軍糧不足諸州兵多欲爲變上甚憂之公奏曰淮南歲租百三十萬上供額乃百五十萬別供金帛又百五十萬而茶鹽之利盡在防貨此兵食不足之本也伏見手詔應奉司所費皆從中出語未終上曰誠不欲費漕計公曰郡縣惟知奉行豈知陛下有社稷之深憂乎因言朱勔父子兄弟挾應奉爲姦致一大石用八百餘舟一綱費輒千斛數千緡應官軍支請之期則奪之故多有怨言上曰可說與王黼待委卿覺察公謝曰微臣疎逺付以此事死無日矣上曰朕未嘗姑息此輩凡事以聞卽降禦筆付公凡應奉綱悉從禦前給外路不合支繼有防委公專一覺察應奉騷擾違法者公卽詣所部一切按治勔大沮無以施其姦歲省四十萬

同僚請畱州縣財賦一分以備移用公善而從之才有數萬緡則密遣其屬指爲羨三十萬以獻應奉司公語之曰今秋苗當理來歲之額方用四十萬有奇以補今歲不足豈更有餘乃具以聞王黼遂不敢受

言祖宗制發運經制六路財賦置糴於諸路如年額綱運未到卽以所糴代發俟到依舊截畱災傷州縣還以元價於丰熟路分收糴補塡漕米至眞揚載鹽以歸充經費故漕不乏民力亦寛自鹽課歸貨漕計已自不足繼行達廢倉廩以爲無用獻糴本以爲羨余押綱使臣及兵稍無往來私販之利遂使盜官物負欠者十八九此漕法之所由壞也今且請發運使副判官三員疊相往來周而復始其一在泗州主淮浙其一在京主交納舊欠在泗州者巡例奏計應折欠米排岸司復申發運司推治仍下吏部差使臣數十員以備管押庶幾惜身計可保官物上大喜可其奏

除淮南荊湖制置發運副使治京城外行司時京師戒嚴殿師範瓊遣人淸野肆行焚掠公捕得數十人戮之以聞得防便宜繼被防促東南兩道總管胡孺張叔夜進兵公至自黎陽驛勉孺公先之雍丘道遇守河潰將勸使立功贖過揚言東道先鋒已敗金於雍丘矣公至宿州選宋良嗣權鈐轄率眾捍戰金於是不得侵掠江淮凡兵潰在江淮者公悉收之得數萬遣詣南京朱勝非及範訥軍令入援時以外路平安及措置事募壯士奏京師復以京師及大元帥府動息行下東南八路以安人心後朝廷以蠟丸許監司郡守勤王公乃募兵遣其屬賫輕貨十萬餉元帥軍仍請元帥移軍曹濟約諸道同進旣而被詔勤王之師不宜輕舉眾疑惑不前公獨遣部將金汝翼由鹿邑至太康力戰爲金所獲金遣人分道取李綱吳敏蔡靖宗澤徐處仁及蔡京王黼王安中等家屬公執其使按問然後知京城失守二聖播遷有張邦昌僭位之變也

邦昌遣人持書至廬州問其家公檄郡縻之又手書至南京尹尹邦昌之連也或勸公執尹自爲公曰時方艱難尢宜謹守法度邦昌又遣人以僞詔詣公督兵公以聞大元帥府復遣其子澹請曰今天下無君人心皇惑大王宜處分軍國事乘勤王憤怒之師親帥諸將北渡大河討豕突狙詐之金救二聖之急若失機會恐窺伺之徒內連外結未易鉏也

知潭州會金大入冦入豫章抵長沙境上公分布將士得萬餘人爲守計或謂眾烏合而城大敵鋒不可當盍避諸公曰朝廷使我守此藩也委而去之非義矣於是敵騎薄城檄公使降公以檄報數責之登門誓眾激以忠義將士恊力捍禦𨿽殺傷相當而外援不至凡八日而外城破公率眾入子城巷戰兩日乃焚敵柵奪門以出遂渡水軍於湘西郡人戒從公以忠義自奮無一人降敵者金以故不敢離城縱掠畱四日而遁公卽入城鉏治彊蠧撫安善良上章自劾朝議不樂公者以抗敵爲非是罷之

赴審察入奏略曰陛下圖中興之業而規模未定故號令不一昔漢祖之取天下其謀先定於漢中先主之謀巴蜀其計預陳於新野今無一定之論是以九年而無成又曰君子小人之進退實安危之所系今廊廟之上乃有附逆之人而欲驅夷狄寧區夏不亦難乎上稱善

僞齊入冦劉光世守合淝賊渡淮公方在上江光世欲退走乃聲言乏糧時車駕在姑蘓中外震動詔促公濟光世軍晝夜並行至太平州光世輜重已蔽江而下公至廬州而光世已引兵出東門公入城按簿書具以見在泉谷與防路綱運上聞以大義責光世光世乃攺圖進襲劉麟走之

奏曰今急務有三一曰士風不競二曰兵籍不修三曰戶版失實又言敵情不可測宜飭邊臣嚴備之

知平江聞王倫使回欲行非義之禮公歸意益堅復乞致仕仍奏言聞使人以詔諭爲名臣切惟自古和親則有之未聞首足易位者宜諭韓世忠卻之臣聞本朝使金者多於城外經過自有此例已聞國信計議所訖公不肻拜金詔故也

公天資超邁讀書務觀古人大節不專守章句志大气剛見義必爲置死生於度外識慮深逺洞見物情剸劇治煩迎刅而解興利除害不計目前爲政𨿽嚴而宅心忠恕神觀爽邁超出羣眾議論英發忠誠動人蒞官臨政聲震一方望之隱然

見劉安世問爲學之要安世曰誠而已此司馬公之教也公敬受而歸其後復見極論天下事器之深加嘆賞曰異時必有立於世胡安國嘗言於廟堂曰向某气節忠鯁心向國家尊戴君父狥公忘私正今日扶持三綱可備使令之人也

方臘作亂朝廷下發運司捕之公爲屬獻言曰若急請於朝以劉安世尹南都陳瓘鎭金陵人望歸之可不勞兵而破矣不果用

公有薌林文集朱晦庵序之曰張子房五世相韓韓亡不愛萬金之資弟死不葬爲韓報仇𨿽博浪之謀不遂橫陽之命不延卒借漢滅秦誅項以攄其憤然後棄人間事導引辟穀托意寓言將與古之形解屍化者相期於八紘九垓之外使千載之下聞其風者想象嘆息不知其心胸面目爲何如人其志可謂壯哉陶元亮自以晉世宰輔子孫恥復屈身後代自劉裕纂奪勢成遂不肻仕𨿽其功名事業不少槪見而其髙情逸想播於聲詩者後世能言之士皆自以爲莫能及也蓋古之君子其於天命民彛君臣父子大倫大法之所在惓惓如此是以大者旣立而後節槪之髙語言之妙乃有可得而言者如其不然則紀逡唐林之節非不苦王維儲光羲之詩非不翛然淸逺也然一失身於新莾祿山之朝則其平生之所辛勤而僅得以傳世者適足爲後人嗤笑之資耳愚嘗以是觀於古而驗於今而竊於薌林向居士之書而有感也公之世家自丞相文簡公始以曠度絕識左右眞宗而欽聖憲肅皇后遂以任姒之徳母儀天下自是以來慶流宗支蟬聨赫奕不可稱數然逮公之仕則已當靖康建炎之際而國家之變故艱危於是極矣觀其絕僭叛之音郵而糜其家族宣霸府之號令而暢其威靈以至擁羸卒守孤城以抗彊虜百勝之鋒遏羣盜橫流之勢身皆危於九死而志不可奪及紹興初大臣始決忘讎辱國之計則又慨然上疏再三指言其失無所回避至於疾病且死而猶勸上以深念創業之艱難不可遽以小康而遂忘大計也此其平生始終大節豈不凜乎其有子房元亮之心哉然二子當時皆不得位而爲之於不可爲之後是以大義𨿽明而不及有益於人之國若公乃幸猶得竭股肱之力以依日月之光宗社再安與有勞烈較其所就則於二子又有光焉是以中年乞身以自放於江湖之上而學士大夫靡然咸服其髙一觴一詠悠然若無意於工拙而其淸夷閒曠之姿魁奇跌宕之气𨿽世之刻意於詩者不能有以過也嗚呼是豈徒以其離世之難發興吐詞之工而然哉是必有其本矣

每入覲皆求歸上髙之親書薌林二字以賜

向子忞

字宣卿以伯永嘉郡王宗良恩任登仕郎政和七年調華州兵曹宣和六年中山府錄七年辟府屬靖康初丁父憂吉除均州倅未上攝眞州呂相薦於髙宗召對加直祕閣兼淮東帥金來退保河南坐降一官時建炎四年也知江陰軍從駕還過明州就知本州丐守道州紹興初朱勝非出督檄爲參謀攝洪帥論者以激曹成之變降官罷居數載祠主管崇道五年郊恩復直閣守衡州六年宮祠尋罷以諸司奏八年銜寃自訟攺正復直閣湖北憲沮之者中傷罷歸十一年奉祠十四年以不附時相貶三官十七年敍復二十八年起知道州在任半年復職攺知廣州未上言罷三十二年江東運副隆興初淮上戒嚴復職名兼隨軍運副使二年奉祠疾作上納祿之請乾道初守本官致仕享年六十有九累官太中大夫

朝廷遣張俊董師北徵先遣二大將取靈壁虹縣符離三城二將失律師潰張公欲渡淮而敗書聞中外洶洶幕府紛然公爲隨軍轉運副使安然無懼

呂丞相檄公守眞州範瓊潰將郭吉據州治妄作拘執官吏莫敢誰何公拏舟及城行謁先聖還坐黃堂稱太守吉震詟焉視事閱月官吏上下皆得其所吉自公來縮手不敢肆及見府庫充滿將不利於公民間有竄伏者一日率其屬而入公坐堂上迎謂曰汝知前日罵敵而死者乎吾兄也吾固不畏死汝爲將不能禦盜尙敢殺太守爲顧左右取劍授吉吉奪气膽落哀鳴推謝乞招集流亡以自效

公天賦正性用志不苟孝弟忠信之外不學焉逾三十已拜州寓直道山四十年屢得屢失若無也所臨輒有聲去復有遺愛避地南方𨿽艱難覊旅中奉先之念不忘也事小定營居室立家廟采古制爲祭儀拊養兄弟宗族幾百口人無間言嘗任已子復推與死節兄之子又官其兩孫歿之日一子五孫尙白丁其篤行特立有如此者

自幼慷慨有大志見諸老先生輒抵掌論世事劇談雄辧常欲折其坐人而諸老先生亦莫能與爭也其天性剛毅故與世多忤𨿽屢抑而不自悔也

靖康初金再犯京師明年大亂公乃歸於陳建炎二年虜侵陳蔡公之兄忠毅公先有徳於蔡蔡借畱於朝而朝廷已別除人就起復知陳州至是金人圍陳忠毅公誓以死守先遣公走京師求援於畱守宗澤公見澤無出師意急歸而城已破忠毅公罵賊不屈與諸弟三人皆死之公與一男一女乃徒步間關收斂兄弟遺骸而葬之訪尋骨肉之存者擕挾南渡

公先提防荊湖北路刑獄衡人思之繪公象見祠於城東靑艸寺再使湖北先聲入境而姦吏望風解印綬者數十人湖北營田舊以抑配百姓人不聊生有破產不能償者日號訴於馬前公爲詢究其便利可行者使遵守之罷一切抑配者逺近鼔舞時嶽飛以兩鎭節度使相兼營田大使無敢忤其意者至是飛亦喜以爲當然公按部所至立大牓於前云久負抑屈州縣不理者立其下於是積年無告之寃咸得伸雪

張忠獻薦公守衡州時大旱米斛萬五千錢公分遣使臣賫金糴於鄰州之丰稔者計本直與路費量其價糶於通衢每升爲錢六十饑民驟得賤米所活不可勝計公拜宮祠士民相與羣聚擊鼔於提刑司願舉畱鼔爲之裂提刑惶懼夜半登舟出巡以避之及公戒塗日闔城遮擁哭泣聲聞數里非若近時文具而已

公平生好論人物無所忌諱聞者頗駭而後卒如其言常與胡文定公談當世事文定頗稱秦檜靖康時事公曰與檜同時被執軍前鮮有生者獨檜數年之後盡室航海以歸非大姦能如是乎文定旣歿檜姦邪日著文定之子明仲與公追復前說曰昔時侍先君子能預察姦邪如公言者才一二人耳深服公逺識

公之學聖人也非誦其言而求名稱者也臨大節而不可奪而已公之爲政也非苛察而姦蠧爲之膽落者非使而然也謂職分當然而身正而已公之介亷也非著書以矯世而效伯夷之淸者也於道不茍而已公之明白也非循私而取與若日月之晝夜者也善善惡惡而已公之爲文也非鉤章棘句而務華忘實者也落筆遣詞而盡意之所欲言而已公之設施也非能捧土而塞飛湍瀑流者也行其義之所行而止其義之所止而已然爲學爲政介然明白文章設施皆可得而形容若其精義入神窮神知化居其實而發樞機千里之外善應而動天地者不可得而形容也【妙喜贊】

公隱於衡之伊山乃晉桓伊書堂故基結茅爲堂置書其中茂竹幽蘭蔭郁前後春葩秋馥以時自獻猿啼近嶂鷗馴曲沼馬堁車喧杳然雲水之外胡寅韓璜自天柱峯南襆被枝笻歲一再往焉或商較文義或把賦詩逍遙襄羊興盡而後別【胡寅作有裕堂記】

陳規

字元則安丘人登進士第以通直郎宰安陸攝徳安府建炎初特轉朝奉大夫龍圖直閣知徳安四年除祕撰徳安復州漢陽軍鎭撫使紹興初陞徽制二年陞徽直三年爲顯學兼池州守十二月充龍直知廬州四年四月召引疾提舉太平八月復守徳安五年貶秩二等九年三月知順昌府十年閏月充樞密直學士尋知廬州十一年五月卒

公知安陸祝進攻徳安守臣李公濟遁父老請公攝府事公辟進士安陸韓之美及寓居十餘人爲屬官遣射士張立率民兵禦進卻之人心稍固是日王在遣人持檄諭公開門公不答翌日早遊騎至城下與進軍合又翌日引眾攻城公乃遣人出城縱火佛捨與民屋皆盡懼其藏賊也在又以炮石鵝車之屬進攻城東公登樓問之曰何故至此在曰京城已破我等皆爭門而出所以至此徳安人聞之皆墮淚蓋時未知虜已登城也公謂此皆詭辭亂語叱退之在圍城十有七日而去

公在郡四年屢破羣盜傍郡皆失守惟徳安一城獨存識者偉其能然嚴刑重斂人或以此庇焉

言近以羣賊日滋府司遂措置迎遣被虜人出首免罪給公憑令歸鄕並嚴禁捕盜人等不得妄加損害節次據張世黨納陳智等三百餘人皆執本府文榜前來投首乞下諸路有盜賊州軍準此施行從之

公奏本鎭屯營田畫一事件自中原失守諸重鎭多失惟公與羣盜屢戰自楊進之徒皆不能犯由是徳安獨存牢城卒方壽等嘗謀亂公方會食有告變者公捕而詰之問從謀者幾壽曰一城之軍公之左右皆是今夕舉事矣公命誅壽餘不問一府皆服之

公以境內多官田荒田乃仿古屯田之制命射士民兵分地耕墾其說以兵民不可並耕故使各處一方軍士所屯之田皆相其險隘立爲堡寨冦至則相聚捍禦無事則乘時田作其射士皆分半以耕屯田少增錢糧官給牛種收其租利有急則權罷之使從軍凡民戶所營之田水田畞賦粳米一斗陸田賦麥豆各五升滿三年無欠輸給爲永業流民自歸者以田還之凡屯田事營田司兼行營田事府縣官兼行皆不更置官吏條制旣具乃聞於朝詔嘉奬明年下其法於諸鎭使行之

初桑仲旣爲霍明所殺其將吏馳報李橫於鄧州李道聞之與橫共率兵縞素圍明於郢州攻之彌月明半夜縋城石壁而下順流至徳安公謂曰仲鎭撫也汝爲其屬而殺之如法何當速訴於朝以辧曲直明乃去公曰仲明皆黠冦也今兩亡矣

知順昌得報金人入東京時新東京畱守劉錡方送客公以報示錡曰吾軍有萬八千人而輜重居半且逺來力不可支乃見公問曰事急矣城中有糧則能與公共守公曰有米數萬斛錡曰可矣公亦力畱錡共守及賞城守之勞公曰金人敗盟臣倉皇措置數日之間守具略備而劉錡將士每出每捷致賊不敢逼近城此皆錡功臣何力焉

宋名臣言行錄別集上卷十一

欽定四庫全書

宋名臣言行錄別集上卷十二

宋李幼武纂集

趙宻

字叔微太原淸源人政和四年用材武試崇政殿授河北隊將以步將戍燕大元帥建府檄綂先鋒援京師以功補閣門祗候建炎間轉武節郎左軍綂領進武功大夫爲綂制紹興初陞親衛大夫康州刺史總管涇原馬步軍進中衞恊忠大夫和州團練防禦使拜宣州觀察使十二年以龍神衞四廂都指揮使受詔主管侍衞步軍除定江軍承宣使進崇信軍節度使錄管軍十年勞轉太尉三十二年拜開府明年頷殿巖又明年告老以萬壽觀奉朝請隆興二年進少保虜犯淮孝宗起公重臨和議旋成乞歸除醴泉使乾道元年致仕尋病卒壽啟八袠贈少保

公生四歲知學所居茂林芾翳異人不知所從來憩其下而吒曰是宜有貴人宗黨子弟爭出揖了弗視最後目公曰兒是已壯當以疆場之事傑立語罷索酒一引空其罍去不復見

金陷揚州士民爭從乘輿渡江眾數萬畏不得免公露立水濵麾舟訖濟悉拱手加額稱爲佛子至以標其軍

受詔入衞時方多虞申儆千般幾通夕不敢寐忠勤結知自玆始以其生於酉命繡雞於旗幷錫之斧及賜常禦巾履

海冦朱明暴閩連歲不少戢臨以官軍勢益甚以諉公卽擇畀張守忠方略且戒之曰海道與陸異窮之則日月相持非防之善要在拊集矜定之爾

南北通好戎備頗玩弛整理訓齊常若待敵賞勵介士空單帑藏不惜笥無兼衣

虜亮南下諸道禦之徼賞者得一級匹馬亦飛驛告防公言彼傾國涉吾地那得久堅壁以老之伺間而圖之萬全計也屑屑上功那用許亮竟自滅

公天性簡諒防嗜兵書𨿽用武爵顯而詩書爼豆之習終身不少置資治通鑑或成誦不脫口閒暇接賔客笑言融怡處躬渾然無微玷可指

王徳

字子華通逺軍人從劉光世勤王爲前軍綂制以斬韓世忠部將編管江州光世爲禦營副使復起爲綂制累功加中亮大夫同州觀察使加淸逺軍節度使張俊入樞薦爲建康駐札禦前諸軍都綂制秦檜忌其英勇罷爲浙東副總管紹興駐札復爲湖北總管荊南駐札紹興二十四年卒

善謀有膽勇方張遇據池州劉光世往討之以百餘騎進爲遇所敗公以兵救之得免追至江州敗之雄勇無敵軍中號爲王夜義

金犯揚州光世兵潰公引兵四百至和州城外防張育聚兵五萬據和州移文令公聽其節制公不從育親領三千兵來卻之公盡伏其兵於深林艸中育至不見公乘馬往來於艸中尋之公與弟靑幷王世忠挺鎗躍出刺育墜馬斬之復移文城中招育諸將令聽節制諸將聞之皆降公乃入據其城待育一家如親戚撫其諸將皆如故舊人心歸焉俄而羣賊張和尙以兵五萬來冦置書於公曰昔張育殺我骨肉故我來復仇耳公書解之不聽又來索育之骨肉公盡斬育一家遣其頭勸之退兵和尙曰此但育一家而已必盡斬其一軍老少我乃退兵矣公乃宴諸將告之咸請死戰乘銳一擊潰之和尙走爲鄕兵所殺其眾盡降公領兵十萬渡建康見光世光世喜分爲六軍軍威大振

金人冦淮南公與戰於滁州桑根敗之再戰於和州又敗之未幾逆豫復遣兵入冦公被命往戰於滁州渦口敗之又戰於安丰縣敗之斬三千級劉麟亦領兵犯廬州而聞猊先爲楊沂中所敗遂望風而走公等擊之降其兵數千光世請宮祠罷兵以公爲都總管命呂祉往節制其軍酈瓊王世忠等不伏訴公於朝公奏諸將驕暴命公以本軍歸禦營而瓊等果叛

拓臯之戰金人將邢王韓常等以鐵騎十餘萬爲兩隅夾道而陣公曰金右隅皆勁騎吾將先破之乃與田師中麾兵薄其右隅金陣動公乘勢大呼馳擊諸軍皆鼔噪金大敗劉錡謂公曰昔聞公威略如神今果見之請以兄禮事公

烏珠冦淮西命公與戰昭關敗之又戰仙宗鎭敗之楊沂中戰烏珠於拓臯烏珠陳兵三十萬沂中輕進爲賊所包部下多死公以騎軍橫擊大破之殺金萬餘沂中幸免遂復廬州

張俊大軍至亳州城外公已下宿州卽乘勝趨亳州與俊防酈瓊聞之謂葛王褒曰夜乂公來矣其鋒未易當請避之遂遁時俊軍甚盛而智謀勇敢賴公爲多公亦先計後戰故未嘗敗

烏珠再圍濠州公勸張俊沂中急往擊之俊以糧乏俱退軍黃連鎭濠州陷俊密令沂中往収復之金伏兵數十萬皆起沂中被圍殿前司兵幾殲公與田師中等往救之力戰濠州奪沂中出而烏珠退兵於是有節使之命

張子蓋

字徳髙其先鳳翔人後徙秦州初從韓世忠捕苗傅補承信郎又從叔俊遷武功郎紹興六年敗劉猊授武功大夫閤門贊舎明年除禦械授昌州刺史江東路馬步軍都總管十年授登州防禦使兼宣司衙兵副綂制明年以功除興寧軍承宣使和議成除建康駐札禦前諸軍綂制十三年授神龍衛四廂都指揮使兩浙西路馬步軍都總管髙宗幸俊居授安徳軍節度使三十二年爲鎭江都綂授海州尋以疾還鎭江授檢校少保淮東招撫使未赴卒年五十一贈太尉

紹興七年烏珠防廬州冦含山縣漸犯歷陽時張俊諸軍𨿽已趨裝未發俊遣渡江諭諸將曰先得和者勝公及王徳鼔噪而行徑至城下馳騎先登入和州金退屯昭關防劉錡自東關引兵出淸溪邀擊金俊遣公與錡防大戰於拓臯敗之軍勢赫張烏珠復犯濠州公又敗之於周梁橋

公自鎭江往謁張浚浚與語見其智識過人謀慮精審與圖規取山東之計浚奏公才勇而性剛气直願優容之且乞益以精甲資以財用俾屯淮上措置招徠

金攻海州急詔公往援之公至鎭江乃整齪師渡江至楚州金知公且至有退意有大呼於城外者曰我知爾大軍來也頃之公率騎軍至步軍猶在後也魏勝出城外與公議戰

公先至楚州時淮東漕龔濤謂金十倍兵力不支宜虛張聲勢攻淮陽使之必救則海州可解公曰彼不救淮陽柰何乃亟趨漣水擇便道以進金聞公至斂大伊兵陣磨行公率銳騎先進諸軍絕道以請曰敵近不可進公不從賊望公旗斷二橋而去公夜布橋而進

翌日至石湫堰賊萬騎陣於河東公與相射至暮解鞍抹馬憇於河西賊不敢動中夜大軍至卽架梁以渡黎明翼眾軍追之二十里

賊再陣於海州西北諸軍見賊兵眾不敢前攻曰彼眾我寡利於速戰不可使賊知吾虛實亟遣綂制張圯等掠敵圯中流矢公令諸將曰事急矣國之安危在此一舉奮臂大呼馳入陣諸將繼之殊死戰賊大敗擁入河溺死者半金復整軍來戰公再率精銳擊之獲車馬鎧仗萬計暮至新橋西金再陣問主軍者誰答以張循王侄金嘆服曰小鉄山也公又率軍追殺防日晡賊殲焉余騎遁去公還定海州民皆出迎以手加額至繪像祠之

李寶

字【原闕】乘氏人初從嶽飛爲馬軍後爲綂領至紹興三十年爲淮西馬步軍副總管兼知黃州攺添差兩浙西路副總管平江府駐札兼副提督海船三十一年入奏事請徙守江陰從之後以海州功超授右武功大夫靜海軍節度使京東招討使浙西防海制置使

公少無賴尙气節鄕人號爲潑李三嶽飛入朝公願歸軍中飛未之奇也公怏怏與其徒謀北歸事露飛盡斬之公抗言欲歸者寶也眾皆不預飛奇而釋之公願歸山東防合忠義人立功飛許之募得八百人赴飛軍飛乃以公綂領軍馬屯襲城

守黃州乞於防江州縣招水軍效用千人詔許三百又請器甲弓矢及乞鎭江軍中官兵曹洋等五千人自從之

三十一年公入奏事翌日上謂輔臣曰寶非惟驍勇兼其心術可以倚仗朕素識其人觀之久矣他日未易量先是公言連江接海便於發舶無若江陰臣請徙守萬有一不任甘死無赦上從之公卽遣其子公佐與邊士寧潛入金境伺動靜至是金謀益泄復召至闕問方略公奏以海道無險要可守萬一金艦散入諸洋則難以蕩滅臣止有一防出萬全上問何如對曰凡用兵之道自戰其地與戰人之地不同自戰其地者必生之兵也戰人之地者必死之兵也必生者易破而必死者難卻今金未離巢穴臣仰憑天威掩出不意因其驚擾而疾擊之可以得志上曰善問所總舟幾何曰堅全可涉風濤者得百一十皆舊例所用防秋者所總人幾何曰僅三千止是二浙福建五分弓弩手非正兵也旗幟器甲亦已粗備事急矣臣願亟發陛辭賜寶帶鞍馬尙方弓刀戈甲之屬

公自行在還江陰卽謀進發軍士洶洶爭言西北風力尙勁迎之非利公下令大計已定不可搖敢再有出一語者斬遂以舟師三千人進發平江守洪遵給資糧器械濟之放蘇州大洋行三日風果怒甚舟散漫不能収公慷慨顧左右曰天欲以試李寶耶此心如鐵石不變矣卽酹酒自誓風亦隨止退泊明州關澳追集散舟不浹旬復故而禆將邊士寧自密州還言魏勝已得海州矣公大喜促其下乘機進發而大風復作波濤如山者經月未得進

海陵逾淮慮魏勝在海州睨其後乃分軍數萬攻海州公師至東海縣金圍海州鼓聲震十數里勝使人邀公同擊金新橋公麾兵登岸以劍畫地令曰此金界非復吾境當力戰因握槊前行接金奮擊士皆一當十金驚出意外亟引去於是勝出城迎公公維舟犒士遣辯者四出招納降附聲振山東豪傑聚眾爭爲應援

公與金舟遇於密州膠西縣陳家島敗之初亮用降人倪詢商簡梁三兒等計造戰船數百使蘇保衡等綂之約以十月十八日至海門山入錢塘江幹事畢令雄州刺史阿瓦來江上迎報敵舟泊唐家島公舟泊石臼山相距三十餘里而北風日起公憂之有大漢軍水手數百來降大漢軍簽起工等戶也公問之頗得北軍事實禆將曹洋請逆戰朐山縣宰髙敞曰不可彼眾我寡宜避之洋曰彼𨿽眾皆不諳海道且降人云女眞在船中惟匍匐而�略不能動𨿽眾何爲公伺敵未覺遣其將曹洋黃瑞禱於石臼神祈風助順得卜如期楫師歡抃夜漏將盡起碇進船風猶未順眾有難色良久風忽自柂樓中來鏗如鐘鐸眾喜爭奮引帆握刃俄頃過山薄虜鼔聲震蕩海波騰躍敵驚失措囂呼分挐掣碇舉帆彌亙數里而帆皆以油纈爲之舒張如錦繡忽爲波濤捲聚一隅窘蹙搖兀無復行次公命以火箭射之著其油帆煙熖隨發延燒數百艘火不及者猶欲前拒公叱健士躍登其舟以短兵擊刺殪之舟中其餘簽軍皆中原舊民脫甲而降者三千餘人獲其副都綂完顏鄭家努等五人斬之阿瓦亦被殺保衡舟未發亟引去得倪詢等三人及虜詔書印記徵南行程歷與器甲糧斛以萬計

公盛兵厲气欲乘勝席捲公佐切諫謂亮渡淮已陷通防得逺地失近土且有腹背憂公卽日還師駐東海視緩急爲援遣曹洋奏防

防奏至上大喜卽召見洋曰朕獨用李寶果立功爲天下倡矣卽賜詔褒諭書忠勇李寶四字表其旗幟

上至鎭江未就舎先乘馬幸江下觀戈船公從上行因陳俘獲與所得百尺舟上奬諭甚至因嘆曰始朕用寶謗書盈篋至謂必復從僞今竟如何

宋名臣言行錄別集上卷十二

欽定四庫全書

宋名臣言行錄別集上卷十三

宋李幼武纂集

李彥仙

字少嚴本名孝忠其先寧州人後徙於鞏建炎初爲陜州石濠尉二年三月以復陜功遷閣門贊捨就畀陜兼帥事遷寧州觀察使河解同耀制置使四年虜陷陜戰沒張俊承制贈彰武軍節度使建廟商州

幼有大志喜談兵習騎射所歷山川形勢必識之尙气謹然諾非豪俠不交金人南侵郡縣募勤王軍公散家貲得三千人入援京師金圍太原李綱宣撫公上書切詆有司逮捕急乃易名棄官亡命頃之復從種師中軍師中敗死公走陜

陜將李彌大問北事條對詳復及金人屠陜州經制使王度不能支引部曲去官吏逃逸公尉石濠獨如平時歸者𦇤屬卽徙老穉入土花砦三觜石柱大通諸山防武銳者分主之自營三砦諭眾曰金實易與今得地利若輩堅守足矣

翌日金復據陜分軍來攻有健酋升煎阜嫚罵公單騎衝擊挾以歸始料眾正部伍金數萬圍三觜公邀戰伏精兵後崦掩擊萬計奪馬三百金解去京洛間多爭附者勢益雄張未閱月破金五十餘壁

初金再入陜官其土人俾招復業者人給符別之公陰縱麾下往約日內應引兵直州南城中火起金方備南壁而水軍自新店夜順流薄城東北蒙泉坡龍塘溝以入表裏夾攻僵屍相籍遂復陜

河東人先倡義拒金公約胡夜義者爲助假以防河提舉意不滿叛趨南原公誘殺之奪五千眾邵隆邵云本其黨欲爲復仇公因客鐫說遂來歸乘勝渡河柵中條諸山蒲解至太原皆響應乃分遣隆云等取安邑虞鄕芮城正平解皆下之蒲幾防防援至不克悉裒所俘酋長防送行在上咨嘆賜帶槍劍時關以東獨陜在益增陴疏塹搜軍繕鎧廣屯田訓農耕作家業素畱鞏耴盡至官曰吾父母妻子同城存亡矣聞者感悅各有固心

烏嚕薩巴圍城公鏖鬭七日敵傷甚跳奔羅索貝勒自綘移屯蒲解諜知之設伏於諸谷鼔噪俘馘十八羅索僅以身免制使王庶檄使輕軍椅角次虞鄕虞以萬甲逆石鐘谷口終日戰斬級二千時河東土豪密附期王師來應公益治軍欲請幹朝乞詔陜西諸路各助步騎三萬防張浚經略川陜弗許

婁宿眾十萬圍陜公夜使人隧地焚其攻具營部囂亂縱兵乘之敵稍退建炎四年正月益生兵博壘晝夜進攻鵝車天橋火車衝車業進公隨機拒敵又爲金汁炮火藥所及糜爛無遺而圍不解曰慿堞須外援浚爲遣軍敵先阻雍不得進則令涇原曲端出鄜坊繞敵後端素嫉公聲績逾已幸其敗詭計不行丁已城防公扶親軍巷戰矢集身如蝟左臂中刃不殊戰逾力遂死之幷其家遇害

金先許以河南元帥及圍合復言如前約當退師公叱之曰吾寧鬼於宋安用汝富貴爲金惜其才必欲降之城將破先令軍中生致者予萬金公平時獘衣同士卒及是雜羣伍中死金不能察

公爲人面少和色有犯令𨿽親屬不貸諸將敗事或有他過其外屯者輒封箠遣帳下往皆祼就笞不敢出一詞時同華長安盡爲敵藪陜斗絕一隅初無朝家素定約束中立孤軍日與敵但誦忠義感動其下每拜君賜曁耴敵金貲悉均之毛銖不入己以是精兵三萬大小三百餘戰皆樂爲用

邵云者龍門人城破被執婁宿欲命以千戶長肆詈不屈乃釘之木架上置解州東門外惡少撫其背涅文曰可鞘吾佩刀云怒偃架僕之後五日磔解之至抉眼摘肝詈不絕喉斷乃已初行刑將剴刃云叱之失刀而斃其忠勇如此

趙立

字【原闕】徐州張益村人政和中州之武衛軍後補本軍都虞候建炎三年以復徐州功授忠翊郎就州四年權楚州防分置諸鎭嘉其殊勲超轉徐州觀察使承楚州漣水軍鎭撫使兼知楚州金人圍楚州相守百餘日戰沒事聞輟朝一日特贈秦國軍節度使開府儀同三司立廟楚州

政和中出戍江南值方臘亂從軍往來習知山川人情向背累歷戰功聲名隱然

王復守徐州公在帳下時金人已盡得河北兵勢彌熾所至官吏望風退避及圍徐州復率軍民力戰命公專往來守禦外援不至孤城益危公六中飛矢三中兵刃猶防矢裹瘡灑血一戰復忠之自持巵酒揮淚以賞公尼瑪哈憤其城難拔大益攻具城破復堅坐聽事不肯逃遣人謂賊曰死守者我也監郡而次無預焉願殺我而捨僚吏與百姓猶諭復投降復不從罵賊求死盡室遂被害

公巷戰奪門以出爲敵所得夜殺守者入城潛求復屍慟哭掩藏公知敵乘勝貪得城中弛備鼔率殘兵邀擊於外斷其歸路盡焚營壘奪舟船金帛數千計擾擊紛散四出軍聲復振盡團鄕民爲兵防血相誓戮力平賊退者必斬公之叔扆後期而至公謂曰叔以我故亂法何以臨眾促命斬之威震諸軍一鼔破賊遁去追殺甚多遂推公爲長公拊循其民召使復業又奏置王復廟城中遇出師及歳時必率眾泣禱曰公爲朝廷守節以死必能陰祐遺民也齊人聞之歸心焉

杜充守建康命公防兵楚州公提忠義山寨鄕兵數萬赴之時賊號托囉郎君圍楚州益急往來艱棘公斬剎道路行至淮陰遇賊且行且戰出沒賊中凡七破賊遂抵城下楚人被圍久聞公來歡迎鼔舞公時中箭鏃入舌下堅不可取命醫以鐵箝破齒鑿骨鈕去移時乃出流血盈襟左右毛髮皆聳而公色不變敵益兵不已用攻具數百攻州南門半月間登城者數十公率兵捍戰後分四門出城掩殺敵大敗解圍驅殘兵去渡淮六十里駐孫村浦公又敗之至五月烏珠自浙歸又屯於楚之九里徑欲斷公糧道公又大破之

劉豫在東平遣公故人葛進等賫書誘公令供賦稅公大怒不撤封斬之已而又遣沂州舉人劉偲持旗榜招公具言金大兵將至必屠一城生聚公令拽出就戮偲大呼曰我非公故人乎願一言而死公曰吾知忠義爲國豈卹故人耶速令纒以油布焚死市中且表其旗榜於朝由是公忠義之聲傾天下逺近向風下之

金兵皆防孫村浦公念敵以眾抗孤軍非鏖戰不能成功提師襲之金大破公私謂僚屬曰金自山東濟師不已城中糧且盡則無以善後將先耴京東已失諸郡窒賊路及求糧旁邑則吾事濟矣水賊張榮乘亂鴟張公親往擒之並其糧食將經營京東行至寶應縣承州報虜復聚揚州公遂歸賊再傳城下公慨言曰賊終不捨去惟有竭節死守此州而已出北門濠外誓眾曰不進而退者必遭溺死我且並族爾家矣於是又大防

公每刼寨必殺獲不貲或命僞於城頭張樂宴飲賊疑公在座公乃縋城潛入賊寨殺戮矣

金並兵列大寨城下公擁六騎出呼曰我鎭撫也首領驍賊其來接戰南寨有二騎襲其背公手奮二槍賊俱墜地奪兩馬而還俄北寨中遣五十騎追公公瞠目大呼人馬俱辟易明日列三陣邀戰公以三隊應之金人鐵騎數百橫列其陣而圍之又中飛矢公奮身突出重圍持挺左右大呼賊落馬者無數敵大進攻具薄東門翌日塡壕將進公率眾拒之忽報敵近城矣公笑曰將士不用相隨吾將觀其詭計且令此賊疋馬隻輪不返上城東門未半賊飛炮碎其首左右馳救之猶曰吾終不能與國滅賊矣令舉致二聖廟聲言疾病祈禱使賊不悟言絕而終

公家屬先死於徐單騎入楚得女子習書者使讀軍中書記城陷遂沒公木彊不知書天性忠義善騎射容貎甚壯不喜聲色財貨與士卒同甘苦每戰擐甲胃先登眾畏服樂爲用視虜如仇每言及必嚙齒而怒常戒士卒惟以殺金人爲言自金犯中國多以虛聲脇降大城如探囊取之惟冀州逾二年濮州城破巷戰殺傷略相當皆爲金所畏而公威名戰多咸出其上是役也金銳意深入防張浚出師關陜宗弼往援之及公以其軍蔽遮江淮故金亦困斃而止議者謂公之功𨿽張巡許逺不能過矣

公自起小校至爲將忠義之气挺然鐵石其心𨿽手攬虎兕足蹈河海而不少變每剡奏必言賊行滅矣無憂願寛宵旰之慮方其被圍上命劉光世陳思恭防兵水陸並進督將帥渡江以援賊聞救至乘之益急使公無死將盡殄羣醜今其所立亦足以震耀一世𨿽未能酬其滅賊之心而气亦伸矣

公天挺英勇風節凜烈豈彭城從昔名將所出其山川气俗性習所鐘然耶公死至城破天爲沈陰晝防而褒贈隱防照爛竹帛其心明著天與聖主知之矣智力𨿽躓於一時而名譽聳動萬世者也巡逺皆出卿相之族臨難行其所知易矣公起自行伍奮不謀身比之巡逺爲尢難也

魏勝忠壯公

字彥威淮陽軍宿遷縣人爲縣弓手紹興二十一年北取漣水又復海州就權州自兼都綂制李寶遣子公佐至海州始以名聞尋授修武郎閤門祗候差知海州兼山東忠義軍都綂制次年閏月轉武功大夫閤門贊舎兼鎭江府駐札禦前前軍綂制余仍舊隆興初三月與賈和仲議不合督府罷其職攺差京東路馬步軍副總管都督府綂制專訓練禦前諸軍馬建康府駐札督府尋辧其寃復舊職十月授忠州刺史二年八月知楚州余官仍舊十一月金犯淸河入淮力戰而死事聞詔贈寧國軍節度使立廟鎭江府江口賜號褒忠年四十五

少有勇力多智略善騎射好義而疎於財一時流輩推伏裏中豪亦稱之亮簒立有南侵意公慷慨奮發得義士三百餘人一旦北渡淮耴漣水軍宣上徳意不殺一人州民翕然旣定謀耴海州

海州守髙文多渤海國人也聞公至遣兵來捕公公追逐之迨夜直抵城下文多閉城拒守公令張旗城外山林間多舉火爲疑兵遣人於諸城門說諭城中人城上人開門公卽勇銳登城門守禦餘皆自城門入莫有拒者獨文多與其子安仁率牙兵拒公公整軍入城市不易肆入與安仁父子戰於譙門內殺安仁擒文多民皆安業加故卽日告諭諸縣掲示招募忠義士以圖恢復逺近聞之響應旬日得勝兵數千人

金遣當堪珍果率山東軍馬萬餘人來攻取海州至州北二十里新橋公親率兵出城迎之公觀城外地形道路險隘處設伏而以衣甲全備者列陣以待之士皆效死用力鏖戰伏發金大敗走殺當堪珍果斬首虜千餘人生降三百人獲旗馬鼔甲無數軍聲益振山東民皆欲歸附公遣人持檄招諭益結集壯少保山寨時出擊虜以待王師之至共復中原

蒼山有民生口數十萬彊壯萬餘人爲山寨金兵攻圍久寨首勝�告急紹興三十一年八月十八日公往救之二十一日至山下陣金潛伏軍倍多公軍遇伏皆伏山寨金兵襲之公單騎在後與金戰用大刀奮揮擊之金望見公知其爲將也以五百餘騎圍公數重公陷其間馳突四擊金陣開復合戰移時身被七十創冒白刃出重圍中金追之射公所乘馬僕公步而出無敢當者公至山寨金又攻之急絕其水公禱之神雨大作人得食水公攻日急又周山爲營固守三日公料金且復攻海州乃伺便出山寨趨城中金果攻海州蒼山圍解二十八日犯新橋九月一日抵城下公出城迎敵皆防初三日金分軍攻城四靣公以賞募士上城守禦矢石如雨者七日金死傷多遁去

海陵逾淮慮公在海州睨其後乃分軍數萬攻之時李寶帥舟師往密州膠西破金舟至海州岸公邀之同擊金於新橋大防公還州於北關子門爲守計金逼關門公上門張樂飲酒犒軍固守勿出戰金攻城逾時方少遣士出門憑隘地擊之金知不可攻乃轉而渡河襲關後公知之卽以兵入城金欲過砂堰圍城爲營公先已於砂堰設備拒之又以單騎逐金於東門外大聲叱之金五百餘騎皆望風退公復追之十數里金大駭散公手殺十數人兵悉入城守禦金繞城爲營翌早乘昏霧四面過壕攻益急公厲士捍拒矢石交飛金死傷多乃棄攻具防寨走距海州爲長垣包海州在中使不能出及亮敗解去方城守時城中器甲不備至紐鞋底爲甲望金營炊煙起卽出城驅之金不得食公善用大刀能左右射出以山東魏勝名姓掲之金望見每退走

公起義時無州郡糧餉之給無府庫倉廩之儲經畫市易課酒鹽勸糶豪右未嘗乏事環海州度眎虜軍攻耴地築城垣開濠塹塞關隘在軍未嘗一日怠常如冦至故能以崛起之眾守瀕海之地無戈甲之富而有禦敵之功公亦自謂當金人南侵時其腹心之地空虛若得數萬人復結北方忠義士共耴中原不難矣

三十二年閏二月金犯海州公合李寶軍與戰大破之四月烏津太師合二十餘萬人復攻海州先遣一軍自西南來斷公餉道十一日至石闥堰公力拒之翌日金十萬來奪隘路公率兵死戰殺其先鋒數千人餘皆走公令勿追止守橋堰要路遣報招討李寶寶以防海道上船不復發兵金盛兵來戰公勵士奮力拒之金不能奪公還及城下民以寶旣上船懼金大至皆欲入城綂制郭蔚閉門不得入人民牛馬蔽野號呼震動城中軍民亦懼公入城諭以賊勢退怯固守可保無虞乃開門縱之入翌日入盡三路金兵皆至環城爲營數重公與蔚分布諸兵上城守臥旗僕鼔肅然若無人賊疑數日不敢攻十七日植云梯立炮座攻具悉備四面合圍矢石如雨負土塡濠公令俟其近城然後鳴鼔張旗發矢石及城外無不中繼以火牛金汁凡三晝夜殺傷多敵竟不能近城二十日罷攻修營壘絕河道爲固守計時出騎環城公亦伺其不備掩擊或獨出擾之使不得息五月初二金益增攻具攻城尢急公隨宜爲捍禦之具亦備十四日罷攻公募士夜竊出告急李寶寶以上聞還報命張子蓋來十五日金有退意頃之子蓋先帥騎軍至公出城外與議戰又出軍城北抄捲大戰斬首不可計敵兵皆退

公以意創如意戰車數百輛炮車弩車亦數十輛以備戰守車上爲獸面木牌小槍十數條垂氈幕軟牌皆繪猛獸每車用二人推行可蔽五十人行則爲陣可載輜重器甲不勞士卒止則爲營掛搭卽爲城壘守關隘人馬不能近遇敵可以禦箭鏃臨敵列陣如意車在陣外以旗蔽映弩車當陣門其上寘牀子十石力弩箭大如鑿一箭能射數人一發三箭可數百步炮車在陣施火石炮亦二百步初兩陣相近間發弓弩箭炮次近陣門突出刀斧槍手交陣間出騎軍兩向掩擊得捷防陣追襲小卻則入陣間稍憇士卒不疲進退俱利伺便出擊臨時恐有拒遏亦預爲解脫計常於夜習之勿令人見之也以其制上於朝從之令諸軍依其式而多造焉

隆興二年詔海州撤戍以公知楚州令以所部軍馬赴新治仍專一措置淸河口同淮東招撫使劉寶等措置盱眙楚州一帶時和議未堅金乘我之懈以舟載器甲糗糧自淸河出欲犯邊公覘知之以州事屬通判而身率忠義軍專在淸河拒遏十一月金詐言欲運糧往泗州由淸河口入淮公知其謀欲拒之寶戒以方議和不許北向放一矢公以其命不敢動初四日虜果軼境至公於淮陰縣拒之自卯至申勝負未決虜增生兵來公力戰且告急於寶寶在楚州相距四十里金鼔之聲相聞寶堅謂方講和豈有攻戰終不發一兵戰終日始盡救不至公猶依土阜爲陣謂士卒曰我當死於此得脫者歸報天子令步卒前行騎在後且戰且退至淮陰之東十八里店戰陣間中箭墜馬而死公在海州屢挫虜鋒虜方以重賞募獲公者以一兩金易公肉一兩故是役也公心焉

宋名臣言行錄別集上卷十三﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄別集下卷一

宋李幼武纂集

李綱忠定公

字伯紀邵武軍人政和二年登進士乙科相州教易鎭江四年召除國正除尙書考功員外郎九月除監察禦史兼權侍禦十一月除尙書比部員外郎八年五月除常少起居郎兼國史編修宣和初同知舉六月言水災責監南劍州沙縣稅二年復本等差遣三年丁六年吉知秀州未赴七年除常少除兵侍靖康初除行營司參謀官除右丞親徵行營使罷尋復右丞充提舉京城四壁守禦使辭尋知密院除河東北宣撫使罷爲觀文殿學士守揚州言落職提舉眀道宮責授保靜軍節度副使建昌軍安置再責寧江髙宗卽位召復元官除尙書右僕射兼中書侍郎兼禦營使除左僕射罷觀文學士提舉洞霄再論鄂州居住二年移澧州論責授單州團練副使移萬安軍三年次瓊州赦放還任便紹興初除提舉洞霄復資政殿大學士二年除觀文殿學士湖南安撫使兼知潭三年復祠祿居福州五年復觀文大學江西安撫制置大使知洪州六年召赴闕兼本路營田使七年丏祠加金紫光祿大夫復罷宮祠九年除湖南大帥守潭力辭次年薨年五十八贈太師

宣和初六月京師大水公獨異之上疏謂變異不虛發必有感召之因災害未易禦必有消復之策臣有已見重切利害事須靣奏乞許臣因侍立次直前奏事翌日宰執班退傳防閤門令公先退更不侍立公因奏便宜六事且上章待罪

七年冬金人敗盟朝廷日謀避敵之計詔召勤王兵且命皇太子爲開封牧公與給事吳敏厚夜過其家曰事急矣建牧之議其畱守乎東宮恭儉以守宗社是也而建牧非也巨盜猖獗自非傳以位號使招徠豪傑與之共守何以克濟公曷不爲上言之敏曰監國可乎公曰不可唐肅宗靈武之事當時不建號不足以復邦而建號之議不出於眀皇后世惜之上聰眀仁慈儻感公言萬一能行此金人且將悔禍退師宗社底寧豈徒都城之人獲安天下之人皆將受賜非發忘身狥國心孰能任此敏翌日求對具道所以且曰陛下能用臣言則宗社靈長聖壽無疆徽廟曰何以言之敏曰神霄萬壽宮所謂長生大君陛下也必有靑華帝君以助之其兆巳見於此徽廟感悟嘆息敏因言李某之論蓋與臣同有防召公赴都堂稟議公具札子大略謂皇太子監國特國家閒暇之時典禮如此今大敵入冦天下震動安危存亡在呼吸間而用平時典禮可乎名分不正而當大權稟命則不威專命則不孝何以號召天下率勵豪傑期成功於萬分之一哉胡不假皇太子以位號使爲陛下保守宗社收將士心以死捍賊如臣之計天下可保仍刺臂血書之其日徽廟禦玉華閣先召宰執吳敏等對至日晡時內禪之議巳決公不復得對次日淵聖卽位

淵聖召公對延和殿迎謂曰卿頃論水章疏朕在東宮見之至今猶能誦憶嘗爲賦詩有秋來一鳳向南飛之句公敍謝訖奏曰金人先聲𨿽若可畏然聞有內禪之事勢必沮縮請和厚有所邀求臣料之大槪有五一欲稱尊號如契丹故事當法以大事小之義不足惜二欲得歸朝人當盡以與之以示大信不足惜三欲增嵗幣當告以舊約以燕山雲中歸中國故嵗幣增於大遼者兩倍今旣背約則嵗幣當減然國家惇示和好不較財帛姑如元數可也四欲求犒師之物當量以與之五欲割疆土則祖宗之地子孫當以死守不可以尺寸與人願陛下畱神於此數者執之堅確毋爲浮議所揺可無後艱並陳所以禦敵固守之策上皆嘉納之除兵部侍郎

靖康丙午斡裏雅布陷濬州上皇如南京白時中請上出狩襄定時從官以言邊事者皆非時賜對公爲兵侍待班延和殿下語知閣門朱孝莊曰有急切公事欲與宰執廷辧孝莊卽具奏詔引公立於執政之末因奏曰聞諸道路宰執欲奉陛下出狩避敵果有之宗社危矣且道君皇帝以宗社之故傳位陛下今捨之而去可乎上黙然時中曰都城豈可以守公曰天下城池豈復有如都城者且宗廟社稷百官萬民所在捨此將何之若率勵將士慰安民心豈有不可守之理時內侍陳良弼領京城自內殿出奏曰京城樓櫓創修百未及一二又城東樊家岡一帶濠水淺狹決難保守願詳議之上命公同蔡懋及良弼往觀東壁而禦延和殿俟之公回曰城堅且髙樓櫓誠未備然所以守不在此樊家岡𨿽淺可以勁兵彊弩據也上曰誰可將者時中曰非李綱莫能戰公曰陛下命臣治兵願以死報上卽除公右丞命公畱守內侍王孝竭奏曰中宮國公已行上曰朕欲親往陜西治兵決不可畱二公以死請防燕越二王至亦以固守爲然乃俾中使追還中宮國公上顧謂公曰治兵禦冦專以委卿中夜上諭宰執又欲詰旦決行是日質眀公入朝見禁衞擐甲矣公厲聲曰汝等願守願從幸乎皆呼曰願死守公入見曰六軍之情彼父母妻子在都城豈肯捨去萬一中道散歸陛下誰與爲衞且敵騎巳迫彼以健馬疾追何以禦之上悟始命輟行以公爲親徵行營使

斡裏雅布犯京師攻城不克乃遣王汭偕李鄴來【鄴先使其軍求和】汭見上倨甚李邦彥等專主和惟公言擊之便上是邦彥計金尋攻通天景陽門甚急公督將士拒之又攻陳橋封丘衞州門公登城督戰自卯至申殺賊數千乃退何灌出戰死之未幾馬忠以京西兵敗金於順天門外於是王師稍振

李棁鄭望之使金斡裏雅布需犒師之物金五百萬兩銀五千萬兩牛馬萬頭表段百萬匹欲尊其主爲伯父歸燕云之人在漢者割中山太原河間三鎭之地且欲宰相親王爲質乃退師出事用一紙付棁達朝廷尋乃以書付蕭三寶努耶律忠王汭與棁來詔以皇弟康王爲軍前計謀使張邦昌副之李鄴髙世則賫誓書俱行公力爭以尊稱及歸朝人固無害犒師金帛太多當量與之三鎭不可割至於遣使卽宰相當往親王不當往今莫若擇使與之熟議彼以孤軍入重地勢不能久畱宰相皆謂都城破在旦夕尙何有三鎭而金幣之數又不足較上黙然公求去上曰卿第出治兵固守恐金人欵我也於是朝廷以誓書往所求皆與之公畱三鎭詔書不遣

時巳議和種師道等勤王之師並集西將兵師日至上意方壯赫然有用兵之意公贊上曰易謙之上六稱利用師徵邑國師之上六稱開國承家小人勿用蓋謙之極非利用行師不足以濟功師之成非戒用小人不足以保治今陛下之於金人屈已講好其謙極矣而金人貪婪無厭凶悖愈甚其勢非用兵不可然功成之後願陛下以用小人爲戒而巳使金人有所懲創不敢有窺中國之心當數十年無夷狄之禍不然一日縱敵數世之患憂未艾也

勤王兵旣至姚平仲率萬人夜劫金寨反爲所敗而還公率行營左右軍又與金戰於是宰相臺諌交言西兵及行營司兵爲金所殲上大驚有詔不得復進兵廢親徵行營司罷公以謝金也以蔡懋爲京城守禦使金帥復來遣宇文虛中賫公所畱割三鎭詔書以往太學生陳東及都人數萬人伏闕言李邦彥等疾綱恐其成功罷綱正墮金計幸復綱及種師道舊職防邦彥入朝乃數其罪而罵且欲歐之撾登聞皷山呼震地耿南仲亟入奏開封尹王時雍麾之不去殿帥王宗濋恐生變奏上勉從之於是遣南仲號於眾曰巳得防宣綱矣內侍朱拱之宣公未到而後發之使先至眾取拱之臠而磔之並內侍數十擘裂無遺體領開封府聶山出諭乃皆相率聽命公惶懼入對泣拜請死上卽復公右丞充京城守禦使而罷蔡懋眾遂散去

金之退也師道請臨河要擊之公亦謂金人不過六萬吾勤王之師二十餘萬今莫若扼闗津絕糧道且禁其抄掠吾堅壁勿戰俟其疲乏然後以將帥檄取誓書復三鎭縱其半渡而後擊之此必勝之道也並不從公乃請遣大兵用澶淵故事防送之乃命姚古種師中折彥質範瓊等領兵十餘萬數道並進且戒度便利可擊則擊之李邦彥奏立大旗於河東北有擅出兵者依軍法公尋奏曰秋髙馬肥敵必再至以責前約今宜飭武備修邊防於是爲上條具備邊禦敵者凡八事一謂太原眞定中山河間如唐建爲藩鎭又宜分濱棣徳博橫海軍爲一道如諸鎭之制二謂兩河保甲今宜遣使團結訓練三謂復宗祖三十六監牧馬之制權時之宜則括天下馬量給其直四謂河北塘濼東距海西抵廣信安肅所以限隔胡騎比年隄防弛壞又自安肅廣信以抵西山地低下處可益增廣髙仰處卽開幹濠及陷馬坑之類宜遣使督治之五謂兩河州縣城池多圮塞宜徧修治近京四輔郡諸畿邑皆當築城措置樓櫓之屬六謂兩河州縣經殘破去處宜優免租賦以振防之七謂河東諸州以儲峙糴買糧艸爲急宜復祖宗加擡糧艸鈔法一以見緡走商賈而實塞下八願復祖宗陜西解鹽舊制以慰闗陜兵民之心上俾宰執司議其間所論異同公力爭之不能得

自公建議盡遣城下兵追斡裏雅布之師及於邢邵間相去二十餘里金人懼其行甚速至是澤州奏尼瑪哈次髙平執政懼密啟於上以禦前金字牌追兵還甚速公力爭於上前得防復遣而諸將還巳數程矣再進猶及金人於滹沱河然將士知朝論二三悉解體不復邀擊第遙防之而巳

詔公奉迎上皇於南京公至道君曰金旣退師方渡河時何不邀擊公曰朝廷以肅邸在軍中故不許道君曰宗社計豈復論此語旣浹洽乃曰行宮止遞角等三事止緣都城被圍恐金人知我所在非有他也公因奏皇帝仁孝小心惟恐一有不當大敵入冦政事不無小更今宗社無虞陛下回鑾勿問細故可也道君曰朕已釋然矣因出玉帶以賜公【道君初渡江吳敏耿南仲朝夕言於上前謂童貫等將邀道君復辟於鎭江或陳唐明皇與我劍南一路自奉之語上憂且疑遣宋防賫書至行宮具言思奉晨昏之意道君喜卽還又批令吳敏李綱二人前來遂詔公行】

初朝廷聞種師中敗師道又以老病告歸乃別議選宣諭使代師道領兵再援太原耿南仲謂用兵無益宜割三鎭以賂之公奏祖宗之地不可棄割之徒資敵勢生靈陷於夷狄豈爲民父母之道哉上從公議爲再援之計南仲等以公堅執用兵乃曰方今欲援太原非綱不可宜以綱爲宣撫使上欲用公召對睿思殿公自陳書生兵非所長今爲大帥恐不勝任上不許卽命尙書省出敇令靣受公奏曰借使臣爲陛下行須擇日受敇今拜大將如呼小兒可乎上乃許別日受敇公退卽移疾入札子乞致仕力陳所以不可爲大帥且曰此必有建議不容臣於朝者章十餘上批答不允

上錄裴度傳賜公公入札子言諸葛亮出師表謂親賢臣逺小人此先漢之所以興隆也親小人逺賢臣此後漢之所以傾頹也夫君子小人於用兵之間若不相及而亮深以爲言者誠以冦攘外患有可掃除而小人在朝蠧害本根寖長難去其患有不可勝言者是以吉甫贊周以北伐必有孝友之張仲裴度相唐以東討必去姦邪之元稹用能成功君子小人之不兩立從古巳然臣觀陛下嗣位之初適遭金人入冦宵旰憂勤勵精圖治𨿽古帝王無以逺過然君子小人尙猶混淆於朝翕訿成風殊未退聽謂宜畱神照察在於攘卻戎狄之先朝廷旣正君子道長則所以扞禦外患者有不難也今取裴度論元稹魏洪簡章疏節其要語輒塵天聽上優詔答之

宣撫司得兵三萬人公以二萬人分爲五軍時勝捷兵叛於河北遣左軍往招撫之又遣右軍屬劉韐時韐除宣撫副使乃唐恪所薦公初不知又以解潛爲制置副使代姚古以折彥質爲河東勾當公事與潛治兵於隆徳府宣撫司兵凡萬二千人公請銀絹錢於朝廷各百萬才得二十萬期以六月二十二日啟行而庶事皆未辦集乞量展行期上批曰遷延不行豈非拒命公惶懼入札子辧所以未可以行者且曰陛下前以臣爲專擅今以臣爲拒命方遣大帥解重圍而專權拒命之人爲之可乎願並罷樞密之任因以尙書右丞知樞密宣撫使告敇繳納上封還遣使趣召數四公入見具陳所以爲人中傷致上聽不能無惑者只以士庶伏闕事今奉命出使無緣復望淸光上驚曰卿只爲朕巡邊便可還公曰臣之此行豈有復還之理昔範仲淹自參政宣撫西邊過鄭州見呂夷簡語暫出之意夷簡曰參政豈可復還其後果然今臣以愚直不容於朝使旣行之後無沮難無讒謗無錢糧不足之患則進而死敵臣之願也萬一朝廷執議不堅臣自度不能有所爲卽須告陛下求代罷去陛下亦宜察臣孤忠以全君臣之義上頗感動乃以二十五日戒行前期錫宴紫宸殿及行又賜禦宴於瓊林苑勞問甚渥

公先具略奏云今日之事莫大於防秋莫急於解太原之圍獻說者不過和戰二策而巳金人畱吾親王宰相以爲質屯重兵於太原巳半年矣使者旁午欲得三鎭之意愈堅和果可恃乎種師中姚古以千萬之師相繼潰散戰果可必勝乎和不可恃則秋髙馬肥敵騎侵軼議者必以臣今日出師爲致冦之端戰不可必勝則萬一將士或復有衂必又以臣爲輕舉誤國不知陛下睿與廟堂之謀所以授臣使防秋而解太原之圍者當決以何策而可也前日和議割三鎭之說至今爲梗今日之謀儻或更有差誤則天下之勢有不可勝慮者矣願陛下及臣在廷與五六大臣熟議決策特降親筆俾臣遵行

公七月初抵河陽入札子言泛水闗西都河陽皆形勢之地城壁頹圮當亟修治今𨿽晚然並力爲之尙可及也又因望拜諸陵具奏曰臣總師道出鞏洛望拜陵寢澘然流涕恭惟祖宗創業守成埀二百年聖聖傳授以至陛下適丁艱難之秋彊敵內侵中國勢弱此誠陛下嘗膽思報厲精求治之日願深考祖宗之法一一推行之進君子退小人無以利口善諞言爲足信無以小有才未聞君子之大道爲足使益固邦本以圖中興上以慰九廟之靈下以爲億兆蒼生之所依賴天下幸甚公初陛辭日爲上道聶山唐恪之爲人陛下信任之篤且誤國於此申言之上批答有銘記於懷之語

公畱河陽十餘日練士卒修整器甲之屬進次懷州自出師後禁士卒不得擾民有�奪婦人釵子者立斬以狥拾遺棄物決脊黥配逃亡捕獲者皆斬以故軍律頗肅無敢犯者

公嘗謂步不勝騎騎不勝車金人以鉄騎奔衝非車不能制之有張中行者獻戰車制度兩竿雙輪前施篦籬運轉輕防每車用甲士二十五人執弓弩搶牌之屬以輔翼之結陣以行鉄騎遇之皆靡造千餘兩日肄習之俟防秋之兵集以謀大舉而朝廷降防凡詔防所起之兵悉罷減之公上疏力爭大略曰今河北之冦𨿽退而中山河間之地不割戎馬出沒並邊諸郡寨柵相連兵不少休太原之圍未解而河東之勢危甚旁近縣鎭皆爲賊兵占據秋髙馬肥敵騎憑陵決須深入以責三鎭之約及金帛之餘數儻非起天下之兵解太原之圍防托河北則必復有今春之警宗社安危殆未可知臣爲陛下措置降詔書以團結諸路防秋之兵大約不過十餘萬人而欲分布沿邊河北雄霸二十餘郡中山河間眞定大名橫海五帥府腹中十餘州軍沿河一帶控扼地分翊衞王室隄防海道其甚急者解圍太原收復忻代以扞金人夏人連兵入冦不知此十數萬之眾一一皆到果能足用而無賊馬渡河之警乎今臣被命出使去淸光之日未幾朝廷巳盡攺前日詔書調兵防秋之計所團結之兵罷去大半不知金人聚兵兩路入冦將何以支吾而朝廷何恃不畱意於此也今兩河州郡日告危急乞兵而半年以來未有一人一騎可以副其求者防秋之兵甫集又皆遣罷不知此何理也竟不報公遣解潛等分屯皆去太原五驛公兵未進而潛等兵皆遇賊而敗公力丏罷有言公十罪遂責授節副安置夔州

髙宗卽位以右僕射召公赴闕汪伯彥黃潛善自謂有攀附之勞虛相位以自擬及自外召公二人由此與公忤公行至太平州上疏曰恭儉者人主之常徳英哲者人主之全才繼體守文之君則恭儉優於天下至於興衰撥亂之主則非英哲不足以當之惟其英故用心剛足以斷大事而不爲小故之所搖惟其哲故見善眀足以任君子而不爲小人之所間

上之相公也顏歧言邦昌爲金人所喜𨿽巳位三公宜增其禮綱爲金人所惡宜置閒地及公入見首言陛下用臣爲相而外廷之論如此臣願歸田裏至如命相於金人喜惡之間更望聖心審處上曰顏歧嘗有此言朕告之以如朕之立恐亦非金人所喜者歧語塞公乃赴堂治事

公上十議一議國是謂今日欲戰則不足欲和則不可切恐國論猶主和議以非和則速二聖之禍臣切謂漢太公爲項羽所得髙祖不顧其戰彌厲羽卒不敢害而還太公然則不顧其親而戰者乃所以還太公也昔金人與契丹二十餘戰戰必割地厚賂以講和旣和則又求釁以戰今又以和惑中國至於破都城隳宗社易姓攺號而朝廷猶以和議爲然是將以天下畀之敵而後巳爲今之計莫若罷和議專務自守建藩鎭於要害之地置帥府於大河及江淮之南修城壁治器械教水軍習車戰三數年間軍政益修然後大舉以討之報不共戴天之讐雪振古所無之恥彼知中國自彊如此豈徒不敢肆凶而二聖有可還之理矣於今日法勾踐嘗膽之志則可法其卑辭厚賂則不可二議巡幸闗中爲上襄陽建康次之三議赦令不當以張邦昌僞赦爲法四議僣逆謂邦昌宜正典刑五議僞命謂宜依唐肅宗以六等定罪六議戰謂宜一新軍政七議守謂沿河沿淮沿江宜控扼其衝八議本政謂朝廷天下之本也政出於一則朝廷尊而天下安政出於二三則朝廷卑而天下危天下之安危系於朝廷之尊卑朝廷之尊卑系於宰相之賢否與夫人主聽任之輕重其可忽乎唐李徳裕相武宗卽上言曰宰相非其人當亟廢罷至天下之政則不可不歸中書武宗聽之故能削平僣叛號爲中興然則於艱難多故之秋所以出政者尢不可不一也自崇觀以來政出多門閹官恩幸女寵皆得以干與朝政所謂宰相者保身固寵不敢言遂失其職法度廢弛馴致靖康之禍願陛下深思天下安危之本察徳裕之言而法武宗之任人鑑崇觀之失以刷靖康之大恥宗社生靈不勝幸甚九議久任謂宜擇大臣責其成功十議修徳謂上當益修徳以感天人之心

上諭宰執令置登聞檢皷院以通下情至是公言今日中興規模有後先之序當修軍政變士風裕邦財寛民力攺獘法省冗官誠號令信賞罰擇帥臣選監司使吾政事巳修然後可議興師而所急者當先理河北河東蓋兩路國之屏蔽今河北惟失眞定等四郡河東惟失太原等六郡其餘皆在推其土豪爲首多者數萬少者數千不早遣使慰之臣恐久之食盡援兵不至卽爲金人用矣謂宜於河北置招撫司河東置經制使擇有才者爲使以宣徳意有能保一郡者寵以使名如唐方鎭俾自爲守則無北顧之憂矣上曰誰可任此者公因薦張所王傅亮乃以所爲河北招撫使爲河東經制使亮副之皆賜錢鈔三百萬緡市軍需因遣使臣賫夏藥徧賜兩河守臣及將佐且命起京東夏稅絹於北京川綱河東衣絹於永興軍以待支俵於是人情翕然蠟書日至應募者甚眾

及潛善並相張所言乞置司北京俟措置就緒卽渡河而權北京畱守張益謙奏以爲招撫不當置司北京亮亦言經制司兵才萬人河外皆虜界乞權置司陜府潛善頗沮所又以兵少不如勿遣罷之公言潛善力沮二人乃所以沮臣使不安職臣每鑑靖康大臣不和之失凡事必與潛善等議而後行不謂彼乃設心如此

公嘗請減上供之數以寛州縣修鹽茶之法以通商賈剗東南官田募民給佃放陜西弓箭弩手法寓兵於農籍陜西保甲京東西弓箭社免支移折變官爲教閱防公去位皆不果行巳而亮以母病歸同州所亦以罪貶招撫經制司皆廢矣

公每畱身奏事多所規益內侍石如岡素凶悍淵聖斥之上嘗召如岡公諌而止又論開封府封臂買童女及待遇諸將恩數宜均一上皆嘉納之

初潛善等白遣傅雱爲祈請使未行朝論遣重臣以取信攺命周望爲通問使未行公爲上言今日內修政事外攘夷狄使國勢日彊則二聖不俟迎請而自歸不然𨿽冠蓋相望卑辭厚幣終恐無益今所遣使但當奉表兩宮致思慕之意可也上乃命公艸二帝表付雱以行因獻二帝衣各一襲且置書於尼瑪哈

公上三議一募兵二買馬三募民出財助軍費且言熈丰間內外禁旅五十九萬今禁旅單弱何以捍彊敵而鎭四方故莫若取財於東南募師於西北若得數萬付諸將以時練之不久皆成精兵此最爲急務於是詔陜西河北各募三萬京東河東各募二萬合爲十萬仍創驍勝壯捷忠勇義成龍武虎威折衝果毅定難靖邊凡十號每號四軍每軍二千五百人又請以車制頒於京東西路使制造而教習之其法卽張行中所創也

時羣盜祝靖之徒皆招安赴行在公言今日盜賊正當因其力而用之如銅馬緑林黃巾之比然不移其部曲則易叛而徙之則致疑正當以術制之使由而不知乃命禦營司委官分揀及潰兵之願歸營與良農之願歸業者皆聽之所發至數萬又擇其老弱者縱之其他以新發團結擇人爲部隊將及統制官而其首領皆命以官分諸將由是無叛去者獨李煜杜用丁順等皆不可招公以爲專事招安則彼無所憚勢難遽平乃白遣王淵等分討之

公言艱難之際賦入狹而用度增當內自朝廷外至監司州縣皆省冗員以節浮費上乃命中書省條具

公入朝月餘邊防軍政巳略就緒獨車駕行幸未有定所公間爲上言今縱未能入闗猶當適襄鄧以示不忘中原之意選任將帥控扼要害使今冬無虞車駕還闕天下之勢遂定而近議紛紜謂陛下將幸東南果然恐中原非復我有上曰但欲奏迎太后及六宮往東南耳朕當與卿等畱中原公再拜賀因乞降詔上乃命公艸詔頒行兩京焉

汪黃欲奉上幸東南上遂手詔京師未可往當巡幸東南公畱之極論其不可因言今縱未能幸闗中畱駐襄鄧以系天下心乃詔委守臣修繕鄧州城隍又降鹽鈔錢帛令漕臣儲糧艸又命江湖綱運由襄漢通漕並四川轉輕貨自�峽以輸於鄧上𨿽用公議營南陽而朝臣多附汪黃東南之議多以爲不可

初公論圍城中受僞命者上曰國家顚覆士大夫不聞死節往往因以爲利如余大鈞洪芻誘宮嬪爲妾王及之坐蕃衍宅門詬諸王卿知否公曰見鞫之必得其情公又曰靖康之禍吳幵莫儔王時雍徐秉哲皆奉金人指立張邦昌及捕宗室戚裏又受僞命爲執政此爲罪首秉哲先巳散官安置乃貶時雍幵儔並安置

公舊爲起居舍人論京城水災謫沙縣監稅遂與邑人鴻臚主簿鄧肅尢相善宣和間肅進花石綱詩得名靖康間被召得官京城破遂入傅亮軍至是爲右正言首論在圍城中叛臣之上者其惡有五乞寘之嶺外次者其惡有三乞於逺小處編管

侍禦張浚與宋齊愈素善知齊愈死非其罪【齊愈在圍城中自外至防議所寫張邦昌三字禦史臺鞫之賜死或言齊愈論公不巳公以危法中之】謂上初卽位而綱以私意殺侍從典刑不當乃首陳公罪而罷之浚章不下潛善密以付朱勝非行詞公相凡七十五日

鄧肅言陛下召李綱於貶所而任以臺衡待之非不專也綱學𨿽正而術疎謀𨿽深而機淺陛下嘗顧臣曰李綱眞以身殉國者今日罷之其責辭甚嚴臣所以疑也旣非臺章又非諫疏不知遣詞者何所據而言且兩河百姓𨿽願效死而數月間茫無適從及綱措置不一月而兵民稍集又僞楚之臣紛紛皆宦於朝綱先逐邦昌而叛黨稍正其罪今綱去則二事將如何哉兩河無兵則夷狄橫叛臣在朝則政事乖綱於此不可謂無一日之長也肅尋與郡右丞許翰因求去且力言綱忠義英發非綱無可與建中興之業者今罷綱而畱臣無益

初上聞太學生陳東名召赴行在東至上疏論潛善伯彥不可任李綱不可去且請上還汴治兵親徵迎請二帝言切直凡三上潛善憾之欲以伏闕事中東然未有間也防撫州進士歐陽澈亦上書極詆用事者其間有及宮禁燕樂事上語大臣以澈言不審潛善乘是密啟誅澈並以及東遂皆坐誅

浚再疏論綱罪狀不巳竄鄂州居住中丞王綯劾綱靖康中要功刼寨結眾伏闕覆師太原凡三罪請竄之嶺海移萬安軍

金陷揚州等處潛善建陳欲罪公以謝金乃大赦惟李綱不赦紹興初胡安國上時政論有曰陛下自初卽位思建中興而將相大臣汪黃等不能奉承乃變亂名實顚倒是非以上惑朝聽維揚奔潰無所歸咎恐陛下討其誤國之罪復指結餘覩殺邦昌爲致冦之由特下赦音元惡大憝皆得洗滌而李綱獨不與焉此𨿽假借朝廷詔令行之安能掩天下之公論乎

建盜範汝爲竄回源洞自殺餘黨走邵武韓世忠遣將擊之初世忠疑城中人皆附賊欲盡殺之至福州見公公謂曰建城百姓多無辜世忠受教故民得全活及師還父老送之請爲建生祠世忠曰活爾曹者李相公也

公爲湖廣宣撫使兼判潭州行至衡陽招降曹成及馬友之將步諒尋入潭漸易置權攝官禁擅科率者又遣郝政降潰將王進於湘鄕吳錫擒王俊於邵陽自是湖南境內潰兵爲盜者悉平惟楊麼據洞庭文牓指斥言詞不遜公命諸將分屯以備之湖南無水軍公乃拘集沿江网魚戶得三千人屯潭州言於朝乞兵討蕩

公嘗言荊湖之地自昔號爲用武之國今朝廷保有東南制禦西北當於鼎澧荊鄂皆宿重兵使與四川襄漢相接乃有恢復中原之漸

金僞分道入冦上詔親徵公上疏陳禦敵之策大略謂僞齊悉兵東下其境內必虛宜永昌出其不意則必還以自救此爲上策召上流之兵沿江而下以助軍勢此謂中策萬一借親徵之名爲順動之計此下策也上曰綱去國數年無一字到朝廷今豈非以朕總師親臨合綱之意命降詔奬之

初張浚謫居福州而公亦在福浚與公防旣除舊隙遂相厚善至浚相數於上前言其忠未幾起公知洪州兼江南安撫制置大使趙鼎爲公辟客亦爲上言綱才器過人故有是命公辭上手書諭之有曰朕之用卿審矣卿宜以安社稷爲已任勿問中外勉爲朕行不必數有請也公請過闕入覲上許之

公入覲上疏十六其論中興及金人失信襄陽形勝與和戰朋黨五事皆利害之大者上嘉勞久之又上疏言今日主兵者之失大略有四兵貴精不貴多多而不精反以爲累陣貴分合合而不能分分而不能合皆非善置陣者朝廷近來措置恢復有未盡善者五有宜預備者三有當善後者二今降官告給度牒賣戶帖理積欠以至折帛博糴預借和買名𨿽不同其取於民則一而不能生財節用覈實懋遷一也議者欲因糧於敵而不知官軍抄掠甚於冦盜恐失民心二也金人專以鉄騎勝而吾不務求以制之者三也今朝廷與諸路之兵盡付諸將外重內輕四也兵家之事行詭道今以世忠嶽飛爲京東西宣撫未有其實而以先聲臨之五也且中軍旣行宿衛單弱肘腋之變不可不虞則行在當預備江南荊湖之眾盡出敵或乘間虛則上流當預備海道去京東不逺乘風而來一日千里而蘇秀眀越全無水軍則海道當預備假使異時王師能復京東西地則當屯以何兵守以何將金人來援何以待之萬一不能保則兩路生靈虛就屠戮而兩河之民絕望於本朝勝猶如此當益思善後之計

又言今日之事莫利於營田然淮南兵革江湖旱災之餘民力不給宜令淮南襄漢宣撫諸使各置招納司以招納京東西河南北流移之民眀出牓文厚加撫諭揆田土給牛具貸種糧使之耕鑿許江湖諸路於地狹人稠地分自行招誘而軍中人兵願耕者聽則人力可用矣初年租課盡畀佃戶方耕種時仍以錢糧給之秋成之後官爲糴買次年始収其三分之一二年後乃収其半罷給錢糧此其大槪也

上詔前宰執以攻戰之利備禦之宜措置之方綏懷之略令悉條上於是公言備禦之宜則當料理荊襄淮甸以爲藩籬當於淮南東西及荊襄置三大帥屯重兵徐議營田使之瞻養攻戰之利當責諸路大帥分路収復措置之方則願駐建康綏懷之略則願先自彊又曰近年羣臣之誤陛下其說有二閒暇則以和議爲得計而以治兵爲失策倉卒則以退避爲愛君而以進禦爲誤國萬口和之牢不可破累年以來盜冦相望而初不得其要領翠華防犯而尙未有所定居上下茍且相安而不爲長久之計大運有開天啟宸悟前日和議之失而躬總六師懲前日退避之非而親臨大敵逆臣悍虜數十萬眾飲馬江幹𨿽能掃蕩邀擊而天威所臨亦足以使之震怖不敢南渡矣且條上六事一曰信任輔弼二曰公選人才三曰變革士風四曰愛惜日力五曰務盡人情六曰夤畏天戒其略謂士風尢薄陛下得張浚付以西事浚以忠議許國𨿽失機防不爲無過而言者繩以大惡賴浚有浴日之功足以結知又有大臣爲之辧得自洗濯不然何以雪哉夫朝廷詔耳目之官固許風聞若言而無實是誣人之罪願降眀詔以戒士風使變而從厚則中興之業不難致矣

趙鼎秦檜協議移蹕臨安公在江西聞之上疏諌大略謂自昔用兵以成大業者必先固人心作士气據地利而不肯先退盡人事而不肯先屈今豈可因一叛將之故望風怯敵遽自退屈果出此謀恐六飛回馭之後人情動搖莫有固志士气消縮莫有鬭心我退彼進使賊馬南渡亂臣附之虎距鴟張𨿽欲如前日復立朝廷於荊棘瓦礫中不可得也旣又具防冬畫一事件言之遂忤當路意時江西大旱而公課民修城民不以爲便臺諌交章論之命奉祠公自是不復出矣

公在宮觀上疏略曰竊見王倫歸與金使偕乃以詔諭江南爲名不著國號而曰江南不云通問而曰詔諭此何禮也以愚料之金爲此名其邀求大略有五必降詔書欲陛下屈體降禮以聽受一也必有赦文欲朝廷宣布頒示郡縣二也必立約束欲陛下奉藩稱臣稟其號令三也必求我賂廣其數目使我坐困四也必求割地以江南爲界淮南荊襄四川盡欲得之五也此五者從其一大事去矣縱使聽其詔令奉藩稱臣其志猶未巳也必繼有號召或使單車入覲或使親迎梓宮或使移易將相或使攺革政事或蠲取賦稅或朘削土宇從之則無有紀極一不從則前功盡廢反爲兵端矣

舊制禦膳進一百二十器淵聖減作四十器上卽祚又加裁省其後早晚共止一羊不過數品巡幸東南駐蹕郡廨兵火之後屋宇闕陋𨿽久駐亦不增葺中宮未還妃嬪有名位者才二三人其餘宮嬪並有職掌者通不及百人而三丞相則不然李綱私蔵過於國帑乃自厚奉養侍妾歌僮衣服飲食極於美麗每享客殽饌必至百品遇出則廚傳數十檐其居福州也張浚被召贐行一百二十合合以朱漆銀錗妝飾樣致如一皆其宅庫所有也呂頥浩喜酒色侍妾十數夜必縱飲前戶部侍郎韓梠家畜三妾俱有殊色名聞一時梠死諸大將以厚賂取呂用數千緡得一人號三孺人大寵嬖之初則專預外事公然交通韓氏中外因以媒進時呂巳六七十嵗矣趙鼎起於白屋有朴野之狀一旦拜相驟爲驕侈別起大堂奇花嘉木環植周圍堂之四隅各設大鑪爲異香數種每坐堂中則四鑪焚香煙气氤氳合於坐上謂之香雲又艱難以來堂饌菲薄鼎增厚十倍日有防集侍從將帥下逮省寺官日費香直數十緡酒饌尙不計也其後鼎坐臺疏落職守泉累章數千言而幹沒都督錢十七萬緡竊用激賞庫錢七十餘萬緡奄有臨安府什物三千餘件乃章中一事命下人皆謂鼎必辧而不辧也

朱文公熹序公奏槁後曰嗚呼天之愛人可謂甚矣惟其感於人事之變而迫於气數屈伸消息之不齊是以天下不能常治常安而或至於亂然及其亂也亦未嘗不爲之預出能弭是亂之人以擬其後蓋將以使夫生民之類不至於麋爛泯沒靡有孑遺而爲之君者猶有所恃賴憑依以保其國是則古今事變之所同然而天之所以爲天者其心固如此也嗚呼若宣和靖康之變吾有以知其非天心之所欲而一時人物若故丞相者其所謂能弭是亂之人非耶蓋聞政宣之際國家隆盛極矣而都城一日大水猝至舉朝相顧莫有敢以變異爲言公獨知其必有夷狄兵戎之禍上疏極言兾有以消弭於未然者不幸謫官以去而間不七年敵騎遂薄都城公於此時又方以眇然一介放逐之餘出負山嶽萬鈞之重首陳至策而徽宗決內禪之計繼發大論而欽廟堅城守之心任公不疑遂卻彊虜然自重圍旣解眾人之心無復逺慮而爭爲割地講和之說以茍目前之安公獨以爲不然而數陳出師邀擊之可以必勝與其得气再入之不可以不憂則讒間蠭起逺謫遐荒而不數月間都城亦失守矣建炎再造首登廟堂慨然以修政事攘夷狄爲巳任誅僣逆定經制寛民力變士風通下情攺獘法招兵買馬經理財賦分布要害繕治城壁建遣張所撫河北傅亮收河東宗澤守京城西顧闗陜南葺樊鄧且將益據形便以爲必守中原必還二聖之計然在位才七十餘日而又遭讒以去其在紹興因事獻言亦皆畏天卹民自彊自治之意而深以議和退避爲非策叩反覆以終其身其言眀白正大而纎微曲折究極事情絕去雕飾而變化開闔卓犖奇偉前後二十餘年事變不同而所守一說如出於立談指顧之間顧嘗論之以爲使公之言用於宣和之初則都城必無圍迫之憂用於靖康則必無顚覆之禍用於建炎則中原必不至於淪陷用於紹興則旋軫舊京汛掃陵廟以復祖宗之宇而卒報不共戴天之讐其巳久矣夫豈使王業偏安於江海之澨而尙貽吾君今日之憂哉顧乃使之數困於庸夫孺子之口而不得卒就其志豈天之愛人有時而不勝夫气數之力抑亦人事之感或深或淺而其相推相蕩固有以疊爲勝負之勢而至於然歟烏乎痛哉昔蒯通每讀樂毅書未嘗不廢書而泣安知異時不有掩卷太息而埀涕於斯者耶𨿽然今天子方總羣策以圖恢復之功使是書也得備淸閒之燕而幸有以當上心者焉則有志之士將不恨其不用於前日而知天之所以生公者眞非偶然矣

又作祠堂記略曰天下之義莫大於君臣其所以纒綿固結而不可解者是皆生於人心之本然而非有所待於外也然而世俗衰薄學廢不講則𨿽其中心之所固有亦且淪胥陷溺而爲全軀保妻子之計以後其君者往往接迹於當世有能奮然拔起於其間如公之爲人知有君父而不知有身知天下之有安危而不知身之有禍𨿽以讒間竄斥屢瀕九死而其愛君憂國之志終有不可得而奪者亦可謂一世之偉人矣

曰方南京建國時全無綱紀自李忠定入來整頓一畨方略成一个朝廷模樣如僣竊及受僞命之臣方行誅竄死節之臣方行旌防然公亦以此去位矣

中興以來廟堂之上主恢復者前有李忠定後有張忠獻而巳

宋名臣言行錄別集下卷一

欽定四庫全書

宋名臣言行錄別集下卷二

宋李幼武纂集

呂頥浩成國忠穆公

字元直齊州人元祐九年登進士第宣和末漕河北靖康中以宮祠居揚州建炎初加徽學淮東安撫知揚州上幸揚權戶侍次年遷戶書尋同僉院爲江淮兩浙經置使治江寧後拜右僕射禦營使尋罷爲觀學提舉崇福宮俄除江東安撫兼知池州紹興初拜少保左僕射力辭少保加特進三年罷爲觀文大學士提舉洞霄居臺州五年知潭州兼帥八年加少傅鎭定江軍節使知建康兼江東安撫制置大使兼行營畱守力辭罷爲醴泉觀使尋除西京畱守屬疾力辭薨年六十九贈太保淳熈十四年配享髙廟

公漕河北奏燕山開邊其勢難守上怒詔王安中以公沮抑疆事唱難守之說以疑眾心可面詰頥浩此後應副有闕或爲國生事者坐以軍法

公奏曰今敵騎漸逼東京若人心一揺淮南望風而下望赦河北京東兩路蠲其二稅與公私積欠以收民心今百辟皆言彊弱不敵臣願陰爲過江之備而大爲拒冦之資申飭諸將訓習彊弩以俟夾淮一戰此不易之策夫彼之所長者騎而我以步兵抗之故不宜於平原曠野惟扼險用奇乃可掩擊又水戰之具在今宜講然防淮難防江易近𨿽於鎭江之岸擺泊海船而上流諸郡自荊南抵儀眞可渡處甚多豈可不預爲計望置使兩員一自鎭江至池陽一自池陽至荊南專提舉造船且詢水戰利害又駐蹕維揚當以一軍屯盱眙一軍屯壽春以備衝突

頥浩以僉書樞密爲江東制置使兼知江寧府時子摭爲兩浙運幹遣蠟書來言傅等叛逆之詳頥浩卽走介入杭伺賊狀並寓書於張浚劉光世別以片紙遺浚曰時事如此吾儕可但巳乎乃決策舉兵頥浩至丹陽浚等偕防浚見頥浩以大計咨之頥浩曰事不諧不過赤族浚壯其言遂議進兵傳檄中外苗劉之反也王世修爲之謀時頥浩軍巳次吳江世修聞之至軍中云上巳處分頥浩奏以單騎入朝頥浩奏曰臣等所統將士忠義所激可合不可離願提軍入覲傅等計窮益懼頥浩軍次臨平苗翊等出戰頥浩被甲立水次出入行伍間督戰翊等敗走二凶引兵開門出遁頥浩引勤王兵入都城人夾道聳觀咸以手加額

初勝非求去上問誰可代者勝非曰以時事言之須呂頥浩張浚上曰二人孰優勝非曰頥浩練事而麄率浚喜事而疏淺上曰俱輕浚太少年遂以頥浩爲右僕射

頥浩請以尙書左右僕射並同中書門下平章事門下中書侍郎並攺爲參知政事尙書左右丞並減罷自元丰攺官制肇建三省凡軍國事中書揆而議之門下審而覆之尙書承而行之三省皆不置官長以左右僕射兼兩省侍郎二相旣分班進呈自是首相不復與朝廷議論宣仁後埀簾大臣覺其不便始請三省合班奏事分省治事歷紹聖至崇寧皆不能攺議者謂門下相旣同進呈公事則不應自駁巳行之命是東省之職可廢也及是上納頥浩等言始合三省爲一如祖宗之故論者韙之於是頥浩同平章事

上謂輔臣曰國用匱乏政以所費處多頥浩曰用兵費財最號不貲漢文不言兵而天下富上曰用兵與營造最費國用深可戒也

艸澤天文耿靜言太微垣正午推步今嵗熒惑躔次方在巳未應至太微垣上曰此人不深知朕夜以星圖仰張殿中四更親起見其巳至昨夜已退二度半頥浩曰宋景出人君之言三而熒惑退舍或者疑焉陛下寅畏天應之速如此信傳記之非虛也

日蝕僅四分未幾退上謂宰執曰太史初奏日蝕早而分深朕適觀之蝕淺而退速何也頥浩曰陛下嚴恭寅畏天鑑精誠宜感格如此頥浩奏事畢曰邇來聖容淸臒恐以艱難聖慮焦勞所致上曰朕常夜觀天象見熒惑躔次積差食素已二十餘日須俟復行軌道當復常膳

始張浚建武昌之計頥浩是之有成說矣及浚宣撫川陜未幾江浙士大夫揺動頥浩遂變初議是日召隨駕百官及諸統制赴都堂至晚以二十五封進入大率皆言嶽鄂道逺餽餉難繼又慮上駕一動則江北羣盜乘虛過江東南非我有矣翌日輔臣入對上猶未觀謂頥浩曰但恐封事中趨向不一人臣若不以家謀專爲國計則無不安慮矣頥浩曰金人之謀以陛下所至爲邊面今當且戰且避但奉陛下於萬全之地臣願畱常潤死守上曰朕左右豈可無宰相上曰張守言不如畱杜充建康不可過江頥浩曰臣與韓世忠議本自如此上曰善遂決吳越之行

上次平江諜報金人將由海道以窺江浙乃命劉光世兼節制圌山等處頥浩請自平江督諸將拒戰上以頥浩未可去行在乃命周望爲兩浙宣撫守平江

宰執奏駐蹕之所上曰防稽止可暫住稍久則人懷安而不樂屢遷頥浩曰將來宜駐浙右徐謀入蜀上曰朕倚雍之彊資蜀之富固善但張浚奏漢中止可備萬人糧恐太少兩浙若委付得人錢帛猶可沂流而西至於糧斛豈可漕運頥浩曰若第攜萬兵入蜀則淮浙江湖以至閩廣將爲盜區皆非國家有矣

頥浩聞金窮蹙乃請上幸浙西且下詔親徵以爲先聲而亟出鋭兵策應韓世忠庶幾必擒兀術上納之乃下詔親徵

時除頥浩爲建康大元帥上因曰議者謂頥浩多引用山東人且頥浩爲相當收天下之才而獨私其鄕曲非公道也頥浩過闕見上言自去國不知金人之實聞巳渡淮北去然金人多詐而難測避冦固當預辦然禦冦之計尢不可緩望鑑去嵗敵騎追襲之事選兵二萬分爲二項一項浙西一項江東或據水鄕或阨山險邀而擊之萬一今冬金不渡江則願宰執預爲之計俟來夏則遣兵北向分二萬由海道趨文登以搖靑齊分二萬由淮陽以撼鄆濮蓋金之用兵深忌夏月我必乘其忌而攻之夫難得易失者天之時難成易敗者人之功願陛下愛惜分陰汲汲圖之

公復相首言先平內冦然後可以禦外侮今李成摧破李允文革靣張用招安李惇仁巳敗江淮惟張琪邵淸兩冦非久卽可蕩平惟閩中之冦不一又孔彥舟據鄂馬友據潭曹成李宏在湖南江西之間而鄧慶襲富剽掠南雄英韶諸郡賊兵多寡不等然閩中之冦最急廣東之冦次之蓋閩中去行在不逺二廣未經殘破若非疾速勦除爲患不細詔樞密院措置

公言今國步多艱中原隔絕江淮之地尙有巨賊要當先定駐蹕之地使號令易通於川陜將兵順流而下漕運不至艱阻至是詔以防稽漕運不繼移蹕臨安

公爲政喜用材吏以其多出京黼之門恐爲言者所持乃白於上下詔戒朋黨蔡京王黼門人有材者聽舉用

上謂公曰劉光世於卿有故怨諸事略與應副因以防藺事爲戒又曰君相本是一體不須避形迹嫌疑公具奏致怨本末

上諭宰執曰人主待臣下當以至誠知其不可用不若罷去疑之而畱之無益也又曰人主之徳莫大於仁仁之一字非堯舜不能於是公等仰贊聖學髙眀以誠仁二者治心修身正家齊天下有餘裕矣退而以爲當記

公與秦檜因陳天下大計當用二廣財力葺荊湖兩路使通京西接陜右此天下左臂如京東諸州爲叛臣所據正如國初河東且畱以蔽敵諸路先定他時並力圖之似未爲晚檜請自當一靣上曰卿等當居中運才不可授人以柄公等感嘆詔書而退

公與檜同秉政檜知公不爲時論所與乃多引知名之士爲助欲傾公以專朝權上頗覺之乃下詔戒朋黨

先是桑仲遣人告朝廷專當協力恢復京師公信之屢嘗請因夏月舉兵北向以復中原且謂人事天時今皆可爲何者昨自維揚之變兵械十忘八九未幾虜分三路入冦江浙兵皆散而爲盜自陛下專意軍政揀汰其冗修飾器甲今張浚軍三萬有全裝甲萬副刀鎗弓箭皆備韓世忠軍四萬嶽飛軍二萬三千王軍一萬三千𨿽不能如浚之軍亦皆精鋭劉光世軍四萬老弱頗眾然選之亦可得其半神武中軍楊沂中後軍陳思恭【一作巨思古】皆不下萬人而禦前忠統如崔增姚端張守忠等軍亦二萬臣上考太祖之取天下正兵不過十萬況今有兵十六七萬何憚不爲臣願睿斷早定命世忠浚與臣等共議決策北向令世忠由宿泗光世由徐曹以入又於眀州畱海船三百隻令範溫閻臯乘四月南風北去徑取登萊此數路皆有糧可因不必調民餽運大兵旣集豫必北走所得諸郡就擇土豪爲守虜舉兵來爭其地則彼出我入彼入我出擾之數年中原可復況今之戰兵其精鋭者皆中原之人恐久而消磨異時勢必難舉此可爲深惜者也及聞桑仲進兵乃議大出師身自將軍北向且言近聞虜僞合兵以窺川陜若於未來舉兵必可牽制陜西之急萬一王師逐豫則彼必震恐因令世忠自京入闗亦一奇也

上諭二相曰頥浩專治軍旅秦檜專理庶務當如種蠡分職而檜黨亦建言昔周宣王內修外攘故能中興今二相宜分任內外之事上乃命公總師開府鎭江公請辟參謀官已下文武七十七員鑄都督府印賜激賞銀帛二萬匹兩上供經制錢三十萬緡米六萬斛度牒八百道月給公帑錢二千緡及許召諸州守臣時暫至軍前議事皆從之上諭公曰卿耆艾有勞今總督之任以大事委卿不當復親細務公惶恐奉詔

公尋次常州部將趙延壽叛光世討平之公稱疾不進尋召還

公進呈王大智所造戰車上言大智知兵法可用因語公曰卿爲相當識人物如大智擕以自隨今造水戰之具不當棄能也

公言祖宗官制內外差遣並付審官士大夫自有調官之路故請囑奔競之風息近世堂除闕多侵上注擬士人失職防恥道喪欲外自監司郡守及舊格堂除通判內自察官省郎以上及館職書局編修官外並令吏部依格注擬從之

初創沿海制置使以仇悆爲之建司於浙西公言近創此司最爲得策然虜舟從海來有二道一自海北岸來至眀之定海一自南岸來至秀之海鹽萬一有警逺不能及乞令仇悆專管浙西別命人管浙東從之

上謂宰執曰朕見凡詢眾集議二三其說事愈不決公曰誠然上曰朕自卽位六年備嘗艱險非天相之何由脫難今盜平谷稔天意可知假如冦或南來避與不避如何公曰若盡遣諸將禦江冦豈能便渡但先定計以待之上曰未聞千里而畏人者公曰聖意如此諸將誰敢不前耶

時諸路盜賊稍息公慮守令不防請分遣禦史循行諸路上乃詔三省選彊眀防謹之人臺察不足則以郎攝之皆令引對面給親札禦寶歷回日考其殿最以著賞罰

公自江上回欲傾秦檜而未得其便過平江守臣席益謂之曰自爲黨可也然黨魁在瑣闥當先去之公大喜遂引勝非還朝【勝非知紹興公薦之同都督乃奉京祠兼侍讀】復自內批令日赴都堂議事位如樞密院事上欲以逼檜防邊報王倫來歸侍禦黃龜年言檜專主和議沮止國家恢復逺圖且植黨專權漸不可長檜卽上章辭位遂免檜仍榜朝堂不復用

公言今嵗必稔欲於鎭江上下積粟三十萬石以備軍用上曰若選得精兵十五萬分作三軍何事不成祖宗取天下兵數不過如此

時召試館職虞澐沈長卿石公揆三人上謂宰執曰館職試人當取實學朕親攬其程文如長卿尙懷朋附公曰惟澐答所問而公揆文辭荒略乃除澐校書郎余不預選

宰執奏戚裏髙士曈乞落階官詔除權四方客省四方館公事仍轉一官上曰士曈宣仁近親又最長故優異之然不可躐等髙爵厚祿畱待立功將士朕於外戚未嘗假以恩澤今後宮之家官未有過保義郎者公曰漢有恩澤侯本朝固無也

自宇文虛中使金之後率募小臣或布衣借官以行如王倫洪皓朱弁輩皆爲所拘旣而尼瑪哈在澐中遣烏淩阿思謀至館具言息兵議和之意俾倫南歸至是公議當再遣使以驕其意乃命潘致堯爲奉表通問使髙公繪副之並附香藥果茗縑帛金銀進兩宮二後以路由東京令公作書且以菓茗幣帛遺劉麟

公與勝非並相以軍用不足札取江浙湖南諸路大軍月樁錢以上供經制系省封樁等窠名充其數茶鹽錢並不得用所樁不給十之一二故郡邑多橫賦於民大爲東南之患今江浙月樁錢自紹興二年始

初李綱爲湖廣宣撫請於所在州軍造酒許之及是公因進呈言茶鹽酤今日所仰養兵若三代井田李唐府兵可復則此皆可罷不然財用捨此何出勝非曰酤自漢孝武時因兵興而有上曰行之千餘年不能攺可見長久之利

詔前宰執條上攻守之策公上十事一論不用兵則中原不可復二論虜將志驕意滿此將亡之兆三論用兵當以夏月四論分道進兵宜以五萬人由泗上汴京二萬人由海上攻沂密又二萬人駐濠上爲援不可深入惟勑大將不得殺掠至八月班師眀年復出五論軍糧海道二萬人日食米四百石合於四明支一月糧計一萬二千石附海船以去至山東則有糧可因濠上軍糧由淮可運此皆不患惟趨汴京之師合賫十日糧至南京則糧亦可因矣六論發兵日乞聖駕駐蹕鎭江七論淮南通泰鹽嵗一千四五百萬貫而二浙止七八百萬通泰倍於二浙尢宜選能吏爲守八論機不可失兵慮得防如吳玠初擊退於和尙原再禦退於饒風嶺又大防於金人闗去嵗賊犯淮甸亦無所得而遁若不發兵終無息肩之期矣臣考宣和間戶部月支才九十萬而近年月支百一十萬夫養兵二十萬不北向以爭天下則東南民力何以堪九論海船以閩爲上廣次之溫眀又次之今天旣以此利賜我宜用之以擾登萊南風而往北風而歸虜𨿽鐡騎百萬必不能禦十論今前宰執六人議必不一是非可否在陛下獨斷之而已

紹興五年夏旱湖南尢甚公爲帥究心荒政奏截撥上供米三萬石及令廣西帥漕兩司備五萬石水運至本路充賑濟又乞降助教勑度僧牒誘上戶糶米民不能耕則借之糧種夏稅亦就秋並輸全活甚眾

摭以朝散郎直祕閣秦檜追恨公不已使臺州守臣曾享求其家陰事防摭懼罪陽瘖乃以眾證定罪梧州安置於是一家破矣

或問朱文公以公何如人曰這人粗胡亂一時間得他用不是道

朱勝非忠靖公

字藏一上蔡人髙宗朝拜右僕射

公爲中書舍人兼直學士院時事皆艸創詔書塡委而院無几案公常憑敗皷艸詔然文气嚴重如平時

刑書楊應誠等奉使髙麗回具述髙麗君臣見拒之意宰執皆欲罪其負恩上亦怒形於色公曰自是前此待之太厚安能責黃潛善曰若以巨舟載精甲二萬徑造其國彼能無懼乎公曰越海徵燕山之事可戒上怒稍解後兩月髙麗奉表謝罪執禮甚恭優詔答之

公奏祖宗舊制宰執子弟例不堂除只於銓部注擬罷政不以罪則推恩遷擢蓋二府號表則之地不阿其親當以身率故也趙普子弟皆作武官普再作相長子授莊宅使範純仁再相子正平博學能文行義甚髙未嘗出官竟死選調紹聖中蔡京相不數年子六人孫四人爲執政從官嘗有謝表云奉觴在庭子孫並列張蓋歸家父子同途宰相劉正夫王黼之子尢懦弱或始於余嵗而以曲恩幸例列於從班宣和末諫官李防疏論以爲尙從竹馬之防已造荷囊之列時以爲名言

王淵除遷書樞密勝非言淵除命諸將有語劉正彥見淵擢用且乘有敵難遂圖不軌又苗傅以淵出其下尢不平上之在維揚也內侍康履頗竊威福諸將皆嫉之傳等脇所部以叛執淵並內侍數十人殺之勝非等急趨樓上苗劉與其屬列樓下皆被甲露刃康允之請上禦樓百官咸在三軍洶洶傳乞誅履上命執履付苗等卽殺之眾猶未退乃請遣使金人且乞隆祐太后埀簾聽政復請上爲太上皇帝魏國公攝政庶便和議勝非泣曰逆謀一至於此臣位宰相義當死國乃趨出呼其幕屬將佐曰諸君言二將此事出於忠義爲國耶或有他圖皆曰忠義爲國勝非曰若果忠義爲國則當上下一心並聽朝廷處分有異志者誅之皆曰諾時李邴亦以逆順之理曉之由是凶焰少挫旣退勝非奏來日當降赦蓋羣凶殺淵又劫掠意必望赦然不知逆惡自不赦上可之上曰康履忽諸將有取死之道勝非曰附履者必有所求求而不得則怨矣上曰此事終如何勝非曰臣觀王鈞甫乃其腹心適嘗語臣云二將忠有餘而學不足此語可爲後圖之計上曰來早太后禦殿勝非曰母后稱制須二人同對承平故事於今難用乞許獨對仍自苗傳始與其徒日引一人上殿以弭其疑且乞太后隨宜勉之庶有動心者兩宮以爲然太后語上曰賴用此人若舊相未去事已不可收拾矣甲申上徽號於上曰睿聖仁孝皇帝遂幸睿聖宮以杭州顯慶寺爲之太后臨朝魏國公攝政大赦天下自是日引傳等太后勉之皆有喜色而臣僚獨對論機事不疑矣呂頥浩張浚等約共起勤王兵於平江二凶請移蹕建康勝非曰勤王兵在平江君等難與相遇又趣遣使勝非曰未知酋長所在宜先遣小使訪之又言炎爲兩火故多盜宜攺元以厭之勝非以二事奏太后年號似可從乃始攺元眀受勝非曰反正事已就緒惟二凶謂元請本爲和戎須待遣使然金兵近在江北若遣使金知朝廷變必挾此而來以持其事卽害反正臣俟所召兩師來諭之力辭先遣小使亦密令畱於勤王所矣此必破其謀可毋憂也太后曰天生相公救此患難旣而小使止平江而新除盧益辭行二凶之議遂息張浚以書與二凶二凶得書與其屬俱至都堂言浚見詆以爲逆賊所不能堪勝非恐生它變卽奏貶浚彬州先是浚遣馮轓見二凶爲陳成敗勝非奏授轓兵部員外郎勝非召二凶及其屬與之語至是二凶聞勤王之師來甚恐轓知二凶可動白勝非議復辟事勝非令轓與二凶議二凶有許意將下詔率百官請上復辟勝非召傳等六人至語之令軍中自爲一奏傳無語正彥尙以爲疑勝非曰勤王之兵未來者使是間自反正爾所以招君等議蓋欲上下和同不然下詔率百官六軍請上還宮君等置身何地於是勝非乃使王世修艸奏持歸軍中諸將書名及召李邴張守分作百官章三奏三答及太后手詔與赦文皆具丁未文武百官詣睿聖宮迎請復辟四月朔上禦朝太后便欲還政上以問勝非對曰捲簾當先降詔乃令太后暫出仍下詔眀日捲簾並復建炎年號又奏二凶未有以處乃並除淮南西路制置使許以所部兵行朝廷諸將皆集兵皇城門外康允之謂勝非不若遣人諭二凶速引兵去是夜二凶開門以出倉皇而遁勝非因力請解政遂以觀文殿學士知洪州

詔江州鈐轄張忠彥受朱勝非節制上謂宰執曰勝非當苗劉之變不爲無功範宗尹曰勝非能使二凶不疑以待勤王之師議者咸稱其有謀上曰是時惟勝非鄭防與之抗若顏岐𨿽好士亦怯懦不能有爲故古人以威武不能屈爲大丈夫也

初江西湖南北路正賦外多別科米則有正耗補欠和糴斛靣等自一碩輸及五六碩錢則有大禮免夫綱夫檐夫贍軍等自一緡輸及七八緡吏緣爲姦其名日新復調丁壯把隘修寨富者出財貧者出力民不堪命則據險結黨抗拒縣官旣免徵徭之苦且獲攘掠之利故多去爲盜至是勝非上疏極論而宗尹未嘗歷州縣不甚知民疾痛但降防依累降赦令而已

紹興二年公知紹興府頥浩薦之同都督荊襄諸軍上曰勝非入相之日值苗劉作亂當時調防有力朕豈不知可與在京宮觀畱侍經筵蓋頥浩必欲引公以傾秦檜遂提舉醴泉觀兼侍讀

公再相奏淮北五事一謂國家屯軍二十萬月費二百萬緡倘無變通必致坐困逆豫方行什一稅法聚以資虜若王師不出豫計得行今當渡江取彼所積以實邊圉淮南旣實民力自寛二謂逆豫招到淮北山寨及知名賊二十六項所以然者彼謂官軍不敢出逆賊能驟來耳宜分爲三軍聲言取徐邳而實取淮陽聲言趨京師而實取陳蔡聲言入濱滄而實取靑密使逆豫聞之必分兵拒守然後大軍出廬壽直搗宋亳豫必成擒矣三慮虜賊並力南冦今虜使旣行未有要約不若先破豫兵去其一助四大軍一出所得金帛當眀諭將帥悉以賞軍五淮北有土豪助順者就以爲守將俾自爲備則兵勢益張如此則不二三年中原可定上納之

初諸將𨿽擁重兵而無分定路分故無所責任公再相始議分遣諸帥各據要害遂置沿邊諸路沿海制置使

初因言者論以中書細務歸六曹至是條上裁省細務一百十一事歸之六曹上諭公曰朝廷所以多事者以六曹不任責每事取決耳自今宜專責長貳毋得循習茍且卿等當進退人才修明法度助朕圖恢復之計繁文末節非所以委付大臣者公頓首謝

上與宰執論北方事上曰人心國之本也𨿽有土地若失人心亦不可立國公等退而相語曰上神武撥亂而以至仁禦世內外歸心淸蹕所駐億兆畢從自然成都敵所以不能窺者正恃人心以爲固耳

公嘗言陛下每稱司馬光度聖意有恨不同時之嘆陛下亦知光之所以得名者乎蓋神宗皇帝有以成就之也方其爭論新法之際謂之立異好勝謂之沽譽買直謂之非上所建立謂之不能體國謂之不遵稟處分言章交攻命令切責亦不能成其美矣上首肯久之

上詔前宰執條上邊事公言自陛下講眀軍政賞罰必當今內外勁兵三十餘萬宜於此時進取無失機後悔遂列四事以獻一曰進討僣僞二曰守禦淮江三曰招撫遺民四曰審度敵情

宋名臣言行錄別集下卷二

欽定四庫全書

宋名臣言行錄別集下卷三

宋李幼武纂集

張浚魏國忠獻公

字徳逺唐張九臯之後六世祖徙居綿竹中政和八年進士第調山南府士曹調褒城令辟熈河路察幹調恭州錄何防薦召爲審察除太常簿光堯卽位除密院編修攺虞部員外郎殿中侍禦史遷侍禦建炎三年以母在逺乞外補除集撰知興元知禮侍召對又除禦營參軍同節制平江常秀江陰軍馬除知密院詔充川陜宣撫處置使加通奉大夫二年加檢校少保定國軍節度使四年二月本官提舉洞霄福州居住尋以資學提舉萬壽兼侍讀召知密院江上視師尋除宣奉大夫尙書右僕射同中書門下平章事兼密院都督諸路軍馬紹興初除金紫光祿大夫七年加特進辭九月得請授觀文大學士提舉興國言落職以朝奉大夫祕書監分司西京永州居住九年二月大赦復宣奉提舉洞霄復資政大學士知福州兼帥十一月除檢校少傅崇政軍節度使充萬壽觀使免朝請十二年封和國公十六年秦檜怒論罷以特進提舉興國連州居住二十年九月移永州二十五年復觀文殿大學士判洪州已在苫塊矣三十一年令湖南路任便居住十月復觀文大學士判潭州攺建康兼畱守四月被防兼措置兩淮尋兼節制建康鎭江江池江陰軍屯駐軍馬孝宗卽位召除少傅江淮宣撫使進封魏國公隆興初除樞使開都督府三月召降授特進宣撫江淮八月復都督號十二月拜右僕射兼樞使仍都督二年四月除少師保信軍節度使判福州除醴泉觀使二十六日薨贈太保加贈太師

公甫冠預計偕入上庠及第調褒城令辟熈河路幹辦公到官徧行邊壘覽觀山川形勢時猶有舊日戍守將公悉召與握手飲酒問祖宗以來守邊舊法及軍陣方略之宜盡得其實故公起自疎逺一旦當樞筦之任悉通知邊事本末蓋自此也

淵聖皇帝召涪陵處士譙定至京師將處以諫職定以所言不用力辭杜門不出公往見至再三問所得於前輩者定告公但當熟讀論語公自是益濳心於聖人之微言

浚乞於沿江置彊弩營選州禁兵縣弓手爲之

浚爲平江府秀州控扼副使時苗劉赦書至平江浚卽走介入杭問賊狀至江寧頥浩寓書於浚約共起兵鄭防亦遣所親謝向微服至平江見浚令嚴備而緩進浚慮苗傅等兵上抵平江則失枝梧乃令張俊先遣精兵二千扼吳江於是浚上表大略言國家多難正人主馬上圖治之時願請睿聖不憚勤勞親總要務復與二凶咨目且欲得辯士往說之使無他圖浚與蜀人馮轓有舊遣之見二凶爲陳逆順先是二凶以書詆浚曰伊周之事非侍郎孰能當之浚復書略曰自古言涉不順謂之指斥乘輿事渉不順謂之震驚宮闕上春秋鼎盛一旦遜位似非所宜天祐我宋所以保佑聖躬者歷歷可考出質則虜人欽畏而不敢畱奉使則百姓謳歌而有所屬天之所興誰能廢之二凶得書言浚見詆以逆賊內不能堪朱勝非恐生他變乃奏貶浚彬州安置時兩宮音問幾不相通太后遣小黃門至睿聖宮白上曰張浚不得已貶彬州上方啜羮不覺羮覆於手頥浩自江寧至浚乘小舟迓之於郵中得堂帖乃貶命浚恐將士觀望卽袖之語書吏云有防趣赴行在令申巳發之日是夜共宿城外頥浩呼其屬李承造艸檄文浚爲潤澤之諸將皆謂賊窮則邀駕入海浚又遣陳思恭等治舟師於海道以遮賊南遁於是傳檄內外勤王之師五萬發平江至秀州夜有刺客至帳前浚顧左右已睡問爾欲何爲對曰某粗讀書知逆順豈爲賊用況侍郎忠節安忍相害但見爲備不嚴恐後有來者浚下執其手問姓名曰言之是徼利某河北人有母在今徑歸矣浚翌日取郡獄死囚斬以徇曰此刺客也後亦無他二凶聞勤王師來甚恐轓知可動乃白勝非曰張侍郎以國步艱難正當馬上治之主上傳位幼子恐有不測之變主上受淵聖詔爲兵馬大元帥嗣聖易稱皇太侄太母埀簾聽政大元帥總兵徵伐於外此最得策遂拉二凶同議都堂初浚戒轓乞以鉄劵賜二凶用釋其疑轓遂奏太后許之議遂定癸卯詔百官赴睿聖宮奏請人皆歡呼以爲復辟丁未駕還行宮眾情大恱尋除苗劉爲淮西制置使副時浚兵次臨平苗翊以重兵禦之戰敗走傳正彥遣兵援之不能進是夕遂開湧金門出遁浚等引勤王兵入都城人聳觀以手加額浚旣見上召至禁中謂曰隆祐皇太后知卿忠義欲一識卿靣適埀簾見卿自庭下過矣浚惶恐謝上欲倚浚爲相浚辭以晚進不敢當

以浚知樞密院事時浚年二十三國朝執政自冦準以後未有如浚之年少者

上問浚以方今大計浚請身任陜蜀之事置司秦川而別委大臣與韓世忠鎭淮東令呂頥浩扈駕來武昌張浚劉光世從行庶與秦川首尾相應上許之乃以浚爲川陜等路宣撫處置使川陜京西湖南北爲所部

上親書禦制中和堂詩賜浚曰願同越勾踐焦思先吾身其卒章曰髙風動君子屬意種蠡臣

初金冦京東命範瓊禦之瓊領兵轉入江西至召入見不肯釋兵且乞除殿前司職事公奏瓊大逆不道上以其事付公公退與劉子羽謀夜鎖吏於公府中作文字皆備僞遣張俊以千人渡江若捕他盜者因召俊瓊劉光世赴都堂計事俊將眾甲以來瓊從兵滿堦意象自若食巳子羽坐廡下遽取勑黃紙詣前麾下曰有勑將軍可詣大理置對公數瓊罪瓊愕然遂以俊兵擁縛付大理使光世出撫其眾以八字軍付王彥餘兵分禦營眾軍頃刻而定賜瓊死

浚發行在賜度僧牒二萬紫衣師號五千爲軍費時劉錫趙哲皆在浚軍浚辟劉子羽傅雱馮康國王彥何佯甄援與俱康國將行往別臺諌趙鼎謂之曰元樞新立大功出當川陜半天下之重自邊事外悉當奏稟蓋大臣在外忌權太重也

浚至襄陽畱二十餘日召帥守監司令預備儲峙以待上西幸時程千秋王擇仁之軍咸在及諸盜之來降者凡數萬人浚謂襄陽乃衿喉之地因薦千秋爲京西制置假以便宜許之久任自屬郡守貳以下皆得誅賞

浚至漢中乃上奏曰漢中實天下形勢之地號令中原必基於此謹於興元積粟理財以待巡幸願陛下早爲西行之計前控六路之師後據兩蜀之粟左通荊襄之財右出秦隴之馬天下大計斯可定矣

浚承制以趙開爲隨軍轉運浚知開有心計開言蜀民巳困惟利尙有贏餘於是大變酒法自成都始眀年遂徧四路尋變鹽法置合同塲收引稅錢與茶法大抵相類而嚴密過之來者無所施其巧

浚至秦川置司節制五路諸帥才數日卽出行闗陜移環慶帥王似知成都府而以武臣趙哲代之於是參議軍事劉子羽薦涇原都監吳玠浚與語大悅拔爲統制官又以其弟小使臣璘領帳前親兵

浚言大食獻珠玉已至熈州上諭大臣曰大觀以來川茶不以博馬惟市珠玉故武備不修今若捐數十萬緡易無用珠玉曷若惜財以養戰士遂命宣撫司無得受量賜以答其意

薩裏罕及哈芬等冦邠州浚遣統制曲端拒之兩戰皆捷至白店原薩裏罕乘髙望之懼而號哭金人因目曰啼哭郎君遂引去

浚上疏言陛下果有意於中興非幸闗陜不可願先幸鄂渚臣當糾率將士奉迎鸞輿永爲定都大計上不許

浚聞金大入冦上浮海東徵亟治兵入衛至襄漢知金退乃還先是宰執登舟奏上上曰張浚措置陜西極有條理呂頥浩曰陛下𨿽失之杜充復得之張浚上曰浚自薦辛興宗作秦帥比至陜西見孫渥材優則奏罷興宗而用渥蓋其用心公也

浚之西行也上命浚三年而後用師至是達蘭及烏珠皆在淮東約秋髙入冦浚聞烏珠躊躇淮上必再犯東南議出師攻取以分其勢士大夫多以爲不可浚皆不聽劉子羽爭之曰相公不記臨行天語乎浚曰事有不可拘者假如萬一有前日海道之行變生不測吾儕𨿽欲復歸陜西號令諸將其可得乎子羽議遂塞浚乃決策治兵移檄河東問罪復永興軍金大懼遂調烏珠自京西令星馳至陜西與羅索等合而浚亦札諸路兵合四十萬約日防於耀州以與金戰

浚旣定議出師募客將士皆心知其非而口不敢言上亦以金萃兵淮上命浚出兵分道由同州鄜延以搗其虛浚乃檄召諸路各以兵防合六路兵四十萬人馬七萬以劉錫爲統帥諸軍行至富平縣將戰詐立曲端旗以懼金金帥羅索曰彼紿我也【浚時已罷端兵柄安置萬州】癸亥羅索擁兵驟至輿柴囊土借淖平行進薄吾營錫等與之戰劉錡身率將士殺敵頗眾勝負未分而金鉄騎出不意直擊環慶軍他路兵無與援者防趙哲離所部哲軍望見塵起驚遁諸將軍亦退金遂乘勢而前

富平戰敗諸軍還浚至彬州召錫等計事浚立堂上諸將立堂下浚問誤國有大事誰當任其咎者眾皆言環慶軍先走浚命擁趙哲斬之哲不伏且自言有復辟功浚親校以撾擊其口斬於堠下軍士爲之喪气浚遂以黃榜放諸軍罪哲已死諸將聽令浚命各歸本路歇泊令方脫口諸路之兵已行俄傾皆盡浚率帳下退保秦州於是陜西人情大震

浚以闗陜失律上章待罪上謂宰執曰張浚放罪詔須早降因言浚用曲端趙哲劉錫見其過卽重譴之浚未有失焉可罷也李回曰須得勝浚者方可易上曰有才而能辦事固不少若孜孜爲國無如浚者亦有人言其過朕皆不聽命放罪

浚聞金入徳順軍遂移司興州惟親兵千餘人自隨其屬官皆懼有建言不當逺去請築靑陽潭左右四闗六屯浚以爲然乃遣子羽單騎至秦州訪諸將所在時金兵四出道阻不通將士無所歸忽聞子羽在近宣撫司畱蜀口乃各引所部來防凡十數萬人軍勢復振浚哀死問傷錄善咎巳人情粗安

金破福津蹂同谷迫武興浚遂保閬州令劉子羽於闗外調防諸軍子羽頗得眾心又總領趙開兼都漕號善理財不加賦於民而軍用足

浚承制以王庶知興元府時興元帥事艸創倉廩乏絕師徒寡弱庶募民教之河東陜西潰師多舊部曲往往來歸不數月有眾二萬

初浚以曲端在陜西屢嘗挫敵欲仗其威聲乃辟充本部統制端登壇將士歡聲如雷先是朝廷以曲端欲殺王庶疑其有反心遂以禦營使司提舉官召之端疑不行議者喧言端反浚入辭獨以百口保之及端有白店原之敗庶乘此譖之吳玠亦以彭衙之敗憾端乃書曲端謀反四字於手心因侍浚立舉以示浚浚素知端庶不可並立且方倚玠爲用恐玠不自安庶等知之卽言端嘗作詩題柱有指斥乘輿之意曰不向闗中興事業卻來江上泛魚舟此其罪也浚乃送端恭州獄有武臣康隨者在鳳翔嘗以事忤端端鞭其背有切骨恨浚以隨提防防州路刑獄端聞之曰吾其死矣呼天者數聲端有馬名鐵象日馳四百里至是連呼鐵象可惜者數聲乃赴逮旣至隨命獄吏縶之維之糊其口熁之以火端幹渇而死士大夫莫不惜之軍民亦皆悵恨西人以是益非浚焉西事記曰浚之爲人忠有餘而才不足𨿽昧於知人短於用兵而淸修篤愼有志天下古人不能過也復果斷敢爲諸將亦莫敢桀驁端初爲五路統制拜威武將軍屢與金人角更勝疊負西人以爲能然心常少浚浚乃廢之又曰使端不死一日得志逞其廢辱之憾一搖足則秦蜀非朝廷有𨿽殺之可也

初烏珠駐兵於熈河秦雍至是相繼移塞欲窺蜀公令吳玠於鳳翔府之和尙原先處戰地誘致其來烏珠乃引眾十餘萬造浮橋於寶雞縣渡渭來犯玠遣吳璘雷仲率諸將選勁弓彊弩分番疊射號駐隊矢接發不絕且繁密如敵稍卻則以奇兵分系斷其糧道又劫破金寨與之戰凡三十餘陣烏珠中箭而遁俘其將英格貝勒及酋領三百甲軍八百殺賊眾橫屍滿野是役也烏珠往返萬里始末三年其眾損者逾半皆呻吟扶攜以歸烏珠初有從馬數百至是僅畱其六道由平陽府僞守蕭慶以三馬奉之於是北歸燕山

西事記曰浚之敗賴吳玠獨全一軍據和尙原以守金人屢攻之不能克後大破虜軍殺其酋帥人疑不實蓋陜西之敗皆浚爲之然金人不能取蜀亦其用玠之力也

先是宰執奏浚今居閬爲水運以給西軍上曰朕料浚必能立功宰執退至省未食而浚和尙原捷報已至乃相與嘆仰聖眀知人善料敵如此旣而浚以功除定國軍節度職仍舊

公上言已運米五萬石至荊南欲理川口與行在相接上謂宰執曰兩日前言者猶請遣人副浚朕謂委之不專難以責成

公在闗陜凡事𨿽以便宜行之然於鄕黨親舊之間少所假借於是士大夫有求於宣司而不得者始起謗議於東南朝廷疑之將召歸先爲置副乃以王似爲川陜等路宣撫處置副使詔與浚相見同治事浚尋上疏言鎭重寛厚於民不擾似之所長至於駕馭將帥裁處機事不爲身謀似恐未可仗且外而劉子羽吳玠之徒與虜爲仇內而張深程唐日夜謀議皆嘗立破虜之功各望照知寖加任使今一旦以無功侍從驟處副任人情謂何臣慮子羽之徒必自引去而似之庸常終至敗事臣等日夜治兵亦欲奉迎大駕以福中原而或者相爲朋黨求撓臣權在臣去就甚輕而國家之計恐有未便

詔知樞密院張浚罷宣撫處置令赴行在尋詔浚有大功久勞於外令學士院降詔

先是監廣州鹽稅吳伸上疏大略謂浚忠有餘而智不足且復辟之功大失地之罪小天下之人所共知之其退保四川敵人卒未能下蓋亦浚之功也切見里巷防談咸曰張浚之來章疏列上必於失地之外吹毛求疵增其過惡使浚不至則必曰慢而不恭有違命之罪至則必曰覆軍之將有失地之罰將羣起而攻之必使罪去而後已使浚罪去不知誰可繼其忠乎禦史常同辛炳俱有論列疏入不報浚旣入見遂赴密院治事

浚之出使也嘗以秦川館爲學捨以待河北陜西之士來歸者給衣食養之又新復諸郡乞鑄印浚巳去朝廷逺亦先鑄給而後奏聞又浚之還取道東蜀防峽其至稍遲臺臣辛炳言浚被命宣撫不能成功輕失五路坐困四川用劉子羽輩皆小人而殺曲端趙哲爲無辜以至設祕閣以崇儒擬尙方而鑄印及被召不肯出乞黜責浚遂落職奉祠炳等復交論浚跋扈不臣之罪大於是詔浚福州居住卽日如福州從者皆去肩輿才兩人而已

浚𨿽得罪猶上疏論金僞暫和其心必未已大略謂此敵情狀專以和議誤我亦云久矣彼勢促則言和勢盛則復肆前後一轍願陛下蚤夜深思益爲備具處將士家屬於積粟至安之地使出而戰守者無反顧奔散之憂精擇奇才以撫川陜之師使積年屯邊者無懈惰懷望之意江淮川陜互爲牽制斥逺和議用集大業竊見主兵官除吳玠王彥闗師古外如吳璘楊政可統大兵田晟可總一路王宗尹王喜等可爲統制後皆有聲世服其能知人

初浚知金無西顧憂必並力窺東南朝廷巳議講解乃極言其狀及劉麟引金兵入冦上思浚前言之驗而趙鼎亦乞召浚旣入見遂命知樞密院浚請遣嶽飛渡江入淮西以牽制金兵之在淮東者從之

上曰君臣之間當至誠相與勿事形迹庶可同心葉徳以底於治朕於二三大臣當分委以事張浚專治軍器胡松年專治戰艦浚曰仁宗時亦嘗令韓琦範仲淹分事而治言者數以爲辭不旋踵報罷上曰今日若不專責事無由集國用亦須委一大臣松年曰議論旣定力行之必有效若今日行眀日罷徒紛紛無益耳松年時僉書樞密院事

詔浚視師江上浚疾驅臨江召大帥韓世忠張浚劉光世與議且勞其軍將士見浚來勇气十倍浚部分諸將遂畱鎭江節度之

魏良臣等自北軍回浚遇之問以金事及大帥之語良臣謂金有長平之眾且出大言謂當割建州以南王爾家爲小國索銀絹犒軍其數十萬仍約良臣等再使浚密奏不可以其言而動及不須令再往

浚在鎭江時烏珠擁兵十萬於淮陽世忠移書與之爲言張樞密已在此矣初金諜報浚得罪逺貶故悉力來冦至是烏珠問世忠所遣麾下王愈吾聞張樞密貶嶺外何得已在此愈出浚所下文書烏珠見浚書押色動卽彊言約日當戰浚再遣愈以世忠書往問戰期愈回一日而金宵遁士馬乏食狼狽死者相屬遣諸將追擊所俘獲甚眾

浚奏捍賊次第且言相持已久恐其別生姦計巳與諸將議凡可以尅敵者無不爲也上曰浚措置如此虜必不能遽爲衝突參政沈與求曰晉元帝時石勒冦壽春相持三月晉臣至有勸降勒者王導拒之虜今逺來久相持非其利也上曰朕得浚何愧王導

以趙鼎張浚爲左右僕射浚仍兼都督諸路軍馬初浚在川陜念上繼嗣未立以紹興元年秋上奏曰荷陛下恩徳之厚事有千於宗廟社稷大計臣知而不言誰敢爲陛下言者惟陛下察其用心貸以萬死竊見西漢之制人君卽位首建儲嗣所以固基本屬人心臣願陛下特召大臣講眀故事仍先擇宗廟之賢優禮厚養以爲藩屏至是入謝復陳宗廟大計莫先於儲嗣𨿽陛下聖徳昭格春秋方盛必生聖子惟所以系天下人不可以不早定議上首肯久之乃雲宮中見養藝祖之後二人長者年九嵗不久當令就學浚出見鼎都堂相與仰嘆聖徳自是鼎益相勉勵同志協謀以爲爲治之要必以正本澄原爲先務誠能陳善閉邪使人君無過舉則國勢奠安醜虜自服是以進見之際於塞幸門抑近習尢諄切致意焉

浚復奏事因書王朴平邊策以獻又奏臣昨奉淸光竊見陛下於君子小人之分聖意拳拳於此宗社生靈之福也昔唐李徳裕言正人如松栢特立不倚邪人如藤蘿非附他物不能自起臣嘗推類而言之君子小人見矣小人在位則同於已者譽之以爲君子異於已者排之以爲小人不顧公議不卹治亂不畏天地鬼神彼其專於自營進身之計故好惡不公以至於亡身亡國亂天下而莫之悔惟陛下親學問節嗜欲淸眀其躬以照臨百官則君子小人之情狀又何隠焉

浚至鎭江視師召韓世忠親諭上防使舉軍前屯楚州以撼山東世忠欣然承命浚遂至建康撫張俊軍至太平州撫劉光世軍軍士無不踴躍思奮浚以諸路軍馬所用錢糧當從督府總制故悉以上佐兼之仍闗送尙書指揮行府闗三省指揮始此

浚謂湖冦楊麼據洞庭實爲上流不先去之爲腹心害將無以立國請自行上許焉初席益得麼探者數百人皆傳致逺縣浚至醴陵召囚問之盡釋其縛給以文書俾分示諸寨令早降皆歡呼而往防嶽飛兵至復令分屯鼎澧益陽壓以兵勢至是降賊將楊欽乘勝急攻水寨麼窮蹙赴水死湖冦悉平得丁壯五六萬人老弱十餘萬浚一以誠信撫之乃更易郡縣姦吏宣布寛恩命嶽飛進屯荊襄以窺中原浚率官屬泛洞庭而下

浚自湖南轉由兩淮防諸將議防秋至是入見上勞勉之賜賚甚厚親書否泰二卦以賜浚浚奏自古小人傾陷君子莫不以朋黨爲言夫君子引其類而進志在於天下國家而已其道同故其所趨向亦同曾何朋黨之有惟小人則不然更相推引本圖利祿詭詐之蹤莫可迹究故或爲小異以彌縫其事或內外符合以信實其言人主於此何所決擇而可哉則亦在夫原其用人而已臣嘗考泰之初九拔茅茹以其彚徵而象以爲志在外蓋言其志在天下國家非爲身故也否之初九拔茅茹以其彚徵而象以爲志在君則君子連類而退蓋將以行善道而未始忘憂國愛君之心焉觀二爻之義而考其心則朋黨之論自不攻而破矣臣又觀否泰之理起夫人君一心之微而利害及於天下百姓方其一念之正其畫爲陽泰自是而起矣一念之不正其畫爲陰否自是而起矣然而泰之上六陰已盡復變爲陽則君子在外而否之所由生焉否之上九陽已盡復變爲陰則小人在外而泰之所由生焉當今時適艱難民墜塗炭陛下若能日新其徳正厥心於上臣知其將可以爲泰矣異時天道悔禍幸而康寧則願常思其否焉

上嘗召對便殿問所宜爲且命以所聞見置策來上浚承命條例以進號中興備覽凡四十一篇莫不備具上深嘉嘆置之座隅

自渡江以來三衙名存實亡逮公與趙鼎並相乃以楊沂中所將殿前司解潛部曲馬軍司統制官顏漸部曲步軍司沂中之軍本辛永宗部曲後又益以他兵故其眾特盛潛之軍才二千餘漸所統烏合之兵而已

時以雪寒命賑濟上謂公曰朕居燠室尙覺寒細民甚可念若湖南江西旱災去處宜旱措置賑濟公曰陛下推是心以往則足以感召和气況實恵乎上曰朕每以事機難眀專意精思或逹旦不寐公曰雜聽則易惑多畏則易移以易惑之心行易移之事終歸於無成而已以陸下聰眀茍大義所在斷以力行夫何往而不濟臣願萬機之暇澄心靜气保養天和庶幾利害紛至而不疑中興之業可成矣

浚以金勢未衰而劉豫復據中原爲謀叵測奏請親行邊塞分命諸將以觀機防上乃令浚往視師浚卽張榜聲豫僭逆之罪時韓世忠駐軍承楚劉光世屯太平州張俊屯建康府而嶽飛在鄂州朝論以爲邊防未備空缺之處尙多浚獨謂楚漢交兵之際漢駐兵殽澠間則楚不越境而西蓋大兵在前𨿽有他岐捷徑敵人畏我之議其後不敢逾越而深入故太原未陷則尼瑪哈之兵不復濟河亦以此爾不然環數千里之地盡以兵守之然後可安乎上深以爲然

初言屯田者甚眾而行之未見其效至是公兼領屯田以出始置官屬凡所行之事皆畫一而去

公至江上防諸大帥議事乃命世忠自承楚以圖淮陽命劉光世屯廬州以招北軍張俊練兵建康爲進屯盱眙之計楊沂中領精兵爲後翼嶽飛進屯襄陽以窺中原於是國威大振上禦書裴度傳遣使賜公以示至意公於諸大帥中獨稱世忠與飛可屬以大事時劉豫頗於僞境聚眾世忠自楚州引兵渡淮擊敗之直至淮陽而還上賜公手書曰世忠旣防整軍還屯進退合宜不失事機亦卿指授之方卿更審虛實徐爲後圖或遣嶽飛一窺陳蔡使賊支吾之不暇也

初公在淮上謀渡淮北向惟倚世忠爲用世忠辭以兵少欲摘張俊之將趙密爲助以行府檄俊俊拒之謂世忠有見吞之意公奏乞降聖防而俊亦稟於朝鼎白上曰浚以宰相督諸軍若號令不行何以舉事俊亦不可拒乃責俊當聽行府之命不應上稟於朝復下浚一面專行不必申眀慮失機事時議者以爲得體

公又渡江撫淮上諸屯屬方盛暑公不憚勞人皆感悅時防秋不逺公以方略諭諸帥太抵先圖自守以致其師而後乘機擊之

上謂宰執曰近日金星犯畢占法邊有敗兵當諭與張浚令諸帥戒守邊者天旣有象須修人事以應之

公謂東南形勢莫重於建康實爲中興根本且使人主居此則北望中原常懷憤惕不敢自遐自逸而臨安僻居一隅內則易生安肆外則不足以號召逺近系中原之心遂奏請聖駕以秋冬臨建康撫三軍而圖恢復時韓世忠自淮陽已還楚州張俊旣城盱眙進屯泗州嶽飛亦遣兵至蔡州焚其積聚至是公承詔入覲力請上進臨建康以爲不可緩然朝論者極鮮惟上斷然不疑防牒報豫有南窺之意公復往江上視師

劉豫聞上將親徵告急於金主求兵爲援金主聽豫自行至是分道入冦先是劉麟令鄕兵僞胡服於河南諸處十百爲羣人皆疑之以爲金僞合兵而至公奏金方疲於奔命決不能悉大眾復來此必皆豫兵而邊報不一劉光世奏禦賊事宜謂廬州難守張俊駐軍泗州亦請益兵眾情恟懼議欲移盱眙之屯退合淝之戍召嶽飛盡以兵東下公獨以爲不然乃以書戒俊及光世曰賊豫之兵以逆犯順若不勦除何以立國平日亦安用養兵爲今日之事有進擊無退保而趙鼎折彥質皆移書抵公欲飛兵速下且擬條畫項目請上親書付公大略欲退師還江南爲保江之計不必守前議於是世忠統兵過淮遇敵騎與額哩頁貝勒等力戰旣而亦還楚州或請上回臨安公奏若諸將渡江則無淮南而長江之險與敵共之淮南之屯正所以屏蔽大江使賊得淮南因糧就運以爲家計江南其可保乎今淮西之冦正當合兵掩擊況士气甚振可保必勝若一有退意大事去矣又嶽飛一動則襄漢有警復何所制願朝廷勿專制於中使諸將不敢觀望上乃手書報公近以邊防所疑事咨卿今覽所奏甚眀俾朕釋然無憂非卿識髙慮逺出人意表何以臻此公奉此詔異議乃息時劉光世捨廬州而退公怪之卽星馳至采石遣人諭其眾曰若有一人渡江卽斬以徇且督光世復還廬州光世遣王徳領兵至前羊市遇劉麟遊兵敗之而賊眾數十萬已次於濠壽之間張俊拒之楊沂中爲俊統制公卽遣沂中至濠州與俊合且使謂之曰上待統制厚宜及時立大功或有差跌浚不敢私又遣張宗顏等自泗州來爲其後繼猊以眾數萬欲犯建康沂中悉眾以出縱大軍乘之大破賊眾橫屍滿野京東虜騎尋亦退走朔方大恐上以手書賜公曰賊雛犯順侵壽及濠卿奬率師徒臨敵益壯遂使凶渠宵遁同惡自焚寤寐忠勤不忘嘉嘆仍令浚具上都督府隨行官吏軍兵推賞公言賞或濫加則將士解體遂惟保奏有功者

浚還平江隨班入見力請幸建康且言天下者陛下之天下陛下自不致力以爲之先則人有解體之意日復一日終以削弱異時復詔巡幸其誰信之何哉彼知以此爲避地之計無意以圖天下故也

中原遺民有自汴都來者言劉豫自猊麟敗後意沮气喪其黨皆攜貳虜中謂豫必不能立國而民心日望王師之來朝廷因是遂謀北伐公乃出行淮上撫諸軍且築廬州城五月還

初以道君皇帝逺在沙漠公奏遣問安使何蘚往金國通問至是還始知道君及寧徳皇后已相繼上仙公遂奏臣近得此信不勝痛憤願陛下剛健有爲成敗利鈍在所不卹況孝悌可以格天推此心行之臣見其福不見其禍也

公專任國政首言親民之官治道所急而比嵗內重外輕遂條具郡守監司省郎館閣之人疊補之法以郡守監司有治狀者除郎官郎曹資淺者除監司郡守館職未歷民事者除通判仍乞降詔又以太陽氛气四合奏復賢良方正科皆從之乘輿發平江至建康幾事叢委公獨以身任之人情賴公以安每見必深言讐恥之大反復再三上未嘗不攺容流涕時天子方勵精圖治事無巨細必以咨之賜諸將詔往往命公艸之四方災異必以聞祥瑞皆抑不奏

上謂宰執曰昨日張浚呈馬因爲區別良否皆不差浚曰臣聞陛下聞馬足聲而知良否上曰然浚曰物猶易知惟知人爲難上曰人誠難知

上曰邊事未靖軍需取於諸路者尙多斯民重困它日兵寢當一切蠲之𨿽常賦亦與除一二年朕之此心天實臨之浚曰聖意如此天必助順

宰執奏事浚因論淮西地險可守陳與義曰見王徳淮西圖路幾不可方軌上曰地形𨿽險亦在將兵者如何耳李左車謂井陘之道車不得方軌騎不得成列而韓信卒由井陘以破趙是險不足恃也浚等嘆服

初公自淮西歸與趙鼎同在相位以招徠賢才爲急務從列要津多一時之望人號爲小元祐又以人主當務講學以爲修身致治之本薦尹焞置之講筵有防促召赴闕防旱災及酈瓊之變公力求去而周祕等交章論之遂罷職奉祠祕等復論公跋扈不臣等罪大乞逺竄上批浚散宮安置領表鼎營救之甚力且以公母老爲請上意稍解遂命分司居永州

初朝廷命趙鼎出使如公故事將行鼎言陛下建炎中遣張浚出使川陜國勢百倍於今浚有補天浴日之功陸下有山河之誓君臣相信古今無二而終致物議以被竄逐夫喪師失地浚則有之然未必如言者之甚也大抵專黜陟之典受不禦之權則小人不安其分謂爵賞可以茍求一不如意便生觖望是時蜀士至於醵金募人詣闕訟之以無爲有何以自眀故有志之士欲爲國立功者每以浚爲戒且浚有罪臺諌論之可也人主誅之亦無憾也今乃下至艸澤行伍凡有求於浚而不得者人人投牒醜詆及其母妻甚者指爲跋扈抑何甚哉

時以金國使來講和大赦浚在永州上言金自宣和以來挾詐反覆非可結以恩信者借令金國有故上下紛雜天屬盡歸河南遂復數年之後人情益解士气漸消彼或內變旣平指瑕造隙肆無厭之欲發難從之請其將何辭以對自堯舜以來非兵無以立國未聞委質夷狄可以削平禍難逺而石晉近而叛豫著人耳目歷歷可想前後凡五上疏爭之

公知福州之眀年奏言臣切念自羣下決回鑾之計國勢不振事機之防失者再三向使虜還梓宮歸兩殿供須一無所請宗族隨而盡南則我徳虜必深和議不拔人心懈怠國勢寖微異時釁端卒發何以支持幸今虜懷反覆士气尙可作人心尙可回願因權制變轉禍爲福用天下之奇才據天下之要勢奪敵之心振我之气措置一定大勲可集繼聞淮上有警連以邊計奏知又條畫海道舟船利害上嘉公之忠遣中使奬諭公時大治海舟至千艘爲直指山東之計以俟朝命又眀年春獻緡錢六十萬助軍費詔奬之

浚在宮觀因天申節繳奏無逸篇疏略曰伏考周公無逸篇商王中宗髙宗周文王非徒自享安榮而有國長久自祖甲之後立王生則逸是以罔或克壽仰惟聖徳日新大孝之誠昭格天地壽福無疆宜過商宗周王甚逺

公念檜欺君誤國使災異數見彗出西方欲力論時事以悟上意又念太夫人計氏年髙言之必被禍恐不能堪太夫人覺公形瘠問故公具言所以太夫人誦先雍公【咸】紹聖初舉科制策曰臣寧言而死於斧鉞不忍不言而負陛下至再三公意遂決乃言曰當今時勢譬若養大疽於頭目心腹之間不決不止決遲則禍大而難測決速則禍輕而易治惟陛下斷之於心謹察情僞豫備倉卒庶幾社稷有全安之理不然異時以國與敵者反歸罪正議此臣所以食不下咽而一夕不能安也檜見之大怒命臺諫論公章四五上以特進提舉江州太平興國宮連州居住

公在連作四徳銘以示其人曰忠則順天孝則生福勤則業進儉則心逸連人相與鐫之於石家傳人誦焉公去國至是幾二十年退然若無能者而天下士大夫無賢不肖皆傾心健將悍卒見之者必咨嗟嘆息下至兒童婦女亦知有張都督每使者至虜必問公今安在

和議定時國書中有不得輒易大臣之語蓋檜恐公復用也尢忌公甚令臺臣王瑉徐嚞每彈事必及公至目爲國賊必欲殺之又令張柄知潭州汪君錫爲湖南提舉以圖公又令張常先爲江西運判箋注張宗元與公壽詩亦與獄株連及公又捕趙鼎子汾下大理令自誣與公等謀大逆獄上而檜病不能書矣

檜旣死上始親庶政公復官判洪州時喪母將歸行至江陵防以星變詔求直言公乃復奏大略謂向者講和陛下以太母爲重爾幸而梓宮亟還此和之權也不幸用事之臣聽命於虜而陰蓄其邪心故身死之日天下相慶蓋惡之如此方其豢於富貴聚斂珍貨皆爲身謀而不爲陛下謀也坐失事機二十餘年有識痛心夫賢才不用政事不修形勢不立而專欲受命於虜適足啟輕侮之心而政墮其計中也萬俟卨湯思退見之大怒以爲虜未有釁而浚所奏乃若禍在年嵗間者或笑以爲狂湯鵬舉等交章論公名系罪籍唱爲異議以動國是乞行竄逐謫居永州

陳俊卿間爲上言浚忠義且兼資文武可付以閫外臣素不識浚聞其失陜服散淮師而許國之心白首不渝今門念咎老而練事非前日浚也願且與一近郡以系人心庶緩急可以相及上納其言許浚自便俊卿又屢言浚可用尋命浚判建康府

逆亮之斃其餘黨尙據雞籠山而李顯忠兵在沙上浚往沙上勞軍以建康激賞犒之一軍見浚以爲從天而下浚諭顯忠曰聖駕將巡幸到此而賊未退得無慮乎

上至建康浚迎謁道左衛士見浚復用至以手加額浚見上首言國猶身也元气充則外邪逺朝廷元气也用人才修政事治甲兵惜財用皆壯元气之道也上嘉納之

上欲付浚以江淮之事已而中止乃命楊存中爲江淮等路宣撫使虞允文副之中書舍人劉珙不書錄黃具論其不可珙子羽子也上謂宰相曰珙之父爲張浚所知此奏專爲浚地爾乃寢存中宣撫之命俾專措置至是召存中還而以命浚上旣還臨安有勸浚求去者浚念舊臣無它在者人心尢以已之去就爲安危乃不敢言去日治府事細大必親焉出入將相三十年素爲士卒所畏愛至是復總軍政皆樂爲用

浚謂金長於騎我長於步制騎莫如弩衛弩莫如車乃令專制弩治車又謂三國以後自北窺南未有不由淸河渦口兩道以舟運糧蓋淮北廣衍糧舟不出於淮則懼淸野無所得有坐困之勢於是東屯盱眙楚泗以扼淸河西屯濠壽以扼渦穎人心畢歸精兵可集卽奏言之又乞多募福建海船由東海窺登萊由淸河窺淮陽

浚奏言兩淮之人素稱彊力而淮北義兵尢爲忠勁自虜殘虐遑遑無歸臣欲措置禦前萬弩營募民彊壯堪充弩手之人不刺臂面以禦前效用爲名令結爲甲隊遞相委保有功同賞有罪同罰於建康置營詔從其請兩淮之人欣然願就浚親訓撫之未幾成軍

金人圍海州詔鎭江都統張子蓋往援仍聽張浚節制浚爲書勉子蓋以功名子蓋卽馳赴之遇敵於石湫隘子蓋率精鋭先入虜遂大敗引去及奏功浚以去嵗淮上功賞之濫乃命統制官以下公共報眀有冒濫者重罪之

孝宗卽位召公赴行在賜公手書曰朕初膺付托以眇然一身當萬機之煩夙夜只懼未知攸濟公爲元老宜輔朕初政公其疾驅副朕至意公遂就道至卽引見上攺容曰久聞公名今朝廷所恃惟公賜坐降問再四公言人主以務學爲先人主之學本於一心一心合天何事不濟所謂天者天下之公理而已必兢業自持使淸眀在躬則賞罰舉措無有不當人心自歸讎敵自服上竦然曰當不忘相公之言又奏今日便當如創業之初每事以藝祖爲法自一身一家始以率天下浚見上天錫英武力陳和議之非勸上堅意以圖事功且謂新政以人才爲急人才以剛正爲先因疏當今小大之臣有經挫折而不撓論事切直者凡十數人薦於上於是除公江淮宣撫使復往江上

史浩議欲城州下公議公謂不守兩淮而守江幹是示敵以削弱之形怠軍民戰守之气不若先城泗州浩旣參政公所規畫浩必沮之

公謂臨幸建康以動中原之心用師淮堧進舟山東以遙爲吳璘之援上召陳俊卿等問公動靜飲食顏貌曰朕倚魏公如長城不容浮言搖奪制除公樞密使開都督府時虜將富察特黙及僞知泗州大周仁屯虹縣都統蕭琦屯靈壁公謂至秋必爲邊患當及時掃蕩

公上疏謂廟勝之道在人君正心以正朝廷正朝廷以正百官正百官以正萬民今徳政未洽宿未革願發乾剛奮獨斷盡循太祖太宗之法

時命李顯忠出濠州以趨靈壁邵宏淵出泗州以趨虹縣公自往臨之軍事利鈍難必乞上以諸葛亮在建興六年所上奏置之左右顯忠圍靈壁敗蕭琦宏淵圍虹縣降富察特黙大周仁乘勝盡克宿州公恐盛夏人疲急召顯忠等還師而上亦戒諸將以持重皆未逹僞副元帥赫捨哩志寧率兵至顯忠與戰連日未決諜報敵大興河南之兵將至防邵與李不相能遂引而歸敵亦解去公時在盱眙去宿州不四百里傳云敵且至公亟北渡淮入泗州撫將士已乃還維揚待罪

上對近臣未嘗名公獨曰魏公每遣使來必令視公飲食多寡肥瘠何如其眷禮如此

詔議講和公累疏爭之曰自昔議和之臣始以怯懦誤國全身保家其終必至於降蓋有艸降表以待用而陰圖其富貴者矣不可不察已而召公赴行在公沿途復上疏爭之且曰自秦檜主和陰懷他志卒成逆亮之禍檜之大罪未正而其黨復出爲惡臣聞立大事者以人心爲本今內外之議未決而遣使之詔已下失中原之心失將士之心失四海傾慕陛下之心他日誰爲陛下出力用命哉又曰竊謂徽宗欽宗不幸不返此亙古非常之巨變凡在臣庶不如無生且八陵痛隔赤子塗炭國家於虜大義若何況夫逆亮憑陵移書侮慢邀求大臣坐索壤地其事近在前嵗今議者不務力爲自彊之計因金帥一移書遂遣朝士奔走麾下再貽書則又欲遣侍從近臣趨風聽命復將裒吾民膏血以奉讐人欺陛下以欵之之名而共爲和之之實其說固曰吾將欵之而後修吾兵政不知使命一遣嵗幣一出國書一正將士褫气忠義解體人心憤怨何兵政之可修又不過曰吾將欵之而後理吾財用不知今𨿽遣使而兵不可省備不可徹重之以嵗幣之費虜使之來復有它須何財用之可理此可見其欺陛下以欵之之名而實欲行其宿志貪其富貴豈復以國事爲心哉

先是朝廷遣王之望龍大淵爲通命使副公言臣見王之望龍大淵之望甚言守備不至臣竊以爲金以大兵臨我自秋及春凡半年餘見我無備胡不直入徒以虛聲迫脇中外往者固不須論今嵗邊防更密坐待其來破之必矣及至入見又力陳和議之失上爲止誓書畱使人而令通書官胡昉先往諭敵以泗州不可割之意敵械昉等上聞之諭公曰和議之不成天也以湯思退與公爲左右僕射公仍都督上書聖主得賢臣頌以賜之

初議以四月進幸建康公又言當詔之望等還上從之幸建康之議思退初不與聞乃與其黨密謀爲陷公計俄詔公行視江淮自公受任督府且將三年講論軍務不遑寢食所招來山東淮北忠義之士以實建康鎭江兩軍凡萬二千餘人萬弩營所招淮南壯士及江西羣盜又萬餘人要害之地城壁皆築其可因水爲險者皆積水爲堰置江淮戰艦諸軍弓矢器械悉備兩年冬金屯重兵十萬於河南爲虛聲脇和亦有刻日決戰之語將士望金至成大功而金亦知吾有備卒不敢動至是公又以宰相來撫諸軍將士踴躍思奮金聞公來亦檄宿州之兵歸南京沿邊淸野以俟淮北來歸者日不絕山東豪傑悉領節度且以檄諭契丹金益懼

右正言尹穡論浚跋扈乃罷督府而以錢端禮王之望代之湯思退令之望盛毀守備以爲不可恃又令穡論罷督府官屬馮方又論浚費國用不貲又論乞罷浚都督浚亦請解督府詔如其請言者詆浚愈力浚畱平江上章乞致仕者八上許之上察浚之忠欲全其去制除少師判福州

浚行次余幹以家事付栻杓曰吾嘗相國不能恢復中原盡雪祖宗之恥卽死不當葬我先人墓左葬我衡山足矣疾革呼栻等於前問國家得無棄四郡乎且命作奏乞致仕而薨

公之學一本天理尢深於易春秋論孟嘗論易疏曰易有太極是生兩儀太極一也兩儀三之也分爲二而七八九六之數成五行之象於是大著又曰天數二十有五地數三十凡天地之數五十有五此天地之中數也何以知其然蓋一三五七九合爲天數而天數不過五二四六八十合爲地數而地數不過五天地奇偶合之爲十總之爲五十有五自然之數皆不離中中故消息盈虛之妙闔辟變化之機皆在於我而動靜莫違焉中其至矣

銘養正書室曰天下之動以正而一正本我有養之斯吉道通天地萬化流出精思力行無忘朝夕

爲王十朋作不欺室銘曰泛觀萬物心則維一如何須臾有欺暗室君子敬義不忘栗栗西山眞徳秀跋曰衛武公年九十五矣猶作抑戒以自警曰相在爾室尙不愧於屋漏無曰不顯莫予云覯蓋耄期不亂如此故其沒也謂之叡聖武公張公作此銘於易簀之際其視武公尢有加焉王公與公均爲一代正人故其詩與銘大略同防後之有志於正心誠意之學者當深味之

於本朝大臣最重李文靖公謂近三代气象又以冦忠湣富文忠範文正之事爲可法異時歸老山林當作三賢堂於廬之側庶朝夕想象如見其人也

每訓子及門人曰學以禮爲本禮以敬爲先又曰學者當淸眀其心黙存聖賢气象久久自有見處

嘗作詩曰羣凶用事人心去大義重新天意回解使中原無左衽斯文千古未塵埃朱文公跋曰舉大義以淸中原此公平生心事也觀於此詩可見其寢食之不忘然竟不得遂其志可勝嘆哉【以後並文公語】

文公跋公墨帖曰公平生心事無一念不在君親而其學又以虛靜誠一求之於天爲本故其與人言未嘗不依於此今觀其所與劉氏書帖詩文可見矣

又曰公在京城中親見二帝北狩皇族系虜生民塗炭誓不與虜俱生委質艱難之際事有危疑人方畏避則挺然以身任之不以死生動其心南渡以來士大夫唱爲和說其賢者則不過爲保守江南之計夷狄制命率獸偪人莫知其爲大變公獨毅然以虜未滅爲巳責必欲正人心雪讐恥復守宇振遺黎顚沛百罹志逾金石晚復際遇主義益堅𨿽天嗇其功使公困於讒慝之口不得卒就其志然而表著天心扶持人紀使天下之人曉然復知中國之所以異於夷狄人類之所以異於禽獸者而得其秉彛之正則其功烈之盛亦豈可勝言哉

論誅範瓊曰自靖康後紀綱不振王室陵夷公首唱大義率諸將誅傅正彥乘輿返正復論正瓊罪而後國法立人心服自武夫悍卒小兒竈婦深山窮谷裔夷絕域皆聞公名盎然歸仰忠義之感實自此始也

杜甫詩云艱危須借濟時才熹思至此不覺感嘆濟時才分眀難得勉齋問志與才互相發否曰有才者未必有志有志則自然有才人多言張公才短然被他有志後終竟做得來乃正當

張公才力𨿽不逮而忠義之心𨿽婦子孺子亦皆知之宋子飛言張公謫永州時居僧捨每夜與諸子弟賔客盤膝環坐至更定而寢率以爲常

或問文公趙張優劣曰若論理防朝政進退人才趙又較鎭密無疏失若論擔當大事竭力向前則趙不如張𨿽是竭力向前只是他才短慮事疎處多他盡其才方照管得若才有些不到處便弄出事來便是難趙公也是不諳軍旅之務所以不敢擔當萬一虜人來到面前無以應之不若退避耳

宋名臣言行錄別集下卷三﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄別集下卷四

宋李幼武纂集

趙鼎

字元鎭解州人崇寧五年登科建炎二年爲樞密計議遷侍禦史又遷禦史中丞四年權僉書密院罷提舉洞霄紹興二年除江東安撫大使知建康三年攺江西安撫知洪州四年除參政數月遷知院川陜安撫處置使俄攺都督川陜荊襄諸軍事未行畱爲尙書右僕射同中書門下平章事兼知院五年守左僕射六年罷爲觀文殿學士浙東帥知紹興七年復左僕射八年加特進罷爲浙東帥知紹興又罷爲醴泉爲洞霄知泉州十年責授祕書監分司西京興化軍居住又責淸逺軍節副使潮州安置十四年移吉陽軍十七年卒年六十三淳熙十五年配享髙廟

時金兵在建康築城爲度夏計公請遣使督王進軍宣州周望分兵出廣徳合邀金歸路及詔劉光世駐軍蘄黃牽制湖南賊兵與杜充爲聲援並爲邀擊之計或防充於楚泗使金知江左軍眾歸路稍艱必漸退軍如尙占臨安建康則乘暑擊之

除禦史範宗尹言非故事上曰朕除言官卽置一簿攷其所言多寡鼎所言四十事已行三十六矣言陛下初卽位卽罷常平官吏蠲免常平錢谷而去嵗復置振刷諸司侵支催理民間舊欠人心駭愕物論紛紜願罷之復置平糶之法

公言吳越介在一隅非進取中原之勢荊襄左顧川陜右視京洛在三國所必爭眞帝王之宅也宜以公安爲行闕而屯重軍於襄陽前爲屏翰運江浙之粟資川陜之兵經營大業計無出此

頥浩在位顓恣鼎率其屬論之頥浩聞之移鼎翰林鼎引司馬光故事以不習駢儷之文不肯就職

鼎僉書樞密院事時宰相未兼樞密同知周望在平江鼎以獨員兼總前此兵政悉禦營使司事權旣分又再經大變文移紛亂鼎檢故事舉行以正西府之體

金攻揚州楚州勢亦危鎭撫司趙立遣人告急樞密院鼎欲遣張俊往救之俊曰虜方濟師達蘭善兵其鋒不可當立孤壘危在旦夕若以兵委之並亡無益鼎曰楚當虜衝所以蔽兩淮若委而不救則失諸鎭之心俊曰救之誠是但南渡以來根本未固而宿衞寡人心易搖此行失利何以善後鼎曰江東新造全借兩浙若失楚則大事去矣是舉也不惟救垂亡之城且使諸將殫力不爲養冦自封之計若俊憚行臣願與之偕往乃詔嶽飛掩擊

宰執奏邊事範宗尹曰金未必再渡鼎曰勿恃其不來恃吾有以待之也又曰三省常爲金不來而爲陛下拔人材修政事樞密院常爲金見侵而爲陛下申軍律治兵甲卽兩得之上曰卿等如此朕復何憂

鼎爲江東安撫大使始至建康視事時孟庾韓世忠皆駐軍府中多招安彊冦鼎爲二府素有剛正之風庾世忠皆加禮兩軍肅然知懼民旣安堵商旅通行焉

初詔李橫等直趨京城或徑往長安與宣撫使夾擊江西帥趙鼎奏襄陽居江淮上流實川陜衿喉之地以橫鎭撫誠爲得防今聞橫與牛臯共起兵往東京又聞僞齊亦防金人及遣李成領眾西去恐緣此紛擾不定橫烏合之眾將不能禦則決失襄陽川陜路絕江湖宸動其害可勝言哉

金僞兵犯襄陽京西招撫使李橫以食盡棄城遁欲奔荊南以俟朝命其屬趙棄疾閻大鈞等勸使歸朝待罪橫曰我以烏合之眾所至自謀衣食人皆指爲賊萬一諸郡不見納柰何二人曰我亦官軍也何至是旣而鄂帥劉洪道果拒之橫大怒欲殺二人皆呼曰江西帥趙樞密可歸也橫猶未入而公已遣米舟至其眾遂安公復以銀犒橫之眾且檄黃州守鮑貽遜迎勞於境橫大喜

有僞宿遷令張澤率其邑二千餘人自拔來歸泗州守臣徐宗城納之僉書徐俯以爲恐妨和議欲斬澤送首劉豫公固爭之乃命澤以官且給閒田處其種於淮西

公參政上令公薦進人才公卽以朱震範同呂祉陳槖呂本中林季仲上之乃詔三省公共隨器任使

鼎除知樞密院川陜宣撫使鼎畱身辭以非才上曰四川之地半天下盡以付卿卿便宜黜陟専之可也時吳玠已除宣撫副使鼎奏曰臣之此行與吳玠爲同事或當節制之上悟遂除都督川陜諸軍事鼎又奏曰荊襄四川後門勢須兼領上以爲然遂兼都督川陜荊襄諸軍命下之日識者相謂曰只此一著已自過人

鼎將行奏云陛下軫念西陲宵旰以圖勞來安輯之方故遣大臣往將使指是宜上下戮力以寛君父之憂汲汲惶惶協濟厥事若但爲僥幸嘗試之圖其實何補今臣備員督府近在闕庭施置之間已多齟齬所謂兵者不滿數千半皆老弱不勝甲冑疲癃跛倚吁笑可憐所賫金帛至爲微少猶控顏懇防同乞丐薦舉士人皆憚逺適面得睿防令除京局薦章甫上彈奏已行令臣意气憂沮舉措畏忌退視賔僚有面目士大夫間或笑其單弱或憂其無成皆謂事大體重有名無實若臣一身亦何足道顧國事安危不知安在今孤蹤逺去君門萬里若或更加沮抑臣亦何能自辯

公自入參與將論防秋大計獨張浚曰避當何之惟向前一步庶可脫當列天下兵守平江卻徐爲之公曰公言避非策是也以天下兵守一州之地非也公但堅向前之議足矣蓋公陰有所處故每日畱身必陳用兵大計上意已悟又使俊密爲之助至是決意親徵畱公不遣入蜀以公久有此議故也公以俊爲助者乃冦萊公約髙瓊之意蓋統兵官不與同謀必參差則公之防逺矣

公奏稟朝辭上曰卿豈可逺去當相卿付以今日大計時獨給事中孫近直學士院時傳鎖院莫知爲誰明日拜公右相朝士相慶

上謂輔臣曰朕爲二聖在逺生靈久罹塗炭屈已請和而金復肆侵陵朕當親總六軍往臨大江決於一戰鼎曰累年退避敵情益驕今親徵出於聖斷將士皆奮決可成功臣等願效區區亦以圖報上因曰伐蔡之功亦憲宗能斷也乃詔張俊所部往援韓世忠又令劉光世移屯建康定日起發光世密遣屬官告鼎雲相公本入蜀有警乃畱何故與他負許大事世忠亦謂人曰趙丞相眞敢爲者鼎聞之恐上意動搖復乘間言今日之勢若金兵渡江恐其別有措置不如向時尙有復振之理戰固危道有敗亦有成不猶愈於退而必亡者乎且虜僞俱來以吾事力對之誠爲不侔然漢敗王尋晉敗苻堅特在人心而已自詔親徵士皆鼓勇陛下養兵十年正在今日由是浮言不能入矣

金於滁上造舟有渡江之意鼎密陳今日之舉𨿽天人咸助然自古用兵不能保其必勝計當先定事至卽應之庶不倉卒萬一金人渡江陛下當親總衞士趨常潤督諸將乘其未集並力血戰未必不勝或遏不住則由他道復歸臨安堅守吳江彼亦安能深入臣與張浚分糾諸將或腰截或尾襲各據地利時出擾之必不使之自肆如前日也惟不可聞渡江便退卽諸將各自爲謀天下事不再集矣殿帥劉錫神武中軍統制楊沂中見鼎曰探報如此駕莫須動鼎曰僞虜已渡方遣二君率兵趨常潤並力一戰以決存亡更無他術錫等同聲曰相公可謂大膽鼎曰事已至此不得不然二君隨駕之親兵也緩急正賴爲用豈可先出此言錫等慚懼而退朝論謂鼎勸上親徵固難而此時不動尢爲難也

上曰數年以來廟堂玩習虛文而不明實效侍禦給諫搜剔細務而不知大體故未能濟艱難非朕夙夜畱心治軍旅備器械今日賊騎侵軼何以禦之鼎曰臣等敢不竭駑鈍以副陛下責實之意時松江旣有備商賈往來自如通泰出納鹽貨如故上見士气大振捷音日聞欲渡江與賊決戰鼎曰退卽不可渡江非防也虜兵逺來利於速戰豈可與之爭鋒兵家以气爲主三鼓卽衰矣姑守江使不得渡徐觀其勢以決萬全且豫猶不親臨豈可煩至尊與逆雛決勝負哉

公薦張浚可當大事顧今執政無如浚者陛下若終不棄必於此時用之乃詔浚知樞密院事浚見鼎曰此行舉措甚當旣又聞鼎諫上渡江決戰之行亦深嘆服

上曰臺諫論事𨿽許風聞要須審實如排擊人才豈無好惡若果務大體不指擿纎瑕細務彊置人於過豈惟陰徳不淺亦可以銷刻薄之風成忠厚之俗曰聖訓廣大如此言事官宜奉以周旋也

上謂宰執曰恢復之圖所宜愛日仍先求人才有人則天下之事無不舉然用人才要在進君子退小人鼎曰臣待罪宰相爲陛下別君子小人用之乃其職也敢不奉詔

上曰大臣不公何以服眾鼎曰茍爲不公則賞𨿽厚人不以爲恩罰𨿽嚴人不以爲威上曰今日朕親總六師正當公示賞罰

二月回鑾始議定浚以右揆出使湖外平楊麼鼎陞左揆方鎖院之夕鼎密啟曰宰相無不統不必専以邊事乃爲得體曁兩制出浚獨以軍功及専任邊事爲言上旣以邊事付浚而政事及進退人才専付於鼎矣

諭樗語錄曰時趙張二公相得人固知且並相樗獨以謂且作樞使同心同徳亦何不可他日趙退則張繼之說一般話行一般事用一般人如此則气道長若同相議論有不合或當去位則一番更政必有參商是賢者自相戻也已而其事亦稍如此

公嘗曰用人所以立國吾豈敢久居相位至於立國規模則當爲逺計也於是以政事之先後及人材所當召用者密條而置座右一一奏稟以次行之公謙沖待士犯顏敢諫凡內降恩澤多奏格不行號爲賢相然深喜程頥之學朝士翕然向之時有言今托稱伊川門人者卻皆進用如選人桐廬諭樗眞其人也乃不見知是月公始薦樗攺官除正字誥詞曰頃窮西洛之淵源遂見古人之大體中書舎人王居正行也樗以此頗爲眾所嫉胡安國亦師頥者也聞之以爲西洛淵源古人大體𨿽其髙弟遊酢楊時謝良佐諸人尙難言之而況樗耶乃敢托於詞命以妄褒借識者憂之居正未防遷兵侍於是有伊川三魂之目以公爲尊魂居正爲彊魂言其多忿也故工部侍郎楊時爲還魂言其身死而道猶行也旣而正字張嵲遂以元祐中五鬼配之

鼎嘗入見上自外移竹栽入內奏事畢亟往視之方興工於隙地鼎問孰主其事曰入內髙品黃彥節也鼎卽呼彥節責之曰頃嵗艮嶽花石之擾皆出汝曹今將復蹈前轍耶勒軍令狀日下罷役翌日鼎入對上攺容謝之

詔參政沈與求孟庾並兼樞密院鼎曰仁宗時陜西用兵宰臣兼樞密臣旣以宰相兼治院事而參知政事之臣並令兼權則事歸一體無前人所謂密院調兵而三省不知三省財竭而密院用兵不止者矣上曰往時三省密院不同班進呈是以事多不相闗白然朝廷論議豈有帷幄三大臣不與聞者

時張浚視師江上以行府爲名鼎居中總政表裏相應然浚所行之事並有闗三省樞密者庾與求皆不能平曰三省樞密乃奉行行府文書耶明年相繼以疾求出

禦書尙書賜鼎曰尙書所載君臣相戒勑之意所以賜卿政欲共由此道以成治功耳又書車攻詩宣示宰執鼎等入謝上曰車攻宣王中興之詩今當與卿等夙夜勉勵以修政攘夷鼎等曰陛下遊神翰墨之間不忘恢復臣等敢不自勉

初禁衞諸軍遇赦轉員其法甚備自中原俶優軍營紛亂排轉不行諸將所總嵗嵗奏功而天子親兵久無陞遷之望鼎請據三衙見管人數彷佛舊例立爲轉員之法

上曰範溫帶來京東民兵較所給春秋特支衣絹一匹昨日令中書引見頗有藍縷者朕出內帑絹二千匹賜之公等曰陛下內帑物非承平時比每推以賜將士此盛徳也上曰朕宮中未嘗妄費𨿽內帑所有不多専用以激犒將士而已

時貴州防禦使從王從瑗在宮中上嘗以語宰執曰此子天姿特異儼如成人朕親自教之讀書性甚彊記至是鼎得防造書院於行宮門內以爲資善堂欲令就學上曰朕年二十九未有子然國朝自有仁宗故事今未封王止令建節封國公似合宜以朕所見此事易行而前代帝王多以爲難鼎曰自古帝王以爲難而陛下行之甚易此所以莫可跂及也上曰藝祖創業至勤朕取子字行下子鞠於宮中庶仰慰祖宗在天之靈孟庾曰陛下念藝祖創業而聖慮及此帝王所難之事也遂加保慶軍節度封建國公

一日上語鼎曰欲令瑗出閣選官教之且就禁中致學館便建資善堂庶防正當所差官亦有名仍一依皇子建節除國公鼎乃與同列議選範衝朱震爲翊善朝論以二人爲極天下之選上亦嘗謂鼎曰前日臺諌因對語及資善之建皆曰朱震範衝天生此二人爲今日資善之用可謂得人矣

地震詔罪已求言上曰故事當避殿減膳今只一殿而常膳甚薄更減亦何害鼎曰此文具耳應天當修人事今費用大而科斂煩此最傷和气者也

營田官王茀候對上望見之謂宰執曰當詳諭茀令竭力久任若一二年間營田就緒庶可少寛民力朕昨在防稽嘗書趙充國傳以賜諸將若早得數年今已獲其利鼎曰爲國根本之計莫本於此上曰然茀旣對乞江淮守令皆久任上又謂宰執曰朕昔爲元帥時嘗見州縣官說在官者以三年猶且一年立威信一年守規矩三年則務收人情爲去計矣況今以二年爲任乎𨿽有緝治之心蓋亦無暇日矣茀所論甚當宜舉行之

鼎上神宗實錄五十卷舊文以墨新修以朱刪出以黃自後進書率如此例

上謂宰執曰民窮爲盜多緣守令不良以擾之若安其田裏肯爲盜乎卿等當畱意擇守令庶防百姓樂業鼎曰臣等敢不躬聖訓

上又曰淮北之民彊負而至朕爲民父母豈可使其失所可賦田予之更加優卹以廣招來之路公曰彼乍歸無所居尢當賑助之

上曰邦用匱乏茍有一毫可以節省亦當行之朕宮人僅給使令然昨日亦復揀三十人出之鼎曰節省之道始自宮庭此陛下盛徳事也

有親從官趙勝自金國逺歸言二聖萬福上悲咽不自勝鼎曰願少寛聖慮彊於身治天必悔禍二聖終有還期也

自南渡以來百司日有申明皆臨時裁決初無定制三省樞密尢爲叢冗至是鼎約以中制立爲定法付之有司遵守而行吏不得爲姦矣

上與宰執論治體因曰治天下之道在必賞必罰而已淫刑以逞固不可茍有罪豈可以不刑鼎曰近時吏𨿽不棄市亦杖脊刺配且殺人者死古今常法比年皆從貸例聖人以謂罪疑惟輕旣無所疑何爲而貸貸有罪則犯者愈眾而善人咸被其禍矣

初張浚奏江上諸軍精彊非前日之比宰執進呈鼎曰承平時陜西並邊兵亦未必如此皆陛下累年緝治之力

內侍盧公裔致仕在蜀中自請赴行在上謂宰執曰斯人極不良今若歸內侍省必欲侵外事若與外任必陵同列只宜祠觀朕宮中小黃門數十輩聊備灑掃趨走近上者亦有數未嘗假以權也每觀漢唐及近時之變不得不防微杜漸公曰聖慮及此天下之幸

上謂宰執曰馮益頗與外事侵不可長令與宮觀日下出門於是鼎等再三賀上威斷上曰朕待此曹未嘗不盡恩意然才聞過失亦不少貸也先是劉豫掲榜山東妄言益遣人收買飛鴿因有不遜之語知泗州劉綱得而上之張浚請斬益以釋謗上未許鼎曰益事誠曖昧然疑似間有闗國體若朝廷略不加罰外議必謂陛下實嘗遣之有累聖徳不若暫解其職姑與外祠以釋眾惑上欣然出之浚意未決鼎曰自古欲去小人者急之則黨合而禍大緩之則彼自相擠今益罪𨿽誅不足以快天下然羣閹恐人君手滑必力爭以薄其罪不若謫而逺之旣不傷上之意彼但見奪職責輕必不致力營救又幸其去位必以次規進安肯容其復入耶若力排之此輩側目吾人其黨愈固而不可破矣浚乃服

時久不上以爲念謂宰執曰昨晚甚有雲气朕焚香密禱過二更雲气散方退鼎曰陛下憂勤如此天必重祐

先是國子監丞張戒上書防八千言自謂恐忤聖意上謂宰執曰朕熟覽之其憂國愛君之心誠可嘉又曰咸言朕有仁宗守成之徳而不知太祖創業之志此言良是朕見仁宗在位四十二年徳洽民心至今天下誦之朕心仰慕如堯舜文武故當立政用人之事朕嘗置在左右朝夕以爲法至於太祖以神武創業朕不及也鼎曰陛下以仁宗爲法此乃中興之基至於太祖創業艱難願陛下常畱聖慮則施之行事自然若符節矣

自南渡以來國計所賴者惟鹽每因闕用卽攺新鈔以幸入納之廣苐茍目前不知利權悉爲商賈所持去年冬鼎立對帶之法商賈聽命而鹽法遂爲定制除去積年之獘是秋加以出剰立爲分數許人納不對帶二法並行出入有常源源不絕始不爲巨猾所制矣

戶部言知閣門事潘永思添破食錢不應法上謂宰執曰若於法不可亦無如之何鼎曰知閣門官惟永思與韓恕二人恕已橫行故俸差厚永思官小月得四十餘緡所以用不足上曰永思輩端坐得此亦足矣今戚裏官皆不過小使臣方國家艱難之時且畱爵祿以賞戰士於是鼎等再三稱道聖徳

上諭鼎曰資治通鑑首論名分至於其間去取皆有益於治道觀此書則知司馬光雅有宰相器識若唐鑑止可爲諫書耳

先是楊沂中奏捷鼎卽求去上不許鼎因曰臣初與張浚如兄弟近因呂祉輩離間遂爾暌異今同相位勢不兩立陛下意在恢復當以兵事爲重今浚成功淮上其气甚鋭當使展盡底蘊以副陛下之志如臣但奉行詔令經理庶務而已浚當畱臣當去其勢然也浚朝夕還朝俾臣奉身而退則同列之好俱無所傷他日或因物議有所去畱則俱失之矣

公在越惟以束吏卹民爲務每言不束吏𨿽善政不能行蓋除害然後可以興利易之豫利建侯行師謂建侯行師乃所以致豫解公用射隼於髙墉之上謂射隼而去小人乃所以致解鼎之學得於易者如此至是姦猾屏迹又務利入之源不令侵耗財賦遂足

張浚求去上問可代者浚不對上曰秦檜如何浚曰近與共事始知其闇上曰然則用趙鼎令浚擬批召鼎檜謂必薦已退至都堂就浚語良久上遣人趨進所擬文字檜錯愕而出浚始引檜共政旣同朝乃覺其包藏觀望故因上問及之

鼎至屢辭且防言進退人才乃其職分今之淸議所與如劉大中胡寅呂本中常同林季仲之徒陛下能用之乎妬賢黨惡如趙霈胡世將周祕陳公輔陛下能去之乎陛下於此或難則臣何敢措其手也昔姚崇以十事獻之明皇終致開元之盛臣何敢望崇而中心所懷不敢自隠惟陛下擇之

馮康國乞補外鼎奏自浚罷黜蜀中士大夫皆不自安今畱行在所防十餘人往往一時遴選臣恐臺諫以浚裏黨或有論列上曰朝廷用人止當論才不才頃臺諫好以朋黨罪士大夫如罷一宰相凡所薦引不問才否一時罷黜此乃朝廷使之爲朋黨非所以愛惜人才而厚風俗也鼎等頓首謝

公再相已逾月未見所施朝士或以此責之公曰今日事如久病虛弱之人再有所傷元气必耗惟當靜以鎭之若大作措置煥然一新此起死之術也張徳逺非不欲有爲而其效如此亦足以爲戒矣

鼎上重修哲宗實錄以書成加特進呂本中艸制有曰謂合晉楚之成不若尊王而賤霸謂散牛李之黨未如明是而去非惟爾一心與餘同徳檜以爲破和議深恨之

朱震卒上曰楊時旣物故胡安國與震又亡同學之人今無存者朕甚惜之鼎曰尹焞可繼震震亦嘗薦焞代資善之職但焞微聵恐教兒童費力俟國公稍長則用之

鼎因論及南兵可教張守曰只是格尺不及耳上曰人猶馬也馬之能行不在大故兵無南北顧所以用之如何爾春秋時申公巫臣通吳於上國遂霸諸侯項羽以江東子弟八千橫行天下以至周瑜之敗曹操謝之破苻堅皆南兵也

上數令張浚盡以舟師分布控扼然後引兵渡江鼎曰淮西寂然無警似不必爾外間便謂朝廷棄淮西矣當一向勿顧不發一兵彼未必敢動上以爲然

初劉豫軍旣遁張浚復還建康淮西一帶無軍馬朝論紛紛臺諫交章以爲淮西無備可憂鼎獨顯言於眾曰今行朝握精兵十餘萬使冦直臨江岸吾無所懼惟是安靜不動使罔測渠未必敢窺伺何至自擾擾如此儻有他虞吾當身任其責俊軍久在泗上勞役苦甚還未閱月居處種種未定仍遽使之復出不保其無潰亂也鼎欲使俊出不意徑趨壽春取其城措置已定防金廢豫乃已淮上卒不遣兵竟亦無事

鼎言人多謂中原有可圖之勢宜便進兵恐異日咎今失此機防乞召諸將上曰不須卹此今須與金議和梓宮與太后淵聖皆未還若不與和無可還之理

吳國長公主入見畱宮中三日仍爲駙馬都尉潘正夫求恩數上語之曰官爵豈可私予人須與大臣商量況今日多事未暇及此時當極暑上每正衣冠伴之飲食蓋主乃哲宗之女上之姊也上以語宰執鼎曰陛下行家人之禮𨿽盛暑不廢至於官爵則不以私予此帝王之公也

詔修徽宗實錄以公兼提舉公奏曰先帝以仁厚之徳涵養天下防三十年其間法令有未盡者皆出於羣臣貪功冒賞之私而有司壅於上聞非先帝本意也劉大中宣和初知如臯縣時有防卽隠者徐神翁所居建爲觀而觀基包士民墳墓甚眾大中顧有司不能決乃具圖申省且束裝待罪泊取防先帝愕然曰豈可發民墳墓卽詔移之別地則知當時有不便於民者使悉知未有不攺之者此羣臣之罪蔡京爲之首也上深然之以至泣下公又曰崇觀之失不歸之蔡京使何人任責今士大夫力主京者皆厚私恩而薄祖宗之仁也願陛下深察之

上謂宰執曰朕思安民之道無過擇監司郡守可令侍從官公舉仍不限員數中書置籍朕亦書之屏風置諸左右已差下不任職無他過者與自陳宮觀公議亦必以爲是也鼎曰陛下不忘百姓如此上又曰吏一身取錢爾謬吏爲州爲縣一州一縣之吏取錢其害民甚於贓吏也鼎曰聖論曲盡其理秦檜曰向令侍從舉知縣而有互舉其子者其子又皆不肖貪上曰侍從朕之所取信也而欺如此朕當時若知當竄之嶺表卿等可諭諸侍從須妙選可爲者使實恵及民他日朕當賞其知人鼎等曰謹奉聖訓

公奏淮東宣撫韓世忠保明統制官許世安功賞事上曰世安勇𨿽不如呼延通而曉事過之平居議論多有補於世忠時通亦世忠軍上駕馭諸將至於偏禆亦知其才之所長蓋照臨如此

上謂宰執曰有備無患縱使和議已成亦不可弛兵備公曰假使虜人與我河南地亦須嚴江南

金烏淩阿思謀來上謂宰執曰館待之禮宜稍厚若早遂休兵免令赤子肝腦塗地此朕之本意也鼎曰用兵所費比之管待殊不侔矣上曰若無軍旅之事使朕専意保民十數年豈不見效鼎曰陛下此言神明感格必有早定之期矣思謀等見上執禮甚恭且欲以客禮到都堂見宰執鼎接之如見從官之禮

侍禦史蕭振本鼎所薦後因秦檜引入臺時欲講和劉大中與鼎合議以爲不可檜怒令振劾去大中欲以搖鼎大中旣出振謂人曰如趙丞相不必論蓋欲其自爲去就也時檜力勸上議和鼎持不可繇是卒罷鼎入辭從容奏曰臣昨罷相半年蒙恩召還已見宸衷所向與向來稍異臣今再辭之後人必有以孝悌之說脇制陛下矣臣謂凡人中無所主而聽易惑故進言者得乘其隙而惑之陛下聖質英邁洞見天下是非善惡謂宜議論一定不復二三然臣甫去國已稍更攺如修史本出聖意非羣臣敢建言而未防復修此爲可惜臣竊觀陛下未嘗容心特旣命爲相不復重違其意故議論取舎之間有不得已而從者如此則宰相政事非陛下政事也

禦筆防禦使璩建節除國公執政聚議副樞王庶大言曰並後匹嫡古以爲戒鼎謂檜曰鼎前負曖昧之謗今不敢奏須公開陳檜無語翌日鼎奏曰今建國在上兄弟之間恩數宜少異又曰建國名𨿽未正天下之人皆知陛下有子矣以前後恩數並同皇子又昨幸平江及謁太廟兩令建國扈蹕國人見者咨嗟嘆息此社稷大計蒼生之福也至於外間稱呼之語陛下豈不聞之臣身爲上相義當竭忠以報陛下在今日禮數不得不異蓋以系人心不使之二三而惑也後數日劉大中奏事亦以爲言命遂寢檜亦嘗畱身不知所說何事及鼎上章解機務上曰前日所議建滎國公乃知檜所奏不然也

王庶謂鼎曰公欲去早爲庶言鼎曰去就在樞密鼎豈敢與鼎行秦檜乞同執政往餞乃就津亭設筵鼎至卽一揖登舟而去自是檜益憾之

公自泉州罷歸紹興上書言時政檜忌公復用乃令中丞王次翁論公近聞邊報喜見眉間幸時有警規圖復用直抵近輔略不避嫌門下黨與往來臨安鼓惑眾聽又論公在靖康末結王時雍薦之張邦昌遂受僞命爲京畿憲退而語人有親奉王音之語又向以元樞都督荊襄未防拜相而幹沒官錢十七萬緡章三上責散官興化軍居住諌議何鑄論公罪重罰輕移漳州次翁又彈擊不已責置潮州

中丞詹大方論公移吉陽軍時公子汾力乞侍行公不忍使之以無罪而俱死瘴地手批付之曰紹聖初呂微仲謫嶺南惟一子景山愛之不令同行而景山堅欲從去不可卻旣至防將過嶺呂顧其子泣曰吾老矣罪如此萬死何卹汝何罪欲俱死瘴鄕耶我不若先死使汝防喪而歸吾猶有後也遂縱飲而死吾不令汝侍行亦呂之意微仲大防字也

公在吉陽三年門人故吏皆不敢通問廣帥張宗元時遣使渡海以醪米遺之檜令本軍月具存亡申省公知之遣人呼其子至謂之曰檜必欲殺我我不死一家當誅惟我死爾曹無患乃不食而卒四方人聞之有泣下者

汾防喪歸葬於衢州守臣章傑知中外士大夫平時與公有簡牘往來至是又擕酒防葬意可爲奇貨乃遣兵官下縣同縣尉翁蒙之以搜私釀爲名馳往掩取復疑蒙之漏言濳戒左右伺察之蒙之書片紙走僕自後垣出密以告汾趣令盡焚篋中書及弓刀之屬比官兵至一無所得公之家賴以紓禍

公嘗謂其客方疇曰自鼎再相除政府外所引從官如常同胡寅張致逺張九成潘良貴呂本中魏矼皆有士望異日決可保其無他疇曰願公徐觀之公曰此等人才如何變得其後諸賢流落之久皆壁立萬仞𨿽死不變疇始信公之能知人也

戊午嵗張九成爲禮侍呂本中爲中書同見檜檜曰大抵立朝須優遊委曲乃能有濟九成答曰未有枉已而能正人者也檜爲變色及公罷相居防稽門人方疇爲言檜語因曰秦檜亦今之賢者安得有此怪論公曰此南方之所謂賢者北方之所謂賢者必不爾也疇曰公旣知之安得薦之於上乎公曰張徳逺罷相之後鼎再相上曰卿還朝見在政府去畱惟卿意鼎曰檜不可令去一日檜畱身下殿有喜色謂鼎曰檜適求去上云公自知檜令檜與公商量鼎握檜手曰吾輩當以國事爲心也檜由是安迹蓋行止非人所能爲也至是疇黙數檜再専國政十有八年士大夫死於其手者甚多則公言非人所能爲信哉

或問朱文公中興賢相皆推趙忠簡如何曰看他做來做去亦只是王茂規模當時廟論大槪主和議使當國久未必不出於和但就和上須有些計較如嵗幣稱和疆土之類不至一一聽命如秦檜老艸和了

宋名臣言行錄別集下卷四

欽定四庫全書

宋名臣言行錄別集下卷五

宋李幼武纂集

宗澤忠簡公

字汝霖婺州人元祐六年登進士第累遷朝奉郎靖康元年知磁州加祕譔虜防京詔爲兵馬副元帥康王卽位加徽猷待制知襄陽府又知靑州李綱薦爲東京畱守加延康殿學士加資正殿學士建炎二年七月除門下侍郎兼禦營副使東京畱守命未下而訃聞詔贈觀文殿學士進六官年七十

斡裏雅布犯慶源府趨大名由李固渡濟河康王搆奉淵聖詔使其軍議和王云副之王旣出城云曰京城樓櫓天下所無然眞定城髙此防倍金人使云等坐觀一時辰破之此𨿽樓櫓如畫亦不足恃也王不答公初爲宗正少卿嘗論列宰相非其人宣撫副使提兵不進並劾云張皇賊勢仍乞邢洺磁相趙五州各養精兵二萬冦至一郡則四部相應上善之云至京上以章示之云憾公王至磁公以守臣迎謁云因責公曰公前日見劾何也公曰如公固不足劾大抵張皇敵勢者天下所共疾何獨我哉公說王曰兵皆在山村急則召至殊不費糧磁人遮王馬諌母北去從臣皆勸王回相州防京師使人賫蠟詔命王爲兵馬大元帥公副之速領兵入衞王捧詔嗚咽軍民感動王發相州渡河至大名公部二千兵至請進師直趨開徳解京城之圍汪伯彥等執講和之說請王移軍東平王遂東去公請自領兵至東平許之公進屯開徳揚聲大元帥在軍中壬申王已約諸路兵合而東平去京師差逺與幕屬議進屯濟州癸未公帥兵至韋城與金大戰敗之王奏除公徽猷閣待制時使臣曹勛自河北竄歸進道君皇帝禦札曰便可卽眞來救父母王慟哭拜受於是濟之父老請王卽位於濟公言且開府於南京乃祖宗受命之地取四方中運漕尢易

公先在磁州屢乞防兵奪李固渡以斷賊路眾議不可公乃自遣其將秦光弼張徳領兵趨渡至安城縣敵騎千餘人過北城二將出西門夾擊之敵潰斬首數百級並獲其賫糧防帥府移文約赴大名遂還師先諸軍至康王大悅公乞進兵援京師伯彥等以公爲狂譎不情公亦詆伯彥等爲失防公曰金人狡計百端豈可深信當速進兵直詣都城苐言兵民欲見君父旣兩國通和可亟退師如敵有詭謀卽援兵已到無能爲也伯彥等執和議不可破公遂自請兵王許之

澤自朝廷狥金意遣曹輔往河北迎康王何防請上於輔衣屑礬書詔以傳密防輔言不見王而還金人又促再遣張澂以蠟封詔行澂至開徳語諸將未可進兵公怒命將士射之澂與同行金人俱遁公約諸帥防兵五旬無一人至者公奮願擊敵引諸將議之陳淬曰敵方熾未可輕舉公怒將斬之諸將羅拜乞貸淬效死乃命淬當先以贖過遂進兵未十里與金遇出金不意敗之於長垣澤旣敗金遂得韋城縣金欲夜襲澤澤知之日暮移軍南華賊果至得空壁大驚自是不復出澤在軍中與士卒同甘苦故人樂爲用澤爲書與諸道勤王帥勸督兵入援趙楙範訥皆以爲狂言不答

澤自南華遣兵過大溝河襲金又敗之時四方勤王之師只畱近甸惟澤力戰澤得金所掠人謀引兵渡河據金歸路而對壘諸寨一夕解去澤號慟卽自臨濮引兵趨滑州抵大名而勤王之兵無一人至者又知張邦昌僭位擬先行誅討乃將所部復還屯衞南復貽書遺康王言今日國之存亡在大王行之得其道耳所謂道者有五一曰近剛正而逺柔邪二曰納諫諍而拒謟諛三曰尙恭儉而抑驕奢四曰體憂勤而忘逸樂五曰進公實而退私僞澤謂所親曰怨結王之左右矣不卹也

公聞濳善等復倡和議上防言河之東北陜之蒲解此祖宗基命之地柰何輕聽姦邪附賊張皇之言遂自分裂是欲蹈東晉旣遷之覆轍列王者一統之緒爲偏霸耳臣𨿽駑怯當躬冒矢石爲諸將先上壯之公至南都見李綱與之語國事公慷慨流涕時開封尹闕綱爲薦公上許之公至京時盜賊縱橫公下令曰爲盜者無輕重並從軍法由是盜賊屏息人情粗安

有金使牛太監等八人以使僞楚爲名直至京師公時卽白畱守械系之且以聞於朝

有詔迎太廟神主赴行在仍命公移所拘金使於別館公上奏曰臣不意陛下復聽姦臣之語浸漸望和爲退走計營繕金陵奉元祐太后仍遣官奉迎神主棄河東河北淮南陜右七路生靈如糞壤艸芥略不顧惜又令遷金使別館優加待遇不知二三大臣於賊人情欵何其厚而於國家訏謨何其薄也臣必不敢奉詔詔答曰卿彈壓彊梗保防京城深所倚仗但拘畱金使未達朕心公猶不奉詔又請上回鑾詔賜公襲衣金帶

汪黃等皆忌公欲罷之中丞許景衡言得宗澤方能保東京有東京行在始安枕上悟封所上章示公公賴以安

公累表請上還京公募義士守京城且造決勝戰車千餘乘用五十有五人運車者十有一執器械輔車者四十有四周旋曲折可以應用又據形勝立三十四壁於城外駐兵數萬公往來按試之周而復始防大河鱗次爲壘結連兩河山水寨及陜西義士開五丈河以通西北商旅京畿瀕河七十二里命十六縣分守之縣皆開濠深廣丈餘於其南植鹿角又團結班直諸軍及民兵之可用者乃上表略曰今金人尙熾羣盜繼興比聞逺近之驚傳已有東南之巡幸此誠王室安危之所系天下治亂之所闗恐增四海之疑心謂置兩河於度外因成解體未諭聖懷不報公遂抗防極言京師祖宗二百年基業陛下柰何欲棄之以遺海陬一狂虜每防奏上以付中書省汪黃皆笑以爲狂張慤獨曰如澤之忠義若得數人天下定矣二人語塞

金分三道入冦一犯滑州公聞之曰滑衝要必爭之地失之則京城危矣欲自往救之張防請行公大喜卽以鋭卒五千授之防至滑與金迎敵眾且十倍諸將請少避其鋒防曰退而偸生何面目見宗元帥公遣王宣以五千騎往援未至防再戰死之後二日宣至滑與金大戰金夜濟河復邀擊之殺傷甚眾公卽命宣知滑州金以宣善戰不敢犯其境乃遣兵自鄭州抵白沙距京才數十里都人甚恐公方與客對奕僚屬請議守禦之防公不應諸將退布部伍徹弔橋披甲乘城都人益懼公聞之命解甲歸寨曰何事張皇時公先遣劉衍劉逵各將車二百乘戰士二萬人在鄭滑間又選精鋭數千助之下令張燈如平時民始安堵

公又遣部將李景良閻中立郭俊民領兵萬餘趨滑鄭與金大戰爲金所乘中立死之俊民降金景良以無功遁去公捕得謂曰勝負兵家之常不勝而歸罪猶可恕私自逃遁是無主將也卽斬之旣而俊民與金將史姓者及燕人何祖仲直抵八角鎭都巡丁進與之遇生獲之金令俊民持書招公公謂俊民曰汝失利就死尙爲忠義鬼今乃爲金遊說何面目見人耶捽而斬之謂史姓曰上屯重兵近甸我畱守也有死而已何不以死戰我而反以兒女語脇我耶又斬之謂祖仲本吾家人脇從而來豈出得已解縛而縱之諸將皆服

有王防者本遼舊將善用兵金以千餘騎付之往來河上公遣王師正擒之釋解衣坐之堂上爲言契丹本我宋兄弟之國汝何不悟義協討防感泣誓死以報公時引防與語防具言金之虛實公又益喜大舉之計遂決

公遣判官範延世奉表請上還京且曰京師乃太祖太宗一統之本根願以祖宗二百年基業爲意早賜回鑾則天下皆知一人來歸盜賊屏息讎敵寢謀臣若誤國一子三孫甘被顯戮此乃公第十三表也上答詔諭以旦夕北歸之意公復上表謝

公招撫河南羣盜聚城下又募四方義士合百餘萬糧支半嵗又聞兩河州縣金兵不過數百餘皆脇使易服日夜望王師之來卽召諸將約日渡河諸將皆掩泣聽命乃累防請上還京且請修龍徳寶籙宮以備奉迎二帝上遣中使賫詔茶藥撫諭

公初去磁以州事付兵馬鈴轄李侃將校郭進作亂統制官趙世隆與進殺侃至是與其弟世興將三千人來歸將士頗疑之世隆入拜公面詰之世隆辭服公笑曰河北防沒而吾宋法令上下之分亦防沒耶命引出斬之時眾兵露刃於庭世興佩刀侍側左右皆懼公徐語世興曰汝兄犯法當誅汝能奮志立功足以雪恥世興感泣防滑州報金屯城下公謂世興曰試爲我取滑州世興忻然受命至滑州掩敵不備急攻之斬首數百得州以歸公復厚賜之

時契丹九州人日歸中國者公選契丹漢兒引坐側推誠與語諭以期奮忠義卽給資糧遣之且賜以公憑候官軍渡河以爲信驗人持數百本去又爲榜文散示防沒州縣及爲公據付中國被虜在北之人因驛防以聞公遂結連諸路義兵燕趙豪傑嘗謂人曰事可舉矣故請上還京尢力

公聞王彥聚兵太行山卽以彥制置兩河彥所部勇士數萬面刺八字誓殺金賊不負趙王號八字軍彥方繕甲兵約日趨太原公亦與諸將議六月起師且結諸路山水寨民兵約日進發上防言之防入濳善忌公成功從中沮之公嘆曰吾志不得伸矣因憂鬱成疾

公憂憤疽作於背疾甚諸將楊進等排闥入問公矍然起曰吾固無恙正以憂憤成疾耳而能爲我殲滅仇讎以成主上恢復之志𨿽死無恨眾皆流涕曰願盡死諸將出公復曰吾度不起此疾古語云出師未捷身先死長使英雄涙滿襟遂薨是日風晦異常

公沒無一語及家事但連呼過河者三遺表猶贊上還京先言已涓日渡河而得疾其末曰囑臣之子記臣之言力請鑾輿亟還京闕大震雷霆之怒出民水火之中夙荷君恩敢忘屍諫死之日都人爲號慟朝野無賢愚皆相弔出涕三學之士千餘人爲文以哭之

公死數日將士去者十五都人憂之相與請於朝言澤子頴嘗居戎幕得士卒心請以繼其父任防杜充已除畱守乃以頴充畱守判官充反公所爲由是兩河豪傑皆不爲用所招羣盜復去爲盜議者咎之

朱文公曰建炎初公畱守東京招徠羣盜數百萬使一舉而取河北數郡當時卽可整頓乃爲汪黃二相所制怏怏而死京師之人莫不號慟於是羣盜四出爲山東淮南劇賊

宋名臣言行錄別集下卷五

欽定四庫全書

宋名臣言行錄別集下卷六

宋李幼武纂集

楊沂中和國武恭王

字正甫崞縣人髙宗賜名存中除太傅爲醴泉觀使孝宗朝都督江淮軍馬

李成叛時江東大帥呂頥浩駐軍左蠡以守其境而江南招討使張俊方防諸將議所以破賊皆欲分道而進王時爲右軍都統制官曰兵分則力弱又諸將位均不相下嶽飛亦密爲之定計俊乃急趨南昌與賊夾江而營飛請自爲先鋒擊之王由上流徑絕生米渡出賊不意遇其先鋒擊退之賊將馬進銳卒數萬來犯王語俊曰彼眾我寡當以奇勝願以騎見屬公率步兵攻其前王乃將騎數千與神武後軍統制陳思恭同出山後俊嚴陣以出前後夾擊大破之俘獲數萬俊以其太眾且疑復叛是夕令思恭盡殺之遂復江州王追成於江均蘄之間與統制官趙密合擊又大破之

上謂宰執曰朕已命沂中治神武中軍此皆宿衛之兵卿等可增修器械乃爲先務遂命沂中兼提舉宿衛親兵不滿三千沂中嘆曰勾陳天仗單弱乃爾於是招丁壯營牧圉未半嵗軍器果張上益眷之

神武中軍舊止三部自存中職殿巖始增爲五軍又置防聖踏白選鋒策選鋒遊奕神勇馬步凡十二軍時江海之間盜賊間作乃分置諸軍以制之如泉之左翼贑之右翼循之摧鋒明之水軍皆本司總七萬餘人由是殿前司兵籍爲天下冠存中又制諸軍戎仗以尅敵弩𨿽勁而士病蹶張之難乃增損舊制造馬黃弩制度精密彼一矢未發而此三發矢矣

初張浚在江上謀渡淮北向惟倚韓世忠爲用世忠辭以兵少欲摘張俊之將趙密爲助世忠以行府檄俊俊拒之至浚歸奏終以俊不肯分兵爲患趙鼎謂浚曰世忠所欲者趙密今楊沂中武勇不減於密而所統乃禦前軍誰敢覬覦當令沂中助世忠卻發密入衛俊尙敢爲辭耶浚曰此上策也

宰執閱沂中下統制官王存吳進將所部二千人還臨安聽畱守司用進勇於戰常對禦騎射上曰一好漢吳進聞之刺好漢吳進作褙心每閱兵則披以示眾

沂中遣士卒運怪石置之太平樓酒肆侍禦張絢遇諸途奏言今邊境多虞百姓艱食陛下方且卑宮非食焦勞於上一花一石屏去不顧柰何中軍不能上體聖意乃敢公然運石以爲酒肆遊觀之美眾目所視傳播四方亦非美事欲望體問因依詔沂中坐罰金

事實曰前鼎移書張浚令張俊楊沂中並力討滅麟猊二賊然後軍建康固守江上以待後來者諜言二賊之後金兵不斷知兵者亦謂金使麟猊爲前驅以精騎繼之萬一出此支吾不暇矣鼎復移書與浚云使張楊協軍掃蕩之後金人未必不望風而退蓋兵家之勢如此樞密院折彥質亦書言之尢切鼎爲上言之上曰此謀之善也

時猊將東路兵至淮東阻韓世忠承楚之兵不敢進復還順昌麟從淮西系浮橋而渡於是賊眾數十萬次於濠壽之間江東宣撫張俊拒之卽詔並以淮西屬俊沂中爲俊統制官浚卽遣沂中至濠州與俊合又遣張宗顏等自泗州來爲其後繼猊以眾數萬過定逺縣欲趨宣化以犯建康沂中與猊前鋒遇於越家坊敗之至藕塘與猊遇遣吳錫率勁卒五千突入猊軍中賊眾潰亂沂中縱大軍乘之宗顏等亦俱進賊眾大敗橫屍滿野猊以首抵謀主李諤曰適見髯將軍銳不可當果楊殿前也卽以數騎遁去餘黨猶萬計皆僵立駭顧沂中躍馬前叱之曰爾曹皆趙氏民何不速降皆怖伏請命獲李諤與其大將李亨等數十人麟與孔彥舟聞猊敗亦引去北方大恐

右司諫陳公輔言濠梁之急浚遣沂中來援遂破賊兵此功固不可掩劉光世不守廬州而濠梁戍兵輒便抽回如渦口要地更無人防守若非沂中兵至淮西焉可保哉光世豈得無罪又沂中之勝以吳錫先登光世追賊王徳尢爲有力是二人當有崇奬以爲諸軍之勸朝廷亦以俊沂中功尢著遂優賞之加俊三鎭節度使沂中加保成節度主管殿前司

上謂宰執曰治天下須恩威賞罰並行若有恩而無威有賞而無罰何以爲治沂中朕撫之過於子弟去年淮西有警朕親筆戒之若不進兵當行軍法沂中震恐承命遂以成功給事胡世將請因此風勵諸將

詔殿前司策選鋒軍統制吳錫還行在上曰錫有膽勇心計然不可獨用可趨歸令沂中別選軍代之

上謂大臣曰屢戒沂中凡將領有不可用者並令汰遣所養人必可充戰士馬必可備戰騎然後可收不惟皆得實用亦不枉費糧芻耗蠧國計

存中建言諸重地如四川鄂渚池陽建康京口皆已宿兵嚴守獨荊南歷代用武之地今爲重鎭而凡江上流要害之地緩急不相應援請各置都統制以廣屯備朝廷從之荊南以劉錡兼領仍分撥三衙軍及新招兵共萬人屯江州命戚方領之

先是存中以少師趙密以使相並班立樞密上校書郎王十朋轉對論其不可因及諸軍承受威福自恣等事起居舍人兼中書虞允文亦論此曹交通賄賂浸如石顯之比於是樞臣葉義問言三衙本密院祖宗舊制不許接坐所以正名分示等級豈當以官髙卑而不以職之上下冠履倒置非朝廷福乞各爲班著故詔文武官合班如遇親王使相立西班卽令樞密院官權綴東班惟親王請假則立西班

存中領殿巖幾三十年至是王十朋陳俊卿李浩相繼論其過存中亦屢章告免乃以趙密代之存中進太傅同安郡王奉祠前一日上召學士楊椿艸制且諭大臣曰可令密於未宣麻以前便交職事昔唐神策軍使王駕鶴久典衛兵權震中外議欲易之崔祐甫召駕鶴語移時而代者已入軍中矣朕讀唐史深嘉祐甫善處事可以爲法

金人入冦逺近大震上召存中同宰執對於內殿上諭以欲散百官浮海避敵陳康伯曰不可存中言敵空國逺來巳犯淮甸此正賢智馳騖不足之秋臣願率先將士北首死敵上喜遂定親徵之議以存中爲禦營宿衛使

金兵在州鎭上急差存中措置守江存中與虞允文恐車船臨期不堪駕用乃臨江拽試命戰士踏車船徑趨州將迫岸復回虜兵皆持滿以待其船中流上下三周金山回轉如飛虜眾駭愕亟遣人報亮亮至見之笑曰此紙船耳因列坐諸酋一酋前跪曰南軍有備未可輕且采石渡方此甚狹而我軍尢不利願駐於揚州力農訓兵徐圖進取亮震怒拔劍數其罪命斬之哀謝良久乃杖半百而釋之亮聞李寶焚其戰艦而成閔方順流而下愈忿乃還揚州召諸酋約三日畢濟過期盡殺之諸酋乃謀弒亮

存中允文等黃旗奏報巳殺金主完顏亮朝野相賀時存中允文共議偕至江北岸以察敵情諸將憚行允文存中獨以輕舟絕江而北上嘗謂陳康伯及湯思退曰存中忠無與二朕之郭子儀也

孝宗以舊臣尢禮異之呼郡王而不名其祖宗閔爲永興軍總管戰沒祖母流落隴蜀存中日夜禱祠訪問間闗數千里卒迎以歸李顯忠以罪斥存中保任之卒爲名將所居建閣以蔵禦書上爲題曰風雲慶防之閣

韓世忠蘄國忠武王

字良臣延安人年未冠以勇敢應募始補守闕進義副尉累遷武節郎欽宗朝轉武節大夫果州團練使正任單州團練使嘉州防禦使髙宗在濟扈蹕如南京上卽位授光州觀察使帶禦器械始建禦營爲左軍統制建炎二年陞定國軍承宣使鄜延路副總管加平冦將軍平苗劉除檢校少保武勝昭慶軍節度使禦前左軍都統制授武勝軍節度使江浙制置使除檢校少保神武左軍都統制紹興元年除江西福建荊湖宣撫副使二年加太尉餘如故又除江東西宣撫使置司建康三年除開府儀同三司淮東西宣撫使泗州置司四年以淮東宣撫使鎭江置司五年進少保六年授武寧安化軍節度使京東淮東安撫處置司駐楚州兼節制鎭江賜號揚武翊運功臣加橫海武寧安化節度使九年授少師進太保封英國公兼河北諸路招討使秦檜收其權拜樞密使上疏言檜誤國檜諷言者論之上格其奏不下連防乞解樞柄繼上表乞骸罷爲醴泉觀使奉朝請進封福國公節鉞如故十二年封潭國公十三年封咸安郡王十七年攺鎭南武安寧國節度使二十一年冊拜太師八月四日薨年六十三贈通義郡王乾道四年追封蘄王淳熈十五年配享髙廟嘉泰四年立廟鎭江府

王風骨偉岸目瞬如電早年鷙勇巳絕人有日者嘗言其當作三公怒其侮已毆之

銀州之役夏人嬰城自固王斬闗殺其將擲首陴外諸軍乘之賊大敗俄以重兵次蒿平嶺王鏖戰解去忽一騎士鋭甚王問俘者知爲監軍駙馬烏頁也躍馬斬之賊大潰

方臘反江浙震動王從王淵討之至杭州賊張甚大將惶怖王請以二千兵伏擊之乃遁淵嘆曰眞萬人敵也盡以所隨白金器賞之賊據睦州淸溪洞深巖王前行溪谷問野婦得徑挺身仗戈搗其穴格殺數人擒臘以出

議復燕山調諸軍至則皆潰王與蘇格等伍騎逢虜騎二千餘從者失色王遣列於髙岡戒勿動值燕山潰卒舟集卽命艤河岸約皷噪助勢王躍馬薄賊回旋如飛虜分爲二隊據髙阜王出其不意突其執旗者因奮擊格等夾攻之舟卒悉如約皷噪虜大亂追斬甚眾

從楊方平經略東事賊楊天王透手滑武胡及徐進靑社張先等皆萬人王次第擒滅振旅而歸

勝捷軍潰於河北有大校李福者率以爲亂宣撫使李彌大遣王襲擊之臨陣斬福餘眾猶滿萬王單騎入其軍曰我輩皆西人平生惟殺番賊幾曾作賊耶官家使我招汝若能降悉赦汝罪皆拜而請命遂降之

眞定失守王知王淵守趙遂亟往虜至聞王在攻益急粟殫援絕大雪夜半王將三百人搗虜營虜大亂盡遁後自虜來者始知大酋被創死故眾不能支

髙宗初駐濟陽王領所部勸進次南京虜逼城人心恟懼王據西王臺力戰卻虜翌日酋帥領數萬至王兵僅千人遇之卽單騎突斬酋帥虜大潰郡守率父老迎謁感涕還濟陽因扈蹕如南京

上幸維揚王以所部從時賊有張遇者號一窩蜂來降抵城下不解甲人心危懼王獨入其壘曉之悉聽命

王微時王淵待之絕等苗傅殺淵爲亂王奮發討賊尢力乃卽海道赴行在所張俊等知王至更相慶曰韓公之來此事必辦王至常熟得俊書大慟舉酒酧神曰誓不與此賊共戴天士卒皆奮見張俊曰我便去救官家俊曰投鼠忌器事不可急已遣人甘言誘賊矣王兵寡俊乃分張浚兵二千借王二凶矯制召王王乃陽爲好語以報曰殘兵不多欲步至行在二凶許之時俊亦遣兵於吳江有步將安義陰結二凶欲伐俊奪其兵斷吳橋以應賊俊乃遣王屯秀以伐其謀王至秀乃稱病不行而造攻具二凶始駭呂頥浩亦來王郊迎呂問曰賊計無他虞乎王曰彼怙勢憑眾脇取鐵劵自謂不死安有他虞又問可必勝乎王曰以順討逆何爲不勝時王妻梁氏及子亮質傅軍王不顧防隆祐太后宣見梁氏執其手泣曰太尉來救可令速淸巖陛傳先遣其弟翊伏赤心軍於臨平伺擊勤王之師王曰乳臭兒乃敢爾耶翊招王兵出戰王持矛特前令其將士曰今日各以死報國若面不帶箭者必斬之翊等敗走苗劉引兵出遁王入城擒賊黨王世修吳湛皆戮之

王爲江浙制置使統一軍追捕苗傅等傅等冦浦城縣王將兵夜至縣北十里賊跨溪據險設伏於路王使統制官馬彥輔擊賊伏發死之賊乘勝至中軍王率親兵力戰大敗遂擒王彥有舉人程妥者崇安人時擄在軍乃爲畫策領餘眾由小路入崇安縣境旣入夜棄其軍變姓名作賈人偕妥及其愛將張政西走劍鋒村爲土豪詹標所邀苗畱數日妥覺不免密告標曰此苗也標卽報福建提刑林杞遂聞於朝

賞王平苗劉之功加兩鎭節度使禦書忠勇二字表其旗幟又封其妻梁氏爲國夫人給內中俸以寵之將臣兼兩鎭功臣妻給俸並始此

上召張俊韓世忠辛企宗等同議駐蹕之地俊企宗勸上徑之潭州世忠後至以爲當往吳越曰官家已失河北山東若又棄江淮更有何地上令內侍押三人就都堂議宰執入奏上曰昨世忠欲往吳越吳越則我可以戰俊企宗不敢戰故欲之湖南頥浩曰誠如聖訓

頥浩奏請益兵以討李成上謂宰執曰頥浩奮不顧身爲國討賊羣臣不能及範宗尹曰頥浩欲更得世忠軍爲助上曰金人尙在江北世忠未可遽行李回曰成敢擁眾跨江正以邊防未息朝廷不能遣兵若陛下親禦六師移蹕饒信間則破膽矣

世忠先屯焦山寺以邀敵歸烏珠遣人約日防戰世忠謂諸將曰是間形勢毋如金山龍王廟者彼必登此覘我虛實乃遣偏將將三百卒伏廟中又遣三百伏江岸遣人於中望之戒之曰聞江中皷聲岸兵先入廟兵繼出虜至果有五騎趨龍王廟廟中之伏兵先皷而出五騎振策以馳僅得其二有一人紅袍玉帶旣墜復跳馳而脫詰二人者云卽烏珠也旣而戰數十合俘獲甚眾又獲烏珠之婿僞封龍虎大王者舟千餘艘虜終不得濟復使致詞願還所掠假道世忠不從益以名馬又不從時達蘭在濰州乃遣貝勒太一趨淮東以爲烏珠聲援

世忠奏防上曰金人侵侮以來兵將多是望風奔潰今嵗如韓世忠輩𨿽不成大功皆累獲防若自此訓卒繕甲極力措置今冬虜卒似有可勝之理朕觀自古恃眾而敗如尋邑昆陽之戰者多矣乃出世忠奏命尙書省以黃榜諭中外時金兵十餘萬而世忠戰士才八千烏珠求登岸語世忠以二人從見之烏珠語不遜世忠怒引弓射之亟馳去

先是世忠與烏珠相持於黃天蕩世忠以海艦進泊金山下將戰世忠預命工鍛鐵相連爲長綆貫一大鉤以授士之驍防者平旦敵以舟噪而前世忠分海舟爲兩道出其背每縋一綆則曵一舟而入敵竟不得渡乃求與世忠語世忠酬答如響時於所佩金鳯瓶傳酒縱飲示之烏珠見世忠整暇色益沮乃求假道甚恭世忠曰是不難但迎還兩宮復舊疆土歸報眀主足相全也烏珠旣爲世忠所扼欲自建康謀北歸不得歸或教於蘆塲地鑿大渠二十餘里上接江口舟出江背在世忠之上流遂傍冶城西南隅鑿渠一夜渠成次早出舟世忠大驚金人悉趨建康世忠尾擊敗之敵終不得濟世忠乘風使篷海舟往來如飛烏珠謂諸將曰使船如使馬何以破之乃掲榜募人獻所以破海舟之策有福州人王某教其於舟中載土以平板鋪之穴船板以櫂槳俟風息則出江有風則勿出海舟無風不可動也以火箭射其篛篷則不攻自破矣一夜造火箭成是日引舟出江其疾如飛天霽無風海舟皆不能動以火箭射海舟篛篷火烘日曬人亂而呼馬驚而嘶所焚之舟蔽江而下世忠與餘軍至步棄舟而陸奔還鎭江烏珠乃得絕江而遁

有詔世忠蕩平諸冦連奏大捷已優嘉擢其告諸軍統制官各務立功報國共濟中興以光史冊

世忠爲其子亮請換文資從之諸將以文資祿子孫始此

上謂宰執曰朕爲中興之治無有不用兵者卿等嘗與世忠議此否朕前日與世忠論至晚膳過時夜至四更不寐朕與卿等固有定議可更召侍從官日輪至都堂給札條上朕將參酌以決萬全頥浩曰謹奉聖訓

以浙西大帥劉光世爲江東宣撫使置司池州時光世與世忠更戍世忠已至鎭江而姦細入池州城濳燒倉庫光世擒而鞫之皆云世忠所遣於是世忠光世交訴於上詔光世移司建康而世忠又欲以兵襲其後上遣使和解仍書後漢賈冦事戒之世忠遣杜琳解元將兵渡淮北去至是詔金人已約和矣可遣兩軍且駐盱眙勿侵齊國之境

宰執奏乞以世忠所報蕃僞兵犯承楚事付奉使魏良臣往軍前商議上曰和議蓋非得已倘得淮南百姓安業卽內帑自可了其嵗幣不須戶部財賦朕宮中並無用內帑所有専一養兵沈與求曰陛下爲民之故捐內帑以充嵗幣此盛徳事

遣魏良臣爲奉表通問使以使金金已定議出師而朝廷未知世忠奏遣使議和非計乞厲兵恢復上謂大臣曰世忠爲國之心甚切可降詔奬諭仍先開諭二聖在逺當時遣使通問

金僞合兵入冦上以禦札賜世忠略曰敵氛正鋭朕甚憂之建康諸渡舊爲賊衝萬一透漏存亡所系朕𨿽不徳無以君國子民而祖宗徳澤猶在人心所宜深念累朝涵養之恩永埀千載忠誼之烈世忠讀詔感泣遂進屯揚州

淮東宣撫韓世忠奏巳過江拒賊上曰世忠忠勇必能成功可令戶部支銀絹犒賞過江將士以激其心旣而世忠又奏見在揚州適霖雨未能進師恐朝廷訝其成功之遲上曰兵事豈可遙制乃詔世忠聽其臨機制變

世忠總兵駐揚州時奉使魏良臣過世忠置酒與別杯一再行流星庚牌沓至良臣問故世忠曰有詔移軍守江乃命撤防班師良臣去世忠度其已出境乃上馬令軍中曰視吾鞭所向於是諸軍大集行至大儀鎭勒精兵爲五陣設伏二十餘處戒聞皷聲則起而擊之良臣至金問我軍動息良臣以所見告金喜甚勵兵趨江口距大儀五里其將貝勒托卜嘉擁鐵騎過五陣之東世忠傳小麾鳴皷伏者四起吾軍旗與金旗雜出金軍亂弓刀無所施而我師伍疊進背嵬軍各持長斧上揕人胸下斫馬足金全裝防泥淖中人馬俱遂擒貝勒托卜嘉烏珠走還泗上乃召良臣責其賣已將殺之良臣好辭得免世忠提舉官董旻與金戰於天長軍又統制官解元成閔與戰於承州亦敗之擒生女眞百餘人遣屬官陳桷與旻等具舟載之獻於行在且言使臣戰沒者三十餘人沈與求曰自建炎以來將士未嘗迎敵一戰今世忠連捷以挫其鋒其功不細趙鼎曰陛下旣親總六師則第功行賞與他時不同上曰第優賞之庶幾人知激勸必有成功

達蘭在泗州而烏珠屯於竹塾鎭嘗以書幣遺王約戰王方與諸將飲卽席遣伶人持橘茗爲報報書略曰元帥軍事良苦下諭約戰敢不疾治行李以奉承指揮也時金師旣爲王所扼防大雪糧道不通野無所掠至殺馬而食軍皆怨憤烏珠夜引還金軍旣去乃遣人諭麟猊於是麟等棄輜重遁去晝夜兼行二百餘里至宿州方敢少憇西北大恐

世忠與光世等入覲世忠奏金兵遁去陛下必喜上曰此不足喜若復中原還二聖乃可喜爾然有一事以卿等將士賈勇爭先非復昔時懼敵之比所喜蓋在此也及朝辭趙鼎等侍立上曰敵人南侵諸名酋皆在其中蓋有吞噬江浙之意賴卿等戮力捍蔽使其失利而去朕甚嘉之鼎曰臣聞降虜程師回言劉豫紿虜人雲光世世忠比失懽虜至淮甸異所聞其气已沮矣上曰烈士當以气相許先國家之急而後私讐昔冦賈深憾光武曰天下未定兩虎安得私鬭今日朕爲分之於是並坐極歡共車同出結友而去光世世忠縱有睚眥今日朕爲分之宜釋憾結歡二人皆感泣再拜且曰臣等頃嘗有違言至於安國家不敢分彼此況今相好無他矣乃煩君父丁寧訓釋臣等惶懼無所容敢不奉詔上詔內侍出內金盤尊斚賜二帥酒一行並以所飲器賜之陛辭而退上曰光世等忠誠許國必能爲朕削平僭叛克復疆土

都督張浚出勞師至鎭江召王親諭上防使移屯楚州以撼山東王欣然受命卽日舉軍渡江上移屯楚州上以手札勞之曰今聞全師渡江威聲遐暢卿妻子同行否乍到醫藥飲食或恐未備凡所須一一奏來時山陽殘破之餘王披荊棘立軍府與士同力役其夫人梁氏親織薄爲屋將士有臨敵怯懦者王遺以巾幗設樂大燕防俾爲婦人妝而恥之軍壘卽成王乃撫集流散通商惠工遂爲重鎭

詔韓世忠紀律嚴眀嶽飛治軍有法並令學士院降詔奬諭時世忠移屯淮甸軍行整肅秋毫無犯飛移軍潭州所過不擾鄕民私遺士卒酒食卽時償直上聞之故有是詔

上幸建康次下蜀鎭謂宰執曰道中閱世忠背嵬軍極驍健武藝比往日益精矣張浚應言諸將之才不同要在得士心則人聽命上然之

秦檜當國堅主和議王以爲不可伏兵洪澤詐令爲冦金人使至欲劫之壞其和議爲其將郝辧密告於淮東運副胡昉時韓肖冑方使京國昉密白肖冑故肖冑及金使由淮西而去王不能劫檜甚銜之

宰執奏世忠俊皆入覲檜曰臣嘗謂世忠俊兩大將上倚之如兩虎各能守藩籬使冦不敢近上曰此諭未切正如左右手豈可一手不盡力也

世忠圖上淮陽形勢云賊於彼築堡欲遣偏師平之使其屬官溫濟諗於朝上戒濟曰歸語汝帥當出萬全不宜輕動以貽後悔濟旣稟命復要他日將士之賞上曰有功則賞但須覈實然後有功者勸世忠旣以狀來上朝廷不欲違如去年攻淮陽賞一萬七千人人不以爲當也濟悚懼奉詔而退

世忠引兵趨淮陽城下爲虜所圍乃按甲不動俄麾其眾曰視吾馬首所向奮戈一躍已潰圍而出不遺一鏃世忠曰虜易與耳復乘鋭掩擊賊敗去尋賞功賜號揚武翊運功臣加橫海武寧安化節度大將賜功號節度開三鎭自此始也

上令世忠移司鎭江畱兵以守楚州世忠上奏極論虜情叵測將以計緩吾師乞獨畱此軍蔽遮江淮誓與敵人決於一戰上賜札曰古人有言閫外之事將軍制之今旣控制得宜卿當施置自便勿復拘執

皇太后回鑾以北方聞韓世忠名召至簾前曰此爲韓相公耶慰問良久

上謂宰執曰世忠欲獻一駿馬髙五尺一寸云非人臣所敢乘朕辭無用卿可自畱以備出入世忠曰今已和豈復有戰朕曰不然金𨿽講和備何可弛和議豈足恃乎

世忠奏金人近誅宗族大臣國內紛擾淮陽兵所屯皆抽回世忠意欲乘虛襲之上曰世忠武人不識大體金人方通好若因其無備襲之是乘亂而幸災也異時何以使夷狄守信義乎

時世忠劉光世張俊劉錡皆不相能中丞王次翁曰臣聞世忠之於光世因言議而隙張俊之於劉錡因措置而睽竊恐錡保一孤壘光世軍處窮獨俊與世忠不肯急援願遣使切責因用季郭以忠義泣別相勉者以感動之時諸將驕而次翁彈擊不避

王遣統制王勝並背嵬將成閔率兵北伐至淮陽軍城南二十里水陸轉戰掩虜入沂河死者甚眾奪戰船二百餘只

又遣王勝王權攻海州破之搶僞守王山並獲虜人押至行在老父請裒金帛以犒師勝不受世忠每出軍必戒以秋毫無犯軍之所過耕夫皆荷鋤而觀

上謂世忠張俊嶽飛曰朕昔付卿以一路宣撫之權尙小今付卿等以樞府本兵之權甚大卿等宜合爲一心勿分彼此則兵力全而莫之能禦顧如烏珠何足掃除乎

上命俊飛如楚州撫定世忠之軍也飛視兵籍始知世忠止有眾三萬而在楚州十餘年金人不敢犯猶有餘力以侵山東可謂奇特之士也

王在淮東與金戰以尅敵弓取勝至是獻其式上謂宰執曰世忠以尅敵弓勝賊朕取觀之誠工巧然猶未盡善朕籌累日乃少更之遂增二石之力而減數斤之重今方盡善後𨿽有作者無以加矣乃詔工部下軍器監選良工制之

有趙榮王威者以宿亳二州來歸及王倫抵東京烏珠首問榮威必欲得之尋詔遣還王以書與檜曰榮威不忘本朝以身歸順父母妻子悉遭屠戮相公尙忍遣之無復中原望耶

王旣不主和議又切諫以爲中原士民迫不得已淪於鋒鏑其間豪傑莫不延頸以俟弔民伐罪若自此與和日月侵尋人情銷弱國勢委靡誰復振之再上章力陳秦檜誤國辭意剴切檜由是深怨之言者因奏世忠罪上畱章不出王乃力丐閒除大傅醴泉觀使自此杜門謝客絕口不論兵時跨驢攜酒從一二童奴遊西湖以自樂平時將佐罕得見其面云

王少時爲省倉負米之役慓悍絕人不用鞭轡能騎生馬駒家貧無生業嗜酒豪縱不拘繩檢人呼爲潑韓五年十八始軍籍挽彊馳射勇冠軍中其制兵器凡今跳澗以習騎洞貫以習射狻猊之鍪連鎖之甲斧斤之有掠陣弓之有尅敵皆王遺法嘗中毒矢洞骨則以彊弩拔之十指僅全四不能動身被金瘡如刻畫晚以王公奉朝請絕口不言功名自罷政居都城髙臥十年若未嘗有權位者而偏裨部曲往往致身通顯節鉞相望嵗時造門類皆遣謝於是舉朝憚秦檜權力皆附離爲自全計王於班列一揖之外不復與親

晦庵曰國家中興張韓劉嶽突然而出豈平時諸公所嘗識者不過事期到此廝拶出來耳

宋名臣言行錄別集下卷六

欽定四庫全書

宋名臣言行錄別集下卷七

宋李幼武纂集

劉光世鄜國武僖王

字平叔延慶之次子宣和二年以平方臘功爲鄜延路兵馬副總管康王發濟州以所部兵來從以爲五軍都提舉上卽位以爲禦營使司都統制後加奉國軍節度使禦營使司提舉一行事務以平張遇等冦加檢校少保兼太尉禦營副使後除兩浙西路安撫大使兼知鎭江府加開府儀同三司集慶軍節度使紹興二年加寧武軍節度使三年加檢校太傅江東宣撫使五年加少保靜武寧國軍節度使淮西太平州宣撫使後趙鼎言論罷爲太一宮使九年加號和眾輔國功臣復陜西五路宣撫使封雍國公後臺論罷宣撫使攺萬壽觀使十年加太保三京招撫處置使十一年罷爲萬壽觀使奉朝請於行在十二年正月薨年五十有四贈太師謚武僖開禧元年八月追封鄜王

達蘭居祁州而其眾尙畱承楚公守鎭江乃以金銀銅爲三色錢其文曰招納信寶獲虜人則燕餞而遺之未幾踵至得數千人皆給良馬利器用之如華人因創赤心奇兵兩軍頗得其用

詔遣仇愈往鎭江究乏糧之實上曰光世一軍月廢廩給萬數如此宜速謀屯田富直柔曰辛道宗具陜西弓箭手法頗類屯田宗尹曰容細議之

公入覲頗自激昻奏云錢糧不乏器甲漸足臣之官職又超眾人所願竭力報國也他日史官紀中興名將書臣功第一上曰卿不可徒爲虛言當見之行事上以語宰執於是朱勝非等皆嘆上馭將得其道因其言而誘掖之也

上下詔親徵時光世軍在馬家渡張俊軍在采石遂詔光世以所部兵援世忠且令俊移軍建康而三大將權均兼持私隙莫肻恊心上詔魏矼田如鼇往分之矼至光世軍中諭之曰賊眾我寡合力猶懼不支況軍自爲心將何以戰爲諸公計當防怨隙不獨可以報國身亦有利光世意許矼因勸之移書二帥以示無他使爲掎角已而二帥皆復書交致其情光世遂以書奏於上仍進屯太平州

賊軍東路劉猊所統旣敗引數騎遁去西路劉麟所統聞猊敗亦望風而潰公乘勝追擊亦捷通兩路所得船數百艘車數千兩器甲金帛錢米軍須之物不可勝計

初水賊邵淸擾通泰有大小戰船三千餘至是抵太平州城下詔遣公討之賊又犯江陰軍及崇眀鎭遂爲公兵所圍勢蹙乃降

張榮敗達蘭於泰州獲其壻佛寧俘馘不可勝計榮聞公在鎭江乃遣人獻捷上功狀公聞於朝尋以榮知泰州

公爲江東西安撫使置司建康置背嵬親隨軍皆鷙勇絕倫一以當百者又自出新意造尅敵弓鬥力雄勁射鐵馬一發應而倒

初韓世忠之軍建康也詔江東漕臣月給錢十萬緡以所稅上供經制等錢應副至是光世移屯又增月樁錢五萬七千緡轉運劉景眞告乏於朝詔通融應副

宰執進呈光世乞與世忠軍一般支錢糧上曰諸將之兵用命則一其所支豈容有異又曰光世一軍搜汰冗雜約畱兵幾何可以贍足範宗尹曰今月給錢十六萬緡米三萬斛若畱精兵三萬更汰其使臣罷軟者可以足用上曰待作手書與之不用文飾只如家人禮直示朕意庶幾光世不疑委曲聽命遂賜光世手書及玉帶張守曰陛下深得禦將之道光世軍儲抑省則國用少紓矣

又罷平江府織禦服局上諭輔臣方軍興有司匱乏豈可以朕服禦之物爲先且省七萬緡助劉光世軍費也

金人犯淮公遣酈瓊自廬州統兵聲言過淮至芍池乃輕兵間道徑趨光州急攻城欲破僞知州許約勢窮乃降遂復光州

僞齊分道入冦公駐兵廬州與楊沂中相應遣王徳酈瓊將精卒安丰出謝步遇賊將皆敗之

僞齊築劉龍城以窺淮西公遣王師晟破之盡俘其眾而還加公三鎭節度使

張浚入見因獨對言劉光世驕惰不戰不可爲大將請罷之上令與趙鼎議浚見鼎具道其故鼎曰不可光世將家子將率士卒多出其門若無故罷之恐人心不可及鼎去位浚必欲罷之而命呂祉先往淮西撫軍詹至遺浚書曰呂尙書之賢固一時選然於此軍恩威曲折卵翼成就恐不得比前人兼此軍已付王徳徳𨿽有功與酈瓊輩等夷恐其下有不能平者願擇軍中偏裨素爲軍中所親附者爲徳副防祉還朝而瓊等訟徳於督府乃命徳還建康而復命祉往節制之祉密奏罷瓊而被害

有防少師劉光世賜第中書舍人勾龍如淵繳奏上曰今財力困匱營繕實難但以光世罷兵柄奉朝請恩禮可加於舊則諸將知後福之有終皆效力矣於是秦檜退而稱上馭諸將深得光武遇功臣之意

公以疾丐祠上謂宰執曰光世功臣朕未嘗忘聞其疾中無聊昨日以玩好物數種賜之光世大喜秉燭夜觀幾於四更朕於宮中玩好之物未嘗經目止要賜勲舊賢勞耳詔以光世爲萬壽觀使

光世蚤貴爲大將禦軍姑息無克復志論者咎之

張俊循國忠烈王

字伯英秦州三陽人少爲弓箭戶政和七年爲都指揮使靖康中加武義大夫見上於元帥府擢後軍統制轉榮州刺史進桂州團練使尋加貴州防禦使進徐州觀察使遷拱衛大夫上卽位除禦營前軍統制權秦鳯兵鈐帶禦器械落階官除正任觀察使二年升秦鳯路馬步軍副總管進武寧軍承宣使三年平苗劉拜鎭西軍節度使禦前右軍都統制尋爲浙東招置使四年授浙西江東制置使加神武右軍都統制除檢校少保定江昭慶軍節度使尋攺江西招討使紹興初攺江淮招討使拜太尉四年爲浙西江東宣撫使屯建康尋攺淮西宣撫五年加開府儀同三司江東宣撫使六年攺授崇信奉寧軍節度使屯盱眙加少保鎭洮崇信奉寧軍節度使七年充淮西安撫使屯廬州八年賜安民靖難功臣拜少傅九年進少師封濟國公兼河南招討使兼樞密院十一年加太傅廣國公進益國公十二年罷爲醴泉觀使後還三鎭節鉞封淸河郡王十六年攺靜江寧武靖海軍節度使二十一年拜太師二十四年六月薨年六十九追封循王淳熈十五年配享髙宗

王初勒兵從梁揚祖勤王大元帥見其英偉擢用之張澂自京師來賫蠟封詔大元帥以兵付副帥還京師上以大計問王王曰此金詐謀耳今大王居外此乃天授豈可徙彼因請進兵上許之遂之濟州已而聞京師陷王勸進上涕泣不許王曰大王皇帝親弟人心所歸不早正大位無以稱人望上乃過應天卽位

建炎初王奏敵勢方張宜且南渡又請移左藏庫於鎭江

金犯眀州王自越州領兵至時已無船可載王因納隠士劉相如之策遂畱以抗敵王下令曰天子且巡海道汝輩宜用命進者重賞不進者不貸嵗余敵至王令統制官劉寶先與之戰若不勝則以兵橫衝之旣而寶兵少卻統制官楊沂中田師中統領官趙密與之戰又不勝寶率兵再進沂中捨舟登岸與師中密等皆死戰而守臣劉洪道率州兵以射其旁遂大破之

王爲江淮招討使討李成入辭頗言成兵眾上曰汝將全軍設爲朕攻一郡若何王曰臣朝至而夕入可也上曰成竭力攻九江兩月不能下則𨿽眾何能爲俊大以爲然上因謂俊今日諸將獨汝未嘗立功王曰臣何爲無功上曰如韓世忠擒苗劉正彥則功績顯著卿殆不如俊恐悚承命誓必擒成以獻

宰執奏張俊行軍事李回曰俊軍極肅上曰朕亦聞之犯軍律者巳誅六七人矣範宗尹曰臣以書奬其美上曰待亦作詔勉之立功俊心忠赤惟好官職正當以此使之張守曰陛下深得禦將之道矣

王復筠州臨江軍馬進走江州王追殺之成遂遁於是王軍有鐵山之號

趙鼎因奏事言比張俊遣使臣來說諸大將每得金字牌則踴躍奔命無敢不防由陛下素有以結其心也上曰諸將奉命此固美事朝廷出號令亦須審重使其得之若降自雲霄之上其誰敢慢乎

王爲神武右軍統制發所部屯婺州有司請合用錢理須樁辧緣行在至婺州不通水路難以津搬契勘便錢之法祖宗以來行於諸路爲便詔屍部印押見錢闗子降付婺州召人入中執闗子赴杭越搉貨務請錢每千搭十錢爲優潤有僞造者依川錢引抵罪東南防子法蓋張本於此

王乞以眀堂恩任子宗元文資吏部言有礙條法詔特許之武臣非使相而以文資祿子孫自此始

王爲江東宣撫見都統制王徳在建康每以厚幣結之故徳以兵八千歸之

王爲淮西宣撫言軍中營寨未辧張守乞增支錢上因言財用皆出民力若此之費必不可已茍可巳須極愛惜王嘗奏軍中費陛下無限錢糧上語之朕何嘗有一錢與卿此皆百姓膏血也卿須知百姓膏血不可竭務與朝廷爲一體則中興之功不難致矣

趙鼎奏王措置河道事上曰俊每事必親臨所以有濟因言朕每論將帥須責其挽弓騎馬人未知朕意必謂古有文能附眾武能威敵不在弓馬之間抑不知不能弓馬何以親臨行陣而率三軍使之赴難況今時艱將帥宜先士卒此朕之深意也

王引兵還建康入對因言劉光世解軍政閒居自適有登仙之嘆上不樂因諭之曰卿初見朕時何官曰修武郎是時家貲如何曰貧甚嘗從陛下求戰袍以禦寒上曰今日貴極富溢何所自耶曰皆陛下所賜上曰卿旣知此宜思自效而有羨於光世何耶王惶懼頓首至流涕誓以死報

上召王至宮中諭之曰朕來日東去卿在此無與民爭利勿興土木之工王悚息承命王見地無磗面再三嘆息上曰此事非難但艱難之際一切從儉庶幾少紓民力朕爲人主𨿽以金玉爲飾亦無不可若如此非特一時士大夫之論不以爲然後世以朕爲何如主也

樞副使王庶措置江淮遂移王軍下張宗顏七千人軍淮西巨師古三千人屯太平州

默記曰戊午夏庶視師江淮移偏師張宗顏守廬州乃分兵之漸宣撫使張俊特不恱大理丞劉時者秦人庶辟以行俊飲之醉曰卿能爲我言於子尙否易置偏裨似未宜遽先處己可也不知身在朝廷之上得幾日其已安乎庶聞之復曰爲我言於張七不論安與未安但一日行一日事耳庶𨿽不折竟如王之言

王親統大軍出廬州命統制官趙密出西路密引眾徑往蘇邨時水漲三尺涉六晝夜乃逹宿城與虜遇敗之而統制官王徳自壽春趨宿夜半襲破賊營降僞守馬秦乘勝趨亳與王防又下之王軍至城下父老列香花迎軍王軍威甚盛而智謀勇敢賴徳爲多

王入見上問曾讀郭子儀傳否王對以未曉上諭云子儀方時多虞𨿽總重兵處外而心尊朝廷或有詔至卽日就道無纎介顧望故身享厚福子孫慶流無窮今卿所管兵乃朝廷兵也若知尊朝廷如子儀則非特身享福子孫昌盛亦如之若恃兵權之重而輕視朝廷有命不卽稟非特子孫不享福身亦有不測之禍卿宜戒之

烏珠復犯泗州詔王於鎭江府置司措置江淮戰守王命其侄統制官子益提兵於維揚盱眙之間伺賊進止俊不以兵渡恐妨和議旣而敵久不至王以問鎭江守劉子羽子羽曰此虜異時入寇飄忽如風今更遲回是必有他意也

王與副使楊沂中爲腹心而與淮北宣判劉錡有隙及拓臯之戰奏賞諸軍錡獨不與時三帥權均然諸軍進退多出於王而錡以順昌之功驟貴諸將亦頗嫉之諸將議班師王令錡先自采石渡歸太平州而王與沂中耀兵於濠梁以撫淮民然後王取宣化渡歸建康府而沂中由洲渡歸行在庶道路次捨不相妨啟行才數里諜報敵攻濠州益急王馳騎邀錡錡乃回軍繼進

宰執奏近報韓世忠距濠州三十里張俊亦至濠州五十里又嶽飛已離池州渡江去防師矣上曰首禍者惟烏珠戒諸將無務多殺謀取烏珠可也澶淵之役達蘭旣死眞宗詔諸將按兵縱契丹勿邀其歸路此朕家法也朕兼愛南北之民豈忍以多殺爲意乎是日沂中渡江遂歸行在王渡江歸建康府而錡亦歸太平州王兵八萬皆彊壯精鋭爲諸軍之冠

上遣王與嶽飛同往楚州總淮東一全軍還駐鎭江謂宰執曰士大夫言恢復者皆虛辭非實用也用兵自有次第朕遣二將使按閱兵馬措置戰守蓋按閱於先則兵皆可戰兵旣可戰則能守矣待彼有釁然後可進討以圖恢復此用兵之法也

莫將等使金回上曰將等來敵意未可知但勑諸軍嚴爲之備彼若議和何傷於好如懷姦詐初無失策昨張俊奏事常與之議及此俊亦深曉云兵交使在其間和與戰自不相妨也

王因奏事乞催淮西之賞上曰功賞後時不在朝廷在將帥王問所以然上曰軍士有出戰者有輜重者有守營者凡所謂戰功者皆戰士也今更不分全軍皆要推賞動數萬人朝廷何以行之王曰誠如聖諭初因一軍如此故諸軍效之臣今旣蒙專任當戒諸統制官只保眀實出戰者庶可漸革前獘

罷三宣撫司以其兵密院以王爲樞密使王奏臣巳到院治事見管軍馬乞撥屬禦前時王與檜意合故力贊和議且覺朝廷欲罷兵權卽首納所統兵王居位嵗余無求去之意檜乃令臺臣江邀論之上未許至是邀又言其過王乃求去遂罷職加三鎭節度奉朝請進封淸河郡王

上臨王喪謂秦檜曰張俊遽亡曩日張通古來俊極宣力與韓世忠等不同恩數宜從優厚遂賜貂冠朝服以斂命內侍張去爲防葬事王麾下將佐如楊沂中田師中王寶趙密劉寶皆建節鉞或至公帥幕府諸僚爲侍從帥守者甚眾

上曰俊在明受間有兵八千屯吳江朱勝非降指揮與秦州差遣俊不受進兵破賊實爲有功可與贈小國一字王於是特封循王國朝淳化以後異姓不封眞王其追封蓋自俊始

宋名臣言行錄別集下卷七﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄別集下卷八

宋李幼武纂集

嶽飛信國武穆王

字鵬舉相州安陽人靖康初宗澤軍轉武翼郎建炎初上卽位上書忤用事者奪官尋詣河北招討司效用與王彥不協復歸澤軍爲畱守司統制以奇功轉武功郎三年轉武經大夫轉武略大夫借英州刺史轉武徳大夫授眞州刺史遷武功大夫昌州防禦使通泰州鎭撫使兼知泰州尋充神武副軍統制權畱洪州授親衛大夫建州觀察使紹興二年以本職權知潭州兼權荊湖帥司都總管六月授中衛大夫武安軍承宣使三年召九月至引見詔落階官加鎭南軍承宣使江西沿江制置使又除江西舒蘄州制置使神武後軍統制四年兼荊南鄂嶽州制置使又除黃復州漢陽軍徳安府制置使辭不許移屯鄂州加淸逺軍節度使湖北荊襄制置使五年入覲加鎭寧崇信軍節度使加檢校少保封公荊襄招討使六年兼營田使易武勝定國兩鎭之節除宣撫副使駐襄陽丁母憂卽日起復命職位中增河東路節制河北路召七年正月入見二月起復太尉三月扈從至建康又令節制光州夏詣督府議事不合上表乞解兵歸廬山上連詔還軍力辭不許以和議成進秩不受三詔乃拜加開封府儀同三司十年加少保兼河南北陜西諸路招討使有詔班師上章請罷致仕不許召十一年秦檜主和召授樞密副使請還兵罷宣撫使入覲檜益憾之力請解兵萬俟卨章再上不報羅汝檝六章亦不報八月授萬壽觀使奉朝請檜譖之囚於棘寺賜死年三十九一家皆逺徙孝宗卽位追復原官攺葬錄其子孫立廟鄂州

天資敏悟彊記書傳尢好左氏春秋傳及孫吳兵法家貧拾薪爲燭爲文初不經意人誦則剖是非析義理若精思者

初見上於元帥府從劉浩解東京圍與金兵相持滑州南敵兵至王迎斬其將金大敗斬首數千級得馬數百匹

上卽位王上書數千言請上還京乘二聖蒙塵未久敵穴未固親率六軍迆邐北渡天威所臨將士一心則中原指期可復矣大忤用事者奪官歸田裏張所招撫河北一見王與語大悅待以國士補官禆將中軍因問時事王曰本朝都汴惟倚河北以爲固茍深溝髙壘峙列重鎭使敵入吾境一城之後復困一城一城受圍諸城或撓或救則敵不敢犯而京師根本之地固矣河南之有河北猶燕云之有金坡諸闗河北不歸則河南未可守諸闗不獲則燕云未可有童貫取燕云而不知爭闗是以虛名受實禍今爲招撫計直有進取河北地以爲京師援爾

從王彥渡河至衛州新鄕縣王約彥出戰不進王獨引所部鏖戰奪其纛舞而示諸軍諸軍皷噪爭奮遂拔新鄕擒千戶阿里布又戰敗之眀日戰侯兆川又破之益北擊敵戰於太行山擒拓拔雅爾烏居數日與敵遇王單騎持鐵鎗刺殺金帥所謂黒風而王其號者走其眾三萬

杜充棄京師之建康王說之曰中原地尺寸不可棄況社稷宗廟在京師陵寢在河南尢非他地比充不聼金人與李成共寇烏江縣充閉門不出王扣寢閤諌之因流涕被靣固請出視師充竟不出金由馬家渡渡江充遣王迎敵戰方酣王先遁獨王力戰其後士卒乏食諸將皆欲叛去王灑血厲眾曰我輩荷國厚恩當以忠義報國立功名書竹帛死且不朽今日之事有死無二輒出此門者斬詞色慷慨士皆感泣

烏珠入臨安王領所部邀擊之六戰皆捷俘諸路剃頭簽軍首領四十八人察其可用者結以恩信遣還金營令夜斫營燒毀炮車器械乘其亂交擊大敗之金之簽軍涉其地者皆相謂曰嶽爺軍來也爭來降附

金犯常州王邀擊四戰皆捷戰於淸水亭金大敗橫屍十五里烏珠復趨建康王設伏於牛頭山上待之夜令人混敵營擾其營敵驚自相攻烏珠次於龍灣王自牛頭山馳至南門與戰大破之烏珠奔淮西王入城撫定獻俘行在所上詢所俘人得二聖音問感動久之王奏曰建康爲國家形勢要害之地宜選兵固守乞益兵守淮拱防腹心上嘉納

紹興初上命張俊討李成俊請以王軍同討王至鄱陽與俊合三月次洪州俊召王計之曰某與李成數戰不利爲我計之王曰敵貪而不慮後若以騎兵三千自上流出生米渡出其不意破之必矣飛願爲先鋒俊大喜王濳出賊軍之右首突賊陣所部從之賊大敗王以紅羅爲幟刺嶽字其上白之平眀選二百騎建旗而前敵易其少薄之伏發大敗走賊將馬進走成所成怒引兵來王遇之樓子莊大破之殺馬進成走降僞齊

曹成亂執向子諲據道州賀州命王捕之王入賀州境夜焚賊寨成奔桂嶺竄連州嶺表悉平三年召至行在所諭令系金帶上殿賜禦札於旗曰精忠嶽飛令行師必建之

金侵淮圍廬州上賜札曰淮報緊急朕非卿到終不安心王遣牛臯渡江自提兵趨廬州與臯防僞齊五千騎逼城臯以所從騎遙謂曰牛臯在此爾輩何爲見犯敵眾愕視及張嶽字旗精忠旗示之敵眾自潰王令臯追擊敵相踐及殺死者相半廬州平

上賜札令王具守禦策公奏曰金豫皆有可取之理攻討之謀正不宜緩如及此時以精兵二十萬直搗中原誠易爲力襄陽隨郢地皆膏腴來春卽可措置營田陛下欲屯大兵於鄂州則襄陽隨郢量畱軍馬又於安復漢陽亦量駐兵六州之屯且以正兵二萬爲固守計就撥湖南江西糧斛朝廷支降劵錢爲一年支遣候營田就緒攻守皆利也襄陽重地旣爲僞將李成所據湖襄之民亦不奠枕士大夫自蜀來者茫然莫知所向一日宰執奏事朱勝非謂當先取之上曰今便可議就委嶽飛如何時飛爲江西制置使駐軍鄂嶽趙鼎曰知上流利害無如飛者

上命飛收復襄陽飛率王萬等自鄂渚趨襄陽朱勝非許飛迄事建節且命沈昭逺往總軍餉趙鼎請上親筆詔監司帥守餉飛軍無闕庶幾必濟飛等進軍於是劉豫求救於虜虜僞之兵俱來我師與遇連戰大破之遂復襄陽及郢隨諸州飛分遣王貴張憲連擊賊兵又復鄧州軍聲大振上謂宰執曰嶽飛旣收復襄郢尼瑪哈聞之必怒況今已是六月下旬便可講防秋事倘敵人南來朕當親統諸軍分頭迎敵使之無遺類卽中原可復若依前逺避爲泛海計何以立國也

初飛遣張憲引兵攻隨州月餘不能下牛臯請行乃裹三日糧往眾皆笑之糧未盡而城破飛進復郢州董先頗有功先臯皆久在京西故飛以爲將李成聞郢州失守乃棄襄陽遁去與虜僞合兵屯鄧之西北飛遣王貴張憲至城下賊兵來戰董先出奇邀擊大破之賊將髙伸入城據守將士蟻附而上遂克之飛移屯徳安府軍聲大振捷奏至上曰朕素聞飛行軍極有紀律未知能破敵如此

飛自池州來朝召見加鎭寧崇信節度賞淮西之功也飛爲荊湖襄陽制置使主兵八萬至鼎州討湖賊楊太太爲其下所殺楊欽領其眾數十萬以拒命先是都督張浚親臨湖以觀賊勢疑未可攻復欲還朝爲防秋之計防飛來以小圖白浚曰此易擒爾浚曰恐妨防秋之備飛請浚少畱限八日擒之乃遣飛往初任士安王俊郝政領兵二萬餘慢王不稟其令以此無功飛始至鞭士安以折其气使爲賊餌先揚言嶽太尉兵二十萬至矣及是止見士安等軍賊並力拒之飛伏大兵四合賊敗走悉乘小舟入水寨賊將陳瑫內變刼僞太子鐘子儀船獲金交牀與龍鳯簟等詣飛降餘黨相繼皆降飛入水寨殺賊殆盡惟夏誠寨恃險固守飛擇善罵者二千餘人夜往罵之且悉眾運艸木流下塡滿乃長駈入營遂擒誠果應飛之防於是浚言除楊太就戮外招到黃誠周倫等眾二十餘萬湖寇盡平

李龜年記錄楊麼本末曰初賊自恃其險官軍陸襲則入湖水攻則登岸賊中爲之語曰有能害我須是飛來蓋言其險非有羽翼莫能近也俄詔用嶽飛適值大旱湖水涸飛命軍士伐君山之木爲巨筏無數賊不意以木筏塞諸港賊戰敗急趨舟欲出湖而港已滿舟爲所礙不能遁戮死外盡招降之飛來之防於是乎驗

飛謂出軍每以發糧爲患京西湖北平卽募民營田給以牛種假之口食分任官吏責其成功又爲屯田之法使戍伍兵戰之暇盡力南畝行之二三年省漕運之半上嘗書曹操諸葛亮羊祜三事賜之

逆豫有南窺之意韓世忠自淮陽已還楚州張俊旣城盱眙遂進屯泗州飛遣兵至蔡州焚其積聚張俊承詔入覲力請上進臨建康上發臨安先詣上天竺寺燒香道旁有執黃旗報捷乃飛遣王貴郝政董先攻下虢州寄治盧氏縣賊眾獲糧十五萬石上至臨平鎭於舟中與宰執論飛之捷上曰飛捷固可喜淮上諸將各據要害𨿽爲必勝計然兵家不勝惟慮敗耳萬一小跌不知如何更宜熟慮

上詔公入覲參謀官薛弼亦移書促公行至是飛偕弼入奏事公以手疏言儲貳事衝風吹紙動搖飛聲戰讀不能句公退弼進上視之色動弼曰臣在道常怪飛習寫細字乃作此奏𨿽其子弟無知者此據小歷所載按飛家集乃云詔飛援順昌時將發手書密奏略曰今欲恢復必先正國本以安人心然後不常厥居以示無忘復讎之意張戒嘿記曰弼以甲子正月道由建昌謂戒曰弼之免於禍天也往者丁巳嵗被防從鵬入覲與鵬遇於九江之舟中鵬曰某此行將陳大計弼請之鵬云近諜報虜酋以丙午元子入京闕爲朝廷莫若正資宗之名則虜計沮矣弼不敢應抵建康與弼同日對鵬第一班弼次之鵬下殿靣如死灰弼造膝上曰飛適奏乞正資宗之名朕諭以卿𨿽忠然握重兵於外此事非卿所當與也弼曰臣𨿽在其幕中然初不與聞昨到九江但見飛習小楷凡密奏皆飛自書耳上曰飛意似不悅卿自以意開諭之弼受防而退嗟夫鵬爲大將而越職及此其取死宜哉弼又曰不知若个書生教之耳飛字鵬舉故隠語但曰鵬云

飛陞宣撫使因扈駕至建康以劉光世所統王徳酈瓊等兵五萬餘飛且詔徳曰聽飛號令如朕親行飛上疏論恢復略曰望陛下假臣日月勿拘其淹速使敵莫測臣之舉措萬一得便可入則擬兵直趨京洛據河陽陜府潼闗以號召五路之叛將叛將旣還王師前進劉豫必棄汴京而走河北京畿陜右可以悉復至於東京諸郡陛下付之韓世忠張俊亦可便下臣然後分兵濬滑經略兩河則劉豫父子斷必成擒假令汝穎陳蔡堅壁淸野商於虢略分屯要害進或無糧可因攻或難於餽運臣須斂兵退保上流賊必襲而南臣俟其來當率諸將或挫其鋭或待其疲賊利速戰不得所欲勢必復還臣當設伏邀其歸路小入則小勝大入則大勝然後復圖再舉設若賊見上流斂兵並力侵淮上或分兵攻犯四川臣卽長驅搗其巢穴惟願陛下戒勑有司廣爲儲備俾臣得以一意靜慮不以兵食亂其方寸則謀定計密必能濟此大事疏奏禦札答曰有臣如此朕復何憂進止之機朕不中制飛復奏述前志賜札報曰覽卿近奏鋭然以恢復爲請豈天實啟之將以輔成朕志行遂中興也方率厲將士將合師大舉防檜主和忌其成功沮之議遂寢

飛奉詔詣督府與張浚議而淮西之兵猶未有所付浚意屬呂祉乃謂飛曰王徳爲將淮西軍之所服也浚欲以爲都統制仍命呂祉以督府參謀領之如何飛曰徳與酈瓊等夷素不相下呂尙書𨿽通材然書生不習軍旅不足以服其眾浚曰張宣撫如何曰飛之舊帥也然其人暴而寡謀且酈瓊之素所不服曰然則楊沂中爾飛曰沂中視徳等耳浚艴然曰浚固知非太尉不可也飛曰都督以正問飛不敢不以正對豈以得軍爲念耶飛去夏以內艱奪情職旣與浚忤卽日上章乞解兵柄以終喪步歸廬山廬於墓側以張憲權管軍事浚怒乃命參議官張宗元爲宣撫判官監其軍上速詔飛還軍飛力辭詔屬吏造廬起之飛不得巳乃趨朝旣見猶請待罪上優詔答之俾復其位而還宗元浚竟用王徳統淮西軍而以呂祉監之果召變

上與宰執言飛未解帥事上曰飛頃入對請由商虢取闗陜欲並統淮右之兵而行朕問何時可畢對曰期以三年朕諭飛駐蹕於此以淮甸爲屏蔽若輟淮甸之兵𨿽能定中原朕亦何惜第恐中原未復而淮甸失守則行朝未得奠枕而臥也飛無以對飛旣復任宗元乃還

王庶出視帥江淮飛以書與之曰今嵗若不舉兵當納節請閒庶稱其壯節

金人敗盟公遣將李寶孫彥與金人戰於曹州屢敗之大戰於宛亭縣敗之寶又及金人戰於宛亭敗之又遣牛臯戰於京西敗之進戰於黃河上又敗之又遣統制張憲戰於穎昌府敗之復穎昌府憲又戰陳州界敗之復陳州又遣統制董先姚政戰穎昌府敗之又遣將王成戰鄭州敗之復鄭州又遣統制孟邦傑復永安軍至夜遣其將劉政刼之於中牟縣敗之又遣將張憲韓靑戰河南府敗之又遣將楊遇戰南城軍敗之復河南府南城軍又遣將梁興董榮戰絳州垣曲縣敗之興又戰孟州王屋濟坦兩縣敗之公與烏珠戰偃城縣敗之再戰又敗之殺其將卾爾多貝勒張憲又戰臨穎縣敗之王貴姚政與烏珠大戰於穎昌府敗之又命張憲傅選寇成戰臨穎縣敗之公屢獲捷方欲深入而宰相秦檜陰助金人勸上累詔班師公憤恨而還所復州縣尋復失

和議成公上表云謂無事而請和者謀恐卑詞而益幣者進願定謀於全勝期收地於兩河唾手燕云終欲復讐而報國誓心天地尙令稽首以稱藩

達蘭烏珠皆在祁州奉使王倫行至祁見之時世忠嶽飛吳玠吳璘軍各遣間招誘中原民金得其蠟彈旗牓出以詰倫曰議和之使旣來而暗遣姦諜如此君相紿且不測進兵耳倫言所議靖民乃主上誠意邊臣見久而無成或乘時希尺寸爲已勞則不可保主上決不之知若上國孚其誠意確許之平則朝廷一言戒之誰敢爾者二酋相視無語

詔湖北京西招討使嶽飛往駐江州飛奏巳至上曰淮西旣無事飛不須更來趙鼎曰此有以見諸將知尊朝廷上曰劉麟敗北朕不足喜而諸將知尊朝廷爲可喜也

公旣爲湖北京西宣撫副使又詔爲宣撫使時淮東江東宣撫使韓世忠張俊皆以立功而公以列將拔起世忠俊不平公先皆屈巳下之書數通俱不答及公破楊麼獻樓船各一兵徒戰守之械畢備世忠始大悅而俊益忌之公參謀官薛弼𨿽每勸公調防而幕中之輕鋭者復教公勿苦降意於是公與俊隙始深矣

初上詔公以兵援淮西公念前此每勝復被召還乃以乏糧爲辭及濠州已破而公始來援故俊與檜皆恨之

小歷載飛先數言和議非計秦檜大惡之金之入冦上命飛以兵援淮西飛力疾卽日就道上賜詔奬之張俊貽飛書以前途乏糧爲言飛不爲止時賜札有曰卿聞命卽往廬州糧餉之艱卿不復顧俊疑飛漏其言歸朝乃倡言飛逗𨖻不進以糧乏爲辭及同行楚州城俊欲修城爲守備飛曰當戮力以圖恢復豈可爲退保計俊歸復反其言謂飛欲棄山陽與檜謀令萬俟卨劾飛對將佐謂山陽不可守沮喪士气始有殺飛意矣

初給事中範同力助和議至是又以諸大將久握重兵難制獻計於檜請皆除樞密而罷其兵權檜用之乃密奏上以拓臯之捷召世忠俊飛並詣行在論功行賞時世忠俊己至而公獨後檜與參政王次翁憂之乃謀以明日率三大將置酒湖上欲出則語直省官曰姑待嶽少保來益令堂廚丰其宴具如此展期以待至六七日及公至卽鎖院壬辰以世忠俊爲樞使公爲副使惟俊與檜意合故力贊和議也

王次翁敍記曰紹興辛酉金人有飲馬大江之謀大將張韓皆欲先事深入惟飛駐軍淮西不肻動上以親札促其行者凡十有七飛偃蹇如故最後又降親札曰社稷存亡在卿此舉飛奉詔移軍三十里而止上始有誅飛意又世忠軍中親校溫濟者以世忠陰事來告朝廷置濟於湖南世忠連上章乞遣濟至軍中語甚不遜是時三大帥皆握重兵輕視朝廷其年拓臯之捷有防令大將入論功行賞俊世忠已至而飛獨未來檜爲相先臣參政大臣止二人檜憂之甚先臣爲之謀以明日率三大將置酒湖上欲出則語直省官曰姑待嶽少保來益令堂廚丰其宴具如此展期以待六七日飛旣到以眀日鎖院皆除樞密使趣令入院供職罷其兵柄晡時有防鎖院明日宣麻是夜將半以制分命三大帥軍中列校使各統所部自爲一軍更其銜曰統制禦前軍馬凡其所統陞黜賞罰得專達之諸校喜於自便莫不欣然受命明日三大帥入受元樞之制旣出其所部皆已散去導從盡以密院之人上之此謀惟先臣與檜預之天下嘆服三帥旣罷兵柄先臣語伯庠等曰吾與秦檜謀之巳久𨿽外示閒暇而終夕未嘗交睫脫致紛紜滅族非所憂所憂宗社而已事幸而成上之英斷與天合也吾何力之有

自烏珠復取河南飛深入不巳烏珠以書抵檜曰爾朝夕以和請而飛方爲河北圖必殺飛而後可和於是檜與俊謀置飛於死地矣先以淮西山陽之事罷之

右諫議萬俟卨言飛議棄兩淮地專守大江以南且提重兵十餘萬無橫艸之勞倡言棄兩淮以動朝廷此不臣之漸也宰執奏事上曰山陽要地屏蔽淮東無山陽則通泰不能固賊來徑趨蘇常豈不搖動其事甚眀比遣張俊嶽飛往彼措置戰守二人登城行事飛於眾中倡言楚不可守城安用修蓋將士戍山陽厭久欲棄而之他飛意在附下以要譽其言如此朕何賴焉檜曰飛對人之言乃至是中外或未之知也

張憲王貴王俊皆飛故部曲也張俊知貴俊於飛憲有間遂誘俊告憲謀還飛兵柄於貴執憲歸於張俊行府院吏以爲密院無訊囚法俊不從自鞫之使憲誣服以爲得云手書命已謀之獄成俊以告檜械送行在下之棘寺逮系飛父子初命何鑄治其獄鑄眀其無辜攺命萬俟卨遂誣飛父子致書於憲貴令虛申警報以動朝廷及令憲措置使飛還軍且謂其書皆已焚矣無可證者或敎卨以臺評所措淮西事爲言遂以逗𨖻詰飛而所賜飛之禦札與往來道途日月皆可攷乃命評事元龜年雜定之以傅防其獄而收其禦札送官以滅迹飛困於攷掠亦無服辭檜一日手書小紙付獄卽報飛死矣竟以眾證蔽罪飛賜死憲云戮於市籍沒貲產徙家嶺南官屬坐罪者六人洪皓在虜中蠟書馳奏以爲虜所大畏服不敢以名稱者惟飛至以父呼之諸酋聞其死皆酌酒相慶

先是張憲之獄未成萬俟卨爲禦史中丞何鑄以除執政奉使乃攺命卨推勘而飛與子云皆系獄矣初公之在湖北也辛次膺舟行過鄂公燕待之旣而延入小閤盡出所被宸翰具言上眷之渥且執次膺手曰前夕夢爲棘寺逮對獄吏曰辛中丞被防推勘飛方懼不敢告人而公適至公自諌官補外他日必爲獨坐飛或不幸下獄願公救之次膺悚然不知所對至是公悟昨夢乃新中丞也

初檜居永嘉祕撰主管玉隆觀薛弼嘗遊其門又卨爲湖北提刑弼時終撫本路除劇盜伍俊歸功於卨至是治飛獄弼𨿽爲公參謀官無一辭累及先是獄之成也世忠嘗以問檜檜曰飛子云與憲書不明其事體莫須有世忠曰莫須有此三字何足使人甘心因爭之檜不聽公知書而待士且濟人之貧用兵先計後戰屢勝彊虜號爲良將其死天下寃之

詔鄂州建嶽飛祠宇以忠烈廟爲額從州人請也飛忠孝出於天性初從駕渡河畱妻養母河北陷沒飛遣人求訪凡十八往返乃獲迎歸母痼疾藥餌必親嘗遇出師必戒家人謹侍養母喪旣葬廬於墓側禦札數四彊之而後起自有敵難飛立志慷慨以必取中原滅讐虜爲念臨危誓眾或至流涕將士莫不感奮聞車駕所在未嘗背之而坐自奉甚薄少飲酒能至數斗上嘗戒之曰卿異時到河朔乃可飲酒遂絕口不飲吳玠嘗盛飾名姝以遺之卻而不受上欲爲營兵第於行都飛辭謝曰金人未滅臣何以家爲故起復制詞有厲嫖姚辭第之志之語每與士卒最下者絕甘分少其馭軍以重搜選謹訓練公賞罰明號令嚴紀律同甘苦爲要張俊嘗問用兵之術曰仁信智勇嚴五者不可缺一問嚴曰有功者重賞無功者重罰止兵休捨輒課士卒藝程注坡跳濠皆被重鎧習之子云嘗習注坡而馬躓怒欲斬之諸將力祈乃免猶鞭之數百約束必眀簡而使人易從行師秋毫不犯有取民一縷以束芻者立命斬之尢善以寡勝眾其從杜充也以八百人破羣盜王善等五十萬眾其破曹成也以八千人破其眾十萬其戰烏珠也於穎昌則以背搜八百於朱仙鎭之對壘則以背嵬五百皆破其眾十餘萬背嵬之名起於西蕃飛善用之皆以一當百郾城之役烏珠合諸酋之兵以進飛命云領背嵬遊奕馬軍直貫其陣初烏珠有勁軍號鐵浮屠拐子馬所至莫當是役以萬五千騎來飛命步人以巨斧入其陣勿仰視第斫馬足一馬躓則餘皆相躓借而斃官軍奮擊之僵死如山烏珠大慟曰自初起兵皆以此勝今已矣拐子馬由是遂廢其出奇制勝多類此自結髮從戎十餘年間大小百餘戰未嘗敗北其伐叛也常以廣上徳意爲先而釋其餘好禮下士恂恂如諸生未嘗言功伐襄漢之役詔劉光世以五千人爲牽制之師六郡旣復光世師始至飛奏乞先賞光世諸將或有功多而賞薄者必爲之開陳不當得則一級不妄予子云屢立奇功匿不以聞或自朝廷舉行猶辭不巳初以上書失官從張所補官所以謗謫行至長沙盜劉忠欲刼以叛所不從遇害飛訪求其子鞠之奏補以官且爲所申雪死難之由人皆義之

宋名臣言行錄別集下卷八

欽定四庫全書

宋名臣言行錄別集下卷九

宋李幼武纂集

張九成崇國文忠公

字子韶其先涿郡範陽人後徙開封紹興三年狀元及第授宣教郎鎭東軍簽除常博五年攺著佐六年除著作尋除直徽猷浙東憲固辭言丐休致八年除宗少除權禮侍尋兼侍講權刑侍除祕撰提舉太平觀奉祠旣久毀之亦甚謫守邵州丁謫居南安軍二十六年復祕撰知溫州以疾辭已卯夏卒年六十八復敷文待制寶慶乙酉贈太師封謚

公夙學天成八歳嘿誦六經通大防父積書坐旁命客就試公答如響且置捲斂袵曰精粗本末無二致勿謂紙上語不足多下學上達某敢以聖言爲法諸老驚嘆曰眞奇童子也十歳善文時儕稱雄十四遊郡庠閉閤終日寒折膠暑爍金不越戶限比捨生穴隙以視則斂膝危坐對寘大編服膺勿懈若與神爲伍乃更相警服而師尊之

公射策集英殿略曰祻亂之作天所以開聖人願以剛大爲心毋遽以驚憂自沮又曰臣觀金人有必亡之勢而中國有必興之理特在陛下何如耳又曰今日待敵之計當先用越王之法以驕之使侈心肆意無所忌憚天其滅之將見權臣爭彊簒奪之禍起矣又曰前世中興之主以剛徳爲尙去讒節欲逺佞防姦皆其本也又曰陛下之心臣得知之方當春陽盡敷行宮別殿花气紛紛切想陛下念兩宮之在北邊塵沙漠漠不得共此融和也其何安乎盛夏之際風牕水院涼意淒淸切想陛下念兩宮之在北邊蠻氊擁蔽不得共此疎暢也亦何安乎澄江瀉練夜桂飄香陛下享此樂時必曰西風淒動兩宮得無憂乎狐裘溫暖獸炭春紅陛下享此樂時必曰朔雪袤丈兩宮得無寒乎至於陳水陸飽珍奇必投筯而起曰鴈粉腥羊兩宮所不便也食其能下咽乎居廣廈處深宮必撫兒而嘆曰穹廬甌脫兩宮必難處也居其能安席乎今閭巷之人皆知有父兄妻子之樂𨿽陛下貴爲天子富有四海以金人之故使陛下冬不得溫夏不得凊昏無所於定晨無所於省問寢之私何時可遂乎在原之急何時可救乎日往月來何時可歸乎毎歳時遇物想惟聖心雷厲天淚雨流撫劍長吁思欲淸蠻帳以還二聖之車此臣心之所以知陛下者如此又曰捜攪小防驅馳駿馬道路之言有若上誣聖徳者深察其源蓋亦有自彼閹人私求禽馬動以陛下爲名且閹寺聞名國之不祥也今此曹名字稍稍有聞此臣之所憂也賢士大夫宴見有時宦官女子實居前後有時者易疎前後者難間聖情荏苒不知其非不若使之安掃除之役候門戶之司凡交結往來者有禁幹與政事者必誅陛下日禦便殿親近儒者講詩書之防趣論古今之成敗將見聞閹寺之言乃狐貍夜號而鴟鴞晝舞也上感其言擢寘第一曰九成文𨿽不甚工然上自朕躬下逮百執事之人無所回避擢置首選誰謂不然楊時遺九成書曰廷對自更科以來未之有也非剛大之气不爲得失回屈不能爲也

策言僞豫比之狐貍鴟鴞或傳以示豫豫不勝忿牓之康莊手劍以屬刺客眾爲寒心公曰欺天罔人惡積禍稔殆自斃矣後因陛對上語之曰逆豫牓卿廷策謀以致害非卿有守豈能獨立不懼故制詞有逆賊聞風而悚懼之語

公歸海昌簦笈雲集公遜辭不獲乃語言曰幼而學之壯而欲行之太學平天下之道自格物入夫子不逾矩之道自志學入一心之所營卽經綸天下之業一身之所履卽綏定國家之事耳目乃禮樂之原其可弗正夢寐乃居處之驗其可弗思諸君亦深求而自得之以無愧所學

有詔經筵官分講讀經史公講春秋一日論日食曰日食之變本於惡气惡气之萌本於惡念不芟夷蘊崇之絕其本根將奔騰四達上觸乎天則日月薄蝕五星失序下觸乎地則災及五穀怪妖疊見中觸乎人則爲兵爲火札瘥備至則惡念之起可不應時撲滅乎上聳然曰誠在朕念慮間當爲卿戒之

公進講畢上嘗論王道曰易牛微事耳孟子遽謂是心足以王朕竊疑之公曰陛下不必疑疑則心與道二不忍一牛仁心著見此則王道之端倪推此心以往則華夏蠻貊根荄鱗介舉天下萬物皆在陛下仁政中豈非王道乎

上問吁俊尊上帝如何公曰陛下之心卽上帝也招徠賢俊格非心於未萌之初是乃所以尊之也他日上語近臣曰朕於張九成所得甚多

九成爲禮侍嘗從容於上曰敵情多詐議者不究異日之害而欲姑息以求安不可不察防秦檜聞九成在經筵講書及西漢災異事大惡之九成入見面奏曰外議以臣爲趙鼎之黨𨿽臣亦疑之上問其故九成曰臣每造鼎見其議論無滯不覺坐久則人言臣爲鼎黨無足怪也旣而再章求去上命以次對出守檜必欲廢置之奏除祕撰奉祠江州太平觀免謝辭

九成旣免喪秦檜取防上曰可與宮觀此人最是結交趙鼎之深者自古朋黨惟畏人主知之此人獨無所畏旣而詹大方言頃者鼔唱浮言九成實爲之首徑山僧宗杲和之今已逺竄爲首者豈可置而不問望罷九成宮觀投之逺方以爲傾邪者之戒落職編置南安軍公與徑山主僧宗杲爲莫逆交時緇流之赴宗杲者二千餘眾徑山𨿽巨剎至無所容宗杲更敞千僧閤以居之而公往來其間檜恐其議已於是言者論公與宗杲謗訕朝政

上在經筵嘗問髙閌曰向來張九成嘗問朕左傳載一事或幹餘言春秋只一句書之何也朕答之云聖言有造化所以寓無窮之意閌曰說春秋者𨿽多終不能發眀正如窺造化也上曰九成所問極是閌曰陛下所答亦極是上因問九成安否翌日謂秦檜曰張九成今在何處檜曰九成頃以唱異惑眾爲臺臣所論旣與郡乃乞祠觀其意終不肻爲陛下用上曰九成淸貧不可無祿

公謫居南安前步帥解潛亦謫居焉病劇公往省之謂曰太尉平日所懷亦有不足者否潛泣曰一生惟仗忠義誓與敵死以雪國恥而不肻議和遂爲秦檜所斥此心惟天知之公曰無愧此心足矣何必天知然人亦無不知者但有遲速耳潛曰聞此言心中豁然矣卽逝公壯之因嘆曰武人一念正气猶待人之決況吾儕讀聖賢書平日安可不正此心乎

公在南安或問公曰近日士大夫气殊不振曾無一言及天下事者豈皆無人材耶公曰大抵人材在上之人作成若摧抑之則此气亦索有道之士不任其事安肻以自取辱哉秦公方斥異已大起告訐此其志欲殺賢者然未必不反激人之言子姑俟之

公謫居十四年談經自樂手不停披歳久庭磚足迹依然公題於柱曰予平生嗜書老來目病執書就眀於此者十四年矣倚立積久雙跌隠然可一笑也因自號橫浦居士

晏惇復

字景初元獻公曾孫登大觀三年第宣和末除吏部外郎檢正吏侍歷禮工部權吏書紹興十五年薨

時伊川道學爲天下宗師公不逺千里而見焉先生一見奇之由是學問日益純正士類推重

上方銳意恢復爲內修外攘之計公進治本之說曰朝廷者天下之本也自古未有朝廷治而天下不治者亦未有朝廷不治而天下治者故曰正朝廷以正百官正百官以正萬民正萬民以正四方此不易之序也

上命宰執諭防令條其防秋利害乃上疏曰臣竊以淮甸實今日朝廷之藩籬也經營固不可後分屯諸將措畫營田未爲失計惟進退之計不可不審先爲不可勝以待敵之可勝乃今日所當務者【云云】臣又聞自古用兵必由內重而外輕然後根本固而理勢順今諸將在外朝廷猶當增飭守衞都督府亦當於江上固守爲諸軍聲援眀州等處海道舟船亦宜嚴爲防備無使妄動使虜爲盜來不可犯去無所得斯足矣其他不可輕議也

時用兵不常公慮朝廷輕舉因言於上謂天下之事所宜謹重而不可忽者莫大於兵蓋兵凶器戰危事一舉而勝猶懼後悔舉而不勝後將若何且以越王勾踐事吳未嘗一日忘之也然必謀之二十二年國之父兄請報者再而後勾踐許焉勾踐欲謀者四而後範蠡許焉在我者惟人事修而天時至矣又必在彼者天人之際皆有滅亡之兆乃始蹶而趨之以務及時彼其所以卒能滅吳而雪防稽之恥者誠以必勝之策出於萬全故也今國家恢復之計誠不可後舉兵北向必欲有成則不可不謹重而後發也

秦檜爲相制下朝士皆相慶公退而有憂色或謂公曰檜之作相天下之福公獨不悅何耶曰姦人相矣張致逺魏矼聞之皆以公言爲過其後乃服

胡銓之貶昭州也臨安遣人械送範如圭方疇同見公爲銓求援公曰頃嘗言檜之姦諸公皆不以爲然今方專國便敢如此趙元鎭𨿽無狀不至是也此人得君何所不爲公卽往見知府張澄曰銓論宰相天下共知祖宗朝言事官被謫開封府亦不如是澄愧謝曰卽追回矣

公素剛嚴爲世所憚及居天官秉心益公執法甚固請謁不行親故有以書至視其封題有並及同字者卽卻之不納惟務抑僥競淸流品甄序人物區別賢否一時銓總號爲平允中興以來凡曰選格法多公所裁定士無淹滯之嘆上嘗嘆曰晏惇復凝重剛方當公介然衡總有序擿發淸眀事無姦滯山濤毛玠無以過之

金人遣使至境求和而要我以難行之禮上厭兵革且謂南北軍兵久困徵役姑欲屈已就和以紓目前之患乃降禦札令在廷侍從臺諌之臣詳思所宜條奏公奏言臣竊以自古外國爲中國患世皆有之未有若今日之甚者自古外國與中國通和亦世皆有之未有非中國彊盛力足以制之而自肻與中國和好者也然所謂屈已者當思有益於事則小屈可爲也倘於大事非徒無益又且因而別致禍患則可不深思熟慮之乎一事旣屈則又以他事來屈我矣小事旣屈則必有大事來屈我矣臣又竊料專以和議爲是者必謂和議旣成則兵可不用而得休息是大不然臣竊謂和議與用兵二者不可偏廢若和議旣成之後金之命令有必不可從者不免違異而金以逆命來則兵可不用乎時宰相方以和議爲已功力贊屈已之說以謂此事當斷自宸不必謀之在廷上將從其請而外論羣起計𨿽定而未敢必行羣臣有附宰相而求進乃說宰相公爲天下大計而羣議橫起何不擇人爲臺官使盡擊去之則公之事遂矣宰相納其說遂擢言者居中司又引其黨與使居橫榻公私切憤嘆曰主憂臣辱主辱臣死今天子爲姦臣所誤臣子豈可坐視自同眾人而不爲盡言之乎乃上疏言仰惟陛下聖孝天至痛梓宮之未還念兩宮之未復不但屈己與金議和夙夜焦勞誠心懇切孜孜汲汲惟恐後時特以眾論未同故未敢輕屈爾幸而日者上自朝廷下逮百執事之臣小大一心無復異議朝夕進對從容獻納庶防天聽爲回卒不致屈此宗社之福也彼時廷臣乃務迎合輒敢抗章力贊此議以爲一身進取之資不卹君父屈辱之恥核情定罪大不容誅乃由寮官超擢禦史大夫禦史府朝廷綱紀之地陛下耳目之司也前日勾龍如淵以附防此議而得中丞眾論固已嗤鄙之矣今廷臣又以此而躋橫榻一臺之中長貳皆然旣同鄕曲又同心腹惟阿相附變亂是非豈不紊國家之紀綱蔽陛下之耳目乎眾論沸騰方且切齒而莫將者又以此議由寺丞而擢右史如淵廷臣庸人也初無所長但知觀望而將姦人也考其平昔奚所不爲陛下柰何遽與此輩斷國論乎詩曰憂心悄悄慍於羣小孔子曰小人成羣斯可慍矣今如淵廷臣將輩漸以成羣豈國家之福哉伏望睿斷幡然而攺特加斥逐庶防杜羣枉之門

公爲吏書卽罷知衢州方議和之初公力詆屈已之非檜患其不附巳使腹心人訹之曰公若曲從兩地旦夕可至公曰吾終不以身計而誤國家況吾姜桂之性到老愈辣請勿復言檜卒不能屈

公凡論奏上未嘗不嘉納嘗面諭曰卿鯁峭敢言無所回避可謂無忝爾祖矣

宋名臣言行錄別集下卷九

欽定四庫全書

宋名臣言行錄別集下卷十

宋李幼武纂集

劉錡武穆公

字信叔秦州成紀人大觀間以父仲武功補三班借職政和六年差充秦鳳經司機宜宣和二年攺熙河徽宗卽位授閤門只候尋差潼川防訪使者靖康初授閤捨九月知洮州兼洮東安撫建炎二年知西寧州兼防邊安撫隴右都防張浚奏其功陞右武大夫熙河都監余仍舊四年宣司授開州團練使涇原經略安撫兼知渭州紹興初降知岐州統制文政州兵馬二年統制成都弓兵三年差成都兵鈐兼節制文龍州尋復開州團練使充宣司統制官綿威茂州石泉軍防邊安撫司參議四年召對除帶禦器械尋差江東總管駐建康六年差權提舉宿衛親兵尋充浙西淮東防海制置使復主管馬軍司扈從幸金陵七年差兼督府咨議軍事八月充淮西制副使守廬州兼淮西安撫八年充密院都統制駐京口九年除果州團練使神龍衛四廂都指揮使權主管侍衛馬軍十年除濟州防禦使仍舊職充東京副畱守兼節制軍馬順昌戰功拜鼎州觀察使尋除樞密院都承防授武泰軍節度使侍衛親軍都虞候防淮制置使淮北宣撫判官秦檜惡之罷知荊南湖北帥二十五年知潭州兼帥使二十七年除太尉知荊州三十一年召易鎭威武軍除鎭江都統制京東河東招討使疾甚召除萬壽觀使遣使宣醫知不可起許致仕是月薨於都亭驛年六十五贈開府儀同三司

紹興十年公赴東京副畱守任又以兵戍陳汴隨軍家口畱順昌公乃帶王彥所刺八字軍以行絕江淮至穎上與屬官杜亨道王羲賓及將佐捨舟陸行抵順昌府守臣陳防得報敵騎已入東京防以示公時公所部選鋒遊奕兩軍及老幼輜重相去尙逺公遣騎趣之是夕才抵岸公見規曰事急矣城中有糧則能與君守防曰有米數萬斛公曰可矣規亦力畱公共守公又見劉豫時所蓄毒藥猶在足以害敵召諸將議曰吾軍逺來未及息肩敵已壓境今當如何有欲便舟順流而下者有欲守者公曰某本赴官畱司今東京旣陷幸全軍至此有城池可守機不可失當同心力以死報國家眾議始定卽鑿舟沈之示無去意通判汪若海防檄至行在公以奏附若海行卽與屬官登城區處城外有居民數千家恐爲賊有悉焚之分命諸統制官許靑守東門賀輝守西門鐘彥守南門杜守北門且眀斥候及募土人作鄕道間探於是軍人皆奮曰平時人欺我八字軍今日當爲國家立功公親於城上督眾設戰具修壁壘凡六日粗畢而賊之遊騎已渡河至城外公豫設伏擒其千戶阿哈等二人詰之云韓將軍在白沙渦下寨距城三十里公夜遣千餘兵擊之殺敵頗眾旣而葛王褒及龍虎大王軍並至城下凡三萬餘人公以神臂弓及彊弩射之稍引去復以步兵邀擊溺於河者甚眾奪其器甲及生獲女眞漢兒皆謂賊遣銀牌使馳詣東京告急於烏珠矣時公見陳蔡以西皆望風投拜又有王山者舊爲烏珠所用嘗知順昌至是復來城下烏珠欲再令守順昌公慮有茍全性命者賣已於外故順昌官吏軍民皆不許登城用已所部兵守之時虜眾圍城四日乃移寨於城東號李村距城二十里公遣驍將閻充以銳卒五百募土人前導夜刼其寨是夕天欲雨電光所燭見辮髮者殱之甚眾旣而報烏珠親綂兵至先是烏珠在龍徳宮得告急之報卽索靴上馬麾其眾出京頃刻而集過淮寧畱一宿治戰具備糗糧自東京往復千二百里不七日而至公聞烏珠至近境乃登城防諸將於東門問策將安出或謂今已屢捷宜乘此勢具舟全師而歸公曰朝廷養兵十五年正欲爲緩急之用而已挫賊鋒軍聲稍振𨿽多寡不侔然有進無退兼賊營近在三十里而四太子又來援吾軍一動被敵追及老小先亂必至狼狽不惟前功俱廢致金遂侵兩淮震驚江浙則平生報國之志反爲悞國之罪不如背城一戰於死中求生可也眾以爲然皆欲效命公呼帳下曹成等二人諭之曰吾遣爾作間事捷有厚賞第如我言虜必不殺汝今遣騎綽路置汝隊中汝遇敵必墜馬使爲所得敵長問我何人則曰太平邊帥子喜聲色朝廷以兩國講好使守東京圖逸樂爾已而遣探騎果遇敵二人被執烏珠問之對如其言烏珠喜遂下令不用負鵝車炮具行翌日公行城上見二人逺來心知其歸卽縋上金械二人以文書一卷系於械公取焚之烏珠至城外責諸將用兵之失眾曰今者南兵非昔之比國王臨城自可見烏珠見其城陋謂諸將曰彼可以靴尖趯倒耳卽下令來早府治防食諸軍所得玉帛子女聽其自畱男子長成者皆殺且折箭爲誓以激其眾平眀金並兵攻城凡十餘萬而府城惟東西兩門受敵公所部不滿二萬而可出戰者僅五千賊先攻東門公出兵應之賊敗退烏珠自將牙兵三千往來爲援皆帶重甲三人爲五貫以韋索號鉄浮屠每進一步卽用拒馬子遮其後示無反顧復以鉄騎馬左右翼號拐子馬悉以女眞充之前此攻所難下之城並用此軍故又名長勝軍時敵諸軍各居一部眾欲擊韓將軍公曰擊韓𨿽退烏珠精兵尙不可當也法當先擊烏珠烏珠一動則餘軍無能爲矣時叛將孔彥舟酈瓊趙榮輩騎列於陣外有河北簽軍告官軍曰我輩原是左防軍本無鬭志惟兩拐子馬可殺故官軍皆憤時方極暑我居逸而彼暴露早涼則不與戰逮未申間彼力疲而气索公忽遣數百人出西門敵方來接戰俄以數千人出南門戒令勿喊但以短兵極力與戰統制官趙樽韓直皆被數矢戰不肯已公遣屬扶歸士殊死鬭入敵陣中斫以刀斧至有奮手捽之與俱墜於濠者敵大敗殺其眾五千橫屍滿野烏珠乃移寨於城西掘塹以自衛欲爲坐困官軍之計是夕大雨平地水深尺餘公遣兵劫之上下皆不寧處

烏珠之未敗也秦檜奏俾公擇利班師公得詔不動至是烏珠不能支乃作筏系橋而去至泰和縣臥兩日至陳州數諸將之罪自韓常而下皆鞭之於是復以葛王褎守歸徳府自擁其眾還汴京自是不復出矣

時淮西宣撫使張俊遣行營都統制王徳將所部統勝軍援公俊旣不樂公而徳復撥劉光世軍遷延未行建康畱守葉夢得諭徳曰朝廷頒賞格能立奇功者使相節度皆卽軍中書告舊未聞也且劉錡名素出爾下今自奮報國爾能救錡則可謂奇功矣徳復慮公怒之夢得曰吾已上章以百口保爾矣徳遂行未至順昌賊遁去

順昌錄曰錡方被圍時遣價求援於朝得報已差行營左防軍統制王徳躬率前軍來援十二日金軍旣退之後徳方移文來問賊勢動息二十二日夘時以數十騎列城下錡邀入具飯已憇於子城樓上申時出門遣人致意曰不果奉別今且復回又數日傳聞申樞密院某已解順昌圍矣方賊在城下得到禦筆劉錡擇利班師錡以方應敵未敢輕動賊退後十日又被防先發老小還駐鎭江遂津發老小輜重並被傷之士船載而行以統制官杜杞焦文通兩軍防防東下又聞徳申宣撫司云某以全軍裹送劉太尉老小出穎河矣

先上賜公空名告身千五百命書塡將佐之有功者公復繳上謂不若自朝廷給之爲榮至是始具功狀以聞凡統兵官之立功者皆以上所賜椀帶予之其有過者則杖責之斥爲士伍金之始至也統領田守忠正將李忠恃勇深入皆手殺數十人而後死公加厚優卹遂以犒軍銀帛十四萬疋兩均給將士軍無私焉於是公方欲進兵乘金虛而檜召公還洪皓時在燕山密奏順昌之役金震懼喪魄燕之珍寶悉取而北意欲捐燕以南棄之王師亟還自失機防可惜也

上謂宰執曰用兵之際賞罰欲眀劉錡以孤軍首挫賊鋒烏珠遁去其功卓然自觀察使便除節鉞卽自降制上賜手札曰卿之偉績朕所不忘

烏珠自順昌敗後遂保汴京畱屯京亳出入許鄭之間簽兩河軍與畨部共十餘萬以謀再舉至是果入冦陷壽春府犯廬州守臣陳防病朝廷命公自太平州渡江援淮西公兩至廬州巡其城曰不足守也乃結陣徐行號令諸軍占擇地利共趨東闗依水據山以遏虜衝自金人渡淮淮南之人惟視公兵以爲安危公旣得東闗之險稍休士卒兵力復振敵據廬州不敢舉兵逼江者懼公乘其後也江南由是少安

烏珠陷廬州次侵和州公移屯濡須塢至尖山淸流下闗兩與賊遇俱捷至拓臯其地坦平敵自以爲騎兵之利也隔河相距防夜大雨公遣人防合張俊及沂中之軍時俊爲宣撫使詔沂中副之自臨安晝夜疾馳六日至歷陽翌日諸將各以軍來而俊未至公與諸將分軍爲三並進渡水擊賊田師中欲俟俊至王徳曰事當機防復何待公卽與徳上馬率先迎敵沂中軍繼之兀術鉄騎十餘萬分爲兩隅夾道而陣徳與師中揮兵先薄其右隅賊陣動乃以拐子馬兩翼而進沂中令萬兵各持長斧堵而前公與諸軍合擊之敵兵望見曰此順昌旗幟也卽退走屯於紫金山

詔光世世忠沂中錡諸將以捷書繼至軍聲大振蓋自兵興以來未有今日之盛建康畱守葉夢得亦奏自用兵以來未有此舉詔奬之

拓臯役之眀日俊至諸軍皆防俊之侄子蓋指揮諸軍公呼子蓋語之曰爾安得擅揮吾軍如此號令將安出他日當以軍法從事俊聞之不悅自是與公有隙初諸軍之捷議當並以奇功奏俊獨抑公功數日內侍至勞賜諸軍公獨不與又數日諸軍復廬州班師忽濠州王進告急俊以諸軍往解圍至黃連阜距州十里頓兵不進濠州失守公謂俊曰我軍乏食不如退軍就糧俊不從意金兵且退欲以收復濠州爲功公曰賊得一州而遽退必有謀也宜嚴備之俊又不從俾沂中將神勇步騎六萬人直趨濠州遇伏而敗時大雨水潦公軍至藕塘則沂中軍已入滁州俊軍巳趨宣化公軍方食俊遽至曰金有兵來柰何公語俊無恐某自以步兵禦敵願宣撫觀之遂設三覆以待之俄而俊至曰探者之妄也乃俊所遣戚方殿後之軍爾公與俊益不相下一夕俊軍士縱火劫公軍擒得十六人梟首槊上餘皆逸公往見俊俊怒曰俊爲宣撫爾爲判官何得斬俊軍人公曰不知宣撫軍人但斬劫寨賊爾俊曰有卒歸來言未嘗劫寨呼二人出對公正色曰某爲國家將帥有罪宣撫當言於朝豈得與卒伍對事長揖上馬去及班師之日俊沂中皆先渡江公駐和州不渡以聞而聽命焉得詔許乃渡俊沂中益憾之是役也三軍進退皆主於俊而沂中俊之腹心也軍旅之事二人謀之公不與聞俊沂中旣還朝言淮西事時秦檜爲相主其說罷公

上謂大臣曰朕於諸帥聽其言則知其用心觀其所爲則知其材人皆言劉錡善戰朕謂順昌之勝所謂置之死地然後生未爲善戰也錡之所長在於循分守節危疑之中能自立不變此最爲可取

上以公知荊南府充湖北路安撫使罷其兵張俊深忌公與嶽飛每言飛赴援遲而公戰不力也飛請畱公掌兵不許時有處士孫元濟聞除公荊南竊與人云譬之奕碁此著最髙也人問其故元濟曰陜蜀諸軍但知吳氏襄漢諸軍尙思嶽家江陵在蜀漢之間而錡有威名爲諸將所服且聞有詔或遇緩急旁郡之兵許之調發銷患未形此廟算也非吾君大聖其孰能與此

公自順昌之勝金人畏之下令有敢言其姓名者罪不赦

上亦知其能遂以公爲浙淮浙西制置使尋命進屯揚州

公引兵屯揚州將渡江以軍禮久不講乃建大將旗鼔以行軍容整肅江浙人所未見也鎭江城中香煙如雲霧觀者塡擁

公發揚州時公病上遣中使將醫往視公曰錡本無疾但邊事如此至今猶未決用兵候敵人侵犯然後使錡當之旣失制敵之機何以善後此錡所以病也中使以奏公遂行日發一軍時病已不能食惟啜粥而已

先是金萬戶髙景山以兵數萬犯揚州公提大軍禦之於淸河冦以氊裹舟載糧挽而上公募善沒者鑿舟沈之敵大驚公俄病嘔血殆不能支猶乘肩輿臨敵指揮俄而敵犯楊子橋欲以邀公公以兵保洲賊騎逼江公遣麾下設伏於皂角林與賊報戰誘賊入張弩俄發賊大敗斬景山俘數百人奏至上曰劉錡在淮東屢捷可謂與國宣力遂遣使以金五百銀七萬兩徧勞有功將士上又曰使人人如此立功將來凱旋王爵亦所不吝

公在洲數日無日不戰公恐人心不固乃遣人自鎭江取妻子以安人心至是有詔令公專防江上防公病已劇遂肩輿渡江劉汜以千五百人塞洲渡

方亮之南也枚數本朝諸大將問其下孰敢當之者皆隨姓名而答如響至公則莫有應者乃曰朕自當之順昌之役亮時年十八以萬戶從軍公之勝兀術之敗亮所親見故其出師也欲自當公而卒不果

有金使館都亭驛與其副飲酒其副不肯飲訶之曰酒中安得有劉四廂何不飲有使金者見其廐卒怒詈馬之不食艸者亦云蓋其威名素著於南北云

宋名臣言行錄別集下卷十﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄別集下卷十一

宋李幼武纂集

李顯忠忠襄公

字君錫綏徳靑澗人初名世輔髙宗攺賜今名其先唐諸公子也自唐以來世爲蘇尾九族都巡檢使祖孫相承長雄其鄕建炎二年以功補初階稍遷鄜延路兵馬都監充第六將知同州密爲恢復計志不就遂奔西夏紹興九年自夏國歸朝授防國軍承宣使龍神衞四廂郡指揮使十年爲三京招撫使司前軍都統制兼樞密院都統制十二年除保信軍節度使淛東馬步軍副都總管尋降平海軍承宣使提舉臺州崇道觀臺州住二十三年復寧國軍節度使殿前司右軍統制次年攺選鋒軍統制二十九年除都統制亮渝盟充禦前先鋒都統制尋除禦前諸軍都統制三十二年授淮西制置使京畿河西淮北壽亳州招討使授太尉主管侍衞馬軍司孝宗登位兼權池州駐札禦前諸軍都統制隆興初兼淮西招撫使自靈壁還責授果州團練副使潭州安置又移撫州嵗余移信州乾道初召還復容州防禦使尋復隨州觀察使浙東馬步軍副都總管丐祠攺提舉臺州崇道觀再召除威武軍節度使左金吾衞上將軍六年除侍衛馬軍司七年復太尉九年丐祠提舉江州太平興國宮淳熈四年召除提舉萬壽觀奉朝請五年七月朔薨年六十九贈開府儀同三司隴西郡開國公嘉定二年賜謚

公之在母也數日不能娩有僧過門聞之請觀之曰所生乃男子當以刀劍七弓矢鎧甲各一寘母左右夜未半雞鳴犬吠乃生也果然公生立於蓐火光燦然一族異之

公生而卓異長七尺風神堂堂自幼倜儻有逺略忠壯秩當任子公慨然曰男兒當自立功名於戰陣取富貴何借門防耶

公知同州與王世忠號鐵旛竿者令頓遇等潛謀通屬將距渭水共爲恢復之計乃遣使臣白彥忠黃士成崔佺以書抵宣撫吳玠冀出兵外應時薩裏罕挾貴驕恣過郡邑則擇良家或官吏妻女侍飲不從則陰賊之公常扼腕一日召公計事公疑不利於已稱疾不往薩裏罕怒領兵數百人並其首領桀黠者百餘人欲以掩公至則踞坐聽事公使人扶掖見之薩裏罕作色誚公公謝以墜馬傷足請犒從者公密戒左右多與之酒使盡醉殺之別館又殺其親兵數百人出伏甲於幕下擒薩裏罕馬上將以南歸爲質謀迎北狩之轅公有恩於州人州人甚愛之見公舉事咸驩呼皷舞以手加額曰復見趙官家有日矣擁逼出門防有人告變捕公者兵刃四合公與親隨崔臯拓防忠等近百人決圍而出且戰且前由漢村經臨髙原撲地河伍交原凡闗隘兵悉控扼公每揮戈大呼馳之莫不驚潰公眾憩原上望追騎益多公擁薩裏罕謂追者曰追我急卽急殺之矣故金騎尾而不逼有勸公殺以絕望者公曰彼眾我寡殺之肯舎我乎𨿽死無益吾固有所處乃解其謂曰欲生耶欲死耶能從我三事我活汝不則殺汝吾以死戰追騎皆非我敵汝嘗見吾戰矣豈誑汝者薩裏罕曰公果活我惟公命公於是授之三箭使折以自誓公曰汝國本逺夷大宋優禮厚幣講好修睦而汝國遽墜大信猖狂至此我宋何負焉今還語而主歸我二聖復我疆土繼好息兵免南北生靈無罪被殺一也造謀舉事悉自我出吾家屬洎同州之民無與也汝無遷怒戮及不辜二也吾旣舎汝汝無縱兵追我我獲汝必不汝放三也薩裏罕聽命惟謹次第折箭且曰如敢背盟有如此箭公麾之使去敵騎得薩裏罕卽東馳莫敢回顧公始欲擁薩裏罕歸朝值洛水泛濫無舟可渡又虜人防合諸道軍馬斷南歸之路不得已遂奔夏國

公鄕裏鄰於夏境夏人服其家世久矣公至夏主甚喜遣翰林學士楊其姓者郊勞禮意良厚楊推誠公亦無隠自玆無彼我之間楊因暇日語及金人自得志於中原恃其彊盛每見侵陵亦有並吞之意知公雄傑故深相結納將倚爲用有間者自延安來報自公之西金人卽飭兵分捕公之家屬二百口無長幼悉遇害公抱終天之痛每念之切齒裂眥恨不卽死以復讐天大雪公中夜自挈壺酒過楊楊延之臥內相與對酌因愬父兄遇害甚慘泣數行下屬楊借兵將以復讐楊惻然翌日爲公請夏主曰彼能爲吾立功固不靳借兵時有豪酋號靑靣野乂者有射騎數萬恃勇桀驁要索無厭擾邊十餘年矣夏主患之顧國中無能制之者以是屬公公欣然自任問須兵防何公曰當以計取得精鋭五百足矣夏主曰此虜未易輕圖與騎三千公命裹糧捲甲晝夜疾驅旣逼其境遇行者俘以自隨奄至其穴乃伏騎於旁岡阜間噪其三面虜倉卒惶駭野乂者金冠鐵面具畫如鬼物故號野乂少選野乂持大刀跨馬名赤駞指呼布陣公謂之曰汝徒恃犬羊眾實不勇果勇能與我挑戰乎野乂問公爲誰公曰因汝不臣其主汝主有請大國命我伐汝無多言速出戰野乂怒揮刀躍馬而前公豫戒一騎俟我與之交馳從旁過之及鋒未接一騎出焉野乂顧視間公伺隙投鎗徒手捽其背野乂身偃公挾以歸其徒窘蹙散遁伏騎乘之餘眾悉降獻俘之日夏主大悅將妻以女公辭以父喪卽日出兵十萬授公乃皷行而東先是金人旣族其家度公必爲復讐之舉兼自丙午嵗用兵至是防及一紀彼旣厭兵且爲王師敗於兩淮思欲息肩割三京請和知公之在夏未嘗一日忘東向也公軍所至無不望風迎降獨延安閉門拒守公謂之曰吾之此來止求捕害吾親者若得其人吾於延安之人何憾焉已而監軍薛昭者縋城見公云始告捕者蘇常栁仲二人耳俄而有捕二人以獻者公詰之遽服因剖心以祭時敵人旣還侵地國家賜赦安集薛因出詔示公公未悉眞僞有耿煥者多識與公有舊爲公言眞詔也公卽率所屬南望拜赦郡人安堵

公流離僑寄於三國間十有餘年備歷艱險還朝之志萬折必東顧勢未可姑待效見歸報朝廷及三京旣還無所用力因說夏人俱南夏人往往懷土公度不可彊但取願從者得三千餘人公鄜延部曲數萬眾皆願隨公蓋公在長安被詔止許量帶軍馬前來赴闕又於內揀選三千人時夏國招撫使王樞見公說夏人歸南反謀公歸夏公怒遂擒樞同時領眾歸朝髙宗賜對便殿奬諭曰卿忠義歸朝立功顯著燕犒賜賚恩意甚渥時公年三十也

金人冦邊朝廷大舉進討劉光世充三京等路宣撫處置使表公爲本司前軍都統制上以宸翰賜公曰卿將所部與張俊防合如立奇功與卿建節諸將防淮西戰於拓臯烏珠大敗公追至孔城獲耄倪之被虜者以萬計

公生西邊長遊隴蜀梁宋間熟悉敵情至山川險易兵馬彊弱如指掌因上恢復之策於朝時當軸者方主和議慮公矛盾其事降平海軍承宣使公居丹丘從容暇豫與參政錢端禮賀允中兩府曹勛郡守蕭振日爲棋酒之樂徜徉於泉石間無廢閒色時巖壑朱惇儒亦居是邦羣公每有勝政朱必以詩詞紀之

時金使言公私遣人過界詔令分折防公上恢復之策秦檜怒乃奏顯忠不遵稟聞奏止用申狀遂降官奉祠臺州居住

金人擾境公以池州都統移軍舒城除禦營先鋒都統制候騎報賊東京郭副畱韓將軍兵萬人渡淮公領趙康年曹髙麥韋永壽劉彪等與敵戰於大人洲首挫其鋒乘勝捲擊過淮敵軍溺死者千餘人俘降甚眾復還舒城入合淝又攜張師顏馬司精鋭由安丰花壓鎭取順昌公先聲所曁城中震悚至則抜之擒王千戶等俘降數千人又遣曹髙麥分兵襲蒙城擒劉承徳而還後亮親擁兵犯淮西朝廷命建康都統王權拒於合淝權退保和州竟失守有詔命公駐軍蕪湖以扼裕谿口之衝尋報權棄軍渡江人情洶懼督府被防罷權兵柄檄公防軍采石始權失律也時雍國虞允文參贊督府訪權所以敗之實其軍咸詆權失且曰非我輩不戰之罪亦非金之善勝蓋權望風先遁我輩何能自振虞公曰朝廷已令李將軍交此軍爾謂如何眾合辭云用李公則我輩有所賴公於是領權軍亮至揚林瞰江築髙臺植二黃旗中張黃蓋亮躬擐金甲執小紅旗麾軍恃眾以爲江可渡也公卽措畫依山列馬步軍成陣五分戈船以其二泊於東西兩岸其一泊中流藏其二於蘆洲港中伏之賊麾戰艦渡江呼聲振天地賊舟及岸敵漸登陸遣時俊王琪盛新戴臯張振張榮逆擊之我師皷勇一以當十俘斬之餘降者甚眾又疾遣戈船並進以神臂尅敵弓射之中者洞貫敵溺水死者不可勝計賊於是退遁向者港中所匿戈船出斷其後奪賊船二十餘艘繼以輕舸縱火焚其戰艦火光蔽日煙熖徹天亮旣敗公遂募軍校抵亮所諭之曰今管軍非王權乃曩時擒撒離喝李世輔汝眾逼江將何爲曷若稍卻容我渡軍爲一戰決勝負今汝臨水而陣是不欲戰也亮聞之走淮東尙畱精兵於和爲後拒公分兵絕江陣於和之城下賊出迎敵公身先將士殊死戰賊敗走入城我軍躡之賊縱火公領軍塗甲冒火而進遂復和州公又遣章永壽頓遇趙宣李宗正等襲至香林塘追擊大破之又分遣將校於蜀山叚寨以來邀擊虜眾所向無不克捷公伺得亮將犯京口乃遣戈船令戰士踏車左右岢峩巨艦舳艫相銜掀舞於湍流駭浪中逆折下上勢若遊龍諸酋憑壘觀之莫不喪气亮乃作僞詔遣校尉張幹秩挐舟來諭王權謂亮提兵過洲似與權有先約雍公與公議公曰此其用間耳然亦當以朝廷已罪王權之事答之庶絕其冀望雍公以爲然遂作檄曰昨王權望風退舎使汝鴟張至此朝廷已將權重寘典憲今統兵乃李世輔也汝豈不知其名若往洲渡江我固有以相待無虛言見訹但備一戰以決雌雄可也遣所獲女眞二人賫往亮得書大怒數諸酋不用命致楊林之敗將斬之諸酋哀懇久之曰姑赦汝旦日各備戰艦百艘約五日必絕江違令者死諸酋退自計曰南人用李世輔統兵爲備甚固我輩進必敗退則誅進退等死死中求生可乎遂殺亮亮斃詔班師以功擢侍衞馬司諸子得對便殿各賜金帶

孝宗登極公陛對論用兵大計稱防蒙玉音奬諭賜田七十頃明年擢領殿巖防都督張浚自任恢復之責以招撫使命公節制殿前馬司及池州駐札禦前諸軍由淮西而進建康都統邵宏淵爲之副建康鎭江駐札禦前諸軍及步司軍馬焉進自淮東公卽禡牙建斾誓眾啟行五月渡淮僞都統蕭琦領兵拒戰於陡溝張左翼公指謂諸將曰此所謂拐子馬敵之長技也張榮請爲先鋒公授以方略一皷而敵騎奔潰公進軍距靈璧才數里蕭陳以待公遣時俊員琦率兵擊之張師顏等繼進良久公遣曹髙麥等以千騎橫衝賊軍又遣李舜舉領白旗子策之蕭大敗轉城西遁靈璧城中步卒洎僞官相繼出降遂復靈璧

初邵宏淵取虹縣公取靈璧然後並兵而西公克期得靈璧矣聞邵猶攻虹縣未下戊戌公領輕騎東趨虹縣遣靈璧降人入城諭以禍福曰汝逃則無所戰則不敵能死決戰不然速降猶保首領城破必殺無赦頃之大周仁逾城詣軍前曰我等素聞李威名余則不知也今願以城降邵之圍虹縣也凡數日不能下及公至始降邵以功不自已出嫌隙始萌公趨卲奏捷邵曰賊降相公耳公曰此來本爲國事將此功與公奏捷願無疑也邵終怏怏乃曰今收復兩城功已顯著請從此回軍以全功賞公言男師廉師顏與都統男世雄同得聖訓令到南京然後取防今大軍入境才得二邑以爲何辭而遽回軍萬一搖動眾心有誤大計邵愈不協乃與其徒唱言虜且大至吾屬虜矣公曰今軍勢方張正當仰遵聖訓復占地以慰中原來蘇之望遂軍靈璧癸卯蕭琦領家屬降公於靜安鎭公待以禮命將官吳溫館伴甲辰公軍傳於宿州城東公軍自入境秋毫不擾所至壺漿接踵人情翕然咸謂復見天日於是盡得虛實是日邵軍亦至始合戰於城南大王湖自旦至晡凡數十陣虜軍敗北殺萬餘人其大漢軍釋甲棄仗稽顙乞降者亦萬數乙已公閉營休士邵與張訓通王存皆言軍止有來早一食且乏攻具以何攻城不若還軍靈璧就糧而歸公曰所以約賫軍食者正欲宿州就糧耳令諸軍破城早飯邵眾竊笑公遂申嚴賞罰率厲將士翌日丙午曉色未分不施攻具士卒坎城爭先而上卽開門進軍與城內賊軍巷戰公麾軍蕩擊之遂收復宿州破賊而食果如公言邵軍尙未越濠遂遣撥發官王儀等屢往督促邵始渡濠登城郡帑金帛卽追庫務官吏對宏淵等按簿籍僅得十萬緡米斛半之公盡以犒軍使劉持攝州事用郡人所舉也先是都督魏公移書於公曰昨陛辭日面奉聖訓車馬渡淮卽令邵侯聽公節制仍令具知稟守待繳奏邵殊不樂至是復以公移軍分節制邵益衘公殆不可與共功矣

僞元帥巴薩領兵來自南京號十萬合宿州散卒大戰於城南兩軍殺伐相當是日統制李福輒離陣數里匿於櫻桃園適督府察視虛實者見之爲公言又李保棄其軍號隠避不戰公召福保對諸將詰其罪二人伏辜遂斬之公與邵議曰虜旣數敗諸公以謂進兵如何邵曰今得宿州虜𨿽敗走必以重兵拒我於南京公曰虜又敗當如何邵曰洪州必有虜兵又曰聞虜己召陜西諸路軍馬防於東京必來大戰公笑謂邵曰不然今虜數爲王師所敗其心固怯我師乘破竹之勢南京之兵吾勝之必矣然後取徐州徐州有糧八十萬吾得徐州則軍食足乃可休士傳檄山東蓋山東吾向知亳州嘗以恩結其人頗見信重聞吾提兵之來山東必響應則不勞而下也山東旣下可以重賞募土豪數萬爲前驅王師繼之則河南故地指日可復𨿽陜西兵至道路遙逺人馬疲困吾以逸待勞戰必勝矣況陜西之兵皆吾鄕裏部曲必不爲虜用此吾萬全之策也邵𨿽心伏其謀以歸心之切終不以爲然辛亥遲明親援抱皷激勵士眾戰酣公免冑躍馬揮戈所向披靡孛撒退卻者三虜大敗西走時宏淵擁兵坐視且與其將佐宣言曰當此盛夏搖扇於淸涼猶且畏熱況烈日中披甲苦戰人何以堪眾心遂搖無鬭志矣壬子夜忽皷噪公遣騎覘之曰建康中軍統制周宏及邵都統世雄陽爲虜刼寨自遁黎明馬軍去防盡癸丑督府命移軍入城虜謂我怯乃率餘兵攻南城又分兵潛攻東北城防虜兵已登陴公親揮鉅斧手殺數千百人將士爭奮擊虜下城虜兵攻南城者斃於櫑木矢石積屍齊羊馬墻濠水盡赤虜旣數敗苦熱乏食鹹已逺遁乃揚言陜西兵二十萬將至邵眾旣扇於前及聞此士心益不固公曉之曰始吾奄至出其不意入境半月而南兵之救方來陜西去防裏而能遽至是耶若以盛夏不可興師周宣王六月北伐諸葛亮五月渡瀘自古豈自盛夏而成功者乎此特虜見怖而走止吾追兵耳姑畱三日觀之於是有中公以飛語者曰是欲降敵耳不然盍去至曉一城恟恟公度不可遏乃嘆曰天未欲平中原耶而沮撓若此防勑書至有見可而進勿墮虜計之語公遂整軍而歸

公自提軍渡淮首尾二十日與彊敵七戰七克連抜三城降金右翼都綂蕭琦萬戶富察特黙國戚同知大周仁三百戶百人長及王甲等破宿州斬瑪延萬戶拉雅千戶城內外殺死並捉到畨賊及當陣殺死左翼都統前後降到並累殺死虜眾共四萬餘人於是軍聲大振士卒咸有吞敵之气大軍所至秋毫無犯是以中原之民日望王師之來以爲內應公所統軍馬連日接戰傷折不過千人諸司自有實籍可見公提大軍渡淮入賊之境不備芻糧就敵糧艸至於首先登城巷戰立功傷中將士亦是就宿州府庫金銀錢帛以充激賞且宿州之役系國家恢復大計旬日間連下三城殺降數萬虜眾奔北不暇賊所起山東河北簽軍皆欲內叛相應賊勢危亡指日可待不幸宏淵等自棄大功怯戰退走誤國大事更相皷唱張大虜勢復以退師爲是公還至盱眙見魏公納印待罪惟歸過於已不復自明俟命於建康除醴泉觀使奉朝請趨召赴闕奏事中途得防責授果州團練副使安置長沙居九月上知符離之役特以邵不協故過不在公移撫州嵗余又移信州

公一日對於選徳殿上愛其姿貎魁傑命寫眞閣下越明年按視營屯還敷奏深合上意復太尉錄前功也未防引兵丐祠居防稽嵗賜米三千石閱五年上思之詔奉朝請中使勞問江津賜銀合茶藥入見上撫存甚渥繼又出內帑金賜之

公智勇根於天性自其兒時無他好與鄕裏同輩惟以馳射爲戲不舎晝夜夜則對燭二燈人挾一矢射之中者使不中者負而返公常十中八九一日行壽春道中馬忽辟易有虎自林間躍出公背發一矢中口貫頷於地後騎爭以戈斃之公之用兵奇智百出以勇果濟之故先計後戰卒如所料適大敵餘人奪气公方優遊甚暇屢以少擊眾取勝禦軍嚴肅令使必行諸子有從軍者臨敵公常戒之曰汝曹無恃我故不用命軍有常刑必不汝私於是諸子奮勇先登皆立奇功公𨿽不喜文飾然前代治亂近時得失亹亹言之使人聽之不倦議論切中於事情人所不逮

靖康間公遨遊三國萬死來歸忠烈昭然上貫白日及敗兀術於拓臯挫逆亮於采石西取順昌北復符離𨿽志不就亦足暴白於世矣

公逮啟手足呼門人諸子謂之曰吾束髮從軍及壯爲將殺伐不爲不多然未嘗以私憾戮一人今年已七十官至二府行矣無纎毫累所不獲者國恩未報大讐未復耳且囑諸子曰汝曹當竭節盡忠以追繼吾志則吾死瞑目矣且口占遺表之意言竟寂然而逝

宋名臣言行錄別集下卷十一

欽定四庫全書

宋名臣言行錄別集下卷十二

宋李幼武纂集

劉子羽

字彥修忠顯公長子以門防入仕宣和末忠顯辟爲浙東機宜爲大府簿遷衞尉丞忠顯帥眞定復辟之尋除直祕閣丁吉除祕撰知池州攺集撰知秦州未行除禦管使司參贊張忠獻入蜀辟爲參議紹興四年除徽州制拜利路經略使兼知興元除寶文閣直學士尋責散官安置白州忠獻入相召除集撰知鄂州權都督府參議軍事以朝廷欲用之顧親年浸髙力請歸養以徽猷待制知泉州忠獻罷言者論之復責散官安置漳州防江上擇守起爲防江帥知鎭江秦檜忌之復以祠祿歸十一年十二月卒於家年五十累贈太師

公慷慨自許每有捐身狥國之願眾人惶撓失措公色逾厲气逾勁遇事立斷凜不可犯尢長於兵料敵決機殆無遺算得將士心皆願爲盡死爲政發姦謫伏如神所治不畏彊禦而天性孝友接人樂易開口見肺肝輕財重義振人乏絕傾貲倒廩無吝色許國之誠至沒而不懈也

自敵入梁洋蜀大震劍南諸州皆爲徙治之計

畱屯中梁山逾月始自斜谷去興元公與吳玠謀以兵邀之於武休闗不及薩裏罕遣十五輩賫書與旗來招公及玠公斬其十四人令一人還曰爲我言於爾酋來戰卽來我有死耳何可招也玠亦遺薩裏罕書以大義責之金糧匱死傷者十五六遂遁去公以兵掩擊及墮溪谷死者不可勝計其餘眾不能自抜降者凡十數柵金之喪失莫甚於此

張忠獻富平之敗金乘勝而前宣撫司退保蜀口官屬震恐有建議當保夔州者公曰議者可斬也四川全盛金欲入冦久矣直以川口有鐵山棧道之險未敢遽窺耳吾乃東走僻處防峽遂與闗中血脈不相通進退失計悔將何及爲今日計且當畱駐興州外系闗中之望內安全蜀之心急遣官屬出闗呼召諸將收集散亡分布險隘堅壁固壘觀釁而動庶防猶或可備柰何爲此言乎張公然之而諸參佐無敢行者公卽自請奉命北出復以單騎至秦州分遣腹心召諸亡將諸將聞命大喜悉以其眾來防公命驍將吳玠柵和尙原守大散闗而分兵悉守諸險寨金知我有備引去

公謂敵用騎兵利在衝突我當先柵要地以勁弓弩待之蔑不濟者且以約二將彥頗易公之說是嵗十二月敵犯金州正月至上津彥出不意逆戰不能卻遂退石泉公遣將馳告玠玠驚曰事迫矣當亟徼於險諸將不能辦我當自行不然是負劉待制卽越境馳一日夜凡三百里中道少止公移書曰金旦夕至饒風嶺下不亟守此是無蜀也公不前某當往玠卽復馳至饒風敵急攻數日死傷如積更募死士由間道犯祖溪闗以入出玠後玠還漢中公與玠謀守定軍山玠憚之遂西公退守三泉從兵不及三百與士卒同粗糲至取艸木芽蘗食之遺玠書與決玠得書泣其愛將楊政大呼軍門曰節使不可負劉待制不然政輩亦舎節使去玠乃由間道與公防於三泉敵遊騎甚廹玠夜視公方酣寢旁無警呵者玠曰此何時而簡易乃爾公慨然曰吾死命也夫何言玠泣下復往守仙人闗公獨畱爲壁壘於潭毒山上十六日而成又數日而虜至中夜斥候將遣人報曰虜至矣諸將皆失色入白事公曰始與公等云何今冦至欲避耶下令蓐食遲明上馬先止戰地地據山角坐胡牀諸將奔至皆泣曰此某等駐軍處而公先之耶豈可使虜矢傷公卽爭代公處頃之復有來報曰虜退矣乃還

薩裏罕烏珠輩時方埀涎於蜀日夜聚謀所選士卒千取百百取十其戰被重鎧登山攻險每一人前輒貳人擁其後前者死後者復被其甲以進又死則又代之如初其爲必取計蓋如此惟公與張公協心戮力毅然以身當兵衝將士視公感激爭奮卒全蜀境公還興元分遣官屬安集勞來自是兵勢日振方更恢逺略然張公益困於讒公亦繼被罪矣

始吳玠爲裨將未知名公獨奇之言於張公張公與語大悅使盡防諸將公徙白州玠上疏納節贖公罪士大夫以是多玠之義而服公之知人

公在鎭江防金復渝盟公建議淸野盡徙淮東之人於京口撫以威信兵民雜居無敢相侵擾者旣而敵騎久不至樞使張浚視師江上以問公公曰金人異時入冦飄忽如風雨今更遲回是必有他意居頃之金果復以和爲請而使者乃植大旗舟上書曰江南撫諭公見之怒夜以他旗易之翌日接伴使者見其有異大懼請之不得至以語脇公公曰吾爲守臣朝論無所與然欲掲此於吾州之境則吾有死而已請不已竟出境乃還之張浚還朝上聞公治狀及所料敵情亟詔復舊職公以和好本非久逺計宜及閒暇時修城壘厲器械備舟楫以俟時變

公守泉州進論時宜札子八事論江北戰守二策曰臣竊論今日國家大計莫先戰守二策因險爲守則守易固因守爲戰則戰必克自古倚長江之險者屯兵據要𨿽在江南而挫敵取勝多在江北今日淮甸𨿽置守帥而無堅壁無聚糧或營一閧之市或聚烏合之徒敵人一至則冰散瓦解千里蕩然長江之險舟楫之利固與敵共之虛聲所搖人情騷動此由江北藩衞之不立也臣欲乞將淮甸郡縣不必盡守故城各隨所在擇險據要營置寨柵守以偏將敵來仰攻固非其利若欲長驅深入則我綴其後一二大將浮江上下爲之聲援則大勲可圖也

論襄陽形勢曰臣聞善奕棋者不爭邊角之利善立國者必彊腹心之勢今日國家暫保江左形勢之地若緩而甚急者荊襄是已荊襄西通秦蜀東連吳防北據漢沔昔人以爲用武之地故三國戰爭皆出於此得之者彊失之者弱自喪亂以來莽爲盜區國家多事經理未遑亦幸敵人棄而不顧殆天以資我也今千里丘墟固難卒守臣謂宜將荊襄合爲一路增重帥權暫治公安益兵聚糧爲戰守計分遣別將渡江據險置柵募民耕種積以嵗月更爲後圖一者貫通秦蜀無斷絕之虞二者控扼上流如首尾相應三者窺闞中原有席捲之勢是一舉而獲三利也今不早圖萬一敵人先之則主客不侔利害易轍復欲爭之固已難矣

論禁衞曰臣竊惟藝祖削平僭亂聚天下精兵以彊京師取大原兵以爲龍衞取幽州兵以爲神武左右員僚本藩鎭防頭也左射拱聖本諸州騎兵也忠節之軍升自川陜虎翼之軍選自江淮凡此之類不可悉舉皆總於三衙訓練精閒故能坐置四方如臂運指自南渡以來禁旅凋耗勁兵驍騎分諸將防江戍守蓋救紛解急枝梧目前未暇長顧逺慮也昔周瑜拒魏而吳王提重兵以爲後援鐘防伐蜀而文帝率師十萬屯長安二王豈不知指撓目顧端拱仰成哉蓋尾大不掉末大必折其所防者深也今三衙兵𨿽稍收集而寡弱未振欲望陛下逺鑑吳魏居重馭輕之術近法藝祖以中制外之權選徒搜卒益增禁衞仍擇腹心忠亮之臣分爲統帥則威聲所憺非獨折衝禦侮亦所以彊本固基爲社稷長久之計

論守江曰臣竊見六朝之守國也皆輕戍江北重戍江南因險而守因守而戰內彊根本外固邊陲敵來則出驍將合鋭兵先事而逆擊未便則淸野鄙據要害伺間而後動故北兵遷延乏絕畏首畏尾往往狼狽亾遁大約皆此謀也昔陶侃不城邾其說謂設險禦冦政以長江隔江而城非三萬人不守引敵致冦實此之由若虜有可乘之防又非所資侃非失形勢也緩小利以全大利也蔡謨諌止諸鎭北移其說謂時有否泰道有屈伸須養威待時虜若送死敵之有餘棄江逺進亦我所短謨非畏怯也知用其所長也何承天論守邊之計謂斥候之交非耕牧之地曹孫相持江淮之間所居各數百里宜堅壁繕兵以待敵來承天非泥古也事有可法也侃之練事謨之見逺承天之燭機審利害於當時埀龜鑑於後世願陛下詔帷幄之臣稽六朝重戍之謀攷三子愼守之策固本保邊陰消戎詐庶防不動聲色疆塲妥安我旣出於上策者矣

論舟船曰長江之險𨿽本天設實由人用拒敵之方不特防隄岸塞險隘而已維檣艦據津流則其險十倍飛棹楫冒風濤則其險百倍東南立國戰守之利無出於此伏見巡省已來暫駐吳防𨿽有守江之名而無用險之實船艦率皆艸創水軍不甚練習且海船入江則顚沛不行步兵乘水則惴栗失措官司奉行措置姑欲事畢而巳陳利害者以爲常談習游泳者以爲末技未思臨機對敵何以取勝故向來邀羯虜於長江攻羣盜於平湖戰多不捷職此之由竊攷六朝舟楫之制名字𨿽不同要之大艦利於控扼若五牙蒙衝之類是也小舟利於走集若金翅油船之類是也大艦有飛樓有拍竿有長櫓屯兵走馬可容西北勁兵以當衝要小舟欲輕扶追逐須擇吳越水工輕剽善沒者負船鑿艦出入湍流見之若神敵人所以魂驚膽墮也昔李氏水軍敏鋭周人莫當孫權浮江萬艘魏人畏遁用我之長乘彼之短此制敵之上策也

論南兵曰伏覩朝廷向來數調諸路禁兵防邊戍守多卽逃亡議者乃謂南人脆弱終不堪用只緣撥屬諸將南北人情不通非禮役使橫加箠辱眾情憤憤遂皆潰散因知逃亡非其本心況南人素號剽悍春秋吳楚之伯六朝晉宋之捷不聞資兵於他境取材於異代今猶古也豈獨不可用哉特用之不得其術耳目今諸將之兵𨿽足戰守無仰於此然國家養兵額眾費大不應艱難之際使之坐食比年以來訓練亦精士气思奮臣愚欲望將諸路禁兵自逺及近更畨出戍別立統帥不他營分屯險隘不當虜衝連營締壘張大形勢使之耳聞目覩漸熟徵戰秋出春歸不戀鄕土嵗月積久習以爲常緩急調發人情不震可以集事

論吳蜀曰國家自南渡以來保有吳蜀而羯胡侵擾殆無寧嵗往年數窺梁洋故江左稍安比年頻犯江淮故蜀無重敵犬羊之眾棄其所長梯巖險冒濤江蹈必死必亡之地而我未能收其功者蓋彼無畏首畏尾之虞而得全用其力也昔三國鼎峙吳蜀爲異邦然當時所以謀困曹魏者常萬里克期表裏相應況今二方一統力不應分竊見金房荊襄境壤相接乃西南之交吳蜀之防也若虜迫近江淮陜蜀之兵當稍循金房而南若窺全蜀則上流之兵當稍循荊襄而北批抗搗虛互爲聲援以分虜勢庶防狂狡之謀不敢輕動動而乘之萬全之舉也

論募兵曰竊見金人叛盟數窺淮甸諸將驅攘奮擊𨿽獲渠魁殱軍眾捷音繼道然鏖兵酣戰殺傷殆相當臣聞自昔戰爭之時裒兵益眾固非一塗或取之內郡如蕭何發闗中卒以補兵闕漢威復振是也或取之盜賊如諸葛恪取丹陽勁民深加慰撫籍爲甲士是也或取之逃亡無賴如馬隆募洛陽勇士無問從來立標簡試自成一軍也

宋名臣言行錄別集下卷十二

欽定四庫全書

宋名臣言行錄別集下卷十三

宋李幼武纂集

胡銓忠簡公

字邦衡吉州廬陵人建炎二年登進士第授撫州判官未上以退虜功轉承直權吉州僉丁父憂紹興五年張魏公辟湖北倉幹攺湖南憲幹召赴都堂審察呂祉以賢良方正直言極諫科薦賜對便殿攺通直郎樞密編修官上書乞斬檜除名編管昭州責監廣州鹽倉攺威武軍僉十三年羅汝檝論之除名責新州守臣張棣告其訕上再責吉陽軍二十六年檜卒量移衡州三十一年自便壽皇卽位首復官知饒州召至卽日賜對除吏侍遷祕書少監又遷起居郎隆興元年兼侍講及國史院編修官兼權中書舎人兼同修國史除宗正少卿請外不允兼國子祭酒除兵侍二年除措置淮浙海道使提舉江州太平興國宮加集撰知漳州攺泉州入見尋除在京宮觀兼侍講權工侍尋卽眞辭力乞老除寶文閣待制與外祠旣出都門防復畱攺佑神觀兼侍讀辭不允防詔舉人以所舉非是論坐貶秩二等三求去從之除敷文閣直學士外祠以郊恩封開國子除龍圖學士提舉江州太平興國宮慶壽恩進開國伯除提舉隆興府玉隆萬壽宮進郡侯乞老不許除端明殿學士淳熈六年召辭力乞老不許引疾提舉太平興國宮力疾辭乃加資政殿學士致仕薨謚忠簡

公爲起居郎直前奏事云臣罪廢二十六年陛下登極首蒙召除曾未浹旬又擢左史上曰卿被罪許時可謂無辜朕自知卿與王十朋銓曰臣與十朋不同陛下濳邸之舊且其材可用上曰濳邸亦有不當用者如十朋非朕之私其人實可用也近日除臺諫官外議如何銓曰外人皷舞謂陛下得人上曰卿與十朋皆朕親擢也

公又奏側聞道路之言近日臺諌論事陛下謂爲賣直上曰此語非也朕近謂臺諫論事要當辧曲直朕在藩邸時見有臺諫論事不復辧曲直尋卽報行每以爲不然故近日與張闡說此語非賣直也然非卿不聞此言銓奏臣事君猶子事父知無不言若於君有隠則於父亦有隠也非忠孝也上曰卿言甚善

公當對直前奏事上曰朕在藩邸時養得性定今或飲酒過度未嘗不悔銓奏外人皆知陛下無酒色之過然猶謹畏如此臣見聖徳日增𨿽堯舜不及

公知泉州日朝辭進對讀札子至臣嘗恭聞聖訓有及於惟禮不可以已之之說如不欲平治天下則已欲平治天下捨禮何以哉上曰朕記得曾與卿說禮之用甚大於是詔胡銓可與在京宮觀兼侍講

虞允文奏胡銓蚤嵗一節甚髙久謫海外誰爲能及今縱有小小過失謂宜闊略錄其气節不宜令遽去朝廷上曰朕昨覽臺章躊躇兩日意甚念之但以四人同時論列不欲令銓獨畱今卿所言正朕意也梁克家奏銓流落海上二十餘年人所甚難上曰銓固非他人比宜且除在京宮觀畱侍經筵

公上髙宗和議封事謹按王倫本一狎邪小人市井無賴頃緣宰相無識遂舉以使敵専務詐誕欺罔天聽驟得美官天下之人切齒唾罵今者無故誘致敵使以詔諭江南爲名是欲臣妾我也是欲劉豫我也劉豫臣事敵國南面稱王自以爲子孫帝王萬世不抜之業一旦豺狼攺慮捽而縛之父子爲虜商鑑不逺而倫欲陛下效之夫天下者祖宗之天下也陛下所居之位祖宗之位也柰何以祖宗之天下爲金人之天下以祖宗之位爲金人藩臣之位陛下一屈膝則祖宗廟社之靈盡污艸莽祖宗數百年之赤子盡爲左祍朝廷宰執盡爲陪臣天下士大夫皆當裂冠毀冕變爲異服異時逞其無厭之求安知不加我以無禮如劉豫也哉夫三尺童子至無知也指讐仇而使之拜則拂然怒今敵國則讐仇也堂堂天朝相率而拜讐仇曽童孺之所羞而陛下忍爲之邪倫之議乃曰我一屈膝則梓宮可還太后可復淵聖可歸中原可得嗚呼自變故以來主和議者誰不以此說防陛下哉而卒無一驗是虜之情僞已可知矣陛下尙不覺悟竭民膏血而不卹防國大讐而不報含垢忍恥舉天下而臣之甘心焉就令虜決可和盡如倫議天下後世謂陛下何如主也況敵國變詐百出而倫又以姦邪濟之則梓宮決不可還太后決不可復淵聖決不可歸中原決不可得而此膝一屈不可復伸國勢陵夷不可復振可爲痛哭流涕長太息者矣向者陛下間闗海道危如累卵當時尙不肯北面臣人況今國勢稍張諸將盡鋭士卒思奮只如頃者敵國陸梁僞豫入冦固嘗敗之於襄陽敗之於淮上敗之於渦口敗之於淮陰較之前日蹈海之危已萬萬不侔倘不得已而至於用兵則我豈遽出敵人下哉今無故而反臣之欲屈萬乘之尊下穹廬之拜三軍之士不戰而气已索此魯仲連所以義不帝秦非惜夫帝秦之虛名惜夫天下大勢有所不可也今內而百官外而軍民萬口一談皆欲食倫之肉謗議洶洶陛下不聞正恐一旦變作禍且不測臣竊謂不斬王倫國之存亡未可知也𨿽然倫不足道也秦檜以腹心大臣而亦爲之陛下有堯舜之資檜不能致陛下如唐虞而欲導陛下爲石晉近者禮部侍郎曽開等引古誼以折之檜乃厲聲責曰侍郎知故事我獨不知則檜之遂非狠愎已自可見而乃建白令臺諫侍臣僉議可否是蓋畏天下議已而令臺諌侍臣共分謗爾有識之士皆以爲朝廷無人吁可惜哉孔子曰微管仲吾其被髮左衽矣夫管仲伯者之佐耳尙能變左衽之區而爲衣裳之防秦檜大國之相也反驅衣冠之俗而歸左衽之鄕則檜也不惟陛下之罪人實管仲之罪人矣孫近傅防檜議遂得參政天下望治有如饑渇而近伴食中書謾不敢可否事檜曰虜可和近曰可和檜曰天子當拜近亦曰當拜臣嘗至政事堂三發問而近不答但曰已令臺諌侍從議之矣嗚呼參贊大政徒取充位如此有如敵騎長驅尙能折衝禦侮邪臣切謂秦檜孫近並可斬也臣備員樞屬義不與檜等共戴天區區之心願斷三人頭竿之藳街然後羈畱敵使責以無禮徐興問罪之師則三軍之士不戰而气自倍不然臣有赴東海而死寧能處小朝廷求活耶

公之上書也都人喧騰數日不定上語檜曰朕本無黃屋心今橫議若此據朕本心惟應養母耳於是檜等乃擬昭州編管時公妾孕臨月遂寓湖上僧舎欲少遲行而臨安已遣人械送貶所範如圭方疇同見晏惇復爲公求援惇復卽往見守臣張澄曰銓論宰相天下共知祖宗朝言事官被謫開封府必不如是澄愧謝曰卽追還矣

公之行也監登聞皷院陳剛中以啟送之曰屈膝請和知廟堂禦侮之無策張膽論事喜樞庭謀逺之有人身爲南海之行名若泰山之重又曰知無不言願借上方之劍不遇故去聊乘下澤之車檜大恨之亦貶安逺令死焉

公爲福州判官諌議羅汝楫論其文過飾非用惑羣聽除名編置新州公往新州其鄕人王廷珪者棄官養志防二十年至是以詩送公有云癡兒不了官中事男子要爲天下奇又云百辟動容觀奏牘防人回首愧朝班邑大夫歐陽識使人訐之除名編辰州

公徙吉陽軍先是檜於一徳格天閣下書趙鼎李光胡銓三人姓名公時猶在新州廣帥王鈇問知新州張棣曰胡銓何故未過海銓賦詞云欲駕巾車歸去有豺狼當轍棣卽奏公不自省循語言不遜公然怨望朝廷於是送海南編管命下棣選使臣遊崇部送封小項筒過海公徒步赴貶所人皆憐之至雷州守臣王趯廉得崇以私茗自隨械送獄且厚餉公是時諸道望風捃摭流人以爲奇貨惟趯能與流人調防海上無薪粲百物趯輒津置之其後卒以此得罪

隆興元年公爲起居郎孝宗曰近日除臺官外議如何公曰外人皷舞謂陛下得人上曰卿與十朋皆朕親擢也

公奏臣承乏左右史竊見史職廢壊者非一其尢甚者有四一曰史不當進二曰立非其地三曰前殿不立四曰奏不直前何謂史不當進太宗欲觀史褚遂良以爲不可文宗欲觀史魏謩以爲不可國朝進起居注自梁周翰李宗諤始歐陽修爲起居注首論其失云自古不自閱史今撰述旣成必錄本進呈則事有諱避史官𨿽欲書而不敢乞自今更不進本仁宗從之厥後佞臣執筆乃復進史防習至今何謂立非其地唐制皇帝禦殿則左右史夾香案而立善惡必書許敬宗李義府用事懼爲史官所記遂廢左右侍立之職凡謀議不與聞文宗復正觀故事每入問命左右史執筆立於螭頭之下由是宰相奏事得以備錄國朝故事天子坐朝則記注官立於禦座之後歐陽修謂起居當視人君言色舉動而書若立於後則無以進見乃徙立於禦座之前至修罷修注者乃復立於後後乃立於殿之東南隅言動未嘗或聞不過錄諸司供報公文而已何謂前殿不立自古左右史未嘗不侍於天子之側亦未嘗有前後殿之分唐制但左右分立於殿下螭頭之側和墨濡翰皆就螭頭之防處不聞後殿立螭而前殿不立也國朝舊制前後殿皆侍立夫人主之言不獨後殿有之而前殿無也宰制奏事百官進對之言不獨後殿有之而前殿無也今獨後殿侍立而前殿不與義果安在夫後殿侍立𨿽非其地然亦愛禮存羊之意前殿不立是餼羊亦去矣何謂奏不直前文宗謂魏謩曰事有不當母嫌論奏謩曰臣頃爲諌官故得有所陳今則記言動不敢侵官帝曰兩省屬皆可議朝廷事故國朝左右史皆許直前奏事𨿽以奏史事爲名而朝廷事亦得議焉皇祐中唐介論文彥博帝怒時蔡襄修起居注直前論救又曷嘗預牒閣門與必俟班次耶

公奏曰陛下憂災避殿減饍蝗虫滅息天理去人不逺上曰朕逐日禱天蝗虫遂滅安可不至誠公奏曰陛下行之不息豈特滅蝗虜亦不足慮

公因旱蝗星變求言請勿徼福佛老躬行周宣政事罰監司守令之貪殘者因論納諌曰今廷臣以箝默爲賢容悅爲忠道途相傳近日臺諫論事朝廷謂爲賣直此徳宗猜忌之語願陛下以徳宗爲戒

詔議講和公議曰昨來京都失守本於大臣耿南仲主和二聖刼遷本於宰相何防主和維揚失守本於宰相汪伯彥黃潛善主和完顏亮之變本於秦檜主和自汴京板蕩以來金人薦食上國何嘗不以和哉今欲與不共戴天之讐講信修睦三綱五常掃地盡矣就令可信不叛盟孝子順孫寧忍爲之況萬萬無此理乎議者乃曰姑與之和而陰爲之備此向來權臣誤國之言陛下聞之熟矣

公爲兵部侍郎時以水災詔求言公言與金講和可痛哭者十養兵之外又增嵗幣民力益困一也唐鄧海泗之人一旦與之是置之死地二也海泗今日之藩籬失則兩淮不可保大江不可守三也絕中原之望四也竭民膏血以予敵民愁盜起五也秦檜力排不主和議之士九十餘人或死瀕海或死謫籍今日和議成則不附時議者或防前日之過六也紹興戊午和議旣成路允迪等往交割歸地敵叛盟刼執允迪等遂詔親徵敵復請和反覆如此檜不悟卒有逆亮之變七也敵必復如前日盡索歸正人與之則反側生變不與則敵不肯但已八也秦檜當國二十年至今府庫無旬月之儲自此復和殆有甚焉九也李沆嘗謂王旦云切勿與敵講和夫祖宗盛時猶以和議爲不可況今國勢委靡而復唱和議使上下解體溺於鴆毒十也願陛下堅守和不可成之論力行其志則敵國何足慮哉天變水災亦當銷縮矣

公因轉對爲中國與敵和可弔者十臣恐再拜不已必至稱臣稱臣不已必至請降請降不已必至納土納土不已必至輿櫬輿櫬不已必至如晉帝靑衣行酒而後爲快倘乾剛獨斷追回使者絕請和之議以皷戰士下哀痛之詔以收民心天下庶乎其可爲矣如此則請數千億之嵗幣専意武備足兵足食無書名之恥無去大之辱無再拜之屈去十弔而就十賀利害較然矣詩云毋用婦人之言今日舉朝之士皆婦人也

湯思退與王之望堅主和議罷張浚兵柄公爭之力於是大臣皆不悅遂命公以本職措置浙西淮東海道命下卽趨行時金冦深入號八十萬淮東郡邑皆望風退避髙郵守陳敏拒之射陽湖而大將李寶駐師江陰不肯援敏公檄寶出師寶先取密詔爲自安計公劾奏曰臣受詔令範榮備淮李寶備江今寶逗𨖻視敏弗救若射陽失守大事去矣寶懼與敏犄角退敵兵時大雪河凍公親持鐵錘斸冰士皆奮初公與尹穡同出使穡使浙東置家臨安公使江淮蓋受敵之地攜孥北行言者並指爲罪與穡俱罷

公知泉州趣令入對遂畱侍經筵尋除工部侍郎公遂請飭太子賓僚朝夕勸講上曰三代長且久者由輔道太子得人所致末世國祚不永皆由輔導不得其人

楊誠齋萬里題公書稾曰澹庵先生借上方劍以斬帝秦之書當其一封朝奏之時敵國聞之募本千金三日得之君臣動色發國有人焉之嘆自是不敢南顧者二十有四年某昔誦其文今見其稾才尺紙耳盈尺之紙乃能卻百萬之師一何壯哉募本尙千金況眞稿乎

又序公文集曰公中興人物未能或之雙也紹興戊午和戎公上書乞斬宰相在廷大驚金聞之募本千金三日得之君臣奪气知中國有人奉皇太后以歸自是邊馬不南者二十餘年昔魯仲連不肯帝秦秦軍聞之爲卻五十里後人疑之以爲說士之誇辭以今揆古古爲誇以今觀今今亦誇乎信所見疑所聞古今一也吾宋之安彊不以百萬師而以先生之一書後之人聞之者烏知不若今之人聞仲連之事者乎亦以爲誇未可知也若今之人親見先生之事則誰以爲誇者今事之誇與否可信與否不較也使後之人無所疑於古之人者先生歟今不信古古奚病焉後不信今必當有時而無不信矣逢其事思其人嗚呼先生之功其逺矣哉先生之文肖其爲人其議論閎以挺其記序古以馴其代言典而嚴其書事約而悉其爲詩蓋自觝斥時宰誕寘嶺海愁狖酸骨饑蛟血牙風呻喟濤譎波詭有非世間人之所堪耐者宜芥於心而反昌其詩視李杜夜郎防子之音益加恢奇云至於騷辭涵茫嶄窣鉥劌刻屈抉天之幽泄神之庾槁臒而不瘁恫愀而不懟自宋玉而下不論也靈均以來一人而已

或言公在新州十七八年不死晦庵曰天生天殺道之理也人如何解死得人

宋名臣言行錄別集下卷十三﹤史部﹐傳記類﹐總錄之屬﹐宋名臣言行錄﹥﹤史部﹐傳記類﹐總錄之屬﹐宋名臣言行錄﹐道統傳授之圖﹥

欽定四庫全書

宋名臣言行錄外集卷一

宋李幼武纂集

周惇頤濂溪先生元公

字茂叔元名惇實避厚陵藩邸名攺今名道州營道人景祐三年用舅氏龍圖鄭公向奏試將作監簿康定初授洪州分寧簿慶曆四年以部使者薦除南安軍司理六年令郴邑皇祐二年令桂陽至和元年用薦者攺理丞宰洪之南昌嘉祐初攺太子中捨合州僉六年轉國博倅防州授尙書虞部員外郎以失火對移永州四年權知邵州熙寧初用趙抃呂公著薦擢廣東漕三年轉虞部郎中攺提刑聞水嚙其母墳求南康軍以歸上其印分司南京六年趙公再尹成都復奏起之朝命及門而六月七日卒享年五十七嘉定庚辰賜諡淳祐辛丑上幸學封汝南伯與程張朱並從祀

天聖已已年十三志趣髙逺濂溪舊有小橋亭先生常釣逰其上吟風弄月至今父老能言之

先生博學力行聞道甚蚤遇事剛果有古人風爲政精密嚴恕務盡道理慶曆初赴分寧簿縣有獄久不決先生至一訊立辧眾口交稱之

慶曆乙酉爲南安司理時郡獄適有囚法不當死運使王逵欲深治之先生獨力爭不聴置手板歸取告身委之而去曰如此尙可仕乎殺人以媚人吾不爲也逵感悟囚得不死

六年丙戌年三十年少不爲守所知防之興國宰程公珦假倅南安視先生气貌非常人與語果知道者令二子師之卽明道伊川也

朱晦翁曰濂溪在當時人見其政事精絕則以爲宦業過人見其有山林之志則以爲襟懷灑落有仙風道气無有知其學者惟程太中知之宜其生兩程夫子也

八年在郴守李初平知其賢不以屬吏遇之旣薦諸朝又周其不給聞先生論學嘆曰吾欲讀書如何先生曰公老無及矣請爲公言之初平遂日聴其語二年而有得

皇祐初年初平卒子幼先生曰吾事也爲護其喪歸葬之往來經紀其家始終不懈士大夫皆指君曰是能塟舉主者

至和初年赴南昌宰人見先生來喜曰是能辧分寧獄者吾屬得所訴矣於是更相告語勿違教命蓋不惟以得罪爲憂實以污善政爲恥也

嘗得疾更一晝夜始蘇友人潘興嗣視其家服禦之物止一獘篋錢不滿數百

嘉祐丙申冬至合州已亥嵗蒲宗孟泛蜀江道合陽初見先生相與欵洽連三日夜退而嘆曰世有斯人歟乃以其妹歸之先生初娶陸氏繼以蒲焉

在合州郡民心恱誠服事不經先生手吏不敢決茍下之人亦不從趙淸獻爲使者或譖之淸獻惑臨之甚威比去猶不釋而先生處之超然也

五年東歸王荊公江東提刑與先生相遇語連日夜荊公退而精思至忘寢食六年倅防州趙淸獻爲守熟視其所爲乃寤執其手曰幾失君矣今日乃知周茂叔也

熙寧初呂公著聞名力薦之會淸獻公在中書擢授廣東運判有啟謝呂云在薄宦有四方之防於髙賢無一日之雅

四年領憲事盡心共職務在矜恕不憚出入之勤瘴毒之侵𨿽荒崖絕島人迹所不至處皆緩視徐按以洗寃澤物爲已任俄得疾聞水嚙其母墓遂乞南康攺葬畢曰彊疾而來者爲葬爾今猶欲以病污麾紱耶

先生自少信古好義以名節自砥礪奉已甚約俸祿悉以周宗族奉賔友及分司而歸妻子饔粥或不給而亦曠然不以爲意襟懷飄灑雅有髙趣尢樂佳山水遇適意處或徜徉終日廬山之麓有溪焉發源於蓮花峯下潔淸紺寒合於湓江先生濯纓而樂之築書堂其上名之曰濂溪志鄕閭在目中也因語友人潘興嗣曰可仕可止古人無所必結髮爲學將有以設施可澤於斯人者必不得已止未晚也此濂溪者異時與子相從於其上歌詠先王之道足矣

王君貺嘗見先生以有世契受其拜及坐大風起先生說大畜【一作風天小畜卦】君貺起曰適來不知受卻公拜今卻當請納拜先生走避之

程明道曰昔受學於茂叔令尋仲尼顏子樂處所樂何事

茂叔窗前艸不除問之云與自家意思一般

再見茂叔後吟風弄月以歸有吾與防也之意觀天地生物气象茂叔謂看一部華嚴經不如看一艮卦注言各止其所也

荀子言飬心莫善於誠茂叔以爲荀子元不識誠旣誠矣心焉用養耶

顥年十六七時好田獵旣而自謂巳無此好茂叔曰何言之易也但此心潛隠未發一日萌動如初矣後十二年暮歸在田野間見獵者不覺有喜心乃知果未也

劉立之曰明道從茂叔問學窮性命之理

邵康節謂伊川極論天地萬物之理以及六合之外伊川嘆曰平生惟見周茂叔論至此

朱晦翁贊公像曰道喪千載聖逺言湮不有先覺孰開後人書不盡言圖不盡意風月無邊庭艸交翠

孔文仲祭之曰公年甚壯玉色金聲從容和毅一府盡傾朱曰觀此濂溪淸和气象可想矣

蒲宗孟曰茂叔仕而有所爲亦大槪見於人至其孤風逺操寓懷塵埃之外常有髙棲遐遁之意則世人未必盡知

黃山谷詠之曰茂叔人品甚髙胸中灑落如光風霽月好讀書雅意林壑初不爲人窘束世故云云短於取名而惠於求志薄於徼福而厚於得民菲於奉身而燕及嫠陋於希世而尙友千古

延平李侗以灑落如光風霽月爲善形容有道者气象

朱晦翁曰所謂灑落者只是形容一个不疑所行淸明髙逺之意若有一毫私吝心何處更有此等气象邪只如此有道者胸懷表亦自可見

朱曰道之在天下者未嘗亡惟其托於人者或絕或續故其行於世者有明有晦是皆天命之所爲非人智力之所能及也夫天髙地下而二气五行紛紜錯揉升降往來於其間其造化發育品物攸殊莫不各有固然之理最其大者則仁義禮智之性君臣父子昆弟夫婦朋友之倫是巳是其周流充塞無所虧間夫豈以古今治亂爲存亡者哉然气之運也則有淳漓判合之不齊人之稟也則有淸濁昏明之或異是以道之所以托於人而行於世者惟天所畀乃得與焉若先生者其天之所畀而得斯道之傳者歟不然何其絕之久而續之易晦之甚而明之亟也蓋自孟氏沒而此道之傳不屬我宋受命五星集奎開文明之運然後气之漓者醇判者合淸明之稟得以全付乎人而先生出焉不繇師傳黙契道體建圖屬書根極領要當時見而知之有程氏者遂廣大而推明之使夫天理之微人倫之著事物之眾鬼神之幽莫不洞然畢貫於一而周孔孟氏之傳煥然復明非天所畀孰能與於此【江州書堂記】

又曰先生之言其髙極乎無極太極之妙而實不離乎日用之間其幽探乎陰陽五行造化之賾而實不離乎仁義禮智剛柔善惡之際其體用一源顯微無間秦漢以下誠未有臻斯理者而實不外乎六經論語中庸大學七篇之所傳也蓋其所謂太極云者合天地萬物之理而一名之耳以其無器與形而天地萬物之理無不在是故曰無極而太極以其具天地萬物之理而無器與形故曰太極本無極也是豈離乎生民日用之常而自爲一物哉其爲陰陽五行造化之賾者固此理也其爲仁義禮智剛柔善惡者亦此理也性此理而安焉者聖也復此理而執焉者賢也自堯舜以至孔孟所以相傳之說豈有一言以易此哉先生之所以繼往聖開來學而有大功於斯世也【隆興祠堂記】

又曰自孟氏沒而聖道不傳俗儒之學內局於章句文辭之習外雜於老子釋氏之言而所以修巳治人者一出於私智人爲之鑿今蓋千餘年矣先生奮乎百世之下乃深探聖賢之奧疏觀造化之原而獨心得之立象著書闡發幽祕辭義𨿽約而天人性命之防修巳治人之要莫不畢舉先生之功爲大矣【袁州祠堂記】

又曰秦漢以來天下之士莫知所以爲學是以天理不明而人欲熾道學不傳而異端起人挾其私智以馳騖一世宋興有濂溪者作然後天理明而道學之傳復續蓋有以闡夫太極陰陽五行之奧而天下之爲中正仁義者得以知其所自來言聖學之有要而下學者知勝私復理之可以馴致於上達明天下之有本而言治者知誠心端緒之可以舉而措之於天下其所以上接洙泗千載之統下啟河洛百世之傳者脈絡分明而規模亦宏逺矣【韶州祠堂記】

張南軒曰自秦漢以來言治者汨於五伯功利之習求道者淪於異端空虛之說而於先王發政施仁之實天理人倫之教莫克推而講明之故言治者若無豫於學而求道者反不涉於事民莫睹乎三代之盛可勝嘆哉惟先生崛起於千載之後獨得微指於殘編斷簡之中推本太極以及乎陰陽五行之流布人物之所以生化於是知人之爲至靈而性之爲至善萬物有其宗萬事循其則舉而措之則可見先王之所以爲治者皆非私智之所出孔孟之意於以復明至於二程先生則又推而極之凡聖人之所以教人與學者之所以用功本末始終精粗該備於是求道者有其序而言治道者有所本矣【南康軍祠堂記】

又曰先生之學淵源精粹實自得於其心而其妙乃在太極一圖窮二气之所根極萬物之所行而明主靜之爲本以見聖人之所以立人極而君子之所當修爲者由秦漢以來蓋未有臻於斯也故其所養內充闇然而日章𨿽不得大施於時而蒞官所至如春風和气隨時發見被飾萬物百世之下聞其風者猶將咨嗟興起之不暇先生論刑嘗曰刑者民之司命情僞微曖其變千狀茍非中正明達果斷者不能治也夫中正者仁之所存而明達者知之所行果斷者又勇之所施也【韶州祠堂記】

又曰去古益逺儒學陵夷吾先生起於逺方乃超然有所自得於其心本乎易之太極中庸之誠以極乎天地萬物之變化其教人使之志伊尹之志學顏子之學推之於治先王之禮樂刑政可舉而行如指諸掌於是河南二程先生兄弟從而得其說推明究極之廣大精微殆無餘蘊學者始知夫孔孟之所以教蓋在此而不在乎他學可以至於聖治不可以不本於學而道徳性命初不外乎日用之實而詖淫邪遁之說皆無以自隠其形可謂盛矣然則先生發端之功顧不大哉【道州祠堂記】

又曰先生生乎千有餘載之後超然獨得夫大易之傳所謂太極圖乃其綱領也推明動靜之一源以見生化之不窮天命流行之體無乎不在文理密察本末該貫非闡微極幽莫能識其指歸也然而學者若何而進於是哉亦曰敬而已矣誠能起居食息主一而不捨則其徳性之知必有卓然不可揜於體察之際者而後先生之蘊可得而窮太極可得而識矣

葉水心曰道之晻鬰於後者天與人殊而人與已殊道非其道而學非其學也理不盡徒膠昔以病今心不明姑捨巳以辧物勤苦而種皆文藻之末鹵莽而獲皆枝葉之餘揚雄韓愈猶然況其下者乎自周子二程以來天之命我者屬乎不離也我之事天者脗乎有合也舜文之道卽巳之道也顏孟之學卽已之學也辭華不黜而自落功利不抑而自退其本立也兩迷者岐也四達者路也邪不亂正燭火闇室也煜日方旦也幽不掩明大經大法未嘗不炳然具見而何塞路之有此其所以過之逺也覺於是而進余所進也安於是而止余亦止之【南安軍二先生祠記】

魏鶴山曰頥奮乎百世之下始探造化之至賾建圖著書闡發幽祕卽斯人日用常行之際示學者窮理盡性之歸使誦其遺言者始得以曉然於洙泗之正傳而知世之所謂學者非滯於俗師則淪於異端蓋有不足學者於是二程親得其傳而聖學益以大振𨿽三人於時皆不及大用而嗣往聖開來哲發天理正人心使孔孟絕學獨盛於本朝而超出乎百代功用所闗誠爲不小【請諡奏】

又曰先生奮自南服超然獨得以上承孔孟氏埀絕之緒河南二程子神交心契相與疏瀹闡明而聖道復著曰誠曰仁曰太極曰性命曰陰陽曰鬼神曰義利綱條彪列分限曉然學者始有所凖的於是知身之貴果可以位天地育萬物果可以爲堯舜爲周公仲尼而其求端用力又不出乎暗室屋漏之隠躬行日用之近亦非若異端之虛寂百氏之攴離也相與翕然宗之張楊防呂侯謝尹張諸儒口傳面授至近世朱呂推而大之蓋自道湮民散千有五六百年而後得所師承嗚呼幸哉

又曰聖逺言湮俗淪士散求道者離乎器而不知一理二气之互根言性者離乎气而不知元亨變化之實理知剛柔之爲善惡不知剛不一於善柔不一於惡也知陰陽之爲動靜不知陰不一於靜陽不一於動也先生始爲圖書貫融而劈析之二程親得其傳道日以章迨胡子朱張推衍究極亦幾無餘蘊矣

先生所得之奧不俟師傳匪由智索神交心契固巳得其本統不然嗜溪流之紺寒愛庭艸之交翠體夫子之無言窮顏淵之所以樂是果何味而獨嚅嚌之邪故能發前聖之所未發覺斯人之所未覺使髙逺者不墮於荒忽使循守者不淪於滯固私意小智何所容其巧詭經僻說何所肆其誣功用豈不偉哉【臧格議謚】

眞西山曰自荀楊以惡與混爲性而不知天命之本然老莊氏以虛無爲道而不知天理之至實佛氏以剗滅彞倫爲教而不知天敍之不可易周子生乎絕學之後乃獨探本源闡發幽祕二程子見而知之朱子又聞而知之述作相承本末具備自是人知性不外乎仁義禮智而惡與混非性也道不離乎日用事物而虛無非道也教必本乎君臣父子夫婦昆弟而剗滅彛倫非教也闡聖學之戶庭祛世人之蒙瞶千載相傳之正統其不在玆乎

百聖相傳敬之一言實其心法蓋天下之理惟中爲至正惟誠爲至極然敬所以中不敬則無中也敬而後能誠非敬則無以爲誠也气之決驟軼於奔駟敬則其銜轡也情之橫放甚於潰川敬則其隄防也故周子主靜之言程子主一之訓皆其爲人最切者而朱子又丁寧反復之學者倘於是而知勉焉戒於思慮之未萌恭於事物之旣接無少間斷則徳全而欲泯矣

朱子曰先生之學其妙具於太極一圖通書之言亦皆此圖之蘊而程先生兄弟語及性命之際亦未嘗不因其說觀通書之誠動靜理性命等章及程氏書李仲通銘程邵公志顏子好學論等篇則可見矣潘淸逸志先生之墓敍所著書特以作太極圖爲稱首然則此圖當爲先生書首不疑也然先生旣手以授二程本因附書後傳者見其如此遂悞以圖爲書之卒章不復釐正使先生立象盡意之微防暗而不明而驟讀通書者亦復不知有所總攝此則諸本之失也又嘗讀朱內翰震進易說表謂此圖之傳自陳搏種放穆修而來而五峯胡氏作序又以爲先生非止爲種穆之學者此特其學之一師耳非其至者也夫以先生之學之妙不出此圖以爲得之於人則決非種穆所及以爲非其至者則先生之學又何以加於此圖哉是以切嘗疑之及得志文考之然後知其果先生所自作而非有受於人者二公蓋有未嘗見此志而云云耳然胡公所論通書之指曰人見其書之約也而不知其道之大也見其文之質也而不知其義之精也見其言之淡也而不知其味之長也人有眞能立伊尹之志修顏子之學則知此書之言包括至大而聖門之事業無窮矣此則不可易之至論讀是書者所宜知也【遺文防】

又曰通書夫子所作本號易通與太極圖並出程氏以傳於世而其爲說實相表裏大抵推一理二气五行之分合以紀綱道體之精微決道義文辭祿利之取捨以振起俗學之卑陋至論所以入徳之方經世之具又皆親切簡要不爲空言頋其宏綱大用旣非秦漢以來諸儒所及而其條理之密意味之深又非今世學者所能驟而窺也是以程氏旣沒而傳者鮮焉其知之者不過以爲用意髙逺而巳【通書序】

朱子旣爲太極圖說則錄以寄張敬夫敬夫以書來曰先生所與門人講論問答之言見於書者詳矣其於西銘蓋屢言之至此圖則未嘗一言及也謂其必有微意是則固然然則所謂微意者果何謂耶熹竊以爲此圖立象盡意剖析幽微周子蓋不得巳而作也觀其手授之意蓋以爲惟程子爲能當之至程子而不言則疑其未有能受之者爾夫旣未能嘿識於言意之表則馳心空妙入耳出口其獘必有不勝言者觀其答張閎中論易傳成書深患無受之者及東見錄中論橫渠淸虛一大之說使人向別處走不若且只道敬則其意亦可見矣若西銘則推人以之天卽近以明逺於學者日用最爲親切非若此書詳於性命之原而略於進爲之目有不可以驟而語者也

濓溪圖與書𨿽簡古淵深未易究測然其大指不過語諸學者講學致思以窮天地萬物之理而勝其私以復焉其施則善於家而達於天下其具則復古禮變今樂政以養民而刑以肅之也是乃所謂伊尹之志顏子之學而程氏傳之以覺斯人者

先生之精立圖以示先生之蘊因圖以發而其所謂無極而太極云者又一圖之綱領所以明夫道之未始有物而實爲萬物之根柢也夫豈以爲太極之上復有所謂無極者哉

太極書如易六十四卦一一有定理毫髮不差自首至尾只不出陰陽二端而已始處是生生之初終處是已定之理

太極圖熹若不分明別出許多節次出來如何看得未知後人果能如此子細去看否

問太極圖自太極以至萬物化生只是一个圏子何嘗有異曰人物本同气稟有異故不同

問太極圖何以不言禮智而言中正莫是此圖本爲發明易道故但言中正是否曰亦不知是如何但中正二字較有力

問先生謂程子不以太極圖授門人蓋以未有能受之者孔門亦未嘗以此語顏曾如何曰焉知其不曽說曰觀顏曾做工夫處只是切巳做將去曰此亦何嘗不切已皆非在外乃我所固有也曰言此徒長人臆度料想之見曰理會不得者固若此若理會得者莫非在我便可受用何臆度之有

問太極圖自一而二自二而五卽推至於萬物易則自一而二自二而四自四而八自八而十六自十六而三十二自三十二而六十四然後萬物之理備西銘則止言陰陽洪範則止言五行或略或詳皆不同何也曰理一也人所見有詳略耳然道理亦未嘗不相值也

問太極圖之說曰以人身言之呼吸之气便是陰陽軀體血肉便是五行其性便是理又曰其气便是春夏秋冬其物便是金木水火土其理便是仁義禮智信又曰气自是气質自是質不可滚說

問太極圖何爲列五者於陰陽之下曰五常是理陰陽是气有理而無气則理無所立有气而後理方有所立故五行次陰陽又問如此則是有七曰義智屬陰仁禮屬陽按太極圖列金木水火土於陰陽之下非列仁義禮智信於陰陽之下也以气言之曰陰陽五行以理言之曰健順五常之性此問似欠分別

大凡看道理要見得大頭腦處分明下面節節只是此个道理散爲萬殊如孔子教人只是逐件事說个道理未嘗說出大頭腦處然四方八面合聚湊來也自見得个大頭腦若孟子便已指出示人至周子說出太極已是大段分明指出矣且如惻隠之端從出處推上去則是此心之仁仁卽所謂四徳之元元卽太極之動處如此節節推上去亦自見得總腦處若看得太極處分明則盡見得天下許多道理皆自此出事事物物皆有此个道理元無虧欠也

今人多疑濂溪之學出自希夷厶曰濂溪書具存如太極圖希夷如何有此說

近世諸公知濂溪者甚淺如呂氏童防訓稱其用意髙逺夫通書太極之說所以明天理之根源究萬物之終始豈用意而爲之人何逺近髙下之可道哉

太極圖若無通書卻教人如何曉得故太極圖得通書而後明

問通書多說幾太極圖上卻無此意曰五性感動動而未分者便是

問誠無爲幾善惡一段看此與太極圖相表裏曰然周子一書都說這道理

通書文𨿽髙簡而體實淵慤且其所論不出乎陰陽變化修巳治人之事未嘗劇談無物之先文字之外也

通書中數數拈出幾字要當如此瞥地卽自然有个省力處

問通書便可上接語孟曰比語孟便較分曉精深結搆得密語孟說得較闊【並朱子語】

宋名臣言行錄外集卷一

欽定四庫全書

宋名臣言行錄外集卷二

宋李幼武纂集

程顥明道先生純公

字伯淳五世而上居中山之博野髙祖羽太宗朝以輔翼功顯賜第京師今爲河南人逾冠中嘉祐二年進士第調鄠縣簿再調上元簿就移澤州晉城令攺著佐尋以呂公著薦授太子中允權禦史裏行權發遣京西提刑攺鎭寧僉判監西京竹木務攺太常丞攺奉議郎求近鄊監局得監汝州稅攺承議郎召爲宗正寺丞未行卒元丰八年六月十五日也年五十四嘉定二年賜諡淳祐初封河南伯

明道元年始生神气秀爽異於諸兒未能言叔母侯氏抱之不知其釵墜後數日方求之先生以手指隨其所指而往果得釵人皆驚異數嵗卽有成人之度賦酌貪泉詩曰中心如自固外物豈能遷先達巳許其志操十二三羣居庠序中如老成人

鄠縣有稅官以賄播聞然怙力文身自號能殺人眾皆憚之𨿽監司州將未敢發先生至其人心不自安輙爲言曰外人謂某自盜官錢新主簿將發之某勢窮必殺人言未訖先生笑曰人之爲言一至於此足下食君之祿詎肯爲盜萬一有之將救死不暇安能殺人其人嘿不敢言後亦私償其所盜卒以善去嘉祐三年也

鄠令以先生年少未之知民有借其兄宅以居者發地中藏錢兄之子訴曰父所藏也令以無證佐難決先生問其人曰藏幾何時矣曰四十年矣曰借宅居幾何時曰二十年矣取錢視之謂借宅者曰今官所鑄錢不五六年卽徧天下此錢皆前數十年所鑄何也其人遂服令大奇之

南山有石佛嵗傳其首放光逺近男女聚觀晝夜雜處莫敢禁止先生戒寺僧曰俟復現必先白吾不能往當取其首就觀之自是不復有光府境水害倉卒興役諸邑皆狼狽獨先生所部人不勞而事集常謂人曰吾之董役乃治軍法也

在鄠賦詩云雲淡風輕近午天傍花隨柳過前川時人不識予心樂將謂偸閒學少年

上蔡云看他胸中直是好與曾防底事一般學者須是胸懷擺脫得開始得

當路者欲薦先生多問所欲先生曰薦士當以才之所堪不當問所欲

嘉祐八年再主江寧上元簿爲令畫法均田稅攝邑盛夏塘隄大決法當言之府府稟於漕然後計功調役非月餘不能興作先生曰如此苗槁矣民將何食救民獲罪所不辭也遂發民塞之嵗則大熟

江寧當水運之衝舟卒病者畱之爲營以處曰小營子嵗不下數百人至者輙死先生察其由蓋旣畱然後請於府給劵乃得食比有司文移具則困於饑已數日矣先生白漕司給米貯營中至者與之食自是生全者大半常云一命之士茍存心於愛物於人必有所濟

伊川云謝師直尹洛時嘗談經與鄙意不合因曰伯淳亦然往在上元景溫說春秋猶時見取至言易則皆曰非是頤謂曰二君皆通易者也監司談經而主簿乃曰非是監司不怒主簿敢言非通易能如是乎

仁宗登遐官吏成服三日之朝府尹率羣官將釋服先生進曰三日除服遺詔所命莫敢違也請盡今日若朝而除之所服止二日爾尹怒不從先生曰公自除之某非至夜不敢釋一府相視無敢除者

茅山有龍池其龍如蜥蝪而五色自昔嚴奉以爲神物先生嘗捕而脯之使人不惑其始至見人持竿道傍以黏飛鳥取其竿折之使勿爲自是鄕民子弟不敢蓄禽鳥不嚴而令行大率如此

治平四年令晉城民以事至邑者必告之以孝弟忠信度鄊村逺近爲保伍使患難相卹而姦僞無所容凡孤防殘疾者責之親黨使無失所行旅出其塗者疾病皆有所養諸鄕皆有校暇時親至召父老而與之語兒童所讀書爲正其句讀教者不善則爲易置俗始甚野不知爲學先生擇子弟之秀者聚而教之去邑才十餘年而服儒服者數百人矣邑幾萬室三年間無彊盜及鬭死者秩滿代者且至吏夜叩門稱有殺人者先生曰吾邑安有此誠有之必某村某人也問之果然家人驚異問其故曰吾嘗疑此人惡少之弗革者也

先時民憚差役役及則相訴爲讎先生盡知民產厚薄第其先後按籍而命之無有辭者河東義勇農隙則教以武事然應文備數而已先生至晉城之民遂爲精兵

有富民張氏子其父死有老父曰我汝父也來就汝居張驚疑請辧於縣先生詰之老父探懷取策以進記曰某年某月日某人抱氏與張三翁家先生問張及其父年幾何謂老父曰是子之生其父年才四十巳謂之三翁乎老父驚服

作縣於座右書視民如傷四字云某毎日常有媿於此山云觀其用心應是不到錯決撻了人

熙寧二年呂申公薦授太子中允權禦史裏行神宗素知先生名召對從容訪問毎對退必曰頻求對來欲常相見爾一日論議甚久日官報午正先生遽求退廷中中人相謂曰禦史不知上未食邪前後進說大要以正心窒欲求賢育才爲先上嘗使推擇人才所薦數十人以父表弟張載曁弟頤爲首嘗言人主當防未萌之欲及勿輕天下士時王安石益信用先生毎見上必言君道以至誠仁愛爲本未嘗及功利

上召問所以爲禦史對曰使臣拾遺補闕禆贊朝廷則可使臣掇拾羣下短長以沽直名則不能上嘆賞以爲得禦史體

所獻納必據經術事嘗辧於早而戒於漸一日上縱言及於辭命先生曰人主之學惟當務爲急辭命非所先也少作章疏只是開陳詳說欲以誠意感悟上心

一日極陳治道上曰此堯舜之事朕何敢當先生愀然曰陛下此言非天下之福也

居職數月其章疏尢系教化之本根論王霸略曰得天理之正極人倫之至者堯舜之道也用其私心依仁義之偏者霸者之事也王道坦然本乎人情出乎禮義若履大路而行無復回曲霸者﨑嶇反側於曲徑之中而卒不與入堯舜之道故誠心而王則王矣假之而霸則霸矣論正學厲賢略曰君道在乎稽古正學明善惡之歸辧忠邪之分趍道之正又在乎君志先定定志者正心誠意擇善而固執之也惟以聖人之訓爲必當從先王之治爲可法而已然天下之患常生於忽微而志亦戒乎漸習故古之君出入間燕必有誦訓箴諫之官左右前後無非正人以成徳業願陛下禮命老臣賢儒日親便坐講論道義以輔聖徳又擇賢俊使陪法從朝夕進見開陳善道以廣聴聞則知益明矣論養賢略曰先王求治何嘗不盡天下之才今天下之大豈爲乏賢而朝廷無養賢之地以容之徐察其器能髙下而進退之也欲乞朝廷設延英院以待賢凡公論推薦及巖穴之士必招致優禮視品給俸而不可遽進以官凡有政治委之詳定典禮使之討論經畫得以奏陳治亂得以講究也使政府及近侍之臣互相與接陛下時賜召對訪以治道可觀其能察以累嵗然後使賢者就位能者任職無施之不稱也

朱子云王霸札子說得好自古論王霸至此無餘蘊矣

嘗被防赴中書議事安石方怒言者厲色待之先生徐曰天下之事非一家私議願公平气以聴之安石愧屈一日因論事不合謂先生曰公之學如壁上言難行也先生曰參政之學如捉風後來逐不附已者而獨不及於先生且曰此人𨿽未知道亦忠信人也

荊公初議攺法攻之者至有肆罵先生獨以至誠開納君相疏入輙削槁常曰揚已矜眾吾所不爲

三年時言新法者皆得罪而先生以言不行懇求補外獨差充京西提刑辭不受攺授澶州判官乃止

嘗曰熙寧初介甫行新法並用君子小人君子正直不合介甫以爲俗學不通世務斥去小人茍容諂佞介甫以爲有材能知變通用之君子如君實不拜同知樞密院以去範堯夫辭同修起居注得罪張天祺監察禦史面折介甫被謫介甫性狠眾人皆以爲不可則執之愈堅君子旣去所用皆小人爭爲刻薄故害天下益深使眾君子未用與之敵俟其勢久自緩委曲平章尙有聴從之理俾小人無隙以乘其爲害不至如此之甚也天下以爲知言【聞見錄】

又云新政之攺亦是吾黨爭之太過成就今日之事塗炭天下亦須兩分其罪可也當時介甫欲去以數事上前卜去就若靑苗之議不行則決其去伯淳於上前與孫莘老同得上意要了當此事大抵上意不欲抑介甫要得人擔當了而介甫之意亦尙無必伯淳嘗言管仲猶能言出令當如流水以順民心今參政苦要做不順人心事何耶介甫之意只恐始爲人所沮其後行不得伯淳卻道但做順人心事人誰不願從也介甫道此則感賢誠意緣張天祺其日於中書大悖由是介甫大怒遂以死力爭於上前上爲之一一聴用從此黨分矣莘老受約束而不肯行遂坐貶而伯淳遂待罪旣而除以京西提刑伯淳復求對見上上言有甚文字伯淳云今咫尺天顏尙不能少回天意文字復何用欲去而上問者再四伯淳毎以陛下不宜輕用兵爲言朝廷羣臣無能任陛下事者【遺言】

五年太中公告老而歸先生求折資監當以便養歸洛嵗余得監西京洛河竹木務家素淸窶僦居洛城殆十餘年與弟從容親庭日以讀書講學爲事士大夫從遊者盈門自是身益退位益卑而名益髙於天下

八年十月彗星求言先生論朝政甚切上欲召使修三經義執政不可命知扶溝縣扶溝地卑嵗有水旱先生經畫溝洫之法未興工而去官先生曰以扶溝之地盡爲溝洫必數年乃成吾爲經畫十里之間開其端後人知其利必有繼之者矣夫爲令必使境內之民凶年饑嵗免於死亡飽食逸居有禮義之訓然後爲盡故吾於扶溝興設學校聚邑人子弟教之亦幾成而廢夫百里之地至狹也而道之廢興系焉是數事皆不及成豈非命哉然知而不爲徒責命之廢興則非矣此吾所以不敢不盡心也

元丰二年諸賢修禊洛園先生席上賦詩末云未須愁日暮天際是輕陰山嘆其溫柔忠厚聞之者自然感動

右府同薦除判武學李定劾其新法之初首爲異論罷之呂申公疏曰顥立身行已素有本末講學議論久益疏通其在言路論列皆辭意忠厚不失臣子之體

鄰邑民犯盜系縣獄而逸旣又遇赦先生坐是以特防罷邑人詣府及司農丐畱者千數得監汝州稅

八年三月神宗升遐防先生以檄至府舉哀旣罷畱守韓康公之子宗師問朝廷之事如何曰司馬君實呂晦叔作相矣又問果作相當如何曰當與元丰大臣同若先分黨與他日可憂宗師曰何憂曰元丰大臣皆嗜利者使自變其已甚害民之法則善矣不然衣冠之祻未艾也二公果並相以宗丞召先生未行而卒

或問先生於富鄭公公曰伯淳無福天下之人也無福先生云聖人用意深處全在系辭詩書乃皆格言觀易須識時然後見逐爻之間嘗包函數意聖人嘗取其重者爲之辭亦有易中言之已多取其未嘗言者亦不必重事又有且言其時不及其爻之材皆臨時參考須先看卦乃看得系辭學者全要識時若不識時不足以言學【尹焞語錄】

云吾學𨿽有所受天理二字卻是自家體貼出來又云某書字時甚敬非是要字好只此是學

晦庵銘之曰握管濡毫伸紙行墨一在其中防防畫畫放意則荒取妍則惑必有事焉神明厥徳

秋日成詩曰閒來無事不從容睡覺東窗日已紅萬物靜觀皆自得四時佳興與人同道通天地有形外思入風雲變態中富貴不淫貧賤樂男兒到此是豪雄上蔡云明道門擺脫得開爲他所過者化

胡文定云聖人志在天下國家與常人志在功名全別孟子傳聖人之道故曰予豈若是小丈夫哉諫於其君而不受則悻悻然見於其面去則窮日之力且看聖人气象則別明道卻是如此元丰中有詔起呂申公司馬溫公溫公不起明道作詩送申公又詩寄溫公【二詩皆載文集】其意直是眷眷在天下國家𨿽然如此於去就又卻分明不放過一步

上蔡云先生善言詩他又不曽章解句釋但優防玩味吟哦上下便使人有得處

又曰伯淳談詩並不下一字訓詁有時只轉一兩字防掇他念過便教人省悟

陳忠肅甞作責沈文送其侄孫淵幾叟云葉公沈諸梁問孔子於子路子路不對葉公當世賢者魯有仲尼而不知宜乎子路之不對也元丰乙丑夏予爲禮部貢院官適與範醇夫同捨公嘗論顏子之不遷不貳惟伯淳有之予問範曰伯淳誰也公黙然久之曰不知有程伯淳耶予謝曰生長東南實未知也時予年二十九矣自是以來嘗以寡陋自媿又自是毎得先生之文必冠帶而讀之

侯仲良曰朱公掞見明道於汝州歸謂人曰某在春風中坐了一月

謝顯道曰明道終日坐如泥塑人接人則渾是一團和气張九成曰明道書牕前有艸茂覆砌或勸之芟明道曰不可欲常見造物生意又置盆池畜小魚數尾時時觀之或問其故曰欲觀萬物自得意艸之與魚人所共見惟明道見艸則知生意見魚則知自得意此豈流俗之見可同日而語

文潞公采眾議而爲之稱以表其墓曰明道先生而弟頤序之曰周公沒聖人之道不行孟軻死聖人之學不傳道不行百世無善治學不傳千載無眞儒無善治士猶得以明夫善治之道以淑諸人以傳諸後無眞儒則天下貿貿焉莫知所之人欲肆而天理滅矣先生生乎千四百年之後得不傳之學於遺經以興起斯文爲已任辧異端辟邪說使聖人之道煥然復明於世蓋自孟子之後一人而已然學者於道不知所向則不知斯文之爲功不知所至則孰知斯名之稱情也哉山可移谷可遷明道之名則亙萬古而長存也

朱子曰嘗愛明道墓表有云學者於道知所向然後見斯人之爲功知所至然後知斯名之稱情蓋此事在人隨其所至之淺深而自知之彼不知者豈可以口舌彊爭彼知之矣則又何待較短長而後諭哉

先生自十五六時聞汝南周茂叔論道遂厭科舉之業慨然有求道之志未知其要泛濫於諸家出入於老釋者幾十年反求諸六經而後得之明於庶物察於人倫知盡性至命必本於孝弟窮神知化由通於禮樂辧異端似是之非開百代未明之惑秦漢以來未有臻斯理也謂孟子沒而聖學不傳以興起斯文爲已任其言曰道之不明異端害之也昔之害近而易知今之害深而難辧昔之惑人也乘其迷暗今之惑人也因其髙明自謂能窮神知化而不足以開物成務言爲無不周徧而實則外於倫理窮深極微而不可以入堯舜之道天下之學非淺陋固滯則必入於此自道之不明也邪誕怪異之說競起塗生民之耳目溺天下於污濁𨿽髙才明智膠於見聞醉生夢死不自覺也是皆正路之蓁蕪聖門之蔽塞辟之而後可以入道先生進將覺斯人退將明之書不幸早世皆未及也先生之言平易易知賢愚皆獲其益如羣飲於河各充其量其教人自致知至於知止誠意至於平天下灑掃應對至於窮理盡性循循有序

伊川云明道之葬門人朋友爲文以直其道學者甚眾人各用其所知蓋不同也而以爲孟子之後傳聖人之道者一人而已是則同

劉立之曰自孟子沒聖學失傳先生傑然自立於千歲之後芟辟榛穢開示本原聖人之庭戶曉然可入學士大夫始知所向

範祖禹曰自孟子沒中庸之學不傳後世之士不循其本而用心於末故不可與入堯舜之道先生以獨智自得去聖人千有餘歲發其關鍵直睹堂奧一天地之理盡萬物之變眞學者之師也

朱光庭曰先生學以誠爲本仰觀乎天淸明穹窿日月之運行陰陽之變化所以然者誠而已俯察乎地廣博持載山川之融結艸木之蕃殖所以然者誠而已人居天地之中參合無間純亦不巳者其在玆乎先生得聖人之誠者也才周萬物而不自以爲髙學際三才而不自以爲足行貫神明而不自以爲異識照古今而不自以爲得至於六經之奧義百家之異說研窮披抉判然胸中天下之事𨿽萬變交於前而燭之不失毫釐權之不失輕重貧賤富貴死生皆不足以動其心非所得之深所養之厚能至是乎蓋其所知上及堯舜三代帝王之治其所以包涵博大悠逺纖悉上下與天地同流下至行師用兵戰陣之法皆造其極外之夷狄情狀山川道路之險易邊鄙防戍斥堠控帶之要靡不究知其吏事操決文法簿書又皆精密詳練而所有不試其萬一

遊酢曰天地之心其太一之體歟天地之化其太一之運歟確然髙明萬物覆焉隤然厚博萬物載焉非以其一歟陽自此始陰�此凝消息滿虛莫見其形非以其和歟夫子之徳其融心滌慮黙契於此歟不然何穆穆不已渾渾無涯而能言之士莫足以頌其美歟

先生姿稟旣異而充養有道純粹如精金溫潤如良玉寛而有制和而不流忠誠貫於金石孝弟通於神明視其色其接物也如陽春之溫聼其言其入人也如時雨之潤胸懷洞然徹視無間測其蘊則浩乎若滄溟之無際極其徳美言蓋不足以形容

先生行已內主於敬而行之以恕見善若出諸巳不欲弗施於人居廣居而行大道言有則而行有常

其接物辧而不問感而能通教人而人易從怒人而人不怨賢愚善惡鹹得其心狡僞者獻其誠暴慢者致其恭聞風者誠服覿徳者心醉

呂大臨曰先生負特立之才知大學之要博聞彊記躬行力究察倫明物極其所止渙然心釋洞見道體其造於約也𨿽事變之感不一應之以是心而無窮𨿽天下之理至眾知反之吾身而自足其致於一也異端並立而不能移聖人復起而不與易其養之誠也和气充洽見於聲容然望之崇深不敢慢也遇事優爲從容不迫然誠心懇惻弗之措也其自任之重寧學聖人而未至不欲以一善成名寧以一物不被澤爲已病不欲以一時之利爲巳功其自信之篤也吾志可行不茍潔其去就吾義可安𨿽小官有所不屑

劉立之曰先生徳性充完粹和之气盎於面背樂易多恕終日怡恱未嘗見其忿厲之容某問以臨民曰使人各輸其情又問禦吏曰正已以格物

邢恕曰先生徳性絕人外和內剛眉目淸峻語聲鏗然防酢曰先生气爽淸越灑然如在塵外宜不能勞苦又遇事則毎與賤者同起居飲食人不堪其難而先生處之裕如也

康節作四賢吟云彥國之言鋪陳晦叔之言簡當君實之言優防伯淳之言條暢四賢洛陽之望是以在人之上有宋熙寧之間大爲一時之壯

朱熹贊曰揚休山立玉色金聲元气之防渾然天成瑞日祥雲和風甘雨龍徳正中厥施斯普

又曰明道答橫渠定性書直是條理不亂

定性書此篇大綱只在廓然而大公物來而順應兩句

定性書自胸中防出云云問曰此正所謂有造道之言曰然只是一篇之中都不見一个下手處問曰廓然而大公物來而順應這莫是下功處曰這是說巳成處

遺書錄明道語多有只載古人全句不添一字底亦有重出者是當時舉此句教人去思量

明道當初想明徳煞容易便無那查滓只一再見濂溪當時又不似而今有許多言語出來不是他天資髙見得易如何便明得

新法之行諸公實共謀之𨿽明道不以爲不是蓋那時也是个合變時節但後來人情洶洶明道始勸之以爲不可做逆人情底事及王氏排眾議行之甚力而諸公始退散

或問新法之行𨿽塗人皆知其害何故明道不以爲非曰自是王氏行得來有害若使明道爲之必不恁的狼狽又問若二程出來擔負莫復別否曰若如明道十事須還他全別方得只看他當時薦章謂其志節慷慨云云則明道豈是循常蹈故塊然自守底人【並朱子語】

宋名臣言行錄外集卷二

欽定四庫全書

宋名臣言行錄外集卷三

李幼武纂集

程頥伊川先生正公

字正叔明道之弟舉進士嘉祐四年廷試報罷遂不復試呂申公判大學請爲大學正固辭元丰八年授汝州團練推官西監教元祐初除祕省校書郎召對除通直郎充崇政殿說書八月兼判登聞鼔院二年八月以孔文仲言差管勾西監上奏乞歸五年正月丁父憂去官七年服除除直祕閣判西監再辭以董惇逸言攺授管勾崇福宮未拜九年上初親政申祕閣西監之命再辭紹聖間以黨論放歸四年十一月編管涪州三年正月徽宗卽位移峽州四月以赦復宣徳郎任便居住還洛十月復通直郎權西監建中靖國二年五月追所復官依舊致仕崇寧二年四月有言其著書毀朝政防追毀出身以來文字遂徙居龍門之南五年復宣義郎致仕大觀元年九月卒年七十五嘉定八年賜諡淳祐初封伊川伯

幼有髙識非禮不動年十四五與明道同受學於周濂溪年十八上書闕下勸仁宗以王道爲心生靈爲念黜世俗之論期非常之功且乞召對面陳所學不報間逰太學時胡翼之方主教導以顏子所好何學論試諸生得先生所試大驚卽延見處以學職

呂希哲與先生鄰齋首以師禮事焉旣而四方之士從防者日益眾

太中公屢當得任子恩輙推與族人熙寧間近臣屢薦自以爲學不足不願仕也

呂申公知蔡州將行言曰伏見南省進士程頥年三十四有特立之操出羣之姿嘉祐四年已與殿試自後絕意進取往來太學諸生願得以爲師臣方領國子監親往惇請卒不能屈臣嘗與之語洞明經術通古今治亂之要實有經世濟物之才非同拘士曲儒徒有偏長使在朝廷必爲國器伏望特以不次旌用

哲宗嗣位門下侍郎司馬光尙書左丞呂公著及西京畱守韓絳上其行義於朝

溫公與申公同薦章曰竊見河南處士程某力學好古家貧守節言必忠信動遵禮義年逾五十不求仕進眞儒者之髙蹈聖世之逸民伏望特加召命擢以不次足以矜式士類禆益風化

諫官朱光庭又言頥道徳純備學問淵博材資勁正有中立不倚之風識慮明徹至知幾其神之妙言行相顧而無擇仁義在躬而不矜若用斯人俾當勸講必能輔養聖徳啟導天聰一正君心爲天下福又言頤究先王之蘊達當世之務乃天民之先覺聖代之眞儒俾之日侍經筵足以發揚聖訓兼掌學教足以丕變斯文又祖宗時起陳搏種放髙風素節聞於天下揆頤之賢搏放未必能過之頤之道則有搏放所不及知者觀其所學眞得聖人之傳致思力行非一日之精有經天緯地之才有制禮作樂之具乞訪問其至正論所以平治天下之道又謂頤以言乎道則貫徹三才而無一毫之爲間以言乎徳則並包眾美而無一善之或遺以言乎學則博通古今而無一物之不知以言乎才則開物成務而無一理之不摠是以聖人之道至此而傳況當天子進學之初若俾眞儒得専經席豈不盛哉

元祐初年召至京師除校書郎辭曰祖宗時布衣被召自有故事今臣未得入見未敢祗命

王巖叟奏云伏見程某學極聖人之精微行全君子之純粹早與其兄顥俱以徳名顯於時陛下復起頤而用之頤趨召以來待詔闕下四方俊乂莫不翹首向風以觀朝廷所以待之者如何處之者當否而將議焉則陛下此舉系天下之心臣願陛下加所以待之之禮擇所以處之之方而使髙賢得爲陛下盡其用則所得不獨頤一人而已四海潛光隠徳之士皆將相招而爲朝廷出矣又奏云伏聞聖恩特除頤京官仍與校書郎足見陛下優禮髙賢然臣願陛下一召見之試以一言問爲治之要陛下遂可自觀其人臣以頤抱道養徳之日久而濳神積慮之功深靜而閱天下之義理者多必有嘉言以新聖聴此臣所以進頤非爲頤也欲成陛下之美耳陛下一見而後命之以官則頤當之而無媿陛下與之而不悔授受之間兩得之矣

召對上奏論經筵三事其一以上富春秋輔養爲急宜選賢徳以備講官因使陪侍宿直陳說道義所以涵養气質薫陶徳性其二請上左右內侍宮人皆選老成重厚之人不使侈靡之物淺俗之言接於耳目仍置經筵只應內臣十人使伺上在宮中動息以語講官其或小有違失得以隨事規諫其三請令宮講官坐講以養人主尊儒重道之心寅畏只懼之徳又曰若言可行敢不就職如不可用願聴其辭皇太后先面諭將除說書旣而命下除崇政殿說書再辭而後受命四月例以暑熱罷講先生奏言輔導少主不宜疏略如此乞令講官以六參日上殿問起居因得從容納誨以輔上徳

同孫覺顧臨及國子監長貳看詳國子監制先生所定大槪以爲學校禮義相先之地而月使之爭殊非教養之道請攺試爲課有所未至則學官召而教之更不考定髙下創尊賢堂以延天下道徳之士鐫解額以去利誘省繁文以専委任厲行檢以厚風教及置待賔吏師齋立觀光法如是者數十條

上疏太皇太后言今日至大至急爲宗社生靈長久之計是輔養上徳而輔養之道非徒涉詩書覽古今而巳要使跬步不離正人乃可以涵養薰陶成就聖徳今間一講解釋數行爲益旣少又自四月罷講直至中秋不接儒臣殆非古人旦夕承弼之意請俟初秋卽令講官輪日入侍陳說義理仍選臣家十一二嵗子弟三人侍上習業且以邇英迫隘暑熱恐於上體非宜而講日宰臣史官皆入使上不得舒泰悅懌請自今一月再講於崇政殿然後宰臣史官入侍餘日講於延和殿則後楹埀簾而太皇太后時一臨之不惟省察主上進業其於後徳未必無補且使講官欲有所言易以上達所系尢大又講讀官例兼他職請亦罷之使得積誠意以感上心皆不報差兼判鼔院先生引前說且言入談道徳出領訴訟非用人體再辭不受

楊時曰仕道與祿仕不同常夷甫以布衣入朝祖宗欲優其禮令兼數局如鼔院染院之類夷甫一切受之及伊川爲講官朝廷亦欲使兼他職則固辭蓋前日所以不仕者爲道也則今日之事須其官足以行道乃可受不然是茍祿也然後世道學不明君子辭受取舍人鮮知之故常公之受人不以爲非而先生之辭人亦不以爲是也

上疏論延和講讀埀簾事且乞時召講官至簾前問上進學次第又奏邇英暑熱乞就崇政延和殿或他寛涼處講讀給事中顧臨以殿上講讀爲不可有防修展邇英閣先生復上疏以爲修展邇英則臣所請遂矣然祖宗以來並是殿上坐講自仁宗始就邇英而講官立侍蓋從一時之便耳非若臨之意也今臨之意不過以尊君爲說而不知尊君之道若以其言爲是則誤主上知見臣職當輔導不得不辧

在經筵毎當進講必宿齋豫戒潛思存誠冀以感動上意而其爲說常於文義之外反復推明歸之人主一日當講顏子不攺其樂章門人或疑此章非有人君事也將何以爲說及講旣畢文義乃復言曰陋巷之士仁義在躬人主崇髙奉養備極茍不知學安能不爲富貴所移且顏子王佐之才也而簞食瓢飲季氏魯國之蠧也而富於周公魯君用捨如此非後世之監乎聞者嘆服

入侍之際容貌極莊時文潞公以太師平章重事或侍立終日不懈上𨿽諭以少休不去也人或以問先生曰君之嚴視潞公之恭孰爲得失先生曰潞公四朝大臣事幼主不得不恭吾以布衣職輔導亦不敢不自重也

嘗聞上在宮中起行漱水必避螻蟻因請之曰有是乎上曰然誠恐傷之爾先生曰願陛下推此心以及四海則天下幸甚一日講罷未退上忽起憑檻戲折柳枝先生進曰方春發生不可無故摧折上不悅

所講書有容字中人以黃覆之曰上藩邸嫌名也先生講罷進言曰人主之勢不患不尊患臣下尊之過甚而驕心生爾此皆近輩養成之不可以不戒請自今舊名嫌名皆勿復避

神宗之喪未除而百官以冬至表賀先生言節序變遷時思方切請攺賀爲慰及除喪有司又將以開樂置宴先生又奏請罷宴曰除喪而用吉禮則因事用樂可矣今特設宴是喜之也

聞後苑以金制水桶問之曰崇慶宮物也先生曰若上所禦則吾不敢不諫在職累月不言祿吏亦弗致旣而諸公知之俾戶部特給焉又不爲妻求邑封或問之曰某起於艸萊三辭不獲而後受命今日乃爲妻求封乎

經筵承受張茂則嘗招講官啜茶觀畫先生曰吾平生不啜茶亦不識畫竟不往

潞公嘗與呂範諸公入侍經筵聞先生講說退相與嘆曰眞侍講也一時文士歸其門者甚盛而先生亦以天下自任論議褒貶無所顧避由是同朝之士有以文名世者疾之如讎

蘇軾奏狀云臣素疾程某之姦未嘗假以辭色又呂陶言明堂降赦臣寮稱賀訖而兩省官欲往奠司馬光時程頤言曰子於是日哭則不歌豈可賀赦才了卻往弔喪坐客有難之曰子於是日哭則不歌卽不言歌則不哭今賀赦了卻往弔喪於禮無害軾遂以鄙語戲頤眾皆大笑結怨之端蓋自此始又語錄云國忌行香伊川令供素饌子瞻詰之曰正叔不好佛胡爲食素先生曰禮居喪不飲酒不食肉忌日喪之餘也子瞻令具肉食曰爲劉氏左於是範淳夫輩食素秦黃輩食肉又鮮於綽傳信錄云舊例行香齋筵兩制以上及臺諫官破蔬饌然以粗糲遂輪爲食會肉皆用食矣元祐初正叔以食肉爲非是議爲素食眾多不從一日門人範淳夫當徘食遂具蔬饌子瞻因以鄙語戲正叔正叔門人朱公掞輩防之遂立敵矣是後蔬饌亦不行又語錄云時申公爲相凡事有疑必質於伊川進退人材二蘇疑伊川有力故極詆之

一日赴講會上瘡疹不坐巳累日先生退詣宰臣問上不禦殿知否曰不知先生曰二聖臨朝上不禦殿太皇不當獨坐且人主有疾而大臣不知可乎翌日宰臣以先生言奏請問疾由是大臣亦多不悅而諫議孔文仲因奏先生污下憸巧素無鄕行經筵陳說僭橫忘分徧謁貴臣歷造臺諫騰口間亂以償恩讎致市井目爲五鬼之魁請放還田裏以示典刑差管勾西京國子監

文仲傳載呂申公之言曰文仲爲蘇軾所誘脇論事皆用軾意又申公家傳亦載其與呂大防劉摯王存同駁文仲所論朱光庭事語甚激切且云文仲本以伉直稱然惷不曉事爲浮薄輩所使以害善良晚乃自知爲小人所紿憤郁嘔血而死按舊錄固多妄然此類不爲無據新錄皆刪之失其實矣又範太史家傳云元祐九年奏曰伏見元祐之初陛下召頤對便殿自布衣除說書天下之士皆謂得人實爲希闊之美事而才及嵗余卽以人言罷之頤之經術行誼天下共知司馬光呂公著皆與頤相知二十餘年然後舉之此二人者非爲欺罔以誤聖聰也頤在經筵切於陛下進學故其講說語常繁多艸茅之人一旦入朝與人相接不爲闗防未習朝廷事體而言者謂頤大佞大邪貪黷請求奔走交結又謂頤欲以故舊傾大臣以意气役臺諫其言皆誣罔非實也蓋當時臺諫官王巖叟朱光庭賈易皆素推伏頤之經行故不知者指以爲黨陛下愼擇經筵之官如頤之賢皆足以輔導聖學至如臣輩叨備講職實非敢望也臣久欲爲頤一言懷之累年猶豫不果使頤受誣罔之謗於公正之朝毎思之不無愧也今臣已乞去若復召之勸講必有補聖明臣𨿽在外終無所憾矣

三省進呈先生服除欲與館職判檢院簾中以其不靖令只與西監頤初在經筵歸其門者甚盛而蘇軾在翰林亦多附之者遂有洛黨蜀黨之論二黨道不同互相非毀竟爲蜀黨所擠蘇轍執政才進稟便云但恐不肯靖簾中入其說故頤不復得召

再辭西監之命極論儒者進退之道監察禦史董惇逸奏以爲有怨望輕躁語攺授管勾崇福宮尋毉去官哲宗初親政申祕閣西監之命再辭不就

紹聖間以黨論放歸田裏編管涪州謝良佐曰是行也良佐知之乃族子公孫與邢恕之爲爾先生曰族子至愚不足責故人情厚不敢疑孟子旣知天焉用尢臧氏

貶涪州渡江中流船幾覆舟中人皆號哭先生獨正襟安坐如常已而及岸同舟有父老問曰當船危時君獨無怖色何也曰心存誠敬耳老父曰心存誠敬固善然不若無心先生欲與之言老父徑去不顧

自涪還洛气貌容色髭髮皆勝平昔

謫涪注周易與門弟子講學不以爲憂赦得歸不以爲喜復通直及判西監之命卽謁告欲遷延爲尋毉計旣而供職尹焞深疑之先生曰上初卽位首被大恩不如是則何以仰承徳意然吾之不能仕蓋巳決矣受一月之俸焉然後惟吾所欲爾

言者論先生本因姦黨論薦得官𨿽嘗明正罪罰而敍復過優今復著書非毀朝政於是有防追毀出身以來文字其所著書令監司覺察

語錄云範致虛言程某以邪說詖行惑亂眾聴而尹焞張繹爲之羽翼事下河南府體究盡逐學徒復隸黨籍

遷居龍門之南止四方學者曰尊所聞行所知可矣不必及吾門也

崇寧三年謂張繹曰吾受气甚薄三十而浸盛四十五十而後完今生七十二年校其筋骨無損也繹曰先生豈以受气之薄而厚爲保生邪先生喟然曰吾以忘生徇欲爲深恥

易傳成書已久學者莫得傳授或以爲請曰自量精力未衰尙覬有少進耳其後寢疾始以授尹焞張繹

尹焞曰先生踐履盡易其作傳只是因而寫成熟讀玩味卽可見矣又云先生平生用意惟在易傳求先生之學者觀此足矣語錄之類出於學者所記有工拙蓋未能無失也又雲門弟子請問易傳事一字之義必再三命之蓋其潛心甚久未嘗容易下一字

大觀初九月疾革門人進曰先生平日所學正今日要用先生力疾微視曰道著用便不是其人未出寢門先生歿【一作門人郭忠孝尹子云非也忠孝自黨事起不與先生往來及卒亦不致奠】

旣沒昔之門人髙弟多已先亡無有能形容其徳美者然先生嘗謂張繹曰我昔狀明道先生之行我之道蓋與明道同異時欲知我者求之於此文可也

初明道嘗謂先生曰異日能尊嚴師道者吾弟也若接引後學隨人材而成就之則予不得讓焉

先生母夫人有知人之鑑二先生幼時勉之讀書因書牋帖上曰我惜勤讀書兒又並書二行前曰殿前及第程延壽【明道幼時名】次曰處士後皆驗夫人已知之於童穉中矣

防楊來見伊川一日先生坐而瞑目二子立侍不敢去久之先生乃顧曰二子猶在此乎日暮矣姑就捨二子者退則門外雪深尺餘矣其嚴厲如此晚年接學者乃更平易蓋其學已到至處但於聖人气象差少從容耳明道則已從容惜其蚤死不及用也使及用於元祐間則不至有今日事矣

韓維與二先生善屈致於潁昌暇日同防西湖命諸子侍行次有言貌不莊敬者伊川回視厲聲叱之曰汝輩從長者行敢笑語如此韓氏孝謹之風衰矣韓遂皆逐去之

先生與韓公維約侯韓公年八十一往見之是嵗元日因子弟賀正乃曰某今年有一債未還春中當暫往潁昌見持國乃往造焉久畱潁川韓早晚伴食體貌加敬一日韓密謂其子彬叔曰先生逺來無以爲意我當有黃金藥楪一重三十兩似可爲先生壽未敢遽言之我當以他事使汝侍食從容道吾意彬叔侍食如所戒試啟之先生曰頤與乃翁道義交故不逺而來奚以此爲詰朝遂歸持國謂其子曰我不敢言正爲此耳再三謝過而別

呂汲公以百縑遺伊川伊川辭之時族兄子公孫在旁謂伊川曰勿爲已甚姑受之伊川曰公之所以遺頤者以頥貧也公爲宰相能進天下之賢隨材而任之則天下受其賜也何獨頤貧也天下貧者亦眾矣公帛固多恐公不能周也

二程隨侍太中知漢州宿一僧寺明道入門而右從者皆隨之伊川入門而左獨行至法堂上相會伊川自謂此是某不及家兄處蓋明道和易人皆親近伊川嚴重人不敢近也

先生嘗說某於易傳今卻已自成書但逐旋修攺期以七十其書可出退之稱聰明不及於前時道徳日負於初心信然某於易傳後來所攺無幾不知如何故且期之以十年之功看如何春秋之書待劉絢文字到卻用功亦不多也今人觧詩全無意思卻待出些文字中庸書卻已成今農夫祁寒暑雨深耕易耨播種五穀吾得而食之今百工技藝作爲器用吾得而用之甲冑之士被堅執鋭以守土宇吾得而安之卻如此閒過了日月卽是天地間一蠧也功澤又不及民別事又做不得惟有補緝聖人遺書庶幾有補耳

陳長方見尹子於姑蘇問中庸解子云先生自以爲不滿意焚之矣

先生被謫時李邦直尹洛令都監來見伊川才出見之便請上轎先生欲略見叔母亦不許莫知朝命云何是夜宿於都監防明日差人管押成行至龍門邦直遣人贐銀百星先生不受旣歸門人問何爲不受曰渠是時已與某不相知豈可受

嘗云吾四十以前讀誦五十以前研究其義六十以前反復防繹六十以後著書著書不得已

尹焞年二十始登先生之門嘗得朱公掞所論雜說呈先生問先生此書可觀否先生畱半月一日請曰前日所呈雜說如何先生曰某在何必觀此若不得頤心只是記得他意焞自此不敢復讀

朱子曰若伊川不在則何可不讀

南方學者從先生旣久有歸者或問曰學者久從學於門誰是最有得者先生曰豈敢便道有得處且只是指與他个岐徑令他尋將去不錯了已是忒大防若夫自得尢難其人謂之得者便是已有也若論隨力量而有見處則不無其人也

先生常服蠒袍髙防檐劣半寸【一云防桶八寸檐半寸四直】系縧曰此野人之服也深衣紳帶靑緣篆文非禮勿視非禮勿聴非禮勿言非禮勿動

紹興間胡安國言程某修身行法規矩凖繩獨出諸儒之表𨿽崇寧間曲加防禁學者私相傳習其後門人稍稍進用傳者浸廣士大夫爭相淬勵而其間志利祿者托其說以自售分黨相排眾論洶洶深誚其徒而乃上及於伊川竊以爲過矣夫聖人之道所以埀訓萬世無非中庸非有甚髙難行之說離世異俗之行此誠不可易之至論也然中庸之義不明久矣自頤兄弟始發明之然後其義可思而得也不然則或謂髙明所以處己中庸所以接物本末上下析爲二途而其義不明矣士學宜師孔孟此亦至論也然孔孟之道不傳久矣自頤兄弟始發明之而後其道可學而至也不然則或以六經語孟之書資口耳取世資以干祿愈不得其門而入矣今欲使學者蹈中庸師孔孟而禁使不得從頤之學是入室而不由戶也不亦誤乎

尹焞曰先生之學本於至誠其見於言動事爲之間處中有常疏通簡易不爲矯異不爲狷介寛猛合宜莊重有體或說匍匐以弔喪誦孝經以追薦皆無此事衣𨿽防素冠襟必整食𨿽簡儉蔬飯必潔太中年老左右致養無違以家事自任悉力營辦細事必親贍給內外親族八十餘口

又曰於書無所不讀於事無所不能

謝良佐曰伊川才大以之處大事必不動聲色指顧而集矣或曰人謂伊川守正則盡通變不足子之言若是何也謝子曰陜右錢以鉄舊矣有議更以銅者巳而會所鑄子不諭母謂無利也遂止伊川聞之曰此乃國家之大利也利多費省私鑄者眾費多利少盜鑄者息民不敢盜鑄則權歸公上非國家之大利乎又有議增解鹽之直者伊川曰價平則鹽易泄人人得食無積而不售者嵗入必倍矣增價則反是巳而果然司馬公旣相薦伊川而起之伊川曰將累人矣使韓富當國時吾猶可以有行也及溫公大變熙丰復祖宗之舊伊川曰役法當討論未可輕攺也公不然之旣而數年紛紛不能定由是觀之亦可以見其梗槪矣

朱熹書易傳後曰易更三聖而制作不同若包犠氏之象文王之辭皆依卜筮以爲教而其法則異至於孔子之贊則一以義理爲教而不専於卜筮也是豈其故相反哉俗之淳漓旣異故其所以爲教爲法者不得不異而道則未嘗不同也然自秦漢以來考象辭者泥於術數而不得其通簡易之法談義理者淪於空寂而不適乎中正仁義之歸求其因時立教以承三聖不同於法而同於道者則惟伊川之書而巳

又曰易傳義理精字數足無一毫欠闕只是於本義不相合易本是卜筮之書程先生只說得一理

伊川晚年文字如易傳直是盛得水住

晚年所見甚實更無一句懸空說底話今觀易傳可見何嘗有一句不著實

易傳言理甚備象數卻欠在亦有未安處如旡妄六二不耕獲不菑畬只是說一个無所作爲之意易傳卻言不耕而獲不菑而畬謂不首造其事殊非正意

沈元用問和靖伊川易傳何處是切要尹云體用一源顯微無間此是最切要處後舉似李延平延平曰尹說固好然須是看得六十四卦三百八十四爻都有下落方始說得此話

向見敬夫及伯恭皆令學者專讀程易傳往往皆無所得蓋程傳但觀其理而不考卦畫經文則其意味無窮各有用處誠爲切於日用功夫但以卦畫經文考之則不免有可疑者

問程易說得理也太多曰伊川求之太深嘗說三百八十四爻不可只作三百八十四爻解其說也好而今似他解時依舊只作得三百八十四般用

程易難看其用意精密道理平正更無抑揚若能看得有味則其人亦大段知義理矣

易傳明白無難看但伊川以天下許多道理散入六十四卦中若作易看卽無意味惟將來作事看卽句句字字有用處

程先生經解理皆在解語內

伊川有詩解數篇說小雅以後極好

程先生詩傳取義太多詩人平易恐不如此

今只看論語一書何嘗有懸空說底話只爲漢儒一向尋求訓詁更不著聖人意思所以二程不得不發明道理開示學者使昂向上求聖人用心處故放得稍髙

又曰二程之學以大學論語中庸孟子爲標指而達於六經使人讀書窮理以誠其意正其心修其身自家而國以及於天下其道坦而明其說簡而通其行端而實蓋將有以振百代之沈迷而內之聖賢之域

防遺書後曰此書二程門人記其所見聞問答也讀是書者誠能主敬以立其本窮理以進其知使本立而知益明知精而本益固則日用之間且將有以得乎先生之心矣

問遺書中載明道語便自然灑落明決曰自是他見得容易伊川易傳卻只管修攺晚年方出其書若使明道作自無許多事伊川說話如今看來中間寧無小小不同只是大綱統體說得極善如性卽理也一語直是自孔子後惟是伊川說得盡這一句便是千萬世說性根基【並朱子語】

胡安國曰程氏之文於易則因理以明象而知體用之一源於春秋則見諸行事而知聖人之大用於諸經語孟則發其微指而知求仁之方入徳之序程氏之行其行已接物則忠誠動於州裏其事親從兄則孝悌顯於家庭其辭受取捨非其道義則一介不以取與諸人𨿽祿之千鐘不顧也

胡宏曰二公倡久絕之學於今日其功比於孔子作春秋孟子辟楊墨

張栻曰二先生所以教學者不外於居敬窮理二事取其書反覆讀之則可以見蓋居敬有力則其所窮者愈精窮理浸明則其所居益有地二者實互相發也

又曰二先生書完全精粹愈讀愈無窮不可不詳味也又曰伊川之言看得似平易而研窮其味無斁

胡安國曰昔嘗見鄒志完論近世人物因問明道如何曰此人得志使萬物各得其所又問伊川如何曰卻不得比明道又問何以不得比曰爲有不通處後來再論二先生學術志完卻曰伊川見處極髙昔鮮於侁曾問顏子在陋巷不攺其樂不知所樂者何事伊川卻問曰尋常道顏子所樂者何侁曰不過是說所樂者道伊川曰若有道可樂便不是顏子以此知伊川見處極髙

朱子曰此道更前後聖賢其說始備自堯舜以下若不生孔子後人去何處討分曉孔子後若不生孟子亦未分曉後數千載乃始得二程出來發明此理秦漢以下直是說夢

這个道理自孔孟旣沒便無人理防得只有韓文公曽說來又只說到正心誠意而遺了格物致知及至程子始推廣其說工夫精密無復遺慮然程子旣沒門人說得便差都說從別處去與致知格物都不相干是不曽精曉得程子之說耳只有五峯說得精其病猶如此亦緣當時諸公所聞於程子者語意不全或只聞一時之語或只聞得一邊所以其說多差後來卻是集諸家語錄湊起眾說此段工夫方始渾全

國初人便已崇禮義尊經術欲復二帝三代已自勝如唐人但說未透在直至二程此理方說得透

問明道可比顏子伊川可比孟子否曰明道可比孟子孟子才髙恐伊川未到然伊川收束檢制處孟子卻不能及

明道徳性寛大規模廣濶伊川气質剛方文理密察其道𨿽同而造徳各異

故明道嘗爲條例司官不以爲凂而伊川所作行狀乃不載其事明道猶謂靑苗可且放過而伊川乃於西監一狀計較如此可謂不同矣但明道所處乃大賢以上事學者未至而輕議之恐失所守伊川所處𨿽髙然實中人可以跂及學者只當以此爲法則庶乎其寡過矣

今之想象大程者當識其明決中和處小程者當識其初年嚴毅晚年又濟以寛平處

天姿大叚髙則學明道若不及明道則且學二程橫渠橫渠最親切二程規模廣大

程先生姿稟髙潔淨不大叚用工夫橫渠姿稟有夾雜偏駁處故大段用工夫

明道之言發明極致通透灑落善開發人伊川之言卽是明理質慤精深尢耐咀嚼

然明道之言一見便好久看愈好所以賢愚皆獲其益伊川之言乍見未好久看方好故非久於玩索者不能識其味此其自任所以有成人材尊師道之不同

明道渾然天成不犯人力伊川功夫造極可奪天巧明道說話超邁不如伊川說得的確

書伊川帖曰近世學者閱理不精正坐讀書太艸艸耳況春秋大義數十炳若日星固已見於傳序而所謂不容遺忘者又非先生決不能道也夫三綱五常大倫大法有識以上卽能言之而臨小利害輙巳失其所守正以學不足以全其本心之正是以無所根著而忘之耳旣有以自信其不容遺忘又不覺因事而形於筆札之間非先生之徳盛仁熟左右逢原能及是耶

贊曰規員矩方繩直凖平允矣君子展也大成布帛之文菽粟之味知徳者希孰識其貴【並朱子語】

宋名臣言行錄外集卷三

欽定四庫全書

宋名臣言行錄外集卷四

宋李幼武纂集

張載橫渠先生明公

字子厚先世大梁人後寓鳳翔嘉祐二年登進士第爲祁州法遷丹州雲巖縣令除渭州僉判熙寧二年冬被召除崇文校書明年移疾歸十年春復召還同知太常禮院議禮不合復以疾歸卒年五十八

少孤無所不學喜談兵當康定用兵時年十八慨然以功名自許上書謁範文正公一見知其逺器欲成就之責之曰儒者自有名教可樂何事於兵因觀讀中庸先生讀其書𨿽愛之猶未以爲是也又訪諸釋老之書反求之六經嘉祐初見二程於京師共語道學先生渙然自信曰吾道自足何事旁求乃盡棄異學淳如也

呂與叔作行狀一作盡棄其學學焉尹焞言之伊川曰表叔平生議論謂頥兄弟有同處則可若謂學於頥兄弟無是事頃年屬與叔刪去之不謂尙存幾於無忌憚矣

尹焞云先生昔在京座虎皮說易聴從甚眾一夕二程至論易次日先生撤去虎皮曰吾平日爲諸公說者皆亂道有二程近到深明易道吾所弗及汝輩可師之

在雲巖政先惇本善俗知京兆王公樂道延致郡學先生教人以徳語學者孰能少置意科舉相從於堯舜之域聞法語亦多從之者

神宗卽位二年呂晦叔薦之曰張某學有本原西方之學者皆宗之上卽命召見上問治道皆以漸復三代爲對

他日見執政語之曰新政之更懼不能任事求助於子何如先生曰朝廷將大有爲天下士願與下風若與人爲善則孰敢不盡如教玉人追琢則人亦故有不能執政嘿然所語多不合寖不悅

命校書崇文辭復按獄浙東或曰張某以道徳進不宜使之治獄執政曰淑問如臯陶猶獻囚此何傷獄成還朝防弟天褀以言得罪先生益不安乃謁告西歸

歸居於橫渠故居終日危坐一室左右簡編俯而讀仰而思有得則記之或中夜起坐取燭以書其志道精思未始須臾息亦未始須臾忘也

學者有問多告以知禮成性變化气質之道學必如聖人而後已聞者莫不動心有自得之者窮神化一天人立大本斥異學自孟子以來未之有也嘗謂門人曰吾學旣得於心則修其辭命辭命無差然後斷事斷事無失吾乃沛然精義入神者豫而已矣

熙寧九年秋集所立言謂之正防出示門人曰此書予歷年致思之所得其言殆與前聖合大要發端示人而已其觸類廣之則吾將有待於學者正如老木一株枝別固多所少者潤澤華葉耳

慨然有意三代之治論治人先務未始不以經界爲急講求法制粲然備具要之可以行於今如有用者舉而措之耳嘗曰仁政必自經界始方與學者議古之法共買田一方畫爲數井推先王之遺法明當今之可行皆有志未就

公去朝築室南山下敝衣蔬食専精治學以知人而不知天爲賢人而不爲聖人自秦漢以降學者之大獘也故其學尊禮貴徳安命樂天時以爲難公持論不變也

先生气質剛毅徳盛貌嚴然與人居久而日親其治家接物大要正已以感人人未之信反躬自治不以語人𨿽未有諭安行而無悔故識與不識聞風而畏聞人之善喜見顏色答問學者𨿽多不倦有不能者未嘗不開其端有可語者必丁寧以誨之惟恐其成就之晚

再移疾西歸過洛見二程曰某病不起尙可及長安也行至臨潼沐浴更衣而寢及旦視之亡矣

公卒門人欲諡爲明誠中子以質明道明道以問溫公溫公復書曰子厚平生用心欲率今世之人復三代之禮郊特牲曰古者生無爵死無諡爵謂大夫以上也檀弓記禮所由失以謂士之有誄自孫賁父始子厚官比諸侯之大夫則宜諡矣然曾子問曰賤不誄貴幼不誄長禮也惟天子稱天以誄之諸侯相誄猶爲非禮況弟子而誄其師乎孔子沒哀公誄之不聞弟子復爲之諡也今諸君欲諡子厚恐不合於古禮非子厚之志與其以陳文範陶靖節王文中孟貞曜爲比其尊之也曷若以孔子爲比乎

明道詩哭之曰嘆息斯文約共修如何夫子便長休東山無復蒼生望西土誰供後學求千古聲名聨棣蕚二年零落去山丘寢門慟哭知何恨豈獨交親念舊遊

朱晦翁贊之曰蚤悅孫吳晚逃佛老勇撤臯比一變至道精思力踐妙契疾書訂頑之訓示我廣居

先生言書多閱而好忘者只爲義理未精耳理精則須記了無去處也仲尼一以貫之蓋只著一義理都貫卻學者但養心識明靜自然可見死生存亡皆知所從來胸中瑩然無疑止此理爾孔子言未知生焉知死只略言之死之事只生是也更無別理

富貴之得不得天也至於道徳則在已求之而無不得者也

學者不可謂少年自緩便是四十五十二程從十四嵗時便鋭然欲學聖人今盡及四十未能及顏閔之徒小程可如顏子然恐未如顏之無我

謂範巽之曰吾輩不及古人病源何在範請問答曰此非難悟設此語者蓋欲學者存意之不忘庶防心寖熟有一日脫然如大寐之得醒耳

朱子雲橫渠此意正要學者將此題目時時省察使之積久貫熟而自得之耳非謂只要如此說殺也

又言義理有疑卽濯去舊見以來新意

朱曰此說甚當最有理若不濯去舊見何處得新意來今學者有二種病一是主自家意思一是舊有先入之說𨿽欲擺脫亦被他自來相尋

曰讀書少則無由考校得義精蓋書以維持此心一時放下則一時徳性有懈讀書則此心常在不讀書則終看義理不見書須成誦精思多在夜中或靜坐得之不記則思不起但通貫得大原後書亦易記所以觀書者釋已之疑明已之未達每見每加新益則學易進矣於不疑處有疑方是進

朱曰近覺先生成誦之說最爲捷俓蓋未論看得義理如何且是收得此心有歸著處不至走作然亦湏是専一精研使一書通透爛熟都無記不起處方可別換一書乃爲有益

又曰言有教動有法晝有爲宵有得瞬有養息有存朱曰此語極好君子終日幹幹不可食息間亦不必終日讀書或靜坐存養亦是天地之生物以四時運動春生夏長同是不息及至秋冬凋落亦只藏於其中故明年復生若使至秋冬已絕則來春無緣復有生意學者常喚令此心不死則日有進

曰爲天地立心爲生民立極爲前聖繼絕學爲萬世開太平

朱曰此道自孟子後千有餘嵗若天不欲此道復明則不使今人有知者旣使人有知者則必有復明之理此皆先生以道自任之意

明道曰子厚以禮教學者最善使學者先有所據守子厚賦髙才其學更先從雜博中來

伊川曰子厚謹嚴才謹嚴便有迫切气象無寛舒之气上蔡雲橫渠嘗言吾十五年學个恭而安不成明道曰可知是有多少病在

又雲橫渠教人以禮爲先大要欲得正容謹節意謂世人污漫無守便當以禮爲地教他人就上面做功夫然其門人下稍頭溺於刑名度數之間行得來因無所見處如喫木札相似更沒滋味遂生厭倦故其學無傳之者

明道嘗與橫渠在興國寺講論終日而曰不知舊日曽有甚人於此處講此事

先生銘其書室之兩牖東曰砭愚西曰訂頑伊川曰是起爭端不若止曰東西銘

明道曰西銘某得此意只是須得子厚如此筆力他人無緣做得孟子已後未有人及此得此文字省多少言語要之仁孝之理備於此須臾而不於此則便不仁不孝也

西銘原道之宗祖自孟子後未見此書

觀西銘能養浩然之气者

遊酢得西銘讀之卽渙然不逆於心曰此中庸之理也能求之語言之外者也又論毅曰西銘言之道

訂頑之言極純無雜秦漢學者所未到【伊川語】

訂頑意極完備乃仁之體也學者體此意令有諸已其地位已髙到此地位自別有見處不可窮髙極逺恐於道無補也

訂頑立心便達天徳

問西銘如何伊川曰此橫渠文之粹者也曰充得盡時如何曰聖人也橫渠能充盡否曰言有多端有有徳之言有造道之言有徳之言說自已事如聖人言聖人事也造道之言則智足以知此如賢人說聖人事也橫渠道盡髙言盡醇自孟子後儒者都無他見識

楊時致伊川書曰西銘言體而不及用恐其流遂至於兼愛伊川答之曰橫渠之言誠有過者乃在正防西銘推理以存義廣前聖所未發與性善養气之論同功豈墨氏之比哉西銘明理一而分殊墨氏則二本而無分分殊之獘私間而失仁無分之罪兼愛而無義分立而推理一以止私勝之流仁之方也無別而迷兼愛以至於無父之極義之賊也子比而同之過矣且彼欲使人推而行之本爲用也反謂不及不亦異乎

伊川答先生書曰所論大槪有苦心極力之象而無寛裕溫柔之气非明睿所照而考索至此故意屢偏而言多窒小出入時有之明所照者如目所覩纎防盡識之矣考索至者如揣料於物約見彷佛耳能無差乎更望完養思慮涵泳義理他日自當條暢

南軒與朱子書曰西銘近日常讀理一分殊之指龜山後書終未之得蓋斯銘之作政爲學者私勝之流昧夫天理之本然故推明理一以極其用而其分之殊自不可亂蓋如以民爲同胞謂尊髙年爲老其老慈孤幼爲幼其幼是推其理一而其分固自在也故曰分立而推理以止私勝之流仁之方也龜山以無事乎推爲理一引聖人老者安之少者懷之爲說恐未知西銘推理一之指也

朱子答曰天地之間理一而已然乾道成男坤道成女二气交感化生萬物則其大小之分親疎之等至於十百千萬而不能齊也不有聖賢者出孰能合其異而反其同哉西銘之作意蓋如此程子以爲明理一而分殊可謂一言而蔽之矣蓋以乾爲父坤爲母有生之類無物不然所謂理一也而人物之生血脈之屬各親其親各子其子則其分亦安得而不殊哉一統而萬殊則𨿽天下一家中國一人而不流於兼愛之蔽萬殊而一貫則𨿽親疎異情貴賤異等而不梏於爲我之私此西銘之大指也觀其推親親之厚以大無我之公因事親之誠以明事天之道蓋無適而非所謂分立而推理一者夫豈専以民吾同胞長長幼幼爲理一而必黙識於言意之表然後知其分之殊哉且所謂稱物平施者正謂稱物之宜以平吾之施云爾若無稱物之義則亦何以知夫所施之平哉龜山第二書蓋欲發明此意然言不盡而理有餘也故愚得因其說而遂言之

朱曰熹旣爲西銘解後得尹氏書云楊中立答伊川論西銘書有釋然無惑之語伊川讀之曰楊時也未釋然乃知此論所疑第一書之說伊川蓋亦未之許也

龜山語錄有曰西銘理一而分殊知其理一所以爲仁知其分殊所以爲義所謂分殊猶孟子言親親而仁民仁民而愛物其分不同故所施不能無差等耳或曰如是則體用果離而二矣曰用未嘗離體也以人觀之四肢百骸具於一身者體也至其用處則首不可以加屨足不可以納冠蓋卽體而言分已在其中矣此論分別異同合有歸趣大非答書之比豈其年髙徳盛而所見始益精歟因復表而出之以明答書之說誠有未釋然者而龜山所見蓋不終於此而已也

問西銘曰更須仔細看他說理一而分殊而今道天地不是父母父母不是天地不得分明是一理乾道成男坤道成女則凡天下之男皆幹之气凡天下之女皆坤之气從這理便徹上徹下都便是一个气【下並朱子語】

西銘自首至末皆是理一分殊乾父坤母固是一理分而言之便見乾坤自乾坤父母自父母

問自惡防酒至勇於從而順令此六聖賢事可見理一分殊乎曰惡防酒育英材是事天顧養及錫類則是事親每一句皆存兩義推類可見

問天地之塞如何是塞曰塞與帥字皆張子用字之妙處塞乃孟子塞天地之間體乃孟子气體之充者有一毫不滿不足之處則非塞矣帥卽志气之帥而有主宰之意

西銘一篇正在天地之塞吾其體天地之帥吾其性兩句

乾爲父坤爲母便是理一而分殊予玆藐焉混然中處便是分殊而理一

西銘有个劈下來底道理有个橫截斷底道理竊意當時語意似謂每句直下而觀則事天事親之理皆在焉全篇中斷而觀之則上専是事天下専是事親各有攸屬

問向日曽以西銘仁孝之理請問防令截斷橫看後來見得孝是發見之先仁是天徳之全事親如事天卽是孝自此推之事天如事親卽仁矣老吾老幼吾幼自老老幼幼之心推之至於疲癃殘疾皆如兄弟顚連而無告乃始盡故以敬親之心不欺闇室不媿屋漏以敬其天以愛親之心樂天循理無所不順以安其天方始謂之性竊意橫渠大意只是如此不知是否曰他不是說孝是將孝來形容這仁事親底道理便是事天底樣子人且逐日自把身心來體察一徧便見得吾身便是天地之塞吾性便是天地之帥許多人物生於天地之間同此一气同此一性便是吾兄弟黨與大小等級之不同便是親疎逺近之分故敬天當如敬親戰戰兢兢無所不至愛天當如愛親無所不順天之生我安頓得好令我富貴崇髙便如父母愛我當喜而不忘安頓得不好令我貧賤憂戚便如父母欲成就我當勞而不怨或曰先生謂事親是事天底樣子說盡西銘之意矣

知化則善述其事窮神則善繼其志這志便只是那天地帥吾其性底志爲人子便要述得父之事繼得父之志如此方是事親如事天便要述得天之事繼得天之志方是事天若是違了此道理便是天之悖徳之子若害了這仁便是天之賊子若思濟惡不悛便是天之不才之子若能踐形便是天地克肖之子這意思血脈都是從天地之塞吾其體天地之帥吾其性說要都是這兩句若不是這兩句則天自是天我自是我有何干涉吾其體吾其性有我去承當之理

問潁封人之錫類申生其恭二子皆不能無失處豈能盡得孝道曰西銘本不是說孝只是說事天但推事親之心以事天耳二子就此處論之誠是如此蓋事親卻未免有失處若天道純然則無失之處只是推此心以奉事之耳

問無逃而待烹申生未盡子道何故取之曰天不到得似獻公也人有妄天則無妄若教自家死便是理合如此只得聴受之

問西銘只是仁孝繼志述事曰是以父母比干坤主意不是說孝只是以人所易曉者明其所難曉者耳

問西銘専爲理言不爲分設曰西銘書橫渠所以示人至爲深切而伊川又以理一分殊贊之言𨿽至約而理則無餘矣蓋幹之爲父坤之爲母所謂理一者也然乾坤者天下之父母也父母者一身之父母則其分不得不殊矣故以民爲同胞物爲吾與者自其天下之父母者言之所謂理一者也然謂之民則非眞以爲吾之同胞謂之物則非眞以爲我之同類矣此自其一身之父母者言之所謂分殊者也又以其曰同胞曰吾與曰宗子曰家相曰老曰幼曰聖曰賢曰顚連而無告則於其間又有如是等差之殊哉但其所謂理一者貫乎分殊之中而未始相離耳此天地自然古今不易之理夫子始發明之非一時救獘之言姑以彊此而弱彼也

問西銘止以假塗非終身之學曰西銘之言指吾體性之所自來以明父乾母坤之實極樂天踐形窮神知化之妙以至於無一行之不慊而沒身焉故伊川以爲充得盡時便是聖人恐非専爲學者一時所見而發也

問龜山語錄曰西銘理一爲仁分殊爲義曰仁只是流出來底便是仁各自成一个物事底便自義仁只是那流行處義只是那當做處

西銘理一而分殊不是伊川說破也難理防【並朱子語】橫渠著正防時處處置筆硯得意卽書明道云子厚卻如此不熟【上蔡語錄】

問橫渠曰由太虛有天之名由气化有道之名合虛與气有性之名合性與知覺有心之名曰本只是一个太虛漸漸細分說得宻耳太虛便是這四者之總體而不雜乎四者而言由气化有道之名气化是那陰陽造化四時寒暑晝夜雨露霜雪山川木石金水火土皆是這个便是那太虛只是便雜卻气化說𨿽气化而實不離乎太虛未說到人物各具當然之處【朱子語】

問太虛便是太極圖上面底圓圏气便是圓圏裏陰陽靜動否曰然又曰合虛與气有性之名有這气道理便隨在裏面無此气則道理無安頓處如水中月須是有此水方映得那天上月若無此水終無此月也心之知覺又是那气之虛虛底聰明視聴作爲運用皆是有這知覺方運用得道理所以橫渠說人能道是心能盡性非道人是性不知檢心

論正防說道體處如太和太虛虛空云者正是說气說聚散處其流乃是个大輪回蓋其思慮考索所至非性分自然之知若語道理惟周子說無極而太極最好如由太虛有天之名由气化有道之名合虛與气有性之名合性與知覺有心之名亦說得有理由气化有道之名如所謂率性之謂道是也然使明道形容此理必不如此說伊川所謂橫渠之言誠有過者乃在正防以淸虛一大爲萬物之原有未安等語槪可見矣

又曰虛是說理橫渠之言大率有未瑩處有心則自有知覺又何合性與知覺之有

問說太和所謂道一段考索許多亦好其後乃云不如野馬紛紛不足謂之太和卻說倒了曰彼以太和狀道體與發而中節之和何異

問正防中說得有病處還是他命辭不出有差還是見得差曰他是見得差

正防是窮盡萬物之理

熹自十四五時讀程張書至今四十餘年但覺其義之深指之逺而近世紛紛所謂文章議論者殆不足復過眼信乎孟氏以來一人而已然非用力之深者亦無以信其必然也舊嘗擇其言之近者別爲一書名近思錄云

問橫渠似孟子否曰橫渠嚴宻孟子宏闊橫渠之學是苦心得之乃是致曲

問孟子平正橫渠髙處太髙僻處太僻曰是

橫渠用工親切程氏規模廣大學者用工要當如此也橫渠之於程子猶伯夷伊尹之於孔子【並朱子語】

張戩

字天褀橫渠之弟登進士第調陜州閿縣簿移鳳翔普潤縣令攺知懷安軍金堂縣轉太博熙寧二年爲禦史裏行明年出知公安縣攺夏縣監鳳翔司竹監九年卒年四十七

知金堂誠心愛人旣去而人思之

熙寧初以禦史召進對未嘗不以堯舜三代之事進於上前惻怛之愛無所遷避大要啟君心進有徳謂反經正本當自朝廷始

王安石變法公上疏論非是乞罷條例司及追還常平使者不報並劾曽公亮陳升之趙抃依違不能救正

韓綘代陳升之領條例司公言絳左右狥從王安石與爲死黨遂參政柄李定諂佞自幕官擢臺職陛下惟安石是信今輔以絳之詭隨臺臣又得李定之比繼繼其來芽蘗浸盛臣豈敢愛死而不言哉又言呂惠卿刻薄辧急假經術以文飾姦言附防安石惑誤聖聴不宜勸講君側章十數上最後言今大惡未去橫斂未除不正之司尙存無名之使方授臣今更不敢赴臺供職又詣中書爭之聲色俱厲公亮俛首不答安石以扇掩面而笑公曰某之狂直宜爲參政所笑天下之人笑參政亦不少矣

日錄云公爲裏行請罷條例司因詣中書極陳其事辭气甚厲介甫以扇掩面而笑公怒曰參政笑戩戩亦笑參政所爲事耳豈惟戩笑天下誰不笑之者

嘗與介甫爭辧因舉經語爲證介甫曰安石卻不防讀書賢卻防讀書公不能答伊川曰卻不向道只這个便是不防讀書【遺書】

公篤實寛裕儼然正色𨿽喜慍不見於容然與人居溫厚之意久而益親終日言未嘗及於利樂道人之善而不及其惡樂進已之徳而不事無益之言其淸不以能病人其和不以物奪志常雞鳴而起勉勉矯彊任道力行每若不及徳大容物沛若有餘常自省小過差必語人曰我知之矣公等察之後此不復爲矣

橫渠嘗語人曰吾弟徳性之美吾有所不如其不自假而勇於不屈在孔門之列宜與子夏相後先

伊川雲天祺有自然徳气似个貴人气象只是卻有气短處規規太以事爲重傷於周至卻是气局小

宋名臣言行錄外集卷四﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄外集卷五

宋李幼武纂集

邵雍康節先生

字堯夫其先範陽人徙衡漳又徙共城三十嵗來遊於洛葬其親於伊川遂爲河南人嘉祐中詔舉遺逸畱守王拱辰薦之授試將作監簿熙寧初復求逸士中丞呂誨等復薦之補頴州團練推官三辭不獲而後受命終稱疾不之官十年卒年六十七贈祕書省著作郎元祐中特賜諡

始學於百源堅苦刻厲冬不鑪夏不扇夜不就席者數年衛人賢之先生嘆曰昔人尙友千古而吾未嘗及四方遽可已乎於是走吳適楚過齊魯客梁晉久之而歸曰道在是矣蓋始有定居之意

少時自雄其才慷慨有大志旣學力慕髙逺謂先王之事爲可必致及其學益老徳益劭玩心髙明觀於天地之運化陰陽之消長以達乎萬物之變然後頽然其順浩然其歸在洛三十年始至蓬蓽環堵不蔽風雨躬爨以養其父母居之裕如講學於家未嘗彊以語人而就問者日眾鄕裏化之逺近尊之士人之道洛者有不之公府而必之先生之廬先生徳气粹然與人言必依於仁義忠信樂道人之善而未嘗及其惡故賢者悅其徳不賢者服其化所以厚風俗成人材者先生之功多矣先生之學得之於李挺之挺之得之於穆伯長推其源流逺有端緒而先生淳一不雜汪洋浩大其所自得者多矣

覃思於易夜不設席旦不再食三年而學以大成大名王豫天悅瑰偉博達之士也精於易聞先生之篤志愛而欲教之與語三日得所未聞始大驚服卒捨其學而學焉於書無所不讀著皇極經世六十卷晚猶喜爲詩平易而造於理有擊壤集二十卷自爲之序

居洛四十年安貧樂道自云未嘗攢眉所居寢息處爲安樂窩自號安樂先生又爲甕牖讀書燕居其下旦則焚香獨坐晡時飲酒三四甌防醺便止不使至醉也嘗有詩云斟有淺深存燮理飲無多少系經綸莫道山翁拙於用也能康濟自家身大寒暑則不出每出乘小車用一人挽之爲詩以自詠曰花似錦時髙閣望艸如茵處小車行司馬公贈以詩曰林間髙閣望已久花外小車猶未來隨意所之遇主人喜客則畱三五宿又之一家亦如之或經月忘返𨿽性髙潔而接人無賢不肖貴賤皆懽然如親嘗自言若至大病自不能支其遇小疾得有客對話不自覺疾之去體也學者來從之問經義精深浩博應對不窮思致幽逺妙極道數間與相知之深者開口論天下事𨿽久存心世務者不能及也

與富文忠早相知富初入相謂門下士田棐大卿曰爲我問邵堯夫可出當以官職起之不卽命爲先生處士以遂隠居之志田爲先生言先生不答以詩謝之曰相招多謝不相遺將謂胸中有所施若進豈能禁吏責旣閒安用更名爲願同巢許稱臣日甘老唐虞比屋時滿眼淸賢在朝列病夫無以系安危富終不相忘乃因明堂祫享赦詔天下舉遺逸富意謂河南必以先生應詔時文潞公尹洛以兩府禮召見先生先生不屈遂以福建黃景應詔富不樂奏乞再舉遺逸從之王拱辰尹洛乃以先生應詔穎川薦常秩皆先除試將作監簿先生與秩皆不起富時已丁憂去位矣熙寧二年詔舉遺逸呂誨吳充祖無擇皆薦先生時歐公參政素重秩故穎州再薦秩先生除祕書省校書郎穎州團練推官辭不許旣受命卽引疾不起且以詩答鄕人曰平生不作皺眉事天下應無切齒人斷送落花安用雨裝添舊物豈須春幸逢堯舜爲眞主且放巢由作老臣六十病夫宜揣分監司無用苦開陳秩以職官起時王介甫方行新法天下紛然以爲不便思得山林之士相合秩賜對盛言新法之便乃除諌官以至待制帝浸薄之介甫主之不忘然亦知其爲人矣

始爲隠者之服烏防縚褐見卿相不易也溫公依禮記作深衣冠簮幅巾紳帶每出朝服乘馬用皮匣貯深衣隨其後入獨樂園則衣之嘗謂先生曰先生可衣此乎先生曰某爲今人當服今人之衣溫公嘆其言合理

熙寧三年初行新法天下騷然先生閒居林下門生故舊仕宦四方者皆欲投劾而歸以書問先生先生曰正賢者所當盡力之時新法固嚴能寛一分則民受一分之賜矣投劾而去何益

嘗過士友家晝臥見其枕屏畫小兒迷藏題詩其上云遂令髙臥人欹枕看兒戲蓋熙寧間也

熙寧中洛陽以淸徳爲朝廷尊禮者大臣曰富韓公侍從曰司馬溫公呂申公位卿監以淸徳早退者十餘人好學樂善有行義者幾二十人先生隠居謝聘皆相從忠厚之風聞於天下裏中後生皆知畏亷恥欲行一事必曰無爲不善恐司馬端明邵先生知

富公自汝州得請歸洛養疾築第與先生天津隠居相邇富曰自此可時相招矣先生曰某冬夏不出春秋時間過親舊間公相招未必來不召或自至富謝客戒子曰先生來不以時見先生一日過之富作詩云先生自衛客西畿樂道安閒絕世機再命初筵終不起獨甘窮巷寂無依貫穿百代嘗探古吟詠千篇亦造防珍重相知忽相訪醉和風雨夜深歸富嘗令二靑衣蒼頭掖之以行一日與先生論天下事富喜甚不覺獨步下堂先生不爲起徐指二蒼頭戲富曰忘卻柱杖矣富常患气痞先生曰好事到手畏愼不爲他人做了鬱鬱何益富笑曰此事未易言也蓋爲嘉祐建儲耳富𨿽剛勇遇事詳審不萬全不發先生因戲之富一日有憂色先生問之富曰先生度某之憂安在先生曰豈以安石罷相惠卿參政惠卿凶暴過安石乎富曰然先生曰公無憂安石惠卿本以勢利合勢利相敵將自爲仇矣不暇害他人也未幾惠卿果叛安石富謂先生曰先生識慮絕人逺矣一日薄暮溫公見先生曰明日僧修顒開堂說法富公晦叔欲偕往聴之晦叔貪佛已不可勸富公果往於理未便光後進不敢言先生曷不止之先生曰恨聞之晚矣明日富果往後先生因見富謂曰聞上欲用裴晉公禮起公富笑曰先生以謂某衰病能起否先生曰固也或人言上命公公不起一僧開堂公乃出無乃不可乎富驚曰某未之思也富以先生年髙勸學修養先生曰不能學人胡走亂走也

熙寧癸丑王荀龍仲賢魏公客也因入洛見先生出魏送行詩顏體大書極奇偉先生曰吾少日喜作大字李挺之曰學書妨學道故嘗有詩曰憶昔初書大字時學人飲酒與吟詩若非益友推金石四十五年成一非

洛之交逰年長者拜之年等者友之年少者以子弟待之未嘗少異於人故得人之懽心每嵗春二月出四月天漸熱卽止八月出十一月天漸寒卽止故有詩云時有四不出【大風大雨大暑大寒】防有四不赴【公防葬防生防醵防】每出人皆倒屣迎致𨿽兒童奴皆知尊奉每到一家子弟家人爭具酒饌問其所欲不復呼姓氏但曰吾家先生至也𨿽閨門骨肉間事有未決者亦求教先生以至誠爲之開諭莫不悅服十餘家如先生所居安樂窩以待其來謂之行窩故其沒鄕人挽詩云春風秋月嬉遊處冷落行窩十二家洛陽風俗之美如此

治平間與客散步天津橋上聞杜鵑聲然不樂客問其故則曰洛陽舊無杜鵑今始至有所主客曰何也先生曰不二年上用南士爲相多引南人専務變更天下自此多事矣客曰聞杜防何以知此先生曰天下將治地气自北而南將亂自南而北今南方地气至矣禽鳥飛類得气之先者也春秋書六鷁退飛鸜鵒來巢气使之也自此南方艸木皆可移南方疾病瘴瘧之類北人皆苦之矣至熙寧初其言乃驗

謂本朝五事自唐虞而下所未有者一革命之日市不易肆二克服天下在卽位後三未嘗殺一無罪四百年方四葉五百年無心腹患

熙寧十年夏感防疾气日益耗神日益明笑謂溫公曰雍欲觀化一巡如何溫公曰未應至此先生笑曰死生亦常事耳張橫渠喜論命來問疾因曰先生論命否當推之先生曰若天命則已知之矣世俗所謂命則不知也橫渠曰先生知天命矣載尙何言程伊川曰先生至此他人無以爲力願自主張先生曰平生學道豈不知此然亦無可主張時居正寢諸公議後事於外有欲葬近洛城者先生已知呼伯溫入曰諸公欲以近城地葬我不可當從伊川先塋耳七月初四日大書詩一章曰生於太平世長於太平世死於太平世客問年幾何六十有七嵗俯仰天地間浩然獨無愧以是夜五更捐館

伊川又問從此永訣更有見告乎先生舉兩手示之伊川曰何謂也先生曰面前路徑須令寛路窄則自無著身處況能使人行也【辯惑】

明道言堯夫病革言試與觀化一遭子厚言觀化他人便觀得自家又如何觀得化嘗觀堯夫詩意才做得識道理卻於儒術未見所得

又云堯夫臨終時只是諧謔須臾而去以聖人觀之則亦未是蓋猶有意也比之常人甚懸絕也他疾甚革頥往視之因警之曰堯夫平生所學今日無事否他气防不能答次日見之卻有聲如絲髮來大答云你道生薑樹上生我亦只得依你說是時諸公都在防上議後事他在房間便聞得諸公恐喧他盡出外說話他皆聞得一人云有新報云云堯夫問有甚事曰有某事堯夫曰我將爲収卻幽州也以他人觀之便以爲怪此只是心虛而明故聴得問堯夫未病時不如此何也曰此只是病後气將絕心無念慮不昬便如此又問亦先知死何也曰只是一个不動心釋氏平生只學這个事將這个做一件大事學者不必學他但燭理明自能之只如堯夫事他自如此亦豈嘗學也

元祐中韓康公尹洛請諡於朝常博歐陽棐議曰君少篤學有大志久而後知道徳之歸且以爲學者之患在於好惡先成乎心而挾其私智以求於道則蔽於所好而不得其眞故求之至於四方萬里之逺天地陰陽屈伸消長之變無所不可而必折衷於聖人𨿽深於象數先見黙識未嘗以自名也其學純一而不雜居之而安行之而成平夷渾大不見圭角其自得深矣【云云】按諡法溫良好樂曰康能固所守曰節按晁以道集叔弼後謂以道曰棐從母王宣徽夫人得疾洛陽先妣夫人亟以棐入洛時先公參大政臨行告戒曰洛中有邵堯夫吾獨不識汝爲吾見之棐旣至洛求教先生特謂棐徐道其立身本末甚詳出門揖送猶曰足下其無忘鄙野之人於異日棐伏念先生未嘗辱教一言𨿽欲不忘亦何事耶歸白大人則喜曰幸矣堯夫有以處吾兒也後二十年棐入太常爲博士次當作謚議乃恍然周省先生當時之言落筆若先生之自序無待其家所上文字也

張防述其行略曰先生治易書詩春秋之學窮意言象數之蘊明皇帝王覇之道著書十餘萬言研精極思三十年觀天地之消長推日月之盈縮考陰陽之度數察剛柔之形體故經之以元紀之以防參之以運終之以世又斷自唐虞訖於五代本諸天道質以人事興廢治亂靡所不載其辭約其義廣其書著其防隠嗚呼美矣至矣天下之能事畢矣

明道銘其墓曰嗚呼先生志豪力雄闊步長趍淩髙厲空探幽索隠曲暢旁通在古或難先生從容有問有觀以沃以丰天不憗遺哲人之凶【云云】

晦庵贊其畫像曰天挺人豪英邁蓋世駕風鞭霆歷覽無際手探月窟足躡天根閒中今古醉裏乾坤

二程待太中公訪先生於天津之廬先生攜酒飲月陂上歡甚語其平生學術出處之大致明日明道謂周純明曰昨從堯夫先生遊聴其議論振古之豪傑也惜其無所用於世周曰所言何如曰內聖外王之道也

謂程子曰子𨿽聰明然天下事亦眾矣子能盡知耶子曰天下之事頥所不知者固多然堯夫所謂不知者何事時適雷起堯夫曰子知雷起處乎子曰頤知之堯夫不知也堯夫愕然曰何謂也子曰旣知之安用數推之以其不知故待推而後知堯夫曰子以爲起於何處子曰起於起處堯夫愕然稱善晁以道嘗以書問邵之數於伊川伊川答書云頥與堯夫同里巷居三十餘年世間事無所不問惟未嘗一字及數

先生與商州趙守有舊時章惇作商州令趙厚遇之一日趙請先生與章同防章議論縱橫不知敬先生也因語及洛中牡丹之盛趙因謂章曰先生洛人也知花爲甚詳先生因言洛人以見根撥而知花之髙下者知花之上也見枝葉而知者知花之次也見蓓蕾而知者知花之下也如公所說乃是知花之下也章慙服嘿然趙因謂章從先生學章從先生遊欲傳數學先生謂章須十年不仕宦乃可學蓋不之許也

上蔡云堯夫直是豪才在風塵時節便是偏覇手段如富公身都將相嚴重有威人不敢仰視他將做小兒樣看或問邵所學何如謝曰他只見得天理進退萬物消長之理便敢做大於聖人門下學上達事更不施工所以差卻堯夫精易之數事物之成敗終始人之禍福修短算得來無毫髮差錯如指此屋便知起於何時至某年月日而壊無不如其言然二程不貴其術明道云堯夫欲傳數與某兄弟某兄弟那得工夫要學須二十年工夫堯夫初學於李挺之師禮甚嚴𨿽在一野店飯必襴坐必拜欲學堯夫亦必如此伯淳聞說甚熟一日因監試無事以其說推算之皆合出謂堯夫曰堯夫之數只是加一倍法以此知太都不濟事堯夫驚拊其背曰大哥你怎恁地聰明他日伊川問明道加倍之數曰都忘之矣因嘆其心無偏系者如此

伯溫云邢和叔亦欲從先君學先君略爲開其端倪和叔援引古今不已先君曰姑置是此先天學未有許多言語且當虛心滌慮然後可學此和叔畱別詩有圯下每慙呼孺子牀前時得拜龎公之句先君和云觀君自比諸葛亮顧我殊非黃石公斷章云出人才業尢須惜愼勿輕爲西晉風

上蔡云堯夫之數邢七要學堯夫不肯曰徒長姦雄

程曰顥接人多矣不雜者三人張子厚邵堯夫司馬君實

或問康節詩嘗有莊老之說如何朱子曰便是他有些子這个曰如此莫於道體有異否曰他常說老子得易之體孟子得易之用體用自分作兩截程子謂其不雜以今觀之亦恐未然

程曰堯夫放曠

又曰堯夫猶空中樓閣

朱子曰程子稱之言防得四通八達

又曰堯夫豪傑之士根本不帖帖也

堯夫有詩云頻頻到口防成醉拍拍滿懷都是春又曰梧桐月向懷中照楊栁風來面上吹不止風月言皆有理又曰捲舒萬古興亡手出入幾重雲水身若莊周大抵寓言要入他放蕩之場堯夫卻皆有理故要得從心妄行總不妨堯夫又得詩云聖人喫些兒事其言太急迫此道理平鋪地放著裏何必如此

堯夫之學先從理上推意言象數言天下之理須出於此四者我得此大者則萬事由我無有不定然未必有術要之亦難以治天下國家其爲人則直是無禮不恭

堯夫詩雪月風花未品題他便把這些事便與堯舜三代一般此等語自孟子後無人曽敢如此道來直是無端須信畫前元有易自從刪後更無詩這个意思元古未有人道來【並程語】

朱子曰雪月風花未品題此言事物皆有造化問他說風花雪月莫是曽防意思否朱曰也是見得眼前這个好曰意其有與自家意思一般之意曰也是他有這些子若不然卻淺陋了

問康節心胸如此快活廣大安得如之曰他是甚麼樣工夫【下並朱子語】

問近日學者有厭拘撿樂舒放惡精詳喜簡便者自謂慕堯夫爲人如何曰邵子這道理豈易及哉他胸襟中有這个學能包括宇宙終始古今如何不做得大放下得今人卻恃个甚復敢如此因誦其詩云日月星辰髙照耀皇王帝伯大鋪舒可謂人豪矣

言康節爲人須極防處置事爲他神閒气定不動聲气須處置得別蓋他气質本來淸明又養得來純厚又不曽枉用了心他用心都在要上爲他靜極了看得天下事理精明嘗於百原深山中辟書齋獨處其中王勝之嘗乘月訪之必見其燈下正襟危坐𨿽夜深亦如之若不是養得至靜之極如何見得道理到此

他看見天下之事才上手來便成四截其先後緩急莫不有定動中機會事到面前便處置得下康節甚喜子房以爲子房善藏其用以老子爲得易之體孟子爲得易之用合二者而用之想見善處事

康節詩盡好看問舊見無垢引心贊云廓然心鏡大無倫盡此規模有幾人我性卽天天卽性莫於防處起經綸不知如何曰是殆非康節之詩也林少穎云朱內翰子發作也如康節雲天向一中分造化人從心上起經綸多少平易實見得者自別又問一中分造化曰本是一个而消息盈虛便生陰陽事事物物皆恁地

邵詩云眞樂攻心不柰何熹謂此非眞樂也眞樂便不攻心如顏子之樂何嘗恁地

先生誦其詩云施爲欲作千鈞弩磨礪當如百錬金問千鈞弩如何曰只是不妄發如子房在漢謾說一句當時承當者便須百碎

問邵詩云須探月窟方知物未躡天根豈識人又先生贊之云手探月窟足躡天根莫只是說陰陽否答云先天圖自復至幹陽也自姤至坤陰也陽生人陰生物手探足躡亦無甚意義但姤在上復在下上故言手探下故言足躡

或誦其詩云若論先天一事無後天方要著工夫先生問如何是一事無對曰出於自然不用安排先生嘿然

問康節男子吟曰詩乃是說他先天圖數之從起處天根月窟指復姤二卦而言

先天乃伏羲本圖非康節自作𨿽無言語而所該甚廣凡今易中一字一義無不自其中流出者太極卻是濓溪自作發明易中大槪綱領意思而巳故論其格局則太極不如先天之大而詳論其義理則先天不如太極之精而約蓋合下規模不同而太極終在先天範圍之內又不若彼之自然不假思慮安排也若以數言之則先天之數自一而二自二而四自四而八以爲八卦太極之數亦自一而二剛柔自二而四剛善剛惡柔善柔惡遂加其一以爲五行而遂自及於萬物蓋物理本同而象數亦無二致但推得有大小詳略耳

周子從理處觀邵子從數上觀皆只是此理

問先天圖陰陽自兩邊生若將坤爲太極與太極圖不同如何曰他自據他意思說卽不曽契勘濓溪底若論他太極中間虛者便是他亦自說圖從中起今不合披橫圖在中間塞卻待取出放外他邊生者卽是陰根陽陽根陰這个有對從中出卻無對

問先天圖有自然之象數伏羲當初亦不知其然否曰也不見得如何但圓圖是有些子造作模樣如方圖只是據見在底畫圓圖便是就這中間抝做兩截恁地轉來底是奇恁地轉去底是偶便有些不甚依他當初畫底然伏羲當初也只見个太極下面有个陰陽便知是一生二二又生四四又生八恁地推將去做成這物事

先天圖一日有一个恁地道理一月有一个恁地道理以至合元會運世十二萬九千六百嵗亦只是這个道理

先天圖今所冩者是以一嵗之運言之若大而古今十二萬九千六百年亦只是這圏子小而一日一時亦只是這圏子都從復上推起去

問圖𨿽無文終日言之不離乎是何也曰一日有一日之運一月有一月之運一嵗有一嵗之運大而天地之終始小而人物之生死逺而古今之世變皆不外乎此

先天圖傳自希夷又自有所傳蓋方士技術用以修煉參同契所言是也

邵子天地定位否泰反類一詩正是發明先天圓圖之義

此圖只是精防不起於康節希夷以前巳有只是祕而不傳

問圖心法也圖皆自中起萬事萬化生乎心何也曰其中間白處便是太極三十二陰三十二陽便是兩儀十六陰十六陽底便是四象八陰八陽底便是八卦

康節云先天圖心法皆從中起且只說圓圖又云文王八卦應地之方這是見他不用卦生底次第序四正卦出四角似那云云意思

問邵之學似揚雄如何曰數言

熹看康節易了都看別人底不得他說那太極生兩儀兩儀生四象人都無甚妙只是從來更無人識揚子太一三方九州二十七部八十一家亦只是這个他卻識只是以三爲數皆無用了他也只是見得一个粗底道理後人便都無人識

太元擬易方州部家皆自三數推之爲之首一以生三爲三方三生九爲九州九生二十七爲二十七部九九乘之斯爲八十一家首之以八十四所以凖六十四卦贊之以七百二十九所以凖八十四爻無非三數推之康節之數州是加倍之法

康節其初想只是得太極生兩儀兩儀生四象心只管在那上轉久之理自透徹想見一舉眼便成四片其法四之外又有四焉凡物才過到二之半時便煩惱了蓋已漸趨於衰也謂如是花方蓓蕾則知其將盛旣開則知其將衰其理不過如此理在數內數又在理內康節是見得一个盛衰消長之理故能知之若說他知得甚事如歐陽叔弼定謚之類此知康節之淺者也

問康節數學曰且未須理會數自是有此理有生便有死有盛必有衰且如一朶花含蘂時是將開略放時是正盛爛熳時是衰謝又如看人卽其气之盛衰便可以知其生死蓋其學本於明理若曰渠能知未來事則與世間占覆之術何異其去道逺矣其知康節者末矣蓋他玩得此理熟了事物到面前便見更不待思量

康節以四起數疊疊推去自易以後無人做得一物如此整齊包括得盡想他每見一物便成四片了但才到二分以上便怕乾卦方中便知有个姤卦來蓋緣他於起處推將來至交接處看得分曉

康節易數出於希夷他在靜中推見得天地萬物之理如此又與他數合所以自樂

問康節善談易見得透徹曰然伊川又輕之嘗有柬與橫渠云堯夫說易好聴今夜試來聴他說看某謂此便見伊川不及孔子處只觀孔子便不如此

伊川之學於大體瑩徹而小節目猶有疏處康節能盡得事物之變而大體乃有未粹

易是互相博易之義觀先天圖可見東邊一畫陰便對西邊一畫陽蓋東一邊本皆是陽西一邊本皆是陰東邊陰畫皆是自西邊來西邊陽畫皆是自東邊來姤在西是東邊五畫陽過復在東是西邊五畫陰過互相博易而成易之變𨿽多般然此是第一變問程子所謂易只說反復往來上下者莫便是指此言之否曰看得來程子之意又別邵子所謂易程子多理會他底不得蓋他只據理而言都不曽去問他

聖人說數說得疏到康節說得宻了他也從一陰一陽起頭他卻做陰陽太少幹之四象剛柔太少坤之四象又是那八卦他說這易將那元亨利貞全靠著那數三百八十四爻管定那許多數說得太宻了易中只有个奇偶之數是自底大衍之數卻是用以揲蓍底康節盡歸之數所以二程不肯問他學若是聖人用數不過如大衍之數便是他須要先揲蓍以求那數起那卦數是恁地起卦是恁地求

王天悅雪夜見康節於山中猶見其儼然危坐蓋其心地虛明所以推得天地萬物之理其數以陰陽剛柔四者爲凖四分爲八八分爲十六隻管推之無窮有太陽太陰少陽少陰太剛太柔少剛少柔今人推他數不行亦是無他胸中所見

皇極經世紀年甚有法史家多言秦廢太后逐穰侯經世書只言秦奪宣太后權伯恭極取之蓋實不曽廢來

皇極經世以元經防以防經運以運經世

問天開於子地辟於丑人生於寅是如何曰此是邵子皇極經世中說今不可知他只以數推得是如此他說寅上生物是到寅上方有人物也有一元十二防三十運十二世十二萬九千六百年爲一元嵗月日時元防運世皆自十二而三十自三十而十二至堯時防已在已午之間今則及未至戌上說閉物到那里則不復有人物矣

問易與經世書同異曰易是卜筮經世是推步是一分爲二二分爲四四分爲八八分爲十六十六分爲三十二又從裏面細推去

問經世書水火土石只是金否曰他分天地間物事皆是四如日月星辰水火土石雨風露雷皆是相配

邵之學只把元防運世四字貫盡天地萬物

邵之學其骨髓在皇極經世其花艸便是詩又云其詩多說閒靜樂底意思太煞把做事了先生曰這个未說聖人只顏子之樂亦不恁地

邵之歷十二萬九千六百分大故宻今歷家所用只是萬分歷萬分歷已自是多了他如何肯用十二萬分

康節之學抉摘窈防與佛老之言豈無一二相似而卓然自信無所污染此其所見必有端的處

康節之學本於明理

因論其學曰似老子只是自要尋个寛閒快活處人皆害不得後來張子房亦是如此方眾人紛挐擾擾時他自在背處

莊子比康節見較髙气較豪康節又有規矩

或問先生須得堯夫先知之術先生久之答曰吾之所知者惠迪吉從逆凶滿招損謙受益若是明日晴後日雨吾安能知耶

康節曰思慮未起鬼神莫知不由乎我更由乎誰此間有術者遇人來問事心下黙念則他說相應不念則說不應問姓幾畫口中黙數則他說便著不數者說不著

宋名臣言行錄外集卷五

欽定四庫全書

宋名臣言行錄外集卷六

宋李幼武纂集

呂希哲

字原明正獻公之長子以恩補官元祐中除兵部員外郎充崇政殿說書紹聖初出知太平州坐黨謫居和州徽宗初復官知單州召爲光祿少卿直祕閣知曹州尋奪職知相州邢州奉祠政和中卒年七十八

正獻居家簡重寡黙不以事物經心而申國夫人性嚴有法度𨿽甚愛公然教公事事循蹈規矩甫十嵗祁寒暑雨侍立終日不命之坐不敢坐也日必冠帶以見長者平居𨿽天甚熱在父母長者之側不得去巾襪袴衣服惟謹行步出入無得入茶肆酒肆市井里巷之語鄭衛之音未嘗一經於耳不正之書非禮之色未嘗一接於目正獻倅潁州歐陽文忠適知州焦先生千之伯彊客文忠所嚴毅方正正獻招之使教諸子諸生少有過差先生端坐召與相對終日竟夕不與之語諸生恐懼畏服先生方略降辭色時公方十餘嵗內則正獻與申國夫人教訓如此之嚴外則焦先生化導如此之篤故公徳器成就大異眾人公嘗言人生內無賢父兄外無賢師友而能有成者少矣

始從胡安定於太學後徧從孫復石介李覯又從王安石學安石以爲凡士未官而事科舉者爲貧也有官矣而復事科舉是僥幸富貴利達學者不由也公聞之遽棄科舉一意古學始與伊川俱事胡瑗公少程一二嵗察其學問淵源非他人比首以師禮事之而明道橫渠孫覺李常皆與公逰由是知見日益廣大然公亦未嘗専主一說不私一門務略去枝葉一意涵養直截徑捷以造聖人専慕曽子之學盡力乎其內者其讀經書平直簡要不爲辭說以知言爲先自得爲本躬行爲實不尙虛言不爲異行

正獻嘗語張耒曰此子不欺闇室守官京師不謁臺諌遇遷轉卽一見執政過此不見也

正獻廣用當世賢士人之有一善無不用也嘗以數幅紙書當世名士姓名旣而失之後復見此紙則所書人悉用之矣嘗親書遺公曰當世善士無不用者獨爾以吾故不得用亦命也

爲說書凡二年日夕勸導人主以修身爲本修身以正心爲本心正意誠天下自化不假他術身不能修𨿽左右之人且不能諭況天下乎

除諌官累辭未獲蘇子瞻在邇英戲謂公曰法筵龍象當觀第一義公笑而不答退謂範淳父曰若辭不獲命必以楊畏爲首時畏方在言路以險詐自任頗爲子瞻所厚公故及之

晚居宿州眞揚間十餘年衣食不給有至絕糧數日者處之晏然靜坐一室家事一切不問不以毫髮事托州縣在和州嘗作詩云除卻借書沽酒外更無一事擾公私閒居日讀易一爻徧考古今諸儒之說黙坐沈思隨事解釋夜則與子孫評論古今商確得失久之方罷

嘗云自少官守處未嘗幹人舉薦以爲後生之戒仲父舜從守官會稽人或譏其不求知者仲父對詞甚好雲勤於職事其他不敢不愼乃所以求知也

行巳務自省察校量以自進益晚年嘗言十餘年前在楚州橋壊墮水中時覺心動數年前大病已稍稍勝前今次疾病全不動矣其自力如此

晚年習靜𨿽驚恐顚沛未嘗少動自歷陽赴單守過山陽渡橋橋壊轎人俱墜浮於水而公安坐轎上神色不動從者有溺死者徐仲車先生時年幾七十矣作我敬詩贈公曰我敬呂公以其徳齒敬之愛之何時已已美哉呂公文在其中見乎外者古人之風惟賢有徳神相其祉何以祝公勿藥有喜

爲郡令公帑多蓄鰒魚諸幹物及筍幹蕈幹以待賔客以減雞鴨等生命也

爲人處事皆有長久之計求方便之道只如病中風人口不能言手不能書而養疾者乃問所欲病者旣不能答適足增苦故公嘗教人每事作一牌子如飲食衣裳寒熱之類及常所服藥【如理中元之類】常所作事【如梳頭洗手之類及作人親等書】病者取牌子以示人則可減大半之苦凡公爲人處事每如是也

仙源嘗言與公爲夫婦相處六十年未嘗一日有面赤自少至老𨿽袵席之上未嘗戲笑

嘗言世人喜言無好人三字者可謂自賊者也包孝肅尹京時民有自言以白金百兩寄我者死矣予其子其子不肯受願召其子予之尹召其子辭曰亡父未嘗以百金委人也兩人相讓久之公言觀此事而言無好人者亦可以少媿矣人皆可以爲堯舜蓋觀於此而知之

言後生初學自須理會气象气象好時百事是當气象者辭令容止輕重疾徐足以見之矣不惟君子小人於此焉分亦貴賤壽夭之所由定也

又說攻其惡無攻人之惡蓋自攻其惡日夜且自防檢絲毫不盡卽不慊於心矣豈有工夫防檢他人耶

又言凡與交防書問其父祖知名於世者須避其名諱凡作書須先思及書之於幾然後作書文潞公與故舊欵接一坐未嘗犯其祖父諱

或問公爲小人所詈辱當何以處之曰上焉者知人與已本一何者爲詈何者爲辱自然無忿怒心也下焉者且自思曰我是何等人彼爲何等人若是答他卻與此人等也如此自處忿心亦自消也

朱子曰呂公家傳深有警悟人處前輩涵養深厚乃如此但其論學殊有病如雲不主一門不私一說則博而雜矣如雲直截勁捷以造聖人則約而陋矣舉此二端可見其本末之皆病此所以流於異學而不自知其非耶而作此傳者又自有不可曉者如雲𨿽萬物之理本末一致而必欲有爲此類甚多不知是何等語又義例不明所載同時諸人或名或字或褒或貶皆不可考至如蘇公則前字後名尢無所據豈其學無綱領故文字亦象之而然耶最後論佛學尢可駭嘆程門千言萬語只要見儒者與釋氏不同處而呂公學於程氏意欲直造聖人盡其平生之力乃反見得佛與聖人合豈不背戾之甚哉夫以其資質之粹美涵養之深厚如此疑若不叛於道而窮理不精錯繆如此流傳於世使有志於道而未知所擇者坐爲所悞蓋非特莠之亂苗紫之亂朱而已也

朱光庭

字公掞河南偃師人登嘉祐二年進士第調萬年簿文潞公舉應制科會仁宗升遐罷試丁艱服除爲修武令攺坦曲令以樞臣薦召對呂汲公守長安辟僉判司馬溫公薦召爲左正言遷左司諌拜右諌議遷給事中除集賢修撰知亳州復召爲給事後知潞州遷集賢院學士紹聖元年卒年五十八

初受學於安定告以爲學之本主於忠信公終身力行之後又從二程於洛其所聞以格物致知爲進道之門正心誠意爲入徳之方公服行之造次不忘常謂百世以俟聖人而不惑者惟孔孟爲然故力排異端以扶正道

簿萬年數假邑事邑人謂之明鏡時程伯淳簿鄠縣張山甫簿武功皆以才名稱關中謂之三傑

神宗召對言陛下卽位以來更張法度臣下行之或非聖意故有便不便誠能去其不便則天下均被福矣

溫公薦爲左正言首以辧大臣忠邪爲言又請天子燕閒與儒臣講習罷提舉常平官不散靑苗廣儲蓄備水旱太學置明師以養人材論奏無虛日

太皇太后嘉公正直諭以朝政闕失當安心言之勿畏避公自以遇知竭力知無不言時進退大臣損益政事公宻勿啟沃多見施行

拜右諌議請召講官便殿訪以治道遷給事中有詔幸後苑賞花釣魚宴羣臣會春寒公請罷宴以祗天戒

劉摯罷相守鄆州公封還麻制以摯有功大臣不當無名而去言者若指臣爲朋黨願被斥而不辭後鄭雍攻之公遂出知亳州

公在洛有書室兩旁各一牖牖各三十六隔一書天道之要一書仁義之道中以一榜書毋不敬思無邪中處之此意亦好

伊川哭之曰子兄弟倡學之初眾方驚異君時甚少獨信不疑篤學力行至於沒齒志不渝於金石行可質於神明在邦在家臨民臨事造次動靜一由至誠上論古人豈易其比蹇蹇王臣之節凜凜循吏之風謂當施於時必得其壽天胡難忱遽止於此七八年間同志共學之人相繼而逝今君復彼使予踽踽於世憂道學之寡助則予之哭君豈交朋而已

胡文定云熙寧元祐靖國間事變屢更其時固有名蓋天下致位廟堂得行所學者然夷考其事猶有憾焉如張天祺朱公掞等可謂奮不顧身盡忠許國而議論亦多過矣乃知理未易窮義未易精言未易知心未易盡聖賢事業未易到也

劉絢

字質夫先世常山人祖仕宦家河南以祖防得官初仕壽安縣簿移潞之長子令元祐初韓維薦充學官王巖叟等薦爲春秋博士二年卒於官年四十二

君生質明粹長而溫恭自髫齓時卽事二程受學焉君所受有本末所知造淵防知所止矣孜孜焉不知其他也天性孝弟樂善而不爲異端所惑故其履也安內日加重而無交戰之病故其行也果明道嘗謂人曰他人之學敏則有矣未易保也斯人之志吾無疑焉

爲人气和而體莊持論不茍合跬步不忘學旣病與予李吁言曰每瞀悶時正坐端意气卽下平居持養气可忽乎同捨呂與叔過問疾君曰死生常理無足言者獨念累吾親耳

王巖叟朱光庭言君少通春秋宜爲博士詔爲太學博及就試有疾猶勉力學校論議不倦學者多親之卒也公卿大夫師友學士莫不傷之

君春秋之學祖於程氏専以孔孟之言斷經意將沒之時尙以例類質於士大夫平時有遺稿未就將終啟手足自盥靧猶道詩書語可謂力學者

伊川哭之曰聖學不傳久矣吾生百世之後將明斯道興斯學於旣絕力小任重而懼其難者亦有冀矣以謂茍能使知之者廣則用力者眾何難之不易也遊吾門者眾矣而信之篤得之多行之果守之固若子者幾希方賴子致力以相輔而不幸遽亡使吾悲傳學之難則所以惜子者豈止遊從之情哉

程子云質夫沛然

侯仲良云明道平和簡易惟劉絢庶幾似之

上蔡云朱君畱意春秋之學甚善向見程先生言須要廣見諸家之說其門人惟劉質夫得先生防意最多

李吁

字端伯緱氏人元祐中爲祕書省校書郎

伊川云端伯相聚𨿽不久未見他操履然才識穎悟自是不能巳也

又云明道語錄只有李吁本無錯他人多隻依說時不敢攺動或脫忘一兩字便大別李吁卻得其意不拘言語往往錄得都是

公卒伊川哭之曰自予兄弟倡鳴道學世方驚疑能使學者視效而信從子與劉質夫爲有力焉予謂二子才器相類志尙如一可以大受期之逺列半年之間相繼而亡使予憂事道者鮮悲傳學之難嗚呼天於斯文何其艱哉

呂與叔亦哭之曰子之胸中閎肆開發求之孔門如賜也達

朱子曰劉質夫李端伯呂與叔諸公所造尢深所得尢粹

呂大鈞

字和叔先世汲郡人今爲京兆人中嘉祐二年進士乙科授秦州司理監延州折博務攺知耀州三原縣以諌議授果州乞代入蜀移知綿州巴西縣未上以諌議告老不行韓絳宣撫河東陜西辟機宜轉官宰曽公亮薦知涇陽皆不赴後丁父憂服除閒居大臣薦爲宮教以仲兄大防知紹興乞監鳳翔府造船務攺宣義郎元丰五年卒年五十二

君爲人質厚剛正以聖門事業爲已任所知信而力可及則身遂行之不復疑畏故識者方之季路而君心所趨蓋亦未見其止也蓋大學之廢絕久矣自扶風張先生唱之而後進蔽於俗尙其才俊者急於進取昬塞者艱於領解由是寂寥無有知者君於先生爲同年友及聞先生學於是心悅誠服賔賔然執子弟禮叩請無倦久而益親自是學者靡然知所向矣

張先生之學大抵以誠明爲本以禮樂爲行眾人則姑誦其言而未知其所以進於是焉君卽若蹈大路朝夕從事不啻饑渇之營飲食也潛心玩理望聖賢之致尅期可到而日用躬行必取先生之法度以爲宗範自身及家自家及鄕人旁及親戚朋友皆紀其行而述其事

丁諌議憂自始喪至於葬祭一仿古儀所得爲者而居喪之節鉅細規矩於禮又推之祭祀冠昏飲酒相見慶弔之事皆不混習俗粲然有文以相接人咸安而愛之

君少時贍學洽聞無所不該一日聞先生說遷其素志而前日之學博而以約明渙然冰釋矣故比他人功敏而得之尢多愛講明井田兵制以謂治道必由是悉撰成圖籍若可推行

君旣感疾一日命內外灑掃齋居冥然若思久之客至問安交語未終而沒徳性所養可以想見矣

範育表其墓曰惟君明善至學性之所得者盡之心心之所知者踐之身可謂至誠敏徳者矣

又曰君性純厚易直彊明正亮所行不二於心所知不二於行其學以孔子下學上達之心立其志以孟子集義之功養其徳以顏子克已復禮之用厲其行其要歸之誠明不息不爲眾人沮之而疑小辯奪之而屈勢利刼之而回知力窮之而止其自任以聖賢之重如此

丁諌議憂服闋復閒居數年自以道未明學未優於是有不仕意講道勸義以教育人材變化風俗推其在已者以驗諸人將自期徳成而致用也

伊川云和叔及相見則不復有疑旣相別則不能無疑然亦未知果能終不疑不知他旣巳不疑而終復有疑明道云何不問他疑甚不如劇論

又云和叔至誠相信心直篤信

呂大臨【呂大忠附】

字與叔大鈞之弟學於橫渠橫渠卒乃東見二程而卒業焉元祐中除太博正字範內翰薦可爲講官未用而卒

君以門防入仕不應舉或問其故曰不敢揜祖宗之徳伊川云與叔守橫渠說甚固每橫渠無說處皆相從有說了更不肯回

又云與叔六月中來緱氏間居中某常窺之必見其儼然危坐可謂惇篤矣學者須恭敬但不可令拘迫拘迫則難久也

和叔任道其風力甚勁然深潛縝宻有所不逮於與叔元丰庚申嵗予行雍華間關西學者相從者六七人予以千錢掛馬鞍比就捨則亡矣僕夫曰非晨裝而亡之則涉水而墜之矣予不覺嘆曰千錢可惜坐中二人應聲曰千錢亡去甚可惜也次一人曰千錢防物何足爲意後一人曰水中囊中可以一視人亡人得又何嘆乎予曰使人得之則非亡也而嘆夫有用之物若沈水中則不復爲用矣至雍以語公曰人之器識固不同自上聖至於下愚不知有幾等同行者數人耳其不同也如此公曰夫數子之言何如子曰最後者善公曰誠善矣然觀先生之言則見其有體而無用也【並伊川語】

範祖禹嘗薦其修身好學行如古人可爲講官不及用而終

汲公祭文曰子之學博及羣書妙達義理如不出諸口子之行以聖賢爲法其臨政事愛民利物若無能者子之文章幾及古人薄而不爲四者皆有以過人而其命乃不偶於世登科者二十年而始攺一官居文學之職者七年而逝子之婦翁張天祺嘗謂人曰吾得顏回爲壻矣其爲人所重如此

公兄大忠字晉伯爲秦帥有馬涓巨濟狀元及第爲秦州僉判初呼狀元晉伯謂之曰狀元云者及第未除官也旣爲判官不可曰狀元也馬愧謝又謂馬曰科舉之學旣無用修身爲己之學其勉之時上蔡作秦教爲程氏之學晉伯每屈車騎同馬過之則上蔡爲講論語晉伯正襟肅容聴之曰聖人之言行在焉吾不敢不肅又數以公事案牘委馬詳覆且曰修身爲已之學不可後爲政治民其可不知馬自以爲得師後立朝爲臺官有聲每嘆曰呂公教我之恩也

程子云晉伯老而好學理會直是到底某謂老喜學者尢可愛人少壯則自當勉彊

上蔡云晉伯好學初理會个仁字不透予因曰世人說仁字只管著愛上怎生見得仁只如力行近乎仁力行關愛甚事何故卻近乎仁推此類具言之晉伯因悟曰公說仁字正與尊宿門說禪一般晉伯兄弟中皆有見處一人作詩詠曽防事曰函丈從容問且酬展才無不到諸侯可憐曽防惟鳴瑟獨對春風詠不休一人有詩曰學如元凱方成癖文到相如反類俳獨立孔門無一事只輸顏子得心齋程子曰此詩甚好古之學者惟務養情性其他則不學今爲文者専務章句悅人耳目旣務悅人非俳優而何

朱子曰與叔之文煞實說得好處如千兵萬馬飽滿伉壯

程子稱其深潛縝宻可見資質好又能涵養惜乎不壽某若只似與叔之年亦不見得到此田地了

與叔本是个剛底气質涵養得到如此故聖人以剛爲君子柔爲小人若剛矣須除去剛之病全其爲剛之徳相次可以爲學若不剛終是不能成

與叔論顏子等處極好又云未發之前心體昭昭具在伊川不破此說克已銘不合以已與物對說不曽說著本意【並朱子語】

蘇昞

字季明武功人橫渠門人卒業於二程元祐末呂大忠薦之自布衣召爲博士後坐上書邪黨竄鄱陽

呂大忠薦其徳性純茂彊學篤志行年四十不求仕進從張載之學爲門人之秀秦之賢士大夫亦多稱之如防擢用俾充學官之選必能盡其素學以副朝廷樂育之意

公以上章得罪貶饒州過洛和靖館之伊川旣行伊川謂季明殊不以遷貶爲意和靖曰然也焞嘗問季明當爲上書爲國家計耶爲身計耶若爲國家計自忻然赴饒州若爲進取計則饒州之貶猶爲輕典季明以焞言爲然伊川曰名言名言

後世司言責者於人主前非所當言代王言者則顚倒錯亂只爲他學無源流如在伊川之門眾矣不知其要者依舊無所得季明從橫渠最久以其文釐爲十七篇自謂最知大防及後來坐上書邪黨卻是未知橫渠朝廷事自有宰相執政其次有諌官禦史季明越職上書得罪甚重亦必有非所宜言者矣【胡氏傳家錄】

宋名臣言行錄外集卷六

欽定四庫全書

宋名臣言行錄外集卷七

宋李幼武纂集

謝良佐上蔡先生

字顯道上蔡人釋褐登第授秦州教建中召對除書局官後復去爲筦庫以飛語坐系詔獄禠官

習舉業已知名往扶溝見明道明道語人曰此秀才展拓得開將來可望

見明道受學甚篤明道一日謂之曰爾輩在此相從只是學某言語故其學心口不相應盍若行之請問焉曰且坐伊川每見人靜坐便嘆其善學

明道又謂謝子𨿽小魯直是誠篤理防事有不透其顙有泚憤悱如此

朱公掞以諌官召過洛見伊川顯道在坐公掞不語伊川指顯道謂之曰此人爲切問近思之學

胡文定云先生初以記問爲學自負該博對明道舉史書不遺一字明道曰賢卻記得許多可謂玩物喪志謝聞此語汗流浹背面發赤明道卻云只此便是惻隠之心及看明道讀史又卻逐行看過不差一字謝甚不服後來省悟卻將此事做話頭接引博學之士

謝子與伊川別一年往見之伊川曰相別又一年做得甚工夫謝曰也只去个矜字曰何故曰子細防檢得來病痛全在這里若按伏得這个罪過方有向進處伊川防頭胡文定公問矜字罪過何故恁地大謝曰今人做事只要誇耀別人耳目渾不關自家受用事有底人食前方丈便向人前喫只蔬食菜羮卻去房裏喫爲甚恁地

知命𨿽淺近也要信得及將來做田地就上面下工夫余初及第時嵗前夢入內廷不見神宗而太子涕泣及釋褐時上晏駕哲宗嗣位如此等事直不把來艸艸看卻萬事眞實有命人力計較不得吾平生未嘗幹人在書局亦不謁執政或勸之餘對曰他安能陶鑄我自有命在若信不及風吹艸動便生恐懼憂喜枉做卻閒工夫枉用卻閒心力信得命便養得气不挫折【語錄】

遊子問謝子曰公於外物一切放得下否謝子謂胡子曰可謂切問也胡曰何以答之曰實向他道在上面做工夫來胡曰如何做工夫曰凡事須有根屋柱無根拆便倒樹木有根𨿽剪枝條相次又發如人要富貴要他做甚必須有用處尋討要用處病根將來斬斷便沒事

或問謝子於勢利如何曰打透此關十餘年矣當初大故做工夫防難捨底棄卻後來漸漸輕至今日器物之類置之只爲合要用卻無健羨底心

問太虛無盡心有止安得合一曰心有止只爲用他若不用則何止吾丈莫已不用否曰未到此地除是聖人便不用當初曽發此口被伊川一句壊了二十年曽往見伊川伊川曰近日事如何某對曰天下何思何慮伊川曰是則是有此理賢發得太早在問當初發此語時如何曰見得這个事經時無他念接物亦應副得去問如此卻何故被一句轉卻曰當了須有不透處當初若不得他一句救拔便入禪家去矣伊川直是防鍜錬得人說了又卻道恰好著工夫也

昔日作課簿以記日用言動視聴是禮與非禮者又云舊多恐懼常於危階上習【並語錄】

儒異於禪正在下學處顏子工夫眞百世軌範捨此應無入路無住宅三二十年不覺便虛過了

春秋大約如法家斷例也折以中道耳恐因是及中庸因中有權與取兩者之中之說

進學加功處若欲少立得住做自家物須要自用法術乃可得之邇來學者何足道能言眞如鸚鵡也富貴利達今人少見出脫得者非是小事如禪家透聲色關切須勉之

透得名利關便是小歇處然須借窮理工夫至此方可望有入聖域之理不然休說萬無見道之理

某緣早親有道復爲克已之學遂於世味若存若亡昨經憂患仕意浸薄矣

學之所貴有諸已爲難聞詹君輩勇猛精進殊可喜能更覷得破一切物累尢佳若覷不破則未論行險僥幸而气已弱志已喪矣有志於道者不可不戒眞當朝夕防檢令了了也【並手東胡文定】

馮忠恕問陳叔易言伊川嘗許良佐有王佐才以是質於和靖和靖曰先生無此語先生晚年顯道授澠池令來洛見先生畱十餘日先生謂焞如見顯道試問比來所得如何焞卽往問焉謝曰良佐每常聞先生語多疑惑今次見先生聞先生語判然無疑所得如此具以告先生先生曰某見得他也是如此𨿽甚喜之但不聞此語耳【記善錄】

謝先生監西竹木朱子發震自太學與弟子權偕往謁之坐定子發進曰某願見先生久矣今日之來無以發問不識先生何以見教先生曰好待與賢說一部論語子發私念日刻如此何由親領其講說已而具飯酒五行只說他話及茶罷乃掀髯曰聴說論語首舉子見齊衰者與冕衣裳者與瞽者見之𨿽少必作過之必趨又舉師冕見及階子曰階也及席子曰席也皆坐子曰某在斯某在斯子張問曰與師言之道與曰固相師之道也夫聖人之道無防顯無內外由灑掃應對進退而上達夫道本末一以貫之一部論語只恁地看【語錄後跋】

謝子見河南夫子而歸尹子送焉問曰何以教我謝曰吾徒朝夕從先生見行則學聞言則識譬如有人服烏頭者方其服也顏色悅澤筋力彊盛一旦烏頭力去將如之何尹子反以告夫子夫子曰可謂益友矣

論顏子具體而防者合下來有恁地气象但未彰著耳孟子彊勇以身任道壁立萬仭誰敢正覷看非孟子恁地手腳也撐拄此事不去𨿽然猶有大底气象未能消磨得盡不然藐大人等語言不說出來孔子云事君盡禮人以爲諂當時諸國君相怎生當得他聖人恁地禮數是他只管行禮又不與你計較長短與上大夫言便誾誾與下大夫言便侃侃冕者瞽者見之便作過之便趨蓋其徳全盛自然到此不是勉彊做出來與孟子全別

朱子云先生爲人英果明決彊力不倦克已復禮日有程課所著論語說及門人所記遺語皆行於世如以生意論仁以實理論誠以常惺惺論敬以求是論窮理其命意皆精當而直指窮理居敬爲入徳之門則又最得明道教人之綱領嘗宰徳安府之應城胡文定以典學使者行部過之不敢問以職事顧因介紹請以弟子禮見入門見吏卒植立庭中如土木偶人肅然起敬遂稟學焉其同時及門之士亦皆稱其言論閎肆善啟發人今讀其書尙可想見也厶自少時妄意爲學卽賴先生之言以發其趣而平生所聞先生行事又皆髙邁卓絕使人興起凜然常懼其一旦泯滅而無傳也

上蔡論語卻有啟發人處𨿽其說或失之過然識得理後卻細宻商量令平正也

上蔡說孝弟非仁也孔門只說爲仁上蔡卻說知仁只要見得此心便以爲仁上蔡之說一轉而爲張子韶子韶一轉而爲陸子靜上蔡所不敢衝突者子韶盡衝突子韶所不敢衝突者子靜盡衝突

上蔡說仁說覺分明是禪

論語上蔡解極多看得見時他只有一兩个要底字上蔡所見透徹無隔礙處

上蔡說詩須先識得六義體面而諷誦以得之此卻是防讀詩

上蔡語錄上卷極親切暇日試涵泳之當自有味不必廣求愈令隨語生解不得脫灑耳

防語錄云先生學於程門篤志力行於諸公間所見最爲超越

問上蔡議論莫太過曰上蔡好於事上理防理卻有過處

上蔡髙邁卓絕言論宏肆善開發人其語𨿽不能無過然卻是確實做工夫來

問人之病痛不一各隨所偏處去上蔡才髙所以病痛在矜字曰此說是也然謝氏謂去得矜字後來矜依舊未去說道理好揚揚地

伊川之門上蔡自禪門來其說亦有差又曰如今人說道愛從髙妙處說便入禪去自上蔡以來已然

上蔡大率張皇不妥帖

上蔡觀復齋記中說道理皆是禪學意思觀他說復與伊川異似以靜處如雲見此消息不下工夫之類乃是謂儒佛不同而所以不同但是下截耳龜山亦如此

張南軒云上蔡論語序前面說得甚好但後面說與天地同流處太多適所以啟學者想象不帖實之心

遊酢廣平先生

字定夫建州建陽人元丰六年登進士第調越州蕭山尉侍臣薦爲太學錄除博士擬知河淸縣範忠宣守潁昌辟爲府教授範再相除太博除齊州僉丁憂服除再調泉州僉上皇卽位召還爲監察禦史出知和州嵗余主祠知漢陽軍再乞祠後知舒州再知濠州罷歸家寓歷陽宣和五年卒年七十一

公與兄醇俱以文行知名於時所交皆天下豪英公𨿽少而一時老師宿儒咸推先之伊川以事至京師一見謂其資可適道時明道知扶溝縣兄弟方以唱明道學爲已任設庠序聚邑人子弟教之召公來職學事公欣然往從之得其防言於是盡棄其學學焉

龜山云伊川稱遊君徳宇粹然問學日進政事亦絕人逺甚於師門見稱如此其所造可知矣

筮仕之初縣有疑獄十餘年不決公攝邑事一問得其情而釋之精練如素官者人服其明

自幼不羣讀書一過輒成誦比壯益自力心専目到不爲世儒之習誠於中形於外儀容辭令燦然有文望之知爲成徳君子也其事親無違交朋友有信蒞官遇僚吏有恩意人樂於自盡而無敢慢其令者惠政在民戴之如父母故去則見思愈久而不忘若其道學足以覺斯人餘潤足以澤天下遭時淸明不究所用士論共惜之

先正忠肅公之與先生遊也笑談論議書疏辭章昔所親見而聞之者至今尙能誦之其雍雍俯仰之間又能並得其深防之意使聞者恍然若將復見其人焉【朱子撰祠堂記】

公之淸徳重望皎如日星𨿽奴之賤皆知之其流風餘韻足以師世範俗

公事業不得大施獨有中庸論孟說垂於世考其師友所稱味其話言所傳則夫造道之深流風之逺有可得而推者矣

伊川曰遊酢非昔日之遊酢也固是穎然資質溫厚又曰遊酢讀西銘已能不逆於心言語外立得个意思便道中庸矣

遊酢楊時先知學禪已知向裏沒安泊處故來此卻恐不變也【同上】

呂居仁曰定夫後更學禪大觀間某以書問之云儒道以爲順此父子君臣夫婦朋友兄弟則可以至於聖人佛道去此則可以至於聖人吾丈旣從二程學後又從諸禪遊則二者之論必無滯閡敢問所以不同何也遊答云佛書所說世儒亦未深考往年嘗見伊川云吾之所攻者迹也然迹安所從出哉要之此事須親至此地方能辧其同異不然難以口舌爭也定夫言前輩往往不曽看佛書故詆之如此之甚而其所以破佛者自不以爲然也

問定夫記程先生語中一物不該非中也一事不爲非中也一息不存非中也何哉爲其偏而已矣朱子曰便是此說中字不著中字之義不如此他說偏字卻是一偏一偏便不周徧卻不妨如定夫記此語不親切不似程先生每常說話緣他夾雜王氏學當時王氏學盛行燻炙得甚廣

宋名臣言行錄外集卷七

欽定四庫全書

宋名臣言行錄外集卷八

宋李幼武纂集

楊時龜山先生文靖公

字中立先世農五世祖唐末避地閩中寓南劍州將樂縣因家焉熙寧九年中進士第調汀州戶不赴久之調徐州法丁憂服闋攺防州司法攺瀏陽宰除荊州教授遷余杭宰除南京宗博後宰蕭山主祠差監常州市易務宣和四年以祕書郎召除邇英殿說書靖康初擢右諌議兼祭酒請閒除徽猷直學主祠攺待制上卽位除工侍兼侍講二年除龍圖直學主祠紹興五年卒年八十三

嘉祐中有二程得孟子不傳之學於遺經以唱天下而升堂覩奧號稱髙弟在南方則遊定夫謝顯道與公三人是也

初授汀戶不赴杜門種學渟滀涵浸人莫能測者幾十年燭理精深曉習律令防州有疑獄眾所不決者皆立斷

宣和間公知時勢將變遂陳政事凡十餘事執政不能用而金人已入冦則又言今日所急者莫大於收人心邊事之興免夫之役毒被海內誤國之罪宜有所歸西城聚斂東南花石其害尢甚宿姦巨猾借應奉之名豪奪民財不可數計天下積怨郁而不得發幾二十年欲致人和去此三者

淵聖嗣位公乞對曰上皇引咎托以倦勤避位而宰執敍遷此何理也城下之盟辱亦甚矣主辱臣死而大臣首爲竄亡自全之計陛下何賴焉乞正典刑童貫爲三路總帥敵人侵疆棄軍而歸置而不問大河天險棄而不守敵人奄至城下而朝廷不知帥臣失職無甚於此宜以軍法從事防城所仍用閹人提舉覆車之轍不可復蹈淵聖大喜

又上疏略曰河朔朝廷重地三鎭又河朔要藩今一旦棄之與敵以二十州之地貫吾腹中距京城無藩籬之固戎馬疾驅不數日而至非經久之計也四方勤王之師逾月而後集使之無功而去厚賜之則無名不與則生怨復有急召之宜有不應命者不可不慮也傳聞三鎭欲以死拒之今若以兵躡其後使腹背受敵宜可爲也朝廷欲専守和議以契丹百年之好猶不能保況此勁敵乎夫要盟神不信宜審處之無至噬臍

尋又言聞金人駐兵磁相刼掠無算誓書之墨未漧而叛不旋踵肅王初約及河而返今挾之而往此叛盟之大者臣謂宜以肅王爲問責其敗盟必得肅王而後已三鎭之民以死拒之於前吾以重兵擁其後必得所欲若猶未從則聲其罪而討之師直爲壯是舉也直在我矣於是議者不一終失此機防太原諸郡皆告急矣

太學生伏闕乞畱李綱種師道軍民從之者數萬人執事慮其生亂引髙歡事掲榜於衢且請以禮起邦彥公言士民出於忠憤非有作亂之心無足深罪李邦彥首畫遁逃之防捐金割地質親王以主和議罷李綱而納誓書李鄴奉使失辭惟金人是聴此二人者國人所同棄而敷告中外乃推二人平難和議之功非先王憲天自民之意宜收還榜示以慰人心上皆從之

或意太學生又將伏闕鼓亂公言諸生欲忠於朝廷耳本無他意但擇老成有行誼者爲之長貳卽定矣上喜曰此無逾卿者乃命兼祭酒

言蔡京以繼述神宗爲名實挾王安石以圖身利故推尊安石加以王爵配享孔子廟庭然致今日之病實安石有以啟之也謹按安石爲邪說之事姑卽一二明之昔神宗稱美漢文罷露臺之費安石乃言陛下若能以堯舜之道治天下𨿽竭天下以自奉不爲過也夫堯舜茅茨土階其稱禹也克儉於家則竭天下者必非堯舜之道後王黼以三公領應奉司號爲享上實安石自奉之說有以倡之也其釋鳬鷖之末章則曰以道守成者役使羣眾泰而不爲驕宰制萬物費而不爲侈按此章正謂能持盈則神祗祖考安樂之無後難耳而安石獨爲此說後蔡京輩爭以奢僭相髙輕費妄用窮極滛侈實安石此說有以倡之也其害豈不甚哉乞正其學術之繆追奪王爵明詔中外毀去配享之像遂降安石從祀之列【並胡文定撰志】五峯問此章直似迂闊何故載之文定曰此是取王氏肝心底劊子手段何可不書書之則王氏心肝懸在肉案上人人見得而蔽邪滛遁之辭皆破矣

又言昔神宗不豫哲宗幼沖宣仁聖烈皇后有防令二王非宣召不得入內時王珪首請立延安郡王爲皇太子餘人無言者退批聖語在中書仍關實錄院眾臣僉書本末詳具不可誣也元祐中蔡確去其黨始造姦謀冀徼後日之福紹聖初惇卞用事欲報復私怨遂實其說上誣聖母而以大逆之名加王珪以定防之功歸蔡確而已亦與焉此非私於確其實自爲因以中傷元祐之人耳今乞陛下索紹聖中所修元祐時政記一觀庶以究竟事實昭洗王珪爲臣不忠之名追奪蔡確冒受封贈之典濫恩所被悉行攺正以釋天下憤郁之气上乃詔攺宣仁聖烈皇后謗史

公天姿夷曠濟以問學充養有道徳器早成積於中者純粹而宏深見於外者簡易而平澹閒居和樂色笑可親臨事裁處不動聲气與之遊者𨿽羣居終日嗒然不語接人以和而鄙薄之態自不形也推本孟子性善之說發明中庸大學之道有欲知方者爲指其攸趣無所隠也【志】

公仁厚寛大能容物又不見其涯涘不爲崖異絕俗之行以求世俗名譽旣舉進士得官聞二程之道卽往從之學時從學者甚眾而先生獨歸閒居累年沈浸經書推廣師說窮探力索務極其趣涵蓄廣大而不敢輕自肆也

明道在穎昌時公尋醫調官京師因往穎昌從學明道喜甚每言曰楊君最防得容易及歸送之出門謂坐客曰吾道南矣先是建州林志寧出入潞公門下求教潞公云此中無以相益有二程先生者可往從之因使人送明道處志寧乃語定夫及公公謂不可不一見也於是同行時謝顯道亦在謝爲人誠實但聰悟不及公

伊川自涪歸見學者多從佛學獨楊謝不變因嘆曰學者皆流於夷狄矣惟有楊謝長進

楊時於新學極精今日一有所問能盡知其短而持之大抵支離伯淳常與楊時讀了數篇其後盡能推類以通之【伊川語】

胡文定云楊先生卻是聰明過人伊川才舉起新說有害道處楊節節推出來伊川云楊某煞聰明

呂本中云嘗聞於前輩以爲明道溫然純粹終身無疾言遽色先生實似之

上蔡云舊在二程之門者伯淳最愛中立正叔最愛定夫二人气象亦相似

南軒云宋興百有餘年四方無虞有儒生髙談詩書自擬伊傅而實竊佛老之似濟非鞅之術舉世風動𨿽巨徳故老有莫能燭其姦其說一行而天下紛紛多事反理之評詭道之論日以益熾邪慝相乘卒兆裔夷之禍攷其所致有自來矣先生奏其學繆請追奪王爵罷去配享𨿽公之說未得盡施然大統中興論議一正到今學者知荊舒禍本而有不屑焉則公之息邪說詎詖行放滛辭以承孟氏者其功顧不大哉公師事二程得中庸鳶飛魚躍之傳於言意之表踐履純固卓然爲一世儒宗故見於行事深切著明如此【瀏陽畫像記】

胡文定答陳幾叟書曰某於龜山宣和靖康中諸所建白詳載其本末此是他人不能言而龜山獨能言之又時然後發所以尢可貴也若龜山此舉可謂老婆心切矣世人不察其用心之所在知之者見其赴召則曰此禦筆也夫違禦筆者以大不恭論自政和末年以來已是海行防揮豈可以此定賢者之出處以其不可違而就假有論及申屠蟠笑而不答之事則又何辭以對故其赴召非畏海行防揮乃懼天下人在塗炭中而有惻然不忍之心是以不屑去耳

又與宰相書曰楊某造養深逺燭理甚明混迹同塵知之者鮮【知之者知其文學而已不知者以爲蔡氏所引此公無求於人蔡氏焉能凂之】上方向意儒學延置之經席朝夕咨訪禆補必多

程子勸先生勿好著書著書則多言多言則害道學者要當察此

曰學者須有所疑乃能進徳然須用力深方有疑今之士讀書爲學蓋自以爲無可疑者故其學莫能相尙

語仲素曰時嘗有數句教學者讀書之法以身體之以心驗之從容嘿會於燕閒靜一之中超然自得於書言象意之表

六經之義驗之於心而然施之行事而順然後爲得今之治經者工無用之文徼幸科第而已果何益哉

讀書須先看古人立意所發明者何事不可只於言上求之如萬章問象日以殺舜爲事孟子答舜所以處之之道其意在說聖人無僞此則不可不知若從枝葉上理防如象欲使二嫂使治朕棲之語此豈可信堯在上豈容有此

解經欲得理通而語簡舊嘗解易簡而天下之理得云行其所無事不亦易乎一以貫之不亦簡乎如是則天下之理得矣又曰行其所無事一以貫之直是一个自然之理

官司設法賣酒所在張樂集妓女以來小民此最爲害教而必爲之辭曰與民同樂豈不誣哉夫引誘無知之民以漁其財在百姓爲之理亦當禁而官吏爲之上下不以爲怪不知爲政之過也【並語錄】

問龜山何意出來朱子曰他做人也茍且是時未免祿仕故胡亂就之茍可以少行其道龜山之心也然來得已不是及至又無可爲者只是說沒要底事當此之時茍有大力量咄嗟間眞能轉移天下之事來得也不枉旣不能然又只是隨眾鶻突及欽宗卽位爲諌議大夫因爭配享事爲孫仲益所攻孫言楊某曩與蔡京諸子遊今眾議攻京而楊某曰愼毋攻居安【京長子攸】龜山遂罷【下並朱子語】

龜山之出人多議之惟文定之言曰當時若能聴用須救得一半此語最當【文定云先生志銘備載所論當時政事十餘條當時宰執中若能聴用委直院輩畫一條具因南郊赦文行下必須救得一半不至如後來大段狼狽也】蓋龜山當此時𨿽負重名亦無殺活手段若謂其懷蔡氏汲引之恩力庇其子至有愼勿攻居安之語則誣矣幸而此言出於孫覿人亦不信

問伊川門人如此其眾何故後來更無一人見得親切或云防楊亦不久親炙曰也是諸人有首無尾不曽盡心在上面各去奔走仕宦所以不能理防得透如康節從頭至尾極終身之力而後得之𨿽其不能無偏然就他這道理所謂安而成矣如濓溪資稟便髙他也去仕宦只他這所學自是從合下直至後來所以有成某看來這道理若不是生盡死去理防終不解得

遊楊謝三君子初皆學禪後來余禪猶在故學之者多流於禪遊先生大是禪學必是程先生當初說得太髙了他們只見上一截少下面著實工夫故流獘至此或謂龜山恐不如此曰只論語序可見

龜山天姿髙朴實簡易然所見定更不窮究少年未見伊川時先本看莊列等文字後來此念熟了不覺時發出來遊先生尢甚

胡文定作龜山墓志云其似栁下惠看來是如此又云龜山文字卻弱似是合下防得易

龜山立言卻是有意含蓄而不盡遂多假借寄托之語殊不快人意

問龜山立朝卻有許多議論曰龜山雜博是讀多少文字

龜山有辧荊公字說三十餘字夫荊公字說其說多矣而止辧三十字何益哉又不去頂門上下一轉語而隨其後屑屑與之辧使其說傳則吾之說不行矣

劉安節

字元承溫州人元符三年擢進士第調越州諸曁簿除萊州教未行攺河東提學召對擢監察禦史除起居郎遷太常少卿責知饒州移宣州政和五年卒年四十九

公天姿近道而敏於學問其所趨尙非世俗所謂學者嘗從當世賢而有道者遊始以致知格物發其材沈涵熟復存心養性久之於是有得其貌溫望之知其有容遇人無貴賤小大一以誠𨿽忤已者未嘗見其有怒色恚辭也

召對便殿公言春宮宜謹擇官屬𨿽左右趨走者必惟其人又論節儉及君子小人和同之異上稱善顧問甚悉

知饒州州洊饑公至大發廩振之又檄旁郡無遏糴軍儲不足他日皆彊取諸民公曰嵗荒如此重困之可乎他司宜有相通政應調適緩急耳

移知宣州去饒州二日民遮畱之涕泣不忍別耆老以爲吾州自範文正後惟吾劉公而已至宣十日而水大至公分遣其屬具舟振溺而躬督之晝夜不少休所活幾數千人而逺近流民至者以萬數公發廩活之一無失所者

鄒公浩以右正言得罪公與其所厚者數輩追路勞勉之朝廷震怒追逮甚力人皆惴恐公獨泰然旣而哲宗察其無他有詔釋之而公亦自若也

常曰堯舜之道不過孝悌天下之理有一無二乃若異端則有間斷矣其與人遊常引其所長而陰覆其不及其所施置常在於公天下以爲不如是則非所謂合內外通彼我也所治二州専以仁義教化平易近民民有訟委曲訓戒之

問上蔡曰劉子進乎曰未見他有進處問所以不進者何曰只爲未有根因指庭前茶防曰此花只爲有根故一年長盛如一年

宋名臣言行錄外集卷八

欽定四庫全書

宋名臣言行錄外集卷九

宋李幼武纂集

尹焞和靖先生

字彥明一字徳充其先洛陽人靖康初召到京師懇辭還山誥授和靖處士以榮其歸虜陷洛陽舉家遭禍公獨竄身入蜀居涪陵紹興五年以崇政殿說書召力辭七年始就職除祕書郎八年除少監除直徽猷閣仍說書轉太常少卿權禮侍兼侍講轉徽猷待制九年觀祠而去十年請老如紹興居二年歿年七十二

少孤奉母陳氏以居爲進士業年二十師事伊川程夫子先生應進士舉答防問議誅元祐黨人先生曰噫尙可以干祿乎哉不對而出告於伊川曰吾不復應進士舉矣伊川曰子有母在先生歸告其母母曰吾知汝以善爲養不知汝以祿養於是先生退不復就舉伊川聞之曰賢哉母也

大觀中新學日興有言者曰程頤倡爲異端尹焞張繹爲之左右先生遂不欲仕而聲聞益盛徳益成同門之士皆尊畏之伊川曰我死而不失其正者尹氏子也

金人陷洛先生之家死於難先生死復蘇竄於長安山中轉徙四五年而長安陷劉豫僭位使人來招之先生夜逃去徙步渡渭久之止於涪紹興間上以從臣薦召之力辭居一年後赴召至九江有言者攻毀程氏先生復辭曰學程氏者焞也生事之二十年今又二十年矣請就斥上召益急至上前又辭上曰卿尙可辭耶朕渇卿久矣知卿之從伊川也俟卿講學不敢以有他先生遂就職

防金議和先生上奏曰本朝兵禍亙古未聞賴祖宗徳澤之厚陛下勤撫之至所以億兆之心無有離異前年徽宗皇帝寧徳皇后凶問遽來莫究不豫之狀天下之人痛心疾首而陛下方且屈意降心迎奉梓宮請問諱日爲事遂使敵意益驕謂我無人再啟和議於今日意欲潛圖混一臣妾中國陛下十二年勤撫之功當決於此矣況先王之禮父母之讐不與共戴天兄弟之讎不反兵今信仇敵之詐謀而覬其肯和以紓目前之急豈不失不共戴天反兵之義乎

又與宰相秦檜書曰金與我有不共戴天之讐靖康以來屢墮其術今若一屈便爲口實要怨侮兵自困自斃豈忍爲此議乎比聞主上以父兄未返降志辱身於九重之中有年矣然亦未聞金人悔禍還二帝於沙漠繼之梓宮崩問不詳天下之人痛恨切骨則金人謀我欵我之心不言可見天下方望相公有以革其已然豈意爲之已甚乎

先生之學學聖人者也曰聖人必可以學而至也而不可以爲也玩味以索之踐履以身之涵養以成之有敍於是乎下學上達窮理盡性而無贅無外者學之正也

先生莊正仁實不過於心不欺闇室自誠而明以之開物成務推而放之四海而凖其於聖人六經之言耳順心得如出諸已天下知道者必宗之不知者必慕之【呂稽中撰墓志】

馮忠恕曰先生學聖人之學者也聖人所言吾當言也聖人所爲吾當爲也詞章云乎哉其要有三一曰玩味諷味言辭研索歸趣以求聖賢用心之精防二曰涵養涵泳自得蘊蓄不憢存養气質成就充實至於剛大然後爲得也三曰踐履不徒誦其空言要須見之行事躬行之實施於日用形於動靜語黙開物成務之際不離此道所謂修學如此而已所謂讀書如此而巳【記善錄序】

公問伊川如何是道曰行處是道或問明道如何是道曰於君臣父子兄弟夫婦朋友上求

公因蘇昞見伊川自後半年方得大學西銘看

言初見伊川時教某看敬字某請益伊川曰主一則是敬當時𨿽領此語然不若近時看得親切祈寛問如何是主一願先生善諭公言敬有甚形影只收斂身心便是主一且如人到神祠中致敬時其心收斂更不著得毫髮事非主一而何

公言昔與範元長同見伊川偶有幹先起下階伊川謂範曰君看彥明他時必有用於世元長次日說如此蓋伊川平日元不曽許人

一日看大學有所得欲舉以問伊川伊川聞之公曰心廣體胖偶只有所樂伊川曰到這里和樂字也著不得

明道嘗曰天下事只是感與應耳公初聞之以問伊川伊川曰此事甚大當自識之公曰綏之斯來動之斯和是亦感與應乎曰然

嘗請益於伊川曰某謂動靜一理伊川曰試諭之適聞鐘聲某曰譬如鐘未撞時聲固在也伊川喜曰且更涵養

伊川教人専以敬以直內爲本公獨能力行之公言先生教人只是専令用敬以直內若用此理則百事不敢輕爲不敢妄作不愧屋漏矣習之旣久自然有所得也往年先生自涪陵歸日日見之一日讀易至敬以直內處因問先生不習無不利時則更無睹當更無計較也耶先生深以爲然且曰不易見得如此且更涵養不要輕說

溫州鮑若雨與鄕人十輩久從伊川伊川遣之見和靖次日伊川曰諸人謂予靳學不以教渠果否公曰某以諸公來依先生之門受學某豈敢輙爲他說萬一有差便不悞他一生伊川頷之

公在瀘州一室名遂志齋取易致命遂志之義在涪陵所居名習堂取學而時習之義在千福院一室名六有齋取橫渠所謂言有教動有法晝有爲宵有得息有養瞬有存之意一室名三畏齋取畏天命畏大人畏聖人之言之意

公與張繹同時師事伊川張繹以髙識公以篤行俱爲所稱

伊川問公與繹尋常見處有同否有差否自覺如何爲我言之公曰某不逮思叔如凡請問未達三四請益尙有未得處久之乃得如思叔則先生才說便防頭會意往往造妙某𨿽愚鈍自保守得若思叔則某未敢保他伊川笑曰也是也是自是每同請益退伊川必謂諸郎曰張秀才如此不待尹秀才肯得【祁寛所語錄】

公言某與思叔旣相友善伊川歸自涪思叔始見穎悟疏通伊川亦便喜之自此同遊處伊川以族女妻之甚相敬待和靖嘗因侍坐稟伊川曰張某每聞先生語言下解悟某聞先生語須再三尋思或更請問然後解悟然他日持守思叔恐不及某先生以爲然思叔長於爲文又善辦事先生沒未幾思叔亦沒和靖被召嘗曰思叔若在到今自當召用必能有爲於世伊川嘗言晚得二士【記善錄】

先生嘗言學者所以學爲人也徐【名度字惇立尹門人】問曰某有意於學而未知所以爲問先生曰此語自好若果有此意歸而求之有餘師

又語人曰放教虛閒自然見道

先生在從班時朝士迎天竺觀音於郊外先生與往有問何以迎觀音也先生曰眾人皆迎某安敢違眾又問曰然則拜乎曰固將拜也問者曰不得已而拜之與抑誠拜也曰彼亦賢者也見賢斯誠敬而拜之矣

徐度語及蘇氏使民戰栗義問曰如何先生艴然曰訓經而欲新奇無所不至矣

先生日看光明經一部有問之曰母命不敢違朱子云如此便是平日闕卻諭父母於道一節便致得如此

門人贊曰丕哉聖謨六經之編耳順心得如誦已言朱曰要當至此地位始是讀書人耳

朱子序曰程夫子有言涵養必以敬進學則在致知二言者夫子教人所以造道入徳之大端而不可以偏廢者也若尹先生者其學於夫子而有得於敬之云乎何其說之約而居之安也【先生言行錄序】

又曰先生晚嵗片紙手書聖賢所示治气養心之要粘之屋壁以自警戒熹竊念前賢進修不倦死而後巳其心烱烱猶若可識捧讀終編恍然自失因以自詔云

或問朱子以和靖立朝議論曰和靖不觀他書只是持守得好他語錄中說涵養持守處分外親切有訾朝廷文字多是門人代作

和靖言經𨿽以誦說而傳亦以講解而陋此言深有味也

和靖主一之功多而窮理之功少故說經𨿽簡約有益學者但推說不去不能大發明在經筵請講少開悟啟發之功紹興初入朝滿朝注想如待神明然亦無大開發處時髙宗好看山谷詩尹云此人詩有何好處陛下看此做甚麼只說得此一語

問和靖専於主敬集義處少曰和靖主敬把得定亦多近傍理

和靖在程門直是十分鈍底被他只就一个敬字做工夫終做得成

和靖持守有餘而格物未至故所見不精明無活法伊川先生才說病便有藥和靖卻似合下便把作死馬醫此道之傳眞未易以屬人也

和靖守得見得不甚透如俗語說他只抱得个不哭底孩兒

和靖才短只守伊川之說【並朱子語】

和靖曰伊川門人馮理字聖先曰二十年聞先生教誨今有一奇特事先生問之理曰夜間燕坐室中有光先生曰頤亦有一奇特事理請問之先生曰每食必飽

張繹

字思叔河南壽安人

家甚防年長未知讀書爲人傭作一日見縣官出入傳呼道路思叔頗羨慕之問人何以得如此或告之曰此讀書所致耳思叔始發憤從人受學執勞苦之役教者憐其志頗勸勉之後頗能文入縣學府學被薦以科舉之學不足爲也

至僧寺見道楷禪師悅其道有祝髮從之之意時周恭叔官洛中思叔亦從之恭叔謂之曰子他日程先生歸可從之學無爲空祝髮也

伊川歸自涪陵思叔始見之時從學者甚眾伊川獨許思叔因讀孟子志士不忘在溝壑勇士不忘喪其元始有自得處後更窮理造防少能及之者矣

和靖言某與思叔旣相友善思叔始見伊川思叔穎悟疏通先生亦便喜之自此同遊處先生以族女妻之甚相敬待學者從之漸眾

思叔三十嵗方見伊川後伊川一年卒初以文聞於鄕曲後來作文字甚少伊川每云張繹朴茂

朱子曰思叔敏似和靖伊川稱其朴茂然亦狹無展拓气象

思叔最後進然深惜其早世使天予之年殆未可量也問程門誰眞得其傳曰也不盡見得劉質夫張思叔輩又未見有文字看程門諸公力量比之康節橫渠皆不及

馬伸東平先生

字時中或作時仲時舉東平人弱冠登第晦迹州縣靖康初以樞臣薦召爲監察禦史中興初擢殿中侍禦史湖廣路撫諭還臺言執政貶濮州監稅卒紹興初追贈諌議大夫

崇寧初元祐學有禁姦人用事出其黨爲諸路學使専紏其事伊川之門學者無幾𨿽宿素從遊間以趨利叛去公方自吏部求爲西京司法鋭然爲親依之計至則因張繹以求見先生初以非其時恐貽公累公執贄凡十反愈恭且曰使伸得聞道𨿽死何憾況不至於死者乎先生聞而嘆曰此眞有志者遂引而進之自爾出入凡三年公暇𨿽風雨必日一造焉

公調成都郫縣丞至任未幾會納冬米成都浩穰守以委公公辭以多獘不可爲守問其故公曰獘之大者由諸司吏人封抄拒之則速禍守曰君旣知其獘尙何辭公至場中則諸邑人紛然矣丰飲食玩好文飾美女凡可以蠱訹者無所不至前此主者不能自謹一墮計中則束手受制莫敢誰何公盡逐之嚴察吏卒不容纎芥負米至者略無畱滯時倉使孫侯按部至境早行見負擔者道傍假寐以待曉怪而問焉俱應曰今年好受納官某等至無邀阻故爭先詰其主名曰馬縣丞也孫嘆息不已抵郡卽呼吏書牒薦之卽日攺秩公常以此語人云人之利鈍自有時但當行直道無用幹人也

靖康初樞宻孫傅以卓行薦公中丞秦檜素髙其節迎辟爲監察禦史令人取願狀公曰中丞取臺官但問堪不堪無問願不願

金立張邦昌而去公首具書請邦昌迎元帥康王書成率同院僉與俱往相顧無一首肯公遂以書自抵銀臺司進之吏視書不稱臣辭不受公投袂叱曰逆類吾今日不愛一死正爲此爾而欲吾稱臣耶出卽以繳申尙書省尙書省以示邦昌邦昌得書气沮恐敗誅甫議迎隆祐太后爲垂簾計其書略曰相公不幸迫於彊敵使當僞號閤下此時豈以義爲可犯君爲可忘宗社神靈爲可欺所以忍死須臾而詭聴之者其心若曰與其虛遜於人而實亡趙氏之宗者孰若虛受於已而實存趙以歸耳金人旣北相公於義卽合憂懼自列於朝上皇子惟康王在外天下所系國統有歸宜卽發使通問掃淸宮室率羣臣共迎而立之閣下退就北面之列請歸死有司如此則明主必能照察今乃謀不出此尙當非據羣心狐疑不知所謂

靖康二年四月八日狀云伏見金人犯順刼二帝北行且逼立相公使主國事相公所以忍死就位者自信兵退必能復避也忠臣義士不卽就死城中之人不卽生變者亦以相公必立趙孤也今兵退多日吾君之子已知所在獄訟謳歌又皆歸往相公尙處禁中未就臣列道路傳言以謂相公外挾金人之威使人遊說康王且令南遁然後爲久假不歸之計伸知相公必無是心但爲金人未逺因循未能盡攺𨿽然人心未孚一旦喧閧辜負初心望速行攺正易服歸省庶事取太后命而後行仍速迎奉康王歸京日下開門撫勞勤王之師以示無間應內外赦書施行恩惠收人心等事權行拘收俟立趙氏了日然後施行庶幾中外釋疑轉禍爲福不然伸有死而已必不敢輔相公爲宋朝叛臣也

王及之言於邦昌以寧徳宮府藏所有及池塘魚藕之利可盡取以資用公復引義白於都堂曰古者人臣去國三年不反然後收其田裏今吾君狩猶未出疆天下之人方欲追挽而不可得君之府藏燕遊忍一朝而毀乎

髙宗龍飛公撫諭湖廣還將入奏於道中采訪得執政汪黃不法事作彈文方具稿而何兌追及於建康見之曰先生方以使還且當奏職事徐論似未晚公曰彼忌我若未及言而有遷除柰何然吾當有以探之時方召孫覿謝克家乃言此二人皆小人不可用如覿親艸降表極其筆力以媚金人受其二女乃負國之賊也果不報遂除司農卿公固辭乃繳進彈文執政怒甚搜求無以爲罪乃指章中言邵成章上書事【邵中官也】以爲趍向不正遂貶濮州監稅

時用事者必欲寘公死地以濮迫防境故有是命有識者惜其去至戚嗟相弔且危之公襆被就道無憂懼色人益嘆服公天姿重厚𨿽勇於爲義而恥以釣名不幸卒爲仇陷於死【或云王淵屯淮上受黃宻防加不利於公】知與不知莫不痛之

常曰志士不忘在溝壑勇士不忘喪其元今日何時溝壑乃吾死所也故其臨事奮不顧身每如此

公晨興必整衣冠端坐讀中庸一過然後出視事公曰吾志在行道使吾以富貴爲心則爲富貴所累使吾以妻子爲念則爲妻子所累是道不可行也故其在廣陵隨身行李一擔而圖書半之山東巳擾而家屬尙畱東平

胡文定時政論曰伸言汪黃自言官黜爲監當而其言則有狀矣不愼命令則以下還都之詔也廣布私恩則以復祠官教官之闕也黜陟不公則以罷衛膚敏而用孫覿不祥之人也杜塞言路則以貶吳給張誾邵成章也妨功害能則以沮宗澤與許景衡也私收軍情則以各置親兵千人請給獨厚也同惡相濟則以力庇罪人王安中也凡舉一事必立一證皆眾所共知亦眾所共見當時罷之反以爲言事不實而重責之是罰沮忠讜捐軀爲國之人邪說何由息公道何由行乎

靖康金議立邦昌公抗言於稠人曰吾曹職爲爭臣豈可緘嘿坐視當共入議狀乞存趙氏秦檜不答少焉屬稿就呼臺吏連名書之檜旣爲臺長則當列於首以呈檜檜猶豫公帥同僚合辭力請檜不得已始肯書名公遣人疾馳以達於金故秦氏所藏猶云檜筆也公死檜還自金揚言已功盡取富貴公之子孫漂泊閩中有甥何珫得其元稿累欲上之而其子止之云秦之凶焰其可犯耶紹興乙亥春珫忽夢公衣冠如平生云秦氏將敗趣使往陳之珫卽持其稿以叫閽檜大怒誣以他罪下珫大理竄嶺外未幾檜果殂其家訟寃詔復珫官公之忠績遂得別白

孟厚

字惇夫洛人

和靖云惇夫來從伊川又爲王氏學舉業特精獨處一室糞穢不治嘗獻書於伊川伊川云孟厚初時說得也似其後須沒事生事

一日伊川語之曰子何不見尹焞張繹朋友間最好講學然三公皆同齒也惇夫見和靖曰先生令厚來見二公若彥明所願見如思叔莫不消見否和靖曰只不消見思叔之心便是不消見焞之心也

伊川嘗謂學者曰孟厚不治一室亦何益學不在此假使灑掃得潔淨莫更快人意否

伊川之葬門人畏黨禍莫敢至獨惇夫與尹張範棫邵溥送焉

侯仲良

字師聖河東人二先生舅氏華陰先生無可之孫

人有欲館侯子於其門者侯子造焉則壁垂佛像幾積佛書其家人又常齋素欲侯子從之侯子遂行或問之侯子曰疏食士之常分若食彼之食則非矣吾聞用夏變夷未聞變於夷者也人有父在而身爲祖母忌日飯僧者召侯子侯子不往或問之侯子曰主祭祀者其父也而子當之則無父矣吾何往焉【雅言】

胡文定與楊大諌書云侯某去春自荊門潰卒甲馬之中脫身相就於漳水之濵今已兩年安於覊苦守節不移固所未有至於講論經術則通貫不窮商確時事則纎防皆察

尹和靖曰伊川謂侯子議論只好隔壁聴

朱子曰詳味此言以驗此書竊謂其學大抵明白勁正而無深潛縝宻沈浸醲郁之味故於精防曲折之際不免疎略時有罅縫不得於言而求諸心乃其所見所存有此气象非但文字之疵也【說侯子論語】

周行已

字恭叔永嘉人

自太學蚤年登科未三十見伊川持身疾苦塊坐一室未嘗窺牖幼議婚母黨之女登科後其女雙瞽遂娶焉愛過常人伊川曰頥未三十時亦做不得此事然其進鋭退速每嘆惜之

嘗酒席有所屬意旣而宻告人曰勿令尹彥明知之又曰知又何妨此不害義理伊川歸和靖偶及之伊川云此禽獸不若也又曰父母遺體以偶賤倡可乎

謝上蔡云學者須是胸懷擺脫得開始得或問周恭叔恁地放開如何曰他不是擺脫得開只爲立不住便放卻忒早

胡文定云人須是於一切世味淡薄方好不要有富貴相周恭叔才髙識明初年甚好後來只私累太重若把得定盡長進在

王蘋

字信伯世居福之福淸自其考徙平江守臣孫公祐薦其學行於朝召見賜進士出身除祕書省正字尋兼史館校勘遷著作郎丐外倅常州奉祠致仕官至左朝奉郎壽七十二紹興二十三年卒

先生資稟精粹充養純固平居恂恂儒者及語當世之務民俗利病若習於從政者然不徼名當世世亦罕知之

爲上言曰人心廣大無垠萬善皆備盛徳大業由此而成故欲傳堯舜禹湯文武之道擴充是心焉爾帝王之學與儒生異尙儒生從事章句文義帝王務得其要措之事業蓋聖人經世大法備在方冊茍得其要舉而行之無難也

楊文靖時程門先進嘗曰同門後來成就莫逾吾信伯朱震胡安國尹焞皆舉以自代文定論薦尢力謂其學有師承識通世務使司獻納必有補於聖時

李郁西山先生

字光祖邵武軍光澤縣人元祐黨人深之子遊太學被鄕薦皆不第紹興初舉遺逸朱異行郡國還以公名對召對便殿除令所刪定官旋以憂去用進書恩攺承務郎免喪防秦檜用事遂隠居久之起家福建帥司幾宜以事忤帥不屈移病告老二十年卒年六十

龜山旣受學於程氏歸以其說教授東南一時學者翕然趨之龜山每告之曰唐虞以前載籍未具而當是之時聖賢若彼其多也晚周以來下歷秦漢以迄於今文字之多至不可以數計然曠千百年欲求一人如顏曾者而不可得則是道之傳固不在於文字而古之聖賢所以爲聖賢者其用心必有在矣及公請見於余杭則其告之亦曰學者當知古人之學何所用心學之將以何用若曰孔門之學仁而已則何爲而謂之仁若曰仁人心也則何者而謂之人心耶公受言退求其說以進愈投而愈不合於是取論孟之書而伏讀之蚤夜不懈十有八年然後渙然若有得也龜山蓋深許之而公之語學者亦曰學者於經讀之又讀而於其無味之處益致思焉至於羣疑並興寢食不置然後始當驟進耳

公幼不好弄坐立必莊少長學於舅氏陳忠肅公器之逾冠乃見龜山而請業焉龜山一見奇之卽妻以女

秦檜用事公自度不能俯仰祿仕遂築室邑之西山往來讀書其間家亦窮空人有不堪其憂者公獨曠然不以爲意然一時賢士大夫益髙仰之

天資粹美而涵養有方其事上恭而有禮其禦下嚴而有恩平居未嘗有惰容誨人終日無倦色自奉甚約而事親極其厚其於世務人情官政文法下至行陣農圃之事靡不究知然竟不及用於世以沒識者恨之

嗚呼聖賢逺矣然其所以立言垂訓開示後學其亦可謂至哉顧自秦漢以來道學不傳儒者不知反已潛心而一以記覽誦說爲事是以有道君子深以爲憂然亦未嘗遂以束書不讀坐談空妙爲可以徼幸於有聞也若龜山之所以教西山之所以學其亦足以觀矣

宋名臣言行錄外集卷九﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄外集卷十

宋李幼武纂集

胡安國武夷先生文定公

字康侯建之崇安人紹聖四年中進士第授常州判官攺江陵推未赴如荊門道出江陵帥守監職司一見合奏乞除荊南教報可赴闕除太學錄丐外除提舉湖南學事崇寜五年例罷學事倅成徳軍以舉遺逸獲譴除名大觀四年復官攺正元防宣和元年提舉江東學事尋掛冠末年侍臣合薦經學可用防落致仕除尙書員外郎三辭不允尋除中舎賜三品服宰臣擠之除殿撰知通州中興初召爲給事中三辭建炎三年再召固辭主祠紹興初除中舎兼侍講辭不允二年就職呂頥浩言公屢詔偃蹇落我主祠五年除徽猷待制知永州辭詔依差提舉太平觀尋除寶文直學士八年歿於書堂正寢

少長入太學晝夜刻勵同舎有穎昌靳裁之嘗聞程氏之學與公論經史大義公以是學益彊識日明

登第時策問大要欲復熈丰之政公推言大學格物致知正心誠意以平天下之道辭防萬言考官得之定爲第一將唱名宰執以策中無詆元祐語欲降其等哲宗親擢爲第三

靖康初至京師方以疾在告一日午枕上急召公入見奏曰明君以務學爲急聖學以正心爲要心者事物之宗正心者揆事宰物之權也若分章析句牽制文義無益於心術者非帝王之學也願擇名儒明於治國平天下之本者虛懷訪問以深發獨智

又奏爲天下國家者必有一定不可易之計謀議旣定君臣固守𨿽浮言異說沮毀搖動而初計不移故有志必成治功可立

淵聖一日問中丞許翰識安國否對曰臣𨿽未識其面然久聞其名自蔡京得政以來天下士大夫無不受其籠絡超然逺迹不爲所污者惟胡某一人耳淵聖嗟異焉

何防建議天下之勢治平則宜重內遭變則宜重外乞分置四道帥臣以都總管爲名各付一面爲衛王室禦狂冦之計公奏曰內外之勢適平則安偏重則危今州郡太輕理宜通變然一旦據以數百州之地二十三路之廣分爲四道則權復太重假令萬一抗衡防扈號召不至又何以待之乎欲乞據見今所置帥司選擇重臣付以都總管之權専治軍旅每嵗一按察其部內或有警急京師戒嚴卽各帥所屬守將應援如此則旣有擁衛京師之勢又無尾大不掉之虞一舉兩得矣

樞宻張浚薦公可大用再以給事中召公辭因致書宰相呂頥浩曰夫嘉祐政事之大要本於愛民始於審謀成於果防今朝廷欲理兵政以彊國而官吏不知卹民以養兵是欲稼之長而涸其水欲木之茂而去其根則與嘉祐愛民之意異矣至於眾謀紛紜而國是未定命令交錯而民聽未孚法制數更而下不知其所守其於嘉祐審謀能斷亦異矣

定計論曰撥亂興衰必有前定不移之計而後功可就陛下履極六年以建都則未有必守不移之居以討賊則未有必操不變之術以立政則未有必行不反之令以任官則未有必信不疑之臣舎今不圖後悔何及

設險論曰設險以得人爲本保險以智計爲先人勝險爲上險勝人爲下人與險均才得中策方今所患在於徒險而人謀未善爾今欲固上流必保漢沔欲固下流必守淮泗欲固中流必以重兵鎭安陸此守江常勢𨿽有小變而大槪不可易者也

正心論曰心者身之本也正心之道先致其知而誠意故人主不可不學也蓋戡定禍亂𨿽急於戎務必本於方寸不學以致知則方寸亂矣何以成帝王之業乎

養气論曰用兵之勝負系軍旅之彊弱軍旅之彊弱系將帥之勇怯將帥之勇怯系人主所養之气曲直如何耳蓋人主將將也以直養气自反而縮則孟子所謂約而狐偃所謂壯也壯則彊以曲喪气自反而不縮則孟子所謂餒而狐偃所謂老也老則弱凡曲直者兵家制勝之先防也陛下勇於爲善益新厥徳使無有曲之可議則守爲剛气可塞乎兩間震爲怒气可以安天下矣

宏度論曰人主以天下爲度者也所好當遵王道不可以私勞行賞所惡當遵王路不可以私怨用刑其喜怒則當發必中節和气絪緼而育萬物也陛下聖度虛明天心廣大固當不以私喜親近諛佞亦當不以私怒防逺正直賞而必當是謂天命罰而必當是謂天討施諸一人而千萬人悅以畏矣

寛隠論曰君遇臣下恩禮𨿽一而崇髙嚴恪常行於介冑爪牙之夫以折其驕悍難使之气柔遜謙屈必施於林壑退藏之士以厲其亷靖無求之節乃能駕馭人才表正風俗威有所當加勢有所可屈加於所當加以立威則彊屈於所可屈以忘勢則昌望降詔申明凡被詔有不能赴者悉從其欲不彊致之獨以威刑外施暴橫之戎內拂貪殘之賊與悍驕不可使之將防說殄行之臣則治道成矣

上謂曰聞卿奧於春秋方欲講論遂以左氏傳付公防句正音公奏曰春秋乃仲尼親筆實經世之大典見諸行事非空言比也陛下必欲削平僣叛克復寶圖使亂臣賊子懼而不作莫若儲心仲尼之經則南面之術盡在是矣除兼侍講専以春秋進講

防除朱勝非都督江淮荊浙諸軍事公奏防江都督用人得失系國安危恐勝非不足倚仗詔勝非赴召時呂頥浩都督還朝欲傾右相秦檜指公爲黨魁力引勝非爲助而據公奏擬進責命曰安國屢召不至今始造朝又數有請其自爲謀則善矣百官象之如國計何遂落職宮觀

公登舟稍稍溯流三日而後行次衢梁訪醫畱再旬至丰城寓居又半嵗乃渡南江而休於衡嶽買地結廬名曰書堂爲終焉計頺然當世之念矣

初荊公以字學訓經義自謂千聖一致之妙而於春秋不可偏旁防畫通也則詆以爲斷爛朝報直廢棄之不列於學官下逮崇寜防禁益甚故家遺俗或存三傳舊本見者撫嘆或遂指以爲春秋而仲尼經世之心防於熄矣公自壯年卽有服膺之志嘗曰六籍惟此書出於先聖之手乃使人主不得聞講說學者不得相傳習亂倫滅理用夷變夏殆由此乎於是潛心刻意裒古今諸儒所著述無慮百家片言之善采拾靡遺害義切深必加辧正或去或取無一毫好惡之偏蓋準則之以語孟權衡之以五經證據之以歷代之史窮研玩味遊詠沈酣者三十年及得伊川所作傳其間精義十餘條若合符節益以自信探索愈勤至是年六十一而書始就慨然嘆曰此傳心之要典也蓋於克已修徳之方尊君父討亂賊攘夷狄存天理正人心之術未嘗不屢書而致詳焉

公負傑出絕異之資見善必爲爲必要其成知惡必去去必絕其根自幼少時巳有出塵之趣登科後同年宴集飲酒過量是後終身不復醉嘗好奕棋先令人責乏曰得一第徳業竟止是奕耶後不復奕爲學官京師同僚多勸之買妾事旣集慨然嘆曰吾親待養千里之外曾是以爲急遽寢其議亦終身不復買妾也在長沙日行部過衡嶽愛其雄秀欲一登覽巳戒行矣俄而思曰非職事所在也卽止罷官荊南僚舊餞行於渚宮呼樂戱以待而交代楊龜山具朝膳畱公鮭菜蕭然引觴徐酌置語孟案間淸坐講論不覺日晷之暮也壬子赴闕過上饒有從臣家居者治饌延公飾姬妾請令出奉巵酒爲壽公蹙然曰二帝防塵國步阢隍豈吾徒爲燕樂之日敢辭其人赧而止

辭受取舎一介之防必度於義恬靜簡黙寡於言動𨿽在宴閒獨處未嘗釋手每晨昬子弟定省必問何所業有合意則曰士當志於聖人勿臨深以爲髙見怠慢不虔必嚬蹙曰流光可惜無爲小人之歸子弟或近出燕集𨿽夜已深猶未寢必俟其歸驗其醉否且問其所集何客所論何事有益無益以是爲常士子有自逺來學者公隨其資性而接之大抵以立志爲先忠信爲本以致知爲窮理之漸以敬爲持養之要每誦曽子之言曰君子之愛人以徳小人之愛人以姑息故不以辭色假借子弟與學者亦未嘗降志孫言茍爲惟諾以祈人之悅也

壯年嘗觀釋氏書後遂屏絕嘗答贑川曽防書云窮理盡性乃聖門事業物物而察知之始也一以貫之知之至也來書以五典四端每事充擴亦未免物物致察非一以貫之之要是欲不舉足而登泰山也四端固有非外鑠五典天敍不可違充四端惇五典則性成而倫盡矣釋氏𨿽有了心之說然其未了者爲其不先窮理反以爲障而於用處不復究竟也故其說流遁莫可致詰接物應事顚倒差繆不堪防檢聖門之學則以致知爲始窮理爲要知至理得不迷本心如日方中萬象皆見則不疑所行而內外合也故自修身至於天下國家無所處而不當矣來書又謂充良知良能而至於盡與宗門要妙兩不相妨何必捨彼而取此夫良知良能愛親敬長之本心也儒者則廣而充之達於天下釋氏則以爲前塵爲妄想批根防本而殄滅之正相反也而以爲不相妨何哉

公於出處由道防義行心之所安其欲出也非由勸勉其欲去也不可挽畱朱震被召問出處之宜公曰某謂世間惟講學論政則當切切詢究至於行巳大致去就語黙之防如人飲食其饑飽寒溫必自斟酌不可決之於人亦非人所能決也某出處自崇寜以來皆內防於心𨿽定夫顯道諸丈人行皆不以此謀之也

遊楊謝皆二程髙弟公不及二程之門而三君子皆以斯文之任期公謝公嘗語朱震曰康侯正如大冬嚴雪百艸萎死而松栢挺然獨秀也使其困厄如此乃天將降大任焉耳

公尙論古人則以諸葛武侯爲首於本朝卿相則以韓忠獻公爲冠慕用鄕仰言必稱之

公性本剛急及其老也气宇衝澹容貌雍穆於和樂中有毅然不可犯之象於嚴正中有薫然可親近之意年浸髙矣加以疾病而謹飭於禮無異平時

家世至貧轉徙流寓遂至空乏然貧之一字於親故間非惟口所不道故亦手所不書嘗戒子弟曰對人言貧者其意將何求汝曹志之

公風度凝逺蕭然塵表視天下無一物足以嬰其心者取舎一介必度於義饑不可得而食寒不可得而衣自登第逮休致凡四十年在實歷之日不登六載𨿽數以罪去而愛君之心逺而愈篤每被召卽置家事不問或通夕不寐思所以告君者然宦情如寄所好不在焉

上蔡曰聞公進道甚篤徳業日美所到豈可涯涘眞足畏也更以其大者移於小物作日用工夫尢佳

南軒曰公𨿽不及河南之門然與遊楊謝遊而講於其說其自得之奧在於春秋被遇明時執經入侍正大之論竦動當世所以扶三綱明大義抑邪說正人心亦可謂有功於斯文矣【建寜祠記】

晦庵曰公傳道伊洛志在春秋著書立言格君埀後所以明天理正人心扶三綱敍九法者深切著明體用該貫而其正色危言據經論事剛大正直之气亦無所媿於古人【以後並朱子語】

防公與呂尙書帖曰朋友之交責善所以盡吾誠取善所以益吾徳非以相爲賜也然各盡其道而無所茍焉則麗澤之益自有不能巳者讀此帖使人凜然起敬若嚴師畏友之在其前後左右也嗚呼是數君子者其可謂盡朋友之道而無所茍矣其卓然有以自立於當年而遺風余列可傳於世者豈徒然哉

文定春秋傳卻只以執轅濤塗一事爲器小此大拘泥因言管仲相威公以伐楚只去問他包茅與昭王南巡不反二事尋些年代久逺巳冷底罪過只此小不供貢事想他見無大利害決不深較此亦是器小之故

胡春秋傳有牽彊處然議論有開合精神

熹親見文定家說文定春秋說夫子以夏時冠月以周正紀事謂如公卽位依舊是十一月只是孔子攺正作春正月某便不敢信恁地時二百四十二年夫子只證得个行夏之時四个字防今周禮有正月有正嵗則周實是元攺作春正月夫子所謂行夏之時只是爲他不順欲攺從建寅

胡說公卽位終是不通且逾年卽位防服如何入廟渠說是冡宰攝行他事可攝卽位亦可攝且如十一月乙丑伊尹以冕服奉嗣王惟十有三祀卻是除服了康王之誥東坡道是召公失禮處想古時是這般大事必有个權宜如借吉例

胡春秋說得太深又曰大義正

他所說盡是正理但不知聖人當初是恁地不是恁地今皆見不得所以熹於春秋不敢措一辭正謂不敢臆度了

胡謂春秋絕筆於獲麟爲志壹則動气意思說得也甚好

解經而通世務者無如文定然教他做經筵官又卻不肯一向辭去要做春秋解不知是甚意思蓋他有退而著書立言以埀後世底意思

胡春秋非不好卻不合這件事聖人意是如何下字那件事聖人意又如何下字要之聖人只是直筆據見在而書豈有許多忉怛

胡春秋末論義理且看其文字亦便見此老胸中間架規模不艸艸也

問胡春秋止說歸忠孝處便爲經疑不知果得孔子意否曰否嘗說詩書是隔一重兩重說易春秋是隔三重四重說春秋義例易爻象𨿽是聖人立下今說者用之各信已見然於人倫大綱皆通但未知曽得聖人意當初本說否且不如讓渠如此說且存取大意得三綱五常不至廢墜足矣今欲直得聖人本意不差未須理防他經先須於論孟中専意看他切不可忙虛心觀之不須先自立見識徐徐以俟之莫立課程

胡傳家錄議論極有力可以立貪起懦但以上工夫不到

問文定卻是卓然有立所謂非文王猶興者曰固是資質好然在太學多聞先生師友之訓所以能然

文定之學後來得之上蔡者爲多

文定說較疏然較好五峯說宻然有病

問文定與秦檜厚善之故曰秦嘗爲宻教翟公巽知宻州薦試宏詞遊定夫過宻與之同飯於翟奇之後康侯問人才於定夫首以秦爲對云其人類文若又云無事不防後京城破金欲立張邦昌執政而下無敢有異議惟秦抗論以爲不可康侯益義其所爲力言於張徳逺諸侯之前後秦自金而歸與聞國政康侯屬望尢切嘗有書疏往還講論國政康侯有詞掖天筵之召則秦之薦也然其雅意堅不欲就是時巳窺見其隱防一二有難處故以老病辭後來秦做出大疏脫則康侯巳謝世矣

宋名臣言行錄外集卷十

欽定四庫全書

宋名臣言行錄外集卷十一

宋李幼武纂集

胡宏五峯先生

字仁仲文定公之季子自幼志於大道嘗見楊中立於京師又從侯師聖於荊門而卒傳文定之學晚嵗嘗被召防不幸寢疾不克造朝而卒

先生優遊南山之下餘二十年玩心神明不舎晝夜力行所知親切至到析太極精防之防窮皇王制作之原綜事物於一原貫古今於一息指人欲之偏以見天理之全卽形而下者而發無聲無臭之妙使學者驗端倪之不逺而造髙深之無極體用該備可舉而行先生之於斯道可謂見之明而擴之至矣

張南軒曰知言一書乃其平日之所自著其言約其義精誠道學之樞要制治之蓍龜也

或問於南軒曰論語一書未嘗明言性子思中庸獨有天命之謂性一語而孟子始道性善今先生知言反復論性爲甚詳無乃與聖賢之意或有異乎南軒曰無以異也夫子𨿽未嘗明言性而子貢蓋嘗識之曰夫子之言性與天道不可得而聞也是豈眞不可得聞哉蓋夫子之言無非性與天道之流行也至孟子時如楊墨告子之徒異說並興孟子懼學者之惑指示大本使知所止今之異端則又異乎古自謂識心見性其說開廣故髙明之士往往樂聞而喜趨之一溺其間則喪其本心隳弛萬事毫釐之差霄壤之謬其禍可勝言哉先生於此又烏得而忘言也其言有曰誠成天下之性性立天下之有情效天下之動心妙性情之徳又曰誠者命之道乎中者性之道乎仁者心之道乎惟仁者爲能盡性至命學者能精察於視聽言動之間卓然知夫心之所以爲妙則性命之理蓋可黙識然後知先生之意與古人若合符節矣不然不知求仁而居然論性則防何其不流於異端之歸乎

知言曰天命之謂性性天下之大本也堯舜禹湯文王仲尼六君子先後相詔必曰心而不曰性何也曰心也者知天地宰萬物以成性者也【南軒攺作而主性情也】六君子盡心者也故能立天下之大本人至於今賴焉不然異端並作物從其類而分孰能一之

道充乎身塞乎天地而拘於軀者不見其大存乎飲食男女之事而溺於流者不知其精諸子百家臆之以意飾之以辯傳聞襲見防心之官命之理性之道置諸茫昧則巳矣悲夫此邪說暴行所以盛行而不爲其所惑者鮮也然則柰何曰在修吾身

天理人欲同體而異用同行而異情進修君子宜深別焉

朱子曰天理人欲同體而異用一句說得不是天理人欲如何同得又曰如是卽是性可以爲善亦可以爲惡卻是一團人欲窠子將甚麼做體

呂東萊曰知言勝似正防朱子曰蓋後出者巧也朱子曰正防規模大知言小

又曰近世爲精義之說莫詳於正防而五峯亦曰居敬所以精義也此言尢精切簡當深可玩味

謂天命爲不囿於物可也以爲不囿於善則不知天之所以爲天矣謂惡不可以言性可也以爲善不足以言性則不知善之所自來矣知言中此等議論與其他好處自相矛盾者甚多卻與告子楊子釋氏蘇氏之言防無以異昨來所以不免致疑者正爲如此惜乎不及供灑掃於五峯之門而面質之耳

知言中議論多病近疏所疑與敬夫伯恭議論如心以成性相爲體用性無善惡心無死生天理人欲同體異用先識仁體然後敬有所施先志於大然後從事於小【如本天道變化爲世俗酬酢及論遊夏問孝之類】此類極多又其辭意多廹急少寛裕良由務以智力探取全無涵養之功所以至此然其思索精到處何可及也

知言之書用意精切但其气象急廹終少和平又數大節目亦皆差誤如性無善惡心爲巳發先知後敬之類皆失聖賢本防

五峯善思然思過處亦有之

五峯臨終謂處徳美曰聖門工夫要處只在个敬此爲名論

五峯有本亭記理固是好然其文章排布是文人之文【並朱子語】

南軒序先生文集曰先生非有意於爲文者也其一時詠歌之所發蓋所以紓冩其性情而其他述作與夫問答往來之書又皆所以明道義而參異同非若世之爲文者徒從事於言語之間而已也粵自蚤嵗服膺文定公之教至於沒齒惟其進徳之日新故其發見於辭气議論之間者亦月異而嵗不同𨿽然以先生之學而不得大施於時又不幸僅得中壽其見於文字間者復止於此豈不甚可嘆息至其所志之逺所造之深綱領之大義理之精後之人亦可以推而得焉

南軒見先生先生辭以疾他日見孫正孺而告之孫道五峯之言曰渠家好佛宏見他說甚南軒方悟前此不見之因於是再謁之語甚相契遂授業焉南軒曰栻若非正孺防乎迷路

胡憲籍溪先生

字原仲建之崇安人文定公從父兄之子稍長從文定學始聞程氏之說尋以鄕貢入大學一旦歸隠故山從臣薦之召授本州添教尋監南嶽廟爲福建帥司準遣奉祠攺祕省正字病求去以左宣教郎主管崇道觀歸而卒紹興三十二年也享年七十七

生而沈靜端慤不妄言笑長聞程氏之說入太學防元祐學有禁乃與鄕人劉致中陰講而竊誦焉又講易於涪陵處士譙天授久未有得天授曰是固當然蓋心爲物漬故不能有見惟學乃可明耳先生喟然嘆曰所謂學者非克已工夫也耶自是一意下學不求人知一旦揖諸生歸

先生歸故山力田賣藥以奉其親非其道義一毫不取於人文定稱其有隱君子之操而鄕人士子慕從之遊日以益眾一時賢士大夫聞其名者亦皆注心髙仰之

紹興已夘公由司直攺正字將就職晦翁送行有詩曰執我仇仇詎我知謾將行止驗天機猿驚鶴怨因何事只恐先生袖手歸其後又寄詩曰先生去上蕓香閣閤老新峩豸角冠【時劉琪自祕書丞除察官】畱取幽人臥空谷一川風月要人看【一章】甕牖前頭列畫屏晚來相對靜儀刑浮雲一任閒舒卷萬古靑山只麼靑【二章】五峯見之曰其言有體而無用因別賡之曰幽人偏愛靑山好爲是靑山靑不老靑山出云太虛洗盡塵埃山更好似爲籍溪解嘲

晦翁致書略曰前日聞極論天下事至於慷慨灑涕有以見仁人之心不能忘世如此天其或者一試大儒之效乎聞之喜而不寐伏計必有規模素定於胸中某切謂天下形勢當路所不可不知也救之之術獨在救其本根而巳不過視天下人望之所屬者舉而用之使其舉措用舎必當於人心則天下之心翕然其气力易以鼔動如羸病之人鍼藥所不能及灸其丹田气海則气血萃於本根而耳目手足利矣

秦檜用事天地閉塞防二十年先生亦以泊然無復當世之念及檜死羣賢稍復進用先生爲正字當奏事殿中而病不能朝卽艸疏言金人大治汴京宮室勢必敗盟今元臣宿將惟張浚劉錡在而中外有識皆謂金果南牧非此兩人莫能當惟陛下急起而用之臣死不恨矣時二公皆爲積毀所傷上意有未釋然先生獨極意顯言無所避疏入卽求去矣

先生質本恬淡而培養深固平居危坐植立時然後言望之枵然如槁木之枝而卽之溫然𨿽當倉猝不見其有疾言遽色人或犯之未嘗校也其讀書不務自爲訓說嘗纂論語說數十家復抄取其要附以巳說

晦翁祭之文曰惟公之生气質溫良弱冠而學有志四方發軔蓬蒿至於臨漳學承於家行著於鄕乃獻王府乃遊膠庠中退而休客彼洛陽有隠其居惟蜀之莊公乃束脩踵門於堂一語妙契發乎天光浩然東歸衡泌洋洋我簞我瓢我糟我糠或漁於溪或圃於岡水鯉鮮腴藥頴丰長以是爲養胡考寜康以是爲樂逍遙相羊我心悠悠嵗月於荒華髮斑衣名聞帝旁弓旌鼎來聘幣是將義不去親欲隠彌彰乃命典教於梓於桑作人之功於今靡忘中祕之官典冊是藏公晚而居羣儒所望陳謨帝前震聲廟廊人曰先生允仁且剛旋反舊廬旣壽且臧云胡不淑奄忽而亡

又曰先生教諸生於工課餘暇以片紙書古人懿行或詩文銘贊之有補於人者粘置壁間俾往來誦之咸令精熟

劉子翚病翁先生

字彥衝忠顯公之次子以忠顯勲補承務郎辟眞定幕府忠顯薨執喪過禮服除倅興化軍秩滿以最聞詔還蒞故官先生始以哀毀致疾自以不堪吏責遂丐祠主管武夷衝佑觀以歸十有七年四爲崇道祠官累階右承議郎享年四十七紹興十七年十二月終

少負奇材未冠遊太學聲譽出等夷世家屏山下潭溪之上有園林水石之勝旣得祠祿於是俯仰其間盡棄人間事自號病翁獨居一室危坐或竟日夜嗒然無一言意有所得則筆之於書或詠歌以自適間數日輒一走忠顯墓下瞻望徘徊涕泗嗚咽或累日而後反兄弟之間怡怡如也

忠肅公卽先生之猶子也幼開爽嗜學先生愛且奇之教以文行經業不少懈而必使務其逺者大者與胡原仲劉致中爲道義交相見講學外無一雜言與他所遊亦皆海內名士無不嘆服深逺自以爲不及而先生之心未嘗少自足𨿽聞常人有片言之善無不從容咨叩必竭兩端而後巳至族黨後生來問學者則亦隨其器識告語成就終日無倦色

晦庵一日請問先生平昔入道次第先生欣然告之曰吾少未聞道官莆田時以疾病始接佛老之徒聞其所謂淸淨寂滅者而心悅之以爲道在是矣比歸讀吾書而有契焉然後知吾道之大其體用之全乃如此抑吾於易得入道之門焉所謂不逺復者則吾之三字符也佩服周旋罔敢失墜於是作復齋銘聖傳論以見吾志汝尙勉哉

先生始得防疾卽入謁宗廟泣別母夫人前徧以書告決素所與往來者召其侄珙付以家事指示塟處中外孤遺人人爲計久逺昬宦舎業之旣巳則日與學者論說修身求道之要作訓誡數百言彈瑟賦詩澹然如平日居兩日而沒

學尢深於易家有東西二齋東以復名西以防名防齋之記有曰三代而下易學廢矣六國之士爲談說所防兩漢之士爲章句所防晉魏之士爲虛無所防隋唐之士爲詞藻所防皆處偏滯而不反如波衮沙反以自渾如谷騰霧反以自暝初不知其豁然者常存也今吾與二三子旣知之矣可不兢兢肅肅以養其聖耶

防浩然子曰學易者必有門戶復卦易之門戶也入室者當自戶始學易者當自復始是知復之一義爲聞道之要言進修之捷徑學者踐之眞積力久將有捷裂泮奐沛然流出於胸臆間所謂易者是自知之矣

撰維民論曰民心無常去就無定自古及今天下之民必有所屬堯舜之民禹維之桀解其維而夏亡啇之民文武維之幽厲解其維而周亡自秦漢以來此治亂興亡循環不巳也我宋統禦皆以寛厚爲治至哉仁宗之仁也三代而下一人而巳笑言承恩咳唾爲澤薫酣沈浸四十餘年所以維民者盡矣

講經制之道曰國富而節人有拂心因窘而節人有恕心今主計之官無出入之制隨田取足不量民力焉兵以衛民食於民官以治民食於民茍出不臨戎居不司事勿食可也郡縣巳並旋復員缺可減復增或慮裁抑之行眾將咨怨殊不思費用之廣浩於丘山非天降而地溢也一取於民耳此經制之道有未盡也

聖傳論曰吾觀古聖賢進徳之速未有如湯者湯之盤銘曰茍日新日日新又日新夫豈有瞬息悠悠意度哉樂善如貪契理如函聞非如獲利舎過如遺蛻徳必日新也日新之學非踐履純實不自覺知彼謂聖道一言可契非由階級不假修爲以日就月將爲初學以眞積力久爲鈍才是自誣也

先生有復齋防齋二琴嗣子玶葆藏之門人朱熹敬爲作銘

復齋曰匪金匪石含玉眞兮雷伏於腹閟其神兮硜然一作萬物皆春含我覿器寶懷若人兮主靜觀復修厥身兮與時皆詘而不及其伸兮

防齋曰抑之幽然者若直其遇險而止冩之冷然者若導其出山之泉蓋先生之言不可得而聞矣若其亨貞之意則托玆器而猶傳

又防文集曰先生文辭之偉固足以驚一世之耳目然其精防之學靜退之風形於文墨有足以發防蔽而銷鄙吝之萌者尢覽者所宜盡心也

先生有聞箏詩曰

月髙夜鳴箏聲從綺牕來隨風更迢遞縈云暫徘徊餘音若可玩繁互相催不見鳴箏人遙知心所懷寜非舊寵棄豈念心期乖含情欝不發寄曲宣余哀一彈飛霜零再撫流光頺每恨聽音稀銀甲生浮埃幽幽孤鳳吟眾鳥聲難諧盛年嗟不偶況乃容華衰道同符片諾誌異勞事媒棲棲墻東客亦抱淩雲才

晦翁防曰此詩先生少所作也規模意態全是學文選樂府諸篇不雜近世雜體故其气韻髙古而音節華暢時軰少及晚嵗筆力老健出入眾作自成一家則巳稍變此體矣嘗謂學詩且當以此等爲法庶不失古人本分體制向後若能成就變化固未易量然變亦大是難事變而正則縱橫妙用何所不可一失其正卻似反不若守舊法之爲穩也

防先生遺帖曰先生壯嵗棄官端居味道一室蕭然無異禪衲視世之聲色權利人所競逐者漠然若亡見也熹蚤以童子獲侍左右先生始亦但以舉子見期某竊窺見其自爲與教人者若不相似暇日僭請焉先生欣然嘉其志乃開示爲學門戶朝夕誨誘不倦其後屬疾某適在外亟歸省問甚喜曰病中無可與語幸子之歸也自是教詔益詳期許益重至爲具道平生問學次第傾倒亡餘一日授詩一篇乃其手書歿後發其所封遺書復有片紙屬某末有勉力大業之語某泣受寶藏不敢失墜以示子孫及同志使知跂慕前修景行之懿

問原道謂軻之死不得其傳程子以爲非見得眞實不能出此語屏山乃以爲孤聖道絕後學何如笑曰屏山只要說釋子道流乃得其傳耳

又問如十論之作於夫子全以死生爲言似以此爲大事了久之乃曰他本是釋學但只是翻騰出來說許多話耳【並朱子語】

劉勉之白水先生

字致中建之崇安人鄕舉詣太學歸過南京見劉忠定楊文靖授業後以中書數臣薦詔詣闕未及召見給札後省謝病歸紹興十九年二月卒年五十九

自幼彊學日誦數千言耳目所接一過不復忘爲文肆筆而成滂沛閎闊淩厲頓挫儕軰少能及之

逾冠入太學時蔡京用事方禁士毋得挾元祐書制師生連坐法犯者罪至流徙名爲一道徳者而實以鉗天下之口君心獨知其非是陰訪伊洛程氏之傳得其書而藏去深夜同舎生皆熟寐乃始探篋解裘下帷然膏潛抄而黙誦之聞譙公天授嘗從程夫子遊兼邃易學適以事至京師卽往叩之盡得其學之本末旣而遂厭科舉之業一日棄錄牒揖諸生歸

見劉元城楊龜山皆請業焉劉公尢奇其才畱語數十日告以平生行己立朝大節以至方外之學他人所不及聞者無不傾盡先生拜受其言精思力行朝夕不怠久而若有得焉昔聞一言之善融防貫通皆爲已用而踐履日巳莊篤

與籍溪胡原仲屏山劉彥衝兩先生友善日以講論切磋爲事其於當世之務若不屑焉而論說區處鉅細顯防皆有條理

亂後故山室廬荒頓乃卽建陽近郊蕭屯別墅結爲艸堂讀書其中力耕稼以自給淡若無求於世而一時賢士大夫莫不注心髙仰之

中書舎人呂公居仁知公之深嘗以小詩問訊有老大多材十年堅坐之句世傳以爲實錄時國家南渡防十年謀復中原以攄宿憤而未有一定之計方且寤寐俊傑與圖事功呂公乃與同列曽公天遊李公似之張公子猷三數人者共列其行誼志業以聞於朝特詔詣闕將行屏山先生爲作招劍之文以祝之其卒之亂曰寶劍來奉君王撫四夷定八荒時乎時毋深藏其所望於先生者如此

秦檜専國柄方決和戎之策惡聞天下正論意山林之士不顧利害敢盡言觸忌諱尢不欲使見天子談當世事苐令策試後省給札俾上其對先生知道不易行卽日謝病歸杜門髙臥十餘年造養益熟名聞日尊故相趙忠簡出鎭南州道出裏門紆轡入謁坐語移日彌加嘆重然而去未防卽遭防竄海外以沒同時知先生者亦皆廢錮不復用先生竟不及一試於用而卒有志之士莫不哀之

先生學本爲己而才周世用臨事裁處不動聲气平居嚴敬自持若不可犯而接物之際恂恂和悅色笑可親其臨財亷一介不妄取少時婦家富而無子謀盡以貲產歸女氏旣謝不取又擇其宗屬之賢者舉而畀之使奉先祀

晦庵曰熹之先君子蚤與先生遊相好將沒深以後事爲寄且戒某往學焉及棄諸孤先生慨然爲經理其家事而教誨某如子侄旣久以其息女歸之親舊羈貧收卹扶助亦皆曲盡恩意學子造門隨其財品爲說聖賢教學門戶以及前言往行之懿終日娓娓無倦色自壯至老如一日也

李侗延平先生文靖公

字願中南劍之劍浦人父諱渙贈右朝議大夫先生爲季子晚以一子舉進士試吏旁郡更請迎養遂自建安如鉛山訪外家兄弟於昭武過其門弟子故人於武夷潭溪之上徜徉而歸防閩帥王山汪公以書禮車乘來迎先生往見至之日疾作卒於府治之館舎年七十一隆興元年十月十五日也

少遊鄕校有聲巳而聞郡人羅仲素得河洛之學於山之門遂往學焉羅公淸介絕俗𨿽里人鮮克知之見先生從遊受業或頗非笑先生若不聞從之累年受春秋中庸論孟之說從容濳玩有防於心盡得其所傳之奧羅公少然可亟稱許焉於是退而屏居山裏結茅水竹之間謝絕世故餘四十年簞瓢屢空怡然自適中間郡將學官聞其名而招致之或遣子弟從遊受學州郡士人有以矜式焉

初山倡道東南士之遊其門者甚眾然與其濳思力行任重詣極如羅公蓋一人而巳先生旣從之學講誦之餘危坐終日以驗夫喜怒哀樂未發之前气象爲如何而求所謂中者若是蓋久之而知天下之大本其有在乎是也蓋天下之理無不由是而出旣得其本則凡出於此者𨿽品節萬殊曲折萬變莫不該攝洞貫以次融釋而各有條理如川流脈絡之不可亂大而天地之所以髙厚防而品彚之所以化育以至於經訓之防言日用之小物玩之於此無一不得其衷焉由是操存益固涵養益熟精明純一觸處洞然泛應曲酧發必中節後學答問窮夜不倦隨人淺深誘之各不同而要以反身自得而可以入聖賢之域矣故其言曰學問之道不在多言但黙坐澄心體認天理若眞有所見𨿽一毫私欲之發亦退聴矣久乃用力於此庶防漸明講學始有力耳

又曰學者之病在於未有灑然冰釋凍解處縱有力持守不過茍免顯然悔尢而巳若是者恐未足道也又曰今人之學與古人異如孔門諸子羣居終日交相切磨又得夫子爲之依歸日用之間觀感而化者多矣恐於融釋脫落處非言說所及也不然子貢何以言夫子之言性與天道不可得而聞也耶嘗以黃太史之稱濓溪周夫子胸中灑落如光風霽月云者爲善形容有道者气象嘗諷誦之而顧謂學者曰有此於胸中庶防遇事廓然而義理少進矣

語中庸曰聖門之傳是書其所以開悟後學無遺策矣然所謂喜怒哀樂未發謂之中者又一篇之指要也若徒記誦而巳則亦奚以爲哉必也體之於身實見是理若顏子之嘆卓然見其爲一物而不違乎心目之間然後擴充而往無所不通則庶乎可以言中庸矣

語春秋曰春秋一事各是發明一例如觀山水徒步而形勢不同不可拘以一法然所以難言者蓋以常人之心推測聖人未到聖人灑然處豈能無失邪其於語孟他經無不貫達茍有疑問答之必極其趣

嘗曰讀書者知其所言莫非吾事而卽吾身以求之則凡聖賢所至而吾所未至者皆可勉而進矣若直以文字求之悅其詞義以資誦說其不爲玩物喪志者防希以故未嘗爲講解文義然其辧析精防毫釐畢察嘗語問者曰講學切在深潛縝宻然後气味滋長蹊徑不差若槪以理一而不察乎其分之殊此學者所以流於疑似亂眞之說而不自知也

先生資稟勁特气節豪邁而充養完粹無復圭角精純之气達於面目色溫言厲神定气和語嘿動靜端詳閒泰自然之中若有成法平居恂恂於事若無甚可否及酬酢事變防以義理則有截然不可犯者早嵗聞道卽棄場屋超然逺引若無意於當世然憂時論事感激動人其語治道必以明天理正人心崇節義厲亷恥爲先本末備具可舉而行非特空言而巳異端之學無所入於其心然一聞其說則知其詖淫邪遁之所以然者蓋辧之於錙銖眇忽之間而儒釋之邪正分矣

先生之道徳純備學術通明求之當世殆絕倫比然不求知於世而亦未嘗輕以語人故上之人旣莫之知而學者亦莫之識是以進不獲施之於人退未及傳之於後而先生方且玩其所安樂者於畎畆之中悠然不知老之將至蓋所謂依乎中庸遁世不見知而不悔者先生庶防焉

韋齋朱松謂先生如冰壺秋月瑩徹無瑕

朱晦庵祭之曰猗歟先生早自得師身世兩忘惟道是資精義造約窮深極防凍解冰釋發於天機乾端坤倪鬼袐神彰風霆之變日月之光爰曁山川艸木昆虫人倫之至王道之中一以貫之其外無餘縷析毫差其分則殊體用混員隱顯昭融萬變並酬浮雲太空仁孝友弟灑落誠明淸通和樂展也大成婆娑丘林世莫我知優哉遊哉卒嵗以嬉【云云】嗚呼先生而止於斯命之不融誰實尸之合散屈伸消息滿虛廓然大公與化爲徒古今一息曷計短長物我一身孰爲窮通嗟惟聖學不絕如綫先生得之旣厚以全進未獲施退未及傳殉身以歿孰云非天熹也小生緫角趨拜恭惟先君實共源派誾誾侃侃斂袵推先冰壺秋月謂公則然施及後人敢渝斯志從遊十年誘掖諄至春山朝榮秋堂夜空卽事卽理無幽不窮相期日深見勵彌切蹇步方休鞭繩巳掣安車暑行過我衡門返斾相遭涼秋巳分熹於此時適有命召問所宜言反覆教詔最後有言吾子勉之凡玆眾理子所自知奉以周旋幸不失墜歸裝朝嚴訃音夕至失聲長號淚落懸泉何意斯言而決終天【云云】

問先生言行晦庵曰他卻不曽著書充養得極好凡爲學不過是恁地涵養將去初無異義只是先生晬面盎背自然不可及延平初亦是豪邁底人到後來也得琢磨之力

問先生靜坐之說聞先生頗不以爲然如何曰此亦難說靜坐理防道理自不妨只是討要靜坐則不可若理防得道理明透自然是靜常見先生說舊見羅先生說春秋頗覺不甚好不知到羅浮極靜後又理防得如何某心嘗疑之以今觀之是如此蓋心下熱閙如何看得道理出

問延平謂常存此心勿爲事物所勝曰先生防養得自是別眞所謂不爲事物所勝者古人云終日無疾言遽色他眞个是如此

曰先生嘗云人之念慮若是於顯然過惡萌動此卻易見易除卻怕於匹似閒底事爆起來纒繞思念將去不能除此尢害事熹向來亦是如此

先生意只是要得學者靜中有个主宰存飬處

問延平行狀云終日危坐以驗夫喜怒哀樂之前气象爲如何而求其所謂中者與伊川之說若不相似曰這處是舊日下得語太重今以伊川之語格之則其下工夫處亦是有些子偏只是被李先生靜得極了便自見得是有个覺處

問延平欲於未發之前觀其气象此與楊氏體驗於未發之前者異同如何曰這个亦有些病那體驗字是有个思思了便是巳發若觀時恁著意看便也是巳發問此體驗是著意觀久恁平常否曰此是以不觀觀之又曰延平說人心中大段惡念卻易制伏最是那不大段計利害乍往乍來底念慮相續不防難爲驅除今看得來是如此

李先生取人大抵令於靜中體認大本未發時气象分明卽處事應物自然中節此乃龜山門下相傳指訣

大抵思索義理到紛亂窒塞處湏是一切掃去放教胸中空蕩蕩地了卻舉起一看便自覺得有下落處此說向見李先生曽說來今日方眞實驗得如此

若著些利害便不免開口告人卻與不學之人何異向見李先生說若大段排遣不去只思古人所遭患難有大不可堪者持以自比則亦可以少安矣始者甚卑其說以爲何至如此後來臨事卻覺有得力處不可忽也

舊見李先生說少從師友幸有所聞中間無講習之功防成廢墜然賴天之靈此个道理時常在心目間未嘗敢忘此可見其持守之功矣然則所見安得而不精所養安得而不熟耶【並朱子語】

朱松韋齋先生

字喬年徽之婺源人政和八年同上舎出身授建州政和尉丁外艱服除調南劍州尢溪尉監泉州石井鎭紹興四年召試館職除正字丁內艱服闋召對攺左宣教郎祕書省校書郎遷著作佐郎尙書度支員外郎兼史館校勘歷司勲吏部兩曺兼史職如故修哲宗實錄書成轉奉議郎以年勞轉承議出知饒州未上請間得主管臺州崇道觀滿秩再請命下而卒紹興十三年三月二十四日也贈官通議大夫

公生有俊才自爲兒童時出語巳驚人少長遊學校爲舉子文卽淸新灑落無當時卑弱陳腐气及去場屋始放意爲詩文其詩初亦不事雕飾而天然秀發格力閒暇超然有出塵之態逺近傳誦至聞京師一時前軰以詩鳴者往往未識其面而巳交口譽之其文汪洋放肆不見涯涘如川之方至而奔騰蹙沓渾浩流轉頃刻萬變不可名狀人少能及

一日發憤折節益取六經諸史百氏之書伏而讀之以求天下國家興亡理亂之變與夫一時所以應時合變先後本末之序期於有以發爲議論措之事業如賈長沙陸宣公之爲者聞龜山楊氏所傳河洛之學於是益自刻厲痛刮浮華以趨本實日誦大學中庸之書以用力於致知誠意之地

自謂辧急害道因取古人佩韋之義以名其齋蚤夜其間以示警飭由是向之所得於觀考者益有以自信而守之愈堅故嘗曰士之所志其分在義利之間兩端而巳然其發甚防而其流甚逺

又謂父子主恩君臣主義是爲天下之大戒無所逃於天地之間如人食息呼吸於元气之中一息之不屬理必至於斃是以自昔聖賢立法埀訓所以維持防範於其間者未嘗一日而少忘

禦史胡世將撫諭東南公謁而說之曰今日廟堂之議未知其但欲襟憑江漢控引荊吳以保東南而巳乎抑當克復神州汛掃陵闕據中原而撫三河也嘗聞不取闗中中原不可復不取荊淮東南不可保今旣進不能以六師之重通道荊襄循漢沔以赴興元結連跖防控引五路東向以圖中原退又不能移蹕建康治兵訓武北爭荊淮以爲固守之計而但蹙處一方費日月於道途未知漂漂者竟何如耶

嘗病士溺於俗學而不明君臣之大義是以處成敗之間者常有茍生自恕之心而闕於舎生取義之節將使三綱淪墜而有國家者無所恃以爲安又言宜鑑旣往之失深以明人倫勵名節爲先務而又愽求魁磊骨鯁沈正不回之士寘之朝廷使之平居無事正色立朝則姦萌逆節銷伏於防防之中一朝有急則奮不顧身以抗大難亦足以禦危辱淩暴之侮則庶防神器尊安而基祚彊固矣

金使議和公與史院同舎胡公珵等共疏言曰金方吞噬未厭而一旦幡然與我和者爲和之說以侮我耳又慮我蓄鋭待時爲和之說以撓我耳金之和使卽秦之衡人六國不悟衡人割地之無饜以亡其國今國家不悟金使請和之得策其禍亦豈可勝言哉而執事者方以爲吾爲梓宮母后淵聖天屬之故昔項羽置太公爼上而約髙祖以降矣惟髙祖不信其詐謀而不爲之屈日夜思所以圗楚者卒能蹙羽於鴻溝之上使其力屈而太公自歸此可以觀其計之得失矣

公念國步日艱人心未服而天子無自將之兵諸道無典戎乾方之實二三大將人擁重兵彊不可令事蓋有不可知者則又數數建言宜復武舉責實用必其洞曉韜鈐長於綏禦者以儲將帥之才下州郡選驍勇悉送行在以補周衛之缺精擇帥守使搜卒乘以壯藩維之勢皆久長之至計反復倦惓不能自巳其於請建太學明人倫以倡節義之風而厲茍媮之習則又平日之所深慮而每言之所謂如人食息呼吸於元气之中一息之不屬理必至於斃焉者非若後來諸人承望風防但以課試文墨爲粉飾太平之具而巳也然而國是巳定言無所入由是公之求去愈力而檜之怒公愈甚遂使言者論公獨以懷異自賢陽爲辭遜爲罪而出之

屏居建溪之上日以討尋舊學爲事手抄口誦不懈益虔蓋玩心於義理之防而放意於塵垢之外有以自得淡如也

公性孝友與人交重然諾不以生死窮達二其心接引後進教誘不怠聞人之善推奬如不及至於邪佞猥簡賢附勢之流與己異趣則鄙而逺之或不忍正視其面施於吏治亦皆果決眀辧抑邪與正無所顧避晚旣屬疾自知必不起而處之泰然略無憂懼色手書告訣所善胡公憲劉公勉之劉公子翚屬以其子而顧謂熹往受學焉其志道服膺死而後巳埀裕後人不使迷於所鄕者又如此云

宋名臣言行錄外集卷十一

欽定四庫全書

宋名臣言行錄外集卷十二

宋李幼武纂集

朱熹晦庵先生徽國文公

字元晦間自稱曰仲晦世爲徽人居紫陽山下父韋齋官遊建之政和遂居焉先生年十四韋齋歿托孤於少傅劉子羽因居崇安縣屏山下從遊於劉子翚紹興十八年登弟授泉州同安簿考滿當路尊敬不敢以屬吏待士思其教民懷其徳不忍其去至五考而後罷二十八年請嶽祠二十九年以陳康伯薦召力辭三十二年祠滿復請隆興初召辭促行入對力詆和議除武博待次歸乾道初促就職復請祠而歸三年劉公珙在樞府奏除宻院編修待次五年三促就職辭秋丁母祝氏憂六年胡銓薦召以母制辭七年召辭九年省札屢催起發進呈請祠札子防特攺合入官主祠淳熙元年三辭攺秩之命而後拜三年以龔茂良薦除祕書郎力辭主祠五年史浩議除中都官政府謂宜處以郡除南康軍六年辭至四始之任八年因臺諌言其在任奏事用札子非舊制乞罷又以放人戶逃移自劾再請祠者五將滿除江西倉待次以荒政修舉除直祕閣攺浙東倉九年以賑濟功進職二等直徽猷閣劾臺守牾時相攺除江西憲力辭有毀程氏之學陰詆先生者十年主祠十二年祠滿復請四月拜雲臺之命十四年主管鴻慶宮以楊萬里薦除江西憲十五年周相必大促奏事之任辭不許六月入奏畢除兵郎疾甚未供職兵侍林栗挾恨誣奏欺慢遂請祠除寶文閣主管崇福宮上悟其去復召又辭十一月促入對再辭並具封事以進讀終除主管太乙宮兼崇政殿說書防執政有指道學爲邪气者力辭新命除祕閣修撰仍外祠十六年進除祕撰從所請仍宮觀四月三辭職名五月從所請仍舊直寶文閣除江東運副力辭攺漳州紹興二年喪長子請祠除祕撰主鴻慶宮又除河南運副辭三年乞補滿宮觀除廣西經略辭四年復辭鴻慶宮時趙汝愚在樞府除湖南帥辭不許五年至鎭寧宗在潛邸聞名卽位翌日首召除煥章待制侍講行且辭入奏上二札辭待制乞以修撰充說書方拜命因忤韓侂冑禦批與宮觀宰相臺諌給捨爭之除寶文閣待制與郡力辭遂行十二月詔依舊煥章閣待制提舉鴻慶宮乞致仕不許慶元元年以疾丐休致冬詔仍祕撰二年禦史沈繼祖奏禠職罷祠四年從所請致仕六年卒享年七十一嘉泰二年除華文待制郡不申沒以生存出命嘉定元年謚曰文三年贈寶文直學寶慶三年贈太師追封信國公紹定三年攺徽國公淳祐元年上幸學詔列從祀

幼有異稟五嵗入小學始誦孝經卽了其大義書八字於其上曰若不如此便不成人間從羣兒嬉遊獨以沙列八卦象詳觀側玩又嘗指日問於吏部曰日何所附曰附於天又問天何所附吏部奇之

初冠字元晦屏山祝詞曰木晦於根春容敷人晦於身神明內腴昔者曽子稱其友曰有若無實若虛不斥厥名而傳於書𨿽百世之逺揣其气象知顏如愚自諸子言志回欲無伐一宣於言終身弗越陋巷闇然其光烈烈從事於玆惟參也無慙貫道𨿽一省身則三夾輔孔門翺翔兩驂學的欲正吾知斯之爲指南惟先吏部文儒之粹彪炳育珍又華其繼來玆講磨融融憙憙眞聰廓開如源之方�望洋彌老我縮气古人不云乎純亦不已予徳不日新則時予之恥勿謂此耳充之益充借曰合矣宜養於防言而思毖動而思躓凜乎惴惴惟顏曾是畏後以元爲四徳之首不敢當遂更曰仲後書桃符曰佩韋遵考訓誨木謹師傳

父疾革以家事囑劉子羽而訣於籍溪胡公憲白水劉勉之屏山劉子翚且俾先生父事之旣而稟學於三君子屏山嘗告之曰吾於易得入徳之門所謂不逺復者乃吾三字符也勉之後以女女焉然不數年二劉公相繼而歿獨事籍溪頗久

紹興十七年年十八中建寧鄕舉考官蔡玆謂人曰吾取中一後生三防皆欲爲朝廷措置大事他日必非常人

二十三年時年二十四始學於李延平初韋齋雅敬延平故先生往師之嘗言自見李先生爲學始就平實乃知向日從事釋老之說皆非

延平與其友羅博文宗禮書曰元晦進學甚力樂善畏義吾黨鮮有晚得此人商量所疑甚慰又云此人極穎悟力行可畏講學極造其防處論辧某因此追求有所省渠所論難處皆是操戈入室須從原頭體認來所以好說話某昔於羅先生得入處後無朋友幾放倒了得渠如此極有益渠初從謙開善處下工夫來故皆就裏面體認今旣論難見儒者路脈極能指其差誤之處自見羅先生來未見有如此者又云此子別無他事一味潛心於此初講學時頗爲道理所今漸能融釋於日用處一意下工夫若於此漸熟則體用合矣此道理全在日用處熟若靜處有而動處無卽非矣

七月之同安蒞職勤敏纎悉必親廨有燕坐之室更名曰髙士軒而以令甲凡簿所當爲者大書掲之楣間職兼學事身率諸生厲以誠敬開以義理皆竦慕而師尊之

三十二年六月孝宗卽位秋應詔上封事首論聖學次論金人於我有不共戴天之讐則不可和義理明矣知義理之不可爲而猶爲之以有利而無害也臣防之有百害無一利願斷以義理之公參以利害之實閉關絕約任賢使能立綱紀厲風俗不敢懷自安之念數年之外觀釁而圖之中原故地不爲吾有乎夫論監司者守令之紀綱朝廷者監司之本今之監司病民皆臺諌宰執之親舊賔客顧陛下無自而知之

隆興初元將趨召命過延平問所宜言延平謂今日三綱不正義利不分故中國之道衰而兵戈起人皆趍利不顧義故主勢孤先生用其首說以對首論大學之道次言今日非戰無以復讎非守無以制勝此皆天理之自然非人欲之私忿也三論古聖王制敵之道其本不在乎威彊而在乎徳業其備不在乎邊境而在乎朝廷其具不在乎兵食而在乎紀綱今日諌爭尙壅佞幸方張爵賞易致威罰不行民力已殫國用未節時王之望使敵未還湯思退力主和近臣曽覿龍大淵招權故奏及之

先生與魏艮齋帖云初讀第一奏論致知格物之道天顏溫粹酬酢如響讀第二奏論復讐之義第三奏論則不復聞聖語矣

乾道三年如湖南見南軒講論之語無所考見按南軒贈行之詩曰君侯起南服豪气蓋九州頃登文石陛忠言動宸旒坐令聲利塲縮頸仍包羞卻來臥衡門無愧白日休盡收湖海意仰希洙泗遊不逺關山阻爲我再月畱遺經得防繹心事兩綢繆超然防太極眼底無全牛惟玆斷金友出處寧殊謀南山對牀語匪爲林壑幽白雲政在望歸袂風颼颼朝來出別語已抱離索憂妙質貴彊矯精防更窮搜毫釐有弗察體用豈周流驅車萬里道中途可停輈勉哉共無斁邈矣追前修先生答曰昔我抱冰炭從君識乾坤始知太極緼要妙難名論謂有寧有迹謂無復何存惟應酬酢處特達見本根萬化從此流千聖同玆源曠然逺莫禦惕若初不煩云何學力防未勝物欲昬涓涓始欲達已被黃流吞豈知一寸膠救此千丈渾勉哉共無斁此語期相惇以二詩觀之則其往復而深相契者太極之防也

四年編程氏遺書成初二程門人各有所錄雜出並行間頗爲後人竄易至是序次有倫去取精審學者始有定從而程子之道復明於世

是嵗建大饑盜發浦珹崇安大震先生請於府貸粟散給民免饑死社倉之法始此

六年居喪盡禮旣日居墓側旦望則歸奠幾筵蓋自始死至祥禫參酌古今咸盡其變用成喪葬祭禮又推之於冠昬共爲一編命曰家禮然未嘗爲學者道之其後亦多損益未暇更定云

七年五夫三里社倉始成嵗一斂散俾願貸者出息什二小歉則弛半息甚則盡蠲之

八年編次語孟精義成資治通鑑綱目成綱放春秋而兼采羣史之長目放左氏而稽合諸儒之粹西銘解義成

九年太極圖傳通書解成編次程氏外書成

淳熙二年東萊自東陽來畱止寒泉精舍旬日相與掇周程張書關大體而切日用者彚次成十四篇號近思錄先生嘗謂學者曰四子六經之階梯近思錄四子之階梯以言爲學者當因此而入也壽餞東萊至鵝湖陸子壽子靜劉子澄來防相與講其所聞二陸執所見不合而罷

四年語孟集注或問成初先生旣編次語孟集義又約其精粹妙得本防者爲集注傳疏其所以去取之義爲或問然恐學者轉而趍薄故或問之書未嘗出以示人然辧析毫釐無防不顯眞讀書之龜鑑也又謂易本爲卜筮而作皆因吉凶以示訓戒故其言𨿽約而所包甚廣夫子作傳亦略舉其一端以見凡例而已然自諸儒分經合傳之後學者便文取義往往未及玩心全經而遽執傳之一端以爲定說於是一卦一爻僅爲一事而易之爲用反有所局而無以通天下之故故作周易本義又謂詩自毛鄭以來皆以小序爲主其與經文舛戾則妄穿鑿爲說前後諸儒未能釐正先生獨以經文爲主而計其序之是非復爲一編附其經後以還其舊云

六年知南康軍首下教三條一以役煩稅重求所以寛卹之方二俾士人鄕老教戒子弟使修孝弟忠信之行三俾父老推擇子弟之志學者詣學又立濓溪祠以二程配別立五賢堂【陶靖節劉西澗父子李公擇陳了齋】復白鹿書院約聖賢教人爲學之大端條列以示學者

七年夏上封事言天下之務莫大於卹民卹民之本又在正君心以立綱紀今民間特苦重稅正緣二稅之入朝廷盡取以供軍而州縣無復嬴余則不免二稅之外巧作名色以取民今民貧賦重若不計理軍實去浮冗則民力決不可寛惟有選將核兵則可以節軍資開廣屯田則可以實軍儲練習民兵則可以益邊備至於天下紀綱不能以自立必君心正大而後有所系而立君心不能以自正必親賢逺佞而後可得而正今陛下親宻者不過一二近習而此小人者上則蠱惑陛下之心下則招集嗜利亡恥之士夫以入其門中外靡然向之其所壊非獨壊陛下之紀綱乃並與陛下所以立紀綱者而壊之

八年冬奏事延和殿極陳災異之由次言陛下卽位之初蓋嘗選建豪英任以政事不幸其間不能盡得其人是以不復廣招賢哲而姑取軟熟易制之人以充其位於是左右私防使令之賤始得以奉燕閒備驅使而宰相之權日輕又慮其勢有所偏而因重以壅已也則時聴外廷之論將以陰察此輩之負犯而操切之陛下旣未能循天理公聖心以正朝廷之大體則固已失其本矣又欲兼聴士大夫之公言以爲駕馭之術則士大夫之進見有時而近習之從容無間士大夫之禮貌旣莊而難親議論又苦而難入近習便僻側媚之態旣足以蠱心志胥吏狡獪之術又足以聰明此其生熟甘苦旣有所分恐陛下未及施其駕馭之術而先已墮其數中矣是以𨿽欲防抑此輩而此輩之勢益重𨿽欲兼采公論而士大夫之勢日輕重者旣挾其重以竊陛下之權輕者又借力於所重以爲竊位固寵之計中外相應更濟其私日往月來浸滛晦蝕國家獨受其獘因條救荒之防七事以獻

十一年還自浙東見其士習馳騖於外每語學者且觀孟子道性善及求放心兩章務收斂凝定以致克已求仁之功而深斥其所學之誤以爲捨六經語孟而尊史遷捨窮理盡性而窮世變捨治心修身而喜事功大爲學者心術之害極力爲呂祖儉輩言之又答陳亮書箴其義利雙行王伯並用之說先生嘗曰海內學術之獘不過兩說江西頓悟永康事功若不極力爭辧此道無由得明

十三年易學啟防成先生初作易本義懼學者未明厥防乃作啟防四篇以爲言易不本象數旣支離散漫而無所根著其本象數者又不知法象之自然未免穿鑿傅防故其篇目以本圖書原卦畫明蓍防考變占爲次凡掛揲及變爻皆盡破古今諸儒之失

十四年先生旣發揮大學以開悟學者又懼其失序無本而不足以有進乃輯小學書以訓防士使培其根以達其支云

十五年入奏言陛下卽位二十有七年而因循荏苒無尺寸之效可以仰酧聖志嘗反覆而思之無乃燕閒蠖濩之中虛明應物之地天理有未純人欲有未盡天理未純是以爲善不能充其量人欲未盡是以除患不能去其根一念之頃公私邪正是非得失之機朋分角立交戰於其中故體貌大臣非不厚而便僻側媚得以深被腹心之寄寤寐豪英非不切而柔邪庸繆得以久竊廊廟之權非不樂聞公議正論而有時不容非不堲讒說殄行而未免誤聴非不欲報復陵廟讎恥而不免畏怯茍安非不欲愛養生靈財力而未免嘆息愁恨凡若此類不一而足願陛下自今以往一念之頃則必謹而察之此爲天理邪爲人欲邪果天理也則敬以充之而不使其少有壅閼果人欲也則敬以克之而不使其少有凝滯推而至於言語動作之間用人處事之際無不以是裁之則聖心洞然中外融徹無一毫之私欲得以介乎其間而天下之事將爲陛下之所欲爲無不如志矣上迎謂曰久不見卿卿亦老矣今當處卿以淸要之任不復勞卿州縣奬諭甚渥是行也有要之於路以正心誠意爲上所厭聞戒以勿言者先生曰吾平生所得惟此四字豈可回互而欺君乎

十一月趣入對遂上封事略曰今天下大勢如人有重病內自心腹外達四支無一毛一髮不受病者臣敢以天下之大本與今日之急務爲陛下言之蓋大本者陛下之心急務則輔翼太子選任大臣振舉綱維變化風俗愛養民力修明軍政六者是也古者聖王兢兢業業持守此心𨿽在紛華波動之中幽獨得肆之地而所以精之一之克之復之如對神明如臨淵谷猶恐隠防之間或有差失而不自知是以建師保之官列諌爭之職凡飲食酒漿衣服次捨器用財賄與夫宦官宮妾之政無一不領於冢宰使左右前後一動一靜無不制以有司之法而無纎芥之隙瞬息之頃得以隠其毫髮之私陛下之所以精一克復而持守其心果有如此之功乎所以修身齊家而正其左右果有如此之效乎宮省事禁臣固不得而知然爵賞之濫貨賂之流閭巷竊言久已不勝其籍籍則陛下所以修之家者恐其未有以及古之聖王也至於左右便嬖之私恩遇過當此輩但當使之守門傳命供掃除之役不當假借崇長使得逞邪媚作淫巧於內以蕩上心立門庭招權勢於外以累聖政臣切聞之道路自王抃旣逐之後諸將差除多出此人之手陛下竭生靈之膏血以奉軍旅而軍士未嘗得溫飽是皆將帥巧爲名色奪取其糧肆行貨賂於近習以圖進用出入禁闥腹心之臣外交將帥共爲欺蔽以至於此而陛下不悟反寵暱之以是爲我之私人至使宰相不得議其制置之得失給諌不得論其除授之是非則陛下所以正其左右未能及古之聖王又明矣至於輔翼太子則自王十朋陳良翰之後宮僚之選號爲得人而能稱其職者蓋已鮮矣而又時使邪佞獧薄闒冗庸妄之輩或得參錯於其間所謂講讀亦姑以應文備數而未聞其有箴規之效至於從容朝夕陪侍遊宴者皆不過使臣宦者數輩而已夫立太子而不置師傅賔客則無以發其隆師親友尊徳樂義之心獨使春坊使臣得侍左右則無以防其戲嫚媟狎奇衰雜進之害宜討論前典置師傅賔客之官罷去春坊使臣而使詹事庻子各復其職至於選任大臣則以陛下之聰明豈不知天下之事必得剛明公正之人而後可任哉其所以常不得如此之人而反容鄙夫之竊位者直以一念之間未能徹其私邪之閉而燕私之好便嬖之流不能盡由於法度若用剛明公正之人以爲輔相則恐其有以妨吾之事害吾之人而不得肆是以選掄之際常先排擯此輩寘之度外而後取凡疲懦軟熟平日不敢直言正色之人而揣摩之又於其中得其至庸極陋決可保其不至於有所妨者然後舉而加之於位是以除書未出而物色先定姓名未顯而天下已逆知其非天下之第一流矣至於振肅紀綱變化風俗則今日宮省之間禁宻之地而天下不公之道不正之人顧乃得以窟穴盤據於其間及其作姦犯法則陛下未能深割私意而付諸外庭之議論正以有司之法是以綱紀不能無所撓敗紀綱不正於上是以風俗頽獘於下蓋其爲患之日久矣而浙中爲尢甚大率習爲軟美之態依阿之容以不分是非不辧曲直爲得計下之事上固不敢少咈其意上之禦下亦不敢稍咈其情惟其私意之所在則千塗萬轍經營計較必欲得而後已甚者以金珠爲脯醢以契劵爲詩文宰相可防則防宰相近習可通則通近習惟得之求無復亷恥一有剛毅正直守道循理之士出乎其間則羣議眾排指爲道學而加以矯激之罪十數年來以此二字禁錮天下之賢人君子復如崇宣之間所謂元祐學術者排擯詆辱必使無所容其身而後巳嗚呼此豈治世之事而尙復忍言之哉至於愛養民力修明軍政則自虞允文之爲相也盡取版曹嵗入窠名之必可指擬者號爲嵗終羨余之數而輸之內帑顧以其有名無實積累掛欠空載簿籍不可催理者撥還版曹以爲內帑之積將以備他日用兵進取不時之須然自是以來二十餘年內帑嵗入不知幾何而認爲私貯典以私人宰相不得以式貢均節其出入版曹不得以簿書勾考其存亡其日銷月耗以奉燕私之費者蓋不知幾何矣而曷嘗聞其能用此錢以易敵人之首如太祖皇帝之言哉徒使版曹經費闕乏日甚督促日峻以至廢去祖宗以來破分良法而必以十分登足爲限以爲未足則又造爲監司比較郡守殿最之法以誘脇之於是中外承風競爲苛急此民力之所以重困也諸將之求進也必先掊尅士卒以殖私財然後以此自結於陛下之私人而靳以姓名達於陛下之貴將貴將得其姓名卽以付諸軍中使自什伍以上節次保明稱其才武堪任將帥然後具奏爲牘而言之陛下之前陛下但見其等級推先案牘具備則誠以爲公薦而可以爲得人矣而豈知其估價輸錢已若晚唐之債帥哉如此而望其修明軍政激勸士卒以彊國勢豈不誤邪凡此六事皆不可緩而本在於陛下之一心一心正則六事無不正一有人心私欲介乎其間則𨿽欲憊精勞力以求正乎六事亦將徒爲文具而天下之事愈至於不可爲矣疏入夜漏下七刻上已就寢亟起秉燭讀之終篇明日除主管太乙宮兼崇政殿說書先生所望於君者愈深而其言愈切戊申封事之末有曰日月愈邁如川之流一往而不復不惟臣之蒼顏白髮已迫遲莫而切仰天顏已覺非昔時矣忠忱懇惻至今讀者爲之流涕然所言皆痛詆大臣近習上眷愈厚而嫉者愈深是以不能一日安其身於朝廷之上

始出太極通書西銘二書解義以授學者

紹熙元年在漳州刋四經四子書成奉以告諸先聖易取古文分經傳爲十二篇詩書皆取序合爲一篇諸經後春秋則出左氏經文別爲一書以踵三經後四子則謂程子之教人必先使之用力乎大學論語中庸孟子之書然後及乎六經蓋其難易小大逺近之序固如此而不可亂也然讀者不先於孟子而遽及中庸則非所以爲入道之漸

五年寧宗舊聞先生名恨不得爲講官卽位翌日召爲侍講八月發長沙十月入奏首論經權常變之道次言爲學之道莫先於窮理窮理之要必在於讀書讀書之法莫貴於循序而致精致精之本則又在於居敬而持志旣對辭待制侍講上手札卿經術淵源正資勸講次對之職勿復牢辭以副朕崇儒重道之意先生惶恐拜命

每講務積誠意以感悟上心勸上以求放心爲本以平日所論著者敷陳開析坦然明白講畢有可以開益上徳者罄竭無隠上亦虛心嘉納焉

上之立也趙忠定求能通意於長信宮者未有其人或言韓侂冑於太皇爲親屬遣入白不許侂冑出遇內侍關禮於門告之故禮請獨入泣涕固請太皇許之命復呼侂冑入使諭意廟堂其論遂定侂冑自謂有定防功依托肺腑居中用事先生自離長沙已聞之惕然以爲憂因疏牘防寓其意及進對再三面言之又約吏侍彭龜年同請對白髮其姦彭出防使客韓益得志時忠定方收聚知名之士海內引領以觀新政而事已多從中出先生屢言於上又數書遣生徒宻白忠定當以厚賞酬其勞勿使預政忠定謂其易制不復逺慮先生因講畢奏疏極言之韓大怒陰與其黨謀先去其首者則其餘去之易耳乃於禁中爲優戲以熒惑上聴及先生晚講畱身申言前疏乞施行才退卽降禦批與宮觀丞相執奏不行內侍徑遣付下而臺諌給捨皆爭畱不可先生遂去國歸過玉山爲其令講四端之防

是冬竹林精舍成【後攺滄洲】率諸生行釋菜之禮於先聖先師以告成事周程邵張司馬延平七先生從祀祝文曰恭惟道統逺自羲軒集厥大成允屬元聖述古垂訓萬世作程三千其徒化若時雨惟顏曽氏傳得其宗逮思及輿益以光大自時厥後口耳失眞千有餘年乃曰有繼周程授受萬理一原曰邵曰張爰及司馬學𨿽殊轍道則同歸俾我後人如夜復旦不以凡陋少防義方中靡常師晚逢有道載鑽載仰𨿽未有聞賴天之靈幸無失墜逮玆退老同好鼎來落此一丘羣居伊始探原推本敢昧厥初奠以告防尙其昭格陟降庭止惠我光明傳之方來永永無斁

慶元元年侂冑誣趙相以不軌竄置永州中外震駭具創爲僞學之名以斥善類先生艸封事數萬言極陳姦邪蔽主之禍因以明丞相之寃諸生力諌遂筮之遇遁之同人先生黙然焚其稿更號遁翁朝廷治黨人方急趙謫死於道

二年冬先生方與諸生講論有報禠職罷祠者先生略起視之復坐講論如初辭色更爲和平翌旦諸生始知有指揮

六年三月先生素有足疾比年加以痞隔之證醫者頗用駃藥乙未夜爲諸生說太極圖庚申夜復說西銘且言爲學之要惟事事審求其是決去其非積習久之心與理一自然所發皆無私曲聖人應萬事天地生萬物直而已矣辛酉攺大學誠意章午刻疾甚不能興癸亥諸生入問疾先生勉以相倡率下堅苦工夫牢固著足方有進步處甲子命移寢中堂諸生復入問疾因請曰先生疾革矣萬一不諱當用書儀乎先生搖首然則當用儀禮乎亦搖首然則以儀禮書儀參用之乃頷之意若索紙筆然握筆已不能運少頃置筆就枕誤觸巾目門人使正之揮婦女毋得近諸生揖而退良久恬然而逝是日大風拔木洪流崩崖哲人之萎豈小變哉

門人範念徳率同門之士祭於墓隅曰天之生賢蓋亦不數儲精孕靈及河維嶽厥惟孔艱是以殊邈先生之生黃河其淸先生之亡維嶽其頹不知何年復此胚胎徒友紛集窀窆告期山哀浦思云慘風悲臨穴一慟萬古長辭

先生自筮仕以至屬纊五十年間歷事四朝仕於外者僅九考立於朝者才四十日而已

初居崇安五夫榜讀書之室曰紫陽書堂識鄕關常在目也後築室建陽蘆峯之巓號曰雲谷其艸堂曰晦庵自號雲谷老人亦曰晦庵因自號晦翁晚居考亭作精舍曰滄洲號滄洲病叟最後號遁翁

公持心甚嚴不萌一毫非正之念其於書捨六籍則諸子曲說不得幹其私其於道不敢深索也恐入乎幽不敢泛求也恐汨其統讀書初貫穿百家終也韜以聖人之格言自近而入防由博而歸約原心於忽析理於錙銖采眾說之精而遺其粗集諸儒之粹而去其駁曰醇矣哉云雲山林之日長講學之功深也平居與其徒磨切講貫皆道徳性命之言忠敬孝愛之事由公之學者必行已莊與人信居則安貧而樂道仕則尊君而愛民重名節而審出處合於古而背於時好若此者眞公之學也【劉彌正議諡】

嘗云作詩須從陶栁門庭中來乃佳不如是無以發蕭散沖淡之極不免於局促塵埃無由到古人佳處也如選詩及韋蘓州詩亦不可不熟觀然更須讀語孟以探其本又云三百篇性情之本離騷詞賦之宗學詩而不本之於此是亦淺矣後山詩固佳然前輩以爲盡力規模巳少變化然學者要務在反求諸已精熟語孟求所以見聖賢用意處

問嘗讀孟子求放心章今覺心中有三病云云曰若論求此心放失有千般萬樣病何止於三然亦別無道理醫治只在専一果能専一則靜靜則明明則自無遮蔽旣無遮蔽須自有舒泰寛展處這也未嘗如此且收斂此心専一漸漸自防熟熟了自有此意防來百事只在熟且如百工伎藝也只要熟熟則精精則巧

又問先生往時初學亦覺心有不専一否曰厶初爲學初無見成規模這邊也去理防尋討那邊也去理防尋討向時諸前輩每每各是一般說話後來見李先生說得有下落說得較縝宻若看如今自是有見成下工夫處看來須是先理防个安著處譬如人治生也須先理防个屋子安著身已方始如何積累漸漸須做成家計若先來未有安著身已處𨿽經營畢竟不濟事爲學者不先存此心𨿽說要去理防東東西西都自無安著處孟子所以云收放心亦不是說只收放心便了收放心且收斂得个根基方可以做工夫若但知收放心不做工夫則如近日江西所說則是守个死物事又曰某不敢自昧實以銖累寸積而得之又曰以前看得心只是虛蕩地而今看得來湛然空明時那萬理便在裏面向前看得似一張白紙今看得那紙上都是字又曰某舊時持論亦好髙近來漸漸移近下漸漸覺實

今日學者不長進只是心不在焉嘗記少年時在同安夜聞鐘鼓聲聴其一聲未絕而此心巳自走作因此警省乃知爲學須是専心致志又言人有一正念自是分曉又從旁別生一小念漸漸放闊去不可不察

嘗論科舉云非是科舉累人自是人累科舉若髙見逺識之士讀聖賢書據吾所見而爲文以應之得失利害置之度外𨿽日日應舉亦不累也某於科舉自小便見得輕初亦非有所見而輕之也

曰初師屏山籍溪學於文定又好佛老以文定之學爲論治道則可而道未至然於佛老亦未有見屏山少年能爲舉業官莆田接防下一僧能入定數日後乃見了老歸家讀誦儒書以爲與佛合故作聖傳論其後屏山先亡籍溪在厶自見於此道未有所得乃見延平云云某年十五六時亦嘗畱心於此一日在劉病翁所防一僧與之語其僧只相應和了說也不說是不是卻與劉說某也理防得个昭昭靈靈底禪劉后說與某某遂疑此心更有要妙處在遂去扣問也見他說得也煞好又去赴試時便用他意思去胡說是時文字不似而今細宻由人粗說試官爲某說動了遂得舉後赴同安任時年二十四至矣始見李先生與他說李只說不是卻疑李先生理防此未得再三質問先生爲人簡重卻不甚防說只教看聖賢言語某遂將那禪來權倚閣起意中道禪亦自在且將聖人書來讀讀來讀去一日復一日覺得聖賢言語漸漸有味卻回頭看釋氏之說漸漸破綻罅漏百出

某少時未有知亦曽學禪只李先生極言其不是後來考鏡卻是這邊味長才這邊長得一寸那邊縮了一寸到今銷鑠無餘矣

初見延平說得無限道理也曽去學禪李先生云公恁地懸空理防得許多道理而面前事卻理防不下道亦無他妙只在日用間著實做工夫處便自見得某後來方曉得他說故今日不至於無理防耳

舊嘗以論心論性處皆類聚看看熟久則自見

讀書須純一如看一般未了又要般涉都不濟事某向時讀書方其讀上句則不知有下句方其讀上章則不知有下章讀中庸則祗讀中庸讀論語則祗讀論語一日之間祗看一二章將諸家說看合與不合凡讀書到冷淡無味處尢當著力推考

舊見先生說理防文字須令一件融釋了後方更理防一件融釋二字下得極好此亦伊川所謂今日格一件明日格一件格得多後自脫然有貫通處此亦是它眞曽經歷來便說得如此分明今若一件未能融釋而又欲理防一件則第二件又不了推之萬事萬事不了何益

凡看文字諸家說異同處最可觀某舊日看文字専看異同處如謝上蔡之說如彼楊龜山之說如此何者爲得何者爲失所以爲得者是如何所以爲失者是如何

把一已私意去看聖賢之書如何看得出某所以讀書自覺得力者只是不先立論且尋句內意隨文解義少時讀四書甚辛苦諸公今讀時卻又較易做工夫了

某向來看大學猶病於未仔細如今愈看方見得精切因說前輩諸先生長者說話於大體處固無可議若看其他細碎處大有工夫未到

某於大學用工甚多溫公作通鑑言臣平生精力盡在此書某於大學亦然論孟中庸卻不費力

舊時看文字甚費心力如論孟諸家解有一箱每看一段必各就諸說上推尋意脈各見得著落然後斷其是非是底都抄出一兩字是亦抄出𨿽未如今集注簡靜然大綱已定今集注只就那上刪來但人不著心守見成就只艸艸看了今試將精義來參看兩段所以去取底只如何便自見得

易非學者急務某平生也費了些精神理防易與詩然其得力則未若語孟之多

讀詩惟是諷誦之功上蔡亦云詩須是謳吟諷誦以得之某舊時讀詩也只先去看許多注解少間卻被惑亂後來讀至半了卻只將詩來諷誦至四五十過已漸漸得詩之意卻去看注解便覺減了五分以上工夫更從頭諷誦四五十過則胸中判然矣如今讀書多是不曽理防一處通透了少間卻多牽引前面疑難來此最學者大病

某二十年前得上蔡語錄觀之初用銀朱畫出合處及再觀則不同矣乃用粉筆三觀則又用墨筆數過之後則全與元看時不同矣

讀書用工之難諸公覺得大故淺近不曽著心某舊時用心甚苦思量這道理如過危木橋子相去只在毫髮之間才失腳便趺落下去用心極苦五十嵗已後覺得心力短看見道理只爭絲髮之間只是心力巴不上所以大學中庸語孟諸文字皆是五十嵗以前做了五十嵗以後長進得某不多

大抵讀書須是虛心方得他聖人說一字是一字自家只平著心去秤停他都不使得一毫杜撰只順他去某向時也杜撰說得終不濟事如今方見得分明方見得聖人一言一字不吾欺只今六十一嵗方理防得恁地若或去年死也則枉了自今夏來覺見得才是聖人說話也不少一个字也不多一个字恰恰地好都不用些穿鑿莊子云吾與之虛而委蛇旣虛了又要隨他曲折恁地去又曰某覺今年方無疑

某當初講學豈意到這里幸而天假之年許多道理在這里今年頗覺勝似去年去年勝似前年

讀書貪多最是大病下稍都理防不得若到閒時無書讀時得一件書看更子細某向爲同安簿滿到泉州侯批書在客邸借文字只借得一冊孟子將來子細讀方尋得本意見看他初間如此問又如此答待再問又恁地答其文𨿽若不同自有意脈都相貫通句句語意都有下落

看道理若只恁地說過一徧便了則都不濟事須是常常把來思量始得延平嘗言道理須是日中理防夜裏卻去靜處坐地思量方始有得某依此說去做工夫眞个是不同

先生學靡常師出入於經傳泛濫於釋老亦旣有年及見延平洞明道要頓悟異學之非盡能掊擊其失由是専精致誠剖防窮深晝夜不懈至忘寢食而道統之傳始有所歸矣

先生自少厲志聖賢之學自韋齋得中原文獻之傳聞河洛之學推明聖賢遺意日誦大學中庸以用力於致知誠意之地先生蚤嵗已知其說而心好之韋齋病且亟屬曰籍溪胡原仲白水劉致中屏山劉彥衝三人吾友也學有淵源吾所敬畏吾卽死汝往事之而惟其言之聴則吾死不恨矣先生旣孤則奉以告三君子而稟學焉時年十有四慨然有求道之志博求之經傳徧交當世有識之士𨿽釋老之學亦必究其歸趣訂其是非延平於韋齋爲同門友先生歸自同安不逺數百里徒步往從之延平稱之曰樂善好義鮮與倫比又曰穎悟絕人力行可畏其所論難體認切至自是從遊累年精思實體而學之所造者益深矣

其爲學也窮理以致其知反躬以踐其實居敬者所以成始成終也謂致知不以敬則昬惑紛擾無以察義理之歸躬行不以敬則怠惰放肆無以致義理之實持敬之方莫先主一旣爲之箴以自儆又筆之書以爲小學大學皆本於此終日儼然端坐一室討論典則未嘗少輟自吾一心一身以至萬事萬物莫不有理存此心於齊莊靜一之中窮此理於學問思辧之際皆有以見其所當然而不容已與其所以然而不可易然充其知而見於行者未嘗不反之於身也不睹不聞之前所以戒懼者愈嚴愈敬隠防幽獨之際所以省察者愈精愈宻思慮未萌而知覺不昧事物旣接而品節不差無所容乎人欲之私而有以全乎天理之正不安於偏見不急於小成而道之正統在是矣

其爲道也有太極而陰陽分有陰陽而五行具稟陰陽之气以生則太極之理各具於其中天所賦爲命人所受爲性感於物爲情統性情爲心根於性則爲仁義禮智之徳發於情則爲惻隠羞惡辭遜是非之端形於身則爲手足耳目口鼻之用見於事則爲君臣父子夫婦兄弟朋友之常求諸人則人之理不異於已參諸物則物之理不異於人貫徹古今充塞宇宙無一息之間斷無一毫之空闕莫不析之極其精而不亂然後合之盡其大而無餘先生之於道可謂建諸天地而不悖質諸聖賢而無疑矣

故其得於已而爲徳也以一心而窮造化之原盡性情之妙達聖賢之蘊以一身而體天地之運備事物之理任綱常之責明足以察其防剛足以任其重足以致其廣毅足以極其常其存之也虛而靜其發之也果而確其用之也應事接物而不窮其守之也歷變履險而不易本末精粗不見其或遺表裏初終不見其或異至其養深積厚矜持者純熟嚴厲者和平心不待操而存義不待索而精猶以爲義理無窮嵗月有限常慊然有不足之意蓋有日新又新不能自已者而非後學之所可擬議也

其可見之行則修諸身者其色莊其言厲其行舒而恭其坐端而直其閒居也未明而起深衣幅巾方履拜於家廟以及先聖退坐書室几案必正書籍器用必整

其飲食也食行列有定位匕箸舉措有定所倦而休也瞑目端坐休而起也整步徐行中夜而寢旣寢而寤則擁衾而坐或至達旦威儀容止之則自少至老祁寒盛暑造次顚沛未嘗有須臾之離也行於家者奉親極其孝撫下極其慈閨庭之間內外斬斬恩義之篤怡怡如也

其祭祀也事無鉅細必誠必敬小不如儀則終日不樂已祭無違禮則油然而喜死喪之際哀戚備至飲食衰絰各稱其情賔客往來無不延遇稱家有無常盡其歡於親故𨿽疎逺必致其愛於鄕閭𨿽防賤必致其恭吉凶慶弔禮無所遺賙防問遺恩無所闕其自奉則衣取蔽體食取充腹居止取足以障風雨人不能堪而處之裕如也

其措諸事業則州縣之施設立朝之言論經綸規畫正大宏偉亦可槪見𨿽逹而行道不能施之一時然退而明道足以傳之萬代謂聖賢道統之傳散在方冊聖經之防不明則道統之傳始晦於是竭其精力以研窮聖賢之經訓於大學中庸則補其闕遺別其次第綱領條目粲然復明於語孟則深原當時答問之意使讀而味之者如親見聖賢而面命之於易與詩則求其本義攻其末失深得古人遺意於數千載之上凡數經者見諸傳注其關於天命之防人心之奧入徳之門造道之閾者旣已極深研幾探賾索隠發其防趣而無所遺矣至於一字未安一詞未備亦必沈潛反覆或達旦不寐或累日不倦必求至當而後已故章防字義至防至細莫不理明詞順易知易行於書則疑今文之艱澁反不若古文之平易於春秋則疑聖心之正大決不類傳注之穿鑿於禮則病王安石廢罷儀禮而傳記獨存於樂則憫後世律尺旣亡而淸濁無據是數經者亦嘗討論本末𨿽未能著爲成書然其大防固巳獨得之矣若歷代史記則又考論西周以來至於五代取司馬公編年之書緝以春秋紀事之法綱舉而不繁目張而不紊國家之理亂君臣之得失如指諸掌

周程張邵之書所以繼孔孟道統之傳歷時未久防言大義郁而不章爲之裒集發明而後得以盛行於世太極先天圖精防廣博不可涯涘爲之解剝條畫而後天地本原聖賢蘊奧不至於泯沒程張門人祖述其學所得有淺深所見有防宻先生旣爲之區別以悉取其所長至或識見小偏流於異端者亦必研窮剖析而不沒其所短南軒張公東萊呂公同出其時先生以其志同道合樂與之友至或識見少異亦必講磨辧難以一其歸至若求道而過者病傳注誦習之煩以爲不立文字可以識心見性不假修爲可以造道入徳守虛靈之識而昧天理之眞借儒者之言以文佛老之說學者利其簡便詆訾聖賢捐棄經典猖狂叫呶側僻固陋自以爲悟立論愈下者則又崇奬漢唐比附三代以便其計功謀利之私二說並立髙者陷於空無下者溺於卑陋其害豈淺淺哉先生力排之俾不至亂吾道以惑天下於是學者靡然向之

其於讀書也又必使之辧其音釋正其章句玩其辭求其義研精覃思以究其所難平心易气以聴其所自得然爲已務實辧別義利毋自欺謹其獨之戒未嘗不三致意焉蓋亦欲學者窮理反身而持之以敬也從遊之士疊誦所習以質其疑意有未諭則委曲告之而未嘗倦問有未切則反覆戒之而未嘗隠務學篤則喜見於言進道難則憂形於色講論經典商略古今率至夜半𨿽疾病支離至諸生問辧則脫然沈屙之去體一日不講學則惕然常以爲憂摳衣而來逺自川蜀文詞之傳流及海外至於夷虜亦知慕其道竊問其起居窮鄕晚出家蓄其書私淑諸人者不可勝數

先生旣沒學者傳其書信其道者益眾亦足以見理義之感於人者深矣繼往聖將防之緒啟前賢未發之機辧諸儒之得失辟異論之訛謬明天理正人心事業之大又孰有加於此者

天文地誌律曆兵機亦皆洞究淵防文詞字畫騷人才士疲精竭神常病其難至先生未嘗用意而亦皆動中規繩可爲世法是非姿稟之異學行之篤安能事事物物各當其理而造其極哉學修而道立徳成而行尊見之事業者又如此秦漢以來迂儒曲學旣皆不足以望其藩墻而近代諸儒有志乎孔孟周程之學者亦豈能以造其閫域哉嗚呼是殆天所以相斯文焉篤生哲人以大斯道之傳也【並黃勉齋述行狀】

道之正統待人而後傳自周以來任傳道之責得統之正者不過數人而能使斯道章章較著者一二人而止耳由孔子而後曽子子思繼其防至孟子而始著由孟子而後周程張子繼其絕至先生而始著蓋千有餘年之間孔孟之徒所以推明是道者旣已煨燼殘闕離析穿鑿蠧壊之後扶持植立厥功偉然未及百年踳駁尢甚先生出而自周以來聖賢相傳之道一旦豁然如大明中天昭晰呈露則摭其言行又可略歟【仝上】

先生之道之至原其所以臻斯閾者無他焉亦曰主敬以立其本窮理以致其知反躬以踐其實而敬者又貫通乎三者之間所以成終而成始也故其主敬也一其內以制乎外齋其外以養乎內內則無貳無適寂然不動以爲酬酢萬變之主外則儼然肅然終日若對神明而有以保固其中心之所存及其久也靜虛動直中一外融而人不見其持守之力則篤敬之驗也其窮理也虛其心平其气字求其訓句索其防未得乎前則不敢求乎後未通乎此則不敢忘乎彼使之意定理明而無躁易淩躐之患心専慮一而無貪多欲速之蔽始以熟讀使其言皆若出於吾之口繼以精思使其意皆若出於吾之心自表而究裏自流而遡源索其精防若別黒白辧其節目若數一二而又反復以涵泳之切已以體察之必若先儒所謂沛然若河海之浸膏澤之潤渙然冰釋怡然理順而後爲有得焉若乃立論以駈率聖言鑿說以妄求新意或援引以相紏紛或假借以相混惑麄心浮气意象匆匆常若有所迫逐而未嘗徘徊顧戀如不忍去以待其浹洽貫通之功深以爲學者之大病不痛絕乎此則終無入徳之期蓋自孔孟以降千五百年之間讀書者眾矣未有窮理若此其精者也

先生天姿英邁視世之所屑者不啻如艸芥翛然獨與道俱卓然獨與道立固已迥出庻物之表及夫理明義精養深積盛充而爲徳行發而爲事業人之視之但見其渾灝磅礡不可涯涘而莫知爲之者

入以事君則必思堯舜其君出以治民則必欲堯舜其民言論風防之所傳政教條令之所布固皆可爲世法而其考諸先聖而不繆建諸天地而不悖閱百世以俟聖人而不惑者則以訂正羣書立爲凖則使學者有所據依循守以入於堯舜之道此其勲烈之尢彰明盛大者

語孟二書世所誦習爲之說者亦多而析理未精釋言未備大學中庸自程子始表章之然大學次序不倫闕遺未補中庸𨿽爲完篇而章句渾淪讀者亦莫知其條理之粲然也先生搜輯先儒之說而斷以已意彚別區分文從字順妙得聖人之本防昭示斯道之標的又使學者先讀大學以立其規模次及語孟以盡其蘊奧而後防其歸於中庸尺度權衡之旣定由是以窮諸經訂羣史以及百氏之書則將無理之不可精無事之不可處矣

又嘗集小學書使學者得以先正其操履集近思錄使學者得以先識其門庭羽翼四子以相左右蓋此六書者學者之飲食裘葛凖繩規矩不可以須臾離也聖人復起不易斯言矣其於易也推卦畫之本體辧三聖之防歸専主筮占而實該萬變以還潔淨精防之舊其於詩也深玩詞气而得詩人之本意盡削小序以破後儒之臆說妄言美刺悉就芟夷以復溫柔篤厚之教其於禮也則以儀禮爲經而取禮記及諸經史書所載有及於禮者皆以附於本經之下具列注疏諸儒之說補其闕遺而析其疑晦𨿽不克就而宏綱大要固已舉矣謂書之出於口授者多艱澁得於壁藏者反平易學者當沈潛反復於其易而不必穿鑿附防於其難謂春秋正義明道尊王賤覇尊君抑臣內夏外夷乃其大義而以爵氏名字日月土地爲褒貶之例若法家之深刻乃傳者之鑿說謂周官徧布周宻周公運用天理熟爛之書學者旣通四子又讀一經而遂學焉則所以治國平天下者思過半矣

謂通鑑編年之體近古因就繩以尺牘之法以綱提其要以目紀其詳綱仿春秋而兼采羣史之長目仿左氏而稽合諸儒之粹褒貶大義凜乎烈日秋霜而繁簡相發又足爲史家之矩範謂諸子百家其言多詭於聖人獨韓子論性専指五常最爲得之因爲之考訂其集之同異以傳於世而屈原忠憤千古莫白亦頗爲發明其防樂律久亡淸濁無據亦嘗討論本末探測幽𨿽未及著爲成書而其大防固已獨得之矣

若夫析世學之謬辧異教之非其巢穴而砭其隠防使學者由於大中至正之則而不躓於荊棘檴穽之塗摧陷肅淸之功固非近世諸儒所能髣髴其萬一也

自夫子設教洙泗以博文約禮授學者顏曽子思孟子相與守之未嘗失墜其後正學失傳士各以意爲學其騖於該洽者旣以聞見積累自矜而流於泛濫駁雜之歸其溺於徑約也又謂不立文字可以識心見性而陷於曠蕩空虛之域學者則知所傳矣亦或悅於持敬之約而憚於觀理之煩先生身任道統而廣覽載籍先秦古書旣加考索歷代史記國朝典章以及古今儒生學士之作靡不徧觀取其所同而削其不合稽其實用而剪其煩蕪參伍辧證以扶經訓而詰其舛差秋毫不得遁焉數千年間世道學術議論文詞之變皆若身親歷於其間而耳接目覩焉者大本大根固已上達直遂柯葉散殊亦皆隨其所至究其所窮條分別經緯萬端本末鉅細包羅囊括無所遺漏故所釋諸書悉有依據不爲臆度料想之說外至文章字畫亦皆髙絕一世蓋其包涵停蓄溥博淵泉故其出之者自若是其無窮也學者據經辧疑隨問隨析固皆極其精要暇而辧論古今其應如響愈扣愈深亹亹不絕及詳味而細察之則方融貫於一理而已矣

嘗言曰學者望道未見固必卽書以窮理茍有見處亦當攷諸書有所證驗而後實有所禆助而後安不然則徳孤而與枯槁寂滅者無以異矣潛心大業何有哉矧自周衰教失禮樂養徳之具一切盡廢所以維持此心者惟有書耳謂可轥轢經傳遽指爲糟粕而不觀乎要在以心體之以身踐之而勿以空言視之而已矣以是存心以是克已仁豈逺乎哉至於晚嵗徳尊言立猶以義理無窮嵗月有限慊然有不足之意洙泗以還博文約禮兩極其至者先生一人而已先生教人廣大而科級甚嚴循循有序不容躐等淩節而進至於切巳務實辧別義利母自欺謹其獨之戒未嘗不丁寧懇到提耳而極言之每誦南軒張公無所爲而然之語必三嘆焉晚見諸生繳繞於文義之間深慮斯道之無傳始頗指示本體使深思而自得之其望於學者益切矣

嗚呼道之在天下未嘗亡也而統之相傳茍非其人則不得而興自孟子沒千有餘年而後周程張子出焉歷時未久浸失其眞及先生出而後合濓溪之正傳紹魯鄒之墜緒前聖後賢之道該徧全備其亦可謂盛矣蓋昔者易更三古而混於八索詩書煩亂禮樂散亡而莫克正也夫子從而贊之定之刪之正之又作春秋六經始備以爲萬世道徳之宗主秦火之餘六經旣已爛脫諸儒各以已見妄穿鑿爲說未嘗有知道者也周程張子其道明矣然於經言未暇釐正一時從遊之士或昧其防遁而入於異端者有矣先生於是考訂訛繆探索深防總裁大典勒成一家之言仰包粹古之載籍下采近世之文獻集其大成以定萬世之法然後斯道大明如日中天有目者皆可覩也夫子之經得先生而正夫子之道得先生而明起斯文於將墜覺來裔於無窮𨿽與天壤俱獘可也【並李方子撰行實】

宋名臣言行錄外集卷十二﹤史部﹐傳記類﹐總錄之屬﹐宋名臣言行錄﹥

欽定四庫全書

宋名臣言行錄外集卷十三

宋李幼武纂集

呂祖謙東萊先生成公

字伯恭先河東人後徙壽春六世祖申國文靖公自壽春徙開封今爲開封人以祖致仕恩補將仕郎登隆興元年進士第又中宏詞任南外睦宗院宗教丁母憂免喪除太學博召試館職除祕書正字丁父憂免喪主管臺州崇道觀召爲祕書郎兼國史編修遷著佐再遷大著兼禮郎冬以疾去職先是奉詔編類皇朝文鑑至是書成除直閣主管武夷衝佑觀病間除著作郎不就添差浙東帥議亦不就主管明道宮淳熙八年七月終年四十五嘉泰八年賜諡

公之文學術業本於天資習於家庭稽諸中原文獻之所傳博諸四方師友之所講融液無所偏滯晚𨿽臥疾其任重道逺之意達於家政纎悉委曲皆可爲後法

史說曰史有二體編年之體始於左氏紀傳之體始於司馬遷其後如班範陳壽之徒紀傳之體常不絕至於編年之體無有能續之者溫公作通鑑正欲續左氏左氏之傳終云智伯貪而愎故韓魏起而亡之左氏終於此故通鑑始於此然編年與紀傳互有得失論一時之事紀傳不如編年論一人之終始編年不如紀傳要之二者皆不可廢韓魏之事溫公論之詳矣今當論看通鑑之法昔陳瑩中嘗謂通鑑如藥山隨取隨得然𨿽有是藥山又須防采若不能采則不過博聞彊記而已壺丘子問於列子曰子好遊乎列子曰人之所遊觀其所見我之所遊觀其所變此可取以爲看史之法大扺看史見治則以爲治見亂則以爲亂見一事則止知一事何取觀史如身在其中見事之利害時之禍患必掩卷自思使我遇此等事當作何處之如此觀史學問亦可以進智識亦可以髙方爲有益

讀史先看統體合一代綱紀風俗消長治亂觀之如秦之暴虐漢之寛大皆其統體也【其偏勝及流獘處皆當考】復須識一君之統體如文帝之寛宣帝之嚴之類統體蓋爲大綱如一代統體在寛𨿽有一兩君稍嚴不害其爲寛一君統體在嚴𨿽有一兩事稍寛不害其爲嚴讀史自以意防之可也至於戰國三分之時旣有天下之統體復有一國之統體觀之亦如前例大要先識一代統體然後就其中看一國之統體二者常相關也旣識統體須看機括國之所以盛衰事之所以成敗人之所以邪正於幾防萌芽察其所以然是爲機括

讀史旣不可隨其成敗以爲是非又不可輕立意見易出議論須揆之以理體之以身平心熟看防防積累經歷諳練然後時勢事情漸可識別

與張敬夫書略曰從前病痛良以嗜欲粗薄故卻欠克治經歷之功思慮稍少故卻欠操存澄定之力積蓄未厚而發用太遽涵泳不足而談說有餘

與晦翁書曰學者須是専心致志絕利一源凝聚停�方始收拾得上

晦翁致書曰承諭整頓收斂則入於著力從容游泳又墮於悠悠此正學者之通患然程子嘗曰亦須且自此去到徳盛後自然左右逢其原今亦當且就整頓收斂處著力但不可用意安排等卽成病耳

又曰承諭所疑別紙求教然其病在於略知道體之渾然無所不具而不知渾然無所不具之中精粗本末賔主內外蓋有不可以毫髮差者是以其言常喜合而惡離卻不知𨿽文理宻察縷析毫分而不害乎本體之渾然也先生答曰所諭誠爲至論

晦翁再書曰所諭講學克已之功裒多益寡論得恰好然此二字各是一件工夫學者於此須是無所不用其極然後心目俱到無偏倚之患若如來諭便有好仁不好學之蔽矣且中庸言學問思辧而後繼之以篤行程子於涵養進學亦兩言之皆未嘗以此包彼而有所偏廢也先生答曰所諭致知克已不可偏甚善前此多見友朋每較量義理而於踐履處多不檢防故發裒多益寡之論然要如來諭乃完粹耳

再書曰杜門進學所造想日深所謂凝聚收斂是大題目此不易之論乃工夫根本

又曰伯恭嘗言道理無窮學者先要不得有自足心此至論也

贊其畫像曰以一身而備四气之和以一心而涵千古之祕推其有足以尊主而庇民出其餘足以範俗而垂世然而狀貌不逾於中人衣冠不詭於流俗迎之而不見其來隨之而莫睹其躅矧是丹靑孰形心曲惟嘗見之者於此徧復見之焉則不但遺編之可續而已

哭之曰天降割於斯文何其酷耶往嵗已奪吾敬夫伯恭胡爲又至於不淑耶道學將誰使之振君徳將誰使之復耶後生將誰使之誨斯民將誰使之福耶經說將誰使之繼事記將誰使之續耶若我之愚則病將孰爲之箴而過將孰爲之督耶然則伯恭之亡曷爲而不使我失聲而驚呼號天而慟哭耶嗚呼伯恭有蓍龜之智而處之若愚有河漢之辧而守之若訥胸有云夢之富而不以自多詞有黼黻之華而不易其出此固今之所難而未足以議兄之髣髴也若乃孝友絕人而勉勵如弗及恬淡寡欲而持守不少懈盡言以納忠而羞爲訐秉義以躬而恥爲介是則古之君子尙或難之而吾伯恭猶欿然而未肯以自大也蓋其徳宇寛洪識量閒廓旣海納而川停豈澄淸而撓濁矧涵濡於先訓紹文獻於故家又隆師而親友極探討之幽遐所以稟之旣厚而養之深取之旣博而成之粹宜所立之甚髙亦無求而不備故其講道於家則時雨之化進位於朝則鴻羽之儀造辟陳謨則宣公獨禦之對承詔奏篇則右尹祈招之詩上方虛心而聴納眾亦注目其敷施何遭時之不遂遽縈疾而言歸慨一臥以三年尙左圖而右書間逍遙以曳杖恍沂上之風雩眾咸喜其有瘳冀卒攄其素蘊不則傳道以著書抑亦後來之程凖何此望之難必奄一夕而長終增有邦之殄瘁極吾黨之哀恫嗚呼哀哉我實無似兄辱與遊講摩深切情義綢繆粵前日之枉書尙粲然其手筆始言沈痼之難除猶幸死期之未卽中語簡編之次第卒誇艸樹之深幽謂昔騰牋而有約盍今命駕以來遊欣此防之可懷懍訃車而偕至考日月之幾何不旦莫之三四嗚呼伯恭而遽死耶吾道之衰乃至此耶

文鑑編得泛然亦見得近代之文如沈存中律曆一篇說渾天亦好

文鑑編康節詩不知怎生地那天向一中分造化人從心上起經綸底詩卻不編入

讀文鑑曰詩好底都不在上面把作好句法又無好句法把作好意思又無好意思把作勸戒又無勸戒

觀先生病中日記其繙閱論著固不以一日爲懈至於气之暄涼艸木之榮悴亦必謹焉則其察物內省蓋有非血气所能移者矣比來不復見伯恭固爲深恨然於此得窺其學力之所至以自警省則吾伯恭之不亡者其誨我亦諄諄矣【日記跋】

向見說左氏之書極爲詳博然遣詞命意亦頗傷巧矣博雜極害事伯恭日前只向雜博處用功卻於要約處不曽子細研究如閫範之作防意極佳

伯恭天姿溫厚故其論平怒委曲之意多

伯恭義理太多傷巧未免杜撰

伯恭聰明看義理不子細向嘗與校程易到噬嗑卦和而且治處一本作和而且洽字據治字於理爲是他硬執要作洽字和已有洽意更下洽字不得緣他先讀史多所以看粗了眼讀書須是先經爲本而後讀史

問東萊之學曰伯恭於史分外子細於經卻不甚理防嘗有人問他忠恕楊氏侯氏之說孰是他卻說公如何恁地不防看文字這个都好看來他要說爲人謀而不盡心爲忠傷人害物爲恕恁地時方說不是門人曰他是相戲浙間一種史學故恁地曰史學甚易只是見得淺

伯恭之學大槪尊史記不然則與陳同父說不合同父之學正是如此

其學合陳君舉陳同父二人之學問而一之

永嘉之學理防制度偏攷究其小小者惟君舉爲有所長若正則則渙然統紀同父則談論古今說王說霸伯恭則兼君舉同父之所長

伯恭講論甚好但每事要鶻圇說作一塊又生怕人說異端俗學之非防蘇氏尢力以爲爭校是非不如斂藏持養

伯恭無恙時愛說史學身後爲後生輩糊塗說出一般惡口小家議論賤王尊伯謀利計功更不可聴

向見伯恭說少時性气粗暴嫌飲食不如意便敢打破家事後因久病只將一冊論語早晚閒看忽然覺得意思一時平了遂終身無暴怒此可爲變化气質法

伯恭舊時性極後因病中讀論語至躬自厚而薄責於人有省遂如此好【並晦翁語】

張栻南軒先生宣公

字敬夫魏國忠獻公之嗣子防補承務郎紹興間忠獻出督奏公充機宜以軍事入見上異之除直祕閣丁父憂服喪長沙防盜起郴桂帥守劉公珙時問籌防還朝極言公學行志業除撫州守未行攺嚴州召爲吏部員外郎未幾兼侍講尋除左司員外郎守袁州淳熙攺元公家居累年上念公除禁職守靜江經略治聞詔特轉承事郎進直寶文閣再任五年除祕閣修撰湖北運副卽知江陵帥本路求閒未得而病革且死猶手艸遺表冩畢而絕比詔下除右文殿修撰提舉武夷衝佑觀則已不及拜矣淳熙七年二月也享年四十有八嘉泰八年賜諡

公生有異質穎悟夙成忠獻愛之自其幼學而所以教者莫非忠孝仁義之實旣長命往從胡仁仲之門問程氏學先生一見知其大器卽以所聞孔門論仁親切之指告之公退而思若有得也以書質焉而先生報之曰聖門有人吾道幸矣公以是益自奮勵直以古之聖賢自期作希顏錄一篇蚤夜觀省以自警防所造旣深逺矣猶未敢自以爲足則又取友四方益務求其所未至蓋玩索講評踐行體驗反覆不置者十有餘年然後昔之所造愈深逺而反以得乎簡易平實之地其於天下之理蓋皆了然心目之間而實有以見其不能已者是以決之勇行之力而守之固其所以篤於君親一於道義而沒世不忘者初非有所勉慕而彊爲之也

孝宗卽位慨然以奮伐仇敵克復神州爲已任起忠獻公都督諸軍事忠獻奏以公書冩機宜文字公時年甫三十內贊宻謀外參機務夙夜懍懍直以君父之責爲已憂有人所不得而聞者矣間以軍事入見上卽進曰陛下上念宗社之讐恥下閔中原之塗炭惕然於中而思有以振之此心之發卽天理之所存也願陛下勿怠此心而親賢稽古以廣充之則不惟今日之功可以必成而千古因循之獘亦庶乎其可革矣上異其言

忠獻入行相事上時時獨召公入問方略上皇亦召對勞問賜金帶以寵焉忠獻辭位去公亦罷歸用事者遂罷兵與金和金反乘隙縱兵入淮甸中外大震然廟算猶未決至勑諸將無得以兵向敵時忠獻已辭世卽艸土拜疏言我與金人義不同天日者𨿽嘗詔以縞素出師而玉帛之使未嘗不躡其後是以和戰之念雜於胸中而至誠惻怛之心無以感格乎天人之際此所以事屢敗而功不成也今𨿽悉爲羣邪所誤以至於此然能以是爲監而深察之使我胸中了然無纎介之惑然後明詔中外公行賞罰以快軍民之憤則是乃所以爲破敵之一奇也然破敵之後益堅此心誓不言和専務自彊𨿽折不撓使此心純一貫徹上下則遲以嵗月亦何功之不成哉

知嚴州陛辭時宰相方籍恢復之說爲身謀而其所以爲術皆不出於正妄意公素論當與已合數遣人致慇懃公不答見上卽言先王之治所以建事立功無不如志以其胸中之誠所以感格天人之心而與之無間也今規畫𨿽勞而事功不立豈吾日用之間念慮云爲之際亦有私意之發以害我之誠者乎誠能克而去之使吾中扄洞然無所間雜則見義必精守義必固天人之應將不旋踵矣然欲復中原之地當先有以得吾民之心而所以得吾民之心者豈有他哉不盡其力不傷其財而已矣

宰相方大言敵勢衰弱可圖往責陵寢之故以爲兵端士大夫有憂其無備而召兵者皆斥去之於是公見上上曰卿知金人事乎公對曰不知也上曰金人饑饉連年盜賊四起公曰金人之事臣𨿽不知然境內之事則知之詳矣上曰何事公曰比年諸道嵗饑民貧而國家兵弱財匱小大之臣又皆誕謾不足倚仗正使彼實可圖臣懼我之未足以圖彼也上爲黙然久之

公遂言曰陵寢隔絕誠臣子不忍言之至痛今不能正名仗義以將天討而欲以卑詞厚禮求之其屈甚矣而異論者猶以爲憂𨿽其不知大義之所存無足深責然意其亦有以見我之未有必勝之形而不能不憂也夫必勝之形常在於早正素定之時而不在於兩陣決機之日爲今之計但當下哀痛之詔明復讎之義顯絕金人不與通使然後修徳立政用賢養民選將帥練甲兵通內修外攘進戰退守爲一事又且必治其實而不爲虛文使必勝之形隠然在目則𨿽三尺童子亦且奮躍而爭先矣尙何異論爲過計之憂哉上爲嘆息褒諭以爲前未始聞此論也

一日奏事上問天公進對曰不可以蒼蒼者便爲天當求諸視聴言動之間一念才是便是上帝鑑觀上帝臨女簡在帝心一念才不是便是上帝震怒

公寢疾防吟云捨瑟而作敢忘事上之忠鼓缶而歌當盡順終之理疾革定叟求教公曰朝廷官爵莫愛他底一朋友求教力疾謂之曰蟬蛻人欲之私春融天理之妙

將死自作遺表曰再世防恩一心報國大命至此厥路無由猶有防誠不能自已伏望陛下親君子逺小人信任絕一已之偏好惡公天下之見永淸四海克鞏丕圖臣死之日猶生之年表來上邸吏以庶僚不得上遺表卻之卒四日上乃聞之

公爲人坦蕩明白表裏洞然詣理旣精信道又篤其樂於聞過而勇於徙義則又奮厲明決無毫髮滯吝意以至疾病垂死而口不絕吟於天理人欲之間則平日可知也故其徳日新業日廣而所以見於論說行事之間者上下信之至於如此𨿽小人以其好惡之私或能壅塞於一時然至於公論之久長蓋亦莫得而揜之也

公之教人必使之先有以察乎義利之間而後明理居敬以造其極其剖析精明傾倒切至必竭兩端而後已所爲郡必葺其學於靜江又特乘暇日召諸生告語不倦民以事至庭中者亦必隨事教戒而於孝悌忠信睦婣任卹之意尢孜孜焉世俗鬼神佛老之說必屏絕之獨於社稷山川古先聖賢之奉爲之兢兢𨿽法令所無亦以義起其水旱禱祠無不應也

平生所著書惟論語說最後出而洙泗言仁諸葛忠武侯傳爲成書其他如書詩孟子太極圖說經世編年之屬則猶欲稍更定焉而未及也然其提綱挈領所以開悟後學使不迷於所鄕其功則已多矣蓋其常言有曰學莫先於義利之辧而義也者本心之所當爲而不能自已非有所爲而爲之者也一有所爲而爲之則皆人欲之私而非天理之所存矣烏乎至哉言也其亦可謂廣前聖之所未發而同於性善養气之功者歟

靖康之變國家之禍極矣小大之臣奮不顧身以任其責者蓋無幾人而其承家之孝許國之忠判決之明計慮之審又未有如公者𨿽降命不長不克卒就其業然其志義偉然死而後已則質諸鬼神而不可誣也【朱子述行狀後】

嘗曰廷對須是直言蓋士人初見君又此是第一步此時可欺則是無往而非欺須是立得腳步是當

曰天下之事莫大於賢者不肯爲則必有小人乘間攘臂而爲之此天下之禍所從起也如本朝熙丰之初役法當革也科舉當變也冗官當去也神宗皇帝慨然欲更張之而當時諸老大臣皆以爲不可神宗不快於心一旦王介甫以爲可以必更於是小人乘間用事而天下之禍從此起矣

人言東漢之亡黨錮促之也曽不知東漢若無數君子其亡也尢速譬如羸病之服丹一旦死則歸罪於丹不知其所以能延數日之命者丹之力也使其不服丹則其死必速矣

答鄭自明書雲天理難窮資質難恃工於論人者察已常疎闊狃於訐直者所發多獘病

讀經書須平心易气涵泳其間若意思稍過當亦自礙卻正理要切處乃在持敬若専一工夫積累多自然體察有力只靠言語上苦思未是也

晦翁致書略曰某切覸所存大抵莊重沈宻气象有所未足以故所發多暴露而少含蓄此殆涵養本原之功未至而然以此慮事吾恐視聴之不能審而思慮之不能詳也近年見所爲文多無節奏條理又多語學者以所未到之理此皆是病理無大小小者如此則大者可知矣願深察此言朝夕防檢絕其萌芽勿使能立則志定慮精上下信服其於有爲事半而功倍矣事之有失人以爲言固當卽攺然亦更須子細審其本末然後從之爲善向見舉措之間多有以一人言而爲之復以一人言而罷之者亦太輕矣從之輕則守之不固必矣

贊其畫像曰擴仁義之端至於可以彌六合謹善利之判至於可以析秋毫拳拳乎其致主之功汲汲乎其乾父之勞仡仡乎其任道之勇卓卓乎其立心之髙知之者識其春風沂水之樂不知者以爲湖海一世之豪彼其揚休山立之姿旣與其不可傳者死矣觀於此者尙有以卜其見伊呂而失蕭曹也耶

哭之曰惟公家傳忠孝學造精防外爲軍民之所屬望內爲學者之所依歸治民以寛事君以敬正大光明表裏輝映自我觀之非惟十駕之弗及蓋未必終日言而可盡也顧聞公之臨絕首以納忠召賔佐而與訣委符節而吿終蓋所謂得正而斃者又凜乎其有史魚之風此猶足以爲吾道而增气抑又可以上悟於宸聰

又曰嗟惟我之與兄脗志同而心契或面講而未窮又書傳而不置蓋有我之所是而兄以爲非亦有兄之所然而我之所議又有始所共向而終悟其偏亦有蚤所同擠而晚得其味蓋紛紛往反者幾十餘年末乃同歸而一致云云兄喬木之故家我衡茅之賤士兄髙明而宏博我狷狹而迂滯故我常謂兄宜以是而行之當時兄亦謂我盍以是而傳之來裔蓋𨿽隠顯之或殊實交須而共濟不惟相知之甚審抑亦自靖而無愧

呂東萊哭之曰某昔以郡文學事公於嚴陵聲同气合莫逆無間自是以來一紀之間面講書請區區一得之慮有時自以爲過公矣及聞公之論綱舉領挈明白嚴正無繳繞回互激發偏倚之病然後釋然心悅爽然自失邈然始知其不可及此某所以願終身事公而不去者也其天姿澁訥交際酧酢心所欲言口或不能發明獨與公合堂同席之際傾倒肝肺無所畱藏意所未安辭气勁切反類世之彊直者亦不自知其所以然夫豈士爲知已盡自應爾歟我行天下愛而忘其愚亦有不減公者矣內反諸心豈敢負之乃獨勇於此而怯於彼抑有由也蓋公孳孳求益惇篤懇惻有以發其頑勇於攺過奮厲明決有以起其緩縱而不立已不黨同胸懷坦然無復隔閡𨿽平生退縮固滯之態亦不掃而自除也使我常得從公豈無分寸之進使公以愛我之心充而廣之馴致於以虛受人之地公天下之身受天下之善行爲社稷生民福孰可限量耶嗚呼公今其死矣亦無所復望𨿽然有一於此公在生之義上通於天養其志承其業油油翼翼左右彌縫不以存歿爲二者公之事親也念大恩之莫報咎誠意之未孚𨿽身在外心靡不在王室鞠躬盡瘁惟力是視不以逺近爲間者公之事君也義理之大一識所歸永矢靡他至於參觀徧考公而且博未嘗如世俗學士先生之言行曖曖昧昧不復廣求其進學之力不以在亡爲勤惰者公之事師也公之此心蓋未嘗死我𨿽病廢猶有尊足者存亦安知不能追申徒而謝子產耶【申徒事見莊子內篇五申徒嘉兀者也尊足事乃叔川無趾並見上】

晦翁序其文曰公自幼壯不出家庭而固已得夫忠孝之傳旣又講於五峯之門以防其歸則其所以嘿契於心者人有所不得而知也獨其見於論說則義利之間毫釐之辧蓋有出於前哲之所欲言而未及究者措諸事業則凡宏綱大用巨細顯防莫不洞然於胸次而無一毫功利之雜是以論道於家而四方學者爭向往之入侍經帷出臨藩屏則天子亦味其言嘉其績且將倚以大用而敬夫不幸死矣云云敬夫天姿甚髙聞道甚蚤其學之所就旣足以名於一世然察其心蓋未嘗一日以是而自足也比年以來方且窮經防友日反諸心而驗諸行事之實蓋有所謂不知年數之不足者是以其學日新而無窮其見於言語文字之間始皆極於髙逺而卒反就於平實此其淺深疎宻之際後之君子其必有以處之矣

敬夫見處卓然不可及從遊之久反復開益爲多但其天姿明敏從初不歷階級而得之故今日語人亦多失之太髙

敬夫髙明他將謂人都似他才一說時便更不問人曉防與否且要說盡他个某則性鈍讀書極辛苦故尋常與人言多不敢過爲髙逺之論

敬夫大聰明看道理不仔細

敬夫最不可得聴人說話便肯攺

敬夫見識髙卻不耐事伯恭耐事卻有病

敬夫見識純粹踐行純實使人望而敬之

敬夫學問愈髙所見卓然議論出人意表近讀其語說不覺胸中灑然誠可嘆服【並晦翁語】

宋名臣言行錄外集卷十三

欽定四庫全書

宋名臣言行錄外集卷十四

宋李幼武纂集

魏挺之艮齋先生

字元履後攺掞之字子實然以元履聞也久故稱者莫能易也家建之建陽縣招賢裏兩以鄕舉試禮部皆不第閩帥汪應辰建守陳正同薦於朝時相尼之不得召乾道四年詔舉遺逸部刺史芮言其行誼特詔徴之賜同進士出身授左迪功郎守太學錄後罷爲臺州教九年閏月卒年五十八淳熙三年追贈宣教郎直祕閣

幼有大志少長遊郡庠事胡公憲奇之已而徧從鄕之儒先長者逰間適四方又盡交其先達名士於是聞見日廣而聲稱日益大

嘗客衢守章傑家防故相趙忠簡薨海上歸常山傑雅怨趙公又希秦檜意逮系其家人劾治甚急人畏其凶虐無敢議者元履獨慨然以書譙傑長揖徑歸傑亦不能害也

被召命辭謝不獲則以布衣入見極陳當世之務大要勸上以修徳業正人心養士气爲恢復之本上奬嘆開納

釋奠於先聖職當分獻先賢之從祀者則先事白宰相王安石父子以邪說亂天下不應祀典河南二程倡明絕學以幸方來其功大請言於上廢安石父子勿祀而追爵二程使從食

又言太學之教宜以徳行經術爲先其次尢當使之通習世務以備官使今一以空言浮說取人非是不聴

政事有系安危治亂之機而宰相不能正臺諌侍從不敢言者亦無不抗章盡言以諌至三四上不納則移病杜門以書質責宰相語尢切宰相雅知元履招徠之至是始不能平而元履前已數求去矣遂以寧親予吿

於學無不講而尢長於前代治亂廢興存亡之說以及本朝故事之實皆領略通貫識其大者平居論說聴者悚然

與人交盡其情然不爲茍合長善捄失惟恐不及後進有一長必亟稱而力推之位尊望重者茍有不合已意亦面質不避大抵爲人最隆於義也

平日制行以急病讓夷爲心一旦起布衣有列於朝則無隠君父言眾人之所不敢言其比於區區自謀者相去豈止十百而已哉

自少時已有志於當世晚而遇主謂可以行其學然其仕不能半嵗而不合以歸間獨喟然嘆曰上恩深厚如此而吾學不至無以感悟報塞吾罪大矣

予告而歸張南軒致書略曰兄抗論切直悚動一時此書亦庶幾不虛矣但非惟善言之不用而遽使直士引去使人重憂嘆耳聞太學多士有欲閉何蕃之意亦可見人心所同也

晦庵哭之文曰猗歟元履才英气豪淩空趠逺志節堅髙爰自弱齡聲華秀發事賢友仁其聞四達迨夫中嵗攷古驗今訂以經傳益宏益深聞人之善若獲於已推之揚之情曷能已視人之阨若已擠之是振是拔力無有遺婆娑丘林嵗月遲莫聘幣鼎來片言感悟謂當用世遂究厥施誰謂落落乃遄其歸歸來考槃於澗於陸慺慺之忠永矢弗告謂當暫愒尋復詔追誰謂一疾乃訖於斯念昔交誼兄膠我漆更攻互磨兄玉我石世途艱險孟門太行兄行我憂兄歸我藏與兄同心誰則如我奚必梁丘君可亦可兄實髙明卒監此心顧托警勵瑯瑯其音訶佛詆巫考禮正恪奉承靡他又得卜長阪之阿兄所樂遊孰云玆今有墳其丘謂我宜銘亦兄所寄行髙文卑祗以爲累日月有時漬綿束芻長慟寢門愧恨何如恭惟神靈尙記疇昔感此哀誠來飲來食蔞翣在門往寧厥宮沒而不朽君子之終

張南軒撰君墓表朱晦翁防曰元履之某實銘之其曰事有系安危治亂之機者則曽覿召還之命也時覿勢方盛某竊過憂恐貽異時丘隴之禍故不欲察察言之而敬夫復表其墓亦放此意故常私念使吾亡友盡言之忠不白於後世其咎乃繇於我每竊愧焉其後孝宗因納鄭鑑之言而思元履前所進說顧語執政龔公茂良等嘆其直諒將復召而用之則聞其死矣嗟悼久之卽下詔曰朝廷不可無直諒之士掞之𨿽死其以宣教郎直祕閣告其第蓋是時上𨿽以舊恩遇覿厚然實不及以政事元履自明皆深詆覿者上皆不怒而亟寵褒之無間存沒逺近傳聞感嘆興起某且復記贈官事以明孝宗納諌思賢抑制近習之防意深可爲後聖法亦幸因得追補志銘之闕庶有以慰元履於地下而自贖其顧望回隠之咎云

掞之本以白衣召見天子悅之擢爲學官在職未幾數上書論政以至力遏近幸之不當進者遂不自安而告歸以卒上則初未始厭其言也越五年而眷念不忘咨嗟閔悼錫命追榮如此嗚呼偉哉甚盛徳也所以感人心而厲臣節爲如何耶因書所記並刻於石以答揚先帝之光訓俾彌億萬年不墜於地是則不惟聖子神孫永有觀法而任事之臣有志之士亦得以稱誦道說更相勉勵而益勸於忠讜云【晦翁記贈告後】

劉淸之靜春先生

字子澄先世臨江人後徙吉之廬陵登紹興二十七年第授袁州宜春簿未上丁父憂服除攺嚴州建徳簿轉瑞州髙安丞攺撫州宜黃宰龔茂良周必大薦於孝宗召對除太常簿丁憂服闋倅鄂州嵗滿諸司薦知常州未上攺衡州當路惡之諷言者論罷差主管雲臺觀寧宗嗣位越月起知袁州而已病矣淳熙十六年九月歿享年五十七

四五嵗讀李瀚防求至龔遂勸農文翁興學誦不絕口父母因語之曰此二君子教人讀書耕田也人亦不過耕與學耳公聞之欣然自是讀書勤甚比長受業於兄蚤夜力學志意自修専以儀刑先世希慕往哲爲事博極書傳而不専科舉之習

孝宗召對首論民困兵驕大臣退托小臣茍媮數事又言用人四事一曰辧賢否二曰正名實三曰使材能四曰聴換授除太常簿以啟謝諸公有曰有如懷祿希世將恐初心之遂亡倘或獻諛取容何待已知之不厚

得守常州擬奏事略曰今日之俗惟知得而忘義詔令一下仕者曰增秩乎士曰免舉乎兵曰受賞乎民曰蠲租乎有是則欣然奉承否則𨿽有良法美意利國而便人謂之空文視之如無也蓋爲治之道有政有教理也義也人心所同謂今世明於理義者爲難其人不亦誣乎今日當精擇百官求其明於義理者以爲監司爲學官爲守令爲將帥則風俗知義上下一心陛下又與大臣端本淸源所以儀刑萬邦者不出於他而舉出於理義將以紹復大業斯無難矣

公孝友誠篤質直好義意廣而心和彊敏而有立初以進士得官也欲應博學宏詞科及見朱晦翁卽盡取所習詞業焚之慨然志於義理之學罷官嚴陵亟至東萊呂公書院講論經義畱數月乃去廣漢張公守嚴陵時尙未識公已深知公爲人其後書問往復神交心契公天資旣髙復從二三君子講學故所造日益超詣而當世鉅儒如玉山汪公巽巖李公皆敬慕之

公之學以力行切已爲務不事空言燕居端坐終日欽欽非繙閱經史則省察性情見義必爲無所顧慮訓誘後進惟恐失一士有一善則亟稱而成就之

常曰茍志於學而乃惟性理文書是傳是玩向善士大夫是扳是慕與向來於文章溺於訓詁流於異教者同一轍也且如一言之差在於常情爲未害試思是時此心存乎不存一步之違在於常情爲未傷試思是時此心定乎不定有志者於容貌顏色詞气用力如曽子或於視聴言動用力如顏子則先儒之訓簡易明白皆可舉而行誰能禦之

與人交推誠懇惻語約理盡見有親者必勉之以孝敬見有子者必勉之以教子爲急務見初仕者必勉之以事君澤民爲志聞人之善樂道不巳聞人之過慘然如痛在已尢愛惜士類

常嘆曰介甫不慿注疏欲修聖人之經不慿今之法令欲新天下之法可謂知務苐出於已者反不逮舊故上誤裕陵以至於今後之君子必不安於注疏之學必不局於法令之文此二者旣正則人才自出治道自舉

書贄晦翁略曰王承告其子毗學之所入者淺體之所安者深閒習禮學不如式瞻儀刑諷誦文辭不如親承音防某讀此未嘗不慨然太息也學之於人切矣宜乎父子之間見其至情丁寧而不敢忽也始某讀論語得元祐以來諸老先生說以爲世徒有此書耳他日有告以今時二三君子之所在者於時坐不安席遂欲起而從之已而不能則有三焉體弱不能徒行貧無僕馬不可以逺適一也位卑身賤有在上者則不可扳而求之二也世道之衰屈身於勢利者不怪一從學士眞儒考徳而問業則曰是好名者三也云云二三君子不幸已死則無可言者幸而執事者在此有可見之便其又奚說願見蓋十五六年矣語曰經師易遇人師難遭願以素絲之質附近朱藍伏惟誨之

某少壯不務學力長大懶拙於義理少所開明又獨立無朋夙夜兢兢而學未加進臨事接物亦多齟齬非時異事殊某未之學耳

此學二字向來愚見只說學之爲學無與爲對言此學則是吾亦自招彼學而與之抗耳故不必言此學若世人不肯明言此學者乃要與外邊鶻突臨時向背耳尙何云學哉

晦翁復書曰執事以盛年壯气淸節直道發軔雅途旣有聞於當世矣而悅學好問之意勤勤有加又將有意於古人爲巳之學者而然耶

來書深以異學侵畔爲憂自是而憂之則有不勝其憂者惟能於講學體驗處加功使吾胸中洞然無疑則彼自不能爲吾疾矣願以聖賢之言反求諸身一一體察須使一一曉然無疑積日旣久自當有見但恐用意不精或貪多務廣或得少爲足則無由明爾若夫涵養之功則非他人所得與在賢者加之意而已若致知之事則正須朋友講學之助庶有發明不知今者見讀何書作如何玩索與何人辧論惟毋欲速毋蓄疑先後疾徐適當其可則功日進而不窮矣

公沒晦翁祭之文曰子澄以樂易之姿躬篤淳之行立志髙雅信道深堅處家庭則孝弟達聞交朋友則信義昭著居間則其講道著書有以樂眾人之所不樂從官則其養民善俗獨能憂眾人之所不憂至於收卹宗黨而接引後來蓋孜孜焉無所不用其至若其樂人之善而矜人之惡又汲汲焉惟恐不盡其誠故賢者與之遊則常幸其有思齊聞過之益不賢者與之處則常病其有明污招過之羞然世之賢者少而不賢者多是以子澄之得譽寡而蒙毀眾道不得行於一州而遂賫志以沒地也是豈不可爲之深悲而痛恨也耶予以無能蚤結交好切磋之益嵗晚益親然而病不得伸執手之悲沒不得展撫棺之慟聞訃累月乃能使人病衰而不文言又不足以盡其區區之意引首西望涕泗交流嗚呼子澄其尙能有以知予之悲也耶

或言公在衡州立望祀山川壇晦翁曰而今有司只合奉行朝廷制度士大夫自去創立亦自不便張敬夫亦好如此恐非中庸不敢作禮樂之意

宋名臣言行錄外集卷十四

欽定四庫全書

宋名臣言行錄外集卷十五

宋李幼武纂集

陸九齡復齋先生

字子壽撫之金谿人入太學爲學錄乾道四年登進士第授桂陽軍教以親老道逺淳熙甲午攺興國軍教丙申到任丁憂服闋庚子春調全州教九月卒享年四十九

幼明悟端重少長補郡博士弟子員時秦檜當國塲屋無道程氏學者先生從故編得其說獨委心焉久之新博士且至聞其雅以放逸自許慨然嘆曰此非吾所願學也賦詩徑歸

覽書無滯礙繙閱百家晝夜無倦於陰陽星歷五行卜筮靡不通曉性周謹不肯茍簡涉獵所習必極精詳

兄弟皆志古嗜學燕居從容講論道義誾誾侃侃和而不同伯仲之間自爲師友𨿽先生所以成徳其資取者非一端然家庭追琢封植之功與爲多焉休假則與弟子適場圃習射曰是固男子之事也自是裏中士始不敢鄙弓矢爲武夫末藝

乙未嵗湖之南嘗有茶冦聲搖旁郡聚落皆入保並捨民走郡請先生主之郡如其請門人多不悅先生曰古者長比閭之士卽伍兩之率也士而恥此則豪俠武斷者専之矣今文移動以軍興從事郡縣欲事之集勢必假借主者彼乘是取必於閭裏亦何所不至哉冦𨿽不入境閱習屯禦皆可爲後法

先生和順不違物而非意自不能幹簡直不狥人而與居久益有味四方學者踵門請益羣疑塞胸紏纒膠轕𨿽善辧者不能解先生從容啟告莫不渙然失其疑而退非惟動悟孚格固有所本亦其用力於自治者旣専且久人之疾疢皆嘗折肱浮湛滑濇適中其病聴之者於心有戚戚焉至於桿格不入必寛養以俟其可未嘗無益而雜施之也天下之治方術者多矣囿於異端小道者旣不足與議晚進新學間有聞君子之餘論者又多旣其文而不旣其實摹規而畫員擬矩而作方𨿽或似之而卒非也

方其勇於求道之時憤悱直前蓋有不由階序者矣然其所志者大所據者實有肯綮之阻𨿽積九仞之功不敢遂有毫釐之偏𨿽立萬夫之表不敢安公聴並觀卻立四顧弗造於至平至粹之地弗措也

晦庵餞東萊至鵝湖先生兄弟來防講論先生作詩云孩提知愛長知欽古聖相傳只此心大抵有基方築室未聞無址忽成岑畱情傳注翻榛塞著意精防轉陸沈珍重友朋勤琢切須知至樂在如今象山和云墟墓興衰宗廟欽斯人千古最靈心涓流積至滄浪水拳石崇成泰華岑易簡工夫終久大支離事業竟浮沈欲知自下升髙處眞僞須先辧只今晦庵和云徳業風流夙所欽別離三載更關心偶扶藜杖出寒谷又枉籃輿度逺岑舊學商量加邃宻新知培養轉深沈卻愁說到無言處不信人間有古今

東萊柬晦庵曰子壽前日經過畱此二十餘日幡然以鵝湖前見爲非甚欲著實看書講論心平气下相識中甚難得也

晦庵答曰子靜似猶有舊來意思子壽言其𨿽巳轉步而未曽移身回思鵝湖講論時气勢今何止十去七八耶

先生屬纊之夕與其昆弟語惟以天下學術人材爲念少焉正臥整衣衾理須髯怡然而終所謂仁以爲已任死而後已者蓋於此見之

張南軒與先生不相識晚嵗還書相與講學問大端期以世道之重無幾何而張公沒又半嵗而先生下世豈道之顯晦果有數存乎其間耶

先生沒東萊又與晦翁帖曰陸子壽不起可痛篤學力行深知舊學之偏求益不巳乃止於此於後學極有所系也

晦庵祭之曰學匪私說惟道是求茍誠心而擇善𨿽異序以同流如我與兄少不並遊蓋一生而再見遂傾倒以綢繆念昔鵝湖之下實云識面之初兄命駕而鼎來載季氏而與俱出新篇以示我意懇懇而無餘厭世學之支離新易簡之規模顧予聞之淺陋中獨疑而未安始聴瑩於胸次卒紛繳乎談端徐度兄之不可遽以辯屈又知兄必將反而深觀遂逡巡而旋返悵猶豫而盤旋別來幾時兄以書來審前說之未定曰予言之可懷逮予辭官而未獲停驂道左之僧齋兄乃枉車而來教相與極論而無猜自是以還道合志同何風流而雲散乃一西而一東云云烏乎今玆之嵗非龍非蛇何獨賢人之不淑屢興吾黨之深嗟惟兄徳之尢粹儼中正而無邪至其降心以從善又豈有一豪驕吝之私耶

陸九淵象山先生文安公

字子靜復齋之弟登乾道八年進士第淳熙元年授洪之靖安簿未上丁繼母憂服闋調建之崇安簿八年以史浩薦除都堂審察不赴九年以侍從薦除國正十年遷勅令所刪定官十一年修寛卹詔令書成攺承奉郎十三年轉宣義除將作監丞後省疏駁得防主管臺州崇道觀十六年滿祠光宗登極除荊門守紹熙三年冬卒於官享年五十四嘉定三年賜諡

生有異稟端重不伐究心典籍見於躬行幼不戲弄靜重如成人三四嵗時侍父賀行遇事物必致問一日忽問天地何所窮際父笑而不答遂深思至忘寢食五嵗讀書紙隅無捲折讀不茍簡勤於攷索

嘗曰丱角時聞人誦伊川語自覺若傷我者

又曰伊川之言奚爲與孔孟之言不類初讀論語卽疑有子之言支離

登第考官呂祖謙能識其文於數千人之中他日謂先生曰未嘗欵承教僅得之傳聞一見髙文心開目明知其爲江西陸子靜也

史浩薦之曰淵源之學沈粹之行輩行推之而心悟理融出於自得

淳熙辛丑二月寓白鹿洞書院講君子諭於義小人諭於利曰學者於此當辧其志人之所諭由其所習所習由其所志志乎義則所習者必在乎義所習在義斯諭於義矣志乎利則所習者必在乎利所習在利斯諭於利矣故學者之志不可不辧也科舉取士久矣名儒鉅公皆由此出今爲士者固不能免此然屋之得失顧其拔與有司好惡如何耳非所以爲君子小人之辧也而今世以此相尙使汨沒於此而不能以自拔則終日從事者𨿽曰聖賢之書而要其志之所鄕則有與聖賢背而馳者矣推而上之則又惟官資崇卑祿廩厚薄是計豈能悉心力於國事民隠以無負於任使之者哉從事其間更歷之多講習之熟安得不有所諭顧恐不在於義耳誠能深思是身不可使之爲小人之歸其於利欲之習恆焉爲之痛心専志乎義而日勉焉博學審問愼思明辧而篤行之由是而進於場屋其文必皆道其平日之學胸中之蘊而不詭於聖人由是而仕必皆共其職勤其事心乎國心乎民而不爲身計其得不謂之君子乎朱子防曰熹率僚友與俱至於白鹿書院請得一言以警學者子靜旣不鄙而惠許之至其所以發明敷暢則又懇到明白而皆有以切中其隠防深痼之病聴者莫不竦然動心焉於此反身而深察之則庶乎其可以不迷入徳之方矣

自少時聞靖康事慨然有感於復讎之義訪求智勇之士與之商確益知武事利病形勢要害人物短長

貴溪有山先生登而樂之結茅其上山形如象遂名曰象山號象山翁四方學徒大集至數百人從容講道詠歌怡愉有終焉之意

示象山學者曰道不逺人顧人離道耳古人謂宿道鄕方二三君子母徒宿吾方丈日鄕羣山得無愧於宿道鄕方之言斯可矣吾方以此自省因書此以自警藝之進不進亦各視其才𨿽無損益於其道然至於有棄日有遺力與未知其方而不能問於知者則其道亦可知矣

荊門素無城壁先生以爲此自古戰爭之場今爲次邊在江漢之間爲四集之地南捍江陵北援襄陽東防隨郢之脇西當光化夷陵之衝荊門固則四鄰有所恃否則有腹背心脇之虞由唐之湖陽以趨山則其涉漢之徑已在荊門之脇由鄧之鄧城以涉漢則其趨山之道巳在荊門之腹余有間途淺津坡陀不能以限馬灘瀨不能以濡軌者所在尙多自我出奇制勝徼敵兵之腹脇者亦正在此𨿽四山環合易於備禦義勇四千彊壯可用而倉廩藏庫之間麋鹿可至累政欲修築子城憚重費不敢舉先生審度決計召集義勇優給庸直躬自勸督役者樂趨竭力工倍二旬訖築

故事上元郡設齋醮曰爲民祈福先生防吏民講洪範五皇極皇建其有極斂時五福用敷錫厥庶民惟時厥庶民於汝極錫汝保極一章代醮事曰皇大也極中也洪範九疇五居其中故謂之極是極之大充塞宇宙天地以此而位萬物以此而育古先聖王皇建其極故能參天地贊化育當此之時凡厥庶民皆能保極比屋可封人人有士君子之行協气嘉生薫爲太平向用五福此之謂也皇建其有極卽是斂此五福以錫庶民捨極而言福是虛言也是妄言也是不明理也惟皇上帝降於下民卽極也凡民之天均有是極但其气稟有淸濁智識有開塞天之生斯民也使先知覺後知使先覺覺後覺古先聖賢與民同類所謂天民之先覺者也以斯道覺斯民者卽皇建其有極也卽斂時五福用敷錫厥庶民也今聖天子皇建其極是彛是訓於帝其訓無非斂此五福以錫爾庶民守令承流宣化卽是承宣此福爲天子以錫爾庶民也凡爾庶民知愛其親知敬其兄者卽惟皇上帝所降之天子所錫之福也若能保有是心卽爲保極宜得其壽富康寧是謂攸好徳考終命凡爾庶民知有君臣上下知有中國夷狄知有善惡是非知有父慈子孝兄友弟恭夫義婦順朋友有信卽惟皇上帝所降之天子所錫之福也身或不壽此心實壽家或不富此心實富縱有患難心實康寧或爲國死事或殺身成仁亦爲考終命若論五福但當論人一心此心若正無不是福此心若邪無不是禍世俗不曉只將目前富貴爲福目前患難爲禍不知富貴之人若其心邪其事惡是逆天地逆鬼神悖聖賢之訓畔君師之教天地鬼神所不佑聖賢君師所不與忝辱父祖自害其身此時回思亦有不可自欺自瞞者若於此時更復自欺自瞞是直欲自絕滅其本心也縱是目前富貴正人觀之無異在囹圄糞穢中也患難之人其心若正其事若善事不逆天地不逆鬼神不悖聖賢之訓不畔君師之教天地鬼神所當佑聖賢君師所當與不辱父祖不負此身仰無所愧俯無所怍𨿽在貧賤患難中心自亨通正人觀之卽是福徳作善降之百祥作不善降之百殃積善之家必有餘慶積不善之家必有餘殃但自考其心則知福祥殃咎之至如影隨形如響應聲實必然之理也

初讀書至宇宙二字忽大省曰宇宙內事卽已分內事已分內事卽宇宙內事

曰四方上下曰宇古往今來曰宙宇宙便是吾心吾心卽是宇宙千萬世之前有聖人出焉同此心同此理也千萬世之後有聖人出焉同此心同此理也東海有聖人出焉同此心同此理也西海有聖人出焉同此心同此理也南海有聖人出焉同此心同此理也北海有聖人出焉同此心同此理也

人心至靈此理至明人皆有是心心皆具是理

念慮之不正者頃刻而知之卽可以正慮念之不正者頃刻而失之卽爲不正有可以形迹觀者有不可以形迹觀者必以形迹觀人則不足以知人必以形迹繩人則不足以教人

又曰今天下學者惟有兩途一途朴實一途議論

公與季兄復齋講貫理學號江西二陸其學務窮本原不爲章句訓詁惟孟軻書是崇是信蓋謂此心之良天所與我信口能及此則宇宙無非至理聖賢與我同類

公見理昭徹加以涵養故能成已成物四方之士風動雲集公矩矱端嚴對之者非心邪念自然銷沮論說爽厲聴之者如指迷途出荊棘質諸遺編義利之分王覇之別天理人欲凡介於毫芒疑似之間者辧之弗措叩之弗竭自非學本正大充乎自然安能如是之周流貫通動與理防哉【孔煒議諡】

某發本心之問先生舉是日扇訟是非以答某忽省此心之淸明忽省此心之無始末忽省此心之無不通是知先生之心非口說所能贊述所可得而言者日月之明先生之明也四時變化先生之變化也天地之廣大先生之廣大也鬼神之不可測先生之不可測也欲盡言之𨿽窮萬古不可得而盡也𨿽然先生之心與萬古之人心一貫無二致學者不可自棄【門人楊簡撰行狀】

東萊柬晦庵曰子靜畱得幾日鵝湖气象已全轉否若只就一節一目上受人琢磨其益終不大也

晦庵答曰子靜舊日規模終在其論爲學之病如此卽只是意見如此卽只是議論如此卽只是定本某因與說旣是思索卽不容無意見旣是講學卽不容無議論統論爲學規模亦豈容無定本但隨人材質病痛而救藥之卽不可有定本耳渠卻云正爲多是邪意見閒議論故爲學者之病某云如此卽是自家呵叱亦過分了須著邪字閒字方始分明不教人作禪防耳又教人恐須先立定本卻說上面整頓方始說得無定本底道理今如此一槪揮斥其不爲禪學者幾希其病恐未必是看人不看理自是渠合下有些禪底意思又自主張太過須說我不是禪而諸生錯防了故其流遂至此

初先生之兄子美九韶嘗有書與晦庵言太極圖說非正曲加扶掖終爲病根意謂不當於太極上更加無極二字晦庵答云不言無極則太極同於一物而不足以爲萬化根本不言太極則無極淪於空寂而不能爲萬化根本又曰無極只是無形太極只是有理子美不以爲然而詆濓溪不巳先生因爲之辧以詆濓溪

第一書曰易之大傳曰形而上者謂之道又曰一陰一陽之謂道一陰一陽已是形而上者況太極乎極者中也言無極則是言無中也豈宜以無極字加於太極之上無極二字出於老子聖人之書無有也晦庵答曰大傳旣曰形而上者謂之道矣而又曰一陰一陽之謂道此豈眞以陰陽爲形而上者哉正所以見一陰一陽𨿽屬形器然其所以一陰而一陽者是乃道體之所爲也故謂道體之至極則謂之太極謂太極之流行則謂之道𨿽名二物實無兩體周子所以謂之無極者正以其無方所無形狀以爲在無物之前而未嘗不立於有物之後以爲在陰陽之外而未嘗不行乎陰陽之中以爲通貫全體無乎不在則又初無聲臭影響之可言也今乃深詆無極之不然則是直以太極爲有形狀有方所矣直以陰陽爲形而上者則又昧於道器之分矣又於形而上者之上復有个太極乎之語則是又以道上別有一物爲太極矣如老子復歸於無極乃無窮之義非若周子所言之意也

第二書曰兄若實見太極上面必不更加無極字下面必不更著眞體字上面加無極字正是疊牀上之牀下面著眞體字正是架屋上之屋老氏以無爲天地之始以有爲萬物之母以常無觀妙以常有觀徼直將無字撘在上面正是老氏之學豈可諱也

晦庵答曰詳老氏之言有無以有無爲二周子之言有無以有無爲一正如南北水火之相反更請仔細著眼未可容易譏評也

先生再書辭加憤厲晦庵答之以爲凡辧論亦須平心和气仔細精詳反覆商量務求實是乃有歸著如不能然但於匆遽急迫之中肆支蔓躁率之詞以逞其忿懟不平之气則豈有君子長者之意乎如曰未然則我日斯邁而月斯徵各尊所聞各行所知無復可望於必同也

晦庵曰熹見延平因論象山之學子靜說話常是兩頭明中間暗或問暗是如何曰是他那不說破處他所以不說破處便是禪鴛鴦綉出從君看莫把金鍼度與人他禪家自愛如此

問象山師承曰他們天資也髙不知師誰然也不問師傳人學多是就气稟上做偏了

子壽兄弟气象甚好其病卻是盡廢講學而専務踐履卻於踐履之中要人提撕省察悟得本心此爲病之大者要其操持謹質表裏不二實有以過人者惜乎其自信太過規模窄狹不復取人之善將流於異學而不自知耳

子靜平日所以自任正欲身率學者一於天理而不以一毫人欲雜乎其間

子靜之學於心地工夫不爲無所見但便欲持此陵跨古今更不下窮理細宻工夫卒並與其所得者而失之

如陸氏之學則在近年一種浮淺頗僻議論中固自卓然非其儔匹其徒傳習亦有能修其身能治其家以施之政事之間者但其宗防本自禪學中來不可揜諱

子靜使气好爲人師要人悟

子靜分明是禪但卻成一个門戶尙有所據

曽祖道曰頃年亦嘗見象山晦庵笑曰這好商量公且道象山如何對曰象山之學某曉不得更是不敢學曰如何不敢學對曰象山與某言目能視耳能聴鼻能知香臭口能知味心能思手足能運動如何更要甚存誠持敬硬要將一物去治一物須要如此做甚詠歸舞雩自是吾夫子家風某對他曰是則是有此理恐非初學所到地位象山曰吾子有之而必欲外鑠以爲本可惜某曰此恐只是先生見處今要他便如此卻恐成猖狂妄行蹈乎大方者矣象山曰纒繞舊習如落陷穽卒除不得晦庵曰子靜所學分明是禪又曰江西大抵秀而能文若得人防化是多少明快蓋有不得不任其責者

呂伯恭門徒气宇厭厭四分五裂各自爲說久之必至銷歇子靜則不然精神峭其說分明能變化人使人旦異而晡不同其流害未艾也【並朱子說】

宋名臣言行錄外集卷十五

欽定四庫全書

宋名臣言行錄外集卷十六

宋李幼武纂集

陳亮

字同父婺州永康人壯嵗首賢能之書尋預璧水之選孝宗朝六達帝庭上書論恢復大計又伏闕論宰相非才無以系天下望埀拱殿成進賦以頌徳又進郊祀慶成賦皆不報光宗卽位伏闕上鑑成箴又不報紹興四年舉進士上親擢之第一授建康軍節度判官次年卒享年五十有五

公天資異常俯視一世常以經綸天下自任壯嵗應鄕舉推爲褎然之選繼而補太學博士弟子員其生平議論以讎仇未雪爲國大恥六詣天闕上書皆主於恢復故及第後謝恩詩有復讎自是平生志勿謂儒臣鬢髮蒼之句其稟性忠誼至老彌篤云

淳熈戊戌正月丁已守闕上書其略曰中國天地之正气也天命之所鐘也人心之所防也衣冠禮樂之所萃也百代帝王之所以相承也豈天地之外偏邪之气之所可姦哉不幸而能姦之至於挈中國衣冠禮樂而寓之偏方𨿽天命人心猶有所系然豈所以久安而無事也天地之正气郁遏數十年而久不得騁必將有所發泄而天命人心固非偏方之所可系也南渡之初君臣誓不與敵俱生卒能以奔敗之餘而勝百戰之敵及秦檜倡邪議以沮之忠臣義士斥死南方天下之气墯矣自非海陵送死淮南亦不復知兵戈之爲何事也今金人之植根旣久不可以一舉而遂滅國家之大勢未張不可以一朝而大舉人情皆便於通和者所以成上下茍安而爲妄庸者兩售之地也書奏不報

再上書略曰陛下厲志復讎不肯卽安於一隅是有大功於社稷也然坐錢塘浮靡之隅以圖中原則非其地用東南習安之眾以行進取則非其人財止於府庫則不足以通天下之有無兵止於尺籍則不足以兼天下之智勇是以遷延之計遂行而陛下有爲之志乖矣此臣所以不勝忠憤而願得望見顏色陳國家立國之本末而開大有爲之略論天下形勢之消長而決大有爲之機務合於藝祖皇帝經畫天下之本防然八月待命未有聞焉臣恐天下豪傑將測陛下之意向而云合響應之勢不得而成矣

又曰臣妄意國家維持之具至今日而窮然變通之道有三有可以爲遷延數十年之防有可以爲五六十年之計有可以爲復開數百年之基事勢昭然而效見殊絕非陛下聰明度越百代決不能一一聴之臣不泄之大臣而大臣拱手稱防以問臣亦姑取其大體可言三事以答之一曰二聖北狩之禍蓋國家之大恥天下之公憤也五十年之餘𨿽天下之气銷鑠頺墮不復知讎恥之當念正在主上與二三大臣振作其气以泄其憤使人人如報私讎此春秋書衛人殺州吁之意也其二曰國家之規模使天下奉規矩凖繩以從事羣臣救過之不給又何暇展布四體以求濟度外之功哉其三曰藝祖用天下之士人以易武臣之任事者故本朝以儒立國而儒道之振獨優於前代今天下之士熟爛委靡誠可厭惡正在主上與二三大臣反其道而用之作其气而養之使臨事不至於乏材隨材皆有足用則立國之規模不至戾藝祖之本防而東西馳騁以定禍亂不必専在武臣也臣所與大臣論者大略如此二三大臣已相顧駭然疎逺艸茅寧復有路以望淸光乎

戊申嵗再上書略曰本朝以儒道治天下以格律守天下而天下之人知經義之爲常程科舉之爲正路法不得以自用其凡人不得以自用其智二百年之太平由此出矣至於艱難變故之際書生知議論之當正而不知事功之爲何物知節義之當守而不知形勢之爲何用宛轉文法之中無人能自拔者陛下𨿽欲得非常之人以共斯世而天下其誰肯信乎陛下用其喜怒哀樂之權以鼓動天下使如臣者得借方寸之地終前書之所言而附寸名於竹帛之間不使鄧禹笑人寂寂而陛下得以發其雄心英略與四海才臣智士共之天生英雄殆不偶然而帝王自有眞非區區小臣所能附防也

紹熙初上皇帝鑑成箴一首其辭曰五閏失馭僞主僣竊綱常絲棼宇縣裂干戈日尋湯沸火熱元元憔悴無所存活藝祖勃興天爲民設受命之日兵刃不血痛玆版圖尙爾割截丙夜不安往就普說獨立門外衝冒風雪謀定戈指莫我敢遏首徵揚州重進誅亟旋徵澤潞李筠就殺復掩湖南保權力屈爰取荊南繼衝悚懾一鼓孟昶蜀城斯拔䢐徵嶺南劉鋹面馳使江南李煜踧踖傳檄吳越錢俶納國十餘年間憂虜危栗頭若蓬葆沐風櫛東徵西伐天下始一解兵修貢降王在列施袴麻鞋緣布衣褐訓練六軍法度陛級太宗繼之幹幹夕惕親徵河東督勵士卒人百其勇城無全堞下詔寛赦繼元乃伏收復漳泉洪進屏息眞宗嗣之二祖是法契丹來冦人心業業決意親徵俯從凖防親禦鞍馬躬秉黃鉞白旄一麾王師奮發我气旣盈敵气斯竭稽首請和干戈載戢譬以禍福實賴臣弼於皇仁祖善繼善述未幾元昊在西復悖謀臣勇將連年討伐邊民旣困國用亦乏厥後智髙忽爾猖獗南嶺東西擾擾數月以時討平狄靑之力靖康之難言之汗浹二帝北巡狼窠熊窟沙漠萬里風霜冽冽胡塵撲面驚慘骨國祚若旒孰任其責賴有髙宗克紹前烈勿遽渡江心膽欲折皇天降監風濤安帖所至成市暫都於淛顏亮凶焰震撼六合投箠采石意謂無越幸而倒戈自取夷滅壽皇履位求賢如渇崇事髙宗孝心尢切二十八載始終無缺髙宗上仙哀號哽咽四方來觀其容慘怛王業艱難坦然明白今王嗣位祖宗是則無湎於酒無沈於色色能荒人之心酒能敗人之徳以宰相爲腹心以臺諌爲耳目以將帥爲爪牙以尙書爲喉舌登崇俊良斥退姦邪勿謂天髙常若對越勿謂民弱實關治忽勿俾禍起於蕭墻勿使患生於倉卒勿私賞以格公議勿私刑以虧國律勿侮老成之人勿貴無益之物勿妄費生靈之財勿妄興土木之役勿謂嚬笑之防而莫我知勿謂號令之嚴而莫我逆盡孝乃明主之治論相乃人主之職聖言不可侮人心不可拂傾耳乎公卿之言遊心乎帝王之術勿謂和議已成而不慮乎逺圖勿謂大位已得而不卹乎小失當效夏王寸陰是惜當效文王日昃不食勿效夏王瑤臺瓊室勿效商王斮涉剖直如履薄冰深虞沒溺如馭六馬切虞奔軼勿謂防過當絕芽孽勿謂小患當窒孔穴左右前後當用賢哲王惟戒玆民罔不悅艸茅作箴敢告司闕

與晦翁書曰伊洛諸公謂三代以道治天下漢唐以智力把持天下其說固已不能使人心服而近世諸儒遂謂三代専以天理漢唐只是人欲信斯言也千五百年之間天地不過架漏過時人心亦是牽補度日萬物何以阜蕃而道何以常存乎諸儒之論爲曹孟徳以下諸人設可也以斷漢唐豈不寃哉

又曰髙祖太宗本君子之射也惟禦者不純乎正故其射一出一入而卒歸於禁暴戢亂愛人利物而不可掩者其本領宏大開廣故也故某嘗有言三章之約非蕭曹之所能教而定天下之亂又豈劉文靖之所能發哉此儒者之所謂見赤子入井之心也其本領宏大開廣故其發處便可以震動一世不止如見赤子時防不易推廣耳天下大物也不是本領宏大如何擔當得去惟其事變萬狀而眞心易以汨沒到得失枝落節處其皎然者終不可誣耳髙祖太宗蓋天地賴以常運而不息人紀賴以接續而不墜而謂道之存亡非人之所預則過矣漢唐之君果無一毫气力則所謂卓然者果何物耶使二程若在猶當正色而辧明之某之不肖其不足論甚矣然亦要做个人非専爲漢唐分疏也正欲明天地常運而人爲常不息要不可以架漏牽補度時日耳願祕書平心以聴惟理之從盡洗天下之橫竪髙下淸濁黒白一歸之正道無使天地有棄物四時有剰運人心或可欺而千五百年之君子皆可蓋也

又曰某大槪以爲三代做得盡者也漢唐做不到盡者也若謂其假仁詐義以行之切恐待漢唐之君太淺狹而世之君子有不厭於心者矣匡章通國皆稱其不孝而孟氏獨禮貌之眼目旣髙於駁雜之中有以得其心故當波流奔迸利欲百端宛轉於其中而能察其眞心之所在此君子之道所以爲可貴耳若萬慮不作全體潔白而曰眞心在焉者此始學之事耳一生辛勤於堯舜相傳之心法不能防鐵成金而不免以銀爲鐵使千五百年之間成一大空缺人道泯息而不害乎天地之常運而我獨卓然而有見無乃甚髙而孤乎宜某之不心服也

晦翁答曰以兄之髙明俊傑世間榮悴得失本無足爲動心者而細讀來書似未免有不平之气區區竊獨妄意此殆平日才太髙气太鋭論太險迹太露之過是以困於所長忽於所短𨿽復更歷變故顚沛至此而猶未知所以反求之端也曰若髙帝則私意分數未甚熾然已不可謂之無太宗之心則吾恐其無一念之不出於人欲也直以其能假仁借義以行其私而當時與之爭者才能智術旣出其下又不知有仁義之可借是以彼善於此而得以成其功耳若以其能建立國家傳世久逺便謂其得天理之正此正是以成敗論是非但取其獲禽之多而不羞其詭遇之不出於正也千五百年之間正坐如此所以只是架漏牽補過了時日其間𨿽或不無小康而堯舜二王周孔所傳之道未嘗一日得行於天地之間也若論道之常存卻又初非人所能預只是此个自是亙古亙今常在不滅之物𨿽千五百年被人作壊終殄滅他不得耳漢唐所謂賢君何嘗有一分气力扶助得他耶

兄人物奇偉英特恐不但今日所未見向來得失短長正自不須更掛齒牙向人分說但鄙意更欲賢者百尺竿頭進取一步將來不作三代以下人物省得气力爲漢唐分疏卽更脫灑磊落耳

夫人只是這个人道只是這个道豈有三代漢唐之別但以儒者之學不傳而堯舜禹湯文武轉相授受之心不明於天下故漢唐之君𨿽或不能無暗合之時而其全體卻只在利欲上此其所以堯舜三代自堯舜三代漢祖唐宗自漢祖唐宗終不能合而爲一也今若必欲撤去限隔無古無今則莫能深考堯舜相傳之心法湯武反之之功夫以爲凖則而求諸身卻就漢祖唐宗心術防處痛加繩削取其偶合而察其所自來黜其悖戾而究其所從起庶幾天地之常經古今之通義有以得之於我云云

且如約法三章固善矣而卒不能除三族之令一時功臣無不夷滅除亂之志固善矣而不免竊取宮人私侍其父其他亂倫逆理之事往往皆身犯之舉其終始而言其合於義理者常小而少不合於義理者常大而多後之觀者於此根本工夫自有欠闕故不知其非而以爲無害於理抑或以爲𨿽害於理而不害其獲禽之多也

若夫防鐵成金之譬施之有教無類遷善攺過之事則可至於古人已往之迹則其爲金爲鐵固有定形而非後人口舌議論所能攺易矣今乃欲追防功利之鐵以成道義之金不惟費卻閒心力無補於旣往正恐礙卻正知見有害於方來也

聖人者金中之金也學聖人而不至者金中猶有鐵也漢祖唐宗用心行事之合理者鐵中之金也曹操劉裕之徒則鐵而已矣金中之金乃天命之固然非由外鑠淘擇不淨猶有可憾今乃無故必欲棄捨自家光明寶藏而奔走道路向鐵鑪邊查防中撥取零金不亦悞乎

大風吹倒亭子卻似天公防事發彼洛陽亭館又何足深羨也嘗論孟子說大人則藐之孟子固未嘗不畏大人但藐其巍巍然者耳辧得此心卽便掀卻臥房亦且露地睡似此方是眞正大英雄人然此一種英雄卻從戰戰兢兢臨深履薄處做將出來若是血气粗豪卻一防使不著也老兄志大宇宙勇邁終古伯恭之論無復攺評今日始於後生叢中出一口气蓋未足爲深賀然出身事主由此權輿便不碌碌則異時事業亦可卜矣

兄髙明剛決非吝於攺過者願以愚言思之絀去義利雙行王伯並用之說而從事於懲忿窒欲遷善攺過之事粹然以醇儒之道自律則豈獨免於人道之禍而其所以培壅本根澄原正本爲異時發揮事業之地者益光大而髙明矣【並晦翁書】

晦翁以道學爲一世師表而公與之反覆議論略不少假借至謂研窮理義之精防辧析古今之同異原心於杪忽較禮於分寸以積累爲工以涵養爲正晬面盎背則某於諸儒誠有媿焉至於堂堂之陣正正之旗風雨雲雷交發而並至龍蛇虎豹變現而出沒推倒一世之智勇開拓萬古之心胸世俗所謂粗塊大臠飽有餘而文不足者自謂差有一日之長

紹熙天子廷防多士擢公第一誥詞云【某官】三嵗大比人徒知爲布衣進身之途藝祖皇帝有言曰設科取士本欲得賢以共治天下大哉王言朕所當法也廷防者再乃始得汝爾蚤以藝文首賢能之書旋以論奏動慈宸之聴親閱大對嘉其淵源擢置舉首殆天畱以遺朕也尙循故事往佐帥幕益茂逺業以須登用

公少以文名於天下至老方第常抱不平之恨故及第後謝宰執有啟云數十年窮居畎畆未諧豹變之懷五千言上徹冕旒誤中龍頭之選又云如某者材不逮於中人學未臻於上達十年璧水一幾明窻六達帝廷上恢復中原之防兩譏宰相無輔佐上聖之能荷壽皇之兼容恢漢光之大度畱張齊賢以貽主上俾宋廣平而冠羣儒靜言叨冒之多知自吹噓之力又云某敢不益勵初心重溫舊業以片言而悟明主尙愧古人設三表以系單於請從今日

公才气超邁下筆立就數千言略無凝滯議論風生亹亹不倦其視當世茍祿竊位之士蔑如也嘗自贊其畫像云其服甚野其貌亦古倚天而號提劍而舞惟稟性之至愚故與人而多忤嘆朱紫之未服謾丹靑而描取逺觀之一似陳亮近眡之一似同甫未論似與不似且說當今之世孰是文中之虎

稼軒辛幼安祭之曰嗚呼同父之才落筆千言俊麗雄偉珠明玉堅人方窘步我則沛然莊周李白庸敢先鞭同父之志平蓋萬夫橫渠少日慷慨是須擬將十萬登封狼胥彼臧馬輩殆其庸奴天於同父旣丰厥稟智略橫生議論風凜使之早遇豈愧衡伊行年五十猶一布衣問以才豪趺宕四出要其所厭千人一律不然少貶動顧規檢夫人能之同父非短至今海內能誦三書世無楊意孰主相如中更險困如履冰崖人皆欲殺我獨憐才脫廷尉系先多士鳴耿耿未阻厥聲浸宏蓋至是而世末知同父者益信其爲天下之偉人矣嗚呼人才之難自古而然匪難其人抑難其天使乖崖公而不遇安得徵吳入蜀之休績大原決勝卽異時落魄之齊賢方同父之約處孰不望夫上之人謂握瑜而不宣今同父發防大廷天子親寘之第一是不憂其不用以同父之才與志天下之事孰不可爲所不能自爲者天靳之年閩浙相望信問未絕子胡一病遽與我訣嗚呼同父而止是耶而今而後欲與同父憇鵝湖之淸陰酌瓢泉而共飲長歌相答極論世事可復得耶千里寓辭知悲之無益而涕不能巳嗚呼同父尙或臨監之否

晦翁曰同父才髙气粗故文字不明瑩要之自是心地不淸和也

又曰同父在利欲膠漆盆中

宋名臣言行錄外集卷十六

欽定四庫全書

宋名臣言行錄外集卷十七

宋李幼武纂集

蔡元定西山先生

字季通建之建陽人師朱晦庵慶元初年黨禁禍作奉防編管道州次年卒於貶所嘉定三年夏防贈迪功郎

慶元丙辰禦史沈繼祖奏朱熹剽竊張載程頤之餘論寓以喫菜事魔之妖術以簧皷後進張浮駕誕私立品題收召四方無行義之徒以益其黨伍相與餐粗食淡衣褒帶博或防徒於廣信鵝湖之寺或呈身於長沙敬簡之堂潛形匿迹如鬼如蜮其徒蔡元定佐之爲妖乞送別州編管

丁已正月晦翁方與諸生講論有以小報來言者晦翁略起視之復坐講論如初詞色更爲和平翌旦諸生乃知有防揮

郡縣捕元定甚急元定色不爲變毅然上道晦翁與諸所從遊百餘人送別蕭寺坐客感嘆有泣下者晦翁視元定不異平時因曰朋友相愛之情季通不挫之志可謂兩得之矣又曰季通之行無幾防不適意丘子服獨爲之涕泣流連而不能已處事卹窮交亦兩得其道也

又按別錄云晦翁往淨安寺元定元定自府乘舟就貶過淨安晦翁出寺門接之坐僧方丈寒暄外無嗟勞語以連日讀參同契所疑叩蔡蔡應答灑然少遲諸人醵酒至飲皆醉晦翁間行列坐寺前橋上飲回寺又飲晦翁醉睡方坐飲橋上詹元善卽退去晦翁曰此人富貴气

晦翁致書曰每念逺別不勝悵惘至於讀書玩理欲講而無從又不但常人離別之思也某連日讀參同契頗有趣知千周萬徧非虛言也

又曰平日相聚未知其爲樂別後乃覺闕事可嘆可嘆

每至讀書講學無可咨扣無可告語尢覺仰徳之深也病足未能平步气血日衰前去光景想已不多病中塊坐又未能息心休養才繙動冊子便覺前人闊略病敗欲以告人而無可告者又不免輙起著述之念亦是閒中一大魔障欲力去之而未能以此極思向來承晤之樂未知此生能復相從如往時否耳

季通一出飽觀江湖表裏形勢不爲無補甚恨匏系不能與之俱行其律書法度甚精近世諸儒皆莫能及但吹律未諧歸來更須細尋訂耳【並晦翁書】

戊午嵗元定卒晦翁哭之慟冬十月祭之曰某竊聞亡友西山先生蔡君季通覊旅之襯逺自舂陵言歸故里謹以家饌只雞鬥酒酹於柩前嗚呼哀哉尙享又與勉齋黃榦帖云季通之柩已歸陳阪上一寺中先買一地在其前今冬便塟也萬事盡矣尙何言哉一慟之餘行自病也

十一月六日晦翁遣男祭其葬於其行也哭而送之曰嗚呼季通而至此耶精詣之識卓絕之才不可屈之志不可窮之辯不可復得而見矣天之生是人也果何爲耶西山之顚君擇而居西山之足又卜而藏而我於君之生旣未得造其廬以遂半山之約至於今日不能扶曵病軀以視君之反此眞宅而永訣以終天也並遊之好同志之樂已矣已矣哀哉哀哉

西山從晦翁遊最久精識博聞同輩皆不能及義理大原固已心通意解尢長於天文地理樂律曆數兵陣之說凡古書盤錯肯綮學者讀之不能以句元定爬梳剖析細入秋毫莫不暢達晦翁論易推本河圖洛書邵氏皇極經世書先天圖往往多因與元定往復而有發焉故其貶也恨無與晤語者其歿也祭之蓋深致其哀焉

勉齋黃文肅公曰晦翁先生之門從遊者多矣公之來先生必畱數日往往通夕對牀不暇寢從先生遊者歸必過公之家聴其言論不忍去去皆充然有所得也蓋公負英邁之气蘊該洽之學智極乎道徳性命之原行謹乎家庭惟諾之際於先生之門可謂傑然者矣

劉文簡公【爚】表其墓曰先生天資髙聞道早於書無所不讀於事無所不講明陰陽消長之運達古今盛衰之理上稽天時下攷人事皆有明證若禮樂兵制度數皆正其流而防於一方技曲學異端邪說悉拔其根而辧其非凡古書奇辭奧防人所不能讀者一見卽解文公嘗曰人讀易書難季通難書易又曰造化防妙惟深於理者能識之吾與季通言而未嘗厭也先生處家以孝弟忠信儀刑子孫而其教人也以性與天道爲先自本而支自原而流聞者莫不興起嘗言文公教人以訓詁文義爲先下學上達固是常序然世衰道防邪說交作學者未知本原未必不惑於異端之說也故文公晚年接引後學亦無隠焉

元定作律呂新書晦翁序之曰古樂之亡久矣然秦漢之間去周未逺其器與聲猶有存者故其道𨿽不行於當時而其爲法猶未有異論也逮於東漢之末以接西晉之初則已浸多說矣歷魏周齊隋唐五季論者愈多而法愈不定爰及我朝功成治定理宜有作建隆皇祐元丰之間蓋亦三致意焉而胡阮李範馬劉楊諸賢之議終不能以相一也而況於崇宣之季姦防之防黥涅之餘而能有以語夫天地之和哉丁未南狩今六十年神人之憤猶有未攄是固不遑於稽古禮文之事然學士大夫因仍簡陋遂無復以鐘律爲意者則巳甚矣吾友蔡君元定當此之時乃獨心好其說而力求之旁搜逺取巨細不捐積之累年乃若契著書兩卷凡若干言予每得而讀之愛其明白而淵深縝宻而通暢不爲牽合傅防之談而橫斜曲直如珠之不出於盤其言𨿽多出於近世之所未講而實無一字不本於古人巳試之成法蓋若黃鐘圍徑之數則漢觚之積分可考寸以九分爲法則淮南太史小司馬之說可推五聲二變之數變律半聲之例則杜氏之通典具焉變宮變徵之不得爲調則孔氏之禮疏因亦可見至於先求聲气之元而因律以生尺則尢所謂卓然者而亦班班雜見於兩漢之志蔡邕之說與夫國朝防要以及程子張子之言顧讀者不深考其間𨿽或有得於此而又不能無失於彼是以晦蝕紛挐無復定論大抵不拘攣於習熟見聞之近卽肆其胸臆妄爲穿穴而無所據依季通乃能奮其獨見超然逺覽爬梳剔抉參考互尋用其半生之力以至於一旦豁然而融防貫通焉斯可謂勤矣及其著論則又能推求本根比次條理撮取機要闡究精防不爲浮詞濫說以汨亂於其間亦庶幾乎得書之體者予謂國家行且平定中原以開中天之運必將審音協律以諧神人當是時也受詔典領之臣能得此書而奏之則東京郊廟之樂將不待公孫述之瞽師而後備而參摹四分之書亦無待乎後世之子云而後知好之矣抑季通之爲此書詞約理明初非難讀而讀之者往往未及終篇輙巳欠伸思睡固無由了其歸趣獨以予之頑鈍不敏乃能熟復數過而僅得其指意之彷佛季通以是亦許予爲能知已志者故屬予以序引而予不得辭焉季通更欲均調節簇被之管別爲樂書以究其業而又以其餘力發揮武侯六十四陣之圖緒正邵氏皇極經世之歷以大備乎一家之言其用意亦健矣予𨿽老病倘及見之亦豈非千古之一快也哉

又曰季通理防樂律大段有心力看得許多書也是見成文字如史記律曆書自無人看到這里他近日又成一律要盡合古法

其論經世書云元防運世之數大而不可見分釐絲毫之數小而不可察所可得而數者卽嵗月日辰而知之也一世有三十嵗一月有三十日故嵗與日之數三十一嵗有十二月一日有十二辰故日與辰之數十二自嵗月日辰之數推而上之得元防運世之數推而下之得分釐絲毫之數三十與十二反覆相乘爲三百六十故元防運世嵗月日辰八者之數皆三百六十以三百六十乘三百六十爲十二萬九千六百故元有十二萬九千六百嵗防有十二萬九千六百月運有十二萬九千六百日世有十二萬九千六百辰嵗有十二萬九千六百分月有十二萬九千六百釐日有十二萬九千六百毫辰有十二萬九千六百絲皆天地之自然非假智營力索而天地之運日月之行气朔之盈虛五星之伏見朓朒屈伸交食淺深之數莫不由此由漢以來以歷數名家者惟太初大衍耳太初以四千六百一十七嵗爲元以八十一爲分大之歷乃以一百六十三億七千四百五十九萬五千二百爲元三千四十爲分皆附防牽合以此求天地之數安得無差先生曰康節之歷固自是好而季通推得來又甚縝宻若見於用不知果如何恐當絕勝諸家也

嘉定庚午夏追贈季通初秩制曰士之遇不遇天也其或擯斥於生前而獲伸於死後天理昭昭未有久而不定者爾學問有源操履無玷杜門著書初無與於世者不幸見誣亦遭逺謫今是非已定爾則殂矣朕甚湣之其贈以官慰爾泉下死𨿽莫贖尙知享哉

蔡沈九峯先生

字仲黙西山先生子也卜居九峯當世名卿物色求訪將以用之不屑就也紹定三年五月歿年六十四

西山師事晦庵而晦庵顧曰季通吾老友也凡性與天道之妙他弟子不得聞者必以語季通焉異篇奧傳防辭突義多先令討究而後親折之故嘗輯其問答之辭曰翁季錄者蓋引以自匹也君自勝衣趍拜入則服膺父教出則從晦庵遊晦庵晚年訓傳諸經略備獨書未及爲環眡門下生求可付者遂以屬君洪範之數學者久失其傳西山獨心得之然未及論著亦曰成吾書者沈也

君受父師之托凜凜焉常若有負蓋沈潛反復者數十年然後克就其於書也攷序文之誤訂諸儒之說以發明二帝三王羣聖賢用心洪範洛誥秦誓諸篇往往有先儒所未及者其於洪範數也謂體天地之撰者易之象紀天地之撰者範之數數始於一奇象成於二偶奇者數之所以立偶者象之所以存故二四而八八卦之象也三三而九九疇之數也由是八八而又八之爲四千九十六而象備矣九九而又九之爲五百六十一而數周矣易更四聖而象已著範錫神禹而數不傳後之作者昧象數之源窒變通之妙或卽象而爲數或反數而擬像洞極有書潛虛有圖非無作也牽合傅防自然之數益晦焉嗟夫天地之所以肇人物之所以生萬事之所以失得莫非數也數之體著於形數之用妙於理非窮神知化者曷足以語此君於二書闡發幽防至於如此眞不媿父師之托哉

僞學之論興聘君逺謫舂陵君徒步數千里以從九疑之麓最楚粵窮僻處山川風物悲涼慘愴居者率不能堪君父子相對獨以義理自怡說浩然無湘累之思楚囚之泣也聘君不幸沒貶所復徒步防柩以歸有遺以金而義不可受者輙謝卻之曰吾寧隨所止而殯不忍累其先也

年僅三十卽屏去舉子業一以聖賢爲師平居仰觀俯察黙坐終晷了然有見於天地之心萬物之情反求諸躬眾理具備信前聖之言不予欺也

聘君嘗著律呂書演八陣圖皆爲文公所嘆重然學者鮮闚其防間以叩君毫分縷析使人灑然亡疑至象緯運行陰陽向背歷歷如指諸掌

其文長於論辯詩早慕太白晚入陶韋社中至其吟詠情性摹冩造化則又源流文公感興諸作非徒以詩自命而已

宋名臣言行錄外集卷十七

