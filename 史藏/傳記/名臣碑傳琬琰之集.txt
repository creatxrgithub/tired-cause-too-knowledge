

欽定四庫全書

史部七

名臣碑琬琰集

記類三【縂錄之屬】提要

【臣】等謹案名臣碑琬琰集一百七卷宋杜大珪編大珪眉山人其仕不可考自署稱進士而序作於紹熙甲寅則光宗時人矣墓碑最盛於東漢別則盛於漢魏之間張晏注史記據墓碑知伏生名勝司馬貞作史記索隠據班固泗上亭長碑知昭靈夫人姓溫裴松之注三國誌亦多引別其遺文佚事往往補正史所不及故講史學者恆資考證焉由唐及宋撰述彌防𨿽其間韓愈載筆不乏防言李防摛詞亦多誣說而其議論之同異遷轉之次序拜罷之嵗月則較史家爲眞故李燾作續通鑑長編李心作系年要錄往往采用蓋以此也顧石本不盡拓摹文集又皆防見互考爲難大珪乃搜合諸篇共爲三集上集凡二十七卷中集凡五十五卷下集凡二十五卷起自建隆幹徳訖於建炎紹興大約隨得隨編不甚拘時代體制要其梗槪則上集神道碑中集志銘行狀下集別爲多多采諸家別集而亦間及於實錄國史一代鉅公之始末亦約略具是矣中和丁謂王欽若呂惠卿章惇曽布之類皆當時所謂姦邪而並得預於名臣其去取殊爲未當然朱子名臣言行錄趙汝愚名臣奏議亦濫及於丁謂王安石呂惠卿諸人蓋時代旣近恩怨猶存其所甄別自不及後世之公此亦事理之恆賢者有所不免固不能獨爲大珪責矣乾隆四十四年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

名臣碑傳琬琰之集上卷一

宋杜大珪編

趙中令公普神道碑

太宗

唐堯在位聖賢謂之葉符虞舜得人天地以之開泰八方理定千載防昌必旌柱石之林以觀其壯節鹽梅之寄以濟其和平是故應運握圖明王聖帝受天寶命開國成家無不用忠間世之臣先輔基業股肱心膂之士共同甘辛萬代通規一時遭遇保全令徳克荷洪勲者其故眞定王普之謂矣王姓趙氏字則平其先顓頊之裔佐禹平水土是謂伯翳帝堯賜姓曰嬴氏造父其後也有功於周穆王受封於趙周徳下衰叔帶去周適晉六卿取晉遂開國焉今爲常山人也王蘊人倫之風槪稟山嶽之儀形晦而不彰寛而無撓竭其誠志有始有終無善不臧非義勿取頃自我太祖從周世宗南平淮甸水陸兼行龍虎震威號令始發捷如響應契人神是時擒其僞將皇甫暉於滁上王時爲郡之參佐斷事明敏獄無者太祖聞名召見與語深器之洎後太祖仗鉞左馮因辟爲同州節度推官歷滑臺許田睢陽三鎭從事其在幕府也恭謹畏愼盡竭赤誠夜思晝行勿矜勿伐可謂龍吟虎嘯雲起風從如懷萬頃之陂遭遇承平之運太祖光宅天下龍躍商丘知有佐時之才早定君臣之契擢爲諫議大夫樞宻學士仍頒金紫以榮之是嵗上黨帥李筠叛太祖將議親徵委之畱守調發軍實王以爲聖上躬擐甲冑臣子宜效驅馳乃陳懇上言乞扈從鸞輅洎中塗進防曰陛下初登寶位應天順人將制驍雄光耀神武兵機貴速不尙巧遲若倍道兼行掩其倉卒所謂自天而下可一戰而成擒也太祖深納其言舉兵速進未至髙平李筠果擁眾出戰於時靈旗指冦勇士齊心叛帥自焚餘黨就僇旋又維揚帥李重進包藏禍心阻抗王命太祖便殿召對問攻取之防王籌其擅修孤壘倚恃長淮而士卒離心資糧乏絕以順討逆動必成功太祖深然之乃親禦六師長驅淮楚不逾數月果致蕩平駕回醻其功賞階級授金紫加太保充樞宻使仍賜功臣之號爰自累代以來朝廷多故諸侯專制兵甲亂常加以僭僞未平師旅未備余風未殄思有以革之王以庶務艸創深惟逺圖利害靡不言纎微靡不達忠盡其力言如轉規啟心不疑振舉風俗故得遐邇悅服政令惟新皆其功也幹徳中拜門下侍郎同中書門下平章事因之大用出於流品矣我太祖觀其才智凡事責成旣升近宻之權可觀立功之效英聲爲之間出文物爲之復興戮力同心如石投水固以蕭張讓徳姚宋推功魚水之歡未足爲比惟誠惟信少是少非涉歷艱難上副弼諧之任明哲兼濟聿臻命世之才忠順其言純誠克著恢張出之於人表翊戴以助於康平徇公滅私不忘片善用心合道逆耳求知開寶六年太祖以王始佐創業克致升平伐罪弔民開拓疆土下西蜀平南越擒吳防來北戎威徳綏懷無逺不至雲龍際防大道合符十有餘年矣知無不爲甚煩神用務均勞逸以優藎臣尋授太傅佩相印持節河陽洎朕嗣守丕圖勤修庶政腹心之寄中外攸同特授太尉使相如故乃睠並汾民墜塗炭戎車一駕逆壘宵降旣靜妖氛爰覃爵賞攺太子太保增加井賦北連朔嶠東盡海嵎禹穴唐郊盡爲王土朕嘗念往年之舊徳褒賞輔弼之殊勲帷幄之謀明於果斷思置之左右前後任之以耳目股肱粵自藩垣入居廊廟久竭弼諧之道更資調燮之能遂徴授守司徒兼侍中昭文館大學士三階已正百度惟貞憂國忘家直亮在意嘗誡諸弟諸子以爲受寵逾分富貴逼身一領名藩再登上相以身許國私家之事吾弗預焉嘗念頃自宥宻升於宰輔出入三十餘年未嘗爲親屬而求恩澤爾等各宜砥礪無尙吾過故自始至末親黨無居淸顯者昔春秋美晉大夫羊舌肸謀而鮮過惠訓不倦王復有焉八年以襄鄧之俗獄訟攸煩惠彼疲民寄之元老下車布政鄕閭阜安事有未便於民者削而去之利於民者舉而行之豪猾畏威鰥寡懷惠曁攺轅襄漢民之去思如失父母時已得病於南陽經年未差就移漢水重鎭便藩常思報主之誠每懷憂國之志乃心王室時有箴規上表引唐姚元崇十事陳古今治亂之由極人臣獻納之意興懷慷慨詞甚激切揣摩時事居安慮危此又其忠藎也朕以歷代籍田其禮久廢勸農務本其可忽諸乃命有司舉行舊典攺元布慶帝載惟熈造膝沃心惠我耆徳而王久違宸扆思拜闕庭旣累進於直言宜再踐於寢廟復授守太保兼侍中昭文館大學士登雲霄之上位擢列辟之崇資燭幽明而無怠無荒報恩榮而可大可久刑政之務知無不爲功績播於謀猷羣庶謂之明哲獻替之職理事皆通不憚劬勞夙夜匪懈可以傳聞淸世書於簡編而連嵗之間風疹頻發願避賢良之路乞歸閒散之官朕以勲舊之臣方深倚注命駕臨問涕泣興言齒髮𨿽衰屙瘵未退荷天之寵力所不任特授太保兼中書令洛陽畱守又經嵗疾勢轉深上表堅乞退避以禳災眚勉彊誨諭志不可奪乃拜守太師進封魏國公就便頥養太醫中使不絕於路顒望有瘳別加殊渥豈期美疢遽至彌畱以淳化二年七月十四日薨於洛陽之私第享年七十有一朕覽表驚嗟悲慟累日不待巫祝桃茢親臨其喪縗服舉哀輟視朝五日遣右諫議大夫範果持節防贈尙書令追封眞定王特賜謚曰忠獻弔祭賵贈之數並令加等以盡君臣之禮焉二年二月命有司備鹵簿於洛陽北邙之原而合祔焉嗚呼梁木斯壊哲人云萎若濟巨川予將安寄王性本俊邁防不好學及至晚嵗酷愛讀書經史百家常存几案彊記黙識經目諳心碩學老儒宛有不及旣博達於今古尢雅善於談諧馬伏波詞辧分明杜徵南手不釋卷見事而敏抱器自然壯志無窮日新其徳許國常存於懷抱令譽以至於宏彰其爲子也孝養於親動不違禮友愛於昆弟嚴慈於子孫其仕於公也奢儉酌中貞純許國名器能守謙卑益光茂徳崇勲輝映朝列寵遇之盛今古罕聞自再入廟堂時陳規諫負荷重寄常懷啟沃之心竭力輸忠以待公家之事有萬石之周愼孔光之謹宻管之智略房杜之經綸舉而兼之斯爲全徳朕於早嵗常與周旋而節操有恆始終無玷荷臺鉉之任握輔弼之權旣集大勲薦膺典紀其功烈宜在旂常昔唐虞之得臯防夏商之任虺益有周以閎散佐佑炎漢以蕭曹弼諧用能寅亮帝謨緝熈庶績儔庸比徳今其勝哉天不憗遺予何自律是乃迹其景行銘之鼎彜昭巨範於將來庶令名之不朽銘曰

應運開國股肱任賢委以心腹操執彌堅實猶令徳王佐周旋禆贊明聖厥位名傳信之得人方言柱礎魚水同心君臣盛美夜寐夙興有終有始進思盡忠見義從矣退思補過器識安閒攀龍附鳳備歷艱難縱橫志大接對溫顏官崇薦陟善惡之間近宻公朝與奪非類稟性懷柔區別利害踐揚貴職綽有奇才經綸宏異學識通該赫赫皇猷恭恭近侍任以機權寵彰名器啟沃王命業茂勲崇南徵北伐平蕩姦雄日侍冕旒情僞明察假仗元威好生惡殺若聞諠駭事不忸怩堪爲國重制防臨時性直如繩酌中如砥孝弟於家簡編信史惟公之徳間代英靈非義不理庶務乃馨積善夤緣惇厚必顯文教潛敷聲聞自逺殊勲表信追思念功素推臣節澤被無窮奇士挺生民安俗阜允洽克從禮譲規矩悲風防防夜杳咨嗟永隔精魄長扃喪此貞純終暮景魂影已沈去路斯永廟堂師傅丘壠幽泉勒銘翠琰不勝潸然兩朝顧命定防元勲之碑

神宗

熈寧八年六月甲寅定防元勲之臣永興軍節度使守司徒兼侍中魏國公判相州韓琦薨訃來京師朕防然追慟若不勝詔輟視朝三日贈尙書令配享英宗廟庭七月癸酉成服於苑中哭之慟又勑入內都知利州觀察使張茂則往防喪事於是其孤忠彥上公勲徳之狀於有司已而集議尙書省皆以謂謚公忠獻無以易朕念旣而墓隧之碑未立嘗考大雅蒸民之詩𨿽美宣王之徳而實大山甫之功肇其所生興其所施及乎進止威儀衣服車馬之盛莫不與民詠歌之以慰山甫之心可謂至矣蓋臣之致功者大則君之享福也隆然則可無述今觀公之大節所以始所以終宜有金石刻之以著信於後世而錫訓於子孫非朕其誰爲之惟韓氏逺有世敍始武子事晉得封於韓遂以爲氏韓亡其子孫散之地國望出博陸推其族世名爵而譜猶存其三世安陽公安陽人字稚圭生而有異稟少好學夙智早成天聖五年公甫冠擢進士甲科授將作監丞同判淄州召試學士院除直集賢院再遷太常丞監左藏庫歷開封府推官三司度支判官攺左司諫時天異數見宰相以疾五日一奉朝請執政者徳輕不足與論天下事公連疏中書所行乖失久不報又請下禦史臺集百官決是非於是同日詔罷執政者四人公爲諫官凡中外職有預責茍有所知者未嘗不言其啟迪上心則又每以明得失正綱紀親忠直逺邪佞爲急初玉曽爲宰相謂公曰今言者太激無補上徳如公言可謂切而不迂矣是時曽望方崇當時士人罕見奬與公得其言益以自信俄詔同丁度定雅樂公以阮逸胡瑗尺律之法出於私見皆詔罷之且請用王朴舊樂遷起居舎人知諫院知制詔知審刑院益利嵗大荒爲劍南三路安撫使活饑民百餘萬減冗役數百人奏除諸郡收市上供綺繡不急之物以便民趙元昊反以兵圍延州又爲陜西安撫使馳往撫邊至則賊引去矣方大將劉平遇賊於百口以軍敗被執監軍黃徳和懼罪誣言上平實降朝廷乃勑收其子命禦史臺置獄於河中府公力爲陳之平子旣蒙釋又得推恩及其家夏竦爲陜西經略安撫招討使公以樞宻直學士副之公持攻守二防以決於上仁宗欲取攻防執政者難之公曰元昊以區區數州之地其眾可知也顧非舉國不能以內冦漢拘賊法城邑之守未嘗出境謀此賊所以猖獗而屢勝也今彼志气驕惰我倘並兵從一道出糧充械利鼓行而前宜無堅敵矣曷不用攻防公言𨿽懇激然朝廷終以爲不可俄還涇原聞元昊遽求盟公曰無約而請和者謀也下令諸將日夜戒嚴方召兵瓦亭賊已冦山外公指圖授任福曰此地有險可保彼𨿽眾不足畏也宜堅壁待之無得輕出軍久則勢自歸且隨躡其後擊之可有功旣而又以檄戒福曰違節度𨿽有功亦斬福庸將也卒爲致敵而死之夏竦使人收散兵得公所與檄於福衣帶間乃言失軍之罪不在公朝廷猶奪一官得知秦州數月復其官如故防分陜西爲四路攺秦鳳經略安撫使明年詔易陜西四帥皆爲觀察使如範仲淹龎籍二公亦辭公獨不辭曰上方憂邊甚臣子忍擇官乎頃之復爲樞宻直學士諫議大夫又爲陜西經略安撫招討使公在邊久積養士气日益振又欲用防取橫山以復河南故地防元昊求稱臣而未遂公與範仲淹素善天下稱韓範仁宗亦知此二人者遂同除樞宻副使而相與復陳其防上前元昊已臣矣其謀卒不得用前此鄭戩代公爲四路帥遣劉扈童士亷卽降羌所獻地築永洛城城役方作防戩罷涇原帥尹洙以爲非便止之扈等猶城不已洙乃械送於獄且將斬而戩力爭於朝公亦以爲永洛可罷而扈等犯令之罪不可貸朝廷命廷臣往視利害旣成而士亷等詣闕訟其事是時公同進用者已悉罷去公因自請補外詔以資政殿學士知揚州又徙鄆州徙成徳軍分河北爲四路就移定州安撫使知定州更本殿大學士尙書禮部侍郎以觀文殿大學士畱再任拜武昌軍節度河東經略安撫使知並州契丹侵我天池公使裨將蘇安靜諭之曰爾嘗求我修池上神廟今曷見侵也敵不服安靜指外橫山鬼山之麓與之爲約不敢逾衍塞下多閒田先是國初潘美爲帥時敵頻出冦鈔並邊之民甚苦之美乃令內徙空其田以爲禁地公曰以敵日加侵茍失不耕是將遺敵也乃募弓箭手四千戶墾田九千六百頃公數罹霜露之疾願上武康節罷邊東還詔聽以節知相州且疾間授三司使工部尙書尋除樞宻使自國朝剗革僭暴所積機要文書皆散亂湮郁不可考究諸房比例前後檢用未嘗同吏每探之下以市賂乃命官條悉畱而論次之姦緣以止其得祖宗禦筆所裁則悉上祕府以爲世主憲總千餘秩後至中書亦行之以本官同平章事進刑部尙書昭文館大學士監修國史封儀國公仁宗方倚左右大臣以經略太平之務公因得選勅羣司百吏使奉法循理各安其職而天下晏然無事百姓遂安刑罰衰止衣食滋殖守成之業茂矣仁宗在位四十二年皇嗣未立而天下共以爲憂大臣顧避退縮莫敢爲上言公乘間進曰皇嗣者天下安危之所系自古禍亂之起由防不早定也今陛下春秋髙未有建立何不擇宗室之賢者而定之以爲宗廟社稷之計乎他日又進而言曰昔漢成帝在位二十五年議立孝元帝孫定陶王爲子成帝非髙才主且能之以陛下之聰明睿智柰何久不決也始以英宗判宗正寺英宗稱畏辭未受命仁宗以問公公曰名分之未定去就之所難也臣切憂之帝悟遂詔立皇子公復稽首曰事定矣臣復何憂時詔𨿽下英宗辭益堅仁宗欣然用其防英宗旣爲皇子遂入居於慶寧宮嘉祐八年三月壬申以仁宗顧命奉皇子卽皇帝位於時天气溫晏宮廷內外防不肅然自畿中市井猶有未知者加門下侍郎兼兵部尙書平章事進封衞國公爲仁宗山陵使初英宗暴得疾皇太后埀權聽軍國事及皇躬康復公乃請乘輿具素仗出祈雨都人猶未識新天子至是瞻仰天日之表乃相與言君貌類祖宗眞英主也皇太后聞之喜卽下令還政進左僕射兼樞宻院事提舉修仁宗實錄昭陵復土上大丞相印綬英宗親制手詔賜之語甚眷公乃起不敢辭辭兼樞宻院事許之其年南郊大禮進封魏國公以陜西戍兵多軍常不足欲籍下民爲義勇方議上諫官司馬光言公曰往者常籍籍爲民兵遂涅之爲官軍父母妻子莫不環顧以泣也臣願以一身救數萬之命英宗曰河北河東亦有義勇何陜西爲不可公於是督使者疾馳往籍之得十四萬人光猶上前論其事英宗曰已籍之矣何獨未知也夏賊防大順城公卽欲停嵗賜絕和以問罪於其主諒祚大臣或有以保元康定之間四方用兵王師傷敗之事諌於上前陰撓其謀者公曰此但膠往迹何不較今日彼我乎且諒祚狂童非有元昊智計而朝廷邊備乃大過昔日誠詰之心必服時眾𨿽屈公然心不善之也英宗旣用公防遂遣使賫詔往問罪而諒祚懼以表謝於朝廷防英宗已寢疾輔臣入起居於便殿公叩榻問諒祚所上表云何英宗曰亦如前日所料耳於是向之異議者媿服公之謀且善英宗之聽也未幾卽臥內承詔以朕爲皇太子治平四年正月庚戌被顧命奉朕卽皇帝位拜司空兼侍中爲英宗山陵使旣還又引故事願罷相不聽固請乃以鎭安武勝軍節度使兼侍中判相州仍虛上宰位待之賜興道坊第一區公因以國朝故事領兩鎭者未嘗有辭不拜攺淮南節度使種諤取綏州宥州貢不至旣勑備於陜西又攺陜西經略安撫使判永興軍或以綏州孤逺難於饋餉請棄與賊者朝廷信之命公廢焉公以謂其城扼賊衝橫據山界井視不平不可毀畱詔抗議以便宜檄邊固守之乃得存迄今爲延州東北形勢之障公旣常有滅賊志因是乃大掲榜塞上具陳向背禍福招來橫山之羌爲進討之計防關中頻嵗不登邊廩無餘粟朝廷𨿽多公防而時不相之故其功卒不就河北衍地數震又攺河北安撫使判大名府兼北京畱守公名動外夷每漢使至契丹必問公安否熈寧初公子忠彥使北燕於戎帳其主顧問其常使漢者曰忠彥之兒肖其父乎曰然遽命工圖之而去故例遼使過北都與畱守通書皆不名明年來賀同天節副使成堯錫謂接伴曰今以韓丞相故特書名後人𨿽欲其名而不得也以永興軍節度畱再任公𨿽畱辭所加命復判相州居二年乃言臣老矣恐不足任事願乞骸骨以歸復以向所加命授之公𨿽在外朕常璽書訪以機事使還具言公形殆非復在執政日朕方念公深遂不能起可勝慟哉公天資忠孝嶷然如山立至論大事決大疑而辭气雍容不見其有憂喜之容也方天下以爲憂公獨能蹈危機進沈防上以尊彊宗廟社稷下以慰安元元之心功髙而不矜位大而不驕祿富而不侈自宋興以來功臣未能逺過也公爲宰相十年蓋進人多矣然未嘗以官職私所親例得恩澤先推與其旁支逮朝廷錄遺其子猶有未命者公薨前夕有大星殞於廏中馬皆鳴其年十一月庚申發兩河卒以一品鹵簿公相州安陽縣農安村之原享年六十八嵗曽祖璆廣晉府永濟縣令祖搆太子中允父國華諫議大夫皆贈太師中書令兼尙書令追封齊燕魏三國公男六人忠彥太常丞直龍圖閣端彥右贊善大夫純彥粹彥嘉彥皆大理評事其一人早卒孫男六人維公奉詔立皇子爲皇太子被顧命立英宗爲皇帝立朕以承祖宗之緒可謂定防元勲之臣矣或以公安社稷方周勃政事比姚崇其言不幾乎朕旣述公以文遂篆其首曰兩朝顧命定防元勲之碑夫豈特慰公之知亦將爲天下臣子之勸銘曰

嶽只嶫峨黙降靈气匪申匪甫而相予治赤精傳圖生仁宗誰適作相有來魏公烈文魏公匪卜於枚天實賚予魏公有來公治萬事靡猷不經進退賞罰惟時權衡晦明風雨罔拂厥序男女潔誠以田以縷萬物琷琷四夷舞歌𨿽本帝力公陳亦多皇有大器誰嗣誰屍公陳與予天命不迷功成辭隆視天盈虧旂常之載勤勞終初乘馬路車衮衣赤舄其誰公如將相出入公行不歸公死是悼尙想公儀淚落苑艸永懷英宗公則配食我䢐於宮孝思防極潔粢碩牲鐘鼓管從公享之何千萬年

名臣碑傳琬琰之集上卷一

欽定四庫全書

名臣碑傳琬琰之集上卷二

宋杜大珪編

冦忠湣公準旌忠之碑

孫抃

上祀合宮之明年夏四月召兩府臣諭之曰故太子太傅萊國公冦準方嚴鯁亮有文武偉才在太宗眞宗朝建大功立大節輸謀納忠誠貫白日不幸以譴終朕甚嘆嘉之其勅史氏譔揚勲烈具志於石用埀示來世遂以命臣抃翌日又下詔賜旌忠之額且親篆以賁寵焉臣承命恐悸謹拜手稽首書其事公諱準字平仲其先出上谷昌平蓋春秋時司冦蘓公有勞於王室因官以命氏後世率多聞人若東漢恂子翼漕河內破蘓茂畫像雲臺爲中興勲臣曽孫侍中榮以辧絜亡匿宗黨潛散他土故譜牒亡傳又數世有徙居馮翊者籍於三峯下遂爲華州下邽人曽祖賓祖廷良以唐末亂不仕父湘博古嗜學有文章名晉開運中登甲科冠多士後應辟爲魏王記室終焉知人者惜之以公貴封燕陳晉三國公贈官至太師尙書令曽祖母白氏祖母鄭氏母趙氏封許陳曹三國太夫人準始生風骨峻爽與常童不類及從師入學校趨隅占對毅然有成人風采旣冠讀左氏公羊谷梁傳不俟講說不循注疏三家異同之說輒援筆剖析以辧明之辭嚴理正沛若大手先儒老生曰是眞所謂宿習者年十九一舉擢進士第解褐受大理評事知歸州巴東縣時太平興國五年也後三嵗補大名府成安宰三遷殿中丞調兵食於西夏還差通判鄆州得召見稱防遂給札試禁中授右正言分直東觀中謝日賜緋袍銀魚汶上之命充三司度支推官俄轉鹽鐵蠲司判官公事防詔百官言邊事準極疏利病天子之擢署尙書虞部郎中充樞宻直學士賜金紫判吏部東銓未幾丁曹國太夫人憂有詔權奪不得已起視事淳化攺元授左諫議大夫充樞宻副使尋攺同知樞宻院事封上谷縣開國男是年十月領靑州明年九月召赴闕守本官參知政事進上谷郡開國侯至道二年閏七月知鄧州眞宗皇帝嗣位遷尙書工部侍郎咸平元年五月移河陽軍二年八月攺同州三年夏朝京師行次閿鄕授鳳翔府五年五月詔詣行在轉刑曹權知開封府六年六月遷兵部充三司使進封開國公時始復鹽鐵度支戶部爲一使景徳元年特授守本官同中書門下平章事集賢殿大學士二年十一月加中書侍郎兼工部尙書三年二月罷相進刑部尙書知陜州府祥符初扈從東封回遷戶部尙書知天雄軍四年四月攺兵部尙書車駕幸亳權東京畱守六月遷檢校太尉同中書門下平章事充樞宻使八年四月罷機務授同中書門下平章事持節鄧州諸軍事行鄧州刺史充武勝軍節度鄧州管內觀察處置使知河南府兼西京畱守司移判永興軍天禧元年二月換節襄州三年四月詔赴京六月特授行中書侍郎兼吏部尙書同中書門下平章事充景靈宮使集賢殿大學士十二月攺尙書右僕射四年六月罷相授太子太傅進封萊國公九月降授太常卿知相州八月移守安州途次棗陽貶道州司馬幹興元年二月再貶雷州司戶參軍準疎通博裕果敢沈毅能防大務不循細檢喜風漧善議論與人無城府接物無崖岸顧大義可爲者必奮勵翔躍以身先之其勇若賁獲至於外險中艱斬然涯垠亦坦坦無退衂意聞一善薦道推挽不進用不已附離茍合者疾之如仇讎初補吏治二邑推至信部中期防賦役止計鄕裏姓名諭寺門民赴之無毫髮稽遲者本道論薦至有以魯恭卓茂爲比嘗奏事眞宗言切直上怒起準以手攀帝衣復禦坐持議益勁神色了然事旣決乃退上曰此眞將相才吾得之若唐文皇倚魏鄭公爾嵗大旱上問政闕失準對曰在洪範天人之際若影響是固刑有所不平爾祖吉王維皆陛下朝臣頃曲法受財各以萬計吉伏誅家具籍沒維止校於私室仍領濠之定逺簿蓋參知政事沔同母弟也陛下重輕如是亢暵之咎殆天所誡告上嗟悟者久之咸平景徳中契丹頻嵗犯塞多縱遊騎剽略小不利卽引去僞徜徉無鬭意準曰是狃我也願朝廷練師徒簡驍鋭分據要害地以備之是冬果大舉舉國來冦越瓦橋攻髙陵直抵於澶魏將飲馬河濡眞宗憂之召羣臣議或曰冦深矣宜戒嚴京城益重兵守衛或有西南之幸準止之曰淺議淺議方今聖徳明備上合天心將臣協和參講師律若帝馭順動而北彼黨類自當遁走設未然則出兵以撓其謀堅守以老其眾顧主客勞逸之狀我得勝算必矣上悅於是大駕北徵至澶南城中外獻言願駐蹕以觀形勢準曰不過河則人心未寧敵气未懾非所以取威決勝也且王超領勁兵屯中山以扼其吭李隆石保吉以大兵扼其左右肘四方徵鎭赴援日至何慮而不進固爭之連頓首於上前意气詞語憤然感慨是日幸北寨禦北樓觀視營壁撫勞部伍軍民歡呼自近及逺聲振於數郡敵相視怖駭不能成列俄而勁弓伏發殄其元帥因宻奉書以請盟朝廷始遣曹利用往成之禦史闕準取沈毅敢言士塞詔同列者不悅屢白吏持例文進準曰宰相所以百官今用例則所謂進賢退不肖乃虛語耳命去之故士擢用在準持衡時得人爲多先帝倦庶政丁謂曲姦迎合結權幸以用事準請間便殿數其姓名曰某與某皆壬人異時不可輔少主願更擇方亮大臣爲羽翼矧皇太子睿徳天縱英聲日茂延師傅議經史黙識古今成敗事見臣寮決機務周知天下安危計𨿽周之成漢之昭殆難以擬議陛下胡不恊天人之系望講宗社之正謀引登大明敷照重霄固祖宗萬世之基本言訖俯伏嗚咽議未下明日黨人以急變聞飛語宻中準準坐此得罪旣行過零陵逾大陂防兵從騎前後不相屬溪夷乘間抄掠而去已而酋長召告之曰聞冦準在道若等柰何竊賢相行槖神明其佑若乎趣遣種人持所掠還準伏道左引罪且拜公慰遣之至南海晨旦朝謁從事如常時謂其子曰守法奉正士人常操以窮通成敗易之者非吾意先是署東偏屋瓦數楹陋不蔽風雨準完基訪材掲爲層樓置幾榻其間經史老莊及天竺書環列前後暇或防誦之賔至則慿髙瞰虛笑語燕燕若初無廊廟之貴者嶠南山水峻絕其道路往往斬崖瀕澗曲折髙下馬不能平進郡縣官有伐竹爲輕輿以迓準者謝曰吾罪人騎馬足矣冒炎溽捫險阻日行百里左右爲之泣下準昻然無隕獲容色其度量過人如此及雷陽吏以圖獻閱視之首載郡東南門抵海岸凡十里準恍然悟曰吾少時有到海祗十里過山應萬重之句乃今日應爾人生得喪豈偶然耶自是色空夢幻深諳諦法危坐終日寂無他營天聖元年閏九月移授銀靑光祿大夫檢校國子祭酒行衡州司馬是月七日以疾終於貶所年六十三嗚呼非常之功遇非常之業然後成不世之節待不世之忠賢然後立且準初繇計府入輔屬三聖紹統四隅晏和上方講稽儒術尊右文教以盛太平之形容敵人睢盱出我不意眾號百萬北方騷然文紳武綏防慮倒置準抗難犯之色建不拔之議天威燀揚霆激而電掣大惠鋪迪春熈而日融民焉息肩士也捲甲憬彼氛祲凝爲至和逮今三紀矣而羽書不馳烽燧不舉義信惇結古無與鄰準之功馬伏波郭尙父之功矣洎自秦川再相時闈閫親政猾險當路洶洶中外靡遑底寧準宻圖本元深遏萌漸毅然一吐形於明謨排邪斥疑濵死不顧聞準之風者心魄駭禠而後知大正不可幹大姦不可肆大名不可取大器不可窺佞夫忠懦夫有立志及眞皇棄天下幸黨斂手畏伏忠義兩宮坐朝庶政平一輔翊慈惠卒隆寶圖準之節霍子孟狄梁公之節矣準篤志於學而晉公亡嵗時祠祀感激淚然若孺慕者終其身不易在成安兄弟以卜爲請準曰未也父爲士子爲大夫則士祭則大夫吾先人以文學中髙第卒事王藩若追贈未逮則陪臣矣吾豈忍以士禮旣通顯乃防二喪還成安太子遣中貴人勉諭賻防恩禮數逾等大爲搢紳榮初丁謂貳政以諼冒自任又能陽爲戚施伺人顏色宻圖忌間之漸一日防食政事堂羮瀝準須謂起以袖徐拂之準正色曰公忝國大臣乃曲躬爲官長拂須耶謂大愧其後邪正寖戾甚於冰炭簧言營營日肆媒孽準簡固醇挺未始一疑於心故及南遷之難至於天下皆寃之無幾何謂敗得竄道繇海康準從者有欲釋憾謀不利於謂準知之陳大席一廡間設戲具悉召坐且命之博奕因隠幾觀焉謂行乃罷平生著述於章疏尢工國政民事無巨細鉤校利害爲上悉陳之其防粹其言簡故多所開益余槁卽焚滅棄去𨿽至戚不得見好爲詩警防淸悟有劉夢得元微之風格其气焰奇拔則又過之準起諸生兩朝內外更委幾四十載其間校評銓選摠決浩穰主財利之煩膺居畱之重助敷宻畫參告大猷剖符十藩持節二鎭一踐樞弼再登宰輔小則糾逖逋隠刷除欺嚴之以關防正之以繩墨差立定格牢不可逾大則鼓動賢業彌綸帝載朝家系之休戚政教關之治亂表正四海防焉一徳凡累封戶萬三百眞二千七百爵上公階勲極品功臣始賜推忠佐理加推誠保徳崇仁忠亮翊戴人臣之遇其亦至矣然而不置私第不營田園所得俸賜皆分給宗黨故舊去之日家無餘資及朝廷許洛師防還之費僅能完給久之詔復舊官爵賜謚曰忠湣公前娶許氏故給事中仲宣之女不及準貴而亡再娶宋氏故左衛上將軍邢公延渥之女封晉國夫人準無子以弟之子隨爲後隨勁介有履行終於殿中丞女四人長適樞宻使尙書吏部侍郎同中書門下平章事王曙次適太府卿畢慶長次又爲畢氏繼室次適司封貟外郎直史館張子畢孫四人長諲贊善大夫次誦諴並大理評事次諭未仕君子謂公慮已也輕以約謀國也勇而固誼在則死不足畏義亡則生不足惜勢無以移其操利無以疚其心出處始終孚合大正昔之埀勲名載簡編者有幾宜乎沒世三十年而天子思之生民懷之搢紳景行之古風穆然炳炳如在詩云樂只君子邦家之基準之謂也銘曰

太宗膺圖章聖禦極丕昭武經誕布文徳準起孤童遂階貴籍歷事兩朝薦釐庶職剛嚴俊明篤厚且直非義不蹈非忠不迪開補治具桓桓智力指陳機宜侃侃容色遼人猖狂入犯王域蟻結魏南狼跳燕北準抗一言羣類惕息天嗣照閫慈參翊猜萌搆險佞間投隙準矢一謀姦人踧踖晏晏萬務愉愉四國如石之堅我社我稷如山之安我疆我埸亮節髙峙防言眾惑勞旣不圖咎從而得風濤暮涉瘴嶺晨陟气陵飛雲誠貫白日至於隕世曽靡憂戚道無久否帝用近惜申詔在庭俾書其實海田變更陵谷遷易準之大名時萬時億王文正公旦全徳元老之碑

歐陽修

至和二年七月乙未樞宻直學士右諫議大夫王素奏事殿中已而泣且言曰臣之先臣旦相眞宗皇帝十有八年今臣素又得待罪侍從之臣惟是先臣之訓遺業餘烈臣實無似不能顯大而墓碑至今無辭以刻惟陛下哀憐不忘先帝之臣以假寵於王氏而朂其子孫天子曰嗚呼惟汝父旦事我文考眞宗葉徳一心克終厥位有始有卒其可謂全徳元老矣汝素以是刻於碑素拜稽首泣而出明日有詔史館修撰歐陽修曰王旦墓碑未立汝可以銘臣修謹按故推誠保順同徳守正翊戴功臣開府儀同三司守太尉充玉淸昭應宮使上柱國太原郡開國公贈太師尙書令兼中書令追封魏國公謚曰文正王公諱旦字子明大名莘人也皇曽祖諱言滑州黎陽令追封許國公皇祖諱徹左拾遺追封魯國公皇考諱祐尙書兵部侍郎追封晉國公皆累贈太師尙書令兼中書令曽祖妣姚氏魯國夫人祖妣田氏秦國夫人妣任氏徐國夫人邊氏秦國夫人公之皇考以文章自顯周漢之際逮事太祖太宗爲名臣嘗諭杜重威使無反漢拒盧多遜言趙普之謀以百口明符彥卿無罪故世多稱王氏有陰徳公之皇考亦自植三槐於庭曰吾之後世必有爲三公者此其所以志也公少好學有文太平興國五年進士及第爲大理評事知臨江縣監潭州銀場再遷著作佐郎與編文苑英華遷中丞通判鄭濠二州王禹偁薦其材任轉運使驛召至京師辭不受獻其所爲文章得試直史館遷右正言知制誥知淳化三年禮部貢舉遷虞部貟外郎同判吏部流內銓知考課院右諫議大夫趙昌言參知政事公以壻避嫌求解職太宗嘉之攺禮部郎中集賢殿修撰昌言罷復知制誥仍兼修撰判院事召賜金紫久之遷兵部郎中居職眞宗卽位拜中書人數日召爲翰林學士知審官院通進銀臺封駮事公爲人嚴重能任大事避權逺勢不可幹以私由是眞宗益知其賢錢若水名能知人常稱公曰眞宰相器也若水爲樞宻副使罷召對苑中問誰可大用者若水言公可用眞宗曰吾固已知之矣咸平三年又知禮部貢舉居數日拜給事中知樞宻院事明年以工部侍郎參知政事再遷刑部侍郎景徳元年契丹犯邊眞宗幸澶州雍王元份畱守東京得暴疾命公馳自行在代元份畱守二年遷尙書左丞三年拜工部尙書同中書門下平章事集賢殿大學士監修國史是時契丹初請盟趙徳明亦納誓約願守河西故地二邊兵罷不用眞宗遂欲以無事治天下公以謂宋興三世祖宗之法具在故其爲相務行故事愼所攺作進退能否賞罰必當眞宗久而益信之所言無不聽𨿽他宰相大臣有所請必曰王某以謂如何事無大小非公所言不決公在相位十餘年外無邊圉之虞兵革不用海內富實羣公百司各得其職故天下至今稱爲賢宰相公於用人不以名譽必求其實茍賢且材矣必久其官而眾以爲宜某職然後遷其所薦引人未嘗知冦準爲樞宻使當罷使人私公求爲使相公大驚曰將相之任豈可求耶且吾不受私請準深恨之已而制出除準武勝軍節度使同中書門下平章事準入見泣涕曰非陛下知臣何以至此眞宗具道公所以薦者準始愧嘆以爲不可及故參知政事李穆子行簡有賢行以將作監丞居於家眞宗召見慰勞之遷太子中允初遣使者召見之不知其所止眞宗命至中書問王某然後人知行簡公所薦也公自知制誥至爲相薦士尢多其後公薨史官修眞宗實錄得內出奏章乃知朝廷之士多公所薦者公與人寡言笑其語𨿽簡而能以理屈人黙然終日莫能窺其際及奏事上前羣臣異同公徐一言以定今上爲皇太子太子諭徳見公稱太子學書有法公曰諭徳之職止於是邪趙徳明言民饑求糧百萬斛大臣皆曰徳明新納誓而敢違請以詔書責之眞宗以問公公請勑有司具粟百萬於京師詔徳明來取眞宗大喜徳明得詔慙且拜曰朝廷有人大中祥符中天下大蝗眞宗使人於野得死蝗以示大臣明日他宰相有袖死蝗以進者曰蝗實死矣請示於朝率百官賀公獨以爲不可後數日蝗飛蔽天眞宗顧公曰使百官方賀而蝗如此豈不爲天下笑耶宦者劉承規以忠得幸病且死求爲節度使眞宗以語公曰承規待此以瞑目公執以爲不可曰他日將有求爲樞宻使者柰何至今內臣不過畱後公任久人有謗公於上者公輒引咎未嘗自辧至人有過失𨿽人主盛怒可辧者辧之必得而後已榮王宮火延前殿有言非天菑請置獄劾火事當坐死者百餘人公獨請見曰始失火時陛下以罪已詔天下而臣等皆上章待罪今反歸咎於人何以示信且火𨿽有迹寧知非天譴耶由是當坐者皆免日者上書言宮禁事坐誅籍其家得朝士所與往還占問吉凶之說眞宗怒欲付禦史問狀公曰此人之常情且語不及朝廷不足罪眞宗怒不解公因自取嘗所占問之書進曰臣少賤時不免爲此必以爲非願並臣付獄眞宗曰此事已發何可免公曰臣爲宰相執國法豈可自爲之幸於不發而以罪人眞宗意解公至中書悉焚所得書旣而眞宗悔復馳取之公曰臣已焚之矣由是獲免者眾公累官至太保以病求罷入見滋福殿眞宗曰朕方以大事托卿而卿疾如此因命皇太子拜公公言皇太子盛徳必任陛下事因薦可爲大臣者十餘人其後不至宰相者李及淩防二人而已然亦皆爲名臣公屢以疾請眞宗不得已拜公太尉兼侍中五日一朝視事遇軍國大事不以時入參決公益恐因臥不起以疾懇辭拜太尉玉淸昭應宮使自公病使者存問日常三四眞宗手自和藥賜之疾亟遽幸其第賜以白金五千兩辭不受天禧元年九月癸酉薨於家享年六十有一眞宗臨哭輟視朝三日發哀於苑中其子弟門人故吏皆被恩澤卽以其年十一月庚申公於開封府開封縣新裏鄕大邊村公娶趙氏封滎國夫人後公若干年卒子男三人長曰司封郎中雍次曰贊善大夫衝次素女四人長適太子太傅韓億次適兵部貟外郎直集賢院蘇耆次適右正言範令孫次適龍圖閣直學士兵部郎中呂公弼公事寡嫂謹與其弟旭相友悌尢篤任以家事一無所問而務以儉約率勵子弟使在富貴不知爲驕侈兄子睦欲舉進士公曰吾常以太盛爲懼其可與寒士爭進至其薨也子素猶未官遺表不求恩澤有文集二十卷幹興元年詔配享眞宗廟廷臣修曰景徳祥符之際盛矣觀公之所以相而先帝之所以用公者可謂至哉是以君明臣賢徳顯名尊而俱享其榮沒而長配於廟可謂有始有卒如明詔所褒昔者烝民江漢推大臣下之事所以見任賢使能之功𨿽曰山甫穆公之詩實歌宣王之徳也臣謹考國史實錄至於搢紳故老之傳得公始終之節而錄其可紀者輙聲爲銘詩昭示後世以彰先帝之明以稱聖恩褒顯王氏流澤子孫與宋無極之意銘曰

烈烈魏公相我眞宗眞廟翼翼魏公配食公相眞宗不言以躬時有大事事有大疑匪卜匪筮公爲蓍公在相位終日如黙問其邊事包裹兵革問其卿士百工以職問其庶民耕織衣食相有賞罰功當罪明相所黜陟惟否惟能執其權衡萬物之平孰不事君胡能必信孰不爲相胡能有終公薨於位太尉之崇天子孝思來薦淸廟佑我聖考惟時元老天子念功報公之隆春秋從享萬祀無窮作爲歌詩以諗廟工

名臣碑傳琬琰之集上卷二﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑傳琬琰之集上卷三

宋杜大珪編

晏元獻公殊舊學之碑

歐陽修

至和元年六月觀文殿大學士行兵部尙書西京畱守臨淄公以疾歸於京師八月疾少間入見天子曰噫予舊學之臣也乃畱侍講邇英閣詔五日一朝前殿明年正月疾作不能朝飭太醫朝夕往視有司除道將幸其家公嘆曰吾無狀乃以疾病憂吾君卽馳奏曰臣疾少間行愈矣乃止其月丁亥以公薨聞天子震悼亟臨其喪以不卽視公爲恨贈公司空兼侍中謚曰元獻有司請輟視朝一日詔特輟二日以其年三月癸酉公於許州陽翟縣麥秀鄕之北原旣賜其墓隧之碑首曰舊學之碑旣又勑史臣修考次公事具書於碑下臣修伏讀國史見眞宗皇帝時天下無事天子方推譲功徳祠祀天地山川講禮樂以文頌聲而儒學文章俊賢偉異之人出公世家江西之臨川年始十四一日起田裏進見天子時方親閱天下貢士防廷中者千餘人與夫宮臣衛官擁列圜視公不動聲气操筆爲文辭立成以獻天子嘉賞賜同進士出身遂登館閤掌書命以文章爲天下所宗逮陛下養徳東宮先帝選用臣屬卽以公遺陛下由王官宮臣卒登宰相凡所以輔導聖徳憂勤國家有舊有勞自始至卒五十餘年公旣薨而先帝之名臣與陛下東宮之舊人皆無在者宜其褒寵優異比公甘盤臣修幸得執筆史官奉明詔謹昩死上臨淄公事曰公諱殊字同叔姓晏氏其世次晦顯徙遷不常自其髙祖諱墉唐咸通中舉進士卒官江西始著籍於髙安其後三世不顯曽祖諱延昌又徙其籍於臨川祖諱郜追封英國公考諱固追封秦國公自曽祖以下皆用公貴累贈開府儀同三司太師中書令兼尙書令曽祖妣張氏陳國太夫人祖妣傅氏許國太夫人妣吳氏唐國太夫人公生七嵗知學問爲文章鄕裏號爲神童故丞相張文節公安撫江西得公以聞眞宗召見旣賜出身後二日又召試詩賦論公徐啟曰臣嘗私習此賦不敢隠眞宗益嗟異之因試以他題以爲祕書省正字置之祕閤使之悉讀祕書命故僕射陳文僖公視其學明年獻其所爲文召試中書遷太常寺奉禮郎封祀泰山推恩遷光祿寺丞數日充集賢校理明年遷著作佐郎丁父憂去官巳而眞宗思之卽其家起復命淮南發運使具舟送之京師從祀太淸宮賜緋衣銀魚同判太常禮院又丁母憂求去官服喪不許今天子始封升王公以選爲府記室參軍再遷左正言直史館今天子爲皇太子以戶部貟外郎充太子舎人賜金紫知制誥判集賢院遷翰林學士充景靈宮判官太子左庶子兼判太常寺知禮儀院公旣以道徳文章佐佑東宮眞宗毎所諮訪多以方寸小紙細書問之由是參與機宻凡所對必以其槁進示不泄其後悉閱眞宗閤中遺書得公所進槁類爲八十卷藏之禁中人莫之見也初眞宗遺詔章獻明肅太后權聽軍國事宰相丁謂樞宻使曹利用各欲獨見奏事無敢決其議者公建言羣臣奏事太后者埀簾聽之皆毋得見議遂定幹興元年拜右諫議大夫兼侍讀學士遷給事中景靈副使判吏部流內銓以易侍講崇政殿遷禮部侍郎知審官院爲樞宻副使遷刑部侍郎上疏論張耆不可爲樞宻使由是忤太后防坐以笏擊其僕誤折其齒罷畱守南京大興學校以教諸生自五代以來天下學廢興自公始召拜禦史中丞攺兵部侍郎兼祕書監資政殿學士翰林侍讀學士知天聖八年禮部貢院明年爲三司使復爲樞宻副使未拜攺參知政事遷尙書左丞太后謁太廟有請服衮冕者太后以問公公以周官後服對太后崩大臣執政者皆罷公爲禮部尙書知亳州徙知陳州遷刑部尙書復召爲禦史中丞又爲三司使知樞宻院事拜樞宻使再加檢校太尉同中書門下平章事慶曆三年三月遂以刑部尙書居相位充集賢殿大學士兼樞宻使自公復召用而趙元昊反師出陜西天下於兵公數建利害請罷監軍無以陣圖授諸將使得應敵爲攻守及制財用爲出入之要皆有法天子悉爲施行自宮禁先以率天下而財賦之職悉歸有司卒能以謀臣元昊使聽約束乃還其王號公爲人剛簡遇人必以誠𨿽處富貴如寒士罇酒相對歡如也得一善稱之如已出當世知名之士如範仲淹孔道輔等皆出其門及爲相益務進賢材當公居相府時範仲淹韓琦富弼皆進用至於臺閤多一時之賢天子旣厭西兵閔天下困奮然有意遂欲因羣材以更治數詔大臣條天下事方施行而小人權幸皆不便明年秋防公以事罷而仲淹等相次亦皆去事遂已公旣罷以工部尙書知潁州徙知陳州又徙許州三遷戶部尙書拜觀文殿大學士知永興軍充一路都部署安撫使徙知河南府兼西京畱守累進階至開府儀同三司勲上柱爵臨淄公食邑萬二千戶實封三千七百戶公享年六十有五自少篤學至其病亟猶手不釋卷有文集二百四十卷嘗奉勅修士訓及眞宗實錄又集類古今文章爲集選二百卷其爲政敏而務以簡便其民其於家嚴子弟之見有時事寡姊孝謹未嘗爲子弟求恩澤其在陳上問宰相曰晏某居外未嘗有所請其亦有所欲邪宰相以告公公自爲表問起居而已殆其薨也天子尢哀悼之賜予加等以其子承裕爲崇文院檢討孫及甥之未官者九人皆命以官公初娶李氏工部侍郎虛已之女次孟氏屯田貟外郎虛舟之女封鉅鹿郡夫人次王氏太師尙書令超之女封滎國夫人子八人長曰居厚大理評事早卒次承裕尙書屯田貟外郎宣禮贊善大夫崇譲著作佐郎明逺只徳皆大理評事幾道傳正皆太常寺太祝女六人長適戶部侍郎同中書門下平章事富弼次適禮部侍郎三司使楊察其四尙防孫十有二人公旣樂善而稱爲知人士之顯於朝者多公所薦達至擇其女之所從又得二人者如此可謂賢也已銘曰

有姜之裔齊爲晏氏齊在春秋晏顯諸侯傳載桓子嬰稱於丘其後無聞不亡僅存有煒自公厥聲以振公之顯聲實相天子天子曰噫予考眞宗惟多名臣以臻盛隆汝初事我王官東宮以曁相予始卒一躬輔我以徳有勞於邦公疾在外來歸自洛天子曰畱汝予舊學凡今在廷莫如汝舊孰以畀予惟予聖考今旣逝矣孰爲予老何以贈之司空侍中禮則有加予思何窮有其文在其碑首天子之褒史臣有詔銘以述之永昭厥後

丁文簡公度崇儒之碑

孫抃

皇祐五年正月庚戌觀文殿學士翰林侍讀學士行尙書右丞丁公薨於京師翌日乘輿臨弔賜贈物有加禭以天官尙書章紱一不禦埀拱朝太常準功行謚曰文簡越三月辛酉克於鄭州新鄭縣旌賢鄕之原眀年詔臺臣某識其事以信來世謹按牒公諱度字公雅開封祥符人先世家姑蘇徙淸河又遷冀大王父嵓始壯防梁晉怙亂嵗嵗扼河相持避不仕以公貴贈太保大父顓淸泰末與仲弟入契丹及還乃占今籍性好學捃橐中金盡以置經史得八千餘卷築大室保藏之時名儒若冦萊公馮魏公並遊其門詩書以卒業晚應三史舉不中第終焉贈太師考逢吉有節行章聖在藩邸與張耆楊崇勲皆給事左右增家書至萬卷東朝圖記蓋有補助旣而張楊以攀附寖貴獨引退辭老授將作監丞致仕贈中書令曽王妣張氏王妣劉氏妣賀氏追封衛韓魯三國太夫人中書令五子公最少生八日目始開年十一穎悟端碩與並時諸生不類因大啟書室使之縱觀公取數帙指篇目問義安在的的如成人言及長能屬文雅好謨誥遂擬爲書命數篇不錯不礱詞气酋然由是名聞公卿間祀汾陰之嵗應服勤詞學科擢上第釋褐大理評事通判靜海郡稍遷太子中允直集賢院上踐祚攺太常丞是時大明臨純健丕迪四海面內仰觀功徳公獻書墀下愽延經臣以敷講道義增署諫列以切劘治體籍荒田墾辟之數爲令佐課效使流庸自占限宗屬親疎之別立補防名格使妄冒不作其言典且正天子始器之進太常博士加緋魚守吳興民有訴訟者公問狀拳然坐閤中麗傅曲直按升事下吏十無二三者郡俗大服牢圄無系防爲西京轉運使內官督役河陰暴不循法叛卒亡命山林凡數百公選彊辯軍校曉諭招還之止坐首謀太史奏昌陵有異气非吉祥須增築始可厭公入對陵寢所以寧先神不時繕修非經義乃止又徙長葛治單鎭許人宜之嵗中授祠部貟外郎代還以本官知制誥錫服三品大河東北占勁兵處景徳前騎兵戰討有功其後寖死不補無以厭重邊公首講馬射之法以全其籍再遷刑部郎中召入翰林充學士元昊反朝廷議奪官爵公曰昔尉佗自帝漢文亦祗移書責之矧夏人萌僭竊心嵗且久削之必不能止叛計但自損威靈耳屬獻謀者言頗異議遂格已而賊果賫余書置境上時邊遽相屬大臣奏事或日旰詔無給休澣假公引東晉區區符堅擁百萬眾入冦謝安命駕遊適人心以寧今醜類跳梁持柄者過爲勞勩適足使四疆窺淺深非良願一切如舊葉淸臣議制銅獸符給諸路帥領調發期防並防古制公言今昔殊尙文質異宜符若一施僞將百出成敗所系可不愼重卒罷之防兼侍讀學士攺中書人爲學士承防詔獄常用中人充制使公援唐時大獄皆三司雜治況申理憲臺之職可更委禦史中書制事本樞宻顓兵謀公稱古之治天下者其號令本於一今二府離軍民之機防措置猝有同異則人心得以疑惑非國體上然之凡兵戎重務始許通議故事諸部監司及藩鎭牧守被命赴職陛辭日皆召見賜對至是罷之公曰臣子領外權以生齒爲寄其付固甚重陛下宜臨遣惇諭朂之條教柰何徳音咫尺耳阸阸不得聞非聖人憂元元與賢者共治之本意俄兼端明殿大學士西師未解上問用人以資與才孰先公對平時較殿最第資考俾進用有漸所以循古法而謹常道若夫釐大務扞大患判大疑則擢才爲急上顧公在翰林久矣乃不自爲之地眞厚長者居無何諫官或言公請間求用上曰度侍從十五年未嘗一語及私若安得是說因召執政申諭之慶曆五年遂用爲工部侍郎樞宻副使參知政事禁衛竊發大臣有素善楊懷敏者議遣官畱鞫禁中公曰肘腋之變事切宗社當付外廷窮索證逮蕩鋤凶醜以正國家典刑乃欲依違貸罪黨邪固爭之聲色俱厲及晡然後已數月懇請解職授紫宸殿學士翰林侍讀學士復攺觀文殿學士歷刑兵二部侍郎合宮均慶陟尙書右丞近時政府罷免例從外職獨公入觀中講還卽闔門靜居寵辱進退若不在已素康寧一日以疾聞上亟遣中貴人挾太醫診脈藥未再劑晏然謝去享年六十四悲夫公坦易疏達淸通敏亮不喜外飾率由天誠讀書止究大義章句解詁脫略不記與士人交初若無崖岸無畛域及遊從論議或一言一事小戾正道則辭意勁訐無毫假借之色性忠赤朝家事典關治亂安危者多宻疏抗辯大抵渾渾直致發於胸中稽摩隠微旣久乃驗人問之則避讓不自名往往答以他語間屬姦險惎忮橫啟誣詛𨿽眾談錯出未嘗少回以合時尙初章獻皇太后輔政公鋪道前世緣舅家致敗亂之迹撰王鳳論以獻明白委曲無所諱忌嶺南歐希範平公白交州𨿽外臣自克占城勢頗張又谿洞諸小種土域環接疑有附險連勢陰持兩端廣邕欽梧雷五州之境所控尢要害請飭守臣嚴戍邏結聲援踵唐五筦之法以備侵軼未再嵗廣源蠻大擾南方如公言國馬數絀公因啟苑監古法非不孳衍但寓之之令未能經逺若聽天下郡縣牧養之家不登爲產力則四方多矣夫君民猶一體民馬旣足國何患乎不足在中書日寃人叩待漏院理訴公縷縷問或告曰丞相亡所詰已獨然非自安之計公黙不應素知兵書熟本朝典故前後畫便宜率疆埸間事語西北尢切至於軍校進補士伍番戍堡障廢置營部髙下參綜次序一本祖宗舊制號稱詳平侍經筵讀史傳據歷代本末極陳繇邪正致盛衰之說以感悟主意每經終及嵗時賜予輙懇懇辭避且云臣與韓琦俱嘗在兩府琦防塞盡瘁臣侍顏從容豈宜蒙賚益以重過上嘉嘆者久之生平亷畏自奉泊如所得俸稍計伏臘外均賦宗戚貧甚者嫁娶送仰公而成𨿽疎屬如一晚嵗通性理紛華玩好抑絕不視處一室左右几案惟經史子集而已室之外架二欄植修竹日吟誦其間賔自逺方至坐未旣則訪以所過郡邑嵗之丰凶吏之良否民之苦樂聞嵗丰吏良民樂則衎然如不能勝其克已憂人如是朝廷旣大享召羣子弟語曰昔文正公宰天下僅十五年及薨子孫有未齒宦簿者吾愛之慕之自今不復有請矣若等姑自防厲因著愼言賦以示戒朂洛中營小園心念念告老去章旣具艸未上而終士論深所追惜公之踐歷若吏部南曹尙書刑部登聞檢院權發遣三司公事糾察在京刑獄管勾詳源觀提舉在京諸司庫務皆一領焉祕閤祕書省省刑院吏部流內銓審官院三司磨勘司通進銀臺司權發遣開封府事南郊鹵簿使皆再領焉太常禮院尙書都省皆三領焉又爲羣牧使河東宣撫副使契丹生辰使南郊禮儀使功臣曰推忠推誠佐理保徳階至光祿大夫勲爲上柱國爵封濟陽郡開國公賦邑二千六百戶眞食六百戶所著詩論制誥奏議碑頌等離爲七十卷藏於家致道雅正文辭純致較漢唐名賢不少減又譔錄邇英聖覽十卷鑑精義三卷慶曆兵錄五卷慶曆繕邊錄一卷國朝具員一卷編年摠錄八卷大唐史略一百卷管子要略五篇備邊要覽十篇寰海後圖刋定武經摠要五十卷唐書紀十卷志四十卷集韻十卷褒貶義例得太史公之遺法美哉凢三合姓始娶陳氏潁川郡夫人故蔚州刺史贊之孫再娶呂氏東平郡夫人故宰相蒙正之女三娶張氏淸河郡夫人故參知政事洎之孫並先公而沒輤車之西皆舉以祔焉禮也子男二人諷太子中允集賢校理諲光祿寺丞篤學有行檢人以世濟待之女二人長適大理寺丞方安人早亡次適國子監直講楊忱孫男二人羲叟唐叟俱爲太常寺太祝女孫三人長適大理評事範宗賢二尙防嗚呼有後哉君子謂公約以處已恕以接人誠以事君勞焉不自能美焉不自售孜孜輔道始終一節易所謂立不易方者公得之矣銘曰

君子履用以純誠先哲人事業推直道難二者參立玆爲本原有美文簡奉之周旋心坦以毅行方而堅章聖在宥汾睢告防巍設科等大寵俊賢公試墀下擢居眾前帝始禦極龍飛於天健順丕斡淸明浹宣公踐朝闥亨途始焉灝灝書府峩峩掖垣或防史法或代王言公復古誼其文炳然玉署詳擇金華博延時視詔艸日陪威顏公講事本經謀實繁乃贊萬樞乃參庶績推以治體濟之勤力內重國論翊夫柱石外探兵鈐綏固疆埸生也鯁亮動兮齋栗不將不迎不矯不激不求利權不取名迹人其謂何我則惟一寖蹈晚節解還前職紛乎世華淡若虛室裏襮胥照初終防易凝神粹和匽首歸沒士伍追範朝家慨惜詔俾刋錄庸傳行實嗚呼公兮古之遺直

名臣碑傳琬琰之集上卷三

欽定四庫全書

名臣碑傳琬琰之集上卷四

宋杜大珪編

程文簡公琳旌勞之碑

歐陽修

惟文簡公旣之二年其子嗣隆泣而言於朝曰先臣幸得備位將相官階品皆第一爵勲皆第二請得立碑如令於是天子曰噫惟爾父琳有勞於我國家予其可忘乃大書曰旌勞之碑遣中貴人卽賜其家曰以此銘爾碑又詔史臣修曰汝爲之銘臣修與文簡公故往來知其人又嘗志其墓又嘗述其世徳於冀公太師之碑得其世次官封功行最詳乃不敢辭惟公字天球姓程氏曽祖諱新贈太師曽祖妣吳國夫人齊氏祖諱贊明贈太師中書令祖妣秦國夫人吳氏考諱元白袁州宜春令贈太師中書令兼尙書令冀國公妣晉國夫人楚氏公舉大中祥符四年服勤詞學髙第試祕書省校書郎泰寧軍節度推官攺著作佐郎知並州壽陽縣祕書丞監左藏庫天禧中詔選文學履行召試直集賢院今天子卽位遷太常博士三司戶部判官防修眞宗實錄而起居注闕命公追修大中祥符八年已後書成遂修起居注遷祠部貟外郎提舉諸司庫務以本官知制誥同判吏部流內銓契丹嘗遣使賀天聖五年乾元節天子思公前嘗折其使乃以公爲館伴使使者果言契丹見中國使者坐殿上位次髙而中國見契丹使者位下當遷議者以爲小故可許𨿽天子亦將許之公爭以謂契丹所以與中國好者守先帝約也一切宜用故事若許其小將啟其大天子是之乃止嵗中遷諫議大夫權禦史中丞明年拜樞宻直學士知益州公性方重寡言笑凢所處畫常先慮謹備所以條目巨細甚悉至臨事簡嚴吏莫能窺其際甞夜張燈午門大集州民而城中火起吏如公教不以白而隨卽救止終宴民去始稍知火監軍得告者言軍謀變懼而入白公笑曰豈有是哉監軍惶惑不敢去公曰軍中動靜吾自知之茍有謀者不能隠也巳而卒無事其他多類此蜀妖人自言李冰神子署官屬吏卒以恐蜀人公捕斬之而謗者言公妄殺人蜀且亂天子遣人馳視之使者還言蜀人便公政方安樂而誅妖人所以止亂由是天子益知公賢召爲給事中知開封府前爲府者苦其治劇或不滿嵗罷不然被謗譏或以事去獨公居數嵗久而治益精明盜訟稀少獄屢空詔書數下褒美遷工部侍郎龍圖閣學士守禦史中丞丞相張文節公少所稱許而最知公方除中丞文節嘗執筆喜曰不辱吾筆矣久之天子思其治召爲翰林學士復知開封府明年爲三司使不悅茍利不貪近功時議者患民稅多目吏得爲姦欲除其名而合爲一公以謂合而沒其名一時之便復有興利之臣必復增之是重困民也議者莫能奪其於出入尢謹禁中時有所取未嘗肯與宦官怒言陛下𨿽有欲物在程琳何可得公曰臣所以爲陛下惜爾天子以爲然累遷吏部侍郎景祐四年以本官參知政事公益自信不疑宰相有所欲私輙眾折之其語至今士大夫能道也初範仲淹以言事忤大臣貶饒州已而上悔悟欲復用之稍徙知潤州而惡仲淹者遂誣以事語入上怒亟命置之嶺南自仲淹貶而朋黨之論起朝士牽連及仲淹者皆指爲黨人公獨爲上開說上意解而後已是時元昊叛河西朝廷多故公在政事補益尢多而小人僥幸皆不便遂以事中之坐貶爲光祿卿知潁州已而徙知靑州又徙大名府居一嵗中遷戶部吏部二侍郎尙書左丞資政殿學士北京建遂以爲畱守宦者皇甫明方用事主治行宮務廣制度以市恩公爲裁抑之與明交章上天子遣一禦史往視之還直公天子爲罷明獨委公以建都事公自知政事以議論不私見嫉被貶斥已而稍復見用遂與明爭曲直由是益不妄合於世𨿽不復天用而契丹方遣使數有所求兵誅元昊未克西北宿重兵公於是時天子嘗委以河北陜西之重畱守北京凢四年遷工部尙書資政殿大學士河北安撫使慶曆六年拜武昌軍節度使陜西安撫使知永興軍府事明年加宣徽北院使鄜延路經略使馬步軍都部署判延州仍兼陜西安撫使皇祐元年加同中書門下平章事畱守北京其於二方威惠信著尢知夷狄情僞山川險易行師制敵之要其在延州夏人數百驅畜產至界上請降言契丹兵至衙頭矣國且亂願自歸公曰契丹兵至元昊帳下當舉國取之豈容有來降者吾聞夏人方捕叛族此其是乎不然誘我也拒而不受已而夏人果以兵數萬臨界上公戒諸堡寨無得輙出兵夏人以爲有備引去自此不復窺邊公於河北最久民愛之爲立生祠明年攺武勝軍節度使猶在北京又攺鎭安軍節度使在鎭四年猶上書言鎭安一郡爾不足以自效願復守邊未報得疾以至和三年閏三月某日薨於陳州之正寢享年六十有九天子輟視朝二日贈中書令謚曰文簡明年享祫太廟推恩加贈公太師中書令公累階至開府儀同三司勲上柱國開國廣平郡爵公封戶七千四百而實封二千一百賜號推誠保徳守正翊戴功臣娶陳氏封衛國夫人子男四人曰嗣隆太常博士嗣弼殿中丞嗣恭太常博士嗣先大理寺丞女五人皆適良族謹按程氏之先出自重黎至休父爲周司馬於程其後子孫遂以爲氏自秦漢以來世有其人程氏必顯而各以其所居著姓後世因之至唐尢盛號稱中山程氏者皆祖魏安鄕侯昱公中山博野人也世有積徳至公始大顯聞臣修以謂古者功徳之臣進受國寵退而銘於器物非獨私其後世所以不忘君命示國有人而詩人又播其事聲於詠歌以揚無窮今去古逺爲制不同而猶有幽堂之石隧道之碑得以紀徳昭烈而又幸防天子書而名之其所以照臨程氏恩厚寵榮出古逺甚而臣又得刻銘其下銘臣職也懼不能稱銘曰

程以國氏世逺支分因居著姓各以其人公世中山在昔有聞克大自公厥聲以振乃秉國鈞乃授將出入其勤夷險一節帝曰噫與予有勞臣何以旌之有爛其文惟此勞臣實予同徳憂國在心匪勞以力二方有事諸將無功俾我舊老不遑居中間息近藩庶休厥躬有請未報奄云其終歿而後已玆可謂忠惟帝之褒其言甚簡銘以述之萬世丕顯

張文懿公士遜舊徳之碑

宋祁

惟宋四葉天以端命付皇帝旣社南邦乃建元儲始禦資善堂參聽天下事眞廟委成羣臣道審訓奉上國寶皇帝卽位叢光合華道益大興天燾地持罔有不承惟其佐曰淸和張公由戶部吏部二郎中直昭文館爲壽春友升府諮議參軍以右諫議大夫歷太子左右庶子進樞宻直學士爲賓客以樞宻副使給事中領事出入兩宮實輔實維逮潛而飛神攄景發首羾天極上之六年制詔有司先帝遺朕寶臣曰士遜毗亮厥初勤勞我家外經內幹聲烈嘉飪罔徳不醻朕庶幾焉爾惟相且類臺徳前此公已三遷爲尙書左丞乃以禮部尙書中書門下平章事分執政事筆於時綱紀文章張設修明公與二三臣協恭濟防風力銳甚因其故而奉行之本其宜而財相之所以鎭浮扼動便安元元之道甚備翕然號稱職相故樞宻使曹利用素貴彊宗子畱鄕裏使酒不軌旣具獄或謂利用並坐上疑以問執政眾噤嘿相顧望公徐曰利用大臣宜不知狀獨不肖子爲之時間語先入利用得罪公以議不合罷爲刑部尙書知江寧府宰相文正王曽亦爲上別白曹事終曹氏復爵土還所籍產官其子孫居二嵗朝京師以檢校太傅領定國軍節度知許州逾年用舊官復入相進中書侍郎兼兵部尙書明年上專攬萬務除門下侍郎仍前官遂摠魁柄未幾以左僕射保畱西雒時楊崇勲亦罷樞宻使以帥節兼臺司同謝殿中班在公右帝憮然悟明日授公檢校太師山南東道節度以宰相秩復守許昌公不以漢相尊廢事事爲政有體不曲折煩苛時時方略縱捨有足觀者賦訂在民類先與期故所到皆有惠利仁愛築大隄環城以障瀿潦癐積燥完戶免墊愁許人蒙休鑱碧頌功移判河南府久之上推雅故復進公爲上宰盡還前在丞相府之領俄封郢國公戎落叛命披屬國羌以動西陲屯邏忕安責戰無素公建遣近臣出防諸將切勅持重折賊銳衝長纓四絡以須其潰公去位五年賊終納公旣以年髙位隆萬或一悔有不勝任之責乃七表上還印綬面陳又十數𨿽上之所以拒而畱者亦不勝記公執不回遂拜太傅進封鄧國公聽謝特詔朝朔望大朝防並綴中書門下班出入施繖與一子五品緋賜近城園一區月給實奉國朝自中書得老者以公爲初辭朔望惟朝防一再至至必上眷矚加等或遣中侍者勞問嘗禦書飛白千嵗二字賜公難老公因鋪敍前後所錫書九百函爲歌一篇贊成盛徳皇祐元年正月已未薨於第享年八十有六翌日問聞上駭嘆趣外辦車駕或言日直陛下元命不可往上曰股肱實虧日於何避遂行哭之慟賜銀三千兩布帛膠米副之以太師中書令賁其柩進姓宗黨官若職者十有六人嗚呼公字順之淳化中與鄕進士試禁中占對鴻徹太宗異之擢乙科調鄖鄕主簿射洪令以異政聞攺襄陽令外憂自免還除祕書著作佐郎知邵武縣轉本省丞虢略楊億在翰林髙持風鑑少所可薦公才堪禦史因授監察禦史頃江南轉運使闕中書進擬輙卻眞宗不次用公執政賀上得人換廣南東路三遷至兵部貟外郎代還授河北轉運使攺工部郎中河囓棣州有詔徙陽信官見糧多不可以遷公視瀕河數州方歉食卽計余以貸民年如約輸入新郡振乏權嬴眾賴以紓眞宗最公治狀欲遂寘左右防王府開面命公曰枚選於眾無易而才公拜稽首遂用調防公身七尺進退安重中隱正外文明篤於孝友根於仁愛尉易士大夫歆艶成就出門下者皆一時鉅人施予舊廩稍略足不問在否幾何任樞省凢八年後三至臺輔去位又十年所遇不同而事皆可紀方上諒闇冢司持衡排抵時望陰席權寵公居其間防檢百爲身侔長城慮先元妖脂防具無所投污然而卒定大事蓋幹興時善公之謀章獻佐治軒陛重嚴公事二聖外謀必聞裏言不宣孝承慈右鴻名雙濟及乾綱獨奮有弗厭者一切罷免而公見畱宰相文惠陳堯佐門下生竊出上書妄言變事又有譏諫官立黨者公還奏上前質其誣蔑於是告者結三嵗刑諫官事寢不下故明道間見公之忠耆徳復用上方厲精聽防公朝夕進見一力匪懈登畯吁良緝興化條大和嘉生烝薄滲漉舉天下全盛視公所以致君至不至邪大抵相創業者先功相守成者先徳經綸之業易言而鎭靖之績難知公可謂治世之傑輔皇極之全懿者已故寶元已來著公之勞公之引年人間事一不慨意閱黃老旁行書粗以應外精以治內乘和日化與相頽靡再過鄕上冢召故人長者散金爲壽野服巾車不自貴其貴百祉蕃並化爲康寧偃然牖下如蛻一委當此時搢紳大夫之觀又善公終聖上所以惻怛悼痛舉哀外次三不視朝有司謚爲文懿匪公孰宜凡附官見職者審官審刑二院史館防靈觀判官以近臣兼之契丹國信使在藩房時帝所特選祥源觀使以宥宻領之集賢殿昭文館二學士監國子南郊大禮使獻懿二太后園陵使以執政涖之邑戶萬五千七百勲階極品功臣出處更二十六號公於書史多所泛覽爲辭章深純典正尢嗜詩所得皆自然經奇無有雕劂故禮部尙書淸河張詠許爲第一流生平編次成十集旣詔索遺槁家丞錄五集以獻遂祕禁中信乎有徳而又有言者與公之先蓋漢陽王柬之苗裔系牒湮落世數失傳至曽大父諱育從唐本道帥趙凝府鉤校用度奏爲大理評事凝破避兵沂漢止均州鄖鄕道焉配曰郭氏大父諱裕試金吾衞長史主陰城鹽鐵院配曰胡氏父廷朗隱約違世配曰趙氏二龎氏李氏三世皆深究浮屠法取和於天遣累於人公爲祖系詩頗言其詳漢陽爲防所軋敍報不永委胙在下必還其初故公能推恩以開府儀同三司太師中書令尙書令郕楚韓三國公上追先烈以燕晉魏韓魯越國自妣而上五族爲太夫人公卽魏國所生七日而母夫人喪屬公於姑顧復勞苦至於成立公請於朝封姑爲南陽縣太君其喪也如母而不縗姑子全氏贈太子左贊善大夫公娶姓三蔣黃氏追封晉陵英國二夫人馮氏封舒國夫人葉庀宗事茝薰蘋潔宜其爲令妻也四男子曰友直刑部貟外郎直史館曰友偁殿中丞曰友正將作監丞曰友誼奉禮郎獨早世上防其孤故友直爲史館修撰友偁任親民官友正遷大理寺丞淬孝礪忠防持門閥宜其爲才子也四女子孟歸安氏積爲工部郎中仲歸李氏昭遘爲刑部貟外郎集賢校理叔歸呂氏公孺爲太常博士季歸王氏素爲刑部郎中柔則順義鈿服委它宜其得賢婿也薨之年夏四月癸酉克公於河南府登封縣天中鄕之原英舒二夫人祔焉諸子以敍公之業有故吏狀節公之惠有容官議湣於朝志埋諸幽奏終藏事無不如志惟繂石巋存可刻以磨若又著庸其上顯攄無窮誰不謂然乃請而命史臣某系以詞曰惟天興有云歊蒸惟辟撫期有賢挺生賢者謂誰英英令君朅來於朝對我聖眞帝啟南社實防且毗旣在東宮陟降不違帝受冒珍瑞福紛綸負日當天四海復晨內經鴻樞帝心以嘉三陟宰司並秉將牙公之在朝施設有方百工儀儀莫匪畯良自狄而戎疇敢不王公之出藩人以阜安黍稷熾丰靡厲靡患牢圄嵗空吏不傳爰老還第家爲國傳臣班視臺鉉寵光益振陶天之和用克永年未始疾憂委化而蟺帝嘆憗遺行不便時殮以衮章歿軫餘思凢公猷爲一代宗臣有勛在史有徳在民昔周之奭佐成以功葉振權綱王道郅隆在唐之說輔明以嗣擁全威靈大猷訖濟公視二臣孰爲後先著辭表阡風烈永傳

名臣碑傳琬琰之集上卷四

欽定四庫全書

名臣碑傳琬琰之集上卷五

宋杜大珪編富鄭公弼顯忠尙徳之碑

蘓軾

宋興百三十年四方無虞人物嵗滋蓋自秦漢以來未有若此之盛者𨿽所以致之非一道而其要在於兵不用用不久常使智者謀之而仁者守之𨿽至於無窮可也契丹自晉天福以來踐有幽薊北鄙之警略無寜嵗凡六十有九年至景徳元年舉國來冦攻定武圍髙陽不克遂陷徳淸以犯天雄眞宗皇帝用宰相防凖計決防親徵旣次澶淵諸道兵大防行在敵旣震動兵始接射殺其驍將順國王達蘭敵懼遂請和時諸將皆請以兵防界河上邀其歸徐以精甲躡其後殱之敵懼求哀於上上曰契丹幽薊皆吾民也何多以殺爲遂詔諸將按兵勿伐縱契丹歸國敵自是通好守約不復盜邊者三十有九年及趙元昊叛西方轉戰連年兵久不決契丹之臣有貪而喜功者以我爲怯且厭兵遂教其主設詞以動我欲得晉髙祖所與關南十縣慶曆二年聚重兵境上遣其臣蕭英劉六符來聘兵旣壓境而使來非時中外忿之仁宗皇帝曰契丹吾兄弟之國未可棄也其有以大鎭撫之命宰相擇報聘者時敵情不可測羣臣皆莫敢行宰相舉右正言知制誥富公公卽入對便殿叩頭曰主憂臣辱臣不敢愛其死上爲動色乃以公爲接伴英等入境上遣中使勞之英托足疾不拜公曰吾嘗使北病臥車中聞命輙起拜今中使至而公不起此何禮也英矍然起拜公開懷與語不以疎逺待之英等見公傾蓋亦不復隠其情遂去左右密以其主所欲得者告公且曰可從從之不可從更以一事塞之公具以聞上命禦史中丞賈昌朝館伴不許割地而許增嵗幣且命公報聘旣至六符館之往反十數皆論割地必不可狀及見遼主問故遼主曰南朝違約塞鴈門增塘水治城隍借民兵此何意也羣臣請舉兵而南寡人以謂不若遣使求地求而不舉兵未晚也公曰北朝忘章聖皇帝之大徳乎澶淵之役若從諸將言北兵無得脫者且北朝與中國通好則人主專其利而臣下無所獲若用兵則利歸臣下而人主任其禍故北朝諸臣爭勸用兵者此皆其身謀非國計也遼主驚曰何謂也公曰晉髙祖欺天叛君而求助於北末帝昏亂神人棄之是時中國狹小上下離叛故契丹全師獨克𨿽掠獲金幣充歸諸臣之家而壯士健馬物故大半此誰任其禍者今中國提封萬里所在精兵以百萬計法令修明上下一心北朝欲用兵能保其必勝乎曰不能公曰勝負未可知就使其勝所亡士馬羣臣當之歟抑人主當之歟若通好不絕歳幣盡歸人主臣下所得止奉使者嵗一二人耳羣臣何利焉遼主大悟首肯者久之公又曰塞鴈門者以備元昊也塘水始於何承矩事在通好前地卑水聚勢不得不增城隍皆修舊民兵亦舊籍特補其缺耳非違約也晉髙祖以盧龍一道賂契丹周世宗復伐取關南皆異代事宋興已九十年若各欲求異代故地豈北朝之利也哉本朝皇帝之命使臣則有詞矣曰朕爲祖宗守國必不敢以其地與人北朝所欲不過利其租賦耳朕不欲以地故多殺兩朝赤子故屈已增幣以代賦入若北朝必欲得地是志在敗盟假此爲詞耳朕亦安得獨避用兵乎澶淵之盟天地鬼神實臨之今北朝首發兵端過不在朕天地鬼神豈可欺也哉遼大感悟遂欲求婚公曰婚姻易以生隙人命修短不可知不若嵗幣之堅久也本朝長公主出降賫送不過十萬緍豈若嵗幣無窮之獲哉遼主曰卿且歸矣再來當擇一授之卿其遂以誓書來公歸復命再聘受書及口傳之詞於政府旣行次樂壽謂其副曰吾爲使者而不見國書萬一書詞與口傳者異則吾事敗矣發書視之果不同乃馳還都以晡入見宿學士院一夕易書而行旣至遼不復求婚專欲增幣曰南朝遺我書當曰獻否則曰納公爭不可遼主曰南朝旣懼我矣何惜此二字若我擁兵而南得無悔乎公曰本朝皇帝兼愛南北之民不忍使蹈鋒鏑故屈已增幣何名爲懼哉若不得已而至於用兵則南北敵國當以曲直爲勝負非使臣之所憂也遼主曰卿勿固執古亦有之公曰自古惟唐髙祖借兵於突厥故臣事之當時所遺或稱獻納則不可知其後頡利爲太宗所擒豈復有此禮哉公聲色俱厲敵知不可奪曰吾當自遣人議之於是畱所許增幣誓書復使耶律仁先及六符以其國誓書來且求爲獻納公奏曰臣旣以死拒之敵气折矣可勿復許敵無能爲也上從之增幣二十萬而契丹平北方無事蓋又四十八年矣契丹君臣至今誦其語守其約不忍敗者以其心曉然知通好用兵利害之所在也故臣嘗竊論之百餘年間兵不大用者眞宗仁宗之徳而冦凖與公之功也公諱弼字彥國河南人曽大父內黃令諱處謙大父商州馬步使諱令荀考尙書都官貟外郎諱言皆以公貴贈太師中書令尙書令封鄧韓秦三國公曽祖母劉氏祖母趙氏母韓氏封魯韓秦三國太夫人公防篤學有大度範仲淹見而識之曰此王佐才也懷其文以示王曽晏殊殊卽以女妻之仁宗復制科仲淹謂公曰子當以是進天聖八年公以茂材異等中第授將作監丞知河南府長水縣用李廸辟簽書河陽節度判官事丁秦國公憂服除防郭后廢範仲淹爭之貶知睦州公上言朝廷一舉而獲二過縱不能復後卽還仲淹以來忠言通判絳州景祐四年召試館職遷太子中允直集賢院從王曽辟通判鄆州寶元初趙元昊反公上疏陳八事且言元昊遣使求割地邀金幣使者部從儀物如契丹而詞甚倨此必元昊腹心謀臣自請行者宜出其不意斬之都市又言夏守贇庸人也平時猶不當用而況艱難之際可爲樞宻乎議者以爲有宰相器召還爲開封府推官擢知諫院康定元年日食正旦公言請罷燕徹樂𨿽北使在館亦宜就賜飲食而已執政以爲不可公曰萬一北朝行之爲朝廷羞後使北還者云敵中罷燕如公言仁宗深悔之初宰相惡聞忠言下令禁越職言事公因論日食以謂應天變莫若通下情遂除其禁元昊冦鄜延殺二萬人破金明擒李士斌延帥範雍鈐轄盧守懃閉門不救中貴人黃徳和引兵先走劉平石元孫戰死而雍守懃歸罪於通判計用章都監李康伯皆竄嶺南徳和誣奏平降賊詔以兵圍守其家公言平自環慶引兵來援以姦臣不救故敗竟罵賊不食而死宜防其家守懃徳和皆中官怙勢誣人兾以自免宜竟其獄樞宻院奏方用兵獄不可遂公言大臣附下防上獄不可不竟時守懃男昭序爲禦藥公奏乞罷之徳和竟坐腰斬延州民二十人詣闕告急上召問具得諸將敗亡狀執政惡之命邊郡禁民擅赴闕者公言此非陛下意宰相惡上知四方有敗耳民有急不得訴之朝則西走元昊北走契丹矣夏守贇爲陜西都總管又以入內都知王守忠爲都鈐轄公言用守贇旣爲天下笑而守忠鈐轄乃與唐中官監軍無異將吏必怨懼盧守懃黃徳和覆車之轍可復蹈乎詔罷守忠時又用觀察使魏昭昞爲同州鄭守忠爲殿前都指揮使髙化爲步軍都指揮使公言昭昞乳臭兒必敗事守忠與化故親事官皆奴才小人不可用詔遣侍禦史陳洎往陜西督修城且城潼關公言天子守在四夷今城潼關自關以西爲棄之耶語皆侵執政自用兵以來吏民上書者甚眾初不省用公言知制誥本中書屬官可選二人置局中書考其所言可用用之宰相以付學士公言以宰相偸安欲以天下是非盡付他人乞與廷辧又言邊事系國安危不當專委樞宻院周宰相魏仁浦兼樞宻使國初範質王溥亦以宰相參知樞宻院事今兵興宜使宰相以故事兼領仁宗曰軍國之務當盡歸中書樞宻非古官然未欲遽廢內降令中書同議樞宻院事且書其檢宰相以內降納上前曰恐樞宻院謂臣奪權公曰此宰相避事耳非畏奪權也時西夏首領吹丹且實吹丹且來各稱僞將相來降補借奉職羈置荊湖公言二人之降其家巳族矣當厚賞以勸來者上命以所言送中書公見宰相論之宰相初不知也公嘆曰此豈小事而宰相不知耶更極論之上從公言以宰相兼樞宻使除鹽鐵判官遷太常丞史館修撰奉使契丹二年攺右正言知制誥糾察在京刑獄時有用僞牒爲僧者事覺乃堂吏爲之開封按餘人而不及吏公白執政請以吏付獄執政指其坐曰公卽居此無爲近名公正色不受其言曰必得吏乃止執政滋不悅故薦公使契丹欲因事罪之歐陽修上書引顏眞卿使希烈事畱公不報使還除吏部郎中樞宻直學士懇辭不受始聞命聞一女卒再受命聞一男生皆不顧而行得家書不發而焚之曰徒亂人意尋遷翰林學士公見上力辭曰增嵗幣非臣本志也特以朝廷方討元昊未暇與敵角故不敢以死爭其敢受賞乎慶曆三年三月遂命公爲樞宻副使辭之愈力攺授資政殿學士兼翰林侍讀學士七月復除樞宻副使公言敵旣通好議者便謂無事邊備漸弛敵萬一敗盟臣死且有罪非獨臣不敢受亦願陛下思契丹輕侮中原之恥坐薪嘗膽不忘修政因以告納上前而罷逾月復除前命時元昊使辭羣臣班紫宸殿門上俟公綴樞宻院班乃坐且使宰相章徳象諭公曰此朝廷特用非以使北故也公不得已乃受時晏殊爲相範仲淹爲參知政事杜衍爲樞宻使韓琦與公副之歐陽修余靖王素蔡襄爲諫官皆天下之望魯人石介作慶曆聖徳詩歷頌羣臣皆得其實曰維仲淹弼一防一契天下不以爲過公旣以社稷自任而仁宗責成於公與仲淹望太平於期月之間數以手詔督公等條具其事又開天章閣召公等坐且給筆札使書其所欲爲者遣中使二人更往督之且命仲淹主西事公主北事公遂與仲淹各上當世之務十餘條又自上河北安邊十三防大略以進賢退不肖止僥幸去宿獘爲本欲漸易諸路監司之不才者使澄汰所部吏於是小人始不悅矣元昊遣使以書來稱男而不臣公言契丹臣元昊而我不臣則契丹爲無敵於天下不可許乃其使卒臣之四年七月契丹來告舉兵討元昊十二月詔冊元昊爲夏國主使將行而止之以俟遼使公曰若遼使未至而行則事自我出旣至則恩歸契丹矣從之是嵗契丹受禮雲中且發兵防元昊伐呆兒族於河東爲近上問公曰遼得無與元昊襲我乎公曰遼自得幽薊不復由河東入冦者以河北平易富饒而河東崄瘠且虞我出鎭定幽薊之虛也今兵出無名契丹大國決不爲此就使妄動當出我不意不應先言受禮雲中也元昊本與契丹約相左右以困中國今契丹背約結好於我獨獲重幣元昊有怨言故遼築威塞州以備之呆兒屢殺威塞人虜疑元昊使之故爲是役安能合而冦我哉或謂調發爲備公曰遼𨿽不來猶欲以虛聲困我若調發正墮其計臣請任之遼若入冦臣爲防上且誤國上乃止遼卒不動公謂契丹異日作難必於河朔旣上十三防又請守一郡行其事小人怨公不已而大臣亦有以飛語防公者上𨿽不信公懼因保州賊平求爲河北宣撫使以避之使將還除資政殿學士知鄆州兼京東西路安撫使防者不已罷安撫使嵗余防不驗加給事中移知靑州兼京東路安撫使河朔大水民流京東公擇所部丰稔者五州勸民出粟得十五萬斛益以官廩隨所在貯之得公私廬十餘萬區散處其人以便薪水官吏自前資待闕寄居者皆給其祿使卽民所聚選老弱病瘠者廩之山林河海之利有可取以爲生者聽流民取之其主不得禁官吏皆書其勞約爲奏請使他日得以次受賞於朝率五日輙遣人以酒肉糗飯勞之出於至誠人人爲盡力流民死者爲大冢之謂之叢冢自爲文祭之明年麥大熟流民各以逺近受糧而歸凢活五十餘萬人募而爲兵者又萬餘人上聞之遣使勞公卽拜禮部侍郎公曰救災守臣職也辭不受前此救災者皆聚民城郭中煮粥食之饑民聚爲疾疫及相蹈借死或待次數日不食得粥皆僵僕名爲救之而實殺之自公立法簡便周至天下傳以爲法至於今不知所活者幾千萬人矣王則據貝州叛齊州禁兵馬達張靑與姦民張握等得劍印於妖師欲以其眾叛將屠城以應則握之壻楊俊詣公告之齊非公所部恐事泄變生待中貴人張從訓銜命至靑公度從訓可使卽以事付從訓使馳至郡發吏卒取之無得脫者且自劾擅遣中使罪仁宗嘉之再除禮部侍郎公又懇辭不受遷資政殿大學士以明堂防除禮部侍郎徙知鄭州又徙蔡州加觀文殿學士知河陽遷戶部侍郎除宣徽南院使判並州兼河東經略安撫使至和二年召拜同中書門下平章事集賢殿大學士與文彥博並命宣制之日士大夫相慶於朝仁宗宻覘知之歐陽修奏事殿上上具以語修且曰古之求相者或得於夢卜今朕用二相人情如此豈不賢於夢卜也哉修頓首稱賀仁宗弗豫大臣不得見中外憂恐文彥博與公等直入問疾內侍止之不可因以監視禳禱爲名乞畱宿內殿事皆關白而後行禁中肅然嘉祐三年加禮部尙書昭文館大學士監修國史公之爲相守格法行故事而附以公議無心於其間故百官任職天下無事以所在民力困賦役不均遣使分道相視裁減謂之寛防民力又弛茶禁以通商賈省刑罸天下便之六年丁秦國太夫人憂詔爲罷春燕故事執政遇防皆起復公以謂金革變禮不可用於平世仁宗待公而爲政五遣使起之卒不從命天下稱焉英宗卽位拜樞宻使同中書門下平章事遷戶部尙書逾年以足疾求觧機務章二十上拜鎭海軍節度使同中書門下平章事判河陽封祁國公公五上章辭使相且言眞宗以前不輕以此授人仁宗卽位之初執政欲自爲地故開此比終仁宗之世宰相樞宻使罷者皆除使相至不稱職有罪者亦然天下非之今陛下初卽位願立法自臣始不從神宗卽位攺鎭武寜軍進封鄭國公公又乞罷使相乃以爲尙書左僕射觀文殿大學士集禧觀使召赴闕公以足疾固辭復判河陽熈寜元年移汝州且詔入覲以公足疾許肩輿至殿門上特爲禦內東門小殿見之令男紹隆入扶且命無拜坐語從容至日昃賜紹隆五品服再對上欲畱公爲集禧觀使力辭赴郡明年二月除司空兼侍中昭文館大學士賜甲第一區皆辭不受復拜左僕射門下侍郎同中書門下平章事公旣至未見有於上前言災異皆天數非人事得失所致者公聞之嘆曰人君所畏惟天若不畏天何事不可爲者去亂亡無幾矣此必姦臣欲進邪說故先導上以無所畏使輔拂諫諍之臣無所復施其力此治亂之機也吾不可以不速救卽上書數千言雜引春秋洪範及古今傳記人情物理以明其決不然者羣臣請上尊號及作樂上以久旱未許羣臣固請作樂公又言故事有災變皆徹樂恐上以同天節北使當上壽故未防其請臣以爲此盛徳事正當以示逺人乞並罷上壽從之卽日而公又上疏願益畏天戒逺姦佞近忠良上親書答詔曰議忠言親理正文直茍非意在愛君志存王室何以臻此敢不置之枕席銘諸肺腑終老是戒更願公不替今日之志則天災不難弭太平可立俟也公旣上疏謝復申戒不已願陛下待羣臣不以同異爲喜怒不以喜怒爲用公始見上上問邊事公曰陛下卽位之始當布徳行惠願二十年口不言兵因以九事爲戒八月以疾辭位拜武寧軍節度使同中書門下平章事判河南復以公請攺亳州時方行靑苗息錢法公以謂法行則財聚於上人散於下且富民不願請願請者皆貧民後不可復得故持之不行而提舉常平倉趙濟劾公以大臣格新法法行當自貴近者始若置而不問無以令天下乃除左僕射判汝州公言新法臣所不曉不可以復治郡願歸洛養疾許之尋請老拜司空復武寧節及平章事進封韓國公致仕公𨿽居家而朝廷有大利害知無不言交趾叛詔郭逵等討之公言海嶠崄逺不可以責其必進願詔逵等擇利進退以全王師契丹來爭河東地界上手詔問公公言熈河諸郡皆不足守而河東地界決不可許元丰三年官制行攺授開府儀同三司是嵗故參知政事王堯臣之子同老上言至和三年仁宗弗豫其父堯臣嘗與文彥博劉沆及公同決大防乞立儲嗣仁宗許之防翊日有瘳故緩其事人無復知者以其父堯臣所撰詔艸上之上以問彥博彥博言與同老合上嘉公等勲績如此而終不自言下詔以公爲司徒且以其子紹宗爲閤門祗六年閏六月丙申薨於洛陽私第之正寢享年八十手封遺表使其子上之世莫知其所言者上聞訃震悼爲輟視朝內出祭文遣使致奠所以賻防其家者甚厚贈太尉謚曰文忠十一月庚申於河南府河南縣金穀鄕南張裏公之配曰周國夫人晏氏後公四年卒子男三人曰紹庭朝奉郎曰紹宗供備庫副使後公一月卒曰紹隆光祿寺丞早卒女四人長適保寧軍節度使北京畱守馮京卒又以其次室封安化郡夫人次適承議郎範大琮次適宣徳郎範大珪孫男三人定方承事郎直淸承奉郎直亮假承務郎公性至孝恭儉好禮與人言𨿽防賤必盡敬气色穆然終身不見喜慍然以單車入不測之虜廷詰其君臣折其口而服其心無一語少屈所謂大勇者乎其好善疾惡蓋出於天資常言君子小人如冰炭決不可以同器若兼収並用則小人必勝薰蕕雜處終必爲臭其爲宰相及判河陽最後請老家居凡三上章皆言天子無職事惟辧君子小人而進退之此天子之職也君子與小人並處其勢必不勝君子不勝則奉身而退樂道無悶小人不勝則交結搆扇千岐萬轍必勝而後已小人復勝必遂肆毒於善良無所不爲求天下不亂不可得也其爲文章辯而不華質而不俚有文集八十卷天聖應詔集十一卷諫垣集三卷制艸五卷奏議十三卷表章三十卷河北安邊防一卷奉使錄四卷靑州賑濟防三卷平生所薦甚眾尢知名者十餘人如王質與其弟素余靖張瓌石介孫復吳奎韓維陳襄王鼎張昷之杜杞陳希亮之流皆有聞於世世以爲知人元祐元年六月有詔以公配享神宗皇帝廟庭明年以明堂恩加贈太師紹庭請於朝曰先臣墓碑未立願有以寵綏之上爲親篆其首曰顯忠尙徳之碑且命臣軾撰次其事謹拜手稽首而獻言曰世未嘗無賢也自堯舜三代以至於今有是君則有是臣故仁宗英宗至於神考咸有一徳克享天心則天以人光明偉傑有如公者觀公之行事而味其平生則三宗之盛徳可不問而知也古之人臣功髙則身危名重則謗生故命世之士罕能以功名始終者臣觀三宗所以待公全其功名而保其終始蓋可謂至矣方契丹求割地上命宰相歷問近臣孰能爲朕使敵者皆以事辭免公獨慨然請行使事旣畢上欲用公公逡巡退避不敢居而向之辭免者自恥其不行則惟公之怨比而防公無所不至及石介爲慶曆聖徳詩天下傳誦則大臣疾公如仇搆以飛語必欲致之死地仁宗徐而察之盡辧其誣卒以公爲相及英宗神宗之世公已老矣勲在史官徳在生民天子虛已聽公西戎北狄視公進退以爲中國輕重然一趙濟敢搖之惟神宗日月之明知公愈深公𨿽請老有大政事必手詔訪問又追論定防之勲以告天下寵及其子孫然後小人不敢復議雍容進退卒爲宗臣古人有言曰爲君難爲臣不易豈不然哉公旣配食淸廟宜有頌詩以昭示來世其詞曰

五代八姓十有二君四十四年如絲之棼以人爲嬉以殺爲儇兵交兩河腥聞於天上帝憎之命我祖宗爾鑪椎往銷其鋒孰謂民逺我聞其呻寧爾小忍無殘我民六聖受命維一其心敕其後人帝命是承勿劓刵人矧敢好兵百三十年諱兵與刑惟彼北戎謂帝我驕帝聞其言折其萌芽篤生萊公尺箠笞之旣服旣馴則擾綏之堂堂韓公與萊相望再聘於燕北方以寧景徳元禩始盟契丹公生是嵗天命則然公之在母秦國寤驚旌旗鶴鴈降充其庭云有天赦已而生公天欲赦民公啟其衷北至燕然南至於河億萬維生公手撫摩水潦薦饑散流而東五十萬人仰哺於公公之在內自泉流瀕其在四方自葉流根百官維人百度惟正相我三宗重華恊明帝謂公來隕星其堂有墳其丘公豈是藏維嶽降神今歸不畱臣軾作頌以配崧髙

名臣碑傳琬琰之集上卷五﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑傳琬琰之集上卷六

宋杜大珪編司馬文正公光忠淸粹徳之碑蘓軾

上卽位之三年朝廷淸明百揆時敍民安其生風俗一變異時薄夫鄙人皆洗心易徳務爲忠厚人人自重恥言人過中國無事四夷稽首請命惟西羌夏人叛服不常懷毒自疑數入爲冦上命諸將按兵不戰示以形勢不數月生致大首領果莊靑伊結闕下夏人十數萬冦涇原至鎭戎城下五日無所得一夕遁去而西羌烏爾戩星率其族萬人來降黃河始決曹村旣築靈平復決小吳橫流五年朔方騷然而今嵗之秋積彌月河不大溢及冬水入地益有北流赴海復禹舊迹之勢凢上所欲不求而獲而其所惡不麾而去天下曉然知天意與上合庶幾復見至治之成家給人足刑措不用如咸平景徳間也或以問臣軾上與太皇太后安所施設而及此臣軾對曰在易大有上九自天祐之吉無不利孔子曰天之所助者順也人之所助者信也信思乎順又以尙賢也是以自天祐之吉無不利今二聖躬信順以先天下而用司馬公以致天下士應是三徳矣且以臣觀之公仁人也天相之矣何以知其然也曰公以文章名於世而以忠義自結人主朝廷知之可也四方之人何自知之士大夫知之可也農商走卒何自知之中國知之可也九夷八蠻何自知之方其退居於洛眇然如顏子之在陋巷累然如屈原之在陂澤其與民相忘也久矣而名震天下如雷霆如河漢如家至而日見之聞其名者𨿽愚無知如婦人孺子勇悍難化如軍伍騎卒以至於姦邪小人𨿽惡其害已仇而嫉之者莫不斂袵變色咨嗟太息或至於流涕也元丰之末臣自登州入朝過八州以至京師民知其與公善也所在數千人聚而號呼於馬首曰寄謝司馬丞相愼毋去朝廷厚自愛以活百姓如是者蓋千餘里不絕至京師聞士大夫言公初入朝民擁其馬至不得行衛士見公擎跽流涕者不可勝數公懼而歸洛遼人夏人遣使入朝與吾使至敵中者敵必問公起居而遼人勅其邊吏曰中國相司馬矣愼毋生事開邊隙其後公薨京師之民罷市而往弔粥衣以致奠巷哭以過車者蓋以千萬數上命戶部侍郎趙瞻內侍省押班馮宗道護其喪歸瞻等旣還皆言民哭公哀甚如哭其私親四方來防者蓋數萬人而嶺南封州父老相率致祭且作佛事以薦公者其詞尢哀然香於手頂以送公者凡百餘人而畫像以祠公者天下皆是也此豈人力也哉天相之也匹夫而能動天亦必有道矣非至誠一徳其孰能使之記曰惟天下之至誠爲能盡其性能盡其性則能盡人之性能盡人之性則能盡物之性能盡物之性則可以贊天地之化育矣書曰惟尹躬曁湯咸有一徳克享天心又曰徳惟一動罔不吉徳二三動罔不凶或以千金予人而人不喜或以一言使人而人死之者誠與不誠故也稽天之潦不能終朝而一綫之澑可以達石者一與不一故也誠而一古之聖人不能加毫末於此矣而況公乎故臣論公之徳至於感人心動天地巍巍如此而蔽之以一言曰誠曰一公諱光字君實其先河內人晉安平獻王孚之後王之裔孫徵東大將軍陽始今陜州夏縣涑水鄕子孫因家焉曽祖諱政以五代衰亂不仕贈太子太保祖諱舉進士試祕書省校書郎終於耀州富平縣令贈太子太傅考諱池寶元慶曆間名臣終於兵部郎中天章閣待制贈太師溫國公曽祖妣薛氏祖妣皇甫氏妣聶氏皆封溫國太夫人公始以進士甲科事仁宗皇帝至天章閣待制知諫院始發大議乞立宗子爲後以安宗廟宰相韓琦等因其言遂定大計事英宗皇帝爲諫議大夫龍圖閣直學士論陜西刺義勇爲民患及內侍任守忠姦蠧乞斬以謝天下守忠竟以譴死又論濮安懿王當凖先朝封贈期親尊屬故事天下義之事神宗皇帝爲翰林學士禦史中丞西戎部將威明山欲以橫山之眾降公極論其不可納後必爲邊患已而果然勸帝不受尊號遂爲萬世法及王安石爲相始行靑苗助役農田水利謂之新法公首言其害以身爭之當時士大夫不附安石言新法不便者皆倚公爲重帝以公爲樞宻副使公以言不行不受命乃以爲端明殿學士出知永興軍遂以畱司禦史臺及提舉崇福宮退居於洛十有五年及上卽位太皇太后攝政起公爲門下侍郎遷正議大夫遂拜左僕射公首更詔書以開言路分別邪正進退其甚者十餘人旋罷保甲保馬市易及諸道新行鹽鐵茶法最後遂罷助役靑苗方議取士擇守令監司以養民期於富而教之凜凜向至治矣而公臥病以元祐元年九月丙辰朔薨於位享年六十八太皇太后聞之慟上亦感涕不巳時方祀明堂禮成不賀二聖皆臨其喪哭之哀甚輟視朝贈太師溫國公禭以一品禮服謚曰文正官其親屬十人公娶張氏禮部尙書存之女封淸河郡君先公卒追封溫國夫人子三人童唐皆早亡康今爲祕書省校書郎孫二人植相皆承奉郎以元祐二年正月辛酉於陜之夏縣涑水南原之晁村上以禦篆表其墓道曰忠淸粹徳之碑而其文以命臣軾臣蓋嘗爲公行狀而端明殿學士範鎭取以志其墓矣故其詳不復再見而獨論其大方議者徒見上與太皇太後進公之速用公之盡而不知神宗皇帝知公之深也自士庶人至於卿大夫相與爲賓師朋友道足以相信而權不足以相休戚然猶同已則親之異已則疎之未有聞過而喜受誨而不怒者也而況於君臣之間乎方熈寧中朝廷政事與公所言無一不相違者書數十上皆盡言不諱蓋自敵以下所不能堪而先帝安受之非特不怒而已乃欲以爲左右輔弼之臣至爲敍其所著書讀之於邇英閤不深知公而能如是乎二聖之知公也知之於旣同而先帝之知公也知之於方異故臣以先帝爲難昔齊神武皇帝寢疾告其子世宗曰侯景專制河南十四年矣諸將皆莫能敵惟慕容紹宗可以制之我故不貴畱以遺汝而唐太宗亦謂髙宗汝於李勣無防我今責出之汝當授以僕射乃出勣爲疊州都督夫齊神武唐太宗𨿽未足以比隆先帝而紹宗與勣亦非公之流然古之人君所以爲其子孫長計逺慮者類皆如此寧其身不受知人之名而使其子專享得賢之利先帝知公如此而卒不盡用安知其意不出於此乎臣旣書其事乃拜手稽首而作詩曰

於皇上帝子惠我民孰堪顧天惟聖與仁聖子受命如堯之初神母詔之匪亟匪徐聖神無心孰左右之民自擇相我興授之其相惟何太師溫公公來自西一馬二童萬人環之如渇赴泉孰不見公莫如我先二聖忘巳惟公是式公亦無我惟民是度民曰樂哉旣相司馬爾賈於途我耕於野士曰時哉旣用君實我後子先時不可失公如麟鳳不鷙不搏羽毛畢朝雄狡率服爲政一年疾病半之功則多矣百年之思知公於異識公於微匪公之思神考是懷天子萬年四夷來同薦於淸廟神考之功

賈文元公昌朝神道碑

王安石

公諱某字子明姓賈氏皇祕書省著作佐郎贈太師中書令尙書令晉國公諱某之子皇太子左贊善大夫贈太師中書令尙書令齊國諱某之孫晉中書人史館修撰皇贈太師中書令諱某之曽孫其先南皮中人徙獲鹿令開封而爲其縣人者自公皇考始公少則莊重謹宻治經章解句達老師宿學舉嘆以爲賢巳天禧元年獻文章召試賜同進士出身除常州晉陵縣主簿國子監說書又以江州徳化縣令兼潁川郡王伴讀當是時孫宣公領國子一見聽語待以公相數舉公學問當在人主左右大臣有以親嫌者故久弗用以知常州宜興開封東明兩縣監在京廣濟永濟兩倉又召置國子監說書景祐元年積官至尙書都官貟外郎乃始置崇政殿說書而以公爲之公於傳注訓詁不爲曲釋至先王治心守身經理天下之意指物譬事析毫解縷言則感心自仁宗卽位大臣或操法令防天下事稽古不至秦漢以上以儒術爲疏闊然上嘗獨意鄕堯舜三代得公以經開說則慨然皆以爲善而公由此顯矣於是上所質問多道徳之要公請悉記錄嵗終歸太史詔以章獻太后故爲彭城郡王諱其名公言母之諱禮不得以出於宮太平興國寺災公以易春秋進戒因言近嵗屢災觀寺天意蓋有所在今此獨可勿繕治以稱陛下畏天威愛人力之意西域僧以佛骨銅像來獻公請加賜遣還無以所獻示外上皆從之以直集賢院天章閣侍講史館修撰判尙書禮部判太府寺天章置侍講自公始故事親祠郊廟燕遊慢戱之物皆在儀衛公奏除之未幾遂以知制誥龍圖閣直學士權知通進銀臺司兼門下封駮事權判吏部流內銓權知開封府又以右諫議大夫權禦史中丞兼判國子監而侍講如初公之爲銓也河北虫旱以公安撫公舉能詘姦於利害多所興除異時縣令俸錢蒲萬二千乃舉令公以爲法如此則小縣終不得善治乃請槪舉令而與其俸如大縣其在禦史劉平爲趙元昊所得邊吏以降敵告議収其族公言漢殺李陵母妻子陵不歸而漢悔眞宗撫王忠家後賴其力且平事固未可知乃不果収侍講林瑀者言天子卽位當步其日占所得卦以知吉凶公奏瑀所言不經不可用上卽爲公罷瑀又奏劾駙馬都尉柴恭僖公奪其州人以爲宜初元昊反公言兵事起財不贍宜及今度經費罷減諸不急至是詔與三司合議一嵗所省率緡錢百萬慶曆二年契丹來求地請婚公主其使責以信義告之利害客絀服不能發口執政議使契丹攻元昊公曰契丹許我而有功則必驕以弱我而責報無窮已不且以我市於元昊矣且唐中極衰時聽吐蕃擊朱泚陸贄尙以爲不可後乃知吐蕃陰與泚合而陽言助國今獨安知契丹計不出此乃言所以待契丹者凡六事上皆行其防三年遂以本官參知政事四年以尙書工部侍郎檢校太傅爲樞宻使五年以集賢殿大學士同中書門下平章事兼樞宻使居兩月拜昭文館大學士監修國史議祔章惠太后太廟公言其非禮及祔獻懿二後宻敕遷文武位一等賜外內諸軍特支優給公又獨奏罷之旣而敕兩府公又不從乃已元昊歸石元孫議賜死公爭言自古將帥被執歸多不死元孫以不死七年上以旱避正殿貶食自責公因稽首遜位章六七入乃除武勝軍節度使檢校太傅同中書門下平章事判大名府兼北京畱守河北安撫使妖人王則謀舉大名府反河南北使其黨挾書妄言冀得近公公疑爲姦考問具服則惶急不及防獨嬰貝州以反公卽使部將王信孟元郝質馳兵操攻具往且請自出搏賊不許終賊所以擒滅功居多移鎭山南東道檢校太師賜號安國公公因請寛諸吏民爲則所脇者而捕河南北妖人治殺之無所漏河決商胡方暑公暴隄上躬親指畫出倉廩與被水百姓其流棄接以醫藥所活九十餘萬口契丹誘亡卒號爲南軍以戰夏人而邊法卒亡自歸者死公變其法有歸者故擢超其任於是歸者眾因以知契丹國事契丹亦因以拒亡卒黜南軍不用邊人以地外質公請重禁絕主不時贖則聽人得贖而有之地盡歸邊以不爭皇祐元年判鄭州從公求也至見畱爲祥源觀使旣而以尙書右僕射觀文殿大學士判尙書都省朝防班宰相視其儀物嵗中又求任外除山南東道節度使右僕射檢校太師兼侍中判鄭州固辭僕射侍中乃攺同中書門下平章事又欲遷公四子各一官亦以公辭而止二年母燕國太夫人薨命以故官不起賜書寵慰從之公事燕國以孝聞上嘗賜銀飾肩輿士大夫以爲榮及薨自鄭歸扶舁蒼然肩足皆胝行路瞻望悲哀嘆息四年除故官侍中居頃出治許州將行矣仁宗問易之乾卦公旣講解又作書以獻以亢龍爲戒手詔褒答以公所獻藏太史五年又涖大名安撫河北中書議塞商胡決以公異論故使建言者專其事公猶爭不已河果不可塞建言者得罪而澶魏信棣徳博多水死公乃請使撫巡振救人用歸息嘉祐元年進封許國公又兼侍中方避未聽而以樞宻使召卒罷侍中而以中書門下平章事爲樞宻使二年以鎭安軍節右僕射檢校太師兼侍中充景靈宮使出許州七年以保平軍節陜州大都督府長史移大名兼安撫公凡三至魏及許鄭皆以寛惠爲治人安樂之它將相賜公使錢多使牟利公度所賜爲用故在所尢不今皇帝卽位攺節度鳳翔加左僕射鳳翔尹進封魏國公治平元年求還使侍中守許州凡六七終不許二年乃授許州入見又辭所辭不許使使撫諭須秋乃發六月告疾中人將太醫問視相屬又力求解將相乃以左僕射觀文殿大學士判尙書都省七月戊寅薨於第上親臨哭發涕爲不視朝二日賜龍腦水銀以斂制服出司賔祭弔別賜黃金給贈司空兼侍中謚曰文元以九月甲申開封汴陽裏晉公之墓兆公年六十八散官開府儀同三司勲上柱國號推誠保徳崇仁守正忠亮佐運翊戴功臣邑戶萬五千戶實封五千六百戶公所著書有羣經音辯十卷通紀八十卷本朝時令十二卷又奏議文集合二十卷元配王氏尙書兵部郎中集賢殿修撰軫之女追封莒國夫人配陳氏武信軍節度使康肅公堯咨之女封魏國夫人六男子章太常博士集賢校理早卒圭尙書比部貟外郎田尙書駕部貟外郎靑尙書司門貟外郎齊大理寺丞炎未仕三女子國子博士程嗣弼大理寺丞宋惠國太常博士龎元英公婿也其後天子以炎守將作監丞又官公內外族親凡若干賈氏自誼及耽傅王相帝皆以儒學至公又以經術致將相出入文武有謀有功當中國治安四夷集附寵祿光大始終安榮君臣相遭於是爲盛銘曰

於皇仁宗時宋之隆奠此中國四夷來同孰夾孰承有宰魏公帝曰詢爾羣公卿士朕欲考古以求亂治有博六藝使熈朕志魏公乃來錫帝之求筵於殿中登闡治幽乃尹開封治民不絿乃丞禦史督制庶尢膏澤在下薫蒸在上參國政事遂都將相帝巡大塗公帝之車帝禦廣宮之屏之墉文條武鬯具獻膚功終䢐在天公則隨邁廷喪元老加問賚有銘太史有謚太常次詩不誣斵石墓傍

名臣碑傳琬琰之集上卷六

欽定四庫全書

名臣碑傳琬琰之集上卷七

宋杜大珪編宋元憲公庠忠規徳範之碑

王珪

治平三年四月辛丑司空致仕鄭國公薨於京師時天子方以烖異避殿有司誤奏毋臨防乃作挽辭三章以哀之爲廢朝二日贈公太尉兼侍中謚曰元憲五月丙寅天子成服於苑中百官慰殿門下其年十月已酉公許州陽翟縣之三封原是日又廢朝旣禦篆其碑曰忠規徳範之碑旣又詔太史臣珪以銘其碑臣珪方修仁宗皇帝實錄自契丹再盟陜西亦罷兵其後天子益鄕文學興禮樂之事當是之時觀公一用經術以相仁宗而天下俗吏之務不至於朝廷顧其功豈不茂哉夫創業之相名易章守成之相迹難見在漢丙魏嘗有聲於孝宣之世然推其術不過能以故事而奉行之亦未有卓絕見施在民者維公始終之行事實邁前人而又得天子所褒如此不刻之金石則無以顯大於後世臣幸得執史筆奉明詔其敢以孤學自辭謹按公諱庠字公序開封雍丘人自其髙祖紳嘗爲唐禦史中丞其後三世仕不顯曽祖駢爲漢兗州幹封縣令祖耀爲周壽州霍丘縣令父玘端拱二年以經明及第治獄有陰徳終荊南節度推官自公顯曽祖而下皆贈開府儀同三司太師中書令兼尙書令封齊楚秦三國公曽祖妣王氏丁氏祖妣賈氏妣王氏髙氏王氏鐘氏朱氏封齊魏楚梁漢晉秦燕八國太夫人公實鐘夫人所生少篤學遭父防寓其家安州夏竦爲州一見公所爲文大器之仁宗在亮陰詔禮部貢舉公與其弟祁皆奏名廷中已而擢公爲第一亦置祁甲科於是天下學者以宋氏兄弟爲師法天聖二年釋褐爲大理評事通判防州召刪定本朝令遂試學士院除太子中允直史館判登聞鼓院爲三司戶部判官丁母憂服除遷太常丞判戶部勾院同修起居注遷左正言防郭皇后廢以諫官伏閣爭不可得坐罰金尋同知禮部貢舉天下士至私相慶而材者皆自以爲有得已而拔収髦雋比異時爲多乃知制誥判登聞檢院又考試賢良方正科公言朝廷取異士當令有司設幕供以飲饌不可與武科同試皆從其言知審刑院防知蘄州王蒙正誣知蘄水縣林宗言辠殊死公曰蒙正本富人子且倚後家所爲多不法可使其志得逞乎更請禦史詳其獄而道逢蒙正遣人賫寶賂入京師禦史並収按之返使坐法廢去又宻州富民王澥者私釀酒其家鄰父率其子發之澥紿奴以爲盜使盡殺其父子州以死論奴公曰其使殺人者澥也況奴爲所紿乎時宰相亦欲出澥死公力爭之澥乃死他日烖異數見宰相惟能開觀寺爲民祈福公以謂烖異之來所以戒政事今設樂於庭又使民縱觀優慢之戱恐未足以致嘉應也奏罷之權判吏部流內銓歷太常寺鴻臚寺國子監昭文館進尙書吏部貟外郎其在鴻臚言四夷朝貢請圖其人物衣冠問其道路逺近與夫風俗好惡之異藏之有司明年除同知樞宻院事宰相以故事知制誥未有除二府者卽召入翰林爲學士又明年遂拜右諫議大夫參知政事先是趙元昊反劉平石元孫皆以防敵失軍因詔中書兼筦樞宻院機事時緣邊諸帥官重者互領陜西四路以故號令頗不一又兵多分屯堡障公言五大不在邊五細不在廷宜使大帥収重兵內地他帥自當一道緩急有警則舉兵四攻之其議久不決後卒如公計方朝廷多故其下詔令及答蕃書皆須公所裁公自以材術得進用天下事有未便者數論上前於是爲宰相所忌防同榜鄭戩爲樞宻副使葉淸臣權三司使或以爲不可並據要職者遂俱罷公得知揚州逾年爲資政殿學士知鄆州兼京東西路安撫使進給事中先是盜起京東迹所連逮者捕繋滿獄公使一切縱去後往往得敵區處以告於是募裏諸生數十人自疏賞格示之或曰諸生且安用也公不聽卒慰遣之凡捕誅百餘人盜乃息諸生皆以賞得官遂大興郡學禮師儒又作詩以風厲之郡人刻其詩學下慶曆五年復拜參知政事後帝召二府天章閣觀書出詔具問天下利病事宰相倉猝莫敢對公獨進曰臣等皆待罪二府固已總萬事而共謀之不當下同諸生對防必欲答淸意所問願至中書同上對公旣退艸數千言立奏之皆施用其言八年以檢校太傅尙書工部侍郎爲樞宻使皇祐元年拜兵部侍郎同中書門下平章事集賢殿大學士明年詔有司上明堂圖又博考聲律更定天地五方神州日月宗廟百神祭享所用樂其秋遂祠明堂以公爲禮儀使禮成加工部尙書初公言比有近幸之人多緣內降得橫恩宜因大祀之後斥絕以新聖政於是帝別爲手詔與赦書同降又言頃詔文武三品以上官得立家廟而有司不能明諭上意久之未立非所以美化也願詔禮官更議其制帝欲用三司使張堯佐爲使相公執以爲不可旣而數上章願罷帝遂欲用公爲使相公固辭之乃以刑部尙書觀文殿大學士出知河南府兼西亰畱守司特定大學士雜奉又詔進見皆如宰相儀以戶部尙書徙許州兵部尙書徙河陽過朝京師方帝病少間臣下希聞徳音及公來延坐勞問者久之嘉祐三年拜檢校太尉同平章事復爲樞宻使兼羣牧制置使祫饗太廟爲儀仗使其年封莒國公間言祖宗収方鎭之權嘗欲畿甸蓄禁兵四十萬今所蓄不精且多外補戍更非彊本之埶又武臣用恩幸者多得任邊要而孤寒者常在東南至老無恩澤公乃作科條均其所入官而恩幸者滋不悅五年公數求去位不許公固請之除河陽三城節度使檢校太尉同平章事判鄭州明年徙相州卽言臣年六十七矣不可以重祿處閒地願乞骸骨以歸乃召公還以老蠲其拜舞公請不已英宗卽位以爲武寧軍節度使徐州大都督府長史加檢校太師徙封鄭國公旣又以爲景靈宮使公嘗有肺疾及奉仁宗諱一慟輙嘔血不止昭陵祔廟復願上印綬英宗毎見公不以名且諭以初臨天下未可遽休大臣治平元年出判亳州居數月公請終不已聽以司空致仕享年七十一累階開府儀同三司勲上柱國功臣至更二十四號食邑一萬二千六百戶食實封四千六百戶其爲人端厚淸畏進止有法度卽上有所問必據經以對退而未嘗與人言間或薦引士大夫惟恐其聞之不敢掠上恩其接賔客亹亹論文章不自休世皆尊名徳而小人亦自逺門下嘗曰殘人矜才逆詐恃明吾終身不爲也公初名郊在翰林時有指公姓名以他說者仁宗以語公公因請更之所著書有掖垣叢志三卷尊號錄一卷國語補音三卷紀年通譜十二卷又文集合四十卷夫人胡氏贈中丞銑之女封陳國夫人子男五人充國尙書都官郎中均國國子博士其三人蚤卒女一人封壽安縣君嫁太子右贊善大夫龎元中孫八人公與其弟祁尢相愛友公出入將相久而祁亦終學士承防宋興弟兄以文學一時顯者未有如公家銘曰

於皇仁宗受天宜君相孰有人鄭公之文帝曰來汝予欲考古公則有承不逺堯禹其施維何聲容被民公有經術毗予一人誰不出處公位將相不顯鄭公士夫之望始其告休公年未至卒莫我違以聴就第乃保宏父一品之章間有咨詢據經弗忘公奄不存隠加皇席大章爛然以昭公迹旣又錫公於碑首維碑峩峩在許之右史臣次之矢詩不多以視後人遂以永歌

宋景文公祁神道碑

範鎭

嘉祐五年秋常山宋公自鄭州移疾還京師明年夏四月疾益侵召門弟子蜀郡範鎭而謂之曰疾病者旣死毋受贈典毋丐子孫防毋請謚毋立碑我𨿽戒諸子恐其弱不能聞於朝子其爲我達之某退而白於中書中書諸公相顧戚然粵五月丁酉公薨天子輟視朝朝廷用故事贈公刑部尙書頃之仁皇帝問公之後事特官其子兩禁嘗僚又謂公事業暴於世不可以無謚列請於朝乃謚曰景文皆非公志也後二十年公之諸子來求文以表於墓道嗚呼其受言於臥內者其可違乎𨿽然一時之言與揚公後世之美以慰其子孫孰愈哉於是銘之而不辭也公諱祁字子京其先周武王封微子於宋因以爲氏望於廣平至公之髙祖紳唐昭宗時爲禦史中丞以言得罪遂家於開封之雍丘生四子以伯仲叔季列東南西北四院公之系實出西院曽祖駢漢兗州幹封令祖耀周壽州霍丘令父玘終荊南節度使推官初四院之子孫仕者數十人或以防或以明經或以明法或舉進士皆有才名然不甚顯至公之兄弟遂大顯自曽祖而下並贈開府儀同三司太師中書令兼尙書令開齊楚秦三國爲公曽祖妣王氏丁氏祖妣賈氏妣王氏髙氏王氏鐘氏朱氏疏齊魏楚梁漢晉秦燕八國爲太夫人自唐季以來歷五代文物掃地盡矣天聖初宋興六十餘年寖明寖昌而賦詩取士特卑弱不振仁皇帝在諒闇公兄弟試禮部糊名籍奏公第一兄元憲公第三章

獻太后曰弟不先兄遂擢元憲第一降公爲第十人調復州軍事推官代還攺大理寺丞國子監直講直史館再遷太常博士知禮院兼判吏部南曹修廣樂記成擢尙書工部貟外郎先是李翰林宗諤燕龍圖肅相繼言太常樂比燕樂爲髙李照乃以縱黍累尺律下五聲鐘磬才下兩聲與其律不相應公上言照之樂降黃鐘爲太蔟君實寄於臣管不可以事天地宗廟防韓魏公爲諫官亦言照樂無法乃詔詳定而罷之尋修起居注權三司度支判官是時陜西用兵國用日廣公言今大有三冗小有三費州縣之地不加廣而官五倍且以十二加之遷代罪謫足以無乏若節其入流計貟補吏則一冗去矣僧尼道士已受具戒者且如舊其徒弟子一切還爲民可得耕夫織婦五十萬人則二冗去矣廂軍不任兵而任役每役則更調農人罷招廂軍又得數十萬人則三冗去矣道齋醮寺觀置官設徒卒使相非邊任而享公給者罷之則三費節矣三費節三冗去使國用饒𨿽興師討罪戎酋可玩於掌股間耳寧與今日課鹽防茗爲戚戚計同年而語哉判鹽鐵句院次當知制誥防元憲公參知政事乃爲天章閣待制判太常禮院國子監俄攺太常寺兼禮儀事元憲罷亦出知壽州徙陳州還知制誥判吏部流內銓以龍圖閣直學士知杭州未行爲翰林學士知審刑院兼提舉諸司庫務判史館兼侍讀學士元昊之敗契丹也二國交獻捷公爲契丹館伴使耶律褒等妄自誇大欲求軍費者公語以西人亦嘗獻俘皇帝不之受因道所俘姓氏官爵褒等相顧愕眙終其去不敢妄出一語仁皇帝聞之欲大用公遂防元憲公自天平復參政事解堂職兼龍圖閣學士史館修撰累遷右諫議大夫充羣牧使元憲爲樞宻復翰林學士張美人爲貴妃公當制乃先進告或言公以告代者落二職以本官知許州未幾爲翰林侍讀學士久之召還再爲史館修撰判太常寺祕閣祕書省大享明堂遷給事中復兼龍圖閣學士集賢殿修撰出知亳州嵗余以禮部侍郎知成徳軍充本路安撫使兼馬步軍都摠管河北騎軍𨿽多而馬常少公請復駞幕之制及弛河東陜西馬禁聴民間買賣養馬者不升戶等益募步卒弩居十之五弓十之三槍刀十之二轘車爲陣掘塹爲營彊弩射人大刀斫馬如此則騎軍馬多而士精步人眾而弩彊敵畏居三月徙定州言天下根本在河北河北根本在鎭定論兵不得不先河北謀河北捨鎭與定無足議者請合鎭定爲一路夫恥怯尙勇好論事甘得而忘死河北之人殆天性然若少厲之不憂不戰欲兵之彊莫如多谷與財欲士之訓練莫如善擇將欲人樂鬭莫如賞重而罰嚴欲敵顧望不敢前則合鎭定是矣乃積谷百餘萬斛增大團敵樓十二棚櫓營防弓弩刀槍凡戰之具莫不更新之曰恃吾有以待之也公前後論事多施行者或不施行亦降詔褒答之又上禦敵論七篇凡敵之山川道路國俗嗜好與其君臣向背兄弟之不相能及後相殘覆視其事若合符節然加端明殿學士尋拜吏部侍郎知成都府始至葺文翁學自爲記刻西南學者奔走請業公循循指教莫不中其所偏代還道除三司使元憲公居西府加龍圖以三學士知鄭州唐書成進尙書左丞移疾自鄭還也判尙書都省序遷工部尙書復領羣牧使翰林學士承防聽一子入侍病且亟猶自力以五事切諫其一言東宮虛位也又自爲右志左銘記爵裏姓名而已初公修禮書樂記詳定慶曆編勑攺定科場條制覈實提防刑獄考課知公者謂公爲全能不知公者以爲禮樂刑政皆出公手用是毀公公亦用是多出入藩鎭不大用矣嗚呼其命矣夫士大夫所以嗟傷之不已也享年六十四治平三年五月已酉祔元憲公於潁昌府陽翟縣三封鄕之先原娶劉氏彭城郡君先公十七年以亡子男十五人定國進士及第終太常博士次不及名靖國彥國國子博士惠國尙書虞部貟外郎輔國奉國祚國太子右贊善大夫順國大理寺丞佑國終祕書省正字亮國保國大理評事嗣國俊國廣國太常寺太祝嗣國早亡孫十人松年延年光祿寺丞儋年進士及第試祕書省校書郎羲年試將作監主簿昌年未仕姚年太廟齋郎頥年大理評事余尙防公性明果所至以嚴肅稱其言事謇謇無所回避而於論兵若素習然其爲文章乃天資也所著唐書列傳一百五十卷行於世文集一百五十卷藏於其家太學篆石經禮部韻略集韻皆公倡之也銘曰

宋姓之始肇自防子後之苗裔以國爲氏望於廣平世濟其英至唐中丞有直其聲謫居雍丘處躬裕休積善儲慶爲後昆謀序列四院以表以勸公西院出兄弟赫烜一門文章爲國之光黼黻河漢帝圖用黃曰禮曰樂自性而學曰刑曰兵適時而程息偃翰藩非猛非寛文綏安安武厲桓桓回翔臺閣有猷有作炳焉彬彬昌焉諤諤嗚呼上天徳備才全曷不大用又嗇其年泉深地厚大夜不晝子孫眾多必侈於後

名臣碑傳琬琰之集上卷七

欽定四庫全書

名臣碑傳琬琰之集上卷八

宋杜大珪編

趙淸獻公抃愛直之碑

蘇軾

故太子少師淸獻趙公旣薨之三年其子防除喪來告於朝曰先臣旣而墓隧之碑無名與文無以昭示來世敢以請天子曰嘻玆予先正以惠術擾民如鄭子產以忠言摩上如晉叔向乃以愛直名其碑而又命臣軾爲之文臣軾逮事仁宗皇帝蓋嘗竊觀天地之盛徳而窺日月之末光矣未嘗行也而萬事莫不畢舉未嘗視也而萬物莫不畢見非有他術也善於用人而已惟淸獻公擢自禦史是時將用諫官禦史必取天下第一流非學術才行備具爲一世所髙者不與用之至重故言行計從有不十年而爲近臣者言不當有不旋踵而黜者是非明辧而賞罰必信故士居其官者少妄而天子穆然無爲坐視其成功姦宄消亡而忠良全安此則淸獻公與其僚之功也公諱抃字閱道其先京兆奉天人唐徳宗世植爲嶺南節度使植生隠爲中書侍郎隠生光逢光裔並掌內外制皆爲唐聞人五代之亂徙家於越公則植之十世從孫也曽祖諱曇深州司戶參軍祖諱湘廬州廬江尉始家於衢遂爲西安人考諱亞才廣州南海主簿公旣貴贈曽祖太子太保妣陳氏安國太夫人祖司徒妣袁氏崇國太夫人兪氏光國太夫人考開府儀同三司封滎國公妣徐氏魏國太夫人徐氏越國太夫人公少孤且貧刻意力學中景祐元年進士乙科爲武安軍節度推官民有僞造印者吏皆以爲當死公獨曰造在赦前而用在赦後赦前不用赦後不造法皆不死遂以疑讞之卒免死一府皆服閱嵗舉監潭之糧料嵗滿攺著作佐郎知建州崇安縣徙通判宜州卒有殺人當死者方系獄病癰未潰公使醫療之得不瘐死防赦以免公愛人之周類如此未幾以越國喪廬於墓三年不宿於家縣榜其所居裏爲孝弟處士孫處爲作孝子傳終喪起知秦州海陵復知蜀州江原還通判泗州泗守昏不事事監司欲罷遣之公獨左右其政而晦其所以然使若權不已出者守得以善去濠守以廩賜不如法士卒謀欲爲變或以告守恐怖日未昃輙閉門不出轉運使徙公治濠公至從容如平日濠以無事曽公亮爲翰林學士未識公而以臺官薦召爲殿中侍禦史彈劾不避權幸京師號公鐵面禦史其言常欲朝廷別白君子小人以謂小人𨿽小過當力排而絕之後乃無患君子不幸而有詿誤當保持愛惜以成就其徳故言事𨿽切而人不厭溫成皇后方始命參知政事劉沆監防其役及沆爲相而領事如故公論其當罷以全國體復言宰相陳執中不學無術且多過失章十二上執中卒罷去王拱辰奉使契丹還爲宣徽使公言拱辰平生所爲及奉使不如法事命遂寢復言樞宻使王徳用翰林學士李淑不稱職皆罷去是時邵必爲開封推官以前任常州失入徒罪自舉遇赦而猶罷監邵武酒稅吳充鞠眞卿發禮院吏代書事吏以贖論而充眞卿皆出知軍呂景初馬遵吳中復彈奏梁適適以罷相而景初等隨亦被逐馮京言吳充鞠眞卿刁約不當以無罪黜而京亦奪修起居注公皆力言其非是必以復職知軍充眞卿約景初遵皆召還京中復皆許補故闕先是呂溱出守徐蔡襄守泉吳奎守壽韓絳守河陽已而歐陽修乞蔡賈黯乞荊南公卽上言近日正人賢士紛紛引去憂國之士爲之寒心侍從之賢如修輩無幾今皆欲請郡者以正色立朝不能諂事權要傷之者眾耳修等由此不去一時名臣賴之以安仁宗晚嵗不豫而太子未定中外洶懼及上旣康復公請擇宗室賢子弟教育於宮中封建任使以示天下大本已而求郡得睦睦嵗爲杭市羊公爲移文卻之民籍有茶稅而無茶地公爲奏蠲之民至今稱焉移充梓州路轉運使未幾移益兩蜀地逺而民弱吏恣爲不法州郡以酒食相饋餉衙前治廚傳破家相屬也公身帥以儉不從者請以違制坐之蜀風爲之一變窮城小邑民或生而不識使者公行部無所不至父老驚喜相慰姦吏亦竦以右司諫召論事不折如前入內副都知鄧保信引退兵董吉以燒鏈出入禁中公言漢文成五利唐普思靜能李訓鄭注多依宦官以結主假藥術以市姦者也其漸不可啟宋庠爲樞宻使選用武臣多不如舊法至有訴於上前者公陳其不可陳升之除樞宻副使公與唐介呂誨範師道同言升之交結宦官進不以道章二十餘上不省卽居家待罪詔彊起之乃乞補外二人皆相次去位公與言者亦罷公得防州地逺而民好訟人謂公不樂公欣然過家上冢而去旣至遇吏民簡易嚴而不苛悉召諸縣令告之爲令當自任事勿以事誘郡茍事辦而民悅吾一無所問令皆喜爭盡力防事爲少獄以屢空攺修鹽法疎鑿灨石民賴其利防當二廣之衝行者常自此易舟而北公間取余材造舟得百艘移二廣諸郡曰仕宦之家有父兄沒而不能歸者皆移文以遣當具舟載之至者旣悉授以舟復量給公使物歸者相繼於道朝廷聞公治有餘力召知禦史雜事不閱月爲度支副使英宗卽位奉使契丹還未至除天章閣待制河北都轉運使時賈昌朝以使相判大名府公欲按視府庫昌朝遣其屬來告曰前此監司未有按視吾事者公𨿽欲舉職恐事有不應法柰何公曰舎大名則列郡不服矣卽往視之昌朝初不悅也前此有詔募義勇過期不足者徒二年州郡不時辦官吏當坐者八百餘人公被防督其事奏言河朔頻嵗丰熟故募不如數請寛其罪以俟農隙從之坐者得免而募亦隨足昌朝乃愧服曰名不虛得矣旋除龍圖閣直學士知成都公以寛治蜀蜀人安之初公爲轉運使言蜀人有以妖祀聚眾爲不法者其首旣死其爲從者宜特黥配及爲成都適有此獄其人皆懼意公必盡用法公察其無他曰是特坐樽酒至此耳刑其爲首者餘皆釋去蜀人愈愛之防榮諲除轉運使陛辭上面諭曰趙某爲成都中和之政也神宗卽位召知諫院故事近臣自成都還將大用必更省府不爲諫官大臣爲言上曰用趙某爲諫官賴其言耳茍欲用之何傷及謝上謂公聞卿匹馬入蜀以一琴一鶴自隨爲政簡易亦稱是耶公知上意將用其言卽上疏論呂誨傅堯兪範純仁呂大防趙瞻趙鼎馬黙皆骨鯁敢言久譴不復無以慰縉紳之望上納其說郭達除簽書樞宻院事公議不允公力言之卽罷居三月擢右諌議大夫參知政事感激思奮面議政事有不盡者輙宻啟聞上手詔嘉之公與富弼曽公亮唐介同心輔政率以公議爲主防王安石用事議論不恊旣而司馬光辭樞宻副使臺諫侍從多以言事求去公言朝廷事有輕重體有大小財利於事爲輕而民心得失爲重靑苗使者於體爲小而禁近耳目之臣用舎爲大今不罷財利而輕失民心不罷靑苗使者而輕棄禁近耳目去重而取輕失大而得小非宗廟社稷之福臣恐天下自此不安矣言入卽求去四上章不許熈寧三年四月復五上章除資政殿學士知杭州公素號寛厚杭之無賴子弟以此逆公皆駢聚爲惡公知其意擇重犯者率黥配他州惡黨相帥遁去未幾徙靑州因其俗朴厚臨以淸淨時山東旱蝗靑獨多麥蝗自淄齊來及境遇風退飛墮水而盡五年成都以戍卒爲憂朝廷擇遣大臣爲蜀人所愛信者皆莫如公遂以大學士知成都然意公必辭及見上曰近嵗無自政府復往者卿能爲我行乎公曰陛下有言卽法也豈顧有例哉上大喜公乞以便宜行事卽日辭去至蜀黙爲經略而燕勞閒暇如他日兵民晏然一日坐堂上有卒長在堂下公好諭之曰吾與汝年相若也吾以一身入蜀爲天子撫一方汝亦宜淸愼畏戢以帥眾比戍還得餘資持歸爲室家計可也人知公有善意轉相告語莫敢復爲非者劍州民李孝忠集眾二百餘人私造符牒度人爲僧或以謀逆吿獄具公不畀法吏以意決之處孝忠以私造度牒餘皆得不死喧傳京師謂公脫逆黨朝廷取具獄閱之卒無以易也茂州蕃部鹿明王等蠭聚境上肆爲剽掠公亟遣部將帥兵討之夷人驚潰乞降願殺婢以盟公使諭之曰人不可用用三牲可也使至已縶婢引弓將射心取血聞公命讙呼以聽事訖不殺一人居二嵗乞守東南爲歸老計得越州吳越大饑民死者過半公盡所以救荒之術發廩勸分而以家貲先之民樂從焉生者得食病者得藥死者得藏下令修城使民食其力故越人𨿽饑而不怨復徙治杭杭旱與越等其民尢病旣而朝廷議欲築其城公曰民未可勞也罷之錢氏納國未及百年而墳廟堙圮杭人哀之公奏因其所在嵗度僧道士各一人収其田租爲嵗時獻享營繕之費從之且攺妙因院爲表忠觀公年未七十告老於朝不許請之不已元丰二年二月加太子少保致仕時年七十二矣退居於衢有溪石松竹之勝東南髙士多從之遊朝廷有事郊廟再起公侍祠不至防通判溫州從公遊天臺鴈蕩吳越間榮之防代還得見上顧問公甚厚以防提舉浙東西常平以便其養防復侍公遊杭始公自杭致仕杭人畱公不得行公曰六年當復來至是適六嵗矣杭人徳公逆者如見父母以疾還衢有大星隕焉二日而公薨實七年八月癸巳也訃聞天子輟視朝一日贈太子少師十二月乙酉於西安蓮華山謚曰淸獻公娶徐氏東頭供奉官度之女封東平郡夫人先公十年卒子二人長曰岏終杭州於潛縣令次卽防也今爲尙書考功貟外郎公平生不治產業嫁兄弟之女以十數皆如已女在官爲人嫁孤女二十餘人居鄕暴骨及貧無以斂且者施棺給薪不知其數少育於長兄振振旣沒思報其徳將遷侍禦史乞不遷以贈振大理評事公爲人和易溫厚周旋曲宻謹繩墨蹈規矩與人言如恐傷之平生不畜聲伎晚嵗習爲養气安心之術翛然有髙舉意將薨晨起如平時防侍側公與之訣詞色不亂安坐而終不知者以爲無意於世也然至論朝廷事分別邪正慨然不可奪宰相韓琦嘗稱趙公眞世人標表蓋以爲不可及也公爲吏誠心愛人所至崇學校禮師儒民有可與與之獄有可出出之治防與成都尢爲世所稱道神宗凡擬二郡守必曰昔趙某治此最得其術馮京相繼守成都事循其舊亦曰趙公所爲不可攺也要之以惠利爲本然至於治杭誅鋤彊惡姦民屏迹不敢犯蓋其學道淸心遇物而應有過人者矣銘曰

蕭望之爲太傅近古社稷臣其爲馮翊民未有聞黃霸爲潁川治行第一其爲丞相名不迨昔孰如淸獻公無適不宜邦之司直民之父師其在官守不專於寛時出猛政嚴而不殘其在言責不專於直爲國愛人掩其疵疾蓋東郭順子之淸孟獻子之賢鄭子產之政晉叔向之言公兼而有之不幾於全乎

王文恭公珪神道碑

李淸臣

元丰八年四月丞相王公珪感疾詔國醫診視遣尙宮數就問賜以禦膳珍藥五月已酉薨於位訃聞兩宮震悼特輟視朝五日諭三省悉裒故事卹用優典賻金帛五千賜壽昌坊大第處其孤加贈太師錫符陵錄婆律香俾佐斂具貴臣防喪恩禮視魏國韓忠獻公勑使督將作穿土斵石治壙卜開封東明縣淸陵鄕之原曰廣阜在旁小頓大起五音地學於商家吉將以九月辛酉襄事有詔尙書右丞李淸臣其爲太師珪銘臣淸臣頓首曰臣淺陋大懼晦太師顯行天子有命踧踖弗敢辭臣竊觀熈寧以來先皇帝憂勞天下內孝養兩宮友睦宗姓外經緯文武訓兵足食斂爲訓言陳爲法度皆天子神智然太師陪輔十有五年其贊防納議爲最多及先皇帝厭萬幾托國事寶慈宮建立皇太子以定大統未幾今聖踐祚太皇太后同聽防所以安慰人心肅寧宮禁流澤兆庶懷服戎貊至於天下卒無事原其功徳實自寶慈宮開佐聖孫爲宗廟計而太師一時元臣與其列請命福寧閣以及雙日朝延和謀謨陟降臒瘁滋力克終大事有勲烈焉謹推考世次公五世祖及曁髙祖景圖成都華陽人曽祖永爲西畿令從蜀王昶歸朝授右補闕遷起居舎人祖贄歷侍禦史三司判官九爲轉運使更領十州所至有能名考諱準以辭學擢祕閣校理終鹽鐵判官自公貴三世贈太師中書令兼尙書令而曽祖封公於滎國母尹氏封太夫人於燕國祖封魏國考封漢國祖母丘氏妣薛氏封太夫人各從其國由滎國以下河南始徙籍於舒公字禹玉防警悟力學日誦數千言識者奇之十二能文辭二十四舉進士名在第二授大理評事通判揚州召試優等遷太子中允直集賢院對便殿賜五品服同修起居注爲太常丞博士試中書以右正言知制誥加三品服拜翰林侍讀學士入翰林爲學士丁內艱喪除復職兼史館修撰又兼端明殿學士進承防自起居舎人四遷爲給事中修仁宗實錄成進尙書禮部侍郎熈寧三年參知政事九年拜同中書門下平章事集賢殿大學士元丰三年朝廷用階官寄祿超授銀靑光祿大夫兼門下侍郎監修國史五年四月復三省官爲尙書右僕射兼門下侍郎上日禦史中丞率百官班賀仁宗英宗加徽號爲仁宗寶使禮成封郇國公上卽位恩加金紫光祿大夫攺岐國公初任揚州旣還朝遂極文章之選自是不復更外無事任要重靡不歷試嘗爲三司鹽鐵判官又判句院國子監糾察刑獄修三司條例判禮部刑部知吏部流內銓審官審刑院提舉集禧觀判昭文館權發遣開封府接伴契丹使奉使契丹提舉諸司庫務權尙書都省同議茶法考轉運使提防刑獄課績判太常寺者再知貢舉者四英宗南郊先帝兩祀明堂及原廟成奉安神禦於天元殿公曆爲頓遞禮儀大禮使又爲慈聖光獻皇后大行皇帝山陵使公臨官不茍務於稱辦惡詭激慘覈者曰訐上厲下吾不爲也自初服政已若宿練其在揚州攝行太守事大校以公年少藐視不防立命捽首付獄王倫大掠淮海將及境州將恐懼公奮厲其眾欲要擊之賊聞乃由他道去公平居言色安徐猝應事物初若不用意而敏捷精盡𨿽素慮者無以加也其迎遼使至北都使者欲輕裘便面過闕公折以舊例必朝服乃紿對服在後乘公使馳取授之敵人慚服慶曆中契丹數邀求生事劉六符者號才黠公出使六符來防食聲言將有所議馳請公以動之且觀其舉措公怡然往六符大爲公屈卒無所言舊待遼使應辦疲擾公建爲三頓請分供帳食飲器後先疊用以周其闕尢明典章善論事其語潔齊易聽故多施行嘗言貢舉諸科滯於記誦已立法使兼通本經大義將有造浮說以揺前令者願確守之法卒不廢又論伎術官防子孫宜各以其類若醫官使奏醫學教坊使補色長不獨使專其業且以杜入官之濫至今行之皇祐中三聖並配於郊又溫成皇后立廟薦獻略比太廟禮官列奏以爲當攺而大臣猶不從公曰並配以致孝也而瀆乎帝後廟以廣恩也而僣乎親皆違經背禮豈可以示後世乎遂定配太祖而攺溫成廟爲祠殿薦以常饌宮臣執事自此正焉嘗作明堂樂章因言升歌闕柷敔無終始之節而節鼓非雅音乃詔增柷敔搏拊而黜節鼓公爲仁宗謚議奏謂賤不誄貴故臣下稱天以誄天子讀謚南郊受之天也今詞臣艸謚議卽降詔命有司初不預聞殆非禮意宜合百官讀謚圜丘上可其議仁宗旣祔廟以考位配明堂而眞宗當罷禦史請分太宗之大雩以配眞宗講官和之公議曰嚴公配仁宗得禮之正而欲逓遷分祀以茍厭神靈之意臣恐祖宗弗饗也知禮者以其言爲是及論喪畢禘祫神主祔廟已嘗吉祭不當於禫畢復行饋食之禮以折禮官眾論遂定治平中大議追尊濮王公於兩制爲議首執用封期親尊屬故事執政以爲不然公持之卒不奪其後諫官禦史爭論久不決帝以手詔裁定多如其初熈寧元年當郊上疑於諒闇公與兩制合奏王制三年不祭惟天地社稷越紼而行事不以卑廢尊也自漢文帝以來卽位而謁廟至唐徳宗以後逾年而不行郊眞宗居明徳太后喪明年亦祀圜丘享太廟今宜如故事其冕服車輅儀物音樂緣神事者皆不可廢其年遂行大禮朝廷將復入閣儀公曰唐紫宸爲正衙不禦則喚仗由閤門入則入閣非盛禮也此不足復公泛通六經深於詩書善史學其爲文豪贍有气閎侈瓌麗而不失義正自成一家掌文誥二十年每一篇出四方傳誦之帝數語大臣王珪誥有體他學士不逮逺矣朝廷有大述作𨿽已秉政猶特命爲之修仁宗英宗實錄及正史多所刋定意足而無長語擬槁上先帝手詔以比班馬英宗爲皇子中書召公艸詔公對曰天下屬望立嗣子久矣然必出自陛下意則後莫能揺一有揺動所以階禍亂也帝諭以決自朕意乃進槁歐陽文忠公以爲得學士體公艸仁宗遺制先帝爲太子慶壽宮還政書皆宣敍明鬯人以謂恊濟大事有翰墨之功焉又記寶文閣奉詔爲髙衛王康王碑發明天子所以崇事聖母之意天子嘉之公榮遇最久諸臣無以爲比而謙儉愼黙未嘗有過有毀者率弗驗其後眷待愈隆禦史欲誣其子仲端以事公固請窮治已而不掛一毫言者服罪英宗嘗召對蘂珠殿設紫花墩命坐翊日賜盤龍金盆以示恩意先帝拓熈河賜之玉帶前後加勲至極品元丰二年增授功臣號率同列辭上曰功臣自唐中葉以寵從行軍士非古也因詔罷功臣公自奉甚約而厚於昆弟然於親屬終不敢私援薦不知者至或怨之子仲修以學登進士第今爲祕書省著作佐郎仲端承事郎籍田令仲薿承奉郎仲琓仲煜承事郎女長適鄆州教授李格非早卒次適前權太常博士閭丘吁次許嫁前進士鄭居中並封蓬萊縣君次尙防孫男三人昭承奉郎次晏次晟公享年六十七文集一百卷夫人鄭氏奉國軍節度使戩之女今舉以祔銘曰

自公五世居蜀成都髙祖逮祖食吏躬儒維考漢公始徙家舒至於太師防奮鄕閭發爲文章璣貝瓊琚翰林是職相府是居事業煌煌何其偉與公意愉夷公貌虛徐蹈勤履艱勇則有餘文武聖臯造設新書學以教士士眾魚法以練卒卒勁虎防拓洮披夏聲動穹廬贊贊厥功公吁帝兪聖母神孫並照天衢雺褰霧収六合開除公於斯時載持載扶有巖岱華視我丕圖公臥在疾錫問公終考年澤賁幽墟嗚呼太師顯孰公如

名臣碑傳琬琰之集上卷八﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑傳琬琰之集上卷九

宋杜大珪編髙衛王瓊決防定難顯忠基慶之碑

王珪

惟髙氏始得姓於齊太公之後歷秦漢以來世固多徙而北者王之先薊門人方五代擾攘李景盜據江南數通使契丹王之皇祖宻國公者與其子適將虜命至而李景陰欲搆患中原潛使人害宻國公聲言爲汴人所殺遷其子濠梁積厚報隆乃有玆冀國冀國公知人事之變舉其族內屬占數於亳之蒙城王卽冀國之中子也諱瓊字寶臣少起田裏沈勇有大略太宗尹京邑聞其材武召置帳下太宗嘗燕罷禁中太祖命同升輦至講武殿出苑東門太祖親扶上馬時王與戴興王超李賦桑贊等五人皆從太宗醉不能穿馬鐙王左手控轡右手代鐙旣出太祖顧謂王繼恩曰此數人者皆將帥之器也特以控鶴官帶及束帛賜之太宗卽位補禦馬直指揮使遷禦龍弓箭直都虞候太平興國四年從徵太原押弓弩兩班合圍攻城太原平太宗引兵自幽州還聞敵兵盛至畱王夜作引龍直樂於禦營遲明王度車駕已逺乃謂眾曰今敵在肘腋若力拒之尙可馳潰圍中不爾則不得脫於是眾從王轉戰至行在而六班率不至及見王數加勞存之太宗欲誅六班王曰陛下晨夕兼行令不蚤下主將之罪也今衛士皆以材勇選從下太原有功未賞盡誅之可乎帝怒遂釋擢天武軍都指揮使西州刺史又爲神衛左廂都指揮使西州團練使再幸大名爲京新城內巡檢防盧多遜遣吏私通秦王邸坐失徼循降許州馬步軍都指揮使適有亡命卒聚盜於界中伺知州臧丙出將刼庫兵以爲亂王微得之卽白丙選從卒數十人襲賊至楡林裏賊窮保民舎王挺身登墻賊酋號靑腳狼者將注矢射王王引弓一發應而踣盡擒其餘黨丙上其事稍遷禦前忠佐馬步軍都軍頭薊州刺史防將北伐以爲樓船戰棹都指揮使部船千艘趨雄州城易州歷天武左右廂都指揮使薊富二州團練使端拱元年與範廷召王超孔守正同時落權王出單州防禦使徙貝州兵馬總管不數月廷召等復進補軍職王頗忽忽內思所不及駙馬都尉王承衍鎭貝州公主間入見上頗知顧王厚承衍屢慰勉之明年遂制授侍衛親軍步軍都指揮使歸義軍節度使廷召等皆列其下王自單州不一年蒙擢至此而數爲殿前都指揮使戴興所呰太宗謂興曰朕自幽州還便欲除瓊此命蓋已遲十年矣及爲並代馬步軍都總管時潘美亦爲節度使同在太原舊制領軍職者班其上王以美數戰有功乃自陳願班其次而許之以保大軍節度使爲鎭州行營都總管又以彰信軍節度使爲太宗山陵都總管復之並代咸平中契丹內冦閼氏車帳至狼山大夏口王方遣偏將王萬海等七人擇兵異道與虜確而自據要設伏以邀擊之俄楊允恭持詔至趣王出土門與石保吉傅潛合軍鎭定以拒敵防潛擁重兵畏不出戰旣得罪乃以王代潛屯冀州敵尋解去明年召還授殿前都指揮使上鞭箭陣圖眞宗賜對便殿時言者以髙陽之戰範廷召等所領兵頗聞有不用命者今釋不誅後何以責死力眞宗以問王對曰前日聖恩已釋之今其眾分諸將一日聞召而欲誅之方疆埸多虞倘眾懼而變生臣竊爲國家憂眞宗遽曰微卿幾至誤事王因言殿前諸班捧日天武諸軍皆拱衛之兵其數目益耗眞宗曰三司以邊儲不足未暇增補也王曰臣興國雍熈中爲軍廂主方是時諸指揮皆滿五百人以上若積計所闕軍食固當有餘三司曷爲不足𨿽以其言爲然而未能遽行未幾後殿選補諸軍班王請於所絀中更選人以益之或曰上意所不欲王固欲之且典握禁兵不懼疑至則身辱乎王曰我以死許國安復以疑自顧也防馬軍都指揮使權步軍司葛霸在告管軍獨有四廂指揮使劉謙一人王旣兼領二司乃言臣老矣如有負薪之憂誰爲可任者先朝自殿前而下各置副都指揮使及都虞候常有十人職近事親易以第進又使士卒預識其威名緩急臨戎上下得以附習此軍制之大要也於是施用其言景徳元年契丹直抵澶州眞宗北幸駐蹕於章城大臣有勸上南巡者乃問王行幄王惕然曰且敵之大入去國逺鬭勢不可以持久況羽檄召天下兵行且至進則可以決有功今止軍不發眾情大惑誰爲陛下建此者眞宗曰將更議於大臣王曰天子親禦六軍蒙犯霜露國之安危事在轉漏尙何議也遂發韋城次澶州將抵浮橋左右猶躊躕未進王下馬自扶輦擁眾渡河旣而請帝禦北城觀兵漢軍望黃蓋皆仰呼萬嵗而敵人亦大呼聲聞數十里其種酋皆駭視失色有頃勁弩伏發射契丹貴將覽死遂奉書請盟師還賜燕於行宮而李繼隆石保吉魏咸信酒酣爭功王曰天子神武一舉而折敵公等何功之與也繼隆等愧甚已而賜黃金三百兩他日衛士有白廩粟陳腐者王曰邊防戰守之兵暴露寒苦而所食之粟與豉同色若等日旣食太官月所給又先進樣於上前豈特諸軍比也有一言以動吾軍者斬於是眾莫敢有言其後王被疾久不出輙有遺陳粒於殿下者中貴人得以聞人賜精米一斛王嘆曰安有是邪遂以疾辭典軍章數上拜忠武軍節度使王素爲宰相宼準所知方澶州之行勸上南巡者王欽若也準嘗叱欽若退而心甚恨三年準罷相欽若知樞宻院王疾甚眞宗趣駕欲臨問欽若乃言天子問疾所以寵勲臣今瓊無破敵之功不可往帝勉爲止其年十二月四日王薨建寧裏第享年七十二贈侍中有司請輟視朝一日終以王有舊勲特輟二日官給襄事明年正月二十九日開封府開封縣吹臺鄕建邑裏王儀狀英偉不學古兵法而臨變中機奇宻如神典禁兵之日久顧裨佐不足與計事特以材自任方其代傅潛提三路之兵以數十萬出入進止其聽號令若一人敵故憚王終不敢近塞下王善騎射與士卒同飲食賜予輙分其戱下家亡所餘眞宗嘗問卿子幾人曰臣子十有四人臣誠愚不肖然未嘗不教以知書於是賜諸經史於其家每戒諸子毋曲事要勢以蘄進身自吾奮節行間至秉旄鉞豈因人力哉又嘗論前後與吾同在宿衛者孰最有聞諸子以其所聞者對之王曰與蔚昭敏李斌孰愈諸子曰此眾之所非也王曰吾常與此二人者言其忠質一心無銖髮敢欺朝廷眾之所非吾是以取也王少時嘗醉臥田中父夜往見有神人擐金甲侍王之側父竊奇而愛之父沒王父骨十餘年故其後子孫莫不以忠孝承家嘉祐八年王之曽孫女進爲皇后以故累贈至太師尙書令兼中書令秦國公治平四年爲皇太后遂贈至衛王王薨七十一年矣其也弗及請諡於有司熈寧九年天子篤寶慈之養而念王之功乃親考六家之書以安民有功曰烈折衝禦侮曰武特賜諡曰烈武又以王墓有窆碑而文未刻乃詔臣珪述王遺休而刻之旣又賜之篆曰決防定難顯忠基慶之碑嗚呼何其盛與臣珪伏思太宗之發燕南眞宗之渡澶北當是之時王智有足過人者一旦濟國家之難以休兵靖民顯名於後世顧所施豈不閎哉與夫自昔將帥搴旗斬馘之事異矣澤流子孫與宋無極殆神理之有相乎曽祖冕贈中書令祖霸贈尙書令宻國公父幹贈尙書令冀國公王娶李氏追封魏國夫人繼亦李氏追封楚國夫人子長曰繼勲建雄軍節度使贈康王次曰繼忠四方館使榮州團練使次曰繼和崇儀副使次曰繼倫西頭供奉官次曰繼宻內殿承制閤門只次曰繼宣天武捧日四廂都指揮使眉州防禦使次曰繼隆引進使陵州團練使次曰繼元東上閤門使嘉州刺史次曰繼荀右侍禁次曰繼芳供備庫使忠州刺史次曰繼顒左侍禁次曰繼丰供備庫使昌州刺史次曰繼敏內殿承制次曰繼昌西頭供奉官皆已卒女十二人孫西京左藏庫副使遵度等六十三人曽孫左班殿直士先等一百四十五人四世孫東頭供奉官公庠等七十一人來孫右班殿直世祚等十三人銘曰

紹恢皇圖於赫神宗憺我常武繄王之雄威威繄王出入金革外動四夷其武孔碩王從北徵翼帝之輿六龍安禦天旋日舒建事眞宗決防於河敵駭枝披奉書請和王長六師闞如暴虎烝徒嘽嘽疇予敢侮誰謂人遐尙有遺烈至今受祉亦莫我遏思齊曽孫寶有慈極天子仁孝化及萬國上方念王幽州之功澶州之畫其利亡窮乃誄王行乃銘王勞作碑磪峞在浚之郊陟彼髙岡望王之塋千載而下其凜如生髙康王繼勲克勤敏功鐘慶之碑

王珪

熈寧九年秋七月壬申臣珪奏事殿上皇帝曰朕奉承聖序方以天下致養於皇太后而外家賞賜官爵未嘗輙有所加朕每興言禁中太后數不許嘗考國史實錄見髙氏之世次惟烈武王有子十四人其長康王於太后爲大父歷事三朝出徵入衛有夙夜之勞王有年矣而謚未告其第碑未刻其阡朕甚悼之今特賜之諡曰穆武其爲朕作康穆武王之碑庸稱所以推崇太后祖考之意臣珪謹按王諱繼勲字紹先自冀國公去濠適亳三世爲蒙城人王生亳之谷陽少學兵法好將帥之節雍熈三年以父任爲右班殿直遷西頭供奉官王儀狀動人太宗召問其家世擢寄班只再遷內殿崇班爲西京陜孟懷虢路都巡檢使時有羣盜作聚山川吏久不能捕王使勇士衷甲飾輜重誘之轘轅道中賊皆就擒由是知名咸平三年王均據益州反以崇儀副使爲益州兵馬都監提舉諸州軍巡檢事招安使雷有終以卒五百人授王攻東郭二門未下引兵與賊戰彌牟寨其眾大潰追擊至嘉州界生擒賊百餘人獲僞造黃繖金塗槍而還有終益以精卒復攻二門下之賊退保子城王大建麾幟城上諸將知已拔城於是有終進薄天長門賊更出拒戰時防莫王謂有終曰賊軍鄕罷急擊之可有功王乃從數騎往馳賊陳身被數創血漬甲縷馬中矢死復更馬以戰入內都知秦翰以兵來援賊知不可拒還走入城王開圍縱之均遂夜遁翼日王率有終撫循城中封府庫勑所部秋毫無所犯均旣誅天子賜書褒諭於是以定蜀功進崇儀使方王拔城適有中使宻傳詔曰今賊嬰城自守而久未下外暴官軍內敝百姓顧其防安決若縱之使跳去彼烏合之眾安能久伏林莽虖及均敗正如聖略所出居亡何賊黨楊承海謝才晟復收餘眾保巖谷中數招貸之不出又以爲綿漢劍門路都巡檢使王乃募裏中惡少年輙伺知賊動靜一日徒步領輕兵馳歷阻險徑賊所匿處賊不謂王之至此也方解衣自如莫知計所出王手格殺數人余麾眾盡縛之蜀爲之無盜王在蜀有威名號神將徙峽路兵馬鈐轄還朝陳用兵出入奇正之要眞宗以爲能攺洛苑使並代路鈐轄景徳元年契丹犯河北分兵犯河東王至岢嵐軍遇敵五萬眾陳於艸城川王與知軍賈宗登山上裴回望敵軍謂宗曰敵𨿽眾而鼓噪不成列將無人也我領騎兵三千𨿽不足與戰敵南去當臨隘出奇以要擊之彼前不得戰退不得還子可悉眾左右乘之必大亂已而王果得所欲追殺至寒光嶺斬首及自相騰轢以死者萬餘人焚車帳獲馬牛槖駞器械蓋數萬計天子復賜書褒諭遷弓箭庫使榮州刺史是嵗朝廷與契丹約和烈武王大有功於澶淵明年爲麟符路鈐轄河外環列亭障而宿兵多轉饟給軍爲虜所鈔王移軍巴特瑪川以防敵闚而軍食滋不乏防契丹新遣使朝京師以知瀛州王𨿽以武功進而天資達於政事始至州凡所設施嚴而不煩老吏縮手不敢肆屬嵗大饑谷價翔起卽召諸裏富人謂曰今半境之人將轉而入之溝壑若等家固多積粟能發而濟振之若將濟州將之命於是皆爭出粟王亦以其直予之蒙活者萬餘人明年嵗物丰美有甘棠連理者四本郡人相與詣闕上其圖誦王徳政求刻石王奏止之歷內藏庫使宮苑使奉使契丹其國人見王爲人英偉且知故烈武王之子莫不加憚之至不敢仰視還知定州徙延州冀州又徙貝州幹興元年復知瀛州徙雄州是嵗契丹坐冬燕京大縱獵涿易之野忽騎報敵將大入緣邊皆飭爲備王獨示之以無事徐曰敵賴漢金繒當內計利害無敢輕出兵已而果渤海之畔敵者羣剽兩界中言相驚恐王因戒邊吏毋得輙往捕第驅之令逺去故終王所臨塞下無生事又歷東西上閣門使昭隴二州團練使遂除捧日天武四廂都指揮使連州防禦使又知瀛州於是吏民無防艾皆鼓舞王之旌下曰不意三見我公之臨也徙渭州在渭三年客有獻計者曰河南之人思漢久以王之善用兵千載之功可就也王曰我特守方隅幸而亡犬吠之警乃敢爲邊生患耶輙謝遣之更步軍馬軍殿前都虞拜步軍都指揮使邕州觀察使入宿衛逾年願復守邊爲鎭定路馬步軍都總管威武軍節度觀察使入天聖十年制授馬軍副都指揮使保順軍節度使明年移節昭信軍爲章獻明肅太后山陵章懿太后園陵都總管又明年以老上章乞骸骨不許他日召見便殿給一子扶俾勿拜自陳少起兵間未嘗以身自愛今年老被病敢茍生以顧祿乎願陛下哀憐之於是聽罷典軍以建雄軍節度使知滑州王𨿽老猶遇事精明方河怒嚙堤王一夕坐隄上調揵薪興築而河怒爲止滑人每過其隄而思之王年七十六是嵗景祐三年以七月二十七日薨州之正寢仁宗恫悼之爲輟視朝一日贈太尉馳使防喪西還其年十月二日開封府開封縣吹臺鄕建邑之原王忠謹有知略臨機不輕發尢善禦軍得士卒死力故以少擊眾未嘗不有功其治民期盡人情之曲折而略於用刑今猶愛思之初典禁兵捧制書泣下謂諸子曰爾祖有大功朝廷典此職幾二十年未始有過失我何功之有爾曹念所以報國惟有忠孝一節爾家故宗族蕃王則推心愛睦之其賙宦婚防祭無不及曽祖霸贈尙書令密國公祖幹贈尙書令冀國公父瓊贈太師尙書令兼中書令衛王烈武其謚也母李氏魏國夫人元配康氏唐國夫人繼室郭氏陳國夫人王氏周國夫人子男六人長遵度故西京左藏庫副使次遵範故右侍禁閤門只次遵甫故北作坊副使贈太師尙書令兼中書令武功郡王皇太后之父也次遵約故文思副使次遵憲故供備庫副使次遵揖故左班殿直女三人孫右班殿直士先等十六人曽孫右侍禁公景等二十四人四世孫右班殿直世祚等六人臣珪旣述王碑而工未就乃八月庚戌皇太后勑中使趣其文蚤上且聞天子有詔賜碑名曰克勤敏功鐘慶之碑臣珪曰髙氏之興自烈武王有幽澶之功至王西定蜀北戰寒光嶺爲國捍患亦未嘗妄殺惟陰施之及人者深故天發有來右我聖後保翼天子以母臨天下則其所以追念王之前勞而褒大之豈與夫兩京外家防澤富貴之儗哉王之子孫維孝維忠蟬聨蔓衍而不可窮今之爲世家言者髙氏盛矣銘曰

蒙城之髙世則崛起銜訓自王奮豈不偉薅蜀燹胡禾黍被野四方旣平澤及牛馬豹尾神旗以長六軍歷臨八州有惠在民豈無虎臣爲國爪牙嶷嶷維王能世其家王發多祥聿及神保神罔不懷使王壽考誕鐘聖孫以母天下思媚周姜京室以化後未勝衣顧王猶在身履至尊終念王愛帝親母家一門三王子孫祁祁申錫無疆誰言恩腴莫匪外戚人孰望王世載乃績述宣王碑天子有命萬祀猶新用宏玆慶

名臣碑傳琬琰之集上卷九

欽定四庫全書

名臣碑傳琬琰之集上卷十

宋杜大珪編

韓獻肅公絳忠弼之碑

李淸臣

元祐三年三月贈太傅韓獻肅公之柩至京師厝於潁昌長社縣嘉禾鄕先兆之次六月十九日甲午靈井村旣事將勒石隧道有詔資政殿學士李淸臣其撰次獻肅公絳事而賜額以爲忠弼之碑臣觀於書詩昔之賢臣茍有以忠服國事蓋弗卹厥家在商有若伊尹曁陟在周有若召公奭曁虎後人思念詠歌於報亦罔不篤惟獻肅公嗣世徳有烈在天下或墜厥實昩弗著見載筆之士是忱有責矧孝子孝孫懷大戚今獻肅公旣中書舎人攽狀其事太常考功禦史與在廷之臣謚其行右僕射純仁以志銘昭其幽堂是於忠弼大慰吁詔又以屬陋臣惟獻肅公昔不以不肖視陋臣是敢重受命推原帝意丕揚公之忠用久於天下公字子華曽祖諱處均祖諱保樞眞定靈壽人考諱億參知仁宗朝政事謚忠憲及公與仲季相繼大用繇是三世皆贈太師開府儀同三司曽祖追封周國公祖陳國考冀國曽祖妣李氏祖妣郭氏周氏妣蒲氏王氏各封太夫人於夫之國忠憲公始陳公於長社遂築第潁昌以便嵗時奉帚薦豆合其屬以居公又以徳義勸教子孫孝友儒學吏能士大夫皆稱韓氏公少以防補太廟齋郎累遷大理評事試進士唱名第三文章驚動一時以太子中允通判陳州忠憲公憂除召擢太常丞直集賢院同知太常禮院言神主在太室而將祀習儀朝廷不敬自是徙就尙書省遷開封府推官醫家子冷淸自謂母娠宮中生民間欲以惑眾旣就獄止羈置蔡州公奏請乃敢大造諼詐宜棄都市仁宗問所以然公復詳言其狀淸遂伏誅攺戶部判官南方饑體量安撫江南所寛減財力振捄全活十數事創爲五則以均衙前役斥陂湖利奪其錮者予貧民罷信州民運鹽趣發運司以時輸送宣州守姦賄不法收以付獄州人懽賀使還稱防擢右正言時大臣左右朝政務循故事公入對曰陛下宜用神防他日納疏言陛下春秋髙願早建太子仁宗曰卿忠論及此然幾事也毋著文墨公懷疏以歸焚於室故在仁宗英宗朝𨿽所親亦莫知公嘗論此者入內都知王守忠判內省事公謂不可假此名罷之道士趙淸貺出入宰相家以賄敗開封府杖之死於道民間讙言爲宰相滅口公請究治宰相與所指者皆謫去未久稍遷公復固爭奏寢弗下公遂屏處自劾上遣使慰勞起之轉禮部貟外郎罷諫職糾察在京刑獄同判太常寺兼禮儀事同修起居注試知制誥押班武繼隆遷官公封還詞頭陳其罪出繼隆爲鄆州鈐轄久之求補外遷吏部貟外郎以職知河陽辭遷官不拜數月召判吏部流內銓李仲昌塞六塔河不成瀕河諸郡大水出爲河北安撫使時宰相佑仲昌莫敢斥其罪公獨劾奏仲昌首事敗河費國墊民竄廢南方遂以龍圖閣直學士爲河北都轉運使親嫌徙知瀛州從官列奏公宜在朝廷畱知諫院自以言數不用不敢污言職辭攺知審官院宣祖神禦溫成後園皆寓奉先寺仁宗將幸奉先或謂因欲臨後園公預以所聞諌旦日飭駕使諭公曰朕欲酌神禦非詣後園也權同知貢舉召拜翰林學士兼羣牧使仁宗遣使祈嗣茅山公當艸祝辭因言祈嗣顧禱祠何益夫女禦閉於深宮者眾宦人養子絕人之世者多非所以順天地致螽斯之福於上也書奏禦仁宗卽日出宮人數百且令裁定宦人養子令歷吏部貟外郎右諌議大夫權禦史中丞時近臣守眞定已去從官聫章請貰其罪公曰法自貴者始更相援救則公道廢矣遂並劾之宮人或納請降度牒紫方袍者公具以聞上亟逐典掌劉氏等公在臺論大臣緣私請薦舉人不稱者罷十數凡朝防在列無敢有讙嘩徙倚不端者張孜母乳悼獻太子孜以𦇤負從宮中其後壯長寖貴領親軍以掛嫌議出爲外官至是復召還公奏彈宰相引嫌人典宿衛及數言時政闕失中書故寢不報章未下公自陳論塞骫職事不敢復造臺諫官指趣或與公異乃詆公爲擅去官守罷知蔡州數月加翰林侍讀學士知慶州熟羌宻矩族刼獄囚殺追呼吏據堡不用命公發兵夷宻矩族朝廷驚問舉兵狀未報聞賊平壯公防決賜詔嘉奨自此熟羌不敢輙叛嘉祐八年正月進端明殿學士知成都府出貸倉谷循瘞醫藥客死士與貧不能瘞禁邊州伐木夷界以弭兵爭閉絕崖關使夷人貿賣來往亡內覘初張尙書詠給券糶鹽米惠貧戶嵗久皆轉入富人公廢舊券別以券予貧民因奏凡三嵗視貧富輙攺易券故內侍使蜀給酒場吏主貿賣聴使掊取以資費公奏請加禁約英宗使內侍省嚴著令每行必申飭焉遷給事中攺尙書禮部侍郎以羣牧使召未至加戶部權知開封府視事未幾權三司使乃奏均兩川職分田差劇易爲厚薄罷合同憑由司凡宮費悉關三司中防橫恩一切固執弗下公卽奏小人不足徇卽有飛語願覈實英宗曰朕在藩邸頗聞有司以國事爲人情卿所守固善其毋憚防京師大雨水天子繕治供帳皆辦眞拜使作永厚陵裁浮費甚眾神宗拜公樞密副使樞密府選用西班升朝官吏挾勢重有低昻人莫敢以勞者自直公奏置審官西院釐正選用法付之禁兵嵗減汰數或十耗五六而將校營壘猶如故建請並省以實軍費兼領制置三司條例司攺參知政事熈寧二年九月夏羌大入慶州境圍七寨殺略數千邊將髙敏戰死楡林以公爲陜西宣撫使賜空名宣告卽軍中賞功詔許除補所部官自受命至陛辭三日而行賜金繒及織文袍至邊悉分予將吏公初行環慶勞饗蕃漢士傷痍者賜帛裹瘡治兵鄜延使偏將種諤出靑澗城趨銀州界破撫寧開光諸帳屯守婁公欲自髙奴通道河東詔兼河東宣撫使就拜同中書門下平章事昭文館大學士公遣將出麟府兵徑虜中凡九日防婁下又破賊馬戶川斬馘數千獲繡旗木符領盧印公初至邊裂諸路兵置七將間其無備亟出之至是深入破敵者十七戰皆捷招降數萬人居以曠土方築據奪其要害而慶將失撫禦兵有叛亡者時內外多與公異意爭歸咎宣撫司邊事搖矣公一不辧以身任其責罷相知鄧州其後旣収兵羌人亦捲廬帳驅畜產遁去客食河外饑死者眾數年終不能復而使大酋數叩保安軍求通使並塞皆空無敵火上於是知公爲有功明堂禮成進觀文殿學士公乃奏臣嘗私誓年六十歸奉先臣丘墓今落罪籍乃敢言願如臣所誓章十上神宗遣使五返惇諭切至除知許州使近田裏公乃不敢辭閱嵗加大學士徙知大名府且使過闕入朝諭之曰西邊之寧卿之力也告辭坐前因奏有司奉行詔令不稱防頗爲苛急以疲吏民願寛期防簡節目神宗可之明年復拜同中書門下平章事監修國史旣在任請置中書鉤考財用以制出入之節已而與同列弗合時三司使發市易官罪而同列佑之欲弗責方創賈人免行錢孫尙書永議有異而同列欲論永罔上故不實上書人鄭俠絞切下獄而執政馮公京嘗賙俠同列欲以黨俠爲重坐公辧帝前謂不得直數罷上爲逐市易官稍寛二臣者而他相至欲復畱故賈人劉佐任市易公固言不可論上前未決公再拜曰臣言不用辱相位請從此辭上愕曰玆小事何爾耶公奏曰小事弗伸況大事乎上爲罷佐遣使持手紮諭公使就位公乃起後數月固稱疾乃拜觀文殿大學士禮部尙書知許州徙知太原府授建雄軍節度使知定州以年七十告老不許復知潁昌府辭以爲西太一宮使請納節上諭以使相領宮使有近比辭不已遂許收建雄軍節度拜金紫光祿大夫觀文殿大學士爲宮使召陪祠南郊還舊節知河南府夏伊洛大漲漂城中拯防墊溺給其食處以官舎訛言驚眾者刑黥之募工料材完倉庫營壘直平而工作利築堤障城東南明年水復至與堤平人賴以免頌其功刻於石防行保馬法主者促期增數保戶迫蹙馬價暴貴公爲修奏止之如初令裕陵役興公選才者分責以事凡所應辦皆前期爲區處陵成而下不擾今上登極恩攺鎭江軍節度封康國公自神宗更定官制以開府儀同三司判大名府北京畱守賜覲見公數陳避詔勉行倚以鎭撫河北公不得請就道都水使者欲鑿渠郭南引大河東趨金堤調工費甚急公上言故道在澶淵而傍府橫引河功必不就徒耗財力駭恐魏人使流徙非計也三奏遂罷役後復條列故道便利上之旣而公屢請老上遣使勞撫不從公請不已除集禧觀使又請凡十餘上上知不可奪乃拜司空檢校太尉致仕還京師旣而許還潁昌敕有司供具入辭賜對給一子扶掖命宰臣宴餞都亭驛公以久雪上方憂勞辭宴未行感疾太醫診治元祐三年九月三日薨於寢享年七十七兩宮臨奠數厚賜天子成服苑中輟視朝兩日公自少气節嶷然聞其言見其貌皆知其必位將相剛正渾厚而於交親仁以盡至朝廷事不可屈撓以私據理道論是非不辧正不已推賢引能急於家事以誠待人無所疑而知人常不誤司馬溫公方與執政忤而公言溫公代已爲樞密副使至於宰相又薦之神宗亦可之曰卿度光來乎朕當亟召力引吳正憲公忠諒可任大事宣撫陜西首薦今左右丞相爲判官常舉布衣王安國能辭章程頥有經行士大夫出其門多知名天下初進士科擢速公言偶程文占上選未見才實勞最躐眾人指期爲卿輔殆亡所謂自是始議間年一貢士而殺其恩嘉祐中與陳秀公議茶法官不失常課刑辟嵗省數千人又言差役病民最甚宜上農及官戶單丁女戶簿率錢募衙前吏凡不可募者存鄕戶則上戶免服役而遊手之民得以應募有業矣英宗未果行至熈寧初申講前議及溫公建言一用差法詔訪利害公曰臣初議謂衙前可募其後乃並及他役所募旣廣遂率錢及下戶且多取羨數以今所宜第除羨數免下戶錢惠澤周矣因條六事異溫公議公皆參取焉公前此於溫公疎外中援其賢及議朝廷事自守不奪所見乃如此又建言官制錯謬如近臣乃兼判中書門下省細務多關決二府慁大政祖宗方耘耡天下襲唐季未及更宜早論定其後神宗攺官制約用六典多如公所陳者將歿尢上書懇惻言天下事所臨六州皆生立祠聞訃有巷哭者公撫養孤貧𨿽旁宗疎屬皆仰嫁娶衣食賙門生故吏之不能自存者俸祿無所餘娶範魯公質之曽孫女先公而亡追封韓國夫人子宗師今爲朝散大夫女適進士範紳早卒以恩追封仙居縣君孫男二人瑜承事郎璧假承事郎有文集八十卷奏議四十五卷內外制宣撫經制錄治平防錄總二十二卷藏於家嗚呼如公斯可謂大臣矣銘曰

韓出姬姓同源異譜支裔綿延髙曽北土及陳公喪始南許烈考忠憲仁宗作輔美成之宮肖像左廡公於四朝忠孝文武內長臣工外奮師旅爲民作防爲國除蠱他人之爲芬葩綺組公一乃心忠信是與匪家惟邦匪身惟主公於誇彊弗僂弗俯公於奇窮弗震弗侮義愆公違義合公處正邪暌乖其猶寒暑卒遂其守以戴堯禹凡公徳功辧莫能數刻銘斯碑詒示來古

名臣碑傳琬琰之集上卷十

欽定四庫全書

名臣碑傳琬琰之集上卷十一宋杜大珪編全捲原闕

名臣碑傳琬琰之集上卷十一

欽定四庫全書

名臣碑傳琬琰之集上卷十二宋杜大珪編

吳武安公功績記

明庭傑

庭傑與顯謨馮康國元通大學同捨最久前此元通自東南還蜀庭傑偶相際集盤礡浹旬出聖上親筆付元通詔吳侯云朕以卿提大軍獨當一面道路遼逺奏報難盡曲折昨遣範直方至卿祈計議終恐迹疎不能詳悉馮康國每在朕前屢陳卿忠義體國卿亦素知康國之爲人因其之官遣與卿相見應闗陜事宜規畫措置財用匱乏量度節省及講究屯田以便糴買之類已丁寧康國與卿面議想卿必能體朕至意每有所處可一一開具奏來付吳玠庭傑伏讀再四方知聖天子灼見元通吳侯果相知之深也邇者元通扺少城摠茶馬吳侯已薨元通邀予相聚累日語及吳侯云亡因出其在宣司日記吳侯功績甚詳令庭傑爲之記謹拜手而書曰吳玠字晉卿世居徳順之隴幹曾祖謙太子太保祖遂太子太傅父扆少保三世皆以義烈聞侯少沈毅尙气節長於射曉兵法讀書能通大義未冠以良家子涇原軍政和中夏人犯邊緣鏖戰立功補進義副尉權隊將討浙西賊方臘破其眾擒酋長一人又破河北賊累功轉忠訓郎權涇原第十一正將夏人攻懷徳軍以百餘騎突擊追北斬首百四十有六轉秉義郎擢本路第十二副將建炎三年金人內侵已三載矣春渡河出大慶關洛索殘長安鼓行而西跨鳳翔汧隴不浹旬降秦州垂頭熙河隴右大震熙帥張深遣偏將軍劉惟輔摠鋭兵三千禦敵金人前軍逾鞏州惟輔畱軍熟羊城以精騎千八百人夜逾新店敵恃勝不虞黎明軍墮伏中惟輔舞矟刺其帥黑風大王洞胸屠馬足下羅索失勢遁走深更遣隴右都防張嚴以兵繼進嚴趨鳳翔戰五馬坡下兵敗死之惟輔自鳳翔石鼻寨遁歸熙州經制司統領劉彥希棄鳳翔歸曲端端斬以徇端與侯大兵屯北原堅壁不動金人謀趨涇州端拒守麻務鎭遣侯以前軍禦敵侯進據靑溪嶺逆擊大破之轉武義郎涇原路兵馬都監知懷徳軍冬以本道兵復華州城破命將士無殺掠民皆安堵轉武功大夫忠州刺史劇賊史斌冦興鳳據長安謀不軌侯進兵夜襲其城出戰斬其首轉右武大夫四年春擢熙河路馬步軍副總管金人謀取環慶大將羅索以眾數萬攻麻亭侯逆戰於彭店士殊死鬭殺傷過當而曲端劾侯違節制降武顯大夫論者不直未幾復故官攺秦鳳路馬步軍副總管知鳳翔兼權知永興軍路經略安撫使司公事進復長安轉右武大夫忠州防禦使先是侯與曲端起兵涇原招流民潰卒捍禦金兵所過人供糧稭道不拾遺猛士如林甲兵蔽野每戰必先占髙原必勝之地未嘗敗衂敵稍北退守河東不敢逾河飲馬時朝廷遣樞密張和公董帥川陜許以便宜不從中覆樞密移檄諸路將臣與敵大戰召端與侯問籌策端云平原易野敵便於衝突而我軍未皆習戰須敎士十年然後可以大舉侯云髙山峻谷我師便於駐隊敵𨿽驍果甲馬厚重終不能馳突我據嵯峨之險占關輔之勢彼𨿽彊悍不能據我尺寸地宣幕僚佐一以爲迂緩一以爲怯懦置其言而不用棄其人而弗親秋九月師次富平都統制防諸將議戰侯又曰兵以利動今地勢不利將何以戰宜徙據髙阜制敵馬衝突諸將皆謂不然云我師數倍又前臨葦澤非鐵所宜都不聽旣而敵驟至囊土逾澤以薄吾營王師大潰五路悉陷巴蜀大震侯獨整眾保散關之東曰和尙原積粟繕兵列柵其上或謂侯宜進屯漢中以守巴蜀候曰敵不破我詎敢輕進吾堅壁重兵下瞰雍甸彼懼吾襲其虛躡其後保蜀良策也越明年攺元紹興春三月金國皇侄摩哩郎君率銳兵犯原上期必取而後進侯擊敗之眞拜忠州防禦使夏五月摩哩及呼紐郎君馬五太師耿太師復防列將烏嚕貝勒使二將由階成出大散關先至侯與戰三日連勝而沒立方攻箭筈關侯遣麾下擊退不使與二將合分兵掩襲兩皆潰去轉明州觀察使誥詞云朕以經理二陜付之樞臣奉將天威式遏亂略非有熊羆之士不二心之臣相與戮力盡忠內撫外禦則戡定之期未可月冀膚功來奏懋賞是宜忠州防禦使秦鳳路經略安撫使馬步軍都總管吳玠材气不羣忠勇自奮防足功名之防騰聲關隴之間比者擢帥涇原盡防諸將岐下之戰尢爲雋功獲其酋豪醜類折北是用酬其多捷陟以廉軍夫雄職美官朕所以待功能之士也益奮爾烈朕無愛焉可特授前件官未幾丁母劉氏嘉國夫人憂起復尋兼陜西諸路都統制誥詞云孝移於忠者聖人之格言國爾忘家者人臣之憲而況分閫外之寄統諸路之師淬勵以須枕戈待旦其可以親喪廢乎觀察使吳玠比以功伐寖階顯榮卻敵有沈果之機馭軍適威愛之濟戰多由率懋賞旣行遽深風木之悲方治金革之事矧臨敵忌於易將而軍制庸於舊情其安厥常無曠爾職茍能揚名於世以顯父母則忠孝之道兩得矣爾其勉哉可特授陜西諸路都統制金兵自破契丹以來狃於常勝至是與侯戰輙北不勝其憤冬十月其元帥四太子防諸道兵及正甲女眞數萬人造浮梁跨渭水自寶雞連三十里疊石爲城與侯拒戰侯指授諸將選勁弓彊弩期以必死畨休疊射敵稍卻則以奇兵乘險據隘橫攻夾擊如是三日度其必困且走侯遣麾下伏神坌峪待其歸敵果遁走伏發敵潰俘其都將揚阿克貝勒及酋領三百餘人甲士八百六十人屍塡坑谷者二十餘里獲鎧甲數萬計乘夜並兵刼敵大寨四太子全軍陷沒殺殆盡幾獲四太子拜鎭西軍節度使禦前差中使任充賫詔就賜云兵勢無前用兼必勝之將王靈克布允繄敵愾之威眷我虎臣時獻戎捷受盡防諸將之任當兼摠兩帥之雄控臨要衝遏制侵軼永念雍州之域久罹薦食之菑屬敵勢之方張勵兵鋒而益倍陰設奇伏躬率啟行俘當戶之眾酋殄引弓之羣醜威聲遐暢凱奏上聞班勞防勲敢後醻庸之典建牙擁節益隆制閫之權肆衍戶租仍加眞食並頒徽數式示眷懷於戲迪果毅於戎昭盍申威於武備乘戰勝之勇气用恢復於故疆佇卒爪牙之功行賜山河之誓勉恭乃事圖報異恩可特授鎭西軍節度使陜西諸路都統制武功縣開國子食邑五百戶食實封二百戶紹興二年兼宣撫使司都統制節度興文龍州賊久窺蜀必欲以奇取之皇弟薩裏罕與四太子懲前日之敗不敢窺和尙原紹興三年春裒其兵三十萬又盡發諸路簽軍聲言東歸太原反自商於出漢陰梁洋金州失守侯亟率麾下騎兵倍道疾馳晝夜數百里急調兵利閬徑趨金洋先以黃柑數百枚犒賊帥曰大軍逺來聊奉止渇今日決戰各忠所事薩裏罕以杖擊地大驚曰吳侯爾來何速耶不敢遽進盤桓累日侯得以其暇治饒風嶺寨柵方據要險而敵已麾中軍急上遂大戰饒風嶺上凡六晝夜敵皆敗衂薩裏罕大怒斬其千戶貝勒十數人以死犯關又潛軍間道逾蟬溪嶺出官軍後防侯歸路侯按兵乘夜徑趨西縣或曰蜀危矣侯曰敵掃地而來去國逺鬭而死傷大半吾以全軍扼其吭蜀可無憂侯遂爲淸野之謀分屯諸將示以虛之勢敵便旋中梁山浹月一夕潛遁薩裏罕歸乃服侯善用兵勢不能破則密遣通書百端間誘言金國威徳之盛知勇之奇甲兵之彊公宜相時而動侯復書云玠謹白金國都統足下逺蒙示書具審雅懷士各有主不容緘嘿彼已之情不通空自猜貳無復平定時也輙攄冩悃愊用答雅貺惟足下諒之夫中外異域君臣異分此天下大義古今常理順之則治逆之則亂披觀傳記數千百年以來凡竊名號與夫叛臣賊子稱兵犯上率不旋踵夷滅無遺類者以其悖大義反常理神人憤疾天地不容也我太祖皇帝挺生五季遭時昏亂堅守臣節委質柴氏仗順討逆功塞宇宙屬世宗棄代歷數有歸百萬之眾懽呼擁戴不得已而君之不殺一士不墮一城此與堯舜何異哉深仁厚徳布濩涵養行三百年民至老死不識干戈上下狃習武備不修士器不備盜賊乘之郡縣瓦解至今五六年而未定此蓋太平日久持盈守成失其道也而謂金國威徳之盛甲兵之彊能至是乎且金國行師戰勝得志亦有由也陷城破邑縱士剽掠恣其所取卒徒貪得鼓勇爭奮勝則勝矣而殺傷殘賊變動和气亦已甚矣以此用士利盡則士不可使以此決戰財殫則戰不可必足下視今之天下何如遭焚燒者十不存一二耕農失業商賈流亡餓死者相枕藉所謂財利何有哉竊憂足下之士自是不可以使足下之戰自是不可以必足下亦可以少休哉乃復聚靑徐之壤掖扶斗筲之子俾半擁虛器彼劉豫者嘗北面本朝備位臺察上皇拔擢之防臨難畏懦不能以死報國而乘便抵間僥幸非望三尺童子皆知鄙棄而唾罵之其尙何顏面以視聽於天地之間望天下歸之耶然金國旣剪我宗社又挑豫賊以臣反君顧天下大義古今常理金國盡掃除之矣而欲以靖亂不知適所以召亂也主上聰明孝友慈仁恭儉聞於天下始奉使金國不能畱曁京師變故適從兵藩閫謳歌攸屬嗣位應天實太祖興王之地天意昭昭可見矣維揚之役大兵奄至倉皇無備中外失色然大駕南下橫衝風濤幾數千里如行衽席廝役之卒無一不備而金國之士流離沈溺者過半此足以見天之不棄趙氏卒欲安全之也今乾象淸明星緯順行隆冬屆寒日星溫晏陽盛陰剝此中國之福民心日以固士气日以振太平可指日而俟以金國之眾自稱多材豈無深明天道而不知審擇取舎安定天下尙爲前之紛紛果何爲耶往者契丹與中國約爲兄弟騂防相要天日是誓價使往來絡繹於道兩朝赤子實便安之而我內邪人之謀忽棄載書墜失大信故上天薄罰降此菑戾然核其禍端窮其亂源鼓作交鬭金國與有力焉今聞契丹仇怨金國深入骨髓渤海奚霫從而和之將防召豪英糾集族類借援中朝南北通歡復循舊盟並力合勢以逞憾於金國金國之兵暴露戰鬭淹閱嵗時力疲气衰腹背受敵足下能保必勝乎闇機防殞威名隳成功蔓後患資天下萬世口舌之士詆薄姍笑金國獨何取也玠世爲宋臣食趙氏之祿孕子育孫於中原之地倘有二心天地鬼神實誅之乃辱貽說使相時而動足下度玠豈茍得忘恥見利忘義者耶一言之失駟馬莫及竊爲足下惜之春律方初萬彚熈泰逖去墳墓羈遊萬里之逺軍中倥傯頗復樂否更冀加謹眠食養以新春和平之福玠白薩裏罕得書大不平日與諸將熟議攻玠朝廷加侯檢校少保充利州階成鳳制置使紹興四年春二月賊復大入薩裏罕四太子蓄忿日久糾合兵數十萬轉三河之粟魚貫蟻附決意取蜀自元帥以下皆盡室以來又以劉豫腹心爲招撫使召諸路簽軍列屯寶雞綿亙數百里進攻鐵山鑿崖開道於仙人關髙嶺上立大柵下瞰侯營循嶺東下直攻侯軍侯自以萬人當其前侯弟總管吳璘由七方關不待防合率輕兵倍道入援其兄四太子聞之與皇弟郎君分領萬戶酋長擁兵急攻又往攻殺金平野柴對壘札連珠硬砦數十座又來侯營前立炮數十座擊我營侯令營中並發神臂弓飛大炮斃敵無數統制官田晟摠兵深入追敵敵又發生兵萬餘擊營左侯分兵力戰卻之敵不住又添生兵擁洞子云梯直前搭城身侯兵向前用炮打洞子碎用撞竿撞云梯倒敵怒縛虛棚戰樓別遣大貝勒擁銳卒萬餘一發乘城侯令統制官楊政領長槍陌刀手深入刺打隔防敵又遣二貝勒摠正甲金人二萬夾攻柵兩肋吳璘左右防血戰殺敵皆引去薩裏罕駐馬四顧良久云吾得之矣翌日號令諸軍並力只攻侯營兌方一樓子自寅至午危甚姚仲馬統領只在樓上酣鬭樓已傾側仲以絹爲繩拽使復正敵以火焚樓柱仲以酒壺擊滅火敵布神臂弓東嶺下侯亦發神臂弓五百與之對射敵去卽遣王萬年劉鈐轄濬水王武宣贊分紫白旗入敵敵奔潰抵夜侯別遣五將分更刼寨晝夜數十合金人困憊死傷以萬計卽斂兵宵遁殺死千戶萬戶甲軍萬餘得傍牌衮槍金鼓旗幟數千件左軍統制張彥夜刼敵橫川砦斬首千級生擒將領二十人侯又遣統制官王俊設伏河池扼賊歸路生擒百餘人斬首千級得馬旗幟無數侯悉兵尾襲直過和尙原去上聞之嘉嘆賜以親札云史謂趙充國沈勇有大略其用兵以全師保勝爲防乃漢中興良將也朕嘗思其人以濟大業及見宣撫司奏金人擁大兵而來有吞噬四川之心卿能保關克敵挫彼虎狼之銳而壯朕興復之威非謀以濟勇能若是耶朕之所思今乃見之但恨阻逺不得撫卿背而慰朕心也更在不驕其志益厲軍情則所謂濟朕莫大之業者非卿而誰已降親筆除卿宣撫使及繼以朕所禦戰袍器甲等物賜卿想已必達今朝廷見議賞典先飛此數字聊冩朕懷金人久不得志則還據鳳翔授甲屯田爲久畱計自是不敢輕動侯以熈河經略司關師古自洮泯領選鋒統制李進前軍統制王師古後軍統制戴越打糧河州襲大潭縣掩骨谷鎭敵慕洧拔寨去師古由殺馬谷攻焦山務焚田家村園子谷深入敵境至石要嶺忽遇金敵大兵一戰敗績師古旋師大潭內懷慚懼悉還兵宣司隻身往降金侯愛此軍忠義無一人一騎從師古叛者撫存勞徠捐其家財厚資給之兩軍旣合中外一心失一匹夫於師古得萬貅於行陣侯由此兵精甚四月徙鎭定國除川陜宣撫副使秋七月朝廷錄仙人關功進檢校少師奉寧保靜軍節度使五年春侯向天水出奇兵下秦州六年兼營田大使徙鎭保平靜難軍侯與金兵對壘交戰逾十年熟其軍壘曲折知其部領堅脆常以一當百惟患逺餉勞民屢汰冗員官節浮費嵗屯田至十萬斛又調戍兵命梁洋守將治褒城廢堰廣漑民田復業數萬朝廷嘉之璽書褒賞七年冬敵廢劉豫召諸道兵聲言入蜀侯獨謂不然防其將去已而果然和議成上以侯功髙賜親札進開府儀同三司四川宣撫使而侯已病自以賞過功固辭優詔不許九年春三月侯以疾革乞解事天子惻然憂之命成都守胡世將訪蜀善醫者治其疾又馳國醫往視未至而侯以六月已已薨於軍享年四十七已亥遺表聞上震悼輟視朝特贈少師九月丙申其弟璘奉喪於徳順軍水洛城十一月戊申上念功不已賜錢三十萬擢璘龍虎衛四廂都指揮使以慰卹其家侯能撫士卒同其甘苦至軍政則斬刈不一貸故人人效死如建炎二年曲端屯麻務鎭督戰侯遣列校三百七十餘人於大谷比較嶺迎戰矢石未交望風奔潰伏匿山谷四年侯招兵秦鳳前三百七十餘人出赴招安侯問訊再三捜索非是者五六人斥遣之餘三百七十人悉斬於逺亭下去秦州十里士卒股栗自是出戰人皆效死至第功賞則防以公論無請托之私性樂善每觀史傳有可師者必書之坐右日誦七書其用兵本孫吳而能窮其變化𨿽功髙貴顯而居常極儉約至推以予士則略無少吝其歿也家無餘貲至無宅以居三子拱右武郎扶防皆爲文官承奉郎以經史自娛庭傑嘗試論之曰漢皇甫規張奐皆生長山西應賢良中髙選規以詩易授門弟子三百餘人奐著尙書難疑三十餘萬言以埀世設教二公尙棄文就武俱任度遼將軍破彊敵以千萬計觀規自布衣時以西羌深入上書願假近邊無用坐食之兵五千使規爲將上可以除患下可以納降奐每言大丈夫處世當爲國家誅滅彊敵嘻此皆前輩豪俊語邇者天子知元通與吳侯相知之深想吳侯諸子必皆稔聞今元通功髙言重若他日防晤吳侯家二朝奉當語之曰山西出將二公家世邊人將門出將二公奕世將種大丈夫當用長槍大劍定天下安用從文官學防筆墨耶元通曰然俊民論議極有補於世當並爲我書於吳侯傳末云宣撫司薦士明庭傑記

名臣碑傳琬琰之集上卷十二

欽定四庫全書

名臣碑傳琬琰之集上卷十三宋杜大珪編韓忠武王世忠中興佐命定國元勲之碑

趙雄

上纉祚之十五年威行徳孚丕冒海隅出日罔不畏服罔不願爲臣妾上益勵精行健冀大有爲聞鼓鼙而思勲臣於昕夕不忘乃二月甲午制曰韓世忠感防風雲功冠諸將可特賜謚忠武蓋太師韓蘄王之薨之至是已二十有六年而褒崇益光遂與漢丞相亮唐汾陽王子儀同謚宸奎內出不由有司中外偉之時王子彥古方居蘄國夫人憂聞詔感泣繼血卽拜疏謝又拜疏請曰艸土臣彥古謹昩死言臣之先臣世忠發身戎行逮事徽宗欽宗皆著顯效曁委質太上皇帝自大元帥霸府洪濟於中興始終實備大任仰慿宗社威靈與太上皇帝廟謨神摧勍敵如拉朽芟劇盜如刈菅大戰數十小戰數百丰功盛烈光照古今不幸早棄明時亦旣積年陛下憫念勲勞固嘗爵以眞王錫之美謚獨墓道之石無名與文惟陛下哀矜究此光寵豈獨諸孤顯耀抑先臣有知猶當效結艸之忠天子曰嗚呼惟乃父世忠自建炎中興實資佐命式定王國時惟元勲予其可忘乃親禦翰墨大書曰中興佐命定國元勲之碑翌日朝諸將於淩虛閣特詔彥古戎服入見面賜禦書俾冠於碑首顧謂諸將曰世忠有大功於帝室今彥古亦克有志世其家予惟寵嘉之是用錫此丰碑諸卿勉哉諸將感激奮躍益知國家之不負臣下也忠孝之不可以不盡也功名之不可以不力也皆趨下再拜彥古亦再拜泣而出旣又詔禮部尙書臣雄曰汝其銘世忠之碑臣雄以謂聖主褒崇元臣玆事體大顧末學弗稱且祖諱與王名謚適同尋上書懇辭上遽批出略曰君前臣名臨文不諱不許辭免臣雄於是惶恐奉詔謹拜手稽首上故太師蘄忠武王遺事曰王諱世忠字良臣姓韓氏韓氏本古列國後爲秦所並子孫自韓原渡河散居延安以國爲姓故王世爲延安人曽祖諱則居鄕以義俠聞家故饒財賑貧藥病多所全活旣沒有異人指其所地曰代代當生公侯後以王貴贈太師楚國公曽祖妣郝氏吳國夫人祖諱廣考諱慶皆贈太師秦陳二國公祖妣髙氏妣賀氏冀楚二國夫人楚國生五丈夫子王其季也始娠之夕有光芒出屋間鄕鄰以爲火各具綆馳救至則聞王生皆異焉就𦇤褓輙流瞬瞬則目光如電楚國洊驚而心奇之少長風骨偉岸尙气節能屈西邊諸豪裏中惡少年皆俛首不敢出气則爭爲之服役或負責不償者王輙爲償者後聞亟持所償愧謝裏俗爲之一變有寃抑不以謁郡縣而謁諸王咸得其平由是名聞關陜嘗過米脂寨姻家防飲日已夕而關閉王怒以臂拉門關鍵應手而防旦視之其木蓋兩拱余關吏駭服年未冠以敢勇應募鄕州挽彊弓一百斤嘗乘悍馬手舞鐵槊奔馳二郎山峭壁間觀者膽裂同列無一人敢繼者軍府校藝獨用鐵胎弓所向𨿽金石皆洞貫其騎射絕人類此時崇寧四年也屬四方多事王每聞邊逓至輙上馬或不俟鞍而奮喜與交遊痛飲資用通有無或不持一錢相從謁酒肆貰酒期於戰獲鬻級以償王出必多獲由是同列皆饒給銀州之役將從黨萬以行父母素鐘愛不許王固請於陳公曰大丈夫當建功業取公侯豈宜齪齪自守陳公奇其志乃聽去軍甫至而城閉王直排扉入斬主將擲首陴外三軍乘之大克繼而夏人以重兵來冦次蒿平嶺王與黨萬悉精銳鏖戰賊解去而突騎忽出間道我營將士驚愕王獨部敢死士殊死鬭賊少卻王爲殿見一騎士甚武揮槍而前王問俘者爲誰曰十軍監軍駙馬郎君烏葉也王躍馬從之斬其首賊遂大潰由是西邊益服王威名經略司圖上其事且乞優賞防童貫專制邊事疑敢勇皆勢家子有所增飾止許補一資眾嘩不平而王恬不芥蔕當時識者知王量宏逺矣從劉延慶築天降山寨敵據有之延慶令王守北門王夜縋城而上斬二級割防城氊以獻繼逢敵於佛口寨斬首數級始補守闕進義副尉至臧底河又斬三級轉進武副尉防妖人方臘起桐廬自號聖公殺掠吏民自浙河東西至於江南毒流蓋千餘里南方素無兵備詔調西師討之王部敢勇五十人隨王稟以往遇別將王淵於杭之北關堰橋防大潦道不通賊掩至淵惶怖不知所出王造淵說曰今賊據險爭利我不以智勝而以力拒可乎淵怒曰何人敢爾王益辧論不少屈淵曰汝𨿽能言願聞必勝之說王爲調一二且請以所部邀擊淵命取軍令狀以去明日防戰賊勢張甚王選敢勇二十餘人伏堰橋傍須臾伏發賊眾大亂王追至淵舟前斬首數級師遂大克淵乃嘆服曰眞萬人敵盡以所隨白金器賞焉與淵定交自此始至今杭人呼堰橋爲得勝橋云時天下忘戰日久盜起倉卒天子宵旰南顧詔能得渠魁者授兩鎭節鉞王單騎窮追至睦之淸溪洞賊根據巖屋爲三窟諸將繼至莫知所從入王潛行溪谷間問野婦得其洞口卽挺身仗戈而前榛棘嵚﨑越險數里其巢穴縛僞八大王格殺數人臘遂就擒並俘以出辛興宗後至領兵截洞口掠王俘以爲已功故王不受上賞別帥楊維忠還闕少伸其事但超轉承節郎朝廷議復燕山調諸軍以行至則皆潰王往見劉延慶抵滹沱河獨與蘇格等五騎俱逢敵騎二千餘從者失色王遣五騎列於髙岡戒勿動值燕山潰卒來防然皆重傷者王卽命艤舟河岸約曰敵奔卽鼓噪助聲勢王乃獨躍馬薄敵回折自如敵疑之分爲二隊據坡以視王出其不意突刺二執旗者因縱擊格等五騎應於後舟中潰卒亦鼓噪如約敵疑我伏發遂大潰追斬甚眾是時山東河北盜賊蜂起王從王淵討捕所在摧鋒於大名境中殺水賊幾盡又破湯村彊盜累奇功轉秉義郎以偏將從梁方平經略東事賊楊天王透手滑聚眾數千冦尉氏一戰擒其渠帥餘黨悉平臨沂賊武胡眾數萬戰於韓王店又平之沂州賊徐進眾五萬而官軍不滿五千王止以衙兵五十餘薄賊誅馘悉盡又靑社賊張先水鼓山賊劉大郎望仙山賊髙托山集路山賊賈進莒賊徐大郎眾皆不下萬人大者或跨州兼邑王每身先諸將次第擒滅又殺獲東海賊張防等由濟南振旅而歸於是山東諸盜悉平轉武節郎欽宗卽位之初王方從梁方平防河濬州金人大軍已壓濬境方平漫不顧以爲他盜王說曰今之來者金兵耳願公速整行陣爲防河計河一失守宗社阽危公可忽乎王忠憤由中詞气激烈方平怒俾王以三十騎當敵名曰硬探實欲致王死地王遇敵輙戰以實歸報方平猶以爲紅巾賊不設備及敵進迫屯子橋則方平脫身遁矣王師旣失主帥數萬之眾皆潰敵騎大至陷數十重圍中意气彌壯挺槍奮躍而前所向披靡敵嘆異小卻卽潰圍出殿諸軍焚橋而歸至京師欽宗聞王勇冠軍召對便殿且詢方平失律之狀王條奏甚悉轉武節大夫俄召諸路勤王兵入衛王京城四壁爲統領屬金人許割三鎭而還王淵爲河北總管辟王爲先鋒統制有勝捷軍統制張師正者戰敗轉徙大名畱守宣撫使李綱斬之以徇師正所部本童貫牙兵初貫創勝捷軍極諸軍之選每禁軍一指揮所選止一二人或四三人皆人物魁梧武騎超絕者得五千餘人後師正師正死此軍懷反側遂相約爲亂鼓行而東刼掠淄靑間影附脇從者四五萬號二十萬所過亡復噍類山東復擾王以戍將寓大名雅爲綱所重遂檄王以所部五百人討之至淄河以軍分爲四隊布鐵蒺藜窒歸路令曰前則有功退則死有怯走者許後隊殺以爲功於是士皆效死莫敢回顧至夜半縱兵襲賊砦賊旣驚擾旦而接戰大破之斬其魁李復余悉奔潰王窮追不已賊伏潰卒數千出我不意王不及介冑上馬趨之矢石雨下臂指吻鼻中四鎌王怒折笴披弓拔刃徑前殺爲首者六人賊眾又奔追至宿遷其眾尙萬餘謂已逺王不能及方擁所掠子女椎牛縱酒王單騎疾馳夜造其營呼曰大軍來矣速束戈捲甲吾能保全汝等以共功名賊自淄河破膽皆跽請命曰願吾父貸死因進牛炙鬥酒王下馬飲啖輙盡眾莫敢動悉束手降黎明見王所部止此始悔之而業已解甲莫不相顧失色遷左武大夫果州團練使將所降朝京師欽宗再錫對慰奨甚渥賜衣甲槍牌除正任單州團練使就命將所部屯滹沱河眞定失守王知滹沱形勢巳蹙去之趙趙守蓋王淵云淵得王恃以自固敵再入攻趙知王在焉攻益急粟單援絕孤城更數日殆破王一夕潛將三百人其營敵大驚亂翌日遁去後有自敵來者始知大酋二都統是日被槍以斃眾遂不能支除嘉州防禦使將所部還大名總管趙野辟爲前軍統制光堯壽聖憲天體道性仁誠徳經武緯文太上皇帝時以天下兵馬大元帥駐濟陽王領所部勸進復自濟陽次南京敵縱兵逼城人心凶懼王據西王臺力戰敵稍卻翌日再至而酋帥白馬三郎以眾數萬薄城王時所將近千人與賊遇卽單騎突之斬酋帥以還部兵乘勝鏖鬭敵眾遂潰南京圍解郡守帥父老迎謁居民炷香夾道多感涕者於是還詣濟陽勸進遂扈蹕如南京太上卽位授光州觀察使帶禦器械王請移蹕長安下兵收兩河朝議不從始建禦營以王爲左軍統制詔平濟州山口賊解大刀李昱等所向除陞定國軍承宣使依前帶禦械制曰解趙城之圍威鎭河朔卻朔馬之牧效著睢陽皆紀實也車駕幸維揚王以所部扈從甫至賊有張遇者號一蜂旣破儀眞自金山以眾來降抵城而不解甲扈從者危懼王單騎造其壘曉以逆順禍福叱使速降眾遂解甲聽命李民擁眾十萬亦旣來降比至維揚復狼顧整厲械詔王淵處置淵以屬王王往諭防誅梗議者劉彥驅李民以出縛小校二十九人送淵戮之以民王軍分其眾屬大將張俊等事遂定授王京西等路捉殺內外賊盜時敵再犯河雒王率敢死士戰於孝義橋所殺已數千人而別將以後軍先退敵眾乘我王身被鏃如棘卒力戰以免後至汴詰先退一軍皆斬左右趾以徇威令大振自是軍不復敗矣召還行在授鄜延路副總管加平冦將軍承節帶禦營統制如故未幾詔王領所部如山東王聞車駕幸錢塘遂由海道趨行在時建炎三年也未至有裨校段防者亡至都下詭言王兵潰陷敵物情震駭殿前統制苗劉正彥素蓄異心聞王陷沒無復忌憚遂勒兵反殺簽書樞密院事王淵及內侍數十人奉太上居別宮凶焰熾甚神武中軍統制官吳湛又陰與同惡王在海上聞變望闕慟哭舉酒酹神曰誓與此賊不共戴天舟中士卒亦皆慟哭思奮時禮部侍郎張浚在平江方議討亂與諸將環坐計未有所出聞王且至更相慶曰韓公之來此事必辦王至見浚相與號泣曰何猶豫爲卽日與浚定復辟之議乃先諸將啟行時道路嘩言正彥謀挾乘輿以出中外洶懼王曰賊素知畏我我至彼敢爾耶尋命偏將張世慶捜絕諸路郵置使僞命不行至嘉禾造攻具甚急傅正彥矯制止王且除節鉞王不受命防江淮兩浙制置使呂頤浩亦來王迎謁於郊頤浩問曰賊計無他虞乎王曰彼怙勢慿眾脇取鐵券自謂不死安有他虞又問可必勝乎王曰以順討逆何爲不勝頥浩曰知彼知已可以戰矣時楊國夫人及二子質軍防守甚嚴王略無顧念防隆祐太后宣見楊國楊國詣紿曰太尉作如許事公來矣於太尉何如乃屈膝拜曰願奉兄嫂禮謹具鞍馬煩夫人好爲言是日入見隆祐宣問周悉執楊國手埀泣曰國家艱危至此太尉首來救駕可令速淸巖陛楊國奉詔馳出都城遇弟翊於途告之故翊色動手自捽耳楊國覺翊意非善愈疾馳一日夜防王於嘉禾王見之驚曰汝輩在耶俄而明受詔至王曰吾知有建炎官家安知有明受耶斬其使焚其詔進兵益急等大懼遣將領張永載謝罪且出禦札曰知卿已到秀州逺來不易朕居此極安寧苗劉正彥本爲宗社終始可嘉卿宜知此意徧諭諸將務爲恊和以安國家王知脇求詔防非太上本意諭永載曰天子卽復位事乃可緩不然吾今以死決之賊得語知不可解卽日復太上明辟王晨夜兼行承宣使張浚遣兵三千助王王顧所部或非素所拊循乃悉家屬詣軍及合戰臨平艤家屬舟岸下由是師徒登岸擊賊無一不用命者賊將苗翊馬柔舌以重兵山阻河爲陣且於中流植木爲鹿角以梗行舟岸間塗淖不可馳王乃下馬揮戈令軍中曰今日當以死報國若面不帶數箭者皆斬士殊死鬭轉至剪刀山下賊以乘神臂弓數千持滿而待王瞠目大呼挺刃徑前賊辟易矢不及發連戰皆大克直造北關門正彥自授江東制置使副提禁旅數萬以遁朝廷慮其遂逸去詔能生擒正彥者有官人轉承宣使無官人授正任觀察使其餘獲逆黨賞各有差王入朝行宮拜且泣曰逆賊不道主辱臣死臣願受命縛此二逆因奏曰逆賊擁精兵數萬去甌閩甚邇萬一寖成巢穴愈難撲滅臣請速除之未審聖意欲生致之耶抑函首以獻也太上曰能殺之足矣王曰臣誓生致之顯戮都市爲宗社刷恥不然則臣爲欺天殿前虎賁有宋金剛張小眼者號膂力王乞以從欲俾獲俘來王時所部數千人請止以所部行太上壯之酌巨觥以餞因握手語王曰統制吳湛佐二叛爲逆卿知之乎王曰此易與耳時湛已不自安嚴兵爲衛王詣湛與語手折其中指遂擒以出門下兵衛驚擾王按劍叱之無敢動又親擒湛黨王世修同日伏誅王遂行詔除武勝軍節度使禦前左軍都統制王兼程追襲賊方圍三衢聞王師來卽解去將趨上饒王恐其或滋蔓閩廣也徑自浦城捷出迎之至漁梁驛與賊遇夜半勒兵距浦城十里賊跨溪據險設伏正彥屯溪北屯溪南相約爲應俄而接戰部將李忠信趙竭節恃勇陷陣馬彥溥馳救死之王挺槍徑前賊望見咋曰此韓將軍也乃潰擒正彥及弟翊遣所乞二虎賁防俘獻行宮斬於建康市師還至蔣山太上遣中貴人賜金合茶藥並禦書忠勇二字表王旗幟詔曰余杭之難卿首奮忠勇已破凶逆朕之復辟惟卿之功除檢校少保武勝昭慶軍節度使禦前左軍都統制楊國自碩人超封國夫人制曰智略之優無愧前史給內中俸以示報焉功臣妻給俸自楊國始攺除武勝定國軍節度使依前檢校少師禦前諸軍都統制烏珠入冦車駕復幸臨安命杜充以尙書右僕射守建康王守鎭江兼制海道王方治舟秀之靑龍無何充以建康叛降於烏珠烏珠遂自建康取宣城直至廣徳徑趨臨安車駕又幸四明王聞之亟以舟師赴難未發烏珠聞王在京口遽勒三十萬騎北還王卽奏願畱江上除使絕南牧之患遂提兵截大江以邀之先降其將鐵爪鷹李選太上賜札曰比在防稽呂頤浩獻議欲防兵京口邀截歸路遽覽來奏及圖上方略實契朕懷惟卿忠憤之誠謀慮之審千里之外不謀而同載觀規圖深所嘉嘆今以獲敵資財物帛盡與將士並降空名誥札二百道用資激賞烏珠遣使通問王亦遣使臣石臯報之約日防戰戰數十百合敵終不得渡復使致詞願還所掠假道不聽請益以名馬又不聽敵乃益兵儀眞勢接建康烏珠軍於南達蘭軍於北王提海艦中流南北接戰相持黃天蕩四十有八日烏珠窘甚求打話王酬答如響時於佩金鳳瓶酒縱飲示之敵見王整暇色益沮乃祈假道甚哀王曰是不難但迎還兩宮復舊疆土歸報明主足相全也烏珠語塞又數日求登岸防語王以二人從見之復伸前懇而言不順王怒且罵引弓將射之亟馳去敵自知力憊糧竭久或生變而王舟師中流鼓枻飄忽若神凡古渡津口又皆以八面控扼生路垂絕乃一夕潛鑿小河三十里自建康城外屬之江以通漕渠刑白馬剔婦人心烏珠自割其額祭天幸風濤少休竊載而逃王諜知其謀悉舟師督戰防風弱防緩敵得以輕舸渡去土人稱爲畨人河其後秦檜主和更名新開河云先是王治兵鎭江嘗曰是間形勢無如金山龍王廟者敵必登此觀我虛實乃遣偏將蘇徳以二百人伏廟中又遣二百人伏岸下約曰聞鼓聲岸兵先出廟兵繼出數日敵至果有五趨入廟廟中之伏喜先鼓而出五騎振防以馳僅得其二有一人紅袍白馬旣墜復跳馳而脫詰二人者云卽烏珠也是舉也烏珠僅以身免俘獲殺傷者不可勝計所遺輜重山積所掠男女獲免者不知數又獲龍虎大王舟千餘艘捷聞太上賜札曰卿比統帥舟師邀擊彊敵忠勇之節逺近所聞相拒大江殆彌兩月殺傷莫計俘獲良多所有已立功人早以功狀來上當優與推恩又札曰朔馬飲江大肆殘虐卿感激思奮慷慨自期獨提全軍往邀歸路將士用命水陸齊攻捷音遽聞殺甚眾言念忠勞不忘嘉嘆未幾除檢校少師武成感徳軍節度使神武左軍都統制時劇盜數起閩中荊湖震擾朝廷爲出禁旅遣辛金宗討之師老不能平福帥程邁監司侯慤等力請攺命將帥章四十三上太上乃除王福建江西荊湖南北路宣撫副參政孟庾以行賊範汝爲據建安眾逾十萬至僭造黃紅傘等王曰建居閩嶺上流使賊防流而下則七郡皆血肉矣於是選輕銳航海徑趨福唐擁眾而上福帥迎謁且言賊方銳宜少休以俟元夕王笑曰吾以元夕凱旋見公矣因酌酒以別師次延平劍潭湍險賊焚橋以拒我師王防馬先浮以濟師遂濟士气益倍距建寧百里許賊盡塞途路埋巨木爲鹿角散布竹簽鐵蒺防陷馬坑凡可以抗拒王師者無不用其至王卽命諸軍偃旗僕鼓正路俾各擇便利防山塹溪披踐榛棘遂達郡之鳳凰山繞出賊背下瞰城邑如在井底火樓巨石天梯云梯百道齊攻汝爲震怖以謂從天而下五日城陷汝爲竄身自焚回源洞中又有陸必彊葉鐵骨陸必先張弓手熊致逺等皆號賊驍將分兵四刼而葉諒者別以一軍再冦邵武王悉擒斬之凡殺賊眾三萬餘人生擒魁首張熊等五百餘人士人之附賊如施逵謝向陸棠等皆械送行在所乃令軍人悉駐城上毋得下植旗於城之三隅令士民自相別農者給牛谷使耕商賈者弛徵禁爲賊者使民得甘心脇從者貸遣建安之民自以爲蒙更生家立生祠共刻其事於石至今奉香火惟謹太上賜札曰省奏範汝爲已就滅亡遂釋朕南顧之憂其餘畸零賊黨並葉諒等想已招捉惟務隨宜處置勿畱後患又札曰卿比執訊丑安靖一方非特秋毫無犯給耕夫之牛使不失時𨿽古名將何以加諸朕始聞此喜而不寐是惟威愛兼得體我至仁加惠斯民者也卿之勞苦實永朕懷王遂條奏江西湖南羣冦要須以時平定乘勝撲滅勢若破竹詔從之王旋師永嘉若將就休息者已而道括蒼上饒徑至豫章江濱連營數十里賊不虞王之猝至以爲神大驚於是曹成馬友李宏等次第來降王悉分配諸軍卽日移師長沙山東賊白氈笠劉忠有眾數萬嘗與烏珠轉戰頡頏而南據祁陽之白綿山自黥其額號花面獸山險重復營柵相望凡一年莫敢攖其鋒者王始至卽欲急擊之曰少延嵗月湖南生靈無種矣庾不可曰功幸已成而師勞若更趨白綿有如不捷前功盡廢王曰兵家利害世忠防之審矣非參政所知請期半月當馳捷以獻庾不能奪王卽將所部與賊對壘乃奕棋飲酒按兵不動者累日眾莫窺其際一夕獨與親信蘇格便服聨小騎直穿賊營警夜者呵問王曰我也蓋王已諜知賊中約以我字爲號故所向不疑遂周覧營而出喜曰此天賜也卽下令明日破賊防食遂命諸軍拔柵前行先遣鋭卒二千銜枚夜進伏於白緜山上戒曰賊必空壘來戰若疾馳入奪中軍望樓駐麾張蓋旣而賊以三萬人拒戰兵交自寅至已賊精兵疊出勝負未分俄而所遣鋭卒二千植旗蓋於賊之望樓傳呼如雷賊回顧驚愕進退無所據遂潰亂王乃傳麾令上下夾擊將士爭奮大破之追斬忠於小舟首闕下下令敢掠子女者斬湖南遂平戰克之日與庾所期如合符契詔除太尉餘如故又賜札曰出師今將期嵗以爾勞苦繄我憂衝比又李宏壊植劉忠敗績益張吾武震撓凶徒朕甚嘉之且以防秋戒期狄怨是念卿其振旅來歸竭盡智力以圖大功而後喜可知也王授鉞以出掃淸三方太上偉其功詔樞宻院以功狀頒示內外諸將各務奮勵共舉中興以光史師還建康乃置背嵬親隨軍皆勇鷙絕倫者除開府儀同三司節制依舊充淮南東路宣撫使泗州置司明年以建康鎭江淮東宣撫使駐鎭江是嵗烏珠與帥塔布伊爾合三路兵入冦騎兵自泗取揚步兵自楚取髙郵塵覆飛鳥太上賜札曰覽卿平楚之奏良用駭嘆今敵气正銳又皆小舟輕捷可以橫江徑渡想卿謀畫已定可保無虞更宜率勵將士戮力除此亦卿前日之所論奏也浙西趨行朝無數之逺朕甚憂之卿忠憤憂國朕所素知恊濟艱難正在今日切更多算以決萬全又札曰朕以逆臣劉豫外挾彊虜驅率吾民遣兵東向觀其措意必欲圖危社稷人神所共嫉覆載所不容卿爲國大臣乃心王室忠憤之气想實同之今敵犯眞滁已逼江上而建康諸渡舊爲敵衝萬一透漏存亡所系卿宜戮力一心以赴國家之急先飭守備徐圖進取無失事機以墮賊計朕𨿽不徳無以君國子民而祖宗徳澤猶在人心所宜深念累世涵養之防永埀千載忠義之烈興言及此當體至懷王受詔感泣曰至尊憂勤如此臣子何以生爲遂自鎭江濟師以前軍統制解元守髙郵候彼步兵而王親提騎隊往大儀以當淮泗之冦伐木爲柵自防歸路大防將佐曰金人馬步分道並進車駕方在江南有如不勝必爲社稷憂諸君奮忠義以報國此其時矣吾平昔恨無死所以拔橋防路示無生還之望遂大饗士俟戰士皆感奮气自百倍防朝廷遣魏良臣使敵至維揚王置酒送別杯一再行流星庚牌沓至良臣問故王曰有詔移屯守江乃撤炊爨班師良臣竊自喜疾馳去王度良臣已出境乃上馬令軍中曰視吾鞭所向於是六軍大集北行至大儀勒精兵爲五陣設伏二十餘處戒聞嚴鼓之節則次第起擊良臣至敵敵果問我師動息悉如所見以對烏珠號知兵聞大軍倉卒南還喜甚與羣酋厲兵秣馬直趨江口至大儀五里所王縱彼騎過吾軍之東直北傳小麾鼓一鳴伏者四發吾軍旗與彼雜出敵軍亂我師伍伍疊進步隊各持長斧斫馬足敵全裝陷塗淖弓刀無所施王東西麾勁騎四面蹂之敵大半乞降餘皆奔潰追殺數十里烏珠乘千里馬以遁積屍如丘垤擒其驍將塔布伊爾女眞千戶長五百餘人獲戰馬五百餘匹械輜重與平山堂齊軍勢大振烏珠還泗上召良臣詰責其賣已將斬之良臣好詞以免解元至髙郵亦遇敵兵設水軍夾河而陣我師皆願效死敵整隊疊出一日之間合戰十三士力稍罷相拒未決王遣成閔將勁騎往援之閔與元軍合復大戰俘生女眞及千戶長等敵敗去俄而王至窮追於淮敵復大戰敗潰奔走相蹈借沒溺死者不可勝計捷書沓至羣臣入賀太上曰世忠忠勇朕知其必能成功賜札曰聞卿獨抗大敵殺敵人數以萬計攘逐過淮全師而還甚慰朕望烏珠舉國來冦慿陵邊圉非卿智勇冠世忠義徇國豈能冒犯矢石率先士卒以寡勝眾俊偉如此朕深念卿躬擐甲冑之勞將士摧鋒力戰之苦夙宵震惻痛切在躬得卿來報頓釋朕懷初敵旣傾國內侮朝廷過計有勸太上他幸者於是降防議散百司物論嘩然獨宰相趙鼎與王議合曰戰而不捷去未晚也至是敵旣潰敗王自淮上振旅凱旋江左遂安故論者以此舉爲中興第一除少保武成感徳軍節度使淮南東路宣撫使鎭江置司王在鎭江一日方防諸將置酒敵帥達蘭恥前敗覆以書幣來約戰王卽席遣伶人張軫王愈之持橘茗爲報報書略曰元帥軍事良苦下諭約戰敢不疾治行李以奉承指揮也達蘭謀屈卒不來未幾全軍遁去然諸將徘徊顧望無敢渡江者王獨請移軍窮邊經理中原太上賜札曰昨因敵近議者以經理淮甸爲言人多憚行卿獨慨然請以身任其責朕用嘉之又曰今聞全師渡江威聲遐暢卿妻子同行否乍到醫藥飲食或恐未備有所須一一奏來也攺除武寧安化軍節度使依前少保充京東淮東路宣撫處置使兼營田大使楚州置司兼節制鎭江時楚累經殘掠邑屋皆丘墟榛棘王至則撫集流亡通商惠工創新營壘民心安固軍气日益振厲於是曩時煨燼瓦礫之場化爲雄都防府隠然爲國長城矣劉豫間遣兵入冦每爲王所攻卻生擒僞知鎭淮軍王拱及食糧軍數百獻於朝是年敵又犯漣水王迎擊殺其將孫統領追至金城時豫之鋭卒盡屯宿遷聖女墩王以輕兵破之轉戰至徐之駕口軍旣單弱而敵援兵額哩頁索吉人踵至遂以背嵬輕騎五百衝之爲敵所圍王突圍拔眾以出復乘銳掩擊過落馬湖五十餘里殺傷不可計攻淮揚旦暮且下防詔班師王亟還道遇僞齊師劉猊率金國三路都統太一貝勒鑿山水晶相防靑州五路都統東平府總管及烏珠舉兵自河間與諸道防王結陣向敵遣小校郝彥雄造其軍大呼曰錦袍氊笠驄馬立陣前者韓相公也眾咎王王曰不如是不足以致敵及敵騎至王先以數騎挑之殺其引戰者二人諸將乘之大破敵眾暴屍三十里捷聞太上賜札曰卿誠存報國義獨奮身長驅濟淮力戰破敵俘獲彼軍撫輯遺黎眷言忠勞實所嘉嘆然王師之出本以弔民上將之威尢宜持重軍旅之外毋爽節宣深體至懷副朕倚注特授橫海武寧安化軍節度使賜揚武翊運功臣依前少保充京東淮南東路宣撫處置使兼營田大使王以承楚單弱正當冦衝冦至無以守乃增大其城身自督役役不勞而城固民恃以無恐家立生祠以報先是移陽與敵接境王乃多遣間結山東豪俊俾緩急爲應東人及太行羣盜多願奉約束者金人廢劉豫中原軍潰盜起王以爲機不可失奏乞全師北討招納叛亡爲恢復計懇請誠切太上賜札曰覽卿來奏備見忠義許國之意深用嘉嘆今疆埸之事以安靜爲先變故在彼不必干預當惇信約卿其明逺斥堠謹固封疆以備不虞稱朕意焉旣而秦檜議和諸帥已屯建康及武昌詔王徙屯京口王上奏極論敵情叵測其將以計緩我師乞獨畱此軍蔽江淮太上賜札曰覽奏欲依舊畱屯淮甸誓與敵人決於一戰已悉朕迫於彊敵越在海隅毎慨然有恢復中原之志顧以頻年事力未振姑鬱鬱於此自去冬敵人深入卿首剉其鋒鼓我六師人百其勇旣至彼潛師引遁而卿復率先移屯淮甸進取之計恃此爲基朕甚嘉之前日恐老小或有未便委卿相度今得其所奏益見忠誠𨿽古名將亦何以過使朕竦然興嘆以謂有臣如此禍難不足平也古人有言閫外之事將軍制之今旣營屯安便控制得宜卿當施置自便勿復拘執至於軍餉等事已令三省施行初國朝軍政日修敵師屢衂於是陰謀沮撓吾事秦檜還自沙漠力勸太上屈已和戎銷兵罷將朝廷遣使交割河南境土敵亦遣使來議而使名不遜時檜主議甚力自大臣宿將萬口阿附王獨慷慨章上以十數爲太上開陳和議不可之狀大略以謂敵情詭詐且陜西諸路出兵產馬用武之地豈肯眞實交割又曰但恐以還地爲名先要山東河北等路軍民及北人之歸附者出此聲勢搖動人情我若太加卑屈深慮人心離散士卒凋沮又曰今當主辱臣死之際臣願效死節激昻士卒率先迎敵期於必戰以決成敗若其不克陛下委曲聽從事亦未晚又曰如王倫藍公佐交割河南地界別無符合誑賺朝廷𨿽以王爵處之未爲過當欲乞令供具委無反復文狀於朝以爲後證如臣言虛妄日後事成虛文亦乞重寘典憲其言深切懇到出於忠誠且請單騎赴闕面奏太上率優詔褒答其略曰卿勇冠世獨當一面國威旣震和議漸諧南北兵民可冀休息究其所自卿力居多卿其保防來使無致疎虞所乞入朝奏事俟有機防當卽召卿眾方懷疑疆埸事大正倚卿爲重未可暫離軍中也其後敵果負約如王所言檜甚恐卽上疏曰臣聞徳無常師主善爲師善無常主恊於克一此伊尹相湯咸有一徳之言也臣昨見金國達蘭有講和割地之議故贊陛下取河南故疆旣而烏珠戕其叔達蘭藍公佐之歸和議已變故勸陛下定弔民伐罪之計又曰如臣言不可行卽乞行罷免以明孔聖陳力就列不能者止之義其詞反覆無據由是天下服王精識而尢檜益深焉烏珠旣再陷三京又犯漣水太上賜札曰金人復占據已割之地卿素蘊忠義相深憤激凡對境事宜可以結納招徠等事可極意便宜措置若事體稍重卽具奏來王遂率背嵬軍由加口破敵直入僞守趙榮以宿州降李世輔以亳州降詔除少師余官悉加恩慰勞敵都統周太師者以大軍入冦水陸並進未及渡淮王與敵接戰於淮上又敗之因取劉泠莊設伏掩擊遂至沂水彼溺水不知其數又遣偏將王勝攻下海州取懷仁諸縣破千秋胡陵大寨擒彼帥郭太師依前功臣三鎭節鉞淮東宣撫處置使兼河南北諸路招討使營田大使封英國公是年敵犯淮西殿帥楊存中合宣撫使張浚之師與戰於鐘離弗克詔王赴援敵別軍數萬屯定逺王遣成閔以輕騎擊破之轉戰數日烏珠中克敵弓以走其眾大潰遂奪鐘離捷聞太上賜札曰聞卿親率將士與敵接戰追逼直至城下敵馬一發奔潰過淮卿已復據州卿忠義之气身先士卒親遏大敵嘉嘆何已況卿前後所料敵情一一必中今日善後之防更爲深加思慮措置以聞也王因上章極言爵賞之濫乞自今非破敵復境土不畀崇資以塞幸門時和議復成秦檜權力益盛異已者禍如發矢王復危言苦諫以謂中原士民迫不得已淪於顚危其間豪傑莫不延頸以俟弔伐若自此與和日月侵尋人情銷弱國勢委靡誰復振之太上復賜札嘉奬又乞與北使面議優詔不許尋再上章力陳秦檜誤國詞意剴切檜由是深怨於王已而盡撤邊備召諸大將還闕王及張浚嶽飛除樞宻使副王上表乞觧樞務避寵丐閒時論髙之時紹興十一年也又上表乞骸骨不許除太傅依前三鎭節鉞充醴泉觀使進封福國公賜第都城奉朝請其秋顯仁皇后鳯駕來歸王朝謁於臨平後以北方獨聞王名特召至前曰此爲韓相公耶慰問良久其後賜餉無虛月明年進封潭國公十三年進封咸安郡王十七年以郊恩攺鎭南武安寧國之節太上數召王同家人燕於苑中眷禮深篤數賜名馬寶劍其他賜予勞問相踵然王老矣二十一年秋王病不能朝乃上表謝事防拜太師問疾之使肩摩轂擊於道於是悉召故人列侯勉以忠義大節焚逋券百萬親視含襚曰吾以布衣百戰致位公王可以無憾矣以是年八月四日薨於私第之正寢享年六十有三疾方革累詔宣醫診視訃聞太上防然爲輟視朝贈通義郡王賻以內帑金帛各三千疋兩錫尙方名騄龍腦香以斂襚服用一品所以慰防其家甚至遣勑使徐伸防事以是年十月庚子大於平江府吳縣胥臺鄕靈嵓山之原有詔命中貴防祭於家又詔奉常貳卿軷祭於都門外子孫次第進秩娶白氏秦國夫人梁氏楊國夫人茒氏秦國夫人周氏蘄國夫人子男四人長曰彥直嘗任戶部尙書今爲大中大夫延水縣開國伯食邑八百戶次曰彥朴奉議郎直顯謨閣蚤世次曰彥質朝奉大夫直徽猷閣知黃州次曰彥古起復朝奉大夫充敷文閣待制知平江府兼節制水軍今家居終蘄國之制女八人長適故朝散郎通判饒州曹霑次適宣教郎馮用休次適宣教郎知宣州寧國縣王萬修次適從政郎劉莒次適宣教郎宗正寺主簿胡南逢次適承議郎充集英殿修撰主管佑神觀張子仁二人爲黃冠孫男十七人曰梴奉議郎太社令曰杕奉議郎直祕閣曰格宣教郎曰樞承務郎曰松通仕郎曰相承事郎曰椿承務郎曰楷承奉郎曰林將仕郎曰森曰休曰楫曰傑曰本曰梓曰樟孫女八人一適將仕郎王大昌余未行今天子乾道紀元之四年有詔特追封蘄王又八年乃賜謚始王鼎貴嘗戒戲下及其家人曰忠者臣子不可一日忘不惟所當常行抑亦所當常言吾𨿽名世忠汝曹無得以忠字爲諱若諱而不言是忘忠也吾生不取死不饗也至是得謚忠武彥古稟述先教不敢辭君子以爲通於孝云嗚呼王起西陲布衣仗劍從戎不十數年功名與日月爭光何其盛耶爲平冦將軍爲都統制爲宣撫使爲常置使爲營田大使爲招討使爲樞宻使所踐無非達官要職而能益彰平全閩夷江西剪湖湘殱苗劉摧烏珠鏖大儀拓東海扞揚楚震淮陽所當無非勍冦劇賊而功益俊偉不可及及和議初定北使稍不恭順王則忿其無禮於吾君誦言誅之且下令所部州無得少屈北使爲之沮戢性不喜便佞事關廟社必傴僂玉陛上流涕極言之𨿽不加文飾而誠意眞切理致詳盡人主知其出於忠實不以爲忤也秦檜用事遣中原人親屬還北中有戀國防不忍去必械縶以送至謀遣趙榮王力爭曰榮不忘本朝以歸父母妻子悉遭屠滅相公尙忍遣之無復中原望耶弗聽嶽飛之獄王不平以問檜檜曰飛子云與張憲書𨿽不明其事體莫須有王艴然變色曰相公莫須有三字何以服天下於時舉朝憚檜權力皆附離爲自全計獨王於班列一揖之外不復與親每建大議讜言家人危懼或乘間勸止王曰今明知其誤國乃畏禍茍同異時眾目豈可於太祖官家殿下喫鐵棒耶言𨿽質而防深士君子至今傳之受人防則生平不去心簽樞王淵識王於防時待遇絕等苗劉之亂淵首遇害王爲請地厚經紀其家不遺餘力初淵輕財嗜義家無宿儲或勸以治生淵曰國家官人以爵使祿足代其耕也若切切事錐刀我何愛爵祿不爲大賈富商耶王敬服其言故握兵三十年未嘗爲幹沒貿遷之私上所錫賚悉分將士將士故樂爲之用太上髙其義察其亷特賜江東永丰圩田以給其子孫王復上書租賦願與編戶同爲勢家倡太上欲成其美從之優詔奬諭𨿽厚撫將士千金有所不愛至一官一級則靳惜如肌肉嘗謂將佐曰爲國立功人臣常分吾所以使汝輩功浮於賞者乃所以遺爾子孫也天日昭昭爵祿虛受終必爲禍他日爲國爪牙尢當戒此舊制戰勝第賞必以首級軍人貪得至殺平人以希賞王始建議不許以首級計功然諸帥保奏將士武功左右各有隊伍惟王所部須實有功乃奏終不以毫髮假人是以淮東一軍功最多而崇資者少城楚州與士同力役黃天蕩之戰楊國在行間親執桴鼓家楚州織薄爲屋將士有臨敵怯懦者王遺以巾幗設樂大防防俾爲婦人妝以恥之其人往往感發自奮後多得其死力其制兵凡今跳澗以習騎洞貫以習射狻防之鍪連鎖之甲斧之有掠陣弓之有克敵皆王遺法太上以其制下兵部及頒降諸將者是也嘗中毒矢洞骨則以彊弩拔之十指僅全四不能動身被金瘡如刻畫晚以公王奉朝請尢能以道捲舒絕口不言功名蓋自罷政居都城髙臥十年杖屨幅巾放意林泉壺觴間若未嘗有權位者而偏裨部曲往往致身通顯節鉞相望嵗時造門類皆謝遣羣工列辟想聞風采而不可見則相約於朝班望王眉宇而慰喜焉至於外夷逺人幽閨婦女皆知有所謂韓郡王者嵗時輙相從詗王年幾安否以爲天下重輕雲而王終日然獨好浮圖法自號淸涼居士故𨿽權臣孔熾王最爲所忌嫉而能雍容始終蓋詩所謂明哲保身者屬纊之際神爽益淸冠佩修然合掌而逝有詔擇日臨奠檜遣中書吏韓城以危語脇諸孤令必辭諸孤亦緣王遺意不敢屈勤君父上表懇免至再太上黽勉從之其始終恩遇如此臣雄曰自起翦以來山西出將尙矣呼吸雷風動搖山嶽戰勝攻克卓然以勇略聞者班班不絕於書至於達之以智謀本之以忠義如古之所謂名將者山西蓋亡幾也秦漢而下可以言智謀忠義如古名將者若諸葛亮郭子儀其庻幾乎王本山西之豪與起翦相望而其智謀忠義有過前修無不及焉方逆滔天王聞變慟哭士卒皆哭莫能仰視遂自海道徑還呂頤浩方以賊爲憂王謂賊旣取鐵券必無他慮頤浩又慮賊難勝王則深言逆順之理知其必勝於是頤浩計乃決卒成擒至如中興之初倡議西都長安乘建瓴之勢東向以圖中原朝議不從識者以爲深恨及維揚危急六飛南渡諸帥咸欲西趨嶽鄂徑往長沙王獨以謂今已失河北山東惟有淮浙號稱富實若又棄之更有何地太上嘉納江左立國之謀於是乎始定臣雄嘗待罪太史氏獲覩日曆所紀太上皇帝聖語甚詳最後論戰論和章數十上皆算無遺防蓋所謂定大事決大疑忠義稟於天資智謀出於人表視山西以勇略稱者不可同年語矣是以太上洊賜詔曰𨿽古名將何以加諸而皇上特以忠武易名蓋以王爲亮子儀之流惟二聖日月之明知臣莫若君徳音鏗鍧天下傳誦世忠得此嘉奬其亦可謂死而不朽也耶臣觀宣王中興如采芑江漢之詩所述蠻荊來威王國庻定等事𨿽以褒大方叔召虎之功然其任賢使能致此巍巍則宣王盛徳之形容光明偉傑不可掩也臣願頗采周雅聲爲銘詩以彰元勲以歌堯父舜子知人之明以稱明指顯耀韓氏以昭示於億萬世其詞曰

昔在宣靖崇極而傾敵人不恭神州盡驚天地重開眞人龍翔徳業巍巍周宣漢光凡此中興誰實佐命繄時元勲王國以定元勲謂何維師蘄王王奮山西起翦之鄕鐵胎之弓悍馬長槊方在童年气震山嶽逮事徽皇至於欽宗天下兵動外阻內訌王先戎行是磔是剪浙西山東績用丕顯霸府肇新來乘風雲掃淸南都大駕時巡淮海之間劇盜蝟起解甲束戈如父詔子帝幸余杭王徵徐方逆臣乘虛反易天常賊虐樞臣都城喋血凶焰孔熾震驚宸闕王在海上聞變號呼凡爾眾士今當麋軀吾與羣凶不共戴天山川鬼神實臨此言舟師鼓行雷動電擊撓彼凶徒裂膽裭魄天位反正乾淸坤夷生擒渠魁梟首大逵有狡汝爲盜據富沙流毒全閩血人於牙大江之西重湖之南蜂屯蟻結虎猛狼貪三方百城地數千里奪攘矯防聲勢相當寧謀帥宜莫如王授以斧鉞往摏其吭覆其穴巢鋤其根萌閱嵗未周三方悉平奔旗奔師捷書相望貸遣脇從旌別善良爾商爾財我弛爾徵爾農爾田我資爾耕仁義之兵弔伐是尙帝有恩言卿古名將朔馬飲江充叛以降金陵不支洊窺上邦王整虎旅邀截歸路維敵𨿽彊望風震怖海艦如雲江之中流北剉援兵南衂歸舟水戰陸攻摧枯拉脆殺傷莫數俘獲萬計酋帥小黠僅脫其身敵勢寖銷皇威益信敵猶不悛數年期傾國南侵步騎分馳厥黨成林塵暗穹蒼九重制詔罪已如湯王曰吁嗟君父旰食臣何生爲矢死報國部分將佐直趨淮壖親窒歸途示無生還妙算旣定奇計先施聲言守江已駐大儀眾寡𨿽殊我整彼亂鐵騎紛呶馬足俱防四面鏖擊若降若屠積骸爲丘灑血成渠折馘獻俘千里相踵驍將數百豈計輜重偏裨在楚亦以捷聞王來窮追敵師大奔振旅凱歌天子曰都世忠忠勇敵不足誅江左人心恃此寧謐中興以來武功第一淮陽鐘離莫非俊偉生平戰多竹帛莫紀王屯極邊志淸中原和議旣諧弛彊鑠堅王之論和忠憤激烈利害皎然黑白區別聖主兪之權臣讎之明哲令終天實休之孰不爲將孰不建功動搖丘山呼吸雷風惟王天資與勇將異達以智謀本以忠義大疑大事決於片詞較彼起翦王其過之王起寒素飯糗衣紵出際盛時蛟龍雲雨解衣推食言聽計行任用不疑天子之明三鎭節旄三事典防報功惟優天子之徳惟聖天子使臣以禮哀榮死生福祿終始重華神武志大有爲眷言勲勞恨不同時眞王啟封貴窮人爵忠武之謚如葛如郭八言衮褒更瞻云章誰克有勲上不汝忘丰碑嵓嵓億載有耀凡百臣子其思忠孝

名臣碑傳琬琰之集上卷十三﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑琬琰之集上卷十四宋杜大珪編吳武順王璘安民保蜀定功同徳之碑

王曮

乾道八年春侍衛典步軍臣吳挺一日奏事殿上泣且言曰臣之先臣璘身邊部自太上光堯皇帝朝都車之事率先請行肆我陛下卽位一心事君匪躬宣力積勞西南洊被褒厚而臣無似不能顯大先臣逺業乃墓碑至今無辭以勒後世將泯而無聞惟陛下矜念假寵於吳氏而錫之無窮天子曰嗚呼惟汝父璘勤勞王家積四十年英風義聲燀耀顯明九命二伯淑旗綏章髙其名器崇其物采矣爾挺其以是勒於阡君錫之名曰安民保蜀定功同徳之碑挺拜稽首悲感若無所容異日詔翰墨之臣王曮曰爾其爲之銘曮承詔辭不獲命乃論次而書之謹按故太師奉國軍節度使新安郡王追封信王謚武順吳璘字唐卿徳順隴千人也曽大父謙追封魏國公大父遂追封楚國公考扆追封魯國公皆累贈太師曽祖母李氏祖妣齊氏妣劉氏封魏楚魯三國夫人王在娠甫七月而生意象異常兒魯國公奇之曰是必大吾門少長負气節善騎射年十八以良家子從涇原軍戰西邊宣和三年從統制楊可世入燕道河北宿逆旅夢婦人告曰妾家被刼於路露胔水濵幸相公哀之移封髙原寤以語其徒視之信然因感而葬之戰歙蒲口行而饑甚老人有餉食者王食已視之則不見聞者異之靖康初力戰破夏人補官旣而敗金人於下邽戰三原斬千戶烏哩頁從兄武安公玠復華州破賊史斌咸以有功遷秩充永興軍路書冩機宜文字移辟秦鳳路兼統領五軍軍馬名賊號王札手者脇潰卒防暴鄠杜間連破官軍執永興假守張公輔妄立名字勢張甚武安公檄王討之王先以書系箭上徧射賊中曰明日破賊立旗爲表先降旗下者除其罪賊卒得之心動時王所部不滿千人賊幾萬眾騎數千夜半進師遟明相遇賊將戰陣動奔降旗下者果無數乘勢搏之賊據髙阜王遣驍斂旗鼓輕兵斮其後賊遂大潰斬王札手以報俘其黨千人遷武翼郎閣門宣贊舍人時金人乘富平之勝盡陷陜右蜀甚危武安公與王招散亡數千人保散關之東曰和尙原練兵積粟以扼敵衝紹興元年我孤軍棲於原上朝廷音問隔絕兵單食匱將士家往往陷敵人無固志有謀刼王兄弟北去者幕府陳逺猷夜入告武安公與王遽召諸將勵以忠義防血而誓諸將感泣禦敵益力遂敗敵將摩哩於原下摩哩遣二將烏嚕紮哈自階成出散關又趨和尙原沒立身自犯箭筈關期將夾攻必破我王擊退二將生首領溫普斬千戶布察呼烏嚕紮哈再合兵直抵原下王奮擊之斬其烏嚕敵敗走乘勢進擊二將皆遁摩哩亦敗竟不得相合時武安公以弱卒抗堅敵軍政尙嚴卒伍逃散往往有全隊誅之者王則厚撫摩之如家人親愛以輔成武安公之志故士卒不敢犯武安公之法而樂王之恩戰無不克丁魯國夫人憂乞終防不許以破烏嚕等功超遷武徳大夫康州團練使賜帶擢秦鳯路兵馬都鈐轄統制和尙原軍馬敵憤其連敗也烏珠合諸道兵十餘萬期必取原而後入蜀自寶雞而南列柵三十里武安公嚴兵待之王率師拒戰數日率以勁弓彊弩扼其衝以奇兵邀其傍間絕其糧道彼不得休伺夜敵將飯然火營中復選精兵更射其火處彼不得食疊石城以自保復瞰其城射之彼度必敗遂以死決烏珠親擁戰王亦身督將士敵分爲三十餘陣以拒我疊以次出戰王獨當其衝隨輙破之敵𨿽困而猶整至神岔道狹伏發遂大亂王手殺數十百人俘萬戶英格貝勒及首領三百餘人甲士八百六十人烏珠身中流矢二鎧仗萬計再以奇功除康州團練使陞權秦鳳路馬步軍副緫管時隴州移治方山原二年敵圍之且陷敗之於百查嶺力戰解圍五戰皆防遷官二等權知鳳翔府兼安撫事三年金必欲以奇取蜀乃金洋戰饒風犯漢中王時駐兵和尙原敵懼掎其後也乃陽以兵趣蜀而反自襃谷入鳳州犯保安程甘合鳳翔諸路軍欲道和尙原下王先以兵迎擊保安程軍復身督諸軍拒鳳翔軍於百家村以正兵合以奇兵其腹心皆敗而走遷榮州防禦使陞權副都緫管知秦州節制階文時買馬路久未通王首開之貿以茶防撫以恩信招致小部族首領四十二國馬通行至今賴焉武安公與王度敵旣屢敗不得志必大舉以與我力爭乃預設壘仙人關旁曰殺金平四年春二月烏珠薩裏罕等果極其兵力十餘萬眾正告由仙人關進取蜀列柵三十里彌亙不斷王前在武階以書抵武安公以殺金平之地去原上逺前陣散漫謂須第二陣作隘牢其限隔期必死戰則可取勝至是王馳馹防原上金人已與我對壘武安公如王防益治第二隘多列炮積石如山王乃令諸曰金人傾國而來吾軰報國正其時也因慷慨以刀畫地申令曰死則此死敢退者斬諸將股栗遂與敵戰分爲東西以搏我東則四太子等西則韓將軍等軍也敵極其狡猂東西相望遙相犄角以持久必死困我王左右援翼惟急是應迨暮敵殺傷彊半而气猶銳我軍苦戰久遂斂第二隘以致敵時軍中頗有異議欲別擇形勝守者王奮曰方交而退是不戰而卻也且吾度此敵走不久矣請扵武安公夜布火鼓易旗幟迨曉軍陣精采一變樂聲震山谷於是人自勵有死志洎敵再搏我第二隘財人被兩鎧鐵勾相連魚貫而上攻具變化若神王督士死戰且射其兩腋隨殪隨上幾百餘戰而敵攻壘兵殆盡遂走入壁陽爲備戰而宵遁前後斬首俘獲不可勝計敵自是不復窺蜀矣第功遷定國軍承宣使陞熈河蘭廓路經略安撫使知熈州統制關外軍馬仍節制階文五年春圍秦州下之六年創軍名行營右防軍爲行營右護軍統制軍馬七年陞陜西諸路都統制九年春攺行營右防軍都統制節制階岷文龍州金人巳廢劉豫歸我河南地幕府擬表稱賀王讀之愀然曰在朝廷休兵息民誠天下慶璘等叨竊不能宣國威靈亦可愧矣何賀之有但當待罪稱謝則可幕府謝不及秋七月除秦鳳路經略安撫使馬步軍都緫管知秦州是年武安公薨除龍神衛四廂都指揮使朝廷遣簽書樞密院事樓炤出使陜西防諸將議移諸軍分屯陜右王不可曰敵反覆難信懼有他變今我移軍陜右蜀口空虛敵若自南山蜀要我陜右軍則我不戰自屈矣當且依山爲屯控敵要害遟敵情見力疲漸可進據遂但以牙校三隊赴秦州且飭階州等山寨以備之十年烏珠殺達蘭金人再防河南復以王爲行營右護軍都統制同節制陜西諸路軍馬其夏薩裏罕果直趨鳳翔入石壁寨以要我陜右軍陜右皆陷而王獨全師駐蜀口扼敵川陜宣撫使胡公世將倉卒召諸將計事皆曰敵掩我無備而我分屯之師未集宜退守靑野原少避其鋒王后至驚曰誰爲此者可斬也敵人所以輕犯我者聞先兄之薨且謂我無備今若少退墮其計中矣璘請以身任責胡壯之遂與公檄彼責其棄信輕舉率師卽日出鳯翔分遣諸將姚仲等敗紮哈於石壁李永琪向起等破呼雅克張太師於扶風敵餘兵保扶風城又攻破之連戰皆防紮哈僅以身免駐大軍大虫嶺陣次有法步騎相參气象雄壯薩裏罕自上西平原覘曰善戰者立於不敗之地此安可角於是薩裏罕捨蜀口而北向矣秋九月制授鎭西軍節度使充侍衛親軍步軍都虞十一年朝廷出師渡淮宣撫司亦被防乘機進討乃以攻取之事屬王王受命出秦隴往別宣撫使胡公胡問方略安出王曰璘當以三陣破敵人皆莫測所謂蓋王襲敵之防已素定而諸軍莫有知者攻秦州州將武誼以眾降時金人統軍和珍希卜蘓合軍五萬營丁劉圏和珍善戰希卜蘓善謀二人皆敵之老於兵者且據險自固前臨峻嶺後控臘家城必謂我軍不敢輕犯王揣知其情因直告曰明日請戰敵聞之笑是夜王率諸軍銜枚渉渭令曰近敵營方得舉火未至裏所萬炬齊發出敵不意敵震駭倉卒備戰我軍巳成列有聞敵酋以馬撾敲鐙曰吾事敗矣王猶防希卜蘓有謀必謂我趣戰欲速不肯徑出和珍恃其勇宜可挑取乃遣輕兵嘗之和珍果勒兵與我軍鏖擊數十更休疊戰適及我三陣戰急大有請曰敵居髙臨下我戰地不利宜少就平曠以致其師可勝王叱曰如此則我走而敵乘我矣敵今潰毋自怯王輕裘駐馬陣前麾軍殊死戰三陣而敵力果憊卒如王言時陜右久隔王化王一戰而聲振關中三秦父老企望官軍不日東下往往擒敵潰兵縛致之王亦經略且將大舉進圍臘家城將破陜右州郡亦以次納書降而講和之詔下遂班師胡聞王之防喜曰眞能踐言矣十二年上賜褒詔召王赴在所拜檢校少師攺充階成岷鳳經略使還鎭十四年始析利州路爲東西攺利州西路安撫使以階成岷鳳興文龍七州焉十七年移節奉國軍攺行營右防軍爲禦前諸軍都統制依舊安撫使知興州時和議方堅王獨嚴備日爲敵至之虞當是時西路兵爲天下最二十一年太上皇帝親禦宸翰賜王以守邊安靜加拜太尉二十六年拜開府儀同三司陞領禦前諸軍都統制職事判興州二十九年冊拜少保王防敵將叛整備益嚴三十一年敵果敗盟就拜四川宣撫使秋九月敵主亮渡淮巨酋噶珠號西元帥以兵扼散關逰騎犯黃牛堡羽檄交至王方病在告適拜宣撫使卽肩輿就道止以牙校自隨駐靑野原旣而遊騎退王曰敵自守之兵不足慮也益調內郡兵分道而進面授諸方略所至皆防尅秦州擒僞守蕭濟及其屬來王卽呼前置食宣上徳意諭無憂死皆感泣列城未下者聞之爭欲歸附破隴州復洮州蘭州獲僞蘭州守安逺大軍溫都烏頁及州戍將明威將軍完顏宗臣等八人加拜陜西河東路招討使王之子挺與敵連戰治平寨破其眾萬餘人馘千戶二十一月敵主亮被戕十二月明堂禮成進封成國公三十二年春復取散關及和尙原賜敕書褒諭冊拜少傅王遣都統制姚仲與挺率東西兩路之軍攻徳順金人左都監自熈河以兵由張義堡駐摧沙防平涼之師來援挺率兵戰於瓦亭大破之敵畏我軍號曰天兵別將復原州環州三月諸將攻徳順久未下王知士有惰志且敵盡發西兵內外合以拒我卽單騎自秦州晝夜疾馳視師身擁數十騎馳逹四城呼南北之人服王威名思識顏面以快先覩一聞相公之來士气自倍登埤咨嗟不忍發一矢城中敵已不戰而气索矣於是按行營壘別柵要害且治夾河戰地以預處我師於便而致敵於不便𨿽隨軍負販奴莫不區別有地曁戰先以數百騎嘗敵敵一鳴鼓銳士躍出馳突我軍遂空壁與我合我軍得先治戰地騎士無不一當十凡回旋曲折相搏於髙下之間者以百數王初若無所指顧逮苦戰久忽呼某將戰不力其人卽殊死闘時降帥有覘者曰自吾從敵百戰未嘗見如此吳公可謂神矣翌日我再出兵敵堅壁不戰旣又天大風雨雪敵幸休止而力實巳窮是夕遂遁去復徳順軍市不易肆王入城父老迎拜擁馬首幾不能行時朝廷遣兵部尙書虞公允文宣諭川陜賫詔勞王且議軍事夏五月遣兵攻破熈州僞都緫管劉嗣初副統石列繼破鞏州王之復三路也惟鞏最堅守王遣挺率諸將破之斬萬戶一獲兩千戶六月皇帝受內禪賜親札曰昔在舊邸每共定省側聞太上皇帝聖訓謂今日元勳舊徳同國休戚無如卿者且曰偏師之出曽不淹時三路土疆悉歸版籍朕聞此事欣贊慕用蓋非一日王捧詔感淚曰臣無橫艸功已蒙太上皇帝不凡之遇今皇帝所以待臣者益寵臣何敢愛死復遣中使賜禦府細鎧弓矢秋八月除兼陜西河東路宣撫招討使王防敵必再爭徳順乃亟馳赴城下徳順之東曰東山北曰北嶺東山小而可守下瞰城中北嶺形勢延接實控扼之地王至則連營北嶺掘重壕築壘開戰道益爲不可犯之計以待敵且指視諸將以敵他日所營巳而敵果大至合元顏實哷等兵十餘萬正營王所指之地有酋先引數千騎輕出視東山去巢穴稍逺擊之狼狽趨營旣乃大開壁出師苦戰自旦及晡敵敗先退入壁自是遂堅守不動悍酋和和萬戶復領精兵自鳳翔來援初我一軍當北嶺下傅城下寨敵騎可以馳突王至是下令夜移入城將士不知所謂頗有口語旣旦敵果合兵大出直至其處已無所得則數萬騎讙噪城下意甚自得王命偃旗臥鼓士無敢嘩諸將請戰不應迨日昃敵气已惰令諸軍忽鳴鼓若趣其營敵大駭復亟走壁遣諸將追襲敗之當時非王徙城下之營則敵幾得志時敵旣堅守不輕出挺請以輕兵挑敵戰而以奇兵其虛王采其言令列陣城下調敵敵閉營王則就以其陣移上東山築堡以守時雨雪天大寒地凍不可入則燒土而掘之連夜堡成甫築畢而敵兵大至極力爭之殺傷幾半而不可得諸益嘆王之多算不可及也敵自是失三路形勝糧運迂險𨿽噶珠親提河南陜右兵而連敗亡失益眾尺寸不能進我斬馘築爲京觀者彌望而又東山橫其衝北嶺窣其後三路糧食皆我有我出兵要敵糧道敵遂艱食失東山堡時猾酋有終夕悵恨者王防敵𨿽眾無能爲矣冬十月調王彥諸軍將益出兵至秦州因防宣諭使虞公虞公抗章以王之勳勞績效聞上賜親札曰覽虞允文奏知卿智勇兼濟力抗彊敵卿歷世忠勞國家是賴王降拜曰臣何足以當此敵旣技窮度不可與我爭則濳軍水洛開道隴山以示我出奇實亦自便歸計王乃部置諸將分屯要害且益出蜀口之師分徳順兵整陣內外相合以蹙敵時敵中亦相驚曰東南天兵至矣十一月上遣帶禦器械梁珂賜禦札並玉帶十二月閤門宣贊舍人郭升賜宸翰並宣防問疾隆興元年拜少師有防恩禮視樞密使利州防禦使李邦傑來勞就以告賜繼有詔退師矣是時議者遙度形勢以謂兵久在外𨿽得三路恐去川口逺聲援遼絕共以其語言之執政執政力言於上乞下詔旋軍捍蜀詔至王卽馳檄諸軍諭以朝廷欲重根本之意俾擇利而退繼上表待罪曰蜀門𨿽固三路難保歸師死戰不無損傷聞者惜之未幾上復詔出兵與張丞相浚淮上之師相掎角賜王親札曰前日徳順回師道逺不知卿籌畫朝廷過慮致失機防以此知退師本非上意也初得是防幕府請覆奏曰茍利社稷専之可也此舉所系甚重兵不可遽退王愀然曰璘豈不知此且三路士馬所出糧食所聚吾舊兵已老非假三路兵未易與敵角今新附之眾幾十餘萬仰給三路圭勺不取外府而西民樂輸此誠恢復之基也議者憂敵搗蜀口之虛璘百戰從軍豈不知敵情且敵持重必顧慮而後進方和尙原時我內外至危急敵以璘兄弟扼其後終不敢輕向蜀況今逆亮死敵內訌未久合喜盡西兵頓徳順城下猶不能抗我豈暇他謀但主上卽位之初璘握重兵在逺朝廷俾以詔書從事璘敢違詔耶幕府語塞隆興二年冬十月敵人犯天水侵岷州王病未愈徑趨成州分麾下擊之敵小郤列營茅城谷王力疾親提兵至祁山敵聞之退師三十里據黃家街深溝髙壘以守王曰敵深渉吾地而乃堅壁自固且黃家街背鞏州去巢穴近敵必遁未幾果使來告曰我國中已與大朝講和矣繼被詔命卽抗章請朝乾道元年上以親札報可卽以族行未半道奏疏乞解宣撫使優詔不允乞致仕復不許四月到闕上遣中使鄭邦美勞問賜賚加等卽召對便殿上慰諭隆渥面得防許朝徳壽宮太上見王慨念疇昔諭王曰朕與卿老君臣也自今可數入見王頓首謝兩宮存勞之使相踵禦府異饌賜無虛日初隆興元年許立家廟祭五室及是就頒祭器有防許皇子復謁示異禮也觀者嘆息以爲前此未有五月冊拜太傅進封新安郡王三上章懇辭遣中使詔諭不允後數日制詔仍領宣撫使攺判興元府諸子侍王入見皆蒙異數恩禮赫奕寵絕一時六月詔還鎭兩宮燕餞禮均家人王入辭徳壽宮奏曰臣年近七十衰病日侵違離闕庭且萬里恐不復再瞻天日因泣下太上亦爲埀涕親解所佩刀賜王曰異時思朕視此可矣王之行也兩宮別賜珍器玉帶甚寵秋八月至漢中時息兵巳逾年王専畱意民事問民所疾苦漢中先是夏秋糴以供軍儲吏多取於民而嗇出以規贏民甚病之褒城諸縣各有古堰分水漑田嵗料民田以多寡賦竹木增修吏防爲姦又光道渠久廢水不下漑利廢而賦仍在王以次釐革糴則使民自槪督諸軍復渠宣淤築壞開田數千頃民甚利之懲姦吏核健訟以防其病民外臺以治狀聞上降詔嘉奬逾年攺鎭武興三年夏復移漢中開府未幾得疾遂請老先旬日有大星殞以五月十七日薨於位春秋六十有六軍民號哭失聲至於罷市請老之奏聞以太師致仕遺表上封信王上震悼輟視朝二日賻銀兩絹匹各千錢五百萬太上賜銀千兩王之未病也呼其幕客曰爲我艸遺表客曰郡王安寧如此何遽出不祥語王曰死生之機黙存吾胸中人安得知君第爲之止直書其事且曰願陛下無棄四州無輕出兵又先數日封遺事付其家令毋啟之薨之數日啟封則家廟等數事語不及他嗚呼可謂死不忘君孝於其親者矣王雄姿正志剛毅靜深喜大節略苛細不嚴於刑而人自畏之讀史傳曉大義幕府文書輕重之間亦時自竄定其愛君憂國之誠得之於天𨿽造次不能忘也其在闕下諸子有授美官者王曰上以我故加汝等以官我日念無功可報上汝若不廉勤以自效吾𨿽死地下亦不汝佑故其在官皆兢畏自力其治軍如其治家而恩威兼之愛將犯法泣涕而斬之厚撫其孤不敢以私狥法士卒有過必再三語之不戒而後罰攺過則釋然無芥蔕心待僚佐以寛不忍言人過往往爲覆護之而亦潛分優劣士之耿介𨿽干犯其意久而敬之便辟側媚中心薄其爲人知人之明尢爲當世所重四川制置使王剛中嘗談劉錡之美王曰信叔有雅量而無英槪今天下雷同譽之恐不能當逆亮璘竊憂之剛中未領其語旣而錡果以憂憤卒剛中始嘆服選諸將多以功或告以薦才者王曰兵官非嘗試難知其才今以小善進之則僥幸者得志而邊人宿將之心怠矣以故其用王彥姚仲李師顏向起皆以功顯爲時名將平居軍旅之外家事一不問捨俸入不營一錢鎭武興二十年民安之如一日曁至漢中凡前政與民防易爭利者悉除去蠲逋欠無慮百萬緡嘗自著兵法二篇上篇兵要下篇陣圗大略以謂虜有四長我有四短當反我之短制彼之長敵之四長曰騎兵曰堅忍曰甲重曰弓矢力集畨漢所長兼收而並用之制其騎則有分陣分隊之法制其堅忍則有更休疊戰之法制其甲曰勁兵彊弩制其弓矢曰以逺尅近以彊勝弱其說甚備其法循環用之可至於無窮陣有圗無書王毎出師指麾諸將風采凜然不敢仰視士寧死敵無敢犯令故用兵未嘗敗尢長於持勝方金人之歸河南議移屯陜右王獨乞畱兵不出且益修階州等山寨其後息兵二十餘年未嘗一日弛兵備徳順班師首築皂郊等堡多掘地网祁山之戰賴焉娶王氏封吳國夫人先八年卒男十二人曰援曰掖曰擴曰揔曰挺曰拭曰拯曰掞曰抦曰揚曰揆曰撙孫男九人暕旰暐防晦其五尙防子孫凡二十餘人持麾典兵出入禁闥克紹前修是以似之近者言盛者鮮儷也臣旣書其事輙申之言曰蜀之爲國巖僻而固有天下者所必爭也漢髙祖起南鄭舉兵而東收三秦如破竹不數年間遂成帝業而以蜀漢之地爲關輔心腹不以封建蓋其斂迹垂翅有以窺天下之變間中州之有事因河渭之上流裹糧捲甲起而乘之足以得志玆太上皇帝選將勵兵之夙心而皇上宅中圗大之本指也故王之在蜀上實詔之曰異時掃淸中原勒功帝籍以埀光億世又詔之曰宜卽提銳旅直出漢中弔秦晉之遺民撫唐虞之都防又詔之曰關隴之事一以付卿三路士多材勇不患無人惟卿駕馭激使之耳嗚呼聖天子以保蜀之事屬於王其注意如此王能任之是以蜀安之後定秦定隴洮蘭熈鞏十有六州束手來歸委命下吏敵失形勝勢恧技窮詟我威靈鄕風慕義於是退師通好之令行矣一日皇上擁干休正坤儀指咸陽而防龍首作上都而觀萬國則王之餘勇遺烈凜凜生气尙可想而知也然則保蜀之功其可旣乎吾天子其知之矣謹爲之銘曰

井絡坤隅時惟蜀都叢魚鳬開國有初岷峨爲望犍防爲障峻塍巨防天下孰尙重險積貨是猍臬鯢有偉將臣於時保之將臣伊誰惟武順王喋血轉戰莫我敢當因山據原和尙是名晝斮其柵夜披其營束馬縋車攀天蹈空原不可得蜀不可攻敵以憤來合兵作威扼衝發覆倐其紛披敵以奇來指陵趣谷擇利鼓儳其心腹其來以正椎鋒直進束隘設險以死申令來以多方有東西軍左顧右跽察其嚬呻烈烈惟王洪稜無前如飛如翰如衝如援奮其虎貔厲其熊羆敵曰罷矣蜀不可窺蜀不可窺厥惟安哉一夫當關萬夫莫開婪婪大酋去不復畱三陣定謀一言必酬乃窺咸秦於山於川廼歸三路我陵我泉有所失平順指令挈戶率輿爭還國經皇帝曰嗟巖巖蜀土六十二州以固吾圉同徳之碑保蜀爲正民其以安功其以定倬彼云章尙福吳氏申錫恩腴昌大而熾翼子肥家孝能揚名千載而下於昭厥聲

名臣碑傳琬琰之集上卷十四

欽定四庫全書

名臣碑琬琰之集上卷十五宋杜大珪編呂文穆公蒙正神道碑

富弼

東平呂公相我太宗眞宗埀二十年咸平六年夏以疾罷歸第大中祥符四年四月十九日遂不起年六十六五年十月二十七日葬於河南府洛陽縣金石鄕奉先裏後五十七年其子居簡始議琢碑於墓次請文於里人富某某義不得辭輙用纂其世次徳業之實以告諸神曰呂氏其先出於炎帝姜姓虞夏之際始封於呂其後遂以所封爲氏周初太公望以功國於齊穆王時有呂侯爲周司防王命作呂刑以訓至西漢其裔孫有居東平者卽呂侯之後也本大支茂歷世有人以文武勳徳顯名於當時者偉然相望唐末徙籍太原國初遷居洛今遂爲洛陽人也公諱蒙正字聖功太宗太平興國三年春首防進士第初命將作監丞通判升州四年代還防帝徵太原劉氏朝於行在道受著作郎直史館旋加右拾遺服銀緋五年轉左闕知制誥服金紫八年遷都官郎中召入翰林充學士是冬擢爲左諌議大夫參知政事俄陞給事中端拱元年拜中書侍郎兼戶部尙書同中書門下平章事監修國史未幾代趙普爲上相淳化二年罷爲吏部尙書奉朝請四年復爲上相至道元年除授左僕射判河南府兼西京畱守眞宗紹位就加左僕射咸平三年詔歸四年復爲上相益以昭文館大學士五年冊拜司空兼門下侍郎明年感疾凡七上章求解政事攺太子太師仍封萊國公以告成泰山進封徐國祠后土又進封許國及薨天子震怛哭甚悲不能視朝者三日遣使弔祭賻賜特厚贈中書令謚文穆公以諸子位於朝累贈太師兼尙書令秦國公始公少時考妣以口舌偶相戾遂以異處然情義內篤交誓不復嫁娶考後連佐邊幕妣居洛中並畱公侍焉公毎感嘆憤懣絕迹於龍門山躬事薪汲力奉慈養而且痛自刻責以爲業晝夜漏相接未始少懈嘗泣淚滿所讀書而怳怳日若無以爲生者如是數年學益富文益奇聲動天下士友益附太祖開寶末公侍母氏赴舉東都時太宗以晉王尹開封聞公名召見復索其所著文大稱之期以公輔之器是秋府薦甲於鄕書明年卽上第自此七年參預國政總十二年凡七遷遂作宰相領萬務必本於仁義教化而不専尙條約鈞酌衡量咸適其宜中外靜明翕然稱治精於選任憸庸者不得進久之知蔡州金部貟外郎張紳以贓敗或讒於帝曰紳亦洛人家甚富昔呂某方就學苦貧恨紳不能如意資其用今挾權諷下誣以賄免耳是豈好貨者也帝驟信立還紳官而以他事罷公相公退就常參位怡然一不自明逾年帝得紳贓實始悟遽黜紳爲絳州副使翊日復以相命公慰勞優篤遂及紳事而公亦不謝帝旣愛其能守法度而復重其沈毅不撓俄欲遣人使朔方諭中書選才而可責以事者聞公退以名上帝不許他日又問公以前所選對帝亦不許他日又問益急公終不肯易其人帝盛怒投其奏書於地曰呂防正何太執耶必爲我易之公徐對曰臣非執蓋陛下未諒耳因固稱其人可使余不及臣不欲用媚道妄隨人主意以害國事同府皆惕息不敢動公插笏俛而拾其書徐懷之而下帝退謂親信曰是公气量我不如旣而卒用公所選復命大稱防帝於是益知能任人而加有不可奪之志上元觀燈一夕帝宴近臣於端拱樓樂車馬之藝左右顧曰五代都邑凋防閭巷無幾人今其全盛如此可喜可喜公避席曰乘輿所在士庶皆走集故盛臣常見都外不數里饑寒而死者甚眾不必盡然願陛下視近以及逺蒼生之幸也帝頳顏不語王禹偁名謇諤時亦在列聞其對爲之汗下而公侃然復位無懼色帝以西北二敵弗服忿之常議討伐公切諌兵者傷人匱財不可屢動漢武郡國萬里外可謂快其志矣然天下已困終悔之唐文皇親徵遼碣手運土木卒無功而還亦悔是二主者曠百代無比而用兵皆不免於悔爲後世非笑陛下及其未有以悔也惟早愼之直宜以道徳恩信橫於中而澹乎外則夷狄自賔與夫命死官舉凶器校其所不足與校於無用之地而又幸勝於萬一者豈不逺哉帝傾聽褒納自是伐議遂寢但用應兵而已本朝故事宰相子起家爲水部貟外郎公長子從簡當得之公以延防太寵非所以愼官賞勵寒畯也懇辭不拜秪受將作監丞因以爲著例於今不易在河南防熈陵役作公念輔政旣久恩寵特殊羸然曵縗謁靈輿於境上伏地哭幾絕屢哭屢幾絕行路皆哭皇皇焉不忍去不得已乃出私錢三百萬助復土之費而還其在疾告也降醫走使不絕於道公以盡瘁積疾猝未有瘳累表乞骸骨優詔不允旣而姑願歸洛將行聴肩輿至殿門俾二子掖而登坐而訪問日昃方罷二子咸面推以恩公晚築園宅於洛至則以琴觴雅宴自肆於其間間與樵釣野叟駢席而語不以軒冕累其歡曠如也公渾厚淵博忠亮寛懿無煩語不妄顧與人無親疏無髙下階級而一歸於至正其爲諫諍爲侍從爲執政凡嘉猷偉畫皆不作巳出而密歸之於上惟上自行之故人無知者其有不能祕須論議別白而後方從者遂焉則天下稱道聳伏想望其人邈如神明自始仕至再罷相惟在升與河南爲外委余並處內不出未甞一日逺於朝廷至於河南之行尙非太皇雅意蓋彊出之以遺嗣君以結公心故章聖初亟復在位三入相皆首之所以専其任也丁內外艱皆奪情而起不容終制不欲使他人代也賜第東都以安其居俾無外徙之請也移疾歸鄕黨積十年卒不許還政第詔令休息頥養而密常使人其安否章聖謁陵寢祀汾陰再駕西都皆幸其第又親視其疾思復用也非公謀謨設施潛運黙化人𨿽罕得見其迹而功自被於四海致時升平則疇能感夫兩朝眷遇絕比如此其至者乎公防名冠天下士而位登元宰官至三公階勲爵邑咸第一勤畏翼翼乃心王家周旋始終毫髮無玷以老疾懇請而退天子慊然猶欲起其廢而用之嗚呼盛矣哉可謂聖世令徳鉅人者矣曽王父諱韜皇主莫州莫縣簿贈太保曽王母太原王氏封許國太夫人王父諱夢奇皇戶部侍郎贈太保王母潁川郡君陳氏封鄧國太夫人父諱圗皇起居郎贈尙書令母彭城劉氏封徐國太夫人公掌誥時防令君朝京師公跪而泣於令君徐國且告曰大人母氏皆老矣不肖子不忍見玆睽忤不偶願復故好敢以死請語訖又伏於前泣下不止令君徐國不得已憐而從之然終異堂而處公晨暮交走咸盡色養人於是始知公之純孝大行於其家也初娶宋氏封廣平縣君再娶薛氏封譙國夫人皆歿於公之先男十人從簡駕部貟外知簡大理寺丞惟簡庫部郎中承簡虞部郎中行簡比部郎中次未名次易簡奉禮部務簡光祿少卿居簡龍圗閣直學士尙書兵部侍郎師簡司農少卿公退居於裏常召諸子立庭下誨之曰吾觀舊史見唐中葉後至周末亂離相繼不絕卿相往往不得其死而無歸全之所吾幸生盛時碩茂尊顯今又奉身至此知夫免矣矧若曹皆得爲王官其無爲世冑子弟之爲者以自蹈不淑且重污吾而將以累吾家由是諸子夙夜相警勵不忘詔教持身謹咸稱善人惟龍圗公最爲肖公沈識懿行動有規法力以詞業自登名於英俊之域入踐臺閣出更藩服藹著嘉績稔於輿論異日必能蹋公之武於廊廟之上而增大乎門構矣今自海南移典鄭州餘九人者先後公皆卒孫二十五人曽孫三十一人並公之所誨於其父祖罔敢不率人於是又知公之義訓大施於其後孫皆有官而曽孫亦有出仕者女六人長嫁光祿寺丞直集賢院孫曁次嫁刑部侍郎參知政事趙安仁次嫁太常博士周漸次嫁觀文殿學士尙書右丞丁度次早夭次嫁永州推官楊巽文集二十卷行於時銘曰天之生賢而不世出出不逢時亡位而沒生而無成不若勿生主辰而成惟公奠京初隱而學四方聞聲舉以魁眾四方益驚歲始逾七遂爲相臣相我二宗太皇粵眞三相必首不令後人善不有已造寧密陳事茍咈郁眾皆逡巡公勇而前悉心以論帝怒斯震公顏益溫居若柔弱語焉不聞及以議諍骨鯁必伸公久不渝一心劬劬帝知忠端始貳終孚帝嗟乎公我有不如百職具舉萬方以胥成我太平匪公曷圗公處厥位天子是依讒免疾去天下以思進則以道勤勞飭之退必以禮燕樂適之曰子蕓蕓曰孫羣羣厥有肖子又絕其倫天其意者斯爲報與文石於墓無窮之所告與

陳文惠公堯佐神道碑

歐陽修

潁川公旣葬於新鄭其子尙書主客郎中述古等七人具公之行事及太常之狀祁伯之銘以來告曰惟陳氏世有顯人我先正文惠公曆事太宗眞宗而相今天子其出處始終之大節可考不誣如此故敢請以墓隧之碑余爲考其世次得其所以基於初盛於中有於終而大施於其後者曰信哉陳氏載徳晦顯以時其蓄厚來逺故能發大而流長自公五世以上爲博州人皇髙祖翔當五代時爲王建掌書記建欲帝蜀以逆順禍福譬之不聴棄官家於閬州之西水遂爲西水人皇曽祖齊國公諱詡皇祖楚國公諱昭汶皇考秦國公諱省華皆開府儀同三司太師尙書令兼中書令自翔以下三世不顯於蜀至秦公始事聖朝爲左諌議大夫其配曰燕國太夫人馮氏公其次子也諱堯佐字希元舉進士及第累遷太常丞知開封府錄事參軍用理獄有能績遷府推官以言事切直貶通判潮州自潮還獻詩數百篇而大臣亦薦其文學得直史館知壽廬二州提防府界諸縣公事丁秦公憂服除判三司三勾院兩浙轉運使徙京西河東河北三路糾察在京刑獄天禧三年編次禦試進士坐誤差其第貶監鄂州茶場未至丁燕國太夫人憂明年河決滑州天子念非公不可塞乃起公知滑州幹興元年作永定陵徙公京西轉運使以辦其事入爲三司戶部副使徙副度支拜知制誥兼史館修撰同知天聖二年貢舉知通進銀臺司遷龍圗閣直學士知河南府徙並州知審官院開封府拜翰林學士兼龍圖閣學士七年拜樞密副使其年八月參知政事居三嵗間凡三請罷明道二年罷知永興軍行過鄭州爲狂人所誣禦史中丞範諷辧公無罪徙知廬州又徙同州復徙永興又徙鄭州累官至戶部侍郎景祐四年四月召拜同中書門下平章事公爲人剛毅篤實好古博學居官無大小所至必聞潮州惡谿鱷魚食人不可近公命捕得鳴鼓於市以文告而戮之鱷患屏息潮人嘆曰昔韓公諭鱷而聴今公戮鱷而懼所爲𨿽異其能使異物醜類革化而利人一也吾潮間三百年而得二公幸矣在潮修孔子廟韓公祠率其州民之秀者就一學知壽州遭嵗大饑公自出米爲糜以食餓者吏民以公故皆爭出米其活數萬人公曰吾豈以是爲私惠耶蓋以令率人不若身先而使其從之樂也錢塘江堤以竹籠石而潮嚙之不數嵗輙壞而復理公嘆曰堤以捍患而反病民乃議易以薪土而害公政者言於朝以爲非便是時丁晉公參知政事主言者以黜公公爭不已乃徙公京西而籠石爲堤數嵗功不就民力大困卒用公議堤乃成河東地寒而民貧奏除石炭稅減官冶鐵課歲數十萬以便民曰轉運徵利之官也利有本末下有餘則上足吾豈爲俗吏哉太行山當河北河東兩路之界公以謂晉自前世爲險國常先叛而後服者恃此也其在河東鑿澤州路後徙河北鑿懷州路而太行之險通行者徳公以爲利公曰吾豈爲今日利哉河決壞滑州水力悍甚每埽下湍激並人以沒不見蹤迹者不可勝數公躬自暴露晝夜督促剏爲木龍以巨木駢齒浮水上下殺其暴堤乃成又爲長堤以防其外滑人得復其居相戒曰不可使後人忘我陳公因號其堤爲陳公堤開封府治京師公以謂治煩之術任威以擊彊盡察以防姦譬於激水而欲其澄也故公爲政一以誠信毎嵗正月夜放燈則悉籍惡少年禁錮之公召少年諭曰尹以惡人待汝汝安得爲善吾以善人待汝汝其爲惡耶因盡縱之凡五夜無一人犯法者太常博士陳詁知祥符縣縣吏惡其明察欲中以事而詁公廉事不可得乃欲以奇動京師自錄事已下空一縣皆逃去京師果諠言詁政苛是時章獻明肅太后猶聴政怒詁欲加以罪公爲樞密副使爭之以謂罪詁則姦人得計而沮能吏詁由是免公十典大州六爲轉運使常以方嚴肅下使人知畏而重犯法至其過失則多保佑之故未甞按黜一下吏公貶潮州其所言事蓋人臣所難言者其平生奏防尢多悉焚其槁其他文章有文集三十卷又有野廬編潮陽編愚丘集多慕韓愈爲文與修眞宗實錄又修國史故事知制誥者常先試其文辭天子以公文學天下所知不復命試自國朝以來不試而知制誥者惟楊億及公二人而已公居官不妄進取爲太常者十一年不遷爲起居郎者七年不遷自議錢塘堤爲丁晉公所黜後晉公益用事専威福故人子弟以公久於外多勉以進取公曰惟久然後見吾守如是十五年今天子卽位晉公事敗投海外公乃見召用公初作相以唐劉蕡所對防進曰天下治亂自朝廷始朝廷賞罰自近始凡蕡之所防言者皆當今之獘此臣所欲言而陛下之所宜行且臣等之職也天子嘉納之公在相位不久其年冬雷地震星象數變公言王隨位在臣上而病不任事程琳等位皆在下乃引漢故事以災異自責求罷章凡四上明年三月拜淮康軍節度使檢校太傅同中書門下平章事判鄭州康定元年五月以太子太師致仕詔大朝防立宰相班遂居於鄭其起居飲食康寧如少者後四年年八十有二以疾卒於家公居家以儉約爲法𨿽已貴常使其子弟親執賤事曰孔子固多能鄙事作爲善箴以戒子孫臨卒口占數十言自志其墓公前娶曰杞國夫人宋氏後娶曰沂國夫人王氏子男十人長曰述古次曰比部貟外郎求古主客貟外郎學古虞部貟外郎道古大理評事館閣校勘徳古殿中丞修古祕書省正字履古光祿寺丞遊古大理寺丞襲古太常寺太祝象古秦公三子長曰堯叟爲樞密使同中書門下平章事季曰堯咨爲武信軍節度使皆舉進士第一人及第三子已貴秦公尙無恙毎賔客至其家公及伯季侍立左右坐客防蹜不安求去秦公笑曰此兒子軰爾故天下皆以秦公教子爲法而以陳氏世家爲榮公之孫四十人曽孫二人合伯季之後若子共孫若曽孫六十有八人女若孫曽五十有四人而仕於朝者多以材稱於時嗚呼可謂盛矣銘曰

陳世髙節在污全潔閟徳潛光有俟而發其發惟時自公啟之英英伯季踵武皆來相車崇崇武節之雄髙幢巨轂四世六公惟世有封秦楚及齊尙書中書儀同太師祖考在前孫曽盈後公居於中伯季左右惟勤其始以享其終惟能其約以有其丰休庸顯問播美家邦有逺其貽有大其繼刻詩埀聲以質來裔

名臣碑琬琰之集上卷十五﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑琬琰之集上卷十六宋杜大珪編

張忠定公詠神道碑

韓

故樞密直學士禮部尙書贈左僕射張公以魁奇豪傑之才逢時自奮智略神出勳業赫赫震暴當世誠一世偉人也向守大名其孫堯夫主簿元城一日具書來告曰堯夫之曽祖昔事太宗眞宗朝勤勞內外有大名於天下而自葬距今歷年多矣墓碑之刻闕然未立請書其實以表神道固烈祖之益光也琦常總領史局觀所載公之文武大節頗亦詳矣然其絕異之政與夫遺愛之迹較然著於人聴者猶未究悉今得與巨賢論次而發揚之以昭示於後世誠所願也公諱詠字復之世本鄴人後徙居於澶之臨黃及公葬其先於鄄城故爲鄴之鄄城人曽祖諱立祖諱鐸遭唐末與五代之亂皆潛養徳業退處無悶父諱景以徳行自富鄕裏稱之公登朝授大理評事累贈太常卿公少倜儻有大志尙气節然其爲學必本仁義不喜浮靡太平興國四年秋與忠湣防公同赴大名舉府議將首薦公公以同郡張覃素有文行旣率防公上書請以覃爲冠一府欽嘆遂如公言士論多之明年春擢進士第授大理評事知鄂州崇陽縣事六年遇郊恩攺將作監丞雍熈初遷著作佐郎嵗滿權太子中允通判麟州事端拱籍田恩轉祕書丞代歸通判相州事公以親老辭得監濮州稅俄遷知開封府賜五品服時公與文靖呂公故樞密使宋公湜連薦其才擢荊湖北路轉運使淳化初就攺太常博士制置使稱其能詔褒美之太宗素知公可用召還拜虞部郎中賜三品服未逾旬擢爲樞密直學士知通進銀臺司兼門下封駮事勾當三班院時張永徳爲並代帥小校犯法杖之而死有詔按罪公封還詔書曰永徳方被邊若殺一小校遂摧辱之臣恐帥體輕而小人慢上矣不納旣而果有營卒脇訴其大校者上始悟公言而加慰勞四年冬東南兩川旱民饑吏失救防防大起五年正月賊首李順陷成都府詔遣宣徽使王繼恩充招安使率兵討之復命知成都府五月繼恩破賊收成都上畱公至秋始遣行時關中率民負糧以餉川師道路不絕公至府問城中所屯兵尙二萬餘人而無半月之食公訪知鹽價素髙而有餘積乃下其估使民得以米易鹽於是民爭趨之未逾月得米數十萬斛軍中呼曰前所給米者皆雜糠士不可食今一一精好此公眞善干國事者也公聞而喜曰吾令可行矣時𨿽收復諸郡餘盜尙充斥繼恩恃功驕恣日以娛樂爲事軍不戢往往剽奪民財物於是悉擒招安司素用事吏至庭面數其過將遂斬之皆股栗求活公曰汝帥聚兵玩防不肯出皆汝軰爲之今能亟白乃帥分其兵尙可免死吏呼曰惟公所命兵不分願就戮公釋之繼恩卽日分兵鄰州當還京師者悉遣之不數日減城中兵半旣而諸軍請食馬芻粟公命以錢給之繼恩詬曰馬不食錢給錢何也公聞之召繼恩謂曰今賊餘黨所在尙多民不敢出招安使頓兵城中不出討芻粟民所輸今城內皆冦也何由得之繼恩懼卽時出城討賊公計軍食有二嵗偹乃奏罷陜西運糧上喜曰向益州日以乏糧爲請詠至方逾月已有二嵗備此人何事不能了朕無憂矣公以順黨始以良民一旦爲賊脇從復其間有疲弱偶掛盜籍者當示以恩信許其自新卽揭榜諭之已而首者相踵公皆釋其罪使歸田裏一日繼恩械賊數十人請公行法公詢之悉前所許自首者復縱之繼恩恚而問公公曰前日李順脇民爲賊今日化賊爲民不亦可乎公度繼恩日橫不能攺亟以狀聞願選忠實與繼恩共事上命入內內侍省押班衛紹欽充同招安使自是繼恩凶勢爲屈未幾二人皆召歸就以劍門總管上官正爲招安使順之餘黨公撫安於內正擒討於外再閱月而兩川平至道二年攺兵部郎中繼丁父與母新昌縣太夫人憂皆起復三年秋西川都巡檢使韓景祐爲所部廣武卒劉旰所逐遂率眾掠懷安軍破漢州公方與僚屬防大慈寺報至飲宴如故舉城憂之賊又掠卭蜀將趨益適防客報者愈急公復不問其夕始召上官正謂曰賊始發不三四日破數郡勢力方銳不可擊今人得所掠气驕敢逼吾城乃送死耳請出兵比至方井當遇賊破之必矣正卽受教及行公爲出送於郊激其盡力正至方井果遇賊一戰斬旰餘黨盡平眾益服公料敵制勝人所不及眞宗卽位遷左諌議大夫咸平初就拜給事中充戶部使攺禦史中丞承天節大臣主齋防被酒不如禮公彈糾之無所憚二年與溫公仲舒同知貢舉俄以工部侍郎知杭州軍事時嵗饑民冒禁販鹽捕者數百人公悉寛其罰官屬抗言不可公曰錢塘十萬家餓殍如此若鹽禁益嚴則聚而爲盜患益甚矣俟秋成敢爾當痛以法繩之境內卒以無擾歲將滿杭人詣闕請畱有詔褒其善政五年冬攺知永興軍事初公之自蜀還也詔以諫議大夫牛冕代公公聞之曰冕非撫禦才其能綏輯乎始逾年果致神衛大校王均之亂逐冕據益州後𨿽討平之而民尙未寧防益守馬公知節守延安上以公前治蜀長於安集威惠在人復以公爲樞密直學士知益州事遷刑部侍郎蜀民聞之皆鼓舞相慶如赤子久失父母而知復來鞠我也公知民信已易嚴以易凡一令之下人情無不慰愜蜀始復大治轉運使黃觀以政迹聞賜詔嘉奨就攺吏部侍郎時命謝濤鑄景徳大錢於嘉卭州一當小鐵錢十銅錢一於今便之景徳三年召還復掌三班院兼判登聞鼓院中嵗生於頭不能巾櫛求知潁州上以公名存有人望兩守益部政無及者不當屈於小郡以眞定府靑州皆大鎭也聴公自擇公皆不就上曰升州可乎公卽拜命大中祥符元年東封恩轉尙書左丞時金陵多火災居者不安公廉知姦人所爲潛捕得之乃命先折其脛斬之以狥火患遂絕中使祠茅山還言城中有黃雀蔽日而墜空中聞水聲上視占書主民勞謂輔臣曰但守臣得人此固無患今詠在彼又何虞也三年春秩滿升民請畱遷工部尙書再任以江東旱兼升宣等十州安撫使祀汾陰兼禮部尙書以瘍疾甚上章求分司東西京上聞之卽令代還不能詣懇請便郡遂知陳州事終於八年八月一日年七十上嘗言公有將相器以疾未及用至是大痛惜之命優贈以官仁宗朝追謚忠定公天性正直濟以剛果始終挺然無所屈撓自力學筮仕則有澤及天下之心而以富貴爲薄逸人傅霖髙蹈之士與公善公嘗與夜防劇談時諸鄰多病瘧前一夕頓愈逮登第與傅詩有巢由莫相笑心不爲輕肥之句此見公之權也甞訪三峯陳搏一見公厚遇之顧謂弟子曰此人於名利澹然無情逹必爲公卿不逹爲帝王師其爲髙人推重如此早學擊劍遂精其術兩河間人無敵者平生勇於爲義遇人急難茍情有可哀必極力以濟無所顧惜當官凡所施設動有逺識始時人或不察其後卒有大利民感無窮至自奉養逮於服玩之具則寡薄儉陋𨿽寒士之不若也公退辟靜室焚香燕坐聚書萬卷往往手自校正旁無聲色之好臨事明決出入意外凡斷罪以辭者人皆集錄於今之在余杭有富民病將死子方三嵗乃命壻主其貲而與壻遺書曰他日欲分財卽以十之三與子而以七與壻子時長立果以財爲訟以其遺書詣府請如元約公閱之以酒酹地曰汝之婦翁明智人也時以子防故以此屬汝不然子死汝手矣乃命其財三與壻而子與其七皆泣謝而去服公明斷前後治蜀愛利之政不可悉紀舉其大者則公嘗以蜀地素狹遊手者眾事寧之後生齒日繁稍遇水旱則民必艱食時米斗直錢三十六乃按諸田稅使如其價嵗折米六萬斛至春籍城中細民計口給券使輸元估糴之奏爲永制逮今七十餘年𨿽有災饉米甚貴而益民無餒色者公之賜也蜀之風尙侈好遊樂公從其俗凡一嵗之內遊觀之所與夫飲饌之品皆著爲常法後人謹而從之則治違之則人情不安輙以累罷去甞冩其眞自號乖崖子復自爲贊曰乖則違眾崖則違物乖崖之名聊以表徳及公之亡也蜀人聞之皆罷市號慟得公遺像置天慶觀建大齋防事之如生至今不解昔召公之分陜而治民愛而思之甞聴訟於棠下戒勿翦勿伐羊公在襄陽立碑峴首民戴道徳過碑輙墮淚後歷千餘歲能繼其風凜然如存公一人而已公有淸望善臧否人物公凡所薦辟方廉恬退之士嘗曰彼好奔競者將自得之何假告舉益不貢士者幾二十年公察郡人張及李田張逵者皆有學行鄕裏所服遂延奨如禮惇勉就舉後三人悉登科歷美官於是兩川學者知勸文風益振由公之誘掖也文章雄傑有气骨稱其爲人嘗爲聲賦梁公周翰覽而嘆曰二百年不知此作矣有文集十卷以天禧四年八月二十九日葬於陳州之宛丘縣村夫人唐氏先公而亡繼王氏封太原夫人天禧六年終於陳之私第子從質衛尉寺丞公亡未逾月哀毀而卒一女適翰林王公禹偁孫四人約奉禮郎綜駕部郎中綽衛尉寺丞紳建州石鼓縣令曽孫二人堯夫大理寺丞堯民邢州童崗縣令銘曰

太行峙朔洪河瀉天河山之間實生大賢賢不徒出惟聖偶然發爲事業文武之全兩治巴蜀薦綏南夏易地以寧節荒而化夫惟管蕭尙足王伯如公之才不宰天下而俾惠澤止濡一方錫民父母爲國棟梁有煒公績日星之光何假斯文始其芳曽諫議大夫致堯神道碑

歐陽修

公諱致堯字某撫州南丰人也少知名江南當李氏時不就鄕裏之舉李氏亡太平興國八年舉進士及第爲符離主簿累遷光祿寺丞監越州酒稅數上書言事獻文章太宗奇之召拜著作佐郎直史館使行視汴河漕運稱防遷祕書丞爲兩浙轉運使諫議大夫魏庠知蘇州恃舊恩多不法吏莫敢近公劾其狀以聞太宗驚曰是敢治魏庠可畏也卒爲公罷庠洛苑使楊允恭以言事見幸無不聴事有下公常厝不行允恭以訴太宗遣使者問公公具言其不可公旣繩其大而人所難者至其小易則務爲寛簡嵗終其課爲最徙知壽州壽近京師諸豪大商交結權貴號爲難治公居嵗余諸豪斂手莫敢犯公法人亦莫見其以何術而然也公於壽尢有惠愛旣去壽人遮畱數日以一騎從二卒逃去過他州壽人猶有追之者再遷主客貟外郎判三司鹽鐵勾院是時李繼捧以銀夏五州歸朝廷其弟繼遷亡入磧中爲防太宗遽遣繼捧往招之至則誘其兄以陰合卒復圗而囚之自陜以西旣苦兵矣眞宗初卽位益欲來以恩徳許還其地使聴約束公獨以謂繼遷反覆不可予繼遷已得五州後二年果叛圍靈武議者又欲與之公益爭爲不可言𨿽不從眞宗知其材將召以知制誥而大臣有不可者乃巳出爲西京轉運使王均伏誅奉使安撫西川誤畱詔書於家其副潘惟嶽教公上言渡吉柏江舟破亡之以自解公曰爲臣而欺其君吾不能爲也乃上書自劾釋不問其後惟嶽入見禁中道蜀事具言公所自劾者眞宗嗟嘆久之繼遷兵旣久不解丞相張齊賢經略環慶以西署公判官以從公曰西兵十萬皆屬王超超材旣不可専任而兵多勢重非易可指麾若不得節度諸將事必不集眞宗難其言爲詔陜西聴經略使自發兵而已公度言終不合乃辭行防召賜金紫公謝曰臣嘗言丞相某事未效不敢受賜由是貶黃州團練副使公已貶而王超兵敗繼遷破淸逺軍朝廷卒亦棄靈州公貶逾年復爲戶部貟外郎知秦州丁母憂服除拜吏部員外郎知泉州徙知蘇州又徙知揚州上防論事語斥大臣尢切當時皆不悅又徙知鄂州坐知揚州誤入添支俸多一月𨿽嘗自言猶貶監江寧府酒稅用封禪恩累遷戶部郎中大中祥符五年五月某日卒於官享年六十有六遺戒無以佛污我家人如其言公之曽祖諱某某官曽祖妣某氏某縣君祖諱某某官祖妣某氏某縣君考諱某某官妣某氏某縣君子男七人曰某女若干人用其子易占恩再遷右諌議大夫初葬南丰之東園水壞其墓某年月日攺葬竜池鄕之源頭慶曆六年夏其孫鞏稱其父命以來請曰願有述遂爲之述曰維曽氏始出於鄫鄫爲姒姓之國防不知其始封春秋之際滅鄫而子孫散亡其在魯者自別爲曽氏蓋自鄫逺出於禹歷商周千有餘嵗常防不顯及爲曽氏而蒧參元西始有聞於後世而其後又晦復千有餘嵗而至於公夫晦顯常相反復而世徳之積者久則其發也宜非一二世而止矧公之有不得盡施而有以遺其後世乎是固不宜無銘者矣公當太宗眞宗時言事屢見聴用自言西事不合而出遂以卒於外然在近所言如在朝廷而任言責者至其難言則人有所不敢言者余於其論議旣不能盡載而亦有所不得載也取其初不見用久而益可思者特詳焉所以見公之志也銘曰

公於事明由學而知先知逆決有若蓍告而不欺不顧從違初𨿽不信後必如之公所論議敢人之難古稱君子有徳有言徳蓄不施言有可聞銘而不朽公也長存

名臣碑琬琰之集上卷十六

欽定四庫全書

名臣碑琬琰之集上卷十七宋杜大珪編

馮勤威公守信神道碑

王安石

馮氏有家於滑州之白馬者莫知其所以從至魯公而嘗以公開國於始平日其本出於漢杜陵楚相唐之後也公諱守信字中孚自爲兒童狀貌嶷然慷慨有大志人固巳奇之矣旣冠從其鄕人受學以三禮舉於鄕防太平興國初取兵民間公出應選有司以公儒者欲免之公曰吾以子弟免而父兄任其勞此儒者所不爲遂行以才武給宿衛太宗徵河東公奮身冒兵數取俘馘以獻於行在太宗壯而勞之以功數遷至弓箭直副指揮使眞宗兩駕河北皆命公帥其所領先驅以禦契丹而所斬敵最諸將遷大武軍都指揮使封州刺史充禦前忠佐馬步軍都軍頭公𨿽在軍旅數以孝經論語爲人講說人嘗以儒者目之至是眞宗召問出孝經使講天子一章因言自天子至於士不可以無學學不必博孝經論語皆聖人之誨學者言行之要臣愚不足以盡識然所以事陛下不敢一日而忘此眞宗嘆息者久之由封州數遷捧日天武四廂都指揮使英州防禦使知瀛州兼髙陽關都部署由瀛州召還領步軍司公事當此時河決滑州天子以爲憂問誰可使者公自言少長河上能知河利害詔以公爲侍禦親軍步軍副都指揮使容州觀察使知滑州兼修河都部署河怒動堤堤且陷公坐其上自若也遂號其部人以一日塞之天子賜手書奨諭詔還領步軍如初已而遷威塞軍節度是嵗天禧五年也公年六十七以八月二日薨於位天子悼慟爲之罷朝三日贈太尉賜錢三百萬勑宣慶使蔣州團練使韓守英禮部郎中直集賢院石中立給防其防事遂以其年九月二十四日葬開封之祥符縣黃溝鄕大裏之原公曾祖諱倫祖諱筠皆不仕考諱蘊贈官至左屯衛大將軍先夫人劉氏王城縣君後夫人張氏淸河郡夫人子男十三人於是文懿左侍禁文吉文掘文徳文慶文顯文質文貴文銳並右班殿直文燦文俊並右侍禁文郁文雅皆早卒公孝謹忠篤遇人以恩祖母夫人疾病公不釋帶以侍輙數月常患世醫不足賴以爲養力學方藥遂通其術公弟常欲上其子爲公子以取髙防公對之慨然曰吾自行伍蒙主上防擢至此予欲棄軀以報久矣顧未有所柰何欺之晚歲並公子無所防曰以明吾心於弟非有愛也韋城董方廉直爲公所友其卒有二女無以嫁公爲選士辦裝嫁之若巳子公將兵治民寛簡有法故人人便愛之而無敢犯所居有迹賢士大夫多稱之者公葬之三十二年而以其子故累贈至中書令兼尙書令追封魯國公又二年始請謚於天子賜之謚曰勤威又五年文顯爲西京左藏庫副使提防開封府界諸縣鎭公事始作碑以表公墓而以銘來請予問誄於太史問諸故老以考公子之所吿而得公之所爲如此於是爲銘曰

允顯眞宗俊藝在工相協於武有來馮公馮公頟頟奮節金革有聲中邦外動夷狄自公在野手不去經率其所學以撫戎兵公之所撫貔貅豹虎指揮進退妥若兒女武失以虣文罷於柔維時馮公兩取其優孰施其文有壤千里孰致其武宿衛天子帝咨馮公爾往視河河決已塞滑人來歌帝聞而嘉勞以手敕公拜稽首匪臣之力帝曰來爾予釐爾勤授之麾節畱掌我軍方朝吿薨有詔罷視弔贈賻葬哀榮終始追拜爲令尙書中書賜爵國公胙以魯墟士生顯榮沒則多巳維時馮公至今受祉有周方虎咸有褒詩至漢充國雄爲之辭誰能詩公亦無止刻碑墓門公實有子

康刺史延澤神道碑

王禹偁

立功名之謂賢齊得失之謂道悟死生之謂逹三者有一則可以爲聞人矣況兼之乎其誰則然吾見於康公矣公諱延澤字潤之代北人也其先蓋夏後氏之苗裔曰淳維世有北土自立君長其別處康居者卽始祖也西漢時康居國王納質於大單於其後單於內附遂有雲中以國爲姓曽祖嗣皇任蔚州蕃漢都知兵馬使累贈太子太師祖諱公政皇任代州都知兵馬使累贈太傅考諱某皇任河中節度使檢校太尉兼侍中贈太師謚曰武安公有世祿世功載在武安碑此不復書公卽太師之次子母衛國夫人髙氏晉天福中起家東頭供奉官歷漢逮周埀二十載艱難險阻靡不備嘗以功轉染院副使我太祖神徳皇帝之開國也以荊襄未下詔宣徽南院使李處耘襄帥慕容延釗出偏師南討而公實從焉時江陵髙保融死朝議以其子繼衝權領軍府因命公賫璽書乘馹騎以弔撫焉且觀便宜二帥畱襄陽以待之公宣諭而回盡得機事前導師旅長驅而南平定荊湘易於拾芥尋轉染院使監防荊南軍賞功也幹徳中受代歸朝防國家有平蜀之役詔公爲北路前軍都監至固鎭主將王全斌請公領前軍先入以張萬友佐焉尋擊白水閣子二寨破之勒兵防幹渠渡下蜀人恃險出萬仞寨以待王師以公與萬友選死士百人先登水西寨以兵繼之縱火燔燒柵木俱盡遂取之明日全斌中軍方至乃合逼置口走之遂下興州與防峽兵合進擊西縣三泉生獲僞興元節度使韓保貞公皆有力焉由是乘勝討逐越大小漫天累戰皆獲赴利州夜半防之蜀人由桔栢江以遁乃燒浮橋劍門恃天險也諸將方議進擊防有蜀卒來降自言知山川道路且告曰自益光江東有路曰來蘇直抵劍門南二十里蜀人設寨以扼之此防徑也於是全斌欲自來蘇路入諸將莫有言者公曰來蘇小路無煩主帥可使偏禆以副大將親扣劍門劍門精兵所聚也且蜀人聞來蘇兵入必分兵以禦我此必克之勢也乃命公與史延徳往焉公曰書稱徯我後後來其蘇今路名來蘇天啟弔伐之義也遂捨車馬披榛梗而蜀帥王昭逺趙崇韜果畱小將守劍門引軍於靑彊店下由是全斌克劍南獲趙王二帥席捲而西矣時蜀世子喆統銳兵守綿州聞劍門不守乃棄城而去蜀主遂令伊審徴奉表歸順全斌因請公以一百騎先入成都安撫軍民且伺必降之意是時蜀國餘兵尙有七萬公往也人情危之公旣至以二十騎自衛入見蜀主諭以禍福示以恩信蜀之君臣舞蹈感悅畱三日盡封府庫賫魚鑰而還全斌等遂平蜀國遣蜀王歸於京師詔公爲成都府兵馬都監而蜀軍復亂且以全師雄爲首所在殺知州通判以應普州劉澤遂州王可寮果州宋徳並授師雄僞署朝廷以公爲普州刺史公詣全斌請衛兵赴理所與公四十人公發成都至簡州招敗亡之士得刀手一千人取器甲以給之乃教戰陣立部伍擁之而去至郡境有賊申雕領眾五千來犯公一戰敗之擒七百人授僞命者立斬一百軰餘皆釋之乃懸榜示人諭以逆順招集團練得刀手三千人敗劉澤三萬人自是賊勢稍沮公𨿽至普州廨宇盡爲煨燼廼依山設屋權駐師徒而兵亂之餘無食可守公披攘羣盜且戰且行直至遂州輦運儲蓄以至成城畚鍤靡不具焉旣至而王可寮等數郡賊兵合勢來戰公又敗之遂至合州赴江溺死者不可勝紀未半年普遂資簡昌合六州飛奏以聞優詔褒美且命與曹璨充東川七州招安巡檢使仍賜錢帛委公等隨軍賞給自全師雄亂後東路艱難賊害使臣抄掠琛賮者多矣時師雄𨿽死賊眾尙有萬人立謝行本爲主以羅七君等佐佑之聞公警巡望風而遁遂以賊眾保於金堂非公所部也公廼越境以討之賊眾又遁因駐師以待焉卒平狂防先是金堂新都洛縣等民爲賊逼脇皆餉饋資給之公則出令招誘許以自新約旬不來無少長皆殺民歸者萬餘戶咸得安堵輸稅縣官故民心有懷賊黨自潰加以全斌等同心經略兩川悉平及奉詔班師主將獲罪皆以殺降兵受蜀賂故也黜公爲唐州教練使天下人爲公惋嘆公處之自若不出怨言惟築室墾田聚書訓子而巳十年間辟艸萊植桑柘居泌水之上遂爲富家家到於今賴之開寶末太祖幸西洛祀南郊始起公爲供奉官畱監左藏庫今上卽位就除左藏庫副使兼水北皇城大內巡檢又召公爲東京畿內都巡檢使俄而公之猶子六人皆恣用家財不事生產公以禮義勗之反生怨懟乃撾登聞鼓願析祖業以自給詔公以理處割事未定防靈昌河決公受詔塞之諸子復訴公違詔遂罷使職退居洛陽不數年向之猶子已饑寒於道路上躬耕之嵗公防恩例當起權河南尹許仲宣頗相勸激公曰三代爲將道家所忌吾自蔚州太師而下世帥今幸功名以繼祖禰年享壽考運逢理平使子孫去櫜鞬襲縫掖熈熈自樂以終天年吾願足矣吾嘗讀李廣見其兵敗削爲庶人幸匈奴犯邊被召而起及軍吏簿責自刎帳下欲望灞陵獵其可得乎古人成敗取則不逺以老疾爲辭而奏其子焉淳化三年公七十六矣一旦謂其子懷珪曰吾衰耄若此死在朝夕茍以先太師之靈得保首領以沒於地吾無恨然吾有平蜀防功思預刻吾墓其誰能之吾聞商山王副使舊直紫防有文稱於代又嘗任長洲宰時汝爲姑蘇從事亦同僚也試爲我請焉懷珪曰預凶事非禮也且心所不忍公曰此人子之大情名教之舊制也吾則不然且古之逹者以生爲寄以死爲歸今吾官歷二千石年逾七十六吾不死而安歸乎吾欲生前自視其文知辭無愧而功不誣也懷珪不得已命其子賫書而來某據事狀次而書之大率平蜀之功公居第一離而辯之其功有五若先入蜀境擊白水閣子二寨開王師破竹之勢其功一也徑赴來蘇分蜀人靑彊之力使劍門勢解其功二也以二十騎入見蜀主其功三也以四十人定普州其功四也越所部擒羅七君其功五也至於謨議機權賞罰威戮所不盡者有公之自著平蜀實錄在焉初全師雄之亂也諸將議殺降兵二萬七千人恐爲內應公獨請擇老防疾病者七千人釋之然後起二萬人以十爲率皆反接之若連雞貫魚桴江而下以兵衛之比賊眾知之可二百里矣若防來刼奪殺之於江如此則殺有名矣𨿽不見用可謂仁乎國家議罪果以殺降爲名有先見之明不免於戾者命矣夫公形貌魁傑智謀宏逺剛而有變勇而能仁負將材喜兵法𨿽爲王公之子恥以恩澤封侯故能立功於當年齊得失以知命悟生死而無懼𨿽古之名將世之逹人何以過此與夫伏劍而悔降兵仰藥而罪地脈者不亦賢乎公始娶安氏別駕某之女也先公而亡男五懷玉進士不第早亡次懷珪前平江軍節度推官試大理司直次懷理以侍親幹家未聴入仕次懷璟懷璉並補三班奉職孫二人贊華舉進士贊臣尙防公再娶李氏封隴西縣君秦王儼之第七女也以某年某月某日終於西京私第某年某月某日葬於某鄕某里禮也銘曰

神徳皇帝駕馭英雄始卽南面乃平西戎孰爲前搜時維我公白水寨碎來蘇路通劍門天險一旦憧憧蜀旣送欵眾尙七萬其誰先之公膺是選擁騎二十揚鞭入見諭以禍福蜀民舞抃事訖而還王師席捲全蜀𨿽定羣凶未帝命我公攘懷柔刺舉一郡警巡七州盜死原野人服田疇定功議賞理當封侯孰爲防狡唁唁吠叫謫去泌陽前勲弗較三月不仕古人相弔矧惟我公十年不調不調維何熈熈而笑太祖起之厥官尙防我後增秩暮年有輝徼巡西洛按察東畿竟坐家事終成罷歸君子知命逹人息機先人獘廬可庇風雨知止知足何思何慮慶見曽孫名揚先祖謂死爲歸預銘厥墓不朽之功永光壠樹

名臣碑琬琰之集上卷十七

欽定四庫全書

名臣碑琬琰之集上卷十八宋杜大珪編

張刺史綸神道碑

範仲淹

舜天下知其徳也惟歷試諸難禹天下知其功也惟盡力溝洫聖人率天下以勤故能成務逮夫王道鈌離坐飾話言六代之風亡實而落君子弗觀也我朝用舜禹之道平成萬邦風化天下於諸侯莫敢不勞而有淸河張公之最焉大貽厥心則明則粹拳拳四方老於王盬爲舜禹之臣至矣公諱綸字昌言其先因職命氏源流蓋逺孝友之基自仲而大五世食韓並爲正卿厥生帝師首造天漢唐失公謹文皇以慟曁安史亂華衣冠防緒降及五代不可以祿幽芳宻照需於逺郊今爲汝陰人也皇考諱震王考諱元皆含仁竦義映於一鄕考諱煦累贈尙書都官郎中太夫人翟氏累贈髙平太君都官端修有大識謂時否之傾家可起也與夫人諄諄早暮篤子以文公刻景鍛志鏗然有就旣而慷慨與人語方略郡國異之以造秀再送於春官所向弗合退居於易時太祖旣定大業太宗乃輯羣瑞經營天下使旌交路復署士三班以走命於四方公曰抱關蹶張昔賢或爲之部以名聞首充其選自玆周旋至於光大其進秩也四命至東頭供奉官閣門祗歷崇班承制於內殿攺禮賔六宅副使遷文思使昭州刺史薦拜西上東上閣門使除幹州刺史其更任也淳化中主防酤於大名之屬邑及王均亂蜀方行天討公使於軍中賊平監慶州兵馬西戎方豪我摧其鋒遷益簡路巡檢使眞宗皇帝思淸天下之刑命公按荊湖諸州獄還乃刺舉畿赤制權右振綱目也俄以邊略典辰溪郡又平涼鎭戎二城西陲之機鍵公曆専之南夷再亂持節安撫辰鼎澧三州溪洞事定朝廷以東南諸路鹽鐵饋運命使孔艱及公而諧六年有大績遷領天水郡實提重兵以壓諸羌蓋西諸侯之長焉及朝廷有均勞之議徙橫海軍又徙瀛州充髙陽關兵馬鈐轄重北門也嵗余請老不獲命復蒞淸池郡而露章至於再三今上念功不廢詔以本郡寵之爵命如故時景祐紀號之二載也明年孟春庚寅啟手足於正寢享年七十有五上聞而悼之舉延世之典命二子進級卽以仲月某日葬於汝陰縣之懷音鄕公初娶富春孫氏再娶彭城劉氏生子曰孝傑與夫人皆亡今夫人江夏黃氏出大夫之宗能循法度封本邑君生子曰孝標孝孫皆早世曰紹宗今爲侍禁曰紹先爲殿直並防公位二千石權甞亞大總管階至光祿爵爲郡公考終於鄕邦國榮之君子謂不充其器初蜀師之役中軍雷侯辟公以行如左右手平定坤維公有力焉時降防八百人叛據嵓險中軍督公追斬戒無遺類公往視之曰此窮防也急之生患乃諭其向背防莫不誠聴束手歸公以見中軍而全活焉詩云正直是與神之聴之而況於不殺乎公再至益簡屬防戎之後民求息肩新軍復驕且敢肆公曰兵猶火也將不可向邇磔數軰麾下其眾乃戢蜀人賴之詩云民亦勞止汔可小休式遏防虐無俾民憂公之典辰溪也彼夷人中彭姓一族稱其彊黠溪洞數州置兄弟以爲守國家因其請焉後乃驕叛邊鄙旣襲城邑朝廷患之公至築山館理新興柵以要其夷道且省戍兵條舉十事不及四五而有平涼之行夷又侵我帝復召公曰僉謂彼可殲焉朕惟弗忍汝往圗之公再拜稽首曰惡艸𨿽微天地不絕其類先王敺之無猾夏耳帝曰兪惟康厥民居公馳以臨謂彼夷者不威不懲不見利不勸廼以謀夫駭其族曰大家使且至方檄兵四道焚若山林毀若巢穴弗滅弗已夷乃大懼請命公曰納爾爵秩歸我老孺天子聖且仁吾爲君請夷如其教乃疾置以聞詔原之復其命數貢賜如平日生齒之還者對以刀布作石柱刻夷人之誓掲於疆首自玆威懷迄今將二十年蔑復爲患詩云式固爾猷淮夷卒獲翩彼飛鶚集於泮林食我桑黮懷我好音謂夷如惡禽亦感而化然公之使東南也鹺利方剝議者咸欲深文重禁以籠其民公曰天與之我取之又可戕乎奏通泰楚三州亭民除其宿逋佑以熬波之具貨入於縣官而增與之直民力遂振復創杭秀海三郡鹽亭自是鹽算大充於諸路信乎百姓足君孰與不足時江東大水民胥艱食公請治五渠以泄於海議者謂澤國下流江海與平波潮者通夜不息沙從而塞欲道焉而何極公曰不然江海善下故能爲百谷王彼日之潮有損與盈三分其時損居二焉眾川乘其損而趨之曽莫禦哉彼沙者嵗月而積辟以農隙豈安於災而恡於力僉從我謀而蘇秀防其利又淮南漕河界湖之東偏嵗時決溢汨我農畝涸我糧道公請增長堤二百里旁錮巨石爲十闥以防其橫流舎役伍於堤上不力一民而日廣月髙復樹以羙木今山陽郡東歷髙郵抵廣陵塗無畏日南北人歌焉詩云蔽芾甘棠勿翦勿伐召伯所茇謂思其人愛其樹也又海陵郡有古堰亙百有五十里厥廢曠久秋濤爲患公請修復議者難之謂將有蓄潦之憂公曰濤之患嵗十而九潦之災嵗十而一九而亡一不亦可乎且請自爲郡而圗焉詔以本使兼領之堰成復逋戶二千有六百郡民建生祠以報公於今祠之詩云樂只君子民之父母樂只君子徳音不巳謂利及生民則樹無窮之名焉公嘗使於夏臺時納惟初見公之儀知朝廷禮樂始盡其心焉復三使於北疆聴公之言知天子神聖永懷其好焉詩云四國於蕃四方於宣謂夷狄爲患則往蕃屏之恩澤弗曁則往宣暢之其公之謂乎逮於貳膳之年聖倚彌重歷雄武河間橫海三大鎭時天下無事公謹其法制安以淸淨如叔子之在襄陽仁信著於疆外公長七尺气勇過人昔在西北歷戰十二大弓長甲操擐自若諸伏其彊力公性剛不逺仁故無明不深物故無怨孝親之心皓首如孤時言必涕下感動左右復常好施與宗族同其有亡中外孤藐一養於家𨿽享祿不薄屢膺蕃庶之賞徹樂之日門中索然舊淮汴間運卒凍殍嵗常比比及公爲使每冬以俸泉市絮千數衣其不自存者且飼而怸之使得卒嵗曰此有司之過卽使僵僕道塗以累上仁其愛君勤人如此而深也今文武班有考績之制率當自表公曰國家廉讓之風未衰則吾豈敢終身不爲言其階於通顯並天子疇其勲異不得而謝焉公祗事三朝幾五十年無一銖之罰又景徳而降權寄不絕保任官材僅三百人一無累者其明哲於人如此而愽也公發身如班定逺事邊如馬伏波修水利如邵南陽議食貨如耿大農有一於玆名聳後世公實兼之宜其被金石而不朽矣將終君掾曹沛國朱寀艸理命於牀下且謂某甞從事於使部僅知所存在甲令五品而上立神道碑如不得已宜爲我請孝子致其詞某不敢讓惟公雄謀偉行布於四方非耳目可涯又多陰徳於人無能名焉敢言其略以顯我國家君子之休其銘曰

天生張侯維潁之濵星萃於上炳爲哲人儀玆聖辰維侯之徳柔文剛武弗侮鰥寡弗有彊禦猶仲山甫維侯之言廼宣聖謨於彼西北西北有孚邦家之樞維侯之功克顯克大攘彼戎防禦彼災害吾民是賴我生旣勤我年斯臻廼懷故園廼謀嘉賔鼓缶而嬉以休厥身帝錫我侯歸牧於鄕錦裘煌煌鸞衡鏘鏘故老飲歌吾閭之光我侯爲何四方是力誠加於物心竭於國始終一徳侯斯往焉帝用惻然遺烈在人史其捨旃埀千萬年

李觀察士衡神道碑

範仲淹

聖王之教萬民也資天地之生以爲食借山海之出以爲貨食均於上下貨通於逺邇則可以通郊廟廩卿士聚兵以徵伐振民於災害然非得絕代能臣持變通之數於天下則孰與成當世之務哉故夷吾作輕重之權以霸齊桑羊行均輸之法以助漢近則隋有髙頴唐有劉晏皇朝有左丞陳公恕是皆善天下之計者也爾後朝廷重此任而常難其才天禧二年七月甲戌制曰樞密直學士刑部侍郎士衡可三司使告謝之日天子面褒其能屬以大計賜內帑錢二百萬緡以助經費復親制寛財利論以賜之公當職五年間天子有事於南郊又禦端門旣今上卽位並大賚天下至於眞宗山陵再塞大河之決其供億不可勝紀公皆優遊以辦霈然有餘力蓋周知天下之利使流而不竭中外服其通焉公字天均隴西成紀人也防祖渙贈尙書屯田郎中祖徹贈左諫議大夫父益贈吏部尙書尙書娶惠氏贈扶風郡太君生子五人公居其仲防負气節從鄕先生卽有聲於西州太平興國八年春天子親防天下士公中第釋褐爲京兆鄠縣主簿府知其才俾權領獄咸陽縣有民殺人具辭以送府父子五人皆伏加功之坐公告於尹曰甞試辧之蓋殺人者一餘四人掩其骸耳安可盡辟乎尹覆之卒從公議卽謂公曰是四人者非子之明則寃於地下矣子有陰施後當貴乎移知眉州彭山縣就除大理評事以父憂去職服除由防萊公薦領京兆渭橋輦運攺司農丞除著作佐郎通判邠州眞宗卽位遷祕書丞知劍州咸平三年春益州兵亂推王均爲首旣破漢州急來趨劍欲絕王師之路公吿於眾曰賊來方銳孰可與鬭吾城無守具而有芻糧之積使賊能得之非徒肉吾一州必據險以阻大兵則兩川諸城無援以守盡下於賊矣不如焚其儲蓄擁州民輦庫帛退守劍門與劍門之兵合以拒戰賊可圗焉眾從之旣而賊至得吾空壘無資糧險不可據遂大沮其謀公知其窮手署榜以示防曰爾等得無父母妻子之愛蓋脇從而來何不歸我復爲王人得降卒千有九百乃與劍門鈐轄裴臻並兵擊賊斬首數千級賊敗走保成都公卽馳驛入奏自引棄城守關之咎且言平賊利害帝深加奨嘆擢拜度支員外郎賜五品服俄而大兵得出劍門兩川諸城聞王師來無復搖動均賊遂平如公始謀焉防帥臣言公不當棄城朝廷方任帥不得已謫監防州關徵尋召還判三司鹽鐵勾院時度支使梁鼎上言陜西舊制許人入粟塞下率髙其估以池鹽償之人得賈於邊市今請借民力轉粟以備塞復轉鹽於邊官自鬻之嵗得緡錢三十萬以給西兵朝廷可其奏命鼎爲陜西制置使公上言非便復與執政爭於帝前曰邊路阻險舟車不能通每嵗轉粟與鹽民力可支乎徒能奪農時沮商利異日農商失業財力俱屈後復變法人將安信又官自鬻鹽則價重價重則邊人市敵中靑鹽食之敵爲利矣臣請通鹽商如前使人入粟塞下則農不奪時商不易業外不爲敵利茍能寛民力沮敵計𨿽緡錢不足陛下以諸路之羨助之有何不可帝然之公謝以忠憤而言不覺切直帝曰爲臣當如此宜無攺焉鼎至陜西果無效而罷卒如公言領荊湖北轉運使嵗余從陜西進司封貟外郎賜金紫卽保任能吏數十分掌防酤獲遺利蓋億計乃奏罷朝廷助邊錢帛嵗三十萬天子朝陵幸西洛進兵糧五十萬石京西路乏粟又進三十萬石助之入拜祠部郎中度支副使朝廷以兩河屯兵之計擇使爲難輟公以司封郎中領河北轉運使建言民之泉貨每春取絹直於豪力其息必倍本道嵗給諸軍帛七十萬疋不足則市於民請使民預受其直則公私交濟制從之今行於諸道天子東封詔公駐澶州同幹供億事慶成拜右諫議大夫領使如故及祀汾陰又以公提舉京西陜西轉運司事車駕旣行以長安爲關輔之要命公鎭安之祀事畢召還進給事中朝廷謂坤維之奧宜得巨人拜樞密直學士知益州期月召還有圗任意防河朔闕漕帝曰河朔未可無卿除都轉運使恩數廩祿加常制一等公再至兩河夙夜共職積谷郡邑率如京坻議者謂所積太廣必將腐敗朝廷遣使視之公奏曰豈不爲九年之意耶帝悟遽命罷其使明年大蝗民多阻饑公悉倉廩以賑之仍輦濟京西路君子謂公知政矣大河決於無棣將圯其城時以數州丁力晝夜營護役死者相枕藉而水不降公奏曰是不可以州矣請亟遷以避患朝廷從之後數月水出舊城丈餘民不爲魚公之力也就遷工部侍郎相州系囚十四人盜傷其主吏以極法論公曰餓夫何至此皆貸死以聞朝廷閱其奏卽下密詔民有嵗凶爲盜長吏得屈法以全之公兩使河朔凡數年天子封太山祀汾陰幸亳社進緡錢繒纊糧芻巨萬數又請罷內帑錢嵗百萬屢詔褒之魏人饑命公知天雄軍又東齊大歉盜防充斥進刑部侍郎知靑州盜有聚山林出爲郡邑之患者先是系其妻子棘環於通衢公至遽出之戒曰虐爾何贖爾惟從賊所之俟其自新則復爾閭井賊聞之少懈又下教曰賊輩爲魁所制爾能伺而梟之吾將以功論旬浹間盜有梟二魁之首獻者餘皆散亡或來請命公錄之如教齊人遂安天子遣中使奨勞及爲三司使陜西舊科吏人采木送京師度三門之險破散者太半又毎嵗市羊亦遣吏送而羊多斃於道二者吏皆破產以償西人苦玆五十年矣公請募商旅送木於京師如入粟法售以池鹽又請許其吏私市羊以副之免關徵算得補其亡失自是西人鮮復破產視天下之獘如此比者日更月除不可殫書矣遷吏部侍郎以足疾求罷優詔不允而許五日一便殿奏事拜則以通事舍人掖之今上卽位拜尙書左丞復求解職朝廷優寵老成遂得請除同州觀察使知陳州時大水侵城人有言水入城以誑眾者公命立斬之人心始寧乃築大防以完其州攺潁州復蒞陳州防曹襄悼公得罪公以親累授左龍武軍大軍分司西京未幾進左衛大將軍還長安故居後二年遘疾以天聖十年五月二十六日薨享年七十四以其年八月二十七日葬於京兆萬年縣白鹿鄕之原景祐元年其子詣闕理公有勞於國非意左遷天子憫然降制追復同州觀察使娶太原王氏封平晉縣君早亡又娶馮翊雷氏封延安郡君後公十六年而終男六人丕顯不仕丕績同學究出身並早世丕諒太常博士集賢校理由方略攺崇儀使邠寧環慶路兵馬鈐轄後公十一年而亡丕緒尙書水部郎中丕逺殿中丞丕旦國子博士女三人長適益州郫縣主簿宋肩逺次適曹襄悼公利用次適定國軍節度觀察畱後曹琮孫男若干人公性慷慨善辯論明於知人凡保任才吏數百員嘗力薦呂文靖公陳文惠公又嘗薦太傅張鄧公公服官五十二載専尙寛恕政刑之下活人多矣自古能臣言邦國之利鮮不斂怨於下而傷其手者公則疏通利源取而不奪允所謂善天下之計者也銘曰舜歌南風兮阜時之財何以聚人兮易不云哉富國彊兵兮孰謂霸才弗富弗彊兮王基其摧巍巍先帝兮法道法天大烹之盛兮包羅俊賢拔公之才兮屬諸利權公之感遇兮惟力是宣封乎泰山兮祀於汾睢千乘萬騎兮云駕波馳公常景從兮朝詢夕咨供億何算兮無一不宜入司邦賦兮帝曰汝通屢行大賚兮如泉不窮太上繼明兮遇之愈隆公則請老兮命以觀風久於貨政兮人將無徒公嘗寛之兮民易以趨曾不加賦兮抑有羨余全歸故廬兮其樂只且安安而壽兮髙枕以終門閥不圮兮表於關中峩峩之碑兮章章厥功映於國史兮千古不空

名臣碑琬琰之集上卷十八

欽定四庫全書

名臣碑琬琰之集上卷十九宋杜大珪編

馬正惠公知節神道碑

王安石

推忠保順同徳翊戴功臣彰徳軍節度觀察畱後特進檢校太尉使持節相州刺史兼禦史大夫上柱國扶風郡開國公食邑六千六百戶食實封二千二百戶諡曰正惠馬公以天禧三年十月戊戌葬開封祥符縣某鄕某里至嘉祐七年公孫慶崇始來請銘以作公碑序曰馬氏故扶風人至公髙祖而徙處雲中贈太師諱某者於公爲曽祖贈太師中書令諱某者於公爲祖竜防左廂都指揮使江州防禦使贈太師中書令尙書令蔡公諱某者於公爲父蔡公從太祖定天下力戰有功當是時雲中已爲契丹所得故馬氏又徙處浚儀今開封府祥符也公諱知節字子元蔡公之終也年七嵗太祖召見禁中有司言例當補殿直詔特授西頭供奉官而賜以名開寶五年年十八監彭州兵馬以嚴飾見憚如老將太平興國三年領兵戍秦州淸水姦人李飛雄乘驛稱詔捕公及秦隴巡檢劉文裕等將系之秦州因盜庫兵以反公辧其詐與文裕執飛雄治殺之五年監潭州兵馬攺東頭供奉官雍熈二年又監博州兵馬劉延讓敗於君子驛而契丹歸矣公方料丁壯集芻糧繕城治械如防至吏民初不恱其生事也已而契丹果至度不可攻乃去四年攺西京作坊副使將屯於冀州端拱元年移知定逺軍時議發河南十三州之民轉饟河北公告轉運使樊知古此軍聚兵少而積粟多簸其腐尙可得十七知古用此得粟五十萬斛以罷河南之役事聞朝廷太宗嘉之二年深州新蹂於契丹城郭廬舍多壊而流民眾乃移公知深州公至數月則壞者完流者復舉州忘其防戎之故而以公爲能撫我防保州不治移往代之淳化二年又移知慶州羌萬人以怨程徳元來防公誘其渠帥諭以威信卽皆引去四年遷西京作坊使知梓州五年李順爲亂於蜀之西川以公往討又以爲先鋒平劍州召還至三泉而復以公與王繼恩討賊繼恩怒公抗直使守彭州盡收其軍而與之羸卒三百賊率其眾至號十萬公力戰一日亡其卒太半乃夜獨出招救兵復入賊終不能得城而以敗去除成都府兵馬鈐轄遷洛苑使五年除蜀漢九州都巡檢使巳而又兼成都府兵馬鈐轄眞宗卽位攺內苑使蜀卒劉旰聚黨數千人爲亂所攻數州至輒取之公以卒三百追至蜀州與戰旰走卭州而招安使上官正召公歸成都計事公爲正畫曰賊破卭州必乘勝刼掠度江薄我旣息而戰我軍𨿽倍未易敵也不如迎其獘急擊破之必矣遂行次方井與正合殺旰等無噍類眞宗賜書奨諭賞以錦袍金帶咸平元年加登州刺史知秦州諸羌質子有三十年不釋者公悉歸之諸羌徳公訖去無一人犯塞小泉銀坑久不發掌吏盡產以償嵗課而責之不已公奏得釋而歸其產四年就除西上閣門使知成都府兼本州兵馬鈐轄有告竜騎士謀爲變者所引以千數公捕殺其首七人而置其餘無所問自幹徳後嵗漕蜀物以富人爲送吏多坐漂失籍其家公奏擇三班使臣及三司軍大將代之而課其漕事爲賞罰至今便之六年移鄜延路駐泊兵馬都總管兼知延州蜀人於公去皆環以泣公至延州羌方以兵覷邊防上元開門張燈示以無爲而羌卒不能爲防又移知鎭州兼本州兵馬都總管景徳元年契丹入邊民入保城公與之約盜一錢者死有盜錢二百者公卽殺之於是自澶以北城郭皆晝閉詔使過公輒畱之而募人間行送詔皆得其報以聞又以便宜使所至受諸漕挽給邊之物故契丹欲虜掠無所得車駕澶州大將王超提卒數十萬逗畱不赴公屢趣之不爲動移書譙讓乃始出師猶辭以中渡無橋則公先已度材一夕而橋就上聞手詔褒之且知公果可以屬大事也一年移知定州又除東上閤門使樞密院都承防三年遂以檢校太保簽書樞密院事祥符元年東封泰山以爲行宮都總管自此行幸必以公爲都總管而皆許之専殺公部分明約束審出入肅然而未甞輒戮一人於是邊言契丹近塞大臣議皆請發兵以備公獨議使邊移書問狀從之契丹解去遷檢校太傅四年加宣徽北院使五年除樞密副使當是時契丹已盟中國無爲大臣方言符瑞而公每不然之獨常從容樞極言天下𨿽安不可忘戰去兵之意及他爭議甚眾眞宗以公言爲是七年除潁州防禦使知潞州州之稅賦常移以輸邊公爲論其害自是所輸不過鄰州而已天禧元年移知大名府兼駐泊兵馬都總管使中貴人勞問賜白金二千兩居頃之遂以爲宣徽南院使知樞密院事檢校太尉有足疾時詔內朝別爲一班免其蹈舞二年疾病賜告求去位眞宗不許而數使中貴人勞問又幸其第賜白金三千兩巳而度公實病不可彊以事乃罷以爲彰徳軍節度觀察畱後而公固求外鎭終不許居久之稍間入謁眞宗輒使閤門祗二人伺公至卽扶以入因掖其拜起數屏左右問事常聴用三年又求外鎭乃以公知具州兼本州兵馬都總管行矣召見又將付以政公固辭謝久之乃已而更以公爲本鎭至五月公疾作詔使公子洵美太醫往視而魏潞二鎭之人亦皆奔走來問爲公請禱巳而公疾革眞宗又使公弟之子成美馳召公歸京師而公以八月壬寅不起矣享年六十五眞宗爲之震悼罷朝詔贈侍中錄其子孫賻賜皆加等公前夫人丁氏某郡君後夫人沈氏某郡夫人子男二人洵美終西京作坊使英州刺史之美終內殿承制閤門祗孫十六人其十四人皆已卒而慶宗今爲右班殿直慶崇今爲文思使知恩州公少忼慨以武力智謀自喜又能好書賔友儒者所與善必一時豪傑有集二十卷其文長於議論自始仕以至登用遇事謇謇未甞有所顧憚王冀公丁晉公用事每廷議得其不直輒面詆之眞宗初或甚忤然終以此知公而天下至今稱其正直銘曰

在浚西南誰封誰樹有宋正惠馬公之墓公當太宗眞宗之時曁曁諤諤謀行計施以羸擊彊以少捕眾以賤抗貴維公之勇𨿽貴𨿽重𨿽彊必克維公之敏亦維公直帝曰直哉汝予良弼見國而已不知家室內朝十年典掌機密曁予一心綱紀庶物元功宗謀莫汝敢匹公曰孤臣敢曠於榮讒說不用是維帝明士或困窮莫知其有旣榮以位正或見醜公於可顧兩得其尢不訖大耄天爲不謀徳歉於年孰云茍老有賚後世公爲壽考刻趺首作此銘詩陳之隧道永矣其詒

王武恭公徳用神道碑

歐陽修

惟王氏之先爲常山眞定人後世葬河南而密分入於管城遂爲鄭州管城人其封國仍世於魯惟魯武康公事太宗皇帝秉節治戎出徵入衛乃受遺詔輔眞宗有勞有勤報防追崇以有玆魯國是生魯武恭公少以父任爲西頭供奉官至道二年遣五將討李繼遷公從武康公出鐵門爲先鋒殺獲甚眾軍至烏白池諸將失期不得進公告其父曰歸師過險爭必亂乃以兵守隘號其軍曰亂行者斬由是士卒無敢先後𨿽武康公亦爲之按轡追兵望其軍整不敢近武康公嘆曰王氏有子矣後以禦前忠佐爲軍頭巡檢邢洺男子張洪霸聚盜二州間歷年吏不能捕公以氊車載勇士爲婦人服盛飾誘之邯鄲道中賊黨爭前邀刼遂皆就擒由是知名公以將家子宿衛眞宗爲內殿直殿前左班都虞捧日左廂都指揮使累遷英州團練使今天子卽位攺博州團練使知廣信軍徙知冀州遷康州防禦使歷龍神衛捧日天武四廂都指揮使侍衛親軍步軍馬軍殿前都虞步軍副都指揮使桂福二州觀察使是時章獻太后猶臨朝有詔一軍吏公曰補吏軍政也敢挾詔書以干吾軍亟請罷之太后固欲與之公不奉詔乃止及太后上僊有司請衛士坐甲公以爲故事無爲太后防坐甲又不奉詔於是天子知公可任大事明道二年拜檢校太保簽署樞密院事遂爲副使明年以奉國軍畱後同知院事又明年領安徳軍節度使又明年加檢校太尉宣徽南院使公爲將善撫士而識與不識皆喜爲之稱譽其狀貌雄偉動人𨿽裏兒巷婦外至夷狄皆知其名氏禦史中丞孔道輔等因事以爲言乃罷公樞密拜武寧軍節度使言者不巳卽以爲右千牛衛上軍知隨州士皆爲之懼公舉止言色如平時惟不接賔客而已又之徙知曹州而孔道輔卒客有謂公曰此害公者也公愀然曰孔公以職言事豈害我者可惜朝廷亡一直臣於是言者終身以爲媿而士大夫服公爲有量慶曆二年起公爲保靜軍畱後知靑州未行而契丹聚兵幽涿遣使者有所求自河以北皆警乃拜公保靜軍節度使知澶州契丹使者過澶州見公喜曰聞公名久矣乃得見於此耶公爲言已衰老中國多賢士大夫因指坐客歷陳其世家使者竦聴是嵗徙眞定府定州等路都部署攺宣徽南院使判成徳軍未行徙判定州兼三路都部署公治其軍無撓其私亦不貸其過居頃之士皆可用契丹使人覘其軍或勸公執而戮之公曰吾軍整而和使覘者得吾實以歸是屈人兵以不戰也明日大閱於郊公執桴鼓誓師號令簡明進退坐作肅然無聲乃下令曰具糗糧聴鼓聲視吾旗所向契丹聞之震恐復防議和兵解徙知陳州道過京師天子遣中貴人問公欲見否公謝曰備邊無功幸得蒙恩徙內地不敢見明年徙河陽不行以宣徽使奉朝請巳而出判相州六年拜同中書門下平章事判澶州明年徙鄭州封祁國公又明年乞骸骨不許以爲防靈觀使巳而復判鄭州徙澶州除集慶軍節度使徙封翼國公皇祐三年遂以太子太師致仕大朝防許綴中書門下班居一嵗天子思之起爲河陽三城節度使同中書門下平章事判鄭州六年以本官爲樞密使徙封魯國公旣而上以富公弼爲宰相是嵗契丹使者來公與之射使者曰天子以公典樞密而用富公爲相得人矣語聞上喜賜公禦弓一矢五十公善射至老不衰甞侍上射辭曰幸得備位大臣爲天下所視臣老矣恐不能勝弓矢上再三諭之乃手二矢再拜一發中之遂將釋復位上固勉之再發又中由是左右皆歡呼賜以襲衣金帶自寶元慶曆之間元昊叛河西兵出久無功士大夫爭進計防多所攺作公笑曰柰何紛紛兵法不如是也使士知畏愛而怯者勇勇者不驕以吾可勝因敵而勝之爾豈多言哉其在樞密亦甞自請臨邊不許凡大謀議必以諮之其在外則遣中貴人詔問其言多見施用公自致仕復起掌樞密凡三嵗以老求去位至六七上爲之不得已以爲景靈宮使徙忠武軍節度使又以爲同郡牧制置使五日一朝給扶者以子若孫一人是嵗公年七十有八矣明年二月乙未以疾薨於家詔輟視朝二日發哀於苑中贈太尉中書令其遺言曰臣有俸祿足以具死事不敢復累朝廷願無遣使者護防無厚賻贈天子惻然哀公志以黃金百兩白金三千兩賜其家固辭不許以其年五月甲申葬於管城明年有詔史臣刻其墓碑臣愚以謂自國家西定河湟北通契丹罷兵不用幾四十年一日元昊叛幽燕不犯約二邊騷動而老臣無在者公於是時屹然爲中國鉅人名將𨿽未甞躬矢石攻堅摧敵而恩信已足撫士卒名聲已足動四夷遂登朝廷典掌機密以老還仕復起於家保有富貴享終壽考𨿽古之將帥及於是者其幾何人至於出入勤勞之節與其進退綢繆君臣之恩意可以褒勸後世如古詩書所載皆應法可書謹按魯武恭公諱徳用字元輔曽祖諱方追封蔣國公祖諱追封邢國公皆贈中書令父諱超建雄軍節度使贈尙書令追封魯國公諡曰武康公娶宋氏武勝軍節度使延渥之女初爲安定郡夫人追封榮國夫人五男四女男曰咸熈東頭供奉官早卒次曰咸融西京左藏庫使果州團練使次曰咸庶內殿崇班早卒次曰咸英供備庫副使次曰咸康內殿承制銘曰

魯始錫封以褒武康爰曁武恭乃克有邦桓桓武恭其容甚飭韙其名聲以動四國公治軍旅不寛不煩恩均令齊千萬一人公在朝廷出守入衛乃登大臣與國謀議公曰老矣乞臣之身帝曰休哉汝予舊臣亟其彊起秉我樞鈞禮不筋力老於敢侮公來在庭拜毋蹈舞若子與孫助其興俯凡百有位誰其敢儔惟時黃耉天子之優富貴之隆亦有能保孰享其終如公壽考公有世徳載勲旂常刻銘有詔俾嗣其芳

名臣碑琬琰之集上卷十九

欽定四庫全書

名臣碑琬琰之集上卷二十宋杜大珪編

範文正公仲淹神道碑

歐陽修

皇祐四年五月甲子資政殿學士尙書禮部侍郎汝南文正公薨於徐州以其年十有二月壬申葬於河南尹樊裏之萬安山下公諱仲淹字希文五代之際世家蘇州事吳越太宗皇帝時吳越獻其地公之皇考從錢俶朝京師後爲武寧軍掌書記以卒公生二嵗而孤母夫人貧無依再適長山朱氏旣長知其世家感泣去之南都入學捨掃一室晝夜講誦其起居飲食人所不堪而公自刻益苦居五年大通六經之防爲文章論說必本於仁義祥符八年舉進士禮部選第一遂中乙科爲廣徳軍司理參軍始歸迎其母以養及公旣貴天子贈公防祖蘇州糧料判官諱某爲太保祖祕書監諱某爲太傅考諱某爲太師妣謝氏爲吳國夫人公少有大節於富貴貧賤毀譽歡戚不一動其心而慨然有志於天下常自誦曰士當先天下之憂而憂後天下之樂而樂也其事上遇人一以自信不擇利害爲趨捨其所有爲必盡其方曰爲之自我者當如是其成與否有不在我者𨿽聖賢不能必吾豈茍哉天聖中晏丞相薦公文學以大理寺丞爲祕閣校理以言事忤章獻太后防通判河中府久之上記其忠召拜右司諫當太后臨朝聴政時以至日大防前殿上將率百官爲壽有司已具公上防言天子無北面且開後世弱人主以彊母后之漸其事遂已又上書請還政天子不報及太后崩言事者希防多求太后時事欲深治之公獨以謂太后受托先帝保佑聖躬始終十年未見過失宜掩其小故以全大徳初太后有遺命立楊太妃代爲太后公諫曰太后母號也自古無代立者由是罷其冊命是歲大旱蝗奉使安撫東南使還防郭皇后廢率諫官禦史伏閤爭不能得貶知睦州又徙蘇州歲餘卽拜禮部貟外郎天章閣待制召還益論時政闕失而大臣權幸多忌惡之居數月以公知開封府開封素號難治公治有聲事日益簡暇則益取古今治亂安危爲上開說又爲百官圗以獻曰任人各以其材而百職修堯舜之治不過此也因指其遷進遲速次序曰如此而可以爲公可以爲私亦不可以不察由是呂丞相怒至交論上前公求對辯語切坐落職知饒州明年呂公亦罷公徙潤州又徙越州而趙元昊反河西上復召相呂公乃以公爲陜西經略安撫副使遷龍圗閣直學士是時新失大將延州危公請自守鄜延捍賊乃知延州元昊遣人遺書以求和公以謂無事請和難信且書有僭號不可以聞乃自爲書告以逆順成敗之說甚辯坐擅復書奪一官知耀州未逾月徙知慶州旣而四路置帥以公爲環慶路經略安撫招討使兵馬都部署累遷諫議大夫樞密直學士公爲將務持重不急近功小利於延州築淸澗城墾營田復承平永平廢寨熟羌歸業者數萬戶於慶州城大順以據要害又城細腰胡盧於是明珠滅臧等大族皆去賊爲中國用自邊制久隳至兵與常不相識公始分延州兵爲六訓練齊整諸路皆用以爲法公之所在賊不敢犯人或疑公見敵應變爲如何至其城大順也一旦引兵出諸將不知所向軍至柔逺始號令告其地處所往築城至於版築之用大小畢具而軍中初不知賊以騎三萬來爭公戒諸將戰而賊走追勿過河已而賊果走追者不渡而河外果有伏賊失計乃引去於是諸將皆服公爲不可及公待將吏必使畏法而愛已所得賜賚皆以上意分賜諸將使自爲謝諸蕃質子縱其出入無一人逃者蕃酋來見召之臥內屏人徹衛與語不疑公居三嵗士勇邊實恩信大洽乃決防謀取橫山復靈武而元昊數遣使稱臣請和上亦召公歸矣初西人籍爲鄕兵者十數萬旣而黥以爲軍惟公所部但刺其手公去兵罷獨得復爲民其於兩路旣得熟羌爲用使以守邊因徙屯兵就食內地而紓西人饋挽之勞其所設施去而人徳之與守其法不敢變者至今尢多自公坐呂公貶羣士大夫各持二公曲直呂公患之凡直公者皆指爲黨或坐竄逐及呂公復相公亦再起被用於是二公歡然相約戮力平賊天下之士皆以此多二公然朋黨之論遂起而不能止上旣賢公可大用故卒置羣議而用之慶曆三年春召爲樞密副使五讓不許乃就道旣至數月以爲參知政事每進見必以太平責之公嘆曰上之用我者至矣然事有先後而革獘於久安非朝夕可也旣而上再賜手詔趣使條天下事又開天章閣召見賜坐授以紙筆使防於前公惶恐避席始退而條列時所宜先者十數事上之其詔天下興學取士先徳行不専文辭革磨勘例遷以別能否減任子之數而除濫官用農桑考課守宰等事方施行而磨勘任子之法僥幸之人皆不便因相與騰口而嫉公者亦幸外有言喜爲之佐佑防邊奏有警公卽請行乃以公爲河東陜西宣撫使至則上書願復守邊卽拜資政殿學士知邠州兼陜西四路安撫使其知政事一嵗而罷有司悉奏罷公前所施行而復其故言者遂以危事中之賴上察其忠不聴是時夏人已稱臣公因以疾請鄧州守鄧三歲求知杭州又徙靑州公益病又求知頴州肩舁至徐遂不起享年六十有四方公之病上賜藥存問旣薨輟朝一日以其遺表無所請使就問其家所欲贈以兵部尙書所以哀卹之甚厚公爲人外和內剛樂善泛愛防其母時尙貧終身非賔客食不重肉臨財好施意豁如也及退而視其私妻子僅給衣食其爲政所至民多立祠畫像其行已臨事自山林處士裏閭田野之人外至四裔莫不知其名字而樂道其事者甚眾及其世次官爵志於墓譜於家藏於有司者皆不論著著其系天下國家之大者亦公之志也歟銘曰

範於吳越世實陪臣俶納山川及其士民範始來此中間幾息公奮自躬與時偕逢事有罪功言有違從豈公必能天子用公其艱其勞一其初終夏童跳邊乘吏怠安帝命公往問彼驕頑有不聴順鋤其穴根公居三年怯勇隳完兒憐獸擾率俾來臣夏人在廷其事方議帝趣公來以就予治公拜稽首玆惟難哉初匪其難在其終之羣言營營卒壞於成匪惡其成惟公是傾不傾不危天子之明存有顯榮歿有贈諡藏其子孫寵及後世惟百有位可勸無怠

趙康靖公槪神道碑

蘇軾

宋有天下百二十有五年六聖相師専用一道曰仁不雜他術刑以不殺爲能兵以不用爲功財以不聚爲富人以不作聰明爲賢𨿽有絕人之材而徳不至終不大用六聖一心守之不移故自建隆以來至於今卿相大臣號多長者記人之功忘人之過含垢匿瑕犯而不校以爲常徳是以四方又安兵革不試民之戴宋有死無二自漢以來未有如今日之盛者此六聖之徳而眾長者之助也易曰師正丈人吉詩曰𨿽無老成人尙有典刑書曰如有一介臣斷斷猗無他技其心休休焉其如有容人之有技若巳有之人之彥聖其心好之不啻若自其口出是能容之以保我子孫黎民故太子少師趙公服事三帝四十餘年其徳合於易之所謂丈人詩之所謂老成書之所謂一介臣者公諱槪字叔平其先河朔人也徙於宋之虞城七世矣曾祖著後唐國子毛詩博士贈太師中書令妣劉氏楚國太夫人祖惠宋州楚丘令贈太師中書令兼尙書令韓國公妣李氏燕國太夫人父幹尙書駕部貟外郎贈太師中書令兼尙書令魯國公妣張氏魯國太夫人髙氏唐國太夫人公七歲而孤篤學自力年十七舉進士當時聞人劉筠戚綸黃宗旦皆稱其文辭必顯於時而其器識宏逺則皆自以爲不及當赴禮部試楚守胡令儀醵黃金以贈之公不受天聖五年擢進士第三人授作監丞通判海州歸見父老故人幅巾徒步人人至其家召試學士院除著作郎集賢校理出知漣水軍公爲進士時鄧餘慶守漣水館公於官舍以教其子餘慶所爲多不法公謝去數月餘慶以贓敗及公爲守將至或榜其所館曰豹隱堂賦者三十餘人嵗饑公勸誘富民得米萬石所活不可勝數漣水有魚池利入公帑嵗殺魚十餘萬公始罷之作放生碑池上移守通州入爲開封府推官奏事殿中賜五品服且欲以爲直集賢院宰相以例不可出知洪州屬吏有鄭陶饒奭者挾持郡事肆爲不法前守莫能制州有歸化兵皆故盜賊配流已而選充者奭與郡人胡順之共造飛語以動公曰歸化兵得廩米陳惡有怨言不更給善米且有變公笑不答防歸化卒有自容州戍所逃還犯夜者公卽斬以徇收陶下獄得其姦贓且奏徙奭歙州一郡股栗城西南隅當大江之沖水歲爲民患公建爲石堤髙丈五尺長二百丈用石九千段取之有方民不以爲勞明年夏堤成而水大至度與城平恃堤以全至於今賴之遷刑部貟外郎同知宗正寺出知靑州攺直集賢院賦稅未入中限敕縣不得輒催科是嵗夏稅先一月辦坐失舉張誥奪官罷歸起監密州酒徙楚州糧料院以郊赦還官職知滁州山東大賊李小二過境上告人曰我東人也公甞爲靑州東人愛之如父母我不忍犯遂防廬壽犬牙不入境召修起居注朝廷欲同修玉牒久之除歐陽修起居注朝廷欲驟用修而難於躐公公聞之乃請郡自便以爲天章閤待制賜三品服糺察在京刑獄遷兵部貟外郎遂知制誥勾當三班院防郊禮當進階封且任一子京官乞以母封郡太君宰相謂公學士擬封不久矣公曰母年八十二朝夕不可期願及今以爲榮許之後遂以爲例攺知審官院判祕閣與髙若訥同判流內銓若訥言往甞知貢舉聞母病不得出幾不能生公矍然卽請郡以便親宰相謂公曰旦夕爲學士可少待也公不聴遂除蘇州明年丁母憂服除召入翰林爲學士知貢舉館伴契丹泛使遂報聘焉防獵於興雲山之西請公賦詩詩成契丹主親酌玉杯以勸公且以素扇授其近臣劉六符冩公詩置之懷袖使還加侍讀學士歷右司郎中中書舍人提舉在京諸司庫務姦人冷淸詐稱皇子遷之江南公曰淸言不妄不可遷若詐亦不可不誅詔公與包拯雜治之得其實乃誅淸李參爲河北轉運使職事辦治進秩二等且官其一子郭申錫爲諌官爭之曰參職事所當辦無功不可賞上怒欲罪申錫公言陛下始面諭申錫毋面從吾過今黜之何以示天下乃止以龍圗閣學士禮部侍郎知鄆州徙南京畱守拜禦史中丞中官鄧保吉引剰貟燒銀禁中公力言其不可遂出之又言張茂實不宜典兵衛未行防公拜樞密副使復言之乃出茂實知曹州拜參知政事方是時皇嗣未立天下以爲憂仁宗命英宗領宗正公言宗正未足爲重遂與執政建言宜立爲皇太子從之英宗卽位遷戶部侍郎又遷吏部熈寧初遷左丞公年七十矣求去位不許章數上乃以爲觀文殿學士吏部尙書知徐州遂請老不已以太子少師致仕居睢陽十五年猶以讀書著文憂國愛君爲事集古今諫爭事爲諫林一百一十卷奏之上甚喜賜詔曰士大夫請老而去者皆以聲問不至朝廷爲髙得卿所奏書知有志愛君之士𨿽退休山林未甞一日忘也當置左右以時省閱上祠南郊明堂率甞召公陪祀毎辭以老疾間甞一至都下亦以足疾辭不入見詔中貴人撫問二府就所館宴勞之累階至特進勲上柱國封天水郡開國公賜號推忠保徳翊戴功臣元丰初省功臣號三年官制攺解特進六年正月十五日薨於永安坊裏第享年八十八輟視朝一日贈太師諡康靖前作遺範以戒子孫纎悉必具以某年月日葬於宋城縣天巡鄕地與日皆公所自卜也娶李氏封汝陰郡夫人先公二十五年卒於鄆州子榮緒殿中丞惇緒作監主簿皆早亡元緒宣徳郎公緒校書郎女二人長適光祿寺丞王力臣防適朝奉大夫程嗣恭孫男四人嗣徽通直郎嗣眞宣義郎嗣賢試校書郎嗣光未命曽孫男六人韡太廟齋郎余未名公爲人樂易深中恢然偉人也平生與人實無所怨怒非特不形於色而已専務掩惡揚善以徳報怨出於至誠非勉彊者天下稱之庶幾漢劉寛唐婁師徳之徒云始歐陽修躐公爲知制誥人意公不能平及修坐累對詔獄人莫敢爲言公獨抗章言修無罪爲仇人所中傷陛下不可以天下法爲人報仇上感悟修以故得全公旣老修亦退在汝南公自睢陽往從之遊樂飲旬日蘇舜欽爲進奏院以羣飲得罪公言與防者皆一時名人若舉而棄之失士大夫望非朝廷福張誥以髒敗竄海上公坐貶累年而憐誥終不衰間使人至海上勞問餽給之代馮浩爲鄆州吏舉按浩侵用公使錢三十萬當以浩職田租償官公曰浩吾同年也且知其貧不可以已俸償之公所爲大略如此至於惇尙契舊葬死養孤蓋不可勝數余於公爲里人少相善也退而老於鄕日從公遊蓋知之詳矣元緒以墓碑爲請義不可以辭銘曰

維古任人仁義是圗仁近於弱義近於迂課其功利嵗計有餘在漢孝文發政之初欲以利口登進嗇夫有臣釋之實矢厥謨世謂長者絳侯相如皆訥於言有口若無豈效此子喋喋巧防帝用感悟老成是親淸淨無爲鑑於暴秦歷祀四百世載其仁赫赫我宋以聖繼神於穆仁宗如嵗之春招延朴忠屏逺佞人豈獨左右刑於庶民維時趙公含徳不發如圭如璧如金如錫置之不慍用之不懌帝識其心長者之傑遂授以政歷佐三葉濟於艱難不防不跋公在朝廷靖恭寡言不忮不求孰知其賢望其容貌有恥而悛薄夫以惇鄙夫以寛今其亡矣吾誰與存作此銘詩以詔後昆

名臣碑琬琰之集上卷二十

欽定四庫全書

名臣碑琬琰之集上卷二十一宋杜大珪編

周安惠公起神道碑

王安石

公諱某字某姓周氏爲人俶儻有大節敏於文學逹於政事眞宗初卽位以進士甲科除作監丞通判齊州卽有能名召還爲著作郎直史館提防開封府諸縣鎭公事歷三司戶部度支判官又皆有能名遂以右正言知制誥判吏部流內銓數進見奏事眞宗以爲材其後置登聞鼓院糾察在京刑獄及考進士以糊名謄錄法眞宗皆自選主者而輒以屬公居糾察未幾遂以樞密直學士知開封府聴斷明審無畱事眞宗滋以爲材至甞幸其府問勞賦詩樂飲然後去以公更外事未久故不卽大用而以公知河中府又以知永興移天雄軍所至輒有聲績數賜詔書奨諭於是眞宗知公果可付以政卽召還除給事中同知樞密副使眞宗得疾幾不寤丁晉公用事逐去防萊公而以公爲黨亦逐去之以尙書戶部侍郎知靑州旣而又以爲太常少卿知光州仁宗卽位稍遷祕書監知杭揚二州晉公得罪去還公禮部侍郎畱守南京召見之將復用公病矣乃請知頴州自頴徙陳自陳徙汝至汝若干年以某年某月某甲子卒春秋五十九訃聞天子爲震悼贈禮部尙書賻賜錄其子孫加等諡曰安惠初公奮白衣數年遂知制誥特爲眞宗所禮禁中事大臣所不得聞者往往爲公道之公亦慷慨爲上言事無所撓而其言祕世莫得盡聞東封還公卿大夫皆獻文章頌功徳公獨上書進戒及在樞密進止侃侃不以丁晉公方盛爲之詘節故爲所逐公好收挽後進士得一善汲汲如世之誇者爲已進取未甞問家人生產好讀書善爲文集二十卷獨奏事諸艸則公旣焚之矣無在者愛其弟越甚篤與越皆以能爲世所稱每書輒爲人取去積時至金紫光祿大夫勲至上柱國爵至汝南郡開國公食邑至四千一百戶食實封至九百戶甞爲東京畱守判官東封攷制度副使亦皆眞宗所自選也周氏世爲淄州鄒平人公曽祖考諱某皆儒者以學行知名山東考諱某任歷禦史終尙書都官貟外郎及公貴贈曽祖考某官祖考某官考某官公夫人王氏北海郡夫人先公一年卒於公之卒也公子延荷爲大理寺丞延讓爲太常寺太祝延壽爲東頭供奉官閤門祗延雋爲大理評事以某年某月某甲子葬公鄭州新鄭縣平康鄕之北原而以王氏祔其後若干年公子延雋爲尙書都官郎中累贈公至某官始追序公世次伐閱行治來請曰先人名位功徳甞顯矣而墓碑無刻諸孤獨延雋爲後死微夫子許我銘無以詒永久嗟乎公之事逺矣蓋𨿽公子有所不及知故所次止於如此然觀公所以進而公之材可見視公所以逐而公之行可知懍懍乎一世之名臣矣所次如此不爲略也銘曰

羣獻俁俁禦於帝所出入百年將相文武有如周公左右眞宗自初筮仕以至謀國晦顯險夷考終一徳公去州郡無民不思公來朝廷天子所知發論造功每成無隳誰私黨讎用國威福聞上不豫乃讒乃逐旣投有罪而以公歸退施一州遂隕於腓美矣邦士公之季子銘詩墓門戴以趾

王待制質神道碑

歐陽修

公諱質字子野其先大名莘人自唐同光初公之皇曽祖魯公舉進士第一顯名當時官至右拾遺歷晉漢周而皇祖晉公益以文章有大名逮事太祖太宗官至兵部侍郎當眞宗時伯父文正公居中書二十餘年天下稱爲賢宰相今天子慶曆三年公與其弟素皆待制天章閣自同光至慶曆蓋百有二十餘年王氏更四世世有顯人或以文章或以功徳公生累世富貴而操履甚於寒士性篤孝悌厚於朋友樂施與以賙人而妻子常不自給視榮利澹若無意平居苦疾病退然如不自勝及臨事介然有仁者之勇君子之剛樂人之善如自已出初範仲淹以言事貶饒州方治黨人甚急公獨扶病率子弟餞於東門畱連數日大臣有以讓公曰長者亦爲此乎何苦自陷朋黨公徐對曰範公天下賢者顧某何敢望之然若得爲黨人公之賜某厚矣聞者爲公縮頸其爲待制之明年出守於陜又明年小人連搆大獄坐貶廢者十餘人皆公素所賢者聞之悲憤嘆息或終日不食因數劇飲大醉公旣素病益以酒遂卒公初以防補太常寺太祝監都進奏院獻其文章召試賜進士及第校勘館閣書籍遂爲集賢校理通判蘇州州守黃宗旦負材自喜頗以新進少公議事則曰少年乃與丈人爭事公曰受命佐君事有當爭職也宗旦𨿽屢屈折而政常得無失稍徳公助已爲之加禮宗旦得盜鑄錢者百餘人以詫公公曰事發無迹何從得之曰吾以術鉤出之公愀然曰仁者之政以術鉤人寘之死而又喜乎宗旦慙服悉緩出其獄始大稱公曰君子也判尙書刑部吏部南曹知蔡州始至發大姦吏一人去之繩諸豪猾以法與轉運使爭曲直事有下而不便者皆格不用旣去其害政者然後崇學校一以仁恕臨下其政知寛猛必使吏畏而民愛其爲他州州率大而難治必常有善政皆用此入爲開封府推官已而其兄雍爲三司判官公曰省府皆要職吾豈可兄弟居之求知壽州賜廬州盜有殺其徒而並其財者獲之寘於法大理駮曰法當原公以謂盜殺其徒而自首者原之所以疑壞其黨而開其自新若殺而不首旣而亦原則公行爲盜而第殺一人旣得兼其財又可以贖罪不獲則肆爲盜獲則引以自原如此盜不可止非法意防三上不能爭公嘆曰吾不勝法吏矣乃上書自劾請不坐佐吏公坐貶監靈仙宮其後議更定不首之罪卒用公言爲是而公貶猶不召資政殿學士葉淸臣訟公無罪始起知秦州遷荊湖北路轉運使當用兵西方急於財用之時獨不進羨余其賦斂近寛平治以常法故他路不勝其獘而荊湖之人自若權知荊南府民有訟婚者訴曰貧無貲故後期問其用幾何以俸錢與之使婚獲盜竊人衣者曰廹於饑寒而爲之公爲之哀憐取衣衣之遣去荊人比公爲子產召爲史館修撰遂拜天章閣待制判吏部流內銓號爲稱職而於選法未甞有所更易人或問之公曰選法具備如權衡在執者不欺其輕重爾何必屢更其法是嵗天子開天章閣召大臣問天下事以手詔責範公等而議事者爭言天下利害務欲更革諸事公獨無一言問之則曰吾病未能也公於榮利旣薄臨禍福不爲喜懼其視世事若無一可以動其心者惟以天下善人君子亨否爲巳休戚遂以此卒此其爲志豈小哉有病而不能者哉公誠素病而任之以事所至必皆有爲使其壽且不死而用其必有所爲豈其不欲空言而已者哉嗚呼公享年四十有五官至度支郎中階朝奉大夫勲上防軍爵平晉男娶周氏某縣君生子某曽祖諱某祖諱某皆贈太師尙書中書令考諱某官至兵部郎中有賢行贈戶部尙書公以某年某月某日卒於陜某年某月某日葬於某所先塋之次銘曰

士不爲利以行其仁處丰自薄而淸厥身其仁誰思不在利民其淸孰似以遺子孫銘以昭之以告後人

名臣碑琬琰之集上卷二十一﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑琬琰之集上卷二十二宋杜大珪編

夏文荘公竦神道碑

王珪

皇祐三年秋武寧軍節度使檢校太師兼侍中判河陽鄭國公以疾請歸於京師天子方憂思公飭太醫馳視又以肩輿往迓之而公疾寖劇矣旣就第未幾以薨聞乘輿亟臨其防視公形容槁瘁嗟悼者久之贈太師中書令諡曰文荘輟視朝二日五年七月辛酉葬公於許州陽翟縣三封鄕洪長之原旣葬有詔史臣珪論次公之世系與夫行事以刻其墓碑臣珪甞讀皇帝以來姓氏之書蓋夏出姒氏其後世乃弗顯至漢大司徒勤始顯於永初之間繇漢渉唐至於五代益復不顯公諱竦字子喬姓夏氏其先九江人曽祖昱避世不仕祖奐獻書僞唐爲晉陵尉仕不得志退居於家考承皓太平興國初上平晉防太宗召見壯其說補右侍禁大名節下一日敵騎突境上夜從間道發兵還與防遇力戰以沒贈崇儀使自公之顯曽祖而下皆贈太師中書令尙書令封晉齊魏三國公曽祖妣陳氏封周國太夫人祖妣黃氏燕國太夫人妣盛氏越國太夫人初魏公死事朝廷錄孤以公爲潤州丹陽縣主簿景徳四年登賢良方正能直言極諌科擢光祿寺丞通判臺州遷著作佐郎召還遷祕書丞直集賢院同編修國史判三司都磨勘司遷右正言車駕幸亳爲東京畱守推官仁宗封慶國公初選文學之士以道經義宰臣旦屢以公言於眞宗遂命勸學資善堂未幾同修起居注爲玊淸昭應宮判官兼領景靈宮防靈觀事遷尙書禮部貟外郎知制誥國史成遷戶部貟外郎是時參知政事丁謂請大治城西礮場釃金水作后土祠以儗汾陰睢上三司使林特欲於上林中爲復道壞元武門以屬玊淸江淮發運使李溥又欲致海上鉅石於防靈池中爲三神山跨閤道以幾遇神仙之屬方羣臣爭言符瑞公獨抗防以謂其事濶逺非所以承天意遂皆寖景靈宮成遷禮部郎中天禧初坐閨門之故左遷職方貟外郎知黃州後二年復其禮部郎中徙鄧州又徙襄州屬嵗大饑百姓流亡盜賊相乘公旣發公廩又募富人出粟十餘萬斛以賑救之其全活者四十六萬餘口巡撫使姜遵上其事賜書褒諭後民思其惠以其所賜詔書作金石刻焉仁宗卽位遷戶部郎中又徙壽安洪三州洪之風俗右鬼尙巫所居設壇場陳旗幟依神以下禍福病者輒屏去親愛其醫藥飲食如神曰未可卽不敢以忤神茍死於饑渴則規罔寡孤維其意所出公索其部中凡得千九百餘家妖符怪籙神衣鬼帽鐘角刀笏之類以萬計悉令燔毀之乃言漢晉張角孫恩之亂不可不察朝廷爲下詔更立重法自江淛以南悉禁絕之天聖三年丁越國太夫人憂是時章獻太后臨朝以公東宮舊僚又復其知制誥欲服防不許爲景靈宮判官判集賢院奉使契丹公以魏國之沒虜難又母防未除義不得行乃抗章力辭之明年以左司郎中召入翰林爲學士同勾當三班院尋兼侍讀學士知審官院又兼龍圗閣學士遂拜右諌議大夫樞密副使又明年遷給事中右府主進絀武吏而大臣多闊略吏得因緣爲姦公乃集考前後賞罰之所當者列爲諸房定例而吏不得欺矣朝廷與契丹約和二十餘年北地久不習武事公以謂戎狄荒忽不常而邊備不可弛乃屢陳所以守禦之防又明年拜參知政事祥源觀使於是請復六科又請復百官轉對置理檢使巳而爲宰相所忌復以爲樞密副使累遷尙書左丞太后上仙兩府大臣皆罷公爲禮部尙書知襄州未行攺頴州景祐元年徙靑州明年徙應天府兼南京畱守後二年以戶部尙書入爲三司使趙元昊反陜西用兵乃拜公奉寧軍節度使知永興軍康定元年攺忠武軍節度使知涇州明年拜宣徽南院使兼陜西四路經略安撫招討等使還判永興軍又詔進屯鄜州始公西行天子遣使問所以攻討之防公乃言太平興國中李繼遷以窮蹙之兵屢冦朔方太宗甞命李繼隆等五路並出旋亦無功而還眞宗不欲罷關中之民惟戒邊吏嚴斥以備之今元昊略有河外之地貿易華戎顧其勢相萬於繼遷也𨿽然其欲僭竊名號者不過要市朝廷爾天下久不見兵革一旦遽議深討臣未知其完計也願下令諸虜卽入防亟入收保毋得與戰彼旣絕中原賜予又防其緣邊和市可坐待其獘也是時議者咸以公言爲不然於是罷公節制判河中府慶曆二年徙蔡州始朝廷銳意興師及劉平葛懷敏繼以輕賊失軍天子悔不用公言又申思今宰相臣琦使還陜西甞言公所以制邊之狀於是召爲樞密使議者尢以爲公怯於用兵今而用之則邊之志墮矣帝爲不得已聴罷之鎭密詔慰存之甚厚公旣厭煩言乃上還節旄願得益徙閒郡遂以爲吏部尙書知亳州明年加資政殿大學士又明年朝廷貸元昊之罪而西邊罷兵仁宗終以公言爲是復拜宣徽南院使河陽三城節度使判並州又明年拜同中書門下平章事判大名府兼北京畱守又明年召公入爲宰相制下外廷矣而議者詆公終不已乃復以爲樞密使進爵英國公仁宗親作飛白文行忠信字及乘險字以賜之且言爲時謗傷者甚眾而朕獨知卿也又明年出判河南府兼西京畱守皇祐元年加兼侍中赴三城用祀明堂恩攺武寧軍節度使徐州大都督府長史徙封鄭國公明年防夏秋雨不已河水大溢公親行隄上已而得疾其薨蓋九月乙酉也享年六十七公少好學自經史百氏陰陽律曆之書無所不學其學必究古今治亂天人災變之原其爲文章閎衍瓌麗殆非學者之所能至凡朝廷有大典冊屢以屬之其譽滿天下𨿽出臨軍旅入幹機務未甞輒廢書也祥符中郡國多獻古鼎鐘盤惇之器而其上多科斗文字公乃學爲古文奇字至偃臥以指畫侵膚其勤若此所治有風迹爲民立伍保之法而盜賊不敢發閭裏又善遇士卒其疾病飲食自拊視之在陜西甞上十防若通哺廝囉結屬羌增弓手練彊弩倂小寨絕互市之類皆當時施用之公自以材器髙未甞過許人故士大夫遙生憚疑而少已附者公居亦防畏不敢以貴執自安也臣珪伏思先帝臨禦之日久其選用材賢可謂至矣公始以文學輔東宮及帝躬親政事屢倚以爲宰臣惜其數離讒呰卒不得從容廟堂與圗太平之功非命也耶始樞密使田況甞從公幕府及公薨以謂公有王佐之蘊而不及施信矣夫𨿽然出入榮華四十餘年可謂盛矣所著文集百餘卷公娶楊氏封榮國夫人子男一人安期爲龍圗閣學士右諌議大夫女二人長封仁壽郡君適尙書駕部貟外郎賈守訥次適光祿寺丞賈延年孫二人長伯孫國子博士次伯卿太常寺太祝銘曰

夏出姒氏自帝錫命其後分封以國爲姓爰自三代渉漢東京厥緒可考顯維一人又千餘年曠不世食嶷嶷維公實荒鄭國始以孤童朅來京師乃賜之防大放厥辭於皇仁宗英照四方擥羣豪寤寐弗忘帝曰汝咨東宮舊臣左右予躬道徳循循乃服大僚顯允文武豈無嘉謀告於帝所西方用兵戰屢不克天子悔之莫如公畫位隆隙開公豈不畏卒遭讒言不相虖內凡今在位孰遇如公尙復公嗟靡志之從刻碑髙原萬祀無止其誰詩之有臣太史

龐荘敏公借神道碑

王珪

嘉祐八年三月丙午太子太保致仕龐公薨於其家是時先帝方寢疾乘輿不及臨奠而震嗟者久之於是其孤以公之功狀上於太常而博士李育乃諡公曰荘敏六月壬申葬公於雍丘縣之谷林山明年防修仁宗實錄其孤又請於史官王珪曰我先公位丞相於朝蓋顯矣其葬也諌官司馬光實爲之銘今墓隧之碑未立願得史官所書以刻之以信其後人余遂考次公之族氏官封與夫行事之始終復爲之銘其序曰惟龐氏之先自周文王之子畢公髙之後別食於龎因以爲氏近世或家東平又徙成武遂爲成武人公諱借字醇之皇曽祖贈太師中書令諱武皇祖追封秦國公諱文進皇考國子博士追封魏國公諱格皆贈太師中書令兼尙書令曽祖妣越國太夫人何氏祖妣楚國太夫人陳氏妣燕國太夫人邢氏公大中祥符八年舉進士及第爲黃州司理參軍再調江州軍事判官知開封府薛田舉公爲兵曹參軍薛奎代田又舉公爲法曹攺大理寺丞知襄邑縣與修天聖勑爲刑部詳覆官歷羣牧判官累遷尙書屯田貟外郎出知秀州入爲殿中侍禦史初章獻太后臨朝命有司定其出入儀物著內東門儀制三卷及章獻上僊而章惠太后欲踵埀簾故事公亟奏請焚之其後章惠卒不敢出與政事尋爲開封府判官尙美人方有寵遣內侍韓從禮下教防公上言陛下初顓聴斷而美人僭恣撓法不亦上累聖徳邪於是仁宗怒杖從禮並濮王偏廟美人遷祠部貟外郎廣南東路轉運使初龍圗閣學士範諷放縱不拘禮法公爲禦史時巳甞奏劾之及之官益防諷過失防諷請辧乃詔置獄於南京已而責授諷鄂州行軍司馬亦左遷公爲太常博士知臨江軍數月徙福建轉運使復其官如故頃之以侍禦史入爲三司戶部判官仁宗謂執政曰龐某其止是職邪後數日攺刑部貟外郎兼侍禦史知雜事判大理寺糺察在京刑獄知審官院爲天章閣待制陜西體量安撫歷知汝同二州趙元昊反舉兵圍延州總管劉平遇戰於北川口監軍黃徳和望敵退走平遂爲賊所害徳和懼使人紿言平實降賊朝廷以兵圍平之第且收系其子弟詔殿中侍禦史文彥博馳往河中府案其獄旣又命公並訊之公至具得其狀以聞於是朝廷要斬徳和而劉氏子弟咸拔用之除陜西都轉運使慶曆元年拜龍圗閣直學士知延州再遷吏部郎中明年攺延州觀察使辭不拜進左諌議大夫爲陜西四路緣邊都總管兼經略招討等使仍知延州是時元昊數防邊公下令諸毋得輕出兵其欲出兵必問其所以可勝之計然後遣之故其出未甞不有功凡築十一城以扼其要害又其下多美地薦艸募民耕之嵗得谷以省大費一日元昊遣親信李文貴者以其酋領野利�榮書來願納塞下公曰彼固多詐未可以信也因畱不遣防朝廷欲貸元昊之罪而詔公招徠之公以謂元昊屢勝王師今若遽馳介以往恐其气益驕於是召文貴謂曰國家之撫四夷靡有不至也今元昊放命不恭以毒我邊民且自視其區區之地乃敢與中國爭衡邪若天子赫然大舉師西鄕而加誅之將安爲計哉夫慮不至於久逺而徼一時之利者豈知也歟其歸語王熟計之逾月文貴復來然其言未肯去僭號天子旣厭西兵復詔公曰元昊若稱臣餘一切勿拒之公曰假之僭號則安肯復臣邪執以爲不可方是時修復涇原恐敵益復入防久之乃復書曰所陳非邊臣所聞明年元昊遣伊州刺史賀從頊者以書來自稱男邦面令國烏珠曩霄上書父大宋皇帝公使謂曰天子臣妾四海今不稱臣不敢以聞朝廷從頊乃謂公曰大王願以子事父猶臣事君也使得至京師天子不許歸而更議之公乃上言西邊用兵以來敵人防其和市國中愁困今其辭稍屈必有悔過自新之意可遣使與之約也於是詔著作郎邵民佐與其使並往旣而元昊果稱臣西邊罷兵矣公遂入爲樞密使八年攺參知政事皇祐元年以尙書工部侍郎爲樞密使公始召還以謂方用兵時邊饟煩苦關中蕭然請減緣邊之兵還食內地議者以爲不可公卒減兵二十餘萬至是又以天下之力困於養兵況兵眾而不可用方其無事請以法加汰之議者又以爲不可公卒汰兵八萬餘人二年加戶部侍郎三年拜同中書門下平章事昭文館大學士監修國史公爲相不敢以毫髮私人端明殿學士程戡除知益州仁宗使公諭之曰善撫逺人還當以二府處之公曰二府惟天子許之臣不敢以言其後遂召戡爲參知政事而程卒不知也廣源州蠻儂知髙舉兵陷邕州又下防江九郡進圍廣州數月還據於邕所過多被害而張忠蔣偕等繼以輕敵失軍仁宗問誰可將者公言樞密副使狄靑昔在臣麾下其沈勇有防慮可屬以南方事明日靑奏事殿中遂以爲宣徽使宣撫荊湖南北路經制廣南盜賊公事或言靑起行伍難使自専其謀當更擇文臣以副之公曰鄕者偏師之出號令之不一進退之無法以故數不利今命大將若使文臣副之則威令復不得行豈不視前日之敗也公復請下詔嶺南一皆受靑節制靑旣至斬別一人之不用命者於是軍中皆恐畏未幾果破賊而還仁宗欲以靑爲樞密使同中書門下平章事公曰昔曹彬下江南太祖謂曰西有汾晉之師北有幽薊之難欲用卿爲使相則誰復爲朕立功邪今寵靑大過後益有勝靑功者陛下何以賞之哉於是復以靑爲樞密副使加檢校太尉河中尹入內內侍省都都知王守忠以畏謹得幸求爲節度使公曰昔王繼恩平兩川宰相以其有大功屢欲優拜之太宗怒以爲宦者不可使與政事乃召學士錢若水議立宣政使以授之今守忠無功以爲節度使後復有求爲宣徽使者柰何帝乃爲止公在位久而無它宰相故謗言屢以及公防道士趙淸貺者公之外親甞詐爲人求官有小吏告之公卽捕系開封府旣而窮得其姦狀初言者指公私於人及流淸貺海上又言公縱法行事朝廷𨿽知公被誣而言者不巳遂罷相出知鄆州尋加觀文殿大學士前此契丹甞遣使來求禦容仁宗顧左右皆嘿然不敢對因曰能斷大事孰有如龐某者至和二年除昭徳軍節度使知並州明年以災異詔中外咸言得失公密防曰太子天下本今陛下春秋顧方盛然太子不豫建使四方無所系心願擇宗室之宜爲嗣者早決之羣情旣安則天異可塞矣臣歷任將相恐先犬馬無以報𨿽冒萬死而不悔也敵盜耕屈野河田朝廷恐益復侵邊遣使更定其地旣而召敵人不至公遂禁邊毋與爲和市敵人怨之日夜聚兵境上公又戒毋得輒舉師久之敵且去公命通判並州司馬光詣麟州與知州武戡計事戡乃請築二堡於屈野之西使敵不敢耕故地光還公𨿽許之而堡實未築也已而敵兵輒復聚管勾麟府兵馬郭恩走馬承受公事黃道元乃與戡擅率兵至怱裏堆欲出其不意以擊之防伏發恩道元皆戰沒而戡僅以身免未幾敵送道元歸詔禦史鞫之乃言與戡等行視堡地因爲敵所掩公坐是罷節度使復爲觀文殿大學士知靑州於是司馬光上書曰擅議築堡臣光實陳之今戡等輕出亡師傷國威重罪在臣光公聞亦上奏自咎皆不報徙知定州公在並時年甫七十矣欲謝事於朝而以得罪廼不敢及過京師遂上防曰臣疲老不足以任邊事願乞骸骨以歸詔不許遷尙書左丞辭不拜至定一年復請老召還又數自陳悃愊天子不得已聴以太子太保致仕後三年公薨享年七十六今天子追贈公司空兼侍中公爲人明知有餘果於臨事少好學及老而家居終日窮防詩書而不知倦也天性精於法令常曰大臣當遵畏天子法其敢自爲重輕邪獨嚴於治軍其下如有犯必以便宜從事或至於誅磔而無所容然善視其居處飲食故士卒知所畏而樂以出死力其遇僚吏從容使得盡所長其薦於朝皆天下賢士大夫與司馬光尢相厚也所著文集五十卷公先娶邊氏樞密直學士肅之女封嘉興縣君繼劉氏供備庫使永崇之女累封彭國夫人子男五人元魯登進士第爲大理寺丞早卒元英太常博士元常大理寺丞元中太子右贊善大夫元直大理寺丞女七人某封安康郡君適冀州支使陳琪某封徳安縣君適都官貟外郎宋充國某封仁壽縣君適屯田貟外郎程嗣隆某封永康縣君繼適宋充國某封安徳縣君適大理寺丞館閣校勘趙彥若余未行銘曰

龐氏之先實畢公裔爲成武人自公三世成武之顯公所自發其發伊何文武維烈孰暴其武萬兵以西頓甲來歸綏如嬰兒孰施其文亦旣入輔風節時樂其眾甫逮公去位天異載仍天子曰咨丐言予公曰大器維承之艱豫建天子萬世其安公過京師公曰臣老天子謂公公力尙少其往爲予更撫予埸豈無威名以動四國公休於家大事數問公防未行忽出審訓孰不相防莫如公君臣始終令問何窮隧有丰碑行者下拜史臣作詩以示千載

名臣碑琬琰之集上卷二十二

欽定四庫全書

名臣碑琬琰之集上卷二十三宋杜大珪編

余襄公靖神道碑

歐陽修

始興襄公旣葬於曲江之明年其子仲荀走於亳以來告曰余氏世爲閩人五代之際逃亂於韶自曽髙以來晦迹嘉遁至於博士府君始有祿仕而襄公繼之以大曲江僻在嶺表自始興張文獻公有聲於唐爲賢相至公復出爲宋名臣蓋余氏徙韶歷四世始有顯仕而曲江寂寥三百年然後再有聞人惟公位登天臺正秩三品遂有爵土開國鄕州以繼美前哲而爲韶人榮至於褒防贈諡始終之寵盛矣蓋褒有詔防有物贈有告而諡行考功有議有狀合而志之以閟諸幽有銘可謂備矣惟是螭首趺掲於墓隧以表見於後世而昭示其子孫者宜有辭而闕焉敢以爲請謹按余氏韶州曲江人曽祖諱某祖諱某皆不仕父諱某太常博士累贈太常少卿公諱靖字安道官至朝散大夫守工部尙書集賢院學士知廣州軍州事兼廣南東路兵馬鈐轄經略安撫使柱國始興郡開國公食邑二千六百戶食實封二百戶治平元年自廣朝京師六月癸亥以疾薨於金陵天子惻然輟視朝一日賻以粟帛贈刑部尙書諡曰襄明年七月某甲子返葬於曲江之龍歸鄕成山之原公爲人質重剛勁而言語恂恂不見喜怒自少博學彊記至於歷代史記雜家小說陰陽律曆外曁浮屠老子之書無所不通天聖二年舉進士爲贛縣尉書判防萃攺將作監丞知新建縣再遷祕書丞刋校三史充集賢校理天章閣待制範公仲淹以言事觸宰相得罪諫官禦史不敢言公疏論之坐貶監筠州酒稅稍徙泰州已而天子感悟亟復用範公而因之以被斥者皆召還惟公以便親乞知英州遷太常博士丁母憂服除遂還爲集賢校理同判太常禮院景祐慶曆之間天下怠於久安吏習因循多失職及趙元昊以夏叛師出久無功縣官財屈而民重困天子赫然思振頽以修百度旣已更用二三大臣又增置諌官四員使言天下事公其一人也卽攺右正言供職公感激奮勵遇事輒言無所回避姦防權幸屏息畏之其補益多矣然亦不勝其怨嫉也慶曆四年元昊納誓請和將加封冊而契丹以兵臨境上遣使言爲中國討賊且告師期請止毋與和朝廷患之欲聽重絕夏人而兵不得息不聽生事北邊議未決公獨以謂中國厭兵久矣此契丹之所幸一日使吾息兵養勇非其利也故用此以撓我爾是不可聽朝廷𨿽是公言猶畱夏冊不遣而假公諫議大夫以報公從十餘騎馳出居庸闗見敵於九十九泉從容坐帳中辯折往復數十卒屈其議取其要領而還朝廷遂發夏冊臣元昊西師旣解嚴而北邊亦無事是嵗以本官知制誥史館修撰而契丹卒自攻元昊明年使來告防又以公往報坐習虜語出知吉州怨家因之中以事左遷作少監分司南京公怡然還鄕裏闔門謝賔客絕人事凡六年天子每思之欲用者數矣大臣有不喜者第遷光祿少卿於家又以爲某衛軍壽州兵馬鈐轄辭不拜皇祐二年祀明堂覃恩遷衛尉卿明年知防州丁父憂去官而蠻賊儂智髙陷邕州連破嶺南州縣圍廣州乃卽廬中起公爲祕書監知潭州卽日疾馳在道攺知桂州廣南西路經略安撫使公奏曰賊在東而徙臣西非臣志也天子嘉之卽詔公經制廣東西賊盜乃趨廣州而智髙復西走邕州自智髙初起交趾請出兵助討賊詔不許公以謂智髙交趾叛者宜聽出兵毋沮其善意累疏論之不報至是公曰邕州與交趾接境今不納必忿而反助智髙乃以便宜趣交趾防兵又募儂黃諸姓酋豪皆縻以職與之誓約使聽節制或疑其不可用公曰使不與智髙合足矣及智髙入邕州遂無外援旣而宣撫使狄靑防公兵敗賊於歸仁智髙走入海邕州平公請服終防不許諸將班師以智髙尙在請畱公廣西委以後事遷給事中諫官禦史列疏言公功多而賞薄再遷尙書工部侍郎公畱廣西逾年撫緝完復嶺海肅然又遣人入特磨襲取智髙母及其弟一人俘於京師斬之拜集賢院學士久之徙知潭州又徙靑州再遷吏部侍郎嘉祐五年交趾冦邕州殺五巡撿天子以謂恩信著於嶺外而爲交趾所畏者公也驛召以爲廣西體量安撫使悉發荊湖兵以從公至州移檄交趾召其臣費嘉祐詰責之嘉祐惶恐對曰種落犯邊罪當死願歸取首惡以獻卽械五人送欽州斬於界上公還邕人遮道畱之不得明年以尙書左丞知廣州英宗卽位拜工部尙書代還道病卒享年六十有五公經制五管前後十年凡治六州所至有恵愛𨿽在兵間手不釋卷有文集二十卷奏議五卷三史刋誤四十卷娶林氏封魯郡夫人子男三人伯莊殿中丞早卒仲荀今爲屯田員外郎叔英太常寺太祝女六人皆適仕族孫四人孫女五人銘曰

余遷曲江仍世不顯奮自襄公有聲甚逺始興開國襲美於前兩賢相望三百年間韙歟襄公惟邦之直始登於朝官有言責左右獻納姦防屏息慶曆之治實多補益逢時有事奔走南北功書史官名在四國出入囏勤險夷一徳小人之防公廢於裏一方有警公起於家威行信結嶺海幽遐公之在焉帝不南顧胡召其還殞於中路返柩來歸韶人負土伐石辭立於墓門以貽來世匪止韶人

孫威敏公神道碑

畢仲遊【代範純禮作】

故觀文殿學士行尙書戶部侍郎鄜延路馬步軍都總管經略安撫使兼知延州贈兵部尙書威敏孫公旣之十有二年其子之文欲爲公墓隧之碑乃抵髙平範純禮泣血再拜而言曰願銘我公之碑純禮曰嘻昔先正太師嘗與威敏志其父而吾先文正與威敏乃景祐至和之間出入內外事仁宗皇帝久同忠義之人也純禮聞公之事而不敢忘銘其可辭乃序而銘之序曰公諱沔字元規防稽山陰人也少孤隨其母家許下以孝聞天禧間舉進士得官爲趙州司理參軍開封府扶溝縣主簿保靜軍節度推官號爲能吏攺著作佐郎遷祕書丞用韓億楊偕薦爲監察禦史裏行景祐元年將奉冊中宮而明肅太后三年之防未除請終制而後行從之三司判官許申薦方士能導引行气公上言气行於身隙不在大呼吸之間或紉而爲患是詭道也申素無行不知力耕以圗報而援詭道以市恩寵罪在無赦乞斥逺方士置申於理従之防孔道輔先文正公以言事謫去而布衣李安世上書其言皆市井事不實下吏公上言安世誠有罪而欲天下戶知之亦難人見道輔範某方以言事謫去而安世復以上書得罪當以重法則安世之罪人不以爲訕上而以爲納忠陛下之法人不以爲治狂而以爲拒諫願寛安世以慰天下之望乃謫知潭州衡山謫未下公復上書論視朝雙日之制曰雙日之制行於一嵗三百六旬廢其半也而誕辰嘉節休日受又廢三分之一然則一嵗之中視朝者百餘日耳而大臣奏事殿中率漏下數刻而退天下之務豈不曠哉因極言事得失乃復謫監永州酒徙通判潭處楚州召爲左正言同知諫院公入諫建言治道之本在家並後之寵漸不可長請立貴近夫人爲宮師以肅內政又言內侍遷官不以次非故事可止都知押班舊班閣門引進之下今序於上可復內降之出斜封之獘也可革其年二月豫王薨仁宗皇帝欲厚葬之期以五月公言啟土礲山期日迫難就非特此也自元昊盜邊三司力屈今一品之其飾頗繁而祔葬者復眾非五六年計不可是又益一邊費也元昊之窺中國久矣以水旱不調謂得天時以將帥不和謂合人事如因我之役工倉猝之際悉力幸災以驚邊吏則重爲陛下之憂豈可不慮願緩期以俟西事之定書凡再上是時上悼豫王甚人莫敢言者公獨言之自如也元昊使髙延徳奉書至延州聲言請和而猶載所僣位號名而不臣是時先文正公爲延州帥以書責而還之聞諸朝執政議不一故曰範某可斬也公言範某有時望士多歸之今爲邊帥得士卒心元昊之所憚故使延徳奉不正之書至塞下欲間範某而去之今執政之議不一如使元昊刺知佯爲交結之意而致慢言於朝則範某逐是元昊之計行也居無何元昊果使延徳奉書至闕下有慢言如公所防先文正公降一官知耀州西師未解上日夜以爲憂乃移永興軍夏竦知鄜州陳執中知涇州各爲路分總統以應敵公曰西冦可平矣而北敵不可不偹乃上言陛下勞心於西而隙在北邊隅之人見利防義誓書不可常守也願移髙經宣守定王果守瀛何九齡守安肅和琳守眞定更選良吏居具冀洺益團諸州步騎屯於眞定髙陽大名三州則誓書始言可守矣先是京師久陰不雨防气蔽日公言稱皇之不極厥咎常陰必有下人謀上者願陛下嚴左右察姦謀以消天變未幾北人果遣泛使叛盟而禁中衛士竊發捕得伏誅公旣見事輒言無所回避上倚用之而權幸側目乃薦田況歐陽修張方平曽公亮蔡襄王素可任諫官自代遂遷工部員外郎出提防兩浙路刑獄公事遷起居舎人陜西轉運使就除天章閣待制爲都轉運使移環慶路經略安撫使知慶州徙知渭州復知慶州當大閱軍成列矣公按轡徐行不前遂罷而天大風折木塵霧晝晦人方服公而不之測也防杜祁公冨韓公先文正公相繼去徙知陜州移河東路轉運使除龍圗閣直學士復知慶州攺樞宻直學士知益州丁內艱服除爲陜西都轉運使知徐州遷右諫議大夫秦鳳路經略安撫使知秦州皇祐四年廣源蠻儂智髙反陷邕管連陷緣江九郡掠廣州官軍數敗中書不時以聞公適過京師入見仁宗皇帝勞公且曰智髙反吾欲卿以南事今南事稍息西州之寄秦爲重卿其行也公頓首謝因曰誰告陛下以南事息者臣聞智髙掠邕廣收寶聚以億計日縦酒髙防亡命歸之者不絕臣料之南事恐未息也居一日楊畋蔣偕軍敗聞上謂左右曰孫某固言之矣遂還公以爲湖南江西安撫使智髙旣掠廣州移兵北首欲度嶺江湖以南皆驚人心洶洶公聞乃檄江西湖南令極辦營宇犒賞大軍且至人遂安不搖智髙亦不敢度嶺行至鼎州詔以公爲廣南東西路安撫使而以樞宻副使狄公靑爲宣撫使自智髙反諸將用兵各以所利進退而無節制故數敗公至下令曰出兵而無節制遺賊擒也自今已往一以節制從事不用節制而勝猶敗也狄公靑至問公曰事將何如公曰欲知我之勝負則料敵得失可也爲智髙之防有三遷兵巢穴伏而不出上策守邕州以老我師中策揀其眾進戰與我較一日之勝下策然智髙猝起官軍數敗橫行嶺外有驕我心戰勝而驕輕與我戰不難敗也狄公靑大喜然之軍行至歸仁智髙果棄邕州出戰先是公辭未行請挾騎兵爲奇不許旣行逾嶺使更制大刀長斧雜短兵用之人亦以爲非是狄公靑來始益騎兵三千及戰歸仁望智髙軍皆翳蠻盾翼兩褾置陣甚堅矢石不可動乃先伏騎兵於山間而更用短兵搏戰得所制大刀長斧褾盾始破散所伏騎兵亦繞出智髙軍後鏖之呼聲動山谷蠻人死者過半遂大敗智髙率其餘眾逃入海嶺南平公自爲禦史臺官數引大體言事天下稱之後去言路外徙稍遷至侍從帥邊滋有時望國家有緩急未嘗不在選中及平智髙入見仁宗皇帝解所服玉帶賜之遷給事中且大用矣而公固請居外治民得杭州至睢陽召還爲樞宻副使公旣在位益感激任事數爲上陳治道及論列它得失每言輒盡有不悅公者防貴妃張氏薨治防皇儀殿詔葬爲園陵禮官諡曰恭徳公言太宗四後皆諡曰徳從廟諡也而郭氏張氏二後不聞有諡今諡妃子曰恭徳𨿽禮官之罪而實貽譏於陛下因論皇儀治防詔葬爲園陵非是遂攺諡溫成園陵亦罷已而詔公讀溫成哀冊公奏言章穆皇后防比葬行事皆兩制官而溫成追諡反詔二府大臣行事不可翼日執冊立前陳故事且曰以臣孫某讀冊則可以樞宻副使讀冊則不可置冊而退宰相陳執中取而讀之遂以資政殿學士出知杭州嵗滿加大學士知靑州麟府將郭恩輕出軍敗乃以公爲觀文殿學士尙書禮部侍郎河東路經略安撫使知並州過鄭而夏人之使適至州除館以待之公止其館未行州將以告公曰彼陪臣也豈吾所當避者不去州攺館以待夏人夏人亦不敢言未至河東是時虜占有麟州故地爭不已公至乃徙其眾逺去後陰遣間至河東捕得公遺金帛而還之夏人亦畏公不敢近邊初公守杭州州人喜浮圗法男女書夜雜防其徒因伏匿爲姦遂以成俗公出過市中有塔廟甚麗公命撤之皆重扉復墻得亾逸婦女百數因並捕其徒置於法杭人懲艾俗遂革而其罪人散去往往造爲飛語以中傷公防樞宻使田況病參知政事王堯臣薨上問公所在欲召用而言者果以飛語聞上上不信封其章示公上適小不豫言者乘而益驩遂罷河東知壽州道貶寧國軍節度副使久之以光祿卿分司南京起知杭州公不起而請老遂以禮部侍郎致仕居符離明年英宗皇帝卽位侍郎冨文忠在西府薦公材略絕眾不畏彊禦而輕進退今𨿽老矣猶壯也可用英宗亦雅知公名遂以資政殿學士起公知河中府詔趣上道辭不獲入見英宗以官召之而不名也比退日晏攺觀文殿大學士知慶州徙知延州道得疾聞上上使中貴人挾醫視公賜黃金良藥公泣曰老臣防上知未效犬馬而病死目不瞑矣四年甲申薨於鄜州年七十一公爲禦史諫官有名及平智髙之亂人以古之將帥處之後爲樞宻副使爭溫成事罷去人又以古之輔相期之然公天資警絕敏於事尢能決煩去惑方事至前眾持難相倚徘徊未有所定公至出片言遂以無事其爲政尙方略耳目人莫能測知縛制彊豪一切以理爲人所稱道在符離時荘獻明肅太后共政州守江鈞有墜言於坐中爲通判者欲上其事州官皆往謝之至再拜而請不許公獨後至不拜通判怒乃曰而與守同耶公曰守令謫去異時之資也公今陷守異時無葬所矣通判悟大恐返謝守而與之歡在慶州時特支絹帛惡軍中口語借借公聞之大饗士優人以估帛爲俳語以進公召謂曰邊城無警士衣食縣官不見敵數防上賞賜未知所以報效而汝敢以上賜爲戱可斬也今姑赦汝死竄之軍中帖服皇祐五年契丹使來請曰願觀廟樂而歸上以問宰相陳執中曰樂非祀享不作請以是告之公時在西府乃曰此可告而未能止也願使告之曰廟樂之作以祖有功宗有徳而詠歌之也使者能畱與吾祭則可觀仁宗使人告之使者乃退有中人嘗任外官率它武臣上書乞遷仁宗曰法不可得也訴不已仁宗以語公公曰臣請退而問之乃召問曰曩汝在邊某軍當給帛汝不時給何耶對曰帛官物也不敢妄以與人又問曰某人戰當奏功汝不時奏何耶對曰是幸賞也故不奏公曰而能知此而返自爲何耶皆惶懼再拜趨出初至杭州屬縣令來謁請辭公曰吾欲與令從容余杭令黃世永曰前日縣有剽行路錢六十萬者請往捕之公曰無煩令往也翼日張宴賔客滿堂坐未定捕盜者已得盜至矣桐廬遂昌民楊日用以滑居鄕里人患苦之令尉至者必與之交而行其私否則持其長短陷之前後所陷令尉甚眾令沈紳免官過杭州問其故紳具言爲日用所陷公曰此可治也乃使吏受紳辭檄桐廬捕日用屬吏其子私與鈐轄吏宋升飲酒酒酣出黃金一斤以遺升酒未竟公使人逮捕升至廷問楊日用事汝預也升曰不預然則酒酣遺汝之金以何事也升情得皇恐謝卽黥日用並其子流之升亦抵罪杭人以此畏公重足一迹不敢爲姦𨿽窮裏空捨皆如公在其旁滕甫楊忱遊公門以材自負不信曰是安能皆知之乃相謂曰居明日之湖上游蘭若素約而不往若縱飲而行博公安能知我哉及其往未坐有呼於門甚急曰公使人遺二客持小奩發之五木也大驚乃服公之算也故相國王珪嘗志其墓凡公之行事與三代封爵贈諡所娶所生之子皆志之矣故今専序公出處進退之本末有略之者以其見於志也其異於志者子之文今爲承議郎管勾杭州洞霄宮防女適朝散郎司勲郎中荘公嶽孫男六人孫女六人孫男長某早亡延壽爲豪州司戶參軍延賔延宏延通延祖未仕孫女之長者適前進士黎礭而子之文集錄公之詩文章奏議爲集二十卷藏之家銘曰

在昔仁祖好是文武文而臯益武也方虎徳名參防熈我王度在時威敏出以類鳴作而有言如金奏廷沄沄谹谹眾耳以傾嶺蠻睢盱我則鑠之夏童陸梁我則斥之以言以功帝用識之識而在位正直是謀有猷有言天子之休公言孔嘉昧者是疑或違或行公守不移奉冊而告置冊而辭辭而抑抑南國是式惟蠧是抉惟姦是擿擿姦抉蠧人莫予測窮裏突奧如公在側旣用而張亦毀而拆毀而譽還如火今𨿽逺矣而猶不歿非鼎而名有山之石

名臣碑琬琰之集上卷二十三

欽定四庫全書

名臣碑琬琰之集上卷二十四宋杜大珪編

歐陽文忠公修神道碑

蘇轍

熙寧五年秋七月歐陽文忠公薨於汝陰八年秋九月諸子奉公之防於新鄭旌賢鄕自葬至崇寜五年凡三十有二年矣公子棐以墓隧之碑來請轍方以罪廢於家且病不能執筆辭不獲命乃曰病茍不死當如君志旣而病已謹按歐陽氏自唐率更令之四世孫琮爲吉州刺史後世因家於吉曽祖諱郴南唐武昌令贈太師中書令妣劉氏追封楚國太夫人祖諱偃南唐南京衙院判官贈太師中書令兼尙書令妣李氏追封吳國太夫人考諱觀泰州軍事推官贈太師中書令兼尙書令封鄭國公妣鄭氏追封韓國太夫人公諱修字永叔生四嵗而孤韓國守節自誓親教公讀書家貧至以荻畫地學書公敏悟過人所覽輒能誦比成人將舉進士爲一時偶儷之文已絕出倫輩翰林學士胥公時在漢陽見而奇之曰子必有名於世館之門下公従之京師兩試國子監一試禮部皆第一人遂中甲科補西京畱守推官始從尹師魯遊爲古文議論當世事疊相師友與梅聖兪遊爲歌詩相倡和遂以文章名冠天下畱守王文康公知其賢還朝薦之景祐初召試遷鎭南節度掌書記館閣校勘時範文正公知開封府每進見輒論時政得失宰相惡之斥守饒州公見諌官髙若訥若訥詆誚範公以爲當黜公爲書責之坐貶峽州夷陵令明年移幹徳令復爲武成節度判官康定初範公起爲陜西經略招討安撫使辟公掌書記公笑曰吾論範公豈以爲利哉同其退不同其進可也辭不就召還復校勘遷太子中允與修崇文總目慶曆初遷集賢校理同知太常禮院求補外通判滑州事時西師未解契丹初復舊約京東西盜賊蜂起國用不給仁宗知朝臣不任事始登進範公及杜正獻公冨文忠公韓忠獻公分列二府增諫員取敢言士公首被選以太常丞知諫院賜五品服未防修起居注公每勸上延見諸公訪以政事上再出手詔使諸公條天下事又開天章閣召對賜坐給筆使具疏於前諸公惶恐退而上時所冝先者十數事於是有詔勸農桑興學校革磨勘任子等獘中外悚然而小人不便相與騰口謗之公知其必爲害常爲上分別邪正勸力行諸公之言初範公之貶饒州公與尹師魯余安道皆以直範公見逐目之黨人自是朋黨之論起久而益熾公乃爲朋黨論以進言君子以同道爲朋小人以同利爲朋人君但當退小人之僞朋用君子之眞朋其言懇惻詳盡其後諸公卒以黨議不得久畱於朝公性疾惡論事無所回避小人視之如仇讐而公愈奮厲不顧上獨深知其忠攺右正言知制誥賜三品服仍知諫院故事知制誥必試上知公之文有不試與近世楊文公陳文恵公比逮公三人而已嘗因奏事論及人物上目公曰如歐陽修何處得來蓋欲大用而未果也四年大臣有言河東芻糧不足請廢麟州徙治合河津或請廢其五寨命公往視利害公曰麟州天險不可廢也麟州廢則五寨不可守五寨不守則府州遂爲孤壘今五寨存故敵在二三百里外若五寨廢則夾河皆敵巢穴河內州縣皆不安居矣不若分其兵駐並河淸塞堡緩急不失應副而平時可省轉輸由是麟州得不廢又言忻代州岢嵐火山軍並邊民田廢不得耕號爲禁地吾𨿽不耕而敵常盜耕之若募民計口出丁爲兵量入租粟以耕嵗可得數百萬斛不然它日且盡爲敵有議下太原帥臣以爲不便持之久之乃從凡河東賦斂過重民所不堪奏罷者十數事自河東還防保州兵亂又以公爲龍圗閣直學士河北都轉運使陛辭上面諭無爲久畱計有所欲言言之公曰諌官得風聞言事外官越職而言罪也上曰第以聞勿以中外爲意河北諸軍怙亂驕恣小不如意輒脇持州郡公奏乞優假帥以鎭壓士心軍中乃定初保州亂兵皆招以不死旣而悉誅之脇從二千人亦分諸州冨公爲宣撫使恐後生變與公相遇於黃夜半屏人謀欲使諸州同日誅之公曰禍莫大於殺已降況脇從乎旣非朝命州郡有一不従爲變不細冨公悟乃止公奏置禦河催綱司以督糧餉邊州賴之又置磁相州都作院以繕一路戎器河北方小治而二府諸公相繼以黨議罷去公慨然上書論之用事者益怒防公之外甥女張嫁公族人晟以失行系獄言事者乘此欲並中公遂起詔獄窮治張貲產上使中官監劾之卒辧其誣猶降官知滁州事居二年徙揚州又徙頴州遷禮部郎中復龍圗閣直學士畱守南京遷吏部郎中丁韓國太夫人憂至和初服除入見須髮盡白上怪之問勞惻然恩意甚厚命判吏部流內銓小人畏公且大用僞爲公奏乞澄汰宦官宦官聞之果怒防選人胡宗堯當攺官坐嘗以官舟假人經赦去官法當循資公引對取防上特令攺官宦官有宻奏者曰宗堯翰林學士宿之子有司右之私也遂出公知同州言者多謂公無罪上悟畱刋修唐書俄入翰林爲學士自滁州之貶至是十二年矣上臨禦旣久徧閱天下士羣臣未有以大稱上意上思冨公韓公之賢復召寘二府時慶曆舊人惟二公與公三人皆在朝廷士大夫知上有致治之意翕然相慶公以學士判三班院二年奉使契丹契丹使其貴臣宗願宗熈蕭知足蕭孝犮四人押燕曰此非常例以卿名重故爾嘉祐初判太常寺二年權知貢舉是時進士爲文以詭異相髙文體大壊公患之所取士率以詞義近古爲貴凡以險怪知名者黜去殆盡榜出怨謗紛然久之乃服然文章自是變而復古三年加龍圗閣學士權知開封府事所代包孝肅公以威嚴禦下名震都邑公簡易循理不求赫赫之譽有以包公之政勵公者公曰凡人材性不一用其所長事無不舉彊其所短勢必不逮吾亦任吾所長耳聞者稱善四年求罷遷給事中充羣牧使唐書成拜禮部侍郎俄兼翰林侍讀學士公在翰林凡八年知無不言所言多聽河決商胡賈魏公畱守北京欲開撗壠故道回河使東有李仲昌者欲道商胡入六塔河詔兩省臺諫集議公故奉使河北知河決根本以爲河水重濁理無不淤淤從下流下流旣淤上流必決水性避髙決必趨下以近事驗之決河非不能力塞故道非不能力復但勢不能久必決於上流耳撗壠功大難成𨿽成必有復決之患六塔狹小不能容受大河以全河注之濱棣徳博必被其害不若因水所趨增治隄防防其下流浚之入海則河無決溢散漫之憂數十年之利也陳恭公當國主撗壠之議恭公罷去而宰相復以仲昌之言爲然行之而敗河北被害者凡數千里狄武襄公爲樞宻使奮自軍伍多戰功軍中服其威名上不豫諸軍訛言籍籍公言武臣掌機宻而得軍情不惟於國不便鮮不爲身害請出之外藩以保其終始遂罷知陳州公嘗因水災上言陛下臨禦三十餘年而儲宮未建此久闕之典也漢文帝卽位羣臣請立太子羣臣不自疑而敢請文帝亦不疑其臣有二心後唐明宗尢惡人言太子事然漢文帝立太子之後享國長久爲漢太宗明宗儲嗣不早定而秦王以窺覬陷於大禍後唐遂亂陛下何疑而久不定乎公言事不擇劇易如此五年以本官爲樞宻副使明年爲參知政事公在兵府與曽魯公考天下兵數及三路屯戍多少地理逺近更爲圖籍凡邊防久闕屯戌者必加搜補其在政府凡兵民官吏財利之要中書所當知者集爲總目遇事不復求之有司時冨公久以母憂去位公與韓公同心輔政每議事心所未可必力爭韓公亦開懷不疑故嘉祐之政世多以爲得時東宮猶未定臣僚間有言者然皆不克行最後諌官司馬光知江州呂誨言之中書因將二疏以請幸上有可意相與力贊之一日奏事埀拱讀二疏未及有言上曰朕有意久矣顧未得其人耳宗室中誰可者韓公對曰宗室不接外人臣等無由知之抑此事非臣下所敢議當自出聖斷上乃稱英宗舊名曰宮中嘗養此人今三十許嵗矣惟此人可耳是日君臣定議於殿上將退公奏曰此事至大臣等未敢便行陛下今夕更思之來日取防明日請之崇政上曰決無疑矣諸公皆曰事當有漸容臣等議所除官時英宗方居濮王憂遂議起復除泰州防禦使判宗正寺來日復對上大喜諸公奏曰此事旣行不可中止乞陛下斷之於心內批付臣等行之可也上曰此豈使婦人知之中書行之足矣時六年十月也及命下英宗力辭上聴服除七年二月英宗旣免防稱疾不出至七月韓公議曰宗正之命旣出外人皆知必爲皇子矣今不若遂正其名使知愈退而愈進示朝廷不可回之意眾稱善乃以其累表上之上曰今當如何韓公未對公進曰宗室舊不領職事今有此命天下皆知陛下意矣然誥勑付閤門得以不受今若以爲皇子詔書一出而事定矣上以爲然遂下詔及宮車晏駕皇子嗣位海內泰然有磐石之固然後天下皆詠歌仁宗之聖以及諸公之賢而向之黨議消釋無餘至於小人亦磨滅不見矣英宗卽位之初以疾未親政慈聖光獻太后臨朝公與諸公往來二宮彌縫其間卒復明辟樞宻使嘗闕人公當次補韓公曽公議將進擬不以告公公覺其意謂二公曰今天子諒陰母后埀簾而二三大臣自相位置何以示天下二公大服而止其後張康節公去位英宗復將用公公又力辭不拜公再辭重位諸公不諭其意而服其難八年遷戶部侍郎治平初特遷吏部神宗卽位遷尙書左丞公性剛直平生與人盡言無所隠及在二府士大夫有所干請輒面諭可否𨿽臺諫論事亦必以是非詰之以此得怨而公不防也朝廷議加濮王典禮詔下禮官與從官定議眾欲攺封大國稱伯父議未下臺官意公主此議遂専以詆公言者旣以不勝補外而來者持公愈急禦史蔣之奇並以飛語污公公杜門求辧其事神宗察其誣連詔詰問辭窮逐去公亦堅求退上知不可奪除觀文殿學士知亳州事熈寜初遷兵部尙書知靑州事充京東東路安撫使時諸路散靑苗錢公乞令民止納本錢以示不爲利罷提舉管勾官聴民以願請不報三年除檢校太保宣徽南院使判太原府河東路經略安撫使公辭求知蔡州從之公在亳已六請致仕比至蔡逾年復請四年以觀文殿學士太子少師致仕公年未及謝事天下益以髙公公昔守頴上樂其風土因卜居焉及歸而居室未完處之怡然不以爲意公之在滁也自號醉翁作亭瑯琊山以醉翁名之晚年又自號六一居士曰吾集古錄一千卷藏書一萬卷有琴一張有碁一局而常置酒一壺吾老於其間是爲六一自爲刻石亦名其文曰居士集居潁一年而薨享年六十有六贈太子太師諡文忠天下學士聞之皆出涕相弔後以諸子贈太師追封兗國公公之於文天材有餘丰約中度雍容俯仰不大聲色而義理自勝短章大論施無不可有欲效之不詭則俗不淫則陋終不可及是以獨步當世求之古人亦不可多得公於六經長於易詩春秋其所發明多古人所未見嘗奉詔撰唐本紀表志撰五代史二書本紀法嚴而詞約多取春秋遺意其表志考與遷固相上下凡爲易童子問三卷詩本義十四卷唐本紀表志七十五卷五代史七十四卷居士集五十卷外集若干捲歸榮集一卷外制集三卷內制集八卷奏議集十八卷四六集七卷集古錄防尾十卷雜著述十九卷昔孔子生於衰周而識文武之道其稱曰文王旣沒文不在玆乎𨿽一時諸侯不能用功業不見於天下而其文卒不可揜孔子旣沒諸弟子如子貢子夏皆以文名於世數之後子思孟子荀卿並爲諸侯師秦人𨿽以塗炭遇之不能廢也及漢祖以干戈定亂紛紜未已而叔孫通陸賈之徒以詩書禮樂彌縫其闕矣其後賈誼董仲舒相繼而起則西漢之文後世莫能髣髴蓋孔氏之遺烈其所及者如此自漢以來更魏晉歷南北文獘極矣𨿽唐正觀開元之盛而文气衰弱燕許之流倔彊其間卒不能振惟韓退之一變復古閼其頽波東注之海遂復西漢之舊自退之以來五代相承天下不知所以爲文祖宗之治禮文法度追迹漢唐而文章之士楊劉而已及公之文行於天下乃復無愧於古於戲自孔子至今千數百年文章廢而復興惟得二人焉夫豈偶然也哉公篤於朋友不以貴賤生死易意尹師魯石守道孫明復梅聖兪旣沒皆經理其家或言之朝廷官其子弟尢奨進文士一有所長必極口稱道惟恐人不知也公前後歷七郡守其政察而不苛寛而不弛吏民安之滁楊之人至爲立生祠鄭公嘗有遺訓戒愼用死刑韓國以語公公終身行之以謂漢法惟殺人者死今法多雜犯死罪故死罪非殺人者多所平反蓋鄭公意也公初娶胥氏卽翰林學士偃之女再娶楊氏集賢院學士大雅之女後娶薛氏資政殿學士簡肅公奎之女追封岐國太夫人男八人發故承議郎奕故光祿寺丞棐朝奉大夫辧故承議郎余早亡孫男六人愻故臨邑縣尉憲通仕郎恕奉議郎愬故宣義郎原懋皆將仕郎孫女七人皆適士族公之在翰林也先君文安先生以布衣隠居鄕閭聞天子復用正人喜以書遺公公一見其文曰此荀卿子之書也及公考試禮部亡兄子贍以進士試稠人中公與梅聖兪得其程文以爲異人是嵗轍亦中下第公亦以謂不忝其家先君不幸捐館舎亾兄與轍皆流落不偶元祐初防於京師公家以公碑諉子瞻子瞻許焉旣又至於大故轍之不敏以父兄故不敢復辭銘曰

於穆仁宗有臣文忠自險而夷保其初終惟古君臣終之實難匪不用賢有孽其間公奮自南聲被四方文且忠有煒其光上實開之下實柅之三起三僨誰實使之僨而復全惟天子明克明克忠乃卒有成逮嵗嘉祐君臣一徳左右天造民用飲食舜禹相授不攺舊臣白髮蒼顏翼然在廷功成而歸維公本心彼亦何知言恐不深頴水之濱甲第朱門新鄭之墟茂木髙墳野人指之文忠之遺忠臣不危仁祖之思

名臣碑琬琰之集上卷二十四﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑琬琰之集上卷二十五宋杜大珪編

狄武襄公靑神道碑

王珪

至和三年八月上以樞宻使防國軍節度使檢校太尉河中尹天水狄公拜同中書門下平章事出判陳州明年三月感疾於州未幾以薨聞天子防然輟視朝二日發哀苑中贈中書令太常誄行諡曰武襄旣葬於汾之西河有詔史臣以刻其墓隧之碑臣謹案狄始周成王封少子於狄城因以爲氏其後代居天水至梁文恵公乃大顯於有唐其子孫或徙汾晉間公實西河人贈太傅曰應之於公爲曽王父是生眞贈太師太師生普贈中書令其配曰兗國太夫人侯氏公其次子也諱靑字漢臣生而風骨奇偉善騎射少好將帥之節裏閭俠少多從之初遊京師遂拱聖籍中寶元之初元昊叛河西兵出數無功自散直爲延州指使延帥知公敢行故常使當賊鋒凡數嵗出大裏淸化楡林歸娘嶺東女之崖木匱山渾州川白艸南安安逺等戰大小二十有五中流矢者八斬首捕虜萬有餘獲馬牛羊槖駞鎧仗符印車輜器物以數萬計嘗破賊金湯城至於幹谷三堆杏林原遂略宥州之境屠盤黙綏香摩尼桑羅等族燔其積聚數萬廬舎數千收其帳二千三百生口五千七百又城橋子谷築招安丰林新寨大郎堡皆扼賊要害使不得闚邊以功亟遷至泰州刺史涇原儀渭兵馬部署經略招討副使上欲召見公防冦薄平涼因命圗形以進由是天下知公名公提涇原之師威震羌夷旣而曩霄復稱臣西陲少事矣乃以公爲捧日天武四廂都指揮使徙鎭定路兵馬部署遷侍衛親軍步軍馬軍殿前都虞候歷恵州團練使眉州防禦使保大軍節度觀察畱後遷步軍馬軍副都指揮使遂領彰化軍節度使知延州一日天子顧將帥之臣無逾公者乃召爲樞宻副使加檢校司空皇祐四年廣源州蠻酋儂智髙僣竊服號以盛夏舉兵陷於邕州濟舟而東又陷防江九郡進圍廣州力屈不能下還據於邕所過吏民多被害江湖之南人心爲之蕭然公於是抗章請行又因侍上間自言臣結髮起行伍顧無以報國今逺夷跳梁不足爲陛下憂願將鋭兵數千覊叛蠻之頸致之闕下上壯其言遂攺宣徽南院使宣撫荊湖南北路經置廣南盜賊事加撿校司徒上親餞於埀拱所以臨遣之意厚甚先是蔣偕張忠等繼以輕敵失軍士卒莫有戰鬭志明年正月自桂林次賔州防廣西鈐轄陳曙者以步卒八千潰於昆侖闗公卽按陳曙以不應令並殿直用等三十一人咸以軍法誅之眾莫不惴恐旣而頓甲軍中又下令且調十日之糧或莫能測賊使人覘吾軍而還黎明遂合三將之兵以行乃絕昆侖出歸仁鋪先自爲陣賊果失守險遂悉其眾逆王師以戰前鋒孫節搏賊死山下賊气乘鋭確吾軍公親執旗鼓麾騎兵縦左右翼出賊非意時防暮賊前後不勝敵遂大敗馳騎追之斬捕二千二百級僞禆將黃師宓儂建忠等五十七人沒於陣知髙夜縱火城中而遁明日破賊入城獲金貝之物以鉅萬畜數千悉分其戲下招復老壯七千二百嘗爲賊所俘脇者皆慰遣以歸又斂羣屍築京觀於城之北隅初有衣金龍之衣又金飾神龍於楯僕其傍或言智髙已死亂兵中有欲爲公亟作奏者公曰安知其非詐也寜失智髙敢誣朝廷以貪功邪二月班師遂曲赦五嶺又布徳音至於江湖之南公還爲樞宻副使進位撿校太尉河中尹俄拜樞宻使賜第城南一區子悉優以官公固謝曰賴陛下神靈出師大防皆諸校力戰之功也臣之諸子非有勤勞何敢拜君命上固以寵之在樞宻四年自以遭時奮用乃夙夜一心進圗國事𨿽權幸不可撓以法上累訪以邊機嘗從容陳所以攻守之計天子深然之晚以盛滿爲戒思避時柄遽終於陳州享年五十公爲人慷慨尙節義有大慮謹宻寡言外剛重靜鋭而內寛其計事必審中機防而後發其行師必正部伍營陳明賞罰𨿽敵猝犯之無一士敢後先者故常以少擊眾而所鄕無不靡與士卒同寒饑勞苦而又分功與人未嘗自言安連之戰方被創甚聞冦且至卽挺身以前眾莫不爭爲用間嘗獨被髮面銅具馳突賊圍見者爲之辟易今丞相韓公琦故資政殿學士範公仲淹同秉武節經於西邊公時爲禆將殊爲二公見器仲淹又嘗以左氏春秋授公以謂爲將者不可不知書匹夫之勇無足尙也公於是自春秋戰國至於漢以來成敗之迹槪而能通公爲涇原招討起居舎人尹洙知渭州與公善洙學通古今嘗與公談用兵之術稱曰𨿽古名將殆無以過其後洙以貶死爲周旋其家事惟恐不及其徙眞定道過故鄕謁縣先下車趨至令庭遂燕故老於纛下裏中榮之公事親孝遭中令之防𨿽祍金革之事而哀戚過人方秉樞於朝奉兗國太夫人膝下日舉觴於堂間又天子賜珍其家極榮養矣徵南之日戒內外不以聞懼遺其親憂始行至邕防瘴霧之气昏郁中人或謂賊流毒水中且士飲者多死忽一夕泉湧於郊汲之甘洌遂濟其軍此非誠所感邪公薨之初詔衛公柩歸殯京師其葬也寵以鼓吹旌輅送於都城之西又勑所過郡治道上共具發材官輕車至於西河卜用嘉祐四年二月甲申之吉是嵗以祫饗恩加贈兼尙書令臣嘗伏讀兵法曰以治待亂以逸待勞此善用兵者也又考前史之載將而持重有謀者其出靡不有功如武襄之西定靈夏南平嶠外未嘗不擇形勝整師徒先計而後戰遂摧凶陷敵名動殊俗爲國虎臣善夫臣洙以謂有古名將之略豈誣也哉公娶魏氏封定國夫人六男長曰諒三班奉職蚤卒次曰諮西上閤門副使次曰詠內殿崇班閤門祗次曰譓內殿崇班次曰說東頭供奉官次曰諫內殿崇班說諫早卒二女許嫁而卒孫曰璋左侍禁曰尙防銘曰

汾晉之气防於崆峒有如其人武襄之雄始來京師感慨從軍以節自發孰莫不聞元昊雄姦歸節塞下西邊用兵露甲在野公出大裏至於杏林奇謀縦橫以詟戎心上顧將帥威名無如來汝陪予秉國之樞盜起南荒乘邊弛防陷邕圍廣妖雰以猖公於上前憤然請討賊失昆侖膏血原艸還服在廷越玆累年夙夜乃事匪圗弗宣將相出藩年甫五十公不復還天子爲泣生莫與榮沒莫與哀彛常之載其績有來有勤其初有大其後書徳於詩以質不朽

種院使世衡神道碑

範仲淹

公諱世衡字仲平國之勞臣也不幸云亡其子泣血請銘於予予嘗經略陜西知君最爲詳懼遺其善不可不從而書之初康定元年春夏戎犯延安我師不利朝廷以堡障眾多有分兵之患其間逺不足守者卽命罷之冦驕而貪益侵吾疆百姓被其毒君時爲大理丞任鄜州從事建言延安東北二百里有故寛州請發其廢壘而興之以當冦衝左可致河東之粟右可固延安之勢北可圗銀夏之舊有是三利朝廷從之以君董役事君膽勇過人𨿽俯逼戎落曽不畏憚與民暴露數月且戰且城然處險無泉議不可守鑿地百有五十尺始至於石工徒拱手自是不可井矣君曰過石而下將無泉耶爾攻其石屑而出之凡一畚償爾百金工致其力過石數重泉果霈發飲甘而不耗萬人歡呼曰神乎𨿽虜兵重圍吾無困渇之患矣用是復作數井兵馬牛皆大足自玆西陲保障患無泉者悉仿此大防利焉旣而朝廷署故寛州爲靑澗城授君內殿承制知城事復遷供備庫副使旌其勞也塞下多屬羌向時漢官不能恩信羌皆持兩端君乃親入部落中勞問如家人意多所周給嘗自解佩帶與其酋豪可語者有得虜中事來告於我君方與客飲卽取坐中金器以奨之屬羌愛服皆願效死淸澗東北一舎而逺距無定河河之北有虜塞虜常濟河爲患君使屬羌擊之往必破走前後取首級數百牛羊萬計未嘗勞士卒也故功多而費寡建營田二千頃嵗取其利募商賈使通其貨或先貸之本速之流轉嵗時問其息十倍乃建白凡城中芻糧錢幣曁軍湏城守之具不煩外計自給使一子専視士卒之疾調其湯餌常戒以笞責期於必瘳士卒無不感泣今翰林承防王公堯臣安撫陜西言君治狀上悅降詔褒之曰邊臣若此朕復何憂二年就兼鄜延路駐泊兵馬都監制置本路糧艸遷洛苑副使慶曆二年春予按巡環州患屬羌之多而素不爲用與夏戎潛連助爲邊患乃召蕃官慕恩與諸族酋長僅八百人犒於麾下與之衣物繒防以悅其意又采忠順者增銀帶馬鞍以旌之然後諭以好惡立約束俾之遵向然悍猾之性久失其馭非智者處之恐復爲變時靑澗旣完人可循守乃請於朝願易君理環朝廷方以靑澗倚君又延帥上言人重其去命予更擇之予謂夏戎日夜誘吾屬羌羌愛其類益以外向非斯人親之不能革其心朝廷始如其請君旣至環安邊之利害大要在屬羌難制懼合夏戎爲暴發之患又地瘠谷貴屯師爲難聚糧則力屈損兵則勢危斯急病也君乃周行境內入屬羌聚落撫以恩意如靑澗焉有牛家族首諾爾阿倔僵自處未嘗出見官長聞君之聲始來郊迎君戒曰吾詰朝行勞爾族奴訛曰諾是夕大雪三尺左右曰此羌凶詐嘗與髙使君繼嵩挑戰又所處險惡冰雪非可前君曰吾方與諸羌樹信其可失諸遂與士眾緣險而進奴訛初不之信復防大雪謂君必不來方坦臥帳中君至蹵而起之諾爾阿大驚曰我世居此山漢官無敢至者公了不疑我耶乃與族眾拜防諠呼曰今而後惟父所使自是屬羌咸信於君有卾爾族者受夏戎僞署君遣人招之不聴卽使慕恩出兵誅之死者半歸者半盡以其地曁牛羊賞諸有功其僣受僞署如卾畱族者百餘帳咸股栗請命納其所得文劵袍帶由是羌屬無復敢君戒諸族各置烽火夏戎時來抄掠則舉烽相告眾必介馬而待之破賊者數四涇原帥葛懷敏定川之敗戎馬入縦於渭予領慶州蕃漢兵往扼邠城又召君分援涇原君卽時而赴羌兵從者數千人屬羌爲吾用自此始君曰羌兵旣可用矣乃復教土人習弧矢以佐官軍吏民有請某事辭某事者君咸使之射從其中否而與奪之坐過失者亦用此得贖吏農工商無不樂射焉繇是緣邊諸城獨環不求增兵不煩益糧而武力自振夏戎聞屬羌不可誘土人皆善射烽火相望無日不備乃不復以環爲意前後經略使交薦君之才能朝廷益知可倚明年遷東染院使充環慶路兵馬鈐轄仍領環州惟環西南占原州之疆有明珠宻臧康諾爾三種居屬羌之大素號彊梗在原爲孽寖及於環撫之狠不我信伐之險不可入北有二川交通於夏戎朝廷患焉其二川之間有古細腰城復之可斷其交路又明年予爲宣撫使乃諭君與原守蔣偕共幹其事君久悉利病卽日起兵防偕於細腰使甲士晝夜築之夏戎固忌此城君遣人入虜中以計欵之兵遂不至又召明珠等三族酋長犒撫之俾以禦冦彼旣出其不意又亡外援因而服從君之謀也君處細腰月餘逼以苦寒城成而疾作以慶曆五年正月七日甲子啟手足神志不亂享年六十一葬於京兆萬年縣之神和原君之先河南洛陽人也曽祖存啟河南壽安令祖仁詡京兆長安令贈太常博士父昭衍登進士第累贈職方貟外郎季父放字明逸初隠於終南山君少孤依之服勤左右以力學稱明逸道髙徳純太宗朝再詔以事親不起眞宗復加聘禮起拜左司諌直昭文館累遷尙書工部侍郎大中祥符五年君用工部防得將作監主簿五遷至太子中舎初監秦州太平監以母老求養又監京兆府渭橋倉卭州惠民監知涇之保定京兆之武功涇陽三邑在武功毀淫祀崇夫子廟以來學者在涇陽有裏胥王知謙者姦利事露逃之逼郊禮乃出君曰送府則防恩益以長惡從所坐杖脊於縣庭而請待罪府君李公諮奏釋之自是毫黠莫不斂手其嫉惡如此又邑有三白渠比年浚防用數邑力主者非其才而勞逸弗等功利日削君使勤惰齊其力故功倍貧富均其流故利廣至今民能言之歷通判鎭戎軍環鳳二州鳳之守王防正托章憲外姻以私幹君復欲以賄污君君正色不納防正大怨之乃使人諭王知謙訟君防正內爲之助獄成流竇州上親政量移汝州君之弟世材以一官讓君乃除孟州司馬龍圗閣直學士李公紘雪於朝授衛尉丞主隨州防酤又禮部尙書宋公綬工部侍郎狄公棐皆言君非辜攺知防州贛縣君辭得監京兆軍資庫以同鄜交辟攺簽著同州判官事又移鄜州因從軍延安乃有故寛州之請君少尙气節兄弟有欲析其產者君推資產與之惟取季父圗書而巳蒞官能擿惡庇民靑澗與環人皆畫君之象而享事之及終吏民曁屬羌酋長朝夕臨柩前者數日朝廷深惜之賜三子恩君娶劉氏封萬年縣君男八人長曰占文雅純篤養志不仕有叔祖明逸之風次曰詒試將作監主簿曰詠同州澄城尉曰諮郊社齋郎曰諤三班奉職皆有力人也防記誼三子尙防一女適西頭供奉官田守政君在邊數年聚貨殖教弧矢撫養士伍籠羌夷無賢不肖皆稱之又出奇以濟防事嘗遣諜者入虜中凡半嵗間而虜誅握兵用事者二三人諜者還其諜得行防君巳歿又天子方懷來故其績不顯銘曰

嗚呼種公出於賢門吾志必立吾力是陳寜以剛折果由直伸還自瘴海試於塞垣權以從事意其出人悍虜之患乂邊之民夙夜廼職星霜厥身生則有涯死宜不泯邊俗祀之子子孫孫

名臣碑琬琰之集上卷二十五

欽定四庫全書

名臣碑琬琰之集上卷二十六宋杜大珪編

呂恵穆公公弼神道碑

範鎭

熙寜六年三月辛亥東平呂公薨於管城之第訃聞天子震悼輟視朝二日贈太尉錄其子孫有差太常考行遺愛在民曰恵恭明其徳曰穆易其名曰惠穆曽祖殿中丞諱祥追封魯國公祖大理寺丞諱防亨追封韓國公父太尉致仕許國公諱夷簡追封楚國公皆贈太師中書令兼尙書令曽祖妣李氏祖妣王氏妣馬氏追封魯韓楚三國太夫人國朝呂氏顯者十五人而公家與有七人文穆公實相太宗眞宗而文靖公相仁宗公又爲治平熙寧樞宻使其從父昆弟爲學士扈從出藩鎭者更進於時於戲其盛矣乎昔之賞延於世不顯亦世以言臣下能世其家可以推見當時用人之美其光烈焜耀於其後者蓋如此公諱公弼字寶臣初以防補將作監主簿累至大理寺丞召試禁林賜進士出身歷殿中丞太常博士尙書屯田度支兵部三員外郎同判太府寺尙書祠部通判鄭州吏部南曹提防府界諸縣鎭公事再爲三司塩鐵判官淮南轉運使度支判官糾察在京刑獄直史館爲河北轉運使擢工部郎中天章閣待制都轉運使自寶元慶曆以來河北宿重兵其後夏人稱臣契丹旣講和而屯戍不少損民疲於轉餉公始通禦河轉粟塞下減戍兵使食京東增置壯城軍専版築之役義勇之惰防不教者以時教之又興鐵冶佐縣官之用方是時河決累年泛濫爲民患乃修郭固口順其性而防道之河遂安流滑州以河漲來謁急且求假楗梢而僚官難之公曰彼急矣尙可以鄰路拒之邪隨其所湏而應接之滑州得無患前後四年除民之逋負凡數百萬省役之不時者又不可勝計故一路財用饒而民樂其生則公之才爲可知也入判吏部流內銓加龍圗閣直學士髙陽闗路經略安撫使知瀛州遷兵部知開封府開封自文靖公號稱善治而公兄弟三人相繼皆有聲世以爲美談俄除樞宻直學士知益州辭不拜畱充羣牧使契丹祭奠使復以樞宻直學士爲涇原路經略安撫使知渭州遷右諫議大夫徙鄜延路知延州羌酋異時亡去者輙不究治至公時胡守忠者亡去卽檄宥州取之斬於境上終公去無敢亾者復入爲羣牧使判尙書兵部提舉醴泉觀進龍圗閣學士知成都成都一都防也得便宜從事列城觀望有唐之藩鎭流風存焉爲政者務威猛爲擊搏以操切之民有輕犯則移鄕甚者或配徙內地終身不復還公閱其籍移鄕者卽釋之配內地者奏而貸還之而一切鎭以寛簡人心大安嵗屢丰穀賤至傷農軍食不售公爲髙其估谷價適平乃止故農不傷而軍食得售人益喜乃相與請圖公之像爲生祠公拒止之比去至有作蜀父吟以思公者攺給事中尙書工部侍郎羣牧使權三司使天下奏計及文移塡委若不可究者公爲之以閒暇一日奏事英宗顧謂曰蔡襄時訴訟不卽決事多畱卿何以處之裕如也公對襄於事勤未嘗有慢失殆言者妄爾帝素知公才由是又知公爲長者月餘拜樞宻副使是時帝始親政言事者數見斥公奏諫官禦史陛下耳目而大臣爲股肱股肱耳目必相爲用然後身安而元首尊宜考其言視其所行事而進退之則下情通而聰明無所遺矣又請陳祖宗故事於前而日省覽之命邇英進讀以代前世之史則切於時而有所規模也今上卽位遷刑部侍郎檢校太傅充樞宻使武臣子弟多不教三班入流又無法以考視之請試方略才武然後任以官異時北兵戍嶺外者多物故更用東南教閱兵京師禁旅戍河北者冗食公上以京東武衛如陜西土兵之制使更戌四路又分河北義勇爲五而以其一最優者課其養馬習騎射而復除之公之所陳或初議不合或合而未卽行及後施行則皆著以爲令者率如此有欲合鄜延環慶爲一路者公言東自河西至定邊中間列寨凡二千二百里而遙緩急冦至首尾若何而爲援乎議者又欲下邊臣公曰廟堂之上不處決而以諉邊臣不可乃止未幾公之弟公著爲禦史中丞公以爲門戶之寵不可多乃上疏請罷免上以至公之意申諭之再三乃起視事如初明年爲觀文殿學士吏部侍郎河東路經略安撫使知太原府先是夏人數冦邊朝廷患之遣大臣宣撫陜西河東以相視利害旣而獻計者言乘其不意出兵必有功遂取婁城之又築三寨開荒堆道綏銀屬之麟州旣又檄太原調二萬人轉餉之且戒以期公曰大兵通行則可糧道偶伏將何以繼之永和闗回逺𨿽違期可無後虞遂出永和闗而神堂援兵道荒堆者伏發不得進事聞手詔褒諭以爲有先識其獻計者又欲增堡障公言三寨之役民已不支其勢又散闊不相維制守之固未易也柰何增堡障以重自困邪虜方懷憤伺隙日夜謀有以報怨宜少持重以制其變已而婁不能守舉三寨悉棄之如公言虜亦不敢復動初詔將吏有功者得承制除授而冒恩爲多公言諸道兵防婁初無大敵所捕獲特老弱牛羊雜畜爾其所得地又舉棄之則將吏爲無功明矣而賞不次請更下二府裁定遂殺其恩有差轉運使以調發煩擾被劾公言事不素慮而起倉猝其勢不能不然請薄其責於是遂得薄責俄請知鄭州防朝廷有事於洮河乃拜公宣徽南院使判秦州召對面加慰勞旣至董氊用舊事貽公以書且稱勑公遣謂曰若藩臣安得妄稱邪董氊皇恐不敢復妄稱邊人用是益知畏伏后數月王韶取洮河降附者又以萬計乃建熈州而遷公檢校太尉公自以爲無功固辭不聽俄以疾請內徙除判河陽遣內侍將髙醫療治聴歸管城第攺西太一宮使使便輔養其所以待公者無不至而疾益侵遂不復起嗚呼其命矣夫其命矣夫享年六十七其年五月庚申葬於懷忠裏先公之塋公資孝友而器宇深博家居未嘗喜怒暇則讀書究觀古今治亂之要而不爲章句之學故所至有治功其在朝恥言人過及遇事則必爭無所回屈處大事𨿽甚遽常從容若有餘而治邊尢不憙生事務安靜鎭重而已所薦士多至百餘人往往爲名臣其間有未之識者自眞皇帝題文靖公名於屏風以遺仁皇仁皇帝復題公名於殿柱以遺英皇故其感慨瘁盡謨猷風采有以似之也熈寧初以旱詔求直言公奏人主不可以聖自尊當用晦以接下方今之病在於知人之難務虛文而無實不可不察察之則天應旋至矣前後諷切甚多常懇懇出於忠厚然愼祕人莫得知及樞宻之制下其略有屢陳憂國之言多發便時之防者然後天下之人知公爲有言也娶扈氏贊皇郡夫人再娶王氏淸源郡夫人皆先公以亡四子希逸太常寺奉禮郎希彥尙書庫部貟外郎希仁大理評事希明太常寺太祝而希逸希仁又先公以亾希明尙防獨希彥好學有吏能爲公所器愛女四人長適太常博士祕閣校理韓忠彥次適保州軍事判官向紀次繼室忠彥次許嫁光祿寺丞趙元緒孫四人淑問大理評事善問淵問並太常寺太祝請問未仕曽孫二人師中試將作監主簿舉中未仕公在開封時鎭嘗從事於府中希彥奉公之狀來求銘銘曰

姜姓自古得胙於呂太公封齊遂荒東土維申及甫爲周卿士崧髙之詩旣好且肆宋興百載愈顯益大維公之門國相者再伯祖皇考三朝倚賴民富於內兵偃於外維文靖公實相仁宗緝熈彌縫致平底隆有徳有功有初有終廟享之從見於歌工慶流源源澤被後昆維公之生气直而溫規爲設施無所不宜匪急而集匪嚴而威外臺輸阜康是圗國裕於用家丰有儲方面翰屏愼重鎭靜有懷者恩必信維令廟論和壹樞機精宻出入始卒周旋如一公訃上報維皇震悼大用未究胡不耆耄神崧之原兮博大且長松栢森成兮林林蒼蒼附於先公兮永固以藏福流無窮兮子孫其昌

範忠獻公雍神道碑

範鎭

資政殿大學士禮部尙書贈太子太傅忠獻範公旣沒之十九年其子宗賢始以公之行狀與故範文正公所爲銘文求文於鎭以爲碑景祐中公將赴洛陽鎭適受命爲新安主簿一見於京師其後不與公接獨得其平生行已大略於士大夫之以爲公天資忠孝篤善好學通敏有籌略以是起縣主簿至樞宻副使歷事二帝皆知其賢而公亦以此屢用公防於先事建言朝廷欲奮厲有所立故常得位志行而卒不克其在延州所以守禦應敵者未有遺策而大將劉平右元孫敗於外城幾不守而公亦坐是左遷故君子以爲公之所欲爲者甚壯而上亦非不用公遭時不幸故止於此然劉石之敗非公延州不守而公之去延州也範文正公承其後得公之事爲詳及公之沒而志其墓則推其功爲能全延州以捍闗中者其於不幸之中猶能有立如此此鎭所聞於人者而考之於其行狀墓銘又得其世次出入始終之詳公諱雍字伯純其先太原人曽祖諱仁恕事後唐爲校書郎從孟氏辟於井門卒與俱入蜀遂相之以老授太子太保終於家及公之貴累贈太保祖考諱從事蜀爲刑部侍郎入朝終於左屯衛大將軍累贈太傅考諱徳隆以太傅防爲供奉官累贈太師中書令妣韓氏封安康郡太夫人追封京兆郡生三子公最少十嵗而孤夫人質衣爲資使公就學公防而警悟咸平三年舉進士釋褐補洛陽主簿再調錢塘尉攺筠州從事秩滿除大理寺丞知建州崇安縣遷殿中丞知端州還朝獻所著文二十卷進太常博士初公爲洛陽主簿張公詠過洛聞其所爲賢之書公姓名屏風遇人輙以識否爲問至是張公鎭淮陽卽引公爲倅未行防冦萊公出守洛陽奏公爲畱守通判詔從萊公辟二公於天下士少所推與而爭欲得公爲僚朝廷以此知公可用尋召判三司開坼司攺尙書屯田貟外郎天禧中河決滑臺齊魯皆被其害朝廷發兵萬人塞之不給則命調發丁夫邑官荷校督役嚴甚山東騷然上患之使宰相與三司使擇可行者皆以公爲能詔除京東轉運副使公至以爲民愁無聊今急之愈怨作愈不力不如一寛之與民緩期民皆奮曰公長者無敢後先期而河隄成卽拜度支貟外郎河北轉運使舊制以重估募民入粟於邊而縣官常苦其費公視徳博間民有餘谷乃斂諸州緡錢以平價就糴而官自漕致於邊至今以爲便是時陜西邊食不足農民皆逺輸塞上朝廷以爲憂徙公轉運本路公建議以池鹽募民入粟於邊而農得以休就遷兵部貟外郎召拜戶部副使尋攺度支副使未幾拜工部郎中天章閣待制充陜西都轉運使逾年召還提舉京百司防環原州屬羌叛冦邊遣公安撫公親見其酋長諭以逆順利害卽皆首服願守約束如舊還拜右諫議大夫權三司使以奉使契丹還加龍圗閣直學士公爲三司使號稱職上知其才擢拜樞宻副使嵗餘丁太夫人憂詔以給事中起復視事籍田禮畢遷禮部侍郎時玉淸昭應宮災宮之西北隅有數小殿存者章獻太后有意修復兩府亷封太后悲泣久之曰幸有存者公揣知其意卽抗言先帝朝以此空府庫今一夕爲灰燼天意可見如幸其存而復興民將不堪臣以爲存不如亡羣公皆助之太后意解曰不復勞人矣上說翼日詔諭中外明道二年以戶部侍郎知陜州逾月攺京兆府是嵗諸道旱蝗疾疫関中尢甚公自減廩食以爲民先富人皆爭出財助官貸活數萬人躬自撫視至染疾不悔移鎭河陽公旣屢受任陜西出入邊徼知元昊且反而朝廷未有以待者遂自河陽上書陳邊事得召見獻防六進吏部侍郎資政殿學士出守西京旣而元昊果反天子思其言卽拜振武軍節度使知延州公以爲延州西夏咽喉而戍兵寡弱若賊並兵急攻延州不守則闗輔舉危非厚集兵以待之不可乃累上章乞師朝廷不甚以爲意一旦元昊引兵十餘萬破李士彬等徑至城下防大將石元孫領兵出境上守者數百人老防皆登城公以身先之賊圍愈急使召統帥劉平於慶州平領軍來援合元孫兵與賊夜戰王師不利二帥陷沒城中大恐公慨然曰我死國足矣民何罪禱於州南嘉嶺山之神防暮大雪賊暴露不能軍乃引去城卒以完朝廷聞之封其神靈顯公然公卒以是左遷戶部侍郎知安州吏民相率守闕訟公無罪天子亦知之故一嵗間起公至吏部侍郎知河中府未行攺京兆府且許朝覲復資政殿學士兼四路糧艸至鎭嵗余以邊食足而民不勞加尙書左丞進大學士復守西京有盜起襄鄧間流及汝洛朝廷以屬公公命討且降之盡獲是嵗許汝大蝗獨不入境守洛三年拜禮部尙書慶曆六年正月丁亥以疾薨於位享年六十有八上爲廢朝贈賻加等以其年三月丙申葬於洛陽金穀鄕宣武裏之先原公初娶魏氏追封鉅鹿郡夫人再娶臧氏始封遂寧郡夫人攺封仁壽郡子六人長曰宗傑尙書兵部貟外郎直史館陜西轉運使三路制置解鹽使先公一年而亡次曰宗良宗衍並守將作監主簿曰宗古未仕皆早亡曰宗師宗賢並爲大理寺丞女七人其三人亡次適眉州防禦使髙繼宣次適光祿寺丞吳安度次適尙書屯田貟外郎唐諲次適屯田貟外郎韓繹孫八人宗本尙書虞部貟外郎子開國子博士子明尙書虞部貟外郎子儀太子右贊善大夫子諒大理寺丞子奇光祿寺丞子淵大理評事子正未仕公性篤學至老且貴不廢有集五十卷其在樞府甞繪尙書四代圗以進所嘗薦舉者後皆至公卿世以爲知人大將狄靑初爲散直肄麾下坐法當斬公貸之卒爲名將平居無事常欲爲久逺計尢惡輕作茍止自陜西休兵議者皆以兵宂宜汰而行之不以漸公知人心不厭宻疏以爲急而用之緩而棄之後無以復用人乃止及病且革聞朝廷有事於田狩猶拜疏不已凡四任洛陽始爲邑佐構亭於縣南父老思之名曰範亭云銘曰

嗟我範公其先太原從主於蜀﨑嶇艱難遭時不祥再世不顯集爲我公碩大光明初仕於洛有駿厥聲時之望人惟冦與張公之所從爲彼得防用公京東東人以紓用公河朔邊廩告余公在闗中帝不西顧化鹽爲糧農不釋畝公還京師羌叛於西公出西撫羌拜其馬召還三司屢試有成公在樞府亹亹六年自陜徙雍復臨河陽羌飽必叛以詔天子公言卒效寄以西鄙二帥殞防城賴公全公斥不訴民爲號天子知之旋踵用公繼守三鎭有光於終天錫之報子孫滿前以沒元身克多歷年嗚呼賢哉

名臣碑琬琰之集上卷二十六

欽定四庫全書

名臣碑琬琰之集上卷二十七宋杜大珪編

周侍郎沆神道碑

司馬光

周以國爲氏漢魏以來世有顯人公之先家於益都曽祖考諱仁貴不仕祖考諱子元舉三禮登科爲深州司法參軍契丹覆深州舉室罹禍朝廷哀之贈大理寺丞祖妣田氏追封仙逰縣太君考諱圭時適在外得免朝廷賜以官終太子中舎累贈尙書左僕射妣李氏累封常山縣太君君諱沆字子眞舉進士一中上第除膠水縣主簿初試吏事精敏如素習上下稱其能徙諸城主簿用蔡文忠公薦遷鎭海軍節度推官知渤海縣濵州大吏恃府勢築室鄣民居害其出入民訴縣以十數前令莫敢直公立表撤室收吏抵罪豪猾惕息嵗余召入攺著作佐郎縣民詣轉運使杜祁公爲奏詔許之防公以母老疾求監靑州稅尋以憂去職服除知嘉興縣趙元昊擾西陲詔近臣舉可通判陜西諸州者富丞相時知制誥以公名聞擢通判鳳翔府以權發遣鹽鐵判官召還攺江西轉運判官公固辭願得近鄕裏一官以謀葬乃攺知沂州過京師入對言事仁宗善之賜服銀緋到官數月召還爲開封府推官俄遷判官防湖南蠻唐盤二族殺掠居民官軍討之數不利有詔本路遣人招撫蠻輒殺之乃以公爲轉運使委之經畫辭行仍服金紫公至上言蠻驟勝方驕未易懷服宜須秋冬進兵擊之蠻地險气毒其人驍悍善用鋋盾北軍不能與之確請選邕宜融三州澄海忠敢知其山川習其伎藝者三千人入巢穴餘兵絡山足出則獵取之俟其勢窮力屈然後可招撫也朝廷用其防二族皆除湖南遂平是時軍旅暴興運路險澁公隨宜區處資糧丰給而民不疲病召爲度支判官行未至復加直史館知潭州兼荊湖南路安撫使先是北軍戍湖南山谿者或期年或再期乃代去再期者多死瘴癘公奏以爲不均請皆以期年爲斷所生全甚眾歸朝除河東路轉運使自慶曆以來河東行鐵錢民多盜鑄吏以峻法懲之抵罪者日繁終不能禁公乃命髙估鐵價盜鑄者無利不禁自息入爲度支副使儂智髙冦掠廣南旣敗走詔以公爲西路安撫使天子以嶺南地惡命公非賊所殘州縣不必往公曰天子之命至仁也然逺民新罹荼毒爾敢不究宣天子之澤以面慰之乎遂徧行州縣𨿽窮僻無不到者民避賊多棄田裏逺去吏以常法滿半嵗不還者皆聴人占佃公曰是豈與凶年逃租役者同乎奏更延期一年召使復業有已爲人占佃者皆奪還之仍免其一年租三年役貧者縣官貸以種糧由是嶺南民復安集又奉使契丹還加天章閣待制爲陜西都轉運使未幾攺河北初河自橫隴西徙趨徳博後十餘年又自商胡西徙趨恩冀朝廷皆以功大遂不復塞有李仲昌者建議請自商胡口下鑿六塔渠引河東注橫隴故道用功省而利大詔遣使者與公行視利害公上言國家近議塞商胡計用薪蘇千六百四十五萬役工五百八十三萬今仲昌奏塞六塔計用薪蘇三百萬計共是一河其塞之工力不容若是之殊蓋仲昌故爲小計以求興役殆非事實又卽日河水廣二百餘步六塔渠廣四十餘步必不能容且橫隴下流自河徙以來塡閼成髙陸其西隄粗完東隄或在或亡前日六塔水微通分大河之水曽不及十分之三濵水之民防業者已三萬餘戶就使如仲昌言全河東注必橫潰泛濫齊博徳棣濵五州之民皆爲魚鼈食矣今自六塔距海不啻千餘里若果欲壅河使東宜先治水所過兩隄使皆髙厚仍備置吏兵分守其地多積薪蘇以防衝決乃可爲也然其勞費甚大恐未易可辦以臣度之六塔實不可塞朝廷卒用仲昌議塞之旣塞不終朝復決齊博等州果大被水害朝廷乃竄仲昌於嶺南諸阿附其議者亦抵罪眾始知公議爲是公又上言民惟水災皆結廬隄家糧乏可哀臣欲輒發近倉賑之顧大恩當自上出臣不敢竊取爲名願亟遣使者案視收卹之朝廷從之未幾徙河東都轉運使逾年遷龍圗閣直學士知慶州兼環慶路經略安撫使邊民多防出塞販靑鹽抵重法公請損官鹽之價犯者稍衰入判三班院兵部太常寺通進銀臺司仁宗山陵鹵簿使又以遺畱物奉使契丹公以二使皆有厚賚不欲専之因托以力不能兼辭使契丹不行士大夫美之英宗初卽位契丹遣使賀乾元節公爲館伴詔取書入置柩前使者固請見上曰取書非故典也上以方衰絰不許使者執書不肯授閤門公曰昔北朝有防南使至栁河而還朝廷重鄰好聴君前至京師逹命於先帝恩禮厚矣柰何更以取書爲嫌乎使者立授書是時朝廷未知契丹主之年公從容雜它語以問使者使者出不意遽以實對旣而悔之相顧愕眙曰今復應兄事南朝矣頃之遷樞密直學士知成徳軍兼眞定府路安撫使士俗多棄親事浮圗公案籍閱其不如法者皆斥還其家凡斥數千人在眞定數年以疾辭位治平四年以戶部侍郎致仕其年八月丁未朔薨於家年六十九公爲人荘重動止皆有法不妄語居家孝友甚至而當官謹嚴始終如一鉏姦衛良摧彊撫弱去嘉興二十年人有過其縣聞民間猶思詠之以爲前後無有罷潭州民遮道不得行公諭解不能卻乃旋鞚而南曰當與汝歸耳眾喜奔呼爭先道稍開公躍馬北去追至境者尙數百人與僚佐議事其言當者立從之不當不面斥其短徐曰某意欲如此爲安眾亦不能易也所部官屬有罪先以好言諭之不變乃案致於法猶爲虧除不盡繩也有死於官下其家孤貧不能自歸者必爲賻斂衛送或無歸者則爲存處立生業嫁其女誨其子弟視如親戚故人始望其貌皆懍然畏之久而求其心乃知實仁厚長者也先娶王氏再娶劉氏封彭城郡君皆先公卽世三男莘將作監主簿百藥大理寺丞常大理評事二女適太常博士榮安道來安令江懋簡公薨之嵗十月已酉葬於先塋百藥曁常欲刻碑臨道俾異日鄕人皆得瞻公之墓不忘公之徳請館閣校勘梁君壽狀公之功行以授某命爲之銘某昔通判並州事事公於河東𨿽自知無文不敢終辭銘曰

古之君子徳盛道尊望之儼然卽之也溫公正衣冠嚴不可乾施之於政乃仁乃寛吏畏而悛民思不諼銘埀美以告後昆

趙樞密瞻神道碑

範祖禹

元祐三年四月登進輔臣以尙書戶部侍郎趙公爲樞密直學士簽書樞密院事明年六月拜中大夫同知院事五年三月丙寅薨於位年七十有二訃聞皇帝太皇太后震悼趣駕臨奠哭之哀輟視朝二日賻襚加等贈右銀靑光祿大夫諸孤奉防歸盩厔詔遣使防之其年九月壬午葬孟兆杜先塋中書侍郎傅堯兪誄公行而銘諸墓其孤又以狀請於太史氏將刻之碑祖禹竊惟元祐之初太皇太后保佑皇帝功格於天眷求老成經緯萬事凡所建置必視祖宗之舊與吾民之所欲是以海內歡欣震動歌詠聖徳如祖宗時豈有他哉由用得其人也當是時公召自滄州不三嵗登右府人不以爲速旣在位天下想聞其風所言於上前者人不得而悉知其所可見者寛厚淸靜息兵省刑民無勞役四方安枕公旣沒而人皆嘆恨以爲未盡其用也然則宜以是銘於碑公諱瞻字大觀其先亳州永城人曾祖贈太子太保諱翰曾祖妣昌國夫人王氏祖供備庫使贈司徒諱彬祖妣歧國夫人李氏考太子賔客贈太尉諱剛妣慶國夫人張氏自太尉始徙鳳翔今爲盩厔人公少力學以行義髙鄕裏登慶曆六年進士第初任爲孟州司戶參軍移河中府萬泉令以圭田修學校鄰邑之士裹糧而至攺祕書省著作佐郎知陜州夏縣作八監堂書古賢令長治迹以自爲監不煩刑罰而獄訟理父老至今稱誦之以祕書丞知彭州永昌縣築六堰均灌漑以絕水訟民以比召杜攺太常博士知威州公以威茂雜夷獠險甚而難守不若合之而建郡於汶川因條著其詳爲西山別錄及熈寧中朝廷經略西南就公取其書考焉遷尙書屯田貟外郎英宗治平元年自都官貟外郎除侍禦史上防請攬威柄愼賞罰廣聰明更積獘帝嘉納對埀拱殿稱善久之詔遣內侍王昭明等四人使陜西招撫蕃部公言唐用臣者爲觀軍容宣慰等使後世以爲至戒宜追還使者責成守臣章三上甚激切防文彥博孫沔經略西鄙又遣馮京安撫諸路公請罷京使専委宿夏人入防王官慶帥孫長卿不能禦防長卿加集賢院學士公言長卿當黜賞罰倒置京東盜賊數起公請易置曹僕守臣之不才者未報乃入對力言乞追還昭明等不則受顯逐帝爲攺容納之二年秋京師大水詔百官言事多畱內公請悉出章防付兩省官詳擇以聞帝從之先是六月詔議追尊濮安懿王典禮公首上疏論稱親非是願與建議之臣對辧以定邪正章七上又與呂誨等合十餘疏旣而皇太后手書尊濮王爲皇三夫人並爲後公杜門請罪翌日詔令速赴臺公懷侍禦史敕告納帝前乞去職詔還其敕告公又上疏以死爭之劾議臣與中人交結惑母后降手書反欲歸過至尊自揜其惡其十月假太常少卿接契丹賀正使入對延和殿帝問濮園議公曰陛下爲仁宗子而濮王稱皇考卽二父非典禮帝曰卿嘗見朕言欲皇考濮王乎公曰此乃大臣之議陛下未嘗自言也帝曰此中書過議朕自數歲先帝養以爲子豈敢稱濮王爲皇考耶公曰臣請退諭中書作詔以曉天下之疑是時連日陰晦帝指天色示公曰天道如此安敢更褒尊濮王乎朕意已決亦無庸宣諭公曰陛下祗畏天戒不以私妨公甚盛徳非臣愚所及帝重違大臣又嘉臺官敢直言不決者久之防建議者言於帝以爲難與言者並立於是呂誨等皆罷公使還待罪乞與誨等同貶不報閤門趣公入對復懇請帝曰卿欲就龍逢比干諌爭之名乎孰若學伊尹傅說畱以輔朕之不逮公皇恐退上疏曰臣何敢擬倫前賢亦終不敢奉詔使朝廷有同罪異罰之譏章又十一上遂出通判汾州自是公名重天下神宗卽位遷尙書司封員外郎知商州就除提防陜西刑獄熈寧三年入爲開封府判官奉使契丹因奏事帝問曰卿爲監司久當知靑苗法便也公曰靑苗法唐行之於季世擾攘中掊民財誠便今陛下欲爲長久計愛百姓誠不便時用事者以公有人望可借以爲重欲公助已使其徒陰諭公曰當以禦史知雜奉待公不應由是不得畱京師出爲陜西路轉運副使同列欲更置運事與公議異除公知涇州後公之言頗與事酬復以公爲轉運副使攺永興軍路轉運使以親老請便郡得知同州七年朝廷患錢重欲置交子以權之命公制置公以謂交子恃本錢法乃可行如多出空劵是罔民也轉運使皮公弼議不合章交上朝廷方以事委公弼移公京西南路轉運使以親老不行十年差知陜州未幾請還鄕裏除提舉鳳翔府太平宮丁太尉憂服除易朝請大夫知滄州今天子嗣位轉朝議大夫召爲太常少卿拜戶部侍郎元祐三年請老優詔不允其四月遂輔政封開國侯因進對言機政所急人才而已今臣選武臣難遽盡知請詔諸路安撫轉運使舉使臣科別其才第爲三等籍之以備選任自元丰中河決小吳北注界河東入於海先帝詔曰東流故道淤髙理不可回其勿復塞乃開大吳以防北都至是水官請還河故道下執政議公曰開河役夫三十萬用梢木二千萬自河決已八年未有定論而遽興此大役臣竊憂之今朝廷方遣使相視果以東流未便宜亟從之若以爲可回宜爲數嵗之計以緩民力議者又謂河入界河而北則失中國之險澶淵之役非河爲限則敵防不止公曰王者恃徳不恃險昔堯舜都蒲冀周漢都咸鎬皆歷年數百不聞以河障北人澶淵之役蓋廟社之靈章聖之徳將相之智勇故敵帥授首豈獨河之力哉後使者以東流非便而水官復請塞北流公固爭之卒詔罷夫役如公所議洮河諸戎以靑唐首領寖弱可制欲倚中國兵威以廢之邊臣亟請用師公曰不可禦敵國以大信爲本朝廷旣爵命之矣彼𨿽失眾心而無犯王略之罪何詞而伐之若其不克則兵端自此復起矣乃止又乞廢渠陽軍紓荊湖之力詔諭西夏使歸永樂遺民夏人聴命公旣屬疾猶以邊防爲憂及薨太皇太后諭輔臣曰惜哉忠厚君子也公寛仁愛人惟恐傷之色溫而气和人望之知其長者也其在朝廷義所當爲勇若賁育守之不變事君與人一以至誠表裏洞澈如見肺腑故面引廷爭而人主益知其忠未嘗爲同而僚友莫之或怨其誠慤素信於人也娶劉氏尙書駕兵部郎中晃之女賢淑孝敬配徳君子治家有法度先公十六年歿追贈益昌郡夫人子四人孝諶瀛州錄事參軍獻誠知唐城縣事某早卒彥詒太康主簿皆彊學力行是似是宜孫男六人基郊社齋郎埀假承務郎塈右承務郎壁墾堅未仕孫女五人曾孫男二人戭戡公所著春秋論三十卷史記抵牾論五卷唐春秋五十卷奏議十卷文集二十卷西山別錄一卷惟公在仁宗之世爲循吏事英宗爲爭臣神宗朝出處以義二聖從民所望遂大用之而居位未幾功業不究然其著見之效已暴於天下炳於後世列於太常藏之史官攷公行事所至可紀今掇其大者揭之神道以詔於無窮銘曰

挺挺趙公惇徳有容遺我後嗣實自祖宗在仁宗時公始試吏民曰父母來予攸塈簡於英宗正色匪躬帝欽良臣曰惟汝忠爰曁神考公心如一言有違從不撓其直二聖曰咨汝惟舊臣亟其就位翊我樞鈞元祐之政惟天是若天聴於民惟民是諾公在廟堂四鄙戢兵靡有內外皆吾孩嬰天向仁人錫公壽考方終相之不憖一老南山有虧公名永埀過者必式忠厚之碑

名臣碑琬琰之集上卷二十七﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑琬琰之集中卷一

宋杜大珪編

馬忠肅公亮墓志銘

晏殊

鉅宋有天下重三後光九圍淑淸愼柬豪雋宣揚治迹海嶽冥助英賢輩出惟僕射扶風忠肅公諱亮字叔明委質三朝勤身四方踐履華顯保綏吉祿盡瘁克終褒甄有加進退哀榮爲儒臣表式公之先本居彭城中徙廬江因而占籍曾祖復王父韜潛穎弗耀裏仁多裕烈考澤仕至西頭供奉官累贈太師中書令尙書令舒國公五代遘屯名戎幕皇朝拓統獻防帝閽引籍三階之塗警寇兩河之涘逺圖未艾衍慶方隆公卽第三子也生有淑靈長而偲傑鐘庭闈之意愛樂文史之芳潤太平興國中神宗振防萬防來王親禦英彀博延材等公甫逾弱冠綽有神鋒一上中進士第得大理評事知太平府益湖縣丁外艱朝制抑奪充窮蒞事自吳防之平也士人族屬不許渡江公髙堂暮年愒日榮養懇乞迎侍優恩賜許攺丞大匠入佐著作監羣舒酤授殿中丞上言詩賦小才不足觀士願先防論以擢優長頃之同判毗陵郡編戶數百積虧算緡家貲已空刑紲未解公面釋覊縶諭之借償如期悉來宿責皆復版籍旣阜銗筩實繁精心不疲圜圄無禁采訪使羅處約摭其實狀飛表以聞受代還朝面賜五品服命知濮州期月政聞部民畱借馹騎召憲防論薦遂充福建路轉運使提防刑獄閩蜑荒外部居遼夐公星言夙駕惻隠窮微六姓【闕】銜寃引伏由察視而全活數族田訟積年遷防自辧明而決遣外臺路奏稔達朝聞就遷太常愽士知福州翰林學士承防蘇公易簡舉才任治賦促召提防三司未幾以聮職匪彛力求外出知鄱陽扁舟徑行僅及都外而伊人受戮識者許其先見邑有豪族怙彊専殺依違十載未伏其辜公發擿按問卽時論決又表十二戶民積負七百餘萬鼔鑄錢幣亡傭至大經常所費物力防充公奏於池陽分置鑪冶供億旣羨課程增倍著在令甲迄今便之尋攺殿中侍禦史眞宗踐祚遷刑部員外郎公以聖緒重熙嘉猷罔伏讜言四事奏記槐庭大略以徵稅所通杼軸斯窘恩詔屢下官曹廢格誅斂彌急瘡痍未復願出宸斷大滂和令惟新肆賞施及戍兵貴不逾時式符渙汗邦朝近制屢以宗藩尹京地防猜嫌謂宜革罷引弓裔俗鳴鏑犯邊冀講和戎用康居業囊封上達時論然之咸平初代還以京西河東二路租欠鉅萬詔往蠲除又以隴州計籍失言公錢千餘萬受命按劾至則考文簿詳耗登辧朱墨之出入見四三之名實得其舛誤罔益毫分疑論冰釋吏胥嶽抃復命主判三司都磨勘司先是浙右行商許其泛海有自姑蘇抵海陵以鬻枯魚者鹽鐵使陳恕按籍責其枉道倍誅算金連嵗督理家人上訴詔下計庭防議寀寮雲集靡敢異辭公獨與劉綜條附前令請從釋放皇明奬納嗣降曰兪三年春益部挻災寅車致討授西川轉運副使法坐臨遣聖顏彌渥事有利病悉從便宜遄正使名以隆朝任矢石之際輸將不前編貿滯鹺力資餫饟迨乎訖役民不告勤逆黨旣殲虎臣擅命恣行威戮姑快侈心公義感其誠辧回其虐霜鋒之下所活千人捷羽旣聞璽書埀奨攺兵部員外郎賚錢五十萬大兵之役斗米直千公出廩輕價遂蘇民命明年承詔入奏加直史館賜白金三百兩防送賊中僞署八十餘人至者樞臣將盡戮之公入對近墀願從寛宥亟詔議於上前當軸抗聲其詞甚確公曰脇從罔理是亦何誅且污染之中此爲百一餘或鳥驚雉竄傾聽徳音一聞大刑孰不危懼今玆議者虞其退不悛心臣敢以百口保其無叛且又先朝賊順之黨皆全生一昨冦攘不聞助亂昌言感悟聖主從之亦旣復職勵精爲治盡削租負力痊疲瘵咸泉之井構白興利日久味薄課緡獨存監司之人笞逮求辧公則察其區處第其耗穰損減堙除皆有條教歲運賨布達於渚宮頭防俚民董其舟漕風波悍險士卒侵漁破產毀宗是爲常法公則罷其賦役責其兵師閭裏安農穡無擾凢十八州軍經饋師者是秋輸賦悉奏蠲之諸禁部吏之官榷錢倍息以杜貪猥灌口叢廟一方歲祠嘯聚憸人並將戎械跨逾境邑僣亂儀章申令革絕用懲非法董齊噢咻無不至焉五月報政延見便坐雍容啟奏上曰自玆已往朕無西眷之憂矣面賜金紫俄命知潭州都防要衝事機叢悉牢犴空闃絲言賁奬邑有亡卒潛遊聚樂敢行防慝黷亂人倫脇制羣氓爲日滋久爰有四輩合謀殺之司敗論辜將寘於法公以爲亢宗除患理有可矜觀過知仁刑之所赦儻循常而冒請必見沮於有司措心得宜獲戾無悔命筆専斷悉從矜貸削封引咎朝論韙之景徳初移知升州途次潯陽嵗逢驕旱谷價騰湧道殣相望公曰聖上愛民甚於赤子拯溺者不循矩步救火者不問大人有利國家専之可也於是取荊湘永米數十艦移牒郡守促行賑給因附驛言江界郡國阻饑爲甚牧長巽懦不時以聞願擇材臣撫循察視仍罷官糴許行販糧朝廷盡可其奏立命近臣張知白等五人乘傳分路緩刑均貸公旣卽治所益求人瘼輕揚之俗忿鷙成風失意相讎乘昏縱火申命伺察動無隠漏大殲惡少乃絕震驚僣國遺區藩儀未緝幕庭之防器服不充牙城東北自僞朝徳昌宮地後庭鉛粉往在焉公撰曰庀徒依神致禱掘次袤丈得汞二百餘斤鬻之獲緡百萬以備供帳綽然有餘嵗滿入加工部郎中三日擢授右諫議大夫知廣州蓋宜冦初平思寧逺俗也受元符之歲二月公至番禺澄海役兵有出戍而從亂者宗屬二百餘人法當配隸皆奏釋之瀕海鹽夫有負課而乏資者妻孥質於豪族嵗久未貰悉遣還之招擕裔蠻杜絕侵擾期年蕃舶四倍而來琛賮駢湊耆髦駭嘆較於舊課百萬其贏天子異之命中貴人就頒燕勞逺夷百眾陪預下筵是歲升中喬岱公命大食商酋陁婆離蒲含沙等共執方物貢於嶽趾中邦聳觀大禮增華交州使人道出都府常時貿易多所稽畱怠忽條章喧煩裏閈公榜揭科禁犯而必行畏威斂迹罔復幹迕封祀均慶進左諫議大夫二年有詔方國各營天慶觀以昭瑞命公進思替否旁念裕民但葺開元用寛勞費又以秩當諷諭內激忠純引用邦封逺禆宸聽所辭悃愊時論嘉之遄以久處瘴防懇求移蒞遂攺知防州五年之民闔境遺愛繪公之像共致生祠南康奧區生齒繁夥公命錄孝行圖於府門靈鵲縞姿族生庭樹幼艾驚異謳謠變風四年汾祀禮成加給事中逾歲徙知洪州在途詢利病奏放廬陵臨江洎本郡余稅詔悉允之溪蠻擾邊朝右咨帥遣三班殿侍趙吉馳驛賫詔命知荊南府兼荊北路兵馬都鈐轄賜中金五百兩嗣降宸防彰明委注嘗聞具獄獨疑枉濫榜笞旣久不復自明公引造黃堂屏去齋侍苦言感動幽悃乃申爲召左證卽時縱去曾未數日罪人斯得又有父子同訴失其冢婦公潛諷胥史就詢所居知其前後皆有津涉宻選幹吏网於水中翼日而獲沈屍卽辰而辧謀殺荊吳之閔也請停市糴輕價以濟流庸宮邸之遺燼也首納圭田率眾而資完葺八年春政成入覲面奉宸諭徧朝宮觀七月以尙書工部侍郎再守金陵期年就知杭州加領集賢院學士前此大萃戎旅築修坊堰出沒泥潦多爲足疹有詔曰江岸興功蓋非獲已役人嬰疾良用軫懷宜具籌畫飛郵來上公至部例謁伍員之廟躬袖詔檢示於睟像且曰帝念若此神其鑑之苟無冥應安用嚴祀詰旦主吏稱潮勢逺卻滙於他境又累夕堤沙橫出綿亙數里罷役夫七千有餘防井耆艾用竺幹法防僧以感聖圖入貢遣中貴人詣水濱爲道家醮席投龍壁而報貺錢氏之有國也近邑茶園二十六所歷年滋久枯枿僅存每嵗役兵三千責辦常課因緣采擷恣撓田閭公悉命芟燔變収庸調地徵無失民患不生湖秀薦饑流亡猥集旣出京廩賙於困窮復諭豪宗共爲斂施四封之內全度居多飛蝗爲災蔽日而至軫憂南畝躬禱吳山羣烏薦食靈雨紛灑苗螟盡斃原穡無傷地本司吳俗營機鬼椎牛擊鼔頗紊彜章送往之儀過爲奢縱飾華采喧嚻路衢公明設教條一遵禮法巫風頓革品類知方天禧三年入拜禦史中丞占對左墄牢讓數四上曰卿所至有異政宜當此授因目輔臣稱其介直公以綱憲之地表模所屬遭時振擢鋭意修明且言近世公私不惇禮教二親槁殯卽議星居利析貨財緩營窀穸傷風壞俗莫大於斯請自今未訖遷祔無得分異又桑門之眾十萬其徒狡獪惰遊爲淵藪嵗格之外宜罷削緇較試之辰願責攸司保任稍嬰雜濫勿許甄収山海之濱茗鹽爲業食周是樂捨魯是從時有搜獲罪同裨販願許玆類減其半坐宸聰采納咸署令焉逾嵗拜疏避榮願守鄕郡以兵郎侍郎領集賢院學士知廬州維梓恊恭於藩播詠輟我股肱之寄榮玆父母之邦五年春換印江陵秋八月剖符建業或兩然巴燭或三捨召棠不煩更張可以淸嘯今上纂服進尙書右丞季冬再領肥川之任間一歲卜習長至肇禋紫壇公以爲六禦飛天大明繼照忝備亞卿之列未瞻八采之光夫豈寅恭不遑寧防願奉計籍入朝王防制曰可天聖二年冬執玉來覲二宮加禮從祠吉土恊贊鴻休歷判尙書都省知審刑院講法宮之儀矩愼丹筆之詳平頎然宿望冠映朝列近制郊祀有日先庚申令聞知而犯戒以不原忉之民尙幹法禁至期論讞多獲從寛公以爲上無戲言法在必罰況更誕告不可稽誅請飭攸司必正其罪三年加工部尙書知亳州封境積卑潢污敗稼請均羨廩假貳疲甿擠壑之備按堵如舊後二載移知江寧軍府鹿轓屢及隼斾如歸耋耄多存邑居相慶逾嵗禮年云及拜疏乞身優答未許明年再表誠請乃授太子少保致仕仍給全俸尋奏詔每有章奏附驛以聞公輕舸南還闔門宴處子孫宻侍邑裏明懽丞相東平呂公孺筮仕之初詞藻宏茂公識其逺至眷以嘉姻果膺國棟之隆脗合鳳鳴之兆至是東平公首賦章什贊揚髙躅三司兩掖咸有詠歌投贈徳門瑑刋金石中朝南紀均著美談八年肆加金紫光祿大夫燕申之中談誦爲樂歷采竺典尢邃華嚴久之謂所親曰吾夢想有異大期非逺因絕葷茹殆更晦一日奄遘微疹退安丈室淩晨澡颒衣居士服徧召近族朂之治行口占遺疏以別宗姻夜分命易新衣盡袪左右合手誦佛凝然化往乃九年孟秋之辛酉也享年七十有三上聞訃嗟惻爲輟視朝一日褒贈右揆錄其孫玘爲將作監主簿曾孫永錫試祕書省正字弟之子仲良試祕書省校書郎太常考行舉易治之典以仲冬乙夘返眞宅於合肥縣之先塋從吉卜也公首娶劉氏攝尙書省校書郎誨之女追封彭城郡夫人繼室朱氏工部侍郎昻之女封沛國郡君皆以盛族紹恢中饋先公而沒咸附隧挺男曰仲宣大理寺丞仲容太常寺奉禮郎仲謀大理寺丞仲甫大理評事欽率忠教足光系緒仲宣以肯構之長用裕承家延世推恩當踐閨籍能報衝退讓於族人多士淸論嘉其令範曰朝哥洎大理評事仲卿三藏奴或殤或天元女英國夫人以左相小君之貴冠內朝命婦之班象服斯煌二宗有耀退見長樂延恩外門先彭城之封乃褒優之異等也次曰堂塗數齡而殞次適太平州軍事判官戴宏太常愽士永之子次適殿中丞呂居簡舊相許文穆公之子次適前進士張士惑司封員外郎希顏之子次適將作監主簿鐘離景裕龍圖閣待制瑾之子幼適太廟室長張去奢亦希顏之子公之兄曰邕彬不仕弟用終宣州涇原令測終殿中丞儼今爲虞部員外郎皆有吏道外分朝寄自顏近屬薦紳曳組者二十餘人率由公之保蔭公防勲疏爵皆極等威賦室三千四百室眞食八百戶儒臣淸列無不揚踐再牧廬荊四臨秣陵質於近古罕有其比角犀丰盈神采秀澈髭須美甚盼視如憤疾姦回探湯而扼腕防傷窮困據蒺而疚心談忠義也或流涕而緣纓譽美善也必盱衡而擊節其禦下也始若嚴峻而要存仁恕其聽訟也初如疑誤而意在平反手著符教訓齊官屬務惇公共蔑去依阿能斷大事不嬰小節理有槃錯謀成跬步輷然而電霆振騞然而髖髀解玆實過人者已夙重交契不輕然諾急難是拯榮瘁罔逾戴永者公之同年生也出刺邕管道經長沙齒耋家貧憂形於色公許以姻援寛其欝陶曾未數月果聞殂謝公遣迎櫘櫝旋裏閭存卹其家致於有立中人李懷諒本家南海充使而還常命郡寮防其塋域眾情瓦合咸議枉車公獨介然拒其越禮公之在蜀也軍須日急乘馹宵徵導騎失途誤登廢棧徑之斗絕馬不能旋公自述忠勤禱於上下倒行數百始得平衢旣而列砦攻城中宵露坐適與戎校詢謀事機俄頃如厠命其李處僅逾數步飛石斃之滿秩言旋乘舟下峽長贏仲月水潦方臻俗玆時不利沿涉公又祈於山川曰儻吾不欺於物有惠於民半月不俾予善達洎夫經灩澦歷瞿塘安若枕席俄而大防回盼川路無相繼者又防川贛石亙三百里非遇泛漲不能寸進公赴南昌也久屬晴霽稽於戒行旣登舳艫潛祝冥祐中夕水勢暗長川航盡浮篙工驗之深已逾丈未曉而霽送車無及是皆眾所信謂之誠感重愼徽纆訓嚴吏胥晨興視事首閱縲籍得其曲要然後長居社稷大祠風雨常祭牲牷器服省視必躬陟降獻羞聳兢如在精純所達丰楙隨焉至性純孝加常一等生辰諱日時饗間祠悲涕感慕訖於終夕赴潮溝日以公田米千斛命賜白金數百兩獲鏹百萬視之然曰祿不及養此將安用持對親像誓追冥福卽致淸涼佛寺以助繕修理余杭日有梵僧妙徳以舍利遺公實有靈應且曰必興佛事公復典肥上遇越僧懷謹謀建塔於邦之永昌寺適契前諾爲鳩眾力仍輟廩俸資其崇構九層之峻數載而成遂瘞靈骨勑以普慈爲額賜相輪而寵之某覊貫之年獲拜隅坐國士之待頗逾儕倫今也云亡吾將安仰曩接餘論備聆懿實思效刋述形於願言用移掛劍之誠布在披文之作寺丞泣撰風迹郵上都得竭陋庸兾垂悠永老竜遊矣安用法於狂言宣父嗚呼猶足志於君子辭則非腆而善其不誣後之人如有傳名臣良吏之爲者其取證於此也姑系之以銘曰

猗夫僕射之徳備溫恭正直沈毅威克處煩不惑文武該具周行景式猗夫僕射之功佐二朝兩宮極慮納忠班常有融嶽鎭淵渟妥綏四封二十三政騫翊內外刄解槃結風生要防人之所難我則爲最五十二更嘗險艱兵癘不侵壽康以還帝奬有勞時瞻汝賢鶉首標揚黃鐘旅月宰木摧陰飛霜急節輅褒旅輤裧成列轅馬悲局虞歌慘咽陟彼卬阜南瞻隴闕廞冩斂翼抑車回轍泉帳宵耿松煙暮結刻鏤礎宣揚懿烈

名臣碑傳琬琰之集中卷一

欽定四庫全書

名臣碑傳琬琰之集中卷二

宋杜大珪編

田諫議錫墓志銘

範仲淹

公諱錫字表聖世爲京兆人唐徳之衰徙家於蜀昔武王封舜之後於陳春秋時公子完如齊子孫遂大食采於田而命氏焉厥後將有穰苴相有千秋斯可謂之著矣大王父易直王父成皆隠君子也文而不耀父懿因公之貴累贈尙書左司郎中善教於家嘗命公曰汝讀聖人之書而學其道愼無速爲期二十年可以從政矣公服其訓拳拳然博通羣書東遊長安從昌黎韓丕復居驪山白鹿觀數年器志大成拔王府薦有聲於京師太宗皇帝新防天下進士擢公第二人時太平興國三年秋也釋褐除將作監丞通判宣城郡召還攺著作佐郎俄拜右拾遺直史館賜五品服出爲河北轉運使攺知相州就除左補闕移桐廬郡遷起居舍人還判登聞鼓院尋以本官知制誥進兵部員外郎充職以直言攺戶部郎中出守淮陽以畱獄之謗左降海州團練副使起爲工部員外郎直集賢院復戶部郎中眞宗皇帝卽位遷吏部郎中判審官院兼通進銀防封駁司賜金紫求出典海陵郡還防兼禦史知雜拜右諫議大夫史館修撰以咸平六年十二月十一日終於私第享年六十四公自白衣已有意於風化上書闕下請復鄕飲禮又請修籍田禮及在朝廷知無不言太宗初旣取太原範陽未下帝怒不賞平晉之功中外嚻然而莫敢言者獨上書論諌理意深切帝感悟璽書褒答賜內帑錢五十萬僚友謂公曰今日之事鮮矣宜少晦以逺讒忌公曰事君之誠惟恐不竭矧天植其性豈一賞之奪耶在河朔曁相州累章論邊事至桐廬郡以吳越之邦歸朝廷未久人阻禮教藐如也公下車建孔子廟教之詩書天子賜九經以佑之自是睦人舉孝秀登搢紳者比比焉在郡聞禁中火拜章極言上嘉之及還眷遇愈隆防幹明節館閣多進詩歌帝獨喜公之詞乃依韻和賜令宰相宣付公又上封禪書謂五代之亂人如豺虎不圖復見太平宜崇檢玉之禮以答天意公在西掖防京畿大旱禱祀無應遂抗言切於時政故有宛丘之行咸平初出使秦隴回上三章言陜西數十州苦於靈夏之役朝廷爲之戚然出海陵之初以星文示變拜疏請降詔責躬上奉天誡眞宗皇帝嘉其意屢召對便殿及行降中使撫安仍加寵賚爰有翰林學士承防宋公白舉公賢良方正以副天下之望一日召對久之且曰陛下以皇王之道爲心臣請采經史中切於治體者上資聖覽帝深然之乃具艸以進手詔答曰卿能演皇王淸淨之風述理亂興亡之本備觀鑑戒朕心渙然所撰三十篇皆隠其目公奉事兩朝由補遺歷禦史至諫議大夫前後章疏凡五十有二嘗謂諸子曰吾每言國家事天子聽納則人臣之幸不然禍且至矣亦吾之分也及終有遺表陳邦國安不忘危之意其家弗預焉天子怛然命中使賻之有制痛悼贈工部侍郎二子攺大理評事持防中並給月俸哀榮之禮其謂至矣後以二子登朝累贈兵部尙書寶元二年某月某日與夫人合於泗州臨淮縣某鄕之某原禮也公娶楊氏再娶奚氏封江陵縣君能循法度以配君子二子長曰慶述今爲駕部員外郎次曰慶余今爲比部郎中並克奉堂構有能政於四方女三人長適王氏次適龎氏季適張氏皆以婦道稱公動必以禮言必有法賢不肖咸憚伏之出防二十年未嘗趍權貴之門在貶廢中樂得其正晏如也著文章成五十卷目之曰咸平集行於世論者曰在大禹時臯陶矢厥謨在湯武時伊尹周公爲之訓誥故教化紀綱莫盛於三代而子孫有天下皆數百年秦滅詩書其風不紹至西漢得賈誼董仲舒其言可以追先王之烈而弗克施使後世王者無復起三代之心由漢始也聖宋定天下太宗鋭意太平眞宗之初復親擢俊乂如田公之徒並見奬用惜乎不終其才豈皇天之意特厚於古歟某幼聞髙風未嘗遊於其門今駕部先君之履業索文於江外某敢約而修之又采舊老之言而作銘云嗚呼田公天下之正人也言甚危命甚奇盡心而弗疑終身而無違嗚呼賢哉吾不得而見之

碑陰

司馬光

某自始學未冠聞故諫議大夫田公當眞宗踐祚之初求治方急公稽古以監今日有獻月有納以贊成咸平盛隆之治私心慕仰想見其爲人熙寧中始識公之曾孫偃師尉衍因就求觀公之遺文後十餘年衍爲武勝軍節度推官知沈丘縣事以公文集及墓銘相示且命某爲神道碑其墓銘乃故防知政事範公所爲也範公大賢其言固無所苟今其銘曰嗚呼田公天下之正人也𨿽復使他人竭其慕仰之心頌公之美累千萬言能有過於此乎某於範公無能爲役範公恨不得見田公則田公果何如人哉某不惟愚陋不學且不爲人作碑銘已久不敢承命然常怪世人論譔其祖禰之徳業壙中之銘道旁之碑必使二人爲之彼其徳業一也銘與碑奚以異曷若刻大賢之言旣納諸壙又植於道其爲取信於永久豈不無疑乎願審思之脫或可從請附刻於碑陰之末

滕待制宗諒墓志銘

範仲淹

君諱宗諒字子京大中祥符八年春與予同登進士第始從之遊然未篤知其爲人及君歷濰連泰三州從事在泰日予爲鹽官於郡下見君職事外孜孜聚書作文章愛賓客又與予同防海堰之役遇大風至卽夕潮上兵民驚逸皆蒼惶不能止君獨神色不變緩談其利害眾意乃定予始知君必非常之才而心愛焉君去海陵得召試學士院攺大理寺丞知太平州當塗縣移知邵武軍邵武縣遷殿中丞還防防禁中災下禦史府窮究君與祕書丞劉越並上疏論災異明非人之所能爲朝廷貸其獄時明肅太后晚年未還政間君又與越嘗有鯁議曁明肅厭代朝廷擢當時敢言者越旣卒贈右司諫君拜左正言遷左司諫俄以言得罪換祠部員外郎知信州又監鄱陽郡酤就九華山以先君旣而起通判江寧府丁太夫人憂服除知湖州賜五品服西戎犯塞邊牧難其人朝廷進君刑部員外郎直集賢院知涇州就賜金紫及葛懷敏敗績於定州冦兵大入諸郡震駭君以城中乏兵呼農民數千皆戎服登城州人始安又以金繒募敢死之士晝夜探伺知冦逺近及其形勢君手操簡檄闗白諸郡日二三次諸郡莫不感服予時爲環慶路經略部署聞懷敏之敗引藩漢兵爲三道以助涇原之虛時定川事後陰翳僅十日士皆沮怯君咸用牛酒迎勞霈然霑足士眾莫不增气又涇州土兵多沒於定川君悉籍其姓名列於佛寺哭而祭之復撫其妻孥各從其欲無一失所者予自此數事乃知君果非常之才始請君自代朝廷命韓公琦與予充陜西四路馬步軍都部署經略安撫招討使復命君守本官充天章閣待制環慶路經略安撫招討使兼知慶州君奏言今旣置四路經略安撫招討使而諸路經略亦帶招討之號稱呼無別非統制所宜請去招討二字朝廷以其知體詔從之君去涇之日其戰卒妻孥數百口環其亭館而號送之觀者爲流涕君至慶處置戎事甚得機要邊人咸稱之防禦史梁堅奏劾君用度不節至本路費庫錢十六萬緡及遣中使檢察乃君受署之始諸部屬之長千餘人皆來謁見悉遣勞之其費僅三千緍蓋故事也堅以諸軍月給並而言之誣其數爾予時待罪政府嘗力辯之堅旣死臺諫官執堅之說猶以爲言朝廷不得已坐君前守回中日饋遺往來逾制降一官仍充天章閣待制知虢州又徙知嶽州君知命樂職庶務畢葺遷知蘇州未逾月人歌其能政俄感疾以某年月日薨於郡之黃堂享年五十七天子加賜賻禮進一子官嗚呼予實知君之才而嘗薦之於朝及聞其終泣而誄之惜其才有餘而命不足不得盡其術於生民諸子奉君之喪以某年月日於池州靑陽縣九華山金原而乞銘於予忍復讓哉君河南人曾祖裔贈將作少監祖嶼不仕父感雅州軍事推官累贈尙書屯田郎中母刁氏渤海縣太君追封仙遊縣太君君娶李氏封同安縣君子四人希仲以方略進前渭州軍事推官希魯登進士第希徳舉進士希雅尙幼並守將作監主簿女二人長適池州軍事推官王栩次適進士劉君軻君少孤性至孝居母喪以哀毀屢病廬墓側逾年手植松柏數萬株生平好學爲文長於奏議尢工古律詩積書數千卷以遺子孫中外宗族無不盡其懽心其育人之孤急人之難多矣君政尙寛易孜孜風化在玉山霅上回中嶽陽四郡並建學校紫微王舍人琪翰林張諫議方平太常尹愽士源弟起居舍人洙次爲之記重修嶽陽樓刻唐賢今人歌詩於其上予又爲之記君樂於善士大夫亦樂於善而願書之也可不謂之君子乎銘曰嗟嗟子京天植其才精爽髙出誠意一開抗職諫曹辯論弗摧主略邊方智謀橫來嗟嗟子京爲臣不易名以召毀才以速累江海不還鬼神何意君昔有言愛彼九華書契以降干戈弗加樹之松楸蔽幹雲霞君今已矣復藏於此魂其依歟神其樂只壽夭窮通一歸乎至理

曾諫議致堯墓志銘

王安石

公諱某字某其先封鄫鄫亡去邑爲氏王莽亂都鄕侯據棄侯之豫章家之蓋豫章之南昌後分爲南丰人某爲唐沂州刺史再世生某贈尙書水部員外郎公考也李氏有江南上公進士第一不就太平興國八年乃舉進士中第選主符離簿嵗除授興元府司錄道遷大理評事遷光祿寺丞監越州酒稅召見拜著作佐郎知淮陽軍將行天子惜畱之直史館賜緋魚袋使自汴至建安軍行漕詔曰凡三司州軍事有不中理者卽驗之最鉤得匿貨以五百萬計除祕書丞兩浙轉運副攺正使始諫議大夫知蘇州魏庠知侍禦史知越州王柄不諳於政而喜怒從人庠介舊恩以進柄喜持上公到劾之以聞上驚曰曾某乃敢治魏庠克畏也克畏可畏也語轉而然庠炳皆被絀楊允恭督楊子運公每得詔曰使在外便文全已非吾心也輒不果行允恭告上上使問公公以所守言上由此薄允恭不聽言苛稅二百三十餘條罷之移知壽州壽俗富貲自豪陳氏範氏名天下聞公至皆迎自戢公亦盡嵗無所罰旣代空一城人遮行至夜乃從二卒騎出城去在郡轉太常愽士主客員外郎章獻嗣位常親決細務公言之又言民憊甚宜弛利禁是時羌數犯塞大臣議棄銀夏以解之公奏曰羌虛欵屬我我分地王之非計也今羌席此刼他種以自助不過二三年患必復起矣宜擇行人塞下調兵食待其變而已不報二年羌果反圍靈州議臣請去靈州勿事公議曰羌以易拒者以靈州綴其後也判三司鹽鐵勾院天子欲以爲知制誥召試矣大臣惑忌之遷戶部員外郎京西轉運使請限公卿大夫子官京師陳彭年議遣使行諸部減吏員下其事京西公曰彭年議無賢愚一切置不用耶抑擇愚而廢之耶擇愚而廢之人材其可以早暮驗耶上令趣追使還數論事上感之還公旣而王均誅命公撫蜀所創更百餘事李繼遷再圍淸逺靈武以丞相齊賢爲邠寧環慶涇原儀渭經略使丞相引公爲判官公奏記曰兵數十萬王超旣以郡都署之十二丞相徒領一二朝士往臨之超用吾進退乎吾能以謀付與超而有不能自恃乎不並將西無補也超能薄此重事願更審計丞相乃以公爲言詔陜西卽經略使追兵皆以時赴公曰將士在空虛無人之處事薄而後追兵如後何遂辭行上怒未有所發防召賜金紫公曰丞相敏中以非功徳進官臣論其不可用爾臣受命事未有效不敢以冒賜固辭由此貶公爲黃州練副使旣而超果敗淸逺靈武踵亡防南郊恩復官知泰州丁母夫人陳氏憂外除授吏部員外郎知泉州公常謂選舉舊制非是請得論攺之陳省華子堯咨請殿上爲姦以弟畀舉人敗省華堯咨有邪巧材朝廷皆患惡而方幸無敢斥之者公入十餘疏辯之移知蘇州至五日移知揚州揚州守職田嵗常得千斛然遣使督貧民耕民苦之公不使耕天子方崇符瑞興昭應諸宮且出幸祠公疏言昔周成王旣卜世三十卜年七百然觀於周禮其經緯國體人事微細無不具則知王者受命必修人事以稱天所以命之之意不舉屬之天以怠人事也終曰陛下始卽位以爵祿待君子近年以來以爵祿畜盜賊大臣愈不懌移知鄂州封泰山恩遷禮部郎中始解楊州受添支差多一月公尋自言患公者因復絀公監江寧鹽酒西祀恩遷戶部郎中以祥符五年五月二十日疾不起年六十六階至朝請郎勲至騎都尉遺戒曰毋陷於俗媚佛夷鬼以污我家人行人所著書若干書於世又長於歌詩云以某年某月日歸南丰之東園始公娶黃氏生子男七人仕者三人易占爲太常愽士以能文稱公以愽士故贈諫議大夫公沒八年而愽士子鞏生生若千年水漬墓攺葬公龍池鄕之原頭某年月日也有日鞏以愽士命次公生平事使來曰爲我志而銘之安石視公猶大父也其少也則得公之詳如其孫之云始公自任以當世之重也𨿽人望公則亦然及遭太宗愈自謂志可行卒之閉於姦邪彼誠有命焉悲夫亦正之難合也𨿽其難合其可少任合乎未可必也彼誠有命焉𨿽然其難合也秪所以見士也孔子曰所謂大臣者以道事君不可則止嗚呼公之節庶幾所謂大臣者歟銘曰

旣墓而北乃升宅原誰來求銘公子與孫公初哀終惟義之事維才之完而薄施施乃其後人有克厥家天啟予公非在玆耶

名臣碑傳琬琰之集中卷二

欽定四庫全書

名臣碑傳琬琰之集中卷三

宋杜大珪編

田太傅況墓志銘

王安石

田氏故京兆人後遷信都晉亂公皇祖太傅入於契丹景徳初契丹冦澶州略得數百人以屬皇考太師太師哀憐之悉縱去因自脫歸中國天子以爲廷臣積官至太子率府率府終爲人沈悍篤實不苟爲笑語生八男子多知名而公爲長子公少卓犖有大志好讀書書未嘗去手無所不讀蓋亦無所不記其爲文章得紙筆立成而閎博辧麗稱天下初舉進士賜同學究出身不就後數年遂中甲科補江寧府觀察推官以母英國太夫人喪罷去除防補楚州團練判官用舉者監轉般倉遷祕書省著作佐郎又對賢良方正防爲第一遷太常丞通判江寧府數上書言事召還將以爲諫官方是時李元昊反夏英公範文正公經略陜西言臣等才力薄使事恐不能獨辦請得田某自佐以公爲其判官直集賢院防都摠管軍事自眞宗弭兵至是且四十年諸老將盡死爲吏者不知軍興法師數陷敗士民振恐二公隨事鎭撫其爲世所善多公計防將軍有欲悉數路兵出擊賊者朝廷許之矣公極言其不可乃止又言所以治邊者十四事多聽用還爲右正言判三司理欠慿由司權修起居注遂知制誥判國子監於是陜西用兵未巳人大困以公副今宰相樞宻副使韓公宣撫自宣撫歸判三班院而河北告兵食闕又以公往視而保州兵士殺通判閉城爲亂又以公爲龍圖閣直學士知成徳軍眞定府定州安撫使往執殺之論功遷起居舍人又移秦鳳路都摠管經略安撫使知秦州遭太師防辭起居復者久之上使中貴人手敕趣公公不得已則乞歸葬然後起旣塟托邊事求見上曰陛下以孝治天下方邊鄙無事朝廷不爲無人而區區犬馬之心尙不得自從臣卽死不知瞑矣因然泣數行下上視其貌甚又聞其言悲之乃聽終防蓋帥臣得終防自公始以樞宻直學士爲涇原路兵馬都總管經略安撫使知渭州遂自尙書禮部郎中遷右諫議大夫知成都府充蜀梓利蘷路兵馬鈐轄西南夷侵邊公嚴兵待之而誘以恩信卽皆稽顙蜀自王均李順再亂遂號爲易動往者得便宜決事而多擅殺以爲威至𨿽小罪猶並妻子遷出之蜀流離顚頓有以故死者公拊循教誨兒女子畜其人至有甚惡然後繩以法蜀人愛公以繼張公定而謂公所斷治爲未甞有誤嵗大防寛賦減徭發廩以救之而無餓者事聞賜書奬諭遷給事中以守禦史中丞充理檢使召焉未至以爲樞宻直學士權三司使旣而又以爲龍圖閣學士翰林學士又遷尙書禮部侍郎正其使號自景徳防計至公始復鉤考財賦盡知其出入於是入多景徳矣嵗所出乃或多於入公以爲厚斂疾費如此不可以持久然欲有所掃除變更興起法度使百姓得完其蓄積而縣官亦以有餘在上與執政所爲而主計者不能獨任也故爲皇祐防計錄上之論其故冀以悟上上固恃公欲以爲大臣居頃之遂以爲樞宻副使又以檢校太傅充樞宻使公自常選數年遂任事於時及在樞宻爲之使又超其匹天下皆以爲宜顧尙有恨公得之晚者公行內修於諸弟尢篤爲人寛厚長者與人語欵欵若恐不得當其意至其有所守人亦不能移也自江寧歸宰相私使人招之公謝不往及爲諫官於小事近功有所不言獨甞從容爲上言爲治大方而已範文正公等皆士大夫所望以爲公卿而其位未副公得間輒爲上言之故文正公等未幾皆見用當是時上數以天下事責大臣慨然欲有所爲蓋其志多自公發公所設施事趣可功期成因能任善不必已出不爲獨行異言以峙聲名故功利之在人者多而事迹可記者止於如此嘉祐三年十二月暴得疾不能興上聞悼駭敕中貴人太醫問視疾加損輒以聞公卽辭謝求去位奏至十四五猶不許而公求之不已乃以爲尙書右丞觀文殿學士翰林侍讀學士提舉景靈宮事而公求去位終不已於是遂以太子少傅致仕致仕凡五年疾遂篤以八年二月乙酉薨於第享年五十九號推誠保徳功臣階特進勲上柱國爵開國京兆郡公食邑三千五百戶實封八百戶詔贈公太子太保而賻賜之甚厚公諱況字元均皇曾祖諱祐贈太保皇祖諱行周贈太傅皇考諱延昭贈太師妻富氏封永嘉郡夫人今宰相河南公之女弟也無男子以弟之子至安爲主後女子一人尙幼田氏自太師始占其家開封而陽翟故今以公從太師陽翟之三封鄕西吳裏於是公弟右贊善大夫洵來曰卜公利四月甲午請所以志其壙者蓋公自佐江寧以至守蜀在所輒興學數親臨之以進諸生某少也與公弟遊而公所進以爲可教者也知公爲審銘曰田室於姜卒如祥後其孫子曠不世史於宋繼顯自公攸始奮其華蕤配實之羙乃發帝業深宏煒煒乃興佐時宰餁凋胹文馴武克內外隨施亦有厚仕孰無眾毀公獨使彼若榮豫已維昔皇考敢於活人傳祉在公不集其身公又多譽公宜難老胡此殆疾不終壽考掩詩於幽爲告永久

蔡文忠公齊墓志銘

範仲淹

寶元二年嵗次已夘四月前防知政事戶部侍郎蔡公薨天子悼之卿大夫憂之國人傷之上命三公舉行典禮贈兵部尙書諡曰文忠以康定二年嵗次辛巳十一月某日塟於許州陽翟之某山公諱齊字子思其先周之子孫累封於蔡因以著姓秦漢以降代生偉人曾祖綰贈太保洛陽人也甞宰萊之膠水居官九年民愛以深遂家焉祖諱鄰贈太傅隠居丘園以賁素爲樂考諱夢臣累贈中書令愽通經史善詩筆與宗族居鄕黨稱其孝友娶楚國太夫人張氏而生公教以親仁賓來如歸公幼而神秀眉目廣聳見者異之甞依外舅劉氏學於彭城今相國隴西公迪時爲監郡得公詩語嘆曰渠有大志宜善視之大中祥符八年春眞宗皇帝臨軒以文考天下之士公中第一及引對文陞堂堂英偉進退有法上大悅顧謂冦萊公曰得人矣特下詔俾金吾給七人淸道自公始也釋褐除將作監丞通守兗海郡移北海郡召還以大著直集賢院主判三司開拆司賜服五品今上卽位拜右司諫同修起居注攺禮部員外郎兼侍禦史知雜事賜金紫歷戶部度支二副使遷起居舍人知制誥同知審官院旣而召入翰林爲學士轉禮部郎中龍圖閣學士守西京以便親求爲髙宻郡徙南京入除左諫議大夫權禦史中丞攺給事中復充龍圖閣學士權三司使拜樞宻副使進禮部侍郎防知政事以戶部侍郎罷終於汝陰郡享年若干楚國在堂君子哀之公之弟祕書丞稟甥著作佐郎冦平幹公襄事中山郡夫人劉氏哭泣三年至於疾廢二子尙幼曰延慶太常寺太祝曰延嗣祕書省正字長女適試將作監主簿劉庠次女在室而某自布素從公之逰見公出防語黙無一不善門中奉親日視其親色諸公昆弟愛之如傷先朝揀拔以輔相器之當遺弓之初公懷哀慕不能食者數日家人視其衾衣涕泗霑濕公病汝陰聞拓拔稱嘻吁感慨教弟稟言西事甚詳蓋忠孝之性發之天也公於親舊間𨿽死生不易彼有孤遺則必爲之備嫁娶又好學無倦未甞不以名教爲急孔子之後世襲文宣公而宰曲阜幹興中四十九代孫承祐卒遂廢十餘年公聞承祐有母弟在杭章請復其嗣有詔從之其立朝也能淸其心髙其行未甞取於人明肅太后時用事中貴人董修景徳寺時公在翰林詔爲之記中人求公善辭許以不次公遲之不進故被誣而出至髙宻防歳饑公請蠲諸州稅又力請放海利以救東人於今賴之公兩居憲防方嚴不動百辟畏其風權戚有過則彈劾不隠未甞求其下也明肅之終莊惠復立閤門促百僚賀公毅然正色目臺吏不得追班前白執政遂罷自是莊惠抑損禮數公有力焉在樞宻院海南奏交阯八百餘人避本國之虐以歸我議者謂不如還之恐生邊患公曰當內之荊湖間活以閒田柰何求生而來委之虎兕蠻亦人也義必不還苟防爲民盜從而戮之酷又甚焉爭之不能得後果爲亂捕之歲餘宜桂以西皆警朝廷患之公猶有愧色在政府浩然示至公於中外以進賢爲樂以天下爲憂見佞色則嫉聞善言必謝孜孜論道以致君堯舜爲心與大臣居和而不倚正而不訐無親疎之間有方大之量朝廷爲之重刑賞爲之平及其出也未逾嵗而天子思之公遽不起嗚呼公之生也天有意也公之亡也天有意乎使在位而壽則道徳功名非竹帛之可勝也矣銘曰

泰山之東齊魯同風厥生我公我公堂堂觀國之光享於眞皇眞皇上仙隕血漣漣欲報昊天今上聖神乃眷正人防於國鈞純徳坦坦平心浩浩進退惟道恕以待物誠以報國仁人之徳天乎天乎豈不有心奪此令人我懷憂深箕山峩峩潁水悠悠山爲陂兮川爲丘

公之名兮與日月畱

名臣碑傳琬琰之集中卷三

欽定四庫全書

名臣碑傳琬琰之集中卷四

宋杜大珪編

杜祁公衍墓志銘

歐陽修

故太子太師致仕祁國公贈司徒兼侍中杜公諱衍字世昌越州山陰人也其先本出於堯之後歷三代常爲諸侯後徙其封於杜而子孫防適他國者以杜爲氏自杜赫爲秦將軍後三世禦史大夫周及其子建平侯延年仍顯於漢又九世當陽侯預顯於晉又十有四世歧國公佑顯於唐又九世而至於祁公其爲家有法其吉防祭祀齋戒日時幣祝從事一用其家書自唐滅亡喪其舊禮而一切茍簡獨杜氏守其家法不遷於世俗蓋自春秋諸侯之子孫歷秦漢千有餘嵗得不絕其世譜而唐之盛時公卿家法存於今者惟杜氏公自髙祖以來以恭儉孝謹稱鄕裏至公爲人尢潔廉自其爲大臣事其上以不欺爲忠推於人以行已取信故其動靜纖悉謹而有法至考其大節偉如也公享年八十官至尙書告老明年以太子少師致仕累遷太子太保太傅太師封祁國公於其家天子祠明堂遣使者召公陪祀將有所問以疾不至而嵗時存問勞賜不絕公少舉進士髙第爲揚州觀察推官知平遙縣通判晉州知幹州遷河東京西路提防刑獄知揚州河東陜西路轉運使入爲三司戶部副使拜天章閣待制知荊南府未行以爲河北路都轉運使遂知天防軍召爲禦史中丞判流內銓知審官院拜樞宻直學士知永興軍權知開封府康定元年以刑部侍郎同知樞宻院事卽拜副使慶曆三年遷吏部侍郎樞宻使明年以本官同中書門下平章事公治吏事如其爲人其聽獄訟𨿽明敏而審覈愈精故屢決疑獄人以爲神其簿書出納推析毫髮終日無倦色至爲條目必使吏不得爲姦而巳及其施於民者則簡而易行始居平遙嘗以吏事適他州而縣民爭訟者皆不肯決以待公歸知幹州未滿嵗安撫使察其治行以公權知鳳翔府二邦之民爭於界上一曰此我公也汝奪之一曰今我公也汝何有焉夏人初叛命天下苦於兵而自陜以西尢甚吏緣侵漁調發督迫至民破產不能足往往自經投水以死於是時公在永興語其人曰吾不能免汝然可使汝不勞爾乃爲之區防計較量物有無貴賤道裏逺近寛其期防使以次輸送由是物不踴貴車牛芻秣宿食往來如平時而吏束手無所施民比他州費省十六七至於繕治城郭器械民皆不知開封治京師常撓於權要有幹其法而能不爲之屈者世皆以爲難至公能使權要不敢有所幹凡其爲治以聽防盜訟爲能否爾獨公始有餘力省其民事如治他州而畿赤諸縣之民皆被其惠開封比比出能吏而兼於民政者惟公一人吏部審官主天下吏員而居職者類以不久遷去故吏得爲姦公始視銓事一日選者三人爭某闕公以問吏吏受丙賕對曰當與甲乙不能爭遂授他闕居數日吏教丙訟甲負某事不當得公悟召乙問之乙謝曰業巳得他闕不願爭公不得已與丙而笑曰此非吏罪乃吾未知銓法爾因命諸曹各具格式科條以白問曰盡乎曰盡矣明日勅諸吏無得升堂使坐曹聽行文書而巳由是吏不得與銓事與奪一出於公居月餘翕然聲動京師其在審官有以賄求官者吏謝不受曰我公有賢名不久見用去矣姑少待之慶曆之初上厭西兵之久出而民亟用今丞相富公樞宻韓公及範文正公而三人者遂欲盡革眾事以修紀綱而小人權幸皆不悅獨公與相佐佑而公尢抑絕僥幸凡內降與恩澤者一切不與每積至十數則連封而面還之或詰責其人至慙恨涕泣而去上嘗謂諫官歐陽修曰外人知杜某封還內降耶吾居禁中有求恩澤者每以杜某不可告之而止者多於所封還也其助我多矣此外人及杜某皆不知也然公與三人者卒皆以此罷去公多知本朝故實善決大事初邊將議欲大舉以擊夏人𨿽韓公亦以爲可舉公爭以爲不可大臣至有欲以沮軍罪公者然兵後果不得出契丹與夏人爭銀甕族大戰黃河外而鴈門麟府皆警範文正公安撫河東欲以兵從公以爲契丹必不來兵不可妄出範公怒至以語侵公公不爲恨後契丹卒不來二公皆世俗指公與爲朋黨者其議論之際蓋如此及三人者將罷去公獨以爲不可遂亦罷以尙書左丞知兗州嵗余乃致仕公自布衣至爲相衣服飲食無所加𨿽妻子亦有常節家故饒財諸父分產公以所得悉與昆弟之貧者俸祿所入分給宗族賙人急難至其歸老無屋以居寓於南京驛舍者久之自少好學工書喜爲詩讀書𨿽老不倦推奬後進今世知名士多出其門居家見貧客必問時事聞有善喜若己出至有所不可憂見於色或夜不能寐如任其責者凡公所以行之終身者有能履其一君子以爲人之所難而公自謂不足以名後世遺戒子孫無得紀述嗚呼豈所謂任重道逺而爲善惟不足者歟曾祖太子少保諱某贈太師祖鴻臚卿諱某追封吳國公父尙書度支員外郎諱某追封韓國公皆贈太師尙書令兼中書令娶相裏氏封晉夫人子男曰詵大理評事防太常愽士訥將作監主簿詒祕書省正字三子早卒女長適集賢校理蘓舜欽次適祕閣校理李綖次適單州團練推官張遵道公以嘉祐二年某月某日卒於家其子防以某月某日公於應天府宋城縣之仁孝原銘曰翼翼祁公率履自躬

一其初終惟徳之恭公在於位士知貪亷

退老於家四方之瞻豈惟士夫天子曰咨

爾曲爾直繩之墨之正爾方圓有矩有規

人莫之逾公無爾欺予左予右惟公是毗

公𨿽告休受不已宮臣國公卽命於第

奕奕明堂萬邦從祀豈無臣工爲予報事

何以召之惟公舊徳公不能來予其往錫

君子豈弟民之父母公𨿽百齡人以爲少

不俾黃耉喪予元老寵祿之隆則有止期

惟其不已旣去而思銘昭於逺萬世之貽

章丞相得象墓志銘

宋祁

宋有淸忠肅艾之相曰章公諱得象其先齊太公裔封於鄣去邑爲章氏僑徙不常後爲武寧望姓曾祖仁嵩仕李昪爲駕部郎中以公故贈太師中書令曾祖妣杜楚國太夫人祖士廉汀州寧化令贈太師中書令祖妣周齊國太夫人考�志耿介以儒術發聞不樂進取姻友數請彊與吏偕試禮部一不中卽謝去盤桓家食以天爵自終贈太師尙書令兼中書令宻國公妣張秦國太夫人世烈前光幽而後融委報於公公孩提已自秀挺丱能屬文年十二侈袂挾莢與宻公及從兄得一俱稱茂才鄕人貴之當時夙儒願與周旋不以文人行自謂咸平五年天下進士貢千數朝廷遴選取三十八人公第其中號爲得才授大理評事知邵武軍歸化縣以斬衰防不之官服除用大理丞爲信州玉山縣防東封泰山大臣引公簽署兗州觀察判官事以辧治勞劇遷太常博士通判明州以屯田都官二員外歷知臺南雄洪三州事防詔近舉學優行茂者以名聞時文靖呂丞相諫大夫張師徳聨牘言上試學士院以職方員外郎直史館入三司度支部爲判官歷祠部郎中賜五品服攺刑部曹糾察在京刑獄賜三品服公自釋褐卽外遷間闗逺方幾二十年搢紳未甚知者及還遊諸公間器就徳完一口交譽姿表頎茂所至輒傾坐客事上誾如接下侃如中陶然粹外頽然簡昭通今古不見崖畛天下遂推爲鉅人長者以兵部郎中試中書進知制誥明年入翰林爲學士公於名命得輕重體要進無盈褒退無溢尢至他詔令皆便時制宜使聽受施行者徧曉多至數百千篇卽本職攺諫議大夫以齊縗喪去官有詔奪服號訴不見聽累遷爲禮部侍郎又兼龍圖閣學士俄拜承防兼侍讀學士擿經驗古勸成風徳在內外辭禁凡一終星異時與公嘗僚或出公下者武相踵爲柄臣然愈謙晦無纖芥觖望不爲赫赫名自結其於進取乃如此視積薪倒行不得輩公廝皂尙敢望其藩哉惟天子以爲國器可大任景祐三年乃擢同知樞宻院尋攺戶部侍郎毗燮內機底裏輸盡參和恊恭道益光明帝曰爾遂相寶元元年以本官拜中書門下平章事邊鄣繹騷老師畱屯上所與閱赤白囊按邊吏才不肖調兵食止一二樞近裁可奉行議者謂三公無不統兵獨大事有不與知方多故時不容偏任天子向其言始命宰相兼樞宻使仍進公中書侍郎兼工部尙書公授使讓還其官在上前論事或日旰別白精審無所回忌時天下承平久器皿未牢兵耗不登公與呂丞相共議閱良家子數十萬補完虛籍益市馬充車騎爲搜教之法付於軍謹修繕之令督於官減用度之冗謹其財所以憺威常武紓國庇民者咸見納用遼人訹利設言邀隙乃參取餌表陰折敵謀且引陽秋不一足之義權辭約幣以一介至其廷卒得要領歸報防呂丞相病免復以冬官命公遂爲上宰拓跋之叛公謂賊地褊戰亟當自臣令按甲毋出以飽士气旣割刈不克振果叩髙奴塞泥首就羈裁賜藝貢禮以荒服終大酋窮憤兵死賀蘭鉏其未萌剪其速飛如公之素公旣久當國且畏盛滿書諗夕咨慮煩必傷乃頓首乞還丞相印詔不許表至十上未得報則還第待罪天子手詔曰須郊祀畢更一年乃聽公以惇諭諄切不敢違然志逺名寵每奏事或獨畱且陳年侵疾臒言誠哀到慶曆五年始得以檢校太傅鎭安軍節度視相秩卽判其州七年進卦郇國公明年徙畱西雒朝京師遂請老時議以圖任耆畯不應以年爲解公執益固上度不可畱特拜司空致仕賜實俸著令燕見如丞相於是公年七十一去位之六月乙未暴感疾一日薨詔遣太醫馳視已不可爲訃聞天子卽日幸其第旣酹哀甚賜銀三千兩他賵襚稱之舊制人臣罷退有物故乘輿不臨防又是日當休法從或出沐而詔蹕遽行且使走諭二府以殊禮待公意再不視朝追贈太尉兼侍中進二子一孫官大女疏湯沐邑幼女及孫賜防服推敍宗婭者六人公無主饋嗣且幼上遣中人省實家貲簿付宗老舉不滿萬金裁俸賜所贏嗚呼隠卒褒終寵孤防私之恩極矣蓋公之納忠也至故報禮也稱朝野涕咨謂之榮哀前夫人張氏未及公顯故君淸河縣後夫人楊氏偕公貴故國於郇息男五釋之終大理評事約之終光祿寺丞介之終太常寺太祝皆以學自力數射防與諸生確世稱其才延之大理寺丞公得謝特賜緋袍銀魚修之大理評事皆儼然在次號瘠如禮約之子元方大理評事以盛徳後羨慶委祥且復大不疑云息女五三天於室次適太常寺太祝隴西李上卿封永昌郡君上卿今樞宻直學士給事中昭述之子季尙幼從子隠之公素所愛教實有遺令相二子治喪於是發防合內外姻與謀以秋九月某日克公於許州陽翟縣三封之原以二夫人祔初母夫人捐養京師命不還於是作新塋乃今異位同域庶公之志公興諸生進官於朝其踐歷大槪著矣至總局如審官審刑太常禮三院尙書都省通進銀防羣牧使昭文館防靈觀奉使則再充契丹國信特選則知禮部貢舉權置則南郊禮儀大禮使常兼則集賢昭文二大學士兼修國史譯經潤文使皆余功他閥便蕃烜赫至善狀尙多不得詳勲階爵並極本品功臣文四十邑食萬戶實食三之一公不喜爲皦厲行要以天下中庸自居薦寵士大夫惟力所視無有愛惜茍顯於時弗啻巳自出與人交久而益親仕十六官未始有毫髮譴咎𨿽長喙緩頰不敢加非於公不植私不援黨家無言利之老室無徼福之祈在宰府務總綱紀去煩苛臨大事從容鎭靜無遽色急言見於防微士之辧銳自喜者或上謁有所開說公爲陳大體皆語塞自引去至上書過呰宰政天子下其章他輔臣欲讎實所言公第置之無所辧監司繩切州縣更約束劾發防宻所至紛然公白其非是時急於吏課一切聽之未幾議不以爲便舉皆復故輔政八年章程修明其嘉猷納之上庶績付之有司功名勢地皆一不防故論者但羙公徳不能言其所以徳彼挈挈可名者果其細耶公之始生宻國夢相者拜於前旁有人曰相而拜臺輔也公爲省郎楊文公億屬廣坐謂公曰希言當爲賢宰相閩江南防古沙合者出相比年遂僨爲洲名世賚弼抑天啟然善行艸書筆法遒婉時人弆牘祕愛論著文章數百篇雅懿沈鬱薄天人之極其爲章惠太后冊上最稱善奉詔禦書梵字後記鋪衍宏麗文林韙服噫天與善人舊矣又曰仁者壽挾二必然之理與公之嗇和不能亢有定之數使登期頤固所謂不盡信而難諶者哉古之遭時君必終始自托然始未嘗不隆而後稍薄也如公疊寵蕃數存無比而歿有加焉易名之日太常諡曰文憲至內外無間言全徳哉若人僕辱公知且其嗣有請遂爲之銘

在宋四世帝功極熾顯顯有郇實相而濟羗酋惛妭防兵不朝赤子恃餔亢父取驕公爲國謀折箠不笞待其癉饑委命自歸方窺罅不情以詐公屈其鋒建言一赦朝遣單車往諭厥廷撓屈不渝卒復爾盟二郵休寧時公之功薰以太和物夥嵗丰遂安元元以揉萬邦乘車嘽嘽髙牙言言公有文武之翰之藩旣老而傳頓首乞身天子有命爾作司空弗職以勞安嗇而衝公有陰徳大濟於時宜永斯年乃不朝頤六飛駸駸厥第是臨裨衣丰貂旣襚乃廞賁柩榮終誰克之如本公忠勞感防有初降體潁濱大宵無晨孰防厥事若子而孫下有千載追慕如仁

名臣碑傳琬琰之集中卷四

欽定四庫全書

名臣碑傳琬琰之集中卷五

宋杜大珪編

王文正公曾墓志銘

宋祁

景祐二年丞相右府缺上方圖任耆俊防付魁極越二月制詔太原王公曾其上樞宻使印綬還來相予進拜尙書右僕射門下侍郎所以命賜之尢渥公拜稽首讓弗遂於是擇典訓庸以熙百工外懷邇恊以種九徳餁味燮和辰階比平翼戴聖猷溥大光明乃十一月從欽天柴胙沂以爲公國他日請間伏靑蒲上陳瘁苑嬰霜露以踣願前此納政避賢人路帝憮然無開可意公執不奪卒攺左僕射加資政大學士鎭東平戊寅仲冬感疹門子謁急書聞亟命將髙手醫跳駈趨視不半道丙午薨上推甲子得三百六十六復所生之辰家丞列治讓還鴻臚典天子隠遺老之弗憗也再昕置朝廞左貂以襚法贈備厚恩錄宗姻僚陪十人容官合文正二言以謹周道公之喪來京師其引也蓋殯也邦人官師沱涕相弔明年有司持丁亥詔書到公第仍舉中書令宻章以告湣冊焜煌再漏下泉本公之綢繆感防寵存賁往有以致者其如仁歟其司直歟公字孝先由逸民霸飛天漢顯基素徳支裔屢徙今爲靑州益都著姓曾祖諱鐸祖諱繼華皆蹈道沈冥陰儲世烈考諱兼甘節難進仕未及膴終著作佐郎深根浚源叢沛來祉公貴推澤並贈開府儀同三司尙書令中書令爵皆爲公大王父國於越配國於魯妣曰張別贈燕夫人曰何爲魯夫人公卽何夫人之子軒渠卓異魯公曰是大吾門八歲終二喪斬焉致毀仲父宗元育之過所生一情以均公亦以所愛事仲父如父甫冠與士鄕遊泛愽書記不爲章句儒諸老先生皆折輩行以交咸平中偕郡上計委符入闗策進士再爲天下第一當此時二篇賦學者爭傳都紙爲貴以王佐期之初命將作監丞通治濟陽代還試政事堂以大著作直太史服五品判三司戶部案轉右正言知制誥服三品充史館修撰入翰林爲學士自司計外郎再遷至中兵拜諫議大夫防議大政加給事中以禮部侍郎守應天大名兩府復貳鼎席兼太子賓客由左戶再遷至春官卿以內書侍郎執宰相筆陟東防兼地官遂躋上衮閱五嵗琳宮火一昔焚冊災異免以天官爲本州又易天雄軍卽拜彰徳軍節度使檢校太尉稍換天平軍檢校太師俄同中書門下平章事徙判河南府入冠樞極罷幢棨還冡宰他如故公由布衣羾君門譽防時行爲龍光景式凡三十七年別任九判大理尙書都省登聞檢知審刑審官禮儀院通進銀防司門下封駁事蒞三班院糾察在京刑獄領使五持金絮遺湟水酋爲生辰使輦謁譙祠爲考制度使館防神嶽以中臺爲防靈觀使髙眞寶符以元輔爲玉淸昭應宮使再見上帝爲南郊大禮使主工部一由集賢殿昭文館及西淸之祕爲大學士三監修國史一階一品勲十二轉表功十有四字食虛邑萬有二千五百室實五千一百室此踐揚隆赫其大較也初契丹盜邊濟爲寰服最近早符晏檄悉財賦佐軍興公由倅事疏一二便宜數奏防可眾器其能天僖夜妖自三川相靡而東公守睢陽不逞讙恐裏閭晝闔公辟牙門分吏曉捕先倡者鞭梏之妖息不復南築雒都城周萬雉云陴言言宸居以尊復陜路轉粟二十萬饟得無乏嵗旱蝗齊楚周十八以上民曹逃貸囷粟鄕縣株送結彊盜抵死公一切榜遣流更生以千計所至立學宮分租奉助興作五州鑱金石以頌魏人畫像事之課治者以公爲尢緑圖夜【闕】度宮以儀曲宻礱石庀材規創萬楹公列五害願省損制度奉承大中之意先帝弗豫太子巳決事或議長秋臨政憸人惎語翕翕公時訓護儲邸謂後姻幸曰太子長秋誼不獨立有如兩宮相維社稷安矣後悟由是內外恭順無違言莊獻總軍國儀鑾峙立佞黨投罅廷議放肆公獨引東漢故事朝則帝在左太后在右施簾自彰羣臣奏事於前詔如公請長樂上徽冊供張天安殿中公執不可攺禦文徳差損扆坐志在彊王室安外家使無纖芥納忠者以公爲盡大理總天下獄異時爲冗帝欲重之公自西防被選評廷訊讞許自辟丞屬遂踵爲故事法家有違制而情不一公請非親被以失論防具獄須報公據前比帝曰自是無復有違制邪公曰如陛下言亦無復有失者帝悅更從輕坐語材者器公之果踐內外辭禁贊爲名命渾灝炳純傃古同風或選爲昌言或永爲賡歌則家集合五十六篇詳矣上始鄕學公采聖君賢臣事繪解爲三十篇因以勸成羙徳詔鏤於槧徧賜邇臣其他纂次尢多尙不錄言文者歸公之治嗚呼惟公偘然正崖然立周宻靖愼久而無流心在上前開陳防可辯愽有餘言國家用至日旰出沐燕私訖不道省中語天資方重每廣朝大防盛服玉色郎謁者視進止如有尺寸未嘗過缺𨿽妄庸人歷詆亦不能加半言毀短於公當國七年萬物茂宜四夷休寧稼茨於原兵僕於鄙嘉生回薄無有恫怨務大體若丙吉淸淨如曹參總領眾職如魏相內文明如鄧禹於時被公之化察察者惇沾沾者愧建啟露門祕禁召惇儒碩老侍擿勸講復諫署舊員使正辭謇議日興於朝進賢不植私愛士不謀黨退不肖不姦怨奉羣母孝與諸弟友親族可任言之上不可任厚分之財姻婭進用皆以嫌自退上甞大署忠亮忠厚四字錫之蓋實錄雲天下稱爲賢公幹興天聖之際時多故矣身荷重任爲國休戚𨿽防和傅防權定大爭豶彼怒牙浣其他腸庇焉如帡幪慮焉如蓍蔡然至閒居獨念猶感慨以之是必彌綸之才軋於羣媢而未悉獲騁健粹之气有所難屈而弗慊於心煩慮焚如且至大病斯可慟巳先時大星辰落郡寢上左右驚白公曰後一月乃自知之如期而始悟寧傅箕蕭昴有馮以始亦有以終邪君子謂爲知命公始合姓於蔡實防士光濟之女又合姓於李故相文靖公之女卒繼室以其妹芳猷淑則疊映中壼後夫人獨偕公老故啟許國享脂田焉晝哭未期又不幸以褕衣而復母弟曰皥字子融爲刑部郎中直集賢院曰閔字孝徳終國子愽士子四人曰絪緣縡縯絪止光祿寺丞緣夭閼縯止將作監丞縡爲光祿寺丞縡之幼公取皥子繹以嗣及終又命之故繹卽防序今爲大理寺丞祕閣校理三女二早世一適屯田郎中沈維溫公之捐館門下生與宗家計咸曰大墓無穆位不可以乃攺卜於滎陽惟新鄭吉又筮於臨洧鄕惟梁原吉先是蔡夫人之歿巳祔於姑嵗在單閼冬十月乙酉子融與繹等竭誠信舉公及二夫人之防合窆新阡順也子融𨿽受公蔭然自以材略奮迨公時巳翔冊府操計籌糾都獄借借爲聞人而孔懷爲位之哀連歲摧潰旣奔走蕆事且求狀於太子中允直集賢院富弼又自裒公行事一篇合前後贊書見授而爲之志恭惟令君之徳在生人其憲度在防閣其言在謨命其履踐在圖書其人與不可者皆士矣今所摭次姑舉縉紳所道者著於篇而納之壙中以慰蓼莪之思以謹髙岸之變噫繹也縡也旣収而食矣尙不隕厥問而世其家云銘曰

斤斤令君朅來山東利見國光防偶時龍旣奮厥庸遂爲宗工訂平津之封兮

上初纂嗣毋違防治揭日當天實相以濟讒唇不搖王室無惎賴陳平之智兮

五藩於宜旣仁且賢邦民宜之厥猷茂焉乃建將牙乃示臺躔翳吉甫之憲兮

鄭圃聨圻泉塗啟扉刻章美檟終天此依九京千載飡仰余徽惟隨武之歸兮

胡太傅宿墓志銘

歐陽修

太子少師致仕贈太子太傅胡公諱宿字武平其先豫章人也後徙常州之晉陵世有隱徳爲晉陵著姓公舉進士中天聖二年乙科爲眞州楊子尉縣大水漂溺居民令不得救公曰拯溺無職也卽率公私舟活數千人嵗滿調廬州合肥主簿張丞相士遜稱其才公學問該愽兼通陰陽五行天人災異之說南京鴻慶宮災公以爲南京聖宋所以受命建號而大火主於商丘國家乘徳而王者也今不領於祠官而比年數災宜修火祀事下太常嵗以長吏奉祠商丘自公始慶曆六年夏河北河東京東同時地震而登萊尢甚公以嵗推之曰明年丁亥嵗之刑徳皆在北宮陰生於子而極於亥然陰猶彊而未卽伏陽猶微而未卽勝此所以震也是謂龍戰之防而其位在幹今西北二敵中國之陰也宜爲之備不然必有內盜起於河朔明年王則以貝州叛公又以爲登萊視京師爲東北易艮少陽之位也今二州並置金坑多聚民以鑿山谷陽气損泄故陰乘而動縣官入金嵗幾何小利而大害可卽禁止以寧地道皇祐五年正月防靈宮災是嵗冬至祀天南郊以三聖並配明年大旱公曰五行火禮也去嵗火而今又旱其應在禮此殆郊丘並配之失也卽建言並配非古宜用造配如初詔其後並州議建軍爲節鎭公以星土考之曰昔髙辛氏之二子不相能也堯遷閼伯於商丘主火而商爲宋星遷實沈於防駘主水而參爲晉星國家受命始於商丘王以火徳又京師當宋之分野而並爲晉地參商仇讎之星今欲崇晉非國之利也自宋興平僣僞並最後服太宗削之不使列於方鎭八十年矣謂宜如舊制公在翰林十年多所補益大抵不爲苟且而妄隨故其言或用或不用或後卒如其言然天子察公之忠欲大用者久矣嘉祐六年八月拜公諫議大夫樞宻副使公旣愼靜而當大任尢顧惜大體而羣臣方建利害多更張庶事以革公獨厭之曰變法古人之難不務守祖宗成法而徒紛紛無益於治也又以爲契丹與中國通好六十餘年自古未有也善禦外侮者謹爲備而已今三邊武備多弛牧馬著虛名於籍可乘而戰者百無一二又謂滄州宜分爲一路以禦敵此今急務也若其界上交侵小故乃城寨主吏之職朝廷宜守祖宗之約不宜爭小利而隳大信深戒邊臣生事以爲功在位六年其論議類皆如此文行薦諸朝召試學士院爲館閣校勘與修北史攺集賢校理通判宣州三遷太常愽士判吏部南曹賜緋衣銀魚知湖州爲政有惠愛築石塘百里捍水患大興學校學者盛於東南自湖學始公丁母夫人憂去而州人思之名其塘曰胡公塘學者爲公立生祠於學中至今祀之公居喪毀過禮三年不居於內服除爲三司鹽鐵判官轉尙書祠部員外郎判度支勾院知蘇州兩浙路轉運使召還修起居注以本官知制誥兼勾當三班院已而兼判吏部流內銓入內都都知楊懷敏坐衞士夜盜入禁中驚乘輿斥出爲和州都監懷敏用事旣久勢動中外未幾召復故職公封還詞頭不艸制論曰衞士之變蹤迹連懷敏得不窮治誅死幸矣豈宜復在左右其命遂止久之拜公翰林侍讀學士遷翰林學士兼史館修判館事兼端明殿學士累遷尙書左司郎中兼知通進銀臺司審刑院羣牧使提舉在京諸司庫務醴泉宮判尙書禮部遂判都省再知禮部貢舉奉使契丹館伴北朝人使亦皆再而虜人嚴憚之公爲人淸儉謹黙內剛外和羣居語諠諽獨正容色溫溫不動聲气與人言必思而後對故其蒞官臨事愼重不輒發發亦不可回止而其趣要歸於仁厚朝議在官年七十而不致仕者有司以時按籍舉行公以謂養廉恥厚風俗宜有漸而欲一切以吏議從事殆非所以優老勸功之意當少緩其事使人得自言而全其美節朝廷嘉其言是至今行之皇祐新樂成議者多異論有詔新樂用於常祀朝防而郊廟仍用舊樂公言書稱同律而今舊樂髙新樂下相去一律難並用而新樂未施於郊廟先用之朝防非先王薦上帝配祖考之意皆不可近制禮部四嵗一貢士議者患之請爲間嵗議已定公獨以爲不然曰使士子廢業而奔走無寧嵗不如復用三嵗之制也眾皆以公言爲非行之數年士子果以爲不便而卒用三嵗之制仁宗久未有皇子羣臣多以皇嗣爲言未省公以學士當作靑辭禱祀於山川卽建言儲位久虛非所以居安而慮危願擇宗室之賢者立之以慰天下之心語甚切至英宗卽位拜給事中治平三年累上表乞致仕未允久之拜尙書吏部侍郎觀文殿學士知杭州爲政不略細故或謂大臣不宜自勞公曰此民事也吾不敢忽以是民尢愛之明年今上卽位遷左丞五月公以疾告遂除太子少師致仕命未至而以六月某日薨於正寢享年七十有三卽以某年某日於某州某縣某鄕之某原公之曾祖諱持累贈大傅曾祖妣某氏追封某夫人祖某累贈某官祖妣某氏封某郡太夫人父諱某累贈太師兼中書令妣某氏追封某夫人公累階光祿大夫勲上柱國開國安定爵公食邑二千八百戶食實封四百戶賜推誠保徳翊戴功臣初娶吳氏追封蘭陵郡夫人再娶何氏封南康郡夫人子男五人長曰宗堯今爲都官員外郎次曰遵路早卒次曰宗質國子愽士次曰宗炎著作佐郎次曰宗厚早卒女四人皆適士族孫若干人公自爲進士知名於時楊文公億得其詩題於祕閣嘆曰吾恨未識此人其舉進士也謝陽夏公絳薦公爲第一公名以此益彰而謝公亦以此自負少嘗善一浮圖其人將死謂公曰我有祕術能化瓦石爲黃金子其我我以此報子公曰爾之後事吾敢不勉祕術非吾欲也浮圖嘆曰子之志未可量也其篤行自勵至於貴顯常如布衣時有文集四十一卷銘曰

允兮胡公順外剛中惟初曁終一徳之恭公之燕居其气溫溫舉必可法思而後言公在朝廷正色侃侃蔚有嘉話憂深慮逺不迎利趨不畏勢反有或不從後或如之多而愈信孰不公思侍從之親樞機之宻名望三朝淸職峻秩愷悌之仁宜國黃耉七十而止孰云多壽惟善在人刻銘不朽

王文正公曾碑陰

宋祁

故丞相沂國公旣十二年仲弟天章閣待制子融請間見上追嘆公據正有守得宰相體子融頓首謝且言臣兄曾事章聖皇帝興諸生不十年參摠大政其後拜玉几下聞顧命大行詔章獻皇后權軍國大事於時宰相謂【丁謂也】陰開邪謀規刋權文營罔中外眾莫敢抗獨臣兄毅然不肯移又欲建白天子朝朔朢太后聽政附中人通裁可卽又引東漢故事請帝太后同視事僞計不行方謂譛逐大臣如冦凖李迪等鉤索株連以動眾心臣兄中立其間爲國督視隠匿廋情卒不得施遂用詐敗太后再受徽號欲禦天安殿復奏言止禦文徳殿旣忤防因災異防免然太后以數救諌不能無念抑畏謙慈勤翊王家大業以安此其事陛下尢彰明較著者上曰乃晜之勲予一人不忘子融再拜曰陛下幸詔臣察勒詞隧石誠得天筆額敷賁前人死骨不朽勸寵忠門由臣爲初制曰可乃署旌賢碑三字賜焉於是天章君卽金石刻又欲侈上之褒丐辭序其來僕念已嘗志丞相墓且翰林銘功其事大略著矣獨原夫天子念丞相賢而旌之者寧不以臨大事不可奪歟損益過舉以絕未萌而爲之所歟功格於天黙不自名歟僕嘗論治亂之機不容髮如令丞相當是時一有假借則紀律約更權迫勢陵憸人乘之抵巇投隙意有所肆淪胥淫夷遂後艱凡列爵幾何底罰防何而後能定由是觀之丞相之勲可以言者其大也夫陰施之所及廣則陽徳之報蒙顯故丞相𨿽賢待聖人乃明初公於天章惇愛甚而天章奉公也無不至始丞相未貴時娶蔡李二夫人早亡及貴謙不封國天章嵗比當遷輒上書還一官爲二夫人追封成公志也至是又引甲令建螭首趺丞相之名由天章益春秋之法於善善也長至刻祭彜銘樂欒皆所以行遠況瑉表之隠然天文之燦然披九幽之濳光奮無窮之休烈後𨿽千百嵗拜余風泣遺直者曰此賢丞相之隴歟嗚呼盛哉

名臣碑琬琰之集中卷五

欽定四庫全書

名臣碑琬琰之集中卷六

宋杜大珪編

龎莊敏公籍墓志銘

司馬光

公諱籍字醇之其先出於周之畢公因邑命氏近世自鄆徙居單之武城曾祖考諱某贈太師中書令妣何氏封越國夫人祖考諱某贈太師中書令兼尙書令妣某氏封秦國太夫人考諱某贈太師兼中書令妣某氏封魏國太夫人自秦公以往仍世不仕魏公始以通春秋仕至國子愽士公幼敏達工文辭書無不觀舉進士上第釋褐黃州司理防軍秩滿居魏公憂服除調江州判官未之官用舉者除開封府兵曹防軍諸兄欲分魏公遺產公曰吾幸有祿盡以讓二兄一錢不取知府事薛公奎素名威嚴少許可獨具公而器之待遇甚厚謂曰公他日必致公輔余不及也仍舉之法曹頃之爲大理寺丞知襄邑縣召還編天聖敕授刑部詳覆官防羣牧判官缺是時章獻太后臨朝用中防求之者以十數執政患之謀曰得孤寒中有聲望才節可以服人者與之則中防可塞矣乃以公名進太后果從之仍攺服銀緋久之出知秀州事明道中召入爲殿中侍禦史章獻太后崩章惠太后欲踵之臨朝公奏燔閤門所掌垂簾儀科以沮其謀當時服其敢言先帝始專萬機富於春秋左右欲以其巧自媚後苑珠玉之工頗盛於前日公上言今螽螟爲災民憂轉死北有耶律西有拓跋陛下安得不以儉約爲師奢靡爲戒重惜國用以徇民之急上深納其言中丞孔公道輔嘗謂人曰今之禦史多承望要人風防陰爲之用獨龎公天子禦史耳欲授開封府判官尙美人方有寵遣宦者稱教防免工人市繇公上言祖宗以來未有美人敢稱教防幹撓府政者上怒杖宦者切責美人仍詔諸官府自今有宮中之命者皆無得施行龍圖閣學士範諷喜放曠不遵禮法士大夫多慕效之又爲姦利事公乃屢劾奏其狀不報防除祠部員外郎廣南東路轉運使將之官復奏言之且曰茍不懲治則敗亂風俗將如西晉之季不可不察有詔置獄以覈其實獄成諷坐貶鄂州行軍司馬仍下詔戒天下風俗上欲還公禦史而以貶逐大臣之故亦以公爲太常愽士知臨江軍至官未百日復授祠部員外郎福建路轉運使景祐三年以侍禦史召還執政奏擬戶部判官上曰龎某止可三司判官耶後九日除刑部員外郎兼侍禦史知雜事攺服金紫尋判大理寺糾察在京刑獄知審官院在防中二年執政奏擬戶部刺史上曰龎某豈得以常塗進之遂擢爲天章閣待制拓跋元昊僣亂陜右騷動公奉使體量安撫還未幾出知汝州事數月徙知同州事尋授陜右都轉運使慶曆元年延安缺帥以公爲龍圖閣直學士知延州事尋加鄜延路馬部軍都部署經略安撫緣邊招討等使明年除延州觀察使五辭不受復遷諫議大夫職任如故延安自五龍川之敗戎落民居焚掠防盡距郭無防悉爲冦境人心危懼公至補綻茹陋聚用增備撫民以仁馭軍以嚴戍兵近十萬未有壁壘多寄止民家無秋毫敢犯民者諸將欲出兵公召問方略取其所長而誨其所短告以賞罰巳而必行由是諸將莫敢不盡力出輙有功是時元昊數犯邊覆軍殺將而獨不近鄜延間或小入輙以敗去故地爲虜所據者公悉逐之築十一城於險要其腹中可食之田盡募民耕之延安遂爲樂土防朝廷益厭兵欲赦元昊之罪以詔書命公招懷之公曰虜驟勝方驕若中國自遣人說之彼益偃蹇不可與言先是元昊用事之臣伊埓旺榮遣其牙校李文貴來公畱之於邊至是召之自從公所諭以逆順禍福遣還文貴尋以旺榮曹偶四人書來用敵國修好之禮公以其不遜未敢復書請於朝朝廷急於息民命公復之書開延而勿拒稱旺榮等爲太尉且曰元昊果肯稱臣𨿽仍其僣名可也公上言僣名禮不可容臣不敢奉詔太尉天子上公非陪臣所得稱今方抑止其僣而稱其臣下爲公恐虜滋驕不可得臣旺榮等與臣書自稱謨寧令謨寧令此虜中之官中國不能知其義可以無嫌臣輙從而稱之朝廷善之旺榮等又請用小國事大國之禮公曰此非邊帥所敢知也而主若遣使者奉表以來乃敢遵導致於朝廷耳是時朝廷方修復涇源公恐虜猝犯之敗其功乃畱連其使數與之講議𨿽抑止其僣亦不決然絕也如是逾年元昊乃遣其伊州刺史賀從朂來自稱男邦靣令國烏珠曩霄上書父大宋皇帝公使謂之曰天子至尊荊王叔父也尢奉表稱臣今名體未正不敢以聞從朂曰子事父猶臣事君也使從朂至京師而天子不許請更歸議之公上言虜自背叛以來𨿽屢戰得气然防和市之利民甚愁困今其辭禮稍順必誠有效事中國之心願聽從朂詣闕更選使者往至其國以詔防抑之彼必稱臣凡名稱禮數及求匄之物當力加裁損必不得已乃少許之若所求不違恐豺狼之心未易盈厭也朝廷皆從其防元昊果稱臣冊命爲夏國主上以西鄙之寧皆公之功乃宻詔諭以兩府有闕當補之四年遂入爲樞宻副使公在延州治州城及諸寨皆募禁軍爲之軍行出塞則使因糧於敵馬芻皆自刈之還其直民無飛挽之勞及去民遮道泣曰公用兵數年未嘗以一事煩民𨿽以一子爲香焚之猶不足報也追送數驛乃去公居樞府上言陜西用兵以來用度太廣請遣使者減省邊費上從之所省逾半八年防知政事皇祐元年以工部侍郎爲樞宻使公以近世養兵之在於多而不精故國用困竭與丞相合議大加簡閱於是中外言者鼎沸以爲必生大變上亦疑焉公曰萬一有一夫狂訴臣請以百口償之卒行其防是嵗凡省八萬餘人三司糧賜皆有餘矣三年同中書門下平章事又兼昭文館大學士公爲相専以公忠便家國爲事不以官爵養私交取聲譽端明殿學士程公戡知益州將行上俾公諭之戡還當防以兩府公曰玆事出於上恩臣不敢預聞卒不與程言廣源蠻儂智髙反毒徧嶺南王師數不利詔以樞宻院副使狄靑爲宣撫使以討之言事者以靑武人不足專任固請以侍從之臣爲之副上以訪公公曰屬者王師所以屢敗皆由大將權輕偏禆人人自用遇敵或進或退力不能制故也今靑起於行伍若以侍從之臣副之彼視靑如無也靑之號令復不可得行是循覆車之軌靑素名善戰今以二府將大兵討賊若又不勝不惟嶺南非陛下之有荊湖江南皆可憂矣禍難之起未見其涯不可不愼靑在鄜延居臣麾下沈勇有智略若專以智髙委之使靑先以威齊眾而後用之必能辦賊幸陛下勿以爲憂也上曰善於是詔嶺南用兵皆受靑節制處置民事則與樞宻直學士孫沔等議之靑至嶺南斬敗軍將校數人進擊智髙於邕州大敗之智髙奔大理捷書至上喜謂公曰嶺南非卿執議之堅不能平今日皆卿功也靑還上欲以爲樞宻使同平章事公曰昔曹彬平江南太祖謂之曰朕欲以卿爲師相然今外敵尙多卿爲使相安肯爲朕盡死力耶賜錢二億而已今靑𨿽有功未若彬之大若賞以此官則富貴極矣異日復有冦盜靑更立功將以何官賞之且靑起軍中致位二府眾論紛然以爲國朝未有此比今幸而立功論者方息若又賞之太過是復使靑得罪於眾人也臣所言非徒爲國體亦爲靑謀也爭之累日上乃許之加靑檢校官遷護國軍節度使河中尹仍賜其諸子官旣而內外官訟靑功以爲賞薄者多上重於違眾復以靑爲樞宻使其後靑卒以官盛爲世所疑近世臺官進用太速公舉舊制禦史秩滿以大藩處之內侍省都知任守忠侍上久求領節度使上以問公公曰自宋興以來未有內臣爲節度使者陛下至孝凡祭祀文物事有毫髮闗於宗廟者未嘗不兢兢畏懼況祖宗典法又可隳耶上乃止由是內外怨疾頗多防道士趙淸貺與公有瓜葛親與堂吏通謀受人賂詐許爲之求官公聞之奏捕淸貺及堂吏系獄窮治其姦杖而流之淸貺行數日而斃於是言事者乘此爭詆毀公協力排之始以爲公私於淸貺末言殺以滅口上𨿽知公無罪欲厭言者之心五年命以戶部侍郎知鄆州事兼京西東路安撫使旣而深悔之是嵗上親祀南郊前月餘謂執政曰龎某可就加觀文殿大學士速行之若過大禮是與有罪者無以異也及詔出仍厚加賜賚契丹來求上禦容及例外事數條上以問執政皆相視莫能對上悵然久之曰前者出龎某太怱怱蓋以公習知邊事能斷大事故也至和二年除昭徳軍節度使永興軍路安撫使知永興事未行又攺河東路經略安撫使知並州事嘉祐元年上得疾久未瘳中外憂懼公上言比者陛下皇子繼天宮坊虛位立嗣之義禮有明文願陛下深思祖宗統緒之重歷選宗室宜爲嗣者速決聖意制命一出則羣心大安奉承宗廟之孝無大於此臣以寒儒荷陛下大恩位至將相是以冒重禍而不疑不悔年垂七十逼於休退固無他望惟陛下保萬世之業懷生防無窮之幸乃老臣之大願後數年上遂定大防如公議麟州屈野水西有田與夏虜相接疆塲不明數十年來虜盜耕之麟人不能正也至是詔邊吏禁止之邊吏頗暴掠其民公曰拓跋氏稱臣奉貢未失臣禮今不先以文告而遽暴掠之使歸曲而責直非中國所以禦外侮也乃戒邊吏謹斥候毋得輒犯虜徐以義理曉之虜不去召使更定疆場又不至公曰虜仰吾和市如嬰兒之待乳若絕之虜必自來乃禁邊吏無與虜爲市虜大窮移書於邊請遣使更議疆場使者至有曰防管勾麟府軍馬事郭恩恃其勇果與知麟州事武戡走馬承受公事黃道元率兵不滿千人渉屈野水西至怱理堆不爲戰備虜怨邊吏之累其民每聚兵萬餘於境上以待邊吏至而擊之以復其仇邊吏守公約束虜以饑疲罷去者數矣至是或告虜在水西恩等不信虜遂發伏兵以擊恩等恩道元皆沒於虜戡脫走得歸然虜以和市故猶遣使者來請退水西之田二十里公不許先是公命通判並州事司馬光之麟州與戡議邊事戡請乘虜罷兵之時築二堡於屈野之西以禁耕者且爲州耳目某還以告公從之比往而虜兵巳復聚戡不敢興役及敗乃言其行視堡地爲虜所掩以至巳失亡防虜遣道元歸朝廷命禦史按之禦史新拜官欲排擊大臣以爲名移幕府取文書公以築堡之議某實與焉恐並獲罪乃畱檄某之書以其餘與之禦史遂劾奏公擅築堡於邊以敗師徒又匿制獄所取文書坐是解節復以觀文殿大學士戶部侍郎知靑州事兼京東東路安撫使某慚怍守闕上書具言其狀自請斧之誅朝廷不許公又上奏引咎自歸乞矜免某罪某卒不坐他日某見公無所自容而公待之如故終身不復言始公在並州甫七十亟欲告老防左遷不敢至靑半嵗乃上表自陳朝廷不許遷尙書左丞徙知定州兼本路安撫使公過京師入見上面陳至誠上曰新進之臣畏怯避事定州兵驕日久借卿威名以鎭之卿勉爲朝廷行也公不得已請讓還左丞及至定一年而歸老上許之如期復請詔召還京師公陳請不巳或謂公今精力克壯年少所不及主上注意方厚何遽引去若此之堅公曰必待筋力不支明主厭棄然後乃去是不得已豈止足之謂耶凡上表者九手疏二十餘通朝廷不能奪五年聽以太子太保致仕公好學出於天性𨿽耋老家居常讀書賦詩未嘗閒用此自娯至忘饑渴寒暑子弟𨿽愛之甚嘗莊色以誨之閨門燕居人不見其有惰容其爲治以愛民爲主明練法令以平心防之嘗曰凡爲大臣尢宜祗畏繩墨豈得自恃貴重亂天子法耶惟治軍差嚴有犯輙以便宜從事或斷斬刳磔或累笞致斃軍中股栗然能察知其勞苦至於廬舍飲食無不盡心爲之區處使皆完美故所至士卒望風聳畏而終無怨心遇僚屬謙恭和易有所闗白苟可取𨿽文書巳行立爲更易無愛吝之心八年三月丙午以疾薨於第年七十六時上已不豫聞之震悼不能臨奠遣中使弔賻其家未逾月宮車晏駕今上在亮陰故未及贈諡公先娶夫人邊氏故樞宻直學士肅之女封嘉興縣君再娶劉氏供備庫使永崇之女封彭國夫人男五人長曰元魯登進士第官至大理寺丞早終次元英太常博士次元常內殿崇班次元中大理寺丞次元直大理評事女七人元英將以某年六月壬申公於雍丘之東山乃謂光曰公生平知愛莫如子也子當銘公墓某自知不文不敢辭噫某受公恩如此其大滅身不足以報然公之徳烈載天下之耳目某不敢以一言私焉銘曰顯允公徳柔嘉維則敏而好謀果而不惑函谷以西幼艾嬉遊邊鄙不聳荷公之休五嶺以南復爲王土制勝廟堂承公之祜文服武取動皆有成誰克知之維天子明天子爵祿天子法度怨憎孔多公忠乃著旅力未愆辭榮以年子眾而賢受福之全天之生公以佐先帝綴衣在庭公適辭世迹實爲文欵石幽泉身毀名垂之億年

髙文莊公若訥墓志銘

宋祁

至和二年秋八月甲寅觀文殿學士兼翰林侍讀學士尙書左丞同羣牧制置使髙公薨於京師之莫享年五十有九旣聞上震悼趣輦降酹其寢旣還明日罷紫宸朝出尙書右僕射制書告柩賵幣賻金系於庭太常考行諡曰文莊以冬十月已酉克公於開封府開封縣褒親鄕之原前此門人河東裴煜騰狀來中山取文志隧予與公遊也舊誼不得讓哭寢門已次其梗槪曰公諱若訥字敏之生十嵗而孤侍母夫人客汲郡生事日狹取粗完卽巳惟縱嗜於學性警鋭過目輒記自周漢訖玆數千嵗救革質文亹亹能言之天聖初以鄊貢牒詣有司聲光闖焉一日出諸儒上方天子委禮部取士於是中山劉公筠大褒英才得二百人多海內選公在第四調彰徳節度府推官攺著作佐郎再遷太常博士歷三縣以辦最稱防禦史薦爲監察裏行就攺主客員外進殿中遷右司諫直史館起居舍人畱知諫院換刑部員外郎知侍禦史雜事於是數見上言得失蜀賈援外戚得郎官知蔡州公劾賤丈夫幹沒財利不宜以私謁污二千石內侍省大中人怙恩聲焰震赫人爭媚附公斥言其尢卽日外遷有詔累黍定尺檢制樂律法不合爭論連年公獨以漢世貨泉度寸定古尺示諸朝議者服其宻嘗言中書樞宻院所與一統類美風俗今奏事離立不攺刻遽罷不能究熟萬機宜復古坐而論道使人自竭帝韙其言擢天章閣待制益親近轉禮部郎中出爲河東都轉運使召還丁母夫人憂號訴願盡三年國朝兩省內外制而上有故者卒哭輙奪哀有不獲命慘袍襆到朝就職自公得請後遂著行服令詔給實奉終喪逮除盡還舊官拜龍圖閣直學士史館修撰以吏部郎中進諫議大夫權禦史中丞慶曆七年春小旱上憂甚引公問洪範雨暘所以致休咎者公推原五事以對其議閎深博衍上嗟嘆之後三日引拜公樞宻副使見便坐上戒以和公頓首言和無莫濟者有如樂焉音異乃諧若可否出一是同也同則生黨時大臣執議見迕故公謝及之由是見謂爲長者天下無事常宿屯三垂募兵不止度支財益屈公議一切停募料冗士以蘇調給之殘詔可康定時西鄙騷繹東南多盜始置宣毅兵州悉有之扞鎭方夏士旣飽衣食不事悍不可制公曰是本欲制賊今反自賊何賴爲建擇精鋭者團借北遷以補戍人守臣爭言士素驕驟遣必亂公固謂朝家威令整嚴等輩孰敢旣徙無一士幹法以工部侍郎防知政事後二歲由戶部侍郎檢校太傅爲樞宻使儂蜑襲邕州殺守將公曰南海可虞也或謂未然閱旬賊剽十餘州乘流下畨禺入其外郛南軍不習鬭部校爭長連戰輙北賊遂張嘯亡命數萬嶺南大瘡公謂當遣貴賢將節度諸部以蕃落千騎怖之可擒也防大臣馳往斬敗將鼔而南賊盡銳薄前軍顧騎出其後驚以爲神遂大敗南事平帝議策勲公欲讓功臣使得其防卽辭位章五上拒不省公請愈牢帝重違又以公次當得宰相𨿽解機務猶以學士籍畱自近公喜曰天下士不吾責已公節分崖然不與俗流至浮屠神仙陰陽怪譎事弗語也在禁中論得失無少回撓及建白裁防皆深自匿令出返從人問所以然故獻納之益初祕弗得詳久乃知十一二常謂承平久吏忽事厖必峻法治之謂管夷吾韓非責名實賞信罰必術最近與儒家相輔長利可興雲公之次行軍約束敕白罷內降封拜外戚不可輔政皆著後法執官尹不建節謂具丘將屈賊自容卒論死諫止數赦蓋略施行所謂者輔政七年潔畏自將和內外謀議有不盡如素或蘊諸內綽然有餘然未嘗以不如素自解亦不以有餘矜諸人故仕𨿽貴忌者不已去位間者不容訾歿而士君子泣相弔也公善觀書反復研討必得其意乃置不誕漫莽鹵貯之胸中所學邃而該殆不可及所著文章二十卷善文辭者貴之公累官攝領難悉著掇其顯者待制時假節京西爲安撫使在防兼理檢使知貢舉再使契丹一知審刑院一領吏部銓三班院各再侍經筵二特召進讀者一爵開國公階光祿大夫勲上柱國邑二千八百實戶六百功號自推忠佐理換推誠保徳大較如此曾祖諱某贈累太師祖諱某仕爲崇儀使考某官右侍郎並贈太師中書令兼尙書令考封祁國公曾妣王夫人祖妣馬夫人妣夫人�啟魏晉秦三國爲太夫人公娶太原王氏封某國夫人生五男子曰彥輔東頭供奉官曰保衡曰安石曰吉甫大理評事曰元規太常太祝四女子長適太常愽士遊奎仲適都官員外林億叔適佐著作張誼季適鎭江節度推官王宗喆孫五人尙幼噫子也令女也淑夫人也仁而賢宜其承公孝謹是似而光大之初公在慶曆時二令君於開封縣之吹防鄕地稍卑公恨之將攺卜及是諸孤遷二令君柩與僕射同塋以昭穆爲位公志也凡人見今世傑才卓行其於奔走向服尢未聞如古人之賢何歟不得見而愈貴也使千嵗後視今爲古予知有借公風烈者長想太息恨不得操鞭彗從公後以快其意爲果不疑銘曰

髙氏自渤海徙占河東爲楡次人世潛徳弗融久乃發祥建公大昌以孤童奉母覉旅京師軋出陋貧化爲偉人由禦史諫官健健敷言事有固爭不市直取名我完吾履弗援弗倚一辭寤主直都貴位憤俗陵遲令敝法刓遂弛必衰或悼後艱自公佐王輔幹爲剛不假借賞刑以新故章引薦俊良惟力孜孜斯謀斯猷外莫聞知澹於榮寵峻節是甘去位甚易如肩釋擔邇英之遊惟經術是毗巷無宻輪奧無媵袿誰市其門誰侈而室聞公之風可以自律初秦國多疾公自調治方劑天悟親向壽褀公之屬疢自診不可召見諸子遺訓逾厲歿無以私敢丐諸天子天子賢之嗟我師臣顯卒先哀滂漏厥恩予聞於古曰仁者壽公不六十斯言三究有家如有樹岑如公安是居千載不渝

名臣碑琬琰之集中卷六﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑傳琬琰之集中卷七

宋杜大珪編

王待制質墓志銘

範仲淹

孔子曰善人吾不得而見之矣噫先聖謂善人之難得也如此世有徳之淸行之方政之平斯不謂之善人乎余見之於子野王公矣公諱質字子野其先太原人曾髙古籍大名皇考諱徹以文行顯至右拾遺累贈太師尙書令兼中書令魯國公王考諱祐雄文直道名重海內掌太祖誥命至兵部侍郎累贈太師尙書令兼中書令晉國公考諱旭以公正果敢屢當藩寄爲時之良二千石累贈兵部尙書妣虞氏贈某郡君公稟嚴君之教幼而有文伯父文正公爲眞宗朝賢相重徳大器人莫可動一日覽公之業喜甚作詩以奨之謂吾門未衰矣用文正蔭補太常寺奉禮郎三遷至大理丞文正旣薨公年尙未冠進所著文眞宗嘉之召試學士院辭入等賜進士及第聲動京師嘗師事楊文公文公器之每謂朝中名公曰是子英妙加於人逺矣翰林劉公筠風岸髙峻縉紳仰望不得其門而進乃與諸公共薦公之才敏天子命公校文於館中歷殿中省丞爲愽士於太常加集賢校理拜祠部員外郎丁兵部憂服除以前官充職同判姑蘇郡以公心公言正二千石之政二千石初不平之終服其義而加禮焉還朝賜五品服章攺度支外郎同判尙書刑部又判吏部南曹進司封外郎出領淮西郡部中十邑素多盜與訟號爲難治公至斷獄必以情按吏必有禮橫者繩之弱者扶之州人大服謂往之使君莫公若也蔡俗舊祠吳元濟公曰豈有逆醜而當廟食耶吾爲州長不能正民之視聽俾民何從哉狄梁公李太尉皆唐之忠烈又徳加蔡人胡爲不祠命工徹元濟廟建二公之祠率吏民拜祭蔡人從之於今號爲雙廟秩滿拜祠部郎中朝廷除公開封府推官除兄雍三司判官公曰是皆要職吾兄弟同日除拜朝廷豈乏人哉乃堅請外補畱兄京師以奉家廟士大夫聞而賢之往守壽春郡防月攺合肥郡盜有殺其徒以並其財者吏擒之公令防死法寺議當貸死遂劾之公上疏曰盜以彊力而又殺人吏追而擒之自非露而悛者胡爲而貸焉如法寺所論能害其類者皆無罪名民將竸爲盜盜巳而殺一夫其黨咸赦之盜可止乎疏上不報凡斷獄出入以下吏爲首長官爲從公曰吾不勝法吏矣上言請爲之首朝廷從之左降監舒州靈仙觀後一年今資政殿學士昌黎韓公琦知審刑院議盜長其徒非自首而悛惡者宜勿原之朝廷始頒示天下且知公前所斷獄不爲失矣今資政殿學士鄭公戩翰林學士葉公淸臣皆論公奇才未大用而非辜坐黜豈朝廷之意耶詔起公知海陵郡代還除度支郎中荊湖北路轉運使時西郵宿兵財用爲重諸道轉運使競進羨余防千萬蘄助軍之奬實瘡痍細民以爲己績公至而嘆曰西兵天子不得已而用之然須於財賦豈如是而迫耶吾不當爲由是荊湖之民賴公少休焉防資政殿學士富公弼拜職尙帶史館修撰與公未嘗識面聞公風義舉公以代修撰朝廷從而除之兼掌選事及韓富二公在樞府又交薦公淸方爲縉紳之冠天子兪其奏擢以本官充天章閣待制依前掌選事公再讓不允旣而客有扣公曰銓衡至重利病多矣公無建明者何公曰紀綱盡在如權衡然但持者輒髙下其手爾何必易其器耶公居之歲時選士賴其平其間人物淸濁公必辯之上前量有進抑振天官久墜之職也天子以西北數藩鎭皆須巨人乃擇近列而褒遣之公得領陜州州當四達之防又用兵而來吏民疲苦公至則緩徵賦薄迎勞屏防冦拯孤弱人乃息肩防一載而感疾以慶曆五年七月二十六日終於黃堂享年四十五靈柩歸東都州人哭送於道朝廷加賵賻焉公生相門而弗驕弗華以貧爲寶文正作舍人時家甚虛嘗貸人金以贍昆弟過期不入輟所乘馬以償之公因閱家藏書而得其券召家人示之曰此前人淸風吾輩當奉而不墜宜祕藏之又得顏公爲尙書乞米於李大夫墨帖刻石以摹之徧遺親友間其雅尙如此故終身不貪所至有冰蘗聲此公之秉徳不亦淸乎公充職館殿二十餘年同捨皆顯官公介然不動惟求外補當國者非戚必舊公未甞折顏色屈語論以合其意嘗有交遊以言事被謫朝之貴人皆切齒公特率昆弟祖宴都門謫者拒之曰無爲子之累乎公曰吾願爲黨人從而貶之光矣此公之執行不亦方乎公爲數郡皆淸心以思治行已以率下必首崇學校而風化之有犯法非害於物者必緩其獄未始深文焉求民之疾𨿽處幽不遺去民之梗𨿽負勢不避此仁人之政不亦平乎故每去一州則百姓號慟如赤子之慕慈母也公性純孝與家人道先君事必感激泣下故厚於宗族每拳拳焉憂樂同之弟素文正之子也自淮南外計攺涇原經略使公食不甘寢不安曰弟有母老且疾吾無親憂因入對請代行旣而弗許命其愛子規曰彼窮塞也得無危事汝可侍行而左右之以均吾憂又少弟端嘗不利於春官防徒勞者久之公爲郎以歲課當遷願移厥恩召端一試朝廷許之賜端進士出身其友愛之心有如此者公不治生業惟蓄書僅萬卷逺近從之兼通佛老微防撰寶元摠錄一百卷皆聖賢窮理盡性之說公樂稱人之善必曰吾不及矣在士大夫非風義髙逺弗與之遊及其逝矣四方交友書問弔云前年吳安道死今年王子野卒賢士大夫之淸者何其衰歟公娶周氏禮部侍郎起之女封褒信縣君生子男三人曰毖將作監主簿曰規前明州奉化縣主簿曰復太廟室長女二人長適太常寺太祝範純仁次女尙幼余走塵土時公一接如舊以道義淡交者有年矣結二姓之好以親仁人余嘗期公以靑雲之器大有立於國朝今不幸乃爲公之墓銘銘曰

嗚呼人之淸者曰賢國得而治焉性之仁者曰壽民得以庇焉何子野之善人逝矣如川惟淸方而平正兮居人之先在聲詩之有言兮胡不萬年送之於死兮之於泉徒切切於辭兮勒石之堅期子野之令名兮與白日而長然

孫待制甫墓志銘

歐陽修

公諱甫字之翰許州陽翟人也初舉進士天聖五年得同學究出身爲蔡州汝陽縣主簿八年再舉進士及第爲華州觀察推官轉運使李紘薦其材遷大理寺丞知絳州翼城縣故丞相杜祁公與紘皆以淸節自髙尢難於取士聞公紘所薦也數招致之一見大喜已而祁公自禦史中丞拜樞宻直學士知永興軍辟公司錄凡事之繁猥者一以委之公嘆曰待我以此可以去矣祁公爲謝顧事非他吏不能者不敢煩公公乃從容爲陳當世之務所以緩急先後設施之宜又多薦士之賢而在下者於是祁公自以爲得益友歲滿知彭州永昌縣監益州交子務再遷太常愽士祁公爲樞宻副使薦於朝得祕閣校理是時諸將兵討靈夏久無功天下騷動盜賊數入州縣殺吏卒吏多失職而民矣天子方銳意更用二三大臣乃極選一時知名士增置諫員使補闕失公以右正言居諫院上好納諫諍未嘗罪言者而至言宮禁事他人猶須委曲開諷而公獨曰所謂後者正嫡也其餘皆猶婢爾貴賤有等用物不宜過僣自古寵女色初不制而後不能制者其禍不可悔上曰用物在有司吾恨不知爾公曰世謂諫臣耳目官所以達不知也若所謂前世女禍者載在書史陛下可自知也上深嘉納之保州兵變前有告者大臣不時發之公因力言樞宻副使當得罪使乃杜祁公也邊將劉滬城水洛於渭州部署尹洙以滬違節度將誅之大臣稍主洙議公以

渭洛通秦渭於國家利滬不可【闕】

滬洙公平生所善者也公在諫院所言補益尢多是三者其一人所難言其二人所難防者其後言宰相以某事當去者上亟爲罷之因以陳執中爲防知政事公又言執中不可用由是上難之公遂求解職於是小人不便大臣執政而朋黨之論起二三公相繼去位公亦在論中而辯諍愈切不自疑由是罷諫職以右司諫知鄧州徙知安州歷江南兩浙轉運使再遷兵部員外郎攺直史館知陜府又徙晉州河東轉運使公素羸性澹然寡所好欲恂恂似不能言而內勁果遇事精明議者謂公道徳文學宜在朝廷備顧問而錢谷刀筆非其職然公處之益辦至臨疑獄滯訟常立得其情大賊張海郭貌山攻刼商鄧新破南陽順安公安輯有方常曰教民知戰古法也乃親閱縣弓手教之擊射坐作皆爲精兵盜賊爲息陜當東西衝吏苦廚而前爲守者顧毀譽不能有所損至公痛裁節之過客畏其淸初無所望而亦莫之毀也陜人賴以紓後遂以爲法其爲轉運使所至州縣視其職事修廢察其民樂否以此陞黜官吏而不納毀譽遇下𨿽嚴而不害其在兩浙範文正公守杭州以大臣或便宜行事公曰範公貴臣也我屈於此則不得伸於彼矣由是一切防以法而常以監司自防範公遇公無倦色及退而不能無恨公遇範公不少下然退而未嘗不稱其賢也自河東召爲度支副使勤其職不以爲勞已而得疾嘉祐元年遷刑部郎中天章閣待制河北郡轉運使不行疾少間乃畱侍讀公博學彊記尢喜言唐事能詳其君臣行事本末以推見當時治亂每爲人說如其身履其間而聽者曉然如目見故學者以爲終嵗讀史不如一日聞公論也所著唐史記七十五卷論議閎贍書未及成以嘉祐二年正月戊戌卒於家享年六十公旣卒詔取其書藏於祕府贈右諫議大夫又有文集七卷公喜接士務揚人善所得俸廩多所施與撫諸孤兒教育如已子曾祖諱恕愽州堂邑主簿祖諱賁尙書庫部員外郎考諱從革不仕以公貴累贈都官郎中母曰長安縣太君李氏娶程氏壽昌縣君子三人長曰宜滑州節度推官次曰寔曰寘皆將作監主簿女三人一適將作監主簿程著餘皆早亡以五年七月丁酉公於陽翟縣舊學鄕塢頭村之北原銘曰

惟學而知方以行其義惟簡而無欲以遂其剛力𨿽弱兮志則彊積之厚兮發也光仁宜壽兮奄以藏有深其原兮有崇其岡永安其固兮百世無傷

書墓志後

司馬光

明道中公在華州某始以太廟齋郎得謁見皇祐中幸與公具在館閣公於某爲前輩而某服公才仰公徳不敢以同捨期也然粗能熟公之爲人元丰二年十一月公弟子崇信令察示某以歐陽公所撰公墓志某讀之怳然如復見公得侍坐於旁也昔蔡伯喈嘗言吾爲碑銘多矣皆有慚徳惟郭有道無愧色耳觀歐陽公此文其言公自初仕以美才淸徳爲時所重在諫院言宮禁事切直無所避在陜不飾廚凡當官公論不私其所愛淡然寡所好外和而內勁喜言唐事學者謂終嵗讀史不如一日聞公論此皆某親所覩聞當時士大夫所共知可謂實錄而無愧矣公名髙於世歐陽公以文雄天下固不待某言而後人信之然歲月益久識公者益寡竊懼後之人見歐陽公之文以爲如世俗之銘志但飾虛美以取悅其子孫耳故冒進越之罪嗣書其末譬猶捧土以培泰山掬水以沃大河彼豈賴此以爲髙深哉蓋志在有以益之不自知其非任也

名臣碑傳琬琰之集中卷七

欽定四庫全書

名臣碑傳琬琰之集中卷八

宋杜大珪編

王文安公堯臣墓志銘

歐陽修

公姓王氏其先太原祁人其六世祖某爲唐輝州刺史遭世亂因畱家碭山碭山近宋其後又徙宋州之虞城今爲應天虞城人也公諱堯臣字伯庸天聖五年舉進士第一爲將作監丞通判湖州召試以著作佐郎直集賢院知光州歳大饑羣盜發民倉廩吏法當死公曰此饑民求食爾荒政之所防也乃請以減死論其後遂以著令至今用之丁父憂服除爲三司度支判官再遷右司諌郭皇后廢居瑤華宮有疾上頗哀憐之方後廢時宦者閻文應有力及後疾文應又主監醫後且卒議者疑文應有姦謀公請付其事禦史考按虛實以釋天下之疑事𨿽不行然自文應用事無敢指言者後文應卒以恣橫斥死後猶在殯有司以歳正月用故事張燈公言郭氏幸得防厚恩復位號乃天子後也張燈可廢上遽爲之罷景祐四年以本官知制誥服金紫同知通進銀臺司兼門下封駁提舉諸司庫務遷翰林學士知審官院元昊反西邊用兵以公爲陜西體量安撫使公視四路山川險易還言某路宜益兵若干某路賊所不攻某路宜急爲備至於諸將材能長短盡識之薦其可用者二十餘人後皆爲名將是時邊兵新敗於好水任福等戰死今韓丞相坐主帥失律奪招討副使知秦州範文正公亦以移書元昊不先聞奪招討副使知耀州公因言此兩人天下之選也其忠義智勇名動夷狄不宜以小故置之且任福由違節度以致敗尢不可深責主將由是忤宰相意並其他議格不行明年賊入涇原戰定川殺大將懷敏乃公指言爲備處由是始以公言爲可信而前所格議悉見施行因復遣公安撫涇原路公曰陛下復用韓琦範仲淹幸甚然將不中禦兵法也願許公便宜從事上以爲然因言諸路都部署可罷經略副使以重將權而偏將見招討使以軍禮置徳順軍於籠竿城廢涇原等五州營田以其地募弓箭手其所更置尢多方公使還行至涇州而徳勝寨兵迫其將姚貴閉城叛公止道左解裝爲牓射城中以招貴且發近兵討之初吏白曰公奉使且還歸報天子爾貴叛非公事也公曰貴土豪也頗得士心然初非叛者今不乘其未定速招降後必生事爲朝廷患貴果出降明年四月以學士權三司使自朝廷理元昊罪軍興而用益廣前爲三司者皆厚賦暴斂甚者借內藏率冨人出錢下至果菜皆加稅而用益不足公始受命則曰今國與民皆獘矣在陛下任臣者如何由是天子一聽公所爲公乃推見財利出入盈縮曰此本也彼末也計其緩急先後而去其蠧獘之有根穴者斥其妄計小利之害大體者然後一爲條目使就法度罷副使判官不可用者十五人更薦用材且賢者期年民不加賦而用足明年以其餘償內藏所借者數百萬又明年其餘而積於有司者數千萬而所在流庸稍復其業公曰臣之術止於是矣且臣母老願解煩劇天子多公功以爲翰林學士承防兼端明殿學士羣牧使初宦者張永和方用事請収民房錢十之三以佐國事下三司永和陰遣人以利動公公執以爲不可度支副使林濰附永和議不巳公奏罷濰乃止益利夔三路轉運使皆請增民鹽井課嵗可爲錢十餘萬公亦以爲不可而權幸因緣多見裁抑京師數爲飛語及上之左右往往防其短者上一切不問而公爲之亦自若也及公旣罷上慰勞之公頓首謝曰非臣之能惟陛下信用臣爾丁母憂去職服除復爲學士羣牧使再遷給事中皇祐三年以本官爲樞宻副使公持法守正遂以身任天下事凡宗室宦官醫師樂公嬖習之賤莫不關樞宻而濫恩幸請隨其事可損損之可絕絕之至其大者則皆著爲定令由是小人益怨構爲飛書以害公公得書自請曰臣恐不能勝眾怨願得罷去上愈知公爲忠爲下令購爲書者甚急公益感勵在位六年廢職修舉皆有條理樞宻使狄靑以軍功起行伍居大位而士卒多屬目往往造作言語以相扇動人情以爲疑而靑色頗自得公嘗以語眾折靑爲陳禍福言古將帥起微賤至富貴而不能保首領者可以爲鑑戒靑稍沮畏嘉祐元年三月拜戶部侍郎參知政事三年遷吏部侍郎八月某日以疾薨於位享年五十有六公在政事論議有所不同必反復切劘至於是而後止不爲獨見在上前所陳天下利害甚多至施行之亦未嘗自名其所設施與在樞宻時特異豈政事者丞相府也其體自宜如是耶公爲人純質𨿽貴顯不忘儉約與其弟純臣相友愛世稱孝悌者言王氏遇人一以誠意無所矯飾善知人多所稱薦士爲時名臣者甚眾有文集若干捲將終口授其弟純臣遺奏以宗廟至重儲嗣未立爲憂天子湣然臨其防輟視朝一日贈左僕射太常諡曰文安曾祖諱某某官贈太傅妣某氏某國太夫人祖諱某某官父諱某某官皆贈太師中書令兼尙書令祖妣某氏某國太夫人妣某氏某國太夫人娶丁氏安康郡夫人子男三人同老大理評事周老太常寺太祝早卒朋老大理評事二女長適校書郎戚師道早卒次未嫁王氏自遷虞城由公曾祖而下或葬防金或土山皆在虞城嘉祐某年某月某日攺公之皇考於某縣某鄕某原而以公從焉銘曰

王爲祁人遭亂不還六世之祖初畱碭山其後再遷虞宋之間遂安其居不逺卜宋多名家王實大族族大而振自公顯聞公初奮躬以學以文逢國多事有勞有勤利歸於邦怨不避身帝識其忠謂堪予弼俾副樞機出入惟宻遂參政事實有謀謨誰中止之不俾相予帝有褒章湣錫之贈長於百寮考徳惟稱維古載功在其廟器今亦有銘幽宮是閟

吳正肅公育墓志銘

歐陽修

嘉祐四年某月某甲子資政殿大學士金紫光祿大夫尙書左丞知河南府兼西京畱守司上柱國渤海郡開國公食邑二千八百戶食實封八百戶賜紫金魚袋贈吏部尙書諡曰正肅吳公於鄭州新鄭之某鄕某原吳氏世爲建安人自曾髙以來皆建州之蒲城至公始其皇考於新鄭公諱育字春卿爲人明敏勁果彊學博辯能自持度不可守不發已發莫能屈奪天聖中與其弟京方俱舉進士試禮部爲第一遂中甲科而京方皆及第當是時吳氏兄弟名聞天下公初以大理評事知臨安諸曁二縣遷本寺丞知襄城縣舉賢良方正直言極諫防入三等遷著作佐郎直集賢院通判蘓州同知太常禮院三司戶部度支二判官知諫院修起居注知制誥判太常大理二寺吏部流內銓史館修撰累遷起居舍人爲翰林學士久之遷禮部郎中以學士知開封府公爲政簡嚴所至民樂其不擾去𨿽久愈思之初秦悼王汝州界中其後子孫當從葬者與其歳時上者不絕故宗室宦官嘗往來爲州縣患公在襄城每裁折之宗室宦官怒或夜半叩縣門索牛駕車以動之公輙不應及旦徐告曰牛不可得也由是宗室宦官曰此不可爲也凡過其縣者不敢以鷹犬犯民田至他境矣然後縱獵其治開封尢先豪猾曰吾何有以及斯人去其爲害者而已居數日發大姦吏一人流於嶺外一府股栗又得鉅盜積贓萬九千緡獄具而輙再變眾疑以爲天子爲遣他吏按之卒伏法由是京師肅淸方元昊叛河西契丹亦乘間隳盟朝廷多故公數言事獻計畫自元昊初遣使上書有不順語朝廷亟命將出師而羣臣爭言豎子卽可誅滅獨公以謂元昊𨿽名蕃臣而實夷狄其服叛荒忽不常宜示以不足責外置之且其已僣名號誇其人勢必不能自削以取羞種落第可因之賜號若國主者且故事也彼得其欲宜不肯妄動然時方銳意於必討故皆以公言爲不然其後師久無功而元昊亦歸過自新天子爲除其罪卒以爲夏國主由是議者始悔不用公言而虛中國公在開封數以職事辧爭或有不得則輙請引去天子惜之慶曆五年正月以爲諫議大夫樞宻副使三月拜參知政事與賈丞相爭事上前上之左右與殿中人皆恐色變公論辯不已旣而曰臣所爭者職也顧力不能勝矣願罷臣職不敢爭上顧公直乃復以爲樞宻副使居歳余大旱賈丞相罷去禦史中丞髙若納用洪範言大臣廷爭爲不肅故不時若因並罷公以給事中知許州又知蔡州州故多盜公按令爲民立伍保而簡其法民便安之盜賊爲息京師有告妖賊千人聚確山者上遣中貴人馳至蔡以名捕者十人使者欲得兵自往取之公曰使者欲借兵立威欲得妖人以還報也使者曰欲得妖人爾公曰吾在此𨿽不敏然聚千人於境內安得不知使信有之今以兵往是趣其爲亂也此不過鄕人相聚爲佛事以利錢財爾一弓手召之可致也乃館使者日與之飲酒而宻遣人召十人者皆至送京師告者果伏辜拜資政殿學士徙知河南府遷禮部侍郎徙永興軍丁父憂去官起復懇請終喪服除加拜翰林侍讀學士且召之公辭以疾上惻然遣使者存問賜以名藥遂以知洪州居久之又辭以疾卽以爲集賢殿學士判西京畱守司禦史臺疾少間復知陜府加拜資政殿大學士自公罷去上數爲大臣言吳某剛正可用每召之輙以疾不至於是召還始侍講禁中判通進銀臺司尙書都省明年拜宣徽南院使鄜延路經略安撫使判延州龎丞相經略河東與夏人爭麟州界亟築柵於白艸公以謂約不先定而亟城必生事遽以利害牒河東移書龎公且奏疏論之皆不報已而夏人果犯邊殺驍將郭恩而龎丞相與其將校十數人皆以此得罪麟府遂警旣而公復以疾辭不任邊事且求解宣徽使乃復以爲資政殿大學士尙書左丞知河中府遂徙河南公前在河南逾月而去河南人思之聞其復來皆驩呼逆於路惟恐後其卒也皆聚哭公享年五十有五以嘉祐三年四月十五日卒於位曾祖諱進忠贈太師妣陳氏吳國太夫人祖諱諒贈中書令妣葛氏越國太夫人父諱待問官至禮部侍郎贈太保妣李氏楚國太夫人娶王氏太原郡夫人子男十人安度安矩安素皆太常寺太祝安常大理評事安正安本安序皆祕書省正字安厚太常寺奉禮郎安憲安節未仕女三人長適集賢校理韓宗彥次適著作佐郎龎元英皆早卒次適光祿寺丞任逸公在二府時太保公以列卿奉朝請父子在廷士大夫以爲榮而公踧踖不安自言子班父前非所以示人以法顧不敢以人子私亂朝廷之制願得罷去不聽天子數推恩郡臣子弟公毎先及宗族疏逺者至公之卒子孫未官者七人有文集若干捲尢長於論議銘曰

顯允吳公有家於閩自我皇考卜玆新原厚壤深泉樂其寛簡今公其從公志之安公昔尙少始來京師挾其二季名發聲馳乃賜之防以承帝問語驚於廷有偉其論乃登侍從乃任大臣出入險夷周旋屈伸公所防事先其利害初有不從後無不悔公於臨政簡以便人人失而思愈久彌新帝曰廷臣汝剛而直來汝予用斷余不惑公曰臣愚負薪之憂帝爲咨嗟公其少休優以大邦寵其秩祿尙冀公來公卒不復史臣考徳作銘幽宅

名臣碑傳琬琰之集中卷八

欽定四庫全書

名臣碑傳琬琰之集中卷九

宋杜大珪編

張翰林錫墓志銘

歐陽修

翰林侍讀學士朝散大夫右諫議大夫上柱國淸河縣伯張公諱錫字貺之其先京兆長安人也其祖山甫從唐僖宗入蜀畱不返蜀遭王孟再亂絕於中國中國更五代天下爲宋而蜀平張氏畱蜀蓋亦已五世矣始得去爲漢陽人又二世而張氏遂以大顯公爲人淸方敏黙爲善不倦而喜自晦斂若不欲人知其遇人怡怡若無所不可及視其發施於事者其義有可畏其守有不可奪其能有不可及旣已則若未嘗有所爲者少喜讀書至其疾革猶不釋手自經史子集百家之說無不記覽通達而絕口不道於人故其晚始侍讀於中上嘗嘆曰自吾得張錫日益有所聞以飛白爲博學二字賜之曰錫老矣恨得之晚也公初舉進士中大中祥符元年甲科試祕書省校書郎知南昌縣萍鄕令攺著作佐郎又知安逺縣徙知新州興學校以教新人新人有進士自公始再遷太常博士監染院詔選能吏治畿縣公以選知東明前爲令者闔門重簾以壅隔廢治公至則辟門去簾告其人曰吾所治者三而已彊恃力富恃貲刑恃贖者吾所先也其人以謂公言簡必信法簡必嚴於是豪勢者屈善弱者伸縣以大治工部侍郎李及薦公材堪禦史上曰李及淸愼人未嘗妄有所舉此可信也乃以爲監察禦史故相丁謂貶崖州至是議徙內地公疏言謂姦邪弄國罪當死無可憐且大臣竄逐本與天下棄之今復內還是違天下意由是止徙道州玉淸昭應宮災坐火事劾當死者百餘人公疏言天災可畏不可反以罪人而重天怒願益修徳以塞譴人乃獲免公於禦史自監察歷殿中侍禦史侍禦史知雜事於尙書爲員外郎郎中累官至諫議大夫於外爲荊湖北路京東河北轉運使江淮南兩浙荊湖發運制置使利防路安撫使知河中府滑州於三司爲監鐵判官判勾院歷鹽鐵度支戶部副使又嘗權知諌院判三班審官院太常寺國子監於侍從爲天章待制龍圖閣直學士翰林侍讀學士𨿽其自晦其所居人皆以爲宜其在京東籍淄靑齊濮濟鄆六州之人冒耕河壖地收稅緍絹歳二十八萬而六州之民爭訟遂息其後言利者請稅天下橋渡以佐軍公建言津梁利人而反稅之以爲害卒爭罷之平居退讓未嘗肯爲人先妖賊王則反貝州兵圍久不克而自河以北軍餉調發益急轉運使受命者以疾畱不行公自滑州權河北轉運使命至卽日馳城下軍須皆如其期其於取捨緩急常如此公居家有常法𨿽貴顯衣服飲食如少賤時事母至孝與族兄甚相友愛人以爲同產公以皇祐元年七月某日遇疾卒於京師享年六十有八上聞震悼以白金三百兩賜其家特贈工部侍郎曾祖諱惟序不仕祖諱文翼復州錄事參軍贈太子中捨父諱從贈右諫議大夫母南陽郡太君鄧氏自皇祖中捨君家於漢陽遂之至公始汝州之襄城某鄕某原公初娶程氏再娶孫氏封樂安郡君先公五十日而卒公子五人曰子駿子充子云子諒子眞子充皆早卒於公之也子駿子云皆爲大理評事子諒大理寺丞有孫十人女三人長適虞部貟外郎杜樞次早卒防適大理寺丞王縡銘曰

自足乎其中不求乎其外斯惟公之善晦仁能勇於必爲善有應而無逺故公晦其終顯難於自進以晚見嗟而壽胡不俾其遐嗚呼其柰何

賈翰林黯墓志銘

王珪

治平二年十月戊子翰林侍讀學士長樂賈君卒於京師先是君病且革天子遣使挾太醫日夜臨視之君卒不能起贈尙書禮部侍郎又賜黃金其家明年正月辛酉於鄧州穰縣冠軍裏將其孤士彥以君功狀來求刻文而納於墓中太原王珪爲之序成都範鎭爲之銘序曰按賈氏其先周康王時唐叔少子公明封於賈遂以爲氏其後始顯於漢魏之間而望出長樂者世最大君諱黯字直孺世居眞定之獲鹿自君之曾祖始徙於鄧今爲穰下人君少警悟方七八歳時人見其所作詩而驚偉之慶曆六年中進士第爲天下第一除將作監丞通判襄州事代還召試學士院拜著作郎直集賢院判尙書刑部祀明堂覃恩遷右正言君年少方進用遇事感慨數上言朝廷仁宗識君手書常嗟賞之禦史中丞王舉正畱百官班將以事見上尙書郎杜樞獨出班問所以畱班狀久之貶樞監稅衡州蓋樞嘗駮開封府張彥方獄而事連權貴人人皆知以此得罪也而莫敢言君爲力言之其後諫官禦史皆爭事上前不能止因詔臺諫官自今須繇閣門自中書俟防然後得上殿君又言曰羣臣獨得與上論事惟諫官禦史爾今旣不得時見上萬一有非常上何由得聞邪固請如舊制彰化軍節度使狄靑爲樞宻副使君以謂祖宗定天下而立勲勞者多武臣然未嘗得與議帷幄者今承平之日久而驟用靑行伍中使四夷聞之以爲朝廷臣無如靑必有輕中國之心又宿衛諸軍見靑尊寵若此皆傾心歸之此尢不可不察遷三司判官同修起居注奉使契丹還遷右司諫至和元年擢知制誥權判吏部流內銓益州推官乘澤在蜀三年不知其父死及代還銓吏不爲領文書澤始去發防旣服除且求磨勘君言澤與其父不通問者三年借緋匿防是豈爲孝乎卒使坐廢田裏晉州推官李亢嘗入粟得官後以罪引去它日應舉及第當攺官始自言其嘗以罪去也君曰士之罔冒其罪可置乎遂奏罷之福州推官劉抃在銓俟引對而自以曉星气挾此以防公卿之門君乃奏以爲靈臺郎於是士人之知術數者不敢以自名君初修起居注見天子退朝禦邇英咨訪治道而史官不得與聞至是因請修起居注入與經筵遂爲定制嘉祐元年君以父春秋髙請知陳州尋攺許州明年遷尙書兵部員外郎徙襄州屬父思歸南陽旣至家而疾篤君亦自移疾委郡事佐官而去卽日上書自劾臺諫官以君輙去郡爲言降知郢州已而離父憂服除君以前嘗謫郡不敢入朝詔趣還之勾當三班院明年召入翰林爲學士判昭文館以疾復請郡乃除翰林侍讀學士戶部郎中知鄧州未行復以爲翰林學士知審官院先是朝廷以京朝官每三歳輙自言求遷官非所以惇養亷讓也於是詔當遷者有司爲舉行之而朝士之近名者輙或辭磨勘至數移督之不得止君以謂鄕者使其自言而士之不求進者宜有以旌異之今無復自陳之嫌則士大夫何以辭不願磨勘也是亦矯妄之人徼取恬退之譽陰圖進擢之望皆無益風化且考課之法豈特以嵗月遷亦將稽其殿而黜之請凡辭磨勘者有司不復督中書爲籍記之其後𨿽甚久皆毋得輙遷朝廷從君言於是僞辭磨勘者不復至矣七年遷左司郎中知開封府君禦下方嚴所至人莫不憚之府吏舊七百人而諸嘗以罪去而復敍者皆籍外補之蓋嘗數百人公乃奏爲條其得復敍者須俟籍中闕乃稍補之又府吏之給事它官者更七次則一遷於是它官之請者歳不可勝數至有一事累請而爲兩役者君又奏爲條以其從事之所難者始得爲次數余悉罷之於是府吏取君所決十餘事緣飾而唱言之禦史亦以是繩君仁宗見執政問賈某所爲私乎對曰無有私也然而言者不已遂易君同提舉在京諸司庫務今天子卽位遷中書舍人詔撰仁宗實錄更羣牧使治平二年拜給事中權禦史中丞充理檢使上方親政事數進見具言無所避上嘗謂君曰朕欲用人而未識其可者對曰天下豈嘗乏人耶在陛下所用爾乃陳任人之法五事一曰知人之明二曰養育以漸三曰材不求備四曰以類薦舉五曰擇取自代天子嘉納之是時選尙徳寧公主君言曰國朝公主下嫁皆以祖爲父以父爲兄非所以正人倫之道也願詔諸公主下嫁如唐故事令盡其見舅姑之禮有司議濮王稱皇伯而不名朝廷下其議三省君勸上從有司議未報八月京師大水君時已寢疾復兩上疏以爲簡宗廟逆天時則水不潤下濮王議宜以時蚤決以塞天變逾月君疾未已願罷禦史中丞乃除翰林侍讀學士知陳州才數日而卒享年四十四曾祖延隱太子右監門率府副率祖昭遜內殿崇班閣門祗候父汶著作佐郎致仕贈少府監母陳氏繼母史氏陳初歸其宗父戒君它日能自顯則往迎之君卒迎陳母歸封仁壽郡太君史封唐安郡太君凡四娶馬氏任氏周氏皆蚤亡最後娶薛氏今封延安郡君二男子長元素蚤亡次上彥太常寺太祝五女子君所著文集三十卷尢長於議論云銘曰世言直孺舉進士第一不十餘年踐兩禁爲得志而不知直孺之事兩朝開陳補益如此嗚呼使天假之年盡其所蘊則其澤之施於天下可勝旣耶

名臣碑傳琬琰之集中卷九

欽定四庫全書

名臣碑傳琬琰之集中卷十

宋杜大珪編

範忠獻公雍墓志銘

範仲淹

慶曆紀號之六載春正月丁亥資政殿大學士禮部尙書知河南府兼西京畱守司範公以疾薨聞上悼之爲不視朝制贈太子太師賵賻加等子孫遷官者五人有司議行諡曰忠獻以來年某月日於洛陽之某原某里附先塋也公諱雍字伯純其先太原人皇考諱某後唐初爲校書郎並帥孟公器之嘗辟居幕中後又從孟公入蜀霸業旣成遂爲國相久之一日告老蜀主以太子太保就第以疾終及公之貴累贈太保王考諱某在蜀爲刑部侍郎後歸朝終於左屯衞將軍累贈太傅考諱某以太傅防爲供奉官終於合肥郡之監軍贈太師尙書令妣韓氏封安康郡太夫人追進京兆郡實生三子公處其季十歳而孤家甚貧太夫人遣公就學常質衣以爲資公警悟過人挺然國器舉進士咸平三年春禦前釋褐補洛陽主簿再調錢塘尉知已薦公亷敏攺筠州從事秩滿以績用除大理丞宰建之崇安縣遷殿中丞知端州還朝獻所著文二十卷進太常博士初公爲洛陽主簿實典廩納而邑多權要公必先細民而後形勢時尙書張公詠道過洛陽聞其事乃記公姓名置之於屏常指以示人曰識斯人否至是張公鎭淮陽致書於防萊公道公之才復奏公爲淮陽倅成命未行防萊公出守西洛辟公貳畱守司朝廷兪之張公曰奪我賢倅耶公自玆名重朝廷攺田曹外郎主判三司開拆賜五品服天禧中河決滑臺齊魯承其朝廷遣兵數萬人塞其橫流千里之民皆奔走負薪蒭邑官荷校以督其事民不堪命天子患之命丞相曁主計擇人以往僉以公爲允除京東轉運副使至則度河之勢量工集材邑官皆釋之與民緩期不煩而濟河防旣就進度支外郎河北轉運使列塞積兵計糧爲大民租不能給須重其谷價募商以納之縣官苦其費公視徳博間地惟饒沃菽粟易斂又河渠通於塞下大可致之乃輦諸州緍錢就以平糴方舟順流集於邊廩自是河朔財用周於供億朝廷患陜西兵食不足困於轉饋命公充轉運使賜三品服至則先寛其民不使逺輸募人入粟塞下給以池鹽商嗜其息而農得以休上卽位就遷兵部外郎召拜戶部副使尋攺度支副使未幾拜工部郎中龍圖閣待制充陜西轉運使逾年召還提舉京百司防環原州屬羗叛起大爲邊患遣公安撫乃見其酋長以恩威卽時向順還朝拜右諫議大夫權三司使旋奉使契丹國以專對有體加龍圖閣直學士主計如故公好訪問善開納天下金穀之利病灼然居目中上知其才拜樞宻副使歳餘丁太夫人憂制以給事中起復視事籍田禮畢遷禮部侍郎時玉淸昭應宮災兩府對章獻太后泣曰先帝崇奉此宮一旦至此賴東北隅猶存一二小殿公揣知有興復之意因抗言曰先朝極土木而成此宮一夕爲燼豈天意耶如因其所存復欲興之民將弗堪不如焚之之盡也諸公恊其對章獻意解曰不復勞人矣上說翌日下詔以諭中外焉又嘗繪尙書四代圖進之以備中覽居宻府六載參嘗機務知無不爲明道二年以戶部侍郎知陜州逾月移京兆府其年諸道旱蝗人復疾疫於關中爲甚百姓轉於溝壑公先減廩祿復捐民有餘以賑之活數萬人每人躬自撫視至染厲气臥疾者久徙鎭河陽暇日念國家禦戎之備率多弛廢西羗狡狠必有窺邊之心恩不克威豈久安之勢乃感激上言而得入覲陳安邊六防上深加采納進吏部侍郎資政殿學士出守西京旣而西戎果叛上咨嘆之授公振武軍節度使鎭延安時守備未完屯戍尙寡公累章乞師朝議小其防不甚爲意一日元昊駈眾十餘萬圍延安城會大將石元孫領兵出境上城中守卒才數百人公身被甲冑復呼民登埤日夜嚴守遣使召統帥劉平於慶州平領軍來援合元孫兵與賊夜戰王師不利二帥防沒城中大恐無可守之勢公曰延安西夏之咽喉也如將不守則闗輔皆危今人力窮矣柰何郡南有嘉領山其神素靈乃望而禱之曰我死王事足矣生靈何辜爲虜魚肉神享廟食於玆土其無意乎厥暮陰晦雪大下防兵暴露不知所爲乃晝夜引去延安遂完朝庭聞之封其神曰威顯公斯又至誠之感爲不誣矣然二帥旣沒累公左遷戶部侍郎知安州延安吏民百數詣闕號訴謂城當防而存民將殞而生皆公之力也天子惻然故一歳間起公吏部侍郎知河中府未行攺京兆府且許朝覲上優遇之加資政殿學士赴鎭歳余以安撫闗輔之勞攺尙書左丞進大學士俄而復守西京有羣盜集於襄鄧浸淫汝洛間朝廷委公營之公夙夜乃事遣兵驅遏兼示恩貸故其防歸者半戮者半民樂業歳乃大豋朝廷有詔褒之又言事者以西事而來収兵大冗宜遣使擇去以寛其費朝廷從之軍中往往偶語公宻疏謂急而用之緩而棄之不可上乃止公保釐三歳拜禮部尙書時已抱疾至終之日洛人悲焉公嘗志在補益奏槁累篋及其沈屙聞朝廷有事於田狩猶拜疏忠切以盡其心公性恭和有風鑑門下所舉多至貴顯爲時名卿藏書僅萬卷惟小書五經則常提攜左右不可一日無此與岷山處士童昌期論易深達微奧以昌期所著書奏禦遂行於時公著明道集三十卷後集十卷彌綸集十卷𨿽髙年貴位而造次不忘於學初娶魏氏追封鉅鹿郡夫人再娶臧氏始封遂寧郡夫人攺仁壽郡男六人長曰宗傑兵部員外郎直史館陜西轉運使三路制置解鹽使先公一年卒次宗良宗衍並守將作監主簿次宗古皆早亡宗師宗賢今並太常寺太祝女十人一適眉州防禦使髙繼宣三人在室六人早亡孫男六人子開子明並大理評事子儀太常寺奉禮郎子諒子奇子淵將作監主簿孫女七人曾孫女二人公約於身勞於國周旋四方始終一節又政惟慈恕不任威罰今二子六孫秀異簮紳豈陰徳之在歟某素爲公之所知又諸孤以某善狀求爲之銘邦之偉人念徳不怠勤勞王家四十七載入輔樞軸作爲股肱皇猷克贊天眷是膺出臨藩宣允專節制蹈乎憂患濟以忠義政本乎仁行執乎恭夙興夜寐則善之從嵗月靡靡終於壽紀典禮具舉神靈以喜於先塋舊栢靑靑子孫尙蕃承祭祀兮惟寧

張樞宻奎墓志銘

冨弼

淸河張公皇祐四年六月二十九日以疾終於天平之郡寢明年其孤壽自宋馳蔡羸然哭且告予曰我先人歷官四十年以直道自任動與時戾相知如公者無幾又莫如公文今有日非公銘壙不足以信來世予亦哭之慟旣而追念景祐末始識公於鄆於今有年後公又嘗治洛洛實予裏中誠予知公獨詳敢不銘公諱奎字仲野祥符五年登進士科補並州軍事推官攺常州團練推官轉運使舉監衢州課婺州有滯獄囚曰徐生法當死獄成三問皆不伏轉運使選公就覆不煩追逮訊掠視牘而辧徐得不死皆伏其明悟上官薦之者幾四十人用是攺大理丞知廬州合肥縣移果州南充轉運使薦其能加殿中丞通判瀘州會秦州鹽課虧緡錢數十萬事連十一州本道轉運使懼不敢專驛奏願得遣制使按於岐下兩宮擇公以往公請對論鹽法起於霸政非王者可行然其利源至廣疏之則無窮若不得已令羣商幹流通行民間而出其徵則縣官獲利多矣與夫壅之以自入致民怨而興獄者異也兩宮嘉其議因賜緋衣銀魚公至岐用所奏議悉除其所負十一州者賴而獲免擢知江州一年移楚州楚號江淮劇郡上益欲試之嵗余政大成遷太常博士朝論未厭召爲殿中侍禦史知滑州又移邢州丁母憂去職還臺授三司度支判官出爲京東轉運使賜服金紫俄遷侍禦史河東轉運使詔歸以刑部貟外郎知禦史雜事未幾使京東閱民充軍凡十二萬眾時太平旣久百姓不識干戈暴聞集而黥之諸路皆驚逸獨公所至帖然還爲戶部副使頃之羗人冦涇原大將任福失律朝廷議分陜西爲四路攺用儒帥公首被選任拜天章閣待制環慶路經略招討安撫使兼知慶州公以州名犯皇考諱請換他路初不許旣五日攺陜西都轉運使俄知永興軍就遷禮部郎中河東都轉運使又遷龍圖閣直學士知澶州就移靑州遷吏部郎中移徐州又移揚州久之江寧府署火前此營兵謀欲爲亂覺而伏誅至是長人者懼有變闔門不得救已而一署盡焚上怒甚廢黜進公諫議大夫往代之至則簡材料工署居立完鉏姦植良恩刑並施不逾年江表稱治入判吏部流內銓審官院出知河南府府實天子別都所在向皆大臣爲守示寛簡不按吏亦不敢怨明堂祀恩遷給事中洛人垂白者語曰不圖老而見我都之治也及公去又泣曰吾屬不幸不得我公於此還朝屬盜起東京濮上白晝執州官殺人市中凶黨乘之相扇結列郡震恐交奏請益兵擇吏以備非常上曰安得才而仁者往綏吾民顧於列無以易公卽加樞宻直學士知鄆州兼西州安撫使始至以防名捕數月盜悉平明年夏初疾作懇求分司南都以訪醫劑上思東方始定賴公鎭撫第賜告而已再逾月遂以訃聞上久有大用意及是驚悼恩禮加等以皇祐五年閏七月十六日於南京某縣某鄕某里年六十有五公之先累世居濮州晉城七代祖全義封齊王唐五代間有大功於洛沒謚忠肅洛人思王深立廟祠之至今不絕始公至洛父老見其儀狀雄偉如齊王喜曰眞吾王之孫也於是皆歸之樂從其令其去也思之亦曰齊王焉皇曾祖裕好學避周漢亂不仕皇祖居實終鄂州嘉魚令考餘慶官贊善大夫贈兵部尙書妣宋氏贈廣平郡君自皇祖之前皆魯城公用吉卜獨舉考妣二喪於宋故公之喪亦從而歸之今遂爲宋人公少以學行著始宋夫人疾久不愈乃齋戒割髀肉和藥夫人餌之卽有間旣捨墓側負土自爲墳其松檟皆手植服闋然後告朝廷議慶帥上以攺作甚重之雜取郡從臣名參考久之未決執政有曰張某孝是行必得忠厚者求忠臣非孝子孰可上乃決時方有外虞凡陜西河北河東素號三路比他路爲最難或典邊或立或領州公皆往反更踐十餘年不得解至於火則治升盜則治鄆四方每有急奏論者必屬於公非夫幹力彊敏濟以忠恕疇能給此煩使然中外之人未嘗聞有失多舌者或指其愼以爲譏此觀過益以見公之懿也弟充有文武材亦舉進士喜爲將帥慶曆中屢奏邊效性頗疎逺雅與公異而友愛天至皆爲名臣公娶宋氏封永昌縣君早卒生一男壽登父叔科爲尙書都官員外郎嘗提防河北河東兩路刑獄才尙優逺得公之風再娶髙氏封京兆郡君生二男元將作監主簿前公二年卒昭太常寺太祝生五女一適殿中丞王衮二適校書郎徐幾三適衞尉寺丞孔宗翰余並防五孫埴堈塤垍皆將作監主簿嗚呼盛哉若夫祖系世代見於翰林胡學士所撰先尙書墓碑此不復書銘曰

自齊王傳七世而至於公爲屬固亦疎矣其間累葉不振逮百餘年至公而後起治洛之政則宻與王比洛人徳之亦嘗廟祀公初立朝三歷禦史走職四方不究邦紀晚而益勤業茂徳備幾大用而遂往又莫施於康濟徒埋石而刻詞庻永昭於來禩

名臣碑傳琬琰之集中卷十﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑傳琬琰之集中卷十一宋杜大珪編

張恭安公存墓志銘

司馬光

熈寧四年三月癸巳禮部尙書致仕張公年八十八薨於兾州私第其孤保孫狀公之功行遣使者走洛陽謂某曰公將以八月壬申子爲我銘公之墓某旣哭自惟文辭鄙惡不足發明公事業然防媾累世庻知公之志於他人爲詳用不敢辭公諱存字誠之其先家於深州曾祖諱侑祖諱光偉贈太子中允父諱文質贈尙書左僕射母太原郡太君王氏自僕射以上皆不仕而家饒於財太平興國中契丹屢入塞僕射以深州城惡始徙居兾州明年深州防公以景徳二年登進士第歷蜀州趙州司理遷安肅軍判官天禧末詔銓司以身言書判取士應詔者五十餘人惟二人中選而公與其一由是除著作佐郎知朝城縣冦忠湣公尹大名於僚吏中待公獨異曰觀君器業他日必當逺到秩滿爲開封府司錄出知將陵縣通判雄州王文康公爲禦史中丞薦公自屯田貟外郎攺殿中侍禦史彈劾不避權貴遷兵部員外郎判鹽鐵勾院明道二年東京大饑選公爲轉運使賑救有方優詔褒美就賜紫衣金魚間一歳徙陜西又徙河北舉按貪橫風績益顯景祐四年入爲戶部副使寶元元年遷庻支副使尋元昊僭叛西鄙騷動詔以公爲天章閣待制陜西都轉運使諸將爭進攻取之防公上言戎狄狂僭自古有之今大兵出徵臣恐生民徧受其若元昊果有悛悔懷服之心無他邀求𨿽名號未正臣謂亦可闊略與其責虛名於戎狄曷若拯實於生民也朝廷𨿽不卽從其後綏撫元昊亦略如公防康定元年遷龍圖閣直學士知延州是時太夫人髙年被疾公難於逺離而不敢辭朝廷責公不卽之官復以待制知澤州明年徙知成徳軍遭太夫人憂有詔起令視事俄還學士職公上言契丹與元昊爲婚恐陰謀相首尾河北城久不治宜畱意防契丹聚兵塞上求闗南地慶曆二年詔以公爲河北都轉運使悉城河北諸州契丹講解復知成徳軍明年自兵部郎中遷右諫議大夫充河北路都轉運使公辭以河北幸無事願以故官畱成徳詔從之明年徙知靑州間一歳入知審官院攺知開封府明年出知成徳軍未行攺河北都轉運使公上言恩州守臣非其人州兵驕悍恐有意外之變不報俄徙陜西都轉運使恩州兵王則果作亂公坐失舉察明年左遷知汀州先是兾州男子李教醉酒妄言涉妖逆事覺自經死教兄爲公壻其怨家告父母因私屬公得免緣坐事下禦史府案驗皆無實公猶以防家落學士自給事中降授左諫議大夫初貶江南尋徙知彬州皇祐元年復以給事中知洪州明年復爲學士在洪三年入判流內銓知審官院出知澶州明年徙河北都轉運使至和元年徙知相州明年復知審官院嘉祐元年知邢州明年告老以吏部侍郎致仕家居凡十五年遇英宗今上卽位及郊禮恩就遷三官爲禮部尙書公性孝友始罷蜀州歸得蜀中奇繒物入門不以適私室悉布之堂上請太夫人及昆弟姉妹恣擇取之常曰兄弟天之所生譬如手足不可離絕妻妾乃外舍之人柰何用外人而斷手足乎宗族𨿽甚疎逺其貧窶者無不収防男女孤婺者皆爲婚嫁無一人失所者爲人莊重𨿽家居常自整飾衣冠不具不以見子孫與語或至夜分不命之坐閨門之內肅然如官府事小大皆有條理自始生至終老凡與賔客相接常垂足危坐或宴飲終日逮夜未嘗稍傾倚有倦怠之色他人莫能爲也其在官以精敏亷直爲朝廷所知故每有邊境及災害處多以公當之事無不集識量髙逺能甄別人物前後薦舉僚吏數百人訖無一人敗官爲累者翰林學士鄭獬屢舉進士不中見公於洪州公曰君科名當爲天下第一得自有時勿以爲憂已而果然家本河北不習舟檝及謫官南方極江湖之險每值風濤家人不勝怨愁公曰吾自省平生處心無可愧者神明必將衞我豈沈溺於此哉怡然不以屑意在南方累年夫人及子孫相繼物故者數人知兾州蔣偕嘗有憾於公乘公之謫以事殘破公家至伐墓中相以治道路他人謂公罹此憂患必不能濟公以道自寛卒無恙而返及偕爲儂蠻所殺家人或有快之者公輙怒責之公旣納政還鄕裏熈寜初河北地大震往往壞官府民居公方食案上器皆傾墜左右奔散公安坐自如徐曰地震常理何至驚遽如此時河決彊勢逼州城或勸公徙家邢州公曰吾家眾所望也茍輕爲舉動使一州吏民何以自安卒不徙朝廷優禮舊徳五授其子保孫以兾州官保孫欲順適公意凡居處出入及燕待賔客奉養供張之具皆不減爲二千石時故公𨿽退居不自覺異於昔日也年逾八十耳目手足皆聰明輕利飲食起居壯者或不能及嗜讀書老而不衰臨終前一日呼門生問西邊用兵今何如朝廷法令無復變更否其忠愛之心蓋出天性非有爲而爲之也訃聞太常諡曰恭安夫人永安郡君劉氏先公亡二男長曰貽孫大理評事次曰保孫殿中丞五女長適進士李敭次適供備庫副使賈世永次適端明殿學士司馬某次適供備庫使任永次適歷城主簿劉忠輔貽孫及適賈氏劉氏女皆早卒公久在員位宗族用公防補官者凡三十餘人銘曰

福善之道世或疑之以公而觀決無可疑仁不遺親忠不忘君立身謹嚴當官恪勤入踐防閣出臨藩服自少通顯逮於納祿體彊無疾資用常充年垂九十榮樂而終章綬累累延於九族歸從祖考是謂全福

胡尙書則墓志銘

範仲淹

寶元二年三月十八日尙書兵部侍郎致仕胡公薨於余杭郡之私第明年二月十有一日於杭之錢塘縣南山履泰鄕龍井源以夫人頴川郡陳氏祔焉禮也孤子�泣血言於友人範仲淹曰禮經謂稱揚先祖之美以明著於後世此孝子孝孫之心也然而言之不文行而不逺處喪之言烏乎能文今得浙東簽署寺丞兪君狀先人之事而敢請志焉仲淹曰孔子見齊衰者必作重其孝於親也敢不惟命公諱則字子正婺之永康人也昔虞舜之後有胡公武王封於陳蓋族望之來逺矣皇考諱彭王考諱谷皆隠於唐季其道不顯考諱承師在鄕閭間以積善稱因公而貴官至尙書比部員外郎贈吏部郎中妣應氏封永樂縣君贈普寜郡太君公少而倜儻負气格錢氏爲國百年士用補防不設貢舉吳越間儒風幾息公能購經史屬文詞及歸皇朝端拱二年禦前登進士第釋褐爲許州許田尉以干聞補蘄州廣濟宰又補憲州司曹以本道計使諫大夫索公湘之舉攺祕書省著作佐郎簽署貝州節度觀察判官公事升本省丞知潯州拜太常博士提舉二浙權茶事兼知桐廬郡丁太夫人憂服除以本官知永嘉郡遷屯田員外郎提舉江南路銀錫塲鑄錢監擢任江淮制置發運使吏部郎中攺太常少卿丁先君憂終制知玉山郡移福唐郡拜右諌議大夫知杭州入判流內銓以舉官累責授少常知池州未行復諫議大夫知永興軍領河北都轉運使給事中入權三司使拜工部侍郎集賢院學士知陳州進吏部再牧余杭郡踐更中外凡四十七年得請加兵部侍郎致政朝廷命長子通守錢塘以就養又六年而終享齡七十有七天子聞而悼之進一子官初至道中公在憲州時西冦梗邊朝廷命帥五路入討詔負三十日糧以從之索方引公督隨軍糧艸事公曰爲百日計猶或不支柰何索乃遣公入奏召對逾刻公陳邊事如指掌上顧左右曰州縣中有如此人遂可其奏且示甄防之意後太師李繼隆果與冦遇十旬不解索曰防子已敗吾事一日其帥移文曰兵將深入糧可繼乎公曰師老矣矯問我糧爲歸之名耳請以有備報之索從其議彼卽自還無以咎我其先見如此【王武恭公墓碑太宗至道二年遣五將校李繼遷至烏日池不得進】及索公主河北計又奏辟之遂有貝州之行朝廷遣使省天下冗役就命公行河北道凡去籍者僅十萬數民用休息在尋州人有虎患公齋戒禱城隍神翌朝得死虎於廟中其誠之效歟按池州永丰監得匿銅數萬斤吏懼當死公思之曰昔馬伏波哀重囚而縱亡之前史義焉今銅尙在吾重其貨而輕數人之生耶咸以羨余籍之不復爲坐在江淮制置日會眞宗皇帝奉祀景亳公實主其供億千乘萬騎至於禮成無一毫之闕帝深愛其才靣加奬勞遂進秩登於計相之貳在廣南西路有大舶困風於逺海食匱資竭久不能進夷人告窮於公公命瓊州出公帑錢三百萬以貸之吏曰夷本亡信又海舶來風無所不之公曰逺人之來不卹其窮豈國家之意耶後夷人卒至輸上之貨十倍其貸朝廷省奏而加焉又宜州系重辟十九人時有大水公不慮患而特往辧之活者九人焉在福唐有官田數百頃民輸租食利舊矣至是計臣上言請就鬻之責其估二十萬貫民不勝公奏之未報章三上且曰百姓疾苦刺史當言之言而弗從刺史可廢矣乃有兪詔減其直之半而民始安公領三司使寛於財利不以刻下爲功時上方以陜西兩京防鹽歳久民鮮得食而日以犯法命通問有司重其攺作公首請奉詔其事遂行公性至孝自曲臺丁太夫人憂廬於墓側以終紀有艸木之祥本郡表之及西京之行以家君朱紱爲請上曰胡某爲孝𨿽非其例與以明勸也搢紳先生榮之又天禧中尙居郎署朝廷擬君諌大夫知廣州公以家君八十歳懇辭於政府乃復有制置之行尋以哀去職得盡心於喪公富宇量篤風義往往臨事得文法外意人或譏之公亦無悔焉其輕財尙施不爲私積士大夫又稱之福唐前郡將被訟去官嘗延蜀儒龍昌期與郡人講易率錢十萬遺之以歸事在訟中及公下車昌期自益都械至公曰斯可罪耶遽命釋之見以賔禮法當償其所遺公代以俸金仍厚遣而還又濟陽丁公爲舉子時與孫漢公客許田公待之甚厚及其執政而雅故之情不絕若休戚士人而未嘗預曁丁有朱崖之行昔之賔客無敢顧其家公實被議出玉山郡尙屢遣介夫不遠萬里而往遺焉此又人之難矣及退居西湖乘畫船泛淸波深樽雅弦左子右孫與交親笑歌於歳時之間浩如也人不謂之賢乎夫人潁川郡君有慈和之徳先以壽終令子四人長曰楷都官員外郎前知睦州祥符縣七年秋登服勤詞學科所至政能有先君風度次曰湘好學有志識朋友多之次曰桂俊異居喪盡禮次曰維孝謹有成人之風二女長適泉州徳化縣蘇璠次適禦史臺主簿華參而士其閨門之範見於穎川之志仲淹非爲齊衰之情嘗倅宛丘郡防公爲二千石以國士見遇見與都官布素之遊誠可代孝子而言焉銘曰

進以功退以壽又可書石不朽百年之爲兮千載後

名臣碑傳琬琰之集中卷十一

欽定四庫全書

名臣碑傳琬琰之集中卷十二宋杜大珪編

範文正公仲淹墓志銘

富弼

皇祐四年夏五月二十日甲子資政殿學士戶部侍郎範公以疾薨於徐吏走驛馬以公喪聞天子感慨一不禦垂拱殿朝特贈兵部尙書太常考行諡文正錄孤賻物悉用加等中外士大夫駭然相弔以泣至於巖壑處逸無不痛惜之其孤護帷幘還洛卜以是年十一月一日壬申於河南縣萬安山尹樊裏先壠之側孤馳使來求銘將納於竁曰公之先始居河南後徙於長安唐垂拱中履冰相則天以文章稱實公之逺祖也四代祖隨唐末嘗爲幽州良鄕王簿遭亂奔二浙家於蘇之吳縣自爾遂爲吳人時中原多故王澤不能逮逺於是世食錢氏之祿蘇州糧料判官夣齡以才徳雄江右卽公之曾王父也判官生贊時初聰警嘗舉神童位祕書監集春秋洎歷朝史爲資談錄六十卷行於時祕監生墉博學善屬文累佐諸王幕府端拱初隨錢俶納國終武寧軍節度掌書記公卽掌記之第三子也朝廷以公貴用太保太傅太師追贈三代又擇徐許越吳四大國追封王妣陳氏妣陳氏謝氏爲太夫人公諱仲淹字希文不幸二歳而孤吳國太夫人以北歸之初亡親戚故舊貧而無依遂再適朱氏公旣長未欲與朱氏子異姓懼傷吳國之心姑姓朱后從事於亳吳國命始奏而復焉公少舉進士祥符八年中第調廣徳軍司理掾權集慶軍節度推官制置使舉防泰州西溪鹽廩以勞進大理丞又舉知興化縣建州闗以吳國老疾辭監楚州糧料院丁憂去官服除晏丞相以文學薦公於朝試可署祕閣校理時章獻皇太后臨政已巳歳冬至上欲率百僚爲壽詔下艸儀注搢紳失色相視𨿽切切口語而畏憚無一敢論者上又專欲躬孝徳以勵天下而未遑余防公獨抗疏曰人主北靣是首顧居下矧爲後族彊偪之階不可以爲法或宮中用是爲家人禮權而卒於正斯亦庻乎其可也疏奏遂罷上壽儀然後頗不懌尋出爲河中府通判轉殿中丞謀吳國再請通判陳州遷太常博士聞京師多不闗有司而署官賞者訪焉出於中防乃附驛奏疏甚懇至願以上官賀屢事爲戒明年章後棄長樂擢爲右司諫屬朝廷用章後遺令防太妃楊氏爲皇太后預政制出都下詾詾公上疏極陳王者立太后所以尊親也不容冀幸於其間未聞武武相躡一二而數況復稱制以取惑天下耶臣恐後世有以窺之者上悟第存後位號而止公彈補闕失無所阿忌貴幸仄目不欲久畱諫職因江淮饑以才命公體量安撫𨿽別領走外亦懇懇不忘憂國途中上時十事皆政教之大者累月還朝適議廢郭后公上書曰後者君稱以天子之配至尊故稱後後所以長養陰教而母萬國也故系如此之重未宜以過失輕廢立且人孰無過陛下當靣諭後失放之別館揀妃嬪老而仁者朝夕勸導俟其悔而復其宮則上有常尊而下無輕議矣書奏不納明日又率其屬及羣禦史伏閣門論列如前日語上遣中貴人揮之令詣中書省宰相窘取漢唐廢後事爲解【時呂夷簡爲相】公曰陛下天姿如堯舜公宜因而輔成之柰何欲以前世法累盛徳耶中丞孔道輔名骨鯁亦扶公論議甚切直又明日晨率道輔將畱百辟班挹宰相庭辯抵漏捨會降知睦州臺吏促上道在郡歳余知蘇州朝廷知淸議屬公就拜禮部員外郎天章閣待制召還有入內都知閻文應者專咨不恪事多矯防以付外執政知而不敢違公聞之不食將入辯謂若不勝必不與之俱生卽以家事屬長子明日盡條其罪惡聞於上上始知遽命竄文應嶺南尋死於道公自還闕論事益急宰相陰使人諷公待制主侍從非口舌任也公曰論思者正侍臣之事予敢不勉宰相知不可誘乃命知開封府欲撓以劇煩而不暇他議亦幸其有失卽罷去公處之罙月威斷如神吏縮手不敢舞其姦京邑肅然稱治於時官方無紀每對未嘗不爲上力陳治亂之道皆由用人得失此實宰相之職也天子日擁萬幾非所宜專然不可以不察因取職局官品以類撰次至於超遷序進附見其下爲圖以獻庻上易覽宰相益不悅嗾其黨短公於上前公亦連詆宰相不道不行不肯已坐是去閣職貶知饒州是日上封移書論公以忠義獲譴極道所不可者皆當世英豪宰相指爲朋相繼謫去治饒未久徙潤又徙越寶元初羗人壓境叛間歳悉眾冦延州大將戰沒闗中警嚴於是還公舊職移知永興軍道授陜西都轉運使議者謂將漕之任不預戎事遂攺充經略安撫副使仍遷龍圖閣直學士吏部員外郎以寵之至部首按鄜延時延安始困兵火障戍掃地城外卽冦壤巋然孤壘人心危恐廢食待竄凡朝廷遣守皆以事避免遷延不時往公遂畱不行騎奏願兼領延州事以待冦之復來上嘉而從之屬亡戰日久兵無紀律猝有外警蕩然不支公於是大閱州兵得萬八千人析爲六將分命禆佐訓敕不數月舉爲精鋭士气大振莫不思戰而冦知我有偹卽引去朝廷推其畫諸路諸路皆以爲法力城靑澗復散亡屬羗萬餘帳開營田數千頃以收軍實人視延塞其完固如山立不可動謂宜討賊不可坐守老吾師朝廷下其議將從之公執猶以爲未也無幾涇源師出敗於好水川天子由是益信公智謀過人逺甚前此賊以書署僭號遺公請和公不忍俾朝廷報賊乃自占答黜其僭署爲陳逆順禍福立遣使者還未出境聞好水敗始悟賊書譎而非誠益自信立報爲是執政以公擅報罪當誅上知亡其責止命削一官降知耀州幾月拜戶部郎中起知慶州尋遷左司郎中本路經略安撫招討使兼兵馬都部署有馬砦者素爲賊衝然地與賊境相衝久不能城公至自領牙兵出不意駐柔逺砦別遣蕃將取其地得之先命長子入據以率眾公亦親往勞士有頃賊三萬騎叩城下公麾兵血戰則遽北戒諸將勿追已而果有伏夜遁城旣立詔名大順徐又城細復胡盧等砦招明珠宻臧二彊族各萬餘人及並環千餘帳內附自比環慶屬羗悉爲吾用先是卒驕難使主將咸務姑息公築延慶諸城堡募民不足乃雜使禁旅蓋素服公威惠勞苦𨿽且死不怨久之涇源師再喪定川闗輔復震而虞變生公知親率戲下兵連夜赴援且將邀賊歸路擊之會已出塞遂班師因移其兵耀於闗輔人心於是大定初定川事聞上頗駭謂侍臣曰得範某出援吾無憂矣數日公奏至上大喜懷其章示執政曰吾知範某可用加樞宻直學士右諫議大夫時朝廷以戍卒屢衂議黥鄕人爲軍人懼甚竄匿不願黥公攺命湼刺其手非校戰請農於家後罷兵獨環慶路鄕軍得復爲民民徳公至於今不忘朝廷尋盡以西路委公置府於涇州授陜西四路安撫經略招討使方謀取橫山故地漸復靈夏然後可以誅賊賊知亡無日懼不克當因遣使講和明年春召公爲樞宻副使凡五讓不從乃拜之輿議謂公有經綸才不當局於兵府是秋攺參知政事上倚公右於諸臣公亦務盡所蘊以圖報然天下久安則政必有者三王所不能免公將劘以歳月而人不知驚悠久之道也上方鋭於求治間數命公條當世急務來公始未奉詔每辭以事大不可忽致於是露薰降手詔者再遣內臣就政事堂督取開龍圖閣給筆札令立疏者各一日日靣詰者不可數退曰吾君求治如此之切其暇歳月待耶卽以十防上之蓋取士課吏減任子更衛兵擇守宰謹赦令厚農桑之類者又先時別上法度之說甚多皆所以抑邪侫振綱紀扶道經世一一可行上覽奏褒納益信公忠耿不爲身謀防也遽下二府促行論者漸齟齬不合作謗害事公知之如不聞持之愈堅明年秋邊奏疑若有警者公慮帥臣恃和而懈因懇請按邊卽命爲河東陜西宣撫使麟州向者亦被冦掠邈然在賊腹中本道帥病無供餉奏欲棄之公曰麟棄疆塲日蹙不可請復廢障使民耕於鄙於是得不棄又代郡西四州軍附邊有廢地尢廣著令禁不得耕郡縣以敵嫌不敢正視前歐陽修來使盡籍其利害請弛禁許人耕以輸可代轉挽之勞以帥議不協罷公至知其利大且亡所嫌者屢奏如修議便後止耕岢嵐一境而塞粟已充矣公旣度陜以西羗好難保而邊計尙缺疎手奏願解政事復領四路以總護諸將卽除授資政殿學士知邠州兼陜西四路安撫使以疾請鄧許遷給事中三年又請浙郡因得展先臣之墓移杭州加禮部侍郎祀明堂泛遷戶部又移靑州兼東路安撫使幾歳疾病又請頴肩舁至彭門遂不起年六十四公爲學好明經術每道聖賢事業輙跂聳勉慕皆欲行之於已自始仕慨然已有康濟之志凡所設施必本仁義而將之以剛決未嘗爲人屈撓歷補外職以嚴明馭吏使不得欺於是民皆受其賜立朝益務勁雅事有不安者極意論辯不畏權幸不蹙憂患故屢亦見用然每用必黜之黜則欣然而去人未始見其有悔色或唁之公曰我道則然茍尙未遂棄假百用百黜亦不悔噫如公乃韓愈所謂信道篤而自知明者也在陜西尢爲宣力以儒者奉武事又邊備久廢忽而王師新敗剝喪破漏茫乎無所取濟公周旋安集坐可守禦畜銳觀釁適圖進討防羗人復修貢朝廷姑議息兵而從其請於是不能成殄滅之功然其閱武練將可以震敵城要害屬雜羗可以扼冦此後世能者未易過也至於懇田阜財立法著信愛民全國體赫赫在人耳目皆可爲破敵之地者又可道哉其歷二府才歳余而罷若夫天下至重久安之至深而欲以一二歳臨之而望治𨿽愚者知其不可得況所奏議阻而不行者十八九行者又卽攺廢不用玆所以重主憂而生民未得安也宣撫之初防者乘間蜂起益以奇中造端飛語亡所不及甚者必欲擠之死而後已賴上寛度明照知公無他始終保全獲沒牖下嗚呼道之難行也而至是乎憸人茍欲伸已志而不志乎邦家此先民所以甘藜藿而蹈江海也公天性喜施與人有急必濟之不計家用有無旣顯門中如賤貧時家人不識富貴之樂每撫邊賜金良厚而悉以遺將佐在杭盡餘俸買田於蘇州號義莊以聚疎屬而斂無新衣友人醵貲以奉諸孤亡所處官爲假屋韓城以居之遺奏不幹私澤此益見其始卒志於道不爲祿位出也作文章尢以傳道名世不爲空文有文集二十卷奏議若干捲兩府論事若干捲娶李氏故參知政事昌齡之侄封金華縣君卒於鄱陽今舉而袝焉四子純佑守將作監主簿少有气節以疾廢於家純仁進士第光祿寺丞純禮太常寺太祝皆溫厚而文識者曰範氏有子矣三女長適殿中丞蔡交次適封丘主簿賈蕃諸孫三長正臣守將作監主簿一男純粹一女二孫並防銘曰

公之世系源於陶唐晉防食範厥姓始彰睢痤蠡增滂寗云質玆惟聞人間代而出或霸或季所有何述粵自得姓千五百年獨公挺生爲天下賢涉聖之餘掲厲洄防道尊徳融事公實繁人獲一善已謂其難公實百之如無有然遭時得君位亦顯焉罹此防慝志莫防宣元元卒艱噫嘻乎天

杜待制墓志銘

歐陽修

慶曆三年盜起京西掠商鄧均房叛兵燒光化軍逐守吏吏不能捕天子患之問宰相誰可任者宰相言度支判官尙書虞部員外郎杜某名家子好學通知今古宜可用乃以君爲京西轉運按察使居數月賊平叛兵誅死明年廣西歐希範誘白崖山蠻蒙趕襲破環州防鎭寧帶溪普義有眾數千以攻桂管宰相又言前時杜某守橫州言蠻事可聽宜知蠻利害天子驛召君見便殿所對合意卽除君刑部員外郎直集賢院廣南西路轉運按察安撫等使君至宜州得州人吳香及獄囚歐世宏脫其械使入賊峒說其酋豪君乘其怠急擊之破其五峒斬首數百級復取環州因盡焚其山林積聚希範窮迫走荔波洞蒙趕率僞將相數十人以其眾降君與將佐謀曰夫蠻習險恃阻如捕猩猱而吾兵以苦暑難久是進退遲速皆不可爲故常務捐厚利以招之蓋威不足以制則恩不能以懷此其所以數叛也今吾兵𨿽幸勝然蠻特敗而來爾豈眞降者邪啖之以利後必復動乃慨然嘆曰蠻知利而不知威久矣吾將先威而後信庻幾信可立也乃擊牛爲酒大會環州戮之坐中者六百餘人而釋其尫病脇從與其非因敗而降者百餘人後三日兵破荔波擒希範至並戮而醢賜諸溪洞於是叛蠻無噍而君威震南海言事者論君殺降爲國失信於蠻貊天子置之不問詔書諭君賜以金帛君卽上書引咎六年徙爲兩浙轉運使築錢塘堤自官浦至沙陘以除海患明年又徙河北轉運使召見奏事移刻天子益知其材賜金紫服以遣之是歳夏拜天章閣待制充環慶路兵馬都部署經略安撫使知慶州君言殺降臣也宜得罪將吏惟臣所使其勞未錄不敢先受命天子爲君悉錄將吏賞之乃受命自元昊稱臣聽誓而數犯約抄邊邊吏避生事縱不敢爭君始至其酋孟香率千餘人內附事聞詔君如約君言如約當還而孟香得罪夏人勢無還理遣之必反爲邊患議未決夏人以兵入界求孟香孟香散走自匿夏兵駈殺邊戶掠奪羊馬而求孟香益急朝議責君亟索而還之君言夏人違誓舉兵孟香不可與因移檄夏人不償所掠則孟香不可得夏人不肯償所掠君亦不與孟香夏人後亦不敢復動君治邊二歳有威愛皇祐二年五月甲子疾卒於官享年四十有六天子震悼賻防其家以其子劭爲祕書省校書郎君以防補將作監主簿累官至尙書兵部員外郎階朝奉郎勲防軍嘗以太子中捨知建昌縣除民無名租歳以萬計閩俗貪嗇有老而生子者父兄多不舉曰是將分吾貲君上書請立伍保俾民相察寘之法由是生子得免閩人久之以爲徳多以君姓字名其子曰生汝者杜君也君諱杞字偉長世爲金陵人其曽伯祖昌業仕江南李氏爲江州節度使江南國滅杜氏北遷開封今爲開封人也曾祖諱某贈給事中祖諱鎬官至龍圖閣學士尙書禮部侍郎父諱某贈尙書工部侍郎君初娶蔣氏封某縣君後娶徐氏封東海縣君女六人其二適人四尙防子男一人邵也杜氏自君皇祖侍郎以博學爲世儒宗故其子孫皆守儒學而多聞人君尢博覽彊記其爲文章多論當世利害甚辯有文集十卷奏議集十二卷其居官以精敏明幹所至有聲君學問之餘兼喜陰陽數術之說嘗自推其數曰吾年四十六死矣其親戚朋友莫不聞其說至其歳果然嗚呼可謂異矣所謂命者果有數耶其果可以自知邪皇祐六年某月日其兄駕部員外郎植與其孤君於某縣某鄕某原銘曰

其敏以達其果以決其守不奪其摧不折其終一節玆謂不沒

名臣碑傳琬琰之集中卷十二

欽定四庫全書

名臣碑傳琬琰之集中卷十三宋杜大珪編

郭將軍逵墓志銘

範祖禹

公諱逵字仲通世家鉅鹿國初徙京師後卜洛陽因家焉曾祖隱贈太保祖榮贈太傅考斌贈太師中書令曾祖妣何氏祖妣崔氏妣賀氏追封信安永嘉華原三郡太夫人公防慷慨喜兵學初以父防補北班殿侍寶元康定間元昊擾西陲兄遵爲延州西路都巡檢使遇賊死之朝廷優防其家錄公爲三班奉職時範文正公仲淹爲陜西都部署公往麾下範公器之勉以學問待之如子侄延安有募兵十八人號靑剛社勇皆絕人一日捕虜誤殺屬羗有司皆論死將刑之公請於範公願赦之以責後效範公亟令毋殺得活者十有三人尹洙爲陜西經略判官趣範公以延州兵取靈武範公召公計議公曰地逺而食不繼城大而兵不多未見其利範公曰君之言然遂決意不復出師洙怒而府中將吏皆誚公未幾涇原任福全軍沒於是向之誚公者以不出師爲幸且服公先識陳恭公執中薦公試武藝會罷武藝司安撫王文忠公堯臣力薦公材武且有戰功攺右班殿直陳公安撫京東屬歳多盜奏請公爲駐泊捉賊屯靑州陳公嘗謂賔佐曰當今名將無如葛懷敏眾唯唯公曰懷敏易與耳他日必敗朝廷事陳公甚怒後數日謂公曰君何以知懷敏必敗公曰喜功徼幸徒勇無謀可禽也陳公嘆曰君眞知兵懷敏今覆軍矣召試入等進右侍禁授眞定府兵馬監押會保州云翼軍擁兵馬都監韋貴據州叛安撫使田公況都部署李公昭亮召公往招之公與保州兵馬監押侍其臻嘗同事範公臻爲賊所畱公馳至城下出紫囊示賊曰此舊物也誰識之者臻應曰臻識之卽再拜貴與巡檢史克順亦拜皆曰願君登城相見公乘城徑入開諭禍福皆泣拜請諭眾歸順貴等由此得全然亂兵或疑未肯下且曰或殺降柰何公曰我畱城中以爲質或殺一人來碎吾身可也眾感激皆請降公悉開所塞諸門以出降兵保州平詔先授閣門祗候然後論功都帥嫉之不肯議賞復阬降卒四百餘人公力救之不可求還鎭陽不許俾公守城門不畀以兵不給以食復欲因事中之以法民皆嘆曰完此城者此公也爭往餽之久之方脫去富文忠公弼宣撫河北公謂之曰保塞之寃盍訴於我公曰賞以閣門職夫復何寃富公曰吾知已詳而君不言眞長者攺雄覇州路防界河至海口同巡檢又以爲定州駐泊兵馬都監進東頭供奉官充環慶路駐泊兵馬都監丁太夫人憂乞解官三請乃許邊郡武臣小使臣亦許行服自公始服除復授環慶路駐泊兵馬都監大臣薦之乃以爲涇原路駐泊兵馬都監兼知鎭戎軍先是虜知漢法不敢過壕每爲冦公命邊吏追奔突擊必得所掠而後已迄公去不敢犯邊皇祐五年秦路通古渭州公受詔以本部兵赴援三戰皆勝遂防其城擢授禮賔副使尋兼閣門通事舍人攺河北路防邊安撫都監兼同提防諸州軍寨防場未行選爲賀契丹國母生辰副使會敵中羣臣上其主尊號請南使同上公與國信使吳公奎固不可敵欲脇之夜聞帷外有兵刃聲公堅臥不起敵人促之急公曰使臣可殺不可屈敵之君臣乃好諭曰北朝盛禮願南使一觀公曰當觀於何所曰立本班公使還報曰不可復命曰立於別次乃入卒觀不賀使還敵人以爲言吳公出知壽州公亦降授汾州兵馬都監故相龎公籍鎭並門俾公權知忻州契丹請天池廟以爲故疆久不決龎公委公往議公於故牘得興國中契丹移文天池縣曰遙祀天池廟有應以屬南朝地未敢擅修公以示龎公龎公喜命公自爲報命敵遂伏龎公薦管勾河卜三州軍馬未受命防下溪蠻彭仕羲反加帶禦器械荊湖北路兵馬鈐轄兼知潭州捕得仕羲親信置左右以爲小史善遇之久乃備言山川地形虛實情僞用兵長短嘉祐三年春用小史爲鄕導以步兵進討破羅城峒及賀府等二十餘隘拔新州又銜枚夜進逾旬至仕羲所居桃花州一戰破之仕羲棄城走蠻酋七百餘人仰血乞降公受降以聞賞功拜本司使邵州武岡楊昌透反詔以公爲荊湖南路兵馬鈐轄兼知邵州至則潛師夜起徑至賊壘黎明圍數匝昌透登柵大呼公命縱火焚柵斬其將雷鐵城等數輩諭昌透令降昌透曰我平生勇冠諸峒一旦窘此智勇不及施非戰之罪願射公三發不中卽降公曰天道助順爾何能爲昌透注矢三發皆不中諸蠻驚畏以公爲神相率願降並以所領十餘州永輸租賦公受降以聞荊湖南北悉平就差知廣信軍遷六宅使充成都府利州路兵馬鈐轄公曰吾結髮從軍大小戰陣必在其間成都乃享厚祿養資考之地非報國本意固辭不行以六宅使領端州刺史權涇原路馬步軍副都部署明年就加龍神衛四廂都指揮使果州團練使升天武捧日四廂都指揮使加侍衛親軍步軍都虞侯惠州防禦使賜號雄勇亮節功臣英宗卽位加容州觀察使升侍衛親軍馬軍都虞候馬步軍缺帥詔公入朝兼總二司未幾兼領殿前司上親試田瓊韓存寶武藝不中格皆訴云嘗從郭某涇原有功未賞上命公升殿問之信然乃錄用之上顧問邊事公條具方略以對上甚悅泛論朝廷大事時富公以直諌被防上問公何如公曰富弼忠亮臣以全家保之上察公可備輔弼治平元年先以公復爲涇原路馬步軍副都總管二年正月制授檢校太保同簽書樞宻院事封文水郡開國公攺賜推忠佐理功臣及國門公感疾上遣中貴人以國醫來未瘳復令平原夫人往視公曰下臣有疾上爲天子憂未能造朝而先見家人非禮也令勿下車而返韓忠獻公琦欲寛塘濼之禁同列以爲不然論於殿上上甚怒韓公未敢對公進曰臣詳知塘濼利害誠不足恃同列大臣進曰王公設險以守其國豈曰不足恃公曰設險者審權術修法令議制度正綱紀是也未聞止謂塘濼澶淵之役豈無塘濼耶他日誤朝廷守計者必塘濼也歐陽文忠公修進曰郭某之言是也上意遂解三年領簽書樞宻院事爲陜西四路安撫使權涇原路馬步軍都總管經略司兼判渭州公懇辭樞職上曰初欲授卿宣徽使慮外人以爲罷政第領樞職往重使權公力薦今丞相範公純仁等數人而後行黨羗令徵反殺巡檢陳敢朝廷議招懷公以謂始服終叛爲梗不已今又殺王官當以威懲之一族旣破諸部必降因繩之以法則邊患當弭遂決意用兵二月師次防吳川令徵挺身來降公不許命執之進師討諸未下者大破之拔鴟鴞訓狐等城乃散諭諸羗俾安心歸業毋若令徵自取絕諸羗畏感爭出犒師因駐兵塞外觀覽山川見彊弱利害所在乃城吳川又遣諸酋諭靑雞川諸部示以威信悉效順又城靑雞川二川形勝相恃新附降羗萬餘帳地數百里皆在腹中乃置酒召諸酋犒燕酒酣語之曰汝等今日遂爲王臣何以報國諸酋頓首曰惟公命公曰諸羗利牧養而拙耕稼故二川沃壤鞠爲荒萊汝等可近山畜牧以閒田來獻諸羗曰謹聞命有吝田者我等爲公滅之得良田千餘頃乃下令召弓箭手人受田百畆馬五十疋旬月得壯士千人騎千疋省屯戍餽運之勞詔奬之賜吳川堡曰治平寨靑雞川堡曰雞川寨神宗卽位加靜難軍節度觀察畱後復乞解樞職會禦史中丞言宰相不押常朝班以爲跋扈指公爲黨公固請閒郡召還朝至京師闔門待罪上遣中貴人促視事公力辭乃爲宣徽南院使充京東西路安撫使判鄆州至州七日拜鄜延路馬步軍都總管經略安撫使判延州時種諤誘嵬名山降夏人誘知保安軍楊定內殿承制侍其臻右侍禁張時庸殺之邊事方起故命公往初種諤取綏州朝廷以諤擅興生事命公當必棄之公以夏人殺王官而所得綏州復棄徒取輕耳當必畱之會夏人以眾十餘萬欲復取綏州公遣劉甫屯綏平王雅屯懷寧燕達守綏州賊攻圍不克而去遣薛宗道同周宗義來告諒祚之喪且請綏州公言不可許又欲納塞門安逺二寨易之朝廷遣今丞相韓公縝故太僕卿劉航來就議公執初議然朝廷曲徇其請許之熈寧二年都囉重進奉誓表以二寨來易朝廷下誓詔予之公曰此正商於之地六百里也韓公問重進曰二寨且獻封界何吝嵬名�寨黨移賞娘來交寨公遣機宜官往會之夏人欲二寨綏州同日交易公使先交二寨地界然後還綏州虜使曰二寨寨基是也何界之有會有詔俾公焚棄綏州公曰一州旣失二寨不可得中國爲夏人所賣安用守臣爲願以死守之藏其詔不出潛訪地界得祥符中西平王檄爲驗虜使遂詘而去公以其事聞上大驚顧大臣曰不知綏州今存否亟遣問之大臣皆恐卽降詔云某月某日指揮更不行詔至屬僚皆驚曰前詔云何未之見何也公徐出之乃促公焚棄綏州公曰曩遂奉行今則何如將吏皆嘆伏公乃以前詔上且言綏州見存待稽朝命違詔防之罪詔褒之曰淵謀祕略悉中事機有臣如此朕無西顧之憂矣詔數夏國之罪以拒之卒畱綏州嵬名山之眾凡一萬二千旣降未有以處之公以夷狄獸心散居內地或生後患廣務賑貸非可經久乃戶選壯士一人爲捉生軍分蕃將貸以耕具辟延州順安懷寧等曠土以居之夏人欲執景珣來獻以易名山等公上言夏人詐謀不可信若納珣而拒名山則棄前恩生後患異時誰敢向化景珣庸人何系輕重朝廷乃拒之初楊定等死公宻詗邊吏得殺定等首領姓名諜告曰夏人將斬殺定之人於境以謝罪公曰此將斬囚以紿我檄宥州詰之且曰必執李崇貴等來虜曰殺之矣公曰崇貴等見存職任狀貌如此何可欺也夏人懼乃歸楊定之子執李崇貴韓道喜以來公遣侄忠紹獻闕下朝廷大臣以秉常初立欲以官爵授其左右任事之人公上疏曰彼主防國疑當不受詔借或受之必僞立姓名以邀金繒今旣恭順當開布大信以示威靈所加不宜誘之以利果不奉詔如公所料未幾虜以重兵防邊上手詔賜公曰秉常納款詞禮恭順朕務來逺以息邊民方降誓詔且備冊命使猶在道兵已犯塞可具經久守邊方略以聞公上言夷狄之仕不常古無一定之防然久逺不能易者十事條上之終曰陛下推心委任賢才專意篤行仁義刪苛法而寧眾心省重役而安百姓邪佞不聞於耳正直常致於庭天下何憂不和四夷何患不服若攻守方略應變權宜貴無聲無形不可預言上嘉納之然必欲聞措置大略遣知河中府蔡公延慶來就議上降問目咨訪利害公具條對附延慶上之明年虜以親軍夾河壯騎侵順安綏平黑水等寨諸將請擊之公曰虜逺來利在速戰其鋒未可當令毋得輕出諜告曰賊糧欲盡矣公稍出兵應之已而綏徳城告急曰賊益兵大至定仙山煙火皆蒲公曰賊師其遁諸將皆疑公曰鷙鳥之擊必匿其形兵果來豈示人以眾此張虛聲惟庸將乃疑耳終不大出兵賊侵漢地築城鄣掠尢甚公曰可矣乃使李安李顒出綏徳彭達出順安燕達出綏平賈翊出安塞檄宥州及使人諭賊曰夏國違誓侵城漢地其罪甚大若能悔過悉聽汝還或不從誅無噍類旣而賊棄順安走縱之餘皆拒官軍諸將合攻之斬首數百餘皆棄城遁加檢校太尉攺雄武軍節度觀察畱後再任秋夏人數十萬聲言將自西路擊延州公遣李顒往東路視之顒未及塞馳還請濟師公復遣往巳而賊果自東路由金湯白豹川襲慶州公知秉常在宥州遣燕達將鋭士悉破虜近邊諸寨聲言搗虛取宥州遣田守度設伏要其歸路吳稹援大順夏人聞之亟還守度要擊敗諸金湯虜眾遁歸韓獻肅公綘宣撫陜西四路種諤帥師將取橫山公曰諤狂生耳朝廷以家世用之過矣他日敗國事必此人也韓公與公議出兵公力言不可使幕府與公論難公曰此舉不惟無功恐別生他變爲朝廷憂以議不合詔召還朝上問公曰種諤取婁撫寧二塞或聞夏人復欲取之當何如公曰願速備撫寧則婁無患上曰何也公曰昔夏人取靈武先擊淸逺然後靈州失守今撫寧地平而城小戍兵不多萬一用前防則必先取撫寧撫寧破則婁隨之上深以爲然未及往備撫寧已防遂棄婁明年慶州兵作亂闗中騷然諸郡皆警朝廷憂之拜公永興軍路安撫使兵馬都總管判永興軍至鎭徹警去備追巡囉兵皆還惟以重賞募兵吏入山谷禽盜人情乃安徙判秦州充秦路馬步軍都總管經略安撫使甘谷城通渭寨皆扞西圉甘谷形勢孤絕民不樂業公欲增築五城以安民心通渭舊乏水公欲移新城以就水泉黙計城池廣狹功力眾寡召諸將分命之曰趣往治新城期以十日諸將相目莫敢出言公授以方略亟遣行各至其地則土功攻守之具畢集不逾旬皆成虜駭其神速不敢攻於是邊圉遂固王韶將開熈河依時相勢多爲不法公案其罪韶引邊事以自解且乞他官覆按朝命遣大理丞杜純來治先移公判渭州純按韶事皆實宰相怒並坐純更遣禦史蔡確來公由是得罪落宣徽南院使知潞州未幾乞河東路經略安撫使馬步軍都總管知太原府明年復宣徽南院使時遼人遣蕭僖來議地界上遣呂大忠李舜舉與僖議手詔問公方略公悉奏之比人有降者眾謂宜納之公曰此得之何益彼或欲交質於我何以拒之頃契丹駙馬劉三賈來歸仍上平燕防朝廷恐以小害大尙且拒之此一畨奴欲致我曲耳亟遣之楊復乞河東陜西招懷投來蕃部公奏駮之曰河東扼二虜之交與陜西異誓詔誓書皆以招納爲戒今行楊復之議是自求擾也時朝廷有經略四夷之意於是迎合獻言者甚眾公獨鎭以靜重務惇守盟好不求邊功熈寧九年交趾冦廣南防邕欽亷詔以天章閣待制趙公卨爲招討使內侍押班李憲副之已而罷憲更拜公爲安南道行營馬步軍都總管經略招討使兼湖南北路廣南東西路宣撫使卨副之公入見上問何以平南公曰兵不可前料願至邊圖上方略上問所須曰願得鄜延河東舊將吏將行宴於便殿賜中軍旗物劍甲以寵之師次潭州遣知欽州任起攻永安州拔之朝廷初降勑牓諭溪峒公以蠻夷不知文告之辭乃直陳八事請散牓郡縣溪峒門州賊將黃金滿岑慶賔來降公遣和斌楊從先將材士數萬戰艦數百艘諸將將九軍及降附諸蠻水陸並進師次邕州遣曲珍討下雷諸峒降之又遣知邕州陶弼集左江諸峒皆防於軍次思明州公以謂廣源州咽吭之地兵甲精鋭不先取之則有腹背之患僞觀察使劉應紀爲賊謀主不禽應紀則軍聲不振遣燕達往一戰克之拔其城應紀出降師次決裏隘遣張世矩攻之交人以象拒戰公使彊弩射之以巨刀斬象鼻象郤走自踐其軍大兵乘之賊潰去乘勝拔桄榔縣曲珍攻門州亦拔之溪峒悉降交人伏兵於夾口隘以待王師公知之乃由間道兜頂嶺以進次富良江去交州四十里賊以夾口之計不及施亟以戰艦數百艘先趨富良壁岸下紿告曰和斌楊從先且至軍中皆喜旣至則交人數萬鼓噪薄官軍前軍不利公率親兵當之使騎揚言曰大師至矣賊少止麾下士勇自倍公叱騎將張世矩主慜合戰諸伏皆發賊大敗蹙入於江者不可勝數江水爲之三日不流斬首數千級殺僞大將洪眞禽左郎將阮根幹徳大懼奉表詣軍門請降納蘓茂門諒廣源五州之地仍歸所掠子女公與諸將議帥師濟江諸將曰九軍糧盡矣凡徵安南兵十萬夫二十餘萬冒暑涉瘴死亡過半存者皆病瘁公曰吾不能覆賊巢俘幹徳以報朝廷天也願以一身活十餘萬人命乃班師以干徳降表聞約交人聽防公入塞亦疾甚臥防諸將城順州及桄榔縣而還詔赦交人罷宣撫司公上章乞閒郡養疾除判潭州朝廷以公不能得交州降授銀靑光祿大夫左衛將軍西京安置杜門不出者十年讀書養气以自樂今上卽位授左屯衛大將軍致仕明年落致仕檢校司空知潞州武功縣男公不敢辭亟就治卽告老不許明年復廣州觀察使知河中府徑歸洛陽力請老拜左武衛上將軍提舉西京嵩山崇福宮元祐三年十二月十四日薨於西京嘉慶裏第享年六十有七訃聞輟視朝一日贈雄武軍節度使公娶史氏封平原郡夫人六男子忠良左侍禁忠諌左班殿直忠孝承事郎忠臣西頭供奉官忠恕東頭供奉官忠賢左侍禁忠良忠諌皆先公卒忠恕後公逾月而卒女八人通直郎夏大定大理評事錢蕘承務郎胡士修宣義郎呂昭問內殿承制石舜賔承務郎王東文廣濟主簿範埴皆其婿也一早卒孫男六人孫女三人公初遭母喪慶帥杜以邊州金革從事例奪喪聽樂召公彊致之公涕泣就座毀瘠不勝衣遂罷去旣詔許解官行服杞以錢四十萬贈之公謝而不受奉養節儉慕範文正之爲人性嚴重不妄言笑爲將領宿衛持法不貸下軍政肅然及守邊拊循士卒得其歡心用兵先計而後戰善料敵伐謀戎狄畏其威名節制鄜延夏人甞冦秦邊將範願死之殺掠甚眾公檄宥州索所掠悉得之神宗嘗問公八陣遺法公曰兵無常形八陣特奇正相生之一法耳因爲上論之甚詳上大奇之至延安使將吏以八陣教兵久不能成公召諸軍曉金鼔營陣之法者得六十四人使人教一隊頃刻而成先是鄜延𨿽多屬羗而無法制不足用公擇其勇技出眾者奏官之皆激厲賈勇數萬皆爲精銳兵械犀利爲諸路最善用將校每致所部使人人自言所能暇則閱試而記之故所用無失慶州之役主帥歸罪偏禆旣斬李信劉甫又治鄜延西路都巡檢使白玉之罪玉見公托以後事且言不得終養老母公惻然哀之曰君第以我不遣爲詞力救之得免明年玉大勝於新塞神宗謂公曰白玉能以功過今立戰功皆卿之力也公每戰必戒諸將先招懷而後戰鬭故降附多而誅戮少尢愛惜士卒南徵旣上道有犯罪者或請從便宜誅之公曰若從此殺戮至賊境則我軍將盡矣命一如法令湏入賊境乃行便宜殺賊婦女老弱者皆不賞故不以多級爲功嘗語其子曰吾用兵陰徳多矣公𨿽以武立名然刻意學問書無所不讀日有程不中程不止自得於聖賢之意者甚多手自錄之曰竹庵精慮又取古人言行可師者擬劉向新序編次之以自鑑戒至於陰陽占候百工技藝無不精曉國朝故事四夷名邑用兵地名山川形勢成敗事迹莫不精防喜爲詩有五原閒江二集節制集五卷奏議五十卷經制集五十卷對鏡圖釋五卷以某年某月某日於某鄕某里從太師之兆公在仁宗時有功南海爲名將英宗神宗尢深知公遂大用之出入中外常爲重輕所至隱然如長城朝廷四方恃以爲安論將帥必以公爲首及南徵困於瘴毒𨿽不得交州然洪眞授首應紀面縛得五州之地全師而返交人畏詟遂不敢動公常言曰兵防事也必有大獄隨之理勢自然無足怪者故公一謫不復振處之怡然晚居洛陽門庭寂如無人治家如官府子弟非冠帶不見及二聖嗣位起公將復用之而公病寖久無意於世矣年未六十卽自爲棺槨貯之居第每與客觀之幕府辟士極一時之選趙卨初掌機宜未幾代公帥鄜延其餘多爲名臣世以公爲知人初範文正最先知公奬拔之韓忠獻富文忠司馬文正及今丞相範公皆稱公不容口某從祖忠文公嘗曰吾遊諸公間每見郭公言必及深逺觀知公之人與公之所知𨿽古之賢將何以加此孤忠孝以銘爲請辭不獲乃銘曰

惟郭之先父氏自虢世有顯庸以踐邦伯桓桓郭公允武允文出入四朝克成厥勲仁宗惟仁天徳不殺疆理南海公初奮伐英宗惟英整肅四方登公樞廷大震氐羗神宗惟神耀我聖武西守南徵公爲方虎蠢爾交蠻自昔邦讎帝命公往匪亟匪遊披其五州炎荒是宅功成身危爲眾受責釋師十萬耽玩簡編樂以忘憂卒歳窮年二聖起公將收桑楡公以老告身與疾俱惟其成烈萬夫之特云誰無勇孰如父識不知禁人視其所知嗚呼郭公名則不夷

名臣碑傳琬琰之集中卷十三﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑傳琬琰之集中卷十四宋杜大珪編

孔中丞道輔墓志銘

王安石

宋故朝請大夫給事中知鄆州軍州事兼管內河堤勸農司羣牧使上防軍魯郡開國侯食邑一千六百戶實封二百戶賜紫金魚袋孔公者尙書工部侍郎贈尙書吏部侍郎諱朂之子兗州曲阜縣令襲封文宣公贈兵部尙書諱仁玉之孫兗州泗水縣主簿諱光嗣之曽孫而孔子之四十五世孫也其仕當今天子天聖寶元之間以剛毅諒直名聞天下嘗知諌院矣上書請明肅太后歸政天子而廷奏樞密使曹利用上禦藥羅崇勲罪狀當是時崇勳操權利與士大夫爲市而利用悍彊不遜內外憚之嘗爲禦史中丞矣皇后郭氏廢引諫官禦史伏閣以爭又求見上皆不許而因中之得罪然後已蓋公事君之大節如此此其所以名聞天下而士大夫多以公不終於大位爲天下惜者也公諱道輔字原魯初以進士釋褐補寜州軍事推官一年少耳然斷獄議事已能使老吏憚驚遂遷大理寺丞知兗州仙源縣事又有能名其後嘗直史館待制龍圖閣判三司理欠慿由司登聞檢院吏部流內銓糺察在京刑獄知許徐兗鄆秦五州畱守南京而兗鄆禦史中丞皆再至所至官治數以爭職不阿或絀或遷而公持一節以終身蓋未嘗自絀也其在兗州也近臣有獻詩百篇者執政請除龍圖閣直學士上曰是詩𨿽多不如孔某一言乃以公爲龍圖閣直學士於是人度公爲上所思且不久於外矣未幾果復召以爲中丞而宰相使人說公稍折節以待遷公乃告以不能於是又度公且不能久居中而公果出初開封府吏馮士元坐獄語連大臣數人故移其獄禦史劾士元罪止於杖又多更赦公見上上曰士元以小吏與大臣交私污朝廷而所坐如此而執政又以謂公爲大臣道地故出鄆州公以寶元二年如鄆道得疾以十二月壬申卒於滑州之韋城驛享年五十四其後詔追郭皇后位號而近臣有爲上言公明肅太后時事者上亦記公平生所爲故特贈公尙書工部侍郎公夫人金城郡君尙氏尙書都官員外郎諱賔之女生二男子曰淘今爲尙書屯田員外郎曰宗翰今爲太常博士皆有行治世其家累贈公金紫光祿大夫尙書兵部侍郎而以嘉祐七年十月壬寅葬公孔子墓之西南百步公亷於財樂振施遇故人子恩厚尢篤而尢不好鬼神禨祥事在寜州道士治眞武像有虵穿其前數出近人人傳之以爲神州將欲驗以聞故率其屬往拜之而虵果出公卽舉笏擊虵殺之自州將以下皆大驚已而又皆大服公由此始知名然余觀公數處朝廷大議視禍福無所擇其智勇有過人者勝一虵之妖何足道哉世多以此稱公者故余亦不得而略之也銘曰

展也孔公維志之求行有險夷不攺其輈權彊所忌讒諂所讎考終厥位寵祿優優維皇好直是錫公休序行納銘爲識諸幽

張禦史唐英墓志銘

張商英

張氏之先居卬州白鶴山蓋神仙之苖裔曽大父諱珂居蜀州新津縣之新穿鄕娶鄕先生樊氏女是生大父諱諹娶劉氏是生三子長曰禹次曰藻季曰文蔚字隱之卽吾考也考娶江原馮氏生五子曰軒英曰民英曰唐英曰虞英曰商英考妣以唐英陞朝敍封光祿寺丞長壽縣君以商英陞朝累贈朝議大夫祥符縣太君考之行義詳於翰林學士範公景仁之內志妣之賢淑具於樞密直學士錢公醇考之銘詩玆乃得而略已唐英字次功少與兄軒英刻苦讀書經歲不知肉味年十八州舉送至禮部再上遂及進士第實慶曆三年也初調渝州決曹椽上興王正議五十篇翰林學士孫公夢得奇其文曰吾蜀乃有此後生馬周魏元忠不足多也以賢良方正直言極諌科薦之再調歸州獄椽與夷陵令蔣槪秭歸令鄧綰爲文友名聲籍甚荊湖間揚公元素以詩贈曰建平之江悍以湍建平之山頑以峭天恐江山太寂寥故聚英才闘其妙不然三子並國器安得皆官此遐徼白雲先生張少愚誦之曰眞詩史哉用簿格移襄州谷城縣令令圃多種姜貸種於民還其陳而配賣以所得息饒多與鄧城相埓銓曹以所入厚薄目之曰谷大鄧二次功至則以圃種栁千株作栁亭刻石志之嗜利者聞以愧焉開古黃瀆渠漑田無慮千頃作諭民十篇以警風俗初若迂闊於治旣久而折崖諸鄕以野陋頑梗稱者子弟皆向學樂善彬彬有文化之漸漬於人也效緩而功逺於諭民見之矣代還恩薦格攺著作佐郎英宗卽位覃恩轉祕書丞明年轉太常博士神宗卽位轉屯田員外郎初英宗自濮邸繼大統次功上愼始書言爲人後者爲之子恐他日有引定陶故事以惑聖聽者願杜其漸旣而濮廟議作臺諌官相次黜逐熈寜二年詔舉臺官王禹玉範景仁同在翰林以次功言事有先見之明以名薦上次功在治平中英廟不豫慈聖埀大臣莫敢發儲副之議者次功奮不顧忌諱請立頴王爲皇太子神宗知之特除殿中侍禦史裏行賜對因問曰卿何尙衣緑耶對曰前此回授與父上曰孝也以五品服賜之時神宗方講求治道慨然上嘉三代而下陋漢唐左右公卿未有以中上心者公以疏言知江寜府王安石經術道徳冝在陛下左右又言皇親員多祿侈冝以服紀隆殺差降及言天下苦於力役不至有碎崖流離冝講求可以寛民力代民勞者其後施行多如次功言皇親宗諤引外任使相例僥幸干求恃長上表詞語不婉次功彈劾之宗諤奪幸宮僚罷逐宗室肅然盧士衡以龍圖閣直學士知鄆州次功奏人呼士衡爲迷龍圖鄆節制山東柰何不愼擇帥耶士衡降知列郡次功長於論議善言天下事毎進見上稱其忠將且貴之三年八月丁朝議公憂去官次功自爲小官迎侍二十年孝飬備至偶朝議公懷鄕西歸卒於裏捨恨不及見哀慕成疾四年六月二十二日遂不起享年四十有三諸孤幼未有成立商英以其年十二月奉靈柩葬於成都府雙流縣之三昧裏有文集若干捲紹聖三年次功之子庭玉年四十一矣旣克厥家徙居廣安謂孤墳在蜀歳時灑掃不及從地理家得吉穴於南峯之下以其年十一月某日遷柩攺卜來請銘志謹涕泣而爲銘曰

汪洋浩博長川巨壑次功之學煥爛繽紛祥霞慶雲次功之文淸眞勁烈危松皓雪次功之節捲舒闔開急電驚雷次功之才云何不壽隕於壯齡所蘊未防吾門不昌存我匪令而隕其良南峯之下虎抱龍懷英靈所舎我旣葬之有子攺卜魂其來綏

沈翰林遘墓志銘

王安石

公姓沈氏諱遘字文通世爲杭州錢塘人曽祖諱某贈兵部尙書祖諱某贈吏部尙書父扶今爲尙書金部員外郎公初以祖防補郊社齋郎舉進士於廷中爲第一大臣疑已仕者例不爲第一故以爲第二除大理評事通判江寜府當是時公年二十人吏少公而公所爲卓越已足以動人然世多未知公果可以有爲也祀明堂恩遷祕書省著作佐郎歲滿召歸除太常丞充集賢校理判登聞鼓院吏部南曹權三司度支判官又判都理欠慿由司於是校理八年矣平居閉門𨿽執政非公事不輙見也故𨿽執政初亦莫知其爲材居久乃始以修起居注召試知制誥及爲制誥遂以文學稱天下金部君坐免歸求知越州又移知杭州鋤治姦蠧所禁無不攺崇奬賢知得其歡心兩州人皆畫像祠之英宗卽位召還勾當三班院兼提舉兵吏司封官告院兼判集賢院延見勞問甚悉居一月權發遣開封府事初至開封指以相告曰此杭州沈公也及攝事人吏皆屏息旣而以知審官院遂以龍圖閣直學士權知開封府公旦暮視事日中則廷無畱人出謝諸客從容笑語客皆怪之公獨有餘日而畿內翕然稱治他人如公坐視其左右於是名實耀故自天子大臣皆論以爲國器而閭巷之士奔走談說讙呼鼓舞以不及爲恐防母夫人疾病請東南一州侍疾英宗曰學士豈可以去朝廷也明日除公翰林學士知制誥充羣牧使兼判吏部流內銓判尙書禮部公𨿽去開封然皆以爲朝夕且大用矣而遭母夫人喪以去英宗聞公去尢悼惜特賜黃金百兩以金部君知蘇州公居喪致哀寢食如禮以治平四年七月一日得疾杭州之墓次某日至蘇州而以九日卒年四十有三男子六女男恭嗣後公六日卒隆嗣延嗣與六女皆幼夫人陸氏封安定郡君公官至石諌議大夫散官朝散大夫勲輕車都尉爵長安縣開國伯食邑八百戶有文集十卷公平居不嘗視事而文辭敏麗可喜彊記精識長於議論世所謂老師宿學無所不該通於世務者皆莫能屈也與人甚簡而察其能否賢不肖尢詳視遇人各盡其理爲政號爲嚴明而時有從舎於良善貧弱旣卹之尢至在杭待接賔客多所闊略而州人之貧無以葬及女子失怙恃而無以嫁者以公使錢葬嫁之凡數百人於其死知與不知皆爲之嘆惜卽其年十月十六日葬公錢塘龍居山皇祖尙書之兆銘曰沈公儀儀徳義孔時升自東方其明孰虧視曕嘆譽無我敢疵正晝而隕嗚呼可悲序傳有史亦銘在詩

名臣碑傳琬琰之集中卷十四

欽定四庫全書

名臣碑傳琬琰之集中卷十五宋杜大珪編

許待制元墓志銘

歐陽修

公諱元字子春姓許氏宣州宣城人也許氏世以孝謹稱鄕裏其父亡一子當官兄弟相讓久之曰吾弟材後必庇吾宗乃以公補郊社齋郎徙居海陵力耕以養其母調明州定海劍州順昌縣尉泰州軍事推官戍兵千人自海上亡歸州守聞變不知所爲公爲詰其所以來二三人出前對公叱左右執之曰惑眾者此爾其餘何罪勞其徒而遣之遷鎭東軍節度推官知潤州丹陽縣縣有練湖決水一寸爲漕渠一尺故法盜決湖罪比殺人防歲大旱公請借湖水漑民田不待報決之州守遣吏按問公曰便民罪令可也竟不能詰由是漑民田萬餘頃歲乃大丰再遷太子中舎監揚州博鹽和糴倉知泰州如皐縣所至民愛思之公爲吏喜修廢壊其術長於治財自元昊叛河西兵出久無功而天下勞獘三司使言公材以主搉貨公言先時賈人入粟塞下京師錢不足以償故錢償愈不足則粟入愈少而價愈髙是謂內外俱困請髙塞粟之價下南鹽以償之使東南去滯積而西北之粟盈曰此輕重之術也行之果便是時京師粟少而江淮歲漕不給三司使懼大臣以爲憂防知政事範仲淹謂公獨可辦乃以公爲江淮兩浙荊湖發運判官公曰以六路七十二州之粟不能足京師者吾不信也至則治千艘浮江而上所過州縣畱三月食其餘悉發而州縣之廩逺近以次相補由是不數月京師足食旣而嘆曰此可爲於乏時然歲漕不給者有司之職廢也乃考故事明約信令發斂轉徙至於風波逺近遲速賞罰皆有法凡江湖數千里外談笑治之不擾不勞而用以足公初以殿中丞爲判官已而爲副爲使毎歲終防稽來朝天子必加恩禮特賜進士出身至工部郎中天章閣待制凡在職十有三年已而曰臣憊矣願乞臣一州天子顧代公者難其人其請至八九久之察其實病且老矣乃以知揚州居歲餘徙知越州公益病又徙泰州至州未視事以嘉祐二年四月某日卒於家享年六十有九曽祖諱稠池州錄事祖諱規贈大理評事父諱逖尙書司封員外郎贈工部侍郎公娶馮氏封崇徳縣君先公卒子男二人長曰宗旦眞州揚子縣主簿次曰宗孟守將作監主簿女一人適太常寺太祝滕希雅先是江淮歲漕京師者常六百萬石其後十餘歲歲益不充至公爲之歲必六百萬而常餘百萬以備非常方其去職有勸公進爲羨餘者公曰吾豈聚斂者哉敢用此以希公爲人善談論與人交久而益篤於其家尢孝悌所得俸祿分給宗族無親疎之異其孤宗旦等以某年某月某日葬公於眞州揚子縣甘露鄕之某原其所與逰廬陵歐陽修志於其墓曰嗚呼爲天下者固當養材於無事之時蓋必有事然後材臣出自寶元慶曆以來兵動一方奔走從事於其間者皆號稱天下豪傑其智者出謀材者獻力訖不得少如其志而公遭此時用其所長且久於其官故得卒就其業而成此名此其可以書矣乃爲之銘曰

材難矣有蘊而不得其時時逢矣有用而不盡其施功難成而易毀𨿽明哲或不能以自知公材之敏兮用適其冝志方甚壯兮力則先衰行著於家而勞施於國永幽其閟兮銘以哀之

呂諫議公綽墓志銘

王珪

翰林侍讀學士東平呂公諱公綽丞相文靖許國公長子也少補廣文諸生遂任爲本監主簿累遷將作監丞知開封府陳畱縣代還賜五品服讀書於崇文院遷大理寺丞天聖中朝廷淸明天下晏然少事上方向儒學招選茂異以興禮文之盛公於此時屢獻所爲文章得召試學士院時內出集上書囊爲殿帷賦因托古以諷上覽見稱除直集賢院公讓不授攺校理泛恩遷太子中允文靖當國公力逺貴埶久處閒曹文靖出藩淮陽上令以前所讓職授之兼判國子監文靖還秉政公懇蘄補外得知鄭州遷太常丞秩滿判吏部南曹尙書刑部文靖再鎭許昌乃判三司理欠司遷太常博士遭秦國夫人憂服除判太常寺興修憂文總錄特加工部員外郎三司判官文靖復相換太常寺遷刑部員外郎慶曆三年除史館修撰是歲文靖告老以太尉就第猶領國史公援李宗諤避親故事益辭上嘉之賜金紫糾察在京刑獄未幾文靖薨除兵部員外郎復充館職公流涕讓還不授明年遂以前所讓之命卽家在所賜之終制復判太常寺兼提舉修祭器召試政事府擢知制誥歷審官院流內銓三班院復判尙書刑部以龍圖閣直學士知永興軍以樞密直學士知秦州疊帥兩路明堂大饗遷刑部郎中召還以龍圖閣學士權知開封府歲餘屢請罷以翰林侍讀學士集賢殿修撰知審刑院判太常寺頃之攺龍圖閣學士知徐州尋復爲侍讀學士徙河陽過都畱侍經席至和二年十月遷右司郎中未拜命疾革是月十四日以訃聞賜其誥於家年五十七特贈左諫議大夫錄孤賻物加等公爲人沈介篤雅少時已能感悟卓然有逺致初爲陳畱言畿內久傷稼縣官不收民租而事不登則未嘗寛布帛之斂今繭絲失時不可得願以緍折縑如公上之直以從民便其識事彊敏𨿽久吏弗如康定初元昊叛河西國家比歲調發海內蕭然煩費矣公言民者國之根本也今天下軍需之所急及它無名之算不知幾萬億是皆浚民之膏澤也豈長計哉願詔近臣與三司更議審其有以寛民者均節之其不急者一切罷去公四典太常尢明於禮學自三代防革國朝典章之盛靡不該逹請復太醫署設令丞府史如天官醫師職以救民疾病鈞容直傅中指假旌纛羽籥等爲優笑之助公曰先王盛徳之樂也執以爲不可自是優人不敢以太常禮服爲戱郊廟祭器獘久不修而法度又不合古請以時更造間歲天子出嘉實勑有司薦廟必先詔禮官議中式而後行公乃引月令天子四時嘗新所以薦羞之具悉以圖上歲行六十一祠禘祫二祭其薦祼興俯玉帛彛器菁醯醢鐘石歌奏皆有儀式防成一秩名曰郊祀總儀今遵行之國家饗天地禮祖宗日月百神之靈以之五方山林川澤墳衍之類咸有樽罍之數自古以五齊三酒分實其中又加明水明酒以逹陰陽之潔气今有司徒設樽罍而酌用一撙爲獻甚非所以禮神之至公遂建議周制實齊酒以分行酌數防有唐遺法求方鑑取明水嘗論祖宗配郊當正位作主以明同尊天地又謂古者婦人無謚自漢晉以來皇后多因帝謚爲稱國家順僖翼宣四帝曁太祖太宗皇后悉同廟謚獨章聖皇帝五後節惠曰莊與謚典不合願易名爲章追正前失上曰防依明年天子遂詣廟行攺謚禮問何人建明左右以公名對公時居憂天子惻然思之卒拜公爲兵部員外郎史館修撰公糺察刑獄言獄者人之大命異時民抵重辟獄具未報爲典獄吏潛寘堇死獄中先朝初置糺察卽專擿玆姦今狴牢扄密上下防蓋情無由知當疏購條使令自陳則姦黨壞落又京師諸獄吏未嘗推選皆無由剽攻羣不逞之人今不可盡斥可先鋤其迹尢者後有所補悉募人保證收其良能而用之並爲制祿廩使畏法差自重三司逺年逋責有自天禧以來尙淹系妻孥窮究所負公承詔多爲蠲除之虎翼卒劉慶告變下吏案驗乃慶始謀眾不從反訐以誣眾且覬幸得賞公言京師衛兵多使姦人得計則無以安眾心卒論慶法外舊鄭無學公始興之又丐田爲糧以給諸生其後鄭人繼防進士科而學者寖廣公嘗行春坐隴上詢民間疾苦或言近歲借牛爲產民懼役重弗畜故田疇多荒乃嘆曰先朝不徵農噐正爲此爾遽表除之在西掖防天子坐迎陽門召近臣對防上從容謂公曰緣所問外有安危得失於今所冝究慮者條一二以聞公因言郡國數地震乃陰乘陽時則有下人謀上者願陛下謹之未幾果有殿廬竊發之變在長安言關陜之西自軍興以來民力大困今瘡痍未完誠不冝它斂願少寛河楗之費秦鳯本道土兵其技能攻守與戍卒之習異公勑使分將領各勵所長故其威聲張部分明常若冦至前此邊將爭遣人深入覘虜而利其貨貲卒不得虛實已乃妄言洶洶鼔賊聲勢眾頗患之公乃自設耳目网絡張布揣知虜情毎裁處邊奏別自精審至出入應變機防之速𨿽左右不得聞古渭州諸羌以地來獻公曰國家威懷萬里顧利尋尺之地耶亟報謝之後有納其說卒生邊患夏人入天都山斬材木具轉闘稍逼亭障公戒守者益持重嚴烽火逺斥以須其至虜亦不敢犯涇原誘蕃酋米廝哥至朝指令秦鳯署吏公曰米廝哥數犯約頻年抄邊今昧利一來非鄕慕禮化譬若鷹隼飽則襲人不可畱也乃諭以禍福斥去戎人皆慹伏西人習騎戰而弓箭手多闕馬緩急不足用公夙曉諸塞均其戶爲三等十丁爲一社至秋成時令勸募出金帛益市馬以分給之聞者爭出應令是歲得馬數千後襲以爲常開封府有營婦夫戍未還夜盜入斷腕主名不立都人諠言駭異且逾久未獲公以謂非其夫仇不冝決意戕害至此亟遣馳詰其夫果獲同營韓元者具姦狀伏誅都下稱爲神明久之有言執政事上委平獄疑而言者並以侵公公初不自辧上以公嘗請徐乃出知徐州及陛辭日防其事白甚卒無纎芥上遂欲畱公不遣公頓首謝曰陛下幸察臣之心臣死無恨豈以臣重去職哉上乃諭宰府令具證左付公明不以爲累至徐州屬歲旱大饑不及聞上卽日發倉廩賑窮乏全活者甚眾是歲孟夏朔日蝕上責躬慮刑需徳音天下公捧詔嘆曰陛下聖徳甚厚冝無過舉以招變異或者以蠻蜑母子不早就刀鋸乃豢之官署假息於湏臾使二廣之積而爲殄以干純陽之精書奏立誅之還朝防春夏久不雨民狼顧失望公入奏事上問所以變復之術公陳前代王者親錄獄其精誠所交必有甘雨之應上曰卽如卿言方朕之誕月也天下聞之必謂朕自要福冝少湏後至五月朔上遂禦便殿決系囚未畢而雨澍天子益器經術之言公素不爲激厲行常畏懼滿溢兢兢如弗容其在朝廷信道行已不以毀譽攖其心推誠待人表裏單盡平居無它嗜好維以書史日自娛前後典劇藩務先信恩其祗冒弗率則以法重防之平生好論議必推原事情究心隱微要之切於時病又善爲訓辭其重輕有體時論予之公旣日益顯如侍從之職皆文靖所嘗歷者仲氏龍圖同時雍容近班又相繼尹畿甸天下之人談衣冠之盛者必以呂氏爲世家公殊孝友毎任子必先諸族公捐館而諸孫猶有未命者公字仲裕其先開封人曽祖某贈太師尙書令兼中書令祁國公曽妣李氏追封越國太夫人祖某贈太師尙書令兼中書令魏國公祖妣王氏追封榮國太夫人父某守太尉致仕許國公贈太師尙書令兼中書令謚文靖妣馬氏秦國夫人追封齊國太夫人公娶上官氏賢明慈順兵部員外郎佖之女封京兆郡君子六人長希傑太常博士次未名而亡希道屯田員外郎端粹才令次亡次希俊太常寺太祝次希亞祕書省正字女二人長適淮南轉運使刑部員外郎集賢校理李中師次適太常博士程嗣恭孫五人嘉問之問延問太常寺太祝君問昭問守將作監主簿公累階朝散大夫勲防軍爵開國伯邑食八百戶文集二十卷藏於家公考終之歲以十月朔謁告拜文靖墓下旣悲慟召寺僧指地之北偏曰余其歸此或竊怪之公曰死生不有數邪明年某月某日遂葬公於鄭州新鄭縣懷忠鄕神崧裏從文靖之塋乃先指之壬吉果符其言嗚呼可謂逹矣銘曰

呂氏之先其本自姜四獄之後固大而昌於顯文穆實相太宗文靖繼武三拜上公卓哉有子維公是似巗巗雋鋒時國之器服官於朝辧論有條天子曰賢可寘近僚四遷學士五殿大邦黻衣繡裳有爛於堂圃田之西溱水之東髙岡隆隆文靖之宮公歸其中在地之壬匪後人卜蓋公之言

名臣碑傳琬琰之集中卷十五

欽定四庫全書

名臣碑傳琬琰之集中卷十六宋杜大珪編

石工部揚休墓志

範鎭

君諱揚休字昌言其先江都人唐兵部郎中覽之後徙京兆七代祖藏用右羽林大將軍員外置同正員明於歷數旣致仕召家人謂曰天下將有變而蜀爲最安處又多佳山水吾將避地焉乃去依其親眉州刺史李滈遂爲眉州人於時大歷十一年也藏用生廣季廣季生韶韶生縚明三家春秋縚生誧蜀保勝軍巡官誧生元璨孟昶世舉學究登科元璨生濟卽君父也累贈尙書工部員外郎母王氏追封永昌縣太君初永昌卒時君始生九年號殞不自勝予客見驚異已知其至性矣旣長謹願朴茂鄕人愛喜之凡四舉進士皆爲選首景祐中中甲科授同州觀察推官代還遷祕書省著作佐郎知開封府中牟縣縣當國之西門使車往來之衝也地瘠鹵民貧賦役煩重冨人往往太常爲樂工以幸免役凡六十餘家以故民益困君奏請罷以寛下戶事𨿽不報而民知愛進本省充祕閣校理監裁造院以太常博士爲開封府推官大享明堂轉尙書祠部員外郎入三司爲度支鹽鐵二判官坐開封府嘗失盜出知宿州始至表州民榮知止孝行加賜粟帛籍衣冠子弟恃廕爲民患者七人徙置他州風教大行一境肅然是時儂智髙冦嶺南歷十餘州如履虛邑君卽建言兩川城圯久不修請增築以備非常旣而鄙上聲言智髙由卭部川冦蜀蜀民恃以不搖者以有城也頃之召入爲三司度支判官修起居注初記注官與講讀諸儒偕侍邇英坐君奏史職當立左右密邇徳音以詳記錄者不可坐尋攺判鐵鹽句院以刑部員外郎知制誥判太常寺溫成廟時祀降香乃禦封臣署君奏此太廟皇后廟之禮由有司不時以聞致此誤今記注官入侍邇英溫成廟封香去臣署皆君之請也兼判三班院充宗正寺修玉牒官遷工部郎中未及謝以嘉祐二年十一月二日卒於京師之第享年六十三上遣中使賻其家錄其孫夷庚夷吾試將作監主簿君積階朝散大夫勲騎都尉爵平原縣開國男食邑三百戶娶孫氏生二子令伯嶽州平原縣主簿康伯未仕孫三人夷庚夷淸夷吾夫人先君十二年以亡君以中牟舊治也爲吏民所愛乃葬夫人三異鄕王朱村而自銘其墓曰後嗣賢吾不知矣不肖則掲而西歸從祀享之便故二子亦以明年八月二十二日奉君之柩合葬於夫人之墓君舉進士二十四年而後登第登第十八年而掌誥命爲侍從臣平居泊然若無所爲者聚古圖書養猿鶴以自娛與家人言未嘗及朝事旣歿發其楮得嘗所奏封數十篇其大略請依古增諌臣至七人以廣言路復五經博士使學者專其業命禦史出爲按察以防壅蔽復齒冑之禮以彊宗室擇郡守縣令重農桑禁奢侈皆當世可行者而弗得行世亦未嘗以能言待君也嗚呼君亦不幸賫志以沒矣然平生無疾因使契丹道感寒毒得風痺旣還小愈卽拜疏謁告請歸別墳墓且言異時不復祔先塋也鄕人榮其歸圖其像於佛祠以勸子弟之爲學者歿之日棺衾之用莫不先具其逹於理者夫所著南郊野錄六卷燕申編二卷角上叢編五卷西齋文集十卷其詩及雜文制詔又千餘篇予與君同年登科又同官其孤求銘其可辭乎銘曰

自羽林徙蜀距今二百六十餘年中間𨿽仕仕不遂且不得時至君時天下無事仕而爲天子掌書命可謂顯矣然其蘊不克盡用其命也夫其可哀也夫

宋諫議敏求墓志銘

範鎭

元丰二年四月甲辰龍圖閣直學士右諫議大夫史館修撰修國史宗正寺修玉牒官判祕閣權判尙書都省提舉醴泉觀公事宋公終於位初公以疾在告上禦集英殿防進士顧左右怪公不在因遣使撫視之間日又遣使挾醫療治之仍詔其子官於外者歸省及訃聞防然痛傷贈尙書禮部侍郎勑府縣應接其葬事皆特恩非故常也於是乎見公之得君之深而知天子念公之爲隆且厚也公諱敏求字次道趙州平人世事王氏曽祖龜符猶爲王氏平棘令贈太師中書令祖皐太宗眞宗時尙書度支員外郎直集賢院贈太師中書令譙國公父綬兵部尙書防知政事贈太師中書令尙書令燕國公謚曰宣獻母常山郡太夫人畢氏天聖二年以宣獻公防爲祕書省正字召試學士院賜進士及第歷館閣校勘坐赴同舎蘇舜欽進奏院防簽書集慶軍判官以祖母鄭國太夫人年耆且病因請觧職畱京師就飬許之逾年王文安公宋景文公刋修唐書以公嘗爲續唐錄習唐故事奏充編修官復校勘以嫡孫丁鄭國憂仍詔在家修書後爲集賢校理通判西京畱守司知太平州五遷太常博士唐書成進尙書工部員外郎未幾遷刑部英宗踐祚進兵部墮馬傷足得請亳州召還充仁宗實錄院檢討官足未平特蠲朝謁治平元年以工部郎中修起居注明年知制誥同修撰仁宗實錄同判太常寺今上卽位遷兵部英宗在殯有言宗室可嫁娶者下太常公以爲大行未發引不可旣逾年又有言者公曰宗室義服服變而練可以嫁娶矣議上朝廷以與前議不同降刑部以知制誥知絳州修河山稍賦於絳之役民嵗八十萬公三分之以一歲均於晉澤以紓絳人是冬召還復兵部修實錄成遷右諌議大夫今樞密呂公爲禦史中丞以言事罷知頴州公當制執政攺其詞以進尋乞解職不報後數日以封還詞頭連怫執政意遂得解職以本官奉朝請明年加史館修撰集賢院學士又明年使河北祭塞河口還奏河北旱蠲其夏租熈寜七年爲龍圖閣直學士十年修仁宗英宗正史掌均公建公府牋記攝鴻臚防燕國公主兗王衛王葬未克葬以疾終於春明坊之第享年六十一終之歲七月癸酉葬於管城縣馬亭鄕東城原之先塋其踐揚若進奏院登聞皷院羣牧判官開封府推官三司度支判官糾察在京刑獄判祕閣祕書省尙書都省吏部流內銓禮部刑部工部知通進銀臺司審官東院勾當三班院管勾編修院編集歷代君臣事迹所宗正寺修玉牒官太皇太后寶冊官開封府發解官錫慶院試官南郊禮儀使永厚陵禮儀使契丹生辰國信使館伴使使河北祭塞河口編修閣門儀制蕃國朝貢條例詳定元正朝賀儀注定奪郊赦命官使臣罪犯而太常禮院太常寺官告院編修錄用勲臣子孫皆再領焉娶畢氏丞相文簡公之曽孫光祿少卿從善之子常山太夫人從子也有賢徳封京兆郡君先公四歳而亡子男九人慶曽殿中丞匪躬著作佐郎弄孫及其次早亡尙賢將作監主簿正功大理評事表微將作監主簿揆方處仁未官女二人適贊善大夫王佑大理寺丞呂希純皆亡孫七人焞將作監主簿燔煜炤爚�煇皆未官孫女六人長適太常寺太祝曽說次白馬縣丞範祖徳余在室曽孫女一人公約淸惇純而敏於記學其爲文章訓辭誥命皆有程範朝廷典故士大夫疑議必就取正而後決宋元憲公在河南毎咨以故實歐陽文忠公致手簡通問則自處淺陋而以鴻博名公家藏書三萬卷日集子孫討論繙繹以爲娛樂平居湛如與人交樂易無不可者至於守職據正毅然不少回在掖垣徐國公主以駙馬都尉王師約兄公約爲侄奏官公以爲亂天倫遂執正之太常議祧廟公請逓遷僖祖後復詔詳定公奏前議不可攺遂免詳定今禦史中丞李公自秀州軍事推官除太子中允禦史裹行公奏舊制太常博士兩任通判湏奏舉乃得入臺去年驟用京官議者以爲非今又用幕職官恐官制遂隳卽封還詞頭有詔轉對是時郡守縣令數更易吏民疲勞公請愼於進攺而不數變易所貴上獲考績之實下有恪位之美而治道可建也又河北陜西河東舉人性朴茂而詞藻不工毎詔下登第者才數人公請令轉運使擇有行藝或謀略材武爲眾所推者毎路薦五七人時與推恩所貴人材防用而士有可進之路嘉祐中嘗寛防民力州縣公人例多減放而役事不減則是去者逸而是畱者重勞矣公請省事或增其人使勞逸得均而民力可寛也三館祕閣書類多訛舛所藏𨿽博而往往無稽考公請先以前漢藝文志據所有用校七史例下諸路購求善本重復校正然後自後漢以來至於唐依逐書志目以次讎對取其堪者余悉置之使祕府文集得以完善也其議貢舉則曰州郡有學舎而無學官四方之士輕去鄕裏者以求師也今請州置學官一人又三歲一下詔得士三百人今請二百人試詩賦論防糊名通考之如舊其一百人請如赦文令州郡論薦轉運使審覈之太學生則委國子監官至禦試隨其所學而試之則文辭經藝行實之人皆無遺也其後官不數變易太學建三舎命舉人以官置學官三路取百人皆公發之也凡三臨州率不滿歲召去去而民愛思之喜道人善薦士累數百訖不坐累鄭國太夫人楊文莊公之女文莊無嗣歲時奉祀展墓無闕者疾亟猶戒其子立碑子孫未官者眾多猶推遺澤奏其從孫蓋其孝友又如此宣獻公嘗輯唐大詔令未次甲乙公釐十三類緒正之總百三十二卷所著書闈前集二卷後集六卷西垣制詞四卷文集若干捲東京記三卷河南志二十卷長安志二十卷三川官下錄二卷春明退朝錄二卷以韻次宗室名五卷自唐武宣懿僖昭哀以來六朝寶錄百四十八卷輯顏魯公集十五卷孟東野集十卷李衛公別集五卷劉夢得外集十卷漢唐人詩刻於石者爲寶刻叢章三十卷又以劉伯莊史記音義司馬貞索隱陳伯宣注義分注入太史公正史及被詔修本朝防要刪定九域志百官公卿表皆未就其先以小官事亂離間宋興天下益平至公三世皆以文翰顯於時宣獻公雅善書一日對延和上問遺書退而奉七軸以獻公得其法嘗題濮安懿王襄國韓夫人仙逰任夫人神主至於四方碑志多出公手公以力學被遇朝廷論譔未嘗不在選中嗚呼公之平生可謂無憾矣初史紀艸成帥其屬奏禦上禦袍鞾讀之終篇斂容諭之曰兩朝丰功盛徳賴卿等考而發明之公逾年服勤欲其書之成此其有所憾乎予與公逰知公者也銘曰

維宣獻公昔天聖中實爲史官一代宗工典常物則備於厥躬紀錄記述太平之風公世其業遭時又同仁宗英宗明昌盛隆有顯其徳有崇其功方此發揮形容昊穹不幸奄忽美志弗終凡士大夫惜嗟哀恫上徹九重隱幹帝贈典弗常非眾所嗚呼公兮學冨行充如淵之深如春之融金之剛明玉之玲瓏云乎不淑命不究窮南瞻具茨西望神嵩東城之原從先公宮松栢被地鬱鬱蔥蔥子孫眾多福祿來叢

名臣碑傳琬琰之集中卷十六

欽定四庫全書

名臣碑傳琬琰之集中卷十七宋杜大珪編

賈文元公昌期墓志銘

王珪

治平二年七月戊寅觀文殿大學士尙書左僕射魏國公薨於京師始公得疾甚英宗命中貴人挾太醫晝夜調護所以念哀之甚厚及訃聞是日休吏羣司乘輿趣臨其喪爲之泣下乃詔輟視朝二日贈司空兼侍中其賻物加等將斂又賜龍腦水銀以納其匶中八月甲寅上成服於苑中於是其家條其功狀上於太常謚曰文元熈寜元年八月庚申塟公許州陽翟縣大儒鄕元老裏之原公諱昌期字子明姓賈氏其先漢長沙王太傅誼之後至唐僕射魏國公耽復以儒學相徳宗而世爲滄州南皮人後徙眞定之獲鹿皇太祖緯晉中書舎人追封魯國公皇祖璉太子左贊善大夫追封齊國公皇考注祕書省著作佐郎追封晉國公皆贈太師中書令尙書令曽祖妣崔氏封吳國太夫人繼栗氏封韓國太夫人祖妣胡氏封周國太夫人妣史氏封燕國太夫人自公之皇考始去獲鹿而葬於開封今爲開封人初晉公一夕夢使者奉貂冠玉簡於大箱中拜而授之以告燕國夫人明日公乃生公少孤母日夜教誨之自經史圖緯訓詁之書無所不學天禧元年眞宗祈谷於南郊獻書車駕前賜同進士出身補常州晉陵縣主簿引對便殿以爲國子監說書卽除江州徳化縣令孫宣公初判監命學官各講一經獨稱公所講有師法一日往謁宣公宣公遣人示唐相路隋韋處厚傳公讀已宣公乃出見公曰後當以經術進如二公願少勉之天聖元年兼潁州郡王院伴讀遷大理寺丞以殿中丞知常州宜興縣徙知龔州以母老辭得監在京廣濟倉翰林學士徐奭權知開封府舉公知東明縣遷太常博士是時宣公且老數辭講禁中乃薦公爲代召試中書而參知政事陳文惠公與公有親嫌言公年少未可入侍經筵宣公復言先朝用晏殊宋綬知制誥皆年未三十朝廷用人可悉限以年邪然文惠終抑之徙通判綿州又以母老得監在京永濟倉明道元年遷尙書屯田員外郎復爲國子監說書方章獻皇太后稱制而詔避彭城郡王名公言在禮母之諱不出宮中今天下爲太后諱其父名非所以尊宗廟初不報及太后上僊乃用公言罷景祐元年擢崇政殿說書俄加直集賢院判尙書禮部天子方鄕文學毎授經之際多詢質疑難公因請以聖問所及政教道義之言令講讀官悉綴錄之以上史館於是作邇英延義二閤注記三年秋太平興國寺災而議欲復修公言比年京師觀寺屢災此天左與王者故數下災異以誡告之願陛下側身念愆以思答天之實於是遂止不修再遷司封員外郎天章閤侍講判太府寺爲史館修撰天子毎祠南郊必先謁景靈宮乃齋太廟公言躬享景靈宮初用唐朝獻太淸宮故事事出一時不足以爲法請湏郊祠還然後行謁謝之禮下議有司不合乃寢趙元昊叛延州總管劉平軍敗於北川或言平實降賊朝廷以兵圍平之第公言王繼忠陷虜中先帝遇其家反厚及契丹約和繼忠與有力今計平豈遽降而先收戮其家使平果存亦不得還矣卽詔弛圍兵旣而果得平戰沒之狀乃厚卹其孤遷禮部郎中康定元年三月丙子大風晝冥詔罷春燕公言今災變數見初莫不恐懼已則泰然爲無事竊考災異之所從固不虛發願陛下修飾五事以當天心𨿽罷春燕恐未足以檻塞大異也居數月擢知制誥權判吏部流內銓爲館伴契丹使二年河北旱蝗爲體量安撫使旣還條所以制邊之防甚備其言擇守宰習鄕兵治塘泊紓繇役繕甲壘之類皆當時施用之除龍圖閣直學士兼侍講權知開封府有禁衛卒告軍中斂率緍錢本屬以其事移府眾皆伏府門惴恐不自安公止詰其告者不實坐之餘置不問仁宗大然之爲南郊頓逓橋道使時西疆未寜詔公護行在以察姦非知開封府不侍齋祠自公始慶曆元年遷右諌議大夫權禦史中丞充理檢使侍講如故自唐羣臣見謝辭皆先過天子正衙五代艸創過衙乃在其後公始釐正之未幾判國子監記公與三司官吏減省浮費前此上疏言國家用度素廣而民力不足日者屢詔有司省節浮費未聞卓然施行今陜西用兵而無先事之備竊爲國計憂之願較景徳以來訖於景祐財用出入之數約以祖宗舊制其不急者一切省之至是內自宮掖外及權貴而下歲省用凡數百萬騎馬都尉柴宗慶前在鄭州縱其下擾民及遣使問狀而托疾不卽應更請出爲郡公劾奏宗慶托國肺腑而所爲不法乃復使爲郡恐益爲民患於是詔畱宗慶京師侍講林瑀上防元紀且言推帝王卽位必遇辟卦而眞宗乃得卿卦公奏瑀所學不經不冝備顧問遂絀之契丹遣使求關南之地且議和親復爲館伴使公言和親辱國而尺地不可許議者又欲以金繒啗契丹而使平夏州公言吐蕃尙結贊欲助唐復京師而陸宣公數諌止之後得謀者乃朱泚賂吐蕃欲使陰爲之援今契丹乘元昊叛有求於我未必遽肯出兵就使兵出而小有勝何以塞其貪驁之心時方命公使契丹於是力辭其行又言藝祖有天下收方鎭之權當時以爲萬世之利及神宗在位將帥多姻舊之臣而威不逮恩然猶仗神靈卒剗暴海內自時用武之勢乃衰近歲恩幸子弟非有橫艸之功而坐取武爵乘邊隅無事猶以自容一旦西方用兵以千萬卒之命爲庸人驅之死地豈不憤哉願思所以修內治外之術以銷難夫然後陳備邊六事凡數千言帝嘉納之三年遂防知政事明年以檢校太傅尙書工部侍郎爲樞密使又明年拜同中書門下平章事集賢殿大學士兼樞密使才兩月拜昭文館大學士監修國史提舉編修唐書陜西旣罷兵公遂還樞密使因言近歲國馬耗而河西蕃部馬不至請樞密使兼羣牧制置使如先朝舊制從之防詔有司議章獻章懿章惠三後升祔之禮令中書門下考評其事而禮官或援古不同公乃酌羣議而奏曰防以章獻皇后母儀天下章懿皇后誕育聖躬冝如祥符升祔元徳皇后故事配食眞宗廟室以稱陛下追孝之意章惠皇后於陛下有慈保之恩義湏別祠伏請享奉慈廟如故於是命公攝太尉奉二主行升祔之禮已而將下徳音內出密封中外文武官皆遷官諸軍皆特支公獨匿其事卽奏以爲不可𨿽同列莫與聞者明日惟在京諸軍與特支又詔特二府遷官公又以爲不可乃已七年春大旱公引漢災異冊免三公故事願上丞相印意甚確遂拜武勝軍節度使檢校大傅同中書門下平章事判大名府兼北京畱守司事河北安撫使及帝謝西太一宮而公獨不從詔下閣門吏開封府以其不卽報公公旣辭賜燕國太夫人銀飾肩輿士大夫以爲榮貝州妖卒王則叛初則約連河北京東數州之兵欲南斷浮橋以據大名事未及發防有白衣公馬首自言少逰跪泉山能言國家休咎之事公疑而詰之乃得所挾妖書實貝州叛卒也其黨知事覺於是嬰城自守公命髙陽關路緫管王信大名府路鈐轄郝質眞定府路鈐轄孟元將六郡兵二萬趣城下並遣穴城匠作車洞距闉以攻賊公亦屢請行朝廷賴公威名在大名不許及破賊以功爲山南東道節度使檢校太師進封安國公其年日官言太陰犯畢距星又掩其大星公因言畢昴之間爲天街其陰胡也其陽中國也顧其警必在羣狄之分因考歷代所占凡十二事上之防歲饑民大疫公爲置病坊給飬之全活者九十餘萬契丹募士卒之勇伉者得五百餘人號投來南軍驅以戰西羌邊法𨿽歸亦殊死公乃檄邊郡凡投還者一切貸之後有還者公更遷補之敵聞遂除其軍不用邊民之貧者多避賦繇以其地質敵人因而寖爲敵所侵公爲設法聽旁近戶之有力者贖之歲餘悉復其地契丹使來毎道公境必斂服自飭且戒其徒禦母得有所犯公嘗言河自橫隴之決分流徳格恩滄數州而歲爲害滋甚按九河旣湮惟行漯川之道歷代𨿽徙決不常然不越濮鄆之北魏博之東今其道歷朝城由蒲臺入海者此禹漢遺功也請復河故道不報明年河決商胡水環大名公乃繪漯川橫隴商胡爲一圖復條其利害以聞詔遣三司副使鄭驤行視其地還言功大不可就乃止皇祐元年以燕國太夫人春秋髙願徙鄭州及入覲乃以爲祥源觀使公不敢以將相畱京師屢請還節除觀文殿大學士尙書右僕射判都省再提舉編修唐書其冬以右僕射復除山南東道節度使檢校太師兼侍中判鄭州凡六上章乞罷僕射兼侍中復拜同中書門下平章事詔公子四人皆遷官固辭之使相初無中謝之賜其賜自公始明年丁母憂防大雨奉喪徒行數百里詔屢起之公懇蘄終喪給以宰相俸之半辭之給以僕射俸又辭之於是賜黃金三百兩服除判許州仁宗召公邇英閤問易之乾卦旣講陳之翌日又爲手奏曰夫幹者天剛健之徳當天下久盛之時柔不可以濟然亢而過剛又不能久惟聖人外以剛健決事內以謙恭應物不敢自矜爲天下首乃獲吉也帝面出手詔以寵答之仍以所陳卦義藏之史館又言漢唐都雍置輔郡以內翼京師國朝都汴而近京諸郡皆屬它道制度不稱王畿請析京東之曹州京西之陳許滑鄭州並開封府總四十二縣置爲京畿遂興行之公將行命侍讀學士以下餞於資善堂五年徙判大名府復爲河北安撫使是時博士李仲昌建議開六塔河欲斷大河東去以殺金堤之患旣而水怒溢隄陿不能禁敗民廬舎不可勝計公復請疏河故道且言故道土沃饒多爲權右占耕使者妄言功大不可就於是又詔河北都轉運使李參京東轉運使董沔行視之遂欲決濮陽埽下鄆之銅城導河使東而言其地皆趨下亡壅塞之患俟春調丁夫逺不逾三月可就然朝廷終不報嘉祐元年進封許國公未幾加兼侍中再任大名尋拜樞密使辭侍中三年以鎭安軍節度使右僕射依前檢校太師兼侍中爲景靈宮使其年復出判許州七年以保平軍節度使陜州大都督府長史復徙大名爲本路安撫使英宗卽位拜鳯翔節度使左僕射鳯翔尹進封魏國公治平元年自言臣老矣不任事願得徙閒郡且還鳯翔節度兼侍中詔不許明年春復徙許州及入覲上以先帝大臣益尊遇之公亦從容言天下事甚眾因固請還鳯翔節度兼侍中卒不許時京西大疾特詔公俟秋乃行公旣被病召諸子謂曰勢且革矣尙欲屍重祿邪於是復以爲觀文殿太學士判尙書都省逾月公薨享年六十八公爲人外端重而中裕𨿽燕居未始見慍喜然於臨事其色不可奪少好學至顯貴未嘗一日廢書不觀其於古今治亂天人災祥之學無不該貫故指政言事切而不迂其爲政樂易而不苛前後累鎭許魏民皆見思圖其像學舎而生祠之爲文粹衍有法度字畫尢婉奇公在外仁宗嘗特遣使賜二朝禦書凡百八十七軸其歷崇政殿說書天章閣侍講觀文殿大學士皆仁宗爲公特置之初奉詔刋修廣韻爲集韻因請修禮部韻略其窄韻凡十有三聽學者附近用之又【闕】

名臣碑傳琬琰之集中卷十七

欽定四庫全書

名臣碑傳琬琰之集中卷十八宋杜大珪編

司馬文正公光墓志銘

範鎭

公諱光字君實自兒童凜然如成人至旣沒其家得遺奏八紙上之皆手紮當世要務【已上墓志全文悉取蘇文忠公所撰司馬公行狀惟刪出行狀所載公論交阯貢異獸蘇轍舉直言及經略安撫使便冝從事非永世法光嫂董氏追贈非令典並言太皇太后有所取用當如上所取西戎遣使致祭邊臣生事及言用宮邸省直非平日法等六七事外皆行狀全文故不復載錄獨錄範公所序而銘之之文云】翰林學士蘇軾狀公如此蓋直記其事且鎭所目擊足以示後世者鎭與公出處交防四十餘年如一日公之所以在家如在朝也事必稽古而行之動容周旋無不在禮嘗自號爲迂叟而親爲隸書以抵鎭曰迂叟之事親無以逾人能不欺而已矣事君亦然今觀公得志澤加於民天下所以期公者豈止不欺而已哉且約鎭生而互爲之傳後死者當作銘公則爲鎭傳矣鎭未及爲而公薨嗚呼鎭老矣不意爲公銘也銘曰

於穆安平有魏忠臣更六百年有其元孫元孫溫公前人是似率其誠心以佐天子天子聖明四世一心有從有違咸卒用公公之顯庸自我神考命於西樞曰予耆老公言如經其或不然帝獨賢公欲使並存公退如避歸居洛師帝徐思之旣克知之知而不以以遺聖子惟我聖子協徳神母人事盡矣天命順矣如川之回如冰之開或蹈其機豈人也哉公亦不知曰是惟天二聖臨我如山如淵公惟相之亦何所爲惟天是因惟民是師事旣粗定公亦不畱龍衮蟬冠歸於其丘公之在朝布衣脫粟惟其爲善惟日不足生旣不有死亦何失四方頌之豈惟玆石

初蜀公所作銘詩云

天生斯民乃作之君君不獨治爰畀之臣有忠有邪有正有傾天意若曰待時而生皇皇我宋神器之重卜年萬億海內一統而熈寧初姦小滛縱以朋以比以閉以壅乃於黎民誕爲愚弄人不聊生天下詾詾險詖憸猾唱和雷同謂天不足畏謂眾不足從謂祖宗不足法而敢爲誕謾不恭赫赫神宗洞察於中乃竄乃斥逺佞投凶誅鋤蠧毒方復任公奄棄萬國未克厥終二聖繼承謨謨輔佐乃曰斯時非公不可召公洛京虛心至誠公至京師朝訪夕諮公旣在位中外咸喜信在言前拭目可觀日親萬機勤勞百爲盡瘁憂國夢寐以之曽未幾月援溺振渴事無巨細悉究本末利興害除賞信罰必曰賢不肖若別黒白耆哲俊乂野迄無遺元惡大憝去之不疑無有逺近風從響應載考載稽名實相稱天胡不仁喪吾良臣天實不恕喪吾良輔嗚呼公乎而不畱乎山嶽可防也公之意气堅不可奪也江海可竭也公之正論浚不可遏也嗚呼公兮時旣得矣道亦行矣志亦伸矣而壽止於斯哀哉哀哉

蘇文忠當書石謂司馬公休云軾不辭書此恐非三家之福遂易今銘

範忠文鎭墓志銘

蘇軾

熈寧元丰間士大夫論天下賢者必曰君實景仁其道徳風流足以師表當世其議論可否足以榮辱天下二公蓋相得歡甚皆自以爲莫及嘗曰吾與子生同志死當同而天下之人亦無敢優劣之者二公旣約更相爲而後死者則志其墓故君實爲景仁其略曰呂獻可之先見景仁之勇決皆予所不及也軾幸得逰二公間知其平生爲詳蓋其用捨大節皆不謀而同如仁宗時論立皇嗣英宗時論濮安懿王稱號神宗時論新法其言若出一人相先後如左右手故君實常謂人曰吾與景仁兄弟也但姓不同耳然至於論鐘律則反復相非終身不能相一君子是以知二公非茍同者君實之沒軾旣狀其行事以授景仁景仁志其墓而軾表其墓道今景仁之墓其子孫皆以爲君實旣沒非子誰當志之且吾先君子之益友也其可以辭公姓範氏諱鎭字景仁其先自長安徙蜀六世祖隆始葬成都之華陽曽祖諱昌祐妣索氏祖諱璲妣張氏累世皆不仕考諱度贈開府儀同三司妣李氏贈榮國太夫人龎氏贈昌國太夫人開府以文藝節行爲蜀守張詠所知有子三人長曰鎡終隴城令次曰鍇終衛尉寺丞公其季也四歲而孤從二兄爲學薛奎守蜀道遇鎡求士可客者鎡以公對公時年十八奎與語奇之曰大範恐不壽其季廊廟人也還朝與公俱或問奎入蜀所得曰得一偉人當以文學名於世時故相宋庠與弟祁名重一時見公稱之相與爲布衣交由是名動場屋舉進士爲禮部第一故事殿廷唱第過三人則禮部第一人者必越次抗聲自陳因推置上第公不肯自言至第七十九人乃出拜退就列無一言廷中皆異之釋褐爲新安主簿宋綬畱守西京召置國子監使教諸生秩滿又薦諸朝爲東監直講用防知政事王舉正薦召試學士院除館閤校勘充編修唐書官當遷校理宰相龎籍言公有異材恬於進取特除直祕閣爲開封府推官擢起居舎人知諌院兼管勾國子監上防論民力困獘請約祖宗以來官吏兵數酌取其中爲定制以今賦入之數十七爲經費而儲其三以備水旱非常又言古者冢宰制國用唐以宰相兼鹽鐵轉運或判戶部度支今中書主民樞密主兵三司主財各不相知故財已匱而樞密益兵無窮民已困而三司取財不巳請使中書樞密通知兵民財利大計與三司同制國用葬溫成皇后太常議禮前謂之園後謂之陵宰相劉沆前爲監護使後爲園陵使公言嘗聞法吏變法矣未聞禮官舞禮也請詰問前後議異同狀又請罷焚瘞錦繡珠玉以紓國用從之時有勅凡內降不如律令者令中書樞密院及所屬執奏未及一月而內臣無故攺官者一日至五六人公乞正大臣被詔故違不執奏之罪石全斌以防溫成葬除觀察使凡治葬事者皆遷兩官公言章獻章懿章惠三太后之葬推恩皆無此比乞追還全斌等告敕文彥博富弼入相百官郊迎時兩制不得詣宰相居第百官不得間見公言隆之以虛禮不若開之以至誠乞罷郊迎而除謁禁以通天下之情議減任子及毎歲取士皆公發之又乞令宗室屬疏者補外官仁宗曰卿是言也顧恐天下謂朕不能睦族耳公曰陛下甄別其賢者顯用之不沒其能乃所以睦族也𨿽不行至熈寜初卒如公言仁宗性寛容言事者務訐以爲名或誣人陰私公獨引大體略細故時陳執中爲相公嘗論其無學術非宰相器及執中嬖妾笞殺婢禦史劾奏欲遂去之公言今陰陽不和財匱民困盜賊滋熾獄犴充斥執中當任其咎閨門之私非所以責宰相識者韙之仁宗卽位三十五年未有繼嗣嘉祐初得疾中外危恐不知所爲公獨奮曰天下事尙有大於此者乎卽上疏曰太祖捨其子而立太宗此天下之大公也周王旣薨眞宗取宗室子飬之宮中此天下之大慮也願陛下以太祖之心行眞宗故事擇宗室賢者異其禮物而試之政事以系天下心章累上不報因闔門請罪防有星變其占爲急兵公言國本未立若變起倉卒禍不可以前料兵孰急於此者乎今陛下得臣疏不以畱中而付中書是欲使大臣奉行也臣兩至中書大臣皆設辭以拒臣是陛下欲爲宗廟社稷計而大臣不欲也臣竊原其意特恐行之而陛下中變耳中變之禍不過於死而國本不立萬一有如天象所告急兵之憂則其禍豈獨一死而已哉夫中變之禍死而無愧急兵之變死且有罪願以此示大臣使自擇而審處焉聞者爲之股栗除兼侍禦史知雜事公以言不從固辭不受執政謂公上之不豫大臣嘗建此防矣今間言已入爲之甚難公復移書執政曰事當論其是非不當問其難易速則濟緩則不及此聖賢所以貴機防也諸公言今日難於前日安知他日不難於今日乎凡見上面陳者三公泣上亦泣曰朕知卿忠卿言是也當更俟三二年凡章十九上待罪百餘日須髮爲白朝廷不能奪乃罷知諌院攺集賢殿修撰判流內銓修起居注除知制誥公𨿽罷言職而無歲不言儲嗣事以仁宗春秋益髙毎因事及之冀以感動上心及爲知制誥正謝上殿面論之曰陛下許臣今復三年矣願早定大計明年又因祫享獻賦以諷其後韓琦卒定防立英宗遷翰林學士充史館修撰攺右諌議大夫英宗卽位遷給事中充仁宗山陵禮儀使坐誤遷宰臣官攺翰林侍讀學士復爲翰林學士中書奏請追尊濮安懿王下兩制議以爲冝稱皇伯髙官大國極其尊榮非執政意更下尙書省集議已而臺諌爭言其不可以下詔罷議令禮官檢詳典禮以聞公時判太常寺率禮官上言漢宣帝於昭帝爲孫光武於平帝爲祖則其人容可以稱皇考然議者猶非之謂其以小宗而合大宗之統也今陛下旣考仁宗又考濮安懿王則其失非特漢宣光武之比矣凡稱帝若皇若皇考立寢廟命昭穆皆非是於是具列儀禮及漢儒論議魏明帝詔爲五篇奏之以翰林侍讀學士出知陳州陳饑公至三日發庫廩三萬貫石以貸不及奏監司繩之急公上書自劾詔原之是歲大熟所貸悉還陳人至今思之神宗卽位遷禮部侍郎召還復爲翰林學士兼侍讀羣牧使勾當三班院知通進銀臺司公言故事門下封駮制敕省審章奏糾舉違滯者於所授敕其後刋去故職寖廢請復之使知所守從之糾察在京刑獄王安石爲政始變更法令攺常平爲靑苖法公上疏曰常平之法始於漢之盛時視谷貴賤發斂以便農末最爲近古不可攺而靑苖行於唐之衰亂不足法且陛下疾富民之多取而少取之此正百步與五十步之間耳今有二人坐市貿易一人下其直以相傾奪則人皆知惡之其可以朝廷而行市道之所惡乎疏三上不報邇英閤進讀與呂惠卿論事上前因論舊法預買防絹亦靑苖之比公曰預買亦獘法也若陛下躬節儉府庫有餘當並預買去之柰何更以爲比乎韓琦上疏極論新法之害安石使送條例司疏駮之諌官李常乞罷靑苖錢安石令常分析公皆對還其詔詔五下公執如初司馬光除樞密副使光以所言不行不敢就職詔許辭免公再封還之上知公不可奪以詔直付光不由門下公奏由臣不才使陛下廢法有司失職乞解銀臺司許之防有詔舉諌官公以軾應詔而禦史知雜謝景溫彈奏軾罪公又舉孔文仲爲賢良文仲對防極論新法之害安石怒罷文仲歸故官公上疏爭之不報時年六十三卽上言臣言不行無顏復立於朝請致仕疏五上最後指言安石以喜怒賞罰事曰陛下有納諌之資大臣進拒諌之計陛下有安民之性大臣用殘民之術安石大怒自艸制極口詆公落翰林學士以本官致仕聞者皆爲公懼公上表謝其略曰𨿽曰乞身而去敢忘憂國之心又曰望陛下集羣議爲耳目以除壅蔽之姦任老成爲腹心以養和平之福天下聞而壯之安石𨿽詆之深人更以爲榮焉公旣退居專以讀書賦詩自娛客至輙置酒盡歡或勸公稱疾杜門公曰死生禍福天也吾其如天何同天節乞隨班上壽許之遂著爲令久之歸蜀與親舊樂飲賑施其貧者期年而後還軾得罪下禦史臺獄索公與軾往來書疏文字甚急公猶上書救軾不已朝廷有大事輒言之官制行攺正議大夫今上卽位遷光祿大夫初英宗卽位附仁宗主而遷僖祖及神宗卽位復還僖祖而遷順祖公上言太祖起宋州有天下與漢髙祖同僖祖不當復還乞下百官議不報及上卽位公又言乞遷僖祖正太祖東向之位時年幾八十矣韓維上言公在仁宗朝首開建儲之議其後大臣繼有論奏先帝追錄其言存沒皆推恩而鎭未嘗以語人人亦莫爲言者𨿽顏子不伐善介之推不言祿不能過也悉以公十九疏上之拜端明殿學士特詔長子淸平縣令百揆攺宣徳郎且起公兼侍讀提舉中太一宮詔語有曰西伯善養二老來歸漢室卑詞四臣入侍爲我彊起無或憚勤公固辭不起天下益髙之攺提舉嵩山崇福宮公仲兄之孫祖禹爲著作郎謁告省公於許因復賜詔及龍茶一合存問甚厚數月復告老進銀靑光祿大夫再致仕初仁宗命李照攺定大樂下王朴樂三律皇祐中又使胡援等考正公與司馬光皆與公上疏論律尺之法又與光往復論難凡數萬言自以爲獨得於心元丰三年神宗詔公與劉幾定樂公曰定樂當先正律上曰然𨿽有師曠之聰不以六律不能正五音公作律尺籥合升斗豆區鬴斛欲圖上之又乞訪求眞黍以定黃鐘而劉幾卽用李照樂加用四淸聲而奏樂成詔罷局賜賚有加公謝曰此劉幾樂也臣何與焉及提舉崇福宮欲造樂獻之自以爲嫌乃先請致仕旣得謝請太府銅爲之逾年乃成比李照樂下一律有奇二聖禦延和殿召執政同觀賜詔嘉奬以樂下太常詔以通事舎人掖之今上卽位拜尙書左丞復求解職朝廷優寵老臣遂得請除同州觀察使知陳州時大水侵城人有言水入城以誑眾者公命立斬之人心始寜乃築大防以完其州攺潁州復蒞陳州防曹襄悼公得罪公以親累授左龍武軍大將軍分司西京未幾進左衛大將軍還長安故居後二年遘疾以天聖十年五月二十六日薨享年七十有四以其年八月某日葬於京兆萬年縣白鹿鄕之原景祐元年其子詣闕理公有勞於國非意左遷天子閔然降制追復同州觀察使公娶太原王氏封平晉縣君早亡又娶馮翊雷氏封延安郡君後公十六年而終男六人丕顯丕仕丕績同學究出身並早世丕諒太常博士集賢校理由方略攺崇儀使邠寜環慶路兵馬鈐轄後公十一年而亡丕緒尙書水部郎中丕逺殿中丞丕旦國子博士女三人長適益州郫縣主簿宋肩次適曹襄悼公利用次適定國軍節度觀察畱後曹琮孫男若干人公性慷慨辧論明於知人凡保任才吏數百員嘗力薦呂文靖公陳文惠公又嘗薦太博張鄧公公服官五十二載專尙寛恕刑政之下活人多矣自古能臣言邦國之利鮮不斂怨於下而傷其手者公則疏通利源取而不奪允所謂善天下之計者也銘曰

舜歌南風兮阜時之財何以聚人兮易不云哉富國彊兵兮孰謂覇才弗富弗彊兮王基其摧巍巍先帝兮法道法天大烹之盛兮包羅俊賢抜公之才兮屬之利權公之感遇兮惟力是宣封乎泰山兮祀於汾睢千乘萬騎兮云駕波馳公常景從兮朝詢夕咨供億何算兮無一不冝入司邦賦兮帝曰汝通屢行天賚兮如泉不窮今上繼明兮遇之愈隆公則請老兮命以觀風久於貨政兮人將無徒公常寛之兮民易以趣曽不加賦兮抑有羨余全歸故廬兮其樂只且安安而壽兮髙枕以終門閥不圮兮表於關中峩峩之碑兮章章厥功映於國史兮千古不空

名臣碑傳琬琰之集中卷十八

欽定四庫全書

名臣碑傳琬琰之集中卷十九宋杜大珪編

唐質肅公介墓志銘

王珪

熈寜元年正月制以權三司使給事中唐公爲參知政事明年三月遽寢疾不朝上遣太醫日夜視公疾四月乙未幸其第臨問公寖劇不能言上然出涕曰能復爲朕起乎明日公薨乘輿復臨奠哭之慟廢朝二日贈禮部尙書其家上狀於太常而博士安燾議以公正而不阿剛而能斷請諡曰質肅旣而判尙書都省司馬光與其屬一百五十有七人皆請如其議四年二月辛酉葬江陵龍山之東原前此其孤以余職在太史使人來京師求銘以納其墓中且余觀公之所以進所以黜其節皆有足以動後人蓋爲序而銘之公諱介字子方其先晉昌人唐末避亂於余杭自其祖始徙家江陵今爲江陵人公年甫十三父卒官漳州家貧州人有欲賻助之公皆辭不受及歸江陵閉戶讀書者七年其爲學務窮聖賢大原不以辭律自羈束也天聖八年進士及第爲鼎州武陵尉又以爲嶽州沅江令州民李氏鉅有貲吏數以事動之旣不厭所求乃言其家歲殺人祠鬼防知州事孟合喜刻深悉捕繋李氏家無少長榜笞久莫伏以公治縣有能名命更詳之公按劾無它狀合怒以其事聞朝廷詔遣殿中侍禦史方偕徙其獄於澧州已而不異公所劾其後州吏皆坐罪去偕以活死者得官公終不自言也攺武康軍節度推官知夔州奉節縣方陜西用兵詔舉三路知縣公用薦者得遷著作佐郎徙莫州任丘縣自契丹約和遣使往來歲不絕凡誅索百出驛吏比多破產而去公嘗坐驛門上戒曰自今非常所餽物一切毋得共有輒壊什器者執之必以法繇是過公境者無敢有所擾緣邊塘水夏秋害民田中人楊懷敏用事欲取縣西十一林之地以瀦漲水吏畏埶不敢言公爲募丁夫自髙陽築堤以障之至今以爲利丁光國太夫人憂服除以祕書丞知相州安陽縣徙通判徳州河決商胡大爲河北患前宰相賈魏公鎭大名上漯川圖請復河故道朝廷適遣使行視其地眾莫敢輒議公獨坐上抗言曰故道之堙久矣尙可復邪聽者皆踧然轉運使崔嶧以庫帛配民而過估之公卽移書安撫司曰河北仍年被水菑民困不聊轉運使不爲之卹然則爲上存民者不在安撫司乎嶧聞怒安撫畱牒不卽下公終不從嶧亦不能果行遷太常博士又徙通判廣信軍召爲監察禦史裏行攺尙書主客員外郎殿中侍禦史裏行賜五品服內侍盧昭序造龍鳯車於啟聖院內出珠玉爲之飾公言太宗神禦在啟聖不可慢況爲後宮奇靡之器哉帝趣令毀去三司使張堯佐一日除宣徽節度景靈羣牧四使公與諌官包拯等七人力爭上前旣又請禦史中丞畱百官班卒奪堯佐宣徽景靈二使頃之復除宣徽使公獨爭之不可得求全臺上殿不許自求貶亦不報於是劾奏宰相並言諌官附防事其言無所避帝怒急召二府以其章示之公猶立殿上不去樞密副使梁適叱公下殿卽貶春州別駕明日攺英州又明日罷宰相逐諌官當是之時公卿大夫莫不相顧自警勑而天下之人識與不識皆咨嗟稱詠而不能已公𨿽斥其名遂重於一時逾年授檢校水部員外郎全州團練副使監郴州酒復祕書丞主客員外郎通判潭州又復殿中侍禦史裏行知復州道攺殿中侍禦史充言事禦史帝特遣內侍賫告勑賜之公至不以一語自明帝曰卿被謫以來未嘗以私書至京師可謂不易所守矣公第頓首謝它日因對曰臣言不行將固爭爭之重以累陛下願聽以言職辭乃以爲工部員外直集賢院開封府判官出知揚州賜三品服徙江東轉運使禦史裏行吳中復上言公方正有守不冝久在外時文潞公復爲宰相因奏曰唐某之疏臣事固多中初以貶太重而未得防顯擢宜復召用之止攺戶部員外郎河東轉運使虜盜耕河西田而知麟州武戡謀築堡以限其侵地防虜兵猝至兵官皆戰歿旣罷太原帥以權領帥事於是大發兵境上以張軍勢且戒邊吏毋得與互市虜數僒果遣人來願得更定封土實出公防歷淮南江浙荊湖制置發運使三司度支副使遂除天章閣待制知諌院同提舉萬壽觀同詳定寛防民力奉使契丹還進禮部郎中權發遣開封府事嘗援天禧故事請增置臺諫員以廣言路又言比詔諸路監司薦舉人而多得文法小吏無以禆盛化請令中書門下謹擇端良惇朴之士毋令與憸薄者並進乃稱明詔凡內降予恩澤事不關中書此皆婦人女子甘言悲辭之托以亂聖徳冝早抑絕之宮禁嬪禦賜予之費多先朝時十數倍且日加無窮亦當有所損減兗國公主夜開皇城門昔漢光武出獵還從中東門入明日貶中東門候蓋宮門之禁以備非常今公主所過內外宮殿門主吏冝重劾罪以聞夫賞罰不可私於人孫沔呂溱前坐縱侈不法而皆過貸之若爾在下者恐未易懲也天下刺配人日益蕃至死不得赦在律則不然可量所犯輕而數更赦者聽自便庻幾廣上恩仍令有司更議刺配法帝多開納之防禦史中丞言宰相宰相方就第待罪禦史中丞輒自去官號召不出公乃與臺諫官連章請辧是非旣黜禦史中丞公亦自請外乃以知荊南知門下封駮事何郯封還所下勑未幾又論新除樞密副使不當進其事久不決公論列不已卒罷新樞密副使出公知洪州翰林學士胡宿等七人皆上書願畱公不可得明年拜龍圖閣直學士河北都轉運使英宗卽位遷吏部郎中以樞密直學士徙髙陽關路安撫使知瀛州召爲右諌議大夫權禦史中丞理檢使英宗面諭曰卿在先朝有直聲今出自朕選非繇左右言也公曰臣無狀防陛下過聽臣竊思自昔欲治之主亦非求絕世驚俗之術要在順人情而已祖宗之遺徳餘烈在人耳目固未逺願陛下攬已成之業以爲鑑牧詳慮之防以爲知則天下不勝蒙福居數月又以爲龍圖閣學士河東路經略安撫使知太原府初代州岢嵐軍虜騎時入鈔邊公則大合諸將兵盡敺之使逺去毀虜所置堡寨西戎冦大順城環慶路檄出兵以牽制賊埶公曰虜小入一方顧自可支若此道遽出兵必生一邊患不息也公在太原三年常戒邊吏務從容持重毋得輕出兵故終公之去塞下無少事今天子嗣位遷給事中權三司使罷京師增官屋僦錢復汴河漕舟以轉江湖之粟其與政事議論益有所感發上或以某事爲是公輙曰非進退天下士大夫皆直言其可否不避怨不立恩其年上欲親祠南郊議者或以居喪爲不可上未知其所從以問大臣公對曰古者天子諒陰之禮與下不同況郊有定歲其可以卑而廢尊及下議兩制莫不如其言公天資剛直其在言路久名敢言自非有益於朝廷亦未嘗言其爲政則寛靜而有體位顯矣奉養猶若平素時始公薨上至其家見畫像不類公卽命中使取禁中舊傳本賜其家素見重如此享年六十曽祖諱仁恭贈太子太保妣盛氏追封英國太夫人祖諱渭贈太子太傅妣夏侯氏追封崇國太夫人父諱拱贈太子太師妣二崔氏追封嘉光二國太夫人娶楊氏封京兆郡夫人正家有賢徳五男子淑問殿中丞監察禦史裏行義問大理評事待問早卒嘉問之問並太常寺太祝二女子以歸淮南轉運使屯田郎中謝景溫衛尉寺丞王泰六孫男子懋太常寺奉禮郎願恕意愚並祕書省校書郎慿未仕銘曰

唐初昌晚徙於荊代𨿽繼食未侈厥聲有聲渾鍠實公自發其滀有來公發莫遏凡位在下難見節義公獨嶄嶄言駭眾視誰薦諸朝行禦史中以卑犯顏萬死不容繇天子明卒起荒陋歷淩阻夷豈不一守乃貳政事其心益丹天子曰可公曰未安進退賢否不問黨讎人莫我私我徳不求誰其中止猶未大施帝心念公趣駕再之旣見公像曽莫公及出圖殿中嶷若廷立其孰公如譽榮初終葬豈云逺祖考是從南望章華左云右夢公名不亡萬世之重

卲安簡公亢墓志銘

王珪

公諱亢字興宗丹陽人幼聰發過人方十歲時已能日誦書五千言其爲賦詩縱豪自鄕裏先生見皆驚偉之兩試進士於開封府皆誤用韻賦中然而有司考其文皆第一也範文正公舉充賢良方正科時布衣被召者十四人旣試祕閣獨得公一人及試崇政殿除建康軍節度稚官防有欲中傷宰相者乃密言公與之連姻命遂中格人莫知其所以然蓋宰相張士遜娶馮氏子娶邵氏邵偶與公同姓爾宰相旣不能自辧公亦無言而去趙元昊反兵出數不利於是詔求方略之士公以爲用兵在於擇將今天下久不知戰而所擇多儒臣未必能應變武人又老而得至長一軍詎能身先矢石哉間起故家恩幸子弟彼安識攻守之計況將與卒素不相附又亡堅甲利兵之禦此不待兩軍相當而勝敗之機固已形矣進康定兵說十篇上之又召試祕閣授潁州團練推官晏元憲公出守事一以屬公民稅舊移輸於陳蔡轉運使欲覆析緡錢而加取之公言民之移輸勞費已甚今仍歲水旱而加取於民不亦重困乎事乃止入爲國子監直講歷光祿大理寺丞館閣校勘同知太常禮院張貴妃薨下有司議立陵廟禁樂京師一月公累疏論之遂弛樂亦不立陵同判吏部南曹攺太子中允仁宗皇帝繼嗣未立公以爲國之外患在夷狄然禦之之術不過羈縻勿絕而已內患則不然繋社稷之安危不可不早定昔漢文帝入繼之年未立後先立子蓋所以定大本銷禍原也於是集漢以來系承襲之迹上興亡譜論十卷俄丁母憂願還一官以追封其母朝廷許之封其母孝感縣太君服除再以爲太子中允公固辭除集賢校理判登聞鼓院爲羣牧判官賜五品服權開封府推官徙提防府界諸縣鎭公事北有放火者一不獲則主吏皆坐罪民或自其所居欲以中吏公請自今非延及旁家者𨿽失捕得勿坐已而火亦息又爲開封府判官府吏馬遷馬淸者素狡獪人憚其能動事號二馬公遽迹其姦狀而逺竄之爲三司度支判官接伴契丹賀乾元節使旣至徳淸軍防仁宗上僊有欲卻之者又欲其至國門而去議未決公言不若令奉國書置柩前因使得見上以安逺人心詔從公言其年遂使契丹治平二年爲潁王府翊善直史館同判司農寺英宗召對羣玉殿訪以當世治務之要謂公曰學士眞國器也明日見宰相其言亦如此累遷祠部員外郎同修起居注兼判尙書禮部嘗言陛下初政欲治天下必自正家始今皇子授室顧於古昏禮不可廢公主下嫁不可殺舅姑之尊以屈人倫之序帝深納之今上在潛邸一日自禁中還道帝語曰以翊善端直朴厚已輟爲諌官矣卽爲公頓首謝公欲辭不獲授知制誥知諌院賜三品服公曰夫進諌之匪難而言從事施之爲難今言者闊於事情未必欲其言之行徒自要名譽而去頋於上何補哉決不敢爲此也繇是公數言無不從今上爲皇太子兼太子右庻子及卽位以爲龍圖閣直學士兵部員外郎同知禮部貢舉又嘗言殿前都虞候竇舜卿親連樞臣不可使典禁衛簽書樞密院事郭逵材望輕不可使宣撫陜西時禦史中丞王陶彈宰相外朝不立班防知政事吳奎反劾陶日者陰陽不和實繇陶所致上令陶與翰林學士司馬光兩易之而奎輒指手詔爲內批畱三日不下公防曰禦史中丞職在彈劾陰陽不和咎由執政而奎所言顚倒失大臣體且陛下新聽政命出輒廢何以令天下上怒遂罷奎參知政事益眷公深以樞密直學士知開封府公遇事敏密吏操辭牘至前皆親閱之至於反覆人或以爲勞公曰決是非於湏臾爾初𨿽勞後乃省也籍裏閭惡少年與吏之廢停者一有所犯皆遷處畿下闘訟爲之衰止府號難治而易以毀上多得民所譽公而稱之未幾爲英宗山陵頓遞使甫還拜樞密副使右諫議大夫防種諤以兵取綏州又橫山部落思內附遽欲招來之西人怨漢深乃誘殺知保安軍楊定拒詔使境上朝廷命大臣欲行西討公曰方天下財力屈未可以用兵冝且諭以邊臣過生事因撫存其人民若不從命然後兵出益有名旣而諒祚死其子縶送殺楊定者李文貴來請復和或欲乘此更取塞門之地公復曰茍得之則可不然徒沮傷威命非防之得也果如公所料公𨿽防上知然論事與時多不合又言者間以傷公乃引疾辭位累詔不許迫祠南郊旣竣又以辭以資政殿學士給事中罷知越州上卽遣使就第所以存勞之良厚徙鄭州奏除山陵所假都水監腐爛材木免民破產之患增築湖河堤爲石撻節水以漑城中歲省科民揵薪數百萬又徙鄆州兼京東西路安撫使鄆衣冠之聚也自倅車幕府丞掾令尉皆其子弟待歲月以相承事至不敢發民不勝其患防有索息錢以折取民產者公亟以法外繩之諸族稍自戢熈寜五年春上過東宮邈然思舊臣特遷禮部侍郎又徙亳州上嘗遣內侍馮宗道諭公將復用而公疾作才五日而終享年六十一初奏公疾勑太醫馳視旣發而訃至上閔傷之不勝輟視朝一日特將幣牢以致祭贈吏部尙書諡安簡錄遺之恩加於典外公始以羇孤自防及歷事三朝位二府顯矣其爲人忠碩方靖莊外而敏中與人不茍合爲治恕以明故其去常見思其議論文章旁皇溫雅一時臺閣聞人蓋有所不及少歷囏廑及貴盛始終無少易祿賜多以賙宗族其終家亡以歸上爲治大第裏中所著文集一百卷藏於家公熈寜七年十二月二十五日終明年十一月二十六日葬潤州丹陽縣上徳鄕耿崗原曽祖諱勲贈太子太保妣諸葛氏追封安定郡太夫人祖諱遇贈太子太傅妣湯氏追封太寜郡太夫人繼湯氏追封咸寜郡太夫人考諱餘贈太師妣劉氏追封建安郡太夫人娶晉陵彊氏封丹陽郡夫人前公卒子男二人壎祕書省校書郎防太常寺太祝女二人琬適大理寺檢法官太常寺奉禮郎葛奉世琰適楚州淮陰縣尉許安石孫男一人縉將作監主簿予少遇公於江湖之上其後入朝與公防蓋嘗聞平生之言今公子以治命屬予銘予𨿽久不爲文尙能爲公銘銘曰

公起江湖磥砢瓌奇朅來京師聲發騤騤乃敢論兵其辭大放孰不公聞國器之望公從東朝左右道徳大明朝升萬物下飾公於此時進止雍雍有謀有猷天子是從帝曰汝來其輔予政筦於樞兵翟莫阻命公𨿽在藩曷止予慕尙兾公還公卒不顧公喪東歸灑以禦觴其贈伊何尙書之章山之峣峣水之滔滔公歸何之帝思是勞

名臣碑傳琬琰之集中卷十九﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑傳琬琰之集中卷二十宋杜大珪編

薛簡肅公奎墓志銘

歐陽修

明道二年尙書戶部侍郎參知政事河東公以疾告歸其政天子曰吾不可以數煩公乃詔優公不朝而使視事如故居歲中數以告乃得還第又數以告然後拜公爲資政殿學士戶部侍郎判尙書都省罷其政事景祐元年八月庚申公薨於家年六十有八贈兵部尙書公諱奎字宿藝姓薛氏薛氏之先出於黃帝之後任姓任姓之別爲十族薛者奚仲之始封也其後奚仲去遷邳而仲虺畱居薛春秋之際以國見經而其子孫後以爲氏此其譜也隋唐之間薛姓居河東者爲最盛公絳州正平人也曽王父贈太保諱某大王父贈太傅諱某王父殿中丞贈太師諱某三世皆不顯而以公貴初太宗皇帝伐並州太師以策干行在不見用罷公生十餘歳已能屬文辭太師顧曰是必大吾門吾復何爲乃不復事生業務施貸以賙鄕閭曰吾有子矣後何患後五十年公始佐今天子參政事爲世名臣如其言公爲人惇篤忠烈果敢明逹初舉進士爲州第一讓其里人王嚴而居其次於是鄕裏皆稱之淳化三年再舉乃中授祕書省校書郎隰州軍事推官始至取州獄已成書活者四人徙儀州推官士爭薦其能丁太夫人憂服除用薦者拜大理寺丞知興化軍莆田縣悉除故時王氏無名租莆田人至今以爲徳遷殿中丞知河南長水縣徙知興州州舊鑄鐵錢用工多人以爲苦公乃募民有力者弛其山使自爲利而取其鐵租以鑄悉罷役者人用不勞遷太常博士禦史中丞向敏中薦公材中禦史判三司都磨勘司賜緋衣銀魚出爲陜西轉運副使坐舉人免官居數月通判陜府歲餘召還臺安撫河北稱防攺尙書戶部員外郎淮南轉運使江淮制置發運使開楊州河廢其三堰以便漕歲以八百萬石食京師其後罕及其多轉吏部員外郎丁太師憂去職不許居二歲入爲三司戶部副使與三司使李士衡爭事省中士衡扳時權貴人爲助公拜戶部郎中直昭文館出知延州遷吏部郎中入爲龍圖閣待制知開封府遷右諫議大夫禦史中丞契丹使蕭從順來朝是時莊憲明肅太后垂聽政從順舉止多不遜以謂南使至契丹者皆見太后遂請見之朝議患之未有以決公獨以理折之從順乃止而嫉公者讒其漏禁中語由是拜集賢院學士出知並州攺知秦州秦州宿重兵兵嘗歉食公爲勤儉積蓄教民水種歲中遷樞密直學士知益州而秦之餘粟積者三百萬徵算之衍者三十萬覈民舊隱田數百頃所得芻粟又十餘萬秦州之民與其蕃落數千人詣轉運使請畱不果公在開封以嚴爲治肅淸京師京師之民至私以俚語目公且相戒曰是不可犯也囹圄爲之數空而至今之人猶或目之及居蜀尢有善政民有得僞蜀時中書印者夜以錦囊掛之西門門者以白蜀人隨之者萬計皆恟恟出異語且觀公所爲公顧主吏藏之略不取視民乃止老媼告其子不孝者子訴貧不能養公取俸錢與之曰用此爲生以養母子遂相慈孝裏富人三女皆孤民或妄爭其產公析其貲爲三爲嫁其女於是人皆以公爲仁恩蜀人喜亂而易搖公旣鎭以無事又能順其風俗從容宴樂及其臨事破姦發伏逆見隨決如逢防之射而方朔之占無一不中蜀人愛且畏之以比張尙書詠而不苛開封天子之畿益川蜀大都防皆世號尢難理者而公尢有名其寛猛之政前後異施可謂知其方矣入拜龍圖閣直學士權三司使遂拜參知政事公入謝上曰先帝嘗言卿可用吾今用卿矣公益感激自勵而素剛毅守節不茍合旣與政尢挺立無所牽隨然遂欲繩天下無小大一入於規矩往往不可其意則歸臥於家嘆息憂媿輙不食家人笑其何必若此公曰吾慙不及古人而懼後世譏我也公嘗使契丹與其君臣語而以議論服其坐中其後契丹使來必問公所在及聞已用乃皆喜曰是得人矣邊吏得諜者言契丹欲棄約舉兵上亟召大臣議或欲選將增兵公曰契丹畏誓而貪利且無隙以開其端其必不動不冝失持重之勢而使其可窺已而卒無事他日上顧公曰果如公言於是益重之明道二年莊獻明肅太后欲以天子衮冕見太廟臣下依違不決公獨爭之曰太后必若王服見祖宗若何而拜乎太后不能奪爲攺他服太后崩上見羣臣泣曰太后疾不能言而猶數引其衣若有所屬何也公遽曰其在衮冕也然服之豈可見先帝乎上大悟卒以后服葬於是益以公爲果可用也公先娶潘氏早卒後娶趙氏今封金城郡夫人子男一人直孺大理寺丞女五人長適故職方員外張奇其次適故開封府士曹參軍喬易從早亡次適太原王拱辰早亡次適盧陵歐陽修次又適王氏公旣貴贈其曽祖而下三室曰太保太傅太師追封曽祖妣某氏某夫人祖妣某氏某夫人妣某氏某夫人公性孝慈𨿽在大位家人勤儉不知爲驕奢諸子幼孤撫養不異平生所爲文章四十卷直而有气如其爲人五年某月某甲子其孤直孺奉其柩自京師葬於絳州以某年某月某甲子卽事先期狀公之功行上之太常太常議曰諡法一徳不懈曰簡執心決斷曰肅今其狀應法乃諡曰簡肅銘曰

薛夏之封以國爲姓其後河東隋唐最盛公世載徳實河東人必大其門太師之云公之從事以難爲易參於大政不撓不牽屢決大議有言炳然公不爲相告病還家賵賻之榮尙書是加公有敏徳焯其行事公有令名有司之謚事吿之史謚子孫又刻銘章納於墓門

程文簡公琳墓志銘

歐陽修

嘉祐元年閏三月已丑鎭安軍節度使檢校太師同中書門下平章事使持節陳州諸軍事陳州刺史程公薨於位以聞詔輟視朝二日贈公中書令於是其孤嗣隆以狀上考功移於太常而博士起曰法冝謚乃謚曰文簡明年某月某日葬公於河南伊闕之某鄕某原其孤又以請於太史而史臣修曰禮冝銘乃考次公之世族官封爵號卒葬時日與其始終之大節合而志於其墓且銘之曰惟程氏逺有世序自重黎以來其後居中山者出於魏安鄕侯昱之後公諱琳字天球中山博野人也曽祖贈太師諱新曽祖妣吳國夫人齊氏祖贈太師中書令諱贊明祖妣秦國夫人吳氏考袁州冝春令贈太師中書令尙書令冀國公諱元白妣晉國夫人楚氏公以大中祥符四年舉服勤辭學髙第爲泰寜軍節度掌書記攺著作佐郎知壽陽縣祕書丞監左藏庫天禧中詔舉辭學履行召試直集賢院今天子卽位遷太常博士三司戶部判官是時契丹所遣使者數出不遜語生事而主者應對多失辭上忌之已而契丹來賀卽位乃選公爲接伴使而契丹使者言太后當遣使通書公遽以禮折之乃已史官修眞宗實錄而起居注闕命公修大中祥符八年以後起居注遂修起居注遷祠部員外郎提舉在京諸司庫務以本官知制誥同判吏部流內銓天聖五年館伴契丹賀乾元節使使者言中國使至契丹坐殿上位次髙而契丹使來坐次下當陞語甚切不已而上與大臣皆以爲小故不足爭將許之公以謂許其小必啟其大力爭以爲不可遂止河決滑州初議者言可塞役旣作而後議者以爲不可乃命公往視之公言可塞遂塞之歲中遷右諌議大夫權禦史中丞明年拜樞密直學士知益州蜀人輕而喜亂公常先制於無事至其臨時如不用意而略其細治其大且甚者不過一二而蜀人安之自僚吏皆不能窺其所爲正月俗放燈吏民夜防聚遨嬉盛天下公先戒吏爲火備有失火者使隨救之勿白以動眾旣而大宴五門城中火吏救止卒宴民皆不知蓋其他設施多此軍士見監軍告其軍有變監軍入白公笑遣之惶恐不敢去公曰軍中動靜吾自知之茍有謀者不待告也可使告者來監軍去而告者卒不敢來公亦不問遂止蜀州妖人有自號李冰袖子者署官屬吏卒聚徒百餘人公命捕寘之法而讒之朝者言公妄殺人蜀人恐且亂矣上遣中貴人馳視之使者入其境居人行旅爭道公善使者問殺妖人事其父老皆曰殺一人可使蜀數十年無事使者問其故對亂蜀者非有智謀豪傑之才乃裏閭無賴小人耳惟不制其始遂至於亂也使者視蜀旣無事又得老父語還白於是上益以公爲能遷給事中知開封府禁中大火延兩宮宦者治獄得縫人火斗已誣伏而下府命公具獄公立辧其非禁中不得入乃命工圖火所經而後宮人多所居隘其烓竈近版壁歲久燥而焚曰此豈一日火哉乃建言此殆天災也不冝以罪人上爲緩其獄故卒得無死者凡在府決事神速一歲中獄常空者四五遷工部侍郎龍圖閣直學士守禦史中丞是歲以翰林侍讀學士復知開封府明年爲三司使治財賦知本末出入有節𨿽一金不可妄取累遷吏部侍郎景祐四年以本官參知政事司天言日食明年正旦請移閏月以避之公以謂天有所譴非移閏所免惟修徳政而已乃止範仲淹以言事忤大臣貶饒州已而上悔悟欲復用之稍徙知潤州而惡仲淹者復誣以事語入上怒亟命置之嶺南自仲淹貶而朋黨之論起朝士牽連出語及仲淹皆指爲黨人公獨爲上開說明其誣枉上意解而後已公爲人剛決明敏多識故事議論慨然及知政事益奮勵無所回避宰相有所欲私輒以語折之至今人往往能道其語而小人僥幸多不得志遂共以事中之坐貶光祿卿知潁州已而上思之徙知靑州又徙大名府居一歲間遷戶部吏部二侍郎尙書左丞資政殿學士北京建與官者皇甫繼明爭治行宮事章交上上遣一禦史視其曲直禦史直公遂罷繼明是時繼明方信用其勢傾動中外自朝廷大臣莫不屈意下之而公被中傷方起未復而獨與之爭𨿽小故不少假也故議者不以公所直爲難而以能不爲繼明屈爲難也遷工部尙書資政殿大學士河北安撫使慶曆六年拜武昌軍節度使陜西安撫使知永興軍府事明年加宣徽北院使判延州夏人以兵三萬臨界上前三日公諜知其來城諸堡寨按兵閉壁虜至以爲有備引去訖公去不復窺邊趙元昊死子亮祚立方幼三大將共治其國言事者謂可除其諸將皆以爲節度使使各有其所部以分弱其勢可遂無西患事下公公以謂幸人之喪非所以示大信撫夷狄而亮祚𨿽幼君臣和三將無異志𨿽欲有爲必無功而反生事不如因而撫之上以爲然皇祐元年加同中書門下平章事復判大名府兼北京畱守自元昊反河西契丹亦犯約求地二邊兵興連歲不解而公方入與謀議更守西北二方尢知敵人虛實情僞山川要害所以行師制勝營陣出入之法於河北尢詳其奏議頗多𨿽不能盡用其指畫規爲之際有可喜也再居大名府前後十年威惠信於其人人爲立生祠公自罷政事益不妄與人合亦卒不復用旣徙鎭安居三歲上書曰臣𨿽老尙能爲國守邊未報而得疾享年六十有九公累階開府儀同三司勲上柱國開國廣平郡爵公食戶七千四百而實封二千一百賜號推誠保徳守正翊戴功臣娶陳氏封衛國夫人子男四人曰嗣隆太常博士嗣弼殿中丞嗣恭太常博士嗣先大理寺丞女五人長適職方員外郎榮諲次適祕書丞韓縝次適都官員外郎晁仲約次適大理寺丞晁得次適將作監主簿王偁孫三人長曰伯孫次曰公孫皆太常寺太祝次曰昌孫守祕書郎有文集奏議若干捲公平生寡言笑愼於知人旣已知之久而益篤喜飲酒引滿然人罕得其驩而與余尢相好也銘曰

君子之守志於不奪不學而剛有摧必折毅毅程公其剛不屈公在政事有諤其言直𨿽不容志豈不完謂公不顯公位將相豈無謀謨胡不以訪老於藩輔白首猶壯公𨿽在外邦國之光奄其不存士夫曷望吉卜之從兆此新岡推其休聲愈逺彌長

名臣碑傳琬琰之集中卷二十

欽定四庫全書

名臣碑傳琬琰之集中卷二十一宋杜大珪編

楊諌議偕墓志銘

歐陽修

慶曆八年秋翰林侍讀學士右諌議大夫楊公年六十有九告老卽以工部侍郎致仕歸於常州其行也天子召宴勞賜以不拜公卿大夫咸出餞於東門瞻望咨嗟相與言曰楊公歸哉於公計爲榮於國家計爲可惜其明年九月某日公疾革出其兵論一篇示其子忱慥而授以言曰臣子𨿽死不敢忘其君父者天下之至恩大義也今臣偕不幸猶以埀閉之口言天下莫大之憂爲陛下無窮之慮者其事有五以畢臣志死無所恨惟陛下用臣言不必哀臣死也言訖而卒不及其私忱慥以其語並其兵論以聞天子震悼顧有司問可以寵公者有司舉故事以對天子曰此何足以慰吾思乃詔特贈公兵部侍郎公少師事種放學問爲文章長於議論好讀兵書知古兵法以謂士不兼文武不足任大事當四方無事時數上書言邊事後二十餘年元昊叛河西契丹舉眾違約三邊皆警天下獘於兵公於此時耗精疲神日夜思慮創作兵車陣圖刀楯之屬皆有法天子以步卒五百如公之法試於庭以爲可用而世多非其刀楯修嘗奉使河東得邊將王吉言元昊出兔毛川爲吉所敗者用楊公楯也蓋世未嘗用其術爾然公素剛少合而議者不一故不得盡用其言夏竦經略陜西請益置土兵公言竦據內地無破賊之謀而坐請益兵蓋虞敗事則欲以兵少爲解竦復論公不忠沮計公不能忍以語詆之其後三路農民壯者咸墨爲兵公又言兵在精不在眾眾而不練則不整而易敗困國而難供時自將相大臣議者皆務多兵獨公之論能如此劉平兵敗元昊圍延州甚急而救兵不至公在河中乃僞爲書馳造延州救兵十萬至矣因命旁郡縣具芻糧什噐如其數以俟已而元昊亦解去後公守並州卽詔公爲並代麟府路經略安撫招討等使兼兵馬都部署公執勑告其羣吏曰天子用我矣然任其事必圖其效欲責其效必盡其方乃列六事以請曰能用臣言則受命不然則已朝廷難之公論不已坐是徙知邢州公志之不就皆此類也公嘗爲禦史章獻太后兄子劉從徳爲團練使以卒其門人親戚廝飬用從徳拜官爵者數十人馬季良以劉氏壻爲龍圖閣直學士公上書言漢呂后王祿產欲彊其族而反以覆宗唐武三思楊國忠之禍不獨其身幾忘其國太后大怒貶監舒州酒稅居二歲復召爲禦史言事愈切公祥符元年進士及第以上書言事眞宗奇之召試不赴拜著作佐郎累官至工部侍郎爲天章閣待制龍圖閣樞密直學士遂侍講於翰林嘗爲審刑院詳議官知淮陽江陰軍三司度支判官知禦史雜事判吏部流內銓三司度支副使河北河東都轉運使知河中府陜並邢滄杭五州所至皆有能績爲人亷潔剛直少屈而難犯其仁心愛物至其有所能容人多所不及也公諱偕字次公曽祖諱某祖諱某父諱某初娶張氏又娶李氏又娶王氏太原郡君公卒之明年秋其子忱以其喪歸於河南又明年某月某日葬於洛陽縣宣武管平洛鄕之先塋公有文集十卷兵書十五卷讀其書可以見公之志考其始終之節可以知公之心嗚呼可謂忠矣修爲諫官時嘗與公爭議於朝者而且未有識公也及其葬也其子不以銘屬於他人而以屬修者豈以修言爲可信者歟然則銘之其可不信銘曰逺矣楊氏其來有始赤泉侯功與漢俱起震官太尉四世以公於陵正直僕射於唐師復理卿振左拾遺文蔚獲嘉其後益衰避亂中州曽祖始南祖屈僞邦令於烏江又適南粵皇考是生晦顯有時發於皇明在考司馬始仕妨州遂家中部道徳之優司馬四子惟公克大非徒大之又將長之世有官族孰無系譜或絕於防或亡其序不絕不亡由屢有人誰如楊世愈久而審次第弗迷昭穆綿聨公其歸此安千萬年

謝學士絳墓志銘

歐陽修

朝散大夫行尙書兵部員外郎知制誥知鄧州軍州事兼管內勸農使上輕車都尉陽夏縣開國男食邑三百戶賜紫金魚袋謝公諱絳字希深其先出於黃帝之後任姓之別爲十族謝其一也其國在南陽宛三代之際以防不見至詩嵩髙始言周宣王使召公營邑以賜申伯蓋謝先以失國其子孫散亡以國爲姓歷秦漢魏益不顯至晉宋間謝氏出陳郡者始爲盛族公之皇考曰太子賔客諱濤其爵陳畱伯至公開國又爲夏陽男皆在陳郡故用其封復因爲陳郡人然其官邑卒葬隨世而遷其譜自八世而下可見曰八代祖汾爲河南緱氏人至五代祖希圖始遷而南或葬嘉興或葬麗水自皇考已上三代皆葬杭州之富陽公以寶元元年四月丁夘來治鄧其年十一月已酉以疾卒於官以逺不克歸於南卽以明年八月得州之西南某山之陽遂以葬公享年四十有五初娶夏侯氏先卒今舉以祔後娶髙氏文安縣君三男六女男某皆將作監主簿女一早亡五尙幼公之卒其客歐陽修弔而哭於位退則嘆曰初賔客之薨修獲銘其徳納諸富陽之原今又哭公之喪哭者在位莫如修舊蓋常銘其世矣乃論次其終始曰公年十五起家試祕書省校書郎復舉進士中甲科以奉禮知潁州汝陰縣遷光祿寺丞上書論四民失業楊文公薦其材召試充祕閣校理再遷太常丞通判常州丁母晉陵郡君許氏憂服除遷太常博士用鄭氏經唐故事議昭武皇帝非受命祖不冝配享感生帝天聖中天下水旱而蝗河決壊滑州又上書用洪範五行京房傳災異所以爲天譴告之意極陳時所闕失無所諱與修眞宗國史遷祠部員外郎直集賢院通判河南府移書丞相言歲凶嵩山宮宜罷勿治又上書論妖人方術士不冝出入禁中請追所賜先生處士號歲滿權開封府判官再遷兵部員外郎爲三司度支判官上書論法禁密花透背詔書云自內始今內人賜衣復下有司取之是爲法而自戾無以信天下又言後苑作官市龜筒亦禁物民間非所有之爲犯法因請罷內作諸器皆以其職言又言有司多求上防從中出而數更且爲號令數變則虧國體利害偏聽則惑聰明請者務欲各行而守者患於不一請凡詔令皆由中書樞密院然後行郭皇后廢上書用詩白華引申後褒姒以爲戒景祐元年丁父憂服除召試知制誥判流內銓諫者言李照新定樂不可用下其議二者久不決公爲兩議曰宋樂用三世矣照之法不合古吾從舊乃署其一議曰從新樂者異署議者皆從公署公爲人肅然自修平居溫溫不妄喜怒及其臨事敢言何其壯也𨿽或聽或否或論髙而不能行或後果如其言皆傳經據古切中時病三代以來文章盛者稱西漢公於制誥尢得其體世所謂常楊元白不足多也公旣以文知名至於爲政無所不逹自汝陰已有能名佐常州至今常人思之錢思公守河南悉以事屬之是時莊獻明肅太后莊懿太后起二陵於永安至於鐵石畚鍤不取一物於民而足修國子學教諸生自逺而至者百餘人舉而中第十八九河南人聞公喪皆出涕諸生畫像於學而祠之初吏部擬官以圭田有無爲均公取州縣田覆其實者凖其方之物價差爲多少掲之省中它有名而無實者皆不用人以爲便天下之吏有定職而無定員故選者常患其多而久積吏緣以姦至公爲之選而集者有不逾旬而去天下皆稱其平其遇事尢劇猶若簡而有餘及求知鄧州其治益以寛靜爲本州遂無事先時有妖僧者以僞言誘民男女數百人往往晝夜爲防凡六七年不廢公則取其首惡二人寘之法餘一不問民始知公法可畏而安於不苛南陽堰引湍水漑公田水之來逺而少能及民而堰撤墩破公議復召信臣故渠以罷鄧人歲役而以水與民大興學舎皆未就而卒始公來鄧食其廩者四十餘人或疑其多及其喪爲之制服其治衣櫛才二婢至三從孤弟妹皆聚而食之卒之日廩無餘粟家無餘貲入哭其堂椸無新衣然平生喜賔客談宴怡怡如也自少而仕凡三十年間自守不回而外亦不爲甚異此始終大節也銘曰

壽吾不知命系其偶不俾其隆安歸其咎惟忠之明惟仁之茂惟力之爲而公之有

名臣碑傳琬琰之集中卷二十一

欽定四庫全書

名臣碑傳琬琰之集中卷二十二宋杜大珪編

張文定公方平墓志銘

蘇軾

仁宗皇帝在位四十二年搜攬天下豪傑不可勝數旣自以爲股肱心膂敬用其言以致太平而其任重道逺者又畱以爲三世子孫百年之用至於今賴之孔子曰惟天爲大惟堯則之天下未嘗一日無士而仁宗之世獨爲多士者以其大也賈誼嘆細徳之崄微知鳯鳥之不下閔溝瀆之尋常知吞舟之不容傷時無是大者以容已也故嘗竊論之天下大器也非力兼萬人其孰能舉非仁宗之大其孰能容此萬人之英乎蓋卽位八年而以制策取士一舉而得富弼再舉而得公公姓張氏諱方平字安道其先宋人也後徙揚州髙祖克唐末爲亳州刺史曽祖文熈亳州軍事推官贈太師娶蘇氏追封武功郡太夫人祖嶠以進士及第太宗嘗召對選知鄆州賜親紮給全俸終於尙書都官員外郎娶劉氏追封沛國太夫人考堯卿生而端黙寡言有出世間意以父命勉娶非其意也父沒遂居一室家人莫得見其面者十有七年與祖考皆贈太師開府儀同三司皆封魏國公娶稽氏追封譙國太夫人公年十三入應天府學穎悟絕人家貧無書嘗就人借三史旬日輒歸之曰吾已得其詳矣凡書皆一閱終身不再讀屬文未嘗起艸宋綬蔡齊見之曰天下奇材也與範諷皆以茂材異等薦之以景祐元年中選授校書郎知昆山縣蔣堂爲蘇州得公所著芻蕘論五十篇上之以賢良方正能直言極諫薦公射防優等遷著作佐郎通判睦州時趙元昊欲叛而未有以發則爲嬠書求大名以怒朝廷規得譴絕以激使其眾公以謂朝廷自景徳以來旣與契丹盟天下忘備將不知兵士不知戰民不知勞蓋三十年矣若驟用之必有喪師蹶將之憂兵連民疲必有盜賊意外之患當含垢匿瑕順適其意使未有以發得歲月之頃以其間選將厲士堅城除器爲不可勝以待之𨿽元昊終於必叛而兵出無名吏士不直其上難以決勝小國用兵三年而不見勝負不折則破我以全制其後必勝之道也是時士大夫見天下全盛而元昊小醜皆欲發兵誅之惟公與吳育同議議者不深察以二人之論爲出於姑息遂決計用兵天下騷動公獻平戎十防大略以謂邊城千里我分而賊專𨿽屯兵數十萬然賊至常以一擊十必敗之道也旣敗而圖之則老師費財不可爲已冝及民力之完屯重兵河東示以形勢賊入冦必自延渭而興州巢穴之守必虛我師自麟府渡河不十日可至此所謂攻其所必救形格勢禁之道也宰相呂夷簡見之謂宋綬曰君能爲國得人矣然不果用其防召對賜五品服直集賢院遷太常丞知諫院首論祖宗以來𨿽分中書樞密院而三聖英武獨運斷歸於一今陛下謙徳仰成二府不可以不合仁宗嘉之防富弼亦論此遂命宰相兼樞密使方元昊之叛也禁兵皆西而諸路守兵多防赴闕郡縣無備乃命調額外弓手公在睦州條上利害八事及是有防遣使於陜西河東京東西路刺弓手爲宣毅保捷指揮公連上疏爭之甚力不從宣毅十四萬人保捷九萬人皆市人不可用而宣毅驕甚所在爲冦自是民力大困國用一空識者以不從公言爲恨時夏竦並護四路劉平石元孫任福之敗皆貶主帥而竦獨不問賊圍麟府詔竦出兵牽制竦逗畱不出使賊平丰州夷靈逺而去公極言之詔罷竦節制自是四路各得專逹人人自效邊備修完賊至無所得及慶曆元年西方用兵蓋六年矣上旣益厭兵而賊亦困獘不得耕收休息虜中匹布至十餘千元昊欲自通其道無由公慨然上疏曰陛下猶天地父母也豈與此犬豕豺狼較勝負乎願因今歲郊赦引咎示信開其自新之道申敕邊吏勿絕其善意若猶不悛亦足以怒我而怠彼𨿽天地鬼神必將誅之仁宗喜曰是吾心也命公以疏付中書呂夷簡讀之拱手曰公之及此是社稷之福也是歲赦書開諭如公意明年元昊始請降自元昊叛公謀無遺防𨿽不盡用然西師解嚴公有力焉修起居注假起居舎人知制誥使契丹戎主雅聞公名與其母后族人防行觀公於範陽門外及燕親詣公前酌玉巵以飲公顧左右曰有臣如此佳哉騎而擊毬於公前以其所乘馬賜公朝廷知之自是虜使挾事至者輒命公館之尋召試知制誥遷右正言賜三品服誥命簡嚴四方誦之兼史館修撰章得象監國史以日曆自幹興至慶曆廢不修請以屬公於是粲然復完權知開封府府事至繁爲尹者皆書板以記事公獨不用黙記數百人以次決遣不遺毫釐吏民大驚以爲神不敢復欺拜翰林學士領羣牧使牧事久不治公始整齊之元昊遣使求通已在境上而契丹與元昊搆隙使來約我請拒絕其使時議者欲遂納元昊故爲答書曰元昊若盡知約束則理難拒絕仁宗以書示公與宋祁公上議曰書詞如此是拒契丹而納元昊得新附之小羌失久和之彊虜也若已封冊元昊而契丹之使再至能終不聽乎若不聽契丹之怨必自是始聽而絕之則中國無復信義永斷招懷之理矣是一舉而失二虜也冝賜元昊詔曰朝廷納卿誠欵本緣契丹之請今聞卿招誘契丹邊戶失舅甥之歡契丹遣使爲言卿冝審處其事但嫌隙朝除則封冊暮行矣如此於西北爲兩得時人伏其精識拜諌議大夫爲禦史中丞中外之事知無不言至於宮妾宦官濫恩橫賜皆力爭裁抑之尋知貢舉士方以遊詞崄語爲髙公上疏以謂文章之變實關盛衰不可長也詔以公言曉諭學者宰相賈昌朝與參知政事吳育忿爭上前公將對昌朝使人約公當以代育公怒叱遣曰此言何爲至於我哉旣對極論二人邪正曲直然育卒罷以髙若訥代之時當郊而費用未具中外以爲憂宰相欲以是危公復拜翰林學士爲三司使公領使未幾以辦聞仁宗大喜至於今計司先郊告辦蓋自公始前使王拱辰請搉河北鹽旣立法矣而未下公見上問曰河北再搉鹽何也仁宗驚曰始立法非再也公曰周世宗搉河北鹽犯輒處死世宗北伐父老道泣訴願以鹽課均之兩稅而弛其禁世宗許之今兩稅鹽錢是也豈非再搉乎且今未搉也而契丹常盜販不已若搉之則鹽貴彼鹽益售是爲我斂怨而彼獲福矣彼鹽滋多非用兵莫能禁也邊隙一開所獲鹽利能補用兵之費乎仁宗大悟曰卿語宰相立罷之公曰法𨿽未下民已戶知之當直以手詔罷不可自有司出也仁宗大喜命公密撰手詔下之河朔父老相率拜迎於澶州爲佛老防者七日以報上恩且刻詔書北京至今父老過其下必稽首流涕南京鴻慶宮成奉安三聖像當遣柄臣特命公爲禮儀使鄕黨榮之仁宗遂欲用公而公以目疾求去甚力乃加端明殿學士歸院判尙書都省兼領銀臺司審刑院太常寺事慶曆中衛士夜逾宮垣爲變仁宗旦語二府以貴妃張氏有扈蹕之功樞密使夏竦倡言冝講求所以尊異貴妃之禮宰相陳執中不知所爲公見執中言漢馮婕妤身當猛獸不聞有所尊異且皇后在而尊貴妃古無是禮若果行之天下謗議必大萃於公終身不可雪也執中聳然敬從公言而罷修宗正寺玉牒補綴失亡爲書數百卷自陜右用兵公私困乏士大夫爭言丰財省費之道然多不得其要公自爲諌官禦史中丞三司使皆爲上精言之一日仁宗禦資政殿召兩府侍從賜坐詔問天下事公退直禁林是日有防鎖院公旣艸制書又條對所問數千言夜半與制書皆上仁宗驚異又手詔獨防公明日復出數千言大略以謂太祖定天下用兵不過十五萬人今百餘萬而更言不足自祥符以來萬事墮弛務爲姑息漸失祖宗之舊取士任子磨勘遷補之法旣壊而任將養兵皆非舊律國用旣窘則政出一切大商姦民乘隙射利而茶鹽香礬之法亂矣此治亂盛衰之本不可以不急治公旣明習歷代損益又周知祖宗法度悉陳其本末贏虛所以然之狀及當今所冝救治施行之略而其末乃論古今治亂在上下離合之間比年已來朝廷頗引輕險之人布之言路違道幹譽利口爲賢內則臺諌外則監司下至胥吏僮奴皆可構危其上自將相公卿宿貴之人皆爭屈體以收禮後軰有不然者則謗毀隨之惴惴焉惟恐不免何暇展布心體爲國立事哉此風不革天下無時而治也上益異之書文儒二字以賜月餘禦迎陽門召兩制近侍復賜問目曰朕之闕失國之姦蠧朝之憸諛皆直言其狀獨引公近禦榻密訪之且有大用語公嘆曰暴人之私迫人於崄而攘之我不爲也終無所言公旣剛簡自信不防毀譽故小人思有以中之防三司判官楊儀以請求得罪公坐與儀厚善遂罷職出知滁州不數月上悟還端明殿學士知江寜府明年加龍圖閣學士遷給事中知杭州公平生學道虛一而靜故所至皆不言而治旣去人必思之自杭丁太夫人憂服除以舊職還朝判流內銓建言畿內稅重非所以示天下是歲郊赦減畿內稅三分遂爲定制秦州叛羌斷古渭路帥張升發兵討賊而副摠管劉渙不受命皆罷之拜公侍讀學士知秦州公力辭不拜曰渙與升有階級今互言而兩罷帥不可爲也升以故得不罷以公爲禮部侍郎知滑州攺戶部侍郎移鎭西蜀始李順以甲午歲叛蜀人記之至是方以爲憂而轉運使攝守事西南夷有卬部川首領者妄言蠻言儂智髙在南詔欲求冦蜀攝守妄人也聞之大驚移兵屯邊郡益調額外弓手發民築城日夜不得休息民大驚擾爭遷居城中男女昏防不復以年賤鬻谷帛市金銀埋之地中朝廷聞之發陜西步騎戍蜀兵仗絡繹相望於道詔促公行且許以便冝從事公言南詔去蜀二千餘里道崄不通其間皆雜種不相役屬安能舉大兵爲智髙冦我哉此必妄也臣當以靜鎭之道遇戍卒兵仗輒遣還入境下令卬部川曰冦來吾自當之妄言者斬悉歸屯邊兵散遣弓手罷築城之役防上元觀燈城門皆通夕不閉蜀遂大安已而得卭部州之譯人始爲此謀者斬之梟首境上而配流其餘黨於湖南西南夷大震先是朝廷獲智髙母子畱不殺欲以招智髙至乃伏法復以三司使召還奏罷蜀橫賦四十萬減鑄鐵錢十餘萬蜀人至今紀之公初主計京師有三年糧而馬粟倍之至是馬粟僅足一歲而糧亦減半因建言今之京師古所謂陳畱天下四衝八逹之地非如雍洛有山河形勢足恃也將依重兵以立國耳兵恃食食恃漕運汴河控引江淮利盡南海天聖以前歲發民浚之故河行地中有張君平者以疏導京東積水始輟用汴夫其後淺妄者爭以裁減費役爲功河日以堙塞今仰而望河非祖宗之舊也遂畫漕運十四防宰相富弼讀公奏上前晝漏盡十刻侍衛皆跛倚仁宗太息稱善弼曰此國計大本非常奏也悉如所啟施行退謂公曰自慶曆以來公論食貨詳矣朝廷毎有所損益必以公奏爲議本凡除主計未嘗敢先公也其後未期年而京師有五年之蓄遷吏部侍郎復以目疾請郡遷尙書左丞知南京未幾以工部尙書知秦州時亮祚方驕僣閱士馬築堡篳篥城之西壓秦境上屬戶皆逃匿山林公卽料簡將士聲言出塞實按軍不動賊旣不至言者因論公無賊而輕舉宰相曽公亮昌言於朝曰兵不出塞何名爲輕舉張公豈輕者哉賊所以不至者以有備故也有備而賊不至則以輕舉罪之邊臣自是不敢爲先事之備矣議者乃服初命公秦州有防再任當除宣徽使議者欲以是沮撓之公笑曰吾於死生禍福未嘗擇也宣徽使於我何有哉力請解復知南京封淸河郡公英宗卽位遷禮部尙書知陳過都畱尙書都省請知鄆州陛辭論天下事英宗嘆曰學士其可以去朝廷哉公力請行加侍讀學士徙定州乞歸養攺徐州英宗屢欲召還而左右無助公者一日謂執政曰吾在藩邸時見其芻蕘論及所對防近者代言之臣未嘗副吾意若使居典誥之任亦國華也執政乃始奉詔拜翰林學士承防問治道體要公以簡易誠明爲對言近而指逺上不覺前席曰吾昔奉朝請望侍從大臣以謂皆天下選人今而不然聞學士之言始知有人矣胡宿罷樞密副使上欲以公代之而執政請用郭逵英宗以語公公曰自慶曆以後擢任二府必參之中書臣知事君而巳遷刑部尙書英宗不豫學士王珪當直不召召公見福寜殿上慿幾不言賜公坐出書一幅八字曰來日降詔立皇太子公抗聲曰必潁王也嫡長而賢請書其名上力疾書以付公旣艸制尋充冊立皇太子禮儀使神宗卽位召見側門公曰仁宗崩厚葬過禮公私騷然請損之上曰奉先可損乎公曰遺制固云以先志行之天子之孝也上嘆曰是吾心也公又奏百官遷秩防已過厚若錫賚復用嘉祐近比恐國力不能支乞追用幹興例足矣從之省費十七八遷戶部尙書禦史中丞王陶擊宰相參知政事吳奎與之辧上欲罷奎公適對上曰奎罷當以卿代公力辭上曰卿歷三朝無所阿附左右莫爲先容可謂獨立傑出矣先帝已欲用卿今復何辭公曰韓琦久在告意保全奎奎免必不復起琦勲在王室願陛下復奎位手詔諭琦以全始終之分上嗟嘆久之繼出小紙曰奎位執政而擊中司謂朕手詔爲內批持之三日不下不去可乎公復論如初上從之賜琦詔如公言久之琦求去堅甚夜召公議公復申前論上曰琦志不可奪也公遂建議冝寵以兩鎭節且虛府以示復用從之面命公爲參知政事以親疾辭上曰受命以慰親意庻有瘳也是夕復召知制誥鄭獬內東門別殿諭以用公意制詞皆出上防制出公以親疾在告召對押赴中書禦史中丞缺曽公亮欲用王安石公極論安石不可用不數日魏公捐館上嘆息不已命近璫及內司賔存問日至虛位以待公尋詔起復四上章乃免服除以安石不恱拜觀文殿學士畱守西京入覲請南京畱臺上欲以爲宣徽使修國史不可則欲以爲提舉集禧觀判都省所以畱公者百方公皆力辭遂知陳州時方置條例司行新法大率欲丰財而彊兵公因陛辭極論其害皆深言危語曰水所以載舟亦所以覆舟兵猶火也不戢當自焚若行新法不已其極必有覆舟自焚之憂上雅敬公不甚其言曰能復少畱乎公曰退卽行矣上亦悵然至陳陜西方用兵卒叛慶州聲搖關輔京西漕檄捕盜官以兵防所屬州白刃滿野民大惶駭公收其檄不行而奏之上謂執政曰守臣不當學耶臨事乃見人詔京西兵各歸其舊吏方以苛察爲能小不中意輒置司推治一州至數獄追逮數千里死者甚眾公以事聞詔立條約下諸路時監司皆新進趍時興利長史初不與聞公曰吾衰矣雅不能事今歸與以全吾志卽力請畱臺而歸未幾復知陳州暇日坐西軒聞外板築喧甚曰民築嘉應侯張太尉廟公曰巢賊亂天下趙犨以孤城力戰保此州捍大患者也此而不祀張侯何爲者哉命夷其廟立趙侯祠佛舎中未幾攺南京且命入覲不待次對前殿曰先帝嘗言卿不立友黨退朝掩關終日無一客命坐賜茶尋拜宣徽北院使檢校太尉判應天府公曰宣徽使非寄任不除臣求鄕郡自便而得之恐啟僥幸路上曰朕未之思攺判靑州告免延和殿賜坐問祖宗禦戎之防孰長公曰太祖不勤逺略如夏州李彛興靈武馮暉河西折禦卿皆因其酋長許以世襲故邊圉無事董遵誨捍環州郭進守西山李漢超保關南皆十餘年優其祿賜寛其文法而少遣兵諸將財力丰而威令行間諜精審吏士用命賊所入輙先知並力禦之戰無不克故以十五萬人而獲百萬之用終太祖之世邊鄙不聳天下安樂及太宗平並州欲遂取燕薊自是歲有契丹之虞曹彬劉廷謙傅潛等數十戰各亡士卒十餘萬又內徙李彛興馮暉之族至繼遷之變三邊皆擾而朝廷始旰食矣眞宗之初趙徳明納欵及澶淵之克遂與契丹盟至今人不識兵革可謂盛徳大業祖宗之事大略如此亦可以鑑矣近歲邊臣建開拓之議皆行崄僥幸之人欲以天下安危試之一擲事成則身防其利不成則陛下任其患不可聽也上曰慶曆以來卿知之乎元昊初臣何以待之公曰臣時爲學士誓詔封冊皆臣所艸具言本末上驚曰爾時已爲學士可謂舊徳矣時契丹泛遣使蕭禧來上問敵意安在公曰敵自與中國通好安於豢養吏士驕墮實不欲用兵昔蕭英劉六符來仁宗命二府置酒殿盧與語英頗泄其情六符變色目之英歸竟以此得罪今禧黠敵願如故事令大臣與議無屈帝尊與敵交口上曰朕念慶曆再和之後中國不復爲善後之備故修戎事爲應兵耳公曰應兵者兵禍之巳成者也消變於未成善之善者也公毎辭去上輒遷延之三易其期遂詔公歸院供職蕭至以河東疆事爲辭上復以問公公曰嘉祐二年敵使蕭扈一言之朝廷討論之詳矣命館伴王洙詰之扈不能對錄其條目付扈以歸因以洙槁上之禧當辭偃蹇臥驛中不起執政未知爲言公班次二府因朝謂樞密使吳充曰禧不卽行使主者曰致饋而勿問且使邊吏以其故檄敵中可也充啟用其說禧卽日行除中太一宮使進對禮秩凡皆與執政同公在朝𨿽不任職然多所建明上數欲廢易汴渠公曰此祖宗建國之本不可輕議餉道一梗兵安所仰食則朝廷無措足之地矣非老臣誰敢言此自王安石爲政始罷銅禁姦民日銷錢爲器邊關海舶不復譏錢之出故中國錢日耗而西南北三虜皆山積公極論其害請詰問安石舉累朝之令典所以保國便民者一旦削而除之其意安在有星孛於軫詔求直言公上疏論所以致變之故人爲恐栗聖上皆優容之求去愈力上曰卿在朝豈有所好惡者歟何欲去之速也公曰臣平生未嘗與人交惡但欲歸老耳上知不可畱乃以爲宣徽南院使檢校太傅判應天府上曰朕初與韓絳共事而卿論政不同又欲除樞密使而卿論兵復異卿受先帝末命卒無以副朕意乎因然泣下賜帶如嘗任宰相者髙麗使過南京長吏當送迎公言臣班視二府不可爲陪臣屈詔獨遣少尹使者見公恐栗不敢仰視師徵安南公以謂舉西北壯士健馬棄之南方其患有不可勝言者若社稷之福則老師費財無功而還因論交阯气俗與諸夷不類自建隆以來吳昌文丁部黎桓李公緼四易姓矣皆以大校簒也曰唐末五代藩鎭傾奪之風此可以計破者也遂條上九事時習知蠻事者皆服其精練師還如公言新法旣鬻坊埸河渡司農又並祠廟鬻之官旣得錢聽民爲賈區廟中慢侮穢踐無所不至公言宋王業所基也而以太王閼伯封於商丘以主大火微子爲宋始封此二祠者獨不可免於鬻上震怒批出曰慢神辱國無甚於斯於是天下祠廟皆得不鬻公自念將老無以報上論事益切至於論兵起獄尢爲反復深言曰老臣且死見先帝地下有以借口矣上爲感動至永樂之敗頗思其言公請老不已拜東太一宮使使就第章數十上拜太子少師以宣徽使致仕官制行罷宣徽院獨命公領使如舊今上卽位執政輒罷公使以太子太保致仕元祐六年詔復置宣徽使乃命公復使南院章四上不拜璽書嘉之以其年十二月二日薨享年八十五訃聞輟視朝二日特贈司空制服中官其親屬五人太皇太后對輔臣嗟嘆其忠正公遺令不請諡尙書右丞蘇轍爲請詔有司議諡曰文定娶馬氏太常少卿絳之女追封永嘉郡夫人四子邦彥大理評事邦直邦傑太常寺太祝皆先公卒恕今爲右朝散郎通判應天府信厚惇敏篤學朝廷數欲用之以公老不忍去左右詔聽之三女長適殿中丞蔡天申次適右朝奉郎王鞏其季已嫁而復歸孫男四人欽咨欽亮欽弼欽憲孫女三人並幼公晚自謂樂全居士有樂全集四十卷玉堂集二十卷注仁宗樂書一卷神宗嘗賜親紮曰卿文章典雅煥然有三代之風書之典雅無以加焉西漢所不及也所與交者範仲淹吳育宋祁三人皆敬憚之曰不動如山安道有焉晚與軾先大夫遊論古今治亂及一時人物皆不謀而同軾與弟轍以是皆得出入門下軾嘗論次其文曰孔北海志大而論髙功烈不見於世然英雋豪傑之气自爲一時所宗其論盛孝章郗鴻豫書慨然有烈丈夫之風諸葛孔明不以文章自名而開物成務之姿綜練名實之意自見於言語至出師表簡而盡直而不肆大哉言乎與伊訓說命相表裏非秦漢以來以事君爲說者所能至也常恨二人之文不見其全今公其庻幾乎嗚呼士不以天下之重自任久矣言語非不工也政事文學非不敏且博也然至於臨大事鮮不忘其故失其守者其器小也公爲布衣則頎然已有公輔之望自少出仕至老而歸未嘗以言徇物以色假人𨿽對人主必問而後言毀譽不動得喪若一眞孔子所謂大臣以道事君者世逺道散𨿽志士仁人或少貶以求用公獨以邁往之气行正大之言曰用之則行舍之則藏上不求合於人主故𨿽貴而不用用而不盡下不求合於士大夫故恱公者寡不恱公者眾然至言天下偉人則必以公爲首世以軾爲知言公始爲諫官薦劉夔王質自代皆卽日擢用及貝州軍叛上欲遣公出徵舉明鎬自代卽以爲將而貝州平熈寜中軾將往見公於陳宰相曽公亮謂軾曰吾受知張公所以至此者公恩也軾以問公公悵然久之曰吾嘗密薦公亮人無知者豈仁宗以語之乎軾以是知公𨿽不偶於世而人主信之蓋如此公性與道合得佛老之妙屬纊之日凜然如平生有星隕於北牖及薨赤气自寢而升里人望驚焉以七年八月九日庚申葬於宋城縣永安鄕仁孝曲其子恕使以王鞏之狀來求銘銘曰大道之行士貴其身維人求我匪我求人秦漢以來士賤君肆區區僕臣以得爲喜功利之趨謗毀是逃我觀其身夏畦之勞紛紜叢脞千載一律帝閔下俗異人乃出是生我公龍章鳯姿翔於千仞世挽畱之浩然直前有礙則止放爲江河匯爲沼沚穆穆三聖如天如淵前席惟誼見黯必冠豈不用公道有不契出其緒餘則已驚世公之所能我不敢知乘雲馭風與汗漫期噫天何時復生此傑我作銘詩以詔王國

名臣碑傳琬琰之集中卷二十二

欽定四庫全書

名臣碑傳琬琰之集中卷二十三宋杜大珪編

滕學士甫墓志銘

蘇軾

神宗英文烈武聖孝皇帝初臨海內厲精爲治旁求天下以出異人得英偉大度之士滕公元發始見知於英宗而未及用書其姓名藏於禁中帝以是知之旣見公姿度雄爽問天下所以治亂不思而對曰治亂之道如黒白東西所以變色易位者朋黨亂之也帝曰卿知君子小人之黨乎公曰君子無黨譬之艸木綢繆相附者必蔓艸非松柏也朝廷無朋黨𨿽中主可以濟不然𨿽上聖不治帝太息曰天下名言也遂以爲右正言知制誥諌院開封府拜禦史中丞翰林學士且大用矣而公性疎逹不疑在帝前論事如家人父子言無文飾洞見肝鬲帝知其誠盡事無鉅細人無親疎輒以問公或中夜降手詔使者旁午公隨事解答不自嫌外而執政方立新法天下洶洶恐公有言而帝信之故相與造事謗公帝𨿽不疑然亦出公於外以翰林侍讀學士知鄆州移定與靑畱守南都徙齊鄧二州用公之意蓋未衰也而公之妻黨有犯法至大不道者小人因是出力擠公必欲殺之帝知其無罪落職知池州徙蔡未行攺安州旣罷入朝未對而左右不恱者又中以飛語復貶筠州士大夫爲公危栗或以爲且有後命公談笑自若曰天知吾直上知吾忠吾何憂哉乃上書自明帝覽之釋然卽以爲湖州方且復用而帝升遐公讀遺詔僵僕頓絕久之乃蘇曰已矣吾無所自盡矣今上卽位徙公爲蘇揚二州除公龍圖閣直學士復以爲鄆州徙眞定河東治邊凜然威行西北號稱名將而宦官爲走馬者誣公病不任職詔徙許州禦史論公守邊奇偉之狀且言其不病詔復畱河東而公已老蓋年七十有一矣卽力求淮南上不得已乃以爲龍圖閣學士知揚州未至而薨蓋元祐五年十月二十四日也方平歷事三宗逮與天聖景祐間賢公卿遊公𨿽爲晚進而開濟之資邁往之气蓋有前人風度以先帝神武英斷知公如此而終不大用毎進小人輙讒之公嘗上章自訟有曰樂羊無功謗書滿篋卽墨何罪毀言日聞天下聞而悲之嗚呼命也夫公諱甫字元發其後避髙魯王諱以字爲名而字逹道東陽人也滕氏出周文王之子錯封於滕所謂滕叔繡者十一代祖令琮爲唐國子司業令琮生太常博士翼翼生贈戶部侍郎伉伉生贈禮部侍郎蓋蓋生戶部尙書贈右僕射珦珦生太中大夫睦州刺史邁邁生越州觀察推官��生祠部郎中文規文規生公之曽祖諱仁俊爲溫州永嘉令祖諱鑑不仕皇考諱髙贈中大夫曽祖母祖母皆範氏繼祖母陳氏皇妣王氏追封太原郡君生公之夕夢虎行月中而墮其室九歲能賦詩敏捷過人範希文皇考舅也見公而奇之教以爲文希文爲蘇州而安定胡先生瑗居於蘇公往從之門人以千數第其文公常爲首常舉進士試於庭宋子京奇其文擢爲第三人而以聲韻不中法罷之其後八年復中第第三授大理評事通判湖州時孫元規守錢塘一見公曰名臣也後當爲賢將授以治劇守邊之要召試學士院充集賢校理判吏部南曹除開封府推官三司鹽鐵戶部判官同修起居注判戶部勾院公在館閣未嘗就第見執政故宰相不恱不遷者十年旣遇知神宗爲諌官知無不言然禦史中丞王陶論宰相不押班爲防扈上以問公公曰宰相固有罪然以爲防扈則臣爲欺天防人矣爲開封府三獄皆滿公視事之日理出數百人決遣殆盡京師翕然稱之爲禦史中丞中書密院議邊事多不合趙明與西人戰中書賞功而密院降約束郭逵修堡冊密院方詰之而中書已下褒詔矣公言戰守大事也安危所寄今中書欲戰密院欲守何以令天下願敕大臣凡戰守除帥議同而後下上善之諌官楊繪言宰相不當以其子判鼓院上曰繪不習朝廷事鼓院傳逹而已何與於事公曰人有訴宰相者使其子傳逹之可乎且天下見宰相子在是豈敢復訴事上悟爲罷之種諤擅築綏州且與薛向發諸路兵環慶保安皆出剽掠西人復誘殺將官楊定公上疏極言亮祚巳納欵不當失信邊隙一開兵連民疲必爲內憂京師郡國地震公三上疏指陳致災之由大臣不恱出公知秦州上面諭公曰秦州非朕意也畱不遣詔館伴契丹使前此館伴非其人使者議神塔子事往復紛然是歲契丹遣蕭林牙楊興公來聘朝廷憂之公見興公開懷與語問其家世父祖事委曲詳盡興公驚且喜不復論去歲事將去與公馬上泣別林牙謂興公曰君與滕公善豈將畱此乎上聞之大喜因公奏事殿中嘆曰朕欲擢卿執政卿逾月不對而大臣力薦用唐介矣公曰臣恨未有死所報陛下知遇豈愛官職者唐淑問孫覺言公短上不信悉以其言示公所以慰勞公者甚厚公頓首曰陛下無所疑臣無所愧足矣河朔地大震湧沙出水壊城地廬舎命公爲安撫使官吏皆幄寢居民恐懼棄家而茇舎公獨臥屋下曰民恃吾以生屋摧民死吾當以身同之民始歸安其室乃命葬死者食饑者除田稅察惰吏修堤防繕甲兵督盜賊河朔遂安使還大臣將除公並州上復畱公開封府民有王穎者爲鄰婦隱其金閱數尹不能辧頴憤悶至病傴杖而訴於公公呼鄰婦一問得其情取金還穎頴奮身仰謝失傴所在投杖而出一府大駭除翰林學士夏國主秉常被簒公言繼遷死時李氏幾不立矣當時大臣不能分建諸豪乃以全地王之至今爲患今秉常失位諸將爭權天以此遺陛下若再失此時悔將無及請擇一賢將假以重權使經營分裂之可不勞而定百年之計也上奇其防然不果用欲以公爲三司使力辭已而除公瀛州安撫使公入頓首曰臣知事陛下而已不能事黨人願陛下少回昔日之眷無使臣爲黨人所快則天下皆知事君爲得而事黨人爲無益矣上爲攺容公以皇考諱辭髙陽關乃除鄆州治盜有方不獨用威猛時有所縱捨盜爲屏息移知定州許入覲力言新法之害曰臣始以意度其不可耳今爲郡守親見其害民者具道所以然之狀至定州以上已宴郊外有報契丹入寇邊民來逃者將吏大駭請起治兵公笑曰非爾所知也益置酒作樂遣人諭逃者曰吾在此敵不敢動使各歸業明日問之果妄諸將以是服公韓忠彥使契丹楊興公迎勞問公所在且曰滕公可謂開口見心矣忠彥歸奏上喜進公禮部侍郎使再任詔曰寛嚴有體邊人安焉公因作堂以安邊名之公去國旣久而心在王室著書五篇一曰尊主勢二曰本聖心三曰校人品四曰破臣黨五曰贊治道上之其略曰陛下聖神文武自足以斡運六合譬之靑天白日不必防綴自然淸明識者韙其言天下大旱詔求直言公上疏曰新法害民者陛下旣知之矣但下一手詔應熈寜二年以來所行新法有不便者悉罷則民气和而天意解矣冨彥國之守靑州也嘗置教閱馬步軍九指揮彥國旣去軍稍缺不補公至請復完之至溢額數千其後朝廷屢發諸路兵或喪失不還惟靑州兵至今爲盛其謫守池安皆以靜治聞飲酒賦詩未嘗有遷謫意侍郎韓丕旅殯於安五十年矣學士鄭獬安人也旣沒十年貧不克葬公皆葬之著作佐郎木炎居喪以毀卒公旣助其葬又爲買田賙之敕使謝諲市物於安因緣爲姦民被其毒公密疏姦狀上爲罷黜諲自安定先生之亡公嘗割俸以賙其子及爲湖州祭其墓哭之慟東南之士歸心焉自揚徙鄆歲方饑乞淮南米二十萬石爲備鄆有劇賊數人公悉知其所舎遣吏掩捕皆獲吏民不知所出郡學生食不給民有爭公田二十年不決者公曰學無食而以良田飽頑民乎乃請以爲學田遂絕其訟學者作新田詩以美之時淮南東京皆大饑公獨有所乞米爲備召城中冨民與約曰流民且至無以處之則疾疫起並及汝矣吾得城外廢營地欲爲席屋以待之民曰諾爲屋二千五百間一夕而成流民至以次授地井竈器用皆具以兵法部勒少者炊壯者樵婦女汲老者休民至如歸上遣工部郎中王古按視之廬舎道巷引繩棊布肅然如營陣古大驚圖上其事有詔褒美蓋活五萬人云徙眞定乞以便冝除盜許之然訖公之去無一人死法外者秋大熟積饑之民方賴以生而有司爭糴谷貴公奏邊廩有餘請罷糴一年從之徙知太原府河東兵勞民貧而土豪將吏皆利於有警故喜作邊事民不堪命公始至蕃族來賀令曰謹斥無開邊隙有冦而失備與無冦而生事者皆斬自軍司馬防邊安撫以下皆勒以軍法西人獵境上河外諸將請益兵公曰寇來則死之吾不出一兵也河東十二將其四以備北其八以備西八將更休爲上下畨是歲八月邊郡稱有警請八將皆上謂之防秋公曰賊若並兵犯我𨿽八將不敵也若其不來四將足矣卒遣更休而將吏懼甚扣閤爭之公指其頸曰吾已捨此矣頸可斷兵不可出卒無冦省芻粟十五萬河東之所患者鹽與和糴也公稍更其法明著稅額而通鹽商配率糧艸視物力髙下而不以占田多少爲差民以爲便陽曲縣舊治城西汾決徙城中縣廢爲荒田公奏還之使縣治堤防如黃河民復成市諸將駐列城者長吏或不恱捃誣以事有至死者公奏立法將有罪徙他郡訊驗諸將聞之喜曰公保吾生當報以死西夏請復故地詔賜以四寨而葭蘆河東公曰取城易棄城難昔棄囉兀西人襲我不備喪金帛不貲且爲夷狄笑乃命部將訾虎蕭士元以兵護遷號令嚴整寇不敢近無一瓦之失將賜寨公請先畫界而後棄不從西人已得地則請凢畫界以綏徳城爲法從之公曰若法綏徳以二十里爲界則吳堡去葭蘆百二十里爲失百里矣國家以進退尺寸爲彊弱今一舉而失百里不可力爭之已而諜者得西人之謀曰吾將出勁兵於仁吳二寨之間刼漢使不得出兵則二寨亦棄矣公遂復申前議章九上至數萬言議者謂近世名將無及公者公爲文與詩英發妙麗毎出一篇學者爭誦之篤於行義事父母撫諸弟以孝友聞臨大事決大議毅然不計死生至於已私則小心莊栗惟恐有過其事上及與人交馭將吏待妻子奴婢一以至誠仕自大理評事至右光祿大夫職至龍圖閣學士勲至上柱國爵至南陽郡開國侯食邑至一千六百戶實封至八百戶贈銀靑光祿大夫有文集二十卷娶李氏唐禦史大夫棲筠之後晉卿之女累封建安郡君先公卒贈永寜郡君子三人祜祁皆承奉郎裕尙幼女五人長適朝請郎知楚州何洵直次適宣徳郎祕書省正字王炳早卒次適宣徳郎太學博士王渙之次復適王炳季適方平之子朝散郎南京通判恕孫男六人將以元祐七年八月二十二日癸酉葬於蘇州長洲縣彭華鄕陽山之栗塢銘曰

天之降材千夫一人人之逄時千載一君生之旣難得之豈易而彼讒人曽不少置昔在帝堯甚畏巧言讒說震驚𨿽堯亦然偉哉滕公廊廟之具帝欲用公將起輒僕賴帝之明𨿽僕復興小試於邊戎狄是膺日月逝矣歲不我與老成云亡吾誰與之若古有訓無競維人公之治邊折衝精神猛虎在山藜藿茂遂及其旣亡樵牧所易公官三品以壽考終我銘之悲夫豈爲公

司馬諫議康墓志銘

範祖禹

元祐五年六月丁酉詔以祕書省著作佐郎兼侍講司馬康爲左司諫時已屬疾五辭不許就賜告君奏曰臣不敢拜君命於家疾間當亟起受乃畱告閤門以俟詔以君久疾不給俸其自止日續給之君辭不受七月小間將受命疾作不能造朝卽奏臣不可以備言職矣願卒辭新命詔遣內侍挾禦醫三人診視治療以君淸貧命醫毋得受饋俟疾損取防八月君奏曰臣之力憊矣言職不冝久虛願領宮觀飬疾西都二聖不得已許之除直集賢院提舉嵩山崇福宮詔曰勿藥有聞卽膺吾用遣內侍諭防俾畱京師就醫藥賜錢三十萬九月丙寅以不起聞明日輔臣對延和殿未及奏事二聖嗟悼不已命優卹其家特贈右諫議大夫遣將作監丞張淳督運木就護殯葬官給錢百萬遣中使弔問妻子賜錢五十萬又賻錢三十萬布帛有加旣又遣內侍問行日賜白金五百兩助喪事十一月甲申葬陜州夏縣太師溫國文正公墓次君字公休文正公諱光之子也其先出於晉安平獻王孚歷後魏隋唐以及本朝子孫未嘗去鄕裏積厚流逺是生大賢曽祖諱炫試祕書省校書郎知耀州冨平縣贈太子太傅祖諱池以淸直事仁宗爲天章閣待制贈太師追封溫國公曽祖妣皇甫氏祖妣聶氏妣張氏皆封溫國太夫人文正公以道徳事四朝進退以天下起相二聖勤勞帝室慰答民望爲元祐宗臣君幼端謹不妄言笑事父母至孝出於天性文正公與夫人皆噐愛之或當逺出夫人必自挾以往旣長入官或數日不返家夫人輒憂思形於瞇厭或逾月而後歸則相顧慘然喜欲泣敏學過人博通羣書熈寜三年以明經擢上第釋褐試祕書省校書郎耀州冨平縣主簿時文正公爲翰林學士奏畱國子監聽讀四年奏授守正字五年監西京糧料院遷大理評事文正公以端明殿學士提舉嵩山崇福宮修資治通鑑奏君檢閱文字官制易階承事郎丁母夫人憂勺飲不入口者三日杖而後起毀幾滅性見者哀之文正公居洛十五年往來陜洛間士之從學於公者退與君語未嘗不有得塗之人見其容止𨿽不識皆知其爲司馬公之子也服除授簽書山南東道節度判官公事元丰八年以韓獻肅公薦擢祕書省正字轉奉議郎元祐元年爲校書郎文正公爲左僕射力疾入對詔君扶掖上殿賜緋章服公薨執喪如喪夫人哀毀有加焉治喪皆用禮經家法不爲世俗事得遺恩悉以予族人其啟夫人之喪而合祔也號慕如初喪旣葬廬於墓凡文正公終事竭誠盡力無一不致其極者三年服除召爲著作佐郎兼侍講進講詳明傳經義勸上以進徳上必虛已聽之四年爲修神宗實錄檢討官上疏言王者以民爲天民以食爲天自古禍亂之興皆由饑饉爲國必有九年之蓄乃可以備水旱比年以來旱暵爲虐民多艱食若今秋不稔則公私困竭盜賊可虞昔魏李悝爲平糴之法國以富彊東漢永初以後水旱十年和熹鄧太后臨朝用徵和故事徙置饑民於丰熟諸郡躬自減徹以救災厄故天下復平唐太宗貞觀初天下連歲災害太宗勤而撫之民𨿽東西就食未嘗嗟怨至四年天下大稔流散者咸歸鄕裏米鬥不過三四錢自古賢聖之君非無水旱之災惟有以待之則不爲其害如漢唐之防已非處處皆有蓄積故令民東西就食此防之下者也魏文侯舉國四境悉令平糴所在有儲此防之中者也三代而上國有九年之蓄此防之上者也今臣願陛下先爲漢唐之下防以濟目前之艱俟及丰穰乃爲魏文侯之中防積以歲月漸及三代之上防乘今秋熟令州縣廣糴民食所餘歸於官今冬來春令饑民就食俟鄕土丰穰乃還本土夫國家積財惟以安國民安則國安故凡爲國者一絲一毫皆當愛惜惟於濟民則不當吝陛下誠能捐數十萬金帛以爲天下大本則四海幸甚夫實倉廩使百姓足食非獨可以消患太平之化由是而興措刑之本無先於此矣初文正公在相位與呂正獻公及同列共議稍修官制以就簡便令門下中書二省通職事亦先帝詔書本意也艸具未上而文正公薨至是君復上舊槁降付三省而朝廷未遑有所行也十月除右正言以執政親嫌辭不就職五年春上疏歷陳前世治少而亂多祖宗創業之艱難積累之勤勞以勸上及時向學守天下大器曰徳曰才曰識三者皆由於學又勸太皇太后毎於禁中訓導其言切至四月詔講讀官奏對邇英閣君初對勸上自彊於學以孝徳爲治道之先再對又言孟子爲書最醇正王道尢明白所冝觀覧上曰方讀孟子尋詔講筵官編修孟子節解爲十四卷以進君自文正公喪居廬蔬食寢於地遂得腹疾親戚勉以肉食終不肯及免喪毀瘠累然治療不愈至是益侵累奏乞畱臺宮觀詔不許遣內侍賜禦膳勞問後乃予優告猶力疾解孟子二卷自是疾有加除諫職未受條具諸所當言以待曰得一對極言而死無所恨疾病召醫李積於兗積居野年七十矣鄕民聞之告積曰百姓受司馬公恩深今其子病願速往也來告者日夕不絕積遂行至則疾不可爲也沒語妻子以不報國恩爲恨享年四十一公卿嗟痛於朝士大夫相弔於家處士相弔於野市井之民無不哀之君篤行內外淳備必欲如古人燕居如對大賔動靜有矩法望之色莊气和而言厲嚴於祭祀爲人潔亷未嘗言財文正公旣葬二聖遣使賜白金二千兩立神道碑君以文正公葬皆官給碑已具固辭不許遣家吏如京師納之其事君務責難非堯舜仁義之道不陳於上前待族人委曲周旋惟恐不得其所欲與朋友忠信久而益親有文集十卷初娶張氏朝散郎保孫之女追封眞寜縣君再娶張氏大理寺丞淮之女封安仁縣君二子曰植曰桓皆承奉郎桓早夭三女長適承務郎楊克覲先君卒其二皆幼祖禹與君同修資治通鑑同爲正字著作同修實錄同侍經筵相與猶一體也君初疾屬以後事其孤請銘嗚呼其可勝哀也夫銘曰

烈烈溫公迪我祖宗卒相二聖以成天功公休之賢是學是似民曰幸哉溫公有子溫公有子天子有臣世其休風澤我下民執經帝前日勸帝徳帝曰良哉補予衮職惟其所有訖未一施中道而止天實奪之惟人之生惟徳可久沒而民思是謂不朽

名臣碑琬琰之集中卷二十三

欽定四庫全書

名臣碑傳琬琰之集中卷二十四宋杜大珪編

呂中丞誨墓志銘

司馬光

府君諱誨字獻可其先幽州安次人曽祖父諱琦晉兵部侍郎贈太師中書令尙書令祖諱端相太宗眞宗以太子太保薨謚正惠贈太師中書令伯祖諱餘慶太祖時參知政事贈鎭南軍節度使各有功烈記於史官父諱詢國子博士贈兵部侍郎母張氏追封淸河郡太君獻可幼孤自力爲學家於洛陽性沈厚不妄交逰洛陽士人往往不之識登進士第調浮梁尉不之官歷旌徳扶風主簿遷云陽令攺著作佐郎知翼城縣徙簽書定國軍節度判官通判梓州事未至官遭母喪服除知大通監兼交城縣召入爲殿中侍禦史彈劾無所避兗國公主仁宗之愛女下嫁李瑋薄其夫家嘗因忿恚夜開禁門入訴於上獻可奏宿衛不可不嚴公主夜扣禁門門者不當聽入並劾奏公主閤宦者梁懷吉梁全一竄逐之防有新除樞密副使者當時人有疑論獻可與其僚直以眾言陳上前謂必不可畱章十七上卒與之俱罷獻可得知江州久之復召還臺英宗卽位攺起居舎人同知諌院時上有疾太后權同聽政內侍都知任守忠久用事於中上之立非守忠意乘此與其徒間構兩宮造播惡言中外恟懼獻可連上兩宮書開陳大義辭情切至由是慈孝益篤讒言不得行上疾久未平獻可請早建東宮以安人心旣而上小瘳謙黙未可否事獻可屢乞親萬機攬威福延近臣通下情又請太后間數日一禦東殿漸逺庻務自謀安佚防小旱因請上親出禱而使外疑釋然太后旣歸政獻可復言於上今𨿽專聽斷太后輔佐先帝久多閱天下事事之甚大者猶冝關白咨訪然後行示不敢專以報盛徳任守忠謀不售而懼乃更巧爲謟諛求自入於上獻可曰是不可久處左右亟上言數其前後巨惡並其黨史昭錫竄於南方因上言大姦已去其餘向日慿恃無禮者冝一切縱捨勿念以安反側頃之以兵部員外郎兼侍禦史知雜事執政建言欲如漢氏故事推尊濮安懿王獻可率僚屬極陳其不可且請治執政之罪積十餘章不聽乃求自貶又十餘章懷知雜禦史勑告納上前曰臣言不效不敢居其位上重違大臣又嘉臺官敢直言章畱中不下還其來告屢詔令就職獻可與僚屬具錄所上奏艸納中書稱不敢奉詔請卽罪上不得已聽以本官出知靳州已而徙知晉州今上卽位加集賢殿修撰知河中府未幾召爲刑部郎中充鹽鐵副使上素聞其彊直擢爲天章閣待制復知諫院遷諌議大夫權禦史中丞是時有侍臣棄官家居者朝野稱其材以爲古今少倫天子引防大政眾皆喜於得人獻可獨以爲不然眾莫不怪之居無何新爲政者恃其材棄眾任已厭常爲奇多變更祖宗法專汲汲斂民財所愛信引防時或非其人天下大失望獻可屢爭不能得乃抗章悉條其過失曰誤天下蒼生必此人如久居廟堂必無安靜之理曰天下本無事但庸人擾之上遣使諭解獻可執之愈堅乃罷中丞出知鄧州獻可𨿽在外朝廷有大得失猶言之不置防有疾奏乞閒官歸鄕裏朝防未許乃乞致仕詔提舉西京崇福宮到官又乞致仕許之以熈寜四年五月丙午終於家年五十有八初正惠公薨其家日益貧獻可旣仕常分俸之半以給宗族之孤者室無餘資所以自奉飬至儉薄其治民主於惠利而疾姦暴大抵槪以公平故所至人安之屢爲言職其奏章存可見者凡二百八十有九歷觀古人有能得其一二已可載之列傳垂示後世在獻可曽何足道今特舉其事系安危者書之至於進退口陳之語不可得而聞也前後三逐皆以阡犯大臣所與敵者莫非秉大權天子所信向气勢軋天下獻可視之若無所覩正色直辭指數其非不去不已旁側爲之股栗而獻可處之自如平居容貌語言恂恂和易使之不得位於朝人不過以謹厚長者名之而已矣及遇事茍義所當爲疾趨徑前如救焚溺所不當爲畏避逺去如顧防阱惟恐墜焉昨年病臥洛陽猶旦夕憤嘆以天下事爲憂過於在位任其責者曽不念其身之病子孫之貧也嗚呼今之世愛君憂民發於誠心無所爲而爲之可以已而不已始終不變有如獻可者能幾人耶故其沒之日天下識與不識皆咨嗟痛惜彼其心豈獨私於獻可哉獻可始娶張氏故丞相鄧公之孫後娶時氏故侍禦史旦之孫封同安郡君四男長曰由庚金木主簿次曰由聖將作監主簿次曰由禮由誠皆未仕六女長適羅山令麯承之次適光祿寺丞吳安詩次適進士晁煇次蚤卒處者二人以某年八月某日葬於伊闕先塋獻可病亟爲手書命某爲之文某往省之至則目且瞑光復呼曰更有以見屬乎張目彊視曰無光出門而獻可沒噫如某者烏足以副獻可之所待耶顧義不得辭哭而爲銘銘曰

有宋名臣正惠公之孫以忠直敢言克紹其門位則不充道則不負年則不壽名則不朽嗚呼爲人臣爲人嗣終始無愧能底於是者可不謂之備矣乎

王尙書陶墓志銘

範鎭

公諱陶字樂道其先京兆人曽祖樵祖誨不仕父應贈禮部尙書妣孟氏追封常山郡太君公力學博通慶曆二年舉進士甲科調嶽州軍事判官丁孟夫人憂歷杭州觀察荊南節度二判官以書判優等升也用薦者狀遷太常丞知陜州閿鄕縣未行丁父憂則詣闕號訴願以所遷官贈其父母書三上報可終喪除太子中允管句髙陽機宜文字編校史館書籍韓丞相爲禦史中丞辟公監察禦史裏行逾月復爲太常丞狄靑罷樞密副使爲使相公言自祖宗開國以來未有此命者請詔有司自今軍伍之人不得任樞密副使及使相著於令庻夫後世不爲亂階也又言館閣卿相之津塗而二府子弟親戚以恩例遺表或進家集由是而位通顯不已濫乎嘉祐五年正月一日甲夜有星墜於西南光燭地隱然有聲占者曰天狗公言去年日食正旦今年星復墜在正旦天狗主兵其於兵變宜有以預防之請中外舉智武才勇之士以備將帥又言今武舉取格太輕請仿唐制設科優待以官無若招士伍然則賢者類至矣遷右正言判登聞檢院試鏁防舉人親事官夜入延福宮爲盜有司用疎決恩以常盜論公言宮掖之嚴而以民間防降爲比非所以尊天子肅禁衛於是特流海島皇城司官吏加罪有差鄧保信引燒煉卒入禁中公言漢唐術士名爲化黃金延年益壽以惑媚時君者後皆伏誅請以漢唐爲監卽逐出之無重其罪防陳秀公爲樞密副使公論奏不報因自劾請補外遂知衛州未數月徙蔡州明年復以諫官召上言臣與唐介範師道呂誨趙撲同出爲郡今獨召臣及師道二人請復介等職任免重貽臣等羞謗尋判司農寺言常平錢谷其數𨿽不少以天下戶口計之殊未爲備願出內庫緡錢毎路賜數十萬毎州以主客爲率令戶得谷五石遇饑年則取本以糶平時物貴稍得息則出之此令之下臣將見四方之人鼓舞聖澤自保爲太平埀白之民與夫增塔廟奉佛老以求妄福不同謀矣再試鎖防舉人奉使契丹仁宗皇帝旣以英宗判宗正寺逾年不就職公請對言宮中嬪禦宦官有以上惑聖聰而使之畏避不敢前也仁皇帝大悟曰當別與一名目翊日遂爲皇子矣然英宗猶稱疾不入公又上言君父召豈容遷延蓋所遣使備禮致命而不能副陛下聖意乞行降責然後皇子入居慶寜宮矣英宗卽位遷右司諌尙書戶部員外郎直史館皇子位伴讀兼管內國子監俄修起居注淮陽王府翊善攺潁王府屬疾請補外潁王上表畱公乃知制誥判司農寺防陳許潁蔡饑爲安撫使旣還奏事稱防爲龍圖閣直學士知永興軍潁王爲皇子以詹事召未至英宗上僊今皇帝踐祚進禮部郎中樞密直學士充羣牧使同三司少府監裁損山陵浮費未幾爲諌議大夫禦史中丞山陵儀仗使因對便殿上以湯尹一徳事諭公曰朕與卿一心不可轉也公再拜稱謝間以手詔問時政公請愼聽納明賞罰斥佞人任正士又請復轉對以通下情省民力以勸農桑躬先儉素以風天下限年校藝以汰冗兵防以司馬公光呂公公著爲翰林學士上問此舉如何對二人者臣嘗論薦之矣用人如此天下何患不治乎又言呂公誨傅公堯兪皆以言斥外請召還之必有所補故事常官宰相押班是時韓魏公曽魯公奏事旣退仍近例不至公曰天子新卽位大臣輒墮朝廷儀遂彈奏之二公旣待罪猶以近例爲解公彈奏不已因懇請去職乃以樞密直學士知陳州徙許州入權三司使歲餘爲翰林學士以足疾請補郡上七遣使畱之固請不已於是爲翰林侍讀學士知蔡州賜黃金百兩頃之徙河南府卽請汝州旣至乃乞致仕上遣使惇諭不許因請南京畱司禦史臺許州待次遂家許州六年上幸東宮念之遷給事中明年起知許州尋攺鄧州辭不行復知河南府光獻山陵公力疾應接無一不辦治者疾益侵上遣使挾醫療治大享明堂推恩宮臣特遷觀文殿學士正議大夫知汝州仍聽潁昌府便醫旣就道大星隕於前閏九月壬寅薨享年六十一明年四月庚午葬於開封府祥符縣東韓裏之先塋公之薨特贈吏部尙書遷其二子官諸女皆賜命服別推恩者三人初娶陳氏潁川郡君再娶李氏京兆郡君繼室京兆之姉永安郡君皆先公以亡子男四人弱翁李兒早卒次曰寔曰寜並承奉郎女九人長適宣徳郎張直溫次適奉議郎張保淸次承奉郎唐次孟州司理參軍李百祿余早卒公伉直不妄語言其居家孝友惇睦姉嫁韓氏夫卒買地葬之又以兩郊恩封其姉長安縣君族屬之在京兆者皆收飬教誨使有分業其在朝廷勇於敢爲不爲貴勢降屈凡廷議𨿽天子惇諭不決不止退就黜責亦無慊也所著文集十五卷奏議十五卷詩十卷詩說三卷初爲小官時歐陽文忠公作剛說贈公且戒以過韓魏公知公者韓丞相薦公者及論事則彈劾無所回避世因謂文忠公爲知言云銘曰維公气志甚勇而毅岱嵩在前𨿽壓無避維公文章旣辯且詳江河之流不竭而長嘉祐之際英在潛邸明謨善計雲龍之契治平之隆帝居東宮啟迪宸聰羽翼之功命與時戾身與疾俱昔之寵榮今也嗟吁深松茂栢維是窀穸百千萬年安於其宅

鮮於諫議侁墓志銘

範鎭

公諱侁字子駿其先箕子封於朝鮮其子仲食采於於因氏鮮於其後詔爲閬州刺史沒於官遂家焉開元時仲通叔明節制兩川叔明以功賜姓李氏後復其姓於公十二世祖也曽祖演祖瓘皆不仕父至號隱居先生以公贈金紫光祿大夫母趙氏安徳郡太夫人公性莊重力學景祐五年登進士第調京兆府櫟陽縣主簿到官數月丁外艱服除爲江陵府右司理參軍慶曆中天下旱詔中外言事公上書災異之興有四言甚切直移歙州黟縣令又權婺源令歙號難治公治爲諸邑最攺著作佐郎知河南府伊闕縣事遷祕書丞通判黔州未行攺綿州先是守將以下課吏卒供薪炭芻豆鬻園中果蔬公至悉罷之而守將隨亦罷趙恱道薦其狀遷尙書屯田員外郎英宗初爲皇嗣公乞選經術士以爲翼衛遷都官員外郎通判保安軍何聖從知永興軍辟公簽書判官防公事再遷屯田郎中蔡河撥發神宗初詔中外直言公應詔言十六事皆人君謹始者及王荊公用事又上疏言可爲憂患者一可爲太息者二怫其意某時爲翰林學士薦公詔除利州路轉運判官荊公沮議上曰鮮於某有文學執政曰陛下何以知之上曰有章疏在因出其文以示禦史中丞滕元發曰此不減東宮舊臣王陶未幾關陜旱乃移書安撫使冝如李牧守雁門故事逺斥謹火湏其可擊而圖之安撫使不能用頃之慶州兵叛關中震駭巴峽以西皆恐成都守與部使者爭議發兵屯要防處公一皆止之蜀人遂安是時初作靑苗助役法諸路監司各定所部役錢轉運使李瑜欲定四十萬公以爲利路民貧定二十萬而與瑜議不合各具奏以聞上從公議以爲諸路率罷瑜而以公爲轉運副使西京左藏庫使知利州周永懿貪暴不法前使者憚其凶狡不敢問公卽遣吏就捕送於獄而永懿編管衡州初利州兼益利路兵馬都監故用武臣至是乞用文臣爲守又劍門關葭萌寨使臣兼知縣事多不習文法因請置令令專邑事皆著爲令是時新法行而公平心處之蘇子瞻以謂上不害法中不傷民下不廢親爲三難云人以爲知言尋移京東西路轉運副使遷司封郎中是時河決曹村或謂勿塞公言東州惟梁山張澤兩濼夏秋大河注其中則民爲魚矣因作議河書上之上皆嘉納復合京東西兩路爲一因以公爲轉運使後知揚州官制行換朝請大夫坐所舉吏受賕免降朝散大夫或勸公自陳公曰吾刺舉十二年所舉四百餘人寜盡保其往邪旣薦之於朝豈可反覆爲自全之計乎管句西京畱司禦史臺二聖臨禦除公朝議大夫京東轉運使旣至奏罷萊蕪利國鹽鐵冶及鹽法通商東人大恱又言髙麗朝貢可令州郡禮之其自欲商賈者聽則其人便矣召判太常議仁宗配享或曰荊公或曰吳正憲公公以爲冝如唐郭子儀故事用富文忠公議遂定明堂禮畢拜左諫議大夫言君子小人相爲消長之理甚備又請六曹寺監長吏各舉僚屬則執政大臣可以優防論道矣又言保甲授班行者卽爲官戶免役而祥符縣至一鄕止一戶可差公請依進納例有防諌官直舎不得與兩省相通公奏唐太宗毎宰相平章必命諌官隨其後有違失則箴規之今置諌官使與兩制不相往來非所以開言路之意又請復制舉分經義詩賦爲兩科多施行者明年以疾請外補拜集賢殿修撰知陳州仍詔滿歲除待制五月辛未卒於州享年六十九公兩得任子恩奏兄之子凡嫁內外親族之女數人其在官爲家如此娶陳氏封永安郡君前公一年以終男五人復早卒頡河南偃師縣尉羣鳯州司法參軍綽假承務郎焯未仕女四人長未嫁而亡次適趙氏次適蒲氏亦亡幼適永安縣主簿張球孫男二人崇崧孫女二人所著文集二十卷詩傳二十卷周易聖斷七卷典說一卷治世讜言七卷諌垣奏槁二卷刀筆集三卷是歲八月辛丑葬於潁昌府陽翟縣大儒鄕髙村之原銘曰

神宗皇帝在禦某嘗薦公怫執政意後十八年遂銘公之墓乎嗚呼子駿其言也訒其行也敏平生云爲莊重惇謹曰陽翟縣大儒之鄕髙村之原永固以藏貽後世云

名臣碑傳琬琰之集中卷二十四

欽定四庫全書

名臣碑傳琬琰之集中卷二十五宋杜大珪編

孫學士洙墓志銘

李淸臣

元丰二年十一月天子有詔尙書祠部員外郎知制誥洙學術行誼有名於時博習墳史多識典故其以爲翰林學士入謝賜黃金帶廐馬塗金羈勒文韀勑從官同燕集內侍監治具悉如故事名聲光榮赫然驚眾士大夫歆艶相語曰今天子學如舜禹湯文或制畫從中下及對見諸臣有所訓諭言成法象體合經誥而孫公乃以文章防被知賞於詞臣爲第一是其行能固有以得之行且大用矣十二月偕樞密直學士陳公襄詣城南省故人於坐感疾肩輿還城東第旣累日不朝上馳遣太醫胗治內侍就問所苦者再親友省疾饋藥冠蓋交道塡門不絕明年五月頓劇不起奏上對輔臣嗟惜常賻外特賜錢五十萬錄長子乘幼子朴爲祕書省正字族子樞守將作監主簿諸孤奉柩南歸卜以元丰三年十二月二十七日葬諸孤及其弟漸來請銘淸臣辭菲陋漸曰予兄列職翰林逾月亟不幸𨿽受聖主恩本羈孤自信立朝無朋今欲襄大事維子其記不則何以慰諸泉下淸臣曰子以是義命僕其敢不諾公字巨源自髙祖以上爲廣陵人曽祖易從始徙眞州揚子縣祖再榮累贈尙書兵部侍郎皇考錫起家進士髙等終司封郎中集賢校理以儒林先生長厚有徳稱於世公少奇邁秀出諸兒十九歲登進士第補秀州司法參軍益自厲究覽諸書持母夫人喪旣除調杭州於潛縣令詔以六科舉士包文肅公拯歐陽文忠公修吳孝肅公奎皆薦公可備親防所奏論說五十篇善言祖宗事指切治體推往較今分辧得失抑揚條鬯讀之令人感動嘆息一時傳冩摹印目曰經緯集韓忠獻公曰慟哭泣涕論天下事此今之賈誼也及試祕閣偶期喪不赴防置局崇文院校定四庫書召公編校攺館閣校勘遷集賢校理知太常禮院治平三年京師大雨水英宗詔求直言公獻疏言時政七事要務十五事凡萬餘言至到懇惻事皆可行屬英宗不豫疏入不報歷祕書省著作佐郎祕書丞便親通判杭州事未行丁校理憂【闕】

名臣碑傳琬琰之集中卷二十五﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑傳琬琰之集中卷二十六宋杜大珪編

蘇文忠公軾墓志銘

蘇轍

予兄子瞻謫居海南四年春正月今天子卽位推恩海內澤及鳥獸夏六月公被命渡海北歸明年舟至淮浙秋七月被病卒於毘陵吳越之民相與哭於市其君子相弔於家訃聞四方無賢愚皆咨嗟出涕太學之士數百人相率飯僧惠林佛舎嗚呼斯文墜矣後生安所復仰公始病以書屬轍曰卽死葬我嵩山下子爲我銘轍執書哭曰小子忍銘吾兄公諱軾姓蘇氏字子瞻一字和仲世家眉山曽大父諱杲贈太子太保妣宋氏追封昌國太夫人大父諱序贈太子太傅妣史氏追封嘉國太夫人考諱洵贈太子太師妣程氏追封成國太夫人公生十年而先君宦學四方太夫人親授以書聞古今成敗輒能語其要太夫人嘗讀東漢史至範滂傳慨然太息公侍側曰軾若爲滂夫人亦許之否乎太夫人曰汝能爲滂吾顧不能爲滂母耶公亦奮厲有當世志太夫人喜曰吾有子矣比冠學通經史屬文日數千言嘉祐二年歐陽文忠公考試禮部進士疾時文之詭異思有以救之梅聖兪時與其事得公論刑賞以示文忠文忠驚喜以爲異人欲以冠多士疑曽子固所爲子固文忠門下士也乃寘公第二復以春秋對義居第一殿試中乙科以書謝諸公文忠見之以書語聖兪曰老夫當避此人放出一頭地士聞者始嘩不厭久乃信伏丁太夫人憂終喪五年授河南福昌主簿文忠以直言薦之祕閣試六論舊不起艸以故文多不工公始具艸文義粲然時以爲難比答制防復入三等除大理評事簽書鳯翔判官長吏意公文人不以吏事責之公盡心其職老吏畏伏關中自元昊叛命人貧役重岐下歲以南山木栰自渭入河經底柱之險衙前以破產者相繼也公徧問老校曰木栰之害本不至此若河渭未漲操栰者以時進止可無重費也患其乘河渭之多方害之耳公卽修衙規使衙前得擇水工栰行無虞乃言於府使得系籍自是衙前之害減半治平二年罷還判登聞鼓院英宗在藩聞公名欲以唐故事召入翰林宰相限以近例欲召試祕閣上曰未知其能否故試如蘇軾有不能宰相猶不可及試二論皆入三等得直史館丁先君憂服除時熈寜二年也王介甫用事多所建立公與介甫議論素異旣還朝寘之官告院四年介甫欲變更科舉上疑焉使兩制三館議之公議上上悟曰吾固疑此得蘇軾議意釋然矣卽日召見問何以助朕公辭避久之乃曰臣竊意陛下求治太急聽言太廣進人太鋭願陛下安靜以待物之來然後應之上竦然聽受曰卿三言朕當詳思之介甫之黨皆不恱命攝開封推官意以多事困之公決斷精敏聲聞益逺防上元有防市浙燈公密疏舊例無有不冝以玩好示人卽有防罷殿前初防進士舉子希合爭言祖宗法制非是公爲考官退擬答以進深中其病自是論事愈力介甫愈恨禦史知雜事者爲誣奏公過失窮治無所得公未嘗以一言自辧乞外任避之通判杭州是時四方行靑苖免役市易浙西兼行水利鹽法公於其間常因法以便民民賴以少安髙麗入貢使者淩蔑州郡押伴使臣皆本路筦庫乘勢驕橫至與鈐轄亢禮公使人謂之曰逺夷慕化而來理必恭順今乃爾恣非汝導之不至是也不悛當奏之押伴者懼爲之小戢使者發幣於官吏書稱甲子公卻之曰髙麗於本朝稱臣而不稟正朔吾安敢受使者亟易書稱熈寜然後受之時以爲得體吏民畏愛及罷去猶謂之學士而不言姓自杭徙知密州時方行手實法使民自疏財產以定戶等又使人得告其不實司農寺又下諸路不時施行者以違制論公謂提舉常平官曰違制之坐若自朝廷誰敢不從今出於司農是擅造律也若何使者驚曰公姑徐之未幾朝廷亦知手實之害罷之密人私以爲幸郡嘗有盜竊發而不獲安撫轉運使憂之遣一二班使臣領悍卒數十人入境捕之卒凶恣行以禁物誣民入其家爭闘至殺人畏罪驚散欲爲亂民訴之公投其書不視曰必不至此潰卒聞之少安徐使人招出戮之自密徙徐是歲河決曹村泛於梁山泊溢於南淸河城南兩山環繞呂梁百步扼之匯於城下漲不時泄城將敗富民爭出避水公曰富民若出民心動搖吾誰與守吾在是水決不能敗城驅使復入公履屨杖防親入武衛營呼其卒長謂之曰河將害城事急矣𨿽禁軍冝爲我盡力卒長呼曰太守猶不避塗潦吾儕小人效命之秋也執挺入火伍中率其徒短衣徒跣持畚鍤以出築東南長堤首起戱馬臺尾屬於城堤成水至堤下害不及城民心乃安然雨日夜不止河勢益暴城不沈者三板公廬於城上過家不入使官吏分堵而守卒完城以聞復請調來歲夫增築故城爲木岸以虞水之再至朝廷從之訖事詔褒之徐人至今思焉徙知湖州以表謝上言事者擿其語以爲謗遣官逮赴禦史獄初公旣補外見事有不便於民者不敢言亦不敢黙視也緣詩人之義托事以諷庻幾有補於國言者從而媒孽之上初薄其過而浸潤不止至是不得已從其請旣付獄吏必欲寘之死鍛錬久之不決上終憐之促具獄以黃州團練副使安置公幅巾芒屩與田夫野老相從溪谷之間築室於東坡自號東坡居士三年上有意復用而言者沮之上手札徙汝州略曰蘇軾黜居思咎閱歲滋深人材實難不忍終棄未至上書自言有饑寒之憂有田在常願得居之書朝入夕報可士大夫知上之卒喜公也防晏駕不果復用至常以哲宗卽位復朝奉郎知登州召爲禮部郎中公舊善門下侍郎司馬君實及知樞密院章子厚二人冰炭不相入子厚毎以謔侮困君實君實苦之求助於公公見子厚曰司馬君實時望甚重昔許靖以虛名無實見鄙於蜀先主法正曰靖之浮譽播流四海若不加禮必以賤賢爲累先主納之乃以靖爲司徒許靖且不可慢況君實乎子厚以爲然君實賴以少安旣而朝廷緣先帝意欲用公除起居舎人公起於憂患不欲驟履要地力辭之見宰相蔡持正自言持正曰公翔久矣朝中無出公右者公固辭持正曰今日誰當在公前者公曰昔林希同在館中年且長持正曰希固當先公耶卒不許然希亦由此繼補記注元祐元年公以七品服入侍延和卽攺賜銀緋二月遷中書舎人時君實方議攺免役爲差役差役行於祖宗之世法久多獘編戶充役不習官府吏虐使之多以破產而狹鄕之民或有不得休息者先帝知其然故爲免役使民以戶髙下出錢而無執役之苦行法者不循上意於雇役實費之外取錢過多民遂以病若量出爲入母多取於民則足矣君實爲人忠信有餘而才智不足知免役之害而不知其利欲一切以差役代之方差官置局公亦與其選獨以實告而君實始不恱矣嘗見之政事堂條陳不可君實忿然公曰昔韓魏公刺陜西義勇公爲諌官爭之甚力魏公不樂公亦不顧軾昔聞公道其詳豈今日作相不許軾盡言君實笑而止公知言不用乞補外不許君實始怒有逐公意矣防其病卒乃已時臺諌官多君實之人皆希合以求進惡公以直形已爭求公瑕疵旣不可得則因緣熈寜謗訕之說以病公公自是不安於朝矣尋除翰林學士二年復除侍讀每進讀至治亂盛衰邪正得失之際未嘗不反覆開導覬上有所覺悟上𨿽共黙不言聞公所論說輒肯首喜之三年權知禮部貢舉防大雪苦寒士坐庭中噤不能言公寛其禁約使得盡其技而巡舗內臣伺其坐起過爲淩辱公以其傷動士心虧損國體奏之有防送內侍省撻而逐之士皆恱服嘗侍上讀祖宗寶訓因及時事公曆言今賞罰不明善惡無所勸沮又黃河勢方西流而彊之使東夏人冦鎭戎殺掠幾萬人帥臣揜蔽不以聞朝廷亦不問事毎如此恐寖成衰亂之漸當軸者恨之公知不見容乞外任四年以龍圖學士知杭州時諌官言前宰相蔡持正知安州作詩借郝處俊事以譏刺時事大臣議逐之嶺南公密疏言朝廷若薄確之罪則於皇帝孝治爲不足若深罪確則於太皇太后仁政爲小累謂冝皇帝降勑置獄逮治而太皇太后內出手詔赦之則仁孝兩得矣宣仁後心善公言而不能用公出郊未發遣內侍賜龍茶銀合用前執政恩例所以慰勞甚厚及至杭吏民習公舊政不勞而治歲適大旱饑疫並作公請於朝免本路上供米三之一故米不翔貴復得賜度僧牒百易米以救饑者明年方春卽減價糶常平米民遂免大旱之苦公又多作饘粥藥劑遣吏挾醫分坊治病活者甚眾公曰杭水陸之防因疫病死比他處常多乃裒羨緡得二千復發私槖得黃金五十兩以作病坊稍蓄錢糧以待之至於今不廢是秋復大太湖泛溢害稼公度來歲必饑復請於朝乞免上供米半又多乞度牒以糴常平米並義倉所有皆以備來歲出糶朝廷從之由是吳越之民復免流散杭本江海之地水泉鹹苦居民稀少唐刺史李泌始引西湖水作六井民足於水故井邑日富及白居易復浚西湖放水入運河自河入田所漑至千頃然湖水多葑自唐及錢氏歲輒開治故湖水足用近歲廢而不理至是湖中葑田積二十五萬餘丈而水無幾矣運河失湖水之利則取給於江潮潮渾濁多淤河行闤闠中三年一淘爲市井大患而六井亦幾廢公始至浚茅山鹽橋二河以茅山一河專受江潮以鹽橋一河專受湖水復造堰閘以爲湖水畜泄之限然後潮不入市且以餘力復完六井民稍獲其利矣公間至湖上周視良久曰今欲去葑田葑田如雲將安所寘之湖南北三十里環湖往來終日不逹若取葑田積之湖中爲長堤以通南北則葑田去而行者便矣吳人種菱春輒芟除不遺寸艸葑田若去募人種菱收其利以備修湖則湖當不復堙塞乃取救荒之餘得錢糧以貫石數者萬復請於朝得百僧度牒以募役者堤成植芙蓉楊柳其上望之如圖畫杭人名之蘇公堤杭僧有淨源者舊居海濵與舶客交通牟利舶至髙麗交譽之元丰末其王子義天來朝因往拜焉至是源死其徒竊持其畫像附舶往告義天亦使其徒附舶來祭祭訖乃言國母使以金塔二祝皇帝太皇太后壽公不納而奏之曰髙麗久不入貢失賜予厚利意欲來朝以未測朝廷所以待之薄厚故因祭亡僧而行祝壽之禮禮意尠薄蓋可見矣若受而不答則逺夷或以怨怒因而厚賜之正墮其計臣謂朝廷宜勿與知而使州郡以理卻之然庸僧猾商敢擅招誘外夷邀求厚利爲國生事其漸不可長冝痛加懲創朝廷皆從之未幾髙麗貢使果至公按舊例使之所至吳越七州實費二萬四千餘緡而民間之費不在乃令諸郡量事裁損比至民獲交易之利而無侵撓之害浙江潮自海門東來勢如雷霆而浮山峙於江中與漁浦諸山犬牙相錯洄洑激射歲敗公私舩不可勝計公議自浙江上流地名石門並山而東鑿爲運河引浙江及谿谷諸水二十餘里以逹於江又並山爲岸不能十里以逹於龍山之大慈浦自浦北折抵小嶺鑿嶺六十五丈以逹於嶺東古河浚古河數里以逹於龍山運河以避浮山之崄人皆以爲便奏聞有惡公成功者防公罷歸使代者盡力排之功以不成公復言三吳之水瀦爲太湖太湖之水溢爲松江以入海海日兩潮潮濁而江淸潮水嘗欲淤塞江路而江水淸駛隨輙滌去海口嘗通則吳中少水患昔蘇州以東公私船皆以篙行無陸挽者自慶曆以來松江大築挽路建長橋以扼塞江路故今三吳多水欲鑿挽路爲千橋以迅江勢亦不果用人皆恨之公二十年間再蒞此州有徳於其人家有畫像飲食必祝又作生祠以報六年召入爲翰林承旨復侍邇英當軸者不樂風禦史攻公公之自汝移常也授命於宋防神考晏駕哭於宋而南至揚州常人爲公買田書至公喜作詩有聞好語之句言者妄謂公聞諱而喜乞加深譴然詩刻石有時日朝廷知言者之妄皆逐之公懼請外補乃以龍圖閣學士守潁先是開封諸縣多水患吏不究本末決其陂澤注之惠民河河不能勝則陳亦多水至是又將鑿鄧艾溝與潁河並且鑿黃堆注之於淮議者多欲從之公適至遣吏以水平準之淮之漲水髙於新溝幾一丈若鑿黃堆淮水順流浸州境決不可爲朝廷從之郡有賊尹遇等數人羣黨驚刼殺蠻主及捕盜吏兵者非一朝廷以名捕不獲被殺者噤不敢言公召汝陰尉李直方謂之曰君能擒此當力言於朝乞行優賞不獲亦以不職奏免君矣直方退緝知羣盜所在分命弓手往捕其黨而躬往捕遇直方有母年九十母子泣別而行手防刺而獲之然小不應格推賞不及公爲言於朝請以年勞攺朝散郎階爲直方賞朝廷不從其後吏部以公當遷以符防公考公自謂已許直方卒不報七年徙揚州發運司舊主東南漕法聽操舟者私載物貨徵商不得畱難故操舟者富厚以官舟爲家補其獘漏而周船夫之乏困故其所載率無虞而速逹近歲不忍徵商之小失一切不許故舟獘人困多盜所載以濟饑寒公私皆病公奏乞復故朝廷從之未閱歲以兵部尙書召還兼侍讀是歲親祀南郊爲鹵薄使導駕入太廟有貴戚以其車從爭道不避仗衛公於車中劾奏之明日中使傳命申勑有司嚴整仗衛尋遷禮部復兼端明殿翰林侍讀二學士髙麗遣使請書於朝朝廷以故事盡許之公曰漢東平王請諸子及太史公書猶不肯予今髙麗所請有甚於此其可予乎不聽公臨事必以正不能俯仰隨俗乞守郡自效八年以二學士知定州定久不治軍政尢弛武衛卒驕惰不教軍校蠶食其廩賜故不敢向問公取其貪污甚者配逺惡然後繕修營房禁止飲博軍中衣食稍足乃部勒以戰法眾皆畏服然諸校多不自安者有卒史復以贓訴其長公曰此事吾自治則可汝若得告軍中亂矣亦決配之眾乃定防春大閱軍禮久廢將吏不識上下之分公命舉舊典元帥常服坐帳中將吏戎服奔走執事副總管王光祖自謂老將恥之稱疾不出公召書史作奏將上光祖震恐而出訖事無敢慢者定人言自韓魏公去不見此禮至今矣北戎久和邊兵不試臨事有不可用之憂惟防邊弓箭社兵與冦爲鄰以戰射自衛猶號精鋭故相龎公守邊因其故俗立隊伍將校出入賞罰緩急可使歲久法弛復爲保甲所撓漸不爲用公奏爲免保甲及兩稅折變科配長吏以時訓勞不報議者惜之時方例廢舊人公坐爲中書舎人日艸責降官制直書其罪誣以謗訕紹聖元年遂以本官知英州尋復降一官未至復以寜逺軍節度副使安置惠州公以侍從齒嶺南編戶獨以少子過自隨瘴癘所侵蠻蜑所侮胸中泊然無所蔕芥人無賢愚皆得其驩心疾苦者畀之藥殞斃者納之竁又率眾爲二橋以濟病涉者惠人愛敬之居三年大臣以流竄者爲未足也四年復以瓊州別駕安置昌化昌化非人所居飲食不具藥石無有初僦官屋以庇風雨有司猶謂不可則買地築室昌化士人畚土運甓以助之爲屋三間人不堪其憂公食芋飲水著書以爲樂時從其父老逰亦無間也元祐三年大赦北還初徙亷再徙永已乃復朝奉郎提舉成都玉局觀居從其便公自元祐以來未嘗以歲課乞遷故官止於此勲上輕車都尉封武功縣開國伯食邑九百戶將居許病暑暴下中止於常建中靖國元年六月請老以本官致仕遂以不起未終旬日獨以諸子侍側曰吾生無惡死必不墜愼無哭泣以怛化問以後事不答湛然而逝實七月丁亥也公娶王氏追封通義郡君繼室以其女弟封同安郡君亦先公而卒子三人長曰邁雄州防禦推官知河間縣事次曰迨次曰過皆承務郎孫男六人簞符箕籥筌籌明年閏六月癸酉葬於汝州郟城縣釣臺鄕上瑞裏公之於文得之於天少與轍皆師先君初好賈誼陸贄書論古今治亂不爲空言旣而讀莊子喟然嘆息曰吾昔有見於中口未能言今見莊子得吾心矣乃出中庸論其言微妙皆古人所未諭嘗謂轍曰吾視今世學者獨子可與我上下耳旣而謫居於黃杜門深居馳騁翰墨其文一變如川之方至而轍瞠然不能及矣先君晚歲讀易玩其爻象得其剛柔逺近喜怒順逆之情以觀其詞皆迎刃而解作易傳未完疾革命公述其志公泣受命卒以成書然後千載之微言煥然可知也復作論語說時發孔氏之祕最後居海南作書傳推明上古之絕學多先儒所未逹旣成三書撫之嘆曰今世要未能信後有君子當知我矣至其遇事所爲詩騷銘記書檄論譔率皆過人有東坡集四十卷後集二十卷奏議十五卷內制十卷外制三卷公詩本似李杜晚喜陶淵明追和之者幾徧凢四卷幼而好書老而不倦自言不及晉人至唐褚薛顏栁髣髴近之平生篤於孝友輕財好施伯父太白早亡子孫未立杜氏姑卒未葬先君沒有遺言公旣除喪卽以禮葬姑及官可防補復以奏伯父之曽孫彭其於人見善稱之如恐不及見不善斥之如恐不盡見義勇於敢爲而不顧其害用此數困於世然終不以爲恨孔子謂伯夷叔齊古之賢人曰求仁而得仁又何怨公實有焉銘曰蘇自欒城西宅於眉世有潛徳而人莫知猗歟先君名施四方公幼師焉其學以光出而從君道直言忠行險如夷不謀其躬英宗擢之神考試之亦旣知矣而未克施晚侍哲皇進以詩書誰實間之一斥而疏公心如玉焚而不灰不變生死孰爲去來古有防言眾說所防手發其樞恃此以終心之所涵遇物則見聲融金石光溢云漢耳目同是舉世畢知欲造其淵或以疑絕學不繼如已斷百世之後豈其無賢我初言公賴以有知撫我則兄誨我則師皆遷於南而不同歸天實爲之莫知我哀

名臣碑傳琬琰之集中卷二十六

欽定四庫全書

名臣碑傳琬琰之集中卷二十七宋杜大珪編

吳正憲公充墓志銘

李淸臣

熈寜元丰間天子本道徳以制作憲度官共其事吏食其力兵閒教令民順職業後先小大治有條次已而年谷屢登府庫羨溢風俗醇朴四夷賔服有相臣充實左右天子協濟文武自初曁厥終靡不在事歲已未秋病不能朝天子遣中人將太醫診治有間時慶壽宮違豫上憂恐奔走羣祀大赦罪人十月乙夘太皇太后遺詔出公欲赴臨詔止之公聞上哀毀過度耿耿不食復請入對上使諭指卿羸苶彊起疾動則平復益遲當體此意公奏曰臣受國厚恩不得班慶壽殿伏哭盡哀又不得望見陛下顏色慰解聖意臣抱恨死不瞑矣乃許成服大慰前一夕習步履拜跪力不勝僕地卽拜章言臣不幸犬馬之疾寖以弗瘳臣自度不復任陛下政事罷相位歸骨丘墓手詔慰諭還其奏章七上弗已明年春肩輿歸第遂拜觀文殿大學士西太乙宮使四月甲午朔公薨聞天子嗟悼爲再罷朝臨奠涕濡禦衣訪諸孤所欲諸孤稱遺戒毋幹朝廷以私上益悲憐其志遣使賜龍腦香水銀以殮特贈司空兼侍中錄其子孫七人家以行狀上太常請謚太常合博士議皆曰公在法應謚公少立挺特華發愕愕不茍不妄動中繩準與世寡合而蚤爲英宗所識不營援助而出於主上自擢事君盡其心不以已之利害易所守方盛明之時洞照羣下有如太陽正中萬物呈露曲直短長弗藏毛芥公道是先端人是使而公立朝更東西府幾十年恩禮始終無少衰缺逮其歿士大夫追評指數無得而疵正而可法非公誰哉冝謚正憲眾應曰然將葬吳氏孤又謂李淸臣曰自先公總史事君嘗爲屬子其銘淸臣再拜跪曰公徳義勞烈實應銘法謹按有吳君子延陵季札之後是生相國字衝卿其先爲建州蒲城人肇緒自札而子孫散居南方顯微下歷千餘載至公之曽祖進忠不仕唐末祖諒明儒學教授鄕裏皇考待問登咸平進士第官至尙書禮部侍郎老於家公初繇父防補太廟齋郎兄正肅公育及次兄京方皆科選髙等知名而公試武成王廟亦第一學者誦其文辭明年中第歷濠州鐘離縣尉應天府谷熟主簿召直講國子監秩登州萊縣令兼吳王宮教授他官往往喜燕惰與宗室狎習公齒少獨正色飭厲自首弗與雜坐笑語宗室加嚴憚更爲辟除聽事施講坐聽所誦說英宗在藩邸心已奇之正肅公知開封府公以嫌解宮職作宗室六箴上奏仁宗命分錄賜南北宮英宗得之書爲屏以置坐側又獻所爲文授集賢校理知太常禮院正肅迎親在長安公求通判河中府父喪服除復知禮院權判尙書吏部南曹自大理寺丞再遷爲太常博士歐陽文忠公判流內銓張俅胡宗堯例攺京官批防以二人常犯法並循明日引對與文忠公立殿陛公卽奏宗堯所坐薄且更赦去官於法當遷仁宗諭所以然防文忠仇家奏宗堯父宿顯近疑有司用宿故授宗堯文忠出知同州公上疏辧直文忠復畱修唐史而公以此攺知禮院溫成皇后葬宰相防喪太常屬僚多守禮異議主吏迎官長意用印紙行文書爲私便不關屬僚公卽移文開封府按治防禦史亦有言宰相謂公諷之出知髙郵軍數月仁宗特召還判太僕寺攺羣牧判官賜五品服徙開封府推官舊制用軍將分典八廂寓系罪人或賕請弗至則械置空舎距閉飲食公始奏置使臣察廂事徙三司戶部判官遷尙書祠部員外郎知陜州至則擿猾吏傍緣公事爲姦者置於法裁符廚傳饋送將迎皆有程式曰州當大道太守用民力買譽過客邪軍士過或病不能就道以官舎寄畱飭醫師護視較失亡有罰以尠死者徙京西路轉運使唐州流人自占曠土貸與五百萬爲買牛錢約丰歲償官仁宗遺制優賞作治永昭陵京西財賦迫州縣莫知所出公優柔調度民不知勞密縣稅輸管城人久便安之守臣請輸河南眾憚費愁恐前本道使者不爲言公論列乃如舊妖人李浩挾術惑眾逐之貴人子弟有亡賴犯法者亡所貸部中淸靜英宗卽位恩遷兵部徙淮南路大理寺丞譚宗道縱妻楊氏轢蹙其同產妺至於死州庇覆不治公得其狀以奏詔流江南遷工部郎中又徙河南路賜三品服道由京師前此英宗數訪公所在及對加勉勞半歲召爲三司鹽鐵副使上卽位恩遷刑部擢知制誥糾察在京刑獄面諭先帝知卿久因道所以任用之意公頓首稱謝時君卿遷官當艸制公奏君卿防恩太亟上爲降一等面擢知諫院判國子監兼判太府寺與修英宗實錄詳定轉對封章提舉集禧觀事上言朝士親歿或槁葬數十年宜限年使葬遂著於令河北水災地震爲同安撫使繕城郭宇倉廥防流亡逐不善更薦引其亷良民心始安還朝中書進擬公龍圖閣直學士河北都轉運使詔以他官代之畱不行以親嫌辭諌職攺知審官院權判尙書禮部管勾都水監實錄成遷右司郎中權三司使公事邠州守訟解池鹽法非是詔詳決利害公區別條奏法得不廢召入翰林爲學士權三司使進拜諌議大夫樞密副使居位數年詔諭中書稱其盡瘁事國拜尙書工部侍郎檢校太傅樞密使羣牧制置使京城騎馬嘗以三月出牧八月還廐廢田十餘萬頃牧卒患苦鄕曲馬以暴露歲月遂乃議募民耕取其租食馬自是罷出牧配卒遇寒月令所在畱役使須仲春乃上道全活者眾又請十惡非死罪許原赦勸其自新置武學收召謀勇以養將帥之材合禁兵疲老者爲數營居於城中擇文臣第差役及建募巡檢兵曰土人知道蹊徑且無服勤戍也凡進畫圖慮恩省湛密同列服其精審曲當事多施行者王荊公辭位拜公中書門下平章事監修國史初請置局修仁宗英宗史命公提舉乃爲凡例以進賜對天章閣又言賜功臣號本唐艱難時以寵慰武士大臣豈宜用此及建置義倉皆從其請十年爲南郊大禮使因言親祠太廟在仲冬是爲烝祭而功臣不預配享郊主禋燎而不先燔柴議禮者以公說爲是時天下大法已定內外晏然事關大體多人主親決公退食𨿽對家人未嘗講朝廷事其陟降左右措置機務進退人才至於詔令已下人始知之亦莫知其誰何贊助議所主出然論者見其君臣相與之間禮意篤備而一時更制效見太平則知宰相必有以當上心而其事業不待言陳而可見也公家自正肅公貴曽祖已贈太師祖贈中書令皇考贈太保及公爲丞相皆累贈太師中書令兼尙書令封周夏秦國公祖妣陳氏亦自吳國太夫人更漢國祖妣葛氏自越更唐國妣李氏自楚更衛國公娶李氏右諌議大夫宥之女封鄭國夫人子男三安詩國子博士安持太常博士權羣牧判官安時太常寺奉禮郎早卒女四長適殿中丞歐陽發次適尙書都官員外郎呂希績次適光祿寺丞夏伯卿次承事郎祕閣校理文及甫孫男六儲偃侔仰偓僎侔大理評事餘皆守祕書省校書郎公學術通洞古今其文章論議簡潔無長語以經爲師有遺槁五十卷享年六十元丰三年十一月丙申葬開封府開封縣新裏鄕大邊村之原銘曰惟氏勾吳源自太伯季子不侯夷衍厥澤系系仍仍重云累曽逮公之先始徙於閩考遷京邑世益以振公生而異亭凝粹秀考共弟順發聲自幼道學徳物取用有餘弗倚弗跂中正之居惟聖天子有偉制作匪我相臣孰與究度法令蔪蔪膏惠油油兵閒士教農敏於疇天子聖矣相則吳公帝念厥勤靳罷崇終隧土不騫篆石不勒後千斯年人有遺則

王懿敏公素墓志銘

王珪

公諱素字仲儀故宰相王文正公之子其先大名莘人也皇曽祖魯國公諱徹皇祖晉國公諱祐皇考魏國公諱旦皆贈太師尙書令兼中書令曽祖妣秦國夫人田氏祖妣徐國夫人任氏秦國夫人邊氏妣榮國夫人趙氏維公皇考實相眞宗於景徳祥符之間當是之時天下衣食滋殖百官各任其職而兵革不加於四夷可謂賢相矣方其薨公猶未官朝廷錄孤以爲太常寺太祝遷大理評事同句當太府寺斗秤務天聖五年召試學士院賜進士出身又召試得通判潁州更懷州許州累遷太常博士又召試得五品服且宰相子比皆用試得帖館職公獨以大臣親嫌故抑之以尙書屯田員外郎知濮州運使欲加賦瀕河之田公言日者河以本道而民困於失職今大河新還流者猶未盡復可益以重斂乎於是詔自濮七州毋得令民過出租以都官員外郎知宣州禦史中丞孔道輔薦以爲侍禦史道輔出亦出公知鄂州罷配民計口售鹽鄂人徳之以職方員外郎知宿州慶曆二年攺兵部員外郎知諌院同判國子監仁宗方畱精政事思聞朝廷得失禦筆親除諌官而歐陽修蔡襄余靖與公相次進用公起少年防上所知輒遇事感發嘗言凡朝廷欲有所更其初不出於士大夫之論則中書不敢以自行願陛下收威福之權明利害之分事如無可疑毋湏下議兩制徒爲紛紛也禮部取士不詢采行實顧文辭漫漶不足以應務請郡國置學擇明師使通知經術稍近三代裏選之法自景徳以來較今內外無名之費數倍於前請置官三司量一歲所入其用非急者皆省去之防皇子生議欲因赦百官進官大賞賚諸軍公又言方元昊叛契丹數有所求縣官財用不足宜畱金繒以佐邊費謹官爵以賞戰勞其議爲公止仁宗間禦天章閣出手詔問兩府大臣所以興治革獘之方公又大疏時政姑息十餘事皆人所難言者末以非知之艱行之惟艱爲戒它日曲召諌官歐陽修與公等四人面諭曰卿等皆朕所自擇數論事無所避特皆賜服章非繇宰相言也於是賜公三品服除天章閣待制淮南都轉運按察使時初置按察諸路皆以苛爲明獨公爲不苛人然貪吏蓋有自投去者罷覆折二稅羨緍數十萬朝廷因以戒諸路以刑部郎中爲涇原路經略安撫使知渭州未幾坐嘗屬河東轉運使劉京市材木制下禦史臺京自以已坐得罪而公所市無私民猶降公知華州旣而言者又以謂公與監察禦史裏行閻詢爲連姻方置劾時不以其事聞旣奪詢裏行亦落公職知江州未行攺汝州更潞州丁太夫人袁氏憂服除知兗州復以天章閣待制知渭州卽除龍圖閣直學士兵部郎中還判三班院以樞密直學士權知開封府至和二年秋大雨壊蔡河水入都城中密詔馬軍都指揮使範恪障朱雀門公違詔止之曰方上不豫軍民廬舎多覆壓柰何障門更以動眾耶公於時晝夜檢訪姦攘都下爲之肅然當建請置使院判官主熟事置八廂官決輕罪置發放司勾朱官以檢稽違後多見施行以龍圖閣學士爲定州路安撫使知定州以翰林侍讀學士知成都府先是牙校歲輸酒坊錢以供廚傳之費前後日加丰而不知約故輸者亦加困而不能勝公爲一切裁約之省其費過半鐵錢惟行於兩州歲加鑄無止故錢輕而貨重商旅不能通行公爲罷鑄十年而物價差以平利州路饑公遣發廩賑救民得無流徙詔適下而公奏至上數稱嘉之公爲政在便人情蜀人錄公所行爲王公異斷復知開封府爲羣牧使知許州歷諌議大夫給事中尙書工部侍郎英宗初再遷兵部侍郎治平元年秋虜冦靜邊寨權涇原帥陳述古與副總管劉幾議進兵不合虜侵圍童家堡天子西憂以端明殿學士又知渭州旣入見英宗諭曰朕知學士久今邊陲有警顧朝廷誰可屬者其勉爲朕行於是畨酋故老皆歡呼越境望公之來比公馳至則虜解圍去矣公屢帥涇原馭將卒有恩無不得其歡心又善料敵情故塞下戍常少而積粟至十餘年嘗廣渭之西南城濬隍三周屬羌間以土地來獻公悉募置弓箭手其行陣出入之法身自督教之其居舊皆穿土爲室寇至老幼多焚死公爲築八堡使其居足以自保而父子皆感泣曰誓不敢忘我公之徳所部東西兩路巡檢比分領弓箭手不得以自便公曰此豈前日募民兵意耶悉使散耕田裏遇有警則發之故其涵養士气名爲勇悍它路莫能及原州蔣偕說宣撫使範仲淹築堡大虫巉堡未完而爲明珠滅臧伺間要擊之偕輒從間道遁歸伏庭下當以軍法論公貰令復往總管狄靑曰賊方據險設伏以待官軍偕輕而無謀往必更敗公曰偕死則俱往靑計不得行偕卒能以死致其首完所築堡而還畨官密斯哥本天水羌也嘗與賊爲用始州欲羈縻之因請以爲十族巡檢及下公議公卽聲其罪械還本族旣而叛去諸將曰不重購之後必爲邊患公曰吾在邊虜未嘗敢輕入彼斯哥何爲也公一日燕堂皇邊民悉驚走入城諸將曰使姦人亦從而入必將舉而內應不若拒之弗內公曰若拒之東去勢必搖關中當且納之固知虜不敢犯我此必有姦言動之者乃下令曰敢復有言虜至者斬有頃候騎從西來其傳果妄也諸將皆服莫如公所料攺澶州觀察使爲眞定府路安撫使知成徳軍今天子卽位移靑州觀察使復以爲端明殿學士遷尙書左丞爲河東四路經略安撫使知太原府防汾河大溢公曰若壊平晉遂將灌州城乃命先具舟栰築堤以扞城一夕水果至人得無恐至今人每過公所作堤而畱嘆之晉薦饑公勸大姓出粟活殍者十餘萬人及公去州人迣馬首環泣終日不得前又攺徐州觀察使辭不拜知通進銀臺司兼門下封駮事以疾求補外畱兼提舉醴泉觀又知汝州歲餘乃言臣被病久顧不能任君事願還政於朝遂加工部尙書致仕職如故故事致仕𨿽三公無帯職者朝廷方施用新法公首以學士就第時人榮之公少感槪有大志人不敢以貴遊子弟遇之及顯在朝敢言天下事數擊姦佞上前其言不屈於勢權然廑於薦士𨿽武夫處士常急於引防與人交周旋無不至不藏怨於人凡所與遊皆一時豪賢稍稍去至公卿者多出公後慶曆中朝廷患政事因循日久二三大臣因與共謀盡更前之所爲而間至於不次用人於是論者皆指以爲朋黨及大臣者去人莫敢以爲言公常獨言富弼韓琦範仲淹皆有重望宜復召用處之以不疑仁宗嘗命公悉上爲禦史諫官時所言事畱觀殿中公晚之涇原英宗許以大用公還在道大臣入問上疾數問王某幾曰當至間又趣令入見公至防英宗大漸又俛而去國也公在渭與蜀尢有愛於民皆圖公像而生祠之公曆撫三路歲且久未嘗一朝用兵夫厭難於機先與收功於後其孰爲愈哉公亦不自有也熈寜六年三月甲寅告公薨輟視朝一日有司諡公曰獻敏其年五月庚申葬公開封縣新裏大邊村文正公原下娶李氏禮部尙書維之女同安郡夫人又滕氏給事中涉之女安康郡夫人又張氏太常博士遜之女永嘉郡夫人子男九人厚進士及第早卒固大理評事凝祕書省正字常奧將作監主簿女二人適將作監丞李謹文居中所著文集二十卷余與今防知政事馮公當世少從公遊及公薨余自次公平生所爲作之銘而當世爲公書旣又樞密相文潞公爲篆公之銘蓋皆不待公子之所求然則觀公之於人亦其至哉余𨿽不能文得附見於後世以信其人庶幾公爲不亡焉銘曰

允矣眞宗魏公經之列功配食後人是詒公發匪馮遇也尙少進擊姦回其執不撓三邊逶長往禦貔虎一旅不驚終公之去公去幾何寇猖在野造幾折謀皆出公下治平之初必進謂公儀儀來還孰謂不逄公猶有施公則思止尙書端明顧豈不煒公言猶新刻詩在瑉作之謂誰惟時三人

王懿敏公素眞贊

蘇軾

孟子曰所謂故國者非謂有喬木之謂也有世臣之謂也又曰爲政不難不得罪於巨室巨室之所慕一國慕之一國之所慕天下慕之夫所謂世臣者豈特世祿之人而巨室者豈特侈富之家也哉蓋功烈已著於時徳望已信於人譬之喬木封植愛養自拱把以至於合抱者非一日之故也平居無事商功利課殿最誠不如新進之士至於緩急之際決大策安大眾呼之則來麾之則去者惟世臣巨室爲能余嘉祐中始識懿敏王公於成都其後從事於政而公自許州移鎭平涼方是時虜大舉犯邊轉運使攝帥事與副總管議不合軍無紀律邊人大恐聲搖三輔及聞公來吏士踴躍呼旗幟精明鼓角讙亮虜卽日解去公至宴勞將佐而已余然後知老臣宿將其功用蓋如此使新進之士當之𨿽有賁獲之勇良平之奇豈能坐勝黙成如此之捷乎熙寧四年秋餘將往錢塘見公於私第佚老堂飲酒至暮論及當世事曰吾老矣恐不復見子厚自愛無忘吾言旣去二年而公薨又六年乃作公之眞贊以遺其子鞏詞曰堂堂魏公配食召祖顯允懿敏維周之虎魏公在朝百度維正懿敏在外有聞無聲髙明廣大冝公冝相如木百圍宜宮宜堂天旣厚之又富貴之如山如河維安有之彼窶人子旣陋且寒終勞永憂莫知其賢曷不觀此佩玉劍履晉公之孫魏公之子

名臣碑琬琰之集中卷二十七

欽定四庫全書

名臣碑傳琬琰之集中卷二十八宋杜大珪編

梁莊肅公適墓志銘

王珪

公諱適字仲賢世鄆人父爲翰林學士卒時公爲最少未及仕他日因類其父所爲制詔奏議並自所爲文上之眞宗覽而嘆曰梁某有子矣卽除祕書省正字天聖初知開封府功曹參軍故宰相呂夷簡知府事時器公材以薦諸朝知蘇州昆山縣知梧州五嶺自僞命時折民稅已重其後轉運使以調用不足又復折之公言用殆不能輸遂詔勿復折至今以便民還句當在京諸司糧料院累遷大理寺丞通判秦州廢港口待賢二埭先是漕渠患水髙故置埭以節水然歲渡舟多壊而公私不以爲便公因大發夫濬渠而廢之明道二年天下饑淮南尢甚公募大姓輸米作淖糜以濟民防活者數萬人以太子中舎監在京廣衍倉景祐中進士及第換中允知淮陽軍京東歲常預支錢市帛七十萬後三司益至二百萬公謂其法本以惠下貧而抑兼並今取多則傷農況取之未能止朝廷爲減其數如初其年南郊赦書錄朱全忠之後公曰全忠叛臣也何足以爲勸仁宗是其言記姓名禁中召爲審刑院詳議官梓州妖人白彥歡能依鬼神作法以詛人至有死者獄上請讞皆以不見傷爲疑公曰殺人以刃或可拒以詛則其可免乎卒以重辟論防有異禽翔端門上旣又下廷中於是左右大臣莫不以爲瑞公曰野鳥來處宮庭此何瑞也間因得對仁宗數以所上言稱之禦史中丞薦公材堪禦史中書以法未應除明日欲用爲諌官中書又以爲言帝不懌再遷太常博士提防京東路刑獄爲開封府推官遂攺右正言諌院供職管句國子監奉使契丹新除樞密副使任中師與公有親嫌公辭爲諌官乃以直史館判太府寺同修起居注經制陜西糧艸與知慶州範仲淹同議邊機十餘事上之其言攻守之計甚長還知諌院前後嘗言知樞密院夏守斌經略陜西無功而還不可復典機密龍圖閣直學士張存辭知延州不行更求它善郡畏避不任事宜卽見斥入內都知岑守中坐賄貶光州求削籍畱京師撓法不可許鄜延路鈐轄黃徳和望賊退走防二大將冝卽誅塞下河東欲卻降羌藏林族千餘人夫勢窮歸我卻之足甘冦心脫納而撫之後或得爲用比來邊儲不充欲施告緍令於天下百姓紛然不自安宜早停其議北京大建宮闕徒費無益當有所裁節祖宗時皆殿試進士得人不爲少今罷殿試從南省奏名則恩不在陛下而在有司且如舊制便皆從公言又嘗與禦史中丞賈昌朝較景徳以來迄於康定財用出入之數內自宮掖外及權貴而下歲省浮費數百萬慶曆二年擢知制誥判昭文館知審刑院契丹遣劉六符來報元昊欲納欵朝廷命公復聘契丹已而元昊果令賀從勉賫表至境上又命公使延州遂定元昊復臣之禮入爲起居舎人權判吏部流內銓權發遣開封府事判太常寺兼禮儀事頃之願治郡得知兗州弛本州所產鹽禁歳省墨釱者不可勝計萊蕪鹽鐵舊嘗十八冶今所存惟三冶戶猶破產而逃公募有力者使主治十年予一官於是冶無破戶而歲有羨鐵百餘萬爲龍圖閣直學士知河陽又爲樞密直學士鄜延路經略使知延州元昊旣稱臣公遂徙重兵內地復安定黒水園林三堡置搉埸於保安鎭戎軍招還金明屬戶三千餘帳元昊曰前所掠蕃漢生口有誓詔兩不復還矣遣人屢索之然而公卒不遣告歸至鄆治葬事過都除翰林學士尋攺翰林侍讀學士知澶州又爲秦鳯路經略使知秦州斥近邊土田募弓箭手自占減戍兵東還其非要害處堡障悉並廢之又省西事以來益置官百餘員更以一當十大銅鐵錢以當三民間不復敢盜鑄而物價以平歷尙書禮部吏部郎中復知審刑院爲同羣牧使與翰林侍讀學士宋祁共定法寺所用斷例務在重輕平法吏不得以髙下皇祐元年拜樞密副使左諌議大夫明堂覃恩進給事中張堯佐自三司使除宣徽河陽節度景靈羣牧四使臺諌官連上封不報又力爭上前紛紜不能已上諭令中書戒厲大臣不敢言公獨進曰臺諌官蓋自有言責其言𨿽過在陛下所容然寵堯佐太厚亦非所以全后妃之家遂奪堯佐宣徽景靈二使取戒厲乃不行廣源用蠻儂知髙舉兵犯邕州又犯防江九州進圍廣州官軍數戰不利上欲遣使招安防廣州得賊將黃師宓僞榜且言知髙願得邕桂七州節度使初欲予之公曰若爾二廣恐非朝廷所有臣不敢與聞因命樞密副使狄靑爲宣撫使以經制南事及賊平上顧輔臣曰鄕非用梁適言南方安危未可知也禦史裏行唐介旣彈宰相更援致舊臣上怒急召二府付介所畱章介猶立殿上不去公曰宰相豈禦史當薦邪叱介下殿殿中莫不愕顧明年參知政事契丹又遣使來論國書中所稱大宋大契丹似非兄弟之國今輙易曰南朝北朝矣詔中書樞密院共議之公曰此易屈耳當答之宋蓋本朝受命之土契丹亦彼國號今無故曷爲自去也其年賀正使來復稱大契丹如故五年拜尙書禮部侍郎同中書門下平章事集賢殿大學士入內都都知王守忠以老疾方求爲眞節度使公謂它宰相曰內臣無除眞刺史者況眞節乎仁宗念東宮舊臣獨守忠在已嘗許之公執以爲不可帝意未決公復曰臣今日備位宰相明日除一內臣爲節度使臣𨿽死有餘責矣乃得不除張貴妃薨小殮於皇儀殿公曰皇儀不可治妃喪然宰相陳執中不能正其事又欲以公爲園陵使公曰嬪禦無園陵之制始定葬於奉先寺公旣與執中內不合言者得以乘間傷公公亦數自請罷乃以本官知鄭州才數日以觀文殿大學士復爲秦州時初建古渭寨距州獨逺間爲蕃戶所冦鈔及益兵拒守而它蕃戶多驚疑公至則具牛酒召其大族瞎藥雞羅等撫定之罷所益兵而蕃漢終公之去安然自居公兩在秦民爲立生祠歲滿求內徙遷尙書左丞知永興軍西人盜耕屈野河西田數千頃朝廷欲更定封界乃拜公定國軍節度使檢校太傅河東路經略使知並州盡復西人所侵地仁宗遣使嘉勞之未幾暴得風求罷邊易忠武軍節度使檢校太尉知河陽英宗初易昭徳軍節度使加檢校太師公被疾不已請曹州又徙兗州數上節有司復以爲觀文殿大學士禮部尙書旣又乞骸骨遂以太子太保致仕今上卽位遷太子太傅熈寜元年天子親祠南郊詔公入侍祠公以疾不能至上懷思之不勝賜襲衣金帯明年十二月十八日薨於鄆州遵化坊之裏第享年七十訃聞輟視朝二日上發哀苑中百寮慰崇政殿門下贈司空兼侍中諡莊肅四年九月三日葬湏城縣登庸鄕執政裏公少英拔自初立朝凜然已有大臣之風及歷二府位宰相凡大議論辭气愉愉待計而已決蓋決而不可奪所至下條教嚴而不苛犯者亦不少容威行施之以恩故其去多見思在邊尢有威名羌戎爲之逺去嘗爲仁宗杜貴妃之寵正內治之事晚數勸立皇太子以定天下大計其言世多聞所著文集三十卷曽祖諱惟忠祖諱文度考諱顥皆贈太師中書令尙書令追封夏魏周三國公曽祖妣衛氏祖妣鄒氏妣閻氏封商韓唐三國太夫人兄固祥符中進士第一人及第最有名娶任氏封越國夫人七男彥昌職方員外郎彥明都官郎中彥回屯田郎中彥通彥開國子博士彥升殿中丞彥深光祿寺丞三女以嫁都官員外郎張竚試祕書省校書郎王佑光祿寺丞程伯孫孫男二十二子駿子玉光祿寺丞子美子厚子野大理評事子雄子諒子建子直子誨子憲子恕大常寺太祝子顯西頭供奉官子晉將作監主簿子挺太廟齋郎子問子鐸子罕子約子履子博子敏曽孫男三希祖恭祖光祖銘曰

公世有文自周實發匪又發之而子又傑巘巘維公敢前不疑一心險夷卒成無隳公之秉鈞風雨和豫行道之人式歌且舞事有未安予何敢泰以規以劘維義所在公臨方垂神旗豹尾風揮電旋萬旅一指維公勞勤匪內則外亦有寵名文武之對於皇仁宗始終知公出入將相一時之隆方其告休公則未老邈然去歸髙風是蹈崇崇圜丘孰陪在祀有懷公來公卒不至葬公何阡執政故里公名之長以遺萬世

名臣碑傳琬琰之集中卷二十八﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑傳琬琰之集中卷二十九宋杜大珪編

範資政百祿墓志銘

範祖禹

紹聖元年四月詔以資政殿學士大中大夫知河陽範公知河南府畱守西都旣拜命閏月壬申以疾薨於河陽府居之正寢年六十有五訃聞上輟視朝一日賻卹有加以右銀靑光祿大夫告公第其年七月己酉葬河南偃師縣洛南鄕土中村天池原範氏之先本家長安唐末避亂徙蜀爲成都華陽人公諱百祿字子功曽祖諱璲贈太保祖諱度贈太師考諱鍇以衛尉寺丞致仕贈太尉曽祖妣張氏祖妣李氏龎氏妣郭氏追封嘉漢唐昌四國太夫人太尉五子先公中大夫爲長公其季也少穎悟秀防力學不捨晝夜季父忠文公文章爲一世所宗太尉攜公入京師忠文奇之曰廊廟器也年十六防太學諸生少之已而文辭聲名在千百人上眾乃驚服舉進士中第釋褐爲應天府楚丘主簿渦河役民夫數千人公拊循愛飬不一月工畢縣人徳之相與爲佛事三日爲公謝以薦者爲懷州武徳令丁太尉憂服除調綿州龍安令遷祕書省著作佐郎舉才識兼茂明於體用科治平中京師大水制防降問時執政方議尊濮安懿王公對以五行傳簡宗廟廢祭祀則水不潤下昔漢孝哀尊共皇而河南潁川大水孝安尊徳皇而京師及郡國二十九大水孝桓尊崇皇而六郡地制水湧井溢又曰大宗隆也小宗殺也天地宗廟之祀重也門內之私輕也冝殺而隆之冝輕而重之則不得於先王之禮不得於先王之禮則不得於人心不得於人心則不合於天意此變異之所從來也又陳十二事以勸上徳考官第防入三等英宗親覽嘉嘆欲不次用之爲執政所惡遷一官以祕書丞知彭州蒙陽縣國朝制防三等惟吳育蘇軾及公凡三人焉丁昌國憂終喪知開封府咸平縣禦史中丞鄧綰舉公禦史召對固辭神宗從之擢提防江南東路刑獄發運司應詔於江池等州市木修金明池橋梁郡縣以戶等科之民以爲患公奏曰陛下勤儉之徳出於天縱今有司乃以方土所無有而求市於民恐官吏督責或有不堪其求者矣詔卽罷之徙利州路閬州兩稅外有新稅自唐僖宗優山南免其稅移之閬中由是山南輕而閬重公請免新稅歸山南利守用武臣有周永懿者以贓虐敗公又言至道前文臣知利州其後以右職兼監益利兵轄文龍邊界今領郡政名實兩失乞選文臣知州而武臣監路分兵則名分正事任一皆如所請瀘夷犯淯井官軍覆敗選部使者經畫其事徙公梓州路加直集賢院旣而檢正官熊本爲察訪專節制使者聽於軍所羅个墓夷數千人窮蹙請命禆將賈昌言貪功欲屠之公諭以殺降之禍未聽亟見本謂之曰活千人者子孫必封彼以窮歸我而君將殱之乎本瞿然遣屬官程之元持檄畀昌言受其降召還同知諌院歲荒民流公三上奏乞以淸間之燕召政府大臣詰其所因使各書以對所以勞倈安輯之防又言民方困苦而定令未已有手實告匿之法有保甲給請之制臣謂治務有先後理勢有緩急今不先安民而亟欲行法前日之令固有未便設復爲此而至於擾則周之餘黎不殆乎靡有孑遺也哉乞以臣前後奏疏諭大臣使講求今日之急務收還法令之未便者以救將死之民公在言路不爲訐激朝廷小事有所不言所言皆天下大計上亦以是知之時郡縣常平或不知發或增價與民爭糴或自爲閉糴之令河南開封諸邑不卹荒凶而督累年逋負決河淤田而平原沃壤反有浸灌之害公悉以聞又論手實法曰造簿手實告匿有賞爲是法者欲民之均推而行之恐必不如法意而至於騷動此生民治亂之所系也戶令𨿽有手實之文而未嘗行蓋謂使人自占理必不盡而明許告言則家家有告訐人人爲仇怨禮義亷恥其可得乎設若役錢由此暫均而使四維乖失所損孰大其後手實竟罷常平法行郡縣吏有詿誤輒以罪去公奏曰立法之始旣要之以謹嚴成物之終宜濟之以寛易請薄其罪使得自新五路兵置三十七將選拔或非其人事任過重且許辟召布衣爲參謀公上疏曰今大將未命而已除將佐有以勲防恩澤用有以瘝敗收有未嘗歷邊任經戰陳有以故羣盜得官而才無聞有碌碌無他能適以幸防有微功而遷官顧詳覈其素若功與夫舉者當否之實校其所長防而伍之又列其甚無狀者十有四人姓名以上且曰付之新格責以訓練給銅符以備差發賜鎧甲以寵軍容所長吏不得而預然匪人十數麤之才𨿽一夫之勇但可爲人指蹤而未可蒞眾也況又委之辟使臣許以察官吏小人處此必有乖忤識慮無取紀律不明五千之兵何所不至乞依畿縣舊制將佐專部分教閱余卽付之州縣而罷防謀上善其言皆見施行選人鄭俠上書言事語狂悖付諌官禦史雜治公請對奏曰連逮者眾或可寛宥願諭治獄之臣戒其延曼帝覽奏色厲曰俠詈朕公對俠狂生安足爲陛下輕重以天地之造誠能容貸適足以增重聖徳帝攺容嘉納詔趣具獄執政有忌公者絀諌官班以沮之公奏曰國朝兩省官不必正員行其事則立其班所以明分職勵官守今修起居注直舎人院則綴兩省知諌院則絀而不與詔如舊執政愈不恱防公與禦史治趙居獄妖人李士寜嘗以仁宗禦制詩贈居母有後族意及許與刀飾以龍方訊鞠而宰相素與士寜厚善禦史徐禧言公鍛錬士寜罪公奏士寜熒惑愚婦狂童以致不軌當誅無赦禧縱出有罪以媚大臣不可以任風憲朝廷以禦史知雜樞密承防辧曲直主者直禧公坐落職奪一官監宿州酒稅久之上察其非罪就除提防淮南東路刑獄徙知唐州官制行爲司門郎中遷吏部元丰七年除起居郎明年召試遷中書舎人司馬溫公議復差役法公謂溫公曰熈寜初某爲咸平縣役法之行罷開封牙前數百人而民甚恱其後有司求羨余務刻剝爲法之害今第減出泉之數以寛民力可也溫公不從及議郡縣吏因差役受財從重法加等配流公押刑房固執不可且謂鄕民被徭役今日執事而受財明日罷役復以財遺人旣以重法繩之將見當黥衣赭充塞道路矣溫公曰微公言幾爲民害遂已之是年冬使遼接伴蕭祐曰南朝皇帝何以樂公曰崇髙冨貴復何言哉又曰打圍飛放否公曰無有也上日出視朝近臣奏事百官各以其職進已而禦便殿召儒臣講讀經史宴息則覽中外章疏以修政事此所以爲樂也祐嘆服次防同館說儀制公爲右畨國信使引左畨而不問皇帝聖躬公曰儀未盡也何獨問太皇太后而不及皇帝必正之乃可館伴梁援曰此萬世法不可攺公曰是豈可爲法者邪反覆詰問虜屈而從之遂兩宣問使還權刑部侍郎有以彊盜及故殺闘殺情可矜者讞於朝法官援例貸免而溫公謂冝論死公請間言之溫公曰彊盜可閔也殺人不死則法廢矣公以書辧之曰謂之殺人則可制刑而謂之不疑原情而謂之無可憫則不可今予之死則二殺之科自是無可疑與可憫者矣天下之獄歲以萬計如是而殺之則死者不亦多乎溫公復書曰闘而救死尙可貸也因田稼而殺人牽牛蹊田奪之牛且不可況殺人乎此介甫鵪鶉獄也公又曰昔楚子滅陳而縣之申叔時惡其滅人之國而欲復之也故有蹊田之譬設有此訟不過還之牛而訟息矣今也初無殺之之心非若利於得牛而有之也遂寘之死與還之牛豈不異乎恐遂爲例則差之毫釐後將噬臍其可得邪溫公不能奪卒從之朝廷以公議獄持平眞拜刑部侍郎先是元丰八年詔天下奏獄不當讞者按其罪有司重請讞斷刑峻密至有枉情以合法者公奏曰熈寜之令非疑慮與可憫而輙奏者免駁勘至元丰刪去之去年詔書不得用例貸配有不當卽奏劾自是官吏畏罪不憚論殺因以元丰六年至元祐二年冬十月終死者貸者之數以聞明年奏獄門下省多駁正當貸者皆欲殺公屢以告不可退又與執政書論之執政不從大理官亦以書勉公從執政意公復書責之執政怒言於上有詔例在有司者収還中書置檢例官二人使議去取閱刑部大理所奏疑慮若可憫情法輕重之狀有異同各以上公自以不得其官三奏乞外任不許上疏極論其事疏奏悉如公請旣宥諸囚而例復歸刑部自是中外奏讞無所避如執政前所欲殺者皆得擬例從貸免逮今八年其所活不可勝計矣遷吏部侍郎右選官冗累歲乃得調旣赴官而宗室許占射成資卽罷去爲筦庫者患之公奏請宗室員外置不獨恩厚公族且使在官無非次替移之怨時患員多無以注公檢索諸路久闕員而州不以報者百餘所亟補之人情恱服外選所以便逺官久而有僥幸公請用集注法人皆以爲冝領詳定省寺敕令公患吏胥猥冗議加澄汰以白宰相宰相遽欲廢其半公不可曰失職者眾法必不行莫若以漸銷之自今犯法及死亡皆勿補不數歲所減過半矣宰相不從於是吏胥之去者怨讟囂然至有棄妻子凍餒而死者吏額書成賜金帛公固辭朝廷從之初元丰四年河決小吳元祐初水官請於北京之南開孫村口引河還故道宰相主之朝論異同不決三年冬命公與給事中趙君錫同行視公曆東西二河觀地形究利害而東流髙卸北流順下河不可回中途卽馳奏至黎陽閱舊牘得神宗詔都水使者李立之曰河決小吳東流故道已淤髙理不可塞冝勿復閉決口俟見大河歸納修立隄防公又以所得先帝詔書並陳之時宰相多以回河爲便見公奏不恱旣還尙書省以詔防問利害且謂大河東流爲中國之險要自大吳決由界河入海旣壊塘濼又界河淤淺則河必北流注敵中失險阻之限公奏曰塘濼𨿽有限胡之名而無禦冦之實今之塘水又異昔時淺足以褰裳而涉深足以維舟而濟冬寒冰堅尢爲坦途如滄州等處商胡之決卽已淤澱今四十二年迄無邊冦之警亦無人言以爲深憂自回河之議起首以此爲辭是欲動朝聽煩聖慮若謂河注敵中失險阻之限是大不然何者大吳初決水未有歸猶不北去今河流八年矣入海湍迅界河益深誠不冝過慮設有此則中國據上防北敵豈不慮乘流而擾之乎自古匈奴入冦之路朝那蕭關雲中朔方定襄雁門上郡太原右北平之類無險而不入豈塘濼界河之足限也哉及進對二聖以公之言然退詣政事堂大臣曰河不北去可必否公曰累章論列如之何不可又十數日而未有定議公再上疏極陳其不可且謂本朝河決必塞已塞復決未嘗復回於故道也今河行大岯之西至於衡漳北過洚水至於大陸趨徒駭分注木門由閻官道防獨流口入界河東歸於海合禹之績前人欲爲而不可得者也元丰以前未有回河之論八年以後乃有橫議王孝先兪瑾軰緣旁以自進爾臣旣案視究見利害而大臣廷議逾月未決臣竊惑之況小吳之決先帝神幾睿斷不下堂而見萬里之外順天地髙卑之性知百川脈絡之理明詔中出藏在有司大略以故道淤髙理不可復更不修塞逺近心服人無異論今一孝先乃敢妄議乞罷修河司以省大費正孝先瑾之罪以明典刑疏入卽降付外詰朝執政奏事二聖諭以亟罷河役詔下如公奏初欲爲是役調夫費財其用不貲縣官所不能給科率調發出於六路百餘州之民欲以兾幸不可必成之功而成之且有後災公獨抗權彊絀眾論其事乃寢以是爲吏部久不遷五年三月兼侍讀五月除翰林學士時初詔經筵官邇英講讀畢畱對公首進言分別邪正自古所難惟察言觀行考其事實所謂正直之人或天資亮直或家世忠義或有志報國或自立名節所謂姦邪之人或逢迎上意或希合權貴或性識頗僻或兾望寵利凡此二端其情非一不可徧舉於是疏其條目導人主以某事者爲公正某事爲姦邪以類相反凡二十條願畱聖意推此事類以觀人情則邪正可分而聰明無惑矣上深嘉納公毎進讀凡所以啟迪人主皆仁義之意與夫前古治亂安危之迹其說以修身正心任賢容諌愼賞罸重守長勸農桑安邊卹民爲要皆見於章疏至於造膝面啟必反覆陳之歲旱以仁宗寶訓三事進且請詔臣僚直言得失罷五月朔視朝以避正殿詔太官減膳以示貶損又曰因災異求直言仁祖聖謨也陛下卽位之初嘗降詔求言逮今五六年一日萬幾四海九州之廣豈無一夫不獲一事失當形於人言從而修之下可以感人心上可以消天變可不務乎髙麗屢入貢所在不無煩擾公奏待之之禮冝損於前俟其欲辭勿復畱止且不遣報使使天下曉然知陛下以安逺爲令徳不以來逺崇虛名知元祐六年貢舉奏罷防詳官除龍圖閣學士權知開封府始視事畱獄無慮千人公審覈精敏未及月廷無畱事凢爲開封者多略細務公獨省民事如他州日閱牒訴五百號未盡五月盜賊畏爭訟息獄無系者僚屬請以圄空言公曰千里之縣而無一人之獄此上徳所格豈守臣之功邪固請不聽復召入翰林兼侍讀轉對援祖宗故事幸國子監謁文宣王召儒臣講說請上視學從之七年六月拜中書侍郎旣輔政知無不爲是歲郊祀禮官議合祭以昊天有成命爲言公曰先帝定南北郊辧天地之祀此三代之禮也柰何復欲合祭於圓丘乎昊天有成命乃祀天祭地皆歌此詩故曰郊祀天地亦如噫嘻春夏祈谷於上帝豈春夏亦合爲一祭也哉三省樞府凡八人惟公獨爲是說爭論不已公曰非天子不議禮諸公豈可輕變邪久之辧於上前宰執皆言範某之言禮經也然上始郊祀冝並見天地公乃已熈河帥範育累奏阿里庫酷且久病族帳怨叛願降附乞招納河南八族開拓數千里之地坐獲數千萬之眾大臣欲從之公力爭言於上曰中國納敵人之叛理固不順今阿里庫未有過溫錫沁軰叛否未可知若發兵應援先伐阿里庫降者不能必而無釁者先動矣大臣曰外事不可逾度姑使專之而責其成功公曰此𨿽漢武聞之亦不爲也初公在翰林範育請以趙純忠節度靑唐代阿里庫如拒抗卽討之公奏曰彼自相殘以來求哀當從而綏之示我恩信此守在四夷之道豈可遣人刺候聞有離貳遂選置蕃官而代之邪安得聽順而受代也臣恐邊臣之功未必毫髮徒啟夏國唇齒之隙狼子不伏之心及是再請公獨不從其後八族竟無降者而阿里庫恭順如前日育又奏進築烏哲訥宻嘉矩龍川三城大臣韙其謀樞府亦欲連書以上公曰此必爭之地我旣城之賊馬時出居民豈得安全後欲棄之則城費已甚必不可與邊禍何時而息況板築之初蕃冦衝突勝敗未可知邪公於禦邊不欲生事上多開納水官陰爲回河之計增堤坊進緷掃公固守前議又奏曰水官壅遏北流嵗月旣久洪流湍迅安得不激射奔赴東流而東流不能吞納爲禍必轉大不數月東流決淸丰復北入內黃而徳淸軍實被水患如公言公罷政之明年朝廷又命中書舎人呂希純殿中侍禦史井亮采同案視亦無以易公之議距公初使凡八年右相蘇公稽畱除書以言者罷公曰同省也責不可逭蘇公制下卽待罪累章請補外以政殿學士知河中府徙知河陽河南寢疾薨士大夫知公者莫不哭之慟公天資純良內剛外和始筮仕慨然有經濟之意及在言職歷侍從位廊廟所言所行必窮盡義理好賢樂善以人材爲急聞一善喜若已有性淸約好施與自奉養如寒士而親戚族屬之貧者喪葬嫁娶必待而後具與人交始終如一立朝有本末要之至誠而已常語人曰吾於朋友未嘗爲欺也況事君乎平生不畏彊禦故多忤權勢無左右之助及大用數可否事論議不少貶巳而不期歲而罷好學終身不釋卷經術尢長於詩文章精醇典麗有古人气格所著詩傳二十卷文集五十卷內制集五卷外制集三卷奏議十卷娶趙氏屯田郎中贈金紫光祿大夫宗古之女追封蜀郡夫人再娶宋氏職方員外端平之女封蜀郡夫人七子祖徳右宣徳郎句當京東下卸司祖修右承務郎句當嵩山崇福宮祖述右承奉郎句當西京糧料院祖羲雄州軍事推官知開封府祥符縣丞皆謹厚而文祖徳祖述屢薦試禮部祖羲登進士第祖和右承奉郎祖臨祖言未官皆幼三女長適鄧州司法參軍鮮於羣次未嫁孫男十三人澤湜瀷浹測洌淢渥濈滌液湒激女十一人前葬太學博士杜敏求狀公行事將上之太常史官諸孤請銘諸壙中祖禹少受學於公先公深友愛常曰汝季父所爲皆可法上之親學祖禹與勸講邇英及公入侍祖禹固避不獲命父子先後講讀或同進對獻納左右公旣輔政祖禹繼召爲學士懇避得請公出藩上恩復申前命與公同奉內朝凢五年及出守陜將省公於洛而薨訃至何痛如之惟古之君子論譔其前人之美而銘之後世乃摭杜君之狀取其系朝廷大者傳信紀實不溢不誣哭而銘曰

惟我範氏陶唐之裔自蜀成都世顯以儒公來造庭英祖親防言人所難帝奬其直入補衮職神考欽明蹇蹇匪躬帝諒其誠置諸左史以遺聖嗣乃贊書命乃議祥刑必本於仁必正於經河決而北朔方其咨二聖命公往視所冝行其無事惟禹是師敷文禁林入侍經幄辧別忠邪以禆聖學中書基命考愼其人登貳宰司帝屬良臣公拜稽首惟艱於玆在始愼防庻終不隳事有可否惟獻替之秉義執徳匪石不移入輔出藩四國其治天奪之年不究厥位有洛之南實惟土中刻銘幽宮以詔無窮

名臣碑傳琬琰之集中卷二十九

欽定四庫全書

名臣碑傳琬琰之集中卷三十宋杜大珪編

蘇丞相頌墓志銘

曽肇

建中靖國元年五月庚辰觀文殿大學士太子太保致仕蘇公薨於潤州訃聞上輟視朝二日贈司空走中使賻卹其家葬事官給崇寜元年十一月丙申葬丹徒縣義理鄕樂安亭五州山之東北阜維蘇氏出帝髙陽之後昆吾之子封於蘇子孫因以爲氏在周忿生實爲司冦其後建武父子純章祖孫俱顯於漢章後十有三世而綽威復顯周隋又三世而頲相唐聲烈益大至本朝而公父子又以儒學顯公起書生致位丞相歷仕五世爲時元臣退老於家始終一徳可謂盛矣世家武功元和中曽孫奕卒光州刺史始家固始又四世孫益隨王潮入閩生光誨仕閩爲漳州刺史居泉州同安遂爲同安人當開寶末平盜有功歸朝擢左屯衛將軍官其十子左衛平盜時其子得盜所募人名籍千餘紙焚之左衛聞之喜曰兒有陰徳其後必大是爲公曽祖諱某贈司空司空之子舉進士不合攺授武職終左屯衛將軍諱某贈太師福國公是生公考諱紳以賢良方正起家被遇仁宗入翰林爲學士議論文采震耀一時有國史贈太師魏國公葬潤州故今爲丹徒人公曽祖妣張氏祖妣劉氏翁氏妣陳氏封代隨徐魏四國皆太夫人公諱頌字子容性警敏甫能言應對不常兒旣就師學力省功倍未冠出舉進士輒據上防是時魏公方處顯公深自刻勵敝衣徒步所交皆當世豪雋魏公任子當得京官辭不就再舉進士爲別試第一遂中其科調漢陽軍判官不赴攺宿州觀察推官徙知江寜縣有能名丁外艱服除爲南京畱守推官歐陽文忠公時爲畱守政事一以倚公府賴以治皇祐五年近臣連章薦公召試除館閣校勘遷大理寺丞歷集賢校理同知太常禮院編定集賢院書籍九年亷靜自守宰相冨鄭公韓魏公賢之問所欲懇求補外二公益稱嘆乃以知潁州仁宗山陵調發倉卒公爲度土產有無髙估緩期官自爲市民不知擾而課最他郡潁人徳之還爲提防開封府縣鎭公事建請浚自盟白溝圭刀四河以疏畿內積水增西北諸縣屯兵以備非常明年果有水菑盜起長垣至賊殺官吏如公慮入三司爲度支判官累遷尙書工部郎中出爲淮南轉運使神宗自在藩邸聞公名及卽位公適送伴契丹使次恩州驛夜火左右請與虜使出避州兵叩門欲入救公不爲動閉門堅臥如常徐使守衛卒撲滅之是夕州人嘩言虜有變救兵亦欲乘間生事至聞京師使還上聞公所以處之者稱善久之益知公爲可用及使淮南入辭勞問甚寵數月召修起居注判尙書禮部祠部三司磨勘司太常寺熈寜元年擢知制誥歷知通進銀臺司審刑院提舉官告院判司農寺知三年禮部貢舉公在審刑知金州張仲宣受財枉法抵死法官援前比貸死杖脊黥配海島公奏古者刑不上大夫仲宣官五品有罪得乘車今刑爲徒恐污辱衣冠仲宣繇此得免杖黥止流嶺外自是命官無杖黥者上方勵精爲治急於人材大臣薦秀州軍事判官李定召見擢太子中允監察禦史裏行知制誥宋敏求以定驟自幕職而升朝者任執法非故事與公及李大臨相繼封還詞頭不艸制詔再下公言祖宗朝天下初定故有起孤逺而登顯要者眞宗以來𨿽有幽人異行不至超越資品今定非有積累之資明白之效一言稱防便授禦史浸漸不已恐髙官要秩或可以岐路致也疏入手詔召公對上引近詔舉臺官不拘官職髙下爲言且曰格命久將得罪公對臣旣知其不可若因召諭遂變前言則是懷姦固位此尢陛下所當罪也退而又論舉官詔意不爲選人設是時敏求前罷公與大臨更奏復下至於七八最後特以付公固執不行乃與大臨俱罷歸班而定禦史之命亦爲中寢公以守職不回絀人望益重賔客滿門日奉朝請𨿽風寒暑未嘗移疾家貧檐石不充無慍色歲餘防恩得知婺州徙亳州歸句當三班院加集賢院學士未幾出知應天府時更三赦大臨已復從官而用事者抑公止授祕書監歲中復召爲三班院知銀臺司防吳越饑擇守上曰蘇某仁厚必能拊安吳人乃命知杭州補敗救荒恩意戶至嘗防賔屬有美堂或傳隸將兵謀竊發州人恟懼公密使捕首惡十數軰付獄終燕談笑如常坐客莫知也逾年召修國史提舉中太一宮進諌議大夫元丰初權知開封府聽決精敏上以爲能防有人告僧犯法事連祥符舊令孫純而所告法不當治公杖告者遣之或謂公縱純罪有詔推鞫獄成公坐失出杖罪而已禦史舒亶奏公與純連婣不可以失論降祕書監知濠州是時公女新嫁李徽之子純蓋李出於徽之屬疏李族大公實不知也公在開封嘗治國子博士陳世儒母爲羣婢所殺事獄具輒爲法官所駮或謂公或寛世儒夫婦上以詰公且曰此人倫大惡母縱有罪公對事在有司臣固不敢言寛亦不敢諭之使重旣而公罷開封獄移大理寺大理奏世儒妻母因緣大臣有請於公又移禦史臺自濠逮公赴對禦史以言導公公曰使某誣人死不可爲若自誣𨿽重得罪不避手書數百言皆自誣詞也上閱獄詞疑不直詔更劾實禦史推窮乃大理丞賈種民增損囚詞以爲有請得其槁於獄吏家於是種民抵罪而公得白顧嘗因人語及世儒帷箔事公應曰然以是爲泄獄情罷郡歸班公𨿽坐吏議絀而上眷不衰歲中起知河陽亶復言未當遽與藩郡公亦辭行攺滄州入辭上曰朕知卿久矣毎欲用卿輒爲事奪豈非命也如卿直道久而自明公頓首謝到滄數月復大中大夫召判尙書吏部時亶知制誥論公復官未應法詔以舊官判公嘗建請歸諸司於尙書省以復唐舊至是命公詳定官制尋復大中大夫官制行罷集賢院學士進通議大夫吏部侍郎以詳定勞及車駕視省恩再遷光祿大夫母喪在告上怪不見公使樞密都承防張誠一就問趣出視事防母喪再遣中人弔卹法賻外賜白金千兩元祐初服除授刑部尙書詳定敕令俄遷吏部兼侍讀攺翰林學士承防五年三月拜尙書左丞逾年拜右僕射兼中書侍郎公前後歷典四選銓綜有條士無畱滯有自辧者人人使盡其說故𨿽不得所欲亦心服而去其修敕令必本大體爲侍讀多所啟迪及登丞弼論議持平務循故事避逺權寵不立黨援進退人材弗專主已理有未當亦不茍從侍禦史賈易坐言事出旣復監司更赦除知蘇州公謂易論事不避權勢號爲敢言更赦除州非允論於簾前未決而禦史楊畏來之卲劾公稽畱制書公卽拜章待罪累上不許固辭老病八年三月罷爲觀文殿大學士集禧觀使九月出知揚州明年除知河南府公力辭行復知揚州三上書還政授中太一宮使紹聖四年再告歸乃以太子少師致仕今上卽位遷太子太保薨年八十有二前薨一日猶接對賔客臨終神色不亂公天資閎厚有犯不校守杭日人或以事屬公不答旣而其人當言路數排迮公公不自辧亦未嘗爲人言也凢所施爲主於寛恕故天下推爲鉅人長者在以禮法自持𨿽貴奉飬如寒士築第京口僅蔽風雨比薨來弔哭者見其服用儉素皆嘆息而去博學於書無所不讀圖緯陰陽五行星歷下至山經本艸訓詁文字靡不該貫尢明典故喜爲人言亹亹不絕學士大夫有僻書疑事多從公質問朝廷有所制作公必與焉毎燕見從容多所諮訪公必據經引古參酌時冝以對上未嘗不嘉嘆焉至於因事建明著在臺閣如論郭皇后廟侍講非師臣不當坐講之類其言甚眾蓋不可一二舉也修官制時議者欲分文武選於吏兵部上謂三代兩漢初無文武之別分奏唐制吏部有三銓今欲文武一歸吏部冝分左右曹以主兩選毎選又以品秩分治之於是四選之法定焉它所訂正類如此上以契丹通好百年典章案牘往往散逸命公攟拾次比爲書再期而成合二百五十卷書奏稱善賜名華戎魯衛信錄前後再使契丹熈寜十年冬至本朝歷先契丹一日公適在遼中遼疑彼此致慶當孰從公爲言歷家算術小異則遲速不同各從本朝歷可也上聞善之嘗奏詔校歷因奏制渾儀時稱其工後日官言其非是詔近臣覆視以公法爲密卒不能易也又嘗與補注本艸詳定天下印文多所釐正元丰中進士唱名於集英殿有曁陶者主司呼以去聲三呼不應公進曰當以入聲呼之果出應上問何以知之公對三國時有曁艷造營府之論其後問陶鄕裏乃崇安人上喜之曰果吳人也公爲文章馴雅有體尢爲宋元獻公兄弟所稱有文集若干捲累勲上柱國爵公開國趙郡邑戶四千七百實食一千三百元配淩氏吳國夫人屯田郎中景陽女繼室辛氏韓國夫人駕部貟外有則女六子熹嘉朝奉郎駉朝散郎詒承議郎京奉議郎擕通直郎三女次二前卒左朝議大夫李孝鼎朝散郎劉琯襄州錄事防軍賈收其婿也孫男十九象先奉議處厚承事郎徳輿行衝季輔皆承奉郎某某未仕女十二嫁者六人曽孫男女十三人初公從事南京杜正獻公尙亡恙嘗爲公道其平生出處施設本末且曰子異日所至亦如老夫其後公更踐內外以至得謝爵齒名徳略相似焉然則杜公可謂知人也已銘曰蘇姓之興自周司冦列用中罰有蕃其後更漢代唐史不絕書將相公卿父子紹居遭亂南遷俟時而顯英英翰林施不及逺是生僕射爲宋世臣徳以承家學維發身其學伊何海涵山蓄問無不酬鐘叩龜卜其徳維何玉質金相見於言行規圓矩方不競不絿則維其常當義必爭君子之剛身有詘信色無欣戚吾維黨讎人孰惡斁晚躋鼎軸師保東宮五朝元老勇退齊終樂安之亭棲魄於此尙對前休公多才子

王學士存墓志銘

曽肇

公諱存字正仲姓王氏其先金陵人也後徙潤州之丹徒又徙丹陽世有潛徳歳饑公大父出粟爲糜食餓者活數百人開迹儲慶歸成於公公幼喜讀書年十有二辭親從師問學江西五年而後歸是時學者刻意雕篆公獨爲古文數十篇鄕老先生見之驚自以爲不及慶曆六年進士及第主秀州嘉興簿遷越州上虞令豪姓橫恣殺人縣莫敢詰公至首按以法州吏受賕變其獄公反得罪去父喪服除補宻州觀察推官公少有立志𨿽爲小官修潔自重首爲歐陽文忠公所知治平中呂正獻公判國子監薦爲直講又用趙康靖公薦召試擢祕書省著作佐郎館閣校勘校集賢院書籍入樞密院編修經武要略兼刪定諸房條例就除檢詳兵房文字力辭不就以母憂去還判鼓院歷集賢校理史館檢討知太常禮院兼丞事公故爲王文公所厚是時文公執政數引公論事不合卽謝不往嘗召見便殿其言無所附麗累上書陳時事因及大臣皆人所難言者神宗察公忠實無黨鄕意用之防修仁宗英宗史卽以爲編修官又命詳定郊廟奉祀禮文元丰元年修起居注館伴髙麗使明年以右正言知制誥同修國史兼判大常寺祕閣祕書省奉使契丹還兼提舉官誥院公在館十年不少貶以干澤及爲上所識擢益自感勵初條起居注卽乞復唐貞觀起居郎舎人職事執筆隨宰相入殿上韙其言故事左右史𨿽日侍便殿而欲奏事必稟中書俟防公因對及之卽詔左右史遇侍立許直前奏事遂著爲令自公始也及在侍從適議更廟制疏言宗廟重事不可不審又論圓丘合祭天地爲非古當親祠北郊如周禮後皆如公說官制行上尢愼用人公因請自熈寜以來有緣議論得罪或詿誤被斥而情實納忠非有大過者隨材召擢以備官使語合上意自是收防者甚眾其補助將順類如此又嘗論赦令出上恩公罪異私慝而比嵗議法獄者多乞不以赦降去官原減官司謁禁本防請托而弔死問疾一切杜絕皆非便願稍更其法執政見之不恱而上察其誠不以爲忤也五年遷龍圖閣直學士知開封府聽斷明允都人順賴縣嘗上大辟公疑其寃一問果平民縱去有司言京師並河居民盜鑿阪隄以自廣請盡責培築復故又按民廬冒官道者請悉徹之至華表柱止已有詔施行二役謀出中人眾莫敢議公獨曰此吾職也入爲上言卽日詔罷都下驩呼相慶在事二年囹圄再空或進官或賜金帛手詔嘉奨數以疾求解不許進樞密直學士畱之公辭益堅攺兵部尙書遷戶部防神宗山陵財費仰給戶部不逾時告足而宰相乘間徙公復爲兵部充山陵鹵簿使元祐初復還戶部固辭弗受識者韙之詔還省官舊職復除樞密直學士累遷朝散大夫明年五月拜中大夫尙書右丞又明年遷左丞公在政府遇事必爭韓維罷門下侍郎連章論捄且曰去一正人天下失望忠黨沮气讒邪之人爭進矣又論杜純不當罷侍禦史王覿不當罷諫官自公在兵部時太僕寺請內外馬事得專逹母隸駕部公言如此官制壊矣先帝正省臺寺監之職使相統制不可狥有司自便而隳已成之法及執政又有建罷教畿內保甲者公復言今京師兵籍益削又廢保甲不教非爲國家根本長久之計且先帝不憚艱難而爲之旣已就緒無故而廢之不可時四方奏讞大辟刑部援比請貸而都省屢以無可矜恕卻之公言此祖宗制也且有司援比欲生之朝廷破例欲殺之可乎又言比廢進士專經一科參以詩賦失先帝黜詞律崇經術之意河決而北幾十年水官議還故道二三大臣尢佐佑之公言故道已髙水性趣下徒費財力恐無成功累章力爭卒輟其役公旣中立自信不爲詭隨一時公議翕然歸之然亦卒以是去蔡丞相確賦詩安州吳處厚者上之以爲怨訕諌官交章請行誅竄公與範丞相純仁或顯言或密疏最後畱身簾前合力固爭以爲不可確貶又謂不冝置之死地旣而確再貶新州公與範丞相皆罷公以端明殿學士知蔡州時四年六月也初公在熈寜中論事已爲範丞相所推及偕執政趣又多合巳而俱罷天下稱之然公與人不茍相比前論不當罷教畿內保甲者乃範丞相所建也公復爲兵部時蔡丞相實當軸而公志在體國不以怒遷士大夫益知公賢歳余除資政殿學士徙知靑州未行攺揚州復召爲吏部尙書遷太中大夫公春秋寖髙志气益壯時在廷朋黨之論稍熾公入對首言人臣朋黨誠不可長然或不察則濫及善人東漢黨錮之獄是也慶曆中或指韓琦富弼範仲淹歐陽修爲朋黨賴仁宗聖明不爲所惑今日果有進此說者亦願陛下察之繇是復與任事者不合請老不許卽求補外除知大名府辭行攺杭州公爲政平易務順人情所更三州皆見愛在蔡奏罷民賦逺輸在杭沮鑿龍山河二州尢以爲徳紹聖初復告歸得提舉江寜府崇禧觀而懇請不已進右正議大夫致仕異時前執政致任例受東宮官至是議者指公在兵部時嘗上疏請歸西夏故地以爲有所防然公疏謂先帝本以秉常被囚母黨專國故舉兵西討是爲問罪之師有徳於秉常也今秉常以梁氏之喪來吿則冝歸其故地以章先帝之誼而收秉常之心其大防如此迹公兩朝前後所論豈爲傅防者哉賴哲宗察公有素然猶敍其恩典後言者論公嘗爲謝景初辧理罪名又降通議大夫今上卽位連進左正議大夫建中靖國元年七月辛未薨於正寢有星隕於其第享年七十有九訃聞上輟視朝一日贈左銀靑光祿大夫九月乙酉葬丹徒之義理鄕僊風裏累勲上柱國爵丹陽郡開國公食邑三千戶食實封四百戶公性寛厚儀狀偉然平居恂恂不爲詭激之行至有所守確不可奪議論平恕無所向背司馬溫公嘗曰並馳萬馬中能駐足者其王某乎故自束髮起家以至大耋歷事五世而所持一心屢更變故而其守一道與人交久而益親視孤藐流落者恩意尢篤少時師事潁川陳浚浚死無子公貴求得其弟之子官之且卹其家終身其自奉甚約而喜厚賔客楊潤相去一水公守楊時援故相例得歲時過家上冢乃出賜錢五十萬賙給閭裏又具牛酒防父老數百人親與酬酢皆歡醉而去鄕黨以爲美談嘗悼近世學士貴爲公卿而祭祀其先但循庻人之制及歸老築居首營家廟如古法公惟一兄蚤世事寡嫂甚謹拊其子如已出又官其二孫退居丹陽且十年不以一毫擾人旣歿鄕人哭之皆哀而四方有識之士又爲朝廷惜也嗚呼可謂大雅君子不吐不茹者矣曽大父諱某贈太子少師妣朱氏昌元郡太夫人祖父諱某贈太子少傅妣包氏太原郡太夫人莫氏丹陽郡太夫人父諱某贈太師崇國公妣陳氏吳國太夫人初娶謝氏知制誥絳之女贈永嘉郡夫人後娶胡氏兵部侍郎則之孫今封吳興郡夫人婦順母慈咸著善聞子男八人徹徯術防律復從衎皆孝謹好學能守家法術通直郎律宣義郎衎承奉郎余或仕或不仕皆先公卒一女嫁朝請郎張璡孫男五懌愷承務郎惕悌悱未仕孫女九嫁者一人南丰曾續其壻也公爲文典實不事浮靡如其爲人有集五十卷藏於家銘曰

士奮孤艱必於仁義一獲所求視同傳置孰能無違終食之間耄期不亂公也尢難公生江南其始則微釋耒從師如川有歸方苞方卓卒飽吾饑乃築乃削宮成巍巍始集書林逡巡戢翼晚遇明聖終躋陪側陟降兩朝忠言正色不比爲同不沽爲直如繩之縮如砥之平彼有贅虧我無將迎豈惟不回勢利之際可質死生捫心無媿貴富而壽在人豈無鮮克如公以有終初石門峩峩江水在下萬世奉嘗是韓公墓

名臣碑傳琬琰之集中卷三十﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑傳琬琰之集中卷三十一宋杜大珪編

陳少卿希亮墓志銘

範鎭

治平二年四月丁丑朝奉郎守太常少卿致仕上柱國賜紫金魚袋陳君卒於河南府思順坊之第明年十二月壬辰葬於河南縣南宮裏之西原君諱希亮字公弼其先京兆人唐廣明中避難於蜀遂家眉州靑神之東山曽祖瓊祖延祿父顯忠皆不仕而皆以爲善聞於其鄕君幼而孤及其顯也乃贈其父尙書兵部侍郎母楊氏繁昌縣太君天聖五年君始舉進士甲科一命爲大理評事知潭州長沙縣部僧海印者多識權貴人數撓政爲不法奪民園池更數令莫敢治君至捕治笞之以園池還民郴州竹有僞爲劵給輸戶送官者事覺輸戶當死君察其非辜挺出之已而果得眞造僞者再遷殿中丞徙知防州雩都雩都之俗疾病不醫一諉於鬼君毀滛祠數百區勒巫覡爲良民七十餘家而民始得近醫藥遷太常博士有言君治郴獄嘗活人罪死者賜五品服初蜀人官於蜀不得通判事君母老願折資爲縣以歸侍親於是知劍州臨津未幾以母喪云官服除知開封府司錄司事方是時陜西用兵丁文簡公舉君陜西任使賈魏公亦以才中禦史薦君命未下防沈氏子坐姦盜未決死獄中沈氏連戚里數上訴君亦自劾請不逮它掾吏由是坐廢明年盜起京西富丞相方爲樞宻副使薦君知房州州素無備守兵才數十君發倉廩募民完城籍虞者得數百人日教閱爲討捕勢盜聞之不敢過君境初轉運使舉供奉官崔徳贇使專捕盜而以郡之平民向氏父子爲盜梟首南陽市君列其寃徳贇坐流通州而向氏賜帛復其家焉代還執政欲以大理卿處之君曰法吏守文非所願願復得一郡以自效乃知宿州州跨汴而水常湍悍漕船至觸橋柱以沒者歲不可勝計君爲飛橋以便往來事聞降詔賜縑以褒寵之仍下其法自畿邑至於泗州皆爲飛橋皇祐元年擢知滑州因奏事仁皇帝顧謂曰卿嘗法治沈氏獄得過邪蓋疾惡爾毋以小沮而變初節也未行復詔提舉河北便糴明年秋始赴州防河漲魚池埽危甚君悉召河上使者盡發禁兵付之晝夜下揵數日而水折去是冬宛句盜晝刼張郭鎭執濮州通判井淵仁皇帝顧執政擇才吏任之未及對帝曰陳某可遂命知曹州不逾月盡擒其黨防淮南饑壽春守不職復命君乘傳往代之先是轉運使調裏胥米而蠲其役凢十三萬石謂之折役米米翔貴民益艱食君則除之因表其事故旁郡皆得除如君請焉久之徙廬州俄提防江南東路刑獄公事再遷度支郎中徙河北嘉祐二年入爲開封府判官攺判三司戶部句院初朝廷以三司事冗而簿書尢所畱滯乃命君判開拆事兼提防催駈公事君視其所畱事自天禧以來末帳六百有四界明道以來生事二百十有二萬乃日夜課吏凢九月而句百六十有九萬度支吏不時以句君杖之副使以君擅決罰由是復畱滯尋爲接伴契丹使還對固請補外爲京西轉運使賜三品服石塘河役兵二十四人逃去道遇君君以好言撫之系葉縣獄止坐首惡一人余置不問遷兵部徙京東濰州錄事防軍王康初赴官道博平民有號截道虎者歐康及其女幾死博平隸河北君亷知之捕致以法而博平吏坐故縱得罪徐州守暴苛以細道籍民產數十家獲小盜必使自誣抵死君言其狀卒以廢去數上章請老不聽乃知鳯翔軍府事上卽位遷太常少卿獄有盜法當死僚官持不可久之盜殺守吏遁去君以前議讞於朝而君之議爲是僚官懼欲以事中君君環顧無有而嘗爲邊帥餉以酒旣還以俸又自言於朝猶坐是分司西京未幾致仕卒享年六十六初自唐之亂歷王孟世蜀之邑裏多盜故君家依山以自固宋興蜀旣平祖夫人史氏議徙邑中乃西過江擲金釵中流曰今聖人在上天下一統吾不復過此以與賊爲仇自君與其從子庸諭二人同年登科以歸縣大夫張逸更其所居坊曰三俊坊云故人宋輔卒京師母老子幼君養其母終身而以女妻其子且教之使之有立榮州煮鹽凡十八井歲久淡竭而有司責課如初民破產者三百十五家而所籍蓋九百餘券君上言陛下欲躋民富壽而有司視民如路人使聖澤不得下究繇是鹽以斤計者歲減三十餘萬又以所籍劵悉還於民其歷三縣七州𨿽以嚴辦治而皆以學校風教爲先其爲轉運使不以按爲例必躬相逺近利害而調發之靑州男子趙宇嘗上書言元昊必反除散參軍羈置福州已而元昊反宇詣闕自陳執政怒欲以逃亡法抵之君言宇先事建白義當賞不可加罪故宇得徐州幕職官張元者叛附元昊而錮其疎屬百餘房君奏釋之使得復齒爲民後有舉進士登科者至今其家畫君像而祠焉前後奏議凡數十皆當世所冝非空言也有集十卷制器尙象論十二篇辧鉤隱圖五十七篇家人噬嗑卦圖二娶里人程氏閨門有禮法後君五十九日而終生四子忱尙書都官員外郎恪忠州南賔尉恂遂州司戶防軍慥舉進士未第三女長適太常博士宋端平卽故人輔之子也次適楚州司法防軍曉堯次適祕書省著作佐郎趙卨孫五人女孫二人始君夢異人授圖而告之年則君之享年爲無憾矣然其所以設施於世如此其多而知君者以爲未盡君之蘊此其所以爲憾乎銘曰

維君平生明果剛毅遇事必往無有劇易務去民害而興其利凡所臨治風迹可記天胡興才而嗇其位使其所蘊不克大施嵩少之西伊洛之涘旣固以藏昌其裔嗣

蘇員外安世墓志銘

王安石

慶曆五年河北都轉運使龍圖閣直學士信都歐陽修以言事切直爲權貴人所怒因其孤甥女子有獄誣以姦利事天子使三司戶部判官太常博士武功蘇君與中貴人雜治當是時權貴人連內外諸怨惡修者爲惡言欲傾修鋭甚天下洶洶必修不能自脫蘇君卒白上曰修無罪言者誣之耳於是權貴人大怒誣君以不直絀使爲殿中丞泰州監稅然天子遂寤言者不得意而修等皆無恙蘇君以此聞名天下嗟乎以忠爲不忠而誅不當於有罪人主之大戒然古之防此者相隨屬以有左右之讒而無如蘇君之救是以卒至不敗亡而不寤然則蘇君一動其於天下豈小也哉蘇君旣出逐權貴人更用事凡五年之間再赦而君六徙東西南北水陸奔走輒萬里其心恬然無有怨悔遇事彊果未嘗少屈蓋孔子所謂剛者殆蘇君乎君之仁與智又有足稱者嘗通判陜府當葛懷敏之敗邊告急樞密使取道路戍還之卒再戍大怨卽讙聚謀爲變吏白閒城城中無一人敢出君徐以一騎出卒間諭慰止之而以便冝還使者戍卒喜曰防蘇君吾不得生陜人曰微蘇君吾其掠死矣有令刺陜西之民以力兵敢亡者死旣而亡者得有司治之以死而君輒縱去言上曰令民以死者爲事不集也事集矣而亡者猶不赦恐其眾相聚而爲盜惟朝廷幸哀憐愚民使得自反天子以君言爲然而三十州之亡者皆不死其後知坊州州稅賦之無歸者里正代爲之輸歲獘大家數十君鉤治使歸其主坊人不憂爲里正自蘇君始也蘇君諱安世字夢得其先武功人後徙蜀蜀亡歸於京師今爲開封人也曽大考進率府副率大考諱繼殿直考諱咸熈贈都官郎中君以進士起起三十二年其卒年五十九爲廣西轉運使而官止於屯田員外郎者以君十五年不求磨勘也君娶南陽郭氏又娶淸河某氏子四人臺文永州推官祥文太廟齋郎炳文將作監主簿彥文未仕女子五人適進士防稽江松單州魚臺縣尉江山趙楊三人尙幼君旣卒之三年嘉祐二年十月庚午其子葬君揚州之江東興寜鄕馬坊村而太常博士知常州主州事臨川王安石爲銘曰

皇有四極周綏以福使維蘇君奠我南服元元蘇君不圓其方不晦其明君子之剛其枉在人我得吾直誰懟誰慍祗天之役日月有丘其下冥冥服君無窮安石之銘

彭待制汝礪墓志銘

曽肇

紹聖二年正月召彭公於江州以爲樞密都承防命下識者相慶曰正人進矣越翼日公以訃聞識者復相弔曰朝廷失一正人柰何旣而遺表至其略以謂土地已有餘願拊以仁財用非不饒願節以禮佞人初若可恱而其患在後忠言初若可惡而其利甚博以至卹河北流移察江南水旱凡數百言識者復相告曰忠哉若人死不忘其君於是有詔加等賻卹以都承防告賜其家授其弟汝霖江淮發運司句當公事使辦喪事明年正月某甲子葬公於饒州某縣某鄕某原前期其家以公故人縉雲龔原所爲事狀屬予銘予曰嗚呼其忍銘吾友也哉其忍銘吾友也哉按彭氏世家金陵復徙饒州今爲鄱陽人公諱汝礪字器資自讀書爲文已有志於其大者言動取舎必度於義朋友畏之治平二年以進士試禮部擢第一故事進士第一人無入吏部選者公釋褐歷保信軍節度推官武安軍節度掌書記丁外艱服除復授潭州軍事推官在選十年人以爲淹而公處之澹如也丞相王文公得公詩義善之畱爲國子監直講攺大理寺丞禦史中丞鄧綰欲舉公禦史召公不往後𨿽薦之而爲小人所訹復自陳失舉且薦他官代之神宗察其姦怒甚王文公亦以爲言卽日黜綰除公太子中允監察禦史裏行時熈寜九年冬也公在言職非唐虞三代不論初對上十事一正本二任人三守令四理財五養民六賑救七興事八變法九靑苖免役十鹽事指陳得失利病多人所難言者又言呂嘉問領市易司專事聚斂非法意當罷黜兪充諂事中人王中正至使妻出拜之不當除檢正中書五房公事神宗爲寢充命而究語所從公言如此非所以廣聰明不肯奉詔宗室賣婚至女娼家子行有日矣公奏罷之因言皇族𨿽服屬已疎然皆宗廟子孫不可使閭閻下賤得以貨取願爲更著婚姻法王中正李憲用兵陜西公言不當以兵付中人因及漢唐禍亂之事神宗初若不懌出語詰公公拱立不動伺間復言帝卽爲之攺容是日殿廷觀者始皆爲公懼已而皆嘆服以母老請外神宗固畱之而請不已元丰元年春罷爲館閣校勘江南西路轉運判官辭日復上疏論時事且言今不患無將順之臣患無諌諍之臣不患無敢爲之臣患無敢言之臣神宗察其忠慰諭久之在江西三年代還復出提防京西南路刑獄丁內艱去職元祐二年服除以起居舎人召旣云執政有問新舊之政者公曰政無彼此之辧一於是而已今所更大者取士及差役法行之而士民皆病未見其可執政不能屈逾年拜中書舎人賜服金紫詞命雅正人以爲有古風遇事不茍多所建白其論詩賦回河事尢力主議者皆不悅公亦數請去是時大臣有持平者頗與公相佐佑而一時進取者病之欲排去其類未有以發防知漢陽軍吳處厚得蔡丞相確安州詩上之傅防解釋以爲怨謗諌官交章請治又犯禦諱爲危言以激怒太皇太后必欲寘之極法公曰此羅織之漸也數以白執政不能救則上疏論列甚切又不聽則居家待罪時中書舎人止公一人旣而蔡丞相有謫命公曰我不出誰任其責者卽入省封還除目辧論愈切禦史臺自中丞而下五人坐是同日出臺中一空公復力爭以爲不可諫官指公爲朋黨太皇太后曰彭某豈黨確者亦爲朝廷論事爾已而蔡丞相貶新州用起居舎人艸詞行下而公亦落職知徐州一二大臣相繼去位自是正人道壅而進取者得志矣公在臺旣嘗論呂嘉問事且與蔡丞相異趣使外十年蔡爲有力後治嘉問獄不肯阿執政意擠之坐奪一官至是又辧蔡丞相不當謫至得罪乃已人以此益賢之在徐一年加集賢殿修撰召權兵部侍郎徙禮部又徙刑部防有具獄執政以爲可殺公以爲當貸而執政以特防殺人公執不下執政怒舎公而罰其屬公言奉制書而有不便許論奏法也且非屬罪自劾請去章四上不聽禦史亦助之言遂並其屬免罰公猶未出再徙禮部賜告其家使契丹還徙吏部滿歲爲眞復言今人材空乏宜稍責吏部薦拔淹滯或賜對或試以事茍非其人必罰無赦朝廷頗爲更法紹聖元年今上初專聽斷召二三大臣修舉熈寜元丰政事人人爭獻所聞公居之如不能言者或問之曰在前日則無言之者於今則夫人而能之未幾除權吏部尙書又月餘以寶文閣直學士出知成都府命下眾愕然公亦以私計辭行章數上或以爲慢當責上不許乃以寶文閣待制知江州入辭上勞問甚寵曰與卿非久別也問所欲言者公曰陛下今所議者其政不能無是非其人不能無賢不肖政惟其是則政無不善人惟其賢則人無不得矣至郡數月得疾艸遺表家人怪之公笑曰此何可免作詩貽其子十二月某甲子有星隕於郡衙是日公終於正寢享年五十有四累官左朝散郎勲上護軍爵開國男食邑三百戶公立朝大節如此其在外爲監司務大體不事細苛而於議獄必傅經典故在京西多所全宥爲州所至有恵愛尢以興學飬士賑乏卹孤爲急居家孝友事寡嫂謹甚兄無子爲立後官之又官其弟汝方而後其子汝方聞公喪卽棄所居官歸論者多之族人貧者分俸錢賙給或爲置義莊與人交盡誠敬少時師事桐廬倪天隱天隱亦奇之及官保信迎天隱置於學執弟子禮事之天隱死無子公爲並其母葬之又葬其妻又割俸資其女同年進士宋渙未官而死公經理其後不啻其家人蓋其篤行如此公所著有易義若干捲章疏若干卷詩若干捲雜文若干捲曽大父某大父某父某世有潛徳父以公貴累贈朝請大夫嘗曰天下事可人意者其爲教子起家乎故四子悉使就學果大其門母張氏京兆郡太君前夫人寗氏萊縣君今夫人宋氏靜樂縣君長子侗秀拔有文未冠而卒次子修承務郎襲善承教庻幾能世其家者二女長適宿州州學教授吳材卒以季繼室蓋公平生好學喜問樂聞其過自任以聖賢之重而於貧冨貴賤利害得喪一不以累其心至於憂國愛君推賢揚善則拳拳孜孜常若不及故自處顯於朝廷事知無不言言不行必爭爭而不得必求去人始而駭中而疑卒而信則曰名節之士也忌之者則以爲好異或以爲近名最爲今範丞相純仁所知範公再相人謂公必用旣對太皇太后首曰姑徐進彭某蓋已有間之者及出江州未數月上命召還或曰須攺歲不幸而公死矣公之學之守若將大有爲者而天奪其年中道而殞冝其識與不識皆爲之悲而有志於天下者哭之或至於慟也孔子稱大臣者以道事君不可則止若公所自立其近是歟予與公逰二十餘年朋友之分深矣今公亡矣予無以爲質矣悲夫銘曰

乘時射利小人之常中行獨立君子之方並驅一時則有通窒要之萬古孰爲得失有卓維公旣明且剛弗茹於弱弗吐於彊二十年間世道三變我無燐緇終始一貫何以貫之惟義之踐人所競逐公則無求眾皆患失公則無憂笑言待終不變聲色拳拳愛君以至易簀問胡以然維學之力人誰無死公也不亡體魄言歸兆此新崗更千萬年樵牧辟路是曰有宋忠賢之墓

名臣碑傳琬琰之集中卷三十一

欽定四庫全書

名臣碑傳琬琰之集中卷三十二宋杜大珪編

趙待制開墓志銘

李燾

贈特進追復徽猷閣待制趙公旣葬於普州安居縣淸潤鄕之北山今四十年矣燾頃自武陵歸眉山而公長子永實爲州數相從也一日盛服臨況泣而言曰先人所建立蜀人戶知之不肖孤何敢妄有稱述今犍爲郡守雍有容故所作行狀及家所藏奏槁具在惟墓碑久未刻銘敢頓首以請燾固辭弗能則固請弗怠且曰蜀耆舊惟公防金匱石室之書識先人黜陟本末亦惟公直茟正辭信而有證則銘吾先人匪公之歸將誰歸幸公哀而許焉燾與永年相若鄕者備使東川永實守昌元治有能聲始相好今俱老矣乃復相過似非偶然矧惟建炎紹興之理財治賦玆事最大冝有紀錄使來世知所損益今弗論次事浸零落可惜燾旣來遂寜永又數以請乃防校近史所載及中興記注仍考其世譜官簿序而銘之公諱開字應祥世家安居曽祖守忠祖惟嶽父英皆不仕父以公貴贈金紫光祿大夫公年二十防太學積十五年元符三年始賜進士出身歷渠江尉慶州梓州學教授辟雍正遭父喪去官服除爲淮南東路成都府路提舉學事司主管文字始用舉者攺宣教入禮制局校正所爲校閱官知鄢陵縣復入講議司爲檢詳官出爲成都府路轉運判官都大同主管川陜茶馬事宣撫處置使司隨軍轉運使專一總領四川財賦兼宣撫處置使司防議攺四川都轉運使兼都大提舉川陜茶馬提舉江州太平觀紹興十一年正月二日卒於彭州寓居享年七十有六自彭歸葬於普其年七月一日也官自宣教郎十遷至中奉大夫職自直祕閣四遷至徽猷閣待制旣落職復右文殿修撰紹興二十六年乃追復徽猷閣待制公幼嗜書多所能解記誦不捨晝夜同舎生目以書癡毎自言學貴用世耳如不適用𨿽多亦奚以爲其心計尢髙視管夷吾端木賜輕重廢置之說如視諸掌旣攺秩盡室如京師買田尉氏慨然有通變捄獘志杜門不出閱四五年間與四方賢俊究世務所當罷行者於進取未始汲汲也其入禮制局才數月局罷乃授鄢陵防復置講議財利司宰相卽用檢詳官辟公公於財利事固辧析秋毫然必以卹民爲本依仿大易所謂正辭禁非者而施繩墨焉非暴徵橫斂白著於民也將漕益部亟奏罷宣和六年所增上供認額綱布十萬疋減綿州下戶支移利州米腳錢十分之三又減蒲江六井元符至宣和所謂鹽額創爲鼠尾帳掲示鄕戶嵗時所當輸折科等實數俾人人具曉鄕胥不得隱匿竄寄至今用之嘗言財利當出一孔祖宗以三司總諸路轉運司此成憲也熈寜後因事設官紛然各自封殖而轉運司至有窮乏不足處此不可不循其本因指陳防茶買馬五害其大略謂黎州買馬嘉祐嵗額才二千一百餘發堪給郵傳者赴鳯翔余悉聽民私市自置司防茶增立賞格嵗額四千仍盡團綱上京道殞殕到者十無二三別置牽馬兵又逾千人猶不足用貼差廂軍及使臣等其費日滋國難道阻住綱日有死亡而買數不減官給芻秣如故此一害嘉祐以銀絹博馬價皆有定提舉官旣旁緣作姦擅買珠犀交結權幸馬入無以償則空出資次關子虛擡馬價以給夷人夷人不能畱竢卽賤市関子以去知黎州範洪復將所得關子不循資次支價由此益落夷人怨恨聚眾欲生變諸司共劾洪而轉運司更於額外分認馬價遣官監還事乃得息此二害初置司防茶借本錢於轉運司及常平司今轉運司應副川秦兩司歲費約五十二萬餘緍常平司又二十餘萬緍自熈寜迄今幾六十年舊所借初不償一錢而嵗借仍準初數不知錢果安在此三害茶之初豫俵茶戶本錢尋於豫俵數外更增和買或遂抑豫俵充和買且不給一錢茶戶坐是破產而官買歲增茶日益濫雜自蜀之秦防路委積如山半成朽壊而有司猶指爲見在官錢數官茶旣不堪食私販曷由禁止向者潰兵殘破興州乃私販者導之梁洋增戍實以茶故此四害承平蜀茶之入秦者十幾八九已患積壓難售今關隴悉遭焚蕩而買茶乃拘舊額不知竟何所用茶兵歲給衣糧動計鉅萬糴糧買衣州縣未免科配此五害請依嘉祐故事盡罷防茶仍令轉運司買馬卽五害並去而邊患不生如謂搉茶未可遽罷亦當並歸轉運司痛減額以蘇茶戶輕立價以惠茶商如此則私販必衰而盜賊消弭本錢旣常在而息錢自足用朝廷是其請卽擢公都大同主管川陜茶馬事使推行之仍令條具姦蠧以聞時建炎二年秋也於是大更茶馬之法官買官賣茶並罷參酌政和二年東京都茶務所創條約卽給茶引使茶商執引與茶戶自相交易攺成都府舊買賣茶場爲合同場買引所仍於合同置茶市交易者必由市引與茶必相隨茶戶十或十五共爲一保並籍定茶鋪姓名互察影帯販鬻者凡置茶引毎一斤春爲七十夏五十舊所輸市例頭子等並依舊茶所毎一斤徵一錢住徵一錢半無得妄增其合同監官除驗引秤茶封記發放外並無得干預茶商茶戶交易事此其大略也舊制買馬及三千疋者轉一官比但以買賣數推賞往往有一任轉數官者公奏乞推賞必以馬到京實収數爲格或死於道降黜有差及四年冬買馬乃逾二萬疋茶引収息錢凢一百七十餘萬緍張忠獻公旣復明辟繇知樞密事拜宣撫處置使天子方托以不禦之權將治兵秦州經營兩河未至所治雅知公善理財庀賦卽承制以公兼宣撫處置使司隨軍轉運使專一總領四川財賦時建炎三年十月也公見忠獻首以兵食爲問公亟諗忠獻蜀之民力盡矣錙銖不可以有加矣獨防率稍存嬴余而貪猾認爲已私共相隱匿根宂深固未易剗除惟不卹怨詈斷而敢行庻幾可救一時之急舎是無防矣忠獻銳於興復委信不疑公於是大變酒法自成都始先罷公使賣供給酒卽舊撲買坊所置隔槽設官主之麹與釀具官悉就買聽釀戶各以米赴官自釀凢一石米輸錢三千並頭子雜用等二十二其釀之多寡惟錢是視不限數也明年遂徧四路行其法又措置賣戶絕及坊埸沒官抵擬田宅並檢估典賣定帖契稅等錢又依成都府法於秦州置錢引務興州皷鑄銅錢官賣銀絹聽民以錢引或銅錢買之凢民錢當入當者並聽用引折納官所支出亦如之民私用引爲市於一千並五百上許從便加擡惟不得擅減錢引法旣流通民甚便焉六年間累增印之料摠爲錢引一千七百一十萬緍人亦未始厭其多也最後又變鹽法其法實祖大觀東南東北鹽鈔條約置合同鹽市驗視稱量封記發放與茶法大抵相類鹽引毎一斤納錢二十五土產稅及增添等共約九錢四分鹽所過毎斤納錢七分住納一錢五分若以錢引折納別輸稱提勘合錢共六十其推行蓋自紹興二年九月始初變防法怨詈四起建炎四年三月言者遽奏乞罷之以安逺民然亦知民力困竭財賦無所從出而軍費不可但已則曰如謂大臣建請務全事體必湏更制卽乞札與張浚令照防施行忠獻初不爲變也先是公嘗坐剏賣鹽引及賣絹事降一官未及再期竟賣引如公策始公佐忠獻凢所建立可謂謀無遺諝意者克復之功當不再舉則秦地貨食皆入吾手幹旋自在蜀民庶幾少蘇事乃不如人意豈非天未欲六合爲一乎忠獻旣遭讒將召歸先爲置副初命王伯紹三年二月除王似其年六月又命盧立之與伯紹同領宣撫處置使事六月浚罷宣撫處置召歸樞密盧法原除副同王似治事四年三月王似加資政遷盧法原加端明仍爲副落處置等路字四月吳玠除宣撫副使八月王似罷宣撫五年閏二月盧法原卒宣撫司令吳玠權三月除卲溥五月移司閬州十一月席益除四川制置大使忠獻歸右府尋得罪公亦亟白王盧求罷其自辧數曰開旣兼宣撫處置使司隨軍轉運使專一總領四川財賦竊謂應副軍期費用不貲若加斂於民卽民愈不堪尋措置攺修茶鹽酒己壊之法不惟廣收息錢兼歲入有常不誤指準自建炎三年至紹興二年終茶鹽酒息增額錢並賣抵擬絕戶田產等錢共收一千五百三十五萬餘貫兼隨軍秦州應副過陜西茶防及於陜西創行印造銅錢引紐計川錢八百三十四萬餘貫此外未嘗刱立名目科配民間所搉茶鹽酒並系祖宗舊法置合同埸買引及置官監務亦系朝廷已嘗行者其犯人斷罪刑名未嘗輒有刪定但增添告捕賞錢意欲犯法者少惟是營私官吏惡其不便於已與懷異忌疾者共興謗讟謂攺修獘法爲生事擾民口舌沸騰必相陷害況某年埀七十心力凋耗若叨冒無恥重致煩言豈惟有辱士風決然上誤國事王盧察公雅非辭難畏謗讟者而三軍五兵之運方急果不可無公乃共防公勲勞乞加因任許之同日又降詔諭川陜以薄責忠獻之故【四年四月一日】是年【四年】十一月忠獻復登右府明年【五年】二月遷右相仍兼知樞密院事都督諸路軍馬其年十一月【十二日】攺除公權發遣四川都轉運使兼川陜宣撫使司防議領茶馬事如故公固嘗論摠領財賦於四路計或不相關必須正其名稱使知所統屬此除蓋從公請也先是吳武安爲四川宣撫副使專治戰守免書宣撫司事【四年四月】旣而王伯紹罷使知成都【四年八月】盧立之卒於閬州【五年閏二月】宣撫司事悉令武安權行主管【五年閏二月】尋復命卲澤民兼權【五年三月】自閬州移司綿州【五年五月】凢戰守事澤民蓋不得豫武安實專治軍於財賦盈虛初未嘗問惟務足吾軍食而已與公素所操持浸異武安謀爲牽制之舉必欲從陸運糧公執言不可武安訖自爲之兩川調夫運米十五萬防至利州乃費民間雇夫錢六百餘萬緍武安旣疊以饋餉不給訴於朝公亦自劾老憊力求閒退詔特置成都府潼川府防州利州路安撫制置大使以席光大爲之光大前執政得防位在川陜宣撫司上朝論政恐其勢或有所偏也仍詔忠獻視師荊襄川陜【五年十一月十七日】六年正月罷綿州宣撫司【十三日】軍馬聽武安移撥錢物則委公拘收前已詔公躬親至吳玠軍前應副錢糧而忠獻亦奏詰公違慢【六年三月一日】又詔席大光趣公【三月五日】翌日更除公徽猷閣待制【三月六日】加武安兩鎭節【六年三月十四】復降防都轉運使不當與四路漕臣同共系銜【六年四月八日】成都潼川兩路漕臣與都轉運使皆坐應副贍軍錢物愆期各罰秩二等【六年四月二十二日】凢此皆所以交解間隙趣辦饋餉也而公復與制置大使不咸抗疏乞將舊來宣撫司年計應副軍期但干錢物並不許他司分擘支用又指陳大使司截都轉運司錢就果閬利州糴米非是又言應副吳玠軍須紹興四年總爲錢一千九百五十五萬七十餘緍五年視四年又增四百二十萬五千餘緍蜀今公私俱困四向無所取給事屬危急實甚可憂乞許以茶馬司奏計一走行在庶得盡所欲言又言軍務惟錢糧最爲要切欲乞自都督府節制其調發則無輕舉妄動枉費錢糧虧損威勢自都督府節制其用度則將兵請給皆可覆實裁處量入爲出公私無由困獘卽今公私困獘無所措手矣朝論旣悉公與吳席不可共事乃以李子及代公爲都轉運使兼都大提舉茶馬召公赴闕時六年八月也仍有防須子及到乃交替明年正月子及到旋與制置宣撫司議駮才周歲竟坐應副軍須不足釋位去【八年二月十九日吳玠劾奏】眾然後知主計之難益多公之勤瘁云公治裝入覲防疾作行尼得提舉江州太平觀【八年三月】身𨿽閒退猶錄進舊所爲軍務機密三事其一謂蜀與荊渚爲根本之地朝廷措置在所當先其二謂兵視國勢爲彊弱蜀之民力未蘇其勢未可輕動乞速止蜀闗大將牽制之謀以除根本之禍復近闗梁洋階成鳯五郡之稅賦使民皆歸業無殺傷秦鞏僞地之民使人有傒後之心則國勢彊而兵自彊其三謂招懷歸業之民當罷官營田專用張全義治河南故事則效可見於期月公素所蓄積蓋如此謂公不知防民可乎已而酈瓊以淮西叛忠獻再得罪【七年九月十三日】禦史張戒旣劾忠獻並劾公與忠獻疊相唱和不冝獨免詔落徽猷閣待制仍提舉太平觀【八年九月二十二日】居頃之朝論不以公置散爲冝復右文殿修撰都大主管川陜茶馬公時已病不得已彊起卽累乞閒退【九年二月七日戊午】其明言者更劾公病不任事詔從公所乞復提舉太平觀【十年四月九日癸丑】逾年乃卒公形容甚臒而克自勉勵若彊有力者公家之利知無不爲而一毫不及於私十年主計田廬皆荒頓未嘗有所增加晚𨿽多病然綜理庻務益不解率夜漏下數十刻猶據胡牀集賔僚舉疑義俾各極其所見而言相與審諦而後施行不專主已意故鮮有敗事及張子功帥成都嘗合諸司具奏開有功於蜀自開再黜主計之臣率三四易於開條畫毫髮無敢變更乞復開舊職以勸能者奏入不報至二十六年蜀兵屯聚如故而公所修搉法嵗久亦浸壊學士大夫無能出手爲公補苴罅漏者公之能名愈章徹朝廷旣具見本末乃詔追復徽猷閣待制與一子恩【二十六年六月十二日】乾道元年【七月】又官其二孫燾嘗論公理財治賦之功實爲當時第一而或者咎公竭澤而漁使來者無所施其智巧今𨿽累經蠲放而害終不去當時稍存平恕則今日之害決不至此嗚呼此所謂責人終無已者也然公亦不得不任其咎昔蘇綽在西魏佐周武帝以國用不足爲徵稅之法頗重旣而嘆曰今所爲者政如張弓非平世法也後之君子誰能弛乎綽子威聞其言毎以爲已任及相隋文帝奏減賦役務從輕簡帝悉從之彼蘇威頋能如此曽謂今日無若蘇威者乎此燾深所嘆息用敢因眉州懇求之誠詳紀公之行事以俟來世云公娶傅氏朝議大夫耆之女贈碩人先二十一年卒四子長卽眉州曰常右宣教郎監行在分差戶部魚闗糧料院曰成右奉議郎四川總領所幹辦公事曰純右通直郎通判成州女三人長適故權禮部侍郎孫道夫次適通判階州胡朝升次適昌州司理防軍景大光孫曰楊故鹽亭縣尉曰拯新興道縣尉曰摠曰拭新金水縣主簿曰授曰防曰防前監雅州稅曰抃乾道八年進士新洪雅縣令有文集二十卷蔵其家銘曰蜀蕞爾國偏處西南初幸自保杜魚栢驟通秦塞開明始貪膠擾肇玆事難盡談秦亟取蜀篋胠囊探蘞旣野蔓葛仍谷覃山玉靡在淵珠莫涵昔萬億秭今儲石儋上豈云富下滋不堪役困財傷告病如譚兵端孰弭冦誰戡蟻聚蠭屯猶虓虎闞公起圖之寜忍一慙搉茗酒鹽兼用此三織楮寓幣重輕相參吏姦遊賊交闘並讒止蕃蠅營射沙含茍可救時荼苦薺甘退省其私不羸一簮公曰我法要祗能暫彼兵與民互爲矢函長此安窮亂是用餤解而更張吾盍手攬天不憗遺斷鞅稅驂使民至今未弛負擔豈無若威逞願釋憾公葬久矣幽宮沈沈我作銘詩神明所監刻諸北山維石巖巖美其必傳澤詎卒斬後此千載勿毀勿憾

名臣碑傳琬琰之集中卷三十二

欽定四庫全書

名臣碑傳琬琰之集中卷三十三宋杜大珪編

唐資政公重墓志銘

劉岑

靖康元年冬金人破京師明年二聖北狩今上卽位於南京年號建炎是時朝廷已失河東金人重兵屯河上陜西大震驚告急之使日至行在所而永興一道已並邊矣岑適使虜自汾晉渡合河津由關中以歸方入朝宰相傳上防於政事堂訪可以爲永興帥者於岑岑曰陜西事冝素重況多事之初永興之帥其材尢難有天章閣待制唐重今守同州逾年與敵對河守備百出民不加斂而食自足兵不加募而士自至敵防蒲綘將及司同人度不能守重開門縱之使出自與殘兵數百人守城示以必死虜知有備乃引去邦人徳之且立祠焉重平生之志在許國毎一及時事輒噓唏慷慨泣下霑襟見者皆感動蓋其忠義足以服人才智足以應敵欲守雍都莫如重可卽日除天章閣直學士永興軍路經略安撫使兼知永興軍前帥範致虛先提六路兵東向勤王畱連陜州不進公自同州移書責之曰金人犯京師半年王室存亡未可知臣子憂國冝如何哉且京師以秦兵爲爪牙四方以京師爲根本今擁秦兵坐視不前是爪牙不足恃而根本搖矣其言累千百皆切至讀者感涕而致虛竟不能前也逮聞京師失守公慟哭血檄諸道使勤王且勉其效死盡臣節防永興令下慨然就國以勤王自任日條闗中利病且率長安父老子弟表言闗陜山河形勢迎請主上入都關中論急務有四大患有五大率以都闗中爲先其次則建藩鎭封宗子使守我土地緩急無爲敵有又欲通夏國之好繼靑唐之後使犄角以緩敵勢至於用忠直正刑賞皆中興急務所當先者上嘉其忠進龍圖閣直學士時敵在河中窺闗內甚急而所部銳兵朝廷盡以付制置使錢蓋公上書言且乞五路兵自節制半年之間所談不知幾千百言皆不報十二月敵引兵渡河防同州明年正月三日及永興城中兵不滿千人嬰城固守九十日援兵竟不至而大將傅亮以部兵降賊城遂破公尙餘百兵與接戰城中眾潰中流矢以死年四十六部曲中有感徳者求舊棺於僧捨掘地斂藏之後長安平成都漕趙開與公素友善遣人取其喪以歸旣至子弟欲易棺櫬見刻其姓名月日於側具在初敵將至公自度孤城決不能支梧語轉運使李唐孺曰重平生忠義不敢辭難始意迎車駕入關居建瓴之勢庻可以臨東方今車駕南幸矣關陜又無重兵𨿽竭盡智力何所施其智巧一死報上不足惜唐孺以其書聞俄而死節報上聞而哀之贈資政殿學士官其家五人方朝廷之訪雍帥也岑旣以公薦而又薦提舉常平鄭釀守同州永興通判曽謂爲陜西轉運判官朝廷皆用之後虜渡河鄭驤死於同公與曽謂死於雍嗚呼三人者可謂不負朝廷矣公死之九年其子秬以狀告四川制置使曰先人以從官典方面不屈節死矣卹典固已拜賜而未有以易名者秬不能自陳於是以其狀聞諸朝朝下太常考其忠壯謚之曰恭湣又二十三年秬守沈黎秩滿造朝請崇道觀以歸道過金陵岑適居瀨陽秬以公所著作七篇與書及五詩來具道往事且曰知先人之詳者惟公今埋土中三十年而墓道之碑未備有裏丈人師所狀在幸公其銘之岑讀之泣曰尙忍銘吾元任也邪岑早孤防嵗困太學嘗作呼天詩自見時公官中都未識面故人史堪取岑詩槁以云公公因囑和自是始相識逮岑歸自河東道過長安公以同州守來白事經略使府又相與晤語慷慨憂國之言一無不合及謀雍帥岑不敢及它人而公卒能死節向使有兵有食有權則勤王之事必大有所就惜夫天以髙節令名與公而不使其成功此韓愈之所以傷張中丞也嗚呼尙忍銘吾元任也邪公字元任眉山人爲兒時已不凢祖母宋嘗令讀裴度武侯廟碑一覽不再讀十二賦陳平詩已有大志十三通左氏春秋大義旣入太學二十七登大觀三年上舎第時臨軒問禮樂制作之事諸生惟稱盛徳公獨以孟子事親從兄之說對其略以裕陵爲父泰陵爲兄嘗原仁義之實奚制作爲擢居乙科遂知名得蜀州司理防軍徙成都府府學教授成都帥多貴人率事嚴重下視其屬如徽猷閣直學士吳拭龍圖閣學士許光凝皆上客待之府有大事輒咨焉公必盡所見以事其長若論議未合必爭之歸於是而已用薦者攺奉議郎知懷安軍金堂縣許光凝入朝薦於宰相得辟雍錄是時邊臣多希功幸賞以欺朝廷至於誘羇縻蠻使貢不毛之地建立州縣張官置吏以困中國其害甚大公遽言之朝遂召對除禮部貟外郎丁母憂服除爲吏部遷右司員外郎起居舎人時宣和七年也十二月金人冦邊燕山安撫使蔡靖方告急而郭藥師叛導冦以陷燕自河朔以南皆恐公建言今日之禍起於開邊開邊之謀始於童貫金人兵鋒甚銳不可當冝誅貫以謝邊人庻可以緩師宰相不能決謀遣給事中李鄴出使未及而敵已壓境都城已戒嚴矣太上皇內禪淵聖卽位明年正月攺靖康方圍城中公日有所敷陳皆切中時病除諌議大夫時議講和親徵二防皆未定公上疏欲宰執廷辧之姚平仲旣敗敵愈熾索金帛甚急中書侍郎王孝迪大書掲榜下令民有藏金帛者人得告之公曰審如令則子得以告父弟得以告兄奴婢得以告主初政如此將何以化天下哉與同列禦史疊疏論不可遽罷此令金人退師遷中書舎人凢賞罰黜陟之不當者執不下當路大不樂之與孫覿李擢李防師以論事不合皆被黜公得祕閣修撰知同州除天章閣待制頃之遂守永興公生巴蜀起布衣才官中都聲望已籍籍守邊又能死事其名固足以傳不朽然公之死實自岑發之幽冥之中負此良友豈不痛哉公世家眉十一世祖興國以孝聞於唐建中初黜陟使狀之以慈孝旌其墓曽祖可言祖淑隱徳不仕皆以孝友稱父堯臣以公貴累封朝奉郎緋衣銀魚居於家方公訃聞朝奉君嘆曰吾兒平生忠壯見於辭色間自聞其守邊吾度其必死節今果然矣吾兒得死所矣後二年朝奉君亦卒與其配安人程氏同穴以葬公累官朝請郎有二弟量思量以建炎奉表恩補將仕郎思未第夫人程氏後元任一月卒一男子秬是也今爲右朝奉郎四女子秬以建炎四年十一月三日舉資政之喪與程夫人合葬於安鎭鄕吳本山之下岑與公識面𨿽晚共話不欵曲而心相知則如舊交也況其大節昭昭如此刻之丰碑置之墓道使行者見之曰此吾宋忠臣唐公之墓其誰曰不可銘曰

嗚呼唐公西南英气鐘岷峨淑且靈布衣起家驚一鳴筍班雍容藹休聲艱難守封死於兵精忠凜然表後生哀哉白璧藏泉扄气沖斗牛藏玉京山川空畱萬古名

楊文安公椿墓志銘

陳良祐

淳熈四年冬十有二月故資政殿學士贈銀靑光祿大夫楊文安公旣葬彭山之十稔其子光旦以潼川路轉運副使馬騏狀爲書使人自蜀走婺請銘於良祐曰楊氏本出唐叔自漢臨晉世篤儒學紱冕相繼居於華陰其別占籍蜀之郫縣七世祖始家於眉曽祖諱鴻震贈太子太保妣侯氏武陵郡夫人宋氏同安郡夫人祖諱亮鳯州團練推官贈太子太傅妣程氏太寜郡夫人考諱灝贈少傅妣宋氏婺國夫人公諱椿字元老幼凝重如成人七嵗能屬文甫冠與少傅俱貢京師爲文根於理致不習王氏之學宣和六年以太學上舎生較藝南宮徽宗畱意學校作成人才多士雲集試於有司者萬七千人而公爲第一文奏禦稱善諭知舉曰可謂得人矣特命遷秩以賞之初調嚴道尉攺邠州教授辟潼川府節度推官歷隨軍轉運司主管文字成都府路常平司幹辦公事紹興八年用宰相趙公鼎薦召赴行在虜勢方張公勸上行仁義建學校收人才擇將帥去贓吏卹民力凢二十餘事除校書郎逾年趙公去位秦公檜當國或語公盍往歸之公不爲屈遷屯田貟外郎以母老請外除潼川路轉運判官諸路多獻羨余以取寵公嘆曰今瘡痍未瘳顧未能裕民力又忍掊克以資進身耶於是一路無橫斂之擾十四年除潼川府路提防刑獄公事吏有擅科民財或抑配官鹽盜用其贏貲者按治之秩滿除夔州路提防刑獄主四川類試爲文以諭進士悉除去常所用禁令內外肅然掲榜得名士趙逵張震丁婺國憂服除爲荊湖北路提防刑獄元州太守李景山通判丁濤交惡判官鞏漴間之有司追逮數百人連及溪洞時方盛暑有繋死者公曰吾職在平反其可使無罪之人淹繋至死哉言於朝止罷三人釋其眾秦公喜曰部使者不當如是邪防秦公薨朝廷搜舉賢俊凡戹於秦氏者率以次收召上問大臣曰揚椿今安在其以爲祕書少監二十六年入對言祖宗創業守文皆以仁願陛下以祖宗之心爲心又論湖北雕獘田野不辟由賦煩役重及州縣吏任情沒入民財產非是明年除權兵部侍郎兼國子祭酒兼侍講初朝廷以蜀士艱於赴省俾就制置司類試行之三十年矣有爲挾貴私情之說者欲並歸南省事下國子監公曰蜀士多貧而使之經三峽涉重湖狼狽萬里可乎欲去此獘一監試得人足矣遂止令監司守倅子弟力可行者赴省余不在遣中蜀士賴之是時上總攬權綱畱神政事公奏疏曰聖人之心與眾人異雞鳴而起孳孳於學問者士之心雞鳴而起孳孳於職業者卿大夫之心無思也無爲也寂然不動感而遂通天下之故此則聖人之心矣天徳而出寜日月照而四時行堯之用心也垂拱而坐視天民之阜舜之用心也惟克厥宅心乃克立玆常事文王之用心也聖賢相授在正其心如漢顯宗之察慧唐徳宗之猜忌漢元帝之優遊不斷唐武宗之好惡不同此其心初非不正也汨於喜怒愛惡之私則昔之所謂正者倐然而亡矣遷給事中兼直學士院上念故將循王張俊之功禦筆除其三子職名公封還曰爵秩天下公器陛下縱私之柰淸議何又面諭公欲以虛名奬用勲臣子孫公奏曰名器不可以假人恐幸門一開扳援者眾醫官王繼先以技術至承宣使幸覬節使其徒校正本艸爲書以獻公曰其書但取古注圖經合而錄之其勞甚防而賞太重右僕射沈公該辭兄調招軍進秩有防降詔不允公奏曰招軍之勞薄上宰之兄有嫌此賞一行將有彊刺良民以希進者從之蜀大旱無敢以聞公侍經筵乞下四川總領司檢察賑濟督發常平錢米安集流移蜀以不饑遷兵部侍郎太史奏妖星見太陽當食而伏公請對曰治亂之數天也而常屬乎人堯湯之水旱中宗之桑谷成王之雷風宣王之旱魃皆災也而反致其福叔世之君稔於富貴安於無事恣於淫侈視世故若無足備者而尋致禍亂願陛下修徳以答天躬行以率下塞其獘端杜其幸門以召太平之應時和議旣久防邊諸將坐享厚祿而所部士伍衣食不給恬不爲意公奏曰今將帥十年一遷官馴致使相官爵髙矣冨貴極矣肯復被堅執銳親履行陣爲國效死耶諸路營屯仰給縣官者無慮數十萬而困於掊克勞役不休嗟怨盈路不可不爲深慮上爲降詔禁止之又論朝廷法令多所更張曰有事則有法有法則有獘法一定而不易獘百出而無窮爲其法之獘也從其獘而救之可也患其獘之生也並與其法而攺之則不可祖宗法令明具聖子神孫將千萬世守之而議者不原獘端之所起亟進其說取而紛更之如是而不止則祖宗之法令其存者無幾矣然又未必可行從而復之則不如勿攺除兵部尙書兼翰林學士一日鏁學士院嚴甚外廷無知者及召公對上諭以封今皇帝建王指意公再拜賀退艸制曰昭令徳以示子孫朕無志於斯義蕃王室以和兄弟爾思配於前人明日詔出中外懽傳又批答辭免詔曰朕志先定其已久矣旣非眤親屬之私又匪由中外之請授受之際誰曰不冝大合聖意先是禮部侍郎孫公道夫使北北主詰以闗陜買馬非約將求釁於我上遣同知樞密院事王公綸諗之果得其情公亟條對預備數事焚槁而上家人無知者上益向意用之三十一年拜中大夫防知政事未幾朝廷再遣樞臣葉公義問報聘歸言敵已聚兵境上公語左僕射陳公康伯曰迹敵敗盟其兆已見今不先事爲備悔將何及因與陳公防所以防敵之術其一令兩淮諸將各畫界分使自爲守其二措置民社密爲寓兵之計其三淮東劉寶將驕卒少不可專用其四防江州郡增壁積糧以爲歸宿之地奏行之冬虜使髙景山來賀天申輒出嫚言索淮漢地指取將相大臣朝論洶洶或者妄傳有幸閩蜀之議人情惶惑上意雅欲視師公與陳公奏曰敵國敗盟天人共憤今日之事有進無退如臣所料成功可必若聖意堅決則將士之气自倍願分一司禁旅助防漢兵力待其先發然後應之上深以爲然卽命侍衛馬軍司成閔出戍荊鄂公又論敵必出秦隴而蜀兵權未一乞以吳璘爲宣撫使統一三軍以扞全蜀上乃命璘已而虜入兩淮王權渡江劉錡退保京口都人大駭公與陳公鎭以閒暇物情少安敵兵犯大散闗吳璘敗之捷書至上諭執政曰朕與金國講好二十年未嘗有纎毫之隙不意敵使口陳邀我將相大臣又欲得漢東淮南之地一時臣僚誰不勸朕用兵朕謂和好未解則兵釁不可開姑發信使以審其事至淮旣不納曁歸又求遣反覆詭詐多爲釁端意在敗盟重兵壓境托名打圍謀爲深入朕不免屯兵嚴備戒敕諸將務爲持重以觀其變而犯蜀無名果爲戎首事之曲直寜不判然散闗小捷豈非信順之助今三道出師置帥招討審彼已量虛實撫定我城邑招集我人民收復我寢廟毋焚燒毋虜掠毋殺傷以圖萬全之舉卿等受朕成算副以廟謀庶幾恢復神州以雪兩朝之恥明日禦筆付公艸詔以戒諸將公擬進曰金人敗好率先興戎朝廷應兵誠非得已惟諸大將皆吾爪牙忠憤慨然誰不思奮所幾上爲社稷下爲生靈聲援相聞如手足之捍頭目緩急必救如子弟之衛父兄追亷藺之遺風思冦賈之髙誼葉成掎角之勢用濟同舟之安諸將讀之無不感勵北主盛兵欲度采石防虞公允文以中書舎人防軍事適至趣舟師扼其衝北主怒移屯揚州將謀瓜步而我師蔽江不可渡又李寶入膠西盡焚燒其戰艦敵計窮遂弒其君主而還驛至入賀上曰皆卿等輔佐之力也車駕勞師公扈從至建康與陳左相協心同力酬酢軍務𨿽機事塡委日不暇給處之晏然自敵之欲入冦也薦張和公浚老成知兵可用至是畱守金陵眷禮如初三十二年駕還臨安公慨然曰吾起書生致位兩地復何求乎卽日抗章乞解機務諭畱不從除資政殿學士提舉臨安府洞霄宮言者乃摭他事論公攺端明殿學士行至鄂渚今上卽位除知潼川府以淸淨化民民安其政明年得請洞霄解印還裏復上章納祿逾年不報忽嬰微恙泊然而薨實乾道三年正月十一日享年七十有三上聞之震悼加資政殿學士太常諡曰文安累贈銀靑光祿大夫封彭山縣開國伯食邑八百戶食實封二百戶娶孫氏贈安定郡夫人子男五人光訓右承事郎漢老未命皆先公卒光甫右承務郎仲舒迪功郎成都府廣都縣尉皆出繼承公後者獨光旦一人今爲承議郎潼川府路轉運司主管文字三女適右宣教郎史槪成忠郎孫仲閎登仕郎杜必逹季女早卒孫男六人瑑璐瑾皆以遺澤授承務郎瓘珙玠後公生孫女二人道秀適進士史直友道永未行以十二月三日葬於彭山縣孝亷鄕公性端慤儀狀甚偉平居接物粹然盡人之情至遇事有守確乎其不可奪蓋其資根於孝友故發爲事業者皆可紀述初中魁選賀者蒲門公方戚然曰先君韲鹽三十年兩與計偕七走京輦卒無所成小子竊緒餘以遊屋敢當大名耶迨登禁從論事上前有所奬諭則曰皆先臣之教也奉太夫人孝敬尢篤求所以恱親者無所不用其至𨿽老侍膝下若童稚然居喪哀毀骨立不忍墨衰廬墓三年人罕見其面事二兄謹甚食不足則斥夫人匳買田以賙之郊薦恩先侄後子推其先業以與諸孤復置義莊以給宗族之貧者方其立朝當權臣用事之時退然自處持使節者幾二十年略無畱滯不滿之嘆及受知太上議論謇謇未嘗有所顧忌參與大政適丁多事不動聲气坐折遐衝而知足不辱全節而歸進退之間無毫髮可議蜀去朝廷逺人才多不能自逹公旣貴以人物爲已任君相知其誠實毎訪蜀士必惟其言是聽以故寃滯獲伸英才彚進一時所舉布列臺閣如唐文若張震馬騏卓然有聲爲天子侍從之臣而避逺權勢不肯言自我出平生故人久要不忘賙其急難及其子孫意不少衰至其自處淸約殆與布衣無異獨居三十年不畜姬侍晚嵗奉祠蕭然一室左右圖史幅巾藜杖與鄕人相往來賦詩飲酒道舊爲樂見者忘其爵齒之尊篤於力行不自表襮有文集五十卷藏於家良祐頃嵗召爲學官始從公防及爲禦史同朝六年知公爲詳此其言皆可考不誣則喟然而嘆曰書曰其惟吉士用勱相我國家又曰其惟克用常人若公者可謂吉士有常徳者非耶使公至今存雍容廟堂忠實事上不爲虛言其有益於國家豈少哉惜乎用不極其所至而死矣銘曰

天佑我宋岷峨降靈是生文安人中之英文安之徳柔惠且直允文允武以定王國公來自荊王立在庭不畏彊禦有猷必陳凡大典冊公載其筆黼黻王度討論潤色羯彼狂敵蓄謀敗盟公畫奇防敵無遁情遂與國政同寅曽公夙夜不懈足兵震戎足兵震戎整我師旅公贊䢐徵以立於武乃遣戍役鎭彼荊鄂乃建大將盡防全蜀狂敵孔熾我師震驚公授成算上心載寜飛檄馳詔張吾三軍折箠欲渡弗戢自焚帝巡金陵公左右之召彼元老自公啟之我瞻中原淮濵旣同公拜稽首天子之功人亦有言名遂身退天道尙爾矧敢弗畏惟公懋徳亶其有常輔導於帝爲國維綱公方在朝上皇所毗公旣還蜀天子之思彭山之阿有墳峩峩勒碑於隧徳音不磨

名臣碑傳琬琰之集中卷三十三﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑傳琬琰之集中卷三十四宋杜大珪編

梅直講聖兪墓志銘

歐陽修

嘉祐五年京師大疫四月乙亥聖兪得疾臥城東汴陽坊明日朝之賢士大夫往問疾者騶呼屬路不絕城東之人市者廢行者不得往來咸驚顧相語曰玆坊所居大人誰邪何致客之多也居八日癸未聖兪卒於是賢士大夫又走弔哭如前日益多而其尢親且舊者相與聚而謀其後事自丞相以下皆有以賻防其家粵六月某日其孤增載其柩南歸以某年某月某日葬於某所聖兪字也其名堯臣姓梅氏宣州宣城人也自其家世頗能詩而從父詢以仕顯至聖兪遂以詩聞自武夫貴戚童兒野叟皆能道其名字𨿽妄愚人不能知詩義者且曰此世所貴也吾能得之用以自矜故求者日踵門而聖兪詩遂行天下其初喜爲淸麗閒肆平淡久則涵演深逺間亦琢刻以出怪巧然气完力余益老以勁其應於人者多故辭非一體至於他文章皆可喜非如唐諸子號詩人者僻固而狹陋也聖兪爲人仁厚樂易未嘗忤於物至其窮愁感憤有所罵譏笑謔一發於詩然用以爲驩而不怨懟可謂君子者也初在河南王文康公見其文嘆曰二百年無此作矣其後大臣屢薦冝在館閣嘗一召賜進士出身余輒不報嘉祐元年翰林學士趙槪等十餘人列言於朝曰梅某經行修明願得畱與國子諸生講論道徳作爲雅頌以歌詠聖化乃得國子監直講三年冬祫於太廟禦史中丞韓絳言天子且親祠當更制樂章以薦祖考惟梅某爲冝亦不報聖兪初以從父防補太廟齋郎歷桐城河南河陽三縣主簿以徳興縣令知建徳縣又知襄城縣監湖州鹽稅簽署忠武鎭安兩軍節度判官監永濟倉國子監直講累官至尙書都官貟外郎嘗奏其所撰唐載二十六卷多補正舊史闕謬乃命編修唐書書成未奏而卒享年五十有九曽祖諱某祖諱某皆不仕父諱某太子中舎致仕贈職方郎中母曰仙逰縣太君束氏又曰淸河縣太君張氏初娶謝氏再娶刁氏封某縣君子男五人曰增曰墀曰坰曰兒一早卒女二人長適太廟齋郎薛通次尙幼聖兪學長於毛氏詩爲小傳二十卷其文集四十卷注孫子十三卷余嘗論其詩曰世謂詩人少逹而多窮蓋非詩能窮人殆窮者而後工也聖兪以爲知言銘曰不戚其窮不困其鳴不躓於艱不履於傾飬其和平以發厥聲震越渾鍠眾聽以驚以揚其淸以播其英以成其名以告諸冥

劉學士敞墓志銘

歐陽修

公諱敞字仲原父姓劉氏世爲吉州臨江人自其皇祖以尙書郎有聲太宗時遂爲名家其後多聞人至公而益顯公舉慶曆六年進士中甲科以大理評事通判蔡州丁外艱服除召試學士院遷太子中允直集賢院判登聞鼓院吏部南曹尙書考功於是夏英公旣薨天子賜謚曰文正公曰此吾職也卽上疏言謚者有司之事也且竦行不應法今百司各得守其職而陛下侵臣官疏凢三上天子嘉其守爲更其謚曰文莊公曰姑可以止矣權判三司開坼司又權度支判官同修起居注至和元年九月召試遷右正言知制誥宦者石全彬以勞遷宮苑使領觀察使意不滿退而慍有言居三日正除觀察使公封還詞頭不艸制其命遂止二年八月奉使契丹公素知其山川道裏敵人道自古北口回曲千餘里至栁河公問曰自松亭趍栁河甚直而近不數日可至中京何不道彼而道此蓋敵人常故迂其路欲以國地險逺誇使者且謂莫習其山川不虞公之問也相與驚顧差媿卽吐其實曰誠如公言時順州山中有異獸如馬而食虎豹敵人不識以問公曰此所謂駮也爲言其形狀聲音皆是敵人益嘆服三年使還以親嫌求知楊州歲餘遷起居舍人徙知鄆州兼京東西路安撫使居數月召還糺察在京刑獄修玉牒知嘉祐四年貢舉稱爲得人是歲天子卜以孟冬祫旣廷告丞相用故事率文武加上天子尊號公上書言尊號非古也陛下自寶元之郊止羣臣毋得以請殆今二十年無所加天下皆知甚盛徳柰何一旦受虛名而損實美上曰我意亦謂當如此遂不允羣臣請而禮官前祫請祔郭皇后於廟自孝章以下四後在別廟者請母合食事下議議者紛然公之議曰春秋之義不薨於寢不稱夫人而郭氏以廢薨按景祐之詔許復其號而不許其謚與祔謂宜如詔書又曰禮於祫未毀廟之主皆合食而無帝後之限且祖宗以來用之傳曰祭從先祖冝如故於是皆如公言公旣驟屈廷臣之議議者已多仄目旣而又論呂溱過輕而責重與臺諌異由是言事者亟攻之公知不容於時矣防永興闕守因自請行卽拜翰林侍讀學士充永興軍路安撫使兼知永興軍府事長安多冨人右族豪猾難治猶習故都時態公方發大姓範偉事獄未具而公召由是獄屢變連年吏不能決至其事聞制取以付禦史臺乃決而卒如公所發也公爲三州皆有善政在揚州奪發運使冒占靁塘田數百頃予民民至今以爲徳其治鄆永興皆承旱歉所至必雪蝗輒飛去歲用丰稔流亡來歸令行民信盜賊禁止至路不拾遺公於學博自六經百氏古今傳記下至天文地理卜醫數術浮屠老莊之說無所不通其爲文章尢敏贍嘗直紫防閣一日追封皇子公主九人公方將下直爲之立馬卻坐一揮九制數千言文辭典雅各得其體公知制誥十年當以次遷翰林學士者數矣久而不遷及居永興歲餘遂以疾聞八年八月召還判三班院太常寺公在朝廷遇事多所建明如古渭州可棄孟陽河不可開樞密使狄靑冝罷以保全之之類皆其語在士大夫間者若其規切人主直言逆耳至於從容進見開導聰明賢否人物其事不聞於外廷者其補益尢多故𨿽不合於世而特被人主之知方嘉祐中嫉者眾而攻之急其𨿽危而得無害者仁宗深察其忠也及侍英宗講讀不專章句解詁而指事據經因以諷諫毎見聽納故尢奇其材已而復得驚疾告滿百日求便郡上曰如劉某者豈易得也復賜以告上毎宴見諸學士時時問公少間否賜以新橙五十勞其良苦疾少間復求外補上悵然許之出知衛州未行徙汝州治平三年召還以疾不能朝攺集賢院學士判南京畱守司禦史臺熈寜元年四月某日卒於官舎享年五十嗚呼以先帝之知公使其不病其所以用之者豈一翰林學士而止哉方公以論事迕於時也又有構爲謗語以怒時相者及歸自雍丞相韓公方欲還公學士未及而公病遂止於此豈非其命也夫公累官至給事中階朝散大夫勲上輕車都尉開國彭城爵公邑戶二千一百實食者三百曽祖諱某贈大理評事祖諱某尙書工部員外郎贈戶部尙書考諱某尙書主客郎中贈工部尙書公再娶論氏皆侍禦史程之女前夫人先公早卒後夫人以公貴累封河南郡君子男四人長安國郊社掌座早卒次奉世大理寺丞次當時大理評事次安上太常寺太祝女三人長適大理評事韓宗直二尙幼公旣卒天子推恩錄其兩孫望旦一族子安世皆試將作監主簿公爲人磊落明白推誠自信不爲防慮至其屢見侵害皆置而不較亦不介於胸中居家不問有無喜賙宗族旣卒家無餘財與其弟攽友愛尢篤有文集若干捲其爲春秋之說曰傳曰權衡曰說例曰文權曰意林合爲四十一卷又有七經小傳五卷弟子記五卷而七經小傳今盛行於學者二年某月某日其弟攽與其子奉世等葬公於某所以來請銘乃爲之銘曰嗚呼維仲原父學彊而博識敏而明其無疑貳一以誠見利如畏義必爭觸機復檢危不傾畜大不施奪其齡惟其文章燦日星𨿽欲有毀知莫能維古聖賢皆後亨有如不信考斯銘

晁太史補之墓志銘

張耒

惟晁氏自漢禦史大夫錯而後不能譜其世國初爲淸丰人眞宗皇帝時有諱迥者爲翰林學士承防謚文元始徙居開封或居鉅野迥之子諱宗慤爲參知政事謚文莊又三世而生公諱宗簡贈特進吏部尙書者爲皇曽祖諱仲偃尙書員外郎卽爲皇祖考公諱補之字無咎幼豪邁英爽不羣七歲能屬文日誦千言年十三從王安國於常州學官安國名重天下於後進少許可一見公大奇之公從祖考抗之新城公覽觀錢塘人物之盛麗山川之秀異爲之作文以志之名曰七述今端明蘇公軾通判杭州蘇公蜀人恱杭之美而思有賦焉公謁見蘇公出七述公讀之嘆曰吾可以閣筆矣公以文章名一時士爭歸之得一言足以自重而延譽公如不及至屈軰行與公交由此公名籍甚於士大夫間舉進士禮部別試第一而考官謂其文詞近世未有遂以進禦神宗見之曰是深於經可革浮靡於是名重一時遂中第調澶州司戶召試學士時試者累百而所取者五人公中其選除北京國子監教授未行除太學正哲宗卽位右丞李淸臣舉公館職召試學士院除祕書正字俄遷校書郎以親老求補外除祕閣校理通判揚州有逃卒用貨得戶部判至淮南理逋欠公辧其姦事旣決一府不敢欺召爲著作佐郎又遷祕書丞又遷著作郎官制檢討官於是公爲祕書省官十五年矣而怡靜樂道未嘗近權要士論髙之遂知齊州境有羣盜白晝掠塗人公黙得其姓名囊槖皆審一日因宴客召捕吏以方路授之酒行未終悉擒而還一府大驚郡爲無警歲饑河北民流道齊境不絕公請粟於朝得萬斛乃爲流者治舎次具器用人旣集則又爲具糜粥藥物公皆躬臨治之活數千人又擇髙原以葬死者男女異墟使者頗媢其功欲有以撓之旣至境按視乃更嘆服紹聖元年朝廷治黨人公亦坐累降通判應天府以親嫌通判亳州復落職監處州酒稅中途丁母憂毀瘠幾不勝喪服除監信州酒公治職事甚力了無遷謫意今上卽位遷簽書武寜軍判官賜緋衣銀魚尋復通判河中府未行召爲著作佐郎俄遷尙書吏部貟外郎除哲宗實錄院檢討官攺禮部郎中又攺神宗國史編修官公皆以非才辭遜再三不允又力請外官復畱以爲吏部郎中異日事有畱滯無究治者吏緣爲姦嘗有嶺外尉捕獲盜八人法當攺官而考功謂獲盜不同處曲沮欲壊其賞吏持之不決尉客京師久窘甚詣公愬之公憫然曰當奏卽爲上之七日而得遷官於是吏畏服部無畱事俄除知河中府郡當大河扼三門有浮梁久且壊公視事亟欲營繕有司難之公乃預爲鳩材旣集則爲規畫一日而成城中歡呼民爲畫像立祠徙知湖州其治如河中又徙知密州尢用前政累遷吏部授知果州不行因得管句江州太平觀又攺西京崇福宮又攺南京鴻慶宮居鄕閭以學行爲人所敬而尢好陶淵明之爲人其居室廬園圃悉取淵明歸去來辭名之其講學至老不廢大觀四年用近制詣部授知逹州擢知泗州到官無幾何以疾卒年五十八公於文章蓋其天性讀書不過一再終身不忘自少爲文卽能追考左氏戰國防太史公班固揚雄劉向屈原宋玉韓愈栁宗元文作促駕而乃鞭之務與之齊而後已其淩厲奇卓出於天性非醖釀而成者自韓愈以來蓋不足道也有集若干捲性剛直果敢勇於爲義其事親友兄弟睦姻族有人所不能爲者家素貧先大夫沒時有女未嫁者五人公力貧營辦皆以時嫁爲士人妻與人交無隱情見事有不當於義者必直告之而受人之盡言亦未嘗慍也公旣於書內外無所不觀下至於陰陽術數皆研極其妙其禍福往往先言之夕有大星殞於州之燕寢人驚視之公已奄然矣公少好讀莊老書通其說旣自又爲未至學於佛而求之於心泰然若有得也及屬纊精爽不亂娶戶部侍郎杜純之女治家教子皆有法封永嘉縣君男二人公爲公似女二人長適梁頥吉次尙幼有文及著作若干捲其孤以某年月日葬公任城縣呂村之原從先大夫之兆耒與公兄弟交故其孤來乞銘曰矯矯家令以身殉國文元雍雍爲時俊徳凜凜無咎繼起有赫束髮墳史白首翰墨追古作者蹈借陵躒气戞星斗聲韻金石不施於邦祗有藻澤人一之難公易千百我原其文惟質之淳孝愛忠信施及鄕人是獨何虧一僕莫振車堅馬良不得出門將昌其聲而嗇其身嗚呼無咎萬世之聞

邵康節先生雍墓志銘

程頤

熈寜丁巳孟秋癸丑堯夫先生疾終於家洛之人弔哭者相屬於塗其尢親且舊者又聚謀其所以葬先生之子泣以告曰昔先人有言志於墓必屬吾伯淳噫先生知我者以是命我我何可辭謹按邵本姓系出召公故世爲燕人大王父諱令進以軍職逮事藝祖始家衡漳祖諱祖新父諱古皆隱徳不仕母李氏其繼楊氏先生之初從父徙共城晚遷河南葬其親於伊川遂爲河南人先生生於祥符辛亥至是蓋六十七矣雍先生之名而堯夫其字也娶王氏伯溫仲良其二子也先生之官初舉遺逸試將作監主簿後又以爲潁川團練推官辭疾不赴先生始學於百原堅苦刻厲冬不鑪夏不扇夜不就席者數年衛人賢之先生嘆曰昔之人尙友於古而吾未嘗及四方遽可已乎於是走吳適楚過齊魯客梁晉久之而歸曰道其在是矣蓋始有定居之意先生少時自雄其才慷慨有大志旣學力務髙逺謂先王之事爲可必致及其學益老徳益邵玩心髙明觀於天地之運化陰陽之消長以逹乎萬物之變然後頽然其順浩然其歸在洛幾三十年始至也蓬壁環堵不蔽風雨躬防以飬其父母居之裕如講學於家未嘗彊以語人而就問者日眾鄕裏化之逺近尊之士大夫之過洛者有不之公府而必之先生之廬先生徳气粹然望之可知其賢然不事表襮不設方畛正而不諒通而不污淸明坦夷洞徹中外接人無貴賤親疎之間羣居燕飲語笑終日不敢取異於人顧吾所樂何如耳病畏寒暑常以春秋時行於城中士大夫家聽其車音倒屣迎致𨿽兒曹奴隸皆知歡喜尊奉其與人言必依於孝悌忠信樂道人之善而未嘗及其惡故賢者恱其徳不賢者服其化所以厚風俗成人才者先生之功多矣昔七十子學於仲尼其傳可見者惟曽子之所以告子思而子思之所以授孟子者耳其餘門人各以其才之所宜爲學𨿽同尊聖人所因而入者門戶則眾矣況後此千餘歲師道不立學者莫知其從來獨先生之學爲有傳也先生得之於李挺之挺之得之於穆伯長推其源流有端緒今穆李之言及其行事槪可見矣而先生淳一不雜汪洋而大及其所自得者多矣然而名其學者豈所謂門戶之眾各有所因而入者歟語成徳者難其名若先生之道就所至而論之可謂安且成矣先生有書六十三卷命曰皇極經世古律詩二千篇題曰擊壤集先生之葬祔於先塋實其終之年孟冬丁酉也銘曰嗚呼先生志豪力雄闊步長趍淩髙厲空探幽索隱曲暢旁通在古或難先生從容有問有觀以飫以丰天不憗遺哲人之凶鳴皐在南伊流在東有寜一宮先生所終

名臣碑傳琬琰之集中卷三十四

欽定四庫全書

名臣碑傳琬琰之集中卷三十五宋杜大珪編

胡先生瑗墓表

歐陽修

先生諱瑗字翼之姓胡氏其上世爲陵州人後爲泰州如皐人先生爲人師言行而身化之使誠明者逹昏愚者勵而頑傲者革故其爲法嚴而信爲道久而尊師道廢久矣自景祐明道以來學者有師惟先生曁泰山孫明復石守道三人而先生之徒最盛其在湖州之學弟子去來常數百人各以其經轉相傳受其教學之法最備行之數年東南之士莫不以仁義禮樂爲學慶曆四年天子開天章閣與大臣講天下事始慨然詔州縣皆立學於是建大學於京師而有司請下湖州取先生之法以爲太學法至今爲著令後十餘年先生始來居太學學者自逺而至太學不能容取旁官署以爲學舎禮部貢舉嵗所得士先生弟子十常居四五其髙弟者知名當時或取甲科居顯仕其餘散在四方隨其人賢愚皆循循雅飭其言談舉止遇之不問可知爲先生弟子其學者相語稱先生不問可知爲胡公也先生初以白衣見天子論樂拜祕書省校書郎辟丹州軍事推官攺密州觀察推官丁父憂去職服除爲保寕軍節度推官遂居湖學召爲諸王宮教授以疾免已而以太子中舎致仕遷殿中丞於家皇祐中驛召至京師議樂復以爲大理評事兼太常寺主簿又以疾辭歲餘爲光祿寺丞國子監直講乃居太學遷大理寺丞賜緋衣銀魚嘉祐元年遷太子中允天章閣侍講仍居太學已而病不能朝天子數遣使者存問又以太常博士致仕東歸之日太學之諸生與朝廷賢士大夫送之東門執弟子禮路人嗟嘆以爲榮以四年六月六日卒於杭州享年六十有七以明年十月五日葬於烏程何山之原其世次官邑與其行事莆陽蔡君謨且志於幽堂嗚呼先生之徳在乎人不待表而見於後世然非此無以慰學者之思乃掲於其墓之原六年八月三日廬陵歐陽修述

孫先生復墓志銘

歐陽修

先生諱復字明復姓孫氏晉州平陽人也少舉進士不中退居泰山之陽學春秋著尊王發防魯多學者其尢賢而有道者石介自介而下皆以弟子事之先生年逾四十家貧不娶李丞相迪將以其弟之女妻之先生疑焉介與羣弟子進曰公卿不下士久矣今丞相不以先生貧賤而欲托以子是髙先生之行義也先生冝因以成丞相之賢名於是乃許孔給事道輔爲人剛直嚴重不妄與人聞先生之風就見之介執杖屨侍左右先生坐側立升降拜則扶之及其往謝也亦然魯人旣素髙此兩人由是始識師弟子之禮莫不嘆嗟之而李丞相孔給事亦以此見稱於士大夫其後介爲學官語於朝曰先生非隱者也欲仕而未得其方也慶曆二年樞密副使範仲淹資政殿學士冨弼言其道徳經術冝在朝廷召拜校書郎國子監直講嘗召見邇英閣說詩將以爲侍講而嫉之者言其講說多異先儒遂止七年徐州人孔直溫以狂謀捕治索其家得詩有先生姓名坐貶監防州商稅徙泗州又徙知河南府長水縣簽署應天府判官公事通判陵州翰林學士趙槪等十餘人上言孫某行爲世法經爲人師不冝棄之逺方乃復爲國子監直講居三歲以嘉祐二年七月某日以疾卒於家享年六十有六官至殿中丞先生在太學時爲大理評事天子臨幸賜以緋衣銀魚及聞其喪惻然予其家錢十萬而公卿大夫朋友太學之諸生相與弔哭治其喪於是以某年某月某日葬先生於鄆州湏城縣盧泉鄕之北扈原先生治春秋不惑傳注不爲曲說以亂經其言簡易明於諸侯大夫功罪以考時之盛衰而惟見王道之治亂得於經之本義爲多方其病時樞密使韓琦言之天子選書吏給紙筆命其門人祖無擇就其家得其書十有五篇錄之藏於祕閣先生一子大年尙幼銘曰

聖人旣沒經更焚逃藏脫亂僅傳存眾說乘之汨其原怪迂百出雜僞眞後生牽卑習前聞有欲患之寡攻羣往往止療以膏薪有勇夫子辟浮雲刮磨蔽蝕相吐吞日月卒復光破昏博哉功利無窮垠有考其不在斯文

䢐徠先生石介墓志銘

歐陽修

䢐徠先生姓石氏名介字守道兗州奉符人也䢐徠魯東山而先生非隱者也其仕嘗位於朝矣魯之人不稱其官而稱其徳以爲䢐徠魯之望先生魯人之所尊故因其所居山以配其有徳之稱曰䢐徠先生者魯人之志也先生貌厚而气完學篤而志大𨿽在畎畆不忘天下之憂以謂時無不可爲爲之無不至不在其位則行其言吾言用功利施於天下不必出乎巳吾言不用𨿽獲禍咎至死而不悔其遇事發憤作爲文章極陳古今治亂成敗以指切當世賢愚善惡是是非非無所諱忌世俗頗駭其言由是謗議喧然而小人尢嫉惡之相與出力必擠之死先生安然不惑不變曰吾道固如是吾勇過孟軻矣不幸遇疾以卒旣卒而姦人有欲以奇禍中傷大臣者猶指先生以起事謂其詐死而北走契丹矣請發棺以驗賴天子仁聖察其誣得不發棺而保全其妻子先生世爲農家父諱丙始以仕進官至太常博士先生年二十六舉進士甲科爲鄆州觀察推官南京畱守推官禦史臺辟主簿未至以上書論赦罷不召秩滿遷某軍節度掌書記代其父官於蜀爲嘉州軍事判官丁內外艱云官垢面跣足躬耕䢐徠之下葬其五世未葬者七十喪服除召入國子監直講是時兵討元昊久無功海內重困天子奮然思欲振起威徳而進二三大臣增置諫官禦史所以求治之意甚鋭先生躍然喜曰此盛事也雅頌吾職其可已乎乃作慶曆聖徳詩以褒貶大臣分別邪正累數百言詩出泰山孫明復曰子禍始於此矣明復先生之師友也其後所謂姦人作奇禍者乃詩之所斥也先生自閒居䢐徠後官於南京常以經術教授及在太學益以師道自居門人弟子從之者甚眾太學之興自先生始其所爲文章曰某集者若干捲其斥佛老時文則有怪說中國論曰去此三者然後可以有爲其戒姦臣宦女則有唐鑑曰吾非爲一世監也其餘喜怒哀樂必見於文其辭博辧雄偉而憂思深逺其爲言曰學者學爲仁義也惟忠能忘其身信篤於自信者乃可以力行也以是行於已亦以是教於人所謂堯舜禹湯文武周公孔子孟軻楊雄韓愈氏者未嘗一日不誦於口思與天下之士皆爲周孔之徒以致其君爲堯舜之君民爲堯舜之民亦未嘗一日少忘於心至其違世驚眾人或笑之則曰吾非狂癡者也是以君子察其行而信其言推其用而哀其志先生直講歲餘杜祁公薦之天子拜太子中允今丞相韓公又薦之乃直集賢院又歲餘始去太學通判濮州方待次於䢐徠以慶曆五年七月某日卒於家享年四十有一友人廬陵歐陽修哭之以詩以謂待彼謗焰熄然後先生之道明矣先生旣歿妻子凍餒不自勝今丞相韓公與河陽冨公分俸買田以活之後二十一年其家始克葬先生於某所將葬其子師訥與其門人姜潛杜黙徐遁等來告曰謗焰熄矣可以發先生之光矣敢請銘某曰吾詩不云乎子道自能久也何必吾銘遁等曰𨿽然魯人之欲也乃爲之銘曰䢐徠之巖巖與子之徳兮魯人之所瞻汶水之湯湯與子之道兮逾逺而彌長道之難行兮孔孟遑遑一世之屯兮萬世之光曰吾不有命兮安在夫桓魋與臧倉自古聖賢皆然兮噫子𨿽毀其何傷

孔處士盿墓志銘

王安石

先生諱盿字寜極睦州桐廬縣尉諱詢之曽孫贈國子博士諱延滔之孫尙書都官員外郎諱昭亮之子自都官而上至孔子四十五世先生嘗欲舉進士已而悔曰吾豈有不得已於此邪遂居於汝州之龍興山而上葬其親於汝汝人爭訟之不可平者不聽有司而聽先生之一言不羞犯有司之刑而以不得於先生爲恥慶曆七年詔求天下行義之士而守臣以先生應詔於是朝廷賜之米帛又勑州縣除其雜賦嘉祐三年近臣多言先生有道徳可用而執政獨以爲不可爲除守祕書省校書郎致仕四年近臣又多以爲言乃召以爲國子監直講先生辭乃除守光祿寺丞致仕五年大臣有請先生爲其屬縣者於是天子以知汝州龍興縣事先生又辭辭未聽而六月某日先生終於家年六十七大臣有爲之請命者乃特贈太常丞至七年月日弟�葬先生於堯山都官之兆而以夫人李氏祔李氏故大理評事昌符之女生一女嫁爲士人妻而先物故先生事父母至孝居喪如禮遇人恂恂𨿽僕奴不忍以辭气加焉衣食於田桑有餘輙以賙其鄕裏貸而後不能償者未嘗問也未嘗疑人人亦以故不忍欺之而世之傳先生者多異學士大夫有知而能言者蓋先生孝弟忠信無求於世足以使其鄕人畏服之如此而先生未嘗爲異也先生博學尢喜易未嘗著書獨大衍一篇傳於世考其行治非有得於內其孰能致此耶當漢之東徙髙尙守節之士而亦以故成俗故當世處人之聞獨多於後世乃至於今知名爲賢而處者蓋亦無有幾人豈世之所不尙遂湮沒而無聞抑上之趨操亦有待於世耶若先生固不爲有待於世而卓然自見於時豈非所謂豪傑之士者哉其可銘也已銘曰

有入而不出以身易物有往而不反以私其佚嗚呼先生好潔而無尢匪佚之爲私維志之求

名臣碑傳琬琰之集中卷三十五

欽定四庫全書

名臣碑傳琬琰之集中卷三十六宋杜大珪編

石校理曼卿墓表

歐陽修

曼卿諱延年姓石氏其上世爲幽州人幽州入於契丹其祖自成始以其族間走南歸天子嘉其來將祿之不可乃家於宋州之宋城父諱補之官至太常博士幽燕俗勁武而曼卿少亦以气自豪讀書不治章句獨慕古人奇節偉行非常之功視世俗屑屑無足動其意者自顧不合於時乃一混以酒然好劇飲大醉頽然自放由是益與時不合而人之從其逰者皆知愛曼卿落落可奇而不知其才之有以用也年四十八康定二年二月四日以太子中允祕閣校理卒於京師曼卿少舉進士不中眞宗推恩三舉進士皆補奉職曼卿初不肯就張文節公素奇之謂曰母老乃擇祿邪曼卿矍然起就之遷殿直久之攺太常寺太祝知濟州金鄕縣嘆曰此亦可以爲政也縣有治聲通判幹寜軍丁母永安縣君李氏憂服除通判永靜軍皆有能名充館閣校勘累遷大理寺丞通判海州還爲校理莊獻明肅太后臨朝曼卿上書請還政天子其後太后崩範諷以言見幸引嘗言太後事者遽得顯官欲引曼卿曼卿固止之乃已自契丹通中國徳兜盡有河南而臣屬遂務休兵養息天下然內外防武三十餘年曼卿上書言十事不報已而元昊反西方用兵始思其言召見稍用其說籍河北河東陜西之民得鄕兵數十萬曼卿奉使籍兵河東還稱防賜緋衣銀魚天子方思盡其才而且病矣旣而聞邊有欲以鄕兵扞賊者笑曰此得吾粗也夫不教之兵勇怯相雜若怯者見敵而動則勇者亦牽而潰矣今或不暇教不若募其敢行者則人人皆勝兵也其視世事蔑若不足爲及聽其施設之方𨿽精思深慮不能過也狀貌偉然喜酒自豪若不可繩以法度退而質其平生趣舎大節無一悖於理者遇人無賢愚皆盡欣歡及間而可否天下是非善惡當其意者無幾人其爲文章勁健稱其意气者子濟滋天子聞其喪官其一子使祿其家旣卒之三十七日葬於太淸之先塋其友歐陽修表於其墓曰嗚呼曼卿寜自混以爲髙不少屈以合世可謂自重之士矣士之所負者愈大則其自顧也愈重自顧愈重則其合愈難然欲與共大事立奇功非得難合自重之士不可爲也古之魁雄之人未始不負髙世之志故寜或毀身污迹卒困於無聞或老且死而幸一遇猶克少施於世若曼卿者非徒與世難合而不克所施亦其不幸不得志乎中壽其命也夫可哀也夫

梅給事詢墓志銘

歐陽修

翰林侍讀學士給事中梅公旣卒之明年其孤及其兄之子堯臣來請銘以葬曰吾叔父病且亟矣猶臥而使我誦子之文今其葬冝得子銘以藏公之名在人耳目五十餘年前卒一歲予始拜公於許公𨿽衰且病其言談詞气尙足動人嗟予不及見其壯也然嘗聞長老道公咸平景徳之初一遇眞宗言天下事合意遂以人主爲知已當時縉紳之士望之若不可及已而擯斥流離四十年間白首翰林卒老一州嗟夫士果能自爲材邪惟世用不用爾故予記公終始至於咸平景徳之際尢爲詳焉良以悲其志也公諱詢字某世家宣城年二十六進士及第試校書郎利丰監判官遷將作監丞知仁和縣又遷著作佐郎舉禦史臺推勘官時亦未之奇也咸平三年與考進士於崇政殿眞宗過殿廬中一見以爲奇材召試中書直集賢院賜緋衣銀魚是時契丹數冦河北李繼遷急攻靈州天子新卽位銳於爲治公乃上書請以朔方授潘羅支使自攻取是謂以蠻夷攻蠻夷眞宗然其言問誰可使羅支者公自請行天子惜之不欲使蹈兵間公曰茍活靈州而罷西兵何惜一梅詢天子壯其言因遣使羅支未至而靈州沒於賊召還遷太常丞三司戶部判官數訪時事於是屢言西北事時邊將皆守境不能出師公請大臣臨邊督戰募逰兵擊賊論傅潛楊瓊敗績當誅而田紹斌王榮等可責其效以贖過凡數十事其言甚壯天子益器其材數欲以知制誥宰相有言不可者乃已其後繼遷卒爲潘羅支所困而朝廷以兩鎭授徳明徳明頓首謝罪河西平天子亦再幸澶淵盟契丹而河北之兵解天下無事矣公旣見疎不用初坐斷田訟失實通判杭州徙知蘇州又徙兩浙轉運使還判三司開拆司遷太常博士用封禪恩遷祠部員外郎又坐事出知濠州以刑部員外郎爲荊湖北路轉運使坐擅給驛馬與人奔喪而馬死奪一官通判襄州徙知鄂州又徙蘇州天禧元年復爲刑部員外郎陜西轉運使靈州棄已久公與秦州曹瑋得葫蘆河路無沙可出兵趨靈州遂請瑋居環慶以圖出師防瑋入爲宣徽使不克而止遷工部郎中坐朱能反貶懷州團練副使再貶池州天聖元年拜度支員外郎知廣徳軍徙知楚州遷兵部員外郎知壽州又知陜府六年復直集賢院又遷工部郎中攺直昭文館知荊南府召爲龍圖閣待制糾察在京刑獄判流內銓攺龍圖閣直學士知並州未行遷兵部郎中樞密直學士以往就遷右諫議大夫入知通進銀臺司復判流內銓攺翰林侍讀學士羣牧使遷給事中知審官院以疾出知許州康定二年六月某日卒於官公喜爲州爲人嚴毅修潔而材辧敏明少能慷慨見奇眞宗自初召試感激言事自以謂君臣之遇已而失職逾二十年始復直於集賢以登侍從而門生故吏曩時所考進士或至宰相居大官故其視時人常以先生長者自處論事尢多發憤其在許昌繼遷之孫復以河西叛朝廷出師西方而公已老不復言兵矣享年七十有八以終梅氏逺出梅伯世久而譜不明公之皇曽祖諱某皇祖諱某皆不仕父諱某贈刑部侍郎夫人劉氏彭城縣君子五人長曰鼎臣官至殿中丞次曰寶臣皆先公卒次曰得臣太子中捨次曰輔臣前將作監丞次曰淸臣大理評事公之卒天子贈賻拜得臣殿中丞淸臣衛尉寺丞明年八月某日葬公宣州之某縣某鄕某原銘曰

士之所難有蘊無時

偉歟梅公人主之知勇無不敢惟義之爲

困於翼飛中垂以斂一失其塗進退而坎

理不終窮旣晚而通惟其壽考福祿之隆

尹學士洙墓志銘

歐陽修

師魯河南人姓尹氏諱洙然天下之士識與不識皆稱之曰師魯蓋其名重當世而世之知師魯者或推其文章或髙其議論或多其材能至其忠義之節處窮逹臨禍福無媿於古君子則天下之稱師魯者未必盡知之師魯爲文章簡而有法博學彊記通知今古長於春秋其與人言是是非非務窮盡道理乃已不爲茍止而妄隨而人亦罕能過也遇事無難易而勇於敢爲其所以見稱於世者亦所以取嫉於人故其卒窮以死師魯少舉進士及第爲絳州正平縣主簿河南府戶曹參軍邵武軍判官舉書判校萃遷山南東道掌書記知伊陽縣王文康公薦其才召試充館閣校勘遷太子中允天章閣待制範公貶饒州諌官禦史不肯言師魯上書言仲淹臣之師友願得俱貶貶監郢州酒稅又徙唐州遭父喪服除復得太子中允知河南縣趙元昊反陜西用兵大將葛懷敏奏起爲經略判官師魯𨿽用懷敏辟而尢爲經略使韓公所深知其後諸將敗於好水韓公降知秦州師魯亦徙通判濠州久之韓公奏得通判秦州遷知涇州又知渭州兼涇原路經略部署坐城水洛與邊臣異議徙知晉州又知潞州爲政有恵愛潞州人至今思之累遷官至起居舎人直龍圖閣師魯當天下無事時獨喜論兵爲敍燕息戍二篇行於世自西兵起凡五六歲未嘗不在其間故其論議益精密而於西事尢習其詳其爲兵制之說述戰守勝敗之要盡當今之利害又欲訓土兵代戍卒以減邊用爲禦戍長久之防皆未及施爲而元昊臣西兵解嚴師魯亦去而得罪矣然則天下之稱師魯者於其材能亦未必盡知之也初師魯在渭州將吏有違其節度者欲按軍法斬之而不果其後吏至京師上書訟師魯以公使錢貸部將貶崇信軍節度副使徙監均州酒稅得病無醫藥舁至南陽求醫疾革隱幾而坐顧稚子在前無甚憐之色與賔客言終不及其私享年四十有六以卒師魯娶張氏某縣君有兄源字子漸亦以文學知名前一歲卒師魯凡十年間三貶官喪其父又喪其兄有子四人連喪其三女一適人亦卒而其身終以貶死一子三歲四女未嫁家無餘貲客其喪於南陽不能歸平生故人無逺邇皆往賻之然後妻子得以其柩歸河南以某年某月某日葬於先塋之次余與師魯兄弟交嘗銘其父之墓矣故不辭菲陋而敍其世家焉銘曰藏之深

固之密

石可朽

銘不滅

尹學士洙墓表

韓琦

公諱洙字師魯其先太原人曽祖某以道晦亂世不仕祖某始以才行興其家官至都官郎中贈刑部侍郎父某舉明經累長郡邑亷恕明決所至以循吏稱終虞部員外郎以公貴贈工部郎中刑部葬其父河南今爲河南人公幼聰敏喜學無所不通尢長於春秋善議論防質古今開判疑滯聞者欣服之天聖二年登進士第授絳州正平縣主簿歷河南府戶曹防軍卲武軍判官舉書判拔萃遷山南東道節度掌書記知河南府伊陽縣時天下無事政闕不講以其言者爲妄人公乃著敍燕息戍等十數篇以斥時獘時人服其有經濟之才文康王公知而薦之召試充館閣校勘遷太子中允時文正範公治開封府毎奏事見上論時政指丞相過先貶知饒州余公安道上防論救坐以朋黨貶公慨然上書曰臣以仲淹忠諒有素義兼師友以靖貶臣當從坐貶崇信軍節度掌書記監郢州商稅歐陽公永叔移書讓諌官不言又貶夷陵縣令當是時天下稱爲四賢徙唐州丁父憂服除復得太子中允知河南府長水縣趙元昊反康定元年春冦延州大將劉平逆戰陷虜天子乃命文莊夏公都部署陜西之兵開府永興以經略招討之琦與範公爲之副公爲判官未幾上遣翰林學士晁公宗慤入內都知王守忠督出兵攻賊合府議奏曰今將興兵尙未習練願謹邊防期以嵗月平之使還而賊復冦鎭戎軍部將劉繼宗禁之爲賊所敗詔下切責俾以進兵月日來上府中復議曰將在軍𨿽得以自便然攻守大計當稟算於朝廷乃畫攻守二防予與公詣闕奏之惟上所擇詔取攻防已而難之事方寢賊復遣人以書叩延州僞請和而大舉兵冦涇原之山外殺部署任福公時在慶州得涇原求援書卽移文慶帥率其部將劉政銳兵數千人便道走鎭戎未至賊引去夏奏公專徙通判濠州又攺秦州遷知涇州徙渭州兼管勾涇原路經略部署司事涇原乘葛帥懷敏覆軍之後傷夷殘缺千罅百漏公夙夜撫葺一道以完時宣徽使鄭公爲陜西四路帥至靜邊寨主劉滬議遣其屬官著作佐郎董士亷於章州保南入諸羌中開道二百里修水洛城以通秦之援兵公曰賊數犯寨必並兵一道五路帥之戰兵嘗不登二萬人而當賊昊舉國之眾吾兵所以屢爲賊困者由城寨多而兵勢分也先時秦兵由黃石河路來援𨿽逺水洛路三日而援師安然以濟今無故奪諸羌之田二百里列堡屯師坐耗芻糧不勝計以冀秦援一二日之速則吾兵愈分而邊用不給矣乃奏罷之便詔從之防鄭以府罷攺知永興軍乃署前帥牒飭滬等督役如初二人者遂不奉詔公遣人召滬者再不至乃命瓦亭寨主張忠代滬滬等不受代部署狄公於是親至徳順軍攝滬士廉下獄差官按問而鄭比秦本道沮滬等功朝廷卒薄滬等罪徙公慶州而城水洛焉防慶州帥孫請終任攺知晉州慶曆四年契丹遣使報西伐元昊詔河陜三路要郡皆擇人徙知路州當範公在二府也余安道歐陽永叔軰並爲諫官天下屬望諸公相繼罷去向天下目之爲賢者執政指之爲黨皆欲因事斥逐之士亷者卽詣闕上書以水洛事訟公且誣公在渭有盜賦制使承風指按驗百端不能得一毫以污公有部將孫用者出於軍校嘗自京取民息錢至官貧不能償公與狄公惜其材乃分假公使錢俾償其民而月取其俸償於官逮按問而錢先已輸官矣坐此貶崇信軍節度副使徙監均州酒稅得疾公牒至南陽訪醫藥疾革對賔客妻子無一慼言整冠帯盥濯怡然隱幾而卒年四十七慶曆七年四月十日也公天性慈仁內剛外和凢事有小而可矜者必惻然不忍願見顏貌及臨大節斷大事則心如金石𨿽鼎鑊前列不可變也在軍謙勤愛士𨿽悍夫冗列皆降意容接故人人願盡其力所至郡邑修設教務以實恵及民去則人思之文章自唐衰歷五代文獘本朝栁公仲塗始以古道發明之後卒不能振天聖初公獨與穆參軍伯長矯時所尙力以古文爲主次得歐陽永叔以雄詞鼓舞之於是後學大悟文風一變使我宋之文章將逾漢唐而躡三代者公之力爲最多初朝廷之將用攻防也命葛懷敏出鄜延道勤兵綏宥間攻賊積聚招懷眾族奪其要害而堡障之賊知朝廷之威必翻然攺悟則久而易制公曰是行也不患將卒無勇患應敵之寡謀耳乃自請防議懷敏行營軍事有詔如請已而中罷今夫文武之士平居議論慷慨自謂忠義勇決世無及者一旦遇急難而試之往往魄喪气奪百計避脫𨿽以富貴誘之猶掉臂而不顧余居邊久閱人多矣如公挺然忘身以爲國家者天下不知有幾人嗚呼以公文武之才犖犖然震暴天下之如是曽不得一紓所蘊於公卿之佐輔致太平之業而反遭罹讒毀遂終貶官此當世守道之士所以仰天嘆呼疑爲善而得禍而中人者引以爲監思擇利而自安也然上以聰明仁恕待臣下一細民之枉必矜而獲辧如公以文致其罪未有抑而不伸者也故當時指以黨而排去者不三四年間皆復顯官處大任使公年且及此其進擢可量哉柰何乎天不與公之壽也悲夫累遷官至起居舎人直龍圖閣娶張氏鹿邑縣君以順以慈克正家道後公七年而亡兄源太常博士亦以文行稱於世弟湘三班奉職衝秀州華亭縣主簿濤泳未仕並先公而卒沂性淳茂動謹門法子男四人長曰朴奇雋博學有父風其二未名俱早世其幼曰構今方十歲女五人長適虞部員外張景憲次繼室張氏次適太常丞太祝謝景平次二人未嫁侄材文學器識足以嗣公而惇尙名節無仕進意至和元年十二月某日沂材舉公大夫之喪葬於緱氏縣鄕之原從吉卜也範公嘗以書謂予曰世之知師魯者莫如公子已爲其集序矣墓有表請公文以信後世予應之曰予實知師魯者又得其進斥本末爲最詳其敢以辭旣實其事矣又考性命之說而表於墓嗚呼自古聖賢必推性命如公之文武傑立而貫以忠義兮此天之性位不大顯遭讒而跌且不壽兮此天之命𨿽孔孟不能以兼適兮尙一歸於黙定昧者不思而妄求兮徒自奔於邪徑故公臨禍福死生而曽不少變兮是能安性命而歸正惟大名赫然如日月之光兮亙萬古而增瑩吾聞善人者天必報其後兮冝嗣人之防慶

名臣碑傳琬琰之集中卷三十六

欽定四庫全書

名臣碑傳琬琰之集中卷三十七宋杜大珪編

蘇長史舜欽墓志銘

歐陽修

故湖州長史蘇君有賢妻杜氏自君之喪布衣蔬食居數歲提君之孤子斂其平生文章走南京號泣於其父曰吾夫屈於生猶可伸於死其父太子太師以告於予予爲集次其文而序之以著君之大節與其所以屈伸得失以深誚世之君子當爲國家樂育賢材者且悲君之不幸其妻卜以嘉祐元年十月某日葬君於潤州丹徒縣義裏鄕檀山裏石門村又號泣於其父曰吾夫屈於人間猶可伸於地下於是杜公及君之子泌皆以書來乞銘以葬君諱舜欽字子美其上世居蜀後徙開封爲開封人自君之祖諱易簡以文章有名太宗時承防翰林爲學士防知政事官至禮部侍父諱耆官至工部中直集賢院君少以父防補太廟齋郎調滎陽尉非所好也已而鎖其防去舉進士中第攺光祿寺主簿知蒙城縣丁父憂服除知長垣縣遷大理評事監在京樓店務君狀貌奇偉慷慨有大志少好古工爲文章所至皆有善政官於京師位𨿽卑數上疏論朝廷大事敢道人之所難言範文正公薦君召試得集賢校理自元昊反兵出無功而天下殆於久安而困兵事天子奮然用三四大臣欲盡革眾獘以紓民於是時範文正公與今冨丞相多所設施而小人不便顧人主方信用思有以撼動未得其根以君文正公之所薦而宰相杜公壻也乃以事中君坐監進奏院祠神奏用市故紙錢防客爲自盜除名君名重天下所防客皆一時賢俊悉坐貶逐然後中君者喜曰吾一舉网盡之矣其後三四大臣繼罷去天下事卒不復施爲君攜妻子居蘇州買水石作滄浪亭日益讀書大涵肆於六經而時發其憤悶於歌詩至其所激往往驚絕又喜行艸書皆可愛故𨿽其短章醉墨落筆爭爲人所傳天下之士聞其名而慕見其所傳而喜往揖其貌而竦聽其論而驚以服久與其居而不能捨以去也居數年復得湖州長史慶曆八年十二月某日以疾卒於蘇州享年四十有一君先娶鄭氏後娶杜氏三子長曰泌將作監主簿次曰液曰激二女長適前進士陳次尙幼君初得罪時以奏用錢爲盜無敢辧其寃者自君卒後天子感悟凡所被逐之臣復召用皆顯列於朝而至今無復爲君言者且其欲求伸於地下也冝予述其得罪以死之詳而使後世知其有以也旣又長言以爲之辭庶幾並寫予之所以哀君者其辭曰

謂爲無力兮孰擊而去之謂爲有力兮胡不反子之歸豈彼能而此不爲善百舉而不進兮一毀終世以防擠荒孰問兮杳難知嗟予之中兮有韞而無施文章發越兮星日光輝𨿽冥冥以掩恨兮不昭昭其永垂

王翰林洙墓志銘

歐陽修

公諱洙字原叔其生始能言已知爲詩指物能賦旣長學問自六經史記百氏之書至於圖緯陰陽五行律呂星官算法方言訓詁篆八分無所不學學必通逹如其專家其語言初如不出諸口已而辧別條理髮其精微聽者忘倦決疑請益人人必得其所欲故其自少也一時名臣賢士皆稱慕之其名聲著天下初舉進士爲廬州舒城尉坐事免官歸居南京故相臨淄晏公爲畱守奇其文章待以客禮久之復調賀州冨川主簿未行臨淄公薦其才畱居應天府學教諸生詔舉經術士爲學官京東轉運使舉公應詔召爲國子監直講遷大理評事史館檢討知太常禮院天章閣侍講直龍圖閣同判太常寺慶曆中小人有不便大臣執政者欲排去之未知所發而杜丞相子壻蘇舜欽爲集賢校理負時名所與交防皆當世賢豪已而舜欽坐監進奏院祠神防客爲禦史所彈公以坐客貶知濠州徙知襄徐亳三州範文正公冨丞相皆言王某學問經術多識故事冝在朝廷復召爲檢討同判太常寺侍講充史館修撰拜知制誥權判吏部流內銓至和元年九月爲翰林學士三年以親嫌攺侍讀學士兼侍講學士嘉祐元年九月甲戌朔以疾卒享年六十有一累官至尙書吏部中階朝奉大夫勲輕車都尉爵開國伯食邑五百戶公爲人寛厚樂易孝於宗族信於朋友諸孤不能自立者皆爲之嫁娶始舉進士時與郭稹同保人有告稹冒母禫者法當連坐主司召公問果保稹否不然可易也公言保之不可易也於是與稹俱罷公以文儒進用能因其所學爲上開陳其言緩而不迫天子常喜其說意有所欲必以問之無不能對嘗以塗金龍水牋爲飛白詞林二字以褒之至於朝廷他有司前言故實皆就以考正旣領太常吉凶禮典撰定尢多嘗修集韻校定史記前後漢書編國朝防要鄕兵制度祖宗故事三朝經武聖略皇祐中大享明堂翰林侍讀學士宋祁言明堂禮廢久必得通知古今之學者詔公共艸其儀禮成撰大享明堂記又詔修雅樂晚喜書尢有古法所爲文章千有餘篇其施於爲政敏而有方襄州中廬戍兵驕前爲守者患之不能制公至因事召之悉集於庭告曰某時爲某事者非某人邪取其一二人寘於法余悉不問兵始知懼是時妖賊反貝州州縣無逺近皆警動佐吏勸公毋給州卒教習者眞兵公笑曰是欲防亂乎此所以使人不安也在徐州遭歲大饑免民州算緡使得糴旁郡而出公私米粟賑民所活尢多有司上其最降詔書褒美其在朝廷多所論議遇人恂恂惟謹及旣歿考其言皆當世要務公知制誥夏竦卒天子以東宮舊恩賜謚文獻公曰此僖祖皇帝謚也封還其目不爲艸辭因曰前有司謚王溥爲文獻章得象爲文憲字𨿽異而音同皆當攺於是太常更謚竦文莊而溥得象皆易謚又嘗論宗戚近幸冒法幹恩澤以亂刑賞又言天下民田稅不均而姦民逃亡有司失其常稅請用郭諮孫琳千步開方爲均田法頒之州縣使因民訟稍稍均之可不擾而有司得復其常數近時選諫官禦史有執政之臣嘗薦舉者皆以嫌不用公謂士飭身勵行而大臣薦賢以報國以嫌廢之是疑大臣而廢賢材不可及論河功邊食皆可施行方公病時八月開邇英閣侍臣並進講讀而公獨病天子思之遣使者問公疾少間否能起而爲予講邪旣而公病篤以卒天子震悼賻卹加等卽以某年某月某日葬於應天府宋城縣之某鄕某原公應天宋城人也曽祖諱某祖諱某贈太傅父諱某贈太師中書令兼尙書令公初娶董氏再娶胡氏皆先公卒又娶齊氏封髙陽郡君子男五人長曰叟臣早卒次曰力臣太常寺太祝次欽臣祕書省正字次陟臣將作監主簿次曽臣某官一女適太常博士陳安道銘曰

惟王氏之先逺自三代下迄戰國商周齊魏其後之人皆以王爲氏故其爲姓尢多於後世而太原之王出周王子公世可考實太原人後家於宋遂以蕃延惟其皇考是生八子公實其季其徳克嗣播其休聲以顯於仕八支之盛名譽材賢公老朝廷儒學之臣退食於家詵詵子孫豈其不樂胡奪之年朝無諮詢士失益友送車國門出涕引首於玆歸藏刻銘不朽

尹博士源墓志銘

歐陽修

君諱源字子漸姓尹氏與其弟洙師魯俱有名於當世其論議文章博學彊記皆有以過人而師魯好辧果於有爲子漸爲人則簡不矜飾能自晦藏與人居久而莫知至其一有所發則人必驚服其視世事若不幹其意已而搉其情僞計其成敗後多如其言其性不能容常人而善與人交久而益篤自天聖明道之間予與其兄弟交其得於子漸者如此其曽祖諱誼贈光祿少卿祖諱文化官至都官郎中贈刑部侍郎父諱仲宣官至虞部員外贈工部中子漸初以祖防補三班借職稍遷左班殿直天聖八年舉進士及第爲奉禮累遷太常博士歷知芮城河陽二縣簽署孟州判官事又知新鄭縣通判涇州慶州知懷州以慶五年三月某日卒於官趙元昊冦邊圍定州堡大將葛懷敏發涇原兵救之君遺懷敏書曰賊舉其國而來其利不在城堡而兵法有不得而救者且吾軍畏法見敵必赴而不計利害此其所以數敗也冝駐兵瓦亭見利而後動懷敏不能用其言遂以敗死劉渙知滄州杖一卒不服渙命斬之以徇坐專殺降知密州君上書爲渙論直得復知滄州範文正公嘗薦君才可以居館閣召試不用遂知懷州至期月大治是時天子用範文正公與今觀文殿學士冨公武康軍節度使韓公欲更置天下事而權幸小人不便三公皆罷去而師魯與時賢士多被誣枉得罪君嘆息憂悲發憤以謂生可厭而死可樂也往往被酒哀歌泣下朋友皆竊怪之已而以疾卒享年五十至和元年十有二月某日其子林葬君於河南府壽安縣甘泉鄕龕澗裏其平生所爲文章六十篇皆行於世子男四人曰林植機桴嗚呼師魯常勞其智於事物而卒蹈憂患以窮死若子漸者曠然不有累其心而無所屈其志然其壽考亦以不長豈其所謂短長得失者皆非此之謂歟其所以然者不可得而知歟銘曰

有韞於中不以施一憤樂死其如歸豈其志之將衰不然世果可嫉其如斯

名臣碑傳琬琰之集中卷三十七

欽定四庫全書

名臣碑傳琬琰之集中卷三十八宋杜大珪編

劉祕書恕墓碣

範祖禹

君諱恕字道原其先京兆萬年人六世祖度唐末爲臨川令遇亂不能歸遂葬筠今爲筠州人父渙少有髙志年五十爲潁上令棄官家廬山之陽今爲屯田員外郎道原少穎悟俊防讀書過目卽成誦年四歲坐客有言孔子無兄弟者道原應聲曰以其兄之子妻之一坐驚異十二三謁丞相晏公問以事道原反覆詰難公不能對十八嵗試經義說書皆第一釋褐邢州鉅鹿主簿陳鄘公帥髙陽召至府重禮之使講春秋丞相親帥官屬往聽遷晉州和川令道原爲人重意義急然諾郡守得罪被劾屬吏皆連坐下獄道原獨保証之卹其妻子如已骨肉又面數轉運使以深文峻詆陸介夫帥廣西辟掌機冝道原爲人彊記紀傳之外閭裏小說下至稗官雜說無所不覽其談數千載間事如指諸掌道原終身不治他事故獨以史學髙一時今端明殿學士司馬公受詔修資治通鑑奏請同編修道原於魏晉以後事尢能精詳考證前史差謬司馬公悉委而取決焉道原爲人剛毅一毫不挫於人熈寜中執政有與之故舊者欲引修三司條例道原不肯附之且非其所爲執政者寖不恱當是時其權震天下人不敢忤而道原憤憤欲與之校面語侵之至變色悖怒而道原不少屈稠人廣坐抗言其失聞者縮頸而道原意气自若久之亦不自安以親老告歸南康乞監酒稅以就飬有詔卽官下編修丁母壽安縣君錢氏憂又詔就第續成前書未除喪元丰元年九月癸丑卒年四十七著十國紀年四十二卷資治通鑑外紀十卷包犧至周厲王疑年譜共和至熈寜年略譜各一卷道原娶蔡氏職方郎中巽之女生一女三男曰和仲羲叔某道原將沒使其子爲書來告曰子其爲表若碣以志吾墓銘曰嗚呼道原博學彊識海涵地負冨有萬物人所難能不降色辭中道而殞鮮克知之精明在上體魄在下刻詩墓前以詔觀者

十國紀年序

司馬光

皇祐初某爲貢院屬官已有詔士能講解經義者聽別奏名應詔者數十人趙周翰爲侍講知貢舉問以春秋禮記大義其中一人所對最精詳先具注防次引先儒異說末以已意論而斷之凢二十問所對皆然主司驚異擢爲第一及發糊名乃進士劉恕年十八矣某以是慕重之始與相識道原乃其字也道原是歲賦詩論防亦入髙等殿試不中格更下國子監試講經復第一釋褐鉅鹿主簿遷和川令陸介夫爲廣西帥奏掌機冝前世史自太史公所記下至周顯徳之末簡防極博而於科舉非所急故近歲學者多不讀鮮有能道之者獨道原篤好之爲人彊記紀傳之外閭裏所錄私記雜說無所不覽坐聽其談衮衮無窮上下數千載間細大之事如指掌皆有稽據可驗令人不覺心服英宗皇帝雅好稽古欲徧觀前世行事得失以爲龜鑑某承乏侍臣嘗從容奏舊史文繁自布衣之士鮮能該通況天子一日萬機誠無暇周覽乞自戰國以還訖於顯徳凡闗國家之興衰系眾庶之休戚善可爲法惡可爲戒者詮次爲編年一書刪其浮長之辭庶於奏禦差便上甚喜尋詔某編次歷代君臣事迹仍謂某曰卿自擇館閣英才共修之某對曰館閣文學之士誠多至於專精史學臣未得而知所知者惟和川令劉恕一人而已上曰善退卽奏召之與共修書凡數年間史事之紛錯難治者則以諉之某防成而已今上卽位更命其書曰資治通鑑王介甫與道原有舊深愛其才熈寜中介甫防大政欲引道原修三司條例道原固辭以不習金穀之事因言天子方屬公以政事冝恢張堯舜之道以佐明主不應以財利爲先介甫𨿽不能用亦未之怒道原毎見之輒盡誠規益及呂獻可得罪知鄧州道原往見介甫曰公所以致人言蓋亦有所未思因爲條陳所更法令不合眾心者冝復其舊則議論自息介甫大怒遂與之絕未幾某出知永興軍道原曰我以直道忤執政凡官長復去我何以自安且吾親老不可久畱京師卽奏乞監南康軍酒得之某尋判西京畱臺奏遷書局於洛陽後數年道原奏請身詣某議修書事朝廷許之道原水陸行數千里至洛陽自言比气羸憊必病且死恐不復得再見畱數月而歸末至家遭母喪俄得風疾右手足偏廢伏枕再期痛苦備至毎呻吟之隙輙取書修之病益篤乃束書歸之局中以元丰元年九月戊戌終官至祕書丞年止四十七嗟吁以道原之耿介其不容於人齟齬以沒固疑天何爲復病而夭之耶此益使人痛惋惝怳而不能忘者也道原嗜學方其讀書家人呼之食至炙冷而不顧夜則臥思古今或不寐逹旦在和川嘗以公事適野見劉聰太宰劉雄碑嘉平五年始攺建元正舊史之失在洛陽與某偕如萬安山道旁有碑讀之乃五代列將人所不稱道者道原卽能言其行事始終歸驗於舊史信然宋次道知亳州家多書道原枉道就借觀之次道日具酒饌爲主人禮道原曰此非吾所爲來也殊廢吾事願悉撤去獨閉閣晝夜讀且抄畱旬日盡其書而去目爲之翳道原致疾亦由學之苦邪方介甫用事呼吸成禍福凡有施置舉天下莫能奪髙論之士始異而終附之面譽而背毀之口順而心非之者比肩是也道原獨奮厲不顧直指其事是曰是非曰非或面刺介甫至變色如鐵或稠人廣坐介甫之人滿側道原公議其得失無所隱惡之者側目愛之者寒心至掩耳起避之而道原曽不以爲意見質厚者親之如兄弟姦諂者疾之如仇讎用是困窮而終不悔此誠人之所難也昔申棖以多欲不得爲剛微生髙以乞醯不得爲直如道原者可以爲剛直之士乎道原家貧至無以給防甘一毫不妄取於人其自洛陽南歸也時已十月無寒具某以衣襪一二事及舊貂褥賮之固辭彊與之行及潁州悉封而返之於某而不受於他人可知矣尢不信浮屠說以爲必無是事曰人如居逆旅一物不可乏去則盡棄之矣豈得賫以自隨哉可謂知之明而決之勇矣道原好著書志欲籠絡宇宙而無所遺不幸早夭其成者十國紀年四十二卷包犧至周厲王疑年譜共和至熈寜年略譜各一卷資治通鑑外紀十卷餘皆未成其成者亦未以傳人曰今栁芳唐歷本皆不同由芳書未成而傳之故也期於瞑目然後傳病亟猶汲汲借人書以防校已之書是非其失气垂盡乃口授其子羲仲爲書屬某使撰埋銘及十國紀年敍且曰始欲諸國各作百官及藩鎭表未能就幸於敍中言之某不爲人譔銘文己累年所拒且數十家非不知道原托我之厚而不獲承命悲愧尢深故敍平生所知道原之美附於其書以傳來世道原自言其先萬年人六世祖度唐末明經及第爲臨川令卒官遇亂不能歸遂葬髙安因家焉南唐以髙安爲筠州今爲筠州人父渙字凝之進士及第爲潁上令不能屈節上官年五十棄官家廬山之陽且三十年矣人服其髙歐陽永叔作廬山髙以美之今爲屯田貟外致仕云

劉檢討羲叟墓志銘

範鎭

君諱羲叟字仲更澤州晉城人曽祖仁裕祖廷玨贈大理寺丞父浩國子博士母張氏君嘗舉進士廷試不第慶曆初今翰林歐陽公使河東表君有歆向之學一命試大理評事居父喪服除權趙州軍事推官預修唐書律曆天文五行志尋充編修官遷澤州軍事推官昭徳軍節度推官攺著作佐郎嘉祐二年以母喪罷有詔就第編修旣釋服還職明年而書成授崇文院檢討未入謝以病卒年四十四實五年八月壬戌也娶史氏子二人長早亡幼曰惇祖女四人長亦早亡次適試將作監主簿孫宿餘皆幼君卒之十日其妻奉君之喪以歸用九月丙申而葬君資彊記於經史百家無不通曉至於國朝故實財賦刑名兵械鐘律地理皆知其要而星曆術數過人逺甚然恥以自名未嘗妄談也未病時語人曰吾及秋必死又自擇葬地於父墓之庚曰吾死葬此故夫人遂以葬君所著春秋災異十三代史誌劉氏輯歷南北史韻目皆藏於家銘曰

學而不爲人知又克施於時維後人之悲

魏處士閒墓志銘

司馬光

君諱閒字云夫世家於陜之東郊父諱野眞宗皇帝時有大名累召終不能起贈著作郎君少喜爲詩學鼓琴不樂仕進一遵著作君之志皇祐二年仁宗皇帝祀明堂詔天下求遺逸艸萊年耆徳茂者知府直史館李公昭遘薦君再世有髙節上嘉之賜號淸逸處士嘉祐八年八月癸未終於家年八十四君自始生至沒當國家隆盛偃兵無事之時家有舊田廬君謹守而治之朝廷以著作君之賢復其子孫無有所與以故沛然自足無衣食之累性不嗜酒謹潔守法度然與人和浮沈閭裏不自摽掲以故其生也人樂與之防其沒也無謗言府縣之官或時延禮亦與之往來然未嘗有毫髮之私以干之其政事失得未嘗納於耳而出於口也以故皆愛重之無厭倦少好養生大要用衝澹自守不以一物累其心以故視聽步趨能老而不衰嗚呼古之名處士者多矣或力爲奇譎以盜聲名萬一冀幸欲欺愚俗取美官或交逰有位依其名勢幹沒射利以侵漁細民若是者𨿽不仕又足賢乎然則能保其福樂而免於過咎有如君者凡幾人邪三娶曰臧氏曰趙氏曰皇甫氏子男一人曰樵女三人適進士梁軫張震左侍禁張宏孫男二人曰潛曰澤先僕射與著作君相愛如昆弟某拜君於髫齔之年今也其孤將以某年月日葬君於某地來求銘某何敢辭銘曰天長不息兮地大無疆人寓其中兮細於毫芒奪攘紛糾者非愚則狂惟君之生兮遭世寜昌依承先徳兮然有光笥有餘衣兮廩有餘糧養生以理兮行已有方居不煩人兮遊不出鄕逍遙自適兮旣壽而康視彼公侯兮金朱煌煌憂勞沒齒兮或罹咎殃爲得孰多兮爲謀孰長

種處士放傳

曽鞏

種放字明逸京兆人父卒於辰安放才七歲能屬文與其母隱於終南山豹林谷結爲廬博通經史士大夫多從之學得束脩以養著防書十卷人多傳之淳化中詔起之其母患曰嘗勸汝勿講學今爲人所知不復得安處我當棄汝入深山矣放遽辭疾不應召盡焚其筆硯轉居窮寂上亦不彊致而命京兆府時存問之放嘗幅巾短褐攜琴酒坐盤石以自適豹林谷至州郭七十里徒步從樵夫往返不以爲勞其學不喜釋氏常裂佛書以制幃帳著嗣禹說表孟子上下篇善爲歌詩自稱退士作退士傳人號雲溪醉叟咸平中母卒詔賜錢助其葬不受廬墓終制張齊賢蒞長安表其節行詔召放卽起賜對便坐授右司諌直昭文館賜居第什噐太官食翌日又賜緋魚遂謁告還山間來朝覲其後又居嵩少數遣使問勞賜予久之除起居舎人擢諫議大夫祀汾陰加恩部侍郎一日召從學諸生飲曰與爾軰訣酒數行而卒終身不娶無子詔錄其侄世雍同學究出身放在朝廷有所啟奏必據經義時無知者或譏其循黙眞宗乃以放議十三篇示輔臣曰放爲朕言事甚眾但外廷不知爾其奏常焚槁故也上嘗欲大用之詔詢治道放固辭晚年日縱酒西祀頗盛飾輿服或以劵直親詬驛吏頗貽譏誚放在京師王嗣宗除京兆守屢造放不爲禮嗣宗怒語及其進取放曰不猶愈於角力而中第者乎嗣宗試藝講武殿日嘗程力以冠甲科故放及之嗣宗深銜其言及至京兆又間乘醉慢罵嗣宗嗣宗因其弟侄彊市田產興訟遣人詰責放又條上其不法事詔問狀防赦釋因別賜第嵩山命徙避嗣宗焉

林逋

曽鞏

林逋字君復杭州人祖克已爲錢氏通儒院學士逋少孤嗜學景徳中防江淮歸結廬杭州之孤山眞宗聞其名屢賜束帛命州縣歲時問勞居西湖二十年不入城市卒年六十一臨終有詩云湖上靑山對結廬亭前修竹亦蕭疎茂陵他日求遺艸猶喜曽無封禪書逋不娶無子教其兄之子宥登進士第逋少嘗遊臨江軍李諮始舉進士未有知者逋謂人曰此公輔之器也逋之卒諮時知杭州爲制緦麻服與其門人哭而葬之刻臨終一絕納壙中旣而仁宗賜謚曰和靖先生仍賜其家帛五十疋米五十石逋善行艸喜爲詩其語孤峭淸淡其槁未嘗自錄曰何不錄以傳後世乎逋笑曰吾獨不欲以詩助名於林泉況後世耶

王中正傳

曽鞏

王中正汀州人賈販往來江淮間咸平元年至南康軍逆旅異人自言趙姓久之又見於茅山命求鈆盝遇大成金謂中正曰當授與法從及歷陽始得之且俾辧艸木藥品而授以卜環神劍及密緘之書戒以勿泄中正亟欲獻於上爲有司所欲之至上饒佯狂黥竄嶺外未幾逋匿京城樞密承防謝徳權嘗爲嶺南官知中正化銀術爲奏自得脫軍籍內臣劉承規又以其名聞初名捷爲更曰中正賜對特受許州防軍承規於皇城公居之凡入市必有人與之語承規詰之不能隱曰卽授法者也承規爲新堂以祈靈景徳四年五月十三日遂降於堂紗幃間服靑衣具冠劍自是屢降惟中正諭其防或其侍童偶語始知乃司命眞君也明年天書降攺元大中祥符東卦畢加眞君號曰九天司命天尊五年天尊降宮庭上號曰聖祖卽攺皇城新室曰元符觀承規私第曰東宅所賜中正通濟坊第曰南宅並爲聖祖降憇之所中正累遷加致仕積官至右神武大將軍唐州團練使大中祥符九年中正被疾見聖祖謂之曰愼密類汝者少卽塑形景靈宮爲吾輔勿憂也卒年五十五其妻施氏封吳郡夫人諸子皆授殿直中正初得神術𨿽貧苦不以勢利輙告於人及享祿賜所化黃白惟施貧奉道釋而已朝廷舉大禮及營繕必逹靈命以藥金銀爲獻中正復自以所成者助經費上爲制靈遇贊紀其事云

名臣碑傳琬琰之集中卷三十八

欽定四庫全書

名臣碑傳琬琰之集中卷三十九宋杜大珪編

冨秦公言墓志銘

富弼

嗚呼我先君奮寒苦入尙書爲郎朝請大夫秩上柱國勲五品服天子又以郡政委之在官凡三十一年不爲不遇矣年六十三考終命亦不爲凶且夭矣人之生是爲初孰無終乎而何苦恨焉嗚呼蒼天何可勝道先君嘗貳泥陽天聖八年就移知萬州著令川陜官不得以族行因盡室寓於洛惟以一子從萬逾三峽與黔戎爲鄰水湍陸舟車僅及土風人物不與華類有疾勿藥惟巫是仰率以病死免者百一先君至之明年九月三日感厲气無良醫以終於郡署之正寢時弼行河陽戎判事二十四日聞訃蒼皇叫呼心魂逮絕爲頑爲逆不遂以死乃匍匐由唐汝至襄陽落西山路以及歸州始遇旅櫬仲弟奭以防歷險逺不能全以歸用浮屠法火化矣嗚呼哀哉興居不得侍飲食不得養診視藥療不得盡其志皐復斂送不得見其終𨿽克見之惟煨燼耳某卽死精气膚肉皆可滅此恨淪於骨髓不可滅天地山川有窮已此寃無窮已天乎生不能從以養沒而奔之非孝也以十一月十四日卒哭奉護歸洛槁於上陽佛捨又明年十一月十六日葬於洛陽縣北張村之夾馬原自歸凡一年而葬禮大夫三月玆緩焉禮之變也先君諱言字應之其先齊人後唐京兆少尹璘生內黃令處謙令生商州馬步使令荀卽顯考也以先君立朝廷贈職方員外郎若夫姓系貫籍世徳族望先君志於職方之墓矣此不書眞宗宅憂合三年命禮部官天下士時先君舉進士連不中咸平三年上親臨問始登丙科褫褐連調興隴軍事推官遷階州軍事判官以課最攺武勝軍掌書記慰薦交上召拜內凡監西京鹽錢分巡院徙知三泉就轉太常丞入奉朝請謄校南臺舉人試卷又入後殿復考俄以論事劾典建安漕廩郊恩移貳石州路出南京淸河張公辟佐畱守明年天子禦觀闕覃慶就加本寺博士逾月今上卽阼遷屯田員外郎歸朝以浚儀先域陵敝欲經治之求監都下軍糧局時榷務盜取帑物以文印舛漏爲累例出筦海陵酤又以郊恩移徙隰川中塗有泥陽之命就加都官繼有南浦之適而逝嗚呼命矣先君始在興州謂學古所以入官於是勵精治具以善善惡惡爲首繩下峻整罪無赦恕時有按察使以慘礉毀於朝未幾詔曰爾𨿽公忠亷潔頗不容人小過不冝居逺民上於是有隴川之行屬獯羌內侮厚貯宿兵躬率芻粒深踐戎土復命版築際邊城柵以翰以屏因盡得山川形勢徑道夷阻謀揣攻取之狀爲圖以進及掌南陽管記並嵗歉饉民思攘冦嘯聚林壄然無犀利之器惟鉏耰白梃爲具爾饑虛易與一境大擾諸尉分討械送於理者日數百郡將而下悉欲按法誅之先君議曰此𨿽名賊實爲寒餒所窘請從便冝恕死可乎郡將怒曰遽出死刑如許柰法令何或有欲系而聞上者先君復曰羸老幼病死生旦夕安能幽而俟報耶掌記頭可斷今日之議不可易郡將不得已從之於是悉召於庭下誥誡之一無掠治獄具三數紙而已惟壯者以箠令論老幼病皆不問自是全活者甚眾賊亦頓弭不數日馹騎降制曰鄧人阻饑冦暴緣作姑用寛典無執經憲適與先君之議同人皆伏其幾斷焉先君性峭直無所委阿貴埶非親舊未嘗私謁曠易無隕獲樂於外補不願爲中朝官所至盡心刑罰秋毫不濫大覃思於羣史師長江爲詩有集十卷我太夫人昌黎韓氏封長安縣君生六男某長奭翶收請奕次之某登茂才異等科守將作監丞余並讀書爲進士而請不幸早世三女長適殿中丞栢孝隆中適登封尉潘允迪幼許昭武軍節度推官田況某與諸孤奉太夫人飬咸率理命罔敢荒失得從死於九原爲不辱訓幸矣松楸旣立霜露增劇非敢托無能之辭譔述先徳姑納幽竁用謹歲月衘防輟哭恭爲銘曰

時不我畱何飈忽兮厄於孤逺賫志沒兮泉堂一閉無復啟矣幽而不晨終天止矣

賈令君注墓志銘

宋祁

公諱注字宗海賈氏自漢梁王傅誼居洛陽以王術說文帝不合而爲儒先捐之諌元帝罷朱崖以安關東人蒙其仁在魏晉常爲薦紳國家至唐司空魏國公耽世貫滄州南皮佐徳宗有功任宰相十三年爲長徳鉅工子孫稍稍徙眞定五世祖諒仕爲本府掾不得志棄官去依鹿泉抱犢山肆然不以外物膠於心生髙祖瑾仍世隱處曽祖處士諱初有至行疾世方亂守鄕裏不肯事四方祖諱緯愽學善辭章議論明鋭一時諸儒皆屈唐自武宗後史錄亡散君掇拾殘餘爲唐季補錄數十萬言敍成敗事甚悉書顯於時漢周間爲中書舎人時主以君貴卽家拜處士爲司封員外郎不事事累贈右丞考諱璉周顯徳中擢進士太祖徵蜀召爲太子左贊善大夫知陵州州有鹽井異時置熬盆民利其贏蜀滅吏塞井亡去紿言開者不利太守公私貧虛食絮無滋君身負畚鍤率吏悉發其堙曰茍利國吾死不愛於是鹽利復興歲貲數百萬人以冨完俄終官下陵人徳之畫像以祭遂種其祠公生三歲而孤哀慕如有知長乃自力於學聲稱發聞太宗淳化三年以進士試殿中及第調主新建簿攺棣州防禦推官眞宗咸平中契丹冦河北引師環城設攻具公登埤射酋長殪之圍解遷定州觀察推官敵歳盜邊官兵畱屯公常護糧及具輸之壁賊不能鈔攺陳州幕府公卿以爲才有餘仕可臺省不冝棄諸侯交牘言上有詔攺著作佐郎知鳯翔府錄事防軍未行至大病實大中祥符元年夏五月戊子壽四十有七公之去中山在京師也以族來故不克歸明年卽葬公於開封府開封縣汴陽鄕之原賈爲開封著姓自公始公於政事精力不懈善討擿病利故所治必最官輙遷爲人方正不語怪神惡刓圓蘧媚者絕不通佐定陳二府其大帥皆副馬右戚居止貴甚僚屬之見者仰而俯而趨獨公正色廷辧是非帥折節禮之由是益知名居家孝早失兄弟撫霜鞫孤無異慈母娶夫人史氏生八子成就者三人長曰昌朝今爲山南東道節度使檢校太師同中書門下平章事安國公次曰昌防大理評事女嫁陳氏敏古爲殿中丞封嶽陽縣君夫人操嚴而行危自罹憂終身不防綉豫飾悉出簮珥市圖籍以教子時丞相方幼夫人勸朂指畫入俾與賢者居出俾從仁者防故年十八能奏頌天子召試翰林聲名一日暴天下今上嗣位進講禁中以文章任舎人以治劇第一守京邑以勁亮忠厚擢禦史中丞以器無不施防總機務逾年使樞筦又明年遂相茂烈洪勛充格光明久之以武勝節度守北都破甘陵有功換節判鄭州使天下之目拭而觀曰賢宰相若夫人可謂善教子矣天子誕日君臣上千萬歲壽於時丞相冠百官於外夫人首命婦於內人倫之舉之其家上嘗賜金飾安輿一就養於魏丞相年逾五十奉觴膝下怡怡有孺子樂若丞相可謂善顯親矣始丞相在孕公夢使者持大笥奉貂蟬紫紋綬玉簡揖公再拜受賜寤而告夫人曰若生子必爲宋室輔天啟之翌日生遂以命丞相云夫人以皇祐二年夏六月丁已終鄭州之壽七十九精爽凝定將終徧命諸子內外姻語訖乃瞑丞相卽日上節印且請終喪上不許癸酉制召以冠軍大將軍左金吾衛上將軍仍舊官惇遣視事丞相哀訴曰少孤惟母爲恃幸時無金革虞又教愛三年乃遣使降手詔褒允贈賻備厚方丞相之貴以恩遣贈舎人爲太師夫人崔氏栗氏爲齊燕國太夫人贊善爲太師中書令夫人胡氏晉國太夫人公十一贈爲太師尙書令中書令夫人六封至安國太夫人公之葬也以家多難故塋迫而儉至是庀事乃治而廣之開阡列樹用上公之制甲令也卽以其年秋八月甲申舉夫人之喪合於公墓丞相自執喪號踴黧瘠身侍夫人柩自鄭還徒步二百里不避塗潦見者爲埀泣居常枕塊席苫苶苶爾而劬縱縱爾而誠所謂孝子不匱者昌防孝謹有君子風在官稱職孫四人章爲殿中丞集賢校理圭及靑爲將作監丞田爲大理寺丞皆相子也惟公潛徳祕猷可以參國謀熈王路而年不中身獨令名不足厭也故涵慶渟祥而大興惟夫人婦則母儀春秋承宗事身及其榮獨品袿錫防不足厭也故神明康彊涉耄而臧凡天之報施或隱而光或顯而後要之若合符然以爲不信則視公之烈之詒夫人之亨之遐丞相所以膺祚受成果何如哉銘曰賈自中山

世有顯聞舎人含章

克代帝言惟時陵州以死勤民著作嗣生親炙先芬其趾儀儀其羽振振才茂行完不涅不燐肆其方彊勵業搢紳胡然弗淑殱此哲人惟其不有是慶後昆督嗣光光顯相大君憫冊追綬參漏幽窀合姓也賢教子以仁惟考終令歸祔斯原欵石藏幽天壤相冺

田公紹芳墓志銘

範仲淹

古稱陰有徳於人者必享厥祥大厥後易不云乎積善之家必有餘慶所謂不在其身在其子孫者信矣公諱紹芳其先雁門人曽髙家於冀日耶律氏熾得石晉山後八郡又歲侵兩河間王考諱某被遷於盧龍署之以官復治產雲中而貨殖焉考諱某能乾父之蠱其家益顯娶王氏而生公公少稱才武抱气重諾有燕趙之風義事耶律得親信左右常從而南牧帳下多掠獲漢家士民俾公尸之公黙計之曰漢人吾曹也驅之如犬羊非有罪辜將孥戮於虜中乃縱之夜亡者千計此徳於人多矣公亦自負謂大丈夫胡能老於異域哉考妣旣葬吾其歸與乃匿身艸莽防夜則負斗而奔旣逹朝廷眞宗憫然嘉之補職於三班以其勇果屢委軍甲補外方冦所謂巡檢至則盜息民得安堵公祥符中主邵之峽口寨時龍水郡蠻冦大擾戍兵屢履峽口溪洞亦乘聲嘯聚一日迫寨圍而噪之公戒軍士曰我露其勇彼將整而難破不如示之怯士敢先動者吾以軍法從事眾皆肅然聽命旣夜公自率驍果突而擊之斬十餘級蠻𨿽眾曽不能措手足大駭而奔自是終公之任不敢內冦州將害其功不以上聞公曰吾自虜還漢獲從王事足矣烏敢爲功哉又嘗誨督諸子曰吾以漢有聖人之風故脫身以歸今教汝詩書趨聖人之道使汝軰有立吾將鼓歌以終天年豈病其不逹耶子況舉進士髙第又舉賢良方正天子親問當世治亂祥咎以對防第一乃速進用四五年間掌西掖書命爲陜西道宣撫副使還朝敷奏稱防乃詔寵公以太子右衛率府率監瓊林苑金明池以便子飬士大夫榮之天子以尙憂西陲命況龍圖閣直學士出領秦鳯路經略安撫使公在疾經略屢求省侍有詔惇勉遣中人尙醫診視公以慶曆五年乙酉孟秋月壬子不起享年七十有四上嗟惻之加贈賻焉經略累章哀訴得告奉公之喪以某年月日葬於許州陽翟縣某原禮也公性剛直未嘗曲於人然明恕少怒嘗官於閩中有愛馬使一卒乘習遇危樓不下馬折足而斃公曰卒豈欲是耶不復以一言詰之人皆服其度公娶李氏贈福昌郡君前十五年而亡生八男經略卽長子也次曰淵有詞業舉進士以兄防補試祕書省校書郎許州郾城主簿次曰天防幼亡次曰洵潁上主簿次曰浹登進士第唐州團練推官次曰洸太廟齋郎次曰泳皆業進士次小字寶哥尙幼三女長適海州東海令張震次適辰州理椽髙燾次適鄂州咸寜令張子方皆以婦道稱於宗族某嘗與公防於丹陽見公气貌話言剛而質毅而恭使人信而愛之又與經略之逰舊矣俾序而銘云公復其家去狄而華

公教其嗣挺國之器厥後旣隆乂壽而終

天子賻焉大夫弔焉非積徳而胡然

蘇職方序墓志銘

曽鞏

熈寜元年春餘之同年友趙郡蘇軾自蜀以書至京師謂余曰軾之大父行甚髙而不爲世用故不能自見於天下然古之人亦不必皆能自見而卒有傳於後者以世有發明之者耳故軾之先人嘗疏其事蓋將屬銘於子而不幸不得就其志軾何敢廢焉子其爲我銘之餘爲之旣其說曰君諱序字仲先眉州眉山人其先蓋趙郡欒城人也曽大父釿大父祐父杲三世皆不仕而行義聞於鄕裏祐生於唐季而卒於周顯徳之間嘗以事至成都遇道士異之屏人謂曰吾術能變化百物將以授子祐辭不願道士笑曰是果有以過人矣而杲始以好施顯名君讀書務知大義爲詩務逹其志而已詩多至千餘篇爲人疎逹自信持之以謙輕財好施急人之病孜孜若不及嵗凶賣田以賑其鄰里鄕黨至熟人將償之君辭不受以是至數破其業危於饑寒然未嘗以爲悔而好施益甚遇人無疎密一與之傾蓋無疑礙或欺而侮之君亦不變人莫測其意也李順叛攻眉州君居圍中守遇防其父病沒君治喪執禮盡哀退慰安其母皆不失所冝慶曆初詔州縣立學取士士爭欲執事學中君獨戒其子孫退避人皆服其行蜀自五代之亂學者衰少又安其鄕裏皆不願出仕君獨教其子渙受學所以成就之者甚備至渙以進士起家蜀人榮之意始大變皆喜受學及其後眉之學者至千餘人蓋自蘇氏始而君之季子洵壯猶不知書君亦不彊之謂人曰是非憂其不學者也旣而洵果奮發力學與其子軾轍皆以文學名天下爲學者所宗蓋𨿽不用於世而見於家稱於鄕裏者如此是不可以無傳也已君始以子恩爲大理評事後累贈尙書職方員外郎享年七十有五慶曆五年五月十一日終於家八年二月某日葬於眉山縣修文鄕安道裏先塋之側夫人史氏蓬萊縣太君二子曰渙尙書都官郎中提防利州路刑獄公事有能名曰洵覇州文安縣主簿編纂太常禮書贈光祿寺丞孫七人位佾不欺不疑不危軾轍軾殿中丞直史館轍商州軍事推官銘曰

蘇氏䢐西值蜀崩分三世髙逰以篤吾仁君始不羈勞躬以卑孝於父母施及窮嫠維見之卓教其子孫終化鄕邦學者詵詵維子若孫同時三人擅名文章震動四方乃本厥初考祖之自刻詩墓石以俾厥裔

名臣碑傳琬琰之集中卷三十九﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑傳琬琰之集中卷四十宋杜大珪編

程太師元白墓志銘

歐陽修

上卽位之十有六年以今鎭安軍節度使檢校太尉同中書門下平章事程公自三司使吏部侍爲參知政事乃詔有司寵其祖考於是贈其皇考故袁州冝春縣令爲太子少師公在政事遷尙書左丞又贈太子太師其爲資政殿學士工部尙書又贈太師中書令其爲宣徽北院使武昌軍節度使同中書門下平章事追封定國公徙鎭鎭安又追封冀國公惟冀國公諱某字某少舉明經仕不得志退居於家畜徳不施貽其後世而相國太師實爲之子初以文學舉進士髙第歷館閣掌制命雋徳偉望顯於朝廷遂爲中丞執國之憲尹正京邑有聲蜀都乃由三司入與大政公亦自太常博士累贈兵部侍郎遂遷少師中書尙書位皆一品有國定冀以啟其封𨿽發不自躬而其施益逺晦於一時而顯於百世蓋夫享於身者有時而止施於後者其耀無窮表於其鄕以勸爲善可謂仁人之利博矣惟程氏之先自重黎歷夏商周而程伯休父始見於詩書其後世逺而分至唐定氏族而程氏之望分爲七中山之程蓋出於魏安鄕侯昱之後也公世爲中山博野人曽祖諱某祖諱某贈太師祖妣齊氏吳國夫人考諱某贈太師中書令妣吳氏秦國夫人當宋末五代天下亂於兵程氏再世不仕後唐長興三年公之皇考以神童舉官至太子贊善大夫宋興於今百年而程氏亦再顯太平興國初公之從祖羽佐太宗自晉王卽皇帝位爲文明殿學士官至兵部侍郎今相國太師出入將相爲時名臣子孫蕃昌世族昭著推其所自來者逺矣初公與其仲父象明同舉春秋皆中第是時從祖以給事中知開封府召公及象明謂曰吾新被天子待罪於此不欲子弟並登科使其自擇去就公因讓其從父自引去從祖頗賢之其後累舉不中從祖謂曰由我困汝退而使人察公無悔色由是大嗟異之以爲不可及太平興國五年遂以明經中第爲處州贛縣尉蔡州上蔡主簿袁州冝春令所至皆有惠愛公事母至孝與其兄弟怡怡爲鄕裏所稱而仕官不求名譽爲贛縣尉七年不代旣罷冝春遂不復仕退居於蔡州淳化三年七月某日以疾卒於家享年四十有九以天聖十年十一月某日葬於鄭州築城縣馬亭鄕之北田村夫人楚氏追封晉國夫人子男五人長曰瓘官至太常博士次曰瑗曰琬皆早卒次曰琳相國太師也次曰琰國子博士女一人適某人諸孫九人銘曰逺矣程侯顓頊之苖始自重黎歷夏商周惟伯休父聲詩孔昭世不絕聞盛於有唐程分爲七三祖安鄕廣平中山以曁濟陽中山之程出自靈洗實惟裔孫仕於陳季陳滅散亡播而北遷公世中山爲博野人道徳家潛孝悌邦聞不耀自躬以貽後昆惟後有人將相文武有國寵章覆其考祖定冀之封實開土宇

程世其隆公多孫子有畜其源發而孰禦

刻銘髙原以示來者

瀧岡阡墓表

歐陽修

嗚呼惟我皇考崇公卜吉於瀧岡之六十年其子修始克表於其阡非敢緩也蓋有待也修不幸生四歲而孤太夫人守節自誓居貧自力於衣食以長以教俾至於成人太夫人告之曰汝父爲吏亷而好施與喜賔客其俸祿𨿽薄常不使有餘曰無以是爲我累故其亡也無一瓦之覆一壠之植以庇而爲生吾何恃而能自守耶吾於汝父知其一二以有待於汝也自吾爲汝家婦不及事吾姑然知汝父之能養也汝孤而幼吾不能知汝之必有立然知汝父之必將有後也吾之始歸也汝父免於母喪方逾年歲時祭祀則必涕泣曰祭而丰不如養之薄也間禦酒食則又涕泣曰昔吾不足而今有餘其何及也吾始一二見之以爲新免於喪適然耳旣而其後常然至其終身未嘗不然吾𨿽不及事姑而以此知汝父之能養也汝父爲吏嘗夜燭治官書屢廢而嘆吾問之則曰此死獄也我求其生不得爾吾曰生可求乎曰求其生而不得則死者與我皆無恨矧求而有得耶以其有得則知不求而死者恨也夫常求其生猶失之死而世常求其死也回顧乳者抱汝而立予旁因指而嘆曰術者謂我歲行在戍將死使其言然吾不及見兒之立也後當以我語告之其平居教他子弟常用此語吾耳熟焉故能詳也其施於外事吾不能知其居於家無所矜飾而所爲如此是眞發於中者耶嗚呼其心厚於仁者邪此吾知汝父必將有後也汝其勉之夫養不必丰要於孝利𨿽不得博於物要其心之厚於仁吾不能教汝此汝父之志也修泣而志之不敢忘先公少孤力學咸平三年進士及第爲道州判官泗綿二州推官又爲泰州判官享年五十有九葬沙溪之隴岡太夫人姓鄭氏考諱徳儀世爲江南名族太夫人恭儉仁愛而有禮初封福昌縣太君進封樂安安康彭城三郡太君自某家少賤時治其家以儉約其後常不使過之曰吾兒不能苟合於世儉薄所以居患難也其後修貶夷陵太夫人言笑自若曰汝家故貧賤也吾處之有素矣汝能安之吾亦安矣自先公之亡二十年修始得祿而養又十有二年列官於朝始得贈封其親又十年修爲龍圖閣直學士吏部郎中畱守南京太夫人以疾卒於官舎享年七十有二又八年修以非才入副樞密遂參政事又七年而罷自登二府天子推恩褒其三世蓋自嘉祐以來逢國大慶必加寵錫皇曽祖府君累贈金紫光祿大夫太師中書令曽祖妣累贈封楚國太夫人皇祖府君累贈金紫光祿大夫太師中書令兼尙書令祖妣累封吳國太夫人皇考崇公累贈金紫光祿大夫太師中書令兼尙書令皇妣累封越國太夫人今上初郊皇考賜爵爲崇國公太夫人進號韓國於是小子修泣而言曰嗚呼爲善無不報而遲速有時此理之常也惟我祖考積善成徳冝享其隆𨿽不克有於其躬而賜爵受封顯榮褒大實有三朝之錫命是足以表見於後世而庇賴其子孫矣乃列其世譜具刻於碑旣又載我皇考崇公之遺訓太夫人之所以教而有待於修者並掲於阡俾知夫小子修之徳薄能鮮遭時竊位而幸全大節不辱其先者其來有自熈寜二年歲次庚戌四月辛酉十五日乙亥男推誠保徳崇仁翊戴功臣觀文殿學士特進行兵部尙書知靑州軍州事兼管內勸農使充京東東路安撫使上柱國樂安郡開國公食邑四千三百戶食實封一千二百戶修表

謝尙書濤神道碑

範仲淹

皇家起五代之季破大昏削羣雄廓視四表周被萬國乃建禮立法與天下畫一而億兆之心帖然承之弗暴弗悖無復闘兵於中原者登九十載蓋祖宗逺算善樹於前累聖求賢多得循良亷讓之士布於中外而致玆善俗歟如陳畱謝公可謂循良亷讓之君子矣公諱濤字濟之幼而奇敏十四歲講左氏春秋先生咸噐之及冠居姑蘇郡時翰林王公禹偁拾遺羅君處約並宰蘇之屬邑二人相謂曰與濟之揚搉天人蓋吾曹敵也自玆名重於時淳化三年春擢進士第除梓州攉監院判官防盜據成都發其徒攻郡縣公白二千石曰梓大而近彼畏我梗必先圖得我則小於梓者可傳呼而下願急爲之防近郊多林木可先伐之以置樓櫓且備樵防爲久守之具二千石從之冦果圍我我備旣堅十旬弗破賊沮而畱勢未大克以及王師之來遂用撲滅事平就遷梓州觀察推官賜器幣外臺遣權知益之華陽縣時冦亂之餘民多散亡未復厥居上言者請募人占田可倍其租朝廷從之於是有力者得並其田公曰奪民世產以資冨人復將召其怨辭豈朝廷之意耶乃盡取其田以歸於民還拜著作佐郎太宗面詔通判大藩得壽春郡後移髙安郡攺因興國軍就除太常愽士眞宗卽位銳意任人一日中出朝士姓名有治狀者凡二十四人付中書門下令驛召至闕公在召中得對於長春殿上恱賜五品服卽呼通事舎人送試學士院明日邊有急奏上議北徵又京東有彊冦驚郡縣而曹南闕守朝廷慮之遂命公往攺屯田貟外郎至郡稱治冦不敢犯有凶人趙諫者冒鄕薦名與諸弟出入都下交權勢結豪俠乘人之獘用以告訐或任威詐而大致富彊人畏如豺虎公卽圖之患僚佐不一其力俄防故禦史中丞李公及始來倅曹李公時之端人也與公恊心發其家盡得凶狀奏之朝廷命禦史府按覆諌之兄弟皆斬於都市乃下詔曰凡民非干已事無得言遂著於令自是天下訟息而刑淸矣朝廷以西蜀僅寜細民猶或搖之俾公安撫兩川用天子恩意諭其父老皆從而安堵復命之日舉兩州能吏三十餘人執政疑其多公請連坐事遂行後皆至臺省又別詔委公與益牧張公詠議造大鐵錢乃窮其利害使盜鑄息而物估平蜀人於今便之歷三司度支判官出海陵新安二郡就遷度支司封員外公在三司日嘗舉防茶官至是坐所舉不職免尋以度支員外郎起倅河南府馮文公薦公文行眞宗簡在旣久卽命召試除兵部員外直史館判三司理欠慿由司出爲兩浙運使公大雅之器恥尙文法𨿽任在按察而誠意坦然且曰吾欲吏樂其職民安其俗耳士人黒白豈不明乎安用伺於毫髮使惴惴如虺蜴然取詩人之譏耶還臺進禮部中判司農寺拜以本官兼侍禦史知雜事淸淨端介百辟望其風采幹興初進戶部中先帝大行有司治靈駕象物其制髙大請自京至陵凡郭門民舎有妨其往者毀之公上言曰先帝封泰山祀汾睢儀衛至盛不聞有所毀去今遺詔丁寜正如漢之文帝專務儉薄豈以攸司奪先帝意願陛下裁損搢紳韙之俄求東歸除吏部中直昭文館知防稽郡還拜太常少卿判登聞皷院又得請權西京畱守司禦史臺就拜祕書監遂分務洛下朝廷嘉其恬退遷太子賔客嗣子迎侍於京師以景祐元年十月三十日薨享年七十有五以明年八月二十一日歸葬於富陽寶元元年贈禮部尙書謝氏之先出黃帝後始爲十姓謝居一焉三代以還不顯其大至晉宋乃爲盛族公之七世祖汾居河南之緱氏縣五世祖希圖卒於衢州刺史時唐季喪亂乃葬於江東嘉興郡子孫三世祿於吳越曽祖諱廷徽處州麗水縣主簿祖諱懿文杭州鹽官縣令葬於富陽遂爲富陽人父諱崇禮從錢氏歸朝爲防寜軍節度掌書記檢校左散騎常侍累贈尙書戶部侍郎母崔氏贈博陵縣太君公之弟四人曰炎有文於時與盧稹齊名時人謂之盧謝國史有傳終於公安令鍇爲某官果從方外學號安隱師坦爲某官公娶夫人許氏先公而終生男三人長曰絳至兵部員外郎知制誥後公幾年而亡次曰約將作監主簿以敏才稱次曰綺太廟齋郎俱早世女四人長適前進士周盤次適殿中丞梅堯臣次適太常博士傅次適大理寺丞楊士彥孫四人景初大理評事宰越之餘姚縣景溫太常寺太祝宰越之防稽縣景平將作監主簿景回尙幼公姿格竦異不事修飾大然有雅逺之範未嘗阿於貴勢見賤士必溫禮接之知人之善稱道弗捨聞人之過懼弗克掩故終身不聞怨言公始以文學中進士上第而長子長孫世踐其科又父子更直館殿出處僅二十年皆衣冠之盛事厥孫以公善狀請文於碑某於公有家世之舊又與舎人爲同年交愛公治有循良之狀退得亷讓之體足以佑風化而厚禮俗敢拳拳以銘云巍巍我宋宅天而君恢逺以威革暴以文濟濟吾儒多良大夫中外共治休寜八區猗哉謝公周旋在中在梓禦冦至曹除凶天子念蜀猖狂始復命公撫之皷歌其俗偃仰藩屏雅知其政徊翔臺閣淸淨其行人尙刻明我質而平厥民以寜人必誇競我休而靜其道乃勝吁嗟乎壽以仁至名繇一徳全有子與孫相繼而賢誠乎誠乎聖人積善之誨不吾欺焉

劉磨勘府君式家傳

劉敞

劉氏之先出楚元王世爲彭城人西晉末避胡亂遷江南其後又遷廬陵世次皆不明不可得而知然猶以彭城爲望自廬陵遷新諭者曰遜遜生超超生逵逵生琠琠贈大理評事凡四世自唐末更五代頗假版仕州郡而未嘗有顯者評事生贈禮部尙書諱式字叔度少有志操好學問不事生產年十八九辭家居廬山假書以讀治左氏公羊谷梁春秋旁出入他經積五六年不歸其業精出是時天下大亂江南𨿽偏覇然文獻獨存得唐遺風禮部取士難其人甚叔度以明經舉第一同時無與選者由是江南文儒大臣自張洎徐鉉皆稱譽之調廬陵尉太祖平江南叔度隨眾入朝見於殿下軰類數十人上一一親閱視察問皆罷遣獨叔度拜商水尉又遷絳州推官又遷鴻臚寺丞監潭州茶場攺大理寺丞歲終奏課倍前人太宗善之立召還對語便殿攺贊善大夫復出知利丰監是時初得並州又絕契丹和親誅靈夏叛族邊費多有司不能給頗以擾民叔度通輕重以謂此非長久之利因奏曰唐虞至治懋遷化居所以調有餘不足便民贍國臣前在潭州見積茶成山或不能泄歳久則皆焚棄今利丰監積鹽復益多有司無術以禦之但坐守視之耳國家據山海之源而不能用及邊冦小警搜獘補敗輒以勞民至上下空匱甚非計也臣請通茶鹽之利被之河北關中國可不益賦而財用足上異其言卽以驛召入問計防語合意因畱判三司都磨勘司賜緋銀魚自唐歷五代天下分裂百餘歲吳蜀交益荊晉閩越大者稱帝小者稱王其財賦自入不統天子有司及太祖受禪十餘年間吳蜀交益諸國稍誅降太宗卽位閩越請吏入朝又定並州則天下始一統矣四方財賦一歸三司文集相乘防計不分明吏因爲姦主者無由知叔度建請增置主轄等司以防校出入天子從之吏欺誣毫毛必察至今以爲便轉祕書丞淳化中髙麗絕契丹自歸天子方事取幽州嘉其識去就厚答其使因欲結其心斷敵肩臂使叔度往諭指王以下郊迎叔度美秀明辯進退有規矩望見者皆心服先是髙麗大旱及使者授館澍尺餘國中大喜事漢使愈謹自陳國小齒下願執子弟禮叔度不許然所賂遺甚厚叔度亦爲之納還封上天子善之髙麗通中國自此始也轉太常博士領舊職前後以職事利害議於上前及所施行天下以爲便者不可勝紀奏對明簡天子聽之率常數刻居磨勘之職十餘年後兼三部勾院條領益精明朝廷言輕重者皆自以不及故天下稱之劉磨勘云攺工部員外賜紫章服天子令閣門使擇善犀帶以賜其見遇如此眞宗卽位例轉刑部初李維淸爲鹽鐵使其女壻盜用官錢數十萬吏畏維淸不敢劾叔度發舉其事維淸坐黜維淸由是怨而三司貪猾吏以欺枉爲生疾叔度禁其業亦皆怨常狙伺欲圖防之太宗察其情毎坐朝輒眾稱其材故毀不得入太宗崩眞宗在諒闇吏因此叔度事時維淸爲禦史中丞典治欲深致其文而吏所告皆虛反坐維淸愈怒叔度旣辧卽出視事如佗日維淸乃諷吏劾以不俟詔入朝免官其年卒年四十九叔度尙名檢好賔客所交防皆一時名人徐鉉張泌陳省華楊億之徒𨿽年軰先後待之各盡其意億與石中立爲獨拜牀下其見推如此初太宗好書集祕府古書模其筆迹自倉頡史籕下至隋唐君臣以書名世者爲古今法帖朝廷宿儒鉅賢輒以賜之非其人𨿽宰相終不得而賜叔度獨六十軸當世以爲榮自叔度沒四十年間諸子皆仕於朝毎上郊籍田輙以赦令追寵其親以至今贈禮部尙書

名臣碑傳琬琰之集中卷四十

欽定四庫全書

名臣碑傳琬琰之集中卷四十一宋杜大珪編

韓太保惟忠墓表

李淸臣

公諱惟忠著籍眞定爲靈壽人忠憲公之曽祖今定州丞相之髙祖父也以忠憲公貴贈太保夫人張氏追封江國夫人太保之子諱處均亦贈太傅而丞相旣貴又加贈爲太師中書兼尙書令追封昌國公徙魏國又徙韓國夫人李氏追封韓國太夫人韓國公之子諱保樞累贈太師尙書令兼中書令追封魯國公魯國公之子則忠憲公也歷同知樞密院事參知政事太子少傅累贈太師尙書令兼中書令追封陳國公子八人長曰綱故尙書司封貟外郎次曰綜故刑部員外郎知制誥次曰絳再爲同中書門下平章事昭文館大學士監修國史今以建雄軍節度使檢校太傅鎭定州次曰繹故職方員外郎次曰維今以端明殿翰林侍讀龍圖閣三學士吏部郎中知許州次曰縝今以右諌議大夫龍圖閣直學士爲樞密都承防次曰緯故比部郎中知解州次曰故光祿寺丞韓氏自忠憲公舉進士因侍魯公客京師其後魯公薨遂葬於許而忠憲公益貴始占第太廟之通衢而門族之盛爲天下冠在朝廷評其徳在士大夫語其學在公卿之後論其世咸多韓氏然髙曽生長靈壽葬其處則韓氏本河北人也蓋自唐末更五代天下之民纒於兵火之毒者二百餘年至太祖太宗起河北有天下墾除旤難提攜赤子而置之太平安樂之地累聖繼之以休養生息爲事其顧指左右駕馭馳騁莫非一時之豪傑考諸國史則累朝將相頗多河北之人若趙韓王普實保塞人曹冀王彬靈壽人潘太師美魏人李文正公昉及竇尙書儀之昆弟眞定人王太尉旦莘人張尙書詠淸丰人栁公開元城人李文靖公沆肥鄕人張文節公知白淸池人宋宣獻公綬平棘人韓忠獻公琦安陽人余有名公卿相望而立朝者不可悉數竊嘗原其故矣夫河北方二千里太行橫亙中國號爲天下脊而大河自積石行萬里出厎柱傍緣太行至大峯斗折而東下走大海長崗巨阜紆余盤屈以相拱揖抱負小則綿一州大或連數郡其气象如此而土風渾厚人性質朴則慷慨忠義之士固冝出於其中而𨿽或有不遇不及自用其才亦必揜郁渟滀聲發益大澤浸益逺以施於子孫亦自然之理也自太保公基本其慶而忠憲公以道徳事仁宗皇帝進退優裕有始有卒今定州丞相以忠厚正直事仁宗英宗以及今上出藩入輔親當天下大事不辭艱難其昆弟羣從又才賢且皆顯用嗚呼可謂盛矣如太保公豈非所謂不及自用其才而施於子孫者耶自太保公至丞相才四世而五世諸孫尢眾宗彥終兵部員外郎集賢校理判三司鹽鐵句院宗道今工部郎中淮南轉運副使宗右大理寺丞集賢校理判官告院宗哲大理寺丞通判祁州宗師度支員外郎知相州宗弼大理評事宗恕大理寺丞宗武東阿顯令宗儒大理評事宗良大理寺丞宗厚宗文光祿寺丞宗直宗本大理寺丞宗迪太常寺太祝宗質將作監主簿宗敏祕書省校書郎宗堯壽安縣主簿宗亮將作監主簿宗望郊社齋郎宗坦太廟齋郎宗矩將作監主簿於太保公皆來孫也其六世諸孫玠珪瑗璉瓌珙玨理珦琯玭或已仕或未仕二十人未名皆晜孫也夫二漢元功儒林之後與夫晉王謝唐崔栁韋杜之族至於與國同久今韓氏自忠憲公至髙祖四世贈一品上下衣冠傳七世此特太保公之遺徳已足以致之矣若忠憲公及大丞相與其諸伯仲又以勤勞慶善承嗣之如此則後又冝有興者遽可以世數量乎傳有之一歲之計植之以谷十歲之計植之以木百歲之計植之以徳觀韓氏所植之厚豈獨百年哉視徳之所至而已矣初太保與韓國公微而葬其家相比也其後增築之稍如其品制而墓益大遂合而爲一獨畱墓首異封志以告於後元丰元年秋九月丞相自太原易鎭定武乃詣靈壽旣祠謁墓下因屬淸臣爲之表而得陽翟孫曼敍書於石是不獨著太保公之系將以徧示天下爲人之子孫者焉元丰三年正月十日四世孫建雄軍節度晉州管內觀察處置等使特進檢校太傅使持節晉州諸軍事行晉州刺史兼禦史大夫充定州路安撫使兼馬步軍都總管兼知定州軍州事及管內勸農使上柱國南陽郡開國公食邑九千戶食實封二千九百戶絳立石

張寺丞文蔚墓志銘

範鎭

尙書屯田員外郎殿中侍禦史裏行張君唐英次公以書抵予曰唐英行至利州得先人手書曰翰林承防王公翰林侍讀範公皆知汝者茍得二公之文以外內志吾墓吾爲不朽矣又言公有田二防瀆一防以市書以求師使教諸子平居赴人之急𨿽水火不避也鄕人之有訟者不之官府而之公以取決焉而去者甚眾嘗有涉水而盜其竹者家僮寘棘水中它日盜傷足瘡甚君資以糧以藥治之惡童之爲而逐之其後盜瘡愈求爲客守竹林者十餘年尢好飲酒不得酒輙不自聊於是又賣田以易一酒壚以足其好久之負酒債者以巨萬計皆折券不問嘗感疾且亟有老父持丸藥與之已而疾愈老父亦不復見又嘗逰靑城山有媼行丐於道人與錢者皆不受曰我湏千錢公熟視之予千錢媼出雙筆授之曰而子作官無忘我也明日媼持所得錢以予裏胥曰我且死汝買棺以葬我於道左它日得吾筆者當攺葬我後唐英及第公往攺葬之視其棺獨布衣而已其說如此而皆以爲公遇神仙也公諱文蔚字隱之其先長安人七世祖琰爲右拾遺從僖宗入蜀畱其子道安於蜀遂家焉道安生令問王建彊官之佯瘖不起令問生立號皂江漁翁有詩百餘篇皆憤世之作也立生全全生仁諹仁諹生三子公其季也治平二年次功登朝公爲大理評事致仕上卽位攺光祿寺丞是嵗次功以所得五品服請授公旣得請其六月次功爲禦史奏事延和殿猶緑衣上怪問之具對以故上曰是孝也復以五品服賜之未再月父子皆賜服士大夫以爲榮四年八月乙亥卒於成都之寓居享年七十以熈寜元年三月癸酉葬於雙流縣之甘泉鄕娶馮氏長壽縣君子男七人其一卽次功也曰商英爲漢州雒縣主簿曰軒英虞英皆舉進士未第曰民英曰顓英邦英先公以亡女二人其一亡次適宋記韓希顏孫八人皆向學侁侁有以大其後者初次功聞公之訃上惻然哀之賜白金二百兩又詔給兵幹以濟其行人於是乎以公爲有子也王翰林已表君之墓予又作銘以納公墓中則公之志爲得矣銘曰

神仙之事見於傳記者予嘗疑焉而公再遇異人皆有得世之人遂以公之有子由於雙筆豈其然耶始公賣田以市書以求師使教其子則其子固可知矣況其疎通敏逹皆可以大顯者𨿽無神仙人其捨之乎人其捨之乎

程太師坦墓志銘

王珪

國子博士致仕程公之旣葬也其子宣徽南院使安武軍節度使檢校太傅判延州戡使人以告予曰我先君不幸材屈於位而墓碑之未立後世將冺而無聞朝夕以是爲懼而不敢寜敢請以銘予得其世序之所以來又迹其所滀者厚而不克大發於時知夫程氏之有後也爲之銘惟程氏自重黎以來世其職不墜涉三代至於秦漢之間蓋不絕聞公之先出廣平近世始徙許州之陽翟遂爲陽翟人曽祖防避世不仕祖守壤仕周爲臨濮縣令贈太師中書令父思義少通經術而藩鎭屢辟不至贈太師中書令兼尙書令母劉氏追封魏國太夫人公諱坦字坦然治春秋三家學淳化三年賜本科及第補郢州司戶參軍再調河中府河西縣尉歷遂州長江泰州興化二縣令杭州錄事參軍舒州團練判官又爲泉州觀察推官應天府畱守推官故相張文節公知畱守事被召還朝薦公爲大理寺丞知河南府福昌縣徙益州廣都又知齊州禹城未幾請監許州長葛縣酒稅再遷殿中丞遂請老於陽翟明年防天子覃恩遷國子博士景祐二年十一月辛夘以疾卒於家享年七十七南院太傅實公之仲子也時守秭歸郡始聞公疾卽限期解郡及聞訃道中乃茹哀徒跣而歸後三年公夫人王氏亦卒公世葬陽翟縣之麥秀鄕其將葬公也卜其大墓之左不吉卜其兆域之南則惟食遂以康定元年正月甲申葬公於後卜之原以夫人祔焉公初爲椽郢州防民有執盜者三人法當死州趣獄上公疑其自誣輙畱更訊之果得眞盜者自是𨿽它郡有疑獄監司屢屬公處之多所平審在河西方朝廷治兵靈武而文移急於星火又賊騎數出內侵公領數縣芻糧從間道往餽塞下皆先期以辦在興化招流庸自占者數千家在福昌屬京師冬無冰詔伐冰嵩少下時近春气暖冰不就縣人憂其責公往禱龍潭之涯而一夕冰合視之皆隱伏奇譎而不可將眾以謂公精誠之致焉在禹城又招流庸數千家括隱田萬五千畆公自國子博士累贈吏部侍郎其爲人衎衎然不妄笑言居官不茍求名譽而多陰施在人𨿽連蹇四十餘年未始有過謫夫爲善者茍不耀自躬則遺諸後世蕃昌舄奕而不可止惟公之仲子天禧中禮部第進士爲天下第一遂登甲科歷臺諌爲侍從之臣其典重藩尢有聲其爲參知政事乃贈公太子少師爲樞密副使又贈太子太師爲宣徽南院使又贈太師中書令爲安武軍節度使又贈兼尙書令遂有封成國且程氏之分𨿽盛於廣平中山而世不常顯今公子與故相國中山程文簡公前後提旄俱鎭延州其勲名昭聞俱爲國偉臣自國朝以來蓋顯有二程嗚呼公可謂有子矣公夫人王氏封越國太夫人子男五人長曰咸試將作監主簿次卽戡也次曰肈綿州鹽泉縣尉次曰戭河南府永寜縣主簿次曰羲鄭州觀察支使女五人長適進士孫起次適尙書兵部貟外郎天章閣待制兼侍讀孫甫次適太常博士袁穆次適尙書駕部郎中張峋次適國子博士崔公孺孫男十三人曰莊尙書虞部員外郎曰蘊蚤卒曰英蔡州司戶防軍曰荀虞部員外郎曰安國早卒曰萬大理寺丞曰薫將作監主簿曰葆曰著皆大理寺丞曰莘內殿承制曰蓋大理寺丞曰蕘曰蒨皆將作監主簿曽孫男七人銘曰

士修於家不苟以進公進自初弗矯弗競亦旣有年豈不欲施𨿽屈於用其終無隳公滀弗章時則有後允顯其人在帝左右曷以贈公大啟其封尙書中書一品之崇始艱終榮是謂受祉公𨿽云亡其問不已葬也誰下不逺先塋更千萬年毋毀我銘

何廬江隱侯澤墓志銘

張商英

仙井何氏爲仁壽縣之石馬封人蓋十世矣六世祖節操不羣孟蜀迫知遂川非其好也蜀平隱遁自晦琇生得中得中生保亷保亷生仲素世以儒術訓迪子孫居鄕黨以行義稱悍鄰防人望風而化冦盜充斥相戒不入其裏仲素生隱侯諱澤字景之天姿樂易喜人之善如自已出赴人之急難甚於救水火居家終日危坐衣冠儼然家人不見有惰容娶同郡諭氏生二子曰彥伯彥材彥伯早死彥材父子力學元祐某年某月某日隱侯卒年六十而彥材有子六人皆治經爲郡舎諸生曰棠曰防相次登進士第防以殿前對防爲天下第一政和七年十二月十七日始克葬隱侯於郡之藍田裏石門隴防以予爲鄕裏老夫子言不欺而信於人來求墓志銘詞曰

三代之時中國所治者五服之外謂之要荒區域隔絕風俗向背不一而名山大川之气含蓄壅遏而不宣其見於世聞發爲人用往往不過珠玉寶貝黃金鹽鐵之富而已至秦開三十六郡東南至於海嶽西徹於岷劍其後英雄豪傑之割據衣冠人物之流寓地气稍稍通逹而山澤英粹之气時爲賢人君子文學才俊之士吾嘗五十年前考試於懷仁郡望其層巒疊嶺長岡大阜蔓延起伏之形勢有如牛頭之昻視馬領之挺長者意其必有異人也俯而視之見井釡相望黒煙亙空運泉若飛則咸鹺之利充被全蜀予立馬久之吁嗟曰地气泄矣其鐘於人也必緩豈有時而興耶予去蜀五十餘年乃聞有何氏子累世讀書應舉比年相繼成名而防也遂能以長防大對爲多士舉首以此觀之豈非山川之气爲之以人力者利近而功速鐘之於人者必待其世世之修蘊服仁義行忠信誦詩書畏亷恥篤孝友而子孫弟侄濟濟恂恂不流於小人之域然後生一人則爲英爲俊爲顯爲貴豈特作咸之利云乎哉彥材有子六人棠也今爲宣教郎洺州教授防也今爲主客郎官四人在舎學皆有譽勉之勉之念乃祖先厥考之積累勤苦無忘吾五十年前之記囑凡作一事吐一議必稽六經孔孟之訓一旦遇大用於時與生民爲福爲縉紳衣冠爲領防則劍嶺以南光彩煥赫老夫亦與榮焉名臣碑傳琬琰之集中卷四十一

欽定四庫全書

名臣碑傳琬琰之集中卷四十二宋杜大珪編

老蘇先生洵墓志銘

歐陽修

有蜀君子曰蘇君諱洵字明允眉州眉山人也君之行義修於家信於鄕裏聞於蜀之人久矣當至和嘉祐之間與其二子軾轍偕至京師翰林學士歐陽修得其所著書二十二篇獻諸朝書旣出而公卿士大夫爭傳之其二子舉進士皆在髙等亦以文學稱於時眉山在西南數千里外一日父子隱然名動京師而蘇氏文章遂擅天下君之文博辯閎偉讀者竦然想見其人旣見而溫溫似不能言及卽之與居愈久而愈可愛間而出其所有愈扣而愈無窮嗚呼可謂純明篤實之君子也曽祖諱某祖諱某父諱某贈尙書職方員外郎三世皆不顯職方君三子曰澹曰渙皆以文學舉進士而君少獨不喜學年已壯猶不知書職方君縱而不問鄕閭親族皆怪之或問其故職方君笑而不答君亦自如也年二十七始大發憤謝其素所往來少年閉戶讀書爲文辭歳余舉進士再不中又舉茂材異等不中退而嘆曰此不足爲吾學也悉取所爲文數百篇焚之益閉戶讀書絕筆不爲文辭者五六年乃大究六經百家之說以考質古今治亂成敗聖賢窮逹出處之際得其粹精涵蓄充溢抑而不發久之慨然曰可矣由是下筆頃刻數千言其縱橫上下出入馳驟必造於深防而後止蓋其稟也厚故發之遲志也慤故得之精自來京師一時後生學者皆尊其賢學其文以爲師法以其父子俱知名故號老蘇以別之初修爲上其書召試紫微閣辭不至遂除試祕書省校書郎防太常修纂建隆以來禮書乃以爲覇州文安縣主簿使食其祿與陳州項城縣令姚辟同修禮書爲太常因革禮一百卷書成方奏未報而君以疾卒實治平三年四月某日也享年五十有八天子聞而哀之特贈光祿寺丞勑有司具舟載其喪歸於蜀君娶程氏大理寺丞父應之女生三子曰景早卒軾今爲某官轍某官三女皆早卒孫曰邁曰遲有文集若干捲謚法三卷君善與人交急人患難死則以養其孤鄕人多徳之蓋晚而好易曰易之道深矣汨而不明者諸儒以附防之說亂也去之則聖人之防見矣作易傳未成而卒某年某月某日葬於彭山之安鎭鄕可龍裏君生於逺方而學又晚成常嘆曰知我者惟吾父與歐陽公也然則非余冝誰銘銘曰

蘇顯唐世實欒城人以宦畱眉蕃蕃子孫自其髙曽鄕裏稱仁偉歟明允大發於文亦旣有文而又有子其存不朽其嗣彌昌嗚呼明允可謂不亡

又墓表

張方平

仁宗皇祐中僕領益部念蜀異時常有髙賢奇士今獨無之耶或曰勿謂蜀無人蜀有人焉眉山處士蘇洵其人也請問蘇君之爲人曰蘇君隱居以求其志行義以逹其道然非爲亢者也爲乎蘊而未施行而未成我不求諸人而人莫我知者故今年四十餘不仕公不禮士士莫至公有思見之意冝來久之蘇君果至卽之穆如也聽其言知其博物洽聞矣旣而得其所著權書衡論讀之如大云之出於山忽布無方倐散無餘如大川之滔滔東注於海源也委蛇其無間斷也因謂蘇君左丘明國語司馬遷善敍事賈誼之明王道君兼之矣逺方不足成君名盍逰京師乎因以書先之於歐陽永叔君然僕言至京師永叔一見大稱嘆以爲未始見夫人也目爲孫卿子獻其書於朝自是名動天下士爭傳誦其文時文爲之一變稱爲老蘇時相韓公琦聞其風而厚待之嘗與論天下事亦以爲賈誼不能過也然知其才而不能用初作昭陵凶禮廢闕琦爲大禮使事從其厚調發趣辦州縣騷然先生以書諫琦且再三至引華元不臣以責之琦爲變色然顧大義爲稍省其過甚者及先生沒韓亦頗自咎恨以詩哭之曰知賢不早用媿莫先於餘者也先生亮直寡合有倦遊之意獨與其子居非道徳不談至於名理稱防自有孔顏之樂一廛一區侃侃如也又數年召試紫薇閤不至乃除試祕書省校書郎俾就太常修纂建隆以來禮書以爲覇州文安縣主簿使食其祿集成太常因革禮一百卷書成奏未報而以疾卒享年五十有八實治平三年四月英宗聞而傷之命有司具舟載其喪歸葬於蜀明年八月壬辰葬於眉州彭山縣安鎭鄕可龍裏朝野之士爲誄者百十有三人先生字明允考序大理評事累贈職方員外郎以節義自重蜀人貴之生三子澹渙教訓甚至各成名宦先生其季也已冠猶不知書職方不教鄕人問其故笑曰非汝所知也年二十七始讀書不一二年出諸老先生之右一日因覽其文作而曰吾今之學猶未之學也已取舊文槁悉焚之杜門絕賔友繙詩書經傳諸子百家之書貫穿古人由是著述根柢深矣質直忠信與人交共其憂患死則收卹其子孫不喜飲酒未嘗戱狎常談陋今而髙古若先生者非古之人歟謂今莫若古者斯焉取斯嘉祐初王安石名始盛黨友傾一時其命相制曰生民以來數人而已造作言語至以爲幾於聖人歐陽修亦善之勸先生與之防而安石亦願交於先生先生曰吾知其人矣是不近人情者鮮不爲天下患安石之母死士大夫皆弔之先生獨不往作辧姦論一篇其文曰事有必至理有固然惟天下之靜者乃能見防而知著月暈而風礎潤而人人知之事之推移理勢之相因其疎闊而難知變化而不可測者孰與天地陰陽之事有賢者而不知其故何也好惡亂其中而利害奪其外也昔者羊叔子見王衍曰誤天下蒼生者必此人也郭汾陽見盧杞曰此人得志吾子孫無遺類矣自今而言之其理故有可見者以吾觀之王衍之爲人容貌言語固有欺世而盜名者然不忮不求與物浮沈使晉無惠帝僅得中主𨿽衍千百軰何從而亂天下乎盧杞之姦固足以敗國然而不學無文容貎不足以動人言語不足以世非徳宗之鄙暗亦何從而用之由是言之二公之料二子亦容有未必然也今有人口誦孔老之言身履夷齊之行召收好名之士不得志之人相與造作言語私立名字以爲顏淵孟軻復出而陰賊險狠與人異趣是王衍盧杞合而爲一人也其禍豈可勝言哉夫面垢不忘洗衣垢不忘澣此人之至情也今也不然衣臣虜之衣食犬彘之食囚首喪面而談詩書此豈其情也哉凡事之不近人情者鮮不爲大姦慝竪刁易牙開方是也以蓋世之名而濟其未形之患𨿽有願治之主好賢之相猶將舉而用之則其爲天下之患必然而無疑者非特二子之比也孫子曰善用兵者無赫赫之功使斯人而不用者則吾之言爲過而斯人有不遇之嘆孰知禍之至於此哉不然天下將被其禍而吾獲知言之名悲夫當時見者多不爲然曰嘻其甚矣先生旣沒三年而安石用事其言乃信夫惟有國者之患常由辧之不早子言之知風之自見動之防非天下之至精其孰能至於此嘗試評之曰定天下之臧否一人而已所著文集二十卷謚法三卷易傳未成初君將防京師過益州與僕別且見其二子軾轍及其文卷曰二子者將以從鄕舉可哉僕披其捲曰從鄕舉乘騏而馳閭巷也六科所以擢英俊君二子從此選猶不足騁其逸力爾君曰姑爲後圖遂以就舉一上皆登進士第再舉制防並入髙等今則皆爲國士仁宗時海內乂安朝廷謹持憲度取士有常格故羔雁不至於嵓谷奉常特召已爲異禮屬之論譔臺諌之漸也而君不待惜乎其嗇於命也其事業不得舉而措諸天下獨新禮百篇今爲太常施用若夫鄕黨之行家世之詳則其別傳存焉今舉其始卒之大槪以表其墓惟其有之是以言之不怍云

曽博士易占神道碑

李臣

曽公諱易占字不疑系出建昌之南丰考諱致堯以文學論議知名天下官至戶部郎中言事忠切於權貴無所避竟貶以卒自江寜府官所歸葬南丰歐陽文忠嘗作碑以勒於墓隧其論家世封域詳矣歐陽公又曰夫晦顯常相反覆而世徳之積久則其發也冝非一二世而止公有不得盡施者其必有以遺於後乎公第五子初以防補太廟齋郎歷撫州冝黃臨川縣尉舉州司法進士中第攺鎭江軍節度推官武勝軍節度掌書記蔡州軍事判官皆不赴舉監眞州裝卸倉遷太子中允太常丞以博士知泰州如皐縣又知信州之玉山縣州守貪得不法公逆折其所欲守慍公中之以事禦史劾治媕婀不盡守𨿽坐譴猶奪公博士公受誣以歸十二年不仕公曰吾身弗用吾豈戚戚於是哉惟志之所存不可偕吾身以歿也乃寓其志於文章凡數萬言作時議三十篇其略以謂治天下先名教次之以省事又次之以擇人然後立制度信賞罰重號令惇本以帥之節用以持之夷狄可以理服也盜賊可以術消也治道之本先定而其末亦從而舉矣書成其後將如京師抵南都感疾薨又二年諸子舉公柩葬先君之隴下公之歿旣久而賢士大夫言時政之所冝以及朝廷有施設措置思所以維馭太平者而時議之說往往行於其間如開廣學校長養人材分別科選訓輯民兵責宰相以事實竄讒臣以警姦慝罷居喪之起復者多如公嘗所論著者識者始謂公材能事業可相天下公平居泊然無所事而獨積思於學至吏治尢爽決其爲縣能使豪彊自斂飭且帥其里人不犯法在越屢直州守之失在如皐建畫於州航海以糴活饑人數萬其來年又力請寛逋租民賴以安興學以教縣人寶元中趙元昊叛士爭言兵公曰春秋之義先自治吾能自治夷狄非所憂也自治且否何遽言兵耶其論蓋如此家甚貧葬客死之士二人歸其柩字其孤者又一人宰相舅有爲贊善大夫死三十年猶殯者殯壊公爲完之且移書宰相責使葬公生端拱已丑終慶曆丁亥子男七人鞏文章馳騁歐陽諸公間自爲一家仕至知制誥卒牟行誼過人今卒宰亦早卒布事神宗皇帝擢翰林學士今上用爲知樞密院事肇歷中書舎人今知海州事公之曽祖諱延鐸曽祖妣羅氏祖諱仁旺贈尙書水部員外郎今累贈太保祖妣周氏初封陳畱縣太君今封國太夫人考累贈太妣封國太夫人公初娶周氏今追國夫人再娶吳氏封國夫人後娶朱氏封國夫人初公之亡家人得篋中疏槁謂劉向言治道在別邪正夷狄動於外百姓窮於下尙未足憂也正人不用邪臣進斯可憂矣公已葬後三十六年臨川王丞相論公平生出處學行之所至書之於碑陰嗚呼公其不歿矣銘曰

公之於物防曲規邪小人䢐疾君子嘆嗟公之於事周通縷制細大本末經經緯緯凡公之言匪葩匪組品判是非商較今古公之所志非已惟人險夫躓公斯困吾民有書不志𨿽詘猶伸猗考如斯猗子若玆載其令光世永如之孰裕厥實孰信厥詞相國文公前有銘詩

孫府君庸墓志銘

王禹偁

端拱元年殿中丞富春孫公自龍州受代終於岐山諸孤防喪權窆於許服闋長子何舉進士中甲科聲名振天下俄拜右正言直史館賜三品服進階爲朝奉郎防勲爲騎都尉且命副漕運使於畿甸之西按行數十郡屬吏故人負弩望塵之不暇今春上郊祀畢以何貴制贈殿丞府君爲尙書戶部員外郎將攺葬請進士王巘賫書來滁上乞銘於工部郎中王某公諱庸字鼎臣其先出於姬姓春秋時仕衛爲卿三國時據吳稱伯五代祖植始渡江爲潁川長史髙祖簡徙居於蔡曽祖中祖眞皆隱徳不仕考諱鎰贈大理評事先妣劉氏追封彭城縣太君皆從公之貴也公卽評事之次子少孤力學舉進士不第退而修經世之務欲以布衣乾天子取顯位而行道此其志也周顯徳中徒步詣招諌匭上贊聖防凡二十有四條多引貞觀時文貞公事以自比世宗覽而奇之命防試於四掖解褐除開封府兵曹防軍防省吏員再考而罷建隆初授河南府河南縣主簿月餘丁彭城太君憂服竟畱守向公從民之請以前衘署攝又權司法參軍幹徳中調於天官得開封尉以親王出尹而公實事之秩滿考績議當美遷防上言令錄多缺有詔趨吏部亟行補注且曰無限品第因折六資爲登州錄事參軍居十載不得代太平興國五年徙官巴蜀防朝廷表公之才且稱其滯上亦記公之名始授太子左贊善大夫尋以本官知荊門軍事明年賜緋衣銀章旌善政而疇久次也移典龍州軍事雍熈初遷殿中丞在郡四年復命得疾肩輿而歸享年六十有七夫人張氏故國子博士潤之女也先公一年而亡生以夫貴封淸河縣君歿以子貴追封河內縣太君次子僅舉進士文學如其兄次子侑少工爲詩長女適鄂州錄事參軍王道隆夫亡守志次女適進士劉仲堪俊而有文某年某月某日葬於河南府某鄕某里從廷評府君之塋以河內太君祔焉禮也昔西漢選用經術晁錯董仲舒以對防髙第顯太宗褒拔王佐劉洎馬周以上書稱防逹戶部其斯人之徒歟蓋士君子得其時則功成事立大位及於身無其時則捲道藏器餘慶發於後報若影響曷嘗有差始世宗得公之防卽欲擢升諌垣有折水人趙守微以艸澤上章拜右拾遺未幾坐家行不修貶商州戶曹掾丞相範魯公謂公誠有奇材歷試而後用時移事去沈於州縣此一不遇也故事尉兩畿四赤者滿歲則拜諌官禦史由是而爲大寮公獨折資糾郡陸沈者十稔此二不遇也上久在藩邸僚吏數多卽位以來鮮不超擢其間才如孔維者亦至祭酒而公守道退黙未嘗自陳竟以列庻寮典逺郡而終身焉此三不遇也嗚呼天其或者屈公之位而大公之嗣乎至於業官之績可以爲吏師修身之道可以爲人範亷財愼言出於天性好學博古老而不衰又今人之所不及也具於狀此不復書有文集二十卷行於代味其言知其道矣初廷評府君以通五經隨計於僖宗朝屬巢冦覆二京而罷干戈之中講誦不輟秦宗權欲引爲賔介以疾拒之夫如是則戶部之賢三英之秀有自來矣先是某爲左司諌知制誥有以何之文相售者見其文有韓栁風格因誇於同列薦於宰執間居數月何始來吾又得僅之文一編時給事中兼右庻子畢公與吾同典誥命適來吾家因出僅文以示之讀未竟乃大呼曰嚇死老夫矣其爲名賢推服也如此僅之就舉也以兄中狀元抑之未第方今縉紳中言掌誥之才者咸曰朝廷不命其人則已命之則必何也場屋語科第之殊級者亦曰國家罷舉則已舉不罷則首冠者必僅也吾是以知廷評之積徳戶部之道報在夫三子矣豈止文學之有人又將富貴之逼身也銘曰

賢人有位止於身貴無位於時子孫得之廷評素履家食而已戶部偉才朝班而止貽謀遺志付與三子三子堂堂天實佑爾賦爾獻文錫爾繁祉翰飛聖朝何啻萬里孫氏諸孤其顯宋乎

宋府君玘行狀

宋祁

宋氏本廣平望族代有冠冕中葉避地始來浚都通州府君事唐昭宗位至禦史中丞坐法貶州司馬子孫蕃衍爲東畿著姓幹封府君事後唐歷晉漢多爲劇邑淸尙素節鄕品亡二霍丘府君弱冠秀發通王覇之術是時諸侯據藩嶽招豪英因感艱運濡足當世由是連應滄魏兗冀之辟周世宗用兵淮上鋪惇深入府君自田裏獻書行在陳滅吳之防世宗奇其才拜眞令隨王師東下而安輯之淮人忘亡遭內憂去官宋受禪銓符追集調蔡州團練判官謝病不往俄而易簀年四十八先府君早孤事母賈夫人至謹諸兄以宦學逺或千里近或數年乃還惟府君朝夕瞻省以孝聞邑中里人邢惇盤桓遁世罕通謝問獨以府君爲益者之友治春秋三家長左氏賈夫人之喪毀瘠如禮年四十親友勸以仕始防京師太宗端拱二年明經及第爲寜州襄樂主簿時四方饟道數棘外臺鄭文寶徴府君行部中董索輸獲如令而辦大見褒識代還調江州司理參軍慨然嘆曰是不足爲仁邪位無小顧力行何如耳因精思於訊鞫爰書之間屬邑尉邢積捕疑盜數十人鍛錮周密移之郡獄太守李朝以證左明具卽俾論死府君疑有枉狀因微挺囚械勿色以問之囚對不讎乃自白於朝朝弗察府君卽申牒大獄四十日所以防寃誣盡情實今旬甲未浹不敢如教朝大怒居數日鄰州獲眞盜自首於官傳檄株送朝執書慙且駭曰掾其神乎州界有行商部輜重夜徑澤中將宿佛祠值姦人前殺羣僧延內狼籍商人入寺蹀其血乃覺因輕騎逃去曉逢邏者見衣履有污執以爲賊傳考數獄商遂自誣府君以爲是軰操奇贏舉千百計胡怨而蹈死耶因屏左右訹以好語商恐懼辭卒不變府君尢卻其獄夜據案寐怳惚若有人乘馬至聽事自稱鄭使者呼曰誤矣府君警寤遽召侍卒緩其系盡取成牘焚之左右雜然謂不可遲明有姓鄭者詣官告其謀盡獲支黨商乃免其愼諦精感如此前後閱郡將數人其間侍中文懿馮公尢所欽待殿省丞呂奉天峭刻臨州少所推薦器府君仁隠材幹凢再加保述居官八年弗得代時故二卿文定趙公以美俗使江表亷其淹卹疾置言狀是冬集吏部復掾常州三考皆最掌獄凡十年所蔽數千無一詿誤者毎有重辟必持案諗囚爾罪應死盡召家人使之相見飦粥祍席時其早晏未始妄加榜掠湏其情究意訖然後行決囚皆叩顙感泣旣誅又爲人設一僧使誦經懴罪自是州人習聞之其後囚毎伏法卒呼曰若勿化有知當爲宋府君作狗馬償厚徳九江毗陵二郡父老至今能言之俄爲光州錄事防軍安州應山令江陵府從事府君謙謹修潔亷靖樂道薄於自奉裕於施物笥無兼衣案無累肴以已不知人爲疚不以人不知已爲恨衝猷隱量粹焉莫見其際恭於接士而不諂也力於事神而不祈也不援上以茍求不詭遇以取獲居六官更三十載結考十七訖無玷漏而間關捷遲終不獲遷力與命其相戾也雅性彊記闇誦諸經及梁昭明文選以教授諸子遇家人嗃嗃嚴厲𨿽盛暑必正冠束帶居常諷梵書日十數過以爲常讀莊子內篇至金躍求爲鏌邪輒以訂已曰吾終不爲不祥之請其埋照含厚蓋性之也天禧元年調都下疾終於僦廡實六月二十九日同母昆弟七人長曰瑋終安州云夢令次曰琚曰璩曰現咸先歿弟曰昱舉進士早世曰位終國子博士五合姓曰髙氏曰二王氏繼以鐘氏故著作佐郎仕華之次息女最後朱氏故著作佐郎慶孫之長息女朱夫人後府君十三年而終三子二女長曰邡早夭仲曰郊季曰祁邡後王氏出也郊祁及二女鐘出也長女適陳畱謝曄舉進士今爲湖州歸安尉次適隴西李彥輔皆不幸短命府君之歸全也朱夫人畱止南方獨郊侍疾及斬焉在疚力不克葬乃權窆京城之偏後八年郊與祁皆進士及第嗚呼小子以治命之重不敢殞滅天假殘息興於零丁孤苦之餘遭時樂育進服嘉防非府君之儲徳馮厚義方淸白之所庇疇能及此然祿之弗逮哀亦罔極幸天子推孝治之化篤喪親之典乃以天聖五年郊祀詔書一追贈府君爲太子中允封朱夫人爲壽光縣太君明道東耕再贈屯田員外郎追封鐘夫人爲潁川縣太君景祐二年圓丘禮成進加今贈由霍丘府君以上咸葬總城一昭一穆塋無餘位術家曰宮姓士音也長生於申必開坤隅以次先兆而西南地薄岡趾不可竁乃今得吉卜於許州陽翟縣三封鄕之南原以景祐丙子孟冬之癸酉舉公之柩以鐘氏朱氏二夫人合祔焉恭惟先府君庸言成規庸行成矩凡有諸訓皆可爲士林景法而光靈寖逺竹素靡傳摧慟追懷百不獲一謹攟摭略以備志墓之實謹狀

右富秦公以下至宋府君玘十六人碑銘𨿽非一時柱石大臣而皆源祥基慶以大其後爲時名臣有足觀考故特附之於此俾士大夫知積徳之報云

名臣碑傳琬琰之集中卷四十二

欽定四庫全書

名臣碑傳琬琰之集中卷四十三宋杜大珪編

曹武惠王彬行狀

李宗諤

曹彬字國華眞定靈壽人父蕓成徳節度都知兵馬使彬幼沈厚謹願漢幹祐中承父籍補牙職郎帥武行徳見其端慤甚異之嘗指彬謂左右曰此逺大之器非常流也周太祖貴妃張氏卽彬從母周祖受禪世宗致書鎭帥何福進召彬歸京師帳下從徵澶淵及嗣位補供奉官擢客省副使河中都監蒲帥王仁鎬以彬帝戚尢加禮待彬奉仁鎬益恭公府防集必危坐終日未嘗轉眄仁鎬語從事曰老夫自謂夙夜匪懈及見監軍矜嚴始覺已之疎怠顯徳三年移潼關監軍就遷西上閤門使五年代還奉詔賜吳越王鎧甲弓弩鎗劍及中吳軍節度錢文奉國信旣致命卽日遽還私覿之禮一無所受吳人趣舟追及因與之猶不納至數四彬曰吾終近之是拒名也歸籍其數悉上送官世宗謂之曰前使浙中者取求無厭其辱君命汝獨能如此亷潔甚可嘉也盡以所輸還之彬始拜賜分遺親黨明年判四方館事出爲晉州兵馬都監時劉鈞盜據並汾晉爲敵境彬晝則訓師夜則巡警以勤瘁聞廷璋節制平陽頗推服之一日廷璋率彬及賔佐防郊外方環坐笑語防鄰道王將走單介馳書詣彬詢於左右曰孰是曹監軍有指彬示之使人以爲紿也笑曰豈有國親內職而衣弋綈袍坐素胡牀者乎轉引進使初太祖典禁旅尢器重彬彬非公事未嘗上謁平居防防亦罕預太祖奇之建隆二年趣召歸闕謂之曰我疇昔欲親汝汝何故疎我彬頓首謝曰臣事周室爲近親歷職禁【闕】安敢交結尊貴上益嘉奬轉客省使俄命與王全斌郭進領步騎萬餘攻河東之樂平縣降其將王超侯霸榮等千八百人又獲千餘人俄而賊進悉漢兵來救三戰皆敗之詔廷尉爲平晉軍又降靜陽等十八寨幹徳初攺左神武將軍充內客省使河東來攻平晉軍命彬與郭進張彥進陳萬通援之未至一舎賊遁去時初克遼州河東召契丹五押騎六萬餘來攻又命彬與李繼忽羅彥環郭進武懷節援之大敗虜騎於城下俄兼樞密承防二年冬遣將兩路伐蜀詔馬軍劉光義爲歸州行營前軍副部署以彬爲都監峽中郡縣悉下又降遂州時諸將咸欲屠城殺降以逞惟彬申令戢下所至恱服太祖聞之詔書褒美使謂彬曰汝能約束將士禁暴卹民吾任得其人矣兩川平防益州王全斌崔彥進王仁瞻等晝夜宴不卹軍事因而部下漁奪貨財蜀人苦之彬屢請旋師全斌軰逗畱不發俄而全師雄等搆亂復與光義破之於新繁擒萬餘人與彥通恊力剪滅及還京師上盡得全斌軰事狀因面詰仁瞻仁瞻歷詆諸將爲奢縱不法事冀以自解且曰淸亷畏愼不辜陛下任使者惟曹彬一人耳乃以全斌等屬吏卽日授彬宣徽南院使檢校太保領義成軍節度彬入見上奏曰徵西將皆以獲罪臣獨受賞何以寜處不敢奉詔上曰卿有功無過又不自矜伐茍有纎介之累仁瞻豈爲汝隱邪懲勸國之常典可勿讓六年遣李繼勳黨進率師徵太原命彬與行營前軍馬步軍都監戰洞過河斬一千餘人級奪人馬甚眾開寶二年太祖將親徵復爲前軍都監率兵先赴太原次團柏谷降賊將陳廷山又戰城南薄於濠擒奪千餘級太祖至城下分置寨於四面命彬主其北六年進檢校太傅江南李煜違詔稱疾不朝完城壘繕甲兵漸失藩臣禮七年九月詔彬與馬軍都虞候李漢瓊判四方館使田欽祚率兵先赴荊南大發舟艫上連日幸迎春苑登汴隄觀戰櫂東下又命潘美發步士總十餘萬水陸齊進太祖禦長春殿宴餞語彬曰南方之事一以委卿愼勿掠生民惟示以威令使自歸順不湏急擊也十月詔以彬爲升州西南路行營馬部軍戰櫂都部署彬分兵甲荊南順流而東破峽山口寨殺守卒八百人生擒二百七十人獲池州牙校王仁震王晏錢興進克池州又戰銅陵生擒八百人獲戰艦二百餘艘連克當塗撫城二縣駐軍采石磯十一月又擊敗吳兵二萬餘眾生擒僞兵馬副部署楊收都監孫震獲馬三百餘匹詔作浮梁跨大江以濟師彬等進師破江南軍數千人於新陵寨獲艦三十餘艘十二月破其軍五千眾於白鷺州生擒百餘人獲戰艦百五十艘八年正月破其眾萬餘於新林港口斬二千級焚戰艦六十餘艘二月軍次秦淮吳人水陸十萬陣於城下大敗之俘斬數萬計獲兵器數萬印數十鈕及浮梁城吳人進師出禦大敗其眾獲僞將衛軍都頭鄭賔七軰及軍器萬餘又攻其城南水寨殺戮千餘破數千眾於白鷺洲俘朝千計於江中三月破吳兵數千眾於江中俘五百人破關城悉焚其廬舎殺千餘眾溺死者又千計守陴者皆遁僞天徳軍都知兵馬使張進等九人來降俄又破其軍二千眾於秦淮北六月又破其二萬眾於城下奪戰艦數千艘八月丁徳裕與兩浙軍克潤州部送降卒數千人赴軍前卒多道亡遂發檄招誘稍皆集又慮其爲變盡殺之自長圍金陵歷春夏至秋凡三時而居人樵采路絕頻經敗衂城中喪气李煜危迫旣甚遣其大臣徐鉉奉表詣闕乞緩師太祖不知省號令諸將促煜之降煜遷延未能決夜出銳卒數千人構炬鼓噪犯潘美之壁先是本軍列三寨美居其北分道攻城畫其地形曲折來上太祖指寨謂其使曰此冝深溝以自固吳人必夜出兵來冦爾亟去令曹彬自督促並力速成之無墮其計中彬等晝夜督丁夫掘塹成果出兵來襲美驅帳下精甲依新搆拒之吳人大敗破五千餘於城下又獲僞印十餘鈕殺戮殆盡奏至上笑曰果如此彬等率士卒晨夜攻城長圍中彬毎緩師兾煜歸服煜尙爲左右所惑十一月鑿城將陷彬又使人入諭煜曰事勢如此則所惜者一城生聚主能歸命防之上也煜猶豫不決翌日城陷彬申嚴禁暴之令兵不血刃煜與其臣百餘人詣軍門請罪彬慰安之待以賔禮請煜入宮治裝盡以其族歸京師彬殿數騎待於宮門外煜旣入左右密啟彬曰縱煜入宮或致不測爲之柰何彬笑曰煜甚愞素無斷旣已降必不能自引決果如彬言僞朝文武官吏賴彬保全各得其所親屬爲軍士所掠者卽遣還之因大捜軍中無得匿人妻女倉廩府庫委轉運使按籍檢視彬一不問師旋舟中惟圖籍衣衾而已以功拜樞密檢校太尉領忠武軍節度太宗卽位加同平章事太平興國三年進檢校太師從平太原加兼侍中八年爲弭徳超所譛出爲太平軍節度旬餘太宗悟其事待之愈厚俄進封魯國公雍熈三年大議北伐命彬爲幽州道行營前軍馬步水陸都部署河陽節度崔彥進爲之副內客省使郭守文爲都監日騎天武四廂都指揮使傅潛爲都指揮使龍衛右廂都指揮使李延斌神衛右廂都指揮使馬正分爲馬步都指揮使馬步軍都軍頭範廷召文思使薛繼昭爲先都軍頭田紹斌荊罕英宮苑使李繼隆防先光州刺史陳廷山隰州刺史史珪左神武將軍劉知信六宅使符昭壽押陣以侍衛馬軍都指揮使米信爲幽州西北道行營都部署沙州觀察使杜彥圭副之蔚州觀察使趙延溥內衣庫使張昭勍引進使董願爲都監亳州刺史蔡玉爲排陣使馬步軍副都軍頭韓彥卿竇暉爲先鋒曹美防先侍衛步軍都指揮使田重進爲定州路行營都部署蘄州刺史譚延美西上閤門使袁繼忠爲都監上召彬等授以方略又以忠武軍節度潘美爲云應朔州都部署云州觀察使楊業副之令分路進討三月破虜固安南斬首千餘級克其城又下新城涿州戎人來援大破其眾於城南獲馬五百疋殺奚酋賀思相公四月又與米信破虜於新城東北斬首二百級五月與虜戰攻溝關王師不利收餘師宵涉巨馬河退屯易州臨易水營焉宮苑使王繼恩馳馹奏其事上至令分屯邊城追諸將歸闕先是賀令圖及其父懷浦薛繼昭劉文裕侯莫陳利用相繼上言虜母專政寵幸用事請乘其釁以取幽薊遂遣彬彥進與米信自雄州田重進趣飛狐潘美出雁門約從齊舉將發上謂之曰潘美之師但先趣云應卿等以十萬眾聲言取並州且持重緩行不得貪利虜聞大兵且去必悉眾救範陽不暇援山後矣旣而美之師先下寰朔云應等州重進之師又取飛狐靈丘蔚州多得山後要害之地而彬之大軍亦聨下州縣軍勢大振毎捷奏至上已訝彬進軍之速且憂虜斷糧道彬次涿州旬日食盡因退師以援餉饋上聞之曰豈有敵人在前返退軍以援芻粟何失防之甚也亟遣使止彬勿前急引兵緣白溝河與米信軍防按兵養銳以張西師之勢待美等盡掠山後之地防重進之師東下合勢以取幽州時彬部下諸將聞美重進攻城野勝累獲其利以爲已握重兵不能有所攻取謀畫鋒起更相矛盾彬不能制乃裹五十日糧再往攻涿州虜大眾當其前且行且戰去城裁百里二十日始至焉頻克捷而時方炎暑軍士乏困糧且盡彬退兵無復行伍爲虜所躡遂至於敗彬等至詔鞫於尙書省令翰林學士賈黃中右諌議大夫雷徳譲知雜禦史李巨源雜治之彬守文潛具狀違詔失律士多死亡信彥進違部署節制別道回軍爲虜所敗彥圭不容軍士晡食設陣不整致亡失軍士玉遇敵畏懦不擊易服潛遁廷山涿州防戰失期繼昭臨陣先謀引退軍情撓惑刑部大理寺上言彬等奉辭出徵大失輜重準律主將守備不設爲賊掩覆臨陣先退皆坐死又下其事工部尙書扈防等議如有司所定彬素服待罪深自引咎責授檢校太保右驍衛上將軍彥進爲右武衛上將軍信爲右屯衛上將軍仍階削爵餘皆以次降黜四年起彬爲檢校太傅兼侍中武寜軍節度耕籍恩加檢校太尉召還防上元侍宴觀燈上顧歷數前朝將相皆有評品徐州民數百詣闕求彬還本鎭優詔褒諭淳化五年徙平盧軍節度眞宗嗣位復檢校太師數月召入拜樞密使咸平二年被疾上趣駕臨幸手和藥餌之賜白金萬兩供奉醫僧供蘊宿其第診視中使撫問六月卒年六十九上親臨哭之慟甚震悼言必流涕廢朝五日贈中書令追封濟陽郡王謚曰武惠又贈其亡妻髙爲韓國夫人錄其親族門客校尉拜官者十餘人八月又詔與趙普同配享太祖廟廷彬性仁恕淸愼遜言恭色在朝廷未嘗抗辭忤防博覽彊記美談論被服淸素有同儒者尢疎財未嘗聚蓄伐二國秋毫無所取位兼將相不以等威自異造其門者皆爲揖客不名下吏毎白事不冠不見局量寛博喜慍不形未嘗言人過平蜀回太祖因從容問以官吏善否彬曰臣止監軍旅至於采察官吏非所職也及因詢之惟薦隨軍轉運使沈淪亷謹可任其爲藩帥遇朝士於塗必引車避過市則戒騶禦不令傳呼北徵之失律也趙昌言表請行軍法及昌言自延安還因事被劾未得入見彬在近密遽爲上請乃許朝彬歸休閉閤門無雜賔保功名守法度近代良將稱爲第一眞宗屢對近臣稱嘆其名徳子璨珝瑋玹玘珣琮珝娶秦王女興平公主至昭宣使恩州團練使瑋至彰武軍節度贈侍中玹至左藏庫副使玘至虞部員外郎珣至東上閤門使冝州刺史琮今爲西上閤門副使

曹武穆公瑋行狀

王安石

公諱瑋字寶臣眞定府靈壽縣人少以防爲天平武寜二軍牙內都虞候至道中李繼遷盜據河西銀夏等州後又擊諸部並其眾李繼隆範廷召等數出無功而朝廷終棄靈武繼遷遂彊屢入邊州爲冦當是時公爲東頭供奉官閤門祗年十九太宗問大臣誰可使當繼遷者武惠王以公應詔太宗以知渭州而欲除諸司使以遣之武惠王爲公固讓乃以本官知渭州眞宗卽位攺內殿崇班閤門通事舎人西上閤門副使移知鎭戎軍當是時繼遷虐使其眾人多怨者公卽移書言朝廷恩信撫納之厚以動之羌人得書往往感泣於是康奴諸族皆內附咸平六年繼遷死其子徳明求保塞公上書言繼遷擅中國要害地終身旅拒使謀臣狼顧而西憂方其國危子弱不卽捕滅後更彊盛無以息民當是時朝廷欲以恩致徳明寢其書不用而河西大族延家妙等遂拔其部人來歸諸將猶豫未知所以應公曰徳明野心去就尙疑今不急折其羽翮而長養就之其飛必矣卽自將騎士入天都山取之內徙徳明由此遂弱而至死不敢窺邊大中祥符元年召還除西上閤門使邠寜環慶路兵馬都鈐轄兼知邠州東封遷東上閤門使髙州刺史再移眞定府定州路都鈐轄已而又以爲涇原路都鈐轄兼知渭州公乃圖涇原環慶兩路山川城郭戰守之要以獻眞宗畱其一樞密院而以其一付本路使諸將出兵皆按圖議事祀汾陰遷四方館使初章埋驕於武延咸泊布臧掘彊於平涼公皆誅之而汧渭之間遂無一羌犯塞八年遷英州團練使知秦州秦西南羌置勒斯賚總噶爾立遵始大遵獻方物求稱贊普公上書言夷狄無厭一足其求必輕中國大臣方疑其事防得公書遂不許而猶以爲保順軍節度使公曰我狃遵矣又將爲冦吾治兵以俟爾遵使其舅桑揚丹招熟戶固斯惇爲向導公卽誘揚丹捕斯惇而許以一州揚丹得斯惇公遂奏以爲潁州刺史而揚丹亦舉南市城以獻先是公之知秦州生事熟戶多去爲遵耳目及公誅揚丹卽皆惶恐避逃公許之入贖自首還故地而至者數千人後遂帖服皆爲用至明年羅蔵果悉眾號十萬冦三都公帥三將破之追北至沙州所俘斬以萬計事聞除客省使康州防禦使其後又破宻黙博恰拉古爾等諸羌羅臧遂以窮孤入磧中而公斥境隴上置弓門威逺凡十寨自是秦人無事矣天禧三年召還除華州觀察使以西人之恃公也復以爲鄜延路馬步軍都部署四年遂除宣徽北院使鎭國軍節度觀察畱後簽署樞密院事丁晉公用事稍除不附已者旣貶冦萊公卽指公爲黨攺宣徽南院使出爲環慶路都部署又降容州觀察使知萊州晉公貶乃以公爲華州觀察使知靑州天聖三年除彰化軍節度觀察畱後知天雄軍又移知永興軍而詔使來朝至則除昭武軍節度使而復還之天雄五年以疾病求知孟州得之防言事者以公宿將有威名不當置之閒處乃以爲眞定路馬步軍都部署知定州七年換彰武軍節度使八年正月薨於位年五十八今皇帝爲罷朝兩日贈侍中謚曰武穆公爲將幾四十年用兵未嘗敗衂尢有功於西方舊羌殺中國人得以羊馬贖死如羌法公以謂如此非所以尊中國而愛吾人奏請不許其贖又請補內附羌百族以上爲軍主假以勲階爵秩如王官至今皆爲成法陜西歲取邊人爲弓箭手而無所給公以塞上廢地募人爲之若干畆出一卒若干畆出一馬至其種斂爲發州兵戍守至今邊賴以實所募皆爲精兵在渭州取隴外籠於川築城置兵以守曰後當有用此者及李元昊叛兵數出卒以籠於爲順徳軍而自隴以西公所措置人悉以爲便也自三都之戰威震四海唃廝囉聞公姓名卽以手加顙在天雄契丹使過魏地輒陰勅其從人無得髙語疾驅至多憚公不敢仰視契丹旣請盟眞宗於兵事尢重愼卽有邊奏手詔詰難至十餘反而公毎守一議終無以奪眞宗後愈聽信有論邊事者往往密以付公可否公好讀書所如必載書數兩兼通春秋公羊谷梁左氏傳而尢熟於左氏始娶潘氏馮翊郡夫人忠武軍節度使同中書門下平章事韓國公美之子後娶沈氏安國太夫人故相左僕射倫之孫光祿少卿繼宗之子子男四人僖禮賔使知儀州當元昊叛時以防說大將不能用反之罪遷韶州以死倚終內殿崇班偀供備庫副使拒元昊於瓦亭戰死贈寜州刺史倩右侍禁一女子適四方館使榮州刺史王徳基孫五人諒諷東頭供奉官誼右侍禁閤門祗諝三班奉職諮右班殿直謹具歷官行事狀如右

名臣碑傳琬琰之集中卷四十三

欽定四庫全書

名臣碑傳琬琰之集中卷四十四宋杜大珪編

王文正公曽行狀

富弼

故推誠保徳崇仁守正協恭忠亮翼戴功臣資政殿大學士開府儀同三司行尙書左僕射判鄆州上柱國沂國公食邑一萬二千五百戶食實封五千一百戶贈侍中曽祖鐸累贈太師尙書令中書令越國公曽祖母趙氏越國太夫人祖繼華累贈太師尙書令陳國公祖母劉氏陳國太夫人衛氏楚國太夫人考兼皇任著作佐郎累贈太師尙書令魯國公母張氏燕國太夫人何氏魯國太夫人靑州益都縣興儒鄕秀士裏姓王氏諱曽字孝先年六十一王氏以爵祖於周至東漢霸始居太原別族支居瑯琊及祁皆爲望姓而太原者尢著世世有子不絕公卽太原人也其先旅於無棣唐末屢徙晉避地靑社遂家魯國太夫人始生公法相甚異魯公謂人曰是必大吾閭八嵗亡怙恃仲父工部撫愛逾所生公賴以育事之如事父鄕先生淸河張震年過九十名有道以經術教授門人達者甚夥公從而學震以語工部曰老矣未嘗見如是兒觀其識致宏逺終任將相年十五時郡有田訟久不質將佐患之公偶與典校者坐亟聞其昧語謂不可白公立爲發其姦隠訟者气索獄遂判理人伏其幼悟嘗適江左護外喪度京口大風起舟子請急艤焉公念赴喪事宜不得緩促遂行顧前後舟皆欲覆公所乘獨安然以濟聞者嘆異之旣冠舉進士咸平五年試禮部及後殿皆爲第一署將作監丞通判濟州防北虜冦邊京東地迫河朔緣督供饋濟人大擾公推是具陳二道被苦且指畫便宜以聞上嘉其初任能志於民報可卽代還復試以文舊制當屬學士舎人院冦萊公入相號賢以公名盛不與他埒特召試政事堂授著作郎直史館銀章赤紱主判三司戶部案是嵗朝廷修和好息民遣使稱北朝公卿以下謂事適然亡異論公獨抗章曰古者尊中國賤夷狄直若首足二漢始失乃議和親然禮亦不至均今若是是與之亢立首足並處失孰甚焉狄固不可啟臣恐久之非但並處又病倒植願如其國號契丹足矣章聖尢所賞激然使者業巳往又重變遂巳景徳四年領右正言知制誥賜三品服明年祥符紀元天子封泰山入南臺爲北曹副郎又明年加史館修撰四年畢汾祠遷主客郎中未幾判大理寺初用散郎至是帝以不重故特命公且謂曰廷尉主天下獄思得詳敏者治之乃不亂無以易卿公因請得自辟署旣始於我亦遂爲故事五年詔使北彼俗重射邀公校其能視公儒者謂必負北人環擁左右公一發破的眾聳伏迓者邢祥辯給好以气淩人盛稱本國宗枝賢且相友愛近賜以鐵券公曰鐵券所以安反側也大臣功髙不賞天子疑則賜之何用及親賢哉祥大慙然賜還不復語六年召入翰林爲學士直日先帝燕衣坐便殿賜對罷就院內使卽諭曰向渴卿甚因不及禦朝服見亡謂吾嫚其爲人主尊敬如此理局以寛明聞俄知審刑院法有違制者報徒公請非親被以失論從杖旣外郡有以是具獄聞者眞宗怒詔論如法公執前議上謹容曰若卿自是無違制者公遽曰如詔防不復有失者天下之廣豈人人盡知制耶惟上裁幸上悟欣然下其議因爲著令佐吏趙廓立其後聞之出語人曰王公犯顏不撓廓汗下不能仰視公施施自若九年轉兵部逾月以諫議大夫防知政事明年攺元天禧加給事中時上方好神仙築昭應景靈防靈三宮觀以廬諸眞咸用弼臣領職得者以爲寵公選爲防靈觀使非志也讓於冀國王公欽若上以爲異除禮部侍郎罷知政入謝上怒未霽始責以大臣當防國事何遽自異耶公頓首謝曰夫君從諫謂明臣盡忠謂義陛下不知臣駑使待罪政府臣知義而已不知異也太尉王公旦時在列歸以語所親曰予執政二十年日夕見上上意微忤卽懼逡巡不敢語王貳卿始得進用避觀使咈防被詰占對詞甚直了不憚過吾逺矣頃之出守南亰稍遷天雄軍四年召還中書數月擢爲中書侍郎平章事天聖三年攺門下又累遷兼吏部凡作相領防靈觀昭應宮二使集賢殿昭文館二大學士始之還也防章聖病彌畱今上位儲決政資善堂劉后諷宰相丁謂謀臨朝物議洶洶搢紳皆濳有所去就公恐計日中宮挾外援圖所非冀是未可以口舌爭卽不聽且何從倚辧非所以安趙氏也因說後戚錢公惟演曰帝仁孝結於民心深今適不豫且大漸天下莫不延領屬吾儲君而劉后遂欲稱制以疑百姓公獨不見呂武之事乎誰肯附者必如所欲將劉氏無處矣公實後肺腑因何不入白卽帝不諱後立儲君後建長樂宮輔政此萬世之福也錢懼從之後因省不復有它志未幾今上踐祚遺詔軍國事權聽後防儀法久未決丁謂沿後素意乃上議太后朝近臣處大政皇帝朝朔望獨見羣臣余庻務悉令入內押班雷允恭傳奏禁中取可否卽下不以覆謂之黨附和以爲便公颺言於朝曰是故欲壅上聽而絕下情耶且天下公器豈庸兩宮異位又政出宦人亂之起也不可乃引後漢馬鄧故事奏凡禦朝帝坐左母后坐右而簾前奏事以次如常儀納之士大夫由是識上下之分已而治定陵謂果與允恭謀攺吉卜幸咎禍事敗抵罪謂之列佑於上曰謂首被顧托請以議功眾愕未有以對公進曰謂事干宗社議功不及卒放謂於崖佑者隨廢先是謂用事威賞皆專達不謀於朝旣已竄馮公拯繼爲上相復躡故迹公獨諭以禍福且折其牙角使不得露自是事一決於兩宮然而太后稍自尊侈上徽號乃欲禦大安正寢受冊公執不從遂降禦文徳殿長寧上壽復欲禦大安公又固執益不許卒禦別殿由是大失太后意指昭應災爲不職免相事出知靑州嗚呼人臣大節始見其心平時立朝被冠紱逶迆矩步自飾邊幅坐與人談忠義若不卹死及見人主則迎意茍合夙夜醖巧智媚恱萬狀以固祿位時復悻悻炫小直幹細人之譽一日國有大事相顧色喪噤不敢開口亦不自愧羞豈如公方太后時主少國疑人無一志大臣不協恭而奮不慮己特以身捍患遇事必立見非義未嘗不直之凡措置亡失策動赴機防左右王室始終以寧得俟上專政光明剛健其功業可稱道哉與其小夫懦臣異日談也治平二年再移天雄軍威懷素著人繪像事之戎使每及境必整其徒然後入至宴勞時坐皆有節俯伏聽命不少嘩過別郡乃大鼓噪無行列禁亦不止俄領彰徳軍節度使檢校太尉遷太師明年加同平章事又明年徙判河南府景祐元年驛召拜樞密使二年遷右僕射復門下侍郎爲亞相啟沂國公久之表以老不任求解甚頻至四年授資政殿大學士轉左僕射判鄆州將行語弟皥曰唐李英公遺誡可謂深切皥曰然終爲裔孫所累曰彼忠於國奚暇保家爲君子益以是知公之心也五年冬十月甲戌有巨星隕於寢十一月癸卯感疾丙午薨君子曰知命矣辛丑以喪如京師訃聞天子震悼廢朝二日贈侍中賻物加等親與屬拜官者若干人又詔鴻臚給事家人狀理命辭於朝許之公自一命至考終位上宰官二品階與爵第一勲第二衍邑過萬戶恩禮之極也中外煩使大凡知通進銀臺司審官院禮儀院三班院各再判都省大理寺審刑院糾察京獄契丹生日幸亳考制度使南郊大禮使各一試貢士三修書時政記定儀注刪條敕釋禦集等局總十有二書尊號寶受命寶諡冊文各一干任之重也自余尢煩者不列焉更城所至必首建學校多出俸賜備經費公天性過人輔以學所作必精詣極摯凡居官率以仁聞平生亡分毫失謹厚莊重𨿽家居莫見其惰容實自任不妄與人語至於親識書問亦不必昫昫欵密而情好自篤不信怪守南都日有妖夜至都人恐甚裏門晝闔至廢市道路絕人公大辟牙門出自循拊逮捕先聲者系由是妖遂滅居大位不植私恩孜孜推進人物終身使勿知或有謝者必正容拒去惟不引用親屬有出上意者亦奏嫌報罷初拜防政首議復諫臣選忠孝者數人俾盡規益號無闕政故公在相府僅七年絕亡論事被黜者又首議擇名儒惇勸講繼命孫公奭馮公元番侍經筵每秋終公率同列獻詩以賀二者尢大佳事一時朝廷翕然有風采上嘗親署忠亮忠厚四大字獨賜公用是益自感奮勤勞王家知無不爲人望素重比外遷天下惜其去再用乃大喜及是終也皆失聲閭巷相弔非徳至厚者孰與焉世有年八十者眾謂之壽然旣死人不復經道如向無其人公之名與公遂不朽人念之常如生豈不所謂壽者耶公雅善屬文深茂典懿有兩制雜著五十卷大任後集七卷筆錄遺逸一卷上之志在諷諫有詔嘉奬刻板均賜近位又喜筆札琴阮皆極其妙初娶蔡氏處士光濟女卒再娶李氏故相文靖公女繼室以其妹封許國夫人賢令可法子四男三女曰絪光祿寺丞曰縡亦光祿寺丞曰縯將作監丞曰緣縯與二女並早夭初以子幼取從兄子大理寺丞祕閣校理繹爲子主後遂克以一女適屯田郎中沈惟溫弼素稔公實又嘗爲其僚且辱公弟請所不得讓謹件系官次行事上考功牒奉常謹狀

張忠定公詠行狀

宋祁

惟公稟尊嚴之气凝隠正之量粵在羇貫不偕兒曹嶷然志向髙自標置始就外傅卽覽羣經書必味於義根學乃知於言選家貧無以本業往往手疏墳史每有屬綴輙據庭樹槁枝而瞑茍不終篇未嘗就舎磥若多節黙表大廈之材居然晚器弗示良工之璞太原王摶名知人見公然異之獨謂公曰唐魏文公本生此鄕故老有言後五百年復出一佳士元精回復祭酒當之矣公謝不敢當興國四年始遊鄴下與故上谷冦公準推轂引重時屬鄕裏命秀方國試言府將雅欽公名議爲舉首夙儒張覃者悃愊有行疏略少文公卽以檄謁府盛稱其長覃終得薦公爲之下彚茅有吉爵砥相先讓夷之風一變河朔明年進士及第釋褐大理評事知鄂州崇陽尢厲風績大江之南民俗文囚以手而上下獄爲人而重輕公防知其狀痛繩以法精力於職擿伏如神洗其鍥薄鎭之忠厚吏樂其職多一笑而歸休民協攸居或減年而從役就攺將作監丞著作佐郎解秩授太子中允闗掌麟州軍事夏臺弗靖西戎方彊公繕起亭障精明烽火坐贊叔敖秉羽之策多防嫖姚穿土之樂伐謀取勝西鄙以安端拱紀元天田躬籍轉祕書丞明年充禮部考試官已事復倅相州一懼之年宜爲親解百斤之牘終以懇辭乞董濮上市徵以便迎養詔可其奏月餘召賜五品服知浚儀縣俄爲荊湖北路轉運使事不諉上世咨其淸劾罷太守姦贓疲愞者十數人悉條所部廢格抏敝者百餘事稜威所振吏皆股弁察防使上其理狀璽書褒美三年遷太常爲郎中再旬乘驛赴覲加錫金紫翌日遷虞部爲郎中再旬授樞密直學士賜錢五十萬判銀臺承進司門下封駮事兼三班院河東大將張永徳小校犯法因笞而死詔按其罪公卽封還制書白上曰永徳爲國牙爪居天下勁兵處若以一部曲摧辱主帥臣恐有輕上之心上不納因不闗銀臺而下書譙讓未幾果有營兵脇訟軍者公復爭前事上輙優容謝之防賊順緣間坤維搖亂偏師數萬鼓行而西太宗以爲潢池弄赤子之兵荊棘生大軍之後疇咨上輟崇簡守臣防豫武功蘇易簡白上曰某甫可屬大事當一面若奉將威命降諭劇賊陛下髙枕永無西顧之憂矣乃命公知益州揆日占謝賜白金一百四十斤鴻卿出郊不復內禦子顏引道初無辧嚴朝家方以大師未集畱之半嵗公濳簿所賜上還長府其秋遂詔赴部公終不復言至道二年攺兵部猶爲郎中防丁新昌郡太夫人之喪恩詔奪服陽秋之義不以家事爲辭禮經所執亦推順變之人眞考嗣歷邇臣均霈卽拜諫議大夫歸朝遷給事中戶部使七旬拜禦史丞咸平二年知貢舉杜絕書謁時稱得人夏攺工部侍郎知杭州五年移京兆尹明年轉刑部復爲樞密直學士再知益州尋加吏部猶爲侍郎景徳三年罷歸領三班登聞檢院奉朝請先時生於腦至是弗損家第賜告環中造適移狀言上請外藩尋知金陵兼江南安撫使岱宗成禮攺尙書左丞升人以秩滿願畱卽拜工部汾睢飲至又進禮部皆爲尙書疾劇還臺求訪髙手薦剡需頭之奏願遂角巾之遊魏舒之先行後言人無知其去位平津之何恙不已詔益勉於存神猗違半年必於得謝上不獲已出公知陳州以大中祥符八年八月一日遂終於理下享年七十嗚呼景命弗究宗工其萎知仁均哀殱我何贖邦人攺祠而爲諱道路舉音以過喪眞宗聞訃震嗟追贈尙書左僕射以天禧四年十一月二十七日權窆於陳州宛丘縣孝悌鄕謝村焉從宜也公始娶夫人唐氏卒繼室以太原郡夫人王氏卽河陽節度使顯之女允執婦道以佐君子後公三年而歿子從質以父任累遷至衛尉丞居公之喪一月以毀而夭女一人適故內相王公禹偁子嘉祐母弟詵以公延賞今爲虞部員外郎孫四人曰約曰綜曰綽曰紳咸以忠厚世其家公階至正奉大夫勲上柱國爵開國公食封三千七百實戶四百其大較也公姿宇爽邁謀謨沈敏道架俗表气籠霄極任節俠已然諾不窕不槬如玉如瑩修詞立誠博見彊志篰書兼兩賔蓋成陰佐郡被邊遭時右武入螘封而試馬回防若縈張貍步以射侯捨矢如破總物纎密絕人逺甚及夫司封駮則詳言粹議有任隗之沈正總臺憲則摧姦觸佞有傅咸之剛簡治益部也宿師屯結縣官乏食掾史搏手狂狡啟心公乃賤售盆鹽翔貴囷米貿遷鐘豆諷告鄕縣民或妄言沮公公斬之以徇自是見糧大集戰士倍气矣自不逞挻亂重城晏閉主帥王繼恩上官正頓師入保埋根不進坐失脫兔之拒居若賈胡之畱公以爲將不親行眾不可使乃勸正自當一隊以賈羣勇正許諾行有日矣公慮其不進於是椎牛宿帳具出餞之禮中坐酒酣親舉屬軍尉曰爾曹俱有親弱在東防國恩厚恐無以塞責此行當直冦壘盡其噍類平定之日東向以報目見朝廷舉萬年之觴豈不快耶若猶老師逸囚疲民曠日卽此地還爲汝死處也正由此卓行深入詭道兼進殊死鏖戰盡俘凱還公乃出車勞勤摐金大防以次論獲先命行賞皆伏公气決不敢迎視繼恩帳下卒縋城夜逸吏執以告公惡與繼恩不葉卽命縶投眢井一府無知者先時刼掠之際誣染尢眾脇從有狀歸訴無階各保營壁共懷猜貳公以爲鹿不擇陰旣亡生路虫入其腹懼益厲階亟下符移鑴說魁宿宥其枝黨縱歸田裏譬以大恩訖無敢桀及再任也屬六羸南牧靈旗薄伐公慮逺夷爲變欲出奇以勝之因取盜賊之尢無狀者磔死於市凜然人望遂臻靖嘉每吏牘便文久不得判公率爾署決人皆厭伏罰旣值罪案無廋情蜀中喜事者論次其詞總爲誡民集鏤墨傳布𨿽張敞之爲京兆時時越法縱舎黃霸之守潁川人人咸知上意無以過之牧余杭也遘民薦饑方蠟不啟稻蟹無種原田若藝民挾鹽利以冒公禁者日數百輩公一切笞遣不徇彜法邏戍入啟曰法亂如是人將安禁公勞之曰余杭十萬戶饑者七八弗挾鹽利無復生意若暴禁之彼將圜視衡擊以擾居者則爲禍大矣爾曹第忍之竢其嵗定則太守復以三尺律從事矣是年𨿽歉人無泛命者富家子與壻分財不協詣府廷辯壻曰彼先子有治命壻七子三因出遺札子不能舉其契公索酒酹地曰彼父智人也當死之日子方衝孺托養於壻茍子有七分之約則亦死於壻手矣今當七分歸子三分歸壻於是二人號慟以爲神明公之操決率是類也原其遇二聖也以功名自任故力與命偕顯八座也以方格見信故言與行危本乎直淸貫以忠恕無乞靈徼福無人非鬼責履重剛不險臨大節不奪葵藿弗采於猛獸山川寧舎於騂角若夫安世之恨謝公歸之滅私大有之文明小雅之愷悌公皆兼有其美惜其未極柄用遽愆腠理上欲爲相者數矣天之不憗也悲夫公雅好著文深切警邁以不偶俗尙因自號乖崖公尢善詩筆必覈情理故重次薛能詩序之曰放言旣奇意在言外議者以公自道也生平論著仲氏詵集之成十卷以行於代內外歸之日無搯膺之妾無雜弔之賓終齊事而乃瞑取禪書而頌徳漢廷諸老恨王駿之不侯天下之人爲隴西而流涕斯非遺愛遺直立功立言之極歟敢撫令猷以須史闕謹狀

名臣碑傳琬琰之集中卷四十四﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑傳琬琰之集中卷四十五宋杜大珪編

孫文懿公抃行狀

蘇頌

公諱抃字夢得其系出於富春蓋吳將武之後裔也七世祖曰朴始徙富春籍於長安唐武宣世舉進士宏詞連取甲第大中五年從辟劍南西川節度使府爲掌書記其子曰長孺攝彭山縣令旣以秩滿罷因家眉山大治居處又構重樓以貯書日延四方豪士講學其間於時蜀人號爲書樓孫家自爾子孫不復東歸遂占眉山名籍髙曽祖以來歷五代防亂晦遁不出力田以自給取足而已不求贏畜淸白之範其來逺矣公初名貫字道卿生五嵗學爲詩便有老成風格其警句往往傳於人口未冠作祥符宮賦五千言成都尹淩公策聞其才美召至府與語甚奇之將薦之於朝以其年少而止其後兩從進士乃更今諱天聖八年春再上拔鼎科一命大理評事通判絳州事初太師在蜀名知人生五子待公獨異嘗曰爾器韻沈逺後當顯赫於時但成名差晚吾不得一見爲恨爾至是太師已薨而公每因拜官則感涕愴慕累日痛不逮養明道初恭謝推恩攺著作佐郎未幾召試學士進太常丞直集賢院監左藏金銀絲綿疋帛庫以所生杞國太夫人防去位服終還臺判尙書祠部擢爲開封府推官賜緋衣銀魚居嵗余府胥馮士元以姦贓敗窮治甚急事連前後尹佐自二府至臺省者十餘人而公無絲毫累由是淸愼之譽聞於時考課陞太常博士移判三司開拆司兼提舉催驅公事同修起居注慶曆二年二月召試中書換右正言知制誥占謝日賜金紫服判登聞檢院知審官院遷起居舎人兼判尙書刑部出疆爲契丹生辰國信使公爲人端重不妄舉動言語與北人接有問乃答北人尢加禮奉且謂人曰孫公眞恬靜篤實之士也使還判國子監權糾察在京刑獄五年二月召入翰林爲學士判太常寺兼禮儀使權判尙書都省充宗正寺修玉牒官六年春權知貢舉再遷禮部郎中遭嫡母崇國太夫人憂援近例願終三年防優詔從之公在眉山爲大族中外戚屬以百數而貧無依者又眾聞公歸皆來求給公竭資以賙其費又爲姊妹之娶婦嫁女者數人服除召還舊位提舉在京諸司庫務皇祐三年以大享明堂恩轉吏部明年兼侍讀學士判流內銓知通進銀臺司兼門下封駁事五年五月以右諌議大夫權禦史中丞制下諫官論奏公朴謹非糾繩才不當居此職公卽手疏自訟曰臣觀方今士人趨進者多廉讓者少以求事爲精神以訐人爲風采捷給若嗇夫者謂之有議論刻剝如酷吏者謂之有政事諌官所謂才者無乃謂是乎若然臣誠不能也仁宗深察其言詔赴臺視事尋差知審官院公辭以臺長不可以兼事局恐於言責不得專詔如其請仍著爲定式再加給事中公踐兩禁十二年朝政得失天下利害事非其職者未嘗建言亦不與人談議或誚其循黙公曰事有分守豈可越職橫說及爲中丞每聞朝廷有措置未合理者與羣臣爭之未見聽者卽時拜疏或請聞於上再三開陳得請而後已由是知公韞積厚而操守固也是時內侍王守中以在事久特恩遙領武寧軍節度使公奏言自唐以來節度使爲將領劇任專制軍事國家安危成敗之所系非中官所得處其任曩太宗世王繼恩平劍南有大功當時論賞止進順州防禦使立宣政之號以寵之況守中無繼恩之功而輙居將帥之任恐爲四方非侮則爲國威之沮矣朝廷卒爲之追攺成命至和元年春貴妃張氏薨仁宗傷悼累日追冊爲皇后賜諡曰溫成且有建陵立廟之議公言玆事體大宜命近輔與禮官防講然後施行不當虧紊典禮又與諸言事共爭章至十餘上終不報公率同列進見帝不爲顧遂列拜於禦座之側公獨伏不起久之帝乃悟因復得進言不可之狀而忤防益甚左右股栗有欲僕地者公凝立不懾帝亦爲之攺容而遣之當時𨿽不盡用公等議然其後罷立忌去廟樂攺園陵使爲監護事車駕幸奉先寺不入廟致奠皆公啟之也明年秋丞相陳司徒家女奴死開封府檢視有瘡痕傳言嬖妾張氏笞殺之以聞上詔近侍置獄推勘追取證佐皆不至旣而罷獄公十上疏論其悖謬大臣笞殺女使事至微末然而詔獄廢置皆用執中之請此於國體大有所損何則執中要行則朝廷近侍之臣亦須遣去案問執中要罷則本家僕妾不容略行追取挾恩怙權取必於上此而可恕則孰有不可容者司徒卒緣此罷政事而公亦連上章求解臺秩出補外郡優拜翰林學士承防貼侍讀修撰之職仍領太常禮儀都省兼提舉醴泉觀公事磨勘諸道轉運使提防刑獄課績又遷尙書禮部侍郎兼判昭文館再修玉牒官公在臺滿二嵗凡言朝廷天下事章數十上但以持紀綱厚風俗辧人材寛民力爲急務未嘗披抉人之隠慝小過與不可明白之事其論大體若言古渭州不可復置以失信於戎狄而啟其窺覦之心凡邊防疆埸之事當令兩府通議議定然後奏稟施行無使舊相守邊恐事體太重則蕃戎致猜藩方無得辟通判官以全監郡故事方無事時且預擇兵官則緩急有警可用近邊士兵可因舊名而削其數則榦彊而枝附此其尢著者疏入多卽施行或著爲令其餘或行或否或密疏不傳者不可悉知之其論人物若云楊畋有文武幹州郡不足用其材宜擢近職置之湖嶺間借其威名以靖徼外張蘊之淸方有器識心計絕人宜召對便坐詢以得失及財計利害必有補於朝廷胡�孫復博通經史可以任講勸之職趙瑜劉貽孫曉兵法可委以邊防之寄許士宏知漢州薛向知鄜州皆有善狀或淸介以得人心或幹敏能捍大患宜俱陞以繁劇刑獄之任則防吏知勸而才臣思效曩者王益柔楊南仲陸經齊唐葛閎皆以纎介之累有妨進用失棄過奬善之義望與滌湔任用則淸廟無遺賢之嘆是數人者不久朝廷擢用幾盡士論咸稱其器識三年春仁宗暴得風不豫罷朝禁門晏開者幾旬日𨿽執政大臣亦不得進見但通名於內東門起居止於中使宣諭聖躬漸安而已庭中惶惑莫測其端公時爲近臣班首因率同列就幙幄中見相臣謂曰主上違裕臣子當朝夕省問今大臣隔絕不得進見主上之安否虛實未可知也事系宗社諸公不宜坐以待命宰相卽用公言叩閽請入禁中侍疾由是中外之心稍安未幾詔兩禁雜議防磁湖鐵冶事議罷奏槁備具而諫官某人及觀察某人重取更定數字同列意二人者有所挾卽時劾奏其事吏持案白請於公公曰二人者信有罪矣然我輩從而舉劾不亦傷風誼乎二人卒坐是補外官後帝聞嘗有是語曰老成人終不同嘉祐二年契丹國主宗眞卒遣使告哀公爲館使先是宗眞之使來請敍兩朝通好嵗久請交贄禦容欲使子孫得識聖人形表朝廷初不能奪其議旣許之矣異時契丹使先以畫像來未報聘而宗眞殂歿新主復遣使來請朝議以爲先主時事欲卻不與公遽至中書白曰國家所懷柔逺方所仗者信義而已且彼以好來求聖容旣許而不與其失在我不在彼矣或曰不許之意有人臣難言者直慮敵人厭詛不道耳公曰此特師巫女子之談非所以折衝消難者也況聖人應期運系天命乃反有所畏耶且彼一來不與至於三四極於數十朝廷度必能拒之乎其後以使者再至乃與之如公之奏公領太常前後幾十年言禮事甚眾毎有大議則使諸博士各陳所聞見然後擇其合於義禮者裁定而奏之大抵守經據古不欲輙有更異初仁宗追憫故後郭氏以微過廢卒久無祠所詔於景靈宮建神禦殿嵗時追享上封者言神禦不當建或曰當祔於廟詔下禮官公與僚屬同執是非而獻議曰先朝建神禦殿已是非禮然尊奉祖考不失孝思之義今爲后妃而置之其於失禮又甚矣儻陛下追念郭氏殂謝況已追復位號不若因而賜以諡冊祔於皇后廟則恩意至而典禮存焉復下兩制合議久之未決然卒罷神禦不建四年詔將用十月祫享於太廟羣臣有建言皇后廟四室先帝時每遇禘祫升於太室蓋有司攝事失於討尋今皇上躬行盛禮義當革正又引唐郊祀錄續曲臺禮爲據請遣近臣致享如奉慈廟公卽與二三同列奏駮春秋傳所云未毀廟之主皆升合食於太祖有別祀事乎又曰祭從先祖後廟合食自祖宗以來行之已久不宜用疑文偏說輕有攺更天子甫欲躬齋戒固當奉承先憲正所謂有其舉之莫敢廢也奏上中防合食如舊明年日食正月朔旦詔公禱祀於太廟公舉春秋經傳止用幣而去特牲又伐鼔以責陰气時宰稱其得禮公久在禁近主眷日厚每燕見有所問必端簡而前曰天子所以享南面之尊延十年之慶者惟寅畏可以對上穹惟勤儉可以惠下民止此而已未嘗一語涉面諛朋比者至和中帝切於求治問前代之所以治與其所以亂公從容言曰臣以謂治亂之由無他惟在用人而已用得其人則治失其人則亂從古然也帝曰今世非無賢又非不用然治不及古何也公曰有賢而不用用之而不盡其才與不用同惟明主畱意則賢無不用而世無不治也帝曰今之賢而未用用之而未盡其才者謂誰公曰知臣莫若君此必上簡天心非臣下所敢私但願陛下不以一事不效而遽去之則賢無不爲陛下用也帝再三嘉納之是後數進大臣多復用宿名重望已更任使者大厭羣議帝由此益器重公遂有大用意是時陳戡用臺官言罷樞密副使宰臣進擬例以三司使禦史中丞知開封府一人補其員上曰朕得舊人之久職者旣而語及公卽命以本官充樞密副使同修樞密院時政記時嘉祐五年四月也其十月知辰州竇舜卿以定彭氏蠻事朝廷嘉其能議遷一官公曰唐開元中所以號太平者以不賞邊功也今舜卿信有才他日進擢無所不可若用蠻事遷官誠恐邊臣生事於夷狄以希恩賞自此四境不得安息也遂止降詔奬諭之上書者請額外增置土軍爲南冦備公曰茍取其知山川鄕道則州得百人可矣如增廣其數徒糜廩庾費不足以待敵前日智髙之亂成功者廼陜西騎兵耳南軍何預焉卒仍舊不復增置公爲樞密未滿八月以本官防知政事同修中書時政記都大提舉三館祕閣公事同譯經潤文使一日政府集議擢李防爲三司使公時以故後至預聞之徐曰方今民力獘困久矣宜得惇厚有學術之人使主邦計庻幾可以寛民保眾茍於趣辦應卒之才則誅斂掊克無所不至如此民何所措手足乎前議遂止明年禦史捃公過失不當久在政府章入不報或有謂公曰事起無名盍自辯於上前公曰吾老矣退乃其分自念平生不欲攻人之短今幸備位執政不能惇厚風俗宜有愧矣而反與新進後生競口舌於上前耶況知我者君此曹其能誣我乎遂上疏求罷帝益嘉之詔拜觀文殿學士兼翰林侍讀學士同羣牧制置使公在講筵前後十三年故事凡進讀羣書前代亂亡忌諱之語皆略不解公以爲不然每至其處必再三敷衍且曰玆事所以書之於策牘者示來代之明戒也茍臨文避諱則書傳載之何用自是遂讀無避明年夏今上卽位攺戶部侍郎治平元年二月以太子太傅致仕於是公年六十九將還政之前有語公曰禮七十而退人或過之而不去公乃未至而告休斯不近於矯時乎公曰彊力而仕不能而止士君子之通義也奚必年至而後去乎遂速上疏表得請以其年十一月七日薨於春明坊之私第上聞訃爲之罷朝埀拱一日制贈太子太保法賻之外再遣中使賜黃金百兩以卹其家恩陞二子差遣並異姓齋郎一名公爲人內方外溫動由至誠不喜矯飾以邀取名譽然而端嚴謹重至老不懈𨿽少年彊力之人殆無以過與人無適莫亦不肯茍合端居似不能言者及遇事則毅然自信不爲髙下易其心初在翰林嘗至中書白事系鞋登政事堂時陳司徒作相見之不恱且責防事吏不以告公曰學士見宰相以客禮自有故事況我以公事來若有私禱則足恭下顏所不憚矣司徒不能平及爲中丞司徒復冠臺宰每裁處大事多出獨見同列無敢抗者公屢言其失曰幸陛下以臣章示執中使之凡事須眾論復熟然後奏稟施行司徒見章益不喜一日賜宴都亭驛坐席俯相近酒間司徒微語公曰觀中丞近日封章意頗不見容老夫耄矣行當引去因指其座曰此中丞卽日之地幸無相侵也公俛首不答退而語人曰陳公之言甘其心可見也未幾防詔獄起卒用公言罷相及其薨也太常定諡博士以其當國日奉行貴妃冊禮及不能正溫成贈事請諡曰榮靈公曰司徒端方剛勁素聞於時自爲小官已有建儲復辟之策作相𨿽無謇諤之譽然其至公不黨亦近世少及加以惡名誠爲太過諡曰恭可也博士曰諡之美惡宜取其大者今司徒之過顯𨿽有疇昔之善不能掩也公昔日屢疏其短今而誄其善何前後之不類也公曰宰相越法予爲中丞言之職也死者美惡予在太常諡之當以至公豈可挾一時之事而廢其平生之大節乎復持議如前請於朝覆議者數四卒以公言爲定其持心平恕如此臨事周愼謙畏又過人逺甚自歷兩禁至登二府四方問訊有非時至者輙藏去不啟封曰此必有求於我自度不能副其情不若勿發之可也亦不妄與人緘牘或必須爲之無髙下親疏皆手書親筆𨿽疾病亦不假請於人書體極端楷嘗謂章艸近於輕倨故不好也非公事稀歷權要之門至於儕輩往返亦有時故在朝與相親者無幾人一受之知造次不忘於心初聞吏部張文孝公薨哭之終日不已子弟疑而問之答曰吾立朝未嘗有推引者惟張公拜觀文殿學士日表我自代此知我者也今亡矣故至於傷慟耳於相知猶爾於朝廷可知也性尙淸簡自少惟讀書爲文余無他好嗜如音律棊射書一無畱心者晚年亦稀復拈筆文章論議則平昔所學皆自足用其所接賔客惟儒生士人其外技藝緇褐卜祝軰無一及門者居無事時獨坐一室移晷不出妻子亦罕見其面尢惡談人是非有來言毀譽者則答以他語去乃指謂人曰巧佞之徒宜禮而逺之愼不可聽其言也接人簡約不事屑禮或時供具酒不過七行家人以爲不可公曰古人三爵吾巳過之何謂不可素不善治生產在貴近日久所得俸賜甚厚隨入隨費婚姻喪祭外則以均贍宗族故舊家無餘貲室無玩好京城無善邸第後房無姬媵其所以奉養之具宛若寒素或勉以爲子孫計者公曰吾於子孫豈不足耶幼而教以詩書長而任以官爵若兒曹但能忠於君孝於親義於宗族防於公家不爲姦欺憸佞之行守此足以保數世安佚也及還政家居惟幅巾野服與賔客談醫藥修餌之術不復語他事其風尙可見矣公累階朝請大夫勲至柱國封爵爲樂安郡開國公食邑三千三百戶實封六百戶公仕宦過三十年未嘗有毫髮玷議論多闊略細故務全大體所上章奏無冗長虛飾之辭其言至質略而意主切當奏對語直而實故人主以朴厚目之以此頗見信納前後八被詔慮囚徒開引情實白於上前有自殊死而得末減者多矣平生善薦士得人最多其薦禦史得今中丞唐公介大章吳公中復皆一時之傑自余顯薦密啟者蓋又多矣屬文簡重不務刻摘章句於訓辭尢爲得體慶曆初夏英公自蔡州以樞密使召至之諫官連疏其短追恩命移亳社上表自辯付學士答詔諸學士皆難其辭公卽取筆作艸上之有圖功效莫若罄忠勤弭謗言莫若修行實之語諸公服其切於事而英公銜之尢深至語所親曰吾於孫公素無嫌而批章見詆如此公聞之亦不爲悔其他大手筆則有升祔獻懿二後赦文初追槁仁宗讀之至於爲天下母育天下君不迨九重之承顏不及四海之致養言念一至追慕增噎上爲欷歔稱嘆者累日又奉詔撰冦萊公旌忠碑丁文簡公崇儒碑皆敍事明白气格渾厚自成一家之體有文集若干捲藏於家公娶太原王氏封壽安郡太夫人同郡大姓也三姊皆適豪族生子者又相聘娶公以儒者獨不得繼好及貴三家始來求婚公亦不拒之又爲之保任其子孫入仕者兩世於鄕人益稱其長者公少孤兄弟羣處惇睦尢至他日析居公盡推美田宅與兄弟惟取其薄惡者曰數口之家得此足以奉先人之祭祀矣與朋友交得喪休戚一以均之初舉進士特厚善同郡宋輔洎拔州解同時東上至長安輔以疾不能興公亦畱此爲診醫藥過旬浹輔曰試日甫近君當亟往無以我爲累也公曰與君偕來義不得先行君若罷舉我亦與君俱西矣又數日輔疾愈遂俱行並擢第此又見其內行之有素宜乎天爵茂而時寵優也子男四人長玨國子博士次佑甫大理評事早亡次詰次林並太常寺太祝女子四人長適戎州道縣尉蒲獻卿早亡次適太子中舎彭敏行次適尙書都官員外郎勾諶次適太常寺太祝宋奉國孫男七人三爲京司一爲試銜官三未仕孫女五人二已出室三尙幼男子皆謹厚能守家法女子俱從名家仕族可謂有後矣頌獲遊公之門有年矣又嘗辱稱薦於朝以恩舊故熟聞公緒言美行又得諸孤所錄遺事甚備謹防始末直書以上有司治平二年正月日具位蘇頌狀上

名臣碑傳琬琰之集中卷四十五

欽定四庫全書

名臣碑傳琬琰之集中卷四十六宋杜大珪編

孫宣公奭行狀

宋祁

孫奭字宗古年七十二嵗公之先本樂安望姓後子孫有徙古博平者墳墓托焉遂爲博平人公幼好書術不事產利夙儒太原王徹以五經教授其徒數百人公往從之遊及徹卒有從公質正謬惑者公厚謝未答久之爲言其意義據深切人人厭服於是徹門下生悉從公以終業故其鄕之粹然仁者愛之其裏之肆然暴者畏之防州將少文憎忌儒服公不見禮違之汶上樂其風土遂貫籍焉頃之吏上計文卽偕西遣端拱二年擢九經髙第釋褐主莒縣之簿代還上言願以本經試最有司言學有師法於是以廷尉平直太學爲講員太宗幸上庠詔說尙書說命三篇動容稱善且嘆曰天以良弼賚商朕顧不得若人邪因賜公緋衣銀魚用是明年劾免大丞相以郊禮及眞宗嗣位再除至殿中丞又侍講論諸侯王邸賜三品服防詔百官轉對公上十事判太常禮院國子監司農寺累遷工部郎中擢龍閣待制大中祥符初議封禪四年將祀汾陰公上防言其不可者有十上遣內侍就問公又防伸前說俱蒙嘉納六年遂下詔用開元故事欵瀬鄕奉太淸之祠公上疏引唐明皇以爲言天子𨿽嘉其意然謂稽古擇善何常之執更爲解疑論以示羣臣始尙書公年耆徳茂重去鄕梓公至是上言不勝父子之情願歸田裏盡溫凊之報詔不許又奏願守一郡以便瞻省制可之乃守髙宻居部二年拜左諫議大夫罷待制之職還臺糾察在京刑獄祥符之降也始名天慶先天降聖爲盛節詔天下飭齋合燕費且不貲公建宜罷以省浮用書奏不報未幾出知河陽天禧末縣官度用財力稍稍減郡國祠醮終如公言郊祀恩攺給事中公連年自表以尙書公年九十按禮家不從政據令許解官侍養帝覽奏嘆息詔丞相府曰孫某或請急過家及欲近郡則聽之乃就徙兗州明年攺元幹興眞宗之後元也其三月今上卽位例遷工部侍郎八月驛召公還拜翰林侍講學士俄知審官院仍判國子監復知通進封駮事兼羣牧使防修先朝實錄以公有胥臣多聞羊舌肸春秋之習命參其典領尙書公寢病也朝廷知公孝特許乘傳視疾再宿至汶上實錄成就遷刑部及尙書公齊終公孺慕臒毀尋詔奪服公固願終防上命貴臣惇諭公不得已還都復舊官頃之兼判太常寺及禮院再知審官院以久次授兵部權吏部流內銓又兼龍圖閣學士貿茶轉貨法久而獘計臣欲揵囊橐推浮淫實繄參定以興長利初公之勸講也往辟亂亡臨文始爲諱有可以規益順諷者必諄諄爲上言之掇五經之切治道者爲經典徽言五十卷奏禦繪無逸篇爲圖願置便坐爲位守觀省之助時母闈輔政五日一禦事公因言古之帝王朝朝暮暮未有曠日不朝者也陛下春秋鼎盛宜日禦前殿見羣臣發揚健粹覽照治本而上方奉養長樂故謙讓未皇也於是公年七十因請間祈致所事上章者三皇帝與莊獻太后特禦承明殿存諭數四公頓首且言勸道無狀以暮日希逺途恐不能自還無以塞責乞全首領爲陛下之賜因泣數行下上亦惻然猶詔公與今龍圖閣學士馮公元講老子三章又命今禮部尙書晏公殊讀唐史是日各賜帛一百疋後數日制詔報公果不得謝更求近郡上乃從焉攺工部尙書以本職復爲兗州且命須小防畢乃得辭待禮復數月請行數矣乃宴於太淸樓樂闋上出禦飛白書宰府樞臣大字軸各一學士以下小字軸各二惟公與文元大小兼賜焉朝廷榮之並詔賦詩述所以優待師臣之意明日詣承明謝且陳將奉違帷幄上亟命取老子講如前章旣罷仍有具衣釘帶材馬之錫及治行也又宴瑞聖園就貺禦制詩一章復詔近臣爲詩以餞議者謂漢疏受桓榮咺赫龍光不克過之明年耕籍攺禮部公爲政多惠利嘗奏復濟瀆故道渫其鐘水濟鄆之田微公其魚所至興儒學教導不純用法律有足大者事皆責丞史掾屬總綱目而已人皆宜之不見爲治之迹明年以病自乞上知不可奪乃聽遷太子少傅歸老夏五月疾篤戊子移居正寢命子孫曰明日午中吾當逝矣且吾在仕途四十年訖無悔尢乃今奉遺體終牖下君子其以我爲知命口占遺奏初不以家事爲言又謂子瑜曰逮吾屬纊當無內姬妾獨若與諸孫在庻不死於婦人之手已醜如期而薨訃聞天子廢朝震悼以左僕射防書驛告其第延其賞於子及孫二人焉賵贈稱之士之仁且賢者莫不相弔徽數令名洎終益榮夫人天水趙氏以平原郡追啟湯沐三子曰瑤仕歷司虞止員外曰琪止衛尉丞曰瑜今爲殿中丞息女三長適髙平範昭季適昭弟曙仲適瑯邪王景仲蚤卒公於學無不該總精力彊記絕人逺甚以其爲禮莫大於祭故受詔次【闕】興以來郊廟容典爲崇祀錄祭莫尊於天故本其六名實則一帝是康成排王肅彷徉千載貫諸儒之論爲南郊奏樂莫盛於雅故裒翁萬同律爲樂記圖孝莫重乎喪故援古塞違爲五服制度五經之學章句數十萬後生占畢厭苦其說故作五經節解刪去盈辭又請以劉昭後漢志禆範曄之闕尙書釋古文以檢考今文謂孟子附聖立書莊周根道徳之論律有學科宜並刋布又同定論語爾雅義疏皆鏤槧埀久唐明皇刪定月令自竄新意其事淺而不篤公乞復康成舊注還其篇次議𨿽中格禮家韙之在內閣也眞宗賜歌詩俾之次韻公屢辭不聽乃有賡載集資質詳審進止如有寸尺無儳言遽色接誘士類侃侃如也或以奇袤怵之則玉色山立不得而撓然志尙隠約器服塵素不儌福於神不愧辭於人善推已以恕物不格物以已長讓夷損怨稱爲長者尙書公之疾革也公防潔其面以代颒禦未始就子舎褫衣帶養者以爲難安車之還也日延鄕老道舊爲樂先時邑子或從公家宰貸息錢濟劑券紛紜酒酣公命折而焚之凡散數百萬其推轂士不進不止成就諸儒甚眾而馮公元諫議大夫孔公道輔尢顯公爲內閣馮甫從初命入太學不十年抗茵憑侍金華與公同列云至於日月獻納便宜施行者存於有司伏靑規祕皂囊則詭辭焚槁外無知者嗚呼公有黃中通理之才服勞累聖發舒事業旣光大矣第不登三事謩九徳寧天嗇公蘊而不使盡邪將人匱公賜而弗及庇邪知與不知咸爲公恨卜竁有日節惠玆在敢摭雅行告於有司謹狀

馮侍講元行狀

宋祁

馮元字道宗年六十三公之先始平人四代祖官廣州唐末闗輔亂不敢歸而劉氏據南海僑斷士人故三世食其祿太祖定交廣公之禰本劉氏日禦國除始爲王官授保章正老病免遂占數都內公少嗜學保章君不欲公疇其業使從故僕射孫宣公授五經大義又友博士崔頤正逮冠彊立博覽外嗛嗛若不足中敏力甚自經典詁訓祖襲師承穿穴莛楹皆能駕其說寖防翰爲詞章黙而有沈鬱之思出入服褒衣習矩步如大賔祭鄕人化其謹至以俚語諺之不妄交遊惟樂安孫質陸參譙夏侯圭相友善三人皆直諒而材故號四友家貧盛冬無薪燎夜輙市瓶酒與圭對經研一再酌以自溫或達旦不瞑眞宗大中祥符元年由進士調臨江縣尉再期罷防講員缺詔冬集吏能明經得自言試可公往應令時諫議大夫謝泌領選精果有風鑑見公儒者嘻笑曰吾聞古治一經至皓首生能盡善也邪對曰達者一以貫之可矣謝奇其對因抉經義疑晦者廷問參詰公條陳詳諳言簡气願謝抵掌嗟伏卽日聞上授國子監直講由是名震京師公卿大夫家爭欲屈公授道者久之遷廷尉平又兼崇文院檢討其八年程覆俊選公待詔殿中帝讀易至泰卦命說其義公旣道繇象云云因本君臣感防所以輔相財成者帝恱賜五品服稍親近之禁中建龍圖閣庋藏祕冊置學士待制等員爲縉紳譽處時帝用尙書工部郎中李虛已兵部員外郎李行簡待制是時公仕資淺故以太子中允直閣直閣蓋由公始數召入與二李賜淸間說易盡上下經帝嘗稱公誦說通而不泥言外自有餘趣非專門一經士也俄攺三品服天禧元年以諫議大夫假節使契丹還遷太常丞兼判禮院吏部南曹先是今上在儲闈帝欲得肅艾長者使之勸學訪於宰相時太尉文正王公以公對或者謂公年差少罷不用更用博陵崔遵度四年遵度卒帝卽擢公左正言兼太子右諭徳代其任他職如舊初文正聞公名而未之識一日召至第先使諸子質經義密視其人淹粹亮恪乃自見之授其老子他日令詣府與執政眾試已而爲帝言數矣故公之顯文正力焉公由孤生挾儒術進出入十餘年鋗玉華緌與諸儒獻歌頌數得進見兩宮所以褒禮賜予尢渥便蕃光明爲時宗國器當世休之今上嗣位攺尙書工部員外郎升爲直學士兼侍講未幾孫宣公亦入露門執經逓進公得孫同列以爲寵孫得公亦自以知人爲多兩人提衡諷道上益向學俄兼防靈觀副使知通進銀臺司兼門下封駮事天聖元年判登聞檢院明年判國子監三年攺禮部郎中五年同知貢舉時天下偕計參倍公協力程綜片善必錄𨿽鉤捶臬平不計其公未幾正爲學士當是時天子念先帝盛烈裁績信書爲一王言故貳卿中山劉公筠今資政殿學士常山宋公綬丞相潁川陳公同領史事已而丞相爲開封府浩穰劇三輔乃罷史官諸公亟以公請詔從之書閱兩朝論次筆削者眾至是褒懲謹嚴近古風烈矣其十一月燎祭南郊爲鹵簿使七年召入翰林爲學士凡三禁職皆天下選而公兼有且優爲之又判尙書都省俄爲三班院嵗余攺吏部郎中八年以國書成進諫議大夫充史館修撰九年爲吏部流內銓兼羣牧使明道元年十月旣考室謝享宗廟又爲鹵簿使以赦令例遷給事中明年耕籍田使任如廟禮俄爲莊獻莊懿二太后園陵鹵簿使前此莊懿之未祔也塴都城右郊公嘗假鴻臚護其及梓宮之遷斥土沮濕近戚詆公監視亡狀十月解翰林學士及侍講二職出守河陽辭得見上但頓首引咎自請治郡滿三年奉計以報防太學官屬叩丞相府上書畱公柄臣悔欲弗遣公固願行到部以淸靜稱不作條教今左僕射王沂公自洛師入覲爲上言馮某東朝雋老不宜以纎芥棄外上亦意合卽日馳傳召公景祐二年春二月至自河陽攺禮部侍郎兼翰林侍講學士兼知審官院復判太常禮院國子監公旣還朝自以羽翼舊人身托勸講宜出入諷議不茍黙而已乃獻金華五箴弼違告猷詞兼婉切上納其戒優詔答之防上畱意雅樂閔經文殘缺規創大典夏四月詔公領修樂書俄復爲南郊鹵簿使管祥源觀事明年七月書成上號其書爲景祐廣樂記特遷戶部賞勞也公素有蹠盭不堪趨拜四年春病寖劇告未滿三月防小瘳公自力造朝未幾病復甚气上遻害言語後四月戊戌終於正寢上聞訃震悼以本曹尙書告其柩賻錢三十萬絹百匹醪米牢具稱之湣賵之所以優加君臣之際深矣公之配夫人周氏封臨汝郡無息以兄之子大理評事譓爲嗣公歿夫人命譓以衰絰卽次於殯東防詔到門問公親屬夫人卽表公遺命詔可擢譓衞尉寺丞譓子二人釋褐並爲將作監主簿卹孤厚忠之恩乃如是是其徳已侈大哉公自褫巾至捐館進階及勲各六詔爵五封戶五加而再實其食如今署焉志閒素恬於仕進無表襮之飾𨿽當路諸公率賀弔一與眾往異時不造也門無雜賔惟經生朔望承問及搢紳道義交數人而已接士以禮𨿽新進後出與之鈞終日談便便惟謹無戲言惰色是以受詔八主戎客於都亭館由愼恪以得之不呼僧及道士嘗執親防自括髮至祥練皆按禮變服未始爲世之所爲齋薦者惟卒哭後遇祭日與數門生誦說孝經而巳罕語浮屠氏亦不誦言排訾之燻蒿禳可以動气焰者皆不近不問家產增狹晝治官事夜還讀書禦亦簡其面故能多識博練自臺閣文書故新品式叢夥紛厖有所咨訪者咸能記之太學禁閣容巨三局閱二十年仍其任本公不愆不忘故也尢精易及揚雄方部學初公七嵗母夫人令授易是夕夢公吞紺蓮夫人旦而撫公曰兒善讀此後必貴顯眞宗果以識拔晚年愈刻志率三日一讀又欲爲子云諸首作章句且患宋陸績範叔明宋惟幹漫漶舛馳思盡黜之最後得唐王涯注以爲差近先作釋文一篇欲遂因王說而補正之亦終不果公嘗預注先帝集同修鹵簿記校後漢志孟子及律並義疏采獲是正多得其眞同修玉牒分撰國朝防要未克就生平著述無編次家人捜攟得數百篇淸致平粹及在禁署益邇雅務爲溫純而采加焉居三城作詩百餘章推已指物曠而不怨有雅人余風性寛厚多恕當官下未嘗以罪平鐫吏吏亦畏其明而安其仁樂道人之善好與人爲善毎議事不肯自意出大者薦之二府小者與其屬聮請類多不可紀公一無建白者其逺名若此然內剛有守不流於眾初善音者取上黨黍縱累爲尺因裁十二律以獻遂攺大樂鐘石以合其私老師宿工者首鼠不敢議後有建言其非者上未有以決遣中人卽太常下舎問公新樂以縱黍定尺寧有非邪公卽摘班固律曆志唐令兩說付中人因對古者橫黍度寸今以縱亂橫其法非是中人馳入明日上坐邇英閣語公曰向考正大樂患在寖髙而急今也下而緩二者不得其中失在律卿言是矣因出橫黍新尺示羣臣比縱尺差二寸一分而弱以校衡斗皆不讎當是時微公言幾無發其謬者假有之果且不能取信於上傳曰仁人之言固博而利歟公前歿三日屬於一二僚執曰吾仕願素足今無一私以干縣官惟是窀穸累諸君已而得遺札之文諄諄納忠訖無他語用是中外尢痛惜之公友隴西李公淑敕故吏相譓以終事嗚呼公有佐王之材不自顯𨿽持囊珥筆在省戶爲名命訓辭所出裁十二三使公當其時稍自崖異不難於進益發素蘊幸而十四五且次入衡弼不爲婆娑連蹇如今章章矣𨿽然命有屈於公公無不慊於道使素槪淸埃奮厲無窮薄夫惇誇夫懼百世之後呻簡想風者以輩魯臧文仲漢賈誼董仲舒此彼相易寧有失得間耶某曩以冑筵儀蕝刋綴音典皆爲公屬及此緒訓又防聞之故公治行之全頗獲詳究今日月有期矣官在三品法當得諡謹用第述上於有司節惠受名請遵故實謹狀

名臣碑傳琬琰之集中卷四十六

欽定四庫全書

名臣碑傳琬琰之集中卷四十七宋杜大珪編

蔡文忠公齊行狀

歐陽修

公諱齊字子思其先洛陽人皇祖以下始著籍於膠東公幼依外舅劉氏能自力爲學初作詩已有動人語今相國李公見之大驚謂公之皇考曰兒有大志宜善視之州舉進士第一以書薦其里人史防而居其次祥符八年眞宗皇帝采賈誼置器之說試禮部所奏士讀至公賦有安天下意嘆曰此宰相器也凡貢士當賜第者考定必召其髙第數人並見又參擇其材質可考然後賜第一及公召見衣冠偉然進對有法天子爲無能過者亟以第一賜之初拜將仕郎將作監丞通判兗州太原王臻治政嚴急喜以察盡爲明公務爲裁損濟之以寛獄訟爲之不寃逾年通判濰州民有告某氏刻僞稅印爲姦利者已逾十年蹤迹連蔓至數百人公嘆曰盡利於民民無逃此所謂法出而姦生者耶是爲政者之過也爲緩其獄得減死者十餘人餘皆釋而不問濰人皆曰公徳於我使我自新爲善人由是風化大行天禧二年還京師當召試時大臣用事者意不悅公居數月不得召久而天子記其姓名趣使召試拜著作佐郎直集賢院階再加爲宣徳郎勲騎都尉主判三司開拆司賜緋衣銀魚遷右正言階朝奉郎勲上騎都尉今天子卽位遷右司諫眞宗新棄天下天子諒陰不言丁晉公用事專權欲邀致公許以知制誥公拒不往益堅已而冦萊公王文康公皆以不附已連黜公歸嘆曰吾受先帝之知而至於此豈宜爲權臣所脇得罪非吾懼也旣而晉公敗士嘗爲其用者皆恐懼獨公終無所屈未幾同修起居注又拜尙書禮部員外郎兼侍禦史知雜事判流內銓賜服金紫攺三司戶部度支二副使轉動輕車都尉借給事中奉使契丹天聖八年拜起居舎人知制誥同知審官院防靈宮判官充翰林學士加侍讀學士賜爵汝南縣開國子食邑五百戶太后修景徳寺成詔公爲記而宦者羅崇勲主營寺事使人陰謂公曰善爲記當得防知政事公故遲之頗久使者數趣終不以進崇勲怒讒之太后遷禮部郎中攺龍圖閣直學士出爲西京畱守是時魯肅簡公方防知政事爭之太后前卒不能畱以親便求攺密州遭嵗旱除其公田之租數千石又請悉除京東民租弛其鹽禁使民得賈海易食以救其饑東人至今賴之皆曰使吾人百萬口活而不饑者蔡公也徙南京畱守進爵侯增邑戶五百爲一千階朝散大夫召還拜右諫議大夫權禦史中丞判吏部流內銓遷給事中勲護軍增邑五百爲千五百戶莊獻明肅皇太后崩議尊楊太妃爲太后埀簾聽政議決召百官賀公曰天子明聖奉太后十餘年今始躬親萬事以慰天下之心豈宜女後相繼稱制且自古無有固止不追班太妃卒不預政止稱太后於宮中復爲龍圖閣直學士權三司使京師有指荊王爲飛語者內侍省得三司小吏鞫之連及數百人上聞之大怒詔公窮治迹其所來無端而上督責愈急有司不知所爲京師爲之恐動公以謂謬妄之說起於小人不足窮治且無以慰安荊王危疑之心奏疏論之一夕三上上大悟乃可其奏止笞數人而已中外之情乃定拜樞密副使進爵公增邑戶五百爲二千南海蠻酋虐其部人部人欵宜州自歸者八百餘人議者以爲叛蠻不可納宜還其部公獨以爲蠻去殘酷而歸有徳且以求生宜納之荊湖賜以閒田使自營今縱卻之必不復還部茍散入山谷當爲後患爭之不能得其後數年蠻果爲亂殺將吏十餘人宜桂以西皆警朝廷頗以爲憂景祐元年遷禮部侍郎參知政事二年賜號推忠佐理功臣進階正奉大夫勲柱國郭皇后廢京師富人陳氏女有色選入宮爲後公爭之以爲不可自辰至已辧論不已上意稍悟遂還其家河決橫壠攺而北流議者以爲當塞公曰水性下而河北地卑順其所趨以導之可無澶滑壅潰之患而貝博數州得在河南於國家便但理堤護魏州而已從之澶滑果無患契丹祭天於幽州以兵屯界上界上驚騷議者欲發大軍以備邊公獨料其必不動後卒無事公在大位臨事不回無所牽畏而恭謹謙退未嘗自伐天下推之爲正人搢紳之士倚以爲朝廷重三年頻表解職不許遂罷以戶部侍郎歸攺賜推誠保徳功臣勲上柱國久之出知潁州寶元二年四月四日以疾卒於官公在潁州聞西方用兵惻然有憂國心自以待罪外邦不得盡其所懷使其弟稟言西事甚詳公之卒故吏朱宷至潁潁之吏民見寀泣於馬前指公嘗所更歷施爲曰此公之迹也其爲政有仁恩所至如此平生喜薦士如楊偕郭勸劉隨龎籍段少連比比爲當世名臣公爲人神色明秀須眉如精學博聞寛大沈黙一言之出終身可復其蒞官行已出處始終之大節可考不誣如此謹按贈兵部尙書於令爲三品其法當諡敢告有司謹狀

孫待制甫行狀

曾鞏

曽祖諱恕博州堂邑主簿祖諱賁尙書庫部員外郎考諱從革不仕以公貴累贈都官郎中公諱甫字之翰天聖五年同學究出身爲蔡州汝陽縣主簿八年進士及第爲華州觀察推官華州倉粟惡吏當負錢數百萬轉運使李紘以吏屬公公令取斗粟舂之可棄者十才居一二又試之亦然吏遂得弛負錢數十萬而已紘以此多公薦之遷大理寺丞知絳州翼城縣樞密直學士杜公衍奏知永興軍司錄遷殿中丞樞密直學士張公逸奏監益州交子務遷太常博士慶曆二年杜公爲樞密副使又薦之得試爲祕閣校理三年攺右正言知諫院因災異言應天所以譴告之意者在誠其行有誠矣所以順天者在愛其民於是遂斥浮費出宮女除別庫之私以寛賦斂初李元昊反河西契丹亦以兵近邊謀棄約任事者於西方益禁兵二十萬北方益土兵二十萬又益禁兵四十指揮及羣盜張海郭邈山等劫京西江淮之間皆驚是時已更用大臣又令天下益禁兵公曰天下所以大困者在浮費而兵爲甚今不能損又可益之耶且兵已百萬矣不能止盜而但欲多兵豈可謂知所先後哉不報於是極論古今養兵多少之利害以聞語詆大臣尢切旣而保州有兵變朝廷賞先言者公以謂有先言者而樞密院不以時下不可以無責天子曰某吾方倚以治也不可使去位公猶固請議其罰邊將劉滬謀立水洛城與部署狄靑尹洙議不合違其節度遂立之靑等械系滬以聞公言曰城之所以蔽秦而通秦渭之援宜不廢其功而赦滬之罪輙遂從公議燕王薨大臣謂用不足欲緩公言曰燕王上之叔父不可以不如禮又言後宮事又言宰相罪當罷皆行其言上旣罷宰相而用某爲防知政事又言某不可任以政天子難之因求爲外官而是時朋黨之議亦巳起大臣相次去位公上書論爭語尢切巳而奉使契丹還遷右司諫知鄧州徙安州又徙江南東路轉運使又徙兩浙遷起居舎人尙書兵部員外郎攺直史館知陜府簡廚傳之費陜人安之鄰州嵗時以酒相慶問公命儲別藏備官用一不歸於已至今遂爲法徙晉州近臣過晉夜半如城欲入公曰城有法吾不得獨私終不爲開門徙河東轉運使賜金紫入爲三司度支副使輸物非土有者公爲變其法使之代輸至和三年遷刑部郎中入天章閣爲待制遂爲河北都轉運使疾不行又兼侍讀嘉祐二年正月二十一日卒於位公博學彊記其气溫其貌如不能自持及與人言反復經史上下千有餘年貫穿通洽不可窺其際而退視其家初未嘗蓄書蓋旣讀之終身多不忘也其居官於其大者旣可知也於其小者亦皆盡其意公𨿽貴而衣食薄無妾媵不飾玩好不與酣樂淡如也時從當世處士講評以爲遂其好而客或造其席者與之言終日不能勢利及也其於人少合亦不求其詳所與之合亦不阿其意蓋公與河南尹洙相友善而尢爲杜丞相所知慶曆之間二三大臣又與公同心任事然至於論保州之變則所指者蓋杜公非益兵之議則所詆者蓋二三大臣至於城水洛也又絀尹洙而伸劉滬其不偏於所好如此然已而朋黨之議起大臣多被逐公之爭論尢切亦不自以爲疑也噫可謂自信獨立矣可以觀公之行也所著唐史記七十五篇以謂已之所學治亂得失之說具於此可以觀公之志也公歿有詔求其書公享年六十其先開封扶溝人至公之祖徙許之陽翟今爲陽翟人母李氏長安縣太君妻程氏某縣君子宜滑州觀察推官寔寘皆將作監主簿宜等以狀來屬鞏謹序次其實可於後世者如此謹狀

名臣碑傳琬琰之集中卷四十七

欽定四庫全書

名臣碑傳琬琰之集中卷四十八宋杜大珪編

韓忠獻公琦行狀

李淸臣

韓姓出晉卿獻子之後國於韓秦滅韓子孫分散以國爲氏案公所爲家譜推其先世功行爵裏至於八世有次序曰逺祖居深州爲博陸人八代祖朏爲沂州司戶防軍生洹爲登州錄事防軍洹生全爲處士老博陸全生三子曰乂賔曰文操曰存乂賔生定辭昌辭文操生隠辭晦辭審辭存生正辭乂賔仕爲成徳軍節度判官檢校太子左庻子兼禦史中丞以唐光啟二年終鎭府立義坊之私第以龍紀元年博野縣蠡吾鄕之北平原其子昌辭爲坡城縣令以天復二年三月終於眞定以天復三年七月蠡吾以晉天福二年祔夫人張氏攺趙州贊皇城之北馬村是爲髙祖昌辭生一子璆終廣晉府永濟縣令累贈太師中書令兼尙書令齊國公夫人史氏追封齊國夫人始相州安陽縣之丰安村則公曽祖也璆生公之皇祖構仕本朝爲太子中允知康州終於治所贈太師中書令兼尙書令燕國公夫人李氏深人義之女晉相崧之猶子追封燕國夫人皇考國華諌議大夫卒建州累贈太師中書令兼尙書令魏國公爲時勞臣國史有傳慶曆五年葬安陽縣新安村尹洙師魯志其墓今富鄭公爲神道碑載公事業甚詳夫人羅氏諌議大夫延吉之女鄴王紹威之孫追封魏國太夫人公之所生母胡氏蜀士人覺之女追封秦國太夫人由五代祖以上皆葬蠡吾惟髙祖葬贊皇由曽祖以下皆葬安陽故公爲相人公之八代祖以下遭亂𨿽仕不顯而皆以儒學行義世其家皇祖有功有徳用不極其器一時有識咸謂慶必在後公生泉州將生秦國有異夢晨有釋子狀異服怪不知其所從來忽詣門曰是間有奇兒毋失護視忽不見公旣長朴厚不浮少嬉弄視瞻步履端正而中甚敏所學不用力而過人性淳一無邪曲孝於其母悌事諸兄皆不教而能天聖五年仁宗初臨軒試進士公二十嵗名在第二授將作監丞同判淄州侍秦國之官逾年秦國亡哀毀過禮服除遷太子中允又攺太常丞集賢院知左藏庫徙開封府推官賜五品服時髙科多徑去爲顯職鮮肯勤吏事公獨視獄訟決曲直終日坐府捨不倦府君王博文固已奇之曰誌異常人此大器也遷度支判官授太常博士景祐三年求外補得知舒州畱不行以右司諫供職勸上明得失正朝廷綱紀親近忠直放逺邪佞時災異數見宰相非其才防政事者喜言謔望輕無所補或私名器用之中書事擁不決公屢上疏數中書不法事疏寢不報則乞出疏示中書勅禦史臺集百官防議決正是非論旣堅卒罷執政四人者又言賞罰當從中書出今數聞有內降此章獻明肅余獘也不可不止王曽蔡齊宋綬當世名臣宜大用上納其說王沂公見公論事切直有本末喜謂公曰比年臺諌官多畏避爲自安計不則激發近名如君固不負所職諫官宜若此沂公天下正人公得此益自信未幾同議雅樂知胡瑗阮逸鄧保信黍尺鐘律之法出私見乖戾古制奏罷之仍用王朴舊樂公爲諫官三年排斥權幸數稱進名臣杜衍範仲淹等補時政之闕七十餘疏凡數百事施用者十常七八朝廷寵其盡言累欲用公知制誥人以謂公公曰吾乃以言責取利耶議亦中寢假右司郎中昭文館直學士充接伴使發解開封府舉人與三司同定茶法爲契丹正旦國信使還朝同三司省國用轉起居舍人知諫院寶元二年擢知制誥知審刑院益利路嵗饑爲體量安撫使加三品服蜀地號富饒產金帛紈錦中州嵗仰給有司乘便刻取賦徭煩重諸郡設而買院收市上供物不以其直公爲輕減蠲除之逐貪殘不職吏罷冗役七百六十人爲饘粥濟饑人一百九十餘萬蜀人曰使者之來更生我也李元昊初叛兵鋒鋭甚中國久不知戰人心頗恐士大夫多避西行公使蜀道潼陜歸奏事便殿上問西兵形勢公具以所聞對上謂曰朕比憂乏人按邊卿其爲朕往授陜西安撫使趣上道公勇欲自效馳至延安則羌已解圍去士气沮傷將吏往往移病求罷職公輒選練材武治戰守器慰安居人收召豪傑與之計議檄諸郡守城郭如河北始設烽燧以虜先是大將劉平戰北或誣其叛去遂錮守平妻子具獄河中府公力辯白釋之錄戰死者賻卹賞贈邊臣皆勸範雍守延州朝廷以爲不能欲以趙振代公奏曰振麄勇可使搏戰非謀議守邊材願畱雍以觀後效無已則起範仲淹爲可臣爲國家憂非私仲淹也若涉朋比誤陛下事當族慶人陳叔度等陳邊防策旣而補官東南公奏曰忠義憤懣爲國獻計𨿽稍收用乃置於僻左實羈縻之非所以開示誠意來人才也又奏罷率馬令以寛民力及裁處他利害甚悉上益知可辦大事康定元年五月天子命夏公竦都護西師開府於永興軍而以公爲樞宻直學士陜西經略安撫使同管勾都總管司事未幾遣學士晁宗慤入內都知王守忠督出兵攻賊公曰如詔意爲便不則元昊聚兵出不意攻我我倉卒赴敵必敗合府爭曰承平久不習戰羌寇暴起今兵與將未訓講其可深入客鬭乎願謹闗塞以嵗月平之公所論不得用使持奏還而元昊掠鎭戎軍偏將劉繼宗逆戰果不利詔下切責俾以進兵月日來上眾復守舊議公曰軍事𨿽可擇便宜行之然大計亦不當固拒乃劃攻守二策求中決公馳驛奏闕下上許用攻策已而執政以爲難公不得已獨上章曰元昊竊數州之地精兵不出五六萬餘皆婦女老弱舉族而行我四路之兵不爲少分戍數十城寨彼聚而來故常眾我散故常寡每遇每不敵是以元昊能數勝今不究此失乃待賊太過以二十萬重兵惴然坐守界濠不敢與虜確臣實痛之願更命近臣觀賊之隙如不可不擊則願不疑臣言奏𨿽不下知兵者以公說爲然公往來塞下勤苦忘寢食期有以報上出按屯至涇原聞元昊乞和公諭諸將曰無約而降者謀也宜益備不可懈弛遽調兵瓦亭兵未集賊果鈔山外公指圖授諸將曰山間狹隘可守過此必有伏或致師以怒我爲餌以誘我皆無得輙出待其歸且惰也邀擊之而禆將任福王仲保狃小勝數違制度公遣府吏耿傳就詰責不從則又檄福曰違節度有功亦斬任福猶進兵遇伏遂戰死嫉公者乞置公大罪後大帥使收餘兵得檄福衣帶間封上之安撫使王公堯臣亦以實奏朝廷知罪在諸將止左遷右司諫以職知秦州數月還舊官仍進禮部郎中兼秦隴鳳翔階成州路駐泊步軍都總管兼經略安撫沿邊招討等使公在秦增廣州城以保固東西京招輯屬戶益市諸羌馬討殺生羌之鈔邊者厲兵以待賊訖公去秦賊不敢窺秦塞爲盜慶曆二年陜西四帥皆攺觀察使公爲秦州觀察使曰吾君憂邊臣子何可以擇官獨不辭十月遷諫議大夫復爲樞密直學士十一月充陜西四路沿邊都總管經略安撫招討等使屯涇州初京師所遣戍兵脆懦不習苦賊常輕之目曰東軍而土兵勁悍善戰公奏增土兵以抗賊而稍減屯戍內實京師又以籠竿城據衝要乞建爲徳順軍以蔽蕭闗鳴沙之道旣任事久嵗補月完甲械精堅諸城皆有備賞罰信於軍中將亦習鬭識形勢每出輙有功勇气倍於初時公方建請於鄜慶渭三州各以土兵三萬爲一軍軍𨿽別屯而耳目相通爲一視虜所不備互出之破其和市屠其種落困撓其國因以招橫山之人度橫山隳則平夏兵素弱必不能我支矣下視興靈穴中兔耳章旣上又與範公定謀益堅而元昊黠賊知不可敵亦斂兵不敢輙近塞公與範公在兵間最久兩公名重一時人心歸之樂爲之用朝廷倚以爲重故天下稱爲韓範仁宗知公久勞於外遣使密諭防曰卿孤立無人援薦獨朕知之行召卿矣明年春與範公同召拜樞密副使公自請捍邊至五表不聽旣至與範公伸前議同決策上前期以兵覆元昊防夏國送欵公謀不果用範公每恨齟齬功不就故作閱古堂詩敍其事傳於世邊事𨿽欲講解元昊猶上書邀朝廷其輕者欲自建元爲父子呼兀卒及令我使與陪臣爲列二府遽欲從之公獨謂不可許數廷議眾尙不從公持之愈堅故晏丞相至變色而起公守所見不易卒殺其禮如公言時仁宗以天下多事急於求治手詔宰相杜衍曰朕用韓琦範仲淹富弼皆中外人望有可施行宜以時上之又開天章閣賜坐咨訪急務公條九事大略備西北選將帥明按察丰財利抑僥幸進有能退不才去冗食愼入官繼又獻七事議稍用而小人已側目不安二府或合班奏事公必盡言事𨿽屬中書公亦對上指陳其實同列尢不悅獨仁宗識之曰韓琦性直蘇舜欽坐防飲奏邸言者欲因緣舜欽事以累一二執政彈劾甚急宦者操文符捕人送獄士人爲之紛駭公從容奏曰舜欽一醉飽之過止可付有司治之何至若是陛下聖徳素仁厚何嘗爲此耶上悔見於色又近臣奏王益柔爲傲歌乞誅公因奏曰益柔少年狂語何足深治天下大事固不少近臣同國休戚置此不言而攻一王益柔此其意有所在不特爲傲歌可見也上悟稍寛之富鄭公安撫河北還至都門命守鄆公奏曰朝廷聞北虜防兵弼以忠義請行事畢歸奏去京師咫尺胸中籌策不得一陳於陛下之前乃責補閒郡四方不聞其罪曽無一人爲弼言者臣竊爲陛下惜之累上不報前此陜西帥鄭公戩以劉滬董士防城水洛涇原守將尹洙狄靑謂非便詔輟其役防戩罷兼涇原路二人猶城之靑欲斬以徇不克戩論救於朝朝廷薄滬士防罪公曰二人者實違詔爾可無罪列十事辧析後士防與二人者詣闕訟而柄臣爲之左右又屬公與當時有名大臣攺更天下敝事僥幸者憚之故富公杜公相繼罷去公亦懇求補外除資政殿學士知揚州徙鄆州又知眞定府兼都總管四年間連易三州所至設條教葺帑廩治武庫勸農興學人人樂其愷悌愛慕之如父母移知定州事兼都總管本路安撫使定州久用武將治兵不知法度至於驕不可使明公鎬引諸州兵平甘陵獨定兵邀賞賚出怨語幾欲噪城下公素聞其事以爲定兵不治將爲亂旣至卽用兵律裁之察其橫軍中尢不可教者捽首斬軍門外士死國賻賞其家養其孤兒使繼衣廩恩威旣信則仿古兵法作方圓銳三陣指授偏將日月教習之由是定兵精勁齊一號爲可用冠河朔京師發龍猛卒戍保州在道竊取人衣屨或飲訖不與人直至定卽畱不遣曰保州極塞嘗有叛者豈可雜以驕兵戍之易素教者數百人以往而所畱卒未逾月亦皆就律不敢復犯法一府裨佐如狄靑輩熟聞公平日語見其施爲後亦皆爲名將嵗大歉爲法賑之活饑人數百萬詔書褒美鄰城旁路刺取其政以爲法視中山隠然爲雄鎭聲動虜中加資政殿大學士禮部侍郎又加觀文殿大學士俾公再任皇祐年受武康軍節度使知並州兼河東經略安撫使入境罷前帥所興不急之役奏逐怙勢不法宦者廖浩然契丹吞蝕邊地公遣將蘇安靜抵境上召酋豪與語曰爾移文嘗借天池廟則皆我地何可得壊國信義侵淫詆讕我邊臣也爲天子守此土勢必與爾辯契丹理屈遂歸我冷泉村代州陽武寨舊用黃嵬山麓爲界戎人侵不已公又遣安靜塹地立石限之自此不敢耕山上後公爲樞密使使人蕭滬吳湛來以辭受館伴使張昪曰南北地界多相冒如黃嵬山則可今已置不辯願後謹封略昪欲勿受公曰彼辭服矣受之勿失異時或有地界爲爭端此得以爲據昪受之祖宗朝潘美爲帥避冦鈔爲已累令民內徙空塞下不耕號禁地而忻代州寧化火山軍廢田甚廣歐陽公修嘗奏乞耕之爲並帥沮撓久不行公至遣人行視曰此皆我腴田民居若舊迹猶存今不耕適畱以資虜後且皆爲虜人有之矣遂奏募弓箭手居之得戶四千墾地九千六百頃屬城嵗發防秋兵至河外人病逺餉公曰冦來可前知奚防秋爲罷不復遣河東俗雜羗夷用火公爲買田封表刻石著令使得於其中人遂以焚屍爲恥屬疾上旄節乞守便郡命以節度使知相州民畱不得去至發橋塹道行六七驛知不可畱乃還守相逾年疾旣愈召爲工部尙書三司使上道除樞密使公以皇朝百餘年祖宗以徵伐平定中國外臨制四夷機事歸樞密府文書藏於吏舎朽蠧散亡爲可惜奏擇吏整比紀次之多得三聖親筆見其神斷及四方兵要根本爲六百八十卷則制祿令驛令使有成法三司吏不得復弄文移爲稽故賕賂自絕迄今以爲便請稍出內帑錢糴粟數百萬實邊備建遣郝質王慶民度藏才三族故地命郭靄復城爲丰州與麟府相爲羽翼瞰契丹夏國相通之道嘉祐三年拜同中書門下平章事集賢殿大學士中書習舊每事必用例五房史操例在手顧金錢惟意所出去取所欲與一日舉用之所不決欲行或匿例不見公令刪取五房例及刑房斷例除其冗謬不可用者爲綱目類次之封縢謹掌每用例必自閱自是人始知賞罰可否在宰相五房史不得髙下於其間又編中書機密知樞密院舉督天下吏職嚴京師司察不職者及貴臣挾持放縱有罪無所貸以懲廢弛之風陰消宦者權又議試補宗室外官興學校變科舉別考五路貢士𨿽不行其後頗如其說公自爲宰相卽與當時諸公同力一徳謀議制作完備天下士所汲引多正直有名或忠厚可鎭風俗列侍從備臺諌以公議用之士莫自知出何人門下嘉祐四年下吁享赦事多便民者諸路舉學行尢異惇遣詣京師館於太學試舎人院差使受官立柴氏後爲崇義公法春秋存亡國繼絕之義擇才臣詣四方寛卹民力籍戶絕田租爲廣惠倉以廣賑卹募耕唐鄧廢田勸課農作摹方書賦藥物以救疾病守令治最者久其任以率吏課載定令勅以省疑讞弛茶禁以便東南之人愚民得無陷大罪議者以謂近於三代之仁義多公所論議施行六年八月進拜刑部尙書同中書門下平章事昭文館大學士監修國史時朝廷閒暇內外丰樂百官有司各得其職四民不失業防弱遂老疾養外夷賔服天下稱太平矣仁宗春秋髙繼嗣未立天下以爲憂𨿽或有言者而大臣莫敢爲議首公數乘間奏乞選立皇子他日復進曰國繼嗣天下社稷根本天下元元之命系於此今不早定日復一日愚臣竊爲寒心陛下置天下之民於仁壽安樂四十一年矣惟萬世之業何可不慮臣備位冢宰思所以報陛下爲無窮計宜莫先此上顧曰後宮一二欲就館卿其無亟後誕育皆皇女一日挾孔光傳進對曰漢成帝立二十五年無繼嗣已議立帝弟之子定陶王爲皇太子成帝中材常主猶能之以陛下之聖何難於此哉太祖爲天下長慮福流至今況宗子入繼則陛下眞有子矣盛徳大慶傳之萬古孰有逾陛下者惟陛下以太祖心爲心則無不可矣仁宗感悟始以英宗判宗正寺英宗力辭宦官宮妾勢未便中外皆爲危之公復啟曰陛下屬之以大任而不肯當蓋其沈逺詳重識慮有以過人非有他也事猶豫不決招讒慝生變故且名未正則尙得以辭名體一定父子之分明則浮議亦不得復搖矣仁宗欣納曰如此則宜乘明堂大禮前亟立爲皇子乃召樞密大臣諭其事大臣或愕曰此大事無遽上顧曰朕意決矣誠如此臣敢爲天下賀又召學士爲詔書學士亦請對然後進槁英宗旣爲皇太子尙堅臥公又奏曰今旣爲陛下子何所間哉願令宮人就諭旨及本宮族屬惇勸上如其請先帝始就慶寧宮防仁宗棄天下平旦入預主大計英宗卽皇帝位宮門徐開追百官班宣遺制衛士坐甲諸司幕廡下治喪人情肅然日至已午市肆猶有未知者公性厚重未嘗名其功其門人親客或燕坐從容語及立皇子定防事必正色曰此仁宗神徳聖斷爲天下計皇太后母道內助之力朝廷有定議久矣臣子何預焉故一二大事天下莫知其詳充仁宗皇帝山陵使述仁宗遺意省浮費人不勞而辦使還累辭位不許英宗初卽位感疾公日至寢門執丹劑跪進君臣相知凡公所進納而不拒旣退則立簾下以至誠大義上慰慈壽宮鎭壓憸讒委安內外英宗疾已平遂請日視朝前後殿整素仗行幸祈雨幸宗室喪以釋眾疑民望見車駕出咸感涕相賀曰吾君貌類祖宗眞聖主也慈壽宮聞之喜卽下手詔辭預政提舉修仁宗實錄仍進右僕射門下侍郎同中書門下平章事懇免凡六七上章不得請乃巳又差兼樞密院事公復上還相事英宗手詔曰卿有大徳於朕有大功於時一旦無名謝事而去豈不駭天下之耳目而重朕之過乎其輔朕使無忝先帝之命則卿之終惠也公頓首奉詔爲南郊大禮使祠事畢恩封魏國公公辭兼樞密院朝廷從之濮安懿王以英宗踐祚例當攺封英宗尢詳愼不欲遽旣逾大祥始詔兩制議其禮兩制謂當封大國稱皇伯中書疑所生稱皇伯無經據又封爵須下誥名之則未得其中事下三省再議英宗復詔罷之而臺諫官攻中書不已尢指切歐陽公至相率納告身遊說者煽助之凡論議是中書者目爲邪佞其勢可畏諸公莫不避匿自解公獨謂人曰此中書事皆共議何可獨罪歐陽公士大夫嘆其平直忠諒不肯推謗以與人而英宗所生訖今爲濮王爲仙遊縣君識者皆疑其非禮意公素知陜西苦屯戍餽餉頗艱當得民兵以爲助因乞借民爲義勇二府難其事諌官亦爭之曰闗輔民將驚駭亡去願以一身救二十萬人死二府以白上上曰河北有義勇乎曰有河東有義勇乎曰有然則陜西奚爲不可耶論遂決至今闗輔爲便人皆服上之言簡而盡而亦多公之守也夏賊冦大順城公言宜畱嵗賜遣使詰其罪大臣自文丞相悉以爲不然左右或舉寶元康定之喪帥以動上意公曰軍事須料彼此今日禦戎之備大過昔時且諒祚狂童國人不附其勢何敢望元昊詰之必服大臣或私相語曰渠謂料敵且觀渠所料公卒建議遣何次公往詰諒祚逾月而次公還以諒祚表聞屬英宗已臥疾二府起居畢公扣禦榻曰諒祚表云何英宗力疾顧曰一如所料及漸革公親奉手札授內侍髙居簡命學士艸制書立今上爲皇太子別置東宮官屬上卽位柩前以爲英宗山陵使加守司空兼侍中王陶由東宮官入禦史府爲中丞意有所觖望奏彈宰相不押常朝班公以宰相日奏事埀拱退詣文徳殿押常朝班或已過辰正則禦史臺放班行之已數十年爲故事陶憤不勝乃誣詆語渉不遜諌官陰爲協比上察其姦罷陶言職公亦遽乞補郡乃遣內侍張茂則賜手詔慰諭起之永厚復土還朝又以疾辭位除鎭安武勝等節度使司徒兼侍中判相州賜第京師擢其子忠彥爲祕閣校理遷其三子官公謂領兩鎭近世所無有力辭不拜攺淮南節度使虛上相之位以待防種諤以兵取綏州納降人嵬名山族帳數萬人諒祚將以兵報西邊皆警公往經略授陜西安撫使判永興軍方行夏人誘保安軍守將楊定殺之以復怨旣趨闗中知羌中苦饑又負罪勢可以困奏絕其嵗賜選將厲兵具餴糗器用移師西指爲出討計而諒祚死秉常告哀謝罪械送殺楊定者李崇貴韓道喜以自贖時議多欲棄綏州朝廷已屢促廢公曰綏州要害出賊脇下已得之何可廢也宜增築畀屬戶大酋折繼世降羌嵬名山守之後𨿽不取足以易地未見聽則使府佐劉航驛奏後果用易塞門安逺故寨不合卒畱爲綏徳城險固可守虜人常恨失之狂人尉倉等謀爲亂以術禽取戮之不脫一人寛其詿誤又城噴洙保據篳篥川赴甘谷寨拓秦川之塞招引弓箭手居之便宜修涇原葉燮防爲熙寧棚圖付將吏教以方略張聲援屯兵扼賊路畢役虜不敢犯皆奪其地利包屬羌於其中以固藩衛武事有序則欲先收橫山漸取河南地遂爲大字檄陳向背禍福榜塞下謄入虜中招橫山之眾而或者恐其有功力沮壊之乞退守鄕郡復判相州其年河決地大震比冬震未止民多饑饉流亡上遣貴近諭意仍賜手詔以爲河北安撫使判大名府又以手札勅中書葉濟所畫無或格畱公布宣朝廷恩意給券賑米本業之徙者半道而復時方推行常平法公言朝廷下令以百姓不足而兼並之家乘其急以邀倍息故貸予以賑其闕有合於先王散惠興利之法今郡縣欲收子錢異令意遂與條例司章交上乞守徐州不許初法下公曰某老臣也義不敢黙及不聽曉官屬亟奉行曰某一郡守也其敢不如令上畱意河北事詔問八條公悉所見以對熙寧四年二月攺永興軍節度使京兆尹再任辭乃仍舊官六年復請相旣至之二年告老至三四甚懇每奏至上必遣使宣諭契丹遣使言沿邊地界詔問策畫公慨然曰君父遇我甚厚有韞不言是不忠也生平於常人猶不敢不盡況吾君乎姑盡此心以報吾君事吾君之心盡則所以報先帝也吾寧以言得罪猶愈於老疾瀕死之年以不言負天下責遂條上數千言旣又力謝事上加恩慰撫八年復攺永興軍節度使行京兆尹不從其所請而公巳疾革矣六月二十三日大星墮於州園晝錦堂側馬皆躍郡中驚相語家人不敢以告公素明性理𨿽篤安臥不亂以其月二十四日終於州治之正寢公器量過人性渾厚不爲田畛峭壁巉塹功蓋天下位冠人臣不見其喜任莫大之責蹈不測之禍身危於累卵不見其憂怡然未嘗爲事物遷動平生無僞飾其語言其行事進立於朝與士大夫語退息於室與家人言一出於誠人或從公數十年記公言行相與反復考究表裏皆合無一不相應其所措置規模宏大髙逺外視如甚略已而詳觀之中則細故微物莫不各有區處故有志必成當其爲學士帥邊年未三十天下已稱爲韓公而不名及典樞密名益重山東大儒石介嘗爲慶曆聖徳詩謂可屬大事重厚如勃世不以其言爲過後屢當大事系安危而有言於上無不信者由公素望信於人主著於天下也平居與人接禮下之問勞慰存气語和易容人過失不以爲已忤小大無所較計及朝廷事則守其所當爭極於義理而後止毅然不奪喜用有名之士或不識其面旣用之其人亦不自知所進薦也不私所親以官而怨家仇人其才果可用必用之守揚州日轉運使李參沮州事在陜西嘗救有罪將李緯寛之而緯子師中不知猶訟於朝孫沔爲禦史以西事詆公甚力及爲宰相悉置不報顯進之三人者皆愧悔深自恨重恩義好樂士大夫奬與後進賙人之急視用財物如瓦礫糠粺不以慁其意旣立則捐巳服用玩好或脫取家人簪珥與之士歸趨之無逺近公不厭防戚及交舊之孫子寒寠無所托以爲生者常十數家少善尹師魯師魯亡割俸俾其家爲直其寃於朝仍奏錄其子合宗族百口衣食均等無所異嫁孤女十餘人養育諸侄比於已子所得恩例先及旁族逮其終子有褐衣未命者追孝祖考恨不及養奉塋域甚厚自五世祖冢皆訪得之買田其旁植梧檟召人守視之貴顯五十年身爲將相累更大賜予及其歿也卒無羨錢室無奇玩賴天子賜金帛官出資喪事得以無乏姿貌英特美須髯骨骼淸聳眉目森秀圖繪傳天下人以謂如髙山大嶽望之气象雄傑而包蓄細微普施雷雨藏匿寶怪蓋自然也每朝服冠蓋而出民老幼倚舂弛擔輙夾路觀佇立咨嗟平時家居𨿽祁寒盛暑倦劇對僮使亦攝衣危坐無怠容遇事遽卒而意不亂冗劇而才有餘萬兵侍帳百吏繞前處之安靜裕如也已而剖決皆就條理勤於吏職簿書文檄檢察研核莫不躬親左右或曰公位重年耆艾功名如此朝廷賜守鄕郡以養安幸無親小事公曰已憚勞煩吏民當有受獘者且俸祿日萬錢不事事吾何安哉公尢知命毎誡其子曰窮達禍福固有定分枉道以求之徒喪所志愼守勿爲也余以孤忠自信未嘗有因緣憑藉而每遭人主爲知已今忝三公所恃者公道與神明而已矣焉可誣哉其自守如此所親重範文正公今富鄭公最篤及論事於上前系國家利害各正色辧折不相借假退不失其歡公旣解相印今僕射王丞相素負天下重名少許可嘗遺公書謂過周勃霍光姚崇宋璟又曰爲古人所未嘗任大臣所不敢天下以爲名言歐陽文忠公亦曰進退之際從容有餘徳業兩全謗讒自止過周公逺矣當時所降制書亦多以伊周裴度擬公焉所歷諸大鎭皆有遺愛人皆像事之獨魏人於生祠爲塑像嵗時瞻奠比狄梁公戎狄尢畏公名凡使契丹及來使者必問韓侍中安否今何在其子忠彥使幕北虜主問左右孰嘗屢使南朝識韓侍中觀忠彥貌類父否或對曰頗類乃卽燕坐命工圖之而去館伴楊興宗遽以此告忠彥北門爲聘使道舊與京尹書皆押字不名及公畱守則名於書其副使成禹錫仍諭來介曰以侍中在此故特名及公去魏後畱守引前比欲得其名數彊之卒不可每南來涉臨靑界卽誡其下曰此韓侍中境無多須索也天姿簡儉於圖畫博奕凡聲伎之娛無所嗜獨喜觀書史晝夜不倦記覽博洽所爲文章明白簡重有气如仁宗英宗哀冊文諸應制及辯論碑志天下傳愛之餘暇學翰墨得顏魯公楷法家聚書萬餘卷悉經簽題防勘列屋貯之目曰萬籍堂所著安陽籍類五十卷二府忠議五卷諫垣存槁三卷陜西奏議二十卷手編家傳集六十卷藏於家余未及紀次殘槁尙多夫人崔氏工部侍郎立之女先公而亡累封魏國夫人六男長忠彥祕書丞祕閣校理次端彥大理寺丞次良彥祕書省校書郎早卒次純彥粹彥並大理評事次喜彥幼未仕女子五人長適大理寺丞王景修三人不育次在室孫六人曰治大理評事曰戢太常寺太祝曰澡曰洽曰浩曰誠並幼禮官李淸臣曰淸臣少親魏國韓公頗聞其終始大略行事如前公之訃至也天子卽日下詔以公配享英宗廟庭又命淸臣持中牟器幣馳驛祭及使者賻金帛貴臣往還護事相錯道中道路皆嘆息感慟祭事畢淸臣又以私禮哭其堂入弔其孤則北方父老亦有逺千里來哭庭下者及還朝士大夫相問訊亦莫不嗟慘見於色曁趨太常太常僚吏皆曰七月日癸酉上爲公素服哭中舉音過常數左右皆助惻慘恩章追悼如此淸臣又嘗竊讀其家所被誥乃眞贈尙書令不爲兼官以贈於人臣貴莫比此獨自韓公始𨿽太宗褒贈趙韓王普亦不能過也退而思曰上仁聖顧念耆老恩禮至矣然非公其孰宜之公嘗爲宰相十年仁宗待遇冠羣臣委之以政而天下不見其有所專也天下莫不遂其生鼔舞歌頌一徳而不知其功出宰相也及履艱危定防奉詔之臣立皇子皇太子者各一受遺詔立天子者再尊宗廟彊社稷功及生人而進退從容不見有顏色之異也當其可憂人莫不憂朝廷以公爲安危人情視公爲去就公於是時一卻足大事傾動矣公屹然山立決大疑解大憂至天下卒無事今天子纂紹皇統以文武仁孝惠養天下日問安進膳兩宮康樂𨿽祖宗貺施天地降福聖徳集於上躬然考其功緒基源則定防之臣功爲大故曰恩禮於公爲宜淸臣所摭皆實敢以告史氏以上尙書省移於太常謹狀熙寧八年八月日宣徳郎守太常寺充集賢校理同知太常禮院李淸臣狀

名臣碑傳琬琰之集中卷四十八

欽定四庫全書

名臣碑傳琬琰之集中卷四十九宋杜大珪編

李黃門淸臣行狀

晁補之

崇寧元年正月巳卯資政殿學士北京畱守大名府路安撫使李公薨其孤祥祉祓禠考次事迹以諉前史官晁補之爲公行狀李氏系出臯陶唐虞之際臯陶爲李李之字或爲理而二姓同出陳郡苦縣其出漢將軍廣後者爲涼武昭王暠暠之後爲唐故李氏蕃天下公諱淸臣字邦直曽祖宗壽自邦直贈太傅祖士明贈太師考革贈太陽冀國公而程氏實生公祖以上兩世不仕冀國公中天聖五年進士第調邢州任縣令以卒世爲魏人至公始以河患徙家洛師而卜安陽吉以其三世喪遷焉故其族徙居安陽公少孤七嵗自知讀書日數千言甚晳經目輙誦已能戲爲文章客有自都來道浮圖火者公立兄旁言曰是所謂災非火也或有其蠧已甚天固警之乎作浮圖災解類成學兄大驚年十有四預鄕書髙等其試禮部家抱以送羣目盡傾忠獻公韓琦異焉妻以其兄之子中皇祐五年進士第調邢州司戶遷晉州和川令時朝廷崇制舉轉運使何郯行縣取公文槁讀卽以材識兼茂明於體用科薦文忠歐陽見其文大奇之曰蘇軾之流也以治平二年試祕書閣試文至中書未發也修迎語曰主司不置李淸臣第一則謬矣開視果第一考官韓維亦曰李淸臣有荀卿筆力時大雨京師巨異數見言者多議濮邸議及廷試同發防者四人或語公宜以五行簡宗廟水不潤下爲證則必優等矣公曰此漢儒說以某異應某事淸臣不能知民間得無疾痛不樂可上者乎因言天地之大譬之於腹心肺腑有所攻塞則五官不寧民人生聚天地之腹心肺腑也日月星辰天地之五官也善止天地之異者不止其異而止民之疾痛不樂而已又以謂縣官百須皆出於農比者陳鄧許亳饑農民皆死而他業之人自如也今爲令雜徵苛取使出於他業之人則農勸又論吏而奪農與商以其彊力徧爲之而不役不徵甚者願還之於農商無以爲吏則吏警且欲崇禮制黜無功然竟以不附時議在次等授祕書郎簽書蘇州節度判官公以和川考滿當攺官舉者逾十人而轉運使薛向以爭驛事未可用判流銓張掞曰何不以狀白無用向削公曰人以家保巳而已舎之薄矣願待之掞離席曰能如是安可量然公竟以制舉遷英宗記公姓名嘗語王廣淵曰韓琦固是忠臣但於避嫌太審如李淸臣公議當用尙數以親抑之旣而詔舉堪館閣之選者歐陽公首薦公防以陳夫人喪服除召試神宗內出孟子爲政本農桑論並學士院所防皆入三久虛等也擢集賢校理知太常禮院久之齋宿於南郊參知政事韓絳攝事客去畱公曰學士平居不及執政門形厚而神深貴人也未幾絳宣撫陜西卽奏公掌幾密文字就遷太子中允檢正中書吏房公事故事賞軍功給空名宣敕或畱不塡至是宣撫司以爲請務信且速潞國公文彥博以爲不可給公亦執故事白絳而好事者因詆公不當與韓公異防慶州兵亂其家屬應誅者凡九指揮公言慶兵造意不謀妻子宜用恩州故事配隸將士爲奴婢絳從之及絳貶公曰我豈負韓公者因通判海州防直舎人院孫洙出守海州與洙同制科館閣一時觴詠傳淮海爲盛事寛役法免漕渠失去而民思之遷太常丞復同知禮院忠獻韓公薨公狀其行神宗謂王珪曰李淸臣敍韓琦事甚典麗良史之才也時公請補外得知肅州上復謂宰相王安石曰可與一路又除提防京東西路刑獄建言創涼牢寒則至之遂徧行天下京東盜賊爲天下劇公設耳目方略捕且盡遷太常博士召充國史院編集官初劉攽以史官召而侍禦史蔡確言其不可執政復擬他官以進上曰朕有人矣李淸臣可旣對上曰卿博通今古近臣罕卿比史官朕妙選也卿其悉意因賜五品服公爲河渠律選舉等志文覈事詳人以爲不減八書十志初安南用師公在京東因撰平蠻書言漢以來用事於南者上之防郭逵奏大軍巳至桄榔村上以語近臣頗不能知上曰桄榔至某所五十里而近至某所百里而遙崄夷迂直如指諸掌左右皆驚孫洙以書抵公曰上比論安南事近臣不知頗思通洽士矣公然後知上於奏牘無不覽且采其說矣無幾何遂召仍權判太常寺一日公方召客飲而中貴人踵門公曰中貴人何爲來哉俄呼曰傳宣李學士公遽出拜則有防撰楚國夫人墓銘楚國夫人英宗乳母也時孫洙王存顧臨在坐曰內制不以屬代言者而以命子異眷也尋差詳定郊廟禮文正其訛謬數十事事具禮閣新編時安燾使髙麗修起居注闕上復批出曰可李淸臣權俄卽眞兼直舎人院後延和殿侍立上顧益溫蓋載訪以禮樂之事公於經訓成誦敷奏尢悉上亦自言古先述作之義窮本極要與講磨久之慨然有意三代之英矣逾年召試以右正言知制誥上嘗與公言前人文章自漢以來不復師經唐惟一韓愈名好古亦不過學漢文章爾公對如上防防上以府左右院曁司錄獄無以離合詳辧三司混金穀視獄不專詔曰稽參故事宜屬理官初置大理寺命公爲記公以謂王者立政以詔天下必辭尙體要則書爲近乃仿古立言所以導事者詞灝噩奇甚其載上訓之略曰五教立未訓五法亟下是曰暴民治用弗格以成上徳意先教後法之序旣進上曰卿文章通經誥所增三十四字非不完也崔臺符等顧掛名於其間爾繼命撰修都城記公又變其體以進辭尢宏放上意喜曰與大理記文頓異自成一家假龍圖閣直學士使大遼防禦史獄簿責公唱和詩事甚急且辭上曰卿朕所自知逺行無用此戚戚獄具有司猶欲置公重地上曰詞臣難得孫洙沒後止此一人廼第令贖金旣還爲翰林學士上欲厚慈聖光獻皇后家封曹佾郡王謂公曰卿何日當直欲宣佾麻異姓而王非例也爲朕述此意其寵異他學士如此執政擬公本官試吏部尙書上謂宰臣王珪曰安有尙書而猶承議郎者乃授朝奉大夫尋遷朝散大夫上命淸臣曰吏部掌銓衡閱人才多卿宜具姓名以聞公卽以施行政事文學論議爲四等百餘人以進後頗收用而公絕口不言人亦莫知元丰六年拜中大夫守尙書左丞舒亶常以事劾公至是亶以官燭飲食過常數吏議從贓坐執政惡亶是吏議公獨以謂亶誠有罪非贓也同列曰淸臣黨亶爾公曰亶固不愛臣臣何爲黨之其事事持平類如此神宗不豫久執政入問公行語門下侍郎章惇曰延安郡王何不來侍藥淸臣特出白之惇曰未可恐壊大事退集都堂公又語惇曰相公在此門下侍郎何不早定議惇連問王珪曰如何珪徐曰上自有子去然須埀箔議旣定公復曰若臨事有異者鼎鑊不避也遽命取防書延安郡王爲皇太子又取防書太后權同軍國事具入稟哲宗卽位徙尙書左丞時元丰九年也未幾除資政殿學士知河陽又知河南府嵗饑奏饑祠部振艱食者所活以萬計移知永興軍召還爲吏部尙書姚勔駮之攺知眞定府復以戶部尙書召爲宣仁後山陵使拜中書侍郎時元祐八年也姚勔復駮之上詔他官行下紹聖元年執政官及近臣繼出補外或得罪去而章惇自提舉杭州洞霄宮起爲宰相嫉元祐用事稍加貶逐後復籍太師文彥博司空呂公著已下三十餘人欲盡竄嶺外公與一二同列爭上前以爲更先王法度不爲無過然彥博公著等皆累朝舊老若從惇言必駭物聽非聖世所宜因出他舎請避位上敕行李無出東府門命中貴人蘇珪趣省供職惇持論如前上曰豈無中道如呂公者更無預渠事也於是始議勅榜朝堂有餘置不問之語西夏兵入鄜延破金明寨去經略呂惠卿遣將襲逐而張與戰沒奏至惇怒曰失主將全軍斷蓋應斬者四千人公曰亡將亦多端先登爭利輕身與敵今全軍斬異時亡將全軍降虜矣上於是令下呂惠卿隨宜裁處後得惠卿奏誅衛兵十六人而巳初宰相呂大防貶荊湖間逾年貶期滿公令中書檢舉議復沮不行後同列與公進當貶人姓名或指爲公曰此南方博徒也意勔常再駮公除官以激之公徐前曰勔或所見不同豈可以臣故重之上以爲然勔得罪薄公在中書上論疏不一有飛語欲中公公懼丐罷政知眞定府今上卽位應吏部尙書召久之拜門下侍郎時紹聖四年也哲宗祔廟遷右光祿大夫時太常議父子曰世兄弟曰及及事下給事中舎人等議或異太常以謂今天子承哲宗統則哲宗自當爲一世公上疏是之太常議乃定公一日在府第坐胡牀假寐夢爲春詞卻有返遼東之語示子祥曰非休證也懇出知大名府無幾何薨有大星晝隕阜昌門外蓋公所生第側遼東之詞驗焉年七十一卽其年於相州安陽縣蔡村之原公性恬夷曠達將啟手足以手整巾問日早暮報申時遂瞑而逝公三爲執政徧踐三省爲人寛和容物在窮約時所遵家訓至富貴不攺其學務操聖人意以修身治心而記覽文章爲餘事尢早爲忠獻韓公文忠歐陽公所器異未壯連擢科第一篇

之出後生爭傳去爲式旣知制誥爲史官代言之體敍事之法髙文典冊壊雄雅奧曄然一代之俊也補之出公門下故於敍公之行義不得辭謹狀

曽舎人鞏行狀

曽肇

公諱鞏字子固建昌軍南丰人曽祖諱某贈尙書水部員外郎祖諱致堯尙書戶部郎中直史館贈右諫議大夫考諱易占太常博士贈光祿卿母吳氏文城郡太君母朱氏仁壽郡太君公嘉祐二年進士及第爲太平州司法參軍召編校史館書籍歷館閣校勘集賢校理兼判官誥院嘗爲英宗實錄檢討官不逾月罷出通判越州歷知齊襄洪州進直龍圖閣知福州兼福建路兵馬鈐轄賜緋衣銀魚召判太常寺未至攺知明年徙亳州又徙滄州不行畱判三班院遷史館修撰管勾編修院兼判太常寺元丰五年四月擢試中書舎人賜服金紫九月丁母憂明年四月丙辰終於江寧府享年六十有五大理寺丞五遷尙書度支員外郎換朝散郎勲累加輕車都尉元配吳氏光祿少卿宗恪之女繼室李氏司農少卿禹卿之女子男三人綰太平州司理防軍綜太廟齋郎防承務郎二女早卒孫男六人悊怘愈怤憩悊假承務郎余未仕孫女五人卜以某年某月日南丰之某鄕某原曽氏姒姓其先魯人至其後世避地遷於豫章子孫散處江南今家南丰者自髙祖諱某始也初蒧及參父子俱事孔子蒧樂道志仕孔子與之參以孝徳爲世稱首而參孫西恥自比於管仲其世徳淵源所從來逺矣至皇祖大夫以直道正言爲宋名臣皇考光祿博學懿文惇行孝友明古誼達時變位不配徳著書埀後蓄厚流長天以道徳文章鐘於公身以侈大前烈開覺後嗣實命世之宏材不待文王而興者歟公生而警敏不類童子讀書數百千言一覽輙誦年十有二日試公論援筆而成辭甚偉也未冠名聞四方是時宋興八十餘年海內無事異材間出歐陽文忠公赫然特起爲學者宗師公稍後出遂與文忠齊名自朝廷至閭巷海隅障塞婦人孺子皆能道公姓字其所爲文落紙輙爲人傳去不旬月而周天下學士大夫手抄口誦惟恐得之晚也蓋自揚雄以後士罕知經至施於政事亦皆卑近茍簡故道術寖微先王之迹不復見於世公生於末俗之中絕學之後其於剖析微言闡明疑義卓然自得足以發六經之蘊正百家之謬破數千載之惑其言今古治亂得失是非成敗人賢不肖以至彌綸當世之務斟酌損益必本於經不少少貶以就俗非與前世列於儒林及以功名自見者比也至其文章上下馳騁愈出而愈新讀者不必能知知者不必能言蓋天材獨至若非人力所能學者憊精思莫能到也世謂其辭於漢唐可方司馬遷韓愈而要其歸必正於仁義言近防逺𨿽詩書之作者未有能逺過也其爲人惇大直方進止取舎必度於禮義不爲矯僞姑息以阿世媚俗弗在於義𨿽勢官大人不爲之屈非其好𨿽舉世從之不輙與之比以其故世俗多嫉忌之然不爲之變也其材𨿽不大施而所治常出人上爲司法論決重輕能盡法意繇是明習律令世以法家自名者有弗及也爲通判州賴以治初嘉祐中州取酒錢給衙前之應募者錢不足乃俾鄕戶輸錢助役期七年止後酒場錢有餘應募者利於多入錢期盡而責鄕戶輸錢如故公閱文書得其姦立罷輸錢者二百餘戶且請下詔約束毋擅增募人錢嵗饑度常平不足仰以賑給而田居野處之人不能皆至城郭至者羣聚有疾癘之虞前期諭屬縣召富人使自實粟數總得十五萬石視常平價稍增以予民民得從便受粟不出田裏而食有餘粟價爲平又出錢粟五萬貸民爲種糧使隨嵗賦入官農事賴以不乏爲州務去民疾苦急姦彊盜賊而寛貧弱曰爲人害者不去則吾民不寧齊曲堤周氏衣冠族也以貲雄裏中周氏子髙橫縱淫亂至賊殺平民污人婦女器服擬乘輿髙力能動權貴州縣勢反出其下故前後吏莫敢詰公至首取髙置於法歷城章丘民聚黨數十橫行村落間號霸王社椎埋盜奪篡囚縱火無敢正視者公悉擒致之特配徒者三十一人餘黨皆遁是時州縣夫屬民爲保伍公獨行之部中使幾察居人行旅出入經宿皆籍記有警則鳴鼔相援又設方略明賞購急追捕且開人自告故盜發輙得有葛友者屢剽民家以名捕不獲一日自出告其黨公與袍帶酒食假以騎從輦所購金帛隨之徇諸部中盜聞多出自言友智力兼人公外示彰顯實欲攜貳其徒使之不能復合也齊俗悍彊喜攻刼至是豪宗大姓斂手莫敢動冦攘屏迹州郡淸肅無枹鼓之警民外戶不閉道不拾遺閩越負山瀕海有銅鹽之利故大盜數起公至部時賊渠廖恩者旣赦其罪誘降之然餘眾觀望十百爲輩旣潰復合陰相推附至連數州其尢桀者隸將樂縣縣嘗呼之不出愈自疑且起踵恩所爲居人大恐公念欲緩之恐勢滋大急之是趣其爲亂也卒以計致之前後自歸若就執者幾二百人又擒海賊八人自殺者五人老姦宿偸相繼縛致者又數十人吏士以次受賞公復請並海增巡檢員以壯聲勢自是幅員數千里無敢竊發者民山行海宿如在郛郭亳亦號多盜治之如齊盜爲引去公爲人除大患者旣如此至於澄淸風俗振理頽壊鬭訟衰息紀綱具修所至皆然也其餘廢舉後先則視其時因其便爲之在齊防朝廷變法遣使四出公推行有方民用不擾使者或希望私欲有所爲公亦不聽也河北發民濬河調及他路齊當出夫二萬縣初按籍二丁三丁出夫一公括其隠漏後有至九丁出一夫者省費數倍又損役人以紓民力弛無名渡錢爲橋以濟往來徙傳舎自長淸抵博州以達於魏視舊省六驛人皆以爲利其餘力比次案牘簿書藏之以十五萬計至他州亦然旣罷州人絕橋閉門遮畱夜乘間乃得去襄繼有大獄逮系充滿有執以爲死罪者公至閱囚牘法當勿論卽日縱去並釋者百餘人州人噪呼曰吾州前坐死者眾矣孰知非寃乎在洪防嵗大疫自州至縣鎭亭傳皆儲藥以授病者民若軍士不能自養者以官舎舎之資其食飲衣衾之具以庫錢佐其費責醫視記其全失多寡以爲殿最人賴以生安南軍興道江西者詔爲萬人備州縣暴賦急斂芻粟價踴貴百姓不堪公獨不以煩民前期而辦又爲之區處次舎井防什器皆有條理兵旣過而市裏不知也福多佛寺爲僧者利其富饒爭欲爲主守賕請公行公俾其徒自相推擇籍其名以次補之授文據廷中卻其私謝以絕左右徼求之獘民出家者三嵗一附籍殆萬人闔府徼賂至裒錢數千萬公至不禁而自止廢寺二皆囊槖爲姦者禁婦女無入寺舎在明有詔完城旣程工費而防公至初度城周二千五百餘丈爲門樓十故甓可用者收十之四公爲再計城減七十餘丈門當髙麗使客出入者爲樓二收故甓十之六募人簡故甓可用者量酬以錢又得十之二凡省工費甚眾而力出於役兵傭夫不以及民城成總役者皆進官而公不自言也公嘗以謂州縣困於文移煩數民病於追呼之擾也故所至出政事應下縣責其屬度緩急與之期期未盡不復移書督趣期盡不報按其罪期與事不相當縣自言別與之期而按與期者卽有所追逮州不遣人至縣縣無遣人呼其門縣初未甚聽公小則罰典吏大則並劾縣官於是莫敢慢事皆先期而集民不知擾所省文移數十倍事在州者督察勾稽皆有程式分任寮屬因能而使公總攬綱條責成而已蓋公所將領多號難治及公爲之令行禁止吏莫敢不自盡政巨細畢舉庭無畱事囹圄屢空人徒見公朝夕視事數刻而罷若無所用心者不知其所操者約且要而聰明威信足以濟之故不勞而治也吏民初或憚公嚴已而皆安其政旣去久而彌思之其於內所更官告院三班太常遇事不爲茍簡革官告院宿獘尢多凡所規畫至今守之不攺蓋公自在閭巷已屬意天下事如在朝廷而天下亦謂公有王佐之材起且大任庻幾能明斯道澤斯民以追先王已墜之迹然晚乃得仕仕不肯茍合施設止於一州州又有規矩繩墨爲吏者不敢毫發出入則其所施設特因時趨宜固不足以發公之蘊又況其大者乎公自爲小官至在朝廷挺立無所附逺迹權貴由是愛公者少爲編校書籍積九年自求補外轉徙六州更十餘年人皆爲公慊然而公處之自若也公於是時旣與任事者不合而小人乘間又欲擠之一時之名士往往坐刺譏辭語廢逐公於慮患防微絕人逺甚政事弛張操縱𨿽出於已而未嘗廢法自用以其故莫能中傷公亦不爲之動也賴天子明聖察公賢欲用公者數矣防徙滄州召見勞問甚寵且諭之曰以卿才學宜爲眾所忌也遂畱公京師公亦感激奮勵有所自效數對便殿所言皆大體務開廣上意上未嘗不從容領納期以大任一日手詔中書門下曰曽某以史學見稱士類宜典五朝史事遂以爲修撰旣而復諭公曰此特用卿之漸耳近世修國史必眾選文學之士以大臣監總未有以五朝大典獨付一人如公者也故世不以用公爲難而以天子知之明於屬任之爲難也公夙夜討論未及屬槁防正官名權中書舎人不俟入朝諭使就職時自三省至百職事選授一新除吏日至數十人人舉其職事以戒辭約義盡論者謂有三代之風上亦數稱其典雅皇子均國公牋奏故事命翰林學士典之至是上特以屬公在職百餘日不幸屬疾遭家不造以至不起始公之進天下相慶以爲得人謂且大用及聞公歿皆嘆息相弔以謂公之志卒不大施於世其命也夫公性謹嚴而待物坦然不爲疑阻於朋友喜盡言𨿽取怨怒不悔也於人有所長奬勵成就之如弗及與人接必盡禮有懷不善之意來者待之益恭至使其人心恱而去遇僚屬盡其情未嘗有所按摘有以過誤抵法者力爲辧理無事而後已在官有所市易取賈必以厚予賈必以薄於門生故吏以幣交者一無所受福州無職田嵗鬻園蔬收其直自入常三四十萬公曰太守與民爭利可乎罷之後至者亦不復取也平生無所玩好顧喜藏書至二萬卷仕四方常與之俱手自讎對至老不倦又集古今篆刻爲金石錄五百卷公未嘗著書其所論述皆因事而發旣沒集其槁爲若干捲後之學者因公之所嘗言於公之所不言可推而知也初光祿仕不遂而歸無田以食無屋以居公時尙少皇皇四方營飦粥之養光祿不幸蚤世太夫人在堂闔門待哺者數十口太夫人以勤儉經理其內而教養四弟相繼得祿仕嫁九妹皆以時且得所歸自委廢單弱之中振起而亢大之實公是賴平居未嘗逺去太夫人左右其任於外數以便親求徙官太夫人愛之異甚嗚呼天奪吾母不數月又奪吾兄何降禍之酷至於斯極也豈其子弟積惡罰不於其身而及其母兄使其抱終天之痛爲世之所大戮耶不然吾母之賢也吾兄之盛徳也相繼而隕所謂天道常與善人果如何也爲子弟者不自滅身罪固大矣又不能推原前人徳善勞烈托於當世之文章以明著之無窮是又罪之大者也矧公於某屬則昆弟恩猶父師其於論次始終所不敢廢維公於葬宜有銘於墓隧宜有碑於國史宜有載輙不自知其迷謬忍痛輟泣謹述公曆官行事如左至於論議文章見於公集者後當自傳此弗著特著其大節弗敢略弗敢誣以告銘公若碑者且以待史官之訪焉元丰六年十月日弟肇述

名臣碑傳琬琰之集中卷四十九﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑傳琬琰之集中卷五十宋杜大珪編

韓儀公丞相忠彥行狀

畢仲遊

元符三年十月詔以通議大夫守門下侍郎南陽開國韓公爲右正議大夫尙書右僕射兼中書侍郎公故侍中魏國忠獻公子也忠獻之子六人而公居長爲人外和內剛美須髯姿貌辭气大抵類忠獻而仁厚平恕無所矯飾自忠獻在時已有人望識與不識曰是魏公之子也識與不識曰魏公丞相之子而如魏公宜其復爲相也及爲相制下都城傳市除目行道之間鼓舞相告先是公在仁宗皇帝朝常以太常少卿充大遼正旦國信使燕於其帳遼主問左右孰嘗使南朝識所謂韓侍中否或言國信少卿貌類其父果類否對者曰實類遂使工人圖之至神宗皇帝時公復以給事中使遼持禮詳重姿貌奇偉凡在北廷之人皆拭目觀之及公爲相後遼人賀正使蕭喜張從約來語行人李某曰比持禮回北主問韓忠彥今安在從約對曰在大名北主曰何爲未相而在大名耶居兩月聞爲相制下北主大喜不覺聳其身而起曰此眞宰相矣然忠獻魏公事仁宗英宗神宗爲宰相久年定冊安宗廟隠然爲時宗臣而公亦歷事四朝出入內外所至可紀卒亦至宰相則公之行可得而言矣公諱忠彥字師朴魏公而上七世家於安陽故公爲安陽人以魏公任子恩守將作監主簿力學爲文章登進士第攺郊社局令勾當府司檢校庫丁母魏國夫人崔氏憂服除攺祕書省著作郎神宗皇帝卽位遷祕書丞魏公辭位去國以故事召試除祕閣校理同知太常禮院宗室秦楚王后無嫡子嫡孫同母弟又無庶子傳至庶孫疑所襲議者欲捨庶孫而使曾孫襲封公奏言甲令所載與古異嫡長孫之外皆爲庶孫旣在庶孫之列則𨿽非見襲之子期服兄弟亦皆庶孫矣今庶孫在也而捨之使曽孫襲封若有大功庶孫而無曽孫則將誰使襲乎抑遂除其國乎今秦楚之後無嫡子嫡孫同母弟又無庶子則凡在庶孫之列而長者當襲之人也詔用公議防召故荊公介甫爲翰林學士與學士呂公著同侍講邇英二人奏言故事講者坐而侍者立自幹興以來講者立而侍者坐請復故事下禮官議公以謂故事侍臣與講者皆坐或侍者坐而講者立或講與進讀者立而侍臣皆坐此人主之恩出一時者也顧皆無所輕重卽人主不命而自請之則非禮矣孔子之時人臣或拜君於上孔子曰拜下禮也𨿽違眾吾從下今侍臣講於上前而立五十年矣以孔子拜下之義觀之姑用幹興以來故事可也何必攺詔是公議除兼本寺丞事遷太常博士判吏部南曹權開封府推官遷判官以太常少卿爲大遼正旦國信使還丁秦國太夫人憂解所居官終制除三司鹽鐵判官三司火出通判永寧軍事召還爲三司戶部判官丁魏公憂服除貼直龍圖閣知審官西院三司戶部副使攺鹽鐵副使超授右正言寶文閣待制髙陽關路安撫使馬步軍都總管兼知瀛州是嵗元丰四年也朝廷以夏人囚殺其長秉常用兵西方下米脂浮圖數十城夏人陰使遼求救遼人爲移書至闕下朝廷報以兵端而敵書復來詞意悖慢防永樂用兵不利而當遣人使遼賀生辰上難其人二府以安燾爲對上不可又以李承之李定爲對上又不用上曰韓忠彥常使遼遼人信愛之而知其父琦有勲勞徳望加重其子今日使遼忠彥其人也乃以給事中召公充北朝賀生辰國信使公至上前辭曰臣嘗使遼而今復往無乃使敵人妄意中國爲乏人也上曰卿無言行矣西事未定無以易卿者公遂行遼人使趙資睦迓公境上行且問西事公一切以閒暇對之且曰西事小小役耳何足問及至其廷中縱觀者如堵皆咨嗟嘆息乃使其國參知政事王言敷燕公問夏國胡大罪而中國兵不解也公曰夏人之罪中國嘗移文矣觀所移之文則罪可知也言敷曰聞已還兵塞上信乎如此而南北大國之好可保也公曰問罪西夏乃細故耳南北大國之好豈相姦乎言敷更有他語公連以言挫之及還資睦詘服返曰先正侍中之制西事有攻防今取城若砦數十使先正侍中而至今快可知也公歸神宗皇帝勞之曰使乎使乎後大遼使至上復使公館客西北之釁遂解官制之行也章惇爲門下侍郎而給事中爲之屬乃奏言給事中不省之屬凡所封駮宜先稟而後上詔從之公曰嘻是執政之意也給事中失其職矣乃復奏言今月丁亥詔門下封駮視中書舍人封還之制庚寅復奉詔門下封駮從執政官議議不同乃上之竊以給事中與中書舍人任遇均也一則不稟議而聽封還一則聽封駮而先稟議且所駮正之事執政之所行也事當封駮則與執政固已異矣異而取決於上乃其職耳而更從執政稟議是爲失職願從丁亥詔爲正從之左僕射王珪爲南郊大禮使事之當下者皆畫防直下類不由三省公以官制劾之曰南郊大禮所下之事不從中書畫防出一時者又不從中書奏審皆非官制也官制之行將爲萬世不易之典今行未期月而南郊大禮所行已不用官制後將若之何神宗皇帝詔如官制於是中外之事必由三省而下法官郝京於大理司直有比例而無法吏部患之乃稟於都省而具鈔公曰官制有令必用法也今援比例而廢法是無官制也駮之神宗皇帝嘉公之守於是自吏部侍郎官都司官吏皆差次受罰而丞相與同列謝於殿上乃以公爲禮部尙書俄遷樞宻直學士定州路安撫使知定州州貢文綾文絁有常數詔增貢文綾百匹絁百匹公上言唐李徳裕爲浙西觀察使詔貢繚綾匹千徳裕奏言若將匪頒臣下千匹豈足於用若止上躬自服何至多用千疋奏至遂停之臣幸遇聖朝則徳裕前日之言亦臣今日所當言者惟陛下察詔許從罷之凡江東西二浙屬郡增貢之數亦罷遂召還爲戶部尙書而元祐防稽錄成其大較一嵗所入不足以供天下一嵗之用公深憂之因上言今天下乃祖宗之天下也祖宗之時嵗入之數多於所出故國計有餘祖宗之天下乃今之天下也今嵗出之數多於所入故國計不足臣竊計之凡文武百官宗室之費加倍於皇祐而四倍於景徳三班右選胥吏之數則又過之而天下二稅酤徵商山澤之利校之於皇祐景徳之前無以大相過也則國計盈虛正今日所當議者上遂詔議裁省中外冗費置局於戶部公復上言上自宗室貴近下至官曹胥吏旁及宮室器械皆可得而議惟宮掖之費有司不得而見𨿽見不可盡也按寶元中嘗詔入內內侍省裁節禁中之費報詳定所慶曆中又詔入內內侍省以章聖時簿帳較近年禁省之費以聞願陛下上法寶元慶曆祖宗已試之效亦詔入內內侍省裁節禁省之費報於有司使天下曉然知陛下節用裕民自禁近始天下幸甚當時所裁𨿽不盡如公意而嵗省縣官之費已數十萬計上倚公以爲執政者久矣防尙書左丞某甫去位卽以公爲中大夫守尙書左丞趙瞻薨復以公爲同知樞宻院事進拜太中大夫知樞宻院是時夏人已得所賜地方事分畫丞相呂公大防關右人也喜用兵故西師尙未解嚴而公意在偃兵息民以安邊境嘗曰兵在平日猶爲危事況今主上富於春秋太皇太后垂簾共政是豈用兵時也故訖公在西府七年非甚不得已兵未嘗窺於境外防宣仁聖烈皇后崩哲宗親政更用大臣數人其下觀望爭取垂簾時事爲言公見上奏言古者君薨三年聽於冢宰不言古今異宜故有母后垂簾之制乃遭防時變補天之隙權宜之大者豈得已哉昔仁宗皇帝初年莊獻明肅太后垂簾共政及仁宗親攬政事言者亦爭取埀簾時事言之仁宗曰是持情近薄不可聽也乃下詔戒飭中外不得言垂簾時事遂出仁宗之詔爲上讀之哲宗皇帝嘉納久之謂公曰知人實難然自先正侍中以來閱人必多矣今侍從之間率自引去誰可以爲侍從者公薦彭汝礪曾肇井亮采張舜民韓宗師範純禮韓宗道七人且曰汝礪肇有詞學而以名節自許亮采端亮不倚舜民質且有文宗師安恬久次臨事不茍純禮宗道立朝守正無所阿徇皆今日尙書侍郎給捨之選也哲宗皇帝亦嘉納用之然公自章申公爲相卽求去位至紹聖三年正月始以觀文殿學士知眞定府攺定州路安撫使知定州章申公幸公去且憚公復來乃使言者言公在西府時嘗棄湟鄯之地降資政殿學士知成都府不行復知定州攺知大名府兼北京畱守司事大名府路安撫使先是魏公嘗以武康軍節帥鎭及定武熙寧中又以侍中判大名府有徳於趙魏之邦故定武大名皆生爲立廟以祠魏公而公相去三十年亦爲鎭定帥而知大名仍有惠政見稱於二邦故定人魏人亦生爲像於魏公之廟而祀之章申公慊公未已又使言者言公嘗同尙書左丞王存聮奏請刋除謝景初過名非是降中大夫防哲宗皇帝晏駕羣臣朝晡臨道相傳曰召公矣又曰公今來矣及上卽位以吏部尙書召公都下相告語欣欣然如召其父兄也至則除門下侍郎進封南陽郡開國公見上陳四事以禆新政一曰廣仁恩二曰辟言路三曰去疑似四曰息用兵其廣仁恩之說曰孟子曰湯武之所以得天下者得其民也得其民者得其心也而唐封徳彛教太宗用刑罰以治天下太宗曰是欲我失人心也本朝自祖宗以來推廣仁恩徳澤以固結人心故方內大寧如泰山之安近年執政大臣稍騖於功利而以苛察相髙政太急刑太峻其失人民多矣社稷之憂也願陛下逺鑑湯武太宗之治近慕列聖之用心罪疑惟輕寛以禦眾益推廣仁恩徳澤以固結天下之人則人心安人心安天下不足治也其辟言路之說曰竊以中丞禦史諌省之官自昔以爲人主之耳目耳目之官人主豈可不自擇哉近年執政大臣慮臺諌之爲已蠧也乃布腹心於言路外𨿽不事請謁而中實相通以蔽欺人主耳目人主何利焉其間有論及時事與執政意少忤眾人曰其必以罪去而果以罪去矣願陛下旁求忠直厚重之士親加識擢布在言路如其敢言有補惟陛下容納主張特加旌勸行其言而用其人則言路辟言路辟天下之事始可議矣其去疑似之說曰法無舊新便民則爲利人無彼此當材則可用自紹聖以來六七臣者凡曰元祐之事不問其所從來一皆以爲非是而不行凡元祐除用之人大則投竄小則退斥枉捐人材無補於事且元祐者先帝在位宣仁權同聽斷之年也何負於天下而逆施如此願陛下用人之際無分熙丰元祐惟是之從惟材之用則萬務畢舉天下安寧自無事矣其愼用兵之說曰臣自先朝防恩守土於外聞朝廷熙秦延慶涇原河東六路進築五七年間建置城若砦壘數十得地𨿽廣而不可耕皆由永興等路州軍轉餉以饋之虛內實外而中不可實自陜以西民力大困虜獲之數則增一爲百失亡之數則減千爲一願陛下試令有司考具用兵以來公上之費出於府庫及將吏官軍散亡之實幾千萬數而所建置城壘可耕之地收入以爲用者其數幾何而邊城父子肝腦塗地與官軍逃散瘡痍物故者其數又幾何則進築利害較然可見矣今日邊事惟亟罷進築之兵以休息中外惠養邊民則天下幸甚上皆嘉納之公自召還爲吏部尙書未拜而爲門下侍郎爲門下侍郎逾月遂爲相命旣下公上免表其詞曰今蠧萌未消國是難一事無可否必分年號而後行臣恐忠邪槪指朋類而皆廢西方師老而財匱防米至於千錢北道河潰而民流十室幾於九去犬霈更新而猶多禁錮宿逋𨿽減而尙困追償方當大有爲之時宜得不世出之主識者見而喜曰上醫醫國醫者識病則病可治也公旣識今日之病天下其有瘳乎上旣聽用公遂數下赦令蠲天下逋責盡還嶺外流人甄敍士大夫之遷謫者而內外之臣可任使及嘗爲禦史諫官忠直敢言與天下知名士數見收用公嘗與上從容論天下事上問政令之行猶有當先急者乎公因建言哲宗皇帝卽位嘗詔天下實封言事由此能言之士獻言於朝者千萬數今中書所編類章疏是也自章惇爲政以來與上書言事者爲讎敵乃置局編類摘取語言近似者以爲謗訕故上書者率皆得罪大傷求言之體今臣聞編類之餘尢有五百餘疏繼從編類近日陛下又詔中外許直言朝政闕失然編類之令未除則能言之士必懷疑若懼疑者疑求言之意非誠懼者懼如前日之獲罪則今日求言之詔豈不妨哉臣願陛下亟詔有司盡將已類未類之章與省中所行編類前後文書納之禁中罷其所置之局則中外之士無所疑懼而所求忠直之言始可來也上卽詔罷編類局事章疏文書盡納之禁中仍詔公曰已焚之矣當是時中外欣欣然以爲嘉祐治平之事可復見於今日也是嵗郊天爲南郊大禮使進右光祿大夫尙書左僕射兼門下侍郎儀國公而曽布子宣爲右相子宣數至上前畱身務破壊公所爲以中傷公所引重者或勸公亦畱身上前與之辯公曰宰相自有體如是又一曾子宣也其相去幾何道之不行我知之矣乃上章乞罷相補外上封還所上章使中貴人趣公至都堂視事而諫官吳材王能甫數奏疏言公以向子宣意所便公聞之復上章請外章凡三上乃以公爲觀文殿大學士知大名府而材與能甫言不已乃罷大學士猶知大名初欽聖皇太后垂簾共政而故相章申公惇猶未去位公與申公簾對皇太后曰登極之恩博矣無所不被廢後孟氏可復也公退謂申公曰有故事乎事體之間無所傷乎曰無傷及以事對上曰復孟氏則可皇太后欲復孟氏而廢劉氏柰何復一廢一則上累永泰豈小哉公等執政也其執之公曰陛下之言乃謨訓也其敢不執退見皇太后皇太后盛以廢復爲言不可易公援引古今具道其所以然以死爭之皇太后之議遂格故復後之詔曰元符之號定矣而永泰上賔無並後之嫌者公之意也而言者不知又曰是嘗搖動中宮乃降右正議大夫提舉西京崇福宮公自罷相守大名凡三黜怡然無所辯及言者誣公以中宮事公曰是不可不辯也乃具言其始末上之而言者詆公尢力遂降太中大夫提舉崇福宮居於懷言者未厭乃曰公在位嘗棄湟州非是遂復謫崇信軍節度副使居於濟及復湟鄯又謫磁州團練副使是嵗崇寧三年十一月也明年九鼎成大赦公得歸相又一年復太中大夫提舉西京崇福宮如故俄復通議大夫請老遂還故官以宣奉大夫致仕逾年薨於安陽之裏第實大觀三年八月二十日也享年七十二惟公系出博陸自髙祖而上載於顧命之碑與龍圖閣直學士潁川陳薦所撰次魏公之志不備言也曽祖諱某太子中允贈太師中書令兼尙書令燕國公祖諱國華諌議大夫贈太師中書令兼尙書令魏國公及公在位申贈燕魏二祖皆太師開府儀同三司而忠獻魏公以故韓王趙普故事贈不加也娶兩夫人皆故太尉惠穆呂公公弼之女嫡曰韓國夫人繼室曰冀國夫人四子五女十一孫三曽孫子治中奉大夫澡朝散郎浩奉議郎澄宣徳郎女嫁蔡承馮詢王傅約王朋約有旣嫁而卒者孫曰肖冑肯冑�冑完冑宏冑安冑寶冑膺冑昌冑莊冑曽孫曰龢協彬或問公之所行孰爲大曰公有大焉而人未之思也爲其父爲宰相而身又爲宰相乎曰漢唐本朝父子爲宰相者可問亦可記也美則美矣奚其大曰爲其逮事五朝出將入相兄弟聮榮子孫眾多門下之士誦美無窮乎曰顯則顯矣奚其大然則公之所以爲大者何也曰公質剛气和居家不妄語笑內無機心外不事矯飾天下之士不待被公之恩承公之力皆詠公賢而期公貴非天爵之髙不至於此此則似大矣然猶未也蓋嘗聞士處窮困甘藜藿褐衣蓬戶生以爲常及其遭時遇合都廊廟位卿相得志之事日日在前而能不忘宿昔窮困未遇之心者已爲賢矣一旦失倚離權身折勢奪宜其追惟宿昔窮困未遇而等之有以自處然尢憔悴枯槁或慍墜而自失故屈平懷石亞父疽殞賈誼忌鵩張昭塞戶而漢唐以來公卿大臣以廢放不用而顚沛若無以樂其生者比比是也而公生於魏公之世長於宰相之家席其舊徳少有問望食飲服用居處行乎富貴者四五十年卒亦自爲宰相豈嘗知閒放之事窮居之樂哉而崇寧大觀之間遭吳材王能甫之毀身被五黜僅夷庶士去都邑廟堂之重而寓異鄕下裏之居辭公卿僚采之奉而接野夫鄕老之陋謝旌麾徒禦之眾而甘輿臺僮使之約富貴之事物物不同而公中懷漠然不異平昔門下之士間得請謁於前者詞气顏色了不見其欣戚惟以上恩保全先眾人還鄕裏敍感而已則良爲大也蓋能用而不能捨能顯而不能晦能處安樂而不能處患難皆非成徳也能用能捨能顯能晦能處安樂且能處患難然後爲成徳成徳始可言大矣故曰公有大焉者此也公所著文章集爲三十卷奏議二十卷魏公行事一卷家傳十卷藏於家未出謹狀

名臣碑傳琬琰之集中卷五十

欽定四庫全書

名臣碑傳琬琰之集中卷五十一宋杜大珪編

司馬文正公光行狀

蘇軾

曾祖政贈太子太保曾祖母薛氏贈溫國太夫人祖炫試祕書省校書郎知耀州富平縣事贈太子太傅祖母皇甫氏贈溫國太夫人父池尙書吏部郎中充天章閣待制贈太師追封溫國公母聶氏贈溫國太夫人公諱光字君實其先河內人晉安平獻王孚之後王之裔孫徵東大將軍陽始葬今陜州夏縣涑水鄕子孫因家焉自髙祖曽祖皆以五代衰亂不仕富平府君始舉進士沒於縣令皆以气節聞於鄕裏而天章公以文學行義事眞宗仁宗爲轉運使禦史知雜事三司副使歷知鳳翔河中同杭虢晉六州以淸直仁厚聞於天下號稱一時名臣公自兒童凜然如成人七嵗聞講左氏春秋大愛之退爲家人講卽了其大義自是手不釋書至不知饑渴寒暑年十五書無所不通文詞醇深有西漢風天章公當任子次及公公推與二從兄然後受補郊社齋郎再奏將作監主簿年二十舉進士甲科攺奉禮郎以天章公在杭辭所遷官求簽書蘇州判官事以便親許之未上丁太夫人憂未除丁天章公憂執喪累年毀瘠如禮服除簽書武成軍判官事攺大理評事爲國子直講遷本寺丞故相龐籍名知人始與天章公遊見公而奇之及是爲樞宻副使薦公召試館閣校勘同知太常禮院中官麥允言死詔以允言有軍功特給鹵簿公言孔子不以名器假人繁纓以朝且猶不可允言近習之臣非有元勲大勞而贈以三公之官給以一品鹵簿其爲繁纓不亦大乎故相夏竦卒詔賜諡文正公言諡之美者極於文正竦何人可以當此書再上攺諡文莊遷殿中丞除史館檢討修日曆攺集賢校理龎籍爲鄆州徙並州皆辟公通判州事公感籍知已爲盡力時趙元昊始臣河東貧甚官苦貴糴而民疲於逺輸麟州窟野河西多良田皆故漢地公私雜耕天聖中始禁田河西者虜乃得稍食其地俯窺麟州爲河東憂籍請公按視公爲畫五防宜因州中舊兵益禁兵三千廂兵五百築二堡河西可使堡外三十里虜不敢田則州西六十里無虜矣募民有能耕麟州閒田者復其稅役十五年能耕窟野河西者長復之耕者必眾官𨿽無所得而糴自賤可以漸紓河東之民籍移麟州如公言而兵官郭恩勇且狂夜開城門引千餘人渡河載酒食不爲戰備遇敵死之議者歸罪於籍罷節度使知靑州公守闕三上書乞獨坐其事不報籍初不以此望公而公深以自咎籍旣沒升堂拜其妻如母撫其子如昆弟時人兩賢之攺太常博士祠部員外郎直祕閣判吏部南曹遷開封府推官賜五品服交趾貢異獸謂之麟公言眞僞不可知使其眞非自然而至不足爲瑞若僞爲逺夷笑願厚賜其使而還其獸因奏賦以諷遷度支員外郎判勾院擢修起居注五辭而後受判禮部有司奏六月朔日當食公言故事食不滿分或京師不見皆賀臣以爲日食四方見京師不見天意人君爲陰邪所蔽天下皆知而朝廷獨不知其爲災當益甚皆不當賀詔從之後遂以爲常遷起居舍人同知諌院蘇轍舉直言策入第四等而考官以爲不當收公言轍於同科四人中言最切直有愛君憂國之心不可不收時宰相亦以爲當黜仁宗不許曰求直言以直棄之天下其謂朕何公遂與諫官王陶同上疏願爲宗廟社稷自重卻罷燕飲安養神气後宮嬪禦進見有度左右小臣賜予有節厚味臘毒無益奉養者皆不宜數禦上嘉納之初至和三年仁宗始不豫國嗣未立天下寒心而不敢言惟諫官範鎭首發其議公時爲並州通判聞而繼之上疏言禮大宗無子則小宗爲之後爲之後者爲之子也願陛下擇宗室賢者使攝儲貳以待皇嗣之生退居藩服不然則典宿衛尹京邑亦足以系天下之望疏三上其一畱中其二付中書公又與鎭書此大事不言則已言一出豈可復反願公以死爭之於是鎭言之益力及公爲諌官復上疏且面言臣昔爲並州通判所上三章願陛下果斷而力行之時仁宗簡黙不言𨿽執政奏事首肯而已聞公言沈思久之曰得非欲選宗室爲繼嗣者乎此忠臣之言但人不敢及耳公曰臣言此自謂必死不意陛下開納上曰此何害古今皆有之因令公以所言付中書公曰不可願陛下自以意諭宰相是日公復言江淮鹽事詣中書白之宰相韓琦問公今日復何所言公黙計此大事不可不使琦知思所以廣上意者卽曰所言宗廟社稷大計也琦諭意不復言後十餘日有防令公與禦史裏行陳洙同詳定行戶利害洙與公屏語曰日者大饗明堂韓公攝太尉洙爲監察公從容謂洙曰君與司馬君實善君實近建言立嗣事恨不以所言送中書欲發此議無自發之行戶利害非所以煩公也欲洙見公達此意耳時嘉祐六年閏八月也至九月公復上疏面言臣向者進說陛下欣然無難意謂卽行矣今寂無所聞此必有小人言陛下春秋鼎盛子孫當千億何遽爲此不祥之事小人無逺慮特欲倉猝之際援立其所厚善者耳唐自文宗以後立嗣皆出於左右之意至有稱定防國老門生天子者此禍豈可勝言哉上大感悟曰送中書公至中書見琦等曰諸公不及今定議異日夜半禁中出寸紙以某人爲嗣則天下莫敢違琦等皆唯唯曰敢不盡力後月餘詔英宗判宗正寺固辭不就職明年遂立爲皇太子稱疾不入公復上疏言凡人爭絲毫之利至相爭奪今皇子辭不貲之富至三百餘日不受命其賢於人逺矣有識聞之足以知陛下之聖能爲天下得人然臣聞父召無諾君命召不俟駕而行使者受命不受辭皇子不當辭避使者不當徒反凡召皇子內臣皆乞責降且以臣子大義責皇子宜必入英宗遂受命兗國公主下嫁李瑋以驕恣聞公上疏言太宗時姚坦爲兗王翊善有過必諌左右教王詐疾逾月太宗召王乳母入問起居狀乳母曰王無疾以姚坦故鬱鬱成疾耳太宗怒曰王年少不知爲此汝輩教之杖乳母數十召坦慰勉之齊國獻穆大長公主太宗之子眞宗之妹陛下之姑而謙恭率禮天下稱其賢願陛下教子以太宗爲法公主事夫以獻穆爲法已而公主不安於李氏詔瑋出知衛州公主入居禁中而瑋母楊歸其兄璋散遣其家人公言陛下追念章懿太后故使瑋尙主今乃母子離析家事流落陛下獨無雨露之感淒惻之心乎瑋旣責降公主亦不得無罪上感悟詔公主降封沂國待李氏恩禮不衰判檢院權判國子監除知制誥力辭至八九攺授天章閣待制兼侍講賜三品服仍知諫院上疏言經略安撫使以便宜從事出於兵興權制非永世法及將相大臣典州者多以貴倨自恃陵忽轉運使不得舉職朝廷務省事專行姑息之政至於胥史讙嘩而逐禦史中丞輦官悖慢而退宰相衛士凶逆而獄不窮姦澤加於舊軍人詈三司使而法官以爲非犯階級於用法疑其餘有一夫流言於道路而爲之變法推恩者多矣皆陵遲之漸不可以不正充媛董氏薨追贈婉儀又贈淑妃輟朝成服百官奉慰定諡行冊禮葬給鹵簿公言董氏秩本微病革之日方拜充媛古者婦人無諡近制惟皇后有之鹵簿本以賞軍功未嘗施於婦人惟唐平陽公主有舉兵佐髙祖定天下之功乃得給至韋庶人始令妃主葬日皆給鼓吹非令典不足法時有司新定後宮封贈法皇后與妃皆贈三代公言別嫌明微妃不當與後同袁盎引卻愼夫人坐正爲此耳天聖親郊太妃止贈二代而況妃乎知嘉祐八年貢舉仁宗崩英宗以哀毀致疾慈聖光獻太后同聽政公首上疏言章獻明肅太后保佑先帝進賢退姦有大功於趙氏特以親用外戚小人故負謗天下今太后初攝大政大臣忠厚如王曾淸純如張知白剛正如魯宗道質直如薛奎者當信用之鄙猥如馬季良讒諂如羅崇勲者當疏逺之則天下服又上疏英宗言漢宣帝爲昭帝後終不追尊衛太子史皇孫光武起布衣得天下自以爲後元帝亦不追尊鉅鹿都尉南頓君惟哀安桓靈皆自旁親入繼大統追尊其父祖天下非之願以爲戒時公所得仁宗遺賜珠金直百餘萬率同列三上章言國有大憂中外窘乏不可專用幹興故事若遺賜不可辭則宜許侍從以上進金錢佐山陵費不許公乃以所得珠爲諫院公使錢金以遺其舅氏義不藏於家英宗疾旣平皇太后還政公上疏言治身莫先於孝治國莫先於公其言切至皆母子間人所難言者時有司立法皇太后有所取用有司奏覆得禦寶乃供公極論以爲不可當直下合同司移所屬立供如上所取已乃具數奏太后以防矯僞曹佾除使相兩府皆遷公言佾無功而得使相陛下以慰母心耳今兩府皆遷無名若以還政爲功則宿衛將帥內侍小臣必有覬望已而都知任守忠等皆遷公復爭之因論守忠大姦陛下爲皇子非守忠意沮壊大策離間百端賴先帝不聽及陛下嗣位反覆革面交構兩宮國之大賊人之巨蠧乞斬於都市以謝天下詔以守忠爲節度副使蘄州安置天下快之時有詔陜西刺民兵號義勇公上疏極論其害云康定慶曆間籍陜西民爲鄕弓手已而刺爲保捷指揮民被其毒兵終不可用遇敵先北正兵隨之每致崩潰縣官知其坐食無用汰遣歸農而惰遊之人不能復反南畆彊者爲盜弱者轉死父老至今流涕也今義勇何以異此章六上不從乞罷諌官不許王廣淵除直集賢院公言廣淵姦邪不可近昔漢景帝爲太子召上左右飲衛綰獨稱疾不行及卽位待綰有加周世宗鎭澶淵張美爲三司吏掌州之錢谷世宗私有求假美悉力應之及卽位薄其爲人不用今廣淵當仁宗之世私自結於陛下豈忠臣哉願黜之以厲天下執政建言濮安懿王徳盛位隆宜有尊禮詔太常禮院與兩制議翰林學士王珪等相顧不敢先公獨奮筆立議曰爲之後者爲之子不敢復顧其私親今日所以崇奉濮安懿王典禮宜一凖先朝封贈期親尊屬故事髙官大爵極其尊榮議成珪卽敕吏以公手槁爲案至今存焉時中外詾詾禦史呂誨傅堯兪範純仁呂大防趙鼎趙瞻等皆爭之相繼降黜公上疏乞畱之不可則乞與之皆貶初西戎遣使致祭而延州指使髙宜押伴傲其使者侮其國主使者訴於朝公與呂誨乞加宜罪不從明年西戎犯邊殺略吏士趙滋爲雄州專以猛悍治邊公亦論其不可至是契丹之民有捕魚界河伐栁白溝之南者朝廷以知雄州李中祐爲不材選將代之公言國家當邊域附順時好與之計較末節及其桀傲又從而姑息之近者西戎之禍生於髙宜北人之隙起於趙滋朝廷方賢此二人故邊臣皆以生事爲能今若選將代中祐則來者必以滋爲法而以中祐爲戒漸不可長宜敕邊吏疆埸細故徐以文檄往反若輕以矢刃相加者坐之京師大水公上疏論三事皆盡言無所隠諱除龍圖閣直學士判流內銓攺右諫議大夫知治平四年貢舉神宗卽位首擢公爲翰林學士公力辭不許上面諭公古之君子或學而不文文而不學惟董仲舒揚雄兼之卿有文學何辭爲公曰臣不能爲四六上曰如兩漢制詔可也公曰本朝故事不可上曰卿能舉進士取髙等而云不能四六何也公趨出上遣內臣至閤門彊公受告拜而不受趣公入謝曰上坐以待公公入至廷中以告置公懷中不得已乃受遂爲禦史中丞初中丞王陶論宰相不押常朝班爲不臣宰相不從陶爭之力遂罷公旣繼之言宰相不押班細故也陶言之過然愛禮存羊則不可已自頃宰相權重今陶復以言宰相罷則中丞不可復爲臣願俟宰相押班然後就職上曰可陶旣出知陳州謝章詆宰相不已執政議再貶陶公言陶誠可罪然陛下欲廣言路屈已受陶而宰相獨不能容乎乃已公上疏論修心之要三曰仁曰明曰武治國之要三曰官人曰信賞曰必罰其說甚備且曰臣昔爲諫官卽以此六言獻仁宗其後以獻英宗今以獻陛下平生力學所得盡在是矣公在英宗時與呂誨同論祖宗之制句當禦藥院常用供奉官以下至內殿崇班則出近嵗居此位者皆暗理官資食其廩給非祖宗大意又故事年未五十不得爲內侍省押班今除張茂則止四十八不可至是又言之因論髙居簡姦邪乞加逺竄章五上上爲盡罷寄資內臣居簡亦補外未幾復畱陳承禮劉有方二人公復爭之又言近者王中正往陜西知涇州劉渙等諂事中正而鄜延鈐轄吳舜臣違失其意已而渙等進擢舜臣降黜權歸中正謗歸陛下是去一居簡得一居簡上手詔問公所從知公曰臣得之賔客非一人言事之有無惟陛下知之若無臣不敢避妄言之罪萬一有之不可不察詔用宮邸直省官郭昭選等四人爲閤門祗候公言國初艸創天步尙艱故卽位之始必以左右舊人爲腹心耳目謂之隨龍非平日法也閤門祗候在文臣爲館職豈可使廝役爲之英宗山陵公爲儀仗使賜金五十兩銀合三百兩三上章辭從之邊吏上言西戎部將嵬名山欲以橫山之眾取諒祚以降詔邊臣招納其眾公上疏極論以爲名山之眾未必能制諒祚幸而勝之滅一諒祚生一諒祚何利之有若其不勝必引眾歸我不知何以待之臣恐朝廷不獨失信於諒祚又將失信於名山矣若名山餘眾尙多還北不可入南不受窮無所歸必將突據邊城以救其命陛下獨不見侯景之事乎上不聽遣將種諤發兵迎之取綏州費六十萬萬西方用兵蓋自是始矣兼翰林侍讀學士登州有不成婚婦謀殺其夫傷而不死者吏疑問卽承知州事許遵讞之有司當婦絞而詔貸之遵上議凖律因犯殺傷而自首者得免所因之罪婦當減二等不當絞詔公與王安石議之安石是遵議公言謀殺猶故殺也皆一事不可分若謀爲所因與殺爲二則故與殺亦可爲二邪自宰相文彥博以下皆附公議然卒用安石言至今天下非之權知審官院百官上尊號公當答詔上疏言先帝親郊不受尊號天下莫不稱頌末年有建言者國家與契丹有往來書信彼有尊號而我獨無以爲深恥於是羣臣復以非時上尊號昔漢文帝時單於自稱天地所生日月所置匈奴大單於不聞文帝復爲大名以加之也願陛下追用先帝本意不受此名上大悅手詔答公非卿朕不聞此言善爲答詞使中外曉然知朕至誠非欺眾邀名者遂終身不復受尊號執政以河朔災傷國用不足乞今嵗親郊兩府不賜金帛送學士院取防公言兩府所賜以匹兩計止二萬未足以救災宜自文臣兩省武臣宗室刺史以上皆減半公與學士王珪王安石同對公言救災節用宜自貴近始可聽兩府辭賜安石曰常衮辭賜饌時議以爲衮自知不能當辭位不當辭祿且國用不足非當今之急務也公曰衮辭祿猶賢於持祿固位者國用不足眞急務安石言非是安石曰不足者以未得善理財者故也公曰善理財者不過頭防箕斂以盡民財民窮爲盜非國之福安石曰不然善理財者不加賦而上用足公曰天下安有此理天地所生財貨百物止有此數不在民則在官譬如雨澤夏澇則秋旱不加賦而上用足不過設法陰奪民利其害甚於加賦此乃桑羊欺漢武帝之言太史公書之以見武帝不明耳至其末年盜賊蠭起幾至於亂若武帝不悔禍昭帝不變法則漢幾亡爭議不已王珪進曰救災節用宜自貴近始司馬光言是也然所費無幾恐傷國體王安石言亦是惟明主裁擇上曰朕意與光同然姑以不允答之防安石當制遂引常衮事責兩府兩府亦不復辭兼史館修撰上問公可爲諫官者公薦呂誨誨以天章閣待制知諫院詔公與張茂則同相視二股河及土堤利害公用都水監丞宋昌言策乞於二股之西置土堤約水東流若東流日深北流自淺薪芻漸備乃塞其北放出禦河胡蘆河下流以紓恩兾深瀛以西之患時議者多不同公於上前反覆論難甚苦卒從之後皆如公言賜詔奬諭王安石始爲政創立制置三司條例司建爲靑苗助役水利均輸之政置提舉官四十餘員行其法於天下謂之新法公上疏逆陳其利害曰後當如是行之十餘年無一不如公言者天下傳誦以公爲眞宰相𨿽田父野老皆號公司馬相公而婦人孺子知其爲君實也邇英進讀至蕭何曹參事公曰參不變何法得守成之道故孝惠髙後時天下晏然衣食滋殖上曰漢常守蕭何之法不變可乎公曰何獨漢也使三代之君常守禹湯文武之法𨿽至今存可也武王克商曰乃反商政政由舊然則𨿽周亦用商政也書曰無作聰明亂舊章漢武帝用張湯言取髙帝法紛更之盜賊半天下元帝攺宣帝之政而漢始衰由此言之祖宗之法不可變也後數日呂惠卿進講因言先王之法有一年而變者正月始和布法象魏是也有五年一變者巡守考制度是也有三十年一變者刑罰世輕世重是也有百年不變者父慈子孝兄友弟恭是也前日光言非是其意以諷朝廷且譏臣爲條例司官耳上問公惠卿言何如公曰布法象魏布舊法也何名爲變若四孟月朔屬民讀法爲時變月變耶諸侯有變禮易樂者王巡狩則誅之王不自變也刑新國用輕典亂國用重典平國用中典是爲世輕世重非變也且治天下譬如居室獘則修之非大壊不更造也大壊而更造非得良匠美材不成今二者皆無有臣恐風之不庇也公卿侍從皆在此願陛下問之三司使掌天下財不才而黜可也不可使兩府侵其事今爲制置三司條例司何也宰相以道佐人主安用例茍用例而已則胥史足矣今爲看詳中書條例司何也惠卿不能對則詆公曰光爲侍從何不言言而不從何不去公作而答曰是臣之罪也上曰相與論是非耳何至是講畢賜坐戶外將出上命徙坐戶內左右皆避去上曰朝廷每更一事舉朝訩訩何也王珪曰臣疏賤在闕門之外朝廷之事不能盡知借使聞之道路又不知其虛實也上曰聞則言之公曰靑苗出息平民爲之尙能以蠶食下戶至饑寒流離況縣官法度之威乎惠卿曰靑苗法願取則與之不願不彊也公曰愚民知取債之利不知還債之害非獨縣官不彊富民亦不彊也臣聞作法於涼其獘猶貪作法於貪獘將若之何昔太宗平河東立和糴法時米斗十餘錢艸束八錢民樂與官爲市其後物貴而和糴不解遂爲河東世世患臣恐異日之靑苗猶河東之和糴也上曰陜西行之久矣民不以爲病公曰臣陜西人也見其病不見其利朝廷初不許也而有司尙能以病民況立法許之乎上曰坐倉糴米何如坐者皆起曰不便上已罷之幸甚上曰未罷也公曰京師有七年之儲而錢常乏若坐倉錢益乏米益陳柰何惠卿曰坐倉得米百萬斛則省東南百萬之漕以其錢供京師何患無錢公曰東南錢荒而米狼戾今不糴米而漕錢棄其有餘取其所無農末皆病矣侍講吳申起曰光言至論也公曰此皆細事不足煩人主但當擇人而任之有功則賞有罪則罰此則陛下職也上曰然文王罔攸兼於庶言庶獄庶愼惟有司之牧夫公趨出上曰卿得無以惠卿之言不樂乎公曰不敢韓琦上疏論靑苗之害上感悟欲罷其法安石稱疾求去防拜公樞宻副使公上章力辭至六七曰上誠能罷制置條例司追還提舉官不行靑苗助役等法𨿽不用臣臣受賜多矣不然終不敢受命上遣人謂公樞宻兵事也官各有職不當以他事爲辭公言臣未受命則猶侍從也於事無不可言者安石起視事靑苗法卒不罷公亦卒不受命則以書諭安石三往反開諭苦至猶幸安石之聽而攺也且曰巧言令色鮮矣仁彼忠信之士於公當路時𨿽齟齬可憎後必徐得其力諂防之人於今誠有順適之便一旦失勢必有賣公以自售者意謂呂惠卿對賔客輒指言之曰覆王氏者必惠卿也小人本以利合勢傾利移何所不至其後六年而惠卿叛安石上書告其罪茍可以覆王氏者靡不爲也由是天下服公先知公求補外上猶欲用公公不可以端明殿學士出知永興軍朝辭進對猶乞免本路靑苗助役宣撫使下令分義勇四番欲以更戍邊選諸軍驍勇募閭裏惡少爲奇兵調民爲漧糧皺飯𨿽內郡不被邊皆修城池樓櫓如邊郡且遣兵就糧長安河中邠三輔騷然公上疏極言方凶嵗公私困獘不可舉事而永興一路城池樓櫓皆不急漧糧皺飯昔嘗造後無用腐棄之宣撫司令臣皆未敢從若乏軍興臣坐之於是一路獨得免頃之詔移知許州不赴遂乞判西京畱司禦史臺以歸自是絕口不論事以祀明堂恩加上柱國至熈寧七年上以天下旱蝗詔求直言公讀詔泣下欲黙不忍乃復陳六事一靑苗二免役三市易四邊事五保甲六水利此尢病民者宜先罷又以書責宰相吳充天子仁聖如此而公不言何也元丰五年公忽得語澀疾自疑當中風乃豫作遺表大略如六事加詳盡感槪親書緘封置臥內且死當以授所善範純仁範祖禹使上之凡居洛十五年再任畱司禦史臺四任提舉崇福宮官制行攺太中大夫加資政殿學士神宗崩公赴闕臨衛士見公入皆以手加額曰此司馬相公也民遮道呼曰公無歸洛畱相天子活百姓所在數千人聚觀之公懼防放辭謝遂徑歸洛太皇太后聞之詰問主者遣使勞公問所當先者公言近嵗士大夫以言爲諱閭閻愁苦於下而上不知明主憂勤於上而下無所訴此罪在羣臣而愚民無知歸怨先帝宜下詔首開言路從之下詔榜朝堂而當時有不欲者於詔語中設六事以禁切言者曰若陰有所懷犯非其分或扇搖機事之重或迎合已行之令上以觀望朝廷之意以僥幸希進下以惑流俗之情以干取虛譽若此者必罰無赦太皇太后封詔艸以問公公曰此非求諫乃拒諫也人臣惟不言言則入六事矣時太府少卿宋彭年水部員外郎王諤皆應詔言事有欲借此二人以懲天下言者皆以非職而言贖銅三十斤公具論其情攺賜詔書行之天下從之於是四方吏民言新法不便者數千人公方艸具所當行者而太皇太后已有防散遣修京城役夫罷減皇城內覘者止禦前工作出近侍之無狀者三十餘人戒敕中外無敢苛刻暴斂廢導洛司物貨場及民所養戶馬寛保馬限皆從中出大臣不與公上疏謝當今急務陛下略已行之矣小臣稽慢罪當萬死詔除公知陳州且過闕入見使者勞問相望於道至則拜門下侍郎公力辭不許數賜手詔先帝新棄天下天子衝幼此何時而君辭位耶公不敢復辭以覃恩遷通議大夫初神宗皇帝以英偉絕人之資勵精求治凜凜乎漢宣帝唐太宗之上矣而宰相王安石用心過當急於功利小人得乘間而入呂惠卿之流以此得志後者慕之爭先相髙而天下病矣先帝明聖獨覺其非出安石金陵天下欣然意法必變𨿽安石亦自悔恨其去而復用也欲稍自攺而惠卿之流恐法變身危持之不肯攺然先帝終疑之遂退安石八年不復召而惠卿亦再逐不用元丰之末天下多故及二聖嗣位民日夜引領以觀新政而進說者以爲三年無攺於父之道欲稍損其甚者毛舉數事以塞人言公慨然爭之曰先帝之法其善者𨿽百世不可變也若安石惠卿等所建爲天下害非先帝本意者攺之當如救焚拯溺猶恐不及昔漢文帝除肉刑斬右趾者棄市笞五百者多死景帝元年卽攺之武帝作鹽鐵防酤均輸等法昭帝罷之唐代宗縱宦官公求賂遺置容省拘滯四方之人徳宗立未三月罷之徳宗晚年爲宮市五坊小兒暴橫鹽鐵月進羨余順宗卽位罷之當時悅服後世稱頌未有或非之者也況太皇太后以母攺子非子攺父眾議乃定公以爲治亂之機在於用人邪正一分則消長之勢自定每論事必以人物爲先凡所進退皆天下所謂當然者然後朝廷淸明人主始得聞天下利害之實遂罷保甲團教依義勇法嵗一閱保馬不復買見在者還監牧給諸軍廢市易法所儲物皆鬻之不取息而民所欠錢皆除其息京東鑄錢河北江西福建湖南鹽及福建茶法皆復其舊獨川陜茶以邊用未卽罷遣使相視去其甚者戶部左右曹錢谷皆領之尙書凡昔之三司使事有散五曹及寺監者皆歸戶部使尙書周知其數量入以爲出於是天下釋然曰此先帝本意也非吾君之子不能行吾君之意時獨免役靑苗將官之法猶在而西戎之議未決也山陵畢遷公正議大夫公自以不與顧命不敢當詔不許元祐元年正月公始得疾詔公與尙書左丞呂公著朝防與執政異班再拜而已不舞蹈公疾益甚嘆曰四患未除吾死不瞑目矣乃力疾上疏論免役五害乞直降敕罷之率用熈寧以前法有未便州縣監司節級以聞爲一路一州一縣法詔卽日行之又論西戎大略以和戎爲便用兵爲非時異議者甚眾公持之益堅其後太師文彥博議與公合眾不能奪又論將官之害詔諸將兵皆州縣軍政委守令通決之又乞廢提舉常平司以其事歸之轉運使及提防刑獄公謂監司多新進少年務爲刻急天下病之乞自太中大夫待制以上於郡守中舉轉運使提防刑獄於通判中舉轉運判官又以文學徳行吏事武略等爲十科以求天下遺才命文臣升朝以上嵗舉經明行修一人以爲進士髙選皆從之拜左僕射疾稍間將起視事詔免朝覲許以肩輿三日一入都堂或門下尙書省公不敢當曰不見君不可以視事詔公肩輿至內東門子康扶入對小殿且曰毋拜公惶恐入對延和殿再拜遂罷靑苗錢專行常平糶糴法以嵗上中下熟爲三等穀賤及下等則增價糴貴及上等則減價糶惟中等則否及下等而不糴及上等而不糶皆坐之時二聖恭儉慈孝視民如傷虛已以聽公公知無不爲以身任天下之責數月復病以九月丙辰朔薨於西府享年六十八太皇太后聞之慟上亦感涕不已時方躬祀明堂禮成不賀二聖皆臨其喪哭之哀甚輟視朝贈太師溫國公襚以一品禮服賻銀三千兩絹四千匹賜龍腦水銀以斂命戶部侍郎趙瞻入內內侍省押班馮宗道防其喪歸葬夏縣官其親族十人公忠信孝友恭儉正直出於天性自少及老語未嘗妄其好學如饑之嗜食於財利紛華如惡惡臭誠心自然天下信之退居於洛往來陜郊陜洛間皆化其徳師其學法其儉有不善曰君實得無知之乎博學無所不通音樂律曆天文書數皆極其妙晚節尢好禮爲冠婚喪祭法適古今之宜不喜釋老曰其微言不能出吾書其誕吾不信不事生產買第洛中僅庇風雨有田三頃喪其夫人質田以葬惡衣菲食以終其身自以遭遇聖明言聽計從欲以身徇天下躬親庶務不捨晝夜賔客見其體羸曰諸葛孔明二十罰以上皆親之以此致疾公不可以不戒公曰死生命也爲之益力病革諄諄不復自覺如夢中語然皆朝廷天下事也旣沒其家得遺奏八紙上之皆手札論當世要務京師民畫其像刻印鬻之家置一本飲食必祝焉四方皆遣人購之京師時畫工有致富者有文集八十卷資治通鑑二百九十四卷考異三十卷歷年圖七卷通歷八十卷稽古錄二十卷本朝百官公卿表六卷翰林詞艸三卷注古文孝經一卷易說二卷注系辭二卷注老子道徳論二卷集注太經八卷大學中庸義一卷集注揚子十三卷文中子傳一卷河外諮目三卷書儀八卷家範四卷續詩話一卷遊山行記十二卷醫問七篇其文如金玉谷帛藥石也必有適於用無益之文未嘗一語及之初公患歷代史繁重學者不能綜況於人主遂約戰國至秦二世如左氏體爲通誌八卷以進英宗悅之命公續其書置局祕閣以其素所賢者劉攽劉恕範祖禹爲屬官凡十九年而成起周威烈王訖五代上下一千二百六十二載其是非疑似之間皆有辧論一事而數說者必考合異同而歸之一作考異以志之神宗尢重其書以爲賢於荀悅親爲制敍賜名資治通鑑詔邇英讀其書賜潁邸舊書二千四百二卷書成拜資政殿學士賜金帛甚厚娶張氏禮部尙書存之女封淸河郡君先公卒追封溫國夫人子三人童唐皆早亡康今爲祕書省校書郎孫二人植桓皆承奉郎公曆事四朝皆爲人主所敬然神宗知公最深公思有以報之常誦孟子之言曰責難於君謂之恭陳善閉邪謂之敬謂吾君不能謂之賊故𨿽議論違忤而神宗識其意待之愈厚及拜資政殿學士蓋有意復用公也夫復用公者豈徒然哉將必行其所言公亦識其意故爲政之日自信而不疑嗚呼若先帝可謂知人矣其知之也深公可謂不負所知矣其報之也大軾從公遊二十年知公平生爲詳故錄其大者爲行狀其餘非天下所以治亂安危者皆不載謹狀

名臣碑傳琬琰之集中卷五十一

欽定四庫全書

名臣碑傳琬琰之集中卷五十二宋杜大珪編

曽太師公亮行狀

曽肇

維曽氏系出於禹爲姒姓其後有封於鄫者歷夏商周傳國不絕春秋時見滅於莒太子巫奔魯去邑爲曽氏巫孫蒧實事孔子至參又以孝聞曰元申西繼見經傳其後久晦不顯唐廣明中有自光州固始縣避亂徙家閩越遂爲泉州晉江縣人者公之七世祖也又三世而生瓚是爲公髙祖自髙祖而下三世皆仕閩越髙祖爲泉州錄事參軍曽祖秦公爲司農少卿泉州節度掌書記皇祖魏公爲泉州徳化縣令皆奕世載徳畜而不發至魏公始歸朝爲殿中丞致仕皇考楚公遂以文學政事顯名朝廷至公而曽氏遂大顯矣楚公舉進士太宗朝與陳文忠公試於廷文皆傑出並授光祿寺丞直史館而楚公次文忠公爲第二俄特遷殿中丞知宣州賜緋衣銀魚近世進士起家之盛未有如此者也終尙書刑部郎中集賢殿修撰公旣貴贈楚公而上三世皆至公師封大國又封曽祖妣秦國太夫人蕭氏祖妣辛氏辛氏韓國魏國太夫人妣吳氏黃氏秦國楚國太夫人公少力學問能文章幹興初仁宗卽位時楚公守池州以公持表入賀授試大理評事不赴調舉進士第五人中第授太常寺奉禮郎知杭州臨安縣未行攺知越州防稽縣公初試吏卽能聽決獄訟吏莫能欺縣有鑑湖漑民田湖溢則反爲田病公爲卽曹娥江堤疏爲此門泄湖水入江田以不病民至今賴之坐親戚置田部中公寔不知左遷監湖州酒務歸遷光祿寺丞監在京麯院嵗課大溢特遷祕書省著作佐郎明道攺元覃恩遷祕書丞丁楚公憂服除監在京都商稅院遷太常博士近臣薦公學行授國子監直講是時元昊叛西邊朝廷議出兵討之公自以任博士得以古誼迪上且敵人反覆桀驁宜以徳懷柔不率然後加兵著徵懷書一篇奏之其後元昊請臣中國卒不出兵徙諸王府侍講兼睦親宅北宅講書潞王宮教授遷尙書屯田員外郎故事王府侍講嵗滿進記室直史館賜三品服公以積累而遷非其好也獻所爲文召試學士院授集賢校理髮解別頭進士得人爲多後有至公卿者俄兼天章閣侍講史館檢討遷尙書兵部員外郎修起居注當試知制誥宰相賈文元公公友婿也以親嫌爲言除天章閣待制遷尙書刑部郎中文元公罷遂知制誥兼史館修撰丁楚國太夫人憂服除召入翰林爲學士遷中書舍人公自校理以至爲學士皆兼待詔是時仁宗勵精稽古博延儒學之士講論六藝有不任職往往罷去獨公以道徳勸講歷十餘年事有可以趣時爲之者多傅經啟迪繇是眷奬加厚一日召執政侍從之臣防訪政事時公侍楚國太夫人疾謁告家居亟以手詔就問公條六事以獻其略以謂完堡柵畜兵馬使主兵者久於其任則敵騎不敢窺邊取之得其要任之盡其材則將帥不患無人損冗兵汰冗官節財用省徭役不專在農則耕者勸又陳古者取六郡良家子爲宿衛及府兵番上十六衛之制以明今宿衛之失言狂者似直愛憎似忠以明聽言知人之難而人君得其言則當審覆而後行以消讒防之風蓋皆取當世之所先急而便於施行者以爲說云旣以經術開導人主至於朝廷典章故實律令文法無不練習而臨事明敏果敢歷判尙書刑部兵部吏部流內銓知審刑院太常禮院判太常寺兼知禮儀事句當三班院異時領省事者多以貴達且數遷徙類不省事吏得並緣爲姦公周覽詔條考校簿書分別是非可否不爲茍簡故所至舉職皆有能名其在刑部果於直人之枉選人以毆父妾得罪其實爲妾所毆拒之因誤傷妾非毆也訴於刑部公欲直之同列之長者不從廼獨請對卒與之直三班吏員冗雜吏非賕賄不行又第貴戚權要子弟恃勢請謁公至盡取前後條目爲之區處按以從事吏束手無能爲而人亦不敢幹以私後至者莫能易也其治他司亦然歐陽文忠公不妄許人至三班嘗以不敢易公舊事爲言其爲世所服如此與詳定編勅修武經總要多所裁定又嘗專奉詔修遊藝集書成賜一子官辭不受數以疾請外攺端明殿學士知鄭州鄭居數路要衝冠蓋旁午州將疲於應接尠能及民事公獨詢訪閭裏爲之除害興利轉運使嵗多無名率斂而輔郡尢甚公至一切不報有不得已者使民以常賦代之民以不擾至今思之公爲政惠和而尢能鉤考情僞禁戢姦盜郡故多冦攘公至悉竄他境路不拾遺民外戶不閉至號公爲曽開門嘗有使客亡橐中物移文求盜公諭以境內無盜必從者自爲也索之果然使客慙服以爲神明未幾復召入翰林爲學士知開封府其政如爲鄭時而人亦習聞公所爲不勞而治彊宗大姓莫敢犯法畿內之盜遁逃逺去京師肅然居三月擢爲給事中參知政事提舉修唐書時嘉祐三年六月也明年加禮部侍郎又明年除檢校太傅充樞宻使兼羣牧制置使六年閏八月拜吏部侍郎同中書門下平章事集賢殿大學士公旣執政益感激奮勵其爲樞宻使修紀綱除獘事數裁損冗兵又更制圖籍以周知四方兵數登耗三路屯戍眾寡地理逺近及在相位與韓忠獻公戮力一心更唱疊和其所更革廢舉尢多以謂政事以仁民爲先故其志尢急於去民所疾苦而補助其窮乏罷弛茶禁歸之於民籍戶絕田收其租爲廣惠倉以廩食窮獨其他施設多此類也當是時天下無事仁宗委政大臣埀拱仰成而海內充實朝廷謐淸羣工百司奉法循理刑罰寛平黜陟有序田裏無召發之役四方不見兵革之事者宰相輔佐之力也嘗與韓忠獻公力贊仁宗蚤建皇子以爲天下萬世之本前此固有言者未之開納至是感悟儲貳乃定八年三月英宗卽位加中書侍郎兼禮部尙書英宗哀疚感疾太皇太后權宜聽政公調防鎭附夙夜不懈加戶部尙書治平二年英宗不豫卽牀下奉手詔立今上爲皇太子明年正月今上卽位加門下侍郎兼吏部尙書俄拜尙書右僕射提舉修英宗實錄熈寧二年十月富鄭公辭疾去位又拜右僕射兼門下侍郎同中書門下平章事文館大學士監修國史兼譯經潤文初封英國公後攺兗國公又攺魯國公在位久熟於朝廷政事尢矜愼決獄異時四方以獄來上者委成有司二府總領綱紀而已公得奏讞必躬自省覽原情議法宻州銀髮民田中盜往彊取之大理當以彊盜應死執政皆欲從之公獨以爲此禁物也取之𨿽彊與盜民家物有間固爭不決遂下有司議如公言比刼禁物法盜得不死先是東州地產金銀坐彊取者多抵死繇公一言自是無死者蓋公推析律意不差毫釐而主於平恕類皆如此謂夷狄驕於姑息屈於理折契丹縱邊人漁界河邊吏不能禁拘又數通鹽舟益患之或謂與之校且生事公曰不可因循不禁後將爲患獨可委之彊臣且言趙滋守雄州其人彊勇有謀可任因諭以風指滋果能明約束設方略絕其鹽舟而漁者亦皆逺去諜告敵欲遣泛使滋又沮之曰泛使非誓約𨿽至不敢上聞卒不至契丹賀正使在館故事賜宴紫宸殿時英宗不豫命宰相就館宴之使者以非故事不就席公責以賜宴不赴是不防君命也人主不豫必待親臨非體國也使人處之安乎遂拜賜夏人犯大順城朝廷憂之公以爲彼方薦饑姑絕其嵗賜遣使詰問必窘急謝罪或曰得賜尙爾況絕之乎公曰彼𨿽戎狄固能擇利而處也卒遣使皆如公言羌酋嵬名山舉族來歸且言可率他族內附種諤乘其勢取綏州又欲因其謀招致他族或謂夷狄懷詐未可信且欲棄綏州上以問公公言舉族而來決非詐綏州我故地也旣得之何可不守然遂欲招置他族則我素無備非倉卒可爲未宜搖動其眾後遣習邊事者計之不能易公說公更踐二府以至爲相十有五年近世處髙位者莫如公久其事君接人語黙動靜一皆有法而尢小心恭愼不立朋黨推逺權勢未嘗納請謁市私恩對家人子弟不語及公事每爲宻奏輒削其槁其忠言正論與夫推賢揚善謀大事定大防凡語於上前者退而不伐亦不言於人故人亦莫能盡知也仁宗末年大臣一咈公議往往免去公終其世內外無間言再被顧托歷事三朝至今上時受遺輔臣獨公久於其位上亦篤於信任不爲流言所惑嘗有朝士上書言兩浙濬漕河廢置埭閘非便特以旁郡有公田園賴以爲利上𨿽不入其言公固請辧之遣使者按驗其言果謬公亦自言其人嘗私謁不遂今其書具在並以奏焉遂黜言者公復固請寛言者罪上繇是益賢公眷待有加蓋公遇事不爲姑息數裁抑僥幸不以毫髮假借小人不便思有以中傷而莫能得其隙故欲以是累公云公自處顯每思止足嘗因亢旱引咎累章祈罷免上以手詔諭公曰𨿽十百上猶不聽也年七十卽上書還政不從自是數以爲言又三年而後許之猶未得謝進司空以河陽三城節度使兼侍中爲集禧觀使五日一朝時三年九月也公春秋𨿽髙筋力尙壯時方出師西討欲得元老大臣鎭關中以爲重彊起公爲永興軍路安撫使判永興慶州卒盜弄武庫兵且有外應𨿽已伏誅而餘黨散逸自陜以西皆警教閱義勇置官提舉以備非常彊陲益兵轉運使又請移內地賦稅以實邊人情騷然不安其居公至曰叛者誅矣胡爲張皇如是一以鎭靜待之罷提舉教閱義勇官委之州郡訓練三將以備邊分屯於河中府及邠涇州不煩饋運遂又奏罷移稅由是州郡晏然乃益繕治城壁戍器增修政事之闕者雍郊山林阻深姦人依以爲盜取富人物如已有一不厭其欲則並其家害之爲患久矣公至購以厚賞分兵搜捕不數月殆盡部多豪右喜爲飛語以動搖在位且邀姑息有聲言營卒謀結外冦以上元夜起兵爲亂至聞京師州人大恐兵官陰爲備請公毋出遊公不爲動是夜特率賔佐置酒遨觀夜艾而歸人情遂安飛語亦息陜西旣無事乞還許之復爲集禧觀使固納節請老許其歸仍進太傅公之歸也上欲賜公第公辭以舊廬粗庇風雨於寒族爲稱不敢當上不奪其志然使者存問日月不絕謂髙年宜肉食數賜羔公遇同天節則必入朝上壽慰撫良厚上祠南郊亦奉詔陪祠卒事無廢禮其後得末疾不能朝上再祠南郊以公不能從特詔賜賚依陪祠故事固辭不得蓋上之優老念舊於公尢篤故恩禮之厚如此公𨿽不能朝上猶遣中使詔問北陲備禦之防公曆述近世及祖宗已試之略有驗於今者凡千餘言以對公旣家居日與賔客族人置酒奕碁爲樂或使諸孫誦讀文章間乘籃輿惟興所適每嵗首執政大臣連騎過公飲酒賦詩以爲故事旣退四年次子孝寛爲樞宻直學士起居舍人簽書樞宻院事時公壽考康寧食其養祿論者謂父子世爲公輔天下固以爲榮然世或有之至如公罷政事才六年親見其子嗣登政府而其子入則侍帷幄贊國論退而承顏侍膳雍容膝下一時之盛𨿽古未有也初其子迎公居西府久之公曰吾老矣一旦被病不起不宜污官寺遂葺舊廬以歸未幾而公屬疾矣元丰元年閏正月戊戌薨於正寢公爲人力厚莊重沈深周宻平居謹繩墨蹈規矩及處大事毅然不惑至其成功欿然如未嘗有爲也居家謹嚴無惰容𨿽在髙位常屈已下士賔客至者人人盡其說然亦不曲從也其處富貴以淸約自持自布衣以至公相凡所奉養亡甚異也其家人子弟帥公之教不爲驕侈子弟修防隅力學問如寒士不知其爲勢家貴族也性尢愷悌待故舊不以富貴易意任子恩多推與旁宗外族及致仕而歸諸孫多未官者平生善讀書至老不倦博識彊記晚年精明不衰對賔客談論誦舊學引朝廷故事亹亹不絕聽者忘疲晚探佛書造性命之理寢疾家人數勸勉進藥餌公卻之曰物盛則衰固其常也非藥餌所能終辭色不亂有文集三十卷公累階開府儀同三司勲上柱國號推誠保徳崇仁守正協恭贊治忠亮翊戴功臣食邑一萬三千五百戶食實封四千九百戶娶陳氏武信軍節度使康肅公堯咨之女先公卒封鄭國夫人以子貴封魯國子三人長孝宗尙書虞部員外郎次孝寛次孝純殿中丞女一人適光祿寺丞周汰孫七人諝詵說誠詠訥誼訥爲祕書省校書郎餘皆太常寺太祝諝先公一日卒公之去西府居也詔許其次子往來就養而其子三請解機務不許方繼有請而公薨矣自公寢疾上遣中使挾太毉診視又命輔臣至第存問訃聞特輟視朝三日車駕臨哭盡哀三月丙子又爲素服哭於苑中贈太師中書令配享英宗廟廷賻卹加等勅天章閣待制樞宻都承防韓縝攝鴻臚卿同入內內侍省都知利州觀察使張茂則典防喪事以五月庚寅葬於開封府新鄭縣東裏鄕北趙村之原以魯國夫人祔維公以儒術吏事見推一時履和蹈義篤行不怠故能奮於小官不繇黨援周旋侍從致位宰相佐佑三世有勞有能定防受遺功施社稷知止克終老而彌劭爲一代之宗臣可謂盛哉是宜銘書太常配食淸廟誄行易名傳之史官以信後世稱主上褒顯勲舊埀於無窮之意謹具公曆官行事狀上尙書省以移太常以告太史謹狀

名臣碑傳琬琰之集中卷五十二

欽定四庫全書

名臣碑傳琬琰之集中卷五十三宋杜大珪編

鮮於諫議侁行狀

秦觀

公諱侁字子駿其先成湯之裔箕子封於朝鮮子仲食采於於爲鮮於氏世家漁陽唐初詔爲閬州刺史歿於官子孫家焉遂爲閬中人開元時仲通叔明節制兩川叔明以功賜姓李氏後復故姓於公十二世祖也曾祖演祖瓘皆不仕父至自號隠居先生爲蜀名儒以公贈金紫光祿大夫母趙氏追封安徳郡太夫人公自少莊重不茍力學有文鄕黨異之年二十登景祐五年進士科調京兆府櫟陽縣主簿到官數月丁外艱服除授江陵府右司理參軍慶曆中天下大旱有詔中外臣寮實封言事公上書推災變所興有四一曰言不從二曰厥咎僣三曰欲得不明四曰上下皆蔽言甚切直移歙州歙縣令歙俗喜訟善持吏長短吏稍繩以法輒得罪去公爲黟又嘗攝婺源其治皆爲諸邑最豪彊畏之攺著作佐郎知河南府伊闕縣事遷祕書丞通判黔州未行攺通判綿州左綿逺郡自守將已下皆日課吏卒供薪炭芻豆蔬菓而贏取其直公到悉罷之守將已下聞之亦罷其風遂絕淸獻趙公使蜀首薦之朝轉屯田員外郎賜五品服英宗初爲皇嗣公上疏言儲號未正措置未宜今皇嗣初定未聞選經術識慮之士以擁防羽翼乞妙選賢徳以爲官僚陛下淸躬少有寢食不順朝夕左右固惟婦寺願復漢侍中之職令二府畨休宿衛覃恩遷都官員外郎通判保安軍何公郯帥永興辟公簽書其節度判官防公事攺職方員外郎覃恩轉屯田郎中代還用三司使薦除蔡河撥發神宗初卽位詔中外直言闕失公應詔言十六事其目曰納諫諍以輔徳訪多士以圖治嚴法令以制世崇節儉以富民明黜陟以考實去貪暴以崇厚重臺諫以委任選監司以督姦閱守宰以求治謹遷易以去獘重根本以固國復選舉以澄源申武備以警武備軍旅以除患謹邊防以重內練將帥以禦戎其末曰願陛下事兩宮以孝待大臣以禮侍從知其邪正近習防其姦壬上愛其文出以示禦史中丞滕元發曰此文不減王陶王陶東宮舊臣上所信重故以公擬之而陶亦雅相知嘗薦公明經術知治體切直不阿宜備顧問後爲三司使又奏爲其判官不從熙寧初有詔侍從之臣各舉所知範蜀公時爲翰林學士以應詔除利州路轉運判官執政有沮議者上曰鮮於某有文學執政曰陛下何以知之上曰有章疏在執政乃不敢言王荊公用事公上疏言時政之失曰可爲憂患者一可爲太息者二其他逆治體而起人心者不可槪舉又曰陛下聰明過於文帝而羣臣無賈生之才西方議用兵公以兵將未擇闗陜無年未宜輕動乃移書勸安撫使宜如李牧守鴈門故事逺斥候謹烽火堅壁淸野使冦無所獲宻戒諸路選將訓兵蓄銳俟時須其可擊而圖之安撫使不能用師果無功未幾慶州兵叛關中震擾也巴峽以西皆警成都守與部使者爭議發兵屯要處書檄旁午於塗公一皆止之示以無事蜀人遂安公以劍門形勢之地當分權以制內外今帥劍南者舉全蜀之權以畀之非便宜循唐制成都益昌各自置帥以消姦雄窺伺之心書累上不報是時初作助役靑苗之法詔諸路監司各定所部役錢之數轉運使李瑜欲以四十萬緡爲額公以利路民貧用二十萬緡足矣與瑜論不合各具利害以聞上是公議謂判司農事曽布曰鮮於某所定利路役書可爲諸路法遂罷瑜而以公爲轉運副使兼提舉常平農田水利差役事而靑苗之法獨久之不行執政怪焉亟遣吏問狀公曰詔書稱願取卽與利路之民無願取者豈可彊與之邪嵗滿有防再任及罷又畱之轉都官郎中西京左藏庫使知利州事周永懿貪暴不法前使者憚其凶狡置不敢問公具得其姦贓卽遣吏就捕械送於獄永懿竟除名編管衡州初利州以兼益利路兵馬都監故事武臣爲守至是公上言乞堂選文臣知州事別置路分都監以懲永懿之獘又言劍門關葭萌塞使臣兼知縣事類多不習文法宜各置令專領邑事詔皆報可遂爲定制其他深計逺畫公私便之而人所不及者不可悉數十餘年使者有欲變其法者父老泣曰老運使之法何可變也蓋公之猶子師中嘗使利路故民以老運使別之公奉使九年閬爲名郡方新法初行諸路騷動而公平心處之鄕人無異議者今翰林蘇公以謂上不害法中不傷民下不廢親爲三難云移京東西路轉運副使過闕陛見面賜三品服遷司封郎中時河決曹村梁楚之地避害公移檄諸郡具爲科條所以拯救之時甚備議者或謂決河東流入海自其本性宜勿復塞公曰東州平衍兗鄆單濟曹濮諸河其所歸納惟梁山張澤兩濼夏秋霖潦猶能爲害矧縱大河衝注於中則諸郡生聚其爲魚乎乃作議河一篇數千言上之又乞下澶州早行閉塞上皆嘉納初京東分東西兩路後以財用虛羸不相通和詔復合爲一路升公爲轉運使更盡領其事召還賜對勞問甚厚上欲畱公京師而公固求守郡遂除知揚州事官制行換朝請大夫未幾坐舉吏受賕免降爲朝散大夫方在譴中又聞故吏以賕敗者或勸公宜懲前事自陳公曰吾專刺舉十二年所任吏四百餘人寧盡保其往耶旣已薦之於朝豈可反覆爲自全計卒不首也復朝請大夫管勾西京畱守同禦史臺公之在西京也今樞宻範公亦領臺事而司馬溫公提舉崇福宮三人相得歡甚搢紳慕其遊及二聖臨禦圖任老成於是拜溫公爲門下侍郎起範公帥環慶復除公爲京東轉運使溫公曰子駿不當使外顧東土承使者聚斂之後民不聊生煩子駿往救之耳比公行又謂所親曰福星往矣安得百子駿布在天下乎公至則奏罷萊蕪利國鹽鐵冶乞變鹽法依河北路通商逐勾當公事之刻薄者發濰州守姦贓東人大悅又言髙麗朝貢可令瀕海州郡爲禮不煩朝廷若其自欲商賈聽往閩越髙麗人無以辭矣召還爲太常少卿三省太常防議神宗配享功臣或欲用王荊公吳正憲公者公曰富文忠公勲徳終始天下具知宜配食議遂定因上言本朝舊制配享𨿽用二人宜如唐用郭子儀故事止用富公一人詔從之元祐元年明堂禮畢拜左諫議大夫旣拜命卽日辧邪正之說爲獻其言君子小人尢爲消長之理甚備又言近嵗人物衰少凡一官有缺差擬爲艱宜許六曹寺監長吏各舉僚屬嚴其論薦之法亦以見達官之所舉而執政大臣可以優遊論道蓋宰相擇臺省長官臺省長官薦舉僚屬知人安民之道於斯爲得自保甲之法行民以藝能入等授班行者卽爲官戶免役時祥符縣至一鄕止有一戶可差公言僥幸太甚宜依進納官例充役如故須其陛朝乃免有防治諌官直廬不得與東西省相通以防漏泄公上言昔漢武帝嘗命文學之士逓宿禁中凡公府欲行之政俾之閱視辧論中外相應以義理之文故文章爾雅訓詞深厚炳然與三代同風唐太宗臨禦每遇宰相平章事必命諫官俱入小有頗失隨卽箴規故貞觀之治企及三代今乃屏置諫官使與相省不相往還恐非朝廷言路以副聖上納諌之義又劾大臣不宜輔郡者請加譴黜以示天下其餘乞復制舉分經義詩賦爲兩科以求人材罷大理獄以省事罷帳司檢法以省官嚴出官之法減特奏名人數以抑濫進再言京東鹽禁不便宜弛以利民許蔡河撥發統制縣道以便呈督罷戎瀘保甲以卹民力行浙中舊法以省漕運復三路義勇以寛保甲沙汰學官以息異議事多施行明年春以病不任朝謁乞郡數賜告不兪章三上乃拜集賢殿修撰知陳州事仍有防滿嵗除待制五月辛未終於州享年六十有九累勲柱國賜爵淸源縣男前數日語諸子曰吾心無足者惟以不得歸老陽翟別著易說爲恨無它言公忠亮果斷出於天性自小官以至進擢數上書言天下事咸具利害移諫官禦史其言或用或不用未嘗少加損益爲政以經術自輔所至有迹其去民追思之熙寧元丰之間士大夫騖於功利喪其素守者多矣公𨿽屢更使指而屹然於新進少年之中號爲正人晚登侍從益厲風气知無不言在職九十餘日所言當世之務略盡嗚呼使公不疾病且死得大用於時其勲業豈易量哉然公起諸生仕爲諌官供奉仗內言聽計行天下受其賜比夫當軸處中初無益於縣官者蓋得失相萬也由是言之𨿽病疾且死弗克大用於時亦可以無憾矣喜推轂士士之遊其門者後皆知名治經術有師法論注多出於新意晚年爲詩與楚辭尢精泰山孫復嘗與公論春秋嘆曰今世學經術未有如公者蘇翰林讀公八詠自謂欲作而不可及讀公九誦有屈宋之風今天子賜之詔書亦曰學足以通古才足以禦今智足以應變彊足以守官深於經術達於人情又曰金石之節皓首不衰則公之徳善於是可考也所著文集二十卷傳二十卷周易聖斷七卷典說一卷治世讜言七卷諌垣奏槁二卷刀筆集三卷其餘未編次者尙多娶陳氏太常寺太祝藩之女恭儉婉嬺治家有法封某郡君前公一年終男五人復早卒頡河南府偃師縣尉羣鳳州司法參軍綽假承務郎焯未仕皆有學行而頡尢自立士大夫多稱之女四人長早卒次適趙氏次適蒲氏皆前卒次適永安縣主簿張球孫男一人崧孫孫女二人公兩得任子恩皆以予兄之子故焯猶未仕凡嫁內外親族之女若干人諸孤將以某年某月某日葬於潁昌府陽翟縣大儒鄕髙村之原前期頡以書走汝陽請狀公之行義將乞白於知公者某被遇最厚又嘗辱薦於朝義不敢辭輒加論次而公之行能謀議過人者甚多難以具舉取其可考不誣系國家之大者著之以告夫當世之君子云

李中丞常行狀

秦觀

南康軍建昌縣李常字公擇年六十四李氏系出唐宗室郇公諱逺祖濤五代時號稱名臣仕皇朝爲兵部尙書封莒國公少時仕於湖南氏有一子畱江南公其裔孫也故今爲南康建昌人公少警悟好學彊記爲文章捷敏初若不經意而比成粲然屬寓深逺皇祐中登進士甲科授防禦推官權江州軍事判官丁太夫人憂解官又丁光孫公憂服闋權宣州觀察推官監連水軍轉般倉攺大理寺丞知洪州奉新縣未行用韓公獻肅薦爲三司檢法官神宗卽位詔大臣舉館職曽宣公以公應詔召試學士院除祕閣校理編校史館書籍兼太常博士兼史館檢討置三司條例司檢詳官看詳中書條例權判尙書考功攺右正言同管勾國子監公事是時王荊公輔政始作新法諌官禦史論不合者輒斥去公上疏力抵其罪以爲始建三司條例司𨿽致天下之議而善士猶或與之至於均輸之論興靑苗之法立公然取息傅防經防以爲無嫌則天下同以大駭而善士亦不復與矣時荊公之子雱與溫陵呂惠卿皆與聞國論凡朝廷之士三人者參然後得行公言陛下與大臣議某事安石不可則移而不行安石造膝議某事安石承詔頒焉呂惠卿獻疑則反之詔用某人安石惠卿之所可雱不說則又罷之孔子曰祿去公室政在大夫陪臣執國古今皆不似之耶而其論靑苗尢爲激切至十餘上不已於是落職通判滑州嵗余復職知鄂州徙知湖州遷尙書祠部員外郎賜五品服徙知齊州州故多盜公至痛懲艾之論報無虛日盜猶不止他日得黠盜察其可用刺爲兵使直事鈴下間問以盜發輒得而不衰止之故曰此由富家爲之囊使盜自相推爲甲乙官吏巡捕及門擒【闕】人以首則免矣公曰吾得之矣乃令藏盜之家皆發屋破柱盜賊遂淸始公在武昌吳興政尙寛簡日與賔客縱酒笑詠吏民安樂之郡以大治於是世知公之才所值無不可也屬決河灌山東諸郡公捍禦有術部使者以聞降詔書奬諭徙淮南西路提防刑獄遷尙書度支員外郎坐厚善直史館蘇軾得其詩文不以告罰金寄祿格行換朝散郎遷朝請郎試太常少卿公去國十五年至是還朝士大夫喜見於色以謂正人復用也以職事對稱防面賜三品服未幾試禮部侍郎文昌府成車駕臨幸恩遷朝奉大夫又遷朝散大夫哲宗上卽位覃恩遷朝請大夫試吏部侍郎遷朝議大夫俄試戶部尙書詔百官轉對公以七事應詔一曰崇防恥二曰存貢舉三曰別守宰四曰去贓貪五曰謹疑獄六曰擇師儒七曰修役法皆當時急務而其言役法尢合公論又取差免二役折衷爲書上之以爲法無新陳便民者良法也論無彼已可久者確論也又曰貧富俱出貲則貧者之所難堪使富者出貲貧者出力庶乎其可也大略如此遷中大夫除禦史中丞兼侍讀加龍圖直學士初元丰河決小吳以河勢方趍西北難以力回詔勿復塞須其自定增立隄防而或者以謂非悠久之策謂開澶淵遊河分殺水勢又欲自蘇村口截爲堤導還故處詔遣公視之還奏非便又遣侍郎範百祿給事中趙君錫視奏與公合而或者猶執前議銳於興役朝廷疑之至是公申論其獘章六七上而其役竟罷之又請分經義詩賦兩科以盡取士之法別自致因人爲兩塗以究省官之術其忠言讜論蓋不可以一二舉於是因時乘間導迎和气者多宻以啟聞故莫得而知也俄守兵部尙書固辭不受懇求外補章屢上遂知鄧州數月徙成都府及陜府閿鄕縣暴卒實元祐五年二月二日也累勲至上防軍爵隴西郡侯公風度凝逺與人有恩意而遇事彊毅不可茍合初善王荊公荊公當國冀其爲助而抵之乃力於他人荊公嘗遣雱諭意曰所爭者國事少存朋友之義公曰大義滅親況朋友乎自存益確士論以此歸之少時讀書於廬山五老峯下白庵之僧捨後身𨿽出仕宦而書藏山中如故每得異書輒益之至九千餘卷山中之人號李氏山房仲兄布早卒事其嫂張敬甚拊其子秉彛如已子自奉淸約所俸入多少以賙親族捐館之日無贏貲朝廷聞之常賻外特賜五十萬有文集若干捲初娶狄民襄陽遵度主簿之女早卒贈某縣君遵度亦俊傑士寶元慶曆間以文章名再娶魏氏光祿琰之女亦早卒贈遂寧郡君又娶遂寧之弟封安康郡君子男四人長曰攄揚州江都尉早卒曰邍曰逡曰迢皆承務郎女三人長適長壽縣主簿孫端次適郊社齋郎任揖次適進士黃叔敖諸孤自閿鄕扶柩南歸而公之伯兄時爲江南西路轉運使遂以某年月日葬公於南康軍建昌縣千秋之原前期諸孤請狀公之行治而公之美實多難以具著其出處終始之大者以告諸史氏謹狀

名臣碑傳琬琰之集中卷五十三

欽定四庫全書

名臣碑傳琬琰之集中卷五十四宋杜大珪編

杜禦史莘老行狀

查籥

公諱莘老字起莘姓杜氏其先京兆杜陵人唐工部郎甫自蜀如衡湘其子宗文宗武實從宗文子復還蜀居眉之靑神自號東山翁東山翁生禮舉明經爲僖宗諫官禮生詳詳生晏景福中第進士官至侍禦史公於禦史八世孫也曽祖澤民考輔世皆潛光不仕而儒業謹禮世爲鄕黨所敬考以公累贈右奉議郎妣師氏贈恭人公幼頴秀不好弄未冠知力學時黨禁嚴天下學者一本臨川凡蘇氏文僕碑削札無遺公獨藏棄誦習不變一時名勝多器重之宕渠守石翼以師禮延致乃自眉徙居恭之江津中紹興十年進士及第以道逺爲親憂免赴朝廷對賜同進士出身授梁山學官業者隨其材分皆有得乃合而言曰學廩不繼居亡以久願輸家余爲之緡二千二百有奇公乃市田六百畆且簿正舊入食益饒自逺至者甚眾繼遭內外艱執喪有聞二十五年秦檜死魏良臣參大政天子厲精收還威柄召用四方人材公方授珍州學官慨然曰玆非吾時乎遂疏天下利病上之良臣大悅薦於上爲禮兵部主管架閣文字明年七月彗見東方上避正朝減秩膳詔羣下極言闕失公奏封章以爲彗盭气所生歷考史牒多爲兵兆國家爲民息兵而將驕卒惰軍政不肅今因天戒以修人事思患預防無急於此因指陳時事十獘展盡無所諱時應詔者眾上悉以付後省命精擇第而上之眾議以公爲首於是進秩一階制有言尢鯁亮切中事情之語遷勅令所刪定官修書以十數至刑部斷例尢精審有疑則反覆奏請必惟其當同列皆服其盡心二十八年攺京秩主太常寺簿兼籍田司尋除博士千畆皆上腴而嵗取甚寡耕者行賕以爭射吏每於嵗首步頃田視賕之薄厚爲予奪疆畎所接皆苦之至是舉故事請度田公曰是無盈縮安用度乃立表大書於四境且籍耕者賦耕田有定數吏縮手不得肆旁近民感悅至今賴之時敵謀叛盟邊備未敕公因論對言狀且曰勿恃其不來恃吾有以待之上稱善再三公敍感遇上曰卿意親朕知卿忠赤皇太后升遐國朝典秩自南渡後多有司記省至卹章又諱不錄園陵事嚴每有疑議院吏皆拱手公行古議從容裁定大斂前一日宰相遽召公赴堂曰有防問含玉之制公曰禮院故事所不載以周禮典瑞鄭所注制之其可因立具奏上覽之曰是眞禮官也虞祭或謂上哀勞欲以宰相行事主議者甚力公曰古今無是比卒正之今天子爲建王爲皇太子公討論在奉常二年所值皆大典禮無一不當其物者遷祕書丞面謝又論江淮守備上曰卿有言必及此憂國深矣權吏部員外郎右選小使臣舊不出闕吏間取而鬻之在選數百人逺客寒窘無所訴公始命榜闕使曉然以次就注三十一年擢監察禦史在職三月遷殿中侍禦史上曰以卿忠直不畏彊禦故有此授自是用卿矣敵使至傳欽宗凶問請淮漢地且索大臣書辭慢甚上知其寒盟赫然決防親徵公奏疏開廣上心其要謂善禦天下者無事則深憂有事則不懼無事深憂所以豫備有事不懼所以濟功今敵欺天背盟政陛下待以不懼之時願繼自今益以剛大爲心勿以小利鈍爲異議所搖防言所惰則人心有所恃而士气振矣因上四事一用建炎詔書不限早暮延見大臣及侍從謀議國事二申勅侍從臺諌監司守臣速舉可用之才三虜情𨿽叵測然趣我使期宜以時遣使曲在彼四車駕旣謀順動則畱鑰所付宜須擇重臣又言藝祖簡諸道兵補禁衛訓閱精整故方鎭詟服莫敢有異心今親徵有期而熊虎兩司班直親兵才五千餘人羸老居半至有不能介冑者乞亟畱聖慮皆施行朝命郡縣籍民爲兵爲守望相助之計淮南獨選丁壯欲其手面從大軍役使民駭而逃公言敵未至而先敺吾民非計請令兵民止聽郡縣官節制徵役無出鄕淮民乃定上嘗問蜀事公奏曰茶馬司舊用右選擇州兵防馬而東未始乏事比嵗三衙自遣禦前軍取之二嵗一往返用四千四百人皆精甲方事之遽疲禁兵於道路誠可惜上曰卿爲國計周悉乃爾甚愜朕意近諭宰相如卿與虞允文唐文若馬騏才皆可用公頓首謝誓展竭以報國敵報益急公言鄂帥田師中老而貪士卒怨偏裨不服臨敵恐誤國事敵造舟海濵積全齊之甲其謀不淺宜命海道諸將募死士爲禁刼之計上從公言召師中奪其兵遣李保趣東海其後漢沔諸將得自奮所向皆捷李寶戰膠西竟以火攻勝上出內庫錢十七萬賜出戍士大夫公言諸軍負回易子錢甚夥例償以月廩不先除此獘緡出禁帑入將帥私室矣上悟悉除軍債士拜賜和舞人百其勇敵數道入冦淮楚蜀諸軍迎戰皆報捷公奏曰兵有重輕有奇正彼分道先入者皆牽制之兵諸將貪小利不相爲援則重兵所向難支矣昔夏竦謂元昊犯邊豈能四路俱來必擇一道並兵而入請詔四路凡有警互相檄報分兵防應援昭陵從之西賊始困政今日事也上卽令都堂以此徧諭諸將蜀軍克秦州方事進討公慮乏軍食奏曰按籍蜀常平義倉爲石者六十有二萬乞權令漕臣覈實聽緩急移運有防札付四川計臣有司用紹興七年巡幸故事辦嚴公曰今親徵與曩日事異宜悉從簡以幸所遇郡縣上曰此行中宮及內人不往止與建王行令徧識諸將𨿽朕服用亦自省約公官中都久知公論之所予奪其爲姦蠧者皆得其根本脈絡嘗嘆曰臺諫當論天下第一事若有所畏姑言其次是欺其心不敬其君者也及任言責被異眷極言無隠取眾所素指目者悉擊去之帶禦器利劉炎筦禁中市易通北賈大爲姦利一日見公輒及朝政語狂悖公具疏聞上卽罷斥監嘉州稅淮南轉運副使王秬素結宦寺居官簠簋不飭大吏率觀望不能按公因其擾民且妄言請兵劾罷之同知樞宻院事周麟之受命使虜已而辭行公再彈奏謫居筠州幸毉王繼先怙寵幹法富埒公室子弟直延閣通朝籍姻戚黨友莫非貴遊徹民屋以廣第捨僣儗禁廷別業外帑殆徧畿甸𨿽秦氏顓政無顧忌率相結納數十年間未有敢搖之者自聞邊警日輦重寶歸吳興爲避賊計公上疏數十罪上曰初以太后餌其藥稍假恩寵不謂小人驕橫乃爾公曰繼先之罪擢髮不足數今臣所奏其大凡耳上作而曰有恩無威有賞無罰𨿽堯舜不能治天下於是羈置繼先福州子孫皆勒停撤寺院生祠數十所掠取良家子爲奴婢者百數並還其家臨安內外田宅貲貨悉拘籍以千萬計天下稱快焉虜兵臨江中外惴恐無固志內侍張去僞取禦馬院西兵二百人髠其頂髮都人異之口語騰沸公彈治上疑其未審公執奏不已竟罷去爲禦馬院致其仕以所髠西兵殿前司乃曰吾責塞矣遂請補外初公入臺有貴戚侵奪民田州縣弗能正民懷牒自椓杙其手以訴臺吏皆卻立目語公送棘寺驗治卒直之陳俊卿自副端爲兵部貳卿求去甚力公因奏事從容曰人材實難況多事之際如俊卿輩今在論思之地必有補益上以爲然其抑彊扶弱愛惜善類皆此類也十一月除直顯謨閣知遂寧軍府事給事中金安節封還制書攺除司農少卿時邊遽日至公勉就職頃之虜酋斃公遂力請竟拜前授朝士祖道都門以詩文稱述者百餘人都人至今以爲美談𨿽宿衛武夫府寺賤誦說前朝骨鯁敢言必曰杜禦史也公爲郡崇教化謹科斂待官屬以禮禦胥吏以嚴聽斷明審人不敢欺未期月政成父老羣至諸司借畱提防刑獄何騏宣諭使王之望皆奏公課績爲諸郡最上受內禪公著三議以進曰定國是曰修內政曰養根本理切而事該殆無一語虛設未幾寢疾以隆興二年六月八日卒於正寢享年五十有八自迪功郎累遷至承議郎賜五品服上閥閱應遷朝奉郎命下不及拜提防刑獄何逢原轉運判官李燾列公治狀乞以所遷官致仕俾其孤霑延賞上特許焉娶黃氏集賢校理庭堅之孫正字相之女先公卒累贈恭人四男長士防右迪功郎次開早卒次士遜將仕郎次士逺三女長適進士黃思訓次適進士劉元恕季未嫁而卒男孫二人女孫一人公事親孝處窮約能竭力致養奉議公性峻閨門威如公左右順承無幾微失其意弟四人皆公訓勉爲善士扶持經紀俾克厥家與人交胸懷豁然無畦畛然不可幹以非義所厚善皆天下知名士後進可教者慰藉誘掖無勌色鄕裏老儒以恩科入仕身死家四壁立十數喪暴露原野公出金錢率里人共葬之遇人急難輒盡力不念其報好學𨿽老不厭俸祿悉以買書所畜幾萬卷爲文根極理要必於有用有文集二十卷集論語解一十卷顯仁禮儀三卷藏於家將以乾道二年十一月二十一日葬於江津之南江兗山之原士廉裒遺槁敍歷官嵗月來請譔次事狀籥執書泣曰公立朝大節章章無愧論諫在簡防淸議在天下不待文字而傳然籥束髮時寓居江州從公學問凡三年外家眉山人與公母黨師氏有連君子交奉議公相得歡甚籥待罪三館公官奉常未幾來丞祕書步趨相踵欣愉戚憂相同至慮事剖疑出一肺肝知公平生言行爲詳則屬筆傳信其可以固陋辭方逆亮蓄力造謀偃然以大一統自任聲勢虛喝聞聽風靡而議者狃久安習秦氏故態相顧望不出一語公自下士來首發其端四五載間每奏對不論他事太上簡其忠注措始整暇及虜大入公益契合朝引裾暮伏擊姦聲震輦轂太上聽從如流聖徳日新𨿽戰士沫血危急存亡之秋而主聖臣直人心悅天意回顯相陰助渠魁授首土疆旣失而復社稷幾危而安其誰之功也宮之奇懦於諫而晉璧入汲黯守節死義而淮謀寢觀古人成敗明驗則知正君定國召和消變其機在此不在彼逺覽之士所以計度而深嘉之國朝任臺諌之法逺出前代臺諫亦最號得人其極摯不誣如此籥旣狀公行事大槪且推明功用所至並以告太史氏云謹狀﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑傳琬琰之集中卷五十五

宋杜大珪編

張忠獻公浚行狀

朱熹

公諱浚字徳逺本唐宰相張九齡弟節度使九臯之後自九臯徙家長安生子抗抗生仲方仲方生孟常常生克勤勤生縟縟生紀紀生璘仕僖宗時爲國子祭酒從幸蜀因居成都壽百二十嵗子庭堅以唐蔭爲符寶郎沂公文矩符寶之子也沂公沒夫人楊氏攜三子徙綿竹依外家遂爲綿竹人長子卽冀公紘也冀公慷慨有大志慶曆初魯公周詢程公戡以公慶曆禦戎防三十篇上有防下國子監詳定召試西掖張公方平奏公論優長授將作監主簿終管幹都進奏院年逾六十卽致其仕子雍公某字君悅中元丰二年進士第元祐三年自華州學官以近臣舉應賢良方正能直言極諫科篇奏爲天下第一比閤試乃報罷又六年復召試考官以公文詞傑出寘髙等宰相章惇覽其防不以元祐爲非且及廟堂用私意等事無所回互甚不悅授宣徳郎簽判西川惇於是奏罷賢良科而更置宏詞科初祖宗立制舉招延天下英俊俾陳時政闕失天子虛已以聽得士爲多自熙寧六年用事大臣惡人議已始令進士禦試用防而罷制科司馬丞相輔元祐初政以求言爲先務遂復置焉至是惇惡雍公詞直又廢之而立詞科科之文如表章贊頌記序之屬皆習爲佞防者以佞詞易直諫蠧壊士心馴致禍亂而人不知其廢置之源蓋在此也晚得異夢若有告者曰天命爾子名徳作宰相未幾而公生故字之曰徳逺云公生四嵗而雍公沒甫冠預計偕入上庠中政和八年進士第調山南府士曹以歸奉板輿之官山南大府事夥帥重公才識悉以委焉公爲區處細大各有條理軍民歸心訟於庭者皆願得下士曹秩滿調褒城令辟熙河路察訪司幹辦公事到官徧行邊壘覽觀山川形勢時猶有舊日戍守將公悉召與握手飲酒問以祖宗以來守邊舊法及軍陣方略之宜盡得其實故公起自疎逺一旦當樞筦之任悉通知邊事本末蓋自此也攺秩至京師調恭州司錄以歸防靖康攺元尙書右丞何防薦公同胡寅召審察除太常簿未幾而虜至城下公在京師獨與開封府判官趙鼎虞部員外郎宋齊愈校書郎胡寅爲至交寢食行止未嘗相捨所講論皆前輩問學之力與所以濟時之防時淵聖皇帝召涪陵處士譙定至京師將處以諫職定以言不用力辭杜門不出公往見至再三開闗延入公問所得於前輩者定告公但當熟讀論語公自是益潛心於聖人之微言二聖出城逆臣張邦昌窺僣公逃太學中聞光堯太上皇帝卽位南京星夜馳赴至卽除樞宻院編修官攺虞部員外郎防上以初履寶位登壇吿天公攝太常少卿導引上見公進止雍容靜重卽欲大用詰朝以語宰執時中書侍郎黃潛善嘗在興元知公治績因稱述焉尋除公殿中侍禦史先是宰相李綱以私意惡諫議大夫宋齊愈加之罪至論斬公知齊愈死非其罪旣入臺首論綱罷之大略謂綱𨿽負才气有時望然以私意殺侍從典刑不當有傷新政不可居相位駕幸東南道途倉卒後軍統制韓世忠所部軍人刼掠作過逼逐左正言盧臣中墜水死公以𨿽在艱難擾攘中豈可廢法如此卽奏劾世忠擅離軍伍致師行無紀士卒散逸爲變乞正其罰有防從贖公重論奏乞追捕散逸爲變者上爲奪世忠觀察使上下始肅然知有國法至維揚卽勸上無忘二帝北狩常念中原汲汲然修徳去獘以振紀綱每奏事上未嘗不從容再三問勞泛及爲治之方輒至日昃公所論專自人主之身以及近習內侍戚裏以爲正天下之本在比遷侍禦史賜五品服公感上知眷益思效忠時車駕久駐維揚人物繁聚而朝廷無一定規模上下觖望公奏乞朝廷早措置六宮定居之地然後陛下以一身巡幸四方親恢逺圖上以慰九廟之心下以副軍民之望又論禦營使司官屬猥眾俸給獨厚資格超越而未嘗舉其職乞行沙汰使僥幸者無以得志法行自近軍气必振又論無謂虜不能來當汲汲修備治軍常若冦至遂大咈黃潛善等意公以孀母在逺乞外補除集英殿修撰知興元府已登舟候朝辭有防除禮部侍郎日下供職召對便殿上慰勞宣諭曰卿在臺中知無不言言無不盡朕將有爲政如欲一飛衝天而無羽翼者卿爲朕一畱當專任用公頓首泣謝不敢言去念敵騎必至而廟堂晏然殊不爲備率同列力爲宰相言之潛善及汪伯彥笑且不信公嘗以疾在告獨上眷遇益深除公禦營參贊軍事令同呂頤浩教習所謂長兵者公親往防閱籍其鄕貫年齒與所習藝能復被防同頤浩於江淮措置未幾虜騎自天長逼近郊公從駕渡江至平江朝議東幸詔朱勝非畱吳門禦賊問誰當佐勝非左右莫應公慷慨願畱遂以本職同節制平江府常秀州江陰軍兵馬車駕遂東時建炎二年二月八日也已而朱勝非召赴行在公獨畱節制焉知府事湯東野三月八日遽告聞有赦至公慮時方艱難事變莫測命東野先遣親信官馳至前路發封以吿少頃東野馳來曰事變矣乃明受赦也袖以示公時府中軍民已知有赦公謂東野第令登譙門宣有防犒設諸軍一次內外乃定九日有自杭持苗傅劉正彥檄文來者公慟哭念王室禍變如此戴天履地大義所存𨿽平江兵少力單而逆順勢殊豈復彊弱利害之足較便當倡率忠義舉師復辟誅討叛賊以濟艱難𨿽孀母在逺身無嗣繼而義有所不可已也亟召東野及提刑趙哲至諭之且激以忠義二人感激願助因密其事夜召哲以防江爲名盡召浙西弓兵令東野宻治財計十日得省札召公赴行在時承宣使張俊領萬人自中途還公遣問之廼云傅等敕俊交割所總人馬赴秦鳳路總管任公念上遇俊厚而俊純實可謀大事急使東野啟城撫諭諸軍俊立諸公所公獨畱俊握手語曰太尉知皇帝遜位之由否此蓋傅正彥欲危社稷語未終泣下交頤俊亦大哭公曰某處置已定當卽日起兵問罪俊大喜且拜是夜公發書約呂頤浩劉光世兵來防時頤浩節制建康光世領兵鎭江公慮書不達復遣人賫蠟丸從間道往十一日再以書促頤浩光世報所處分次序十三日復督頤浩光世速選精銳來防平江有報韓世忠海船到常熟岸者俊喜曰世忠來事解矣卽白公公以書招之世忠得書號慟十八日見公於平江相對慟哭世忠曰某願與張俊身任之偶甄援自杭州來詭稱睿聖面令促諸軍公使徧諭俊世忠及至鎭江諭光世及部曲等眾皆號慟十九日頤浩光世報軍行二十日公大犒俊世忠將士令光世奏以兵歸行在而宻戒世忠急至秀據糧道大軍至二十四日頤浩以兵至公迓且勉之握手噓頤浩亦曰事不諧不過赤族翌日光世亦至二十七日傳檄內外二十八日張俊光世繼行四月二日公次秀州奉復辟手詔而傅等大兵屯臨平公進發三日次臨平世忠當前俊次之光世又次之逆黨立旗招諭世忠等世忠與戰軍小卻世忠親揮刃突前曰今日不爲官家面上帶幾箭者斬之眾爭奮賊黨苖翊等大敗傅正彥相繼逃遁是夕皇帝聖防除公知樞宻院事翌旦公與頤浩等入內朝見伏地待罪泣上再三慰勞獨畱公引入後殿過宮庭曰隆祐皇太后知卿忠義欲一識卿面目適垂簾見卿自庭下過矣公皇恐頓首謝上屬意欲倚公爲相公辭晚進不敢當傅正彥旣敗走與死黨有趨閩中公命世忠以精兵追之並縛於建州檻至行在所及其黨左言張逵王世修等伏法建康市薛慶嘯聚淮甸兵至數萬附者日眾公以宻邇行闕一有滋蔓爲患不細且聞慶等無所系屬欲歸公麾下請公往示大信以招撫之渡江而靳賽等率兵降遂徑至髙郵入慶壘從行者不及百人出黃榜示以朝廷恩意慶感服再拜始公入賊壘外間不聞公信浮言胥動頤浩等遽罷公樞筦及聞公就事還上嘆息卽日趣公歸且詔就職公辭上撫勞再四復親書禦制中和堂詩以賜曰願同越勾踐焦思先吾身卒章曰髙風動君子屬意種蠡臣公素念國家艱危以來措置首尾失當若欲致中興必自闗陜始又恐虜或先入陜陷蜀則東南不復能自保遂慷慨請行詔以公充川陜宣撫處置使便宜黜陟親筆詔書賜之行有日防禦營平冦將軍範瓊來赴行在瓊自靖康圍城與女眞通及京城破逼脇后妃及淵聖太子宗室入虜中又乘亂剽掠爲亂左右張邦昌爲之從衛罪狀非一至是聞二凶伏誅始自豫章擁眾入朝旣陛對恃其眾盛悖傲無禮多所邀求且乞貸傅正彥逆黨左言等死公奏瓊大逆不道罪冠三千之辟呼吸羣凶布在列郡以待竊發若不乘時顯戮則國法不正且他日必有王惇蘇峻之患臣任樞筦之寄今者被命奉使川陜啟行有日乃心踟躕若不盡言乞申典憲死且不瞑上深然之公於是退居私室與其心腹數人者宻謀夜召子羽及選宻院謹飭吏胥與夫家人等不許聲張若無其事明日公赴都堂召瓊議事瓊從兵溢塗巷意象自若坐定公數瓊罪瓊愕眙命縛瓊送大理寺子羽已張榜於省門親以防撫勞瓊眾頓刃應諾瓊論死兵分神武軍自靖康後紀綱不正王室陵夷公首唱大義率諸將誅傅正彥乘輿反正復論正瓊罪而後國法立人心服自武夫悍卒小兒竈婦深山窮谷裔夷絕域皆聞公名浩然歸仰忠義之感實自此也公辟子羽參議軍事遂西行公自七月離行在經歷長江上及襄漢與帥守監司議儲蓄之宜以待臨幸先是上問公大計公請身任陜蜀之事置司秦川而乞別委大臣與韓世忠鎭淮東令呂頤浩扈駕皆武昌張俊劉光世等從與秦川首尾相應朝議旣定公行未及武昌而江浙士夫搖動頤浩遂變初議公以十月二十三日抵興元奏曰窺見漢中實天下形勢之地臣頃侍帷幄親聞玉音謂號令中原必基於此臣所以不憚萬里捐軀自效庶幾奉承聖意之萬一謹於興元理財積粟以待巡幸願陛下早爲西行之謀前控六路之師後據兩川之粟左通荊襄之財右出秦隴之馬天下大計斯可定矣始公未至敵已陷鄜延延帥郭浩寄治徳順軍敵驍將婁宿孛堇於九月二十九日引大兵渡渭河犯永興知軍郭琰遁去虜兵四掠而諸帥方互結仇怨不肯相援人心皇皇公到才旬日卽出行闗陜復奏請早決西來之期以系天下心至陜訪問風俗罷斥姦賊而尢以搜攬豪傑爲先務一時气義拳勇之士爭集麾下吳玠及其弟璘素負才略求見公願自試公與語奇之時玠方修武郎璘尙副尉公奬予不次擢用命玠爲統制璘領帳前親兵皆感激誓以死報諸帥亦惕息聽命防諜報虜將冦東南公卽治兵入衛未至襄漢遇徳音知虜已北歸乃還闗陜奏曰陛下果有意於中興非幸關陜不可願先幸鄂渚臣當糾率將士奉迎鑾輿永爲定都大計虜大酋粘罕益二萬騎聲言必取環慶路公率諸將極力捍禦敵勢屢挫生擒女眞及招降契丹燕人甚眾時聞兀術猶在淮西公懼其復擾東南使車駕不得安息事幾有不可測者卽謀爲牽制之舉始公陛辭上命公三年而後用師進取至是上亦以敵萃兵冦東南禦筆命公宜以時進兵分道由同州鄜延以搗虛公遂決防治兵移檄河東問罪八月十三日收復永興軍敵大恐急調大酋兀術等由京西路星夜來陜右以九月二十間與粘罕等防而五路之師亦以二十四日至耀州富平大戰涇原帥劉錡身率將士先薄敵陣自辰至未殺獲頗眾防環慶帥趙哲擅離所部哲軍將校望見塵起驚遁而諸軍亦退舍公斬哲以徇退保興州時陜右兵散各歸本路宣撫司獨親兵實從官屬有獻議退保夔州者公堅駐不動以扼敵衝獨參議劉子羽毅然與公意合乃劾異議者遣子羽出關召諸將收散亡將士知宣司在興州皆相率防子羽於秦亭凡十餘萬公哀死問傷錄善咎已人心悅焉乃命吳玠聚涇原兵據髙扼險於鳳翔之和尙原守大散關斷賊來路命關師古等聚熙河兵於岷州大潭一帶命孫渥賈世方等聚涇原鳳翔兵於階城鳳三州以固蜀口敵見備禦已定輕兵至輒敗不敢近公上疏待罪上手書報公奉詔益厲諸將嚴備待敵紹興攺元五月敵帥烏魯卻統大兵來攻和尙原吳玠乘險擊之敵敗走三日間連戰輒勝虜逗𨖻山谷人馬死亡十之四八月粘罕在陜西病篤召諸大酋謂曰吾自入中國來未嘗有敢嬰吾鋒者獨張樞宻與我抗我在猶不能取蜀爾曹宜悉此意但務自保而已兀術出而怒曰是謂我不能耶粘罕死卽合兵來冦九月親攻和尙原吳玠及其弟璘與合戰出奇邀擊大破之俘馘首領及甲兵以萬計兀術僅以身免亟自髠鬄須髯狼狽遁歸得其麾蓋等自敵入中國其敗衂未嘗如此也二年上謂公未至西方時敵已陸梁踐蹂關陜乃引師而歸勢誠不敵而保防衝要連挫大敵蜀賴以全眾兵至十五萬勤勞備至制加公檢校少保定國軍節度使公在關陜凡三年以所集之軍當方張之勢蚤夜勤勞親加訓輯其規模經畫皆爲逺大恢復之計以劉子羽爲上賔子羽忠義慷慨有才略諸將歸心任趙開爲都轉運使開善理財治茶鹽酒法方用兵調度百出而民不加賦擢吳玠爲大將守鳳翔玠每戰輒勝敵不敢近而西北遺民聞公威徳歸附日眾於是全蜀按堵且以形勢牽制東南江淮亦賴以安然公承制黜陟悉本至公𨿽鄕裏親舊無一毫假借於是士大夫有求於宣司而不得者始紛然起謗議於東南矣有將曲端者建炎中任副總管逼逐帥臣王庶奪其印又方命不受節制富平之役張忠彥等降虜皆端腹心實知其情公送獄論端死而謗者謂公殺端及趙哲爲無辜且任劉子羽趙開吳玠爲非是朝廷疑之三年春遂遣王似來副公公聞卽求去且論吳玠劉子羽有功於蜀不應一旦以似加其上公𨿽累乞去而以負荷國事至重未嘗少忘警備防虜大酋撒離喝及劉豫叛黨聚大兵自金商入冦公命嚴爲淸野之計分兵據險前後撓之敵至三泉掠無所得乏食狼狽引遁大軍躡之人馬死傷滿道所喪亡不減鳳翔時是時公累論奏王似不可任而似與宰相呂頤浩有裏親戚之舊頤浩不悅又或吿朱勝非以公唱義平江時嘗有斬勝非之語勝非陰肆謗毀詔公赴行在公力求外祠章至十數上弗許四年二月至行在禦史中丞辛丙嘗知潭州公在陜時調丙發潭兵赴湖北丙怯懦不能遣幾致生變公奏劾丙且令提刑司取勘丙憾至是遂率同列劾公誣以危語始公在陜嘗以秦州舊驛秦川館爲學捨以待河東陜西失職來歸之士給以衣食令一人年長者主之又新復州郡乞鑄印請於朝廷往返動經嵗恐失事幾卽用便宜指揮鑄以給之然後以聞而丙謂公設祕館以崇儒擬尙方而鑄印公初被命還闕奏歸上冢取道東蜀防峽庶幾安逺近之心而呂頤浩又以書來言公若一離川陜事有意外誰任其責宜以事實告上萬一欲尙畱宣司當爲開陳如請公不顧也而丙反謂不肯出蜀意有他圖公恐懼亟以頤浩書進呈上愕然卽詔宣押奏事公竟移疾待罪而論者亦不已六月遂以本官提舉臨安府洞霄宮福州居住公知虜旣釋川陜之患必將復萃師東南不敢以得罪逺去而不言且是時朝廷已盛講和之議乃具奏曰臣竊觀此虜情狀專以和議誤我亦云久矣彼勢促則言和勢盛則復肆前後一轍借使暫和心實未已數年之內指擿他故豈無用兵之辭而我將士率多中原之人謂和議旣定不復進取將解體思歸矣若謂今日不得已而與之通使爲陛下之權敵亦固能用權也願陛下蚤夜深思益爲備具處將士家屬於積粟至安之地使出爲戰守者無返顧奔散之憂精擇奇才以撫川陜之師使積年戍邊者無懈惰懷望之意江淮川陜互爲牽制斥逺和議用定大業臣奉使川陜竊見主兵官除吳玠王彥關師古累經拔擢備見可任外其餘人材尙眾謹開具如左吳璘揚政可統大兵田晟可總一路王宗尹王喜王彥可爲統制後皆有聲時服公知人公卽日赴福州從者皆去肩輿才兩人旣至闔門以書史自娛是嵗九月劉豫之子麟果引虜大兵繇數路入冦騰言侮慢上下恟懼上思公前日之驗罷宰相朱勝非而參政趙鼎亦建請車駕幸平江召公任事遂以資政殿學士提舉萬壽觀兼侍讀召不許辭免日下起發手書賜公曰卿去國累月未嘗弭忘考言詢事簡在朕心想卿志在王室益紓籌策母庸固辭便可就道夙夜造朝嘉謀嘉猷佇公入告金書疾置絡繹於道公卽日行中塗條具戰守之宜甚悉且乞先遣嶽飛渡江入淮西張聲勢以牽制敵大兵在淮東者以十一月十四日入覲玉音撫勞加於疇昔卽日復除知樞宻院事公旣受命卽日赴江上視師時大酋兀術擁兵十萬於淮陽朝廷遣魏良臣王繪奉使軍前還夜與公遇於中塗公問以敵事及大酋問答良臣繪謂敵有長平之眾且諭良臣等當以連州以南王爾家爲小國索銀絹犒軍其數千萬又約韓世忠尅日過江決戰公宻秦使人爲敵恐怵朝廷切不可以其言而動及不須令更往軍前恐我之虛實反爲敵得上然之公遂疾驅臨江召大帥韓世忠張俊劉光世與議且勞其軍將士見公來勇气十倍公旣部分諸將遂畱鎭江節度之令韓世忠移書兀術爲言張樞宻已在鎭江初敵諜報公得罪逺貶故悉力來冦至是兀術問世忠所遣麾下王愈吾聞張樞宻貶嶺外何得已在此愈出公所下文書兀術見公書押色動卽彊言約日當戰公再遣愈以世忠書往問戰期愈回一日而敵宵遁士馬乏食狼狽死者相屬遣諸將追擊所俘獲甚眾上遣內侍趣公赴行在所五年二月十二日宣制除公宣奉大夫尙書右僕射同中書門下平章事兼知樞宻院事都督諸路軍馬而趙鼎除左僕射先是公在川陜念上繼嗣未立以紹興元年八月十五日上奏曰臣荷陛下恩徳之厚事有幹於宗廟社稷大計臣知而不言誰敢爲陛下言者惟陛下察其用心貸以萬死臣竊見西漢之制人君卽位首建儲嗣所以固基本屬人心臣願陛下特召大臣講明故事仍先擇宗室之賢優禮厚養以爲藩屏至是入謝復陳宗廟大計莫先儲嗣𨿽陛下聖徳昭格春秋方盛必生聖子惟所以系天下人心不可以不早定議上首肯久之乃雲宮中見養二人長者藝祖之後年九嵗不久當令就學公出見趙鼎都堂相與仰嘆聖徳自是與鼎益相勉勵同志葉謀以爲爲治之要必以正本澄原爲先務誠能陳善閉邪使人君無過舉則國勢尊安醜虜自服是以進見之際於塞幸門抑近習尢諄切致意焉上還臨安公畱相府未閱月復出江上勞軍至鎭江召韓世忠親諭上防使舉軍前屯楚州以撼山東世忠欣然受命卽日舉軍渡江公至建康撫張俊軍至太平州撫劉光世軍軍士無不踴躍思奮時巨冦楊麼據洞庭重湖朝廷屢命將討之不克公念建康東南都防而洞庭實據上流今冦日滋壅遏漕運格塞形勢爲腹心害不先去之無以立國然冦阻重湖春夏則耕耘秋冬水落則收糧於湖寨載老小於泊中而盡驅其眾四出爲暴前日朝廷反謂夏多水潦屢以冬用師故冦得並力而我不得志今乘其怠盛夏討之彼眾旣散一旦合之固已疲於奔命又不得守其田畆禾稼蹂踐則有秋冬絕食之憂黨與必攜可招來也𨿽已命嶽飛往而兵將未必諭此意或逞兵殺戮則失勝算傷國體遂具奏請行上許焉行至醴陵獄犴數百人盡楊麼遣爲間探者安撫使席益傳致逺縣囚之公召問盡釋其縛給以文書俾分示諸寨曰今旣不得保田畆秋冬必乏食且餒死矣不若旦降卽赦爾死數百人驩呼而往五月十一日至潭州於是賊寨首領黃誠周倫先請受約束然誠等屢嘗殺招安猶自疑不安公遣嶽飛分兵屯鼎澧益陽壓以兵勢其黨大恐相繼約日來降丁壯五六萬老弱不下二十萬公一切以誠信撫之六月湖冦盡平乃更易郡縣姦贓吏宣布寛恩上手書賜公曰覽奏知湖冦已平非卿孜孜憂國不憚勤勞誰能寛心腹憂顧奏到之日中外歡賀萬口一辭以謂上流旣定則川陜荊襄形勢連接事力增倍天其以中興之功付之卿乎於是公奏追嶽飛進軍屯荊襄圖中原遂率官屬吏兵泛洞庭而下時重湖連年舟楫不通公舟始行風日淸爽父老嘆息以爲變殘賊呻吟之區爲和气也公旣兩發儲嗣之議至是聞建資善堂皇子出就傅喜不自勝以爲當以師傅爲先遂薦起居郎朱震祕閣修撰範仲淹可充訓導之選公𨿽在外常以內治爲憂每有見輒入奏公自嶽鄂轉淮西東防諸將大議防秋之宜直至承楚僞境震動上念公久勞於外遣中書賜手書促歸制除公金紫光祿大夫十月十一日至行在上勞問曰卿暑行甚勞然湖湘羣盜旣就招撫以成朕不殺之仁卿之功也公頓首謝曰陛下誤知使當重任故臣待效愚計上親書周易否秦卦以賜焉公奏自古小人傾陷君子莫不以朋黨爲言夫君子引其類而進志在於天下國家而已其道同故其所趍向亦同曽何朋黨之有惟小人則不然更相推引本圖利祿詭詐之蹤莫可迹究故或小異以彌縫其事或內外符合以信實其言人主於此何所決擇而可哉則亦在夫原其用心而已矣臣嘗考泰之初九拔茅茹以其彚徵而象以爲志在外蓋言其志在天下國家非爲身故也否之初九拔茅茹以其彚徵而象以爲志在君則君子連類而退蓋將以行善道而未始忘憂國愛君之心焉觀二爻之義而考其用心則朋黨之論可以不攻而自破矣臣又觀否泰之理起夫人君一心之微而利害及於天下百姓方其一念之正其畫爲陽泰自是而起矣一念之不正其畫爲陰否自是而起矣然而泰之上六陰已盡復變爲陽則君子在外而否之所由生焉否之上九陽已盡復變爲陰則小人在外而泰之所由生焉當今時適艱難民墜塗炭陛下若能日新其徳正厥心於上臣知其將可以致泰矣異時天道悔禍幸而康寧則陛下常思其否焉上嘗召公對便殿問所宜爲且命公以所聞見置策來上公承命條列以進號中興備覽凡四十一篇立國之本用兵行師之道君子小人之情狀駕馭將帥之方均節財用之宜聽言之要待近習之道以至旣往之得失郡縣之利病莫不備具上深嘉嘆置之坐隅六年正月公以虜勢未衰而叛臣劉豫復據中原爲謀叵測不敢寧處於朝奏請親行邊塞部分諸將以觀機防上許焉卽張榜聲豫僣逆之罪以是月中旬啟行公謂楚漢交兵之際漢駐兵殽黽間則楚不敢越境而西蓋大軍在前𨿽有他岐捷輕敵人畏我之議其後不敢逾越而深入也故太原未陷則粘罕之兵不復濟河亦以此耳議者多以前後空闕虜出他道爲憂曽不議其糧食所自來師徒所自歸不然必環數千里之地盡以兵守之然後爲可安乎旣以此告於上又以此言於同列惟上深以公言爲然至江上防諸帥議事命韓世忠據承楚以圖維揚劉光世屯合肥以招北軍命張俊練兵建康進屯盱眙命楊沂中領精兵爲後翼佐俊命嶽飛屯襄陽以窺中原形勢旣立國威大振上遣使賜公禦書裴度傳以示至意公於諸將中尢稱韓世忠忠勇嶽飛之沈鷙可倚以大事世忠在楚州時入僞地叛賊頗聚兵世忠渡淮擊敗之直引兵至淮陽而還士气百倍公以東南形勢莫重建康建康實爲中興根本且人主居此則北望中原常懷憤惕不敢自暇自逸臨安僻居一隅內則易生安肆外則不足號召逺近系中原之心奏請車駕以秋冬臨建康撫三軍以圖恢復公又以渡江徧撫淮上諸屯屬方盛暑公不憚勞人人感悅七月有防促公入覲八月至行在時張俊軍已進屯盱眙三帥鼎立而嶽飛遣兵入僞地直至蔡州焚其積聚時有俘獲公力陳建康之行爲不可緩朝論同者極鮮惟上斷然不疑車駕以九月一日進發平江公又請先往江上諜報叛賊劉豫及其妷猊挾虜來冦公奏虜疲於奔命決不能悉大眾復來此必皆豫兵公旣行而邊遽不一大將張俊劉光世皆張大賊勢爭請益兵自趙鼎而下莫不恟懼至欲移盱眙之屯退合肥之師召嶽飛盡以兵東下公獨以爲不然以書戒俊光世曰賊豫之兵以逆犯順若不盡勦除何以立國平日亦安用養兵爲今日之事有進擊無退保時楊沂中爲張俊軍統制公令沂中往屯濠梁且使謂之曰上待統制厚宜及時立大功取節鉞或有差跌某不敢私諸將悚懼聽命公至江上知來爲冦者實劉麟兄弟豫封麟淮西王兵凡六萬入冦已渡淮涉南壽春逼合肥公調度旣已定矣而張俊請益兵之書日上劉光世亦欲引兵退保劉豫又令鄕兵僞敵服於河南諸州十百爲羣由此間者皆言處處有敵騎趙鼎及簽書樞宻折彥質惑之移書抵公至七八堅欲飛軍速下又擬條畫項目乞上親書付公大略欲俊光世沂中等退師善還爲保江之計不必守前議公奏俊等渡江則無淮南而長江之險與敵共矣淮南之屯正所以屏蔽大江向若叛賊得據淮西因糧就運以爲家計江南其可保乎陛下其能復遣諸將渡江擊賊乎淮西之冦正當合兵掩擊今士气甚振可保必勝若有一退意則大事去矣又嶽飛一動則襄漢有警復何所制願朝廷勿專於中使諸將不敢觀望上手書報公曰朕近以邊防所疑事咨問於卿今覽卿奏措置方略審料敵情條理明甚俾朕釋然無復憂顧非卿識慮髙逺出人意表何以臻此是時內則廟堂外則諸將人人長怯務爲退避自全之計𨿽公建防之忠始終不二然握兵在外間隙易生向非主上見機之明不惑羣議則諸將必引而南大勢傾矣及奉此詔異議乃息而諸將亦始爲固守計旣而賊大張聲勢於淮東阻韓世忠承楚之兵不敢進楊沂中亦以十月四日抵濠州公聞光世已捨廬州而南淮西人情恟湧星夜疾馳采石遣諭光世之眾曰有一人渡江卽斬以徇光世聞公來采石大恐卽復駐軍與沂中接連相應劉猊分麟兵之半來攻沂中是月十日沂中大破猊於藕塘降殺無遺猊僅以身免麟拔柵遁走虜獲甚眾得糧舟四百餘艘於是公奏車駕宜乘時早幸江上上賜手書又遣內侍賜公端石硯筆墨刀劍犀角且召公還及至平江隨班朝見上曰卻賊之功盡出右相之力於是趙鼎皇懼乞去方公未至平江時鼎等已議回蹕臨安公入見之次日具奏曰獲聞聖訓惟是車駕進止一事利害至大天下之事不倡則不起不爲則不成今四海之心孰不想戀王室虜叛相結脇之以威𨿽有智勇無由展竭三嵗之間賴陛下一再進撫士气從之而稍振民心因之而稍回正當示之以形勢庶幾乎激忠起懦而三四大帥者亦不敢有偸安茍且之心夫天下者陛下之天下也陛下不自致力以爲之先則被堅執銳履危犯險者皆有解體之意今日之事存亡安危所自以分六飛儻還則有識解體內外離心日復一日終以削弱異日復欲下巡幸詔書誰爲深信而不疑者何則彼知朝廷姑以此爲避地之計實無意於圖回天下故也上翻然從公計十二月趙鼎出知紹興府專委任公公謂親民之官治道所急而比年以來內重外輕祖宗之法盡廢流落於外者終身不獲用經營於內者積嵗得美官又官於朝者不歷民事利害不明詔令之行職事之舉豈能中理民多被其害遂條具以聞郡守監司有治狀任滿除郎郎曹資淺未經民事之人秩滿除監司郡守令中書省禦史臺籍記姓名回日較其治效優加擢用治民無聞者與閒慢差遣館職未歷民事者與除通判郡守殿最如前仍乞降詔又以災異奏復賢良方正科皆從之七年正月上以公去冬卻敵之功制除特進問安使何蘇歸報徽宗與寧徳後相繼上僊上號慟擗踴哀不自勝公奏天子之孝與士庶不同必也仰思所以承宗廟奉社稷者今梓宮未返天下塗炭至讎深恥亙古所無陛下揮涕而起斂髮而趨一怒以安天下之民臣猶以爲晚也數日後求奏事深陳國家禍難涕泣不能興因乞降詔諭中外又請命諸大將率三軍發哀成服中外感動時公總領中外之政防車駕巡幸又值國卹幾事叢委公以一身任之至誠惻怛上下感動人情賴公以安每對必深言讎恥之大反復再三未嘗不攺容流涕上方厲精刻已務自節損戒飭宮庭內侍等無敢少有越度者事無巨細必以咨公賜諸將詔防往往命公擬進未嘗易一字自公與趙鼎在相位以招來賢才爲急務從列要津多一時之望百執事奔走效職不敢自營人號爲小元祐方車駕在平江時公歸自江上奏劉光世握兵數萬無復紀律沈酣酒色不卹國事語以恢復意气怫然宜賜罷斥以警將率上然之罷光世而以其兵盡屬督府公命參謀軍事兵部尙書呂祉往廬州節制公又嘗自往勞之人情初無他而樞宻使秦檜知樞宻院事沈興求意以握兵爲督府之嫌奏乞置武帥臺諌觀望繼亦有請乃以王徳爲都統制卽軍中取酈瓊副之公歸聞之獨以爲不然而瓊等亦與徳有舊怨與其下八人列狀訴禦史臺乃命張俊爲宣撫使楊沂中劉錡爲制置判官以撫之此軍自聞王徳爲帥往往懷疑而酈瓊遂陰有異志唱搖其間八月八日瓊等舉軍叛執呂祉以行欲渡淮歸劉豫祉不肯渡詈瓊等碎齒折首以死公遂引咎力求去位上不得畱因問可代者公辭不對上曰秦檜何如公曰近與共事始知其闇上曰然則用趙鼎遂令公擬批召鼎旣出檜謂公必薦已就閤子與公語良久上遣人促進所擬文字檜始錯愕而出後反謂鼎上召公而丞相遲畱至上使人促始進入檜之交諜類此公本以檜靖康時建議立趙氏不畏死有力量可與共天下事而一時仁賢薦檜尢力遂推引旣同朝始覺其顧望包藏故臨行因上問及之以九月五日公得請授觀文殿大學士提舉江州太平興國宮左司諫王縉奏乞畱公卽日補外都官郎中趙令矜繼上疏亦罷去而禦史中丞周祕殿中侍禦史石公揆右正言李誼交章詆公未已旋落職以朝奉大夫祕書少監分司西京永州居住於是趙鼎復當國而車駕自江上還臨安矣八年二月抵永是嵗秦檜已得政始決屈已和戎之議九年正月詔書至永公伏讀恐懼寢食不安移書參政孫近大略曰魯仲連不肯尊秦爲帝且云連寧有蹈東海而死蓋知帝秦之禍遲發而大況我至讎深隙廼欲修好而喜目前少安乎異時嵗幣求增而不已使命絡繹以來臨以至更立妃後變置大臣起罷兵之議建入覲之謀皆或有之矣某是以伏讀詔書不覺戰汗幸公深思宻以啟沃又聞故人李光自洪州召入政府復以此意移書抵之懷不自已又具札子以奏二月以大霈復宣奉大夫提舉臨安府洞霄宮任便居住公復具札子曰竊惟今日事勢處古今之至難一言以斷之在陛下勉彊圖事而已陛下進而有爲則其權在我且順天下之心間𨿽齟齬終有莫大之福陛下退而不爲則其權在敵且拂天下之心今𨿽幸安復將有莫大之憂夫在彼者情不可保在我者心不可失外徇敵國內罹實害智者所不爲也居旬日又具札子曰自陛下回駐臨安甫閱嵗時聖心之所經營朝論之所商確專意和議庶幾休息莫不幸其將成矣臣嘗不寐以思屈指而計敵人與我讎釁之深設心措置果欲存吾之國乎抑願其委靡而遂亡也臣意力弱未暇姑偕和以怠我之心勢盛有餘將求故以乘吾之隙理旣甚明事又易見然則紛紛異議可端拱而決矣料敵上策還梓宮復母后輿地來歸不失前約結懽篤好以怠我師遲遲數年兵無戰意然後遣一介之使持意外之詔假如變置大臣更立后妃將何以塞請敵出中防則必重邀求責微禮失約爽信近在期年中原之地將何所付如梁武之立北魏王顥者尙庶幾於前敵出下策怒而興師直臨江表勢似可愕而天下之亂或從此而定矣是月復資政殿大學士知福州四月公念前論講和事未防開納又具札望聖慈斷以無疑則天下幸甚時敵中變盟復取河南公奏曰臣切念自羣下決回鑾之議國勢不振事機之防失者再三向使敵出上策還梓宮歸兩殿供須一無所請宗族隨而盡南則我徳敵必深和議不拔人心懈怠國勢寖微異時釁端卒發何以支持臣知天下非陛下之有矣今幸上天警悟敵懷反復士气尙可作人心尙可回願因權制變轉禍爲福用天下之英才據天下之要勢奪敵之心振我之气措置一定大勲可集繼聞淮上有警連以邊計奏知又條畫海道舟船利害上嘉公之忠遣中使奬諭公時大治海舟至千艘爲直指山東之計以俟朝命在郡細大之務必躬必親人人感悅和气薰然訟事淸簡山海之冦招捕無餘十一年三月劉錡大破兀術於順昌錡本晚出公一見關陜奇之卽付以事任錡亦感慨自立公歸薦之上謂錡才識諸將莫及而一時輩流疾其才能出已右百計沮遏公旣平湖冦卽薦知嶽州已而召赴行在左右扶持付以王彥軍且擢爲騎帥至是錡以所部成大功方欲進兵乘敵虛而檜召錡還矣錡還朝上見之首曰張浚可謂知人檜遣郎官蓋諒來諷公使附其議當卽引公爲樞宻使公答檜書歷言和不可成敵不可縱且面爲諒言諒歸檜怒而公亦力請祠奉親矣十一月除檢校少傅崇信軍節度使充萬壽觀免奉朝請十二年太母鑾輅來歸制封公和國公檜旣外交仇讎罔上自肆惡嫉正論諱言兵事自以爲時已太平日爲浮文侈靡愚弄天下獨忌公甚中丞萬俟卨希檜防論公卜宅僣擬至仿五鳳建樓上不以爲然檜遣朝士吳秉信以使事至湖南有所案驗且以官爵誘之秉信造公見其居不過中人常產可辦不覺嘆息反宻以檜意告公而歸且奏其實檜黜秉信十六年公念檜欺君誤國使災異數見彗出西方欲力論時事以悟上意又念太夫人年髙言之必被禍恐不能堪太夫人覺公形瘠問故公具言所以太夫人誦先雍公紹聖初對方正防之詞曰臣寧言而死於斧鉞不忍不言而負陛下至再至三公意遂決乃言曰當今事勢譬若養大疽於頭目心腹之間不決不止決遲則禍大而難測決速則禍輕而易治惟陛下謀之於心斷之以獨謹察情僞豫備倉猝檜大怒時公以天申節手書尙書無逸篇具札子爲賀七月檜命臺諫論公章四五上以特進提舉江州太平興國宮連州居住公在連作四徳銘以示其人曰忠則順天孝則生福勤則業進儉則心逸連人相與鑱之於石家傳人誦焉二十年九月移永州蓋公去國至是幾二十年退然若無能者而天下士無賢不肖莫不傾心武夫健將言公者必咨嗟嘆息至小兒婦女亦知天下有張都督也每使至北北主必問公安在方和議初定時國書中有不得輒更易大臣之語蓋憚公復用也至是秦檜寵位旣極老病日侵鄙夫患失之心無所不至無君之迹顯然著見意欲剪除海內賢士大夫然後肆其所爲尢憚公爲正論宗主使已不得安欲亟加害命臺臣王泯徐嘉輩有劾語必及公至彈知洪州張宗元文謂公國賊必欲殺之有張柄者嘗奏請令檜乘金根車其死黨也卽擢知潭州汪召錫者娶檜兄女嘗告訐趙令衿遣爲湖南提舉俾共圖公又使江南轉運判官張常先治張宗元獄株連及公以爲未足又捕趙鼎子汾下大理獄備極慘毒栲掠無全膚令自誣與公及李光胡寅等謀大逆凡一時賢士五十三人檜所惡者皆與獄上防檜病篤不能書判以死時紹興二十有五年也上始復親庶政先勒檜子熺致仕盡斥羣凶公迹稍安而太夫人遽薨有防復公職觀文殿大學士判洪州公已在苫塊矣哀苦扶防以治命當歸葬雍公之兆奏請俟命長沙獨念天下事二十年爲檜所敗壊人心士气委靡消鑠政事無綱邊備蕩弛幸其一旦殞斃則當汲汲惟新之圖而未見所以慰人望者且聞頑元亮篡立勢已驕豪必將妄舉可爲寒心自惟大臣義同休戚不敢以居喪爲嫌五月具札子曰臣疎逺不復與聞朝廷幾事而伏自私念今日事勢極矣陛下將拱手而聽其自然乎抑將外存其名而博謀宻計求所以爲長久歟臣誠過慮以爲自此數年之後民力益竭財用益乏士卒益老人心益離忠臣列將淪亡殆盡內患外憂相仍而起陛下將何以爲策方祖宗盛時與敵通好惟力敵勢均而國家取兵於西北取財於天下文武之才世不乏人是故得以持久而百四十年之後靖康大變事出不意禍亂之大亙古所無論者猶恨夫恃和爲安而不知自治之失今天下幾何譬之中人之家盜據其堂安居飽食其間而朝夕陰伺吾隙一日之間其捨我乎然則陛下不可不深思力圖於此時也繼被朝命以太夫人之喪歸蜀八月行至荊南防以星變詔求直言公慮敵數年間勢決求釁用兵而吾方溺於宴安謂敵可信蕩然莫爲之備沈該萬俟卨居相位尢不厭天下望朝廷益輕顧在苫塊經歷險阻死亡無日不得爲上終言之乃復奏曰臣聞天地之大徳曰生而天地生物之功本於秋冬蓋非嚴凝之於秋冬則無以敷榮之於春夏然則秋冬之嚴凝生物之基也若夫一時之和亦聖賢生利天下之權爾商湯事葛矣而終滅葛周太王避狄矣而未幾謀以卻狄文王事昆夷矣而卒伐之勾踐事吳矣坐薪嘗膽竟以破吳漢髙祖與項羽和羽歸太公呂后割洪溝以西爲漢東爲楚良平以楚兵罷食盡釋而弗擊是養虎而自遺患漢王從之卒成大業唐太宗初定天下有渭上之盟未幾李靖之徒深入沙漠之地犂其庭系其酋海內始安玆非以和爲權而得之哉若夫石晉則不然桑維翰始終主和其言曰願訓農習戰養兵息民俟國無內憂民有餘力觀釁而動動無不成若有深謀者考其君臣所爲名實不孚專務姑息賞罰失章施設謬戾權移於下政私於上無名之獻莫知紀極維翰所陳殆爲空言始欲信其當時必和之說以偸安竊位而已契丹窺見其心謂晉無人頻來淩侮日甚一日後嗣不勝其忿始用景延廣之議僥幸以戰不知其荒淫怠傲失徳非一日天下之心已離勢已去財已匱延廣不學不知行聖賢之權亟思所以復其心立其勢彊其國急於兵戰之爭事窮勢極數萬之師無一夫爲之發矢北向者至今爲天下嗤笑臣願陛下鑑石晉之敗而法商湯周太王文王之心用越勾踐之謀考漢唐四君之事以保圖社稷深思大計復人心張國勢立政事以觀機防未絕其和而遣一介之使與之分別曲直逆順之理事必有成臣不孝之身親養已絕含忍一死其亡無日徒能爲陛下言之而已上付三省宰執沈該萬俟卨湯思退等見之大恐以爲虜初未有釁嵗時通問不啻如膠漆而公所奏廼若禍在年嵗間者或笑以爲狂臺諌湯鵬舉淩哲聞之章疏交上謂公方歸蜀恐搖動逺方有防復令永州居住服闋日取防太夫人旣葬十日而謫命至且有朝防促迫甚急公卽日就道服闕有防落職以本官奉祠自庚辰秋冬朝廷頗聞敵有異志公卿大夫士下至軍民無不內懷岌岌日願公還相位表疏不絕三十一年春有防令公湖南路任便居住未幾而亮兵大入中外震動十月復公觀文殿大學士判潭州時敵騎跳梁兩淮王權兵潰劉錡引歸鎭江兩淮之人奔迸南來防江百姓荷檐而立遂攺命公判建康府兼行宮畱守金書疾上惇促甚遽長沙在逺傳聞不一人人危懼公被命明日卽首塗過池陽聞亮被殺然餘眾猶二萬屯和州李顯忠兵在沙上公渡江往勞以建康激賞犒之一軍見公以爲從天而下驩呼增气敵諜報惴恐一二日遁去顯忠乘士气銳追之多所俘獲公至建康奏乞車駕早來臨幸聞已進發乃督官屬治具不半月而辦風采然軍民恃以安上至建康公迎見道左衛士見公至以手加額無不喜公復用而悲公久處瘴癘形容之瘠也車駕入行宮首引公見問勞再四公頓首謝上更生肉骨之賜且曰秦檜盛時非陛下力賜保全無此身矣上爲之慘然曰檜爲人旣忌且妬後六日再引對秦檜二十年間所以譛公者無所不至有臣子所不忍聞者獨賴上主張不至死地至是上見公詞和气平無淹滯之嘆而溫乎忠愛之誠爲之感動對輔臣嘉美再三車駕旣還或有勸公求去者公念舊臣他無在者而國家多虞之際人心尢以已之去就爲安危不忍捨而逺去日治府事細大必親敵騎𨿽去人情未安朝廷賴公屹然增重時敵以十萬眾圍海州甚急鎭江都統張子蓋提兵在淮上欲前救當受公節制士气十倍而公受命之日亦卽爲書抵子蓋勉以功名令出騎乘敵獘子蓋率兵力戰大破敵眾得脫歸者無幾公謂去嵗淮上諸軍奏功例不以實有功者擯不錄而庖人廝役悉沾濫賞輕名器耗財用亂紀綱使軍士不復知所勸激奏今海州上功當有深革其獘使可爲後法於是令諸大將戰勝則命統制官下至旗頭押擁隊公共保明限三日申稍有謬僞重寘典憲公徳威素著將士望風畏愛至是復總兵權當軍政二十年廢弛之後問疾痛卹勞苦撫孤遺禁尅剝勉將士俾知忠順於是人人勉厲慨然有趨事赴功之志公奏軍籍日益凋寡補集將士必資西北之人能忍戰苦方爲可仗臣體訪得東北今嵗蝗虫大作米價踴貴中原之人極艱於食欲乞朝廷多撥米糧或錢物付臣措置招來吾人人心旣歸敵勢自屈公又以淮楚之人自古可用乘其困擾之後當收以爲兵又奏曰兩淮之人素稱彊力而淮北義兵尢爲忠勁困於敵毒亦已甚矣讎虜欲報之心蓋未嘗一日忘也特部分未嚴器械不備𨿽有赤心不能成事自彊敵恣爲殘虐十室九空皇皇夾淮各無所歸臣恐一旦奸夫鼓率千百爲羣別致生事謂可因其嫉憤無聊之心而招集之欲置禦前萬弩營募民彊壯年十八已上四十五已下堪充弩手之人並不刺臂面以禦弩效用爲名各給文帖書寫鄕貫居住之處及顏貌年甲姓名令五人結一保兩保爲一甲十甲爲一隊逓相委保有功同賞有罪同罰於建康府置營寨安泊詔皆從公請公卽下令曰兩淮比年累被荼毒父子兄弟夫婦殺傷虜掠不能相保今議爲必守之計復恥雪怨人心所同有願充者宜相率應募至於淮北久被塗炭素懷忠義欲報國恩亦當來歸共建勲業於是兩淮之人欣然願就率皆彊勇可用公親訓撫之又奏差陳敏爲統制敏起微賤聲迹未振公擢於困廢中感激盡力圖報未幾成軍方召募之初浮言鼓動欲敗成績數月間來應者不絕眾論始定公謂敵長於騎我長於步制騎莫如弩衛弩莫如車乃令專制弩治車又謂三國以後自北歸南未有不由淸河禍口兩道以舟運糧蓋淮北廣衍糧舟不出於淮則懼淸野無所得有坐困之勢於是東屯盱眙楚泗以扼禍潁大兵進臨聲勢連接人心畢歸精兵可集卽奏言之又乞多募福建海船由海窺東萊由淸泗窺淮陽有防下福建選募今上卽位公首奏建康行宮當罷工役華采之事據今所營以備臨幸有詔從之上自藩邸熟聞公徳望臨朝之初顧問大臣咨嗟太息召公赴行在賜公手書曰朕初膺付托以眇然一身當萬幾之煩夙夜祗懼未知攸濟公爲元老被上皇禮遇之久羣臣莫及宜有嘉謀至計輔朕初政方今邊陲未靖備禦之道實難遙度思一見公面議其當使了然如在目中繄公是望公其疾驅副朕至意公奏曰臣敢不以前日恪事上皇之心事陛下惟一其志有殞無二遂就道未至國門惇促再四卽引見上見公攺容體貌曰久聞公名今朝廷所恃惟公命內侍賜公坐降問再四公奏人主以務學爲先人主之學本於一心一心合天何事不濟所謂天者天下之公理而已人主惟嗜欲私溺有以亂之失其公理故必須兢兢業業朝夕持使淸明在躬惟是之從則賞罰舉措無有不當人心自歸彊敵自服上竦然曰當不忘相公之言公又奏今日便當如創業之初宜每事以藝祖爲法自一身一家始以率天下公見上天錫英武每言及兩朝北狩八陵廢隔兆民塗炭讎恥之大感痛形於辭色因力陳和議之非勸上堅志以圖事制除公少傅江淮東西路宣撫使節制防江軍馬進封魏國公公謂新政以人才爲急人才以剛正爲先因疏當今小大之臣有經挫折而不撓論事切直者凡十數人薦於上且乞以閒暇時數引賢者自近賜以從容庶幾啟沃之間有所廣益復薦陳俊卿汪應辰可爲宣撫判官有防差俊卿又奏前國子司業王大寶可備勸講論思上遂召大寶翰林學士史浩建議欲築州采石城上下公議公謂今臨淮要地俱未措置髙郵巢縣家計亦復未立而乃欲驅兵卒但於江幹建築城堡豈不示虜削弱失兩淮之心墮將士之气或有緩急誰肯守兩淮者不若先城泗州上以公言爲然而浩已爲參政力主初議其餘公所指置浩輒不以爲是時公以張子蓋可任陳鎭淮上圖山東而子蓋所陳浩輒沮抑百端至下堂札詰責又深遏海州之賞公方招來山東之人至者雲集而浩不肯應副錢糧且謂不當接納以自困公奏乞上幸建康而浩專欲爲懷安計公治舟楫於東海所圖甚逺而浩輒散遣凡公所爲動皆乖異黨與唱和實繁有徒子蓋西人負气竟以成疾公遣官勞問不絕且乞上親諭上賜手書拊存備至而子蓋卒不起山東前所結約者皆失望浩遣其腹心司農寺丞史正志來建康專欲沮招納事公論奏曰竊惟國家自渡江已來兵勢單弱賴陜西及東北之人不忘本家率眾歸附以數萬計臣爲禦營參贊軍事目所親見後之人良將精兵往往皆當時歸正人也三十餘年扞禦力戰國勢以安今一旦遽欲絕之事有大不可者此令一下中原之人以吾有棄絕之意必盡失其心上見之感悟事得不罷正志又受浩防聚兩路監司守臣往洲相度築壘事及見公恃其口辯欲爲浩遊說公折以大義正志乃媿恐不敢言將行公復謂之曰歸致意史參政秦檜主和終致誤國參政得君毋蹈覆轍浩聞之竦然時浩已遣使使金報登寶位公奏陛下初立方欲圖回恢復而遽聞遣使懼天下解體願毋遣浩竟遣之然敵計已行亦竟責舊禮不納也十一月有防召宣撫判官陳俊卿及公子拭赴行在公附奏曰今日之事非大駕親臨建康則決不能盡革宿獘一新令圖鼓軍民之气勤中原之心自太上時已爲此謀蓋江南形勢實在於此捨而不爲未見其策又奏近聞吳璘之兵在徳順曾未幾月與敵大戰不可不爲之深思也使此敵得志於西則气焰必熾脇制番漢聚兵邊陲迫我臣屬事固難處今持久不決有大利害存焉儻坐視不問貽憂異時非計之得也當今兩淮之師虎視淮壖用觀其變而遣舟師自海道搖山東及多遣忠義結約中原疑惑此敵使有左顧右眄之慮而徳順之師知我有牽制之勢將士亦當賈勇自奮至是復令俊卿等力言之時浩已發詔命璘棄徳順蓋浩志專欲亟和以自爲功謂徳順旣棄則非徒璘無能爲亦因撓公之謀矣上見俊卿等曰問公動靜飲食顏貌曰朕倚公如長城不容浮言搖奪時上已有欲幸建康之意矣而浩殊不以爲然時敵以十萬眾屯河南多張聲勢欲窺兩淮公以大兵屯盱眙濠廬敵不敢動但移牒三省宻院及移書宣撫司虛爲大言欲索海泗唐鄧商州及嵗幣等公奏此皆詭詐不當爲之動卒以無事隆興元年正月九日制除公權樞宻使都督江淮軍馬且命卽日開府視事始公命諸將築泗州兩城至是而畢隠然爲邊寒重鎭時敵將富察特黙及爲知泗州大周仁以兵五千屯虹縣都統蕭琦以萬餘人屯靈壁積糧修城遣間不絕公謂至秋必爲邊患當及時掃蕩若破兩城則淮泗可奠枕也且蕭琦素有歸我之意累遣親信至宣撫司防主管殿前司李顯忠建康都統制邵宏淵亦獻搗二邑之防公具以奏上上手書報可三月召公赴行在旣至復申前說乃命李顯忠出濠州趨靈壁邵宏淵出泗州趨虹縣而令參議馮方隨往犒勞公亦自往臨之公渡江聞李顯忠至靈壁而蕭琦中悔以眾來拒顯忠大破之琦所將萬人降殺殆盡邵宏淵亦進圍虹縣顯忠防之徒穆周仁窮蹙率其眾降亦以萬數公又遣戚方將舟師趨淮陽慮顯忠輕敵深進則親率官屬前駐盱眙幾便近得以指呼顯忠追蕭琦至宿州近城琦與家屬及千戶頭項等百餘人降遂直抵城下敵僞元帥者遣二萬餘人來戰大破之進攻城將士蟻附而上遂克之中原震動歸附日至上手書曰近日邊報中外鼓舞十年來無此克捷公恐盛夏人疲急召顯忠等還而上亦戒諸將以持重皆未達僞副元帥赫捨哩志寧率大兵至顯忠等恃勝不復入城但於城外列陣以待士卒頗已疲矣僞帥令於陣前打話謂爾若破我當盡歸河南之地旣戰敵兵卻明日復戰我師小不利統制官有遁歸者軍心頗搖顯忠等率兵入病敵眾進攻復殺傷而退居數日得諜者報敵大兵將至顯忠等信之夜引歸敵亦不能追也時敵名帥猛將降執系道精甲利兵破亡不啻三倍是後不復能爲靈壁虹縣之屯矣初將退師公在盱眙去宿不四百里浮言洶動傳敵且至官屬中有懷檄以歸者亦有請公亟南轅者公不答遂北渡淮入泗州城軍士歸者勞而撫之視瘡痍拯疾病錄死事旌有功人情皆悅凡數日上下始知敵初無一騎過宿者人心始定時公獨與子拭畱盱眙數月俾將士悉歸憇而後還維揚具奏待罪上手書拊勞公復奏曰今日之事明罰爲本而罰之所行當自臣始上手書報曰卿屢待罪欲罰自卿此言至公豈不感格朕委任卿未嘗少變卿不可以此介懷正賴卿經畫他人豈能副朕有防降特進爲江淮宣撫使宿師之還士大夫素主和議者乘間抵非議百出上又賜手書曰今日邊事倚卿爲重卿不可以畏人言而懷猶豫前日舉事之初朕與卿獨任此事今日亦須朕與卿終任此事切不可先啟和之言又薦遣內侍勞公於是公又第都統制統制官以下乞以次行罰公畱眞揚大敕兩淮守備命魏勝守海州陳敏守泗州戚方守濠州郭振守六合治髙郵巢縣兩城爲大兵家計修滁州關山以扼虜衝聚水軍淮陰馬軍壽春廬州大抵虜人來攻泗州則糧道回逺城中兵二萬餘足以守乘其獘足以勝如其出奇自淮西來則淸野堅壁使無所掠旣不得進合兵攻之可大破也然是時師退未幾人不自保公命拭往建康挈家屬來維揚眾大安上復召拭奏事公附奏曰自古大有爲之君必有心腹之臣相與葉謀同志以成治功不容秋毫之間然後上下響應影從事克有濟臣以孤蹤跋前防後動輒掣肘陛下將安所用之顧深惟有司精選天下巖穴之賢付以中外大柄臣老且病望陛下矜憐賜以骸骨使之待罪山林母令出處狼狽取笑天下後世上覽奏謂拭曰𨿽乞去之章日至朕決不許朕待魏公有加終不爲浮議所惑公聞之不敢復有請時上對近臣未嘗名公獨曰魏公每遣使來必令視公飲食多寡肥瘠何如其眷禮如此八月有防復公都督之號敵都元帥僕散忠義與紇石列志寧並貽書三省宻院欲索四郡及嵗幣等時湯思退爲右相思退本檜死黨尢急於求和遂遣盧仲賢李栻持書報敵並借職事官以往公又奏仲賢小人多妄不可委信上因其辭戒勿許四郡而宰執則令仲賢等許之無傷拭至境托故不行獨仲賢往僕散忠義懼之以威仲賢遂防伏拱手稱歸當稟命許四郡願持書復來仲賢見遂謬稱敵有數十萬之眾近邊若不速許四郡今冬必入冦公知仲賢爲敵所脇卽謂之曰某在此邊已敕備借使虜來當力破之況探報日至敵之屯河南者不萬計議得無爲敵遊說耶時拭復被防令入奏公命拭奏仲賢辱國無狀上怒下仲賢大理寺思退皇懼百端救之至與左相陳康伯叩頭殿上乞去上不悅猶鐫仲賢官思退及其黨懼益大倡和議建議王之望龍大淵爲通問使副公在逺爭不能得卽奏臣年老多病所論與朝廷略不相合豈可防恥更造班列以重敗其素節且陛下廟堂之上豈容狂妄不合之臣濫厠其間臣𨿽至愚亦誠不忍與今日力主和議之臣並列於朝伏乞早降指揮上賜手書曰卿忠誠爲國天下共知和議事專俟卿到面盡曲折卿宜速來繼遣內侍甘澤賜公手書公以上意厚甚不敢固辭復上奏曰臣竊聞道路之言謂今玆議和非陛下本心事有不得已者詢之士大夫多以爲然惟臣昔嘗力陳和之不可爲秦檜所擠瀕死者屢賴上皇保全覆防以有餘生今日之議臣以國事至大不敢愛身力爲陛下敷陳不識陛下終能主張之否旣至入見上首諭公以欲專委之意公復力陳和議之失上爲止誓書畱使人而令通書官胡昉楊由義先往諭敵帥以四郡不可割之意於是之望大淵待命境上而上與公宻謀若敵帥必欲得四郡當遂追還使人罷和議事十二月二十二日制拜公尙書右僕射都督如故而思退亦轉左僕射上諭當直學士錢周材以注意在公故思退𨿽爲左僕射而公恩遇獨隆每奏事上輒畱公與語又時召拭入對賜公禦書聖主得賢臣頌思退等素忌公至是益甚公旣入輔首奏當旁招仁賢共濟國事上令公條具公奏虞允文陳俊卿汪應辰王十朋張闡可備執政劉珙王大寶杜莘老宜卽召還胡銓可備風憲張孝祥可付事任馮時行任藎言馮方皆可備近臣朝士中林栗王拒莫衝張宋卿議論據正可任臺諌皆一時選也公自太上時卽建議當駐蹕建康以圖恢復上初卽位公入對又首言之及撫師江淮每申前說至是復力言於上通書官胡昉等至宿州僕散忠義以不許四郡之故械繋迫脇昉等不屈忠義計窮更禮而歸之上聞之亟召栻語之故令諭公曰和議之不成天也事當歸一矣始議以四月進幸建康公又奏當詔之望等還上批出曰王之望龍大淵並一行禮物並回思退等大駭更約翌日靣奏又至漏捨思退等競執前說公折以正論輒屈是日三月朔旦上當詣徳壽宮未登輦召宰執議事思退及參知政事周葵同知樞宻院洪遵叩頭力爭上怒聲色頗厲及自徳壽宮回復批出曰追回之望等札子宜速進入適詣徳壽宮太上皇帝亦深怒此冦無禮卿等不可專主和議恐取議於天下思退等懼遂以札子進入發金字逓行公奏胡昉等能不爲敵屈當加賞而向者盧仲賢擅以國家境土許冦與讎宜有重罰有防仲賢除名勒停編管郴州又奏宜牓示諸軍諭以僕散忠義械系使人加以無禮使各奮忠義勉勵待敵趨赴功名庶幾諸軍知曲在彼且知和議不成激昻增气上令都督以此防降牓兩淮荊襄川陜數日之間號令一新中外軍民皆仰上英斷思退計窮復奏力主和議且請上以宗社大計奏稟太上皇帝而後從事上親批其後降付三省曰敵無禮如此卿猶欲言和今日敵勢非秦檜時比卿之議論秦檜之不若故事宰相日一人啟禦封是日適公當啟啟畢卽轉示思退思退大駭藏去先是上旣決幸建康之議思退等初不與聞後奏事上前語屢屈因說曰和議不成敵至何以待之上曰朕已決幸建康思退等失色及又見批語乃陽爲皇恐乞祠狀而陰與其黨謀爲傾防之計蹤迹詭祕人不得盡知也居數日俄有防命公按視江淮公知一日出外姦人必得肆意然趣行之防屢下而事之成敗則又有非人力所能爲者乃行旣出國門思退遂與右正言尹穡通謀日夜汲汲益求所以間公者公未抵鎭江道遇王之望等還見之望力主和議因宻奏之而思退等亦相與陰謀謂不毀守備則公不可去和不可成乃令之望等盛毀守備一無以恃者又陰以官爵諷諸將令入文字稱敵盛疆爲畏怯語而穯專主其議百計毀公督府參議官馮方立朝有直聲臨事不避難徧行兩淮築治城壘最爲勞勩思退等以其效力尢多尢惡之使穯論方不當築城費財凡再章而方罷又論公所費國用不貲公奏計督府遣間探給官吏等二年半之費實不及三十萬緡其餘皆爲修城造舟除器招軍用上出公奏思退穡議屈於是始謀更造他事機撼公殿前後軍統制張深等有勞軍士安之俄有防放罷而以趙宻之子廓代之公至淮東訪問知狀奏畱深而穡指公爲拒命跋扈思退等又相與之謀上眷公厚必未肯遽罷公但先罷公都督則公自當引去穡奏論如思退計而公自聞馮方罷上奏乞罷督府詔從公請而公亦封章力求還政矣穡連防抵公愈力左司諫陳良翰奏如公忠勤人望所屬不當使去國上謂良翰本無此事且當今人材孰有逾魏公者卿宜徧諭侍從臺諫使知朕此意侍禦史周操素同良翰議至是爭論甚力然是時公畱平江虎丘致政之章已八上矣上察公懇誠欲全其去四月二十二日制除公少師保信軍節度使判福州而思退等遂決棄地求和之議公力辭恩命上不許至五六除醴泉觀使公以連年疲勞比得退休已覺衰薾孟秋旣望公薦享祖考旣奠而跌公起嘆曰吾大命不逺矣手兩家事付兩子且定祭祀昏防之禮俾遵守曰防禮不必用浮屠氏且曰吾嘗相國家不能恢復中原盡雪祖宗之恥不能歸葬先人墓右卽死葬我衡山足矣及仲秋二十日猶爲饒守王十朋作不欺室銘二十六日始寢疾二十八日疾病晡時命子拭等坐前問國家得無棄四郡乎且命作奏乞致仕日暮命婦女悉去夜分而薨訃聞上震悼輟視朝兩日有防贈太保拭等不敢違公志扶防還潭以是嵗十一月辛亥葬於衡山縣南嶽之陰丰林鄕龍塘之原公沒五年上追思公忠烈慨然感動詔有司加贈太師賜諡太常采公議以忠獻來上詔可之公自幼卽有濟時之志未嘗觀無益之書未嘗爲無益之文孜孜然求士尙友講議當世之故聞四方利病休戚輒書之策至一介之賤亦曲加詢訪在京城中親見二帝北狩皇族系擄生民塗炭誓不與敵俱存委質艱難之際事有危疑他人方畏避退縮則挺然以身任之不以死生動其心南渡以來士大夫往往唱爲和說其賢者則不過爲保守江南之計彊敵制命率獸逼人莫知其爲大變公獨毅然以敵未滅爲已責必欲正人心雪讎恥復土宇鎭遺黎顚沛百罹志逾金石晚復際遇主義益堅𨿽天嗇其功使公困於讒慝之日不得卒就其志然而表著天心扶持人紀使天下之人曉然後知人類之所以異於邊陲中國之所以異於萬物者而得其秉彛之正有君臣父子之道則其功烈之盛亦豈勝言哉公之學一本天理尢深於易春秋論孟嘗論易疏曰易有太極是生兩儀太極一也兩儀三之也分爲二而七八九六之數成五行之象於是大著又曰天數二十有五地數三十凡天地之數五十有五此天地之中數也何以知其然蓋一三五七九合爲天數而天數不過五二四六八十合爲地數而地數不過五天地奇耦合之爲十摠之爲五十有五自然之數皆不離中中故變變故其道不窮聖人神而明之用數之中故消息盈虛之妙闔辟變化之幾皆在於我而動靜莫違焉中其至矣每訓諸子及門人學以禮爲本禮以教爲先公初娶楊國夫人樂氏再娶蜀國夫人宇文氏先公五年薨葬衡山與公同兆異穴子男二人長拭右承務郎直祕閣次抅右承奉郎公有紹興奏議各十卷論語解四卷易解並雜記共十卷春秋解六卷中庸解一卷詩禮解三卷文集十卷惟公忠貫日月孝通神明盛徳鄰於生稟奧學妙於心通勲存王室澤在生民威震四夷名埀永世平生言行非編錄可盡謹掇其大略以備獻於君父下之史官傳之無窮且將以求立言之君子述焉乾道五年秋八月庚子左迪功郎新充樞宻院編修官朱熹謹狀

右張忠獻公行狀其全文僅四萬言工程急迫未能全刋故稍刪節然凡公之大勲勞大論議大忠大節不敢少遺焉觀者幸察

名臣碑傳琬琰之集中卷五十五﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑傳琬琰之集下卷一

宋杜大珪編

潘武惠公美傳

實錄

潘美大名人父璘以膂力應募兵籍遷軍小校戍常山以病免歸鄕裏美少有大志府中典謁時漢政荒亂美私語里人王宻曰漢氏歷數將終凶臣肆虐有三靈攺卜之兆大丈夫當扵此時立功名取富貴豈宜碌碌然與萬物共盡會周祖鎭大名世宗自環衛領牙門軍美遂解職委質焉世宗卽位補供奉官從徵髙平配美精卒數千扼江渚嶺虜果由其路來援美堅壁不與戰虜遁去以功遷西上閤門副使凱旋遷正使出監陜州軍俄遷東上閤前使從徵關南遷攺引進使世宗將用師隴蜀命美護永興屯兵因令經度西事恭帝嗣位召爲客省使太祖素與美厚善及爲諸軍推戴還入京城卽遣美往見執政美因敷述天命以諭之陜帥袁彥性凶率恣行威福羣小用事多殺人取財賄陜民苦之復日夕繕治甲兵太祖慮其爲變遣美監其軍遂圖之美單騎入城諭以受命之事因諷令入朝彥卽治裝上道上喜謂左右曰潘美不殺袁彥諭令朝覲成我志矣李重進叛命美乘傳發宿州兵擊賊防以石守信爲招討使卽以美爲行營都監揚州平畱美爲巡檢以鎭撫之車駕還都錄其功授秦州團練使屬湖南軍亂其將汪端友叛朝廷興師翦滅人心未寧以美爲潭州防禦使賜黃金帶禦馬嶺南劉鋹數冦桂陽江華美率兵擊走之郡界溪峒蠻獠自唐末之亂不供王賦頗恣侵略爲居民患美率兵深入窮其巢穴斬首萬餘級餘黨潰散美悉令招誘貸其罪以已奉市牛酒宴犒賜金帛以慰撫之夷落遂定幹徳二年又與南面兵馬都監引進使丁徳裕朗州團練尹崇珂衢州刺史張繼勲率兵克郴州卽日繼勲爲刺史開寶三年九月徵嶺南以美爲賀州路行營馬步都部署遣使十餘發諸州兵赴賀州是月進兵克富州敗廣軍萬餘眾進師至臨賀鋹遣將仵彥柔率萬餘眾來援美逆戰於南鄕俘千餘人斬首數千級彥柔眾大潰克賀州十月又下昭桂連三州西江諸州相繼而下卽以美爲南面都部署長驅至韶州其地越人之北門也眾十餘萬背城而陣以待官軍美揮兵乘之鋹軍大敗棄甲而遁俘斬數萬計拔韶州鋹旣窮蹙四年二月遣僞諌議大夫王珪詣軍門求通好罷兵又遣僞左僕射蕭漼中書舍人卓惟休奉表至軍中乞降美卽令殿直冉彥衮部送漼等赴闕鋹復遣其弟保興率眾拒戰美卽率厲士卒倍道趨柵頭去廣州百二十里鋹眾十五萬依山谷堅壁以待王師美因築壘休士與轉運使王明及諸將計曰彼編竹木爲柵若構火以焚之必擾亂以銳師夾擊之此萬全之防也遂分遣丁夫數千人持二炬間道造其柵防暮夜萬炬俱發天大風火勢甚盛鋹眾驚擾來犯王師美麾兵急擊之鋹眾大敗斬數萬計長驅抵城下鋹盡焚其府庫及克其城擒鋹送闕下露布告捷卽日命美與尹崇珂同知廣州兼市舶使五月錄功就拜山南東道節度五年兼領南道轉運使土豪周思瓊聚眾負海爲亂美討平之嶺表以定七年召還命升殿慰勞賜禦馬玉八年秋議徵江南九月遣美與步軍都虞劉遇東上閤門使梁迥並率兵先赴江陵十月旣命美爲升州西南路行營馬步軍戰櫂都監與曹彬偕往自江陵發兵進討秦淮次時舟楫未具美率兵先赴號令軍中曰美受詔提驍果數萬人戰必勝攻必取豈限此一帶水而不徑度乎遂率麾下渉水大軍隨之吳師大敗及采石磯浮梁成吳以戰艦二十餘艘鳴鼓溯流而上急趣浮梁美麾兵擊敗之奪其戰艘生擒僞神衛諸軍頭鄭賔等七人獲軍器萬餘計俄又破其城南水寨殺戮千餘眾美分師以保之奏至太祖立召樞宻副使楚昭輔艸詔令徙置戰擢以防它變卽賜其食遣馳馹徑去使者至防暮美卽準詔徙軍是夕吳人急攻水寨皆無所獲進傅金陵城下王師日進捷江南平錄其功加檢校太傅宣徽北院使是秋命副黨進攻太原爲行營馬步軍都監與並人萬餘眾戰汾上破之獲馬千餘疋牛羊數千計俘數萬口以歸太平興國初還攺南院使三年加封開府儀同三司四年正月命將徵太原遣美爲北路都招討兼制置太原行府部分諸將進討美等奉辭太宗召升殿授以方略賜襲衣金帶鞍勒馬遣之及繼元降並州平隳其城以楡次縣爲治所王師徵範陽又以美知幽州行府事及班師命美兼三交都部署畱兵畱屯以扞北冦以功加撿校太師三交西北三百里地名固軍溪谷險絕敵之所保多由此入防美潛師襲之敵棄城遁軍使安慶以其族降因積粟屯兵以守之自是敵不敢侵軼居民以安頃之美巡撫至代州宿戒部下秣馬蓐食俄敵萬餘騎來冦近寨美令軍士衘枚往擊之大破其眾生擒其都指揮使李重誨殺其駙馬侍中一人獲馬數百疋俘馘甚眾手詔褒諭進封代國公七年以三交寨爲並州治所詔美爲都部署八年以王顯弭徳超爲宣徽南北院使美罷使攺忠武軍節度進封韓國公領屯兵如故雍熈二年太宗爲眞宗娶美次女爲夫人後追諡莊懷皇后將成禮召美還都數月歸屯所三年春大舉徵幽州爲云應朔等州行營都部署云州觀察使楊業爲之副磁州團練使郭超爲押陣都監三月美率師出西徑與虜遇追到寰州破之斬首五百級刺史趙彥辛以城降遂圍朔州其節度副使趙希贊以城降轉攻應州其節度副使文正觀察判官宋雄以城降四月下云州斬首千級防班師詔美歸代州俄受詔遷四州之民扵內地防戎人奄至與戰不利防驍將楊業八月詔曰忠武軍節度撿挍太師潘美位防殿邦任隆分閫揔貔貅之族執金鼓之權昨以云朔吏民不忍委於戎敵因令南徙俾緫援兵經塗非賖精甲甚眾不能申明斥堠謹設隄防防此生民失吾驍將據其顯咎合正刑書尙念久在邊陲累分憂寄爰伸念舊特示從輕可削三資爲撿校太保明年二月復爲撿校太尉端拱初知眞定府未幾復爲並代都部署知並州淳化二年就加同平章事數月卒年六十七廢朝二日贈中書令諡武惠中使護其防歸葬洛陽咸平二年八月詔以美配饗太宗廟庭子惟徳惟固惟平惟淸惟熈惟熈惟徳至宮使惟平西京作坊使惟淸崇儀副使惟熈娶王氏延和縣主至莊宅使平州刺史惟熈子承規今爲閤門祗

王中書全斌傳

實錄

王全斌並州太原人其父事後唐莊宗爲岢嵐軍使私畜勇士百餘人莊宗疑其有異志使召之懼不敢行全斌時年二十白其父曰此蓋疑大人有他圖願以全斌爲質必得釋父從其計果獲全因以全斌帳下及莊宗入洛累歷內職同光末蕭墻有變亂兵逼宮城近臣宿將皆釋甲潛遁惟全斌與符彥卿等十數人居中拒戰莊宗中流矢扶掖歸綘霄殿全斌慟哭而去明宗卽位補禁軍列校晉初從侯益破張從賔扵泛水戰功居多遷護聖指揮使周廣順初攺防聖爲龍捷以全斌爲右廂都指揮使討兗州慕容彥超也爲行營馬軍都校顯徳中從向訓平秦鳳以功領恩州團練使俄遷領四州防禦使從世宗平淮南復瓦橋闗攺相州畱後國初潞州李筠叛全斌與慕容延釗由東路防王師進討以功拜安國軍節度詔令完葺西山堡塞不逾時而畢建隆四年與洛州防禦使郭進等率兵入太原境俘數千人以歸進樂平幹徳二年十一月又爲中武軍節度卽日下詔伐蜀以全斌爲西川行營行軍都部署率禁軍步騎二萬諸州兵萬人由鳳州路進討召全斌示川峽地圖授以方略十二月率兵復幹渠渡萬仞燕子二呰下興州僞刺史藍思綰退保西縣敗蜀軍七千人獲軍糧四十餘萬斛乘勝防石圖魚闗白水二十餘寨俄又先鋒史延徳進軍三泉縣敗蜀軍數萬生擒僞招討韓保正副使李進獲糧廩三十餘萬斛而崔彥進康延澤等逐蜀軍過三泉遂至嘉州殺虜甚眾蜀人斷閣道未得進全斌議取羅川路入延澤潛謂彥進曰羅川路險軍士難並進不如分兵治棧閣與大軍防扵深渡彥進以白全斌然之彥進延澤督治閣道數日成遂進擊金山寨又破小漫天寨全斌由羅川趨深渡與彥進防蜀人依江列陣以待王師彥進遣張萬友等奪其橋防夜蜀人退保大漫天寨詰朝彥進延澤萬友分三道擊之蜀人悉其精銳來逆戰又大破之乘勝防其寨僞將王審超監軍趙崇渥逃出復與三泉監軍劉延祚大將王昭逺趙彥韜引兵來戰與王師遇三戰三敗追至利州昭逺遁去渡桔栢江焚浮梁退守劍門遂克利州得軍糧八十萬斛自利州趨劍門次益光全斌防諸將議曰劍門天險古稱一夫荷戈萬夫莫前諸君宜各陳進取之防侍衛軍頭向韜曰降卒牟進言益光河東越大山數重有狹徑名來蘇蜀人扵江西置寨對岸有渡自此出劍門關二十里至靑彊店與大路合可扵此進兵卽劍門之險不足恃也全斌等卽欲捲甲赴之康延澤曰來蘇細徑不湏主帥自往且蜀人數戰數敗兵退守劍門無如諸帥協力進攻命一偏將趨來蘇若達靑彊北擊劍關與大軍夾攻破之必矣全斌等然之命史延徳分兵趨來蘇造浮梁於江上蜀人見梁成棄寨而遁昭逺聞延徳至靑彊卽引兵退陣扵漢原坡畱其偏將守劍門全斌等擊破之昭逺崇韜皆遁走遣輕騎追獲傳送闕下克劍門殺蜀軍萬餘人四年正月十三日王師次魏城孟昶遣師奉表來降全斌等入成都後十日余劉延讓等始自峽至昶饋遺延讓等及犒師並同全斌之至防詔書頒賞諸軍亦無差降由是兩路兵相嫉蜀人交構主帥遂不協全斌等先授詔發蜀兵赴闕人給裝錢十千未行者加給兩月廩食全斌等不卽時宣行由是蜀軍憤怨人人思亂兩路隨軍使臣常數十百人全斌彥進及王仁贍等各保庇之不令部送蜀兵但分遣諸州牙校蜀軍至綿州果叛刼屬邑眾至十餘萬自號興國軍有僞文州刺史全師雄者嘗爲蜀將有威惠軍人畏伏適以其族赴闕至綿州值軍亂師雄恐爲所脇乃棄其家匿扵江曲民捨後數日爲亂兵所獲推爲帥全斌遣都監米光緒往招撫之光緒盡滅師雄之族納其愛女及橐裝師雄聞之遂無歸志率眾急攻綿州爲橫河指揮使劉福龍捷指揮使田紹斌擊敗遂攻彭州刺史王繼壽殺都監李徳榮據其城十縣皆起兵應師雄自號興蜀大王開幕府置僚屬署節帥二十餘人令分據灌口導江郫縣新繁靑城等縣彥進與張萬友髙彥暉田欽祚同討之爲師雄所敗彥暉戰死欽祚僅免賊眾益盛全斌又遣張延翰張煦往擊之復不利退入成都自是卭蜀眉雅東川果遂渝合資簡昌普嘉戎榮陵州並隨師雄爲亂郵傳不得通者月餘全斌等甚懼時城中蜀兵尙二萬餘人全斌慮其應賊與諸將謀誘致夾城中盡殺之未幾劉延讓曹彬破師雄之眾扵新繁生擒萬餘人師雄退保郫縣全斌仁贍又破之師雄走保灌口寨賊勢旣衂餘黨散保州縣有陵州指揮使元延裕者師雄署爲刺史眾萬餘仁贍生擒之磔扵成都市俄虎捷指揮使呂翰爲主將不禮因殺知嘉州客省使武懷節戰擢都監劉澤合眾至五萬餘人逐普州刺史劉楚信殺通判劉沂及虎捷都校馮紹文果州指揮使宋徳威殺知州八作使王永昌通判渙都監鄭光弼遂州牙校王可璙率州民爲亂仁贍等討呂翰於嘉州翰走敗入雅州師雄病死扵金堂其黨推謝仁本爲主羅七君爲佐國令公與賊將宋徳威唐陶鼈據銅山旋爲康延澤所破仁贍又敗呂翰扵雅州翰走黎州爲下所殺棄屍水中後丁徳裕等分兵招輯賊眾始息全斌至蜀地適蜀冬暮京城大雪太祖設氊帷扵講殿衣紫貂裘防以視事忽謂左右曰我被服如此體尙覺寒念西徵將帥衝犯霜霰何以堪防卽解裘防遣中黃門馳驛賫以賜全斌仍諭防諸將以不徧及也全斌拜賜感泣初成都平命參知政事呂餘慶知府事全斌但典軍旅全斌常語所親曰我聞古之將帥多不能保全功名今西蜀已平欲稱疾東歸庻免悔吝或曰今冦盜尙多非有詔防不可輕去全斌猶豫未決防有訴全斌及彥進破蜀日奪民家子女玊帛不法等事與諸將同召還太祖以全斌等初立功𨿽犯法不欲辱以獄吏但令中書問狀全斌等具伏詔曰王全斌王仁贍崔彥進等俾統銳師出徵全蜀彼畏威而納欵尋馳詔以申恩用示哀矜式惇綏撫應孟昶宗族官吏將率士民悉令存撫無令驚擾而乃違戾約束侵侮憲章専殺降兵擅開公帑豪奪婦女廣納貨財斂萬民之怨咨致羣盜之充斥以至再勞調發方獲平寜洎命旋歸止欲含忍而防寃之訴日擁國門稱其隠沒金銀犀玉錢帛十六萬七百餘貫又受僞屬臣僚賂遺九萬餘貫又擅開丰徳庫致失錢二十八萬一千餘貫遂令中書門下召與訟者質證其事而全斌等皆引伏其令禦史臺扵朝堂集文武百官議其罪扵是百官定議全斌等罪當大辟準律防分乃下詔曰有徵無戰𨿽舉扵王師禁暴戢兵當崇扵武徳蠢玆庸蜀自敗姦謀爰伐罪以宣威俄望風而歸命遽令安堵勿犯秋毫庶幾徳潤之涵濡俾生聚之寜息而忠武軍節度王全斌武信軍節度崔彥進董玆銳旅奉我成謀旣居克定之全功宜體輯柔之深意比謂不日請謐卽時凱旋懋賞防勲抑有彛典而罔克寅畏速此悔尢貪殘無厭殺戮非罪稽予偃革職爾翫兵尙念前勞特從寛貸止停旄鉞猶委藩宣我非無恩爾當自省全斌可責授崇義軍節度觀察畱後彥進可責授昭化軍節度觀察畱後特進隨州爲崇義軍金州爲昭化軍以處之仁贍責授右衛大將軍開寶末車駕幸洛陽郊祀召全斌侍祠以爲武寜節度謂之曰朕以江左未平慮徵南諸將不遵紀律故抑卿數年爲朕立法今已克金陵還卿旄鉞仍以銀器萬兩帛萬疋錢千萬賜之全斌至鎭數月卒年六十九上甚惜悼之廢朝三日贈中書令天禧二年錄其孫永昌爲三班奉職全斌輕財重士不求聲譽寛厚容眾軍旅皆樂爲之用黜居山郡十餘年怡然自得識者稱之子審鈞至崇儀使富州刺史廣州兵馬鈐轄審銳至供奉官閤門祗

名臣碑傳琬琰之集下卷一

欽定四庫全書

名臣碑傳琬琰之集下卷二

宋杜大珪編

張文定公齊賢傳

實錄

張齊賢曹州寃句人也生三歲值晉亂徙家洛陽居城南之海角村孤貧力學有大志慕唐李大亮爲人故字師亮太祖時舉賢良方正又獻下並汾富民封建惇孝舉賢太學籍田選良吏懲姦愼刑十防皆報罷頗爲趙普李昉石熈載所知太平興國二年進士釋褐大理評事通判衡州時州鞠刼盜十餘皆論死齊賢始至爲辧理全活五人州將獄官大懼被譴齊賢曰某初成一名豈欲罪眾人而自爲功乎第令攺正而已人許其逺大自荊渚至桂州有水逓鋪夫凡數千戶皆樵釣貧民衣食不給湘江多巨潭險石而程限與陸鋪等或阻風波陰霖率被笞捶齊賢言其事詔毎鋪夫減半四年代還防親徵陽就行在謁見遷祕書丞忻州新下命知州事明年二月召還攺著作郎直史館賜緋六月攺左直拾遺是冬車駕北徵齊賢表請從行賜白金二百兩辦裝車駕還議者皆言宜速取幽薊齊賢上防曰方今海內一家朝野無事闗聖慮者豈不以河東新平屯兵尙眾幽燕未下輦運爲勞以生靈爲念乎臣毎料之此不足慮也自河東未降臣卽權知忻州捕得契丹納米専典皆自山後轉般以援河東以臣料契丹能自給食則扵太原非不盡力然終爲我有者蓋力不足也河東初平人心未固嵐憲忻代未有軍寨入冦則田收頓失擾邊則守備可虞而反保境偸生畏威自守及國家守要害增壁壘左控右扼疆事甚嚴恩信已行民心已定乃扵鴈門陽武谷來爭小利此則契丹之智力可料而知也聖人舉事動在萬全百戰百勝不若不戰不勝若重之愼之則契丹不足吞燕薊不足取自古疆場之難非盡由外釁亦多邊吏擾而致之若緣邊諸寨撫禦得人但使峻壘深溝畜力養銳以逸自處寜我致人此李牧所以稱良將扵趙用此術也所謂擇卒不如擇將任力不如任人如是則邊鄙寜邊鄙寜則輦運減輦運減則河北之民獲休息矣獲休息則田萊增而蠶織廣務農積谷以實邊用且契丹之心固亦擇利避害安肯投諸死地而爲冦哉臣又聞家六合者以天下爲心豈止爭乎尺寸之事彊弱之勢而已是故聖人先本而後末安內以養外人民本也邊裔末也是知五帝三王未有不先根本者也堯舜之道無他焉廣推恩扵天下之民爾推恩者何在乎安而利之民旣安我則斂衽而至矣陛下愛民利天下之心眞堯舜也臣所慮羣臣所聞多以纎防之利尅下之術侵苦窮民以爲功能者彼爲此效相習已久至扵生民疾苦見之如不見聞之如不聞斂怨速尢無大扵此伏望愼擇通儒分路采訪兩浙江南荊湖西川河東有僞命日賦斂苛重者攺而正之因而利之使賦稅課利通濟可經久而行爲聖朝定法除去舊獘天下諸州有不便扵民事委長吏聞奏如敢循常不以聞白當嚴加典憲使天下耳目皆知陛下之心戴陛下之恵此以徳懷逺以惠利民則幽燕竊地之丑沙漠偸生之流擒之與屈膝在衛內爾六年正月遷爲江南西路轉運副使特賜其母邑封十二月攺右補闕逾月充正使初辭日上靣命曰江左初平民間不便一一條奏齊賢曰臣聞江南舊以鐵爲幣今攺用銅錢民間難得而官責租課頗受鞭撻此最不便上曰漢時吳王卽山鑄錢江南多出銅爲朕宻經營之初李氏嵗鑄六萬貫自克復增治匠然亦不過七萬貫常患銅及鈆錫之不給齊賢乃訪得承防丁釗歷指饒信防山谷產銅鈆錫之所又求前代鑄法爲饒州永平監周唐開元錢料堅實可久由是定取其法歲鑄五十萬貫凡用銅八十五萬斤鈆三十六萬錫十六萬斤齊賢卽詣闕面陳其事詔旣下頗有言其妄者乃令中書召齊賢問訊齊賢具述嘗親行山院其辭甚確萬一以之丁釗亦得復補殿前承防掌銅場又有言新法增鈆錫多者齊賢固引唐朝舊法爲始言不能奪齊賢在任使勤究民獘務行寛大江南人至今稱之召還拜主客郎中樞宻直學士賜金紫數月擢右諌議大夫簽書樞宻院事賜宜秋門宅一區雍熈中遷左諌議三年大舉北伐代州楊維業戰沒太祖訪近臣以策畫齊賢請行卽授給事中知代州與部署潘美同領緣邊兵馬是歲敵騎自胡谷入冦薄城下神衛都校馬正以所部列南門外眾寡不敵副部署盧漢斌畏懦保壁自固齊賢選廂軍二千出正之右誓眾感慨一以當百虜遂卻走遁胡盧河南而去先是約潘美以兵師來防戰無何間使爲敵所得齊賢以師期旣漏且虞美之眾爲敵所乘俄而美有使至云師出並州行四十里至栢井忽得宻詔東路王師衂於君子館有詔並之全軍不得出戰巳還州矣於時敵騎塞川齊賢曰敵未知美之退乃閉其使宻室中夜發兵二百人人持一幟負一芻距州城西南三十里列幟燃芻敵遙見火光中有旗幟意謂並師至矣駭而北走齊賢先伏步卒二千於土燈塞掩擊大敗之擒其北大王之子一人帳前舍利一人斬首數百級獲馬二千器甲甚眾防奏至歸功漢斌太宗嘉之優詔褒美俄知漢斌未嘗接戰及鈐轄劉宇皆罷居環衛端供初拜工部侍郎表求省母手札慰勞以盛秋防邊不許就賜白金三千兩是冬敵又自大石路南侵齊賢預簡廂兵千人爲二部分屯繁畤嵉縣下令曰代西有冦則嵉縣之師應之代東有冦則繁畤之師應之北接戰則郡兵集矣至是果爲繁畤兵所敗復降詔褒美二年朝議置營田命充河東制置方田都部署入拜刑部侍郎充樞宻副使淳化二年四月參知政事數月拜吏部侍郎同中書門下平章事齊賢母八十餘封晉國太夫人每入謁中禁太宗嘆其福壽有令子多賜手詔存問別加錫與搢紳榮之有殿中丞朱貽業者卽參知政事李沆之姻與諸司使王延徳同掌京庾因說托貽業求補外任貽業爲白沆語齊賢齊賢遽以聞太宗以延徳嘗事晉邸怒其不自陳而幹祈執事召見詰責延徳言未嘗有所求卽召齊賢質之齊賢且言得於貽業復召貽業詢之貽業憚延徳不以實對齊賢不欲扳沆爲證卽自引咎太宗由是疎之四年十月命知定州齊賢訴以母老抱羸疾不願離左右上憫然許之是月丁內艱水漿不入口者七日自是日啖粥一器終喪止食脫粟飯尋有詔起復知成都府防冦亂不行轉禮部尙書俄知河南府適有大辟獄將決齊賢引問得其寃狀乃立辧而釋之三日徙知永興軍俄徙知襄州又移南南府齊賢累表稱疾求歸洛下上以安陸去荊渚近而路僻乃知安州逾年加刑部尙書眞宗卽位遷戶部尙書召歸以其舊臣屢被訪問恩禮甚渥咸平初受詔刪定編勑爲十卷防呂端罷相拜兵部尙書平章事齊賢以小人犯盜者多彊竊盜持杖不得財論罪太重非治平之法乃申明律減裁之刪定官王濟以爲寛則犯者益眾以死懼之尙不畏況緩其死乎是惠姦也濟彊抗手防言齊賢腐儒不知適時之要齊賢表陳濟嘗同議定而復有異論乃下尙書省集官詳議並劾濟旣而齊賢作相遂上言不欲與庶僚較其曲直上欣然嘉其客物遂罷議濟得免劾而刑名如齊賢之請自是犯盜者歲亦不增先是三班不免杖罰齊賢請以贖論訖今不易論者稱其平允又請以逃田爲外官職田以復舊制從容爲上推本皇王之道所以然且言臣受陛下非常恩故以非常報之上曰朕以爲皇王之道非有迹但庶事適於治道則近之矣郊祀加門下侍郎明年夏命爲河北防邊宣撫大使不行齊賢性迂闊毎有敷奏多不直致凡所云爲徒張本而不能決與李沆同在中書情好不協坐冬至朝防被酒失儀免相四年李繼遷防淸逺軍命爲涇原汧渭邠寜環慶鄜延保安鎭戎淸逺等州安撫經略使右司諌知制誥梁顥副之俄出手札訪齊賢靈州存廢之議齊賢獻防曰遷賊包藏凶逆招納叛亡建立州城創置軍領有歸明歸順之號務且耕且戰之基仍聞潛設中官全異戎之體曲延儒士漸行中國之風覩此作爲志實非小況靈州自遷賊爲逆以來危困彌甚五鎭連防姦威益張道路阻艱音耗迨絕當城鎭完全之日磧路未梗之時大凡中外常人言合棄者已眾矧淸逺軍近遭攻防靑岡塞自趣焚燒兵勢人心傷沮數倍卽今來所議棄者益多靈州斗絕一隅旁無援助南去鎭戎五百餘里東去環僅六七日程如此畏塗不湏攺奪則城中之民何由出城中之兵何以歸欲全軍民理須應接少發兵則復虞邀刼多發兵則廣費資糧與其應接以出兵曷若用奇而取勝小勝則軍民可出大勝則形勢復全匪惟擒討之有方抑亦進退而獲利與其虛勞甲卒枉役齊民示弱飪姦萬萬之相逺也果能更益精兵合西邊見屯兵甲雜以對替之眾使其兵力有餘量分師徒與原渭鎭戎合彼中與山西熟戶縱東亦擇穩便防入界若嚴約師期兩路齊進茍或繼遷敢來援助彼則分而應敵我則乘勢而易攻且奔命道途首尾難衛千里趨利不敗則擒臣謂兵鋒未交靈州之危觧矣因取靈州軍民置扵蕭關武延以來據險就水建一寨僑置靈州覊系蕃漢土人之心裁平寜卻歸然後縱蕃漢之兵伺便而奮擊我則按重兵而觀利度賊勢以設謀臣謂破賊成功十有八九未幾靈武果防閏十二月拜右僕射判邠州兼經略使不行攺判永興軍府兼馬步軍部署故相薛居正子惟吉妻柴氏無子家甚富惟吉有子安上安民柴素與之不協旣寡又盡畜其祖父金帛計直三萬緍並書籍綸告以謀攺適齊賢定娶之自京兆遣牙吏約車來迎行有日矣安上詣東府訴其事府以聞上不欲寘於理命司門貟外郎張正倫就訊柴氏置對與安上狀謬異上不得已下其事於禦史臺乃齊賢子太子中捨宗誨教柴氏爲詞遂驗問柴氏之臧獲發取瘞藏得金具二萬計齊賢坐責授太常卿分司西京宗誨削一任貶海州別駕景徳初起爲兵部尙書知靑州上幸澶淵兼靑淄濰州安撫使提舉轉運兵馬巡檢事二年攺吏部尙書大中祥符初又上防言臣在先朝嘗憂靈夏兩鎭終爲繼遷吞並當時言事者以臣所慮爲太過略舉旣往之事以明本末從東封還拜右僕射是冬久旱明年京師賜酺齊賢以爲宴樂陽事不宜爲卽詔權停又上言玊淸昭應宮繢畵符瑞有損謙徳及違奉天之意又屢請罷土木之役三年出判河陽上祀汾陽還駐洛下詔齊賢來朝時車駕幸潛谿謁見行在所從朝諸陵次鞏縣頻奉辭歸任賜襲衣犀帯器幣如侍祠之例進位左僕射五年代還再抗章請老授特進守司空致仕還洛陽別業入辭便坐方拜而僕遂止之許二子扶掖升殿命益坐塾爲三齊賢先得唐裴度午橋莊有池榭竹樹之勝日引生平故人觴詠道舊時乘小車按視田稼意甚曠適七年六月無疾而終年七十二上聞訃悼之遣入內殿頭邵文雅致祭賻以布帛五百疋粟麥稱是贈司徒廢朝二日齊賢姿儀碩大善談方略以致君之術自負往往渉於疏闊前後治獄多所全宥喜提奬寒雋種放之召齊賢所薦也仲兄昭度嘗授經齊賢及貴表求追命詔贈光祿寺丞族人懷義以鄕裏之舊兄事之其卒也爲制服撫其孤如子未第時館扵太子少師李肅家肅精扵賞鑑知齊賢必貴厚遇之肅有子早卒齊賢母事肅妻供給甚厚爲營葬事其後歲時伏臘必祭享肅堂著遷居戒一篇以訓子孫齊賢四踐兩府九居八座晚歲以三公就第康寜福壽時罕其比然不事儀矩頗好治生再入相數起大獄又與冦凖相傾奪人以此少之有集五十卷奏議二十卷太平雅編二卷同歸小說十卷齊賢諸子皆能有立宗信宗誨宗禮宗亮宗簡宗約宗禮最賢多居洛陽考課當登朝慮覊束不願離田裏善訓子侄率令務學宗誨子子臯子安子庚子定宗禮子子奭子膺皆擢進士第宗禮子子立

名臣碑傳琬琰之集下卷二

欽定四庫全書

名臣碑傳琬琰之集下卷三

宋杜大珪編

範魯公質

曽鞏

範質字文素魏郡人母夢人授五色筆而質生唐長興中擢進士第仕晉至翰林學士周祖擢爲宰相建隆初封魯國公幹徳二年罷相初和凝知貢舉愛質所試文自以中第嘗在第十三名故亦以防質其後質官及封國皆與凝同當時謂之傳衣鉢質平居手不釋卷謂人曰嘗有異人言吾當大任無學術何以處之及司制誥人服其該贍奉行制勑未嘗破律爲相不受四方饋獻祿賙親族歿無餘財太祖嘆其淸愼曰眞宰相也太宗亦言近世輔弼循規矩愼名器無與比者特不能死周社稷乃其短爾子旻

魏丞相仁浦

曽鞏

魏仁浦字道濟衛郡人少爲刀筆吏樞宻院周祖爲樞宻使問以中原卒乘數對曰帶甲者六萬及隠帝遣人害周祖仁浦教以易其語云誅將士以激眾怒心遂長驅度河卽位擢樞宻承防復問郡邑屯兵數仁浦詳對按籍無差世宗卽位差樞宻副使陞使繼命兼相對曰不由科第進曰顧才何如爾遂用之世宗便急輕殺戮仁浦營救而免者十常七八從出徵鋒鏑之下無橫死者有鄭元昭誣仁浦婦翁李溫玉之子從李守政叛捕以告變欲中傷仁浦周祖力辧其誣獲免及仁浦大用元昭懼卒以元昭繼典五郡又嘗爲賈延徽譛幾遇禍揔師出徵有得延徽以獻者仁浦曰因兵戈報私怨不忍爲也人稱其長者建隆初不易其任幹徳二年罷相卒子咸信尙主追封仁浦王爵

王文康公溥

曽鞏

王溥字齊物太原人漢幹祐中登進士第周祖鎭蒲津召置幕府從徵李守正王景崇得朝臣交結書周祖欲暴其事溥力請焚之周祖將大漸趣艸相制聞宣畢曰吾無恨矣世宗嘗問漢相李崧蠟丸書結北虜有記其辭者否曰使崧有此肯以示人耶逢吉軰構之耳世宗遂優贈其官建隆初不易舊任幹徳二年罷卒諡文憲後攺曰文康父祚仕至上將軍祚致仕溥又居相位毎公侯引觴爲壽溥侍側如嬰兒人稱其孝敬祚徇貨殖亦獲恡嗇譏孫貽永永曆宣徽使同知樞宻院事攺副使至和初解職除右僕射兼侍中卒諡康靖

薛文惠公居正

曽鞏

薛居正字子平開封人父仁謙五代史有傳居正後唐淸泰中登進士第仕周至刑部侍郎建隆初知朗州有亡卒數千爲盜軍使疑城中釋子爲應欲盡殺之居正以計緩其事生擒賊首乃知釋子千數無預謀者幹徳二年初置參知政事居正及呂餘慶首當其選開寶六年拜相太平興國初進位司空薨諡文惠無子以同姓子惟吉爲嗣居正操行方重不事苛察好讀書爲文敏贍有集二十卷詔李昉爲之序

盧丞相多遜

曽鞏

盧多遜懷州人父億有操行仕至少府監周徳末登進士第開寶中累擢參知政事九年拜相多遜博渉經史善伺人主意太祖毎遣取書多遜伺知卽通夕閱視詰朝問書中事應答無上益寵待爲翰林學士時屢扵上前毀趙普及在相位普之子及其親屬多爲所抑普再相亷知多遜嘗遣親吏交通秦王廷美因發其事追削官爵並其家配崖州卒於配所初王祐知制誥多遜欲祐恊力擠普一日祐以宇文融排張說事示之怒出祐知華州及多遜敗士大夫服祐有明識

李文正公昉【子宗諤】

曾鞏

李昉字明逺眞定人父超仕至集賢學士昉以門防補齋郎漢幹祐中登進士第在周爲翰林學士建隆初遷中書舍人盧多遜攻趙普短太祖詢昉昉對曰臣書詔之外思不出位太宗徵太原過常山賜羊酒俾扵居第防集丞相至藩侯皆賦詩刻石太平興國八年拜相建議復時政記先進禦後付史館端拱初罷淳化二年復相在位循謹自守臨事多恕爲文慕白居易所居有園亭又葺郊外宴遊之地多畜妓樂娛樂親友與張洎盧多遜善薄張佖上嘗問多遜昉頗爲辧釋上曰多遜嘗毀卿不直一錢昉曰臣不敢誣罷相張洎艸詔深攻其短張佖時時造其第或問佖佖曰我爲廷尉獨李公未嘗以私事見幹今𨿽退居可見也昉薨贈司徒諡文正子宗諤宗諤字昌武昉第三子七歲能屬文恥於父任得官獨由鄕舉端拱二年登進士第性亷謹衣獘防蹇人不知其宰相子也獻文召試除集賢校理太宗毎有篇詠多賜昉及宗訥宗諤屬和世榮之宗訥宗諤之兄也宗諤官至諌議大夫翰林學士卒年四十九李濬與宗諤同歲同月後一日濬字徳淵兾州人父超爲禁卒從潘美掌刑名美嗜殺戮超常緩之怒釋多全活者人以爲有陰徳濬官至右司郎中樞宻直學士宗諤博學曉音律尢精扵典章防革朝廷創制損益莫不與聞景徳初北虜請和後一歲生辰使至首命宗諤館伴自郊勞至餞禮有節適行判太常寺皷吹工之謬濫者無所容風流文雅內行純至事繼母以孝稱二兄早卒奉嫂字孤人無間言友其弟宗諒甚篤賞延所及皆先諸妷其卒也子猶有未仕者奬借後學薦防寒素接人有禮士大夫愛慕之其書字勢傾側後進多優筆效之罕有類者爲時之所貴如此有文集六十卷內外制集四十卷又有家傳談錄行扵世

呂正惠公端【兄餘慶】

曽鞏

呂端字易直其先燕人父琦五代史有傳兄名犯太祖諱下一字字餘慶太祖節制同州餘慶爲賔佐及卽位累擢參知政事蜀平知成都府不罷政事以執政蒞藩鎭自餘慶始歸朝復舊任旣而引疾求罷除尙書左丞卒年五十太祖幕客餘慶居其先趙普李防耘首大用餘慶獨不介意及除執政而處耘被黜同列欲共排之上問處耘第以實對普忤防而罷仍力爲辧釋餘慶重厚有守所至以寛簡治與弟端俱以文官三品防補幹牛衛備身端在周直史館建隆初遷太常丞歷官四十年始大用淳化四年參知政事至道初拜相太宗甞恨任用之晚端持重識大體同列奏對或多異議一日內出手札戒諭自今中書事經呂端裁決乃得聞奏眞宗卽位尢加體貌見必拱揖以其身體偉大爲納陛俾登殿所咸平初以疾罷薨年六十六贈司空諡正惠子荀藩蔚藹李惟淸自樞宻攺中丞意端抑已屢遣人訟堂吏過又彈端久在病告端曰吾直道而行無所愧也端姿表瑰秀器識和裕屢遭擯斥未始經意嘗使髙麗暴風折檣舟人恐怖端讀書自若兩使絕域後有往者必問端爲宰相未其爲逺近所慕如此

李文靖公沆

曽鞏

李沆字太初洺州肥鄕人父炳仕至侍禦史沆好學沈厚寡言有精識炳常謂人曰此兒異日必致公輔太平興國五年登進士第至王化基上書自薦太宗曰李沆宋湜皆佳士也命相府同召試並除知制誥沆官最下特升於上累擢給事中參知政事淳化四年罷眞宗升除以爲太子賔客詔儲君待以師傅禮及卽位復參知政事明年拜相北虜入防車駕幸鄴沆畱守東京不戮一人輦下肅然景徳元年薨年五十八贈太尉中書令諡文靖沆博學內行修謹居位愼重門無私謁終日危坐望之儼然上毎議政語天下安治沆常以四方水旱螟蝗爲言上深慰納旣薨上對侍臣曰沆忠亮淳厚終始如一言畢涕泣久之王旦嘗自謂器節不能逮沆世謂二人皆賢相也弟贄源淮子簡

向文簡公敏中

曽鞏

向敏中字常之開封人父瑀惟一子教督甚嚴甞謂其妻曰大吾門者此子也太平興國五年登進士第久之太宗飛白書敏中張詠二名付中書語宰相曰此二人名臣也朕將用之淳化四年自廣南轉運使召還除工部郎中擢樞宻直學士與張詠並命是年同知樞宻院事自員外郎至是凡百日爾曹彬除樞宻使攺副使咸平初攺參知政事二年兼樞宻使出安撫河北以禁兵萬人翼從四年拜相五年坐市薛居正第罷大中祥符五年復相天禧三年薨年七十二贈太尉中書令諡文簡初太宗欲大用之當路者有言敏中在法寺時皇甫侃監無爲防務以賄敗嘗求敏中從末減下禦史臺捕侃僕詰之僕云有書敏中不啟封還之書今瘞臨江軍捨遣索果得書緘題如故上驚異遂登用焉罷相出知永興軍適駕幸澶州宻詔俾便宜從事得詔不泄邊境以安故有復用之意敏中沈毅寡私交獨爲人主所知多智善保身識大體在相位門無私諸子不使當事任𨿽處大事若已不與避逺權勢愼扵薦防大任幾三十年衰老猶不得謝時論目爲重徳

王文穆公欽若

曽鞏

王欽若字定國臨江軍新諭人少孤祖郁嘗曰吾歷官五十餘年愼用刑活人多矣後必有興者其吾孫乎淳化三年登進士甲科累遷知制誥翰林學士咸平四年參知政事景徳初契丹入冦欽若請行以參知政事判天雄軍上親燕以遣之還朝累求罷政事制特置資政殿學士寵之旣久又加大學士之名景徳三年知樞宻院事大中祥符五年除樞宻使同平章事七年兼同天書刻玉使是年罷八年復樞宻使平章事天禧元年拜相三年商州捕得道士譙之易畜禁書能使六丁六甲神而欽若贈之詩故罷知杭州逾年復資政大學士資善堂侍讀進司空旣而除節制檢校太師除平章事判河南府以疾不俟報赴闕降司農卿分司南京仁宗卽位復祕書監攺太常卿刑部尙書天聖元年復相進司徒三年薨於位贈太師中書令諡文穆錄親屬及門下吏二十餘人前此宰相優防未有其比欽若少時過圃田夜視天文有紫防字赤色及使蜀褒城道中有通刺字未暇視而與之見告欽若曰異日位在宰相旣去視刺字乃唐裴晉公也自是遂喜神異事且撰文以紀之眞宗卽位欽若判三司理欠憑由司奏蠲幹徳至咸平逋負千餘萬釋系囚三千餘人以廣惠澤參知政事日有訟欽若及洪湛貢舉受賂命邢昺鞠之時上顧欽若方隆故湛獨流儋州人以爲寃大中祥符間與馬知節同在樞府知節惡其爲人不能相下故兩罷之封泰山祀汾陰天下言符瑞欽若皆與焉朝廷有所興作必委曲遷就以合上意與丁謂陳彭山林特及內臣劉承規交通蹤迹詭異時論謂之五鬼眞宗作喜雪詩誤用旁韻王旦欲白欽若曰天子詩可校以禮部格耶它日上謂輔臣曰王欽若幾爲眾所咍與楊億等同譔冊府元有褒詔則自爲表謝譴問則戒史云第言億等故馬知節面斥其姦罔其後仁宗亦謂王曾曰欽若所爲眞姦邪也五子皆夭以從侄寅亮爲後欽若平日所撰有天書再降泰山祥瑞圖鹵簿記彤管懿範天書儀制翊聖傳聖祖事迹羅天大醮五嶽廣同遷敍圖列宿萬靈朝眞二圖共數百卷

丁晉公謂

曾鞏

丁謂字公言初字謂之蘇州人甞防文謁王禹侢禹偁愛其文卽爲詩贈孫何及謂比之韓栁名遂大振淳化三年登進士第累擢知制誥諌議大夫兩爲三司使大中祥符五年參知政事九年除節制知升州天禧間復參知政事攺樞宻使四年與李廸同相廸對上斥謂姦邪同罷而謂獨畱加司空封晉國公仁宗卽位進司徒兼侍中坐雷允恭移山陵皇堂事罷少保分司再貶崖州司戶參軍凡五年徙雷州又三年徙道州明道末復祕書監致仕居安州又徙光州卒年七十二詔賜錢十萬絹百疋謂淳化間爲福建轉運使初置龍焙歲貢團茶數品供禦咸平初峽路蠻擾邊防分川陜爲四路謂領防州轉運使措置蠻事作誓刻石柱境上其後又入冦止委其酋領討平之居五年詔許自舉代乃舉薛顏景徳初丹入冦謂知鄆州虜騎稍南民大驚趣楊劉渡舟人邀利不時濟謂斬死罪囚於河上舟人懼不復稽阻又令廣旗幟擊刁鬥聲振百餘里虜亟走遁大中祥符初議封禪未決謂因言大計有餘議遂定謂機敏有智謀憸巧險詖亦鮮其儔文字經目𨿽千百言無遺忘在三司案牘有差老吏不能曉者決扵一言皆中其理朝廷營造莫不兼領凡奏祥瑞事皆謂及王欽若與焉少逰江南遇呂洞賔語之曰君狀貌同李徳裕言訖不見其後果驗弟誦說諌子珙珝玘珷

李文定公廸【遺直之碑闕】

曽鞏

李迪字復古濮州人少從栁開學爲古文開謂門人張景髙弁曰此公輔器也景徳二年登進士甲科累擢知制誥翰林學士天禧元年參知政事東宮建兼太子賔客冦準罷相上欲相之迪固辭一日對資福殿皇太子出拜上前曰防以賔客爲宰相上顧迪曰復何辭耶先丁謂拜相而以丁謂爲昭文館太學位迪上帝不豫令皇太子揔軍國事丁謂獨請皇太子止決常務它皆聽防迪爭不勝謂益擅權至除吏不以聞迪語同列曰迪起布衣至宰相能取容徇權臣耶時詔二府並進秩兼東宮官乃遷迪中書侍郎兼尙書左丞故事宰相無作左丞者謂欲以抑迪也又欲進所善林特樞宻副使兼賔客迪執不可因扵待漏所待之至上前斥謂擅權不法事且言冦凖無罪不當黜因格前制不下出謂知河南府迪鄆州謂入謝自陳無罪復畱及仁宗卽位貶迪衡州團練使謂使人逼之至自裁不死謂竄迪稍復及章獻皇后崩乃再相景祐二年範諷以罪貶迪坐諷姻家以出知亳州久之除翰林侍讀學士畱京師奏呂夷簡結荊王元儼爲除門僧惠淸守鑑義鞠之乃迪在中書時補降太常卿知宻州久之復資政殿大學士知兗州元昊反乃上章請臨邊除節制判天雄軍康定二年請老以太子太傅致仕卒年七十七贈司空諡文定賜禦篆碑額曰遺直之碑子柬之徽之輔之初迪在翰林時薦饑三司調用不給上召迪問迪對曰祖宗置內藏庫欲攻取西北且備凶年今邊無它費以佐國用則民不加賦上爲大發內庫金繒賜三司知秦州曹瑋【今上舊諱】數言唃囉欲內冦請益兵不遣廼求罷上問誰可代之迪曰非瑋莫能制也陛下重發兵得非將上玊皇聖號耶上因問陜西兵數對曰臣向在本道以方寸小防記兵及糧以備調發今猶置佩囊中上令探取之白小黃門取紙札迪悉上合存畱及調塞下數上曰不意頗牧在吾禁中矣未幾唃廝囉冦邊復召問對曰瑋必克後數日捷報至上曰卿何料之審也曰彼舉兵逺來此堅壁待之是以知其必勝耳垂簾日迪知河南許朝見章獻太后謂迪曰卿不欲吾與國事吾今保養天子至此如何迪曰不知太后有聖徳也後喜

名臣碑傳琬琰之集下卷三

欽定四庫全書

名臣碑傳琬琰之集下卷四

宋杜大珪編

畢文簡公士安傳

畢仲防

畢氏出自姬姓周文王第十五子髙封於畢以國爲氏後漢兗州別駕諶世居東平遂爲東平人諶之五世孫曰眾慶宋兗州大中正眾慶之五世孫曰憬仕唐至司衛少卿許州刺史憬生構與相構爲戶部尙書諡景公相爲酆王府司馬相之孫諴懿宗朝爲宰相其後構之五代孫稹爲振武天徳營田判官稹生宗昱仕至云州雲中令贈太子太保娶吳氏追封鄧國太夫人宗昱生球仕至本州別駕贈太子太傅娶史氏追封韓國太夫人球生府君乂琳嘗以防幹漢髙祖扵太原髙祖深悅其言而不能用相國扈彥珂司空蘇禹珪數以府君太原防中事言扵朝欲召用之而亦不果卒扵澶州觀城縣令贈太子太師娶藥氏祝氏追封代國鄭國太夫人由太保至鄭國皆文簡公貴之贈典也文簡公諱士安字仁叟太師之子也太師而上世居代之雲中太師卒扵觀城公才年二十奉祝夫人居防以禮聞祝夫人取太師手自抄書數篋授公使讀及出太師公所撰淸白規檢使行之夫人曰澶之士人吾略知之矣孺子無可與遊者乃與公之宋宋猶澶也夫人未知所適或言鄭多士大夫子弟有賢者乃自宋復與公之鄭果得處士楊璞及韓丕劉錫從遊公於是博綜羣經通諸子百家之言究極古今治亂得失君臣父子忠孝仁義治民行已之本末祝夫人乃喜曰吾固知孺子之可教也幹徳三年公舉進士而故晉公王祐方知貢舉見公文大喜遂以公爲第三人開寶三年選授濟州團練推官州民王禹偁爲磨家兒年絕少數以事至推官中禹偁貌類有知者問孺子識字乎曰識嘗讀書乎曰嘗從市中學讀書能捨而磨家事從我逰乎曰幸甚遂畱禹偁扵推官中使治書學爲文久之公從州守會後園中酒行州守爲令屬諸賔客竟席對未有工者公歸書其令於壁上禹偁竊從後對甚工亦書於壁公見大驚因假冠帶以客禮見之按州守之令鸚鵡能言爭似鳳禹偁對蜘蛛𨿽巧不如由此禹偁寖有聲後遂登第進用反在公前及公除知制誥禹偁先已爲舍人其詞禹偁所作也世以公爲知人公在濟州二年太祖皇帝聞公名詔赴闕面授兗州管內觀察推官太平興國初擢大理寺丞兼三門發運事吳越王錢俶入侍選公知臺州公至臨海上言錢氏籍其土地人民上之於有司而賦入之數倍扵其舊蓋欲張大以自納扵朝廷然海瀕之民新得天子之吏牧養安輯務從便省苟徴倍稱之賦恐失民心今州縣文書具存宜明詔有司一取錢氏舊籍爲賦入之正則上之惠澤可以下防海瀕之民亦欣得天子之吏宜不失職詔下有司行之至今浙右之賦有輕者因公言而用舊籍者也明年上遣使采訪吳越官吏治狀公居最以名聞遷左贊善大夫知饒州攺殿中丞歸朝爲監察禦史知幹州祝夫人益老治家益嚴公與陳國夫人事之益盡孝道辧色卽往問安因侍側食焉而後敢退蓋嘗新其室墻堵未堅問安未退或倚以立至隱之成迹而不自知至是從京師走幹州道逺非祝夫人所便乞下遷攺監汝州稻田務雍熈二年諸王出閣以左拾遺召公兼冀王府記室參軍太宗皇帝延見勞問賜襲衣銀帶鞍勒馬勞問之詞史傳載之遷考功貟外郎端拱中詔王府官各獻所著文章上讀累日謂近臣曰才則吾自見矣行孰優乎有以公對上喜曰卿之言朕意之所屬也遂以本官知制誥冀王入見頓首再拜願畱上曰朕不以愛子而妨用賢也卒不許【事載史傳與眞錄第四十六卷

】是時宋興四十餘年中外幾平文學侍從言語政事之臣輻湊上前至論徳行必以公爲稱首淳化二年冬上欲召公爲翰林學士而執政欲用張洎因對言洎之文學久次不在畢某下上曰劇知洎文學資任不下畢某苐以洎之徳行不及畢某耳執政乃退公遂爲學士明年與蘇易簡同知貢舉拜主客郎中學士如故以疾辭職授右諌議大夫知潁州會歲大饑公發倉廩以賑濟且上言州界民轉徙逃去者甚眾由訴失時無以爲賦租故逃乞不問有狀無狀復額經檢未經檢一切賜當年田租以安流亡書奏不報而公被召乃以狀上中書力言之上始詔有司從公請公𨿽去而所活與安存蓋千萬數眞宗皇帝將爲皇太子先以壽王尹京公由諌議大夫爲開封府判官及置東宮官屬詔兼太子右庻子遷給事中其出入輔導咨訪謀畫從容與皇太子議論陰爲天下之賜者甚眾而愼重周宻世莫得而聞也眞宗皇帝卽位遂授尙書工部侍郎樞宻直學士權知開封府公自爲他官時以嚴正稱及爲京尹上亦知人以嚴正憚公故宮府常從爲庭職授外任者必遣至公所戒敕而後使行【公所至以嚴正稱及官府常從授外任必令公戒飭見本傳及眞錄第四十六卷

】會有貴人以攀附居近職放恣不法民家子旣定婚輙彊買之公請對具言放恣無狀卒得民家子還其父母使成婚公之請對也事連翰林學士王禹偁故其人日夜訴公禹偁扵上前久之公罷開封府以禮部侍郎復入翰林爲學士請出遂以尙書兵部侍郎知潞州而禹偁亦罷職知黃州【其事史傳輿眞錄四十六卷載其略】嵗滿召入爲翰林侍讀學士兼祕書監契丹謀入冦上以禦札詔百官言事時中外久安承太祖太宗休養生息之後府庫廩庾充實財賦贍足𨿽有邊難而興造建設恩賜如平日公預以爲憂乃言五事應詔四事論遣將用兵使命轉餉一事指言財用大略以國家谷帛金錢儲峙徧於天下觀之平日常若有餘軍旅旣興則虞不足蓋俄頃之費或至萬金半夜傳餐卽湏千數散亡抄掠尙未敢論臣不極言其理則兵未罷而財先匱何以枝梧乞申嚴有司惟英雄材武籌防之人或防陣摧堅執俘折馘與夫瘡殘死事有功朝廷並厚其祿廩丰以貨財府庫囷倉無所愛惜其如貴近恩澤僧佛施利伎巧麋蠧土木修營左右無厭之求後宮靡曼之費願一切罷去以贍軍湏非惟事理之當然因可得人之死力書奏上納用之公善談論美風采疏眉隆準望之如冠玉常冩九經子史字皆方寸手自讎校日以爲常【其略載史傳與眞錄四十六卷中】無復出防之慮而耆年厚徳上益尊禮之防李沆卒中書無宰相上欲用公爲相乃先以公爲吏部侍郎參知政事公入謝上曰未也行以卿爲相矣公頓首辭謝上曰朕倚卿爲相豈特今日然國家多事誰可與卿並爲相者公復頓首辭謝曰宰相者非可以假人也必有宰相之器然後可以寄宰相之事如臣駑朽豈足勝任冦凖兼資忠義臨事不惑此宰相器也上曰凖固朕意所在而人言其性剛使气難用柰何公曰凖甞自任以重復尙气節不爲流俗所悅或致人言然方今中國之民防陛下聖徳耕桑戮力安樂無事而西北欃槍獨未有寜歲如凖器識朝臣無出其上通逹善謀能決大事此正宜用凖之秋也臣竊以謂無難者上曰𨿽然當借卿宿徳以鎭之不三旬公遂以本官平章事冦凖亦同日爲相而公監修國史位居凖上蓋上意也【用凖借公宿徳以鎭之及監修國史俾居凖上其略見本傳】契丹益犯邊北州大略皆警公旣與萊公爲相始議請上幸澶淵親徵時景徳元年九月也而萊公欲遂治兵請行公議猶有所待與萊公不同上一日禦便殿公與萊公議扵上前曰累得邊奏契丹已謀南侵國家重兵多在河北若不深防其事則邊防之患蓋未息也公曰陛下已命將出帥委任責成復議戎輅親行駐蹕澶淵以見武節然澶淵郛廓非廣難久聚大兵設或輕動則反失機防時巡早晚當俟中冬萊公曰人兵在外故湏陛下親行澶淵車駕之發不宜緩也上乃詔二府具所議以狀聞卒用公議【公與萊公對上幸澶淵早晚其詞眞錄第三十九卷

載之】其後契丹統軍順國王逹蘭引兵壓境從騎掠威虜順安攻北平寨侵保州遂合勢以攻定武所至爲官軍擊卻乃益引兵東駐陽城澱初咸平六年云州觀察使王繼忠戰防敵中至是自契丹附奏請議通和大臣皆莫能任其虛實止令莫州石普以書答之【上令石普以書答繼忠見沂公筆談】而公獨以爲可信力贊上覊縻不絕漸許其通和上曰自古獯鬻爲中原彊敵非懷之以至徳威之以大兵則獷悍之性詎能柔服今繼忠之奏𨿽至而敵情不可測也何以任之對曰陛下以至仁撫天下徳冠今古臣嘗聞契丹歸欵之人皆言其國聚謀以陛下精於求理軍國雄富常慮一旦舉兵逺復燕境今旣來冦封略銳气屢挫𨿽欲罷去且恥扵無名故玆勤請諒非妄也繼忠之奏臣請任之上扵是始以手詔賜繼忠許議通和【上與公論繼忠之奏見眞錄第三十九卷

】而契丹之眾遂犯王超大軍超等按兵不動乃引兵攻瀛洲甚急瀛洲拒之不得入欲乘虛抵具冀天雄兵猶二十萬當是時巳詔隨駕諸軍赴澶州用雍王元份爲畱守而朝論洶洶不定公與萊公請對力陳於上前上乃駕北幸澶契丹之來也亦知上欲幸澶淵親徵不信後聞車駕之發大軍防城下與駕前諸軍合數十萬大懼悔其深入然業已南遂掠徳淸侵至澶州城北及車駕次衛南戎帥順國王逹蘭出行軍伏弩自發射殺之其眾宵遁萊公從上卒至澶州觀兵而曹利用使虜得其要領亦與使人姚【闕】之俱來遂定通和之約至今九十餘年北州生育蕃息牛羊被野戴白之人不見干戈多出公計議及薦冦凖同爲宰相之力也先是上已嚴兵備未發太白晝見有流星出上臺北貫斗魁或言兵未宜北當姑止或言大臣應之而公適有疾病欲舁疾從行眞宗手詔固止之公乃移書萊公曰𨿽病宜行上不聽許大計已定惟公勉之某病非所憂得以身應星變而就國事顧其願也數日疾少間追及澶淵見扵行在【其事見史傳及眞錄第四十六卷

】及從上還兵罷乃擇要害因河北諸將易置之雄州李允則定州馬知節鎭州孫全照保州揚延明與他守將皆各當其任遂還互市除鐵禁招復流亡使得契丹牛馬皆還之以示信北方稍安乃廣蓄積已逋責因當時之務而爲法制如諸道防酤之額不得增益囚已論死而雪活者爲勞與訴不幹已事特以重論之類相次行扵天下至今安之而小人多不便萊公有欲傾之者布衣申宗古伐登聞鼓告萊公與安王元傑通謀朝聽大駭萊公皇恐未有以自明公徐起論扵上前請治宗古具得其誣罔遂斬之萊公復安於位未幾夏人趙徳明亦欵塞內附西北二方皆定扵是復置賢良方正直言極諌等數科取士而公毎見上惟言去佞防近忠正要在天下無事人給家足故公居位未逾年而郡國丰登刑罰衰減江南惟袁有二盜餘皆獄空上下晏然稱爲至治而公素羸多病一歲間凢四在告數上章求去位眞宗皇帝遣使諭公至於七八公不得已起視事一日將朝公復自占上臺有變因召家人約束家事且曰吾將得出矣家人不諭及至崇政殿門廬與它執政論所條奏事甚悉未入對疾作上聞使中貴人絡繹致問及疾甚上不俟輿輦步出至殿廬視之殆不知人詔太醫治療及詔內侍省副都知竇神保肩輿公歸私第而薨年六十有八上卽日至其家臨哭之慟贈太傅中書令廢朝五日制服百官奉慰詔皇城使愛州刺史衛紹欽監防防事發百日有司具鹵簿鼓吹大鴻臚持節防葬諡曰文簡公薨上謂冦凖等曰畢某事朕南府東宮以至輔相飭躬勵行有古人之風今其亡矣深可痛惜【上宣諭凖等見眞錄四十六卷及史傳】公娶駱氏封陳國夫人生二子長曰世長公薨時爲太子中捨後終衛尉卿次長慶公薨時爲大理寺丞後終太府卿孫九人從善終【闕】少卿從古終駕部郎中從厚早卒從誨終檢校水部貟外郎從簡終惠州慱羅縣令從道終殿中丞從範終山南西道節度推官從益終太常寺太祝從周今爲朝散郎知洋州曾孫十八人公防代國夫人事繼母祝夫人至孝以孝聞於當世【王禹偁入公知制誥詞云文炳華行惇天爵老於儒學久次周行目其事繼母以孝聞兼郡符而治最謹厚周宻博逹謙恭求之古人未易多得而史傳亦載公事繼母以孝聞】自束髮卽知修飭爲忠臣義士君子長者而躬行之至爲輔相終身操行未嘗有玷口語未嘗有過失其諌說人主至切不爲曼辭發言十數中理而解景徳中崇文院鏤晉書百三十卷板成欲印賜輔臣宗室或上言兩晉事多鄙惡不可流行上疑欲罷之公曰惡以戒世善以勸後善惡之事春秋備載豈獨晉史上以爲名言遂卽印賜其他進對開發多此類也【晉書之對見眞錄第四十九卷

】平生奉養至自貶約而賑贍宗族賙卹故舊甚厚未嘗問家事四海之內無田園亦無居第身沒之日所餘俸祿無幾比過詔葬家遂貧其防未終陳國夫人使人問王文正公家假貸是時文正已爲宰相乃見眞宗皇帝面奏之且曰陛下嘗謂畢某淸徳有古人之風羣臣莫不聞今畢某仕宦至宰相而四海之內無田園亦無居第身歿之後家用不足則陛下所謂淸徳有古人之風者可信矣畢某先臣祐所舉之進士也素與臣通家今防未終其妻陳國夫人駱氏使人至臣家假貸臣備位宰相所得俸賜有餘然畢某之淸徳陛下所素知其家至假貸爲生竊謂陛下之所宜卹非臣敢爲私惠之時也眞宗皇帝聞之嘆息者良久遂賜錢五百萬天禧中陳國夫人卒於家上念功未已因詔給其孤俸使終防仍加賜繒帛緍錢非常比也【國朝故相之子給俸終防則有之加賜繒帛緡錢惟文簡公家見眞錄】公在朝廷惟呂端王祐相引重與冦凖王旦楊億及少所從逰韓丕劉錫楊璞友善而王禹偁陳彭年乃公門下人也公旣力薦冦凖爲相凖深徳公兩女皆嫁公之次子而韓丕劉錫禹偁彭年遂皆爲名臣惟楊璞數徴不起有髙節世人謂之徴君他無妄交者開封之對禹偁謫黃州公亦罷職守潞州人皆咎禹偁公曰元之家貧安能遽之任乎乃致白金三百兩贐禹偁禹偁乃能爲黃州之行其後濟人作堂繪公與禹偁之像歲時禮之號曰二賢堂公爲冀王府記室宮中謂之畢校書及後爲宰相宮中因事猶以爲校書名之莊獻明肅太后垂問畢校書之子孫安在當時輔臣對公有二子皆在外爲郡守太后曰畢校書有徳行先帝疾革猶思之宜善視其子與遷官二子素不事干謁聞太后言亦竟不請問執政避匿殊甚未嘗遷也仁宗皇帝時王文正之子素作諌官始上言澶淵之役冦凖之勞居多凖之爲相畢某所薦也有功願祿用其子孫而公之次子爲光祿卿十年不自言有司遷官乃特遷少府監而已公多藏古書博覧無所不記著爲文章詩篇皆辧麗閎逺物見意有古風不用當時文體景徳中陳彭年次爲三十卷尢善議論其論朝廷事奏議甚眾然退輙毀其槁今稀有存者畢氏自居代雲中時貧無產及公遭遇又不治產其子去丞相未逺仕宦亦至九卿尢貧不肯問生事諸孫亦然故畢氏自太師而上丞相而下可記者蓋七世無田園云

名臣碑傳琬琰之集下卷四

欽定四庫全書

名臣碑傳琬琰之集下卷五

宋杜大珪編

李處耘【子繼隆】

曽鞏

李處耘字正元上黨人在周以右職太祖帳下建隆元年擢宣徽北院使三年攺南院兼樞宻副使幹徳初周保權乞師討張文表命處耘與慕容延釗赴之太祖面授處耘方略俾圖荊南處耘次江陵百餘里外潛遣數千騎入據其城髙繼衝請舉族歸朝荊湖平坐與延釗不協責淄州刺史卒年四十七處耘多機謀嘗權知揚州有善政識度詳敏論事造理頗以功名自任惟受遇思報勇扵敢爲朝廷以延釗宿將乃遽罪處耘處耘亦不自辧子繼隆繼和繼明繼靖太宗明徳皇后卽其女也繼隆字覇圖以父任爲供奉官嘗從宦還自蜀與馬墜棧道絕澗十餘丈不死又更戍邵州至長沙遇變冦手足中藥箭得良藥無恙從曹彬平江南太祖謂曰升州平可持捷書來時內侍十數皆伺獻捷有機事悉不願行繼隆獨赴闕太祖以城未下頗怒其來繼隆奏曰塗遇大風天地冥晦城破之兆也翌日捷書至上語之曰如汝所料矣江南僞將盧綘擁兵數萬繼隆獨諭之威信而降徵太原討幽州圍範陽繼隆皆與焉又從崔翰戰徐河從潘美出代北皆有功雍熈初屢破繼遷之眾曹彬北代繼隆獲虜僞貴臣一人彬欲上其功繼隆力止之師還諸將兵敗獨繼隆振旅成列虜不敢犯卽以繼隆知定州有敗軍數萬集城下繼隆給劵俾各持詣所太宗嘉其有謀端拱初爲鎭州都帥以萬人敗虜八萬逐北數十里初詔止令堅壁淸野繼隆曰閫外之事將帥得裁也中黃門杜延壽止之不能故成功太宗召還面加奬激嘗受詔由旱海防靈州軍糧繼隆固執由古原州蔚如河路爲便太宗從之乃帥師以進壁古原州是爲鎭戎軍累擢至節度使眞宗卽位加同平章事景徳初契丹入冦上親出徵命繼隆爲駕前東面排陣使先至澶州十一月二十四日敵數十萬逼州北城繼隆與石保吉大破之斃敵將順國王逹蘭追奔數十里二十六日駕至澶州幸北門觀兵召見問勞久之其部伍嚴整二年春加賞進其階邑命下而卒年五十六贈中書令繼隆𨿽貴冑而能以智謀自將好學喜接儒士子昭慶避章獻太后祖諱故攺名四歲補供奉官父繼隆北徵昭亮尙防遣持詔軍中問方略及營陣眾寡之勢還奏稱防累擢至西上閣門使仁宗卽位遷東上自是屢領邊任管軍慶曆八年除宣徽北院使加南院知定州以疾願還爲景陵宮使攺昭徳軍節度使卒年七十一贈中書令謚良僖昭亮爲人和易喜交權要而軍政頗嚴爲殿帥有卒博扵都市而徹屋椽相擊者捕斬之其軍校連州刺史廷謝亦杖之庭下上祀南郊而騎卒失所挾弓明日當以恩釋昭亮謂宿衛不謹不可赦原卒配下軍子惟賢惟寶惟賁惟贄惟賡惟賀惟貫惟賞

侍中曹公利用

曽鞏

曹利用字用之趙州人少慷慨有志節讀書略通大意父諌明經及第至右補闕換崇儀使利用以父遺恩補殿前承防轉右班殿直遷鄜延路走馬承受景徳初駕幸澶淵契丹來議通和利用適奏事行在樞宻院選以使虜旣講好擢東上閤門使忠州刺史仍賜第一區四年宜州軍校陳進反命利用爲廣南安撫使賊平遷引進使大中祥符七年樞宻副使加宣徽北院使天禧元年同知院二年知院事三年樞宻使四年加同平章事干興元年加左僕射兼侍中充武寜軍節度使天聖三年加司空五年封鄆國公明年攺保平節制又明年趙人告其從子納逆謀遂罷以本官兼侍中判鄧州及納誅降上將軍知隨州又坐私貸景靈宮公用錢貶節度副使房州安置至襄州內臣楊懷敏逼使自縊以暴疾卒聞年五十九利用狃奉使之勞驟居大任遂自驕肆奏事前頗不祗肅多裁抑貴戚宦官而親舊或乘間獲進故不免禍旣死人或以爲寃子沔淵泳初樞宻院旣以利用名聞眞宗令召問以觀其志明日王繼英奏利用言得將君命𨿽死不避卽授閤門祗假崇儀副使奉書以行眞宗曰彼如貪嵗賂亦細事爾或求關南當以理絕之對曰若有妄求臣不敢生還上壯其言及見戎母橫板車軛布器皿與利用共飲食果首及關南利用曰若歲求金帛以助軍費猶恐大臣議或不同割地之議死不敢聞其政事舍人髙政始曰舉國而來本爲關南止得金帛誠愧見國人利用曰若爾則兩國之兵未有休時矣敵度不可屈遂決通好之議而與報使韓同至復致書幣以往許其和好自是河朔罷兵利用與有力焉其後宰相李迪靣斥丁謂姦邪利用馮拯皆有朋黨利用曰以片文遇主臣不如迪軀入不測之地迪不逮臣也及王曾作首相利用爭班曾爲班首利用有不平之意皆其驕盈自伐故爾

李漢超觀察

曽鞏

李漢超字忠雲中人仕周至殿前都虞宋興累遷至齊州防禦使關南兵馬都監有善政齊人愛之詣闕求立碑太祖命徐鉉爲文賜之刻石太平興國間除觀察使卒贈忠武軍節度使檢校太傅漢超知人疾苦善撫士卒死之日軍中皆殞涕初在關南人有訟漢超彊取其女爲妾及貸而不償者太祖召而問之曰汝女可適何人曰農家也又問漢超未至関南契丹如何曰歲苦侵暴曰今復爾邪曰否且漢超朕之貴臣也爲其妾不猶愈扵農婦乎使漢超不守關南尙能保汝家之所有乎責而遣之宻使諭漢超曰亟還其女並所負朕姑貰汝愼勿復爲也不足於用何不以告朕耶齊棣鹽酒之利數倍它郡何繼筠在棣漢超蒞齊皆得用以養士而朝廷不計其所費

郭進巡檢

曽鞏

郭進深州人少傭作有膂力多結豪俠飲博人有欲殺之者富人婦竺氏陰告之乃之晉陽漢祖畱帳下北冦屠安陽漢祖遣進拒戰虜敗走以功除刺史及徳光盜據汴京復北歸進請以奇兵間道入洺州因定河北諸郡仕周攺登州刺史郡多冦盜進悉爲翦除吏民願紀其事詔近臣撰文賜之攺刺衛州河朔盜匿汲郡山間者稍眾間出攘奪久不能防進往攻勦絕民以安居攺洺州團練使郡人頌其善政建隆初遷防禦使久之除云州觀察使訪竺氏已死得其女撫養以適富民時劉繼元據並門未下以進兼西山巡檢二十年不易其任進聼訟善以鉤距得其情軍政嚴肅戰無不克太祖遣戍西山必戒之曰汝謹奉法我猶赦汝郭進殺汝矣以郡之租賦聽其養士卒有司不復會其出入其待之如此太宗徵太原命進控石嶺關北敵來援晉冦進擊敗之並人气防旣而爲田欽祚所誣進剛忿不能辧乃自經而死欽詐僞以疾聞上深悼之進喜賙人急所至有遺愛在洺州植栁種荷芰徧城中外其後郡民皆見之有垂涕者太祖剗五季之獘開億世之業明扵知人任將有術付郭進以邢州李謙浦以隰州俾制太原升何繼筠以滄景賀惟忠以易州李漢超以關南俾控北敵授姚內斌以慶州董遵誨以通逺軍王彥升以原州俾禦西冦不易其任皆十餘年待之以不疑蘄之以逺效來朝賜食殿坐遣之則賜予加等擢何繼筠以節制示必以懋功之賞余不過防邊巡檢欲激其進取之心故二十年間邊郡無事者非適然也

黨進節使

曽鞏

黨進朔北戎人防爲天雄節度使杜重威奴重威愛其淳謹𨿽長猶令與婢妾雜侍重威敗周祖得之以爲鐵騎都虞建隆初除刺史以軍功累擢至節度使嘗揔禁旅不識字不記兵籍一日太祖問之舉挺以軍司所書兵騎戎器數請上自視上益喜其朴直巡檄京師見珍禽奇獸必放之曰不養父母反養此邪晉邸命親吏臂鷹鶵亟欲放及知乃戒之曰汝謹養視小民傳以爲笑其變詐多此類杜重威之後寒饑進常分俸以給士夫或媿焉

曹翰節使

曽鞏

曹翰魏郡人少爲郡小吏周祖鎭鄴奇之以世宗幕下世宗鎭澶淵以爲牙校及尹開封翰猶在澶淵聞周祖寢疾不俟召來見世宗宻言曰王爲冢嗣不侍醫藥何以副天下望世宗悟入侍禁中以府事命翰揔決卽位補供奉官稍遷樞宻承旨世宗徵淮南畱鎧甲千數在正陽旣而遣降卒八百來京師翰遇扵道懼其過正陽刼兵器叛盡殺之世宗不加責幹徳中伐蜀以翰帥荊襄鑿山開道商旅以濟又詔兼漕運而糧餽不乏蜀平全師雄擁眾十萬叛翰與曹彬劉延讓討平之又軍校呂翰盜據嘉州翰及諸將奪其城諜知賊欲三鼓復攻城誡撃柝使緩向晨猶二鼓賊眾不集而潰遷蔡州團練使從徵太原會河決詔翰董役指日而訖事後復有決其績用亦然曹彬平江南翰獨下池陽而煜將有胡則者以江州拒命翰遂屠其城得公私金帛億萬計僞言欲致廬山羅漢鑄像扵闕下詔從其請因調巨艦十百同所得以歸朝廷涵容不加詰問錄其功授桂州觀察使判潁州復從太宗徵太原因伐幽州命翰兵東隅有卒得蠏以獻翰謂諸將曰蠏水物而陸居非其所也又能行不能進則城不可進拔之象其班師乎卒如其言師還除威塞軍節度使仍判潁州未行詔翰督役開河南自雄至莫以通漕運翰遣徒伐巨木扵敵地授五騎以五色旗爲斥如遇冦則舉白旗之類又起烽燧扵境上敵疑而不敢近塞事遂濟乃歸鎭居數歲汝陰令孫崇訟其不法鞫得實削奪官爵送登州久之復千牛衛上將軍卒年六十五贈太尉咸平初賜諡武毅翰天資忍貪冒多智數喜誕妄飲酒至數斗不亂對上奏事𨿽數十條皆嘿記不少差

符彥卿太師

曽鞏

符彥卿字冠侯宛丘人父存審後唐節度使封秦王五代史有傳彥卿初任莊宗扵太原郭從謙之亂左右皆去惟彥卿與王全斌力戰射殺數十人莊宗遇害慟哭久之天成中大破契丹扵喜山至晉領同州節度兄彥饒以滑臺叛上表乞歸田裏晉釋不問契丹冦河朔彥卿駐澶淵髙行周被圍扵鐵丘諸將相頋無敢當其鋒彥卿獨以數百騎奮撃敵遂遁行周獲免開運二年契丹十餘萬眾圍晉師扵陽城城中無水人馬多渇死會大風揚塵彥卿遂與張彥澤皇甫遇謀乘勢決戰敵敗戎主乘橐駞而遁車帳兵械悉爲彥卿所獲及徳光入汴召而責之彥卿曰臣事晉主不敢愛死今日惟命徳光笑而釋之卽遣歸鎭武寜方徐宋間盜賊蠭起彥卿至埇橋遇賊李仁恕擁眾數萬徐州彥卿至城下賊控馬首請同入城彥卿之子昭序自城中遣人大呼曰相公助賊何也城不可入賊之計不行相率拜馬前而去漢祖得天下封彥卿魏國公至周封衛王加太傅攺魏王宋興加太師開寶三年引疾納節退居洛下八年間乘小駟防佛寺名園人伏其曠逹性不飲酒謙恭待士對賔客淸談終日不及世務爲將有謀善戰所得俸賜皆分給士卒故人樂爲用卒年七十六周世宗皇后及太宗皇后皆其女也周恭帝及太祖兩朝俱賜詔不名敵自陽城之敗不敢呼其名馬不飲齕則宛之曰此豈有符王耶敵主北歸其母問人曰符王安在對曰鎭彭門曰符王不來何其失防之甚其爲契丹所憚如此

名臣碑傳琬琰之集下卷五

欽定四庫全書

名臣碑傳琬琰之集下卷六

宋杜大珪編

參政李公若谷

曾鞏

李若谷字子淵徐州人少孤逰洛下因葬其考妣扵緱氏而占籍焉咸平元年登進士第多歷外官累擢至諫議大夫集賢院學士龍圖閣直學士寶元元年參知政事康定元年以耳疾辭位罷爲資政殿學士明年以太子少傅致仕卒年八十以子淑在近侍優贈太子太傅天聖初若谷奉使契丹時章獻太后同聼政奉使者辭扵庭下例升殿受防若谷辭已卽趨出太后怒遂不遣荊南駐泊都監王防正恃太后姻家多不法若谷知府屢防之監司佐防正奏徙若谷潭州州有盜阻洞庭之險刼舟殺人投屍湖中前此捕獲多減死配它郡久復逸歸爲患滋甚若谷至潛使人擒屬吏條前後罪狀磔於市湖中之盜遂息知延州夏人遣使來前守多延之堂上若谷獨廡下飲食之安丰芍陂孫叔敖所創爲南北渠漑田萬頃余陂因旱歲民多侵耕其間雨集將盈則盜決之陂涸失灌漑之利者甚眾若谷知壽州陂決獨調瀕陂之民使之完築自是無盜決者並州自昔未有學捨若谷知州始建學扵文宣王廟州多降胡間常爲盜若谷命集累犯者以三人爲保有犯則並坐悛者則久而釋之在政府嘗言近嵗風俗澆薄駕朋黨之說以污善良君子小人各有气類今一槪以朋黨名之忠臣恐懼臣亦無以立朝矣上善其言爲下詔儆諭焉又言轉運使提防刑獄失按所部官受贜類降差遣且監司所部甚廣巡按不過畱三二日蓋未能徧察也茍州郡宻發一贜吏先聞朝廷則監使不可勝黜自是詔轉運使提防刑獄再不覺察部內官受贜則降黜之若谷質厚長扵治民所至郡邑去多見思一子淑字獻臣若谷通判亳州眞宗朝謁太淸宮淑年方十三獻文行在上命賦朝謁太淸宮詩稱防賜童子出身授職校書郎天禧三年宰相冦凖薦之除館閣校勘凖注釋禦集表爲檢閱官天聖五年召試賜進士及第箋注禦制三寶贊章獻皇太后發願文擢史館修撰上時政十議曰國體曰災旱曰言事曰大臣曰擇官曰貢舉曰科選曰閱武曰時令曰入閣其議國體曰今災沴旣頻賦入有限用度不足恩賞或濫吏貟滋多甄別殊少近臣暫出外任若欲自畱有固辭而罷者進不滿望或不卽拜有中路而易者願陛下號令一出要在必當官職一授勿復再攺至於國用未足濫官未澄冗兵疲馬橫賞之類願命近臣知治體者凖三朝出入之數而樽節之議災旱曰頻歲以來亢陽爲孽民多艱阨歲不順成洪範曰僣恆若謂爵賞僣差號令疊攺今間遣使溥推存救之澤農服田畝無國家贍養之理臣願陛下修人事以應天變不然徒匱國力未足以弭民災也議言事曰先朝有劉者輕爲奏疏先帝語左右曰此人言多捭闔期在必行而近僞亂眞詞防易辧甞枉法受賂古人察言觀行正爲此言也願陛下扵進對之際防邪僻之人議大臣曰今歲兩府遷易頗頻其於政體似傷簡靜太祖初定天下用周朝三相六年始以趙普代之凡十年始代以薛居正沈淪太宗嗣位惟盧多遜以罪去而復用趙普是後十八年中𨿽三四易相然所用者李昉宋琪呂防正張齊賢呂端而已當是時進者盡忠退則修省蓋進退皆出睿斷也眞宗景徳已前三命相惟張齊賢李沆向敏中呂防正畢士安冦凖六人其後任王旦十二年向敏中再相亦十年此二人在位之日非其疑似之嫌誠信任無間而不重以權故也蓋權太重則難以久居言易入則得以譛愬眞宗甞謂宰臣曰今四方無虞與卿等愼守祖宗經制最爲急務此委相之大體也議擇官曰太平興國初文武朝官班簿才二百人咸平初已四百人天聖元年遂逾千人去歲覃恩以臣料之又軼天聖之數矣先朝嘗諭審官流內銓主判若灼有能績爲眾所稱者宻以名聞當特防升擢陛下引對之際一如先朝故事行之其老疾懦庸間以退黜庻有所懲勸矣議貢舉曰皇朝開寶以前歲取進士不過三十人經學不過五十人自克復僞國吏貟益眾始有廷試廣收人之制願陛下納今歲吏部闕官之數爲來年入等之凖議科選曰吏部故事選人吏限未至能試判三節謂之防萃止用疑案古義觀其能否詞美者優以授職此有司銓名之式今常調選人判超循資是其比也陛下親禦軒陛審覈課試非其稱已罷此科又禮部茂材異等求出類之俊頗聞鄕薦不獲始來應書望更爲嚴制以革僥冒議閱武曰開寶通禮有四時講武儀國初疆未平多親閱試按礮角射太平興國間築臺楊村備大閱之禮咸平中辟場東武原發卒防射其後再幸飛山教場躬親訓練今兵甲不試三十年矣士不聞鉦鼓之聲人不識行伍之列願陛下按通禮厲兵講事而躬閱之議時令曰開元定禮有明堂及太極殿五時讀令之儀冠服佩玉悉從方色月令不順則五沴應之近歲气序繆戾水旱不節天應以異固當變而修正願陛下申命有司以气至之日集百官讀時令扵天安殿至尊升坐近臣伏聽上下交儆以凝庻績議入閣曰唐寶歷之後常以月朔禦紫宸行入閣之禮後𨿽五代猶或講求施及聖朝太祖五行其禮多禦崇元殿備殿中金吾諸仗設待制復轉對官崇元卽今天安殿也幹徳之後攺禦大明殿卽今集英殿也太宗三行其禮別定新制就文徳殿廷增設黃麾仗眞宗亦三行之其禮之廢向逾二紀願因盛時遵復其制景祐初知制誥自是五除翰林學士兩以人言不拜而三授端明殿學士侍讀龍圖學士亦皆再兼初知鄭州作周陵詩三章刻石國子博士陳求古以舊怨訟訕朝廷乃徙應天府其後包拯吳奎言其嘗請侍養父而不養母中丞張昪繼論奏之知河中府感風而卒年五十八贈尙書右丞淑聰悟博學詳練典故預修國朝防要三朝訓鑑圖閤門儀制康定行軍賞罰格又獻系訓二篇所著有書殿集二十卷潁臯集五卷內制集三卷祭範一卷平棘集邯鄲集各十卷別集並筆語各十五卷子壽明復圭徳芻

學士錢公若水

曽鞏

錢若水字淡成又字長卿河南人十歲能屬文華山陳搏一見以爲有仙風道骨雍熈中登進士第至道初同知樞宻院眞宗卽位屢求解機務不允以親年髙爲請益堅乃罷爲集賢院學士攺鄧州觀察使判並州以疾召還卒年四十四贈戶部尙書若水風流儒雅有文學善議論事母以孝聞所至有譽望接物必以誠評人貴賤壽夭多驗自知不壽故懇辭勢位賢士大夫皆宗慕之有文集二十卷自翰林艸詔賜趙保忠云不斬繼遷開狡兔之三穴潛疑光嗣持首防之兩端太宗深嘉之知天雄軍詔遣決議城綏州率眾過河分布隊伍動有師律宿將見者莫不嘆服還言城之無益詔已之修太宗實錄初至道三年春太宗晏駕有馴犬號呼不食詔遣送陵寢參知政事李至欲若水書其事遺之詩曰白麟朱鴈且勿書勸君書此懲浮俗若水不從至因若水奏成書不列監修官呂端名以爲若水掠美若水援唐故事有實錄不書監修官名眾不能折甞從幸大名訪禦史中丞令訪近臣邊事若水言臣聞用兵以伐謀爲上禦將以用法當先比者傅潛爲帥擁數十萬開關縱冦坐看彊冦殘虐生民不正典刑曷懲其後楊延防楊嗣勇扵赴敵奮不顧身授任尙輕見功未大臣願陛下誅傅潛以徇眾擢嗣防以勸能使諸將承風各思用命聲馳塞外威懾羣胡昔僞晉劉崇結契丹入冦懦將樊愛能何徽臨敵不戰周世宗陳晏而戮之因使偏將十數分擊太原崇不敢支戎亦遁去其後收淮甸下秦鳳平關南如席捲之易此用兵伐謀之效也欲消外侮必本安邊用得其人莫如太祖畀董遵誨以通逺軍郭進之在関南何繼筠之處鎭定隰州則李謙浦易州則賀惟忠王彥升之治原姚內斌之守慶名不過防邊巡檢責其效皆十餘年闊略其細故則無畏避之心就錄其功賞則絕幸遷之意官卑故易以使久任故知敵情間授睿謀戒其生事是以西冦北敵十七年間遣使稱藩不爲外患巳試之效今皆可行久之北敵未賔復內出手詔詢若水備禦翦滅之術若水言臣讀前史論匈奴者多矣若漢婁敬樊噲季布賈誼晁錯主父偃徐樂王恢韓安國朱買臣董仲舒之所陳特和親徵伐之二議唐李靖魏徴溫彥博郭正一狄仁傑之所及亦不過戰守之兩端晉桑維翰不背約之言出於防弱故相趙普請回軍之奏姑冀息民悉非逺謀臣所不取嚴尢謂自古禦戎無上防臣竊笑之守在四夷制勝以靜非上防而何臣聞唐魏博一鎭爾戎兵固不眾扵今日而胡騎未嘗南牧者以幽薊爲北門扼其險阻故也石晉割地之後由定武逹滄海千里受敵𨿽設二關鎭之以重兵莫可以禦故晉未渡長河漢初復擾邊徼以周世宗之英武曽未能絕其冦中山窺上黨今禦札詢備禦翦滅之術臣以爲未得幽州未可翦滅也後唐莊宗在河北命周徳威取幽州然後南向而爭天下蓋先爲萬全之計使不能勝此善用兵者也夫戰守不同心將不能料敵重兵在外輕兵在內則今之所患也臣願陛下選智謀可以任邊郡者聽召壯士以爲部曲而官爲廩給之又募民爲招收軍厚其糧賜捐其租賦彼供輸兩地各有親屬則敵之動息得以知之如是同心將能料敵而在外者皆輕兵矣然無以統眾則不能用眾無以制勝則不能勝敵故必擇大臣領近鎭提重兵以專閫外之事有警則督戰已事則班師旣無舉兵之名又得馭兵之要三軍同力上下一心備禦之方舉視此矣若廼患民力之困則廣邊地之營田戍卒之驕則嚴將帥之法令古語有之曰法不可疑令不可違又曰賞不勸謂之止善罰不懲謂之縱惡昔太祖用郭進守西山遣戍卒必戒之曰汝謹奉法我猶赦汝郭進殺汝矣其假借如此故郭進所止兵未甞小衂臣願陛下推太祖所以待進之心而待諸將則法令不患不嚴勸懲不患不至上善其議

包孝肅公拯

曽鞏

包拯字希仁廬州人天祐五年登進士第累擢天章閣待制龍圖閣直學士權三司使嘉祐六年遷給事中正三司使數日拜樞宻使遷侍郎辭不受七年薨於位年六十四贈禮部尙書謚孝肅子誕初拯以大理評事知建昌縣辭以親年髙攺和州管庫而親不欲去鄕裏遂觧官就養及親亡廬墓側終防不忍仕久之知揚州天長縣有訴盜割牛舌者拯曰第殺而鬻之俄有告私屠牛拯曰已割其舌矣非私殺也盜色變遂引伏嘗使北彼之典客曰雄州開便門欲誘納叛人刺疆事耶拯曰誠欲刺之自有正門何必便門也此豈嘗問涿州門耶彼有沮色爲禦史言諸道轉運加按察使之名以苛察相尙奏劾官吏更倍扵前日捃摭細故使吏不自安詔爲罷之除陜西轉運使旣行數日有它路監司對而求章服者上不恱因宣中書曰包拯使陜西未甞自言也可賫三品服賜之及知諌院數論斥大臣請罷一切內降又錄唐魏鄭公三防請置座右及別條七事言明愼聽納辧別朋黨愛惜人才不主先入之說蕩去疑法條責臣下牽錄懲過其論甚美在陜西奏罷斜谷務造舩材木十萬及罷七州河椿竹索數十萬奉使河北言牧馬占邢洺趙三州沃壤萬五千頃悉請以予民從之知瀛州除放一路所負回易公使錢十餘萬仍奏諸州無得回易公使錢遂爲著令開封舊制訟牒令知牌司收之扵門外拯知府開門使徑至庭下辧曲直京師大水拯以勢家多置園第惠民河上歲久湮塞遂盡毀去宦者僞增地契步數悉奏劾之權貴爲之斂迹權中執法請立皇嗣陳教養宗室之法責諸路監司聽禦史府自舉屬官禦史不避二府薦舉兩制得至執政私第減一歲休假日皆施行及攻罷張方平三司使而除宋祁拯又屢擊祁在蜀宴飲過度遂除拯三司使翰林學士歐陽修防拯所奪蹊田之牛罰已重矣又貪其富不亦甚乎拯居家避命者久之在三司和市上供物以革科率之擾其爲人不茍合未嘗僞辭色以恱人平居無私書故人親黨亦皆絕之人多憚其方嚴𨿽里巷婦人穉子莫不知其名仕至通奉已儉約如布衣時少爲劉筠所知筠無子爲奏其族子爲後而請還其所沒田廬

名臣碑傳琬琰之集下卷六﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑傳琬琰之集下卷七

宋杜大珪編

陶翰林谷

曽鞏

陶谷字秀實邠州人北齊尙書令唐邕唐內史侍郎唐儉皆其逺祖姓因避晉祖諱而爲陶遂不復其舊父渙唐末仕至刺史爲邠州帥楊崇本所害谷隨母育崇本家防有俊才漢相李崧奇之自單州判官擢爲集校理未幾遂知制誥在周爲翰林學士承防宋興歷禮刑戶部三尙書卒年六十八贈右僕射宋之南郊法物制度皆其所定博記美詞翰滑稽好大言佛老之書陰陽之學亦能詳究傾險巧詆爲時論所薄其進緣李崧崧之及禍谷自謂有力焉周世宗召魚崇諒爲學士未至谷譛以爲顧望劉崇而遂代其任世宗語趙上交多謁告谷乃及其受門生名園事而上交被黜若是者蓋不可徧錄

戚學士綸

曽鞏

戚綸字仲言應天府楚丘人篤扵古學喜談名教太平興國八年登進士第父同文字文約防孤事祖母以孝聞從邑人楊懿受經懿隠居不仕而以女弟妻同文遇疾因托以家事同文爲葬其三世之未葬者遭世防亂亦不復仕聚徒講學相繼登科者五十六人踐臺閣者亦至十數尙信義喜賙人急所與交皆當世之名士楊徽之因使至郡多所酬唱及卒徽之及其門人追號堅素先生長子曰維仕至戶部郎中綸其次子也大中祥符二年應天府言民有曹誠者卽同文舊居廣捨百五十楹聚書千餘卷以延學者眞宗嘉之賜名曰應天府書院命綸之子奉禮郎舜賔主之補誠爲府助教綸與兄維友愛甚至眞宗初置龍圖閣待制首以任綸久之進樞宻直學士大中祥符初祥文薦降歌頌日興綸恐流俗托朝廷嘉瑞事詐爲靈木石之異幻惑愚眾如少君欒大者上防亟論上嘉納之出知杭州發運使胡則李惡其修潔相與捃摭徙楊徐靑鄆州復爲勸農使爲王遵誨李仲容所誣奏謂嘗訕朝廷降太常少卿分司卒年六十八

徐常侍

曽鞏

徐字鼎臣廣陵人十歲能屬文與韓熈載齊名江東謂之韓徐仕李煜至吏部尙書歸朝屢遷至散騎常侍坐累貶邠州行軍司馬卒年七十六鉉恬淡無矯僞不喜釋氏而好神怪有以此獻者多遂其所請布衣蒯亮事誇誕年逾九十延置門下稽神錄之事多亮之言也初自江南入使會報城防太祖厲聲責之鉉對曰臣爲江南大臣而其國滅亡此死有餘罪不必他問太祖嘆曰忠臣也命坐賜予甚厚至京師見披毛褐者輙哂之邠州苦寒終不禦毛褐冷气致腹疾而卒李睦常使江南見及其弟鍇文章曰二陸不能及也鍇死扵江南好李斯小篆尢得其妙書亦工尺牘爲士大夫所得皆珍藏之有文集二十卷又有質論稽神錄行扵世嘗受詔與句中正重定說文

楊文莊公徽之

曽鞏

楊徽之字仲猷建州浦城人世尙武力父澄始業儒徽之少好學同邑有江文蔚善賦江爲善詩皆延置客館未幾遂與齊名聞廬山學捨盛卽往肄業周顯徳中登進士甲科建隆初監方城商稅因故人出使訪問謡俗徽之爲言海內寜一宜崇儒術以厚風教太祖疑以訕黜爲天興令蜀平徙峨眉令太宗嗣位召還累擢至諌議大夫爲張洎劉昌言所誣貶鎭安軍司馬眞宗尹京驛召復舊官爲開封府推官卽位除工部侍郎兼祕書監遷樞宻直學士翰林侍讀學士卒年八十無子一女適宋氏時外孫綬才十年特授太常寺太祝侄孫偃集皆同學究出身徽之淸素重名教尙風誼常言溫仲舒冦準以博取貴位使後進趨競禮俗寖薄矣與石熈載李穆賈黃中爲文義之友多識典故唐之士族人物悉能詳記尢工吟詠有集二十卷景祐二年詔以徽之先帝宮僚特贈太子太師諡文莊

王翰林禹偁

曽鞏

王禹偁字元之濟州鉅野人家世防賤九歲能爲歌詩州從事畢士安見而異之勉其勤業及長善屬文太平興國八年登進士第太宗聞其名召試相府擢詞館端拱箴上初喜納趙普尢器重之端拱二年庭試貢士詔使作歌援筆立就太宗謂侍臣曰此歌不逾月徧天下矣以左司諌知制誥駕幸瓊林召至禦榻前頋問語宰相曰禹偁文章獨步當世其將大遇如此因抗防爲徐鉉雪誣貶商州團練副使久之復知制誥召入翰林爲學士孝章皇后崩梓宮遷主第禹偁語賔客後嘗母儀天下當用舊典坐訕謗罷職知滁州眞宗卽位遷刑部郎中召知制誥咸平初求補外守本官知黃州卒年四十八初境內有二虎闘其一死而食其半又羣雞夜鳴經月不止禹偁以其事聞上遣中貴人乘馹問勞且爲禳醮詢日官云守土當其咎亟命遷蘄州力疾上道卒上嘗聞訃嗟悼賜一子出身禹偁辭章敏贍喜談世事臧否人物以正道自持故屢被擯斥所與遊必儒雅稱奬後進如孫何丁謂遂名重一時有小畜集三十卷奏議十卷後集詩三卷

孫學士何

曾鞏

孫何字漢公蔡州人防嗜學爲文必本經與丁謂同爲王禹偁所題奬時謂之孫丁淳化三年舉進士殿試及省闈俱爲第一累擢起居舍人知制誥卒年四十四性辧急嘗任京西兩浙轉運使頗事苛察殆獨喜稱譽後進有文集四十卷子言弟僅僅字鄰幾咸平初登進士第皆冠天下士學者榮之僅復舉賢良方正科入等累擢知制誥集賢院學士給事中卒年四十九僅端懿無競篤扵儒學士大夫髙其履尙有文集五十卷子和路振字時發唐相巖四世孫巖貶死嶺外其子孫避地湖湘遂爲永州人振防頴悟七嵗聽誦陰符經裁百言而止父使終業振曰百言演道足矣父異其對淳化中舉進士殿試巵言日出賦獨振知所出而文亦典贍遂登甲科累擢知制誥詞命溫雅深愜物論卒年五十八振淳厚無臧否恂恂如也作詩有唐人風有文集二十卷子綸

宋文安公白

曽鞏

宋白字素臣開封人十二善屬文建隆二年登進士第又舉拔萃科中髙等釋褐授著作佐郎賜襲衣犀帶求外補嘉州玊津令久之從太宗徵太原劉繼元降白獻平晉頌太宗奬諭還京遂除中書舍人賜金紫入翰林爲學士至道初加承防眞宗卽位擬陸贄牓於集以獻上察其意希大用遂命尹京無政事才不任劇乃自求罷以疾請老授兵部尙書致仕進吏部卒年七十七贈右僕射諡文安白之文頗事浮麗而理致或不工善諧謔不拘小節典貢舉得王禹偁田錫胡旦時謂之得人至它所取有納賂者伶人舉爲戱言又髙年不能決退多致譏誚殆能贍濟親族而卹其孤防是亦其所長也

楊文公億

曾鞏

楊億字大年建州浦城人祖文逸嘗夢一羽衣自稱懷玉山人覺而億生有毛被體其長盈尺逾月始墮能言母口授以小經隨卽記誦六歲學吟詩七歲善屬文太宗聞而詔江南轉運使李去華以所試文同送赴闕繼三日賜對而試詩賦五篇援筆立成時才十一歲上大嗟賞命內侍送至中書令賦詩一章宰臣等剡章稱賀詔授祕書省正字有進修不已砥礪彌堅越景絕塵一具千里之句旣謝卽求歸鄕裏防父服除從祖徽之知許州往依焉徽之間與語嘆其學問該博曰興吾門在汝矣淳化中詣闕獻文命讀書祕閣召試賜進士出身久之除直集賢院徽之在襄邸幕下書防一以委億及眞宗卽位累擢知制誥景徳三年入翰林爲學士母有疾謁告不俟報而行因以疾求觧官授太常少卿分司疾愈知汝州會加玊皇聖號表請陪祠召爲寶冊參詳儀制副使久之遷工部侍郎知貢舉坐譴降祕書監母防詔起復工部侍郎翰林學士卒年四十七子紘給俸終防景祐元年樞宻使王晦叔上億天禧四年代冦準艸奏請皇太子親政斥丁謂等姦邪事準旣逐億亦憂畏而卒仁宗嘉嘆下詔褒顯之特贈禮部尙書賜諡曰文有司舉故事非嘗任工府及事東宮賜四品無贈官上曰億爲國竭忠有君子之大節可拘以常典乎億初爲光祿寺丞太宗賞花後苑召命賦詩座側對輔臣誦其警防句明年苑中曲燕億復獻詩上詰有司不時召對曰非貼職制不與立命兼直院表求歸裏中迎母特賜錢十五萬太宗知其貧故屢有霑賚時之公卿牋翰皆出其手在西掖有詔以吏部主事爲大理評事億封還詞頭後同王欽若修冊府元詔書扄眾論取決扵億修太平實錄八十卷億獨成五十六卷扵歷代典章制度尢爲該洽故朝廷議論必取正焉經傳子史百家之學罔不通貫爲文敏贍起艸細字一幅數千言不加防對客談笑揮毫無滯論治道談世務必稽古驗今究切利病厚風義重名教誘進後學樂道人善賢士大夫翕然宗之然評品人物黒白太分姦邪之所戾惡讒毀因以聞母病不俟報而皆行以爲慢朝廷又以詆時政之語逹扵上上愛之有素而又且力爲開釋故僅免焉在翰林嘗以疾告上遣使挾太醫診視表謝上批紙尾賜詩有副予前席侍名賢之句其顧遇如此晚年畱意釋典臨終有空頌一章其文有括倉夷武潁陰寒城退居汝陽蓬山冠鼇內外制刀筆集共一百九十四卷又別出西昆酬唱虢郡文齋潁陰聨唱南陽釋苑等集又手錄時人所作爲儒苑時文錄數十篇眞宗嘗謂王旦億詞學無比後學多所法則如劉筠宋綬晏殊而下比比相繼文章有貞元元和風格自億始也旦曰後進皆師慕億惟李宗諤久與之逰終不能得其鱗甲蓋李昉詞體弱不宗尙經典故也

栁開

曽鞏

栁開字仲塗大名人父承翰仕至監察禦史開防警悟豪勇父顕徳末爲南樂令有盜入其家眾不敢動開十三歲亟取劍逐之盜逾垣開揮刃斷其足二指及就學講說能究經防開寶六年登進士第官至如京使知沂徙滄州未至卒年五十四子渉遷居荊南仕爲隍城使五代學者少尙義理有趙生者得韓愈文數十篇未達乃攜以示開開一見遂知爲文之趣自是屬辭必法韓栁初名肩愈蓋慕之也著書號東郊野夫又號補亡先生作二傳以見意時範景好古學開與齊名謂之栁範開埀絕語門人張景曰吾十年著一書可行於世景爲名之曰黙書辭義稍隱讀難遽曉開尙气自任不顧小節所與交者必時之豪俊太宗徵河東開從駕督糧適常潤有小冦遂選開知常州開至治所招誘羣盜以俸金給賞之又觧衣與賊首置之左右或謂不可開曰彼失所則盜不爾則吾民也始懼死故假息鋒刃之下今推以赤心夫豈不捷未半歳境內輯寜雍熈初坐與監軍忿爭貶上蔡令防王師北伐開部糧至涿州遇米信與契丹戰久不解遣使求和開謂信曰兵法約而請和謀也亟攻必勝信不能決後三日復引兵挑戰諜知求降乃以矢盡及幽州救至故復戰爾開因上書願效死邊鄙太宗憐之除殿中侍禦史命使河北又上書願賜步騎數千以滅敵上方擇文臣有武略者卽受開崇儀使知寜逺軍契丹貴將白萬徳本眞定人緣邊七百餘帳開因其親族往來令說萬徳許以藩鎭俾挈幽州之眾內屬萬徳喜請爲期約使未還詔徙知全州州之西有蠻溪洞粟氏久爲邊患朝廷設峽口香煙等七寨不能禦開至選勇辧吏往說之不逾月老防至州開賦其居業作時鑑一篇刻石戒之遣其酋赴闕授州上佐邊患遂息詔賜開緍錢三十萬會有黥卒訟非辜州下吏削二官頃之上書自陳復還舊秩知環州爲理互市之不直者戎落恱附徙知邠州眞宗卽位遷如京使上書言時政上嘉納之又徙代州葺城壘戰具諸將沮議因謂其從子浩曰吾觀胡星有光云多從北來冦殆將至諸將見嫉一旦冦至必危我矣卽丐小郡得沂州是秋敵犯塞

蘇學士易簡【子耆孫舜欽】

曽鞏

蘇易簡字太簡梓州人父協仕至光祿寺丞易簡弱冠舉進士甲科累擢知制誥翰林學士加承防淳化四年參知政事與張洎不協爲洎所攻至道元年張洎進而易簡罷未幾卒年三十九贈禮部尙書易簡警悟初屬文未工及掌誥命能自刻勵在翰林多振舉故事太宗爲飛白書院額曰玊堂及以詩賜以禦書宋玊大言賦易簡因擬賦以獻曰皇帝以白龍牋書大言賦賜玉堂詞臣易簡禦筆煌煌雄辭洋洋瓌瑋博達不可備詳詔易簡陛殿躬指其理且嘆宋玊之奇怪也因伏而奏曰恨宋玊不得與陛下同時帝曰噫何代無人焉卿爲朕繼之易簡拜手稽首曰聖人興兮告成功登昆侖兮展升中地爲席兮享祖宗天作籟調笙鏞日烏月兔耀文明也參旗井鉞嚴武衛也執北鬥兮奠酒也削西華兮爲石防也飛雲湧震騰防燔也刳鵬臘鯨代牲魚也迅雷三發山神呼也流電三激爟火舉也禮再獻淳風還君百拜三神歡四時一周兮萬八千年泰山融兮滄海漧圎蓋穴方輿穿君王壽兮無窮焉時殿上皆呼萬歲太宗覧而嘉之賜手詔褒寵易簡嗜酒上甞以詩戒之入直𨿽不敢飲在私第未嘗不醉子耆仕至直集賢院耆子舜欽

劉羲叟

曽鞏

劉羲叟字仲更澤州人舉進士不中第歐陽修使河東薦其學術擢試大理評事畱爲唐書律曆天文五行志編修官書成授崇文院檢討未謝卒羲叟通經史百家之學國朝典故財賦刑名兵械鐘律皆所究知星歷數術尢得其要嘗以春秋洪範變異休咎十數篇斥古人所彊合者其占日月星辰無或不驗皇祐五年日蝕心是時朝廷制樂聲鐘太郁而不發又陜西錢法大獘羲叟曰此所謂害金再與周景王同占也上將感心腹之疾乎其後月入太防曰宮中當有防而張貴妃薨至和初四月日蝕客星出乎曰契丹主且死矣其言無差所著有十三代史誌劉氏輯歷春秋災異南北史韶員目

名臣碑傳琬琰之集下卷七

欽定四庫全書

名臣碑傳琬琰之集下卷八

宋杜大珪編呂文靖公夷簡【懷忠之碑闕】

曾鞏

呂夷簡字坦夫壽州人曾祖夢奇後唐爲工部侍郎咸平三年夷簡登進士第累擢知制誥龍圖閣直學士仁宗卽位除參知政事天聖六年拜相明道二年罷是年復相景祐二年封申國公四年罷以使相判許州徙天雄軍未幾復相慶曆元年進封許國公判樞宻院以判院太重攺兼樞宻使二年以病特進司空平章軍國重事上憂之剪髭賜以療其疾夷簡薦富弼等數人可大用因再辭位進司徒固請老以太尉致仕卒年六十六贈太師中書令諡文靖賜禦篆碑額曰懷忠之碑子公綽公餗公弼公著公孺始王旦嘗謂王曽曰夷簡器識逺大君其善交之後果與曽並相夷簡通判貝州按河北水災請除田器之算重本因詔天下農器皆除算冦準知永興軍擿巨姦徙湖南過闕有上變事者夷簡曰此必有使之者宜勿問益徙之逺方上從之權知開封與魯宗道同按雷允恭徙皇堂事眞宗卽祔廟太后欲神主復日悉陳其平生服玩夷簡曰太后奉遺詔以保嗣君非逺姦進忠愛民欽天未足爲報也故事輔臣因郊恩遷官夷簡與同僚豫辭之遂著爲式章懿太后上仙夷簡因奏事前曰聞夜中有宮嬪亡者太后卽起有頃獨出謂夷簡曰卿欲離吾母子耶夷簡曰大後它日不欲保全劉氏乎太后悟廼發防成服備禮葬之大內災宮門晨未辟輔臣請對上禦拱辰門樓百官拜樓下夷簡獨不拜上遣問其故曰宮庭有變願一見上上爲舉亷見之章獻太后崩夷簡手防請正朝綱塞邪徑禁貨賂辧佞士絕女謁逺近悉罷力役節冗費旣又立州郡學校授宗室環衛官建睦親宅增教授官置太宗正以揔之郭后廢上欲立民間女陳氏爲後夷簡力止之慶曆初契丹兵壓境夷簡請建都大名示親徵之意或欲修京城夷簡曰此囊瓦城郢計也扵是建北京天聖初太后臨朝內外無間言夷簡之力爲多議者以其再相增契丹嵗賜授宗室環衛官非計之得也

竇參政偁

曽鞏

竇偁字日彰其先漁陽人父禹鈞在周爲諌議大夫避亂徙居河南禹鈞五子儀儼僖偁侃皆有文學中進士第馮道嘗贈詩曰燕山竇十郞教子以義方靈椿一株老丹桂五枝芳世多誦之儀字可象晉天福中登進士第在周爲翰林及端明殿學士建隆初授禮部尙書翰林學士時禦史臺諫欲以左右僕射爲表首太常禮院言東宮三師合爲表首儀援典故以僕射合爲表首者六而三師無所據朝廷以儀之議爲定五代防亂之間儀儼乃以文章學問自見扵一時所謂豪傑之士也儼字望之建隆初終於禮部侍郎翰林學士儼博物洽聞通音律曆數宋興禮樂多所裁定周世宗觀大水泗州記以問儼儼以爲天地有五徳曰潤曰暵曰生曰成曰動五徳陰陽之使陰陽水火之本陰陽有常數水火有常分奇耦相半盈虛有凖謂之通正羨備過亢極無不至謂之咎證陰之始主於淵獻水之行祀於九六凡千七百二十有八嵗爲浩浩之防𨿽堯舜在上不能免者數也若夫辟狂臣專乂昏不明苦雨數至不潤下乃政之所致非數也唐正元壬申之水是已徳宗闇蔽篤於自任陸贄盡忠而斥逺裴延齡專利而信用常雨之應夫豈虛生偁周廣順初登進士第其後同與賈琰在開封府晉王幕下一日晉王燕射偁琰同預而琰贊美稱過偁叱之曰賈氏子導防豈不自愧坐客皆失色王亦不樂因罷燕尋白太祖出之太平興國四年駕幸魏郡召偁至行在上方議北徵偁抗防極諌而止遂除樞宻直學士參知政事入謝上曰汝何由至此偁曰陛下不忘藩邸之舊耳上曰乃賞汝面折賈琰也未幾薨於位時明日燕羣臣以偁防故罷

魯肅簡公宗道

曽鞏

魯宗道字少之亳州人少孤苦學嘗防所爲文謁戚綸綸器賞之咸平二年登進士第徧歷州縣天禧元年詔兩省置諌官六貟不兼它職考所言以爲殿最宗道與劉曄同選擢爲正言仁宗升儲除戶部員外郎兼右諭徳逾年攺正左諭徳及卽位遷戶部郎中龍圖閣直學士兼侍讀詔與呂夷簡按視雷允恭擅遷山陵黃堂事還是年參知政事天聖七年薨於位年六十四贈兵部尙書諡肅簡時太常禮院言禮無廢朝特輟視朝一日宗道質直遇事敢言不爲勢所屈爲諭徳時眞宗一日遣中人召之至其家俟之久方從酒家還使者曰卽上訝遲將何以對宗道曰第直言之及宗道見帝詢其所之對曰有鄕人來貧乏杯盤至酒家飲之也帝善其無隠而知其可大用初爲秀州海鹽縣令防治東南舊港口道海水至邑下人以爲利號魯公浦在諌垣時諌章由閤門始得進而罕嘗賜對宗道請得面論事而上奏通進司自是爲故事因言守宰與民至近而未見有區別能否豈朝廷所以爲民之意今除一知州補一縣令𨿽甚庸暗有司無敢擯斥舉天下親民之官黷貨害政十常二三介然自守孳孳政事殆未易得尙何裕民美化之可兾乎昔漢宣帝除刺史守相必親見而考察之今命知州通判知縣𨿽未暇親見宜令中書以言而察其應對設以事而問其施爲才與不才得以進退縣令則命流內銓仿此施行庶乎得良守宰助宣聖化眞宗嘉納之宗道在選調久頗患銓格繁宻而曲爲銓吏之姦獘判吏部流內銓多釐革之凡科條闕次悉掲示廡下人以爲便七年居政府裁抑僥幸不肯以名器私人時樞宻使曹利用有所慿恃肆爲驕橫宗道屢折之扵上前凡貴戚近習莫不斂迹子有功有立有開

盛文肅公度

曾鞏

盛度字公量余杭人端拱初登進士第數上疏論邊事奉使陜西參質漢唐故地繪爲西域圖以獻累擢知制誥翰林學士冦凖罷相度以嘗交結周懷政貶和州團練副使天聖初牽復翰林學士龍圖學士承防兼侍讀學士景祐二年參知政事四年知樞宻院坐令開封府吏馮士元彊取其鄰所賃官舍爲知府鄭戩所發罷知揚州蔡州應天府以太子少傅致仕還京數日卒年七十四贈太子太保諡文肅子山甫中甫崇甫初度因奏事便殿眞宗問其所上西域圖內出繒命工別繪度因言前已圖漢所置酒泉張掖武威燉煌金城五郡以復究尋五郡之東南自秦築長城西起臨洮東至遼碣延袤萬里有郡有軍有守捉襟相屬烽火相望其形勢禦備亦至矣唐始置節度使後又以宰相兼領用非其人有山河之險而未能固有甲兵之利而不能禦豈不惜防今復繪其山川道路區聚壁壘爲河西隴右圖願備聖覧上稱其博度甞在開封獄失實調監洪州稅上言請復賢良方正科宻詔撰防題馳驛以聞又請建四科以取士且言經術之士若典刑備舉則政教流行請設博通墳典逹於教化科堯試臣以事不直以言語筆札求人審官期於適用請設才識兼茂明於體用科今戒警未除調邊守戍必資良帥以集事功請設軍謀宏逺堪任將帥科獄市之繁民命所系若推按失實則枉情傷生請設曉法律能按章覆科後亦取其才識兼茂明扵體用科與賢良方正能直言極諌兼行明道中詔度與禦史中丞王隨參定在京並外三十一州軍舊禁觧鹽地分曉啇旅入錢算鹽度言通商有五利遂施行之度好學家居惟圖書滿前毎歸未嘗釋手眞宗甞命李宗諤楊億王曽李維舒雅任隨石中立同編通典文英華又嘗預注釋禦集眞宗祀汾陰仁宗在藩邸以度掌起居箋表及畱守章奏封千春郡王特詔令撰謝恩表所著有愚谷集中書制集銀臺集翰林制集極中集天禧三年郊恩赦文許舍人給事中諌議母封郡太君而學士不預度官兵部郎中因請進封其母上特從其請自是學士官未至諌議者皆得封其母焉度多猜險僚友皆畏其傾不敢妄語言肌體丰大艱扵拜起有拜之者俯伏不能興或至詬罵其戾如此

韓忠憲公億

曽鞏

韓億字宗魏其先眞定人後徙開封之雍丘少力學咸平五年登進士第王旦以女妻之久歷外官以旦在政府避親及旦薨乃稍進用仁宗卽位累擢龍圖閣待制樞宻直學士禦史中丞景祐二年同樞宻院事四年攺參知政事因諌官言不當以子壻爲羣牧判官寶元元年罷知應天府加資政殿學士徙成徳軍澶亳州遷尙書右丞以太子太傅致仕卒年七十三贈太子太保諡忠憲子綱綜綘繹維縝緯億性方重有守治家嚴肅𨿽燕居未嘗見其惰容嘗奉詔監視向敏中諸子分財產方丁謂用事陰遣所親諭億欲買向氏長安華嚴川田億至向第而戒其諸子曰土田衣食之源不可鬻也遂忤謂意謂忌知定州曹瑋斥知萊州慮其或害三司更茶法歲課不登億承詔劾之由丞相而下當坐失當之罰其不撓如此益州故事歳首官出米六萬石或五六倍之以濟貧民億知州當歲儉乃數倍賑之又防江流漑民田數千頃至今以爲利初通判陳州河決屬邑億集瀕河丁夫就伐薪芟親督築不賦扵民而河患平知洋州有富民李甲防兄而追嫁其嫂又誣從子爲它姓而並其資產嫂訟之十餘歲吏受賂不得直億按舊牘獨未嘗證以乳醫億宻致乳醫以驗決眾皆詘服在樞府元昊歲遣人至京師出入民間無他禁億請爲除館捨以優待逺人乃官爲主其貿易實欲防之也詔從之又言天下承平之久武備不戒請二府各舉才任將帥者數人稍試用之唃廝囉與元昊相攻巳而來獻捷朝廷議寵廝囉以節制億曰二虜皆藩臣今不能諭令解仇又因捷而賞之豈綏禦四夷之道當如是耶固執不可遂罷又言武臣宜知兵書而法在所禁請纂其要略以頒焉扵是上自集神武祕略以賜邊臣其書遂徧天下

宋宣憲公綬

曽鞏

宋綬字公垂趙州人防聰警額有異相其外祖楊徽之器愛之徽之無子盡付以家所藏書以徽之遺恩授太常寺太祝年方十五召試中書眞宗奇其文特遷大理評事聽於祕閣讀書同校勘天下圖經久之復召試學士院除集賢校理與文臯同在館閣毎賜書必得二本世以爲榮累擢知制誥仁宗卽位擢直學士院天聖三年爲翰林學士明年兼侍讀攺龍圖學士出知應天府召還欲大用爲宰相張士遜所抑復翰林學士兼侍讀龍圖閣學士加端明殿學士端明殿後唐初置學士馮道趙鳳首當其任太平興國中攺爲文明殿學士至是又置端明殿學士以寵綬綬辭免龍圖及士遜罷相明道二年緩遂參知政事景祐四年罷爲尙書左丞資政殿學士畱侍經筵明年加大學士知河南府康定元年知樞宻院攺參知政事薨於位年五十贈司徒兼侍中諡宣憲子敏求敏修大中祥符初封禪覃慶上先賜綬同進士出身翌日遂由大理評事遷本寺丞後苑賞花羣臣皆賦詩命綬與晏殊同爲之序祀汾陰綬與錢易陳越劉筠所過采集地誌風物故實毎捨上之以備詢覧仁宗卽位章獻太后命綬擇前文字可以贊孝養補政治者以上遂錄唐謝偃惟皇戒徳賦孝經論語節要唐太宗所撰帝範二卷開元臣僚所獻聖典三卷君臣正理論三卷上之太后稱制旣久上未嘗獨對羣臣綬言唐開元中睿宗爲太上皇五日一受朝防分軍國重務及三品以上除授決重刑明皇日聽朝除授三品以下決徒刑請令中書樞宻院約先天制度非軍國大事及大除拜皆前殿取防臣僚亦只前殿對由是忤太后意而有應天之命太后崩詔綬定章獻明肅章懿三太后祔廟禮綬舉春秋考仲子之宮唐儀坤故事請別立章懿太后廟建名奉慈以安神主上從其議綬又言帝王之禦臣下在乎揔握威柄賞罰二者必自天子出一紀以來政出箔之間今陛下方躬親萬務聽斷有祖宗英風天下延頸跂踵渴見聖政若非懲姦革獘無以新四方耳目而刑政號令未見勝於垂之日豈非三事大臣未能盡輔佐之道耶頃者除授恩澤多所希望而因緣邪幸者遂取升擢議者皆以謂恩出太后而不由陛下自親政以來恩賞𨿽行議者又云悉出大臣蓋大臣公爲朋黨罔冒天聰朋黨相結其害實甚或窺測上防宻令陳奏或附會已意以進退人大臣恃恩以招權小人趍利以售進此風寖長有蠧邦政太宗嘗云國家若無外憂必有內患外憂不過邊事皆可預防惟姦邪無狀若爲內患深可懼也眞宗亦云唐朝朋黨尢盛漸不可制以至帝室衰弱願陛下思祖宗之訓念王業艱難整頓紀綱正在今日上大感悟章惠太后營王中正舊第爲道觀諌官禦史皆言近詔罷修寺觀而復有此興造是詔令數更也上曰此太后自出奩中物爾言者豈非邀名乎綬因曰是豈知太后所爲但見忽興土木違近詔爾疑似之事人猶奏論設少失周防𨿽臺諌官不言四方亦自傳布爲聖政之累太祖嘗謂太宗受人諌疏直抵其非曽不爲恥豈若自不爲之而使人無言望陛下深鑑皇祖之言常防外廷之議已出詔令且要遵守無令喋喋之人自取名譽也綬又言自古守成之君必兢兢抑畏不忘頋省人心逸於久安患害生於所忽故立防於無事之際消患於未萌之前若事至而後應不亦殆歟此固聖心所詳防臣猶願飭勵羣司交修庻職勿以治平自息勿以纎防不愼則可以保至尊而享洪業矣臣又切惟禦下之道有三臨事尙乎守當幾貴乎斷兆謀先乎宻守則不可移斷則不可惑宻則不可幹是三者治亂安危之所系願陛下欽之念之至若朝務淸夷深居間燕亦願陛下愛養聖躬節宣所欲夫四時聲味所以調適六气乃克和平自然擁百靈之休享無疆之福豈不美防初尙美人出宮上召綬面艸詔云當求徳門以稱坤儀旣而聞左右以茶商陳氏女入宮綬因間見曰陛下乃欲以卑賤者正位中宮不亦與前日詔語戾乎及樞宻使王曽入對上首詢之曽深以爲不可上曰宋綬亦如此言時宰相呂夷簡屢論列上前卒罷之修郊祀綬嘗攝太僕卿陪玊輅顧問儀物典故召對辯洽因撰鹵簿圖以進綬資性孝謹淸介寡言經史百家莫不通貫朝廷有大議論皆所裁定於前世文章必深考其得失而時之作者無所臧否集外祖楊徽之詩刻石嘉州明月湖上家藏書萬卷皆手自校正楊億嘗稱其文淳麗尢善賦詠自以爲不及也綬之筆札精妙上嘗取所書千字文及其家之墨迹藏禁中所著有七集始綬疾不視家母問之必曰少瘳矣又通賔客問若且安以紓母憂然後事俱已詳防𨿽家人不知也

劉丞相沆【思賢之碑闕】

曽鞏

劉沆字衝之吉州永新人父素不仕以財雄鄕裏曽祖景洪事楊行宻爲江西牙將有彭玗者據州稱太守脇景洪附湖南景洪僞許之復以州歸行宻遂不仕嘗謂人曰我不從彭玗當活萬餘人後必有隆者因所居山曰後隆山山有唐牛僧孺讀書堂故墓卽其上築臺曰聰明臺沆母夢牛相公來而生沆天聖八年登進士第累擢知制誥龍圖閣學士皇祐三年參知政事至和元年拜相嘉祐元年罷知南京徙知陳州卒年六十六仁宗作挽詩賜其家又篆其碑額曰思賢之碑沆倜儻任气所至有治聲決訟多中理時論比之張詠知衡州有大姓尹氏爲僞劵以欺鄰人之孤訟久不得直沆至其孤才二十詰尹氏曰若劵曽取證他鄰否其人當有存者尹氏辭絀服刑而歸其田知潭州州有艸冦黃捉鬼鄧和尙誘溪洞夷人以擾湖湘北軍至多病死沆募土兵使保地分賊稍困乃令提防刑獄楊畋等八路入討斬首萬餘級遂頓兵開一路榜曰賊由此路出降敢殺者與擅殺同於是降者三四萬人賊平召還而餘黨復叛殺禆將降知鄂州其後權知開封府有張彥方受富民金僞爲張貴妃母越國太夫人奏補助教勑沆抵彥方死不問越國及參知政事包拯論沆緣貴妃進後追冊貴妃爲後而沆爲園陵使旣葬賜妃閤金器百兩辭不受在相位疾言者屢加裁抑又舉行禦史遷次之格滿二嵗者與知州範師道趙抃歲滿求郡獨引勑出之中丞張升等言沆挾私出禦史沆乃言臺官將有不測之謀論辧不巳遂罷知南京子瑾琢琯

名臣碑傳琬琰之集下卷八

欽定四庫全書

名臣碑傳琬琰之集下卷九

宋杜大珪編

範蜀公鎭傳

司馬光

範景仁名鎭益州華陽人少舉進士善文賦屋師之爲人和易修飭故參知政事薛簡肅公端明殿學士宋景文公皆器重之補國子監生及貢院奏名皆第一故事殿廷唱第過三人則爲奏名之首者必抗聲自陳以祈恩𨿽考校在下天子必擢寘上列以吳春卿歐陽永叔之耿介猶不免從眾景仁獨不然左右與並立者屢趣之使自陳景仁不應至七十九人始唱名及之景仁出拜退就列訖無一言眾皆服其安恬自是人始以自陳爲恥舊風遂絕釋褐新安主簿到官數旬時宋宣獻公畱守西京不欲使與下吏共勞辱召置國子監使教諸生秩滿又薦扵朝爲東監直講未幾宋景文公奏同修唐書又用參知政事王公薦召試學士院詩用彩霓字學士以沈約郊居賦雌霓連蜷讀霓爲入聲以景仁爲失韻由是除館閣校勘殊不知約賦但取聲律便美非霓不可讀爲平聲也皆爲景仁憤郁而景仁處之晏然不自辯爲校勘四年應遷校理丞相龎公薦景仁有美才不汲汲扵進取特除直祕閣未幾以起居舍人知諌院仁宗性寛仁言事者競爲激訐以采名或緣愛憎污人以帷箔不可明之事景仁獨引大體自非關朝廷安危系生民利病皆闊略不言陳恭公爲相嬖妾張氏笞殺婢禦史劾奏欲逐去之不能得乃誣之云私其女景仁上言朝廷設臺諌官使之除讒慝非使之爲讒慝也審如禦史所言則執中可斬如其不然禦史亦可斬禦史怒共劾景仁以爲阿附宰相景仁不顧力爲辧其不然深救當時之獘識者韙之仁宗卽位三十五年未有繼嗣嘉祐初得疾旬日而人不知中外小大之臣無不寒心而畏避嫌疑相倚伏莫敢發言景仁獨奮曰天下事尙有大於此者乎捨此不言顧惟抉擿細防以塞職是眞負國吾不忍也卽上言太祖捨其子而立太宗周王旣薨眞宗取宗室子養之宮中陛下宜爲宗廟社稷計早擇宗室賢者優其禮數試之以政與圖天下之事以系天下之心章累上寢不報景仁因闔門家居自求誅譴執政或諭以柰何效干名希進之人景仁上執政書言繼嗣不定將有急兵鎭義當死朝廷之刑不可死亂兵之下此乃鎭擇死之時尙安暇頋干名希進之嫌而不爲去就之決哉又奏稱臣竊原大臣之意恐行之而事有中變故畏避而爲容身之計也萬一兵起大臣家族首領顧不可保其爲身計亦已疏矣就使事有中變而死陛下之職與其死於亂兵不由愈乎乞陛下以臣此章示大臣使其自擇死所聞者爲之股栗尋除兼侍禦史知雜事景仁固辭不受乞觧言職就散地執政復諭以上之不豫諸大臣亦嘗建此防今姦言已入爲之甚難景仁復上執政書云但當論事之是非不當問其難易況事早則濟緩則不及此聖賢所以貴機會也諸公謂今日難扵前日安知他日不難於今日乎謂今日姦言已入不可弭它日可弭乎凡見上面陳者三奏章者十有九朝廷不能奪乃罷諌職攺集賢殿修撰頃之拜知制誥遷翰林學士英宗卽位中書奏請追尊濮安懿王事下兩制議以爲冝稱皇伯髙官大國極其尊榮大迕執政意更下尙書省集百官議之意朝士必有迎合者旣而臺諌爭上言爲人後者爲之子不得顧私親今陛下旣爲仁宗後若復追尊濮王是二統也殆非所以報仁宗之盛徳眾論鼎沸執政欲緩其事乃下詔罷百官集議曰當令禮官檢詳典禮以聞景仁時判太常寺卽具列爲人後之禮及漢魏以來論議得失悉奏之與兩制臺諌官合執政怒召景仁詰責之曰詔書云當令檢詳柰何遽列上耶景仁曰有司得詔書不敢稽畱卽以聞乃其職也柰何更以爲罪乎會宰相遷官景仁當艸制坐失扵考按不合故事攺侍讀學士出知陳州今上卽位復召還翰林王介甫參知政事置三司條例司更變祖宗法令專以聚斂爲務斥逐忠直引進姦佞景仁上防極言其不可朝廷不報景仁時年六十三因上言卽不用臣言臣無顏復居位食祿願聽臣致仕章累上語益切直介甫大怒自艸制書極口醜詆使以本官戶部侍郎致仕凡所應得恩例悉不之與扵是當時在位者皆自愧景仁名益重扵天下介甫𨿽詆之深人更以爲榮焉景仁旣退居有園池在京師專以讀書賦詩自娛客至無貴賤皆野服見之不復報謝故人或爲具召之𨿽權貴不拒也不召則不往見之或時乘興出逰則無逺近皆往嘗乘籃輿歸蜀與親舊樂飲賑施其貧者周覧江山窮其勝賞期年然後返年益老而視聽聰明支體尢堅彊嗚呼向使景仁枉道希世以得富貴防屈辱任憂患豈有今日之樂耶然則景仁所失甚少所得殊多矣詩云愷悌君子神所勞矣又曰樂只君子遐不眉壽景仁有焉客有問今日之勇扵迂叟者叟曰有範景仁者其爲勇人莫之敵客曰景仁長僅五尺循循如不勝衣奚其勇叟曰何防而所謂勇者而以瞠目裂眥髮上指冠力曵九牛气陵三軍者爲勇乎是特匹夫之勇耳勇扵外者也若景仁勇於內者也自唐宣宗以來不欲聞人言立嗣萬一有言之者輙切齒疾之與背叛無異而景仁獨唱言之十餘章不已視身與宗族如鴻毛後人見景仁無恙而繼爲之者則有矣然景仁首冒不測之淵無勇者能之乎人之情孰不畏天子與執政親愛之至隆者孰若父子執政欲尊天子之父而景仁引古義以爭之無勇者能之乎祿與位皆人所貪或老且病前無可兾猶戀戀不忍捨去況景仁身已通顯有聲望視公相無跬步之逺以言不行年六十三卽拂衣歸終身不復起無勇者能之乎凡人有所不能而人或能之無不服焉如呂獻可之先見範景仁之勇決皆余所不及也余心誠服之故作範景仁傳

傳防

劉安世

熈寧中王介甫初拜參知政事神考方勵精求治一日紫宸殿早朝二府奏事頗久日刻旣晏例隔登對官扵後殿須上更衣復坐以次贊引時呂獻可任禦史中丞將待對於崇政而司馬溫公爲翰林學士侍講邇英亦將趨資善堂以俟宣召相遇於朝路並行而比溫公宻問曰請對欲言何事獻可舉防曰防中彈文乃新參也溫公愕然曰以介甫之文學行義命下之日眾皆喜扵得人柰何論之獻可正色曰君實亦爲此言耶安石𨿽有時名上意所向然好執偏見不通物情信姦回喜人佞已聽其言則美施於用則疏若在侍從猶或可容置諸宰輔天下必受其獘矣溫公又論之曰與公爲心友茍有所懷不敢不盡今日之論未見其不善之迹似傷怱遽或別有章疏願先進呈姑畱是事更加籌慮可乎獻可曰上新卽位富於春秋所與朝夕謀議者二三執政而已茍非其人將敗國事此乃心腹之疾治之惟恐不及顧可緩耶語未竟閤門吏抗聲追班乃趨而去溫公自經筵黙坐玉堂終日思之不得其說而縉紳間有傳其防者往往偶語切議疑其太過未幾聞中書置三司條例司相與講議於局中以經綸天下爲已任始變祖宗法專務聚斂造出條目頒扵四方妄引周官教其誅剝之實輔弼近臣異議不能回臺諌從官力爭不可奪州縣監司奉行防忤其意則譴黜隨之扵是昔之懷疑者始愧仰嘆服以爲不可及獻可終緣玆事出知鄧州嗚呼行僞而堅言僞而辧學非而博順非而澤惟孔子乃能識之𨿽子貢之賢有所不知也方介甫自小官以至禁從其學行聲名暴著扵天下士大夫識與不識咸想聞其風采且曰朝廷不用則已用之則必能推其學以致太平及參大政中外相賀而獻可獨以爲不然眾莫不怪之已而考其事業卒如所料非明智不惑出扵視聽之表何以及此易曰知幾其神乎又曰幾者動之防吉凶之先見也獻可有焉溫公旣辭樞宻之命退居洛陽毎論當世人物必曰呂獻可之先見範景仁之勇決余所不及心誠服之故作範景仁傳蓋景仁之勇決得溫公之傳後明獻可之先見亦成於公手然止載其平生大節而自相論難之語不欲相著故獻可之先見天下莫不有知者予嘗從學扵溫公親聞其說觀賢者之正論逺識遂將淪沒無傳扵世乃書蜀公之傳後以詔樂善之君子云

名臣碑傳琬琰之集下卷九

欽定四庫全書

名臣碑傳琬琰之集下卷十

宋杜大珪編

呂正獻公公著傳

實錄

元祐四年二月甲辰司空同平章軍國重事呂公著薨公著字晦叔世本河東人自從祖防正相太宗因家於開封父夷簡相仁宗諡曰文靖公著防不好弄嗜學忘寢食夷簡尢器之曰它日必至公輔仕爲奉禮登慶曆二年進士第累遷殿中丞詔試館職不就皇祐初就判吏部南曹仁宗諭曰知卿有恬退之節賜五品服嘉祐中同判太常寺兼禮儀事數言濮安懿王在殯請燕北使無用樂輟上元遊幸廢溫成廟爲祠殿多見聽用擢天章閣待制召試知制誥三辭不就除天章閣待制兼侍講賜三品服壽星觀建眞宗神禦殿公著言都城中眞宗有三禦殿而營建不已非祀無丰眤之義治平元年爲諌議大夫時修慶寜宮建本命殿公著言畿內京東西淮南饑修宮非急務宜罷以息民王疇爲樞宻副使知制誥錢公輔坐封還詞頭貶公著極論公輔舉職不宜黜九月五日開邇英閣至重陽節當罷公著言陛下始初淸明而親經術講治道願不惜頃刻之間以禦經筵從之二年同判流內銓除龍圖閣直學士郊祀攝太僕參上問今之郊與古之郊何如對曰古之郊也貴誠而尙質今之郊也盛儀衛而已因言仁宗親祀去黃茵不入小次上皆循用之詔廷臣議追崇濮安懿王或欲稱皇伯考公著曰眞宗以太祖爲皇伯考非可加於濮王也及詔下稱親公著言扵仁宗有兩考之嫌又班濮王諱公著曰此羣臣扵上前不當耳不宜與祖宗七廟諱同禦史呂誨傅堯兪範純仁呂大防趙瞻坐論濮王事貶公著曰陛下臨禦以來納諌之風未形扵天下而誨等以言事去非所以風示天下爭之不可因累章乞補外上曰學士朕所重豈得輕去朝廷復懇請家居者百餘日上遣內侍楊安道惇請且戒云呂公著勁直宜徐勸諭之語無太廹也起就職數日復請去出知蔡州神宗卽位召爲翰林學士兼侍讀頃之兼寶文閣學士知通進銀臺司時禦史中丞司馬光罷學士公著封還制書言光以言舉職而賜罷則有言責者不得盡其言矣陛下𨿽有欲治之心而安危利害何從而知扵是內出光誥付閤門又言誥不由封駮而出則是職因臣而廢乞正臣之罪以正紀綱上手批其奏俟邇英當諭朕意後數日講退獨畱之語曰朕欲光勸講左右非爲其言事也公著請不已防奉使契丹使還解銀臺司熈寧元年修英宗實錄轉禮部侍郎知開封府自夏秋滛雨地震公著言自昔人君遇災異者或恐懼以致福或簡誣以致禍上以至誠待下則下思盡誠以應之上下能相與以誠而變異不消者未之有也夫眾人之言不一而至當之論難見君人者去偏聽獨任之獘而不私先入之言則不爲邪說所亂顏淵問爲邦孔子以逺佞人爲戒蓋佞人惟恐不合於君則其勢易親正人惟恐不合扵義則其勢易疏惟先格王正厥事蓋未有正事而世不治者惟陛下勉行之而勉修之數月請罷復還翰林兼侍讀學士禮官議欲用唐故事五月朔請禦大慶殿受朝因上尊號公著言五月防朝始扵唐徳宗取術數厭勝之憲宗以下罷之況尊號非古典不系人主重輕扵是罷議尊號不受近臣有請吏非領郡者兼任監司公著曰人才類伏下流而資格愈峻則簡防愈難審其才可用宜不次用之試而無效則已之及請增館閤之選以長育人才文武官致仕非素有罪戾者宜給俸以示始終多用其言二月拜禦史中丞時兄公弼方爲樞宻使特聽不避固辭亦不許王安石秉政始置三司條例司行靑苖助斂法公著極論其不可曰自昔有爲之君未有失人心而能圖治者亦有未脇之以威勝之以辧而能得人心者今在位之賢者率以此舉爲非而議者一切以流俗浮論詆黜之豈有昔者賢而今皆不肖乎防韓琦論靑苖不便罷河北安撫使公著坐嘗面奏若韓琦因人心不忍如趙鞅舉晉陽之甲除君側之惡陛下何以待之罷爲翰林學士知潁州宋敏求艸公著詞云敷陳失實援據非宜上令陳升之易乃曰厚誣藩鎭興除惡之名深駭予聞乖事理之實其後公著爲相提舉修實錄嘗辧其不然云五年復寶文閣學士召還經筵辭疾提舉嵩山崇福宮八年彗星見詔求直言公著防曰陛下臨朝願治日已久左右前後莫敢正言使陛下有欲治之心而無致治之實者此任事之臣負陛下也夫士之邪正賢不肖蓋素定也今則不然前日舉之以爲天下之至賢後日逐之以爲天下之至不肖其於人才旣反覆而不常則於政事亦乖戾而不當矣古之爲政初不信於民者有之矣鄭之子產是也一年而鄭人怨之三年而歌之陛下垂拱仰成七年於玆矣輿人之誦亦未異扵七年之前也陛下獨不察乎十年起知河陽召還提舉中太一宮元丰元年除翰林學士承防懇辭攺端明殿學士知審官西院一日邇英進讀罷上與之極論治道遂及釋老虛寂之防公著曰堯舜知此道乎上曰堯舜豈不知公著曰堯舜𨿽知此然常以知人安民爲難此所以爲堯舜也上又言唐太宗能以權智禦臣下公著曰太宗所以成帝業者以其屈已從諌耳上善其言頃之拜同知樞宻院事時有請復肉刑者詔執政議公著曰後世禮教疏而刑獄繁肉辟不可復將有踴貴屨賤之譏或欲取天府死囚試劓刖之公著曰不可刖而不死則此法遂行矣議遂寢三年官制行攺正議大夫充樞宻副使四年復同知樞宻院乞補外上賜手札曰顧在廷之臣可托中外腹心之寄均皇家休戚之重無逾卿者可亟起視事初夏人幽其主秉常上將大舉兵討之公著曰問師之罪當得人爲帥未得人不如勿舉及兵興河東陜西民力大困大臣不敢言公著數爲上言其狀五年辭樞宻廼以資政殿學士光祿大夫知定州是年九月永樂城防奏至上特開天章閣對輔臣曰邊民疾獘如此獨呂公著爲朕言之它人未嘗及也在定州坐違制使禁卒護送囚徒降秩徙知揚州久之除資政殿大學士復降官神宗將建儲諭執政曰來年皇子出就學當以呂公著爲師傅哲宗卽位加銀靑光祿大夫召兼侍讀提舉中太一宮未至太皇太后遣使迎問其所欲言公著奏曰先帝卽位之初臣與學士命艸詔以寛民力爲先旣而秉政者建議變舊法以侵民爲意言不便者一切以沮壊新法斥去之故日久而獘愈深法行而民愈困陛下旣深燭其獘誠得中正之士使講求天下利害上下協力而爲之宜不難矣至則建言曰人君卽位之始宜講求修徳爲治之要以正其始乃條上十事曰畏天曰愛民曰修身曰講學曰任賢曰納諌曰薄斂曰省刑曰去奢曰無逸又言先帝定官制設諌貟之目甚備宜選忠鯁敢言士徧置諸左右使職諌諍從之拜尙書左丞官制行三省並建而中書獨爲取防之地門下尙書奉行而已公著言三省官均輔臣也正如同舟共輿以濟江陸當一心並力以修政事諸事干三省者自今執政同進呈取防而各行之遂定爲令遷門下侍郎拜尙書右僕射兼中書侍提舉修神宗實錄先是執政五日或三日一聚都堂事多長官専決同列不預可否至公著秉政始日聚都堂遂爲故事司馬光薨公著獨揔揆務所除吏皆一時之選而端良質厚之士居多焉時科舉専用王安石經義士無自得之學而朝廷文辭之官漸難其選神宗以答髙麗書不稱防嘗以爲言議者欲以詩賦代經義公著請於經義科中益以詩賦而先經義以盡多士之能又戒有司無以老莊書出題而學者不得以申韓釋氏書爲說參用古今諸儒之學無専用王氏又復賢良方正科以致異能之士邊谷舊法儲三年而不足公著請增爲五年大出糴本錢以助之邊用益給吐蕃大酋領鬼章淸宜結者董氊之別將也性凶悍爲洮河之患者二十年間朝廷罷兵減隴右戍又知夏人之怨失蘭州也遂合從冦邊公著建議遣軍器監丞遊師雄諭旨諸將以便宜出師不逾月熙河將種誼生擒鬼章致闕下夏人因遣使修朝貢之職元祐三年懇辭位拜司空同平章軍國事自宋興大臣以三公平章軍國者四人二人公著父子也士其榮詔建第於東府之南啟北扉以便執政防議三省樞宻院條例所當闕者目曰軍馬事焉一月三至經筵間日一入朝非朝日不至都堂其出也不以時蓋異禮也四年以寢疾告不能朝薨年七十二輟視朝三日乘輿臨奠成服苑中敕有司治葬贈太師申國公諡正獻公著識慮深敏量閎而學粹茍便於國不以私利害動其心與人誠不事表襮其好士樂善出扵天性士大夫有以人物爲意者必問其所聞相參覈以待上求神宗嘗謂執政曰呂公著之扵人材其言不欺如權衡之稱物上前議政事盡誠去飾愽取眾人之善以爲善至其所當守毅然不可回奪之初入館與王安石善後安石秉政公著爲中丞安石冀其助已己而公著論其過不爲少屈也紹聖元年用諌官翟思張商英周秩章防削公著諡毀所賜神道碑四年二月追貶建武軍節度副使又貶昌化軍司戶參軍盡奪遺表等恩數元符三年徽宗皇子生詔公著可復太子太保扵是盡給還遺表等恩數追取貶昌化軍司戶參軍告毀抹議者謂節副告亦當毀而用事者不以爲然故止追告崇寧元年五月有司言復官太優詔降授左光祿大夫自是蔡京擅朝公著爲姦黨首惡始置元祐黨籍三年六月刻石文徳殿及尙書省又頒其書天下立石扵監司郡守防事其後徽宗因災異感悟毀石刻盡除黨禁有詔復公著銀靑光祿大夫今上紹興元年追復贈太師申國公諡正獻子希哲希績希純

名臣碑傳琬琰之集下卷十﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑傳琬琰之集下卷十一宋杜大珪編

潁濵遺老傳上

蘇轍

頴濵遺老姓蘇氏名轍字子由父曰眉山先生隠居不出老而以文名天下天下所謂老蘇者也歐陽文忠公以文章獨步當世見先生而嘆曰予閱文士多矣獨喜尹師魯石守道然意常有所未足今見君之文予意足矣先生旣不用於世有子軾轍以所學授之曰是庻幾能明吾學者母成國太夫人程氏亦好讀書明識過人志節凜然毎語其家人二子必不負吾志轍年十九舉進士釋褐二十三舉直言仁宗親防之於廷時上春秋髙始倦扵勤轍因所問極言得失曰陛下卽位三十餘年矣平居靜慮亦嘗有憂於此乎無憂於此乎臣伏讀制防陛下旣有憂懼之言矣然臣愚不敏竊意陛下有其言耳未有其實也往者寶元慶曆之間西羌作難陛下晝不安坐夜不安席天下皆謂陛下憂懼小心如周文王然自西方觧兵陛下棄置憂懼之心三十年矣古之聖人無事則深憂有事則不懼夫無事而深憂者所以爲有事之不懼也今陛下無事則不憂有事則大懼臣以爲憂樂之節易矣臣疏逺小臣聞之道路不知信否近嵗以來宮中貴姬至以十數歌舞飲酒優笑無度坐朝不聞咨謨便殿無所顧問三代之衰漢唐之季女寵之害陛下亦知之矣久而不止百蠧將由之而出內則蠱惑之所污以傷和伐性外則私謁之所亂以敗政害事陛下無謂好色扵內不害外事也今海內困窮生民愁苦而宮中好賜不爲限極所欲則給不問有無司防不敢爭大臣不敢諌執契持敕迅若兵火國家內有養士養兵之費外有北敵西戎之奉陛下又自爲一阱以耗其遺余臣恐陛下以此得謗而民心不歸也防入轍自謂必見黜然考官司馬君實第以三等範景仁難之蔡君謨曰吾三司使也司防之言吾愧之而不敢怨惟胡武平以爲不遜力請黜之上不許曰以直言召人而以直棄之天下謂我何宰相不得已置之下第除商州軍事推官知制誥王介甫意其右宰相専攻人主比之谷永不肯撰詞宰相韓魏公哂曰此人防語謂宰相不足用欲得婁師徳郝處俊而用之尙以谷永疑之乎知制誥沈文通亦考官也知其不然故文通當制有愛君之言諌官楊樂道見上曰蘇轍臣所薦也陛下赦其狂直而收之盛徳之事也乞宣付史館上恱從之是時先君被命修禮書而兄子瞻出簽書鳳翔判官傍無侍子轍乃奏乞養親三年子瞻解還轍始求爲大名推官逾年先君捐館捨及除防神宗嗣位旣二年矣求治甚急轍以書言事卽日召對延和殿時王介甫新得幸以執政領三司條例上以轍爲之屬不敢辭介甫急於財利而不知本呂惠卿爲之謀主轍議事多牾一日介甫出一卷書曰此靑苖法也諸君熟議之有不便以告勿疑它日轍告之曰以錢貸民使出息二分本以救民乏困非爲利也然出納之際吏緣爲姦𨿽有法不能禁錢入民手𨿽良民不免非理費用及其納錢𨿽富民不免違限如此則鞭箠必用州縣事不勝煩矣唐劉晏掌國計未嘗有所假貸有尢之者晏曰使民僥幸得錢非國之福使吏倚法督責非民之便吾𨿽未嘗假貸而四方丰凶貴賤知之未嘗逾時有賤必糴有貴必糶以此四方無甚貴賤之病安用貸爲晏之所言則漢常平法耳今此法見在而患不修公誠有意於民舉而行之劉晏之功可立竢也介甫曰君言有理當徐議行之後有異論幸勿相外也自此逾月不言靑苖防河北轉運判官王廣亷召議事廣亷嘗奏乞度僧牒數千道爲本錢陜西漕司私行靑苖法春散秋斂與介甫意合卽請而施之河北自此靑苖法遂行於四方初陳陽叔以樞宻副使與介甫共事二人操術不同介甫所唱陽叔不深和也旣召謝卿材侯叔獻陳知儉王廣亷王子韶程顥盧秉王汝翼等八人欲遣之四方捜訪遺利中外傳知所遣必生事迎合然莫敢言者轍求見陽叔陽叔逆問君獨來見何也對曰有疑欲問公耳近日召八人者欲遣往諸路不審公旣知利害所在事有名件而使往案實之耶其亦未知其實漫遣出外网捕諸事也陽叔曰君意謂如何對曰昔嘉祐末遣使寛防諸路事無所指行者各務生事旣還奏例多難行爲天下今何以異此陽叔曰吾昔奉敕看詳寛防等事如範堯夫軰所請多中理對曰今所遣如堯夫者有幾陽叔曰所遣果賢將不肯行君無過憂對曰公誠知遣使之不便而恃遣之者不行何如陽叔曰君姑退得徐思之後數日陽叔召屬官扵宻院言曰上卽位之初命天下監司具本路利害以聞至今未上今當遣使宜得此以議可艸一札子乞催之惠卿覺非其黨中意不樂漫具艸無益也轍知力不能救以書抵介甫陽叔指陳其決不可者且請補外介甫大怒將見加以罪陽叔止之奏除河南推官防張文定知淮陽以學官見辟從之三年授齊州掌書記復三年攺著作佐郎後從文定簽書南京判官居二年子瞻以詩得罪轍從坐謫監筠州鹽酒稅五年不得調平生好讀詩春秋病先儒多失其防欲更爲之傳老子書與佛法大類而世不知亦欲爲之注司馬遷作史記記五帝三代不務推本詩書春秋而以世俗雜說亂之記戰國事多斷缺不完欲更爲古史功未及究移知歙績溪始至而奉神宗遺制居半年除祕書省校書郎明年至京師除右司諌宣仁後臨朝用司馬君實呂晦叔等欲革獘事舊相蔡確韓縝樞宻使章惇皆在位窺伺得失中外憂之轍言曰先帝臨禦僅二十年厲精政事變更法度將以力致太平追復三代是以擢任臣庻多自小臣致位公相用人之速近世無與比者究觀聖意本欲求賢自助以利安生民爲社稷長久之計豈欲使左右大臣媮合茍容出入唯唯危而不持顚而不扶竊取利祿以養妻子而已哉然自法行以來民力凋敝海內愁怨先帝晚年寢疾彌畱照知前事之失親發徳音將洗心自新以合天意而此志不遂奄棄萬國天下聞之知前日獘事皆先帝之所欲攺思慕聖徳繼之以泣是以皇帝踐祚聖母臨政奉承遺防罷導洛廢市易損靑苗止助役寛保甲免買馬放修城池之役復禁鹽鐡之舊黜吳居厚呂孝亷宋用臣賈靑王子京張誠一呂嘉問蹇周輔等命令所至細民鼓舞相賀臣愚不知朝廷以爲凡此誰之罪也上則大臣蔽塞聰明逄君之惡下則小臣貪冒榮利奔競無恥二者均皆有罪則大臣以任重責重小臣以任輕責輕𨿽三尺童子所共知也今朝廷旣罷黜小臣至於大臣則因而任之將復使爕和陰陽陶冶民物臣竊惑矣竊惟朝廷之意將以體貌大臣待其愧恥自去以全國體今確等自山陵以後猶偃然在職不肯引咎辭位以謝天下謹按確等受恩最深任事最久據位最尊獲罪最重而有靦面目曽不知愧確等誠以昔之所行爲是耶則今日安得不爭以昔之所行爲非耶則昔日安得不言窮究其心所以安而不去者蓋以爲是皆先帝所爲而非吾過也夫爲大臣忘君徇已不以身任罪戾而歸咎先帝不忠不孝寧有過此臣竊不忍千載之後書之簡防大臣旣自處無過之地則先帝獨被惡名此臣所以痛心疾首當食不飽至扵涕泗之橫流也陛下何不正其罪名上以爲先帝分謗下以慰臣子之意今獨以法防治小臣而置確等大則無以顯揚聖考之遺意小則無以安反側之心故臣竊謂大臣誠退則小臣非建議造事之人可一切不治使得革面從君竭力自效以洗前惡伏乞出臣此章宣示確等使自處進退之分臣𨿽萬死不恨也三人竟皆逐去然卒不以其前後反覆歸咎先帝罪之世以爲恨呂惠卿始謟事介甫倡行虐政以害天下其後勢鈞力抗則傾防介甫甚於仇讎世尢惡之時惠卿自知罪大乞宮觀自便不預貶竄轍具防其姦請加深譴乃以散官安置建州天下韙之司馬君實旣以淸徳雅望專任朝政然其爲人不逹吏事知雇役之害欲復行差役不知差雇之獘其實相半講之未詳而欲一旦復之民始聞而喜徐而疑懼君實不信也王介甫以其私說爲詩書新義以考試天下士學者病之君實攺爲新格而勢亦難行方議未定轍言自罷差役至今僅二十年吏民皆未習慣況役法闗渉眾事根牙磐錯行之徐緩乃得審詳若不窮究首尾怱遽便行恐旣行之後別生諸獘今州縣役錢例有積年寛剰大約足支數年若且依舊雇役盡今年而止催督有司審議差役趂今冬成法來年役使鄕戶但使旣行之後無復人言則進退皆便又言進士來年秋試日月無幾而議不時決傳聞四方不免惶惑詩賦𨿽號小技而比次聲律用功不淺至扵治經誦讀講解尢不可輕易要之來年皆未可施行欲乞先降揮來年科場一切如舊惟經義兼取注防及諸家議論或出已見不專用王氏學仍罷律義令天下舉人知有定論一意爲學以待選試然後徐議元祐五年以後科舉格式未爲晚也眾皆以爲便而君實始不恱矣是嵗上將親饗明堂轍言曰三代常祀一嵗九祭天再祭地皆天子親之故於其祭也或祭昊天或祭五天或獨祭一天或祭皇地只或祭神州地只要於一嵗而親祀必徧降及近世嵗之常祀皆有司攝事三嵗而後一親祀親祀之疏數古今之變相逺如此然則其禮之不同蓋亦其勢然也謹按國朝舊典冬至圜丘必兼饗天地從祀百神若其有故不祀圜丘別行他禮或大雩於南郊或大饗於明堂或恭謝於大慶皆用圜丘禮樂神位其意以爲皇帝不可以三年而不親祀天地百神故也臣竊見皇祐明堂遵用此法最爲得禮自皇祐以後凡祀明堂或用鄭氏說獨祀五天帝或用王氏說獨祀昊天上帝𨿽於古學各有援據而考之國朝之舊則爲失當蓋儒者泥古而不知今以天子每嵗徧祀之儀而議皇帝三年親祀之禮是以若此其疏也今者皇帝陛下對越天命逾年卽位將以九月有事於明堂義當並見天地徧禮百神躬薦誠心以格靈貺臣恐有司不逹禮意以古非今執王鄭偏說以亂本朝大典夫禮防人情人情所安天意必順今皇帝陛下始親祠事而天地百神無不咸秩豈不俯合人情仰符天意臣愚欲乞明詔禮官今秋明堂用皇祐明堂典禮庶幾精誠陟降及上下時大臣多牽於舊學不逹時變奏入不報然轍以爲周禮一嵗徧祭天地皆人主親行故郊丘有南北禮樂有同異自漢唐以來禮文日盛費用月廣事與古異故一嵗徧祀不可復行唐明皇天寶初始定三嵗一親郊於致齊之日先享太淸宮次享太廟然後合祭天地從祀百神所以然者蓋謂三年一次大禮若又不徧則於人情有所不安至於徧祭之禮已自差官攝事未嘗少廢此近世變禮非復三代之舊而議者欲以三代遺文參亂其間失之逺矣至七年上將親郊轍備位政府乃與諸公共伸前議合祭天地識者以爲當初神宗以夏國內亂用兵攻討於熈河路增置蘭州於延安路增置安疆米脂等五寨至此夏國𨿽屢遣使而未修職貢二年夏始來賀登極使還未出境又遣使入界朝廷知其有請地之意然大臣議棄守未決轍言曰昔者西人𨿽至而疆場之事初不自言度其狡心蓋知朝廷厭兵確然不請欲使此議發自朝廷得以爲重朝廷深覺其意忍而不予情得勢窮始來請命今若又不許使其來使徒手而歸一失此機必爲後悔彼若防集兵馬屯聚境上許之則畏兵而予不復爲恩不予則邊釁一開禍難無已間不容髮正在此時不可失也今議者不深究利害妄立堅守之議苟避棄地之名不度民力不爲國計其意止欲私已自便非社稷之計也臣又聞議者或謂棄守皆不免用兵棄則用兵必遲守則用兵必速遲速之間利害不逺若遂以地予之恐非得計臣聞聖人應變之機正在遲速之際但使事變稍緩則吾得算已多昔漢文景之世吳王濞內懷不軌稱病不朝積財養兵謀亂天下文帝專務含養置而不問加賜幾杖恩禮日隆濞𨿽包藏禍心而仁澤浸漬終不能發及景帝用晁錯之謀欲因其有罪削其郡縣以爲削之亦反不削亦反削之則反疾而禍小不削則反遲而禍大削書一下七國盡反至使景帝發天下兵遣三十六將僅而破之議者若不計利害之淺深較禍福之輕重則文帝隱忍不決近於柔仁景帝剛斷必行近扵彊毅然而如文帝之計禍發旣遲可以徐爲備禦稍經歲月變故自生以漸制之勢無不可如景帝之計禍發旣速未及旋踵已至交兵鋒刃旣接勝負難保社稷之命決扵一日𨿽食晁錯之肉何益扵事今者欲棄之防與文帝同而欲守之計與景帝類臣乞宣諭執政欲棄者理直而禍緩欲守者理曲而禍速曲直遲速孰爲利害況今日之事主上妙年母后聽斷將帥吏士恩情未接兵交之日誰使效命若有羽書沓至勝負紛然臨機決斷誰任其責惟乞聖心以此反覆思慮早賜裁斷無使西戎別致猖狂棄守之議皆不得其便扵是朝廷許還五寨夏人遂服轍尋遷起居郎爲中書舍人時朝廷起文潞公扵旣老以太師平章軍國重事初元丰中河決大吳先帝知故道不可復還因導之北流水性已順惟河道未深堤防未立有決溢之患本非深害也至此諸公皆未究悉河事而潞公欲以河爲重事中書侍郎呂防仲樞宻副使安厚卿從而和之始謂河西北流入泊澱久必淤淺異日或從北界入海則河朔無以禦敵故三人力主回河之計諸公莫能奪呂晦叔時爲中書相轍間見問曰公自視智勇孰與先帝勢力隆重能鼓舞天下孰與先帝晦叔驚曰君何言歟對曰河決而北自先帝不能回而諸公欲回之是自謂智勇勢力過先帝也且河決自元丰導之北流亦自元丰是非得失今日無所預諸公不因其舊而修其未完乃欲取而回之其爲力也難而其爲責也重矣晦叔唯唯曰當與諸公籌之旣而回河之議紛紛而起晦叔亦以病沒轍遷戶部侍郎嘗因轉對言曰財賦之原出扵四方而委於中都故善爲國者藏之扵民其次藏之州郡州郡有餘則轉運司常足轉運司旣足則戶部不困唐制天下賦稅其一上供其一送使其一畱州比之扵今上供之數可謂少矣然毎有緩急王命一出舟車相銜大事以濟祖宗以來法制𨿽殊而諸道畜藏之計猶極丰厚是以斂散及時縱捨由已利柄所在所爲必成自熈寧以來言利之臣不知本末之術欲求富國而先困轉運司轉運司旣困則上供不繼上供不繼而戶部亦憊矣兩司旣困故內帑別藏𨿽積如丘山而委爲朽壤無益扵算故臣願舉近嵗朝廷無名封樁之物歸之轉運司蓋禁軍闕額與差出衣糧淸汁水腳與外江綱船之類一經擘畫例皆封樁夫闕額禁軍尋當以例物招置而出軍衣糧罷此給彼初無封樁之理至於淸汴水腳𨿽減扵舊而洛口費用實倍扵前外江綱船𨿽不打造而雇船運糧其費特甚重復刻剝何以能堪故臣謂諸如此比當一切罷去況祖宗故事未嘗有此但有司固執近事不肯除去惟陛下斷而與之則轉運司利柄稍復而戶部亦有賴矣朝廷重違近制卒不能攺尋又言臣謹以祖宗故事考今日本部所行體例不同利害相逺恐合隨事措置以塞獘原謹昩死具三獘以聞其一曰分河渠案以爲都水監其二曰分冑案以爲軍器監其三曰分修造案以爲將作監三監皆工部則本部所専其餘無幾出納損益制在它司頃者司馬光秉政知其爲害嘗使本部收諸司利權當時所收不得其要至今三案猶爲它司所擅深可惜也祖宗參酌古今之宜建立三司所領天下事幾至太半權任之重非它司比推原其意非以私三司也事權分則財利散𨿽欲求富其道無由蓋國之有財猶人之有飲食飲食之道當使口司出納而腹制多寡然後分布气血以養百骸耳目賴之以爲明手足賴之以爲力若不専任口腹而使手足耳目得分治之則𨿽欲求一飽不可得矣而況於安且壽乎今戶部之在朝廷猶口腹也而使他司分治其事何以異此自數十年以來羣臣不明祖宗之意毎因一事不舉輙以三司舊職分逮他司利權一分用財無藝他司以辦事爲效則不卹財之有無戶部以給財爲功則不問事之當否彼此各營一職其勢不復相知𨿽使戶部得才智之臣終亦無益能否同病府庫卒空今不早救後患必甚昔嘉祐中京師頻歲大水大臣始取河渠案置都水監置監以來比之舊案所補何事而大不便者河北有外監丞侵奪轉運司職事轉運司之領河事也郡之諸埽埽之吏兵儲蓄無事則分有事則合水之所向諸埽趨之吏兵得以並功儲蓄得以並用故事作之日無暴斂傷財之患事定之後徐補其闕兩無所妨自有監丞據法責成緩急之際諸掃不相爲用而轉運司不勝其獘矣此工部都水監爲戶部之害一也先帝一新官制並建六曹隨曹付事故三司故事多工曹名𨿽近正而實非利昔冑案所掌今內爲軍器監而上工部外爲都作院而上提刑司欲有興作戶部不得與議訪聞河北道近歲爲羊渾脫動以千計渾脫之用必軍行乏水津渡無然後須之而其爲物稍經歳月必至蠧敗朝廷無出兵之計而有司營職不顧利害至使公私應副虧財害物若專在轉運司必不至此此工部都作院爲戶部之害二也昔修造案掌百工之事事有緩急物有利害皆得專之今工部以辦職爲事則緩急利害誰當議之朝廷近以箔場竹箔積久損爛創令出賣上下皆以爲當指揮未幾復以諸處營造嵗有科例遂令般運堆積以破出賣之計臣不知將作見工幾何一歲所用幾何取此積彼未用之間有無損敗而遂爲此計本部𨿽知不便而以工部之事不敢復言此工部將作監爲戶部之害三也凡事之類此者多矣臣不能徧舉也故願明詔有司罷外水監丞舉河北河事及諸路都作院皆歸轉運司至扵都水軍器將作三監皆兼戶部使定其事之可否裁其費之多少而工部任其功之良苦程其作之遲速苟可否多少在戶部則傷財害民戶部無所逃其責矣茍良苦遲速在工部則敗事乏用工部無所辭其譴矣利出於一而後天下貧富可責之戶部矣朝廷以爲然從之惟都水監仍舊轍自爲中書舍人與範子功劉貢父同詳定六曹條例子功領吏部元丰所定吏額主者苟恱羣吏比舊額幾數倍朝廷患之命量事裁減已再上再卻矣子功奉使轍兼領其事吏有白中孚者進曰吏額不難定也昔之流內銓今侍郎左選也事之煩劇莫過此矣昔銓吏止十數而今左選吏至數十事不加舊而用吏至數倍何也昔無重法重祿吏通賕賂則不欲人多以分所得今行重法給重祿賕賂比舊爲少則不忌人多而幸扵少事此吏額多少之大情也舊法日生事以難易分七等重者至一分輕者至一釐以下積若干分而爲一人今若取逐司兩月事定其分數則吏額多少之限無所逃矣轍以其言徧問屬官皆莫應獨李之儀對曰是誠可爲也卽與之儀議之曰此羣吏身計所系也若以分數爲人數爲必大有所損將大致紛訴𨿽朝廷亦將不能守乃具以白宰執請據寔立額竢吏之年滿轉出或事故死亡者勿補及額而止不過十年羨額當盡功𨿽稍緩而見吏知非身患不復怨矣諸公以爲然遂申尙書省取諸司兩月生事諸司吏皆疑懼莫肯供再申乞榜諸司使知所立額竢他日見闕不補非法行之日卽有減損也榜出文字卽具至是成書以申三省左僕射呂防仲大喜欲攘以爲已功以問三省吏皆莫曉有諸司吏任永壽者頗知其意防仲悅之扵尙書省創吏額房使永壽與三省吏數人典之小人無逺慮而急扵功利卽背前約以立額日裁損吏貟復以好惡攺易諸吏局次【凡近下吏人惡爲上名所壓者卽爲撥出上名扵他司閒慢司分欲入要地者卽自寺監撥入省曹之類是也】凡奏上行下皆防仲專之不復經三省法出中外洶洶防仲旣爲禦史所攻永壽亦以恣橫髒污以徒罪刺配久之防仲知眾不伏乃使左右司再加詳定略依本議行下時子瞻自翰林學士出知余杭朝廷卽命轍代爲學士尋又兼權吏部尙書未幾奉使契丹彼以其侍讀學士王師儒館伴師儒稍讀書能道先君及子瞻所爲文曰恨未見公全集然亦能誦服伏苓賦等北人類相愛敬者

名臣碑傳琬琰之集下卷十一

欽定四庫全書

名臣碑傳琬琰之集下卷十二宋杜大珪編

潁濵遺老傳下

蘇轍

還朝爲禦史中丞命由中出宰相以下多不恱所薦禦史率以近格不用自元祐初革新庻政至是五年矣一時人心已定惟元丰舊黨分布中外多起邪說以搖撼在位呂防仲與中書侍郎劉莘老二人尢畏之皆持兩端爲自全計遂建言欲引用其黨以平舊怨謂之調停宣仁後疑不決轍扵延和面論其非退復再以札子論之其一曰臣近面論君子小人不可並處朝廷竊觀聖意似不以臣言爲非者然天威咫尺言詞廹遽有所不盡退伏思念若使邪正並進皆得預聞國事此治亂之幾而朝廷所以安危者也臣誤防聖恩典司邦憲臣而不言誰當救其失者謹復稽之古今考之聖賢之格言莫不謂親近君子斥逺小人則人主尊榮國家安樂防外君子進任小人則人主憂辱國家危殆此理之必然非一人之私言也其扵周易所論尢詳皆以君子在內小人在外爲天地之常理小人在內君子在外爲陰陽之逆節故一陽在下其卦爲復二陽在下其卦爲臨陽𨿽未盛而居中得地聖人知其有可進之道一陰在下其卦爲姤二陰在下其卦爲遁陰𨿽未壯而聖人知其有可畏之漸若夫居天地之正得陰陽之和者惟泰而已泰之爲象三陽在內三陰在外君子旣得其位可以有爲小人奠居扵外安而無怨故聖人名之曰泰泰之言安也言惟此可以久安也方泰之時若君子能保其位外安小人使無失其所則天下之安未有艾也惟恐君子得位因勢陵暴小人使之在外而不安則勢將必至扵反覆故泰之九三曰無平不陂無往不復竊惟聖人之戒深切詳盡所以誨人者至矣獨未聞以小人在外憂其不恱而引之於內以自遺患者也故臣所上札子亦以謂小人𨿽決不可任以腹心至於牧守四方奔走庻務各隨所長無所偏廢寵祿恩賜彼此如一無一可指如此而已若遂引而置之於內是猶畏盜賊之欲得財而導之於寢室知虎豹之欲食肉而開之以坰牧天下無此理也且君子小人勢同冰炭同處必爭一爭之後小人必勝君子必敗何者小人貪利忍恥撃之難去君子潔身重義知道之不行必先引退故古語曰一薫一蕕十年尙猶有臭蓋謂此矣先帝以聰明聖智之資疾頽靡之俗將以綱紀四方追迹三代今觀其設意本非漢唐之君所能髣髴也而一時臣佐不能將順聖徳造作諸法率皆民所不悅及二聖臨禦因民所願取而更之上下忻慰當此之際先朝用事之臣皆布列扵朝自知上逆天意下失民心徬徨踧踖若無所措朝廷𨿽不加斥逐其勢亦自不能復畱矣尙賴二聖慈仁不加譴責而宥之扵外蓋已厚矣今者政令已孚事勢大定而議者乃欲招而納之與之共事欲以此調停其黨臣謂此人若返豈肯徒然而已哉必將戕害正人漸復舊事以快私忿人臣被禍蓋不足言臣所惜者祖宗朝廷也蓋自熈寜以來小人執柄二十年矣建立黨與布滿中外一旦失勢睎覬者多是以創造語言動搖貴近脇之以禍誘之以利何所不至臣𨿽未聞其言而槪可料矣聞者若又不加審察遽以爲然豈不過甚矣防臣聞管仲治齊奪伯氏駢邑三百飯防食沒齒無怨言諸葛亮治蜀廢廖立李嚴爲民徙之邊逺久而不召及亮死二人皆垂泣思亮夫駢立嚴三人者皆齊蜀之貴臣也管葛之所以能戮其貴臣而使之無怨者非有它也賞罰必公舉措必當國人皆知所與之非私而所奪之非怨故𨿽仇讎莫不歸心耳今臣竊觀朝廷用捨施設之間其不合人心者尙不爲少彼旣中懷不恱則其不服固宜今乃直欲招而納之以平其隙臣未見其可也詩曰無競維人四方其訓之陛下誠以異同反覆爲憂惟當久任才性忠良識慮明審之士但得四五人常在要地𨿽未及臯陶伊尹而不仁之人知自逺矣惟陛下斷自聖心不爲流言所惑毋使小人一進後有噬臍之悔則天下幸甚臣旣待罪執法若見用人之失理無不言言之不從理不徒止如此則異同之迹益復著明不若陛下早發英斷使彼此泯然無迹可見之爲善也奏入宣仁後命宰執於簾前讀之仍諭之曰蘇轍疑吾君臣遂兼用邪正其言極中理諸公相從和之自此參用邪正之說衰矣轍復奏曰聖人之徳莫如至誠之功存於不息有能推至誠之心而加之以不息之久則天地可動金石可移況於斯人誰則不服臣伏見太皇太后陛下皇帝陛下隨時弛張攺革事因民所惡屏去小人天下本無異心羣黨自作浮議近者徳音一發眾心渙然正直有依人知所向惟二聖不移此意則天下誰敢不然衛多君子而亂不生漢用汲黯而叛者寢苟存至誠不息之意自是太平可久之功此實社稷之福而天下之幸也然臣以謂昔所柄任其徒實繁布列中外豈免窺伺若朝廷施設必當則此輩覬望自消昔田蚡爲相所爲貪鄙則竇嬰灌夫睥睨宮禁諸葛亮治蜀行法亷平則廖立李嚴𨿽流徙邊郡終身無怨此則保國寜人之要術自古聖賢之所共由者也臣竊見方今天下𨿽未大治而祖宗綱紀具在州郡民物粗安若大臣正已平心無生事要功之意因獘修法爲安民靖國之術則人心自定𨿽有異黨誰不歸心向者異同反覆之心蓋亦不足慮矣但患朝廷舉事類不審詳曩者黃河北流正得水性而水官穿鑿欲導之使東移下就髙汨五行之理及陛下遣官案視知不可爲猶或固執不從經今累嵗回河𨿽罷減水尙存遂使河朔生靈財力俱困今者西夏靑唐外皆臣順朝廷招來之厚惟恐失之而熙河將吏創築二堡以侵其膏腴議納醇忠以奪其節鉞功未可覬爭已先形朝廷𨿽知其非終不明白處置若遂養成邊釁關陜豈復安居如此二事則臣所謂宜正已平心無生事要功之意者也昔嘉祐以前鄕差衙前民間常有破產之患熙寜以後出賣坊場以雇衙前民間不復知有衙前之苦及元祐之初務扵復舊一例復差官收坊之錢民出衙前之費四方驚顧眾議沸騰尋知不可旋又復雇雇法有所未盡但當隨事修完而去年之秋復行差法𨿽存雇法先許得差州縣官吏利在起動人戶以差爲便差法一行卽時差足雇法𨿽在誰復肯行臣頃奉使契丹河北官吏皆爲臣言豈朝廷欲將賣坊場錢別作支費耶不然何故惜此錢而不用竭民力以供官此聲四馳爲損非細又熈寜雇役之法三等人戶並出役錢上戶以家產髙彊出錢無藝下戶昔不充役亦遣出錢故此二等人戶不免咨怨至扵中等昔旣已自差役今又出錢不多雇法之行最爲其便及元祐罷行雇法上下二等忻躍可知惟是中等則反爲害臣請且借畿內爲比則其餘可知矣畿縣中等之家例出役錢三貫若經十年爲錢三十貫而已今差法旣行諸縣手力最爲輕役農民在官日使百錢最爲輕費然一歲之用巳爲三十六貫二年役滿爲費七十餘貫罷役而歸寛鄕得閒三年狹鄕不及一歲以此較之則差役五年之費倍扵雇役十年賦役所出多在中等如此安得民間不以今法爲害而熈寧爲利乎然朝廷之法官戶等六色役錢只得支雇役人不及三年處州役而不及縣役寛剰役錢只得通融鄰路鄰州而不及鄰縣人戶願出錢雇人充役者只得自雇而官不爲雇如此之類條目不便者非一故天下皆思雇役而厭差役今五年矣如此二事則臣所謂宜因獘修法爲安民靖國之術者也臣以聞見淺狹不能盡知當今得失然四事不去如臣等軰猶知其非而況於心懷異同志在反覆幸國之失有以借口者乎臣恐如此四事彼已黙識於心多造謗議待時而發以撼搖眾聽矣伏乞宣諭宰執事有失當攺之勿疑法或未完修之無倦苟民心旣得則異議自消陛下端拱以享承平大臣逡巡以安富貴海內防福上下所同豈不休防然大臣怙權恥過終莫肯攺比轍爲執政三省又奏除李淸臣吏部尙書給事中範祖禹封還詔書進呈不允祖禹執奏如初左正言姚勔亦言不當三省復除蒲宗孟兵部尙書轍謂諸公且邦直命下然後議此如何皆不應及簾前防仲奏諸部久闕尙書見在人皆資淺未可用又不可闕官須至用前執政上有黽俛從之之意轍奏前日除李淸臣給諌紛然爭之未定今又用宗孟恐不便宣仁後曰柰闕官何轍曰尙書闕官已數年何嘗闕事今日用此二人正與去年用鄧溫伯無異此三人者非有大惡但昔與王珪蔡確軰並進意思與今日聖政不合見今尙書共闕四人若並用似此四人使互進黨類气勢一合非獨臣等柰何不得亦恐朝廷難柰何矣且朝廷只貴安靜如此用人臺諌安得不言臣恐自此閙矣宣仁後曰信然不如且靜諸公遂捲除目持下轍又奏臣去年初作中丞首論此事聖意似以臣言爲然今未及一年備位扵此若遂不言實恐陛下怪臣前後異同上曰然乃退六年春詔除尙書右丞轍上言臣切與兄軾同受業先臣薄祐早孤凡臣之宦學皆兄所成就今臣防防與聞國政而兄適以召還本除吏部尙書復以臣故攺翰林承防臣之私意尢不遑安況兄軾文學政事皆出臣上臣不敢逺慕古人舉不避親只乞寢臣新命得與兄同備從官竭力圖報亦未必無補也不聼時呂防仲與劉莘老爲左右相防仲直而闇莘老曲意事之大事皆決於防仲惟進退士大夫莘老陰竊其柄防仲不悟也轍居其間迹危甚莘老昔爲中司臺中舊僚多爲之用前後非意見攻宣仁後覺之莘老旣以罪去微仲知轍無它有相安之意然其爲人則如故天下事卒不能大有所正至今愧之蓋是時所爭議大者有二其一西邊事其二黃河事初夏人來賀登極相繼求和且議地界朝廷許之本約地界已定然後付以歲賜久之議不決明年人多保忠以兵襲涇原殺掠弓箭手數千人而去朝廷隠忍不問卽遣使往賜防命夏人受禮倨慢以地界爲詞不復入謝且再犯涇原四年乃復來賀坤成且議地界朝廷急扵招納疆議未定先以歲賜予之尋覺不便乃於疆事多方侵求不守定約而熈河將佐範育稱誼等又背約侵築質孤勝如二堡夏人隨卽平蕩育等又欲以兵納趙醇忠及擅招蕃部千餘人朝廷卻而不受西邊騷然轍力言其非乞罷育誼更擇老將以守熈河宣仁後深以爲是而大臣主之轍面奏此輩皆大臣親舊不忍壞其資任𨿽其同列亦不敢異議陛下獨不見黃河事乎當時徳音宣諭至深至切然非大臣意至今不了人君與人臣事體不同人臣𨿽明見是非而力所不加湏至且止人主扵事不知則已知而不得行則事權去矣臣今言此蓋欲陛下收威柄以正君臣之分而已若專聽其所爲不以漸制之及其太甚必加之罪只如韓維專恣太甚範純仁阿私太甚皆不免逐去事至如此豈朝廷美事故臣之意蓋欲保全大臣非欲害之也宣仁後極以爲然而不能用六年六月熙河奏夏人十萬騎壓通逺軍境上挑掘所爭崖巉殺人三日而退乞因其退軍未能復出急移近裏堡寨於界上修築乘利而往不須復守誠信諸公防議都堂轍謂防仲令欲議此事當先定議欲用兵耶不用兵耶微仲曰如合用兵亦不得不用轍曰凡欲用兵先論理之曲直我若不直則兵決不當用朝廷頃與夏人商量地界欲用慶曆舊例以漢蕃見今住坐處當中爲界此理最爲簡直夏人不從朝廷遂不固執蓋朝廷臨事常患先易後難此所謂先易者也旣而許於非所賜城寨依綏州例以二十里爲界十里爲堡鋪十里爲艸地【非所賜城寨指謂延州塞門義合石州吳堡蘭州諸城寨通逺軍定西城】要約才定朝廷又要於兩寨界首相望侵系蕃地一抹取直夏人黽勉見從要約未定朝廷又要蕃界更畱艸地十里通前三十里夏人亦又見許凡此所謂後難者也今者又欲於定西城與隴諾堡相望一抹取直所侵蕃地凡百數十里隴諾祖宗舊疆豈所謂非所賜城寨耶此則不直致冦之大者也今𨿽欲不顧曲直一面用兵不知二聖謂何莘老曰持不用兵之說𨿽美然事有湏用兵者亦不可固執轍曰相公必欲用兵湏道理十全敵人橫來相加勢不得巳然後可耳今吾不直如此兵起之後兵連禍結三五年不得休將柰何諸公乃許不從熈河之計明日面奏之轍曰夏人引兵十萬直壓熈河境上不於他處作過専扵所爭處殺人掘崖巉此意可見此非西人之罪皆朝廷不直之故防仲曰朝廷防揮亦不至大叚不直轍曰熈河帥臣輙敢生事奏乞不守誠信乘夏人抽兵之際移築堡寨臣以爲方今堡寨𨿽或可築至秋深馬肥夏人能復引大兵來爭此否諸人皆言今已不許之矣轍曰臣欲詰責帥臣耳若不加詰責或再有陳乞諸人皆曰竢其再乞詰責未晚宣仁後曰邊防忌生事早與約束諸人乃聽而蘭州又以逺探爲名深入西界殺十餘人轍曰邊臣貪功生事不足以示威徒足以敗壊疆議理湏戒敕不聽旣又以防護打艸爲名殺六七人生擒九人防仲知不便欲送還生口因奏其事轍曰邊臣貪冒小勝不顧大計極害事今送還九人甚善可遂戒敕邊臣防仲不欲曰近日延安將副李儀等深入防沒已責降一行人足以爲戒轍曰李儀深入以敗事被責蘭州深入得功若不戒敕將謂朝廷責其敗事而喜其得功也宣仁後曰然乃加戒敕然七年夏人竟大入河東朝廷乃議絕嵗賜禁和市使防邊諸路爲淺攻計命熈河進築定逺城夏人不能爭未幾復大入環慶復議使熈河進築汝遮中書侍郎範子功獨不可轍度其意昔延安帥臣趙卨範氏姻家也方議地界以綏州二十里爲例議出扵卨熈河斥其不可議久不決而卨死故子功持之轍謂之曰綏州舊例施扵延安可耳熈河逺者或至七八十里其不從宜矣方論國事親舊得失不宜置胸中矣眾皆稱善而子功悻然不服防西人乞和議遂不成未幾右相蘇子容以事去位子功以同省待罪因遂其請實以汝遮故也轍自爲諌官論黃河東流之害及爲執法最後論三事其一存東岸淸丰口其二存西岸披灘水口其三除去西岸激水鋸牙朝廷以付河北監司惟以鋸牙爲不可去轍於殿廬中與防仲論之防仲曰無鋸牙則水不東水不東則北流必有患轍曰然北京百萬生靈歲有決溺之憂何以救之且分水東入故道見今淤合者多矣分水之利亦自不復能久若竢漲水已過盡力修完北流堤坊使足勝漲水之然後徹去鋸牙免北京危急此實利也莘老曰河北監司不如此言柰何轍曰公豈不知外官多所觀望耶防仲曰河事至大難以臆斷轍曰彼此皆非目見當以公議參之耳及至上前二相皆以分水爲便轍具奏前語且曰必欲重愼漲水過故道增淤卽並力修完北隄然後徹去鋸牙庻幾可也退至都堂二相遽批聖語曰依都水監所定轍語堂吏適所奏不然莘老失措防仲知不可乃曰明日別議卒攺批不得添展乃已八年正月都水吳安持乞於北流作軟堰定河流以免淤塡時微仲在告轍奏曰先帝因河決大吳導之北流已得水性惟堤坊未完毎歲不免決溢此本黃河常事耳是時北京之南黃河西岸有闞村樊村等三斗門遇河水泛溢卽開此三門分水北行扵無人之地至北京北合入大河故北京生聚無大危急自數年來大臣創議回河水官王孝先吳安持等卽塞此三門貼築西堤又作鋸牙馬頭約水向東直過北京之上故北京連年告急然約水旣久東流遂多於往歲蓋分流有利有害秋水泛漲分入兩流蹔時且免決溢此分水之利也河水重濁緩則生淤旣分爲二不得不緩故今日北流淤塞此分水之害也然將來漲水之後河流東北蓋未可知臣等昨於都堂問吳安持安持亦言去年河水自東今年安知河水不自北宣仁後笑曰水官尙作此言況它人乎轍又奏曰臣今但欲徐觀夏秋河勢所尙水若東流則北流不塞自當淤斷水若北流則北河如舊自可容納似此處置安多危少行之無疑若行險徼幸萬一成功如水官之意臣不敢從也乞先令安持等結罪保明河流所向天軟堰旣成有無塡塞河道致將來之患然後遣使按行具可否利害後復曰若令結罪必謂執政脇持之且水官猶不保河之東北況使者蹔往乎姑別議之可也二月防仲乃朝轍具以前語諭之防仲口𨿽不伏而意甚屈曰軟堰且令具功料申上朝廷更行相度轍曰如此終非究竟必欲且爾亦可八日轍方在式假三省得防批曰依水監所奏下手日具功料取防轍以非商量本意以札子論之防仲卽日在告十二日轍入對奏曰自去年十一月後來至今百日間耳水官凡四次妄造事端搖撼朝廷第一次安持十一月出行河先乞一面措置河事舊法馬頭不得增損臣知安持意在添進馬頭卽防揮除兩河門外許一面措置安持姦意旣露第二次乞扵東流北添進五七埽緷臣知安持意欲因此多進埽緷約令北流入東卽令轉運司同監視不得過所乞緷數安持姦意復露第三次卽乞畱河門百五十步臣知安持意在回河攺進馬頭之名爲畱河門卽不許安持計窮第四次卽乞作軟堰凡安持四次擘畫皆回河意耳臣昨巳令中書工房問水監兩事其一勘防北流元祐二年河門元闊幾里逐年開排直至去年只闊三百二十步有何緣故其二勘防東流河門見闊幾步毎年漲水東出水面南北闊幾里南面有無堤岸北京順水堤不沒者幾尺將來北流若果淤斷漲水東行系合並北流多少分數有無包畜不定今兩問猶未答便卽施行實太艸艸後嗟嘆久之深以所言爲然二十四日與防仲同進呈防仲曰蘇轍所議河事今軟堰已不可作無可施行轍曰軟堰本自不可作然臣本論吳安持百日之間四次妄造事端動搖朝聽若令依舊供職病根不去河朔被害無已防仲曰水官弄泥弄水別用好人不得所以且用安持轍曰水官職事不輕柰何以小人主之易曰開國承家小人勿用未聞小人有可用之地也此後是非終不能決防宣仁晏駕九年正月安持奏乞塞梁村口縷張包口開淸丰口以東雞河八日轍以祈谷宿齋三省卽令安持與北京畱守司相度施行時防仲爲山陵使行有日矣轍見之待漏語及河事防仲直視曰此大事不可不愼轍曰誠然公亦宜愼之時範堯夫爲右相舊不直東流轍告之曰當與防仲議定乃令西去堯夫曰命已下柰何轍曰事有理誰敢不從議扵皇儀門外再降指揮使都水與本路安撫提轉同議可卽施行有異議亟以聞堯夫自外來始意轍與防仲比及此大相信服旣而安撫許衝元乞過漲水因河所向閉所不行口堯夫奏乞令許將與吳安持同議一面施行轍曰河勢難定恐湏令諸司共議乃得其實上以爲然旣行上特宣諭曰河事不小可遣兩制以上二人按行相度堯夫曰河役已起方議遣官恐稽畱役事上曰但使議論得實𨿽遲一年何損乃遣中書舍人呂希純殿中侍禦史井亮采往視之二人歸極以北流爲便方施行樞宻簽書劉仲馮援舊例乞與河議仲馮本文潞公吳衝卿門下士也其言紛然呂井之議遂格而轍亦以罪見逐扵是河流遂東凡七年而後北流復通防仲之在陵下也堯夫奏乞除執政上卽用李邦直爲中書侍郎鄧聖求爲尙書右丞二人久在外不得志遂以元丰事激怒上意邦直尢力舊法母后之家十年一奏門客時皇太妃之兄朱伯材以門客奏徐州富人竇氏堯夫無以裁之一日日中請轍扵都堂與邦直議之轍曰上始親政皇太妃閤中事當徧議之車服儀制已付禮部矣皇太后月費尙書省已奏乞依太皇太后矣皇太妃宜付戶部議定至於奏薦亦當議有所予付吏部可也凡事付有司必以法裁處朝廷又酌其可否而後行扵體爲便明日奏之上曰月費竢內中批出奏薦皇太后家減二年皇太妃十年議巳定邦直獨曰此可爲後法今姑予之可也上從之邦直之附防類如此會廷防進士邦直撰防題卽爲邪說以扇惑羣聽轍論之曰伏見禦試防題歷詆近歲行事有欲復熈寜元丰故事之意臣備位執政不敢不言然臣竊料陛下本無此心其必有人妄意陛下牽於父子之恩不復深究是非逺慮安危故勸陛下復行此事此所謂小人之愛君取快扵一時非忠臣之愛君以安社稷爲恱者也臣竊觀神宗皇帝以天縱之才行大有爲之志其所施設度越前古蓋有百世而不可攺者也臣請爲陛下指陳其略先帝在位近二十年而終身不受尊號裁損宗室恩止袒免減朝廷無窮之費出賣坊場雇募衙前免民間破家之患罷黜諸科誦數之學訓練諸將慵墯之兵置寄祿之官復六曹之舊嚴重祿之法禁交謁之私行淺攻之防以制西戎收六色之錢以寛雜役凡如此類皆先帝之睿算有利無害而元祐以來上下奉行未嘗失墜者也至扵其它事有失當何世無之父作之扵前子救之於後前後相濟此則聖人之孝也漢武帝外事四夷內興宮室財用匱竭於是修鹽鐵防酤均輸之政民不堪命幾至大亂昭帝委任霍光罷去煩苛漢室乃定光武顯宗以察爲明以防決事天下恐懼人懷不安章帝卽位深鑑其失代之以寛愷弟之政後世稱焉及我本朝眞宗皇帝右文偃革號稱太平羣臣因其極盛爲天書之說及章獻明肅太后臨禦大臣之議藏書梓宮以泯其迹仁宗聽政亦絕口不言天下至今韙之英宗皇帝自藩邸入繼大臣過計創濮廟之議朝廷爲之洶洶者數年及先帝嗣位或請復舉其事寢而不答遂以安靖夫以漢昭章之賢與吾仁宗神宗之聖豈其薄扵孝敬而輕事變易也哉蓋有不可以廟社爲重故也是以子孫旣獲孝敬之實而父祖不失聖明之稱此眞明君之所務不可與流俗議也臣不勝區區願陛下反覆臣言愼勿輕事攺易若輕變九年已行之事擢任累歲不用之人人懷私忿而以先帝爲詞則大事去矣奏入不報再以札子面論之上不說李鄧從而媒蘗之乃以本官出知汝州居數月元丰諸人皆防於朝再謫知袁州未至降授朝議大夫分司南京筠州居住居三年責授化州別駕雷州安置未期年或言方南行兄弟相遇中塗至雷賃富民屋以居復移循州今上卽位大臣猶不悅徙居永州皇子生復徙嶽州已乃復官提舉鳳翔上淸太平宮有田在潁州乃卽居焉居二年朝廷易相復降授朝請大夫罷祠宮凡居筠雷循七年居許六年杜門復理舊學於是詩春秋傳老子解古史四書皆成嘗撫捲而嘆自謂得聖賢之遺意繕書而藏之顧謂諸子今世已矣後有逹者必有取焉耳家本眉山貧不能歸遂築室於許先君之葬在眉山之東昔嘗約附扵其庾𨿽逺不忍負也以是累諸子矣予居潁州六年歲在丙戌秋九月閱篋中舊書得平生所爲惜其久而忘之也乃作潁濵遺老傳凡萬餘言已而自笑曰此世間得失耳何足以語達人哉昔予年四十有二始居髙安與一二衲僧遊聽其言知萬法皆空惟有此心不生不滅以此居富貴處貧賤二十餘年而心未嘗動然猶未覩夫實相也及讀楞嚴以六求一以一除六至扵一六兼忘𨿽踐諸相皆無所礙乃油然而笑曰此豈實相也防夫一猶可忘而況遺老傳乎𨿽取而焚之可也

名臣碑傳琬琰之集下卷十二

欽定四庫全書

名臣碑傳琬琰之集下卷十三宋杜大珪編

文忠烈公彥博傳

實錄

紹聖四年四月丁已降授太子少保潞國公致仕文彥博薨彥博字寛夫汾州介休人父洎贈太師韓國公彥博天聖五年中進士第授大理評事知濟州翼城並州楡次縣攺太常博士通判兗州景祐四年禦史中丞張觀薦爲監察禦史遷殿中侍禦史丁父憂服除還舊職防西鄙用兵有臨陣先退望敵不進者置獄鄰郡而推劾枝蔓久不卽誅彥博請嚴軍法以重將權仁宗嘉納之康定元年元昊防金明寨詔劉平自環慶倍道兼行與石元孫黃徳和合兵援延州五龍川遇覆敗績徳和率所部先遁平元孫皆爲敵執徳和妄奏平等降賊遣彥博至河中鞫勘具得姦狀徳和伏誅爲河東轉運副使麟府二州皆在河外因山而城彥博父洎爲轉運使以麟州餉道回逺軍食不足乃按唐張說常領並州兵萬人出合河關掩擊黨項於銀城比爲河外直道自折徳扆世有府谷卽大河通保徳以便府人故河關路廢而弗治將復奏之未及而卒彥博領漕事遂通銀城由是州有儲粟慶曆元年元昊圍麟州二十日知城中有備解去初並代緫管王亢鈐轄康徳輿楊懷志檄調芻粟彥博籍數州民餽運以俟出兵亢等按兵府州閉壘自守及防丰川始出屯城外數里三日而還居民謂冦復至入保城郭棄所賫扵路彥博以其事聞且言西事未寜悍邊全借良將亢等材駑下必致敗事願正典刑別擇武臣付以邊事亢等悉坐貶秩除尙書戶部貟外郎直史館三年遷天章閣待制轉運使元昊復冦西鄙葛懷敏等敗績三年以彥博爲龍圖閣直學士知渭州未行徙秦州守邊有威名虜不敢犯四年除樞宻閣直學士知益州建言本路兵馬久不曽習戰請立訓練之法又言益彭卭蜀漢五州非用馬地州屯二千餘騎請易以步軍詔從之七年擢諌議大夫樞宻副使攺參知政事貝州宣毅十將王則挾妖術與州校張巒卜吉謀反閉城拒守攺年置官屬河北遣將勒兵傅城下命權知開封府明鎬體量安撫師久未克彥博請行因命爲宣撫使鎬副之至則督將攻城旬餘未下諜言賊欲潛兵出邀虜使輜重鎬先遣殿侍安素伏兵敗之牢城卒蓋秀劉炳請穴地以入貝州南臨禦河秀等潛扵岸下夜穿晝匿穴成窒以褐袍走白彥博募死士二百銜枚由穴進帳前虞楊遂請行許之旣出登城殺守陴者垂絙引城下人賊以火牛突登者不能拒頗卻遂身被創援戈刺牛牛退走踐賊潰城破生擒則檻送京師與羣黨悉誅除禮部侍郎同中書門下平章事集賢殿大學士彥博因進對言嘗聞徳音以縉紳多務奔競非裁抑之無以厚風俗若稍旌恬退守道者則躁競庶幾知恥乃薦王安石韓維張瓌悉被甄擢與樞宻使龎籍同議省兵民汰爲民者六萬減廩給之半者二萬眾議紛然以爲久衣食扵官不願爲農且習弓刀一旦散之閭閻必爲盜賊仁宗亦疑之以問彥博對曰公私困竭正坐冗兵果有患臣願死之皇祐元年除吏部侍郎昭文館大學士監修國史二年大饗明堂禮畢彥博與宋庠髙若訥修纂儀注起自降詔訖於禮成系日以書爲大享明堂記二十卷目錄一卷又以親被訓諭退而紀錄者爲紀要二卷書成仁宗爲制序引詔褒答鏤板賜近臣除禮部侍郎尙書三年殿中侍禦史裏行唐介言彥博專權植黨知益州日以間金奇錦因內小臣遺宮掖及參大政與諌官吳奎相表裏欺君固寵貝州賊平乃明鎬之功彥博幸防遂叨相位顯用張堯佐陰結貴妃爲謀身之計仁宗怒召二府示之防介面論不已樞宻副使梁適叱介下殿辭益堅詔送臺劾介旣下彥博畱再拜曰禦史言事職也願不加罪不許召當制舍人卽殿廬艸制貶英州別駕彥博以吏部尙書觀文殿學士知許州翌日出吳奎知宻州知諌院包拯上防畱奎仁宗曰介言奎拯陰結彥博觀此奏不誣也四年徙知靑州五年再徙秦州尋除忠武軍節度使知永興軍至和二年再入爲平章事昭文館大學士與富弼同拜宣麻之日上遣黃門覘扵庭士大夫皆以得人相慶明年正月仁宗禦殿疾作扶入禁中二府俟於殿閣召內侍史誌聰問起居狀對曰禁中事嚴宻不敢漏彥博叱曰上疾系國安危惟爾專出入禁闥不令宰相知天子起居欲何爲耶自今疾勢增損必白違當從軍法二府議畱宿未有以發彥博請用道家說祈禳大慶殿輔臣主祠事設次宿殿廡志聰等又白非故事彥博曰豈論故事時耶知開封府王素夜叩宮門求見執政彥博曰此時宮門何可夜開詰旦素入白禁卒告都虞變者同列欲捕治彥博不可乃召都指揮使許懷徳問虞某者何如人懷徳稱其謹畏可保彥博曰此卒者怨誣之爾宜亟誅以靖眾乃請平章事劉沆判狀尾斬仁宗疾已沆譛之曰陛下違豫時彥博擅斬告變者彥博以沆判聞上意乃解嘉祐二年監修國史禦史吳中復乞召唐介還朝彥博因言介頃爲禦史言臣事多中臣病其間𨿽有風聞之誤然當時責之太深請如中復奏召用之三年三司鹽鐡使郭申錫與河北都轉運使李參議河事不協訟參參宻遣指使髙守忠賫黃河圖入中書私屬彥博禦史張伯玉彈奏參姦邪結托命待制盧士宗司諌吳中複雜案申錫所訟及彈文不實申錫坐貶滁州彥博尋以檢校太師同平章事河陽三城節度判河南府四年封潞國公五年易節保平軍判大名府攺成徳軍節度使尙書左僕射太原府俄復保平軍節度判河南丁母憂八年英宗卽位起復同平章事成徳軍節度加冠軍大將軍左金吾衛大將軍三上表乞終防許之詔給俸賜比宰臣之半力辭不受治平二年服闋復以舊官判河南尋除侍中淮南節度使判永興入爲樞宻使兼羣牧制置使徙劍南西川節度使熈寜元年河北糴便司言軍儲艱乏神宗欲扵貴糴州軍減住營兵額彥博曰自古募營兵遇事息輙罷漢文帝恭儉至武帝時府庫充實因用兵遂致公私匱乏呂公弼以謂邊兵不可多減遇大閱師旅寡弱啟侮夷狄彥博曰自有戍卒不至闕事也二年相陳升之詔彥博朝廷宗臣其令升之位彥博下以稱遇賢之意彥博言國朝樞宻使無位宰相右者獨曹利用嘗在王曾張知白上臣忝文臣粗知禮義不敢紊亂朝著固辭乃從三年夏人犯大順城至慶州李復圭以陣圖方略授鈐轄李信都巡檢劉甫監押種詠轍使出戰信等如教失利退走復圭亟收所授方略執信等繋獄奏從軍法彥博力言其非宰相王安石白上以復圭事爲當信等伏誅人皆寃之四年軍亂召二府對資政殿輔臣深以用兵爲憂彥博曰朝廷施爲務合人心以靜重爲先凡事當兼采眾論不宜有所偏聼陛下卽位以來厲精求治而人情未安蓋更張之過也祖宗法未必皆不可行但有廢墜不舉之處爾王安石曰朝廷求去民害何不可若萬事隳頽如西晉風玆益亂也安石知爲已發故力排之監察禦史張商英言樞宻吏任逺恣橫使副黨庇不案彥博與吳充蔡挺家居待罪遣吏送印中書不受詔趣入院彥博請以其章付有司正典刑啇英陰助中書故彥博等不能平防王安石亦不直商英坐貶監荊南商稅彥博乃起視事六年除守司空河東節度使判河陽七年徙判大名府初選人李公義爲鐵龍爪以濬河宦官黃懷信更作濬川把天下指笑以爲兒王安石獨信之除範子淵都水外丞置濬川司行其法子淵奏功求賞言防導水勢悉歸故道退出民田數萬頃朝廷疑其妄下大名府保奏彥博言河水汗漫非把可濬𨿽甚愚之人皆知無益去年退地止因霜降水落今年未嘗用把而退地更多臣不敢雷同欺罔奏至上不悅命知制誥熊本與都水主簿陳祐甫河北漕臣陳知儉按視如彥博言子淵乃求對言本等意安石罷彥博必相故附防其說且先詣彥博納拜宴飲於是知雜禦史蔡確亦言本奉使不公詔確與諌官黃複雜治置獄逮系二百餘人數月獄成子淵及本等皆重坐彥博勿問熈寜七年遼人再遣蕭禧議地界命內侍裴昱賜彥博手詔問所以待遇之要備禦之方彥博奏中國禦戎守信爲上必以誓書爲證彼𨿽詭辭難奪正論若不計曲直利害敢萌犯順之心則預備之要足食足兵堅修城壁保全人民以主待客以逸待勞理必勝矣或曰先發制人意在輕動或曰乘其未備襲取燕薊事不審處後將噬臍非王師萬全之舉也九年除守太保再任力辭太保許之元丰三年除太尉開府儀同三司復判河南王堯臣子同老言至和三年仁宗不豫內外寒心先臣參預朝政與宰相文彥博富弼請立英宗皇帝爲嗣仁宗感悟開納大計遂定防彥博來自北都過闕入覲神宗以問彥博對曰先帝天命所在神器有歸實仁祖知子之明慈聖擁祐之力臣等何功神宗曰𨿽雲天命亦擊人謀卿深厚不伐善陰徳如丙吉眞定防社稷臣也彥博曰如周勃霍光是爲定防自至和以來中外之臣乞立皇嗣者甚眾臣等𨿽嘗有請事未果行至嘉祐末韓琦等卒就大事蓋琦等功也神宗曰議論扵至和時發端爲難仁宗意已定其後止申前詔爾正如丙吉霍光事前後不相掩也卿宜盡錄本末將付史官彥博乃具奏其詳扵是手詔中書曰彥博稟徳深厚善不自伐懷此大功絕口不言中外搢紳莫有知者今緣故臣子明其父勲始得本末及知援立之功厥有攸在嘉祐之詔但宣之爾遂加彥博河東永興軍節度使錄其子宗道爲承事郎彥博亦力辭兩鎭宴餞瓊林輔臣皆預兩遣中謁者遺詩以寵其行有報在不言功之語當世榮之四年遣內侍王中正往鄜延體量經制邊事中正旣行稱面受詔所過募禁兵從者將之而西主兵官不敢違至西京彥博以無詔拒之中正亦不敢募而去六年請老除守太師河東永興軍節度使彥博又固辭許罷兩鎭以守太師致仕元祐初議除彥博三省長官禦史劉摯等有言乃命平章軍國重事六日一朝一月兩赴經筵邊事河防及朝廷有大政令卽與輔臣共議恩遇甚渥巳而彥博屢抗章請去五年復以太師致仕紹聖初言者論彥博朋附司馬光詆毀成烈怨疾先朝以理財裕民之政爲暴刻箕斂之科以經武斥地之勲爲冦攘艸竊之計落河東節度開府儀同三司太原尹降授太子太傅卒年九十二特輟視朝一日崇寧中預元祐黨後特命出籍追復太師諡忠烈彥博凝簡莊重顧盻有威逮事四朝薦更二府七換節位將相五十餘年再守秦州大名永興五判河南徧歷公孤兩以太師致仕英傑壽俊名聞四夷熈寧中彥博在樞宻府尼惠普以妖妄就逮有司奏搢紳所與簡牘一時公卿多有之獨彥博無有神宗問其故對曰但臣不知爾如知之亦當有書時人美其分謗元丰中判河南府與富弼席汝言王尙恭趙丙劉幾馮行已楚建中王愼言張問張燾司馬光凡十一人用白居易故事就弼第置酒相樂尙齒不尙官已而圖形妙覺僧捨謂之洛陽耆英防光爲文序其事宣徽使王拱辰守北都以書來諭曰拱辰以家洛位與年不居數客顧以官守不得執巵酒在坐席願預名其間幸無我遺其爲時所嘉美如此彥博𨿽位體隆貴而平居接物謙挹尊徳樂善如恐不及邵雍程顥程頥以道學名世居洛陽彥博與之逰從甚宻及顥死旣葬親爲題其墓爲明道先生云子恭祖貽慶齊賢保雍居中及甫維申宗道

劉右丞摯傳

實錄

紹聖四年十二月壬子鼎州團練副使新州安置劉摯卒摯字莘老渤海人少舉進士嘉祐中禮部奏名第一中甲科調試祕書省校書郎知兾州南宮縣舊以稅錢五百折絹一疋民坐破產摯上於朝請給半價時包拯領三司奏可其事縣人賴之徙江陵府觀察官以韓琦薦召試補館閤校勘遷著作郎熈寧四年自同知太常禮院攺太子中允時王安石初秉政遇摯甚厚擢爲檢正中書禮房公事非其好防遷監察禦史裏行未及陛對上防論亳州獄小人意在傾搖大臣今富弼已責願少寛之是時神宗皇帝勵精求治摯初面對被寵奬言皆聽納摯感遇因上防其略以爲君子小人之分在義利而已小人材非不足特心之所向不在乎義故欲賞之志毎在事先公爾之心毎在私後陛下有勸農之意今變而爲煩擾有均役之意今倚以爲聚斂其有愛君憂國之心者皆無以容扵其間今天下有喜扵敢爲之論有樂扵無事之說彼以此爲流俗此以彼爲亂常畏議者以進取爲可恥嗜利者以守道爲無能此風浸長東漢黨錮有唐朋黨之禍必起矣願陛下虛心平聼愼重好惡收合過與不及之俗使防歸於大中之道又論常平免役法陳事防禦史中丞楊繪亦論新政不便並下其章司農司農難詰且劾摯繪欺誕懷向背有詔問狀摯言臣待罪言責采士民之說告於陛下職也今乃以有司言下臣問狀是合與之爭口舌無乃辱陛下耳目之任防乞下臣章並司農所奏外廷考定當否如臣言有取願賜察納言渉欺罔甘就竄逐奏入不報明日復上防曰今天下之勢未至扵安且治者誰致之邪陛下注意以望太平爲己任得君専政者是也二三年間開合動搖舉天下無一物得安其所者蓋自靑苖之議起而天下始有聚斂之疑靑苖之議未允而均輸之法行均輸之法方擾而邊鄙之謀動邊鄙之禍未艾而助役之事興其間又求水利淤田省並州縣難徧以防舉其議財則市井屠販之人皆召而登政事堂其徵利則下至歷日官自鬻之至扵輕用名器淆混賢否忠厚老成者擯之爲無能俠少儇辧者取之爲可用守道憂國者謂之流俗敗常害民者謂之通變凡政府謀議獨與一椽屬決之然後落茟同列與聞反在其後故奔競乞丐之人其門如市今羗夷之欵未入反側之兵未安三邊創痍流潰未定河北大旱諸路大水民勞財乏縣官減耗聖上憂勤念治之時而政事如此皆大臣誤陛下而大臣所用者誤大臣也居數日罷禦史落館職責監衡州鹽倉故事禦史不帶兼職以館職充禦史自摯始也八年復職簽書應天府判官事元丰初攺集賢校理知大宗正丞權發遣開封府推官攺奉議郎官制行以朝奉郎爲尙書禮部郎中又以開封獄空賜金紫服六年春爲右司郎中五月坐論事衝替明年知滑州哲宗卽位召爲吏部郎中攺祕書少監擢爲侍禦史論貶蔡確及言陞朝官薦進士明經冒濫學法苛細愈扵治獄條目猥多過扵防盜類不以禮義遇士人非先皇帝意又言經義之獘蹈襲剽賊有司莫能辧請雜用詩賦取士復賢良方正科罷常平免役法引朱光庭王嵓叟爲言官元祐元年爲禦史中丞詔摯與諌議大夫孫覺看詳被罪訴理在元丰八年三月赦前者摯言何必赦前自今日以前皆當看詳奏可上防言上之所好下必有甚朝廷意在總覈下必有刻薄之行朝廷務行寛大下必有苟簡之事習俗懷利迎意趨和所爲近似而非上之意本然也今因革之政本殊而觀望之俗故在昨差役初行監司己有迎合爭先不校利害一槪定差一路爲之搔動者朝廷察其始此固已黜之矣由此觀之大約類此向卒防責數人者皆以非法接克市進害民然非欲使之漫不省事也昩者不達矯枉過正顧可不爲之禁防請立監司考績之制又言臣所領訴理所寃抑無甚扵太學獄者本因學生告言學官陰事勘官求請事外或摭赦前事爲言株連證逮所及上自侍從下至郡縣舉子無慮數百千人逺者或自閩吳赴逮本師生以茶藥帋筆通問遺而文吏當以受所監臨枉法甚失哀矜卹刑之意用是罪多減貸擢中大夫尙書右丞二年除左丞三年夏爲中書侍郎冬遷門下侍郎摯與同列奏事論及人才摯曰人才難得能否不一性忠實而有才識上也材不逮而忠實有餘次也有才而難保可借以集事又其次也懷邪觀望隨勢攺變此小人終不可用二聖深然之且曰卿等常能如此用人國家何憂哉是時上臨禦累年淵黙未嘗出語可否政事宰執屢請時扵講筵指事詢問以廣聽納其後毎有顧問宰執必申敍其說從而奏事遂以爲常一日內降畫可裁定宗室冗費及六曹吏額房吏請封送尙書省摯曰錄黃當過門下今封送何人也吏言尙書以吏額事毎奏入必徑下本省已久今誤至此摯曰中書不知其它當如法令遂作錄黃初尙書吏任永壽精捍而猾與三省吏不相能具以吏姦告諸宰政丞相呂大防深然之是時戶部裁冗費後省【闕】吏額已逾年垂就矣大防盡取其事置吏額房扵都省召永壽等領之至是永壽見錄黃愕曰兩省初不與今安得此卽稟大防命兩相各選吏與其事以是語摯摯曰中書用法行錄黃非有意與吏爲道地也今乃使就都省分功何耶其後事畢永壽積勞補官余吏皆遷轉有差扵是外議洶洶臺諌交章論列以謂事在後省久永壽等攘去才兩月而都司擅擬優例冒賞章防十上大防不懌而士大夫趨利者居間交闘扵是朋黨之論起矣六年春拜太中大夫右僕射兼中書侍郎是年冬言者論摯姦回險詐力引私黨爲臣不忠父死扵衡委而不葬爲子不孝罷相以觀文殿學士知鄆州初邢恕責官過京師書抵摯摯答有愛以俟休復之語防排岸官茹東濟有求扵摯不得見其書陰錄以示中丞鄭雍侍禦史楊畏二人方論摯得此乃釋其語上之曰休復語出周易以俟休復者俟它日太皇太后復辟也又章惇諸子故與摯之子遊摯亦間與之接言者謂摯預交惇子爲囊橐以兾後福二聖尢不悅遂罷政事云八年移守靑州紹聖初詔摯誣詆聖考愚視朕躬首陳變法之科終成棄地之令縱釋有罪以歸怨公上污蔑異已以誘脇眾心落職知黃州未至再貶爲光祿卿分司南京鄿州居住四年春責爲鼎州團練副使新州安置尋卒於貶所年六十八不許歸葬是年蔡渭告言文及甫嘗書抵邢怨有司馬昭之心路人所知之語蓋指謂摯嘗有廢立意也扵是逮及甫恕等系同文詔獄命翰林學士蔡京中書舍人蹇序辰等雜治卒無佐驗及甫恕皆被罪猶用蔡京奏明年五月摯已死詔以前尙洙所置辭皆已亡不及考驗明正典刑乃免摯諸子官家屬徙英州元符三年三月詔還其家屬収敍諸子五月復摯中大夫建中靖國元年因其子有言官給葬事依前宰臣例崇寜元年詔追降朝議大夫大觀二年以八寶赦追復朝議大夫其後復觀文殿大學士太中大夫贈通議大夫紹興元年今天子顧哀元祐故老特贈少師

名臣碑傳琬琰之集下卷十三﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑傳琬琰之集下卷十四宋杜大珪編

王荊公安石

實錄

元祐元年四月癸巳觀文殿大學士守司空充集禧觀使荊國公王安石薨安石字介甫撫州臨川人父益都官員外郎安石少有大志慶曆二年登進士甲科簽書淮南節度判官防公事代還例當進所業試館職安石獨不進特召試亦固辭知明州鄞縣通判舒州除知建昌軍不赴召爲羣牧判官差提防府界諸縣鎭公事出知常州提防江南東路刑獄入爲三司度支判官獻萬言書極陳當世之務居頃之除直集賢院累辭不獲始就職嘉祐五年四月除同修起居注固辭不拜十一月申前命章又五上不許遂除知制誥糾察在京刑獄移判三班院同知嘉祐八年貢舉丁母憂服除英宗朝累召不赴神宗在藩邸見其文異之及卽位就除知江寧府召爲翰林學士初入對上曰方今治當何先安石曰以擇術爲先上曰唐太宗何如安石曰陛下當以堯舜爲法太宗所知不近所爲不盡合先王但乘詐取子孫又皆昏惡所以獨見稱述堯舜所爲至簡而不煩至要而不迂至易而不難但末世學者不能通知常以爲髙不可及不知聖人經世立法以中人爲制也上曰卿可謂責難於君朕自視渺然恐無以副卿此意可悉意輔朕同濟此道一日講席羣臣退上畱安石坐曰有欲從容與卿議論者因言唐太宗必得魏鄭公劉備必得諸葛亮然後可以有爲二子誠不世出之人也安石曰陛下誠能爲堯舜則必有臯夔稷契陛下誠能爲髙宗則必有傅說魏鄭公諸葛亮皆有道者所羞何足道哉以天下之大人民之眾百年承平學者不爲不多然常患無人可以助治者以陛下擇術未明推誠未至𨿽有臯蘷稷契之賢亦必爲小人所蔽因捲懷而去耳自古患朝廷無賢者以人君不明好近小人故也好近小人則賢人𨿽欲自達無由矣上曰自古治世豈能使朝廷無小人𨿽堯舜之時豈能無四防安石曰惟能辧四防而誅之此乃所以爲堯舜也若使四防得肆其讒慝則臯蘷稷契亦豈能苟食其祿以終身乎未幾除諫議大夫防知政事安石旣執政上曰人皆不能知卿以爲卿但知經術不可以經世務安石曰經術者所以經世務也後世所謂儒者大抵皆庸人故世俗皆以爲經術不可施於世務上曰朕察人情比於卿有欲造事傾搖者朕嘗以呂誨爲忠實嘗毀卿於時事不通趙抃唐介數以言扞塞惟恐卿進用卿當力變此風俗不知卿所施設以何爲先安石曰變風俗立法度最方今所急也於是靑苗市易坊場保甲保馬導河免役之政相繼並興設制置三司條例司與知樞宻院事陳升之同領之禦史中丞呂誨論安石十事以爲慢上無禮見利忘義要君取名用情罔公以私報怨怙勢招權專政害國淩轢同位朋姦害政商防財利以動搖天下疏奏安石求去位上爲出誨知雜禦史釗述侍禦史劉琦侍禦史裏行錢顗又交論安石專肆胸臆輕易憲度與陳升之合謀侵奪三司吏柄願罷免以慰天下殿中侍禦史孫昌齡亦繼言皆坐貶同知諫院範純仁旣抗疏論辧又申中書謂安石欲求近功忘其舊學尙法令則稱商鞅言財利則背孟軻鄙老成爲因循之人棄公論爲流俗之語異已者指爲不肖合意者卽謂才能且謂宰相曾公亮依隨防知政事趙抃不能力救請罷安石機務畱之經筵詔罷純仁諫職呂公著代呂誨爲中丞亦請罷條例司並靑苗等法諫官孫覺李常胡宗愈禦史張戩王子韶陳襄程顥皆論列安石變法非是以次罷去前宰相韓琦上疏論靑苗法乞罷諸路提舉官委提防刑獄官依常平舊法行之奏至安石稱疾求分司上不許時翰林學士司馬光當批答安石指言有士大夫沸騰黎民騷動之語上以手詔諭曰詔中二語乃爲文督廹之過而朕失於詳閱當令呂惠卿諭指翼日安石入謝因爲上言中外大臣從官防諫朝士朋比之情且曰陛下欲以先王之正道勝天下流俗故與流俗相爲輕重流俗權重則天下之人歸流俗陛下權重則天下之人歸陛下權者與物相爲輕重𨿽千鈞之物所加損不過銖兩而移今姦人欲敗先王之正道以沮天下與流俗之權適爭輕重之時加銖兩之力則用力至微而天下之權已歸於流俗矣此所以紛紛也上以爲然安石乃視事熈寧三年十二月拜禮部侍郎同中書門下平章事監修國史禦史中丞楊繪陳免役有難行者五禦史劉摰陳十害坐黜禦史林旦薛昌朋範育皆以言李定忤安石罷知雜禦史謝景初附安石亦以不合去六年三月命知制誥呂惠卿修撰經義以安石提舉而子雱兼同修撰固辭弗聽王韶取熈河洮岷疊巖等州安石率羣臣入賀上觧所服玉帶賜安石遣內侍諭防曰洮河之舉小大並疑惟卿啟廸迄有成功今觧所禦帶賜卿以旌卿功安石再拜固辭不許安石益自任時論卒不與上疑之慈聖光獻宣仁聖烈皇后間見上流涕言新法之不便者且曰王安石亂天下上亦流涕退命安石議裁損之安石重爲解乃已熈寧七年四月上以久旱百姓流離憂形顏色毎輔臣進見嗟嘆懇惻益疑法之不便安石不悅求避位上固畱之請愈堅遂拜吏部尙書觀文殿大學士知江寧府仍詔出入如二府儀大朝防綴中書門下班依舊提舉修撰經義明年二月拜同中書門下平章事昭文館大學士六月三經義成拜尙書左僕射門下侍郎初呂惠卿爲安石所知驟引至執政安石去惠卿遂背之安石再相於是起華亭詔獄而徐禧王古周輔三輩按之惠卿情不得緣練亨甫呂嘉問以鄧綰所條惠卿事交鬭其間復爲惠卿所中語連安石子雱旣病坐此憤恚而卒安石憂傷益不堪祈解機務九年十月拜檢校太傅依前尙書左僕射鎭南節度同中書門下平章事判江寧府安石懇辭丐以本官領宮觀上遣內侍王從政賫詔惇諭須視事乃還從政畱金陵累月安石請不已許以使相爲集禧觀使又累辭使臣乃以本官爲觀文殿大學士領使如故元丰三年九月拜特進封荊國公哲宗卽位拜司空明年四月癸巳薨年六十六再輟視朝贈太傅推遺表恩七人詔所在給葬事紹聖初諡文公配享神宗廟廷用子旁郊祀恩贈太師崇寧二年詔配祀文宣王廟政和三年封舒王靖康元年從諫議大夫兼國子祭酒楊時言停文宣王廟配享列於從祀建炎二年夏以久陰不解詔百執事赴都堂給札條具時政闕失司勲員外郎趙鼎言自紹聖以來學術政事敗壞殘酷禍貽社稷其源實出於安石今安石之患未除不可以言政於是罷安石配享神宗廟廷靖康初廷臣有建議乞罷安石配享者爭議紛然卒無定論至是始決紹興四年八月吏部員外郎呂聰問請奪安石諡有詔追所贈王爵初安石提舉修撰經義訓釋詩書周官旣成頒之學官天下號曰新義晚嵗居金陵爲字說二十四卷學者爭傳習之凡以經試於有司必宗其說少異輒不中程先儒傳注旣盡廢士亦無復自得之學故當時議者謂王氏之患在好使人同靖康初始詔有司取士擇經說優長者無專主王氏安石早有盛名其學以孟軻自許荀況韓愈不道也性彊忮遇事無可否信所見執意不回司馬光謂其泥古所爲迂濶吳奎謂嘗與安石同領羣牧備見其自用防前嘉祐末韓琦作相安石糾察在京刑獄爭刑名不當有防釋罪安石堅不入謝意琦抑之防以憂去職服除三召終琦在相位不至神宗謂人言安石姦邪則過但太執不曉事耳唐介謂安石好學惟防前初除安石爲翰林學士命下數日琦罷相安石始造朝其初執政也宰相在告進除目出侍從官趙抃引故事爭安石辧益彊卒從之至議變法上未嘗不疑在廷臣交執不可安石經義出己意辧論輒數百言眾人不能詘甚者謂天變不足畏祖宗不足法又以人言是非一歸之流俗故二年間徧諫官禦史以安石去者凡二十人而安石不卹也久之上聞兩宮言意感悟安石因旱引去洎復相歲餘罷終神宗朝不復召者凡八年云子雱旁

呂防政惠卿傳

實錄

政和元年十二月癸巳贈觀文殿學士光祿大夫致仕呂惠卿爲開封府儀同三司惠卿字吉甫泉州晉原人中嘉祐二年進士甲科調眞州推官永興軍節度掌書記攺祕書省著作佐郎韓絳辟爲三司檢法官宰相曾公亮薦爲編校集賢院書籍遷校勘熈寧二年王安石辟爲制置三司條例司檢詳防詳編修中書條例遷集賢校理崇政殿說書時方建靑苗助役水利均輸之政置提舉官行其法於天下謂之新法一時奏請皆惠卿發之時議學校貢舉惠卿乞選通經術曉政事之人主判太學令侍從舉有學術行藝者爲教授自京師至諸州皆建學取以經義策以時務殿試專以防問而學校貢舉法俱以次推行兼判司農事請以見管常平封樁米斛賤糴貴糶如淳化之制又請人戶以等第出免役錢募人充役父喪服除爲天章閣侍講修起居注管句國子監校正中書五房公事兼防詳編條中書修例除知制誥判國子監同王雱修撰經義兼判軍器監七年爲河北東路靑曹鄆齊濮淄州察訪使兼判司農寺召爲翰林學士時王安石以久旱請去位神宗久不許令惠卿諭安石安石堅求去出知江寧府惠卿遂以右諫議大夫防知政事八年安石復相惠卿因對屢乞出防禦史蔡承禧言惠卿弟升卿爲國子考試官而惠卿弟方通在髙等事凡數十條有防令升卿分析惠卿乃三上表丐外詔畱之𨿽復就職而與安石議論不合矣於是禦史交章論惠卿崇立私黨阿蔽所親彊借富民錢買田等事遂罷政事知陳州十年除資政殿學士知延州鄜延路經略安撫使築四堡以捍虜母防服除以資政殿大學士知太原府河東路經略安撫使陛對請輔臣王珪同巡邊時議欲復除惠卿鄜延不果移知蔡州落職知單州元丰六年復資政殿學士知定州移太原哲宗卽位復資政殿大學士元祐元年移知揚州引疾提舉西京嵩山崇福宮時諫官蘓轍論惠卿姦惡及知太原自違命出兵西界落職爲光祿卿分司南京蘓州居住尋責授建寧軍節度副使本州安置三年宣州居住八年復中散大夫提舉崇福宮紹聖元年知蘓州攺江寧以資政殿學士知大名二年復資政殿大學士以觀文殿學士知延安府夏人猖獗舉國犯塞詔惠卿措畫邊防四年虜復侵軼惠卿復陳事宜條築米脂等寨防破夏於大沙堆俘獲甚眾制授保寧軍節度使元符二年徙節武勝軍加檢校司空移知杭州建中靖國元年罷節以觀文殿學士提舉杭州洞霄宮崇寧初復知杭州攺太原以武昌軍節度使知大名四年復罷節提舉崇福宮言者論其七罪以右銀靑光祿大夫致仕復觀文殿學士五年知揚州移靑州杭州大觀元年責授祁州團練副使宣州安置移鄂州廬州三年復宣奉大夫提舉亳州明道宮四年復資政殿學士尋復觀文殿學士知大名政和元年過闕畱爲醴泉觀使未幾致仕卒年八十贈開封府儀同三司初熈寧新法之行也邇英進讀至蕭何曹參事司馬光因言法不可變後數日惠卿進講乃言法有一年一變五年一變三十年一變者前日光言非是其意以諷朝廷且譏臣爲條例司神宗以問光光力詆之且言不可使兩府侵三司職事宰相以道佐人主安用條例惠卿不能對其後光遺安石書言惠卿不可信後果背安石嘗爲手實法天下病之神宗感悟尋亦罷去先是中書條例司乞罷制舉馮京謂漢唐以來豪傑多此途出不可廢惠卿謂制科止於記誦非義理之學一應此科或爲終身之累制科遂罷有文集一百卷奏議一百七十卷莊子解十卷子淵濰洵沆

名臣碑傳琬琰之集下卷十四

欽定四庫全書

名臣碑傳琬琰之集下卷十五宋杜大珪編

唐防政介傳

實錄

熈寧二年四月丁未防知政事唐介卒其弟奠之介字子方荊南人舉進士爲鼎州武陵尉嶽州沅江令祕書省著作佐郎知莫州任丘縣契丹使往來多誅索民甚苦之介坐驛門上敕供饋如式妄求取一不與輙壞什器者以法論自是無敢有所擾通判徳州爲監察禦史裏行遷殿中侍禦史裏行內侍盧昭序造龍鳳車於硌聖院內出珠玉爲嚴飾之介言太宗神禦所在不可慢況爲後宮奇美之器哉仁宗卽令徙出祀明堂赦欲大進中外羣臣介言不可三司使張堯佐一日除宣徽節度景靈羣牧四使介與諫官包拯等七人力爭又請禦史中丞王舉正畱百官班卒奪堯佐宣徽景靈二使頃之復除宣徽使介獨爭之不可得求全防上殿不許自請貶亦不報於是劾奏宰相文彥博專權任私挾邪爲黨知益州日作間金奇錦因中人入獻宮掖緣此擢爲執政及貝州賊平乃明鎬之功彥博幸防遂叨相任昨張堯佐宣徽節度使臣累論奏面奉徳音謂是中書進擬以此知非陛下本意蓋彥博姦謀迎合顯用堯佐結貴妃外陷陛下有私於後宮之名內實自爲謀身之計又言諫官吳奎與彥博爲表裏自彥博獨專宰政凡有除授多非公議恩賞之出皆有夤緣自三司開封諫官法寺兩制三館諸司要職皆出其門更相援引借助聲勢欲威福一出於已使人不敢議其過惡乞罷斥彥博以富弼代之仁宗甚怒卻其奏不視且言將貶竄介徐讀畢曰臣忠義憤激𨿽鼎鑊不避敢辭貶竄仁宗急召二府以奏示之曰介言他事乃可至謂彥博因貴妃得執政如何言也介面質彥愽曰彥博自省有之不可隠於上前彥博拜謝不巳樞宻副使梁適叱介下殿貶春州別駕中丞王舉正修起居注蔡襄皆言貶太重仁宗亦巳悔恐中外驚疑朝堂告諭百官明日攺英州別駕復取其奏以入又明日罷彥博相黜吳奎仁宗恐介死於路有殺直臣名遣中使送至貶所介自是以直聞天下數日徙監郴州稅通判潭州復召爲殿中侍禦史遣內侍賜以告敕介至無一言及遷謫仁宗曰卿被責以來未嘗以私書至京師可謂不易所守矣介頓首謝後數論得失因言於上曰臣繼今言不行必將固爭爭之急或更坐黜是臣重累陛下願聽觧言職許之乃除直集賢院權開封府推官出知揚州歷江東轉運使江淮發運使三司度支副使除天章閣待制知諫院禦史中丞韓絳劾奏宰相富弼且言張茂實人以爲先帝子而弼引用管軍事宻難測弼家居求罷絳亦待罪仍牒閤門更不稱中丞及不朝防介奏茂實頃爲狂卒誣詆已經朝防今復用管軍乃中書樞宻院同議人亦無言者今絳茍欲以危法中傷大臣而不知主無根之言搖動眾聽翻爲朝廷不便兼絳舉措顚倒不足以表率百司絳坐削職知蔡州介亦自請補外差知京南敕過門下知封駮事何郯封還之乃復畱介陳升之除樞宻副使介與趙抃王陶等論升之姦邪交結中人閻士良等又與禦藥王世寧連姻不可大用凡九奏卒罷升之介亦出知洪州明年爲龍圖閣直學士河北都轉運使徙知瀛州英宗召爲禦史中丞面諭曰卿在先朝有直聲今出自朕選非由左右言也居數月又以爲龍圖閣學士知太原府上卽位遷給事中權三司使遂防知政事執政坐待漏捨故事惟宰相省閱所進文書同列有未嘗豫聞者介謂曾公亮曰介備位政府而文書皆不知上若顧問何辭而對公亮乃與介同閱視後以爲常上欲以王安石爲防知政事以問執政曾公亮因薦之介曰安石恐難大任上曰卿謂文學不可任邪經術吏事不可任邪介曰非謂此也安石博學而泥古故議論迂濶若使爲政恐多所變更必擾天下退至中書謂公亮等曰異日安石之言果用天下困擾諸公當自知之耳時執政進除目上久之不決旣數日乃曰朕問王安石以爲然可卽施行介曰陛下比擇大臣付以天下之事此中書小小遷除陛下尙未以爲信𨿽欲廣詢博訪亦宜愼宻今明白如此使大臣何以自安且陛下以安石爲可大用耶試用之豈可使中書政事決可否於翰林學士臣近毎聞陛下宣諭某事問安石以爲可宜卽施行某事問安石以爲不可未得施行如是則執政何所用必以臣爲不才當先罷免此語傳之天下恐非信任之體也安石旣執政奏言中書處分事用札子皆言奉聖防不中理者十常八九不若止令中書自出牒不必稱聖防上愕然介曰太宗時冦凖用札子遷馮拯等官不當拯訴之太宗曰前代中書有堂牒指揮事乃權臣假此以威福天下太祖朝趙普爲相堂帖重敕命尋令削去今復置札子何異堂帖張洎因言札子乃中書行遣小事若廢之則別無公式太宗曰大事則降敕其不當用札子亦須奏裁此所以稱聖防也今安石不欲稱聖防則是政不自天子出也使執政皆忠賢猶爲人臣擅命義亦難安或非其人豈不害國上曰太宗制置此事極當先是安石議謀殺人傷者許首服以律案問欲舉法坐之得免死介數與安石爭論於上前介曰此法天下皆以爲不可首獨曾公亮王安石以爲可首安石曰以爲不可首者皆朋黨也安石彊辯上主其語介不勝憤悶疽發背而卒介爲人簡伉以敢言見憚每言職缺眾皆望介處之觀其風采上以其先朝遺直故大用之疾亟臨問爲之出涕及臨奠哭之見畫像不類命取禁中舊藏本賜其家贈禮部尙書初溫杲診介脈以爲有伏熱在髒明年夏當發疽預服藥導其熱可免因疏其方介視方有硫黃不之信至是果如杲言子淑問義問嘉問之問

鄭翰林獬傳

實錄

熈寧五年八月楚州言翰林侍讀學士提舉南京鴻慶宮鄭獬卒獬字義夫安州安陸人少奇俊能爲詩賦遊太學應進士有時名廷試第一授將作監丞通判陳州召試學士院遷祕書省著作郎直集賢院判登聞鼓院爲三司度支判官修起居注同判太常寺以右司諫試知制誥糾察在京刑獄上疏曰仁宗大行皇帝永昭陵依幹興制度𨿽未爲過侈以今較昔蓋有不同幹興帑庫充積財力有餘故可以溢祖宗之舊制今國用空闕財賦不支近以賞軍已見橫斂富室嗟怨流聞京師𨿽三路州郡頗能支梧此蓋將累歲邊備一日費之不知何年復能充補萬一歲凶民饑少有風塵之警則將何策以禦豈可以干興爲法也夫儉葬之制周公非不忠曾子非不孝以爲褒君愛父不在於聚財此前世之極論臣不復言竊惟大行皇帝節儉愛民出於天性無珠玉奇異之好無犬馬遊觀之樂服禦至於澣濯器玩極於朴陋此天下之所共知也今山陵制度乃取幹興最盛之時爲凖獨不傷先帝平日節儉之徳乎臣以爲宜飭有司條其名數再議減節臣又以國家故事嗣皇踐祚四方郡國馳表稱賀例得官其子弟此必出於五代諸侯彊悍之時務欲結以恩意故皆延賞以及之習熟不攺以至本朝今天下弭伏庶官猥多充滿銓選不宜復有增補前日旣用龍飛詔書羣臣類進一官亦足以推主上惟新之澤固不須更官其子弟以開僥幸治平二年秋京師大雨水詔求直言獬復上疏曰臣伏見詔書以京師大雨爲沴壓溺者眾許中外臣僚極言得失玆實陛下側身求過思有以消復之天懇懇至於魚虫艸木莫不感動況於能言者哉臣竊伏思陛下發詔以求忠言將欲用之耶將欲因災異舉故事而藻飾之耶苟欲藻飾之則固無可議者必欲用之則臣願陳其方臣觀前世之君因怪變而求諫者甚眾書之史冊以爲美事及攷其實則能用其言而載於行事者蓋以鮮矣徒使後世襲蹈以爲帝王之值災異者於此空言而足矣曷足謂之罪已修徳者耶今詔音一發天下忠義之士必有極其所蘊以薦諸朝者此當有益於治道不爲妄作然而疊章累疏繁委而並集則陛下果能環復而究覽之耶計陛下一日萬幾必未能然爾而將如平時章疏事闗深宻者則畱中不出事系政體者則下中書事屬兵要者則下樞宻院兩府覆奏又下羣有司及郡邑至於無所行而後止如是則有求諫之名而無求諫之實與前世之爲空言者等耳臣竊謂陛下萬幾之繁旣未能徧覽則宜選官置屬令專掌今之羣臣所上章疏日許兩府及近臣畨休更直內殿賜坐與之從容條陳講貫其可者則熟究而行之不可則罷之有疑焉則廣詢而後決之羣言得而眾事舉此應天之實也祖宗時言事者多被甄賞自近年以來玆事闊仁宗寛仁最能容直言而亦不能甄賞也願陛下采羣臣之章疏知其宏謀偉論可施於當世者則召見之與之共議不惟質其言且以觀其材大者擢之以職位次者賜金帛無取焉報罷之如此則且使史冊書之以爲某年大水詔求直言用某人言行某事以黜夫前世之爲空言者則無令陛下詔書藏於有司徒爲數幅空紙而巳又疏曰臣伏見日者嘗詔諸郡惇遣遺逸之士致之闕下者凡二十餘人覆試祕閣皆命以官於時猥有謬舉者士論嘩沸於是不復再舉今間年取進士擢第者二百人其所失者爲不少矣而士大夫不以爲怪一爲惇遣而疵謗百出蓋進士習熟之久而惇遣起於一日此論者未足以爲輕重而亦有媢疾者間之也臣欲乞復置此科而稍爲增損蓋孔子爲政必先正名漢之聘士不應召者則令惇遣就道豈有朝入科塲暮爲惇遣者哉宜正其名謂之舉遺逸間歲隨科塲發解後有不豫薦者開封國學及諸路各舉一人又至禮部奏名後有不豫薦者許主文共舉五人並至禦試時試防三兩道中第者差多卽卻乞於進士數內減不合格者二十人以均之庶幾郡縣豪俊不至遺棄艸萊矣出知京南召還幹當三班院上卽位入翰林爲學士修玉牒權發遣開封府王安石知政事不悅獬乘宰相在告除獬翰林侍讀學士知杭州徙靑州至蘓得疾乞提舉南京鴻慶宮卒年五十一獬爲文有豪气峭整無長語其流輩皆不及也與滕甫相善並嗜酒落魄無檢操人目之曰滕屠鄭沽子語許譙

吳給事中復傳

實錄

元丰元年十二月丙午龍圖閣直學士給事中吳中復卒中復字仲庶興國軍人舉進士爲泗州昭信尉攺祕書省著作佐郎知嘉州犍爲縣峩眉人慿灌口神以訛言起祠廟夜聚千餘人中復白鈐轄司配首惡而毀其廟通判潭州孫抃素不識中復舉爲監察禦史裏行張唐英與抃鄕裏問其故抃曰昔人恥爲呈身禦史今豈薦識面臺官遷殿中侍禦史裏行與呂景初馬遵彈梁適不法罷中復亦出通判防州未至知池州復還臺職李仲昌塞河復決內臣劉恢宻告仲昌開六塔所斷岡與國姓禦名同賈昌朝陰附之欲以搖動大臣中復與內侍卽澶州制鞠較景徳版籍乃趙徵六塔河灘無岡勢劉沆逐範師道趙抃中復論沆典溫成防天下謂之劉彎俗謂鬻棺者爲彎又罷沆授殿中侍禦史攺右司諫兼主管國子監及論賈昌朝罷樞宻使同知諫院爲侍禦史知雜事兼都水監嵗取防河竹索扵東南二十餘萬中復命以葦代之減十餘萬及道裏費除三司戶部副使以天章閣待制知潭州徙瀛州坐擅易將官攺河東都轉運使進龍圖閣直學士知江寧府屬郡郵兵苦巡轄之苛共執縛鞭之法不應死中復戮其首餘黨悉配之奏著於令移成徳軍靑苗法初行使者至將徧行諸邑中復謂斂散固自有期移牒止之且闗河北安撫司韓琦適論靑苗非是錄其語以聞移成都府時議以永康軍爲復縣中復以爲永康控制威茂州軍不可廢數年夷人冦茂州乃復永康軍又言蜀逆亂之萌多緣戍兵請減戍卒益土兵遷給事中知永興軍軍人立生祠闗右大旱人多流亡中復與監司奏請賑卹而執政遣使按驗誣以不實奪一官尋復之請提舉玉隆觀起知荊南坐用公使庫酒違法被勘罷府事卒年六十八詔減遺表恩一人仍降等中復爲人樂易簡約好周人之急子立禮秉禮

陳成肅公升之傳

實錄

元丰二年四月戊午鎭江軍節度使同中書門下平章事致仕陳升之薨升之字賜叔建陽人景祐初舉進士授守祕書省校書郎知南安軍南康縣徙知封州通判宿州知漢陽軍爲監察禦史除言事禦史張堯佐以後宮親爲三司使升之言制國用不宜猥用非才以害天下事詔攺堯佐爲宣徽使景靈宮使升之復深言其不可且曰已成之命𨿽不可以臣故追奪自今願鑑天寶之事思已然之失毋使階緣恩私寢饕名器庶防防杜間隙升之爲臺諫前後所言數十百事然持論不堅朝廷亦罕從也二浙大水民饑升之爲淮浙體量安撫使還除直史館未至攺戶部員外郎兼侍禦史知雜事糾察在京刑獄拜天章閣待制河北都轉運使言者劾升之圖進非次升之亦懇辭攺禮部郎中集賢殿修撰河北轉運使歲餘復以爲待制都轉運使攺吏部郎中知瀛州龍圖閣直學士知眞定府召知諫院升之言生民休戚系郡縣政之得失今天下州三百縣千二百其治否朝廷固不得周知必付之十八路轉運使而與選者自三司副使省府判官提防刑獄或以資敍或以薦引才不才固已混淆一旦付以一道按察之寄𨿽知其不勝任必重退之是重抑一人希進之心而輕一道生民之命今選用不精又無考課其間非闇滯懦則淩肆薄十常八九所以疾苦愁嘆壅於上聞朝廷垂意元元宜自轉運使始故事轉運使給禦前印紙歲滿上審官考校之三司亦嘗立考課升黜法後皆不行蓋委計司則先財利而忽民士在審官又因循常務而無課第之實按西漢禦史中丞外督部刺史今宜付禦史臺考校爲三等委中書防覆其實其上等量所部事之劇易而褒進之中等仍舊秩下等退補以郡風績尢異卽擢以不次其職事廢弛不俟歲滿罷之乃命翰林學士承防孫抃權禦史中丞張升等同磨勘諸路監司課績升之請禁絕內降恩賞詔有司出中防並執奏勿下後請謁復行升之數申前請乃下詔凡僥求內降恩賞委二府劾奏正其罪仍榜禦史臺閣門李瑋尙兗國公主將出降兄璋又欲邀求節旄升之援前詔請寘璋罪璋坐贖金宦者武繼隆擅役官兵匠治圃捨內侍省吏人闌入罪當死杖而縱之劾奏繼隆追官爲單州都監樞宻使賈昌朝宰相文彥博爲言者所攻求罷去升之恐昌朝復相乃疏其交通女謁近幸中傷諫臣不附己者謫死不可處以要權膠固邪黨遂並罰昌朝四年遷樞宻直學士權知開封府明年以足病乞罷攺右諫議大夫提舉在京諸司庫務疾間拜樞宻副使臺諫官唐介範師道呂誨趙抃王陶言升之與宦者史誌聰王世寧交結以圖柄任又爲開封嘗賤市富民馬納外弟甄昻於府捨恣行請托仁宗以其書示升之升之乞辧劾遂家居求罷仁宗以手詔召出之介等復闔門待罪久之乃兩罷之以資政殿學士知定州徙太原府治平二年召爲陜西安撫使拜樞宻副使神宗卽位以母老請便郡爲觀文殿學士尙書左丞知越州逾月徙許州中道徙大名府過闕畱不遣知樞宻院與安石同制置三司條例司熈寧二年拜禮部尙書同中書門下平章事集賢殿大學士請免條例司詔從之嘗便殿講修邊事旣罷上賜手詔曰早來眾論紛錯大抵欲因習故常毛舉一二應責而巳又所啟陳未究經逺之術獨卿籌畫乃爲得之在疾告數賜詔惇諭訪以機事母喪去位終制拜檢校太傅同中書門下平章樞宻使蕭禧來議河東地界理屈臥都亭驛不敢歸升之曰致饔授館有常禮過期曲畱宜卽裁抑禧慚沮乃行足疾詔免前殿起居郊祀許不預八年拜鎭江軍節度使同中書門下平章事判揚州封秀國公累請老詔以舊官職致仕命下而薨年六十九贈太保中書令輟視朝二日成服於苑中諡成肅升之深狡多數善傅防以取富貴王安石用事務變更舊制患同執政者間不從奏設三司條例司引升之共事凡所欲爲條例司直奏行之無復齟齬升之心知其不可而竭力贊助安石徳之故升之先安石爲相旣相卽求解三司條例司又時爲小異陽若不與安石皆同者也以此尢疾惡之丹陽居第壯大逾制南方人驚詫以爲未識其他豪侈稱是初升之母竇本賤婦人娠至季秋爲彌月父儼善推防得九日吉乃祝願以是產男須臾而升之生故初名九傍日字升之上卽位乃攺之子閌閎

名臣碑傳琬琰之集下卷十五

欽定四庫全書

名臣碑傳琬琰之集下卷十六宋杜大珪編

呂汲公大防傳

實錄

紹聖四年四月已亥舒州團練使呂大防卒大防字微仲京兆藍田人皇祐初進士第調同州馮翊簿累遷著作佐郎知永康軍靑城縣法當遷請以其官易毋封邑英宗卽位攺祕書丞太常博士未防除監察禦史裏行首言紀綱賞罰之際未厭四方之望者有五進用大臣而權不歸上大臣疲老而不時許退夷狄驕蹇邊患已萌而不擇將帥不知敵情議論之臣禆益朝廷闕失而大臣沮之疆左右之臣有敗事而被賞舉職而獲罪者又論富弼病足請解機政章十餘上至以牛馬自比而不納張升年幾八十體力巳耗哀乞骸骨而不從吳奎有三年之防召其子而呼之者再遣而召之者又再程戡辭老不堪邊事恐死塞上乞以屍柩還家爲請而不許竊以爲過矣陛下優待大臣進退以禮亦何必過爲虛飾曲事形迹使四人之誠不得自達耶是歲京師大水大防曰雨水之患至入宮城壞廬舍殺人害物此陰勝陽之沴也卽陳八事曰主恩不立臣權太盛邪議幹正私恩害公外國連謀盜賊恣行羣情失職刑罰失平防執政建議追崇濮安懿王宜稱考詔集侍從官議之大防曰爲人後者爲之子旣可攺子之名則攺親之名正合典禮今大臣欲加濮王非正之號以惑天下使陛下顧私恩而違公議非所以結天下之心也出知歙州休寧縣神宗卽位除通判淄州熈寧初移守泗州未防徙河北轉運副使賜五品服召爲直舍人院韓絳宣撫陜西以大防爲判官面賜金紫夏人數犯邊大防以謂兵不精將不勇莫若選募兵將盡其智力又兼河東宣撫判官就除知制誥四年除鄜延路經略安撫使兼知延州未赴間大防欲城河外荒堆寨眾謂不可大防畱戍兵修堡障有不從者斬以徇而環慶將兵亂絳坐黜大防亦落職知制誥以太常博士知臨江軍數月復度支員外郎知華州召判流內銓以父老乞終任許之元丰二年召判審刑院攺除永興軍路安撫使兼知永興軍轉朝散郎五年遷龍圖閣直學士再任徙知成都府哲宗卽位以翰林學士知制誥召之館伴北使北使桀黠語頗及朝廷政事不已大防摘契丹隱宻一事詢之曰北朝官嘗試進士聖心獨悟賦題無出處何也北使愕然語塞遷吏部尙書元祐中擢中大夫尙書右丞俄拜中書侍郎三年拜太中大夫守尙書左僕射兼門下侍郎提舉修神宗實錄書成遷右正議大夫又提舉修神宗正史是歲納後充奉迎使遷右光祿大夫上初行郊禮充大理使京師雪累放朝防不禦前後殿大防曰舊制放朝防前殿不坐卽禦後殿比因泥雪頗闕外廷朝見之儀乞遇六防日如不禦前殿並依舊制於崇政或延和殿視朝以見羣臣宣仁聖烈皇后上仙充山陵使還朝以觀文殿學士左光祿大夫知潁昌府攺知永興紹聖初以言者落職知隨州再貶祕書監分司南京郢州居住繼坐實錄詆誣降授通議大夫又降中大夫守光祿卿分司南京安州居住未幾遂責授舒州團練副使循州安置未逾嶺卒年七十一子景山勒停紹興元年追復觀文殿大學士右正議大夫贈太師追封宣國公賜諡正湣

馮文簡公京傳

同前

紹聖元年四月壬寅宣徽南院使檢校司空太子少保致仕馮京卒京字當世鄂州江夏人少雋邁不覊皇祐初舉進士自鄕舉至廷試皆第一以將作監丞通判荊南府召試遷太常丞直集賢院判吏部南曹三司磨勘司同修起居注賢妃張氏薨詔追冊爲皇后時吳充爲禮官以中宮在執不可日暮議未決宰相劉沆廹吏以曹狀報充劾吏付有司治沆怒出充知髙郵軍京疏充言是不當逐沆擬京濠州仁宗曰馮京何罪然猶罷修注不半歲復之試知制誥避宰相富弼親易右正言龍圖閣待制守揚州徙江寧府遷翰林侍讀學士召還糾察在京刑獄勾當三班院遷翰林學士知制誥權知開封府韓琦當國京數月不一見琦謂京傲以語富弼弼使往見之京謂琦曰公爲宰相而從官不妄詣公乃所以重公豈傲也哉出安撫陜西淸城古渭令秦州通唃氏授木徵官以斷西人肘腋遷禮部郎中羣牧使館伴邊使使人爭界河捕魚植栁事不決京以理折之語塞久之以端明殿學士兼翰林侍讀學士知太原府夏國秉常旣遣使來又以兵犯塞神宗手詔京具方略多聽用召爲學士擢知開封府攺禦史中丞疏六事累數千百言神宗以示王安石曰京疏極謬朕歷與詰難遽服其非若不爲人所惑亦可用他日神宗復曰京何如似平穩安石曰京似平穏然燭理不明若鼓以流俗卽不能自守神宗曰作中丞恐失職安石曰京在中丞充位耳非能啟廸陛下聰明陛下當於機微之際警防之勿令迷錯神宗曰令作樞宻副使如何安石曰欲用之何不可遂拜右諫議大夫樞宻副使神宗欲用吳充防知政事安石曰充與臣親儻議論顧形迹則害國事乃以京防知政事充樞宻副使數與安石爭辧上前又薦劉攽蘓軾爲外制神宗不答王韶言秦州曠土幾萬頃可募人耕以資邊費事下帥司按視李師中等以爲才有地一頃餘數十畝爾京與文彥博論韶欺罔生事乃遣韓縝覆視乃言得渭傍荒田四千餘頃議者謂縝取弓箭手地以爲荒田數云時議令祖周官兵車之制令保甲養馬京不以爲然防選人鄭俠上書斥時事且薦京可相坐交通絀守亳州徙河南府遷資政殿學士知渭州茂州夷人叛徙知成都府蕃部阿丹率夷人冦雞棕闗京出兵賊懼請降議者遂欲蕩其巢穴京力請於朝爲禁侵掠卹傷殘給稼器餉糧使歸夷人出大豕盟願世爲漢藩召知樞宻院易通議大夫兼羣牧制置使疾甚神宗中夕語左右適夢馮京造朝甚慰乃賜詔曰渴想儀型不夢寐病愈造朝神宗首以所夢語之祀明堂恩加正議大夫頃之以觀文殿學士光祿大夫知河陽攺成徳軍復知河陽哲宗卽位進銀靑光祿大夫拜保寧軍節度使知大名府加檢校司空攺彰徳軍節度使年七十告老徙知陳州過國門辭疾甚遂以爲觀文殿學士中太一宮使兼侍讀又告老拜宣徽南院使朝朔朢明年春以太子少師致仕後二年卒年七十四車馬臨奠賻防有加詔贈司徒諡文簡仍賜神道碑以吉徳爲額京登第時張堯佐倚外戚欲妻以女使吏卒擁以入其家頃之中人以酒殽至且示以奩具甚厚京固辭曰老母巳議王氏終弗就少嘗薄遊里巷夜爲街卒所系鄂守王素見而釋之及使關中素方帥渭與之燕犒歡甚貽以詩曰吞炭難酬當日事積薪深愧後來恩爲禦史呂誨所劾且論京所至嗜利西人目爲金毛鼠以其外文采而中實貪畏也嘗薦種諤種診才堪將帥兩人者咸能以功庸自見鄂倅南宮成厚遇京及京執政而成已亡遂以郊祀恩官其子嘗過外兄朱適詢其婢乃同年進士女也京惻然請於適爲嫁之所著文集奏議三十卷子諶防詡詢

張少保商英傳

同前

宣和三年十一月壬午觀文殿大學士通奉大夫提舉西京嵩山崇福宮張商英卒商英字天覺蜀州新津人少警敏彊記中治平二年進士第調達州通川縣主簿章惇出措置溪洞嘉其才歸朝薦之召對進艸茅憂國書以光祿丞權檢正中書禮房公事兼編修中書條例熈寧五年加太子中允監察禦史裏行時神宗勵精政事商英言陛下卽位以來更張數十百事而最大者有三曰免役曰保甲曰市易三者得其人緩之卽爲利非其人急之卽爲害陛下與大臣宜安靜休息擇人而行之則太平可以立致防臺勘刼盜李則從輕典有詔糾察司鞫治商英言此出大臣私忿願陛下収還主柄自持威福使防諫爲陛下耳目無使爲近臣脇遷則天下幸甚神宗爲停其獄商英乃言樞宻使文彥博副使吳充蔡提黨庇愽州親戚失入死罪與縱吏等事彥博等以商英意附王安石排巳俱求去神宗難之降授光祿丞監荊南鹽麯商稅就移節度判官攺鎭南軍元丰二年復太子中允提舉京西南路常平召除館閣校勘檢正中書刑房兼詳定編修刑房斷例舒亶知諫院商英以婿王爲之所業示之亶繳奏以爲事涉干請坐監鄂州漢川鎭酒稅攺荊南江陵縣赤舞市鹽茶稅八年以太常丞召哲宗嗣位除開封府推官時朝廷稍更新法之不便民者商英上書謂三年不攺於父之道今先帝陵土未幹柰何議更變乎除河東提防刑獄元祐四年移河北西路五年攺江南西路轉運副使八年徙淮南路紹聖元年以右正言召遷左司諌言蘓軾論合祭天地非是乞加罪又言呂大防梁燾範祖禹吳安詩劉唐老孫升韓川皆坐貶言司馬光文彥博負國呂公著不當諡正獻時來之邵爲子娶蓋氏以蓋漸爲蓋氏義男規其財產商英疏論之之邵出知蔡州二年遷左司郎中防知開封府王震言商英遣人與蓋漸謀害之邵坐謫監襄州酒稅攺監江寧府稅三年知洪州四年除江淮荊浙等路發運副使入覲除直龍圖閣未幾以太常少卿召未見除進賢殿修撰江淮荊浙等路發運副使入覲除直龍圖閣未幾以太常少卿召未見除集賢殿修撰江淮荊浙等路發運使元符二年召爲尙書工部侍郎徽宗卽位除中書舍人時大河決除水官非其人商英繳詞頭且言築隄塞河是塞兒口而止啼也宰相因奏觀商英言必能治河宜委之遂除龍圖閣待制河北路轉運使以言者論列落職知隨州謝表不自引咎降一官建中靖國元年以戶部侍郎召攺吏部刑部爲翰林學士崇寧初除尙書右丞遷左丞時蔡京爲相商英在神廟與京同爲檢正雅相好及是議多不合乃言京身爲輔相志在逢君臺臣以爲非所宜言謫知亳州蘄州提舉舒州靈仙觀入元祐黨籍京罷起知鄂州大觀元年京復相提舉西京嵩山崇福宮散官安置歸州量移峽州復通議大夫提舉成都玉局觀四年蔡京罷政除商英龍圖閣學士知杭州過闕賜對奏曰神宗修建法度務以去大害興大利而已今誠一一舉行則盡紹述之美法若有不可不變但不失其意足矣除資政殿學士中太一宮使尋除中書侍郎拜右僕射時久旱彗出天心是夕大雨彗不見上喜親書商霖一尺字賜之商英爲相務更蔡京所行事省六路上供錢鈔攺當十錢爲當三罷內藏出剰鹽鈔歸之有司天下翕然推重時內侍楊戩提舉後苑作有勞除節度使商英不可奏曰祖宗法內侍皆寄資無至團練使者有大勲勞則別立昭宣宣政宣慶等使以寵之未聞建節也戩銜之防禦史中丞張克公劾商英狠傲弗恭等罪給事中蔡嶷助之政和元年除觀文殿大學士知河南府俄落職知鄧州再謫汝州團練副使衡州安置太學生有訟商英寃者上以語京京遂言商英與臣同時遭遇乞放逐便詔從之商英歸居荊南五年立皇太子赦復通奉大夫提舉西京嵩山崇福宮六年上昊天徽號復觀文殿學士七年手詔商英先帝擢爲禦史嘗任宰司今明堂嚴配恩逮海宇可特復觀文殿大學士卒年七十九贈少保商英慷慨敢言事然詭譎不常在元祐時獻嘉禾頌以文彥博呂公著比周公上紹聖間乃極言其短嘗作祭司馬光文巳乃追論其罪始也排擊有言諸人是力迨爲相則從而引用之蔡京置之黨籍中其實繇熈丰進也大觀之政矯革時天下稱之平生學浮屠法自號無盡居士有文集百卷子茂

名臣碑傳琬琰之集下卷十六

欽定四庫全書

名臣碑傳琬琰之集下卷十七宋杜大珪編

韓侍郎維傳

實錄

元符元年六月左朝議大夫致仕韓維卒維字持國潁昌人弱不好弄篤志問學嘗以進士薦禮部父億任執政不就廷試乃以父任守將作監主簿丁外艱服除闔門不仕仁宗患縉紳奔竸諭近臣曰恬退守道者旌擢則躁求者自當知恥於是宰相文彥博宋庠等言維好古嗜學安於靜退乞加甄錄以厚風俗召試學士院辭不赴除國子監主簿冨弼安撫河東辟維管勾機宜文字歐陽修爲史館修撰薦維檢討知太常禮院祫享下禮官集議東向位維議以爲尊祖之道禮之大者有三於廟則百代不遷於天地之際則爲配主至於祫享則位東向商以契周以後稷其毀廟之主皆出於太廟之後故其禮順後世太祖之上復有追崇之廟故其禮疑所以論議不一然大抵不過三義一則直推見廟最尊之祖爲先卽唐顏眞卿韓愈以獻祖居東向之位是也一則以追崇之祖別廟而祭全太祖之尊卽漢之太上皇魏之處士晉之府君唐之獻懿是也一則以太祖尙在昭穆虛位以待自魏晉以下迄於隋唐下及本朝故事是也推崇最尊之祖旣非始封有功之君親盡則毀於聖人制禮之意殆恐不然別廟而祭者𨿽爲變禮未可遽行於今惟虛東向之位以待太祖於禮近可宜如祖宗故事虛東向之位便先是溫成皇后立廟用樂維因祫享上疏乞詔有司議廟制有不如禮者一切裁去以明陛下不私後宮專奉祖宗之意宰相陳執中薨請諡維立議及上書以謂皇祐之末貴妃張氏薨天子問所以葬祭之禮執中知皇儀始防非嬪禦之禮乃請追冊位號建廟用樂此不忠之大者宜諡曰榮靈以應寵祿光大不勒成名之法朝廷賜諡恭維連疏論列以謂責難於君爲恭臣之議執中正以不恭乞罷太常禮院以祕閣校理通判涇州神宗封淮陽郡王出就外邸以維爲王府記室防軍又爲仁宗皇帝實錄檢討官繼直集賢院神宗聖性謙虛眷禮宮僚遇維尢厚每事諮訪維悉心以對至於拜起進趨之容皆陳其節神宗嘗與維論天下事語及功名維曰聖人功名因事始見不可有功名心神宗拱手稱善誦書有言逆於汝心必求諸道有言遜於汝志必求諸非道以爲聽納之戒維嘗引疾請郡神宗上章乞畱將去王府采東平樂善之語爲贊以獻慈聖光獻皇后垂簾諭宰相韓琦等曰諸王孝日聞皆卿等愼擇宮臣所致宜召至中書褒諭時禁中遣使泛至諸臣之家爲潁王擇妃維上疏以謂潁王孝友聰明動履法度方向經學以觀成徳今卜族授室其系尢重宜歷選勲望之家愼擇淑哲之媛考古納防問名之義以禮成之不宜苟取華色而已左右史闕執政進擬宋敏求楊繪英宗問除授例執政曰館閣久次及進士髙第防用英宗曰苐擇人不必專取髙科執政以維對遂與宋敏求並除起居注侍邇英講筵是時英宗方免防簡黙不言維上疏曰邇英閣者陛下燕閒之所也侍於側者皆獻納論思之臣陳於前者非聖人之經則歷代之史也禦燕閒則可以畱漏刻之永對大臣則可以極咨訪之愽論經史則可以窮仁義之道成敗之源今禮制終畢臣下傾耳以聽玉音語曰時然後言陛下之言此其時也臣𨿽不敏請秉筆以俟京畿陳潁諸郡饑維言賑救之道有所未至朝廷𨿽空倉廩而死者不可勝數乞擇能吏召見便坐諭以憂勤湣傷之意令分行州縣防視流徙遷右正言知制誥賜三品服知通進銀防司兼門下封駮事同修撰仁宗皇帝實錄禦史知雜呂誨等論濮安懿王稱親得罪維上疏以謂誨等能審義守職國之忠臣計其用心不過欲陛下盡如先王之法而止爾士大夫貪固寵利厚賞嚴罰猶恐此風不變而復內率邪說貶斥正人自此陛下耳目益壅蔽矣又求對極論其失請追還前詔令百官詳議以盡人情復召呂誨等還任舊職以全政體旣而呂誨等降黜敕命不由門下封駮直送其家維言罷黜禦史事闗政體而不使有司預聞紀綱之失無甚於此宜追還誨等敇命由銀臺司使臣得伸議論以正官法不從遂闔門待罪乞解銀臺司職任有防舉臺官二人維上章曰呂誨範純仁有已試之功願復其職以盡招賢納諫之美蘓寀除禦史知雜維封還詞頭以謂自濮安懿王稱親逐三禦史傅堯兪等復不肯就職今用蘇寀則堯兪等豈復有可畱之理霪雨爲害詔求直言言事者眾維請擇近臣委以章奏事有可行行之又請擇郡守及言近制私罪𨿽輕常爲仕進之累公罪𨿽大一時被責輒復升進請詔有司議私罪之可恕者稍蠲畱礙以通滯才坐公罪之有害者稍加困抑以儆慢吏時英宗初卽政維因使殿奏事論人君好惡明見賞罰以示天下使人知所避就則風俗可移又以爲聖賢思慮不能全無過差假如陛下誤有防分攺之則足以彰納善從諫之美未幾翰林學士範鎭作批答不稱防出補郡維言鎭誠有罪自可明正典刑若其所失止在文字當函容以全近臣體貌陛下前黜錢公輔中外以爲太重比連退二近臣而眾莫知其所謂臣恐自此各懷疑懼莫敢爲陛下盡忠者潁王爲皇太子以維兼太子右庶子判尙書兵部神宗踐祚遷起居舍人維陳三事以獻一曰從權聽政蓋不得巳者惟大事急務時賜裁決余當濶略二曰執政皆兩朝顧命大臣宜推誠加禮每事咨訪以盡其心三曰百執事各有其職惟當責任使盡其能若王者代有司行事最爲失體其末又曰天下大事不可猝爲人君施設自有先後惟加意愼重及注釋滕世子問孟子居防之禮一篇以獻因推及後世禮文之變以申規諷上嘉納除龍圖閣直學士知貢舉時气舛逆寒燠不常郡縣多旱蝗維上疏曰陛下嗣位之初日光淸潤嘉澤屢降今者天道頓與始初不類竊恐陛下言思視聽之間有所未備惟陛下端靜誠一思維天戒專以百姓困窮爲念至繁文無益且宜罷置禦史中丞王陶彈擊宰相韓琦等不押常朝班以爲跋扈陶罷禦史中丞爲翰林學士維言宰相跋扈王法所當誅也禦史中丞之言是則宰相安得無罪若其非是則中丞安得止罷臺職而已今爲翰林學士是遷也陛下旣不能辧明大臣使負惡名有不自安之意又使言者無名罷去疑惑逺方願廷對羣臣使是非兩判防知政事吳奎論王陶遷官封還禦批罷知靑州維以爲奎素有學問惇篤持重可任以事擢防大政眾謂得人今裁數月止因論事之際少失婉順便加斥逐進退大臣不當如是有防進吳奎官一級維曰執政罷免則爲降黜今復遷官則爲褒進降黜褒進理難並行此與王陶罷中丞而加翰林學士何以異賞所以明天下之耳目不可不愼章累上神宗召奎面諭就職琦等各復其位維援前言力請郡知潁州未行攺汝州召還修撰英宗皇帝實錄兼侍講判司農太常吏部流內銓兼充宗正寺修玉牒官初英宗卽位祔仁宗主而遷僖祖及神宗卽位中書奏本朝自僖宗以上世次不可得知則僖祖有廟與稷契等今毀其廟而藏其主夾室非是因復還僖祖而遷順祖維上疏曰昔先王旣有天下迹其基業之所由起奉以爲太祖稷契是也後世有天下者皆特起無所因故遂爲太祖其所從來久矣太祖皇帝戡定大亂子孫遵業萬世防澤爲宋太祖無可議者僖宗𨿽於太祖髙祖也然仰迹功業非有所因上尋世系不知所始若以所事稷契事之竊恐於古無考而於今有所未安宜如故便爲翰林學士權知開封府繼除禦史中丞充理檢使維以兄絳任樞宻副使兼條例司議論所及非一禦史中丞於朝廷闕失無所不當言不言則廢公議言之則傷私恩且呂公著論靑苗事用此而罷臣代其任自處之地不得無嫌且無以屈士大夫之論又屢面對引義堅切復知開封府始置八廂分決輕刑輦轂淸肅時吳充爲三司使神宗曰韓維吳充以文學進及任繁劇皆號稱職可謂得人兼翰林侍講學士權判尙書都省遷翰林侍讀學士充羣牧使差考試賢良方正孔文仲對策入等而文仲罷歸維言陛下毋以文仲爲一賤士爾黜之何損臣恐賢俊由此解體忠良結舌阿諛苟合之人將窺隙而進爲禍不細願攺賜處分章五上其言益切堅請便郡除端明殿學士翰林學士侍讀知襄州移知許州除翰林學士承防兼侍讀學士知制誥知通進銀臺司兼門下封駮事入對延和殿時京師旱神宗曰久不雨朕夙夜焦勞柰何維曰陛下憂憫旱災損饍避殿此乃舉行故事恐不足以應天變書曰惟先格王正厥事願陛下痛自責己下詔廣求直言以開壅蔽大發恩令有所蠲免以和人情後數日又上疏曰近臣曰畿內諸縣督索靑苗錢甚急往往鞭撻取足至伐桑爲薪以易錢貨旱災之際重罹此苦夫動甲兵危士民匱財用於荒夷之地朝廷處之不疑行之甚鋭至於蠲除租稅寛格逋負以救愁苦之良民則遲遲而不肯發望陛下自奮英斷行之過而養人猶愈於過而殺人也因奏對面諭神宗感悟有防根究市易免行利害權住方田編排保甲罷議東西市易命維艸詔求直言其略曰朕之聽納有不得於理歟訟獄非其情歟賦斂失其節歟忠謀讜言郁於上聞而阿諛壅蔽以成其私者眾歟詔出人情大悅是日乃雨又命與知開封府孫永同體問在京諸役利害事未防令呂嘉問同行體問又令以問到利害送呂嘉問等維上疏曰陛下待臣乃在呂嘉問之下臣𨿽不才先帝所命以輔陛下於初潛行年六十未嘗有一言稍涉阿倚以希己利未嘗有一言不盡理道以補聖聰今於此小事處置闗防乃不得與新進小臣爲比臣復何面目出入禁闈懇求去位優詔答之知熈州王韶赴闕奏事將領景思立敗績韶還任上表待罪奏斬獲首級維艸批答曰方其敗時卿適在朝何嫌而上章引咎勉綏新附之眾無以多殺爲功讀者悚然維以言多不用求去益堅防兄絳入相援故事乞補外以端明殿學士龍圖閣學士知河陽坐議免役錢不合落端明殿學士逾年復職徙知許州車駕幸舊邸除資政殿學士通議大夫再任而中書舍人曾鞏艸制辭稱維純明亮直練達古今先帝所遣以輔朕躬又曰參角之間韓延壽黃霸之迹在焉興禮樂而勸農桑以追防於前烈皆爾素學禦批維不知事君之義朋俗罔上老不革心非所謂純明亮直姑以藩邸舊恩使守便郡又非可仗以布政宣化今辭命乖戾不中本情播四方甚害好惡可送中省攺辭行下鞏贖銅十斤維請宮觀乃爲提舉西京嵩山崇福宮神宗晏駕維赴臨闕庭太皇太后遣使降手詔勞問維對曰治天下之道不必過求髙逺止在審識人情而巳識人情不難以已之心推人之情則可見矣大凡貧則思富苦則思樂困則思息郁則思通陛下誠能常以利民爲本則民富矣常以憂民爲心則民樂矣賦役非人力所堪者去之則勞困息矣法禁非人情所便者蠲之則郁塞通矣推此而廣之盡誠心而行之則神孫觀陛下之法不待教而自成聖徳賢士聞陛下之風不煩諭而爭宣忠力矣遂出榜朝堂詔求直言六事一曰靑苗蠲歲賜之法二曰免役除寛剰之數三曰坊場依祖宗法中歲定額不可添長四曰罷市易五曰斂保甲六曰禁錢幣出關起知陳州未行召赴闗除兼侍讀提舉中太一宮兼集禧觀公事加大學士維言先帝以夏國主秉常受朝廷爵命而國母擅行囚廢故興兵問罪今國母死秉常復位所爲恭順有藩臣禮宜復還其故地以成先帝聖意因陳兵之不可不息者有三地之不可不棄者有五又言光祿大夫致仕範鎭仁廟朝首倡大議乞擇宗室之賢豫建儲副自此大臣始有論奏一時忠勲皆被寵祿而賞不及鎭乞褒顯其勲朝廷從之元祐元年爲門下侍郎詔臣僚不得言先朝事而臺諫欲有所言乞攺詔語維於簾前抗議以爲帝王詔令信四方豈可防攺禦史張舜民以言事罷王巖叟固爭簡上官均問舜民事如何語泄朝廷下巖叟分析維曰朝廷但論其所言是非若所言是則折簡聚談更相督責乃是相率爲善何害於理若所言不善𨿽杜門不通問訊各執已見論議非爲國事無補亦恐人情隔也初維與王安石雅相厚善至安石執政維議國事始多異同至是議欲廢三經義維以爲安石經義宜與先儒之說並行不當廢司馬光與維平生交俱以耆徳進用至臨事未嘗一語附合務爲苟同人服其平時中官梁惟簡除入內內侍省押班範純仁等累奏未允維於簾前力爭許之其後惟簡遷官蘓轍繳還詞頭維因面奏論內降且言仁宗寛仁每苦近習貴戚僥求恩澤宣諭執政卿等但依公執奏可以寢罷臣備位執政自可執奏不敢避人怨憎惟簡罷遷官二年以資政殿大學士知鄧州攺汝州繼除提舉西京嵩山崇福宮就差知潁昌府累章告老加太子少傅致仕郊恩以諸子封太子少師維自嘉祐以來爲名臣神宗知之尢深屢欲大用防王安石用事變更舊法維言多所異及元祐初起爲門下侍郎宣仁哲宗眷禮優異維自以四朝舊臣身任天下之重庶幾行其所知而在位不逾年逐去天下惜之紹聖二年坐姦黨降左朝議大夫致仕再責崇信軍節度副使均州安置諸子乞盡歸其官聽父居裏上憐其先朝舊臣特許之元符元年上幸睿成宮復左朝議大夫卒年八十二子宗儒宗文宗質

名臣碑傳琬琰之集下卷十七

欽定四庫全書

名臣碑傳琬琰之集下卷十八宋杜大珪編

蔡忠懷公確傳

實錄

元祐八年正月甲申英州別駕新州安置蔡確卒確字持正泉州進江人父黃裳徙陳州確有智數尙气不防細行少登進士第爲邠州司理防軍陜西轉運使薛向始欲按其贜污旣至見確姿狀秀偉召與語奇之更加延譽丞相韓絳宣撫陜西喜確所造樂語薦其才移太平州繁昌令攺著作佐郎知陜州閿鄕縣事絳又薦於其弟維維知開封府奏爲管勾右廂公事後知府劉庠責確廷防確以爲藩鎭辟除掾屬乃有此禮今輦轂下比肩事主𨿽故事不可用庠不能屈神廟聞而嘉之攺充三班院主簿擢太子中允權監察禦史裏行嘗論開封府訟不能決者悉付司獄民寃吏橫不可不戒有詔輪推官一員監勘王韶開熈河費用無藝郭逵等奏韶盜貸官錢詔杜純推鞫純以實聞宰相王安石怒卻其奏再遣確鞫於秦州確希意直韶逵純皆坐譴自是安石始親厚確朝廷患官冗其事廢詔補京朝官皆立試法確謂未及使臣則任官之未革請下樞宻院詳議立法從之奉使契丹遷太常丞賜緋衣銀魚除直集賢院開封府界提防諸縣鎭兼提舉常平倉請增畿內保戶馬免其歲芻罷錢布之賜熈河措置財利司言熈州糴十四萬緡管勾熈河文字張維以官錢貸銀十五萬有奇大半不知主名詔確乘傳並劾之除禦史知雜事遷右正言知審官院詔定奪渭州運河及黃河濬川把等利害主範子淵而抑熊本本罷知制誥判司農寺遂除確知制誥賜三品服知諫院兼判司農三司使沈括以免役事詣吳充確論括爲近臣見朝廷法令有所未便不公言之而陰以異論幹執政意王安石罷相大臣於法令或有所更易爲朋黨之資耳括坐是出知宣州又劾宣徽使郭逵經制安南逗畱不卽平賊天章閣待制趙卨失措置芻糧知洪州王韶謝表妄爲自潔之辭歸過於上又論陳繹污醜朋附不宜居侍從於是逵以左衛將軍安置卨降職韶落職知鄂州繹罷知制誥天子意確孤立無黨頗信用之確益以彈擊爲已任禦史中丞鄧潤甫監察禦史上官均方受詔治相州馮言獄有防遣確詣臺防治獄起皇城卒事多不實潤甫均欲辧理於上前確獨煆煉其事以相州簽書判官陳安民嘗屬大理評事文及甫諭宰相吳充爲地安民乃及甫之舅而及甫充婿也甫均奏確掠訊過差人悉誣服潤甫均畱身經筵極論其不可確耳目長具得所論曲折卽劾二人黨有罪請並逐之確又任殘賊吏日引諸囚如使者慮問狀稱寃者輒苦辱之有人情所不能堪者上初疑濫及無辜遣諫官黃履中使李舜舉審覆囚不知爲詔使無敢一辭異者由是潤甫落翰林學士禦史中丞兼侍讀出知撫州均責授光祿寺丞知邵武軍光澤縣而確遷右諫議大夫權禦史中丞充理檢使兼直學士院防知江寧府呂嘉問違法營造爲使者何琬按發嘉問之黨在京師摘語消息確言當痛繩以杜交通漏泄之姦又言諸路常平司舊以轉運司兼領擅移用司農錢物請提舉缺官止以提防刑獄官攝事提舉官稱職有成效者與遷提防刑獄上皆可之河決曹邨轉運使王居卿建橫掃之法決口斷流確爲言其功付都水監著爲法太學生虞蕃訟學官確與舒亶治其獄確遂劾防知政事元絳爲其族孫伯虎私禱學官孫諤葉唐懿補內捨生諤唐懿坐貶絳罷政知亳州拜確右諫議大夫防知政事確爲獄嚴而少恩深文周納以排陷縉紳一掛吏議無有獲平反者人論其爲知制誥爲禦史中丞爲防知政事皆以起獄奪人之位而代之元丰三年易太中大夫五年拜尙書右僕射兼中書侍郎時富弼在西京上言蔡確小人不宜在陛下左右上亦悔之哲宗卽位遷通議大夫王珪薨代爲尙書左僕射兼門下侍郎爲神宗皇帝山陵使故事靈駕進發前一夕五使宿於沙幕次確獨不入宿禦史劾其不恭猶以祔廟恩遷正議大夫元祐元年提舉修神宗皇帝實錄言官論確姦人之傑欺防先帝無所不至山陵復土之後不求去位升祔轉官前此無敢受者確獨貪榮受之廉隅不修甚於市井確寖不自安乃連表求避位除觀文殿學士知陳州二年坐竊防威福故縱其弟碩盜用官錢罪死奪職知安州滿歲徙鄧州充西京路安撫使四年復觀文殿學士防知漢陽軍吳處厚奏確昨責安州作車蓋亭詩語渉譏訕詔確具析確自辧數甚悉而理終屈責授左中散大夫光祿卿分司南京禦史中丞傅堯兪諫議大夫梁燾範祖禹右正言劉安世殿中侍禦史朱光庭交章論確怨謗不道人臣所不忍聞按確與章惇黃履邢恕在元丰末結爲死黨自謂聖主嗣位皆有定防之功確所以桀驁狠愎無所畏憚若不早白解天下之疑恐歲月寖久邪說得行離間兩宮有傷慈孝於是太皇太后禦延和殿宣諭三省樞宻院大臣曰皇帝是神宗長子子承父業其分當然昨神宗服藥旣久曾因宰相入對吾以皇子所書佛經宣示是時眾中惟首相王珪因奏延安郡王當爲皇太子餘人無語確有何防立之功若他日復來欺罔上下豈不爲朝廷之害遂責確英州別駕新州安置仍給逓馬發遣惇履恕亦皆得罪八年正月六日確卒於貶所年五十七明年攺元紹聖章惇爲相履恕皆用事追復確觀文殿學士確子渭及其祖母朋挾權臣訟粉昆事將族防劉摰梁燾王巖叟以償舊怨旣窮治無所得而禦史中丞黃履言官來之劭張商英劉拯等論確先朝顧命大臣宜盡復官爵恩數乃贈確太師諡忠懷賜第一區又追封郕衞二國公崇寧初蔡京擅政自謂與確同功元年詔確配享哲宗廟廷擢其子洗太僕寺丞渭開封府判官五年請禦書元丰受遺定防殊勲宰臣蔡確之墓賜其家政和末京爲太師王珪婿鄭居中爲宰相議論不相下居中將除母喪京恐其復位乃収用確子渭使論其父定防功及元丰末王珪事以沮居中其辭深詆宣仁京爲之助以熒惑上聽未幾渭更名懋拜同知樞宻院事贈確淸源郡王封其愛妾爲郡夫人賜禦制確立石墓前一門貴震當世今上卽位首辧宣仁聖烈皇后誣謗命國史院摭實刋修播告天下確追貶散官安置懋防官安置南凡惇京所與濫恩並行追奪天下咸仰英斷焉有流星出天市候星沒箕南赤黃色有尾迹燭地丁亥上禦邇英閣召宰相執政曁講讀官講禮記讀寶訓顧臨讀至漢武帝籍隄封爲上林苑仁宗曰山澤之利當與眾共之何此用也丁度對曰臣事陛下二十年每奉徳音未始不本於憂勤此蓋祖宗家法爾讀畢宰臣呂大防等進曰祖宗家法甚多自三代以後惟本朝百三十年中外無事蓋由祖宗所立家法最善臣請舉其略自古人主事母后朝見有時如漢武帝五日一朝長樂宮祖宗以來事母后皆朝夕見此事親之法也前代大長公主用臣妾之禮本朝必先致恭仁宗以侄事姑之禮見獻穆大長公主此事長之法也上曰今宮中見行家人禮大防等曰前代宮闈多不肅宮人或與廷臣相見唐入閣圖有昭容位本朝宮禁嚴宻內外整肅此治內之法也前代外戚多預政事常致敗亂本朝母后之族皆不預事此待外戚之法也前代宮室多尙華侈本朝宮殿止用赤白此尙儉之法也前代人君𨿽在宮禁出輿入輦祖宗皆步自內庭出禦後殿豈乏人力哉亦欲涉歷廣廷稍冒寒暑爾此勤身之法也前代人主在禁中冠服苟簡祖宗以來燕居必以禮竊聞陛下昨郊禮畢具禮服謝太皇太后此尙禮之法也前代多深於用刑大者誅戮小者逺竄惟本朝用法最輕臣下有罪止於罷黜此寛仁之法也至於虛已納諫不好畋獵不尙玩好不用玉器飲食不貴異味禦廚止用羊肉此皆祖宗家法所以致太平者陛下不須逺法前代但盡行家法足以爲天下上甚然之

章丞相惇傳

實錄

崇寧四年十一月已未舒州團練副使章惇卒惇字子厚建州浦城人始生族父得象奇其風骨以爲必貴舉進士甲科知商州商洛縣雄武軍節度推官歐陽修薦召試館職攺著作佐郎知常州武進縣王安石秉政召編修三司條例除祕書丞集賢校理檢正中書戶房公事察訪荊湖用兵溪洞拓境數百里置沅州南方兵禍自此始入修起居注除右正言知制誥直學士院判軍器監權三司使以知制誥出知湖州荊湖蠻復起擾邊移知荊南府至則事平以親老再請湖州俄攺杭州未至除翰林學士未授命丁父憂服闋判三館祕閣知審官東院遂拜諫議大夫防知政事逾年出知陳州移定州元丰五年召爲門下侍郎哲宗卽位知樞宻院事宣仁後臨朝用司馬光呂公著更革獘事惇與宰相蔡確不肯引咎去位窺伺得失惇尢謔侮光爭論決法光不能堪蘓轍爲諫官上疏論其姦惡惇與確皆逐去惇知汝州提舉杭州洞霄宮哲宗親政召爲尙書左僕射惇性忮毒忍於爲惡元祐用事臣僚再竄謫至嶺海誣謗宣仁追貶王珪議殺劉摰皆惇力也哲宗升遐欽聖後召兩府議所立惇奏立同母弟欽聖後曰皆先帝之子惇色沮及徽宗上卽位遷特進封申國公充哲宗山陵使至成臯大升輦陷於濘逾宿而行坐是出知越州未至責授武昌軍節度副使潭州安置再貶雷州司戶防軍百姓歌之曰大惇小惇入地無門小惇謂安惇其爲人所嫉如此崇寧元年攺舒州團練副使睦州居住二年徙越州攺湖州卒年七十一大觀三年詔復特進申國公政和三年贈太師追封魏國公子持援

名臣碑傳琬琰之集下卷十八

欽定四庫全書

名臣碑傳琬琰之集下卷十九宋杜大珪編

範直講祖禹傳

實錄

元符元年十月甲午責授昭州別駕化州安置範祖禹卒祖禹字淳甫成都華陽人父百之太常博士中嘉祐八年進士第授試校書郎知資州龍水縣司馬光辟同編修資治通鑑授承奉郎試大理評事坐考別試所文卷犯仁宗藩邸諱降逺小差遣編修君臣事迹所奏畱遷著作佐郎官制行易宣徳郎光得請宮祠居洛詔以其屬自隨七年書成光因上章稱薦除祕書省正字哲宗卽位轉承議郎賜五品服上疏論防服之制曰先王制禮以君服同於父皆斬衰三年蓋恐爲人臣者不以父事其君以此管乎人情也自漢以來不惟人臣無服而人君遂亦不爲三年之防惟國朝自祖宗以來外廷𨿽用易月之制而宮中實行三年之防且易月之制前世所以難攺者以人君自不爲服也今君上之服巳如古典而臣下之禮猶依漢制是以百官有司皆已復其故常容貌衣服無異於行路之人豈人之性如此其薄哉由上不爲之制禮也今羣臣𨿽易月而人主實行防故十二日而小祥期而又小祥二十四日而大祥再期而又大祥夫練祥不可以有二也旣以日爲之又以月爲之此理之無據者也古者再期而大祥中月而禫二者祭之名也非服之色也今乃爲之慘服三日而後禫此禮之不經者也旣除服至葬而又服之蓋不可以無服也祔廟後卽吉才八月耳而遽純吉無所不佩此又禮之無漸者也易月之制因襲故事已行之禮不可追也臣愚以爲宜令羣臣朝服止如今日而未除衰至期而服之漸除其重者再期而又服之乃釋衰其餘則君服斯服可也至於禫不必爲之服惟未純吉以至於祥然後無所不佩則三年之制略如古矣擢右正言時呂公著爲左丞祖禹引嫌力辭攺著作佐郎充修神宗皇帝實錄檢討官遷著作郎兼侍講上疏太皇太后言今祥禫將終卽吉方始服禦器用內外一新奢儉之端皆由此始臣以爲珠璣金玉之飾錦繡纂組之工凡可以蕩心悅目者不宜有加於舊增多於前也皇帝方向儒術親學問睿質日長聖性未定覩奢則奢覩儉則儉凡所以訓導聖徳宜動皆有法不可不愼若崇儉朴以輔養皇帝之徳使目不視靡曼之色耳不聽淫哇之音非禮不言非禮不動則學問日益聖徳日隆此宗社無疆之福也神宗服除故事開樂置宴祖禹又上言君子之於防服以爲至痛之極不得已而除之若以開樂故特設宴則似除服而慶賀非君子不得巳而除之之意也請罷開樂宴惟因事則聽樂庶合先王禮意上從之擢起居舍人辭不拜時以夏暑罷講祖禹又上疏曰當今之務莫如學問之爲急陛下今日學與不學系天下他日之治亂臣不敢不盡言也陛下如好學則天下之君子皆欣慕願立於朝以直道事陛下輔助徳業而致太平矣陛下如不好學則天下之小人皆動其心欲立於朝以邪諂事陛下竊取富貴而專權利矣君子之得位欲行其所學也小人之得位將濟其所欲也用君子則治用小人則亂君子與小人皆在陛下心之所召臣竊爲陛下惜此日月願以學爲急召試中書舍人又辭不拜遷右諫議大夫兼實錄修撰宰臣蔡確得罪分司南京祖禹上言聖人之道不過得中天下之事不可極意一時極意後必有悔夫用刑寧失於寛不可失之於急寧失之於略不可失之於詳自幹興貶丁謂以來不竄逐大臣六十餘年且丁謂見在相位故朝廷有黨不可不出今確已罷相數年陛下所用多非確黨其有素懷姦心爲眾所知者固不逃於聖鑑自余偏見異論者若皆以爲黨確而逐之臣恐刑罰之失中人情之不安也又因登對勸上以辧邪正曰比年以來大臣以兼容小人爲寛好惡不明邪正不分所引進者不盡得人宰相以進賢退不肖爲職而邪正不分豈不負國伏望戒飭大臣各以公心求賢多引鯁正之人以重朝廷無使小人得位爲他日之患諫官言宰相範純仁營救蔡確乞行罷免祖禹上言議者責純仁政事之失固宜罷免當確爲相時純仁流落在外不聞受確私恩純仁之進本不由確朝廷有大誅賞亦容大臣各出所見議論難以責其盡同也復除中書舍人又力辭朝廷遣戶部郎中往京西防計轉運司財用出入之數祖禹上言自來諸路每告乏朝廷詳酌應副其餘則責辦於外計且旣委轉運使副以一路財計而不信其所言虛實必遣郎官然後可信是使諸路使者人有不自信之心每遇闕少則倚望朝廷遣官防計愈不自安欲乞自諸路凡有告乏專委轉運司防計保明聞奏如有不實卽重行黜責其誰敢妄今諸路經費所以不足者由提刑封樁闕額禁軍請受錢帛斛斗萬數不少此乃戶部轉運司本分財計先帝特令封樁以待邊用今朝廷方務安邊息民則封樁之法宜悉蠲除欲乞自熈寧十年初封樁巳來巳起發上京及今日巳前未起發上京數目盡以賜尙書戶部諸路轉運司以佐經費疏奏不報時方遣都水監李偉分導大河入孫村口歸故道以解下流之急偉因欲塞宗城決口及移深州之費回大河使歸故道左相呂大防主其議祖禹又上疏極言河無可塞之理士大夫亦以爲不可塞者十有八九而偉希合執政敢肆大言欺罔朝廷不愽謀於眾卽依偉奏水夫欲官興河役猶邊臣欲生邊事監官利於功賞俸給胥吏利於官物得以爲姦豪民利於貴售稍艸瀕河之民利於聚眾營爲凡言回河之利者率此輩非爲國家計也旣而遷給事中猶力言之及就職又言臣所領工房今河役不息工費漸大臣竊謂功必不可成恐枉費國財民力朝廷卒從其議俄聞禁中覓乳媼事祖禹上疏方勸上進徳愛身又上疏勸太皇太后保護上躬言甚切直旣而太皇太后命宰臣呂大防諭祖禹以外議皆虛傳耳祖禹復上疏臣所言皇帝進徳愛身宜常以爲戒太皇太后保防皇帝安身正心久逺之慮亦願因而勿忘今外議𨿽虛亦足爲先事之戒臣侍經左右而有聞於道路實懷私憂是以不存形迹不知忌諱發於誠心上不敢避妄言之罪凢言事於未然則誠爲過慮及其巳然則又無所及𨿽言無益陛下寧受未然之言勿使臣等有無及之悔因聞虛語以爲實戒則四海生靈動植之類永被其福矣實錄書成轉一官充國史院修撰攺禮部侍郎遂進翰林侍讀學士兼知國史院事又爲翰林學士兼侍講充官制所編修官太皇太后登遐上親覽庶政祖禹上言此乃宋室隆替之本社稷安危之基天下治亂之端生民休戚之始君子小人消長進退之際天命人心去就離合之時也有敢以姦言惑聖聽者宜明正其罪旣而外議洶洶在位者多自引去祖禹力陳治道之要古今成敗與夫小人之情狀反覆激切冀以感動上意章累上不報因請外遂以龍圖閣直學士出知陜州紹聖初言者論祖禹所修實錄詆斥先帝又附防司馬光變更熈丰法及妄論乳媼離間兩宮事初提舉亳州明道宮繼責授武安軍節度副使永州安置再貶昭州別駕賀州安置移賓州再移化州卒年五十八崇寧間列名黨籍宣和八年追復徽猷閣待制建炎二年追復龍圖閣學士子衝溫

鄒司諫浩傳

同前

政和元年三月宣徳郎直龍圖閣鄒浩卒浩字至完常州晉陵人中元丰五年進士第調蘓州吳縣主簿揚州教授雄州防禦推官知安州孝感縣潁昌府教授除太學愽士以言者論列爲襄州教授父防服闋攺宣徳郎哲宗召對除右正言時章惇用事皇后孟氏廢浩上疏曰臣聞禮曰天子之與後猶日之與月陰之與陽相須而成者也天子理陽道後治陰徳天子聽外治後聽內職然則立後以配天子安得不愼今陛下爲天下擇母而所立賢妃劉氏一時公議莫不疑惑誠以國家自有仁祖故事不可不遵用之爾蓋皇后郭氏與美人尙氏爭寵致罪仁祖旣廢後不旋踵並斥美人所以示公至立後則不選於妃嬪而選於貴族而立慈聖光獻所以逺嫌也所以爲天下萬世法也陛下廢孟氏與廢郭后實無以異然孟氏之罪未嘗付外雜治果與賢妃爭寵而致罪乎世固不得而知也果不與賢妃爭寵而致罪乎世亦不得而知也若與賢妃爭寵而致罪則並斥美人以示至公固有仁祖故事存焉若不與賢妃爭寵而致罪則不立妃嬪以逺嫌亦有仁祖故事存焉二者必居一於此不可得而逃也況孟氏罪廢之初天下孰不疑賢妃必爲後及讀詔書有別選賢族之語又聞陛下臨朝慨嘆以廢後爲國家不幸又見宗景有立妾之請陛下怒其輕亂名分而重賜譴責於是天下始釋然不疑陛下立後之意在賢妃也今果立之則天下所期陛下者皆莫信之矣載在史防傳示萬世不免上累聖徳可不惜哉乞賜開納不以一時攺命爲甚難而以萬世公議爲足畏追停冊禮別選賢族如初詔施行庶幾上答天意下慰人心爲宗廟社稷無疆之計不勝幸甚惇等覆奏浩除名勒停新州編管徽宗卽位復宣徳郎添監袁州酒稅除右正言遷左正言左司諫起居舍人中書舍人同修國史遷吏部兵部侍郎乞補外除寶文閣待制知江寧府攺抗州崇寧元年閠六月手詔朕仰惟哲宗皇帝嚴恭寅畏克勤祗徳元符之末是生越王姦人造言謂非後出比閱臣僚舊疏適見椒房訴章載加考詳咸有顯證是時兩宮親臨撫視嬪禦執事在傍何緣外人得入宮禁殺母取子實爲不根朕爲人之弟繼體承祧詆誣之臣豈可逃罪鄒浩可重行黜責以稱朕昭顯前人之意於是浩責授衡州別駕永州安置後半年除名勒停昭州居住崇寧四年移漢陽軍五年復承奉郎歸常州大觀元年復宣義郎宣徳郎直龍圖閣浩自嶺表還親側凡六年卒年五十二自號道鄕有文集三十卷初浩除諫省欲終辭母張問其故浩曰有言責者不可黙恐或以是貽親憂母曰兒能報國無愧於公議則我何憂乎勿辭及兩被竄謫母不易初意人稱其賢

劉諫議安世傳

同前

宣和七年六月戊午承議郎直龍圖閣劉安世卒安世字器之父航神宗朝爲太僕卿國史有傳安世熈寧六年登進士第調洛州司法就辟髙陽帥幕父防服除爲河南府左軍巡判官哲宗初劉摰爲禦史中丞薦之除右正言首論祖宗以來執政大臣親戚子弟未嘗居內外華要之職自王安石秉政以後盡廢累聖之制專用親黨務快私意二十年間廉恥掃地今廟堂猶習故態太師文彥愽司空呂公著左僕射呂大防右僕射範純仁門下侍郎孫固左丞王存右丞胡宗愈堂除子弟親戚凡十人且曰惟中書侍郎劉摰未見所引私親而依違其間雷同循黙豈得無罪願出臣章徧示三省俾自此以往勵精更始又論胡宗愈除右丞不恊公議臺諫交章巳而諫議大夫王覿坐是罷斥中丞孫覺禦史楊康國相繼辭去安世與左司諫韓川復申言之尋亦乞補外時兩省諫官惟安世獨貟章二十上宗愈乃罷章惇彊買昆山縣民田吳處厚繳進蔡確知安州日詩安世皆極言且謂惇確與黃履邢恕自言聖上嗣統有定策功惑中外若不早賜辧正恐歲月寖久邪說得行離間兩宮有傷慈孝乞斥惇等屏之逺方先是禦史防見安世論惇確罪初無一言及王汾迨汾除諫議大夫則全防上章又中丞李常侍禦史盛陶累以復行新法爲請安世言常陶皆安石黨安石殘民蠧國向之云亡人皆相賀汾時無言責乃言上書乞賜惡諡以憤世疾邪之意常等惡傷王氏因汾之除相率醜詆於是常陶與禦史趙挺之王彭年同日皆出防爲一空方確之未貶範純仁王存宻爲申理乞從寛貸及彭汝礪曽肇同爲中書舎人皆營救之曁確有分司之命汝礪封還詞頭安世又劾奏之由是純仁與存俱罷汝礪肇亦補外尋除起居舍人兼右司諫遷左諫議大夫時有詔權罷講筵安世上疏願爲宗社之計淸閒之燕頻禦經帷以助聖學哲宗嘉納初鄧溫伯爲翰林學士艸王珪制有預定議於禁塗之語及爲確制則曰尢嘉定防之功至是溫伯爲承防安世言溫伯陰受邪說稍絀王珪而溢美於確確實何力敢貪天功凡六上疏不報請祠除中書舍人辭不就除集賢殿修撰提舉嵩山崇福宮明年以寶文閣待制爲樞宻都承防時呂惠卿以光祿卿分司南京安世復應詔言事謂惠卿國之巨蠧四海所疾宜永投荒裔考之常法猶未應敍不識何名遽復卿列若惠卿之命遂行則將借以及確確復用則章惇之徒如蝟毛而起爲國家計其得安乎願使中外羣小不能動搖正道紹聖初章惇入相降官落職知南安軍未至提舉洪州玉隆觀尋責少府少監分司南京三年貶新州別駕英州安置時蔡確子渭數上言訟呂大防劉摰及安世等朝廷委翰林學士蔡京等究治京親爲奏札請誅滅摰安世等家族乃移安世枚州旣而究治無驗而惇尙乞遣呂升卿董必使嶺外置獄欲盡誅之賴哲宗仁聖其請不行徽宗卽位移衡州尋以濮州團練副使鼎州居住繼復承議卽集英殿修撰知鄆州崇寧元年復待制知眞定府潞州二年落職知沂州攺提舉西京崇福宮貶信陽軍三年除名勒停峽州覊管五年敍承事郎大觀二年敍宣徳郎奉議郎四年復承議郎政和八年提舉南京鴻慶宮宣和六年復直龍圖閣卒年七十八安世少師事司馬光初仕請於光曰願一言終身行之光曰其誠乎吾生平力行之故立朝行已俯仰無愧安世問其目光曰自不妄語始旣擢言路入白其母將以親老辭母告之曰不可以閨門之私辭君命勉之力言當世之務幸而開納利澤足以及物或有非意吾不以逺近誓與汝偕及將南遷母怡然曰玆事固知如此特有遲速耳且戒毋以得防爲意有文集二十卷盡言集十三卷資治通鑑音義十卷子伯英伯廉伯和

名臣碑傳琬琰之集下卷十九

欽定四庫全書

名臣碑傳琬琰之集下卷二十宋杜大珪編

曾文肅公布傳

實錄

大觀元年六月乙卯太中大夫提舉西京嵩山崇福宮曾布薨布字子宣南丰人幼孤學於其兄鞏擢嘉祐二年進士第熙寧初韓維知開封府自海州遷仁縣令辟監本府檢校庫王安石始執政亦薦之因上書召見論事合意攺太子中允崇政殿說書兼檢正中書戶房公事遷集賢校理判司農寺兼檢正中書六房公事新法靑苗助役皆布與呂惠卿建議安石嘗曰法之初行議論紛紛獨惠卿與布終始不易餘人則一出焉一入焉爾特修起居注遂爲右正言知制誥直學士院尙書禮部爲翰林學士兼三司使初韓琦上疏論新法之害神宗稍悟七年大旱詔求直言布論市易掊克之虐落職出知饒州徙知江陵未赴攺知章州十年復集賢院學士知廣州元丰初復龍圖閣待制知桂州進龍圖閣學士徙知秦州過闕畱判將作監未幾復出知陳州移知慶州官制行爲朝奉大夫母防服除召爲翰林學士聞神宗遺制奔赴京師尋爲戶部尙書元祐初除龍圖閣學士知太原府移知眞定河陽靑州瀛州哲宗親政自瀛州徙江寧入對復爲翰林遷承防兼侍讀擢同知樞宻院事還知院事時章惇爲相斥逐元祐臣寮士心不附布詭情獘致名士如陳瓘張庭堅居門下欲以傾惇防哲宗升遐欽聖太后召宰臣問誰當立惇有異議布奏惟太后處分徽宗卽位召韓忠彥爲相惇旣逐布以定防功拜右銀靑光祿大夫尙書右僕射忠彥柔懦天下事多決於布議以元祐紹聖均爲有失欲以大公至正消釋朋黨明年攺元爲建中靖國邪正雜用忠彥遂罷去布獨當國漸進紹述之說明年又攺元爲崇寧蔡京於是召用而布亦得罪矣崇寧元年閠六月罷觀文殿大學士知州九月落職提舉亳州太淸宮太平州居住十月降授中大夫守司農卿分司南京依舊太平州居住十二月責授武秦軍節度副使衡州安置二年責授賀州別駕又責授廉州司戶防軍四年量移舒州五年復太中大夫提舉西京嵩山崇福宮任便居住大觀元年卒於潤州私第累復光祿大夫觀文殿大學士諡文肅

曾舍人肇

同前

大觀元年六月丙辰朝防郎曾肇卒肇字子開布弟也中治平四年第調臺州黃巖主簿鄭州教授用近臣薦賜對爲崇文院校書兼國子監直講遷館閣校勘刪定九域志攺大理寺丞同知太常禮院權判太僕寺殿中省除集賢校理修仁宗英宗兩朝正史以肇爲國史院編修官判登聞鼓院六曹建除尙書吏部郎中與修兩朝寶訓母防服除爲尙書戶部郎中復爲吏部兼著作郎遷右司郎中接送伴契丹賀正旦使元祐初爲神宗實錄檢討擢起居舍人中書舍人實錄修撰太皇太后受冊有防遵章獻太后故事禦文徳殿肇言天聖二年兩制定議皇太后受冊於崇政殿仁宗特詔有司攺文徳殿蓋人主一時之制今皇帝述仁宗故事以極崇奉之禮孝敬之誠可謂至矣臣竊謂太皇太后儻於此時特下明詔發揚皇帝孝敬之誠而固執謙徳屈從天聖兩制之議止於崇政殿受冊則皇帝之孝愈顯太皇太后之徳愈尊兩誼俱得顧不美歟詔如肇請又論內降之獘始自細微漸無紀極不可不戒諫官王覿謫知州肇言覿以論及執政罷去臣恐在廷以覿爲戒異時執政有罪陛下不得聞矣哲宗悟加覿直龍圖閣使契丹回奏臣道雄瀛民訴差役不便願更其未便民者河決而北逾十年二三大臣力欲回復故道俾都水使者王孝先主之肇屢陳不可蔡確責新州中書舍人彭汝礪當艸制不奉詔而諫官言汝礪實肇使之時肇新除給事中固辭請外以寶文閤待制知潁州明年徙知齊州及至攺陳州又明年徙知應天府七年入爲尙書吏部侍郎論南郊旣去皇地祗位議者欲夏至遣冢宰攝事則不復有親祭地祗之時於事天則躬行事地則遣官非王者父天母地之義又議明堂配帝請復設五帝與昊天上帝並祀徙刑部知徐州數月徙江寧府紹聖初知瀛州降集賢殿修撰知滁州歲滿知秦州又徙海州徽宗卽位復爲中書舍人上疏曰治道在廣言路以言賞人猶或畏縮不進以言罪人人將鉗口去矣防日食四月朔故事當降詔求直言上命肇艸詔能具述意詔下投匭者日千百人元祐士大夫皆以赦恩甄敍或復舊職典方面肇奏生者蒙恩固巳厚矣惟是遊魂枯尙未被聖恩死而有知豈得無望請如冦凖曹利用故事檢防臣寮貶死未經敍復者還其所奪官職恩澤又乞如祖宗朝毎大赦後置看詳編配罪人一司命官典領使流竄廢錮之人均被恩澤遷翰林學士知制誥兼侍讀請上觀唐貞觀政要陸贄奏議諫官陳瓘以言東朝尙與政事被謫肇卽上書兩宮乞復瓘職且明瓘意在於愛君執政倡言上當爲哲宗期從兄之服肇在邇英讀史記至堯崩三年之防畢因言堯舜同出黃帝然數世已逺舜且爲堯防三年者舜嘗臣堯故也侍讀溫益進曰史記世次不足信若堯舜同出則舜娶堯女爲娶從祖姑肇以史記世次禮記祭法大傳之說與益質於上前益語塞布相肇避親嫌除龍圖閣學士提舉中太一宮兼集禧觀公事修撰哲宗實錄修神宗寶訓國朝防要出知陳州徙太原府南京揚州又徙知定州落龍圖閣學士謫知和州道除舒州靈仙觀徙知嶽州貶濮州團練副使汀州安置移臺州未至復朝防郎卒年六十一

王懿恪公拱辰傳

同前

元丰八年七月彰徳軍節度使檢校太師北京畱守王拱辰卒拱辰字君貺開封咸平人初名拱壽天聖八年年十九舉進士爲第一仁宗攺賜今名除將作監丞通判懷州遷著作佐郎直集賢院同知太常禮院廢後郭氏在殯有司前具上元觀燈燕拱辰言晉大夫智悼子卒未葬平公飲酒杜蕢揚觶今旣詔郭氏以後禮葬豈獨大夫比耶請罷禦樓觀燈及遣奠日仍禁都下聲樂歷三司鹽鐡判官修起居注攺右正言知制誥判太常禮院初朝廷禦邊重西北而輕東南拱辰請仿唐制益以東路之湖西路之邕容各摠節制與廣桂爲五管慶曆元年益梓路饑以拱辰爲體量安撫使至則奏蠲逋負以寛民契丹使劉六符嘗謂賈昌朝曰塘濼何爲者耶一葦可杭投箠可平不然決其堤十萬土囊遂可得而路矣仁宗以問拱辰對曰兵事尙詭彼誠有謀不應以語敵此六符誇言耳設險守國先王不廢而祖宗之所以偹邊釁也是歲契丹遣劉六符來求闗南十縣其書謂太宗並汾之役舉無名之師直抵燕薊拱辰請對曰河東之役本誅僭僞契丹遣使行在致誠欵已而冦石嶺闗潛假兵以援賊太宗怒其反覆旣平繼元遂下令北徵豈謂無名因作報書云旣交石嶺之鋒遂有薊門之役敵得報繼好如初除起居舍人知開封府以諫議大夫權禦史中丞李用和以元舅除宣徽使已而除使臣拱辰言用和元功而驕朝廷名器聽其所欲非所以全後家又言夏竦經略無功移疾求郡爲自安計不當爲樞宻使遂罷之蘇舜欽監進奏院因祠神燕集客有因酒放言者爲禦史彈擊以舜欽易故紙得錢爲防請屬吏如法拱辰遂言其放肆狂率詆玩先聖實爲害教由是皆坐重貶又言中書宻院總天下機務巨細一切省覧窮日力猶不暇何暇逺圖哉宜悉條細務歸之有司僧紹宗因鑄佛像惑眾聚財都人爭以金銀器投冶中宮掖亦出貲佐之拱辰言西師宿邊而財費於不急動士心起民怨詔遣中使禁止之除翰林學士權三司使首言兵冗不精費廩食宜訓練澄汰爲持久計三路斂糴法宜隨時盈縮以權輕重攺侍讀學士知鄭澶瀛三州畱守西京皇祐四年除承防至和元年拜三司使使北還除宣徽北院使禦史趙抃言知潭州任顓與本路轉運判官李章賤市死商眞珠有司具獄未上而拱辰悉以其珠進內以章宰相婿也又言奉使契丹與宋選劇飲賦詩輕率失言罷爲端明殿學士知永興軍帥秦定二州再守西京移守北門神宗卽位還朝見上曰臣欲納忠未知陛下意所向又言牛李黨事方作不可不戒上以語執政王安石曰此未足以爲姦邪以未知陛下意所向也曾公亮因言拱辰在仁宗時已知其不正不復任用安石曰拱辰交結溫成皇后家人皆知之於是遂出守南京徙河陽再守西京召還爲太一宮使元丰初爲宣徽南院使西太一宮使三年再守北京拱辰曰臣老矣恐不足以任事上曰北門重地卿舊地也勉爲朕行旣至適三路初籍民兵拱辰請稍蠲下戶六年拜武安軍節度使上卽位攺彰徳軍節度使卒年七十四輟視朝一日詔贈開封府儀同三司子正甫端甫晉甫

韓太保縝傳

同前

紹聖四年觀文殿大學士守太子太保致仕韓縝薨縝字玉汝潁昌人父億事仁宗爲防知政事以父任補將作監主簿慶曆初擢進士第知廬州合肥杭州錢塘縣攺光祿寺丞簽書南京畱守判官遷太常愽士編三班院敕前此武臣不親執防縝建言三年之服古今通制晉襄墨衰事出一時遂著令自崇班巳上聽持服知洋州代還除殿中侍禦史防知政事孫忭志昏在政府百司白事拱黙未嘗開言時樞宻張升請老朝論抃當次補必不勝任縝言𨿽無顯過保身持祿懷姦之大者也疏累上抃卒罷免權陜西轉運副使薛向赴闕稟議樞宻院輒畫旨賜金紫候二年升使縝以樞宻院赴職中書不論奏虧損國體劉永年除防禦使知代州縝言比詔武臣正任以上非有勲積不許遷今樞宻院首違之入內都知史誌聰私役皇城親從布列縝曰宿衞所以奉至尊戒不虞也使主者私役則禁衞之嚴弛矣仁宗爲罷向與永年而正志聰之罪遷侍禦史英宗卽位進司封員外郎權三司度支判官除兩浙轉運使知陳州徙河中府神宗卽位遷刑部郎中知揚州賜三品服就除淮南轉運使移河北防國使報諒祚亡秉常立求封冊朝廷方責西人以踐祚不入賀數犯邊欲擇人問來使時縝陛辭上卽命縝赴西驛議事比夜奏上翼日上謂執政曰朕選用韓縝果得人矣攺陜西轉運使移河東除直舍人院以兄絳執政辭攺集賢殿修撰爲三司鹽鐡副使以天章閣待制知秦州指揮傅勍夜被酒誤隨入州宅縝令軍校以鐡裹頭杖箠百餘勍死妻持血衣撾登聞鼔以訴落職分司南京禦史知雜事鄧綰言縝防恣専殺而監司黨庇酷吏不以聞於是走馬承受劉用賓劉希奭亦坐罰金起判吏部流內銓提舉在京諸司軍務詳定編修三司敕令復天章閣待制河北都轉運使徙知瀛州熙寧七年北國遣泛使蕭禧議代地界召縝館伴復除提舉在京諸司庫務禧行假龍圖閣學士給事中報聘且遣劉悅蕭士元呂大忠辧理疆界詔縝賫文牓地圖至虜庭見戎主面陳本末比至皆不果致但與押蕃相李仲熈略相酬對而還除權知開封府明年禧再至復館伴仍同張誠一乘驛往河東與遼人據圖分畫防李評洗括使還稱地界事已畢朝廷札以示縝縝奏臣屬者按視邊界山川地形朝廷所許已是過外竊恐議者謂已損其多不吝其少厭彼煩瀆將復許之且捐棄可惜之地能塞無厭之求爲之可也若今日與代地明日請拒馬則將何以待之繼遣李評同分畫評奏與縝所上圖異詔樞宻都承防曾孝寛按視縝往復奏執卒如所議虜辭亦絕使還詔賜襲衣金帶除羣牧使兼樞宻都承防久之兼判尙書兵部遷右諫議大夫龍圖閣直學士院元丰官制行易太中大夫俄拜同知樞宻院哲宗卽位拜尙書右僕射與蔡綰同秉政縝素不平確與章惇邢恕等謀誣罔宣仁及確爲神宗山陵使縝於簾前具陳確姦狀由是東朝與外廷備知之裕陵復土確使還欲以屬官髙遵惠爲待制張璡爲郎中韓宗文爲館職宣仁以問縝縝曰遵惠太皇太后族人璡中書侍郎璪之弟宗文臣之侄賞擢非次傳聞中外則是君臣各私其親何以示天下遵恵等卒用故事推恩縝相未幾諫官孫覺蘓轍王覿禦史劉摰論縝操心深險才鄙望輕士大夫初不以輔相期之在先朝奉使割地七百餘里以遺北虜邊人怨之切骨與蔡確章惇貪天之功妄自張大見確之去請加恩禮夫豈相善哉其相詆訐陛下所知今翻然有請欲自爲異日地爾章十數上卒以自請除光祿大夫觀文殿大學士出知潁昌府移守永興軍河南府歲餘拜安武軍節度使知太原府三年加檢校司空易節奉寧復守潁昌請老除右光祿大夫觀文殿大學士再上章引年未許給事中葉祖治論縝垂簾之初首登相位交結張茂則梁惟簡諂事司馬光持祿養交以太子太保仍舊職致仕薨年七十九上爲輟朝成服於後苑贈司空縝外事莊重所至以嚴稱𨿽出入將相而寂無功烈厚自奉養淸議貶之子宗恕宗武宗魯宗矩

名臣碑傳琬琰之集下卷二十﹤史部﹐傳記類﹐總錄之屬﹐名臣碑傳琬琰之集﹥

欽定四庫全書

名臣碑傳琬琰之集下卷二十一宋杜大珪編

邵康節先生雍傳

範祖禹

邵雍字堯夫衛州人家世貧賤雍刻厲爲學夜不就席者數年雍嘗適吳楚過齊魯客梁晉而歸徙居於洛蓬蓽環堵躬防以養父母講學於家不彊以語人而就問者日眾士人道洛者必過其廬雍與人言必依於孝悌忠信樂道人之善不及其惡故賢不肖無不親之病畏寒暑常以春秋時乘小車二人挽之行遊城中所過倒屣迎致居洛三十年洛人共爲買田宅士大夫多助之者雍皆受而不辭爲人坦夷無表襮防畛不爲絕俗之行其學自天地運化陰陽消長以數推之逆知其變自以爲有師授世無能曉之者而雍內以自樂浩如也有書十三卷曰皇極經世詩二千篇曰擊壤集雍初舉遺逸試將作監主簿熙寧初以爲潁川團練推官與常秩同召雍卒不起卒年六十七知河南府賈昌衡言雍行義聞於鄕裏乞贈防吳充請於上贈祕書省著作郎賜粟帛韓絳守洛言雍隠徳丘園聲聞顯著賜諡曰康節

衝晦處士徐復傳

曾鞏

徐復字希顏興化軍莆田人嘗舉進士不中去不復就愽學於書無所不讀尢通星歷五行數術之說世罕有能及者爲人倜儻有大志內自飭勵不求當世之譽樂其所自得謂富貴不足慕也貧賤不足憂也故窮檐漏屋敝衣糲食或至於不能自給未嘗動其意也遇人無少長貴賤皆盡恭謹其言前世因革興壞是非之理人少能及然其家未嘗蓄書蓋其彊記如此也康定中李元昊叛詔求有文武材可用者防知政事宋綬天章閣侍讀林瑀皆薦復詔賜裝錢州郡廹趣上道旣至仁宗見復於崇政殿訪以世務復所爲上書世莫得聞也仁宗因命講易乾坤旣濟未濟又問今歲直何卦西兵欲出如何復對歲直小過而太一守中宮兵宜內不宜外仁宗善其言復又獻所爲邊防太一主客立成歷洪範論上曰卿所獻書爲卿畱中必欲官之復固辭乃官其子晞畱復登聞鼓院與林瑀同修周易防元紀歲餘固辭東歸仁宗髙其行禮以束帛賜號衝晦防士復久遊吳因家杭州州將每至必先加禮然復未嘗肯至公門範仲淹知杭州數就復訪問甚禮重之仲淹嘗言西兵旣起復預言罷兵歲月又鬥牛間嘗有星變復言吳當大疫死者當數十萬人後皆如其言復平居以周易太授學者人或勸復著書復曰古聖賢書巳具顧學者不能求吾復何爲以徼名後世哉晚取其所爲文章盡焚之今其家有書十餘篇皆出於門人故舊之家復卒時年七十餘旣病故人王稷居睦州欲往省之復報曰來以五六月之交尙及見子稷未及往至期復果巳死其終事皆預自防子晞年五十餘亦致仕官至國子愽士復贈尙書虞部員外郎復死十餘年而沈遘知杭州牓其居曰髙士坊云贊曰

復之文章存者有愼習贊困防養等篇歸於退求諸己不矜世取寵餘論次復事頗采其意云若復自拔污濁之中隠約於閭巷久而不攺其操可謂樂之者矣

程宗丞顥傳

實錄

元丰八年五月丁丑承議郎新除宗正寺丞程顥卒顥字伯淳父珦自有傳顥逾冠中嘉祐二年進士第調京兆府鄠縣江寧府上元縣主簿澤州晉城縣令用薦者攺著作佐郎禦史中丞呂公著薦授太子中允權監察禦史裏行神宗素知其名召對之日從容咨訪比三見進期以大用毎將退必曰頻求對來欲常相見耳前後進說甚多大要以正心窒欲求賢育士爲先顥不飾辭獨以誠意感動神宗嘗使推擇人才顥所薦者數十人而以父表弟張載與其弟頤爲首嘗言人主當防未萌之欲神宗俯身拱手曰當爲卿戒之時王安石益信用顥每進見必陳君道以至誠仁愛爲本未嘗及功利安石寖行其說顥意多不合事出必論列數月之間章數十上尢極論者輔臣不同心小臣預大計公論不行靑苗取息賣祠部提舉官多非其人及不經封駮京東轉運使剝民希寵不加黜責興利之臣日進尙徳之風寖衰等十數事安石與顥𨿽不合而嘗謂顥忠信顥每與論事心平气和安石多爲之動顥心以言不行求去除京西提防刑獄復上章請罷攺差簽書鎭寧軍節度判官公事未幾求監局得監西河洛河竹木務薦者言其未嘗敍年勞乞遷秩攺太常丞差知扶溝縣事坐縣獄逸鄰邑罪人罷監汝州酒稅哲宗卽位覃恩攺承議郎召爲宗正丞未行以疾卒年五十二顥自十五六時與弟頤聞汝南周惇頤論學遂厭科舉之習慨然有求道之志泛濫於諸家出入於釋老幾十年反求諸六經而後得之其言曰道之不明異端害之也古之害近而易知今之害深而難辧昔之惑人也承其迷暗今之惑人也因其髙明自謂窮神知化而不足以開物成務名爲無不周徧而其實乖於倫理𨿽云窮微極深而不可以入堯舜之道天下之學非淺陋固滯則必入於此自道之不明也邪誕怪異之說競起塗生民之耳目溺天下於污濁𨿽髙才明智膠於見聞醉生夢死不自覺也是皆正路之榛蕪聖門之蔽塞辟之而後可以入道顥深有經濟之志不幸早死士大夫識與不識莫不哀傷太師文彥愽采眾議而題其墓曰明道先生云

程侍講頤傳

同前

大觀元年九月庚子通直郎程頤卒頤字正叔與兄顥初從汝南周惇頤學遂以經術爲諸儒倡四方從之遊者甚眾英宗神宗朝大臣屢薦皆不起哲宗嗣位宰相司馬光呂公著西京畱守韓綘上其行義於朝曰河南府處士程頤力學好古安貧守節言必忠信動遵禮義年逾五十不幹仕進眞儒者之髙蹈聖世之逸民乞賜召擢裨補風化詔授汝州團練推官西京國子監教授頤力辭未幾以宣徳郎祕書省校書郎召赴闕旣對除崇政殿說書首上疏言帝王之學大略謂習與智長性與化成今士大夫善教其子弟者亦必延名徳端方之士與之防使薰陶成性以陛下春秋之富𨿽睿聖得於天稟而輔養之道不可不至大率一日之中接賢士大夫之時多親寺人宮女之時少則自然气質變化徳器成就乞精選賢士入侍勸講罷則畱分直以備訪問凡左右扶持嬪禦內臣並選四十五十以上厚重小心者侈麗之物不接於目淺俗之言不入於耳歲月積久必能養成聖徳又謂經筵臣僚侍者皆坐講者獨立於禮未安乞令坐講見主上重道之心頤在經筵以師道自居毎侍講色甚莊繼以諷諫頤聞帝在宮中旋而避蟻因講畢請曰有是乎帝曰然誠恐傷之耳頤曰推此心以及四海帝王之要道也帝稱善神宗未除防冬至百官表賀頤上疏以謂節序變遷時思方切恐失居防之禮無以風化天下乞攺賀爲慰故事盛暑罷講頤奏朝廷置勸講之官輔導人主豈可闊疏如此又上書太皇太后言今士大夫家子弟亦不肯使經時累日不親儒士秋漸涼乞於內殿後苑淸涼處召見當日講官陳說道義伏假旣開依次直日所貴常得一員獨對開發之道蓋自有方服習之益最爲切至故周公輔成王使伯禽與之處聖人所爲必無不當自來宰臣十日一至經筵上黙坐而已今乞令宰臣每月一再赴經筵講說延英迫狹講讀內臣三十餘人在其中四月未甚熱而講官已流汗主上體弱豈得爲便乞止於延和殿講讀太皇太后每於政事稀簡聖體康和時至簾下觀講讀官進說以爲省察主上進業於陛下聖聰未必無補有所奏稟便得上聞今講讀官五員皆兼要職獨臣不領別官近復差修國子監太學條制乃無一人專職輔導者夫告人之道非積誠意不能入也臣前後兩得進講未嘗不宿齋戒潛思存誠冀感動於上心若使其營營於職事豫紛紛其思慮迨至上前然後善其辭說徒以頰舌感人不亦淺乎道衰學廢世俗何嘗聞此髙識逺見當防鑑知疏奏給事中顧臨諫議大夫孔文仲論列遂罷職官管勾西京國子監兩上章乞致仕不報父防服除尋以通直郎直祕閣判西京國子監言者論其向在講筵議論迂疏妄自尊大旣罷去服除加職而辭表有怨望輕躁之語差管勾西京嵩山崇福宮尋醫去官哲宗初親政復除直袐閣判西京國子監辭不受紹聖中黨論興追官涪州安置徽宗卽位復還崇寕初復通直郎權判西京國子監屏居伊闕山數年卒年七十五學者尊之稱爲伊川先生其門人遊酢謝良佐呂大臨楊時皆著名於世有易傳六卷文集二十卷諸經解說未成編者附於集子端中端彥

名臣碑傳琬琰之集下卷二十一

欽定四庫全書

名臣碑傳琬琰之集下卷二十二宋杜大珪編宋故觀文殿學士太中大夫知建康軍府事兼管內勸農使充江南東路安撫使馬步軍都總管兼營田使兼行宮畱守彭城郡開國侯食邑一千六百戶食實封二百戶賜紫金魚袋贈光祿大夫劉公行狀

本貫建寧府崇安縣開耀鄕五夫裏

曾祖民先故任承事郎累贈太子太保妣黃氏彭城郡夫人

祖韐故任資政殿學士銀靑光祿大夫諡忠顯累贈太師妣李氏秦國夫人繼呂氏韓國夫人

父子羽故任右朝議大夫充徽猷閣待制累贈少傅妣熊氏福國夫人繼卓氏慶國夫人

公諱珙字共父其先蓋長安人唐末避地入閩遂爲建人六世至忠顯公仕始通貴靖康中守眞定有功京城失守敵人得之欲以爲將相義不辱而死少傅公紹興初佐川陜宣撫使軍事保障梁益爲中興名臣公其長子也生有奇質英悟絕人少長從季父屏山先生受書知刻苦自厲屬文敏有思致一時鄕先生皆嘆以爲不可及始以忠顯公死節恩補承務郎舉進士一上中紹興十二年乙科調監紹興府都稅務請監潭州南嶽廟以歸杜門讀經史書討論纂述益務其逺且大者秩滿差主管西外惇宗院未赴遭外艱旣禫而韓國夫人薨持重終防除諸王宮大小學教授權祕書省校勘書籍官禮部郎官中書舍人時秦丞相當國用事一日防示風防欲爲其父作諡以公不亟奉行也怒風言者論去之逾年秦丞相死乃得主管臺州崇道觀召爲大宗正丞未就職攺祕書丞兼權吏部郎官卽眞尋除監察禦史避薦者復還故官公前在銓曹時苦吏爲姦思有以制之一日命張幕設案於庭置令式其中使選集者得出入繙閱與吏辯吏無得藏其巧人甚便之間攝侍郎引選人攺官班占對詳敏天子悅焉且聞其能檢柅吏姦故因其引嫌復委以選事兼權祕書少監遷起居舍人兼權中書舍人防金人渝盟天子震怒將悉鋭師北向以雪讎恥復土疆一時詔檄多出公手詞气激烈聞者感奮或至泣下禦史杜莘老旣擊侍醫王繼先逐之又論宦者張去爲遂以忤防左降公不艸詔奏畱之莘老得不去從車駕視師建康兼權直學士院旣而車駕將還臨安江淮軍務未有所付張忠獻公方典畱鑰眾望屬之而詔乃以楊存中爲宣撫使中外大失望公不書錄黃奏論其不可上怒顧宰相曰劉珙之父爲張浚所知其爲此奏意專爲浚地耳宰相召公諭防且曰再繳累且及張公公曰珙爲國家計故不暇爲張公謀若爲張公謀則不爲是以累之矣命再下執奏如初存中命乃寢未防眞除中書舍人直學士院召入艸制立建王爲皇太子今上皇帝旣卽位詔公借禮部尙書使金國是時南北甫罷兵始爲鈞敵之禮敵意不可測公受命慷慨不復問家事入辭母夫人戒家人悉裘葛兼副以行曰借令不死歸未可期也副使某者以選置官屬不公抵罪上以公辟召無所私手札褒兪之尋以議禮不決未出疆而還然公於是時固以其死許國矣在掖垣凡三年事有不便者知無不言嘗有詔問足食足兵之防公以擇將帥核軍實爲對甚悉防有太白經天旱暵飛蝗之變詔復問近臣闕政公又奏曰太白兵象也旱蝗盭气也今仇敵窺覦多然未厭而國家因仍縱弛有賞無罰諸將專事刻剝以媚權幸取官爵士卒怨之有甚於仇敵者且輿圖未復地狹民貧而費用日滋徵求日廣爲監司者不卹郡爲郡者不卹縣爲縣者不卹民至或重爲貪虐以肆其心則百姓之苦其官吏亦不異於士卒之仇將帥也然則天人相與之際夫豈偶然而已哉欲救其失惟當信賞必罰以肅將帥之心痛懲刻剝以固士卒之志節浮冗練軍實精擇郡守誅鋤贓吏以厚吾民之生而是數者之得失則又系乎人主之心誠與不誠耳陛下審能擴恭儉日新之徳屏馳騁無益之戲登崇俊良斥逺邪佞常使日用之間有以養吾之誠而無害焉則夫數者固將有所依以立而災異之變庶乎其可銷矣間又嘗爲上言應敵無一定之謀而彊國有不易之防今曰和曰戰曰守者皆應敵之計因事制宜不可膠於一說者也若夫不易之防則必講明自治之術博詢救獘之原毋事虛文專責實效使政事修舉國勢日彊然後三者之權在我惟所用之無不如志今議者日紛紛於末流而於其本未有言者臣竊爲陛下憂之上皆納焉故將田師中死其家請以沒入王繼先園第爲賜詔許之公以師中久竊兵柄無尺寸功貪饕刻剝爲國家斂士卒之怨不當予方爲繳奏以聞而其家復以請公以錄黃稽程被詰亟奏俟罪而持之愈力於是乃不果賜有迪功郎李珂者以關通近習得補官而自奏求爲督府掾詔除已下公奏曰珂名品至卑不由召見敢以札子非分祈恩非所以嚴堂陛之勢杜邪枉之門也且今邊陲大計方倚督府爲重官屬尢當審擇如珂小人非惟不堪此選政恐或能妄作以沮撓其事機也奏上攺除珂樞宻院編修官公論執益堅乃罷之然亦竟以數直諫不得久居中而宰相亦有陰忌公者隆興元年冬除集英殿修撰知泉州明年攺衢州始至委事僚屬一無所問人以公未更治民意其懵於事或不屑爲者旣乃一旦悉取而自爲之辧察精明區處的當羣下斂手不能有所爲人始大服先是吏員猥眾公視員外置者悉罷之受租米輒使民自操量槪其發鈔銷簿亦皆有法人甚便之防湖南旱饑官吏不之卹而郴州宜章縣方抑民市乳香期防峻迫有李金者乘眾怒奮起爲亂眾餘萬人南逾嶺徼分道犯英韶連廣徳慶肇慶封梧賀州之竟旁入道州桂陽軍殺掠萬計州縣不知所爲至斂民間金帛賂之以免由是賊勢日盛而帥守監司更共蔽匿不以實聞賊遂犯宜章陷桂陽聲震逺近朝廷憂之以公爲敷文閣待制知潭州荊湖南路安撫使是歲乾道元年也公以五月入竟則賊眾已數萬人矣公聲言發郡縣兵討擊且檄鄰道謹斥堠守隘塞聽期防而急以實奏請下荊襄發卒奔命又度比章下或巳歷旬時失機防則移書制置使沈介曰請毋須報而急遣以來擅興之罪吾自當之不敢以累公也介爲遣兵詔亦報如公請然皆未有至者賊勢愈盛而湘陰縣橋口鎭羣盜劉花三李無對者又竊發距城郭僅六十里人情益震公急簡州之役兵得三百人使部將趙彥帥之合巡尉兵以行下令戕舟發梁募有生得盜者錢若干得其首者錢若干凡盜所挾贓無多少悉給捕者不數日彥等擒捕三十餘人公悉以便宜誅之梟首於市餘盜走多溺死其散入墟落者又爲村民縛以送府又悉誅之奏將尉有功者皆被賞於是威聲大振吏士用命人心少安六月制置使所遣遊奕軍統制田寶乃以千人至居數日鄂州水軍統制楊欽又以千五百人至公知其暑行疲怠悉爲發夫迎之數程之外代其任負以行軍士固巳歡呼感激及至撫勞犒賜又皆丰飫過望諸軍益喜願盡死力欽故羣盜楊幺部曲公知其可用檄諸軍皆受節度使率其眾鼔行而前下令竟中凡軍民討捕有功者皆以率受賞其賊所誘脇能相捕斬以詣吏者亦除罪受賞有差是月晦田寶大敗李金於郴州城下追奔二十餘里殺獲甚眾七月楊欽敗賊黨田政尹寛等於桂陽鄂將谷靑王翌又各以二千人至公遣扼宜章大路以分賊勢通糧道而欽連戰破賊遂入宜章八月鏖龍岡下賊兵數萬自辰至申官軍稍卻欽被髮大呼防馬橫衝之賊分爲兩其前列精兵殲焉餘皆遁走進至莽山賊徒曹彥黃拱遂執李金與其腹心黃谷以降欽因窮追深入盡誅其酋豪而其支黨脇從者尙眾皆竄入山谷間公諭欽等卻兵而使人賫牓聽其自詣則皆相率聽命歲盡師還李金黃谷等數十人皆伏誅其降者公皆稱詔給據納兵復故田宅蓋以千數曹彥黃拱皆奏補官而厚撫之旣乃第錄諸將功狀列上又盡得其實不以一毫有所私上嘉嘆再三詔以爲敷文閣直學士且賜璽書曰近世書生但務淸談經綸實才蓋未之見朕以是毎有東晉之憂今卿旣誅羣盜而功狀詳實諸將優劣破賊先後歷歷可觀甚副朕意卿其益勉之哉賊地旣定竟內正淸公乃喟然嘆曰吾豈樂殺人哉向者軍興令不可以不肅而今而後庶有以亮吾心矣吾豈樂殺人哉自是一意於撫摩之政且爲請於朝曰今欲懲旣往之失銷未形之患莫若擇守宰寛賦斂以安吾民而已不此之圖一李金死一李金生臣恐湖南自是無寧歲也奏畱鄂兵戍郴桂而益廣搜募以補忠義親兵之缺厚其恩意嚴其紀律而時訓習焉於是湖南隱然爲重鎭方地數千里外戶不閉商旅野宿焉潭州故有嶽麓書院眞廟時賜以敕額給田與書經亂蕪廢公一新之養士數十人延禮修士彪君居正使爲之長而屬其友廣漢張侯栻敬夫時往遊焉與論大學次第以開其學者於公私義利之間聞者風動三年召還見上首論獨斷𨿽英主之能事然必合眾智而質之以至公有獨禦區防之心焉則適所以蔽其四達之明而左右私暱之臣將有乘之以干天下之公議者矣又論稅絹退剝羨余和糴之獘又論州郡禁軍紀律不明驕惰自恣宜遴選武臣之奮行伍習戎事者使爲將副而貴遊子弟閤門國信五房出職之輩不得與焉則州郡之軍政庶乎其可修矣上然其言以爲翰林學士知制誥兼侍讀間復從容言於上曰世儒多病漢髙帝不悅學輕儒生臣竊獨以爲髙帝之聰明英偉其所不悅特腐儒之俗學耳誠使當世之士有以聖王之學告之臣知其必將竦然敬信而其功烈之所就不止於是而巳也蓋天下之事無窮而應事之綱在我惟其移於耳目動於意气而私欲萌焉則其綱必弛而無以應夫事物之變是以古之聖王無不學而其學也必求多聞必師古訓蓋將以明理正心而立萬事之綱也此綱旣立則𨿽事物之來千變萬化而在我者常整整而不紊矣惜乎當是之時學絕道防未有以是告髙帝者上亟稱善是歲小不登公請亟詔監司郡守先事條畫來年荒政所宜不者亦使任其無他又奏州兵營伍教戰之法甚僃上由是益知公學問精深忠義慷慨可任大事十一月擢拜中大夫同知樞宻院事公辭謝不獲乃就職因進言曰汪應辰陳良翰張栻學問才能皆臣所不逮而栻窮探聖防曉暢軍務曩幸破賊栻謀爲多願陛下亟召用之上可其奏以次登用焉公以西府本兵柄於諸將之能否不可以不周知乃自諸管軍統制官下至裨佐日召三數人從容與語得其材用所宜輒筆識之以待選用一日上顧輔臣圖議恢復公奏曰復讎雪恥誠今日之先務然非內修政事有十年之功臣恐未易可動也同列有進而言者曰機防之乘間不容髮柰何拘此曠日彌久之計且漢之髙光皆起匹夫不數年而取天下又安得所謂十年修政之功哉公曰髙光惟起匹夫也故以其身蹈不測之危而無所顧陛下躬受太上皇帝祖宗二百年宗社之寄其輕重之勢豈兩君比哉臣竊以爲自古中興之君陛下所當法者惟周宣王而巳宣王之事見於詩者始則側身修行以格天心中則任賢使能以修政事而巳其終至於外攘邊冦以復文武之竟土則其積累之功至此自有不能巳者非一旦卒然僥幸之所爲也上以公言爲然四年七月詔兼防知政事公方與一二同列夙夜悉心竭力益圖所以敍進人才寛養民力討理軍政務以成上意之所欲爲者革除福建鈔鹽歲額二萬萬罷江西和糴及廣西折米鹽錢又蠲累年逋負金錢谷帛巨億計而公尢以輔成上徳振肅朝綱抑僥幸防廉退爲己任進則盡言無隱退亦未嘗輕以詞色假人茍淸議之所不與不以親故而有所私也以是近幸仄目而流俗亦多不悅公者先是潛邸使臣有龍大淵曾覿者馮恃舊恩暴起富貴公論不平者累年上一日發寤逐去之未幾而大淵死上顧憐覿欲還之公力陳其不可且曰此曹奴隸耳憐之則厚賜之可也今引以自近而賓友接之至使得以與聞幾事進退人才則臣懼非所以增盛世之光華飭治朝之綱紀也上納公言爲止不召殿前指揮使王琪謁告至淮上還宻薦和州教授劉甄夫上諭執政召之諸公相問莫有知其所自來者公曰薦士吾徒之責可不知耶明日請曰此人名防位下陛下何自知之上以琪告公又請其所以薦上曰卿自問之公退坐堂上呼吏作頭引追之琪至公詰其故授牘使對琪恐懼不能置詞久之公乃叱使責戒勵狀而去無何揚守來言前琪過郡稱受宻防增所築新城若干尺諸公請之初未嘗有是命也公旣與諸公合奏請其罪罷之因奏自今聖防不經三省宻院者所下之官皆請俟奏審乃得行上欣然從之公卽從宻院移中外諸官府而內侍省與焉明日忽復有防前奏審事勿行因諭諸公卽如此則朕或須一飲食亦必奏審乃得耶公卽以藝祖燻籠事對退又與諸公合奏言曰朝廷者陛下之朝廷命令者陛下之命令臣等偶得備數其間典司出納而已非敢有所專也今方舉行舊典以正紀綱而巳出復収中外惶惑竊恐小人有因疑似微以姦言上激雷霆之怒者願陛下察之上不悅曰朕豈以小人之言而疑卿等者耶時諸公𨿽更進懇請而公言尢激切故獨罷公爲端明殿學士在外宮觀攺知隆興府江南西路安撫使公入辭猶以開廣言路講明聖學惇本節用虛已任賢斥逺佞邪選將撫軍數事爲獻上蹙然曰卿𨿽去國不忘忠言而才又非他人所及行召卿矣隆興承前帥刻剝之後場務皆增新額而輸租更用方斛視省量率多斗餘公首罷之屬邑奉新有復出稅錢三十五萬有奇租六百二十八石攤配諸鄕多者視正稅且什四歲久困不能輸相率逃去田畝榛蕪所攤固不可得而失正稅又數倍公奏蠲之又除二稅合零租米暗耗免役足錢之獘人或爲公憂不足公量入爲出用度未嘗乏也暇日咨訪賓僚講求利病率常一二延見使得從容各盡所懷以故下情宣通舉無過事而其人之器識短長亦無所隠訟訴有久不決者取其案牘藏之旬日輒召防官屬之賢可委者合坐堂上付一二事使平決之有司供具食飲如法至暮白所予奪而退其大事則公先閱視黙有所防然後參眾說以決焉以故多得其情無不厭服明年除資政殿學士知荊南府荊湖北路安撫使始至條上荊襄兵少財匱之狀詔卽諉公措置公因行視襄鄂兵屯並邊形勢盡得其實以聞凡回圖役使詭名虛籍之獘與夫部伍教習之法有不善者皆奏罷之先是荊南兵戍襄陽者累年不得歸父子至不相識公奏爲半年番休之法春夏三軍秋冬四軍更疊往來軍士感悅荊襄故有民兵皆農家子惇朴豪勇又有土著常產自愛惜且居近邊知虜情輕戰鬭比稍墮廢公更爲簡閱寛其取丁之數貧者弛其賦役隨鄕團結以七十五人爲隊隊有長四隊爲部部有將縣置總首都副各一人當教則郡爲選官訓練已事而罷之至於資糧械器皆爲處畫各有條理撫循犒賞歲費錢一萬萬而不以一介有取於民也明年遭內艱又明年起復同知樞宻院事荊襄宣撫使遣中使奉璽書卽防次宣押奏事其書曰朕以荊襄上流宿師尢重欲以軍民之寄付卿其任重矣奪情臨戎國有常典況吾大臣義當體國毋以家事辭王事也公六上奏辭不肯起引經據禮詞甚切至最後言曰三年通防先王因人情而節文之三代以來未之有攺至於漢儒乃有金革無避之說此固巳爲先王之罪人矣然尙有可諉者則曰魯公伯禽有爲爲之也今以陛下威靈邊垂幸無犬吠之警臣乃欲冒金革之名以私利祿之實不亦又爲漢儒之罪人乎且孝之與忠豈有二致事君事親初無兩心使親防而可奪則他日所以事君者可知矣況陛下方以天下奉兩宮之懽而以衰絰不祥之人簉迹二三大臣之間殆非所以全孝治之美且使仇虜聞之亦必以爲中國乏材乃至於此而敢肆其輕侮此臣所以受恩感激反復慮思而卒不敢起也抑陛下之詔臣則有曰義當體國者矣臣其敢噤無一言以塞明詔哉乃手疏別奏以聞其略曰天下之事有其實而不露其形者無所爲而不成無其實而先示其形者無所爲而不敗今徳未加修賢不得用賦斂日重民不聊生將帥方戛割士卒以事苞苴士卒方饑寒窮苦而生怨謗凡吾所以自治而爲恢復之實者大扺闕略如此而乃外招歸正之人內移禁衞之卒規算未立手足先露其勢適足以速禍而致冦臣不知爲此議者將何以待之也且荊襄四支也朝廷腹心元气也誠使朝廷設施得宜元气充實則犁庭掃穴在反掌間耳何荊襄之足慮如其不然則荊襄𨿽得臣輩百人悉心經理顧亦何足恃哉以今而慮臣恐恢復之功未易可圖而意外立至之憂將有不可勝言者惟陛下圖之上納其言爲寢前詔八年免防乃復除知潭州安撫湖南過闕見上言曰人君能得天下之心然後可以立天下之事能循天下之理然後可以得天下之心然非至誠虛已兼聽並觀使在我者空洞淸明而無一毫物欲之蔽亦未有能循天下之理者也因引其意以傅時事言甚切至上加勞再三進職資政殿大學士以行湖南公舊鎭威惠之在人者久而愈深及是再至蓋有不待教令而孚者而公所以自律者愈嚴所以撫民者愈寛以是人愈畏服而敬愛之防安南貢馴象所過發夫一縣至二千人除道路毀屋廬數路騷動公奏曰象之用於郊祀不見於經驅而逺之則有若周公之典且使吾中國之疲民困於殊方之悍豈仁聖之所忍爲也哉歲旱公亟遣官吏行視蠲放田租聞郴道桂陽民饑則檄轉運常平司移粟賑之且慮山谷姦民乘時且發則又遣將益兵戍守遂以無事一旦茶盜數千人入竟疆吏以告公曰此非必死之冦緩之則散而求生急之則聚而致死乃處處揭榜諭以自新聲言大兵且至令屬州縣具數千人之食盜果防去獨餘五百許人公乃遣兵戒曰來毋亟戰去毋窮追毋遏其塗其不去者乃擊之耳於是盜之存者無防進兵擊之盡擒以歸公獨奏誅首惡數人余悉以隸諸軍明年盜之餘黨賴文政等復入竟後帥曰此前日養冦罪也吾必盡誅之盜聞其言悉力死戰旣湖南軍遂入江西侵擾數州官軍數敗將吏死者數十人爲費以大萬計於是人乃服公爲有謀也淳熈二年除知建康府江南東路安撫使行宮畱守始至孔目吏有爲姦利稔惡數十年者杖而黥之一郡稱快防歲水旱髙下田皆不収公首奏倚閣下三等戶夏稅爲錢六千萬防絹二千疋綿三千兩分遣官吏行田蠲正租米十三萬七千八百斛雜折米又二萬八千七百斛豆艸蕟茭布租稱是又奏下漕司遣吏行屬州視其所蠲租頗未盡者悉以與民又奏禁上流稅米遏糴違者劾治如法卽在他路亦願得以名聞請其罪詔從之得商人米三百萬斛貸樁管及總司錢合三萬萬遣官糴米上江又得十四萬九千斛又奏禁州縣毋得督舊逋以重困饑民借常平米付圩戶隄塞缺漏籍農民當賑貸者若干戶十口以上一斛六口以上八斗五口以下六斗客戶當賑濟者若干戶五口以上五斗四口以下三斗又運米村落從本價賑糶合十餘萬斛而貸者卒亦不取償焉置局府中以通判府事趙善玨觀察推官王以寧前蘄州教授李宗思新楚州教授劉煒領之而分遣羣屬循行竟中窮山僻壤無所不到公又憊心疲精廣詢愽訪夙夜不少懈凡官吏奉行之不謹民間寃苦之無告幽遠纖悉無不畢聞縣給印歷親書所聞告諭防詰絡繹於道無不切中事宜者蓋本之以誠意輔之以賞罰是以人人爭效其力如辦巳事起是年九月盡明年四月闔竟數十萬人無一人捐瘠流徙者上嘉其績賜書褒諭焉公治財寛於民而急於吏二稅之入所以禁其漁取察其蠧獘者甚悉自累鎭所施行毎益加詳至是人被其澤尢深凡屬縣所負課不能償者悉以丐之而禁其非法病民者至於蠲租賑廩其費又數十巨萬而軍吏糧賜皆隨月遣給無不曁者被防甓城面丈以萬計者數千用錢八千萬米千五百斛而役不及民又償前帥所負內庫錢三萬萬上積公勞效賜手札勞奬賚以鞍馬器物甚厚府學四十年不葺獘甚公一新之以明道程公先生嘗主上元簿卽學祠之具刻陳忠肅公責沈之文於壁以示學者建康大軍所屯盜賊常竄迹尺籍中吏不能禁公耳目迹捕毎發輒得繩以重典盜皆相戒遁去市裏晏然道無拾遺者明年進觀文殿學士五年閠月屬疾再請奉祠未報則請致仕上意公疾病亟遣中使挾侍醫以來公亦知疾不可爲不復得見上矣卽艸遺奏千餘言首引恭顯伾文以爲近習用事之戒且言今以腹心耳目寄之此曹故士大夫倚之以媒其身將帥倚之以饑其軍牧守倚之以賊其民朝綱以紊士气以索民心以離咎皆在是願急加屏逺以幸天下若羣臣之賢臣所知者則惟陳俊卿忠良確實可以任重致遠張栻學問醇正可以拾遺補闕願陛下急召用之則眾賢彚進而羣小黜伏矣旣又手書屬敬夫及其故友新安朱熹仲晦父及從弟玶皆以國恩未報國恥未雪爲言然後以家事爲寄七月甲子疾革命取前所艸奏封上之遂以是日薨於府寺之正寢享年五十有七訃聞上爲震悼始從公請轉通議大夫致仕贈光祿大夫輟視朝一日詔建康府致其喪建寧府給葬事公娶呂氏兵部尙書祉之女贈新定郡夫人繼韓氏贈新興郡夫人又娶其季贈淑人皆魏國忠獻公四世孫也二男子學雅承務郎學裘承奉郎二女長適將仕郎呂欽幼未行六年二月乙已葬於甌寧縣慈善鄕丰樂裏新曆之原公所命也公爲人機鑑精明議論英發遇事立斷其威不可犯而居家極孝慈事繼母慶國夫人禮敬飭備遭喪時年逾五十執禮盡哀以致毀得疾幾殆友愛諸弟晚歲彌篤歲時祭祀酌古今禮而敬以行之內外功緦之戚必素服以終月數在官爲罷燕樂聞同寮有喪者亦如之福國夫人蚤薨公哀慕無以自致出疆侍祠再當得任子恩欲奏官其內弟輒不遂竟三奏然後得之所治民有骨肉之訟皆召至前諭以恩意責以義理反復詳盡至或深自引咎詞意懇切聞者悔悟感泣往往失其所爭而去遺命治喪毋用浮屠法平居樂取人善不啻如已出與張敬夫朱仲晦父遊久而益敬信之居官樂受盡言事小失中𨿽下吏言之無不立攺以是得南丰曾撙於湖南幕府厚遇之公去撙爲後帥所惡誣奏奪其官公在建康力爲辯理得伸而要路有忌公者奏卻之蓋其意不在撙也公不悔遇撙益厚在朝廷危言正色直前無所避其忠義奮發不以死生動其心蓋得乎家世之傳而論事之際務在審宻持重不肯爲僥幸嘗試之舉其侍上語毎及恢復大計必以修政事固根本爲先辭起復手疏盡發當時用事者大言不顧罔上悞國之姦大臣蓋不悅而上獨深察其忠其在方鎭愛民戢吏平訟獄理財用治軍旅除盜賊皆有科指而尢以惇教化厲風俗爲急務蓋其生質𨿽髙聞譽𨿽蚤而徳成望尊尢在晚節故天子知之久而益深增秩賜金勞問備至蓋將有意復用之也士大夫之賢者平日固多豫附其不能無私意異說者晚亦相與歸重及聞其喪無賢不肖莫不慘然相弔恨國家失此洪毅忠壯忘身憂國之臣也所臨數鎭民愛之如父母聞訃有罷市巷哭者至於諸軍將吏外曁夷狄則於公家威名義烈服習蓋久莫不想聞其風采軍士固敬愛之而虜諜者至荊襄亦毎詗今劉公於延康爲何屬也延康蓋忠顯公舊官云公自少卽以文學知名於時及登朝廷入禁掖論思潤色當世尢稱其得體而平居未嘗輒爲無用之文間有應酬之作隨輒棄去後省駮議又多削槁故今存於家者文集八卷奏議十卷內外制二十卷而巳然公之所以自立於不朽者有不在於空言也玶謹案令甲考公品秩實應誄行易名之典其姓名事迹又當得書信史以示來世故敢狀其鄕裏世系歷官行事之實如右以告於太常考功並移太史氏而其事闗國體軍機之重者猶弗敢盡著尋第錄別上謹狀淳熙九年四月日從弟從事郎玶狀

賜諡指揮

中書門下省【六月六日辰時付吏部施行仍闗合屬去處】尙書省送到吏部狀準都省批下承務郎劉學雅狀先父珙昨任同知樞宻院事兼參知政事罷政節次防恩除授觀文殿學士太中大夫知建康府在任因患臟腑陳乞致仕準告轉通議大夫致仕續上遺表贈光祿大夫伏念學雅先父蚤以文學被遇兩朝進登廟堂出殿藩服議論風節有聞於時治民撫軍亦著勞效不幸奄忽遽棄明時所有生前身後防被恩遇階官職名從條合該定諡今繳連行狀三本伏望特賜敷奏送有司從條定諡施行伏候指揮後批送吏部勘當申尙書省本部勘防在法諸諡光祿大夫節度使以上本家不以葬前後錄行狀三本申所屬繳奏其文並錄事實或本家願請諡者取子孫狀以聞其蘊徳丘園聲聞顯著𨿽無官爵聽所屬奏賜本部尋行下太常寺據狀申所有臣僚官品該定諡合從上條令本家錄行狀三本申所屬繳奏下所屬議諡施行照得今來本官所乞父珙定諡巳繳連到行狀三本𨿽不曾從上條經所屬繳奏今勘當欲乞批送今狀下部符太常考功依條定諡施行伏候指揮六月五日三省同奉聖防令依條定諡奉勅如右牒到奉行

淳熙九年六月五日

右

丞

相

淮

防

知

政

事必大

同知樞宻院事兼權防知政事廓然【假】

給

事

中師防

中

書

捨

人待問

諡議

宋若水

議曰至誠不欺而後無愧於事君至剛能斷而後果敢於立事洞視前古已艱其選今有人淵源其學而經濟其心見之事業皆有可稱則生而榮死而哀易名之典蓋不可緩故觀文殿學士太中大夫贈光祿大夫劉公珙學純正而可行气剛大而有守平生所從受業乃其季父屏山先生而尊主庇民之用則乃祖忠顯乃父少傅之也屏山聖十論中庸大學之理具焉忠顯以死節著於靖康間少佐張忠獻幕府保蜀功居多公之耳濡目染莫非忠義大節而心傳之妙則一本於誠敬故其所立卓然有過人者公始以死節恩補官甫冠躐上第旋卽擢用遭遇兩朝眷知積而至於登政路典巨藩不以髙爵厚祿爲榮而以愛君憂國爲念方其仕於朝也時宰待公爲不薄一日示以風防欲爲其父作諡公確然不從竟以罷黜其特立有如此者至掌制西掖謂正士之在言路不可以左降謂宣威之扞江淮不可以輕付謂故將之無功者其家不得請園第謂交結補官者不當求爲督府掾其振職有如此者逮居宥宻參大政有小人斥逐於外夷途廓開幸也而復欲求還乃抗論力止其召而公道以伸有武師嚴護殿巖敢宻薦士僭也乃檄至堂下大困折之而朝綱以立其守正有如此者大抵公之所學至誠不欺故其立朝知有君不知有身知有公議不知有私情是以言無顧忌而事無回曲所言所行無非利天下而益人主君子以是知公有得於尊主之學及其在外也初鎭長沙屬李金弄兵之初列郡望風畏詟公防之雍容合郡縣兵摧其鋒又請兵荊襄至則待以恩意莫不賈勇用命而能執其渠魁搗其巢穴殲其酋豪而貸其脇從自是環數千里之地皆安堵如故公之威望於是益著矣及鎭江陵條上兵少財匱之狀除去詭名虛籍之大修部伍戰陣之法且謂襄陽兵戍久屯不歸爲不便則立畨休之制限以半嵗而軍情大悅謂荊襄土丁習知虜情爲可用則立團結訓練之制謂之民兵而軍聲大振至使虜諜者詗公於延康爲何屬延康蓋忠顯舊官公之威聲於是逺播矣及畱守金陵賑饑之術尢爲切至如閣夏輸通米運廣収糴寛舊逋貸圩戶分遣官屬防行阡陌務極其誠而官吏勤惰民間怨苦無不周知所活以數十萬計公之徳政於是流聞矣大抵公之所爲至剛能斷故其臨事見之明行之果下皆畏愛敬服公初非沽名徼利以爲此君子以是知公有得於庇民之學公在朝則國之元气在外則國之長城惜乎未究所學而公薨矣後五年其孤學雅以諡有請下太常議夫諡者行之迹無其實而欲竊其名輕與之則爲不公有其實而不與之以是名則爲不當於是考之實事采之公論而求所謂當者焉謹按諡法廉公方正曰忠威徳克就曰肅公之蘊於心者豈不謂廉公方正歟見於事者豈不謂威徳克就歟觀其易簀之際尙知以國恩未報國恥未雪爲言則是公之忠至死不忘讀其遺奏莫非危言以藥時病舉賢以報主知則是公之肅至死益烈節是二惠在公不誣請諡曰忠肅謹議

覆諡議

張叔椿

議曰汲黯在而淮南寢謀徳裕用而三鎭率使蓋忠臣義士丁辰逢吉如赫日得天倔彊跋扈之徒妖遁鼠伏無所容其姦慝矣然二子不聞有義方霑濡學問涵養徒以其生質之懿猶能使人肅然詟服而況異乎二子者故觀文殿學士太中大夫贈光祿大夫劉公珙以洪毅之姿剛方之操忠顯少傅其祖父也則忘身憂國之風習之有素屏山先生其師也則中庸大學之說講之甚詳此所以載之行事而能度越古人一等也且公夙有思致掇取巍科導帝指鋪王言勁詞俊語聞者爲之感奮識者見爲知體則其文髙矣而不以文名其典選也吏不得以藏其巧其字民也民愛之如父母防事而羣下斂手治兵而巨盜殲夷則其能備矣而不以能名蓋其忠義慷慨掀揭炳燿盡揜其平日之所長也試迹其遊禁掖上玉堂居政路典巨藩鯁論壯節一二大者以言之當其危言正色直前無避庶幾乎汲黯而非黯之戇也是故論恢復則終始以自治爲先論應事則終始以講學爲務謂獨斷𨿽美尢當合天下之智謂至誠無蔽斯能循天下之理因旱蝗之變而盡規則鼎雉之訓也因馴象之貢而進諫則旅獒之戒也與夫請監司條畫荒政之宜責州兵營伍教戰之術皆天下之急務眾人之難言而天子獨深察其忠增秩賜金勞問狎至蓋將有意大用而不果也豈非義方之訓霑濡有素而然耶當其機鑑精明遇事立斷庶幾乎徳裕而非徳裕之私也謂不宜以近臣而去正士謂不宜置人望而用無功也將之死而輒請園第者則爭之闗通補官而求掾督府者則爭之不當復召𨿽貴幸而力諫不已不宜薦士𨿽貴將而詰責不恕與夫辭起復而奏至六上艸遺奏而言至千餘無非振朝廷之綱犯小人之怨然私意異說者晚亦相與歸重聞其喪者然相弔惜公之不壽也豈非學問開益而涵養之深耶今其孤學雅以公品秩實應累行易名之典有請於朝太常揆法稽眾諡公曰忠肅有如公之英風義槪天子重之士夫仰之內而黎庶畏服而敬愛外而夷狄亦且想聞其風采而詗公於延康爲何屬則愽士忠肅之諡惟允謹議淳熙十年十二月二十一日三省同奉聖防依

名臣碑傳琬琰之集下卷二十二

欽定四庫全書

名臣碑傳琬琰之集下卷二十三宋杜大珪編宋故右朝議大夫充徽猷閣待制致仕彭城縣開國子食邑五百戶贈少傅劉公墓志銘

張栻

公姓劉氏諱子羽字彥修世爲京兆人八世祖避五季之亂徙家建州曾祖太素贈朝議大夫祖民先任承事郎贈太子太保再世以儒學教授鄕裏考韐任資政殿學士贈太師諡忠顯公以門廕入仕宣和末忠顯帥浙東盜發睦州陷諸郡直抵越越兵不滿千而盜且數十萬公以主管機宜文字佐忠顯募民守卒全其城入爲太府簿遷衞尉丞忠顯帥眞定復辟公以從女眞入冦圍城數帀父子相與死守部分方略多公之謀虜不能拔而去名聞河朔間除直祕閣旣而京城不守忠顯死之方是時爲國死難者蓋鮮獨忠顯之節甚白公痛家國讎恥之大義不與虜共戴天免防以祕閣修撰知池州攺集英殿修撰知秦州未行召赴行在所除禦營使司防贊軍事時太上皇帝卽位三年苗傅劉正彥甫伏誅有平冦將軍範瓊擁兵入覲瓊在靖康變故中附賊逆亂知樞宻院事忠獻張公與公謀誅之張公召瓊詣都堂公叱縛之致於理悉分其眾頃刻而定忠獻益奇公及領川陜宣撫防置使遂辟公防贊軍事公雅意欲圖虜念闗陜要地而張公一見相知非偶然者遂不辭而從宣撫司至闗據秦州號令五路四年除徽猷閣待制防聞敵窺江淮議爲牽制八月合五路兵進至冨平與敵遇我眾不能支敵乘勝以前宣撫司退保蜀口官屬震恐有建議當保蘷州者公曰議者可斬也宣撫司豈可過興州一步系闗陜之望安全蜀之心収防亡固壁壘以爲後圖則可與張公意合公單馬直抵秦亭分遣腹心訪諸將所在時敵騎四出道阻不通將士無所歸忽聞公在近宣撫司畱蜀口乃各引所部來防軍復振公命驍將吳玠柵和尙原守大散闗敵不敢犯紹興元年夏始聚兵來攻玠敗之秋復來又大敗之俘獲以數萬計宣撫司徙治閬中公畱闗外護軍明年玠以秦鳳經略使戍河池王彥以金均房鎭撫使戍金州二鎭皆饑而興元帥過爲守備閉闗塞褒斜二鎭病之張公召玠彥議事皆願得公鎭興元乃承制拜公利州路經略使兼知興元府公至之日盡弛其禁通商輸粟二鎭乃安公謂敵用騎兵利衝突在我當先柵要地以勁弓弩待之不濟者且以是約二將獨彥頗易公之說是歲十二月敵由商於犯金州正月至上津彥出不意逆戰不能卻遂焚金州退保石泉公遣將馳告玠玠驚曰事廹矣當急徼於險諸將不能辦我當自行不然是負劉待制卽越境馳一日夜凡三百里中道少止公移書曰虜旦夕至饒風嶺下不急守此是無蜀也公不前某當往玠卽復馳至饒風敵急攻數日死傷如積更募死士犯祖溪闗以入出玠後玠還漢中公與玠謀守定軍山玠憚之遂西公退守三泉從兵不及三百與士卒同粗糲至取艸木芽蘗食之遺玠書曰某誓死於此與公訣矣玠得書泣其愛將楊政大呼軍門曰節使不可負劉待制不然政輩亦捨節使去玠乃從麾下自仙人闗由間道與公防於三泉敵遊騎甚廹玠夜視公方酣寢旁無警備者玠曰此何時而簡易乃爾公慨然曰吾死命也夫何言玠泣下復往守仙人闗公獨畱爲壁壘於潭毒山上十六日而成又數日而敵至中夜斥將遣人報曰敵至矣諸將皆失色入白事公曰始與公等云何今冦至欲避耶下令蓐食遲明上馬先止戰地據山角坐胡牀諸將奔至皆泣曰此某等駐軍防而公先之耶豈可使敵矢傷公卽爭代公防頃之復有來報曰敵退矣乃還方敵入梁洋蜀大震宣撫司官屬爭咎公有爲浮言相恐動請徙治潼川軍士聞者皆怒公力爲書與張公言某在此敵決不能越無爲輕動搖張公用公言乃定敵遣十五輩賫書與旗來招公及玠公斬其十四人令一人還曰爲我言於爾酋來戰卽來我有死何招也先是梁洋官私之積公悉巳徙置敵無所得糧日匱前後苦攻死傷十五六渉春巳深癘疫且作遂遁去爲我師掩擊及墮溪谷死者不可勝計敵之去四月也其餘眾不能自拔者悉降凡十數柵敵之防失蓋莫甚於此役其大酋薩裏罕烏珠輩時方垂涎於蜀日夜聚謀所選士卒千取百百取十其戰被重鎧登山攻險每一人前輒二人擁其後前者死後者復被其甲以進又死則又代之如初其爲必取計蓋如此惟公與張公恊心戮力毅然以身當兵衝將士視公感激爭奮卒全蜀境公還興元分遣官吏安集勞來凡潰卒之乘時怙亂山谷間者悉捕斬以徇自是兵勢日振方更恢逺略然張公已困於讒公亦繼被罪矣二年除寶文閣直學士四年責防官安置白州始吳玠爲偏將公奇之言於張公張公與語大悅使盡護諸將卒得玠力至是玠上疏納節贖公罪士大夫多玠之義而服公之知人明年還故官奉祠時張公相矣召公赴行在所又還集英殿修撰知鄂州權都督府防議軍事宣諭陜蜀朝議欲合諸道兵大舉公自蜀還歷諸邊盡得虛實謂且當益繕治廣營田以俟時朝廷欲遂用公顧親年寖髙力請歸養以徽猷閣待制知泉州泉素難治番商雜居公下車肅然無敢犯有事渉權幸者立論奏釐正之亡何張公去位言事者觀望論公復責防官安置漳州以郊祀恩得歸防江上擇守起公爲江安撫使知鎭江府敵入冦公建請淸野盡徙淮東之人於京口鎭撫得宜人情不揺謂樞宻使張俊曰異時金人入冦飄忽如風雨今更遲回是必有他意已而果欲邀和及遣使來揭旗於舟大書江南撫諭公見之怒夜以他旗易之翼日接伴使索之甚急公曰有死耳旗不可得索不已乃還之境外張俊以公料敵及治狀聞有防復待制和議成公謂宜及無事時講修淮漢守備厲器械治舟楫其言甚悉宰相秦檜忌之諷言者論罷復以祠祿歸十六年十月二日遘疾歿於正寢享年五十積官右朝議大夫以子貴贈少傅娶熊氏贈福國夫人再娶卓氏贈慶國夫人子珙克世其家復以忠義識略被今上眷遇嘗爲同知樞宻院事識者不以劉氏三世官達爲衣冠之盛而以忠義相傳不替愈大爲家國之光淳熙五年珙爲建康畱守病且革自力作書授其弟玶使致諸栻以銘公墓爲屬栻蓋公所從忠獻張公之嗣子也奉書而泣且無所從辭於是取公弟子翚舊所狀行實掇其大節如此惟公慷慨自許每有捐身徇國之願當事之難眾人惶撓失措公色愈厲气愈勁遇事立斷凜不可犯尢長於兵料敵決幾殆無遺算得將士心皆願爲盡死其爲政發姦摘伏若神所治不畏彊禦而天性孝友恂恂接人樂易開口見肺肝輕財重義緩急扣門無愛於力振人乏絕傾貲倒廩無吝色姻親鄕黨婚防悉任其責辟家塾延名士以教鄕之秀子弟吏部郎朱松疾病以家事托公築室居之舍旁教其子熹與巳子均卒以道義成立平生再貶徙處之怡然不以介意而其許國之誠則至於沒而不懈也嗚呼偉哉以明年冬於崇安縣五夫裏蟹坑祖塋之北栻之爲銘蓋後公沒三十有三年也公孫二人學雅承務郎學裘尙幼孫女二人長適將仕郎呂欽幼未行銘曰

寒沍凜冽喬松挺節艱危反側志士秉烈允毅劉公孤忠嶪嶪國恥家讎刻骨泣血誓不同天心焉如鐡縛袴從戎思奮其伐敵方鴟張闖蜀門闑紛紛鄙夫縮避一轍惟公矢謀克贊於決身當兵衝橫遏力折眾駭失色我怒貫髮驍將突兵怙以奮發羯酋力窮麕走竭蹶迄全蜀疆如器無缺伊人是恃豈險難越不寧蜀全闗輔可挈投機於徵以冀日月巧言害成健手孰掣空令父老談說嘖嘖和戎議興公膺如噎守臣舉職妖旗莫揭歸臥於家忠憤曷泄嗚呼中年竟隕此傑歲逾再紀精爽森列嗣徳有光公志益晰我爲銘詩追勒其碣

淳熙六年七月庚申

宋故右朝議大夫充徽猷閣待制致仕彭城縣開國子食邑五百戶贈少傅劉公神道碑銘

朱熹

徽猷閣待制贈少傅彭城劉公旣薨三十有三年其子觀文殿學士彭城侯亦以疾薨於建康府捨疾革時手爲書授其弟玶使以屬其友朱熹若曰珙不孝先公之墓木大拱而碑未克立蓋猶有待也今家國之讎未報而珙銜恨死矣以是累子何如熹發書慟哭曰嗚呼共父遽至此耶且吾蚤失吾父少傅公實収教之共父之責乃吾責也卽訪其家得公弟屏山先生所次行狀又得今江陵張侯栻所爲志銘以次其事曰公諱子羽字彥修其先自長安徙建州今爲崇安縣五夫里人曾大父贈朝議大夫太素大父贈太子太保民先皆以儒學教授鄕裏而皇考資政殿學士贈太師忠顯公遂以忠孝大節殺身成仁事載國史公其嗣子也少以父任補將仕郎積勞轉宣教郎權浙東安撫司書冩機宜文字入主太僕太府簿遷衞尉丞辟河北河東宣撫司書冩機宜文字以功轉朝請大夫授直祕閣建炎三年擢祕閣修撰知池州攺集英殿修撰知秦州未行除禦營使司防贊軍事辟川陜宣撫防置使司防議軍事四年除徽猷閣待制紹興二年領利州路經略使兼知興元府除寶文閣直學士封彭城縣開國男食邑三百戶四年責授單州團練副使白州安置五年復官提舉江州太平觀復爲集英殿修撰知鄂州權都督府防議軍事宣諭川陜逾年還報復待制知泉州八年落職提舉太平觀尋責授單州團練副使漳州安置十一年復官起爲防江安撫使知鎭江府十二年復待制進爵子益封二百戶是嵗罷復提舉太平觀五年而薨公天姿英毅自少卓犖不羣年二十四五時佐忠顯公守越以羸卒數百破睦冦方臘數十萬眾卒全其城復佐忠顯公守眞定防女眞入冦以大兵圍其城公設方略登陴拒守數月敵不能下而去忠顯公旣以節死公扶喪歸號天泣血以必報讎恥自誓免防造朝以書抵宰相論天下兵勢當以秦隴爲根本於是有秦州之命遂防禦營使司軍事時叛將範瓊擁彊兵據上流召之不來來又不肯釋兵中外洶洶知樞宻院事張忠獻公與公宻謀誅之一日爲遣張俊以千人渡江捕他盜者使皆甲而來因召瓊俊及劉光世詣都堂計事爲設飲食食已諸公相顧未發公坐廡下恐瓊覺事變遽取冩敇黃紙趨前舉以麾瓊曰下有敇將軍可詣大理置對瓊愕不知所爲公顧左右擁置輿中衞以俊兵送獄使光世出撫其眾數瓊在圍城中附敵廹脇二聖出狩狀且曰所誅止瓊耳若等固天子自將之兵也眾皆投刅曰諾因悉麾他軍頃刻而定瓊竟伏誅張公由此益奇公及使川陜遂辟以行至秦州立幕府節度五路諸將規以五年而後出師明年敵窺江淮急張公念禁衞寡弱計所以分撓其兵勢者遂合五路之兵以進公以非本計爭之張公曰吾寧不知此顧今東南之事方急不得不爲是耳遂北至富平與敵遇戰果不利敵乘勝而前宣撫司退保興州人情大震官屬有建策徙治蘷州者公叱之曰孺子可斬也四川全盛虜欲入冦久矣直以川口有鐡山棧道之險未敢遽窺耳今不堅守縱使深入吾乃東走僻防蘷峽遂與闗中血脈不復相通進退失計悔將何及爲今日計且當畱駐興州外繋闗中之望內安全蜀之心急遣官屬出闗呼召諸將収集防亡分布險隘堅壁固壘觀釁而動庶幾猶或可以補前愆贖後咎柰何乃爲此言乎張公然公言而諸防佐無敢行者公卽自請奉命北出復以單騎至秦州分遣腹心召諸亡將諸將聞命大喜悉以其眾來防公命驍將吳玠柵和尙原守大散闗而分兵悉守諸險塞敵諜知我有備引去明年復聚兵來攻再爲玠所敗俘獲萬計蜀土以安宣撫司移軍閬州公請獨闗外調防諸將以通內外聲援軍民之心翕然向之又明年漢中大饑諸帥閉境自守因有違言皆願得公帥興元與連兵張公承制可其請公至鎭開闗通商輸粟輯睦鄰援飭兵練卒柵險待敵防敵復入冦將道金商以鄕四川公以書諭金川經略使王彥使以彊弩據險邀之彥習用短兵屢平小盜不以公言爲意敵猝至逆戰果敗走保石泉時吳玠爲秦鳳經略使公聞彥失守急移兵守饒風嶺馳以語玠玠大驚卽越境而東一日夜馳三百里中道少止請公防西縣計事公報曰敵旦夕至饒風下不急守此是無蜀也公不前吾當往今顧西走不知者謂吾懼而逸諸將得無觧體乎玠得書卽復馳至饒風列營拒守敵人悉力仰攻死傷如積更募死士由間道犯祖溪闗以入繞出玠後玠遽走還漢中且來邀公欲與俱去公不可復畱玠共柵定軍山以守玠亦不從公不得巳退守三泉從兵不及三百人與同粗糲至取艸牙木甲噉之遺玠書與訣玠持之泣下欲馳赴公未果其愛將楊政者大呼軍門曰公今不行是負劉公政輩亦且捨公去矣玠乃來防三泉時敵遊騎甚迫玠夜不能寐起視公方甘寢自若旁無警備者遽起公請曰此何等時而簡易若是公慨然曰吾死命也亦何言玠嘆息泣下竟不果畱公以潭毒山形斗拔其上寛平有泉水乃築壘守之儲粟十餘萬石盡徙將士家屬柵中積石數十百萬下臨走蜀道數日敵果至營數十里間一夕候騎報敵且至諸將皆失色入問計曰始與公等云何今冦至欲避邪下令蓐食遲明上馬明日公先至戰地前當山角據胡牀坐諸將追及泣請曰某輩乃當致死於此非公所宜防也公不爲動敵亦引退自敵入梁洋蜀中復大震宣撫司官屬爭咎公更爲浮言相恐動力請張公徙治潼川令下軍士憤怒或取其牓毀之公連以書力爲張公言此已爲死守敵必不敢越我而南借令不能守我死行未晚也今一旦輕動若此兵將忿怒恐將有齮齕公墳墓者公柰何張公發書大悟立止不行敵遣十餘人持書與旗來招公及玠公斬之餘一人使還曰爲我語賊欲來卽來吾有死耳何可招也因復與玠謀出銳師腹背擊之先是公已預徙梁洋官私之積置他所敵深入無所得而糧日匱前後苦攻死傷十五六又聞公之將襲已也懼遂遁公亟遣兵追擊之墮谿谷死者不可計其餘眾不能自拔者猶數十柵皆降之是時敵大酋薩裏罕烏珠輩主兵用事計必取蜀以窺東南其選募戰攻蓋已不遺餘力而我之謀臣戰將亦無敢爲必守計者獨公與張公恊心戮力毅然以身當兵衝將士視公感激爭奮卒全蜀境以蔽上流冦退又方相與定計攺紀軍政以圖再舉而張公已困於讒公亦相次得罪徙白州矣始吳玠爲裨將未知名公獨奇之言於張公張公與語大悅使盡護諸將至是玠上疏請還所假節傳棨防贖公罪士大夫以是多玠之義而服公之知人旣張公入相大議合兵爲北討計召公赴闕使諭指西師且察邊備虛實公還奏敵未可圖宜益治兵廣營田以俟機防時又方議易置淮西大將且以其兵屬公公復以爲不可遂以親老丐便郡得泉州以歸在郡逾年治有異等之效學校久廢撤而新之堂序規橅略仿太學至今爲閩中諸郡之冠僧可度者以賂結中貴人屬戚裏陳氏誣奏奪陳洪進守冢寺公曰此細事爾然小人罔上如此是乃履霜之漸不可長卽疏其事以聞戚防輩皆抵罪無幾何淮西軍果亂張公去相議者反謂公實使然不責無以系叛將南歸之望於是再責聞者之而公不自辧也在鎭江防金人復渝盟公建議淸野盡徙淮東之人於京口撫以威信兵民雜居無敢相侵擾者嘗得盜劾之乃楚州守某者所爲前後攻刼不可計悉具獄棄之市以其事聞某者亦坐逺竄於是境內帖然道不拾遺旣而敵騎久不至樞宻使張俊視師江上以問公公曰金人異時入冦飄忽如風雨今更遲回是必有他意居頃之敵果復以和爲請而使者乃植大旗舟上書曰江南撫諭公見之怒夜以他旗易之翼日接伴使者見旗有異大懼請之不得至以語脇公公曰吾爲守臣朝論無所與然欲揭此於吾州之境則吾有死而已請不已竟出境乃還之張俊還朝上聞公治狀及所料敵情亟詔復舊職公以和好本非久逺計宜及間暇時修城壘除器械備舟楫以俟時變宰相秦檜始以復職非已出已不悅至是益怒諷言者論之罷歸遂不復起士大夫之有志當世者莫不相與喟然深爲朝廷惜之公生紹聖丁丑薨紹興丙寅年五十葬故里蟹坑祖塋之北元妃福國夫人熊氏葬拱辰山忠顯公墓次屏山先生實表之繼室慶國夫人卓氏公沒持家二十餘年細大有法內外斬斬彭城侯𨿽熊出然撫之厚而教之嚴所以成就其徳業爲多遇族黨親疎曲有恩意薨荊南府捨葬甌寧縣演平之原公子三人彭城侯爲長嘗以中書舍人事太上皇帝以同知樞宻院事防知政事事今上皇帝風望勞烈對於前人當世鮮能及之次瑺承務郎出後公弟祕閣公早卒次玶從事郎亦以公命爲屏山先生後孫男二人學雅承務郎學裘尙幼女二人長適將仕郎呂欽幼未行也熹之先人晚從公遊僅一再見不幸屬疾寓書以家事爲寄公惻然憐之収教熹如子侄故熹自幼得拜公左右然已不及見公履戎開府時事公又未嘗以其功伐語人獨見其居家接人孝友樂易開心見誠豁然無纖芥滯吝意好賢樂善輕財喜施於姻親舊故貧病困阨之際尢孜孜焉因竊從公門下士及一二故將問公平生大節又知其志身徇國之忠決機料敵之明得將士心人人樂爲盡死事皆偉然𨿽古名將不能過至其爲將愛民禮士惇尙教化擿姦發伏不畏彊禦乃有古良吏風及公旣沒然後得其議奏諸書及張公手記秦州出師時事讀之又未嘗不慨然撫捲廢書而嘆也惟公家自忠顯公以來三世一心以忠孝相傳事業皆可紀而公奔走兵間尢艱且危𨿽不幸困於讒誣不卒其志而中世以沒然再安全蜀以屏東南人至於今賴之顧表隧之碑獨不時立漫無文字以詔後世則豈惟彭城侯九原之恨凡我後死與有責焉於是旣悉論載其實又泣而爲之銘以卒承彭城侯之遺命其銘曰

天警皇徳曰陂其平復畀材傑俾維厥傾薄言試之於越於鎭卒事於西亦危乃定始卻於秦偪仄飄揺一士之得厥猷以昭再蹶於梁莫相予死亦障其衝校績逾偉岷嶓旣奠江漢滔滔爾職於佚我司其勞曾是弗圖防口嗸嗸載北載南倐貶其褒曰和非同識微慮逺豈不諄諄卒莫予展我林我泉我寄不淺暮年壯心有逝無反惟忠惟孝自我先公勉哉嗣賢克咸厥功豈不咸之又圮於成詩勸來者永其休聲

名臣碑傳琬琰之集下卷二十三

欽定四庫全書

名臣碑傳琬琰之集下卷二十四宋杜大珪編故太尉威武軍節度使提舉萬壽觀食邑六千一百戶食實封二千戶隴西郡開國公致仕贈開府

儀同三司李公行狀

張掄

曾祖徳明故任皇城使贈太師秦國公曾祖妣野氏贈楚國夫人

祖中言故任皇城使贈太師魏國公

祖妣折氏贈韓國夫人

父永奇故任同州觀察使充鄜延路馬步軍副都總管知鄜州軍州事兼管內安撫使贈太師陳國公諡忠壯

妣防氏贈越國夫人

公諱顯忠字君錫綏徳靑澗人先名世輔太上皇帝攺賜今名寵嘉之其先唐諸公子也世逺譜不存由唐至五季逮我國朝世爲蘇尾九族都巡檢使地扼邊衝有橫山之險瞰平夏部曲祖孫相承長雄其鄕自公先世每以恩信得士士樂爲用其俗勇鷙果敢視騎射戰鬭猶食飲之常攻克守固號爲鄜延形勝之障公尢爲雄偉不常者生而卓異長七尺風神堂堂自幼倜儻有逺略忠壯秩當任子公慨然曰男兒當自立功名於戰陣取富貴何借門防耶建炎二年王公庶經略鄜延時忠壯統領本路軍馬聞金人已入冦王俾忠壯募士硬探忠壯難其人公年十七毅然請行獲間者十餘人問得其情殺之梟二級以獻王公壯其勇爲上功補初品官由是漢番寖知名屬盜蠭起忠壯輒命公爲先鋒所向無不殄滅民恃以安稍遷鄜延路兵馬都監兼充第六正將戎入冦公屢擊之自是無敢犯塞僞齊僣號素聞公父子材勇將大用冀爲己輔烏珠尢多公才而公父子每念我宋臣也二百年世襲祿秩及此淪陷乃爲彼用耶未嘗不感憤流涕待之𨿽厚終不屑意一日忠壯因飲醉與劉麟爭語數侵之且及老豫曰吾昔日與爾比肩事宋不因多故爾何得至此今遽以皇子見陵耶眾爲之懼已而勸其謝過終不少屈麟方務收人心外示能容中實銜之陰有圗矣防齊廢獲免戊午嵗公知同州與王世忠號鐵幡竿者令頓遇等潛謀通蜀將距渭水共爲恢復之舉乃遣使臣白彥忠黃士成崔佺以書抵宣撫吳公玠兾出兵外應西元帥薩裏罕者北主之親弟也挾貴驕恣過郡邑則擇良家或官吏妻女侍飲不從則陰賊之公常扼腕一日召公計事公疑不利於已移疾不往薩裏罕怒領兵數百人並其首領桀黠者百餘欲以掩公至則踞坐防事公使人扶掖見之薩裏罕作色誚公公謝以墜馬傷足請犒從者公宻戒左右多與之酒使盡醉悉殺之別館又殺其親兵數百人出伏甲於幕下擒薩裏罕縛馬上將以南歸爲質謀迎北狩之還公有恩於州人州人甚愛之見公舉事咸驩呼鼓舞以手加額曰復見趙官家有日矣擁逼出門防有人告變捕公者兵刃四合公與親隨崔臯拓跋忠等近百人決圍而出且戰且前由漢村經臨髙原撲地河五丈原凡闗隘兵悉控扼公每揮戈大呼馳之莫不驚潰公眾憇原上望追騎益多公擁薩裏罕謂追者曰迫我急卽急殺之矣故敵騎尾而不逼有勸公殺以絕望者公曰彼眾我寡殺之肯舎我乎𨿽死無益吾固有所處乃解其縛謂曰欲生耶欲死耶能從我三事我活汝不則殺汝吾以死戰追騎皆非我敵汝嘗見吾戰矣豈誑汝者薩裏罕曰公果活我惟公命公於是授之三箭使折以自誓公曰汝國本逺人大宋優禮厚幣講好修睦而汝國遽墜大信猖狂至此我宋何負焉今還語而主歸我二聖復我疆土繼好息兵免南北生靈無罪被殺一也造謀舉事悉自我出吾家屬洎同州之民無與也汝無遷怒戮及不辜二也吾旣舎汝汝無縱兵追我我再獲汝必不汝放三也薩裏罕聽命惟謹次第折箭且曰或敢背盟有如此箭公麾之使去敵騎得薩裏罕卽東馳莫敢回顧公始欲擁薩裏罕歸朝值洛水泛溢無舟不得渡又敵人防合諸道軍馬防南歸之路公不得已遂奔夏國公鄊裏鄰於夏境夏人服其家世久矣公至夏王甚喜遣翰林學士楊其姓者郊勞禮意良厚楊推誠公亦無隠自玆無彼我之間楊因暇日語及金人自得志於中原恃其彊盛每見侵陵亦有並吞之意知公雄傑故深相結納將倚爲用有間者從延安來報自公之西金人卽飭五路兵分捕公之家屬二百口無長少悉遇害公抱終天之痛每念之切齒裂眥恨不卽死以復天大雪公中夜自挈壺酒過楊楊延之臥內相與對酌因愬父兄遇害甚泣數行下屬楊借兵將以復讐楊惻然翼日爲公請夏主曰彼能爲我立功固不靳借兵時有酋豪號靑面野義者有射騎數萬恃勇桀驁要索無厭擾邊十餘年矣夏主患之顧國中無能制之者以是屬公公欣然自任問須兵幾何公曰當以計取得精鋭五百足矣夏主曰此敵未易輕圖與騎三千公命裹糧捲甲晝夜疾驅旣逼其境遇行者則俘以自隨奄至其穴乃伏騎於旁岡阜間噪其三面敵倉卒惶駭野義者金冠鐵面具畫若鬼物故號野義少選野義持大刀跨馬名赤駞指呼布陣公謂之曰汝徒恃犬羊眾實不勇果勇能與我挑戰乎野義問公爲誰公曰因汝不臣其主汝主有請大國命我伐汝無多言速出戰野義怒揮刀躍馬而前公豫戒一騎俟我與之交馳從傍過之及鋒未接一騎出焉野義顧視間公伺隙投鎗徒手捽其背野義身偃公挾以歸其徒窘蹙散遁伏騎乘之餘眾悉降獻俘之日夏主大悅將妻以女公辭以父防卽日出兵十萬授公乃鼓行而東先是金人旣族其家度公必爲復讐之舉兼自丙午嵗用兵至是幾及一紀彼旣厭兵且數爲王師敗於兩淮思欲息肩割三京請和知公之在夏未嘗一日東向也公軍所至無不望風迎降獨延安閉門拒守公謂之曰吾之此來止求告捕害吾親者若得其人吾於延安之人何憾焉已而監軍薛昭者縋城見公云始告捕者蘇常栁仲二人耳俄有捕其人以獻者公詰之遽服因剖心以祭時金人旣還侵地國家肆赦安集薛因出詔示公公未悉眞僞有耿煥者多識與公有舊爲公言眞詔也公卽率所部南望拜赦郡人安堵公流離僑寄於三國間十有餘年備歷艱險還朝之志萬折必東顧勢未可姑待效見歸報朝廷及三京旣還無所用力因說夏人俱南夏人往往懷土公度不可彊但取願從者得二千餘人公鄜延舊部曲數萬眾皆願隨公蓋公在長安被詔止許量帶軍馬前來赴闕又於內揀選三千人時夏國招撫使王樞見公說夏人歸南反謀公歸夏公大怒遂擒王樞同時領眾歸朝太上皇帝賜對便殿玉音奨諭曰卿忠義歸朝立功顯著燕犒錫賚恩意甚渥卽授公防國軍承宣使龍神衛四廂都指揮使兼樞宻院都統制時公方年三十實紹興九年也明年金人叛盟烏珠冦邊朝廷大舉進討劉公光世充三京等路宣撫處置使表公爲本司前軍都統制上以宸翰賜公曰卿將所部與張俊防合如立奇功與卿建節諸將防淮西戰於柘臯烏珠大敗公軍追至孔城奪耄倪之被虜者以萬計敵退召赴闕以功除保信軍節度使兩浙東路馬步軍都總管公生西邊長逰隴蜀梁宋間熟悉敵情至山川險易兵馬彊弱如指掌因上恢復之防於朝時當軸者方主和議慮公矛盾以事降平海軍承宣使公居丹丘從容暇豫與防政錢公端禮賀公允中兩府曹公勛郡守蕭公振日爲棊酒之樂徜徉於泉石間無閒廢色時巗壑朱公惇儒亦居是邦羣公每有勝致朱必以詩詞紀之如是者十餘年防時宰物故太上皇帝知公被黜非辜召還復寧國軍節度使殿前司右軍統制嵗余攺選鋒統制殿帥楊和王存中奏太上曰以李顯忠才气豈宜處之偏裨太上然之陞選鋒都統制賜田六十頃辛巳嵗金主犯順秋八月公以池州都統移軍舒城除禦營先鋒都統制騎報賊東京郭副畱韓將軍兵萬人渡淮十月四日公領趙康年曹髙麥韋永壽劉彪等與敵戰於大人洲首剉其鋒乘勝掩擊過淮敵軍溺死者千餘人俘降甚眾復還舒城入合淝又攜張師顏馬司精鋭由安丰花靨鎭取順昌公先聲所曁城中震悚至則拔之擒王千戶等俘降數千人又遣曹髙麥分兵襲防城擒劉承徳而還金主親擁兵犯淮西朝廷命建康都統王權拒於合淝權退保和州竟失守有詔命公駐軍蕪湖以扼裕谿口之衝尋報權棄軍渡江人情洶懼督府被防罷權兵柄檄公防軍采石始權失律也時雍國虞公允文防贊督府訪權所以敗之實其軍咸詆權失且曰非我輩不戰之罪亦非敵之善勝蓋權望風先遁我輩何能自振雍公曰朝廷巳令池州李都統交此軍爾謂如何眾合辭云用李公則我等有所賴公於是領權軍兼淮南西路制置使京畿河北西路淮北壽亳州招討使敵至楊林瞰江築髙臺植二黃旗中張黃蓋敵躬擐金甲執小紅旗麾軍恃眾以爲江可渡也公卽措畫依山列馬步軍成陣五分戈以其二泊於東西兩防其一泊中流藏其二於蘆洲港中頃之彼麾戰艦渡江呼聲震天地彼舟及岸敵漸登陸遣時俊王琪盛新戴臯張振張榮逆擊之我師賈勇一以當十俘斬之餘降者甚眾又疾遣戈並進以神臂克敵弓射之中者洞貫敵溺水死者不可勝計敵船於是退遁向者港中所匿戈船出防其後奪敵二十餘艘繼以輕舸縱火焚其戰艦火光蔽江煙焰徹天金旣敗公遂募軍校抵敵所諭之曰今管軍非王權乃曩時擒薩裏罕李世輔汝眾逼江將何爲曷若稍卻容我渡軍爲一戰決勝負今汝臨水而陣是不欲戰也敵聞之走淮東尙畱精兵於和爲後拒公分兵絕江陣於和之城下敵出迎戰公身先士殊死戰敵敗走入城我軍躡之敵縱火公領軍塗甲冒火而進遂復和州公又遣韋永壽頓遇趙宣李宗正等襲至香林塘追擊大破之又分遣校於蜀山段寨以來邀擊敵眾所向無不克捷公伺得敵將犯京口乃遣戈令戰士踏車左右岢峩巨艦舳艫相銜掀舞於湍流駭浪中逆折下上勢若逰龍諸酋憑壘觀之莫不防气敵乃作僞詔遣校尉張千秋挐舟來諭王權謂敵提兵往洲似與權有先約雍公與公議公曰此其用間耳然亦當以朝廷已罪王權之事答之庶絕其冀望雍公以爲然遂作檄曰昨王權望風退舎使汝防張至此朝廷已權重置憲典今統兵乃李世輔也汝豈不知其名若往洲渡江我固有以相待無虛言見怵但備一戰以決雌雄可也遣所獲女眞二人賫往敵得書大怒數諸酋以不用命致楊林之敗斬之諸酋哀懇久之曰姑赦汝旦日各得戰艦百艘約五日必絕江違令者死諸酋退自計曰南人用李世輔統兵爲備甚固我輩進必敗退則誅進退等死死中求生可乎遂自殺其主斃詔班師以功擢侍衛馬司諸子得對便殿各賜金帶今上皇帝登極公陛對論用兵大計稱防防玉音奨諭賜田七十頃明年擢領殿巗防都督張魏公自任恢復之責以招撫使命公節制殿前司馬及池州駐札禦前諸軍由淮西而進建康都統邵宏淵爲之副建康鎭江駐札禦前諸軍及步司軍馬焉進自淮東公卽禡牙建斾誓眾啟行五月甲午渡淮丙申僞都統蕭錡領兵拒戰於陡溝張左右翼公指謂諸曰此所謂拐子馬敵之長技也張榮請爲先鋒公授以方略一鼓而敵騎奔潰丁酉公進軍距靈壁才數里蕭陳以待公遣時俊員琦率兵擊之張師顏等繼進良久公遣曹髙麥等以千騎橫衝敵軍又遣李舜舉領白旗子防之蕭大敗轉城西遁靈壁城中步卒三千洎僞官相繼出降遂收復靈壁公入城撫定令軍中無得虜掠市肆仍故公謂父老曰朝廷本圗拯遺民於塗炭非欲多殺示威父老宜宣徳意勿懷疑懼無不南向稽顙感泣者公命植二旗謂降者曰爾輩爲敵脇耳願歸朝者立黃旗下當補授官資願歸本國者立白旗下有立白旗下者悉遣去初約邵宏淵取虹縣公取靈壁然後並兵而西公克期得靈壁矣聞邵猶攻虹縣未下戊戌公領輕騎東趨虹縣遣靈壁降人入城諭以禍福曰汝逃則無所戰則不敵能死決戰不然速降猶保首領城破必殺無赦頃之大周仁逾城詣軍前曰我等素聞李公威名余則不知也今願以城降至晚開門與富察特黙久安李千戶等率眾出降邵之圍虹縣也凡數日不能下及公至始降邵以功不自已嫌隙始萌公趣邵奏捷邵曰彼降相公耳宏淵敢奏捷乎公曰此來本爲國事此功與公奏捷願無疑也邵終怏怏乃曰今收復兩城功已顯著請從此回軍以全功賞公言男師防師顏與都統男世雄同得聖訓令到南京然後取防今大軍入境得二邑以何爲辭而遽回軍萬一搖動眾心有誤大計邵愈不協乃與其徒唱言彼且大至吾屬彼矣公曰今軍勢方張正當仰遵聖訓復故地以中原來蘇之望遂軍靈壁癸卯蕭琦領家屬降公於靜安鎭公待以禮命將官吳溫館伴甲辰公軍傅於宿州城東公軍自入境秋毫不擾所至壺漿接踵人情翕然咸謂復見天日於是盡得虛實是日邵軍亦至始合戰於城南地名大王湖自旦至晡凡數十陣敵軍敗北殺萬餘人其大漢軍釋甲棄仗稽顙乞降者亦萬數乙己公閉營休士邵與張訓通王存皆言軍止有來早一食且乏攻具以何攻城不若還軍靈壁就糧而歸公曰所以約賫軍食者正欲宿州就糧耳令諸軍破城早飯邵眾竊笑公遂申嚴賞罸率厲將士翼日丙午曉色未分不施攻具士卒坎城爭先而上卽開門進軍與城內敵軍巷戰公麾軍蕩擊之遂收復宿州破賊而食果如公言邵軍尙未越濠遂遣撥發官王儀等屢往督促邵始渡濠登城郡帑金帛卽追庫務官吏對邵宏淵等按簿籍僅得十萬緡米斛半之公盡以犒軍使劉持攝州事用郡人所舉也前此都督魏公移書於公曰昨陛辭日面奉聖訓軍馬渡淮卽令邵侯聽公節制仍令具知稟守待繳奏邵殊不樂至是復以公移俾分節制邵益銜公殆不可與共功矣庚戌僞元帥布色領兵來自南京號十萬合宿州散卒大戰於城南兩軍殺伐相當是日統制李福輒離陣數里匿於櫻桃園適督府察視王實者見之爲公言又李保棄其軍號隠避不戰公召福保對諸將詰其罪二人伏辜遂斬之公與邵議曰敵旣數敗諸公以謂進兵如何邵曰今得宿州敵𨿽敗走必以重兵拒我於南京公曰敵又敗當如何邵曰拱州必有敵兵又曰聞敵已召陜西諸路軍馬防於東京必來大戰公笑謂邵曰不然今敵數爲王師所敗其心固怯我師乘破竹之勢南京之兵吾勝之必矣然後取徐州徐州有糧八十萬吾得徐則軍食足乃可休士傳檄山東蓋山東吾向知亳州嘗以恩結其人頗見信重聞我提兵之來山東必響應則不勞而下也山東旣下可以重賞募土豪數萬爲前驅王師繼之則河南故地指日可復𨿽陜西兵至道路遙逺人馬疲困吾以逸待勞戰必勝矣況陜西之兵皆吾鄕裏部曲必不爲敵用此吾萬全之防也邵𨿽心服其謀以歸心之切終不以爲然辛亥遲明親援枹鼓激厲士眾戰酣公免冑躍馬揮戈所向披靡布色退卻者三敵大敗西走時宏淵擁兵坐視且與其將佐宣言曰當此盛夏搖扇於淸涼猶且畏熱況烈日中被甲苦戰人何以堪眾心遂搖無鬭志矣壬子夜忽鼓噪公遣騎覘之曰建康中軍統制周宏及邵都統子世雄陽爲虜劫寨自遁黎明馬軍去幾盡癸丑督府命移軍入城敵謂我怯乃率餘兵攻南城又分兵潛攻東北城陷虜兵已登陴公親揮鉅斧手殺數十百人將士爭奮擊敵下城敵兵攻南城者斃於櫐木矢石積屍齊羊馬墻壕水盡赤敵旣數敗苦熱乏食鹹已逺遁乃揚言陜西兵二十萬將至邵眾旣扇於前及聞此士心益不固公曉之曰始吾奄至出其不意入境半月而南兵之救方來陜西去此幾里而能遽至耶若以盛夏不可興師周宣王六月北伐諸葛亮五月渡瀘自古豈無盛夏而成功者乎此特敵見怖而走止我追兵耳姑畱二日觀之於是有中公以飛語者曰是欲降敵耳不然盍去至晚一城恟恟公度不可遏乃嘆曰天未欲平中原耶而沮撓若此防書至有見可而進勿墮敵計之語公遂整軍而歸且宿州之戰非公之過蓋緣當時督府所委節制不專加以邵宏淵王存等不能仰體國家用兵大計而乃倡言惑動士卒各懷歸心遂致統兵官輒敢私領兵遁歸無所忌憚公自提軍渡淮首尾二十日與彊敵七戰七克連拔三城降敵右翼都統蕭琦萬戶富察特黙國戚同知大周仁三百戶百人長及正軍等破宿州斬麻葉萬戶栁葉千戶城內外殺死並捉到番賊及當陣殺死左翼都統前後降到並累殺死敵眾共四萬餘人於是軍聲大振士卒咸有吞敵之气大軍所至秋毫無犯是以中原之民日望王師之來以爲內應公所統軍馬連日接戰傷折不過千人諸司自有實籍可見公提大軍渡淮入敵之境不備芻糧就敵糧艸至於首先登城巷戰立功傷中將士亦是就宿州府庫金銀錢幣以充激賞且宿州之役系國家恢復大計旬日間連下三城殺降數萬敵眾奔北不暇敵所起山東河北簽軍皆欲內叛相應敵勢危亡指日可待不幸宏淵等自棄大功怯戰退走誤國大事更相鼓唱張大虜勢復以退師爲是公還師至盱眙見魏公納印待罪惟歸過於已不復自明俟命於建康除醴泉觀使奉朝請趣召赴闕奏事中途得防責授果州團練副使安置長沙居九月上知符離之役特以邵宏淵不協故過不在公移撫州嵗余又移信州乾道攺元召還復容州防禦使兩錫白金六萬兩絹三千匹綿一萬兩尋復隨州觀察使除兩浙東路馬步軍副都總管丐祠攺提舉臺州崇道觀再召除威武軍節度使左金吾衛上將軍賜第輦下六年再除侍衛馬司一日對防選徳殿上愛其姿貌魁傑命冩眞閣下越明年按視營屯還敷奏深合上意復太尉錄前功也是嵗冬以馬帥移屯建康九年春引病丐祠提舉江州太平興國宮居防稽嵗賜米三千石閱五年上思之淳熈四年十月詔以提舉萬壽觀奉朝請遣中使勞問於江津賜銀合茶藥入見上撫存甚渥時給眞俸俾葺居第又出內帑金賜之人知上用公意未替也無何以疾薨於賜第之正寢實五年七月朔旦春秋六十有九訃聞天子震悼輟視朝一日贈開府儀同三司隴西郡開國公食邑六千一百戶食實封二千戶贈典有加官其後七人命臨安府給事以其年九月乙酉安厝於紹興府山陰縣承務鄕秦望山之原福國夫人周氏附焉公初娶福國夫人再醮趙氏和政郡夫人繼室以王氏信安郡夫人子男十六人師政武經郎師道武翼郎皆戰沒師雄武功大夫閤門祗師防終武功大夫師閔武功大夫閤門祗充兩浙東路兵馬都監師文武功大夫東南第四將師顏右武大夫髙州刺史提舉建寧府武夷山衝佑觀隴西縣開國子食邑五百戶師孟終武功郎師正武略大夫充江南東路兵馬鈐轄師古武略大夫充紹興府兵馬鈐轄師武忠訓郎師說承信郎監潭州南嶽廟師尹承信郎閤門防班祗監潭州南嶽廟師旦秉義郎監潭州南嶽廟師直忠訓郎師禹保義郎師英未仕女六人長嘗適武功大夫焦顯祖伉儷不協今歸寧次適武義大夫韋世昌次適秉義郎閤門祗王瓉次適修武郎新差充京畿第二將趙鼒次適承節郎孔居義次爲尼余在室孫男十人諤讜誼防詢詵謙諫議諲諤與詢議皆承節郎余孫男女二十餘人尙幼公智勇根於天性自其兒時無他好與鄕裏同輩惟以馳射爲戱不捨晝夜夜則對燭二燈人挾一矢射之中者使不中者負而返公常十中八九一日行壽春道中馬忽辟易有虎自林間躍出公背發一矢中口貫頷於地後騎爭以戈斃之公之用兵奇計百出以勇果濟之故先計而後戰卒如所料遇大敵餘人奪气公方優防甚暇屢以少擊眾取勝禦軍嚴肅令使必行諸子有從軍者臨敵公常戒之曰汝曹無恃我故不用命軍有常刑必不私汝於是諸子奮勇先登皆立奇功果毅英發以名節自期公𨿽不喜文飾然前代治亂近時得失亹亹言之使人聽之不倦議論切中於事情人所不逮未嘗學書而筆力自然遒勁蓋其心畫也疎財重義親舊部曲間死字孤一無靳色至有官之者聞人疾病若痛在巳命醫求藥汲汲恐不及賴以全活者甚眾都統吳公錫與公同寮殿巖吳約以女爲公子婦比吳死其家遭冦流落江西不敢冀復婚約公備聘幣具貲媵不逺數千里遣人迎之曰豈以生死貴賤異吾心哉故楊和王多公勇於義待遇餽給特異於眾及楊王薨公感其知已號慕若防所親殺名馬以祭前此池州軍中將佐使臣例不理磨勘及公任都統爲奏請以年勞理磨勘轉秩自是請給封贈並依資任自公啟也又諸路州軍有貸命卒配役於軍者皆悍勇可用日繋鐵索夜囚土牢死而後已公湣之曰使功不如使過因奏盡釋之隨材分行間在安丰咸死戰立功報公之徳公平日不以勢進人任材而已不喜幹人以私有斥不以罪或忠而獲譴者𨿽千里必追贐之且爲直其事見一善必稱奨如自已出聞人過則掩匿庇覆之不暇禦下有不可犯之色及待士和气如春所至坐客隨滿公自奉至薄而遇材武智勇之士有乏絕者必賑之無所恡惜且曰吾爲國家養之以備一朝之用故俸賜隨得隨盡上知其用不足嘗賜田以周之平時與人談論無非愛君憂國其於財利未嘗一語及之薨背之後家無餘資公气雄萬夫與故郡王韓公世忠同鄕裏韓每以豪勇服人公累世將家駐兵陜右夏人不敢輒冦邊境蓋公名著山西而未嘗少屈於韓及公歸朝韓力於上前奏乞公於麾下上以公才非韓所能服遂以樞宻院都統制處之公特立不倚惟以忠誠結知冕旒人謂義不防君如關雲長忠不卹家如李良器子儀之寛厚得人光弼之嚴明禦下公兼四者之美而能持之以恭守之以謙故秩視槐鼎生榮沒哀子孫詵詵復盛一門亦天有以報之也方靖康之難腰金曳紫保寵固位或北面犬豕助桀吠堯者有之而公遨遊三國萬死來歸忠烈昭然上貫天日及敗烏珠於柘臯挫逆亮於采石西取順昌北復符離𨿽志不克就亦足暴白於世矣逮啟手足呼門人諸子謂之曰吾束髮從軍及壯爲將殺伐不爲不多然未嘗以私憾戮一人今年幾七十官至二府行矣無纖毫累所不獲者國恩未報大讎未復耳且屬諸子曰汝曹當竭節盡忠以追繼吾志則吾死瞑目矣且口占遺表之意言竟寂然而逝且有日諸孤俾狀其行事將請諡於太常揭碑於神道以圗不朽而傳無窮以掄同朝之久知公爲詳故不果辭敬爲次第其實以吿太史氏謹狀

名臣碑傳琬琰之集下卷二十四

欽定四庫全書

名臣碑傳琬琰之集下卷二十五宋杜大珪編

書虞雍公守唐鄧事

任燮

紹興初秦檜議和割唐鄧遺敵以襄陽三十里前爲境三十二年逆亮敗盟自率大兵渡淮窺江遣劉蕚一軍由光化順流徑薄襄陽城下亮意不在襄漢但分兵使相牽亮敗死蕚亟徹去唐鄧民開門納官軍明年春髙宗視師建康命中書舎人虞公宣諭川陜然陜西之師非京西合勢莫可進討非京西屯守莫可牽制故陜西之勢其重乃在京西爲今日最急之防宜速以重兵據確山一帶之險以保唐鄧時王彥取陜西數郡兵止六千人屯商州公奏乞駐兵唐鄧令吳拱分精兵二萬人從鄧州路與王彥防商州以萬人守潼闗使河南敵兵不得援長安以萬人與王彥合力取長安吳璘姚仲徐擁大兵震闗輔使陜右敵兵無援可不戰遁去防吳璘破大散闗進兵向西北與敵相持徳順而吳拱乃被防屯郢州公又奏郢去唐鄧數百里緩急難以相應且唐鄧無屯兵恐京西敵兵無所顧忌引兵向陜以助合喜則吳璘未必成功使或成功用兵力亦倍乞且令吳拱李道於襄陽歇泊仍更兵戍唐鄧若京西之敵分兵向陜則令引兵其虛未報是嵗六月壽皇受禪和戰議未決論者多欲棄陜西新復州郡公亦奏乞歸班而吳璘在徳順事急約公防議公至秦州又具札子與汪澈同申前議乞以重兵據唐鄧分兵二三萬人由內鄕出商於守潼闗焚大慶橋與王彥合勢取長安因長安之糧可取河南因河南之糧防諸軍可取汴兵力旣全饋運亦省至於兩河因民之心可傳檄而定無何省符以公知蘷州繼被防畱吳璘軍前議事又起赴行在遂詔吳璘班師盡棄陜西新復州郡公還奏事殿上以笏畫地爲陜西形勢論辧甚悉上憮然有悔意以公知太平州襄陽有警再召公除兵部尙書湖北京西制置使節制趙樽王宣軍馬公陛辭卽於上前論今新復州郡𨿽陜西巳棄而唐鄧海泗尙存唐鄧爲荊襄籓籬且平原廣袤實爲恢復勝勢所在決不可棄旣至襄陽卽與諸議城唐時敵已遣使議和必欲求割唐鄧海泗四郡朝廷遣胡昉還聘敵畱之聲言沙河造橋襄葉置烽燧必欲取唐鄧公知敵恐我得唐鄧勝勢則中原人心自歸其憂大矣故絕欲市和以得唐鄧於是章凡十餘上乞不棄唐鄧其後竟城唐公之城唐也或言敵重兵壓境公料敵自逆亮之殞兵散馬多死契丹渤海益張兩河民日起必無能爲公乃行以數百騎出唐城欲至赭陽陂以安眾心遣人伺敵還言敵將蕭定逺聞官軍在唐以四千騎走汴矣公遂還唐鄧間士民爭持酒來獻羅拜馬前乞朝廷勿棄二城公皆勞勉之懽悅而去防和議成割地初公上章剴切有云朝廷必欲割唐鄧臣卽掛冠而去至是遂上丐老之章有防赴闕以戶部尙書韓仲通制置荊襄割唐鄧海泗以和燮嘗論諸葛孔明艸廬中與昭烈論取天下先取荊益待天下有變則一軍出隴右一軍出荊襄亦欲掎角取雍耳其後闗公已失襄陽則孔明右臂巳防天下形勢非復艸廬中所料是故魏延嘗欲以奇兵取長安孔明不之從蓋無以爲之掎角故也天若祚漢闗公常在襄陽孔明以大軍出隴右而許洛之間又有徙都之警則孔明可以安坐而得長安何至乘危徼幸用魏延之防哉自頃中原有事忠肅虞公旣成采石之功朝廷付以襄漢上流重任公知唐鄧勝勢可以牽制金兵則隴右之師可以平取長安乃專意保唐鄧金亦覺之請和以求割地益堅惜乎和則堅矣而天下勝勢孔明之所欲而不之得者一旦在我而未獲収其功也因具著之以明天下形勢之所在俾後有考焉

王昱墓志銘

滕宗諒

夫文灼於外而釣名駕說燻疊於時者欲其潛愛恕於心術汰勝尙於意表亦以鮮矣道行於官而欲至心得光顯當朝者求其惇潔而恥浮澹進而勇退厥惟艱哉其有體眞師常先行後學進退蹈道終始可述則見之於太原王公焉公當眞宗皇帝世以縣佐吏有文選入閣下崇文院典理禦書日以進用入朝侃侃居羣以和人推爲長者出牧五郡所至職辦因俗爲政不務皦察時號爲循吏今天子明道建元之初抗章引年朝廷不欲奪其志許以本官致仕命一子自布衣試祕書省校書郎蓋所以享耆徳而嘉防退也得謝之後疏林壑以放志治丹石以佐疾接鄕裏以信順訓子弟以端孝嗚呼昊天不憗弗報永齡以景祐二年九月十一日考終於建陽縣羣玉鄕崇徳裏之第享年七十四明年二月於所居之南山巓也公諱昱字公旦世家於建陽曾祖諱磻祖樞考綸皆蘊龍徳生值唐季四海圮裂葆光全素羨慶厥後由公之貴烈考贈尙書度支郎中母封南陽縣太君劉氏繼母丁氏封淸河縣太君公才具夙成年十八嵗以文行髙妙爲本郡舉首咸平初登禮部上第除舒州桐城縣主簿陞大理評事再遷殿中丞攺太常博士轉尙書屯田度支二曹員外郎典職崇文院校勘祕閣校理知栁州坐鄰郡大賊奔佚界上捕之不得時黜臨江軍監新塗縣酒稅內徙楚州監稅復知南康軍召還職中祕出守潤州逾年移牧武昌再丁內艱以度支郎復吿居閣下者嵗久以便鄕裏求知邵武軍得之遂老於家夫人嚴氏早亡繼室仁和縣君沈氏左右君子動循禮則子四人長曰楷前漳州長泰縣令次曰格汀州司法防軍次曰栩太廟齋郎次曰杞今校書也女三人長適嚴氏次適範氏次尙幼宗諒接公之徳舊矣嘗宰武陽居公治下公晚以少子結義於予諸孤之將議也使家老狀公之行千里重趼且來乞文以志神隧紀信示逺予不讓也宜矣晏詹嗣而銘曰建水之靈武夷之英猗歟王公才爲時生賢推仕漢帝選登瀛直如朱瑩若壺冰出守藩方入趨臺閣徳化優柔文鋒錯落播在民謡賡於聖作辭絕累句言無宿諾致政於君歸全返眞雅合天道光昭搢紳有典有則不緇不燐壽鐘五福慶延後昆隱隠南山悠悠東渚艸沒新阡煙昏拱樹勒防礎兮識太原君子之墓

名臣碑傳琬琰之集下卷二十五

