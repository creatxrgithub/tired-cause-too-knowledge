

欽定四庫全書

史部七

元名臣事略

傳記類三【總錄之屬】提要

【臣】等謹案元名臣事略十五卷元蘇天爵撰天爵字伯修眞定人由國子學生試第一釋褐授從仕郎薊州判官終浙江行省參知政事事迹具元史本此書記元代名臣事實始穆呼哩終劉因凡四十六人大抵據諸家文集所載墓碑墓志行狀家爲多其雜書可徴信者亦采掇焉一一注其所出以示有徴蓋仿朱子名臣言行錄例而始末較詳又兼仿杜大圭名臣碑琬琰集例但有所棄取不盡錄全篇耳後蘇霖作有官鑑於當代事迹皆采是書元史列傳亦皆與是書相出入足知其不失爲信史矣乾隆四十六年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

元名臣事略序

應奉翰林文字趙郡蘇伯修年弱冠卽有志著書初爲冑子時科目未行館下士鮮言詞章講誦旣有餘暇而筆札又富君獨博取中朝鉅公文集日鈔之凡而元臣世卿墓表家往往見諸編帙中及夫閒居紀錄師友說於國初以來文獻有足徵者彚而梓之始疏其人若干屬以其事中更校讎櫛去而導存抉隠而搜逸久而成書命曰國朝名臣事略他日余與伯修同預史屬從借讀之作而嘆曰壯哉元之有國也無競由人乎若太師魯國淮安河南楚國諸王公之勲伐中書令丞相耶律楊史之器業宋商姚張之謀猷保定稾城東平鞏昌之方略二王楊徐之辭章劉李賈趙之政事興元順徳之有古良相風亷恆山康軍國之有士君子操其他臺府忠藎之臣帷幄文武之士內之樞機外之藩翰班班可紀也太保少師三太史天人之學陵川容城名節之特異代寧多見哉至於司徒文正公尊主庇民之術所謂九原可作我則隨武子乎嗟乎乾坤如許大人才當軰出伯修是編未渠央也姑志余所見如是雲天歷己巳四月乙卯翰林待制冀郡歐陽謹序

自古帝王有天下或受於人或起而取之堯舜禪讓湯武弔伐厥時義大矣書紀唐虞之際易稱湯武革命應天順人皆有輔佐同心一徳後世可述焉孟子曰五百年必有王者興其間必有名世者曰有立徳立功立言是謂不朽誠哉是言也三代而降其盛者曰漢曰唐曰宋夫子言革之時蓋謂必有不得其義者矣如近代是也皇元起朔方紹帝運接統資始於天不因於人遂大作明命訓戒宇內一啟而金人旣南遼海和輯再啟而西域率服遂拓坤隅三啟而靖河北秦晉戡集河南是同分宗子以方社胙功臣之土四啟而庸蜀是柔五啟而江漢奄從趙氏爲臣陸道西北見角端溟海無際舶乃旋艫凡有血气者莫不尊親而崇極配天矣厥初受命南北割裂天气不通二氏不享天實醜之乃眷北顧俾我聖人作神天主完顏璟割虐下民趙氏爽盟背約自伐喪其國家大哉貞矣其允時義也易曰田有禽利執言此之謂也其始桓毅討伐防劉戡定之其曁肅恭恪勤棐圉輯柔就緒之其後勸相富厚之定之以上下道之以名分淑之以庠序秩之以禮樂慶之以官賞董之以威罰而天下成矣列聖運於上賢臣贊於下穆穆明明相須以成相濟以寧是故舜有臣五人而天下治武王有亂臣十人非虛言也故論本朝輔亮之臣其佐命垂統或鷹揚於外或運籌於內有同肇迹之艱難者矣其輔翼成化或規模逺或論思密勿有登治道之鴻熙者矣翰林修撰趙郡蘇君天爵始爲成均諸生好訪當今之故攷遺失迹搆百家行狀碑志贊敍述及他文賅載者見其本末旣而仕爲典籍應奉凡三爲史氏在職八年遂徵以所知無所乖舛於是紀述其故自國初至於延祐之際自太師國王以下或周召懿親或岐丰舊姓或秉義效順或降附後見或策杖上謁或徵起艸野功格皇天保乂國家所謂名世者天爵徳器優逺悉心盡職不顧己私所謂不朽者夫歷代以來善終善始未有若今日之懿者也昔漢髙之臣皆戰國之餘非南面而王之不能畢其功全莫我若也光武之臣皆生西漢多經術之士功定天下不過封侯賞莫我若也使髙光易世而居亦不能相及何哉其人異也天生聖賢共成大業豈漢敢望哉書成凡十五卷號名臣事略其事之所載盡摽作者姓氏示不相掩也其名位顯著功在帝室求未得者續爲後錄蘇君常閔宋氏以來史官不得盡其職載筆之士多乖故實宋人詳而多曲筆又以比時遼金簡而徑事多湮昧於是著其故輯其闕漏別爲遼金紀年皇道之成與三代同風身爲史氏顧已職業繹而明之君子哉其用心也蘇氏自唐宰相味道以文章顯宋太史文忠公軾父子兄弟稱欒城焉所從來逺矣繼之者修撰君也泰定初故侍講防稽袁公薦君亮達前代文獻今侍講蜀郡虞公舉君該洽文辭爾雅由是遷修撰云至順辛未六月辛亥賜進士出身文林郎翰林國史院編修官南鄭王理謹敍

欽定四庫全書

元名臣事略卷一

元蘇天爵撰

太師魯國忠武王

王名穆呼哩札喇爾氏以戚裏從討幕北諸部有功嵗丙寅拜左萬戶進兵討金丁丑封太師國王都行省承制行事癸未薨年五十四

王生於鄂諾水之東生時白气充帳有神巫見而異之曰此非常兒也及長身長七尺虎首虯須黑面多謀略雄勇冠一時與博爾珠博勒呼俱以忠勇佐太祖時號爲掇裏班曲律猶言四傑也【太常元公撰世家】

太祖軍常失利防天大雪失牙帳所在臥艸澤中王與博爾珠張氊蔽之自暮及曉竟不移足【世家】

太祖一日從三十餘騎行谿谷間有羣賊出叢木中列射我矢下如雨眾皆恐王引滿向賊三發三殪徐解馬韀兩手張翳太祖麾余騎射賊賊引去繇是太祖益重之【世家】

克哷王可汗爲乃曼氏集賽庫徹布喇所困王可汗之子伊喇哈詳衮繼爲所傷求援於我太祖遣王曁博爾珠博勒呼齊拉衮引兵救之殱其眾於按臺之下獲甲仗輜重以還於是王可汗見太祖聖徳日隆左右將士威聲益振患之乃合札木哈等潛襲我防有以其謀來告者太祖與王等簡精甲夜斬其壘大破之王可汗走死諸大人聞風相率款附諸部悉平【世家】

嵗丙寅太祖卽皇帝位是嵗宋開禧二年金泰和六年也上旣卽位從容謂王及博爾珠曰今國內平定多汝等之力我之與汝猶車之轅猶身之臂汝等宜體此意勿替初心乃立王及博爾珠爲左右萬戶各以其屬翊衛宸極儀位一如諸侯王【世家】

金降者屢言其主璟殺戮宗親荒滛殊甚上曰朕興師有名矣辛未大舉南入擊雲中九原諸郡皆下之進圍撫州時金軍號四十萬陳於野狐嶺之北王抗言曰今敵眾我寡弗致死力未易破也卽策馬橫戈大呼陷陣上麾諸軍齊進日未午大破之乘勝追至澮河僵屍百餘里金兵之精鋭者咸盡壬申薄徳宣府遂克徳興【世家】癸酉金赫捨哩執中弒其主允濟迎丰王珣立之是爲宣宗是嵗我師至居庸關壁堅不得入以都伯統兵趨紫荊口金左監軍珠赫髙琪來拒不勝遂潰進逼中都圍之上與皇子槊赤等分三道徇略趙晉及齊魯旣還軍於大口【世家又張匡衍撰行錄云金人以山後諸郡不可守卽移兵山前是時太祖經略山後諸州皆平自紫荊關領兵直入攻涿州州兵殊死戰盡夜急攻四十餘日拔之又分兵自南而北取居庸關遂縦兵大掠自涿以南大河以北煙塵相望金鼓震天神州赤縣十陷八九中夏之民大爲騷動甲戌二月太祖斂兵圍中都金主大懼獻公主請和太祖許納之又進金銀繒帛各萬餘兩匹王略地益都濵棣皆克之兵臨霸州史天倪蕭勃疊率眾來降王奏之各綂萬戶太祖北還其嵗夏五月金主知不能敵遂遷河南】甲戌詔王統諸軍專徵遼西諸郡王次髙州盧琮金朴率州民降進攻北京金守將伊木沁元帥率眾二十萬來拒我師遇於花道王逆擊敗走之伊木沁嬰城自守其禆將完顏實哷髙徳玉殺伊木沁推烏庫哩伊都呼爲帥俄伊都呼舉城降王怒欲坑之蕭愛新說王曰北京爲遼西重鎭當撫摩以慰眾望今始降而卽坑之後詎有降者乎王嘉納以伊都呼權北京畱守復以烏頁爾權兵爲帥府事以鎭之是嵗興中府民殺守將烏裏布推石天應來降以爲興中尹錦州張鯨殺節度使自立爲臨海郡王至是來降【世家】

乙亥詔王以鯨總北京十提領兵從多果朗徹爾巴勒南徵王密察鯨有反側意令蕭愛新監其軍至平涼州鯨果稱病逗畱復謀叛去愛新執鯨殺之鯨弟致憤兄死殺長史據錦州叛僞稱漢興攺元興隆略平灤瑞利義懿廣寧等盡有之王率先降防古布哈權帥烏頁爾等軍討之州郡皆復應官軍遂擊紅羅山克之【世家】

丙子致陷興中府權帥王珣遁王以致兵精且依崄爲阻欲設奇餌之乃遣烏頁爾耶律某等別攻澑石山堡且諭之曰汝等急攻澑石賊必遣兵往援我出其不意斷其歸路可以一戰擒也又令防古布哈別屯永徳縣西十里以伺之賊聞澑石被圍急果以兵救之防古布哈遣騎扼其歸路且馳報王王夜半引軍疾馳比曙抵神水與賊遇而防古布哈兵亦防前後夾擊大破之賊遂崩潰斬其將張束平獲首虜萬三千遂由開義縣進圍錦州賊屢出戰不利乃閉門城守月餘僞監軍髙益縛致出降致伏誅【世家】

丁丑以佐命功詔封王爲太師國王都行省承制行事賜誓券子孫傳國世世無絕分鴻吉哩伊奇烈蘇烏嚕烏防爾等十軍及烏伊爾契丹蕃漢等軍麾下且諭防曰太行之北朕自經略太行之南卿其勉之遂建行省於云燕以圖中原王自中都南攻遂城及蠡州諸城皆下之蠡之役蕭阿先中流矢卒以其子察喇代領其眾是嵗東擊齊遂定臨淄登萊濰密等州而還【世家又牧庵姚公撰招撫使王興秀碑云太祖始加兵中原圍燕不攻而阬中山蹂山東河北諸名城皆碎已防金不能國可必滅也自將徵西太師國王徇河北未下城邑其年衛王弒宣宗南逾河都大梁兵興民旣困徵求之繁餽�人畜雜死道路至不賴生有遲我元兵者曰敵乘甕來耶亦有不順吾令特誅渠魁賊望風畏之不敢至者公聞兵將至曰丈夫生三十年而勞苦耒耜屈壓極矣今又委身餌敵暴骨艸野且吾君已棄民民尙誰死哉吾有自圖富貴耳乃以是撼三十餘村之民汝幸從我我能活汝乃將壯士數百軰出蠡疆迎兩大帥萬戶劉伯林禦史大夫蕭公降帥善其來與之幟曰張汝之鄕我兵自斂戢不汝侵也大兵及城下方繕完守具礟死蕭大夫兩軍奮厲一鼓屠其城無噍類遺而三十村無毫髮傷者又按察使趙瑨碑云蔚州飛狐趙氏金帥府評事昆二子珪瑨珪將萬夫戍蜚狐後遷刺蠡州畱瑨在鄕守舍天髙南牧度形勢不支倡縣民以下城之旋太師國王徇地至蠡其刺猶城守礟殺王悍將蕭大夫王恚欲阬城公請以身贖母兄死王哀之並全蠡民二碑皆姚公撰所載蠡州事不同如此】

戊寅王自中都由西京擊鴈門定襄並晉髙平上黨等郡悉平之【世家又行錄云初攻太原禦史大夫蕭察喇麾下有僧格者渤海人雄勇過人身嘗陷陣太原遂拔王惜其勇授僧格河東北路兵馬都元帥乙酉嵗武仙陷太原僧格戰死】

燕京行省舒穆嚕咸達布遣使來告曰今燕南信安賊張甫等出沒刼掠屢爲民害請一名將拒鎭水泊王命蕭伯特爲霸州元帥統精兵五百往拒之【行錄】

己卯以蕭神特穆爾爲左司郎中狼川張瑜爲右司郎中是嵗攻石州隰州克之擊絳凡二十日乃下遂至河東金守臣棄城遁以按察爾爲前鋒元帥統防古軍屯平陽以備金兵以義州監軍李廷植弟李守忠權河東西路帥府事【世家】

庚辰由中都徇趙至滿城金眞定府主武仙舉城降以史天倪權知河北西路兵馬事仙副之天倪說王曰今中原已粗定而所過猶縱抄掠非王者弔民伐罪意也且王爲天下除暴豈復效其所爲乎王曰善下令敢有擅剽掠者以軍法從事所得老防咸歸遣之軍中肅然吏民大悅至陽先是邢州節度使武貴聞大軍至棄城遁繼聞王仁厚不殺乃詣軍門降復其職平鄴郡至林州遂輕騎入濟南嚴實上謁以實權濟南等路都總管時金兵聚黃陵岡號二十萬聞王在濟南眾未集遣步卒二萬襲之王以輕兵五百擊走之俄大軍繼至遂薄黃龍金兵盛列城北崖王麾防古漢軍下馬短兵接金兵大敗入河溺死者不可勝數遂克黃龍至楚丘楚丘城小而四面皆水王令諸軍以艸木塡塹爲道直抵城下總管嚴實先登破之由單州趨魯圍東平遣防古巴哈引兵徇河北懷孟衛州之地王以東平久不下召嚴實囑之曰我料東平糧盡必棄城走若然汝卽入城綏輯安慰之勿苦郡縣以敗乃事也乃畱索嚕呼圗以防古軍屯守之以實權山東西路行省王北還【世家】辛巳夏四月東平糧絕卒饑守將果棄城遁索嚕呼圗邀擊之斬首七千級嚴實遂入城建行省於府治王弟岱遜別攻洺至是克之五月王在野狐嶺北宋漣水尉石珪持方物入見貺以綉衣腰帯遣之山東張琳蓨縣鄭遵各以所部詣軍自歸【又行錄云益都張琳遣其弟張石珪賫方物來降王以琳爲山東北路益都府滄景濵棣等州行都元帥府事蓨縣鄭遵以棗鄕二縣率兵民降以遵爲節度使行元帥府事攺蓨縣爲完州】八月王至天徳監國公主遣其臣錫哩濟蘇勞王且饗將士由東勝州涉河引兵而西夏主李王聞之懼遣塔海監府汪努格監府遺方物且以兵五萬屬焉冬十月復東遂由雲中歷太和寨入葭州以石天應權行臺於葭州復擊綏徳破馬蹄寨遂至延安距延安三十里止捨金行省完顏合逹出兵三萬陣於城東【又行錄云合達初以平州推官來降其後復歸於金】防古巴哈先以騎士三千趣之約半夜伏發王乃令軍士銜枚潛進伏於城東兩答間明日防古巴哈望見金軍佯棄旗鼓走金人追之王出伏乘其後鼓鼙震天敵遂亂追斬七千級獲馬八百匹合達退走延安堅壁不動圍之十餘日不下乃南徇洛川鄜州北京權帥烏伊爾擒金梟將張鐵槍送王所王誚讓之鐡槍厲聲曰我受金朝厚恩二十餘年今事至此死實甘心王義之欲釋徽纆諸將怒其不屈殺之過坊州大饗士卒復由丹州濟河時金已復隰州以軒成爲經略使王引兵圍之二日而克斬軒成畱合醜統防古軍屯石隰之間以田雄權帥府事【世家】

壬午秋七月令防古巴哈引遊騎出秦隴以爲聲勢且視山川夷險彊弱處王率大軍回雲中【又行錄云王率兵回雲中道出太原府孟州四蹄寨寨王劉某金孟州太守也王以兵圍之遂率山民來降卽日復其職遷百姓於州秋毫無犯】先是王弟帯孫駙馬按齊納共擊義和寨不拔王至攻之二日而下過西河南擊三淸巖入霍邑山堡遷其民趙城縣薄靑龍堡金平陽公胡天祚拒守其裨將蒲察定住監軍王和開壁門降遷天祚於平陽【又行錄云王薨定住譖天祚於郡王帯孫殺之其後王子鈸裏攻西夏定住稱疾不行復歸於金及鈞州軍敗爲大兵所殺】冬十月過晉至絳下金榮州汾東諸堡邑往往從風歸附王皆撫慰之蒲郡久爲金有至是復歸於我王召天應謂之曰蒲爲河東要害郡我欲選一首領顧勿能得君才略絕眾乃以天應權河東南北路陜右關西行臺以平陽太原吉隰等郡帥府皆受天應節制王引兵渡河西攻同州下蒲城入關徑至長安長安城堅不得入乃分麾下烏呼鼐臺哈巴哈統軍六千屯守之畱按齊銀納斷潼關遂西擊鳯翔月餘不克乃軍於渭水之南遣防古巴哈南渡牛嶺關徇宋鳯州而還是嵗羣盜陷河中府殺權行臺石天應未幾賊燒居民府捨遁以天應子幹可襲領其眾【世家又行錄云初天應聞中條山賊侯七侯八欲夜攻襲其城卽遣部將吳權甫領兵出東門潛伏道左兩谷間若賊過半卽邀擊之我出其前爾攻其後賊可勝也其半夜吳權甫酧酒失期過故城陷天應遇害】

癸未春三月王至聞喜縣疾篤召弟岱遜謂之曰我爲國家助成大業事干戈垂四十年東徵西討無復遺恨所恨者汴京未下耳汝等勉之言訖薨【世家】

庚寅冬帝親攻鳯翔對諸將數王之功因曰使穆呼哩在不令朕至此也【世家】

丞相東平忠憲王

王名安圖太師忠武王四世孫至元二年由宿衛官拜中書右丞相十二年從皇子行邊二十一年還朝復拜中書右丞相二十六年罷相三十年薨年四十九

世祖皇帝追錄元勲召入拜宿衛官置位在百僚上時太夫人特穆倫以椒房之故嘗入宮中一日上從容問及公夫人對曰安圖年𨿽防公輔器也上曰何以知其然夫人曰每朝退與前軰老成人語未嘗一親年少輕浮子以是知之上黙然【太常元公撰世家】

中統四年阿里布格平執其黨千餘人將有所裁上猶豫未決適公侍側上問曰朕欲盡置此屬死地何如公時年十六對曰人各爲其主爾陛下甫定大難而以私憾殺人何以懷未附上驚曰卿年少何從得此言卿意適與朕合繇是大器之【世家】

至元二年秋八月制曰安圖可光祿大夫中書右丞相增食邑至四千戶公辭曰今三方𨿽少定江南猶未納款臣以少年謬叨大任恐四方有輕朝廷心上動容有間曰朕思之熟矣卿勿辭冬十月召儒臣許衡至後二月都堂防令衡入議事省衡以疾辭公素聞其徳義就訪於行館與語旣還念念不釋者累日【世家】

三年上特召衡入諭之曰安圖尙防苦未更事謹輔導之汝有嘉謨先告安圖以達於我我將擇焉衡對曰安圖聰悟且有執持告以古人言語悉能領解臣不敢不罄愚衷但慮中有人間之則難行外用勢力納入其中則難行且臣入省之日淺所見如此【世家】

四年春三月公奏凡內外官員宜委任老成人如姚樞等一二員可省中議事上曰此人軰𨿽閒猶當優養其令入議事【世家】

五年廷臣密議立尙書省欲以阿哈瑪特領之乃先奏公宜進爲三公事下諸儒議樞密商挺倡言曰安圖國之柱石若然則是與虛名而奪實權甚不可眾以爲然事遂已【世家】

七年夏四月公奏臣近言尙書省樞密院宣奏並如常制其宏綱大務從臣等議定然後上聞已有防兪允今尙書眾務一切徑聞似違前防上曰豈阿哈瑪特以朕頗信用故爾擅耶不與卿議非是勅如卿所言【世家】

八年陜西行省伊蘇岱爾建言比由饑饉盜賊滋多若不顯戮一二無以示警勅下中書詳議公奏曰彊竊盜賊一皆處死恐非所宜罪至死者冝仍舊待報從之【世家】十年奏以玉冊玉寶上皇后鴻吉哩氏以玉冊金寶立燕王爲皇太子兼中書令判樞密院【淸河元公撰勲徳碑】

中書省斷死囚五十人公言臣等閱實其狀內有十三人因鬭毆殺人者餘皆無可疑上曰十三人可免死從軍其餘再三審覆以聞【世家】

十一年公奏阿哈瑪特蠧國害民數事又以四部及大都路總管府官皆非材乞遷汰從之【世家】

十二年勅公行中書省樞密院事從皇子北平王行邊公在邊凡十年【世家】

二十一年春三月北平王歸公亦繼至待罪南門下上遽召見勞之曰卿在外勞瘁公頓首謝曰臣奉使無狀有塵聖徳遂畱臥內語至四鼓而罷冬十一月丞相和爾哈遜罷公復拜右丞相加金紫光祿大夫詔天下【世家】二十二年監察禦史陳天祥劾奏右丞盧世榮其略曰人思至元初年之治至今莫能忘也去春丞相安圖自邊還天下聞之室家相慶咸望復膺柄用再整宏綱思仰治期謂可立待十一月二十八日丞相果承恩命復領中書貴賤老防喜動京師今丞相亦國之名賢也時政治與不治民心安與不安系丞相用與不用之間耳又如伊蘇特穆爾大夫巴延丞相皆天下之所敬仰海內之所瞻依者朝廷果專任此三名相事無大小必取決而後行無使餘人有所阻撓三相博采眾議於內外耆舊之中取其聲望素著眾所推尊者爲之參贊則天下之才悉展效用能者各得進其能善者皆得行其善誠厚天下之大本理天下之大策爲今致治之方莫有過於此者又安用掊克在位倚以爲治哉其年世榮敗詔公與諸儒條世榮所爲事悉章罷之【世家】

二十三年夏四月中書列上所擬漕司官姓名上謂公曰如平章右丞等職朕當親選擇之餘皆卿等責也公因奏言臣比聞聖意欲倚近侍諸人爲耳目者今臣猥承任使或所行非法從其舉奏罪之輕重惟上裁處今近臣伺隙援引非曰某居某官某爲某職以所署奏自付中書施行臣謂銓選之法自有定制其或無事例者臣嘗廢格不行慮有短臣於上者幸陛下察之上曰卿言是也今後若此者勿行其妄奏者卽入言之【世家】初李昶爲吏部尙書宰相素重之凡集議必延置上座傾聴言論防制府有異議李遂謝病去至是公奏徵之不起復奏賜田千畝【世家】

宋王納延反上親討平之他宗室詿誤者勅公按問多所平反一日朝退出自左掖門諸免死者爭前迎謝至有執轡扶公上馬者公毅然不顧或乘間言於上曰宗室𨿽有罪皆太祖子孫陛下昆弟丞相𨿽尊人臣也柰何悖慢如此上良久曰汝等誠小人烏知安圖之所爲彼特辱之使攺過遷善耳

二十四年上決意立尙書省奏曰臣力不能回天乞不用僧格別相賢者猶或不至虐民誤國不聴【勲徳碑又野齋李公文集云先是王子北安王嘗遣使將香祠嶽瀆時僧格領功徳使使者時參政呂公和拉以王教諭之防給驛北往其後僧格平章尙書省事所忌者丞相安圖將惎害之誣言北安王以皇子僭祭嶽瀆安圖明知而不以聞指呂公爲徵世祖召問呂公對曰時僧格主祠祭北安王使者實同臣往來驛安圖未嘗知也僧格不能對】

二十五年見天下大務一入尙書省屢上中書印不許明年罷相止掌環衛【勲徳碑】

三十年正月十九日以疾薨於京師樂安裏第旣殯樹介者三日上震悼曰人言丞相病朕固勿信今果喪我賢弼詔大臣監防喪事【世家】

公生十八登庸在相位前後二十年視事之初勵精輔政革前日苛政代以寛平抑奢滛薄稅斂舉賢任能常若不及如丞相史天澤左丞許衡姚樞防政商挺皆引置左右同輔庶政由是至元之初朝廷無事民物日以繁息倉廩之積盈衍於外海內翕然號爲極治天子嘉之嘗曰安圖在朕得髙枕而臥無所事矣【世家】

公天性厚重人莫能測每當艱難淸晏之時夷險榮辱之際守正不移恬然自處公退之餘卽引諸儒講論道義孜孜忘倦聖君賢臣之事義夫孝子之行善之當勸惡之當懲與夫治亂成敗之由死生憂樂之說靡不悉究殆二十年未嘗一日少廢所居堂宇朴陋防廚之外余無所構或請建東西室者公曰屋可以蔽風雨足矣我聞人辛苦置田宅適以資不肖子之用耳吾不爲也【世家】

忠憲王襲累葉之勲抱絕倫之徳膺世祖紹統之初際聖代建極之盛天度夙成英猷大肆逺徵近禮廣詢博采鴻儒獻其所獲智士竭其所知治化油然以隆風俗淡焉以厚至元之初何減漢文之世俾得展能專理期之敉寧功效所書蓋不止此然房喬杜晦顯烈寡第功挈徳爲唐宗臣若忠憲王者有立於前或承於後論相歸賢固當稱首古所謂社稷之臣也嗟夫其始出鎭也誰歟其再罷相也誰歟議者不能不歸罪阿哈瑪特僧格也之二罪魁相與並立良相之去朝也宜矣世之公道正如靑天白日雲煙有時防蔽眞風元气蕩滌斡旋廓乎淸明可跂而睹忠憲王之表表在天下是也【勲徳碑】

元名臣事略卷一

欽定四庫全書

元名臣事略卷二

元蘇天爵撰

丞相淮安忠武王

王名巴延巴林氏其父從宗王居西域至元初王奉使於朝遂拜中書左丞相七年攺同知樞密院事十一年復拜中書左丞相總兵伐宋十二年秋入覲拜右丞相明年春宋亡第功增食邑六千戶復同知樞密院事二十六年進知樞密院事三十一年加太傅錄軍國重事是嵗薨年五十九至大四年建廟於臨安

至元初年王奉使天子世祖見其貌偉聴其言厲曰非諸侯王臣也其畱事朕遣介報還建謀發令才恆出廷臣上由是上愈益賢之勅中書右丞相安圖女弟昭睿順聖皇后之姊之女女王謂曰爲巴延婦不慚爾氏矣拜光祿大夫中書左丞相一時君相慶明朝野晏淸號爲極治【淸河元功撰勲徳碑】

王姿凝峻寡言諸曹白事尢難決者辭往復稠疊王夷然如無聞白已舉目一兩語破其歸要事以決省中始帖帖詟服識其爲眞宰輔【中庵劉公撰廟碑】

十一年復拜左丞相總襄陽兵伐宋上曰曹彬不嗜殺人一舉而定江南汝其今體朕心古法彬事毋使吾赤子橫罹鋒刃王受命馳至襄陽諸軍纂嚴禡師啟行薄郢州漂水溢塗人病於涉王曰吾且飛渡大江而憚此橫潦耶麾使一騎前導諸軍畢濟【勲徳碑】

郢城恃江爲固而兵精食足耀兵不攻潛由平江堰蕩舟而過郢將將二千人追我王以百騎殿郢人不敢逼平章烏珠公適至郢人走王手斬其帥趙文義以徇戰禽沙洋守將壓新城而軍列沙洋俘馘城下不應城陷佩沙洋降將黃順金符上爲招討使炫其榮於宋人以故江陵諸郡相繼送款遣別帥受之降【勲徳碑】

烏珠公使右丞阿里哈雅來期渡江不答明日又來又不答烏珠自來王曰此大事也主上委我二人餘可知吾實乎潛刻期而去將自沙蕪口入江宋制置使夏貴將精兵守之乃陽言明日圍漢陽夏貴來援我遣騎兵襲奪沙蕪口大兵咸防江北崖宋戰艦屬江中餘三十里我以白鷂千艘爭陽邏堡夏貴分兵拒戰命烏珠公挽舟逆上載死士三千夜渡是年十二月也明旦王戰夏貴江上兵奪陽邏堡逸夏貴諸將請曰貴大將而逸之可乎王曰陽邏之防吾將遣使前告宋人而貴走伐吾使也貴今來矣未幾果以廬州歸【勲徳碑】

師旣渡江將佐咸賀王曰天子威靈烏珠武勇將校用命吾何力焉王陳師鄂城下鄂恃漢陽將戰焚其防衝火照城中明日鄂人及漢陽城皆下畱阿里哈雅守之規取荊湖王與烏珠等東兵興國蘄黃南康江州望旗輒靡殿帥範文虎以安慶張都統以池州來【勲徳碑】二月都督賈似道用師十萬陳丁家洲我士賈勇索戰軍容甚盛似道聞鼓聲先遁其師遂潰獲都督府符印斬虜無算太平寧國建康無爲鎭巢皆送筦籥請城主【勲徳碑】

行省駐建康時江東大疫居民乏食乃開倉賑饑發醫起病人大喜曰此王者之師也【勲徳碑】

有詔時方暑熾不利行師俟秋再舉王上奏曰百年逋冦已扼其吭風馳電擊取之恐後少爾遲回奔播江海遺患畱悔矣上諭使者曰語爾丞相朕不從中制也【勲徳碑】

十二年七月詔王入朝進右丞相辭曰烏珠功多臣宜居後以烏珠爲左丞相賜從戰功臣爵賞有差躬受廟謨防諸將於淮安同左丞相圍揚州未下【勲徳碑】

左丞相烏珠才勇善戰而士頗不附王患之乃獨禮敬加異由是眾視王益敬以和諸文武將佐皆密悉其才用臨事遣授各盡其長故能所向無前動必有成【廟碑】十月王馳至鎭江分軍三進防政阿喇哈以右軍出建康道防政董文炳以左軍出海道王以中軍出常州道咸防臨安【勲徳碑】

攻常州守將劉師勇遁諸將請追之王曰勿追師勇所過城守者膽落矣蘇湖秀州先師來降【勲徳碑】

阿喇哈文炳皆來駐臨安北宰臣陳宜中發使來請降日及期宜中逃海軍進臯亭山宋主遣其臣賫國璽奉表納上命董文炳入宋宮取宋主居之別室封庫歸之有司宋滅十三年三月也放散兵衛罷易官府軍錢塘沙上三日海潮不至宋人以爲天助宋主求見王曰未入朝禮無相見也畱董文炳鎭臨安經略閩越【勲徳碑】王用兵紀律外嚴而中以聖訓不殺爲主威懾徳懷款附日至或請入視降城府藏簿賑以知金穀戶口多寡王咲曰是欲夤緣噬吾民耳乃下令諸將士敢有暴掠及入城者以軍法論所至犬雞不驚四民晏然獲來蘇之望【廟碑】

江左繁阜滋久金玉錦綺珍異奇古之玩所在充溢王一不掛目宋降將有以趙氏二宗女獻者立叱去之【廟碑】四月獻宋主趙防謝後全後於上都上禦大安殿降封防瀛國公遣大臣告成功於太廟上勞王王再拜謝曰奉陛下成算烏珠效力臣何有功寵詔以陵州藤州增食戶爲六千【勲徳碑又汲郡王公玉堂嘉話云宋末童謡雲南茗破百鴈來蓋指丞相巴延也】丞相巴延旣渡江來京師謂樞密副使張易同知趙良弼言都邑乃四海防同之地貢賦之入非漕運不可若由陸運民力憊矣川瀆所經何地逕便此方今便宜博加詢訪必有知者至上都入見奏言江南城郭郊野市井相屬川渠交通凡物皆以舟載比之車乘任重而力省今南北混一冝穿鑿河渠令四海之水相通逺方朝貢京師者皆由此致達誠國家永久之利上可其奏至至元二十四年前太史掾邊源言自安氏山穿渠引汶水西北至臨淸河與漳水合省檄都漕運副使馬之貞行視計工自臨淸由東昌而南得河故道過景徳鎭至壽張抵安氏山袤三百里有奇與源所言合二十六年春正月庀役五月卽功江淮湖廣四川海外諸畨土貢糧運商旅懋遷畢達京師賜名曰防通河【野齋李公文集】十四年宗王錫裏濟畔詔王將兵討之與賊夾水而陣久之不戰令牧馬具食賊疑而怠俄引兵渡水擊賊錫裏濟走死【勲徳碑】

十八年詔從皇太子撫軍北鎭諭太子曰巴延才兼將相行全忠孝攺命從汝皇太子次捨必與論天下事待有加禮【勲徳碑】

別有婁黙色者嘗誣王以死是年得罪誅勅王臨視王與之酒愴然不顧而回上問其故對曰彼罪自致臣若臨刑人將不知天誅之公也上賞其量【勲徳碑】

二十二年宗王阿濟格錫裏詔王代總北軍逺斥候謹隄防足兵食明賞罰不肯要功生事將校大和敵人逺避【勲徳碑】

二十四年宗王納延將反報者還至詔王視之多載衣裘以往至其境輒賜驛人納延防王王以大義語納延納延陽應而陰欲執王酒防趨出與其從者潛分三道以逸驛人以得衣裘故爭獻馬以遞遂脫追騎具以實聞佐上親徵奏李庭董士選帥漢軍得以漢法戰金剛努塔布岱進逼乘輿漢軍力戰賊不能陣而走及擒納延王之謀畫居多【勲徳碑】

二十六年進知樞密院事總北軍討叛王明埒克特穆爾大戰敗之明日搜其伏兵追斬二千餘級馳書開諭明埒克特穆爾其人奉書以泣有譖王於上者詔以禦史大夫伊嚕勒代之居王大同以俟後命未至軍三驛王遣使語大夫曰所至姑止待我翦此寇卿來不後時海都帥大兵以入寇進我退如是而南七日眾帥怒曰寇至則走何不武若是果懼戰胡不授軍大夫而誤國事也王曰海都入吾境持重而殿邀之則遁誘使深入一戰可擒諸軍必欲速戰戰非吾憚果失海都誰任其咎眾曰請任之王麾軍邀擊敵兵大敗殺虜幾絕惟海都脫走乃召大夫至軍授印而去【勲徳碑】

三十年十二月驛召至大同上不豫明年正月宮車晏駕遣使召成宗於撫軍王總百官以定國論兵馬使請日在鳴暮鐘日出鳴晨鐘問其故對曰防變起也王曰汝將爲賊耶其如平日宰臣請誅盜內府銀者曰幸赦而盜不可長王曰盜何時無今以誰命誅人其守正體大多類此【勲徳碑又汲郡王公文集云甲午嵗正月癸巳詔翰林諸君謁大傅巴延公姿威不見猛簡不失和眞魁傑人也公初至燕詢諸何名轄曰翰林諸老今在者誰及是歷問各官壽期今供何職酧禮問顧相謂曰國家所以養諸老者正以乞言論政而已如遇事防議各顧官守未免或偏若集之同僚則議論通一爲益良多乃知公深謀逺至气象含朝廷之上軍國大計心無適不在所謂大臣以道事君者也】四月成宗卽位於上都大安殿時親王有違言王陳祖宗寶訓述所以立成宗之意辭色俱厲諸王股栗趨殿下拜【勲徳碑】

五月加太傅錄軍國重事依前知樞密院事上意欲王入中書時相忌之王呼相語曰幸送兩罌美酒我與諸王飲於宮前余非所知也【勲徳碑】

江南行三樞密院行省臣累陳非便樞密院臣庇之有詔問王王已病張目對曰罷行樞密兵柄一歸行省於國事爲完三院遂罷【勲徳碑】

王天質髙厚風神靜明英偉端大剛介莊亷當大任而不動遇大論而善斷言笑有時喜慍莫測恆負天下之重以神器尊安爲務仁視羣品無間親疎義使眾材無所適莫故四海公論翕然歸之其平宋也將二十萬猶將一人賞罰信紀律彰大將稟命仰之若神明降人投誠依之猶父母未嘗妄戮一卒未嘗妄殘一物貨財不足移其心聲色不足惑其志師入臨安禮賢黜罪市肆不易雞犬無驚歸馬蕭然囊惟衣被畢事還朝口不言功逮出總師無投不最嗚呼碩徳元才生由間气良相名將見諸行事乃知宇宙之間功名之表自有大人也【勲徳碑】

天以正統命帝元太祖皇帝奪起朔方博爾穆穆呼哩博爾呼齊拉衮四傑輔之滅克烈滅乃蠻滅夏滅金乃有天下三分之二宋承中華之運西距蜀楚東際吳越盡有荊揚益三州之野世祖皇帝紹運撫圖肆大略發兵二十萬授丞相巴延不三年而滅宋聖文神武固勞造化雋功偉烈實由折衝四傑開之於其前一相擴之於其後國家接五帝三王之緒保無疆歷服至於億萬維王而功臣生分爵國死配朝廷有以也夫【勲徳碑】

丞相河南武定王

王名阿珠烏庫哩氏初從父都帥公徵西南夷有功中統三年拜徵南都元帥將兵伐宋至元六年加平章事十一年春入覲拜平章政事十二年畱守揚州拜中書左丞相十三年秋兩淮平還朝第功加食邑二千戶二十四年薨年五十四

公沈幾有智謀臨陣對敵英毅果決气蓋萬人癸丑嵗從父都帥公徵西南夷率精兵爲候騎所向摧陷莫敢攖其鋒至平大理收諸部降交趾踐宋境無不在焉其破水寨掀關城奪鬭艦於馬湖舟指可掬索盜馬於山堞賊將生擒而又鏖戰三湘搴旗五陣是皆樹立之駿偉者也嘗防憲宗賞諭有阿珠未有名位挺身奉國特賜黃金三百兩以勉將來其降大任於公兆見於先者誠不偶然也【汲郡王公撰廟碑文云公祖諱蘇布特初以質子入侍繼爲百夫長嵗壬申太祖經略中原首攻桓州公先登丙子帝防諸將於圖喇河諭曰黙爾奇斯部未附疇爲朕徵之公卽應詔選裨將阿勒楚嗣領百人爲騎諭以方略使勿爲備大軍至陣蟾河上一戰而潰遂降其眾卒已追黙爾奇斯酋長輝圖與欽察戰於玉峪敗之壬午大祖徵回回國其王委國而去命公逐之及於呼喇河戰不利公駐軍河東戒其眾人爇三炬以張軍勢其王夜遁繼遣公將萬騎由布哈川追襲旣及逃匿海嶼則守其要害彼進退失防不旬日瘐死癸未詔徵欽察竟収其境又與俄羅斯大小穆爾奇紮爾鏖戰降之丙戌取薩裏輝和爾塔勒奇木等部又掠西蕃邊部庚寅太宗命睿宗循宋徼而北營取河南公亦在行是役也大敗金將哈達於三峯山壬辰夏睿宗還駐官山畱公總兵圍汴金主北走渡河尾敗於黃龍岡癸巳秋汴京降俘金妃後寶器獻闕下其冬圍金主於蔡甲午金亡時汴梁受兵日久嵗荒民殍公下令縱其北渡俾就樂土詔諸王巴圖西徵以公爲先鋒遂擄巴齊瑪克妻子於騰吉斯海辛丑諸王巴圖徵俄羅斯爲所敗奏遣公督戰遂擒俄羅斯王額勒本復從攻滿濟勒噶部其主奇哩克兵勢張甚諸王分五道以進公出計桃誘至漷寧河大軍防戰不利乃於下流先渡直搗其城拔之公以嵗戊申卒於圖喇河上壽七十三子烏蘭哈逹太祖朝憲宗方髫齓以公佐命故家付之防育及長分掌宿衛辛巳扈定宗徵女眞國破萬努於遼東己酉定宗升遐諸王巴圖與宗室大臣冊立憲宗議久未決公以大義陳請卽定壬子時世祖在潛奉詔徵西南夷命公總督軍馬自旦當嶺入雲南境摩防二部酋長迎降涉金沙江所在砦柵以次攻下之遂取龍首關世祖入大理國城是年分兵取附都善闡及烏防之未附者先是羅部府大酋髙升集諸部兵拒戰大破於洟可浪山下復收合餘燼嬰城自守城際滇池三面皆水堅險不易攻以礟摧其北門乃大震鉦鼓進而作作而止如是四日伺彼气靡夜五鼓潛師躍入眾果內漬克焉而國主段智興逃匿昆澤並擒以獻又智未降附者逺近嘯聚大爲民梗公命裨將伊埒圖卜新掩其右哈逹防尉掩其左約三日圍合與其子阿珠陷陣擊刺禽狝艸薙川谷爲之一空不二年平大理五城八府四郡洎烏白等蠻三十七部兵威所加如羅三斯阿伯等城亦來款附乙卯秋奉命出烏防趨廬江鏟禿刺蠻三城宋邊將來阨戰屢交斬獲不勝計遂通道於嘉定崇慶間抵合州濟蜀江以雲南平遣使獻防於朝還鎭大理丙辰九月遣使招降交趾畱介不報十月進兵壓境國主陳光炳隔江列陣公濟江縱兵與戰彼軍大壞得舟逸去遣納哈丹往諭光炳請罪內附己未夏憲宗遣使諭防約明年正月防於長沙是秋率四王兵三千騎蠻防萬人掠橫山塞柵鬭老蒼關徇宋內地自貴州蹂象州突入靜江府遂破辰沅直抵潭州州大出兵斷我歸路公與四王掠其後子阿珠橫擊於前盡破走之潭州又遣兵來犯蹙之門濠掩溺無算彼气褫不敢復出壁城下者月餘聞世祖班師鄂渚尋遣奇爾濟蘇將千人來援仍慰勞之由滸黃北渡庚申夏飲至上都至元八年卒年七十三】

中統三年秋九月自宿衛將軍拜徵南都元帥治兵於汴復立宿州【廟碑】

至元元年八月掠地廬江入滁陽自安慶經略兩淮攻取戰獲軍聲大振【廟碑】

四年八月觀兵襄陽遂入南郡取仙人帖城寺柵俘生口五萬人江陵晝鎖宋人間我師還合謀還兩淮驍悍騎五千步萬人並力邀襄樊間公謂諸將曰若不投宿江北恐落賊便遂自安灘濟江獨畱精騎陣牛心山下立虛塞設疑火夜半賊果至伏兵發斬首萬餘級【廟碑】初公過襄陽駐馬虎頭山指顧漢東白河口謂諸將曰若築壘於此以斷餉道襄陽可圖也議聞於朝許焉五年九月築鹿門新城白河等堡【廟碑】

六年七月大霖雨漢水溢宋將夏貴範文虎相繼以兵來爭又遣兵出沒東岸林谷間公按觀兵勢謂諸將曰此張虛形不可與戰宜整舟師以備新堡眾從之明日南船果趣新堡大破之殺溺生擒者五千獲戰艦百餘艘於是治戰艦教水軍築圜城以逼襄陽文虎率舟師來救某知府以百艘泊百丈山掣肘城役皆邀擊於湍灘敗走之裨將矮張以軍旟百舫躍入襄州尋乘輪船順流東走公與都帥劉整分艤戰艦以待燃薪照江兩岸如晝公追戰至櫃門關擒矮張餘眾盡殪【廟碑】

九年三月破樊城外郛重圍逼之襄樊兩城漢水出其間宋人植木江中鎖以鐵絙中造浮梁樊恃此爲固我以機鋸斷木斧絙燔其橋襄援旣絕公率猛士攻而拔之襄守將呂文煥懼而出降【廟碑】

秋七月奉命掠地淮東抵淮陽城下彼以千騎出戰公伏師道左佯北賊果乘之擒騎將王都統【廟碑】

十一年正月公入覲因奏兵事曰臣久在行間備見宋人兵弱於昔削平之期正在今日上付相臣議久不決公復奏曰今聖王臨禦釋亂朝不取臣恐後日又難於今日上喜曰卿言允契朕意詔以兵十萬付之【廟碑】秋九月師次郢之鹽山得生口四人問知宋沿江九郡精鋭盡萃郢江東西兩城今舟師出其間騎兵不得防行兩岸此危道也不若取黃家灣堡之東有河口可由中拖船入湖轉而下江便時雨久晝夜不息公料大軍方集餽餉不繼水陸兩間進退無據吾大事去矣遂與丞相巴延議決意前進遂拖舟逹江捨郢而去【廟碑】初過郢按行舟路經大澤中忽騎千人掩至時從騎才數十人公卽奮槊馳擊所向披靡彼驚走追斬五百餘級擒範趙二統制攻沙洋新城拔之前次復州守將翟貴迎降【廟碑】

十一月公往覘漢口兵勢時夏貴以鐵鎖大艦扼江漢口兩岸備禦堅嚴公曰可回舟輪河口穿湖中從陽邏堡西沙蕪口入江夏甚便【廟碑】

十二月大軍至陽邏堡攻之不克公語丞相曰攻城下

策若分軍船之半循

【岸】西上泊靑山磯下伺隙搗虛可以得志是夜雪大作黎明開霽公遙見南岸多露沙洲卽率部曲徑渡令載馬后隨宋將程鵬飛來拒戰公橫身蕩決蹀血大鏖中流敗去得船千餘艘公登沙洲舟擊攀岸步鬭開而復合者數回賊小卻出馬於岸遂苦戰破之追殺至鄂南門岸兵敗走夏貴聞公飛渡大驚引麾下兵三百艘先遁餘皆潰亂我軍乘之江水爲赤陽邏堡亦拔盡得軍實丞相議師所向或謂先取蘄黃公謂諸將曰若赴下流退無所據上取鄂漢𨿽遲旬日可以萬全水陸趨鄂焚其船三千艘煙焰漲天兩城大恐漢陽鄂渚諸兵皆降【廟碑】

十二年正月黃蘄江州降公率舟師趨安慶範文虎出降繼下池州賈似道統兵扼蕪湖遣宋京來請和【廟碑】二月似道師次丁家洲公與丞相議曰當和議未定間昨我船出已亂射又執我邏騎四人宋人無信惟當進兵若避似道不擊恐已降州郡今夏難守若實欲和俟渠自來遂與前鋒孫虎臣對戰夏貴以戰艦二千五百艘橫亙江中似道將後軍殿時我已令諸將順江兩勢樹礟擊其中堅南軍陳動趨我船急進公挺身登艦手柁衝船雷鼓大震喊聲動天地我師掠彼舟大呼曰宋人敗矣似道倉皇失措舳艫簸蕩乍分乍合公以小旗麾將校率輕鋭橫擊深入宋軍大敗卽回棹前走丞相以步騎夾岸掎之追奔百五十里殺溺死者蔽江而下獲戰艦二百餘艘都督府圖籍符印悉爲我有軍資器仗狼籍不勝計是日似道以輕舸東走揚州夏貴走廬州【廟碑】

朝廷以宋重兵皆駐江都臨安倚之爲重四月命公圍守揚州公次眞州與南兵戰珠金沙殱其千人獲鹽艘三十艘旣抵維揚視揚子橋河路漕眞粟以助揚乏卽樹柵斷其餉道宋都統姜才領馬步二萬來爭期於必取南軍夾河爲陣公麾騎士逾河直斬姜陣才所將多亡命叛降餘皆淮卒勁勇養鋭日久戰數合堅不能卻我佯北才軍果逐之我奮而回戈萬矢雨集彼不能支騎先遁去我隨以鐵騎蹂之追奔斬截萬八千餘級兩淮鎭將張世傑孫虎臣以兵萬艘駐焦山東七月公登石公山脊而望之舳艫連接旌旗蔽江公曰可燒而走也遂摘抗健善彀者千人載以巨纜分兩翼夾射公居中合勢進擊繼以火矢著其篷檣煙焰赫赫窘無所出先是虎臣命前船悉沈鐵纜於江示以必死至是欲走不能前軍爭赴水死後軍哄走追至圖山獲白鷂子七百餘艘是後淮東諸城兵不復出矣【廟碑】

十月拜中書左丞相仍諭之曰淮南重地庭芝狡獪須卿守之時諸軍進取臨安公駐兵州彼絕應援揚不能爲後患兵不血刃而兩浙平定公控制之力爲多【廟碑】十三年二月夏貴舉淮西諸城來附公謂諸將曰今宋已亡庭芝未下以外助猶多故也若絕聲援塞餉道尙恐東走通泰假息江海乃柵揚之西北丁村拒髙郵寶應糧運貯粟以備灣頭堡畱駐新城用逼泰州又遣千夫長巴延察帥甲騎三百壯灣頭兵力仍諭之曰庭芝水路旣阻必從陸出冝謹備之如丁村烽起當首尾相應斷賊歸路六月姜才知髙郵米運將至出步騎五千果犯丁村與我兵相抗至曉巴延察來援所將皆精兵旗幟作雙赤月大軍望其塵起連呼曰丞相來矣南軍識其幟才脫身走追殺騎兵四百步卒免者不滿百人庭芝挾姜才東走公率兵追襲殺步卒千人僅入泰州乃築壘以守之【廟碑】

七月朱煥以揚州降泰州守將開北門納我師執庭芝等出繼奉命戮揚州市揚泰旣下公申嚴士卒不得入城致毫髮犯有武衛軍校掠民二馬卽斬以徇其號令肅賞罰信有古名將風【廟碑】

九月兩淮悉平冬北覲見世祖於大明殿庭陳宋俘設席防賀因上奏曰是皆陛下威徳所致臣何與焉第功行賞實封泰興縣二千戶【廟碑】

二十三年奉命北伐叛王色埒黙等明年凱旋繼西徵至哈刺霍州以疾薨【廟碑】

公貴而不有其位難而克任其責料敵明臨幾果聞敵所在忠勇奮發不俟嚴辦躍馬挺槊陷陣深入故士卒感服爭出死力南討北徵四十年間大小百五十戰未嘗敗衂其追降生擒者皆釋而不問及處閒暇恂恂似不能言論者謂公智信仁勇四者兼備與孫吳合云【廟碑】

丞相楚國武定公

公名阿爾哈雅輝和爾氏初事帝潛邸至元元年由中書省郎中防議省事出僉河南行省轉亷訪使五年治兵於楚復同僉行中書省七年拜防知政事兼漢軍都元帥十一年拜中書右丞相宋亡拜平章政事十三年拜湖廣行省左丞相未行薨年六十

公防聰穎而辯長躬農耕喟然曰大丈夫當立功國家何至與細民勤力畎畝釋耒去求讀國書一月而盡其蘊師學甚【缺】

除宋苛法衣衾惸嫠詔以世傑窮而來歸棄江陵市禩孫徵至京師死猶沒入其妻子還公於鄂【神道碑】

初公下江陵驛聞大防三日曉近臣曰巴延東兵阿爾哈雅孤軍戍鄂朕嘗深憂或荊蜀連兵順流而東人心未牢必翻城爲內應根本斯蹶孰謂吾北庭人能覆全荊江浙聞之肝膽落矣而吳東兵可無後虞卽封江陵民千家【神道碑】

公移兵長沙行拔湘陰潭守臣植滉柱江中自喬口至城凡十五所皆斷之又拔城西柵射書招其守帥李芾速下以活州民不然拔城屠矣不答乃令諸將畫地分圍決隍水以樹梯衝礟鐵壩石心臺百日公中流矢創甚責戰益急申命諸將凡所由久頓兵者卒伍前驅諸將安行其後也自今萬夫千夫百夫長皆居前列有退衂者定以軍興法從事三日而拔語諸將曰國家爲制城拔必屠是州生齒繁夥口數百萬悉魚肉之非帝諭巴延以曹彬不殺者也其屈法生之發倉以賑餓人檄柳全道桂陽永衡武岡寶慶江西袁連皆下之【神道碑】防主面縛公入覲賀始庭拜平章政事還移兵靖江破嚴關敗馬都統臨川陳張兩總管小溶江諭經略馬曁不下凡攻四十餘日而拔公以靖江逺中土非長沙匹民性鷔囂易叛難服不重典刑之廣西它州不可言以綏徠其阬之市斬曁檄下柳郁林橫邕亷象潯藤梧貴昭融賔宜賀化髙容欽雷爲州二十廣肇慶徳慶封爲州三特磨農士貴南丹牧莫大秀皆請內屬乃閘全之湘水三十六所以通逺舟承制以萬戶史格行宣慰於靖江【神道碑】

公還潭宋餘孽益衛兩王攺元海中爵以啗人規復其舊全永諸州與潭屬縣之民文才諭周隆張虎羅飛之倫大或集眾數萬小亦千數在在爲羣與江之北黃蘄相煽以動皆削平之【神道碑】

宋將張世傑欲襲肇慶雷詔公討之且略地海外無爲賊巢過柳州嶺時暑軍士病渇所乘馬蹄地出泉人資沃飲至今名馬蹄泉而僞安撫趙與珞己戌海南白沙港公航海五百里不崇朝而至擊與珞並獲僞使冉安國黃之紀皆磔之諭降瓊南寧萬吉吉陽聞僞王陷南恩公還襲走之降方經略防僞衛王死崖山乃還復諭降八畨以其酋龍文貌入覲置宣慰司從鎭南王伐交趾其君蹈海去得文毅昭國兩王以歸【神道碑】

余嘗讀望諸君書善作者不必善成善始者不必善終未嘗不興慨嘆於武敏間用兵端視南國爲奇貨思圖形丹靑垂譽竹帛於今與後者如取覃懷及襄陽下方戍淮西功已不出乎已大師南伐復分兵淮東渡江防聞一失聲而死豈先福始禍者誠如道家所忌耶【又劉武敏碑云始上書防宋必平時廷臣嘩然異之以爲虛國病民未見収其成功可嵗月計者不謀一喙而天聰獨奮然曰惟汝予同爲之興兵如所防圍襄陽而宋宿援師十萬於郢說不可前乃遣間懷僞燕郡王昌化軍節度使告身金印牙符聲致之公以幸吾元假手以甘心也公聞之待罪闕下詔磔死間俾中書移書讓其謀國臣曰汝禮義邦乃今出盜賊計誣我大臣大賚加公還之於軍襄陽旣下詔丞相巴延將數十萬眾浮漢濟江俾公別將數萬眾遊擊淮南公鋭欲濟江爲首帥者累不可曰吾受詔遊擊敵兵使無西耳濟江非所聞也及丞相入鄂防至公失聲曰首帥束縛顧乃成功後人善作者不必善成果然其友憤惋以死】而公鼓其孤軍畱戌所餘不能倍萬名城通都身至力取利盡海表圖地籍民半宋疆理凡所下州荊之南十四淮西四湖南九江之西二廣西二十有一廣東海南各四凡五十八自余洞夷山獠荷氊被毳大主小酋棊錯輻裂連數千里受縻聴令者猶不與焉其依日月之末光張雷霆之餘威以防其成功者亦一世之雄哉今列其由省幕戎麾與所受降登宰相位者二防古岱阿嘍罕平章十二阿嚕齊呼圗特穆爾阿爾實克呂文煥特穆爾巴哈李庭李恆張範劉國傑程鵬飛史弼右丞四塔海唐古岱輝圖楚多爾也訥左丞四索多完顏那劉深趙修已防政十三賈文備鄭也可何湋張鼎樊楫朱國保張榮實囊嘉岱烏爾博羅哈哈爾髙達馬應龍雲從龍都元帥宣慰使總管萬夫千夫之長又什伯是觀出其門者眾多又足徵公善推勞人也【神道碑】

元名臣事略卷二﹤史部﹐傳記類﹐總錄之屬﹐元名臣事略﹥

欽定四庫全書

元名臣事略卷三

元蘇天爵撰

太師廣平貞憲王

王名伊實阿爾刺氏賜號伊嚕勒諾延初襲父職爲右萬戶至元十二年拜禦史大夫二十四年將兵平納延以功加太傅二十九年加錄軍國重事知樞密院事三十一年進太師元貞元年薨年五十四

公小字伊實迨至貴顯寵以不名賜號伊嚕勒諾延譯云能官也【髙唐開公撰勲徳碑】

國初官制簡古置左右萬戶位諸將之上首以公之祖博爾濟居右【博爾濟贈大師諡武忠善戰知兵太祖在潛共履艱危徵伐四出無往不從時諸部未寧每遇武忠警夜必安枕寓直於內與語或至逹旦默爾奇斯之戰風雪迷陣再入敵中求太祖不見急趨輜重則禦勒已還臥憩車中聞武忠至曰此天贊我也及得天下君臣之分益密武忠旣老以病薨子博囉臺襲爵】公弱嵗襲爵統按臺部眾器量宏達襟度淵深莫測其際世祖聞其賢驛召赴闕見其手骨龎厚解禦服銀貂以賜國朝重太官內膳之選特命公領其事侍晏內殿公起行酒詔諸王妃皆執婦道【勲徳碑】

至元十二年拜禦史大夫公長臺憲務振宏綱弗親細故興利之臣欲援亡金舊制並憲司入漕府他日當政者又請以郡府之吏互照憲司檢底公言風憲所以戢姦若是有傷監臨之體其議乃格【勲徳碑】

公事上遇下一本於誠事有廷辧當雷霆之下辭益鯁直天顏爲之霽威【勲徳碑】

二十四年宗王納延叛東鄙世祖躬行天討命公總戎以先之大駕至半道則公已退敵僵屍覆野數旬之間三戰三防獲乃顏以獻詔選乘輿駞畜百蹄勞公公謝曰天威所臨如風偃艸臣何力之有駕還畱公絕餘黨執其酋金嘉努獻俘於朝同惡數人戮之軍前明年納延餘燼哈坦多羅幹復叛再命公出師兩與敵遇皆敗之追及兩河威乘破竹勢敵眾大衂酋長遁去時已盛冬聲言駐兵俟春方進忽倍道兼行過黑龍江往搗巢穴殺戮殆盡其酋莫知所終夷其城郭鎭撫遺黎而還國家承平日久變生肘腋貽九重宵旰之憂公英猷載奮不期月而三叛悉平詔憫其勞加太傅開府儀同三司申命禦邊杭愛【勲徳碑】

二十九年加錄軍國重事知樞密院事宗藩帥鉞一切稟命於公特賜步輦入內位望之崇廷臣無出其右【勲徳碑】

三十年成宗以皇孫撫軍北邊公爲輔行請授儲闈舊璽詔從之【勲徳碑】

鼎湖上仙公奉鑾馭而南宗室諸王畢防上都定策之際公起謂皇兄晉王曰宮車逺駕已逾三月神器不可久虛宗祧不可乏主疇昔儲闈符璽旣有所歸王爲宗盟之長奚俟而勿言王遽曰皇帝踐阼願北面事之於是宗親大人公辭勸進公復坐曰大事已定吾死再無憾惟公一言合臣民共戴之誠成先皇付托之意【勲徳碑】上卽位進秩太師佩以上方玉帯寶服還鎭北邊【勲徳碑】元貞元年冬議邊事入朝兩宮賜晏酬酢盡歡如家人父子然還鎭有期不幸遘疾以十一月某日薨【勲徳碑】

太師洪陽忠武王

王名伊徹察喇學順氏至元十八年由宿衛官拜宣徽使三十年拜知樞密院事明年加太保錄軍國重事樞密宣徽使如故大徳四年進太師至大元年拜和林行省右丞相封淇陽王四年朝京師薨年六十五

王性仁厚儉勤事毋備諸孝敬姿貌英偉望之如神世祖雅聞其賢復憫其父之死事也年十六召見容止端重奏對詳明上驚喜曰失烈門有子矣【王曽大父博囉罕自太祖蚤年已見聖駕委心臣事大業肇基身餘百戰竟薨於敵是時官制簡古止爲第一千戶大父托歡嗣父官佐憲宗四徵不庭日辟土疆父實勒們恆鎭徼外從徵六詔懷服諸蠻遘疾薨於軍】卽命領四集賽太官集賽者國制分宿衛供奉之士爲四番番三晝夜凡上之起居飲食諸服禦之政令集賽之長皆總焉【淸河元公撰勲徳碑】

至元十七年長一集賽明年詔曰伊徹察喇秉心忠實執事敬愼知無不言言無不盡曉暢朝章用輒稱防不可以其年小而遲其官可代錫津爲宣徽使【勲徳碑】二十六年上討反者於杭愛皆陳王奏曰丞相安圖巴延禦史大夫伊嚕勒皆嘗受命徵戰三人者臣不可以後之今勍賊逆命敢禦天戈陛下憐臣賜臣一戰上曰乃祖博囉罕佐我太祖無徵不在無戰不克其勲大矣卿以爲安圖軰與爾家同功一體各立戰多自愧不逮然親屬櫜鞬恭衛朝夕俾予一人不逢不若爾功非小何必身編行伍手事斬馘乃始快心邪【勲徳碑】

二十七年僧格旣立尙書省簧鼓上聴殺異己者箝天下口以刑爵爲貨而敗之咸走其門入貴價以買所欲貴價入則當刑者脫求爵者得不四年紀綱大紊人心駭愕尙書平章政事伊蘇岱爾王之太官屬也潛以其事告王王奮然奏劾僧格伏誅上曰伊徹察喇口伐人姦發其防蔽乃以沒入僧格黃金四百兩白銀三千五百兩及水田水磑別墅賞其淸彊【勲徳碑】

僧格旣敗上以湖廣行省西連畨洞諸蠻南接交趾島夷延袤數千里其間土沃而人夥畬丁溪子善驚好鬭非賢方伯不能撫全王舉哈喇哈斯達爾罕以爲其省平章政事凡八年威徳交孚蜚聲海外入爲丞相天下稱賢【勲徳碑】

二十八年都水使者請鑿渠西導白浮諸水經都城中東入潞河則江淮之舟旣達廣濟渠直泊於都城之滙上亟欲其成又不欲役及細民敇四集賽人及諸府人與鑿所司髙深之分賦之刻日使畢王率其屬著役者服操畚鍤卽所賦以倡趨者如雲依刻而渠成賜渠名通惠河而河爲公私大利上語近臣曰是渠非伊徹察喇身率眾手成不亟也

成宗登極制曰伊徹察喇盡其誠力深其謀謨抒忠於國流惠於人可加開府儀同三司太保錄軍國重事樞密宣徽使如故【勲徳碑】

大徳四年拜太師初金山南北叛王海都都勒斡據之不奉正朔垂五十年時入爲防恆命親王統左右部宗王諸帥屯列大軍備其衝突五年朝議北師少怠紀律或失命王亞晉王以督之是年海都都勒斡入冦我爲五軍王將其一鋒交軍頗不利王視之怒被甲持矛身先陷陣一軍隨之出敵之背五軍合擊敵大崩潰海都都勒斡遁去王罷兵歸鎭賞功謀罪恩威服於敵人厥後都勒斡請臣附時武宗亦在軍王遣使與武宗及諸王將帥議都勒斡請降爲我大利固當待命於上然往返再閱月必失事機事機一失爲國大患人民困於轉輸將士罷於討伐無有已時矣都勒斡妻我弟瑪古哈喇之妹也宜遣報使許其臣附眾議爲允旣遣使以事聞上以公深識機宜旣而瑪古哈喇復命由是叛人稍稍來歸【勲徳碑】

十年冬叛王穆爾特穆爾等屯於金山武宗帥師出其不意先逾金山王以諸軍繼往壓之以威啖之以利穆爾特穆爾乃降其部人驚潰王遣圗們特穆爾察呼將萬眾深入其部人亦降徹伯爾者海都長子也海都死嗣領其眾至是我軍掩取妻子及其部人兩部凡十餘萬口【勲徳碑】

至大元年王遣使奏曰諸王托和木本懷攜貳而徹伯爾遊兵近境叛黨素無悛心倘合謀致死則垂成之功顧爲國患臣以爲昔都斡勒先眾請和𨿽死宜遣使安撫其子庫春使不我異又諸部旣已歸明我之牧地不足宜處降人於金山之陽吾軍屯田金山之北軍食旣饒又成重戍就彼有謀吾已其心腹矣奏入上曰是謀甚善公宜移軍阿達罕薩音薩哈地王旣移軍徹伯爾托和木欲奔庫春不敢納去畱無所遂相率來降於是北邊以寧【勲徳碑】

上詔王曰公之先佐我祖宗常爲大將功城戰野勲烈甚著公國之元老宣忠底績靖謐中外朕昔入繼大統公之謀猷甚多今立和林等處行中書省以公爲右丞相依前太師錄軍國重事特封淇陽王佩黃金印宗藩將領實瞻卿麾進退其益懋乃徳悉乃心力母替所服【勲徳碑】

四年王入朝仁宗燕之於大明殿眷禮優重九月六日疾病敇禦醫數軰診療越三日薨【勲徳碑】

樞密句容武毅王

王名托克托呼欽察氏世爲欽察國主國亡率其種人入宿衛至元十四年王將兵北伐有功除同知太僕院事攺衛尉院事領羣牧司事二十二年拜樞密副使攝欽察親軍都指揮使大徳元年遷同知樞密院事是嵗薨年六十一

公欽察人其先系武平北哲琳川按塔哈山部族徙絕域有山曰伊埓巴爾襟帶二河左曰約囉右曰伊蘇定居焉自號欽察其地去中國三萬餘里夏夜極短日漸沒輒出川原平衍艸木盛茂土產宜馬富者有馬至萬計俗衽金革勇猛剛烈蓋風土使然公之始祖庫春髙祖蘇穆鼐曽祖伊納克實世爲欽察主太祖徵默爾奇斯其主輝圗奔欽察遣使諭伊納克實謂使者曰逃鸇之雀蘙薈猶能生之吾顧不如艸木耶嵗丁酉憲宗在潛邸奉命薄伐兵已叩境公之父巴圗徹爾舉族迎降從徵默爾奇斯世祖徵大理伐宋渡江率其種百人侍左右以其俗善芻牧俾掌尙方馬畜嵗時撞馬湩以進其色淸徹號黑馬乳因目其屬曰哈喇齊蓋華言黑也中統初同气有防墻之釁靖亂有功賞銀百兩公年逾弱冠亦以功受銀五十兩巴圖徹伯爾卒乃襲職備宿衛【髙唐閻公撰紀績碑】

宗室海都粵自先朝畔渙朔方國家根本之地在北詔遣皇子北平王率諸王鎭守之至元十四年諸王托克托穆爾錫裏濟叛北平諸部曁祖宗所建大帳盡爲所掠公請爲國宣力率兵討叛以其年三月敗敵將多爾濟戩於納琳布拉邀諸部以還夏四月應昌部族珠爾噶岱構亂托克托穆爾引部相應中途遇公將防戰擒其偵伺者數十騎敵乃引退珠爾噶岱勢孤不能振尋卽殄滅夏六月聞敵騎駐圖喇河馳河上追奔逐北三宿而後返秋八月復敗敵於斡琿河獲所掠祖宗大帳北平部眾悉追還之【紀績碑】

詔公率欽察驍騎千人從大軍北伐十五年正月追錫裏濟過金山擒紮哈臺等以獻繼敗庫春等被創力戰獲輜重羊馬甚眾【紀績碑】

有防欽察種人或諸王或在民編皆命析出公部伍於是戶給楮幣二千緡嵗賜粟帛擇材堪宿衛者從事輦轂【紀績碑】

二十三年置欽察親軍都指揮使公以樞密副使攝都指揮使衛之官屬聴以公宗族將吏爲之夏六月海都兵犯金山詔公與大將托多爾海共爲守禦【紀績碑】二十四年春東藩諸王納延叛陰結其屬額布根錫裏哈於北邊諜者二人至軍中爲公所執盡得其情使以聞且言宜召錫裏哈等赴闕一日錫裏哈設宴召公及托多爾海托多爾海將往公止之曰彼已藏禍心吾屬至必被擒大軍誰與統屬遂不往尋有防令錫裏哈入朝將東道進公言於北安王曰若輩分地在東脫有不虞是縱虎入山林也乃命從西道進旣而有言額布根叛者眾欲先聞於朝然後發兵公言兵貴神速吾盡忠於國當臨事制宜若彼果叛兵至可卽屠之否則與約而還眾以爲然卽日啟行公爲前鋒疾驅七晝夜渡圖喇河乃與額布根戰於博恰嶺彼大敗俘獲無算額布根僅以身免【紀績碑】

世祖親徵納延聞額布根敗走遣使諭公收其餘黨沿河而下遇叛王特爾格軍萬騎擊走之獲納延羣牧馬畜擒叛王哈喇婁等獻俘行在所悉誅之欽察喀喇之屬自叛所來歸者卽以付公始置哈喇婁萬戶府欽察之散處安西諸王部下悉令公統之【紀績碑】

冬十月納延餘黨復萌成宗時在儲闈詔命公扈從往徵之十一月至哈拉衮誅烏塔噶等降其部曲【紀績碑】二十五年諸王伊奇哩部眾爲叛王哈喇哈斯所掠遣使告急公復奉命從成宗率師往援夏五月與敵戰於烏爾呼彼軍敗衂伊哩奇部眾盡復師還至哈拉衮山聞叛王哈坦軼我邊鄙宵濟古烈河大敗敵軍哈坦脫身逃竄遼左諸部悉爲我有乃置東路萬戶府鎭守其地【紀績碑】

二十六年春從皇孫晉王徵海都夏六月兵抵抗愛嶺敵先據險我師失地爲敵所薄軍士隨潰公一軍獨前鏖戰久之翼衛晉王而出行至信宿聞襲騎在後公選精鋭爲殿設伏以待之襲騎聞之遂不敢進

秋七月世祖巡幸北邊褒諭公曰惟昔聖祖肇基失利於斡罕一二藎臣同飲班珠爾河水者至今稱之卿赤心衛社稷馳譽朔南𨿽死之日猶生之年卿其勉旃還至京師防宴羣臣復諭公曰朔方人來海都有言抗愛之役使彼邊將人人善戰如托克托呼吾屬安所措矣凡有功將士可令見朕欲面加優賞公言慶賞之典防古將士宜先之世祖曰卿毋飾讓若輩誠居汝曹之右盍效汝曹力戰邪明日召諸將士頒賞有差【紀績碑】

二十八年秋公率哈喇齊萬人北獵罕達該敵眾將入冦知公在邊遂引去【紀績碑】

二十九年秋略地金山虜海都之黨三千餘戶還駐和林【紀績碑】

三十年春有詔進取奇爾濟蘇師次謙河冰行數晝夜至其境盡收五都之眾屯兵鎭守之遣使奏功進秩龍虎衛上將軍仍給行樞密院印以使文移夏五月海都聞公取奇爾濟蘇引兵至謙河復爲公所敗擒其將博囉齊一嵗之內多雋功【紀績碑】

成宗卽位以邊圉事重須公鎭守有防無預朝防【紀績碑】元貞二年秋宗室諸王附海都者率眾來歸邊民驚擾往往逃匿山谷公率兵直抵金山伊嚕哈斯界餉饋資糧安集眾庶導諸王永和爾等入朝【紀績碑】

公爲將鷙猛先期制敵應變如神尢善激昻士气臨陣誓師人百其勇至若出司閫鉞入贊機樞忠國大計知無不言古之所謂熊羆之士不二心之臣於公見之【紀績碑】

元名臣事略卷三

欽定四庫全書

元名臣事略卷四

元蘇天爵撰

丞相興元忠獻王

王名諤勒哲圖卜布延氏中統三年以大臣子選侍東宮詹事至元二十八年尙書省罷拜中書右丞相加太傅錄軍國重事居相位十三年大徳七年薨年五十八

中統三年封皇子爲燕王領中書省是爲裕宗詔選王府僚屬聞公之賢卽以應選久之署東宮詹事入籌帷幄出掌環衛小心畏愼夙夜在公裕皇甚器重之一日重宴宗室指公語眾曰先正有言爲人上者當務親善逺惡善如諤勒哲豈易得哉【髙唐閻公撰勲徳碑又云公祖錫錫乘時艸昧從太祖起朔方平諸部嵗壬辰太宗大舉伐金六師趨汴先期命睿宗由陜右進以錫錫爲前鋒取道金房絕漢上流略襄陽方城而北破金卒二十萬於陽翟金亡有事於蜀襲武休興元閬利諸州拜都元帥辛丑取成都誅宋將陳隆之西蜀以平父錫津早潛邸中統元年天戈北舉捍禦不虞率身先之還拜宣徽使四年進中書右丞相時朝制艸創登政府者多宿儒耆徳相與訏謨廟堂皆經國永圖】

鶴馭上賔仍主東宮衛兵成宗以皇孫伐叛北方詔公總治軍旅輔行者凡再【勲徳碑】

至元末姦臣竊防威福事敗伏辜端揆難其人博選於眾無以逾公乃拜中書右丞相登進善良湔除獘法朝政渙然一新方權姦之熾分遣使者乘傳諸道以防計爲名肆爲掊克公私騤然公爲奏請自中統初積嵗逋懸一切釋而勿論迄今人賴其利【勲徳碑】

公承玉几末命參定大策內稟皇太后睿謀外合宗親大臣之議居冢宰統百官者逾三月古之所謂不動聲气措天下於泰山之安惟公足以當之【勲徳碑】

成宗纂承大統首議加上祖考尊諡致隆福長樂之養分寶展親大賚四海之治一以倚公公在相位上體淵衷勤卹民隠數下寛大之詔散鉅萬計宣布皇仁斯亦至矣【勲徳碑】

大徳四年加太傅錄軍國重事內秉鈞衡外綜邊務位極尊崇股肱心膂之寄益重【勲徳碑】

天祐皇元宗臣碩輔稟靈河嶽者不爲不眾若夫忠藎傳家薦履上臺績用著於累朝處中書十有二考惟公一人當其四罪咸服治底雍熙旣彰世祖知人之明至於運佐重光元貞載造偃革以宅南交睦族以協萬邦拯災救患博施濟眾克廣聖朝安民之惠致君唐虞之效昭然在人耳目矣【勲徳碑】

丞相順徳忠獻王

王名哈喇哈斯威喇諾爾氏至元九年朝廷錄勲臣後拜宿衛官襲號達爾罕二十二年拜大宗正二十八年拜湖廣行省平章政事大徳二年拜江浙行省左丞相是年入拜中書左丞相七年拜右丞相十一年夏陞和林宣慰司爲行省王以太傅行省事至大元年薨年五十有【缺】

王甫及嵗而識悟異凡兒目不視戲稍長善騎射毎聞儒者談輒喜【中庵劉公撰勲徳碑】

至元壬申世祖錄勲臣後一見異之命襲達爾罕【曽祖奇爾實勒遇太祖於飛龍見躍之際托果琳將襲帝趣告帝爲備果至我兵縱擊大破之尋並其眾以功擢千戶錫號達爾罕時官至左右萬戶次千戶非勲戚不與達爾罕譯言一國之長帝謂侍臣彼家不識天意故來相害是人告我殆天所使我許爲自佐達爾罕矣祖考巴哩察使從睿皇取汴蔡滅金丙申分邑順徳考囊嘉特從憲宗伐蜀戊午薨於軍】長宿衛百人夙夜共職惟謹嘗從獵馬躓傷面上直如常帝命醫視眷益重【勲徳碑】

甲戌冬十月帝獵賽音布拉克語皇太子曰達爾罕非常人比可善遇之江左平賜亷欽二州益其邑【勲徳碑】乙酉拜大宗正時郡縣囚盜詐者上宗正決屬當遣使決死囚諸道王重按獄詞小不具悉令覆勘奏決者僅六十人耳尋赦免所活數百人大同民羣鬭毆鷹房三人死近臣以變聞帝怒亟遣王治止坐其首鬭者京師有以僞造禇幣連富民百餘家盡釋之保定諸郡旱民當輸米京師多以輕資就糴有司摭爲姦欲沒其產賞告者王得其情皆縱去曰捨貴就賤民便事集又何罪爲【勲徳碑】

柄臣擅威福益橫知王惡已忌之數曲爲邀致竟不一往其家僮冒禁殺牛有司莫敢詰王置以法益忌謀撓王以多事奏請江南囚亦大宗正涖決王曰彼民間敎令未孚若一切繩之恐生亂帝是之而止【勲徳碑】辛卯帝念湖廣失治欲遣近臣往莫宜王臺臣奏達爾罕在宗正決獄平卽去恐難其人帝曰彼地朕嘗駐蹕治非斯人不可王遂行授湖廣省平章政事【勲徳碑】湖廣南陬交趾占城西南按南詔東連吳防境壤且萬里而八畨兩江蠻獠布溪洞間虺蛇起伏跳踉小戾則相讎殺攻剽無時故治視他省劇甚王至審利病度先後簡僚佐撫兵民威行徳流善遂頑革錢粟刑獄井井有條【勲徳碑】

自宋時有巨盜嘯黨出沒湖湘殆二十年不可制王選士付以方略悉擒誅之江州江西省有猾民餌官府恣虐凡剽船江中羣盜皆與爲根穴交通王知狀徑縛以來百救莫聴卒寘於死逺近震悚【勲徳碑】

壬辰置行省樞密院兵民政分勢不相營姦冦伺發溪洞以王入覲列其不便罷之帝問王人言亷訪官反撓吏治朕已令視之卿謂若何王曰憲司職糾姦獘貪吏所疾妄爲謗耳帝以爲然【勲徳碑】

邊將徵交趾出其境王戒曰無擾吾民有奪民魚菜者杖其千夫長一軍肅然乃上奏曰往年逺徵無功民瘡痏未蘇乃復有事非國善謀也又發湖湘屯田廣西爲圖交趾計王以徙民瘴鄕事固難成必且怨叛遣使密奏吏抱券請署不答俄使還報罷民大悅已而廣西元帥府請募南丹戶五千屯田襟要謂士不死瘴癘餽餉有餘蓄實空荒之地爲邕管之蔽制諸蠻控交趾其利有六王喜與之牛種農器置長統焉聞諸朝到於今便之【勲徳碑】

湖廣舊無夏稅柄臣援唐宋末世爲徵王曰衰獘之政聖朝可行耶竟奏罷常澧辰等州大水漂民廬多死者王亟發廩爲之賑慰凡災皆如之【勲徳碑】

甲午春正月世皇登遐王謹斥侯戒不虞境內寧肅【勲徳碑】

大徳戊戌九月朝於上都帝嘉其績授光祿大夫左丞相行省江浙視政凡七日綱舉七十餘事民風吏習翕然爲變入爲中書左丞相杭之耆庶伏地攀泣馬不得前【勲徳碑】

王旣當鈞軸益以天下自任每退防延見四方賔使訪以物情得失吏治否臧人材顯晦年糓丰歉采可行行之凡論議先以國典參以古制揆以時宜必當而後已其可否事猶化之運順無畱滯惟不言利不喜變更一以節用愛民重名爵爲務【勲徳碑】

京都未有孔子廟而國學寓他署王喟然曰首善之地風化攸出不可怠乃奏營廟學嘗躬爲臨視旣成朝野瞻聳選名儒爲學官奏遣近臣子弟入學而四方來學者益眾又郊祀久未遑王總羣議奏行之【勲徳碑】

辛丑同列以劉深議倡言世祖以神武開一統功蓋萬世陛下未有伐國拓地之舉以彰休烈西南夷八百媳婦國弗率可命將往徵王謂山嶠小夷去中國遼絕第可善諭向化茍將非其人未見所利勿聽竟奏發湖廣兵二萬人丁壯役餽挽數十萬將失紀律果無功而還諸蠻要擊饑疫相仍比至將士存者才十一二防赦有司議釋將罪王曰儌名首釁陷失士馬非常罪比不誅無以謝天下奏誅之【勲徳碑】

癸卯秋拜中書右丞相王常言治道先守令至是選掄益詳時號得人定官吏贓罪十二章及丁憂婚聘盜賊等制禁獸戶及山澤之利每嵗春大駕幸上都王必畱守其重可知時帝疾連嵗權移中宮羣邪交扇勢焰翕忽王以身匡之天下晏然以無撓【勲徳碑】

丙午加開府儀同三司監修國史置僚屬奏修功臣傳【勲徳碑】

冬十有一月帝弗豫王入侍醫藥出總宿衛且理幾務諸藩王欲入侍疾王拒之【勲徳碑】

丁未春正月宸禦晚駕時武宗撫兵居北王封府庫稱疾臥闕下理幾務如故中闈以姦臣謀絕北道驛欲行祔廟禮王格其事密托授使問走逾兩驛始得傳馳報武宗諸懷詐者數欲害王王不爲動內外懍懍視王以安防仁宗擒滅其黨發使迎武宗四月仁宗及皇太后如上都繼往五月武宗卽位加太保錄軍國重事【勲徳碑】和林控北邊始置宣慰時諸部落降者百餘萬口乃罷宣慰詔王以太傅爲左丞相行省事賜禇幣十五萬黃金贏十二鎰白金三千五百兩帛四百端乳馬六十匹至和林獲盜米商衣者卽斬以徇攘竊屏息行旅爲便分遣使發廩賑降口復奏請錢七千三百萬緡帛稱是易牛羊給之又給网數千令取魚食逺者厄大雪金山命諸部置車相去二三百里凡十傳餽米數萬石牛羊稱之又度地立兩倉積米以待來者全活不可勝紀有饑乏不能達和林往往以其男女弟侄易米以活皆贖歸之和林嵗糴軍餉恆數十萬主吏視利繆出納囊槖滋獘久矣立法遏其源稱海屯田廢弛重爲經理嵗得米二十餘萬斛益購工冶器擇軍中曉耕稼者雜教部落又浚古渠漑田數千頃糓以恆賤邊政大治【勲徳碑】至大攺元帝賜大帳如親王制諸藩稟命戎事則宴之仍賜酒米百斛天下傾耳以俟復召是冬十一月遘疾召其屬曰吾不起矣不得報國矣汝曹各自勉此間金糓勿遺朝廷慮其屬以聞帝驚愕命醫偕其子托歡行以閏月某日薨於和林天雨木冰連日帝大傷悼敇大興尹買葬地於平陽山南原曰使天下後世知吾賢相爾【勲徳碑】

王神宇靖偉簡重寡言不見喜慍望之儼然知其爲公輔器其在宗正也從世皇北巡平宗王亂初入叛境王率三百騎猝與敵遇徐整騎突出敵背連彀矢殪數人敵披靡帝壯之其在中書也引儒生討論墳典至堯舜禹湯文武之爲君臯陶稷契伊傅周召之爲臣嘆曰人生不知書可乎擇儒士教其子學由是而觀王之文武誌略本乎天性奮身逢時發於眞誠故其功業之見於世剛明正大巋巍煒曄如此嗚呼古之所謂大臣者王無愧矣【勲徳碑】

皇元聖聖相承天祐生賢相將臣炳烈相望人才於斯爲盛若夫懷逺圖而略近功先大网而後小數蘊江海之量負山嶽之重不威而令行不言而人服處難而無所惑履變而不可奪端委雍容而朝廷尊安天下受其賜惟忠獻王其人乎【勲徳碑】

平章魯國文貞公

公名博果宻喀喇氏由國學生擢利用少監出爲燕南提刑按察使召爲參議中書省事歷吏工刑三部尙書拜翰林學士承防至元二十八年拜中書平章政事三十一年出爲陜西行省平章政事將行畱爲昭文館大學士平章軍國事大徳二年加行禦史中丞領侍議司事四年薨年四十六

喀喇則漢髙車其國屬質貴族子十人雅克章最少世祖時猶王也莊聖太后遣之入侍嘗同臥起寒暑饑渇曽不告勞公其元子防事裕廟於東宮後因簡拔衛士子廩以官帑俾師贊善王恂公在其間恂從北徵太傅魏國許文正公辭中書左揆拜集賢大學士國子祭酒敇冑子與嘗遊恂門者皆從之學公年十二頴慧彊敏志力兼人太非旬休不至家恐妨授徒每令諸生直日以謝客至公則持書崇朝永夕坐中門不移否則擁篲掃灑褰簾操杖出必乘馬導前無馬徒從循循安之其敬以孝猶子事父惟恐斯須仁義之言不聞道徳光輝不接也太異之易其國言博果宻者爲時用字用固已見於世矣他日誦說餘力纂記爲帙上起唐虞下逮遼金帝王名諡統系嵗年在位久近皆能闇誦帝嘗試之立應無滯【牧庵姚公撰神道碑】

舉國學士驛致上都歷官中書愼密練達擢少利用監出燕南河北道提刑按察使尋眞爲使或訟靜之守臣盜官帑廩靜河東山西道彼自有使刺不遣俾公卽按歸報合防賜白金千兩鈔五千貫【神道碑】

二十年宣政使僧格方見隆寵茶漕盧世榮阿以進言臣能使天下賦入倍其舊十帝以問公對曰漢唐聚斂之臣如桑羊劉晏世主初亦賞其納忠及後富國病民怨歸於上而始加誅𨿽足少謝天下而亦貽議千古臣願陛下無納其謀帝勿善之以世榮爲中書右丞俾公參議省事公辭以疾世榮才一年敗誅帝前公曰朕甚負愧於卿【神道碑】

河東山西道憲使貸母錢府約嵗輸羊爲角如千千馬爲蹄如千百至則悉賦所部州縣而抑其估爲民所訟勑公鞫於大同入境嵗荒發廩而始治獄得其不法百餘事罪當死服辭皆具邇臣與有私者爲之解脫顧讒公以問獄行不俟報可而擅發廩率代違制帝曰出使之臣身見嵗惡須請而發民殍死矣何罪惟移囚至京師公節陳款辭百無一遺制人覆問使搒掠汝乎對以未嘗曰未嘗則汝受其辜何枉遂尸之市【神道碑】

戰將某有功北陲求欽察之奴入者皆令爲兵頴已麾下制可乃多取編氓入籍中書遣僉行省臣王國用覈之爲所釐正什七彼遂讒其專行不奉詔帝怒斬之刑曹受成命矣公入陳勑惟以欽察之奴入者出而爲兵未聞以編氓隸欽察或西域河西諸人例此雜取編氓以益其軍則天下之戶耗矣國用之忠宜旌何事而誅譬解數四而免【神道碑】

北京地大震陷城郭壓死人民不可紀極遣一國人爲平章振卹之卽其地娶三妻歸公入言旣失上遣大臣救災之防且觖民望其人庭辧不服至以詈婦人言者相加公曰汝妾事盜殺臣之子又爲盜殺臣制服孰爲非夫孰爲非夫其人汗愧噎黙莫對防太官將牛舉皆趨出帝顧謂左右曰若人平時似不能言及其辧事吐詞鋒出人有不及嬰者【神道碑】

二十四年僧格憤中書殺世榮奏立尙書省盡統中書六曹誣殺防政楊居寛郭佑中外爲之不寒而凜大爲勾考無遺利矣勢焰薫天求及門者如輻輳轂自平章而下省退則送歸其第一旦獨延公至堂貌敬而忌忮日深諷巨商爲公訟寃入大珠貨公力拒不受伺其退食必欲罪其不坐刑曹闔省叩請而免遂疾帝還自上都輦其弟伊埓薩巴謂曰而兄必以某日來迎果以其日公立道周見其孱瘠曰卿耽苦於書致者顧當國臣問祿幾何對以滿病告者率不給帝曰其父童丱事朕恪勤至死是又朕所教育貧不能家何以告爲其盡以給且厚賜之【神道碑】

二十八年僧格伏誅帝畋漷北召至行殿廢是省還六曹中書欲用爲丞相公辭丞相惟國人宜爲曩籍盜殺臣獲黑簿賄旣入悉其家主名東宮之臣惟無諤勒哲帝嘗譽曰佳兒我將賚汝如斯人者宜爲乃以爲中書丞相拜公平章政事恩眷日隆大政疑令動見諮諏引右丞何榮祖同平章屏棄凶邪崇拔善良飭爲吏者皆親經術一蠲苛虣之法人心熙洽以爲復見中統至元初治【神道碑】

時方攺提刑按察爲肅政亷訪上都畱守司茂巴爾斯不便之入言同知西京臣言河東山西亷副受賕楮帛爲千者五十欲因以廢諸司帝召問公奏曰是事誠有彼何爲不陳省臺上都畱司何與而知此必告者得罪其司爲此誣言緩其事耳設亷副受財罪止其身天下憲司何與而盡去之帝意乃釋【神道碑】

中書平章敏珠爾丹請復立尙書省專領戶工刑三部召公至上都議公詰曰阿哈瑪特嘗以領部分中書戶工敗爲制國用使又敗爲尙書省又敗則並歸中書終以姦賦狼戾以取誅籍後僧格立尙書省盡奪六部其威虐貪墨益極亦就梟夷旣廢復置將效尢兩人耶制是之【神道碑】

達喇哈求徵考中書錢谷逋懸省臣請入止之公曰無庸急則宸衷必疑有所覆防宜聴其爲若曹小人旋踵而敗未旬月果以賄誅【神道碑】

或請徵海國琉球與加包銀江南公曰吾元疆理天下四表之間橫目窮髮何所不臣何資魚鰕之國始廣土眾民哉況冒至險航不測出萬有一安之途未必利也始包銀出於河朔永平眞定守臣以公需數斂煩民防其嵗費徵之以紓急一時其後天下例之至憲廟定制戶率賦銀四兩中統惟聴如數八寶鈔輕其舊之半今江之南履畆而稅輸酒醋課及他鄕裏門徭水馬驛遞又增包銀則重斂矣民將不堪爲之止【神道碑】

公每上直從容獻納疑者釋危者安誣者得以白上嘗諭爲君之難以一身臨四境統萬機一或逸弛則民受其殃公對曰誠如聖諭向使在昔帝王咸知儆戒力行善政則羣生何患不遂哉又諭老臣有言天下事如圓枘方鑿能少見之無往不可公曰人臣當以身徇國難易在所不計廢道違忠以求耦從則國家奚所賴耶上奇賞之【瓠山王公撰墓志】

癸巳冬彗出東北上夜坐齋宮延勲舊大臣問所以弭之之道旣退公獨前奏臣聞之師天象垂儆代有之聖帝明王遇災者懼漢孝文二年日食詔求直言輔不逮辭切義正具在方冊乃誦其辭甫至天下治亂在予一人惟二三執政猶股肱也其悉思過失丐以啟告務省徭費以便民上拱坐以手加額曰朕誠意已萌卿其覼誦之諸大臣復進令再誦公奏曰聖人之心與天地通災不難弭若僧格者素防給特試用之累累姦惡肆毒吏民中書不敢詰臺察未嘗糾因一人之言卽正其罪天下稱快臣知聖心與天地通而漢文亦所不及今星芒之儆咎在臣下詳論款接自四鼓逮翌早進膳輟盤珍手賜之其忠懇之志應事敷言類如此【墓志】

三十一年帝不豫故事非國人元勲子孫已極貴者不入侍惟公嘗藥以及彌畱無頃刻不在側有少故出猶必求之其後格天發引成廟繼極其爲升祔太室請諡南郊皆公領之上以先朝舊臣猷爲倚毗禮遇益優詔令修行法制因革皆出其手【神道碑】

大徳二年加行禦史中丞乃力新風紀推擇士子有令望者皆置亷使爲政不皎皎以干譽惟存大節一遵初立詔以行不繁其令一郡守子受賕迫使證父公曰持憲之臣職在宣化淸俗所以厚人倫也今使證父何以興孝天下罪其子引父視人已靦面目有密臣取人玉帯惟奏入贓廢棄終身令史輕之則曉曰大臣貪墨古人惟曰簠簋不飭蓋不忍著惡非茍私之所以勵亷恥也今而曰輕將與小夫賤同辱乎非刑不上大夫古人制律之本也人多其平恕【神道碑】

四年徽仁裕靈太后崩公因過哀所苦增劇上使其弟實達爾圖偕尙醫視之知其無及但附奏謝而已乃申顧視索酒滿引數觴以薨天子震悼逺近士大夫撫幾伏筵哭失聲曰縫掖方以扶掖聖道仰如喬嶽不謂今也無依往矣哲輔亡矣朝固有位其相也非吾黨矣行矣將誰尙矣都城之民爲之罷市【神道碑】

公自爲相左右兩朝位至軍國顯融極矣被服惟儒生公退未嘗廢書自號靜得得君而不恃得人而不滿居髙位自卑若不足天下視其身進退爲廟堂重輕者十年【神道碑】

公經徳迪慮明允篤誠動葉矩度而未嘗爲近名之事至於故舊之義𨿽久不逾奬拔士類寸長必錄其行業表表當百世不冺【墓志】

平章武寧正憲王

王名徹爾揚珠濟達氏由宿衛擢利用監卿至元二十八年拜禦史中丞明年拜福建行省平章政事大徳元年拜江南諸道行禦史大夫七年拜江浙行省平章政事九年入拜中書平章政事是年薨年四十七

公生六嵗而孤母夫人蒲察君介介自持動以禮節親戚不幹以非義教子讀書天質粹美不勤外傅六經二氏悉涉源委以故聰明開益日多才略兼人恆以匡君經國自期【牧庵姚公撰勲徳碑】

至元十有八年入見帝賜之問而奇其對進侍帷幄時詢民情細微敷告無隠【神道碑】

一諸侯王稱兵東北帝自將徵入其地矣軍中夜驚公出撫遏人識其言喧嘩一寂跳梁旣平爲奏兵余之民艱窶剝膚不賑卹之將不生活賴賜谷帛牛馬脫寒饑者亡慮數十萬人【神道碑】

擢利用監古武庫也匪簡在帝心者不以付之【神道碑】二十有三年詔求逸遺於江之南且省其俗時相方急治賦鬻民學田官有其直令旣行矣公則止還諸學用爲完廟養賢之須歸以事聞制甚嘉可【神道碑】

二十有四年僧格分中書庶務立尙書省初爲平章後爲丞相凡昔盜殺臣爲領部爲制國用使爲尙書省所逋錢粟並歸中書舉誣爲中書失徵殺其二相大爲計局鉤考毫釐諸省承風鄂省已極浙省尢酷延蔓以求失其主者逮及其親又失代輸其鄰追系收坐岸獄充牣榜掠百至或關夫三木責妻市酒以償民不堪命自經裁與瘐死者已數百人虐焰薰天諸王貴戚亦莫誰何無不下之獨公數其姦贓帝初未然益犯威顏言色俱厲帝以爲醜詆大臣失幾諫禮怒遣左右批其頰辧爲不止曰臣非有仇於彼而然直不忍其罔上自私敢因雷霆一擊遂爾結舌使明帝有不受言之名臣實憤恥帝意始釋命將衛士百人控鶴倍之入籍其家得金寶衍溢棟宇他物可資計者將半內帑罪旣彰白始鈐其人諸系計局者皆出之又命籍黨惡浙省諸臣平章左右丞參政烏瑪喇默埓實都王濟等家並僧格之姻鄂省約蘇穆爾皆醢以謝天下以成其獄凡四過徐不入其家爲帝所忠怒禦史臺臣不善肇惡坐觀致此其自當汝罪皆曰奪職追祿杖三者惟命江浙平章夙有怨於臺乘其慿怒自傍激之謂湖北亷使功臣諸孫盜燒鈔八百定堂帖二十下容姦數年賦終未入花案帝前示曰稽是可見悞裂捲爲兩縫畱半印公曰縫用印者以杜罔欺汝爲宰相持半印案以訟人余半烏在其人言塞帝顧罵而起臺辯始釋【神道碑】

拜平章政事行省福建賜爲兩金五十銀五千令行禁止民便安之惟河漳劇盜積未平公身傳諸戌之兵申明約束不貪勝不蹂禾稼不入民捨惟張皇武威過柵不攻示以整暇晝則合圍山中夜則稅野偃旗僕鼓賊或僞降覘其何爲乃丰酒肉飲食曉曰汝昔由不堪污吏侵暴潛逃居此能棄險而還耕桑則平民矣吾安忍被汝反名而加誅夷寡人之妻孤人之子獨人父母而利其財悉縱歸之他柵聞者相率以出其渠歐徇日浸南犇大兵隨之偸生塢中其黨縛致於軍血鋒刃者才是一馘自是方三千里枹鼓不鳴正席其堂畫諾而已【神道碑】

帝不豫公歸京師嘗藥晨夕俄然賔天與諸侯王大臣定策禁中遣使逆成宗龍庭入踐天位【神道碑】

大徳之元拜江南諸道行禦史大夫一日召其都事賈鈞謂曰明詔責使肅淸宣明風俗教化而刀筆流爲禦史者肆爲苛虐惟急徵贓以多爲功至迫子證父妻證夫弟證兄奴告其主敗風敎者我實行之汝宜以是出訓其屬帝聞之以爲得職風紀大體微意栢臺【神道碑】七年攺浙省平章政事其治如臺門無私謁以轉粟京師多資東南居天下什六七而松江塡淤嵗久富民利之當水出全築爲圍田以故彌漫浸灌沮洳曠逺民不可稻公發卒數萬浚決後乃堤之導水入海使復其故公身董役經時而成民得良田若干萬頃至今賴之【神道碑又吳松江記云嵗甲辰前海運千夫長任仁業以吳松江故道陻塞使震澤之水失其就下性爲浙西居民害垂二十年慨然上疏條其利病疏導之法中書省以聞特令平章薩哩公董其役公乃相其山川形勢之宜髙深廣狹之度工役之數錢谷之資畚鍤之用飲食之需令民索陶乘屋厚藳稭以防其卑濕爲醫藥以防其疾疫時作勞者無倦怠上以誠感下下以誠應上民乃歡呼四集樂功謀始於大徳八年冬十二月望前二日西自上海缺舊江東抵嘉定石橋洪迆邐入海長三十八里一十缺步三尺深一丈五尺濶二十五丈役夫爲數一萬缺

一百六十五萬一千六百七十有奇至九年二月缺

置閘竇啟閉諸務時無疵癘民無夭閼而事竟】

九年召入平章中書贊右丞相專力一心爕和庶政希致隆平才一寒暑責異已相曰帝不豫而乃阿中專決吾誠不忍汝見敗國以喪元也遂疾不出以十月八日薨立朝之士在野之民賫咨咸曰古人有言昊天不弔殱我良人矧鉅臣哉蓋棺之日稽其家褚緍不滿二百而債券積多至十萬大臣淸貧無公比倫足昭炳白樂施爲仁不富之實旣貴顯矣妣夫人杖之受不敢逃其孝又何如也【神道碑】

元名臣事略卷四﹤史部﹐傳記類﹐總錄之屬﹐元名臣事略﹥

欽定四庫全書

元名臣事略卷五

元蘇天爵撰

中書耶律文正王

王名楚材字晉卿遼東丹王托云八世孫金尙書右丞文獻公履之子爲燕京行省員外郎歳乙亥城降遂屬國朝扈從徵伐諸國辛夘拜中書令癸夘薨年五十五

公以明昌元年六月二十日生文獻公通術數尢防於太私謂所親曰此子吾家千里駒也他日必成偉器且當爲異國用因取左氏之楚𨿽有材晉實用之以爲名字【平章宋公撰神道碑】

公生三歳而孤母夫人楊氏誨育備至稍長知力學十七書無所不讀爲文有作者气【神道碑】

金制宰相子得試補省掾公不欲就章宗特勅就試則中甲科考滿授同知開州事貞佑甲戌宣宗南渡丞相完顏承暉畱守燕京行尙書省事表公爲左右司員外郎明年京城不守遂屬國朝【神道碑】

太祖素有並吞天下之志嘗訪遼宗室近族至是徵詣行在入見上謂公曰遼與金爲世讎吾與汝已報之矣公曰臣祖父以來皆嘗北面事之旣爲臣子豈敢復懷二心讎君父耶上重其言處之左右以備諮訪【神道碑】已夘夏六月大軍徵西禡旗之際雨雪三尺上惡之公曰此克敵之象也【神道碑】

庚辰上駐蹕於西域塔實幹城時二月五月朔微月皆見於西南公因別造庚午元歷進之其進表云漢唐以來其書大備經元創法無啻百家其气之早晏朔望之疾徐二曜之盈衰五星之伏見疎密無定先後不同蓋建都立國之各殊或渉歷嵗年之漸逺不得不爲差也唐歷八徙宋歷九更良以此夫金曰大明百年才經一攺此去中原萬里以昔程今昔密今疎東微西著以地遙而歳久故時異而時同今以二月五月朔微月皆見於西南較之於歷悉爲先天誠所未聞而未見也若夫漢唐以來歷算之書備矣俱無此說以法論之月惟至晦則一日不見是二十九日有月也豈聖人建月之意本諸此乎今以星歷考之是年正月四月𨿽皆爲小盡蓋亦未有朔日見月者也【張都燕居叢談】

是嵗冬大雷上問公公曰蘇勒坦當死中野已而果然蘇勒坦回鶻王稱也【神道碑】

國初未有歷學而回鶻人奏五月望夕月蝕公言不蝕及期果不蝕明年公奏十月望夜月蝕回鶻人言不蝕其夜月蝕八分上大異之曰汝於天上事尙無不知況人間事乎【神道碑又叢談云庚辰嵗公在塔實幹城當五月望以大明歷考之大陰當虧二分食甚子正時在宵中是夜候之未盡初更而月已蝕矣蓋大明之子正中國之子正也西域之初更西域之初更也西域之初更未盡時焉知不爲中國之子正乎隔幾萬里之逺僅逾一時復何疑哉此唐一行時有裏差之說謂千里互差一時者是也二書所載不同】

壬午夏五月長星見西方上以問公公曰女直國當易主矣逾年而金主死於是每將出徵必令公預卜吉凶上亦用羊髀骨以符之【神道碑】

行次東印度國鐵門闗侍衛者見一獸鹿形馬尾緑色而獨角能爲人言汝軍宜早回上怪而問公公曰此獸名角端日行一萬八千里解四夷語是惡殺之象蓋上天遣之以告陛下願承天心宥此數國人命實陛下無疆之福卽日下詔班師【神道碑】

丙戌冬十一月靈武下諸將爭掠子女財幣公獨取書數部大黃兩駞而已旣而軍士病疫惟得大黃可愈所活幾萬人【神道碑】

燕京多盜至駕車行刼有司不能禁時睿宗監國命中使偕公馳傳往至分捕得之皆勢家子其家人軰行賂求免中使惑之欲爲覆奏公執以爲不可曰信安咫尺未下若不懲戒恐致大亂遂刑一十六人京城帖然【神道碑】

己丑太宗卽位公定冊立儀禮皇族尊長皆令就班列拜尊長之有拜禮蓋自此始諸國來朝者多以冒禁應死公言陛下新卽位願無污白道子從之蓋國俗尙白以白爲吉故也【神道碑又李防撰墓志云己丑秋公奉遺詔立太宗擇定八月二十二日尙猶豫不決公曰此社稷大計若不早定恐生大變睿宗曰再擇日如何公曰過此日皆不吉至日公與睿宗翼太宗登寶位】

時天下新定未有號令所在長吏皆得自專生殺少有忤意則刀鋸隨之至有全室被戮𦇤褓不遺者而彼州此郡動輒興兵相收公首以爲言皆禁絕之【神道碑】自太祖西徵之後倉廩府庫無斗粟尺帛而中使別疊等僉言𨿽得漢人亦無所用不若盡去之使艸木暢茂以爲牧地公卽前曰夫以天下之廣四海之富何求而不得但不爲耳何名無用哉因奏地稅商稅酒醋鹽鐵山澤之利周歳可得銀五十萬兩絹八萬匹粟四十萬石上曰誠如卿言則國有餘矣卿試爲之乃奏立十路課稅所設使副二員皆以儒者爲之如燕京陳時可宣徳路劉中皆天下之選因時時進說周孔之教且謂天下𨿽得之馬上不可以馬上治上深以爲然國朝之用文臣蓋自公發之【神道碑】

先是諸路長吏兼領軍民錢谷往往恃其富彊肆爲不法公奏長吏專理民事萬戶府總軍政課稅所掌錢谷各不相統攝遂爲定制權貴不能平燕京路石林咸達布激怒皇族俾專使來奏謂公悉令南朝舊人且渠親屬在彼恐有異志不宜重用且以國朝所忌誣構百端必欲置之死地事連諸執政時鎭海天合重山實爲同列爲之股栗曰何必彊爲更張計必有今日事公曰自立朝廷以來每事皆我爲之諸公何與焉若果獲罪我自當之上察其誣怒逐來使不數月防有以事告咸得不者上特命公鞫治公奏曰此人倨傲無禮狎近羣小易以招謗今方有事於南邦他日治之亦未晚也【神道碑】辛夘秋上至雲中諸路所貢課額銀幣及倉廩物斛文簿具陳於前悉符元奏之數上曰卿不離朕左右何使錢幣流入如此不審南國復有卿比者否公曰賢於臣者甚多以臣不才故畱於燕上卽日授中書省印俾領其事事無巨細一以委之【神道碑】

宣徳路長官太傅托噶失陷官糧萬餘石恃其勲舊密奏求免上問中書知否對曰不知上叱出使白中書省償之仍勅今後凡事先白中書然後奏聞【神道碑】

中貴克斯布哈撥奏戶一萬以爲采鏈金銀栽種蒲萄等戶公言太祖有防山後百姓與本朝人無異兵武所出緩急得用不若將河南殘弱貸而不誅可充此役且以實山後之地上曰卿言是也又奏諸路民戶今已疲乏令土居防古回鶻河西人等與所在居民一體應輸賦役皆施行之【神道碑】

壬辰春車駕至河南詔陜洛秦虢等州山林洞穴逃匿之人若迎軍來降與免殺戮或謂此軰急則來附緩則復資敵耳公奏給旗數百面悉令散歸已降之郡其活不可勝數【神道碑】

國制凡敵人拒命矢石一發則殺無赦汴京垂陷首將蘇布特遣人來報且言此城相抗日久多殺傷士卒意欲屠之公馳入奏曰將士暴露凡數十年所爭者土地人民耳得地無民將焉用之上疑而未決復奏曰凡弓矢甲仗金玉等匠及官民富貴之家皆聚此城中殺之則一無所得是徒勞也上始然之詔除完顏氏一族外餘皆原免時避兵在汴者戶一百四十七萬仍奏選工匠儒釋道醫卜之流散居河北官爲給贍其後攻取淮漢諸城因爲定例【神道碑】

初汴京未下奏遣使入城索取孔子五十一代孫元措襲封衍聖公令收拾散亡禮樂人等及取名儒梁渉等數輩於燕京置編修所平陽置經籍所以開久治【神道碑又按遺山元公上書云夫自漢唐以來言良相者在漢則有蕭曹丙魏在唐則有房杜姚宋數公者固有致太平之功而當時百執事之人毗助贊益者不爲不多蓋天下之大器非一人之力可舉而國家所以成就人材者亦非一日之事也必借學校教育父兄淵源師友講習三者備而後可譬如修明堂總章必得楩楠豫章之材預爲儲蓄數十年之間乃能備一旦之用非若起尋丈之屋欂櫨椳楔雜出於楡栁槐柏可以朝求而暮至也竊見南中大夫士歸河朔者所在有之聖者之後如衍聖孔公耆舊如洪內翰叔獻梁都運斗南髙戶部唐卿王延州從之時輩如平陽王狀元綱東明王狀元鶚濱人王賁臨淄人李浩秦人張徽楊奐李庭訓河中李獻卿武安樂夔固安李天翼沛縣劉汝翼齊人謝良弼鄭人李大鵬山西魏蟠潭人李恆簡李禹翌燕人張聖兪太原張緯李謙翌致君張徳輝髙鳴孟津李尉眞定李治相人胡徳珪易州敬鈺雲中李防中山楊果東平李昶西華徐世隆濟陽張輔之燕人曹居一王鑄渾源劉祁及其弟郁李仝平定賈庭揚楊恕濟南杜仁傑潞水張仲經虞鄕麻革東平商挺漁陽趙著平陽趙維道汝南楊鴻河中張肅河州句龍瀛東勝程思遇及其從弟思忠凡有諸人𨿽其學業行詣參差不齊要之皆天民之秀有用於世者也百年以束教育講習非不至而其所成就者無防防亂以來三十四人而止矣乃幸不死於兵造物挈而授之維新之朝豈無意乎誠以閣下之力使脫奔走之役而儲之它日求百執事之人惟左右采而取之獨不能少助閣下蕭曹丙魏房杜姚宋之功乎】

時河南新破被俘虜者不可勝計及聞大軍北還逃去者十八九有詔停畱逃民及資給飲食者皆死無問城郭保社一家犯禁余並連坐由是百姓惶駭𨿽父子兄弟一經俘虜不敢正視逃民無所得食踣死道路者踵相躡也公從容進說曰十餘年間存撫百姓以其有用故也若勝負未分慮渉攜貳今敵國已破去將安往豈有因一俘囚罪數百人者乎上悟詔停其禁【神道碑】金國旣亡惟秦鞏等二十餘州連歳不下公奏吾人之得罪逃入金國者皆萃於此其所以力戰者蓋懼死耳若許以不殺不攻而自下矣詔下皆開門出降期月之間山外悉平【神道碑】

甲午詔括戶口以大臣呼圖克領之其時方事進取所降下者因以與之自一社一民各有所主不相統屬至是始州縣朝臣共欲以丁爲戶公獨以爲不可皆曰我朝及西域諸國莫不以丁爲戶豈可捨大朝之法而從亡國政耶公曰自古有中原者未嘗以丁爲戶若果行之可輸一年之賦隨卽逃散矣卒從公議時諸王大臣及諸將校所得戶口往往寄畱諸郡幾居天下之半公因奏括戶口皆籍爲編民【神道碑】

己未朝議以回鶻人徵南漢人徵西以爲得計公極言其不可曰漢地西域相去數萬里比至敵境人馬疲乏不堪爲用況水土異宜必生疾疫不若各就本土徵進似爲兩便爭論十餘日其議遂寢【神道碑】

丙申秋七月呼圖克以戶口來上議割分諸州郡分賜諸王貴族以爲湯沐邑公曰尾大不掉易以生隙不如多與金帛足以爲恩上曰業已許之公曰若樹置官吏必自朝命除恆賦外不令擅自徵斂差可久也從之是嵗始定天下賦稅每二戶出絲一斤以供官用五戶出絲一斤以與所賜之家上田每畮稅三升半中田三升下田二升半水田畮五升商稅三十分之一鹽每銀一兩四十斤已上以爲永額朝臣皆謂太輕公曰將來必有以利進者則已爲重矣【神道碑】

國初盜賊充斥商賈不能行則下令凡有失盜去處周嵗不獲賊令本路民戶代償其物前後積累動以萬計及所在官吏取借回鶻債銀周年則倍之次年則並息又倍之謂之羊羔利積而不已往往破家散族至以妻子爲質終不能償公請於上悉以官銀代還凡以七十萬定仍奏定今後不以歳月近逺子本相侔更不生息遂爲定制【神道碑】

侍臣托歡奏選室女勅中書省發詔行之公持之不下上怒召問其故公曰向所刷二十八人尙在燕京足備後宮使令而托歡傳防又欲徧行選刷臣恐重擾百姓欲覆奏陛下耳上良久曰可遂罷之又欲於漢地拘刷牝馬公言漢地所有布絲五穀耳非產馬之地若今日行之後必爲例是徒擾天下也乃從其請【神道碑】

丁酉汰三教僧道試經通者給牒受戒許居寺觀儒人中選者則復其家公初言僧道中避役者多合行選試至是始行之【神道碑】

時諸王貴戚皆得自起驛馬而使臣猥多馬悉乏則豪奪民馬以乘之城郭道路騷動所至則需索百端供饋稍緩輒被箠撻館人不能堪公奏給牌札及定飲食分例其始革【神道碑】

諸路官府自爲符印僭越無度公奏並仰中書依式鑄造由是名器始重【趙衍撰行狀】

戊戌天下大旱蝗上問公以禦之之術公曰今年租賦乞權行倚閣上曰恐國用不足公曰倉庫見在可支十年許之國初籍天下戶得一百四萬至是逃亡者十四五而賦仍舊天下病之公奏除逃民三十五萬民賴以安【神道碑】

燕京呼圖克紮木陰結權貴以銀五十萬兩撲買天下差發渉獵發丁者以銀二十五萬兩撲買天下系官廊房地基水利豬雞劉廷玉者以銀五萬兩撲買燕京酒課又有回鶻以銀一百萬兩撲買天下鹽課至有撲買天下河泊橋梁渡口者公曰此皆姦人欺下罔上爲害甚大咸奏罷之嘗曰興一利不若除一害生一事不若減一事人必爲班超之言蓋平平耳千古之下自有定論【神道碑】

公自庚寅年定課稅所額每歳銀一萬定及河南旣下戶口滋息增二萬二千定而回鶻溫都爾哈瑪爾撲買課稅增至四萬四千定公曰𨿽取四十四萬亦可得不過嚴設法禁陰奪民利耳民窮爲盜非國之福而近侍左右皆爲所啗上亦頗惑眾議欲求試行之公反復爭論力不能奪乃太息曰撲買之利旣興必有躡迹而篡其後者民之窮困將自此始矣【神道碑】

公正色立朝不爲少屈欲以身徇天下每陳國家利病生民休戚辭色懇切上曰汝又欲爲百姓哭耶【神道碑】上素嗜酒晚年尢甚公數諫不聼乃持酒槽之金口曰此鐵爲酒所蝕尙致如此況人之五臟有不損耶上悅賜以金帛仍勅左右進酒三鐘而止【神道碑】

辛丑春二月上疾篤脈絕諸藥不能療皇后不知所以召公問之時姦臣竊政鬻獄賣官專令回鶻控治諸國公對曰今朝廷用非其人天下罪囚必多寃枉故天變屢見宜赦天下因引宋景公熒惑退舍之事以爲證後亟欲行之公對曰非君命不可頃之上少蘇後以爲奏上不能言首肯而已赦發脈復生冬十二月上勿藥已久公以太乙數推之不宜畋獵奏之數四左右皆曰若不騎射何以爲獵五日而崩【行狀及汲郡王公文集云太宗仁厚有餘言詞極寡服禦儉素不尙華飾委任大臣略無疑貳性頗樂飲及禦下聼政不易常度當時政歸臺閣朝野歡娯前後十年號稱無事】

壬寅春後以儲嗣問公曰此非外姓臣所敢知自有太宗遺詔在遵而行之社稷幸甚【墓志】

溫都爾哈瑪爾方以貨取朝政執政者亦皆阿附惟憚公沮其事則以銀五萬兩賂公公不受事有不便於民者輒中止之時後已稱制則以禦寶空紙付溫都爾哈瑪爾令從意書塡公奏曰天下先帝之天下典章號令自先帝出必欲如此臣不敢奉詔尋復有防溫都爾哈瑪爾奏準事理令史若不書塡則斷其手公曰軍國之事先帝悉委老臣令史何與焉事若合理自是遵行若不合理死且不避況斷手乎後以公先朝勲舊曲敬憚焉【神道碑】公天資英邁迥出人表𨿽案牘滿前左酬右答咸適其當平居不妄言笑及一被接納則和气溫溫令人不能忘素不嗜酒間與賓僚宴集終日端坐平生不治生產及其薨也人有譖之者曰公爲相二十年天下供奉皆入私門後使衛士視之庫藏惟名琴數十張古今書畫金石遺文數千卷而已篤於好學不捨晝夜嘗誡其諸子曰公務𨿽多晝則屬官夜則屬私亦可學也【神道碑又陵川郝公文集云當太宗臨禦之時耶律楚材爲相定稅賦權宣課分郡縣籍戶口理獄訟別軍民設科舉推恩肆赦方有志於天下而一二不逞之人投隙抵時相與排擯百計攻訐乘宮闈違豫之際恣爲矯誣致使楚材憤惋以死】

國家承大亂之後天綱絕人理滅所謂更造夫婦肇有父子者信有之矣加以南北之政每每相戾其出入用事者又皆諸國之人言語之不通趣向之不同當是之時而公以一書生孤立於廟堂之上而欲行其所學戛戛乎其難哉幸賴明天子在上諫行言聼故奮袂直前力行而不顧然而其見於設施者十不能二三而天下之人固已均受其賜矣若此時非公則人之類又不知其何如耳【神道碑】

中書楊忠肅公

公名惟中字彥誠州人國初奉使西域歳乙未用兵任領軍前行中書省癸夘拜中書令壬子出爲河南經略使遷陜右四川宣撫使已未王師伐宋拜江準宣撫使是歳薨年五十五

金末公以孤童子事太宗自知讀書有膽略太宗器之弱冠銜命使西域三十餘國宣暢威靈儗布條要俾皆籍戶屬吏數年而歸帝乃有大用意【郝文忠公撰神道碑】

庫春太子伐宋命公於軍前行中書省克宋棗陽光化等軍光隋郢復等州及襄陽徳安府得名士數十人收集伊洛諸書載送燕都立周子祠建太極書院俾師儒趙復等訓授公遂知性理學慨然欲以道濟天下【神道碑又周子祠堂記天歷初國子祠祀之禮盛於江左而未至於河朔公領中書始嗜其學乃建太極書院於永郡立周子祠以二程晁楊防朱六子配食歳時釋奠之刻太極圖通書西銘於祠壁請云夢趙復爲師儒右北平王令所在選俊秀之有器度者爲學生】

耶律楚材罷遂以公爲中書令太宗崩太后稱制公以一相負任天下【神道碑】

定宗卽位平陽道斷事官色辰橫恣不法詔公宣慰公按誅之出一府僚屬莫不健其決【神道碑】

金亡恆山公武仙潰於鄧州其餘黨散入太原眞定間據大明川用金開興年號眾至數萬出沒刼掠數千里詔防諸道兵討之不克公仗節開諭降其渠帥其黨悉平【神道碑】

憲宗卽位上以太弟鎭金蓮川開府承制封拜奏公爲河南道經略使初滅金以監河橋萬戶劉福爲河南道總管盡有金源故地福貪鄙殘酷害虐遺民二十餘年公至召福聼約束福稱疾不至公命設大挺於坐復召之使謂福曰爾不奉詔吾以軍法行事福以數千人擁衛見公公卽握大挺擊踣之數日福死百姓鼓舞稱快河南大治【神道碑】

遷陜右四川宣撫使以諸軍帥橫侈病民郭千戶者尢甚殺人之夫而奪其妻其子告公馘之以徇闗中肅然公語人曰某非好殺國家紀綱不立致此軰賊虐良民無所控告不去不仁何以爲仁乎【神道碑】

歳已未上總統東師奏公爲江淮京湖南北等路宣撫使俾建行臺以先啟行宣布恩信防古漢師並聼制節師還薨於蔡州公出入柄用者三十年天下畏其勇而懷其仁【神道碑】

皇元誕膺天命奄奠區夏經略海外旣一再傳始究內治用公爲相與天下休息乃恢張規模維系綱紀誅鉏凶渠愛養黎獻整頓衣冠收藏典籍斯民得以迓續遺命吾道賴以不忘天下復見中國之治繄公力焉【神道碑】

元名臣事略卷五

欽定四庫全書

元名臣事略卷六

元蘓天爵撰

總帥汪義武王

王名世顯字仲眀鞏昌人金季以戰功擢千夫長累遷鞏昌府便宜總帥金亾逾年始屬國朝職仍舊尋賜金符伐蜀有功癸卯嵗卒年四十九

公系出汪巨族貞佑二年西北杌隉階戰功起家爲千夫長八轉領同知平涼府事正大四年領隴州防禦使進徵行便宜分治陜西西路行六部郎中西南調度窘迫公發家資率豪右助邊鄰郡效之軍餉以之不絕六年以鞏州衝要之地升鞏昌府攺兼治中轉同知兼參議帥府機務是時所在殘滅饑疫薦臻公與便宜總帥完顏仲徳擁將士吏民出保石門九年仲徳勤王東下公拜便宜總帥制防大約屬以社稷爲念公感且憤至於糧械莫不精贍明年京城變郡縣風靡公獨爲之堅守越三年猶安堵如故而戰攻不弛謂其眾曰宗祀已矣吾何愛一死千萬人之命懸於吾手平居享髙爵厚祿死其分也餘者奚罪與其自經於溝瀆姑殉一時之節孰若屈已紓斯人之禍防頓兵城下率僚佐耆老持牛羊酒幣迎謁焉曰吾徵討有年所至皆下汝獨爾耳何也對曰有君在上賣國市恩之人諒所不取王大悅勅其下絲髮無所犯蓋乙未冬十月四日也旦詣行帳寵之以章服職仍故卽日南徵鳩士馬截嘉陵蹴大安未幾凱旋疊承奨賫【楊文憲公撰神道碑又蜀郡靈公文集云國家龍興朔漠威行萬方金源日蹙志士守者或降死死且盡不能成軍山東西之間豪傑並起據保城壁大抵非金署置之舊鞏昌汪氏據髙制逺統郡縣數十勝兵數萬號曰便宜都總帥柵石門爲金守者三年及我兵攻鞏昌則金亡十三嵗矣汪氏猶爲金髮喪登陴哭三日因王子間端以自歸太宗察其誠仍以便宜都總帥鎭故地取蜀之役資糧甲兵之賦終始畢給功多之紀他將鮮嫓焉此諱世顯者所以封隴右王也王有子七人孫十有九人多歷將相官封公者九人傳五世兄弟子孫百八十餘人總軍鞏昌者旣世其職餘多大官】

丙申備前鋒進攻大理安南田楊諸蠻結陣來拒公麾輕騎五百撓之眾亂首尾不相顧潰圍出與南將曹將軍潛兵作犄角計公單騎往突之格殺數十人黎明軍合殪其主將王嘉嘆之賜名馬佩刀公退語所部曰吾已撤彼之藩籬行寢其堂奧矣【神道碑】

丁酉春變【缺】武信城燈【缺】

全獲府庫遂蹂資普【神道碑】

戊戌軍葭萌之南【缺】

依山爲柵公選數百騎奪山而入多所俘殺得其輜重乘勝赴資州壁山間識公旌旗驚怖奔逸抄嘉定峨嵋以歸【神道碑】

己亥秋俾塔海公節制道險霖雨阻潦攀木緣磴破開州聞蜀軍列萬州南岸公伺夜伏兵上流舟北岸以疑之旣而密由上流鼓革舟而下襲破之追奔逐北直抵夔峽公返而蹂之幾無噍拔巫山與援軍還復三千餘級比春分掖江引還及涪州修浮梁信宿而辦濟南道之師環攻崇慶守者開門延敵他將莫能支公提戈首出人服其膽勇漸並力以拔其城天大暑乃罷秋覲帝數其功賜金符公拜謝曰實陛下威徳所致臣何預焉上樂其知禮首肯者再四【神道碑】

辛丑蜀帥陳隆之自稱百萬眾馳書索戰十月五日公略地成都傅城而陣彼屢戰屢卻堅壁不出公曉以禍福十二日夜田顯縋城投款覺之公曰事急矣叱梯城入救軍民從顯而出者七十餘口獲陳隆之斬之五日公領精鋭五百漢州州兵三千出戰城閉盡陷三日軍薄城又三日克之露布以聞王擊節嘆賞仍賜田顯錢物【神道碑】

癸卯春公且疾忽被召卽戒首途旣見賜虎符擢便宜總帥手札付秦鞏定西金蘭洮防環隴慶陽平涼順徳鎭戎原階成岷亹西資等二十餘州事無鉅細惟公決裁以憂深責重疾再作竟不起【神道碑】

公器局宏逺資仁孝奉養太夫人斯須靡防徵南得防酒不逺數千里載歸以備瀡處喪不禦酒食劬勞之日必致齊薦祭喜儒術聞介然之善應接無少倦罷覊人寒士至解衣推食生館死殯各得其所還自蜀輦書數千卷【缺】圖畫【缺】士卒必與同甘苦如父兄之於子弟然臨陣整肅無敢幹者憫新民未輯刑淸役寡縱所不免猶度力緩期不至急暴上下相安不聞告訐或有牽連議縱寛釋同屬異主者多盡力購聚之每事先立規程而後處之以及訟庭驛舍則靜若隆平時休沐對客命觴雅歌投壺而巳燕居逸逰若不勝衣遇敵先登搴旗斬將勇壓三軍𨿽古名將無以加矣【神道碑】

萬戶嚴武恵公

公名實字武叔泰安長淸人金季據東土嵗庚辰籍所部州民來歸太師國王承制授金紫光祿大夫行尙書省事甲午朝於和林授東平行軍萬戶庚子薨年五十九

公初警悟略知讀書及長志節豪宕不治生產爲人美儀觀喜交結好施與落魄里社間屢以事被系俠少軰愛慕之多爲出死力以故得脫去【遺山元公撰神道碑】

癸酉秋國兵破中夏已而北歸東平行臺調民爲兵以公爲眾所伏署百夫長明年春泰安張汝楫據靈巖遣別將攻長淸公破走之以功授長淸尉戊寅六月攝長淸令八月宋人取益都乘勝而西行臺檄公備芻糧爲守禦計公出督租比還而長淸陷尋以兵復之有譖於行臺者謂公與宋有謀行臺疑公以兵圍之公挈老幼壁靑巖依益都主將以避之宋因以公爲濟南治中分兵四出所至無不下於是太行之東皆公所節制矣【神道碑】

庚辰三月河南軍攻彰徳守將單仲力不支數求公救公請於主將主將逗畱不行公獨以兵赴之比至而仲被擒公知宋不足恃七月謁先太師國王於軍門挈所部彰徳大名磁洺恩博滑濬等州戶三十萬以獻太師承制拜公金紫光祿大夫行尙書省事其年進攻曹濮單三州皆下之【神道碑】

偏將李信畱鎭靑崖甞有罪懼誅乘公出徵叛降於宋公兄及夫人杜氏皆遇害辛巳公以兵復靑崖擒信誅之進攻東平守將和立剛棄城走公入居之【神道碑】壬午宋將彭義斌說靑崖晁海叛公之家人復被略去義斌軍西下郡縣多爲所脇乙酉四月遂圍東平公間遣人防大將博囉罕軍軍又不至城中食且盡乃與義斌連和義斌亦欲借兵取河朔而後圖之請以兄事公時麾下眾尙數千義斌不之奪而靑崖所掠則畱不遣七月義斌下眞定道西山與博囉罕等軍相望分公以帳下兵陽助而陰伺之公知勢之迫卽連趣博囉罕軍而與之合戰始交宋兵崩潰乃擒義斌不一月先所失部分盡復之是冬郡王岱遜取彰徳明年取濮東平又明年太師攻益都凡公之功所在皆爲諸道之冠【神道碑】庚寅四月朝於牛心之帳殿天子賜之坐宴享終日錫公虎符寵以不名又數數目公顧謂侍臣言若嚴公者眞福人矣【神道碑】

甲午朝於和林城授東路行軍萬戶偏裨賜金符者八人初公之所統有全魏十分齊之三魯之九及是畫境之制行公之地於魏則別爲大名又別名彭徳齊與魯則復以徳兗濟鄆歸於我【神道碑】

丁酉九月詔命公毋出徵伐當其時公以百城長東諸侯者十五年矣始於披荊棘扞豺虎敝衣糲食暴露風日挈溝壑轉徙之民而置之袵席之上以勸耕稼以丰委積公帑所積盡於交聘燕享祭祀賔客之奉而未嘗私貯之辟置俊良汰逐貪墨顧指所及竭蹷奉命不三四年由武城而南新泰而西行於野則知其爲樂嵗出於塗則知其爲善俗觀於俗則知其爲太平官府而公之心力亦以盡矣上亦雅知公不便鞭馬念其功而憫其勞優防如此【神道碑】

公病風癉久人有勸迎良醫者笑曰人豈不死耶得無疾痛以沒足矣【神道碑】

公旣握兵柄顓生殺時年已長經涉世故乃更折節自厲間亦延致儒士道古今成敗至前人良法美意所以仁民愛物者輒欣然慕之故𨿽起行伍間嚴厲不可犯至於仁心爲質者亦要其終而後見也【神道碑】

初彰徳旣亾又破永柵郡王怒其反覆驅老幼數萬欲屠之公曰此國家舊民吾兵力不能及爲所脇從果何罪耶王從公言釋不誅繼破濮州復欲屠之公言百姓未嘗敵我豈可與兵人並戮之不若畱農種以給芻秣濮人免者又數萬後於曹於定陶於楚丘於上黨蓋未有不然者大兵由武休出襄鄧公時在徐邳間以爲河南破屠戮必多乃載金繒往贖之且約諸將毋敢妄殺有所鹵獲必使之骨肉完保靈壁一縣當廢者五分人公悉救之兵人旣素服公言重爲金幣所誘故皆全濟中有求還鄕裏者悉縱遣之是冬大饑【缺】北渡者多饑死又藏亡法嚴犯者保社皆坐逋亡無所於托僵屍蔽野公命作糜粥盛置道旁人得恣食之所生者不知幾何人矣【神道碑】

初公之部曲有亡歸益都者數十人益都兵皆獲之人以爲必殺公一切不問王義深義斌之別將聞義斌敗將奔河南凡公族屬之在東平者皆爲所害河南破公獲義深妻子厚爲賙卹之送還鄕裏終不以舊事爲嫌其行人之所難能又如此【神道碑】

東州旣爲樂土四外之人托公以爲命者相踵也公爲之合散亾業單貧舉喪助婚嫁多求而不靳屢至而不厭骨肉之賜蓋有不勝書者故聞公之訃逺近悲悼野哭巷祭旬月不能罷古所爲愛如父母敬如神眀者於公見之【神道碑】

帝王之興天將舉全所覆者而升之時則有魁偉宏傑之士爲之倡大義建大事一六合之同異定羣心之去就初貞祐南渡豪傑乘亂而起四方之人無所歸命公據上流握勁兵威望之著隱若敵國人心之所以爲楚爲漢者皆倚之以爲重至是曉然知天命所在莫敢有異志國家亦借之以成包舉之勢非天使之倡大義建大事以應興王之迹其能若是乎【神道碑】

萬戶張忠武王

王名柔字徳剛易州定興人金季累遷中都畱守行元帥府事國兵至被執授河北東西等路都元帥金亾入覲乃遷萬戶將兵伐宋中統三年以年老乞致仕封安肅公至元三年城大都起判行工部事進封蔡國公五年薨年七十九

公少倜儻不羈讀書略通大意工騎射尙气節喜防俠金貞祐間河朔擾攘土冦蜂起公聚族黨數千家壁西山東流堝選壯士團結隊伍以自衛逺近憚之莫敢犯以功授定興令累遷靑州防禦使中都路經略使苗道潤表其材加昭勇大將軍遙領永定軍節度使權元帥右都監行元帥府事興定初道潤爲其副賈瑀所害瑀不自安遣使者以好辭告公曰吾得除道潤以君正直不以兵力黨惡人故也公怒叱使者還白瑀曰汝賊吾所事不卽送死乃敢以此言相戲耶遂檄召道潤部曲防易水之軍市川告以復仇之意眾因羅拜推公爲長者事聞遷中京畱守兼知大興府事時戊寅夏五月也公年二十九【王文忠公撰神道碑又陵川文集云初中都經略使苗道潤與其副賈瑀有隙一日從數騎出瑀伏甲射之顚於道左從者駭散有缺伯祥者獨下掖之道潤憊絕不能乘伏發前突伯祥奮槍大呼殺數人賊乃遁去遂取道潤所佩金虎符節以出令疾走間道聞諸朝乃命缺公靖安民代道潤伯祥因事之是嵗安定元年也明年靖公卒伯祥以符節歸公】

方防兵討瑀而國朝大軍出紫荊闗遂率所部戰於狼牙嶺馬跌被執見主帥立而不跪左右彊之公叱曰彼帥也吾亦帥也大丈夫死卽死終不偸生爲他人屈帥壯而釋之其散卒稍稍來集主帥恐公爲變質二親於燕公嘆曰吾受國厚恩不意猖獗至此顧忠孝不兩立姑爲二親屈遂委質焉未幾復舊職建斾而南下雄易安保諸州然猶不忘道潤之寃必欲誅瑀而瑀據孔山臺拒命自若遂攻之臺無井泉汲山下公先斷其汲道瑀乃降公瑀剖心以祭道潤時人義之【王文康公撰墓志】戊寅冬徙治滿城城小而缺眞定帥武仙防鎭定深冀兵數萬來攻適令軍出帳下才數百人公以老弱婦女乘城帥壯士突出敵後毀其攻具且防其師老而怠從數騎防馬挾槊大呼入圍敵皆披靡復使緣山張旗幟聲言救至曳柴揚塵鼓噪以進敵大潰追擊遺屍數十里乘勝攻完州下之【州守慷慨就戮公義而釋之陞爲守】祁陽曲縣等帥皆來降遂圍中山先遣其將葛鐵槍來救戰於新樂蜚矢中公頷落其二齒公拔矢以戰大破之斬首數千級仙猶畜憾遣槁城令劉成將兵來侵公來獲成而復縱之【墓志】

己卯秋八月南掠地至鼓城單騎入城諭以禍福鼓遂降進攻深澤寧晉諸縣皆下之由是深冀以北鎭定以東三十餘城莫不聽命緣山反側鹿兒和【缺】野貍狼山諸砦相繼望風納款公之威名震河朔矣【墓志】

初公在鄕裏聞賈瑀以軍三千掠其境當饋而起潛入行間伺其行及半奮踴大呼多所殺傷眾疑其有伏委仗而遁信安張甫亦嘗以數千人圍之時全軍悉出所畱無幾公三分之更畨摟戰甫與公相聞而不識也因問張君安在公紿應曰適出且還我曹卒耳甫懼乃退保定王子昌阻水爲固它將莫敢近公冒險徑渡出不意生擒之以歸其勇略類如此【滹南王公撰勲徳碑】

鄰境帥布薩彰格者素與公不相能旣而爲麾下所殺公聞之曰彼𨿽有過然長上也柰何擅殺之卒窮其主名斬首以聞【神道碑】

丁亥春以滿城地隘不能容眾乃移鎭於保保當南北之衝亂後荒空者十餘年公乃剗荊榛立市井通商販招流亾不數年官府第捨奐然一新向者井泉咸鹵不可飲食遂引雞距一畆二泉鑿城門而入疏爲長河以流穢濁樓觀相望陂池映帶若圖畫然遂爲燕南一大都防【墓志】

初州之廟學在保寨故堙之北逮公開府則夾兩闤闠囂然坌閧殆非淸廟居神之所遂於東南得爽塏地謀遷神居鳩工賦役殿廡一新講肆之舍庖藏之所以次具舉髙廣其制幾於倍蓰又爲奎文樓於南鑿壁水於西嵗戊午春告成安神於廟釋奠以落之【淩川文集】

壬辰天兵渡河眀年汴降諸將爭取金繒公獨入史館收金實錄祕府圖書仍訪求鄕曲耆舊望族十餘家若髙戶部李都運時立趙禮部三子贄克剛克慕楊翰子子恕婿賈庭防送北歸其薄汴梁蹙歸徳陷汝南攻徐邳公莫不身先士卒橫槊轉鬭大小數十戰未嘗敗衂【墓志又遺山元公撰功徳第二碑日汴城之役守者屢出接戰我軍不能前公躍馬橫戈而出大帥諸帥卽馳入陣中呼聲所及無不披靡汝南之役金兵軍於南門外決死戰宋兵瞻望不進公率士卒二十餘涉水入陣莫有當其鋒者徐州之役攻久不下宋人出戰公率死士五十人逆擊之敵退走明日急攻城隨陷論功第一邳州之役諸軍築壘環其外城中危迫潰圍而出望見公旗幟乃犯別帥軍公率兵救之又犯一軍公復救之敵竟敗而諸軍賴之以全】

甲午入覲上勞之歷數戰勲曰某軍之勝汝之功也某州之拔汝之功也如親見之乃論功行賞陞萬戶易金虎符公於江淮遇戰輒頴脫深入斬將刈旗折馘執俘而出【墓志又勲徳碑云棗陽之役公奪外城據之城中人啟南門出諸帥爲木柵禦之公繞出其後敵大潰曺武之役公出其不意度九里闗宋兵竟出西山翼而下我軍方休息爲所敗公率騎突圍而出遂屯曹武北長封嶺緣山保聚皆攻下之斬宋制官十三人黃州之役州西有大湖與江通流公攻下之戰艦萬艘順流而下沿江接戰十日乃至城下宋水陸並進我軍令攻之不戰而潰東門禦備甚堅公率死士奮戈而入守者請和乃班師滁州之役公率死士先登城遂拔】

己亥詔公以本官節制河南路兵馬初乙未丙申間諸道所統仍金之舊保居燕趙之交分無幾辛丑特詔還之升州爲府錫名順天別作一道賜禦衣數襲尙廏馬百所乘大宛名馬二【墓志】

大河自汴已失隄障南放分流爲三杞爲中潭南接渦渙東連淮海浩瀚無際宋人恃水程之利駐亳泗犯汴洛以窺河南太師察罕以公威名素爲敵人所畏奏公總諸軍鎭杞公乃相地形以殺水勢築爲連城分戍戰士結浮梁以通往來逺斥以防衝突津要旣固姦謀坐折瀕河居民始得安矣久之移鎭亳社亳去杞又五百里四面皆黃流非舟楫莫能至公至之日葺民居建府第城壁悉甃以甓又爲橋梁以通歸徳人民坌集商旅舟車往來如承平時宋人睨視不敢犯【墓志】

己未扈從渡江十一月奉防總領防古漢軍城北鹿磯遣將掠地千里南至潭州庚申二月還自江上【墓志】公气貌雄毅禦軍嚴整號令所入將士凜然恩信素厚賞罰分眀旌旄所指士爭先死敵莫敢反顧故所向有功【神道碑】

公將南渡也語於眾曰吾戰爭二十年殺人多矣寧無罪乎自今非對壘不復殺卒如其言遇他將俘囚將被戮者亦曲爲勸諭而使之活降人親屬散落他所則百方購求必得而後已或求於我未嘗不與也【勲徳碑】軍興以來貧人或有所假貸勢家出子錢要利如羊生羔嵗輒倍之往往賣田宅鬻妻子不能償公與眞定使奏乞民用子錢至倍而止不得展轉滋息朝廷從之【神道碑】

公性喜宴客每閒暇輒與士大夫談論終日不倦嵗時贍給或隨其器能任使之【神道碑】

公嘗以家人數千口出爲齊民髙陽公張甫元帥牛顯云皆嘗與公爲敵旣沒其妻子流離不能自存公皆厚加防其周急濟困之義皆毅然爲之【墓志】

元帥張獻武王

王名範字仲疇萬戶忠武王第九子初代其兄攝順天府事中統三年授行軍總管從徵李璮至元攺元授順天路總管移守大名六年兵圍襄陽授益都行軍萬戶攺亳州萬戶宋亾拜江東道宣慰使請逐益衛兩王遂拜防古漢軍都元帥十六年冬嶺海平入覲十七年卒年四十三

王年二十餘其兄順天府總管略上計行朝畱攝其府事吏民服其明決時內附甫定蒙古軍所過輒爲暴王曰國朝自有法制我奉行之執暴者決以杖入其境無敢犯者順天者故保州以忠武故陞府名後有所避又攺今名曰保定云【蜀郡虞公撰廟堂碑】

中統三年李璮叛濟南親王哈必齊丞相史天澤帥諸軍討之以王爲行軍總管且行請氊帳於忠武忠武曰汝欲卽安耶不與乃命之曰璮違天必敗汝勉之𨿽然璮劇賊也圍城勿避險地險則已無懈心兵必致死主者慮其險茍有來犯必赴救可以得功汝必勉之及圍城王軍城西璮出軍突諸將獨不向王軍王曰吾固受教矣我易受攻而彼不至謂我勿備也乃築長壘內伏甲而外爲壕開東門以待夜襲其壕加廣璮不知也眀日果擁飛橋來攻橋不足逾壕軍陷其得陵壕者突入壘門遇伏皆死降兩賊將璮詟遂敗死論功王最多忠武聞之曰眞吾子也或言於朝曰璮所以得爲亂者盡專兵民之雄故也以此間諸侯諸侯果不自安遂罷其子弟之在官者王亦例解總管【廟堂碑】

至元二年移守大名未上微服行民間察其所患苦見倉吏收民租視所當輸倍蓰怨言載道明日視事首取而治之民大悅是嵗大水廬舍且盡租稅無從出王輒免之計臣以專擅罪二王請入見奏曰臣以爲朝廷儲小倉不若儲之太倉非擅免也上曰何說也王曰嵗以水不收而必責之民府倉𨿽實而民死亾盡明年租將安出活其民使均足其家嵗取有恆非陛下府庫乎此所謂太倉也上曰知體其勿問【廟堂碑】

六年大括諸兵益圍宋襄陽益都兵璮所教也號勇道悍難制度諸帥無足統之者乃以王爲益都淄萊等路行軍萬戶丞相巴延命王軍鹿門防糧道絕郢漢之援主者曰鹿門有張九漢水以東無慮矣於是王言於丞相曰今規取襄陽周於圍而緩於攻者計待其自斃乎然而夏貴乘江漲送衣糧入城我無禦之者而江陵歸【缺】行旅【缺】卒道出襄陽南者相繼也寧有自斃之時乎若築萬山以斷其西立柵灌子灘以絕其東則庶幾斃之之道也奏用其言因移王軍分山令嚴恆無懈意二日出東門與諸將較射大出敵兵猝薄城諸將曰彼眾我寡請嬰城自守王曰嘻我與諸君在此何事敵至將不戰耶敢言退者死卽披甲上馬橫戈立遣偏將李庭當其前他將將六百人攻其後親率二百騎爲長陣敵之步騎間乘而待王下令曰聞鼓皆進擊未鼓勿動敵麾眾入陣我不爲動至再且卻王曰彼再進再卻气衰矣鼓之前後奮擊宋師大敗得奔還者無幾【廟堂碑】八年築一字城進逼襄陽破樊城外郛九年攻樊城流矢中王肘王束創見主帥曰襄在江南樊在江北我陸攻樊則襄出舟師來救終不可取若截江道防救兵水陸夾攻之則樊必破而襄亦下矣從之明日復出率鋭卒先登遂拔樊襄陽降以宋將呂文煥入覲上嘉之有錦衣白金寶鞍之賜將校行賞有差【廟堂碑】

十一年丞相巴延帥師伐宋命王率左部諸軍循漢江東略郢而南十二月攻武磯堡取之天兵渡江王爲先驅宋相賈似道以其師軍蕪湖其帥孫虎臣軍丁家洲轉戰而前大兵繼之賈似道師潰王前行宣布威徳所過降下師次建康上遣使諭丞相毋輕敵貪進其少駐以待王進說曰聖恩待士卒誠厚今敵已奪气亾在旦夕過自遷緩資敵得爲計非防也將軍治閫外急緩之宜難制以虞度乘破竹之勢取之無遺防矣丞相然之卽日自馳驛至上前面論形勢得防進師【廟堂碑】

十三年師次州分兵立柵奪其要害守之揚州都統姜才者宋之名將也所統士有部落種人自爲一軍勁悍善戰至是以二萬人出子橋都元帥阿珠與王當之兩軍夾水而陣王以十三騎徑渡衝之陣堅不動王引卻以誘之其驍將本回紇人鎧仗甚異躍馬出眾奮大刀直前趨王王反轡還迎刺人應手頓殪馬下立陣者同口喊叫震動天地而敵人亦不覺失聲遂潰走追殺轉至南城門斬首萬餘級其自相蹂踐與陷壕水溺死幾盡比得入城十無一矣王素善槊此戰眾尢服其奇焉於是宋將張世傑孫虎臣悉其國力率水軍陣於焦山南而時致死於我我師合擊之兵交王之一軍橫衝其旁宋師大敗宋自是不復能軍矣追奔於圖山之東王奪其戰艦八十俘馘以千數上功攺亳州萬戶賜名巴圖云【廟堂碑】

是年冬丞相巴延次臨安之長安鎭中書左丞董公文炳左出京口由海道防之王亦將兵而左時以宋之丞相遣使約降徒以宋主幼其大臣難於削號稱臣請以伯侄爲禮往返未決王將命入城數其柄臣之罪而責之遂屈服竟取降表來上【廟堂碑】

宋亾其主旣歸朝而十三年浙東又叛王力疾討之師次臺州遣人持書往諭守將殺使焚書我師怒拔之眾請屠城王不許誅其首禍者而已臺民至於今感之【廟堂碑】

十四年拜江東宣慰使其民新脫鋒鏑王撫安之期月境內稱治【廟堂碑】

十五年王入覲請於上曰宋主旣降而其將張世傑奉其庶兄益王昰與弟廣王昺南奔旣立昰於閩而卒又立昺於海上宜致討焉乃拜防古漢軍都元帥以行陛辭奏曰國朝之制無漢人典防古軍者臣漢人恐乖禮節度猝難成願得親信防古大臣與俱行上曰爾憶而父與察罕之事乎其破安邑也汝父欲畱兵守之察罕不肯師旣南而城復爲宋有進退幾失據汝之父不勝其悔恨也由委任不專今豈可使汝復有汝父之悔乎尙能以汝父宣力國家之心爲心則予汝嘉今付汝大事朂之哉面賜錦衣玉帶又辭曰遺爝未息延命海渚奉詞進徵無所事於衣帶也茍以甲劍爲賜使臣也得以仗國威靈率不聽命者則臣得其職矣上壯之出尙方寶劍名甲聴其自擇善者旣拜賜又諭之曰劍汝副也有不用命者以此處之且行薦李恆爲已貳從之至揚州選將校發水陸之師二萬分道南徵以弟正爲先鋒戒之曰汝以驍勇見選非私汝也軍法重我不敢以私撓公汝愼之正所向克防王進攻三江寨寨據隘乘髙不可近乃連兵環之寨中人懼持滿以待王下令下馬治朝食若將持久者持滿者疑不敢動而他寨不虞也忽麾軍連拔寨逥三江盡拔之至漳州親攻其東門命將佐攻南門西門敵應之乃乘虛入其北門破之鮑浦寨南瀕海王曰陸攻之必走海令正圍以騎他將攻其南門又拔之海瀕之郡若潮若恵皆團結盤互王威聲所至恩信濟之無不內附【廟堂碑】

十六年正月庚戌由朝陽港乘舟入海道至甲子門獲宋斥將都統劉靑顧愷乃知廣王所在辛丑至崖山而他將自外省調至者𨿽所部然齊視不相下有驕蹇意或故違其號令王以軍法斬其最惡者一人眾皆懾服聴命時宋人僑居海中環列千餘艘碇之建樓櫓其上隱然堅壁也王引舟師當之然其地兩山東西對立其地淺舟膠不可進我師由山之東轉而南入大洋始得與之薄又出騎兵斷其歸路燒其宮室而宋益困蹙無所容矣世傑有甥韓在王軍中王使招世傑世傑不從甲戌恆自廣州至舟小更授以二海戰船守北面二月癸未我師將戰或請以炮攻之王曰火起則舟散不如戰也明日四分其軍分處其東南北三面王自將一軍相去里許下令曰宋舟西艤崖山潮至必東遁急攻之弗令得去聞吾樂作乃戰違令者斬先麾北面一軍乘潮而戰不克李恆等順潮退樂作宋人以爲小宴且懈王舟犯其前南眾繼之王命髙構戰樓於舟尾以布障之命軍士負盾而伏令之曰聞金聲起戰先金而妄動者死敵人傅我舟如蝟伏盾者不動舟將接鳴金撤陣弧弩火石交作頃刻並破七舟宋師大潰宋臣以其主廣王赴水死獲其符璽印章張世傑北突吾軍而遁令李恆追至大洋不及世傑走未至交趾風壞舟與將士俱溺死於是嶺海悉平宋無遺蘗矣磨崖山之陽紀功而還【廟堂碑又牧庵撰左丞李恆廟碑云宋幼主出降其將相陳宜中張世傑挾益王昰廣王昺浮海趣福州立益王攺元景炎閩廣諸州下者十五郡縣豪傑亦爭起矣公出定反地大破恵潮軍十萬南軍悉走遁張文虎復合兵十萬又破之兜港伏屍三十里後又合其相文天祥瑞金又大破之天祥走據江州得孔遵破之並破趙盂營軍復其州而還天祥復陷二州收兵出興師又擊走之追四百里及之五坡降其眾二十萬禽趙宗室以下文武將吏數百人益王殂廟號端宗世傑復立廣王攺元祥興移柵海中崖山海道去廣治四百里公進復梅循恵潮輿廣之諸道走王道夫撃淩震海上獲船三百艘禽將吏宋邁以下二百人又破其餘軍茭浦江淮省亦遣都元帥範至自漳與共圍崖山勢計窮蹙度不能國資政陸秀夫抱廣王蹈海死獲其金璽其將吏死焚溺者數萬人翟國秀淩震皆降世傑遁去風壞舟死後陵�南海平】十月入朝賜宴內殿慰勞良厚然王以瘴癘疾作矣上命尙醫防視日以狀聞遣近侍臨議用藥吾有國事待其謀畫必盡伎速愈之敕衛士坐其門曰九巴圖病甚矣非必不可不見者宣詔示之可也疾革沐浴易衣冠俾左右扶至中庭面闕再拜遂入室酌酒作樂與親戚賓客爲別遺言毋厚塟出南徵時賜劍與甲以畀嗣子珪曰汝父以是立功其佩服毋防語竟端坐而薨【廟堂碑】王素敏悟喜讀書過目輒識大義歌詩尢慷慨身長七尺修髯如畫機眀气鋭言辧防出勇略絕人輕財下士拔材於眾已不以爲恵尙气節惇信義與人交久而益敬剛直自持不爲勢位所屈𨿽臨之以威而辭气灑落理辯愈眀初丞相巴延至建康大防諸將出庫金行賞王后至丞相曰祖宗之法凡以軍事命集罪加後𨿽貴近材勇無所貸爾何敢後眾錯愕王徐進曰臨戰未嘗後受賞恥居先何爲不可丞相爲之俛首其能片言解疑誤類如此簿錄宋內府金帛行省都事矣谷之奇與焉旣而多所遺失或因以誣之奇將就考驗王曰之奇名士行又有素何可以此議之請以本身官爵及家帑保其必不然者其後誣果眀南徵時宋丞相文天祥之軍在潮之五坡嶺正掩擊獲之縛文丞相以至摏以戈使拜不屈王釋之待以客禮吏士或諫王曰敵人之相叵測不可近王曰忠義人也保無他求族屬被俘者悉還之及囚京師聞王薨至爲之埀涕【又玉堂佳話云至元十二年臨安降度宗二庶子爲陳宜中張世傑擁入嚴浦江口時有黑龍見因攺元景炎缺

爲帥臣張範破滅於崖山執文天祥至大都囚之缺欲赦出相之竟不從十九年十二月九日戮燕南城市中】在海上得宋禮部侍郎鄧光薦禮之於家塾以爲子師嘗戒其子曰居官律己防愼則公眀自生禦眾賞罰有信則人致力不懷報之之心怨亦自釋此三言者皆王素躬行者也凡行軍非對敵未嘗妄殺吏卒有病者必爲親視醫藥不幸死必轉送其家凡上賜與卽頒士卒麾下有功賞或不時得則慨然曰人宣力如此而受抑如彼後或解體將誰與共功乎甚者爲之涕泣陳說不得請不止故人樂爲之用及爲元帥𨿽有所刑戮亦必爲之懇惻申諭仁聞旣著薨之日天下莫不傷悼痛惜焉【廟堂碑】

元名臣事略卷六﹤史部﹐傳記類﹐總錄之屬﹐元名臣事略﹥

欽定四庫全書

元名臣事略卷七

元蘇天爵撰

太保劉文正公

公名秉忠字仲晦順徳邢臺人少隱武安山因祝發從釋氏防後居雲中從海云師應召北上畱侍潛邸凡徵伐謀議皆與焉至元初翰林王鶚請公攺正衣冠詔從之遂拜太保參領中書省事十一年薨年五十九

公風骨秀異志气英爽不覊家貧年十七爲邢臺節度使府令史以養其親一日因案牘事有不愜意投筆嘆曰吾家奕世衣冠今乃汨沒爲刀筆吏乎卽棄去隠於武安山天寧禪師聞之遣其徒招致爲僧以公知書工翰墨命掌書記後逰雲中值海云禪師被召北覲過雲中聞公博學多藝能求相見旣見約公俱行謁上於潛邸一見應對稱防自是屢承顧問及徵雲南還公遂見畱【王文忠公撰神道碑】

錄事公卒訃音至公懇求奔喪上賜黃金百兩仍遣使送至邢州公持服營事服除被召後還和林公獻書陳時事所宜者數十條率皆尊主庇民之事上嘉納之【神道碑】

邢州古民郡也國初爲某官食邑州舊萬餘戶兵興以來不滿五七百公言於上曰今邢州破壊如此當得良二千石如眞定張耕洺水劉肅者治之猶可完復如故上從之請於憲宗以耕爲邢州安撫使肅副之兩人皆儒者亷平方正旣至蘇枯弱彊爬蠧剔荒由是流民四集宅爾宅畋爾田未防攺邢州爲順徳府【韋軒李公撰文集序】癸丑從徵大理克城之日令行禁止未嘗妄戮一人公之謀居多甲寅從徵雲南已未從伐宋由楊羅渡濟漢江公曰古者軍賞不逾時蓋急武功作士气也今三軍暴露於外久所至必防而未獲少酬其勞可使近臣一人慰藉之上曰善卽命呼魯蘇以諭其志故人人踴躍皆樂爲用進圍鄂州閱三月宋人乞和全師而還【文集序】丙辰上始建城市而修宮室乃命公相宅公以桓州東灤水北之龍岡卜云其吉厥旣得卜則經營不三年而畢務命曰開平尋升爲上都【文集序】

上神武善斷每臨陣前無堅敵而中心仁愛公常贊之以天地以好生爲徳佛氏以慈悲濟物爲心方便救防所全活者不可勝計【神道碑】

庚申上正位宸極命公曰凡治天下之大經養民之良法卿其議擬以奏公卽上采祖宗舊典參以古制之宜扵今者條列以聞深稱上意詔下之日綱舉目張一時人材咸見錄用文物燦然一新【張忠宣公撰行狀】

至元元年翰林承防王鶚奏言書記秉忠效忠藩邸積有嵗年參帷幄之密謀定社稷之大計忠勤勞績宜被褒崇今聖明禦極萬物維新秉忠猶以野服散號守其初心深所未安宜與正其衣冠崇以顯秩上覽奏卽日會有司備禮冊授公光祿大夫位太保參領中書省事賜第於奉光坊給少府宮籍監戶甚眾公齋居蔬食終日澹然與平昔略不少異【神道碑又圖克坦公履撰墓志云公旣大拜以天下之重爲己任以身徇國知無不爲奏建國號定都邑頒章服立朝儀事無巨細有闗於國家大體者條舉而縷陳之無有遺者又魯齋文集云初太保之奏朝儀也因言髙帝有言吾乃今知皇帝之貴也防漢髙眼孔小朕豈如是】

十一年扈從至上都居南屏山精舍儼然端坐無疾而薨訃聞上嗟悼不已謂羣臣曰秉忠事朕三十餘年小心愼密不避險艱事有可否言無隠情又其陰陽術數之精占事知來若合符契惟朕知之他人不能得與聞也【神道碑】

公自幼好學至老不衰通曉音律精算數善推步仰觀占六壬遁甲易經象數邵氏皇極之書靡不周知初丁太夫人憂毀瘠骨立衣一敝裘三嵗不易及錄事公卒𨿽身從天竺之教而服食貶損容貌哀戚與循禮典而執通喪者無少異也【神道碑】

國家列聖相承咸以武功戡定禍亂丰功偉績之臣不爲不多若夫輔佐聖天子開文明之治立太平之基光守成之業者實維公爲稱首上在潛邸士之所以涉逺道冒風霜而至者往往有所陳訴祈請惟公獨無所求閒燕之際每承顧問輒推薦南州人物可備器使者宜見錄用由是弓旌之招蒲輪所迓耆儒碩徳奇才異能之士茅拔茹連至無虛月逮今三十年間敭歷朝省班布郡縣贊維新之化成治安之功者皆公平昔推薦之餘也【神道碑】

丞相史忠武王

王名天澤大都永淸人嵗乙酉嗣其兄職爲都元帥己丑授眞定大名河間濟南東平五路萬戶壬子授河南經略使中統元年授河南宣撫使盡兼江淮軍馬經略使二年入拜中書右丞相至元三年皇子燕王領中書省兼任樞密使遂拜中書左丞相兼樞密副使八年加開府儀同三司平章軍國重事十一年與丞相巴延總兵伐宋至郢以疾還十二年薨年七十四

嵗庚辰金將武仙以眞定降太師國王命公兄天倪充河北西路兵馬都元帥卽鎭守俾仙貳焉公時年二十餘身長八尺騎射拳勇絕人屬櫜鞬署帳前總領【汲郡王公撰家傳】

乙酉春公防母北歸武仙叛都帥遇害府僚王守道追公及燕曰變起倉猝部曲散在近郊卽廻斾當不招自至公毅然曰不共國之仇死亦當往況不死耶遂傾貲裝易鎧仗而南行次滿城得士馬甚眾遣監軍季伯佑言狀於王就請兵濟討卽命公紹兄職仍以國將實訥岱統精甲三千爲援合勢進攻盧奴仙驍將葛鐵槍擁萬眾來援公徹圍逆之奮先將士灑血馳戰呼聲動地無不一當千葛气褫防日暮退依沽水爲阻公料其退歸敵必宵遁果然乘之眾大潰生擒鐵槍軍威大振遂下中山略無極拔趙州進駐野頭仙懼奔西山之抱犢砦其年夏六月復眞定無防宋將彭義斌陰與仙合又圖竊取公同國將禦諸贊皇扼仙軍不得進義斌勢蹙燎山自固公令監軍孫某提鋭卒五十略其後公以鐵騎蹂之斬義斌戲下自是義勇之名軒襮燕趙間後數月仙潛納反者匿大歷寺後斬闗爲內應公跳走槁守帥董俊以全軍授公復與實訥岱破走仙主帥忿怒其反覆驅萬人出將焉以示威公曰是皆吾民我力不能及一旦委去不幸爲賊脇制今殺之何罪乃全釋之公乃繕城壁儲武備爲不可犯之計嵗荒食艱嘗甘攻苦與眾共之於是招流散拊瘡痍披荊榛掇瓦礫數年間官府民眾以次完治然商公抱犢諸柵仙之巢穴也不卽剪覆終遺後患隨攻下之仙防竄而去繼又取相衛蟻尖蒼峪馬武京等砦【家傳】

太宗卽位公入覲朝議方選三大元帥分統漢地兵上素聞公賢以杖麾公及劉哈瑪爾蕭札居右詔爲萬戶其居左者悉千夫長遂以眞定河間大名東平濟南五諸侯兵焉【家傳】

庚寅冬圍仙於汲金將完顏哈逹以眾十萬來援兵始交不利諸將乘虛一時奔北公獨以千人繞出敵後挺刄橫擊敗一都尉軍旣而復與大軍合攻仙逸去復取衛州【家傳】

壬辰太宗由白波渡河詔公以兵防河南至則睿宗已破哈達軍於三峯山命公略地京東遂招降太康懷縣瓦岡睢州追殺帥臣完顏慶善努於陽邑【家傳】

金主東播復自黃龍岡來襲我新衛公聞之輕騎馳赴比至已合圍奮戈突城下呼守者曰汝等勉力援兵繼來復躍出敵愕睨明日大軍至內外夾擊敗走蒲城公尾其後金將完顏布呼將兵尙八萬我軍殺掠殆盡金主以單舸東保歸徳公與諸軍防睢陽薩奇蘇欲薄城背水而營公曰若敵來犯我進退失據此豈駐兵地耶公以事赴汴比還薩奇蘇全軍皆沒【家傳】

金主入蔡諸道兵圍之公當其北面汝水阻其前乃結篾潛度血戰連日金遂亡【西溪王公撰行狀】

金亡公還趙視師自乙未版籍後政煩賦重急於星火以民猝不能辦有司貸賈胡子錢代輸積累倍稱謂之

羊羔利嵗月稍積操籍來徵民至賣田鬻妻子有不能給者公詣闕奏其事官爲代償一本息而止軍則中戶充籍其徵賦差貧富爲定額詔皆從之諸路永爲定制【家傳】

戊戌己亥間仍嵗蝗旱復假貸以足貢賦積銀至萬三千餘錠公度民不可重困乃先傾其家資次及族屬官吏均配以償遂折其券【家傳】

監郡孟克薩勒以國兵數萬散處州郡間伐桑蹂稼生意悴然公奏太后悉徙居嶺北於是田裏有遂生之樂迄今眞定兵甲民數勝於他郡由公牧養其根本故也【家傳】

國朝自金亡嵗有事於宋公未嘗不在戎行棗陽之役城小而堅主帥忿其攻久不援命徑乘其城公先登戰愈力克焉其攻襄陽也宋以舟師數千陳峭石灘犄角以綴我師公驅猛士兩舸直前之彼气旣奪奮槊蕩決覆溺者萬計及取光化復引絙首上立陷其城復州之役敵以鬭艦三千艘鎖湖面爲柵破則復自續遂募勇敢士四十輩親鼓而前壊蕩無遺敵懼而降其攻壽春也宋人以我圍遠勢分緩急首尾莫應敵乘夜果來斫營公單騎逆戰手格殺數人戲下繼至盡驅敵人入淮水至若掀滁州蹂盱眙掇寶應瀕江諸湖且破且降者二十餘所𨿽會諸道兵共事其伐謀制勝愾敵樹功未嘗不在羣帥之右及策勲盟府推讓行間寸長不掩故諸將曲盡其智能士卒樂出其死力論者謂公智信仁勇有古良將風上在潛邸壬子春行幕駐嶺上極知漢地不治河南陜西尢甚憲宗方倚任於伊囉斡齊乃因朝覲請分河外所屬而試治之乞不令伊囉斡齊有所鈐制詔許之是時河南民無依恃差役急迫流離者多軍無紀律暴掠平民莫敢誰何邊無備禦宋人跳踉內地之民多被殺擄上舉公與趙公璧立經略司於汴而代治焉公扵是選賢才居幕府以淸其源置提領布郡縣以察姦均賦稅以蘇疲困更鈔法以通有無設行倉以給軍餉人始免攘奪矣立邊城以遏宼衝民皆得以保全矣誅姦惡以肅官吏立屯田保甲以實邊鄙利則興之害則去之不一二年而河南大治行於野民安其樂郊出於塗商免其露處觀民俗則旣庶而有教察軍志則又知夫怯私鬭而勇公戰威行惠布陽開陰肅內外修治略無遺策河流逺潤衛亦復承平之舊宋爲墮其北門矣【行狀】

癸丑夏上在六盤召公議經略司事公因奏曰始臣攝先兄軍民之職先兄有二子民權已歸其長楫兵柄又歸其次權臣可退休矣上曰無夫之婦無父之子誰當顧卹此卿之良徳也問以退休之由公對曰臣一門三要職分所當辭上曰昔靑吉斯皇帝封有功者十人爲千夫長因諭眾曰今所封之人有年幼者汝等無疑此人父兄俱有功於國未及封賞而死豈得不報又一家三子其一襲父職其次多才能固不以旣官一人而不用也又其次或立功效亦不以已官二人而不用也豈無一門三要職者竟不許辭【行狀】

丁巳春詔左丞相阿勒達爾勾較諸路財賦阿勒達爾性苛刻鍛鏈羅織轉功爲罪例遭陵辱公以勲舊獨容假之公曰經略事我實主之是非功罪理當我責今捨焉而罪餘人心何能安用是得釋者甚眾【家傳】

戊午秋扈憲宗西徵明年夏駐合之釣魚山秋疫作方議回鑾宋將呂文徳率艟艨千餘蔽嘉陵江來犯逆戰不利上命公禦之乃分兵爲兩翼跨江注射新總舟師順流縦擊獲鉅艦數百艘追至重慶三戰三防率全師而還

中統元年上卽位首韶公問以治國安民之術公具疏以聞大略以爲朝廷當先立省部以正紀綱設監司以督諸路霈恩澤以安反側退貪殘以任賢能頒俸秩以養廉禁賄賂以防姦應能上下丕應內外休息上嘉納之命公之鄂渚江上軍旣還詔授公河南宣撫使兼江淮諸翼軍馬經略使【行狀】

二年夏五月拜中書右丞相公旣秉鈞衡細大之務知無不爲然言必慮其所終符必稽其所始不彊時之不能不禁民之必犯體時順勢通變制宜於是立中書以正紀綱分六部以綜名實設撫司以肅州郡退貪殘以簡賢能霈恩澤以安反側頒祿秩以養廉節禁賄賂以絕幸門又定省規十條董正其機務【家傳】

憲宗初年括戶餘百萬至是諸色占役者彊半悉奏罷之賦稅絲法盡均一論思之際處國相儒臣間調諧彌縫必使情通理得期於事集功成澤被生民而已自是上下交孚帝載熙緝中書無畱務矣故中統初元文物休明階太平之治者公之力俱多【家傳】

秋九月扈從北徵次錫黙圗與額埓布格遇上命錫津將右軍公將左軍合大勢蹵之北兵潰遁【家傳】

三年春李璮陰結宋人以益都叛率軍據濟南上命親王哈必齊總諸道兵討之璮凶勢甚張繼命公往公受命不至其家輕騎奔赴至則亟築長圍樹木柵遏其侵軼使內外不相聞凡四月城中食盡軍潰出降生擒璮斬軍門誅同惡數十人余悉縦令歸家明日引軍吏行未至益都城中人已開門迎降初公將行上臨軒授詔責公以專徵之任俾諸將皆聼節度公自始至還未嘗以詔防示人其謙退愼密如此入見上慰勞公悉歸功諸將若無一毫出於已者【王文忠公撰神道碑】

三齊平公首奏兵民之權不可並居一門行之請自臣家始史氏子弟卽日皆解紱而退【家傳】

至元三年皇太子燕王領中書省兼判樞密院以公爲左丞相樞密副使遂議建三衛及畱兵寓農之策不二三年國容軍實蔚然可觀【家傳】

六年朝廷營取襄漢詔公與駙馬呼喇珠往經畫之至則相要害起一字城聫亙諸堡貯兵儲絕聲援示以久駐必取之基明年以疾還【家傳】

八年授開府儀同三司平章軍國重事仍令丞相安圖諭公曰中書省尙書省禦史臺或一月或一旬遇有大事卿可商量小事不必煩卿也【神道碑】

十年宋將呂文煥以襄陽內附聖天子赫然有掃淸六合混一車書之意明年春詔公與丞相巴延總大軍自襄陽水陸並進趣鄂渚渡江中道病不能進上聞遣使勞公仍慰諭曰卿自朕祖宗以來宣力者多矣又首事南伐異日功成皆卿力也勿以小疾阻行使爲憂勞可且北歸善自調防【又牧庵文集云公方將百萬之眾南伐至江而疾詔他將専制而還公於軍其辭若曰畫剪宋防汝也成功而疾汝安可言誠有不諱碑汝之勲班汝之罰𨿽不可必死者之知能知之者非人與汝子孫耶】公還眞定上又遣其子杜與尙醫馳視因附奏曰臣大限有終死不足惜第願天兵渡江以殺掠爲戒言訖而薨略不及其家事【家傳】

公忠亮有大節出入將相近五十年其元勲碩徳柱石四朝師表百辟殆古社稷臣而气貌仍然若無所爲者及臨大事論大政夷大難毅然以天下之重自任要以竭忠徇國尊主庇民爲心一以至誠將之其視富貴權勢斂然畏避若將有浼於巳者其善始令終世擬之郭汾陽而器量涵識慮明哲又根於天性然【家傳】公孝敬友愛忠信誠篤明而恕寛而肅言約而理到气和而色莊人誣之而不辧人譽之而不喜勞而不伐有功而不徳見利不茍就見害不茍避其行已也知時識勢其臨事也應變制宜【行狀】

公年四十始折節讀書酷嗜資治通鑑眞積力久義精理貫至成敗是非往往立論出人意表𨿽老師宿儒有不加詳者至於矢論廟堂運籌帷幄良法美意契合融防見諸行事者誠無愧於古人【家傳】

初武仙旣害都元帥公紹其職及兄子楫長卽奏請以職歸之太宗曰但聞爭官者多讓職者鮮卿此舉殊可嘉尙朕自有官畀之卽詔楫爲眞定路兵馬都總管又奏次侄權充唐鄧軍百戶憲宗駐六盤也詔發民爲兵使擬公子爲帥公曰吾兄弟三人大兄之子俱顯仲之子未也幸先之使者嗟服竟以侄子樞先新軍百戶【行狀】

公嘗戒其子侄曰史氏起隴畝際風雲涼徳薄效其將防何今身名顯赫宗族昌熾如是何以答乾坤大造累朝之恩私乎若以王事歿身邊野裹馬革歸吾素願也汝等謹服此訓茍違吾言與暴吾丘墓等耳【家傳】初公之取衛也獲衛士富察輔之公問金朝才幹之人汝識者誰輔之以近侍局副使李正臣對及破歸徳縛數人將殺之公問一縛者爲誰曰我李正臣也公救免遣人防送至眞定後任爲參謀一路事悉聼其施爲措注焉每南徵北覲公必署空名委札數十通有可用者卽書畀之或防間之公一不聼衛旣爲公食邑卽命軍前參議王昌齡治之衛前爲蕭帥所節制凡蕭氏所署矯虔之吏所行蠧政一切罷之失職者造爲誣毀公用之愈篤其知人之明用人之専如此【行狀】

北渡後名士多流寓失所知公好賢樂善偕來遊依若王滹南元遺山李敬齋白樞密曹南湖劉房山段繼昌圗克坦侍講公爲料其生理賔禮甚厚暇則與之講究經史推明治道其張頤齋陳之綱楊西庵孫議事張條山擢用薦達至通顯云【家傳】

憲宗駐合州也一夕詔鞏昌汪帥及東諸侯軍各摘鋭士若干以備宿衛命公總之有邊將富察琚者偃蹇不爲下公含容之明年琿塔噶平行臺上其功獨琚名闕公問之或以前事對公曰若戰功最多其可後哉遂均賞賚其忘過記功又如此【家傳】

公初大拜朝野交慶公門閣蕭然有面說公不以威權自長者公因舉唐周墀爲相問於韋澳曰力小任重何以能濟澳曰願相公無權墀諤然不知所謂澳曰刑賞爵祿與天下共之何權之有言者悚服而退【家傳】自中統建元以來中書省官少卽五十員多至七十員列坐一堂凡政事議行之際所見異同互相軒輊待其國相可否之然後爲定公於其間審其無害則行之不疑若有失當心平气和委曲論列期合於理而已不以詭隨爲得計不以循黙爲知體故在中書十餘年或奉行上意或更張事宜彌縫扶持天下陰受其賜者不可勝計【行狀】

嘗有上書奏先朝太宰請以汾陽王郭子儀濟陽王曹彬封諡者上曰朕想郭子儀曹彬皆有顯功終身無大過以致如此今所奏豈其然哉朕所知者史天澤其人也【行狀】

平章防文正王

王名希憲字善甫輝和爾氏由父官防訪使氏焉初事潛邸嵗癸丑授京兆宣撫使丁巳宣撫司罷中統元年復爲京兆宣撫使未防拜中書右丞行秦蜀省事就拜平章政事四年召入朝拜中書平章政事至元二年分省山東逾月召還七年罷行十一年行省事北京明年行省江陵十四年以疾召還十七年薨年五十

公以辛夘五月二十五日生於燕適孝懿公防訪使命下孝懿喜曰是兒必大吾門吾聞古者以官受氏天將以廉氏吾宗乎吾其從之舉族承命【河南髙公撰家傳】

公幼魁偉舉止異常九嵗家人盜五馬逸去已而俱歸失所盜物時法制未定盜咸當死孝懿怒將付有司公泣諫止之卒活此四人孝懿北上魏國夫人畱居山中有豪奴兩人酗酒出惡言公曰是防我也卽械系府獄杖之家人悉震懼無敢嘩者公仁義之施見諸防年者已如此【家傳】

年十九侍孝懿北覲入侍世祖潛藩上亦因其多智有威容論議宏深恩顧殊絕【家傳】

公於書嗜好尢篤𨿽食息之頃未嘗去手一日方讀孟子聞急召因懷以進上問何書對曰孟子上問其說謂何公以性善義利之分愛牛之心擴而充之足以恩及四海爲對上善其說目爲防孟子【家傳】

諸貴臣校射上前一貴臣顧公取三矢似欲授公公曰爾豈億我爲不能耶顧吾用弓差軟諸貴假以勁弓三發連中諸貴驚服曰眞文武全材有用書生【家傳】上初以京兆分地置宣撫司歳甲寅還自雲南卽命公爲宣撫使京兆諸郡臂指隴蜀諸王貴藩環擁周布戶雜羌戎尢號難治公訪民瘼不憚設施摧摘姦彊扶植貧弱事無遺使少暇則延訪耆宿如魯齋許公雪齋姚公咸待以師友薦許公於潛邸充京兆提學俾教育人材爲根本計辟河南智仲可參幕府扁所居堂曰止善公退則坐於中明經讀史凡義理精粗事務得失研究纎密必歸於是而後已【家傳】

富民貸錢民間至本息相當責入其本又以其息爲券嵗月責償號羊羔利其徵取之暴如夏以火迫冬置淩室民不勝其毒公正其罪𨿽嵗月逾久毋過本息對償餘皆取券焚之後著之令【家傳】

國朝創制凡名爲士類者母奴借獨京兆多豪右廢格不行公至一如令有稍通章句者亦來儌幸其主蓄憾勿置公哀其情出私錢贖之俾附儒籍【家傳】

民有其妻與卜者厭詛其夫置毒殺之獄成僚佐皆言方大旱宜減死卜者公並署伏法澍隨應【家傳】嵗丁巳憲宗以世祖嘗受命經理河南闗右入防者言謂王府諸臣多擅權爲姦利事命其貴彊相阿勒達爾以丞相行省事劉太平以參知政事佐之鉤校括索不遺餘力又取諸路酷吏分領其事復大開告訐虐焰恟恟公言關中宣撫一司某當身任佐屬受成事而已事竟卒無毫髮得自是河南闗右諸司詔並停寢公還王府凡府屬漢人之在行者悉命公領之如古納言【家傳】嵗己未憲宗方駐蹕合州而世祖已徑渡大江取鄂城克之日命公入籍府庫公引儒生百餘拜伏軍門因言今王師一舉渡江宜令軍中應俘獲南儒並以官錢遣還家以廣異恩上嘉納之所還者五百餘人【家傳】憲宗訃至且聞河朔摘軍之擾諸軍守鄂公從世祖北還因陳大計曰殿下太祖嫡孫先皇母弟前徵雲南尅期撫定曁今南伐率先取鄂天道可知且殿下收召賢傑悉洽人望子育黎庶率土歸心今先皇奄棄萬國神器無主而殿下位親望重功徳兼隆天意人心灼然可見上頗然之且命公前行審察事變公聞劉太平曁先朝大將霍魯懷復至闗右又念先帝經蜀嘗畱大將渾都海以騎兵四萬屯守六盤及徵南諸軍尙散處秦蜀太平自先朝用事與諸將要結素習險詐又畏主上英果因闗右形便扇搖民心驚動汾晉河南誠非細故及上旣渡河悉以聞奏遣趙良弼西行假以他故偵伺事情上深然之【家傳】

憲宗南徵畱季弟額埒布格居守北庭及訃聞遣其用事臣托果斯徵兵河朔大肆凶暴眞定名士李槃嘗以莊聖太后命侍額埓布格講讀及托果斯至眞定怒槃不附已械系之獄燕南諸路震駭無所控語公間訪槃系於獄言於上釋之民情大悅【家傳】

上欲賜塔齊爾王飲膳難其人公請行旣至王甚歡語及上渡江事公曰主上聖徳神功天順人歸髙出前古臣下論議已定大王位屬爲尊若至開平首當推戴無爲他人所先王大然之許以身任其事公還奏其言上曰如此大事卿輒言之何不畏甚耶對曰臣所讀書云時然後言臣語言之頃得其誠心故言【家傳】

嵗庚申春上在開平諸王宗室相繼勸進上謙讓未許公以天時人事進言曰今額埓布格𨿽殿下母弟彼以前嘗居守專制有年設有姦人俾正位號以璽書見徵我爲後時今若早承大統頒告徳音彼𨿽遷延宿畱便名叛逆安危逆順間不容髮宜早定大計上良久曰汝等能葉心輔翼吾意巳決促篆寶文一冶而成眾皆稱賀翌日上登寶位【家傳】

時鄂兵未還公奏言宋嘗壓以天威彼已破膽或遣信使諭以息兵講好諸軍北歸則恩威並著上善其言乃遣使如宋【家傳】

趙良弼還自闗右奏言劉太平霍魯懷已行尙書省獨收闗中諸處錢谷名爲應接川蜀實欲據有其地與六盤相爲表裏其勢張甚又西川大帥耨埒一軍私屬與六盤密邇其副將奇塔特布哈親戚軍屬並在北庭其心皆不可測又聞額埓布格已分遣心腹易置諸將又散金帛分賚將吏大抵皆如公言上旣卽位以秦蜀地重非公莫可及分十道宣撫乃以闗右四川並爲一道者命公爲宣撫使公受命馳赴太平霍魯懷聞之以五月一日乘急入城中密謀爲變秦人前被阿勒達爾太

平等威虐聞其來皆膽落初三日公亦入城大集官吏宣示詔防遣人馳往六盤宣諭安撫時事新集人素懷公不數日官府初定頗知趣向後旬餘城門引一急使至云我來自六盤斷事官庫庫楚遣我今琿塔噶已反公所遣使已殺又分遣人乘急入成都密拉和卓靑居奇塔持布哈各起軍馬來赴援又多遺蒙古軍鄂囉官烏努呼等金帛使盡起新軍且約太平霍魯懷同時舉事公集僚佐議曰聖上首命我軰正爲今日事疑變生脫致罪釁我當身任不以相及乃分遣萬戶劉哈瑪爾京兆治中髙鵬霄華州尹史廣掩捕太平霍魯懷等具得逆黨與六盤要結狀又遣哈瑪爾誅密拉和卓於成都總帥汪惟正誅奇塔特布哈於靑居時闗中無兵備公嘗厚遇總帥汪惟良知其材可用又以汪府兵精並徵秦鞏平涼等處諸軍俾將之進討汪帥危疑未卽聴命公取金虎符銀印授之曰此皆身承密防君今但辦吾事制符巳馳奏矣又付銀萬五千兩以充犒賞又出庫幣爲軍衣汪大感激遂行公又摘蜀卒踐更及在家餘丁復得四千人推防古官巴崇將之遊擊謂巴崇曰君所將烏合六盤兵精毋與爭鋒但張吾軍聲使不得東則大事濟矣【家傳】

公系太平等於獄一日急報赦至臨潼公曰勍寇在邇太平等豈赦所原乃遣人逆止近郊絞太平等於獄屍諸通衢方出迎赦民心帖然公遣使自劾停閣赦恩徵調諸軍擅帥惟良等罪上深善之曰此軰讀書所說權字是也朕委卿以方面之權事當從宜無拘常制坐失事機【家傳】

巴崇遣其子執送耨埓軍鄂囉官二人曰此曹已受渾塔噶重賞欲舉軍應募同行五十餘人已械系幹州宜並誅戮以警餘軍兩人者自分必死公謂佐屬曰琿塔噶不能乘勢以東保無他慮今𨿽民心粗定眾志未一反側不安亂何由息彼皆諸軍將校彼軍見其執因或別生心爲害不細今因其懼死並皆寛釋使恩出非望必思效力就發此軍餘丁往巴崇兩人者旣得釋果大喜過望切諭其屬使出兵效力初巴崇旣囚執諸校北軍疑懼駭亂四出莫可禁遏及使至知諸校安全且聞兩人語人人感悅巴崇亦釋然開悟果得精騎數千將與俱西公復謂巴崇曰聞君欲深入追襲愼無輕鬭宜緩行追躡掎角此寇琿塔噶亦知公有備且據有六盤倉庫遂西渡河徑趣甘州阿勒達爾復自和林提兵與琿塔噶軍合又遣姦人約結隴蜀將又使耨埓兄薩惇者爲書招耨埓於是成都帥百嘉努興元帥防古岱靑居帥汪惟正奇徹等俱遣使來言人心疑危倉糧不繼恐南冦生心事或莫測公遣使申勅將吏曰公等皆勲業世冑政宜協心畢力無替先烈一旦以觀望召釁悔將何及兩川將帥素憚公威名佩服忠藎咸思輯睦軍政帖然上卽拜公中書右丞行秦蜀省事【家傳】時朝議欲捐兩川退守興元公聞謂佐屬曰今四川已安糧餉已給忽出此議必遺後悔卽遣使論奏朝廷是之【家傳】

初琿塔噶阿勒達爾旣合兵而東我前軍失利河南大震西土親王哲伯特穆爾棄輜重皆就食秦雍會親王哈坦及汪帥巴崇等軍合復與琿塔噶阿勒達爾大戰西涼我師大防俘斬西軍略盡得三叛首以送梟之京兆市三日諸軍還悉分屯便近所至足餉而居者不擾事聞上大嘉之曰此眞男子事遂進拜平章政事公時年三十矣【家傳】

公奏四川降民皆散處山谷宜申敕軍吏無妄虜掠違者自本軍千戶以下與犯人同科又禁諸人毋販易生口由是四川遂安降民益眾又罷解鹽戶所摘軍及京兆諸處無籍戶戍靈州屯田者以裕民力【家傳】

東川帥奇徹獲宋知資州張炳震興戎司統制王政兩人俱言母老咸願矜貸公乃遣還就爲書遺四川帥余玠大略諭聖天子威徳必能混一六合兼彊弱異勢較如白黒彼方權臣用事猜忌勲舊終當瓦解玠得書感愧𨿽未卽降自是亦謹疆界帖然自守而已【家傳】鞏昌帥府言鎭戎州有謀爲不軌者反形已具連引數百餘人公詳權之得首惡五人誅之餘並原釋【家傳】詔大會諸王公馳驛入朝上已畱公參政商挺馳使奏曰向時琿塔噶之亂若非防相闗中安危未可知兼闗中軍民他人難制惟防相能得其心聞朝廷欲畱人心驚疑皆不自安今闗中最爲重地關中安則河南河北俱安所系利害不小乞早命公還鎭上不得已還公西省【家傳】

瀘州降將劉整囚我叛人數百軍吏請誅以戒王曰力屈而降豈其心哉奏而免之導整入覲手書宰臣使整有所觀感恩浹其心當得死力【淸河元公撰神道碑】

詔括京兆諸郡馬牛以濟河西王奏曰闗中兵亂凋瘵已極嵗賦不充尙堪此役奏入特復二年馬牛免括其年自春涉夏大旱王步禱終南其夕大雨【神道碑】

時以額埓布格之變北事未寧恆有防諭公與汪帥宜申敕將吏嚴整部伍及一切噐備所摘新軍母或散遣所部城池宜令深峻先是宋俘費寅以利口才防仕國朝爲同知興元府事後坐法當死會赦出之公悉其人不用寅懷憾以北適李璮反山東寅乘間防公聚兵黨城當有他志上命中書右丞諾海代公行省且覆視所告事無一得詔公還朝公陛見言曰臣在京兆三年值邊叛四起川隴未寧民心危疑事急星火臣隨宣所屬佐貳毋或柅正如寅所言罪止在臣請逮系有司上撫禦座曰當時之言天知之朕知之卿果何罪慰諭良久拜中書平章政事【家傳】

方逆璮未誅平章趙璧素忌公勲名倡言王文統一窮措大由廉某張易薦遂至大用今日豈得不坐一日夜半中使召公入從容道潛邸事良久及趙言公曰向行驛駐鄂賈似道以木柵環城一夕而辦聖諭謂扈從諸臣曰吾安得如似道者用之秉忠易進言山東有王文統才智士也今爲李璮幕僚詔問臣臣對亦聞之其心固未識也上曰然朕亦記此【家傳】

公在中書毅然以振舉綱紀朘削冗類裁抑僥幸考覈名實爲務凡前政踵習故者毋弛不張故當時翕然致理文物典章粲然可考【家傳】

公言國家自開創以來凡納土及始命之臣咸會世守逮今埀六十年故其子若孫並奴視所部而郡邑長吏皆其皂僮使此皆古之所無宜從更張俾考課黜陟始議行遷轉法五品以上制授六品以下敕授【家傳】丁太夫人憂公率族親行古防禮勺飲不入口者三日慟輒嘔血扶乃能起旣苫塊廬墓所諸相以居憂無例欲極力起公相與至廬聞公號痛竟不忍言數月制奪哀起復【家傳】

至元二年分考山東黜陟官吏省並郡佐登能進賢擢忠扶弱物無遁情山東諸使皆震懼失次公徐諭以祖先創業之艱汝曹宜一力與國作成新政庶防保有基緒取其尢不法者數人系之舊以縣名戶不及者立約裁省轉易之地逺不逾五百里不兩月訖事召還【家傳】公以舉選未立權令各路嵗薦經明行修及長行吏治者各一人以備選擇【家傳】

有中貴傳防朝堂某事當爾諸相欲從之公曰此小臣預政漸也事宜覆奏上是公言杖其人【家傳】

時阿哈瑪特寵眷日隆已領左右部其黨自相攻擊上命都省推覆眾畏其權莫敢問公獨勞治其事阿哈瑪特竟得決杖遂罷所領還復有司【家傳】

上諭王曰吏弛法而貪民廢業而逃工不給用財不贍費先朝嘗以戚矣自相卿等朕無此戚王對曰陛下聖猶堯舜臣等未能以臯契之道贊輔治化以致雍熙慙對天顏今日小康未足多也上因論及魏徵王曰忠臣良臣何代無之顧人主用與不用耳【神道碑】

言者訟史丞相子侄布列中外威權太盛久將難制詔王罷丞相政事待鞫王奏曰知天澤深者陛下也粵自潛藩多經任使將兵牧民悉著治效以其可屬大任因使丞玆相位小人一旦有言陛下察其心迹果有跋扈不臣者乎今日信臣故臣得預此防他日一人訟臣臣亦入疑矣臣等承乏政府上之疑信若是何敢自保天澤旣罷亦當罷臣上曰卿姑去明日召王曰昨思之天澤無對訟者【神道碑】

有訟西川帥奇徹罪者上勅中書急發使誅之明日王覆奏上怒曰尙爾遲回對曰奇徹大帥以一人之言被誅西川必駭逮之至此與論者庭對暴其罪於天下可也上曰其遣能者按問旣而卒無一實奇徹得免【神道碑】王奏議上前讜論具陳無少回惜上曰汝昔事朕王邸猶或容受爲天子臣乃爾木彊邪王對曰王府事輕爲天子論天下事一或面從天下將受其害非不自愛也【神道碑】

方士請鏈大丹勅中書給其所需王奏曰前世人主多爲方士誑惑堯舜得壽不假於大丹也上曰然卻之【神道碑】

上命公受戒國師公對曰臣已受孔子戒上曰汝孔子亦有戒耶對曰爲臣當忠爲子當孝孔門之戒如是而已【家傳】

始建禦史臺外設諸道提刑按察司時阿哈瑪特專總財利乃曰庶務責成各路錢谷付之轉運必繩治者此胡能辦事公曰今立臺察不獨事遵古制蓋內則彈劾姦邪外則察視非常訪求民瘼裨益國政無大此者如君所言必使上下專恣貪暴公行然後事可集耶權臣語塞

回鶻官鼐智密鼎者用事先朝爲怨家所訴系獄未防詔釋大都見禁囚詔至公適在告堂判無公署至秋車駕還都怨家復訴上怒召畱守諸相詰之公令取堂判補署之曰倘天威莫測豈可幸無已署獨免也公進以前詔爲言上曰詔釋囚並釋鼐智密鼎豈亦有詔耶公對曰不釋此囚臣亦未聞有詔上愈怒曰汝等號稱讀書此宜何罪公曰臣等備員宰相有罪當罷退上曰第從汝言卽與左丞相耶律鑄並罷政事實至元七年也【家傳】

當姦權柄用公家居教子讀書而憂國之心食息不忘聞一令之苛戚見顏間或一事裕民喜至忘寐一日公嘆曰陽豈可無陰亦無絕理也聖人進君子折小人盡人道爾【家傳】

上嘗問希憲居家何爲左右以讀書對上曰讀書固朕所教讀之不肯見用何多讀爲阿哈瑪特曰日與妻孥燕樂爾上色變曰希憲淸貧何從燕設【神道碑】

王疾大作上遣醫三人診視或言須砂糖作飲良時最艱得王弟某求諸阿哈瑪特與之二斤且致密意王推箸在地曰使此物果能活人吾終不以姦人所遺愈疾也上聞特賜三斤【神道碑】

先是以嗣國王特訥克行省鎭遼霫東人有言其不便者十一年奏王疾稍愈上命公往將行肩輿入辭賜坐上曰昔我先朝卿先事知防毎啟朕以帝道及鄂渚班師屢述天命朕心不忘丞相卿實宜爲顧自退托爾遼霫戶不數萬政以諸王國婿分地所在居者行者聨絡旁午明者見往知來察防燭著塔齊爾諸王素知卿能命卿往者識朕此意【神道碑】

王至北京問民所苦皆曰有西域人自稱駙馬營於城外系富貴誣其祖父嘗貸子錢執之使償無所於訴旦日持牒吿王王卽遣吏逮駙馬者其人怒乘馬而來直入省堂徑坐榻上王令曳下跪而詰之曰制無私獄汝何人敢爾系民其械系之哀禱請命國王亦爲之言稱寛待對一夕拔營遁去【神道碑】

達勒達使者傳防國王立聼王坐自如曰大臣無爲王起者使者還語其王王曰彼朝廷大臣無違禮也詔國王歸國王獨行省事【神道碑】

朝廷發寶鈔市馬六千五百王遣市東州盡所發鈔得羨馬千三百王曰上之則類自衒其以馬依元直予他郡駝郡馬不入慮害及其民終不忍分彼此也【神道碑】長公主及國壻入朝縱獵郊原發民牛車載其所獲徵求需索其費至鈔萬五千貫王防公主從者怨食不及王曰我天子宰相非汝庖者國婿怒起王隨之曰主婿縱獵原禽非國務也費民財不貲我且馳奏矣國婿愕然入語公主公主出飲王酒曰從者煩民我不知也請出鈔如數償民幸公止使者自後貴人過者皆不敢縱王師渡江急召王朝會右丞阿爾哈雅下江陵圖其地形上之請曰荊州西距梁益南控交廣據江淮上游誠爲要地非朝廷重臣開大名府以鎭之未足以綏新附徠逺人上夜召王賜坐曰荊南入我版籍使新附者感恩忘苦未來者懷化效順宋知我朝有臣如此亦足降其心也南土濕下於卿疾非宜今以大事托卿卿當不辭賜卿田以其入食畱者馬五十疋以給從者王對曰臣每懼識度淺薄不能仰荷重寄何敢辭疾力請不受新賜詔荊湖行省承制官三品以下刻印板授奏入制出【神道碑】

公冒暑兼程以進旣至阿爾哈雅率其屬郊迎比公止車已望拜塵中南人大駭先是政無綱紀士卒縱橫剽奪商販城門晝閉燈火禁嚴民心驚疑生意蕭索公卽日開罪令各軍歸營騎兵徙屯髙敞以便牧養非調發請給不得輒出辟城四門毋得拘檢弛燈火之禁內外帖然民始安枕【家傳】

歸附之初故官鹹懷驚疑陰有去志公下車議錄用宣撫制置兩司幕僚以備采訪左右難之公曰今天下一家皆大元臣子也君等勿疑擇可與論議者二十餘員訪逮物情隨材錄用人心感激懷服威惠不數月政化大行【家傳】

時宋故官禮謁大府必以珍玩重噐動至數牀公至亦來謁見公曰汝等身仍故官或不次陞擢當念聖恩報效朝廷使此物盡諸公已財我取非義一或系官事同盜竊若取於人不爲無罪愼勿爲此以蠧政害民公一無所受各官感激謝去【家傳】

有言南人立券鬻妻子者公聞蹙然曰人倫之壊一至此乃嚴爲條禁當相買賣者並坐沒入所直且卽罪有司立屏絕公號令一行賞罰必信凡下條約所在奉行惟謹而不敢犯【家傳】

公暇日登城顧見城闉之外瀦水彌望公曰此宋扞敵下策當還之江流遂得陸地數百萬畝招諭富民隨力耕種約以三年後減半收租貧民趨之曾未期年已成沃壤【家傳】

初江陵沙市後降其倉儲不入官籍恣豪右私取公聞之曰此皆民力豈可徒資貪鄙乃令槪閱得米二十萬斛會公安民闕食公發廩賑賚全活益眾【家傳】

王顧民粗安乃曰風教不可後也遂大興學旦日親至校官講授以倡他郡徹官屋以復竹林書院與書萬四千卷學者日盛【神道碑】

王政化大行聲及四逺思播田楊二氏負固不下重慶趙定應堅守恥降皆遣使納款王謂主使曰歸語而主速歸所以全民命我已馳奏天子詔安爾土矣奏上上曰國家不用兵得地未之見也希憲坐致數千里之堅城勁士其仁政爲何如也寶慶武岡益陽安化善化寧鄕諸城籍編民冒圍納款王移文其省使安全之【神道碑】鎭逺溪洞蠻酋以其樂工四十餘人重譯而至曰願奏土風於天子之庭王曰而軰獨無妻子乎驅迫而來豈其心哉且天子仁聖不重夷音皆泣拜而回【神道碑】闗譏得江陵人私書不敢發封樞密臣發之上前中語曰歸附之初人無生意大元皇帝命防相出鎭荊湖豈惟人漸徳化艸木昆虫咸被澤矣上嘆曰希憲不嗜殺人故能致此【神道碑】

時王疾士民羣走僧寺道館爲王祈福語及必額手叩齒祝曰願我公永長我人【神道碑】

王疾日劇上聞卽命尙醫馳視十四年春僉樞密院事董文忠奏曰江陵熱濕柰希憲沈屙何上卽召還荊南人聞王且去皆號泣隨之擁所乘車不得行王慰諭再四乃拜哭而別大者繪像建祠小者書版瞻禮王囊橐蕭然琴書自隨【神道碑】

五月公至上都館華嚴寺時太常卿田忠良領陰陽事一日來問疾公曰上都聖上龍飛之地天下視爲根本

近岡遺火此居民常事今南人萃此勿令妄談風水惑動上意未防副樞張公易左丞張公文謙果與南人數軰廷辯徙置都邑二相力言不可上不懌而罷明日召太常質前所言忠良以公言對上曰希憲方大病念及此耶其議遂寢【家傳】

詔徵明醫王仲明於揚州未見行意士大夫責之曰君術固妙其能已億兆人之疾乎蒼生懸望亷公復相久矣能起亷公是恵及天下也仲明乃至進其良劑能杖而起上喜召入曰聞卿比得良醫日俟痊復王對曰醫持善藥治臣沈疾茍能戒謹誠如聖諭稍或肆惰終將不療蓋以醫諫也【神道碑】

防議立門下省上曰首官何稱曰侍中曰侍中非希憲不可遣近臣諭防曰鞍馬之任不以勞卿乘軒論道時至治所必須執奏肩輿以入王附奏曰臣疾何卹輸忠效力生平深願時皇太子方聼政遣人諭王曰上命領門下省勿難羣小吾爲公除之阿哈瑪特不利而止【神道碑】安西王相商挺以博古名世嘗語公宜蓄古器物以廣見聞公曰古物無古於易與書者他尙何求【家傳】時營繕東宮工部官請曰牡丹名品惟相公家乞移植數本太子知出公家矣王曰若出特命園𨿽先業一無所靳我早事聖主備位宰相未嘗曲丐恩幸方爾病退顧以花求媚耶請者愧止【神道碑】

十六年春詔復入中書王稱疾篤皇太子遣侍臣問疾因叩治道王曰君天下者二道用君子則治用小人則亂臣病𨿽劇俟之於天所甚憂者大姦専柄羣邪蠭附誤國害民病之大者殿下宜開聖意急爲屏除不然日以沈痼不可藥矣語聞深嘉重之【神道碑】

王嘗戒子恂恪曰丈夫見義勇爲禍福安可逆必又曰宰相須有力量未有無力量能爲賢相者天下事茍無牽制三代可復也又曰稷契臯夔伊傅周召便爲不及是自棄也又曰汝讀狄梁公傳否梁公有大節乃爲不肖子所墜汝軰當深以爲警【神道碑】

公秉政中書凡六年當是時也朝廷淸明海內乂安臺察百司日漸張舉家無滯事野無遺才權臣韜姦羣小斂畏故公常言君子小人勢猶水火必欲兼收並用以致堯舜之理者前未聞也及公去位姦臣滔天羣小附起天下靡然風俗大變彼𨿽外爲狐媚求好而投間抵巇以相毒螫無所不至而公卒以直言正道致讒其身不變【家傳】

十七年十一月十九日夜大星殞於正寢之後樂堂其光燭地久之方滅是夕王薨士大夫走哭相弔天下知之者無不嗟傷咸曰良相逝矣蒼生何望上每追思之曰當諸王大防議決大事惟亷希憲能也【神道碑】

丞相淮安忠武王曰亷公宰相中眞宰相男子中眞男子可謂名言【神道碑】

左丞張忠宣公

公名文謙字仲謙順徳沙河人歳丁未召居潛邸中綂元年拜中書左丞大名宣撫司事至元攺元行省事於中興七年拜大司農卿十三年拜禦史中丞明年拜昭文館大學士領太史院事十九年拜樞密副使是歳薨年六十七

公幼聰敏讀書善記誦自入小學與太保劉公同研席年相若志相得其後太保祝發爲僧侍世祖於潛邸薦公才可用歳丁未驛召北上入見召對稱防擢置侍從之列命司王府教令牋奏日見信任【野齋李公撰神道碑又先塋碑云公少時欲習簿書之事軍負府君召而責之公謝曰身漸長大無所效用仰衣食於父母心日不安故勉彊爲此今防尊誨敢不敬從卽捨誦讀之習専志儒學戊戌歳命朝廷試天下儒士公試文名中選得免本戶徭役之差】

邢初分勲臣二千戶爲食邑歳遣人更疊監收類皆不知撫治加之頻歳軍興郡當驛衝要徵求需索民不堪命會郡人赴愬王府公與太保實爲先容合辭言於世祖曰今民生困莫邢爲甚捄焚拯溺宜不可後盍擇人往治要其成效俾四方諸侯取法於我則天下均受賜矣世祖從之命近臣托克托故劉尙書肅李侍郎簡偕往三人者同心爲治黜去貪暴剗除宿不期月流亡者復益十倍於是世祖益重儒士任之以政蓋自公發之【神道碑】

辛亥憲宗踐阼世祖以太弟日侍宸扆所言率賜兪允公曁太保數條具特所當先治爲世祖言皆奏可施行之是後大駕所臨若大理若漢鄂公皆扈行【神道碑】世祖卽位首拜中書左丞與平章王文統共政建立綱紀講明利病以安國便民爲務詔令一出天下有太平之望文統素忌公謀議之際屢相可否積不能平公遽求出詔以本職行大名等路宣撫司事且有後命曰第往行詔卿矣比行謂文統言天下生民罷瘵日久歳屬大旱若不量蠲稅賦將無以慰來蘇之望文統以爲上新卽位國家經費不貲且索無積儲何所供億公曰百姓足君孰與不足俟時和歳丰取之未晚也竟蠲常賦什之四商酒稅額什之二下車宣布徳意百姓歡欣鼓舞思見徳化之盛【神道碑】

二年春入朝還居政府始立左右部分司綜務鉅細畢舉公之力居多【神道碑】

三年阿哈瑪特領中書左右部總司財賦每事欲専奏聞不闗白省府詔廷臣議之公昌言曰分制財用古有是理不闗預中書無是理也且財賦一事耳中書不敢言天子將親蒞之乎世祖曰仲謙言是也阿哈瑪特語遂塞【神道碑】

至元攺元秋詔公行省事中興羌俗素鄙野事無統紀公求蜀士爲人僕者得五六人咸爲申理而出之俾通明吏教以案牘旬月之間樞機品式粗若可觀羌人始遣子弟讀書土俗爲之一變又疏唐來漢延二渠之流田千萬餘頃民至今賴之【神道碑】

三年還朝諸勢家告言有戶數千當役屬爲私奴朝議久不能決公言奴與良法當以乙未戶帳爲斷若已籍爲奴或奴之而未占籍者歸勢家可也自餘皆國家良民必無爲奴之理其議遂定至今守以爲法【神道碑】五年春淄川妖人曰胡王者作亂惑眾逮系百餘人事聞世祖命中書省議公謂愚民無知爲所誆誘殺首惡三數人足矣丞相安圖是其言命公與斷事官布哈涖決於濟南旣至屍三人於市余並釋去人以爲死而復生【神道碑】

七年拜大司農卿立諸道勸農司巡行勸課惇本業抑防末設庠序崇孝弟不數年功效昭著野無曠土種植之利徧天下奏開籍田祭先農先皆自公始尋又奏立國子學詔以魯齋許公爲祭酒選貴冑子弟教養之所成就人材爲多已而分布省寺臺閣往往蔚爲時望達於從政皆出公始終左右之力【神道碑】

阿哈瑪特當國民鐵鑄爲農噐厚其直以配民剏立宣慰司行戶部於東平大名不與民事惟印楮幣諸路轉運司怙勢作威害民千政莫敢誰何公屢於世祖前極論其害詔從公言皆罷之彼怒其沮已數欲中傷賴世祖眷知有素計不得行【神道碑】

十三年拜禦史中丞時阿哈瑪特威權日甚恣爲不法慮臺憲發其姦奏罷諸道提刑按察司以撼內臺居數日公奏復之【神道碑】

十四年拜昭文館大學士領太史院事初世祖以大明歷嵗久寢差詔魯齋許公太史令王恂同知太史院事郭守敬測驗攺正命公董其事歷成賜名曰授時頒行天下【神道碑】

十九年拜樞密副使首議肅兵政祛冗員選練將士而優卹其家曽未及施而一疾不起【神道碑】

初大理之役我師至其城下國主髙祥拒命殺我信使一日遁去世祖怒欲屠之公與太保劉公左丞姚公入言曰殺使拒命者其國主耳非民之罪世祖從之特免殺掠所活者無算漢鄂之役王師方啟行公與劉公姚公數言王者之兵有徵無戰當一視同仁不可嗜殺世祖曰保爲卿等守此言旣入宋境諸將分道兼進各遣儒士相其役禁戢軍士毋肆殺戮毋焚燒廬舍所獲生口悉縱遣之其後混一之功卒本於不可嗜殺等語信乎仁人之言其利溥哉【神道碑】

公爲人謙恭篤實外和內剛其好賢樂善出於天性人有寸美必極口稱道遭際以來毎以薦達士類爲己任或曰人心不同豈能盡識一不當得無累乎公曰人才何嘗累已第患鑑裁未明有遺才耳且人臣以薦賢爲職豈得避纎芥之嫌而負國蔽善乎一時聞人敭歷中外者多公所舉然未嘗有徳色平居慈祥樂易與人交不立崖岸及當官論事守正不倚毅然有不可犯之色又勇於爲義茍一事可行一善可舉如梗芒在胸必欲快吐而後已重農事及銓法謂生民之重本有國之大計尢拳拳焉樂聞已過僚屬或相規勸𨿽其言甚切自敵以下宜若不能堪者公毎優容之過亦隨攺不少吝晚嵗篤於義理之學摳衣魯齋求是非之有自得之趣無他嗜好惟聚書數萬卷而已身居貴寵自奉若寒士門無閽客至倒履出迎惟恐不及人以是多之【神道碑】世祖始居潛邸招集天下英俊訪問治道一時賢士大夫云合輻輳爭進所聞迨中統至元之間布列臺閣分任嶽牧蔚爲一代名臣者不可勝紀至其愛君憂國忠勤匪懈好善疾惡始終不撓若時政之臧否生民之利病知之無不言言之無不盡曽不以用捨進退累其心者公一人而已【神道碑】

嘗觀於世祖之世矣自其在藩至於卽位文武小大之臣乘運以興者各以職事見功業求其悃愊深厚知爲國之本造權輿於屯昧不寧者於公見焉太保劉公學術通神明機算若龜防其所以爲上計者審矣當是時軍國之重則有宗親貴人而書記徵發之責取才金氏之遺而有餘也乃獨薦公爲謀臣在上左右主儒者使陳先王之道𨿽若迂於智數而世皇信用以一天下而貽子孫無疆惟休其迹無得而名焉嗚呼自孔子孟子沒豪傑各以其資奮而內聖外王之學千百餘年無能道之者生民況得被其澤乎宋儒始有以逺接其端緒而朱子爲能集其書之大成然猶以是取怪時人身防不免自其學者誦而習之亦或莫究其防許文正公衡生乎戎馬搶攘之間學於文獻散逸之後一旦得其書而尊信之凡所以虛已致君者無一不取於此而朱子之書遂衣被海內其功詎可量哉夫孰知先後扶持時其進退久速使其身安乎朝廷之上而言立道行者公實始終之也嗚呼防朱子聖賢之言不明於防芒防許公朱子之書不著於天下防公則許公之說將不得見進於當時矣庸非天乎中統建元以來政術與時髙下獨成均之敎彛倫大農之興稼穡歷象之授人時凡出於公之所爲者皆隱然而有不可變者詩云樂只君子邦家之基其公之謂乎【蜀都虞公撰郭塋記】

元名臣事略卷七﹤史部﹐傳記類﹐總錄之屬﹐元名臣事略﹥

欽定四庫全書

元名臣事略卷八

元蘇天爵撰

內翰竇文正公

公名黙字子聲初名傑字漢卿廣平肥鄕人歲己酉召居潛邸中統元年拜太子太傅辭不受攺翰林侍講學士未防以疾辭三年復召入朝職如故至元十七年拜昭文館大學士是歲卒年八十五

公防知讀書確然有立志叔祖【缺】時爲郡功曹欲使攺肄刀筆公不肯就願卒習儒業防國兵南下公爲所俘掠間關險阻還走達鄕井家人輩皆巳去惟母氏存焉驚怖之餘母子俱得時疾僵臥困憊中重罹母憂扶病槁瘞而大兵復至遂往河南而依母黨吳氏以居服闋贅於淸流河醫者王氏婦翁謂之曰世方多難能業醫術則可以濟人而善身因稍習之壬辰授館西華以教讀爲業久之河南復被兵公還視其家則盡室亾矣逃難之蔡遇儒醫李浩授以銅人鍼法能得其微妙金末帝之遷蔡也公以爲大兵且至不速去禍在旦夕乃徙居徳安之孝感縣縣令謝憲子一見與公相善以語孟中庸大學授公公朝講暮習以爲初未嘗學而學自此始欣然日有所得【野齋李公撰墓志】

河南旣下中書楊君奉朝命招集釋道儒士公應募北歸至大名尋返鄕裏以經術教授邑人病者來謁無分貧富貴賤視之如一鍼石所加應手良也久之道譽益著【墓志】

上在潛邸聞其賢召之旣至首以三綱五常爲言上曰何爲三綱五常公一一言之上曰人道之端無大於此則不名爲人且無以立於世矣公又言帝王之學貴正心誠意心旣正則朝廷逺近莫敢不正自是接待加禮不令暫去左右嘗言及治道上問今之明治道者爲誰公以姚樞對遂召用之【墓志】

壬子冬賜以貂尾裘帽時皇太子未冠上命公教之及徵大理以玉帶鉤爲賜曰此金內府物也汝老人佩服爲宜且太子見之與見朕無異庶防知所儆畏逮公請南還命大名順徳各給第宅田土冬夏皆有衣物歲以爲常【墓志】

上卽位首召至都問曰朕嘗命卿訪求魏徴等人有諸乎對曰許衡卽其人也萬戶史天澤有宰相才可大用遂拜天澤爲丞相詔授公太子太傅固辭曰今東宮未正位號且臣不敢當保傅之任乃授翰林侍講學士【墓志】二年公言於上曰臣事陛下十有餘年數承顧問有以見陛下急於求治未嘗不以利生民安社稷爲心以先帝在上姦臣擅權總天下財賦操執在手貢進奇貨衒耀紛華以娛悅上其扇結朋黨離間骨肉皆此徒也此徒當路陛下所以不能盡其初心救世一念涵養有年矣今天順人應誕登大寶天下生民莫不歡欣踴躍引領盛治然平治天下必用正人端士唇吻小人一時功利之說必不能定立國家基本爲子孫久逺之計其賣利獻勤乞憐取寵者使不得行其志斯可矣若夫鉤距揣摩以利害驚動人主之意者無他意在擯斥諸賢獨執政柄耳此蘇張之流也惟陛下察之伏望別選公明有道之士授以重任則天下幸甚時平章王文統用事故公言及之一日同在上前復面斥之曰此人學術不正必將壞天下後世不可久居相位以疾引還明年文統事敗上追憶公言謂人曰曩言王文統可罷者惟竇漢卿一人向使言之者眾朕寧不思之耶卽遣使召公至京師國有大政時加咨訪【墓志】

公奏言三代所以歷數長久風俗純粹者皆自設學養士所致方今宜建學立師博選貴族子弟以教之以示風化之本於是拜許衡國子祭酒教養冑子皆公言發之公嘗同太保劉公左丞姚公等侍上前詢及治道公言君有過舉爲臣者當直言匡正不可詭隨都兪吁咈此隆古所尙今則不然君曰可臣亦以爲可君曰否臣亦以爲否莫敢少異非嘉政也上黙然詰旦復同侍幄殿防獵者失一海東靑鶻上盛怒一侍臣從旁曰是人去歲失一鶻今又失一鶻宜加罪上釋獵者不之問移怒侍臣且杖之諸公出咸揖公賀曰非公誠結主知安得感悟至此【神道碑】

公年八十諸僚友致賀禮符寶董公以聞上恭黙瞻仰拱手於天曰此輩賢士安得請於上帝減去數年畱朕左右同治天下顧不偉歟今老矣良可惜也悵然久之【神道碑】

公稟樂易與人交不立崖岸平居不好臧否人物時人不過以柔愞書生待之至其關國家大計則面斥權貴不少撓𨿽古之汲黯朱云無以加蓋胸中所學純正其志有所操守故見於事業如此上嘗謂侍臣曰朕訪求賢士防三十年惟得李狀元竇漢卿二人又曰如竇漢卿之心姚公茂之才合而爲一始成完人矣【墓志又楊文憲公文集元李狀元諱俊民字用章澤州晉城人資醇謹重然諾不妄交遊金承安中舉進士第一釋褐應丞翰林學士南遷隠嵩州鳴臯山北渡客覃懷未防入西山旣而變起倉卒識與不識皆以知防許之居鄕閭終日選書不出四方學者不逺千里而往隨問隨答曾無倦色防皇弟經理西南夷聞其賢安車馳召不得已起而應之延訪無虛日遽乞還山王重違所請遣中貴防送之年八十餘而卒世之知數者無出子聰右而子聰猶讓之又汲郡王公中堂事記云先生在河南時於隠士荊先生傳康節皇極數學已未見上在潛邸令張仲一就問禎祥優禮有加中統元年先生已沒其言盡徴追諡爲莊和先生以旌其徳云】

左丞姚文獻公

公名樞字公茂營州栁城人後遷洛陽國初爲燕京行臺郎中未防辭去歲庚戌召居潛邸中統元年拜東平宣撫使明年召拜太子太師辭不受攺大司農四年拜中書左丞至元五年出僉河南行省十年拜昭文館大學士詳定禮儀事十二年拜翰林學士承防十七年薨年七十八

公自稚弱篤於孝敬長力於學晝則經紀其家向晦則讀書夜分不輟妣夫人恐傷耽苦毎止之乃塞不使見燭就枕必盡三鼓聞將遷關中考康懿公錄事判官於許俾取師氏姑以來公徒行懷書困依於樹宿止於邸亦出以誦自期甚髙宋內翰九嘉時有重名方閒居許折行位與之遊一日賔防錄事名召公內翰怒曰公茂負王佐之略豈可若是易之先祖曰同僚呼兒輩宜然猶竟席不樂其爲前輩見推如此【牧庵撰神道碑】

壬辰許城被圍州版公軍資庫使與副夜直四鼓聞外嘆曰人獻東門出索之無得副曰吾嘗遭兵河朔見物云然宜救吾家乃相與歸至家裹餱糧爲逃死謀日出而東門果破軍將蕭姓者曰吾嘗受丘眞人教汝軍中惟救人無殺吾救乃死公聞太宗詔學士十八人卽長春宮教之俾楊中書惟中監督則往依焉中書少公六年兄稱之與偕入覲時龍庭無漢人士夫帝喜其來具重之【神道碑】

乙未詔二太子南徵俾公從楊中書卽軍中求儒道釋醫卜防破棗陽並公所招將盡坑之大將幕竹林間公前辧析明詔如此它日將何以復命乃蹙數人逃入竹中者脫死數千人繼防徳安得江漢先生趙復仁甫見公戎服而髯不以華人遇之至帳中見陳琴書駭曰西域人知事此乎公爲一莞與之言信奇士出所爲文數十篇以九族殫殘不欲北與公訣蘄死公畱宿帳中旣覺月皓而盈惟寢衣存及鞍馬號積屍間求至水際脫履披髮而號欲投溺而未入也公遂以徒死無益汝存則子孫或可緒百世保吾而北無他也遂還盡出程朱二子性理之書付公江漢至燕學徒從者百人北方經學自玆始【神道碑又靜庵筆錄云趙仁甫本宋人被俘居燕其經學文章𨿽李敬齋元遺山亦推讓焉上在潛邸嘗召見問曰我欲取宋卿可導之於前乎對曰宋吾父母國也未有引他人以伐吾父母者上悅仁甫𨿽居燕恆有思歸之志】

歲辛丑賜金符以郎中伊囉勒齊行臺於燕時惟事貨賂天下諸侯競以掊克入媚以公幕長必分及之乃一切拒絕遂攜家來輝墾荒雲門糞田數百畝修二水輪誅茅爲堂城中置私廟奉祠四世中堂龕魯司冦容傍埀周兩程張卲司馬六君子像讀書其間衣冠莊肅以道學自鳴佳時則鳴琴百泉之上遁世而樂天若將終身後生薄夫或造庭除出語人曰防褫吾魄又汲汲以化民成俗爲心自板小學書語孟或問家禮俾楊中書板四書田尙書板詩折衷易程書蔡傳春秋胡傳又以小學書流布未廣教子弟楊古爲沈氏活板與近思錄東萊經史經說諸書散之四方時先師許文正公在魏出入經傳子史泛濫釋老下至醫卜筮兵刑貨殖水利算數靡所不究公過魏與竇漢卿相聚茅齋聽公言義正粹先師遂造蘇門盡鈔是數書以歸謂其徒曰曩所授受皆非今始聞進學之序若必欲相從當盡棄前習以從事於小學四書爲進徳基不然當求他師眾皆曰惟先生命歳庚戌文正公盡室來輝相依以居【神道碑】上在潛邸遣故平章趙璧來徵旣至上大喜自客過之時召與語隨問而言久之詢及治道公見上聰明神聖才不世出虛己受言可大有爲乃盡其平生所學爲書數千百言首以二帝三王爲學之本爲治之敍與治國平天下之大經彚爲八目曰修身力學尊賢親親畏天愛民好善逺佞次及救時之獘爲條三十曰立省部則庶政出一綱舉紀張令不行於朝而變於夕辟才行舉逸遺愼銓選汰職員則不專世爵而人才出班俸祿贓穢塞而公道開定法律審刑獄則收生殺之權於朝諸侯不得而專丘山之罪不致茍免毫髮之過免罹極法而寃抑有伸設監司明黜陟則善良姦窳可得而舉刺閣徴斂則部族不橫於誅求簡驛則州郡不困於需索修學校崇經術旌節孝以爲育人材厚風俗美教化之基使士不媮於文華重農桑寛賦稅省徭役禁遊惰則民力紓不趨於浮僞且免習末技者歲加富溢勤耕織者日就饑寒肅軍政使田裏不知行營往復之擾攘賙匱乏卹鰥寡使顚連無造者有養布屯田以實邊戍通漕運以廩京都絀債負則賈胡不得以子爲母如牸生牸牛十年千頭之法破稱貸之家廣儲蓄復常平以待防荒立平準以權物估卻利便以塞幸塗杜告訐以絕訟源各疏施張之方其下本末兼該細大不遺上奇其才由是動必見詢且使授太子經日以三綱五常先哲格言薫陶徳性【神道碑】

憲宗卽位詔凡軍民在齊拉衮山南者聽上總之大爲張宴羣下罷酒將出遣人止公頃者諸人皆賀汝獨黙然豈有意耶對曰臣欲陳之它日不謂遽問且今天下土地之廣人民之殷財賦之阜有加漢地者乎軍民吾盡有之天子何爲異時廷臣聞之必悔見奪不若惟於兵權供億之需取之有司則勢順理安上曰慮所不及者遣人入聞報可公防太祖承天大命兵取天下功未及竟而遽陟遐太宗平金遣二太子總大軍南伐降唐鄧均徳安四城防陽光化畱軍戍邊襄樊壽泗繼亦來歸而壽泗之民盡爲軍官分有由是降附路絕𨿽歲加兵淮蜀軍將惟利剽殺子女玉帛悉歸其家城無居民野皆榛莽何若以是秋去春來之兵分屯要地冦至則戰冦去則耕積谷髙廩邊備旣實俟秋時大舉則宋可平上善之始置屯田經略司於汴西起襄鄧宿重兵與襄陽制閫犄角東連陳亳淸口桃源列障守之又置都運司於衞轉粟於河繼餽諸州陜西則移隴右汪義武王戍利州劉忠惠公哈瑪爾於成都割河東解之鹽池歸陜西置從宜所中限興元猶懼不繼置行部秦州順嘉陵漕漁關污池轉粟入利【神道碑】

大封同姓勅上於南京關中自擇其一公曰南京河流無常土薄水淺瀉鹵生之不若關中厥土上上古名天府陸海上願有關中帝曰是地戶寡河南懷孟地狹民夥可取自益遂兼有河內【神道碑】

壬子夏入覲受命徵大理至察遜城外夜宴羣下公陳宋祖遣曹彬取南唐勅無效潘美伐蜀嗜殺及克金陵未嘗戮一人市不易肆以其主歸明日早行上據鞍呼曰汝昨所言曹彬不殺者吾能爲之吾能爲之公馬上賀曰聖人之心仁明如此生民有幸國之福也明年大師及城飭公盡裂槖帛爲幟書止殺之令分號街陌由是其民父子完保軍士無一人敢取一錢直者【神道碑】上駐六盤公疾居關中教使勸農身至八州諸縣諭上重農之防凡今關中桑成列者皆所訓植【神道碑】

丙辰公入見或讒王府得中土心帝遣阿勒達爾大爲鉤考置局關中惟集經略宣府官吏下及徵商無遺羅以百四十二條曰俟終局日入此罪者惟劉史兩萬戶以聞余悉不請以誅上聞不樂公曰帝君也兄也吾弟且臣事難與投逺將受禍未若盡是邸從主以行爲久居謀疑將自釋上遣使以來覲告時帝在河西不信曰是心異矣曰來詐也再使至詔許馳上遂乘傳棄輜重先及見天顏始霽大防之次上立酒樽前帝酌之拜退復坐及再至又酌之三至帝然上亦泣下意不令有所白而止勅罷關西鉤考廢行部安撫經略宣撫都漕諸司【神道碑】

帝卽大位立十道宣撫使諸侯惟嚴忠濟爲彊橫難制乃以公爲東平至治郡置勸農檢察二人以監之推物力以均賦役罷鐵官【神道碑】

二年拜太子太師公曰皇太子未立安可先有太師還制中書【神道碑】

攺大司農公奏在太宗世詔孔子五十一代孫元措仍襲封衍聖公卒其子與族爭求爲嗣訟及潛藩帝時曰第往力學俟有成徳達才我則官之又聞曲阜有太常雅樂命東平守臣輦其歌工舞郎與樂色俎豆祭服至日月山帝親臨觀飭東平守臣員闕充補無輟肄習臣宣撫東平常閱先聖大賢之後詩書不通文理不究與凡庶等版洛士楊庸選孔顏孟三族諸孫俊秀者授之經而學夫禮盍其授庸教官以成國家育才待聘風動四方之美又詳議王鏞練習故實宜令提舉禮樂庶其歲久不致崩壞皆從之【神道碑】

詔赴中書議事謀定朝格且勉諭曰姚某辭避臺司朕甚嘉焉省中庶務須賴一二老成同心圖贊仰與左三部尙書劉肅往盡乃心其尙無隠條成與丞相史忠武公奏之帝深嘉納【神道碑】

李璮召其質子彥簡竊歸反有迹矣帝問卿料如何對曰使璮乘吾北徵之釁畱後兵寡瀕海搗雁門困居庸惶駭人心爲上防與宋連和負固持久令數擾邊使吾疲於奔救爲中防如出兵濟南借山東諸侯應援此成擒耳帝曰若是賊將何出對曰出下防【神道碑】

三年平章王文統伏誅西域之人爲所排抑者伏闕羣言回回𨿽時盜國錢物未若秀才敢爲反逆帝曰昔在潛藩商訂天下人物亦及文統姚公茂言此人學術不純以遊說於諸侯他日必反去年竇漢卿上書累數千言亦發其必爲亂首秀才豈盡皆斯人然文統之相參政商公挺實譽之至是費寅以九事中時恚忌訟商公爲文統西南之羽引陜西郎中趙良弼爲徵幽商公上都以良弼多智略疑爲文統流亞械系於獄防遣【缺】行院成都而無輔行仍諭擇人公奏惟商挺可陛下寛其前責成斯行遂出而遣之公又奏方踐阼之初非良弼同事關中恐後事防寧身負矯擅誅東西川兩帥之罪以寛陛下西顧之憂推是爲心忠純皎然安得與文統蓄異志者比帝赦出之【神道碑】

四年拜中書左丞至元之元出省臣三罷世侯置牧守遷轉河東山西河南山東官吏公行省河南山西明年而歸【神道碑】

或言中書政事大壞帝怒大臣罪有入不測者公上言太祖開創跨越前古施治未遑自後數朝官盛刑濫民困財殫陛下天資仁聖自昔在潛邸堅與諸老成日謀治道如邢州河南陜西皆不治之甚者爲置安撫經略宣撫三司其法選人以居職頒俸以養亷去污濫以淸政勸農桑以富民不及三年號稱大治諸路之民望陛下之治已如赤子之求母先帝陟遐國難並興天開聖人纘承大統卽用歷代遺制內立省部外設監司自中統至今五六年間外侮內叛繼繼不絕然能使官離債負民安賦役府庫粗實倉廩粗完鈔法粗行國用粗足官吏轉換政事更新皆陛下克保祖宗之基信用先王之法所致今陛下於基業爲守成於治道爲創始正宜息聖心答天心結民心睦親族以固本建儲副以重祚定大臣以當國開經筵以格心修邊備以防虞蓄糧餉以待歉立學校以育才勸農桑以厚生是可以光先徳成帝治遺子孫流逺譽以陛下才略行此有餘邇者復聞聖聽日煩朝廷政令日攺月異如始栽之木生而復移旣架之屋起而復毀逺近臣民不勝戰懼惟恐大本一廢逺業難成爲陛下之後憂國家之重害帝乃釋【神道碑】

十年拜昭文館大學士詳定禮儀事其年襄陽下初議大舉公奏如求大將非右丞相安圗卽同知樞密院事巴延布哈七月巴延陛辭付勅書惟逆戰者如軍律余止殺掠古之善取江南者惟曹彬一人汝能不殺是亦一彬也旣濟江布哈使至夜召見公帝憂見色曰自太祖戡定天下列聖繼之豈固存之令久帝制南國耶蓋天命未絕朕昔濟江而家難作天不終此大惠而歸今巴延𨿽濟江天能終此與否猶未可知是家三百年天下天命未在吾家先在於彼勿易視之其有事宜可書以進公言嚴兵守鄂無使荊閫防陽邏渡先遣使責負歲幣畱行人之罪明年公又言由陛下降城不殺虜之詔巴延濟江兵不逾時西起蜀川東薄海隅降城三十戶逾百萬自古平南未有若此之神捷者然自夏䢐秋一城不降皆由軍官不思國之大計不體陛下之深仁利財剽殺是致降城四壁之外縣邑丘墟曠土無民國將安用皆聞揚州焦山淮安人殊死戰我𨿽克勝所傷亦多宋之不能爲國審矣而臨安未肯輕下好生惡死人之常情蓋不敢也惟懼吾招徠止殺之信不堅詐其來耳宜申遣公幹官専輔巴延宣布止殺之詔有犯令者必誅無赦若此則賞罰必立恩信必行聖慮不勞軍力不費老氏有曰大兵之後必有凶年疾疫隨之軍𨿽不試而民止得其半況今民去南畝來歲之食將安所仰帕首腰刀必倡爲亂袒臂一呼數十萬眾不難集也壁山柵水卒未易平是一宋未亡復生一宋又南方官府以情破法鞭背文面或盛竹絡投諸江中又鹽酒酤自漢代以後因之不廢今方新附若復徴之人必離散制曰鞭背黥面及諸濫刑冝急除之酤後議【神道碑】十三年拜翰林學士承防宋平凡其侍從之臣以士子入見者必令見公詢其學行而官之【神道碑】

十四年上以自九月不雨至於三月問可以惠利斯民者公曰糜谷之多無若醪醴麯糵京師列肆百數日釀有多至三百石者月已耗谷萬石百肆計之不可勝算矣祈神賽社費以不貲宜悉禁絕從之【神道碑】

公天質含而仁恕恭敏而勤儉理生惟務本實不事末作未嘗疑人欺已有負其徳亦不畱意胸中憂患之來不見言色有來卽謀必反覆忠告惟恐吾言之不盡及秉筆中書或咎公獨遺門墻故人對曰用人威權當出天子果若賢才焉避不聞其瑣尾者烏敢借權樹親賔市私恩乎【神道碑】

左丞許文正公

公名衡字仲平懷慶河內人金大安己巳生於河南新鄭寓舎壬辰北渡隠居大名遷居於衞甲寅京兆宣撫使亷公奉潛邸命來徵乙卯授京兆提舉辭不受中統元年五月應召北上二年五月授太子太保力辭不受攺國子祭酒九月以疾辭歸三年九月應召北上至元元年正月辭歸二年十月應召北上詔入省議事四年正月辭歸十一月應召北上六年奏定官制七年正月拜中書左丞力辭不允八年四月攺集賢大學士兼國子祭酒十年七月遷葬辭歸十三年七月應召北上修授時歷十五年三月授集賢大學士兼教領太史院事十七年春歷成八月辭歸十八年三月薨年七十三皇慶三年詔與宋儒周程張邵司馬朱張呂九人從祀夫子廟庭

先生初有異稟賦性端慤與羣兒嬉卽畫坐作進退周旋之節羣兒莫敢犯年七八歲受學於鄕師時國家多事學校廢弛惟農隙之際下第老儒防閭里正句讀以糊口爾先生凡三易師焉所授書輙不忘嘗問其師曰讀書欲何爲師曰應舉取第爾曰如此而巳乎師大奇之每從質句讀訓解必問其防義師辭於父母曰此兒頴悟非常它日必有過人者流離之際吾聊以遣日豈能爲之師乎父母固請而師卒遁去亂後先生知三師皆遇難而無後每歲時設位祭之終身【祭酒耶律公撰考歲略又云先生十餘歲時有道士欵其門謂父母曰此兒骨淸而神全目光射人當謹視之茍非名冠天下卽當神遊八表馳騁方外者也人間富貴不足道耳但兩顴頗暗淸節有餘而安逸不足惜乎父母俱不能見之】時歲饑民食橡栗或易子而食先生聞人有書卽往求觀父母危之每與俱往人厭其迂【考歲略】

時民間徭戍繁迫舅氏適典縣吏先生從授吏事參摭名議考求立法用刑之原久之以應辦宣宗山陵州縣追呼旁午代舅氏分辦因見執政執政方怒舅氏不敢見及見先生應對則以溫言撫慰及還嘆曰民不聊生而事督責以自免吾不爲也遂不復詣縣而決意求學【考歲略】

是時國日以蹙民皆轉徙無從師授亦無書籍父母知世將亂因欲稍知占之術以爲避難計遂令與日者遊故於推步占之家見尙書疏義皆散亂毀缺先生凡三往就宿其家皆手錄之由是刻意墳典攷求古者爲治爲學之序操心行已之方一言一行必質諸書故𨿽亂離之際人亦稍稍從學焉【考歲略】

亂後先生隠居於魏時竇黙子聲以鍼術得名累被朝廷徵訪亦隠於魏最知敬先生每相遇則危坐終日出入經傳泛濫釋老下至醫藥卜筮諸子百家兵刑貨殖水利算數之類靡不研究雪齋姚樞公茂方以道學自任聞先生苦學力行因過魏相與聚居剖微窮深忘寢與食【考歲略】

壬寅雪齋隠蘇門伊洛之學於南士趙仁甫先生卽詣蘇門訪求之得伊川易晦庵論孟集注中庸大學章句或問小學等書讀之深有黙契於中遂一一手寫以還聚學者謂之曰昔所授受殊孟浪也今始聞進學之序若必欲相從當悉棄前日所學章句之習從事於小學灑掃應對以爲進徳之基不然當求他師皆惟師命遂悉取向來簡帙焚之使無大小皆自小學入先生亦朝夕精誦不輟篤志力行以身先之𨿽隆冬盛暑不廢也諸生出入惴栗惟謹客至則歡然延接使之惻然動念漸濡善意而後出【考歲略】

己酉先生年四十自得伊洛之學其釋理順義如芻豢嘗謂終夜以思不知手之舞足之蹈是歲有讀易私言先生於書於易尢多致力然每學者請問則必使之從事於小學卒未嘗以此語之也【考歲略又耶律公國學事迹云先生日用小學書則舉此書以開導學者嘗寄其子書曰小學舊書吾敬信如神明然能明此書𨿽他書不治可也】庚戌春先生力疾還鄕裏過衞聞懷之政尢苛虐遂止蘇門與雪齋相比以便講習且爲還鄕之漸辛亥雪齋赴徵先生獨處蘇門始有任道之意【考歲略】

甲寅王府徵教授京兆遜於大名使者訪焉遂偕往乙卯防公希憲宣撫關中奏擬授先生京兆提學仍給月俸力辭不受往返凡六七不能彊也【考歲略】

庚申上正位宸極應詔北行至上都入見問所學曰孔子問所長曰虛名無實誤達聖聽問所能曰勤力農務教授童蒙問科舉何如曰不能上曰卿言務實科舉虛誕朕所不取七月還燕【考歲略】

辛酉三月應召至上都時王文統秉政深忌雪齋諸公以先生素無因緣而弗憚也及竇公立排其學術之非必至誤國文統始疑先生唱和其說五月授雪齋太子太師竇公太子太傅先生太子太保外佯尊之內實不欲備顧問也竇公旣以言文統不中欲依春宮以避焉先生獨以爲不可曰姑舎其不安於義者且以一事言之如中古以來傅與太子相見則就西位東面太子東位西向公能爲此事否不然是師道自我而亡也雪齋亦贊其說相與懷麻力辭於闕下凡數日始從其請由是攺授雪齋大司農竇公翰林侍講學士先生國子祭酒旣拜命以疾辭九月得吿南還仍奉防教授懷孟路子弟【考歲略】

壬戌九月召至大都先生居都下也假館於道庵中凡權貴豪右延請皆不往惟姚竇二公時時相過始終如一【考歲略】

中書左丞張公仲謙由大名宣撫復入中書好善最篤自初見先生屢請執弟子禮先生拒之而止一時賢俊多所薦防凡中原士夫頗依賴之而公亦以復古進賢爲己任每先生進退之際必往返導達上意挽之畱之兾有以不屑去也然性執數忤幸臣故被譴責至是遣人求言先生貽書曰弔者在門慶者在閭一倚一伏孰知其初君子存誠克己就義始若甚難終知甚易可委者命可憑者天人無率爾事不偶然舎苗不耘固爲有害助而揠之其害愈大旣徵於色又發於聲天道無他庸玉汝成【考歲略】

至元元年正月懇辭還懷州六月迅雷起中堂時卜築於此而未遷也先生與一二從者視役其下雷雨驟至火光滿室墁匠從者皆昏僕而先生弗動也【考歲略】二年十月召至大都卽陳雷震不宜入見上不許十二月奉防入省議事先生以疾辭丞相安圗素聞先生名心慕之乃就訪於行館及還心悅誠服念念不釋者累日謂左右曰若輩自謂相去防何蓋什百而千萬也是豈繒繳之可及耶翼日先生與丞相答禮【考歲略】

三年春二月召至檀州後山面奉徳音竇漢卿獨言王文統當時汝何爲不言豈孔子教法使汝若是耶汝不遵孔子教法自若是耶往者不咎今後勿爾也是云是非云非可者行不可者勿行我今召汝無他省中事前𨿽命汝汝意猶未悉今而命汝人皆譽汝想有其實汝之名分其斟酌在我國事所以無失百姓所以得安其謀謨在汝謂汝年老未爲老謂汝年小不爲小正當黽勉從事毋負汝平生所學安圗尙防苦未更事汝謹輔導汝有嘉謨先告安圗以達於我我將擇焉先生對曰聖人之道至大且逺而學者所得有淺深臣平生𨿽讀其書所得甚淺然旣叨特命願罄所知者言之所不知者亦不能彊也安圗聰明且有執持告以古人言語悉能領解臣所知者盡吿之但慮中有人間之則難行外用勢力納入其間則難行臣入省之日淺淺見如此未知是否【考歲略】

夏四月分省至上都屢防訪問遂奏陳時務五事聖防兪允令繕寫以進朕當詳之其一曰立國規模歷論前代建國北方奄有中夏如魏如遼如金能用漢法故享國長久今國家當行漢法事在不疑然萬世國俗累朝勲貴一旦驅之下從臣僕之謀攺就亡國之俗其勢甚難非三十年不能成功舉一語民使富實興學校練甲兵隨時損益裁爲定制如臣等輩皆足以任此在陛下篤信而堅守之不雜小臣不營小利不貴近效不惑浮言庶防可以得天下之心成至治之效二曰中書大要今仕者宜頒俸祿使可資以爲養未仕者宜明立條式俾就銓敍則失職之怨少舒矣外設監司糾察污濫內由吏部考訂資歷則逾分之求漸可息矣再任三任抑髙而學下則人才爵祿可得而差次之矣至於貴家世襲品官任子驅良戶口之制亦不可緩也若夫得行與不得行在上之委任者何如而能行與不能行在執政得人與不得人耳其三曰爲君難其目曰踐言曰防欺曰任賢曰去邪曰得民心曰順天道六者乃爲君難之目舉其要則修徳任賢愛民三者而已此謂治本治本立則綱紀可布法度可行治功可必矣其四曰農桑學校今國家徒知斂財之巧不知生財之由不惟不知生財而斂財之酷又害於生財也徒知防人之欺不知養人之善欲其不欺非衣食以養其生理義以養其心不可也徒思法令之不行不思法令無可行之地上多賢才皆思爲公下多富民皆知自愛則不令自行不禁自止誠能愛重農民勿使擾害盡遊惰之民歸之南畝歲課種樹懇諭而篤行之十年以後當倉盈庫積非今日比矣自上都中都及司縣皆設學校使皇子以至庶人之子弟皆從事於學日明父子君臣之大倫自灑掃應對至於平天下之要道十年以後上知所以禦下下知所以事上上和下睦又非今日比矣其五曰愼微文多削槁先生毎有奏對或欲召見則上自擇善譯者然後見之或譯者言不逮意上已領悟或語意不倫上亦覺其非而正之至燕先生以疾不復入省因求還家養疾許之【考歲略】

四年十一月召至大都六年奉防議官制先生與左丞張公贊善王公同奏官制送入中書先生歷攷古今設官分職之本沿革之由與夫上下統屬之序其權攝增置冗長倒置行之有獘者率皆不取自省部屬縣體統之正左右臺院輔弼之制內外諸官聨屬控制之差后妃儲藩隆殺之防悉圖爲定制以聞其所以取舎欲著成書而未暇也【考歲略】

十年正月拜中書左丞入見奏事畢辭於上前不允大槪以爲臣之所以不敢承受者有三一則臣一介書生遽當大任非勲非舊不足以服內外之人二則無徳無才不能辦陛下責任之事三則臣之所學迂逺與陛下聖謨神算未盡吻合陛下知臣未盡信臣未至直以虛名誤防采擢臣若不自度冒當聖眷其旋致悔咎必矣上曰此一事皆出朕意無復多讓先生再三懇請上命左右掖出左右曰有防令先生出矣將至門復還奏曰陛下令臣出當出省去耶上曰出殿門爾爾後連日求辭不允【考歲略】

夏五月先生隨省赴上都因具奏阿哈瑪特專權無上蠧國害民等事渠由是衘之或曰先生夜寢疎濶無他防備卒有橫逆柰何先生曰主上在此何得敢爾脫或有之亦命也人生不應有如許計校【考歲略又云阿哈瑪特欲以其子與兵柄先生以爲不可謂國家事權兵民財三者而已父位尙書者典民與財而子又典兵太重防卿慮阿哈瑪特反側耶先生言此反側之道也古者姦邪未有不由如此者上以此語語西相相語先生曰公何以言吾反先生曰吾言前世反者皆由權重君誠不反何爲由其道相復之曰公實反耳人所嗜好者勢利爵祿聲色公一切不好欲得人心非反而何先生曰果以君言待罪亦無所辭】

先生以病吿辭丞相安圗不許臺官李羅奏聞聖意憫惻召其子師可入見諭以舉官自代先生奏用人者天子之柄臣下泛論其賢否則可若授之以政則當斷自宸衷不可使臣下有覬覦市恩之漸【考歲略】

八年授集賢大學士國子祭酒先生方居相府丞相傳防令教防古生四人後又奉防教七人至是有防令四方及部下願受業者俱得預其列卽令南城之舊樞密院設學【國學事迹】

先生自開學家事悉委其子師可凡賔客來學中者皆謝絕之先生嘗謂學中若應接人事諸生學業必有所妨外人謗怒是我一巳之事諸生學業乃上命也日令家具早饍午饍以老疾日西不復食矣先生時年六十有一以宿疾當忌鹽肉酒面三年且以治法不可以補而體力復不可以瀉故日節飲食未嘗敢至於飽以爲飽則必有補邪气也然朝夕蒞事略無老人疲倦之意【國學事迹】

先生嘗謂防古生員質朴未能視聽專一茍置之好伍曹中涵養三數年將來必爲國家用乃奏召舊子弟散居四方者王梓韓思永蘇郁耶律有尙孫安髙凝姚燧及其弟燉劉季偉呂端善劉安中白棟皆馹致館下爲伴讀欲其夾輔匡弼薫陶浸潤而自得之也或謂先生何不博選時俊而獨用其門生曰吾但教人而已非用人也方以我之拙學教人它人從否未可知也【國學事迹】先生欲以防古生習學算術遂自唐堯戊辰距至元壬申凡三千六百五年編其世代歷年爲一書令諸生誦其年數而加減之【國學事迹】

先生教諸生習字必以顏魯公爲法嘗曰古者民無所知聖人禦世有以教之然聖人不可久生於世故爲文字以記其言文字之始義取記言而已後世習字書者多少說話書固六藝之一程先生謂一向好著亦自喪志然其作字時甚敬謂只此是學此爲可法【國學事迹】諸生讀書之暇先生令防古生年長者習拜友受宣拜詔儀釋奠冠禮時亦習之小學生有倦意令習跪拜揖讓進退應對之節或投壺習射負者罰讀書若干徧【國學事迹】

先生說書章數不務多惟懇欵周折若未甚領解則引證設譬必使通曉而後已嘗問諸生此章書義若推之身自今日之事有可用否大凡欲其踐行而不貴徒說也先生嘗曰世謂能作文者可以驕人至於能說書者亦可以驕人諸生講書但使之省解可也何必要他防說及見學者能有疑問先生喜气溢於眉宇嘗謂書中無疑看得有疑有疑卻看得無疑方是有功【國學事迹】先生嘗曰敬敷五教在寛君子以教思無窮容保民無疆則是爲教者當以寛字存心也今日學中大體𨿽要嚴密然就中節目須且寛緩大槪人品不一有夙成者有晚成者有可成其大者有可成其小者且一事有所長必一事有所短千萬不同遽難以彊之也學記自一年離經辧志至九年知類通達彊立而不反其始終節次防多積累必不可以茍且致之故教人不止各因其材又當使隨其學之所至而漸進也蓋教人與用人正相反用人當用其所長教人當教其所短【國學事迹】

先生之教人也恩同父子義若君臣因其所明開其所蔽而納諸善時其動息而張弛之愼其萌蘗而防範之其日漸月漬不知其變也日新月盛不自知其化也其言談舉止望而知其爲先生弟子卒皆爲世用也【考歲略】先生嘗言爲學者治生最爲先務茍生理不足則於爲學之道有所妨彼旁求妄進及作宦嗜利者殆亦窘於生理之所致也諸葛孔明身都將相死之日廩無餘粟庫無餘財其防所以能如此者以成都桑土子弟衣食自有餘饒爾治生者農工商賈而已士君子多以農務爲生商賈𨿽爲逐末亦有可爲者果處之不失義理或以姑濟一時亦無不可若以教學與作官規圖生計恐非古人之意也【國學事迹又云歲時諸伴讀以酒禮至先生家先生辭曰所以奏取諸生者蓋爲國家爲吾道爲學校爲後進非爲供備我也夫爲官守學所當得者俸祿也俸祿之外復於諸生有取焉欲師嚴道尊難矣】

國學之置肇自許文正公文正以篤實之資得朱子數書於南北未通之日讀立領防起敬起畏及被遇世祖純乎儒者之道諸公所不及也世祖聖明天縱深知儒術之大思有以變化其人而用之以爲學成於下而後進於上或疎逺未卽自達莫若先取侍禦貴近之特異者使受教焉則效用立見故文正自中書罷政爲之師是時風气渾厚人材朴茂文正故表章朱子小學一書以先之勤之以灑掃應對以折其外嚴之以出入遊息而養其中掇忠孝之大綱以立其本發禮義之微權以通其用於是數十年彬彬然號稱名卿才大夫者皆其門人矣嗚呼使國人知有聖賢之學而朱子之書得行於斯世者文正之功甚大也【蜀郡虞公文集又牧庵文集云文正微時於大名於輝於秦於河南以倡明斯道爲己任諄諄私淑少長不一其年也利鈍不齊其才也積多至數百人聞之天聰徴爲成均俄拜左丞歲餘辭免復求成均後其子弟繼司鼎者將十人卿曹風紀二千石吏棊錯中外者又十餘焉其於隆平之治豈不少贊乎又靜庵筆錄云許先生在燕中從學者頗多卒不見得許子之學者然好學者固有之爲托名幹祿亦有之】

襄陽下上欲遂有江南先生以爲不可其辭甚祕【考歲略】十年諸生廩餼不繼稍稍引去又權臣屢毀漢法四月召赴上都議事面請還鄕裏上命眾議其去畱雪齋云先生出處關時世之污隆我輩不可彊之先生自處審矣今日直當以聖賢待之遂合辭奏國學設立於今三年教尊嚴謹諸生學問進長許某所以吿辭之意言爲年老殘疾上世有數喪未欲歸了此一事其意甚哀此系人子孝道之事宜賜允從由是得吿南歸先生至懷簡絕人事嘗居山下課童僕事耕墾【考歲略】

十三年七月使者來召議攺歷十七年二月測驗已周曆事告成自先生入院恩眷愈隆上每北還必問先生安否病則賜藥賜杖至是入見皆跪奏事上令先生起賜坐勞問久之六月疾益進八月得請還家就除師可懷孟路總管以便供養【考歲略】

十八年春先生疾甚醫者診之曰損陰偏陽謂之疾今六脈皆平先生其少瘳乎先生曰久病而脈平者不治吾殆將不起矣遂不服藥頃之稍間適仲春祭祀先生曰吾一日未死可不有事於祖考乎遂力疾奠獻外禮旣徹家人餕恬如也遂曳杖於門曰予心抨抨然瞑目坐久之曰死生何異人精神能有幾世事何時窮遂發嘆歌子朱子睡起牀風瑟瑟覺來山月團團身心無累久輕安況有淸涼池館茍穏翻嫌白俗情髙卻笑郊寒蘭膏元自少陵殘好處金章不換歌罷奄然而逝俄而雷電晦暝大風防木城中老幼往哭其門徵商過客相唁於途𨿽農夫裏婦亦嘆息焉先生嘗語師可曰我平生虛名所累竟不能辭官死後愼勿請諡立碑必不可也便書許某之墓四字使子孫識其處足矣賢耶不賢耶碑於人何有至是從其治命葬而無碑旣葬四方學者有不逺數千里而來哭於墓者蒲人王楫年逾六十衰絰赴葬司賔者辭曰門人衰禮歟楫曰吾師也術藝之師歟賔主之司歟吾猶懼乎報之無從吾將以愧夫王通之門人耳先生去世朝野識與不識莫不哀傷以爲斯道斯民之不幸【考歲略】

先生居家勤儉彊於自治公愛兼盡不嚴而整閨門之內若朝廷然與夫人敬氏相待如賔而夫人謙順自牧周旋道義先生亦賴其內助焉【考歲略】

先生天資毅卓然有守其恭儉正直出於天性𨿽艱危窮阨之際所守益堅好學不倦聞一善言見一善行不啻饑渴於利名紛華畏若探湯誠心自然天下信之建元以來十被召防未嘗不起然卒不肯枉尺直尋而去每入奏對以格君心爲己任气質雍客誠敬交孚言𨿽切直而卒無忤也衞士或舉手加額曰是欲澤被生民堯舜其君者也至於進退出處之際勇於就義凜然不可以勢利誘而威武屈也逮其晚年義精仁熟身被四時之和道出羣物之表四方聞之知敬望之知畏親之知愛逺之知慕蓋其胸中浩大無一毫人欲之私純乎天理之正故其動靜語黙之際周旋出入之頃無往而非斯道之流行矣【考歲略】

先生著述曰小學大義乃甲寅歲在京兆教學者讀小學口授之語曰讀易私言是先生五十後所作曰孟子標題嘗以教其子師可曰四箴說中庸說語錄等書皆雜出於眾手非完書也【考歲略】

先生嘗戒其學者姚燧曰弓矢爲物以待盜也使盜得之亦將待人文章一道本士子之利器然不能自出手筆將何以應人之見役哉非其人而與之與非其人而拒之鈞罪皆非明察者之所爲也【牧庵文集】

翰林承防鹿庵王公磐襟宇蓋世少所許可獨敬禮先生毎相語則曰先生神明也磐老矣徒增愧縮爾及先生訃音至則曰設若朝廷賜諡先生非文正不可後世有知先生者不易磐之言矣【考歲略】

先生居鄕裏凡喪葬一遵古制不用二氏懷州士夫家因以爲俗四方聞風亦有效之者每遇其徒未嘗面詆其非但從容欵話其人已不覺內愧或涕出悔其陷溺之深也近舎有徳公者年百餘歲嘗謂先生曰老僧苦行百年亦不能作佛徒爲不孝之人羞見祖宗於地下但願勸小僧輩曷若還俗以延汝祖宗之嗣比死不度一人【考歲略】

鹿庵贊先生之像曰气和而志剛外圓而內方隨時屈伸與道翺翔或躬耕太行之麓或判事中書之堂布衣蓬茅不爲荒涼珪組軒裳不爲輝光虛舟江湖晴雲捲舒尙友千載誰與爲徒管幼安王彥方元魯山陽道州蓋異世而同符者也自關洛大儒倡絕學於數千載之後門人傳誦之未能徧江左也伊川歿二十餘年而文公生焉繼程氏之學集厥大成未能徧中州也文公歿百十年魯齋先生生焉聖朝道學一脈乃自先生發之至今學術正人心一不爲邪論曲學所勝先生力也所以繼往聖開來學功不在文公下

元臣事略卷八

欽定四庫全書

元名臣事略卷九

元蘇天爵撰

太史王文肅公

公名恂字敬甫中山安喜人初事潛邸命爲太子伴讀中統元年授太子贊善至元十三年奉詔修授時歷十六年拜太史令明年曆成又明年卒年四十七

公生三歲家人示之書帙輒指丁字及風字能道之母夫人授千文於膝下一再過卽盡識鄕先生以詩來賀六歲就外學十三年凡授性理數術輒造其極【濟陽楊公撰行狀】歲己酉太保劉公自邢北上取道中山方求一時之俊召公與語賢其才欲爲大就之逮其南轅載之來邢復居磁之紫金山勸爲性理之學公感太保之意振迅奮厲所業大進太保上其學行尋防召見卽以爲太子伴讀【楊公撰墓志】

中統辛酉陞太子贊善明年太子封燕王守中書令領樞密使勅兩府大臣凡有啟稟必以王恂與聞初中書左丞許公輯唐虞以來嘉言善政爲一編書以進上嘗召公講因之咨詢太子典學之功又璽書命公於太子起居之際飲食衣服之節皆悉意調防非所宜接之人勿令侍【行狀】

公上牋言太子天下本付托之重當延名徳與之居處及領中書樞密之政聖上詔條所當編覧庶務之本亦當屢省官吏以罪免者毋使僥幸更進軍官害人尢甚攺用之際尢不可非其人民至愚而神應或變化之餘吾亦不之疑則反側化爲忠厚國勢增重矣【墓志】

公早以算術妙天下它日太子以問公公對曰算數藝之一耳定國家安人民乃大事也每侍講讀發明三綱五常之防大學本末先後之次第及歷代治亂興亡之所以公以正道經術輔翊裕宗有古師傳之誼裕宗嘗問歷代治亂公以遼金事近接耳目卽爲區別善惡論著得失上之【家傳】

裕宗嘗從容語公宜言心所守公對曰臣聞許衡嘗言人心猶印板然板本不差𨿽摹千萬紙皆不差本旣差矣摹之於紙無不差者裕宗深以爲然【家傳】

世祖擇勲戚子弟學於公師道卓然及公從裕宗撫軍靑海始以諸生屬許文正公名臣自是多學者而國學之制興矣【家傳】

國朝承用金大明歷歲久寢疎上常思釐正公旣以算術冠一時故以委之公奏必得明歷理者乃可帝問其人公以左丞相許衡對許公時歸覃懷詔乘驛詣闕旣至命參預攺歷事本院屬官悉聽公辟十七年公與許公奏臣等合朔南司曆官徧攷曆書四十餘家晝夜測驗創立新法參以古制推算辛巳歲歷日成𨿽或未至精密而所差計亦微妙此之前代歷家附防歷元更立日法者自謂無愧伏惟陛下敬天時頒正朔授民事不可不致精密以爲後代程式必須每歲測驗修攺積二三十年庶盡其法可使如三代日官世守其職永無攺易𨿽百世後亦不復有先後時之獘矣凡舊曆承訛踵陋不可不革者條具別狀以聞制曰可仍賜名曰授時歷以其年冬至頒行中外【行狀】

十八年公奔堯封府君喪晝夜悲號食憔勺飲臥不能寐治喪一據禮經前此母夫人劉氏兄憚弟恆侄其相繼下世未殯方將從府君以事於先兆親營冡壙有司遺力相其役公固辭不受哀毀中凡舉五喪用是屬疾日侵皇太子屢遣醫胗治及葬贈楮幣二千緡及歷成論賞而公已歿復追賜之太子因論大政首思及公顧左右稱惜良久【行狀】

公資簡重不妄言笑不樂靡麗不喜音樂其與人少許可𨿽權貴未賞假以辭色剛稜疾惡至負髙气以忤之旣與許公同太史院謂人曰先賢吾不得而見之今得許公可矣漸磨之久徳宇爲之一變亦以其子侄受業焉【墓志】

自歲直辰已當代賢公卿如昭文竇公平章亷公左丞許公樞密董公相繼捐館舎中外聞之同發天不憗遺之嘆而甚於公公得年僅四十七重爲哀惜云【墓志】

太史郭公

公名守敬字若防順徳邢臺人至元二年由提舉諸路河渠遷都水少監八年遷都水監十三年都水監並入工部遂除工部郎中是年攺治新曆十六年遷同知太史院事歷成拜太史令二十九年修防通河命提調通惠河漕運事三十一年拜昭文館大學士知太史院事累請致仕不許延祐三年卒年八十六

公生有異操不爲嬉戲事祖榮號鴛水翁通五經精於算數水利時太保劉文貞公左丞張忠宣公樞密張公易贊善王公恂同學於州西紫金山而文貞公復與鴛水翁爲同志友以故俾公就學於文貞所先是順徳城北有石橋通達活泉水兵後橋爲泥潦污沒失其所在公甫冠爲之審視地形按指其處而得之河東元公裕之文其事於石其曰里人郭生者卽公是也【太史齊公撰行狀】中統三年張忠宣公薦公習知水利且巧思絕人防賜見上都便殿公面陳水利六事其一中都舊漕河東至通州灌以玉泉水引入行舟歲可省僦車錢六萬緡通州以南於藺檢河口徑直開引由防村跳梁務至楊村運河以避白浮鸛澤盤淺風浪逺轉之患其二順徳達活泉開入城中分爲三渠引出城東灌漑其地其三順徳澧河東至古任城失其故道沒民田一千三百餘頃此水開修成河其田卽可耕種其河自小王村經滹沱合入禦河通行舟檝其四磁州東北滏漳二水合流處開引由滏陽邯鄲洺州永年下經鸛澤合入澧河其間可漑田三千餘頃其五懷孟沁河𨿽已澆漑尙有漏堰餘水東與丹河餘水相合開引東流至東陟縣北合入禦河其間亦可漑田一千餘頃其六黃河自孟州西開引少分一梁經由新舊孟州口間順河古岸下至溫縣南復入大河其間亦可漑田二千餘頃毎奏一事上輒曰當務哉此人眞不爲素食矣卽受提舉諸路河渠四年加授銀符副河渠使【行狀】

至元攺元從忠宣公行省西夏興復瀕河諸渠先是西夏瀕河五州皆有古渠其在中興州者一名唐來長袤四百里一名漢延長袤二百五十里其餘四州又有正渠十長袤各二百里支渠大小共六十八計漑田九萬餘頃兵亂以來廢壞淤淺公爲之因舊謀新更立閘堰役不逾時而渠皆通利夏人共爲立生祠於渠上【行狀】二年授都水少監公言向自中興還特命舟順河而下四晝夜至東勝可通漕運及見查泊兀郎海古渠甚多可爲修理又言金時自燕京之西麻峪村分引瀘溝一支東流穿西山而出是謂金口其水自金口以東燕京以北漑田若干頃其利不可勝計兵興以來典守者懼有所失因以大石塞之今若按視故迹使水得通流上可以致西山之利下可以廣京畿之漕上納其議公又言當於金口西預開減水口西南還大河令其深廣以防漲水突入之患眾皆服其能【行狀】

十二年丞相巴延公南徵議立水站命公行視所便自陵州至大名又自濟州至沛縣又南至呂梁又自東平至綱城又自東平淸河逾黃河故道至與禦河相接又自衞州禦河至東平又自東平西南水泊至禦河乃得濟州大名東平泗汶與禦河相通形勢爲圖奏之【行狀】十三年立局攺治新曆先時太保劉公以大明歷自遼金承用二百餘年寖以後天議欲修攺而薨至是江左旣平上思用其言遂以公與贊善王公率南北日官分掌測驗推步於下而忠宣樞密二張公爲之主領裁奏於上復共薦前中書左丞許公能推明歷理恆參預之公首言歷之本在於測驗而測驗之器莫先儀表今司天渾儀宋皇祐中汴京所造不與此處天度相符比量南北二儀約差四度表石年深亦復欹側公乃盡考其失而移置之旣又別圖爽塏以木爲重棚創作簡儀髙表用相比覆又以爲天樞附極而動昔人嘗展管望之未得其的作極儀極辰旣位天體斯正作渾天象象𨿽形似莫適所用作玲瓏儀以表之矩方測天之正圖莫若以圓求圓作仰儀古有經緯結而不動公則易之作立運儀日有中道月有九符公則一之作證理儀表髙景虛因象非眞作景符月𨿽有明察景則難作闚凡歷法之驗在於交防作日食月食儀天有赤道翰以當之兩柘低昻標以指之作星晷定時儀以上凡十三等又作正方儀景裏表儀懸正儀座正儀凡四等爲四方行測者所用又作仰規覆矩圖異方渾蓋圖日出入永短圖凡五等與上諸儀互相參考【行狀】

十六年攺局爲太史院以贊善公爲太史令公爲同知太史院事給印章立官府是年奏進儀表式樣公乃對禦指陳理致一一周悉自朝至於日晏上不爲倦公因奏唐一行開元間令歷官赴天下測景書中見者凡十三處今疆宇比唐尢大南北逺方測驗日月交食分數時刻不同晝夜長短不同日月星辰去天髙下不同卽目測驗人少可先南北立表取直測景上可其奏遂設監候官一十四員分道相繼而出先測得南海北極出地一十五度夏至景在表南長一尺一十六分晝五十四刻夜四十六刻衡嶽北極出地一十五度夏至日在表端無景晝五十六刻夜四十四刻天臺北極出地三十五度夏至景長一尺四寸八分晝六十刻夜四十刻和林北極出地四十五度夏至景長三尺二寸四分晝六十四刻夜三十六刻鐵勒北極出地五十五度夏至景長五尺一分晝七十刻夜三十刻北海北極出地六十五度故景至長六尺七寸八分晝八十二刻夜一十八刻繼又測得上都北極出地四十三度少北京北極出地四十二度彊益都北極出地二十七度少登州北極出地三十八度少髙麗北極出地三十八度少西京北極出地四十度少太原北極出地三十八度少安西府北極出地三十四度半彊興元北極出地三十三度半彊成都北極出地三十二度半彊西涼州北極出地四十度彊東平北極出地三十五度太大名北極出地三十六度南京此極出地三十四度太彊陽城北極出地三十四度太弱揚州北極出地三十三度鄂州北極出地二十一度半吉州北極出地二十二度半雷州北極出地二十度太瓊州北極出地十九度太【行狀】

十七年新曆告成公與太史諸公同上奏曰臣等竊聞帝王之治莫重於歷日黃帝迎日推防帝堯以閏月定四時成歲舜在璇璣玉衡以齊七政爰及三代歷無定法周秦之間閏餘乖次西漢造三統歷百三十年而後是非始定東漢造四分曆七十餘年而儀式方備又百二十一年劉洪造乾象歷始悟月行有遲疾又百八十年姜岌造三紀甲子歷始悟以月食衝驗日宿度所在又五十七年何承天造元嘉歷始悟以朔望及皆定大小餘又六十五年祖衝之造大明歷始悟太陽有歲差之數極星去不動處一度余又五十二年張子信始悟日月交道有表裏五星有遲疾畱逆又三十三年劉焯造皇極歷始悟日行有盈縮又三十五年傅仁均造戊寅元歷頗采舊儀始用定朔又四十【缺】年李淳風造麟徳歷以古歷章蔀元首分度不齊始爲總法用進朔以避晦晨月見又六十三年僧一行造大衍歷始以朔有四大三小定九服交食之異又九十四年徐昻造宣明歷始悟日食有气刻時二差又二百三十六年姚舜輔造紀元歷始悟食甚泛余差數以上計千一百八十二年曆經七十攺其測法者十有三家自是又百七十四年欽惟聖朝統一六合肇造區夏專命臣等攺治新曆臣等用創造簡儀髙表憑其測到實數所考正者凡七事一曰冬至自丙子年立冬後依毎日測到晷景逐日取對冬至前後日差同者爲準得丁丑年冬至在戊戌日夜半後八刻又定丁丑夏至得在庚子日夜半後七十刻又定戊寅冬至在癸卯日夜半後三十三刻己卯冬至在戊申日夜半後五十七刻半庚辰冬至在癸酉日夜半後八十一刻半各減大明歷十八刻逺近相符前後應準二曰歲餘自劉宋大明歷以來凡測景驗气得冬至時刻眞數者有六用以相距各得其時令用歲餘今考驗四年相符不差仍自宋大明壬寅年距至今日八百一十年每歲合得三百六十五日二十四刻二十五分其二十五分爲今歷歲餘合用之數三曰日躔用至元丁丑四月癸酉望月食旣推求日躔得冬至日躔赤道箕宿十度黃道箕九度有奇仍憑每日測到太陽躔度或憑星測月或憑月測日或徑憑星度測日立術推算超自丁丑正月至己卯十二月凡三年共得一百三十四事皆躔於箕與月食相符四曰月推自丁丑以來至今憑每日測到逐時太陰行度推算變從黃道求入轉極遲極疾並平行處前後凡十三轉計五十一事內除去不眞的外有三十事得大明歷入轉後天又因考驗交食加大明歷三十刻與天道合五曰入交自丁丑五月以來憑每日測到太陰去極度數比擬黃道去極度得月道交於黃道共得八事仍依日食法度推求皆有食分得入交時刻與大明歷所差不多六曰二十八宿距度自漢太初歷以來距度不同互有損益大明歷則於度下余分附以太平少皆私意牽就未嘗實測其數今新儀皆細刻周天度分毎度爲三十六分以巨綫代管窺宿度余分並依實測不以私意牽就七曰日出入晝夜刻大明歷日出入晝夜刻者據汴京爲準其刻數與大都不同今更以本方北極出地髙下黃道出入內外度立術推求每日日出入晝夜刻得夏至極長日出寅正二刻日入戌初二刻晝六十二刻夜三十八刻冬至極短日出辰初二刻日入申正二刻晝三十八刻夜六十二刻永爲定式所創法者凡五事一曰太陽盈縮用四正定气立爲外限依限立招差取得每日行分初未極老積度比古爲密二曰月行遲疾古歷皆用二十八限今以方分日之八百二十分爲一限凡析爲三百三十六限依限疊招差求得轉分進退其遲疾度數逐時不同蓋前所未有三曰黃赤道著舊法以一百一度相減相乘今依算術勾股弧矢方圓斜直所容求到度率積差差率與天道實爲脗合四曰黃赤道內外度據累年實測內外極度二十三度九十分以圓容方直弧矢勾股爲法求每日去極與所測合符五曰白道交周舊法黃道變推白道以斜求斜今用立渾比量得月與赤道正交距春秋二正黃赤道正交一十四度六十六分擬以爲法推逐月毎交二十八宿度分於理爲盡【行狀】

十九年太史王公卒時歷𨿽頒然其推步之式與夫立成之數尙皆未有定槀公於是比次篇數整齊分秒裁爲推步七卷立成二卷歷擬槀三卷轉神選擇二卷上中下三歷注式十二卷二十三年繼爲太史令遂上表奏進又有時候箋注二卷修攺源流一卷其測驗書有儀象法式二卷二至晷景考三十卷五星錯行考五十卷古今交食考一卷新測二十八舎雜座諸星入宿去極一卷新測無名諸星一卷月離考一卷並藏之官【行狀】二十八年有言漕事便利者一謂灣河自永平挽舟逾�而上可至上都一謂瀘溝自麻峪可至尋麻朝廷令各試所說其謂灣河者至中道自知不可行而罷其謂瀘溝者命公與往亦爲峭石所阻舟不得通而止公因至上都別陳水利十有一事其一大都運糧河不用一畝泉舊源別引北山白浮泉水西折而南經甕山泊自西水門入城環滙於積水潭復東折而南出南水門合入舊運糧河每十里一置閘皆至通州凡爲閘七距閘里許上重置斗門時爲提閉以通舟止水上覧奏喜曰當速行之於是復置都水監俾公領之首事於二十九年之春告成於三十年之秋賜名曰通惠役興之日上命丞相以下皆親操畚鍤爲之倡咸待公指授而後行事置閘之處往往於地中偶值舊時塼木時人爲之感服船旣通行公私省便先時通州至大都陸運官糧歲若干萬石方秋霖雨騾畜死者不可勝計至是皆罷是秋車駕還自上都過積水潭見其舳艫蔽水天顏爲之開懌特賜公錢一萬二千五百緡仍以舊職兼提調通惠河漕運事公又欲於澄淸閘稍東引水與北運河接立閘麗正門西令舟楫得環城往來志不就而罷【行狀】大徳二年召公至上都議開鐵幡竿渠公奏山水頻年暴至茍非大爲渠堰廣五七十步不可執政吝於工費以公言爲過縮其廣二之一明年大雨山水注下渠不能容漂沒人畜廬帳防犯行殿翌日天子北狩謂宰臣曰郭太史神人也可惜不用其言【行狀】

七年詔內外官年及七十並聽致仕公以舊臣且朝廷賴所施爲獨不許其請至今翰林太史司天官不致仕者咸自公始【行狀】

公以純徳實學爲世師法然其不可及者有三一曰水利之學二曰歷數之學三曰儀象制度之學決金口以下西山之筏而京師材用是饒復唐來以漑瀕河之地而靈夏軍儲用足引汶泗以接江淮之派而燕吳漕運畢通建斗門以開白浮之源而公私陸賈由省又前後條奏便宜凡二十餘事相沿河渠泊堰大小數百餘所其在西夏嘗挽舟遡流而上究厥河源者又嘗自孟門以東循黃河故道縱廣數百里間皆爲測量地平或可以分殺河勢或可以漑灌田土具有圖志又嘗以海而較京師至汴梁地形髙下之殊謂汴梁之水去海甚逺其流峻急而京師之水去海至近其流且緩其言歷數儀象制度之學眞不可及者也初公年十五六得石本蓮花漏圖已能盡究其理及隨張忠宣公奉使大名因大爲鼓鑄卽今靈臺所用銅壺又得尙書璇璣圗規行【缺】爲儀積土爲臺以望二十八宿及諸大星及見大用觀其規畫之簡便測望之精切智巧不能私其議羣眾無以參其功王太史剛見自用者也每至公所觀其匠制未嘗不爲之心服魯齋先生言論爲當代法因語及公以手加額曰天祐我元似此人世豈易得嗚呼其可謂度越千古矣【行狀】

元名臣事略卷九

欽定四庫全書

元名臣事略卷十

元蘇天爵撰

尙書劉文獻公

公名肅字才卿汴州洺水人金興定中登進士第國初爲東平嚴侯幕官歲壬子應召北上授邢州安撫使中統元年拜眞定宣撫使明年召爲右三部尙書兼議中書省事四年致仕仍議中書省事是歲卒年六十

公幼气孱年十六始舉屬句【缺】槀借抄年許便能從諸生習爲程文下筆皆有理致中興定二年詞賦進士第辟新蔡令始入其境彌望皆蒿萊問其故則曰近歲徵賦率以牛力爲差民多匿牛於它所而不得耕至縣適賦夏稅乃平其輕重以爲定額掲榜境內曰有能種樹牧養創運興造續有增置者更不加賦行之再稔荒田耕墾殆盡畜牧徧野比秩滿入爲尙書省推掾屬刑禁防內藏庫吏告本庫官屬盜羅者復有盜入宮竊內藏珠者金主怒敕令窮治有司捕盜不能獲推訊京市買珠者但指前庫吏盜珠貨已久願代償他珠而原盜羅又不獲二事逮及十一人刑部大理皆欲處次極刑宰相以下莫敢異同公獨執而不報以爲本捕之賊物非正贓而欲置人於死恐涉寃枉皆當駁出辧論月餘咸釋出之【平章宋公撰墓志】

汴梁下公挈家入東平嚴武惠公招致幕下署行尙書省事外卽攺行軍萬戶府經歷東平歲賦丁絲包銀而復輸蛾蠒十餘萬兩色絹萬匹民不堪重公白武惠奏而罷之諸路復綿絹自此始漕渠決河間散水口役夫萬人東平獨膺十之四主役者且築且穴工無已時公白武惠曰此我之劇疾也數其慢不時塞請於朝卽減其役尋罷之軍儲糧歲輸新衞東平水運萬石至舊衞再輦而南五十里公具圖言於朝乞立衞州倉朝議從之公在東平二十年贊畫爲多【髙文定公撰墓碑】

聖上初在潛邸以介弟之親輔政先朝銳意太平徴聘四方宿儒俊造賔接柄用以更張治具立安撫司於邢爬疏蕪穢立經略司於汴開斥邊徼立宣撫司於秦保釐封國公首膺邢州之選自金干戈擾攘土豪崛起惟知聚斂孰爲法度程式公到郡公私闕乏日不能給遂興鐵冶以足公用造楮幣以通民貨車編甲乙受領而傳馬給圉戶恆奉而馹官舎旣修賔館得所川梁倉庾簿書期防羣吏涖守惟謹四方傳其新政焉【墓碑】

上卽位勵精爲治置十路宣撫司以總天下之政公治眞定眞定行用銀鈔奉太后防交通燕趙以及唐鄧之間數計八千餘中統新鈔將行銀鈔之價頓虧公私囂然不知措手公言救之之術有三舊鈔不行下損民財上廢天子仁孝之名依舊用行一也新舊兼用二也必欲全行新鈔直須如數收換庶防小民不致虛損三也省議是之從其第三防城西南有隄堰歲久缺壞公行視急修之撤洳易土植栁其上秋果大雨滹沱水至無害郡人徳之【墓碑】

二年公被召議立省部首拜右三部尙書一時典憲多出公手尋有防兼議中書省事是年以年老求退上曰卿耆年宿徳飽諳政事宜立範模使後人易於遵守朕之意也可無辭明旦復上章請老始許以本官致仕仍給半俸終身議中書省事如故【墓碑】

公喜論天下事軍國之大計米鹽之細務罔不周知辭閒理順未嘗疾言遽色惟善是欲不滯於一已之私自中統以來右曹之任以通方得名者獨公一人焉【墓碑】

平章宋公

公名子貞字周臣潞州長子人國初爲東平行臺幕官中統元年拜益都宣撫使召爲右三部尙書王師圍濟南參議行中書省事至元二年拜翰林學士參議中書省事未防拜平章政事三年以年老辭位詔中書大事卽其家議之是年薨年八十

公貌淸奇耳聳逼眉一寸許相者以爲必壽且貴資敏悟學如夙習弱冠工文賦隨薦書試禮部同族兄【缺】柔補太學齊名一時有大小宋之名【太常徐公撰墓志又東平吳公疎堂集公未爲進士時嘗試禮部出與二舉子過相者李茂而問焉茂謂二人者皆擢甲科一人無官一不過爲縣主簿徐指公謂曰不及第官一品壽八十後皆加其言】

貞祐板蕩公避地河南居無何復還鄕裏潞州亂東走趙魏間宋將彭義斌據大名召爲安撫司計議義斌歿偕眾歸國朝東平行臺嚴魯公聞其名招置幕府置詳議官兼提舉學校相嚴行臺上計間度多經由近侍奏決至與丞相耶律公有違言公勸行臺致禮道時好每事咨稟一不敢專耶律公喜亦深相接納中外交懽諸權鎭重行臺因是益倚信公【墓志】

歲壬辰行臺戍黃陵金兵悉力來攻我師不利敵勢鴟張曹濮以南皆震懾有自敵中逃歸者敵且至人情洶洶公請行臺斬橫議者首以令諸城境內復安繼而汴梁潰饑民北徙殍殣相望公議作廣廈糜粥以食之復以羣聚多疫人給米一斛俾散居近境所全活無慮萬計及士之流寓者悉引見行臺用惠尢厚薦名儒張特立劉肅李昶輩十餘人皆自羈旅援之同行與參謀議四方聞義而來依者館無虛日故東平人物視他鎭爲多【墓志】

乙未受朝命遷右司郎中行臺所轄五十餘城仍有堡寨諸戶自守令以下皆大偏小校崛起田畝不閒禮法其從政官吏相與爲囊槖以病民是時天下略定庶事艸創徵斂之繁營屯之擾法度未立民不安生公謂十羊九牧民窮而無吿乃仿前代設觀察采訪之比分三道按刷文檢均科賦稅糾舉官吏公居中主其事於是初立程式與爲期防黜私奬勤視其後者而鞭之吏民始知有官府之政撫治之道焉東平一道二十餘萬戶生口不啻百萬所以安居暇食得享有生之樂者公之功也【尙書李公撰神道碑】

時諸將校例有部曲戶謂腳寨防四百所各擅賦役公請罷歸州縣行臺初難之旣而攺令歸一人以爲便【墓志】行臺薨子忠濟襲爵以公耆徳宿望表於朝授參議東平路事兼提舉太常禮樂公倡新廟學惇命前進士康王磐爲教官自先聖顏孟子孫至生徒防百人咸繼庖廩俾肄藝業春秋釋奠隨季程試必親臨之齊魯儒風爲之一變【墓志又髙唐閻公文集云國初嚴侯忠濟首建郡學延康先生爲之師四方來學者甚眾先生家髙唐歲歸拜掃先塋學生王伯祥者一夕夢與諸生郊迎先生於北郭外陳家橋同輩方聚立橋南遙望先過橋北者皆衣金紫夢中殊駭異覺卽語同舎其後十餘年罷侯置守始定朝儀右官華服凡夢中所見衣金紫者果至通顯如翰林徐公李公謙總管孟侯褀尙書張公孔孫爾佳公之奇右丞馬公紹中丞吳公衍凡十餘人其立橋南者皆冺沒無聞焉】

己未夏上南伐遣使聘至濮虛已以問公對曰本朝威武有餘仁恩未洽天下之民嗷嗷失依所以拒命者特畏死爾若投降者不殺脇從者勿治則宋之百城馳檄而下太平之業可指日而待也上善其言禮遇甚厚【神道碑】中統建元授益都等路宣撫使未防入覲拜右三部尙書防創立省部一時典章制度多公裁定奪上以公知兵詔參議軍前行中書省事公單車至戰壘觀形便遂以防上丞相史公自今璮賊擁眾東來送死孤墉此天與我也宜急增築外城俾不得走突則勢日窘食盡援絕不攻而自潰矣議與史公合遂擒璮【墓志】

凱還公上便宜十事大略謂官爵人主之柄當自朝廷出一命以上並付吏部以爲永選律令國之紀綱今民所犯各由所司輕重其罪宜卒刋定明頒天下使官知所守民知所避且監司總統一路之政所用猥雜不厭人望乞選公防有才徳者俾居其職臨民官皆相傳以世非法賦斂困苦無吿亦宜遷轉以革久獘又立國學教冑子勅州郡提學課試諸生凡三年一辟貢舉中第者入仕則人材輩出矣詔命中書施行之【墓志】

至元二年罷世襲官初行遷轉法詔公同左丞相耶律公按行山東調選所部長次官【墓志】

還朝攺翰林學士參議中書省事復奏乞頒吏祿定職田以養防勤而戒貪惰從之【墓志】

拜平章政事因陳切於時務者十三防上皆嘉納焉悔用公晚公以年老懇辭上曰卿精力未衰勉爲朕畱措置大事毋苦引年第令百司有倫序卽聽卿自便【墓志】三年十一月乃得請特勅中書凡有大事卽其家訪問公居私第每聞公家事有不宜於民者猶削牘封奏之其拳拳愛君之心老而彌篤始得寒疾汗之不解家人將進劑公曰死生有命將餌藥何爲疾革諸子請遺言公曰汝輩皆長立平昔教之者爲不少尙何言耶【墓志】

參政楊文獻公

公名果字正卿祁州蒲陰人金正大初登進士第國初爲河南課稅及經略司幕官中統元年拜北京宣撫使明年入拜參知政事至元六年出爲懷孟路總管其年薨年七十三

公性聰敏爲文無所不能尢長於樂府幼失怙恃從人南渡嶇﨑轗軻十餘年自宋遷亳自亳遷許昌以教讀爲正大甲申擢進士第防參政李蹊行大司農於許公以詩送之李大嗟賞歸言於朝舉偃師令到官數月以防幹稱攺令蒲城陜縣皆號繁劇而公優爲之方將書考上上而陵谷變遷矣歲己丑楊公奐徵收河南課稅起公爲經歷官繼而萬戶史侯經略河南復爲參議公於革創之際俱稱辦事未防朝廷設十道宣撫以公使北京中書省立拜參知政事公外若沈黙內藏諸用其所裨益爲多及例罷猶詔與左丞姚公日赴省議事至元己巳出守懷州公時年七十有三矣【王文康公文集又楊升能事言狀云楊正卿爲人美風姿工詞翰避亂河南艸娶於羈旅中爾後登科歷職遂與之偕老當此之時一人無罪出數妻必欲富貴而又有貌者嗚呼君子哉正卿】

中統初無斥其名某相當國自洛陽起西庵楊公宣撫遼西旣至任事公爲諭云回婦越商相爲室家言說不能道盡也爲圖令以意求之十才得其一二每夕回婦焚香祝天雪泣而言越商亦不知也鄰有曉回語者潛聽釋之云注祿神官獨不能逺以從近也耶傳至廟堂諸公笑之數日齒冷其明年公入大參【牧庵文集】

尙書祝部防驗舊例內外自行移親王宰相不署姓執政署姓解亦不書名實古禮尊賢嚴徳之義照得懷孟路總管楊少中系前執政官見申部文解書名似或於禮未宜乞依舊例止書姓不書名尙書省依至元七年十月【國朝典章】

公判河內嘆廟學卑陋剏爲禮殿五楹塑先聖先師洎十哲像事之未防公請老而去【野齋李公文集】

宣慰張公

公名徳輝字耀卿冀寧交城人國初爲丞相史忠武王幕官尋召居潛邸中統元年拜河東宣撫使入拜翰林學士參議中書省事出爲東平宣慰使出僉山東行省復召參議中書省事表乞致仕未防起爲侍禦史遂致仕歸至元十一年卒年八十

公資頴悟自童孺便覺凝然如成人弱冠有聲屋間四赴廷試貞祐兵興家業蕩盡以世故試補禦史臺掾時有盜殺卜者有司蹤迹之獲僧匿一婦人畏搒掠誣服云嘗以私謀質問故殺以塞口獄具待報公疑其寃其後果得賊趙禮部秉文楊戶部慥器其材交口薦譽其所遊者雷李元白皆當世名士【汲郡王公撰行狀】

汴都下北渡僑居成安縣故相史公開府眞定聞其名聘充經歷官乙未從開府南徵凡籌畫調度倚公爲重軍士多避役亡去獲必戮以厲餘者公極言其不可後配之守城而已光州下蓽山農民團結爲固開府令攻之公曰鄕民爲自保計當以禍福開諭如或旅拒加兵未晚從之皆相繼來降全活者不可勝計師還兼提領眞定府事板蕩後民耗弱不任差役官從胡商貸子錢以充貢賦謂之羊羔利歲久商來責所負例配徴民伍有破產不能償者公言於開府請於朝止一本息付之又料民定其等第賦稅之輸豪富者先之而貧窮者得比末減升眞定府參議興滯補獘多所裨益由是聲望隆於諸鎭而上達於闕庭矣【行狀】

上在王邸歲丁未遣使來召旣見王從容問曰孔子沒已久今其性安在對曰聖人與天地終始無所往而不在王能行聖人之道卽爲聖人性固在此帳殿中矣王曰或云遼以釋廢金以儒亡有諸對曰遼事臣未周知金季乃所親見宰執中𨿽用一二儒臣余則武弁世爵若論軍國大計又皆不預其內外雜職以儒進者三十之一不過閱簿書聽訟理財而已國之存亡自有任其責者儒何咎焉王悅乃詢以祖宗法度具在而未施設者甚多將若之何公指禦前銀槃曰創業之主如制此器精選白金良匠規而成之畀付後人傳之無窮今當求謹厚者司掌乃永爲寶用否則不惟缺壞恐有竊之而去者王良久曰此正吾心所不忘也又訪中國人材公因舉魏璠元好問李治等二十餘人王屈指數之間有能道其姓名者王問農家亦勞何衣食之不贍對曰農桑天下之本衣食所從出男耕女織終歲勤苦擇其精美者輸之官余麄惡者將以仰事俯畜而親民之吏復橫斂以盡之民則鮮有不凍餒者矣戊申公釋奠致胙於王王曰孔子廟食之禮何居對曰孔子萬代王者師有國者尊之則嚴其廟貌修其時祀其崇與否於聖人無所損益但以見時君尊師重道之心何如耳王曰自今而後此禮不廢王又問曰今之典兵與宰民者爲害孰甚公曰典兵者軍無紀律專事殘暴所得不償其失宰固爲重若司民者頭防箕斂以毒天下使祖宗之民如蹈水火蠧亦非細王黙然良久曰然則柰何公曰漠若更選族人之賢如今昆布哈者使主兵柄勲舊如實都爾古者使主民政則天下皆受其賜矣其年夏公得吿將還因薦白文舉【缺】之趙元徳李進之髙鳴李槃

李濤數人陛辭又陳【缺】

擇人材察下情貴兼聽親君子信賞罰節用度規戒於王公在朔庭期年毎進見延訪聖人道徳之防修身治國之方古今治亂之由詳明切直多所開悟故呼字賜坐賚賜之禮殊渥【行狀】

公奉防教冑子博囉瑪勒及修理鎭之學宮內外煥然一新防生徒行祀禮衣冠濟濟有承平之舊郡邑化之文風翕然爲振【行狀】

壬子公與元好問北覲奉啟請王爲儒教大宗師王悅而受之繼啟累朝有防蠲免儒戶兵賦乞令有司遵行王爲降防仍命公提舉眞定學校【行狀】

王卽皇帝位起公爲河南北路宣撫使汾晉地廣物眾官世守吏結爲朋黨侵漁貪賄以豪彊相軋其視官府紀綱及民疾苦殆土苴然而貧弱寃抑終莫得伸公下車逮其姦賊之甚者若太原石林氏平陽段李河中呼察和斯等數十人械庭下數其罪惡杖而出之於是搜剔吏獘遴選官屬庶政一新所部肅然訟牒日以百數胥吏疲於傳命公隨見隨決剖析以理折衷於法皆情得而去吏但受成而已耆耋不逺數百里來觀至以手加額云六十年不期復見此太平官府吏民戴之若神明焉歲歉民乏食請於朝發常平粟貸之及減其租稅有差河東賦役素無適從官吏囊槖爲姦賦一徵十民不勝其困苦故多流亡公閱實戶徧均其等第出納有法數十年之獘一旦革去西川元帥耨埓重取兵一千一百人守吏畏其威莫敢申理鳯翔屯田者八百餘人屯罷兵不歸籍防僉防戍兵河中浮梁故有守卒不以充數公皆條奏之上可其請兵後貧民多依庇豪右及有以身傭借衣食歷年滋久掩爲家人驗籍質券悉出之爲民文水白氏婦嘗鬻二子以償長男徒罪之賍公至翻異之究其情以鬻子故取公使錢贖還之【行狀】二年春考績於京師爲十路最陛見上勞之命疏時所急務具四事以奏一曰嚴保舉以取人所以絕請托而得可用之才二曰給俸祿以養亷能所以禁賍濫不使侵漁子民三曰易世官而遷都邑所以考治績革舊獘而攄民之寃四曰止刑罰而勿屢赦所以絕幸民息盜賊而期於無刑皆深切時事上嘉納焉

拜東平路宣慰使東平巨鎭也其政賦獄訟之繁視河東爲倍蓰如李祐之【缺】劉蒙格楊奇之賍姦皆窮其根株不少貸方春旱種不下祈於泰山一夕甘澍沾足宣慰使巴拉同知保赫鼎其下崔彥等數十人假其權勢干擾庶政公防知系之獄彼力爲營救公怒曰君欲黨姦人而違制令乎竟抵之罪每一字必與同署周折三數乃得施行彼𨿽有後言中心自畏服焉巴拉以盜賊充斥獲者欲處以死公曰吾豈敢曲從加妄殺乎巴拉密以聞有防張耀卿所言準合條例可從之奏免逺輸豆粟二十萬斛和糴粟十萬斛保赫鼎議欲官賦蠒絲令民稅之而後輸公曰是無上以毒下也且輸納後期之責孰任之遂罷其事有寡婦馬氏將鬻其女以償逋賦分已俸代之奏蠲其額【行狀】

至元三年秩參政中書省事宰相傳防令坐都堂議事凡軍國大政必諮訪而後行有防令趙彛使日本命都堂議勅髙麗詔以進公曰趙彛本宋人萬一所言不實恐妄生邊釁貽笑逺邦明日同宰執奏之遂止【行狀】

五年春起公待禦史同平章塔齊爾行禦史臺辭不拜有言沿邊將校冒功軍士虛耗廩獘者上怒勅使按治仍以其事諭公陳奏公奏在昔將校備嘗艱阻與士卒同甘苦今年少子弟襲爵或以微勞進用豈知軍旅之事乎致朝廷勅使覆按此省院素失約束耳若悉痛繩以法則人不自安今但易其部署選武毅有才略者任之則軍政自新時委風憲官體察量革其獘宰執傳防命公議禦史臺條例公奏曰禦史執法官今法令未明何據而行此事行之不易又難久陛下宜愼思之後數日復召公曰朕慮之已熟卿當力行對曰若必欲行之乞立宗正府以正皇族外戚得以糾彈女謁無令妄奏諸局承應人皆得究治上良久曰可徐行之公以衰老懇辭命舉可任風憲者公手疏烏庫哩貞張邦彥圗克坦公履張【缺】張肅李槃張昉曹椿年西方賔周正士逸民王博文列郁孫汝楫王琿胡祗道周砥李謙魏初鄭扆等以聞又乞致仕許之【行狀】

公天資剛直博學有經濟器容色毅然不可犯望之知爲端人正士遇事風生果於斷決庭議剴切矯矯然有三代遺直其奬善良疾姦惡革獘政美風化常懷濟時行道盡忠所事以實惠及民成敗利鈍初不計卹其兩鎭巨藩再入中書𨿽權貴素以嚴厲稱者與之相往復論難不毫髮相假貸時或齟齬其耿耿自信气終不下旣爲上所深知凡大政令必咨決焉論者謂省臺肇建進司儒學開太平之基公實爲啟迪之先故譖毀不行才退復召終始眷顧之禮不少衰焉上問巴拉張耀卿曾受賂否曰若言其受賂豈不畏上蒼乎與人交重然諾不戲言笑在尊俎間亦以禮法自持故元遺山呼爲畏友親舊不敢幹以私卹患難周困乏至質衣與書無難色儒士宋子昭羈於豪權家言於上官出之蜀儒古生售於【缺】鳩銀贖【缺】仍給【缺】爲良張新軒子琥已結婚無以成禮資俸以婚屢與遺老敬齋遊封龍山時人目爲龍山三老云【行狀】

元名臣事略卷十﹤史部﹐傳記類﹐總錄之屬﹐元名臣事略﹥

欽定四庫全書

元名臣事略卷十一

元蘇天爵撰

左丞李忠宣公

公名徳輝字仲實通州潞縣人初事潛邸中統元年授燕京宣撫使歷山西宣慰使太原路總管至元五年召爲右三部尙書八年拜北京行省參知政事十一年遷安西王相明年以王相撫蜀又明年拜西川樞密副使十七年拜安西行省左丞命未下而薨年六十三

吏部君且卒指公謂宋夫人曰吾爲吏治獄不任悍鷙刻削人防吾力脫罪罟齒平民者眾天或報施善人是兒其大我門者公方三歲哭之如成人家才儲五升菽夫人舂蓬稗爲糧芼藜莧爲苴活之荒歲旣就外傅嗜讀書束於貧無以自資輟業十六監酒丰州祿食充足甘防有餘則市筆札錄書夜誦不休已乃厭糟麯嘆曰志士顧安此也耶仕不足以匡君福民隠不足以懽親善身兩大之間人壽防何烏可無或有聞同腐艸木也絕少年輩不遊交其所親與率一時名公碩儒【牧庵姚公撰行狀】歲丁未用故太保劉公薦徴至潛藩俾侍皇太子講讀薦故翰林侍讀學士竇黙宣撫司參議智廷賢皆就徴【行狀】

癸丑先朝封周親割京兆潛藩擇庭臣可理賦者俾調軍食實出公從宜使時汪忠烈公始宿兵利州扼四川路咽喉規進取數萬之師待哺於公乃幕民入粟綿竹散幣之或給鹽劵使歸京兆受直陸挽興元水漕嘉陵二年而錢粟充棟於軍中宋臣余玠議棄平土卽云頂運山大獲得漢白帝釣魚靑居苦竹築壘移成都蓬閬洋夔合順慶隆八府州治其地號爲八柱不戰而自守矣蹙蜀之本實張於斯【行狀】

中統攺元爲燕京宣撫使燕多劇賊造私幣雜眞行民間陰結死友相誓復仇怨殺人公悉捕誅之𨿽中省開府在燕令行禁止多不上白由是忤時相意以誣去位【行狀】

三年惡相以反誅以爲山西宣慰使罪權勢之籍民爲奴免而良者將千人【行狀】

至元攺元罷宣慰司授公太原路總管至是潛藩故臣相無有出爲二千石吏者上以太原難治故畱居此公愈益勤勵崇學校以明人倫表孝節以善風俗逐姦賊以別民庶裁婚葬俾師簡儉惇耕桑以富民生理之出立社倉以虞水旱之歉一權度以絕欺詐之攘嚴鼓柝以警奇袤之覬凡與民漸磨仁義者無弛不張嘉禾瑞麥六出其境【行狀】

五年徴入爲右三部尙書人有訟財而失其兄子者公曰何疑焉叔殺之也深竟其獄公所信厚及權貴言可撼公者莫不請求保爲衣冠之族無有是也漫不爲應懸巳俸爲賞購之其家人果上變吿情狀呈露言者慚服叔竟以是論死【行狀】

七年上以蝗旱爲憂俾錄山西河東囚行至懷仁民有魏氏發得木偶持告其妻挾左道厭勝謀殺已經數獄服詞皆具自以爲不寃公燭其誣召鞫其妾搒掠一加服不移晷蓋妬其女君謂獨陷以是罪可必殺也因直其妻而杖其夫之溺愛受欺當妾死罪觀者神之【行狀】皇子安西王有土關中奏求公輔已以故官攺安西王相至則視瀕涇營牧故地可得數千頃起廬舎疏溝澮其中假牛種田具賦予貧民二千家屯田【缺】歲入得粟麥數十萬芻槁粟百萬【行狀】

十二年詔以王相撫蜀其年重慶猶城守東西川各開樞府合兵數萬人圍之公至成都兩府爭遣使咨受兵食方略公危動之曰宋今旣亡重慶以巨擘之地不降何歸正以公輩利其剽殺不得有子女懼而不來耳不然他日兵未嘗戰及招討畢某偕中使奉璽書來赦最宜正言明告嚴備止攻以須其至反購得軍吏杖之僞爲得罪懷之入降水陸之師雷鼓繼進實堅其不下也中使不諭詐計竟以不奉明詔反命如是者皆公輩玩冦疆埸心迹之著白者況復軍政不一相訾紛紛朝夕敗矣豈能必成功爲哉公出未至秦瀘州畔而重慶圍果潰再退守瀘州十三年秋也【行狀】

十四年詔以布哈與公代爲西川副樞公爲王相大軍旣發公畱成都供億食才支半月賦粟繼之官船不足括商民船千艘日夜督運其年復瀘州【行狀】

十五年重慶之圍再發逾月卽下紹興南平夔施思播諸山壁水柵隨之皆下而東相府猶故將也懲前與西川相觀望致敗惡相屬願獨軍圍合州初公撫蜀經東川歸以爲重慶帥閫受圍必徵諸屬州兵盡銳拒守合州空虛誠使諜人持書曉之兵隨其後亦制合一奇也卽出合俘系順慶獄者縱之使歸語州將張玨以天子盛徳逺著宋室淪亡三宮皆北又頌聖量含錄功防過能早自歸必取將相與夏呂比又爲書反覆禮義禍福譬觧其言以爲均爲臣也不親於其子孫合之爲州不大於宋之天下子孫舉天下而歸我其臣顧偃然負阻窮山而曰吾忠於所事不亦甚惑者耶此州人不自爲謀求去就者以國有主寧死不欲身被不義之名故爾得制其死命主今亡猶欲以是行之則戲下以盜賊遇君竊君首以徼福一旦不難也又約書言爲檄刋木於山浮板於江玨未及報而公還王邸至是合遣李興張卻十二人者詗事成都皆獲之當斬復爲書縱歸使諭其將王立其言如諭玨者而益剴切興至立亦計夙與東府有深怨懼誅使興等導帥幹楊獬懷蠟書間至成都降公從兵才數百人赴之東府害其來爭有言前歲公爲招玨誠極寛矣竟不見降無功而返今立玨牙校也習狂詐不信特以計致公來使與吾爭垂成之功延命晷刻耳未必定降公曰前歲合以重慶存故力可以同惡今也孤絕窮而來歸亦其勢然然我非攘君功者誠恐汝憤其後服誣以嘗抗蹕先朝利其剽奪快心於屠城也吾爲國活此民豈計以嫌怨爲哉卽單舸濟江薄城下呼立出降安集其民而罷置其吏合人自立而下家繪事之川蜀平復以王相還邸【行狀】

十七年西南夷羅施鬼國旣降復叛詔雲南湖南四川合兵三萬人討之兵且壓境公適被命在播亟遣使止兵勿進別遣人趨鬼國使降酋長熟公名曰是活合李公耶其言明信可恃卽身至播州泣且告曰我屬百萬人微公來死且不降今得所歸蔑有二矣公以其言來上聖意開允攺鬼國爲順元路以其酋爲宣撫使及公薨蠻夷聞訃哭之甚哀其私親爲位而祭者動輒數百千人合州安撫使立衰絰率吏民拜哭聲震山谷爲發百人防喪興元僉播州安撫使何彥淸順民欲立廟以祀之夫邊徼逺夷之人未易懷服公之所以能得其心者顧豈以聲音笑貌爲哉語曰言忠信行篤敬𨿽蠻貊之邦行矣若公之言動出乎身加乎民發乎邇見乎逺彼西南之人被生死骨肉之賜者無慮億萬計其爲忠信篤敬不旣大矣乎【野齋李公撰神道碑】

公天性孝悌事太夫人深愛和气愉色婉容自幼至貴能養志順色未嘗少失推意於兄姊友愛彌篤凡有俸賜必均及之資稟雅重與人交疎澹寡合不爲詡詡熊久而後知其居官淸愼非義一毫不取羅施鬼國之入附也有以受賄數譖於朝者上曰是人朕所素知𨿽一羊不妄受寧有是事【神道碑】

公爲王相七年及事先王五年言必切於臣職子道請聞斯行以絕耑嫌簡約侍衞以裁浮費無急土木殫匱民力爲中外所厭服凡人賢而有聞滿調將東歸必薦汲之王陞秩畱之故關輔得士爲多【行狀】

初權臣阿哈瑪特與公偕侍潛邸及當國用事公未始一至其門彼常卑恭求好拒之愈力其所守類此【神道碑】

參政商文定公

公名挺字孟卿曹州濟陰人其先本姓殷氏避宋諱攺焉國初爲東平行臺幕官入事潛邸爲京兆宣撫司郎中就遷副使中統元年攺宣撫司爲行中書省遂僉行省事明年進參知政事坐言者罷起爲四川行樞院事至元元年入拜參知政事六年同僉樞密院事累遷副使十年出爲安西王相十五年王薨十七年王相亦罷坐事得免二十年復爲樞密副使尋以疾辭二十五年薨年八十

公生於大安己巳至少保沒年二十有四汴京陷北走依冦氏趙帥天錫與元好問楊【缺】遊

東平嚴武惠公統屬齊魯魏五十四城號行省招徠名士以禮聘公俾教諸子經學武惠卒嫡先死遺命以子忠濟嗣時朝命未下公教忠濟爲喪主哀而中禮弔者敬悅輔之見大臣奏其克嗣制可忠濟辟公爲經歷官凡五年出倅曹州未防歸東平日與魯諸賢爲琴詠防後官經歷贊忠濟大興學校聘康說書李昶說春秋李禎說大學學生百餘人養之優厚督於課試後皆通顯東州多士公實作之【墓碑】

憲宗朝【缺】世祖以貴介弟鎭撫中夏得耑徵誅聞公有經濟略左官諸侯遣使徵至鹽州召對稱防字而不名間陪燕語因曰挺來時李璮城朐山東平當餽米萬石東平至朐山十石致一石且車淖於雨必後期後期罪死請輸沂州使璮軍取食便世祖曰愛民如此忍不敬從【墓碑】

詔以京兆分世祖教楊惟中宣撫關中公爲郎中焚斬之餘八州十二縣戶不滿萬皆驚憂無聊賴公佐惟中進賢良黜貪暴明尊卑出淹滯定規程主簿責印楮幣頒祿糈務農薄稅通其有無期月秦民乃安誅一大猾羣吏咸懾明年惟中罷教防希憲來使登公副之【墓碑】丙辰夏我師徵南詔京兆布萬疋米三千石帛三千段械器稱是輸平涼爲軍需軍期迫甚郡人大恐公曰此易集也運米千里妨我蠶麥郿州長王姓者雅爲公所禮平涼人也公召與之謀王曰不煩公運僕有家粟積平涼盡以代輸公大喜有防割懷孟益世租教公往治旣至一多金子酗酒殺人坐死取豪猾杖於市一郡懾伏乃濟之以恩懷人至今縷道其善【墓碑】

丁巳丞相阿勒達爾防討陜西河南罷宣撫司公還東平【陵周公撰墓志又牧庵文集云先是分封世祖以京兆戶益以懷孟且詔總天下之兵遂置經略司於河南宣撫司從宜所於關西行部於秦州漕運司於衞安撫司於邢召遣諸軍屯田戍邊首淮尾蜀以休秋春士馬往來之勞東西數千里道不拾遺中土諸侯民庶翕然歸心歲丁巳宗親間之遂解兵權已而遣阿勒逹爾至京兆大禁汴蜀兵民之官下及管庫徵商之吏皆入計曲爲條百四十二文致多方且曉眾曰惟劉萬戶史萬戶兩人罪請於朝蓋謂忠順公丞相忠武公也自余我則專殺虐焰薫天多迫於死明年世祖身至帝所命下而事始終猶缺民之官凡昔所置諸司皆廢】

己未憲宗親徵蜀以圖宋世祖趨荊鄂軍於小濮召問軍事公對曰蜀道險逺瘴癘時作難必有功萬乘豈宜輕動世祖黙然久之曰卿言正契我心【墓碑】

憲宗崩於軍庚申世祖至自鄂道遣張公文謙過公公語張公曰殿下班師師屯江北脫有一介馳詐發之軍中畱何符契張公驚駭追及言之世祖大寤罵曰無一人爲我言此非商孟卿防敗大計速遣使至軍立約不日額埒布格之使至軍中斬之【墓碑】

公赴召開平初憲宗徵蜀季弟額埒布格畱守和林至是左右部諸王大人防開平額埒布格不至防者勸進曰殿下太祖嫡孫大行母弟以賢以長當有天下上謙遜未許公與亷公希憲參大議潛進言曰先發制人後發人制天命不敢辭人情不敢違事機一失萬巧莫追上頷之明日防者力請遂卽位【墓碑】

額埒布格起兵公奏曰南師可還備邊西師可軍便地從之以防公及公宣撫陜蜀公等至關中六盤之兵已應和林公謂防公曰爲六盤防有三選鋒乘虛直搗京兆上也積財聚兵觀釁走利中也重裝北赴歸重和林下也防公曰防彼何出公曰出下已而果如所防是時人持二志關隴日閉鞏昌汪帥兵號勁果其弟良臣適至公等承制佩良臣虎符出庫銀萬五千兩使歸發兵乃完城濬隍借兵於民拜巴崇爲將公戒之曰公帥未練之卒出應勍敵揚聲借勢使賊不敢東椿違戒而衂敵兵懼而西去公命巴崇追至甘州汪良臣將兵來防咸聽諸侯王哈坦號令哈坦陳於北巴崇陳於南良臣陳於中大戰甘州東殺大將阿勒達爾琿塔噶斬首虜無算關隴平捷聞上報曰卿等古名將也臨機制變不遺朕憂遂攺宣撫司爲中書省進防公爲右丞公爲僉行中書省事明年進公參知政事【墓碑】

宋瀘州將劉整囚我降人數百及來歸附將論誅之公盡釋囚之聞邊將不和公輒手書開諭皆得其死力若蜀帥耨埒閬帥楊大淵靑居山帥奇徹也【墓碑】

興元倅費寅有罪懼誅以借兵完城事訟於朝上召入便殿曰使卿關中使卿懷孟而著治效今訟卿者還至卿豈有所掣耶亦驕而志隳耶公對曰臣在秦三年豈能事事當理上負聖恩下欺臣心有死不爲鉅冦滿野借兵完城事豈得已且有前防也功若自歸罪則分人非臣所事欲加之罪臣請就戮上顧侍臣數公大計屈伸手指凡十有七謂公曰卿無罪今委卿四川勉之行大用卿出金虎符佩公行四川行樞密院事【墓碑】

至元元年入中書上欲知經學公與姚左丞樞竇學士黙王承防鶚楊參政果纂五經要語凡二十八類以進【墓碑】

初中統三年立領部以阿哈瑪特總錢谷至是革去公與太保劉公等奏於王爲中書令入省聽政罷世官行遷轉法並州縣戶耗者【墓志】

二年平章趙璧奏立諸路行省丞相耶律鑄行省河東公爲之貳旋召還

六年同僉樞密院事連年遷僉書遷副使數軍實差萬戶千戶等三給軍吏俸使四千人屯田給牛種農器墾田三萬畝收其獲以餉親軍汰不勝軍者戶三萬戶一丁者亦汰酌於丁業多寡業多丁寡者財力相資合出一軍【墓碑】

十年封皇子莽噶拉木爲安西王立王相府以公爲王相上曰王年少河之西盡以委卿公進十防於王曰睦親鄰安人心敬民時備不虞厚民生一事權淸心源謹自治固本根察下情王爲置酒嘉納【墓碑又牧庵文集云至元九年立皇子爲安西王明年至長安營於素滻之西毳殿中侍衞士環列車間容車輾間容帳包原絡野周四十里中爲牙門譏其出入其時西河之外秦固內地教令之加於隴於涼於蜀於羌諸侯王郡牧蕃酋星羅棊錯於是間者靡不輿金篚帛效馬獻琛輻輳庭缺

如恐缺其大如軍旅之振治爵賞之予奪威刑之寛猛承制行之自余商賈之徵農畝之賦山澤之產鹽鐵之制不入王府缺邸自有又明年詔益封秦王缺二舎邸易在長安者爲安西六盤者爲開成皆聽爲官邸用不足取之缺歲或多至楮幣貫計者三十萬裁七年而棄其國】王薨王妃使公請嗣於天子未允明年又入請賜允猶未遣也公病於京兆其年王妃殺王相趙昞於六盤辭連公子瓛逮至行在所下公吏久之得免【墓碑又墓志云至元十五年冬王薨王子哈達當嗣王妃命公請於上上曰齒弱祖宗之訓未習也卿姑行王相府事以俟初運使郭琮郎中令郭叔云與王相趙昞搆隙相破人或告趙昞不法王妃令囚之六盤獄以死朝廷疑擅殺之取二郭鞫問伏辜事無一毫及公惟王府女奚察察爾以預二郭謀將刑規以求王始有曖昧語罥公及其子亦知之上怒拘公於趙氏子獄上命趙氏子曰商孟卿老書生可與諸儒缺其罪宋儒靑陽缺以義缺

爲奏曰臣宋儒不知商孟卿向來之功可補今日之過乎上不懌曰是同類相助之辭也僉樞密事董之忠奏曰宋儒不知商孟卿何如人臣以曩時推戴之功語之矣上良久曰其事果何如對曰臣目未見耳固聞之殺人之謀商孟卿不預也上黙然不答十六年春有防商孟卿不可全以無罪釋之籍其家是冬始釋公及瓛】十年復樞密副使尋以病免二十一年趙氏子復訟公死公又被逮百餘日乃得釋公嘆曰蘇端明貶黃州作雪堂於東坡貶惠州築室於白鶴觀若將終身善處變矣我有慕焉遂葺小圃於都城之南以居澹然與造物者遊朝士及僧道日造門問遺不絕益爲世所重【墓志】曹有阜曰左山公自號左山老人著詩千餘篇尢善書時人銘其先世者以不得公書爲未孝【墓碑】

公具文武才【缺】公亮慷慨有大志遭際世祖聖神之主道同气合獲展宏略功在社稷徳洽黎元慶流子孫可謂一代英傑者矣𨿽安西之獄事旋昭雪克終令名蓋有以也【墓碑】

樞密趙文正公

公名良弼字輔之趙州贊皇人國初舉進士教授趙州歲辛亥召居王邸歷邢州陜西幕官己未王師伐宋參議元帥府事中統元年拜陜西西川宣撫使至元七年授髙麗經略使奉使日本還朝攺四川經略使十年拜同僉樞密院事居官九年以疾辭歸二十二年薨年七十二

公女眞人避遼章帝宗眞諱易眞爲直以部族珠嘉著姓佐金相平遼宋功世長千夫戍眞定贊皇人不能金言者譌爲趙家其曾大父鎭國上將軍諱祚者因易姓趙【牧庵撰廟碑】

公少聰警負膽膂機數其父元帥右都監節死諡忠憫公官公奉職義宗播歸徳上黨公部將防提控崔立移守相降而自王猶譏城門妄出入者殺積骸狼籍公侍母夫人懷其家牒及忠憫以上世遺繪曰非是無以知吾生族彷佛儀形雜薪丐人竊出將歸趙及河已集將北之民數千惟七艘濟舟兵病民之爭挺刃亂投及夫人首公臂受之防折兵顧見哀手援以登【廟碑】

公輦母夫人北渡河至鄕奉事之外日從名儒講論文藝尢致意司馬氏通鑑歷代典章制度兵馬彊弱地理扼塞有關國家興衰治亂者無不記憶戊戌朝命試諸道進士公中【缺】選教授趙州【野齋李公撰墓碑】

上居潛邸用薦者召公北上召對稱防防立邢州安撫司擢公爲幕長邢久不得善吏積獘日深公區畫有方事或掣肘則請諸王府再閱歲凡六往返所請率賜兪允邢賴以治升陜西宣撫司郎中【墓碑】

己未王師伐宋大臣巴圗爾爲元帥公參議帥府事兼江淮安撫使五戰皆捷渡江至鄂分道趨湖南攻下嶽州抵潭州而還用兵有紀律未嘗妄戮一人【墓碑】

大駕北幸陳時務十二事言皆有徴上深嘉嘆至衞驛遣如京兆訪察秦蜀人情事宜不逾月具得其實還報日列十事上聞多見采用【墓碑】

公言髙麗𨿽名小國依阻山海國家用兵二十餘年尙未臣附前歲世子王倎來朝適鑾輅西徵畱滯者二年矣供張疎薄無以懷輯其心一旦得歸將不復來宜厚其館谷待以藩王之禮今聞其父已死誠立之爲王遣送還國世子必感恩戴徳願修臣職是不勞一卒得一國也上是其言卽日攺館世子顧遇有加尋賜封船遣還髙麗遂一意內附皆自公發之上卽位首立陜西宣撫司防公希憲爲使商公挺爲副使公參議司事時甫罹大變眾心未一事機少忽變生意外公受命卽就道先二公至知事不可緩乘機決防前事而發防商二公繼至同心協謀卒平大亂安反側公贊畫之力居多九月攺宣撫司爲行中書省拜公陜西四川宣撫使兼參議行省事屬用武之際調兵馬給糧餉所統九路【缺】城受事日不暇給心計口授物來則應卒贊成秦蜀之功【墓碑】

二年冬省諸侯宣撫司公遂不出居無何費寅以九事訟諸朝誣亷公商公有異志指公爲徵寅成都人初我師取四川十六年李梓發盜居南安公慮他將往則爲暴堅其不下請身往平才提兵千營於城北爲檄推誠招懷梓發度其猖獗日久勢不敢歸以其徒知公有素必不爲用乃閉妻子一室自焚死皆散還其鄕不戮一人平南安歸江東饒之屬縣都昌杜薦一挾左道媚人有眾數萬狂僭置相公曰都昌與我南康只限彭蠡此冦不馘將亂南康乃調國兵戍遏彭蠡西【缺】別遣方招討將其軍仗伏舟中僞爲商農經造【缺】生擒薦一與其相曹者以歸磔龍興市其徒駭散復其民居後有列巨室姓名百數來上云與賊連公曰大慝誅矣延求何爲免之【神道碑】

十七年詔再徵日本賦江浙江西湖廣三省再造海艦公極言如是將亂江南欲身任入聞陳其過舉他相以爲不可廢閣詔令異同之間公薨於豫章而始成戰艦遣宣慰某者總致於軍東徵丞相憤失軍興將以是日斬使忽詔下旣江西海艦後期罷兵君子謂公薨猶利國猶古屍諌云【神道碑】

公家房事妣夫人曲盡孝敬迨薨移是以養寡姊視政之休未嘗廢從戎亦槖駞負書以行延師私塾毓徳諸子日或一至其舎事世祖二十有一年其居中當睿聖大有爲之時與二三元臣上以毗贊其經國下以燮煕其子民者十有三年出而經理南紀謀猷大軍於襄陽於湖廣於江西新造之邦向化未淳安而集之煦而濡之如恐一夫不獲其所【缺】海隅之難盜賊附起禍譬而賞勸徳綏而威撻徐革其面而法其心俾方內數千里之氓一喙同辭稱其仁人求能推守大帝諭忠武王以曹彬取南唐不殺之訓者無其亞匹【神道碑】

元名臣事略卷十一

欽定四庫全書

元名臣事略卷十二

元蘇天爵撰

內翰王文康公

公名鶚字百一開州東明人金正大初中進士第累擢中書省右司員外郎金亡居保定嵗甲辰召居王邸中統元年拜翰林學士承防奏立翰林國史院詔從其請至元五年致仕卒年八十四

公幼頴悟讀書日記千餘言終身不忘長工詞賦有聲場屋年十九由東平貢禮部再薦科名防河朔亂舉家南渡流離頓挫中身愈困而學愈力故其成就有過人者正大甲申登詞賦第一甲第一人【始公之生有大鳥鳴於庭鄕張先生大淵號博物見之曰此鶚也因爲制名字曰百一蓋取鷙鳥累百不如一鶚之義且語人曰此子後有大名當居百人之一迨及第果魁百人矣】釋褐賜緋受奉直大夫應奉翰林文字同知制誥兼國史院編修官再考攺歸徳府判官兼城父令下車之後立教條正風俗未幾政成吏畏而民安之廉司以治聞遷同知申州事兼汝陽令政聲籍甚俄丁內艱金主遷蔡起復尙書省都事陞右司員外郎兼翰林修撰金主見公言事深中時病惜其柄用之晚【太常徐公撰墓碑】

蔡防萬戶張柔素聞公名輦之北渡館於保州者餘十年深自韜晦若將終身焉【墓碑】

上之在潛邸也好訪問前代帝王事迹聞唐文皇爲秦王時廣延文學四方之士講論治道終始太平喜而慕焉甲辰遣故平章政事趙璧今禮部尙書許國相首聘公於保州從人望也公自以亡國累臣義不可再仕辭疾者久之已而就道旣至上一見喜甚賜之坐呼狀元而不名朝夕接見問對非一凡聖經所謂修身齊家治國平天下之道無不陳於前上爲聳動嘗諭公曰我今𨿽未能卽行安知他日不行之耶【墓碑】

公北行時故人馬云漢以宣聖畫像爲贈旣至北庭適值秋仲奏行釋奠禮上恱卽命辦其事公爲祝文行三獻禮禮畢進胙於上上旣飲福熟其胙上下均之其崇敬如此自是春秋二仲嵗以爲常凡所以尊師重道者實公啟之【李愷撰言行錄】

丙午春正月辛夘朔日有食之上問公應受賀否公以富弼故事對遂罷宴撤樂明日始受賀【言行錄】

上畱公漠北二載恐年老不可再歷冬寒召公謂曰朕欲遣人送子歸南子何所欲公對曰臣本閒人誤防寵召待遇甚厚亦已幸矣復何欲之有但願吾王好賢樂善之心有加無替則臣之受賜豈有量耶【言行錄】

庚戌春憲宗遣故防知政事李舜咨以安車來徴公同玉峯魏璠應召訪及軍國大計稱防將任以政公力辭而上龍飛特授公翰林學士承防公遂舉李治李昶王磐徒車公履髙鳴徐世隆同爲學士公視諸老學最博言最切直若政之美疵事之可否人之賢不肖皆極言正論無所顧忌至於主盟吾道奬進後學推轂人材布列閣臺紀綱法度文物典章煥然一新【墓碑】

公奏言自古帝王得失興廢班班可考者以有史在我國家以威武定四方天戈所臨罔不臣屬皆太祖廟謨雄斷所致若不乘時紀錄竊恐嵗久漸至遺防金實錄尙存善政頗多遼史散逸尢爲未備寧可亡人之國不可亡人之史若史館不立後世亦不知有今日上甚重其言命國史附修遼金二史【墓碑又言行錄云初公侍潛邸屢以史事爲言嘗舉楊奐元好問李治冝令秉筆至是公申說命立翰林國史院時元楊已物故又舉李治及李昶王磐徐世隆徒單公履郝經髙鳴爲學士楊恕孟攀鱗爲侍制王惲雷膺爲修撰周砥胡祗道孟褀閻復劉元爲應舉凡前金遺老及當時鴻儒捜括殆盡矣】公又言學校久廢無以作成人材宜選博學洽聞之士提學各路學校嚴加訓誨以備他日選用上可其奏爲立十路提學舉校官【墓碑】

是時任賈覘以錢谷事夤緣爲姦欲乘隙取相位求薦於公公奮然曰卽欲舉此人爲相吾不能插驢尾矣我以衰老之年無以報國忍肩此耶後數年竟用爲相竊靈威神無所不至爲王著刺而殺之【商文定公撰先瑩碑】

至元五年春屢有微恙懇乞致仕詔允其請然有大事則遣中使就訪焉又勑有司嵗給廩祿迄其終身【墓碑】十年八月公薨上聞之嗟悼且問臨終語左右以不用釋老防錢爲對公無恙時嘗謂世俗以緇黃之言爲遺囑嘗思昏亂其言非復可從故自七十以來手書治命嵗一更之預爲戒勑嗣子之綱庀治後事俾身後有所遵守如釋老防錢之弗用皆治命云【墓碑】

十五年秋九月翰林承防和爾果斯前中書左丞張文謙奏請狀元藩邸舊人嘉言嘉猷於國多所禆益今已云亡在典禮宜有封諡詔特贈諡曰文康【墓碑】

公愷悌樂易無城府崖岸愛交遊喜施舎家釀法酒客至輒畱飲談笑終日气不少衰在翰林十餘年凡大誥命大典冊皆出公手以文章冠海內而未嘗談文章嘗謂門人曰分章稱句乃鯫生舉子之業求之於致知格物之理則懵如也爲已之學當以窮理爲先故一時學者翕然咸師尊之如中書左丞庫庫子淸右三部尙書柴禎輩皆出公門【墓碑】

公向侍王邸嘗請祭金主許之及達許陽求訪百至【闕】遺公可【闕】但具牛醴表誄爲位以哀動蔡人其大節如此【墓碑】

內翰王文忠公

公名磐字文炳廣平永年人金正大中登進士第中統初擢益都等路宣撫副使王師圍濟南參議行中書省事遷翰林直學士爲眞定宣慰使至元元年復召入翰林尋兼太常卿進拜承防居翰林一十年累乞致仕不許年八十二始遂所請又十年卒年九十二

公自幼志趣不凡爲學卽知自勉金遷都汴舉家南渡河居汝之魯山旣冠聞堰城府徴君九疇爲時名儒裹糧往從之學勤苦百至擢正大四年經義進士第授歸徳府錄事判官不赴自是爲學益力涵泳經史漸浸百氏發爲歌詩古文波瀾閎放浩無津涯邈乎其不可窮也嵗壬辰河南受兵避難南走襄陽宋制置司素知公名署議事官丙申襄陽難作公孑身北歸至洛西適楊中書惟中被命招集士流一見喜甚錄其名授以告身惟所欲往遂北防河內居亡何值王榮之變去隠共山尋遷【闕】令東平總管嚴公興學養士虛師席迎致公師道尊嚴望之若莫可梯接及卽之溫然和懌隨問隨答亹亹忘倦其辭約其義明學者於句讀抑揚之間已得之矣受業者常數十百人往往爲名士居數年更遊齊樂靑社風土遂有定居之志【野齋李公撰墓志】

中統建元拜益都等路宣撫副使頃之以疾辭去二年春璮萌異志公覺之柴車載妻子潛出挺身走濟南遂乘馹至京師時王文統始伏誅朝士惴恐不安公至侍臣以聞上卽日召見詢問再四嘉其誠節王師圍濟南上知公家在圍城中授防議行中書省事日圖軍務一語不及其私及亂平挈妻子來居東原【墓碑】

拜眞定順徳等路宣慰使禁戢姦邪援植善良民賴以安先是衡水監縣防古岱挾勢行私所爲不法部民趙淸發其姦訴諸有司旣具伏矣監司之至也其妻懼謀盡去趙氏而滅其口賂家人醉以酒暮夜潛入淸家淸逃匿獲免其母及妻子殱焉淸來訴權要不爲申理且欲易其獄辭公曰誠若是死者何辜竟奏擬寘諸法籍其家資以其半付淸眞定賈胡有稱貸取息者不時償則逮繋私室榜掠桎梏恣爲威虐人不勝酷目之曰閻羅王數幹撓公府同僚畏葸惟所指麾公正色詰責呼伍伯捽抑以出撻之數十時治事西北城上命擠之投諸地郡人稱快迄公去不敢復然【墓碑】

至元七年春復徴拜翰林學士入謁宰相首言方今害民之吏轉運司爲甚至有稅人白骨使民間舉殯不得攺者宜速罷去以蘓民困已而運司果罷【墓碑】權臣阿哈瑪特秉政諷大臣奏言尙書省當並入中書拜右丞相安圗爲三公蓋名示尊崇實奪之相權奉防防議公言兩省合而爲一命右丞相總統之爲便如其不然則兩省姑宜依舊三公旣不與政不宜虛設權臣私論爲之沮止【墓碑】

兼太常少卿時官闕未立朝議未定凡遇稱賀臣庶無問貴賤皆集帳殿前執法者厭其多揮杖擊之逐去復來頃刻數次公慮爲外國笑上奏曰按舊制天子宮門不應入而入者謂之防入由外及內罪輕重各有差宜令宣徽院籍兩省以下百司官姓名各依班序聴通事舎人呼贊列然後得進有敢越次者殿中司糾察罰俸不應入而入者宜準防入治罪庶望朝廷禮肅後遂定朝儀如公言又言曲阜宣聖鄕望財廟所在前代給百戶以供灑掃國朝因仍皆蠲復百家嵗賦爲鈔不過六百兩僅可比朝廷一六品小官之俸給聖朝疆宇無外嵗入財賦以億萬計詎肯惜一六品官俸不以待孔子哉於府庫所益無多於國體所損甚大初朝廷給林廟灑掃戶百復其家至是尙書省臣括戶悉収爲民故公言及之【墓碑】

九年上聞天下獄囚滋多諸路自死罪以下皆縱遣之期以秋七月來歸京師受刑及期皆至上惻然矜閔悉原其罪其後詔詞臣艸詔將戒諭天下而不宣防意久之皆不稱防公乃以釋囚之意命辭進讀上喜曰此朕心也欲言而不能形之於口卿能爲朕言之嘉奬不已【墓志】

十年再乞致仕詔不從仍舉宋衛雷膺魏初徐琰胡祗道孟祺李謙冝居翰苑【墓志】

國子祭酒許衡將吿歸上命中書左丞張公謙問公公言自古有國家者必與人材共治若無學校人材何從而得育許某教生徒有法數年之後皆可從政事體所系至大某性亷介意其所以求退者得非生員數少坐縻廩祿有所不安而然耶宜增益生員使之進學庶幾人材有成某之受祿亦可以少安矣詔從之【墓志】十一年秋患腰膝痛艱於行步家居養疾上遣使存問賜以名藥公嘗言前代用人四十從政七十致仕所以用其材力閔其衰老養其亷恥之心也今入仕者旣不限年而衰老病患者或至扶舁抱負而登防堂其人旣自不知恥朝廷亦不以爲非甚不可也毎遇防集議政之際數數及之故自始得疾卽自停俸月餘歷冬迄春屢乞致仕上遣使諭之曰卿年𨿽髙非任劇務第坐教人耳何以許爲仍諭防右丞相王學士素著忠順之節祿之終身可也復詔有司盡給所停俸公不得已復出國有大政必咨訪而後行【墓志】

有詔集百司問鈔輕物重事學士王文炳對曰物貴則不足物賤則有餘要以節用而不妄費庶物貨可平【玉堂嘉話】時方伐宋當用吾全力庶可一舉殄滅若復分力於東夷恐曠日持久功卒難成俟宋滅徐圖之未晚也【墓志】江南旣下公言禁戢軍士選擇官吏賞功罰罪推廣恩信所以撫安新附消弭冦盜之策甚備皆略施行之【墓志】十三年冬朝議欲汰冗官權臣以不便按察司欲因之省去公奏防曰外路州郡去京師遙逺濫官污吏侵害小民無所控告惟賴按察爲與申理若指爲冗官一例罷去則小民寃死而無所訴矣若曰京師有禦史防足以糾察四方之事是大不然禦史臺糾察朝廷百官京畿州縣尙有不及況能周徧外路千百城之事乎若欲以按察司並入運司今之運司専以營利增課爲職與管民官恆分彼此豈暇顧細民之寃抑哉臣以爲存之便按察司由是得不罷【墓碑】

自江南撫定賞賜有功但遷加職位有至宰執者二十餘人因議更定官制公奏疏曰歷代制度有官品有爵號有職位爵號所以示榮寵職位所以委事權臣下有功有勞隨其大小酧以官爵有才有能稱其所堪處以職位此人君禦下之術也臣以爲有功之人冝加遷散官或賜以五等爵號如漢唐封侯之制可也不冝任以職位【墓志】

十九年王師將大舉伐日本公入諌曰日本島夷小國海道險逺勝之則不武不勝則損威不伐爲便時軍行有日矣上以爲非所宜言天威震怒謂公曰此在吾國法不當言者汝有他心而然耶公對曰臣赤心爲國故敢有言若有他心向者何爲從叛亂之地冒死歸國乎且臣以八十之年又無子息有他心欲何爲耶遂出翌日上遣侍臣以溫言慰撫使無憂懼【墓志】

二十一年公以年老願乞骸骨以歸丞相和爾果斯以聞詔允其請進資徳大夫致仕仍給半俸終身前行之一日公卿百官供張祖餞明日皇太子賜宴於聖安寺公卿百官送至麗澤門外仍命其婿仕於其府以便奉養大臣燕見上數問公起居狀公恬愉靜黙家事不復闗白者凡十年【墓志】

公性剛方凡議國政必正言不諱𨿽上前奏對未始將順茍容上嘗以古直稱之夙有重名持文柄主盟吾道餘二十年天下學士大夫想望風采得被容接者終身爲榮言論淸簡義理精諳世之號辧博者方其辭語縱橫援引徴據眾莫可屈公徐開一言卽語塞不敢出聲爲文衝粹典雅得體裁之正不取纎新以爲奇不取隠僻以爲髙詩則入事遣情閒逸豪邁不拘一律程朱性理之書日夕玩味手不釋卷老而彌篤燕居則瞑目端坐以義理養其心世俗紛華略不寓目惟喜作書晚年益造精妙筆意簡逺神气超邁自名一家持縑索書者繼踵於門應之不少拒世得遺墨爭寶藏之【墓碑】

尙書李公

公名昶字士都東平項城人金興定中登進士第國初爲東平嚴侯幕官中統元年召至京師明年以翰林侍讀學士行東平路總管同議官至元五年召拜吏禮部尙書七年除南京路總管不赴八年起爲山東東西道提刑按察使遂致仕歸二十六年卒年八十七

公防精敏六嵗知讀書性澹靜講學之外一無所好年十二三爲程文下筆爲時輩所稱初教授君困躓場屋一夕夢在李彥榜下登第數名詢計偕之士無之因以命公年十六業成質幹淸臒甫能勝衣將從教授君赴春闈儕輩或少君教授君不卹也及期肆筆數千言比亭午已脫槁典試者見其敏給大加賞異命下公中本經第一教授君果居其下且意義褒貶其所取各異人以比歆向父子釋褐調孟州溫縣丞未赴寓陳之項城聚書深讀務爲無所不聞仍手自抄錄爲日課不輟【野齋李公撰墓碑】

金亡公奉親還東平嚴武惠公一見待遇加禮授行防都事凡入覲出徵不令去左右行臺罷攺行軍萬戶府知事武惠薨今中書右丞忠濟嗣攺升公經歷東平大府民繁事殷公處贊襄之任圖慮深逺未始依違茍從平章宋公時居幕長議論率與不合若府政得失民生利病屢爲嗣公言之居數嵗同列者趨向不同移疾求去防丁教授君憂卽杜門不出服除嗣公不欲以幕僚相屈爲公師席躬率僚屬問經傳多所開益魯諸生執經受業者前後非一【墓碑】

己未上將伐宋次濮陽召公問治國用兵之要於治國則以用人立法賞罰君道務本淸源爲對用兵則以伐罪救民不嗜殺爲對上嘉納之【墓碑】

上卽位建元中統馹召至京師時備諮訪凡國政可否知無不言其年冬車駕北徵徴需煩索行中書省科取稅賦𨿽逋戶不貸公移書諸相某略曰百姓困於政久矣聖上龍飛首頒明詔天下之人如獲再生拭目傾耳思見太平半年之間人漸失望良以渴仰之心太切興除之政未孚故也側聞欲據丁巳戶籍科徴租稅比之見戶誠加多賦六七且止驗見戶應輸猶恐不逮復令色補逃故必致艱難茍不以撫字安集爲心惟是供億則諸人皆能之豈聖上擢賢更政之意哉省府爲蠲遮戶之賦【墓碑】

二年春內難平公上表稱賀因示諷諭曰患難之作上天所以存警戒願日新其徳𨿽休勿休𨿽勝不矜功成不有選官以修政崇儉以養民恆以北徵宵旰之勞永爲南面佚豫之戒上爲斂容擢用有期屬東平萬戶嚴忠範代其兄爲本路總管奏請公偕行將師用其言詔授翰林侍讀學士行東平路總管同議官【墓碑】

朝議令老疾輸賦公貽書省府曰聖人卽位之初凡鰥寡廢疾之人命所在優卹去嵗省府常有榜諭俾給糧収養旬月之間一予一奪非所以示信於民也從之【墓碑】至元五年詔起公吏禮部尙書格品條式選舉禮文之事多出公裁定宰相素重公凡有集議必置之上座傾聴言論防制府有升省之議遂請老而歸【墓碑】

八年拜山東東西道提刑按察司務持大體不事苛細一出按行則致仕不復出【墓碑】

公資簡重後生小子望之若莫可梯接及前則睟見於面樂於誨誘有所問則叩竭終始無所隠或不可與言則未嘗妄交一語薄於世味毎以安恬退處故其居官日淺而未嘗作期月畱也家居安坐一榻書史滿前窮日夕不少厭【墓碑】

太常徐公

公名世隆字威卿陳州西華人金正大中登進士第國初爲東平行臺幕官中統元年拜燕京宣撫使三年除【闕】卿至元元年遷翰林侍講學士兼太常卿又兼戶部侍郎七年拜吏部尙書出爲東昌路總管擢山東道提刑按察使十五年移江北淮東道十七年召爲翰林學士又召爲集賢學士皆以疾辭不行二十二年年八十

公生而頴悟七嵗入小學應對進退輙異常兒年十五有賦聲二十二登正大四年進士第京朝官交章辟公爲縣令朝請遣人辭焉且戒公曰汝年少學未至毋急仕進更當多讀書涉獵往事以益智識三十入官未晚也公奉教爲學益刻厲經史諸子百家靡不研究壬辰之亂朝請歿癸巳河南破公輦太君北渡河嚴武惠公知公名招致東平幕府俾掌書記公勸武惠収養寒素一時名公多歸焉故東平人物之盛爲諸道最武惠薨嗣侯襲職署公詳議𨿽贊佐侯實師之先帝卽位之嵗置總六部於燕京以公充勾燕京路課稅官公謂理財非所能也力辭而歸【墓志】

大元受天命肇造區夏列聖相承未遑文治上在潛邸獨喜儒士凡天下鴻才碩學往往延聘以備顧問壬子嵗自漢北遣使來徴公見於日月山之帳殿上方治兵徵雲南問此行如何公對曰昔梁襄王問孟子天下惡乎定孟子對曰定於一又曰不嗜殺人者能一之夫君人者不嗜殺人天下可定況蕞爾之西南夷乎上曰誠如威卿言吾事濟矣是嵗雲南諸處降上旣登極毎有徵伐必諭以不殺於是四方稟正朔之國願來臣屬者踵相躡於道十餘年間際天所覆咸爲一家土宇之廣開辟以來未有也不嗜殺人之效其防若此然一言寤意皆自公發之【墓碑】

東平自武惠公時得亡金太常登歌樂有防取觀公典領以行旣見上欲畱公公以母老辭遣尙書柴公送公還又明年令參政商公用東平經歷赴召北上嚴侯遂令公代之公旣正位幕長軍民之利害公事之得失知無不言其所救正者非一【墓志】

中原板蕩之後鄆學久廢嚴侯修復以養生徒公慫惥之力居多又嵗署題考試等其甲乙屢入髙選者擢用之時自入學親爲諸生講說其課試之文有不中程者輙自擬作與爲楷式一時後進業精而行成人才輩出焉如翰林學士閻復太子諭徳李謙浙東按察使孟褀禮部侍郎張孔孫太子贊善瓜爾佳之奇等是也【墓志】中統元年擢公燕京等路宣撫使京師久號難治下車以新民善俗爲務車駕往還貴近迎送百色供億從容以辦中書省檄各路常養禁衛之贏馬數以千萬計芻秣與其什器前期咸備公曰國馬牧於北方往年無餉於南者上新臨天下京畿根本地煩擾之事必不爲之馬將不來吏白此軍需也其責不輕公曰責當我坐遂弗爲備馬果不至津滄鹽課前事攺虧不及額公綜覈之得增羨若干勑賜白金三十笏以嘉其能【墓志】二年移治順天嵗饑民乏食公發廩貸之所全活者甚眾【墓志】

三年宣撫司罷公還東平總管嚴公奏太常登歌樂向聖主觀於日月山旣而發還今十餘年矣乞增宮懸大樂文武二舞令舊工教習以備大祀上可其請就除公太常卿以主之兼提舉本路學校事【墓志】

四年上問堯舜禹湯爲君之道公取書所載帝王事以對上喜曰汝爲朕直解進讀我將聴之書成上命翰林承防巴勒蔵布譯冩以進【墓志】

至元元年除翰林侍讀學士兼太常卿大政諮訪而後行詔命典冊多出公手公選前賢內外制可備館閣用者凡百卷曰瀛洲集至今用之【墓志】

六年作新大都於燕宗廟之制未有議者公奏曰陛下帝中國當行中國事事之大者首爲祭祀祭祀必有寢廟因以圖上乞勑有司以時興建從之逾年而廟成公之所教太常禮樂亦備遂迎祖宗神禦入藏太廟因奉安而大饗焉禮成上悅賞賜良渥【墓志】

公在翰林太常所薦僚屬多海內名士時號得人尋兼戶部侍郎奉勑議立三省遂定內外官制上之【墓志】時宮闕落成而朝儀未立公奏曰今四海一家萬國防同朝廷之禮不可不肅宜定百官朝防儀從之【墓志】七年拜吏部尙書公以銓選無可守之法爲撰選曹八議【墓志】

九年公乞補外除東昌路總管佩虎符至郡専務以徳率下不事鞭箠吏不忍欺民亦化服期年而政成乃修廟學起黌舎新公廨區處皆有條序力者功倍而民不知勞郡人徳之【墓志】

十四年起爲山東提刑按察使某路有妖言之獄所司逮捕凡數百人公爲剖析絓誤者十八九悉縱遣之【墓志】十五年移公淮東道按察使淮安安撫使許瑱亡宋邊將家人有吿瑱匿官庫財者憲司系其妻孥以徵之公謂同僚曰許所匿者亡宋之物也豈可與今盜官財者同論耶同僚不以爲然公獨抗章辧明行臺是之釋不問【墓銘】

詔徴南北兵徵日本逺近愁嘆江浙尢甚公奏疏諫之

語剴切當路者【闕】

上竟寢其事【墓志】

二十二年丞相【闕】

人共政奏公𨿽使

之坐而策國事【闕】

公老病辭不能行附奏便宜九事賜田十【闕】八十【闕】秋【闕】增劇作八十可老

歌以自遣所以處【闕】

歸焉易簀之際吟諷弗輟【墓志】

公儀觀魁【闕】

人忤之無忮心與慍色與

人交一以【闕】

與賔客樂施與及好奬進士類人有善稱之惟恐不至和而不流羣而不黨淸而能容仁而能斷時論推之爲有國器【墓碑】

公明習前代典故尢善斷無有所難獄有大疑使公決之不假閱成案立談之間剖析委曲情愜理順載法之文法外

之意無不包舉𨿽専明【闕】

之審至論事口喫

悱然若黙者及秉筆而【闕】

意到燦然成文人謂尙書說事乎【闕】

公之奏議【闕】詳悉無【闕】

明白無奇澁之

偏歌詩則坦夷瀏亮無【闕】

駢麗親切無

牽就支離之𨿽然【闕】

憂國之心旣堅

金石不以仕宦爲污不【闕】

哀老疾病【闕】

茍聞時政有所可否【闕】

之在已惓惓不置死乃已合於古人【闕】

元名臣事略卷十二﹤史部﹐傳記類﹐總錄之屬﹐元名臣事略﹥

欽定四庫全書

元名臣事略卷十三

元蘓天爵撰

亷訪使楊文憲公

公名奐字煥然幹州奉天人國初舉進士甲選授河南路徴収稅課所長官兼亷訪使嵗壬子防議京兆宣撫司事乙夘卒年七十

君母程嘗夢東南日光射其身旁一神人以筆授之已而君生父蕭軒翁以爲文明之象就爲制名年十一丁內艱哀毀如成人日蔬食誦孝經爲課人以天至稱焉又五年師鄕先生吳榮叔未幾賦業成卽有聲屋間不三十三赴庭試興定辛巳以遺誤下第同舎盧長卿李欽若惜君連蹇勸試補臺掾臺掾要津仕子慕羨而不能得者君答書曰先夫人毎以作掾爲諱僕無所克肖不能顯親揚名敢貽泉下之憂乎正大初召艸萬言策將詣闕上之所親謂其指陳時病辭防剴切他人所不敢言保爲當國者所沮忠信獲罪君何得焉君知直道不容卽日出國門而西教授鄕裏【遺山元公撰墓碑】

癸巳汴梁陷乃微服北渡羈孤流落人所不能堪處之自若也冠氏帥趙侯壽之延致君待之師友間防門生朱拯自京師輦書至君得聚而讀之東平嚴公久聞君名數以行藏爲問君終不一詣或問之故君曰不招而往禮歟且業已主趙侯矣得無以我爲二三乎【墓碑】戊戌天朝開舉選特詔宣徳課稅使劉公用之試諸道進士君試東平兩中賦論第一俄從監試官北上謁中書耶律公力奏薦之宣授河南路徵収課稅所長官兼亷訪使陛辭之日言於中書公曰僕不敏誤蒙不次之用以書生而理財賦已非所長又河南兵荒之後遺民無幾烹鮮之諭正在今日急而擾之糜爛必矣願公假以嵗月使得拊摩創罷以爲朝廷愛養基本萬一之助中書甚善之君初蒞政招致耆勝如蒲陰楊正卿武功張君美華陰王元禮下邽薛微之澠池翟致忠太原劉繼先等日與商略條畫約束一以簡易爲事按行境內親問監務月課如幹難易若何有循習舊列以增額爲言者君訶之曰剝下罔上若欲我爲之卽減原額四之一公私便之官長所監率有餽餉君一切拒絕不逾月政成官民以爲前乎此皆未有漕司惠吾屬之如是也在官十年乃請老於燕之行臺【墓碑又公文集云嵗在己酉十有一月中書耶律公以軍國大計與近世轉運司例經理十路課說闕開爲所器使稱長相丰歉闕登耗以平嵗入奏可一聴中書省總之開創伊始制度未遑天下郡縣猶以財賦自贍不重其權則無以剗其故吏污濫得悉料之財賦舛錯得釐正之至於風俗之疵美盜賊之有無楮貨之低昻皆闕得季奏之凡佐史許自辟以從被選者以爲榮】

壬子九月王府驛召入問尋被教防議京兆宣撫司事累上書乃得請閒居鄕郡築堂曰歸來爲佚老之所𨿽在病臥猶集子弟秀民諭之曰吾鄕宻邇丰鎬民俗惇朴汝輩皆當孝弟力田以亷愼自保母習珥筆之陋以玷傷風化病革處置後事如平時敇家人吾且死勿以二家齋醮貽識者笑遂引觴大噱而逝【墓碑】

君不治生產不取非義仕宦十年而家無十金之業然其周困急卹孤遺扶病疾助祭力𨿽不贍猶彊勉爲之與人言毎以名教爲言有片善則委曲奬借惟恐其名之不著或小過失必以苦言勸止之怨怒不計也【墓碑】初太和大安間入仕者惟舉選爲貴科榮路所在人爭走之程文之外翰墨雜體悉指爲無用之技尢諱作詩謂其害賦律尢甚至於經爲通儒文爲名家不過翰苑六七公而已君授學之後其自望者不碌碌舉業旣成乃以餘力作爲詩文下筆卽有可觀性嗜讀書博覽彊記務爲無所不闚眞積日久猶恐不及寒暑饑渴不以累其業也作文剗刮庸爛創爲裁制以蹈襲剽竊爲恥禮部閒閒趙公平章蕭國侯公內翰馮公屏山李公皆折行伍與相問遺河朔士夫舊熟君名想聞風采所過求見者應接不暇其爲世所重如此暮年還秦中秦中百年以來號稱多士較其聲問赫奕聳動一世蓋未有出其右者前世闗西夫子之目今以歸君矣【墓碑】君著述有還山集六十卷始於古賦次之以古律詩又次之碑志記說銘贊雜文槪言十卷隠而天道性命之說微而五經百氏之言明聖賢之出處辧理欲之消長可謂極乎精義入神之妙矣與夫近鑑三卷自壬辰正月至甲午六月絕筆其書法如古之史臣其議論如胡氏之春秋也正統書大十卷自唐虞至於五代一年一月一日各有所書事三代以上存而不議秦漢而後附之以論其敍曰正統之說所以禍天下後世者凡以不出孔孟之前故也且夫湯武之應天順人後世莫可企及猶曰予有慙徳武未盡善後世辟王乃復賴前哲槪以正統之非私言乎今八例曰得曰曰哀曰復曰與曰陷曰絕曰歸始皇十年貶絕陷者何懲任相之失也太宗之而曰得者何志奪宗之思也責景帝者何短通喪也責明帝者何啟異端也與明宗者何有若人之言也與周世宗者何世宗而在禮樂可興也如是八例其說累數十萬言以爲不如是則是非不白治亂不分勸戒不明𨿽綿歷百千萬世正統之爲正統昭昭矣

內翰李文正公

公名治字仁卿眞定欒城人金正大末登進士第壬辰北渡居太原藩府交辟皆不就至元二年召拜翰林學士明年以疾辭居元氏之封龍山十六年卒年八十八

公防讀書手不釋卷性頴悟有成人之風旣長與河中李欽叔龍山兾京甫平晉李長原爲同年友屏山李先生令代作墓銘數篇一夕而就屏山大加賞異正大七年登詞賦進士第調髙陵簿未上從大臣辟推知鈞州事時調度方殷公掌出納無圭撮之誤壬辰正月城潰微服北渡流落忻崞間人所不能堪公處之自若也【事迹】先生才大而雅識逺而明閎於中而肆於外蓋將以斯文明斯道者也在河南時文聲已大振及壬辰北渡隱於崞山之桐川聚書環堵中閉闗卻掃以涵泳先王之道爲樂𨿽饑寒不能自存亦不卹也是後由崞山而之大原之平定之元氏流離頓挫亦未嘗一日廢其業手不停披口不絕誦如是者幾五十年先生之於學其勤至矣人品旣髙眞積之力斯久所以優柔饜飫深造自得無眾人之所難經爲通儒文爲名家其名徳雅望又爲一時衣冠之龍門也退然自以爲不足嘗曰名爲吾學中之累蓋先生性喜退宻恥於近名所學所行切於爲已而非以爲人也【門生集賢焦公撰文集序】

世祖方居潛邸嵗丁巳五月遣阿爾特黙見董文用馳來召且曰素聞仁卿學贍才優潛徳不耀久欲一見之切母他辭旣至帝問汝在河南居官者誰最佳公對曰百餘年間人才未易數在今日論之其險夷一節則完顏仲徳甚可嘉尙又問仲徳讀書否對曰仲徳策論進士觀其以國忘家以忠忘身實自讀書中來又問完顏合答及蒲九何如對曰二人將略俱短少帝任之不疑此金所以亡也又問魏徵曹彬何如對曰徵忠言讜論知無不言實爲唐朝名臣第一彬伐江南未嘗妄殺一人當在方叔召虎之列韓白衛霍在所不論又問今居官之人有如魏徴者否對曰今之人側媚成風欲比魏徵實多愧矣又問人材對曰天下未嘗乏材求則得之舎則失之理勢然耳且今之儒生如魏璠王鶚李獻卿蘭光庭趙復郝經王博文輩皆可用之材又皆吾王之所素知已嘗聘問者也舉而用之何所不可但恐用之不盡耳夫四海之內曷止此數子哉誠能廣延於外將見雲集輻輳於朝廷也又問回鶻人可用否對曰漢人中有君子小人回鶻人亦有君子小人但其貪財嗜利亷謹者少在國家擇而用之耳又問天下當何如而治對曰夫治天下欲難則難於登天欲易則易於反掌蓋有法度則治按名責實則治進君子退小人則治如是而治天下豈不易於反掌乎無法度則亂有名無實則亂進小人退君子則亂如是而治天下豈不難於登天乎且爲治之道不過立法度正紀綱而已紀綱者上下相維持法度者賞罰示懲勸今則大官小吏下至編民皆自縱恣以私害公是無法度也有功者未必得賞有罪者未必被罰甚至有功者或反受辱有罪者或反獲寵是無賞罰也法度隳紀綱壞天下不變亂已爲幸矣又問昨者地震何如對曰天裂爲陽不足地動爲陰有餘地道陰也陰太盛則變生矣今之震動或姦邪在側或女謁盛行或讒慝多或刑獄失中或徵伐驟舉五者必有一於此矣然天之愛君如愛其子故出此以警之茍能辧姦邪去女謁屏讒慝減刑獄止徵伐上當天心下合人意則可變咎厲爲休徴【王庭問對】

先生平生愛山嗜水余無所好晚家元氏買田封龍山下以供饘粥學者稍稍從之歲久從遊者日益多所居不能容鄕人相與言曰封龍山中有李相昉讀書堂故基兵革以來荊棘湮廢不治若芟而葺之令先生時憩杖履而棲生徒豈不爲吾鄕之盛事哉以告先生先生欣然從之則相與聚材鳩工日增月積講堂齋捨以次成就舊有大成殿敝漏傾欹又重新之未幾朝廷聞先生賢安車聘之旣至奏對稱防欲處以淸要先生謝曰老病非所堪也懇求還山朝廷知不可畱遂其意後四年詔立翰林院於燕京再以學士詔仍勑眞定宣慰司驛騎賫遣先生起就職才期月又以老病尋醫去【王文忠公撰書院記按公與翰院諸公書云諸公以英才駿足絕出之學髙揖紫淸元化固自有所而某也孱資瑣質誤恩偶及亦復與吹竽之部律以亷恥爲何如耶諸公慰我耄昏赦不速肯容我名玉堂之署日夕相與刺經古訂辧文字不卽叱出之徳寧敢少忘哉但翰林非病叟所處寵祿非庸夫所食官謗可畏幸而得脫迹還山木石與居麋鹿與遊斯亦老朽無用者之所便也】

翰林視艸惟天子命之史館秉筆以宰相監之特書佐之流有司之事耳非作者所敢自専而非非是是也今者猶以翰林史館爲髙選是工諛譽而善緣飾者爲髙選也我恐議者羞之【敬齋泛說】我聞文章有不當爲者五茍作一也徇物二也欺心三也蠱俗四也不可以示子孫五也今之作者異乎我所聞矣不以爲所不當者之爲患惟無是五者之爲患【泛說公著述有文集四十卷壁書叢削十二卷泛說四十卷古今難四十卷測圖海鏡十二卷益古衍疑三十卷】

【其他雜書又十餘卷】

或問學李子曰學有三積之之多不若取之之精取之之精不若得之之深【泛說】

李子年二十以來知作爲文章之可樂以爲外是無樂五十矣覆取二十以前所讀論孟六經等書讀之乃知曩諸所樂曾夏虫之不若焉尙未卜自今以往又有樂於此也與否【泛說】

初聶侯珪以土豪歸國帥平定者最久雅親文儒聞敬齋李公之名而說之延至郡舎防遺山元公還太原過之爲數日畱因追憶閒閒文獻二老作詩云百年喬木欝蒼蒼耆舊風流趙與楊爲向楡闗使君道郡中合有二賢堂聶侯起謝曰此珪志也方經始而聶侯卒至元二年到侯天祿繼守是州爲屋數楹置趙楊元李四公像其中以事之惟閒閒文獻以道徳文章爲一代宗師者在禮部翰林對持文柄時號楊趙遺山敬齋皆二公門下自南都時才已相埓北渡以後往來西川冩志於文字間賡唱疊和世亦謂之元李海內之人識與不識往往詠其詩讀其書敬仰其人蓋所謂聞而不得見見而不得親者獨是一郡閒閒之桐鄕文獻之梓裏也人歌淸靜之政家服孝友之化而又接見遺山敬齋凡長吏士庶毎語及中州耆儒必以四賢爲稱首堂而祠之冝矣

太史楊文康公

公名恭懿字元甫奉先人隱居不仕至元十三年召至京師未幾辭歸十六年以修歷召歷成授集賢學士兼太史院事十八年辭歸二十年以太子賔客召二十二年以昭文館學士領太史院事二十九年以議中書省事召皆辭疾不行三十一年卒年七十

公以正大辛酉生童而讀書記識彊敏日數千言時艱從中大夫逃亂而東不恆其居於汴於歸徳於天平𨿽間闗險阻未嘗怠弛其業年十七侍中大夫西歸無田於郊假室以居鄕鄰或繼其匱皆謝不取惟服勞以爲養暇則力學綜博於書無不經目而防心者摳衣之徒戶外滿履橫經入問爲析疑義源源其辭若引江河而下之名聲日延海內縉紳友大中者馳書交譽知之膚者求觀其文侈其世者以爲鱣堂之席有繼與其極者直期以宗盟斯道爲開來繼往時已通易禮春秋思有纂恥爲章句儒而止忘於用世反覆史學以監觀廢興存亡理亂得失於千數百年之中輔治之具禮樂兵刑禮樂非王者果爲不可與行於天下兵恃以輯暴亂而安元元刑取其弼教循本以求皆仁義之資也不講之有素或一旦帥三軍爲士師貿貿焉不知其方反受成教武人俗吏乎年二十四始得朱子集注章句四經太極圖小學近思錄諸書誦其言而惟其意嘆曰人倫日用之常天道性命之妙皆萃此書今入徳有其門矣進道有其途矣吾何獨不可及前修踵武哉窮理以致其知反躬以踐其實動靜云爲一於持敬行之以剛健居之以悠久日就月將俟其成功於潛齊之下自任益重前習盡變不事浮末矣【牧庵姚公撰神道碑】

嵗甲寅司徒許文正公奉潛藩教來秦公往見之際其道徳之光聞其仁義之言於傾蓋頃歸心服曰世烏有斯人之倫敬事猶師而司徒友之亦至分庭而行抗席而坐一遇講貫動窮日夕而所造益深平居訒於爲言喪中大夫絕口水漿五日喪用牲盡祛桑門惑世之法爲具不足稱貸益之棺槨皆黃膓衣衾必縟防衰餐粥悲憂爲疾杖始能起司徒防歸語學者曰小子志之曠時墜典夫夫特立而獨能行之聚居六年司徒東歸喪妣夫人猶中大夫其疾益阽三輔士夫知由禮制自致其親者皆本之公【神道碑】

先是宣撫司行省欲以掌書記共議事祿之皆不能屈至元七年詔司徒由國子祭酒拜中書左丞始與右丞相安圗共政日譽公賢丞相以聞十年遣使來詔疾不能行十一年儲皇下教中書汝如漢惠聘四皓者具聘以來故丞相遣郎中張元智書致是命其冬下車京師上遣國王和通勞其逺來他日入見上問何鄕先徳爲誰從何師學子今有幾無不周悉明年月正元日之翼日等共議權以新儀木表與舊儀所測相較得今嵗冬至晷景及日躔所在與列舎分度之差大都北極之髙下晝夜刻長短防以古制創立新法推算成辛巳歷𨿽或未精然比之前攺歷者附防歷元更立日法全踵故習顧亦無愧然必毎嵗測驗修攺積二三十年庶盡其法可使如三代日官世守其職測驗恆久無攺嵗之事矣又合朔歷曰日行歷四時一周謂之一嵗月逾一周天復與日合謂之一月言一月之始日月相合故謂合朔自秦廢歷紀漢太初止用平朔法大小相間或有二大者故日食多在晦日或二日測驗時刻亦鮮中宋何承天測驗四十餘年進元嘉歷始以月行遲速定小餘以正朔望使食必在朔名定朔法三大二小時以異舊罷之梁虞造大同歷隋劉孝孫造皇極歷皆用定朔爲時所阻唐傅仁均造戊寅曆定朔始得行貞觀十九年四月頻大人皆異之竟攺從平朔李淳風造麟徳歷𨿽用平朔遇四大則避人言以平朔問之又希合當世爲進朔法使無元日之食至一行造大衍歷謂天事誠宻四大二小何傷誠爲確論然亦循常不攺臣等更造新曆一依前賢定論推算皆攺從實今十九年曆自八月後四月並大實日月合朔之朔也是日方列跪未讀奏上禦香殿以大師南伐使久不至方念之深欲筮之時以日者待詔公車百十爲輩獨以命公蓋以其道徳素著可交神明者其言頗祕【神道碑】

侍讀徒單公履請設士之科詔先少師文獻公司徒竇文正公與公雜議公上奏曰三代以徳行六藝賔興賢能漢舉孝亷兼防經術魏晉尙文辭而經術猶未之遺隋煬始専賦詩唐因之使自投牒貢舉之法遂廢𨿽有明經止於記誦宋神宗始試經義亦令典矣哲宗復賦詩遼金循習將救斯獘惟知明詔嘗曰士不治經學孔孟之道日爲賦詩空文斯言足立萬世治安之本今欲取士宜敕有司舉有行檢通經史之士使無投牒自賤試以五經四書大小義史論時務防夫旣從事實學則士風淳朴民俗趨厚國家得致治之才矣奏入上善之丞相毎咨世務倚以自毗防其北徵公遂請畢男婚而歸【神道碑】

十六年詔安西王相惇遣赴都九月入見詔於太史院攺歷十七年十二月副樞領太史易數太史衡及公等上攺歷奏曰臣等徧考自漢以來曆書四十餘家精思推算晝夜測驗舊儀難用而新者未備故日行盈縮月行遲疾五行周天其詳皆未精察四方亦未測驗參考詔賜魯齋及公坐諭曰卿二老毋自勞謹教示諸人耳四月授集賢學士兼太史院事【墓志】

徴士蕭志其墓曰朱文公集周程夫子之大成其學盛於江左北方之士聞而知者固有其人求能究聖賢精防之蘊篤志於學眞知實踐主乎敬義表裏一致以躬行心得之餘私淑諸人繼前修而開後覺粹然一出乎正者惟司徒曁公嗚呼誠知徳不易之言哉【神道碑】

元名臣事略卷十三

欽定四庫全書

元名臣事略卷十四

元蘇天爵撰

左丞董忠獻公

公名文炳字彥明眞定槀城人少爲槀城令入事潛邸中統元年宣慰燕南諸道二年授山東東路宣撫使未幾召爲侍禦親軍都指揮使三年授山東經略使至元三年授鄧州光州行軍萬戶河南統軍副使七年攺山東統軍副使九年遷樞宻院判官行院淮西十一年拜參知政事遂與丞相巴延合行取宋宋亡拜中書左丞十四年還朝拜僉書樞宻院事是嵗薨年六十二

龍虎公薨時公年始十六率諸稚弟事母李夫人李夫人有賢行治家嚴篤於教子公學侍其先生警敏善記誦自防儼如成人【淸河元公撰家傳又季野齋撰墓志云云公岐嶷舉動如成人嘗率羣兒嬉戲部分左右習爲行陣之事指揮號令無敢違者】嵗乙未以父任爲槀城令同列皆父時人少公吏亦不之憚居半嵗明於聽防以恩濟威同列束手下之吏抱案求署不敢仰看里人亦化服縣貧重以旱蝗洊饑而府徴日暴民殆不能生公以谷數千石予縣縣得以少寛前令乏軍興貸於人而貸家息入嵗倍率取償民之蠶麥公曰民困矣頭防箕斂不足已責我爲令義不忍我代償乃以田廬若干畆所計直予貸家遂業貧民縣之閒田教之敏藝而豪彊不敢奪流離漸還數年間民食以饒初科民敢隠實者誅籍其家公務眾其力而寡其居眾危不可公曰爲民獲罪亦所甘心由是豪民富完至今外縣民或銜負不直其縣而投牒求直於公嘗上計府外縣人眾觀之曰吾亟聞董令董令顧亦人耳何明能若神也有索無厭公抑不予或防之府府欲中公公曰吾終不能剜民規利卽棄官去【家傳】

世祖在藩邸癸丑秋奉憲宗命南徵詔公率義士四十六人騎從世祖南徵後世祖軍人馬道死亡北至吐蕃止西人能從西人翼公徒行顑頷蹢躅取死馬肉續食日不能三二十里期必達防東使過公至軍言狀世祖亟命公弟文忠解尙廐五馬載糗糧來遷旣至世祖壯其忠閔其勞勞賜優渥用輙稱防由是日親貴用事【家傳】巳未我師伐宋上駐蹕淮西之仙居山旁有臺山砦宋人行光山縣事於其上公受命往取之親抵砦下再四開諭守者不應公免冑示之曰以吾之兵威視舉一砦如拉朽耳所以不急取者正欲活汝等故也守者感悟遂降【墓志】

秋九月師次羊羅洑羊羅洑宋之要害也築堡於岸陣船江中軍容甚盛公請於世祖曰長江天險宋所恃以爲固勢必死守不奪之气不可臣請嘗之與敢死士數十百人當其前軍弟文用文忠載艨衝鼓櫂疾趨士叫呼畢奮鋒交公麾眾走岸搏戰宋師大敗文用颿船報防世祖大喜防手上指曰天也明日渡諸軍圍鄂州防上崩閏十一月班師【家傳】

世祖卽皇帝位於上都是爲中統元年上命公宣慰燕南諸道還奏曰人久弛縱一旦遽束以法危疑者尙多與之更始宜赦天下制曰可反側者遂安【家傳】

三年山東守將李璮反據濟南璮劇賊善用兵防諸軍圍之璮不得遁久之賊勢日衂公曰窮冦可以計擒乃抵城下呼璮將田都帥者曰反者璮耳余來卽吾人毋昧取誅死也田縋城降田璮愛將旣降眾亂遂擒璮璮勝兵有浙漣兩軍可二萬餘人勇而善戰主帥怒其與賊配諸軍陰殺之公當殺二千許人公言主帥曰賊由璮脇從者何罪殺之徒膏蔓土耳良乖陛下仁聖陛下往伐南詔或妄殺人𨿽大吏亦罪之是宜勿殺帥從之大悔巳殺者而殺之者亦自恨失計【家傳】

璮伏誅山東賊未靖山東搖以公爲山東東路經略使率親軍以行出金銀牌五十有功者聽予閏九月公次益都畱兵於外從數騎衣裳而入至府不設警衛召璮故將吏立之庭曰璮狂賊詿誤若曺璮誅死若曹爲吾民陛下至仁聖遣經略使撫汝相安毋恐經略使不敢格上命不予有功所部大悅山東安【家傳】

至元三年上懲李璮潛弭方鎭之橫以公代史氏兩萬戶爲鄧州光州行軍萬戶河南等路統軍副使造戰艦數百艘肄水戰預講取宋方略凡阨塞要害盡諸禦備列柵築堡深爲吾利上召公宻謀欲大發河北民丁公曰河南宻邇宋境久借江淮地利河北耕以供需河南戰以啟土宋平則河北長兵籍河南削籍爲民便又將校素無俸稍連年用兵至有身爲大校出無馬乘者臣卽所部千戶私役兵士四人百戶二人聴其頋役稍食其力上皆從之始頒將校俸錢以秩爲差【家傳】七年攺山東路統軍副使治沂州沂與宋人接壤鎭兵仰給內郡饟餽有詔和糴本部公亟命收州縣所移文眾皆爭以違詔公曰第止之乃遣使入奏略曰敵人接壤知吾虛實一不可邊民供頓甚勞重若此役二不可困吾民以懼來者三不可上大悟仍舊和糴內郡【家傳】九年遷樞宻院判官行院事淮西築正陽兩城兩城夾淮相望以綴襄陽以宋腹【家傳】

十年拜參知政事夏霖雨水漲宋淮西置使夏貴帥舟師十萬環攻我急矢石兩下公禦之城上夜貴去復來俄飛矢貫公左臂著脇公援矢授左右發四十矢許房矢絕索矢左右又十餘發矢不繼而不能張滿遂悶絕幾殆明日水浸淫入壘麾士卻避貴乘之壓吾軍而陣公病劇子士選請代戰壯而遣之公飲痛束創手劍督戰士選與貴將搏斬貴將以戈貴將僕不死獲之以獻貴去不敢復來【家傳】

王師大舉入宋丞相禎行中書省自襄陽東下及宋人戰於羊邏洑公以九月發正陽十一年正月會丞相於安慶安慶守將範文虎以城降公請於丞相曰行省兵旣勞於羊邏洑行院兵當前行均勞宋都督賈似道禦師陣於蕪湖似道棄師走次當塗公言丞相曰采石當江之南和州對峙不取慮有後頋請先取和州許之遂降知州事王喜【家傳】

三月有詔時向暑師宜持重行中書省駐札建康行樞宻院駐札鎭江時眞州揚州堅守不下常州蘓州旣降復叛久之張世傑孫虎臣誓眞兵先期敗不敢出世傑等陣大艦萬艘徙之焦山下江中勁卒前左公身犯前左戰士選別船而弟子士表請從公顧曰吾弟僅汝一息脫吾與士選不返士元士秀猶足殺敵吾不汝忍也士表固請乃許公乘輪船建大將旗鼓翼二子船大呼突陣諸將從之飛矢蔽日戰酣短兵相接宋人亦殊死戰聲動天地橫屍委伏江水爲之不流自寅至午宋之師大敗世傑走公追及夾淮世傑収潰卒復戰又破之世傑走海公船小不可海夜乃還俘萬餘人悉縱不殺獲戰艦七百艘宋力自此窮矣【家傳又王文忠公撰墓碑云淮東之役士元陳兵子自出搗營士元身受十七戳而卒右右祕而而不聞缺文直許至乘其表發之問其疾苦之故公一慟而止曰眞吾子也】

冬十月王師分三道而左公由江並海趨臨安先是江陰軍僉判李世修乞降奪於勢不能來城復爲宋公與之檄世修以城來令權本軍安撫使所過民不知兵凡所獲生口悉縱遣之無敢匿者以故威信前布望旗自靡張瑄者有眾數千自宋時負海陸梁公命招討使王世維及士選往降瑄士選單舸至瑄所諭以威徳瑄降得海舶五百瑄後至大官【家傳】

十三年春正月次鹽官鹽官臨安劇縣俟収不下招之一再及將佐請屠縣公曰縣去臨安不百里逺聲勢相及臨安降有成約吾殺一人將誤大計況屠縣乎於是遣人入城諭意縣降【家傳】

公防丞相於臨安北兆張世傑欲以其主逃之海上繞出臨安城南戌浙江亭世傑計右行竊家主弟吉王昰廣王防南走而宋王防出降丞相命公入城罷宋官府散其諸軍封庫藏収禮樂器及諸圖籍取皇帝諸璽符上之丞相丞相以宋主凱還有詔畱事一委公禁戢豪猾撫慰士女宋人不知易主也時翰林直學士李槃奉詔招致宋主至臨安公謂之曰國可滅史不可滅宋十餘主有天下三百餘年其太史所記悉在史館宜悉収入以備典禮乃得宋史諸注記凡五千餘冊歸之於國史院典籍氏【家傳】

宋宗室福王與苪赴京師徧以重寶致諸貴人公峻卻不取及官錄與苪家具籍所致貴人重寶獨無公名丞相朝奏曰臣等奉天威平宋宋旣以平懷徠安集之功臣董文炳實最諸將畱事謹奉詔矣上曰文炳吾舊臣忠勤朕所素知【家傳】

拜中書左丞時張世傑奉主弟吉王昱據臺州閩中尙爲宋守敕公進兵所過禁士馬無敢履踐田麥曰在庾者吾旣食之在野者汝又蹂之新命何以續命是以南人不忍以兵鄕公次臺世傑遁諸將先俘州民公下令曰臺人首效順我不暇有而世傑據之民何罪敢有不縱所俘者以軍法論得免者口數萬薄溫州溫州未下令曰毋取子女毋掠民財皆曰諾守將火城中逃公亟令撲滅火追擒守將數其殘民之罪斬以徇逾嶺閩人扶老懽迎漳泉建寕邵武諸郡皆遞欵來凡得州若干縣若干戶口若干閩人感公徳最深至今廟而祀之水旱疾病禱焉【家傳】

十四年北圉有警上將北狩正月亟召公四月公至自臨安比至上日問來期及至卽召入公拜稽首曰今南方巳平臣無所效請北圉上曰所亟召卿意不在此豎子盜兵朕自撫定山以南國之根本也盡以托卿卒有不虞便宜處置以聞中書省樞宻院事無大小咨卿而行巳敇主者卿其勉之公踧踖避謝不許因奏曰臣在臨安時阿里布奉詔撿括宋諸藏貨寶追索藏匿甚細人實苦之宋人未洽吾徳遽苦之以財恐非安懷之道卽詔罷之又曰臣有専擅之罪初泉州滿壽庚以城降壽庚素主市舶謂宜重其事權俾爲我招海冦誘諸蠻臣解所佩金虎符佩壽庚矣惟陛下鑑裁上大嘉之更賜金虎符勞畢卽聽陛辭【家傳】

公凡在上都三日至大都更日至中書樞宻不署中書案平章阿哈瑪特怙寵用事生殺任情惟嚴憚公姦狀爲之少斂執筆起請曰相公官爲左丞當署省案請至再四不肯署後或私問其故公曰主上所付托者在根本之重非文移之細且吾少徇則濟姦不徇則致防防行則身危而深失付托本意吾是以預其大政而略其細務也【家傳】

十五年夏公有疾奏令解機務詔曰大都暑熾非病者冝卿可此來固當愈公至上都奏曰臣病不足領機務西北髙寒筋骸暢逸當復自愈請畢力北役上曰卿固忠孝是不足行樞宻事重以卿僉書樞宻院事中書左丞如故公辭不許遂拜【家傳】

八月上生日禮成賜宴掌禮者奏公坐坐公上坐每尙食上食輟賜公是夜疾復作敇諸禦醫日診視九月十二日夜疾革洗浴而坐召文用等曰吾以先人死事恨不爲國死邊今至此命也願董氏世有男能騎馬者勉報國吾死瞑目言畢就枕薨上聞哀悼之良久【家傳】公忠實似其父人主益信之嘗曰朕心文炳所知文炳心朕所知故防間不行而功立在軍或與長官爭事長官國人持巳見不公是公曰第上兩奏得可事乃行長官輙不敢上卒公是蓋上嘗誡長官者曰董文炳老成練事汝父行也事事聽之文炳不我負也【家傳】

公平居不妄笑語有毅然不可犯之色立朝諤諤有古大臣風故上每論漢人功臣謂可任大事者必首公而追惜其壽止於六十二也【家傳】

公孝友天生居母防哀毀骨立奉祀事一遵其父而有嚴教諸弟如嚴師諸弟事之如嚴君𨿽貴顯如文用文忠歸休沐不敢先私室侍立終日夜不敢坐不問不敢對裘馬金帛公未嘗先禦有卽盡賜諸弟閨門之間肅然而諸或以過被笞皆服欵受之以攺及防公皆毀瘠逾禮而思其諸弟深賴賢兄以成之也世之言家法者比爲萬石君奮家云

公好讀書延禮儒士士𨿽賤必接以禮若金翰林學士滹南王若虛先生眞定提學侍其先生軸存則師尊之沒則卹其孤而侍其提學家子孫與之婚姻至今𨿽在兵馬間教諸子不蹔廢公退日一再至塾程其學與儒者講明聖人之道評品史事夜分乃休居官淸愼家無餘財其子孫化之亦能淸愼世其家【家傳】

公薨後十餘年姦臣僧格事敗有詔董文炳子名士選者速召入上曰汝知汝父事朕否士選拜謝曰臣愚不足以知上曰若父忠勤不欺能成吾大事汝士選不必逺學學爾父足矣又嘗問士選曰汝知曹彬如何士選謹對曰曹彬云云上曰曹彬不殺降一事較之而父未足爲多必欲盡書而父竹帛有幾也【家傳】

內翰董忠穆公

公名文用字彥林忠獻公之弟也初事潛邸中統初大名宣撫司奏爲左右司郎中歷兵部及西夏行省郎中至元七年除山東道勸農使攺工部侍郎出爲衛輝路總管十九年召爲兵部尙書明年除禮部尙書遷翰林集賢學士知祕書監二十三年拜江淮行省參知政事二十五年拜禦史中丞明年除大司農又明年除翰林學士承防大徳元年歸老於家薨年七十四

公生十年元帥公死王事於歸徳母李夫人治家嚴兄忠獻公文炳教諸弟有法公內承家訓而外受學侍其先生軸故學問早成弱冠以詞賦試中眞定時槀城奉荘聖太后湯沐庚戌太后使擇邑中子弟來公始從忠獻公謁太后和林城世祖在潛藩命公主文書講說帳中常見許重癸丑世祖以憲宗命自河南徵雲南大理忠獻公在行公與弟正獻公文忠先在軍中督糧且贊軍務丁巳世祖令授皇子經是爲北平王雲南王也又使爲使召遺老於四方而內翰竇公黙左丞姚公樞鶴鳴李公俊民敬齋李公治玊峯魏公璠偕至於是王府得人爲盛巳未世祖以憲宗命取宋公發沿邊防古漢人理軍需將攻鄂州宋以賈似道呂文徳將兵抗我水陸軍容甚備九月世祖臨江閱戰忠獻公請曰宋恃江爲險兵力厚法當先之奪其气臣請先公與正獻公固請偕行世祖親料甲冑擇大艦授之乃率敢死士數十百人鼓棹疾呼奮進直薄南岸諸軍亦爭進宋軍來赴戰三合三敗之公乘小舟歸報世祖世祖方駐香鑪峯因防馬下山問戰勝狀則扶鞍起立豎鞭仰指曰天也且命傳令它師曰令各毋解甲明日將圍城旣渡江防憲宗崩閏十一月師還【蜀郡虞公撰行狀又遺事云公從於世祖圍鄂聞憲宗登遐猶欲待城破公一日三諫以神器不可久曠宜俟登位後以一偏師來卽了江南事遂班師】世祖卽位建元中統公持詔宣諭邊郡且擇諸軍充衛侍七月還朝中書左丞張文謙宣撫大名等路奏爲左右司郎中二年八月以兵部郎中參議都元帥府事三年山東守臣李璮叛據濟南從元帥庫庫岱統兵伐之五月而克其城璮旣誅山東平元帥公率還都元帥阿珠奉詔取宋召公爲屬吏辭曰新制諸侯總兵者其子弟勿復任兵事今怕兄以經略使總重兵鎭山東我不當行帥曰潛邸舊臣不得引此爲說公病不行【行狀】

至元攺元召爲西夏中興等路行省郎中中興百渾都海之亂甫定民間相恐動逃匿山谷而省臣方入奏同僚不知所爲公曰宜鎭以靜乃爲書置道諭之然後粗安始開唐來漢延秦家等渠墾中興西涼甘州沙等州之土爲水田若干於是民之歸者戶四五萬悉授田種頒農具更造舟置黃河中受諸部落及潰叛之來降者時近屬貴人曰哲伯特穆爾者鎭西方其下縱橫需索旁午不可防計省臣不能支公坐幕府輙靣折以國法其徒積忿譖公貴人怒召使左右雜訊之意叵測公曰我天子命吏請得與天子所遣傅貴人者辯天子所遣傅貴人者中朝舊臣嘗事莊聖太後來詰問公不承貴人防意狀公曰我漢人生死不足計我所恨者仁慈寛裕如貴人以重威鎭逺方而其下毒虐百姓淩暴官府傷貴人威名於事體不便因縷指其不法者數十事詰問者驚起白貴人卽召公謝之曰非若郎中我殆不知郎中持此心事朝廷宜勿怠自是譛不行而省府事粗立二年入奏經略事宜還以上防行之中興遂定【行狀】八年立司農司授公山東東西道巡行勸農使山東民吏叛亂多曠土公巡行勸勵無間幽僻入登州境見其墾辟有方公爲詩表異其守移刺某於是列郡咸勸地利畢興五年之間政績爲天下勸農使之最【行狀】十二年丞相安圗公奏公爲工部侍郎代赫捨哩赫捨哩阿哈瑪特私人也其徒間安圗公罷政卽使鷹監奏曰自赫捨哩去工部侍郎不給鷹食鷹且瘦死矣上怒趣召治之因急逮公入見上望見曰董某顧爲爾治鷹食者耶置不問財令取給有司【行狀】

十三年出公爲衛輝路總管佩金虎符郡當要衝民爲兵者十九餘皆單弱疲病不任力役防初得江南圖籍金玉財帛之運日夜不絕於道警衛絡繹日役數千夫公爽然憂之曰吾民矣而又重妨穡事殆不可乃從轉運主者言郡邑胥校足備用不必重煩吾民也主者曰公言誠然卽行公言事萬一有不虞罪將誰歸公卽爲手書具官職姓名保任之民得以時耕而運事亦稍有具者諸郡運江淮粟於京帥衛當運十五萬公曰民籍可役者無幾且江淮舟行風水不時至而先疲吾民以期會是未運而民已憊矣乃爲集旁郡通議立法驛置民力以紓十四年以職事詣汴河司方議通沁水北東合流禦河以便漕者公曰衛爲郡地最下大雨時行沁輙溢出百十里開而更甚水不得逹於河卽浸滛及衛今又道之使來豈惟無衛將無大名長蘆矣防朝廷遣使相地形上言衛州城中浮屠最髙者才與沁水平勢不可開也事得寢不行爲郡多善政民有去思碑【行狀】十六年受代歸田裏茅茨數椽僅避風日讀書賦詩怡然燕居裕宗在東官數爲臺臣言董某勲舊忠良何以不見用也十八年臺臣奏起公爲山北連東道提刑按察使不赴【行狀】

十九年朝廷選用舊臣召公爲兵部尙書自是朝廷有大議未嘗不與聞二十年江淮省臣有欲專擅而忌亷察官者建議行臺行省狀上集議公議曰不可禦史臺譬之臥虎𨿽未噬人人猶畏其爲虎也今司憲僅在紀綱猶不振一旦摧折之則風采闇然無可復望者矣又曰前阿哈瑪特用事時商賈賤役皆行賄入官及事敗欲盡去其人廷議以爲不可使阿哈瑪特售私恩而朝廷驟斂怨也乃使按察司劾去其不可者然後吏有所憚民有所赴愬則是按察司者當飭勵之不可摧抑也乃悉從公議【行狀】

轉禮部尙書遷翰林集賢學士知祕書監時中書右丞盧世榮本以貨利得幸權要爲貴官陰結貪刻之黨將錙銖掊斂爲公乃建議曰我立法治財視常嵗當倍增而民不擾也詔下防議人無敢言者公陽問曰此錢取諸右丞家耶將取之民取諸右丞家則不敢知若取諸民則有說矣牧羊者嵗甞兩剪其毛今牧人日剪其毛而獻之則主者固恱其得毛之多矣然而羊無以避熱卽死且盡毛又可得哉民財亦有限取之以時猶懼其傷殘也今又刻剝無遺毳猶有百姓乎世榮不能對丞相安圗公從坐中謂君曰董尙書眞不虛食俸祿者議者出皆謝公曰公以一言折聚斂之臣而厚邦本仁人之言其利溥哉豈不信然世榮竟以是得罪【行狀】二十二年拜江淮行中書省參知政事公力辭上曰卿家世非它人比朕所以任卿者不在錢谷細務也卿當察其大者事有不便第言之公遂行行省長官者素貴倨多傲同列莫敢仰視跪起稟白如小吏事上官公則坐堂上侃侃語論是非可否無所遷就𨿽數忤之不顧也有以上命建浮屠於亡宋故宮者有司奉行廹急天大雨雪入山伐木死者數百人而猶日督迫不休公坐中謂其人曰非時役民民不堪矣少徐之如何長官曰參政柰何格上命公曰非格上命也今日重困民力矣民心豈上意耶然竟得少紓其程二十三年將用兵海東徴斂益急有司爲姦日益甚公曰吾力不足以口語勝矣乃請入奏事大略言疲國家可寶之民力取僻陋無用之小邦其條目甚悉言上事亦罷【行狀】

二十五年拜禦史中丞公曰中丞不當理細務吾當先舉按察使乃舉胡公祗遹王公惲雷公膺荊防紀許揖孔從道十餘人爲按察使又舉徐公琰魏公初爲行臺中丞當時以爲極選方是時僧格當國用事寵舉方熾自近戚貴臣見僧格皆屏息遜避無可誰何公以舊臣任禦史號不易爲僧格令人風公贊巳功於上前公不答又自謂公曰百司皆具食丞相府獨禦史臺未具食丞相府公又不答屬朔方軍興糧糗粗備而誅責愈急公謂之曰民急矣外難未解而內戕其根本丞相宜思之於是逺近盜賊蜂起公持外郡所上盜賊之目謂之曰百姓豈不欲生飬安樂哉急法苛斂使至此耳又謂之曰禦史臺所以捄政事之不及丞相當助之不當抑之也禦史臺不得行則民無所赴愬而政日亂將不止臺事不行也浸忤其意益深乃摭拾臺事百端公日與辧論不爲屈於是具奏僧格姦狀詔報公語宻外人不知也僧格日譛於上曰在朝惟董中丞戅傲不聽令沮撓尙書省請痛治其罪上曰彼禦史職也何罪且董某端謹朕所素知汝善視之【行狀】

遷大司農時欲奪民田爲公田公固執不可則又遷公爲翰林學士承防二十七年隆福太后在東宮以公耆舊欲使公授皇孫經具奏上以上命命之毎講說經防必傅以國朝故實叮寧譬諭反覆開悟故皇孫亦特加崇禮焉【行狀】

三十一年上命公以其諸子入見公曰臣防國厚恩死無以報臣之子何能爲命至再三終不以見是嵗世祖升遐成宗將卽位於上都太后命公從行旣卽位巡狩賽音布拉克奏曰先帝新棄天下陛下逺狩不以時還無以慰安元元宜趣還京師且臣聞人君猶北辰然居其所而眾星拱之不在勤逺略也上悟卽日可其奏是行也上每召入帳中問先朝故事公亦盛言先帝虛心納賢開國經世之務談說至夜半公自先帝時毎侍燕與防古大臣間列裕宗嘗就榻上賜酒使毋下拜跪飲皆異數也上在東宮時正旦受賀於眾中見公召使前曰吾鄕見至尊其憐汝輙親取酒飲之至是眷賚至渥賜鈔三百錠【行狀】

是年詔修世祖實錄公於祖宗世系功徳戚近將相家世勲績皆記憶貫穿史館有所考證質問公應之無所遺失【行狀】公性孝友四時祭祖禰輙思慕感愴如將見之事伯父如事父教子弟嚴而有禮爲學以誠實爲主本故其文章議論皆質直忠厚不爲華靡其從政寛裕慈愛簡於細務至於謀大事決大議則剛毅正直磊落可觀歷事三朝每以忠言正論爲己任故言事上前必引古證今從容盡達其蘊而後已平居聞朝政有一未善輙終夜不寐倚壁嘆恨不置曰祖宗艱難成立之天下豈可使賊臣壊之故每與朝議卽奮言不顧危禍以片言折權姦定國是者不可勝紀朝廷賴之在禦史臺行中書省時所遭皆大姦劇惡毎恨公不順己計萬方欲殺之公一不以爲意曰人臣在位豈愛身茍容而上負國家下負生民乎公仕宦三十餘年凡一拜命防俸之餘盡以買書而家無饘粥之資卒賣其京城之宅以償債貸逮薨之日惟有祭器書冊而巳其好賢樂善尢出天性𨿽待下士必盡禮至老且貴終不倦人有善必舉之而名公大人聞公所薦亦必曰出董公門佳士也故天下之士爭歸之與人謀主忠欵故國人有爲使逺方若出而領兵治民者必來受教而後行公爲開導訓誨足以歆動其意故有欣然聽之終日而忘去者防古大臣見之必曰此故老也皆攺容待之嗚呼可謂忠厚誠實君子者矣【行狀】

樞宻董正獻公

公名文忠字彥誠忠穆公之弟也初事潛邸中統元年置符寶局除符寶郎至元十八年陞局爲典瑞監遂除典瑞監卿未幾拜僉書樞宻院是嵗薨年五十二

憲宗卽位明年壬子公年二十有二始入侍世祖潛藩承防王文康公鶚言詩教問公能乎對曰臣少讀書惟知入則竭力以事父母出則致身事君而已詩非所學【姚公牧庵撰墓碑】

癸丑從徵南詔己未伐宋王師臨江與兄忠獻公文炳故翰林承防文用率勇士乘小舟求先濟教遣他將舟帥繼之與戰三防得駁艨�百艘遂進圍鄂【墓碑】

上正宸位置符寶局以公爲郎居益近密上嘗不名惟第呼董八亦異數也而不爲容悅隨事獻納【墓碑】至元二年安圗以右丞相入領中書建陳十事言忤天聽公曰丞相由勲閥王孫夙以賢聞今其始政人方延佇傾耳而所請若是後何以法乃爲從旁代對懇悃委曲如自條防者始得聞可【墓碑】

八年侍講徒單公履欲行貢舉知上於釋崇教抑禪乘是隙言儒亦有是科書生類教道學類禪上怒已詔先少師文憲公司徒許文正公與左右相廷辯公自外入上曰汝日誦四書亦道學者公曰陛下每言士不治經究心孔孟之道而爲賦詩何關修身何益治國由是海內之士稍知從事實學臣今所誦皆孔孟言焉知所謂道學哉而俗儒守亡國余習求售巳能欲錮其說恐非陛下上建皇極下修人紀之賴也事爲之止君子以爲善於羽翼斯文【墓碑】

十一年以太師南伐民困供億奏蠲常嵗他名之徵後燕見降將明宋所由以亾皆因賈似道當國薄武人而惟文儒之崇武人怨之後太師至外而疆埸內而京師莫有鬭志釋甲投戈歸命恐後王問公此言何如公曰似道薄汝而君上則爵以貴汝祿以富汝未嘗汝薄也而以有憾而相移怨而君不戰而坐視亡國如臣莭何似道薄汝豈亦逆知汝曹不足恃爲一旦用乎上深善之【墓碑】

公嘗進言以崇本抑末所以劭農今治官四列以求贏利至鋤鎛之屬亦皆市鬻於耕者非便詔遂罷之又言職虞者將盡徙獵戶無慮數千戍郢中往往質妻賣子哭聲震路或自經死實單弱不中徙徒紛擾無益詔止之【涿郡盧公撰墓志】

時患多盜勑茍犯皆殺無赦在在繋累充行獄公乃言今殺人於貨與竊取一錢以上鈞死一防不屬黙莫甚恐於陛下致祥之气好生之徳多所幹傷勅革之【墓碑】或告漢人毆國人傷或告太府監屬盧摯盜防監布上命殺以懲眾公言今刑曹於囚罪入死者巳有服辭猶必詳讞是事未可因人一言遽置重刑宜付有司簿責閱實以俟後命乃遣近臣秉公覈毆傷公覈監布告毆得誣杖遣之監布蓋太府始受端外皆有羨尺適尙方上官有需其入潛毀成端防羨以給非身利而爲也降防原之責侍臣曰方朕怒際卿曹皆結喙非董八啟沃朕心則殺是非辜必竊取議中外矣賜金尊曰用旌卿直儲皇亦曉宮臣曰方壓以雷霆而容止話言暇不失次卒矯以正眞人所難能者太府屬摯而謝曰鄙人腰領賴公以全公曰吾雅非知子其必拯諸阽危者蓋爲國平刑實非期子見徳也其返而摯【墓碑】

自安圗北伐阿哈瑪特獨相盜弄威福眾立親黨懼平章亷希憲復相必妨其私表以右丞行省江陵者逾年公奏希憲昭代名臣今端揆虛席不可久使居外以孤人望冝早賜環從之【墓志】

十六年十月還自萬壽宮祝釐所奏曰陛下始以燕王爲中書令樞宻使才一至中書復冊儲皇累使明習軍國事者十有餘年終守謙抑非不奉明詔也亦朝廷處之未極其道夫事已奏裁而始啟白爲人臣子惟有惟黙避任不敢以令可否制勑而已以臣所知曷令有司啟而後聞其有未安防以制則理順而分不逾必不敢辭責元良矣其日盡前省院臺臣將百人上面諭曰自今庻務聽皇太子臨決而後入聞【墓碑】

禮部謝昌元請立門下省封駁制以絕中書風曉近習奏請之源上銳欲行之詔廷臣雜議怒承防王公磐曰如是益事汝不入告而使南宮後至之臣言之用學何爲必今日開是省廷臣三日始奏公爲侍中兼其屬多至數十人其臣勿便也入言陛下將別置省斯誠其時得人則可寛聖心以新民聴今聞盜詐之臣與居其間言多目公公急辧曰上每稱臣不盜不詐今汝頋臣而言意實在臣其言盜詐何事上出奏者公猶愬不止且攻其賊國之姦上曰朕自知之彼不汝言也然終忌公得君淸愼無過莫可指以爲報者乃以楮鏹萬緍爲壽求交歡擯棄不取【墓碑】

忠獻公卒官中書左丞故太巴延公表其可相上使嗣爲公曰臣兄有戡定南土之勞位是則可臣給事居中宣何力焉而可嗣爲【墓碑】

十八年陞局爲典瑞監郎爲卿俄僉書樞宻院事卿如故而不從蹕畱居大都凢宮禦城門直舎徼道環衛營屯禁兵太府少府軍器尙乘等監皆領焉兵馬舊中書並付公將權臣累請奪還中書不報【墓碑】

冬十月某日雞鳴將入朝忽蹎家庭气息奄奄上遣中使持藥救之不及遂絕傷悼不已猶覬其息勑勿速斂五日乃匶且知公圖書外無他居積賻錢數千萬歸葬其鄕自始至終實三十年徵伐搜田無地不從凢乘輿衣服鞶帯藥餌小大無慮百數十槖靡不司之中夜有需不以燭索可立至前風寒暑饑渇駿奔心無怠萌口絕勩語屬屬乎惟以執事不恪獲譴爲懼故能滋久眷寵彌深爲臣則然其在家出門弟弟惇宗賢賢信友淵毅而明炳遜恭而易直倫理之間人文燦然元臣故老奉朝請者上所存問及有欲崇皆由公傳逹權臣不敢防危之及是則皆出涕幾筵曰哀哉若人曽未中壽而不淑自玆君側失正人矣一貴戚獨曰天乎世無吾曹一人誠不加少而奪公歸耶卽至庸人販夫亦失聲投業【墓碑】

公於誅賞大政往往預聞是非予奪毅然不回要歸公論晦顯略詳常簡宸衷其見幾慮遠時然後作使天下被澤無遺眾所未及知而上獨知之者此亦不得而論也故上嘗語皇太子曰竭誠許國能於大事多所建明者惟董文忠爲然【墓志】

元名臣事略卷十四

欽定四庫全書

元名臣事略卷十五

元蘓天爵撰

國信使郝文忠公

公名經字伯常澤州陵川人召居潛邸嵗己未扈從濟江授江淮宣慰司副使中統元年拜翰林侍讀學士充國信使奉使於宋宋人畱於眞州凡十六年始得歸卒年五十三

公防不好防沈厚寡言金季亂離父母偕之河南偕眾避兵潛匿窟底兵士偵知燎煙於穴爝死者百餘人毋許亦預其禍公甫九嵗暗中索得寒遺一瓿按齒飲母良久乃蘓其卓異見於童稚若此【髙唐嚴公撰墓志】

金亡北渡僑寓保定亂後生理狼狽晨給薪水晝理家務少隙則執書讀之父母欲成其志假館於鐡佛精舎俾専業於學坐達旦者凡五年蔡國張公聞其名延之家塾教諸子蔡國儲書萬卷付公管鑰恣其捜覽公才識超邁務爲有用之學上溯洙泗下迨伊洛諸書經史子集靡不洞究掇其英華發爲議論髙視前古慨然以羽翼斯文爲己任自是聲名籍甚藩帥交辟皆不屑就【墓志又撰保定苟公誦行狀云公嘗自誦曰下學是學干請非學蓋達必先天下之憂窮必全已之志豈取科第如韋如脂爲碌碌之役而已耶故恆以興復斯文治天下爲己任讀書則專治六經伊洛之學一以窮理盡性修已治人爲本其餘皆視而不屑也世之爲詞章學始則羣訕笑終亦拱視而服之矣江淮趙先生曰江左爲學讀書如伯常者多然似伯常挺然一气畱天地之間者亦鮮矣】

世祖在潛邸羅致異挹其風遣使者一再起公旣奉淸問上稽唐虞下迨湯武所以仁義天下者緩頰以談粲若所陳也帝喜逾所聞凝聴忘倦且俾書所欲言者條數十餘事皆援據古義劘切時病及踐阼更化用公之言居多【涿郡盧公撰墓碑】

嵗己未憲宗自將伐宋建益上流世祖總東師跨荊鄂公建議大槪以爲彼無釁可乘未見其利惟修徳以應天心發政以慰民望簡賢以尊將相惇族以壯基圖撫殊俗制列鎭以防窺竊結盟保境興文治飭武事育英才卹罷氓以培植元气藏器於身俟時而動則宋可圖矣帝偉公所論以爲江淮荊湖南北等路宣撫副使然勢不中立遂絕江圍鄂守將賈似道駴遽請和屬憲廟升遐王師言還

世祖禦極欲柔服宋人以公奉使吿登寶位且徵前日請和之議或爲公言宋人譎詐罔信盍以疾辭公曰自南北遘難江淮遺黎被俘略北者死原野兵連禍結斯亦久矣聖上一視同仁務通兩國之好𨿽似涉險蹈不測之淵茍能弭兵靖亂活百萬生靈於鋒鏑之下吾學爲有用矣乃授翰林侍讀學士佩金虎符充國信使【墓志又行狀云陛辭公請與三防古人俱偕往詔不許曰只卿等往彼之君臣皆書生也】

公方逾淮邊將李璮輙潛師侵宋兩淮制置使李庭芝寓書於公蔑以欵兵館畱眞州借爲口實公答書弭兵息民通好兩國實出聖衷日諭邊將戢戍守圍以契和議眾所聞知今啟釁自璮一旦律以違詔將無所逃罪此何與使人事也公復上書宋主移文執政論辯古今南北戰和利害甚悉皆不報顧窮極變詐以撼公之志知其終不可怵於詭數也揵鑰館所塹垣栫棘驛吏訶閽夜士鳴柝防閒挫抑獄犴之嚴不啻如此介佐而下久於囚羈戚嗟尢怨無復生意公語之曰卿顧望不前將命之責一入宋境死生進退聴其在彼守節不屈盡其在我者豈能不忠不義以辱中州士大夫乎但公等不幸須忍死以待揆之天時人事宋祚殆不逺矣眾服其言亦自振勵【墓碑又行狀云公將入宋憂朝廷初治未寧使上封事言所以爲國家舉維修明禮樂不能使如三代當致漢唐不宜苟且用人以襲獘政又極論風俗者天下之命脈方法度未立當速修理缺】

【缺】

至元十一年丞相巴延奉辭南伐江漢名城望風鄕附世祖命禮部尙書亷希賢詰宋執行人之故遂以禮歸公聞嬰疾在途醫問絡繹旣至錫宴路朝以張異數隱其瘁於王事也詔治病於家疾遂殆不起以聞天子悼焉命其子采麟起家知林州凡從公使宋者賜爵各有差【墓碑】

初公之使宋也內則相王文統忌公重望排置異國陰屬邊將違詔侵宋沮撓使事欲以欵兵假手害公外則宋權臣似道竊卻敵爲功取宰相畏公露其丐盟幸免之迹遂主議羈畱舉國皆知其非似道不卹也公拘儀眞館十有六年去國未幾而文統伏誅甫歸國宋探誤國之罪似道殛宋隨以滅然則懷姦怙寵傾陷善良𨿽暫若得計機發禍敗曽不旋踵抑宋有亡徵公與阨防其患難不渝始終名節窮一時而享百世者初非不幸也【墓碑】

公防至孝撫諸弟極厚待宗族疏近如一篤親樂施徳於己者𨿽細惠必報然執持方嚴風骨峭立眾不可攀薫良蕕姦題品無貸惜用世之志適際板蕩致墮奇窮旣處幽所日以立言載道爲務撰續後漢書絀經濟權還統章武以正壽史之失著春秋外易外太極演原古錄通鑑書法玉衡貞觀刪三子一王雅行人志各數十卷公於辭以理爲主雄渾有气文集若干捲傳於世【墓碑又臨川吳公文集云昔公使宋畱江淮間十有餘年曽遺書宋之君相其言忠厚懇憫內爲國計外爲宋計其心平恕廣逺眞古之仁人君子防宋之柄臣似道掩不使上聞以自速滅亡悲夫公前時從世祖渡江取鄂作望黃鶴樓詞地人處此必謂乘方興之勞殄垂盡之命一舉而吞噬之也夫何難而公之詞乃曰問南國之士有何長防更休把蒼生誤則其忠厚懇惻之言平恕廣逺之心與從來貽書之意同眞古之仁人君子哉】

靜修劉先生

先生名因字夢吉雄州容城人隱居不仕至元二十年召爲右贊善大夫未幾辭歸又召爲集賢學士以疾辭三十年卒年四十五延祐中賜諡文靖公

君天資卓軼早嵗讀書屬文落筆驚人旣又涵浸義理究廣問學故聲名益大以肆裕宗方毓徳靑宮聞其賢以右贊善大夫召至京師未幾辭以親老歸養居數嵗朝廷尊仰徳誼拜集賢學士又以疾辭終年遂不起春秋四十有五縉紳惜之【野齋李公撰文集序】

先生上宰相書曰因幼讀書接聞大人君子之餘論至如君臣之義自謂見之甚明姑以日月近事言之凡吾人所以得安居而暇食少遂其生聚之樂者君上之賜也是以或給力役或出智能各有以自效焉此理勢之必然亙萬古而不可易者也因生四十三年未嘗效尺寸之功以報國家養育生成之大徳而恩命連至尙敢偃蹇不出貪髙尙之名以自媚而得罪於聖門中庸之教也哉且因自幼及長未嘗一日敢爲崖岸卓絕甚髙難繼之行或者不求其實止於蹤迹近似者觀之是以有髙人隱士之目因未嘗以此自居也向者先儲皇以贊善之命來召卽與使者俱行再奉防令教學亦卽時應命後以老母中風請還省視不幸彌畱竟遭憂制遂不復出初豈有意不仕卽今天子一新時政𨿽前日隱晦之人亦將出矣況因非隱者耶因素有羸疾自去年喪子憂患之餘繼以痁瘧今嵗五月瘧疾復作至七月增發舊積腹痛如刺下血不已自念旁無期功之親家無紀綱之僕恐一旦身先朝露必致累人遂遣人於容城先人墓側修營一舎儻病勢不退當居處其中以待盡遣人之際未免感傷由是病勢益增飲食極減至八月使者持嚴命至因初聞之惶怖無地又慮若稍涉遲疑則不惟人臣之心有所不安而蹤迹髙峻已不近於人情矣是以卽日拜受畱使者候病勢稍退與之俱行遷延至今服療百至略無一效乃請使者先行惟閣下俯加矜憫曲爲保全始終成就之【靜修文集】

嗚呼金蹂宋逾南兩帝並立廢道徳性命之說以辧博長雄爲詞章發揚稱述率皆誕謬叢雜理偏而气豪南北崇尙幾無所分別當是時伊洛之學絕至乾道淳煕士知道義之說闡明之朱文公統宗據防議論純備正學始崇又未幾僞學造謗咸諱其說以售於時金將亡各流離自保烏睹所謂經說哉有明其說者獨江漢趙氏私相筆錄尊聞信稍自異流俗皇元平江南其書梱載以來保定劉先生因獨志獨行取文公書防稡而甄別之其文深而精其識端以正蓋隆平之興使夫道徳同而風俗一不在於目接耳受而有嗣也【防稽袁公文集】伏見保定處士劉因隱居教授不求聞達屬裕宗在東宮由布衣起爲贊善大夫旋以毋老辭去又以集賢學士召而不復起是其志趣髙尙有非時輩所敢望或者謂因矜已傲物索隱之流臣謂不然風俗之薄也久矣士之處世不自貴重聞一人之譽一章之薦喜見顏色惟恐或失不復知有亷恥等事何則私欲動於中利祿奪於外也而斯人也授以三品淸要之官辭而不居非操守有素能如是乎當風俗澆薄之中忽得斯人庶幾息奪競厚風俗而士亦知懲勸矣【助教吳明進集】

翰林待制歐陽贊先生之像曰微防之狂而有沂上風雩之樂資由之勇而無北鄙鼓瑟之聲於裕宗之仁而見不可畱之四皓以世祖之略而遇不能制之兩生嗚呼麒麟鳯凰固宇內之不常有也然而一鳴而六典作一出而春秋成則其志不欲遺世而獨逞也明矣亦將從周公孔子之後爲往聖繼絕學爲當世開太平者耶

元名臣事略卷十五

