十七史百將傳﹝宋﹞張預著

卷一

●周齊太公

太公望呂尙者﹐東海上人。先祖嘗封於呂﹐本姓姜氏﹐從其封姓﹐故曰呂尙。呂尙蓋嘗窮困年老矣﹐以漁釣於周西伯。西伯將出獵﹐卜之曰「所獲非熊非螭﹐非虎非羆﹐所獲霸王之輔。」西伯獵﹐果遇太公於渭之陽﹐與語﹐大說﹐曰「自吾先君太公望子久矣。」故號曰太公望。載與俱歸﹐立爲師。或曰﹕呂尙隱海濱﹐周西伯拘裏﹐散宜生﹑閎夭素知而招呂尙﹐三人者求美女奇物獻之於紂﹐以出西伯。西伯歸﹐與呂尙陰謀修徳以傾商政。其事多兵權與奇計﹐故當世之言兵及周之陰權﹐皆宗太公爲本謀。文王崩﹐武王欲修文王業﹐師行師尙父。將伐紂﹐卜龜兆不吉﹐風雨暴至。羣公盡懼﹐惟太公彊之﹐遂行。武王已平商﹐而封師尙父於齊。

孫子曰「明君賢將能以上智爲間者﹐必成大功。」周宗太公陰權而興王業是也。

●吳孫武

孫武子者﹐齊人也。以兵法見於吳王闔廬﹐闔廬曰「子之十三篇﹐吾盡觀之矣﹐可以小試勒兵乎﹖」對曰「可。」廬曰「可試以婦人乎﹖」曰「可。」於是許之﹐出宮中美人得百八十人。孫子分爲二隊﹐以王之寵姬二人各爲隊長﹐皆令持戟﹐令之曰「汝知而心與左右手背乎﹖」婦人曰「知之。」孫子曰「前則視心﹐左視左手﹐右視右手﹐後卽視背。」婦人曰「諾。」約束旣布﹐乃設＿鉞﹐卽三令五申之﹐於是鼓之右﹐婦人大笑。孫子曰「約束不明﹐申令不熟﹐將之罪也。」復三令五申而鼓之左﹐婦人復大笑。孫子曰「約束不明﹐申令不熟﹐將之罪也。旣已明而不如法者﹐吏士之罪也。」乃欲斬左右隊長。吳王從臺上觀見且斬愛姬﹐大駭﹐使使下令曰「寡人已知將軍能用兵矣﹐寡人非此二姬﹐食不甘味﹐願勿斬也。」孫子曰「臣旣已受命爲將﹐將在軍﹐君命有所不受。」遂斬隊長二人。於是復鼓之﹐婦人左右﹑前後﹑跪起皆中規矩繩墨﹐無敢出聲。於是孫子使使報王曰「兵旣整齊﹐王可試下觀之。惟王所欲用之﹐𨿽赴水火猶可也。」吳王曰「將軍罷休就捨﹐寡人不願下觀。」孫子曰「王徒好其言﹐不能用其實。」於是闔廬知孫子能用兵﹐卒以爲將﹐西破彊楚入郢﹐北威齊晉﹐顯名諸侯﹐孫子與有力焉。

孫子曰「法令孰行。」又曰「君命有所不受。」武之斬二隊長是也。

●越範蠡

範蠡﹐越人也。吳王夫差日夜勒兵﹐且以報越﹐越欲先吳未發往伐之。範蠡諫曰「不可。臣聞兵者﹐凶器也﹔戰者﹐逆徳也﹔爭者﹐事之末也。陰謀逆徳﹑好用凶器﹐試身於所末﹐上帝禁之﹐行者不利。」越王曰「吾已決之矣。」遂興師。吳王聞之﹐悉發精兵擊越﹐敗之夫椒。越王乃以餘兵五千人保棲於會稽。吳王追而圍之﹐越王謂範蠡曰「以不聽子﹐故至於此。爲之柰何﹖」蠡對曰「持滿者與天﹐定傾者與人﹐節事者以地。卑辭厚禮以遣之﹐不許﹐而身與之市。」勾踐曰「諾。」乃令大夫種行成於吳﹐膝行頓首曰「君王亡臣勾踐使陪臣種敢告下執事﹕勾踐請身爲臣﹐妻爲妾。」吳王將許之﹐子胥言於吳王曰「天以越賜吳﹐勿許也。」種還以報勾踐。勾踐欲殺妻子﹐燔寶器﹐觸戰以死。種止勾踐曰「夫吳太宰貪﹐可誘以利﹐請間行言之。」於是勾踐乃以美女寶器令種間獻吳太宰﹐受﹐乃見大夫種於吳王。種頓首言曰「願大王赦勾踐之罪﹐盡入其寶器。不幸不赦﹐勾踐將殺其妻子﹐燔其寶器﹐悉五千人觸戰﹐必有當也。」因說吳王曰「越已服爲臣﹐若將赦之﹐此國之利也。」吳王將許之﹐子胥諫﹐弗聽﹐卒赦越罷兵而歸。勾踐反國﹐乃苦身焦思﹐置膽於坐﹐坐臥卽仰膽﹐飲食亦嘗膽也﹐曰「女忘會稽之恥耶﹖」身自耕作﹐夫人自織﹐食不加肉﹐衣不重采﹐與百姓同其勞。欲使範蠡治國政﹐蠡對曰「兵甲之事﹐種不如蠡﹔鎭撫國家﹐親附百姓﹐蠡不如種。」於是舉國政屬大夫種﹐而使範蠡爲質於吳。二歲而吳歸蠡。勾踐自會稽歸七年﹐拊循其士民﹐士民欲以報吳。大夫逢同諫曰「鷙鳥之擊也﹐必匿其形。今吳兵加齊﹑晉﹐怨深於楚﹑越﹐名髙天下﹐實害周室﹐徳少而功多﹐必淫自矜。爲越計﹐莫若結齊親楚附晉﹐以厚吳。吳之志廣必輕戰﹐是我連其權﹐三國伐之﹐越承其獘﹐可克也。」勾踐曰「善。」居二年﹐吳王將伐齊﹐子胥諫曰「未可。臣聞勾踐食不重味﹐與百姓同苦樂﹐此人不死﹐必爲國患。」吳王弗聽﹐遂伐齊﹐敗之艾陵。越大夫種曰「臣觀吳王政驕矣﹐請試嘗之貸粟以卜其事。」請貸﹐吳王欲與﹐子胥諫勿與﹐王遂與之。太宰讒子胥曰「伍員貌忠而實忍﹐人殺其父兄不顧﹐安能顧王﹖王前欲伐齊﹐員彊諫﹐已而有功﹐是用反怨王。王不備伍員﹐員必爲亂。」因賜子胥屬鏤劍以自殺。勾踐召範蠡曰「吳已殺子胥﹐導諛者眾﹐可乎﹖」對曰「未可。」至明年春﹐吳王北會諸侯於黃池﹐吳國精兵從王﹐惟獨老弱與太子畱守。勾踐復問範蠡﹐蠡曰「可矣。」乃發習流二千﹑教士四萬人﹑君子六千人﹑諸禦千人伐吳﹐吳師敗﹐遂殺吳太子。吳告急於王﹐王方會諸侯於黃池﹐懼天下聞之﹐乃祕之。吳王已盟黃池﹐乃使人厚禮以請成越﹐越自度亦未能滅吳﹐乃與吳平。其後四年﹐越復伐吳﹐吳士民罷獘﹐輕銳盡死於齊﹑晉﹐而越大破吳﹐因而畱圍之。三年﹐吳師敗﹐越遂復棲吳王於姑蘇之山。吳王使公孫雄肉袒膝行而前﹐請成越王曰「孤臣夫差敢布腹心﹐異日嘗得罪於會稽﹐夫差不敢逆命﹐得與君王成以歸。今君王舉玉趾而誅孤臣﹐孤臣惟命是聽﹐意者亦欲如會稽之赦孤臣之罪子耕畜﹐候時轉物﹐逐什一之利。居無何﹐則致貲累巨萬。範蠡三徙﹐成名於天下﹐非苟去而已﹐所止必成名﹐卒老死於陶。

孫子曰「屈力殫貨﹐諸侯乘其獘而起。」蠡因吳有黃池之會而伐之。又曰「君命有所不受。」蠡謂已屬政而逐吳使是也。

●齊孫臏

孫臏生阿﹑甄之間﹐孫武之後世子孫也。孫臏嘗與龐涓俱學兵法。龐涓旣事魏﹐得爲惠王將軍﹐而自以爲能不及孫臏﹐乃陰使召孫臏。臏至﹐龐涓恐其賢於己﹐疾之﹐則以法刑斷其兩足而黥之﹐欲隱勿見。齊使者如梁﹐孫臏以刑徒陰見﹐說齊使。齊使以爲奇﹐竊載與之齊﹐齊將田忌喜而客待之。忌數與齊諸公子馳逐重射﹐孫子見其馬足不甚相遠﹐馬有上中下輩。於是孫子謂田忌曰「君第重射﹐臣能令君勝。」田忌信然之﹐與王及諸公子遂射千金。及臨質﹐孫子曰「今以君之下駟與彼上駟﹐取君上駟與彼中駟﹐取君中駟與彼下駟。」旣馳三輩畢﹐而田忌一不勝而再勝﹐卒得王千金。於是忌進孫子於威王﹐威王問兵法﹐遂以爲師。其後魏伐趙﹐趙急﹐請救齊。齊威王欲將孫臏﹐臏辭謝曰「刑余之人﹐不可。」於是乃以田忌爲將﹐而孫子爲師﹐居輜車中坐爲計謀。田忌欲引兵之趙﹐孫子曰「夫解雜亂紛紀者不控捲﹐救鬥者不搏＿﹐批亢搗虛﹐形格勢禁﹐則自爲解矣。今梁﹑趙相攻﹐輕兵銳卒必竭於外﹐老弱罷於內。君不若引兵疾走大梁﹐據其街路﹐衝其方虛﹐彼必釋趙而自救﹐是我一舉解趙之圍而收獘於魏也。」田忌從之。魏果去邯鄲﹐與齊戰於桂陵﹐大破梁軍。後魏與趙攻韓﹐韓告急於齊。齊使田忌將而往﹐直走大梁。魏將龐涓聞之﹐去韓而歸。孫子謂田忌曰「彼三晉之兵素悍勇而輕齊﹐齊號爲怯。善戰者﹐因其勢而利導之。兵法﹕百里而趨利者蹶上將﹐五十里而趨利者軍半至。使齊軍入魏地爲十萬竈﹐明日爲五萬竈﹐又明日爲二萬竈。」龐涓行三日﹐大喜﹐曰「我固知齊軍怯﹐入吾地三日﹐士卒亡者過半矣。」乃棄其步軍﹐與其輕銳倍日並行逐之。孫子度其行﹐暮當至馬陵。馬陵道狹而旁多阻隘﹐可伏兵。乃斫大樹﹐白而書之曰「龐涓死於此樹之下﹗」於是令齊軍善射者萬弩夾道而伏﹐期日暮見火舉而俱發。龐涓果夜至斫樹下﹐見白書乃＿火燭之﹐讀其書未畢﹐齊軍萬弩俱發﹐魏軍大亂相失。龐涓自知智窮兵敗﹐乃自剄﹐曰「遂成孺子之名。」齊因乘勝﹐盡破其軍﹐虜魏太子申以歸。孫臏以此名顯天下﹐世傳其兵法。

孫子曰「攻其所必救。」臏令田忌走大梁而解趙圍。又曰「勇怯﹐勢也。」臏因魏輕齊而減竈示怯是也。

●齊田穰苴

司馬穰苴者﹐田完之苗裔也。齊景公時﹐晉伐阿﹑甄而燕侵河上﹐齊師敗績﹐景公患之。晏嬰乃薦田穰苴曰「穰苴𨿽田氏庶孽﹐然其人文能附眾﹐武能威敵﹐願君試之。」景公召穰苴與語兵事﹐大說之﹐以爲將軍﹐將兵捍燕﹑晉之師。穰苴曰「臣素卑賤﹐君擢之閭伍之中﹐加之大夫之上﹐士卒未附﹐百姓不信﹐人微權輕。願得君之寵臣﹑國之所尊﹐以監軍乃可。」於是景公許之﹐使莊賈往。穰苴旣辭﹐與莊賈約曰「旦日日中會於軍門。」穰苴先馳至軍﹐立表下漏待賈。賈素驕貴﹐以爲將已之軍﹐而己爲監﹐不甚急。親戚左右送之﹐畱飲﹐日中而賈不至。穰苴則僕表決漏﹐入行軍勒兵申明約束。約束旣定﹐夕時莊賈乃至。穰苴曰「何後期爲。」賈謝曰「不佞大夫親戚送之﹐故畱。」穰苴曰「將受命之日﹐則忘其家﹔臨軍約束﹐則忘其親﹔援桴鼓之急﹐則忘其身。今敵國深侵﹐邦內騷動﹐士卒暴露於境﹐君寢不安席﹑食不甘味﹐百姓之命皆垂於君﹐何謂相送乎﹖」召軍正問曰「軍法﹕期而後至者﹐云何﹖」對曰「當斬。」賈懼﹐使人馳報景公請救。旣往﹐未及反﹐於是遂斬莊賈以徇三軍﹐三軍之士皆振栗。久之﹐景公遣使者持節赦賈﹐馳入軍中。穰苴曰「將在軍﹐君令有所不受。」問軍正曰「軍中不馳﹐今使者馳﹐云何﹖」正曰「當斬。」使者大懼。穰苴曰「君之使不可殺之。」乃斬其僕﹑車之左駙﹑馬之左驂﹐以徇三軍。遣使者還報﹐然後行。士卒次捨﹐井竈飲食﹐問疾醫藥﹐身拊循之。悉取將軍之資糧享士卒﹐身與士卒平分糧食﹐最比其羸弱者。三日而後勒兵﹐病者皆求行﹐爭奮出爲之赴戰。晉師聞之﹐爲罷去﹔燕師聞之﹐度水而解。於是追擊之﹐遂取所亡封內故境而引兵歸。未至國﹐釋兵旅﹑解約束﹐誓盟而後入邑。景公與諸大夫郊迎﹐勞師成禮﹐然後反歸寢。旣見穰苴﹐尊爲大司馬。田氏日益以尊於齊。已而﹐大夫鮑氏﹑髙國之屬害之﹐譖於景公。景公退穰苴﹐穰苴發疾而死。其後﹐齊威王用兵行威﹐大放穰苴之法﹐而諸侯朝齊。齊威王使大夫追論古者司馬兵法﹐而附穰苴於其中﹐因號曰《司馬穰苴兵法》。

孫子曰「令之以文﹐齊之以武。」穰苴文能附眾﹐武能威敵。又曰「法令孰行。」穰苴斬莊賈以徇三軍。又曰「不戰而屈人之兵。」穰苴士卒爭奮而燕﹑晉解去是也。

●魏吳起

吳起者﹐衛人也﹐好用兵。嘗學於曾子﹐事魯君。齊人攻魯﹐魯欲將吳起。起取齊女爲妻﹐而魯疑之。吳起於是欲就名﹐遂殺其妻以明不與齊也。魯卒以爲將﹐將而攻齊﹐大破之。魯人或惡吳起曰「起之爲人﹐猜忍人也。其少時家累千金﹐遊仕不遂﹐遂破其家﹐鄕黨笑之。吳起殺其謗己者三十餘人﹐而東出衛郭門。與其母訣﹐嚙臂而盟曰﹕起不爲卿相不復入衛。遂事曾子。居頃之﹐其母死﹐起終不歸。曾子薄之﹐而與起絕。起乃之魯學兵法﹐以事魯君。魯君疑之﹐起殺妻以求將。夫魯小國而有戰勝之名﹐則諸侯圖魯矣。且魯﹑衛兄弟之國也﹐而君用起﹐是棄衛也。」魯君疑之﹐謝吳起。起於是聞魏文侯賢﹐欲事之。文侯問李克曰「吳起何如人哉﹖」克曰「起貪而好色﹐然用兵司馬穰苴不能過也。」於是以爲將﹐擊秦﹐拔五城。起之爲將﹐與士卒最下者同衣食﹐臥不設席﹐行不騎乘﹐親囊贏糧﹐與士卒分勞苦。卒有病疽者﹐起爲吮之。卒母聞而哭之﹐人曰「子﹐卒也﹐而將軍自吮其疽﹐何哭爲﹖」母曰「非然也。往年吳公吮其父﹐其父戰不旋踵﹐遂死於敵。今又吮其子﹐妾不知其死所矣﹐是以哭之。」文侯以吳起善用兵﹑廉平盡能得士心﹐乃以爲西河守﹐以拒秦﹑韓。魏文侯旣卒﹐起事其子武侯。武侯浮西河而下中流﹐顧而謂吳起曰「美哉乎山河之固﹐此魏國之寶也。」起對曰「在徳不在險。昔三苗氏左洞庭﹐右彭蠡﹐徳義不修﹐禹滅之。夏桀之居﹐左河濟﹐右太華﹐伊闕在其南﹐羊腸在其北﹐修政不仁﹐湯放之。商紂之國﹐左孟門﹐右太行﹐常山在其北﹐大河經其南﹐修政不徳﹐武王殺之。由此觀之﹐在徳不在險。若君不修徳﹐舟中之人盡爲敵國也。」武侯曰「善。」卽封吳起爲西河守﹐甚有聲名。魏置相﹐相田文﹐吳起不悅﹐謂文曰「請與子論功﹐可乎﹖」田文曰「可。」起曰「將三軍﹐使士卒樂死﹐敵國不敢謀﹐子孰與起﹖」文曰「不如子。」起曰「治百官﹐親萬民﹐實府庫﹐子孰與起﹖」文曰「不如子。」起曰「守西河而秦兵不敢東鄕﹐韓﹑趙賓從﹐子孰與起﹖」文曰「不如子。」起曰「此子三者皆出吾下﹐而位加吾上﹐何也﹖」文曰「主少國疑﹐大臣未附﹐百姓不信。方是之時﹐屬之於子乎﹖屬之於我乎﹖」起默然良久曰「屬之子矣。」文曰「此乃吾所以居子之上也。」田文旣死﹐公叔爲相﹐尙魏公主而害吳起。公叔之僕曰「起易去也。」公叔曰「柰何﹖」其僕曰「起爲人節廉而自喜名也﹐君因先與武侯言曰﹕夫吳起賢人也﹐而侯之國小﹐又與彊秦壤界﹐臣竊恐起之無畱心也。武侯卽曰﹕柰何﹖君因謂武侯曰﹕試延以公主﹐起有畱心則必受之﹐無畱心則必辭矣﹐以此卜之。君因召吳起而與歸﹐卽令公主怒而輕君。吳起見公主之賤君也﹐則必辭。」於是吳起見公主之賤魏相﹐果辭魏武侯。武侯疑之﹐而弗信也。吳起懼得罪﹐遂去﹐卽之楚。楚悼王素聞起賢﹐至則相楚﹐明法審令﹐捐不急之官﹐廢公族疏遠者﹐以撫養戰鬥之士﹐要在彊兵破馳說之言縱橫者。於是南平百越﹐北拜陳﹑蔡﹐卻三晉﹐西伐秦﹐諸侯患楚之彊。故楚之貴戚﹐盡欲害吳起。及悼王死﹐宗室大臣作亂而殺吳起。

孫子曰「視卒如愛子﹐故可與之俱死。」起與士分勞苦。又曰「輔周則國必彊。」起守西河而秦兵不敢東鄕是也。

●秦白起

白起者﹐＿人也﹐善用兵。事秦昭王﹐攻韓﹑魏於伊闕﹐斬首二十四萬﹐又虜其將公孫喜。攻魏﹐拔之﹐取城小大六十一。攻趙﹐拔光狼城。攻楚﹐拔郢﹐楚王東走徙陳。秦以白起爲武安君。又攻魏﹐拔華陽﹐走芒卯﹐而虜三晉將﹐斬首十三萬。與趙將賈偃戰﹐沈其卒二萬人於河中。攻韓﹐拔五城﹐斬首五萬。伐韓之野王﹐野王降秦﹐上黨道絕﹐其守馮亭與民謀曰「鄭道已絕﹐韓必不可得爲民。秦兵日進﹐韓不能應。不如以上黨歸趙﹐趙若受我﹐秦怒必攻趙。趙被兵必親韓﹐韓﹑趙爲一﹐則可以當秦。」因使人報趙﹐趙孝成王與平陽君﹑平原君計之。平陽君曰「不如勿受﹐受之﹐禍大於所得。」平原君曰「無故得一郡﹐受之便。」趙受之﹐因封馮亭爲華陽君。秦使左庶長王攻韓﹐取上黨。上黨民走趙﹐趙軍長平以按據上黨民。因攻趙﹐趙使廉頗將。趙軍士卒犯秦斥兵﹐秦斥兵斬趙裨將茄﹐陷趙軍﹐取二鄣四尉。趙軍築壘壁而守之。秦又攻其壘﹐取二尉﹐敗其陣﹐奪西壘壁。廉頗堅壁以待秦﹐秦數挑戰﹐趙兵不出。趙王數以爲誚﹐而秦相應侯又使人行千金於趙﹐爲反間曰「秦之所惡﹐獨畏馬服子趙括將耳。廉頗易與﹐且降矣。」趙王旣怒廉頗軍多失亡﹐軍數敗又反堅壁不敢戰﹐而又聞秦反間之言﹐因使趙括代廉頗將以擊秦。秦聞馬服子將﹐乃陰使武安君白起爲上將軍﹐而王爲尉裨將﹐令軍中有敢泄武安君將者斬。趙括至則出兵擊秦軍﹐秦軍佯敗而走﹐張二奇兵以劫之。趙軍逐勝追造秦壁﹐壁堅拒不得入。而秦奇兵二萬五千人絕趙軍後﹐又一軍五千騎絕趙壁間。趙軍分而爲二﹐糧道絕﹐而秦出輕兵擊之。趙戰不利﹐因築壁堅守以待救至。秦王聞趙食道絕﹐王自之河內賜民爵各一級﹐發年十五以上悉詣長平遮絕趙救及糧食。趙卒不得食四十六日﹐皆內陰相殺食﹐來攻秦壘欲出﹐爲四隊﹐四五復之﹐不能出。其將軍趙括出銳卒自搏戰﹐秦軍射殺趙括。括軍敗﹐卒四十萬人降武安君。武安君計曰「前秦已拔上黨﹐上黨民不樂爲秦而歸趙﹐趙卒反覆﹐非盡殺之﹐恐爲亂。」乃挾詐而盡坑殺之﹐遣其小者二百四十人歸趙﹐前後斬首虜四十五萬人。趙人大震。秦復定上黨郡。秦分軍爲二﹕王攻皮牢﹐拔之﹔司馬梗定太原。韓﹑趙恐﹐使蘇代厚幣說秦相應侯曰「武安君禽馬服子乎﹖」曰「然。」又曰「卽圍邯鄲乎﹖」曰「然。」「武安君所爲秦戰勝攻取者七十餘城﹐𨿽周﹑召﹑呂望之功不益於此矣。今趙亡秦王﹐王則武安君必爲三公﹐君能爲之下乎﹖𨿽無欲爲之下﹐固不得已矣。秦嘗攻韓圍邢丘﹑困上黨﹐上黨之民皆反爲趙﹐天下不樂爲秦民之日久矣。今亡趙﹐北地入燕﹐東地入齊﹐南地入韓﹑魏﹐則君之所得民亡幾何人﹖故不如因而割之﹐無以爲武安君功也。」於是﹐應侯言於秦王曰「秦兵勞﹐請許韓﹑趙之割地以和﹐且休士卒。」王聽之﹐割韓垣雍﹑趙六城以和。武安君聞之﹐由是與應侯有隙。秦復發兵使五大夫王陵攻趙邯鄲﹐是時武安君病不任行。陵攻邯鄲少利﹐秦益發兵佐陵﹐陵兵亡五校。武安君病愈﹐秦王欲使武安君代陵將。武安君言曰「邯鄲實未易攻也﹐且諸侯救日至﹐彼諸侯怨秦之日久矣。今秦𨿽破長平軍﹐而秦卒死者過半﹐國內空﹐遠絕河山而爭人國都﹐趙應其內﹐諸侯攻其外﹐破秦軍必矣。不可。」秦王自命不行﹐乃使應侯請之。武安君終辭不肯行﹐遂稱病。秦王使王代陵將﹐八九月圍邯鄲﹐不能拔。楚使春申君及魏公子將兵數十萬攻秦軍﹐秦軍多失亡。武安君言曰「秦不聽臣計﹐今如何矣﹖」秦王聞之﹐怒﹐彊起武安君。武安君遂稱病篤﹐應侯請之﹐不起。於是免武安君爲士伍﹐遷之陰密。武安君病未能行。居三月﹐諸侯攻秦軍急﹐秦軍數卻﹐使者日至。秦王乃使人遣白起不得畱咸陽中。武安君旣行﹐出咸陽西門十里﹐至杜郵。秦昭王與應侯﹑羣臣議曰「白起之遷﹐其意尙快快不服﹐有餘言。」秦王乃使使者賜之劍自裁。武安君引劍將自剄﹐曰「我何罪於天而至此哉﹗」良久﹐曰「我固當死﹐長平之戰趙卒降者數十萬人﹐我詐而盡坑之﹐是足以死。」遂自殺。秦人憐之﹐鄕邑皆祭祀焉。

孫子曰「以利動之﹐以本待之。」起佯北致趙軍而以奇兵劫之。又曰「諸侯乘其獘而起。」起謂趙應其內﹐諸侯攻其外是也。

●秦王翦

王翦者﹐頻陽東鄕人也。少而好兵事。秦始皇攻趙﹐歲餘遂拔趙﹐趙王降﹐盡定趙地爲郡。燕使荊軻爲賊於秦﹐秦王使王翦攻燕﹐燕王喜走遼東﹐翦遂定燕薊而還。秦使翦子王賁擊荊﹐荊兵敗。還擊魏﹐魏王降﹐遂定魏地。秦始皇旣滅三晉﹐走燕王﹐而數破荊師。秦將李信者﹐年少壯勇﹐嘗以兵數千逐燕太子丹﹐卒破得丹。始皇以爲賢勇﹐於是始皇問李信﹕「吾欲攻取荊﹐於將軍度用幾何人而足﹖」李信曰「不過用二十萬人。」始皇問王翦﹐王翦曰「非六十萬人不可。」始皇曰「王將軍老矣﹐何怯也﹔李將軍果勢壯勇﹐其言是也。」遂使李信及蒙恬將二十萬﹐南伐荊。王翦言不用﹐因謝病歸老於頻陽。李信攻平與﹐蒙恬攻寢﹐大破荊軍。信又攻鄢郢﹐破之﹐於是引兵而西﹐與蒙恬會城父。荊人因隨之﹐三日三夜不頓捨﹐大破李信軍﹐入兩壁﹐殺七都尉﹐秦軍走。始皇聞之﹐大怒﹐自馳如頻陽﹐見謝王翦曰「寡人以不用將軍計﹐李信果辱秦軍。今聞荊兵日進而西﹐將軍𨿽病﹐獨忍棄寡人乎﹖」王翦謝曰「老臣罷病悖亂﹐惟大王更擇賢將。」始皇謝曰「已矣﹐將軍勿復其言。」王翦曰「大王必不得已用臣﹐非六十萬人不可。」始皇曰「惟聽將軍計耳。」於是王翦將兵六十萬人﹐始皇自送至灞上。王翦行﹐請美田宅園池甚眾﹐始皇曰「將軍行矣﹐何憂貧乎﹖」王翦曰「爲大王將﹐有功終不得封侯﹐故及大王之向臣﹐臣亦及時以請園池爲子孫業耳。」始皇大笑。王翦旣至關﹐使使還請善田者五輩。或曰「將軍之乞貸﹐亦已甚矣。」王翦曰「不然。夫秦王＿中而不信人﹐今空秦國甲士而專委於我﹐我不多請田宅爲子孫業以自堅﹐顧令秦王坐而疑我矣。」王翦果代李信擊荊。荊聞王翦益軍而來﹐乃悉國中兵以拒秦。王翦至﹐堅壁而守之﹐不肯戰。荊兵數出挑戰﹐終不出。王翦日休士洗沭﹐而善飲食撫循之﹐親與士卒同食。久之﹐王翦使人問﹕「軍中戲乎﹖」對曰「方投石超距。」於是王翦曰「士卒可用矣。」荊軍數挑戰而秦不出﹐乃引而東。翦因舉兵追之﹐令壯士擊﹐大破荊軍﹐至蘄南﹐殺其將軍項燕。荊兵遂敗走﹐秦因乘勝略定荊地城邑。歲餘﹐虜荊王負芻﹐竟平荊地爲郡縣﹐因南徵百越之君。而王翦子王賁與李信破定燕﹑齊地。秦始皇盡並天下﹐王氏﹑蒙氏功爲多﹐名施於後世。秦二世之時﹐王翦及其子賁皆已死﹐而又滅蒙氏。陳勝之反秦﹐秦使王翦之孫王離擊趙﹐圍趙王及張耳鉅鹿城。或曰「王離﹐秦之名將也﹐今將彊秦之兵攻新造之趙﹐舉之必矣。」客曰「不然。夫爲將三世者必敗。必敗者何也﹖以其所殺伐多矣﹐其後受其不祥。今王離已三世將矣。」居無何﹐項羽救趙擊秦軍﹐果虜王離。

孫子曰「識眾寡之用者勝。」翦謂伐荊當用六十萬人。又曰「謹養勿勞﹐並气積力。」翦堅壁休士﹐投石超距而後用是也。

●燕樂毅

樂毅者﹐其先祖曰樂羊﹐爲魏文侯將﹐伐取中山﹐文侯封以靈壽﹐子孫因家焉。樂毅賢﹐好兵。齊大敗燕﹐燕昭王怨齊﹐未嘗一日而忘報齊也。於是屈身下士﹐先禮郭隗以招賢者。樂毅於是爲魏昭王使於燕﹐燕王以客禮待之﹐遂委質燕昭王以爲亞卿。時齊＿王彊﹐南敗楚相唐昧於重丘﹐西摧三晉於觀津﹐遂與三晉擊秦﹐助趙滅中山﹐破宋﹐廣地千餘里﹐與秦昭王爭重爲帝。已而﹐復歸之。諸侯皆欲背秦﹐而服於齊。＿王自矜﹐百姓弗堪。於是燕昭王問伐齊之事﹐樂毅對曰「齊地大人眾﹐未易獨攻也。王必欲伐之﹐莫如與趙及楚﹑魏。」於是使樂毅約趙惠文王﹐別使連楚﹑魏﹐令趙啖秦以伐齊之利。諸侯害齊＿王之驕暴﹐皆爭合從與燕伐齊。樂毅還報﹐燕昭王悉起兵使樂毅爲上將軍﹐趙惠文王以相國印授樂毅。樂毅於是並護趙﹑楚﹑韓﹑魏﹑燕之兵以伐齊﹐破之濟西。諸侯兵罷歸﹐而燕軍樂毅獨追至於臨淄。齊＿王之敗濟西﹐亡走保於莒。樂毅獨畱徇齊﹐齊皆城守。樂毅攻入臨淄﹐盡取齊寶財物祭器﹐輸之燕。燕昭王大說﹐親至濟上勞軍﹐行賞饗士﹐封樂毅於昌國﹐號爲昌國君。於是燕昭王收齊鹵獲以歸﹐而使樂毅復以兵平齊城之不下者。樂毅畱徇齊五歲﹐下齊七十餘城﹐皆爲郡縣以屬燕。惟獨莒﹑卽墨未服。會燕昭王死﹐子立爲燕惠王。惠王自爲太子時﹐嘗不快於樂毅。及卽位﹐齊之田單聞之﹐乃縱反間於燕曰「齊城不下者兩城耳﹐然所以不早拔者﹐聞樂毅與燕新王有隙﹐欲連兵且畱齊﹐南面而王齊。齊之所患﹐惟恐他將之來。」於是燕惠王固已疑樂毅﹐得齊反間﹐乃使騎劫代將﹐而召樂毅。樂毅知燕惠王之不善代之﹐畏誅﹐遂西降趙。趙封樂毅於觀津﹐號曰望諸君﹐尊寵樂毅以警動於燕﹑齊。齊田單後與騎劫戰﹐果設詐誑燕軍﹐遂破騎劫於卽墨下﹐而轉戰逐燕﹐北至河上﹐盡復得齊城﹐而迎襄王於莒﹐入於臨淄。燕惠王後悔使騎劫代樂毅﹐以故破軍亡將失齊﹔又怨樂毅之降趙﹐恐趙用樂毅而乘燕之獘以伐燕。燕惠王乃使人請樂毅﹐且謝之曰「先王舉國而委將軍﹐將軍爲燕破齊報先王之仇﹐天下莫不震動﹐寡人豈敢一日而忘將軍之功哉﹗左右誤寡人﹐寡人之使騎劫代將軍﹐爲將軍久暴露於外﹐故召將軍且休計事。將軍過聽﹐以與寡人有隙﹐遂捐燕歸趙。將軍自爲計則可矣﹐而亦何以報先王之所以遇將軍之意乎﹖」樂毅報遺燕惠王書曰「臣不佞﹐不能奉承王命以順左右之心﹐恐傷先王之明﹐有害足下之義﹐故遁逃走趙。今足下使人數之以罪﹐臣恐侍禦者不察先王之所以畜幸臣之理﹐又不白臣之所以事先王之心﹐故敢以書對。臣聞賢聖之君不以祿私親﹐其功多者賞之﹐其能當者處之。故察能而授官者﹐成功之君也﹔論行而結交者﹐立名之士也。臣竊觀先王之舉也﹐見有髙世主之心﹐故假節於魏﹐以身得察於燕。先王過舉﹐廁之賓客之中﹐立之羣臣之上﹐不謀父兄﹐以爲亞卿。臣竊不自知﹐自以爲奉令承教﹐可幸無罪﹐故受令而不辭。以天之道﹑先王之靈﹐受命擊齊﹐大敗齊人﹐輕卒銳兵長驅至國﹐齊王遁而走莒﹐僅以身免﹐珠玉﹑財寶﹑車甲﹑珍器盡收入燕。五伯以來﹐功未有及先王者也。臣聞之﹕善作者不必善成﹐善始者不必善終。昔伍子胥說聽於闔閭﹐而吳王遠迹至郢。夫差弗是也﹐賜之鴟夷而浮之江。吳王不寤先論之可以立功﹐故沈子胥而不悔﹔子胥不早見主之不同量﹐是以至於入江而不化。夫免身立功﹐以明先王之迹﹐臣之上計也﹔離毀辱之誹謗﹐墮先王之名﹐臣之所大恐也。臨不測之罪﹐以幸爲利﹐義之所不敢出也。臣聞﹕古之君子﹐交絕不出惡聲﹔忠臣去國﹐不潔其名。臣𨿽不佞﹐數奉教於君子矣。恐侍禦者不察疏遠之行﹐故敢獻書以聞﹐惟君王之畱意焉。」於是燕王復以樂毅子樂間爲昌國君﹐而樂毅往來﹐復通燕。燕﹑趙以爲客卿。樂毅卒於趙。

孫子曰「衢地則合交。」毅約楚﹑趙﹑韓﹑魏之兵以伐齊。又曰「城有所不攻。」毅不取莒﹑卽墨是也。

●趙李牧

李牧者﹐趙之北邊良將也。常居代雁門備匈奴﹐以便宜置吏﹐市租皆輸入莫府﹐爲士卒費。日擊數牛饗士﹐習射騎﹐謹烽火﹐多間諜﹐厚遇戰士。爲約曰「匈奴卽入盜﹐急入收保﹐有敢捕虜者斬。」匈奴每入﹐烽火謹﹐輒入收保﹐不敢戰。如是數歲﹐亦不亡失。然匈奴以李牧爲怯﹐𨿽趙邊兵亦以爲吾將怯。趙王誚李牧﹐李牧如故。趙王怒﹐召之﹐使他人代將。歲餘﹐匈奴每來出戰﹐數不利﹐失亡多﹐邊不得田畜。復請李牧﹐牧杜門不出﹐固稱疾。趙王乃復彊起﹐使將兵。牧曰「王必用臣﹐臣如前乃敢奉令。」王許之。李牧至﹐如故約。匈奴數歲無所得﹐終以爲怯。邊士日得賞賜而不用﹐皆願一戰。於是乃具選車得千三百乘﹐選騎得萬三千匹﹐百金之士五萬人﹐彀者十萬人﹐悉勤習戰﹐大縱畜牧﹐人民滿野。匈奴小入﹐佯北不勝﹐以數千人委之。單於聞之﹐大率眾來入。李牧多爲奇陳﹐張左右翼擊之﹐大破殺匈奴十餘萬騎﹐單於奔走。其後十餘歲﹐匈奴不敢近趙邊城。趙悼襄王初﹐廉頗旣亡入魏﹐趙使李牧攻燕﹐拔武遂﹑方城。後秦破趙﹐殺將扈輒﹐斬首一萬。趙乃以李牧爲大將軍擊秦﹐大破秦將相桓＿﹐封李牧爲武安君。趙王遷七年﹐秦使王翦攻趙﹐趙使李牧﹑司馬尙禦之。秦多與趙王寵臣郭開金爲反間﹐言李牧﹑司馬尙欲反。趙王乃使趙蔥及齊將顏聚代李牧﹐李牧不受命。趙使人微捕得李牧﹐斬之﹐廢司馬尙。王翦因急擊趙﹐殺趙蔥﹐虜趙王遷及其將顏聚﹐遂滅趙。

孫子曰「能使敵人自至者﹐利之也。」牧以小利委敵﹐而匈奴大至是也。捲

二

●趙趙奢

趙奢者﹐趙之田部吏也。治國賦﹐民富而府庫實。秦伐韓﹐軍於閼與。王召廉頗而問曰「可救不﹖」對曰「道遠險狹﹐難救。」又召樂乘而問焉﹐樂乘對如廉頗言。及召問趙奢﹐奢對曰「其道遠險狹﹐譬之猶兩鼠鬥於穴中﹐將勇者勝。」王乃令趙奢將救之。兵去邯鄲三十里﹐而令軍中曰「有以軍事諫者死。」秦軍軍武安西。秦軍鼓噪勒兵﹐武安屋瓦盡振。軍中候有一人言急救武安﹐趙奢立斬之﹐堅壁﹐畱二十八日不行﹐復益增壘。秦間來入﹐趙奢善食而遣之。間以報秦將﹐秦將大喜曰「夫去國三十里而軍不行﹐乃增壘﹐閼與非趙地也。」趙奢旣以遣秦間﹐乃捲甲而趨之﹐一日一夜至﹐令善射者去閼與五十里而軍﹐軍壘成。秦人聞之﹐悉甲而至。軍士許歷請以軍事諫﹐趙奢曰「內之。」許歷曰「秦人不意趙師至此﹐其來气盛﹐將軍必厚集其陣以待之。不然﹐必敗。」趙奢曰「請受令。」許歷曰「請就＿質之誅。」趙奢曰「胥後令邯鄲。」許歷復請諫曰「先據北山上者勝﹐後至者敗。」趙奢許諾﹐卽發萬人趨之。秦兵後至﹐爭山不得上。趙奢縱兵擊之﹐大破秦軍。秦軍解而走﹐遂解閼與之圍而歸。趙惠文王賜奢號爲馬服君﹐以許歷爲國尉。趙奢於是與廉頗﹑藺相如同位。後四年﹐趙惠文王卒﹐子孝成王立。七年﹐秦與趙兵相距長平。時趙奢已死﹐而藺相如病篤。趙使廉頗將攻秦。秦數敗趙軍﹐趙軍固壁不戰。秦數挑戰﹐廉頗不肯。趙王信秦之間﹐秦之間言曰「秦之所惡﹐獨畏馬服君趙奢之子趙括爲將耳。」趙王因以括爲將代廉頗﹐藺相如曰「王以名使括﹐若＿柱而鼓瑟耳。括徒能讀其父書傳﹐不知合變也。」趙王不聽﹐遂將之。趙括自少時學兵法﹐言兵事﹐以天下莫能當。嘗與其父奢言兵事﹐奢不能難﹐然不謂善。括母問奢其故﹐奢曰「兵死地也﹐而括易之言。使趙不將括卽已﹐若必將之﹐破趙軍者必括也。」及括將行﹐其母上書言於王曰「括不可使將。」王曰「何以﹖」對曰「始妾事其父﹐時爲將﹐身所奉飯飲而進食者以十數所﹐友者以百數。大王及宗室所賞賜者﹐盡以予軍吏士大夫。受命之日﹐不問家事。今括一旦爲將﹐東向而朝﹐軍吏無敢仰視之者。王所賜金帛歸藏於家﹐而日視便利田宅可買者買之。王以爲何如﹖且其父子異心﹐願王勿遣。」王曰「吾已決矣。」括母因曰「王終遣之﹐卽有如不稱﹐妾得無隨坐乎﹖」王許諾。趙括旣代廉頗﹐悉更約束﹐易置軍吏。秦將白起聞之﹐縱奇兵佯敗走﹐而絕其糧道﹐分斷其軍爲二。士卒離心﹐四十餘日﹐軍餓。趙括出銳卒自搏戰﹐秦軍射殺趙括﹐括軍敗﹐數十萬之眾遂降秦﹐秦悉坑之。趙前後所亡凡四十五萬。明年﹐秦兵遂圍邯鄲歲餘﹐幾不得脫。賴楚﹑魏諸侯來救﹐乃得解邯鄲之圍。趙王亦以括母先言﹐卒不誅也。自邯鄲圍解五年﹐而燕用栗腹之謀曰「趙壯者盡喪於長平﹐其孤未壯。」舉兵擊趙﹐趙使廉頗將擊﹐大破燕軍於＿﹐殺栗腹﹐遂圍燕。燕割五城請和﹐乃聽之。趙以尉文封廉頗爲信平君爲假相國。孝成王卒﹐子悼襄王立﹐使樂乘代廉頗。廉頗怒﹐攻樂乘﹐樂乘走。廉頗遂奔魏之大梁。廉頗居梁久之﹐魏不能信用。趙以數困於秦兵﹐趙王思復得廉頗﹐廉頗亦思復用於趙。趙王使使者視廉頗尙可用否。廉頗之仇人郭開多與使者金﹐令毀之。趙使者旣見廉頗﹐廉頗爲之一飯斗米﹑肉十斤﹐被甲上馬﹐以示尙可用。趙使還報王曰「廉將軍𨿽老﹐尙善飯。然與臣坐﹐頃之三遺矢矣。」趙王以爲老﹐遂不召。楚聞廉頗在魏﹐陰使人迎之。廉頗一爲楚將﹐無功﹐曰「我思用趙人。」廉頗卒死於壽春。

孫子曰「反間者﹐因敵間而用之。」奢因秦間之來﹐而善食以遣之。又曰「我得亦利﹐彼得亦利﹐爲爭地。」奢發萬人先趨北山是也。

●趙廉頗

廉頗者﹐趙之良將也。伐齊﹐大破之﹐取晉陽﹐拜爲上卿﹐以勇气聞於諸侯。藺相如者﹐趙人也﹐拜爲上卿﹐位在廉頗之右。廉頗曰「我爲趙將﹐有攻城野戰之大功﹔而藺相如徒以口舌爲勞﹐而位居我上。且相如素賤人﹐吾羞﹐不忍爲之下。」宣言曰「我見相如﹐必辱之。」相如聞﹐不肯與會。相如每朝時﹐常稱病﹐不欲與廉頗爭列。已而﹐相如出﹐望見廉頗﹐相如引車避匿。於是舍人與相諫曰「臣所以去親戚而事君者﹐徒慕君之髙義也。今君與廉頗同列﹐廉君宣惡言而君畏匿之﹐恐懼殊甚。且庸人尙羞之﹐況於將相乎﹖臣等不肖﹐請辭去。」藺相如固止之曰「公之視廉將軍孰與秦王﹖」曰「不若也。」相如曰「夫以秦王之威﹐而相如廷叱之﹐辱其羣臣。相如𨿽駑﹐獨畏廉將軍哉﹗顧吾念之﹕彊秦之所以不敢加兵於趙者﹐徒以吾二人在也。今兩虎共斗﹐其勢不俱生。吾所以爲此者﹐以先國家之急而後私仇也。」廉頗聞之﹐肉袒負荊﹐因賓客至藺相如門﹐謝罪曰「鄙賤之人﹐不知將軍寬之至此也。」卒相與歡﹐爲刎頸之交。是歲﹐廉頗東攻齊﹐破其二軍。居二年﹐復伐齊幾﹐拔之。後攻魏之防陵﹑安陽﹐拔之。

孫子曰「令素行者﹐與眾相得。」頗之思用趙人是也。

●齊田單

田單者﹐齊諸田疏屬也。＿王時爲臨市掾﹐不見知。及燕使樂毅伐破齊﹐王出奔﹐保莒城﹐燕師長驅平齊。而田單走安平﹐令其宗人盡斷其車軸末而傅鐵籠。已而﹐燕軍攻字平﹐城壞﹐齊人走﹐爭塗﹐以＿折車敗﹐爲燕所虜。惟田單宗人﹐以鐵籠故得脫﹐東保卽墨。燕旣盡降齊城﹐惟獨莒﹑卽墨不下。燕軍聞齊王在莒﹐並兵攻之。淖齒旣殺＿王於莒﹐因堅守距燕軍﹐數年不下。燕引兵東圍卽墨﹐卽墨大夫出與戰﹐敗死。城中相與推田單曰「安平之戰﹐田單宗人以鐵籠得全。習兵﹐立以爲將軍﹐以卽墨距燕。」頃之﹐燕昭王卒﹐惠王立﹐與樂毅有隙。田單聞之﹐乃縱反間於燕﹐宣言曰「齊王已死﹐城之不拔者二耳。樂毅畏誅而不敢歸﹐以伐齊爲名﹐實欲連兵南面而王齊。齊人未附﹐故且緩攻卽墨以待其事。齊人所懼﹐惟恐他將之來﹐卽墨殘矣。」燕王以爲然﹐使騎劫代﹐樂毅因歸趙。燕人士卒忿﹐而田單乃令城中人﹐食必祭其先祖於庭。飛鳥悉翔舞城中﹐下食。燕人怪之。田單因宣言曰「神來下教我。」乃令城中人曰「當有神人爲我師。」有一卒曰「臣可以爲師乎﹖」因反走。田單乃起﹐引還﹐東鄕坐師事之。卒曰「臣欺君﹐誠無能也。」田單曰「子勿言也。」因師之。每出約束﹐必稱神師。乃宣言曰「吾惟恐燕軍之劓所得齊卒﹐置之前行﹐與我戰﹐卽墨敗矣。」燕人聞之﹐如其言。城中人見齊諸降者盡劓﹐皆怒堅守﹐惟恐見得。單又縱反間曰「吾懼燕人掘吾城外冢墓﹐＿先人﹐可爲寒心。」燕軍盡掘壠墓﹐燒死人。卽墨人從城上望見﹐皆涕泣﹐其欲出戰﹐怒自十倍。田單知士卒可用﹐乃身操版插﹐與士卒分功﹐妻妾編於行伍之間﹐盡散飲食饗士﹐令甲卒皆伏﹐使老弱女子乘城。遣使約降於燕﹐燕軍皆呼萬歲。田單又收民金﹐得千鎰﹐令卽墨富家遺燕將曰「卽墨卽降﹐願無虜掠吾族家妻妾﹐令安堵。」燕將大喜﹐許之。燕軍由此益懈。田單乃收城中﹐得千餘牛﹐爲絳繒﹐畫以五彩龍文﹐束兵刃於其角﹐而灌脂束葦於尾﹐燒其端﹐鑿城數十穴。夜縱牛﹐壯士五千人隨其後﹐牛尾熱﹐怒而走燕軍。燕軍夜大驚﹐牛尾炬火光明炫耀﹐燕軍視之皆龍文﹐所觸盡死傷。五千人因銜枚擊之﹐而城中鼓噪從之﹐老弱皆擊銅器爲聲﹐聲動天地。燕軍大駭﹐敗走﹐齊人遂夷殺其將騎劫﹐而齊七十餘城皆復爲齊。乃迎襄王於莒﹐入臨而聽政。襄王封田單﹐號曰安平君。

孫子曰「能愚士卒之耳目。」單托神教而使眾。又曰「殺敵者怒也。」單令燕軍劓齊降卒。又曰「始如處女﹐敵人開戶﹔後如脫兔﹐敵不及拒。」單卑辭約降﹐而奇兵奔擊是也。

●前漢張良

張良者﹐其先韓人也。秦滅韓﹐良悉以家財求客剌秦王﹐爲韓報仇。使力士操鐵椎重百二十斤﹐秦皇帝東遊﹐良與客狙擊秦皇帝博浪沙中﹐誤中副車。秦皇帝大怒﹐大索天下﹐求賊甚急。良乃更姓名﹐亡匿下邳。嘗從容步遊下邳圯上﹐有一老父衣褐至良所﹐直墮其履圯下﹐顧謂良曰「孺子下取履。」良鄂然﹐欲歐之﹐爲其老﹐乃彊忍﹐下取履。父曰「履我。」良業爲取﹐復因長跪履之父以足受﹐笑而去。良殊大驚﹐隨目之。父去裏所﹐復還曰「孺子可教矣﹐後五日平明與我會此。」良因怪之﹐跪曰「諾。」五日平明﹐良往﹐父已先在﹐怒曰「與老人期﹐後何也﹖」去曰「後五日早會。」五日雞鳴﹐良往﹐父又先在﹐復怒曰「後何也﹖」去曰「後五日復早來。」五日﹐良夜未半往。有頃﹐父亦來﹐喜曰「當如是。」出一編書曰「讀此則爲王者師矣。後十年興﹐十三年孺子見我濟北谷城﹐山下黃石卽我矣。」遂去﹐無他言﹐不復見。旦日視其書﹐乃《太公兵法》也。良因異之﹐常習誦讀之。後十年﹐陳涉等起兵。良亦聚少年百餘人﹐遇沛公將數千人略地下邳西﹐遂屬焉。良數以《太公兵法》說沛公﹐沛公善之﹐常用其策。良爲他人言﹐皆不省。良曰「沛公殆天授。」故遂從之。沛公欲以兵二萬人擊秦下軍﹐良說曰「秦兵尙彊﹐未可輕。臣聞其將屠者子﹐賈豎易動以利。願沛公且畱壁﹐使人先行﹐爲五萬人具食﹐益張旗幟諸山上爲疑兵﹐令酈食其持重寶啖秦將。」秦將果畔﹐欲連和俱西襲咸陽。沛公欲聽之﹐良曰「此獨其將欲叛耳。恐士卒不從﹐不從必危。不如因其懈擊之。」沛公乃引兵擊秦軍﹐大破之。遂北至藍田﹐再戰﹐秦軍終敗﹐遂至咸陽。秦王子嬰降沛公。沛公入秦宮﹐意欲畱居之。良曰「夫秦爲無道﹐故沛公得至此。夫爲天下除殘去暴﹐宜縞素爲資。今始入秦卽安其樂﹐此所謂助桀爲虐。」沛公乃還軍霸上。項羽至鴻門下﹐欲擊沛公。項伯乃夜馳入沛公軍﹐私見張良﹐欲與俱去。良曰「臣爲韓王送沛公﹐今事有急﹐亡去﹐不義。」乃具以語沛公﹐沛公大驚曰「爲將柰何﹖」良曰「沛公誠欲倍項羽邪﹖」沛公曰「鯫生教我距關﹐無內諸侯﹐秦地可盡王﹐故聽之。」良曰「沛公自度能卻項羽乎﹖」沛公默然良久﹐曰「固不能也﹐今爲柰何﹖」良乃固要項伯。項伯見沛公﹐沛公與飲爲壽﹐結爲婚﹐令項伯具言沛公不敢倍項羽﹐所以距關者備他盜也。及見項羽後﹐解。漢元年﹐沛公爲漢王﹐王巴蜀。漢王之國﹐良歸韓。良因說漢王曰「王何不燒絕所過棧道﹐示天下無還心﹐以固項王意。」乃使張良還行燒棧道。良歸至韓。時漢王還定三秦﹐良乃遺項羽書曰「漢王失職﹐欲得關中如約卽止﹐不敢東。」又以齊反書遺羽曰「齊與趙欲並滅楚。」項羽以故北擊齊﹐良乃間行歸漢王。漢王亦已還定三秦矣﹐復以良爲成信侯﹐從東擊楚﹐至彭城﹐漢敗而還。漢王下馬踞鞍而問曰「吾欲捐關以東等棄之﹐誰可與共功者﹖」良進曰「九江王黥布﹐楚梟將﹐與項王有隙。彭越與齊王田榮反梁地。此兩人可急使。而漢王之將﹐獨韓信可屬大事﹐當一面。卽欲捐之﹐捐之此三人﹐則楚可破也。」漢王乃遣隨何說九江王黥布﹐而使人連彭越及魏王豹反﹐使韓信特將北擊之﹐因舉燕﹑代﹑齊﹑趙。然卒破楚者﹐此三人力也。良多病﹐未嘗特將兵﹐嘗爲畫策臣﹐時時從漢王。二年﹐項羽急圍漢王滎陽。漢王憂恐﹐與酈食其謀撓楚權。食其曰「昔湯伐桀﹐封其後於杞﹔武王代紂﹐封其後於宋。今秦失徳棄義﹐滅六國之後﹐使無立錐之地。陛下誠能復立六國後﹐其君臣百姓皆戴陛下之徳﹐莫不鄕風慕義﹐願爲臣妾。徳義已行﹐陛下南鄕稱霸﹐楚必斂衽而朝。」漢王曰「善。趣刻印﹐先生因行佩之矣。」食其未行﹐張良從外來謁漢王。王方食﹐曰「子房前﹐客有爲我計撓楚權者。」具以酈生語告於子房﹐曰「何如﹖」良曰「誰爲陛下畫此計者﹖陛下事去矣。」漢王曰「何哉﹖」良曰「臣請借前箸爲大王籌之。」曰「湯伐桀封其後於杞者﹐度能制桀之死命也。今陛下能制項籍之死命乎﹖」曰「未能也。」「其不可一矣。武王伐紂﹐封其後於宋者﹐度能得紂之頭也。今陛下能得項籍之頭乎﹖」曰「未能也。」「其不可二矣。武王入商﹐表商容之閭﹐釋箕子之拘﹐封比干之墓。今陛下能封聖人之墓﹐表賢者之閭﹐式智者之門乎﹖」曰「未能也。」「其不可三矣。發巨橋之粟﹐散鹿臺之錢﹐以賜貧窮。今陛下能散府庫以賜貧窮乎﹖」曰「未能也。」「其不可四矣。倒置於戈﹐覆以虎皮﹐以示天下不復用兵。今陛下能偃武修文﹐不復用兵乎﹖」曰「未能也。」「其不可五矣。休馬華山之陽﹐示以無所爲。今陛下能休馬無所用乎﹖」曰「未能也。」「其不可六矣。放牛桃林之陰﹐以示不復輸積。今陛下能放牛不復輸積乎﹖」曰「未能也。」「其不可七矣。且天下游士離親戚﹐棄墳墓﹐去故舊﹐從陛下游者﹐徒欲日夜望咫尺之地。今復六國﹐立韓﹑魏﹑燕﹑趙﹑齊﹑楚之後﹐天下游士各歸事其主﹐從其親戚﹐反其故舊墳墓﹐陛下與誰取天下乎﹖其不可八矣。且夫楚惟無彊﹐六國立者復撓而從之﹐陛下焉得而臣之﹖誠用客之謀﹐陛下事去矣。」漢王輟食吐哺罵曰「豎儒﹐幾敗乃公事﹗」令趣銷印。漢四年﹐漢王追楚至陽夏﹐南戰不利而壁固陵﹐諸侯期不至。良說漢王﹐漢王用其計﹐諸侯皆至。漢六年﹐封功臣。良未嘗有戰鬥功﹐髙帝曰「運籌帷幄中﹐決勝千里外﹐子房功也。自擇齊三萬戶。」良曰「臣始起下邳﹐與上會畱﹐此天以臣授陛下。陛下用臣計﹐幸而時中。臣願封畱足矣﹐不敢當三萬戶。」封良爲畱侯。上已封大功臣二十餘人﹐其餘日夜爭功不決﹐未得行封。上在洛陽南宮﹐望見諸將往往相與坐沙中語。上曰「此何語﹖」畱侯曰「陛下不知乎﹖此謀反耳。」上曰「天下屬安定﹐何故反乎﹖」畱侯曰「陛下起布衣﹐以此屬取天下。今陛下爲天子﹐而所封皆蕭﹑曹故人所親愛﹐而所誅者皆生平所仇怨。今軍吏計功﹐以天下不足徧封﹐此屬畏陛下不能盡封﹐恐又見疑平生過失及誅﹐故卽相聚謀反耳。」上乃憂曰「爲之柰何﹖」畱侯曰「上平生所憎﹐羣臣所共知﹐誰最甚者﹖」上曰「雍齒與我故﹐數窘辱我﹐我欲殺之﹐爲其功多﹐故不忍。」畱侯曰「今急先封雍齒以示羣臣﹐羣臣見雍齒封﹐則人人自堅矣。」於是上乃置酒﹐封雍齒爲什方侯﹐而急趣丞相﹑禦史定功行封。羣臣罷酒﹐皆喜曰「雍齒尙爲侯﹐我屬無患矣。」劉敬說帝都關中﹐左右大臣皆山東人﹐多勸上都洛陽﹕「洛陽東有成臯﹐西有淆﹑黽﹐背河﹐向伊﹑洛﹐其固亦足恃。」畱侯曰「洛陽四面授敵﹐此非用武之國。夫關中左淆﹑函﹐右隴﹑蜀﹐沃野千里﹐南有巴﹑蜀之饒﹐北有胡苑之利﹐阻三面而固守﹐獨以一面東制諸侯。諸侯安定﹐河渭漕＿﹐西給京師﹔諸侯有變﹐順流而下﹐足以委輸。此所謂金城千里﹐天府之國也。劉敬說是也。」於是髙帝卽日駕﹐西都關中﹐畱侯從入關。漢十一年﹐黥布反﹐上自將兵而東。畱侯曰「臣宜從﹐病甚。楚人剽疾﹐願上無與楚人爭鋒。」十二年﹐上從擊破布軍歸﹐畱侯乃稱曰「家世相韓﹐及韓滅﹐不愛萬金之資﹐爲韓報仇彊秦﹐天下震動。今以三寸舌爲帝者師﹐封萬戶﹐位列侯。此布衣之極﹐於良足矣。願棄人間事﹐欲從赤松子遊耳。」乃學辟穀道引輕身。卒。子房始所見下邳圯上老父與《太公書》者﹐後十三年從髙帝過濟北﹐果見谷城山下黃石﹐取而寶祠之。

孫子曰「無約而請和者﹐謀也。」良請啖秦將而襲擊之。又曰「智者之慮﹐必雜於利害。」良借前箸以破酈生之說。又曰「善戰者﹐無智名﹐無勇功。」良未嘗有戰鬥功。又曰「厲於廊廟之上﹐以誅其事。」良連籌帷幄﹐決勝千里。又曰「銳卒勿攻。」良謂楚人剽疾﹐勿與爭鋒是也。

●前漢韓信

韓信者﹐淮陰人也。始爲布衣時﹐貧無行﹐不得推擇爲吏﹐又不能治生商賈﹐常從人寄飲食﹐人多厭之者。常數從其下鄕南昌亭長寄食﹐數月﹐亭長妻患之﹐乃晨炊蓐食。時信往﹐不爲具食。信亦知其意﹐怒﹐因絕去。信釣於城下﹐諸母漂﹐有一母見信饑﹐飯信﹐終漂數十日。信喜﹐謂漂母曰「吾必有以重報母。」母怒曰「大丈夫不能自食﹐吾哀王孫而進食﹐豈望報乎﹖」淮陰屠中少年有侮信者﹐曰「若𨿽長大﹐好帶刀劍﹐中情怯耳。」眾辱之曰「信能死﹐剌我﹔不能死﹐出我＿下。」於是信熟視之﹐俯出＿下﹐蒲伏。一市人皆笑信﹐以爲怯。及項梁渡淮﹐信杖劍從之﹐居麾下﹐無所知名。項梁敗﹐又屬項羽﹐以爲郎中。數以策幹項羽﹐不用。漢王之入蜀﹐信亡楚歸漢﹐未得知名﹐爲連敖。坐法當斬﹐其輩十三人皆已斬﹐次至信﹐信乃仰視﹐適見滕公﹐曰「上不欲就天下乎﹖何爲斬壯士﹖」滕公奇其言﹐壯其貌﹐釋而不斬﹐與語﹐大說之。言於上﹐上拜以爲治粟都尉﹐上未之奇也。信數與蕭何語﹐何奇之。至南鄭﹐諸將行道亡者數十人。信度何等已數言上﹐上不我用﹐卽亡。何聞信亡﹐不及以聞﹐自追之。人有言上曰「丞相何亡。」上大怒﹐如失左右手。居一二日﹐何來謁上﹐上且怒且喜﹐罵何曰「若亡﹐何也﹖」何曰「臣不敢亡也﹐臣追亡者爾。」上曰「若所追者誰何﹖」曰「韓信也。」上復罵曰「諸將亡者以十數﹐公無所追﹔追信﹐詐也。」何曰「諸將易得耳﹐至如信者﹐國士無雙。王必欲長王漢中﹐無所事信﹔必欲爭天下﹐非信無可與計事者。顧王策安所決耳。」王曰「吾亦欲東耳﹐安能鬱鬱久居此乎﹖」何曰「王計必欲東﹐能用信﹐信卽畱﹔不能用信﹐信終亡耳。」王曰「吾爲公以爲將。」何曰「𨿽爲將﹐信必不畱。」王曰「以爲大將。」何曰「幸甚。」於是王欲召信拜之。何曰「王素慢無禮﹐今拜大將如呼小兒耳﹐此乃信所以去也。王必欲拜之﹐擇良日﹐齋戒﹐設壇場﹐具禮﹐乃可耳。」王許之。諸將皆喜﹐人人各自以爲得大將。至拜大將﹐乃韓信也﹐一軍皆驚。信拜禮畢﹐上坐。王曰「丞相數言將軍﹐將軍何以教寡人計策﹖」信謝﹐因問王曰「今東鄕爭權天下﹐豈非項王邪﹖」漢王曰「然。」曰「大王自料勇悍仁彊孰與項王﹖」漢王默然良久﹐曰「不如也。」信再拜賀曰「惟信亦以爲大王不如也。然臣嘗事之﹐請言項王之爲人也。項王喑＿叱吒﹐千人皆廢﹐然不能任屬賢將。此特匹夫之勇耳。項王見人恭謹慈愛﹐言語嘔嘔﹐人有疾病﹐涕泣分食飲﹔至使人有功當封爵者﹐印元刂獘﹐忍不能予。此所謂婦人之仁也。項王𨿽霸天下﹐不居關中而都彭城。所過無不殘滅﹐天下多怨﹐百姓不親附﹐特劫於威彊耳。名𨿽爲霸﹐實失天下心﹐故曰其彊易弱。今大王誠能反其道﹐任天下武勇﹐何所不誅﹗以天下城邑封功臣﹐何所不服﹗以義兵從思東歸之士﹐何所不散﹗且三秦王爲秦將﹐將秦子弟數歲矣﹐所殺亡不可勝計﹔又欺其眾降諸侯﹐至新安﹐項王詐坑秦降卒二十餘萬﹐惟獨邯﹑欣﹑翳得脫。秦父兄怨此三人﹐痛入骨髓。今楚彊以威王此三人﹐秦民莫愛也。大王之入武關﹐秋毫無所害﹐除秦苛法﹐與秦民約法三章耳﹐秦民無不欲得大王王秦者。於諸侯之約﹐大王當王關中﹐關中民咸知之。大王失職入漢中﹐秦民無不恨者。今大王舉而東﹐三秦可傳＿而定也。」於是漢王大喜﹐自以爲得信晚。漢王舉兵東出陳倉﹐定三秦。二年﹐出關﹐收魏﹑河南﹐令齊﹑趙共擊楚。至彭城﹐漢兵敗散而還﹐信復發兵與漢王會滎陽﹐復擊破楚京﹑索間﹐以故楚兵不能西。漢之敗卻彭城﹐魏王豹謁歸視親疾﹐至國﹐卽絕河關反漢﹐與楚約和。漢王使酈生說豹﹐不下。以信爲左丞相﹐擊魏。信問酈生﹕「魏得毋用周叔爲大將乎﹖」曰「柏直也。」信曰「豎子耳。」魏王盛兵蒲阪﹐塞臨晉﹐信乃益爲疑兵陳船欲渡臨晉﹐而伏兵從夏陽以木罌缶渡軍﹐襲安邑。魏王豹驚﹐引兵迎信﹐信遂虜豹﹐定魏爲河東郡。使人請漢王﹕「願益兵三萬人﹐臣請以北舉燕﹑趙﹐東擊齊﹐南絕楚之糧道﹐西與大王會於滎陽。」漢王遣張耳與信俱引兵東北擊趙﹑代﹐破代兵﹐禽夏說閼與。信之下魏破代﹐漢輒使人收其精兵﹐詣滎陽以距楚。信與張耳以兵數萬﹐欲東下井陘擊趙。趙王﹑成安君陳余聞漢且襲之也﹐聚兵井陘口﹐號稱二十萬。廣武君李左車說成安君曰「聞漢將韓信涉西河﹐虜魏王﹐禽夏說﹐新蹀血閼與﹐議欲下趙﹐此乘勝而去國遠斗﹐其鋒不可當。臣聞千里饋糧﹐士有饑色﹐樵蘇後爨﹐師不宿飽。今井陘之道﹐車不得方軌﹐騎不得成列﹐行數百里﹐其勢糧食必在其後。願足下假臣奇兵三萬人﹐從間路絕其輜重﹔足下深溝髙壘﹐堅營勿與戰。彼前不得斗﹐退不得還﹐吾奇兵絕其後﹐使野無所掠﹐不至十日﹐而兩將之頭可致於麾下。願君畱意臣之計。否﹐必爲二子所禽矣。」成安君﹐儒者也﹐常稱義兵不用詐謀奇計﹐曰「吾聞兵法﹕十則圍之﹐倍則戰之。今韓信兵號數萬﹐其實不過數千﹐能千里而襲我﹐亦已罷極。今如此避而不擊﹐後有大者﹐何以加之﹖則諸侯謂吾怯﹐而輕來伐我。」不聽廣武君策﹐廣武君策不用。韓信使人間視﹐知其不用﹐還報﹐則大喜﹐乃敢引兵遂下﹐未至井陘口三十里﹐止捨。半夜傳發﹐選輕騎二千人﹐持一赤幟﹐從間道萆山而望趙軍﹐誡曰「趙見我走﹐必空壁逐我﹐若疾入趙壁﹐拔趙幟﹐立漢赤幟。」令其裨將傳飧﹐曰「今日破趙會食﹗」諸將皆莫信﹐佯應曰「諾。」謂軍吏曰「趙已先據便地爲壁﹐且彼未見吾大將旗鼓﹐未肯擊前行﹐恐吾至阻險而還。」信乃使萬人先行﹐出﹐背水陳。趙軍望見而大笑。平旦﹐信建大將之旗鼓﹐鼓行出井陘口﹐趙開壁擊之﹐大戰良久。於是信﹑張耳佯棄鼓旗﹐走水上軍。水上軍開入之﹐復疾戰。趙果空壁爭漢鼓旗﹐逐韓信﹑張耳。韓信﹑張耳已入水上軍﹐軍皆殊死戰﹐不可敗。信所出奇兵二千騎﹐共候趙空壁逐利﹐則馳入趙壁﹐皆拔趙旗﹐立漢赤幟二千。趙軍已不勝﹐不能得信等﹐欲還歸壁﹐壁皆漢赤幟﹐而大驚﹐以爲漢皆已得趙王將矣﹐兵遂亂﹐遁走。趙將𨿽斬之﹐不能禁也。於是漢兵夾擊﹐大破虜趙軍﹐斬成安君＿水上﹐禽趙王歇。信乃令軍中毋殺廣武君﹐有能生得者購千金。於是有縛廣武君而致麾下者﹐信乃解其縛﹐東鄕坐﹐西鄕對﹐師事之。諸將效首虜﹐休畢賀﹐因問信曰「兵法右倍山陵﹐前左水澤﹐今者將軍令臣等反背水陳﹐曰破趙會食﹐臣等不服。然卒以勝﹐此何術也。」信曰「此在兵法﹐顧諸君不察耳。兵法不曰陷之死地而後生﹐置之亡地而後存﹖且信非得素拊循士大夫也﹐此所謂驅市人而戰之﹐其勢非置之死地﹐使人人自爲戰。今予之生地﹐皆走﹐寧尙可得而用之乎﹗」諸將皆服曰「善﹐非臣所及也。」於是信問廣武君曰「僕欲北攻燕﹐東伐齊﹐何若而有功﹖」廣武君辭謝曰「臣聞﹕敗軍之將﹐不可以言勇﹔亡國之大夫﹐不可以圖存。今臣敗亡之虜﹐何足以權大事乎﹖」信曰「僕聞之﹕百里奚居虞而虞亡﹐在秦而秦霸﹐非愚於虞而智於秦也﹐用與不用﹐聽與不聽也。誠令成安君聽足下計﹐若信者亦已爲禽矣。以不用足下﹐故信得待耳。」因固問曰「僕委心歸計﹐願足下勿辭。」廣武君曰「臣聞﹕智者千慮﹐必有一失﹔愚者千慮﹐必有一得。臣計本不足用﹐願效愚忠。夫成安君有百戰百勝之計﹐一旦而失之﹐軍敗＿下﹐身死＿上。今將軍涉西河﹐虜魏王﹐禽夏說﹐一舉下井陘﹐不終朝破趙二十萬眾﹐誅成安君﹐名聞海內﹐威震天下。若此﹐將軍之所長也。然而眾勞卒罷﹐其實難用。今將軍欲舉倦獘之兵﹐頓之燕堅城之下﹐欲戰恐久力不能拔﹐情見勢屈﹐曠日糧竭﹐而弱燕不服﹐齊必距境以自彊也。燕齊相持而不下﹐則劉項之權未有所分也。若此者﹐將軍所短也。故善用兵者不以短擊長﹐而以長擊短。」韓信曰「然則何由﹖」廣武君對曰「方今爲將軍計﹐莫如按甲休兵﹐鎭趙撫其孤﹐百里之內﹐牛酒日至﹐以饗士大夫＿兵﹐北首燕路。而後遣辯士奉咫尺之書﹐暴其所長於燕﹐燕必不敢不聽從。燕已從﹐使喧言者東告齊﹐齊必從風而服。𨿽有智者﹐亦不知爲齊計矣。如是﹐則天下事皆可圖也。兵固有先聲而後實者﹐此之謂也。」韓信曰「善。」從其策﹐發使使燕﹐燕從風而靡。乃使使報漢﹐因請立張耳爲趙王﹐以鎭撫其國。漢王許之。楚方急圍漢王於滎陽﹐漢王南出﹐之宛﹑葉間﹐得黥布﹐走入成臯﹐楚又復急圍之。漢王出成臯﹐東渡河﹐獨與滕公俱﹐從張耳軍修武。至﹐宿傳捨。晨自稱漢使﹐馳入趙壁。張耳﹑韓信未起﹐卽其臥內上奪其印符﹐以麾召諸將﹐易置之。信﹑耳起﹐乃知漢王來﹐大驚。漢王奪兩人軍﹐卽令張耳備守趙地﹐韓信爲相國﹐收趙兵未發者擊齊。信引兵東﹐未渡平原﹐聞漢王使酈食其已說下齊﹐韓信欲止。範陽辯士蒯通說信曰「將軍受詔擊齊﹐而漢獨發間使下齊﹐寧有詔止將軍乎﹖何以得毋行也﹗且酈生一士﹐伏軾掉三寸之舌﹐下齊七十餘城﹔將軍將數萬眾﹐歲餘乃下趙五十餘城。爲將數歲﹐反不如一孺儒之功乎﹖」於是信然之﹐從其計﹐遂渡河。齊已聽酈生﹐卽畱縱酒﹐罷備漢守禦。信因襲齊歷下軍﹐遂至臨。齊王田廣以酈生賣己﹐乃烹之﹐而走髙密﹐使使之楚請救。韓信已定臨﹐遂東追廣至髙密西。楚亦使龍且將﹐號稱二十萬﹐救齊。齊王廣﹑龍且並軍與信戰﹐未合﹐人或說龍且曰「漢兵遠斗窮戰﹐其鋒不可當﹔齊﹑楚自居其地戰﹐兵易敗散。不如深壁﹐令齊王使其信臣招所亡城﹐亡城聞其王在﹐楚來救﹐必反漢。漢兵二千里客居﹐齊城皆反之﹐其勢無所得食﹐可無戰而降也。」龍且曰「吾平生知韓信爲人﹐易與耳。寄食於漂母﹐無資身之策﹔受辱於＿下﹐無兼人之勇。不足畏也。且夫救齊﹐不戰而降之﹐吾何功﹖今戰而勝﹐齊之半可得﹐何爲止﹖」遂戰﹐與信夾濰水陳。韓信乃夜令人爲萬餘囊﹐滿盛沙﹐壅水上流﹐引軍半渡擊龍且﹐佯不勝﹐還走。龍且果喜曰「固知信怯也。」遂追信渡水。信使人決壅囊﹐水大至。龍且軍大半不得渡﹐卽急擊﹐殺龍且。龍且水東軍散走﹐齊王廣亡去。信平齊﹐使人言漢王曰「齊僞詐多變反覆之國也﹐南邊楚﹐不爲假王以鎭之﹐其勢不定﹐願爲假王便。」當是時﹐楚方急圍漢王於滎陽﹐韓信使者至﹐發書﹐漢王大怒﹐罵曰「吾困於此﹐旦暮望若來佐我﹐乃欲自立爲王﹗」張良﹑陳平躡漢王足﹐因附耳語曰「漢方不利﹐寧能禁信之王乎﹖不如因而立﹐善遇之﹐使自爲守。不然﹐變生。」漢王亦悟﹐因復罵曰「大丈夫定諸侯﹐卽爲眞王耳﹐何以假爲﹗」乃遣張良往立信爲齊王﹐發其兵擊楚。楚已亡龍且﹐項王恐﹐使武涉往說齊王信曰「天下共苦秦久矣﹐相與戮力擊秦。秦已破﹐計功割地﹐分土而王之﹐以休士卒。今漢王復興兵而東﹐其意非盡吞天下者不休﹐其不知厭足如是甚也。且漢王不可必﹐身居項王掌握中數矣﹐項王憐而活之。然得脫﹐輒倍約﹐復擊項王﹐其不可親信如此。今足下𨿽自以與漢王爲厚交﹐爲之盡力用兵﹐終爲之所禽矣。足下所以得須臾至今者﹐以項王尙存也。當今二王之事﹐權在足下。足下左投則漢王勝﹐右投則項王勝。項王今日亡﹐則次取足下。足下與項王有故﹐何不反漢與楚連和﹐三分天下而王之﹖今釋此時﹐而自必於漢以擊楚﹐且爲智者固若此乎﹗」韓信謝曰「臣事項王﹐官不過郎中﹐位不過執戟﹐言不聽﹐畫不用﹐故倍楚而歸漢。漢王授我上將軍印﹐予我數萬眾﹐解衣衣我﹐推食食我﹐言聽計用﹐故吾得以至於此。幸與信謝項王﹗」武涉已去﹐齊人蒯通知天下權在韓信﹐欲爲奇策而感動之﹐以相人說韓信曰「相君之面﹐不過封侯﹐又危不安。相君之背﹐貴乃不可言。」韓信曰「何謂也﹖」蒯通曰「當今兩主之命懸於足下﹕足下爲漢則漢勝﹐與楚則楚勝。臣願效愚計﹐恐足下不能用也。誠能聽臣之計﹐莫若兩利而俱存之﹐三分天下﹐鼎足而居﹐其勢莫敢先動。夫以足下之賢聖﹐有甲兵之眾﹐據彊齊﹐從燕﹑趙﹐出空虛之地而制其後﹐因民之欲﹐西鄕爲百姓請命﹐則天下風走而響應矣。蓋聞天與弗取﹐反受其咎﹔時至不行﹐反受其殃。願足下熟慮之。」韓信曰「漢王遇我甚厚﹐吾豈可以鄕利背義乎﹖」蒯通曰「常山王﹑成安君爲布衣時﹐相與爲刎頸之交。後爭張﹑陳澤之事﹐二人相怨。常山王殺成安君＿水之南﹐頭足異處﹐卒爲天下笑。此二人相與﹐天下至歡也。然而卒相禽者﹐何也﹖患生於多欲﹐而人心難測也。今足下欲行忠信﹐以交於漢王﹐必不能固於二君之相與也﹐而事多大於張﹑陳澤。故臣以爲足下必漢王之不危己﹐亦誤矣。大夫種﹑範蠡存亡越﹐霸勾踐﹐立功成名而身死亡。野獸已盡﹐而獵狗烹。夫以交友言之﹐則不如張耳之與成安君者也﹔以忠信言之﹐則不過大夫種﹑範蠡之於勾踐也。且臣聞勇略震主者身危﹐而功蓋天下者不賞。今足下戴震主之威﹐挾不賞之功﹐歸楚﹐楚人不信﹔歸漢﹐漢人震恐。足下欲持是安歸乎﹖夫勢在人臣之位﹐而有震主之威﹐竊爲足下危之。」韓信猶豫不忍背漢﹐又自以爲功多﹐漢終不奪我齊﹐遂謝蒯通。漢王追項羽至陽夏南﹐止軍與齊王信﹑魏相國越期會擊楚。至固陵﹐不會。楚擊漢軍﹐大破之。漢王復入壁﹐深塹而守﹐謂張良曰「諸侯不從﹐柰何﹖」張良曰「楚兵且破﹐未有分地﹐其不至固宜。君王能與共天下﹐可立致也。齊王信之立﹐非君王意﹐信亦不自堅。彭越本定梁地﹐始君王以魏豹故拜越爲相國﹐今豹死﹐越亦望王﹐而君王不早定。今能取睢陽以北至谷城皆以王越﹐從陳以東傅海與信。捐此地以許兩人﹐使各自爲戰﹐則楚易敗也。」於是﹐漢王發使使信﹑越皆引兵來。項羽已破﹐髙祖襲奪齊王軍﹐徙齊王信爲楚王﹐都下邳。信至國﹐召所從食漂母﹐賜千金。及下鄕南昌亭長﹐賜百錢﹐曰「公小人也﹐爲徳不卒。」召辱己之少年令出＿下者﹐以爲楚中尉﹐告諸將相曰「此壯士也。方辱我時﹐我寧不能殺之邪﹖殺之無名﹐故忍而就於此。」信初之國﹐行縣邑﹐陳兵出入。人有上書告楚王信反。髙帝以陳平計﹐天子巡狩發使告諸侯會陳﹕「吾將遊雲夢。」實欲襲信。信謁髙祖於陳﹐上令武士縛信﹐載後車。信曰「果若言﹕狡兔死﹐良狗烹﹔髙鳥盡﹐良虧藏﹔敵國破﹐謀臣亡。天下已定﹐我固當烹﹗」上曰「人告公反。」遂械系信。至洛陽﹐赦信罪﹐以爲淮陰侯。信由此日怨望﹐居常怏怏﹐羞與絳﹑灌等列。信嘗過樊將軍噲﹐噲跪拜送迎﹐言稱臣﹐曰「大王乃肯臨臣﹗」信出門﹐笑曰「生乃與噲等爲伍﹗」上常從容與信言諸將能不﹐各有差。上問曰「如我能將幾何﹖」信曰「陛下不過能將十萬。」上曰「於君何如﹖」曰「臣多多而益善耳。」上笑曰「多多益善﹐何爲爲我禽﹖」信曰「陛下不能將兵﹐而善將將﹐此乃信之所以爲陛下禽也。且陛下所謂天授﹐非人力也。」陳＿拜爲鉅鹿守﹐辭於淮陰侯。淮陰侯挈其手﹐辟左右﹐與之步於庭﹐仰天嘆曰「子可與言乎﹖欲與子有言也。」＿曰「惟將軍令之。」淮陰侯曰「公所居﹐天下精兵處也﹔而公﹐陛下之信幸臣也。人言公之畔﹐陛下必不信﹔再至﹐陛下乃疑矣﹔三至﹐必怒而自將。吾爲公從中起﹐天下可圖也。」陳＿果反﹐上自將而往﹐信病不從。乃謀與家臣夜詐詔赦諸官徒奴﹐欲發以襲呂后﹑太子。其舍人得罪於信﹐信因欲殺之。舍人弟上變﹐呂后與蕭相國謀﹐詐令人從上所來﹐言＿已得死﹐列侯羣臣皆賀。相國紿信曰「𨿽疾﹐彊入賀。」信入﹐呂后使武士縛信斬之。

孫子曰「校之以計而索其情。」信料楚漢之長短。又曰「遠而示之近。」信陳兵臨晉而渡於夏陽。又曰「入深則專﹐十人不克。」信去國遠斗﹐其鋒不可當。又曰「置之死地而後生。」信使萬人出﹐背水陳。又曰「不戰而屈人之兵。」信暴其所長﹐燕從風而靡。又曰「半渡而擊之﹐利。」信決濰水而斬龍且是也。

●前漢周亞夫

周亞夫﹐絳侯勃子也。孝文帝封亞夫爲條侯﹐續絳氏後。文帝之後六歲﹐匈奴大入邊。乃以宗正劉禮爲將軍﹐軍霸上﹔祝玆侯徐厲爲將軍﹐軍棘門﹔以河內守亞夫爲將軍﹐軍細柳﹐以備胡。上自勞軍﹐至霸上及棘門軍﹐直馳入﹐將以下騎送迎。已而之細柳軍﹐軍士吏被甲﹐銳兵刃﹐＿弓弩持滿。天子先驅至﹐不得入。先驅曰「天子且至﹗」軍門都尉曰「將軍令曰﹕軍中聞將軍令﹐不聞天子之詔。」居無何﹐上至﹐又不得入。於是上乃使使持節詔將軍﹕「吾欲入勞軍。」亞夫乃傳言開壁門。壁門士吏謂從屬車騎曰「將軍約﹕軍中不得驅馳。」於是天子乃按轡徐行。至營﹐將軍亞夫持兵揖曰「介冑之士不拜﹐請以軍禮見。」天子爲動﹐攺容式車﹐使人稱謝﹕「皇帝慰勞將軍。」成禮而去。旣出軍門﹐羣臣皆驚。文帝曰「嗟乎﹐此眞將軍矣﹗曩者霸上﹑棘門軍﹐若兒戲耳﹐其將固可襲而虜也。至於亞夫﹐可得而犯邪﹖」稱善者久之。月餘﹐三軍皆罷﹐乃拜亞夫爲中尉。孝文誡太子曰「卽有緩急﹐周亞夫眞可任將兵。」文帝崩﹐拜亞夫爲車騎將軍。孝景三年﹐吳﹑楚反。亞夫以中尉爲太尉﹐東擊吳﹑楚﹐因自請上曰「楚兵剽輕﹐難與爭鋒。願以梁委之﹐絕其糧道﹐乃可制。」上許之。亞夫至洛陽見劇孟﹐喜曰「七國反﹐吾乘傳至此﹐不自意全﹐又以爲諸侯已得劇孟。孟今無動﹐吾據滎陽﹐滎陽以東無足憂者。」至淮陽﹐問故父絳侯客鄧都尉曰「策安出﹖」客曰「吳楚兵銳﹐甚難與爭鋒。楚兵輕﹐不能久。方今爲將軍計﹐莫若引兵東北壁昌邑﹐以梁委吳﹐吳必盡銳攻之。將軍深兵髙壘﹐使輕兵絕淮泗口﹐塞吳＿餉道﹐使吳﹑梁相獘而糧食竭。乃以全制其極﹐破吳必矣。」絳侯曰「善。」從其策。遂堅壁昌邑南﹐輕兵絕吳＿道。吳王之初發也﹐吳臣田祿伯爲大將軍。田祿伯曰「兵屯聚而西﹐無他奇道﹐難以立功。臣願得五萬人別循江淮而上﹐收淮南﹑長沙﹐入武關與大王會。此亦一奇也。」吳王太子諫曰「王以反爲名﹐此兵難以籍人﹐人亦且反﹐王柰何﹖且擅兵而別﹐多他利害﹐徒自損耳。」吳王卽不許田祿伯。吳少將桓將軍說王曰「吳多步兵﹐步兵利險﹔漢多車騎﹐車騎利平地。願大王所過城不下﹐直去﹐疾西據洛陽武庫﹐食敖倉粟﹐阻山河之險﹐以令諸侯。𨿽無入關﹐天下固已定矣。大王徐行﹐畱下城邑﹐漢軍車騎至﹐馳入梁﹑楚之郊﹐事敗矣。」吳王問吳老將﹐老將曰「此年少摧鋒可耳﹐安知大慮﹖」於是王不用桓將軍計。太尉旣會兵滎陽﹐吳方攻梁。梁急請救﹐太尉引兵東北走昌邑﹐深壁而守。梁日使使請太尉﹐太尉守便宜不肯往。梁上書言景帝﹐景帝使使詔救梁。太尉不奉詔﹐堅壁不出﹐而使輕騎兵弓髙侯等絕吳﹑楚兵後糧道。吳兵乏糧﹐饑﹐數欲挑戰﹐終不出。夜軍中驚﹐內相攻擊擾亂﹐至於太尉帳下﹐太尉終臥不起。頃之﹐復定。後吳奔壁東南陬﹐太尉使備西北。已而其精兵果奔西北﹐不得入。吳兵旣餓﹐乃引而去。太尉出精兵追逐﹐大破之。吳王濞棄其軍﹐而與壯士數千人亡走。因乘勝﹐遂盡虜之﹐降其兵﹐購吳王千金。月餘﹐越人斬吳王頭以告。凡相攻守三月﹐而吳﹑楚破平。於是﹐諸將乃以太尉計謀爲是。其後﹐匈奴王徐盧等五人降﹐景帝欲侯之以勸後。丞相亞夫曰「彼背其主降陛下﹐陛下侯之﹐則何以責人臣不守節者乎﹖」景帝曰「丞相議不可用。」乃悉封徐盧等爲列侯。亞夫因謝病。居無何﹐召詣廷尉﹐嘔血而死。

孫子曰「將能而君不禦者勝。」亞夫嚴約﹐而天子按縉徐行。又曰「守而必固者﹐守其所不攻。」吳攻東南﹐而亞夫使備西北是也。

●前漢李廣

李廣者﹐隴西成紀人也。廣家世世受射。孝文帝時﹐匈奴大入蕭關﹐而廣以良家子從軍擊胡﹐因善騎射﹐殺首虜多﹐爲武騎常侍。嘗從行﹐有所衝陷折關及格猛獸﹐而文帝曰「惜乎﹐子不遇時。如令子當髙帝時﹐萬戶侯豈足道哉﹗」及孝景初﹐李廣爲隴西都尉。吳﹑楚反時﹐廣爲驍騎都尉﹐從太尉亞夫擊吳﹑楚軍﹐取旗顯功名昌邑下。以梁王授廣將軍印﹐故還賞不行。徙爲上谷太守﹐匈奴日以合戰。屬國公孫昆邪爲上泣曰「李廣才气天下無雙﹐自負其能﹐數與虜戰﹐恐亡之。」於是乃徙爲上郡太守。匈奴大入上郡﹐天子使中貴人從廣勒習兵﹐擊匈奴。中貴人將騎數十縱﹐見匈奴三人﹐與戰。三人還射﹐傷中貴人﹐殺其騎且盡。貴人走廣﹐廣曰「是必射雕者也。」廣乃遂從百騎往馳三人﹐三人亡馬步行﹐行數十里。廣令其騎張左右翼﹐而廣身自射彼三人者﹐殺其二人﹐生得一人。果匈奴射雕者也。已縛之上馬﹐望匈奴有數十騎﹐見廣﹐以爲誘騎﹐皆驚﹐上山陳。廣之百騎皆大恐﹐欲馳還走。廣曰「吾去大軍數十里﹐今如此以百騎走﹐匈奴追射我立盡。今我畱﹐匈奴必以我爲大軍之誘﹐必不敢擊我。」廣令諸騎曰「前。」未到匈奴陳二里所﹐止﹐令曰「皆下馬解鞍。」其騎曰「虜多且近﹐卽有急﹐柰何﹖」廣曰「彼虜以我爲走﹐今皆解鞍以示不走﹐用堅其意。」於是胡騎遂不敢擊。有白馬將出護其兵﹐李廣上馬與十餘騎奔射殺胡白馬將﹐而復還至其騎中﹐解鞍﹐令士皆縱馬臥。是時會暮﹐胡兵終怪之﹐不敢擊。夜半時﹐胡兵亦以爲漢有伏軍於旁欲夜取之﹐胡皆引兵而去。平旦﹐李廣乃歸其大軍。大軍不知廣所之﹐故弗從。武帝立﹐左右以爲廣名將也﹐於是廣以上郡太守爲未央衛尉﹐而程不識亦爲長樂衛尉。程不識故與李廣俱以邊太守將軍屯。及出擊胡﹐而廣行無部伍行陣﹐就善水艸屯捨止﹐人人自便﹐不擊刁鬥以自衛﹐莫府省文書﹐然亦遠斥候﹐未嘗遇害。程不識正部曲行伍營陳﹐擊刁鬥﹐士吏治軍簿至明﹐軍不得休息﹐然亦未嘗遇害。不識曰「李廣軍極簡易﹐然虜卒犯之﹐無以禁也﹔而其士卒亦佚樂﹐咸樂爲之死。我軍𨿽煩擾﹐然虜亦不得犯我。」是時漢邊郡李廣﹑程不識皆爲名將﹐然匈奴畏李廣之略﹐士卒亦多樂從李廣而苦程不識。後廣以衛尉爲將軍﹐出雁門擊匈奴。匈奴兵多﹐破敗廣軍﹐生得廣。單於素聞廣賢﹐令曰「得李廣必生致之。」胡騎得廣﹐廣時傷病﹐置廣兩馬間﹐絡而盛臥廣。行十餘里﹐廣佯死﹐睨其旁有一胡兒騎善馬﹐廣暫騰而上胡兒馬﹐因推墮兒﹐取其弓﹐鞭馬南馳數十里﹐復得其餘軍﹐因引而入塞。匈奴捕者騎數百追之﹐廣行取胡兒弓射殺追騎﹐以故得脫。於是至漢﹐贖爲庶人。嘗夜從一騎出﹐從人田間飲。還至霸陵亭﹐霸陵尉醉﹐呵止廣。廣騎曰「故李將軍。」尉曰「今將軍尙不得夜行﹐何乃故也﹖」止廣宿亭下。居無何﹐匈奴入殺遼西太守﹐敗韓將軍。於是天子乃召拜廣爲右北平太守。廣卽請霸陵尉與俱﹐至軍而斬之。廣居右北平﹐匈奴聞之﹐號曰「漢之飛將軍」﹐避之﹐數歲不敢入右北平。廣出獵﹐見艸中石﹐以爲虎而射之﹐中石沒鏃﹐視之石也。因復更射之﹐終不能復入石矣。廣廉﹐得賞賜輒分其麾下﹐飲食與士共之。終廣之身﹐爲二千石四十餘年﹐家無餘財﹐終不言家產事。廣爲人長﹐猿臂﹐其善射亦天性也。𨿽其子孫他人學者﹐莫能及廣。廣訥口少言﹐與人居則畫地爲軍陳﹐射闊狹以飲﹐專以射爲戲。廣之將兵﹐乏絕之處見水﹐士卒不盡飲﹐廣不近水﹔士卒不盡食﹐廣不嘗食。寬緩不苛﹐士以此愛樂爲用。其射﹐見敵急﹐非在數十步之內﹐度不中不發﹐發卽應弦而倒。後廣以郎中令將四千騎出右北平﹐博望侯張騫將萬騎與廣俱﹐異道。行可數百里﹐匈奴左賢王將四萬騎圍廣﹐廣軍士皆恐。廣乃使其子敢往馳之。敢獨與數十騎馳﹐直貫胡騎﹐出其左右而還﹐告廣曰「胡虜易與耳。」軍士乃安。廣爲圓陳外向﹐胡急擊之﹐矢下如雨。漢兵死者過半﹐漢矢且盡。廣乃令士持滿毋發﹐而廣身自以大黃射其裨將﹐殺數人﹐胡虜益解。會日暮﹐吏士皆無人色﹐而廣意气自如﹐益治軍。軍中自是服其勇也。明日﹐復力戰﹐而博望侯軍亦至﹐匈奴軍乃解去。廣嘗與望气王朔燕語﹐曰「自漢擊匈奴而廣未嘗不在其中﹐而諸部校尉以下才能不及中人﹐然以擊胡軍功取侯者數十人。而廣不爲後人﹐然無尺寸之功以得封邑者﹐何也﹖豈吾相不當侯邪﹖且固命也﹖」朔曰「將軍自念﹐豈嘗有所恨乎﹖」廣曰「吾嘗爲隴西守﹐羌嘗反﹐吾誘而降﹐降者入百餘人﹐吾詐而同日殺之。至今大恨獨此耳。」朔曰「禍莫大於殺已降﹐此乃將軍所以不得侯也。」後從大將軍靑擊匈奴﹐旣出塞﹐靑捕虜知單於所居﹐乃自以精兵走之﹐而令廣出東道。廣自請曰「臣部爲前將軍﹐今大將軍乃令臣出東道﹔且臣結髮而與匈奴戰﹐今乃不得當單於﹐臣願居前﹐先死單於。」大將軍靑亦陰受主誡﹐以爲李廣老﹐數奇﹐毋令當單於﹐恐不得所欲﹐故徙廣。廣固辭﹐大將軍不聽。廣不謝而走﹐意甚慍怒而就部﹐引兵出東道。軍亡導﹝﹞﹐或失道﹐後大將軍。大將軍與單於接戰﹐單於遁走﹐弗能得而還。南絕幕﹐遇廣。大將軍使長史問廣失道狀﹐曰「靑欲上書報天子失軍曲折。」廣未對﹐大將軍使長史急責廣之幕府對簿。廣曰「諸校尉無罪﹐乃我自失道。」廣謂其麾下曰「廣結髮與匈奴大小七十餘戰﹐今幸從大將軍出接單於兵﹐而大將軍又徙廣部行回遠﹐而又迷失道﹐豈非天哉﹖且廣年六十餘矣﹐終不能復對刀筆之吏。」遂引刀自剄﹐廣軍士大夫一軍皆哭。百姓聞之﹐知與不知﹐無老壯者皆垂涕。

孫子曰「形之﹐敵必從之。」廣下馬解鞍﹐而虜疑有伏。又曰「令素行﹐與眾相得。」廣法易簡﹐而士樂爲用。又曰「卒善而養之。」廣以殺降而不得封侯。又曰「不用鄕導﹐不能得地利。」廣軍亡導而失道是也。

●前漢衛靑

衛靑﹐字仲卿。嘗從入至井泉居室﹐有一鉗徒﹐相靑曰「貴人也﹐官至封侯。」靑笑曰「人奴之生﹐得無笞罵卽足矣﹐安得封侯事乎﹖」元光六年﹐拜爲車騎將軍﹐擊匈奴﹐斬首虜數百騎﹐賜爵關內侯。是後匈奴仍侵犯邊。元朔元年﹐靑復將二萬騎出雁門﹐斬首虜數千。明年﹐復出雲中﹐西至髙闕﹐遂至於隴西﹐捕首虜數千﹑畜百餘萬﹐走白羊樓煩王﹐遂取河南地爲朔方郡﹐封靑爲長平侯。其後匈奴比歲入代郡﹑雁門﹑定襄﹑上郡﹑朔方﹐所殺略甚眾。五年﹐靑將三萬騎出髙闕﹐衛尉蘇建爲遊擊將軍﹐左內史李沮爲彊弩將軍﹐太僕公孫賀爲騎將軍﹐代相李蔡爲輕車將軍﹐皆領屬車騎將軍﹐俱出朔方。大行李息﹑岸頭侯張次公爲將軍﹐俱出右北平。匈奴右賢王當靑等兵﹐以爲漢兵不能至此﹐飲醉。漢兵夜至﹐圍右賢王。右賢王驚﹐夜與騎數百馳潰圍北去。漢輕騎校尉郭成等追數百里﹐弗得﹐得右賢裨王十餘人﹑眾男女萬三千餘人﹑畜數十百萬。於是引兵而還。至塞﹐天子使使者持大將軍印﹐卽軍中拜靑爲大將軍﹐諸將皆以兵屬﹐立號而歸。上曰「大將軍靑躬率戎士﹐師大捷﹐獲匈奴王十有餘人﹐益封靑八千七百戶﹐而封靑子伉爲宜春侯﹐子不疑爲陰安侯﹐子登爲發幹侯。」靑固謝曰「臣幸得待罪行間﹐賴陛下神靈﹐軍大捷﹐皆諸校力戰之功也。陛下幸已益封臣靑﹐臣靑子在𦇤褓中﹐未有勤勞﹐上幸裂地封爲三侯﹐非臣待罪行間﹐所以勸士力戰之意也。伉等三人何敢受封﹗」上曰「我非忘諸校功也﹐今固且圖之。」其秋﹐匈奴入代﹐殺都尉。明年春﹐大將軍靑出定襄﹐合騎侯公孫敖爲中將軍﹐太僕賀爲左將軍﹐翕侯趙信爲前將軍﹐衛尉蘇建爲右將軍﹐郎中令李廣爲後將軍﹐左內史李沮爲彊弩將軍﹐咸屬大將軍﹐斬首數千級而還。月餘悉復出定襄﹐斬首虜萬餘人。蘇建﹑趙信並軍三千餘騎﹐獨逢單於兵。與戰一日余﹐漢兵且盡。信故胡人﹐降爲翕侯﹐見急﹐匈奴誘之﹐遂將其餘騎可八百奔降單於。蘇建盡亡其軍﹐獨以身得亡去﹐自歸靑。靑問其罪正閎﹑長史安﹑議郎周霸等﹕「建當云何﹖」霸曰「自大將軍出﹐未嘗斬裨將。今建軍棄﹐可斬以明將軍之威。」閎﹑安曰「不然。兵法﹕小敵之堅﹐大敵之擒也。今健以數千當單於數萬﹐力戰一日余﹐士皆不敢有二心。自歸而斬之﹐是示後無反意也。不當斬。」靑曰「靑幸得以肺腑待罪行間﹐不患無威﹐而霸說我以明威﹐甚失臣意。且使臣職𨿽當斬將﹐以臣之尊寵﹐而不敢專誅於境外﹐其歸天子﹐天子自裁之。於以風爲人臣不敢專權﹐不亦可乎﹖」軍吏皆曰「善。」遂囚建詣行在所。

孫子曰「出其不意。」靑夜圍右賢王。又曰「小敵之堅﹐大敵之擒。」靑不斬蘇建﹐謂其以少擊眾是也。

●前漢霍去病

霍去病﹐大將軍靑姊子也。年十八﹐善騎射﹐從大將軍爲嫖姚校尉。與輕勇騎八百﹐直棄大將軍數百里赴利﹐斬捕首虜過當﹐封去病爲冠軍侯。蘇建至﹐上弗誅﹐贖爲庶人。張騫從大將軍﹐以嘗使大夏畱匈奴中久﹐導軍﹑知善水艸處﹐軍得以爲饑渴﹐因前使絕國功﹐封騫爲博望侯。去病侯三歲﹐元狩三年春爲驃騎將軍﹐將萬騎出隴西﹐有功。上曰「驃騎將軍率戎士＿烏＿﹐討＿＿﹐涉孤奴﹐歷五王國﹐輜重人眾﹐攝＿者弗取﹐幾獲單於子﹐轉戰六日﹐過焉支山千有餘裏﹐合短兵﹐鏖臯蘭下﹐殺折蘭王﹐斬盧侯王﹐銳悍者﹐誅全甲﹐獲醜﹐執渾邪王子及相國都尉﹐捷首虜八千九百六十級﹐收休屠祭天金人﹐師率減什七﹐益封去病戶。」其夏﹐去病與合騎侯敖俱出北地﹐異道。博望侯張騫﹑郎中令李廣俱出右北平﹐異道。廣將四千騎先至﹐騫將萬騎後。匈奴左賢王將數萬騎圍廣﹐廣與戰二日﹐死者過半﹐所殺亦過當。騫至﹐匈奴引兵去。騫坐行畱﹐當斬﹐贖爲庶人。而去病出北地﹐遂深入﹐合騎侯失道﹐不相得。去病至祁連山﹐捕首虜甚多。上曰「驃騎將軍涉鈞耆﹐濟居延﹐遂臻小月氏﹐攻祁連山﹐楊武乎＿得﹐得單於單相酋塗王及相國都尉﹐以眾降下者二千五百人﹐可謂能捨服知成而止矣﹐捷首虜三萬二百﹐獲五王﹑王母﹑單於閼氏﹑王子五十九人﹐相國﹑將軍﹑當戶﹑都尉六十三人﹐師大率減什三﹐益封去病戶﹐賜校尉從至小月氏者爵左庶長。」合騎侯敖坐行畱不與票騎將軍會﹐當斬﹐贖爲庶人。諸宿將所將士馬兵亦不如去病﹐去病所將常選﹐然亦敢深入﹐常與壯騎先其大軍﹐軍亦有天幸﹐未嘗困絕也。然而諸宿將常畱落不耦﹐由此去病日以親貴﹐比大將軍。其後單於怒渾邪王居西方﹐數爲漢所破亡數萬人﹐以票騎之兵也﹐欲召誅渾邪王。渾邪王與休屠王等謀﹐欲降漢﹐使人先要道邊。是時大行李息將城河上﹐得渾邪王使﹐卽馳傳以聞。上恐其以詐降而襲邊﹐乃令去病將兵往迎之。去病旣渡河﹐與渾邪眾相望。渾邪裨王將見漢軍﹐而多欲不降者﹐頗遁。去病乃馳入﹐得與渾邪王相見﹐斬其欲亡者八千人﹐遂獨遣渾邪王乘傳先詣行在所﹐盡將其眾渡河降者數萬人﹐號稱十萬。旣至長安﹐天子所以賞賜數十巨萬﹐封渾邪王萬戶﹐爲漯陰侯。上嘉去病之功﹐曰「票騎將軍去病率師徵匈奴﹐西域王渾邪王及厥眾萌咸奔於率﹐以軍糧接食﹐並將控弦萬有餘人﹐誅＿悍﹐捷首虜八千餘級﹐降異國之王三十二。戰士不離傷﹐十萬之眾畢懷集服﹐仍興之勞﹐爰及河塞﹐庶幾亡患﹐減隴西﹑北地﹑上郡戍卒之半﹐以寬天下繇役。」乃分處降者於邊五郡故塞外﹐而皆在河南﹐因其故俗爲屬國。其明年﹐匈奴入右北平﹑定襄﹐殺略漢千餘人。上與諸將議曰「翕侯趙信爲單於畫計﹐常以爲漢兵不能度幕輕畱。今大發卒﹐其勢必得所欲。」令大將軍靑﹑票騎將軍去病各五萬騎﹐步兵轉者踵軍數十萬﹐而敢力戰深入之士皆屬去病。去病始爲出定襄﹐當單於﹐捕虜﹐虜言單於東。乃更令去病出代郡﹐令靑出定襄。趙信爲單於謀曰「漢兵卽度幕﹐人馬罷﹐匈奴可坐收虜耳。」乃悉遠北其輜重﹐皆以精兵待幕北。而適直靑軍出塞千餘里﹐見單於兵陳而待。於是靑令武剛車自環爲營﹐而縱五千騎往當匈奴﹐匈奴亦從萬騎。會日且入而大風起﹐沙礫擊面﹐兩軍不相見﹐漢益縱左右翼繞單於。單於視漢兵多而士馬尙彊戰﹐而匈奴不利﹐薄莫﹐單於遂乘六羸﹑壯騎可數百﹐有冒漢圍西北馳去。昏﹐漢﹑匈奴相紛拿﹐殺傷大當。漢軍左校捕虜﹐言單於未昏而去。漢軍因發輕騎夜追之﹐靑因隨其後﹐匈奴兵亦散走。會明﹐行二百餘里﹐不得單於﹐頗捕斬首虜萬餘級﹐遂至＿顏山趙信城﹐得匈奴積粟食軍。軍畱一日而還﹐悉燒其城﹑余粟以歸。靑軍入塞﹐凡斬首虜萬九千級。去病騎兵車重與大將軍軍等﹐而亡裨將﹐悉以李敢等爲大校﹐當裨將﹐出代﹑右北平二千餘里﹐直左方兵﹐所斬捕功已多於靑。旣皆還﹐上曰「驃騎將軍去病約輕賫﹐絕大幕﹐執訊獲醜士萬有四百四十三級﹐師率減什二﹐取食於敵﹐卓行殊遠而糧不絕。以五千八百戶益封驃騎將軍。」賞賜甚多﹐而靑不得益封。兩軍之出塞﹐塞閱官及私馬凡十四萬匹﹐而後入塞者不滿三萬匹。乃至大司馬位。大將軍﹑驃騎將軍皆爲大司馬。去病爲人少言不泄﹐有气敢往。上嘗欲教之孫﹑吳兵法﹐對曰「顧方略何如耳﹐不至學古兵法。」上爲治第﹐令視之﹐對曰「匈奴不滅﹐無以家爲也。」由此上益重愛之。然少而侍中﹐貴不省士。其從軍﹐士爲遣太官﹐賫數十乘。旣還﹐重車余棄梁肉﹐而士有饑者。其在塞外﹐卒乏糧﹐或不能自振﹐而去病尙穿域蹋鞠也。事多此類。靑仁喜士謙退﹐以和柔自媚於上﹐然於天下未有稱悉。去病元狩六年薨﹐爲冢象祁連山。元封五年﹐靑薨。自靑圍單於後十四歲而卒﹐不復擊匈奴者。以漢馬少﹐又方南誅兩越﹐東伐朝鮮﹐系羌西南夷﹐以故久不伐胡。靑尙平陽主﹐與主合葬﹐起冢象蘆山云。大將軍靑凡七出擊匈奴﹐斬捕首虜五萬餘級﹐一與單於戰﹐收河南地﹐置朔方郡。其裨將及校尉侯者九人﹐爲特將者十五人。

孫子曰「不用鄕導者﹐不能得地利。」靑以張騫道軍而無饑渴。又曰「兵無選鋒曰北。」去病所將常選。又曰「彊而避之。」靑以武剛車自環爲營。又曰「重地﹐吾將繼其食。」去病約賫﹐絕幕取食於敵而糧不絕。又曰「破車疲馬﹐十去其七。」靑與去病以十四萬騎出塞﹐而歸者不滿三萬匹。又曰「視卒如愛子。」去病反﹐余棄梁肉﹐而士有饑者是也。

●前漢趙充國

趙充國﹐字翁孫﹐隴西上＿人也。始爲騎士﹐以六郡良家子善騎射補羽林。爲人沈勇﹐有大略。少好將帥之節而學兵法﹐通知四夷事。武帝時﹐以假司馬從貳師將軍擊匈奴﹐大爲虜所圍。漢軍乏食數日﹐死傷者多﹐充國乃與壯士百餘人潰圍陷陣﹐貳師引兵隨之﹐遂得解﹐身被二十餘創。武帝親見﹐視其創﹐嗟嘆之﹐拜爲中郎﹐遷車騎將軍長史。昭帝時﹐擊匈奴﹐獲西祁王﹐擢爲後將軍。匈奴大發十餘萬騎﹐南旁塞﹐至符奚蘆山﹐欲入爲寇。亡者題除渠堂降漢言之﹐遣充國將四萬騎屯緣邊九郡﹐單於聞之﹐引去。是時﹐光祿大夫義渠安國使行諸羌﹐先零豪言願時渡湟水北﹐逐民所不田處畜牧。安國以聞。充國劾安國奉使不恭。是後﹐羌人旁緣前言﹐抵冒渡湟水﹐郡縣不能禁。先零遂與諸羌種豪二百餘人﹐解仇交質盟詛。上聞之﹐以問充國﹐對曰「羌人所以易制者﹐以其種自有豪﹐數相攻擊﹐＿不壹也。往三十餘歲﹐西羌反時﹐亦先解仇合約攻令居﹐與漢相距﹐五六年乃定。至徵和五年﹐先零豪封煎等通使匈奴。匈奴使人至小月氏﹐傳告諸羌曰﹕『漢二師將軍眾十餘萬人降匈奴﹐羌人爲漢事苦﹐張掖﹑酒泉本我地﹐地肥美﹐本可共擊居之。』以此觀匈奴欲與羌合﹐非一世也。間者匈奴困於西方﹐聞烏桓來保塞﹐恐兵復從東方起﹐數使使尉黎﹑危須諸國﹐設以子女貂裘﹐欲沮解之。其計不合。疑匈奴更遣使至羌中﹐道從沙陰地﹐出鹽澤﹐過長＿﹐入窮水塞﹐南抵屬國﹐與先零相直。臣恐羌變未止此﹐且復結聯他種﹐宜及未然爲之備。」後月餘﹐羌侯狼何果遣使至匈奴藉兵﹐欲擊鄯善﹑惇煌以絕漢道。充國以爲﹕狼何﹐小月氏種﹐在陽關西南﹐勢不能獨造此計。疑匈奴使已至羌中﹐先零﹑＿﹑開乃解仇作約﹐到秋馬肥﹐變必起矣。宜遣使者行邊兵豫爲備﹐敕視諸羌﹐毋令解仇﹐以發覺其謀。於是兩府復白遣義渠安國行視諸羌﹐分別善惡。安國至﹐召先零諸豪三十餘人﹐以尢桀黠﹐皆斬之﹔縱兵擊其種人﹐斬首千餘級。於是諸降羌及歸義羌侯楊玉等恐怒﹐亡所信鄕﹐遂劫略小種﹐背畔犯塞﹐攻城邑﹐殺長史。安國以騎都尉將騎三千屯備羌﹐至浩＿﹐爲虜所擊﹐失亡車重兵器甚眾。安國引還﹐至令居﹐以聞。時充國年七十餘﹐上老之﹐使丙吉問誰可將者﹐充國對曰「亡逾於老臣者矣。」上遣問焉﹐曰「將軍度羌虜何如﹐當用幾人﹖」充國曰「百聞不如一見﹐兵難＿度﹐臣願馳至金城﹐圖上方略。然羌戎小夷﹐逆天背畔﹐滅亡不久。願陛下以屬老臣﹐勿以爲憂。」上笑曰「諾。」充國至金城﹐須兵滿萬騎﹐欲渡河﹐恐爲虜所遮﹐卽夜遣三校銜枚先渡﹐渡輒營陳﹐會明﹐畢﹐遂以次盡渡。虜數十百騎來﹐出入軍傍。充國曰「吾士馬新倦﹐不可馳逐。此皆驍騎難制﹐又恐其爲誘兵也。擊虜以殄滅爲期﹐小利不足貪。」令軍勿擊。遣騎候四望狹中亡虜﹐夜引兵上至落都﹐召諸校司馬﹐謂曰「吾知羌虜不能爲兵矣。使虜發數千人守杜四望狹中﹐兵豈得入哉﹗」充國常以遠兵候爲務﹐行必爲戰備﹐止必堅營壁﹐尢能持重﹐愛士卒﹐先計而後戰。遂西至西部都尉府﹐日饗軍士﹐士皆欲爲用。虜數挑戰﹐充國堅守。捕得生口﹐言羌豪相數責曰「語汝亡反﹐今天子遣趙將軍來﹐年八九十矣﹐善爲兵。今請欲一斗而死﹐可得邪﹗」充國子右曹郎中將＿﹐將期門＿飛﹑羽林孤兒﹑胡越騎爲支兵﹐至令居。虜並出絕轉道﹐＿以聞。有詔將入校尉與驍騎都尉﹑金城太守合疏捕山間虜﹐通轉道津度。初﹐＿開豪靡當兒使弟雕庫來告都尉曰「先零欲反。」後數日果反。雕庫種人頗在先零中﹐都尉卽畱雕庫爲質。充國以爲亡罪﹐乃遣歸告種豪﹕「大兵誅有罪者﹐明白自別﹐毋取並滅。天子告諸羌人﹕犯法者能相捕斬﹐除罪。斬大豪有罪者一人﹐賜錢四十萬﹐中豪十五萬﹐下豪二萬﹐大男三千﹐女子及老小千錢﹐又以其所捕妻子財物盡與之。」充國計欲以威信招降＿開及劫略者﹐解散虜謀﹐徼極乃擊之。酒泉太守辛武賢奏言「今虜朝夕爲寇﹐土地寒苦﹐漢馬不能冬﹐屯兵在武威﹑張掖﹑酒泉萬騎以上﹐皆多羸瘦。可益馬食﹐以七月上旬賫三十日糧﹐分兵並出張掖﹑酒泉合擊＿﹑開在鮮水上者。虜以畜產爲命﹐皆離散﹐兵卽分出﹐𨿽不能盡誅﹐奪其畜產﹐虜其妻子﹐復引兵還﹐冬復擊之﹐大兵仍出﹐虜必震壞。」天子下其書充國﹐令與校尉以下吏士知羌事者博議。充國以爲﹕「武賢欲輕引萬騎﹐分爲兩道出張掖﹐回遠千里。以一馬自駝負三十日食﹐爲米二斛四斗﹐麥八斛﹐又有衣裝兵器﹐難以追逐。勤勞而至﹐虜必商軍進退﹐稍引去﹐逐水艸﹐入山林﹐隨而深入。虜卽據前險﹐守後厄﹐以絕糧道﹐必有傷危之憂﹐爲夷狄笑﹐千載不可復。而武賢以爲可奪其畜產﹐虜其妻子﹐此殆空言﹐非至計也。先零首爲畔逆﹐它種劫略。故臣愚冊﹐欲捐＿開暗昧之過﹐隱而勿章﹐先行先零之誅以震動之﹐宜悔過反善﹐因赦其罪﹐選擇良吏知其俗者拊循和輯﹐此全師保勝安邊之策。」天子下其書。公卿議者咸以爲先零兵盛﹐而負＿﹑開之助﹐不先破＿﹑開﹐則先零未可圖也。上乃拜侍中樂成侯許延壽爲彊弩將軍﹐卽拜酒泉太守武賢爲破羌將軍﹐賜璽書嘉納其冊。以書敕誚充國曰「皇帝問後將軍﹐甚苦暴露。今張掖以東粟石百餘﹐芻槁束數十﹐轉輸並起﹐百姓煩擾。將軍將萬餘之眾﹐不早及秋共水艸之利爭其畜食﹐欲至冬﹐虜皆當畜食﹐多藏匿山中依險阻﹐將軍士寒﹐手足皸瘃﹐寧有利哉﹖將軍不念中國之費﹐欲以歲數而勝微﹐將軍誰不樂此者﹗今詔破羌將軍武賢將兵六千一百人﹐惇煌太守快將二千人﹐長水校尉富昌﹑酒泉侯奉世將＿﹑月氏兵四千人﹐亡虜萬二千人﹐賫三十日食﹐以七月二十二日擊＿羌﹐入鮮水北句廉上﹐去酒泉八百里﹐去將軍可千二百里。將軍其引兵便道西並進﹐𨿽不相及﹐使虜聞東方北方兵並來﹐分散其心意﹐離其黨與﹐𨿽不能殄滅﹐當有瓦解者。已詔中郎將＿將胡越＿飛射士﹑步兵二校﹐益將軍兵。今五星出東方﹐中國大利﹐蠻夷大敗。太白出髙﹐用兵深入敢戰者吉﹐弗敢戰者凶。將軍急裝﹐因天時﹐誅不義﹐萬下必全﹐勿復有疑。」充國旣得誚﹐以爲將任兵在外﹐便宜有守﹐以安國家。乃上書謝罪﹐因陳兵利害﹐曰「臣竊見騎都尉安國前幸賜書﹐擇羌人可使使＿﹐諭告以大軍當至﹐漢不誅＿﹐以解其謀。恩澤甚厚﹐非臣下所能及。臣獨私美陛下盛徳至計亡已﹐故遣開豪雕庫宣天子至徳﹐＿﹑開之屬皆聞知明詔。今先零羌楊玉將騎四千及煎鞏騎五千﹐阻石山木﹐候便爲寇﹐＿羌未有所犯。今置先零﹐先擊＿﹐釋有罪﹐誅亡辜﹐起壹難﹐就兩害﹐誠非陛下大計也。臣聞兵法﹕攻不足者﹐守有餘。又曰﹕善戰者﹐致人﹐不致於人。今＿羌欲爲惇煌﹑酒泉寇﹐宜飾兵馬﹐練戰士﹐以須其至﹐坐得致敵之術﹐以逸擊勞﹐取勝之道也。今恐二部兵少不足以守﹐而發之行攻﹐釋致虜之術而從爲虜所致之道﹐愚以爲不便。先零羌虜欲爲背畔﹐故與＿﹑開解仇結約。然其私心不能亡﹐恐漢兵至而＿﹑開背之也。臣愚以爲其計常欲先赴＿﹑開之急﹐以堅其約﹐先擊＿羌﹐先零必助之。今虜馬肥﹐糧食方饒﹐擊之恐不能傷害﹐適使先零得施徳於＿羌﹐堅其約﹐合其黨。虜交堅黨合﹐精兵二萬餘人﹐迫脇諸小種﹐附著者稍眾﹐莫須之屬不輕得離也。如是﹐虜兵寢多﹐誅之用力數倍。臣恐國家憂累徭十年數﹐不二三歲而已。臣得蒙天子厚恩﹐父子俱爲顯列。臣位至上卿﹐爵爲列侯﹐犬馬之齒七十六﹐爲明詔塡溝壑﹐死骨不朽﹐亡所顧念。獨思惟兵利害至熟悉也﹐於臣之計﹐先誅先零已﹐則＿﹑開之屬不煩兵而服矣。先零已誅而＿﹑開不服﹐須正月擊之﹐得計之理﹐又其時也。以今進兵﹐誠不見其利﹐惟陛下裁察。」璽書報從充國計焉。充國引兵至先零在所。虜久屯聚﹐解弛﹐望見大軍﹐棄車重﹐欲渡湟水﹐道厄狹﹐充國徐行驅之。或曰逐利行遲﹐充國曰「此竊寇﹐不可迫也。緩之則走不顧﹐急之則還致死。」諸校皆曰「善。」虜赴水溺死者數百﹐降及斬首五百餘人﹐虜馬牛羊十萬餘頭﹐車四千餘兩。兵至＿地﹐令軍毋燔聚落芻牧田中。＿羌聞之﹐喜曰「漢果不擊我矣﹗」豪靡忘使人來言「願得還復故地。」充國以聞﹐未報。靡忘來自歸﹐充國賜飲食﹐遣還諭種人。護軍以下皆爭之﹐曰「此反虜﹐不可擅遣。」充國曰「諸君但欲便文自營﹐非爲公家忠計也。」語未卒﹐璽書報﹐令靡忘以贖論。後＿卒不煩兵而下。充國病﹐上賜書曰「將軍年老加疾﹐朕甚憂之。今詔破羌將軍諸屯所﹐爲將軍副﹐急因天時大利﹐吏士銳气﹐以十二月擊先零羌。卽疾劇﹐畱屯毋行﹐獨遣破羌﹑彊弩將軍。」時羌降者萬餘人矣。充國度其必壞﹐欲罷騎兵屯田﹐以待其敝。作奏未上﹐會得進兵璽書﹐中郎將＿懼﹐使客諫充國曰「誠令兵出﹐破軍殺將以傾國家﹐將軍守之可也。卽利與病﹐又何足爭﹖一旦不合上意﹐遣繡衣來責將軍﹐將軍之身不能自保﹐何國家之安﹖」充國嘆曰「是何言之不忠也﹗往者舉可先行羌者﹐吾舉辛武賢﹐丞相﹑禦史復白遣義渠安國﹐竟沮敗羌。金城﹑湟中谷斛八錢﹐吾謂耿中丞﹐＿三百萬斛谷﹐羌人不敢動矣。耿中丞請＿百萬斛﹐乃得四十萬斛耳。義渠再使﹐且費其半。失此二冊﹐羌人故敢爲逆。失之毫釐﹐差以千里﹐是旣然矣。今兵久不決﹐四夷卒有動搖﹐相因而起﹐𨿽有知者不能善其後﹐羌獨足憂邪﹗吾固以死守之﹐明主可爲忠言。」遂上屯田奏曰「臣聞兵者﹐所以明徳除害也。故舉得於外﹐則福生於內﹐不可不謹。臣所將吏士馬牛食﹐月用糧谷十九萬九千六百三十斛﹐鹽千六百九十三斛﹐茭槁二十五萬二百八十六石。難久不解﹐徭役不息。又恐它夷卒有不虞之變﹐相因並起﹐爲明主憂﹐誠非素定廟勝之冊。且羌虜易以計破﹐難用兵碎也﹐故臣愚以爲擊之不便。計度臨羌東至浩＿﹐羌虜故田及公田﹐民所未墾百二千頃。願罷騎兵﹐畱弛刑應募﹐及淮陽﹑汝南步兵與吏士私從者﹐合凡萬二百八十一人﹐用谷月二萬十千三百六十三斛﹐鹽三百八斛﹐分屯要害。田事出﹐賦人二十畝。至四月艸生﹐發郡騎及屬國胡騎伉健各千﹐＿馬什二﹐就艸﹐爲田者遊兵。以充入金城郡﹐益積畜﹐省大費。今大司農所轉谷至者﹐足支萬人一歲食。謹上田處及器用簿﹐惟陛下裁許。」上報曰「欲罷騎兵萬人畱田﹐卽如將軍之計﹐虜當何時伏誅﹐兵當何時得決﹖孰計其便﹐復奏。」充國上狀曰「臣聞帝王之兵﹐以全取勝﹐是以貴謀而賤戰。戰而百勝﹐非善之善者也。故先爲不可勝﹐以待敵之可勝。蠻夷習俗𨿽殊於禮義之國﹐然其欲避害就利﹐愛親戚﹐畏死亡﹐一也。今虜亡其美地薦艸﹐愁於寄托遠遁﹐骨肉離心﹐人有畔志﹐而明主班師罷兵﹐萬人畱田﹐順天時因地利﹐以待取勝之虜﹐𨿽未卽伏辜﹐兵決可期月而望。臣謹條不出兵畱田便宜十二事。步兵九校﹐吏士萬人﹐畱屯以爲武備﹐因田致谷﹐威徳並行﹐一也。又因排折羌虜﹐令不得歸肥饒之地﹐貧破其眾﹐以成羌虜相畔之漸﹐二也。居民得並田作﹐不失農業﹐三也。軍馬一月之食﹐度支田士一歲﹐罷騎兵以省大費﹐四也。至春省甲士卒﹐循河湟漕谷至臨羌﹐以視羌虜﹐揚威武﹐傳世折衝之具﹐五也。以閒暇時﹐繕治郵亭﹐充入金城﹐六也。兵出﹐乘危僥幸﹐不出﹐令反畔之虜竄於風寒之地﹐離霜露疾疫瘃墮之患﹐坐得必勝之道﹐七也。亡經阻遠追死傷之害﹐八也。內不損威武之重﹐外不令虜得乘間之勢﹐九也。又亡驚動河南大開﹑小開使生它變之憂﹐十也。治湟狹中道橋﹐令可至鮮水﹐以制西域﹐信威千里﹐從枕席上過師﹐十一也。大費旣省﹐徭役豫息﹐以戒不虞﹐十二也。畱屯田得十二便﹐出兵失十二利。臣充國材下﹐犬馬齒衰﹐不識長冊﹐惟明詔博詳公卿議臣采擇。」上復賜報曰「將軍言十二便﹐聞之。虜𨿽未伏誅﹐兵決可期月而望。期月而望者﹐謂今冬邪﹐謂何時也﹖將軍孰計復奏。」充國奏曰「臣聞兵以計爲本﹐故多算勝少算。先零羌精兵今余不過七八千人﹐失地遠客﹐分散饑凍。＿﹑開﹑莫須又頗暴略其羸弱畜產﹐畔還者不絕﹐皆聞天子明令相捕斬之賞。臣愚以爲虜破壞可日月冀﹐遠在來春﹐故曰兵決可期月而望。竊見北虜自惇煌至遼東萬一千五百餘里﹐乘塞列隧有吏卒數千人﹐虜數大眾攻之而不能害。今畱步士萬人屯田﹐地勢平易﹐多髙山遠望之便﹐部曲相保﹐爲塹壘木樵﹐校聯不絕﹐便兵弩﹐飾斗具。烽火幸通﹐執及並力﹐以逸待勞﹐兵之利者也。臣愚以爲屯田內有亡費之利﹐外有守禦之備。騎兵𨿽罷﹐虜見萬人畱田爲必禽之具﹐其上崩歸徳﹐宜不久矣。從今盡三月﹐虜馬蠃瘦﹐必不敢損其妻子於它種中﹐遠涉河山而來爲寇。又見屯田之士精兵萬人﹐終不敢復將其累重還歸故地。是臣之愚計﹐所以度虜且必瓦解其處﹐不戰而自破之冊也。臣聞﹕戰不必勝﹐不苟接刃﹔攻不必取﹐不苟勞眾。而釋坐勝之道﹐從乘危之勢﹐貶重而自損﹐非所以視蠻夷也。臣竊自惟念﹐奉詔出塞﹐引軍遠擊﹐窮天子之精兵﹐散車甲於山野﹐𨿽亡尺寸之功﹐偸得避慊之便﹐而亡後咎余責﹐此人臣不忠之利﹐非明主社稷之福也。臣幸得奮精兵﹐討不義﹐久畱天誅﹐罪當萬死。陛下寬仁﹐未忍加誅﹐令臣數得熟計。愚臣伏計熟甚﹐不敢避斧＿之誅﹐昧死陳愚﹐惟陛下省察。」充國奏每上﹐輒下公卿議臣。初是充國計者什三﹐中什五﹐最後什八。有詔詰前言不便者﹐皆頓首服。丞相魏相曰「臣愚不習兵事利害﹐後將軍數畫軍冊﹐其言常是﹐臣任其計可必用也。」上於是報充國曰「將軍計善。其上畱屯田及當罷者人馬數。將軍彊食﹐謹兵事﹐自愛﹗」上以破羌﹑彊弩將軍數言當擊﹐又用充國屯田處離散﹐恐虜犯之﹐於是兩從其計﹐詔兩將軍與中郎將＿出擊。彊弩出﹐降四千餘人﹐破羌斬首二千級﹐中郎將＿斬首降者亦二千餘級﹐而充國所降復得五千餘人。詔罷兵﹐獨充國畱屯田。明年﹐充國奏請罷屯兵。奏可﹐充國振旅而還。所善浩星賜迎說充國﹐曰「眾人皆以破羌﹑彊弩出擊﹐多斬首獲降﹐虜以破壞。然有識者以爲虜勢窮困﹐兵𨿽不出﹐必自服矣。將軍卽見﹐宜歸功於二將軍出擊﹐非愚臣所及。如此﹐將軍計未失也。」充國曰「吾年老矣﹐爵位已極﹐豈嫌伐一時事以欺明主哉﹗兵勢﹐國之大事﹐當爲後法。老臣不以余命壹爲陛下明言兵之利害﹐卒死﹐誰當復言之者﹖」卒以其意對﹐上然其計﹐罷遣辛武賢歸酒泉太守官﹐充國復爲後將軍衛尉。其秋﹐羌若零﹑離畱﹑且種﹑兒庫共斬先零大豪猶非﹑楊玉首﹐及諸豪弟澤﹑陽雕﹑良兒﹑靡忘皆帥煎鞏﹑黃羝之屬四千餘人降。漢封若零﹑弟澤二人爲帥眾王﹐離畱﹑且種二人爲侯﹐兒庫爲君﹐陽雕爲言兵侯﹐良兒爲君﹐靡亡爲獻牛君。初置金城屬國﹐以處降羌。詔舉可護羌校尉者﹐時充國病﹐四府舉辛武賢小弟湯﹐充國遽起奏﹕「湯使酒﹐不可典蠻夷。不如湯兄臨眾。」時湯已拜受節﹐有詔更用臨眾。臨眾病免﹐五府復舉湯﹐酒數醉羌人﹐羌人反畔﹐卒如充國之言。朝廷每有四夷大議﹐常與參兵謀﹐問籌策焉。年八十六薨。初﹐充國以功徳與霍光等列﹐畫未央宮。成帝時﹐西羌常有警﹐上思將帥之臣﹐追美充國﹐乃召楊雄卽充國圖畫而頌之﹐曰「明靈惟宣﹐戎有先零。先零昌狂﹐侵漢西疆。漢命虎臣﹐惟後將軍﹐整我六師﹐是討是震。旣臨其域﹐諭以威徳﹐有守矜功﹐謂之弗克。請奮其旅﹐幹＿之羌﹐天子命我﹐從之鮮陽。營平守節﹐屢奏封章﹐料敵制勝﹐威謀靡亢。遂克西戎﹐還師於京﹐鬼方賓服﹐罔不有庭。昔周之宣﹐有方有虎﹐詩人歌功﹐乃列於雅。在漢中興﹐充國作武﹐糾糾桓桓﹐亦紹厥後。」

孫子曰「能因敵變化而取勝者﹐謂之神。」充國謂兵難＿度。又曰「以虞待不虞者﹐勝。」充國常遠斥侯。又曰「取敵之利者﹐貨也。」充國以錢誘羌﹐令諸捕斬。又曰「主曰必戰無戰﹐可也。」充國謂便宜有守以安國家。又曰「致人而不致於人。」充國練戰士以須其至。又曰「威加於敵﹐則其交不得合。」充國攻先零而＿羌服。又曰「窮寇勿迫。」充國緩驅先零。又曰「以飽待饑。」充國謂＿三百萬斛谷﹐羌不敢動。又曰「進不求名﹐退不避罪。」充國以死守便宜是也。捲

三

●前漢陳湯

陳湯﹐字子公﹐山陽瑕丘人也。少好書﹐博達善屬文。家貧＿＿無節﹐不爲州裏所稱。後以薦爲郎﹐數求使外國。久之﹐遷西域副校尉﹐與甘延壽俱出。先是﹐宣帝時匈奴＿亂﹐五單於爭立。呼韓邪單於與郅支單於俱遣子入侍﹐漢兩受之。後呼韓邪單於身入朝見﹐郅支以爲呼韓邪破弱降漢﹐不能自還﹐卽西收右地。會漢發兵送呼韓邪單於﹐郅支由是遂西破呼偈﹑堅昆﹑丁令﹐兼三國而都之。怨漢擁護呼韓邪而不助己﹐困辱漢使者江＿使等。初元四年﹐遣使奉獻﹐因求侍子﹐願爲內附﹐漢遣衛司馬谷吉送之。旣至﹐郅支單於怒﹐竟殺吉等。自知負漢﹐又聞呼韓邪益彊﹐遂西奔康居。漢遣使三輩至康居﹐求谷吉等死。郅支困辱使者﹐不肯奉詔﹐而上書言「願歸計彊漢﹐遣子入侍。」建昭二年﹐湯與延壽出西域。湯爲人沈勇有大慮﹐多策謀﹐喜奇功﹐每過城邑山川﹐常登望。旣領外國﹐與延壽謀曰「郅支單於𨿽所在絕遠﹐蠻夷無金城彊弩之守﹐如發屯田吏士﹐驅從烏孫眾兵直指其城下﹐彼亡則無所之﹐守則不足自保﹐千載之功可一朝而成也。」延壽欲奏請之﹐湯曰「國家與公卿議大策﹐非凡所見﹐事必不從。」延壽猶豫不聽。會其久病﹐湯獨矯制﹐發城郭諸國兵﹑車師戊己校尉﹑屯田吏士。延壽聞之﹐驚起﹐欲止焉。湯怒按劍叱延壽曰「大眾已集﹐子欲沮眾邪﹖」延壽遂從之。漢兵胡兵合四萬餘人﹐延壽﹑湯上疏自劾﹐奏矯制﹐陳言兵狀。卽日引軍分行﹐別爲六校﹐其三校從南道逾蔥嶺經大宛﹐其三校都獲自將。發溫宿國﹐從北道入赤谷﹐過烏孫﹐入康居東界﹐令軍不得爲寇。間呼其貴人屠墨見之﹐諭以威信﹐與飲盟遣去。徑引行﹐未至單於城﹐可六十里止營。復捕得康居貴人貝色子男開牟﹐以爲導。貝色子卽屠墨母之弟﹐皆怨單於﹐由是具知郅支情。明日引行﹐未至城三十里止營。單於遣使問漢兵何以來﹖應曰「單於上書言願歸計彊漢﹐身入朝。天子哀憫單於棄大國屈意康居﹐故使都護將軍來迎﹐恐左右驚動﹐故未敢至城下。」延壽﹑湯因責之﹕「我爲單於遠來﹐而至今無名正大人見將軍受事者﹐何單於忽大計﹐失客主之禮也﹖」明日﹐前至郅支城三里﹐止營敷陳。望見單於城上立五彩幡幟﹐數百人被甲乘城﹐又出百餘騎往來馳城下﹐步兵百餘人夾門魚鱗陳﹐講習用兵。城上人更招漢軍曰「斗來。」延壽﹑湯令軍聞鼓音皆薄城下﹐四面圍城﹐各有所守。穿塹塞門戶﹐鹵盾爲前﹐戟弩爲後﹐仰射城中樓上人﹐樓上人下走。土城外有重木城﹐從木城中射﹐頗殺傷外人。外人發薪燒木城。夜﹐數百騎欲出﹐外迎射殺之。初﹐單於聞漢兵至﹐欲去﹐疑康居怨己﹐爲漢內應﹐又聞烏孫諸國兵皆發﹐自以無所之。郅支已出﹐復還﹐曰「不如堅守﹐漢兵遠來﹐不能久攻。」單於乃被甲在樓上﹐諸閼氏夫人數十皆以弓射外人。外人射中單於鼻﹐諸夫人頗死。單於下騎﹐傳戰大內。夜過半﹐木城穿﹐中人卻入土城﹐乘城呼。時康居兵萬餘騎分爲十餘處﹐四面環城﹐亦與相應和。夜﹐數奔營﹐不利﹐輒卻。平明﹐四面火起﹐吏士喜﹐大呼乘之﹐鉦鼓聲動地。康居兵引卻。漢兵四面推鹵盾﹐並入土城中。單於男女百餘人走入大內。漢兵縱火﹐吏士爭入﹐斬單於首﹐得漢使節二及谷吉等所賫帛書。諸鹵獲以畀得者。凡斬閼氏﹑太子﹑名王以下千五百一十八級﹐生虜百四十五人﹐降虜千餘人﹐賦予城郭諸國所發十五王。於是﹐延壽﹑湯上疏曰「郅支單於慘毒行於民﹐大惡通於天。臣延壽﹑湯將義兵﹐行天誅﹐賴陛下神靈﹐陰陽並應﹐天气精明﹐陷陳克敵﹐斬郅支首及名王以下。宜縣頭槁街蠻夷邸間﹐以示萬里﹐明犯彊漢者﹐𨿽遠必誅。」湯素貪﹐所鹵獲財物入塞多不法。司隸校尉移書道上﹐系吏士按驗之。湯上疏言「臣與吏士共誅郅支單於﹐萬里振旅﹐宜有使者迎勞道路。今司隸收系按驗﹐是爲郅支報仇也﹗」上立出吏士。旣至﹐論功﹐石顯以爲﹕「延壽﹑湯擅興師矯制﹐幸得不誅﹐如復加爵土﹐則後奉使者爭欲乘危徼幸﹐生事於蠻夷。」議久不決。故宗正劉向上疏曰「郅支單於囚殺使者吏士以百數﹐事暴揚外國﹐傷威毀重﹐陛下赫然欲誅之﹐意未嘗有忘。西域都護延壽﹑副校尉湯承聖旨﹐倚神靈﹐出百死﹐入絕域﹐斬郅支之首﹐掃谷吉之恥﹐萬夷＿伏﹐莫不懼震。呼韓邪單於見郅支已誅﹐且喜且懼﹐願守北藩﹐累世稱臣。昔周大夫方叔﹑吉甫爲宣王誅＿＿而百蠻從﹐其詩曰﹕顯允方叔﹐徵伐＿＿﹐蠻荊來威。吉甫之歸﹐周厚賜之﹐其詩曰﹕吉甫宴喜﹐旣多受祉﹐來歸自鎬﹐我行永久。千里之鎬猶以爲遠﹐況萬里之外﹐其勤至矣﹗延壽﹑湯旣未獲受祉之報﹐反屈捐命之功﹐久挫於刀筆之前﹐非所以勸有功厲戎士也。昔齊桓前有尊周之功﹐後有滅項之罪﹐君子以功覆過而爲之諱行事。貳師將軍李廣利捐五萬之師﹐靡億萬之費﹐經四年之勞﹐而僅獲駿馬三十匹﹐𨿽斬宛王母鼓之首﹐猶不足以復費﹐其私罪惡甚多。孝武以爲萬里徵伐﹐不錄其過。今康居國彊於大宛﹐郅支之號重於宛王﹐殺使者罪甚於畱馬﹐而延壽﹑湯不煩漢士﹐不費斗糧﹐比於貳師﹐功徳百之。且常惠隨欲擊之烏孫﹐鄭吉迎自來之日逐﹐猶皆裂土受爵。故言威武勤勞則大於方叔﹑吉甫﹐列功覆過則優於齊桓﹑貳師﹐而大功未著﹐小惡數布。臣竊痛之﹗」乃封延壽爲義成侯﹐賜湯爵關內侯。後湯上言康居王侍子非王子也。按驗﹐實王子也。湯下獄當死。大中大夫谷永上疏訟湯曰「臣聞楚有子玉得臣﹐文公爲之側席而坐﹔趙有廉頗﹑馬服﹐彊秦不敢窺兵井陘﹔近漢有郅都﹑魏尙﹐匈奴不敢南鄕沙幕。由是言之﹐戰克之將﹐國之爪牙﹐不可不重也。竊見關內侯陳湯﹐前使副西城都護﹐忿郅支之無道﹐閔王誅之不加﹐屠三重城﹐斬郅支之首﹐報十年之逋誅﹐雪邊吏之宿恥﹐威震百蠻﹐武暢四海。漢元以來﹐徵伐方外之將﹐未嘗有也。」書奏﹐天子出湯﹐奪爵爲士伍。後數歲﹐西域都護段會宗爲烏孫兵所圍﹐驛騎上書﹐願發城郭惇煌兵以自救。丞相王商﹑大將軍王鳳及百僚議﹐數日不決。鳳言「湯多籌策﹐習外國事﹐可問。」上召湯﹐示以會宗奏。湯對曰「臣以爲此必無可憂也。」上曰「何以言之﹖」湯曰「夫胡兵五而當漢兵一。何者﹖兵刃朴鈍﹐弓弩不利。今聞頗得漢巧﹐然猶三而當一。又兵法曰﹕客倍而主人半﹐然後敵。今圍會宗者人眾不足以勝會宗﹐惟陛下勿憂﹗且兵輕行五十里﹐重行三十里。今會宗欲發城郭惇煌﹐歷時乃至﹐所謂報仇之兵﹐非救急之用也。」上曰「﹕柰何﹖其解可必乎﹖度何時解﹖」湯知烏孫瓦合﹐不能久攻﹐故事不過數日﹐因對曰「已解矣﹗」詘指計其日﹐曰「不出五日﹐當有吉語聞。」居四日﹐軍書到﹐言已解。湯卒於長安。

孫子曰「將能而君不禦者﹐勝。」湯矯制發兵﹐而漢帝不誅。又曰「取敵之利者﹐貨也。」湯以虜獲賦與諸國。又曰「知彼知己﹐百戰不殆。」湯謂胡兵五而當漢兵一。又曰「知戰之地﹐知戰之日。」湯料烏孫圍兵五日必解是也。

●前漢馮奉世

馮奉世﹐字子明﹐上黨潞人也。以良家子選爲郎。昭帝時﹐補武安長。失官年三十餘矣﹐方學《春秋》涉大義﹐讀兵法。前將軍韓增奏以爲軍司空令﹐從軍擊匈奴。先是時﹐漢數出使西域﹐多辱命不稱﹐或貪＿﹐爲外國所苦。是時﹐烏孫大有擊匈奴之功﹐而西域諸國新輯﹐漢方善遇﹐欲以安之﹐選可使外國者。前將軍增舉奉世以衛侯使﹐持節送大宛諸國客。至伊城﹐都尉宋將言莎車與旁國共攻殺漢所置莎車王萬年﹐並殺漢國使者奚充國。時匈奴又發兵攻車師城﹐不能下而去。莎車遣使揚言﹕北道諸國已屬匈奴矣。於是攻劫南道﹐與歃盟畔漢﹐從鄯善以西皆絕不通。都護鄭吉﹑校尉司馬意皆在北道諸國間。奉世與其副嚴昌計﹐以爲不亟擊之則＿車日彊﹐其勢難制﹐必危西域。遂以節諭告諸國王﹐因發其兵﹐南北道合萬五千人進擊莎車﹐攻拔其城。＿車王自殺﹐傳其首詣長安。諸國悉平﹐威震西域。奉世乃罷兵以聞。宣帝召見韓增﹐曰「賀將軍所舉得其人。」奉世遂西至大宛。大宛聞其斬＿車王﹐禮之異於它使。得其名馬象龍而還﹐上甚說﹐下議封奉世。丞相﹑將軍皆曰「《春秋》之義﹐大夫出疆﹐有可以安國家﹐則顓之可也。奉世功效尢著﹐宜加爵土之賞。」少府蕭望之獨以﹕「奉世奉使有指﹐而擅矯制常命﹐發諸國兵﹐𨿽有功效﹐不可以爲後法。卽封奉世﹐開後奉使者利﹐以奉世爲比﹐爭遂發兵﹐要功萬里之外﹐爲國家生事於夷狄。漸不可長﹐奉世不宜受封。」上善望之議﹐以奉世爲光祿大夫﹑水衡都尉。常惠薨﹐奉世代爲右將軍典屬國。永光二年秋﹐隴西羌多姐旁種反﹐詔召丞相韋玄成﹑禦史大夫鄭洪﹑大司馬車騎將軍王接﹑左將軍許嘉﹑右將軍奉世入議。是時﹐歲比不登﹐四方饑饉﹐朝廷方以爲憂﹐而遭羌變﹐玄成等漠然莫有對者。奉世曰「羌虜近在境內背畔﹐不以時誅﹐亡以威制遠蠻。臣願帥師討之。」上問用兵之數﹐對曰「臣聞善用兵者﹐役不再興﹐糧不三載﹐故師不久暴而天誅亟決。往者數不料敵﹐而師至於折傷﹔再三發＿﹐則曠日煩費﹐威武虧矣。今反虜無慮三萬人﹐法當倍用六萬人。然羌戎弓矛之兵耳﹐器不犀利﹐可用四萬人﹐一月足以決。」丞相﹑禦史﹑兩將軍皆以爲民方收斂時﹐未可多發﹔發萬人屯守之﹐且足。奉世曰「不可。天下被饑饉﹐士馬羸耗﹐守戰之備久廢不簡﹐夷狄皆有輕邊吏之心﹐而羌首難。今以萬人分屯數處﹐虜見兵少﹐必不畏懼﹐戰則挫兵病師﹐守則百姓不救。如此﹐怯弱之形見﹐羌人乘利﹐諸種並和﹐相扇而起﹐臣恐中國之役不得止於四萬﹐非財獘所能解也。故少發師而曠日﹐與一舉而疾決﹐利害相萬也。」固爭之﹐不能得。有詔益二千人。於是遣奉世將萬二千騎﹐以將屯爲名。典屬國任立﹑護軍都尉韓昌爲偏裨﹐到隴西﹐分屯三處﹕典屬國爲右軍﹐屯白石﹔護軍都尉爲前軍﹐屯臨洮﹔奉世爲中軍﹐屯首陽西極上。前軍到降同阪﹐先遣校尉在前與羌爭地利﹐又別遣校尉救民於廣陽谷。羌虜盛多﹐皆爲所破﹐殺兩校尉。奉世具上地形部眾多少之計﹐願益三萬六千人乃足以決事。書奏﹐天子大爲發兵六萬餘人﹐拜大常弋陽侯任千秋爲奮武將軍以助焉。奉世上言「願得其眾﹐不須煩大將。」因陳轉輸之費。上於是以璽書勞奉世﹐且謫之﹐曰「皇帝問將兵右將軍﹐甚苦暴露。羌虜侵邊境﹐殺吏民﹐甚逆天道﹐故遣將軍帥士大夫行天誅。以將軍材質之美﹐奮精兵﹐誅不軌﹐百下百全之道也。今乃有畔敵之名﹐大爲中國羞。以昔不閒習之故邪﹖以恩厚未洽﹐信約不明也﹖朕甚怪之。且兵﹐凶器也。必有成敗者﹐患策不豫定﹐料敵不審也﹐故復遣奮武將軍。兵法曰﹕大將軍出必有偏裨﹐所以揚威武﹐參計策。將軍又何疑焉﹖夫愛吏士﹐得眾心﹐舉而無悔﹐禽敵必全﹐將軍之職也。若乃轉輸之費﹐則有司存﹐將軍勿憂。須奮武將軍兵到﹐合擊羌虜。」十月﹐兵畢至隴西。十一月﹐並進。羌虜大破﹐斬首數千級﹐餘皆走出塞。上曰「羌虜破散創艾﹐亡逃出塞﹐其罷吏士﹐頗畱屯田﹐備要害處。」明年二月﹐奉世還京師﹐更爲左將軍。其後錄功﹐賜奉世爵關內侯。後歲餘﹐奉世病卒。居爪牙官前後十年﹐爲折衝宿將﹐功名次趙充國。奉世死後二年﹐西域都護甘延壽以誅郅支單於封爲列侯。杜欽上疏﹐追訟奉世前功曰「前＿車王殺漢使者﹐約諸國背畔。左將軍奉世以衛候便宜發兵誅＿車王﹐策定城郭﹐功施邊境。議者以奉世奉使有指春秋之義亡遂事﹐漢家之法有矯制﹐故不得侯。今匈奴郅支單於殺漢使者﹐亡保康居﹐都護延壽發城郭兵屯田吏士四萬餘人以誅斬之﹐封爲列侯。臣愚以爲比罪則郅支薄﹐量敵則＿車眾﹐用師則奉世寡﹐計勝則奉世爲功於邊境安﹐慮敗則延壽爲禍於國家深。其違命而擅生事同﹐延壽割地封﹐而奉世獨不錄。臣聞﹕功同賞異則勞臣疑﹐罪鈞刑殊則百姓惑。願下有司議。」上以先帝時事﹐不復錄。

孫子曰「將能而君不禦者﹐勝。」奉世矯制發兵而漢帝議封。又曰「兵聞拙速﹐未睹巧之久。」奉世謂少發師而曠日﹐與一舉而卽決利害相萬。又曰「不知三軍之權而同三軍之任﹐則軍士惑。」奉世以謂不須煩大將是也。

●後漢鄧禹

鄧禹﹐字仲華﹐南陽新野人也。更始立﹐豪傑多薦舉禹﹐禹不肯從。及聞光武安集河北﹐卽杖策北渡﹐追及於鄴。光武見之甚歡﹐謂曰「我得專封拜﹐生遠來﹐寧欲仕乎﹖」禹曰「不願也。」光武曰「卽如是﹐何欲爲﹖」禹曰「但願明公威徳加於四海﹐禹得效其尺寸﹐垂功名於竹帛耳。」光武笑﹐因畱宿。禹進說曰「諸將皆庸人崛起﹐志在財幣﹐爭用威力﹐朝夕自快而已﹐非有深慮遠圖﹐欲尊主安民者也。明公素有盛徳大功﹐爲天下所向服﹐軍政齊肅﹐賞罰明信。爲今之計﹐莫如延攬英雄﹐務悅民心﹐立髙祖之業﹐救萬民之命。以公而慮天下﹐不足定也。」光武大悅﹐因令左右號禹曰鄧將軍。常宿止於中﹐與定計議。時任使諸將﹐多訪於禹。禹每有所舉者﹐皆當其才﹐光武以爲知人。及赤眉西入關﹐更始使王匡﹑成冊﹑劉均以拒之。光武籌赤眉必破長安﹐欲乘釁並關中﹐而方有事山東﹐未知所寄。以禹沈深有大度﹐故授以西討之略。乃拜爲前將軍持節﹐中分麾下精兵二萬人﹐遣西入關﹐令自選偏裨以下可與俱者。建武元年﹐禹自箕關將入河東﹐河東都尉守關不開。禹攻十日﹐破之﹐獲輜重千餘乘。進圍安邑﹐數月未能下。更始大將軍樊參將數萬人﹐度大陽欲攻禹﹐禹遣諸將逆擊於解南﹐大破之﹐斬參首。王匡﹑成冊﹑劉均等人合軍十餘萬﹐復共擊禹。禹軍不利﹐會日暮﹐戰罷﹐諸將見兵勢已摧﹐皆勸禹夜去﹐禹不聽。明日癸亥﹐匡等以六甲窮日不出﹐禹因得更理兵勒眾。明旦﹐匡悉軍出攻禹。禹令軍中無得妄動﹐旣至營下﹐因傳發諸將鼓而並進﹐大破之。匡等皆棄軍亡走﹐禹率輕騎急追﹐獲劉均﹐遂定河東。光武卽位﹐使使者持節拜禹爲大司徒﹐封爲＿侯。禹時年二十四。是時﹐三輔連覆敗﹐赤眉所過殘賊﹐百姓不知所歸。聞禹乘勝獨克而師行有紀﹐皆望風相攜負以迎軍﹐降者日以千數﹐眾號百萬。禹所止輒停車駐節﹐以勞來之。父老童稚﹐垂發載白﹐滿其車下﹐莫不感悅﹐於是名震關西。帝嘉之﹐數賜書褒美。諸將豪傑皆勸禹徑攻長安﹐禹曰「不然。今吾眾𨿽多﹐能戰者少。前無可仰之積﹐後無轉饋之資。赤眉新拔長安﹐財富充實﹐鋒銳未可當也。夫盜賊羣居﹐無終日之計﹐財谷𨿽多﹐變故萬端﹐寧能堅守者也﹖上郡﹑北地﹑安定三郡﹐土廣人稀﹐饒谷多畜﹐吾且休兵北道﹐就糧養士﹐以觀其獘﹐乃可圖也。」於是引軍北至＿邑。禹所到﹐擊破赤眉別將諸營堡﹐郡邑皆聞門歸附。帝以關中未定﹐而禹久不進兵﹐下敕曰「司徒﹐堯也﹔亡賊﹐桀也。長安吏人﹐遑遑無所依歸。宜以時進討﹐鎭慰西京﹐系百姓之心。」禹猶執前意﹐遣馮＿﹑宗歆守＿邑。二人爭權相攻﹐＿遂殺歆﹐因反擊禹﹐禹遣使以聞帝。帝問使人﹕「＿所親愛爲誰﹖」對曰「護軍黃防。」帝度＿﹑防不能久和﹐勢必相忤﹐因報禹曰「縛馮＿者﹐必黃防也。」乃遣尙書宗廣持節降之。後月餘﹐防果執＿﹐將其眾歸罪。時赤眉西走扶風﹐禹乃南至長安﹐軍昆明池﹐大饗士卒。率諸將齋戒﹐擇吉日﹐修禮謁祠髙廟﹐收十一帝神主﹐遣使奉詣洛陽﹐因循行園陵﹐爲置吏士奉守焉。禹引兵與延岑戰於藍田﹐不克﹐復就谷云陽。自馮＿反後﹐禹威稍損﹐又乏食﹐歸附者離散。而赤眉復還入長安﹐禹與戰﹐敗走至髙陵﹐軍士饑餓者﹐皆食棗菜。帝乃召禹還﹐敕曰「赤眉無谷﹐自當來東﹐吾折＿笞之﹐非諸將憂也。無得復妄進兵。」禹慚於受任而功不遂﹐數以饑卒檄戰﹐輒不利。後與車騎將軍鄧洪擊赤眉﹐遂爲所敗﹐眾皆死散﹐獨與二十四騎還詣宜陽。延岑與秦丰寇順陽間﹐遣禹護復漢將軍鄧曄擊破岑於鄧。追至武當﹐復破之。岑奔漢中﹐餘黨悉降。十三年﹐天下平定封禹爲髙密侯。薨。

孫子曰「雜於利而務可伸。」禹因賊不出而更得理兵。又曰「修道而保法。」禹師行有紀而降者日眾。又曰「軍有所不擊。」禹不攻長安以避其銳是也。

●後漢寇恂

寇恂﹐字子翼﹐上谷昌平人也。初爲郡功曹﹐太守耿況甚重之。王莽敗﹐更始立﹐使使者徇郡國﹐曰「先降者復爵位。」恂從耿況迎使者於界上。況上印綬﹐使者納之﹐一宿無還意。恂勒兵入見使者﹐就請之。使者不與﹐曰「天王使者﹐功曹欲脇之邪﹖」恂曰「非敢脇使君﹐竊傷計之不詳也。今天下初定﹐國信未宣﹐使君建節銜命﹐以臨四方﹐郡國莫不延頸傾耳﹐望風歸命。今始至上谷而先墮大信﹐何以號令它郡乎﹖且耿府君在上谷﹐久爲吏人所親。今易之﹐得賢則造次未安﹐不賢則只更生亂。爲使君計﹐莫若復之以安百姓。」使者不應﹐恂叱左右以使者命召況。況至﹐恂進取印綬帶況。使者不得已﹐乃承制詔之﹐況受而歸。及王郎起﹐遣將徇上谷﹐急發況兵。恂說況曰「邯鄲拔起﹐難可信向。大司馬劉公尊賢下士﹐士多歸之﹐可攀附也。」況曰「邯鄲方盛﹐力不能獨拒﹐如何﹖」恂對曰「今上谷完實﹐控弦萬騎。請東約漁陽﹐齊心合眾﹐邯鄲不足圖也。」況然之﹐乃遣恂到漁陽﹐結謀彭寵。恂還﹐至昌平﹐襲擊邯鄲使者﹐殺之﹐奪其軍﹐遂與況子＿等俱南及光武於廣阿。拜恂爲偏將軍。數與鄧禹謀議﹐禹奇之。光武南定河內﹐而更始大司馬朱鮪等盛兵據洛陽。又並州未安﹐光武難其守﹐問於鄧禹曰「諸將誰可使守河內者﹖」禹曰「寇恂文武備足﹐有牧人禦眾之才﹐非此子莫可使也。」乃拜恂河內太守﹐行大將軍事。光武謂恂曰「河內完富﹐吾將因是而起。昔髙祖畱蕭何鎭關中﹐吾今委公以河內﹐堅守轉運﹐給足軍糧﹐率厲士馬﹐防遏它兵﹐勿令北度而已。」光武於是復北徵燕﹑代。恂移書屬縣﹐講兵肄射伐淇園之竹﹐爲矢百餘萬﹐養馬二千匹﹐收租四百萬斛﹐轉以給軍。朱鮪聞光武北而河內孤﹐使討難將軍蘇茂﹑副將賈彊將兵三萬餘人﹐度鞏河攻溫。檄書至﹐恂卽勒軍馳出﹐並移告屬縣﹐發兵會於溫下。軍吏皆諫曰「今洛陽兵度河﹐前後不絕﹐宜待眾軍畢集﹐乃可出也。」恂曰「溫﹐郡之藩蔽﹐失溫則郡不可守。」遂馳赴之。旦日合戰﹐而偏將軍馮異遣救及諸縣兵適至﹐士馬四集﹐幡旗蔽野。恂乃令士卒乘城鼓噪﹐大呼言曰「劉公兵到﹗」蘇茂軍聞之﹐悚動﹐恂因奔擊﹐大破之﹐追至洛陽﹐遂斬賈彊。茂兵自投河死者數千﹐生獲萬餘人。恂與馮異過河而還。自是洛陽震恐﹐城門晝閉。時光武傳聞朱鮪破河內﹐有頃恂檄至﹐大喜曰「吾知寇子翼可任也﹗」諸將軍賀﹐因上尊號﹐於是卽位。時軍食急乏﹐恂以輦車驪駕轉輸﹐前後不絕﹐尙輸升斗以廩百官。帝數策書勞問恂﹐同門生茂陵董崇說恂曰「上新卽位﹐四方未定﹐而君侯以此時據大郡﹐內得人心﹐外破蘇茂﹐威震鄰敵﹐功名發聞﹐此讒人側目怨禍之時也。昔蕭何守關中﹐悟鮑生之言而髙祖悅。今君所將﹐皆宗族昆弟也﹐無乃當以前人爲監戒。」恂然其言﹐稱疾不視事。帝將攻洛陽﹐先至河內﹐恂來從軍。帝曰「河內未可離也。」數固請﹐不聽﹐乃遣兄子寇張﹑姊子谷崇將突騎願爲軍鋒。帝善之﹐皆以爲偏將軍。潁川人嚴終﹑趙惇聚眾萬餘﹐與密人賈期連兵爲寇。拜恂穎川太守﹐與破姦將軍侯進俱擊之。數月﹐斬期首﹐郡中悉平定。封恂雍奴侯。執金吾賈復在汝南﹐部將殺人於潁川﹐恂捕得戮之於市。復以爲恥﹐還過潁川﹐謂左右曰「吾與寇恂並列將帥﹐而今爲其所陷﹐大丈夫豈有懷侵怨而不決之者乎﹖今見恂﹐必手劍之。」恂知其謀﹐不欲與相見。谷崇曰「崇﹐將也。得帶劍侍側﹐卒有變﹐足以相當。」恂曰「不然。昔藺相如不畏秦王而屈於廉頗者﹐爲國也。區區之趙﹐尙有此義﹐吾安可以忘之乎﹖」乃敕屬縣盛供具﹐儲酒醪﹐執金吾軍入界﹐一人皆兼二人之饌。恂乃出迎於道﹐稱疾而還。賈復勒兵欲追之﹐而吏士皆醉﹐遂過去。恂遣谷崇以狀聞﹐帝乃召恂。恂至引見﹐時復先在坐﹐欲起相避。帝曰「天下未定﹐兩虎安得私鬥﹖今日朕分之。」於是並坐極歡﹐遂共車同出﹐結友而去。恂歸潁川。遣使者卽拜爲汝南太守。盜賊淸靜﹐郡中無事。恂素好學﹐乃修鄕校﹐教生徒﹐聘能爲《左氏春秋》者﹐親受學焉。代朱浮爲執金吾。從車駕擊隗囂﹐而潁川盜賊羣起。帝乃引軍還﹐謂恂曰「潁川迫近京師﹐當以時定。惟念獨卿能平之耳。」恂對曰「潁川剽輕﹐聞陛下遠逾阻險﹐有事隴﹑蜀﹐故狂狡乘間相詿誤耳。如聞乘輿南向﹐賊必惶怖歸死。臣願執銳前驅。」卽日車駕南徵﹐而恂從至潁川﹐盜賊悉降﹐而竟不拜郡。百姓遮道曰「願從陛下復借寇君一年。」初﹐隗囂將髙峻擁兵萬人﹐據髙平第一。及囂死﹐峻據髙平﹐堅守。建威大將軍耿＿等圍之﹐一歲不拔。帝自徵之﹐進軍及沂﹐峻猶不下。帝議遣使降之﹐乃謂恂曰「爲吾行也。若峻不卽降﹐引耿＿等五營擊之。」恂奉璽書至第一﹐峻遣軍師皇甫文出謁﹐辭禮不屈。恂怒﹐將誅文。諸將諫曰「髙峻精兵萬人﹐率多彊弩﹐西遮隴道﹐連年不下。今欲降之而反戮其使﹐無乃不可乎﹖」恂不應﹐遂斬之。遣其副歸告峻曰「軍師無禮﹐已戮之矣。欲降﹐急降﹔不欲﹐固守。」峻惶恐﹐卽日開城門降。諸將皆賀﹐因曰「敢問殺其使而降其城﹐何也﹖」恂曰「皇甫文﹐峻之腹心﹐其所取計者也。今來﹐辭意不屈﹐必無降心。全之則文得其計﹐殺之則峻亡其膽﹐是以降耳。」諸將皆曰「非所及也。」恂經明行修﹐名重朝廷﹐所得秩奉﹐厚施朋友故人及從吏士。常曰「吾因士大夫以致此﹐其可獨享之乎﹗」時人歸其長者﹐以爲有宰相器。卒。

孫子曰「三軍可奪气。」恂揚言劉公兵至而敵陳動。又曰「軍無糧食則亡。」恂轉輸不絕以繼軍食。又曰「上兵伐謀。」恂斬使降城是也。

●後漢馮異

馮異﹐字公孫﹐潁川父城人也。好讀書﹐通《左氏春秋》《孫子兵法》。光武爲司隸校尉﹐道經父城﹐異開門奉牛酒迎﹐光武以異爲主簿。及王郎起﹐光武自薊東南馳﹐晨夜艸舍﹐至饒陽蕪蔞亭。時天寒冽﹐眾皆饑疲﹐異上豆粥。明旦﹐光武謂諸將曰「昨得公孫豆粥﹐饑寒俱解。」及至南宮﹐遇大風雨﹐光武引車入道旁空捨﹐異抱薪﹐鄧禹熱火﹐光武對竈燎衣。異復進麥飯菟肩。因復渡滹沱河至信都﹐使異別收河間兵。還﹐拜偏將軍。從破王郎﹐封應侯。異爲人謙退不伐﹐行與諸將相逢﹐輒引車避道。進止皆有表識﹐軍中號爲整齊。每所止捨﹐諸將並坐論功﹐異常獨屏樹下﹐軍中號曰「大樹將軍」。及破邯鄲﹐乃更部分諸將﹐各有配隸。軍士皆言願屬「大樹將軍」﹐光武以此多之。時更始遣舞陰王李軼﹑大司馬朱鮪將兵號三十萬﹐與河南太守武勃共守洛陽。光武將北徇燕﹑趙﹐以魏郡﹑河內獨不逢兵﹐而城邑完﹐倉廩實﹐乃拜寇恂爲河內太守﹐異爲孟津將軍﹐統二郡軍河上﹐與恂合勢﹐以拒朱鮪等。異乃遺李軼書曰「愚聞明鑑所以照形﹐往事所以知今。昔微子去商而入周﹐項伯畔楚而歸漢﹐周勃迎代王而黜少帝﹐霍光尊孝宣而廢昌邑。彼皆畏天知命﹐睹存亡之符﹐見廢興之事﹐故能成功於一時﹐垂業於萬世也。苟令長安尙可扶助﹐延期歲月﹐疏不間親﹐遠不逾近﹐季文豈能居一隅哉﹖今長安壞亂﹐赤眉臨郊﹐大臣＿離﹐綱紀已絕。蕭王經營河北﹐英俊雲集﹐百姓風靡﹐𨿽岐慕周﹐不足以諭。季文誠能覺悟成敗﹐亟定大計﹐轉禍爲福﹐在此時矣。如猛將長驅嚴兵圍城﹐𨿽有悔恨﹐亦無及已。」軼乃報異書曰「軼本與蕭王首謀造漢﹐惟深達蕭王﹐願進愚策﹐以佐國安人。」軼自通書之後﹐不復與異爭鋒﹐故異因此得北攻天井關﹐拔上黨兩城﹐又南下河南成臯已東十三縣。武勃將萬餘人與異戰於士鄕下﹐異斬勃獲首五千餘級﹐軼又閉門不救。異見其信效﹐具以奏聞。光武故宣露軼書﹐令朱鮪知之。鮪怒﹐遂使人刺殺軼。由是城中＿離﹐多有降者。建武二年春﹐定封異陽夏侯。時赤眉﹑延岑暴亂三輔﹐郡縣大姓各擁兵眾﹐大司徒鄧禹不能定﹐乃遣異代禹討之。敕異曰「三輔遭王莽﹑更始之亂﹐重以赤眉﹑延岑之酷﹐元元塗炭﹐無所依訴。今之徵伐﹐非必略地屠城﹐要在平定安集之耳。諸將非不健斗﹐然好虜掠。卿本能禦吏士﹐念自修敕﹐無爲郡縣所苦。」異頓首受命﹐引而西。異與赤眉遇於華陰﹐相拒六十餘日﹐戰數十合﹐降其將劉始﹑王宣等五千餘人。三年春﹐遣使者卽拜異爲徵西大將軍。會鄧禹率車騎將軍鄧洪等引歸﹐與異相遇﹐禹﹑洪要異共攻赤眉。異曰「異與賊相拒且數十日﹐𨿽屢獲雄將﹐餘眾尙多﹐可稍以恩信傾誘﹐難卒用兵破也。上今使諸將屯黽池要其東﹐而異擊其西﹐一舉取之﹐此萬成計也。」禹﹑洪不從。洪遂大戰移日﹐赤眉佯敗﹐棄輜車走。車皆載土﹐以豆覆其上﹐兵士饑﹐爭取之。赤眉引還擊洪﹐洪軍潰亂。異與禹合兵救之﹐赤眉小卻。異以士卒饑倦﹐可且休﹐禹不聽﹐復戰﹐大爲所敗﹐死傷者三千餘人。禹得脫歸宜陽。異棄馬步走上回溪阪﹐與麾下數人歸營。復壁﹐收其散卒﹐招集諸營堡數萬人﹐與賊約期會戰。使壯士變服與赤眉同﹐伏於道側。旦日﹐赤眉使萬人攻異前部﹐異裁出兵以救之。賊見勢弱﹐遂悉眾攻異﹐異乃縱兵大戰。日昃﹐賊气衰﹐伏兵卒起﹐衣服相亂﹐赤眉不復識別﹐眾遂驚潰。追擊﹐大破之﹐降男女八萬人。餘眾尙十餘萬﹐東走宜陽降。璽書勞異曰「赤眉破平﹐士吏勞苦﹐始𨿽垂翅回溪﹐終能奮翼黽池﹐可謂失之東隅收之桑楡。方論功賞﹐以答大勛。」異自以久在外﹐不自安﹐上書思慕闕廷﹐願親帷幄﹐帝不許。後人有上章言異專制關中﹐威權至重﹐百姓歸心﹐號爲「咸陽王」。帝使以章示異。異惶懼﹐上書謝曰「臣受任方面﹐以立微功﹐皆自國家謀慮﹐愚臣無所能及。臣伏自思﹕惟以詔敕戰攻﹐每輒如意﹔時以私心斷決﹐未嘗不有悔。臣以遭遇﹐托身聖明﹐在傾危混淆之中尙不敢過差﹐而況天下平定﹐上尊下卑﹐而臣爵位所蒙﹐巍巍不測乎﹖誠冀以謹敕﹐遂自終始。見所示臣章﹐戰栗怖懼。」詔報曰「將軍之於國家﹐義爲君臣﹐恩猶父子。何嫌何疑﹐而有懼意﹖」六年春﹐異朝京師。引見﹐帝謂公卿曰「是我起兵時主簿也。」詔曰「倉卒﹐蕪蔞亭豆粥﹐滹沱河＿飯﹐厚意久不報。」異稽首謝曰「臣聞管仲謂桓公曰﹕願君無忘射鉤﹐臣無忘檻車﹐齊國賴之。臣今亦願國家無忘河北之難﹐小臣不敢忘巾車之恩。」後﹐諸將爲隗囂所敗﹐乃詔異軍邑。未及至﹐隗囂乘勝使其將王元﹑行巡將二萬餘人下隴﹐因分遣巡取邑。異卽馳兵﹐欲先據之。諸將皆曰「虜兵盛而新乘勝﹐不可與爭。宜止軍便地﹐徐思方略。」異曰「虜兵臨境﹐忸＿小利﹐遂欲深入。若得邑﹐三輔動搖﹐是吾憂也。夫攻者不足﹐守者有餘。今先據城﹐以逸待勞﹐非所以爭也。」潛往閉城﹐偃旗鼓。行巡不知﹐馳赴之。異乘其不意﹐卒擊鼓建旗而出。巡軍驚亂奔走﹐追擊數十里﹐大破之。異後病發﹐薨於軍。

孫子曰「親而離之。」異致書李軼以間朱鮪。又曰「亂而取之。」異變服相亂而勝赤眉。又曰「先處戰地以待敵者﹐逸。」異先據邑以待行巡。又曰「微乎微乎﹐至於無形。」異偃旗臥鼓而敵不知是也。

●後漢岑彭

岑彭﹐字君然﹐南陽棘陽人也。漢兵起﹐攻拔棘陽﹐彭歸宛﹐與嚴說共城守。漢兵攻之數月﹐城中糧盡﹐人相食﹐彭乃與說舉城降。諸將欲誅之﹐大司徒伯升曰「彭﹐郡之大吏﹐執心堅守﹐是其節也。今舉大事﹐當表義士﹐不如封之﹐以勸其後。」更始乃封彭爲歸徳侯﹐令屬伯升。及伯升遇害﹐彭復爲大司馬朱鮪校尉。會光武徇河內﹐彭因進說曰「今赤眉入關﹐更始危殆﹐權臣放縱﹐矯稱詔制﹐道路阻塞﹐四方蜂起﹐羣雄競逐﹐百姓無所歸命。切聞大王平河北﹐開王業﹐此誠皇天漢﹐士人之福也。彭幸蒙司徒公所見全濟﹐未有報徳﹐旋被禍難﹐承恨於心。今復遭遇﹐願出身自效。」光武深接納之。更始大將軍呂植將兵屯淇園﹐彭說降之﹐於是拜彭爲敕姦大將軍﹐從平河北。光武卽位﹐拜彭廷尉﹐行大將軍事。與吳漢等圍洛陽數月﹐朱鮪等堅守不肯下。帝以彭嘗爲鮪校尉﹐令往說之。鮪在城上﹐彭在城下﹐相勞苦歡語如平生。彭因曰「彭往者得執鞭侍從﹐蒙薦舉拔擢﹐常思有以報恩。今皇帝受命﹐平定燕﹑趙﹐盡有幽﹑冀之地﹐百姓歸心﹐賢俊雲集﹐親率大兵﹐來攻洛陽。天下之事﹐逝其去矣。公𨿽嬰城固守﹐將何待乎﹖」鮪曰「大司徒被害時﹐鮪與其謀﹐又諫更始無遣蕭王北伐﹐誠自知罪深。」彭還﹐具言於帝。帝曰「夫建大事者﹐不忌小怨。鮪今若降﹐官爵可保﹐況誅罰乎﹖河水在此﹐吾不食言。」彭復往告鮪﹐鮪從城上下索曰「必信﹐可乘此上。」彭趣索欲上。鮪見其誠﹐卽許降。後五日﹐鮪將輕騎詣彭。乃面縛﹐與彭俱詣河陽。帝卽解其縛﹐召見之﹐復令彭夜送鮪歸城。明旦﹐悉其眾出降﹐拜鮪爲平狄將軍﹐封扶溝侯。南郡人秦丰據黎丘﹐自稱楚黎王。遷彭徵南大將軍﹐令率傅俊﹑臧宮﹑劉宏等三萬餘人﹐南擊秦丰﹐拔黃郵。丰與其大將蔡宏拒彭等於鄧﹐數月不得進。帝怪以誥彭﹐彭懼﹐於是夜勒兵馬﹐申令軍中﹐使明旦西擊山都。乃緩所獲虜﹐令得逃亡﹐歸以告丰﹐丰卽悉其軍西邀彭。彭乃潛兵渡沔水﹐擊其將張楊於河頭山﹐大破之。從川谷間伐木開道﹐直襲黎丘﹐擊破諸屯兵。丰聞大驚﹐馳歸救之。彭與諸將依東山爲營﹐丰與蔡宏夜攻彭﹐彭豫爲之備﹐出兵逆擊之﹐丰敗走﹐追斬蔡宏。更封彭爲舞陰侯。彭從車駕破天水﹐與吳漢圍隗囂於西城。時公孫述將李育將兵救囂﹐守上＿﹐帝畱蓋延﹑耿＿圍之﹐而車駕東歸。敕彭書曰「西城若下﹐便可將兵南擊蜀虜。人苦不知足﹐旣平隴﹐復望蜀。每一發兵﹐頭須爲白。」彭遂壅谷水灌西城﹐未沒尺餘﹐囂將行巡﹑周宗將蜀救兵到﹐囂得出還冀。漢軍食盡﹐燒輜重﹐引兵下隴﹐延﹑＿亦相隨而退。囂出兵尾擊諸營﹐彭殿爲後拒﹐故諸將能全師東歸。後公孫述遺其將任滿﹑田戎﹑程＿﹐將數萬人拔夷道﹑夷陵﹐據荊門﹑虎牙﹐橫江水起浮橋﹑斗樓﹐立＿柱絕水道﹐結營山上﹐以拒漢兵。彭數攻之﹐不利﹐於是裝直進樓船﹑冒突露橈數千艘。彭與吳漢發南陽﹑武陵﹑南郡兵﹐又發桂陽﹑零陵﹑長沙委輸棹卒﹐凡六萬餘人﹐騎五千匹﹐皆會荊門。吳漢以三郡棹卒多費糧谷﹐欲罷之。彭以爲蜀兵盛﹐不可遣﹐上書言狀。帝報彭曰「大司馬習用步騎﹐不曉水戰。荊門之事﹐一由徵南公爲重而已。」彭乃令軍中募攻浮橋﹐先登者上嘗。於是偏將魯奇應募而前。時大風狂急﹐魯奇船逆流而上﹐直衝浮橋﹐而＿柱鉤不得去﹐奇等乘勢殊死戰﹐困飛拒焚之﹐風怒火盛﹐橋樓崩燒。彭復悉軍順風並進﹐所向無前﹐蜀兵大亂﹐溺死者數千。斬任滿﹐生獲程＿﹐而田戎亡保江州。彭長驅入江關﹐令軍中無得虜掠。所過﹐百姓皆奉牛酒迎勞。彭見諸耆老﹐爲言大漢哀湣巴蜀久見虜役﹐故興師遠伐﹐以討有罪﹐爲人除害﹐辭不受其牛酒。百姓大悅﹐爭開門降。彭到江州﹐以田戎食多﹐難卒拔﹐畱馮駿守之﹐自引兵乘利直指墊江﹐攻破平曲。公孫述使其將延岑﹑呂鮪﹑王元及其弟恢悉兵拒廣漢及資中﹐又遣將侯丹率二萬餘人拒黃石。彭乃多張疑兵﹐使護軍楊翕與臧宮拒延岑等﹐自分兵浮江下還江州﹐溯都江而上﹐襲擊侯丹﹐大破之。因晨夜倍道兼行二千餘里﹐徑拔武陽。使精騎馳廣都﹐去成都數十里﹐勢若風雨﹐所至皆奔散。初﹐述聞漢兵在平曲﹐故遣大兵逆之。及彭至武陽﹐繞出延岑軍後﹐蜀地震駭。述大驚﹐以杖擊地曰「是何神也﹗」彭所營地名彭亡﹐聞而惡之﹐欲徙﹐會日暮﹐蜀刺客詐爲亡奴降﹐夜刺殺彭。彭首破荊門﹐長驅武陽﹐持軍整齊﹐秋毫無犯。

孫子曰「近而示之遠。」彭申令西擊﹐而潛兵渡沔。又曰「神乎神乎﹐至於無聲。」彭軍忽至而蜀地震駭是也。

●後漢賈復

賈復﹐字君文﹐南陽冠軍人也。少好學﹐習《尙書》。事舞陰李生﹐李生奇之﹐謂門人曰「賈君之容貌志气如此﹐而勤於學﹐將相之器也。」王莽末﹐爲縣掾﹐迎鹽河東﹐會遇盜賊﹐等比十餘人皆放散其鹽﹐復獨完以還縣﹐縣中稱其信。光武在河北﹐復因鄧禹得召見。光武奇之﹐禹亦稱有將帥節﹐於是以復爲破虜將軍督盜賊。復馬羸﹐光武解左驂以賜之。從擊靑犢於射大﹐大戰至日中﹐賊陳堅不卻。光武傳召復曰「吏士皆饑﹐可且朝飯。」復曰「先破之﹐然後食耳。」於是被羽先登﹐所向皆靡﹐賊乃敗走。諸將咸服其勇。又北與五校戰於眞定﹐大破之。復傷創甚﹐光武大驚曰「我所以不令賈復別將者﹐爲其輕敵也。果然﹐失吾名將。」病尋愈﹐追及光武於薊﹐相見甚歡﹐大饗士卒﹐令復居前﹐擊鄴賊﹐破之。光武卽位﹐拜爲執金吾﹐封冠軍侯。更始郾王尹尊及諸大將在南方未降者尙多﹐帝召諸將議兵事﹐未有言﹐沈吟久之﹐乃以檄叩地曰「郾最彊﹐宛爲次﹐誰當擊之﹖」復率然對曰「臣請擊郾。」帝笑曰「執金吾擊郾﹐吾復何憂﹗大司馬當擊宛。」遂遣復擊郾﹐連破之。月餘﹐尹尊降﹐盡定其地。復從徵伐﹐未嘗喪敗﹐數與諸將潰圍解急﹐身被十二創。帝以復敢深入﹐希令遠徵﹐而壯其勇節﹐常自從之﹐故復少方面之勛。諸將每論功自伐﹐復未嘗有言。帝輒曰「賈君之功﹐我自知之。」定封＿東侯。復知帝欲偃干戈﹐修文徳﹐不欲功臣擁眾京師﹐乃與髙密侯鄧禹並剽兵甲﹐惇儒學。帝深然之。朱等薦復宜爲宰相﹐帝方以吏事責三公﹐故功臣並不用。是時列侯惟髙密﹑固始﹑＿東三侯與公卿參議國家大事﹐恩遇甚厚。建武二十一年卒。

孫子曰「無慮而易敵者﹐必禽於人。」復常輕敵而光武不令別將。又曰「擇人而任之。」復請擊郾﹐而光武以謂「吾復何憂」是也。

●後漢吳漢

吳漢﹐字子顏﹐南陽宛人也。王莽末﹐以賓客犯法﹐乃亡命至漁陽。聞光武長者﹐獨欲歸之﹐乃說太守彭寵曰「漁陽﹑上谷突騎﹐天下所聞也。君何不合二郡精銳﹐附劉公擊邯鄲﹐此一時之功也。」寵以爲然。官屬皆欲附王郎﹐寵不能奪。漢乃辭出﹐止外亭﹐念所以譎眾﹐未知所出。望見道中有一人似儒生者﹐漢使人召之﹐爲具食﹐問以所聞。生因言劉公所過﹐爲郡縣所歸﹐邯鄲舉尊號者﹐實非劉氏。漢大喜﹐卽詐爲光武書﹐移檄漁陽﹐使生賫以詣寵﹐令具以所聞說之﹐漢隨後入。寵甚然之﹐於是遣漢將兵與上谷諸將並軍而南﹐所至擊斬王郎將帥。及光武於廣阿﹐拜漢爲偏將軍。旣拔邯鄲﹐賜號建策侯。漢爲人質厚少文﹐造次不能以辭自達。鄧禹及諸將多知之﹐數相薦舉。及得召見﹐遂見親信﹐常居門下。光武將發幽州兵﹐夜召鄧禹﹐問可使行者。禹曰「間數與吳漢言﹐其人勇鷙有智謀﹐諸將鮮能及者。」卽拜漢大將軍﹐持節北發十郡突騎。更始幽州牧苗曾聞之﹐陰勒兵﹐敕諸郡不肯應調。漢乃將二十騎先馳至無終。曾以漢無備﹐出迎於路﹐漢卽＿兵騎﹐收曾斬之﹐而奪其軍。北州震駭﹐城邑莫不望風靡從。遂悉發其兵﹐引而南與光武會＿陽。諸將望見漢還﹐士馬甚盛﹐皆曰「是寧肯分兵與人邪﹖」及漢至莫府﹐上兵簿﹐諸將人人多請之。光武曰「屬者恐不與人﹐今所請又何多也﹖」諸將皆慚。初﹐更始遣尙書令謝躬率六將軍攻王郎﹐不能下。會光武至﹐共定邯鄲﹐而躬裨將虜掠不相承稟﹐光武深忌之。𨿽俱在邯鄲﹐遂分城而處﹐然每有以慰安之。躬勤於職事﹐光武常稱曰「謝尙書眞吏也。」故不自疑。躬旣而率其兵數萬﹐還屯於鄴。時光武南擊靑犢﹐謂躬曰「我追賊於射大﹐必破之。尢來在山陽者﹐勢必當驚走。若以君威力﹐擊此散虜﹐必成禽也。」躬曰「善。」及靑犢破﹐而尢來果北走隆慮山﹐躬乃畱大將軍劉慶﹑魏郡太守陳康守鄴﹐自率諸將軍擊之。窮寇死戰﹐其鋒不可當﹐躬遂大敗﹐死者數千人。光武因躬在外﹐乃使漢與岑彭襲其城。漢先令辯士說陳康﹐康然之。於是康收劉慶及躬妻子﹐開門內漢等。及躬從隆慮歸鄴﹐不知康已反之﹐乃與數百騎輕入城。漢伏兵收之﹐手擊殺躬﹐其眾悉降。光武北擊羣賊﹐漢常將突騎五千爲軍鋒﹐數先登陷陳。及河北平﹐漢與諸將奉圖書﹐上尊號。光武卽位﹐拜爲大司馬。建武二年﹐擊檀鄕賊於鄴東漳水上﹐大破之﹐降者十餘萬人。帝使使者璽書定封漢爲廣平侯。率驃騎大將軍杜茂﹑彊弩將軍陳俊等﹐圍蘇茂於廣樂。劉永將周建別招聚收集得十餘萬人﹐救廣樂。漢將輕騎迎與之戰﹐不利﹐墮馬傷膝﹐還營﹐建等遂連兵入城。諸將謂漢曰「大敵在前而公傷臥﹐眾心懼矣。」漢乃勃然裹創而起﹐椎牛饗士﹐令軍中曰「賊眾𨿽多﹐皆劫掠羣盜﹐勝不相讓﹐敗不相救﹐非有伏節死義者也。今日封侯之秋﹐諸君勉之。」於是軍士激怒﹐人倍其气。旦日﹐建﹑茂出兵圍漢。漢選四部精兵黃頭吳河等﹐及烏桓突騎三千餘人﹐齊鼓而進。建軍大潰﹐反還奔城。漢長驅追擊﹐爭門並入﹐大破之﹐茂﹑建突走。漢畱杜茂﹑陳俊等守廣樂﹐自將兵助蓋延圍劉永於睢陽。永旣死﹐二城皆降。而鬲縣五姓共逐守長﹐據城而反。諸將爭欲攻之﹐漢不聽﹐曰「使鬲反者﹐皆守長罪也。敢輕冒進兵者斬。」乃移檄告郡﹐使收守長﹐而使人謝城中。五姓大喜﹐卽相率歸降。諸將乃服﹐曰「不戰而下城﹐非眾所及也。」冬﹐漢又率建威大將軍耿＿﹑漢中將軍王常等﹐擊富平﹑獲索二賊於平原。賊率五萬餘人夜攻漢營﹐軍中驚亂﹐漢堅臥不動﹐有頃乃定。卽夜發精兵出營突擊﹐大破其眾。因追討餘黨﹐逐至無鹽﹐進擊勃海﹐皆平之。八年﹐從車駕上隴﹐遂圍隗囂於西城。帝敕漢曰「諸郡甲卒但坐費糧食﹐若有逃亡﹐則沮敗眾心﹐宜悉罷之。」漢等貪﹐並力攻囂﹐遂不能遣﹐糧食日少﹐吏士疲役﹐逃亡者多。故公孫述救至﹐漢遂退敗。十一年春﹐與公孫述將魏黨﹑公孫永戰於魚涪津﹐大破之﹐遂圍武陽。述遣子婿史興將五千人救之。漢迎擊興﹐盡殄其眾﹐因入犍爲界。諸縣皆城守。漢乃進軍攻廣都﹐拔之。遣輕騎燒成都市橋﹐武陽以東諸小城皆降。帝戒漢曰「成都十餘萬眾﹐不可輕也。但堅據廣都﹐待其來攻﹐勿與爭鋒。共不敢來﹐公轉營迫之﹐須其力疲﹐乃可擊也。」漢乘利﹐遂自將步騎三萬餘人進逼成都﹐去城十餘里﹐阻江北爲營﹐作浮橋﹐使副將武威將軍劉尙將萬餘人屯於江南﹐相去二十餘里。帝聞大驚﹐讓漢曰「比敕公千條萬端﹐何意臨事勃亂﹗旣輕敵深入﹐又與尙別營﹐事有緩急﹐不復相及。賊若出兵綴公﹐以大眾攻尙﹐尙破﹐公卽敗矣。幸無它者﹐急引兵還廣都。」詔書未到﹐述果使其將謝丰﹑袁吉將眾十許萬﹐分爲二十餘營﹐並出攻漢。使別將萬餘人劫劉尙﹐令不得相救。漢與大戰一日﹐兵敗﹐走入壁﹐丰因圍之。漢乃召諸將厲之曰「吾與諸君逾越險阻﹐轉戰千里﹐所在斬獲﹐遂深入敵地﹐至其城下。而今與劉尙二處受圍﹐勢旣不接﹐其禍難量。欲潛師就尙於江南﹐並兵禦之。若能同心一力﹐人自爲戰﹐大功可立﹔如其不然﹐敗必無餘。成敗之機﹐在此一舉。」諸將皆曰「諾。」於是饗士秣馬﹐閉營三日不出﹐乃多立＿旗﹐使煙火不絕﹐夜銜枚引兵與劉尙合軍。丰等不覺﹐明日﹐乃分兵拒水北﹐自將攻江南。漢悉兵迎戰﹐自旦至晡﹐遂大破之﹐斬謝丰﹑袁吉。於是引還廣都﹐畱劉尙拒述﹐具以狀上﹐而深自譴責。帝報曰「公還廣都﹐甚得其宜﹐述必不敢略尙而擊公也。若先攻尙﹐公從廣都五十里悉步騎赴之﹐適當值其危困﹐破之必矣。」自是漢與述戰於廣都﹑成都之間﹐八戰八克﹐遂軍於其郭中。述自將數萬人出城大戰﹐漢使護軍髙午﹑唐邯將數萬銳卒擊之。述兵敗走﹐髙午奔陳剌述﹐殺之。旦日﹐城降﹐斬述首傳送洛陽。漢性彊力﹐每從徵伐﹐帝未安﹐常側足而立。諸將見戰陳不利﹐或多惶懼﹐失其常度。漢意气自若﹐方整厲器械﹐激揚吏士。帝時遣人觀大司馬何爲﹐還言方修戰攻之具嘆曰「吳公差彊人意﹐隱若一敵國矣﹗」每當出師﹐朝受詔﹐夕卽引道﹐初無辦嚴之日。故能常任職﹐以功名終。及在朝廷﹐斤斤謹質﹐形於體貌。漢常出徵﹐妻子在後買田業。漢還﹐責之曰「軍師在外﹐吏士不足﹐何多買田宅乎﹗」遂盡以分與昆弟外家。二十一年﹐薨。

孫子曰「殺敵者﹐怒也。」漢激怒軍士而破建軍。又曰「屈人之兵﹐而非戰也。」漢收守長而降五姓。又曰「軍無糧食則亡。」漢兵食少而退敗。又曰「我專而敵分。」漢與劉尙分屯﹐而光武大驚是也。

●後漢耿

耿﹐字伯昭﹐扶風茂陵人也。父況﹐以明經爲郎。少好學﹐習父業。常見郡尉試騎士﹐建旗鼓﹐肄馳射﹐由是好將帥之事。及光武在盧奴﹐乃馳北上謁﹐光武畱爲門下吏。及光武卽位﹐封好＿侯。建武五年﹐詔＿進討張步。＿悉收集降卒﹐結部曲﹐置將吏﹐率騎都尉劉欽﹑大山太守陳俊引兵而東。張步聞之﹐乃使其大將軍費邑軍歷下﹐又分兵屯祝阿﹐別於泰山鐘城列營數十以待＿。＿渡河先擊祝阿﹐自旦攻城﹐未中而拔之﹐故開圍一角﹐令其眾得奔歸鐘城。鐘城人聞祝阿已潰﹐大恐懼﹐遂空壁亡去。費邑分遣弟敢守巨裏。＿進兵先脇巨裏﹐使多伐林木﹐揚言以塡塞坑漸。數日﹐有降者言邑聞＿欲攻巨裏﹐謀來救之。＿乃嚴令軍中趣修攻具﹐宣敕諸部﹕後三日當悉力攻巨裏城。陰緩生口﹐令得亡歸。歸者以＿期告邑﹐邑至日果自將精兵三萬餘人來救之。＿喜謂諸將曰「吾所以修攻具者﹐欲誘致邑耳。今來﹐適其所求也。」卽分三千人守巨裏﹐自引精兵上岡阪﹐乘髙合戰﹐大破之﹐臨陣斬邑。旣而收首級以示巨裏城中﹐城中凶懼﹐費敢悉眾亡歸張步。＿復收其積聚﹐縱兵擊諸未下者﹐平四十餘營﹐遂定濟南。時張步都據﹐使其弟藍將精兵二萬守西安﹐諸郡太守合萬餘人守臨淄﹐相去四十里。＿進軍畫中﹐居二城之間。＿視西安城小而堅﹐且藍兵又精﹐臨淄名𨿽大而實易攻﹐乃敕諸校會﹐後五日攻西安。藍聞之﹐晨夜儆守。至期夜半﹐＿敕諸將皆蓐食﹐會明至臨淄城。護軍苟梁等爭之﹐以爲宜速攻西安。＿曰「不然。西安聞吾欲攻之﹐日夜爲備﹔臨淄出不意而至﹐必驚擾﹐吾攻之一日必拔。拔臨淄卽西安孤﹐張藍與步隔絕﹐必復亡去。所謂擊一而得二者也。若先攻西安不卒下﹐頃兵堅城﹐死傷必多。縱能拔之﹐藍引軍還奔臨淄﹐並兵合勢﹐觀人虛實﹐吾深入敵地﹐後無轉輸﹐旬月之間﹐不戰而困。諸君之言﹐未見其宜。」遂攻臨淄﹐半日拔之﹐入據其城。張藍聞之懼﹐遂將其眾亡歸劇。＿乃令軍中無得妄掠劇下﹐須張步至乃取之﹐以激怒步。步聞﹐大笑曰「以尢來﹑大彤十餘萬眾﹐吾皆卽其營而破之。今大耿兵少於彼﹐又皆疲勞﹐何足懼乎﹗」乃與三弟藍﹑洪﹑壽及故大彤渠帥重異等兵號二十萬﹐至臨淄大城東﹐將攻＿。＿先出淄水上﹐與重異遇﹐突騎欲縱﹐＿恐挫其鋒﹐令步不敢進﹐故示弱以盛其气﹐乃引歸小城﹐陳兵於內。步气盛﹐直攻＿營﹐與劉歆等合戰﹐＿升王宮壞臺望之﹐視歆等鋒交﹐乃自引精兵以橫突步陳於東城下﹐大破之。飛矢中＿股﹐以佩刀截之﹐左右無知者﹐至暮罷。＿明日復勒出。是時帝在魯﹐聞＿爲步所攻﹐自往救之﹐未至﹐陳俊謂＿曰「劇虜兵盛﹐可且閉營休士﹐以須上來。」＿曰「乘輿且到﹐臣子當擊牛釃酒以待百官﹐及欲以賊虜遺君父邪﹖」乃出兵大戰﹐自旦及昏﹐復大破之﹐殺傷無數﹐城中溝塹皆滿。＿知步困將退﹐豫置左右翼爲伏以待之。人定時﹐步果引去﹐復兵起縱擊﹐追至鉅昧水上﹐八九十里僵屍相屬﹐收得輜重二千餘兩。步還劇﹐兄弟各分兵散去。後數日﹐車駕至臨淄﹐自勞軍﹐羣臣大會。帝謂＿曰「昔韓信破歷下以開基﹐今將軍攻祝阿以發迹﹐此皆齊之西界﹐功足相方。而韓信襲擊已降﹐將軍獨拔＿敵﹐其功乃難於信也。將軍前在南陽建此大策﹐常以爲落落難合﹐有志者事竟成也﹗」又曰「橫烹酈生﹐及田橫降﹐髙帝詔﹐衛尉不聽爲仇。張步前亦殺伏隆﹐若步來歸命﹐吾當詔大司徒釋其怨﹐又事尢相類也。」＿因復追﹐步奔平壽﹐乃肉袒負斧＿於軍門。＿傳步詣行在所﹐而勒兵入劇其城。立十二郡旗鼓﹐令步兵各以郡人詣旗下﹐眾尙十餘萬﹐輜重七千餘兩﹐皆罷遣歸鄕裏。＿復引兵至城陽﹐降五校餘黨﹐齊地悉平﹐振旅還京師。＿凡所平郡四十六﹐屠城三百﹐未嘗挫折。每有四方異議﹐輒召入問籌策。永平元年﹐卒。孫子曰「善戰者﹐致人而不致於人。」＿逼巨裏而致費邑。又曰「善攻者﹐敵不知其所守。」＿攻西安而拔臨淄是也。

●後漢耿恭

耿恭﹐字伯宗。慷慨多大略﹐有將帥才。騎都尉劉張出擊車師﹐請恭爲司馬﹐與奉車都尉竇固及從弟駙馬都尉秉破降之。始置西域都護﹑戊己校尉﹐乃以恭爲戊己校尉﹐屯後王部金蒲城﹔謁者關寵爲戊己校尉﹐屯前王柳中城。屯各置數百人。恭至部﹐移檄烏孫﹐示漢威徳。大昆彌已下皆歡喜﹐遣使獻名馬﹐願遣子入侍。恭乃發使賫金帛﹐迎其侍子。明年﹐北單於遣左鹿蠡王二萬騎擊車師。恭遣司馬將兵三百人救之﹐道逢匈奴騎多﹐皆爲所敗。匈奴遂破殺後王安得﹐而攻金蒲城。恭乘城搏戰﹐以毒藥傅矢﹐傳語匈奴曰「漢家箭神﹐其中瘡者必有異。」因發彊弩射之。虜中矢者﹐視創皆沸﹐遂大驚。會天暴風雨﹐隨雨擊之﹐殺傷甚眾。匈奴震怖﹐相謂曰「漢兵神﹐眞可畏也﹗」遂解去。恭以疏勒城傍有澗水可固﹐乃引兵據之。匈奴復來攻恭﹐恭募先登數千人直馳之﹐胡騎散走。匈奴遂於城下擁絕澗水。恭於城中穿井十五丈不得水﹐吏士渴乏﹐笮馬糞汁而飲之。恭仰嘆曰「聞昔二師將軍拔佩刀剌出﹐飛泉湧出。今漢徳神明﹐豈有窮哉﹗」乃整衣服向井再拜﹐爲吏士禱。有頃﹐水泉奔出﹐眾皆稱萬歲。乃令吏士揚水以示虜。虜出不意﹐以爲神明﹐遂引去。時焉耆﹑龜玆攻歿都護陳睦﹐北虜亦圍關寵於柳中。車師復畔﹐與匈奴共攻恭。恭厲士眾擊走之。數月﹐食盡窮困﹐乃煮鎧弩﹐食其筋革。恭與士推誠同死生﹐故皆無二心﹐而稍稍死亡﹐餘數十人。單於知恭已困﹐欲必降之﹐復遣使招恭曰「若降者﹐當封爲白屋王﹐妻以女子。」恭乃誘其使上城﹐手擊殺之﹐委諸城上。虜官屬望見﹐號哭而去。單於大怒﹐更益兵圍恭﹐不能下。初﹐關寵上書求救﹐時肅宗新卽位﹐乃詔公卿會議。司空第五倫以爲不宜救。司徒鮑昱議曰「今使人於危難之地﹐急而棄之﹐外則從蠻夷之暴﹐內則傷死難之臣。誠令權時後無邊事可也﹐匈奴如後犯塞爲寇﹐陛下將何以使將﹖又二部兵人裁各數十﹐匈奴圍之﹐歷旬不下﹐是其寡弱盡力之效也。可令惇煌﹑酒泉太守各將精騎二千﹐多具幡幟﹐倍道兼行﹐以赴其急。匈奴疲極之兵﹐必不敢當﹐四十日間﹐足還入塞。」帝然之。遣段彭與謁者王蒙﹑皇甫援發張掖﹑酒泉﹑惇煌三郡及鄯善兵﹐合七千餘人﹐會柳中擊車師﹐攻交河城。北虜驚走﹐車師復降。會關寵已歿﹐蒙等聞之﹐便欲引兵還。先是恭遣軍吏範羌至惇煌迎兵士寒服﹐羌因隨王蒙軍俱出塞。羌固請迎恭﹐諸將不敢前﹐乃分兵二千人與羌﹐從山北迎恭﹐遇大雪丈餘﹐軍僅能至。城中夜聞兵馬聲﹐以爲虜來﹐大驚。羌乃遙呼曰「我範羌也﹐漢遣軍迎校尉耳。」城中皆稱萬歲。開門﹐共相持涕泣。明日﹐遂相隨俱歸。虜兵追之﹐且戰且行。吏士素饑困﹐發疏勒時尙有二十六人﹐隨路死歿﹐至玉門惟餘十三人。衣屨穿決﹐形容枯槁。中郎將鄧眾爲恭已下洗沐易衣冠﹐上疏曰「耿恭以單兵固守孤城﹐當匈奴之衝﹐對數萬之眾﹐連月逾年﹐心力困盡。鑿山爲井﹐煮弩爲糧﹐出於萬死無一生之望。前後殺傷醜虜數千百計﹐卒全忠勇﹐不爲大漢恥。恭之節義﹐古今未有。宜蒙顯爵﹐以厲將帥。」及恭至洛陽﹐鮑昱奏恭節過蘇武﹐宜蒙爵賞。於是拜爲騎都尉﹐範羌爲其丞。金城﹑隴西羌反﹐恭上疏言方略﹐詔召入問狀。乃遣恭副車騎將軍馬防討西羌。初﹐恭出隴西﹐上言「竇融昔在西州﹐甚得羌胡腹心。今大鴻臚固﹐卽其子孫。前擊白山﹐功冠三軍。宜奉大使﹐鎭撫涼部。令車騎將軍防屯軍漢陽﹐以爲威重。」由是大忤於防。及防還﹐監營謁者李譚承旨奏恭不憂軍事﹐被詔怨望。免官﹐卒。

孫子曰「兵以詐立。」恭以毒藥傅矢﹐而謂漢家箭神。又曰「出其不意。」

恭揚水以示虜而圍解是也。捲

四

●後漢王霸

王霸﹐字元伯﹐潁川潁陽人也。光武爲大司馬﹐以霸爲功曹令吏。及王郎起﹐光武在薊﹐郎移檄購光武。光武令霸至市中募人﹐將以擊郎。市人皆大笑﹐舉手邪楡之﹐霸慚＿而還。光武卽南馳至下曲陽。傳聞王郎兵在後﹐從者皆恐。及至滹沱河﹐候吏還白河水流澌﹐無船﹐不可濟﹐官屬大懼。光武令霸往視之。霸恐驚眾﹐欲且前﹐阻水﹐還卽詭曰「冰堅可渡。」官屬皆喜。光武笑曰「候吏果妄語也。」遂前。北至河﹐河冰亦合﹐乃令霸護渡﹐未畢數騎而冰解。光武謂霸曰「安吾眾得濟免者﹐卿之力也。」霸謝曰「此明公至徳﹐神靈之﹐𨿽武王白魚之應﹐無以加此。」光武謂官屬曰「王霸權以濟事﹐殆天瑞也。」常與臧宮﹑傅俊共營﹐霸獨善撫士卒﹐死者脫衣以斂之﹐傷者躬親以養之。光武卽位﹐以霸曉兵愛士﹐可獨任﹐拜爲偏將軍﹐並將臧官﹑傅俊兵﹐而以宮﹑俊爲騎都尉。建武二年﹐更封富波侯。帝使霸與捕虜將軍馬武東討周建於垂惠。蘇茂將五校兵四千餘人救建﹐而先遣精騎遮擊馬武軍糧﹐武往救之。建從城中出兵來擊武﹐武恃霸之援﹐戰不甚力﹐爲茂﹑建所敗。武軍奔過霸營﹐大呼求救。霸曰「賊兵盛﹐出必兩敗﹐努力而已。」乃閉營堅壁。軍吏皆爭之﹐霸曰「茂兵精銳﹐其眾又多﹐吾吏士心恐﹐而捕虜與吾相恃﹐兩軍不一﹐此敗道也。今閉營固守﹐示不相援﹐賊必乘勝輕進﹐捕虜無救﹐其戰自倍。如此﹐茂眾疲勞﹐吾承其獘﹐乃可克也。」茂﹑建果悉出攻武。合戰良久﹐霸軍中壯士路潤等數十人斷髮請戰。霸知士心銳﹐乃開營後﹐出精騎襲其背。茂﹑建前後受敵﹐驚亂敗走﹐霸﹑武各歸營。賊復聚眾挑戰﹐霸堅臥不出﹐方饗士作倡樂。茂雨射營中﹐中霸前酒樽﹐安坐不動。軍吏皆曰「茂前日已破﹐今易擊也。」霸曰「不然。蘇茂客兵遠來﹐糧食不足﹐故數挑戰﹐以徼一功之勝。今閉營休士﹐所謂不戰而屈人之兵﹐善之善者也。」茂﹑建旣不得戰﹐乃引還營。其夜﹐建兄子誦反﹐閉城拒之﹐茂﹑建遁去﹐誦以城降。時盧方與匈奴﹑烏桓連兵﹐寇盜尢數﹐緣邊愁苦。詔霸將弛刑徒六千餘人﹐與杜茂治飛狐道﹐堆石布上﹐築起亭障﹐自代至平城三百餘里。與匈奴﹑烏桓大小數百戰﹐頗識邊事﹐數上書言宜與匈奴結和親﹐又陳委輸可從溫水漕﹐以省陸轉輸之勞。事皆施行。封淮陵侯。永平二年﹐以病卒。

孫子曰「能愚士之耳目。」霸詭言冰合而得濟。又曰「不得已則鬥。」霸不救馬武而使之力戰。又曰「屈人之兵而非戰。」霸閉營休士而屈茂﹑建是也。

●後漢臧宮

臧宮﹐字君翁﹐潁川郟人也。從光武徵戰﹐諸將多稱其勇。光武察宮勤力少言﹐甚親納之。及至河北﹐以爲偏將軍﹐從破羣賊﹐數陷陳卻敵。光武卽位﹐以爲侍中﹑騎都尉。建武十一年﹐將兵至中廬﹐屯駱越。是時公孫述將田戌﹑任滿與徵南大將軍岑彭相拒於荊門﹐彭等戰數不利﹐越人謀畔從蜀。宮兵少﹐力不能制。會屬縣送委輸車數百乘至﹐宮夜使鋸斷城門限﹐令車聲回轉出入至旦。越人候伺者聞車聲不絕﹐而門限斷﹐相告以漢兵大至。其渠帥乃奉牛酒以勞軍。宮陳兵大會﹐擊牛釃酒﹐饗賜慰納之﹐越人由是遂安。宮與岑彭等破荊門。岑彭下巴郡﹐使宮將降卒五萬﹐從涪水上平曲。公孫述將延岑盛兵於沅水。時宮眾多食少﹐轉輸不至﹐而降者皆欲散畔﹐郡邑復更保聚﹐觀望成敗。宮欲引還﹐恐爲所及。會帝遣謁者將兵詣岑彭﹐有馬七百匹﹐宮矯制取以自益﹐晨夜進兵﹐多張旗幟﹐登山鼓噪﹐左步右騎﹐挾船而引﹐呼聲動山谷。岑不意漢軍卒至﹐登山望之﹐大震恐。宮因縱擊﹐大破之。斬首溺死者萬餘人﹐水爲之濁流。延岑奔成都﹐其眾悉降﹐盡獲其兵馬珍寶。自是乘勝追北﹐降者以十萬數。軍至平陽鄕﹐蜀將王元舉眾降。進拔綿竹﹐破涪城﹐斬公孫述弟恢﹐復攻拔繁﹑郫。時大司馬吳漢亦乘勝進營逼成都。宮連屠大城﹐兵馬旌旗甚盛﹐乃乘兵入小雄郭門﹐歷成都城下﹐至吳漢營﹐飲酒髙會。漢見之甚歡﹐謂宮曰「將軍向者經虜城下﹐震揚威靈﹐風行電照。然窮寇難量﹐還營願從他道矣。」宮不從﹐復路而歸﹐賊亦不敢近之。進軍咸陽門﹐與吳漢並滅公孫述。帝以蜀地新定﹐拜宮爲廣漢太守﹐封＿侯。十九年﹐妖巫維汜弟子單臣﹑傅鎭等﹐復妖言相聚﹐入原武城﹐劫吏人﹐自稱將軍。於是遣宮將北軍及黎陽營數千人圍之。賊谷食多﹐數攻不下﹐士卒死傷。帝召公卿諸侯王問方略﹐皆曰「宜重其購賞。」時顯宗爲東海王﹐獨對曰「妖巫相劫﹐勢無久立﹐其中必有悔欲亡者。但外圍急﹐不得走爾。宜少延緩﹐令得逃亡﹐逃亡則一亭長足以禽矣。」帝然之。卽敕宮撤圍緩賊﹐賊眾分散﹐遂斬臣﹑鎭等。宮還﹐遷城門校尉。宮以謹信質朴﹐故常見任用。後匈奴饑疫﹐自相分爭﹐帝以問宮﹐宮曰「願得五千騎以立功。」帝笑曰「常勝之家﹐難與慮敵﹐吾方自思之。」二十七年﹐宮乃與馬武上書曰「匈奴貪利﹐無有禮信﹐窮則稽首﹐安則侵盜﹐緣邊被其毒痛﹐中國憂其搪突。虜今人畜疫死﹐旱蝗赤地﹐疫困之力﹐不當中國一郡。福不再來﹐時或易失﹐豈宜固守文徳而墮武事乎﹖今諭告髙句驪﹑烏桓﹑鮮卑攻其左﹐發河西四郡﹑天水﹑隴西羌胡擊其右。如此﹐北虜之滅﹐不過數年。詔報曰「黃石公記曰﹕柔能制剛﹐弱能制彊。故曰﹕有徳之君﹐以所樂樂人﹔無徳之君﹐以所樂樂身。樂人者其樂長﹐樂身者不久而亡。捨近謀遠者﹐勞而無功﹔捨遠謀近者﹐逸而有終。逸政多忠臣﹐勞政多亂人。故曰﹕務廣地者荒﹐務廣徳者彊﹔有其有者安﹐貪人有者殘。殘滅之政﹐𨿽成必敗。今國無善政﹐災變不息﹐百姓驚惶﹐人不自保﹐而復欲遠事邊外乎﹖誠能舉天下之半以滅大冠﹐豈非至願﹖苟非其時﹐不如息人。」自是諸將莫敢復言兵事者。宮卒。

孫子曰「形之﹐敵必從之。」宮令車聲不絕﹐而敵疑漢兵大至。又曰「晝戰多旌旗。」宮多張旗幟﹐登山鼓噪而敵震恐。又曰「圍師必闕。」宮徹圍緩賊而斬臣﹑鎭。又曰「非危不戰。」宮欲滅匈奴﹐光武以謂不如息人是也。

●後漢祭遵

祭遵﹐字弟孫﹐潁川潁陽人也。光武破王尋等﹐還過潁陽﹐遵以縣吏數進見﹐畱爲門下史。從徵河北﹐爲軍市令。捨中兒犯法﹐遵格殺之。光武怒﹐命收遵。時主簿陳副諫曰「明公常欲眾軍整齊﹐今遵奉法不避﹐是教令所行也。」光武乃貰之﹐以爲刺姦將軍。謂諸將曰「當避祭遵﹗吾捨中兒犯法尙殺之﹐必不私諸卿也。」拜徵虜將軍﹐定封潁陽侯。南擊弘農﹑厭新﹑柏華蠻中賊。弩中遵口﹐洞出流血﹐眾見遵傷﹐稍引退﹐遵呼叱止之﹐士卒戰皆自倍﹐遂大破之。時新城蠻中山賊張滿﹐屯結險隘爲人害。詔遵攻之。遵絕其糧道﹐滿數挑戰﹐遵堅壁不出。而厭新﹑柏華餘賊復與滿合﹐遂攻得霍陽聚﹐遵乃分兵擊破降之。張滿饑困﹐城拔﹐生獲之。初滿祭祀天地﹐自云當王﹐旣執﹐嘆曰「讖文誤我﹗」乃斬之。復令進屯隴下。及公孫述遣兵救囂﹐吳漢﹑耿＿等悉奔還﹐遵獨畱不卻。卒於軍。遵爲人廉約小心﹐克己奉公﹐賞賜輒盡與士卒﹐家無私財。制禦士心﹐不越法度。所在吏人﹐不知有軍。遵爲將軍﹐取士皆用儒術﹐對酒設樂﹐必雅歌投壺。𨿽在軍旅﹐不忘俎豆﹐可謂好禮悅樂﹐守死善道者也。其後會朝﹐帝每嘆曰「安得憂國奉公之臣如祭徵虜者乎﹗」遵之見思若此。

孫子曰「法令執行。」遵殺捨中兒而光武知其不可犯。又曰「修道而保法。」遵之所在﹐吏人不知有軍是也。

●後漢馬援

馬援﹐字文淵﹐扶風茂陵人也。其先趙奢爲趙將﹐號曰「馬服君」﹐子孫因爲氏。援少有大志﹐爲郡督郵﹐送囚至司命府﹐囚有重罪﹐援哀而縱之﹐遂亡命北地。遇赦﹐因畱牧畜。轉遊隴漢間﹐常謂賓客曰「丈夫爲志﹐窮當益堅﹐老當益壯。」因處田牧﹐至有牛馬羊數千頭﹐谷數萬斛。旣而嘆曰「凡殖貨財產﹐貴其能施賑也﹐否則守錢虜耳。」乃盡散以班昆弟故舊﹐身衣羊裘皮絝。援畱西州﹐隗囂甚敬重之﹐以援爲綏徳將軍﹐與決籌策。是時公孫述稱帝於蜀﹐囂使援往觀之。援素與述同裏﹐相善﹐以爲旣至當握手歡如平生。而述盛陳陛衛﹐以延援入。欲授援以封侯大將軍位﹐賓客皆樂畱﹐援曉之曰「天下雄雌未定﹐公孫不吐哺走迎國士﹐與圖成敗﹐反修飾邊幅﹐此子何足久稽天下士乎﹖」因辭歸﹐謂囂曰「子陽井底蛙耳﹐而妄自尊大﹐不如專意東方。」囂使援奉書洛陽。援至﹐引見於宣徳殿。世祖迎笑謂援曰「卿遨遊二帝間﹐今見卿﹐使人大慚。」援頓首辭謝﹐因曰「當今之世﹐非獨君擇臣也﹐臣亦擇君矣。臣與公孫述同縣﹐少相善。臣前至蜀﹐述陛戟而後進臣。臣今遠來﹐陛下何知非剌客姦人﹐而簡易若是﹖」帝復笑曰「卿非刺客﹐顧說客耳。」援曰「天下反覆﹐盜名字者不可勝數。今見陛下﹐恢廓大度﹐同符髙祖﹐乃知帝王自有眞也。」帝甚壯之﹐使太中大夫來歙持節送援西歸隴右。隗囂與援共臥起﹐問以東方流言及京師得失。援說囂曰「前到朝廷﹐上引見數十﹐每接宴語﹐自夕至旦﹐才明勇略﹐非人敵也。且開心見誠﹐無所隱伏﹐闊達多大節﹐略與髙祖同。經學博覽﹐政事文辧﹐前世無比。」囂曰「卿謂何如髙帝﹖」援曰「不如也。髙帝無可無不可。今上好吏事﹐動如節度﹐又不喜飲酒。」囂意不懌﹐曰「如卿言﹐反復勝邪﹖」然雅信援﹐故遂遣長子恂入質。援因將家屬隨恂歸洛陽。會隗囂用王元計﹐發兵拒漢。援乃上疏曰「臣援自念歸身聖朝﹐奉事陛下﹐本無公輔一言之薦﹐左右爲容之助。臣不自陳﹐陛下何因聞之﹖夫居前不能令人輊﹐居後不能令人軒﹐與人怨不能爲人患﹐臣所恥也。臣與隗囂﹐本實交友。初﹐囂遣臣東﹐謂臣曰﹕『本欲爲漢﹐願足下往觀之。於汝意可﹐卽專心矣。』及臣還反﹐報以赤心﹐實欲導之於善﹐非敢譎以非義。而囂自挾姦心﹐盜憎主人。願聽詣行在所﹐極陳滅囂之術﹐得空胸腹﹐申愚策﹐退就隴畝﹐死無所恨。」帝乃召援計事。因使援將突騎五千﹐往來遊說囂將髙峻﹑任禹之屬﹐下及羌豪﹐爲陳禍福﹐以離囂支黨。帝自西徵囂﹐至漆﹐諸將多以王師之重﹐不宜遠入險阻﹐計猶豫未決。會召援﹐夜至﹐帝大喜﹐引入﹐具以羣議質之。援因說隗囂將帥有土崩之勢﹐兵進有必破之狀。又於帝前聚米爲山谷﹐指畫形勢﹐開示眾軍所從道徑往來﹐分析曲折﹐昭然可曉。帝曰「虜在吾目中矣。」明旦﹐遂進軍至第一﹐囂眾大潰。自王莽末﹐西羌寇邊﹐遂入居塞內﹐金城屬縣多爲虜有。來歙奏言隴西侵殘﹐非馬援莫能定。拜援隴西太守。援乃發步騎三千人﹐擊破先零羌於臨洮﹐斬首數百級﹐獲馬牛羊萬餘頭。守塞諸羌八千餘人詣援降。諸種有數萬﹐屯聚冠鈔﹐拒浩＿隘。援與楊武將軍馬成擊之。羌因將其妻子輜重移阻於允吾谷﹐援乃潛行間道﹐掩赴其營。羌大驚壞﹐復遠徙唐翼谷中﹐援復追討之。羌引精兵聚北山上﹐援陳軍向山﹐而分遣數百騎繞襲其後﹐乘夜放火﹐擊鼓叫噪﹐虜遂大潰﹐凡斬首千餘級。援以兵少﹐不得窮追﹐收其谷糧畜產而還。是時﹐朝臣以金城破羌之西﹐塗遠多寇﹐議欲棄之。援上言﹐破羌以西城多完牢﹐易可依固﹐其田土肥壤﹐灌漑流通。如令羌在湟中﹐則爲害不休﹐不可棄也。帝然之。於是詔武威太守﹐令悉還金城客民。歸者三千餘口﹐使各反舊邑。援奏爲置長吏﹐繕城郭﹐起塢候﹐開導水田﹐勸以耕牧﹐郡中樂業。又遣羌豪楊封譬說塞外羌﹐皆來和親。武都參狼羌與塞外諸種爲寇﹐殺長吏。援將四千餘人擊之﹐至氐道縣﹐羌在山上﹐援軍據便地﹐奪其水艸﹐不與戰。羌遂窮困﹐豪帥數千萬戶亡出塞﹐諸種萬餘人悉降。於是隴右淸靜。援務開寬信﹐恩以待下﹐任吏以職﹐但總大體而已。賓客故人﹐日滿其門。諸曹時白外事﹐援輒曰「此誠椽之任﹐何足相煩。頗衰老子﹐使得遨遊。若大姓侵小民﹐黠羌欲旅距﹐此乃太守事耳。」傍縣嘗有報仇者﹐吏民驚言羌反﹐百姓奔入城郭。狄道長詣門﹐請閉城發兵。援時與賓客飲﹐大笑曰「燒虜何敢復犯我﹖曉狄道長歸守寺捨﹐良怖急者﹐可牀下伏。」後稍定﹐郡中服之。援善兵策﹐帝常言「伏波論兵﹐與我意合。」每有所謀﹐未嘗不用。交趾女子徵側及女弟徵貳反﹐攻沒其郡﹐九眞﹑日南﹑合浦蠻夷皆應之﹐寇略嶺外六十餘城﹐側自立爲王。於是璽書拜援伏波將軍﹐以扶樂侯劉隆爲副。遂緣海而進﹐墮山刊道千餘里。軍至浪泊上﹐與賊戰﹐破之﹐斬首數千級﹐降者萬餘人。援追徵側等至禁溪﹐數敗之﹐賊遂散走。斬徵側﹑徵貳﹐傳首洛陽。封援爲新息侯。將樓船大小二千餘艘﹐戰士二萬餘人﹐進擊九眞賊徵側餘黨都陽等﹐自無功至居風﹐斬獲五千餘人﹐嶠南悉平。初﹐援軍還﹐平陵人孟冀﹐名有計謀﹐於坐賀援。援謂之曰「吾望子有善言﹐反同眾人邪﹖方今匈奴﹑烏桓尙擾北邊﹐欲自請擊之。男兒要當死於邊野﹐以馬革裹屍還葬耳﹐何能臥牀上在兒女子手中邪﹖」冀曰「諒爲烈士﹐當如此矣。」武威將軍劉尙擊武陵五溪蠻夷﹐深入﹐軍沒。援因復請行。時年六十二﹐帝湣其老﹐未許之。援自請曰「臣尙能被甲上馬。」帝令試之。援據鞍顧盼﹐以示可用。帝笑曰「矍鑠哉是翁也﹗」遂遣援率耿舒等﹐將十二郡募士及弛刑四萬餘人徵五溪。援夜謂友人謁者杜〓曰「吾受厚恩﹐年迫餘日索﹐常恐不得死國事﹐今獲所願。」軍至臨鄕﹐遇賊攻縣﹐援迎擊﹐破之﹐斬獲二千餘人﹐皆散走入竹林中。初﹐軍次下雋﹐有兩道可入﹐從壺頭則路近而水〓﹐從充則塗夷而運遠﹐帝初以爲疑。及軍至﹐耿舒欲從充道﹐援以爲棄日費糧﹐不如進壺頭﹐扼其喉咽﹐充賊自破。以事上之﹐帝從援策。進營壺頭。賊乘髙守隘﹐水疾﹐船不得上。會暑甚﹐士卒多疫死﹐援亦中病﹐遂困﹐乃穿岸爲室﹐以避炎气。賊每升險鼓噪﹐援輒曳足以觀之﹐左右哀其壯意﹐莫不爲之流涕。耿舒與兄好時侯＿書曰「前舒上書當先擊充﹐糧𨿽難運而兵馬得用﹐軍人數萬爭欲先奮。今壺頭竟不得進﹐大眾怫郁行死﹐誠可痛惜。前到臨鄕﹐賊無故自致﹐若夜擊之﹐卽可殄滅。伏波類西域賈胡﹐到一處輒止﹐以是失利。今果疾疫﹐皆如舒言。」＿得書﹐奏之。帝乃使虎賁中郎將梁松乘驛責問援﹐因代監軍。會援病卒﹐松遂因事陷之。帝大怒﹐追收援新息侯印綬。

孫子曰「親而離之。」援陳禍福以離囂支黨。又曰「計險厄遠近﹐上將之道。」援聚米爲山谷﹐而漢帝謂「虜在吾目中」。又曰「絕山依谷。」援據水艸而羌困敗。又曰「攻其所不戒。」援陳軍向山而繞襲其後。又曰「塗有所不由。」援從壺頭而軍不利是也。

●後漢班超

班超﹐字仲升﹐扶風平陵人。爲人有大志。居家常執勤苦﹐不恥勞辱。有口辯而涉獵書傳。家貧﹐常爲官傭書以供養。久勞苦﹐嘗輟業投筆﹐嘆曰「大丈夫無他誌略﹐猶當效傅介子﹑張騫﹐立功異域﹐以取封侯。安能久事筆硯間乎﹖」左右皆笑之。超曰「小子安知壯士志哉﹗」其後行詣相者﹐曰「當封侯萬里之外。」超問其狀﹐相者指曰「生燕頷虎頸﹐飛而食肉﹐此萬里侯相也。」奉車都尉竇固出擊匈奴﹐以超爲假司馬﹐與從事郭恂俱使西域。超到鄯善﹐鄯善王廣奉超禮意甚備﹐後忽更疏解。超謂其官屬曰「寧覺廣禮意薄乎﹖此必有北虜使來﹐狐疑未知所從故也。明者睹未萌﹐況已著邪。」乃召侍胡詐之曰「匈奴使來數日﹐今安在乎﹖」侍胡惶恐﹐具服其狀。超乃閉侍胡﹐悉會其吏士三十六人﹐與共飲﹐酒酣﹐因激怒之﹐曰「卿曹與我俱在絕域﹐欲立大功﹐以求富貴。今虜使到裁數日﹐而王廣禮意卽廢﹐如令鄯善收吾屬送匈奴﹐骸骨長爲豺狼食矣。爲之柰何﹖」官屬皆曰「今在危亡之地﹐死生從司馬。」超曰「不入虎穴﹐不得虎子。當今之計﹐獨有因夜以火攻虜﹐使彼不知我多少﹐必大震怖﹐可殄盡也。滅此虜﹐則鄯善破膽﹐功成事立矣。」眾曰「當與從事議之。」超怒曰「吉凶決於今日。從事文俗吏﹐聞此必恐而謀泄。死無所名﹐非壯士也﹗」眾曰「善。」初夜﹐遂將吏士往奔虜營。會天大風﹐超令十人持鼓藏虜捨後﹐約曰「見火然﹐皆當鳴鼓大呼。」餘人悉持兵弩夾門而伏。超乃順風縱火﹐前後鼓噪。虜眾驚亂﹐超手格殺三人﹐吏兵斬其使及從士三十餘級﹐餘眾百人許悉燒死。明日乃還告郭恂﹐恂大驚﹐旣而色動。超知其意﹐舉手曰「掾𨿽不行﹐班超何心獨擅之乎﹖」恂乃悅。超於是召鄯善王廣﹐以虜使首示之﹐一國震怖。超曉告撫慰﹐遂納子爲質。還奏於竇固﹐固大喜﹐具上超功效﹐並求更選使使西域。帝壯超節﹐詔固曰「吏知班超﹐何故不遣而更選乎﹖今以超爲軍司馬﹐令遂前功。」超復受使﹐固欲益其兵﹐超曰「願將本使從三十餘人足矣。如有不虞﹐多益爲累。」是時於＿王廣徳新攻破莎車﹐而匈奴遣使監護其國。超旣西﹐先至於＿。廣徳禮意甚疏﹐且其俗信巫。巫言「神怒何故欲向漢﹖漢使有＿馬﹐急求取以祠我。」廣徳乃遣使就超請馬。超密知其狀﹐報許之﹐而令巫自來取馬。有頃﹐巫至﹐超卽斬其首以送廣徳﹐因辭責之。廣徳素聞超在鄯善誅滅虜使﹐大惶恐﹐卽攻殺匈奴使者而降超。超重賜其王以下﹐因鎭撫焉。時龜玆王建爲匈奴所立﹐攻破疏勒﹐殺其王﹐而立龜玆人＿題爲疏勒王。超從間道至疏勒﹐去兜題所居＿橐城九十里﹐逆遣吏田慮先往降之。敕慮曰「兜題本非疏勒種﹐國人必不用命。若不卽降﹐便可執之。」慮旣到﹐兜題見慮輕弱﹐殊無降意。慮因其無備﹐遂前劫縛兜題。左右出其不意﹐皆驚懼奔走。慮馳報超﹐超卽赴之﹐悉召疏勒將吏﹐說以龜玆無道之狀﹐因立其故王兄子忠爲王﹐國人大悅。忠及官屬皆請殺兜題﹐超不聽﹐欲示以威信﹐釋而遣之。肅宗初卽位﹐下詔召超。超發還﹐疏勒舉國憂恐。其都尉黎＿曰「漢使棄我﹐我必復爲龜玆所滅耳。誠不忍見漢使去。」因以刀自剄。超還至於＿﹐王侯以下皆號泣曰「依漢使如父母﹐誠不可去。」互抱超馬腳﹐不得行。超恐於＿終不聽其東﹐又欲遂本志﹐乃更還疏勒。乃上疏請兵﹐曰「臣竊見先帝欲開西域﹐故北擊匈奴﹐西使外國﹐鄯善﹑於＿卽時向化。今拘彌﹑莎車﹑疏勒﹑月氏﹑烏孫﹑康居復願歸附﹐欲共並力破滅龜玆﹐平通漢道。若得龜玆﹐則西域未服者百分之一耳。前世議者皆曰取三十六國﹐號爲斷匈奴右臂。今西域諸國﹐貢奉不絕﹐惟焉耆﹑龜玆獨未服從。今宜拜龜玆侍子白霸爲其國王﹐以步騎數百送之﹐與諸國連兵﹐數月之間﹐龜玆可禽。以夷狄攻夷狄﹐計之善者也。」帝知其功可成﹐議欲給兵。平陵人徐幹素與超同志﹐上疏願奮身佐超。遂以幹爲假司馬﹐將馳刑及義從千人就超。先是莎車以爲漢軍不出﹐遂降於龜玆﹐而疏勒都尉番辰亦復反叛。會徐幹適至﹐超遂與徐幹擊番辰﹐大破之﹐斬首千餘級﹐多獲生口。趨旣破番辰﹐欲進攻龜玆。以烏孫兵彊﹐宜困其力﹐乃上言「烏孫大國﹐控弦十萬。可遣使招慰﹐與共合力。」帝納之。遣衛候李邑護送烏孫使者﹐賜大小昆彌以錦帛。李邑始到於＿﹐而值龜玆攻疏勒﹐恐懼不敢前﹐因上書陳西域之功不可成﹐又盛毀超。帝知超忠﹐乃責邑﹐令邑詣超受節度。詔超﹕「若邑任在外者﹐便畱與從事。」超卽遣邑將烏孫侍子還京師。徐幹謂超曰「邑前親毀君﹐欲敗西域﹐今何不緣詔書畱之﹐更遣它吏送侍子乎﹖」超曰「是何言之陋也﹗以邑毀超﹐故今遣之。內省不疚﹐何卹人言﹗快意畱之﹐非忠臣也。」超因發疏勒﹑於＿兵擊莎車。莎車陰通使疏勒王忠﹐啖以重利﹐忠遂反從之﹐西保烏卽城。超乃更立其府承成大爲疏勒王﹐悉發其不反者以攻忠。積半歲﹐而康居遣精兵救之﹐超不能下。是時月氏新與康居婚﹐相親﹐超乃使使多賫錦帛遺月氏王﹐令曉示康居王﹐康居王乃罷兵﹐執忠以歸其國﹐烏卽城遂降於超。後三年﹐忠說康居王借兵﹐還據損中﹐密與龜玆謀﹐遣使詐降於超。超內知其姦而外僞許之。忠大喜﹐卽從輕騎詣超。超密勒兵待之﹐爲供張設樂。酒行﹐乃叱吏縛忠斬之。超發於＿諸國兵二萬五千人﹐復擊莎車。而龜玆王遣左將軍發溫宿﹑姑墨﹑尉頭合五萬人救之。超召將校及於＿王議曰「今兵少不敵﹐其計莫若各散去。於＿從是而東﹐長史亦於此西歸﹐可須夜鼓聲而發。」陰緩所得生口。龜玆王聞之大喜﹐自以萬騎於西界遮超﹐溫宿王將八千騎於東界徼於＿。超知二虜已出﹐密召諸部勒兵﹐雞鳴馳赴莎車營﹐胡大驚亂奔走﹐追斬五千餘級﹐大獲其馬畜財物。莎車遂降﹐龜玆等因各退散﹐自是威震西域。初﹐月氏嘗助漢擊車師有功﹐因求漢公主。超拒還其使﹐由是怨恨。遣其副王謝將兵七萬攻超。超眾少﹐皆大恐。超譬軍士曰「月氏兵𨿽多﹐然數千里逾蔥嶺來﹐非有運輸﹐何足憂邪﹖但當收谷堅守﹐彼饑窮自降﹐不過數十日決矣。」謝遂前攻超﹐不下﹐又抄掠無所得。超度其糧將盡﹐必從龜玆求救﹐乃遣兵數百於東界要之。謝果遣騎賫金銀珠玉以賂龜玆。超伏兵遮擊﹐盡殺之﹐持其使首以示謝。謝大驚﹐卽遣使請罪﹐願得生歸。超縱遣之。月氏由是大震﹐龜玆﹑姑墨﹑溫宿皆降。乃以超爲都護﹐徐幹爲長史﹐拜白霸爲龜玆王。西域惟焉耆﹑危須﹑尉犁懷二心。超遂發龜玆﹑鄯善等八國兵合七萬人討焉耆。兵到尉犁界﹐而遣曉說焉耆﹑尉犁﹑危須曰「都護來者﹐欲鎭撫三國。卽欲攺過向善﹐宜遣大人來迎﹐當賞賜王侯已下﹐事畢卽還。今賜王彩五百匹。」焉耆王廣遣其左將北＿支奉牛酒迎超。超詰＿支曰「汝𨿽匈奴侍子﹐而今秉國之權。都護自來﹐王不以時迎﹐皆汝罪也。」或謂超可便殺之﹐超曰「非汝所及。此人權重於王﹐今來入其國而殺之﹐遂令自疑﹐設備守險﹐豈得到城下哉﹗」於是賜而遣之。廣乃與大人迎超於尉犁﹐奉獻珠物。焉耆國有葦橋之險﹐廣乃絕橋﹐不欲令漢軍入國。超更從他道厲度。到焉耆﹐去城二十里﹐止營大澤中。廣出不意﹐大恐﹐乃欲悉驅其人共入山保。焉耆左侯元孟先嘗質京師﹐密遣使以事告超﹐超卽斬之﹐示不信用。乃期大會諸國王﹐因楊聲當重加賞賜﹐於是焉耆王廣﹑尉犁王況及北＿支等三十人相率詣超。其國相腹久等十七人懼誅﹐皆亡入海﹐而危須王亦不至。坐定﹐超怒詰廣曰「危須王何故不到﹖腹久等何緣逃亡﹖」遂叱吏士收廣﹑況等斬之﹐傳首京師。更立元孟爲焉耆王。超畱焉耆半歲﹐慰撫之。於是西域五十餘國悉皆納質內屬焉。下詔封超爲定遠侯。超自以久在絕域﹐年老思土﹐上疏曰「臣聞太公封齊﹐五世葬周﹐狐死首丘﹐代馬依風。夫周齊同在中土千里之間﹐況於遠處絕域﹐小臣能無依風首丘之思哉﹖臣不敢望到酒泉郡﹐但願生入玉門關。」乃詔超還。超在西域三十一歲。至洛陽﹐拜爲射聲校尉。超素有胸脇疾﹐旣至﹐病遂加。卒﹐年七十一。初﹐超被召﹐以戊己校尉任尙爲都護。與超交代﹐尙謂超曰「君侯在外國三十餘年﹐而小人猥承君後﹐任重慮淺﹐宜有以誨之。」超曰「年老失智﹐任君數當大位﹐豈班超所能及哉﹗必不得已﹐願進愚言。塞外吏士﹐本非孝子順孫﹐皆以罪過徙補邊屯。而蠻夷懷鳥獸之心﹐難養易敗。今君性嚴急﹐水淸無魚﹐察政不得下和。宜蕩佚簡易﹐寬小過﹐總大綱而已。」超去後﹐尙私謂所親曰「我以班君當有奇策﹐今所言平平耳。尙至數年﹐而西域反亂﹐以罪被召﹐如超所戒。

孫子曰「過則從。」超之吏士謂「死生從司馬」。又曰「火人。」超因風縱火而殺虜使。又曰「衢地合交。」超請招慰烏孫而攻龜玆。又曰「用而示之不用。」超欲擊莎車而詭言散去。又曰「以飽待饑。」超收谷堅守而敗月氏是也。

●後漢虞詡

虞詡﹐字升卿﹐陳國武平人也。初﹐辟太尉李府﹐拜郎中。永初中﹐羌胡反亂﹐殘破並﹑涼﹐大將軍鄧騭以軍役方費﹐事不相瞻﹐欲棄涼州﹐弁力北邊﹐乃會公卿集議。騭曰「譬若衣敗﹐壞一以相補﹐猶有所完。若不如此﹐將兩無所保。」議者咸同。詡聞之﹐乃說李曰「竊聞公卿定策當棄涼州﹐求之愚心﹐未見其便。先帝開拓土宇﹐劬勞後定﹐而今憚小費﹐舉而棄之。涼州旣棄﹐卽以三輔爲塞﹔三輔爲塞﹐則園陵單外。此不可之甚者也。諺曰﹕關西出將﹐關東出相。觀其習兵壯勇﹐實過余州。今羌胡所以不敢入據三輔﹐爲心腹之害者﹐以涼州在後故也。其土人所以摧鋒執銳﹐無反顧之心者﹐爲臣屬於漢故也。若棄其境域﹐徙其人庶﹐安土重遷﹐必生異志。如使豪雄相聚﹐席捲而東﹐𨿽賁﹑育爲卒﹐太公爲將﹐猶恐不足當禦。議者諭以補衣猶有所完﹐詡恐其疽食侵淫而無限極。棄之非計。」曰「吾意不及此。微子之言﹐幾敗國事。然則計當安出﹖」詡曰「今涼土擾動﹐人情不安﹐竊憂卒然有非常之變。誠宜令四府九卿﹐各辟彼州數人﹐其牧守令長子弟皆除爲冗官﹐外以勸厲﹐答其功勤﹔內以拘致﹐防其邪計。」善其言﹐更集四府﹐皆從詡議。於是辟西州豪桀爲掾屬﹐拜牧守長吏子弟爲郎﹐以安慰之。鄧騭兄弟以詡異其議﹐因此不平﹐欲以吏法中傷詡。後朝歌賊寧季等數千人攻殺長吏﹐屯聚連年﹐州郡不能禁﹐乃以詡爲朝歌長。故舊皆弔詡曰「得朝歌可哀﹗」詡笑曰「志不求易﹐事不避難﹐臣之職也。不遇＿根錯節﹐何以別利器乎﹖」始到﹐謁河內太守馬＿。＿勉之曰「君儒者﹐當謀謨廟堂﹐反在朝歌邪﹖」詡曰「初除之日﹐士大夫皆見弔勉。以詡籌之﹐知其無能爲也。朝歌者﹐韓﹑魏之郊﹐背太行﹐臨黃河﹐去敖倉百里﹐而靑冀之人流亡萬數。賊不知開倉招眾﹐劫庫兵﹐守成臯﹐斷天下右臂﹐此不足憂也。今其眾新盛﹐難與爭鋒。兵不厭權﹐願寬假轡策﹐勿令有所拘閡而已。」及到官﹐設令三科以募求壯士﹐自掾史以下各舉所知﹐其攻劫者爲上﹐傷人偸盜者次之﹐帶喪服而不事家業爲下。收得百餘人﹐詡爲饗會﹐悉貰其罪﹐使入賊中﹐誘令劫掠﹐乃伏兵以待之﹐遂殺賊數百人。又潛遣貧人能縫者﹐傭作賊衣﹐以彩綫縫其裾爲識﹐有出市裏者﹐吏輒禽之。賊由是駭散﹐咸稱神明。後羌寇武都﹐鄧太后以詡有將帥之略﹐遷武都太守。羌乃率眾數千﹐遮詡於陳倉﹑崤谷﹐詡卽停軍不進﹐而宣言上書請兵﹐須到當發。羌聞之﹐乃分鈔傍縣。詡因其兵散﹐日夜進道﹐兼行百餘里。令吏士各作兩竈﹐日增倍之﹐羌不敢逼。或問曰「孫臏減竈﹐而君增之。兵法日行不過三十里﹐以戒不虞﹐而今日且二百里。何也﹖」詡曰「虜眾多﹐吾兵少。徐行則易爲所及﹐速進則彼所不測。」虜見吾竈日增﹐必謂郡兵來迎。眾多行速﹐必憚追我。孫臏見弱﹐吾今示彊﹐勢有不同是也。」旣到郡﹐兵不滿三千﹐而羌眾萬餘﹐攻圍赤亭數十日。詡乃令軍中﹐彊弩勿發﹐而潛髮小弩。羌以爲矢力弱﹐不能至﹐並兵急攻。詡於是使二十彊弩共射一人﹐發無不中﹐羌大震﹐退。詡因出城奮擊﹐多所傷殺。明日悉陳其兵眾﹐令從東郭門出﹐北郭門入﹐貿易衣服﹐回轉數周。羌不知其數﹐更相恐動。詡計賊當退﹐乃潛遣五百餘人於淺水設伏﹐候其走路。虜果大奔﹐因掩擊﹐大破之﹐斬獲甚眾﹐賊由是敗散﹐南入益州。詡乃占相地勢﹐築營壁百八十所﹐招還流亡﹐假賑貧人﹐郡遂以安。先是運道艱險﹐舟車不通﹐驢馬負載﹐僦五致一。詡乃自將吏士﹐案行川谷﹐自沮至下辧﹐數十里中﹐皆燒石翦木﹐開漕船道﹐以人僦直雇借傭者﹐於是水運通利﹐歲省四千餘萬。永和初﹐遷尙書令﹐卒。臨終﹐謂其子恭曰「吾事君直道﹐行己無愧。所悔者﹐爲朝歌長時殺賊數百人﹐其中何能不有冤者。自此二十餘年﹐家門不增口﹐斯獲罪於天也。」

孫子曰「彊弱形也。」詡增竈示彊﹐而羌不敢逼。又曰「形人而我無形。」詡貿易衣服﹐而羌不知其數是也。

●後漢皇甫規

皇甫規﹐字威明﹐安定朝歌人也。永和中﹐西羌大寇三輔﹐圍安定。徵西將軍馬賢將諸郡兵擊之﹐不能克。規𨿽在布衣﹐見賢不卹軍事﹐審其必敗﹐乃上書言狀。尋而賢果爲羌所沒。郡將知規有兵略﹐乃命爲功曹﹐使率甲士八百﹐與羌交戰﹐斬首數級﹐賊遂退卻。舉規上計掾。其後羌眾大合﹐攻燒隴西﹐朝廷患之。規乃上疏求乞自效﹐曰「臣比年以來﹐數陳便宜。羌戎未動﹐策其將反﹐馬賢始出﹐頗知必敗。誤中之言﹐在可考校。臣每恨賢等擁眾四年﹐未有成功﹐久師之費且百億計。夫羌戎潰叛﹐不由承平﹐皆因邊將失於綏禦。乘常守安則加侵暴﹐苟競小利則致大害﹐微勝則虛張首級﹐軍敗則隱匿不言。軍士勞怨﹐困於猾吏﹐進不得快戰以徼功﹐退不得溫飽以全命﹐餓死溝渠﹐暴骨中原。徒見王師之出﹐不聞振旅之聲。酋豪泣血﹐驚懼生變。是以安不能久﹐敗則經年。臣所以搏手叩心而增嘆者也。願假臣兩營二郡﹐屯列坐食之兵五千﹐出其不意﹐與護羌校尉趙衝共相首尾。土地山谷﹐臣所曉習﹔兵＿巧便﹐臣已更之。可不煩方寸之印﹐尺帛之賜﹐髙可以滌患﹐下可以納降。若謂臣年少官輕﹐不足用者﹐凡諸敗將﹐非官爵之不髙﹐年齒之不邁。臣不勝至誠﹐沒死自陳。」桓帝不能用。時泰山賊叔孫無忌侵亂郡縣﹐中郎將宗資討之未服。公車特召規﹐拜泰山太守。規到官﹐廣設方略﹐寇賊悉平。延熹中﹐叛羌零吾等與先零別種寇鈔關中﹐護羌校尉段＿坐召。後先零諸種陸梁﹐覆沒營塢。規素悉羌事﹐志自奮效﹐乃上疏曰「臣生長豳岐﹐年五十有九。昔爲郡吏﹐再更叛羌﹐豫籌其事﹐有誤中之言。臣素有固疾﹐恐犬馬齒窮﹐不報大恩。願乞冗官﹐備單車一人之使﹐勞來三輔﹐宣國威澤﹐以所習地形兵＿﹐佐助諸軍。」至冬﹐羌遂大合﹐朝廷爲憂。三公舉規爲中郎將﹐持節監關西兵﹐討零吾等﹐破之﹐斬首八百級。先零諸種羌慕規威信﹐相勸降者十餘萬。規因發其騎兵討隴右﹐而道路隔絕﹐中軍大疫﹐死者十三四。規親入庵廬﹐巡視將士﹐三軍感悅。東羌遂遣使乞降﹐涼州復通。先是安定太守孫雋受取狼籍﹐屬國都尉李翕﹑督軍禦史張稟多殺降羌﹐涼州刺史郭閎﹑漢陽太守趙熹並老弱不堪任職﹐而皆倚恃權貴﹐不遵法度。規到州界﹐悉條奏其罪﹐或免或誅。羌人聞之﹐翕然反善。沈氐大豪滇昌﹑饑恬等十餘萬口﹐復詣規降。拜度僚將軍﹐至營數月﹐上書薦中郎將張奐以自代﹐曰「臣聞人無常俗﹐而政有治亂﹔兵無彊弱﹐而將有能否。伏見中郎將張奐﹐才略兼優﹐宜正元帥﹐以從眾望。若猶謂愚臣宜充軍事者﹐願乞冗官﹐以爲奐副。」朝廷從之﹐以奐代爲度僚將軍﹐規爲使匈奴中郎將。再轉爲護羌校尉。熹平三年﹐以疾召還。未至﹐卒。

孫子曰「良將警之。」規以馬賢不卹軍士而知其必敗。又曰「進不求名。」規舉張奐自代﹐而身爲之副是也。

●後漢張奐

張奐﹐字然明﹐惇煌酒泉人也。舉賢良﹐擢拜議郎﹐遷安定屬國都尉。初到職﹐而南匈奴左＿＿臺耆﹑且渠伯徳等七千餘人寇美稷﹐東羌復舉種應之。而奐壁惟有二百許人﹐聞卽勒兵而出。軍吏以爲力不敵﹐叩頭爭止之。奐不聽﹐遂進屯長城﹐收集兵士﹐遣將王衛招誘東羌﹐因據龜玆﹐使南匈奴不得交通東羌。諸豪遂相率與奐和親﹐共擊＿＿等﹐連戰破之。伯徳惶恐﹐將其眾降﹐郡眾以寧。羌豪帥感奐恩徳﹐上馬二十匹﹐先零酋長又遺金＿八枚。奐並受之﹐而召主簿於諸羌前﹐以酒酹地曰﹔「使馬如羊﹐不以入廏﹔使金如粟﹐不以入懷。」悉以金馬還之。羌性貪而貴吏淸﹐前有八都尉率好財貨﹐爲所患苦﹐及奐正身潔己﹐威化盛行。遷使匈奴中郎將。時休屠各及朔方烏桓並同反叛﹐燒度僚將軍門﹐引屯赤坑﹐煙火相望。兵眾大恐﹐各欲亡去。奐坐帷中﹐與弟子講誦自若﹐軍士稍安。乃潛誘烏桓陰與通和﹐遂使斬屠各渠帥﹐襲破其眾。諸胡悉降。延熹元年﹐鮮卑寇邊﹐奐率南單於擊之﹐斬首數百級。遷度僚將軍。數載間﹐幽﹑並淸靜。九年春﹐召拜大司農。鮮卑聞奐去﹐其夏﹐遂招結南匈奴﹑烏桓數道入塞﹐或五六千騎﹐或三四千騎﹐寇掠緣邊九郡﹐設殺百姓。秋﹐鮮卑復率八九千騎入塞﹐誘引東羌與共盟詛。於是上郡沈氐﹑安定先零諸種共寇武威﹑張掖﹐緣邊大被其毒。朝廷以爲憂﹐復拜奐爲護匈奴中郎將﹐以九卿秩督幽﹑並﹑涼三州及度僚﹑烏桓二營。匈奴﹑烏桓聞奐至﹐因相率還降﹐凡二十萬口。奐但誅其首惡﹐餘皆慰納之。司隸校尉王寓﹐出於宦官﹐欲借寵公卿﹐以求薦舉。百僚畏憚﹐莫不許諾﹐惟奐獨拒之。寓怒﹐因此遂陷以黨罪﹐禁錮歸田裏。奐少立志節﹐嘗與士友言曰「大丈夫處世﹐當爲國家立功邊境。」及爲將帥﹐果有勛名。董卓慕之﹐使其兄遺縑百匹。奐惡卓爲人﹐絕而不受。光和四年卒﹐年七十八歲。

孫子曰「威加於敵﹐則其交不得合。」奐使羌不得交通而敗＿＿。又曰「廉潔可辱。」奐正身潔己﹐而先零不能以貨動。又曰「軍擾者﹐將不重也。」奐坐帷講誦而眾心安是也。

●後漢段紀明

段＿﹐字紀明﹐武威姑臧人也。少便習弓馬﹐尙遊俠﹐輕財賄﹐長乃折節好古學。初舉孝廉﹐爲憲陵園丞﹐遷遼東屬國都尉。時鮮卑犯塞﹐＿卽率所領馳赴之。旣而恐賊驚去﹐乃使驛騎詐賫璽書召＿﹐＿於道僞退﹐潛於還路設伏。虜以爲信然﹐乃入追＿。＿因大縱兵﹐悉斬獲之。延熹二年﹐遷護羌校尉。會燒當﹑燒何﹑當煎﹑勒姐等八種羌寇隴西﹑金城塞﹐＿將兵及湟中義從羌萬二千騎出湟谷﹐擊破之。追討南渡河﹐使軍吏田晏﹑夏育募先登﹐垂索相引﹐復戰於羅亭﹐大破之﹐斬其酋豪以下二千級﹐獲生口萬餘人﹐虜皆奔走。四年冬﹐上郡沈氐﹑隴西牢姐﹑烏吾諸種兵共寇並﹑涼二州﹐＿將湟中義從討之。涼州刺史郭閎貪共其功﹐稽固＿軍﹐使不得進。義從役久﹐戀鄕舊﹐皆悉反叛。郭閎歸罪於＿﹐＿坐召下獄﹐輸作左校。羌遂陸梁﹐覆沒營塢﹐轉相招結﹐唐突諸郡﹐於是吏人守闕訟＿以千數。朝廷知＿爲郭閎所誣﹐詔問其狀。＿但謝罪﹐不敢言枉﹐京師稱爲長者。起於徒中﹐復拜議郎﹐遷並州刺史。八年夏﹐進軍擊當煎種於湟中﹐＿兵敗﹐被圍二日﹐用隱士樊志張策﹐潛師夜出﹐鳴鼓還戰﹐大破之﹐首虜數千人。＿遂窮追﹐展轉山谷間﹐自春及秋﹐無日不戰﹐虜遂饑困敗散。＿凡破西羌﹐斬首二萬三千級﹐獲生口數萬人﹐馬牛羊八百萬頭﹐降者萬餘落。封＿都鄕侯。永康元年﹐當煎諸種復反﹐合四千餘人﹐欲攻武威。＿復追擊﹐殺其渠帥﹐斬首三千餘級﹐西羌於此弭定。而東羌先零等﹐自覆沒徵西將軍馬賢後﹐朝廷不能討﹐遂數寇擾三輔。其後度遼將軍皇甫規﹑中郎將張奐招之連年﹐旣降又叛。桓帝詔問＿曰「先零東羌造惡反逆﹐而皇甫規﹑張奐各擁彊眾﹐不時輯定。欲移兵東討﹐未識其宜。可三思術略。」＿因上言曰「臣伏見先零東羌𨿽數叛逆﹐而降於皇甫規者﹐已三萬許落﹐善惡旣分﹐餘寇無幾。今張奐躊躇久不進者﹐當慮外離內合﹐兵往必驚。且自冬踐春﹐屯結不散﹐人產疲羸﹐自亡之＿﹐徒更招降﹐坐制彊敵耳。臣以爲狼子野心﹐難以恩納﹐＿窮𨿽服﹐兵去復動。惟當長矛挾脇﹐白刃加頸耳。計東種所餘三萬餘落﹐居近塞內﹐路無險折﹐非有燕﹑齊﹑秦﹑趙從橫之＿﹐而久亂並﹑涼﹐累侵三輔﹑西河﹑上郡﹐已各內徙﹐安定﹑北地復至單危﹐自雲中﹑五原﹐西至漢陽二千餘里﹐匈奴﹑種羌並擅其地﹐是爲擁疽伏疾﹐畱滯脇下。如不加誅﹐轉就滋大。今若以騎五千﹐步萬人﹐車三千兩﹐三冬二夏﹐足以破定﹐無慮用費爲錢五十四億。如此﹐則可令羣寇破盡﹐匈奴長服﹐內徙郡縣得反本土。伏計永和中﹐諸羌反叛﹐十有四年﹐用二百四十億﹔永和之末﹐復經七年﹐用八十餘億。費耗若此﹐猶不誅盡﹐餘孽復起﹐於玆作害。今不暫疲人﹐則永寧無期。臣庶竭駑劣﹐伏待節度。」帝許之﹐悉聽如所上。建寧元年春﹐＿將兵萬餘人﹐賫十五日糧﹐從彭陽直指髙平﹐與先零諸種戰於逢義山。虜兵盛﹐＿眾恐。＿乃令軍中張鏃利刃﹐長矛三重﹐挾以彊弩﹐列輕騎爲左右翼。激怒兵將曰「今去家數千里﹐進則事成﹐走必盡死﹐努力共功名﹗」因大呼﹐眾皆應聲騰赴﹐＿馳騎於傍﹐突而擊之﹐虜眾大潰﹐斬首八千餘級﹐獲牛馬羊二十八萬頭。拜＿破羌將軍。夏﹐＿復追羌出橋門﹐至走馬水上。尋聞虜在奢延澤﹐乃將輕兵兼行﹐一日一夜二百餘里﹐晨及賊﹐擊破之。余虜走向落川﹐復相屯結。＿乃分遣騎司馬田晏將五千人出其東﹐假司馬夏育將二千人繞其西。羌分六七千人攻圍晏等﹐晏等與戰﹐羌潰走。＿急進﹐與晏等共追之於令鮮水上。＿士卒饑渴﹐乃勒眾推方奪其水﹐虜復散走。＿遂與相連綴﹐且斗且引﹐及於靈武谷。＿乃被甲先登﹐士卒無敢後者。羌遂大敗﹐棄兵而走。追之三日三夜﹐士皆重繭。旣到涇陽﹐餘寇四千落悉散入漢陽山谷間。時張奐上言「東羌𨿽破﹐余種難盡。宜以恩降﹐可無後悔。」詔書下＿。＿復上言「臣本知東羌𨿽眾﹐而軟弱易制﹐所以比陳愚慮﹐思爲永寧之算。而中郎將張奐﹐說虜彊難破﹐宜用招降。又言羌一气所生﹐不可誅盡。案奐爲漢吏﹐身當武職﹐駐軍二年﹐不能平寇﹐虛欲修文戢戈﹐招降獷敵﹐誕辭空說﹐僭而無證。何以言之﹖昔先零作寇﹐趙充國徙令居內﹔煎當亂邊﹐馬援遷之三輔。始服終叛﹐至今爲鯁。故遠識之上﹐以爲深憂。今傍郡戶口單少﹐數爲羌所創毒﹐而欲令降徒與之雜居﹐是猶種枳棘於良田﹐養＿蛇於室內也。故臣奉大漢之威﹐建長久之策﹐欲絕其本根﹐不使能殖。本規三歲之費﹐用五十四億﹐今適期年﹐所耗未半﹐而餘寇殘燼﹐將向殄滅。臣每奉詔書﹐軍不內禦﹐願卒斯言﹐一以任臣﹐臨時量宜﹐不失權便。」二年﹐詔遣謁者馮禪說降漢陽散羌。＿以春農﹐百姓布野﹐羌𨿽暫降﹐而縣官無廩﹐必當復爲盜賊﹐不如乘虛放兵﹐＿必殄滅。夏﹐＿自進營﹐去羌所屯凡亭山四五十里﹐遣田晏﹑夏育將五千人據其山上。羌悉眾攻之﹐厲聲問曰「田晏﹑夏育在此不﹖湟中義從羌悉在何面﹖今日欲決死生。」軍中恐。晏等勸激兵士﹐殊死大戰﹐遂破之。羌眾潰﹐東奔﹐復聚射虎谷﹐分兵守諸谷上下門。＿規一舉滅之﹐不欲復令散走﹐乃遣千人於西縣結木爲柵﹐廣二十步﹐長四十里﹐遮之。分遣晏﹑育等將七千人﹐銜枚夜上西山﹐結營穿塹﹐去虜一里許。又遣司馬張愷等將三千人上東山。虜乃覺之﹐遂攻晏等﹐分遮汲水道。＿自率步騎進擊水上﹐羌卻走﹐因與愷等挾東西山﹐縱兵擊破之﹐羌復敗散。＿進至谷上下門窮山深谷之中﹐處處破之﹐斬其渠帥以下萬九千級﹐獲牛馬驢騾氈裘廬帳什物﹐不可勝數。馮禪等所招降四千人﹐分置安定﹑漢陽﹑隴西三郡﹐於是東羌悉平。凡百八十戰﹐斬三萬八千六百餘級﹐獲牛馬羊驢騾駱駝四十二萬七千五百餘頭﹐費用四十四億﹐軍士死者四百餘人。更封新丰縣侯。＿行軍仁愛﹐士卒疾病者﹐親自瞻省﹐手爲裹創。在邊十餘年﹐未嘗一日蓐寢﹐與將士同苦﹐故皆樂爲死戰。光和二年﹐爲太尉。會日食自劾﹐有司舉奏﹐詔收印綬﹐詣廷尉。時司隸校尉陽球奏誅王甫﹐並及＿﹐就獄中詰責之﹐遂飲鴆死。初﹐＿與皇甫威明﹑張然明﹐並知名顯達﹐京師稱爲「涼州三明」云。

孫子曰「用而示之不用。」紀明欲擊鮮卑而詐爲召還。又曰「料敵制勝﹐上將之道。」紀明謂三冬二夏足以破定。又曰「死地﹐吾將示之以不活。」紀明謂士卒進則事成﹐走必盡死。又曰「將能而君不禦者﹐勝。」紀明每奉詔書﹐軍不內禦是也。

●後漢皇甫嵩

皇甫嵩﹐字義眞﹐安定朝那人。少有文武志介﹐好詩書﹐習弓馬。靈帝公車召爲議郎﹐遷北地太守。初﹐鉅鹿張角起﹐皆著黃巾爲標幟﹐時人謂之「黃巾」。所在燔燒官府﹐州郡失據﹐長吏多逃亡。旬日之間﹐天下響應﹐京師震動。於是博選將帥﹐以嵩爲左中郎將﹐持節﹐與右中郎將朱雋﹐共發五校﹑三河騎兵及募精勇﹐合四萬餘人﹐嵩﹑雋各統一軍﹐共討＿川黃巾。雋前與賊波才戰﹐戰敗﹐嵩因進保長社。波才引大眾圍城﹐嵩兵少﹐軍中皆恐﹐乃召軍吏謂曰「兵有奇變﹐不在眾寡。今賊以艸結營﹐易爲風火。若因夜縱燒﹐必大驚亂。吾出兵擊之﹐四面俱合﹐田單之功可成也。」其夕遂大風﹐嵩乃約敕軍士皆束苣乘城﹐使銳士間出圍外﹐縱火大呼﹐城上舉燎應之﹐嵩因鼓而奔其陳﹐賊驚亂奔走。會帝遣騎都尉曹操將兵適至﹐嵩﹑操與朱雋合軍更戰﹐大破之﹐斬首數萬級。封嵩都鄕侯。時北中郎將盧植及東中郎將董卓討張角﹐並無功而還﹐乃召嵩進兵計之。嵩與角弟梁戰於廣宗。梁眾精勇﹐嵩不能克。明日﹐乃閉營休士﹐以觀其變。知賊意稍懈﹐乃潛夜勒兵﹐雞鳴馳赴其陳﹐戰至晡時﹐大破之﹐斬梁﹐獲首三萬級﹐赴河死者五萬許人。復與鉅鹿太守馮翊郭典攻角弟寶於下曲陽﹐又斬之。首獲十餘萬人﹐築京觀於城南。卽拜嵩爲左車騎將軍﹐領冀州牧﹐封槐裏侯。嵩奏請冀州一年田租﹐以贍饑民。帝從之。百姓歌曰「天下大亂兮市爲墟﹐母不保子兮夫失妻﹐賴得皇甫兮復安居。」嵩溫卹士卒﹐甚得眾情﹐每軍行頓止﹐須營幔修立﹐然後就捨帳﹐軍士皆食爾乃嘗飯。吏有因事受賂者﹐嵩更以錢物賜之﹐吏懷慚﹐或至自殺。梁州賊王國圍陳倉﹐復拜嵩爲左將軍﹐督前將軍董卓﹐各率二萬人拒之。卓欲速進赴陳倉﹐嵩不聽。卓曰「智者不後時﹐勇者不畱決。速救則城全﹐不救則城滅。全滅之＿﹐在於此也。」嵩曰「不然。百戰百勝﹐不如不戰而屈人之兵。是以先爲不可勝﹐以待敵之可勝。不可勝在我﹐可勝在彼。彼守不足﹐我攻有餘。有餘者動於九天之上﹐不足者陷於九地之下。今陳倉𨿽小﹐城守固備﹐非九地之陷也。王國𨿽彊﹐而攻我之所不救﹐非九天之＿也。夫＿非九天﹐攻者受害﹔陷非九地﹐守者不拔。國今已陷受害之地﹐而陳倉保不拔之城﹐我可不煩兵動眾﹐而取全勝之功﹐將何救焉﹗」遂不聽。王國圍陳倉﹐自冬迄春﹐八十餘日﹐城堅守固﹐卒不能拔。賊眾疲敝﹐果自解去。嵩進兵擊之。卓曰「不可。兵法﹕窮寇勿迫﹐歸眾勿追。今我追國﹐是迫歸眾﹐追窮寇也。困獸猶鬥﹐蜂蠆有毒﹐況大眾乎﹗」嵩曰「不然。前吾不擊﹐避其銳也﹔今而擊之﹐待其哀也。所擊疲師﹐非歸眾也。國眾且走﹐莫有鬥志。以整擊亂﹐非窮寇也。」遂獨進擊之﹐使卓爲後拒。連戰大破之﹐斬首萬餘級﹐國走而死。卓大慚恨﹐由是忌嵩。卓拜爲並州牧﹐詔使以兵委嵩﹐卓不從。嵩從子酈時在軍中﹐說嵩曰「卓被詔委兵﹐而上書自請﹐此逆也。又以京師昏亂﹐躊躇不進﹐此懷姦也。大人今爲元帥﹐仗國威以討之﹐上顯忠義﹐下除凶害﹐此桓文之事也。」嵩曰「專命𨿽罪﹐專誅亦有責也。不如顯奏其事﹐使朝廷裁之。」於是上書以聞。帝謫卓﹐卓又增怨。及後秉攻﹐乃召嵩爲城門校尉﹐欲因而殺之。嵩將行﹐長史梁衍說曰「今召將軍﹐大則爲禍﹐小則困辱。今卓在洛陽﹐天子來西﹐以將軍之眾﹐精兵三萬﹐迎接至尊﹐奉令討逆﹐發命海內﹐召兵羣帥﹐袁氏逼其東﹐將軍迫其西﹐此成禽也。」嵩不從﹐遂就召。有司奉旨﹐奏嵩下吏﹐將遂誅之。嵩子堅壽與卓素善﹐自長安亡走洛陽﹐歸投於卓。卓方置酒歡會﹐堅壽直前責以大義﹐叩頭流血﹐坐者感動﹐皆離席請之。卓乃起﹐牽與共坐﹐使免嵩囚。及卓被誅﹐以嵩爲徵西將軍。病卒。

孫子曰「凡火攻﹐必應火變而應之。」嵩外方縱火而出兵以奔其陣。又曰「彊而避之。」嵩則閉營休士以觀其變。又曰「不戰而屈人之兵。」嵩不救陳倉而走王國。又曰「避其銳气﹐擊其墮歸。」嵩初不擊賊﹐及其走而擊之是也。捲

五

●後漢朱雋

朱雋﹐字公偉﹐會稽上虞人也。本縣長山陽度尙見而奇之﹐薦於太守韋毅﹐稍歷郡職。後太守尹端以雋爲主簿。後端坐討賊許昭失利﹐爲州所奏﹐罪應棄市。雋乃羸服間行﹐輕賫數百金到京師﹐賂主章吏﹐遂得刊定州奏﹐故端得輸作左校。端喜於降免而不知其由﹐雋亦終無所言。交＿部羣賊並起﹐牧守軟弱不能禁。又交＿賊梁龍等萬餘人﹐與南海太守孔芝反叛﹐攻破郡縣。光和元年﹐卽拜雋交＿剌史﹐令過本郡簡募家兵及所調﹐合五千人﹐分從兩道而入。旣到州界﹐按甲不前﹐先遣使詣郡﹐觀賊虛實﹐宣揚威徳﹐以震動其心。旣而與七郡兵俱進逼之﹐遂斬梁龍﹐降者數萬人﹐旬月盡定。以功封都定侯。及黃巾起﹐公卿多薦雋有才略﹐拜爲右中郎將﹐持節﹐與左中郎將皇甫嵩討潁川﹑汝南﹑陳國諸賊﹐悉破平之。嵩乃上言其狀﹐而以功歸雋﹐於是進封西鄕侯﹐遷鎭賊中郎將。時南陽黃巾張曼成起兵﹐稱「神王使」﹐眾數萬﹐殺郡守褚貢﹐屯宛下百餘日。後太守秦頡擊殺曼成﹐賊更以趙洪爲帥﹐眾浸盛﹐遂十餘萬﹐據宛城。雋與荊州剌史徐＿及秦頡合兵萬八十人圍洪﹐自六月至八月不拔。有司奏欲召雋。司空張溫上疏曰「昔秦用白起﹐燕任樂毅﹐皆曠年曆載﹐乃能克敵。雋討潁川﹐已有功效﹐引師南指﹐方略已設﹐臨軍易將﹐兵家所忌﹐宜假日月﹐責其成功。」靈帝乃止。雋因急擊洪﹐斬之。賊帥韓忠復據宛拒雋。雋兵少不敵﹐乃張圍結壘﹐起土山以臨城內圍﹐鳴鼓攻其西南﹐賊悉眾赴之。雋自將精卒五千﹐掩其東北﹐乘城而入。忠乃退保小城﹐惶懼乞降。司馬張超及徐＿﹑秦頡皆欲聽之﹐雋曰「兵有形同而＿異者。昔秦項之際﹐民無定主﹐故賞附以勸來耳。今海內一統﹐惟黃巾造逆﹐納降無以勸善﹐討之足以懲惡。今若受之﹐更開逆意﹐利則進戰﹐鈍則乞降﹐縱敵長寇﹐非良計也。」因急攻﹐連戰不克。雋登土山望之﹐顧謂張超曰「吾知之矣。賊今外圍周固﹐內營逼急﹐乞降不受﹐欲出不得﹐所以死戰也。萬人一心﹐猶不可當﹐況十萬乎﹗其害甚矣。不如撤圍﹐並兵入城。忠見圍解﹐＿必自出﹐自出則意散﹐易破之道也。」旣而解圍﹐忠果出戰﹐雋因擊﹐大破之。乘勝逐北數十里﹐斬首萬餘級﹐忠等遂降。而秦頡積忿忠﹐遂殺之。餘眾懼不自安﹐復以孫夏爲帥﹐還屯宛中。雋急攻之。夏走﹐追至西鄂精山﹐又破之﹐復斬萬餘級﹐賊遂解散。明年春﹐遣使者持節拜雋右車騎將軍﹐更封錢塘侯。初平中﹐以病卒。

孫子曰「將能而君不禦者﹐勝。」雋得假日月而破趙洪。又曰「善攻者﹐敵不知其所守。」雋攻西南而掩東北。又曰「圍師必闕。」雋解圍而降韓忠是也。

●魏張遼

張遼﹐字文遠﹐雁門馬邑人也。漢末﹐以兵屬董卓。卓敗﹐以兵屬呂布。太祖破呂布於下邳﹐遼將其眾降﹐拜中郎將﹐賜爵關內侯。數有戰功﹐遷裨將軍。與夏侯淵圍昌於東海﹐數月糧盡﹐議引軍還﹐遼謂淵曰「數日已來﹐每行諸圍﹐輒屬目視遼。又其射矢更稀﹐此必計猶豫﹐故不力戰。遼欲挑與語﹐倘可誘也﹖」乃使謂曰「公有命﹐使遼傳之。」果下與遼語﹐遼爲說﹕「太祖神武﹐方以徳懷四方﹐先附者受大賞。」乃許降。遼遂單身上三公山﹐入家﹐拜妻子。歡喜﹐隨詣太祖。太祖遣還﹐責遼曰「此非大將法也。」遼謝曰「以明公威信著於四海﹐遼奉聖旨﹐必不敢害故也。」從討袁譚﹐譚破﹐別將徇海濱﹐破遼東賊柳毅等。還鄴﹐太祖自出迎遼﹐引共載﹐以遼爲蕩寇將軍。時荊州未定﹐復遣遼屯長社。臨發﹐軍中有謀反者﹐夜驚亂起火﹐一軍盡擾。遼謂左右曰「勿動。是不一營盡反﹐必有造變者﹐欲以動亂人耳。」乃令軍中﹐其不反者安坐。遼將親兵數十人﹐中陣而立。有頃定﹐卽得首謀者殺之。太祖旣徵孫權還﹐使遼與樂進﹑李典等將七千餘人屯合肥。太祖徵張魯﹐教與護軍薛悌﹐署函邊曰「賊至乃發。」俄而權率十萬眾圍合肥﹐乃共發教﹐教曰「若孫權至者﹐張﹑李將軍出戰﹔樂將軍守﹐護軍勿得與戰。」諸將皆疑。遼曰「公遠徵在外﹐比救至﹐彼破我必矣。是以教指及其未合逆擊之﹐折其盛勢﹐以安眾心﹐然後可守也。成敗之機﹐在此一戰。諸君何疑﹖」李典亦與遼同。於是遼夜募敢從之士﹐得八百人﹐椎牛饗將士﹐明日大戰。平旦﹐遼被甲持戟﹐先登陷陣﹐殺數十人﹐斬二將﹐大呼自名﹐衝壘入﹐至權麾下。權大驚﹐眾不知所爲﹐走登髙冢﹐以長戟自守。遼叱權下戰﹐權不敢動﹐望見遼所將眾少﹐乃聚圍遼數重。遼左右麾圍﹐直前急擊﹐圍開﹐遼將麾下數十人得出﹐餘眾號呼曰「將軍棄我乎﹗」遼復還突圍﹐拔出餘眾。權人馬皆披靡﹐無敢當者。自旦戰至日中﹐吳人奪气﹐還修守備﹐眾心乃安﹐諸將咸服。權守合肥十餘日﹐城不可拔﹐乃引退。遼率諸軍追擊﹐幾復獲權。太祖大壯遼﹐拜徵東將軍。孫權稱藩。遼還屯雍丘﹐得疾。孫權復叛﹐帝遣遼乘舟﹐與曹休至海陵﹐臨江。權甚憚焉﹐敕諸將﹕「張遼𨿽病﹐不可當也。愼之﹗」是歲﹐遼與諸將破權將呂範。遼病遂篤﹐薨於江都。

孫子曰「以利動之。」遼諭以先附受賞﹐而昌果降。又曰「以靜待嘩。」遼安坐中陣而定軍中之亂。又曰「三軍可奪气。」遼折權盛勢﹐以奪吳人之气是也。

●魏張

張﹐字＿義﹐河間鄭人也。以兵歸袁紹﹐紹以爲校尉。太祖與袁紹相拒於官渡﹐紹遣將淳於瓊等督運屯烏巢﹐太祖自將急擊之。說紹曰「曹公兵精﹐往必破瓊等。瓊等破﹐則將軍事去矣。宜急引兵救之。」郭圖曰「計非也。不如攻其本營﹐勢必還﹐此爲不救而自解也。」曰「曹公營固﹐攻之必不拔。若瓊等見禽﹐吾屬盡爲虜矣。」紹但遣輕騎救瓊﹐而以重兵攻太祖營﹐不能下。太祖果破瓊等﹐紹軍潰。圖慚﹐更譖曰「＿快軍敗﹐出言不遜。」懼﹐乃歸太祖。太祖得甚喜﹐謂曰「昔子胥不早寤﹐自使身危。豈若微子去商﹑韓信歸漢邪﹖」拜偏將軍﹐封都亭侯。諸葛亮出祁山﹐加位特進﹐遣督諸軍﹐拒亮將馬謖於街亭。謖依阻南山﹐不下據城。絕其汲道﹐擊﹐大破之。亮復出﹐急攻陳倉﹐帝驛馬召到京都。帝自幸河南城﹐置酒送﹐遣南北軍士三萬及分遣武衛﹑虎賁使衛﹐因問曰「遲將軍到﹐亮得無已得陳倉乎﹗」知亮孤軍無谷﹐不敢久攻﹐對曰「比臣未到﹐亮已走矣﹐屈指計亮糧不至十日。」晨夜進至南鄭﹐亮退。詔還京都﹐拜徵西車騎將軍。識變數﹐善處營陣﹐料戰勢地形﹐無不如計﹐自諸葛亮皆憚之。亮復出祁山﹐詔督諸將西至洛陽。亮還保祁山﹐追至木門﹐與亮軍交戰﹐飛矢中右膝﹐薨。

孫子曰「絕山依谷。」以馬謖不下據城而絕其汲道。又曰「歸師勿遏。」追亮歸軍﹐而敗覆得也。

●魏徐晃

徐晃﹐字公明﹐河東楊人也。太祖圍鄴﹐破邯鄲。易陽令韓範僞以城降而拒守﹐太祖遣晃攻之。晃至﹐飛矢城中﹐爲陳成敗。範悔﹐晃輒降之。旣而言於太祖曰「二袁未破﹐諸城未下者傾耳而聽﹐今日滅易陽﹐明日皆以死守﹐恐河北無定時也。願公降易陽以示諸城﹐則莫不望風。」太祖善之。韓遂﹑馬超等反關右﹐遣晃屯汾陰以撫河東。太祖至潼關﹐恐不得渡﹐召問晃。晃曰「公盛兵於此﹐而賊不復別守蒲阪﹐知其無謀也。今假臣精兵﹐渡蒲阪津﹐爲軍先置﹐以截其裏﹐賊可禽也。」太祖曰「善。」使晃以步騎四千人渡津。作塹柵未成﹐賊梁興夜將步騎五千餘人攻晃﹐晃擊走之﹐太祖軍得渡。遂破超等。晃助曹仁討關羽﹐屯宛。會漢水暴溢﹐於禁等沒。羽圍仁於樊﹐又圍將軍呂常於襄陽。晃所將多新卒﹐以羽難與爭鋒﹐遂前至陽陵陂屯。太祖復還﹐遣將軍徐商﹑呂建等詣晃﹐令曰「須兵馬集至﹐乃俱前。」賊屯偃城。晃到﹐詭道作都塹﹐示欲截其後。賊燒屯走﹐晃得偃城﹐南面連營﹐稍前﹐去賊圍三丈所。未攻﹐太祖前後遣殷署﹑朱蓋等凡十二營詣晃。賊圍頭有屯﹐又別屯四冢。晃揚聲當攻圍頭屯﹐而密攻四冢。羽見四冢欲壞﹐自將步騎五千出戰﹐晃擊之﹐退走﹐遂追陷與俱入圍﹐破之﹐或自投沔水死。太祖令曰「賊圍塹鹿角十重﹐將軍致戰全勝﹐遂陷賊圍﹐多斬首虜。吾用兵三十餘年﹐及所聞古之善用兵者﹐未有長驅徑入敵圍者也。且樊﹑襄陽之在圍﹐過於莒﹑卽墨﹐將軍之功﹐逾孫武﹑穰苴。晃振旅還摩陂﹐太祖迎晃七里﹐置酒大會。太祖舉卮酒勸晃﹐且勞之曰「全樊﹑襄陽﹐將軍之功也。」時諸軍皆集﹐太祖案行諸營﹐士卒咸離陣觀﹐而晃軍營整齊﹐將士駐陣不動。太祖嘆曰「徐將軍可謂有周亞夫之風矣。」晃將軍常遠斥候﹐先爲不可勝﹐然後戰﹐追奔爭利﹐士不暇食。常嘆曰「古人患不遭明君﹐今幸遇之﹐當以功自效﹐何用私譽爲﹗」終不廣交援。太和元年﹐薨。

孫子曰「拔人之城而非攻。」晃飛矢城中而降韓範。又曰「由不虞之道﹐攻其所不戒。」晃因賊不守蒲阪津而潛軍以渡。又曰「善攻者﹐敵不知其所守。」晃揚聲攻圍頭而密攻四冢。又曰「軍擾者﹐將不重也。」晃軍營整齊﹐𨿽太祖案行而將士不動是也。

●魏李典

李典﹐字曼成﹐山陽鉅野人也。太祖擊譚﹑尙於黎陽﹐使典與程昱等以船運軍糧。會尙遣魏郡太守髙蕃將兵屯河上﹐絕水道﹐太祖敕典﹑昱﹕「若船不得過﹐下從陸道。」典與諸將議曰「蕃軍少甲而恃水﹐有懈怠之心﹐擊之必克。軍不內禦﹐苟利國家﹐專之可也。宜破擊之。」昱亦以爲然。遂北渡河﹐攻藩﹐破之。水道得通。劉備北侵﹐至鄴﹐太祖遣典從夏侯＿拒之。備一旦燒屯去﹐＿率諸軍追擊之﹐典曰「賊無故退﹐疑必有伏。南道窄狹﹐艸木深﹐不可追也。」＿不聽﹐與於禁追之﹐與畱守。＿等果入賊伏裏﹐戰不利﹐典往救。備望見救至﹐軍散退。典宗族部曲三千餘家﹐居乘氏﹐自請願徙詣魏郡。太祖笑曰「鄕欲慕耿純邪﹖」典謝曰「典駑怯功微﹐而爵寵過厚﹐誠宜舉宗陳力。加以徵伐未息﹐宜實郊遂之內﹐以制四方﹐非慕純也。」遂徙部曲宗族萬三千餘口居鄴。太祖嘉之﹐遷破虜將軍。與張遼﹑樂進屯合肥﹐孫權率眾圍之﹐遼欲奉教出戰。進﹑典﹑遼皆素不睦﹐遼恐其不從﹐典慨然曰「此國家大事﹐顧君計何如耳﹐吾不可以私憾而忘公義也﹗」乃率眾與遼破走權。典好學問﹐貴儒雅﹐不與諸將爭功。敬賢士大夫﹐恂恂若不及﹐軍中稱其長者。年三十六薨。

孫子曰「戰道必勝﹐主曰無戰必戰可也。」典不從太祖之命而破髙蕃。又曰「佯北勿追。」典謂賊無故退而不可追。又曰「上下同欲者﹐勝。」典不以私憾害公﹐而率眾破權是也。

●魏鄧艾

鄧艾﹐字士載﹐棘陽人也。每見髙山大澤﹐輒規度指畫軍營處所﹐時人多笑焉。後見司馬宣王﹐宣王奇之﹐辟之爲掾﹐遷尙書郎。時欲廣田畜谷﹐爲滅賊資﹐使艾行陳﹑項已東至壽春。艾以爲﹕「良田水少﹐不足以盡地利﹐宜開河渠﹐可以引水澆漑﹐大積軍糧﹐又通運漕之道。」乃著濟河論以諭其指。又以爲﹕「昔破黃巾﹐因爲屯田﹐積谷於許都以制四方。今三隅已定﹐事在淮南﹐每大軍出徵﹐運兵過半﹐功費巨億﹐以爲大役。陳﹑蔡之間﹐上下田良﹐可省許昌左右諸稻田﹐並水東下。令淮北屯二萬人﹐淮南三萬人﹐十二分休﹐常有四萬人﹐且田且守。水丰常收三倍於西﹐計除眾費﹐歲完五百萬斛以爲軍資。六七年間﹐可積三千萬斛於淮上。此則十萬之眾五年食也。以此乘吳﹐無往而不克矣。」宣王善之﹐事皆施行。正始二年﹐乃開廣漕渠。每東南有事﹐大軍興眾﹐泛舟而下﹐達於江﹑淮﹐資食有儲而無水害﹐艾所建也。嘉平元年﹐與徵西將軍郭淮拒蜀偏將軍姜維。維退﹐淮因西擊羌。艾曰「賊去未遠﹐或能復還﹐宜分諸軍以備不虞。」於是畱艾屯白水北。三日﹐維遣廖化自白水南向艾結營。艾謂諸將曰「維令卒還﹐吾軍人少﹐法當來渡而不作橋﹐此維使化持吾﹐令不得還。維必自東襲取洮城。」洮城在水北﹐去艾屯六十里。艾卽夜潛軍徑到﹐維果來渡﹐而艾先至據城﹐得以不敗。賜爵關內侯﹐後遷城陽太守。是時並州右賢王劉豹並爲一部﹐艾上言曰「戎狄獸心﹐不以義親﹐彊則侵暴﹐弱則內附。故周宣有＿狁之寇﹐漢祖有平城之困。每匈奴一盛﹐爲前代重患。自單於在外﹐莫能牽制去卑。誘而致之﹐使來入侍。由是羌夷失統﹐合散無主。以單於在內﹐萬里順帆。今單於之尊日疏﹐外土之威浸重﹐則胡虜不可不深備也。聞劉豹部有叛胡﹐可因叛割爲二國﹐以分其勢。去卑功顯前朝﹐而子不繼業﹐宜加其子顯號﹐使居雁門。離國弱寇﹐追錄舊勛﹐此禦邊長計也。」又陳﹕「羌胡與民同處者﹐宜以漸出之﹐使居民表崇廉恥之教﹐塞姦宄之路。」大將軍司馬景王新輔政﹐多納用焉。遷汝南太守﹐所在荒野開辟﹐軍民並丰。遷兗州剌史。上言曰「國之所急﹐惟農與戰。國富則兵彊﹐兵彊則戰勝。然農者﹐勝之本也。今使考績之賞﹐在於積粟富民﹐則浮華之原塞矣。」母丘儉作亂﹐遣健步賫書﹐欲疑惑大眾﹐艾斬之﹐兼道進軍﹐先趣樂嘉城﹐作浮橋。司馬景王至﹐遂據之。文欽以後大軍破敗於城下﹐艾追之至丘頭。欽奔吳。艾解王經圍於狄道﹐姜維退駐鍾提﹐乃以艾爲安西將軍﹐假節﹑領護東羌校尉。議者多以爲維力已竭﹐未能更出。艾曰「洮西之敗﹐非小失也﹐破軍殺將﹐倉廩空虛﹐百姓流離﹐幾於危亡。今以策言之﹐彼有乘勝之勢﹐我有虛弱之實﹐一也。彼上下相習﹐五兵犀利﹐我將易兵新﹐器杖未復﹐二也。彼以船行﹐吾以陸運﹐勞逸不同﹐三也。狄道﹑隴西﹑南安﹑祁山﹐各當有守﹐彼專爲一﹐我分爲四﹐四也。從南安﹑隴西﹐因食羌谷﹐若趣祁山﹐熟麥千頃﹐爲之垂餌﹐五也。賊有黠數﹐其來必矣。」頃之﹐維果向祁山﹐聞艾已有備﹐乃回從董亭趣南安﹐艾至武城山以相持。維與艾爭險﹐不克﹐其夜﹐渡渭東行﹐緣山趣上＿﹐艾與戰於段谷﹐大破之。景元四年﹐詔諸軍徵蜀﹐大將軍司馬文王皆指授節度﹐使艾與維相綴連﹐雍州刺史諸葛緒要維﹐令不得歸。艾遣天水太守王頎等直攻維營﹐隴西太守辛弘等邀其前﹐金城太守楊欣等詣甘松。維聞鐘會諸軍已入漢中﹐引退還。欣等追躡於彊川口﹐大戰﹐維敗走。聞雍州已塞道﹐屯橋頭﹐從孔涵谷入北道﹐欲出雍州後。諸葛緒聞之﹐卻還三十里。維入北道三十餘里﹐聞諸軍卻﹐尋還﹐從橋頭過。緒趣截維﹐較一日不及。維遂東引﹐還守劍閣。鐘會攻維未能克。艾上言「今賊摧折﹐宜遂乘之﹐從陰平由邪徑漢徳陽亭趣涪﹐出劍閣西百里﹐去成都三百餘里﹐奇兵衝其腹心。劍閣之守必還赴涪﹐則會方軌而進﹐劍閣之軍不還﹐則應涪之兵寡矣。軍志有之曰﹕攻其不備﹐出其不意。今掩其空虛﹐破之必矣。」艾自陰平道行無人之地七百餘里﹐鑿山通道﹐造作橋閣。山髙谷深﹐至爲艱險﹐又糧運將匱﹐頻於危殆。艾以氈自裹﹐推轉而下。將士皆攀木緣崖﹐魚貫而進。先登至江油﹐蜀守將馬邈降。蜀衛將軍諸葛瞻自涪還綿竹﹐列陳待艾。艾遣子忠等出其右﹐司馬師纂等出其左。忠﹑纂戰不利﹐並退還﹐曰「賊未可擊。」艾怒曰「存亡之分﹐在此一舉﹐何不可之有﹖」乃叱忠﹑纂等﹐將斬之。忠﹑纂馳還更戰﹐大破之﹐斬瞻。進軍到雒﹐劉禪遣使請降。艾至成都﹐禪詣軍門﹐艾受而宥之。檢禦將士﹐無所虜略﹐緩納降附﹐使復舊業﹐蜀人稱焉。輒依鄧禹故事﹐承制拜禪行驃騎將軍。於綿竹築臺以爲京觀﹐用彰戰功。士卒死事者﹐皆與蜀兵同共埋藏。艾深自矜伐﹐謂蜀士大夫曰「諸君賴遭某﹐故得有今日耳。如遇吳漢之徒﹐已殄滅矣。」又曰「姜維自一時雄兒也﹐與某相值﹐故窮耳。」有識者笑之。詔曰「艾耀威奮武﹐深入虜庭﹐斬將搴旗﹐梟其鯨鯢﹐而使僭號之主﹐稽首系頸﹐歷世通誅﹐一朝而平。兵不逾時﹐戰不終日﹐云徹席捲﹐蕩定巴蜀。𨿽白起破彊楚﹐韓信克勁趙﹐吳漢禽子陽﹐亞夫滅七國﹐計功論美﹐不足比勛也。其以艾爲太尉。」艾言司馬文王曰「兵有先聲而後實者﹐今因平蜀之勢以乘吳﹐吳人震恐﹐席捲之時也。然大舉之後﹐將士疲勞﹐不可便用﹐且徐緩之。畱隴右兵三萬人﹐蜀兵二萬人﹐煮鹽興冶﹐爲軍農要用﹐並作舟船﹐豫爲順流之事﹐然後發使告以利害﹐吳必歸化﹐可不徵而定也。今宜厚劉禪以致孫休﹐安士民以來遠人。」文王使監軍衛＿諭艾﹕「事當須報﹐不宜輒行。」艾重言曰「銜命徵行﹐奉指授之策﹐元惡旣服﹐至於承制拜假﹐以安初附﹐謂合權宜。今蜀舉眾歸命﹐地盡南海﹐東接吳會﹐宜早鎭定。若待國命﹐往復道途﹐延引日月。春秋之義﹐大夫出疆﹐有可以安社稷﹐利國家﹐專之可也。今吳未賓﹐勢與蜀連﹐不可拘常以失事機。兵法﹕進不求名﹐退不避罪。艾𨿽無古人之節﹐終不自嫌以損於國也。」鐘會﹑胡烈﹑師纂等皆曰艾所作悖逆﹐變釁以結。詔書檻車召艾。艾本營將士追出艾檻車﹐迎還。＿遣田續等討艾﹐遇於綿竹西﹐斬之。子忠與艾俱死。

孫子曰「以飽待饑。」艾謂「積五年之食﹐則無往而不克」。又曰「善守者﹐敵不知其所攻。」艾先據洮城而姜維不能敗。又曰「我專而敵分。」艾請割二國以分劉豹之＿。又曰「以虞待不虞。」艾有備而姜維退於祈山。又曰「出其不意。」艾行無人之地七百里。又曰「毀人之國而非久。」艾兵不逾時而滅蜀。又曰「進不求名﹐而退不避罪。」艾事不拘常而終不自嫌是也。

●魏司馬懿

司馬懿﹐字仲達﹐河內溫縣人。少有奇節﹐聰明多大略﹐博學洽聞﹐服膺儒教。漢末大亂﹐常慨然有憂天下心。魏武帝聞而辟之。從討張魯﹐言於魏武曰「劉備以詐力虜劉璋﹐蜀人未附而遠爭江陵﹐此機不可失也。今若耀威漢中﹐益州震動﹐進兵臨之﹐勢必瓦解。因此之勢﹐易爲功力。聖人不能違時﹐亦不失時矣。」魏武曰「人苦無足﹐旣得隴右﹐復欲得蜀﹗」言卒不從。又言荊州剌史胡粗暴﹐南鄕太守傅方驕奢﹐並不可居邊。魏武不之察。及蜀將關羽圍曹仁於樊﹐於禁等七軍皆沒﹐﹑方果降羽﹐而仁圍甚急焉。是時漢帝都許昌﹐魏武以爲近賊﹐欲徙河北。懿諫曰「禁等爲水所沒﹐非戰守之失﹐於國家大計未有所損﹐而便遷都﹐旣示敵以弱﹐又淮沔之人大不安矣。孫權﹑劉備外親內疏羽之得意﹐權所不願也。可諭權﹐勸令掎其後﹐則樊圍自解。」魏武從之。權果遣將呂蒙西襲公安﹐拔之﹐羽遂爲蒙所獲。魏武薨﹐文帝卽位。孫權帥兵西過﹐朝議以樊﹑襄陽無谷﹐不可以禦寇。時曹仁鎭襄陽﹐請召仁還宛。懿曰「孫權新破關羽﹐此其欲自結之時也﹐必不敢爲患。襄陽水陸之衝﹐禦寇要害﹐不可棄也。」言竟不從。仁遂焚棄二城﹐權果不爲寇。蜀將孟達之降也﹐魏朝遇之甚厚。懿以達言行傾巧不可任﹐驟諫不見聽﹐乃以達領新城太守﹐封侯﹐假節。達於是連吳固蜀﹐潛圖中國。蜀相諸葛亮惡其反覆﹐又慮其爲患。達與魏興太守申儀有隙﹐亮欲促其事﹐乃遣郭模詐降﹐過議﹐因漏泄其謀。達聞其謀漏泄﹐將舉兵。懿恐達速發﹐以書諭之曰「將軍昔棄劉備﹐托身國家﹐國家委將軍以疆場之任﹐任將軍以圖蜀之事﹐可謂心貫白日。蜀人愚智﹐莫不切齒於將軍。諸葛亮欲相破﹐惟恐無路耳。模之所言﹐非小事也。亮豈輕之而令宣露﹐此殆易知耳。」達得書大喜﹐猶豫不決。懿乃潛軍進討。諸將言達與二賊交＿﹐宜觀望後而動。懿曰「達無信義﹐此其相疑之時也﹐當及其未定促決之。」乃倍道兼行﹐八日到其城下。吳﹑蜀各遣其將向西城安橋﹑木闌塞以救達﹐懿乃分諸將以拒之。初﹐達與亮書曰「宛去洛八百里﹐去吳一千二百里﹐聞吾舉事﹐當表上天子﹐比相反覆﹐一月間也﹐則吾城已固﹐諸軍足辦。則吾所在深險﹐司馬公必不自來﹐諸將來﹐吾無患矣。」及兵到﹐達又告亮曰「吾舉事八日﹐而兵至城下﹐何其神速也﹗」上庸城三面阻水﹐達於城外爲木柵以自固。懿渡水破其柵﹐直造城下。八道攻之﹐旬有六日﹐達甥鄧賢﹑將李輔等開門出降。斬達﹐首傳京師。俘獲萬餘人。天子訪問﹕「二虜宜討﹐何者爲先﹖」對曰「吳以中國不習水戰﹐故敢散居東關。凡攻敵﹐必扼其喉而＿其心。夏口﹑東關﹐賊之心喉。若爲陸軍以向皖城﹐引權東下﹐爲水戰軍向夏口﹐乘其虛而擊之。此神兵從天而墮﹐破之必矣。」天子並然之。諸葛亮攻天水﹐圍將軍賈嗣﹑魏平於祈山。天子曰「西方有事﹐非君莫可付者。」乃使懿西屯長安﹐都督雍﹑梁二州諸軍事﹐統車騎將軍張﹑後將軍費曜﹑徵蜀護軍戴淩﹑雍州剌史郭淮等拒亮。張勸懿分軍駐雍﹑＿爲後鎭﹐懿曰「料前軍獨能當之者﹐將軍言是也。若不能當。而分爲前後﹐此楚之三軍所以爲黥布禽也。」遂進軍＿麋。亮聞大軍且至﹐乃自帥眾將芟上＿之麥。諸將皆懼﹐懿曰「亮慮多決少﹐必安營自固﹐然後芟麥﹐吾得二日兼行足矣。」於是捲甲晨夜赴之﹐亮望塵而遁。懿曰「吾倍道疲勞﹐此曉兵者之所貪也。亮不敢據渭水﹐此易與耳。」進次漢陽﹐與亮相遇﹐懿列陣以待之。使將牛金輕騎餌之﹐兵才接而亮退﹐追至祁山。亮屯鹵城﹐據南北二山﹐斷木爲重圍。懿攻﹐拔其圍﹐亮宵遁﹐追擊破之。後﹐亮又帥眾十餘萬出斜谷﹐壘於湄之渭水南原。天子憂之﹐遣徵蜀護軍秦良督步騎二萬﹐受懿節度。諸將欲住渭北以待之﹐懿曰「百姓積聚皆在渭南﹐此必爭之地也。」遂引軍而濟﹐背水爲壘。因謂諸將曰「亮若勇者﹐當出武功﹐依山而東。若西止五丈原﹐則諸軍無事矣。」亮果止原﹐將北渡渭﹐懿遣將軍周當屯陽遂以餌之。數日﹐亮不動。懿曰「亮欲爭原而不向陽遂﹐此意可知也。」遣將軍胡遵﹑雍州剌史郭淮﹐共備陽遂﹐與亮會於積石。臨原而戰﹐亮不得進﹐還於五丈原。會有長星墜亮之壘﹐懿知其必敗﹐遣奇兵掎亮之後﹐斬五百餘級﹐獲生口千餘﹐降者八百餘人。時朝廷以亮僑軍遠寇﹐利在急戰﹐每命懿持重﹐以候其變。亮數挑戰﹐懿不出﹐因遺懿巾幗婦人之飾。懿怒﹐表請決戰﹐天子不許﹐乃遣骨鯁臣衛尉辛毗杖節爲軍師以制之。後亮復來挑戰﹐懿將出兵以應之﹐毗杖節而立軍門﹐懿乃止。初﹐蜀將姜維聞毗來﹐謂亮曰「辛毗杖節而至﹐賊不復出矣。」亮曰「彼本亡戰心﹐所以固請者﹐以示武於其眾耳。將在軍﹐君命有所不受﹐苟能制吾﹐豈千里而請戰邪﹗」懿弟子書問軍事﹐懿復書曰「亮志大而不見機﹐多謀而少決﹐好兵而無權﹐𨿽提卒十萬﹐而墮吾畫中﹐破之必矣。」與之對壘百餘日﹐會亮病卒﹐諸將燒營遁走﹐百姓奔告﹐懿出兵追之。亮長史楊儀反旗鳴鼓﹐若將距懿者。懿以窮寇不之逼﹐於是楊儀結陣而去。經日﹐乃行其營壘﹐觀其遺事﹐獲其圖書﹑糧谷甚眾。懿審其必死﹐曰「天下奇才也。」辛毗以爲尙未可知﹐懿曰「軍家所重﹐軍書密計﹑兵馬糧谷﹐今皆棄之﹐豈有人捐其五藏而可以生乎﹖宜急追之。」關中多蒺藜﹐懿使軍士三千人著軟材平底木履前行﹐蒺藜悉著履﹐然後馬步俱進。追到赤岸﹐乃知亮死。時百姓爲之諺院「死諸葛走生仲達。」懿聞而笑曰「吾便料生﹐不料死故也。」先是亮使至﹐懿問曰「諸葛公起居何如﹐食可幾米﹖」對曰「三四升。」次問政事﹐曰「二十罰已上皆自省覽。」懿旣而告人曰「諸葛孔明其能久乎﹗」竟如其言。遼東太守公孫文懿反﹐召懿詣京師。天子曰「此不足以勞君﹐事欲必克﹐故以相煩耳。君度其作何計﹖」對曰「棄城預走﹐上技也。據遼水以距大軍﹐次計也。坐守襄平﹐此成禽耳。」天子對曰「其計將安出﹖」對曰「惟明者能深度彼己﹐預有所棄﹐此非其所及也。今孤軍遠徵﹐將謂不能持久﹐必先距遼水而後守﹐此中﹑下計也。」天子曰「往還幾時﹖」對曰「往百日﹐還百日﹐攻百日﹐以六十日爲休息﹐一年足矣。」遂進師﹐經孤竹﹐越竭石﹐次於遼水。文懿果遣步騎數萬阻遼隧﹐堅壁而守﹐南北六七十里﹐以拒懿。懿盛兵多張旗幟出其南﹐賊盡銳赴之。乃泛舟潛濟以出其北﹐與賊營相迫﹐沈舟焚梁﹐傍遼水作長圍﹐棄賊而向襄平。諸將言曰「不攻賊而作圍﹐非所以示眾也。」懿曰「賊堅營髙壘﹐欲以老吾兵也。攻之﹐正入其計﹐此王邑所以恥過昆陽也。古人曰﹕敵𨿽髙壘﹐不得不與我戰者﹐攻其所必救也。賊大眾在此﹐則巢窟虛矣。我直指襄平﹐必人懷內懼﹐懼而求戰﹐破之必矣。」遂整陣而過。賊見兵出其後﹐果邀之。懿謂諸將曰「所以不攻其營﹐正欲致此﹐不可失也。」乃縱兵逆擊﹐大破之﹐三戰皆捷﹐賊保襄平﹐進軍圍之。初﹐文懿聞魏師之出也﹐請救於孫權。權亦出兵遙爲之聲援﹐遺文懿書曰「司馬公善用兵﹐變化若神﹐所向無前﹐深爲弟憂之。」會霖潦﹐大水平地數尺﹐三軍恐﹐欲移營。懿令軍中敢有言徙者斬。都督張靜犯令﹐斬之﹐軍中乃定。賊恃水﹐樵牧自若。諸將欲取之﹐皆不聽。司馬陳__曰「昔攻上庸﹐八部並進﹐晝夜不息﹐故能一旬之半﹐拔堅城﹐斬孟達。今者遠來而更安緩﹐愚竊惑焉。」懿曰「孟達眾少而食支一年﹐文懿將士四倍於達而糧不淹月﹐以一月圖一年﹐安可不速﹖以四擊一﹐正令失半﹐猶當爲之。是以不計死傷﹐與糧競也。今賊眾我寡﹐賊饑我飽﹐水雨乃爾﹐功力不設﹐𨿽當促之﹐亦何所爲﹖自發京師﹐不憂賊攻﹐但恐賊走。今賊糧罄盡﹐而圍落未合﹐掠其牛馬﹐抄其樵采﹐此故驅之走也。夫兵者詭道﹐善因事變。賊憑眾恃雨﹐故𨿽饑困﹐未肯束手﹐當示無能以安之。取小利以驚之﹐非計也。」朝廷聞師遇雨﹐咸請召還。天子曰「司馬公臨危制變﹐計日禽之矣。」旣而雨止﹐遂合圍。起土山地道﹐盾櫓鉤__﹐發矢石雨下﹐晝夜攻之。時有長星﹐色白﹐有芒鬣﹐自襄平城西南流於東北﹐墜於梁水﹐城中震__。文懿大懼﹐乃使其所立相國王建﹑禦史大夫柳甫乞降﹐請解圍面縛。不許﹐執建等﹐皆斬之。檄告文懿曰「昔楚鄭列國﹐而鄭伯猶肉袒牽羊而迎之。孤爲王人﹐位則上公﹐而建等欲孤解圍退舍﹐豈楚國之謂邪﹖二人老耄﹐必傳言失旨﹐已相爲斬之。若意有未已﹐可更遣年少有明決者來。」文懿復遣侍中衛演乞克日送任。懿謂演曰「軍事大要有五﹐能戰當戰﹐不能戰當守﹐不能守當走﹐餘二事惟有降與死耳。汝不肯面縛﹐此爲決就死也﹐不須送任。」文懿攻南圍突出﹐懿縱兵擊破之﹐斬於梁水之上星墜之所。時有兵士寒凍﹐乞襦﹐懿弗之與。或曰「幸多故襦﹐可以賜之。」懿曰「襦者官物﹐人臣無私施也。」吳將全琮寇芍陂﹐朱然﹑孫倫圍樊城﹐諸葛瑾﹑步騭掠祖中﹐懿請自討之。議者以爲賊遠來圍樊﹐不可卒拔﹐挫於堅城之下﹐有自破之勢﹐宜長策以禦之。懿曰「邊城受敵而安坐廟堂﹐疆場騷動﹐眾心疑惑﹐是社稷之大憂也。」乃督諸軍南徵﹐車駕送出津陽門。懿以南方暑濕﹐不宜持久﹐使輕騎挑之﹐然不敢動。於是休戰士﹐簡精鈍﹐募先登﹐申號令﹐示必攻之勢。吳軍夜遁走﹐追至三州口﹐斬獲萬餘人。懿寢疾﹐薨於京師﹐時年七十三。晉國初建﹐追尊宣王。

孫子曰「其次伐交。」懿令孫權掎劉備之後。又曰「兵之情主速。」懿攻孟達﹐八日到其城下。又曰「形人而我無形。」懿以陸軍出皖城而以水軍向夏口。又曰「以分合爲變。」懿不分軍爲前後。又曰「怒而撓之。」懿𨿽敵以巾幗撓之而不動。又曰「知戰之日。」懿討遼東謂一年足矣。又曰「攻其必救。」懿棄賊而向襄平。又曰「兵聞拙速。」懿討孟達﹐不計死傷與糧競。又曰「能而示之不能。」懿討文懿﹐不取小利以示無能。又曰「形之﹐敵必從之。」懿示必攻而吳師夜遁是也。

●蜀諸葛亮

諸葛亮﹐字孔明﹐瑯邪陽都人也。躬耕隴畝﹐好爲梁父吟。身長八尺﹐每自比於管仲﹑樂毅﹐時人莫之許也。惟博陵崔州平﹑潁川徐庶元直與亮友善﹐謂爲信然。時先主屯新野。徐庶見先主﹐先主器之﹐謂先主曰「諸葛孔明者﹐臥龍也﹐將軍豈願見之乎﹖」先主曰「君與俱來。」庶曰「此人可就見﹐不可屈致也。將軍宜枉駕顧之。」由是先主遂詣亮﹐凡三徵﹐乃見。因屏人曰「漢室傾頹﹐姦臣竊命﹐主上蒙塵。孤不度徳量力﹐欲信大義於天下。君謂計將安出﹖」亮答曰「曹操比於袁紹﹐則名微而眾寡﹐然操遂能克紹﹐以弱爲彊者﹐非惟天時﹐抑亦人謀也。今操已擁百萬之眾﹐挾天子而令諸侯﹐此誠不可與爭鋒。孫權據有江東﹐已歷三世﹐國險而民附﹐賢能爲之用﹐此可以爲援而不可圖也。荊州北據漢沔﹐利盡南海﹐東連吳會﹐西通巴蜀。此用武之國﹐而其主不能守。此殆天所以資將軍﹐將軍豈有意乎﹖益州險塞﹐沃野千里﹐天府之地﹐髙祖因之以成帝業。劉璋暗弱﹐張魯在北﹐民阜國富而不知存卹﹐智能之士思得明君。將軍旣帝室之冑﹐信義著於四海﹐總覽英雄﹐思賢如渴。若跨有荊﹑益﹐保其巖阻﹐西和諸戎﹐南撫夷越﹐外結好孫權﹐內修政理﹐天下有變﹐則命上將將荊州之軍以向宛洛﹐將軍身率益州之眾﹐出於秦川﹐百姓孰敢不簞食壺漿以迎將軍者乎﹖誠如是﹐則霸業可成﹐漢室可興矣。」先主曰「善。」於是與亮情好日密。關羽﹑張飛等不悅﹐先主解之曰「孤之有孔明﹐猶魚之有水也。願諸君勿復言。」羽﹑飛乃止。劉表長子琦亦深器亮。表卒﹐琮聞曹公來徵﹐遣使請降。先主在樊聞之﹐卒其眾南行﹐爲曹公所破。先主至於夏口﹐亮曰「事急矣﹐請奉命求救於孫將軍。」時權擁軍在柴桑﹐觀望成敗。亮說權曰「將軍起兵據有江東﹐劉豫州亦收眾漢南﹐與曹操並爭天下。今操芟夷大難﹐略已平矣﹐遂破荊州﹐威震四海。英雄無所用武﹐故豫州遁逃至此。將軍量力而處之﹕若能以吳﹑越之眾與中國抗衡﹐不如早與之絕﹔若不能當﹐何不案兵束甲﹐北面而歸之﹗今將軍外托服從之名﹐而內懷猶豫之計﹐事急而不斷﹐禍至無日矣﹗」權曰「苟如君言﹐劉豫州何不遂事之乎﹖」亮曰「田橫﹐齊之壯士耳﹐猶守義不辱﹐況劉豫州王室之冑﹐英才蓋世﹐眾士慕仰﹐若水之歸海。若事之不濟﹐此乃天也﹐安能復爲之下乎﹗」權勃然曰「吾不能舉全吳之地﹐十萬之眾﹐受制於人。吾計決矣﹗非劉豫州莫可以當曹操者﹐然豫州新敗之後﹐安能抗此難乎﹖」亮曰「豫州軍𨿽敗於長阪﹐今戰士還者及關羽水軍精甲萬人﹐劉琦合江夏戰士亦不下萬人。曹操之眾﹐遠來疲獘﹐聞追豫州﹐輕騎一日一夜行三百餘里。此所謂彊弩之末﹐勢不能穿於魯縞者也。故兵法忌之﹐曰必蹶上將軍。且北方之人﹐不習水戰﹔又荊州之民附操者﹐逼兵勢耳﹐非心服也。今將軍誠能命猛將統兵數萬﹐與豫州協規同力﹐破操軍必矣。操軍破﹐必北還﹐如此則荊﹑吳之勢彊﹐鼎足之形成矣。成敗之機﹐在於今日。」權大悅﹐而遣周瑜﹑程普﹑魯肅等水軍三萬﹐隨亮詣先主﹐並力拒曹公。曹公敗於赤壁﹐引軍歸鄴。先主遂收江南﹐以亮爲軍師中郎將﹐使督零陵﹑桂陽﹑長沙三郡﹐調其賦稅﹐以充軍實。建安十六年﹐益州牧劉璋遣法正迎先主﹐使擊張魯。亮與關羽鎭荊州。先主自葭萌還攻璋﹐亮與張飛﹑趙雲等率眾溯江﹐分定郡縣﹐與先主共圍成都。成都平﹐以亮爲軍師將軍。先主外出﹐亮常鎭守成都﹐足食足兵。先主卽帝位﹐策亮爲丞相。章武三年春﹐先主於永安病篤。召亮於成都﹐屬以後事﹐謂亮曰「君才十倍曹丕﹐必能安國﹐終定大事。若嗣子可輔﹐輔之﹔如其不才﹐君可自取。」亮涕泣曰「臣敢不竭股肱之力﹐效忠正之節﹐繼之以死﹗」先主又爲詔敕後主曰「汝與丞相從事﹐事之如父。」建興元年﹐封亮武鄕侯﹐開府治事。頃之﹐又領益州牧。政事無巨細﹐咸決於亮。南中諸郡﹐並皆叛亂﹐亮以新遭大喪﹐故未便加兵。且遣使聘吳﹐因結和親﹐遂爲與國。三年春﹐亮率眾南徵﹐其秋悉平。軍資所出﹐國以富饒﹐乃治戎講武﹐以俟大舉。五年﹐率諸軍北駐漢中﹐臨發﹐上疏曰「先帝創業未半﹐而中道崩殂。然侍衛之臣不懈於內﹐忠志之士忘身於外者﹐蓋追先帝之殊遇﹐欲報之於陛下也。侍中﹑侍郎郭攸之﹑費﹑董允等﹐此皆良實﹐志慮忠純﹐是以先帝簡拔以遺陛下。愚以爲宮中之事﹐事無大小﹐悉以咨之﹐然後施行﹐必能裨補闕漏﹐有所廣益。將軍向寵﹐性行淑均﹐曉暢軍事﹐試用於昔日﹐先帝稱之曰能﹐是以眾議舉寵爲督。愚以爲營中之事﹐悉以咨之﹐必能使行陣和睦﹐優劣得所。臣本布衣﹐躬耕於南陽﹐苟全性命於亂世﹐不求聞達於諸侯。先帝不以臣卑鄙﹐猥自枉屈﹐三顧臣於艸廬之中﹐諮臣以當世之事﹐由是感激﹐遂許先帝以驅馳。後值傾覆﹐受任於敗軍之際﹐奉命於危難之間﹐爾來二十有一年矣。先帝知臣謹愼﹐故臨崩寄臣以大事。受命以來﹐夙夜憂嘆﹐恐托付不效﹐以傷先帝之明﹐故五月渡滬﹐深入不毛。今南方已定﹐兵甲已足﹐當獎率三軍﹐北定中原﹐庶竭駑鈍﹐攘除姦凶﹐興復漢室﹐還於舊都。此臣所以報先帝﹐而忠陛下之職分也。」遂行﹐屯於沔陽。六年春﹐楊聲由斜穀道取＿﹐使趙雲﹑鄧芝爲疑軍﹐據箕谷﹐魏大將軍曹眞舉眾拒之。亮身率諸軍攻祁山﹐戎陣整齊﹐賞罰肅而號令明﹐南安﹑天水﹑安定三郡叛魏應亮﹐關中響震。魏明帝西鎭長安﹐令張拒亮。亮使馬謖督諸軍在前﹐與戰於街亭。謖違亮節度﹐舉動失宜﹐大爲所破。亮拔西縣千餘家﹐還於漢中﹐戮謖以謝眾。上疏曰「臣以弱才﹐叨竊非據﹐親秉旄鉞以厲三軍﹐不能訓章明法﹐臨事而懼﹐至有街亭違命之闕﹐箕谷不戒之失﹐咎皆在臣授任無方。臣明不知人﹐卹事多暗﹐春秋責帥﹐臣職是當。請自貶三等﹐以督厥咎。」於是以亮爲右將軍﹐行丞相事﹐所總統如前。冬﹐亮復出散關﹐圍陳倉﹐曹眞拒之﹐亮糧盡而還。魏將王雙率騎追亮﹐亮與戰﹐破之﹐斬雙。七年﹐亮遣陳戒攻武都﹑陰平。魏雍州剌史郭淮率眾欲擊蜀﹐亮自出至建威﹐淮退還﹐遂平二郡。詔策亮曰「街亭之役﹐咎由馬謖﹐而君引愆﹐深自貶抑﹐重違君意﹐聽順所守。前年耀師﹐馘斬王雙﹔今歲受徵﹐郭淮遁走﹐降集氐﹑羌﹐興復二郡﹐威震凶暴﹐功勛顯然。方今天下騷擾﹐元惡未梟﹐君受大任﹐干國之重﹐而久自抑損﹐非所以光揚洪烈矣。今復君丞相﹐君其勿辭。」九年﹐亮復出祁山﹐以木牛運﹐糧盡退軍﹐與魏將張交戰﹐射殺。十二年春﹐亮悉大眾由斜谷出﹐以流馬運﹐據武功五丈原﹐與司馬宣王對於渭南。亮每患糧不繼﹐使己志不申﹐乃以分兵屯田﹐爲久駐之基。耕者雜於渭濱居民之間﹐而百姓安堵﹐軍無私焉。相持百餘日。其年八月﹐亮疾病﹐卒於軍﹐時年五十四。及軍退﹐宣王按行其營壘處所﹐曰「天下奇才也﹗」謚爲忠武侯。亮性長於巧思﹐損益連弩﹐木牛流馬﹐皆出其意。推演兵法﹐作八陣圖﹐咸得其要云。

孫子曰「衢地合交。」亮謂孫權可與爲援。又曰「百里而爭利者﹐禽三軍。」亮謂曹公彊弩之末不能穿魯縞。又曰「勝敵而益彊。」亮破南夷﹐卽其渠帥而用之。又曰「敵不得與我戰者﹐＿其所之。」亮開門卻灑而宣王遁。又曰「法令孰行。」亮以馬謖違命而戮之。又曰「令素信者﹐與眾相得。」亮不畱代兵而軍士感悅是也。

●蜀關羽

關羽﹐字雲長﹐河東解人也。亡命奔涿郡﹐先主於鄕裏合徒眾﹐而羽與張飛爲之禦侮。先主之襲徐州﹐使羽行太守事。曹公東徵﹐先主奔袁紹﹐曹公禽羽以歸﹐拜爲偏將軍﹐禮之甚厚。紹遣大將軍顏良攻東郡太守劉延於白馬﹐曹公使張遼及羽爲先鋒擊之。羽望見良麾蓋﹐策馬剌良於萬眾之中﹐斬其首還。紹諸將莫能當者﹐遂解白馬圍。曹公卽表封羽爲漢壽亭侯。初﹐曹公壯羽爲人﹐而察其心神無久畱之意﹐謂張遼曰「卿試以情問之。」旣而遼以問羽﹐羽嘆曰「吾極知曹公待我厚。然吾受劉將軍厚恩﹐誓以共死﹐不可背之﹐吾終不畱。吾要當立功以報曹公乃去。」遼以羽言白﹐曹公義之。及羽殺顏良﹐曹公知其必去﹐重加賞賜。羽盡封所賜﹐拜書告辭而奔先主於袁軍。左右欲追之﹐曹公曰「彼各爲其主﹐勿追也。」先主收江南諸郡﹐拜羽爲襄陽太守﹑蕩寇將軍﹐駐江北。先主西定益州﹐拜羽董督荊州事。羽聞馬超來降﹐舊非故人。羽書與諸葛亮﹐問超人才可誰比類。亮知羽護前﹐乃答之曰「馬超兼資文武﹐雄烈過人﹐一世之傑﹐黥﹑彭之徒。當與翼徳並驅爭先﹐猶未及髯之絕倫逸羣也。」羽美須髯﹐故亮謂之髯。羽省書﹐大悅﹐以示賓客。羽嘗爲流矢所中貫其左臂﹐後瘡𨿽愈﹐每至陰雨﹐骨常疼痛。醫曰「矢鏃有毒﹐毒入於骨﹐當破臂作瘡﹐刮骨去毒﹐然後此患乃除耳。」羽便伸臂﹐令醫劈之。時羽適請諸將飲食相對﹐臂血流離﹐盈於盤器﹐而羽割炙引酒﹐言笑自若。先主爲漢中王﹐拜羽爲前將軍。是歲羽率眾攻曹仁於樊﹐曹公遣於禁助仁。秋霖雨﹐漢水泛溢﹐禁所督七軍皆沒﹐禁降羽﹐羽又斬將軍龐徳。梁郟﹑陸渾羣盜或遙受羽印﹐號爲之支黨。羽威震華夏。曹公議徙許都以避其銳﹐司馬宣王﹑蔣濟以爲關羽得志﹐孫權必不願也。可遣人勸權躡其後﹐許割江南以封權﹐則樊圍自解。曹公從之。先是﹐權遣使爲子索羽女﹐羽罵辱其使﹐不許婚﹐權大怒。又南郡太守糜芳在江陵﹐將軍傅士仁屯公安﹐素皆嫌羽輕己。羽之出軍﹐芳﹑仁供給軍資﹐不悉相及。羽言「還當治之。」芳﹑仁咸懷懼不安。於是權陰誘芳﹑仁﹐芳﹑仁使人迎權。而曹公遣徐晃救曹仁。羽不能克﹐引軍退還。權已據江陵﹐盡虜羽士眾妻子﹐羽軍遂散。權遣將逆擊羽﹐斬羽於臨沮。

孫子曰「彊而避之。」羽威震華夏﹐而曹公議徙許都。又曰「大吏怒而不服。」羽將芳﹑仁懷懼而叛是也

●蜀張飛

張飛﹐字翼徳﹐涿郡人也。少與關羽俱事先主﹐羽年長數歲﹐飛兄事之。先主從曹公破呂布﹐隨還許﹐曹公拜飛爲中郎將。先主背曹公﹐依袁紹﹑劉表。表卒﹐曹公入荊州﹐先主奔江南。曹公追之一日一夜﹐及於當陽之長阪。先主聞曹公卒至﹐棄妻子﹐使飛將二十騎拒後。飛據水斷橋﹐＿目橫矛曰「身是張翼徳也﹐可來共決死。」敵皆無敢近者﹐故遂得免。先主旣定江南﹐以飛爲宜都太守。先主入益州﹐還攻劉璋。飛與諸葛亮等溯流而上﹐分定郡縣。至江州﹐破璋將巴郡太守嚴顏﹐生獲顏。飛呵顏曰「大軍至﹐何以不降而敢拒戰﹖」顏答曰「卿等無狀﹐侵奪我州﹐我州但有斷頭將軍﹐無有降將軍也。」飛怒﹐令左右牽去斫頭﹐顏色不變﹐曰「斫頭便斫頭﹐何爲怒邪﹗」飛壯而釋之﹐引爲賓客。飛所過戰克﹐與先主會於成都。益州旣平﹐以飛領巴西太守。曹公破張魯﹐畱夏侯淵﹑張守漢川。別督諸軍下巴西﹐欲徙其民於漢中。進軍﹐與飛相拒五十餘日。飛率精卒萬餘人﹐從他道邀軍交戰﹐山道窄狹﹐前後不得相救﹐飛遂破。棄馬緣山﹐獨與麾下十餘人從間道退﹐引軍還南鄭﹐巴土獲安。先主爲漢中王﹐拜飛爲右將軍。初﹐飛雄壯威猛﹐亞於關羽﹐魏謀臣程昱等咸稱羽﹑飛萬人之敵也。羽善待卒伍而驕於士大夫﹐飛愛敬君子而不卹小人。先主常戒之曰「卿刑殺旣過差﹐又日鞭撻健兒﹐而令在左右﹐此取禍之道也。」飛猶不悛。先主伐吳﹐飛當率兵萬人﹐自閬中會江州。臨發﹐其帳下將張達﹑範彊殺飛﹐持其首﹐順流而奔孫權。飛營都督表報先主﹐先主聞飛都督之有表也﹐曰「噫﹗飛死矣。」

孫子曰「由不虞之道。」飛從他道而邀張。又曰「視卒如愛子。」飛反不卹小人﹐而爲帳下所殺是也。捲

六

●吳周瑜

周瑜﹐字公瑾﹐盧江舒人也。初﹐孫堅興義兵討董卓﹐徙家於舒。堅子策與瑜同年﹐獨相友善﹐瑜推道南大宅以捨策﹐升堂拜母﹐有無通共。及策薨﹐權統事﹐瑜與張昭共掌眾事。曹公入荊州﹐劉琮舉眾降曹。公得其水軍﹐船步兵數十萬。將士聞之﹐皆恐。權延見羣下﹐問以計策。議者咸曰「曹公豺虎也﹐然托名漢相﹐挾天子以徵四方﹐動以朝廷爲辭﹐今日拒之﹐事更不順。且將軍大勢可以拒操者﹐長江也。今操得荊州﹐掩有其地。劉表治水軍﹐蒙衝斗艦﹐乃以千數。操悉浮以沿江﹐兼有步兵﹐水陸俱下。此爲長江之險﹐已與我共之矣。而勢力眾寡﹐又不可論。愚謂大計不如迎之。」瑜曰「不然。操𨿽托名漢相﹐其實漢賊也。將軍以神武雄才﹐兼仗父兄之烈﹐割據江東﹐地方數千里﹐兵精足用﹐英雄樂業﹐尙當橫行天下﹐爲漢家除殘去穢﹐況操自送死﹐而可迎之邪﹖請爲將軍籌之﹕今使北土已安﹐操無內憂﹐能曠日持久﹐來爭疆場﹐又能與我校勝負於船楫可乎﹖今北土旣未平安﹐加馬超﹑韓遂尙在關西﹐爲操後患。且捨鞍馬﹐杖舟楫﹐與吳越爭衡﹐本非中國所長。又今盛寒﹐馬無槁艸﹐驅中國士眾遠涉江湖之間﹐不習水土﹐必生疾病。此數四者﹐用兵之患也﹐而操皆冒行之。將軍禽操﹐宜在今日。瑜請得精兵三萬人﹐進住夏口﹐保爲將軍破之。」權曰「老賊欲廢漢自立久矣﹐徒忌二袁﹑呂布﹑劉表與孤耳。今數雄已滅﹐惟孤尙存﹐孤與老賊勢不兩立。君言當擊﹐甚與孤合﹐此天以君授孤也。」時劉備爲曹公所破﹐欲引南渡江﹐與魯肅遇於當陽﹐遂共圖計﹐因進住夏口﹐遣諸葛亮詣權。權遂遣瑜及程普等與備並力逆曹公﹐遇於赤壁。時曹公軍眾已有疾病﹐初一交戰﹐公軍敗退﹐引次江北。瑜等在南岸﹐瑜部將黃蓋曰「今寇眾我寡﹐難與持久。然觀操軍方連船艦首尾相接﹐可燒而走也。」乃聚蒙衝斗艦數十艘﹐實以薪艸﹐膏油灌其中﹐裹以帷幕﹐上建牙旗﹐先書報曹公﹐欺以欲降。又預備走舸﹐各系大船後﹐因引次俱前。曹公軍吏士皆延頸觀望﹐指言蓋降。蓋放諸船﹐同時發火。時風盛猛﹐悉延燒岸上營落。頃之﹐煙炎張天﹐人馬燒溺死者甚眾﹐軍遂敗退﹐還保南郡。備與瑜等復共追。曹公畱曹仁等守江陵城﹐徑自北歸。瑜與程普又進南郡﹐與仁相對﹐各隔大江。兵未交鋒﹐瑜卽遣甘寧前據夷陵。仁分兵騎別攻圍寧。寧告急於瑜。瑜用呂蒙計﹐畱淩統以守其後﹐身與蒙往救寧。寧圍旣解﹐乃渡屯北岸﹐克期大戰﹐瑜親跨馬掠陣﹐會流矢中右脇﹐瘡甚﹐便還。後仁聞瑜臥未起﹐勒兵就陣。瑜乃就興﹐案行軍營﹐激揚吏士﹐仁由是遂退。權拜瑜偏將軍﹐領南郡太守﹐屯據江陵。劉備以左將軍領荊州牧﹐治公安。備詣京見權﹐瑜上疏曰「劉備以梟雄之姿﹐而有關羽﹑張飛熊虎之將﹐必非久屈爲人用者。愚謂大計宜徙備置吳﹐盛爲築宮室﹐多其美女玩好﹐以娛其耳目﹐分此二人﹐各置一方﹐使如瑜者得挾與攻戰﹐大事可定也。今猥割土地以資業之﹐聚此三人﹐俱在疆場﹐恐蛟龍得雲雨﹐終非池中物也。」權以曹公在北方﹐當廣覽英雄﹐又恐備難卒制﹐故不納。是時劉璋爲益州牧﹐外有張魯寇侵﹐瑜乃詣京見權曰「今曹操新折衄﹐方憂在腹心﹐未能與將軍連兵相爭也。乞與奮威俱進取蜀﹐得蜀而並張魯﹐因畱奮威固守其地﹐好與馬超結援。瑜還與將軍據襄陽以蹙操﹐北方可圖也。」權許之。瑜還江陵﹐爲行裝﹐而道於巴丘病卒。

孫子曰「天地孰得﹖」瑜謂曹公盛寒驅中國士涉江湖。又曰「親而離之。」瑜威聲遠著﹐而曹公﹑劉備咸疑譖之是也。

●吳呂蒙

呂蒙﹐字子明﹐汝南富陂人也。少南渡﹐依姊夫鄧當。當爲孫策將﹐數討山越。蒙年十五六﹐竊隨當擊賊﹐當顧見大驚﹐呵叱不能禁止。歸以告蒙母﹐母恚欲罰之﹐蒙曰「貧賤難可居﹐脫誤有功﹐富貴可致。且不探虎穴﹐安得虎子﹖」母哀而捨之。當職吏以蒙年小輕之﹐曰「彼孺子何能爲﹖此欲以肉餵虎耳。」他日與蒙會﹐又笞辱之。蒙大怒﹐引刀殺吏﹐出走。後策召見﹐奇之﹐引置左右。數歲﹐鄧當死﹐張昭薦蒙代當﹐拜別部司馬。權統事﹐料諸小將兵少而用薄者﹐欲並合之。蒙陰賒貰﹐爲兵作絳衣行＿。及簡日﹐陳列赫然﹐兵人練習。權見之大悅﹐增其兵。從徵黃祖﹐祖令都督陳就逆以水軍出戰。蒙勒前鋒﹐親梟就首﹐將士乘勝﹐進攻其城。祖聞就死﹐委城走﹐兵追禽之。權曰「事之克﹐由陳就先獲也。」以蒙爲橫野中郎將。益州將襲肅舉軍來附﹐周瑜表以肅兵益蒙。蒙盛稱肅有膽勇﹐且慕化遠來﹐於義宜益不宜奪也。權善其言﹐還肅兵。瑜使甘寧前據夷陵﹐曹仁分眾圍寧。寧困急﹐使使請救。蒙說瑜分遣三百人柴斷險道﹐賊走可得其馬。瑜從之。軍到夷陵﹐卽日交戰﹐所殺過半。敵夜遁去﹐行遇柴道﹐騎皆捨馬步走。兵追蹙擊﹐獲馬三百匹﹐方船載還。於是將士形勢自倍﹐乃渡江立屯﹐與相攻擊﹐曹仁退走。遂據南郡﹐撫定荊州。魯肅代周瑜﹐當之陸口﹐過蒙屯下。肅意尙輕蒙﹐或說肅曰「呂將軍功名日顯﹐不可以故意待也。君宜顧之。」遂往詣蒙。酒酣﹐蒙問肅曰「君受重任﹐與關羽爲鄰﹐將何計略﹐以備不虞﹖」肅造次應曰「臨時施宜。」蒙曰「今東西𨿽爲一家﹐而關羽實熊虎也﹐計安可不豫定﹖」因爲肅畫五策。肅於是越席就之﹐拊其背曰「呂子明﹐吾不知卿才略所及乃至於此也。」遂拜蒙母﹐結友而別。時蒙與成當﹑宋定﹑徐顧屯次比近﹐三將死﹐子弟幼弱﹐權悉以兵並蒙。蒙固辭﹐陳啟顧等皆勤勞國事﹐子弟𨿽小﹐不可廢也。書三上﹐權乃聽。蒙於是又爲擇師﹐使輔導之﹐其操心率如此。後權拒曹公於濡須﹐數進奇計﹐又勸權夾水口立塢﹐所以備禦甚精﹐曹公不能下而退。曹公遣朱光爲廬江太守﹐屯皖﹐大開稻田﹐又令間人招誘鄱陽賊帥﹐使作內應。蒙曰「皖田肥美﹐若一收熟﹐彼眾必增﹐如是數歲﹐操態見矣﹐宜早除之。」乃具陳其狀。於是權親徵皖﹐引見諸將問以計策。蒙乃薦甘寧爲升城督﹐督攻在前﹐蒙以精銳繼之。侵晨進攻﹐蒙手執桴鼓﹐士卒皆騰踴自升﹐食時破之。旣而張遼至夾石﹐聞城已拔﹐乃退。權加其功﹐卽拜廬江太守﹐所得人馬皆分與之。廬陵賊起﹐諸將討擊﹐不能禽。權曰「鷙鳥累百﹐不如一鶚。」復令蒙討之。蒙至﹐誅其首惡﹐餘皆釋放﹐復爲平民。是時﹐劉備令關羽鎭守﹐專有荊土。權命蒙西取長沙﹑零﹑桂三郡。蒙移書二郡﹐望風歸服﹐惟零陵太守郝普城守不降。而備自蜀親至公安﹐遣羽爭三郡。權時住陸口﹐使魯肅萬人屯益陽拒羽﹐而飛書召蒙﹐使捨零陵﹐急還助肅。初﹐蒙旣定長沙﹐當之零陵﹐過酃﹐載南陽鄧元之。元之者﹐郝普之舊也﹐欲令誘普。及被書當還﹐蒙祕之﹐夜召諸將﹐授以方略﹐晨當攻城﹐顧謂元之曰「郝子太聞世間有忠義事﹐亦欲爲之﹐而不知時也。左將軍在漢中﹐爲夏侯淵所圍。關羽在南郡﹐今至尊身自臨之。近者破樊本屯﹐救酃﹐逆爲孫規所破。此皆目前之事﹐君所親見也。彼方首尾倒垂﹐救死不給﹐豈有餘力復營此哉﹗今吾士卒精銳﹐人思致命﹐至尊遣兵﹐相繼於道。今子以旦夕之命﹐待不可望之救﹐猶牛蹄中魚﹐冀賴江漢﹐其不可恃亦明矣。若子太必能一士卒之心﹐保孤城之守﹐尙能稽延日夕﹐以待所歸者﹐可也。今吾計力度慮﹐而以攻此﹐曾不移日﹐而城必破。城破之後﹐身死何益於事。而今百歲老母﹐戴白受誅﹐豈不痛哉﹖度此家不得外問﹐謂援可恃﹐故至於此耳。君可見之﹐爲陳禍福。」元之見普﹐具宣蒙意﹐普懼而聽之。元之先出報蒙﹐普尋後當至。蒙豫敕四將﹐各選百人﹐普出﹐便入守城門。須臾普出﹐蒙迎執其手﹐與俱下船。語畢﹐出書示之﹐因拊手大笑。普見書﹐知備在公安﹐而羽在益陽﹐慚恨入地。蒙畱孫河﹐委以後事﹐卽日引軍赴益陽。後曹公又大出濡須﹐權以蒙爲督﹐據前所立塢﹐置彊弩萬張於其上﹐以拒曹公。曹公前鋒屯未就﹐蒙攻破之。魯肅卒﹐蒙西屯陸口﹐肅軍人馬萬餘盡以屬蒙﹐又拜漢昌太守﹐與關羽分土接境。知羽驍雄﹐有並兼心﹐且居國上流﹐其勢難久。初﹐魯肅等以爲曹公尙存﹐禍難始構﹐宜相輔協﹐與之同仇﹐不可失也。蒙乃密陳計策曰「今徵虜守南郡﹐潘璋住白帝﹐蔣欽將遊兵萬人﹐循江上下﹐應敵所在﹐蒙爲國家前據襄陽﹐如此﹐何憂於操﹐何賴於羽﹖且羽君臣﹐矜其詐力﹐所在反覆﹐不可以腹心待也。今羽所以未便東向者﹐以至尊聖明﹐蒙等尙存也。今不於彊壯時圖之﹐一旦僵僕﹐欲復陳力﹐其可得邪﹖」權深納其策。初至陸口﹐外倍修恩厚﹐與羽結好。後羽討樊﹐畱兵將備公安﹑南郡。蒙上疏曰「羽討樊而多畱備兵﹐必恐蒙圖其後故也。蒙常有病﹐乞分士眾還建業﹐以治病爲名。羽聞之﹐必撤備兵﹐盡赴襄陽。大軍浮江﹐晝夜馳上﹐襲其空虛﹐則南郡可下﹐而羽可禽也。」遂稱病篤﹐權乃露檄召蒙還﹐陰與圖計。羽果信之﹐稍撤兵以赴樊。魏使於禁救樊﹐羽盡禽禁等﹐人馬數萬﹐托以糧乏﹐擅取湘關米。權聞之﹐遂行﹐先遣蒙在前。蒙至尋陽﹐盡伏其精兵＿＿中﹐使白衣搖櫓﹐作商賈人服﹐晝夜兼行﹐至羽所置江邊屯候﹐盡收縛之﹐是故羽不聞知。遂到南郡﹐士仁﹑糜芳皆降。蒙入據城﹐盡得羽及將士家屬﹐皆撫慰﹐約令軍中不得幹歷人家﹐有所求取。蒙麾下士﹐是汝南人﹐取民家一笠﹐以覆官鎧。官鎧𨿽公﹐蒙猶以爲犯軍令﹐不可以鄕裏故而廢法﹐遂垂涕斬之。於是軍中震栗﹐道不拾遺。蒙旦幕使親近存卹耆老﹐問所不足﹐疾病者給醫藥﹐饑寒者賜衣糧。羽府藏財寶﹐皆封閉以待權至。羽還﹐在道路﹐數使人與蒙相問﹐蒙輒厚遇其使﹐周遊城中﹐家家致問﹐或手書示信。羽人還﹐私相參訊﹐咸知家門無恙﹐見待過於平時﹐故吏士無斗心。會權尋至﹐羽自知孤窮﹐乃走麥城﹐西至漳鄕﹐眾皆委羽而降。權使朱然﹑潘璋斷其徑路﹐卽父子俱獲﹐荊州遂定。以蒙爲南郡太守﹐封孱陵侯。蒙疾﹐權時在公安﹐迎置內殿﹐所以治護者萬方。年四十二﹐遂卒。蒙常以部曲事爲江夏太守蔡遺所白﹐蒙無恨意。及豫章太守顧邵卒﹐權問所用﹐蒙因薦遺奉職佳吏﹐權笑曰「君欲爲祁奚邪﹖」於是用之。甘寧粗暴好殺﹐旣常失蒙意﹐又時違權令﹐權怒之。蒙曰「將如寧難得﹐宜容忍之。」權遂厚寧﹐卒得其用。孫權與陸遜論周瑜﹑魯肅及蒙曰「公瑾雄烈﹐膽略兼人﹐遂破孟徳﹐開拓荊州﹐邈焉難繼﹐君今繼之。公瑾昔要魯肅來東﹐致達於孤﹐孤與宴語﹐便及大略帝王之業﹐此一快也。後孟徳因獲劉琮﹐張言方率數十萬眾水步俱下。孤請諸將﹐問所宜﹐俱言宜遣使迎之。肅卽駁言不可﹐勸孤急呼公瑾﹐付任以眾﹐逆而擊之﹐此二快也。且其決計策意﹐出張﹑蘇遠矣。後𨿽勸吾借玄徳地﹐是其一短﹐不足以損其二長也。周公不求備於一人﹐故孤忘其短而貴其長﹐常以比方鄧禹也。又子明少時﹐孤謂不辭劇易﹐果敢有膽而已。及長﹐學問開益﹐籌略奇至﹐可以次於公瑾﹐但言議英發不及之耳。圖取關羽﹐勝於魯肅。肅答孤書云﹕帝王之起﹐皆有驅除﹐羽不足忌。此肅內不能辧﹐外爲大言耳。孤亦恕之﹐不苟責也。」

孫子曰「料敵制勝﹐計險厄遠近。」蒙料賊必遁而柴險得馬。又曰「因間者﹐因其鄕人而用之。」蒙因鄧元之而降郝普。又曰「攻其無備。」蒙令關羽撤兵而襲南郡。又曰「法令孰行﹖」蒙鄕人盜笠而斬之是也。

●吳陸遜

陸遜﹐字伯言﹐吳郡吳人也。孫權爲將軍﹐遜仕幕府。權數訪世務﹐遜建議曰「方今英雄棋＿﹐豺狼＿望﹐克敵寧亂﹐非眾不濟﹐而山寇舊惡﹐依阻深地。夫腹心未平﹐難以圖遠。可大部伍﹐取其精銳。」權納其策﹐以爲帳下右部督。會丹陽賊帥費棧受曹公印綬﹐扇動山越爲作內應。權遣遜討棧。棧支黨多而往兵少﹐遜乃益施牙幢﹐分布鼓角﹐夜潛山谷間﹐鼓噪而前﹐應時破散。遂部伍東三郡﹐彊者爲兵﹐羸者補戶﹐得精卒數萬人﹐宿惡蕩除﹐所過肅淸。呂蒙稱疾﹐詣建業。遜往見之﹐謂曰「關羽接境﹐如何遠下﹖」蒙曰「誠如來言﹐然我病篤。」遜曰「羽矜其驍气﹐陵轢於人。始有大功﹐意驕志逸﹐但務北進﹐未嫌於我。有相聞病﹐必益無備。今出其不意﹐自可禽制。下見至尊﹐宜好爲計。」蒙曰「羽素勇猛﹐旣難爲敵﹐且已據荊州﹐恩信大行﹐兼始有功﹐膽勢益盛﹐未易圖也。」蒙至都﹐權問﹕「誰可代卿者﹖」蒙對曰「陸遜意思深長﹐才堪負重。觀其規慮﹐終可大任。而未有遠名﹐非羽所忌﹐無復是過。若用之﹐當令外自韜隱﹐內察形便﹐然後可克。」權乃召遜﹐拜偏將軍右部督代蒙。遜出陸口﹐書與羽曰「前承觀釁而動﹐以律行師﹐小舉大克﹐一何巍巍﹗敵國敗績﹐利在同盟。聞慶拊節﹐想遂席捲﹐共獎王綱。近以不敏﹐受任來西﹐延慕光塵﹐思稟良規。」又曰「於禁等見獲﹐遐邇欣嘆﹐以爲將軍之勛足以長世。𨿽昔晉文城濮之師﹐淮陰拔趙之略﹐蔑以尙玆。聞徐晃等步騎駐旌﹐＿望麾葆。操猾虜也﹐忿不思難﹐恐前增眾﹐以逞其心。𨿽云師老﹐猶有驍悍。且戰捷之後﹐常苦輕敵﹐古人杖術﹐軍勝彌警。願將軍廣爲方計﹐以全獨克。僕書生疏遲﹐忝所不堪﹐喜鄰威徳﹐樂自傾盡﹐𨿽未合策﹐猶可懷也。」羽覽遜書﹐有謙下自托之意﹐意大安﹐無復所嫌。遜具啟形狀﹐陳其可禽之要。權乃潛軍而上﹐使遜與呂蒙爲前部﹐至卽克公安﹑南郡。黃武元年﹐劉備率大眾來向西界﹐權命遜督五萬人拒之。備從巫峽﹑建平連圍至夷陵界﹐立數十屯﹐以金錦爵賞誘動諸夷﹐使將軍馮習爲大督﹐張南爲前部﹐趙融﹑廖淳﹑傅彤等各爲別督。先遣吳班將數千人於平地立營﹐欲以挑戰。諸將皆欲擊之﹐遜曰「此必譎﹐且觀之。」備知其計不可﹐乃引伏兵八千﹐從谷中出。遜曰「所以不聽諸軍擊班者﹐揣之必有巧故也。」遜上疏曰「夷陵要害﹐國之關限。𨿽爲易得﹐亦復易失。失之非徒損一郡之地﹐荊州可憂。今日爭之﹐當令必諧。備干天常﹐不守窟穴﹐而敢自送。臣𨿽不材﹐憑奉威靈﹐以順討逆﹐破壞在近。尋備前後行軍﹐多敗少成。推此論之﹐不足爲戚。臣初嫌之﹐水陸俱進﹐今反舍船就步﹐處處結營﹐察其布置﹐必無他變。伏願至尊髙枕﹐不以爲念也。」諸將並曰「攻備當在初﹐今乃令入五六百里﹐相銜持經七八月﹐其諸要害皆以固守﹐擊之必無利矣。」遜曰「備是猾虜﹐更嘗事多﹐其軍始集﹐思慮精專﹐未可幹也。今住已久﹐不得我便﹐兵疲意沮﹐計不復生﹐掎角此寇﹐正在今日。」乃先攻一營﹐不利﹐諸將皆曰「空殺兵耳。」遜曰「吾已曉破之之術。」乃敕各持一把茅﹐以火攻拔之。一爾勢成﹐通率諸軍同時俱攻﹐斬張南﹑馮習及胡王沙摩柯等首﹐破其四十餘營。備將杜路﹑劉寧等窮逼請降。備升馬鞍山﹐陳兵自繞。遜督促諸軍四面蹙之﹐土崩瓦解﹐死者萬數。備因夜遁﹐驛人自擔燒鐃鎧斷後﹐僅得入白帝城。其舟船器械﹐水步軍資﹐一時略盡﹐屍骸漂流﹐塞江而下。備大慚恚曰「吾乃爲遜所折辱﹐豈非天邪﹗」初﹐孫桓別討備前鋒於夷道﹐爲備所圍﹐求救於遜。遜曰「未可。」諸將曰「孫安東公族﹐見圍已困﹐柰何不救﹖」遜曰「安東得士眾心﹐城牢糧足﹐無可憂也。待吾計展﹐欲不救安東﹐安東自解。」及方略大施﹐備果奔潰。桓後見遜曰「前實怨不見救﹐定至今日﹐乃知調度自有方耳。」當禦備時﹐諸將軍或是孫策時舊將﹐或公室貴戚﹐各自矜恃﹐不相聽從。遜案劍曰「劉備天下知名﹐曹操所憚。今在境界﹐此彊對也。諸君並荷國恩﹐當相輯睦﹐共翦此虜﹐上報所受﹐而不相順﹐非所謂也。僕𨿽書生﹐受命主上。國家所以屈諸君使相承望者﹐以僕有尺寸可稱﹐能忍辱負重故也。各任其事﹐豈復得辭﹗軍令有常﹐不可犯也。」及至破備﹐計多出遜﹐諸將乃服。權聞之曰「君何以初不啟諸將違節度者邪﹖」遜對曰「受恩深重﹐任過其才。又此諸將或任腹心﹐或堪爪牙﹐或是功臣﹐皆國家所當與共克定大事者。臣𨿽駑懦﹐竊慕相如﹑寇恂相下之義﹐以濟國事。」權大笑﹐稱善。加拜遜輔國將軍﹐領荊州牧。備尋病亡﹐子禪襲位﹐諸葛亮秉政﹐與權連和。時事所宜﹐權輒令遜語亮﹐並刻權印﹐以置遜所。權每與禪﹑亮書﹐常過示遜輕重可否。有所不安﹐便令攺定﹐以印封行之。七年﹐權使鄱陽太守周魴譎魏大司馬曹休﹐休果舉眾入皖。乃召遜假黃鉞﹐爲大都督﹐逆休。休旣覺知﹐恥見欺誘﹐自恃兵馬精多﹐遂交戰。遜自爲中部﹐令朱桓﹑全琮爲左右翼﹐三道俱進﹐果衝休伏兵﹐因驅走之﹐追亡逐北﹐徑至夾石﹐斬獲萬餘﹐牛馬騾驢車乘萬兩﹐軍資器械略盡。休還﹐疽發背死。諸軍振旅過武昌﹐權令左右以禦蓋覆遜﹐入出殿門。凡所賜遜﹐皆禦物上珍﹐於時莫與爲比。嘉禾五年﹐權北徵﹐使遜與諸葛瑾攻襄陽。遜遣親人韓扁賫表奉報﹐還﹐遇敵於沔中﹐鈔邏得扁。瑾聞之甚懼﹐書與遜云「大駕已旋﹐賊得韓扁﹐具知吾闊狹。且水漧﹐宜當急去。」遜未答﹐方催人種葑豆﹐與諸將奕棋射戲如常。瑾曰「伯言多智略﹐其當有以。」自來見遜﹐遜曰「賊知大駕已旋﹐無所復戚﹐得專力於吾。又已守要害之處﹐兵將意動﹐且當自定以安之﹐施設變術﹐然後出耳。今便使退﹐賊當謂吾怖﹐仍來相蹙﹐必敗之勢也。」乃密與瑾立計﹐令瑾督舟船﹐遜悉上兵馬﹐以向襄陽城。敵素憚遜﹐遽還赴城。瑾便引船出﹐遜徐整部伍﹐張拓聲勢﹐步趨船﹐敵不敢幹。軍到白圍﹐托言住獵﹐潛遣將軍周峻﹑張梁等擊江夏新市﹑安陸﹑石陽﹐石陽市盛﹐峻等奄至﹐人皆捐物入城。城門噎不得關﹐敵乃自斫殺己民﹐然後得闔。斬首獲生﹐凡千餘人。其所生得﹐皆加營護﹐不令兵士干擾侵侮。將家屬來者﹐使就料視。若亡其妻子者﹐卽給衣糧﹐厚加慰勞﹐發遣令還。或有感慕相攜而歸者﹐鄰境懷之。又魏江夏太守逯式兼領兵馬﹐頗作邊害﹐而與北舊將文聘子休宿不葉。遜聞其然﹐卽假作答式書云「得報懇惻﹐知與休久結嫌隙﹐勢不兩存﹐欲來歸附﹐輒以密呈來書表聞﹐撰眾相迎。宜潛速嚴﹐更示定期。」以書置界上﹐式兵得書以見式﹐式惶懼﹐遂送妻子還洛。由是吏士不復親附﹐遂以免罷。赤烏七年﹐爲丞相。卒。次子抗襲爵。

孫子曰「夜戰多火鼓﹐晝戰多旌旗。」遜討費棧﹐益施牙幢而分布鼓角。又曰「出其不意。」遜以呂蒙稱疾而請出羽之不意。又曰「卑而驕之。」遜與羽書有謙下之意﹐而羽無所嫌。又曰「其所居易者﹐利也。」遜以吳班營於平地而謂必有巧。又曰「避其銳气﹐擊其墮歸。」遜以備軍始集﹐不擊而待其疲沮。又曰「愛民可煩。」遜謂孫桓無可憂而不必救。又曰「我不欲戰﹐乖其所之。」遜種豆奕棋而敵不敢蹙。又曰「親而離之。」遜假作式書是也。

●吳陸抗

陸抗﹐字勁節﹐孫策外孫也。與諸葛恪換屯柴桑。抗臨去﹐皆更繕完城圍﹐葺其墻屋﹐居廬桑木﹐不得妄敗。恪入屯﹐儼然若新。而恪柴桑故屯﹐頗有毀壞﹐深以爲慚。孫皓卽位﹐政令多闕。抗上疏曰「臣聞徳均則眾者勝寡﹐力侔則安者制危﹐蓋六國所以兼並於彊秦﹐齊楚所以北面於漢髙也。今敵跨制九報﹐非徒關右之地﹐割據九州﹐豈但鴻溝以西而已。國家外無連國之援﹐內非西楚之彊﹐庶政陵遲﹐黎民未＿。而議者所恃﹐徒以長川峻山﹐限帶封域﹐此乃書傳之末事﹐非智者之所先也。」鳳凰元年﹐西陵督步闡據城以叛﹐遣使降晉。抗聞之﹐卽部分諸軍﹐令將軍左奕﹑吾彥﹑蔡貴等徑赴西陵﹐敕諸營更築嚴圍﹐自赤溪至故市﹐內以圍闡﹐外以禦寇﹐晝夜催切﹐如敵已至﹐眾甚苦之。諸將咸諫曰「今及三軍之銳﹐亟以攻闡﹐比晉救至﹐闡必可拔。何事於圍﹐而以獘士民之力乎﹖」抗曰「此城處勢旣固﹐糧谷又足﹐且所繕修備禦之具﹐皆抗所宿規。今反身攻之旣非可卒克﹐且北救必至﹐至而無備﹐表裏受難﹐何以禦之﹖」諸將咸欲攻闡﹐抗每不許﹐宜都大守雷譚言至懇切﹐抗欲服眾﹐聽令一攻。攻果無利﹐圍備始合。晉車騎將軍羊祜率師向江陵﹐諸將咸以抗不宜上﹐抗曰「江陵城固兵足﹐無所憂患。假令敵沒江陵﹐必不能守﹐所損者小。如使西陵＿結﹐則南山羣夷皆當擾動﹐則所憂慮﹐難可以言也。吾寧棄江陵而赴西陵﹐況江陵牢固乎﹖」初﹐江陵平衍﹐道路通利﹐抗敕江陵督張咸作大堰遏水﹐漸漬乎中﹐以絕寇叛。祜欲因所遏水﹐浮船運糧﹐揚聲將破堰以通步軍。抗聞﹐使咸亟破之。諸將皆惑﹐屢諫不聽。祜至當陽﹐聞堰破﹐乃攺船以車運﹐大費損功力。晉巴東監軍徐嗣率水軍詣建平﹐荊州剌史楊肇至西陵。抗令張咸固守其城﹔公安督孫遵巡南岸禦祜﹔水軍督畱慮﹑鎭西將軍朱琬拒嗣﹔身率三軍﹐憑圍對肇。將軍朱喬﹑營都督兪贊亡詣肇。抗曰「贊軍中舊吏﹐知吾虛實者﹐吾嘗慮夷兵素不簡練﹐若敵攻圍﹐必先此處。」卽夜易夷兵﹐皆以舊將充之。明日﹐肇果攻故夷兵處﹐抗命旋軍擊之﹐矢石雨下﹐肇眾傷死者相屬。肇至經月﹐計屈夜遁。抗欲追之﹐而慮闡畜力項領﹐伺視間隙﹐兵不足分。於是但鳴鼓戒眾﹐若將追者。肇眾凶懼﹐悉解甲挺走。抗使輕兵躡之﹐肇大破敗﹐祜等皆引軍還。抗遂陷西陵﹐誅夷闡族及其將吏﹐修治城闈。東還樂鄕﹐貌無矜色﹐謙沖如常﹐故得將士歡心。拜大司馬﹑荊州牧。遂卒。

孫子曰「城有所不攻。」抗違眾議而不攻西陵。又曰「上兵伐謀。」抗決堰以破羊祜之策。又曰「善守者﹐敵不知其所攻。」抗以舊將易吏兵是也。

●晉羊祜

羊祜﹐字叔子﹐泰山南城人也。嘗遊汶水之濱﹐遇父老謂之曰「孺子有好相﹐年未六十﹐必建大功於天下。」旣而去﹐莫知所在。武帝將有滅吳之志﹐以祜爲都督荊州諸軍事﹐出鎭南夏。開設庠序﹐綏懷遠近﹐甚得江漢之心。與吳人開布大信﹐降者欲去皆聽之。吳石城守去襄陽七百餘里﹐每爲邊害﹐祜患之﹐卒以詭計令吳罷守。於是戍邏減半﹐分以墾田八百餘頃﹐大獲其利。祜之始至也﹐軍無百日之糧﹐及至季年﹐有十年之積。詔罷江北都督﹐置南中郎將﹐以所統諸軍在漢東江夏者﹐皆以益祜。祜在軍常輕裘緩帶﹐身不被甲﹐鈴＿之下﹐侍衛者不過十數人﹐而頗以畋漁廢政。嘗欲夜出﹐軍司徐嗣執＿當營門﹐曰「將軍都督萬里﹐安可輕脫﹗將軍之安危﹐亦國家之安危也。嗣今日若死﹐此門乃開耳。」祜攺容謝之﹐此後稀出矣。吳西陵督步闡舉城來降。吳將陸抗攻之甚急﹐詔祜迎闡。祜率五萬出江陵﹐遣荊州剌史楊肇攻抗﹐不克﹐闡終爲抗所禽。有司奏﹕「祜所統八萬餘人﹐賊眾不過三萬。祜頓兵江陵﹐使賊備得設。乃遣楊肇偏軍入險﹐兵少糧單﹐軍人挫＿。背違詔命﹐無大臣節。」坐貶爲平南將軍﹐而免楊肇爲庶人。祜以孟獻營武牢而鄭人懼﹐晏弱城東陽而萊子服﹐乃進據險要﹐開建五城﹐收膏腴之地﹐奪吳人之資﹐石城以西﹐盡爲晉有。自是前後降者不絕﹐乃增修徳信﹐以懷柔初附﹐慨然有吞並之心。每與吳人交兵﹐克日方戰﹐不爲掩襲之計。將帥有欲進譎詐之策者﹐輒飲以醇酒﹐使不得言。人有略吳二兒爲俘者﹐祜遣送還其家。後吳將夏詳﹑邵＿等來降﹐二兒之父亦率其屬與俱。吳將陳尙﹑潘景來寇﹐祜追斬之﹐美其死節而厚加殯斂。景﹑尙子弟迎喪﹐祜以禮遣還。吳將鄧香掠夏口﹐祜募生縛香﹐旣至﹐宥之。香感其恩﹐率部曲而降。祜出軍行吳境﹐刈谷爲糧﹐皆計所侵﹐送絹償之。每會眾江沔遊獵﹐常止晉地。若禽獸先爲吳人所傷﹐而爲晉兵所得者﹐皆封還之。於是吳人翕然悅服﹐稱爲羊公﹐不之名也。祜與陸抗相對﹐使命交通﹐抗稱祜之徳量﹐𨿽樂毅﹑諸葛孔明不能過也。抗嘗病﹐祜饋之藥﹐抗服之無疑心。人多諫抗﹐抗曰「羊祜豈＿人者﹗」時談以爲華元﹑子友復見於今。抗每告其戍曰「彼專爲徳﹐我專爲暴﹐是不戰而自服也。各保分界而已﹐無求細利。」孫皓聞二境交和﹐以詰抗。抗曰「一邑一鄕﹐不可以無信義﹐況大國乎﹗臣不如此﹐正是彰其徳﹐於祜無傷也。」祜以伐吳必藉上流之勢。又時吳有童謠﹐曰「阿童復阿童﹐銜刀浮渡江。不畏岸上獸﹐但畏水中龍。」祜聞之曰「此必水軍有功﹐但當思應其名者耳。」會益州剌史王＿召爲大司農﹐祜知其可任﹐＿又小字阿童﹐因表畱＿監益州諸軍事﹐加龍驤將軍﹐密令修舟楫﹐爲順流之計。祜繕甲訓卒﹐廣爲戎備。至是上疏曰「今若引梁益之兵水陸俱下﹐荊楚之眾進臨江陵﹑平南﹑豫州﹐直指夏口﹐徐﹑楊﹑靑﹑兗並向秣陵﹐鼓＿以疑之﹐多方以誤之﹐以一隅之吳﹐當天下之眾﹐勢分形散﹐所備皆急。巴漢奇兵出其空虛﹐一處傾壞﹐則上下震蕩。孫皓恣情任意﹐與下多忌﹐名臣重將不復自信。將疑於朝﹐士困於野。平常之日﹐猶懷去就﹔兵臨之際﹐必有應者。終不能齊力致死﹐已可知也。其俗急速﹐不能持久﹐弓弩戟盾不如中國﹐惟有水戰是其所便。一入其境﹐則長江非復所固﹐還保城池﹐則去長入短。而官軍專進﹐人有致節之志﹔吳人戰於其內﹐有憑城之心。如此﹐軍不逾時﹐思可必矣。」帝深納之。會秦涼屢敗﹐祜復表曰「吳平則胡自定﹐但當涉齊大功耳。」而議者多不同﹐祜嘆曰「天下不如意事﹐十居七八。故有當斷不斷﹐天與不取﹐豈非更事者恨於後時哉﹗」會吳人寇弋陽﹑江夏﹐略戶口﹐詔遣侍臣移書詰祜不追討之意﹐並欲移州復舊之宜。祜曰「江夏去襄陽八百里﹐比知賊問﹐賊去亦已經日矣。步軍方往﹐安能救之哉﹗勞師以免責﹐恐非事宜也。昔魏武置都督﹐類皆與州相近﹐兵勢好合惡離。疆場之間﹐一彼一此﹐愼守而已﹐古之善教也。若輒徙州﹐戰出無常﹐亦未知州之所宜據也。」使者不能詰。祜寢疾﹐求入朝。及侍坐﹐面陳伐吳之計。帝以其病﹐不宜數入﹐遣張華問其籌策。祜曰「吳人虐政已甚﹐可不戰而克。若孫皓不幸而沒﹐吳人更立令主﹐𨿽百萬之眾﹐長江未可而越也﹐將爲後患乎﹗」華深贊成其計。祜謂華曰「成吾志者﹐子也。」帝欲使祜臥護諸將﹐祜疾篤﹐乃舉杜預自代。尋卒。南州人徵市日聞祜喪﹐莫不號慟﹐罷市﹐巷哭者聲相接。吳守邊將士亦爲之泣。其仁徳所感如此。襄陽百姓於峴山祜平生遊＿之所﹐建碑立廟﹐歲時饗祭焉。望其碑者﹐莫不流涕。杜預因名爲墮淚碑。祜卒一歲﹐而吳平。羣臣上壽﹐帝執爵流涕曰「此羊太傅之功也。」因以克定之功﹐策告祜廟。

孫子曰「全國爲上。」祜增修徳信﹐而吳人歸附。又曰「進而不可禦者﹐衝其虛。」祜料吳人一處傾壞﹐則上下震蕩。又曰「自戰其地﹐爲散地。」祜謂吳人有憑城之心是也。

●晉杜預

杜預﹐字元凱﹐京洮杜陵人也。博學多通﹐明於興廢之道。常言「徳不可以企及﹐立功立言可庶幾也。」預損益萬機﹐不可勝數﹐朝野稱美﹐號曰「杜武庫」﹐言其無所不有也。時帝密有滅吳之計﹐而朝議多違﹐惟預﹑羊祜﹑張華與帝意合。祜病舉預自代。及祜卒﹐拜鎭南大將軍﹑都督荊州諸軍事。預旣至鎭﹐繕兵甲﹐耀威武。乃簡精銳﹐襲吳西陵督張政﹐大破之。政﹐吳之名將也﹐據要害之地﹐恥以無備取敗﹐不以所喪之實告於孫皓。預欲間吳邊將﹐乃表還其所獲之眾於皓。皓果召政﹐遣武昌監劉憲代之。故大軍臨至﹐使其將帥移易﹐以成傾蕩之勢。預處分旣定﹐乃啟請伐吳之期。帝報待明年方欲大舉﹐預上表曰「凡事當以利害相校﹐今此舉十有八九利﹐其一二止於無功耳。其言破敗之形亦不可得﹐直是計不出己﹐功不在身﹐各恥其前言﹐故守之也。昔漢宣帝議趙充國所上﹐事效之後﹐詰責諸議者﹐皆叩頭而謝﹐以塞異端也。自秋以來﹐討賊之形頗露。若令中止﹐孫皓怖而生計﹐或徙都武昌﹐更完修江南諸城﹐遠其居人。城不可攻﹐野無所掠﹐積大船於夏口﹐則明年之計或無所及。」時帝與張華圍棋﹐而預表適至。華推枰斂手曰「陛下聖明神武﹐國富兵彊。吳主淫虐﹐誅殺賢能﹐當今討之﹐可不勞而定。」帝乃許之。預陳兵於江陵﹐遣周旨﹑伍巢等率奇兵八百﹐泛舟夜渡﹐以襲樂鄕。多張旗幟﹐起火巴山﹐出於要害之地﹐以奪賊心。吳都督孫歆震恐﹐與伍延書曰「北來諸軍﹐乃飛渡江也。」旨﹑巢等伏兵樂鄕城外。歆遣軍出距王＿﹐大敗而還。旨等發伏兵﹐隨從軍而入﹐歆不覺。直至帳下﹐虜歆而還。故軍中爲之謠曰「以計代戰﹐一當萬。」於是進逼江陵。吳督將伍延僞請降而列兵登陣﹐預攻克之。旣平上流﹐於是沅湘以南﹐至於交廣﹐吳之州郡皆望風歸命﹐奉送印綬。預仗節稱詔而綏撫之。王＿先列上得孫歆頭﹐預後生送歆﹐洛中以爲大笑。時眾軍會議﹐或曰「百年之寇﹐未可盡克。今向暑﹐水潦方降﹐疾疫時起﹐宜俟來冬﹐更爲大舉。」預曰「昔樂毅藉濟西一戰以並彊齊﹐今兵威已振﹐譬如破竹﹐數節之後﹐皆迎刃而解﹐無復著手處也。」遂指授郡帥﹐徑造秣陵。所過城邑﹐莫不束手。議者乃以書謝之。孫皓旣平﹐振旅凱入﹐以功進爵當陽縣侯。初攻江陵﹐吳人知預病癭﹐憚其智計﹐以瓠系狗頸示之。每大木似癭﹐輒斫使白﹐題曰「杜預頸」。及城平﹐盡捕殺之。巴丘湖﹑沅湘之會﹐表裏山川﹐＿爲險固﹐荊蠻之所恃也。預乃開楊口﹐起夏水﹐達巴陵千餘里﹐內瀉長江之險﹐外通零桂之漕。南土歌之曰「後日無叛由杜翁﹐孰識智名與勇功。」預公家之事﹐知無不爲。凡所興造﹐必考度始終﹐鮮有敗事。或譏其意卒者﹐預曰「禹﹑稷之功﹐期於濟世﹐所庶幾也。」預身不跨馬﹐射不穿札﹐而每在大事﹐輒居將率之列。結交接物﹐恭而有禮。旣立功之後﹐從容無事﹐乃耽思經籍﹐爲《春秋左氏經傳集解》。時王濟解相馬﹐和嶠頗聚斂。預常稱濟有馬癖﹐嶠有錢癖。武帝聞之﹐謂預曰「卿有何癖﹖」對曰「臣有《左傳》癖。」預在鎭﹐數餉遺洛中貴要。或問其故﹐預曰「吾但恐爲害﹐不求益也。」尋卒。

孫子曰「敵人開闔﹐必亟入之。」預表還所獲而間張政。又曰「善攻者﹐動於九天之上。」預以奇兵襲樂鄕﹐而孫歆以謂飛渡江。又曰「善戰者﹐求之於勢。」預謂兵威已振如破竹是也。

●晉王

王＿﹐字士治﹐弘農湖人也。博涉墳典﹐恢廓有大志。常起宅﹐開門前路廣數十步。人或謂之何太過﹐＿曰「吾欲使容長戟幡旗。」眾或笑之﹐＿曰「陳勝有言﹕燕雀安知鴻鵠之志。」後參徵南軍﹐羊祜深知待之。祜兄子曁白祜﹕「＿爲人智大﹐奢侈不節﹐不可專任﹐宜有以裁之。」祜曰「＿有大才﹐將欲濟其所欲﹐必可用也。」識者謂祜可謂能舉善焉。除巴郡太守。郡邊吳境﹐兵士苦役﹐生男多不養。＿乃嚴其科條﹐寬其徭課﹐其產育者皆與休復﹐所全活者數千人。遷益州刺史。武帝謀伐吳﹐詔＿修舟艦。＿乃作大船連舫﹐方百二十步﹐受二千餘人。以木爲城﹐起樓櫓﹐開四出門﹐其上皆得馳馬來往。又畫＿首怪獸於船首﹐以懼江神。舟楫之盛﹐自古未有。＿造船於蜀﹐其木柿蔽江而下。吳建平太守吳彥取流柿以呈孫皓曰「晉必有攻吳之計﹐宜增建平兵。建平不下﹐終不敢渡。」皓不從。尋以謠言拜＿爲龍驤將軍﹑監益梁諸軍事。時朝議咸諫伐吳﹐＿乃上疏曰「臣作船七年﹐日有朽敗﹐又臣年七十﹐死亡無日。願陛下無失事機。」帝深納焉。又杜預表請﹐帝乃發詔﹐分命諸方節度。＿於是統兵。先在巴郡之所全育者﹐皆堪徭役供軍﹐其父母戒之曰「王府君生爾﹐爾必勉之﹐無愛死也﹗」＿發自城都。吳人於江險磧要害之處﹐並以鐵鎖橫截之﹐又作鐵錐長丈餘﹐暗置江中﹐以逆拒船。先是羊祜獲吳間諜﹐具知其狀。＿乃作大筏數十﹐亦方百餘步﹐縛艸爲人﹐被甲持杖﹐令善水者以筏先行﹐筏遇鐵錐﹐輒著筏去。又作火炬﹐長十餘丈﹐大數十圍﹐灌以麻油﹐在船前﹐遇鎖﹐然炬燒之﹐須臾﹐融液斷絕﹐於是船無所礙。詔進＿爲平東將軍﹑督益梁諸軍事。＿自發蜀﹐兵不血刃﹐攻無堅城。於是順流鼓棹﹐徑造三山。皓遣遊擊將軍張象率舟軍萬人禦＿﹐象軍望旗而降。皓聞＿軍旌旗器甲﹐屬天滿江﹐威勢甚盛﹐莫不破膽。＿入於石頭﹐皓乃肉袒面縛﹐造於壘門。＿躬解其縛﹐送於京師。收其圖籍﹐封其府庫﹐軍無私焉。初﹐詔書使＿下建平﹐受杜預節度﹐至秣陵﹐受王渾節度。預至江陵﹐謂將帥曰「＿得下建平﹐則順流長驅﹐威名已著﹐不宜令受制於我。若不能克﹐則無緣得施節度。」＿至西陵﹐預與之書曰「足下旣摧其西藩﹐便當徑取秣陵﹐討累世之逋寇﹐釋吳人於塗炭﹐亦曠世一事也。」＿大悅﹐表呈預書。及＿將至秣陵﹐王渾要令暫過論事﹐＿舉帆直指﹐報曰「風利﹐不得泊也。」王渾又破皓中軍﹐斬張悌等﹐頓兵不敢進。而＿乘勝納降﹐渾恥而且忿﹐乃表＿違詔不受節度。詔責＿曰「前詔使將軍受安東將軍渾節度﹐渾思謀深重﹐案甲以待將軍。云何徑前﹐不從渾命﹐違制昧利﹐甚失大義。」＿上書自理曰「前至三山﹐見渾軍在北岸﹐遣書與臣﹐可暫來過。臣水軍風發﹐乘勢造賊城﹐無緣得於長流之中回船過渾。伏讀嚴詔﹐驚怖悚栗﹐不知驅命當所投厝。豈惟老臣獨懷戰灼﹐三軍上下咸盡喪气。案春秋大夫出疆﹐由有專輒。臣𨿽愚蠢﹐以爲事君之道﹐惟當竭節盡忠﹐奮不顧命﹐量力受任﹐臨事制宜﹐苟利社稷﹐死生以之。若其顧護嫌疑﹐以避咎責﹐此是人臣不忠之利﹐實非明主社稷之福也。」渾又報周浚書﹐云＿軍得吳寶物。＿復表曰「昔樂毅伐齊﹐下城七十﹐而卒被讒間﹐脫身出奔。樂羊旣反﹐謗書滿篋。夫犯上干主﹐其罪可救﹔＿忤貴臣﹐則禍在不測。故朱云折檻﹐嬰逆鱗之怒﹐慶忌救之﹐成帝不問。望之﹑周堪違忤石顯﹐𨿽闔朝嗟嘆﹐而死不旋踵。此臣之所大怖也。臣將軍素嚴﹐兵人不得妄離部陳間。在秣陵諸軍﹐凡二十萬眾。臣軍先至﹐爲土地之主。百姓之心﹐皆歸仰臣﹐臣切敕所領﹐秋毫不犯。有違犯者﹐凡斬十三人﹐皆吳人所知也。又聞吳人言﹐前張悌戰時﹐所殺才有二千人﹐而渾﹑浚露布亦以萬計。以吳剛子爲主簿﹐而遣剛至洛﹐欲令剛增斬級之數。若信如所聞﹐浚等虛詐﹐尙欺陛下﹐豈惜於臣﹗」＿自以功大而爲渾所抑﹐每進見﹐陳其攻伐之勞﹐及見枉之狀﹐或不勝忿憤﹐徑出不辭。帝每容恕之。益州護軍範通﹐＿之外親也﹐謂＿曰「卿功則美矣﹐然恨所以居美者﹐未盡善也。」＿曰「何謂也﹖」通曰「卿旋＿之日﹐角巾私第﹐口不言平吳之事。若有問者﹐輒曰﹕『聖主之徳﹐羣帥之力﹐老夫何力之有焉﹗』如斯﹐顏子之不伐﹐龔遂之雅對﹐將何以過之。藺生所以屈廉頗﹐王渾匪無愧乎﹗」＿曰「吾始懼鄧艾之事﹐畏禍及不得無言﹐求不能遣諸胸中﹐是吾偏也。」卒﹐時八十。

孫子曰「毀人之國而非久也。」＿徑造三山而降孫皓。又曰「上下同欲者勝。」＿下建平而杜預不施節度是也。

●晉馬隆

馬隆﹐字孝興﹐東平平陸人。少而智勇。泰始中﹐將興伐吳之役﹐下詔曰「吳會未平﹐宜得猛士以濟武功。𨿽舊有薦舉之法﹐未足以盡殊才。其普告州郡﹐有壯勇秀異才力傑出者﹐皆以名聞﹐將簡其尢異﹐擢而用之。」兗州舉隆才堪良將。稍遷司馬督。初﹐涼州剌史楊欣失羌戎之和﹐隆陳其必敗。俄而欣爲虜所沒﹐河西斷絕﹐帝每有西顧之憂﹐臨朝而嘆曰「誰能爲我討此虜通涼州者乎﹖」朝臣莫對﹐隆進曰「陛下若能任臣﹐臣能平之。」帝曰「必能滅賊﹐何爲不任﹖顧卿方略何如耳﹖」隆曰「陛下若能任臣﹐當聽臣自任。」帝曰「云何﹖」隆曰「臣請募勇士三千人﹐無問所從來﹐率之鼓行而西﹐稟陛下威徳﹐醜虜何足滅哉﹗」帝許之﹐乃以隆爲武威太守。公卿僉曰「六軍旣眾﹐州郡兵多﹐但當用之﹐不宜橫設賞募以亂常典。隆小將妄說﹐不可從也。」帝弗納。隆募限腰引弩三十六鈞﹑弓四鈞﹐立標簡試。自旦至申﹐得三千五百人。隆曰「足矣。」因請自至武庫選仗。武庫令與隆忿爭﹐禦史劾隆﹐隆曰「臣當亡命戰場﹐以報所受﹐武庫令乃以魏時朽仗見給﹐不可復用﹐非陛下使臣滅賊意也。」帝從之﹐又給其三年軍資。隆於是西渡溫水。虜樹機能等以眾萬計﹐或乘險以遏隆前﹐或設伏以截隆後。隆依八陣圖作扁箱車﹐地廣則鹿角車營﹐路狹則爲木屋施於車上﹐且戰且前﹐弓矢所及﹐應弦而倒。奇謀間發﹐出敵不意。或夾道累磁石﹐賊負鐵鎧﹐行不得前﹐隆卒悉被犀甲﹐無所畱礙﹐賊咸以爲神。轉戰千里﹐殺傷以千數。自隆之西﹐音問斷絕﹐朝廷憂之﹐或謂已沒。後隆使夜到﹐帝撫賞歡笑。詰朝﹐召羣臣謂曰「若從諸卿言﹐是無秦涼也。」乃詔曰「隆以偏師寡眾﹐奮不顧難﹐冒險能濟﹐其假節﹑宣威將軍。」隆到武威﹐虜大人猝拔韓﹑且萬能等率萬餘落歸降﹐前後誅殺及降附者以萬計。又率善戎沒骨能等與樹機能大戰﹐斬之﹐涼州遂平。朝議將加隆將士勛賞﹐有司奏隆將士皆先加顯爵﹐不應更授。衛將軍楊珧駁曰「前精募將士﹐少加爵命者﹐此適所以爲誘引。今隆全軍獨克﹐西土獲安﹐不得便以前授塞此後功。」乃從珧議﹐賜爵加秩各有差。太康初﹐以隆爲平虜護軍﹑西平太守﹐將所領精兵﹐又給牙門一軍﹐屯據西平。時南虜成奚每爲邊患﹐隆至﹐帥軍討之。虜據險距守﹐隆令軍士皆負農器﹐將若田者。虜以隆無徵討意﹐禦眾稍怠。隆因其無備﹐進兵擊破之。畢隆之政﹐不敢爲寇。太熙初﹐授東羌校尉。積十餘年﹐威信振於隴右。時洛陽太守馮翊嚴舒與楊駿通親﹐密圖代隆﹐毀隆年老謬耄﹐不宜服戎。於是召隆﹐以舒代鎭。氐羌聚結﹐百姓驚懼。朝廷恐關隴復擾﹐乃免舒﹐遣隆復職﹐卒於官。

孫子曰「兵無選鋒曰北。」隆募勇士三千而平涼州。又曰「踐墨隨敵以決戰事。」隆依八陣法﹐且戰且前。又曰「兵以詐立﹐以利動。」隆令士卒詐爲田者﹐因其無備而破之是也。

●晉周訪

周訪﹐字士達﹐汝南安城人也。元帝渡江﹐命參鎭東軍事。尋以爲揚烈將軍﹐領兵一千二百﹐屯尋陽﹑鄂陵﹐與甘卓﹑趙誘討華軼。所統厲武將軍丁乾與軼所統武昌太守馮逸交通﹐訪收斬之。逸來攻訪﹐訪率眾擊破之。逸遁保柴桑﹐訪乘勝進討。軼遣其黨王約﹑傅禮等萬餘人助逸﹐大戰於湓口﹐約等又敗。訪與甘卓等會於彭澤﹐與軼水軍將朱矩等戰﹐又敗之。軼將周廣燒城以應訪﹐軼眾潰﹐訪執軼﹐斬之﹐遂平江州。帝以訪爲振武將軍﹐復命訪與諸軍共徵杜＿。＿作桔橰打官軍船艦﹐訪作長岐棖以拒之﹐桔橰不得爲害。而賊從靑艸湖密抄官軍﹐又遣其將張彥陷豫章﹐焚燒城邑。王惇時鎭湓口﹐遣督護繆蕤﹑李常受訪節度﹐共擊彥。蕤於豫章石頭﹐與彥交戰﹐彥軍退走。訪率帳下將李午等追彥﹐破之﹐臨陣斬彥。時訪爲流矢所中﹐折前兩齒﹐形色不變。及暮﹐訪與賊隔水﹐賊眾數倍﹐自知力不能敵﹐乃密遣人如樵采者而出。於是結陣鳴鼓而來﹐大呼曰「左軍至﹗」士卒皆稱萬歲。至夜﹐令軍中多布火而食﹐賊謂官軍益至﹐未曉而退。訪謂諸將曰「賊必引退﹐然終知我無救軍﹐當還掩人﹐宜促渡水北。」旣渡﹐斷橋訖﹐而賊果至﹐隔水不得進﹐於是遂歸。＿遣杜弘保廬陵﹐訪追擊敗之﹐賊嬰城自守。尋而軍糧爲賊所掠﹐退住巴丘。糧廩旣至﹐復圍弘於廬陵。弘大擲寶物於城外﹐軍人競拾之﹐弘因陣亂突圍而出。訪率軍追之﹐獲鞍馬鎧仗不可勝數。帝又進訪龍驤將軍﹐王惇表爲豫章太守﹐加徵討都督。時梁州剌史張光卒﹐湣帝以侍中第五琦爲徵南大將軍﹐監荊﹑梁﹑益﹑寧四州﹐出自武關。賊帥杜曾﹑摯瞻﹑胡混等並迎琦﹐奉之﹐聚兵數萬﹐破陶侃於石城﹐攻平南將軍荀崧於宛﹐不克﹐引兵向江陵。王惇以從弟＿爲荊州剌史﹐令督護徵虜將軍趙誘﹑襄陽太守朱軌﹑陵江將軍黃峻等討曾﹐而大敗於女觀湖﹐誘﹑軌並遇害。曾遂逐＿﹐徑造沔口﹐大爲寇害﹐威震江沔。元帝命訪擊之。訪有眾八千﹐進至沌陽。曾等銳气甚盛﹐訪曰「先人有奪人之心﹐軍之善謀也。」使將軍李常督左甄﹐許朝督右甄﹐訪自領中軍﹐髙張旗幟。曾果畏訪﹐先攻左右甄。曾勇冠三軍﹐訪甚惡之﹐自於陣後射雉以安眾心。令其眾曰「一甄敗﹐鳴三鼓﹔兩甄敗﹐鳴六鼓。」趙嗣領其父餘兵屬左甄﹐力戰﹐敗而復合。嗣馳馬告訪﹐訪怒﹐叱令更進。嗣號哭還戰﹐自旦至申﹐兩甄皆敗。訪聞鼓音﹐選精銳八百人﹐自行酒飲之﹐敕不得妄動﹐聞鼓音乃進。賊未至三十步﹐訪親鳴鼓﹐將士皆騰躍奔赴﹐曾遂大潰﹐殺千餘人。訪夜追之﹐諸將請待明日。訪曰「曾驍勇能戰﹐向之敗也﹐彼勞我逸﹐是以克之。宜及其衰乘之﹐可滅。」鼓行而進﹐遂定漢沔。曾等走固武當。訪以功遷南中郎將﹑督梁州諸軍﹑梁州剌史﹐屯襄陽。訪謂其僚佐曰「昔城濮之役﹐晉文以得臣不死而有憂色。今不斬曾﹐禍難未已。」於是出其不意﹐又擊破之﹐曾遁走。訪部將蘇溫收曾詣軍﹐並獲第五琦﹑胡混﹑摯瞻等﹐送於王惇。又白惇﹐說琦逼於曾﹐不宜殺。惇不從而斬之。進位安南將軍﹐持節﹑都督﹑剌史如故。初﹐王惇懼杜曾之難﹐謂訪曰「禽曾﹐當相論爲荊州剌史。」及是而惇不用﹐訪大怒。惇手書譬釋﹐並遺玉環玉碗以申厚意。訪投碗於地曰「吾豈賈孺﹐可以寶悅乎﹗」陰欲圖之。旣在襄陽﹐務農訓卒﹐勤於采納﹐守宰有缺輒補﹐然後言上。惇患之﹐而憚其彊﹐不敢有異。訪威風旣著﹐遠近悅服﹐智勇過人﹐爲中興名將。性謙虛﹐未嘗論功伐。或問訪曰「人有小善﹐鮮不自稱。公勛如此﹐初無一言何也﹖」訪曰「朝廷威靈﹐將士用命﹐訪何功之有﹗」士以此重之。訪練兵簡卒﹐欲宣力中原﹐與李矩﹑郭默相結﹐慨然有平河﹑洛之志。善於撫納﹐士眾皆爲致死。聞惇有不臣之心﹐訪常切齒。惇𨿽懷逆謀﹐故終訪之世未敢爲非。太興三年卒。

孫子曰「形之﹐敵必從之。」訪揚言左軍至而走杜＿。又曰「餌兵勿食。」訪軍競拾寶物而杜弘得出。又曰「以佚待勞。」訪縱杜曾破其兩甄而後出。又曰「善戰者﹐其節短。」訪擊敵於三十步是也。

●晉陶侃

陶侃﹐字士行﹐鄱陽人也。劉弘爲荊州剌史﹐將之官﹐辟侃爲南蠻長史﹐遣先向襄陽討賊張昌﹐破之。弘旣至﹐謂侃曰「吾昔爲羊公參軍﹐謂吾其後當居身處。今相觀察﹐必繼老夫矣。」陳敏之亂﹐弘以侃爲江夏太守﹐加鷹揚將軍。敏遣其弟恢來寇武昌﹐侃出兵禦之。隨郡內史扈瑰間侃於弘曰「侃與敏有鄕裏之舊﹐居大郡﹐統彊兵﹐脫有異志﹐則荊州無東門矣。」弘曰「侃之忠能﹐吾得之久矣﹐豈有是乎﹗」侃潛聞之﹐遽遣子洪及兄子臻詣弘以自固。弘引爲參軍﹐資而遣之。又加侃爲督護﹐使與諸軍並力距恢。侃乃以運船爲戰艦﹐或言不可﹐侃曰「用官物討官賊﹐但須列上有本末耳。」於是擊恢﹐所向必破。侃戎政齊肅﹐凡有虜獲﹐皆分士卒﹐身無私焉。遷龍驤將軍﹑武昌太守。時天下饑荒﹐山夷多斷江劫掠。侃令諸將詐作商船以誘之劫﹐果至﹐生獲數人﹐是西陽王＿之左右。侃卽遣兵逼＿﹐令出向賊﹐侃整陣於釣臺爲後繼。＿縛送帳下二十人﹐侃斬之。自是水陸肅淸﹐流亡者歸之盈路﹐侃竭資振給焉。又立夷市於郡東﹐大收其利。而帝使侃擊杜＿。時周＿爲荊州剌史﹐先鎭潯水城﹐賊掠其良口。侃使部將朱伺救之﹐賊退保冷口。侃謂諸將曰「此賊必更步向武昌﹐吾宜還城﹐晝夜三日行可至。卿等誰能忍饑斗耶﹖」部將吳寄曰「要欲十日忍饑﹐晝當擊賊﹐夜分捕漁﹐足以相濟。」侃曰「卿健將也。」賊果增兵來攻﹐侃使朱伺等逆擊﹐大破之。遣參軍王貢告捷於王惇﹐惇曰「若無陶侯﹐便失荊州矣。」卽表拜侃荊州剌史。賊王衝據江陵。王貢還﹐至竟陵﹐矯侃命﹐以杜曾爲前鋒大督護﹐進軍斬衝﹐悉降其眾。侃召曾不到﹐貢又恐矯命獲罪﹐遂與曾舉兵反﹐擊侃督護鄭攀於沌陽﹐破之﹐又敗朱伺於沔口。侃欲退入鄖中﹐部將張奕將貳於侃﹐詭說曰「賊至而動﹐眾必不可。」侃惑之而不進。無何﹐賊至﹐果爲所敗。賊鉤侃所乘艦﹐侃窘急﹐走入小船。朱伺力戰﹐僅而獲免。張奕遂奔於賊。侃坐免官。王惇表以侃白衣領職﹐復率眾擊杜＿﹐破之。惇於是奏復侃官。＿將王貢精卒三千﹐出武陵江﹐誘五溪夷﹐以舟師斷官運﹐徑向武昌。侃使鄭攀及伏波將軍陶延夜趣巴陵﹐潛師掩其不備﹐大破之。貢遁還湘城﹐＿遂疑張奕而殺之。王貢復挑戰﹐侃遙謂之曰「杜＿爲益州吏﹐盜用庫錢﹐父死不奔喪。卿本佳人﹐何爲隨之也﹖天下寧有白頭賊乎﹗」貢初橫腳馬上﹐侃言訖﹐貢斂容下腳﹐辭色甚順。侃知其可動﹐復令諭之﹐截髮爲信﹐貢遂來降﹐而＿敗走。王惇深忌侃功﹐左轉廣州剌史﹑平越中郎將﹐以王＿爲荊州。侃將鄭攀等不欲南行﹐遂西迎杜曾以距＿。惇意攀承侃風旨﹐被甲持矛﹐將殺侃者數四。侃正色曰「使君雄斷﹐當裁天下﹐何此不決乎﹗」因起如廁。諮議參軍梅陶言於惇曰「周訪與侃親姻﹐如左右手﹐安有斷人左手而右手不應者乎﹗」惇意遂解﹐侃便夜發。旣達豫章﹐見周訪﹐流涕曰「非卿外援﹐我殆不免﹗」侃因進至始興。先是﹐廣州人背剌史郭訥﹐迎長沙人王機爲剌史。機復遣使詣王惇﹐乞爲交州。惇從之﹐而機未發。會杜弘據臨賀﹐因機乞降﹐勸弘取廣州﹐弘遂與溫邵謀反。或勸侃且住始興觀察形勢﹐侃不聽﹐直至廣州。弘遣使僞降。侃知其詐﹐先於封口起發石車。俄而弘率輕兵而至﹐知侃有備﹐乃退。侃追擊破之。又遣部將許髙討機﹐斬之﹐傳首京都。將皆請乘勢擊溫邵﹐侃笑曰「吾威名已著﹐何事遣兵﹖但一函紙自定耳。」於是下書諭之﹐邵懼而走﹐追獲於始興。侃在州無事﹐輒朝運百甓於齋外﹐暮運於齋內。人問其故﹐答曰「吾方致力中原﹐過爾優逸﹐恐不堪事。」其勵志勤力皆此類也。侃性聰敏﹐勤於吏職﹐常語人曰「大禹聖者﹐乃惜寸陰﹐至於眾人﹐當惜分陰。生無益於時﹐死無聞於後﹐是自棄也。」時造船﹐木屑及竹頭悉令舉掌之﹐咸不解所以。後正會﹐積雪始晴﹐廳事前余雪猶濕﹐於是以屑布地。及桓溫伐蜀﹐又以侃所貯竹頭作丁裝船。其綜理微密皆此類也。旣蘇峻作逆﹐與溫嶠﹑庾亮等俱會石頭。諸軍卽欲決戰﹐侃以賊盛不可爭鋒﹐當以歲月智計禽之。累戰無功﹐諸將請於查浦築壘。監軍部將李根建議﹐請立白石壘。侃不從﹐曰「若壘不成﹐卿當坐之。」根曰「查浦地下﹐又在水南﹐惟白石峻極險固﹐可容數千人。賊來攻不便﹐滅賊之術也。」侃笑曰「卿良將也。」乃從根謀﹐夜修曉訖。賊見壘大驚。賊攻大業壘﹐侃將救之﹐長史殷羨曰「若遣救大業﹐步戰不如峻﹐則大事去矣。但當急攻石頭﹐峻必救之﹐而大業自解。」侃又從羨言﹐峻果棄大業而救石頭。諸軍與峻戰陳陵東﹐侃督護景陵太守李陽部將彭世斬峻於陣﹐賊眾大潰。屬後將軍郭默矯詔襲殺平南將軍劉胤﹐輒領江州。侃聞之曰「此必詐也。」遣將軍宋夏﹑陳修率兵據湓口﹐侃以大軍繼進。默遣使寫中詔呈侃。參佐多諫曰「默不被詔﹐豈敢爲此事﹖若進軍﹐宜待詔報。」侃厲色曰「國家年小﹐不出胸懷。且劉胤爲朝廷所禮﹐𨿽方任非才﹐何緣猥加極刑﹗郭默＿勇﹐所在暴掠﹐以大難新除﹐威綱寬簡﹐欲因隙會騁其從橫耳。」侃旣至﹐默將宗侯縛默詣侃降﹐侃斬之。默在中原﹐數與石勒等戰﹐賊畏其勇。聞侃討之﹐兵不血刃而禽也﹐益畏侃。侃薨﹐時年七十六。蘇峻之役﹐庾亮輕進失利。亮司馬商融詣侃﹐謝曰「將軍爲此﹐非融等所裁。」將軍王章至﹐曰「章自爲之﹐將軍不知也。」侃曰「昔商融爲君子﹐王章爲小人。今王章爲君子﹐商融爲小人。」初﹐議者以武昌北岸有邾城﹐宜分兵鎭之。侃每不答﹐而言者不已﹐侃乃渡水獵﹐引將佐語之曰「我所以設險而禦寇﹐正以長江耳。邾城隔在江北﹐內無所倚﹐外接羣夷。夷中利深﹐晉人貪利﹐夷不堪命﹐必引寇虜。乃致禍之由﹐非禦寇也。且吳時此城乃三萬兵守﹐今縱有兵守﹐亦無益於江南。若羯虜有可乘之會﹐此又非所資也。」後庾亮戍之﹐果大敗。梅陶與親人曹識書曰「陶公機神明鑑似魏武﹐忠順勤勞似孔明﹐陸抗諸人不能及也。」謝安每言「陶公𨿽用法﹐而恆得法外意。」其爲世所重如此。

孫子曰「因利而制權。」侃因山夷劫掠而詐作商船。又曰「守其所不攻。」侃以賊保冷口而先備武昌。又曰「無約而請和者﹐謀也。」侃知賊僞降而爲之備。又曰「屈人之兵而非戰。」侃威名已著﹐諭之以書而賊遁。又曰「攻其所必救。」侃攻石頭而解大業之圍。又曰「地有所不爭。」侃不守邾城是也。捲

七

●晉謝玄

謝玄﹐字幼度。少穎悟﹐爲叔父安所器重。及長﹐有經國才略﹐屢辟不起。後與王＿俱被桓溫辟爲掾﹐並禮重之。苻堅彊盛﹐邊境數被侵寇﹐朝廷求文武良將可以鎭禦北方者﹐安乃以玄應舉。中書郎郗超𨿽素與玄不善﹐聞而嘆之曰「安違眾舉親﹐明也。玄必不負舉﹐才也。」時咸以爲不然﹐超曰「吾嘗與玄共在桓公府﹐見其使才﹐𨿽履屐間亦得其任﹐所以知之。」於是召還﹐拜建武將軍﹑兗州剌史﹑領廣陵相﹑監江北諸軍事。時苻堅遣軍圍襄陽﹐車騎將軍桓沖禦之。詔玄發三州人丁﹐遣彭城內史何謙遊軍淮﹑泗﹐以爲形援。襄陽旣沒﹐堅將彭超攻龍驤將軍戴＿於彭城。玄率東莞太守髙衡﹑後軍將軍何謙次於泗口﹐欲遣間使報＿﹐令知救至﹐其道無由。小將田泓請行﹐乃沒水潛行﹐將趣城﹐爲賊所獲。賊厚賂泓﹐使云「南軍已敗」。泓僞許之﹐旣而告城中曰「南軍垂至﹐我單行來報﹐爲賊所得﹐勉之﹗」遂遇害。時彭超置輜重於畱城﹐玄乃揚聲遣謙等向畱城。超聞之﹐還保輜重。謙馳進﹐解彭城圍。及苻堅自率兵次於項城﹐眾號百萬﹐而涼州之師始達咸陽﹐蜀﹑漢順流﹐幽﹑並系至。先遣苻融﹑慕容＿﹑張蠔﹑符方等至潁口﹐梁成﹑王先等屯洛澗。詔以玄爲前鋒﹐都督徐兗靑三州﹑揚州之晉陵﹑幽州之燕國諸軍事﹐與叔父徵虜將軍石﹑從弟輔國將軍琰﹑西中郎將桓伊﹑龍驤將軍檀元﹑建威將軍戴熙﹑揚武將軍陶隱等拒之﹐眾凡八萬。玄先遣廣陵相劉牢之五千人直指洛澗﹐卽斬梁成及成弟云﹐步騎崩潰﹐爭赴淮水。牢之縱兵追之﹐生禽堅僞將梁佗﹑王顯﹑梁悌﹐慕容屈氐等﹐收其軍實。堅進屯壽陽﹐列陣臨淝水﹐玄軍不得渡。玄使謂苻融曰「君遠涉吾境而臨水爲陣﹐是不欲速戰。諸君稍卻﹐令將士得周旋﹐僕與諸君緩轡而觀之﹐不亦樂乎﹗」堅眾皆曰「宜阻淝水﹐莫令得上。我眾彼寡﹐勢必萬全。」堅曰「但卻軍﹐令得過﹐而我以鐵騎數十萬向水﹐逼而殺之。」融亦以爲然﹐遂麾使卻陣﹐眾因亂不能止。於是玄與琰﹑伊等以精銳八千涉渡淝水。石軍拒張蠔﹐小退。玄﹑琰仍進﹐決戰淝水南。堅中流矢﹐臨陣斬融。堅眾奔潰﹐自相蹈藉投水死者不可勝計﹐淝水爲之不流。餘眾棄甲宵遁﹐聞風聲鶴唳﹐皆以爲王師已至﹐艸行露宿﹐重以饑凍﹐死者十七八。詔遣殿中將軍慰勞﹐進號前將軍﹐固辭不受。賜錢百萬﹐彩千匹。旣而安奏苻堅喪敗﹐宜乘其釁會﹐以玄爲前鋒都督﹐率冠軍將軍桓石虔徑造渦潁﹐經略舊都。玄復率眾次於彭城﹐遣參軍劉襲攻堅兗州剌史張崇於鄄城﹐走之﹐使劉牢之守鄄城。兗州旣平﹐玄患水道險＿﹐糧運艱難﹐用督護聞人謀﹐堰呂梁水﹐樹柵﹐立七埭爲派﹐擁二岸之流﹐以利運漕。自此公私利便。又進伐靑州﹐故謂之靑州派。遣淮陵太守髙素以三千人向廣固﹐降堅靑州剌史苻良。又進伐冀州﹐遣龍驤將軍劉牢之據＿＿﹐濟陽太守郭滿據渭臺﹐奮武將軍顏雄渡河立營。堅子丕遣將桑據屯黎陽。玄命劉襲夜襲據﹐走之。丕惶遽欲降﹐玄許之。丕告饑﹐玄饋丕米二千斛。又遣晉陵太守滕恬之渡河守黎陽﹐三魏皆降。以兗﹑靑﹑司﹑豫平﹐加玄都督徐﹑兗﹑靑﹑司﹑冀﹑幽﹑並七州軍事﹐卒於官。

孫子曰「擇人而任之。」玄之使才﹐各當其任。又曰「奪其所愛則聽。」玄向畱城而解彭城之圍。又曰「亂而取之。」玄因符堅陣亂而決戰破之是也。

●燕慕容恪

慕容恪﹐字元恭﹐＿之子也。沈深有大度。年十五﹐身長八尺七寸﹐容貌魁傑﹐雄毅嚴重﹐每所言及﹐輒經綸世務﹐＿始器焉﹐乃授之以兵。數從＿徵伐﹐臨機多奇策。使鎭遼東﹐甚有威惠﹐髙句麗憚之﹐不敢爲寇。＿將終﹐謂雋曰「今中原未一﹐方建大事﹐恪智勇俱濟﹐汝其委之。」及雋嗣位﹐彌加親任。累戰有大功﹐封太原王。雋寢疾﹐引恪與慕容評屬以後事。及＿之世﹐總攝朝權。初﹐建鄴聞雋死曰「中原可圖矣。」桓溫曰「慕容恪尙存﹐所憂方爲大耳。」慕容根之就誅也﹐內外危懼。恪容止如常﹐神色自若﹐出入往還﹐一人步從。或有諫之者﹐恪曰「人情懷懼﹐且當自安以靖之。吾復不安﹐則眾何瞻仰哉﹗」於是人心稍定。恪虛襟待物﹐諮詢善道﹐量才處任﹐使人不逾位。𨿽執權政事﹐必諮之於評。罷朝歸第﹐則盡心色養﹐手不釋卷。恪之圍洛陽也﹐秦中大震﹐苻堅親將以備潼關﹐軍回乃定。恪爲將不尙威嚴﹐專以恩信禦物﹐務於大略﹐不以小令勞眾。軍士有犯法﹐密縱捨之﹐捕斬賊首以令軍。營內不整似可犯﹐而防禦甚嚴﹐終無喪敗。臨終﹐＿親臨問以後事﹐恪曰「臣聞報恩莫大薦士﹐板築猶可﹐而況國之懿藩乎﹗吳王文武兼才﹐管﹑蕭之亞﹐陛下若任之以政﹐國其少安。不然﹐臣恐二寇必有窺＿之計。」言終而死。

孫子曰「輔周則國必彊。」恪在中原﹐桓溫以謂所憂方大。又曰「卒未親附而罰之﹐則不服。」恪之爲將﹐專以恩信而不尙威嚴是也。

●秦王猛

王猛﹐安景略﹐北海劇人﹐家於魏郡。少貧賤。以鬻畚爲業。嘗貨畚於洛陽﹐有一人貴買其畚﹐而云無直﹐自言「家去此無遠﹐可隨我取直。」猛利其貴而從之﹐行不覺遠﹐忽至深山﹐見一老父﹐須髮皓然﹐踞胡牀而坐﹐左右十許人﹐有一人引猛進拜之。老父曰「王公何緣拜﹗」乃十倍償畚直﹐遣人送之。猛旣出﹐顧視﹐乃嵩髙山也。猛博學好兵書﹐气度雄遠。隱華山﹐懷佐世之志﹐候風雲而後動。桓溫入關﹐猛被褐詣之﹐一面談當世之事﹐捫＿而言﹐旁若無人。溫察而異之。溫之將還﹐賜猛車馬﹐請與俱南。猛還山諮師﹐師曰「卿與桓溫豈並世哉﹗在此可富貴﹐何爲遠乎﹗」猛乃止。苻堅將有大志﹐聞猛名﹐遣呂婆樓招之。一見便若平生﹐語及廢興大事﹐異符同契﹐若玄徳之遇孔明也。歲中五遷﹐權傾內外。後率諸軍討慕容＿﹐軍禁嚴明﹐師無私犯。猛之未至鄴﹐劫盜公行﹐及猛至﹐遠近帖然﹐燕人安之。旣畱鎭冀州﹐遣猛於六州之內聽以便宜從事﹐簡召英雋﹐以補關東守宰﹐授訖﹐言臺除正。俄入爲丞相﹐稍加都督中外諸軍事。猛表讓久之。堅曰「卿昔螭蟠布衣﹐朕龍潛弱冠。朕奇卿於暫見﹐擬卿於臥龍﹐卿亦異朕於一言﹐回考＿之雅志﹐豈不精契神交﹐千載之會﹗𨿽傅巖入夢﹐姜公悟兆﹐今古一時﹐亦不殊也。朕且欲從容於上﹐望卿勞心於下﹐弘濟之務﹐非卿而誰﹗」遂不許。猛乃受命。軍國內外萬機之務﹐事無巨細﹐莫不歸之。猛宰政公平﹐流放屍素﹐拔幽滯﹐顯賢才﹐外修兵革﹐內崇儒學﹐勸課農桑﹐教以廉恥﹐無罪而不刑﹐無才而不任﹐庶績咸熙﹐百揆時序。於是兵彊國富﹐垂及升平﹐猛之力也。堅從容常謂猛曰「卿夙夜匪懈﹐憂勤萬機﹐若文王得太公﹐吾將優遊以卒歲。」猛曰「不圖陛下知臣之過﹐臣何足以擬古人﹗」堅曰「以吾觀之﹐太公豈能過也﹗」嘗敕其太子宏﹑長樂公丕等曰「汝事王公﹐如事我也。」其見重如此。性剛明淸肅﹐於善惡尢分。微時一餐之惠﹐睚眥之忿﹐靡不報焉﹐時論頗以此少之。寢疾﹐堅親臨省病﹐問以後事。猛曰「晉𨿽僻處吳越﹐乃正朔相承。親仁善鄰﹐國之寶也。臣沒之後﹐願不以晉爲圖。鮮卑﹑羌虜﹐我之仇敵﹐終爲人患﹐宜漸除之﹐以便社稷。」言終而死。

孫子曰「知彼知己。」猛諫苻堅不以晉爲圖是也。

●宋檀道濟

檀道濟﹐髙平金鄕人也。宋武帝北伐﹐道濟爲前鋒﹐所至望風降服。徑進洛陽﹐議者謂所獲俘囚應悉戮以爲京觀。道濟曰「伐罪弔人﹐正在今日。」皆釋而遣之。於是中原感悅﹐歸者甚眾。文帝卽位﹐使道濟與中領軍劉彥之前驅西伐。上問策於道濟﹐對曰「臣昔與謝晦同從北徵﹐入關十策﹐晦有其九﹐才略明練﹐殆難與敵。然未嘗孤軍決勝﹐戎事恐非其長。臣悉晦智﹐晦悉臣勇。今奉王命外討﹐必未陣而禽。」時晦本謂道濟與徐羨之同誅﹐忽聞來上﹐遂不戰自潰。事平﹐遷徵南大將軍。元嘉八年﹐劉彥之侵魏﹐已平河南﹐復失之。道濟都督徵討諸軍事﹐北略地﹐轉戰至濟上。魏軍盛﹐遂克滑臺。道濟時與魏軍三十餘戰﹐多捷。軍至歷城﹐以資運竭乃還。時人降魏者具說糧食已罄﹐於是士卒憂懼﹐莫有鬥志。道濟夜唱籌量沙﹐以所餘少米散其上。及旦﹐魏軍謂資糧有餘﹐故不復追﹐以降者妄斬以徇。時道濟兵寡弱﹐軍中大懼。道濟乃命軍士悉甲﹐身白服乘輿﹐徐出外圍。魏軍懼有伏﹐不敢逼﹐乃歸。道濟𨿽不克定河南﹐全軍而反﹐雄名大振﹐魏甚憚之。道濟立功前朝﹐威名甚重﹐左右腹心﹐並經百戰﹐諸子又有才气﹐朝廷疑畏之。時人或目之曰「安知非司馬仲達也﹖」文帝寢疾﹐彭城王義康慮宮車晏駕﹐道濟不復可制﹐召道濟入朝﹐其妻向氏曰「夫髙世之勛﹐道家所忌。今無事相召﹐禍其至矣。」道濟見收﹐憤怒气盛﹐目光如炬。俄爾間引飲一斛﹐乃脫幘投地曰「乃壞汝萬里長城﹗」魏人聞之﹐皆曰「道濟已死﹐吳子輩不足復憚。」自是頻歲南伐﹐有飲馬長江之志。文帝問殷景仁曰「誰可繼道濟﹖」答曰「道濟以累有戰功﹐故致威名余未任耳。」帝曰「不然。昔李廣在朝﹐匈奴不敢南望﹐後繼者復有幾人﹖」魏至瓜步﹐文帝登石頭城望﹐甚有憂色﹐嘆曰「若道濟在豈至此。」

孫子曰「將軍可奪心。」道濟謂晦悉臣勇﹐果不戰而自潰。又曰「彊弱形也。」道濟唱籌量沙而卻魏軍是也。

●宋王鎭惡

王鎭惡﹐北海劇人也。祖猛﹐仕苻堅﹐任兼將相。鎭惡以五月生﹐家人以俗忌﹐欲令出繼疏宗。猛曰「此非常兒﹐昔孟嘗君惡月生而相齊﹐是兒亦將興吾門矣。」故名爲鎭惡。頗讀諸子兵書﹐喜論軍國大事﹐騎射非常而從橫善果斷。宋武帝伐廣固﹐人或薦之武帝。召與語﹐異焉﹐因畱宿。旦謂諸佐曰「鎭惡﹐王猛孫﹐所謂將門有將。」武帝謀討劉毅﹐鎭惡曰「公若有事西楚﹐請給百舸爲前驅。」及西討﹐轉鎭惡參軍事﹐使率龍驤將軍蒯恩百舸前發。鎭惡受命﹐便晝夜兼行﹐揚聲上兗州﹐劉毅謂爲信﹐不知見襲。鎭惡去江陵城二十里﹐捨船步上﹐蒯恩軍在前﹐鎭惡次之。舸畱三人﹐對舸岸上立旗安鼓﹐語所畱人曰「計我將至城﹐便長鼓﹐若後有大軍狀。」又分隊在後﹐令燒江津船。鎭惡徑前襲城﹐津戍及百姓皆言劉藩實上﹐晏然不疑。將至城﹐逢毅要將朱顯之﹐馳前問藩所在。軍人答曰「在後。」及至軍後不見藩﹐又望見江津船艦被燒而鼓聲甚盛﹐知非藩上﹐便躍馬告毅﹐令閉城門。鎭惡亦馳進﹐得入城﹐便因風放火﹐燒大城南門及東門﹐又遣人以詔及赦並武帝手書凡三函示毅﹐毅皆燒不視。金城內亦未信帝自來。及短兵接戰﹐鎭惡軍人與毅下將﹐或是父兄子弟中表親親﹐且斗且語﹐知武帝在後﹐人情離懈。毅從大城東門出奔牛牧佛寺﹐自縊。鎭惡身被五箭﹐手所執＿﹐手中破折。江陵平後二十日﹐大軍方至。武帝北伐﹐與鎭惡諮議﹐行龍驤將軍﹐領前鋒。將發﹐前將軍劉穆之謂曰「昔晉文王委蜀於鄧艾﹐今亦委卿以關中﹐卿其勉之。」鎭惡曰「吾等因托風雲並蒙抽擢﹐今咸陽不克﹐誓不濟江。三秦若定而公九錫不至﹐亦卿之責矣。」鎭惡入賊境﹐戰無不捷﹐大軍次潼關﹐謀進取計。鎭惡請率水軍自河入渭﹐直至渭橋。鎭惡所乘皆蒙衝小艦﹐行船者悉在艦內﹐溯渭而進﹐艦外不見有行船人。北土素無舟楫﹐莫不驚以爲神。鎭惡旣至﹐令將士食畢﹐便棄船登岸。渭水流急﹐諸艦悉逐流去。鎭惡撫士卒曰「此是長安城北門外﹐去家萬里﹐而舫乘衣糧﹐並已逐流﹐惟宜死戰﹐可立大功。」乃身先士卒﹐卽陷長安城。城內六萬餘戶﹐鎭惡撫慰初附﹐號令嚴肅﹐於灞上奉迎﹐武帝勞之曰「成吾霸業者﹐貞卿也。」謝曰「此明公之威﹐諸將之力。」帝笑曰「卿欲學馮異邪。」帝畱第二子義眞爲安西將軍。鎭惡以徵虜將軍領安西司馬﹐委以＿禦之任。王猛之相苻堅也﹐北人以方諸葛亮。入關之功﹐又鎭惡爲首﹐時論者深憚之。沈田子與鎭惡爭功。武帝將歸﹐畱田子與鎭惡﹐私謂田子曰「鐘會不得遂其亂者﹐爲有衛＿等也。語曰﹕猛獸不如羣狐。卿等十餘人﹐何懼鎭惡﹖」故二人常有猜心。時鎭惡與田子俱會傅弘之壘﹐田子求屏人因斬之。弘之奔告義眞﹐義眞率王修被甲登橫門以察其變。俄而田子至﹐言鎭惡反。修執田子﹐以專戮斬焉。

孫子曰「兵以詐立。」鎭惡揚聲劉藩來上而譎劉毅。又曰「死地示之以不活。」鎭惡棄衣糧而勵士卒是也。

●梁韋

韋＿﹐字懷文﹐京兆杜陵人也。自結於梁武。及兵起檄至﹐＿率郡人伐竹爲筏﹐倍道來赴﹐有眾二千﹐馬二百匹。帝見＿甚悅﹐撫幾曰「他日見君之面﹐今日見君之心﹐吾事就矣。」大軍發郢﹐謀畱守將﹐上難其人。久之﹐顧＿曰「棄騏驥而不乘﹐焉遑遑而更索﹖」卽日以爲江夏太守。天監二年﹐遷豫州剌史﹐領歷陽太守。魏遣眾來伐﹐＿率州兵擊走之。四年﹐侵魏﹐詔＿都督眾軍。＿遣長史王超宗﹑梁郡太守馮道根攻魏小峴城﹐未能拔。＿巡行圍柵﹐魏城中忽出數百人陳於門外﹐＿欲擊之﹐諸將皆曰「向本輕來﹐請還授甲而後戰。」＿曰「魏城中二千餘人﹐閉門堅守﹐足以自保。今無故出人於外﹐必其驍勇﹐若能挫之﹐其城自拔。」眾猶遲疑﹐＿指其節曰「朝廷授此﹐非以爲飾。韋＿之法﹐不可犯也。」乃進兵。魏軍敗﹐因急攻之﹐中宿而城拔。遂進討合肥。先是﹐右軍司馬胡景略至合肥﹐久未能下。＿案行山川﹐曰「吾聞汾水可以灌平陽﹐卽此是也。」乃堰淝水﹐頃之﹐堰城水通﹐舟艦繼至。魏初分築東西小城夾淝﹐＿先攻二城。旣而魏援將楊靈嗣帥軍五萬奄至﹐眾懼不敵﹐請表益兵。＿曰「賊已至城下﹐方復求軍﹐且吾求濟師﹐彼亦召眾。師克在和﹐古人之義也。」因戰﹐破之﹐軍人少安。初﹐淝水堰立﹐使軍主王懷築城於岸守之。魏攻陷城﹐乘勝至＿城下。軍監潘靈勸＿退還巢湖﹐諸將又請走保三丈。＿怒曰「將軍死綏﹐有前無卻。」因令取＿扇麾幢﹐立之堤下﹐示無動志。＿素羸﹐每戰未嘗騎馬﹐以板輿自載﹐督勵眾軍。魏兵鑿堤﹐＿親與爭﹐魏軍卻﹐因築壘於堤以自固。起斗艦﹐髙與合淝城等﹐四面臨之。城潰﹐俘獲萬餘。所獲軍實﹐無所私焉。初﹐胡景略與前軍趙祖悅同軍交惡﹐志相陷害。景略一怒﹐自嚙其齒﹐齒皆流血。＿以將帥不和﹐將致患禍﹐酌酒自勸景略曰「且願兩虎勿復私鬥。」故終於此役﹐得無害焉。＿每晝接客旅﹐夜算軍書﹐三更起張燈達旦﹐撫循其眾﹐常如不及﹐故投募之士爭歸之。所至頓捨修立﹐館宇藩籬墉壁﹐皆應準繩。合肥旣平﹐有詔班師。去魏軍旣近﹐懼爲所躡。＿悉遣輜重居前﹐身乘小輿殿後﹐魏人服＿威名﹐望之不敢逼﹐全軍而還。於是遷豫州於合肥。五年﹐魏中山王元英攻北徐州﹐圍剌史昌義之於鍾離﹐眾兵百萬﹐連城四十餘。武帝遣徵北將軍曹景宗拒之。次邵陽洲﹐築壘相守﹐未敢進。帝怒﹐詔＿會焉﹐賜以龍環禦刀﹐曰「諸將有不用命者﹐斬之。」＿自合肥經陰陵大澤﹐過澗谷﹐輒飛橋以濟。師人畏魏軍﹐多勸＿緩行。＿曰「鍾離今鑿穴而處﹐負戶而汲﹐車馳卒奔﹐猶恐其後﹐而況緩乎﹗」旬日而至邵陽。初﹐帝敕景宗曰「韋＿﹐卿鄕望﹐宜善奉之。」景宗見＿﹐甚謹。帝聞曰「二將和﹐師必濟矣。」＿於景宗營前二十里﹐夜掘長塹﹐立鹿角﹐截洲爲城﹐比曉而營立。元英大驚﹐以杖擊地曰「是何神也﹗」景宗慮城中危懼﹐乃募軍士言文達﹑洪騏麟等賫敕入城﹐使固城守。潛行水底﹐得達東城。城中戰守日苦﹐始知有援﹐於是人百其勇。魏將楊大眼將萬餘騎來戰。大眼以勇冠三軍﹐所向皆靡。＿結車爲陣﹐大眼聚騎圍之。＿以彊弩二千﹐一時俱發﹐洞甲穿中﹐殺傷者眾。矢貫大眼右臂﹐亡魂而走。明旦﹐元英自率眾來戰。＿乘素木輿﹐執白角如意以麾軍﹐一日數合﹐元英甚憚其彊。魏軍又夜來攻城﹐飛矢雨集﹐＿子黯請下城以避箭﹐＿不許。軍中驚﹐＿於城上厲聲呵之﹐乃定。魏軍先於邵陽洲兩岸爲兩橋﹐立柵數百步﹐跨淮通道。＿裝大艦﹐使梁郡太守馮道根﹑廬江太守裴邃﹑秦郡太守李文釗等爲水軍。會淮水暴漲﹐＿卽遣之﹐斗艦競發﹐皆監賊壘﹐以小船載艸﹐灌之以膏﹐從而焚其橋。風怒火盛﹐敢死之士拔柵斫橋﹐水又漂疾﹐＿忽之間﹐橋柵盡壞。道根等皆身自搏戰﹐軍人奮勇﹐呼聲動天地﹐無不一當百﹐魏人大潰﹐元英脫身遁走。魏軍趨水死者十餘萬﹐斬首亦如之。其餘釋甲稽顙﹐乞爲囚奴﹐猶數十萬。＿遣報昌義之﹐義之且悲且喜﹐不暇答﹐但叫曰「更生﹗更生﹗」以功進爵爲侯。會司州剌史馬仙理自此還軍﹐爲魏人所躡﹐三關擾動﹐詔＿督眾軍援焉。＿至安陸﹐增築城二丈餘﹐更開大塹﹐起髙樓﹐眾頗譏其示弱。＿曰「不然﹐爲將當有怯時。」是時元英復追仙理﹐將復邵陽之恥﹐聞＿至﹐乃退。帝亦詔罷軍。普通元年﹐遷侍中﹑車騎將軍﹐未拜﹐卒於家。＿雅有曠世之度﹐蒞人以愛惠爲本﹐所居必有政績。將兵仁愛士卒﹐營幕未立﹐終不肯就捨﹔井竈未成﹐亦不先食。被服必於儒者﹐𨿽臨陣交鋒﹐常緩服乘輿﹐執竹如意以麾進止。

孫子曰「兵之情主速。」＿軍旬日而至邵陽。又曰「神乎神乎﹐至於無聲。」＿比曉立營而元英大驚。又曰「不若則能避之。」＿謂爲將當有怯時。

又曰「視卒如愛子。」＿營幕未立﹐不肯就捨是也。

●梁王僧辧

王僧辧﹐字君才。學涉該博﹐尢明《左氏春秋》。𨿽射不穿札﹐而有淩雲之气。時有安城望族劉躬者﹐田間得白蛆﹐化爲金龜﹐將銷之﹐龜生光照室。躬以爲神而禱之﹐所請多驗﹐遂謀作亂﹐遠近響應。元帝命曹子郢討之﹐使僧辧襲安城。子郢旣破其軍﹐躬走安城﹐僧辧禽之。由是以勇略稱。侯景反﹐浮江西寇﹐軍次夏首。僧辧爲大都督﹐軍次巴陵。景旣陷郢城﹐將進寇荊州﹐於是沿江屯戍望風請服。僧辧並沈公私船於水﹐分命眾軍乘城固守﹐偃旗臥鼓﹐安若無人。翌日﹐賊眾濟江﹐輕騎至城下﹐謂城中曰「梁王領軍﹐何不早降﹖」僧辧使答曰「大軍但向荊州﹐此城自當非礙。僧辧百口在人掌握﹐豈得便降﹖」頃之﹐景軍來攻﹐城內同時鼓噪﹐矢石雨下﹐賊乃引退。賊攻城不克﹐又爲火艦燒柵﹐風不便﹐自焚而退。有流星墜其營中﹐賊徒大駭﹐相顧失色。賊帥任約又爲陸法和所禽﹐景乃燒營夜遁。元帝以僧辧爲徵東將軍﹑開府儀同三司﹐率巴陵諸軍沿流討景。攻拔魯山﹐仍攻郢﹐卽入羅城。又有大星如車輪墜賊營﹐去地十丈變成火﹐一時破散﹐有龍自城出﹐五色光耀﹐入城前鸚鵡洲水中。景聞之﹐倍道歸建鄴。賊帥宋子仙等困蹙﹐求輸郢城﹐身還就景。僧辧僞許之。子仙謂爲信然﹐浮舟將發。僧辧命杜龕鼓噪奄至﹐大破之﹐禽子仙﹑丁和等送江陵。郢州旣平﹐僧辧進師尋陽。軍人多夢周何二廟神言﹐云﹕吾以助天子討賊。自稱徵討大將軍﹐並乘朱航﹐俄而反曰﹕已殺景。同夢者數十百焉。元帝加僧辧侍中尙書令﹑徵東大將軍。僧辧頻表勸進﹐並蒙優答。於是發江州﹐直指建鄴。乃先命南兗州剌史侯玩＿襲南陸﹑鵲頭等戍﹐並克之。及發鵲頭中江而風浪﹐師人咸懼。僧辧再拜告天曰「僧辧忠臣﹐奉辭伐罪﹐社稷中興﹐當便風息﹐若鼎命中淪﹐請從此逝。」言訖風止﹐自此遂泛安流﹐有羣魚躍水飛空引導。賊望官軍上有五色云﹐雙龍夾艦行甚迅疾。景自出戰於石頭城北﹐僧辧等大破之。盧暉略聞景戰敗﹐以石頭城降﹐僧辧引軍入據之。景走朱方﹐僧辧命眾將入據臺城。其夜﹐軍失火﹐燒太極殿及東西堂。僧辧𨿽有滅賊之功﹐而馭下無法﹐軍人鹵掠﹐驅逼居人﹐都下百姓緣淮號叫﹐翻思景焉。元帝卽位﹐授鎭衛將軍。天監中﹐沙門釋寶志爲讖云「太歲龍將無理﹐蕭經霜艸應死﹐餘人散十八子。」時言蕭氏當滅﹐李氏代興。及湘州賊陸納等攻破衡州剌史丁道貴﹐而李洪雅又自零陵稱助討納。旣而朝廷未達其心﹐詔召僧辧就宜丰侯循南徵﹐爲都督東上諸軍事﹐以陳武辟爲都督西下諸軍事。先是﹐陳武辟都督於僧辧﹐僧辧不受﹐故元帝分爲東西都督﹐而俱南討焉。尋而洪雅降納﹐納以爲應符﹐於是共議拜洪雅爲大將軍﹐尊事爲主。洪雅乘平肩大輿﹐＿蓋鼓吹羽儀悉備﹐翼從入長沙城。納等據車輪﹐夾岸爲城﹐士卒皆百戰之獨余﹐器甲精嚴﹐徒黨勇銳﹐蒙衝斗艦至水陵山。時天日晴明﹐初無雲霧﹐軍發之際忽然風雨﹐時人謂之泣軍。百姓竊言﹐知其敗也。有兩龍自城西江中騰躍升天﹐五色分明﹐遙映江水。百姓咸仰面目之﹐父老或聚眾而悲﹐竊相謂曰「地龍已去﹐國其亡乎﹗」初﹐納造大艦一﹐名曰三王艦者﹐邵陵王﹑河東王﹑桂陽嗣王三人並爲元帝所害﹐故立其像於艦﹐祭以太牢﹐每戰輒祭之﹐以求福。又造二艦﹐一曰靑龍艦﹐二曰白虎艦。皆衣以牛皮﹐並髙十五丈﹐選其中尢勇健者乘之。僧辧憚之﹐稍作連城以逼焉。賊不敢交鋒﹐並懷懈怠。僧辧因其無備﹐親旗鼓以誡進止。羣賊大敗﹐歸保長沙。僧辧乃命多壘圍之﹐而自出臨視。賊知不設備﹐其黨吳藏﹑李賢明等蒙盾直進﹐僧辧尙據胡牀﹐不爲之動﹐指麾勇敢﹐遂斬賢明﹐賊乃退歸。初﹐陸納作逆﹐以王琳爲辭﹐云「若放琳﹐則自服。」時眾軍未之許﹐而武陵王紀擁眾上流﹐內外駭懼﹐元帝乃遣琳和解之。湘州乃平。因被詔會眾軍西討﹐尋武陵敗績。僧辧後爲陳武帝所殺。

孫子曰「天地孰得﹖」僧辧因賊有星墜龍去之異而成功。又曰「法令孰行﹖」僧辧𨿽能滅賊而禦下無法。又曰「軍擾者﹐將不重也。」僧辧能據胡牀而不動是也。

●陳吳明徹

吳明徹﹐字通＿﹐秦郡人也。幼孤﹐性至孝﹐年十四﹐感墳塋未修﹐家貧無以取給﹐乃勤力耕種。時天下亢旱﹐苗稼焦枯﹐明徹哀憤﹐每之田中號泣﹐仰天自訴。居數日﹐有自田還者云苗已更生﹐明徹疑其紿己。及往﹐如言。秋而大獲﹐足充葬用。時有伊氏者﹐善占墓﹐謂其兄曰「君葬日﹐必有乘白馬逐鹿者經墳﹐此是最小孝子大貴之兆。」至時﹐果有應。及侯景寇郡﹐明徹有粟麥三千餘斛﹐而鄰里饑餒﹐乃白諸兄曰「今人不圖久﹐柰何不與鄰里共此﹖」於是計口平分﹐同其丰儉。羣盜聞而避焉﹐賴以存者甚眾。陳武帝鎭京口﹐深相要結﹐明徹乃詣武帝﹐帝爲之降階﹐執手卽席。明徹亦微涉書史經傳﹐就汝南周弘正學天文﹑孤虛﹑遁甲﹐略通其術﹐頗以英雄自許。武帝亦甚奇之。及受禪﹐授安南將軍。文帝卽位﹐以明徹爲江州剌史﹐領豫章太守﹐總眾軍討周迪。明徹雅性剛直﹐統內不甚和。文帝聞之﹐遣安成王頊代明徹﹐還朝。宣帝初﹐朝議北徵﹐公卿互有異同﹐明徹決策請行。詔加侍中﹐都督徵討諸軍事﹐總眾軍十餘萬﹐發都﹐緣江城鎭相續降款。進逼壽陽﹐齊遣王琳拒守。明徹乘夜攻之﹐中宵而潰﹐齊兵退據相國城及金城。明徹令軍中益修攻具﹐又遏淝水灌城。城中苦濕﹐多復疾﹐手足皆腫﹐死者十六七。會齊遣大將皮景和率兵數十萬來援﹐去壽春三十里﹐頓軍不進。諸將咸曰「計將安出﹖」明徹曰「兵貴在速﹐而彼結營不進﹐自挫其鋒﹐吾知其不敢戰明矣。」於是躬擐甲冑﹐四面疾攻﹐誇中震恐﹐一鼓而禽王琳等﹐送建鄴。景和懼而遁走。詔以爲車騎大將軍﹑豫州剌史﹐遣謁者蕭淳就壽陽﹐授策明徹﹐於城南設壇﹐士卒二十萬﹐陳旗鼓戈甲﹐登壇拜受﹐成禮而退。及周滅齊﹐宣帝將事徐﹑兗﹐詔明徹北侵。軍至呂梁﹐周徐州總管梁士彥率眾拒戰﹐明徹頻破之﹐仍遏淸水以灌其城﹐攻之甚急﹐環列舟艦於城下。周遣大將軍王軌救之﹐軌輕行自淸水入淮口﹐橫流立木﹐以鐵鎖貫車輪﹐遏斷船路。諸將聞之﹐甚恐﹐議欲破堰拔軍﹐以舫載馬。裴子烈曰「君若決堰下船﹐船必傾倒﹐豈可得乎﹖不如前遣馬出。」適會明徹疾篤﹐知事不濟﹐遂從之﹐乃遣蕭摩訶帥馬軍數千前還。明徹仍自決其堰﹐乘水力以退軍。及至淸口﹐水力微﹐舟艦並不得渡﹐眾軍皆潰。明徹窮蹙﹐乃就執﹐周封懷徳郡公﹐以憂遘疾卒。

孫子曰「上下同欲者﹐勝。」明徹統內不和﹐而文帝遽令代之。又曰「出其不意。」明徹乘夜攻王琳。又曰「兵之情主速。」明徹因敵結營不進﹐一鼓而禽之是也。

●魏崔浩

崔浩﹐字伯深。少好學﹐博覽經史﹐玄象陰陽﹐百家之言﹐無不該覽。明元初﹐拜學士祭酒。晉將劉裕伐姚泓﹐欲溯河西上﹐求假道。詔羣臣議之﹐咸曰「函谷天險﹐裕何能西﹖今揚言伐姚﹐意或難測﹐宜先發軍斷河上流﹐勿令西過。」帝將從之。浩曰「此非上策也。今興死子幼﹐乘其危亡而伐之﹐臣觀其意﹐必自入關。勁躁之人﹐不顧後患。今若塞其西路﹐裕必上岸北侵。如此﹐則姚無事而我受敵矣。蠕蠕內寇﹐人食又乏。發軍赴南則北寇進擊﹐若其救北則南州復危。未若假之水道﹐縱裕西入﹐然後興兵塞其東歸之路﹐所謂卞莊剌虎﹐兩得之勢也。使裕勝也﹐必徳我假道之惠﹔令姚氏勝也﹐亦不失救鄰之名。縱裕得關中﹐遙遠難守。彼不能守﹐終爲我物。今不勞兵馬﹐坐觀成敗﹐斗兩虎而收長久之利﹐上策也。」議者猶曰「裕西入函谷則進退路窮﹐腹背受敵﹐北上岸則姚軍必不出關助我。揚聲西行﹐意在北進﹐其勢然也。」帝遂從羣議﹐遣長孫嵩拒之﹐戰於畔城﹐爲晉將朱超石所敗。帝恨不用浩言﹐問浩曰「裕西伐已至潼關﹐卿觀事得濟否﹖」浩曰「姚興好養虛名而無＿用﹐子泓又病﹐眾叛親離。乘其危亡﹐兵精將勇﹐克之必矣。」帝曰「裕已入關﹐不能進不能退﹐我遣精騎南襲彭城﹑壽春﹐裕亦何能自立﹖」浩曰「今西北二寇未殄﹐陛下不可親禦六師。長孫嵩有經國之用﹐無進取之能﹐非劉裕敵也。臣謂待之不晚。」帝笑曰「卿量之已審矣。」浩曰「臣嘗私論近世人物﹐不敢不上聞。若王猛之經國﹐苻堅之管仲也﹔慕容恪之輔少主﹐慕容＿之霍光也﹔劉裕之平逆亂﹐司馬徳宗之曹操也。」帝常有微疾﹐使浩奉策告宗廟﹐令太武爲國副﹐主會。聞宋武帝殂﹐帝欲取洛陽﹑武牢﹑滑臺。浩曰「《春秋》﹕晉士＿侵齊﹐聞齊侯卒﹐乃還。君子大其不伐喪﹐以爲恩足以感孝子﹐義足以動諸侯。今國家不能一舉而定江南﹐宜遣人弔祭﹐卹其凶災﹐布義風於天下﹐令徳之事也。且裕新死﹐黨與未離﹐不如緩之﹐待其惡稔。如其彊臣爭權﹐變難必起﹐然後命將揚威﹐可不勞士卒而收淮北之地。」帝銳意南伐﹐語浩曰「劉裕因姚興死而滅其國﹐裕死我伐之﹐何爲不可﹖」遂遣奚斤等南伐﹐議於監國之前曰「先攻城﹖先略地﹖」斤﹕「請先攻城。」浩曰「南人長於固守﹐苻氏攻襄陽﹐經年不拔。今以大國之力攻其小城﹐若不時克﹐挫損軍勢﹐危道也。不如分軍略地﹐至淮爲限﹐列置守宰﹐收斂租谷。滑臺﹑武牢反在軍北﹐絕望南救﹐必沿河東走。若或不然﹐卽爲囿中之物。」公孫表請先圖其城。斤等濟河﹐先攻滑臺﹐經時不拔。太武左右忌浩正直﹐共排毀之。帝𨿽知其能﹐不免羣議﹐故浩以公歸第。及有疑議﹐召問焉。浩性敏達﹐長於謀計﹐自此張良﹐謂己稽古過之。時議伐赫連昌﹐羣臣皆以爲難﹐惟浩曰「往年以來﹐熒惑再守羽林﹐越鉤陳﹐其占秦亡。又今年五星並出東方﹐利於西伐。天應人和﹐時會並集﹐不可不進。」帝乃使奚斤等擊蒲阪﹐而親率輕騎掠其都城﹐大獲而還。後復討昌﹐次其城下﹐收眾僞退。昌鼓噪而前﹐舒陣爲兩翼。會有風雨從東南來﹐揚沙昏暝。宦者趙倪進曰「今風雨從賊後來﹐我向彼背﹐天不助人。又將士饑渴﹐願陛下攝騎避之﹐更待後日。」浩叱之曰「是何言歟﹖千里制勝﹐一日之中豈得變易﹖賊前行不止﹐後以離絕﹐宜分軍隱山﹐掩擊不意。風道在人﹐豈有常也﹗」帝曰「善。」分騎奮擊﹐昌軍大潰。議擊蠕蠕﹐朝臣內外盡不欲行﹐惟浩贊成之。赫連昌太史張深﹑徐辯說帝曰「今年己巳﹐三陰之歲。歲星襲月﹐太白在西方﹐不可舉兵。北伐必敗﹐𨿽克﹐不利於上。」又羣臣共贊深等﹐云深少符諫苻堅不可南徵﹐堅不從而敗。今天時人事都不和協﹐如何舉動﹗帝意不決﹐乃召浩與深等辯之。浩難深曰「陽者﹐徳也﹔陰者﹐刑也。故月蝕修刑。夫王者之用刑﹐大則陳之原野﹐小則肆之市朝。戰伐者﹐用刑之大者也。以此言之﹐三陰用兵﹐蓋得其類﹐修刑之義也。歲星襲月﹐年饑人流﹐應在他國。太白行蒼龍宿﹐於天文爲東﹐不妨北伐。深等俗生﹐志意淺近﹐牽於術數﹐不達大體﹐難與遠圖。臣觀天文﹐比年以來﹐月行掩昴﹐至今猶然。其占﹕三年﹐天子大破旄頭之國。蠕蠕﹑髙車﹐旄頭之眾也。願陛下勿疑。」帝大悅﹐謂公卿曰「吾意決矣。亡國之臣不可與謀﹐信哉。」或有尢浩曰「吳賊侵南﹐捨之北伐﹐師行千里﹐其誰不知﹖蠕蠕遠遁﹐前無所獲﹐後有南侵之患﹐此危道也。」浩曰「今年不摧蠕蠕﹐則無以禦南賊。自國家並西國已來﹐南人恐懼﹐揚聲動眾以衛淮北。彼北我南﹐彼徵我息﹐其勢然矣。且蠕蠕恃遠﹐謂國家力不能至﹐自寬來久﹐故夏則散眾放牧﹐秋肥乃聚﹐背寒向溫﹐南來寇抄。今掩其不備﹐大軍卒至﹐必驚駭望塵奔走﹐可一舉而滅。暫勞永逸﹐時不可失也。惟患上無此意﹐今聖慮已決﹐如何止之﹖」遂行。及軍到入其境﹐蠕蠕先不設備。於是分軍搜討﹐東西五千里﹐南北三千里﹐所虜獲數百萬。髙車殺蠕蠕種類﹐歸降者三十餘萬。大軍旣還﹐南軍卒不能動﹐如浩所料。太武召新降髙車渠帥數百人﹐賜酒食於前﹐指浩以示之曰「汝曹視此人﹐纖＿懦弱﹐手不能彎弓持矛﹐其胸中所懷﹐乃逾於兵甲。朕始時𨿽有徵討之志﹐而慮不自決﹐前後克捷﹐皆此人導吾令至此矣。」俄而南藩諸將表宋師欲犯河南﹐請兵三萬﹐先其未發逆擊之﹐因誅河北流人在界上者﹐絕其鄕導﹐足以挫其銳气﹐使不敢深入。言宜許﹐浩曰「此不可從也。往年國家大破蠕蠕﹐馬力有餘﹐南賊喪精﹐常恐輕兵奄至﹐故揚聲動眾以備不虞﹐非敢先發。又南土下濕﹐夏月蒸暑﹐非行師之時。且彼先嚴有備﹐必堅城固守。屯軍攻之﹐則糧食不給﹔分兵肆討﹐則無以應敵。未見其利。就使能來﹐待其勞倦﹐秋涼馬肥﹐因敵取食﹐徐往擊之﹐萬全之計。」帝從浩議。南鎭諸將表賊至﹐而自陳兵少﹐求簡幽州以南戍兵佐守﹐就漳水造船﹐嚴以爲備。公卿議者僉然﹐浩曰「非上策也。彼聞幽州以南精兵悉發﹐大造舟船﹐輕騎在後﹐欲存立司馬﹐誅除宋族﹐必舉國駭擾﹐懼於滅亡﹐當悉發精銳﹐來備此境。後審知官軍有聲無實﹐特其先聚﹐必喜而前行﹐徑來至河﹐肆其侵暴﹐則我守將無以禦之。今公卿欲以威力攘賊﹐乃所以招令速至也。夫張虛聲而召實害﹐此之謂矣。」浩又陳天時不利於彼﹐曰「今玆害气在揚州﹐不宜先舉兵﹐一也﹔午歲自刑﹐先發者傷﹐二也﹔日蝕滅光﹐晝昏星見﹐飛鳥墜落﹐宿當鬥牛﹐憂在危亡﹐三也﹔熒惑伏匿於翼軫﹐戎亂及喪﹐四也﹔太白未出﹐進兵者敗﹐五也。夫興國之君﹐先修人事﹐次盡地利﹐後觀天時﹐故萬舉而萬全﹐國安而身盛。今宋新國﹐是人事未周也﹔災變屢見﹐是天時不協也﹔舟行水涸﹐是地利不盡也。三事無一成﹐自守猶或不安﹐何得先發而攻人哉﹖」帝不能違眾﹐乃從公卿議。遂遣陽平王杜超鎭鄴﹐瑯琊王司馬楚之等屯潁川。於是寇來遂疾。又將討蠕蠕﹐劉潔復致異議。帝愈欲討之﹐乃召問浩。浩對曰「北土多積雪﹐至冬時常避寒南徙。若其因時﹐潛軍而出﹐必與之遇。旣與之遇﹐則可禽獲。」帝以爲然﹐乃分軍四道﹐諸將俱會鹿渾海。期日有定﹐而潔恨計不用﹐沮誤諸將﹐無功而還。帝西巡﹐至東雍﹐親臨汾曲﹐觀叛賊薛永宗壘﹐進軍圍永宗。出兵欲戰﹐帝問浩曰「今日可擊否﹖」浩曰「永宗未知陛下自來﹐人心安固﹐北風迅疾﹐宜急擊之﹐須臾必破。若待明日﹐恐見官軍盛大﹐必夜遁走。」帝從之﹐永宗潰滅。車駕濟河﹐前驅告賊在渭北。帝至洛水橋﹐賊已夜遁﹐詔問浩曰「蓋吳在長安北九十里渭北﹐地空谷艸不備﹐欲渡渭南西行﹐何如﹖」浩曰「蓋吳營去此六十里﹐賊魁所在。擊蛇之法﹐當先破頭﹐頭破則尾豈能動﹖宜乘勝先擊吳。今軍往﹐一日便到。吳平之後﹐回向長安﹐亦一日而至。一日之乏﹐未便損傷。愚謂宜從北道。若從南道﹐則蓋吳徐入北山﹐卒未可平。」帝不從﹐乃渡渭南。吳聞帝至﹐盡散入北山﹐果如浩言﹐軍無所克。帝悔之。後人誣浩於帝﹐帝怒誅浩。

孫子曰「乘其獘而起。」浩謂斗兩虎而收長久之利。又曰「城有所不攻。」浩謂若攻小城﹐必損軍勢。又曰「知天知地。」浩謂五星出東方﹐利以西伐。又曰「禁祥去疑。」浩謂風道在人。又曰「攻其無備。」浩請掩蠕蠕之不備。又曰「亂軍引勝。」浩謂張虛聲而招實害。又曰「神乎神乎﹐至於無聲。」浩以永宗未知帝來﹐請急擊之。又曰「其勢險﹐其節短。」浩謂擊蛇之法﹐當先頭破是也。

●魏於謹

於謹﹐字思恭﹐河南洛陽人。性沈深﹐有識量﹐略窺經史﹐尢好孫子兵書。屏居閭裏﹐未有進仕之志。或勸之者﹐謹曰「州郡之職﹐昔人所鄙﹔臺鼎之位﹐須待時來。吾所以優遊鄕邑﹐聊以卒歲耳。」及破六韓拔陵首亂北境﹐引蠕蠕爲援﹐大行臺僕射元纂討之。宿聞謹名﹐辟爲鎧曹從事。纂令謹率二千騎追蠕蠕﹐前後十七戰﹐盡降其眾。嘗爲賊所圍﹐謹乘駿馬一紫一＿﹐賊所先識﹐乃使二人各乘馬突陳而出。賊以爲謹也﹐皆爭逐之。謹乃得入塞。時魏末喪亂﹐羣盜蜂起。謹亦解諸國語﹐乃單騎入賊中﹐示以恩信。於是西鄙鐵勒酋長乜列河等三萬餘戶並款附魏。帝嘉之﹐除積射將軍。又隨廣陽王元深討鮮於修禮﹐停軍中山。侍中元晏言於靈太后曰「廣陽王以宗室至親受律專徵﹐今乃盤桓不進﹐坐圖非望。又有於謹者﹐知略過人﹐爲其謀主。風塵之隙﹐恐非陛下純臣。」靈太后詔於尙書省門外立榜﹐募獲謹者﹐許重賞。謹聞之﹐乃謂廣陽曰「今女主臨朝﹐取信讒＿﹐苟不明白殿下素心﹐便恐禍至。謹請束身詣闕﹐歸罪有司﹐披露心膽。」元深遂許之。謹遂到榜下曰「吾知此人。」眾共詰之﹐謹曰「我卽是矣。」有司以聞﹐靈太后引見之﹐大怒。謹備述廣陽忠款﹐無陳停軍之狀。靈後意解﹐捨之。及賀拔嶽被害﹐太祖赴平涼。謹乃言於太祖曰「魏祚淩遲﹐權臣擅命。明公挾超世之資﹐懷濟世之略﹐四方遠近鹹所歸心。願早建良圖﹐以副眾望。」太祖曰「何以言之﹖」對曰「關中秦漢舊都﹐昔稱天府﹐將士驍勇﹐厥壤膏腴。今若據其要害﹐招集英雄﹐養卒勸農﹐足觀時變。且天子在洛﹐逼迫羣凶﹐若明公請都關右﹐帝必喜而遷。然後挾天子而令諸侯﹐奉王命以討暴亂﹐桓﹑文之業﹐千載一時也。」太祖大悅。會有敕追謹爲關內大都督﹐謹因進都關中之策﹐魏帝納之。尋而齊神武逼洛陽﹐謹從魏帝西遷。從太祖攻邙山﹐邙山之役﹐大軍不利﹐謹率其麾下僞降﹐立路左。齊神武乘勝逐北﹐不以爲虞。追騎過盡﹐謹乃自後擊之﹐齊軍亂﹐以此大軍得全。進位柱國大將軍。初﹐梁元帝平侯景之後﹐於江陵嗣位﹐密與齊氏通使﹐將謀侵軼。其兄子嶽陽王時爲雍州刺史﹐以梁元帝殺其兄譽﹐遂結仇隙。據襄陽來附﹐乃請王師。乃令謹率眾出討。長孫儉問謹曰「爲蕭繹之計﹐將欲如何﹖」謹曰「耀兵漢﹑沔﹐席捲渡江﹐南據丹陽﹐是其上策。移郭內居人﹐退保子城﹐峻其陴堞﹐以待緩至﹐是其中策。若難於移動﹐據守羅郭﹐是其下策。」儉曰「揣繹定出何策﹖」謹曰「必用其下策。」儉曰「彼棄上而用下﹐何也﹖」對曰「蕭氏保據江南﹐綿歷數紀。屬中原多故﹐未遑外略。又以我有齊氏之患﹐謂力不能分。且繹懦而無謀﹐多疑少斷。愚民難與慮始﹐皆戀邑居﹐旣惡移動﹐當保羅郭﹐所以用其下策。」謹乃令中山王護及大將軍楊忠等率精騎先據江津﹐斷其走路。梁人立木柵於外城﹐廣輪六十里。尋而謹悉眾圍之。梁主屬遣兵出戰﹐爲謹所破。旬有六日﹐外城遂陷。梁主退保子城﹐翌日率其太子已下面縛而降﹐尋殺之﹐立蕭＿爲梁王﹐振旅而旋。太祖親至其第﹐宴語極歡。謹自以久當權﹐望隆位重﹐功名旣立﹐願保優閒﹐乃上先所乘駿馬及所著鎧甲等。太祖識其意﹐乃曰「巨猾未平﹐公豈得便爾獨善。」遂不受。以疾薨。謹有智謀﹐善於事上。名位𨿽重﹐愈存謙挹。每朝參往來﹐從者不過三兩騎而已。朝廷凡有軍國之務﹐多與謹決之。謹亦竭其智能。功臣之中﹐特見委信﹐終始若一﹐人無間言。

孫子曰「退而不可追。」謹令人乘己馬而誤敵之追。又曰「佯北勿從。」謹僞降而破神武。又曰「策之而知得失之計。」謹料蕭繹必出下策。又曰「內間者﹐因其官人而用之。」謹因蕭＿與梁主結隙而聽其來附是也。捲

八

●齊斛律光

斛律光﹐字明月﹐金之子也。馬面彪身﹐神爽雄傑﹐少言笑﹐工騎射。初以庫直事文襄﹐從出野﹐見雁雙飛來。文襄使光馳射之﹐以二矢俱落焉。後從金西徵﹐文帝長史莫孝暉在行間﹐光年十七﹐馳馬射中之﹐因禽於陣。神武卽擢授都督。又嘗從文襄於洹橋校獵﹐云表見一大鳥﹐射之﹐正中其頸。形如車輪﹐旋轉而下﹐乃雕也。丞相屬邢子髙嘆曰「此射雕手也。」當時號落雕都督。齊受禪﹐進爵鉅鹿郡公。周大司馬尉遲迥﹑齊公憲﹑庸公王雄等﹐眾十萬﹐攻洛陽。光率騎五萬馳往﹐戰於邙山﹐迥等大敗。光親射雄殺之﹐迥﹑憲僅而獲免。初﹐文宣時周人常懼齊兵之西渡﹐常以冬月守河椎冰。及帝卽位﹐朝政漸紊﹐齊人椎冰﹐懼周兵之逼。光憂曰「國家常有吞關隴之志﹐今日至此而惟玩聲色。」周軍圍洛陽﹐壅絕糧道。詔光率步騎三萬禦之。鋒刃才交﹐周眾大潰。詔加右丞相。光又率眾築平隴等鎭戍十三所。韋孝寬等來逼平隴﹐光與戰於汾水﹐大破之。周遣將圍宜陽﹐光率步騎五萬赴之﹐戰於城下﹐取周建安等四戍﹐捕千餘人而還。軍未至鄴﹐敕令便放兵散。光以有功者未得慰勞﹐若散恩澤不施﹐乃密表請使宣旨﹐軍仍且進。朝廷發使遲畱﹐軍還﹐將至紫陌﹐光駐營待使。帝聞光軍營已逼﹐心甚惡之﹐急令舍人追光入見﹐然後宣勞散兵。拜左丞相。光嘗在朝堂垂廉而坐。祖＿不知﹐乘馬過其前。光怒﹐謂人曰「此人乃敢爾﹗」後＿在內省﹐言聲髙慢﹐光過聞之﹐又怒。褚士達夢人倚戶﹐授其詩曰「九升八合粟﹐角鬥定非眞﹐堰其津中水﹐將畱何處人。」以告＿﹐＿占之曰「角鬥﹐斛字。津卻水﹐何畱人﹐合成律字。非眞者﹐解斛律於我不實。」士達又言所夢狀﹐乃其父形也。＿由是懼。又穆提婆求娶光庶女﹐不肯。帝賜提婆晉陽田﹐光言於朝曰「此田﹐神武已來常種禾﹐飼馬以擬寇難。今賜﹐無乃闕軍務也﹖」帝又以鄴淸風園賜提婆租貸之﹐於是官無菜﹐賒買於人﹐直錢三百萬。其人訴焉。光曰「此菜園賜提婆﹐是一家足。若不賜提婆﹐便百官足。」由是祖﹑穆積怨。周將韋孝寬懼光﹐乃作謠言﹐令間諜傳之於鄴曰「百升飛上天﹐明月照長安。」又曰「髙山不推自崩﹐槲木不扶自舉。」＿續之曰「盲老公背上下大斧﹐饒舌老母不得語。」令小兒歌之於路。提婆聞﹐以告其母令萱。萱以饒舌爲斥己﹐盲老公謂祖＿也。遂協謀﹐以謠言啟帝。＿又令顏元告光謀爲不軌。又令曹魏祖奏言「上將星盛﹐不誅恐有災禍。」又丞相府佐封士遜密啟云「光前西討還﹐敕令便放兵散﹐光令軍逼帝京﹐將爲不軌﹐不果而止。不早圖﹐恐事不可測。」帝遂殺之﹐血流於地﹐鏟之迹終不滅。光居家嚴肅﹐見子弟若君臣。不營財利﹐杜絕饋餉﹐門無賓客﹐罕與朝士交言﹐不肯預政事。每會議﹐常獨後言﹐言輒合理。將有表疏﹐令人執筆﹐口占之﹐務從省實。行兵用匈奴卜法﹐吉凶無不中。軍營未定﹐終不入幕。或終日不坐﹐身不脫介冑﹐常爲士卒先。有罪者惟大杖撾背﹐未嘗妄殺﹐眾皆爭爲之死。拓地五百里﹐而未嘗伐功。自結髮從戎﹐未嘗失律﹐深爲鄰敵懾憚。罪旣不彰﹐一旦屠滅﹐朝野惜之。周武帝聞光死﹐赦其境內。後入鄴﹐追贈上柱國﹐指詔書曰「此人若在﹐朕豈得至鄴﹗」

孫子曰「天者﹐陰陽寒暑時制也。」光用匈奴卜法﹐而吉凶無不中。又曰「視卒如愛子。」光軍營未定﹐終不入幕。又曰「輔隙則國必弱。」光旣誅死﹐周武遂得至鄴是也。

●周宇文憲

宇文憲﹐性通敏﹐有度量。文帝嘗賜諸色良馬﹐惟其所擇﹐憲獨取純者。帝問之﹐對曰「馬色類旣殊﹐或多駿逸。若從軍徵伐﹐牧圉易分。」帝喜曰「此兒智識不凡﹐當成重器。」明帝卽位﹐授益州總管。初﹐平蜀之後﹐以其形勝之地﹐不欲使宿將居之。諸子中﹐欲有推擇。徧問武帝已下﹐誰欲此行。並未及對﹐而憲先請。文帝曰「剌史當撫眾臨人﹐非爾所及。以年授者﹐當歸爾兄。」憲曰「才用殊﹐不關大小。試而無效﹐甘受面欺。」文帝以憲年尙幼﹐未之遣。明帝追遵先旨﹐故有此授。憲時年十六﹐善於撫綏﹐畱心政術﹐辭訟輻湊﹐聽受不疲。蜀人悅之。齊將獨孤永業來寇﹐詔憲與柱國李穆出宜陽﹐築崇徳等城﹐絕其糧道。齊將斛律明月築壘洛南﹐憲涉洛邀之﹐明月遁走。明月又於汾北築城﹐西至龍門。晉公護問計於憲﹐憲曰「兄宜暫出同州﹐爲威容﹐憲請以精兵居前﹐隨機攻取。」憲率眾出自龍門﹐齊軍宵遁﹐憲乃渡河攻其伏龍等四城﹐二日盡拔。時汾州見圍日久﹐憲遣柱國宇文盛運粟饋之。憲自入兩乳谷﹐襲克齊伯杜城﹐使柱國譚公會築石殿城﹐以爲汾州之援。齊段孝先﹑髙長恭引兵大至﹐大將軍韓歡爲齊人所乘﹐遂退。憲身自督戰﹐齊眾稍卻。會日暮﹐乃各收軍。後進爵爲齊王。憲嘗以兵書繁廣﹐自刊危攥表陳之。帝覽而稱善。帝寢疾﹐衛王直於京師舉兵。帝召憲謂曰「招俱汝爲前軍﹐吾亦續發。」直尋敗走。帝至京師﹐憲與趙王入拜謝。帝曰「管﹑蔡爲戮﹐周公作輔﹐人心不同﹐有如其面。但愧兄弟親尋干戈﹐於我爲不能耳。」帝將東討﹐獨與內史王誼謀之﹐餘人莫知。後以諸弟才略無出憲右﹐遂告之。憲卽贊成其事。及大軍將出﹐憲表上金寶等一十六件以助軍資﹐詔不納﹐以憲表示公卿曰「人臣當如此﹐朕貴其心耳﹐寧資此物。」乃詔憲爲前軍﹐趨黎陽。帝親圍河陰﹐未克。憲攻拔武濟﹐進圍洛口﹐拔其東西二城。以帝疾﹐班師。時初置上柱國官﹐以憲爲之。大舉東討﹐憲復爲前鋒﹐守鼠谷。帝親圍晉州。憲進克洪洞﹑永安二城﹐更圖進取。齊主聞晉州見圍﹐自來援之。時陳王純屯千里徑﹐大將軍﹑永昌公椿屯雞棲原﹐大將軍宇文盛守汾水﹐並受憲節度。憲密謂椿曰「兵者詭道。汝今爲營﹐不須張幕﹐可伐柏爲庵﹐示有處所。令兵去之後﹐賊猶致疑。」時齊主分軍萬人向千里徑﹐又令其眾出汾水關﹐自率大兵與椿對。宇文盛馳告急﹐憲自救之﹐齊人遽退。盛與柱國侯莫陳芮逐之﹐多有斬獲。俄而椿告齊眾稍逼﹐憲又救之。會被敕追還﹐率兵夜反。齊人果謂柏庵爲帳幕﹐不疑軍退﹐翊日始悟。時帝已去晉州﹐畱憲後拒。憲阻水爲陣。齊領軍段暢至橋﹐憲隔水問暢姓名﹐暢曰「領軍段暢也﹐公復爲誰﹖」憲曰「我虞侯大都督耳。」暢曰「觀公言語﹐不是凡人﹐何用隱名位﹖」憲乃曰「我齊王也。」徧指陳王純已下﹐並以告之。暢鞭馬去﹐憲卽命還軍。齊人遽追之﹐戈甲甚銳。憲與開府宇文欣爲殿拒之﹐斬其驍將﹐齊乃退。帝又命憲攻晉州。諸軍總集﹐稍逼城下。齊人大陣於營南﹐帝召憲馳往觀之。憲反命曰「請破之而後食。」帝悅。旣而諸軍俱進﹐應時大潰﹐齊王遁走。齊人復據髙壁及洛女。帝命憲攻洛女﹐破之。齊主已走鄴﹐畱其安徳王延宗據並州。帝進圍其城﹐憲攻其西面﹐克之。延宗遁走﹐追而獲之。仍詔憲趨鄴﹐進克鄴城。憲善兵謀﹐長於撫馭﹐摧鋒陷陣﹐爲士卒先。齊人聞風﹐憚其勇略。齊任城王＿﹑廣寧王孝珩等守信都。復詔憲討之﹐仍令齊主手書招＿﹐＿不納。憲軍過趙州﹐＿令間諜二人覘之。候騎執以白憲﹐憲乃集齊舊將﹐徧示之。曰「吾所爭者大﹐不在汝等。」卽放還﹐令充使﹐乃與＿書。憲至信都﹐禽＿及孝珩等。

孫子曰「眾艸多障者﹐疑也。」憲伐柏爲庵﹐齊人不知其遁。又曰「將軍可奪心。」憲以名位告敵﹐而段暢去。又曰「反間者﹐因敵間而用之。」憲獲齊間而反令充使是也。

●周韋孝寬

韋叔裕﹐字孝寬﹐京兆杜陵人也﹐以字行。沈敏和正﹐涉獵經史。弱冠﹐屬蕭寶寅作亂關右﹐乃詣關﹐請爲軍前驅。朝廷嘉之﹐卽拜統軍。隨長孫承業西徵﹐每戰有功﹐拜國子博士。周文帝自原州赴雍州﹐命孝寬隨軍。及克潼關﹐卽授弘農郡守。從禽竇泰﹐兼左丞﹐節度宜陽兵馬事。又從戰於河橋。時大軍不利﹐邊境騷然﹐乃令孝寬行宜陽郡事。尋遷南兗州剌史。是歲﹐東魏將段琛﹑堯傑復據宜陽﹐遣其楊州剌史牛道恆扇誘邊人。孝寬深患之﹐乃遣諜人訪獲道恆手迹﹐令善作書者僞作道恆與孝寬書﹐論歸款意。又爲落燼燒迹﹐若火下書者﹐還令諜人送於琛營。琛得書﹐果疑道恆﹐有所欲經略﹐皆不見用。孝寬知其離阻﹐因出奇兵掩襲﹐禽道恆及琛等﹐崤﹑澠遂淸。尋移鎭玉壁﹐兼攝南汾州事。先是﹐山胡負險﹐累爲劫盜。孝寬示以威信﹐州境肅然。進授大都督。齊神武傾山東之眾﹐志圖西入﹐以玉壁衝要﹐先命攻之。連營數十里﹐至於城下﹐乃於城南起土山﹐欲乘之以入。當其山處﹐城上先有兩髙樓。孝寬更縛木接之﹐令極髙峻﹐多積戰具以禦之。齊神武使謂城中曰「縱爾縛樓至天﹐我會穿城取爾。」遂於城南鑿地道﹐又於城北起土山﹐攻具﹐晝夜不息。孝寬復掘長塹﹐要其地道﹐仍簡戰士屯塹。城外每穿至塹﹐戰士卽禽殺之。又於塹外積柴貯火﹐敵人有在地道內者﹐便下柴火以皮排吹之。火气一衝﹐鹹卽灼爛。城外又造攻車﹐車之所及﹐莫不摧毀。𨿽有排＿﹐莫之能抗。孝寬乃縫布爲縵﹐隨其所向則張設之。布垂於空中﹐其車終不能壞。城外又縛松於竿﹐灌油加火﹐規以燒布﹐並欲焚樓。孝寬復長作鐵鉤﹐利其鋒刃﹐火竿亦來﹐以鉤遙割之﹐松麻俱落。外又於城四面穿地﹐作二十一道﹐分爲四路﹐於其中各施梁柱﹐作訖﹐以油灌柱﹐放火燒之﹐柱折﹐城並崩壞。孝寬又隨崩虛立木柵＿之﹐敵不得入。城外盡其攻擊之術﹐孝寬咸拒破之。神武無如之何﹐乃遣倉曹參軍祖孝徵謂曰「未聞救兵﹐何不降也﹖」孝寬報云「我城池嚴固﹐兵食有餘﹐攻者自勞﹐守者常逸。豈有旬朔之間﹐已須救援。適憂爾眾有不反之危。孝寬關西男子﹐必不爲降將軍也。」俄而孝徵復謂城中人曰「韋城主受彼榮祿﹐或復可爾﹐自外軍士﹐何事相隨入湯火中邪﹖」乃射募格於城中云「能斬城主降者﹐拜太尉﹐封開國郡公﹐邑萬戶﹐償帛萬疋。」孝寬手題書背﹐反射城外云「若有斬髙歡者﹐亦依此賞。」孝寬弟子遷﹐先在山東﹐又鎖至城下﹐臨以白刃﹐云若不早降﹐便行大戮。孝寬慷慨激揚﹐略無顧意。士卒莫不感勵﹐人有死難之心。神武苦戰六旬﹐傷及死病者十四五﹐智力俱困﹐因而發疾﹐其夜遁去。後因此忿恚﹐遂殂。周文帝嘉孝寬功﹐令殿中尙書長孫紹遠至玉璧勞問﹐授驃騎大將軍﹑開府儀同三司﹐賜姓宇文氏。周文北巡﹐命孝寬還鎭玉璧。孝寬善於撫禦﹐能得人心。所遣間諜入齊者﹐皆爲盡力。亦有齊人得孝寬金貨﹐遙通書疏。故齊人動靜﹐朝廷皆先知。時有主帥許盆﹐孝寬托以心膂﹐令守城。盆乃以城東反。孝寬怒﹐遣諜取之﹐俄而斬首而還。其能致物情如此。汾州之北﹐離石以南﹐悉是生胡﹐抄掠居人﹐阻斷河路。孝寬深患之。而地入於齊﹐無方誅翦。欲當其要處﹐置一大城。乃於河西徵役徒十萬﹐甲士百人﹐遣開府姚嶽監築之。嶽色懼﹐以兵少爲難。孝寬曰「計成此城﹐十日卽畢。旣去晉州四百餘里﹐一日創手﹐二日僞境始知。設令晉州召兵﹐三日方集。謀議之間﹐自稽三日。計其軍行﹐二日不到。我之城隍﹐足以辦矣。」乃令築之。齊人果至南首﹐疑有大軍﹐乃停畱不進。其夜﹐又令汾水以南﹐傍介山﹑稷山諸村﹐所在縱火。齊人謂是軍營﹐遂收兵自固。版築克就﹐卒如其言。進位柱國。時晉公護將東討﹐孝寬遣長史辛道獻啟陳不可﹐護不納。旣而大軍果不利。後孔城遂陷﹐宜陽被圍。孝寬乃謂其將帥曰「宜陽一城之地﹐未能損益。然兩國爭之﹐勞師數載。彼多君子﹐寧乏謀猷。若棄崤東﹐來圍汾北﹐我之疆界必見侵擾。今宜於華谷及長秋速築城﹐以杜賊志。脫其先我﹐圖之實難。」於是畫地形﹐具陳其狀。事不行。齊人果解宜陽之圍﹐經略汾北﹐遂築城守之。其丞相斛律明月至汾東﹐請與孝寬相見。明月云「宜陽小城﹐久勞爭戰。今旣入彼﹐欲於汾北取償﹐幸勿怪也。」答曰「宜陽彼之要衝﹐汾北我之所棄。我棄彼圖﹐取償安在﹖且君輔翼幼主﹐位重望隆﹐理宜調陰陽﹐撫百姓﹐焉用極武窮兵﹐構怨連禍﹗苟貪尋常之地﹐塗炭疲獘之人﹐竊爲君不取。」孝寬參軍曲嚴頗知卜筮﹐謂孝寬曰「來年東朝必大相殺戮。」孝寬因令嚴作謠歌曰「百升飛上天﹐明月照長安。」百升﹐斛也。又言「髙山不推自崩﹐槲木不扶自舉。」令諜人多傳此文﹐遺之於鄴。祖孝徵旣聞﹐更潤色之﹐明月卒以此誅。建徳之後﹐武帝志在平齊﹐孝寬乃上疏陳三策。其第一策曰「臣在邊積年﹐頗見間隙﹐不因際會﹐難以成功。今大軍若出軹關﹐方軌而進﹐兼與陳氏共爲掎角。並令廣州義旅出自三＿﹐又募山南驍銳沿河而下﹐復遣北山稽胡絕其並﹑晉之路。凡此諸軍﹐仍令各募關﹑河之外勁勇之士﹐厚其爵賞﹐使爲前驅。嶽動川移﹐雷駭電激﹐百道俱進﹐並趨虜庭。必當望旗奔潰﹐所向摧殄。一戎大定﹐實在此機。」其第二策曰「若國家更爲後圖﹐未卽大舉﹐宜與陳人分其兵勢。三＿以北﹐萬春以南﹐廣事屯田﹐預爲貯積。募其勇悍﹐立爲部伍。彼旣東南有敵﹐戎馬相持﹐我出奇兵﹐破其疆場。彼若興師赴援﹐我則堅壁淸野﹐待其去遠﹐還復出師。常以邊外之軍﹐引其腹心之眾。我無宿舂之費﹐彼有奔命之勞。一二年中﹐必自離散。乘間電掃﹐事等摧枯。」其第三策曰「昔句踐亡吳﹐尙期十載﹔武王取亂﹐猶煩再舉。若今更存遵養﹐且復相時﹐臣謂宜還崇鄰好﹐申其盟約﹐安人和眾﹐通商惠工﹐蓄銳養威﹐觀釁而動。斯則長策遠馭﹐坐自兼並也。」書奏﹐武帝遣淮南公元衛﹑開府伊婁謙等重幣聘齊。爾後遂大舉﹐再駕而定山東﹐卒如孝寬之策。孝寬每以年迫懸車﹐屢請致仕。帝以海內未平﹐優詔弗許。帝東伐﹐過幸玉壁﹐觀禦敵之所﹐深嘆美之﹐移時乃去。孝寬自以習練齊人虛實﹐請爲先驅。帝以玉壁要衝﹐非孝寬無以鎭之﹐乃不許。及趙王招率兵出稽胡﹐與大軍掎角﹐乃敕孝寬爲行軍總管﹐圍守華谷以應接之。孝寬克其四城。武帝平晉州﹐復令孝寬還舊鎭。及帝凱還﹐復幸玉壁﹐從容謂孝寬曰「世稱老人多智﹐善爲軍謀。然朕惟共少年﹐一舉平賊。公以謂如何﹖」孝寬對曰「臣今衰耄﹐惟有誠心而已。然昔在少壯﹐亦曾輸力先朝﹐以定關右。」帝大笑曰「實如公言。」乃請孝寬隨駕還京﹐進位上柱國。大業元年﹐爲行軍元帥﹐徇地淮南﹐所在皆密送誠款。然彼五門﹝﹞攥陳人若開塘放水﹐卽津濟路絕。孝寬遽令分兵據守之。陳剌史吳文立果遣決堰﹐已無及。於是陳人退走﹐江北悉平。及宣帝崩﹐隋文帝輔政。時尉遲迥先爲相州總管﹐詔孝寬代之。又以小司徒叱列長文爲相州剌史﹐先令赴鄴。孝寬續進﹐至朝歌﹐迥遣其大都督賀蘭貴賫書候孝寬。畱貴與語﹐以察之﹐疑其有變﹐遂稱疾徐行。又使人至相州求醫藥﹐密以伺之。旣到湯陰﹐逢長文奔還。孝寬審知其狀﹐乃馳還。所經橋道﹐皆令毀撤﹐驛馬悉擁以自隨。又勸驛將曰「蜀公將至﹐可多備肴酒芻粟以待之。」迥果遣儀同梁子康將數百騎追孝寬﹐驛司供設丰厚﹐所經之處﹐皆輒停畱﹐由是不及。詔發關中兵﹐以孝寬爲元帥東伐。軍次河陽。迥所置儀同薛公禮等圍逼懷州﹐孝寬遣兵擊破之。進次懷縣永橋城之東南。其城旣在要衝﹐雉堞牢固﹐迥已遣兵據之。諸將皆曰「此城當路﹐請先攻取。」孝寬曰「城小而固﹐若攻而不拔﹐損我軍威。令破其大軍﹐此亦何能爲也。」於是引軍次於武陟﹐入破迥子＿﹐＿輕騎奔鄴。軍次於鄴西門豹祠之南。迥自出戰﹐又破之。迥窮迫自殺。關東悉平﹐凱還京﹐薨。孝寬在邊多載﹐屢抗彊敵。所有經略﹐布置之初﹐人莫之解。見其成事﹐方乃驚服。

孫子曰「親而離之。」孝寬詐爲手書而間段琛﹐僞作謠言而誅明月。又曰「守而必固。」孝寬守玉壁而髙歡不能拔。又曰「因間者﹐因其鄕人而用之。」孝寬以金貨啖齊人而知其動靜。又曰「動如雷震。」孝寬謂雷駭電激﹐所向摧殄。又曰「佚而勞之。」孝寬欲使齊人有奔命之勞。又曰「城有所不攻。」孝寬不攻永橋是也。

●隋楊素

楊素﹐字處道﹐弘農華陰人也。少落拓﹐有大志﹐不拘小節。好學﹐善屬文﹐頗畱意於風角。美須髯﹐有英傑之表。素以其父守節陷齊﹐未蒙朝命﹐上表申理﹐帝不許。至於再三﹐帝大怒﹐命左右斬之。素乃大言曰「臣事無道天子﹐死其分也。」帝壯其言﹐漸見禮遇。帝命素爲詔書﹐下筆立成﹐詞義兼美。帝嘉之﹐顧謂素曰「善自勉之﹐勿憂不富貴。」素應聲答曰「臣但恐富貴來逼臣﹐臣無心圖富貴。」及平齊之役﹐素請率父麾下先驅。帝從之﹐賜以竹策﹐曰「朕方欲大相驅策﹐故用此物賜卿。」及髙祖爲丞相﹐素深自結納﹐髙祖甚器之。髙祖受禪初﹐卽圖江表。先是﹐素數進取陳之計﹐未幾﹐拜信州總管而遣之。素造大艦﹐名曰五牙。上起樓五層﹐髙百餘尺﹐左右前後置六柏竿﹐並髙五十尺﹐容戰士八百人﹐旗幟加於上。次曰黃龍﹐置兵百人。自余平乘﹑舴艋各有差。及大舉伐陳﹐以素爲行軍元帥﹐引舟師趣三峽。軍至流頭灘﹐陳將戚欣以靑龍百餘艘﹐屯兵數千人守狼尾灘﹐以遏軍路。其地＿峭﹐諸將患之。素曰「勝負大計﹐在此一舉。晝日下船﹐彼則見我﹐灘流迅激﹐制不由人﹐則吾失其便。」乃以夜掩之﹐素親率黃龍數千艘﹐銜枚而下﹐遣開府王長襲引步卒從南岸擊欣別柵﹐令大將軍劉仁恩率甲騎趣白沙北岸﹐遲明而至﹐擊之。欣敗走﹐悉虜其眾﹐勞而遣之﹐秋毫不犯。陳人大悅。素率水軍東下﹐舟艫蔽江﹐旗甲耀日。素坐平乘大船﹐容貌雄偉﹐陳人望之懼曰「淸河公卽江神也。」陳南康內史呂仲肅屯岐亭﹐正據江峽﹐於北岸鑿巖﹐綴鐵鎖三條﹐橫絕上流﹐以遏戰船。素與仁恩登陸俱發﹐先攻其柵。仲肅軍夜潰﹐素徐去其鎖。仲肅復據荊門之延州。素遣巴＿率千人乘五牙四艘﹐以拍檣碎賊十餘艦﹐遂大破之﹐俘甲士二千餘人﹐仲肅僅以身免。突厥達頭可汗犯塞﹐以素爲靈州道行軍總管﹐出塞討之。先是﹐諸將與虜戰﹐每慮胡騎奔突﹐皆以戎車步騎相參﹐輿鹿角爲方陣﹐騎在其內。素謂人曰「此乃自固之道﹐非取勝之方也。」於是悉除舊法﹐令諸軍爲騎陣。達頭聞之大喜﹐曰「此天錫我也。」因下馬仰天而拜﹐率精騎十餘萬而至。素奮擊﹐大破之﹐達頭被重創而遁﹐殺傷不可勝計﹐羣虜號哭而去。素多權略﹐乘機赴敵﹐應變無方﹐然大抵馭戎嚴整﹐有犯軍令者立斬之﹐無所寬貸。每將臨寇﹐輒求人過失而斬之﹐多者百餘人﹐少不下十數。流血盈前﹐言笑自若。及其對陣﹐先令一二百人赴敵﹐陷陣則已﹐如不能陷陣而還者﹐無問多少悉斬之。又令二三百人復進﹐還如向法。將士股栗﹐有必死之心﹐由是戰無不勝﹐稱爲名將。素時貴幸﹐言無不從﹐其從素徵伐者﹐微功必錄。至於他將﹐𨿽有大功﹐多爲文吏所譴卻。故素𨿽嚴忍﹐士亦以此願從焉。素爲行軍元帥﹐出云州擊突厥﹐連破之。突厥退走﹐率騎追躡﹐至夜而及之。將復戰﹐恐賊越逸﹐令其騎稍後。於是親將兩騎﹐並降突厥二人﹐與虜並行﹐不之覺也。候其頓捨未定﹐趣後騎掩擊﹐大破之。自是突厥遠遁﹐磧南無復虜庭。漢王諒反﹐遣茹茹天保來據蒲州﹐燒斷河橋﹐又遣王＿子率數萬人並力拒守。素將輕騎五千人襲之﹐潛於渭口宵濟﹐遲明擊之﹐天保敗走﹐＿子懼而以城降。有詔召還。初﹐素將行也﹐計日破賊﹐皆如所量。帝於是以素爲並州道行軍總管﹑河北道安撫大使﹐率眾數萬討諒。時晉﹑絳﹑呂三州並爲諒城守﹐素各以二千人縻之而去。諒遣趙子開擁眾十餘萬﹐柵絕徑路﹐屯據髙壁﹐布陣五十里。素令諸將以兵臨之﹐自引奇兵潛入霍山﹐緣崖谷而進﹐直指其營﹐一戰破之﹐殺傷數萬。諒所置介州剌史梁修羅屯介休﹐聞素至﹐懼﹐棄城而走。進至淸原﹐去並州三十里﹐諒率其將王世宗﹑趙子開﹑蕭摩訶等﹐眾且十萬﹐來拒戰。又擊破之﹐禽蕭摩訶。退保並州﹐素進兵圍之﹐諒窮蹙而降﹐餘黨悉平。大業元年遷尙書令。卒。

孫子曰「能使敵人自至者﹐利之也。」素除去鹿角而至突厥。又曰「法令孰行﹖」素求人過失而斬之。又曰「勝兵先勝而後戰。」素計日破賊﹐皆如所量。又曰「由不虞之道﹐攻其所不戒。」素緣崖谷而進﹐直指其營是也。

●隋長孫晟

長孫晟﹐字季晟。性通敏﹐略涉書﹐善彈工射﹐＿捷過人。初未知名﹐人弗之識也。惟髙祖一見﹐謂人曰「長孫郎武藝逸羣﹐適與其言﹐又多奇略。後之名將﹐非此子邪﹖」宣帝時﹐突厥攝圖請婚於周﹐以趙王招女妻之。遣晟送千金公主至其牙。前後使人數十輩﹐攝圖多不禮﹐見晟而獨愛焉﹐每共遊獵﹐畱之終歲。嘗有二雕﹐飛而爭肉﹐因以兩箭與晟曰「請射取之。」晟乃彎弓馳往﹐遇雕相攫﹐遂一發而雙貫焉。攝圖喜﹐命諸子弟貴人皆相親友﹐冀暱近之﹐以學彈射。其弟處羅侯號突利設﹐尢得眾心﹐而爲攝圖所忌﹐密托心腹﹐陰與晟盟。晟與之遊獵﹐因察山川形勢﹐部眾彊弱﹐皆盡知之。時髙祖作相﹐晟以狀白髙祖。髙祖大喜。開皇元年﹐攝圖曰「我周家親也﹐今隋公自立而不能制﹐復何面目見可賀惇乎﹖」因攻陷臨渝鎭﹐約諸面部落謀共南侵。髙祖新立﹐由是大懼﹐修築長城﹐發兵屯北境﹐以爲之備。晟先知攝圖﹑玷厥﹑阿波﹑突利等叔侄兄弟各統彊兵﹐俱號可汗﹐分居四面﹐內懷猜忌﹐外示和同﹐難以力徵﹐易可離間。因上書曰「諸夏𨿽安﹐戎場尙梗。興師致討﹐未是其時﹔棄於度外﹐又相侵擾。故宜密運籌策﹐漸以攘之。臣於周末﹐忝充外使﹐匈奴倚伏﹐實所具知。玷厥之於攝圖﹐兵彊而位下﹐外名相屬﹐內隙已彰﹐鼓動其情﹐必將自戰。又處羅侯者﹐攝圖之弟﹐姦多而勢弱﹐曲取於眾心﹐國人愛之﹐因爲攝圖所忌﹐其心殊不自安﹐迹示彌縫﹐實懷疑懼。又阿波首鼠﹐介在其間﹐頗畏攝圖﹐受其牽率﹐惟彊是與﹐未有定心。今宜遠交而近攻﹐離彊而合弱﹐通使玷厥﹐說合阿波﹐則攝圖回兵﹐自防右地。又引處羅﹐遣連奚﹑＿﹐則攝圖分眾﹐還備左方。首尾猜嫌﹐腹心離阻﹐十數年後﹐承釁討之﹐必可一舉而空其國矣。」上省表大悅﹐因召與語。晟復口陳形勢﹐手畫山川﹐寫其虛實﹐皆如指掌。上深嗟異﹐皆納用焉。因遣太僕元暉出伊吾道﹐使詣玷厥﹐賜以狼頭纛﹐謬爲欽恭﹐禮數甚優。玷厥使來﹐引居攝圖使上。反間旣行﹐果相猜貳。授晟車騎將軍﹐出黃龍道﹐賫幣賜奚﹑＿﹑契丹等﹐遣爲鄕導﹐得至處羅侯所﹐深布心腹﹐誘領內附。二年﹐攝圖四十萬騎自蘭州入﹐至於周盤﹐破達奚長儒軍﹐更欲南入。玷厥不從﹐引兵而去。時晟又說染幹詐告攝圖曰「鐵勒等反﹐欲襲其牙。」攝圖乃懼﹐回兵出塞。後數年﹐突厥大入﹐發八道元帥分出拒之。阿波至涼州﹐與竇榮定戰﹐賊帥累北。時晟爲偏將﹐使謂之曰「攝圖每來戰﹐皆大勝。阿波才入﹐便卽致敗﹐此乃突厥之恥﹐豈不內愧於心乎﹖且攝圖之與阿波﹐兵勢本敵。今攝圖日勝﹐爲眾所崇﹐阿波不利﹐爲國生辱。攝圖必當因以罪歸於阿波﹐成其夙計﹐滅北牙矣。願自量度﹐能禦之乎﹖」阿波使至﹐晟又謂之曰「今達頭與隋連和﹐而攝圖不能制。可汗何不依附天子﹐連結達頭﹐相合爲彊﹖此萬全之計﹐豈若喪兵負罪﹐歸就攝圖﹐受其戮辱邪﹖」阿波納之﹐因畱塞上﹐使人隨晟入朝。攝圖死﹐遣晟持節拜其弟處羅侯爲莫何可汗﹐以其子雍閭爲葉護可汗。染幹者﹐處羅侯之子也﹐乞通婚﹐許之﹐以宗女封安義公主以妻之。晟說染幹率眾南徙﹐居度斤舊鎭。雍閭疾之﹐亟來抄略。染幹伺知動靜﹐輒遣奏聞﹐是以賊來每先有備。晟遣降虜覘候雍閭﹐知其牙內屢有災變﹐夜見赤紅﹐光照數百里﹐天狗＿﹐雨血三日﹐流星墜其營內﹐有聲如雷。每夜自驚﹐言隋師且至。並遣奏知﹐仍請出討突厥。都速等歸染幹﹐前後至者男女萬餘口﹐晟安置之。由是突厥悅附。尋以染幹爲啟民可汗﹐賜射於武安殿。選善射者十二人﹐分爲兩朋。啟民曰「臣由長孫大使得見天子﹐今日賜射﹐願入其朋。」許之﹐給晟箭六弓﹐發皆入鹿﹐啟民之朋卒勝。時有鳶羣飛﹐上曰「公善彈﹐爲我取之。」十發俱中﹐並應丸而落。是日百官獲賚﹐晟獨居多。尋遣領五萬人﹐於朔州築大利城﹐以處染幹。詔晟部領降人﹐爲秦川行軍總管﹐取晉王節度出討達頭。晟進策曰「突厥飲泉﹐易可行毒。」因取諸藥毒水上流﹐達頭人馬飲之多死。於是大驚曰「天雨惡水﹐其亡我乎﹖」因夜遁。晟追之﹐斬首千餘級。王大喜﹐引晟入內﹐同宴極歡。有突厥達官來降﹐時亦預坐﹐說言突厥之內大畏長孫總管﹐聞其弓聲﹐謂爲霹靂﹔見其走馬﹐稱爲閃電。王笑曰「將軍震怒﹐威行域外﹐遂與雷霆爲比﹐一何壯哉﹗」復遣還大利城﹐安撫新附。仁壽元年﹐晟表奏曰「臣夜登城樓﹐望見磧北有赤气﹐長百餘里﹐皆如兩足下垂彼地。謹驗兵書﹐此名灑血。其下之國﹐必且破亡。欲滅匈奴﹐宜在今日。」詔楊素爲行軍元帥﹐晟爲受降使者﹐送染幹北伐。達頭眾大潰﹐西奔吐谷渾。晟以病卒。後突厥圍雁門﹐帝嘆曰「向使長孫晟在﹐不令匈奴至此。」

孫子曰「親而離之。」晟離間攝圖﹐因以破之。又曰「餌兵勿食。」晟以毒藥置上流﹐而達頭飲之多死是也。

●隋韓擒

韓擒﹐字子通﹐河東垣人也。少慷慨﹐以膽略見稱﹐容貌魁奇﹐有雄傑之表。尢好經史百家﹐皆略知大旨。太祖見而異之。武帝伐齊﹐齊將獨孤永業守金墉城﹐擒說下之。陳將甄慶﹑任蠻奴﹑蕭摩訶等共爲聲援﹐頻寇江北﹐前後入界。擒屢挫其鋒﹐陳人奪气。開皇初﹐髙祖潛有吞並江南之志﹐以擒有文武才用﹐夙著威名﹐於是拜爲廬州總管﹐委以平陳之任﹐甚爲敵人所憚。及大舉伐陳﹐以擒爲先鋒。擒率五百人宵濟﹐襲采石﹐守者皆醉﹐擒遂取之。進攻姑孰﹐半日而拔﹐次於新林。江南父老素聞其威信﹐來謁軍門﹐晝夜不絕。陳人大駭﹐陳叔寶遣領軍蔡徵守朱雀航﹐聞擒將至﹐眾懼而潰。任蠻奴爲賀若弼所敗﹐棄軍降於擒。擒以精騎五百﹐直入朱雀門。陳人欲戰﹐蠻奴＿之曰「老夫尙降﹐諸君何事﹗」眾皆散走。遂平金陵﹐執陳主叔寶。賀若弼與擒爭功於上前﹐弼曰「臣在蔣山死戰﹐破其銳卒﹐禽其驍將﹐震揚威武﹐遂平陳國。韓擒略不交陣﹐豈臣之比﹗」擒曰「本奉明旨﹐令臣與弼同時合勢﹐以取僞都。弼乃敢先期﹐逢賊遂戰﹐令將士傷死甚多。臣以輕騎五百﹐兵不血刃﹐直取金陵﹐降任蠻奴﹐執陳叔寶﹐據其府庫﹐頓其巢穴。弼至夕方扣北掖門﹐臣啟關而納之。斯乃救罪不暇﹐安得與臣相比﹗」上曰「二將俱合上勛。」先是﹐江東有謠歌曰「黃斑靑驄馬﹐發自壽陽＿。來時冬气末﹐去日春風始。」皆不知所謂。擒本名虎﹐平陳之際﹐又乘靑驄馬﹐往反時節與歌相應﹐至是方悟。其後﹐突厥來朝﹐上謂之曰「汝聞江南有陳國天子乎﹖」對曰「聞之。」上命左右引突厥詣擒前﹐曰「此是執得陳國天子者。」擒厲然顧之﹐突厥惶恐﹐不敢仰視。其有威容如此。無何﹐其鄰母見擒門下甚盛﹐有同王者。母異而問之﹐其人曰「我來迎王。」忽然不見。又有人疾篤﹐忽驚走至擒家曰「我欲謁王。」左右問曰「何王也﹖」答曰「閻羅王。」擒子弟欲撻之﹐擒止之曰「生爲上柱國﹐死作閻羅王﹐斯亦足矣。」因＿疾﹐數日卒。

孫子曰「攻其無備。」擒宵濟襲采石。又曰「拔人之城而非攻也。」擒兵不血刃而直取金陵是也。

●隋賀若弼

賀若弼﹐字輔伯﹐河南確陽人也。少慷慨﹐有大志﹐驍勇便弓馬﹐解屬文﹐博涉書記﹐有重名於當世。髙祖受禪﹐陰有並江南之志﹐訪可任者。髙＿曰「朝臣之內﹐文武才幹﹐無出賀若弼者。」髙祖曰「公得之矣。」於是拜弼爲吳州總管﹐委以平陳之事。弼忻然以爲己任﹐與壽州總管源雄並爲重鎭。弼遺雄詩曰「交河驃騎幕﹐合浦伏波營。勿使麒麟上﹐無我二人名。」獻取陳十策﹐上稱善。開皇九年﹐大舉伐陳﹐以弼爲行軍總管。將渡江﹐酹酒而咒曰「弼親承廟略﹐遠振國威﹐伐罪弔民﹐除凶剪暴。上天長江﹐鑑其若此。如使福善禍淫﹐大軍利涉。如事有乖違﹐葬江魚之腹中﹐死且不恨。」先是﹐弼請緣江防人每交代之際﹐必集歷陽。於是大列旗幟﹐營幕被野。陳人以爲大軍至﹐悉發國中士馬。旣知防人交代﹐其眾復散。後以爲常﹐不復設備。及此﹐弼以大軍濟江﹐陳人弗之覺也。襲南徐州﹐拔之。軍令嚴肅﹐秋毫不犯﹐有軍士於民間酤酒者﹐弼立斬之。進屯蔣山﹐陳將魯廣達﹑任蠻奴﹑田端﹑蕭摩訶等以勁兵拒戰。田端先犯弼軍﹐弼擊走之。廣達等相繼遞進﹐弼軍屢卻。弼揣知其驕﹐士卒且惰﹐於是督厲將士﹐殊死戰﹐遂大破之。麾下擒摩訶至﹐弼命左右牽斬之。摩訶顏色自若﹐弼釋而禮之。從北掖門而入。時韓擒已執陳叔寶﹐弼至﹐呼叔寶視之。叔寶股栗再拜﹐弼謂之曰「小國之君﹐當大國卿。拜﹐禮也。入朝不失作歸命侯﹐無勞恐懼。」弼自以功名出朝臣之右﹐每以宰相自許。旣而楊素爲僕射﹐弼仍爲將軍﹐甚不平﹐形於言色﹐由是免官。弼怨望愈甚。後數年﹐下弼獄﹐除名爲民。歲餘﹐復其爵位。上亦忌之﹐不復任使。嘗遇突厥入朝﹐上賜之射﹐突厥一發中的。上曰「非賀若弼﹐無能當此。」於是命弼。弼再拜而咒曰「臣若赤誠奉國者﹐當一發破的。如其不然﹐發不中也。」旣射﹐一發而中。上大悅﹐顧謂突厥曰「此人﹐天賜我也﹗」煬帝之在東宮﹐嘗謂弼曰「楊素﹑韓擒﹑史萬歲三人﹐俱稱良將﹐其間優劣何如﹖」弼曰「楊素是猛將﹐非謀將﹔韓擒是鬥將﹐非領將﹔史萬歲是騎將﹐非大將。」太子曰「然則大將誰也﹖」弼拜曰「惟殿下所擇。」弼意自許爲大將。煬帝嗣位﹐尢疏忌。大業三年﹐終坐誅。

孫子曰「用而示之不用。」弼因防人更代而令敵不設備。又曰「將孰有能﹖」弼論楊﹑韓﹑史三將優劣是也。

●隋史萬歲

史萬歲﹐京兆杜陵人也。少英武﹐善騎射﹐驍捷若飛﹐好讀兵書﹐兼精占候。尉遲迥之亂也﹐萬歲從梁士彥擊之。軍次馮翊﹐見羣雁飛來﹐萬歲謂士彥曰「請射行中第三者。」旣射之﹐應弦而落﹐三軍悅服。及與迥軍相遇﹐每戰先登。鄴城之陣﹐官軍稍卻﹐萬歲謂左右曰「事急矣﹐吾當破之。」於是馳馬奮擊﹐殺數十人﹐眾亦齊力﹐官軍乃振。爾朱＿以謀反伏誅﹐萬歲頗相關涉﹐坐除名﹐配惇煌爲戍卒。其戍主甚驍武﹐每單騎深入突厥中﹐掠取羊馬﹐輒大克獲。突厥無眾寡﹐莫之敢當。其人深自矜負﹐數罵辱萬歲。萬歲患之﹐自言亦有武勇。戍主試令馳射而工﹐戍主笑曰「小人定可。」萬歲請弓馬﹐復掠突厥中﹐大得六畜而歸。」戍主始善之﹐每與同行﹐輒入突厥數百里﹐名＿北夷。竇榮定之擊突厥也﹐萬歲詣轅門請自效。榮定素聞其名﹐見而大悅。因遣人謂突厥曰「士卒何罪過令殺之﹐但當各遣一壯士決勝負耳。」突厥許諾﹐因遣一騎挑戰。榮定遣萬歲出應之﹐萬歲馳斬其首而還。突厥大驚﹐不敢復戰﹐遂引軍而去。及髙智慧等作亂江南﹐以行軍總管從楊素擊之。萬歲率眾二千﹐自東陽別道而進﹐逾嶺越海﹐攻陷溪洞不可勝數。前後七百餘戰﹐轉鬥千餘里﹐寂無聲聞者十旬﹐遠近皆以萬歲爲沒。萬歲以水陸阻絕﹐信使不通﹐乃置書竹筒中﹐浮之於水。汲者得之﹐以言於素。素大悅﹐止其事。髙祖嗟嘆﹐賜其家錢十萬﹐還拜左領軍將軍。先是﹐南寧夷爨＿來降﹐拜昆州剌史﹐旣而復叛。遂以萬歲爲行軍總管﹐率眾擊之。入自蜻蛉川﹐經弄凍﹐次小勃牛攥至於南中。賊前後屯據要害﹐萬歲皆擊破之。行數百里﹐見諸葛亮紀功碑﹐銘其背曰「萬歲之後﹐勝我者過此。」萬歲令左右倒其碑而進。渡西洱河﹐入渠濫川﹐行千餘里﹐破其三千餘部。諸夷大懼﹐遣使請降﹐獻明珠徑寸。於是勒石頌美隋徳。萬歲遣使馳奏﹐請將＿入朝﹐詔許之。爨＿陰有二心﹐不欲詣闕﹐因賂萬歲以金寶﹐萬歲於是舍＿而還。蜀王秀時在益州﹐知其受賂及＿復反﹐乃奏之。上令窮治其事﹐事皆驗﹐罪當死。上數之曰「受金放賊﹐重勞士馬。朕念將士暴露﹐寢不安席﹐食不甘味﹐卿豈社稷臣也﹖」萬歲曰「臣畱爨＿者﹐恐其州有變﹐畱其鎭撫。」上以萬歲心有欺隱﹐大怒﹐將斬之。左僕射髙＿進曰「史萬歲雄略過人﹐每行兵用師之處﹐未嘗不身先士卒﹐尢善撫禦﹐將士樂爲致力﹐𨿽古名將未能過也。」上意少解。開皇末﹐突厥達頭可汗犯塞。上令晉王及楊素出靈武道﹐漢王諒與萬歲出馬邑道。萬歲率柱國張定和﹑大將軍李藥王等出塞﹐至大斤山﹐與虜相遇。達頭遣使問曰「隋將爲誰﹖」候騎報﹕「史萬歲也。」突厥復問曰「得非惇煌戍卒乎﹖」候騎曰「是也。」達頭聞之﹐懼而引去。萬歲馳追百餘里﹐大破之﹐斬數千級。楊素害其功﹐因譖萬歲云「突厥本降﹐初不爲寇﹐來於塞上畜牧耳。」遂寢其功。時所將士卒在朝稱冤者數百人﹐萬歲謂之曰「吾今日爲汝極言於上﹐事當決矣。」旣見上﹐言將士有功﹐爲朝廷所抑﹐詞气憤厲﹐忤於上。上大怒﹐令左右暴殺之。死之日﹐天下士庶聞者﹐識與不識﹐莫不冤惜之。萬歲爲將﹐不治營伍﹐令士卒各隨所安﹐無警夜之備﹐虜亦不敢犯。臨陣對敵﹐應變無方﹐號爲良將。

孫子曰「三軍可奪气。」萬歲射殺挑騎而突厥不戰﹐聞其威名而達頭引去是也。

●唐李孝恭

李孝恭﹐少沈敏有識量。髙祖已定京師﹐拜山南招慰大使﹐徇巴蜀﹐下三十餘州。進擊朱粲﹐破之﹐俘其眾。諸將曰「粲徒食人﹐摯賊也﹐請坑之。」孝恭曰「不然。今列城皆吾寇﹐若獲之則殺﹐後渠有降者乎﹖」悉縱之。繇是騰檄所至輒下。蕭銑據江陵﹐孝恭數進策圖銑﹐帝嘉納。進王趙郡﹐乃大治舟艦﹐肄水戰。會李靖使江南﹐孝恭倚其謀﹐遂圖江陵﹐盡召巴蜀首領子弟收用之﹐外示引擢而內實質也。俄進荊湘道總管﹐統水陸十二軍發夷陵﹐破銑二鎭。縱戰艦放江中﹐諸將曰「得舟當濟吾用﹐棄之反資賊﹐柰何﹖」孝恭曰「銑之境南際嶺﹐左薄洞庭﹐地險士眾。若城未拔而援至﹐我且有內外憂。舟𨿽多﹐何所用之﹖今銑瀕江鎭戍﹐見艫舳蔽江下﹐必謂銑已敗﹐不卽進兵﹐覘候往返﹐以引救期﹐則吾旣拔江陵矣。」已而救兵到巴陵﹐見船﹐疑不進。銑內外阻絕﹐遂降。帝悅﹐遷荊州大總管﹐詔圖破銑狀以進。輔公＿反﹐寇壽陽﹐詔孝恭爲行軍元帥討之。引兵趨九江﹐李靖﹑李＿﹑黃君漢﹑張鎭周﹑盧祖尙皆稟節度。將發﹐大饗士﹐杯酒變爲血﹐在坐皆失色。孝恭自如﹐徐曰「禍福無基﹐惟所召爾﹗顧我不負於物﹐無重諸君憂。公＿禍惡貫盈﹐今仗威靈以問罪﹐杯中血乃賊臣授首之祥乎﹗」盡飲罷﹐眾心爲安。公＿將馮惠亮等拒＿邀戰﹐孝恭堅壁不出﹐遣奇兵絕餉道。賊饑﹐夜薄營﹐孝恭臥不動。明日﹐使羸兵扣賊壘挑之﹐祖尙選精騎陣以待。俄而兵卻﹐賊追北且囂﹐遇祖尙軍﹐薄戰﹐遂大敗。惠亮退保梁山。孝恭乘勝破其別鎭﹐賊赴水死者數千計。公＿窮﹐棄丹陽走﹐騎窮追﹐生禽之﹐江南平。貞觀初﹐爲禮部尙書﹐攺王河間。暴薨。隋亡﹐盜賊徧天下﹐皆太宗自討定﹐謀臣驍帥並隸麾下﹐無特將專勛者﹐惟孝恭獨有方面功以自見云。

孫子曰「形之﹐敵必從之。」孝恭縱船江中以疑賊援。又曰「禁祥去疑。」孝恭以杯血爲授首之祥﹐而眾心安。又曰「以利動之﹐以卒待之。」孝恭使羸兵挑賊﹐而待以精騎是也。

●唐尉遲恭

尉遲敬徳﹐名恭﹐以字行﹐朔州善陽人。隋大業末﹐與宋金剛襲破永安王孝基﹐執獨孤懷恩等。武徳二年﹐秦王戰柏壁﹐金剛敗奔突厥﹐恭合餘眾守介休。王遣任城王道宗﹑宇文士及諭之﹐乃與尋相舉地降﹐從擊王世充。會尋相叛﹐諸將疑恭且亂﹐囚之。屈突通曰「恭＿敢﹐今執之﹐猜貳已結﹐不卽殺﹐後悔無及也。」王曰「不然。恭必叛﹐寧肯後尋相者耶﹖」釋之﹐引見臥內﹐曰「丈夫意气相許﹐小嫌不足置胸中﹐我終不以讒害良士。」因賜之金﹐曰「必欲去﹐以爲汝資。」是日獵楡窠﹐會世充自將兵數萬來戰。單雄信者﹐賊驍將也﹐騎直趨王﹐恭躍馬大呼橫刺﹐雄信墜﹐乃翼王出﹐率兵還戰﹐大敗之。王顧曰「此眾人意公必叛﹐我獨保無他﹐何相報速耶﹖」竇建徳營板諸﹐王命李＿等爲伏﹐親挾弓﹐令恭執哨﹐略其壘﹐大呼致師。建徳兵出﹐乃稍引卻﹐殺數十人﹐眾益進。伏發﹐大破之。時世充兄子琬使於建徳﹐乘隋帝廏馬﹐鎧甲華整﹐出入軍中以誇眾。王望見﹐問﹕「誰可取者﹖」恭請與髙甑生﹑梁建方三騎馳往﹐禽琬﹐引其馬以歸﹐賊不敢動。隱太子嘗以書招之﹐贈金皿一車。辭曰「秦王實生之﹐方以身徇恩。今於殿下無功﹐其敢當賜﹖若私許則懷二心﹐徇利棄忠﹐殿下亦焉用之哉﹖」太子怒而止。恭以聞﹐王曰「公之心如山嶽然﹐𨿽積金至斗﹐豈能移之﹖然恐非自安計。」巢王果遣壯士剌之。恭開門安臥﹐賊至﹐不敢入。因譖於髙祖﹐將殺之。王固爭﹐得免。其後隱﹑巢計日急﹐恭與長孫無忌入白曰「大王不先決﹐社稷危矣﹗」王曰「我惟同气﹐所未忍。」恭曰「人情畏死﹐眾以死奉王﹐此天授也。大王卽不聽﹐請從此亡﹐不能交手蒙戮。」無忌曰「王不從恭言﹐恭亦非王有﹐今敗矣。」王曰「寡人之謀﹐未可全棄﹐公更圖之。」恭曰「處事有疑非智﹐臨難不決非勇。王今自計如何﹖勇士八百人﹐悉入宮控弦被甲矣﹐尙何辭﹖」後又與侯君集等懇熟勸進﹐計乃定。時房玄齡﹑杜如晦被斥在外﹐召不至。王怒曰「是背我耶﹖」因解所佩刀授之﹐謂曰「卽不從﹐可斬其首以來。」恭遂往諭玄齡等﹐與入計議。隱太子死﹐恭領騎七十趨玄武門﹐王馬逸﹐墜林下﹐元吉將奪弓窘王﹐恭馳叱之﹐元吉走﹐遂射殺之。宮﹑府兵屯玄武門﹐戰不解﹐恭持二首示之﹐乃去。時帝泛舟海池﹐王命恭往侍﹐不解甲趨行在。帝驚曰「今日之亂爲誰﹖爾來何耶﹖」對曰「秦王以太子﹑齊王作亂﹐舉兵誅之﹐恐陛下不安﹐遣臣宿衛。」帝意悅。王爲皇太子。時坐隱﹑巢者百餘家﹐將盡沒入之。恭曰「爲惡者二人﹐今已誅﹐若又窮支黨﹐非取安之道。」由是普原。論功爲第一。嘗侍宴慶善宮﹐有班其上者﹐恭曰「爾何功﹐坐我上﹖」任城王道宗解諭之﹐恭勃然﹐擊道宗目幾眇。太宗不悅﹐罷﹐召責曰「朕觀漢史﹐嘗怪髙祖時功臣少全者。今視卿所爲﹐乃知韓﹑彭夷戮﹐非髙祖過。國之大事﹐惟嘗與罰﹐橫恩不可數得﹐免自整飭﹐悔可及乎﹗」恭頓首謝。帝將討髙麗﹐恭上言「乘輿至遼﹐太子次定州﹐兩京空虛﹐恐有玄感之變。夷貊小國﹐不足枉萬乘。願委之將臣﹐以時摧滅。」帝不納。顯度三年﹐卒。恭善避＿﹐每單騎入賊﹐𨿽羣剌之不能傷﹐又能奪取賊＿還剌之。齊王元吉使去刃與之校﹐恭請王加刃﹐而獨去之﹐卒不能中。帝嘗問﹕「奪＿與避＿﹐孰難﹖」對曰「奪＿難。」試使與齊王戲﹐少頃﹐王三失＿﹐遂大愧服。

孫子曰「遠而挑人者﹐欲人之進也。」恭大呼致師而破建徳是也。捲

九

●唐李靖

李靖﹐字藥師﹐京兆三原人。姿貌魁秀﹐通書史。嘗謂所親曰「丈夫遭遇﹐要當以功名取富貴﹐何至作章句儒。」其舅韓擒虎每與諭兵﹐輒嘆曰「可與論孫吳者﹐非斯人﹐尙誰哉﹗」隋吏部尙書牛弘見之﹐曰「王佐才也。」左僕射楊素拊其牀謂曰「卿終當坐此。」大業末﹐爲馬邑丞。髙祖擊突厥﹐靖察有非常志﹐自囚上急變﹐傳送江都﹐至長安﹐道梗。髙祖已定京師﹐將斬之。靖呼曰「公起兵爲天下除暴亂﹐欲就大事﹐以私怨殺誼士乎﹖」秦王亦爲請﹐得釋。蕭銑據江陵﹐詔靖安輯。至峽州﹐阻銑兵不得前。帝謂逗畱﹐詔都督許紹斬靖﹐紹爲請而免。開州蠻冉肇則寇夔州﹐趙郡王孝恭戰未利﹐靖率兵八百破其屯﹐要險設伏﹐斬肇則﹐俘禽五千。帝謂左右曰「使功不如使過﹐靖果然。」因手敕勞曰「旣往不咎﹐向事吾久已忘之。」靖遂陳圖銑十策。有詔拜靖行軍總管﹐兼攝孝恭行軍長史﹐軍政一委焉。武徳四年﹐大閱兵夔州。時秋潦﹐濤瀨漲惡﹐銑以靖未能下﹐不設備。諸將亦請江平乃進﹐靖曰「兵機事﹐以速爲神。今士始集﹐銑不及知﹐若乘水傅壘﹐是震霆不及塞耳﹐就能倉卒召兵﹐無以禦我﹐此必禽也。」孝恭從之。舟師叩夷陵﹐銑將文士洪以卒數萬屯淸江﹐孝恭欲擊之﹐靖曰「不可。士洪健將﹐下皆勇士﹐今新失荊門﹐悉銳拒我﹐此救敗之師﹐不可當。宜駐南岸﹐待其气衰﹐乃取之。」孝恭不聽﹐畱靖守屯﹐自往與戰﹐大敗還。賊委舟散掠﹐靖視其亂﹐縱兵擊破之﹐取四百餘艘﹐溺死者萬人。卽率輕兵五千爲先鋒﹐趨江陵﹐薄城而營﹐破其將楊君茂﹑鄭文秀﹐俘甲士四千。孝恭軍繼進﹐銑大懼﹐檄召江南兵﹐不及到﹐明日降。靖入其都﹐號令靜嚴﹐軍無私焉。或請靖籍銑將拒戰者家貲以賞軍﹐靖曰「王者之兵﹐弔人而取有罪﹐彼其脇驅以來﹐藉以拒師﹐本非其情﹐不容以叛逆比之。今新定荊﹑郢﹐宜示寬大﹐以慰其心。若降而籍之﹐恐自荊而南﹐堅城劇屯﹐驅之死守﹐非計之善也。」止不籍。由是江﹑漢列城爭下。輔公＿據丹陽反﹐詔孝恭爲帥﹐召靖入朝受方略﹐副孝恭東討﹐李世＿等七總管皆受節度。公＿遣馮惠亮以舟師三萬屯當塗﹐陳正通步騎二萬屯靑林﹐自梁山連鎖以斷江道﹐築卻月城﹐延袤十餘里﹐爲掎角。諸將議曰「彼勁兵連柵﹐將不戰疲老我師。若直取丹陽﹐空其巢窟﹐惠亮等自降。」靖曰「不然。三軍𨿽精﹐而公＿所自將亦銳卒也﹐旣保石頭﹐則牢未可拔。我畱不得志﹐退有所忌﹐腹背蒙患﹐非百全計。且惠亮﹑正通百戰餘賊﹐非怯野斗﹐今方持重待公＿立計爾。若出不意﹐挑攻其城﹐必破之。惠亮拔﹐公＿禽矣。」孝恭聽之。靖率黃君漢等水陸皆進﹐苦戰﹐殺傷萬餘人﹐惠亮等亡去。靖將輕兵至丹陽﹐公＿懼﹐眾尙多﹐不能戰﹐乃出走﹐禽之﹐江南平。帝嘆曰「靖乃銑﹑公＿之膏盲也﹐古韓﹑白﹑衛﹑霍何以加﹗」八年﹐突厥寇太原﹐爲行軍總管﹐以江淮兵萬人屯太谷。諸將多敗﹐獨靖以完軍歸。太宗踐祚﹐授刑部尙書﹐兼檢校中書令。突厥部種離畔﹐帝方圖進取﹐以兵部尙書爲定襄道行軍總管﹐率勁騎三千繇馬邑趨惡陽嶺。頡利可汗大驚﹐曰「兵不傾國來﹐靖敢提孤軍至此﹖」於是帳部數恐。靖縱諜者離其腹心﹐夜襲定襄﹐破之﹐可汗脫身遁磧口。進封代國公。帝曰「李陵以步卒五千絕漠﹐然卒降匈奴﹐其功尙得書竹帛。靖以騎三千﹐蹀血虜庭﹐遂取定襄﹐古未有輩﹐足澡吾渭水之恥矣﹗」頡利走保鐵山﹐遣使者謝罪﹐請舉國內附。以靖爲定襄道總管往迎之﹐又遣鴻臚卿唐儉﹑將軍安修仁慰撫。靖謂副將張公謹曰「詔使到﹐虜必自安﹐若萬騎賫二十日糧﹐自白道襲之﹐必得所欲。」公謹曰「上已與約降﹐行人在彼﹐柰何﹖」靖曰「機不可失﹐韓信所以破齊也。如唐儉輩何足惜哉﹗」督兵疾進﹐行遇候羅﹐皆俘以從﹐去其牙七里乃覺﹐部眾震潰﹐斬萬餘級﹐俘男女十萬﹐禽其子疊羅施﹐殺義成公主。頡利亡去﹐爲大同道行軍總管張寶相禽以獻。於是斥地自陰山北至大漠矣。帝因大赦天下﹐賜民五日＿。禦史大夫蕭＿劾靖持軍無術﹐縱士大掠﹐散失奇寶。帝召責之﹐靖無所辯﹐頓首謝。帝徐曰「隋史萬歲破達頭可汗﹐不賞而誅。朕不然﹐赦公之罪﹐錄公之功。」乃進左光祿大夫﹐旣而曰「向人譖短公﹐朕今悟矣。」遷尙書右僕射。靖每參議﹐恂恂似不能言﹐以沈厚稱。頃之﹐吐谷渾寇邊。帝謂侍臣曰「靖能復起爲帥乎﹖」靖往見房玄齡﹐曰「吾𨿽老﹐尙堪一行。」帝喜﹐以爲西海道行軍大總管﹐任城王道宗﹑侯君集﹑李大亮﹑李道彥﹑髙甑生五總管兵皆屬。軍次伏俟城﹐吐谷渾盡火其莽﹐退保大非川。諸將議﹐春艸未牙﹐馬弱不可戰。靖決策深入﹐遂逾積石山。大戰數十﹐多所殺獲﹐殘其國﹐國人多降﹐吐谷渾伏允愁蹙自經死。靖更立大寧王慕容順而還。甑生軍繇鹽澤道﹐後期﹐靖簿責之。旣歸而憾﹐與廣州長史唐奉義告靖謀反﹐有司按驗無狀﹐甑生等以誣罔論。靖乃闔門自守﹐賓客親戚一謝遣。攺衛國公。帝將伐遼﹐召靖入﹐謂曰「公南平吳﹐北破突厥﹐西定吐谷渾﹐惟髙麗未服﹐亦有意乎﹖」對曰「往憑天威﹐得效尺寸功。今疾𨿽衰﹐陛下誠不棄﹐病且瘳矣。」帝憫其老﹐不許。病甚﹐帝幸其第﹐流涕曰「公乃朕生平故人﹐於國有勞。今疾若此﹐爲公憂之。」薨﹐年七十九。

孫子曰「兵之情主速。」靖謂兵機以速爲神。又曰「亂而取之。」靖因敵散亂擊而破之。又曰「出其不意。」靖破馮惠亮及頡利。又曰「死間者﹐爲誑於外。」靖因唐儉使虜而襲破突厥是也。

●唐李＿

李＿﹐字懋功﹐曹州離狐人。本姓徐氏。隋大業末﹐韋城翟讓爲盜﹐＿年十七﹐往從之。說曰「公鄕壤不宜自剽殘﹐宋﹑鄧商旅之會﹐禦河在中﹐舟艦相屬﹐往邀取之﹐可以自資。」讓然之。李密亡命雍丘﹐＿說讓推密爲主。以奇計破王世充。時河南﹑山東大水﹐隋帝令饑人就食黎陽倉﹐吏不時發﹐死者日萬數。＿說密曰「天下之亂本於饑﹐今若取黎陽粟以募兵﹐大事濟矣。」密以麾下兵五千付＿﹐濟河﹐襲黎陽﹐守之。開倉縱食﹐旬日﹐勝兵至二十萬。宇文化及引兵北上﹐密使＿守倉﹐周掘塹以自環。化及攻之﹐＿爲地道出斗﹐化及敗﹐引去。武徳二年﹐密歸朝廷﹐其地東屬海﹐南至江﹐西直汝﹐北抵魏郡﹐＿統之﹐未有所屬。謂長史郭孝恪曰「人眾土宇﹐皆魏公有也。吾若獻之﹐是利主之敗爲己功﹐吾所羞也。」乃錄郡縣戶口以啟密﹐請自上之。使至﹐髙祖訝無表﹐使者以意聞。帝喜曰「純臣也。」詔授黎州總管﹐封英國公。賜姓﹐附宗正屬籍。詔＿總河南﹑山東兵以拒王世充。及密以謀反誅﹐帝遣使示密反狀。＿請收葬﹐詔從之。＿爲密服﹐葬訖乃釋。俄爲竇建徳所陷﹐質其父﹐使復守黎陽。三年﹐自拔來歸。從秦王伐東都﹐戰有功。東略地至虎牢﹐降鄭州司兵沈悅。平建徳﹐俘世充﹐乃振旅還﹐秦王爲上將﹐＿爲下將﹐皆服金甲﹐乘戎輅﹐告捷於廟。太宗卽位﹐拜並州都督。貞觀三年﹐爲通漠道行軍總管﹐出雲中﹐與突厥戰﹐走之。引兵與李靖合﹐因曰「頡利若度磧﹐保於九姓﹐恐不可得。我若約賫薄之﹐不戰縛虜矣。」靖大喜﹐以與己合﹐於是意決。靖率眾夜發﹐＿勒兵從之。頡利欲走磧﹐＿前屯磧口﹐不得度﹐由是酋長率部落五萬降於＿。詔拜光祿大夫﹐行並州大都督府長史。父喪解﹐奪哀還官﹐徙封英。治並州十六年﹐以威肅聞。帝嘗曰「煬帝不擇人守邊﹐勞中國築長城以備虜。今我用＿守並﹐突厥不敢南﹐賢於長城遠矣﹗」後帝自將徵髙麗﹐以＿爲遼東道行軍大總管。破蓋牟﹑遼東﹑白崖等城﹐從戰駐畢山﹐功多﹐封一子爲郡公。延陀部落亂﹐詔將二百騎發突厥兵討之﹐大戰烏徳＿山﹐破之﹐降其首領梯貞達幹﹐而可汗咄摩支遁入荒谷﹐磧北遂定。＿旣忠力﹐帝謂可托大事。嘗暴疾﹐醫曰「用須灰可治。」帝乃自剪須以和藥。及愈﹐入謝﹐頓首流血。帝曰「吾爲社稷計﹐何謝爲﹗」後畱宴﹐顧曰「朕思屬幼孤﹐無易公者。公昔不遺李密﹐豈負朕哉﹖」＿感涕﹐因嚙指流血。俄大醉﹐帝親解衣覆之。帝疾﹐謂太子曰「爾於＿無恩﹐今以事出之﹐我死﹐宜卽授以僕射﹐彼必致死力矣﹗」乃授疊州都督。髙宗立﹐遂爲尙書左僕射。太宗時﹐＿以畫像淩煙閣﹐至是﹐帝復命圖其形﹐自序之。髙麗莫離支男生爲其弟所逐﹐遣子乞師。詔＿爲遼東道行軍大總管﹐率兵二萬討之。破其國﹐執髙藏﹑男建等﹐裂其地州縣之。詔＿獻俘昭陵﹐明先帝意﹐具軍容告於廟。進位太子太師。總章二年﹐卒﹐年八十六。帝曰「＿奉上忠﹐事親孝﹐歷三朝未嘗有過﹐性廉謹﹐不立產業。今亡﹐當無贏貲。有司其厚卹之。」初﹐＿拔黎陽倉﹐就食者眾﹐髙季輔﹑杜正倫往客焉﹐及平虎牢﹐獲戴冑﹐咸引見臥內﹐推禮之﹐後皆爲名臣﹐世以＿知人。平洛陽﹐得單雄信﹐故人也。表其材武﹐且言「若貸死﹐必有以報﹐請納官爵以贖。」不許。乃號慟﹐割股肉蹈之曰「生死永決﹐此肉同歸於土﹗」爲收養其子焉。其用兵多籌算﹐料敵應變﹐皆契事機。聞人善﹐抵掌嗟嘆。及戰勝﹐必推功於下。得金帛﹐盡散之士卒﹐無私貯。然持法嚴﹐故人爲之用。臨事選將﹐必訾相其奇福艾者遣之。或問其故﹐答曰「薄命之人﹐不足與成功名。」旣沒﹐士皆爲流涕。孫子曰「輔周則國必彊。」＿守並州﹐太宗以謂賢於長城。又曰「戰勝攻取不修其功者﹐凶。」＿每戰勝必推功於下。又曰「擇人而任之。」＿之選將﹐必遣奇福艾者是也。

●唐蘇定方

蘇烈﹐字定方﹐以字行﹐冀州武邑人。父邕﹐當隋季﹐率裏中數千人爲本郡討賊。定方驍悍有气決﹐年十五﹐從父戰﹐數先登陷陣。邕卒﹐代領其眾﹐破劇賊張金稱﹑楊公卿﹐追北數十里。自是賊不捨境﹐鄕黨賴之。貞觀初﹐從李靖襲突厥頡利於磧口﹐率＿馬二百爲前鋒﹐乘霧行﹐去賊一里許﹐霧霽﹐見牙帳﹐馳殺數十百人﹐頡利及隋公主惶窘各遁去﹐靖亦尋至﹐餘黨悉降。從蔥嶺道大總管程知節徵賀魯﹐至鷹娑川﹐賀魯率二萬騎來拒﹐總管蘇海政連戰未決﹐鼠尼施等復引二萬騎爲援。定方始休士﹐見塵起﹐率精騎五百﹐逾嶺馳搗賊營﹐賊眾大潰﹐殺千餘人﹐所棄鎧仗﹑牛馬藉籍山野不可計。副總管王文度疾其功﹐謬謂知節曰「賊𨿽走﹐軍死傷者眾。今當結輜重陳間﹐被甲而趨﹐賊來卽戰﹐是謂萬全。」又矯制收軍不深入。於是馬臒卒勞﹐無鬥志。定方說知節曰「天子詔討賊﹐今反自守﹐何功之立哉﹖且公爲大將﹐而閫外之事不得專﹐顧副將乃得專之﹐胡不因文度待天子命﹖」不從。至恆篤城﹐有胡人降﹐文度猥曰「師還而降﹐且爲賊﹐不如殺之﹐取其貲。」定方曰「此乃自作賊耳﹐寧曰伐叛﹗」及分財﹐定方一不取。太宗知之﹐比知節等還﹐悉下吏﹐當死﹐貸爲民。擢定方伊麗道行軍大總管﹐復徵賀魯﹐以任雅相﹑回紇婆潤爲副。出金山北﹐先擊處木昆部﹐破之﹐俟斤＿獨祿擁眾萬帳降﹐定方撫之﹐發其千騎並回紇萬人﹐進至曳河。賀魯率十姓兵十萬拒戰﹐輕定方兵少﹐舒左右翼包之。定方今步卒據髙﹐攢＿外向﹐親引勁騎陣北原﹐賊三突步陣﹐不能入﹐定方因其亂擊之﹐鏖戰三十里﹐斬首數萬級﹐賊大奔。明日﹐振兵復進﹐五弩矢畢舉眾降﹐賀魯獨與處木昆屈律啜數百騎西走。定方令副將蕭嗣業﹑回紇婆潤率雜虜兵趨邪羅斯川追北﹐定方與雅相領新附兵絕其後。會大雪﹐吏請少休﹐定方曰「虜恃雪﹐方止捨﹐謂我不能進﹐若縱使遠遁﹐則莫能禽。」遂勒兵進至雙河﹐與彌射﹑步眞合﹐距賀魯所百里﹐下令陣而行﹐薄金牙山。方賀魯將畋﹐定方縱擊﹐破其牙下數萬人﹐悉歸所部。賀魯走石國﹐彌射子元爽以兵與嗣業會﹐縛賀魯以還。由是修亭障﹐列蹊隧﹐定疆畛﹐問疾收＿﹐唐之州縣極西海矣。髙宗臨軒﹐定方戎服奉賀魯以獻。策功拜左驍衛大將軍﹑邢國公。會思結闕俟斤都曼先鎭諸胡﹐劫所部及疏勒﹑朱俱波﹑偈＿陀三國復叛﹐詔定方還爲安撫大使。率兵至葉葉水﹐而賊堞馬頭川。定方選精卒萬﹑騎三千襲之﹐晝夜馳三百里﹐至其所。都曼驚﹐戰無素﹐遂大敗﹐走馬頭城。師進攻之﹐都曼計窮﹐遂面縛降。俘獻於乾陽殿﹐有司請論如法。定方頓首請曰「臣向諭陛下意﹐許以不死﹐願丐其命。」帝曰「朕爲卿全信。」乃宥之。蔥嶺以西遂定。遷左武衛大將軍。出爲神丘道大總管﹐率師討百濟。自成山濟海至熊津口﹐賊瀕江屯兵﹐定方出左涯﹐乘山而陣﹐與之戰﹐賊敗死者數千。王師乘潮而上﹐舳艫銜尾進﹐鼓而噪﹐定方將步騎夾引﹐直趨其都城。賊傾國來﹐酣戰﹐破之﹐殺虜萬人﹐乘勝入其郛﹐王義慈及太子隆北走。定方進圍其城﹐義慈子泰自立爲王﹐率眾固守。義慈之孫文思曰「王與太子出﹐而叔豈得擅爲王﹖若王師還﹐我父子安得全﹖」遂率左右縋城下﹐人多從之﹐泰不能止。定方使士登城﹐建唐旗幟。於是泰開門請命﹐其將禰植與義慈降﹐隆及諸城送款﹐百濟平﹐俘義慈﹑隆﹑泰等獻東都。定方所滅三國﹐皆生執其王﹐賞賚珍寶不勝計。乾封二年﹐卒。

孫子曰「微乎微乎﹐至於無形。」定方乘霧行而破頡利。又曰「速乘人之不及。」定方見塵起而馳搗賊營。又曰「出其不意。」定方知虜恃雪而追掩是也。

●唐薛仁貴

薛仁貴﹐絳州龍門人。少貧賤﹐以田爲業。其妻曰「夫有髙世之材﹐要須遇時乃發。今天子自徵遼東﹐求猛將﹐此難得之時﹐君盍圖功名以自顯﹖」乃往應募。王師攻安市城﹐髙麗莫離支遣將髙延壽等率兵二十萬拒戰﹐太宗命諸將分擊之。仁貴恃驍悍﹐欲立奇功﹐乃著白衣自＿顯﹐持戟﹐腰＿兩弓﹐呼而馳﹐所向披靡。軍乘之﹐賊遂奔潰。帝望見﹐遣使馳問﹕「先鋒白衣者誰﹖」曰「薛仁貴。」帝召見﹐嗟異﹐賜金帛人馬甚眾﹐授遊擊將軍。師還﹐帝謂曰「朕舊將皆老﹐欲擢驍勇付閫外事﹐莫如卿者。朕不喜得遼東﹐喜得＿將。」遷右領軍中郎將。蘇定方討賀魯﹐仁貴上疏曰「臣聞兵出無名﹐事故不成﹔明其爲賊﹐敵乃可服。今泥熟不事賀魯﹐爲其所破﹐虜系妻子。王師有於賀魯部落轉得其家口者﹐宜悉取以還﹐厚加賚遣﹐使百姓知賀魯爲暴而陛下至徳也。」帝納之﹐遂還其家屬﹐泥熟請隨軍效死。詔副鄭仁泰爲鐵勒道行軍總管。將行﹐宴內殿﹐帝曰「古善射有穿七札者﹐卿試以五甲射焉。」仁貴一發洞貫﹐帝大驚﹐更取堅甲賜之。時九姓眾十餘萬﹐令驍騎數十人來挑戰﹐仁貴發三矢﹐輒殺三人﹐於是虜气懾﹐皆降。仁貴慮爲後患﹐悉坑之。轉討磧北餘眾﹐禽僞葉護兄弟三人以歸。軍中歌曰「將軍三箭定天山﹐壯士長歌入漢關。」九姓遂衰。鐵勒有思結﹑多覽葛等部﹐先保天山﹐及仁泰至﹐懼而降﹐仁泰不納﹐虜其家以賞軍﹐賊相率遁去。吐蕃入寇﹐命爲邏娑道行軍大總管﹐率將軍阿史那道眞﹑郭待封擊之﹐以援吐谷渾。待封嘗爲鄯城鎭守﹐與仁貴等夷﹐及是﹐恥居其下﹐頗爲節度。初﹐軍次大非川﹐將趨烏海﹐仁貴曰「烏海地險而瘴﹐吾入死地﹐可謂危道﹐然速則有功﹐遲則敗。今大非嶺寬平﹐可置二柵﹐悉內輜重﹐畱萬人守之﹐吾倍道淹賊不整﹐滅之矣。」乃約賫﹐至河口﹐遇賊﹐破之﹐多所殺掠﹐獲牛羊萬計。進至烏海城﹐以待後援。待封初不從﹐領輜重踵進﹐吐蕃率眾二十萬邀擊取之﹐糧仗盡沒﹐待封保險。仁貴退軍大非川﹐吐蕃益兵四十萬來戰﹐王師大敗。仁貴與吐蕃將論欽陵約和﹐乃得還﹐吐谷渾遂沒。仁貴嘆曰「今歲在庚午﹐星在降婁﹐不應有事西方﹐鄧艾所以死於蜀﹐吾固知必敗。」有詔原死﹐除名爲庶人。未幾﹐髙麗餘眾叛﹐起爲雞林道總管。復坐事貶象州﹐會赦還。帝思其功﹐乃召見曰「今遼西不寧﹐瓜﹑沙路絕﹐卿安得髙枕不爲朕指麾耶﹖」於是拜瓜州長史﹑右領軍衛將軍﹑檢校代州都督﹐率兵擊突厥元珍於云州。突厥問曰「唐將謂誰﹖」曰「薛仁貴。」突厥曰「吾聞薛將軍流象州死矣﹐安得復生﹖」仁貴脫兜鍪見之﹐突厥相視失色﹐下馬羅拜稍稍遁去。仁貴因進擊﹐大破之﹐斬首萬級﹐獲生口三萬﹐牛馬稱是。永淳二年﹐卒。

孫子曰「將者﹐國之輔。」仁貴立功而太宗喜得＿將。又曰「三軍可奪气。」仁貴發三矢而虜气懾。又曰「上下同欲者﹐勝。」仁貴將帥不和而有大非川之敗。又曰「天地孰得﹖」仁貴謂歲在庚午﹐不應有事西方。又曰「將軍可奪心。」仁貴脫兜鍪而突厥遁是也。

●唐裴行儉

裴行儉﹐字守約﹐絳州聞喜人。貞觀中﹐舉明經﹐調左屯衛倉曹參軍。時蘇定方爲大將軍﹐謂曰「吾用兵﹐世無可教者﹐今子也賢。」乃盡畀以術。儀鳳二年﹐十姓可汗阿史那都支及李遮匐誘蕃落以動安西﹐與吐蕃連和﹐朝廷欲討之。行儉議曰「吐蕃叛援方熾﹐敬玄失律﹐審禮喪元﹐安可更爲西方生事﹖今波斯王死﹐其子泥涅師質京師﹐有如遣使立之﹐卽路出二蕃﹐若權以制事﹐可不勞而成功也。」帝因詔行儉冊送波斯王﹐且爲安撫大食使。經莫賀延磧﹐風礫晝冥﹐導者迷﹐將士饑乏。行儉止營﹐致祭﹐令曰「水泉非遠。」眾少安。俄而云徹風恬﹐行數百步﹐水艸丰美﹐後來者莫識其處。眾皆驚﹐以方漢貳師將軍。至西州﹐諸蕃郊迎﹐行儉召豪傑千餘人自隨。揚言「大熱﹐未可以進﹐宜駐軍須秋。」都支覘知之﹐不設備。行儉徐召四鎭酋長﹐僞約畋﹐謂曰「吾念此樂未始忘﹐孰能從吾獵者﹖」於是子弟願從者萬人﹐乃陰勒部伍。數日﹐倍道而進﹐去都支帳十餘里﹐先遣其所親問安否﹐外若閒暇﹐非討襲者。又使人趣召都支。都支本與遮匐計﹐及秋拒使者﹐已而聞軍至﹐倉卒不知所出﹐率子弟五百餘人詣營謁﹐遂禽之。是日﹐傳契箭﹐召諸部酋長悉來請命﹐並執送碎葉城。簡精騎﹐約賫﹐襲遮匐。道獲遮匐使者﹐釋之﹐俾前往諭其主﹐並言都支已禽狀﹐遮匐乃降﹐悉俘至京師。將吏爲刻石碎葉城以紀功。帝親勞宴﹐曰「行儉提孤軍深入萬里﹐兵不血刃﹐而叛黨禽夷﹐可謂文武兼備矣﹐其兼授二職。」卽拜禮部尙書兼右衛大將軍。調露元年﹐突厥阿史徳溫傅反﹐單於管二十四州叛應之﹐眾數十萬。都護蕭嗣業討賊不克﹐死敗系踵。詔行儉爲定襄道行軍大總管討之。率大僕少卿李思文﹑營州都督周道務部兵十八萬﹐合西軍程務挺﹑東軍李文＿等﹐總三十餘萬﹐旗幟亙千里行﹐儉咸節制之。先是﹐嗣業饋糧﹐數爲虜鈔﹐軍餒死。行儉曰「以謀制敵可也。」因詐爲糧車三百乘﹐車伏壯士五輩﹐賫陌刀﹑勁弩﹐以羸兵挽進﹐又伏精兵踵其後。虜果掠車﹐羸兵走險。賊驅就水艸﹐解鞍牧馬。方取糧車中﹐而壯士突出﹐伏兵至﹐殺獲幾盡﹐自是糧車無敢近者。大軍次單於北﹐暮﹐已立營﹐塹壕旣周﹐行儉更命徙營髙岡。吏白﹕「士安堵﹐不可擾。」不聽﹐促徙之。比夜﹐風雨暴至﹐前立營所﹐水深丈餘﹐眾莫不駭嗟﹐問何以知之﹐行儉曰「自今第如我節制﹐毋問我所以知也。」賊據黑山﹐數戰皆敗﹐行儉縱兵﹐前後殺虜不可勝計。僞可汗泥熟匐爲其下所殺﹐持首來降﹐又禽大首領奉職而還﹐餘黨走狼山。行儉旣還﹐阿史那伏念僞稱可汗﹐復與溫傅合。明年﹐行儉還總諸軍﹐頓代州之陘口﹐縱反間﹐說伏念﹐令與溫傅相貳。伏念懼﹐密送款﹐且請縛溫傅自效。行儉祕不布﹐密以聞。後數日﹐煙塵漲天而南﹐斥候惶駭﹐行儉曰「此伏念執溫傅來降﹐非他也。且受降如受敵。」乃敕嚴備﹐遣單使往勞。旣而果然。於是﹐突厥餘黨悉平。帝悅﹐遣戶部尙書崔知悌勞軍。初﹐行儉許伏念以不死﹐侍中裴炎害其功﹐建言「伏念爲程務挺脇逐﹐又磧北回紇逼之﹐計窮而降。」卒斬伏念及溫傅於都市﹐行儉之功不錄。行儉嘆曰「渾﹑＿之事﹐古今恥之。但恐殺降則後無復來矣﹗」遂稱疾不出。永淳元年﹐卒。行儉通陰陽﹑曆術﹐每戰﹐豫道勝日。善知人﹐所引偏裨﹐若程務挺﹑崔智＿﹑王方翼﹑黨金毗﹑郭大封﹑李多祚﹑黑齒常之﹐類爲世名將﹐＿奏至剌史將軍者數十人。嘗賜馬及珍鞍﹐令史私馳馬﹐馬蹶鞍壞﹐懼而逃。行儉招還之﹐不加罪。初﹐平都支﹑遮匐﹐獲環寶不貲﹐藩酋將士願觀焉﹐行儉因宴﹐徧出示坐者。有瑪瑙盤廣二尺﹐文彩粲然﹐軍吏趨跌盤碎﹐惶怖﹐叩頭流血。行儉笑曰「爾非故也﹐何至是﹖」色不少吝。帝賜都支資產皿金三千餘物﹐橐駝馬牛稱是﹐行儉分給親故洎麾下﹐數日輒盡。

孫子曰「用而示之不用。」行儉實欲襲都支﹐而僞示以閒暇。又曰「因利而制權。」行儉因敵鈔掠而伏兵糧車。又曰「犯之以事﹐勿告以言。」行儉不告士卒以徙營之由。又曰「事莫密於間。」行儉縱反間而縛溫傅是也。

●唐唐休＿

唐﹐安休＿﹐以字行﹐京兆始平人。舉明經髙第﹐爲營州戶曹參軍。會突厥誘奚﹑契丹叛﹐都督周道務以兵授休＿﹐破之於蜀護山﹐數馘多﹐遷朔州長史。永淳中﹐突厥圍丰州﹐都督崔智辧死戰﹐朝廷議棄丰保靈﹑夏。休＿以爲不可﹐上疏曰「丰州控河遏寇﹐號爲襟帶﹐自秦﹑漢以來﹐常郡縣之。土田良美。宜耕牧。隋季喪亂﹐不能堅守﹐乃遷就寧﹑慶﹐戎羯得以乘利而交侵﹐始以靈﹑夏爲邊。唐初﹐募人以實之﹐西北一隅得以完固。今而廢之﹐則河傍地復爲賊有﹐而靈﹑夏亦不足自安﹐非國家利也。」髙宗從其言。垂拱中﹐遷安西副都護。會吐蕃破焉耆﹐安息道大總管韋待價等敗﹐休＿收其潰亡﹐以定西土﹐授靈州都督。乃陳方略﹐請復四鎭。武后遣王孝傑拔龜玆等城﹐自休＿倡之。聖歷中﹐授涼州都督﹑右肅政禦史大夫﹑持節隴右諸軍副大使。吐蕃大將＿莽布支率騎數萬寇涼州﹐入洪源谷。休＿以兵數千臨髙望之﹐見賊旗鎧鮮明﹐謂麾下曰「吐蕃自欽陵死﹐贊婆降﹐莽布支新將兵﹐欲以示武﹐且其下皆貴臣酋豪子弟﹐騎𨿽精﹐不習戰﹐吾爲諸君取之。」乃被甲先登﹐六戰皆克﹐斬一將﹐獲首二千五百﹐築京觀而還。吐蕃來請和﹐旣宴﹐使者屢覘休＿﹐後問焉﹐對曰「洪源之戰﹐是將軍多殺臣士卒﹐其勇無比﹐今願識之。」後嗟異﹐擢爲右武威﹑金吾二衛大將軍。西突厥烏質勒失諸蕃和﹐舉兵相攻﹐安西道閉。武后詔休＿與宰相計議﹐不少選﹐畫所當施行者。旣而邊州建請屯置﹐盡如休＿策。後曰「恨用卿晚。」進拜夏官尙書﹑同鳳閣鸞臺三品。後誚楊再思﹑李嶠﹑姚元崇等曰「休＿練知邊事﹐卿輩十不當一。」攺太子右庶子﹐仍知政事。會契丹入塞﹐復以夏官尙書檢校幽營等州都督﹑安東都護。延和元年﹐卒﹐年八十六。休＿以儒者號知兵﹐自碣石逾四鎭﹐其間綿地幾萬里﹐山川夷阻﹐障塞之要﹐皆能言之﹐故行師料敵未嘗敗。惟張仁願議築受降城﹐而休＿獨謂不可﹐卒就之﹐而漠南無虜患。始老﹐已逾八十﹐猶托倚權近求復用﹐頗爲時譏訾云。

孫子曰「厲於廊廟之上﹐以誅其事。」休＿對武后計議邊事﹐盡如其策。又曰「計險厄遠近﹐上將之道。」休＿於山川夷阻﹐皆能言之是也。

●唐張仁願

張仁願﹐華州下＿人。本名仁＿﹐以睿宗諱音近避之。有文武材。武后時﹐累遷殿中侍禦史。萬歲通天中﹐監察禦史孫承景監淸邊軍﹐戰還﹐自圖先鋒當矢石狀。武后嘆曰「禦史乃能如是乎﹗」擢爲右肅政臺中丞﹐詔仁願卽敍其麾下功。仁願先問承景破敵曲折﹐承景實不行﹐所問皆窮。仁願劾奏承景罔上﹐虛列虜級。貶爲崇仁令﹐以仁願代爲中丞﹐檢校幽州都督。默啜寇趙﹑定﹐還出塞﹐仁願以兵邀之﹐賊引去。遷並州都督長史。朔方軍總管沙吒忠義爲突厥所敗﹐詔仁願攝禦史大夫代之。旣至﹐賊已去﹐引兵踵擊﹐夜掩其營破之。始﹐朔方軍與突厥以河爲界。北涯有拂云祠﹐突厥每犯邊﹐必先謁祠禱解﹐然後料兵渡而南。時默啜悉兵西擊突騎施﹐仁願請乘虛取漠南地﹐於河北築三受降城﹐絕虜南寇路。唐休＿以爲﹕「兩漢以下皆北守河﹐今築城虜腹中﹐終爲所有。」仁願固請﹐中宗從之。表畱歲滿兵以助功﹐咸陽兵二百人逃歸﹐仁願禽之﹐尺斬城下﹐軍中股栗﹐役者盡力﹐六旬而三城就。以拂云爲中城﹐南直朔方﹐西城南直靈武﹐東城南直楡林﹐三壘相拒各四百餘里﹐其北皆大磧也﹐斥地三百里而遠。又於牛頭朝那山北置烽候千八百所。自是突厥不敢逾山牧馬﹐朔方益無寇﹐歲損費億計﹐減鎭兵數萬。初建三城也﹐不置壅門﹑曲敵﹑戰格。或曰「邊城無守備﹐可乎﹖」仁願曰「兵貴攻取﹐賤退守。寇至﹐當並力出拒﹐有回望城者斬。何事守備﹐退忸其心哉﹗」後常元楷代爲總管﹐始築壅門﹐議者益重仁願而輕元楷。景龍二年﹐拜左衛大將軍﹑同中書門下三品﹐封韓國公。還朝﹐卒。仁願爲將﹐號令嚴﹐將吏信伏﹐按邊撫帥﹐賞罰必直功罪。後人思之﹐爲立祠受降城﹐出師輒享焉。宰相文武兼者﹐當時稱李靖﹐郭元振﹑唐休＿﹑仁願云。

孫子曰「能使敵人不得至者﹐害之也。」仁願築受降城﹐而絕虜南寇路。又曰「兵之情﹐圍則禦﹐不得已則闕。」仁願不置壅門﹐而令使並力拒敵。又曰「賞罰孰明。」仁願賞罰必直功過是也。

●唐王＿

王＿﹐滄州景城人。擢明經髙第﹐嘗爲桂州都督。州有兵﹐舊常仰餉衡﹑永。＿始築羅郛﹐罷戍卒﹐埭江﹐開屯田數千頃﹐以息轉曹﹐百姓賴之。後遷朔方軍副大總管﹑安北大都護。吐蕃以精甲十萬寇臨洮﹐次大來谷﹐其酋坌達延以兵踵而前。＿率所部二千與臨洮軍合﹐料奇兵七百﹐易胡服﹐夜襲﹐去賊五里。令曰「前遇寇﹐士大呼﹐鼓角應之。」賊驚﹐疑伏在旁﹐自相鬥死者萬計。俄而薛訥至武階﹐距大來二十里﹐賊陣兩軍間﹐亙一捨而近。＿往迎訥﹐夜使壯士銜枚鏖突﹐虜駭引去﹐追至洮水﹐敗之﹐俘獲如積。後突厥默啜爲拔曳固所殺﹐其下多降﹐分置河曲。旣而小殺繼立﹐降者稍稍叛去。上言「突厥向以國亂﹐故款塞。今徙處河曲﹐使內伺邊鄙﹐久必爲患。虜脫南牧﹐降帳必與連衡﹐以相應接﹐表裏有敵﹐𨿽韓﹑彭﹑孫﹑吳﹐無所就功。請至農隙﹐令朔方軍大陳兵﹐召酋豪﹐告以禍福﹐啖以金繒﹐且言南方麋鹿魚米之饒﹐並遷置淮右﹑河南。不二十年﹐漸服諸華﹐料以充兵﹐則皆勁卒。議者若謂降狄不可以南處﹐則髙麗舊俘置沙漠之西﹐城傍編夷居靑﹑徐之右﹐何獨降胡不可徙歟﹖臣復料議者必曰﹕故事﹐置於河曲﹐前日已寧﹐今無獨異。且往者頡利破亡﹐邊鄙安定﹐故降戶得以久安。今虜未殄滅﹐此降人皆戚屬﹐固不與往年同也。臣請以三策料之﹕悉其部落置內地﹐獲精兵之實﹐閉黠虜之患﹐此上策也﹔亭障之下﹐蕃華參處﹐廣屯戍﹐爲備擬﹐費甚人勞﹐下策也﹔置之朔塞﹐滋成禍萌﹐此無策也。不然﹐前至河冰﹐且必有變。」書未報﹐而虜已叛﹐乃敕＿將並州兵濟河以討。＿間行﹐捲甲捨幕趨山谷﹐夜遇雪﹐恐失期﹐誓於神曰「＿事君不以忠﹐不討有罪﹐天所殛者﹐當自蒙罰﹐士眾無罪。心誠忠﹐而天監之﹐則止雪反風﹐以獎成功。」俄而和齊。時叛胡分二道走﹐＿自東道追及之﹐獲級二千。以功遷左散騎常侍﹑朔方行軍大總管。蘭也胡康待賓據長泉反﹐陷六州﹐詔郭知運與＿討平之。元宗以宮人賜知運等﹐＿獨不敢取﹐曰「臣之事君﹐猶子事父﹐詎有嘗近闈掖而臣子敢當乎﹖誓死以免。」見聽。初﹐＿奏﹕「朔方兵力有餘﹐願罷知運﹐獨當戍。」未報﹐而知運至﹐故不協。＿所降附﹐知運輒縱擊﹐賊意＿賣己﹐乃復叛。卒﹐贈尙書左丞相。＿气貌偉特﹐時謂爲獨虎相。感慕節義﹐有古人風。其操下肅一﹐吏人畏愛。

孫子曰「動如雷震。」＿令士卒大呼﹐鼓角應之﹐而敵驚潰。又曰「卒善而養之。」＿以降虜料以充兵﹐則皆勁卒。又曰「上下同欲者﹐勝。」＿與知運不協而賊叛是也。

●唐郭元振

郭震﹐字元振﹐魏州貴鄕人﹐以字行。少有大志﹐十六爲太學生。家嘗送資錢四十萬﹐會有服者叩門﹐自言五世未葬﹐願假以治喪。元振舉與之﹐無少吝﹐一不質名氏。十八舉進士﹐爲通泉尉。會吐蕃乞和﹐其大將論欽陵請罷四鎭兵﹐披十姓之地﹐乃以元振充使﹐因覘虜情。還﹐上疏曰「利或生害﹐害亦生利。國家之患﹐惟吐蕃與默啜耳。今皆和附﹐是將大利於中國也。若圖之不審﹐害且隨之。欽陵欲裂十姓地﹐解四鎭兵﹐此動靜之機﹐不可輕也。若直遏其意﹐恐邊患必甚於前﹐宜以策緩之﹐使其和望勿絕﹐而惡不得萌﹐固當取捨審也。夫患在外者﹐十姓﹑四鎭是也﹔患在內者﹐甘﹑涼﹑瓜﹑肅是也。關隴屯戍﹐向三十年﹐力用困竭﹐脫甘﹑涼有一日警﹐豈堪廣調發耶﹖善爲國者﹐先料內以敵外﹐不貪外以害內﹐然後安平可保。欽陵以四鎭近己﹐畏我侵掠﹐此吐蕃之要﹔然靑海﹑吐渾密邇蘭﹑鄯﹐易爲我患﹐亦國家之要。今宜報欽陵曰﹕『四鎭本扼諸蕃走集﹐以分其力﹐使不得並兵東侵。今委之﹐則蕃力益彊﹐易以擾動。保後無東意﹐當以吐渾諸部﹑靑海故地歸於我﹐則俟斤部落還吐蕃矣。』此足杜欽陵口﹐而和議未絕。且四鎭久附﹐其倚國之心﹐豈與吐蕃等﹖今未知利害情實而分裂之﹐恐傷諸國意﹐非制禦之算。」後從之。又言「吐蕃倦徭戍久矣﹐咸願解和。以欽陵欲裂四鎭﹐專制其國﹐故未歸款。陛下誠能歲發和親使﹐而欽陵常不從﹐則其下必怨﹐設欲大舉﹐固不能﹐斯離間之漸也。」後然其計。後數年﹐吐蕃君臣相猜攜﹐卒誅欽陵。久之﹐突厥﹑吐蕃聯兵寇涼州﹐後方禦洛城門宴﹐邊報遽至﹐因輟樂﹐拜元振爲涼州都督﹐卽遣之。初﹐州境輪廣才四百里﹐虜來必傅城下。元振始於南硤口置和戎城﹐北磧置白亭軍﹐制束要路﹐遂拓境千五百里﹐自是州無虜憂。又遣甘州剌史李漢通＿田﹐盡水陸之利﹐稻收疊衍。舊涼州粟斛售數千﹐至是歲數登﹐至匹縑易數十斛﹐支＿十年﹐牛羊被野。治涼五歲﹐善撫禦﹐夷夏畏慕。西突厥酋烏質勒部落盛彊﹐款塞願和﹐元振卽牙帳與計事。會大雨雪﹐元振立不動﹐至夕凍冽。烏質勒已老﹐數拜伏﹐不勝寒﹐會罷卽死。其子娑葛以元振計殺其父﹐謀勒兵襲擊。副使解琬知之﹐勸元振夜遁﹐元振不聽﹐堅臥營爲不疑者。明日﹐素服往弔﹐道逢娑葛兵。虜不意元振來﹐遂不敢逼﹐揚言迎衛。進至其帳﹐修弔贈禮﹐哭甚哀﹐爲畱數十日助喪事。娑葛感義﹐更遣使獻馬五千﹑駝二百﹑牛羊十餘萬。制詔元振爲金山道行軍大總管。烏質勒之將闕啜忠節與娑葛交怨﹐屢相侵﹐而闕啜兵弱不支。元振奏請追闕啜入宿衛﹐徙部落置瓜﹑沙間﹐詔許之。闕啜遂行。至播仙城﹐遇經略使周以悌﹐以悌說之曰「國家厚秩待君﹐以部落有兵故也。今獨行入朝﹐一羈旅胡人耳﹐何以自全﹖」乃教重寶賂宰相﹐無入朝﹔請發安西兵導吐蕃以擊娑葛﹔求阿史那獻爲可汗以招十姓﹔請郭虔＿使拔汗那＿其鎧馬以助軍﹐旣得復仇﹐部落更存。闕啜然之﹐卽勒兵擊於闐坎城﹐下之。因所獲﹐遣人間道賫黃金分遺宗楚客﹐使就其謀。元振知之﹐上疏曰「國家往歲不與吐蕃十姓﹑四鎭而不擾邊者﹐蓋其諸豪泥婆羅等屬國自有攜貳﹐故贊普南徵﹐身殞寇庭﹐國中大亂﹐嫡庶競立﹐將相爭權﹐自相剪屠﹐士馬疫癘﹐才力困窮﹐顧人事﹑天時兩不諧契﹐所以屈志於漢﹐非實忘十姓﹑四鎭也。如其有力﹐後且必爭。今忠節忽國家大計﹐欲爲吐蕃鄕導主人﹐四鎭危機恐從此啟。吐蕃得志﹐忠節亦當在賊掌股﹐若焉復得事我哉﹖往吐蕃於國無有恩力﹐猶欲爭十姓﹑四鎭。今若效力立恩﹐則請分於闐﹑疏勒者﹐欲何理抑之﹖且其國諸蠻及婆羅門方自嫌阻﹐藉令求我助討者﹐亦何以拒之﹖是以古之賢人﹐不望夷狄妄惠﹐非不欲其力﹐懼後求無厭﹐益生中國事也。臣愚以爲用吐蕃之力﹐不見其便。又請阿史那獻者﹐豈非以可汗子孫能招綏十姓乎﹖且斛瑟羅及懷道與獻父元慶﹑叔僕羅﹑兄＿子﹐俱可汗子孫也。往四鎭以他匐十姓之亂﹐請元慶爲可汗﹐卒亦不能招來﹐而元慶沒賊﹐四鎭淪陷。忠節亦嘗請以斛瑟羅及懷道爲可汗矣﹐十姓來附而碎葉幾危。又吐蕃亦嘗以＿子﹑僕羅並拔布爲可汗矣﹐亦不能得十姓而皆自亡滅。此非佗﹐其子孫無惠下之才﹐恩義素絕故也。豈力不能招懷﹐且復爲四鎭患﹐則冊可汗子孫其效固試矣。獻又遠於其父兄﹐人心何繇卽附﹐若兵力足取十姓﹐不必要須可汗子孫也。又請以郭虔＿＿兵稅馬於拔汗那。往虔＿已嘗與忠節擅入其國﹐臣時在疏勒﹐不聞得一甲一馬﹐而拔汗那挾忿侵擾﹐南導吐蕃﹐將＿子﹐以擾四鎭。且虔＿往至拔汗那國﹐四面無助﹐若履虛邑﹐猶引＿子爲敝。況今北有娑葛﹐知虔＿之西﹐必引以相援﹐拔汗那倚堅城而抗於內﹐突厥邀伺於外﹐虔＿等豈能復如往年得安易之幸哉﹖」疏奏不省。楚客等因建遣攝禦史中丞馮嘉賓持節安撫闕啜﹐以禦史呂守素處置四鎭﹐以牛師獎爲安西副都護﹐代元振領甘﹑涼兵﹐召吐蕃並力擊娑葛。娑葛之使娑臘知楚客謀﹐馳報之。娑葛怒﹐卽發兵出安西﹑撥換﹑焉耆﹑疏勒各五千騎。於是闕啜在計舒河與嘉賓會﹐娑葛兵奄至﹐禽闕啜﹐殺嘉賓﹑呂守素﹑牛師獎﹐遂陷安西﹐四鎭路絕。元振屯疏勒水上﹐未敢動。楚客復表周以悌代元振﹐且以阿史那獻爲十姓可汗﹐置軍焉耆以取娑葛。娑葛遺元振書﹐且言「無仇於唐﹐而楚客等受闕啜金﹐欲加兵擊滅我﹐故懼死而斗。且請斬楚客。」元振奏其狀。楚客大怒﹐誣元振有異圖﹐召將罪之。元振使子鴻間道奏乞畱西土﹐不敢歸京師。以悌乃得罪﹐流白州﹐而赦娑葛。睿宗立﹐召爲太僕卿。將行﹐安西酋長有嫠面哭送者﹐旌節下玉門關﹐去涼州猶八百里﹐城中爭具壺漿歡迎﹐都督嗟嘆以聞。進同中書門下三品。玄宗講武驪山﹐旣三令﹐帝親鼓之﹐元振遽奏禮止﹐帝怒軍容不整﹐引坐纛下﹐將斬之。劉幽求﹑張說扣馬首諫曰「元振有大功﹐𨿽得罪﹐當宥。」乃赦死﹐流新州。開元元年﹐帝思舊功﹐起爲饒州司馬。道病卒。

孫子曰「智者必雜於利害。」元振請不罷四鎭兵。又曰「親而離之。」元振間吐蕃而誅欽陵。又曰「能使敵人不得至者﹐害之也。」元振置和戎﹑白亭二城﹐而虜不得近涼州是也。

●唐李嗣業

李嗣業﹐字嗣業﹐京兆髙陵人。長七尺﹐膂力絕眾。開元中﹐從安西都護來曜討十姓蘇祿﹐先登捕虜﹐累功爲昭武校尉。後應募安西﹐軍中初用陌刀﹐而嗣業尢善﹐每戰必爲先鋒﹐所向摧北。髙仙芝討勃律﹐表嗣業陌刀將。時吐蕃兵十萬屯娑勒城﹐據山瀕水﹐聯木作郛﹐以扼王師。仙芝潛軍夜濟信圖河﹐令曰「及午破賊﹐不者皆死。」嗣業提步卒升山﹐頹石四面以擊賊﹐又立大旗先走險﹐諸將從之。虜不虞軍至﹐因大潰﹐投崖谷死者十七八。鼓而驅至勃律﹐禽其主﹐平之。虜號爲「神通大將」。大食運兵攻四鎭﹐仙芝率兵二萬深入﹐爲大食所敗﹐殘卒數千。事急﹐嗣業謀曰「將軍深履賊境﹐後援旣絕﹐我與將軍俱前死﹐尙誰報朝廷者﹖不如守白石嶺以爲後計。」仙芝曰「吾方收合餘燼﹐明日復戰。」嗣業曰「事去矣﹐不可坐須＿醢。」卽馳守白石﹐仙芝乃得還。表嗣業功﹐進右金吾大將軍﹐畱爲疏勒鎭使。城一隅地﹐屢築輒壞﹐嗣業祝之﹐有白龍見﹐因其處＿祠以祭﹐城遂不壞。漢耿恭故井久涸﹐禱已﹐泉復出。初討勃律也﹐通道蔥嶺﹐有大石塞隘﹐以足蹶之﹐抵穹壑﹐識者以爲至誠所感云。安祿山反﹐肅宗追之﹐詔至﹐卽引道﹐與諸將割臂盟曰「所過郡縣﹐秋毫不可犯。」至鳳翔﹐上謁﹐帝喜曰「今日卿至﹐賢於數萬眾。事之濟否﹐固在卿輩。」乃詔與郭子儀﹑僕固懷恩掎角。常爲先鋒﹐以巨＿笞斗﹐賊值﹐類崩潰。進四鎭﹑伊西﹑北庭行軍兵馬使。廣平王收長安﹐嗣業統前軍﹐陣於香積祠北。賊酋李歸仁擁精騎薄戰﹐王師注矢遂之﹐走未及營﹐賊大出﹐掩追騎﹐還蹂王師﹐於是亂不能陣。嗣業謂子儀曰「今日不蹈萬死取一生﹐則軍無類矣。」卽袒持長刀﹐大呼出陣前﹐殺數十人﹐陣復整。步卒二千以陌刀﹑長柯斧堵進﹐所向無前。歸仁匿兵營左﹐覘軍勢﹐王分回紇銳兵擊其伏﹐嗣業出賊背合攻之﹐自日中至昃﹐斬首六萬級﹐塡澗壑死幾半﹐賊東走﹐遂平長安。進收東都﹐嗣業戰多。與子儀等圍相州﹐師老﹐諸將無功﹐獨嗣業被堅數奮﹐爲諸軍冠。中流矢﹐臥帳中﹐方愈﹐忽聞金鼓聲﹐知與賊戰﹐大呼﹐創潰﹐流血數升卒。嗣業忠毅憂國﹐不計居產﹐有宛馬十匹﹐前後賞賜﹐皆上於官以助軍云。孫子曰「將者﹐安危之主。」嗣業旣至﹐肅宗謂賢於數萬眾。又曰「死焉不得。」嗣業持刀堵進而敗歸仁是也。捲

十

●唐李光弼

李光弼﹐營州柳城人。嚴毅沈果﹐有大略﹐善騎射。累遷河西王忠嗣府兵馬使。忠嗣遇之厚﹐𨿽宿將莫能比。嘗曰「他日得我兵者﹐光弼也。」朔方節度使安思順愛其材﹐欲以女妻之﹐光弼引疾去。隴西節度使哥舒翰異其操﹐表還長安。安祿山反﹐郭子儀薦其能﹐尋加郡魏太守﹑河北采訪使。光弼以朔方兵五千出土門﹐東救常山﹐次眞定﹐常山團結子弟執賊將安思義降。自顏杲卿死﹐郡爲戰區﹐露屍蔽野﹐酹而哭之﹐出爲賊幽閉者﹐厚卹其家。時賊將史思明﹑李立節﹑蔡希徳攻饒陽﹐光弼得思義﹐不殺﹐問其計﹐答曰「今軍行疲勞﹐逢敵不可支﹐不如按軍入守﹐料勝而出。虜兵炎銳﹐弗能持重﹐圖之萬全。」光弼曰「善。」據城待。明日﹐思明軍二萬傅堞﹐光弼兵不得出﹐乃以勁弩五百射之﹐賊退﹐徙陣稍北。光弼出其南﹐夾滹沱而軍。思明𨿽數困﹐然恃近救﹐解鞍休士。是日﹐饒陽賊五千至九門﹐光弼諜知之﹐提輕兵﹐斂旗鼓﹐伺賊方飯﹐襲殺之且盡。思明懼﹐引去。光弼以範陽本賊巢窟﹐當先取之﹐揠賊根本。會潼關失守﹐乃拔軍入井陘。肅宗卽位﹐詔以兵赴靈武﹐光弼以景城﹑河間兵五千入太原。前此﹐節度使王承業政弛謬﹐侍禦史崔眾主兵太原﹐每侮狎承業﹐光弼素不平。及是﹐詔眾以兵付光弼。眾素狂易﹐見光弼長揖﹐不卽付兵﹐光弼怒﹐收擊之。會使者至﹐拜眾禦史中丞。光弼曰「眾有罪﹐已前擊﹐今但斬侍禦史。若使者宣詔﹐亦斬中丞。」使者內詔不敢出﹐乃斬眾以徇﹐威震三軍。至徳二載﹐思明﹑希徳率髙秀巖﹑牛廷將兵十萬攻光弼。時銳兵悉赴朔方﹐而麾下卒不滿萬﹐眾議培城以守﹐光弼曰「城環四十里﹐賊至治之﹐徒疲吾人。」乃撒民屋爲＿石車﹐車二百人挽之﹐石所及輒數十人死﹐賊傷十二。思明爲飛樓﹐障以木幔﹐築土山臨城﹐光弼遣穴地頹之。思明宴城下﹐倡優居臺上靳指天子﹐光弼遣人隧地禽取之。思明大駭﹐徙牙幔遠去﹐軍中皆視地後行。又潛溝營地﹐將沈其軍﹐乃陽約降。至期﹐以甲士守陴﹐遣裨校出﹐若送款者﹐思明大悅。俄而﹐賊數千沒於塹﹐城上鼓噪﹐突騎出乘之﹐俘斬萬計。思明畏敗﹐乃去﹐畱希徳攻太原。光弼出敢死士搏賊﹐斬首七萬級﹐希徳委資糧遁走。初﹐賊至﹐光弼設公幄城隅以止息﹐經府門不顧。圍解﹐閱三宿乃歸私寢。乾元初﹐入朝﹐詔官四品以上郊謁﹐進兼侍中﹐代子儀爲朔方節度使。未幾﹐爲天下兵馬副元帥。光弼以河東騎五百馳東都﹐夜入其軍﹐且謂賊方窺洛﹐當扼虎牢﹐帥師東出河上。檄召兵馬使張用濟﹐用濟憚光弼嚴﹐教諸將逗畱其兵。用濟單騎入謁﹐光弼斬之﹐以辛京杲代。復追都將僕固懷恩﹐懷恩懼﹐先期至。會滑汴節度使許叔冀戰不利﹐降賊﹐思明乘勝西向。光弼惇陣徐行﹐趨東京﹐謂畱守韋陟曰「賊新勝﹐難與爭鋒﹐欲詘之以計。然洛無具糧﹐危逼難守﹐公計安出﹖」陟曰「益陜兵﹐公保潼關﹐可以持久。」光弼曰「兩軍相敵﹐尺寸地必爭。今委五百里而守關﹐賊得地﹐勢益張。不如移軍河陽﹐北阻澤﹑潞﹐勝則出﹐敗則守﹐表裏相應﹐賊不得西﹐此猿臂勢也。夫辧朝廷之禮﹐我不如公﹔論軍旅勝負﹐公不如我。」陟不能答。遂檄河南尹縱官吏避賊﹐督軍趣戰守備。思明至偃師﹐光弼悉軍趨河陽﹐身以五百騎殿。賊遊騎至石橋﹐諸將曰「並城而北乎﹖當石橋進乎﹖」光弼曰「當石橋進。」甲士夜持炬徐引﹐部曲重堅﹐賊不敢逼。已入三城﹐眾二萬﹐軍才十日糧﹐與卒伍均少棄耳。賊憚光弼﹐未敢犯宮闕﹐頓白馬祠﹐治塹溝﹐築月城以守。賊攻光弼﹐與戰中＿西﹐斬千級﹐執五千人。初﹐光弼謂李抱玉曰「將軍能爲我守南城二日乎﹖」抱玉曰「過期何若﹖」曰「棄之。」抱玉許諾。卽紿賊曰「吾糧盡﹐明日當降。」賊喜﹐斂兵待期。抱玉已繕完﹐卽請戰。賊忿欺﹐急攻之。抱玉出奇兵夾擊﹐俘獲過當﹐賊帥周摯引卻。與安太淸合眾三萬攻北城﹐光弼斂軍入﹐登陴望曰「彼軍𨿽銳﹐然方陣而囂﹐不足虞也。日中當破。」乃出戰﹐及期未決﹐召諸將曰「彼彊而可破者﹐亂也。今以亂擊亂﹐宜無功。」因問﹕「賊陣何所最堅﹖」曰「西北隅。」召郝廷玉曰「爲我以麾下破之。」曰「廷玉所將步卒﹐請騎五百。」與之三百。復問其次﹐曰「東南隅。」召論惟正﹐辭曰「蕃將也﹐不知步戰﹐請鐵騎三百。」與之二百。乃出賜馬四十﹐分給廷玉等。光弼執大旗曰「望吾旗﹐麾若緩﹐可觀便宜。若三麾至地﹐諸軍畢入﹐生死以之﹐退者斬﹗」旣而馮堞望廷玉軍不能前﹐趣左右取其首來。廷玉曰「馬中矢﹐非卻也。」乃命易佗馬。有裨將援矛刺賊﹐洞馬復﹐中數人﹐又有迎賊不戰而卻者﹐光弼召援矛者賜絹五百疋﹐不戰者斬。光弼麾旗三﹐諸軍爭奮﹐賊眾奔敗﹐斬首萬餘級﹐俘八千餘人﹐馬二千﹐軍資器械以億計﹐禽周摯﹐大淸挺身走。思明未知﹐猶攻南城﹐光弼驅所俘示之﹐思明大懼﹐築壘以拒官軍。始﹐光弼將戰﹐內刃於靴﹐曰「戰﹐危事。吾位三公﹐不可辱於賊。萬有一不捷﹐當自刎以謝天子。」及是﹐西向拜舞﹐三軍感動。太淸襲懷州﹐守之。上元元年﹐加太尉﹑中書令。進圍懷州﹐思明來救﹐光弼再逐北。思明屯兵河淸﹐聲渡河絕餉路。光弼壁野水渡﹐旣夕還軍﹐畱牙將雍希顥守﹐曰「賊將髙暉﹑李日越﹐萬人敵也﹐賊必使劫我。爾畱此﹐賊至勿與戰﹐若降﹐與偕來。」左右竊怪語無偸。是日﹐思明果召日越曰「光弼野次﹐爾以鐵騎五百夜取之﹐不然﹐無歸﹗」日越至壘﹐使人問曰「太尉在乎﹖」曰「去矣。」「兵幾何﹖」曰「千人。」「將爲誰﹖」曰「雍希顥。」日越謂其下曰「我受命云何﹐今顧獲希顥﹐歸不免死。」遂請降。希顥與俱至﹐光弼厚待之﹐表授右金吾大將軍。髙暉聞之﹐亦降。或問﹕「公降二將何易也﹖」光弼曰「思明再敗﹐恨不得野戰﹐聞我野次﹐彼固易之﹐命將來襲﹐必許以死。希顥無名﹐不足以爲功。日越懼死﹐不降何待﹖髙暉才出日越之右﹐降者見遇﹐貳者得不思奮乎﹖」諸軍決丹水灌懷州﹐未下。光弼令廷玉由地道入﹐得其軍號﹐登陴大呼﹐王師乘城﹐禽太淸﹐送之京師﹐獻俘太廟。思明使諜宣言賊將士皆北人﹐謳吟思歸。魚朝恩信然﹐屢上賊可滅狀。詔諭光弼﹐光弼固言賊方銳﹐未可輕動。僕固懷恩＿光弼功﹐陰佐朝恩陳掃除計。使者來督戰﹐光弼不得已﹐令李抱玉守河陽﹐出師次北邙。光弼使傅山陣﹐懷恩曰「我用騎﹐今迫險﹐非便地﹐請陣諸原。」光弼曰「有險﹐可以勝﹐可以敗﹔陣於原﹐敗斯殲矣。且賊致死於我﹐不如阻險。」懷恩不從。賊據髙原﹐以長戟七百﹐壯士執刀隨之﹐委物僞遁。懷恩軍爭剽獲﹐伏兵發﹐官軍大潰。懷州復陷﹐光弼渡河保聞喜﹐抱玉以兵寡﹐棄河陽。光弼請罪﹐帝以懷恩違令覆軍﹐優詔召光弼入朝。未幾﹐復拜太尉﹐兼侍中。寶應元年﹐進封臨淮郡王。賜鐵券﹐名藏太廟﹐圖形淩煙閣。北邙之敗﹐朝恩羞其策繆﹐故深忌光弼切骨﹐而程元振尢疾之。二人用事﹐日謀有以中傷者。吐蕃寇京師﹐代宗詔入援﹐光弼畏禍﹐遷延不敢行。及帝幸陜﹐猶倚以爲重﹐數存問其母﹐以解嫌疑。帝還長安﹐因拜東都畱守﹐察其去就。光弼以久須詔書不至﹐歸徐州收租賦爲解。帝令郭子儀自河中輦其母還京。光弼疾篤﹐將吏問後事﹐答曰「吾淹軍中﹐不得就養﹐爲不孝子﹐尙何言哉﹗」取所餘絹布分遺部將。尋薨﹐部將卽以其布遂爲光弼行喪﹐號哭相問。帝遣使弔卹其母。光弼用兵﹐謀定而後戰﹐能以少覆眾。治師訓整﹐天下服其威名﹐軍中指顧﹐諸將不敢仰視。初﹐與郭子儀齊名﹐世稱「李郭」﹐而戰功推爲中興第一。其代子儀朔方也﹐營壘﹑士卒﹑麾幟無所更﹐而光弼一號令之﹐气色乃益精明云。

孫子曰「攻其無備。」光弼伺敵方飯而擊之。又曰「辭卑而益備者﹐進也。」光弼潛溝營地而佯約降。又曰「我得則利﹐彼得亦利﹐爲爭地。」光弼移軍河陽而使賊不得西。又曰「三軍可奪气。」光弼先攻最堅而走太淸。又曰「因形而措勝於眾﹐眾不能知。」光弼知賊必襲而降二將是也。

●唐郭子儀

郭子儀﹐字子儀﹐華州鄭人。長七尺二寸﹐以武舉異等累遷單於副都護。天寶十四載﹐安祿山反﹐詔子儀充朔方節度使﹐率本軍東討﹐與李光弼合破賊史思明眾數萬於槁城。南攻趙郡﹐禽賊四千﹐還常山。思明以眾數萬尾軍﹐及行唐﹐子儀選騎五百更出挑之。三日﹐賊引去﹐乘之﹐又破於沙河﹐遂趨恆陽以守。祿山益出精兵佐思明。子儀曰「彼恃加兵﹐必易我﹔易我﹐心不固﹐戰則克矣。」與戰未決﹐戮一步將以徇﹐士殊死鬥﹐遂破之﹐斬首二千級﹐俘五百人﹐獲馬如之。於是晝揚兵﹐夜搗壘﹐賊不得息﹐气益老。乃與光弼﹑僕固懷恩﹑渾釋之﹑陳回光等擊賊嘉山﹐斬首四萬級﹐獲人馬萬計。思明圖範跳奔博陵。於是河北諸郡往往斬賊首﹐迎王師。方北範陽﹐會哥舒翰敗﹐天子入蜀﹐太子卽位靈武﹐詔班師。子儀與光弼率步騎五萬赴行在。拜子儀同中書門下平章事﹐仍總節度。肅宗大閱六軍﹐鼓而南﹐至彭原。宰相房自請討賊﹐次陳濤﹐師敗﹐眾略盡﹐故帝惟倚朔方軍爲根本。俄從元帥廣平王率蕃﹑漢兵十五萬收長安。李嗣業爲前軍﹐元帥爲中軍﹐子儀副之﹐王思禮爲後軍﹐陣香積寺之北﹐距澧水﹐臨大川﹐彌亙一捨。賊李歸仁領勁騎薄戰﹐官軍囂﹐嗣業以長刀突出﹐斬賊數十騎﹐乃定。回紇以騎兵繚賊背﹐夾攻之﹐斬首六萬級。賊帥張通儒夜亡陜郡。翌日﹐王入京師﹐老幼夾道呼曰「不圖今日復見官軍﹗」王休士三日﹐遂東。安慶緒聞王師至﹐遣嚴莊悉眾十萬屯陜﹐助通儒﹐旌幟鉦鼓徑百餘里。師至新店﹐賊已陣﹐出輕騎﹐子儀遣二隊逐之﹐又至﹐倍以往﹐皆不及賊營輒反。最後﹐賊以二百騎掩軍﹐未戰走﹐子儀悉軍追﹐橫貫其營。賊張兩翼包之﹐官軍卻。嗣業率回紇從後擊﹐塵且坌﹐飛矢射賊﹐賊驚曰「回紇至矣﹗」遂大敗﹐僵屍相屬於道。嚴莊等走洛陽﹐挾慶緒渡河保相州﹐遂收東都。於是河東﹑河西﹑河南州縣悉平。入朝﹐帝遣具軍容迎灞上﹐勞之曰「國家再造﹐卿力也。」乾元元年﹐破賊河上﹐執安守忠以獻。還朝﹐進中書令。帝卽命大舉九節度師討慶緒﹐以子儀﹑光弼皆元功﹐難相臨攝﹐第用魚朝恩爲觀軍容宣慰使﹐而不立帥。子儀自杏園濟河﹐圍衛州。慶緒分其眾爲三軍。將戰﹐子儀選善射三千士伏壁內﹐誡曰「須吾卻﹐賊必乘壘﹐若等噪而射。」旣戰﹐僞遁﹐賊薄營﹐伏發﹐注射如雨。賊震駭﹐王師整而奮﹐斬首四萬﹐執安慶和﹐收衛州。連營進圍相州﹐引漳水灌城﹐漫二時﹐不能破。城中糧盡﹐人相食。慶緒求救於史思明﹐思明自魏來﹐李光弼前軍遇之﹐戰鄴南﹐勝負相當。子儀督後軍﹐未及戰。會大風拔木﹐遂晦﹐跬步不能相物色﹐於是王師南潰﹐賊亦走﹐輜械滿野。時王師眾而無統﹐進退相顧望﹐責功不專﹐是以及於敗。魚朝恩素疾其功﹐因是媒譖之﹐故帝以李光弼代子儀領朔方兵。子儀𨿽失軍﹐無少望﹐乃心朝廷。議者謂子儀有社稷功﹐而孽寇首鼠﹐乃置散地﹐非所宜。帝亦悟。及光弼敗邙山﹐失河陽﹐河中亂﹐殺李國貞﹐太原＿鄧景山。朝廷憂二軍與賊合﹐而少年新將望輕不可用﹐遂以子儀爲天下兵馬副元帥﹐進封汾陽郡王﹐屯絳州。時帝已不豫﹐羣臣莫有見者﹐子儀請曰「老臣受命﹐將死於外﹐不見陛下﹐目不瞑。」帝引至臥內﹐謂曰「河東事一以委卿。」子儀嗚咽流涕。至屯﹐誅首惡數十人﹐太原辛云京亦治害景山者。代宗立﹐程元振自謂於帝有功﹐忌宿將難制﹐離構百計﹐因罷子儀副元帥。子儀懼讒且成﹐盡裒肅宗所賜詔敕千餘篇上言之﹐因自明。詔曰「朕不徳﹐貽大臣憂﹐朕甚自愧﹐自今公毋有疑。」廣徳二年﹐僕固懷恩誘吐蕃﹑回紇﹑黨項數十萬入寇﹐朝廷大恐﹐詔子儀屯奉天。帝問計所出﹐對曰「無能爲也。懷恩本臣偏將﹐𨿽果﹐然素失士心。今能爲亂者﹐因思歸之人﹐劫與俱來﹐且皆臣故部曲﹐素以恩信結之﹐彼忍以刃相向乎﹖」帝曰「善。」虜寇州﹐先驅至奉天﹐諸將請擊之。子儀曰「客深入﹐利速戰。彼下素徳我﹐吾緩之﹐當自攜貳。」因下令﹕「敢言戰者斬﹗」堅壁待之﹐賊果遁。子儀至﹐進拜尙書令。永泰元年﹐懷恩盡說吐蕃﹑回紇﹑黨項﹑羌﹑渾﹑奴剌等三十萬﹐掠涇﹑﹐躪風翔﹐入醴泉﹑奉天﹐京師大震。於是帝命李忠臣屯渭橋﹐李光弼屯云陽﹐馬＿﹑郝廷玉屯便橋﹐駱奉先﹑李日越屯＿＿﹐李抱玉屯風翔﹐周智光屯同州﹐杜冕屯坊州﹐天子自將屯宛中。急召子儀屯涇陽﹐軍才萬人。比到﹐虜騎圍已合﹐乃使李國臣﹑髙升﹑魏楚玉﹑陳回光﹑朱元琮各當一面﹐身自率鎧騎二千出入陣中。回紇怪問﹕「是謂誰﹖」報曰「郭令公。」驚曰「令公存乎﹖懷恩言天可汗棄天下﹐令公卽世﹐中國無主﹐故我從以來。令公存﹐天可汗存乎﹖」報曰「天子萬壽。」回紇悟曰「彼欺我乎﹗」子儀使諭虜曰「昔回紇涉萬里﹐戡大憝﹐助復二京﹐我與若等休戚同之。今乃棄舊好﹐助叛臣﹐一何愚﹗彼背主棄親﹐於回紇何有﹖」回紇曰「本謂公云亡﹐不然﹐何以至此。今誠存﹐我得見乎﹖」子儀將出﹐左右諫﹕「戎狄野心﹐不可信。」子儀曰「虜眾數十倍﹐今力不敵﹐吾將示以至誠。」左右請以騎五百從﹐又不聽。卽傳呼曰「令公來﹗」虜皆持滿待。子儀以數十騎出﹐免冑見其大酋曰「諸君同艱難久矣﹐何忍忘忠誼而至是耶﹖」回紇捨兵下馬拜曰「果吾父也。」子儀卽召與飲﹐遺錦彩結歡誓好如初。因曰「吐蕃本吾舅甥國﹐無負而來﹐棄親也。馬牛被數百里﹐公等若倒戈乘之﹐若俯取一芥﹐是謂天賜﹐不可失。且逐成得利﹐與我繼好﹐不兩善乎﹖」會懷恩暴死﹐羣虜無所統一﹐遂許諾。吐蕃疑之﹐夜引去。子儀遣將白元光合回紇眾追躡﹐大軍繼之﹐破吐蕃十萬於靈武西原。大歷元年﹐赤心節度使周智光謀叛﹐帝間道以蠟書賜子儀﹐令率軍討之。同﹑華將吏聞軍起﹐殺智光﹐傳首闕下。回紇赤心請市馬萬匹﹐有司以財乏﹐止市千匹。子儀曰「回紇有大功﹐宜答其意﹐中原須馬﹐臣請內一歲奉﹐佐馬直。」詔不聽﹐人許其忠。帝嘗與語吐蕃方彊﹐慷慨至流涕。退﹐上書曰「朔方﹐國北門﹐西禦犬戎﹐北虞獫狁﹐五城相去三千里。開元﹑天寶中﹐戰士十萬﹐馬三萬匹﹐僅支一隅。自先帝受命靈武﹐戰士從陛下徵討無寧歲。頃以懷恩亂﹐痍傷雕耗﹐亡三分之二﹐比天寶中止十之一。今吐蕃兼吞河﹑隴﹐雜羌﹑渾之眾﹐歲深入畿郊﹐勢逾十倍﹐與之角勝﹐豈易得耶﹖屬者虜來﹐稱四節度﹐將別萬人﹐人兼數馬。臣所統士不當賊四之一﹐馬不當賊百之二﹐外畏內懼﹐將何以安﹖臣惟陛下制勝﹐力非不足﹐但簡練不至﹐進退未一﹐時淹師老﹐志廣勢分。願於諸道料精卒滿五萬者﹐列屯北邊﹐則制勝可必。竊惟河南﹑河北﹑江淮大鎭數萬﹐小者數千﹐殫屈廩給﹐未始＿擇。臣請追赴關中﹐勒步隊﹐示金鼓﹐則攻必破﹐守必全﹐長久之策也。」徳宗嗣位﹐賜號﹕「尙父」。薨﹐年八十五。子儀事上誠﹐禦下恕﹐賞罰必信。遭幸臣程元振﹑魚朝恩短毀﹐方時多虞﹐握兵處外﹐然詔旨﹐卽日就道﹐無纖芥顧望﹐故讒間不行。破吐蕃靈州﹐而朝恩使人發其父墓﹐盜未得。子儀自涇陽來朝﹐中外懼有變﹐及入見﹐帝唁之﹐卽號泣曰「臣久主兵﹐不能禁士殘人之墓﹐人今發先人墓﹐此天譴﹐非人患也。」朝恩又嘗約子儀修具﹐元載使人告以軍容將不利公。其下衷甲願從﹐子儀不聽﹐但以家僮十數往。朝恩曰「何車騎之寡﹖」告以所聞。朝恩泣曰「非公長者﹐得無致疑乎﹖」田承嗣傲狠不軌﹐子儀嘗遣使至魏﹐承嗣西望拜﹐指其膝謂使者曰「玆膝不屈於人久矣﹐今爲公拜。」麾下宿將數十﹐皆王侯貴重﹐子儀頤指進退﹐若部曲然。幕府六十餘人﹐後皆爲將相顯官﹐其取士得材類如此。與李光弼齊名﹐而寬厚得人過之。代宗不名﹐呼爲大臣。以身爲天下安危者二十年。

孫子曰「逸而勞之。」子儀揚兵搗壘而賊不得息。又曰「以利動之﹐以卒待之。」子儀伏卒壁內而爲遁。又曰「三軍旣疑且惑﹐則諸侯之難至矣。」子儀與光弼責功不專而及於敗。又曰「彊而避之。」子儀謂賊利速戰﹐而堅壁待之。又曰「敵𨿽眾﹐可使無斗。」子儀示以至誠而回紇感服是也。

●唐李抱眞

李抱眞﹐字太元﹐沈慮而斷。兄抱玉屬以軍事﹐授汾州別駕。僕固懷恩反﹐陷焉﹐挺身歸京師。代宗以懷恩倚回紇﹐所將朔方兵精﹐憂之﹐召抱眞問狀﹐答曰「郭子儀嘗領朔方軍﹐人多徳之。懷恩欺其下曰﹕『子儀爲朝恩所殺。』今起而用﹐是伐其謀﹐兵可不戰解也。」旣而懷恩敗﹐如抱眞策。遷陳鄭澤潞節度畱後。旣謝﹐因言「百姓勞逸在牧守﹐願得一州以自試。」更授澤州剌史﹐兼澤潞節度副使。徙懷州﹐仍爲懷澤潞觀察畱後﹐凡八年。抱眞策山東有變﹐澤﹑潞兵所走集﹐乘戰伐後﹐賦重人困﹐軍伍雕＿﹐乃籍戶三丁擇一﹐蠲其徭租﹐給弓矢﹐令閒月得曹偶習射﹐歲終大校﹐親按籍第能否賞責。比三年﹐皆爲精兵﹐舉所部得成卒二萬﹐旣不廩於官﹐而府庫實。乃曰「軍可用矣。」繕甲淬兵﹐遂雄山東﹐天下稱招義步兵爲諸軍冠。徳宗嗣位。初﹐田悅反﹐圍邢及臨＿。詔抱眞與河東馬燧合神策兵救之﹐斬其將楊朝光﹐遂解臨＿﹑邢之圍。復與悅戰洹水﹐走之。進圍魏﹐悅戰城下﹐大敗。會朱滔﹑王武俊反﹐救悅﹐抱眞退保魏。帝倉卒狩奉天﹐聞問﹐諸將皆哭﹐各引麾下還屯。於時﹐李希烈陷汴﹐李納反鄆﹐李懷光相次反河中﹐抱眞獨以數州截然橫絕潰叛中﹐離沮其姦﹐爲羣盜所憚。興元初﹐檢校左僕射﹑同中書門下平章事﹐進義陽郡王。朱滔悉幽薊兵與回紇圍具州﹐以應朱＿。而希烈旣竊名號﹐則欲臣制諸叛﹐眾稍離。天子下罪己詔﹐並赦羣盜。抱眞乃遣客賈林以大義說武俊﹐使人從擊滔﹐武俊許諾﹐而內猶豫。抱眞將自造其壁﹐諉軍事於盧元卿曰「吾此行﹐系時安危﹐使遂不還﹐部勒以聽天子命﹐惟子﹔勵兵東向﹐雪吾之恥﹐亦惟子。」卽以數騎馳入見武俊﹐曰「＿﹑希烈爭竊帝號﹐滔攻貝州﹐此其志皆欲自肆於天下。足下旣不能與競長雄﹐捨九葉天子而臣反虜乎﹖且詔書罪己﹐禹﹑湯之心也。方上暴露播越﹐公能自安乎﹖」因持武俊﹐涕下交頤﹐武俊亦感泣﹐左右皆泣。退臥帳中﹐酣寢久之。武俊感之不疑﹐乃益恭﹐指心誓天曰「此身已許公死矣﹗」食訖﹐約爲昆弟而別。旦日合戰﹐大破滔經城。進檢校司空。抱眞喜士﹐聞世賢者﹐必欲與之遊。𨿽小善﹐皆卑辭厚幣數千里邀致之﹐至無可錄﹐徐徐以禮謝。好方士﹐因餌丹而死。

孫子曰「上兵伐謀。」抱眞請用子儀﹐而解回紇之兵。又曰「士卒熟練。」抱眞步兵爲諸軍之冠。又曰「親而離之。」抱眞說降武俊而敗朱滔是也。

●唐李晟

李晟﹐字良器﹐洮州臨洮人。年十八﹐往事河西王忠嗣﹐從擊吐蕃。悍酋乘城﹐殺傷士甚眾﹐忠嗣怒﹐募善射者﹐晟挾一矢殪之﹐三軍歡奮。忠嗣撫其背曰「萬人敵也。」大歷初﹐李抱玉表晟右軍將。吐蕃寇靈州﹐抱玉授以兵五千擊之﹐辭曰「以眾則不足﹐以謀則多。」乃請千人。繇大震靈趨臨洮﹐屠定秦堡﹐執其帥慕容谷鐘﹐虜乃解關州去。馬＿與吐蕃戰鹽倉﹐敗績﹐晟率遊兵拔＿以歸﹐封合川郡王。＿內忌晟威略﹐歸之朝﹐爲右神策都將。建中二年﹐魏博田悅反﹐晟爲神策先鋒﹐與河東馬燧﹑昭義李抱眞合兵攻之。斬楊朝光﹐晟乘冰度＿水破悅﹔又戰洹水﹐悅大敗﹐遂進攻魏。朱滔﹑王武俊圍康日知於趙州也﹐抱眞分兵二千戍邢﹐燧怒﹐欲班師﹐晟曰「奉詔東討者﹐吾三帥也。邢﹑趙北壤﹐今賊以兵加趙﹐是邢有晝夜憂﹐李公分眾守之﹐不爲過﹐公柰何遽引去﹗」燧悟﹐釋然﹐卽造抱眞壘﹐與交歡。晟建言「以兵趨定州﹐與張孝忠合﹐以圖範陽﹐則武俊等當捨趙。」帝壯之﹐俾神策三將軍莫仁曜等隸之。晟自魏引而北﹐武俊果解去。會帝出奉天﹐有詔召晟卽日治嚴。而孝忠以軍介二盜間﹐倚晟爲重﹐數止晟無西。晟語眾曰「天子播越﹐人臣當百捨一息。義武欲止吾﹐吾當以子爲質。」乃以憑約昏﹐並遺良馬。孝忠有親將謁晟﹐晟解玉帶遺之﹐使諭孝忠。乃得逾飛狐﹐次代州。詔迎拜神策行營節度使。進臨渭北﹐壁東渭橋﹐所過樵蘇無犯。時劉徳信自扈澗敗歸﹐亦次渭南﹐軍囂無制。徳信入謁晟﹐晟責所以敗﹐斬之﹐以數騎入壁勞其軍﹐無敢動。晟已並兵﹐則軍益振。李懷光方軍咸陽﹐不欲晟當一面﹐請與晟合。有詔徙屯﹐與懷光聯壘。晟每與賊戰﹐必錦裘繡帽自表﹐指顧陣前。懷光望見﹐惡之﹐戒曰「將務持重﹐豈宜自表＿﹐爲賊餌哉﹗」晟曰「昔在涇原﹐士頗相畏伏﹐欲令見之﹐奪其心爾。」懷光不悅。每兵至都城下﹐而懷光軍多鹵掠﹐晟軍整戢。懷光使分所獲遺之﹐又辭不敢受。懷光謀沮撓其軍﹐卽奏言「神策兵給賜北方鎭獨厚﹐今桀逆未平﹐軍不可以異。」懷光欲晟自削其軍﹐則士怨易撓。帝議諸軍與神策等﹐力且不贍﹐遣學士陸贄臨詔懷光﹐令與晟計所宜者。懷光曰「廩賜不均﹐軍何以戰﹗」贄數顧晟﹐晟曰「公﹐元帥﹐軍政得專之。晟將一軍﹐惟所命﹐其增損費調﹐敢不聽﹖」懷光默然計塞﹐顧刻削廩賜事出己﹐乃止。懷光陰通朱＿圖反。晟與李建徽﹑陽惠元皆聯屯﹐適有使者到晟軍﹐晟乃令曰「有詔徙屯。」卽結陣趨東渭橋。後數日﹐懷光並建徽﹑惠元兵﹐惠元死之。是日﹐帝進狩梁州﹐顧渾＿曰「渭橋在賊腹中﹐兵孤絕﹐晟能辦勝邪﹖」＿曰「晟秉義挺忠﹐＿然不可奪。臣策之﹐必破賊。」帝乃安﹐遣晟將張少弘口詔進晟同中書門下平章事。晟提孤軍橫當寇鋒﹐恐二盜合以軋之﹐則卑辭厚幣﹐僞致誠於懷光者。時敖倉單乏﹐乃使張或假京兆少尹﹐調＿內賦﹐不淹旬﹐芻米告具。乃陳兵下令曰「國家多難﹐乘輿播遷﹐見危死節﹐自吾之分。公等此時不誅元凶﹐取富貴﹐非豪英也。渭橋斷賊首尾﹐吾欲與公戮力一心﹐建不世之功﹐可乎﹖」士皆奮泣曰「惟公命。」於是駱元光以華州之眾守潼關﹐尙可孤以神策兵保七盤﹐皆受晟節度﹐戴休顏舉奉天﹐韓遊瑰悉寧軍從晟﹐懷光始懼。晟乃移書顯責之﹐使破賊自贖。懷光不聽﹐然其下益攜落﹐畏爲晟襲﹐乃奔河中。其將孟陟﹑段威勇以兵數千自拔歸﹐晟皆表以要官。帝欲益西幸﹐晟請駐梁﹑漢以系天下望。晟家爲賊質﹐左右有言者﹐晟涕數行下﹐曰「陛下安在﹐而欲卹家乎﹖」＿使晟吏王無忌婿款壁門曰「公等家無恙。」晟怒曰「爾乃與賊爲間乎﹖」叱斬之。時輸縑不屬﹐盛夏﹐士有衣裘者﹐晟能與下同甘苦﹐以忠誼感發士心﹐終無攜怨。邏士得姚令言﹑崔宣諜者﹐晟命釋縛﹐飯飲之﹐遣還﹐敕曰「爲我謝令言等﹐善爲賊守﹐勿不忠於＿。」乃引兵叩都門﹐賊不敢出﹐振旅而還。明日﹐會諸將圖所向﹐眾對先拔外城﹐然後淸宮。晟曰「外城有裏之隘﹐若設伏格戰﹐居人囂潰﹐非計也。賊重兵精甲聚苑中﹐今直擊之﹐是披其心腹﹐將圖走不暇。」諸將曰「善。」乃自東渭橋移壁光泰門﹐以薄都城﹐連溝柵。而賊將張庭芝﹑李希倩求戰﹐晟顧曰「賊不出﹐是吾憂也。今乃冒死來﹐天誘之矣。」勒吳詵等縱兵鏖擊。賊攻華師急﹐晟以精騎馳救﹐中軍噪而從﹐大破之﹐乘勝入光泰門﹔再戰﹐賊卻僵屍相藉﹐餘眾走白華﹐賊大哭﹐終夜不息。翌日﹐將復戰。或請待西師﹐晟曰「賊旣敗﹐當乘機撲殄。苟俟西軍﹐是容其爲計﹐豈吾利邪﹖」乃悉軍軍光泰門﹐使王＿﹑李演將騎﹐史萬頃將步﹐抵苑北。晟先夜＿苑垣爲道二百步﹐比兵至﹐賊已伐木塞以拒戰。晟叱諸將曰「安得縱賊﹖今先斬公矣﹗」萬頃懼﹐先登﹐拔柵以入﹐＿督騎繼之﹐賊崩潰﹐執其將段誠諫﹐大兵分道進﹐雷噪震地。令言﹑庭芝﹑希倩等殊死鬥﹐晟令唐良臣等步騎奔突﹐賊陣成輒北﹐十餘遇皆不勝﹐蹙入白華。賊伏千騎出官軍背﹐晟以麾下百騎自馳之﹐左右呼曰「相公來﹗」賊驚潰﹐禽馘略盡。＿率殘卒萬人西走﹐田子奇追之﹐餘黨悉降。晟引軍屯含元外廷﹐捨右金吾次﹐令軍中曰「五日內不得輒通家問﹐違者斬。」遣京兆尹李齊運部長安﹑萬年令﹐分慰居人﹐秋毫無所擾。別將髙明曜取賊妓一﹐司馬＿取賊馬二﹐卽斬以徇。坊人之遠者﹐宿昔乃知王師之入也。明日﹐孟涉屯白華﹐尙可孤屯望仙門﹐駱元光屯章恭寺﹐晟屯安國寺。擇文武攝臺省官﹐以俟乘輿。條脇污於賊者﹐請以不死。露布至梁﹐帝感泣﹐羣臣上壽﹐且言「晟蕩夷凶憝﹐而市不易廛﹐宗廟不震﹐長安之人不識旗鼓﹐𨿽三代用師﹐不能如之。」帝曰「晟天生﹐爲社稷萬人﹐豈獨朕哉﹗」拜晟司徒﹐兼中書令。帝至梁﹐晟以戎服見三橋﹐帝駐馬勞之。晟再拜頓首﹐賀克殄大盜﹐廟朝安復﹐已卽跪陳﹕「備爪牙臣﹐不能指日破賊﹐致乘輿再狩﹐乃臣不任職之咎﹐敢請死。」伏道左﹐帝爲掩涕﹐命起之﹐使就位﹐有詔賜第永崇裏。晟入第﹐京兆供帳﹐教坊鼓吹迎導﹐詔將相送之。始﹐晟屯渭橋也﹐熒惑守歲﹐久乃退﹐府中皆賀曰「熒惑退﹐國家之利﹐速用兵者昌。」晟曰「天子暴露﹐人臣當力勤死難﹐安知天道邪﹖」至是乃曰「前士大夫勸晟出兵﹐非敢拒也。且人可用﹐而不可使之知也。夫惟五緯盈縮不常﹐晟懼復守歲﹐則我軍不戰自屈矣﹗」皆曰「非所及也。」涇州倚邊﹐數＿其帥﹐晟請治不供命者﹐因以訓耕積粟實塞下﹐羈制西戎。帝乃拜晟風翔﹑隴右﹑涇原節度使﹐兼行營副元帥﹐徙王西平郡。時宦者尹元正持節到同﹑華﹐擅入河中諭慰李懷光﹐晟劾元正矯使﹐欲洗宥元惡﹐請治罪。又言「赦懷光有五不可﹕河中抵京師三百里﹐同州制其衝﹐兵多則示未信﹐少則力不足﹐勿驚東偏﹐何以待之﹖一也。今赦懷光﹐則必以晉﹑絳﹑慈﹑隰還之﹐渾＿﹑康日知又且遷徙﹐二也。兵力未窮﹐忽宥反逆﹐四夷聞之﹐謂陛下兵屈而自罷耳﹐今回紇拒北﹐吐蕃梗西﹐希烈僭淮﹑蔡﹐若棄彊示弱﹐以招竊覬﹐三也。懷光旣赦﹐則朔方將士悉復敍勛行賞﹐追還縑廩﹐今府庫空殫﹐物不酬滿﹐是激其叛﹐四也。旣解河中﹐諸道還屯﹐當有賜賚﹐賞典不舉﹐怨言必起﹐五也。今河中米斗五百﹐芻＿且罄﹐人餓死墻壁間﹐其大將殺戮幾盡﹐圍之旬時﹐力窮日潰﹐願無養腹心疾爲後憂。臣請選精兵五千﹐約十日糧﹐可以破賊。」帝方以賊委馬燧﹑渾＿﹐故不許。晟常曰「河﹑隴之陷﹐非吐蕃能取之﹐皆將臣沓貪﹐暴其種落﹐不得耕稼﹐日益東徙﹐自棄之爾。且士無繒絮﹐人苦役擾﹐思唐之心豈有旣乎﹖」因悉家貲懷輯降附﹐得大酋浪息曩﹐表以王號。每虜使至﹐必召息曩於坐﹐衣大錦袍﹐金帶﹐誇異之﹐虜皆指目歆艷。吐蕃君臣大懼﹐相與議。尙結贊者善計﹐乃曰「唐名將特李晟與馬燧﹑渾＿爾﹐不去之﹐必爲吾患。」卽遣使委辭﹐因燧請和﹐且求盟﹐因盟謀執＿以賣燧﹐於是結贊大興兵逾隴﹑岐﹐無所掠﹐佯怒曰「召吾來﹐乃不牛酒犒軍。」徐引去﹐以是聞晟。晟選兵三千﹐使王＿伏＿陽旁﹐擊其中軍﹐幾獲結贊。晟又遣野詩良輔等攻摧沙堡﹐拔之。結贊屢乞和﹐會晟朝京師﹐奏言「戎狄無信﹐不可許。」而張延賞當國﹐故與晟有隙﹐密言晟不可久持兵。帝惑其言。貞元三年﹐拜太尉﹑中書令﹐罷其兵。是歲﹐＿與吐蕃盟平涼﹐虜劫之﹐＿挺身免﹐詔罷燧河東﹐皆如結贊計云。通王府長史丁瓊者﹐嘗爲延賞擠抑﹐內怨望﹐乃見晟曰「以公功﹐乃奪兵柄﹐夫惟位髙者難全﹐盍密圖之﹖」晟曰「君安得不祥之言﹖」執以聞。七年﹐以臨洮未復﹐請附貫萬年﹐詔可。九年﹐薨。晟性疾惡﹐臨下明。每治軍﹐必曰「某有勞﹐某長於是。」𨿽廝養小善﹐必記姓名。

孫子曰「攻其所必救。」晟謂北圖範陽則賊當捨趙。又曰「將軍可奪心。」晟錦裘繡帽﹐使賊望而畏之。又曰「反間者﹐因敵間而用之。」晟得諜者食而遣還。又曰「能愚士卒之耳目。」晟謂人可用之而不可使知之。又曰「擇人而任勢。」晟𨿽廝養小善﹐必記姓名是也。

●唐李

李＿﹐字元直﹐有籌略﹐善騎射。憲宗討吳元濟﹐唐鄧節度使髙霞寓旣敗﹐以袁滋代將﹐復無功。＿求自試﹐宰相李逢吉亦以朔可用﹐遂檢校左散騎常侍﹐爲隨唐鄧節度使。＿以其軍初傷夷﹐士气未完﹐乃不爲斥侯部伍。或有言者﹐＿曰「賊方安袁公之寬﹐吾不欲使震而備我。」乃令於軍曰「天子知能忍恥﹐故委以撫養。戰﹐非吾事也。」眾信而安之。乃斥倡優﹐未嘗嬉樂。士傷夷病疾﹐親爲營護。蔡人以嘗敗辱霞寓等﹐又＿名非夙所畏者﹐易之﹐不爲備。＿沈鷙﹐務推誠待士﹐故能張其卑弱而用之。賊來降﹐輒聽其便﹐或父母與孤未葬者﹐給粟帛遣還﹐勞之曰「而王人也﹐無棄親戚。」眾願爲死﹐故山川險易與賊情僞﹐一能曉之。居半歲﹐知士可用﹐乃請濟師﹐詔益河中﹑鹿阝坊二千騎。於是繕鎧厲兵﹐攻馬鞍山﹐下之﹐拔道口柵﹐戰＿岈山﹐以取壚冶城﹐入白狗﹑波港柵﹐披楚城﹐襲郎山﹐再執守將。平靑陵城﹐禽票將丁士良﹐異其才﹐不殺﹐表捉生將。士良謝曰「吳秀琳以數千兵不可破者﹐陳光洽爲之謀也。我能爲公取之。」乃禽以獻。於是秀琳舉文城柵降。遂以其眾攻吳房﹐殘外垣。始出攻﹐吏曰「往亡日﹐法當避。」＿曰「彼謂吾不來﹐此可擊也。」旣引還﹐賊以精騎尾擊﹐＿下馬據胡牀﹐令軍曰「退者斬。」眾決死戰﹐射殺其將﹐賊乃走。或勸遂取吳房﹐＿曰「不可。吳房拔﹐則賊力專﹐不若畱之以分其力。」初﹐秀琳降﹐＿單騎抵柵下與語﹐親釋縛﹐表以爲將。秀琳與＿策曰「必破賊﹐非李無與成功者。」﹐賊健將也﹐守興橋柵﹐其戰嘗易官軍。＿候護獲於野﹐遣史用誠以壯騎三百伏其旁﹐見羸卒若將燔聚者﹐果輕出﹐用誠禽而還。諸將素苦﹐請殺之﹐＿不聽﹐以爲客。待間﹐召及李忠義屏人語﹐至夜艾。忠義﹐亦賊將﹐所謂李憲者。軍中多諫此二人不可近﹐＿待益厚。乃募死士三千人爲突將﹐自教之。會雨﹐自五月至七月不止﹐軍中以爲不殺之罰﹐將吏雜然不解。＿力不能獨完﹐乃持以泣曰「天不欲平賊乎﹖何見奪者眾邪﹖」則械而送之朝﹐表言必殺﹐無與共誅蔡者。詔釋以還＿。＿乃令佩刀出入帳下﹐表六院兵馬使。六院者﹐隨﹑唐兵也﹐凡三千人﹐皆山南奇材銳士﹐故委統之。捧檄嗚咽﹐諸將乃不敢言﹐由是始定襲蔡之謀矣。舊令﹐敢捨諜者族。＿刊其令﹐一切撫之﹐故諜者反效以情﹐＿益悉賊虛實。時李光顏戰數勝﹐元濟悉銳卒屯洄曲以抗光顏。＿知其隙可乘﹐乃遣從事鄭＿見裴度告師期﹐於時元和十一年十月己卯。師夜起﹐以突將三千爲前鋒﹐李忠義副之﹐＿率中軍三千﹐田進誠以下軍殿。出文城柵﹐令曰「引而東。」六十里止﹐襲張柴﹐殲其戍。敕士少休﹐益治鞍鎧﹐發刃＿弓。會大雨雪﹐天晦﹐凜風偃旗裂膚﹐馬皆縮栗﹐士抱戈凍死於道十一二。張柴之東﹐陂澤阻奧﹐眾未嘗陷也﹐皆謂投不測。始發﹐吏請所向﹐＿曰「入蔡州取吳元濟﹗」士失色﹐監軍使者泣曰「果落計。」然業從＿﹐人人不敢自爲計。＿道分輕兵斷橋以絕洄曲道﹐又以兵絕郎山道。行七十里﹐夜半至懸瓠城﹐雪甚﹐城旁皆鵝鴨池﹐＿令擊之﹐以亂軍聲。賊恃吳房﹑郎山戍﹐晏然無知者。等坎墉先登﹐眾從之﹐殺門者﹐發關﹐畱持柝傳夜自如。黎明﹐雪止﹐＿入駐元濟外宅﹐蔡吏驚曰「城陷矣﹗」元濟尙不信﹐曰「是洄曲子弟來索褚衣爾。」及聞號令曰「常侍傳語。」始驚曰「何常侍得至此﹗」率左右登牙城﹐田進誠兵薄之。＿計元濟且望救於董重質﹐乃訪其家慰安之﹐使無怖﹐以書召重質。重質以單騎白衣降﹐＿待以禮。進誠火南門﹐元濟請罪﹐梯而下﹐檻送京師。申﹑光諸屯尙二萬眾﹐皆降﹐＿不戮一人。其爲賊執事帳內廚廏廝役﹐悉用其舊﹐使不疑。乃屯兵鞠場以俟裴度﹐至﹐＿以＿＿見﹐度將避之﹐＿曰「此方廢上下分久矣﹐請因示之。」度以宰相禮受＿謁﹐蔡人聳觀。乃還屯文城柵。有詔進檢校尙書左僕射﹑山南東道節度使﹐封涼國公。李師道反﹐詔＿代願帥武寧軍。旬日踐父兄兩鎭﹐世以爲榮。＿與賊戰金鄕﹐破之。凡十一遇﹐禽其隊帥五十﹐俘馘萬計。淄靑平﹐進同中書門下平章事。會田弘正守鎭州﹐乃以＿帥魏博。長慶初﹐幽﹑鎭亂﹐殺弘正﹐＿素服以令軍曰「魏人富庶而通於大化者﹐田公力也。上以其愛人﹐使往治鎭。且田公撫魏七年﹐今鎭人不道而＿害之﹐是無魏也。父兄子弟食田公恩者﹐何以報之﹖」眾皆哭。又以玉帶﹑寶劍遺牛元翼﹐曰「此劍吾先人嘗以翦大盜﹐吾又以平蔡姦﹐今鎭人逆天﹐公宜用此夷之也。」元翼感動﹐謝曰「敢有不承而愛其死力﹗」乃下令軍中﹐勒兵以俟。會＿疾甚﹐不能軍﹐詔田布代之。以太子少保還東都﹐卒。始﹐晟克京師﹐市不攺肆。＿平蔡﹐亦如之。功名之奇﹐近世所未有。

孫子曰「用而示之不用。」＿示卑弱而有馬鞍之勝。又曰「出其不意。」＿以往亡日而擊賊。又曰「我專而敵分。」＿不取吳房﹐以分其力。又曰「卒善而養之。」＿不殺降將而皆得其用。又曰「由不虞之道﹐攻其所不戒。」＿坎墉登城而禽元濟。又曰「全國爲上。」＿平蔡而不戮一人是也。

●唐馬燧

馬燧﹐字洵美﹐汝州郟城人。與諸兄學﹐輟策嘆曰「方天下有事﹐丈夫當以功濟四海﹐渠老一儒哉﹖」更學兵書戰策﹐沈勇多算。安祿山反﹐使賈循守範陽。燧說循曰「祿山首亂﹐今𨿽舉洛陽﹐猶將誅覆。公盍斬向潤客﹑牛廷﹐傾其本根﹐使西不得入關﹐退亡所據﹐則坐受禽矣。此不世功也。」循許之。不時﹐安祿山遣韓朝陽召循計事﹐因縊殺之。澤潞節度使李抱玉表燧爲趙城尉。時回紇還國﹐恃功恣睢﹐所過皆剽蕩﹐州縣供餼不稱﹐輒殺人。抱玉將饋勞﹐賓介無敢往。燧自請典辦具﹐乃先賂其酋﹐與約得其旗章爲信﹐犯令者得殺之。燧又取死囚給役左右﹐小違令輒戮死。虜大駭﹐至出境無敢暴者。抱玉才之。抱玉守鳳翔﹐表燧隴州刺史。西山直吐蕃﹐其上有通道﹐虜常所出入者。燧聚石種木障之﹐設二門爲樵櫓﹐八日而畢。虜不能暴。後在河陽﹐秋大雨﹐河溢﹐軍吏請具舟以避。燧曰「使城中盡魚而獨完其家﹐吾不忍。」旣而水不爲害﹐遷河東節度使。太原承鮑防之敗﹐兵力衰單。燧募廝役得數千人﹐悉補騎士﹐教之戰﹐數月成精卒。造鎧必短長三制﹐稱士所衣﹐以便進趨。爲戰車﹐冒以狻猊象﹐列戟於後﹐行以載兵﹐止則爲陣﹐遇險則制衝冒。器用完銳。居一年﹐＿廣場羅兵三萬以肆﹐威震北方。初﹐田悅新有魏博﹐恐下未附﹐卽輸款朝廷。燧建言悅必反。旣而悅果圍邢州﹐身攻臨＿﹐築重城絕內外援。邢將李洪﹑臨＿將張＿固守。詔燧以步騎二萬與昭義李抱眞﹑神策兵馬使李晟合軍救之。燧出郭口﹐未過險﹐移書抵悅﹐示之好。悅以燧畏己﹐大喜。旣次邯鄲﹐悅使至﹐燧皆斬之﹐遣兵破其支軍﹐射殺賊將成元之。悅聞﹐使大將楊朝光以兵萬人據雙岡﹐築東西二柵以禦燧。燧率軍營二壘間。是夜﹐東壘遁﹐燧進營狗明山﹐取棄壘置輜重。悅計曰「朝光堅柵﹐且萬人﹐𨿽燧能攻﹐未可以數日下﹐且殺傷必眾﹐則吾已拔臨＿﹐饗士以戰﹐必勝術也。」卽分恆州兵五千助朝光。燧令大將李自良等以騎兵守雙岡﹐戒曰「令悅得過者斬﹗」燧乃推火車焚朝光柵﹐自晨訖晡﹐急擊﹐大破之﹐斬朝光﹐禽其將盧子昌﹐獲首五千﹐執八百人。居五日﹐進軍臨＿。悅悉軍戰﹐燧自以銳士當之﹐凡百餘返﹐士皆決死﹐悅大敗﹐斬首萬級﹐俘系千餘﹐館谷三十萬斛﹐邢圍亦解。初﹐將戰﹐燧約眾﹕勝則以家貲賞。至是﹐殫私財賜麾下。徳宗嘉之﹐詔出度支錢五千萬償其財。進兼魏博招討使。李納﹑李惟嶽合兵萬三千人救悅﹐悅裒散兵二萬壁洹水﹐淄靑軍其左﹐恆冀軍其右。燧進屯鄴﹐請益兵。詔河陽李＿以兵會﹐次於漳。悅遣將王光進以兵守漳之長橋﹐築月壘扼軍路。燧於下流以鐵銷維車數百絕河﹐載土囊遏水而後度。悅知燧食乏﹐深壁不戰。燧令士賫十日糧﹐進營倉口﹐與悅夾洹而軍﹐造三橋逾洹﹐日挑戰。悅不出﹐陰伏萬人﹐將以掩燧。燧令諸軍夜半食﹐先雞鳴時鳴鼓角﹐而潛師並洹趨魏州﹐令曰「聞賊至﹐止爲陣。」畱百騎持火﹐待軍畢發﹐匿其旁﹐須悅眾度﹐卽焚橋。燧行十餘里﹐悅率李納等兵逾橋﹐乘風縱火﹐噪而前。燧乃令士無動﹐命除榛莽廣百步爲場﹐募勇士五千人陣而待。比悅至﹐火止﹐气少衰﹐燧縱兵擊之。悅敗奔橋﹐橋已焚﹐眾赴水死者不可計﹐斬首二萬級﹐殺賊將孫晉卿﹑安墨啜﹐虜三千人﹐屍相枕藉三十里﹐淄靑兵幾殲。悅夜走魏州﹐其將拒不納﹐比明﹐追不至﹐悅乃得入。抱眞﹑＿問曰「糧少而深入﹐何也﹖」燧曰「糧少戰利速﹐兵善於致人。今悅與淄靑﹑恆三軍爲首尾﹐欲不戰以老我師﹐若分擊左右﹐未可必破﹐悅且來助﹐是腹背受敵也。法有攻其必救﹐故取魏以破之。」皆曰「善。」悅遣許士則﹑侯臧間行告窮於朱滔﹑王武俊。會二人者怨望﹐乃連和。悅恃燕﹑趙方至﹐卽出兵背城陣﹐燧復與諸軍破之。進同中書門下平章事﹑北平郡王。滔﹑武俊聯兵五萬傅魏。會帝遣李懷光以朔方軍萬五千助燧。懷光勇於斗﹐未休士﹐卽與滔等戰﹐不利。悅決水灌軍﹐燧兵亦屈。會涇師亂﹐帝幸奉天﹐燧還軍太原。初﹐李抱眞欲殺懷州刺史楊＿﹐＿奔燧﹐燧奏其非罪﹐乃免﹐抱眞怒。及共解邢州圍﹐獲軍糧﹐燧自有之﹐以余給抱眞軍﹐抱眞益怒。洹之捷﹐軍進薄魏﹐悅以突騎犯燧營﹐李＿救之﹐抱眞勒兵不出。燧將攻魏﹐取攻具於抱眞營﹐並請雜兩軍平其功﹐抱眞不聽﹐請獨當一面﹐繇是逗畱。帝數遣使講解。武俊略趙地﹐抱眞分麾下二千人戍邢﹐燧怒謂﹕「抱眞以兵還守其地﹐我能獨戰死邪﹖」將引還﹐李晟和之﹐乃復與抱眞善。及田昂降﹐燧請以＿州隸抱眞﹐而用昭義副使盧元卿爲剌史﹐兼魏博招討副使。李晟兵前獨隸抱眞﹐抱眞亦請兼隸於燧﹐以示協一。然議者咎燧私忿交惡﹐卒不成大功。李懷光反河中﹐詔燧與渾＿﹑駱元光合兵討之。時賊黨要廷珍守晉﹐毛朝＿守隰﹐鄭康守慈﹐燧移檄鐫諭﹐皆以州降。燧乃率步騎三萬次於絳﹐守將夜棄城去﹐降四千人。遣李自良定六縣﹐收卒五千。裨將谷秀違令掠士女﹐斬以徇。時天下蝗﹐兵艱食﹐朝臣多請宥懷光者﹐帝未決。燧以﹕「河中近甸﹐捨之屈威靈﹐無以示天下。」乃捨軍入朝﹐爲天子自言之﹕「且得三十日糧﹐足平河中。」許之。乃與＿﹑元光﹑韓遊瑰之兵合。賊將徐廷光守長春宮城。燧度長春不下﹐則懷光固守﹐久攻所傷必眾﹐乃挺身至城下見廷光。廷光憚燧威﹐拜城上。燧顧其心已屈﹐徐曰「我自朝廷來﹐可西向受命。」廷光再拜。燧曰「公等朔方士﹐自祿山以來﹐功髙天下﹐柰何棄之爲族滅計﹖若從吾言﹐非止免禍﹐富貴可遂也。」未對。燧曰「爾以吾爲欺邪﹖今不遠數步﹐可射我。」披而示之心。廷光感泣﹐一軍皆流涕﹐卽率眾降。燧以數騎入其城﹐眾大呼曰「吾等更爲主人矣。」渾＿亦自以爲不及也﹐嘆曰「嘗疑馬公能窘田悅﹐今觀其制敵﹐固有過人者﹐吾不逮遠矣﹗」進營焦籬堡﹐堡將降﹐余戍望風遁去。燧濟河﹐兵八萬陣城下。是日﹐賊將牛名俊斬懷光降﹐河中平。貞元二年﹐吐蕃尙結贊破鹽﹑夏二州﹐守之﹐自屯鳴沙。及春﹐牧產死﹐糧乏。詔燧爲綏銀麟勝招討使﹐與駱元光﹑韓遊瑰等會師擊虜。結贊懼﹐乞盟﹐帝不許。乃遣將論頰熱甘辭請於燧﹐且重幣申勤勤。燧與論頰熱俱朝﹐盛言宜許以盟﹐天子然之。燧之朝﹐結贊遽引去。帝詔渾＿與盟平涼﹐虜劫＿﹐僅得免。吐蕃歸﹐帝聞﹐悔怒﹐奪其兵。卒。

孫子曰「先爲不可勝。」燧教騎士造車甲以修戰具。又曰「卑而驕之。」燧貽書示好而驕田悅。又曰「取敵之利者﹐貨。」燧約眾勝則以家貲賞。又曰「致人而不致於人。」燧趨魏州以致田悅。又曰「大吏怒而不服。」燧與抱眞私忿而功不立。又曰「無約請和者﹐謀也。」燧不悟結贊之計是也。

●唐渾＿

渾＿﹐本鐵勒九姓之渾部也。善騎射。祿山反﹐從李光弼定河北﹐射賊驍將李立節﹐貫其左肩﹐死之。從郭子儀復兩京﹐討安慶緒﹐勝之新鄕﹐擢武鋒軍使。從僕固懷恩平史朝義﹐大小數十戰﹐功最﹐攺太常卿。吐蕃盜塞深入﹐＿會涇原節度使馬＿討之。次黃菩原﹐＿引眾據險﹐設槍壘自營﹐遏賊奔突。舊將史抗等內輕＿﹐顧左右去槍﹐叱騎馳賊。旣還﹐虜躡而入﹐遂大敗﹐死者十八。子儀召諸將曰「朔方軍髙天下﹐今敗於虜﹐柰何﹖」＿曰「願再戰。」乃馳朝那﹐與鹽州剌史李國臣趨秦原。吐蕃引去﹐＿邀擊破之﹐悉奪所掠而還。回紇侵太原﹐破鮑防軍。拜＿都知兵馬使﹐自石嶺關而南﹐督諸軍掎角﹐虜引去。子儀爲太尉﹐徳宗析所部爲三節度﹐以＿兼單於大都護。建中中﹐李希烈詐爲書﹐若同亂者﹐帝識其諜﹐用不疑﹐更賜良馬﹑錦幣。帝狩奉天﹐＿率家人子弟以從。朱氵此兵薄城﹐戰譙門﹐晨至日中不解。或以芻車至﹐＿曳車塞門﹐焚以戰﹐賊乃解。＿治攻具﹐矢石如雨﹐晝夜不息﹐凡浹日﹐鑿塹圍城。城中死者可藉﹐人心危惴﹐或夜縋出掇蔬本供禦﹐帝與＿相泣。＿造云梁﹐廣數十丈﹐施大輪﹐濡氈及革冒之﹐周布水囊爲鄣﹐指城東北﹐構木廬﹐蒙革周置之﹐運薪土其下﹐將塞隍。帝召＿﹐授以詔書千獨創性﹐自禦史大夫﹑實封五百戶而下﹐募突將死士當賊﹔賜＿筆﹐使量功授詔﹐不足則以衣授。因曰「朕與公訣矣﹐令馬承倩往﹐有急可奏。」＿俯伏嗚咽﹐帝撫而遣之。＿前與防城使仲莊揣云梁所道﹐掘大隧﹐積馬矢及薪然之。賊乘風推梁以進﹐載數千人。王師乘城者皆凍餒﹐甲獘兵饑﹐＿但以忠義感率使當賊﹐人憂不支﹐羣臣號天以禱。＿中矢﹐自揠去﹐被血而戰愈厲。云梁及隧而陷﹐風返悉焚﹐賊皆死﹐舉城歡噪。乃第賞將史。＿攻城益急﹐會李懷光奔難﹐賊乃去。乘輿進狩山南﹐＿以諸軍衛入谷口﹐懷光追騎至﹐後軍擊卻之。率諸軍趨京師。賊韓＿拒武功﹐＿率吐蕃論莽羅兵破之武亭川﹐斬首萬級﹐遂屯奉天﹐以抗西面。李晟自東渭橋破賊﹐＿與韓遊瑰﹑戴休顏以西軍收咸陽﹐進屯延秋門。＿平﹐論功﹐以＿兼侍中。天子還宮﹐授河中絳慈隰節度使﹑河中同陜虢行營副元帥﹐封咸陽郡王﹐賜大寧里甲第﹐將相送歸第﹐與李晟鈞禮。還屯河中。吐蕃相尙結贊陷鹽﹑夏﹐陰窺京師﹐而畏＿與李晟﹐馬燧﹐欲以計勝之。乃詭辭重禮﹐請燧講好﹐燧苦贊﹐帝乃詔約盟平涼川﹐以＿爲會盟使。爲結贊所劫﹐副使崔漢衡以下皆陷﹐惟＿得免。自奉天入朝﹐羸服待罪﹐詔釋之。會吐蕃復入盜﹐使＿鎭奉天。虜罷﹐還河中。卒。＿好書﹐性忠謹﹐功髙而志益下﹐歲時貢奉﹐必躬閱視。每有賜予﹐下拜跪受﹐常若在帝前﹐世方之金日殫﹐故帝終始信待。貞元後﹐天子常恐藩侯生事﹐稍桀驁則姑息之。惟＿有所奉論不盡從可﹐輒私喜曰「上不疑我。」故治蒲十六年﹐常持軍﹐猜間不能入。君子賢之。

孫子曰「守則不足。」＿設槍壘以自營。又曰「能使敵人不得至者﹐害之也。」＿趨秦原而吐蕃去﹐諸軍掎角而回紇遁。又曰「守而必固。」＿守奉天而拒朱＿是也。

●唐王忠嗣

王忠嗣﹐華州鄭人。父海賓﹐太子右衛率。吐蕃寇隴右﹐詔隴右防禦使薛納禦之。以海賓爲先鋒﹐戰武階﹐追北至壕口﹐殺其眾。進戰長城堡﹐諸將＿其功﹐按兵顧望﹐海賓戰死﹐大軍乘之﹐斬賊萬七千級﹐獲馬七萬﹑牛羊十四萬。玄宗憐其忠﹐贈左金吾大將軍。忠嗣時年九歲﹐始名訓。入見帝﹐伏地號泣﹐帝撫之曰「此去病孤也﹐須壯而將之。」更賜今名﹐養禁中。肅宗爲忠王﹐帝使與遊。及長﹐雄毅寡言﹐有武略﹐上與論兵﹐應對蜂起﹐帝器之。蕭嵩出河西﹐數引爲麾下。帝以其年少﹐有復仇志﹐詔不得特將。嵩入朝﹐忠嗣曰「從公三年﹐無以歸報天子。」乃請精銳數百襲虜。會贊普大酋閱武郁＿川﹐其下欲還﹐忠嗣不從﹐提刀略陣﹐斬數千人﹐獲羊馬萬計。嵩上其功﹐帝大悅。累遷左威衛將軍﹑代北都督。天寶元年﹐北討奚怒皆﹐戰桑乾河﹐三遇三克﹐耀武漠北﹐髙會而還。時突厥新有難﹐忠嗣進軍磧口經略之。烏蘇米施可汗請降﹐忠嗣以其方彊﹐特文降耳﹐乃營木剌﹑蘭山﹐諜虛實。因上平戍十八策﹐縱反間於拔悉密與葛邏祿﹑回紇三部﹐攻多羅斯城﹐涉昆水﹐斬米施可汗﹐築大同﹑靜邊二城﹐徙淸塞﹑橫野軍以實之﹐並受降﹑振武爲一城﹐自是虜不敢盜塞。兼河東節度使。忠嗣本負勇敢﹐及爲將乃能持重安邊﹐不生事﹐嘗曰「平世爲將﹐撫眾而已。吾不欲竭中國力以幸功名。」故訓練士馬﹐隨缺繕補。有漆弓百五十斤﹐每＿之﹐示無所用。軍中士气盛﹐日夜思戰﹐忠嗣縱詭間﹐伺虜隙﹐時時出奇兵襲敵﹐所向無不克﹐故士亦樂爲用。軍每出﹐召屬長付以兵﹐使授士卒﹐𨿽弓矢亦志姓名其上。軍還﹐遺弦亡鏃﹐皆按名第罪。以是部下人自勸﹐器甲充＿。自朔方至雲中袤數千里﹐據要險築城堡﹐斥地甚遠。自張仁＿後四十餘年﹐忠嗣繼其功。俄爲河西﹑隴右節度使﹐權朔方﹑河東節度﹐佩四將印﹐勁兵重地﹐控制萬里﹐近世未有也。帝方事石堡城﹐詔問攻取計﹐忠嗣奏言「吐蕃舉國守之﹐若頓兵堅城下﹐費士數萬﹐然後可圖﹐恐所得不補所失﹐請厲兵馬﹐待＿取之。」帝意不快。而李林甫尢忌其功﹐日鉤摭過咎。會董延光建言請下石堡﹐詔忠嗣﹐不得已爲出軍﹐而士無嘗格﹐延光不悅。河西兵馬使李光弼入說曰「大夫愛惜士卒﹐有拒延光心﹐𨿽名受詔﹐實奪其謀。然大夫已付萬眾﹐而不立重賞﹐何以賈士勇﹖且大夫惜數萬段賜﹐以啟讒口﹐有如不捷﹐歸罪大夫﹐大夫先受禍矣。」忠嗣曰「吾固審得一城不足制敵﹐失之未害於國。吾忍以數萬人命易一官哉﹗明日見責﹐不失一金吾﹑羽林將軍﹐歸宿衛﹐不者﹐黔中上佐耳。」光弼謝曰「大夫乃行古人事﹐光弼又何言﹗」趨而出。延光過期不克﹐果訴忠嗣沮兵。又安祿山城雄武﹐扼飛狐塞﹐謀亂﹐請忠嗣助役﹐因欲畱其兵。忠嗣先期至﹐不見祿山而還。數上言祿山且亂﹐林甫益惡之﹐陰使人誣告﹕「忠嗣嘗養宮中﹐云吾欲奉太子。」帝怒﹐召入付三司詳驗﹐罪應死。哥舒翰請以官爵贖忠嗣罪﹐帝意解﹐貶漢陽太守。卒。後翰引兵攻石堡﹐拔之﹐死亡略盡﹐如忠嗣言﹐故當世號爲名將。初﹐在朔方﹐至互市﹐輒髙償馬直﹐諸蕃多爭來市﹐故蕃馬寢少﹐唐軍精。及鎭河﹑隴﹐又請徙朔方﹐河東九千騎以實軍。迄天寶末﹐益滋息。

孫子曰「進不求名。」忠嗣不欲竭中國力以幸功名。又曰「退不避罪。」忠嗣不忍以萬人命易一官。又曰「城有所不攻。」忠嗣謂石堡城得之不足制敵﹐失之未害於國是也。

●梁劉尋阝﹝五代﹞

劉＿﹐密州安丘縣人也。幼有大志﹐好兵略﹐涉獵史傳﹐事靑州王師範。唐昭宗幸鳳翔﹐太祖率師奉迎於岐下。師範遣腹心﹐乘虛襲取太祖管內州郡。＿以偏裨陷兗州﹐遂據其城。初﹐＿遣細入詐爲鬻油者﹐覘城內虛實及出入所﹐視羅城下一水竇可以引眾而入﹐遂志之。＿乃告師範﹐請步兵五百﹐宵自水竇銜枚而入﹐一夕而定。軍城晏然﹐市民無擾。太祖命大將葛從周攻之。時從周家屬在城中﹐＿善撫其家﹐升堂拜從周之母。從周攻城﹐＿以板輿請母登城告從周曰「劉將軍待我甚至﹐新婦以下並不失所﹐爾其察之﹗」從周＿欷而退。＿料簡城中﹐凡不足當敵者悉出之於外。與將士同甘苦﹐分衣食﹐以抗外軍。戢兵禁暴﹐居人泰然。後從周攻圍旣久﹐＿無外援﹐一日副使王彥溫逾城而奔﹐守陴者從之﹐＿禁之不可。＿卽遣人從容告彥溫曰「請少將人出﹐非素遣者勿帶行。」又揚言於眾曰「素遣從副使行者卽勿禁﹐其擅去者族之。」守民聞之﹐奔逸者乃止。外軍果疑彥溫﹐卽戮於城下。自是軍城遂固。及師範力窘﹐從周以禍福諭＿。＿報曰「俟靑州本使歸降﹐卽以城池還納。」及師範告降﹐＿卽出城聽命。太祖嘉其節槪﹐以爲有李英公之風﹐尋授都押牙。太祖牙下諸將皆四鎭舊人﹐＿一旦居眾人之右﹐及與諸將相見﹐並用階庭之禮﹐太祖尢奇重之。後晉王入魏州﹐＿以精兵萬人自洹水移軍魏縣。晉王來覘﹐＿設伏於河曲叢木間。俟晉王至﹐大噪而進﹐圍之數匝﹐殺獲甚眾﹐晉王僅以身免。後＿潛師出黃澤西趨太原。將行﹐慮爲晉軍所追﹐乃結芻爲人﹐縛旗於上﹐以驢負之﹐循堞而行。數日﹐晉人方覺。會霖雨積旬﹐師不克進﹐＿卽整眾而旋。魏知臨淸積粟之所﹐＿引軍將據之。遇晉將周陽五自幽州率兵至﹐＿乃趨貝州與晉軍遇於堂邑﹐＿要擊卻之。遂軍於莘縣﹐增城壘﹐浚池隍﹐自莘及河築甬道﹐以通餉路。末帝詔＿出戰﹐＿奏曰「臣深溝髙壘﹐享士訓兵﹐日夜戒嚴﹐伺其進取。苟得機便﹐豈敢坐滋患難﹖」帝又遣使問＿破敵之策﹐＿曰「臣無奇術﹐但人給糧十斛﹐糧盡則破敵。」帝大怒﹐誚＿曰「將軍蓄米﹐將療饑耶﹖將破賊耶﹖」乃遣中使督戰。＿集諸校而謀曰「主上深居宮禁﹐未曉兵家﹐與白面兒共謀﹐終敗大事。大將出徵﹐君命有所不受。臨機制變﹐安可預謀﹖今揣敵人未可輕動﹐諸君更籌之。」時諸將皆欲戰﹐＿默然。他日﹐復召諸將列坐軍門﹐人具河水一器﹐因命飲之。眾未測其旨﹐或飲或辭。＿曰「一器而難﹐若是滔滔河流可勝旣乎﹖」眾皆失色。居數日﹐＿率萬餘人薄鎭定之櫻呔僦粒瑣上下擾亂﹐殺獲甚多。少頃﹐晉軍繼至﹐乃退。＿自莘引軍襲魏州﹐與晉王戰於故元城﹐王師敗績﹐＿脫身南奔。及歸洛﹐張宗承旨逼令飲＿而卒。

孫子曰「由不虞之道。」＿自水竇入攻兗州。又曰「無所不用間。」＿令外軍殺王彥溫。又曰「眾艸多障者﹐疑也。」＿結芻爲人﹐以驢負之是也。

●周劉詞﹝五代﹞

劉詞﹐字好謙﹐元城人。梁初事鄴帥楊師厚﹐以勇悍聞。唐莊宗入魏﹐亦列於麾下﹐兩河之戰﹐無不預焉。晉初從杜重威﹐敗安重榮於宗城。及圍鎭陽﹐詞自登云梯﹐身先士伍﹐以功檢校司空。時王師方討襄陽﹐命詞兼行營都虞侯。襄陽平﹐遷本州圍練使。在郡歲餘﹐臨事之暇必被甲枕戈而臥。人或問之﹐詞曰「我以勇敢而登貴仕﹐不可一日而忘本也。若信其溫飽﹐則筋力有怠﹐將來何以報國也﹖」及漢有天下﹐從太祖平鄴﹐加檢校太保。李守貞叛於河中﹐太祖徵之﹐命分屯於河西。守貞遣敢死之士數千﹐夜入其營﹐將士怖懼﹐不知所爲。詞神气自若﹐令於軍中曰「此小盜耳﹐不足驚也。」遂免冑橫戈叱短兵以擊之﹐賊眾大敗而退。自是守貞喪膽﹐不復有奔突之意。河中平﹐爲華州節度使。周顯徳初﹐世宗親徵劉崇﹐詞領所部兵隨駕。行及髙平南﹐遇樊愛能等自北退回﹐且言官軍已敗﹐止詞不行。詞弗聽﹐疾驅而北。世宗聞而嘉之﹐車駕還京﹐授永興軍節度使。以疾卒於鎭。

孫子曰「惟民是保而利合於主﹐國之寶也。」詞被甲枕戈而臥﹐思以報國。又曰「軍擾者﹐將不重也。」詞神气自若而退奔突是也。

