朱子年譜四卷﹑考異四卷﹑論學切要語二卷﹐國朝王懋竑撰。懋竑字予中﹐寶應人﹐康熈戊戌進士﹐授安慶府教授﹐雍正癸卯特召入直內廷﹐攺翰林院編修。初李方子作朱子年譜三卷﹐其本不傳﹔明洪武甲戌朱子裔孫境別刋一本﹐汪仲魯爲之序﹐巳非方子之舊。正徳丙寅婺源戴銑又刋朱子實紀十二卷﹐惟主於鋪張褒贈﹐以誇講學之榮﹐殊不足道。至嘉靖壬子﹐建陽李黙重編年譜五卷﹐自序謂猥冗左謬不合載者﹐悉以法削之﹐視舊本存者十七。然黙之學源出姚江﹐陰主朱陸始異終同之說﹐多所竄亂﹐彌失其眞。國朝康熈庚辰本﹐婺源洪氏本﹐續又有建寧朱氏新本﹐及武進鄒氏正訛本﹐或詳或略﹐均未爲精確。懋竑於朱子遺書研思最久﹐因取李本﹑洪本互相參考﹐根據語錄﹑文集訂補舛漏﹐勒爲四卷。又備列其去取之故﹐仿朱子校正韓集之例﹐爲考異四卷﹔並采掇論學要語﹐爲附錄二卷﹐綴之於末。其大旨在辧別爲學次序﹐以攻姚江晚年定論之說﹐故於學問特詳﹐於政事頗略。如淳熈九年劾奏知臺州唐仲友事﹐後人深有異論﹐乃置之不言﹔又如編類小學﹐旣據文集定爲劉子澄﹐而編類綱目﹐乃不著出於趙師淵﹔楚詞集注本爲趙汝愚放逐而作﹐乃不著其名。皆未爲周宻。然於朱子平生求端致力之方﹐訂異審同之辧﹐原原本本﹐條理分明﹐於金溪﹑紫陽之門徑﹐開卷了然。是於年譜體例𨿽未盡合﹐以作朱子之學譜﹐則勝諸家所輯多矣。例義自昔輯朱子年譜﹐爲門人果齋李氏﹐其元本今不可得見。而行世者﹐明李古衝本多竄易果齋之舊。近有洪去蕪本﹐收載較繁﹐增損未當。又新閩本﹐尢疎略。先生大抵據李洪兩本嚴審而愼采之﹐恐覽者無以悉其源流前後﹐乃取魏鶴山序果齋元本者冠於首﹐以存其自而後來。諸序以次附﹐庶開卷而了然於相沿之得失焉。李洪兩本年譜﹐按之朱子文集語錄﹐多所不符。先生蓋慿文集語錄以考正李洪兩本﹐故文集語錄收載爲詳﹐而文集刪取尢多。或不錄詞者﹐列其目於下。其義理大要﹐𨿽長篇必全載。朱子行狀爲門人勉齋黃氏作﹐最可徵信。宋史本傳不無舛誤。先生考正李洪兩本﹐悉以行狀爲主﹐而本傳有可采者亦參附之。延平答問﹑張南軒集﹑呂東萊集﹐朱子師友淵源所系﹐多有足采者。若陸象山﹑陳同甫集﹐亦供附證。他所引據甚繁﹐玆不悉舉。李洪兩本年譜﹐先生分別注明﹐仍志年譜之舊。而所載文集﹑語錄﹑行狀﹑本傳﹐曁凡引證羣書﹐總綴於各條下﹐統標之曰朱子年譜。昔朱子作伊川年譜﹐自言某嘗竊取實錄所書﹑文集內外書所載﹐與凡他書之可證者﹐次其後先﹐以爲年譜。旣不敢以意形容﹐又不能保無謬誤﹐故於每事之下各系其所從得者。先生正恪遵朱子作伊川年譜例﹐而規模不同﹐意義則一。覽者可知其所自來焉。先生纂訂年譜﹐凡已所辯論﹐原綴各條末後﹐恐繁重難以行逺﹐因摘出別爲一書﹐曰年譜考異﹐略仿朱子作韓文考異例。李本簡率﹐洪本較詳﹐而所增攺皆不明其所出﹐後人無從考證。先生深病之﹐故悉著其去取之所以然者﹐見考異中。昔朱子跋方本韓文言﹐萬一考訂或有未盡取舎﹐不無小差﹐亦得尙存他本別字以待後之君子。先生正遵斯意。先生友朋講論﹐凡有采取﹐必明其所自。同邑朱止泉著聖學考略﹐先生攺曰正學考﹐所論屢及之。又武進鄒琢其著年譜正訛﹐間資裁擇﹐云鄒本者指此。而自著有朱子文集注﹐並周易本義九圗論﹑家禮考﹐亦附見考異中。朱子論學語散見文集﹑語錄甚夥﹐年譜有不能具載者﹐先生復取已丑後最切要語﹐彚爲一編﹐而亦按年以敍﹐間附考異於其下。惜未盡脫稿而先生歿﹐遺言云𨿽未及成﹐然大槪具矣。附錄年譜後﹐覽者其通前書合觀焉。昔朱子題太極圗西銘解後有言﹐近見儒者多議此兩書之失﹐或乃未嘗通其文義﹐而妄肆詆訶。竊謂後之詆訶朱子者正類是﹐而爲朱子辯者﹐亦未能盡通朱子文義。先生濳心體驗於朱子書﹐實契淵微﹐嘗以爲文義旣明﹐則遺訓昭如日月﹐不容後人多著語也。所附論學切要語﹐簡約分明﹐覽者當以是意求之。陸學之非﹐朱子辧之已明。逮王陽明宗陸氏﹐而其說復熾。所撰晚年定論﹐祗欲彌縫異同以肆其誣罔。李古衝爲陽明之學﹐率其私意刪攺舊譜﹐卽晚年定論之計﹐而更詭出焉。先生有憂之。得洪本稍增多﹐並有閩本可參校﹐因訂成此書﹐胠異說之囊槖﹐辧燕郢之混淆﹐大啟闗鍵﹐曲暢旁通。蓋亦仿閒辟錄﹑學蔀通辧大指﹐而發揮統緒﹐確有據依。宏深著顯﹐直逺出兩書之上﹐海內君子必有先生知心焉。謬陳管窺﹐惟祈髙明正之。外孫孫仝轍﹑仝敞敬書朱子年譜原序天生斯民﹐必有出乎其類者爲之君師﹐以任先覺之責。然而非一人所能自爲也﹐必並生錯出﹐交修互發﹐然後道章而化成。是故有堯舜則有禹臯陶﹐有湯文則有伊尹萊朱太公望散宜生﹐各當其世﹐觀其會通﹐以盡其所當爲之分﹐然後天衷以位﹐人極以立﹐萬世之標準以定。𨿽气數詘信之不齊﹐而天之愛人閱千古如一日也。自比閭節授之法壊﹐射飲讀法之禮無所於行﹐君師之枋移於孔子﹐則又有冉閔顏曾羣弟子左右羽翼之﹐微言大義﹐天開日揭﹐萬物咸覩。自孔子沒﹐則諸子已有不能盡得其傳者﹐於是子思孟子又爲之闡幽明微﹐著嫌辯似﹐而後孔氏之道歷萬世而亡敝。嗚呼﹐是不曰天之所命﹐而誰實爲之﹖秦漢以來諸儒生於籍去書焚﹑師異指殊之後﹐不惟孔道晦蝕﹐孟氏之說亦鮮知之。千數百年間﹐何可謂無人﹐則往往孤立寡儔﹐倡焉莫之和也﹐絕焉莫之續也。乃至國朝之盛﹐南自湖湘﹐北至河洛﹐西極闗輔﹐地之相去何翅千有餘裏﹐而大儒輩出﹐聲應气求﹐若合符節﹐曰極曰誠曰仁曰道曰忠曰恕曰性命曰气質曰天理曰人欲曰陰陽鬼神﹐若此等類﹐凡皆聖門講學之樞要﹐而千數百年習浮踵陋莫知其說者﹐至是脫然如沈屙之間﹑大寐之醒。至於呂謝遊楊尹張侯胡諸儒﹐切磋究之﹐分別白之﹐亦幾無餘蘊矣。然而絕之久而復之難﹐傅者寡而咻者眾也﹐朱文公先生始以彊志博見﹐淩髙厲空﹐自受學延平李子﹐退然如將弗勝﹐於是斂華就實﹐反博歸約﹐迨其蓄久而思渾﹐資深而行熟﹐則貫精粗﹑合外內﹐羣獻之精蘊﹐百家之異指﹐毫分縷析﹐如視諸掌。張宣公呂成公同心協力﹐以閒先聖之道﹐而僅及中身﹐論述靡竟﹐惟先生巍然獨存。中更學禁﹐自信益篤﹐蓋自易詩中庸大學論語孟子﹐悉爲之推明演繹﹐以至三禮孝經﹐下迨屈韓之文﹑周程邵張之書﹑司馬氏之史﹑先正之言行﹐亦各爲之論著﹐然後帝王經世之規﹑聖賢新民之學﹐粲然中興。學者習其讀﹑惟其義﹐則知三才一本﹑道器一致﹐幽探乎無極太極之妙﹐而實不離乎匹夫匹婦之所知﹔大至於位天地﹑育萬物﹐而實不外乎暗室屋漏之無愧。蓋至近而逺﹑至顯而微﹐非若棄倫絕學者之慕乎髙﹐而嘩世取寵者之安於卑也。猗其盛歟。吾友李公晦方子﹐嘗輯先生之言行﹐今髙安洪使君友成爲之鋟木﹐以壽其傳。髙安之弟天成屬余識其卷首﹐嗚呼﹐帝王不作﹐而洙泗之教興﹐微孟子﹐吾不知大道之與異端果孰爲勝負也。聖賢旣熄﹐而闗洛之學興﹐微朱子﹐亦未知聖傳之與俗學果孰爲顯晦也。韓子謂孟子之功不在禹下﹐余謂朱子之功不在孟子下。餘生也後﹐𨿽不及事先生﹐而與公晦及輔漢卿廣昔者嘗共學焉﹐故不敢以固陋辭。後學臨卭魏了翁序附

洪武二十七年甲戌秋我文公闕裏掌祠事朱境以書告曰文公年譜謀鋟諸梓邑賢令佐斯文朋友願就徽猷敢以序文爲請嗚呼大賢君子一動一靜一語一黙無非教也況吾文公之年譜乎哉刋以傳示於人固其宜也然在當時年譜與行狀二文並傳故年譜所載求師取友注述本末出處進退居官蒞政前後次第悉詳年月書之而行狀則惟以發明求端用力之精義微旨造道成徳之淵奧要歸所以承先聖道統之傳信有在也昔伊川撰明道行狀而伊川之年譜行述則有待於文公嗚呼大賢君子盛徳形容良不易易也此康節墓志所以惟屬之明道而濂溪之行述亦待吾文公而後方爲撰述蓋惟聖賢能知聖賢故也中庸稱仲尼祖述堯舜憲章文武均之爲聖人也達而在上則立君道以正萬方窮而在下則立師道以教萬世堯舜禹湯文武周公達而在上之聖人也立君道以正萬方者也仲尼窮而在下之聖人也立師道以教萬世者也師道之立君道所由以立也先儒有言孔子集羣聖之大成而朱子則集諸儒之大成是亦所謂立師道以教萬世者與今文公之學薄海內外凡有血气者莫不尊親家有其書人誦其言然經兵燹之餘此文或不能盡見也以平日仰慕之心誠得此而寓目焉則其感發興起若時雨之沾漑自有不能已者詩曰髙山仰止景行行止其是之謂與若邑令佐倡率刋行而前廣西護衛知事李文徵辭疾家居集議督工力就厥緒均知崇尙斯文以隆治化咸可尙也故不敢辭以復命於掌祠云是歲之九月三日汪仲魯序朱子實紀紀朱子之始末與夫今昔尊崇之實也舊名年譜今更曰實紀何也謂之年譜則紹乎前彰乎後者不足以該必曰實紀然後並包而無遺亦猶史家有世表年表總謂之實錄也或曰堯舜始末孔子紀於典孔子始末馬遷紀於世家濓溪伊川始末朱子紀於事狀年譜是編亦擬孔朱而作歟銑避席而對曰不然此果齋李氏之書屢經鋟補頗渉淆舛加以事或逸於時文寖增於後未有粹其全者銑於朱子受罔極之恩且爲鄕後輩與有曠墜之責不自揆竊因其舊而修之釐爲十有二卷以致景行之私非敢妄作也夫堯舜周程之事固賴孔朱以傳乃若孔子𨿽無世家而六經之昭於萬世者自若朱子𨿽無實紀亦奚病其書之昭於萬世哉書昭於萬世卽道之昭於萬世何賴乎此編也抑朱子嘗言伊川年譜不能保無謬誤此固夫子自道亦足以見紀述之難大賢且然矧區區小子乎同志君子幸原其僣而加訂之使讀之者有以覩夫徳業之全而興起焉得有所據以爲希賢希聖之階則其爲助似當不小爾正徳丙寅歲十月朔旦後學婺源戴銑謹書世傳李果齋公晦嘗著紫陽年譜三卷魏了翁爲之序今其序固在但云果齋輯先生言行卽不稱有年譜及考朱氏今所存譜蓋多出於洪武宣景間諸人之筆與朱氏增益所成斷非果齋之舊其最謬者先生歿後數十年間所得褒典猶用編年之法甚者尊朱詆陸爲私家言非述作體也比侍禦元山曽君佩按閩至建陽得其書讀之頗疑冗脫將重加刋正而以其事謀於黙黙惟尙友古人必論其世矧先生立言埀訓在禮學者所宜立爲先師乃其行年素履桑梓後人顧可諉之弗知黙𨿽不文誼何敢辭竊聞之古昔聖賢道術精純要以踐形盡性爲至學也者學此者也論性莫如孔子曰性相近也習相逺也惟上智與下愚不移論學莫如孟子曰學問之道無他求其放心而已大賢而下靡不須學其爲道也本除習气以還眞性所不能者學與習相爲進退量盡而止耳故爲果爲達爲藝爲孝爲簡爲魯爲愚所至不同其所以學則一也易稱學以聚之所聚何事中庸語博學弗能弗措所博何物蓋學舉全功行要實徳非徒讀書窮理空譚爲也如此斯可謂之學也已宋自周程以還談道術者蓋多岐矣先生崛起於時早聞父師之訓旣舎二氏黜百家遂自力於學問思辧之間以求聖賢不傳之緒卒於遺編得之折衷羣儒直溯伊洛故其析義最精著書最富與陸氏之學頗相違異此其途轍所從入不同明矣然觀先生微言細行具皆篤守聖謨至進退取舎之際與立朝大節尢皭然著明於世惟其以疎逺犯人主觸權路見嫉羣邪蒙譏僞學非先生之過流風餘韻蓋有起千載斯人之慕者豈獨傳注爲世所遵用哉黙也後先生數百年翔泳髙深欲起九原質疑義而不可得而於今譜所述又素乏討論輒以元山君之意咨於先生裔孫河河指摘譜中舛誤者數事與予意合因屬之考訂一準行狀文集語錄所載黙不自揆稍爲刪潤其猥冗左謬不合載者悉以法削之視舊本存者十七不以鄙誣累先哲也譜成復取勉齋行狀並國史本傳爲附錄以示傳信其自宋褒典亦彚附於末與是譜合爲五卷云默猥本論次妄原道術問學之實欲使後世尊先生者就而考之然知不免於世譏元山君學古人者也寧無諒於余心乎嘉靖壬子夏六月旣望同邑後學李黙謹撰徽國文公年譜宋李果齋氏所著也益以勉齋黃氏行狀先祖生平履歷道學事功始終大致盡矣婺源戴氏因舊本釐正附謚議詩文而總曰實記重於徽也考亭仍婺葉侯重修本並附書院題記總曰年譜行狀重於建也蓋子孫世守以爲家乘淩不敏無聞承先訓如恐墜之頃病謝山居嘉靖壬子仲春大巡侍禦元山翁曽老先生按閩之暇淩以年末胥見於建溪行臺比詢家世間出年譜求正公披覽一盡嘆字迹多漫滅亟欲修訂且慨舊本之未盡善也遂惇請於大冢宰古衝翁李老先生重加參定校閱纂輯之勤歷三時焉備載翁所序集矣錄旣成侍禦乃命付諸木嘉惠四方學者淩私心感激其何可諭復諭淩撰序諸後淩叨末裔奚敢廁以文辭顧義不容緘也淩竊聞晦祖受業延平推衍閎大尊信表章實程氏之學也河洛淵源卽孔孟正脈也夫子之道萬世一日獨吾祖之學近稍廢而不講固淩不肖者之罪於今何幸逢乎侍禦公之鄕多文獻景行得師超軼聞見已神會孔門於千百世之上而獨崇尙晦祖惓惓思興起其學衝翁桑梓在念悉力訂讎卽其用心俱可想也將使晦祖之學行而後孔孟之道可明孔孟之道明而後聖王之治可復玆或二公意也要皆能以斯文鳴國家之盛者淩故闡而揚之大雅君子冀原僣妄惟以可告於宗云嘉靖壬子仲冬旣望十一世孫淩頓首謹撰古今著述之富無有過於朱文公者蓋朱子之學集諸儒之大成所著有小學近思錄四書章句集注詩集傳儀禮經傳通解周易本義啟蒙太極圖說通書西銘解義楚辭集注通鑑綱目名臣言行錄諸書而又有文集百餘卷門人記錄問答之語百四十餘卷今家有其書學者無不誦法可謂盛矣然讀其書而不考其生平師友淵源出處進退之所經歷與夫文章事業艱危患難之所履蹈將微言大義湮郁而不章孟子所云誦其詩讀其書不知其人可乎則是年譜之作惡可以已也考朱子門人李果齋氏嘗敍次朱子之言行𨿽未以年譜稱而大端歲月之終始可與稽也明世宗時李古衝從而修之以舊譜爲多出於洪宣景間諸人之所攺竄是豈果齋之譜不復見於世歟當古衝同修年譜諸公在嘉靖之朝姚江之學方盛其以果齋之譜爲多所攺竄非舊本者不過如序中所稱果齋嘗辧朱陸異同從而疑其書之未能盡善而不知果齋親見朱子辧正象山豈嘗有晚年定論之說其亦據實而直書之以俟夫後人之折衷定論不可謂著書立說者之不當出於此也然而古衝之所修其亦有出於果齋之所未逮如大修荒政條奏諸州利病諸書法與陳同甫來注當在其大書之下及毀秦檜祠事皆絕有闗系不可以略者家兄去蕪嘗輯兩家之譜而參以朱子從學延平及與張敬夫氏中和三變之書而合爲一編附以黃氏行狀宋史本傳與歷代褒典廟記諸文以俟後之君子其書舊刻於金陵因不揣固陋用序述而傳之世有能讀朱子之全書者得見玆譜亦足以想見朱子之爲人爲學而誦法步趨如親炙之焉豈謂無所幫助也哉題曰重刻仍其舊也康熈三十九年歲在庚辰秋八月旣望紫陽後學洪璟識

朱子年譜卷一寶應王懋竑撰髙宗建炎四年庚戌秋九月甲寅先生生﹝行狀先生諱熹字仲晦父朱氏爲婺源著姓以儒名家吏部公擢進士第入官尙書郎兼史事以不附和議去國文章行義爲學者師號韋齋先生吏部因仕入閩至先生始寓建之崇安五夫裏今居建陽之考亭先生以建炎四年九月十五日午時生南劍尢溪之寓舎年譜先生本歙州人世居婺源之永平鄕松巖裏宣和末考吏部韋齋公松字喬年爲建州政和縣尉遭父承事府君喪以貧不能歸遂葬其親於政和縣護國寺側服除調南劍尢溪縣尉去官嘗僑寓建劍二州是歲館於尢溪之鄭氏而先生生焉﹞紹興元年辛亥二歲二年壬子三歲﹝行狀先生幼穎悟莊重甫能言韋齋指天示之曰天也問曰天之上何物韋齋異之﹞三年癸丑四歲四年甲寅五歲始入小學﹝年譜韋齋與內弟程復亨書云息婦生男名五二今五歲上學矣〇按先生小名沈郎小字季延此云五二以行稱﹞五年乙夘六歲﹝語錄某五六歲時心便煩惱天體是如何外面是何物﹞六年丙辰七歲七年丁已八歲﹝行狀就傳授以孝經一閱通之題其上曰不若是非人也嘗從羣兒戲沙上獨端坐以指畫沙視之八卦也〇譜﹞八年戊午九歲﹝語錄孔子曰仁逺乎哉我欲仁斯仁至矣這个全要人自去做孟子所謂奕秋只是爭這些子一个進前要做一个不把當事某年八九歲時讀孟子到此未嘗不慨然奮發以爲爲學當如此做工夫當時便有這个意思如此只是未知得是如何做工夫自後更不肯休一向要去做工夫﹞九年已未十歲﹝行狀少長厲志聖賢之學於舉子業初不經意年譜時自知力學聞長者言輒不忘語錄某十數歲時讀孟子至聖人與我同類者喜不可言以爲聖人亦易做而今方覺得難﹞十年庚申十一歲受學於家庭﹝年譜時韋齋爲吏部員外郎以不附秦檜和議出知饒州請祠居於家〇初韋齋師事羅豫章與李延平爲同門友聞楊龜山所傳伊洛之學獨得古先聖賢不傳之遺意於是益自刻厲痛刮浮華以趨本實日誦大學中庸之書以用力於致知誠意之地自謂卞急害道因取古人佩韋之義名其齋曰韋齋以自警焉文集皇考吏部府君行狀云又得浦城蕭公顗子莊劍浦羅公從彥仲素而與之遊則聞龜山楊氏所傳河雒之學〇延平行狀云先考吏部府君亦從羅公問學與先生爲同門友〇韋齋先生書昆陽賦後云爲兒甥讀光武紀至昆陽之戰熹問何以能若是爲道梗槪欣然領解故書蘇子瞻昆陽賦畀之先生跋云紹興庚申熹年十一歲先君罷官行朝寓建陽登髙邱氏之居暇日手書此賦以授熹爲說古今成敗興亡大致慨然久之﹞十一年辛酉十二歲十二年壬戌十三歲十三年癸亥十四歲春三月辛亥丁父韋齋先生憂﹝文集遷墓記云以十三年三月二十四日辛亥卒於建州城南之寓舎年四十有七﹞稟學於劉屏山劉艸堂胡籍溪三先生之門﹝年譜當韋齋疾革時手自爲書以家事屬少傅劉公子羽而訣於籍溪胡憲原仲白水劉勉之致中少傅之弟屏山劉子翚彥衝且顧謂先生曰此三人者吾友也學有淵源吾所敬畏吾卽死汝往父事之而惟其言之聽韋齋歿少傅爲築室於其裏第之傍先生遂奉母夫人遷而居焉乃遵遺訓稟學於三君子之門三君子撫教如子侄而白水劉公因以其女妻之不數年二劉公相繼下世獨事籍溪胡公爲最久〇文集屏山墓表云先人疾病時嘗顧語熹曰籍溪胡原仲白水劉致中屏山劉彥衝此三人者吾友也其學皆有淵源吾所敬畏吾卽死汝往父事之而惟其言之聴則吾死不恨矣熹飲泣受言不敢忘旣孤則奉以告三君子而稟學焉時先生之兄侍郎公尢以收卹孤窮爲已任以故熹獨得朝夕於先生之側而先生亦不鄙其愚穉所以教示期許皆非常人之事〇白水墓表云先君子棄諸孤先生慨然爲經理其家事而教誨熹如子侄旣又以其息女歸之〇籍溪行狀云先生所與同志惟白水劉先生旣與俱隠又得屏山劉公彥衝先生而與之遊更相切磋以就其學熹之先君子亦晚而定交焉旣病且沒遂因以屬其子故熹於三君子之門皆得供灑掃之役而事先生爲最久〇少傅劉公碑云先人晚從公遊疾病寓書以家事爲寄公惻然憐之收教熹如子侄故熹自幼得侍公左右屏山字詞冠而欽名粵惟古制朱氏子熹幼而騰異友朋尙焉請祝以字字以元晦表名之義木晦於根春榮曄敷人晦於身神明內腴昔者曾子稱其友曰有若無實若虛不斥厥名而傳於書𨿽百世之逺也揣其气象知顏子如愚迹參並遊英馳俊驅豈無他人夫誰敢居自諸子言志回欲無伐一宣於聲終身弗越陋巷闇然其光烈烈從事於斯惟參也無慚貫道惟一省身則三夾輔孔門翺翔兩驂學的欲正吾知斯之爲指南惟先吏部文儒之粹彪炳育珍文華其繼來玆講磨融融憙憙眞聰廓開如源之方駛望洋渺彌老我縮气古人不云乎純亦不已悵友道之衰變切切而唯唯子徳不日新則時予之恥勿謂此耳充之益充借曰合矣宜養於蒙言而思毖動而思躓凜乎惴惴惟顏曾是畏﹞十四年甲子十五歲葬韋齋先生﹝年譜墓在崇安縣五夫裏西塔山﹞十五年乙丑十六歲﹝語錄某年十五六時讀中庸人一已百人十已千一章因見呂與叔解得此段痛快未嘗不悚然警厲奮發〇某年十四五時便覺得這物事是好底物事心便愛了某不敢自昧實以銖累寸積而得之﹞十六年丙寅十七歲﹝語錄某自十六七時下工夫讀書彼時四旁皆無津涯只自恁地硬著力去做至今日𨿽不足道但當時也是喫了多少辛苦讀書﹞十七年丁夘十八歲秋舉建州鄕貢﹝年譜考官蔡玆謂人曰吾取中一後生三篇策皆欲爲朝廷措置大事他日必非常人﹞十八年戊辰十九歲春登王佐榜進士夏準勅賜同進士出身﹝年譜中第五甲第九十人語錄某少年時只做得十五六篇舉業後來只是如此發舉及第人但不可不會作文字及其得也只是如此今人卻要求爲必得豈有此理〇學者難得都不肯自去著力讀書某登科後要讀書被人橫截直截某只是不管一面自讀﹞十九年已已二十歲﹝語錄某從十七八歲讀孟子至二十歲只逐句去理會更不通透二十歲以後方知不可恁地讀元來許多長段都自首尾相照管脈絡相貫串只恁地熟讀自見得意思從此看孟子覺得意思極通快〇某自十五六時至二十歲史書都不要看但覺得閒是閒非沒要緊不難理會大率才看得此等文字有味畢竟粗心了〇某舊年思量義理未透直是不能睡初看子夏先傳後倦一章凡三四夜窮究到明徹夜聞杜鵑聲〇某舊讀仲氏任只其心塞淵終溫且惠淑愼其身先君之思以勗寡人旣破我斧又缺我斨周公東徵四國是皇哀我人斯亦孔之將伊尹曰先王肇修人紀從諫弗咈先民時若居上克明爲下克忠與人不求備檢身若不及以至於有萬邦玆維艱哉如此等處直爲之廢捲慨想而不能已覺得朋友間看文字難得這般意思某二十歲前後已看得書大意如此〇某舊時亦要無所不學禪道文章楚辭詩兵法事事要學出入時無數文字事事有兩冊一日忽思曰且慢我只一个渾身如何兼得許多自此逐時去了大凡人知个用心處自無緣及得外事〇文集跋曽南丰帖云熹年二十許時便喜讀南丰先生之文竊慕效之〇跋徐誠叟詩云熹年十八九時得拜徐先生於淸湖之上便蒙告以克已歸仁知言養气之說時蓋未達其言久而後知其爲不易之論也﹞二十年庚午二十一歲春如婺源展墓﹝年譜先是婺源鄕丈人兪仲猷嘗得先生少年翰墨以示其友董穎相與嗟賞穎有詩云共嘆韋齋老有子筆扛鼎時董琦嘗侍先生於鄕人之坐酒酣坐客以次歌誦先生獨歌離騷經一章吐音洪暢坐客竦然〇有帖與內弟程洵曰聞之諸先生皆云作詩須從陶栁門庭中來乃佳不如是無以發蕭散沖淡之趣不免於局促塵埃無繇到古人佳處也如選詩及韋蘇州詩亦不可不熟觀然更湏讀語孟以深求其本又帖云三百篇性情之本離騷辭賦之宗學詩而不本之於此是亦淺矣然學者所急亦不在此學者之要務反求諸已而已反求諸已別無要妙語孟二書精之熟之求見聖賢所以用意處佩服而力持之可也〇按虞集作復田記略云吏部之來閩質其先業百畝以爲資同鄕張公惇頤教授於劍請爲贖之計十年之入可以當其直而後以田歸朱氏癸亥吏部沒張公以書慰文公於喪次而歸田焉庚午公省墓於婺源以其租入充省掃祭祀之用﹞二十一年辛未二十二歲春銓試中等授左迪功郎泉州同安縣主簿二十二年壬申二十三歲二十三年癸酉二十四歲夏始見李先生於延平﹝年譜初龜山先生倡道東南從遊甚眾語其潛思力行任重詣極者羅公仲素一人而已李先生諱侗字願中受學羅公實得其傳同門皆以爲不及然樂道不仕人罕知之沙縣鄧迪天啟嘗曰願中如冰壺秋月瑩澈無瑕韋齋深以爲知言先生少耳熟焉至是將赴同安特往見之語錄初師屏山籍溪籍溪學於文定又好佛老以文定之學爲論治道則可而道未至然於佛老亦未有見屏山少年能爲舉業官莆田接墖下一僧能入定數日後乃見了老歸家讀儒書以爲與佛合故作聖傳論其後屏山先亡籍溪在某自見於此道未有所得乃見延平〇文集延平行狀云初龜山先生倡道東南士之遊其門者甚眾然語其潛思力行任重詣極如羅公蓋一人而已先生旣從之學講誦之餘危坐終日以驗夫喜怒哀樂未發之前气象爲何如而求所謂中者蓋久之而知天下之大本眞有在乎是也又云其接後學答問窮晝夜不倦隨人淺深誘之各不同而要以反身自得而可以入於聖賢之域故其言曰學問之道不在多言但黙坐澄心體認天理若見𨿽一毫私欲之發亦退聽矣久久用力於此庶幾漸明講學始有得力耳又嘗曰學者之病在於未有灑然冰解凍釋處縱有力持守不過茍免顯然尢悔而已若此者恐未足道也又嘗曰讀書者知其所言莫非吾事而卽吾身以求之則凡聖賢所至而吾所未至者皆可勉而至矣若直以文字求之恱其詞義以資誦說其不爲玩物喪志者幾希以故未嘗爲講解文書然其辧析精微毫釐畢察嘗語問者曰講學切要深潛縝密然後气味深長蹊徑不差若槪以一理而不察其分之殊此學者所以流於疑似亂眞之說而不自知也其開端示人大要類此﹞秋七月至同安﹝行狀蒞職勤敏纎悉必親郡縣長吏事倚以決茍利於民𨿽勞無憚職兼學事選邑之秀民充弟子員訪求名士以爲表率日與講說聖賢修已治人之道年方踰冠聞其風者已知學之有師而尊慕之年譜廨有燕坐之室更名曰髙士軒而以令甲凡簿所當爲者大書楣間又職兼學事身率諸生規矩甚嚴初士子尙循故態食已則去先生爲文勸諭之以爲學如不及猶恐失之此君子所以孳孳焉愛日不倦而競尺寸之陰也今聞諸生晨起入學未及日中各已散去豈愛日之意哉蓋今日學者舎科舉之業則無以爲也故苟足以應有司之求則至於怠遊而不知返使古人之學止於如此則可以得志於科舉斯已矣所以孳孳焉愛日不倦死而後已者果何爲哉諸君茍思於科舉之外知所以爲學則將有欲已不能者矣先生旣選邑之秀民充弟子員身加督厲有本縣進士徐應中議論純正王賓操履堅確惇請赴學待以賓客之禮俾諸生有所矜式又有柯君翰者家居教授常百餘人行峻不茍遂請爲學職眾益有所嚴憚不敢爲非先生又以爲區區防之於法制之末而理義不足以恱其心則亦無以使之知所趨而興於行乃增修講問之法使職事諸生相與漸摩理義有以博其內規矩有以約其外學者翕然從之以至學殿講座齋舎悉加整葺云語錄昔在同安作簿時每點追稅必先期曉示只以一幅紙截作三片作小榜徧帖云本廳取幾日點追甚鄕分稅仰人戶鄕司主人頭知委只如此到限日近時納者紛紛然此只是一个信而已如或違限遭點定斷不恕所以人怕〇初任同安主簿縣牒委補試喚吏人問例云須榜曉示令其具檢頗多卽諭以不要如此只用一幅紙寫數榜但云縣學某月某日補試各請知悉臨期吏覆云例當展日又諭以斷不展日〇主簿就職內大有事縣中許多簿書皆當管某向爲同安簿許多賦稅出入之簿逐日點對簽押以免吏人作獘〇文集答陳明仲書云頃在同安見官戶富家吏人市戶典買田業不肯受業操有餘之勢力以坐困破賣家計狼狽之人殊使人扼腕每縣中有送來整理者必了於一日之中蓋不如此則村民有宿食廢業之患而市人富家得以持久困之使不敢伸理此最獘之大者〇文集髙士軒記〇同安縣諭學者〇諭諸職事〇補試榜諭〇請徐王二生充學賓申縣札子〇舉柯翰狀﹞是月丁酉子塾生二十四年甲戌二十五歲秋七月子埜生二十五年乙亥二十六歲春建經史閣﹝年譜正月以檄至帥府盡模府中所有之書藏弆閣中又料簡故匱治平中所藏書得尙可讀者二百餘卷悉庋於閣學者得以覽觀焉文集同安縣學官書後記云二十五年春正月熹以檄書白事大都督府言於連帥方公願橅府中所有書以歸俾學者得肄習焉公卽日屬工官橅以予縣凡九百八十五卷〇同安縣故書目序云同安學故有官書一匱無籍記文書皆故敝殘脫無復次第爲之料簡其可讀者得凡六種一百九十一卷又下書募民間得故所藏弆者復二種三十六卷著之籍記而善藏之加嚴焉文集經史閣上梁告先聖文﹞夏縣有盜分守城之西北隅﹝文集射圃記云二十五年夏縣有警令丞以下部吏士分城以守而予與監鹽稅曹侯沆分備西北侯與子行所部循勉慰飭諭意吏士士皆感奮爲用又相與相城之隅得隙地以爲射圃屬其徒日射其間其後盜𨿽潰去而圃因不廢間往射如初﹞定釋奠禮﹝年譜初縣學釋奠舊例止以人吏行事先生至求政和五禮新儀印本於縣無之乃取周禮儀禮唐開元禮紹興祀令更相參考畫成禮儀器用衣服等圖訓釋辧明纎悉畢備俾執事學生朝夕觀覽臨事無舛﹞﹝洪本﹞申請嚴婚禮﹝文集申嚴婚禮狀云竊惟禮律之文婚姻爲重所以別男女經夫婦正風俗而防禍亂之原也訪聞本縣自舊相承無婚姻之禮里巷之民貧不能聘或至奔誘則謂之引伴爲妻習以成風其流及於士子富室亦或爲之無復忌憚其獘非特乖違禮典瀆亂國章而已至於妬媢相形稔成禍釁則或以此殺身而不悔習俗昬愚深可悲憫欲乞檢坐見行條法曉諭禁止仍乞備申使州檢會政和五禮士庶婚娶儀式行下以慿遵守約束施行﹞立故丞相蘇公祠於學宮﹝年譜蘇公名頌字子容同安人相元佑時學術風節爲世所稱文集蘇丞相祠記﹞二十六年丙子二十七歲秋七月秩滿冬奉檄走旁郡﹝年譜時秩滿代者不至因送老幼以歸語錄看文字卻是索居獨處方精專看得透徹某往年在同安日因差出體究公事處夜寒不能寐因看得子夏論學一段分明後官滿在郡中等批書已遣行李無文字看於館人處借得孟子一冊熟讀方曉得養气一章語脈當時亦不暇寫只逐段以紙簽簽之云此是如此說簽了便看得更分明後來其間𨿽有修攺不過是轉換處大意不出當時所見〇某向爲同安簿滿到泉州候批書在客邸只借得一冊孟子將來仔細讀方尋得本意見看他初問如此問乃如此答待再問又如此答其文𨿽若不同自有意脈都見貫穿字字語意都有下落〇少年時在同安夜聞鐘鼓聲聽其一聲未絕而此心已自走作因此警懼乃知爲學須是專心致志﹞二十七年丁丑二十八歲春還同安候代不至罷歸﹝館陳氏者數月命友生之嗜學者與居名其室曰畏壘庵陳氏世爲醫名良傑行狀歷四考罷歸以奉親講學爲急年譜冬十月代者卒不至以四考滿罷歸其去也士思其教民懷其惠相與立祠於學宮﹞二十八年戊寅二十九歲春正月見李先生於延平﹝趙師夏跋延平答問文公幼孤從屏山劉公學問及壯以父執事延平而已至於論學蓋未之契而文公每誦其所聞延平亦莫之許也文公領簿同安反復延平之言若有所得於是盡棄所學而師事焉則此編所錄蓋同安旣歸之後也文公先生甞謂師夏曰余之始學亦務爲儱侗宏闊之言好同而惡異喜大而恥於小於延平之言則以爲何爲多事若是心疑而不服同安官余反復思之始知其不我欺矣蓋延平之言曰吾儒之學所以異於異端者理一分殊也理不患其不一所難者分殊耳此其要也文集與範直閣書云熹頃至延平見李願中丈問以一貫忠恕之說與卑意不約而合〇又與範直閣書云熹奉親屏處山間深僻亦可觀書又得胡丈來歸朝夕有就正之所窮約之中此亦足樂矣﹞冬十一月以養親請祠十二月差監潭州南嶽廟﹝年譜先生自同安歸彌樂其道其於仕進泊如也文集申建寧府狀云同安到任四年省罷歸鄕偶以親老食貧不能待次遂乞嶽廟差遣行狀請奉祠監潭州南嶽廟〇延平答問李先生書云某自聞師友之訓賴天之靈時時只在心目間𨿽資質不美世累妨奪處多此心未嘗敢忘也於聖賢之言亦時有會心處亦間有識其所以然者但覺見反爲理道所縛殊無進步處今已老矣日益恐懼吾元晦乃不鄙孤陋寡聞逺有質問所疑何媿如之戊寅十一月文集存齋記云許生之學蓋有意乎孟氏所謂存其心者於是以存名其齋而告之曰人之所以位天地之中而爲萬物之靈者心而已矣然心之爲體不可以聞見得不可以思慮求謂之有物則不得於言謂之無物則日用之間無適而非是也君子於此亦將何所用其力哉必有事焉而勿正心勿忘勿助長則存之之道也如是而存存而久久而熟心之爲體必將了然有見乎參倚之間而無一息之不存矣此予所以名齋之說也﹞二十九年已夘三十歲春三月校定謝上蔡先生語錄﹝文集後序云謝先生名良佐字顯道學於程夫子昆弟之門有論語說行於世而此書傳者蓋鮮焉熹初得括蒼吳任寫本一篇後得吳中版本一篇二家之書皆溫陵曾恬天隠所記最後得胡文定公家寫本二篇凡書四篇以相參校胡氏上篇五十五章記文定公問答下篇四十七章與版本吳氏本略同然時有小異輒因其舊定著爲二篇獨版本所增多猶百餘章然或失本指雜他書其尢者五十餘章至詆程氏以助佛學輒放而絕之其餘亦頗刋去而得先生遺語三十餘章別爲一篇凡所定著書三篇已校定可繕寫〇後記云往時削去版本五十餘章特以理推知其決非先生語初未嘗有所左驗亦不知其果出於何人也後籍溪胡先生入都於其學者呂祖謙得江民表辧道錄一篇讀之則盡向所削去五十餘章者首尾次第無一字之差然後知其爲江公所著而非謝氏之語益以明白因書以示讀者使無疑舊傳云〇語錄某二十年前得上蔡語錄觀之初用朱筆畫出合處及再觀則不同矣乃用粉筆三觀則又用墨筆數過之後則全與元看時不同矣〇文集謝上蔡語錄後序〇謝上蔡語錄後記﹞秋八月召赴行在辭﹝年譜用執政陳康伯薦也先生方控辭會言路有托抑奔競以沮之者以故不就本傳以輔臣薦與徐度呂廣問韓元吉同召以疾辭〇文集辭免召命狀﹞三十年庚辰三十一歲冬見李先生於延平始受學焉﹝文集再題達觀軒詩序云紹興庚辰冬予來謁隴西先生退而寓於西林院惟可師之舎以朝夕往來受教焉閱數月而後去年譜退寓舎旁西林院閱數月而後去行狀延平李先生學於豫章羅先生豫章羅先生學於龜山楊先生韋齋於延平爲同門友先生歸自同安不逺數百里徒步往從之延平稱之曰樂善好義鮮與倫比又曰頴悟絕人力行可畏其所論難體認切至自是從遊累年精思實體而學之所造益深矣年譜延平與其友羅博文書云元晦進學甚力樂善畏義吾黨鮮有又云此人極頴悟力行可畏講學極造其微處渠所論難處皆是操戈入室從源頭體認來所以好說話某昔於羅先生得入處後無朋友幾放倒了得渠如此極有益渠初從謙開善處下工夫來故皆就裏面體認今旣論難見儒者路脈極能指其差誤之處自見羅先生來未見有如此者又云此人別無他事一味潛心於此初講學時頗爲道理所縛今漸能融釋於日用處一意下工夫若於此漸熟則體用合矣此道理全在日用處熟若靜處有而動處無則非矣〇某年十五六時亦嘗畱心於禪一日在病翁所會一僧與之語其僧只相應和了說也不說是不是卻與劉說某也理會得个昭昭靈靈底禪劉后說與某某遂疑此僧更有要妙處在遂去扣問他見他說得也煞好及去赴試時便用他意思去胡說是時文字不似而今細密隨人粗說試官爲某說動遂得舉後赴同安任時年二十四五矣始見李先生與他說李先生只說不是某卻倒疑李先生理會此未得再三質問李先生爲人簡重卻是不甚會說只教看聖賢言語某遂將那禪權倚閣起意中道禪亦自在且將聖人書來讀讀來讀去一日復一日覺得聖賢言語漸漸有味卻回頭看釋氏之說漸漸破綻罅漏百出〇初見李先生說得無限道理李先生云汝恁地懸空理會得許多面前事卻理會不得道亦無元妙只在日用間著實做工夫處理會便自見得後來方曉得他說故今日不至無理會耳〇沈元周問尹和靖伊川易傳何處是切要尹云體用一源顯微無間此是最切要處後舉以問李先生先生曰尹說固好然須是看得六十四卦三百八十四爻都有下落方始說得此語若學者未曾仔細理會便與他如此說豈不悞他某聞之悚然始知前日空言無實全不濟事自此讀書益加詳細云〇李先生令去聖經中求義某後刻意經學推見實理始信前日諸人之悞〇延平先生嘗言道理須是日中理會夜裏卻去靜處坐地思量方始有得某依此說做去眞个是不同〇某向來從師一日間所聞說話夜間如溫書一般字字仔細思量過才有疑明日又問﹞三十一年辛已三十二歲﹝年譜是歲貽黃樞密書﹞三十二年壬午三十三歲春迎謁李先生於建安遂與俱歸延平﹝文集再題達觀軒詩序云壬午春復拜李先生於建安而從以來又舎於此者幾月〇年譜復寓西林者數月文集延平行狀云熹獲從先生遊每一去而復來則所聞必益超絕蓋其上達不已日新如此延平答問李先生書云某幸得早從羅先生遊自少年粗聞端緒中年一無佽助爲世事淟汨者甚矣所幸比年來得吾元晦相與講學於頺墮中復此激發恐庶幾於晚境也何慰如之七月二十一日﹞夏五月祠秩滿復請祠六月髙宗內禪孝宗卽位復差監南嶽廟秋八月應詔上封事﹝年譜是歲五月祠秩滿復以爲請會六月孝宗卽位詔求直言遂上封事行狀祠秩滿再請孝宗卽位復因其任會有詔求直言因上封事其略言聖躬𨿽未有闕失而帝王之學不可以不熟講朝政𨿽未有闕遺而修攘之計不可以不早定利害休戚𨿽不可徧以疏舉然本原之地不可以不加意陛下毓徳之初親禦簡策不過諷誦文辭吟詠情性比年以來欲求大道之要又頗畱意於老子釋氏之書記誦詞藻非所以探淵源而出治道虛無寂滅非所以貫本末而立大中夫帝王之學必先格物致知以極夫事物之變使義理所存纎悉畢照則自然意誠心正而可以應天下之務次言今日之計不過修政事備邊郵然計不時定者講和之說疑之也今敵於我有不共戴天之讎則不可和也義理明矣知義理之不可爲而猶爲之以有利而無害也以臣策之所謂和者有百害而無一利何苦而必爲之願疇咨大臣總攬羣策鑑失之之由求應之之術斷以義理之公參以利害之實閉闗絕約任賢使能立紀綱厲風俗使吾修政事備邊郵之外孑然無一毫可恃以爲遷延中已之資而不敢懷頃刻自安之意然後將相軍民無不曉然知陛下之志更相激厲以圗事功數年之外志定气飽國富兵彊視吾力之彊弱觀彼釁之淺深徐起而圖之中原故地不爲吾有而將焉往次言四海利病系斯民之休戚斯民休戚系守令之賢否監司者守令之綱朝廷者監司之本欲斯民之得其所本原之地亦在朝廷而已陛下以爲今日之監司姦贓狼籍肆虐以病民者誰則非宰執臺諫之親舊賓客乎其已失勢者旣按見其交私之狀而斥去之尙在勢者豈無其人顧陛下無自而知之耳〇文集壬午應詔封事〇文集答許順之書云所記諸說求之皆似太過若一向如此恐駸駸然遂失正途入於異端之說爲害亦不細差之毫釐謬以千里況此非特毫釐之差乎且以二程先生及範尹二公之說爲標準反復玩味只於平易愨實之處認取至當之理凡前日所從事一副當髙奇新妙之說並且倚閣久之見實理自然都使不著矣蓋爲從前相聚時熹亦自有此病所以相漸染成此習尙今日乃成相誤惟以自咎耳如子韶之說直截不是正理說得盡髙盡妙處病痛愈深此可以爲戒而不可學也﹞孝宗隆興元年癸未三十四歲春三月復召辭有旨趣行冬十月至行在﹝文集辭免召命狀﹞十一月六日奏事埀拱殿﹝行狀入對其一言大學之道在乎格物以致其知蓋有是物必有是理然理無形而難知物有迹而易覩故因是物以求之使是理了然於心目之間而無毫髮之差則應乎事者自無毫髮之謬陛下𨿽有生知之性髙世之行而未嘗隨事以觀理故天下之理多所未察未嘗卽理以應事故天下之事多所未明是以舉措之間動渉疑貳聽納之際未免蔽欺平治之效所以未著由不講於大學之道而溺心於淺近虛無之過其二言君父之讎不共戴天乃天之所覆地之所載凡有君臣父子之性者發於至痛不能自已之同情而非專出於一已之私然則今日所當爲者非戰無以復讎非守無以制勝是皆天理之同然非人欲之私忿也末言古先聖王制禦彊敵之道其本不在於威彊而在於徳業其備不在於邊境而在於朝廷其具不在於號令而在於紀网今日諫諍之塗尙壅佞幸之勢未張爵賞易致而威罰不行民力已殫而國用未節則徳業未可謂修朝廷未可謂正紀綱未可謂立凡古先聖王所以彊本折衝威制彊敵之道皆未可謂備三札所陳不出封事之意而加剴切焉先生以爲制治之原莫急於講學經世之務莫大於復讎至於徳業成敗則決於君子小人之用舎故於奏對復申言之蓋學有定見事有定理而措之於言者如此年譜時朝廷遣王之望使金約和未還宰臣湯思退等皆主和議而近習曾覿龍大淵招權故奏及之先是先生將趨召命問李先生所宜言李先生以爲今日三綱不立義利不分故中國之道衰而敵國盛人皆趨利不顧義而主勢孤先生用其說以對〇文集癸未埀拱殿奏札一〇奏札二〇奏札三﹞十二日除武學博士待次﹝年譜替成資闕也拜命遂歸行狀除武學博士待次文集與魏元履書云熹六日登對初讀第一奏論致知格物之道天顏溫粹酬酢〇如響次讀第二奏論復讎之義第三奏論言路壅塞佞幸鴟張則不復聞聖語矣十二日有旨除此官然闕尙逺恐不能待已具請祠之札辭日投之﹞論語要義論語訓蒙口義成﹝年譜旣序次論語要義又以其訓詁略而義理詳非唘蒙之要因而刪錄以成此編文集論語要義序云熹年十三四時受二程先生論語說於先君未通大義而先君棄諸孤中間歷訪師友以爲未足於是徧求古今諸儒之說合而編之誦習旣久益以迷眩晚親有道竊有所聞乃慨然發憤盡刪余說獨取二先生〇五及其門人朋友數家之說補緝訂正以爲一書目之曰論語要義〇論語訓蒙口義序云予旣敍次論語要義以備覽觀又以其訓詁略而義理詳殆非唘蒙之要因爲刪錄以成此編本之注疏以通其訓詁參之釋文以正其音讀然後會之於諸老先生之說以發其精微一句之義系之本句之下一章之指列之本章之左又以平生所聞於師友而得於心思者間附見一二條焉本末精粗大小詳略無或敢偏廢也然本其所以作取便於童子之習而已故名之曰訓蒙口義〇文集論語要義目錄序〇論語訓蒙口義序﹞歸劉氏田﹝年譜按乾道中田券跋云初屛山與朱子講習武夷去家頗逺時於中途建歇馬莊買田二百餘畆以供諸費實與朱子共之屛山旣沒忠肅公珙盡以畀朱子資其養母后朱子同安秩滿歸以田還屏山子玶玶不受謀於忠肅轉升南峯寺至今猶存〇文集答汪尙書書云熹於釋氏之說蓋嘗師其人尊其道求之亦切至矣然未能有得其後以先生君子之教校夫先後緩急之序於是暫置其說而從事於吾學其始蓋未嘗一日不往來於心也以爲俟卒究吾說而後求之未爲甚晚耳非敢遽絀絕之也而一二年來心獨有所自安𨿽未能卽有諸已然欲復求之外學以遂其初心不可得矣﹞二年甲申三十五歲春正月如延平哭李先生比葬復往會﹝年譜始閩帥汪公應辰延請李先生至帥治坐語未終而卒時癸未十月十五日也先生以十一月歸正月卽往哭之比葬又往會〇文集祭延平李先生文〇再祭延平李先生文﹞秋九月如豫章﹝續集答羅參議書云九月廿日至豫章及魏公之舟而哭之云亡之嘆豈特吾人共之海內有識之所同也自豫章送之丰城舟中與欽夫得三日之欵其資質甚敏學問甚正若充養不置何可量也﹞困學恐聞編成﹝年譜先生嘗以困學名其燕坐之室因目其雜記之編曰困學恐聞至是歲書成文集困學恐聞編序云予嘗以困學名予燕居之室目其雜記之編曰困學恐聞蓋取子路有聞未之能行惟恐有聞之意以爲困而學者其用力宜如是也〇困學詩云舊喜安心苦覓心捐書絕學費追尋困衡此日安無地始覺從前枉寸陰困學工夫豈易成斯名獨恐是虛稱旁人莫笑標題誤庸行庸言實未能文集答江元適書云熹天資魯鈍自幼記問言語不能及人以先君子之餘誨頗知有意於爲已之學而未得其處蓋出入於釋老者十餘年近歲以來獲親有道始知所向之大方竟以才質不敏知識未離乎章句之間𨿽時若有會於心然反而求之殊未有以自信〇答何叔京書云熹少而魯鈍百事不及人獨幸稍知有意於古人爲已之學而求之不得其要晚親有道粗得其緒餘之一二方幸有所向而爲之焉則又未及卒業而遽有山頺梁壊之嘆倀倀然如瞽之無目擿埴索途終日而莫知所適也﹞乾道元年乙酉三十六歲春省札趣就職夏四月至行在復請祠五月復差監南嶽廟﹝行狀乾道元年促就職旣至以時相方主和議請監南嶽廟以歸年譜先是省札趣就職旣至而執政錢端禮等方主和議不合請祠以歸〇文集戊午讜議序〇與陳侍郎書﹞二年丙戌三十七歲﹝文集與張欽夫書云人自有生卽有知識事物交來應接不暇念念遷革以至於死其間初無頃刻停息舉世皆然也然聖賢之言則有所謂未發之中寂然不動者夫豈以日用流行者爲已發而指夫暫而休息不與事接之際爲未發時耶嘗試以此求之則泯然無覺之中邪暗鬱塞似非虛明應物之體而幾微之際一有覺焉則又便爲已發而非寂然之謂蓋愈求而愈不可見於是退而驗之於日用之間則凡感之而通觸之而覺蓋有渾然全體應物而不窮者是乃天命流行生生不已之機𨿽一日之間萬起萬滅而其寂然之本體則未嘗不寂然也所謂未發如是而已夫豈別有一物限於一時拘於一處而可以謂之中哉然則天理本眞隨處發見不少停息者其體用固如是而豈物欲之私所能壅遏而梏亡之哉故𨿽汨於物欲流蕩之中而其良心萌蘗亦未嘗不因事而發見學者於是致察而操存之則庶乎可以貫乎大本逺道之全體而復其初矣〇又與張欽夫書云前書所扣正恐未得端的所以求正幸辱誨諭尙有認爲兩物之獘深所欲聞幸甚幸甚當時乍見此理言之惟恐不親切分明故有指東畫西張皇走作之態自今觀之只一念間已具此體用發者方往而未發者方來了無間斷隔截處夫豈別有物可指而名之哉然天理無窮而人之所見有逺近深淺之不一不審如此見得又果無差否龜山所謂學者於喜怒哀樂未發之際以心驗之則中之體自見亦未爲盡善大抵此事渾然無分段時節先後之可言今著一時字際字便是病痛當時只云寂然不動之體又不知如何語錄亦嘗疑一處說存養於未發之時一句及問者謂當中之時耳目無所見聞而答語殊不痛快不知左右所疑是此處否更望指誨也向見所著中論有云未發之前心妙乎性旣發則性行乎心之用矣於此竊有所疑蓋性無時不行乎心之用但不妨常有未行乎用之性耳今下一前字亦微有前後隔截气象如何如何熟玩中庸只消著一未字便是活處此豈有一息停住時耶只是來得無窮便常有个未發底耳若無此物則天命有已時生物有盡處气化斷絕有古無今久矣此所謂天下之大本若不眞的見得亦無揣摸處也〇又與張敬夫書云誨諭曲折數條始皆不能無疑旣而思之則或疑或信而不能相通近深思之乃知只是一處不透所以觸處窒礙偶卻見得所以然者輒具陳之以卜是否大抵目前所見累書所陳者只是儱侗地見得个大本達道底影像便執認以爲是了卻於致中和一句全不曽入思議所以累蒙教告以求仁之爲急而自覺殊無立腳下工夫處蓋只見得个直截根源傾湫倒海底气象日間但覺爲大化所驅如在洪濤巨浪之中不容少頃停泊蓋其所見一向如是以故應事接物處但覺粗厲勇果增倍於前而寛裕雍容之气略無毫髮𨿽竊病之而不知其所自來也而今而後乃知浩浩大化之中一家自有一个安宅正是自家安身立命主宰知覺處所以立大本行逹道之樞要所謂體用一源顯微無間者乃在於此而前此方往方來之說正是手忙足亂無著身處道邇求逺乃至於是亦可笑矣〇又與張敬夫書云前書所稟寂然未發之旨良心發見之端自以爲有小異於疇昔偏滯之見比遣書後累日潛玩其於實體似益精明因復取凡聖賢之書及近世諸老先生之遺語讀而驗之則又無一不合蓋平日所疑而未白者今皆不待安排自見灑落處始竊自信以爲天下之理其果在是而致知格物居敬精義之功自是其有所施之矣蓋通天下只是一个天機活物流行發用無間容息據其已發者而指其未發者則已發者人心而未發者皆其性也亦無一物而不備矣夫豈別有一物拘於一時限於一處而名之哉卽夫日用之間渾然全體如川流之不息天運之不窮耳此所以體用精粗動靜本末無一毫之間而鳶飛魚躍觸處朗然也存者存此而已養者養此而已必有事焉而勿正心勿忘勿助長也從前是做多少安排沒頓著處今覺得如水到船浮解維正拖而沿洄上下惟意所邇矣豈不易哉始信明道所謂未嘗致纎毫之力者眞不浪語而此一段事程門先達惟上蔡謝公所見透徹無隔礙處其餘𨿽不敢妄有指議然味其言亦可見矣近範伯崇來自邵武相與講此甚詳亦嘆以爲得未曽有而悟前此用心之左且以爲𨿽先覺發明指示不爲不切而私意汨漂不見頭緒向非老兄抽辟唘鍵直發其私不以愚昧而捨置之何以得此其何感幸如之區區筆舌蓋不足以爲謝也但未知自髙明觀之復以爲如何爾〇答何叔京書云熹孤陋如昨近得伯崇過此講論踰月甚覺有益所恨者不得就正於髙明耳李先生教人大抵令於靜中體認大本未發時气象分明卽處事應物自然中節此乃龜山門下相傳指訣然當時親炙之時貪聽講論又方竊好章句訓詁之習不得盡心於此至今若存若亡無一的實見處辜負教育之意每一念此未嘗不愧汗沾衣也〇又答何叔京書云體驗操存𨿽不敢廢然無脫然自得處但比之舊日則亦有間矣所患絕無朋友之助終日兀然猛省提掇僅免憒憒而已一小懈則復惘然此正天理人欲消長之機不敢不著力不審別來髙明所進復如何向來所疑已冰釋否若果見得分明則天性人心未發已發渾然一致更無別物由是而克已居敬以終其業則日用之間亦無適而非此事矣中庸之書要當以是爲主而諸君子訓義於此鮮無遺恨比來讀之亦覺其有可疑者𨿽子程子之言其門人所記錄亦不能不失蓋記者之誤不可不審所取也〇又答何叔京書云昔聞之師以爲當於未發已發之幾黙識而心契焉然後文義事理觸類可通莫非此理之所出不待區區求之於章句訓詁之間也向𨿽聞此而莫測其所謂由今觀之始知其爲切要至當之說而竟亦未能一蹴而至其域也伯崇近過建陽相見得兩夕之欵所論益精密可喜其進未可量也〇答羅參議書云某塊坐窮山絕無師友之助惟時得欽夫書問往來講究此道近方覺有脫然處潛味之久益覺日前所聞於西林而未之契者皆不我欺矣幸甚幸甚元來此事與禪學十分相似所爭毫末耳然此毫末卻甚占地步今學者旣不知禪而禪者又不知學互相排擊絕不札著痛處亦可笑耳〇又答羅參議書云欽夫嘗收安問警益甚多大抵衡山之學只就日用處操存辧察本末一致尢易見功近乃覺知如此非面未易究也〇答許順之書云秋來心閒無事得一意體驗比之舊日漸覺明快方有下工夫處目前眞是一盲引眾盲耳更有一絕云半畆方塘一鑑開天光云影共徘徊問渠那得淸如許爲有源頭活水來試舉似石丈如何﹞三年丁亥三十八歲秋七月崇安大水奉府檄行視水災﹝文集答林擇之書云熹以崇安水災被諸司檄來與縣官議賑卹事因爲之徧走山谷間十日而後返大率今時肉食者漠然無意於民直是難與圖事不知此个端緒何故汨沒得如此因知若此學不明天下事決無可爲之理﹞八月訪南軒張公敬夫於潭州﹝年譜道經昭武謁黃端明中於其家端明端莊靜重徳容粹然先生先之以書而請見焉〇文集與曹晉叔書云九月八日抵長沙今半月矣荷敬夫愛予甚篤相與講明其所未聞日有問學之益敬夫學問愈髙所見卓然議論出人意表近讀其語說不覺胸中灑然誠可嘆服年譜是時範念徳侍行嘗言二先生論中庸之義三日夜而不能合畱長沙再閱月與南軒偕登衡嶽至衡州而別﹞冬十一月偕南軒張公登南嶽衡山﹝是月六日庚午自潭城往南嶽十日甲戌至十三日登山十六日庚辰下十九日癸未始離南嶽二十三日丙戌至櫧州次日與敬夫別而偕伯崇擇之東歸凡二十八日至家十二月二十日也甲戌至庚辰詩名南嶽唱酬集敬夫爲序丙戌贈答詩文集有南嶽遊山後記與伯崇擇之東歸名東歸亂槁文集有東歸亂槁序南軒集詩送元晦尊兄云君侯起南服豪气蓋九州島頃登文石陛忠言動宸旒坐令聲利場縮頸仍包羞朅來臥衡門無愧自日休盡收湖海气仰希洙泗遊不逺關山阻爲我再月畱遺經得紬繹心事兩綢繆超然會太極眼底無全牛惟玆斷金友出處寜殊謀南山對牀語匪爲林壑幽白雲正在望歸袂風颼飅朝來出別語已抱離索憂妙質貴彊矯精微更窮搜豪釐有弗察體用豈周流驅車萬里道中途可停輈勉哉共無斁邈矣追前修文集答詩云我行二千里訪子南山陰不憂天風寒況憚湘水深辭家仲秋旦稅駕九月初問此爲何時嚴冬歲云䢐勞君步玉趾送我登南山南山髙不極雪深路漫漫泥行復幾程今夕宿櫧州明當分背去惆悵不得畱誦君贈我詩三嘆增綢繆厚意不敢忘爲君商聲謳〇昔我抱冰炭從君識乾坤始知太極蘊要眇難名論謂有寧有迹謂無復何存惟應酬酢處特達見本根萬化自此流千聖同玆源曠然逺莫禦惕若初不煩云何學力微未勝物欲昬涓涓始欲達已被橫流吞豈知一寸膠救此千丈渾勉哉共無斁此語期相惇﹞十二月至自潭州是月除樞密院編修官待次﹝年譜用執政陳俊卿劉珙薦替施元之闕本傳陳俊卿劉珙薦爲樞密院編修官待次﹞四年戊子三十九歲夏四月崇安饑請粟於府以賑之﹝文集五夫社倉記云乾道戊子春夏之交建人大饑知縣事諸葛侯廷瑞以書來屬予及鄕之耆艾劉如愚勸豪民發藏粟下其直以賑之俄而盜發浦城人情大震藏粟亦且竭乃請於府時知府事徐公嚞以粟六百斛來於是籍民口大小仰食者若干人以率受粟民遂得無饑亂以死無不恱喜而浦城之盜亦以無復隨和而就禽是冬有年民願以粟償官將輦載以歸有司而知府事王公淮俾畱裏中而上其藉於府﹞程氏遺書成﹝年譜初二程門人各有所錄雜出並行間頗爲後人竄易至是序次有倫去取精審學者始有定從而程子之道復明於世文集程氏遺書後序云右程氏遺書二十五篇二先生門人記其所見聞答問之書也始諸公各自爲書先生歿而其傳寖廣然散出並行無所統一傳者頗以已意私竊竄易歷時旣久殆無全編熹家有先人舊藏數篇皆著當時記錄主名語意相承首尾通貫蓋未更後人之手故其書最爲精善後益以類訪求得凡二十五篇因稍以所聞歲月先後第爲此書篇目皆因其舊而又別爲之錄如此以見分別次序之所以然者然嘗竊聞之伊川先生無恙時門人尹焞得朱光庭所抄先生語奉而質諸先生先生曰某在何必讀此書若不得某之心所記者徒彼意耳尹公自是不敢復請夫以二先生倡明道學於孔孟旣沒千載不傳之後可謂盛矣而當時從遊之士蓋亦莫非天下之英才其於先生之嘉言善行又皆耳聞目見而手記之宜其親切不差可以行逺而先生之戒猶且丁寧若是豈不以學者未知心傳之要而滯於言語之間或者失之毫釐則其謬將有不可勝言者乎又況後此且數十年區區掇拾於殘編墜簡之餘傳誦道說玉石不分而謂眞足以盡得其精微嚴密之旨其亦誤矣𨿽然先生之學其大要則可知已讀是書者誠能主敬以立其本窮理以進其知使本立而知益明知精而本益固則日用之間且將有以得乎先生之心而於疑信之傳可坐判矣此外諸家所抄尙眾率皆割裂補綴非復本篇異時得其所自來當復出之以附今錄無則亦將去其重復別爲外書以待後之君子云爾〇程氏遺書附錄後序云右附錄一卷明道先生行狀之屬凡八篇伊川先生祭文一篇奏狀一篇皆其本文無可議者獨伊川行事本末當時無所論著熹嘗竊取實錄所書文集內外書所載與凡他書之可證者次其後先以爲年譜旣不敢以意形容又不能保無謬誤故於每事之下各系其所從得者今亦輒取以著於篇合爲一卷以附於二十五篇之後嗚呼學者察言以求其心考迹以觀其用而有以自得之則斯道之傳也其庶幾乎乾道四年歲在著雍困惇夏四月〇文集答程允夫書云去冬走湖湘講論之益不少然此事須是自做工夫於日用間行住坐臥自有見處然後從此操存以至於極方爲已物爾敬夫所作艮齋銘便是做工夫底節次近日相與考證古聖所傳門庭建立此个宗旨相與守之〇與曽裘父書云敬夫爲元履作齋銘嘗見之否謾納一本其言𨿽約然大學始終之義具焉恐可寘左右也〇答何叔京書云向來妄論持敬之說亦不記其云何但因其良心發見之微猛省提撕使心不昧則是做工夫底本領本領旣立自然下學而上達矣若不察於良心發見處卽渺渺茫茫恐無下手處也所諭多識前言往行固君子之所急熹向來所見亦是如此近因反求未得个安穩處卻始知此未免支離如所謂因諸公以求程氏因程氏以求聖人是隔幾重公案曷若黙會諸心以立其本而其言之得失自不能逃吾之鑑邪欽夫之學所以超脫自在不爲言句所桎梏亦爲合下入處親切也〇又答何叔京書云博觀之獘誠不自揆若使道可以多聞博觀而得則世之知道者爲不少矣熹近日因事方有省發處如鳶飛魚躍明道以爲與必有事焉勿正之意同者今乃曉然無疑日用之間觀此流行之體初無間斷處〇有下工夫處乃知日前自誑誑人之罪不可勝贖也此與守書冊泥言語全無交涉幸於日用間察之知此則知仁矣〇答石子重書云熹自去秋之中走長沙閱月而後至畱兩月而後歸在道繚繞又五十餘日還家幸老人康健諸況粗適他無足言欽夫見處卓然從遊之久反復開益爲多但其天姿明敏初從不歷階級而得之故今日語人亦多失之太髙湘中學子從之遊者遂一例學爲虛談其流獘亦將有害比來頗覺此病矣別後當有以捄之然從遊之士亦自絕難得朴實頭理會者可見此道之難明也胡氏子弟及他門人亦有語此者然皆無實得拈槌豎拂幾如說禪矣與文定合下門庭大段相反更無商量處惟欽夫見得表裏通徹舊來習見微有所偏今此相見盡覺釋去盡好商量也敬字之說深契鄙懷只如大學次序亦須如此看始得非格物致知全不用誠意正心及其誠意正心卻都不用致知格物但下學處須是密察見得後便泰然行將去此有始終之異耳其實始終是个敬字但敬中須有體察工夫方能行著習察不然兀然持敬又無進步處也觀夫子答門人爲仁之問不同然大要以敬爲入門處正要就日用純熟處識得便無走作非如今之學者前後自爲兩段行解各不相資也近方見此意思亦患未得打成一片耳大化之中自有安宅此立語固有病然當時之意卻是要見自家主宰處所謂大化須就此識得然後鳶飛魚躍觸處洞然若但泛然指天指地說个大化便是安宅安宅便是大化卻恐顒頇儱侗非聖門求仁之學也〇答許順之書云大抵聖門求仁格物之學無一事與釋氏同所以尋常議論間偶因記憶自然及之非是特然立意與之爭勝負較曲直也想見孟子之辟楊墨亦是如此故曰予豈好辧哉予不得已也〇又答許順之書云近聞越州洪適欲刋張子韶經解爲之憂嘆不能去懷若見得孟子正人心承三聖意思方知此心不是茍然也﹞五年已丑四十歲春正月戊午朔子在生夏五月省札再趣就職再辭﹝樞密院編修官施元之因磨勘攺官別行注授省札催促前來供職先生辭以見患足疾未任起發復以家貧親老急於祿養陳乞嶽廟差遣﹞秋七月省札復趣行辭﹝年譜時太學錄魏掞之以論曽覿去國遂力辭文集與陳丞相書云鄙性惷愚觸事妄發竊觀近事深恐一旦不能自抑以取罪戾不肖之身非敢自愛誠懼仰負相公手書招徠之意重玷聴言待士之美則其爲罪大矣況復老親行年七十旁無兼侍尢不欲其至於如此旦夕憂煩幾廢寢食人子之心深所不遑敢再瀝悃誠欲乞檢會前狀特與陶鑄嶽廟一次實爲莫大之幸〇與汪尙書書云前書戒以勿視元履爲去就熹固已略言之矣夫朝有闕政宰執侍從臺諫熟視卻立不能一言使小臣出位犯分顚沛至此已非聖朝之美事又不能優容奨勵顧使之逡巡而去以重失士心又不俟其自請而直譴出之則駭聴甚矣陳公之待天下士乃如此明公又不少加調護而聴其所爲則熹亦何恃而敢來哉蓋熹非敢視元履爲去就乃視諸公所以待天下士者而爲進退耳行狀五年三趣就職會魏掞之以布衣召爲國子錄因論曽覿去遂力辭先生嘗兩進絕和議抑佞幸之戒言旣不行𨿽擢用狎至不敢就出處之義凜然有不可易者〇文集回申催促供職狀一〇乞嶽廟札子〇回申催促供職狀二〇文集已發未發說雲中庸未發已發之義前此認得此心流行之體又因程子凡言心者皆指已發之云遂目心爲已發而以性爲未發之中自以爲安矣比觀程子文集遺書見其所論多不符合因再思之乃知前日之說𨿽於心性之實未始有差而未發巳發命名未當且於日用之際欠卻本領一段工夫蓋所失者不但文義之間而已因條其語而附以已見告於朋友願相與講焉據諸說皆以思慮未萌事物未至之時爲喜怒哀樂之未發當此之時卽是心體流行寂然不動之處而天命之性體段具焉以其無過不及不偏不倚故謂之中然已是就心體流行處見故直謂之性則不可呂博士論此大槪得之特以中卽是性赤子之心卽是未發則大失之故程子正之蓋赤子之心動靜無常非寂然不動之謂故不可謂之中然無營欲知巧之思故爲未逺乎中耳未發之中本體自然不須窮索但當此之時敬以持之使此气象常存而不失則自此而發者其必中節矣此日用之際本領工夫其曰卻於已發之處觀之者所以察其端倪之動而致擴充之功也一不中則非性之本然而心之道或幾於息矣故程子於此毎以敬而無失爲言又曰入道莫如敬未有致知而不在敬者又曰涵養須用敬進學則在致知以事言之則有動有靜以心言之則周流貫徹其工夫初無間斷也但以靜爲本爾〇自來講論思索直以心爲已發而所論致知格物亦以察識端倪爲初下手處以故缺卻平日涵養一段工夫其日用意趣常偏於動無復深潛純一之味而其發之言語事爲之問亦常躁迫浮露無古聖賢气象由所見之偏而然爾程子所爲凡言心者皆指已發而言此卻指心體流行而言非謂事物思慮之交也然與中庸本文不合故以爲未當而復正之固不可執其已攺之言而盡疑諸說之誤又不可遂以爲當而不究其所指之殊也周子曰無極而太極程子又曰人生而靜以上不容說才說時便已不是性矣蓋聖賢論性無不因心而發若欲專言之則是所謂無極而不容言者亦無體段之可名矣〇中和舊說序云余早年從延平李先生學受中庸之書求喜怒哀樂未發之旨未達而先生沒余竊自悼其不敏若窮人之無歸聞張欽夫得衡山胡氏學則往從而問焉欽夫告余以所聞予亦未之省也退而沈思殆忘寢食一日喟然嘆曰人自嬰兒以至老死𨿽其語黙動靜之不同然其大體莫非已發特其未發者爲未嘗發爾自此不復冇疑以爲中庸之旨果不外乎此矣後得胡氏書冇與曽吉父論未發之旨者其論又適與余意合用是益自信𨿽程子之言有不合者亦直以爲少作失傳而不之信也然間以語人則未見有能深領會者乾道已丑之春爲友人蔡季通言之問辧之際予忽自疑斯理也𨿽吾之所黙識然亦未有不可以告人者今析之如此其紛糾而難明也聴之如此其冥迷而難諭也意者乾坤易簡之理人心所同然者殆不如是而程子之言出其門人髙弟之手亦不應一切謬誤以至於此然則予之所自信者其無乃反自誤乎則復取程氏書虛心平气而徐讀之未及數行凍解冰釋然後知情性之本然聖賢之微旨其平正明白乃如此而前日讀之不詳妄生穿穴凡所辛苦而僅得之者適足以自誤而已至於推類究極反求諸身則又見其爲害之大蓋不但名言之失而已也於是又竊自懼亟以書報欽夫及嘗同爲此論者惟欽夫復書深以爲然其餘則或信或疑或至於今累年而未定也夫忽近求逺厭常喜〇作新其獘乃至於此可不戒哉暇日料檢故書得當時往還書稿一編輒序其所以而題之曰中和書說蓋所以深懲前日之病亦使有志於學者讀之因予之可戒而知所戒也獨恨不得奉而質諸李氏之門然以先生之所已言者推之知其所未言者其或不逺矣壬辰八月〇與湖南諸公論中和第一書雲中庸未發已發之義前此認得此心流行之體又因程子凡言心者皆指已發而言遂目心爲已發性爲未發然觀程子之書多所不合因復思之乃知前日之說非惟心性之名命之不當而日用工夫全無本領蓋所失者不但文義之間而已按文集遺書諸說似皆以思慮未萌事物未至之時爲喜怒哀樂之未發當此之時卽是此心寂然不動之體而天命之性全〇作體具焉以其無過不及不偏不倚故謂之中及其感而遂通天下之故則喜怒哀樂之情〇作發焉而心之用可見以其無不中節無所乖戾故謂之和此則人心之正而性情之徳然也然未發之前不可尋覓已發〇作之後不容安排但平日莊敬涵養之功至而無人欲之私以亂之則其未發也鏡明水止而其發也無不中節矣此是日用本領工夫至於隨事省察卽物推明亦必以是爲本而於已發之際觀之則其具於未發之前者固可黙識故程子之答蘇季明反復論辧極於詳密而卒之不過以敬爲言又曰敬而無失卽所以中又曰入道莫如敬未有致知而不在敬者又曰涵養須是敬進學則在致知蓋爲此也向來講論思索直以心爲已發而日用工夫亦止以察識端倪爲最初下手處以故闕卻平日涵養一段工夫使人胸中擾擾無深潛純一之味而其發之言語事爲之間亦嘗急迫浮露無復雍容深厚之風蓋所見一差其害乃至於此不可以不審也程子所謂凡言心者皆指已發而言此乃指赤子之心而言而謂凡言心者則其爲說之誤故又自以爲未當而復正之固不可徒執其已攺之言而盡疑諸說之誤又不可遂以爲未當而不究其所指之殊也不審諸君子以爲如何〇答張欽夫書云諸說例蒙印可而未發之旨又其樞要旣無異論何慰如之然比觀舊說卻覺無甚綱領因復體察見得此理須以心爲主而論之則性情之徳中和之妙皆有條而不紊矣然人之一身知覺運用莫非心之所爲則心者固所以主於身而無動靜語黙之間者也然方其靜也事物未至思慮未萌而一性渾然道義全具其所謂中是乃心之所以爲體而寂然不動者也及其動也事物交至思慮萌焉則七情疊用各有攸主其所謂和是乃心之所以爲用感而遂通者也然性之靜也而不能不動情之動也而必有節焉是則心之所以寂然感通周流貫徹而體用未始相離者也然人有是心而或不仁則無以著此心之妙人𨿽欲仁而或不敬則無以致求仁之功蓋心主乎一身而無動靜語黙之間是以君子之於敬亦無動靜語黙而不用其力焉未發之前是敬也固已立乎存養之實已發之際是敬也又常行於省察之間方其存也思慮未萌而知覺不昧是則靜中之動復之所以見天地之心也及其察也事物紛糾而品節不差是則動中之靜艮之所以不獲其身不見其人也有以主乎靜中之動是以寂而未嘗不感有以察乎動中之靜是以感而未嘗不寂寂而常感感而常寂此心之所以周流貫徹而無一息之不仁也然則君子之所以致中和而天地位萬物育者在此而已蓋主於身而無動靜語黙之間者心也仁則心之道而敬則心之貞也此徹上徹下之道聖學之本統明乎此則性情之徳中和之妙可一言而盡矣來諭所謂學者先須察識端倪之發然後可加存養之功則熹於此不能無疑蓋發處固當察識但人自有未發時此處便合存養豈可必待發而後察察而後存耶且從初不曾存養便欲隨事察識竊恐浩浩茫茫無下手處而毫釐之差千里之謬將有不可勝言者且如灑掃應對進退此存養之事也不知學者將先於此而後察之耶抑將先察識而後存養也以此觀之則用力之先後判然可觀矣來教又謂言靜則溺於虛無此固所當深慮然此二字如佛者之論則誠有此患若以天理觀之則動之不能無靜猶靜之不能無動也靜之不能無養猶動之不可不察也但見得一動一靜互爲其根敬義夾持不容間斷之意則𨿽下一靜字符非死物至靜之中蓋有動之端焉是乃所以見天地之心者而先王之所以至日閉闗蓋當此之時則安靜以養乎此爾固非逺事絕物閉目兀坐而偏於靜之謂但未接物時便有敬以主乎其中則事至物來善端昭著而所以察之者益精明爾伊川所謂卻於已發之際觀之者正謂未發則只有存養而巳發則方有可觀也來教又謂熹言以靜爲本不若遂言以敬爲本此固然也然敬字工夫通貫動靜而必以靜爲本故熹向來輒有是語今者遂易爲敬𨿽若完全然卻不見敬之所施有先有後則亦未得爲諦當也至如來教所謂要須察夫動以見靜之所存靜以涵動之所本動靜相須體用不離而後爲無滲漏也此數句卓然意語俱到然上兩句次序似未甚安意謂易而置之乃有可行之實不審尊意以爲如何〇答林擇之書雲中庸徹頭徹尾說个謹獨工夫卽所謂敬而無失平日涵養之意樂記卻直到好惡無節處方說不能反躬天理滅矣殊不知未感物時若無主宰則亦不能安其靜只此便自昬了天性不待交物之引然後差也蓋中和二字皆道之體用以人言之則未發巳發之謂但不能愼獨則𨿽事物未至固巳紛綸膠擾無復未發之時旣無以致夫所謂中而其發必乖又無以致夫所謂和惟其戒謹恐懼不敢須臾離然後中和可致而大本達道乃在我矣二先生蓋屢言之而龜山所謂未發之際能體所謂中已發之際能得所謂和此語爲近之然未免有病舊聞李先生論此最詳後來所見不同遂不復致思今乃知其爲人深切然恨已不能盡記其曲折矣如雲人固有無所喜怒哀樂之時然謂之未發則不可言無主也又云致字如致師之致又如先言愼獨然後及中和此意亦嘗言之但當時旣不領略後來又不深思遂成蹉過孤負此翁耳〇又答林擇之書云前日中和之說看得如何數日來玩味此意日用間極覺得力乃知日前所以若有若亡不能得純熟而气象浮淺易得動搖其病皆在此湖南諸友其病亦似是如此近看南軒文字大抵都無前面一截工夫也大抵心體通有無該動靜故工夫亦通有無該動靜方無滲漏若必待其發而後察察而後存則工夫之所不至多矣惟涵養於未發之前則其發處自然中節者多不中節者少體察之際亦甚明審易爲著力與異時無本可據之說大不同矣〇又答林擇之書云古人自幼子常視毋誑以上灑掃應對進退之間便是做涵養底工夫豈待先識端倪而後加涵養哉但從此涵養中漸漸體出這端倪來則一一便爲已物又只如平常地涵養將去自然純熟今曰卽日所學便當察此端倪而加涵養之功似非古人爲學之序也蓋義理人心之固有茍得其養而無物欲之昬則自然發見明著不待別求格物致知亦因其明而明之爾今乃謂不先察識端倪則涵養个甚底不亦太急迫乎敬字通貫動靜但未發時則渾然是敬之體非是知其未發方下敬底工夫也旣發則隨事省察而敬之用行焉然非其體素立則省察之功亦無自而施也故敬義非兩截事必有事焉而勿正心勿忘勿助長則此心卓然通貫動靜敬立義行無適而非天理之正矣〇答林謙之書云自昔聖賢教人之法莫不使之以孝弟忠信莊敬持養爲下學之本而後博觀眾理近思密察因踐履之實以致其知其發端啟要又皆簡易明白初若無難解者而及其至也則有學者終身思勉而不能至焉蓋非思慮揣度之難而躬行黙契之不易故曰夫子之文章可得而聞也夫子之言性與天道不可得而聞也夫聖門之學所以從容積累涵養成就隨其淺深無非實學者其以此歟今之學者則不然蓋未明一理而已傲然自處以上智生知之流視聖賢平日指示學者入徳之門至親切處例以爲鈍根小子之學無足畱意其平居道說無非子貢所謂不可得而聞者往往務爲險怪懸絕之言以相髙甚者至於周行卻立瞬目揚眉內以自欺外以惑眾此風肆行日以益甚使聖賢至誠善誘之教反爲荒幻險薄之資仁義充塞甚可懼也﹞九月戊午丁母祝孺人憂﹝年譜孺人歙州祝處士確之女卒年七十〇文集外大父祝公遺事﹞六年庚寅四十一歲春正月葬祝孺人﹝年譜墓在建陽縣崇泰裏後山天湖之陽名曰寒泉塢自作壙記﹞秋七月遷韋齋先生墓﹝年譜按遷墓記乾道六年七月五日遷於裏之白水鵝子峯下及考吏部行狀又云慶元某年某月某日遷於寂歷山卽今墓是也豈韋齋之墓嘗再遷與〇文集先妣孺人祝氏壙志〇皇考吏部府君遷墓記〇文集答呂伯恭書云熹舊讀程子之書有年矣而不得其要比因講究中庸首章之指乃知所謂涵養須用敬進學則在致知者兩言𨿽約其實入徳之門無踰於此方竊洗心以事斯語而未有得也不敢自外輒以爲獻〇答劉子澄書雲程夫子曰涵養須用敬進學則在致知此二言者體用本末無不該備試用一日之功當得其趣夫涵養之功非他人所得與在賢者加之意而已若致知之事則正須友朋講學之助庶有發明〇答陳師徳書雲程夫子之言曰涵養須是敬進學則在致知此二言者實學者立身進步之要而二者之功蓋未嘗不交相發也然夫子教人持敬不過以整衣冠齊容貌爲先而所謂致知者又不過讀書史應事物之間求其理之所在而已非如近世荒誕怪譎不近人情之說也抑讀書之法要當循序而有常致一而不懈從容乎句讀文義之間而體驗於操存踐履之實然後心靜理明漸見意味不然則𨿽廣求博取日誦五車亦奚益於學哉語錄李先生當時說學已有許多意思只爲說敬字不分明所以許多時無捉摸處又云舊失了此物多時今收來尙未便入腔窠但當盡此生之力而後已﹞冬十二月召赴行在以喪制未終辭﹝年譜工部侍郎胡銓以詩人薦與王庭珪同召﹞七年辛夘四十二歲夏五月剏立社倉於五夫裏﹝文集五夫社倉記云劉侯與余旣奉王公教畱民所償官粟貯裏中次年夏又請於府曰山谷細民無蓋藏之積新陳未接𨿽樂歲不免出倍稱之息貸食豪右而官粟積於無用之地後將紅腐不復可食願自今以來歲一斂散旣以紓民之急又得易新以藏俾願貸者出息什二不欲者勿彊歲小饑則弛半息大侵則盡蠲之請著爲例旣而又請曰粟分貯民家於守視出納不便請放古法爲社倉以儲之經始於七年五月而成於八月爲倉三亭一門墻守舎無一不具又講求倉之利病具爲條約揭之楣間以視來者於是倉之庶事細大有程可久而不壊矣〇辛丑延和奏札四云臣所居建寜府崇安縣開耀鄕有社倉一所系昨乾道四年鄕民艱食本府給到常平米六百石委臣與本鄕土居朝奉郎劉如愚同共賑貸至冬收到元米次年夏本府復令依舊貸與人戶冬間納還臣等申府措置每石量收息米二斗自後逐年依此斂散或遇小歉卽蠲其息之半大饑卽盡蠲之至今十有四年其支息米造成倉厫三間收貯已將元米六百石還納本府其見存三千一百石並是累年人戶納到息米已申本府照會將來依前斂散更不收息每石只收耗米三升系臣與本鄕土居官及士人數人同共掌管遇斂散時卽申府差縣官一員監視出納以此之故一鄕四五十里之間𨿽遇凶年人不缺食〇文集建寜府崇安縣五夫社倉記〇文集答林擇之書云熹哀苦之餘無他外誘痛自斂成飭乃知敬字之功親切要妙如此而前日不知於此用力徒以口耳浪費光陰人欲橫流天理幾滅今而思之怛然震栗蓋不知所以措其躬也〇又答林擇之書云比因朋友講論深究近世學者之病只是合下欠卻持敬工夫所以事事滅裂其言敬者又只說能存此心自然中理至於容貌詞气往往全不加工設使眞能如此存得亦與釋老何異又況心慮荒忽未必眞能存得耶程子言敬必以整齊嚴肅正衣冠尊瞻視爲先又言未有箕踞而心不慢者如此乃是至論而先聖說克已復禮尋常講論於禮字毎不快意必訓作理字然後已今乃知其精微縝密非常情所及耳﹞冬十二月省札趣行以祿不及養辭﹝文集辭免召命狀一云右熹正月十七日凖建寧府遞到乾道七年十二月二十六日尙書省札子令熹遵依已降指揮疾速起發赴行在續凖本府再送到元寄納軍資庫尙書省札子二道內一道備坐乾道六年十二月二十六日三省同奉聖旨召熹赴行在指揮伏念熹才不逮人學無所就累蒙召擢訖無補報近者喪制未終復叨收召之命甫及除禫朝旨又趣其行熹𨿽至愚仰戴恩遇豈不感激奮勵庶以圖報萬分實以凡庸自知甚審頃希微祿徒以爲親今則禍罰之餘荒蕪益甚誠不忍虛冒榮寵以遭不洎之悲加以憂患侵淩心志凋弱近於髀裏復發癰腫𨿽幸破潰耗損愈多正使義無可辭筋力亦難勉彊惟是迹渉違慢心不自安敢罄微誠仰幹洪造伏祈特賜敷奏早與寢罷元降指揮則熹不勝幸甚﹞八年壬辰四十三歲春正月論孟精義﹝年譜是書後名要義又攺名集義文集序云論孟之書學者所以求道之至要古今爲之說者蓋已百有餘家然自秦漢以來儒者類皆不足以與聞斯道之傳宋興百年有二程先生者出然後斯道之傳有繼其於孔氏孟氏之心蓋異世而同符也故其所以發明二書之說言𨿽近而索之無窮指𨿽逺而操之有要所以興起斯文開悟後學可謂至矣間嘗搜輯條疏以附本章之次旣又取夫學之有同於先生者與其有得於先生者若橫渠張氏範氏二呂氏謝氏遊氏楊氏侯氏尹氏凡九家之說以附益之名曰論孟精義抑嘗論之論語之言無所不包而其所以示人者莫非操存涵養之要七篇之指無所不究而其所以示人者類多體驗充擴之端夫聖賢之分其不同固如此然而體用一源也顯微無間也是則非夫先生之學之至其孰能知之嗚呼此其所以奮乎百世絕學之後而獨得夫千載不傳之緒也歟若張公之於先生論其所至竊意其猶伯夷伊尹之於孔子而一時及門之士考其言行則又未知其孰可以爲孔氏之顏曽也今錄其言非敢以爲無少異於先生而悉合乎聖賢之意亦曰大者旣同則其淺深疎密毫釐之間正學者所宜盡心耳至於近歲以來學於先生之門人者又或出其書焉則意其源逺末分醇醨異味而不敢載矣或曰然則說之行於世而不列於此者皆無取已乎曰不然也漢魏諸儒正音讀通訓詁考制度辧名物其功博矣學者茍不先渉其說則亦何以用力於此而近世二三名家與夫學於先生之門人者其考證推說亦或時有補於文義之間學者有得於此而後觀焉則亦何適而無得哉若夫外自托於程氏而竊其近似之言以文異端之說者則誠不可以入於學者之心然以其荒幻浮誇足以欺世也而流俗頗已鄕之矣其爲害豈淺淺哉顧其語言气象之間則實有不難辧者學者誠用力於此書而有得焉則於其言𨿽欲讀之亦且有所不暇矣然則是書之作其率爾之誚𨿽不敢辭至於明聖傳之統成眾說之長折流俗之謬則竊亦妄意其庶幾焉乾道壬辰月正元日〇書語孟要義序後云熹頃年編次此書鋟版建陽學者傳之久矣後細考之程張諸先生說尙或時有所遺脫旣加補塞又得毗陵周氏說四篇有半於建陽陳焞明仲復以附於本章豫章郡文學南康黃某商伯見而恱之旣以刻於其學又慮夫讀者疑於詳略之不同也屬熹書於前序之左且更定其故號精義者曰要義云淳熈庚子冬十一月﹞夏四月有旨趣行復辭六月省札再趣行再辭﹝文集辭免召命狀二〇狀三〇狀四﹞資治通鑑綱目成﹝文集序云先正溫國司馬文正公受詔編集資治通鑑旣成又撮其精要之語別爲目錄三十卷晚病本書太詳目錄太簡更著舉要歷八十卷以適厥中而未成也至紹興初故侍讀南陽胡文定公始復因公遺槁修成舉要補遺若干捲則其文愈約而事愈備矣然往者得於其家而伏讀之猶竊自病記識之弗彊不能有以領其要而及其詳也故嘗過不自料輒與同志因兩公四書別爲義例增損櫽括以就此編蓋表歲以首年而因年以著統大書以提要而分注以備言使夫歲年之久近國統之離合辭事之詳略議論之同異通貫曉析如指諸掌名曰資治通鑑綱目凡若干捲藏之中笥姑以私便檢閱自備遺忘而已若兩書述作之本意則有非區區所敢及者𨿽然歲周於上而天道明矣統正於下而人道定矣大綱槪舉而監戒昭矣眾目畢張而幾微著矣是則凡爲致知格物之學者亦將慨然有感於斯而兩公之志或庶幾可以黙識矣因述其指意條例如此列於篇端以俟後之君子云乾道壬辰夏四月〇與蔡季通書云通鑑節本只名綱目取一綱舉眾目張之義條例亦已定矣三國竟須以蜀漢爲正方得心安耳〇又與書云綱目凡例修攺略定極有條理意義矣到此更商榷之但修書功緒尙廣若得數月全似此兩月無事則可以小成矣〇又與書云綱目方修攺未定舊本太略不成文字也〇辰與李伯諫書云綱目三國以後艸槁之屬臨行忘記說及今想隨行有的便旋付及幸甚〇又與書云通鑑文字近方修得數卷南北朝者伯起不承當已托元善矣度渠必能成之但見修者殊費工夫蓋舊看正史不熟倉卒無討頭處計今秋可了〇已又與書云通鑑諸書全不得下功前此卻修得晉事粗定條例因事參考亦頗詳密但晉事最末兩三卷未到故前書奉速宋以後事分屬張元善已修得大字數卷來尙未得點勘〇與林擇之書云通鑑工夫浩博甚悔始謀之太銳今甚費心力然業已爲之不容中輟須來年春夏間近入山僧寺謝絕人事作一兩月期畢力了之乃可〇答呂伯恭書云近稍得暇整頓得綱目數卷頗可觀欲寄未有別本俟來春持去求是正也〇又答呂伯恭書云綱目艸槁略具俟寫校淨本畢卽且休歇數月〇答劉子澄書云綱目亦修得二十許捲義例益精密上下千有餘年亂臣賊子眞無所匿其形矣恨相去逺不得少借餘力一加訂正異時脫槁終當以奉累耳〇又云近看溫公論東漢名節處覺得有未盡處但知黨錮諸賢趨死不避爲光武明章之烈而不知建安以後中州士大夫只知有曹氏不知有漢室卻是黨錮殺戮之禍有以驅之也且以荀氏一門論之則荀淑正言於梁氏用事之日而其子爽已濡迹於董卓専命之朝及其孫彧則遂爲唐衡之壻曹操之臣而不知以爲非矣蓋剛大直方之气折於凶虐之餘而漸圖所以全身就事之計故不覺其淪胥而至此耳想其當時父兄師友之間亦自有一種議論文飾蓋復使驟而聴之者不覺其爲非而眞以爲是必有深謀奇計可以活國救民於萬分有一之中也邪說橫流所以甚於洪水猛獸之害孟子豈欺余哉年來讀書只覺得此意思分明參前倚衡自不能舎𨿽知以是爲人所惡而終窮以死其心誠甘樂之不自以爲悔也〇答張敬夫書云通鑑綱目近再修到漢晉間條例稍舉今亦謾錄數項上呈但近年衰悴目昬燈下全看小字不得甚欲及早修纂成書而多事分奪無力謄寫未知何時可脫槁求教耳〇答呂伯恭書云綱目近亦重修及三之一條例整頓視前加密矣〇答李濱老書云通鑑之書頃嘗觀考病其於正閏之際名分之實有未安者因嘗竊取春秋條例稍加櫽括別爲一書而未及就衰眊浸劇艸槁如山大懼不能卒業以爲終身之恨〇答呂伯恭書云綱目此中正自難得人寫亦苦無專一仔細工夫所修未必是當請更須後也答尢延之書云蒙教揚雄荀彧二事按溫公舊例凡莽臣皆書死如太師王舜之類獨於揚雄匿其所受莽朝官爵而以卒書似涉曲筆不免卻按本例書之曰莽大夫揚雄死以爲足以警夫畏死失節之流而亦未攺溫公直筆之正例也荀彧卻是漢侍中光祿大夫而參丞相軍事其死乃是自殺但據實書之曰某人某官自殺而系於曹操擊孫權至濡須之下非故以彧爲漢臣也然悉書其官亦見其實漢天子近臣而附賊不忠之罪非與其爲漢臣也此等處當時極費區處不審竟得免於後世之公論否胡氏論彧爲操謀臣而刼遷九錫二事皆爲董昭先發故欲少緩九錫之議以俟他日徐自發之其不遂而自殺乃劉穆之之類而宋齊邱於南唐事亦相似此論竊謂得彧之情〇又答尢延之書云區區鄙意正以其與王舜之徒所以事莽者𨿽異而其爲事莽則同故竊取趙盾止之例而槪以莽臣書之所以著萬世臣子之戒明𨿽無臣賊之心但畏死貪生而有其迹則亦不免於誅絕之罪此正春秋謹嚴之法若溫公之變例則不知何所據實有所不敢從也〇答潘恭叔書云通鑑舉要詳不能備首尾略不可供檢閱此綱目之書所爲作也但精力早衰不能卒業恐爲千古之恨耳〇壬寅辭免江東提刑奏狀三貼黃雲臣舊讀資治通鑑竊見其間周末諸侯僭稱王號而不正其名漢丞相亮出師討賊而反書入寇此類非一殊不可曉又凡事之首尾詳略一用平文書寫𨿽有目錄亦難檢尋因竊妄意就其事實別爲一書表歲以首年而因年以著統大書以提要而小注以備言至其是非得失之際則又輒用古史書法略示訓戒名曰資治通鑑綱目如蒙聖慈許就閒秩卽當繕寫首篇艸本先次進呈恭候臨決語錄綱目若成書當亦不下通鑑許多文字但恐精力不逮未必能成耳若度不能成則須焚之綱目今未及修後之君子必有取焉〇行狀考論西周以來至於五代取司馬公編年之書繩以春秋紀事之法綱舉而不煩目張而不紊國家之理亂君臣之得失如指諸掌又云通鑑綱目僅能成編毎以未及修補爲恨﹞八朝名臣言行錄成﹝文集序云余讀近代文集及紀事之書觀其所載國朝名臣言行之迹多有補於世教然以其散出而無統也旣莫究其始終表裏之全而又汨於虛浮詭誕之說余嘗病之於是掇取其要聚爲此錄以便記覽尙恨書籍不備多所遺闕嗣有所得當續書之〇答呂伯恭書云名臣言行錄二書亦當時艸艸爲之其間自知尙多謬誤編次亦無法初不成文字因看得爲訂正示及爲幸癸巳﹞冬十月西銘解義成﹝年譜橫渠張子學古力行篤志好禮爲闗中壬子宗師嘗於學堂雙牖左書砭愚右書訂頑伊川先生曰是唘爭端攺曰東銘西銘伊川先生嘗言西銘明理一而分殊擴前聖所未發與孟子性善養气之論同功自孟子後蓋未之見遊其門者必令看大學西銘先生至是發明其義〇語錄向到雲谷自下上山半途大雨通身皆濕得到地頭因思著天地之塞吾其體天地之帥吾其性時季通及某人同在那里某因各人解此兩句亦自作兩句解後來看也自說得著所以迆選便作西銘等解﹝葉賀孫﹞〇文集西銘後記〇文集答薛士龍書云熹自少愚鈍事事不能及人顧嘗側聞先生君子之餘教粗知有志於學而求之不得其術蓋舎近求逺處下窺髙馳心空妙之域者二十餘年比乃困而自悔始復進而求之於句讀文義之間謹之於視聴言動之際而亦未有聞也方將與同志一二友朋井心合力以從事於其間庶幾銖積絲累分寸躋攀以幸其粗知理義之實不爲小人之歸而歲月侵尋齒髮遽如許矣〇答汪尙書書云聖門之教下學上達自平易處講究討論積慮潛心優柔饜飫久而漸有得焉則日見其髙深逺大而不可窮矣程夫子所謂善學者求言必自近易於近者非知言者也亦謂此耳今曰此事非言語臆度所及必先有見然後有以造夫平易則是欲先上達而後下學譬之是猶先察秋毫而後覩山嶽先舉萬石而後勝匹雛也夫道固有非言語臆度所及者然非顏曾以上幾於化者不能與也今日爲學用力之初正當學問思辧而力行之乃可以變化气質而入於道顧乃先自禁切不學不思以坐待其無故忽然而有見無乃溺心於無用之地玩歲愒日而卒不見其成功乎就使僥幸於恍惚之間亦與天理人心敍秩命討之實了無交渉其所自謂有得者適足爲自私自利之資而巳此則釋氏之禍橫流稽天而不可遏者有志之士所以隠憂浩嘆而欲火其書也﹞九年癸已四十四歲春三月省札復趣行復辭並請祠﹝文集辭免召命狀五﹞夏四月太極圗說解通書解成﹝年譜始濂溪周子著太極圗明天理之根源究萬物之終始又著通書四十篇發明太極之蘊其言約而道大文質而義精得孔孟之本源大有功於學者先生謂二程先生語及性命之際未嘗不因其說然周子手授二程本圗附書後傳者見其如此遂誤以圗爲書之卒章不復釐正使先生立象盡意之微指闇而不明而驟讀通書者亦不知有所統攝又朱震進易說表謂此圖之傳自陳摶種放穆修來而五峯胡氏以先生非止爲種穆之學者此特其學之一師非其至者也夫以先生之學之妙不出此圗以爲得之於人則決非種穆所及以爲非其至者則先生之學又何以加於此圖哉至是爲之傳解與西銘解義皆未出以示人也〇文集答胡廣仲書云夫太極之旨周子立象於前爲說於後互相發明平正洞達絕無毫髮可疑而舊傳圗說皆有謬誤幸其失於此者猶或有存於彼是以向來得以參考互證攺而正之凡所更攺皆有據依非出於已意之私也程允夫問程子未嘗明以此圖示人今乃據爲之說以傳之是豈先生之意耶答曰當日此書未行故可隠今日流布已廣若不說破卻令後生枉生疑惑故不得已而爲之說爾〇文集太極通書後序〇太極圖說後記〇再定太極通書後序〇通書後記〇題太極西銘解後﹞五月有旨特攺左宣教郎主管臺州崇道觀再辭﹝年譜先是有旨再趣行再辭繼而四被省札俱辭至是進呈乞嶽廟札子宰相梁克家因奏朱某屢召不起宜蒙褒錄執政俱稱之上曰朱某安貧守道廉退可嘉特與攺合入官主管臺州崇道觀任便居住行狀先生以攺秩畀祠皆進賢賞功優老報勤之典今無故驟得之求退得進於義未安再辭〇文集辭免攺官宮觀狀一〇狀二﹞六月程氏外書成﹝文集後序云右程氏外書十二篇熹所序次可繕寫始熹序次程氏遺書二十五篇皆諸門人當時記錄之全書足以正俗本紛更之謬而於二先生之語則不能無所遺也於是取諸集錄參伍相除得此十有二篇以爲外書夫先生之言非有精粗之異而兩書皆非一手所記其淺深工拙又未可以一槪論其曰外書云者特以取之之雜或不能審其所自來其視前書尢當精擇而審取之耳乾道癸已六月﹞伊洛淵源錄成﹝文集答呂伯恭書云欲作淵源錄一書盡載周程以來諸君子行實文字正苦未有此及永嘉諸人事迹首末因書士龍告爲托其搜訪見寄也〇又答書云淵源錄許爲序引甚善〇又答書云外書淵源二書頗有緒否幸早畱意﹞冬十一月省札檢會已降指揮不合辭免淳熙元年甲午四十五歲春二月復辭三月有旨不許辭免復辭夏六月始拜命﹝行狀淳熙元年又再辭上意愈堅始拜命攺宣教郎奉祠年譜先是十一月省札檢會依已降指揮行下二月再辭三月省札檢會不合辭免旨札下又辭五月省札再檢會依已降指揮先生以爲攺官賦祿蓋朝廷進賢賞功優老報勤之典乃使小臣終年安坐一日無故而驟得之求退得進於義未安故三具辭免遜避逾年上意愈堅至是始拜命〇文集辭免攺官宮觀狀三〇狀四〇申建寧府狀〇謝攺官宮觀奏狀﹞編次古今家祭禮﹝文集跋古今家祭禮云右古今家祭禮熹所纂次凡十有六篇蓋人之生無不本乎祖者故報本反始之心凡有血气者之所不能無也古之聖王因其所不能無者制爲典禮所以致其精神篤其恩愛有義有數本末詳焉遭秦滅學禮最先壤由漢以來諸儒繼出稍稍綴緝僅存一二以古今異便風俗不同𨿽有崇儒重道之君知經好學之士亦不得盡由古禮以復於三代之隆其因時述作隨事討論以爲一國一家之制者固未必皆得先王義起之意然其存於今者亦無幾矣惜其散脫殘落將遂泯沒於無聞因竊搜輯敍次合爲一篇以便觀覽庶其可傳於後然皆無雜﹝雜當作別﹞本可參校往往闕誤不可曉知𨿽通典唐書博士官舊藏版本亦不足據則他固可知已諸家之書如荀氏徐暢孟馮翊周元陽孟詵徐潤孫日周﹝周答鄭書作用疑誤﹞等儀有錄而未見者尙多有之有能采集附益並得善本通校而廣傳之庶幾見聞有所興起相與損益折衷共成禮俗於以上助聖朝惇化導民之意豈不美哉淳熙元年五月〇答鄭景望書雲家祭禮三策並上不知可補入見版本卷中否若可添入卽孟詵徐潤兩家當在賈頊家薦儀之後孟爲第七徐爲第八而遞攢以後篇數至政和五禮爲第十一而繼以孫日用爲第十二乃以杜公四時祭享儀爲第十三而遞攢以後至範氏祭儀爲第十九又於後序中攺十有六爲十有九仍剛去孟詵徐潤孫日用七字﹝此板別換﹞須不然卽存舊序而別作數語附見其後尢爲詳實不審尊意以爲如何更俟誨諭也但寫校須令精審無誤然後刻板免致將來更攺費力爲佳或未刻間且並寫定上板眞本寄示容與諸生詳勘納上尢便也馬端臨文獻通考古今家祭禮二十卷陳氏曰朱子集通典會要所載以及唐本朝諸家祭禮皆在焉凡二十卷﹞

朱子年譜卷二寶應王懋竑撰淳熙二年乙未四十六歲夏四月東萊呂公伯恭來訪近思錄成﹝文集書近思錄後云淳熙乙未之夏東萊呂伯恭來自東陽過餘寒泉精舎畱止旬日相與讀周子程子張子之書嘆其廣大閎博若無津涯而懼夫初學者不知所入也因共掇取其闗於大體而切於日用者以爲此編總六百二十二條分十四卷蓋凡學者所以求端用力處已治人之要與夫辧異端觀聖賢之大略皆粗見其梗槪以爲窮鄕晚進有志於學而無明師良友以先後之者誠得此而玩心焉亦足以得其門而入矣如此然後求諸四君子之全書沈潛反復優柔厭飫以致其博而反諸約焉則其宗廟之美百官之富庶乎其有以盡得之若憚煩勞安簡便以爲取足於此而可則非今日所以纂集此書之意也五月五日東萊呂公跋近思錄旣成或疑首卷陰陽變化性命之說大氐非始學者之事祖謙竊嘗與聞次輯之意後出晚進於義理之本原𨿽未容驟語茍茫然不識其梗槪則亦何所底止列之篇端特使之知其名義有所向望而已至於余捲所載講學之方日用躬行之實具有科級循是而進自卑升髙自近及逺庶幾不失纂集之旨若乃厭卑近而騖髙逺躐等陵節流於空虛迄無所依據則豈所謂近思者耶覽者宜詳之文集答呂伯恭書云近思錄近令抄作冊子亦自可觀但向時嫌其太髙去卻數叚如太極及明道今看得似不可無如以顏子論爲首章卻非専論道體自合入第二卷

﹝一作第二段﹞又事親居家事直在第九卷

亦似太緩今欲別作一卷令在出處之前乃得其序卷中添卻數段艸卷附呈不知於尊意如何第五倫事閫範中亦不載不記曾講及否不知去取之意如何因來告諭及也此書若欲行之須更得老兄數字附於目錄之後致丁寧之意爲佳千萬勿吝也〇又答呂伯恭書云近思數段已補入逐篇之末今以上呈恐有未安卻望見教所欲移入第六卷

者可否亦望早埀諭也〇答張敬夫書云近思舉業三段及橫渠語一段並錄呈幸付彼中舊官屬正之或更得數字說破增添之意尢佳酊答呂伯恭書云欽夫寄得所刻近思錄來欲添入說舉業數段己寫付之不知渠已去彼能了此書否耳〇語錄修身大法小學備矣義理精微近思錄詳之〇近思錄好看四子六經之階梯近思錄四子之階梯〇近思錄逐篇綱目一道體二爲學大要三格物窮理四存養五攺過遷善克己復禮六齊家之道七出處進退辭受之義八治國平天下之道九制度十君子處事之方十一教學之道十二攺過及人心疵病十三異端之害十四聖賢气象〇聖賢說得語言平如中庸大學論語孟子皆平易近思錄是近來人說話便切又曰且熟看大學了卽讀語孟近思錄又難看〇近思錄首卷難看某所以與伯恭商量教他做數語以載於後正謂此也若只讀此則道理孤單如頓兵堅城之下卻不如語孟只是平鋪說去可以遊心〇看近思錄若於第一卷

未曉得且從第二卷

第三卷

看起久久後看第一卷

則漸曉得﹞偕東萊呂公至鵝湖復齋陸子壽象山陸子靜來會﹝年譜東萊歸先生送之至信州鵝湖寺江西陸九齡子壽九淵子靜及淸江劉淸之子澄皆來會相與講其所聞而子壽子靜自執所見不合而罷其後子壽頗悔其非而子靜終身守其說不變附象山年譜淳熙二年乙未呂伯恭約先生與季兄復齋會朱元晦諸公於信之鵝湖寺復齋詩云云元晦歸三年乃和此詩朱亨道云鵝湖講道誠當今盛事伯恭蓋慮朱與陸猶有異同欲令歸於一而定其所適從伯恭蓋有志於此語自得則未也臨川趙守景明邀劉子澄趙景昭景昭在臨安與先生相欵亦有意於學又曰鵝湖之會論及教人元晦之意欲令人泛觀博覽而後歸之約二陸之意欲先發明人之本心而後使之博覽朱以陸之教人爲太簡陸以朱之教人爲支離此頗不合先生更欲與元晦辧以爲堯舜之前何書可讀復齋止之趙劉諸公拱聽而已象山語錄呂伯恭爲鵝湖之集先兄復齋謂某曰伯恭約元晦爲此集正爲學術異同某兄弟先自不同何以望鵝湖之同先兄遂與某議論致辧又令某自說至晚罷先兄云子靜之說是次早某請先兄說先兄云某無說夜來思之子靜之說極是方得一詩云孩提知愛長知欽古聖相傳只此心太抵有基方築室未聞無址忽成岑畱情傳注翻榛塞著意精微轉陸沈珍重友朋勤琢切須知至樂在於今某云詩甚佳但第二句微有未安先兄云說得恁地又道未安更要如何某云不妨一面起行某沿途卻和此詩及至鵝湖伯恭首問先生別後新功先兄舉詩才四句元晦顧伯恭曰子壽早已上子靜船了也舉詩罷遂致辧於先兄某云某途中和得家兄此詩墟墓興哀宗廟欽斯人千古不磨心涓流積至滄溟水捲石崇成泰華岑易簡工夫終久大支離事業竟浮沈舉詩至此元晦失色至末二句云欲知自下升髙處眞僞先須辧自今元晦大不懌於是各休息翌日二公商量數十折議論來莫不悉破其說繼日凡致辧其說隨屈伯恭甚有虛心相聽之意竟爲元晦所尼文集答呂伯恭書云陸子壽聞其名甚久恨未識之子澄云其議論頗宗無垢未知今竟如何也〇答呂子約書云陸子靜之賢聞之蓋久然似聞有脫略文字直趨本根之意知其與中庸學問思辧然後篤行之旨又如何耳〇又答呂子約書云近聞陸子靜言論風旨之一二全是禪學但變其名號耳競相祖習恐誤後生恨不識之不得深扣其說因獻所疑也然想其說方行亦未必肯聽此老生常談徒竊憂嘆而已〇東萊集與朱元晦書云撫州士人陸九齡子壽篤實孝友兄弟皆有立舊所學稍偏近過此相聚累日亦甚有問道四方之意〇文集答張敬夫書云子壽兄弟气象甚好其病卻是盡廢講學而専務踐履卻於踐履之中要人提撕省察悟得本心此爲病之大者要其操持謹質表裏不二實有以過人者惜乎其自信太過規摸窄狹不復取人之善將流於異學而不自知耳〇答王子合書云前月末送伯恭至鵝湖陸子壽兄弟來會講論之間深覺有益此月八日方分手而歸也〇東萊集答邢邦用書云祖謙自春末爲建寧之行與朱元晦相聚四十餘日復同出至鵝湖二陸及子澄諸兄皆集甚有講論之益前書所論甚當近已嘗爲子靜詳言之講貫誦繹乃百代爲學通法學者緣此支離泛濫自是人病非是法病見此而欲盡廢之正是因噎廢食然學者茍徒能言其非而未能反已就實泛泛汨汨無所底止是又適所以堅彼之自信也〇南軒集答朱元晦書云陸子壽兄弟何如肯相聽否〇又答書云臨川其說方熾此尢可慮﹞秋七月雲谷晦庵成﹝文集雲谷記﹞三年丙申四十七歲春三月如婺源﹝年譜蔡元定從旣至邑宰張漢率諸生請講書於學辭復請撰藏書閣記許之而以程氏遺書外書文集經說司馬氏書儀髙氏送終禮呂氏鄕儀鄕約等書畱學中鄕人子弟日執經請問隨其資稟誨誘不倦又作茶院朱氏譜序至六月初旬乃歸〇嘗與滕璘遊見水山幽靜曰儼余疇昔夢中所見也問其地對曰名緋塘璘業也先塜在此曰故與子有神交者在因命作亭於其上書艸堂二字與之〇文集答呂伯恭書云汪丈遽至於此想同此傷嘆旦夕歸婺源當便道往哭之也〇又答呂伯恭書云昨承逺訪數日開警良多熹十二日達婺源更一兩日徧走山間墳墓歸亦不能久畱也﹞復逺祖墓﹝先生展墓以逺祖制置府君兆域歲久弗修爲他人所有乃言於有司而復其舊伐石崇土加修葺焉〇文集祭汪尙書文〇祭告逺祖墓文〇文集答呂伯恭書云道間與季通講論因悟向來涵養工夫全少而講說又多疆探必取尋流逐末之獘推類以求眾病非一而其源皆在此恍然自失似有頓進之功若保此不懈庶有望於將來然非如近日諸賢所謂頓悟之機也﹞夏六月授祕書省祕書郎辭不允秋八月復辭並請祠許之差管武夷山衝佑觀﹝行狀除祕書郎先生以攺官之命正以嘉其廉退今乃冒進擢之寵是左右望而罔市利力辭時上諭大臣欲奬用亷退執政因以先生爲言故有是命會有言虛名之士不可用者以故再辭卽從其請主管武夷山衝佑觀年譜時上諭大臣奬用廉退之士以勵風俗參政龔茂良以先生操行耿介屢召不起爲言遂有此除先生以攺官之命正以嘉其廉退之節今乃冒進擢之寵是左右望而罔市利力辭且以手書遺茂良言之時權幸羣小乘間讒毀會有言虛名之士不可用者乃因其再辭卽從其請文集辭免祕書郎狀一云右熹凖六月二十一日尙書省札子並告命一道授熹祕書郎者熹聞命震驚罔知所措竊以聖祖寤寐俊傑圗起事功片善寸長靡不收用巖穴幽隠亦弗棄遺遂使妄庸有此遭遇恩徳隆重捧戴難勝豈敢飾詞遜避以孤奬拔之意然熹竊惟國家間建圗書之府所以儲蓄秀異之才選試有程未始輕授郎以奉守爲職𨿽異典校之官然自昔相承或用以處老成者徳之士如熹凡陋豈所克堪今若貪冒寵榮不自量度此必坐取嘲笑以累聖主知人之明又況頃年屢以多病不才懇辭召命己蒙聖慈洞照肺腑蓋旣憐其愛君憂國粗有畎畝夙夜之誠而又知其衰朽無庸重閔勞以官職之事故凡所以假借褒嘉恵養全活之意𨿽非愚賤之所當得然天地父母委曲生成之恩則有不可以終辭者此熹所以懇辭逾年而卒拜明命且復具以此意附奏陳謝其所以感恩自誓之誠蓋有皦然而不可欺者今乃欲因聖主前日所以假借恵養之資而遂夤緣以冒進擢無涯之寵則是古人所謂登壠斷而左右望以罔市利者不惟士夫淸議有所不貸而熹之不肖亦竊羞之是以恐懼回皇不敢祗受伏惟鈞慈憐察特爲敷奏早賜寢罷元降指揮使熹愚分少安不勝幸甚熹除已將省札告命申建寧府送軍資庫寄納外謹具狀申尙書省伏侯指揮謹狀〇辭免祕書郎狀二〇答韓尙書書云區區行役前月半閒始得還家忽聞除命出於意望之外自視才能豈稱玆選愧懼窘迫不知所爲竊妄意此必尙書丈過恩推挽之力旣而府中遞到六月十五日所賜書傳文亦以所得別紙埀示乃知臺意所以眷念不忘者果如此私感𨿽深然非本心平日所望於門下也熹狷介之性矯揉萬方而終不能回迂疎之學用力旣深而自信愈篤以此自知決不能與時俯仰以就功名以故二十年來自甘退藏以求已志所願欲者不過修身守道以終餘年因其暇日諷誦遺經參考舊聞以求聖賢立言本意之所在旣以自樂間亦筆之於書以與學者共之且以待後世之君子而己此外實無亳髮余念也中間懇辭召命反誤寵褒初亦不敢奉承旣而思之是乃君相灼知無用之實而欲假以閔勞恵養之恩故少進其官益其祿而卒許以投閒似若有可受者以故懇避踰年而終於拜受私竊以爲是足以上承朝廷之美意而下得以自絕於名宦之途自是以往其將得以優遊卒歲就其所業而無戚迫之慮矣而事乃有大繆不然者熹亦安得默然而亾言哉夫以熹之狷介迂疎不能俯仰世俗固己聞風而疾之矣獨賴一時賢公名卿或有誤而知之然聽於下風考其行事議論之本末則於鄙意所不能無疑者尙多今若不辭而冒受則賓主之間異同之論必有所不能免者無益於治而適所以爲羣小嘲笑之資且熹之私願所欲就者亦將汩沒而不得成其或收之桑楡而幸有所就人亦必以爲已試不驗之書而不之讀矣又況今日一出而前日所斟酌辭受而不敢茍然之意亦且黯闇而不能以自明諸公誠知之深愛之厚則曷爲不求所以伸其志全其守而必脇驅從臾使至此極也耶且士大夫之辭受出處又非獨其身之事而已其所處之得失乃關風俗之盛衰故尢不可以不審也若熹者向旣以辭召命而得攺官矣今又因其所攺之官而有此授熹若受而不辭則是美官要職可以從容辭遜安坐而必致之也近世以來風頹俗靡士大夫倚托欺謾以取爵祿者不可勝數獨未有此一流耳而熹適不幸諸公必欲彊之使充其數熹𨿽不肖實不忍以身蒙此辱使天下後世持淸議者得以唾罵而嗤鄙之也且熹之言此於門下有年苦言悲懇無所不至而執事者聽之藐然方且從容遊談大爲引重而其要歸成效則不過使之內違素心外貽深誚而後己此熹所不能識且復竊自計其生平言行必有大不相副者而使執事者不信其言以至此也深自悔責無所歸咎然亦不敢終默默於門下是以敢復言之伏惟憐而察焉熹前日所報大參書怱怱不及盡此曲折故今僣易有言非獨以伸鄙意於明公亦使因是以自達於龔公也必若成命已行不欲追寢則願因其請免復畀祠官之職其於出令之體似未爲失何必待其狂疾之旣作然後藥之乎瞻望門墻無由趨侍情意迫切言語無倫伏惟髙明埀賜矜察﹞冬十一月令人劉氏卒﹝年譜艸堂劉公女也明年某月葬於建陽縣之唐石大林谷名其亭曰宰如而規壽藏於其側名其庵曰順寧﹞四年丁酉四十八歲夏六月論孟集注或問成﹝年譜先生旣編次論孟集義又作訓蒙口義旣而約其精粹妙得本旨者爲集注又疏其所以去取之意爲或問然恐學者轉而趨薄故或問之書未嘗出以示人時書肆有竊刋行者亟請於縣官追索其板故惟學者私傳錄之其後集注刪攺日益精宻而或問則不復釐正故其去取間有不同者然辧析毫釐互有發明亦學者所當熟味也〇又集答何叔京書云孟子集解當悉已過目有差謬處切望痛加刋削警此昏憒幸甚〇答張欽夫書雲中庸大學章句緣此略修一過再錄上呈然覺其間更有合刪處論語亦如此艸定一本未暇脫槁孟子則方欲爲之而日力未及也〇答呂伯恭書云兩月間只看得兩篇論語亦自黃直卿先爲看過參考同異了方爲折中〇答胡季隨書云熹於語孟大學中庸一生用功粗有成說然近日讀之一二大節目處猶有謬誤不住修削有時隨手又覺病生此豈易事若恃一時聰明才气略看一過便謂事了豈不輕脫自誤之甚耶〇語錄論語集注蓋某十年前本爲朋友傳去鄕人遂不告而刋及知覺則己分裂四出而不可收矣其間多所未穏煞誤看讀〇文集答張元徳書云大學等書近多攺定處未暇錄寄亦有未及整頓者如論孟二書甚恨其出之早也〇答孫敬甫書雲南康語孟是後來所定本然比讀之尙有合攺定處未及下手大學亦有刪定數處未暇錄去〇語錄程先生經解理在解語內某集注論語只是發明其辭使人玩味經文理皆在經文內〇精義是許多言語而集注能有幾何言語一字是一字有一字當百十字底公都把作等閒看了聖人言語本是明白不須解說只爲學者看不出所以做出批注與學者省一半力若批注上更看不出卻如何看得聖人意出〇前輩解說恐後學難曉故集注盡撮其要已說盡了不須更去注腳外又添一段說話只把這个熟看自然曉得〇語學者曰某語孟集注添一字不得滅一字不得公仔細看又曰不多一个字不少一个字〇論語集注如秤上稱來無異不髙些不低些自是學者不肯用功看〇友某於論孟四十餘年理會中間逐字稱等不教偏些子學者將注處宜仔細看〇某那集注都詳備只是要人看無一字閒那个無緊要閒底字越要看自家意裏說是閒字那个正是緊要字〇某所解語孟和訓詁注在下面要人精粗本末字字爲咀嚼過此書某自三十歲便下功夫到而今攺猶未了不是艸艸看者〇道集注於正文之下正解說字訓文義與聖經正意如諸家之說有切當明白者卽引用而不沒其名如學而首章先尹氏而後程子亦只是順正文解下來非有髙下去取也章末用圏而列諸家之說者或文外之意而於正文有所發明不容略去或通論一章之意反復其說切要而不可不知也〇集注中解有兩說相似而少異者亦要相資有說全別者是未定也〇問集注有兩存者何者爲長曰使某見得長底時豈復存其短底只爲是二說皆通故並存之然必有一說合得聖人之本意但不可知耳又曰大率兩說前一說勝〇壽某釋經毎下一字直是稱等輕重方敢冩出〇方某解書如訓詁一二字等處多有不必解處只是解書之法如此亦要教人知道看文字不可忽略〇賀毎常解文字諸先生有多少好說話有時不敢載者蓋他本未有這般意思在〇文集答潘端叔書云論語或問此書久無功夫修得只集注屢攺不定卻與或問前後不相應矣山間無人錄得不得奉寄可只用舊本看有不穏處仔細諭及卻好評量也〇張元徳問曰語孟或問乃丁酉本不知後來攺定如何答曰論孟集注後來攺定處多遂與或問不甚相應又無工夫修得或問故不曾傳出今莫若且就正經上玩味有未適處參考集注更自思索爲佳不可恃此未定之書便以爲是也〇丙語錄論語或問甚好何故不肯刋行曰便是不必如此文字盡多學者愈不將做事了只看得集注盡得〇友問論語或問曰是五十歲前文字與今說不類當時欲修後來精力衰那个工夫大後掉了﹞詩集傳成﹝文集詩集傳序丁酉冬十月〇呂氏家塾讀詩記後序壬寅九月〇讀呂氏詩記桑中篇〇書臨漳所刋詩經後云鄭康成說南陔等篇遭秦而亡其義則與眾篇之義合編故存至毛公爲詁訓傳乃分眾篇之義各置於其篇端愚按鄭氏謂三篇之義本與眾篇之義合編者是也然遂以爲詩與義皆出於先秦詩亾而義猶存至毛公乃分眾義各置篇端則失之矣後漢衛宏傳明言宏作毛詩序則序豈得爲與經並出而分於毛公之手哉然序之本不冠於篇端則因鄭氏此說而可見熹嘗病今之讀詩者知有序而不知有詩也故因其說而更定此本以復於其初猶懼覽者之惑也又備論於其後云淳熙庚戌冬十月〇答範伯崇書云十五國風次序恐未必有意故集傳中不敢提起歐陽公本末論甚佳亦收在後語中矣〇答呂伯恭書云竊承讀詩終篇想多所發明恨未得從容以請熹所集解當時亦甚詳備後以意定所餘才此耳然爲舊說牽制不滿意處極多比欲修正又苦別無稽援此事終累人也〇又答呂伯恭書云詩說所欲修攺處是何等類因書告略及之比亦得問刋定大抵小序盡出後人臆度若不脫此窠臼終無緣得正當也去年略修舊說訂正爲多尙恨未能盡去得失相半不成完書耳〇又答呂伯恭書云詩說昨已附小雅後二冊去矣小序之說未容以一言定更俟來誨卻得反復區區之意己是不敢十分放手了前諭未極更須有說話也恐尊意見得不如此處卻望仔細一一埀諭更容考究爲如何逐旋批示尢幸並得之卻難看也〇又答呂伯恭書云向來所諭詩序之說不知後來尊意看得如何雅鄭二字雅恐便是大小雅鄭恐便是鄭風不應槪以風爲雅又於鄭風之外別求鄭聲也聖人刪錄取其善者以爲法存其惡者以爲戒無非教者豈必滅其籍哉看此意思甚覺通達無所滯礙气象亦自公平正大無許多回互費力處不審髙明以爲何如也〇又答呂伯恭書云詩不知竟作如何看近來看得前日之說猶是泥裏洗土塊畢竟心下未安穏淸脫便中求所定者節目處一二篇一觀恐或有所警發也〇答潘文叔書云詩亦再看舊說多所未安見加刪攺別作一小書庶幾簡約易讀若詳考卽自有伯恭之書矣〇答潘恭叔書云近再看二南舊說極有艸艸處已略刋訂別爲一書以趨簡約尙末能便就也〇答呂子約書云詩說久已成書無人寫得不能奉寄亦見子約専治小序而不讀詩故自度其說未易合而不寄耳〇答李公晦書云詩說近修得國風數卷舊本且未須出甚善〇語錄詩本易明只被前面序作梗序出於漢儒反亂詩本義且只將四字成句底詩讀卻自分曉見作詩集傳待取詩編排放在前面驅逐序過後面自作一處〇詩序東漢儒林傳分明說是衛宏作後來經意不同都是被他壊了某又看得亦不是衛宏一手作多是兩三手合成一序愈說愈疎〇向來鄭漁仲有詩辧妄力詆詩序其間言語太過以爲皆是村野妄人所作始亦疑之後來仔細看一兩篇因質之史記國語然後知詩序之果不足信〇賀某向作詩解文字初用小序間爲辧破然終是不見詩人本意後來方知只盡去小序便自可通於是盡滌舊說詩意方活〇大續集與葉彥忠書云詩傳兩本煩爲以新本校舊本其不同者依新本攺正有紙冊副在內恐要帖換也〇年譜詩自毛鄭以來皆以小序爲主其與經文舛戾則穿鑿爲說以通之先生獨以經文爲主而訂其序之是非復爲一編附寘經後以還其舊﹞周易本義成﹝文集書臨漳所刋易經後云右古文周易經傅十二篇亡友東萊呂祖謙伯恭父之所定而音訓一篇則其門人金華王莘叟之所筆受也熹嘗以謂易經本爲卜筮而作皆因吉凶以示訓戒故其言𨿽約而所包甚廣夫子作傳亦略舉其一端以見凡例而已然自諸儒分經合傳之後學者便文取義往往未及玩心全經而遽執傳之一端以爲定說於是一卦一爻僅爲一事而易之爲用反有所局而無以通乎天下之故若是者熹蓋病之是以三復伯恭父之書而有發焉非特爲其章句之近古而已也音訓則妄意其猶或有所遺脫莘叟蓋言書甫畢而伯恭父歿是則固宜然亦不敢輙補也爲之別見於篇後云淳熙九年夏六月呂氏書古易後漢興言易者六家獨費氏傳古文易而不立於學官劉向以中古文易經校施孟梁邱經或脫去旡咎悔亡惟費氏經與古文同然則眞孔氏遺書也東京馬融鄭元皆爲費氏學其書始盛行今學官所列王弼易𨿽宗莊老其書固鄭氏書也費氏易在漢諸家中最近古最見排擯千載之後巋然獨存豈非天哉自康成輔嗣合彖象文言於經學者遂不見古本近世嵩山晁氏編古周易將以復於其舊而其刋補離合之際覽者或以爲未安祖謙謹因晁氏書參考傳記復定爲十二篇篇目卷帙一以古爲斷其說具於音訓云淳熙八年五月晁氏古易跋周易卦爻一彖二象三文言四繋辭五說卦六序卦七雜卦八謹第如上案晉太康初發汲縣舊冢得古簡編科斗文字散亂不可訓知獨周易最爲明了上下篇與今正同別有陰陽說而旡彖象文言系辭杜預疑於時仲尼造之於魯尙未播之逺國而漢藝文志易經十二篇施孟梁邱三家顏師古曰上下經及十翼故十二篇是則彖象文言系辭始附卦爻而傳於漢歟先儒謂費直専以彖象文言參解易爻以彖象文言入卦中者自費氏始其初費氏不列學官惟行民間至漢末陳元方鄭康成之徒皆學費氏古十二篇之易遂亾孔穎達又謂輔嗣之意象本釋經宜相附近分爻之象辭各附當爻則費氏初變亂古制時猶若今幹卦彖象系卦之未歟古經始變於費氏而卒大亂於王弼惜哉朱子書嵩山古易跋後按晁氏此說與呂氏音訓大同小異蓋互有得失也先儒𨿽言費氏以彖象文言參解易爻然初不言其分傳以附經也至謂鄭康成始合彖象於經則魏志之言甚明而詩疏亦云漢初爲傳訓者皆與經別行三傳之文不與經連故石經書公羊傳皆無經文而藝文志所載毛詩故訓傳亦與經別及馬融爲周禮注乃云欲省學者兩讀故具載本文而就經經爲注馬鄭相去不逺蓋仿其意而爲之爾故呂氏於此義爲得之而晁氏不能無失至晁氏謂初亂古制時猶若今之幹卦彖象並系卦末而卒大亂於王弼則其說原於孔疏而呂氏不取也蓋孔疏之言曰夫子所作象辭本在六爻經辭之後以自卑退不敢幹亂先聖正經之辭及至輔嗣之意以爲象者本釋經文宜相附近其義易了故分爻之象辭各附其當爻下言之此其以爲夫子所作元在經辭之後爲夫子所自定𨿽未免於有失而謂輔嗣分爻之象以附當爻則爲得之故晁氏捨其半而取其半也其實今所定復爲十二篇者古經之舊也王弼注本之幹卦蓋存鄭氏所附之例也坤以下六十三卦又弼之所自分也呂氏於跋語𨿽言康成輔嗣合傳於經然於音訓乃獨歸之鄭氏而不及王弼則未知其何以爲二家之別而於王本經傳次第兩體之不同亦不知所以爲說矣豈非闞哉〇此文集答呂伯恭書云讀易之法竊疑卦爻之詞本爲卜筮者斷吉凶而因以訓戒至彖象文言之作始因其吉凶訓戒之意而推說其義理以明之後人但見孔子所說義理而不復推本文王周公之本意因鄙卜筮爲不足言而其所以言易者遂逺於日用之實類皆牽合委曲偏主一事而言無復包含該貫曲暢旁通之妙若但如此則聖人當時自可別作一書明言義理以詔後世何用假托卦象爲此艱深隠晦之辭乎故今欲凡讀一卦一爻便如占筮所得虛心以求其詞義之所指以爲吉凶可否之決然後考其象之所已然者求其理之所以然者然後推之於事使上自王公下至民庶所以修身治國皆有可用私竊以爲如此求之似得三聖之遺意然方讀得上經其間方多有未曉處不敢彊通也其可通處極有本甚平易淺近而今傳注誤爲髙深微妙之說者凡此之類不一亦欲私識其說與朋友訂之而未能就也〇答虞士朋書云寄示趙倉易說簡易精宻恨未得一見面扣其詳也但象數乃作易根本卜筮乃其用處之實而諸儒求之不得其要以至苛細繳繞令人厭聽今乃一向屏棄闊略不復畱意卻恐不見制作綱領語意來歷似未甚便也昨於乾坤二卦略記所疑之一二今謾錄呈幸爲詳之試因語次以盛意扣之〇與趙提舉書云大抵易之書本爲卜筮而作舊亦艸筆其說今漫錄二卦上呈其它文義未瑩者多未能卒業姑以俟後世之子云耳近又嘗編一小書略論象數梗槪並以爲獻〇答陳明仲書云讀易亦佳但經書難讀而此書尢難廷老所傳鄙說當時艸艸抄出未成文字然試略考之亦可見門戶梗槪答〇余正叔書雲歸家只看得大學與易修攺頗多義理無窮心力有限柰何惟須畢力鉆研死而後已耳〇答鄭仲禮書云示諭讀易之說甚善熹蓋嘗以康節之言求之而得其畫卦之次第至於經文亦但以虛心讀之間略曉其一二至有不可曉處則便放下亦嘗粗筆其說而未成也至於畫卦揲蓍之法則又嘗有一書摸印以傳名曰啟蒙〇答孫季和書云示及易說意甚精宻但近世言易者直棄卜筮而虛談義理致文義牽彊無歸宿此獘久矣要須先以卜筮占決之意求經文本義而復以傳釋之則其命辭之意與其所自來之故皆可漸次而見矣舊讀此書嘗有私記未定而爲人傳出摹印近𨿽收毀而傳布已多不知曾見之否其說𨿽未定然大槪可見循此求之庶不爲鑿空妄說也又嘗作啟蒙一書亦已板行不知曾見之否今往一通試看如何〇答劉若房書云本義未能成書而爲人竊出再行摸印有誤觀覽啟蒙自今觀之如論河圖洛書亦未免有剩語〇答楊伯起書云讀易想益有味某之謬說本未成書往時爲人竊出印賣更加錯誤殊不可讀不謂流傳已到幾間更自不足觀也〇語錄某之易簡略者當時只搭記兼文義伊川及諸儒皆已說過了某只就語脈中略牽過這意思〇問本義何專以卜筮爲主曰且須熟讀正文莫看注解蓋古易彖象文言各在一處至王弼始合爲一後世諸儒遂不敢與移動今難卒說且須熟讀正文久當自悟〇雅庚戌五月初見先生於臨漳問看易曰易未好看易自難看先儒講解失聖人意處多又問讀詩曰詩固可以興然亦自難先儒之說亦多失之某枉費許多年工夫近來於詩易略得聖人之意〇近趙子欽有書來云某說語孟極詳易說卻太略譬之此燭籠添得一條骨子則障了一路光明若能盡去其障使之統體光明豈不更好蓋著不得詳說也〇先生於詩傳自以爲無復遺恨曰後世若有揚子云必好之矣而意不甚滿於易本義蓋先生之意只欲作卜筮用而爲先儒說道理太多終是翻這窠臼未盡故不能不致遺恨云﹞五年戊戌四十九歲秋八月差知南康軍辭﹝年譜宰相史浩必欲起之或言宜處以外郡於是差權發遣南康軍事兼管內勸農事仍借緋本傳史浩再相除知南康軍降旨便道之任〇文集辭免知南康軍狀﹞冬十月有旨不許辭免復辭請祠﹝十月奉旨不許辭免令疾速前去之任侯任滿前來奏事卽具札子辭乞宮廟差遣〇文集乞宮觀札子﹞十二月省札趣之任六年已亥五十歲春正月復請祠二十五日啟行候命於鉛山﹝年譜東萊屢書勉行南軒亦謂須一出爲善𨿽去就出處素有定論然更須斟酌消息勿至已甚茍一向固拒則上之人謂賢者不肻爲用於大體卻有害也先生至是始有行意二十五日離家行至信州鉛山候命寓止崇壽僧舎﹞二月復請祠陸子壽來訪﹝文集和鵝湖寺子壽韻云徳義風流夙所欽別離三載更闗心偶扶藜杖出寒谷又枉藍輿度逺岑舊學啇量加邃宻新知培養轉深沈只愁說到無言處不信人間有古今語錄陸子壽自撫來信訪先生於鉛山觀音寺子壽毎談事必以論語爲證如曰聖人教人居處恭執事敬又曰子所雅言詩書執禮皆雅言也弟子入則孝出則弟謹而信泛愛眾而親仁此等皆教人就實處行何嘗髙也先生曰某舊時持論亦好髙近來漸漸移近下漸漸著實也如孟子卻是將他巳到底教人如言存心養性知性知天有其說矣是他自知得餘人未到他田地如何知得他滋味卒欲行之亦未有入頭處若論語卻是教人存心養性知性知天實涵養處便見得便行得也〇子壽看先生解莫顯乎微云幾微細事也因嘆美其說之善曰前後說者連莫見乎隠一滚說了更不見切體處今如此分別卻是使人有檢點處九齡自覺力弱尋常非禮念慮固能常常警策不使萌於心然志力終不免有怠時此殆所謂幾微處須檢點也先生曰固然〇陸子壽言古者教小子弟自能言能食卽有教以至灑掃應對皆有所習故長大則易語今人自小卽教做對少大卽教作虛誕之文皆壊其性質某嘗思欲做一小學規使人自小教之便有法如此亦須有益先生曰只做禪院淸規樣亦自好〇子壽言孔子答羣弟子所問隨其材答之不使聞其不能行之說故所成就多如克已復禮爲仁惟以分付與顏子其餘弟子不得與聞也今教學者說著便令克已復禮幾乎以顏子望之矣今釋子接人猶能分上中下三根云我則隨其根器接之吾輩卻無這个先生曰此說固是如克已之說卻緣眾人皆有此病須克之乃可進使肯相從卻不誤他錯了路設若教他釋子輩來相問吾人使之克已復禮他還相從否子壽云他不從矣曰然則彼所謂根器接人者又如何見得是與不是解後卻錯了不可知〇文集答呂伯恭書云近兩得子壽兄弟書卻自訟前日偏見之說不知果如何〇又答呂伯恭書云子壽相見其說如何子靜近得書其徒曹立之者來訪气質盡佳亦似知其師說之誤持得子靜答渠書與劉淳叟書卻說人須是讀書講論然則自覺其前說之誤矣但不肯翻然說破今是昨非之意依舊遮前掩後巧爲詞說只此气象卻似不佳耳〇又答呂伯恭書云子靜學生又有興國萬人傑字正淳者亦佳見來此相聚雲子靜卻教人讀書講學亦得江西朋友書亦云然此亦皆濟事也〇又答呂伯恭書云子壽兄弟得書子靜約秋涼來遊廬阜但恐此時已換卻主人耳渠兄弟今日豈易得但子靜似猶有舊來意思聞其門人說子壽言其𨿽己轉步而未曾移身然其勢久之亦必自轉回思鵝湖講論時是甚气勢今何止什去七八耶〇東萊集與朱元晦書云陸子壽前日經過畱此二十餘日幡然以鵝湖所見爲非甚欲著實看書講論心平气下相識中甚難得也〇文集答曹立之書云錄示陸兄書意甚佳近大冶萬正淳來訪亦能言彼講論曲折大槪比舊有間矣但覺得尙有兼主舊說以爲隨時立教不得不然之意似此意思卻似漸有揜覆不明白處以故包顯道輩仍主先入尙以讀書講學爲充塞仁義之禍而南軒頃亦云傅夢泉者揚眉瞬目云云恐不若直截剖判便令今是昨非平白分明使學者各洗舊習以進於日新之功不宜尙復疑貳祕藏以滋其惑也〇祭陸子壽教授文云學匪私說惟道是求茍誠心而擇善𨿽異序以同流如我與兄少不並遊蓋一生而再見遂傾倒以綢繆念昔鵝湖之下實云識面之初兄命駕而鼎來載季氏而與俱出新篇以示我意懇懇而無餘厭世學之支離新易簡之規模顧予聞之淺陋中獨疑而未安始聽瑩於胸次卒紛繳於談端徐度兄之不可遽以辧屈又知兄必將返而深觀遂逡巡而旋返悵猶豫而盤旋別未幾時兄以書來審前說之未定曰子言之可懷逮余辭官而未獲停驂道左之僧齋兄乃枉車而來教相與極論而無猜自是以還道合志同何風流而雲散乃一西而一東蓋曠歲以索居僅尺書之兩通期杖履之肯顧或慰滿乎余衷屬者乃聞兄病在狀亟發書而問訊並裹藥而攜將曾往使之未返何來音之不祥驚失聲而隕涕沾予袂以淋浪嗚呼哀哉今玆之歳非龍非蛇何獨賢人之不淑屢興吾道之深嗟惟兄徳之尢椊儼申正而無邪至其降心以從善又豈有一毫驕吝之私耶嗚呼哀哉兄則已矣此心實存炯然參倚可覺惰昏孰泄予哀一慟寢門緘辭千里侑此一尊〇答呂伯恭書云子壽復爲古人可痛可傷不知今年是何气數而吾黨不利如此也〇又答呂伯恭書云子壽云亡深可痛惜吾通不振此天也柰何柰何〇答傅子淵書云荊州云亾忽忽歲晚比又得靑田教授陸兄之訃吾道不幸乃至於此毎一念之痛恨無窮﹝俱庚子﹞三月省札復趣行是月晦赴上﹝年譜到任首下教三條一以郡土瘠民稀役煩稅重求所以寛卹之方俾士人父老僧道民人有能知利病之源者悉具以陳二俾士人鄕人父老歳時集會教戒子弟使修其孝弟忠信入以事其父兄出以事其長上篤厚親族和睦鄕鄰有無相通患難相卹以成風俗之美三俾鄕黨父老各推擇其子弟之有志於學者遣詣學宮以暇時與教官同共講說經旨以誘掖之庶長材秀民爲時而出〇先生毎四五日一詣學宮爲諸生講說亹亹不倦郡之有賢徳者禮之以爲學職士風翕然不變﹞立濂溪周先生祠於學宮以二程先生配又立五賢祠﹝年譜先是移文教授司戶以爲蒙恩假守畀付民社將使宣明教化惇厲風俗非徒責以簿書期會而已其爲訪尋陶威公侃謝文靖公安陶靖節先生潛前朝孝子司馬暠司馬延義熊仁贍義門洪氏等遺迹與夫白鹿洞學宮之廢址濂溪先生周公西澗先生劉公父子了翁先生陳公祠宇之有無並核其實以告至是乃立周先生祠以二程先生配其陶靖節�劉西澗父子李公擇陳了翁則別爲堂祀之榜曰五賢堂〇文集知南康榜文〇又牒﹞夏五月遣使祭唐孝子熊仁贍之墓修復劉屯田墓﹝壯節亭記始至訪求先賢遺迹得故尙書屯田員外郎劉公凝之之墓於城西門外艸棘中爲作小亭於其前立門墻謹扄鑰以限樵牧用歐陽公語名其亭以壯節〇文集告熊孝子墓文〇祭屯田劉居士墓文〇壯節亭記﹞請祠不報作臥龍庵祀諸葛武侯﹝年譜庵在廬山之陽五老峯下捐俸錢屬西原隠者崔嘉彥董其役繪諸葛武侯像於堂中書武侯制表中語洪毅忠壯忘身憂國鞠躬盡力死而後己一十六字於楣間後又越數百步面龍潭作亭爲吏民禜禱之所時歲適旱祲以爲龍之淵臥者可以起而天行矣因榜曰起亭〇文集臥龍庵記〇文集答呂伯恭書云四五日一至學中爲諸生誦說只此一事猶覺未失故步〇又答呂伯恭書云學中略爲說大學近已終篇今卻只是令教官挑覆所授論語諸生說未到處略爲發明亦未嘗輙升講座侵官瀆告如來教所慮也但只如文翁常衮之爲區區志願止於如此耳政事固欲簡靜但今時仕宦之人不務卹民多是故縱吏胥畏憚權豪凡有公事略加點檢無不坐此二病者勢不得已須差擇一二根治此外則不敢有毫毛之擾財賦適諸縣皆不得人弛廢殊甚爲丞佐所迫亦不免使人吏監禁斷遣然思爲縣者亦豈不欲了辦財賦見知州郡何苦如此逋慢想亦是有做不行處毎握筆欲判此等文字未嘗不慨然太息也又云修造事學中二祠只是因舊設像無地步可起造其他方作得劉凝之庵亭並門凡此等皆用初到送代者折送香藥及逐月供給中不應得者樁管爲之不敢破使官錢至如前書所說臥龍庵又自用俸錢亦不敢破此錢矣﹞六月奏乞減星子縣稅錢﹝具狀奏請本軍諸縣大抵荒涼而星子尢甚因官吏節次增起稅額及和買折帛數目浩瀚人戶盡力供輸有所不給乞賜蠲減事下戶部﹞請祠不報秋七月以庶僚不合用札子申省自劾﹝行狀先生在任嘗用札子奏事後因臺諫言用札子非舊制遂申乞罷黜﹞八月嚴別籍異財之令﹝文集答呂伯恭書云郡事比亦甚簡靜間以兩縣破壊不免暫易其人卽日詞訟便減十七八今或至竟日而無訟者亦緣略鋤去一二亂政生訟者之故戒令勸率民間亦肯相信如舉行別籍異財之合父子復合者數家初恐未必從令不意其能爾也〇文集曉諭兄弟爭財產事﹞冬十月復建白鹿洞書院﹝書院乃唐隠士李渤所居當時學者多從之遊遂立黌舎五代時李氏爲建官師給田贍養徒眾甚盛太平興國中嘗蒙詔賜九經而官其洞主咸平中有勅重修其後淪壊日久莽爲邱墟乃爲訪求遺址屬教授楊大法星子令王仲傑重建書院於其地明年三月訖功率賓佐合師生修釋萊之禮以告於先聖先師又奏乞賜書院勅額及太上皇帝禦書石經板本九經注疏並徧求江西諸郡文字藏之又置田以瞻學者毎休沐輙一至諸生質疑問難誨誘不倦退則相與徜徉泉石間竟日乃反文集白鹿洞書院學規〇父子有親君臣有義夫婦有別長幼有序朋友有信右五教之目堯舜使契爲司徒敬敷五教卽此足也學者學此而己而其所以學之之序亦有五焉其別如左博學之審問之愼思之明辧之篤行之右爲學之序學問思辧四者所以窮理也若夫篤行之事則自修身以至於處事接物亦各有要其別如左言忠信行篤敬懲忿窒欲遷善攺過右修身之要正其誼不謀其利明其道不計其功右處事之要已所不欲勿施於人行有不得反求諸己右接物之要熹竊觀古昔聖賢所以教人爲學之意莫非使之講明義理以修其身然後推以及人非徒欲其務記覽爲詞章以釣聲名取利祿而已也今人之爲學者則旣反是矣然聖賢所以教人之法具存於經有志之士固當熟讀深思而問辧之苟知其理之當然而責其身以必然則夫規矩禁防之具豈待他人而後有所持循哉近世於學有規其待學者爲已淺矣而其爲學又未必古人之意也故今不復以施於此堂而特取凡聖賢所以爲學之大端條列如右而揭之楣間諸君其相與講明遵守而責之於身焉則夫思慮云爲之際其所以戒謹而恐懼者必有嚴於彼者矣其有不然而或出於此言之所棄則彼所謂規者必將取之故不得而略也諸君其亦念之哉東萊呂公白鹿洞書院記淳熙六年南康軍秋雨不時髙卬之田告病郡守新安朱侯熹行眠陂塘並廬山而東得白鹿洞書院廢址慨然顧其僚曰是蓋唐李渤之隠居而太宗皇帝驛送九經俾生徒肄業之地也書院剏於南唐其事至鮮淺太宗於汛掃區宇日不暇給之際奬勸封殖如恐弗及規摹逺矣中興五十年釋老之宮圮於冦戎者斧斤之聲相聞各復其初獨此地委於榛莽過者太息庸非吾徒之恥哉郡𨿽貧薄顧不能築屋數楹上以宣布本朝崇建人文之大指下以續先賢之風聲於方來乎乃屬軍學教授楊君大法星子縣令王君仲傑董其事又以書命祖謙記其成祖謙竊聞之諸公長者國初斯民新脫五季鋒鏑之厄學者尙寡漸而向平文風日起儒先往往依山林卽閒曠以講授大師多至數十百人嵩陽嶽麓睢陽及是洞爲尢著天下所謂四書院者也祖宗尊右儒術分之官書命之祿秩錫之扁榜所以寵綏之者甚備當是時士皆上質實下新奇惇行義而不偸守訓詁而不鑿𨿽學問之淵源統紀或未深究然甘受和白受采旣有進徳之地矣慶曆嘉佑之間豪傑並出講治益精至於河南程氏橫渠張氏相與倡明正學然後三代孔孟之教始終條理於是乎可考熙寧初明道先生在朝建白學制教養考察賓興之法綱條甚悉不幸王氏之學方興其議遂格有志之士未嘗不嘆息於斯也建炎再造典刑文憲浸還舊觀闗洛緒言稍出於黜棄剪滅之餘晚進小生驟聞其語不知親師取友以講求用力之實躐等陵節忽近慕逺未能窺程張之門庭而先有王氏髙自聖賢之病如是洞之所傳習道之者或鮮矣然則書院之復豈茍云哉此邦之士盍相與揖先儒淳固愨實之餘風而遵守離經辧志之始教由博而約自下而髙以答楊熙陵開迪樂育之大徳則於賢侯之勸學斯無負矣至於考方誌紀人物亦有土者所當謹若李浚之之遺迹固不得而略也侯於是役重民之勞賦功已狹率捐其舊十七八力不足而意則有餘矣興廢始末具於當途執事所記者皆不書〇文集白鹿洞賦〇白鹿洞牒〇白鹿洞成告先聖文﹞是月申省自劾﹝申省狀言屬縣今秋有旱傷處不惟失於檢放而催理舊欠過於嚴急遂致人戶流移乞特與敷奏早賜罷黜以爲逺近牧守之戒十二月又以未蒙處分復申省自劾﹞申請賜晉太尉陶威公廟額﹝申轉運使狀云據都昌縣稅戶等言公始家鄱陽後徙潯陽見有遺迹在本軍都昌縣界及本軍城內都昌縣有廟二所水旱禱禳皆有感應乞加封號又據本縣激到江南劉羲仲所撰公贊撫州吳澥所著辯論所以發明公之心迹尢爲明白有補名教理宜褒顯而公位登三事爵冠五等當時所以品節尊名者已稱其行事之實今據士民陳請欲乞朝廷詳酌采其行事特賜廟額以表忠義更不別賜爵號﹞七年庚子五十一歲春正月請祠不報二月復奏乞免星子縣稅錢﹝去歲六月奏事下戶部戶部下之漕司責以上供對補乃復上奏州郡公私匱乏不能相救是以有此奏請今乃限以對補勢無從出不過剜肉醫瘡以欺天罔人非惟無益而反有害欲望聖慈直賜蠲放施行計其所捐不過紬絹一千五十餘匹錢二千九百餘貫而可以少寛斯人使得安其生業〇文集乞蠲減星子縣稅錢第二狀﹞南軒張公計至罷宴哭之﹝文集祭張敬夫殿撰文云嗚呼敬夫遽棄余而死也耶我昔求道未獲其友蔽莫予開吝莫予剖蓋自從公而觀於大業之規模察彼羣言之紛紏於是相與切磋以究之而又相厲以死守也丙戌之冬風雪南山解袂櫧州今十五作年公試畿輔公翔禁省公牧於南我遁巖嶺顯晦殊迹心莫與同書疏懇惻鬼神可通公尹江陵我官廬嶽驛騎相望音問逾數去臘之窮有來自西告我公疾手書在攜我觀於時神理或僭是疾𨿽微已足深念函遺問訊閱月而歸叩函發書嘆吒歔欷時友曾子實同我憂揮涕請行誼不忍畱曾行未幾公訃果至張侯適來相向反袂嗚呼敬夫竟棄予而死也耶惟公家傳忠孝學造精微外爲軍民之所屬望內爲學者之所依歸治民以寛事君以敬正大光明表裏輝映自我觀之非惟十駕之弗及蓋未必終日言而可盡也矧聞公喪痛徹心膂緘詞寄哀不遑他語顧聞公之臨絕手遺疏以納忠召賓佐而與訣委符節而告終蓋所謂正而斃者又凜乎其有史魚之風此猶足以爲吾道而增气抑又可以上悟於宸聰又聞公於此時屬其弟以語予用斯文以爲寄意懇懇而無餘顧何徳以堪之然敢不竭其庸虛並矢詞以爲報尙精爽其鑑玆嗚呼哀哉〇又祭張敬夫殿撰文云維淳熈七年歲次庚子六月癸未朔六日丁亥具位朱熹聞故友敬夫張兄右文修撰大葬有期謹遣淸酌時羞奠於柩前南望拜哭起而言曰嗚呼自孔孟之云逺聖學絕而莫繼得周翁與程子道乃抗而不墜然微言之輟響今未及乎百歲士各私其所聞已不勝其垂異嗟惟我之與兄脗志同而心契或面講而未窮又書傳而不置蓋有我之所是而兄以爲非亦有兄之所然而我之所議又有始所共鄕而終悟其偏亦有早所同嚌而晚得其味蓋繳紛往反者幾十餘年末乃同歸而一致由是上而天道之微逺而聖賢之祕近則進修之方大則行藏之義以兄之明固已洞照而無遺若我之愚亦幸竊窺其一二然兄喬木之故家而我衡茅之賤士兄髙明而宏博我狷狹而迂滯故我嘗謂兄宜以是而行之當時兄亦謂我盍以是而傳之來裔蓋𨿽隠顯之或殊實則交湏而共濟不惟相知之甚審抑亦自靖而無媿嗚呼孰謂乃使兄終在外以違其心予亦見縻於斯而所願將不遂也政使得間以就其書是亦任左肱而失右臂也傷哉吾道之窮予復何心於此世也惟修身補過以畢餘年庶有以見兄於下地也聞兄之葬而不得臨獨南望長號以寄此酬也惟兄憐而鑑之尙陰有以輔予之志也嗚呼哀哉〇神道碑云公之教人必使之先有以察乎義利之間而後明理居敬以造其極其剖析開明傾倒切至必竭兩端而後巳蓋其常言有曰學莫先義利之辧而義也者本心之所當爲而不能自巳非有所爲而爲之者也一有所爲而後爲之則皆人欲之私而非天理之所存矣嗚呼至哉言也其亦可謂擴前聖之所未發而同於性善飬气之功者歟年譜南軒卒於江陵府治疾革時弟定叟求教南軒曰朝廷官職莫愛他底一友在左右扶掖求教南軒曰蟬蛻人欲之私春融天理之妙語訖而逝〇文集答呂伯恭書云欽夫竟不起疾極可痛傷熹前月初遣人請祠未還今又専人再懇勢必可得只俟命下便自此便道一過長沙哭之也〇又答呂伯恭書云荊州之訃前書想巳奉聞兩月來每一念及之輙爲之泫然朋舊書來無不相弔吾道之衰乃至於此爲將柰何〇又答呂伯恭書云欽夫之逝忽忽半載每一念之未嘗不酸噎同誌書來亦無不相弔者益使人慨嘆蓋不惟吾道之衰於當世亦大有利害也今日方再遣人往致葬奠臨風哽愴殆不自勝計海內獨尊兄爲同此懷也祭文一篇謹錄呈蓋欽夫向嘗有書來云見熹諸經說乃知閒中得就此業殆天意也因此略述向來講學與所以相期之意而嘆吾道之孤且窮於欽夫則不能有所發明也〇張敬夫文集序云孟子沒而義利之說不明於天下中間董相仲舒諸葛武侯兩程先生屢發明之而世之學者莫之能信是以其所以自爲者鮮不溺於人欲之私而其所以謀人之國家則亦曰功利焉而巳爾爰自國家南渡以來乃有丞相魏國張忠獻公倡明大義以斷國論侍讀南陽胡文定公誦說遺經以開聖學其托於空言見於行事𨿽若不同而於孟子之言董葛程氏之意則皆有所謂千載而一轍者若近故荊州牧張侯敬夫者則又忠獻公之嗣子而胡公季子五峯先生之門人也自其幼壯不出家庭而固已得夫忠孝之傳旣又講於五峯之門以會其歸則其所以黙契於心者人有所不得而知也獨其見於論說則義利之間毫釐之辧蓋有出於前哲之所欲言而未及究者措諸事業則凡宏綱大用巨細顯微莫不洞然於胸次而無一毫功利之雜是以論道於家而四方學者爭鄕往之入侍經帷出臨藩屏則天子亦味其言嘉其績且將寄以大用而敬夫不幸死矣敬夫旣沒其弟定叟裒其故槁得四巨編以授予曰先兄不幸早世而其同志之友亦少存者今欲次其文以行於世非子之屬而誰可予受書愀然開卷亟讀不能盡數篇爲之廢書太息流涕而言曰世復有斯人也耶無是人而有是書猶或可以少見其志然吾友平生之言蓋不止此也因復益爲求訪得諸四方學者所傳凡數十篇又發吾篋出其往還書疏讀之亦多有可傳者方將爲之定著繕寫歸之張氏則或者已用別本摹印而流傳廣矣遽取觀之蓋多向所講焉而未定之論而凡近歲以來談經論事發明道要之精語反不與焉予因慨念敬夫天資甚髙聞道甚蚤其學之所就旣足以名於一世然察其心蓋未嘗一日以是而自足也比年以來方且窮經會友日反諸心而驗諸行事之實蓋有所謂不知年數之不足者是以其學日新而無窮其見於言語文字之間始皆極於髙逺而卒反就於平實此其淺深疏宻之際後之君子其必有以處之矣顧以序次之不時使其說之出於前而棄於後者猶得以雜乎篇帙之間而讀者或不能無疑信異同之惑是則予之罪也已夫於是乃復亟取前所搜輯參伍相校斷以敬夫晚歲之意定其書爲四十卷嗚呼使敬夫而不死則其學之所至又豈予之所得而知哉敬夫所爲諸經訓義惟論語說晚嘗更定今已別行其它往往未脫槁時學者私所傳錄敬夫蓋不善也以故皆不著其立朝論事及在州郡條奏民間利病則上意多鄕納之亦有頗施行者以故亦不著獨取其經筵口義一章附於表奏之後使敬夫所以堯舜吾君而不愧其父師之傳者讀者有以識其端云淳熈甲辰十有二月辛酉〇答何叔京書云欽夫之學所以超脫自在見得分明不爲言句所桎梏只爲合下入處親切今日說話𨿽未能絕無滲漏終是本領是當非吾軰所及也〇答石子重書云欽夫見處卓然不可及從遊之久反復開益爲多但其天資明敏初從不歷階級而得之故今日語人亦多失之太髙湘中學子從之遊者遂一例學爲虛談其流獘亦將有害比來頗覺此病矣〇答範伯崇書云欽夫日前議論傷快無涵養本原工夫終覺應事匆匆熹亦近方覺此病不是小事也〇答呂伯恭書雲長沙三兩月不得書邵武有孟子說不知所疑云何預以見告湏得本考之也然此等文字流傳太早爲害不細昨見人抄得節目一兩條巳頗有可疑處不知全書復如何若洙泗言仁則固多未合當時亦不當便令盡板行也〇又答呂伯恭書云欽夫近得書寄語解數叚亦頗有未合處然比之向來收斂愨實則已多矣〇與劉子澄書云荊州論語甚攺得好比舊大本不幹事若不死更長進深可痛惜伯恭詳審穏當有餘卻不及此公之俊偉明快也〇答呂士瞻書雲南軒辧呂與叔中庸其間病多後本已爲刪去矣但程先生云涵養於未發之前則可求中於未發之前則不可此語切當不可移易則欽夫之說亦未爲非但其意一切要於鬧處承當更無程子涵養之意又自爲大病耳渠後來此意亦攺晚年說話盡不幹事也〇語錄欽夫見識極髙卻不耐事伯恭學耐事卻有病〇南軒伯恭之學皆疏略南軒疏略從髙處去伯恭疏略從卑處去〇南軒論語初成書時先見後十篇一切寫去與他說後見前十篇又寫去後得書來謂說得是都攺了孟子說不曽商量﹞三月請祠不允修學申乞以泗水侯從祀﹝申省狀云昨因修葺軍學見從祀神位名號差舛具狀申尙書禮部準本部降到見行從祀神位名號已奉安訖而泗水侯孔鯉獨未得在從祀之列欲望朝廷特賜詳酌將泗水侯列於從祀位在七十子之後沂水侯孔伋之前庶幾孔門之賢悉登祀典〇文集乞以泗水侯從祀先聖狀﹞申乞頒降禮書﹝申禮部狀云今州縣春秋釋奠祈報社稷及祀風雨雷師壇壝噐服之度升降跪起之節無所據依循習茍簡而臣民之家冠昏喪祭亦無頒降禮文可以遵守欲乞特賜申明檢會政和五禮新儀內州縣臣民合行禮制鏤板行下諸路州軍其壇壝噐服制度亦乞彩畫圖本詳著大小髙低廣狹淺深尺寸行下以憑遵守又乞增修禮書狀云禮部符下政和五禮祭祀儀式竊嘗參考頗未詳備又近者禮部奏請編類州縣臣民禮儀鏤板頒降竊慮其間未詳備處將來奉行或致抵牾今具如後如有可采乞賜施行〇文集乞頒降禮書狀〇乞增修禮書狀﹞夏四月申減屬縣木炭錢﹝本軍木炭錢元系交納本色紹興年間攺折納錢以稅絹紐折比之紬絹計增一倍比之本色計增三倍重困民力到任之初卽申提點坑冶司乞與裁減又具狀申省準省札下泉司指定至是泉司奏下凡三屬縣歲減二千緡〇文集論木炭錢利害札子一〇札子二〇札子三﹞應詔上封事﹝行狀詔監司郡守條具民間利病遂上疏言天下之大務莫大於卹民卹民之本又在人君正心術以立紀綱今日民間特以稅重爲苦正緣二稅之入朝廷盡取以供軍而州縣無復贏餘則不免於二稅之外別作名色巧取於民今民貧賦重若不討理軍實去其浮冗則民力決不可寛惟有選將吏核兵籍可以節軍貲開廣屯田可以實軍儲練習民兵可以益邊備今日將帥之選率皆膏粱子弟廝役凡流所得差遣爲費已是不貲到軍之日惟望裒斂刻剝以償債負總饋餉之任者亦皆倚負幽陰交通貨賂其所驅催東南數十州之脂膏骨髓名爲供軍而輦載以輸權幸之門者不可以數計然則欲討軍實以紓民力必盡反前之所爲然後乃可革也授將印委利權一出於朝廷之公議則可以絕苞苴請托之私而刻剝之風可革務求忠勇沈毅實經行陣之人則可以革輕授非才之獘而軍士畏愛搜閱以時竄名冗食者不得容於其間又擇老成忠實通曉兵農之務者使領屯田之事付以重權責以久任則可以漸省列屯坐食之兵稍損州縣供軍之數軍節旣核屯田旣成兵民旣練州縣事力旣紓然後可以禁其苛斂責其寛卹庶幾窮困之民得保生業無復流移漂蕩之患矣所謂其本在於正心術以立紀綱者蓋天下之紀綱不能以自立必人主之心術公平正大無偏黨反側之私然後紀綱有所系而立君心不能以自正必親賢臣逺小人講明義理之歸閉塞私邪之路然後乃可得而正今宰相臺省師傅賓友諫諍之臣皆失其職而陛下所與親宻謀議者不過一二近習之臣此一二小人者上則蠱惑陛下之心志使陛下不信先王之大道而說於功利之卑說不樂莊士之讜言而安於私暬之鄙態下則招集士大夫之嗜利無恥者文武彚分各入其門所喜則陰爲引援擢置淸顯所惡則宻行訾毀公肆擠排交通貨賂則所盜者皆陛下之財命卿置相則所竊者皆陛下之柄陛下所謂宰相師傅賓友諌諍之臣或反出入其門墻承望其風旨其幸能自立者亦不過齷齪自守而未嘗敢一言以斥之其甚畏公論者乃略能警逐其徒黨之一二旣不能深有所傷而終亦不敢明言以搗其囊槖窟穴之所在勢成威立中外靡然向之使陛下之號令黜陟不復出於朝廷而出於此一二人之門名爲陛下之獨斷而實此一二人者陰執其柄蓋其所壊非獨壞陛下之紀綱乃並與陛下所以立紀綱者而壞之則民又安可得而卹財又安可得而理軍政何自而修土宇何自而復宗廟之讎恥又何時而可雪耶〇文集答呂伯恭書云前日妄發本期宻贊聖聰昨日乃聞降付後省不宻失身從是始矣然業已致身事主生死禍福惟其所制非己所得專也此間只有三五擔行李及兒甥一兩人去住亦不費力但屏息以俟雷霆之威耳前日如自明諸人文字及近習者皆不降出此乃付外又不可曉區區愚忠猶不能無兾幸於萬一耳〇與江東陳帥云熹疏賤狂瞽之言意謂必觸雷霆之怒今聞已降付後省矣是明主固優容之但此章宣露賤迹自是愈孤危矣〇與周參政札子云蒙諭謬妄所陳聖旨乃有假借納用之意自惟疏賤不宜得此悚戴之私殆未易以言語旣也然前事不聞有所施行後事更被詰問反若以遲滯之罪罪之者惜乎聖主虛心受言之美未有以見於行事之實也文集庚子應詔封事﹞請祠不報秋七月再奏南康軍旱災大修荒政﹝年譜是夏大旱盛暑中禱祠山川卻蓋暴露蔬食踰月恐懼憂勞無頃刻暇至秋計苗失收七分以上乃竭力措置爲荒政備首諭小民安分著業以待賑卹毋得輕有流移令主戶各存卹其客戶有餘米平價出糶以濟鄕閭其有措借出放亦許自依鄕例將來塡還不足官司爲責償如有違令閉糴者當根究施治其貧民妄行需索鼓眾作鬧定當重作行遣又計度本軍別無儲積常平米斛甚少乃兌借上供官錢二萬四千餘貫糴米一萬一千餘石以備賑糶又以賞格勸諭富室得米一萬九千石賑給饑民又奏乞畱六年未起米及本年檢放外余米盡行撥賜又乞令轉運常平兩司將所管常平義倉通融支撥應副軍糧又乞許依分數放免外其今年夏稅未納錢帛權行倚閣俟來年蠶麥成熟卻隨新稅帶納本年苖米四萬六千五百餘石檢放三萬七千四百餘石又奉旨三等以下人戶零欠夏稅並與倚閣放數旣寛以故民無流移凡荒政涉冬皆已有緒〇語錄先生因說賑濟曰平居湏是修陂塘始得到得旱了賑濟委無良策然下手得早亦得便宜在南康時才見旱便剗刷錢物庫中得三萬來貫凖擬糴米添支官兵卻去上供錢內借三萬貫糴米賑糶早時糴得卻糶錢還官中解發是以不闕事舊來截住客船糴三分米至於客船不來某見官中及上戶自有米遂出榜放客船米自便不糴客船米又且米價不甚貴〇行狀至郡懇惻愛民如已隠憂興利除害惟恐不及屬邑星子土瘠稅重乞從蠲減章凡五六上歲值不兩講求荒政凡請於朝言無不盡官物之檢放倚閣蠲減除豁帶納如秋苗夏稅木炭月椿經總制錢之屬各視其色目爲之條奏或至三四不得請不已並奏請截畱綱運乞轉運常平兩司撥錢米充軍糧備賑濟申嚴鄰路斷港遏糴之禁選官吏授以方略俾視境內具知荒歉分數戶口多寡蓄積虛實通啇勸分多所全活其施設次第人爭傳錄以爲法訖事奏乞依格推賞納粟人者凡數四先生視民如傷至姦豪侵擾細民撓法害政者懲之不少貸由是豪彊斂戢閭裏安靖〇文集奏南康軍旱傷狀〇再奏南康軍旱傷狀〇乞放免租稅及撥錢米充軍糧賑濟狀〇乞截畱米綱充軍糧賑濟狀〇奏推廣禦筆指揮二事狀〇奏借兌上供官錢糴米並乞權行倚閣夏稅錢帛狀〇乞撥賜檢放外合納苗米充軍糧狀〇奏勸諭到賑濟人戶狀〇申南康旱傷乞放租稅及應副軍糧狀〇申南康旱傷乞倚閣夏稅狀〇乞聴從民便納錢絹札子〇乞禁保甲擅開集札子〇報經總制錢數目札子〇乞減移用錢額札子〇乞行遣欄米官吏札子〇乞申明閉糴指揮札子〇乞撥兩年苗稅札子〇與星子諸縣議荒政〇勸諭救荒〇與江東陳帥畫一札子〇與江東王漕札子〇與漕司畫一札子〇乞除豁經總制錢及月樁錢狀﹞九月申請修築沿江石堤﹝札子云本軍邊臨大江舊有石砌堤寨堰住西灣水汊藏泊舟船每歲錢糧綱運並啇榷舟船俱於寨內注泊𨿽值風濤亦免沈溺公私兩便自紹興以來不暇開修逐年風浪砌石損動寨內沙土塡塞重載舟船不免於石寨外江心排泊每有大風震作漂溺人船不容拯救拋失官私錢物不可勝計今緣本軍旱傷細民缺食凖紹興年令災傷州縣可以募人興工者預行檢計工料奏聞本軍巳委官檢計合用工料具申轉運使衙取撥窠名錢米雇募人工修葺使饑民就役不致缺食而公私舟船得免沈溺之患〇文集乞支錢米修築石堤札子〇乞催修石堤札子﹞八年辛丑五十二歲春正月開場濟糶﹝年譜先是預戒三縣每邑市鄕村四十里則置一場以待賑糶合爲三十五場乃選見任寄居指使添差監押酒稅監廟等大小使臣三十五員各監一場以轄賑糶而分委縣官巡察之以戢減克乞覓之獘至是人戶赴場就糶其鰥寡孤獨則用常平米依令賑濟又慮農事將起民間乏錢則凡合糴者皆濟半月大人一斗五升小兒七升五合皆一頓與之都昌無米則自郡運而往千里之內莫不周浹閏三月望以二麥秀茂食新不逺糶濟結局凡活饑民大人一十二萬七千六百七口小兒九萬二百七十六口其施設次第人爭傳錄以爲法時孝宗臨禦久垂意卹民凡所奏請無不畫可至撥借上供錢物糴米賑糶復求旱余苖米亦盡得之以故得行其志民無流移捐瘠之患﹞二月陸子靜來訪﹝年譜子靜來訪請書其兄教授墓志銘先生率僚友諸生與俱至白鹿洞書院請升講席子靜以君子小人諭義利章發論先生以爲切中學者隱微深痼之病請書於簡以諗同志〇文集跋陸子靜白鹿洞書堂講義云淳熈辛丑春二月陸兄子靜來自金溪其徒朱克家陸麟之周淸叟熊鑑路謙亨胥訓實從十日丁亥熹率僚友諸生與俱至於白鹿洞書堂請得一言以警學者子靜旣不鄙而惠許之至其所以發明敷暢則又懇到明白而皆有以切中學者隠微深痼之病蓋聴者莫不竦然動心焉熹猶懼其久而或忘之也復請子靜筆之於簡而受藏之凡我同志於此反身而深察之則庶乎其可以不迷於入徳之方矣附陸子靜講義九淵𨿽少服父兄師友之訓不敢自棄而頑鈍疏拙學不加進每懷愧愓恐卒負其初心方將求鍼砭鐫磨於四方師友冀獲開發以免罪戾比來得從郡侯祕書先生至白鹿書堂羣賢畢集瞻覩盛觀竊自慶幸祕書先生教授先生不察其愚令登講席以吐所聞顧惟庸虛何敢當此辭避再三不得所請取論語中一章陳平昔之所感以應嘉命亦幸有以教之子曰君子諭於義小人諭於利此章以義利判君子小人辭旨曉白然讀之者茍不切已觀省亦恐未能有益也九淵平日讀此不無所感竊謂學者於此當辧其志人之所諭由其所習所習由其所志志乎義則所習者必在於義所習在義斯諭於義矣志乎利則所習者必在於利所習在利斯諭於利矣故學者之志不可不辧也科舉取士久矣名儒巨公皆由此出今爲士者固不免於此然場屋之得失顧其技與有司好惡何如耳非所以爲君子小人之辧也而今世以此相尙使汨沒於此而不能自拔則終日從事者𨿽曰聖賢之書而要其志之所向則有與聖賢相背而馳者矣推而上之則又惟官資崇卑祿廩厚薄是計豈能悉心力於國家民隠以無負於任使之者哉從事其間更歷之多講習之熟安得不有所諭顧恐不在於義耳誠能深思是身不可使之爲小人之歸其於利欲之習怛然爲之疾心痛首專志乎義而日勉焉博學審問愼思明辧而篤行之由是而進於場屋其文必皆道其平日之學胸中之蘊而不詭於聖人由是而仕必皆共其職勤其事心乎國心乎民而不爲身計其得不謂之君子乎祕書先生起廢以新斯堂其意篤矣凡至斯堂者必不殊志願與諸君子勉之以毋負其意文集答呂伯恭書云子靜到此數日所作子壽埋銘已見之敍述發明此極有功卒章微婉尢見用意深處嘆服嘆服子靜近日講論比舊亦不同但終有未盡合處幸其卻好商量亦彼此有益也〇又答呂伯恭書云子靜舊日規模終在其論爲學之獘病多說如此卽只是意見如此卽只是議論如此卽只是定本熹因與說旣是思索卽不容無意見旣是講學卽不容無議論統論爲學規模亦豈容無定本但隨人材質病痛而救藥之卽不可有定本耳渠卻云正爲多是邪意見閒議論故爲學者之病熹云如此卻是自家呵叱亦過分了湏著邪字閒字方始分明不教人作禪會耳又教人恐湏先立定本卻就上面整頓方始說得無定本底道理今如此一槪揮斥其不爲禪學者幾希矣渠𨿽唯唯終亦未竟窮也子靜之病恐未必是看人不看理自是渠合下有些禪底意思又自主張太過湏說我不是禪而諸生錯會了故其流至此如所諭陳正已亦其所訶以爲溺於禪者熹未識之未知其果然否也大抵兩頭三緒東出西沒無提撮處從上聖賢無此樣轍方擬湖南欲歸途過之再與仔細啇訂偶復蹉跌未知久逺竟何如也然其好處自不可掩覆可敬服也他時或約與俱詣見相與劇論無佳俟寄書扣之或是來春始可動也〇語錄謂楊道夫曰曽見子靜義利之說否曰未也曰這是他來南康某請他說書他卻說這義利分明是說得好如雲今人只讀書便是爲利如取解後又要得官得官後又要攺官自少至老自頂至踵無非爲利說得來痛快至有流涕者今人初生稍有知識此心便恁亹亹地去了干名逐利浸浸不已其去聖賢日以益逺豈不深可痛惜〇道子靜只是抝伊川云惟其深諭是以篤好子靜必要云好後方諭看來人之於義利諭而後好也多若全不曉又安能好然好之則諭矣畢竟伊川說占得多〇某向與子靜說話子靜以爲意見某曰邪意見不可有正意見不可無子靜說此是閒議論某曰閒議論不可議論合議論不可不議論又曰大學不曽說無意而說誠意若無意見將何物去擇乎中庸將何物去察邇言論語無意只是無私意若是正意則不可無又曰他之無意見只是不理會理只是胡撞將去若無意見成甚麼人在這里〇文集答林擇之書云此中見有朋友數人講學其間亦難得朴實頭負荷得者因思日前講論只是口說不曽實體於身故在已在人都不得力今方欲與朋友說日用之間常切檢點气習偏處意欲萌處與平日所講相似與不相似就此痛著工夫庶幾有益陸子壽兄弟近日議論卻肯向講學上理會其門人有相訪者气象皆好但其間亦有舊病此間學者卻是與渠相反初謂只如此講學漸涵自能入徳不謂末流之獘只成說話至於人倫日用最切近處亦都不得毫毛气力此不可不深懲而痛警也〇與吳茂實書云近來自覺向時工夫止是講論文義以爲積集義理久當自有得力處卻於日用工夫全少點檢諸朋友往往亦只如此做工夫所以多不得力今方深省而痛懲之亦願與諸同志勉焉幸老兄徧以告之也陸子壽兄弟近日議論與前大不同卻方要理會講學其徒有曹立之萬正淳者來相見气象皆盡好卻是先於性情持守上用力此意自好但不合自主張太過又要得省發覺悟故流於怪異耳若去其所短集其所長自不害爲入徳之門也然其徒亦多有主先入不肯捨棄者萬曹二君卻無此病也答符復仲書云所諭義利之間誠有難擇者但意所疑以爲近利者卽便捨去可也向後見得親切卻看舊事只有見未盡捨未盡者不解有過當也見陸文回書其言明當且就此持守自見功效不湏多疑多問卻轉迷惑也〇附陸子靜與符復仲書常俗汨沒於貧富貴賤利害得喪聲色嗜欲之間喪失其良心不顧義理極爲可哀今學者但能專意一志於道理事事要都是不肯狥情縱欲識見𨿽未通明行事𨿽未中節亦不失爲善人正士之徒更得師友講磨何患不進未親師友亦只得隨分自理會但不陷於邪惡亦自可貴若妄意彊說道理又無益也文集答項平父書云示諭曲折及陸國正語三復爽然所警於昏惰者爲厚矣大抵子思以來教人之法惟以尊徳性道問學兩事爲用力之要今子靜所說專是尊徳性事而熹平日所論卻是道問學上多了所以爲彼學者多持守可觀而看得義理全不仔細又別說一種杜撰道理遮蓋不肯放下而熹自覺𨿽於義理不敢亂說卻於緊要爲已爲人上多不得力今當反身用力去短集長庶幾不墮一邊耳〇答陳膚仲書云陸學固有似禪處然鄙意近覺婺州朋友專事見聞而於自已身心全無工夫所以毎勸學者兼取其善要得身心稍稍端靜方於義理知所決擇非欲其兀然無作以冀於一旦豁然大悟也吾道之衰正坐學者各守已偏不能兼取眾善所以終有不明不行之獘非是細事﹞三月除提舉江南西路常平茶鹽公事待次﹝年譜初到南康有任滿奏事之旨將滿廟堂議遣使蜀上意不欲其逺去遂除此職然猶待次先生愛君之誠深願見上以罄生平之蘊旣不獲前乃奏本職四事一請勿拘對補之說特旨蠲減星子縣稅二請照賞格補授諸出粟人使民間早得爲善之利三請凡被災之郡盡今年毋得理積年舊欠而去年倚閣夏稅乞與蠲放其上二等人戶亦有出粟減價賑糶而不及賞格者亦請許其多作料數帶補去年夏稅殘欠四請降勅賜白鹿洞書院額及頒賜太上皇帝禦書九經注疏印本等書〇文集繳納南康軍任滿合奏稟事件狀﹞閏三月二十七日去郡東歸﹝年譜先生治郡視民如傷至姦豪侵暴細民撓法害政者亦必繩治不少貸尢以厚人倫美教化爲急務風俗丕變文學行義之士彬彬出焉〇語錄先生曰某南康臨罷有躍馬於市者踏一小兒將死某訊而禁之次日杖之譙樓下偶一相識云此是人家子弟何苦辱之某曰人命所系豈可寛弛若云子弟得躍馬踏人則後日將有甚於此者矣況州郡乃朝廷行法之地保佑善良抑挫豪橫乃其職也縱而不問其可得耶後某罷諸公相餞於白鹿某爲極口說西銘民吾同胞物吾與也一叚今人爲秀才者便主張秀才爲武官者便主張武官爲子弟者便主張子弟其陷溺一至於此道﹞夏四月過江州拜濂溪先生書堂遺像﹝年譜劉子澄請爲諸生說太極圖義濓溪曽孫正卿彥卿元孫濤爲設食於光風霽月之亭渡湖口而歸是月壬戊還家〇文集答呂伯恭書云閠三月二十七日方得合符而歸替後只走山南山北旬日拜謁濂溪書堂以四月十九日至家﹞秋七月除直祕閣三辭﹝年譜以修舉荒政民無流殍故除先生以前所勸出粟人未推賞辭九月告下復辭不允又辭行狀除直祕閣凡三辭皆以前所奏納粟人未推賞難以先被恩命〇文集辭免直祕閣狀一〇狀二〇狀三﹞八月東萊呂公訃至爲位哭之﹝文集祭呂伯恭著作文云嗚呼哀哉天降割於斯文何其酷耶往歲巳奪吾敬夫今者伯恭胡爲又至於不淑耶道學將誰使之振君徳將誰使之復後生將誰使之誨斯民將誰使之福耶經說將誰使之繼事記將誰使之續耶若我之愚則病將孰爲之箴而過將誰爲之督耶然則伯恭之亡曷爲不使我失聲而驚呼號天而慟哭耶嗚呼伯恭有蓍龜之智而處之若愚有河漢之辯而守之若納胸有云夢之富而不以自多詞有黼黻之華而不易其出此固今之所難而未足以議兄之彷佛也若乃孝友絕人而勉勵如弗及恬淡寡欲而持守不少懈盡言以納忠而羞爲訐秉義以飭躬而恥爲介是則古之君子尙或難之而吾伯恭猶欿然而未肯以自大也蓋其徳宇寛洪識量閎廓旣海納而川渟豈澄淸而撓濁矧涵濡於先訓紹文獻於厥家又隆師而親友極探討之幽遐所以稟之旣厚而飬之深取之旣博而成之粹宜所立之甚髙亦無求而不備故其講道於家則時雨之化進位於朝則鴻羽之儀造辟陳謨則宣公獨禦之對承詔奏篇則右尹祈招之詩上方虛心而聴納眾亦注目其敷施何遭時之不遂遽縈疾而言歸慨一臥以三年尙左圖而右書聞逍遙以曵杖恍沂上之風雩眾咸喜其有瘳冀卒攄其素蘊不惟傳道以著書抑亦後來之程凖何此望之難必奄一夕而長終增有邦之殄瘁極吾黨之哀恫嗚呼哀哉我實無似兄辱與遊講摩深切情義綢繆粵前日之枉書尙粲然其手筆始言沈痼之難除猶幸死期之未卽中語簡編之次第卒誇艸樹之深幽謂昔騰箋而有約盍今命駕以來遊欣此旨之可懷懍訃車而偕至考日月之幾何不旦暮之三四嗚呼伯恭而遽死也耶吾道之衰乃至此耶旣爲位以泄哀復緘辭以寓奠冀嗣歲之有間尙前言之可踐嗚呼哀哉尙饗年譜先生稱伯恭舊時性極褊因病中讀論語躬自厚而薄責於人有省遂如此好又曰讀書如伯恭方可爲變化气質至是東萊與南軒相繼下世深痛斯文之不幸旣爲位而哭又遣奠於其家〇呂公定周易爲十二篇以復古經之舊先生深喜而從之又謂大事記自成一家之言有補學者故祭文中有事記將誰使續之語蓋嘆其難繼也〇文集與劉子澄書云伯恭逝去令人悲痛不可言計報中必已見之傷悼之懷相與同之也去年方哭敬夫今伯恭又如許吾道之衰一至於此不知天意如何吾人不可不自勉未死以前協力支撐也〇又與劉子澄書云目前爲學緩於反已追思凡百多可悔者前時猶得敬夫伯恭時惠規益得以警省二友云亡耳中絕不聞此等語因循偸惰安得不至於此今乃深有望於吾子澄也〇答詹帥書云伯恭大事記甚精宻古今蓋未有此書若能續而成之豈非美事但恐其所謂經世之意者未離乎功利術數之間則非筆削之本意耳浙中近年怪論百出駭人聞聴壊人心術彊者唱弱者和滛衍四出而頗亦自附於伯恭常爲深嘆息也〇儀之語錄伯恭說義理太多傷巧未免杜撰看大事記曰此書甚好考訂得仔細大勝詩記文集呂氏家塾讀詩記後序〇跋〇呂伯恭書說附東來集與朱元晦書云詳觀來諭激揚振厲頗乏廣大溫潤气象若立敵較勝負者頗似未宏不可不省察也〇又與書云大凡人之爲學最當於矯揉气質上做工夫如懦者當彊急者當緩視其偏而用力焉以吾丈英偉明峻之資恐當以顏子爲樣轍回擒縱低昻之用爲持養斂藏之功斯文之幸也〇又與書云張五十丈祭文讀之泫然不惟痛逝者之不可作又竊以窺任道之心屹然益堅幸甚願益勉之使宏太平粹則見諸行事埀諸方冊皆可以爲後世模轍吾道之幸也大抵稟賦偏處便使消磨得九分觸事遇物此一分依前張旺要湏融化得盡方可耳〇文集答張敬夫書云傷急不容耐之病固亦自知其然深以爲苦而未能革若得伯恭朝夕相處當得減省但地逺不能數見爲恨耳﹞是月攺除提舉兩浙東路常平茶鹽公事﹝年譜時浙東薦饑宰相王淮薦先生提舉浙東常平茶鹽公事先生以上軫宸慮遂拜命不敢辭卽日單車就道復以南康納粟人未推賞辭職名仍乞奏事十月堂帖報南康納粟賞行遂受職名〇文集除浙東提舉乞奏事狀﹞冬十一月己亥奏事延和殿﹝年譜先生去國二十年旣得見上極陳災異之由與夫修徳任人之說上爲動容竦聴因條陳救荒之策並南康兩事共七札上之〇行狀入對其一言陛下臨禦二十年間水旱盜賊略無寧歲意者徳之崇未至於天與業之廣未及於地與政之大者有未舉而小者無所系與刑之逺者或不當而近者或幸免與君子有未用而小人有未去與大臣失其職而賤者竊其柄與直諒之言罕聞而謟諛者眾與徳義之風未著而污賤者騁與貨賂或上流而恩澤不下究與責人或已詳而反躬有未至與夫必有是數者然後足以召災而致異其二言陛下卽政之初蓋將選建英豪任以政事不幸其間不能盡得其人是以不復廣求賢哲而姑取軟熟易制之人以充其位於是左右私褻使令之賤始得以奉燕閒備驅使而宰相之權日輕又慮其勢有所偏而因重以壅已也則時聴外廷之論將以陰察此輩之負犯而操切之陛下旣未能循天理公聖心以正朝廷之大體則固已失其本矣而又欲兼聴士大夫之公言以爲駕馭之術則士大夫之進見有時而近習之從容無間士大夫之禮貌旣莊而難親其議論又苦而難入近習便嬖側媚之態旣足以蠱心志其胥史狡獪之術又足以眩聰明此其生熟甘苦旣有所分恐陛下未及施其駕馭之術而先墮其數中矣是以𨿽欲微抑此輩而此輩之勢日重𨿽欲兼采公論而士大夫之勢日輕重者旣挾其重以竊陛下之權輕者又借力於所重以爲竊位固寵之計中外相應更濟其私日往月來浸滛耗蝕使陛下之徳業日隳綱紀日壞邪佞充塞貨賂公行兵愁民怨盜賊間作災異數見饑饉薦臻羣小相挺人人皆得滿其所欲惟有陛下了無所得而國家顧乃獨受其獘其三言捄荒利害如州縣旱傷早行檢放從實蠲減勸諭人戶賑糶務得其平納粟之人早行推賞所納米數乃減其半乞撥丰儲倉米三千餘萬石以備濟糶州縣新舊官物並且住催紹興丁身等錢預行蠲放及免米商力勝稅錢量立賞格官吏違慢者奏劾昏病者別與差遣仍差選得替待闕宮廟持服官員時暫管幹其四言水旱三分以上第五等戶免檢並放五分以上第四等戶依此施行乞行著令及請頒行社倉條約於諸路其五言紹興和買乞議革其獘其六言南康嘗乞蠲減星子租稅有司拒以對補吝細鄙狹不達大體其七言白鹿書院請賜書額先生所對奏札凡七其一二皆自書以防宣泄又以南康所上封事繕冩成冊用袋重封於閣門投進後五札亦有非一時捄荒之急者當倥傯不暇給之際而憂深慮逺從容整暇蓋急於捄民罄竭忠悃不敢有所隠也先生所居之鄕毎歲春秋之交豪戶閉糶牟利細民發廩彊奪動相賊殺幾至挺變先生嘗帥鄕人置社倉以賑貸之米價不登人得安業至是乞催行之白鹿書院事本不暇及前期執政使人諭以且宜勿言先生因念主上未必有鄙薄儒生之意而大臣先爲此言不可及對卒言之上委曲訪問悉從其請〇文集辛丑延和奏札一奏札二奏札三奏札四奏札五奏札六奏札七﹞十二月六日視事於西興﹝行狀先生初拜命卽移書他郡募米商蠲其徵及至客舟之米已輻輳復以入奏荒政數事推廣條上情詞懇惻條目詳宻日與僚屬寓公鉤訪民隠至廢寢食﹞奏劾賈佑之不抄札饑民﹝奏狀言紹興府兵馬都監賈佑之並無抄札委是不職乞重賜黜責以爲官吏奉行賑濟不虔之戒﹞詔行社倉法於諸郡﹝年譜初奏事延和殿請推行崇安社倉法於諸郡十二月二十四日奉旨頒行﹞

朱子年譜卷三寶應王懋竑撰淳熙九年壬寅五十三歲春正月巡歷紹興府屬縣婺州衢州﹝行狀分畫旣定按行所部窮山長谷靡所不到拊問存卹所活不可勝計每出皆乘單車屛徒從所歷𨿽廣而人不知郡縣官吏憚其風采倉皇驚懼常若使者壓其境至有自引去者由是所部肅然而尢以戢盜捕蝗興水利爲急大抵措畫悉如南康時而用心尢苦語錄自古救荒只有兩說第一是感召和气以致丰穰其次只有儲蓄之計若待他饑時理會更有何策東邊遣使去賑濟西邊遣使去賑濟只討得逐州幾个紫綾冊子來某處己如何措置某處已如何經畫元無實惠及民紹興時去得遲已無擘畫只依常行先差一通判抄札城下兩縣饑民其人不畱意只抄得四萬人來外縣卻抄得多卻托石天民重抄得八萬人是時已遲天民云甚易只闗集大保長盡在一寺令供出人之貧者大保長無有不知數日便辦卻分作數等賑濟賑糶其初令畫地圖量道裏逺近就僧寺及莊宇置糶米所於門首置木牕闗防再入之人可學云浙東民戶歌先生之徳先生曰向時到部州縣有措置亦賴朝廷應副得以效力己自有名無實者多因曰大抵今時做事在州郡己難監司尢難以地闊逺動成文具惟縣令於民親行之爲易﹞奏劾宻克勤偸盜官米﹝奏狀言蒙聖恩撥下米斛賑濟紹興府差指使宻克勤往平江府請取米分上虞新昌嵊縣交卸賑濟今臣巡歷到嵊縣點檢其所押米一萬三千石內折欠升合拌和糠泥之數計缺米四千一百六十石情理重害不可容恕除已牒本府交量發下賑濟仍拘管宻克勤送獄根勘外欲望聖慈先將本人重作施行仍令紹興府監追所盜米斛送納賑濟﹞奏劾上戶朱熙績不伏賑糶﹝奏狀言臣巡歷到婺州金華縣孝順鄕第十二都米場無人在彼糶米據人戶眾狀告訴本縣分撥上戶朱熙績就近在本場糶米其朱熙績輒敢欺淩縣道不復發米前去及臣巡歷到彼乃詐出文榜稱就十四都出糶致一場人戶無從得食其在家所糶又皆減克升斗虛批歷頭所散粥日以一二斗米多用水漿煮成粥飲就食者反爲所悞狼狽而歸凡其所爲無非姦狡切害之事若使人皆如此荒政何由可辦欲望聖慈重賜黜責以爲豪右姦猾不卹鄕鄰之戒﹞哭東萊呂公墓﹝文集題伯恭所抹荊公日錄云淳熙壬寅正月十七日來哭伯恭之墓而叔度出此編示予感嘆之餘爲書其左﹞奏劾衢州守李嶧﹝奏狀言自去歲大水之後知州事李嶧専務掩蔽不以實聞及轉運司訪聞得實反爲李嶧執稱無水而其親戚方在政路曲爲主張至今未竟及旣遭旱嶧又妄申諸司民不缺食未至流移檢放諸縣都不盡實如常山一縣被災最甚通計七八分而嶧只作一分六釐減放開化縣被災不減常山又僅及一釐一毫而己臣今行視兩縣水痕尙存山谷之民羸瘦萎黃非復人貌死亡已多而嶧恬然略不加卹但知一槪差人下縣督責財賦急如星火加以病昏不能視履百度廢弛不成州郡不但檢放不實荒政不修而己敢昧萬死按劾以聞﹞奏劾張大聲孫孜檢放不實﹝奏狀言衢州元差監酒庫張大聲龍逰縣丞孫孜前去檢視核實卻乃觀望本州島守臣意指輒敢欺罔滅裂將七八分以上災傷作一釐一毫八絲六忽檢放以致被災人戶流移四出而貧下之民死亡甚眾望特降睿旨將張大聲孫孜並行重賜黜責以爲日後附下罔上慢法害民之戒﹞永康陳同甫來訪﹝同甫名亮永康人呂東萊特重之至是來訪於衢婺間旬日而別﹞二月回紹興乞賜鐫削﹝奏狀云臣以職事橫被中傷伏蒙聖明特賜臨照謹已遵稟復還紹興府界竊見諸曁縣災傷至重疾疫大作民之羸瘠死亡者己不勝數臣前日聞命之際震恐猝廹輕去職守有失照管其罪已在不赦之域顧以救荒事亟未敢乞罷只乞聖慈且將臣見在官職先賜鐫削候救荒結局日別行竄責庶允公議﹞夏六月旱上修徳政以弭天變狀﹝行狀先生以前後奏請多見抑卻幸而從者又率稽緩後時無益於事蝗旱相仍不勝憂憤復奏言爲今之計獨有斷自聖心沛然發號責躬求言然後君臣相戒痛自省攺其次惟有盡出內庫之錢以供大禮之費爲収糴之本詔戶部無得催理舊欠詔諸路漕臣遵依條限檢放租稅詔宰臣沙汰被災路分州軍監司守臣之無狀者遴選賢能責以荒政庶幾猶足以下結人心消其乘時作亂之意不然臣恐所憂者不止於餓殍而在於盜賊蒙其害者不止於官吏而上及於國家也復上時宰書云朝廷愛民之心不如惜費之甚是以不肯爲極力救民之事明公憂國之念不如愛身之切是以但務爲阿臾順旨之計然民之與財孰輕孰重身之與國孰大孰小財散猶可復聚民心一失則不可復収身危猶可復安國勢一傾則不可復正至於民散國危而措身無所則其所聚有不爲大盜積者耶﹞條奏諸州利病﹝行狀初奏紹興和買之獘至是乞先與痛減歲額然後用貫頭科紐惟恐下戶受其獘則請參用髙下等第均敷及減免下戶丁錢以優之又乞免臺州丁錢至於差役利害亦嘗條其數千言申省義役之法則乞令均出義田罷去役首免排役次官差保正副長輪収義田仍令上戶兼充戶長又乞取會福建下四州見行產鹽法行於本路沿海四州又乞依處州見行之法攺諸郡酒坊爲萬戶於捄荒之餘猶悉及他事以爲經久之計年譜又言臺州丁絹錢有抑納倍輸之患乞每丁納半錢半絹本傳有短熹者謂其疏於爲政上謂王淮曰朱熹政事卻有可觀﹞秋七月奏蝗虫傷稼﹝奏狀言聞紹興府會稽縣蝗虫頗多遣人走探已據回報卽親往看視委是爲災有害苗稼紹興府先已支錢募人打撲赴官埋瘞本司亦支錢添貼収買臣與帥臣王希呂一面詢究祈禱打撲焚瘞外須至奏聞者﹞奉禦筆回奏﹝奏狀言紹興府會稽縣蝗虫已同本府發錢収買焚埋續奉禦紮令臣分詣祈禳更行支賞召人収捕令速殄滅臣恭稟聖訓夙夜不遑卽同帥臣就府治設醮祈禳又於先支錢外加倍增貼召人収捕今據申到並己収買焚埋尙有一分以上未至盡絕爲此先具奏聞﹞巡歷紹興府屬縣入臺州界申知江山縣王執中不職﹝申省狀言熹昨巡歷至江山縣見得知縣王執中庸謬山野不堪治劇及據士民詞訴又伏覩臣僚所奏本縣饑民事其知縣王執中委是弛慢不職之甚難以容令在任伏乞敷奏將王執中特賜罷黜已先行下衢州將本官對移閒慢職事聽候朝廷指揮﹞奏劾知寧海縣王辟綱不職﹝奏狀言臣昨親見寧海縣人戶流移自到本州島卽行詢究見本縣流移人戶已千有餘口其知縣王辟綱恬然不卹亦無申報委是不職欲望聖慈特賜罷黜﹞申乞許令佐自陳嶽廟﹝申省狀言諸州連歲災傷全藉知縣佐官協力措置以救民命竊慮其間或有老病庸懦不能任事之人欲加按劾則無顯過欲置不問則爲民害欲望敷奏特降指揮如有似此之人許令自陳嶽廟差遣仍嚴責己差下人疾速赴上其未到間乞委自本司差人權攝庶幾數月之間逐縣得人不至悞事﹞奏乞畱婺州通判趙善堅措置賑濟﹝奏狀言婺州去歲災傷本州島通判趙善堅措置濟糶委有勞效本官𨿽將任滿本州島今歲又遭旱傷全要知得措置首尾官員差委幹辦欲望特降睿旨許令善堅在任同本州島守錢佃協力措置災傷庶免悞事﹞奏劾前知臺州唐仲友不法﹝年譜知臺州唐仲友與丞相王淮爲姻家吏部尙書鄭丙侍禦史張大經交薦之遷江西提刑未行七月先生巡所部將趨溫州渉臺州境民訴太守新除江西提刑唐仲友不法者紛紛急趨臺城則訴者益眾至不可勝窮因盡得其促限催稅違法擾民貪污淫虐蓄養亡命偸盜官錢僞造官會等事節次劾之仍送紹興司理院鞫實章三上王淮匿不以聞先生論愈力仲友亦自辧淮乃以先生章進呈上令宰屬看詳都司陳庸等乞令浙西提刑司委淸彊官體究仍令先生速往旱傷州郡相視先生時畱臺未行旣奉詔益上章論前後六上淮不得已奪仲友江西新命初王淮營救甚至而紹興獄具情得按章至六上淮度其勢益熾乃取首章語未甚深者及仲友自辧疏同上曲說開陳故他無鐫削止罷新任臺州久旱雨遂大霪是歲谷重熟﹞八月畱臺州乞賜罷黜﹝奏狀云臣之所以久畱臺州只緣憂慮仲友逞憾報復殘虐吏民今新知本州島史彌正已到俟其交割州印臣卽便恭稟聖旨日下起發不敢稽畱外再臣𨿽孤賤叨被使令今者所按巨姦未蒙朝廷凖依常法略賜施行則自是以往復有貪殘不法肆毒害民如仲友者未審在臣合與不合按劾如臣愚闇實有疑焉然以臣之私計而言則惟有收迹朝市逺避權豪可以少遂初心克全素守臣謹上奏乞賜罷免十八日離臺州至二十二日入處州縉雲縣界又以未蒙處分再乞黜責﹞毀秦檜祠﹝年譜永嘉學有秦檜祠移文毀之曰竊見故相秦檜歸自金庭久尃國柄內忍事讎之恥外張震主之威以恣睢戮善良銷沮人心忠義剛直之气以喜怒爲進退崇奬天下諂臾偸惰之風究其設心何止誤國嶽侯旣死於棘寺魏公復竄於嶺隅連逮趙汾之獄蓋將掩眾正而盡誅徘徊漢鼎之旁已聞圖九錫而來獻天不誅檜誰其弱秦今中外之有識猶皆憤惋而不平而朝廷於其家亦且擯絕而不用況永嘉號禮義之地學校實風化之源尙使有祠無乃未講𨿽捐田以示濡沫恐出市恩然設像以廁英賢何以爲訓﹞除直徽猷閣再辭﹝年譜奬賑濟之勞也先生以爲徒費大農數十萬緡之積而無以全活一道饑饉流殍之民躐等疏榮懼非所以示勸懲況前按知臺州唐仲友反被論訴𨿽蒙聖斷已罷本人新任而體究指揮尙未結絕方藉槁以俟斧誅豈容遽竊恩榮以紊賞刑之典〇文集辭免進職奏狀一奏狀二﹞攺除江南西路提點刑獄公事辭﹝年譜蓋奪唐仲友新任也先生初聞江西新命卽日解職東還具奏言臣自早歲卽甘退藏妄意討論遺經以待後之學者今蒙恩許解賤職正愚臣得遂夙心之時而所除官又系塡唐仲友闕蹊田奪牛之誚𨿽三尺童子亦知其不可臣愚何敢自安願得歸耕故壠畢志舊聞文集辭免江西提刑奏狀﹞九月十二日去任歸﹝文集奏紹興府都監賈佑之不抄札饑民狀〇乞借撥官會給降度牒及推賞獻助人狀〇奏捄荒事宜狀〇奏紹興府指使宻克勤偸盜官米狀〇奏巡歷合奏聞陳乞事件狀乞再賜官會三十萬貫速行舊歲之賞痛減度牒之價其作捺湖埂亦新年農事利害之大者並乞再賜米斛〇奏上戶朱熙績不伏賑糶狀〇奏巡歷婺衢捄荒事件狀一於所賜錢內取撥臺州處州義倉米錢五萬貫應副婺州糴米糶濟一於許撥義倉米五萬石內將一萬石尃充衢州賑濟〇奏衢州守臣李嶧不畱意荒政狀〇奏請畫一事件狀〇奏張大聲孫孜檢放旱傷不實狀〇乞賜鐫削狀〇乞給降官會等事狀其一乞推去年獻助之賞其二乞減度牒米數其三再乞賜錢會三十萬貫又乞將山陰等縣下戶夏稅秋苗錢並行住催〇乞將山陰等縣下戶夏稅和買役錢展限起催狀〇乞住催被災州縣積年舊欠狀〇乞推賞獻助人狀婺州金華縣進士陳夔獻米二千五百石合補迪功郎婺州浦江縣進士鄭良裔獻米二千石合補上州文學婺州東陽縣進士賈大圭獻米二千石合補上州文學處州縉雲縣進士詹玠獻米二千五百石合補迪功郎〇奏衢州官吏擅支常平義倉米狀〇乞修徳政以弭天變狀〇奏蝗虫傷稼狀〇禦筆回奏狀〇再奏衢州官吏擅借支常平義倉米狀〇奏捄荒畫一事件狀一被災州郡督理夏稅特與寛限其紹興府去年住催夏稅人戶先期輸納者理折今年夏稅一乞詔州郡依條受理旱帳及早差官檢放一請開許印給度牒官會早賜給降其度牒減價每道止賣五百貫一聞村落間已有彊借刼奪之患乞早撥上項錢數宣布存卹自可以銷厭禍亂之萌然後詔安撫提刑兩司察其敢有作過倡亂之人及早擒捕致之憲典庶幾姦民知畏不至生事一獻納減半賞格止於紹興一府今乞於浙東一路通行一興修農田水利旣濟饑民又成永久之利一七州糶濟用人甚廣乞許將得替待闕丁憂致仕之人權行差使庶可集事〇乞畱婺州通判趙善堅措置賑濟狀〇乞將合該蠲閣夏稅人戶前期輸納者理折今年新稅狀〇奏巡歷沿路災傷事理狀一蝗虫傷稼催促差官檢視及支錢收捕埋瘞一乞賜指揮令州縣不得刷具舊欠催督稅賦一乞將嵊縣上虞余姚三縣新舊租稅特與倚閣俟見秋苗合放分數別賜處分一至新昌縣連得大雨中晚之禾間有可望而秋序己深恐難結實荒熟之形切宜子細分別一已損田段不堪收割皆欲耕犂布種蕎麥二麥之屬乞特降指揮催促檢放庶幾民間及早耕種其有缺少種糧更令官司量行應副〇奏知寧海縣王辟綱不職狀〇奏救荒事宜畫一狀一已蒙給降三十萬貫更乞撥錢湊作二百萬貫及早分給諸州廣行運糴一減半賞格已許於浙東一路通行乞刪去今來指揮所增委曲關防之語庶幾人爭先應募一乞將本路被災縣分人戶夏稅權行住催俟檢放秋苗分數定日將夏稅亦依分數蠲減至臺州五等縣五等人戶今年丁絹乞特與蠲放一乞許於賜給錢內量撥什三於合修水利去處審實應副一乞被災州縣人戶苗米五斗以下不候檢踏先賜蠲放一被災州縣人戶往外興販糴糶者不得邀阻抽稅其糶米訖所買回貨並不得輒收分文稅錢〇奏明州乞給降官會及本司乞再給官會度牒狀〇奏臺州免納丁絹狀〇再奏乞給降錢物及減放住催水利等狀〇乞降旨令婺州撥還所借常平米狀〇奏巡歷至臺州奉行事件狀一奉旨給降度牒三百道官會五十萬緡實時分撥應副諸州仍詢訪土居官員士人誠實練事者一縣數人與州縣官公共措置募船前往收糴米斛仍請上戶說諭或出米谷或出錢物添助賑糶又立式選差都正鄕官家至戶到抄札饑民取見的確數目俟將來闕食就行糶濟一巴諭州縣官吏常切體訪不拘早晚但覺民間闕食便行賑糶收錢運糴循環接濟無損於官有益於民一興俢黃巖水利支錢一萬貫付本縣及土居官林鼐蔡鎬公共措置其本縣知縣範直興不甚曉事難以倚仗乞特與嶽廟別選淸彊官權攝縣事庶幾興役救荒不至闕誤〇奏均減紹興府和買狀〇奏鹽酒課及差役利害狀〇奏義役利害狀〇按知臺州唐仲友第一狀第二狀第三狀第四狀第五狀第六狀〇申乞禁止遏糶狀〇申乞賑糶賑濟合行五事狀〇申乞將衢州義倉米糶濟狀〇申捄荒事宜畫一狀〇申乞許令佐自陳嶽廟狀〇申知江山縣王執中不職狀﹞詔與江東梁總兩易其任辭詔免回避復辭﹝年譜詔與江東梁總兩易之又辭言臣區區誠懇己具前奏旣蒙攺命曲遂其私其在微臣固己深幸但臣前所奏尙有未蒙聖察者欲望曲賜哀憐追寢誤恩攺畀祠祿使其得遂夙心免罹非禍且臣祖鄕正隸江東見有墳墓宗族些小田產合該回避詔特免回避又辭以爲今來所除仍司按察若復奉公守法則恐如前所爲或至重傷朝廷事體若但觀勢徇私又恐下負夙心上辜眷使乞特與祠使得卒其舊業退避仇怨時辭職名不允之命下又辭以爲前按唐仲友更不差官體究其紹興府見勘己招人蔣輝等亦聞已得聖旨盡行釋放竊恐臣所按劾不公不實別有合得罪名難以例沾恩賞詔並不許〇文集辭免江東提刑奏狀一奏狀二﹞冬十一月始受職名仍辭新任並請祠﹝年譜始受職名仍辭新任且乞奉祠極言昨來所按贓吏黨與眾多棊布星羅並當要路自其事發以來大者宰制幹旋於上小者馳騖經營於下所以蔽日月之明而損雷霆之威者臣不敢論若其加害於臣不遺餘力則逺至於師友淵源之所自亦復無故橫肆抵排向非聖明洞見底蘊則不惟不肖之身反爲魚肉而其變亂黑白詿誤聖朝又有不可勝言者爲臣之計惟有乞身就閒庶可少紓患害時鄭丙上疏詆程氏之學以沮先生王淮又擢大府寺丞陳賈爲監察禦史賈面對首論近日薦紳有所謂道學者大率假名以濟僞願考察其人擯棄勿用蓋指先生也故先生奏言及之〇文集辭免江東提刑奏狀三﹞十年癸卯五十四歲春正月差主管臺州崇道觀﹝年譜上覽奏知不可彊起詔以累乞奉祠可差主管臺州崇道觀行狀先生守南康使淅東始得行其所學已試之效卓然而卒不果用退而奉崇道雲臺鴻慶之祠者五年自是海內學者尊信益眾年譜先生守南康使浙東始有以身殉國之意及是知道之難行退而奉祠杜門不出海內學者尊信益眾然憂世之意未嘗忘也作感春賦以見意﹞夏四月武夷精舍成﹝年譜結廬於武夷之五曲正月經始至四月落成始來居之四方士友來者甚眾爲〇文集武夷精舍雜詠〇武夷擢歌十首﹞冬十月如泉州﹝傅安道自得與先生有先人之舊是歳八月卒往弔之十二月歸﹞十一年甲辰五十五歲是歲辧浙學﹝年譜先生還自浙東見其士習馳騖於外每語學者且觀孟子道性善求放心兩章務收斂凝定以致克已求仁之功而深斥其所學之誤以爲捨六經論孟而尊史遷捨窮理盡性而談世變捨治心修身而喜事功大爲學者心術之害力爲呂祖儉潘景愈孫應時輩言之文集答呂子約書云大抵此學以尊徳性求放心爲本而講於聖賢親切之訓以開明之此爲要切之務若通古今考世變則亦隨力所至推廣增益以爲補助耳不當以彼爲重而反輕凝定收斂之實少聖賢親切之訓也若如此說則是學問之道不在於已而在於書不在於經而在於史爲子思孟子則孤陋狹劣而不足觀必爲司馬遷班固範曄陳壽之徒然後可以造於髙明正大簡易明白之域也夫學者旣學聖人則當以聖人之教爲主今六經語孟中庸大學之書具在彼以了悟爲髙者旣病其障礙而以爲不可讀此以記覽爲重者又病其狹小而以爲不足觀如是則是聖人所以立言垂訓者徒足以誤人而不足以開人孔子不賢於堯舜而達摩遷固賢於仲尼矣毋乃悖之甚耶〇又答呂子約書云頃來議論一變如山移河決使學者震蕩回撓不問愚智人人皆有趨時徇勢馳騖功名之心令人憂懼故不得不極言之漢唐本體只是智力就中有暗合處故能長久如此言之卻無過當但若講得聖門學問分明則此固無足言者而正道正理未嘗一日而可無者亦不待引此然後爲有徵也設若接引下根亦只須略與說破仍是便須救抜得他跳出功利窠窟方是聖賢立教本指今乃深入其中做造活計不惟不能救得他人乃並自已陷入其中而不能出豈不誤哉〇又答呂子約書云世路險窄已無可言吾人之學聖賢者又將流而入於功利變詐之習其勢不過一傅再傳天下必有受其禍者而吾道益以不振此非細事也〇又答呂子約書云孟子一生忍窮受餓費盡心力只破得枉尺直尋四字今日諸賢苦心勞力費盡言語只成就枉尺直尋四字不知淆訛在甚麼處此話無告訴處只得仰屋浩嘆也〇答路徳章書云又謂儻遇漢祖唐宗亦須有爭不得且放過處亦是舊時意思尙在方寸之地只有一毫此等見識便是枉尺直尋底根株直須見得正當道理分明不容些兒走作卽自然無復此等意思𨿽欲宛轉回護亦有所不可得矣古之聖賢以枉尺直尋爲大病今日議論乃以枉尺直尋爲根本若果如此卽孟子果然迂闊而公孫衍張儀眞可謂大丈夫矣〇答沈叔晦書云前日務爲學而不觀書此固一偏之論然近日又有一般學問廢經而治史略王道而尊霸術極論古今興亡之變而不察此心存亡之端若只如此讀書又不若不讀之爲愈也〇又答沈叔晦書云子約爲人固無可疑但其門庭近日少有變異而流傳已逺大爲學者心術之害故不得不苦口耳近日一派流入江西蹴踏董仲舒而推尊管仲王猛又聞有非陸贄而是徳宗者尢可駭異〇卯與劉子澄書云伯恭無恙時愛說史學身後爲後生輩胡塗說出一般惡口小家議論賤王尊霸謀利計功更不可聽子約立腳不住亦曰吾兄蓋嘗言之云爾中間不免極力排之今幸少定然其彊不可令者猶未肯豎降旛也〇又答劉子澄書云婺州自伯恭死後百怪都出至如子約別說一般差異底話全然不是孔孟規模卻做管商見識令人駭嘆然亦是伯恭自有些拖泥帶水致得如此又令人追恨也〇答孫叔和書云子約漢唐之論在渠非有私心然亦未免程子所謂乃邪心者卻是教壊後生此甚不便近年以來彼中學者未會理會讀書修已便先懷取一副當功利之心未會出門踏著正路便先做取落艸由徑之計相引去私語宻傳以爲奇特直是不成模樣故不得不痛排斥之不知子約還知外面气象如此否耳〇答潘叔昌書云六國表議論乃是衰世一種卑陋之說吾輩平日講誦聖賢何爲卻取此等議論以爲標的殊不可曉此恐是日前於根本上不曽大叚用功而便於討論世變處著力太深所以不免此獘向答子約一書亦極言之正恐赤幟已立未必以爲然耳熹老矣不復有意於此世區區鄙懷猶欲勉率同志之士熟講勤行以趨聖賢之域不謂近年議論蠭起髙者溺於虛無下者淪於卑陋各執已見不合不公使人憂嘆不知所以爲計而今而後亦不復敢以此望於今世之人姑抱遺經以待後之學者而已〇答耿直之書云頃歲入浙從士大夫遊數月之間凡所聞者無非枉尺直尋苟容偸合之論心竊駭之〇答潘端叔書云子約所守固無可疑但其論甚怪教得學者相率而捨道義之塗以趨功利之域充塞仁義率獸食人不是小病故不免極力陳之以其所守之言固有過當若據其議論則亦不得不說到此地位也〇答黃直卿書云婺州近日一種議論愈可惡大抵名宗呂氏而實主同父深可憂嘆亦是伯恭有以啟之﹞十二年乙已五十六歲春二月祠秩滿復請祠夏四月差主管華州雲臺觀辧陸學之非﹝文集曹立之墓表云立之名建幼穎悟長卽自刻厲學古今文皆可觀一日得河南程氏書讀之始知聖賢之學爲有在也則慨然盡棄其所爲者而大覃思於諸經聞張敬夫講道湖湘欲往見之不能致有吿以沙隨程氏學古行髙者卽往從之得其指歸旣又聞陸氏兄弟獨以心之所得者爲學其說有非文字言語之所及者則又往受其學久而若有得焉子壽蓋深許之而立之未敢以自足也則又寓書以講於張氏然敬夫尋沒立之竟不得見後盡得其遺文考其爲學始終之致於是乃有定論不疑其告朋友書有曰學必貴於知道而道非一聞可悟一超可入也循下學之則加窮理之功由淺而深由近而逺則庶乎其可矣今必先期於一悟而遂至於棄百事以趨之則吾恐未悟之間狼狽己甚又況忽下趨髙未有幸而得之者耶此其晚歲用力之標的程度也胡子有言學欲博不欲雜守欲約不欲陋信哉如立之者博而不雜約而不陋使天假之年以盡其力則斯道之傳其庶幾乎〇答劉晦伯書云立之墓表己爲作矣而爲陸學者以爲病已頗不能平鄙意則初無適莫但據實直書耳〇與陸子靜書云立之墓表今往一通顯道甚不以爲然不知尊意以爲何如〇辰答劉子澄書云子靜寄得對語來語意圓轉渾浩無凝滯處亦是渠所得效驗但不免些禪底意思昨答書戲之云這些子恐是蔥嶺帶來渠定不伏然實是如此諱不得也近日建昌說得動地撐眉努眼百怪俱出甚可憂懼渠亦本是好意但不合只以私意爲主更不講學涵養直做得如此狂妄世俗滔滔無話可說有志於學者又爲此說引去眞吾道之不幸也〇答陸子靜書云子淵去冬相見气質剛毅極不易得但其偏處亦甚害事𨿽嘗苦口恐未必以爲然今想到部必已相見亦嘗痛與砭�否道理𨿽極精微然初不在耳目見聞之外是非黑白卽在面前此而不察乃欲別求元妙於意慮之表亦已誤矣熹衰病日侵去年災患亦不少此數日來病軀方似略可支吾然精神耗減日甚一日恐終非能久於世者所幸邇來日用工夫頗覺有力無復向來支離之病甚恨未得從容面論未知異時相見尙復有異同否耳〇答諸葛誠之書云示諭競辧之端三復惘然愚意比來深欲勸同志者兼取兩家之長不可輕相詆訾就有未合亦且置勿論而姑勉力於吾之所急不謂乃以曹表之故反有所激如來諭之云也不敏之故深以自咎然吾人所學喫緊著力處止在天理人欲二者相去之間耳如今所論則彼之因激而起者於二者之間果何處也子靜平日所以自任正欲身率學者一於天理而不以一毫人欲雜於其間恐決不至如賢者之所疑也義理天下之公而人之所見有未能盡同者正當虛心平气相與熟講而徐究之以歸於是乃是吾黨之責而向來講論之際見諸賢往往皆有立我自是之意厲色忿詞如對仇敵無復長少之節禮遜之容蓋常竊笑以爲正使眞是仇敵亦何至此但觀諸賢之气方盛未可遽以片辭取信因黙不言至今常不滿也〇又答諸葛誠之書云所諭子靜不至深諱者不知所諱何事又云消融其隙者不知隙從何生愚意講論義理只是大家商量尋个是處初無彼此之間不容更似世俗遮掩回護愛惜人情才有異同便生嫌隙也〇答程正思書云所論皆正當確實而衛道之意又甚嚴深慰懷抱祝汀州見責之意敢不敬承蓋緣舊日曽學禪宗故於彼說𨿽知其非而不免有私嗜之意亦是被渠說得遮前掩後未盡見其底蘊譬如楊墨但知其爲我兼愛而不知其至於無父無君亦不知其便是禽獸也去冬因其徒來此狂妄凶狠手足盡露自此乃始顯然鳴鼓攻之不復爲前日之惟阿矣〇答趙幾道書云所論時學之獘甚善但所謂冷淡生活者亦恐反遲而禍大耳孟子所以捨申商而距楊墨者正爲此也向來正以吾黨孤弱不欲於中自相矛盾亦厭繳紛競辧若可羞者故一切容忍不能極論近乃深覺其獘全然不會略見天理彷佛一味只將私意東作西捺做出許多詖淫邪遁之說又且空腹髙心妄自尊大俯視聖賢蔑棄禮法只此一節尢爲學者心術之害故不免直截與之說破渠輩家計已成決不肯捨然此說旣明庶幾後來者免墮邪見坑中亦是一事耳〇答陸子靜書云稅駕已久諸況想益佳學徒四來所以及人者在此而不在彼矣區區所憂一種輕爲髙論妄生內外精粗之別以良心日用分爲兩截謂聖賢之言不必盡信而容貌詞气之間不必深察者此其爲說乖戾狠悖將有大爲吾道之害者不待他時末流之獘矣此事不比尋常小小文義異同恨相去逺無由面論徒增耿耿耳〇答趙子欽書云子靜後來得書愈甚於前大抵其學於心地工夫不爲無所見但便欲恃此陵跨古今更不下窮理細宻工夫卒並與其所得者而失之人欲橫流不自知覽而髙談大論以爲天理盡在是也則其所謂心地工夫者又安在哉〇答劉公度書云臨川近說愈肆荊舒祠記曽見之否此等議論皆學問偏枯見識昬昧之故而私意又從而激之若公度之說行則此等事都無人管恣意橫流矣試思之如何〇與黃直卿書云伯起說去年見陸子靜說遊夏之徒自是一家學問不能盡棄其說以從夫子之教惟有琴張曾晳牧皮乃是眞有得於夫子者其言怪僻乃至於此更如何與商量討是處也可嘆可嘆〇答項平父書云告子之病蓋不知心之慊處卽是義之所安其不慊處卽是不合於義故直以義爲外而不求今人因孟子之言卻有見得此意而識義之在內者然又不知心之慊與不慊亦必有待講學省察而後能察其精微者故於學聚問辧之所得皆指爲外而以爲非義之所在遂一切棄置而不爲此與告子之言𨿽若小異然其實則百步五十步之間耳以此相笑是同浴而譏祼裎也由其所見之偏如此故於義理之精微气質之偏蔽皆所不察而其發之暴悍狂率無所不至其所慨然自任以爲義之所在者或未必不出於人欲之私也〇答吳伯丰書云異端之學以性自私固爲大病然又不察气質物欲之偏而率意妄行便謂無非至理此尢害事近世儒者之論亦有近似之者不可不察也故所見愈髙則所發愈暴〇答方賓王書云所論近世識心之獘則深中其失古人之學所貴於存心者蓋將推此以窮天下之理今之所謂識心者乃欲恃此而外天下之理是以古人知益崇而禮益卑今人則論愈髙而其狂妄恣睢也愈甚得失亦可見矣〇答邵叔義書云子靜書來殊無義理毎爲閉匿不敢廣以示人不謂渠乃自暴揚如此然此事理甚明識者自當知之當時若便不答卻不得也大率渠有文字多卽傳播四出惟恐人不知此其常態亦不足深怪吾人所學卻且要自家識見分明持守正當深當以此等气象舉止爲戒耳〇答程正思書云臨川之辧當時似少商量徒然合鬧無益於事也其書近日方答之所說不過如所示者而稍加詳耳此亦不獲已而答恐後學不知爲惑耳渠則必然不肯回也〇又答程正思書云答子靜書無人寫得聞其已謄本四出久矣此正不欲暴其短渠乃自如此可嘆可嘆然得渠如此亦甚省力且得四方學者略知前賢立言本旨不爲無益不必深辧之云似未知聖賢任道之心也〇答陸子美書一書二〇與陸子靜書五〇十書六〇附陸象山兩書語錄陸子靜之學千般萬般病只在不知有气稟之雜把許多粗惡底气都把做心之妙理合當恁地自然做將去向在鉛山得他書云看見佛之所以與儒異者止是他底全在利吾儒止是全在義某答他云公亦只見得第二著看他意只說儒者絕斷得許多利欲便是千了百當一向任意做出都不妨不知初自受得這气稟不好今才任意發出許多不好底也只都做好商量了只道這是胸中流出自然天理不知气有不好底夾雜在裏一齊滚將去道害事不害事看子靜書只見他許多粗暴底意思可畏其徒都是這樣才說得幾句便無大無小無父無兄只我胸中流出底是天理全不著得些工夫看來這錯處只在不知有气稟之性〇賀陸子靜之學只管說一个心本來是好底物事上面著不得一个字只是人被私欲遮了若識得一个心了萬法流出更都無許多事他卻是實見得个道理恁地所以不怕天不怕地一向胡叫胡喊又曰如東萊便是如何云云不似他見得恁地直拔俊偉下梢東萊學者一人自執一說更無一人守其師說亦不知其師緊要處是在那里都只恁地衰塌不起了其害小他學者是見得个物事便都恁底胡叫胡說實是卒動他不得一齊恁地無大無小便是天上天下惟我獨尊若我見得我父不得見便是父不似我兄不得見便是兄不似我更無大小其害甚大不待後世卽今便是〇有江西士人問爲學曰公們都被陸子靜誤教莫要讀書誤公一生使公到今己老此心倀倀然如村愚聾盲無知之人撞墻撞壁無所知識使得這心飛揚跳躑渺渺茫茫都無所主若涉大水浩無津涯少間便會失心去傅子淵便是如此豈有學聖人之道臨了卻反有失心者是甚道理吁誤人誤人可悲可痛分明是被他塗其耳目至今猶不覺悟〇陸氏之學只是禪初間猶自以吾儒之說蓋覆如今一向說得熾不復遮護了渠自說有見於理到得做處一向任私意做去全不睹是人同之則喜異之則怒至任喜怒胡亂便打人罵人後生才登其門便學得不遜無禮出來極可畏世道衰微千變百怪如此可畏可畏〇陸子靜之學自是胸中無柰許多禪何看是甚文字不遇假借以說其胸中所見者耳據其所見本不須聖人文字得他卻須要以聖人文字說者此正如販鹽者上面須得數片鮝魚遮蓋方過得關津不被人捉了耳〇陸子靜說克已復禮云不是克去已私利欲之類別自有个克處又卻不肯說破某常代之下語云不過是要言語道斷心行路絕耳因言此是陷溺人之深坑學者切不可不戒〇或說象山說克已復禮不但只是欲克去那利欲忿懥之私只是有一念要做聖賢便不可曰此等議論卻如小兒觀劇一般只管要髙去聖門何嘗有這般說話人要去學聖賢此是好底念慮有何不可若以爲不得則堯舜之兢兢業業周公之思兼三王孔子之好古敏求顏子之有爲若是孟子之願學孔子之念皆當克去矣看他意思只是禪志公云不起纎毫修學心無相光中常自在他只是要如此然豈有此理只如孔子答顏子克已復禮爲仁據他說時只這一句已多了又況有下頭一落索只是顏子才問仁便與打出方是及至恁地說他他又卻諱某嘗謂人要學禪時不如分明去學他禪和一棒一喝便了今乃以聖賢之言夾雜了說道是龍又無角道是蛇又有足子靜舊年也不如此後來弄得直恁地差異如今都教壊了後生个个不肯去讀書一味顚蹷沒理會處可惜可惜正如荀子不睹是逞快胡罵教得个李斯出來遂至焚書坑儒若使荀卿不死見斯所爲如此必須自悔使子靜今猶在見後生輩如此顚蹷亦須自悔其前日之非又曰子靜說話常是兩頭明中間暗或問暗是如何曰他是那不說破處他所以不說破便是禪所謂鴛鴦繡出從君看莫把金鍼度與人他禪家自愛如此〇問陸象山道當下便是曰看聖賢教人會有此等語無聖人教人皆從平實地上做去所謂克已復禮天下歸仁須是先克去已私方得孟子𨿽云人皆可以爲堯舜也須是服堯之服言堯之言行堯之行方得聖人告顏子以克已復禮告仲弓以出門如見大賓使民如承大祭告樊遲以居處恭執事敬與人忠告子張以言忠信行篤敬這个是說甚底話又平時告弟子也須道是學而時習行有餘力則以學文又豈曽說个當下便是底語〇因看金溪與胡季隨書中說顏子克已處曰看此兩行議論其宗旨是禪尢分曉此乃捉著眞贓正賊惜方見之不及與之痛辧其說以忿欲等皆未是己私而思索講習卻是大病乃所當克治者如禪家說幹屎橛等語其上更無意義又不得別思義理將此心都禁遏定久久忽自有明快處方謂之得此之謂失其本心故下梢忿欲紛起恣意猖獗如劉淳叟輩所爲皆彼自謂不妨者也又曰金溪學問眞正是禪欽夫伯恭緣不曽看佛書所以看他不破只某便識得他試將楞嚴圓覺之類一觀亦可粗見大意〇必人心知此義理行之得宜固自內發人性質有不同或有魯鈍一時見未到得別人說出來反之於心見得爲是而行之是亦內也人心所見不同聖人方見得盡今陸氏只是要自渠心裏見得底方謂之內若別人說底一句也不是才自別人說出便指爲義外如此乃是告子之說如生而知之與學而知之困而知之安而行之與利而行之勉彊而行之及其知之行之則一也豈可一一須待自我心而出方謂之內所以指文義而求之者皆不爲內故自家才見得如此便一向執著將聖賢言語便亦不信更不去講貫只是我底是其病痛只在此只是専主生知安行而學知以下一切皆廢〇一便如一條索那貫底物事便如許多散錢須是積得這許多散錢了卻將那一條索來一串穿這便是一貫若陸氏之學只是要尋這一條索卻不知道都無可得穿且其爲說喫緊是不肯教人讀書只恁地摸索悟處譬如前面有一个關才跳得過這一个關便是了此煞壊學者某老矣日月無多方待不說破來又恐後人錯以某之學亦與他相似今不柰何苦口說破某道他斷然是異端斷然是曲學斷然非聖人之道但學者稍肯低心向平實處下工夫那病痛亦不難見〇文集答詹元善書云子靜旅櫬經由聞甚周旋之此殊可傷見其平日大拍頭胡叫喚豈謂遽至此哉然其說頗行於江湖間損賢者之志而益愚者之過不知此禍又何時而已耳〇答趙然道書云荊門之訃聞之慘怛故舊凋落自爲可傷不計平日議論之同異也來諭謂恨未及見其與熹論辧有所底止此尢可笑蓋老拙之學𨿽極淺近然求之甚艱而察之甚審視世之道聽塗說於佛老之餘而遽自謂有得者蓋嘗笑其陋而譏其僣豈今垂老而肯以其千金易人之敝帚者哉〇答孫敬甫書云陸氏之學在近年一種浮淺頗僻議論中固自卓然非其儔匹其徒傳習亦有能修其身能治其家以施之政事之間者但其宗指本自禪學中來不可掩諱當時若只如晁文元陳忠肅諸人分明招認著實受用亦自有得力處不必如此隱諱遮藏攺名換姓欲以欺人而人不可欺徒以自欺而自陷於不誠之域也然在吾輩須但知其如此而勿爲所惑若於吾學果有所見則彼之言釘釘膠粘一切假合處自然解拆破散收拾不來矣切勿與辧以啟其紛挐不遜之端而反爲卞莊子所乘也少時喜讀禪學文字見杲老與張侍郎書云左右旣得此欛柄入手便可攺頭換面卻用儒家語說向士大夫接引後來學者後見張公經解文字一用此策但其遮藏不宻漏露處多故讀之者一見便知其所自來難以純自托於儒者若近年則其爲術益精爲說浸巧拋閃出沒頃刻萬變而幾不可辧矣然自明者觀之亦見其徒爾自勞而卒不足以欺人也﹞辧陳學之非﹝年譜同父以文雄浙中自負王霸之略任俠豪舉先生與書箴其義利雙行王霸並用且謂漢唐行事非三綱五常之正以風切之同父有書辧難先生累與書極力開諭同父𨿽不能攺未嘗不心服焉每逢先生生辰𨿽居千里外必遣人問遺歲以爲常〇文集與陳同父書三書四書六書七書八書十〇附陳同父甲辰答書乙已三書語錄說同父因謂呂伯恭烏得爲無罪恁地橫論卻不與他剖說打教破卻和他都自被包裹在裏今來伯恭門人卻亦有爲同父之說者二家打成一片可怪君舉只道某不合與說只是他見不破天下事不是是便是非直截兩邊去如何恁地含糊鶻突某向來與說許多豈是要眼前好看靑天白日在這里而今人𨿽不見信後世也須有人看得此說也須回轉得幾人〇同父才髙气粗故文字不明瑩要之自是心地不淸和也〇道同父在利欲膠漆盆中〇因言陳同父讀書譬如人看刼盜公案看了須要斷得他罪及防備禁制他教做不得它卻不要斷得他罪及防備禁制他只要理會得許多做刼盜底道理待學他做〇陳同父學己行到江西浙人信向己多家家談王霸不說蕭何張良只說王猛不說孔孟只說文中子可畏可畏〇學或問同父口說皇帝王霸之略而一身不能自保先生曰這只是見不破只說个是與不是便了若做不是恁地依阿苟免以保其身此何足道若做得是便是委命殺身也是合當做底事〇年譜先生嘗曰海內學術之獘不過兩說江西頓悟永康事功若不極力爭辧此道無由得明﹞十三年丙午五十七歲春三月易學啟蒙成﹝年譜六經遭秦煨燼惟易以卜筮得全迄漢魏流爲讖緯之學王弼始刋落象數釋以淸談諸儒因之至伊川程子始發明孔氏之微言而卦爻之本則未及焉康節邵子傳伏羲先天圖蓋得其本而亦未及於卜筮也先生旣推羲文之意作周易本義又懼學者未明厥旨乃作啟蒙四篇以爲言易不本象數旣支離散漫而無所根著其本象數者又不知法象之自然未免牽合附會故其篇目以本圖書原卦畫明蓍策考變占爲次凡掛揲及變爻又皆盡破古今諸儒之失而易始復其舊〇文集序云聖人觀象以畫卦揲蓍以命爻使天下後世之人皆有以決嫌疑定猶豫而不迷於吉凶悔吝之途其功可謂盛矣然其爲卦也自本而幹自幹而支其勢若有所廹而自不能己其爲蓍也分合進退縱橫順逆亦無往而不相值焉是豈聖人心思智慮之所得爲也哉特气數之自然形於法象見於圖書者有以啟於其心而假手焉耳近世學者類喜談易而不察於此其専於文義者旣支離散漫而無所根著其涉於象數者又皆牽合傅會而或以爲出於聖人心思智慮之所爲也若是者予竊病焉因與同志頗輯舊聞爲書四篇以示初學使無疑於其說云淳熙丙午暮春旣望〇易五贊〇原象太乙肇判陰降陽升陽一以施陰兩而承惟黃昊羲仰觀俯察奇耦旣陳兩儀斯設旣幹乃支一各生兩陰陽交錯以立四象奇加以奇曰陽之陽奇而加耦陽陰以章耦而加奇陰內陽外耦復加耦陰與陰會兩一旣分一復生兩三才在目八卦指掌奇奇而奇初一曰幹奇奇而耦兌次二焉奇耦而奇次三曰離奇耦而耦四震以隨耦奇而奇巽居次五耦奇而耦坎六斯睹耦耦而奇艮居次七耦耦而耦入坤以畢初畫爲儀中畫爲象上畫卦成人文斯朗因而重之一貞八悔六十四卦由內達外交易爲體往此來彼變易爲用時靜而動降帝而王傳夏曆商有占無文民用弗彰文王系彖周公系爻視此八卦二純六交乃幹斯父乃坤斯母震坎艮男巽離兌女離南坎北震東兌西乾坤艮巽位以四維建官立師命曰周易孔聖傳之是爲十翼遭秦弗燼及宋而明邵傳羲畫程演周經象陳數列言盡理得彌億萬年永著例程〇述旨昔在上古世質民淳是非莫別利害不分風气旣開乃生聖人聰明睿智出類超羣仰觀俯察始畫奇耦教之卜筮以斷可否作爲君師開鑿戶牖民用不迷以有常守降及中古世變風移淳澆質喪民僞日滋穆穆文王身蒙大難安土樂天惟世之患乃本卦義系此彖辭爰及周公六爻是資因事設教丁寧詳宻必中必正乃亨乃吉語子惟孝語臣則忠鉤深闡微如日之中曁乎末流淫於術數僂句成欺黃裳亦誤大哉孔子晚好是書韋編旣絕八索以袪乃作彖象十翼之篇専用義理發揮經言居省象辭動察變占存亡進退陟降飛潛曰毫曰釐匪差匪謬加我數年庶無大咎恭惟三古四聖一心埀象炳明千載是臨惟是學者不本其初文辭象數或肆或拘嗟予小子旣微且陋鉆仰沒身奚測奚究匪警滋荒匪識滋漏維用存疑敢曰埀後〇明筮倚數之元參天兩地衍而極之五十乃備是曰大衍虛一無爲其爲用者四十九蓍信手平分置右於幾取右一蓍掛左小指乃以右手揲左之策四四之餘歸之於扐初扐左手無名指間右策左揲將指是安再扐之奇通掛之算不五則九是謂一變置此掛扐再用存策分掛揲歸復凖前式三亦如之奇皆四八三變旣備數斯可察數之可察其辧伊何四五爲少八九爲多三少爲九是曰老陽三多爲六老陰是當一少兩多少陽之七孰八少陰少兩多一旣得初爻復合前蓍四十有九如前之爲三變一爻通十八變六爻發揮卦體可見老極而變少守其常六爻皆守彖辭是當變視其爻兩兼首尾變及三爻占兩卦體或四或五視彼所存四二五一二分一専皆變而他新成舊毀消息盈虛捨此視彼幹占用九坤占用六泰愕匪人姤喜來復〇稽類八卦之象說卦詳焉考之於經其用弗専彖以情言象以象告惟是之求斯得其要幹健天行坤順地從震動爲雷巽入木風坎險水泉亦雲亦雨離麗文明電日而火艮止爲山兌說爲澤以是舉之其要斯得凡卦六虛奇耦殊位奇陽耦陰各以其類得位爲正二五爲中二臣五君初始上終貞悔體分爻以位應陰陽相求乃得其正凡陽斯淑君子居之凡陰斯慝小人是爲常可類求變非例測非常曷變謹此爲則〇警學讀易之法先正其心肅容端席有翼其臨於卦於爻如筮斯得假彼象辭爲我儀則字從其訓句逆其情事因其理意適其平曰否曰臧如目斯見曰止曰行如足斯踐毋寛以略毋宻以窮毋固而可毋必而通平易從容自表而裏及其貫之萬事一理理定旣實事來尙虛用應始有體該本無稽實待虛存體應用執古禦今由靜制動潔靜精微是之謂易體之在我動有常吉在昔程氏繼周紹孔奧旨宏綱星陳極拱惟斯未啟以俟後人小子狂簡敢述而申〇答陸子美書云近嘗作一小卜筮書蓋緣近世說易者於象數全然闊略其不然者又太拘滯支離不可究詰故推本聖人經傳中說象數者只此數條以意推之以爲是足以上究聖人作易之本指下濟生人觀變玩占之實用學易者決不可以不知而凡觀象數之過乎此者皆可以束之髙閣而不必問矣不審尊意以爲如何〇答方賓王書云熹向來作啟蒙正爲見人說得支離因竊以謂易中所說象數聖人所己言者不過如此今學易者但曉得此數條則於易略通大體而象數亦皆有用此外紛紛皆不須理會矣其第二篇

論太極兩儀四象之屬尢精誠得其說則知聖人畫卦不假纖毫思慮計度而所謂畫前有易者信非虛語也語錄啟蒙初間只因看歐陽公集內或問易大衍遂將來考算得以此知諸公文集𨿽各自成一家文字中間自有好處緣是這道理人人同得看如何也自有人見得到底〇文集答袁機仲書云此非熹之說乃康節之說非康節之說乃希夷之說非希夷之說乃孔子之說但當日諸儒旣失其傳而方外之流陰相付受以爲丹竈之術至於希夷康節乃反之於易而後其說始得復明於世然與見今周易次第行列多不同者故聞者創見多不能曉而不之信只據目今見行周易緣文生義穿鑿破碎有不勝其杜撰者此啟蒙之書所爲作也若其習聞易曉人人皆能領略則又何必更著此書以爲屋下之屋牀上之牀哉更願髙明毋以爲熹之說而忽之姑且虛心遜志以求其通曉未可好髙立異而輕索其瑕疵也玩之久熟浹洽於心則天地變化之神陰陽消長之妙自將瞭於心目之間而其可驚可喜可笑可樂必有不知其然而然者矣言之不盡偶得小詩云忽然半夜一聲雷萬戶千門次第開若識無心涵有象許君親見伏羲來狂妄僭率幸勿鄙誚也﹞秋八月孝經刋誤成﹝文集後記云熹舊見衡山胡侍郎論語說疑孝經引詩非經本文初甚駭焉徐而察之始悟胡公之言爲信而孝經之可疑者不但此也因以書質之沙隨程可久文程答書曰頃見玉山汪端明亦以爲此書多出後人附會於是乃知前輩讀書精審其論固已及此又竊自幸有所因述而免於鑿空妄言之罪也因欲掇取他書之言可發此經之旨者別爲外傳顧未敢耳淳熙丙午八月十二日記﹞十四年丁未五十八歲春正月如莆中弔陳福公﹝年譜以三紀遊從晚歲知已且爲中興賢輔故千里赴弔並爲文祭之〇文集祭陳福公文〇陳正獻公行狀﹞三月小學書成﹝文集題小學書云古者小學教人以灑掃應對進退之節愛親敬長隆師親友之道皆所以爲修身齊家治國平天下之本而必使之講而習之於幼稚之時欲其習與智長化與心成而無扞格不勝之患也今其全書𨿽不可見而雜出於傳記者亦多讀者往往直以古今異宜而莫之行殊不知其無古今之異者固未始不可行也今頗搜輯以爲此書授之童蒙資其講習庶幾有補於風化之萬一云爾淳熙丁未三月朔旦晦庵題年譜先生旣發揮大學以開悟學者又懼其失序無本而不能以有進也乃輯此書以訓蒙士使培其根以達其支內篇四曰立教曰明倫曰敬身曰稽古外篇二曰嘉言曰善行𨿽己進乎大學者亦得以兼補之於後修身之事此略備焉﹞差主管南京鴻慶宮﹝年譜以三月除至夏四月拜命〇別集答劉子澄書云雲臺將滿方欲俟批書畢遣人宛轉致懇復求舊秩忽尢延之送勅來乃蒙朝廷檢舉直差𨿽似小小行遣聞新揆卻甚以爲恩〇又書云昨日拜鴻慶勅偶得一絕云舊京原廟久煙塵白髮祠官感慨新北望千門空引藉不知何日去朝眞年衰易感不知涕泗之橫集也﹞秋七月除江南西路提點刑獄公事待次辭不允﹝年譜時上諭宰執楊萬里封事薦朱某久閒可與監司周必大相議除轉運副使或謂錢谷非其所長故有是命以疾辭不許〇告詞云勅宣教郎直徽猷閣主管南京鴻慶宮朱熹爾好古道據正不回利物愛人用志彌篤擁州麾分使節先徳後刑民從其化而救荒之政所全活者尢眾久從家食念之不忘江右持平往哉惟允行爾盡心之學廣我好生之仁可依前官差提點江南西路刑獄公事淳熙十四年七月某日陳居仁行詞行狀十四年除提點江西刑獄待次以疾辭不許遂拜命本傳十四年周必大相除熹提點江西刑獄公事〇文集辭免江西提刑狀一﹞十五年戊申五十九歲春正月有旨趣奏事之任復以疾辭不允三月十八日啟行在道再辭並請祠夏五月復趣入對﹝文集辭免江西提刑札子一札子二札子三﹞六月壬申奏事延和殿﹝語錄六月四日周揆令人諭意云上問朱某到已數日何不請對遂詣合門通進榜子有旨初七日後殿班引及對上慰勞甚渥自陳昨任浙東提舉日荷聖恩保全上曰浙東救荒煞究心又言蒙除江西提刑衰朽多疾不任使令上曰知卿剛正只畱卿在這里待與淸要差遣再三辭謝方出奏札上曰正所欲聞口奏第一札意言犯惡逆者近來多奏裁減死上曰似如此人只貸命有傷風教不可不理會第四札言科罰上曰聞多是羅織富民第五札讀至制將之權旁出閹寺上曰這个事卻不然盡是采之公論如何由他對曰彼𨿽不敢公薦然皆托於士大夫之公論而實出於此曹之私意且如監司守臣薦屬吏蓋有受宰相臺諌風旨者況此曹姦僞百出何所不可臣往蒙賜對亦嘗以此爲說聖諭謂爲不然臣恐疏逺所聞不審退而得之士大夫與夫防夫走卒莫不謂然獨陛下未之知耳至去者未逺而復還問上曰陛下知此人否上曰固是但漏泄文書乃是他子弟之罪對曰豈有子弟有過而父兄無罪然此特一事耳此人挾勢爲姦所以爲盛徳之累者多矣上曰髙宗以其有才薦過來對曰小人無才尙可小人有才鮮不爲惡上因舉馬蘇論才徳之辧云云至當言責者懷其私以緘黙奏曰陛下以曽任知縣人爲六院察官闕則取以充之𨿽曰親擢然其塗轍一定宰相得以先布私恩於合入之人及當言責往往懷其私恩豈肯言其過失上曰然近日之事可見矣至知其爲賢而用之則用之惟恐其不速聚之惟恐其不多知其爲不肖而退之則退之惟恐其不早去之惟恐其不盡奏曰豈有慮君子太多須畱幾个小人在里人之治身亦然豈有慮善太多須畱些惡在裏至軍政不修士卒愁怨曰主將刻剝士卒以爲苞苴升轉階級皆有成價上曰卻不聞此果有此豈可不理會卿可仔細采探卻來說末後辭云照對江西系是盜賊刑獄浩繁去處久闕正官臣今迆邐前去之任不知有何處分上曰卿自詳練不在多囑〇行狀十五年促奏事又以疾辭不許遂行又以疾請奉祠者再淮罷相遂力疾入奏是行也有要之於路以正心誠意爲上所厭聞戒以勿言者先生曰吾生平所學只有此四字豈可回互而欺吾君乎及奏上未嘗不稱善曰久不見卿浙東之事朕自知之今當處卿淸要不復勞卿州縣本傳時曽覿己死王忭亦遂獨內侍甘升尙在熹力以爲言上曰升乃徳壽所薦爲其有才耳熹曰小人無才安能動人主〇文集戊申延和奏札一奏札二奏札三奏札四奏札五﹞癸酉除兵部郎官以足疾在告請祠乙亥詔依舊職名江西提刑﹝文集辭免江西提刑狀二云特蒙聖恩除熹兵部郎官熹以未能卽日拜命供職卽具申朝廷給假將理是晚忽有吏人抱印前來令熹交割熹以未曽供職不敢收領嘗具公狀札子回申本部俟病愈赴部供職而次日傳聞長貳己有劾章熹不敢自辧卽具狀請祠回避復蒙聖慈曲賜全護使得仍舊持節江西本傳翼日除兵部郎官以足疾丐祠本部侍郎林栗嘗與熹論易西銘不合劾熹本無學術徒竊程頤張載緒餘謂之道學所至輒攜門生數十人妄希孔孟歷聘之風邀索髙價不肯供職其僞不可掩上曰林栗言似過周必大言熹上殿之日足疾未瘳勉彊登對上曰朕亦見其跛曳左補闕薛叔似亦奏援熹乃令依舊職江西提刑行狀除兵部郎官以足疾丐祠未供職本部侍郎林栗前數日與先生論易西銘不合至是遣部吏抱印迫以供職先生以疾告遂疏先生欺慢時上意方向先生欲易以他部郎時相竟請授以前江西之命仍舊職名又令吏部給還攺官以後不曽陳乞磨勘蓋先生攺職旣出特恩其後累任祠官無績可考以故不曽乞磨勘者十有四年﹞在道辭免新任有旨趣之任秋七月復以足疾辭並請祠磨勘轉朝奉郎除直寶文閣主管西京嵩山崇福宮八月辭轉官辭職名皆不允遂拜命﹝年譜先生行且辭曰論者謂臣事君無禮爲人臣子有此名罪當誅戮豈可復任外臺耳目之寄上覽之諭宰執曰林栗章初未降出何得外廷喧播或對以栗在漏捨宣言章疏人人知之上不悅太常博士葉適上疏與栗辧謂其言無一實者謂之道學一語無實尢甚往日王淮表裏臺諫陰廢正人蓋用此術詔朱熹力疾入對奏札皆論新任職事朕亦諒其誠復從所請可疾速之任先生固辭足疾不任起發復請祠會胡晉臣除侍禦史首論栗執拗不通狠愎自用黨同伐異之論乃起於論思獻納之臣無事而指學者爲黨最人之所惡聞所謂天下本無事庸人自擾之耳乃出栗知泉州而先生亦除直寶文閣主管西京嵩山崇福宮時廟堂知上眷厚憚先生復入故爲兩罷之策焉〇告詞云朕惟廉節不立風俗未淳思得難進易退之士表而用之庶幾幡然變其舊習爾之學術逺有淵源其爲操行養之久矣志在憂時曽未得一日立於朝比以部刺史入奏便殿朕嘉其讜論畱置郎曹蓋將進諸淸要之地遽以疾諗祈反初服旣勉從於素志復更請於眞祠夫指麾何意於去來仕止不形於喜慍此古之淸達之士也朕察爾誠是用升職二等聽食優閒之祿身𨿽在外亦有補於風化淳熙十五年八月某日中書舍人鄭僑行詞〇文集辭免江西提刑狀二狀三〇辭免磨勘轉官狀〇辭免直寶文閣狀﹞九月復召辭﹝行狀未踰月再召時廟堂知上眷厚憚先生復入故爲兩罷之策上悟復召先生受職名辭召命以爲遷官進職皆爲許其閒退方竊難進易退之褒復爲彈冠結綬之計則其爲世觀笑不但往來屑屑之譏﹞冬十月趣入對十一月復辭遂上封事﹝行狀又促召初先生入奏事迫於疾作嘗面奏以爲口陳之說有所未盡乞具封事以聞至是再辭遂並具封事投匭以進文集戊申封事云十一月一日朝奉郎直寶文閣主管西京嵩山崇福宮臣朱熹謹齋沐具疏昩死再拜獻於皇帝陛下臣猥以庸陋蒙被聖知有年於此矣而兩歲以來受恩稠疊有加於前顧視輩流無與爲比其爲感激之深固有言所不能諭者然竊惟念狂妄之言抵觸忌諱𨿽蒙聽納不以爲罪而伏俟數月未見其有略施行者臣誠不自知求所以堪陛下非常之恩者而未知所出也以是慚懼久不自安不意陛下又欲召而見之臣愚於此仰窺聖意尢不識其果何謂也以爲欲聽其計策則言已陳而不可用以爲欲加之恩意則寵旣厚而無以加二者之間未有所當此臣之所以徘徊前卻懇扣辭避而不能已也然而陛下猶未之許則臣又重思之前日進對之時口陳之說迫於疾作而猶有未盡言者蓋嘗請以封事上聞而久未敢進豈非陛下偶垂記憶而欲卒聞之乎抑其別有以乎臣不得而知也然君父之命至於再下而爲臣子者堅臥於家則臣於此實有所未安者其所深慮獨恐進見之後所言終不可用而又徒竊誤寵如前之爲則臣之辭受將有所甚難處而終得罪者是以輒因前請而悉其所言以獻以爲𨿽使得至陛下之前所言不過如此伏惟聖慈幸賜觀省若以其言爲是而次第行之則臣之志願千萬滿足退伏巖穴死無所憾萬一聖意必欲其來則臣亦不過求一望見淸光而後懇請以歸而已若見其言果無可取則是臣所學之陋他無所有政使冒進陛下亦將何所用之不若因其懇請而許其歸休猶足以兩有所全也又況陛下之庭侍從之列方有造爲飛語以中害善良唱爲橫議以脇持上下其巧謀陰計又有甚於前日之不思而妄發者陛下無爲使臣輕犯其鋒而復蹈己覆之轍也蓋臣竊觀今日天下之勢如人之有重病內自心腹外達四肢蓋無一毛一發不受病者𨿽於起居飲食未至有妨然其危迫之證深於醫者固己望之而走矣是必得如盧扁華佗之輩授以神丹妙劑爲之湔腸滌胃以去病根然後可以幸於安全如其不然則病日益深而病者不覺其可寒心殆非俗醫常藥之所能及也故臣前日之奏輒引藥不瞑眩厥疾不瘳之語意蓋爲此而其言有未盡也然天下之事所當言者不勝其眾顧其序有未及者臣不暇言且獨以天下之大本與今日之急務深爲陛下言之蓋天下之大本者陛下之心也今日之急務則輔翼太子選任大臣振舉綱維變化風俗愛養民力修明軍政六者是也臣請昧死而悉陳之惟陛下之畱聽焉臣之輒以陛下之心爲天下之大本者何也天下之事千變萬化其端無窮而無一不本於人主之心者此自然之理也故人主之心正則天下之事無一不出於正人主之心不正則天下之事無一得由於正蓋不惟其賞之所勸刑之所威各隨所向勢有不能已者而其觀感之間風動神速又有甚焉是以人主以眇然之身居深宮之中其心之邪正若不可得而窺者而其符驗之著於外者常若十目所視十手所指而不可掩此大舜所以有惟精惟一之戒孔子所以有克已復禮之云皆所以正吾此心而爲天下萬事之本也此心旣正則視明聽聰周旋中禮而身無不正是以所行無過不及而能執其中𨿽以天下之大而無一人不歸吾之仁者然邪正之驗著於外者莫先於家人而次及於左右然後有以達於朝廷而及於天下焉若宮闈之內端莊齊肅后妃有闗雎之徳後宮無盛色之譏貫魚順序而無一人敢恃恩私以亂典常納賄賂而行請謁此則家之正也退朝之後從容燕息貴戚近臣攜僕奄尹陪侍左右各恭其職而上憚不惡之嚴下謹戴盆之戒無一人敢通內外竊威福招權市寵以紊朝政此則左右之正也內自禁省外徹朝廷二者之間洞然無有毫髮私邪之間然後發號施令羣聽不疑進賢退姦眾志咸服紀綱得以振而無侵撓之患政事得以修而無阿私之失此所以朝廷百官六軍萬民無敢不出於正而治道畢也心一不正則是數者固無從而得其正是數者一有不正而曰心正則亦安有是理哉是以古先聖王兢兢業業持守此心𨿽在紛華波動之中幽獨得肆之地而所以精之一之克之復之如對神明如臨淵谷未嘗敢有須臾之怠然猶恐其隱微之間或有差失而不自知也是以建師保之官以自開明列諫諍之職以自規正而凡其飲食酒漿衣服次捨器用財賄與夫宦官宮妾之政無一不領於冢宰之官使其左右前後一動一靜無不制以有司之法而無纖芥之隙瞬息之頃得以隱其毫髮之私蓋𨿽以一人之尊深居九重之邃而懍然常若立乎宗廟之中朝廷之上此先王之治所以由內及外自微至著精粹純白無少瑕翳而其遺風餘烈猶可以爲後世法程也陛下試以是而思之吾之所以精一克復而持守其心者果嘗有如此之功乎所以修身齊家而正其左右者果嘗有如此之效乎宮省事禁臣固有不得而知者然不見其形而視其影不覩其內而占其外則爵賞之濫貨賂之流閭巷竊言久已不勝其籍籍矣臣竊以是窺之則陛下之所以修之家者恐其未有以及古之聖王也至於左右便嬖之私恩遇過當往者淵覿說抃之徒勢熖燻灼傾動一時今已無可言矣獨有前日臣所面奏者𨿽蒙聖慈委曲開譬然臣之愚終竊以爲此輩但當使之守門傳命供掃除之役不當假借崇長使得逞邪媚作淫巧於內以蕩上心立門庭招權勢於外以累聖政而其有才無才有罪無罪自不當論況其有才適所以爲姦有罪而不可復用乎且如向來主管喪事欽奉幾筵之命逺近傳聞無不竊笑臣不知國史書之野史記之播於外國傳於後世且以陛下爲何如主也縱有曲折如前日所以諭臣者陛下亦安能家置一喙而人曉之耶刑余小醜不比人類顧乃熒惑聖心虧損聖徳以至此極而公卿大臣拱手熟視無一言以救其失臣之痛心始者惟在於此比至都城則又知此曹之用事者非獨此人而侍從之臣蓋己有出其門者至其納財之塗則又不於士大夫而專於將帥臣於前日亦嘗輒以面奏而陛下諭臣以爲誠當深察而痛懲之矣退而始聞陛下比於環列之尹已嘗有所易置乃知陛下固已深察其獘而無所待於人言然猶未能明正其罪而反寵以崇資巨鎭使卽便安此曹無知何所忌憚況中外將帥其不爲此者無幾陛下亦未能推其類而悉去之也非陛下竭生靈之膏血以奉軍旅之費本非得已而爲軍士者顧乃未嘗得一溫飽甚者采薪織屨掇拾糞壤以度朝夕其又甚者至使妻女盛塗澤倚市門以求食也怨詈謗讟悖逆絕理至有不可聞者一有緩急不知陛下何所倚仗是皆爲將帥者巧爲名色頭會箕斂陰奪取其糧賜以自封殖而行貨賂於近習以圖進用彼此旣厭足矣然後時以薄少號爲羨余陰奉燕私之費以嫁士卒怨怒之毒於陛下且幸陛下一受其獻則後日𨿽知其罪而不得復有所問也出入禁闥腹心之臣外交將帥共爲欺蔽以至於此豈有一毫愛戴陛下之心哉而陛下不悟反寵暱之以是爲我之私人至使宰相不得議其制置之得失給諫不得論其除授之是非以此而觀則陛下所以正其左右未能及古之聖王又明矣且私之得名何爲也哉據己分之所獨有而不得以通乎其外之稱也故自匹夫而言則以一家爲私而不得以通乎其鄕自鄕人而言則以一鄕爲私而不得以通乎其國自諸侯而言則以一國爲私而不得以通乎天下至於天子則際天之所覆極地之所載莫非已分之所有而無外之不通矣又何以私爲哉今以不能勝其一念之邪而至於有私心以不能正其家人近習之故而至於有私人以私心用私人則不能無私費於是內損經費之入外納羨余之獻而至於有私財陛下上爲皇天之所子全付所覆使其無有私而不公之處其所以與我者亦不細矣乃不能充其大而自爲割裂以狹小之使天下萬事之獘莫不由此而出是豈不可惜也哉若以時勢之利害言之則天下之勢合則彊分則弱故諸葛亮之告其君曰宮中府中俱爲一體陟罰臧否不宜異同若有作姦犯科及爲忠善者宜付有司論其刑賞以昭陛下平明之理不宜偏私使內外異法也當是之時昭烈父子以區區之蜀抗衡天下十分之九規取中原以興漢室以亮忠智爲之深謀而其策不過如此可謂深知時務之要而暗合乎先王之法矣夫以蜀之小而於其中又以公私自分彼此如兩國然則是將以梁益之半圖吳魏之全又且內小人而外君子廢法令而保姦回使內之所出者自有以賊乎外公之所立者常不足以勝乎私則是此兩國者又自相攻而其內之私者常勝外之公者常負也外有鄰敵之虞內有陰邪之寇日夜來攻而不置爲國家者亦己危矣夫以義理言之旣如彼以利害言之又如此則今日之事如不蚤正臣恐陛下之心𨿽勞於求賢而一有所妨乎此則賢人必不得用而所用者皆庸繆憸巧之人𨿽勤於立政而一有所礙乎此則善政必不得立而所行者皆阿私苟且之政日往月來養成禍本而貽燕之謀未逺輔相之職不修紀綱壊於上風俗壊於下民愁兵怨國勢日卑一旦猝有不虞臣竊寒心不知陛下何以善其後也然則臣之所謂天下大本惟在陛下之一心者可不汲汲皇皇而求有以正之哉至於輔翼太子之說則臣前日所謂數世之仁者蓋以微發其端而未敢索言之也夫太子天下之本其輔翼之不可不謹見於保傅傳者詳矣陛下聖學髙明洞貫古今宜不待臣言而諭然臣嘗竊怪陛下所以調護東宮者何其疎略之甚也由前所論而觀之豈非所以自治者猶未免於疎略因是亦以是爲當然而不之慮耶夫自王十朋陳良翰之後宮寮之選號爲得人而能稱其職者蓋己鮮矣而又時使邪佞儇薄闒冗庸妄之輩或得參錯於其間所謂講讀聞亦姑以應文備數而未聞其有箴規之效至於從容朝夕陪侍遊燕者又不過使臣宦者數輩而己皇太子睿性夙成閱理久熟𨿽若無待於輔導然人心難保气習易污習於正則正習於邪則邪此古之聖王教世子者所以必選端方正直道術博聞之士與之居處而又使之逐去邪人不使見惡行蓋常謹之於微不待其有過而後規也今三代之制𨿽不可考且以唐之六典論之東宮之官師傅賓客旣職輔導而詹事府兩春坊實擬天子之三省故以詹事庶子領之其選甚重今則師傅賓客旣不復置而詹事庶子有名無實其左右春坊遂直以使臣掌之何其輕且褻之甚耶夫立太子而不置師傅賓客則無以發其隆師親友尊徳樂義之心獨使春坊使臣得侍左右則無以防其戲慢媟狎奇衺雜進之害此已非細事矣至於皇孫徳性未定聞見未廣又非皇太子之比則其保養之具尢不可以不嚴而今日之官屬尢不備責任尢不專豈任事者亦有所未之思耶謂宜深詔大臣討論前代典故東宮除今已置官外別置師傅賓客之官使與朝夕遊處罷去春坊使臣而使詹事庶子各復其職宮中之事一言之入一令之出必由於此而後通焉又置贊善大夫擬諫官以箴闕失王府則宜稍放六典親王之制置賓友咨議以司訓導置長史司馬以總眾職妙選耆徳不雜他材皆置正員不爲兼職明其職掌以責功效則其官屬已略備矣陛下又當以時召之使侍燕遊從容啟迪凡古先聖王正心修身平治天下之要陛下之所服行而已有效與其勉慕而未能及愧悔而未能免者傾倒羅列悉以告之則聖子神孫皆將有以得乎陛下心傳之妙而宗社之安統業之固可以埀於永久而無窮矣此今日急務之一也至於選任大臣之說則臣前所謂勞於求賢而賢人不得用者蓋已發其端矣夫以陛下之聰明豈不知天下之事必得剛明公正之人而後可任也哉其所以常不得如此之人而反容鄙夫之竊位者非有他也直以一念之間未能撤其私邪之蔽而燕私之好便嬖之流不能盡由於法度若用剛明公正之人以爲輔相則恐其有以妨吾之事害吾之人而不得肆是以選掄之際常先排擯此等置之度外而後取凡疲懦軟熟平日不敢直言正色之人而揣摩之又於其中得其至庸極陋決可保其不至於有所妨者然後舉而加之於位是以除書未出而其物色先定姓名未顯而中外己逆知其決非天下之第一流矣故以陛下之英明剛斷略不世出而所取以自輔者未嘗有如汲黯魏徵之比顧嘗反得如秦檜晚年之執政臺諫者而用之彼以人臣竊國柄而畏忠言之悟主以發其姦也故專取此流以塞賢路蔽主心乃其勢之不得已者陛下尊居宸極威福自已亦何賴於此輩而乃與之共天下之政以自蔽其聰明自壊其綱紀而使天下受其獘哉夫其所以取之者如此故其選之不得而精選之不精故任之不得而重任之不重則彼之所以自任者亦輕夫以至庸之材當至輕之任則𨿽名爲大臣而其實不過供給惟諾奉行文書以求不失其窠坐資級如吏卒之爲而已求其有以輔聖徳修朝政而振紀綱不待智者而知其必不能也下此一等則惟有作姦欺植黨與納貨賂以濁亂陛下之朝廷耳其尢甚者乃至十有餘年而後敗露以去然其列布於後以希次補者又已不過此等人矣蓋自其爲臺諫爲侍從而其選已如此其後又擇其尢碌碌者而登用之則亦無怪乎陛下常不得天下之賢材而屬任之也然方用之之初亦曰姑欲其無所害於吾之私而己夫豈知其所以害夫天下之公者乃至於此哉陛下試反是心以求之則庶幾乎得之矣蓋不求其可喜而求其可畏不求其能適吾意而求其能輔吾徳不憂其自任之不重而常恐吾所以任之者之未重不爲燕私近習一時之計而爲宗社生靈萬世無窮之計陛下誠以此取之以此任之而猶曰不得其人則臣不信也此今日急務之二也至於振肅紀綱變化風俗之說則臣前所謂勤於立政而善政卒不得立者亦己發其端矣夫以陛下之心憂勤願治不爲不至豈不欲夫綱維之振風俗之美哉但以一念之間未能去其私邪之蔽是以朝廷之上忠邪雜進刑賞不分士夫之間志趣卑污廉恥廢壊顧猶以爲事理之當然而不思有以振厲矯革之也蓋明於內然後有以齊乎外無之已而後可以非諸人今宮省之間禁宻之地而天下不公之道不正之人顧乃得以窟穴盤據於其間而陛下目見耳聞無非不公不正之事則其所以燻蒸銷鑠使陛下好善之心不著疾惡之意不深其害已有不可勝言者矣及其作姦犯法則陛下又未能深割私愛而付諸外廷之議論以有司之法是以紀綱不能無所撓敗而所以施諸外者亦因是而不欲深究切之且如頃年方伯連帥嘗有以髒污不法聞者矣鞫治未竟而已有與郡之命及臺臣有言則遂與之祠祿而理爲自陳至於其所藏匿作過之人則又不復逮捕付獄名爲降官而實以解散其事此𨿽宰相曲庛鄕黨以欺陛下然臣竊意陛下非全然不悟其欺者意必以爲人情各有所私我旣欲遂我之私則彼亦欲遂彼之私君臣之間顏情稔熟則其勢不得不少容之且以爲𨿽或如此亦未至甚害於事而不知其敗壊綱紀使中外聞之腹非巷議皆有輕侮朝廷之心姦贓之吏則皆鼓舞相賀不復畏陛下之法令則亦非細故也又如廷臣爭議配享其間邪正曲直固有所在則兩無所問而並去之監司挾私以誣郡守則不問其曲直而兩皆罷免監司使酒以淩郡守亦不問其曲直而兩皆與祠宰相植黨營私孤負任使則曲加保全而使之去臺諫懷其私恩陰拱不言而陛下亦不之問也其有初自小官擢爲臺諫三四年間趨和承意不能建明一事則年除歲遷至極其選一日論及一二武臣罪惡則便斥爲郡守而不與職名從臣近典東畿逺帥西蜀一遭飛語則體究具析無所不至及究析來上而所聞不實則言之者晏然一無所訶山陵諸使鬻賣辟闕煩擾吏民禦史有言亦無行遣而或反得超遷禦史言及畿漕則名補卿列而實奪之權其所言者則𨿽量加削而繼以進用從班之中賢否尢雜至有終歲緘黙不聞一言以禆聖聽者顧亦墮羣逐隊排連攢補其桀黠者乃敢造飛語立橫議如臣前所陳者而宰相畏其凶焰反撓公議而從之臺諫亦不敢以聞於陛下而請其罪陛下視此綱紀爲如何可不反求諸身而亟有以振肅之耶綱紀不振於上是以風俗頹獘於下蓋其爲患之日久矣而浙中爲尢甚大率習爲軟美之態依阿之言而以不分是非不辧曲直爲得計下之事上固不敢少忤其意上之禦下亦不敢稍咈其情惟其私意之所在則千塗萬轍經營計較必得而後已甚者以金珠爲脯醢以契劵爲詩文宰相可啖則啖宰相近習可通則通近習惟得之求無復亷恥父詔其子兄勉其弟一用此術而不復知有忠義名節之可貴其俗已成之後則𨿽賢人君子亦不免習於其說一有剛毅正直守道循理之士出乎其間則羣譏眾排指爲道學之人而加以矯激之罪上惑聖聰下鼓流俗蓋自朝廷之上以及閭裏之間十數年來以此二字禁錮天下之賢人君子復如崇宣之間所謂元佑學術者排擯詆辱必使無所容措其身而後已嗚呼此豈治世之事而尙復忍言之哉又其甚者乃敢誦言於眾以爲陛下嘗謂今日天下幸無變故𨿽有仗節死義之士亦何所用此言一播大爲識者之憂而臣有以知其必非陛下之言也夫仗節死義之士當平居無事之時誠若無所用者然古之人君所以必汲汲以求之者蓋以如此之人臨患難而能外死生則其在平世必能輕爵祿臨患難而能盡忠節則其在平世必能不詭隨平日無事之時得而用之則君心正於上風俗美於下足以逆折姦萌潛消禍本自然不至眞有仗節死義之事非謂必知後日當有變故而預蓄此人以擬之也惟其平日自恃安寧便謂此等人材必無所用而專取一種無道理無學識重爵祿輕名義之人以爲不務矯激而尊寵之是以綱紀日壊風俗日偸非常之禍伏於冥冥之中而一旦發於意慮之所不及平日所用之人交臂降叛而無一人可同患難然後前日擯棄畱落之人始復不幸而著其忠義之節以天寶之亂觀之其將相貴戚近幸之臣皆已頓顙賊庭而起兵討賊卒至於殺身湛族而不悔如巡逺杲卿之流則逺方下邑人主不識其面目之人也使明皇早得巡等而用之豈不能銷患於未萌巡等早見用於明皇又何至眞爲仗節死義之舉哉商鑑不逺在夏后之世此識者所以深憂於或者之言也𨿽以臣知陛下聖學髙明識慮深逺決然不至有此議論然每念小人敢托聖訓以蓋其姦而其爲害至於足以深沮天下忠臣義士之气則亦未嘗不痛心疾首而不敢以識者之慮爲過計之憂也陛下視此風俗爲如何可不反求諸身而亟有以變革之耶此今日急務之三四也至於愛養民力修明軍政之說則民力之未裕生於私心之未克而宰相臺諫失職也軍政之未修生於私心之未克而近習得以謀帥也是數說者臣皆已極陳於前矣今請卽民力之未裕而推言之臣聞虞允文之爲相也盡取版曹歲入窠名之必可指擬者號爲歲終羨余之數而輸之內帑顧以其有名無實積累掛欠空載簿籍不可催理者撥還版曹其爲說曰內帑之積將以備他日用兵進取不時之須而版曹目今經費已自不失歲入之數聽其言誠甘且美矣然自是以來二十餘年內帑歲入不知幾何而認爲私貯典以私人宰相不得以式貢均節其出入版曹不得以簿書勾考其在亡其日銷月耗以奉燕私之費者蓋不知其幾何矣而曷嘗聞其能用此錢以易敵人之首如太祖皇帝之言哉徒使版曹經費闕乏日甚督趣日峻以至廢去祖宗以來破分良法而必以十分登足爲限以爲未足則又造爲比較監司郡守殿最之法以誘脇之不復問其政教設施之得失而一以其能剝民奉上者爲賢於是中外承風競爲苛急監司明諭州郡郡守明諭屬邑不必畱心民事惟務催督財賦此民力之所以重困之本而稅外無名之賦如和買折帛科罰月樁之屬尙未論也其次則陛下所用之宰相不能擇中外大吏而惟徇私情之厚薄所用之臺諫不能公行糾劾而惟快已意之愛憎是以監司郡守多不得人而其賢者或反以舉職業忤臺諫而遭斥逐也至於監司太多而事權不歸於一銓法𨿽宻而縣令未嘗擇人則乂其法之有未善者然其本正則此等不難區處其本未正則𨿽或舉此臣恐未見其益而反有害也又嘗卽夫軍政之不修而推之則臣聞日者諸將之求進也必先掊克士卒以殖私財然後以此自結於陛下之私人而祈以姓名達於陛下之貴將貴將得其姓名卽以付之軍中使自什伍以上節次保明稱其材武堪任將帥然後具爲奏牘而言之陛下之前陛下但見其等級推先案牘具備則誠以爲公薦而可以得人矣而豈知其論價輸錢已若晚唐之債帥哉只此一事有耳者無不聞有口者無不道然以其門戶幽深蹤迹詭祕故無路得以窺其交通之實狀是以𨿽或言之而陛下終不信也夫將者三軍之司命而其選置之方乖剌如此則彼智勇材略之人其孰肯抑心下首於宦官宮妾之門而陛下之所得以爲將帥者皆庸夫走卒固不知兵謀師律之爲何事而惟克剝之是先交結之是圖矣陛下不知其然而猶望其修明軍政激勸士卒以彊國勢豈不悞哉然將帥之不得人非獨兵卒之受其獘也推其爲害之極則又有以及乎民者蓋將帥得人則尺籍嚴而儲蓄羨屯田立而漕運省今爲將帥者如此則固無望其肯核軍實而丰儲蓄矣至於屯田則彼自營者尢所不願故朝廷不免爲之別置使者以典治之而兵屯之眾資其撥遣則又不免使參其務然聞其占護軍人不肯募其願耕者以行而彊其不能者以往至屯則偃蹇不耕而反爲民田之害使者文吏其力蓋有所不能制者是以陛下欲爲之切而久不得成也屯田不立漕運煩費諸州苗米至或盡數起發而無以供州兵之食則加耗斛面之獘紛紛而起而民益困矣又凡和買折帛科罰月樁之類往往亦爲供軍之故而不可除若屯田立而所資於諸路者減則此屬庶乎其皆可禁矣今乃不然則是置將之不善而害足以及民也凡此數者根株深固枝條廣闊若不可以朝變而夕除者然究其本則亦在乎陛下之反諸身耳聖心誠無不正則必能出私帑以歸版曹矣版曹不至甚闕必能復破分之法除殿最之科以寛州縣矣聖心誠無不正則必能擇宰相以選牧守矣擇臺諫以公刺舉矣聖心誠無不正則必能嚴宦官兵將交通之禁而以選將屬宰相矣宰相誠得其人則必能爲陛下擇將帥以作士气計軍實廣屯田以省漕運矣上自朝廷下達州縣治民典軍之官旣皆得人然後明詔宰相議省監司之員而精其選重其責又詔銓曹使以縣之劇易分爲等差而常切詢訪天下之官吏能爲縣者不拘薦舉之有無不限資格之髙下而籍其姓名使以次補最劇之縣果有治績則優而進之不勝其任則絀而退之凡州縣之間無名非理之供橫斂巧取之政其泰甚而可去者可以漸去而民力庶乎其可寛矣至於屯田之利則以臣愚見當使大將募軍士使者招遊民各自爲屯不相牽制其給授課督賞罰政令各從本司自爲區處軍中自有將校可使不須別置官吏使者則聽其辟置官屬三五人指使一二十人以備使令又擇從官通知兵農之務兼得軍民之情者一員爲屯田使總治兩司之政而通其奏請趣其應副又以歲時按行察其勤惰之實以行誅賞如此則兩屯心競各務其功田事可成漕運可省而諸路無名非理之供橫斂巧取之政前日有所不獲己而未可盡去者今亦可以悉禁民力庶乎其益裕矣此今日急務之五六也凡此六事皆不可緩而其本在於陛下之一心一心正則六事無不正一有人心私欲以介乎其間則𨿽欲憊精勞力以求正夫六事者亦將徒爲文具而天下之事愈至於不可爲矣故所謂天下之大本者又急務之最急而尢不可以少緩者惟陛下深畱聖意而亟圖之使大本誠正急務誠修而治效不進國勢不彊中原不復仇敵不滅則臣請伏鈇鉞之誅以謝陛下陛下𨿽欲赦之臣亦不敢承也然又竊聞之今日士夫之論其與臣不同者非一及究其實則皆所謂似是而非者也蓋其樂因循之無事者則曰陛下之年寖髙而天下亦幸無事年寖髙則血气不能不衰天下無事則不宜更爲庸人所擾其欲奮厲而有爲者則又曰祖宗之積憤不可以不攄中原之故疆不可以不復以此爲務則聖心不待勸勉而自彊捨此不圖則𨿽欲策厲以有爲而無所向望以爲標凖亦卒歸於委靡而已凡此二說亦皆有理而臣輒皆以爲非者蓋樂因循者知聖人之血气有時而衰而不知聖人之志气無時而衰也知天下之有事不可以苟安而不知天下無事之尢不可以少怠也況今日之天下又未得爲無事乎且以衛武公言之其年九十有五矣猶箴儆於國以求規諫而作抑戒之詩以自警使人朝夕誦之不離於側此其年豈不甚髙而其戒謹恐懼之心豈以是而少衰乎況陛下視武公之年三分未及其二而責任之重地位之髙又有十百千萬於武公者臣𨿽不肖又安敢先處陛下於武公之下而直謂其不能乎且天下之事非艱難多事之可憂而宴安酖毒之可畏政使功成治定無一事之可爲尙當朝兢夕惕居安慮危而不可以少怠況今天下𨿽若未有目前之急然民貧財匱兵惰將驕外有彊暴之寇仇內有愁怨之軍民其它難言之患隱於耳目之所不加思慮之所不接者近在堂奧之間而逺在數千里之外何可勝數追計其前旣有未可見之效卻顧於後又未有可守之規亦安得遽謂無事而遂以逸豫處之乎其思奮厲者又徒知恢復之不可忘頹墮之不可久然不知不世之大功易立而至微之本心難保中原之戎宼易逐而一己之私意難除也誠能先其所難則其易者將不言而自辦不先其難而徒然僥幸於其易則𨿽朝夕談之不絕於口是亦徒爲虛言以快天下之意而已又況此事之失己在隆興之初不合遽然罷兵講和遂使晏安酖毒之害日滋日長而坐薪嘗膽之志日逺日忘是以數年以來綱維解弛釁孽萌生區區東南事猶有不勝慮者何恢復之可圖乎故臣不敢隨例迎合苟爲大言以欺陛下而所望者則惟欲陛下先以東南之未治爲憂而正心克己以正朝廷修政事庶幾眞實功效可以馴致而不至於別生患害以妨逺圖蓋所謂善易者不言易而眞有志於恢復者果不在於撫劍扺掌之間也論者又或以爲陛下深於老佛之學而得其識心見性之妙於古先聖王之道蓋有不約而自合者是以不悅於世儒之常談死法而於當世之務則寧以管商一切功利之說爲可取今乃以其所厭飫鄙薄者陳之於前亦見其言愈多而愈不合也臣以爲此亦似是而非之論非所以進盛徳於日新也彼老子浮屠之說固有疑於聖賢者矣然其實不同者則此以性命爲眞實而彼以性命爲空虛也此以爲實故所謂寂然不動者萬理粲然於其中而民彛物則無一之不具所謂感而遂通天下之故則必順其事必循其法而無一事之或差彼以爲空則徒知寂滅爲樂而不知其爲實理之原徒知應物見形而不知其有眞妄之別也是以自吾之說而修之則體用一原顯微無間而治心修身齊家治國無一事之非理由彼之說則其本末橫分中外斷絕𨿽有所謂朗徹靈通虛靜明妙者而無所救於滅理亂倫之罪顚倒運用之失也故自古爲其學者其初無不似有可喜考其終則詖淫邪遁之見鮮有不作而害於政事者是以程顥常辟之曰自謂窮神知化而不足以開物成務言爲無不周徧而實外於倫理窮深極微而不可以入堯舜之道天下之學自非淺陋固滯則必入於此是謂正路之榛蕪聖門之蔽塞辟之而後可與入道嗚呼此眞可謂理到之言惜乎其未有以聞於陛下者使陛下過聽髠徒誑妄之說而以爲眞有合於聖人之道至分治心治身治人以爲三術而以儒者之學爲最下則臣竊爲陛下憂此心之害於政事而惜此說之布於來今也如或未以臣言爲然則聖質不爲不髙學之不爲不久而所以正心修身以及天下者其效果安在也是豈可不思其所以然者而亟反之哉若夫管商功利之說則又陋矣陛下所以取之者則以旣斥儒者之道爲常談死法而天下之務日至於前彼浮屠之學又不足以應之是以有味乎彼之言而冀其富國彊兵或有近效耳然自行其說至今幾年而國日益貧兵日益弱所謂近效者亦未之見而聖賢所傳生財之道理財之義文武之怒道徳之威則固所以爲富彊之大而反未有講之者也豈不誤哉今議者徒見老佛之髙管商之便而聖賢所傳明善誠身齊家治國平天下者初無新奇可喜之說遂以爲常談死法而不足學夫豈知其常談之中自有妙理死法之中自有活法固非老佛管商之陋所能彷佛其萬分也哉伏惟陛下察臣之言以究四說之同異而明辧之則知臣之所言非臣所爲之說乃古先聖賢之說非聖賢所爲之說乃天經地義自然之理𨿽以堯舜禹湯文武周孔之聖顏曾伋軻之賢而有所不能違也則於臣之言與夫論者之說其爲取捨從違不終日而決矣抑臣於此又竊有感而自悲焉蓋臣之得事陛下於今二十有七年矣而於其間得見陛下數不過三自其始見於隆興之初固嘗輒以近習爲言矣辛丑再見又嘗論之今歲三見而其所言又不過此臣遐方下土田野之人豈有積怨深怒於此曹而固欲攻之以快已私也哉其所以至於屢進不合而不敢悔者區區之意獨爲國家之計而不敢自爲身謀其愚亦可見矣然自頃以來歲月逾邁如川之流一往而不復反不惟臣之蒼顏白髮已迫遲暮而竊仰天顏亦覺非昔時矣臣之鄙滯固不能別有忠言奇謀以裨聖聽而陛下日新之盛徳亦未能有以使臣釋然而忘其夙昔之憂也則臣於此安得不深有感而重自悲乎身伏衡茅心馳魏闕竊不勝其愛君憂國之誠敢冒萬死刳瀝肺肝以效野人食芹炙背之獻且以自乞其不肖之身焉伏惟陛下哀憐財赦而擇其中則非獨愚臣之幸實宗社生靈之幸臣熹誠惶誠恐昧死再拜謹言〇行狀疏入夜漏下七刻上己就寢亟起秉燭讀之終篇年譜楊復曰先生當孝宗初政囊封陛對皆陳復讎之義力辧和議之非其後乃置而不論何哉竊觀戊申封事有曰此事之失己在隆興之初不合遽然罷兵講和遂使宴安酖毒之志日滋日長臥薪嘗膽之志日逺日忘是以數年以來綱維懈弛釁孽萌生區區東南事猶有不勝慮者何恢復之可圖乎此所以惓惓獨以天下之大本天下之急務爲言也又曰大本誠正急務誠修而治效不進國勢不彊中原不復讎敵不滅臣請伏鈇鉞之誅以此言觀之先生曷嘗忘復讎之義哉但以事不可幸成政必先於自治能如是則復中原滅讎敵之規模己在其中矣﹞除主管西太乙宮兼崇政殿說書辭﹝行狀時上巳有倦勤之意蓋將以爲燕翼之謀先生嘗艸奏疏言講學以正心修身以齊家逺便嬖以敬忠直抑私恩以抗公道明義理以絕神姦擇師傅以輔皇儲精選任以明體統振綱紀以厲風俗節財用以固邦本修政事以攘夷狄凡十事欲以爲新政之助會執政有指道學爲邪气者力辭新命除袐閣修撰仍奉外祠遂不果上先生當孝宗朝陛對者三上封事者三其初固以講學窮理爲出治之大原其後則直指天理人欲之分精一克復之義其初固以當世急務一二爲言其後封事之上則心術宮禁時政風俗披肝瀝膽極其忠鯁蓋所望於君父者愈深而其言愈切故於封事之未有曰日月逾邁如川之流一往而不復反不獨臣之蒼顏白髮已迫遲暮而竊仰天顏亦覺非昔時矣忠誠懇惻至今讀者猶爲之涕下先生進疏𨿽切孝宗亦開懷容納武博編摩祕省郎曹之除皆將引以自近守南康持浙東江西之節又知其不可彊畱而授之至是復有經帷之命先生之盡忠孝宗之受盡言亦不爲不遇也然先生進言皆痛詆大臣近習孝宗之眷愈厚而嫉者愈深是以不能一日安其身於朝廷之上而孝宗內禪矣〇文集辭免召命狀〇辭免召命奏狀〇辭免崇政殿說書奏狀﹞是歲二月始出太極圖說西銘解義以授學者﹝文集題太極西銘解後云始余作太極西銘二解未嘗敢出以示人也近見儒者多議兩書之失或乃未嘗通其文義而妄肆詆訶予竊悼焉因出此解以示學徒使廣其傳庶幾讀者由辭以得意而知其未可以輕議也淳熙戊申二月已已晦翁題〇文集答呂士瞻書雲程先生云涵養於未發之前則可求中於未發之前則不可此語切當不可移易李先生當日用功未知於此兩句爲如何後學未敢輕議但今當只以程先生之語爲正〇答方賓王書云延平行狀中語乃是當時所聞其用功之次第今以聖賢之言進修之實驗之恐亦自是其一時入處未免更有商量也〇語錄道夫言羅先生教學者靜坐中看喜怒哀樂未發謂之中未發作何气象李先生以爲此意不惟於進學有力兼亦是養心之要而遺書有云旣思則是己發昔嘗疑其與前所舉有礙細思亦甚緊要不可以不考直卿曰此問亦甚切但程先生剖析毫釐體用明白羅先生探索本原洞見道體二者皆有大功於世善觀之則亦並行而不相背矣況羅先生於靜坐時觀之乃其思慮未萌虛靈不昧自有以見其气象則初未害於未發蘇季明以求字爲問則求非思慮不可伊川所以力辧其差也先生曰𨿽是如此分解羅先生說終恐做病如明道亦說靜坐可以爲學謝上蔡亦言多著靜不妨此說終是小偏才偏便做病道理自有動時自有靜時學者只是敬以直內義以方外見得世間無處不是道理𨿽至微至小處亦有道理便以道理處之不可專要去靜處求所以伊川說只用敬不用靜便說得平也是他經歷多故見得恁地正而不偏若以世之大段紛擾人觀之若會靜得固好若講學則不可有毫髮之偏也如天雄附子冷底人喫也好如要通天下喫便不可〇問先生所作李先生行狀云終日危坐以驗夫喜怒哀樂之前气象爲如何而求所謂中者與伊川之說若不相似曰這處是舊日下得語太重今以伊川語格之則其下工夫處亦是有些子偏只是被李先生靜得極了便自見得是有个覺處不似別人今終日危坐只是且收斂在此勝如奔馳若一向如此便似坐禪入定〇問延平欲於未發之前觀其气象此與楊氏體驗於未發之前者異同如何曰這个亦有些病那體驗字是有个思量了便是己發若觀時恁著意看便也是己發〇或問延平先生何故驗於喜怒哀樂未發之前而求所謂中曰只是要見气象陳后之曰持定良久亦可見未發气象曰延平卽是此意若一向這里又差從釋氏去〇或問近見廖子晦言今年見先生問延平先生靜坐之說先生頗不以爲然不知如何曰這事難說靜坐理會道理自不妨只是討要靜坐則不可理會得道理明透自然是靜今人都是討靜坐以省事則不可〇問擇之云先生作延平行狀言黙坐澄心觀四者未發以前气象此語如何曰先生亦自說有病後復以問先生云學者不須如此﹞十六年已酉六十歲春正月除祕閣修撰依舊主管西京嵩山崇福宮辭職名﹝年譜拜祠命辭職名文集辭免祕閣修撰狀一﹞二月孝宗內禪光宗卽位甲子序大學章句三月戊申序中庸章句﹝年譜二書定著已久猶時加竄攺不輟至是以穩洽於心而始序之又各著或問中庸又有輯略先生微言大義具見二書序中尢學者所當盡心也〇語錄大學是爲學綱目先通大學立定綱領其它經皆雜說在里許通得大學了去看他經方見得此是格物致知事此是正心誠意事此是修身事此是齊家治國平天下事〇看大學且逐章理會須先讀本文念得次將章句來解本文又將或問來參章句須逐一令記得反復尋究待他浹洽旣逐段曉得將來統看溫尋過這方始是須是靠他這心若一向靠冩的如何得〇問大學或問曰且從頭逐句理會到不通處卻看章句或問乃注腳之注腳亦不必深理會〇學者且去熟讀大學正文了又仔細看章句或問未要看俟有疑處方可去看〇或問朱敬之有異聞乎曰平常只是在外面聽朋友問答或時裏面亦只說某病痛處得一日教看大學曰我平生精力盡在此書先須通此方可讀書〇說大學啟蒙畢因言某一生只看得這兩件文字透見得前賢所未到處若使天假之年庶幾將許多書逐件看得恁地煞有工夫〇問趙書記欲以先生中庸解鋟木如何先生曰公歸時煩說與切不可某爲人遲鈍旋見得旋攺一年之內攺了數徧不可知又自笑云那得个人如此著述〇解文字下字最難某解書所以未定常常更攺者只爲無那恰好底字把來看又見不穩當又著攺幾字所以橫渠說命辭爲難〇伊川舊日教人先看大學那時未有解說想也看得鶻突而今看批注覺大段分曉了只在仔細去看〇人只說某說大學等不略說使人自致思此大不然人之爲學只爭个肯與不肯耳他若不肯向這里略亦不解致思他若肯向這一邊自然有味愈詳愈有味〇文集答許順之書云大學之說近日多所更定舊說極陋處不少大抵本領不是只管妄作自誤誤人深爲可懼耳〇答呂伯恭書雲中庸章句一本上納〇更有詳說一書字多未暇余俟後便寄去有未安者一一條示爲幸大學章句並往亦有詳說後便寄也〇與張敬夫書云大學中庸章句緣此略修一過再錄上呈然覺其間更有合刪處〇答詹帥書雲中庸大學舊本己領二書所攺尢多中庸序中推本堯舜傳授來歷添入一段甚詳大學格物章中攺定用功程度甚明刪去辧論冗說極多舊本直是見得未眞也﹞夏四月復辭職名許之依舊直寶文閣降詔奬諭﹝文集辭免狀云右熹四月凖尙書省札子以熹辭免祕閣修撰恩命奉聖旨不許辭免仍凖吏部降到告命一道授熹前件職名者誤寵橫加乃超三級所有告命不敢祗受年譜詔辭云以爲寵卿以爵秩不若全卿名節之爲尢美也乃上表謝〇文集辭免祕閣修撰狀二〇謝依所乞仍舊直寶文閣及賜詔書奬諭表﹞閏五月更化覃恩轉朝散郎賜緋衣銀魚秋八月除江南東路轉運副使辭﹝年譜詔疾速之任任滿前來奏事先生以江東漕置司建康奄豎守行宮循習至與監司帥守疊爲賓主故不敢受以祖鄕田產隸部內辭﹞冬十月詔免回避疾速之任復辭﹝文集辭免江東運使狀一狀二﹞十一月攺知漳州再辭不允始拜命﹝行狀攺知漳州又再以疾辭不許時光宗初政再被除命遂以紹熙元年之任〇文集辭免知漳州狀〇辭免知漳州札子﹞

朱子年譜卷四寶應王懋竑撰光宗紹熙元年庚戌六十一歲夏四月二十四日到郡首頒禮教﹝年譜臨漳素號道遠比年風俗寖薄先生以民未知禮至有居父母喪而不服衰絰者首下教述古今禮律以開諭之又采古喪葬嫁娶之儀掲以示之命父老解說以訓子弟其俗尢崇尙釋氏之教男女聚僧廬爲傳經會女不嫁者私爲庵捨以居悉禁之俗爲大變時詣學校訓謅諸生如南康時其至郡齋請業問難者接之不倦又擇士之有行義知廉恥者使列學職爲諸生倡語錄郡中元自出公牒延郡士黃知錄施允壽石洪慶李唐咨林易簡楊士訓及淳於永嘉徐寓八人入學而張教授與舊職事沮格至是先生下學僚屬又有乞畱舊有官學正有司只得守法言者不止先生變色厲詞曰郡守以承守宣化爲職不以簿書財計獄訟爲事某初到此未知人物賢否風俗厚薄今己九月矣方知得學校底衰遂欲畱意學校所以采訪鄕評物論延請黃知錄以其有恬退之節欲得表率諸生又延請前輩士人同爲之表率欲使邦人士子識些向背稍知爲善之方與一邦之人共趨士君子之域以體朝廷教養作成之意不謂作之無應弄得來沒合殺教授受朝廷之命分教一邦其責任不爲不重合當自行規矩而今卻容許多無行之人爭訟職事人在學枉請官錢都不成學校士人先要識个廉退之節禮義廉恥是謂四維若寡廉鮮恥𨿽能文要何用某𨿽不肖深爲諸君恥之〇先生熟聞知錄趙師虙之爲人試之政事又得其實遂首舉之其詞曰履行深醇持心明恕聞者莫不心服〇道某在漳州初到時教習諸軍弓射等事皆無一人能之後分許多軍作三番每日輪番入校場挽弓及等者有賞其不及者畱在只管挽射及等則止終不及則罷之兩月之間翕然都會射及上等者亦多後多畱刺以塡闕額其有老弱不能者並退罷之〇某爲守一日詞訴一日著到合是第九日亦詞訟某卻罷了此日詞訟明日是休日今日便刷起一旬之內有未了者一齊都要了大抵做官須是自家常閒吏胥常忙方得若自家被文字來叢了討頭不見吏胥便來作獘做官須是立綱紀綱紀旣立都自無事﹞奏除屬縣上供罷科茶錢及蠲減本州島無額經總制錢凡萬餘緡﹝奏狀云將諸州縣所認折茶錢罷科荔枝龍眼幹錢抱認丰國監鑄不足鉛本錢七千六十四貫及近年所增經總制無額錢四千七百五十四貫盡與蠲減行狀奏除屬縣無名之賦七百萬減經總制錢四百萬〇文集乞蠲減漳州上供經總制額等錢狀﹞條畫經界事宜申諸司﹝年譜初先生爲同安簿己知經界不行之害及攺命臨漳會臣僚有奏請行於泉漳汀三州者詔監司條具利害以聞監司下其事於州先生旣至適與初意合卽加訪問講求纖悉畢究以至弓量算造之法盡得其說乃具申諸司以經界行否之利害一經界詳略之利害一又得其必可行之術三將不得行之慮一蓋謂田稅均則爲公私之利否則爲害行之詳則足爲一定之法行之略則適滋他日之獘故差官置局打量步畝攢造圖帳三者皆必可行而三者又各爲條畫其便宜使之無擾而辦但此法之行貧民下戶𨿽所深喜而豪民猾吏皆所不樂喜之者皆困苦單弱無能之人故𨿽有懇誠而不能以言自達不樂者皆才力辧智有餘之人故其所懷𨿽實私意而善爲說辭以惑羣聴恐脇上下務以必濟其私而賢士大夫之喜安靜厭紛擾者又或不能深察其情而望風沮怯例爲不可行之說以助其勢此則誠不能無將不得行之勢也﹞詔相度漳州先行經界秋八月上條奏經界狀﹝奏狀云準省札今臣相度漳州先行經界事須至條畫奏聞一推行經界最急之務在於推擇官吏欲乞朝廷先令監司一員主其事使擇一郡守臣汰其昏繆疲軟力不任事者而使郡守察其屬縣令或不能則擇於其任又不能則擇於它官一州不足則取於一路見任不足則取於得替待缺之中皆委守臣踏逐申差只以措置經界爲名使之審思熟慮於其始而委任責成於其終事畢之後量加旌賞一經界之法打量一事最費功力而紐折算計之法又人所難曉本州島已差人於鄰近州縣己行經界去處取會到紹興年中施行事目及募本州島舊來有曽經奉行諳曉算法之人選擇官吏將來可委者日逐講究聴候指揮但紹熙年中戶部行下打量攢算格式印本未見全文乞照戶部根檢謄錄點對行下一圖帳之法始於一保凡山川道路人戶田宅頃畝之闊狹水土之髙低當眾共定各得其實其十保合爲一都諸都合爲一縣則其圖帳但取大界總數而已不必更爲諸保諸都之別也今只令役戶作艸圖艸帳而官爲置紙顧工以造正圖正帳専委守倅及所差官會計費用若干具申漕憲於本州島上供錢內截撥應副則大利可成而民亦不至於煩費矣一紹興經界打量旣畢隨畝均產而其產錢不許過鄕今恐逐鄕產錢祖額本來已有輕重𨿽一番打量攢算而未足以革其本來輕重不均之獘欲乞特許產錢過鄕通縣均紐庶幾百里之內輕重齊同實爲利便一本州島民間田有產田有官田有職田有學田有常平租課田名色不一而其所納稅租輕重亦各不同姦民猾吏並緣爲姦爲今之計盡去此等名字只將見在田土打量步畝一槪均產每田一畝隨九等髙下定計產錢幾文而總計一州諸色租稅錢米之數卻以產錢爲母別定等則一例均敷毎產一文納錢若干米只一倉受納錢亦一庫交收卻以到官之數照元分數分隸逐旋撥入諸色倉庫除逐年二稅造簿之外遇辰戌丑未年逐縣令諸鄕各造一簿開具本鄕所管田數四至步畝等第各注某人管業有典賣則云元系某人管業某年典賣某人見今管業卻於後項通結逐一開具某人田若干產錢若干使其首尾相照又造合縣都簿一扇類聚諸簿通結逐戶田若干畝產錢若干文其有田業散在諸鄕者則並就煙爨地分開排總結並隨秋料稅簿送州印押下縣知佐通行収掌人戶遇有交易卽將契書及兩家砧基照鄕縣簿對行批鑿則版圖一定而民業有經矣一本州島更有荒廢寺院田產頗多目今並無僧行住持田土爲人侵占失陷稅賦不少乞特降指揮許命本州島召人實封請買不惟一時田業有歸亦免向後官司稅賦因循失陷而又合於韓愈所謂人其人廬其居之意文集與畱丞相札子云恭奉聖旨相度經界利病皆是一郡永久利害而經界尢利害之大者所以不避僭率極意盡言不敢少有顧望前郤首鼠兩端之意退而講究巨細本末不敢不盡規摹措畫蓋已什八九成矣鄙意無他蓋以本州島田稅不均隠漏官物動以萬計公私田土皆爲豪宗大姓詭名冒占而細民產去稅存或更受俵寄之租困苦狼狽無所從出州縣旣失經常之入則遂多方擘畫取其所不應取之財以足歲計如諸縣之科罰州郡之賣鹽是也上下不法莫能相正窮民受害有使人不忍聞者熹自到官蓋嘗反復討論欲救其獘而隠實郡計入不支出乃知若不經界實無措手之地所以前此申奏欲得及此秋冬之交早賜行下竊聞廟堂有意施行亦有陽爲兩可而陰實力沮之者只今己近冬至更五十日卽是新春設使便蒙施行亦無日子可以辦集矣語錄經界卽行也安得盡無獘只是十分獘也須革去得九分半所餘者一分半分而已今人卻情願受這十分重獘壓在頭上都不管及至才有一人理會起便去搜剔那一分半分底獘來瑕疵之以爲決不可行如被人少卻百貫千貫卻不管及被人少卻百錢千錢便反到要與理會今人都是這般見識而今分明是有个天下國家無一人肯把做自家物事看〇文集經界申諸司狀〇再申諸司狀〇條奏經界狀﹞九月奏劾黃岌罪狀﹝奏狀言縣官黃岌怠慢不職専務營私不以國家養兵捕盜爲念其土軍月糧不爲及時交納致令一寨土兵饑餓狼狽實非細事委是難以存畱在任本州島遂將黃岌與龍巖縣主簿對移己申尙書省並諸司照會訖欲望聖斷將黃岌重賜施行以爲官吏慢令廢職不卹軍民之戒〇文集按黃岌狀﹞冬十月以地震及足疾不能赴錫宴自劾仍請祠不允﹝行狀會朝論欲行泉漳汀三州經界先生初任同安已知經界不行之害至是訪事宜擇人物以至弓量之法洞見本末遂疏其事上之蓋經界法行息爭止訟大爲民利而占田隠稅侵漁貧弱者所不便及具宣徳意榜之通衢則邦人鼓舞而寓公豪石果爲異議以沮之遂因地震及足疾不赴錫宴自劾文集與畱丞相札子云九月中州境屢有地震之異未及自劾以聞而舊疾發動徧傳兩足痛楚呻吟不可堪忍以至滿散錫宴之日不得少伸臣子歸美報上之誠〇又所請罷科茶錢無額經總制錢之屬久不蒙開允經界聞亦有陽爲兩可而陰力沮之者至於按劾弛慢不虔之吏諸司又不主張甚有已行取勘而無故自引罷者如此使熹寧復更有顏面可臨吏民已具奏牒乞從罷黜而並以此私布腹心於下執事伏惟少賜矜憐復得奉祠則又千萬之幸也﹞刋四經四子書於郡﹝年譜壬辰奉以告諸先聖各爲說系於後以曉世之學者文集書臨漳所刋四經後易詩書世傳孔安國尙書序言伏生口傳書二十八篇堯典臯陶謨禹貢甘誓湯誓盤庚髙宗肜日西伯戡黎微子牧誓洪範金縢大誥康誥酒誥梓材召誥洛誥多士無逸君奭多方立政顧命呂刑文侯之命費誓秦誓孔子壁中書增多二十五篇大禹謨五子之歌胤徵仲虺之誥湯誥伊訓太甲上太甲中太甲下咸有一徳說命上說命中說命下泰誓上泰誓中泰誓下武臣旅獒微子之命蔡仲之命周官君陳畢命君牙問命分伏生書中四篇爲九篇又增多五篇舜典益稷盤庚中盤庚下康王之誥並序一篇合之凡五十九篇及安國作傳遂引序以冠其篇首而定爲五十八篇今世所行公私版本是也然漢儒以伏生之書爲今文而謂安國之書爲古文以今考之則今文多艱澀而古文反平易或者以爲今文自伏生女子口授晁錯時失之則先秦古書所引之文皆己如此或者以爲紀錄之實語難工而潤色之雅詞易好則暗誦者不應偏得所難而考文者反専得其所易是皆有不可知者至諸序之文或頗與經不合如康誥酒誥梓材之類而安國之序又絕不類西京文字亦皆可疑獨諸序之本不先經則賴安國之序而可見故今別定此本一以諸篇本文爲經而復合序篇於後使覽者得見聖經之舊而不亂乎諸儒之說又論其所以不可知者如此使讀者姑務沈潛反復乎其所易而不必穿鑿傅會於其所難者云紹熙庚戌十月〇春秋熹之先君子好左氏書毎夕讀之必盡一卷乃就寢故熹自幼未受學時己耳熟焉及長稍從諸先生長者問春秋義例時亦窺其一二大者而終不能有以自信於其心以故未嘗敢輒措一詞於其間而獨於其君臣父子大倫大法之際爲有感也近刻易詩書於郡帑易用呂氏本古經傳十二篇而絀詩書之序置之經後以曉當世使得復見古書之舊而不錮於後世諸儒之說顧三禮體大未能緒正獨念春秋大訓聖筆所刋不敢廢塞而河南卲氏皇極經世學又以易詩書春秋爲皇帝王覇之書尢不可以不備乃復出左氏經文別爲一書以踵三經之後其公榖二經所以異者類多人名地名而非大義之所系故不能悉具異時有能放呂公之法而爲三經之音訓者尙有以成吾之志也哉書臨漳所刋四子後聖人作經以詔後世將使讀者誦其文思其義有以知事理之當然見道義之全體而身力行之以入聖賢之域也其言𨿽約而天下之故幽明巨細靡不該焉欲求道以入徳者捨此爲無所用其心矣然去聖旣逺講誦失傳自其象數名物訓詁凡例之間老師宿儒尙有不能知者況於新學小生驟而讀之是亦安能遽有以得其大指要歸也哉故河南程夫子之教人必先使之用力乎大學論語中庸孟子之言然後及乎六經蓋其難易逺近大小之序固如此而不可亂也故今刻四古經而遂及乎此四書者以先後之且考舊聞爲之音訓以便觀者又悉著凡程子之言及於此者附於其後以見讀之之法學者得以覽焉抑嘗妄爲中庸𨿽七篇之所自出然讀者不先於孟子而遽及之則亦非所以爲入道之漸也因竊並記於此云紹熙攺元臘月〇文集刋四經成告先聖文〇年譜按語錄云某如今方見得聖人一言一字不吾欺只今六十一歲方理會得恁地又云熹覺得今年方無疑〇某當初講學也豈意到這里幸而天假之年許多道理在這里今年頗覺勝似去年去年勝似前年〇先生教人以大學語孟中庸爲入道之序而後及諸經以爲不先乎大學則無以提綱挈領而盡語孟之精微不參之語孟則無以融會貫通而極中庸之旨趣然不會其極於中庸則又何以建立大本經綸大經而讀天下之書論天下之事哉其於讀書也必使之辧其音釋正其章句玩其辭求其善研精覃思以究其所難知平心易气以驗其所自得然爲已務實辧別義利毋自欺謹其獨之戒未嘗不三致意焉﹞列上釋奠禮儀﹝年譜先是南康淮禮部符下政和五禮祭祀儀式其中未有詳備又朝廷編類臣民禮儀鏤板頒降亦恐有未詳備處乞更增修事未施行至是乃復列上釋奠禮儀數事且移書禮官乃得頗爲討究則淳熙所鏤之板己不復存後乃得於老吏之家又以議論不一越再歲始能定議得請施行而主其事者適徙他官遂格不下〇別集申禮部檢狀﹞十一月詔先將漳州經界措置施行﹝申狀云尙書省十二月二日札子福建轉運提刑提舉司奏相度到泉漳汀三州經界十一月二十六日降指揮先將漳州措置施行行狀冬有旨先行漳州經界南方春早事己無及明年屬有嗣子之喪再請奉祠其後經界竟報罷語錄問欲行經界本末曰本一官員姓唐上殿論及此尋行下漳泉二州相度本州島以爲可行而泉州顏尙書操兩可之說致廟堂疑貳卻是因黃伯耆再論上如其請實時付出三省宰執奏請又止且行於漳州﹞二年辛亥六十二歲春正月申轉運司經界乞候冬季打量﹝申狀云正月九日準省札十一月降指揮先將漳州經界措置施行熹自去年累次申請欲於秋成之後卽便打量東作之前次第了畢目今𨿽是正月中句然閩南地暖才及冬春之交民間己是耕犂若於此時施行不惟有妨農務而春月雨水常多原野泥濘恐亦難得應期了畢欲望使司詳酌其宜特賜敷奏許俟七月一日方行差十月一日然後打量文集與畱丞相札子云經界已被漕檄聞命之日己是正初農事方興不容措手己申漕司乞候十月一日打量矣其合預行措置事件則目今不住施行講究令益精審以俟及期而行但此事之行𨿽細民之所願欲而豪家右族倚勢並兼者惡其害己莫不陰謀詭計思有以動揺未知此八九月之間事體又復何如更願丞相深察其情而以天下至公之理栽之有以終恵此邦之人而不隨於騰口間說之計則如熹等輩尙得以效奔走而徼幸於有成如其不然則當以微罪自劾而歸不敢遊丞相陶鈞之內矣年譜宰相畱正泉人也其裏黨多以爲不可行先生與書再三切言之有旨先行漳州經界而己是春初事己無及二月先生以子喪乞祠去郡冬十月漳州進士吳禹圭訟其擾人詔寢其事而三州經界訖不行﹞奏請褒東溪髙公登直節﹝年譜髙東溪先生名登漳浦人爲古縣令以直言忤秦檜削官徙容州死舊有祠郡學中先生爲之記至是奏請於朝昭雪褒贈以旌其直節〇文集與畱丞相書云髙古縣特蒙主張得被仁聖漏泉之澤九原忠憤一旦獲伸丞相所以褒顯忠直擯抑姦諛之意不但施之今日周行之間所勸多矣〇文集乞褒錄髙登狀﹞二月以嗣子喪請祠﹝年譜正月癸酉長子塾卒於婺州報至卽以繼體服斬衰丐祠歸治喪葬﹞奏薦知龍溪縣翁徳廣﹝奏狀言徳廣天資剛直才气老成不爲赫赫可喜之名而有懇懇愛民之實察其施爲庶幾乎古之循吏者欲望聖慈特與升擢差遣以爲官吏勤事愛民之勸文集與畱丞相書雲龍溪亦蒙収召之恩始望蓋不及此〇文集薦知龍溪縣翁徳廣狀﹞三月復除祕閣修撰主管南京鴻慶宮﹝行狀屬有嗣子之喪再請奉嗣除祕閣修撰主管南京鴻慶宮語錄先生以喪嫡子丐祠甚堅當路者又以經界一奏先生持之力𨿽已報行而終以不便己爲病幸其有是請也亟啟從之﹞夏四月二十九日去郡辭職名﹝年譜先生去郡卽辭免職名蓋上初政嘗申孝宗是命力辭得請己降褒詔難以復受故再辭焉〇先生在臨漳僅及一期以南陬敝陋之俗驟承道徳正大之化始𨿽有欣然慕而亦有愕然疑嘩然毀者越半年後人心方肅然以定僚屬厲志節而不敢恣所欲仕族奉繩檢而不敢幹以私胥徒易慮而不敢行姦豪猾斂蹤而不敢冒法平時習浮屠爲傳經禮塔朝嶽之會者在在皆爲之屏息平時附鬼爲妖迎遊於街衢而抄掠於閭巷亦皆相視斂戢不敢輒舉良家子女從空門者各閉精廬或復人道之常四境狗盜之民亦望風奔遁攺復生業至是及期正爾安息先生之化而先生行矣豈不深可恨哉〇文集辭免祕閣修撰狀一﹞五月歸次建陽寓同繇橋﹝文集與畱丞相書云以四月二十六日解罷郡事越三日發臨漳五月二十四日遂扺建陽〇答吳伯丰書云此間寓居近市人事應接倍於山問今不復成歸五夫見就此謀卜居己買得人舊屋明年可移目今且架一小書樓更旬月可畢工也﹞秋七月復辭職名不允乃拜命﹝文集辭免祕閣修撰狀二﹞九月除荊湖南路轉運副使辭不允冬十二月復辭以經界不行自劾﹝文集辭免湖南運使狀一狀二〇文集與畱丞相書云蒙埀諭深以士大夫之朋黨爲患此古今之通病誠上之人所當疾也然熹嘗謂朋黨之禍止於縉紳而古之惡朋黨而欲去之者往往至於亡人之國蓋不察其賢否忠邪而惟黨之務去則彼小人之巧於自謀者必將有以自蓋其迹而君子持其公心直道無所回互往往反爲所擠而目以爲黨漢唐紹聖之巳事今未逺也熹𨿽至愚伏讀丞相所賜之書知丞相愛君憂國之心無一言一字不出於至誠惻怛此天下之賢人君子所以相率而願附於下風也而未能不以朋黨爲慮熹恐丞相或未深以天下之賢否忠邪爲己任是以上之所以告於君者未能使之判然不疑於君子小人之分下之所以行於進退予奪者未能有以服天下之心慰天下之望而陰邪讒賊常若反有侵淩干犯之勢也夫杜門自守孤立無朋者此一介之行也延納賢能黜退姦險合天下之人以濟天下之事者宰相之職也奚必以無黨者爲是而有黨者爲非耶夫以丞相今日之所處無黨則無黨矣而使小人之道日長君子之道日消天下之慮將有不可勝言者則丞相安得辭其責哉熹不勝愚者之慮願丞相先以分別賢否忠邪爲己任其果賢且忠耶則顯然進之惟恐其黨之不眾而無與共圖天下之事也其果姦且邪耶則顯然黜之惟恐其去之不盡而有以害吾用賢之功也不惟不疾君子之爲黨而不憚以身爲之黨不惟不憚以身爲之黨是又將引其君以爲黨而不憚也如此則天下之事其庻幾乎前年逐二諌官去年逐一禦史近聞又逐一諌官矣上下不交而天下將至於無邦丞相不此之慮而慮士大夫之爲黨其亦誤矣〇又與畱丞相書云抑又聞之天下事勢有消長賓主之不同以易而言方其復而長也一陽爲主於下而五陰莫之能遏及其姤而消也五龍天矯於上而不足以當一陰羸豕蹢躅之孚甚可畏也丞相觀於今日之勢孰爲主而方長乎孰爲客而方消乎孰能制人而孰爲制於人者乎於是焉而汲汲乎以求天下之賢以自助使之更進疊入日陳安危治亂之明戒以開上心排抑陰邪無使主勢小傾而陷入其黨尙恐後時而無及於事不精而未免有失亦何遽至預憂其分別太甚而爲異日之患乎〇又與畱丞相書云願丞相深觀大易陰陽消長否泰往來之變謹察君子小人之分而公進退之毋爲調停之說所誤使忠言日聞聖徳日新而天下之人眞享富壽康寧之福朝廷之上眞見平平蕩蕩之風則衰病之軀老死邱壑無所憾矣如於忠邪之分察之有未明消長之戒信之有未篤而又以一身利害之私參錯乎其間則今所謂持平者是乃所以深助小人之勢以爲君子之病將見彼黨日甚此勢日孤天下之事將有不可爲者丞相𨿽欲奉身而退窮勝事而樂淸時亦不得辭後世良史之責矣熹不勝感徳之至輒復冒昧言之伏惟恕其狂妄而采其千慮之一得焉﹞是歲與永嘉陳君舉論學﹝年譜先生往歲聞永嘉陳傅良君舉嘗有詩說以書問之至是遣書來報云來徵詩說年來或與士友言之未嘗落筆愚見欲以雅頌之音簫勺羣慝訓詁章句付之諸生又謂二十年間聞見異同無從就正問欲以書叩之念長者前有長樂之爭後有臨川之辧至如永康往還動數千言更相切磋未見其益而學者轉相誇毗浸失本旨蓋刻劃太精頗傷簡易矜持已甚反涉吝驕以此益覺書不能宣要須請見究此衷曲耳先生答云嘗謂人之爲學若從平實地工循序加功則其目前𨿽未見日計之益而積累工夫漸見端緒自然不假用意裝點不待用力支撐而聖賢之心義理之實必皆有以見其確然而不可易者至於講論之際心卽是口口卽是心豈容別生計較依違遷就以爲諧俗自便之計耶今人爲學旣己過髙而傷巧是以其說常至於依違遷就而無所分別蓋其胸中未能無纖芥之疑有以致然非獨以避咎之故而後詭於詞也若熹之愚自信己篤向來之辧𨿽至於遭讒取辱然至於今日此心耿耿猶恨其言之未盡不足以暢彼此之懷合異同之趣而不敢以爲悔也不識髙明何以教之惟盡言無隠使得反復其說千萬幸甚老病幽憂死亡無日念此大事非一人私說一朝淺計而終無面寫之期是以冒致愚悃向風引領不勝馳情文集又與陳君舉書云前書所扣未蒙開示然愚悃之未能盡發於言者亦多毎恨無由得遂傾倒以求鐫切近曹器之來訪乃得爲道曲折計其復趨函丈必以布露敢丐髙明少埀采釋其未然者痛掊擊之庶有以得其眞是之歸上不失列聖傳授之統下使天下之爲道術者得定於一非細事也惟執事圖之語錄君舉得書云更望以雅頌之音消鑠羣慝首章訓詁付之諸生問他如何是雅頌之音今只有雅頌之詞在更沒理會又去那里討雅頌之音便都只是瞞人又謂某前番不合與林黃中陸子靜諸人辧以爲相與詰難竟無深益蓋刻劃太精頗傷易簡矜持己甚反渉吝驕不知更何如方是深益若孟子之辟楊墨也只得恁地辟他說刻劃太精便只是某不合說得太分曉不似他只恁地含糊他是理會不得被眾人擁從又不肯道我不識又不得不說說又不識所以不肯索性開口道只个是甚物事又只恁鶻突了又曰他那得似子靜子靜卻是見得个道理卻成一部禪他和禪也識不得〇今永嘉又自說一種學問更沒頭沒尾又不及金溪大抵都說一載〇話終不說破是个甚麼然皆以道義先覺自處以此傳授君舉到湘中一妝妝盡南軒門人胡季隨亦從之問學某向見季隨固知其不能自立其胸中自空空無主人所以讒聞他人之說便動〇文集答葉正則書云向來相見之日甚淺而荷相與之意甚深中間寓捨並坐移晷觀左右之意若欲有所言者而竟囁嚅不能出口前書疏往來𨿽復少見鋒穎而亦未能彼此傾倒以求實是之歸但見士子傳誦所著書及答問書尺類多籠罩包藏之語不惟他人所不解意者左右亦自未能曉然於心而無所疑也世哀道微以學爲諱上下相狥識見議論日益卑下彼旣不足言矣而吾黨之爲學者又皆艸率茍簡未曽略識道義規模工夫次第便以己見摶量湊合撰出一般說話髙自標置下視古人及考其實則全是含糊影響之言不敢分明道著實處竊料其心豈無所凝只是已作如此聲勢不可復謂有所不知遂不免一向自瞞彊作撐柱只要如此鶻突將去究竟成就得何事業未論後世只今日旁觀便須有人識破未論他人只自家方寸如何得安穏耶如來書所謂在荊州無事看佛書乃知世外瓌奇之說本不能與治道相亂所以參雜辧爭亦是讀者不深考爾此殊可駭不謂正則乃作如此語話也中間得君舉書亦深以講究辧切爲不然此蓋無他只是自家不曽見得親切端的不容有毫釐之差處故作此見耳欲得會面相與劇談庶幾彼此盡情吐露尋一个是處大家講究到底大開眼看覷大開口說話分明去取直截剖判不須得如此遮前掩後似說不說做三日新婦子模樣不亦快哉孟子自許𨿽行覇王之事而不動其心究其根原乃只在識破詖淫邪遁四種病處今之學者不惟不能識此而其所做家計窠窟乃反在此四種病中便欲將此見識判斷古今議論聖賢豈不誤哉相望千里死亡無日因書聊復一言不識明者以爲何如然勿示人恐又起鬧無益而有損也〇答項平父書雲中間得葉正則書亦方似此依違籠罩而自處甚髙不自知其淺陋殊可憐憫以書告之久不得報恐未必能堪此苦口也〇語錄陸子靜分明是禪但卻成一个行戶尙有个據處如葉正則說則只是教人都曉不得嘗得一書來言世間有一般魁偉底道理自不亂於三綱五常旣說不亂三綱五常又說別是个魁偉底道理卻是个甚麼物事也是亂道他不說破籠統恁地說以謾人及人理會得來都無效驗時他又說你是未曉到這里他自也不曉得他之說最誤人世間呆人被他瞞不自知〇葉正則說話只是杜撰看他進捲可知大略〇葉正則作文論事全不知些著實利害只虛論﹞三年壬子六十三歲春二月有旨趣之任復辭並請補祠秩許之﹝年譜詔漳州經界議行己久湖南使節事不相關可疾速之任先生猶以補祠秩爲請遂許之〇文集辭免湖南運使狀二﹞始築室於建陽之考亭﹝年譜先是韋齋嘗過其地愛之書日記曰考亭溪山淸邃可以卜居至是卒成韋齋之志遷焉以六月落成而居之〇文集告家廟文云熹罪及不天幼失所怙祇奉遺訓往依諸劉卜葬卜居亦旣累歲時移事攺存沒未安乃眷此鄕實亦皇考所嘗愛賞而欲卜居之地今旣定宅敢伸虔告以妥祖考之靈﹞冬十二月除知靜江府廣南西路經界安撫使辭﹝文集與畱丞相札子云春間蒙恩獲安祠館感戴蓋不勝言今者曽未逾年又叨除目付以一路軍民之寄此蓋某官愛惜人材不忍使其終身棄於無用之地故以及此而熹衰病益侵精神益耗自度實難冒受以誤使令之意已具狀辭免欲望鈞慈特與將工令熹終滿今任祠祿之後別聴指揮〇文集辭免知靜江府狀一﹞是歲孟子要略成﹝語錄敬之問看要略見先生所說孟子皆歸之仁義如說信反以後諸處皆然曰是他見得這道理通透見得裏面本來都無別物事只有个仁義到得說將出都離這个不得不是要安排如此〇因整要略謂孟子發明許多道理都盡自此外更無別法思維這个先從性看看得這个物事破了然後看入裏面去終不甚費力要知𨿽有此數十條是古人己說過不得不與他理會到得做工夫時卻不用得許多難得勇猛底人直截便做將去〇敬之問要指不取杞柳一章曰此章自分曉無可玩索不用人亦可卻是生之謂性一叚難曉說得來反恐鶻突故不編入〇問孟子首章先剖判个天理人欲令人曉得其托始之意甚明先生所編要略卻是要從源頭說來所以不同曰某向時編此書今看來亦不必只孟子便直恁分曉示人自是好了﹞四年癸丑六十四歲春正月有旨趣之任復辭﹝辭免狀二云右熹正月二十三日凖正月七日尙書省札子以熹辭免知靜江府恩命正月六日奉聖旨不許辭免依己降指揮疾速之任熹前狀所陳委曲詳盡不謂未蒙照察申命益嚴是敢昧死復有陳述伏惟朝廷再爲開陳收回誤恩復還舊秩不勝祈懇激切之至〇文集辭免知靜江府狀二﹞二月差主管南京鴻慶宮冬十二月除知潭州荊湖南路安撫使辭﹝年譜或傳是冬使人自金國回敵問南朝朱先生安在答以見己擢用歸白廟堂遂有是除先生以辭逺就近不爲無嫌力辭〇告辭云十國爲連師帥是寄矧長沙據湖湘上游賜履甚廣視邦選侯尢難其人以爾學古粹深風節峻特可以爲世之師仁心仁聞威惠孚洽可以爲世之帥兼是二者往臨藩方聲望所加列城聳服儒先相望士气方振爾其爲朕教之楚俗𨿽安尙有凋瘵爾其爲朕撫之典刑所存奚事多訓時紹熙四年十二月某日中書舍人樓鑰行詞文集與畱丞相書云熹迂闊鄙儒多致齟齬相公曽未識其面目乃於秉鈞之初首加拔用到官一年有請必遂如褒贈漳浦髙公減免經總制錢之屬皆前日守臣屢請而不得者是相公於熹知之不爲不深而於漳之士民愛之不爲不厚矣至於經界一事乃獨屢上而不報至其甚不得己而陽許之則又多爲疑貳之言以來讒賊之口曽不一年而卒罷之則熹於是始疑相公所以知熹者不若其於鄕裏小兒之深所以愛夫漳之士民者不如其於瑣瑣姻婭之厚而匹夫之志因以慨然自知其決不可以復入相公之門矣是以湖南廣西再命再辭蓋不惟以粗伸己志亦庶幾陰以解謝臨漳千里狼狽失業之民也今相公郊居累月一日來歸復首以不肖之姓名言於上前付以湖南一路之寄聖主以相公之言爲重卽使出命君相之恩隆厚若此自當黽勉拜命以稱所蒙而熹之私心反復思之終以前事有未能忘者夫宰相以得士爲功下士爲難而士之所守乃以不自失爲貴今相公之得士如此下士如此己爲盛美若又能容熹使不自失其所守則是古人所謂人有其寶者亦何必使之回面污行而爲終身之羞哉抑今日之勢天意𨿽若暫回而恐未固禍機𨿽若暫息而恐未除事會之來乃有大於漳州之經界者矣願相公深以前事爲戒公其心逺其慮毋使天下之士賢於熹者復有所激而不肯出於門墻則熹今日之言猶未爲無以報徳也語錄過甲寅年見先生聞朋輩說昨歲金人問使人雲南朝朱先生出處如何歸白廟堂所以得帥長沙之命〇文集辭免知潭州狀一﹞五年甲寅六十五歲春正月復辭二月有旨趣之任﹝年譜黃裳爲嘉王府翊善自以學不及先生乞召爲宮僚王府直講彭龜年亦爲大臣言之畱正曰正非不知某但其性剛到此不合反爲累耳先生方再辭有旨長沙巨屏得賢爲重往祇成命毋執謙讓可依己降指揮疾速之任會洞獠侵擾屬郡恐其滋熾遂拜命四月啟行〇文集辭免知潭州狀二﹞夏五月五日至鎭﹝年譜在途所次老穉攜扶來觀夾道塡擁幾不可行長沙士子夙知向學及鄰郡數百里間學子雲集先生誨誘不倦坐席至不能容溢於戶外士俗歡動﹞洞獠侵擾屬郡遣使諭降之﹝年譜猺人蒲來矢出省地作過或薦軍校田升可用先生召問之以爲可招期以某日不俘以來將斬汝升卽以數十輩馳往取文書粗若告身者數通自隨諭以禍福來矢喜聴命遂並其妻子俘以至官給衣冠引赦不誅﹞奏劾將官陸景任﹝奏狀言潭州東南第八將從事郎陸景任病患尫羸不能行立兵官職事難以倚仗欲乞攺與宮觀差遣別選材武前來充職庶幾軍務不致廢弛〇文集奏劾陸景任狀﹞祭南軒張公祠﹝文集祭張敬夫城南祠文〇祭南軒墓文﹞修復嶽麓書院﹝委教授牒云本州島州學之外復置嶽麓書院本爲有志之士求師取友以爲優遊肄業之地故前帥忠肅劉公特因舊基復創新館延請故侍講張公先生往來其間使四方來學之士得以傳道授業解惑焉而比年以來師道淩夷講論廢息士气不振議者惜之當職叨冒假守到官兩月困於簿書未及一往除己請到醴陵黎君貢士充講書職事與學錄鄭貢士同行措置外今議別置額外學生十員以處四方遊學之士其廩給依州學則例更不補試聴候當職考察搜訪徑行撥入凡使爲學者知所當務不専在於區區課試之間實非小補牒教授及帖書院照會施行年譜先生窮日之力治郡事甚勞夜則與諸生講論隨問而答略無倦色多訓以切已務實毋厭卑近而慕髙逺懇惻至到聞者感動〇文集委教授措置嶽麓書院牒﹞申請飛虎軍隸本州島節制從之﹝年譜申教令嚴武偹以飛虎軍人爲百姓害郡不能禁且本路別無軍馬惟賴飛虎軍以壯聲勢而乃遙隸襄陽不便遂有是請〇文集乞撥飛虎軍隸湖南安撫司札子﹞六月申乞放歸田裏﹝年譜時孝宗升遐先生哀慟不能自勝又聞光宗以疾不能執喪中外洶洶益憂懼遂申省乞放歸田裏言天下國家所以長久安寧惟賴朝廷三綱五常之教有以建立修明於上然後守藩述職之臣有以稟承宣布於下所以內外相維小大順序𨿽有彊猾姦宄之人無所逞其志而爲亂不然則以一介書生彊而置諸數千百里軍民之上彼亦何所憑恃而能服其眾哉熹𨿽至愚自知甚審而亦粗嘗竊窺古今治亂安危存亡之變矣誠恐朽鈍之餘不堪今日方面之寄兼以近奉大行壽皇聖帝遺誥攀號不逮迷悶隕絕自覺精力亦難支吾欲望朝廷特賜敷奏放歸田裏行狀又艸封事極言父子天性不應以小嫌廢彛倫言頗切直會今上卽位不果上〇文集乞放歸田裏狀﹞秋七月光宗內禪寧宗卽位召赴行在奏事辭﹝宋史寧宗本紀云七月庚午召祕閣修撰知潭州朱熹詣行在年譜寧宗卽位趙汝愚首薦先生及陳傅良有旨赴行在奏事先生行且辭先是蜀人黃裳爲嘉邸翊善善講說開導上學頓進一日光宗宣諭云嘉王進學皆卿之力裳謝因進曰若欲進徳修業追蹤古先哲王則須尋天下第一人乃可光宗問爲誰對曰朱某彭龜年繼爲宮僚因講魯莊公不能制其母雲母不可制當制其侍禦僕從上問此誰之說曰朱某之說自後毎講必問朱某之說云何蓋傾心已久故履位之初首加召用〇行狀上在潛邸聞先生名每恨不得先生爲本宮講官至是首召奏事〇文集辭免召命狀﹞立忠節廟﹝年譜東晉王惇之亂湘州刺史譙閔王司馬承起兵討賊不克而死紹興初金人犯順通判潭州事孟彥卿趙民彥督兵迎戰臨陣遇害城陷之日將軍劉玠兵官趙聿之巷戰罵賊不屈而死五人皆以忠節歿於王事而從前未有廟貌乃牒本州島於城隍廟內創立祠堂象五人者又考譙王本傳並象其參謀數人立侍左右各立位版記其官職姓名奉祀如法後赴闕奏事特請於朝賜廟額曰忠節〇文集乞潭州譙王等廟額狀﹞考正釋奠禮儀行於郡﹝年譜先是漳州任內列上釋奠禮儀己條奏得請施行而復格不下至是前太常博士詹元善還爲太常少卿始復取往年所被勅命下之本郡吏文重復繁冗幾不可讀且曰屬有大典禮未遑徧下諸州先生以召還奏事行有日矣又苦目病乃力疾躬爲鉤校刪剔猥雜定爲數條以附州案俾移學宮府屬縣且關帥司並下巡內諸州僅畢而行未幾元善補外而奉常亦不復下其書他州矣〇文集書釋奠申明指揮後﹞八月赴行在﹝年譜先生行至宜春門人劉黻遮道請見曰先生此行上虛心以待敢問其道何先先生曰今日之事非大更攺不足以悅天意服人心必有惡衣服菲飲食卑宮室之志而不敢以天子之位爲樂然後庶幾積誠盡孝黙通潛格天人和同方可有爲其事大其體重以言乎輔贊之功則非吾之所任以言乎啟沃之道則非吾之敢當然天下無不可爲之時人主無不可進之善以天子之命召藩臣當不俟駕而往吾知竭吾誠盡吾力耳外此非吾所能預計也﹞除煥章閣待制兼侍講再辭不允仍趣前來供職﹝宋史寜宗本紀云八月癸已以朱熹爲煥章閣待制兼侍講年譜先生辭奏事之命兩旬不報遂東歸道中忽被除命以爲超躐不次之除難以祗受乞以舊官奉祠辭者至再且云陛下嗣位之初方將一新庶政所宜愛惜名器不可輕以假人若使僥幸之門一開豈可復塞至於博延儒臣專意講學蓋將求所以深得親歡者爲建極導民之本思所以大振朝綱者爲防微慮逺之圖顧問之臣實資輔養用人或謬所系非輕蓋先生在道聞南內朝禮尙闕近習己有用事者故預有是言〇告詞云朕初承大統未暇他圖首辟經帷詳延學士眷儒宗之在外頒召節以趣歸徑登從班以重吾道具位朱熹發六經之蘊窮百氏之源其在兩朝未爲不用至今四海猶謂多奇擢之次對之班處以邇英之列若程頤之在元佑若尹焞之於紹興副吾尊徳樂義之誠究爾正心誠意之說豈惟慰滿於士論且將增益於朕躬非不知政化方行師垣有賴試望之於馮翊不如寘之本朝召賈傅於長沙自當接以前席慰玆渇想望爾遄驅時紹熙五年八月某日黃繇行詞文集奏狀二云臣昨辭召命己被疾速前來供職指揮今玆祈免詔除又奉不允之詔不敢更有畱滯見已一面起離信州前路聴候處分〇答蔡季通書云至臨江忽被攺除之命超越非常不敢當也始者猶欲且歸裏中未決今旣如此又得朝士書皆云召旨乃出上意親批且屢問及不可不來又云主上虛心好學增置講員廣立程課深有願治之意果如此實國家萬萬無疆之休義不可不往遂自臨川攺趨信上以俟辭免之報〇文集辭免煥章閣待制侍講奏狀一奏狀二﹞九月奏乞帶元官職奏事﹝奏狀云次對異恩無故超授在臣私分實難自安是以彷徨未敢實受今來復凖前項聖旨己卽日起發前去外欲乞到日許臣且依七月十一日己降指揮帶元官職詣闕奏事所有新除卻俟面奏辭免別聴處分〇文集辭免煥章閣待制侍講乞且帶元官職詣闕奏狀二﹞晦丁亥至自潭州次於郊外﹝年譜先是先生行至上饒聞以內批逐首相有憂色學者問其故先生曰大臣進退亦當存其體貌豈宜如此或謂此蓋廟堂之意先生曰何不風其請去而後許之上新立豈可導之使輕逐大臣耶及至六和塔永嘉諸賢俱集各陳所欲施行之策紛然不決先生曰彼方爲幾我方爲肉何暇議及此哉蓋是時近習用事禦筆指揮皆己有端故先生憂之﹞冬十月已丑入國門申省乞帶元官職奏事﹝文集申省狀﹞辛卯奏事行宮便殿﹝年譜首言乃者天運艱難國有大咎天變爲之見於上地變爲之作於下人情爲之哀恫怫鬰而皆有離叛散亂之心此所謂天下之大變而不可以常理處焉者也太皇太后躬定大策皇帝陛下寅紹丕圖不越須臾之頃而鄕之危者安離者合天下之勢翕然而大定亦可謂處之以權而不失其正矣然自頃至今亦旣三月而天變未盡消地變未盡弭君親之心未盡歡學士大夫羣黎百姓或反不能無疑於逆順名實之際至於禍亂之本又已伏於冥冥之中特待時而動耳臣𨿽至愚亦知竊爲陛下憂之然猶有可可諉者亦曰陛下之心前日未嘗有求位之計今日未嘗忘思親之懷而己爾此則所謂道心微妙之全體天理髮用之本然而所以行權而不失其正之根本也誠卽是心以充之則孔子所謂求仁得仁而無怨孟子所謂終身欣然樂而忘天下者有以知陛下之不難矣借曰天命神器不可以無傳宗廟社稷不可以無奉則轉禍爲福易危爲安亦豈可以捨此而他求哉充吾未嘗求位之心則可以盡吾負罪引慝之誠充吾未嘗忘親之心則可以致吾溫凊定省之禮始終不越乎此而大倫可正大本可立矣陛下誠能動心忍性深自抑隕所以自處常如前日未嘗有位之時內自宮掖燕私之奉服食器用之須不敢一毫有加於潛邸之舊外至百辟多儀之享恩澤匪頒之式不敢一日而全享乎萬乘之尊專務積其誠意期以格乎親心然後浚發徳音痛自克責嚴飭羽衛益勤問安視膳之行十日一至而不得見則繼以五日五日一至而不得見則繼以三日三日而不得見則二日而一至以至於無一日而不一至焉俯伏寢門怨慕號泣𨿽勞且辱有所不憚然而親心猶未底豫慈愛猶未復初逆順名實之疑不渙然而冰釋則臣不信也若夫災異之變禍亂之機有未盡去則又在陛下凝神恭黙深監古先日與大臣講求政理可否相濟惟是之從必使發號施令無一不出乎朝廷進退人材無一不合乎公論不爲徧聴以啟私門則聖徳日新聖治日起而天人之應不得違釁孽之萌不得作矣今日之計莫大於此惟深畱聖意而亟圖之次言爲學之道莫先於窮理窮理之要必在於讀書讀書之法莫貴於循序而致精而致精之本則又在於居敬而持志此不易之理也夫天下之事莫不有理爲君臣者有君臣之理爲父子者有父子之理爲夫婦爲兄弟爲朋友以至於出入起居應事接物之際亦莫不各有理焉有以窮之則自君臣之大以至事物之微莫不知其所以然與其所當然而亡纖芥之疑善則從之惡則去之而無毫髮之累此爲學所以莫先於窮理也至論天下之理則要妙精微各有攸當亙古亙今不可移易惟古之聖人爲能盡之而其所行所言無不可爲天下後世不易之大法其餘則順之者爲君子而吉背之者爲小人而凶吉之大者則能保四海而可以爲法凶之甚者則不能保其身而可以爲戒是其粲然之迹必然之效蓋莫不具於經訓史冊之中欲窮天下之理而不卽是以求之則是正墻面而立爾此窮理所以必在乎讀書也若夫讀書則其不好之者固怠忽間斷而無所成矣其好之者又不免乎貪多而務廣往往未啟其端而遽已欲探具終未究乎此而忽己志在乎彼是以𨿽復終日勤勞不得休息而意緒忽忽常若有所奔趨廹逐而無從容涵泳之樂是又安能深信自得常久不厭以異於彼之怠忽間斷而無所成者哉孔子所謂欲速則不達孟子所謂進鋭者退速正謂此也誠能鑑此而有以反之則心潛於一久而不移而所讀之書文意接連血脈貫通自然漸漬浹洽心與理會而善之爲勸者深惡之爲戒者切矣此循序致精所以爲讀書之法也若夫致精之本則在於心而心之爲物至虛至靈神妙不測常爲一身之主以提萬事之綱而不可有頃刻之不存者也一不自覺而馳騖飛揚以徇物欲於軀殻之外則一身無主萬事無綱𨿽其俯仰顧盻之間蓋己不自覺其身之所在而況能反復聖言參考事物以求義理至當之歸乎孔子所謂君子不重則不威學則不固孟子所謂學問之道無他求其放心而已矣者正謂此也誠能嚴恭寅畏常存此心使其終日儼然不爲物欲之所侵亂則以之讀書以之觀理將無所往而不通以之應事以之接物將無所處而不當矣此居敬持志所以爲讀書之本也此數語者皆愚臣平生爲學艱難辛苦己試之效竊意聖賢復生所以教人不過如此不獨布衣韋帶之士所當從事蓋𨿽帝王之學殆亦無以易之伏惟聖明深賜省覽試以其說驗之於身蚤寤晨興無忘今日之志而自彊不息以緝熙於光明於以著明人主講學之效卓然爲萬世帝王之標凖則臣𨿽退伏田野與世長辭有餘榮矣又言湖南歲計入少出多官吏往往茍逭目前多方趣辦尙且入不支出公私俱困若更差到諸班換授歸正雜流補官之人復有增加愈見逼迫無以爲計欲望聖慈特詔本路帥臣監司諸郡並行均節痛加退減指定奏聞庶幾州得以卹其縣縣得以寛其民而有不奉詔者亦無以逃其罪矣又言湖南州郡從前邊防全無措置因令州守臣條畫到移置寨柵增撥戍兵利害數條己經具奏欲望明詔大臣早賜處分俾所司公共相度從長區處庶爲一分永久之利又言潭州城壁剝落摧圮乞行下計度修築以爲永久不虞之備﹞面辭待制侍講不允﹝文集甲寅行宮便殿奏札一奏札二奏札三奏札四奏札五〇辭免待制侍講面奏札子﹞壬辰申省辭待制職名乞攺作說書差遣﹝申省言昨具札子面奏辭免新除奉旨不允熹已仰體聖意不敢力辭講筵職事第以未得進說先受厚恩萬一異時未有報效而疾病發作不可支吾遂竊侍從職名而去則熹之愚死有餘罪欲望朝廷特爲開陳與免待制職名攺作說書差遣容熹卽日拜命供職不敢數具奏狀上勞聖覽謹具狀申尙書省文集辭免待制攺作說書狀﹞丁酉奉禦筆不允乃拜命系禦供職﹝行狀旣對面辭待制侍講不許翌日又辭待制職名攺作說書差遣上手札卿經術淵源正資勸講次對之職勿復牢辭以副朕崇儒重道之意遂拜命文集謝禦筆以次對系銜供職奏狀云右臣十月初十日凖禦前降到禦筆一封付臣令臣勿復牢辭次對之職臣昨以新除恩命超躐異常累具辭免日望開允豈意仰勤聖主親禦翰墨俯賜褒諭令勿牢辭疏賤小臣分不當得拜受伏讀不勝恐懼謹已仰遵聖訓系銜供職外謹具奏聞伏乞睿照﹞上孝宗山陵議狀﹝行狀趙彥逾按視孝宗山陵以爲土肉淺薄掘深五尺下有水石旋攺新穴比舊僅髙尺餘孫逢吉覆按亦乞少寛月日別求吉兆有旨集議臺史憚之議遂中寢先生竟上議狀言壽皇聖徳神功宜得吉土以奉衣冠之藏當廣求術士博訪名山不宜偏信臺史罔上誤國之言固執紹興坐南向北之說委之水泉砂礫之中殘破浮淺之地不報〇文集山陵議狀﹞辛丑受詔進講太學﹝年譜庚子內引辛丑進講故事講筵每遇只日早晚進講及至當日或值假故卽行權罷又大寒大暑亦系罷講月分先生奏乞除朔望旬休及過宮日外不以寒暑雙只月日諸色假故並令逐日早晚進講從之〇先生每講務積誠意以感悟上心以平日所論著者敷陳開析坦然明白可舉而行講畢有可以開益上徳者罄竭無隠上亦虛心嘉納焉〇文集乞不以假故逐日進講札子﹞差兼實錄院同修撰再辭不允﹝文集辭免兼實錄院同修撰奏狀一奏狀二﹞更化覃恩授朝請郎甲辰賜紫金魚袋﹝年譜告詞云學先王之道而明於當世之務三仕三己義不苟合天下髙之蓋累朝之所嘉嘆而不忘也長沙謀帥彊爲時起肆予初政式遄其歸於以勸講朕將虛已納焉爰因大賚序進厥秩𨿽曰舊章亦冀樂告時紹熙五年十月十七日中書舍人陳傅良行詞﹞奏乞令後省看詳封事﹝年譜時以雷雨之異下詔求言因奏登極之初已下明詔獻言者眾未聞一有施行令曰求言殆成虛語乞令後省官看詳擇其善者條上取旨以次施行則求言之詔不爲其文庶聞者知勸直言日聞十七日奉旨差沈有開劉光祖限十日內看詳聞奏寧宗本紀云甲辰以朱熹言趣後省看詳應詔封事〇文集乞差官看詳封事札子〇乞令看詳封事官面奏札子﹞奏乞討論嫡孫承重之服﹝札子云禮經勅令子爲父嫡孫承重爲祖父皆斬衰三年蓋嫡子當爲父後而不能襲位以執喪則嫡孫繼統以代之執喪義當然也然自漢文短喪之後歷世因之天子遂無三年之喪爲父且然則嫡孫承重從可知己至尊壽聖皇帝至性自天孝誠內發易月之外猶執通喪朝衣朝冠皆以大布超越千古甚盛徳也間者遺誥初頒太上皇帝偶違康豫不能躬就喪次陛下實以世嫡之重仰承大統則所謂承重之服著在禮律所宜一遵壽皇己行之法易月之外且以布衣布冠視朝聴政以代太上皇帝躬執三年之喪而一時倉卒不及詳議遂用漆紗淺黃之服不惟上違禮律且使壽皇己行之禮舉而復墜臣竊痛之然旣往之失不及追攺惟有將來啟殯發引禮當復用初喪之服則其變除之節尙有可議欲望陛下仰稽壽皇聖孝成法明詔禮官稽考禮律預行指定其官吏軍民男女方喪之禮亦宜稍爲之制勿使過爲華靡庶有以著於君臣之義實天下萬世之幸宋史寧宗本紀云十一月辛亥詔行孝宗三年喪制命禮官條具典禮以聞〇禮志云初髙宗之喪孝宗爲三年服及孝宗之喪有司請於易月之外用漆紗淺黃之制蓋循紹興以前之舊朱熹初至不以爲然奏言已往之失不及追攺惟有將來啟攢發引禮當復用初喪之服則其變除之節尙有可議望明詔禮官稽考禮律豫行指定其官吏軍民方喪之服亦宜稍爲之制勿使肆爲華靡其後詔中外百官皆以涼衫視事蓋用此也年譜奏上詔禮官討論後不果行〇文集乞討論喪服札子﹞瑞慶節奏乞卻賀表並乞三年內賀表並免﹝年譜瑞慶聖節前一日百官詣行宮便殿稱賀先生欲不出不可乃艸札子立班投進乞權免稱賀表亦不收接三年之內凡有稱賀事並依此例有旨卻賀表不受宋史寧宗本紀云丙午以朱熹奏請卻瑞慶節賀表〇文集乞瑞慶節不受賀札子﹞乙已晚講庚戌講筵畱身面奏四事﹝年譜時論者以爲上未還大內則名體不正而疑議生金使且來或有窺伺有旨修葺舊東宮爲屋三數百間欲徙居之而諌臣黃度將論近習遽以特批逐之先生不勝憂慮乃具奏四事言臣之所言其最大者則勸陛下凡百自奉深務抑損自宮閳之私居處服用且如潛邸之舊以至外庭禮數僕禦恩澤亦未可遽然全享萬乘之尊庶幾有以感格親心早遂晨昏定省之願以爲陛下必垂開納而數日來乃聞有旨修葺舊曰東宮爲屋三數百間外議皆謂陛下意欲速成早遂移蹕以爲便安之計不惟未能抑損乃是過有增加臣不知此果出於陛下之心大臣之議軍民之願耶抑亦左右近習倡爲此說以誤陛下而欲因以遂其姦心也臣恐不惟上帝震怒災異數出正當恐懼修省之時不當興此大役以咈譴告警動之意亦恐畿甸百姓饑餓流離阽於死亡之際忽見朝廷正用此時大興土木修造宮室但以適已自奉爲事而無矜惻憫憐之心或能怨望忿切以生他變不惟無以感格太上皇帝之心以致未有進見之期亦恐壽皇在殯因山未卜幾筵之奉不容少弛太皇太后皇太后皆以尊老之年煢然在憂苦之中晨昏之養尢不可闕而四方之人但見陛下亟欲大治宮室速得成就一旦翩然委而去之以就安便六軍萬民之心必又將有扼腕而不平者矣前鑑未逺甚可懼也至於一離尊親之側輕去倚廬之次深宮永巷園囿池臺耳目之娛雜然而進臣又竊恐陛下之心未易當此紛華盛麗之熒惑感移𨿽欲日親儒士講求經訓以正厥事而進徳修業亦將有所不暇矣此又臣之所大懼也至於壽康定省之禮則臣嘗言之矣而其意有未盡也今聞邇日一再過宮亦未得見而不亟爲之慮如臣所謂下詔自責頻日繼往者顧乃逶迆舒緩無異尋常之時泛然而往泛然而歸太上皇帝聞之必以爲此徒備禮而來實無必求見我之意其深閉固拒而不肯見固亦宜矣又聞太上皇后懼忤太上皇帝之意不欲其聞太上之稱又不欲其聞內禪之說此又慮之過者殊不知若但一向如此而不爲宛轉方便使太上皇帝灼知陛下所以不得已而卽位者但欲上安宗社下慰軍民姑以待己之勞而非敢遽享至尊之奉則父子之間上怨怒而下憂懼將何時而已乎父子天倫三綱所系不惟陛下之深心所未安而四方觀聴殊不爲美久而不圖亦將有借其名以造謗生事者此又臣之所大懼也至於朝廷紀綱尢所當嚴上自人主以下至於百執事各有職業不可相侵蓋君𨿽以制命爲職然必謀之大臣參之給捨使之熟識以求公議之所在然後揚於王庭明出命令而公行之是以朝廷尊嚴命令詳審𨿽有不當天下亦皆曉然知其謬之出於某人而人主不至獨任其責臣下欲議之者亦得以極意盡言而無所憚此古今之常理亦祖宗之家法也今者陛下卽位未能旬月而進退宰執移易臺諫甚者方驟進而忽退之皆出於陛下之獨斷而大臣不與謀給捨不及議正使實出於陛下之獨斷而其事悉當於理亦非爲治之體以啟將來之獘況中外傳聞無不疑惑皆謂左右或竊其柄而其所行又未能盡允於公議乎此獘不革臣恐名爲獨斷而主威不免於下移欲以求治而反不免於致亂蓋自隆興以來已有此失臣嘗再三深爲壽皇論之非獨今日之憂也尙賴壽皇聖性聰明更練世事故於此輩𨿽以驅使之故稍有假借實亦陰有以制之未至全墮其計然積習成風貽患於後其害己有不可勝言者如陳源袁佐之流皆陛下所親見也柰何又欲襲其迹而蹈之乎且陛下自視聰明剛斷孰與壽皇更練通達孰與壽皇壽皇尙不能制之於前而陛下乃欲制之於後臣恐其爲患之益深非但前日而己此又臣之所大懼也至於攢宮之卜偏聴臺史膠固謬妄之言墮其交結眩惑之計而不復廣詢述人以求吉地但欲於佑思諸陵之傍攢那遷就苛且了當旣不爲壽皇體魄安寜之慮又不爲宗社血食久逺之圖則自宰執侍從以至軍民皆知其非而不敢力爭夫以壽皇之丰功盛烈百世不忘而所以葬之如此其艸艸也此豈不又大咈天人之心以致變異之頻仍而貽患於無窮乎此又臣之所大懼也凡此四懼皆非小故臣願陛下深察愚言而反之於心明詔大臣首罷修葺東宮之役而以其工料回就慈福重華之間艸創寢殿一二十間使粗可居又於宮門之外艸創供奉宿衛之廬數十間勿使其有偪仄暴露之苦如是則上有以感格太上皇帝之心而速南內進見之期又有以致壽皇幾筵之奉而盡兩宮晨昏之禮下有以塞羣下窺觀眩惑之姦而慰斯民饑餓流離之嘆此一事也若夫過宮之計則臣又願陛下下詔自責減省輿衛入宮之後暫變服色如唐肅宗之攺服紫袍執控馬前者預詔近屬尊行之賢使之先入首白太上皇后以臣前所陳宛轉方便之說然後隨之而入望見太上皇帝卽當流涕伏地抱膝吮乳以伸負罪引慝之誠而太上皇后宗戚貴臣左右環擁更進譬諭解釋之詞則太上皇帝𨿽有忿怒之情亦且霍然雲消霧散而歡意浹洽矣此二事也若夫朝廷之紀綱則臣又願陛下深詔左右勿預朝政但使朝廷尊嚴紀网振肅而國家有泰山之安則此等自然不失富貴長久之計其實有勲庸而所得褒賞未愜眾論者亦詔大臣公議其事稽考令典厚報其勞而凡號令之弛張人才之進退則一委之二三大臣使之反復較量勿徇已見酌取公論奏而行之批旨宣行不須奏覆但未令尙書省施行先送後省審覆有不當者限以當日便行繳駁如更有疑則詔大臣與繳駁之官當晚入朝面議於前互相論難擇其善者稱制臨決則不惟近習不得干預朝權大臣不得專任已私而陛下亦得以益明習天下之事而無所疑於得失之算矣此三事也若夫山陵之卜則臣前日嘗以議狀進呈近日又與同列連名具奏今更不敢頻煩聖聴亦望特宣大臣使詳臣等前後所論而決其可否於立談之間先寛七月之期次黜臺史之說別求艸澤以營新宮使壽皇之遺體得安於內則宗社生靈皆蒙福於外矣此四事也凡此四事皆今日最急之務切乞畱神反復思慮斷而行之以答天變以慰人心上以彰聖主用人求諫之實下以申小臣愛君愛國之忠則臣不勝千萬大幸上爲之感動然卒無所施行〇文集講筵畱身面陳四事札子﹞閏十月戊午朔晚講次日編次講章以進﹝年譜是日講至盤銘日新因論湯有盤銘武王有丹書皆人主憂勤警戒之意先生講求數次復編次成帙取旨以入上喜且令點句以來他日請問上曰宮中嘗讀之其要在求放心耳先生頓首謝先生知上有意於學因復以札子勉上進徳其略言願陛下日用之間語黙動靜必求放心以爲之本而於玩經觀史親近儒學己用力處益用力焉數召大臣切劘治道俾陳今日要急之務略如仁祖開天章閣故事至如羣臣進對亦賜溫顏反復詢訪以求政事之得失民情之休戚而又因以察其人材之邪正短長庶於天下之事各得其理經歷詳盡浹洽貫通聰明日開志气日彊徳聲日聞治效日著則堯舜湯武之盛不過如是不宜妄自菲薄而不復以古之聖賢自期也先生退謂門人曰上可與爲善願常得賢者輔導天下有望矣﹞庚申早講辛酉晚講上諭災異札子﹝札子云今月五日夜漏方下五六刻間都城之內忽有黒煙四塞艸气襲人咫尺之間不辧人物著於面目皆爲沙土此爲陰聚包陽不和而散之象臣竊見焉蓋嘗聞之商之中宗髙宗遇災而懼修徳正事故能變災爲祥伏願陛下視以爲法克已自新早夜思省舉心動念出言行事之際常若皇天上帝臨之在上宗社生靈守之在旁懍懍然不敢復使一毫私意萌於其間以煩譴告而又申敕中外大小之臣同寅恊恭日夕謀議以求天意之所在而交修焉則庶乎災害日去而福祿日來矣〇文集論災異札子﹞甲子上廟祧議是日在告乙丑直日準告封婺源縣開國男食邑三百戶丁卯宣引入對﹝年譜孝宗將祔廟禮官孫逢吉許及之曾三復等初請祧宣祖而祔孝宗繼復有請並祧僖宣二祖而奉太祖居第一室祫享則正東鄕之位乞議祧主所歸者時宰相趙汝愚素主此說諸儒給捨樓鑰陳傅良軰皆附和之癸亥當集議先生度難以口舌爭乃辭疾不赴而入議狀宰相不聴臺諌因乞且依禮官初議樓鑰獨乞主並祧之說丙寅得旨來日內引丁卯入對賜食上問外事人才畢請宣引之旨上於榻後取文書一卷曰此卿所奏廟議也可細陳其說初先生旣被旨恐上必問及乃取所論畫爲圖本貼說詳盡至是出以奏陳久之上再三稱善且曰僖祖乃國家始祖自不當祧髙宗卽位時不曽祧壽皇卽位時亦不曽祧太上卽位時亦不曾祧今日豈可容易可於榻前撰數語俟徑批出施行先生方懲內批之獘因乞降出札子再令臣僚集議上亦然之旣退卽以上意諭廟堂則聞己毀撤僖宣廟而更創別廟以祀僖順翼宣四祖矣自太祖皇帝首尊四祖之廟治平間議者以世數寖逺請遷僖祖於夾室後王安石等奏僖祖有廟與稷契無異請復其舊趙汝遇旣以王安石之論爲非侍從之臣多附和其說吏部尙書鄭僑欲且祧宣祖而祔孝宗先生謂神宗復奉僖祖以爲始祖己爲得禮之正而合於人心所謂有其舉之莫敢廢之者乎異議之徒忌其軋己借以求勝事竟不行天下至今恨之〇行狀會孝宗祔廟議宗廟疊毀之次有請並祧僖宣二祖奉太祖居第一室祫祭則正東向之位有旨集議僖順翼宣四祖祧主宜有所歸自太祖皇帝首尊四祖之廟以僖祖爲四祖之首治平間議者以世數寖逺請遷僖祖於夾室未及數年王安石等奏僖祖有廟與稷契無異請復其舊詔從之時相雅不以熙寧復祀僖祖爲是先生度難以口舌爭遂移疾上議狀旣上廟堂持之不以聞卽毀撤僖宣廟堂更創別廟以奉四祖宰相旣有所偏主樓鑰陳傅良又復牽合裝綴以附其說先生所議頗達上聴忽有旨召赴內殿奏事因節略狀文爲札子畫圖以進上然之且曰僖祖國家始祖髙宗孝宗太上皇帝不曾遷今日豈敢輕議欲令先生於榻前撰數語以禦批直罷其事先生方懲內批之獘因言乞降出札子再令臣僚集議旣退復以上意諭廟堂而事竟不行經生學士知禮者皆是先生一時異議之徒忌其軋己權姦遂從而乘之〇文集祧廟議狀並圖〇面奏祧廟札子並圖〇議祧廟札子〇進議詔意﹞戊辰入史院﹝語錄實錄院略無統記修撰官三員檢討官四員各欲著撰不相統攝所修前後往往不相應先生嘗與眾議欲以事目分之譬之六部吏部專編差除禮部専編典禮刑部専編刑法須依次序編排各具首末然後類聚爲書方有條理又如一事而記載不同者須置簿抄出與眾會議然後去取庶幾存得總底在惟葉正則不從今當於史院置六房吏各専掌本房之事如周禮官屬下所謂史幾人者卽是此類如吏房有某注差刑房有某刑獄戶房有某財賦皆各有冊系日月而書其吏房有事涉刑獄則闗過刑房刑房有事涉財賦則闗過戶房逐月接續爲書吏官一閱則條目具列可以依據又以合立傳之人立其姓名於轉運司令下諸州索逐人之行狀事實墓志等文字專委一官掌之逐月送付史院如此然後有可下筆處及異日史成之後五房書亦各存之以備漏落﹞庚午面對乙亥直日丙子晚講是日禦批除宮觀戊寅付下附奏謝申省乞放謝辭遂行﹝年譜丙子晚講畱身申言前所奏四事疏乞賜施行旣退卽降禦批朕憫卿耆艾方此隆冬恐難立講已除卿宮觀可知悉宰相趙汝愚畱禦札固諫上不省汝愚因求罷政不許越二日戊寅韓侂冑遣內侍王徳謙封內批付下先生卽附奏謝仍申省乞放謝辭得旨免謝出靈芝寺遂行中書舍人陳傅良起居郎劉光祖起居舍人鄧驛禦史吳獵吏部侍郎孫逢吉登聞鼓院遊仲鴻給事中樓鑰交章畱之皆不報〇他日工部侍郎黃艾因對問所以逐朱某之驟上曰初除某經筵爾今乃事事欲與聞吏部侍郎孫逢吉亦因講權輿之詩反復以諷上曰朱某所言多不可用宋史寜宗本紀云戊寅侍講朱熹以上疏忤韓侂冑罷〇文集謝禦筆與宮觀奏狀〇乞放謝辭狀﹞壬午除寶文閣待制與州郡差遣辭尋除知江陵府荊湖北路安撫使辭並乞追還待制職名﹝行狀除寶文閣待制與州郡差遣力辭尋除知江陵府又力辭仍乞追還新舊職名年譜有旨除寶文閣待制與州郡差遣力辭遂除知江陵府辭並辭新舊職名不允〇文集辭免寶文閣待制與郡狀〇辭免兩次除授待制職名及知江陵府奏狀〇年譜初上之立也宰相趙汝愚求能通意於長信宮者知閣門事韓侂冑自詭於太皇太后親屬也請效力遣入白不許出遇內侍闗禮於門告之故禮請獨入泣涕固請太皇太后許之乃命復呼侂冑入使諭意廟堂其論遂定侂冑自謂有定策功且依托肺腑出入宮掖居中用事先生離長沙已聞之卽惕然以爲憂因辭免職名已微寓其意及進見再三面陳之又約吏部彭龜年請對白髮其姦龜年出護使客侂冑益得志時丞相方收召四方之士聚於本朝海內引領以觀新政而事已多從中出先生旣屢言於上又數以手書遣生徒密白丞相當以厚賞酬其勞勿使得預朝政且有分界恨立紀綱防微杜漸謹不可忽之語丞相方謂其易制所倚以爲腹心謀事之人又皆持祿茍安無復逺慮先生獨懷忠憤因講畢奏疏極言之侂冑大怒陰與其黨謀先去其爲首者則其餘去之易耳乃於禁中爲優戲以熒惑上聴會先生急於致君知無不言言無不切頗見嚴憚而一時爭名之流亦潛有惎間之心由是侂冑之計遂行及講筵畱身再乞施行前疏則內批徑下先生旣去國彭龜年遂攻侘冑因奏曰政緣陛下近日逐得朱某太暴故亦欲陛下逐去此小人旣而省札直批龜年與郡侂冑由此聲勢益張羣憸附和並疑及丞相視正士如深仇衣冠之禍蓋始此云﹞十一月戊戌至玉山講學於縣庠﹝年譜邑宰司馬邁請爲諸生講說先生辭不獲乃就縣庠賓位因學者所請問而發明道要聞者興起邁刻講義一篇以傳於世此乃先生晚年親切之訓讀者其深味之﹞丁未還考亭十二月詔依舊煥章閣待制提舉南京鴻慶宮辭﹝先生拜祠命仍辭待制職名〇文集乞追還煥章閣待制奏狀一奏狀二﹞竹林精舍成﹝年譜先生旣歸學者益眾至是精舍落成率諸生行釋菜之禮於先聖先師以告成事後精舍更名曰滄州〇文集滄州精舍告先聖文﹞慶元元年乙卯六十六歲春三月復辭舊職名並以議廟祧自劾﹝三月三日準省札以乞追還煥章閣待制職名奉聖旨不允因復力辭並以前輒議廟祧不合乞收還誤恩是月二十八日奉旨次對之職除授已久與廟議初不相關可依已降指揮不得再有陳請〇文集乞追還待制職名奏狀三﹞磨勘轉朝奉大夫﹝年譜先是吏部取會磨勘至是轉朝奉大夫〇奏狀貼黃雲蒙吏部降到告命磨勘轉官卽已謝恩祇受年譜告詞云勅登崇俊良固欲符於眾望丕視功載自難廢於彛章𨿽吾法從之英亦用敍遷之典具位受才宏逺造道精醇舉明主於三代之隆夙懷此志以六經爲諸儒之倡務淑斯人爵每見於辭榮節素髙於難進載稽吏考爰陟文階積久以致官恐未免如昔人之議舉賢不待次當有以徇天下之公其體朕心勿忘猶告時慶元元年三月某日中書舍人鄧驛行詞﹞夏五月復辭職名並乞致仕﹝年譜初韓侂冑卽欲並逐趙相而難其詞及是誣以不軌竄永州中外震駭大權一歸侂冑矣侂冑本武人志在招權納賄士大夫嗜利無恥或素爲淸議所擯者乃教以除去異已者然後可以肆志而莫予違陰疏名授之俾以次斥逐或更道學之名曰僞學蓋謂貪黷放肆乃人眞情其亷潔好修者皆僞也於是羣小附和以攻僞干進者蠭起而太府寺丞呂祖儉以論救丞相貶韶州先生自以蒙累朝知遇之恩且尙帶從臣職名義不容黙乃艸封事數萬言極陳姦邪蔽主之禍因以明丞相之寃子弟諸生更進疊諫以爲必且賈禍先生不聴蔡元定入諫請以蓍決之遇遁之家人先生黙然退取奏槀焚之更號遁翁遂以疾丐休致云別集答劉徳修書云病中痊發狂疾欲舒憤懣一訴穹蒼旣復自疑因以易筮之得遁之家人爲遁尾好遁之占遂亟焚槁齰舌然胸中猶勃勃不能已也餘千數日前得書處之甚適亦甚不易只去歲忙亂中得其書字畫言語皆晏然如平日固己服其有定力矣某掛冠之請人尙未還而小報己不允勢須再請但得冷撰舊秩亦可以已矣不敢其必悉從也殘暑未衰萬萬以時自重〇文集申建寧府乞保明致仕狀〇乞追還待制職名及守本官致仕奏狀四﹞秋七月復以議永阜攢陵自劾﹝奏狀言臣累具奏辭免職名並乞致仕奉聖旨辭職謝事非朕優賢之意不得再有陳請臣己恭稟聖訓未敢再混宸聰所辭職名亦不敢再祈避免然伏念向嘗妄議永阜攢宮今小大之臣曽議此者皆已次第降黜而臣以所入文字不曽付外是致漏綱豈可隠匿不言冒竊寵榮伏望聖明付之司敗以肅邦刑有旨朱熹無罪可待余依已降指揮〇文集乞追還待制職名並自劾不合妄議永阜攢陵事奏狀五﹞冬十一月復辭職名﹝奏狀言臣本意止爲己罷講官不敢復帶侍從職名而於其間三次奏狀乃因它事忘其前語今始覺前日之謬不敢再有它說伏望照臣去年申省及第一次第二次辭免奏狀早賜施行使臣得以本官仍奉香火屏伏田畝以終餘年貼黃言去歲初除之日己冒疏封錫服之寵封贈蔭補之澤及用檢舉磨勘轉官皆爲己受從臣恩數並乞賜處分討論攺正〇文集乞追還待制職名奏狀六﹞十二月詔依舊祕閣修撰提舉南京鴻慶宮﹝年譜告詞雲從欲者聖人之仁尙謙者君子之行眷我執經之老辭夫次對之榮旣諒忱誠其頒茂命以爾心耽墳典性樂邱樊被累朝之特招稱疾屢矣於十連而趣召肯起幡然旣陪東學之遊兼侍西淸之邃見卿幾晚方善桓榮之說書髙論未聞遽若貢生之懷土仍夫華職秩以眞祠蓋彰優老之風且示隆儒之意逮玆累歲始復有陳前受之是今受之非誰能無惑大遜如慢小遜如僞夫豈其然顧而務徇於名髙在我豈輕於爵馭俾解禁嚴之直復居論著之聨𨿽雅志之勉從在至懷而良咈噫厭承明勞侍從旣違持槖之班歸鄕裏受生徒往究専門之業其祇子訓用蹈於中可依舊祕閣修撰宮觀差遣慶元元年十二月某日中書舍人傅伯壽行詞﹞二年丙辰六十七歲春二月申乞攺正已受從官恩數﹝申省言元奏貼黃內稱疏封錫服封贈蔭補磨勘轉官皆爲己受從官恩數乞賜攺正未奉進士欲乞朝廷特爲敷奏檢照條例逐一討論悉行攺正庶安愚分〇文集乞攺正己受過從官恩數狀﹞冬十二月落職罷祠﹝年譜先是臺臣擊僞學旣榜朝堂未幾張貴模指論太極圖說之非省闈聞之知舉葉倪劉等奏論文獘復言僞學之魁以匹夫竊人主之柄鼓動天下故文風未能丕變乞將語錄之類並行除毀是科取士稍涉義理者悉見黜落六經語孟大學中庸之書爲世大禁士子避時所忌文气日卑臺諫洶洶爭欲以先生爲奇貨門人楊道夫聞鄕曲射利者多撰造事迹以投合言者之意亟以書告先生報曰死生禍福久已置之度外不煩過慮久之姦人相顧不敢發獨胡紘單疏將上會遷去不果沈繼祖以追論伊川得爲察官紘以槁授之繼祖鋭於進取謂立可致富貴遂奏乞禠職罷祠從之〇蔡元定隠居不仕亦特編管道州善類重足以立〇宋史胡紘傳云紘未達時嘗竭朱熹於建安熹待學子惟脫粟飯遇紘不能異也紘不悅語人曰此非人情只雞尊酒山中未爲乏也遂亡去及是爲監察禦史遂劾趙汝愚且詆其引用朱熹爲僞學罪首汝愚逐謫永州汝愚初扺罪去國搢紳大夫與夫學校之士皆憤悒不平疏論甚眾侂冑患之以汝愚之門及朱熹之徒多知名士不便於已欲盡去之謂不可一一誣以罪則設爲僞學之目以擯之用何澹劉徳秀爲言官專擊僞學然未有誦言攻熹者獨紘艸疏將上會攺太常少卿不果沈繼祖以追論程頤得爲察官紘遂以疏授之繼祖論熹皆紘筆也行狀自先生去國侂冑勢益張鄙夫憸人迎合其意以學爲僞謂貪黷放肆乃人眞情亷潔好禮者皆僞也科舉取士稍涉經訓者悉見排黜文章議論根於理義者並行除毀六經語孟悉爲世之大禁猾胥賤隸頑鈍無恥之徒往往引用以至卿相繩趨尺步稍以儒名者無所容其身從遊之士特立不顧者屏伏邱壑依阿巽懦者更名他師過門不入甚至變易衣冠狎遊市肆以自別其非黨先生日與諸生講學竹林精舍有勸以謝遣生徒者笑而不答本傳自熹去國侂冑勢益張何澹爲中司首論専門之學文詐沽名乞辧眞僞劉徳秀仕長沙不爲張栻之徒所禮及爲諫官首論畱正引僞學之罪僞學之稱蓋自此始太常少卿胡紘言比年僞學猖獗圖爲不軌望宣諭大臣權住進擬遂召陳賈爲兵部侍郎未幾熹有奪職之命劉三傑以前禦史論熹汝愚劉光祖徐誼之徒前日之僞黨至此又變而爲逆黨卽日除三傑右正言右諫議大夫姚愈論道學權臣結爲死黨窺伺神器乃命直學士院髙文虎艸詔諭天下於是攻僞學日急選人余嚞至上書乞斬熹語錄有一朋友微諷先生云先生有天生徳於予底意思卻無微服過宋之意先生曰某又不曽上書自辧又不曽作詩謗訕只是與朋友講習古書說這道理更不教做卻做何事因曰論語首章言人不知而不慍不亦君子乎斷章言不知命無以爲君子今人開口亦解說一飲一啄自有定分及遇小小利害便生趨避計較之心古人刀鋸在前鼎鐝在後視之如無物者蓋緣只見得這个道理都不見那刀鋸鼎鐝耳又曰死生有命如合在水裏死須是溺殺此猶不是深奧底事難曉底話如今朋友都信不及覺見此道日孤令人意思不佳〇或勸先生散了學徒閉戶省事以避禍者先生曰禍福之來命也〇如某輩皆不能保只是做將去事到則盡付之人欲避禍終不能避徳今爲避禍之說者固出於相愛然得某壁立萬仭豈不益爲吾道之光閎其黙足以容只是不去擊鼓訟寃便是黙不成屋下合說底話亦不敢說也﹞是歲始修禮書﹝年譜名曰儀禮經傳通解其書大要以儀禮爲本分章附疏而以小戴諸義各綴其後其見於他篇及他書可相發明者或附於經或附於義其外如弟子職保傳傳之屬又自別爲篇以附其類其目有家禮鄕禮學禮邦國禮王朝禮喪禮祭禮大傳外傳其大體己具者蓋十七八先是具奏欲乞修三禮曰臣聞六經之道同歸而禮樂之用爲急遭秦滅學禮樂先壤漢晉以來諸儒補緝竟無全書其頗存者三禮而已周官一書固爲禮之綱領至其儀法度數則儀禮乃其本經而禮記郊特牲冠儀等篇乃其義說耳前此猶有三禮通禮學究諸科禮𨿽不行而士猶得以誦習而知其說熙寧以來王安石變亂舊制廢罷儀禮而獨存禮記之科棄經任傳遺本宗末其失已甚而博士諸生人不過誦其虛大以供應舉至於其間亦有因儀法度數之實而立文者則咸幽冥而莫知其源一有大儀率用耳學臆斷而己若乃樂之爲教則又絕無師受律尺短長聲音淸濁學士大夫莫有知其說者而不知其爲闕也故臣頃在山林嘗與一二學者考訂其說欲以儀禮爲經而取禮記及諸經史雜書所載有及於禮者皆以附於本經之丅具列注疏諸儒之說略有端緒而私家無書檢閱無人抄寫久之未成會蒙除用學徒分散遂不能就而鍾律之制則士友間亦有得其遺意者竊欲更加參考別爲一書以補六藝之闕而亦未能具也欲望聖明特詔有司許臣就祕書省太常寺闗借禮樂諸書自行招致舊日學徒數十人踏逐空閒官屋數間與之居處令其編類可以興起廢墜埀之永久使士知實學異時可爲聖朝制作之助則斯文幸甚會去國不及上文集答應仁仲書云前賢常患儀禮難讀以今觀之只是經不分章記不隨經而注疏各爲一書故使讀者不能遽曉今定此本盡去此諸獘恨不得令韓文公見之也先生李子在跋儀禮經觧通觧目錄先君所著家禮五卷鄕禮三卷學禮十一卷邦國禮四卷王朝禮十四卷其曰經傳通解者凡二十三卷蓋先君晚歲之所新定是爲絕筆之書惟書數一篇缺而未補而大射禮聘禮公侯大夫禮諸候相朝禮八篇則猶未脫槁也其曰集傳集注者此書之舊名也凡十四卷爲王朝禮而下卜筮篇亦缺余則先君所艸定而未暇刪攺也至於喪祭二禮則嘗以規模次第屬之門人黃幹俾之類次他日書成亦當相從於此庶幾此書本末具備﹞三年丁已六十八歲春正月拜命謝表﹝年譜前數日之夕先生方與諸生講論有以落職之命來告者先生略起視之復坐講論如初翌日諸生方知其有指揮也尋具表謝〇文集落職罷宮觀謝表〇落祕閣修撰依前官謝表午〇語錄季通被罪臺評及先生先生飯罷樓下起西序行數回卽中位打坐賀孫退歸精舍告諸友漢卿筮之得小過公弋取彼在穴曰先生無虞蔡所遭必傷卽至樓下先生坐睡甚酣因諸生偶語而覺諸生問所聞蔡丈事如何曰州縣捕索甚急不曉何以得罪因與正淳說早上所問孟子所通處甚詳繼聞蔡己遵路防衛頗嚴諸友急往中途見別先生舟往不及聞蔡畱邑中皆詹元善調護之先生初亦欲與經營包顯道因言禍福己定徒爾勞擾先生嘉之且曰顯道說得自好未知當局如何是夜諸生坐樓下圍鑪講問而退聞蔡編管道州乃沈繼祖文字主意詆先生也賀﹞餞別蔡季通於淨安寺﹝宋史蔡元定傳云沈繼祖劉三傑爲言官連疏詆熹及元定未幾謫道州州縣捕元定甚急元定聞之不辭家卽就道熹與從遊者數百人餞別蕭寺中坐客興嘆有泣下者熹微視元定不異平時因喟然曰朋友相愛之情季通不挫之志可謂兩得之矣續集答儲行之書云季通之行浩然無幾微不適意邱子服獨爲之涕泣流漣而不能己處事變卹窮交亦兩得其理也語錄先生往淨安寺候蔡蔡自府乘舟就貶過淨安先生出寺門接之坐方丈寒暄外無嗟勞語以連日所讀參同契所疑扣之蔡應答灑然少遲諸人醵酒至飲皆醉先生閒行列坐寺前橋上飲回寺又飲先生醉睡方坐橋上詹元善卽退去先生曰此人富貴气〇賀年譜明日獨與季通會宿寒泉相與訂正參同契終夕不寐次年季通卒於舂陵先生爲之哀慟季通從先生遊最久精識博聞同輩皆不能及義理大原固己心通意解尢長於天文地理樂律曆數兵陣之說凡古書盤錯肯棨學者讀之不能以句元定爬梳剖析細入秋毫莫不暢達先生論易推本河圖洛書皇極經世書先天圖往往多因與元定往復而有發焉故其貶也恨無與晤語者其歿也祭之以爲精詣之識卓絕之才不可屈之志不可窮之辧不復可見並遊之好同志之樂已矣蓋深致其哀云〇續集與蔡季通書云自奉別後惘惘至今不能忘於懷某幸無它諸生旣來遣之不去亦姑任之若有禍害亦非此可免也但極難得人議究文字義理深處便無人可告語殊憒憒益懷仰耳〇又與蔡季通書云素患難行乎患難吾人平日講之熟矣今日正要得力想爲日旣久處之愈安不以彼此遲速惑其心也賤迹復掛彈文繼此須更有行遣只得靜以俟之若得在湖嶺之間庶得聲聞易通亦一幸也﹞韓文考異成﹝文集書韓文考異前云此集今世本多不同惟近歳南安軍所刋方氏校定本號爲精善別有舉正十卷論其所以去取之意又他本之所無也然其去取多以祥符杭本嘉佑蜀本及李謝所據館閣本爲定而尢尊館閣本𨿽有繆誤往往曲從他本𨿽善亦棄不錄至於舉正則又例多而辭寡覽者或頗不能曉知故今輙因其書更爲校定悉考眾本之同異而一以文勢義理及他書之可驗者決之茍是矣則𨿽民間近出小本不敢違有所未安則𨿽官本古本石本不敢信又各詳著其所以然者以爲考異十卷庶錢去取之未善者覽者得以參伍而筆削焉﹞四年戊午六十九歲集書傳﹝文集按大全集二典禹謨金縢召誥洛誥武成諸說數篇及親稿百餘段具在其它悉口授蔡沈俾足成之﹞冬十二月引年乞休﹝年譜先生以明年年及七十初疑猶在罪籍不敢有請繼以尙帶階官義當納祿具申建寧府乞保明申奏致仕是歳答李季章書云親舊凋零如蔡季通呂子約皆死貶所令人痛心益無生意所以惜此餘日止爲所編禮書已略見端緒而未能就若更得年餘間未死日與了卻亦可瞑目矣〇文集申建寧府乞保明致仕狀﹞五年已未七十歳春三月楚辭集注後語辧證成﹝文集楚辭集注序云右楚辭集注八卷今所校定其第錄如上蓋自屈原賦離騷而南國宗之名章繼作通號楚辭大扺皆祖原意而離騷深逺矣竊嘗論之原之爲人其志行𨿽或過於中庸而不可以爲法然皆出於忠君愛國之誠心原之爲書其辭旨𨿽或流於跌宕怪神怨懟激發而不可以爲訓然皆生於繾綣惻怛不能自已之至意𨿽其不知學於北方以求周公仲尼之道而獨馳騁於變風變雅之末流以故醇儒莊士或羞稱之然使世之放臣屏子怨妻去婦扙涙謳唫於下而所天者幸而聴之則於彼此之間天性民彛之善豈不足以交有所發而增夫三綱五典之重此余之所以每有味於其言而不敢直以詞人之賦視之也然自原著此詞至漢未久而說者已失其趣如太史公蓋未能免而劉安班固賈逵之書世復不傳及隋唐間爲訓解者尙五六家又有僧道騫者能爲楚聲之讀今亦漫不復存無以驗其說之得失而獨東京王逸章句與近世洪興祖補注並行於世其於訓詁名物之間則已詳矣顧王書之所取捨與其題號離合之間多可議者而洪皆不能有所是正至其大義則又皆未嘗沈潛反復嗟嘆詠歌以尋其文詞指意之所出而遽欲取諭立說旁引曲證以彊附於其事之已然是以或以迂滯而逺於性情或以迫切而害於義理使原之所爲抑鬱而不得伸於當年者又晦昧而不見白於後世余於是益有感焉疾病呻吟之暇聊據舊編粗加櫽括定爲集注八卷庶幾讀者得以見古人於千載之上而死者可作又足以知千載之下有知我者而不恨於來者之不聞也嗚呼悕矣是豈易與俗人言哉﹞夏四月有旨令守朝奉大夫致仕拜命謝表﹝文集乞致仕狀〇致仕謝表﹞始用野服見客﹝年譜坐位榜略云滎陽呂公嘗言京洛致仕官與人相接皆以閒居野服爲禮而嘆外郡或不能然其指深矣夬上衣下裳大帶方履比之涼衫自不爲簡其所便者但取束帶足以爲禮解帶足以燕居而已且使窮鄕下邑得見祖宗盛時京都舊俗其美如此亦補助風教之一端也﹞六年庚申七十一歳春正月作聚星亭贊﹝年譜考亭陳氏故有離榭名曰聚星亭至是作新之先生爲本原茍陳事畫著屏上而爲之贊末云彧乃附曹羣亦忘漢嗣守之難古今所嘆又曰髙山景行好徳所同課忠責孝獨槪余衷百爾窺臨鏡考毋怠開國承家永奉明戒先生之意深矣〇文集聚星亭贊﹞三月辛酉攺大學誠意章﹝三月初先生病已甚猶修書不輟夜爲諸生講論多至夜分且曰爲學之要惟在事事審求其是決去其非積累久之心與理一自然所發皆無私曲聖人應萬事天地生萬物直而已矣是日攺大學誠意章午後暴下不能興隨入室堂自此不復能出樓下﹞甲子先生卒﹝年譜前夕癸亥精舍諸生入問疾先生起坐曰誤諸君逺來然道理亦止是如此但相倡率下堅苦工夫牢固著足方有進步處諸生退先生乃作三書一與子在令早歸收拾遺文一與黃幹令收禮書底本補緝而成之其書界行開具逐項合修條目且封一卷往爲之式一與範念徳托寫禮書甲子卽命移寢中堂黎明諸生復入問疾因請曰先生之疾革矣萬一不諱當用書儀乎曰疎略然則當用儀禮乎乃頷之良久恬然而逝午初刻也享年七十有一送終諸禮皆遵遺訓焉是日大風拻木鴻水崩山哲人之萎豈小變哉〇黎明諸生復入問疾因請曰先生之疾革矣萬一不諱當用書儀乎先生搖首然則當用儀禮乎亦搖首然則以儀禮書儀參用之乎乃頷之〇行狀先生疾且革手爲書囑其子在與門人範念徳黃幹尢拳拳以勉學及修正遺書爲言翌旦門人侍疾者請教先生曰堅苦問溫公喪禮曰疎略問儀禮頷之巳而正坐整冠衣就枕而逝門人治喪者旣一以儀禮從事而訃告所至從遊之士與夫聞風慕義者莫不相與爲位而聚哭焉禁錮𨿽嚴有所不避也蔡沈夢奠記慶元庚申三月初二日丁已先生簡附葉味道來約沈下考亭當晚卽與味道至先生侍下是夜先生看沈書集傳說數十條及時事甚悉精舍諸生皆在四更方退只沈宿樓下書院初三日戊午先生在樓下攺書傳兩章又貼修稽古錄一段是夜說書數十條初四日已未先生在樓下商量起小亭於門前洲上先生自至溪岸相視陳履道載酒飲於新築亭基時溪東山聞有獸聲甚異里人在坐者云前後如此鄕裏輙有喪禍然聲未嘗有此雄也是夜說書至太極圓初五日庚申先生在樓下臟腑微利邑宰張揆來見有饋先生卻之謂知縣若寛一分百姓得一分之惠揆藉時相之勢凶熖可畏百姓苦之是夜說西銘又言爲學之要惟事事審求其是決去其非積累日久心與理一自然所發皆無私曲聖人應萬事天地生萬物直而已矣初六日辛酉攺大學誠意章令詹淳縢寫又攺數字又修楚辭一段午後大瀉隨入宅室自是不復能出樓下書院矣初七日壬戌先生臟腑甚脫文之埜自五夫歸初八日癸亥精舍諸生來問病先生起坐曰誤諸生逺來然道理只是恁地但大家倡率做些堅苦工夫須牢固著腳力方有進步處時在坐者林子武夔孫陳器之埴葉味道賀孫徐居父宇方伯起劉擇之成道趙惟夫範益之元裕及沈先生顧沈曰某與先丈病勢一般決不能起沈答曰先人病兩月餘先生方苦臟腑然老人體气易虛不可不急治之蓋先生病實與先人相似上極熱揮扇不輟下極冷泄瀉不止先人亦初因痁結服神功九致動臟腑舂陵病革時嘗作先生書及此故也諸生退先生作範伯崇念徳書托寫禮書且爲冡孫擇配又作黃直卿幹書令收禮書底本補葺成之又作敬之在書令早歸收拾文字且嘆息言許多年父子乃不及相見也夜分令沈檢巢氏病源劉擇之云待制脈絕已三日矣只是精神定把得如此分曉初九日甲子五更令沈至臥內先生坐牀上沈侍立先生以手挽沈衣令坐若有所欲言而不言者久之醫士諸葛徳裕來令無語用治命移寢中堂平明精舍諸生復來問病味道云先生萬一不諱禮數用書儀何如先生搖首益之云用儀禮何如先生復搖首沈曰儀禮書儀參用何如先生首肯之然不能言意欲筆寫示左右以手版托紙進先生執筆如平時然力不能運少頃置筆就枕手誤觸巾目沈正之諸生退沈坐首邊益之坐足邊先生上下其視瞳猶烱然徐徐開合气息漸微而逝午初刻也是日大風破屋左右梧桐等大木皆拔未幾洪水山皆崩陷其所謂山頹木壞者歟嗚呼痛哉先生頻年腳气自入春來尢甚以足弱气痁步履旣艱刺痛更作服藥不效先生謂沈曰腳气發作異於常年精神頓壞自覺不能長久閏二月兪倅夢達聞中自邵武至延平過考亭薦醫士張修之張至云須略攻治法去其壅滯方得气脈流通先生初難之以問劉擇之擇之蓋素主不可攻治者叩其用藥擇之曰治粗人病爾此豈所宜張執甚力擇之不能屈先生亦念此病恐前後醫者只養得住遂用其藥初制黃蓍鶯粟殻等服之小效繼用巴豆三稜莪術等藥覺气快足輕向時遇食多不下膈之病皆去旣而大腑又祕結先生再服溫白九數粒臟腑通而泄瀉不止矣黃芽歳丹作大劑投之皆不效遂至大故嗚呼痛哉先君歿舂陵時謂沈曰先生老矣汝歸終事之未逾年先生亦歿數奇命薄學未有聞而父師俱往抱無涯之悲飲終天之恨幾何不窘苦而遂死也嗚呼痛哉武夷蔡沈書記文集與黃直卿書云三月八日熹啟人還得書知已至三山一行安樂又知授學次第人益信向所示告文規約皆佳深以爲慰今想愈成倫理凡百更宜加勉力吾道之托在此者吾無憾矣衰病本自略有安意爲兪夢達薦一張醫來用硇砂巴豆等攻之病遂大變此兩日愈甚將恐不可支吾泰兒又逺在千里外諸事無分付處極以爲撓然凡百己定只得安之耳異時諸子諸孫切望直卿一一推誠力賜教誨使不大爲門戶之羞至祝至祝不禮書今爲用之履之不來亦不濟事無人商量可使報之可且就直卿處折哀如向來喪禮詳略皆己得中矣臣禮一篇兼舊本今先附案一面整理其它並望參考條例以次修成就諸處借來可校作兩樣本行道大小並附去並紙各幹番可收也謙之公庶各煩致意不意遂成永訣各希珍重仁卿未行亦爲致意病昏且倦作宇不成所懷千萬徒切淒黯不具〇年譜先生閒居未明而起深衣幅中方履拜於家廟以及先聖退坐書室几案必正書籍器用必整其飲食也羮食行列有定位匙箸舉措有定所倦而休也瞑目端坐休而起也整步徐行中夜而寢旣寢而寤則擁衾而坐或至達旦其色莊其言厲其行舒而恭其坐端而直威儀容止之則自少至老祁寒盛暑造次顚沛未嘗有須臾之離也平居惓惓無一念不在於國聞國政之闕失則戚然有不豫之色語及國勢之未振則感慨以至泣下然自少時卽以興起斯文爲己任俛焉孜孜不知老之將至若不屑於斯世者及其出而事君則竭忠盡誠不顧其身推以臨民則除其疾苦而正其風俗未嘗不欲其道之行也𨿽遇知於人主而不容於邪枉故自筮仕以至屬纊五十年間歷事四朝仕於外者僅九考立於朝者四十日而已豈非天將以先生紹往聖之統覺來世之迷故嗇之於彼而厚之於此歟〇行狀先生平居惓惓無一念不在於國聞時政之闕失則戚然有不豫之色語及國勢之未振則感慨以至泣下然謹難進之禮則一官之拜必杭章而力辭厲易退之節則一語不合必奉身而亟去其事君也不貶道以求售其愛民也不徇俗以茍安故其於世動輙齟齬自筮仕以至屬纊五十年間歷事四朝仕於外者僅九考立於朝者四十日道之難行也如此然紹道統立人極爲萬世宗師則不以用捨爲加損也﹞冬十一月壬申葬於建陽縣唐石裏之大林谷﹝年譜會葬者幾千人旣歿將葬言者謂四方僞徒期會送僞師之葬會聚之間非妄談時人短長則謬議時政得失望令守臣約束從之〇勉齋先生作行狀云自韋齋先生得中原文獻之傳聞河洛之學推明聖賢遺意日誦大學中庸以用力於致知誠意之地先生早歳已知其說而心好之韋齋病且革屬曰籍溪胡原仲白水劉致中屏山劉彥衝三人吾友也學有淵源吾所敬畏吾卽死汝往事之而惟其言之聴則吾死不恨矣先生旣弧則奉以告三君子而稟學焉時年十有四慨然有求道之志博求之經傳徧交當世有識之士𨿽釋老之學亦必究其歸趣訂其是非延平李先生學於豫章羅先生羅先生學於傝山楊先生延平於韋齋爲同門友先生歸自同安不逺數百里徒步往從之延平稱之曰樂善好義鮮與倫比又曰穎悟絕人力行可畏其所論難體認切至自是從遊累年精思實體而學之所造者益深矣其爲學也窮理以致其知反躬以踐其實居敬者所以成始成終也謂致知不以敬則昏惑紛擾無以察義理之歸躬行不以敬則怠隋放肆無以致義理之實持敬之方莫先主一旣爲之箴以自警又筆之書以爲小學大學皆本於此儼然端坐一室討論訓典未嘗少輟自吾一心一身以至萬事萬物莫不有理存此心於齋莊靜一之中窮此理於學問思辧之際皆有以見其所當然而不容己與其所以然而不可易然充其知而見於行者未嘗不反之於身也不睹不聞之前所以戒懼者愈嚴愈敬隱微幽獨之際所以省察者愈精愈密思慮未萌而知覺不昧事物旣接而品節不差無所容乎人欲之私而有以全乎天理之正不安於偏見不急於小成而道之正統在是矣其爲道也有太極而陰陽分有陰陽而五行具稟陰陽五行之气以生則太極之理各具於其中天所賦爲命人所受爲性感於物爲情統情性爲心根於性則爲仁義理智之徳發於情則爲惻隠羞惡辭遜是非之端形於身則爲手足耳目口鼻之用見於事則爲君臣父子夫婦兄弟朋友之常求諸人則人之理不異於己參諸物則物之理不異於人貫徹古今充塞宇宙無一息之間斷無一毫之空闕莫不析之極其精而不亂然後合之盡其大而無餘先生之於道可謂建諸天地而不悖質諸聖賢而無疑矣故其得於己而爲徳也以一心而盡造化之原盡性情之妙達聖賢之蘊以一身而體天地之運備事物之理任綱常之責明足以察其微剛足以任其重弘足以致其廣毅足以極其常其存之也虛而靜其發之也果而確其用之也應事接物而不窮其守之也歷變履險而不易本末精粗不見其或遺表裏始終不見其或異至其養深積厚矜持者純熟嚴厲者和平心不待操而存義不待索而精猶以爲義理無窮歲月有限常歉然有不足之意蓋有日新又新不能自己者而非後學之所可擬議也其可見之行則修諸身者其色莊其言厲其行舒而恭其坐端而直其閒居也未明而起深衣幅巾方履拜於家廟以及先聖退坐書室几案必正書藉器用必整其飲食也羮食行列有定位七箸舉措有定所倦而休也瞑目端坐休而起也整步徐行中夜而寢旣寢而寤則擁衾而坐或至達旦威儀容止之間則自少至老祁寒盛暑造次顚沛未常有須臾之離也行於家者奉親極其孝撫下極其慈閨庭之間內外斬斬恩義之篤怡怡如也其祭祀也事無織巨必誠必敬小不如儀則終日不樂已祭無連禮則油然而喜死喪之際哀戚備至飲食衰絰各稱其情賓客往來無不延遇稱家有無常盡其歡於親故𨿽疎逺必致其愛於鄕閭𨿽微賤必致其恭吉凶慶弔禮無所遺賙卹問遺恩無所缺其自奉則衣取蔽體食取充腹居止取足以障風雨人不能堪而處之裕如也若其措諸事業則州縣之設施立朝之言論經綸規畫正大宏偉亦可槪見𨿽達而行道不能施之一時然退而明道足以傳之萬代謂聖賢道統之傳散在方冊聖經之旨不明則道統之傳始晦於是竭其精力以研窮聖賢之經訓於大學中庸則補其闕遺別其次第綱領條目粲然復明於論語孟子則深原其當時問答之意使讀而味之者如親見聖賢而面命之於易與詩則求其本義攻其末失深得古人遺意於數千載之上凡數經者見之傳注其闗於天命之微人心之奧入徳之門造道之域者旣己極深研幾探賾索隠發其旨趣而無所遺矣至於一字未安一詞未備亦必沈潛反復或達旦不寐或累日不倦必求至當而後已故章旨字義至微至細莫不理明詞順易知易行於書則疑今文之艱澀反不若古文之平易於春秋則疑聖心之正大決不類傳注之穿鑿於禮則病王安石廢罷儀禮而傳記獨存於樂則憫後世律尺旣亡而淸濁無據是數經者亦嘗討論本末𨿽未能著爲成書然其大旨固已獨得之矣若歷代史記則又考論西周以來至於五代取司馬編年之書繩以春秋紀事之法綱舉而不繁目張而不紊國家之理亂君臣之得失如指諸掌周程張卲之書所以繼孔孟道統之傳歷時未久微言大義鬰而不章先生爲之裒集發明而後得以盛行於世太極先天二圖精微廣博不可涯涘爲之解剝條畫而後天地本原聖賢蘊奧不至於冺沒程張門人祖述其學所得有淺深所見有疎密先生旣爲之區別以悉取其所長至或識見小偏流於異端者亦必硏窮剖析而不沒其所短南軒張公東萊呂公同出其時先生以其志同道合樂與之友至或識見少異亦必講磨辧難以一其歸至若求道而過者病傳注誦習之煩以爲不立文字可以識心見性不假修爲可以造道入徳守虛靈之識而昧天理之眞借儒者之言以文老佛之說學者利其簡便詆訾聖賢捐棄經典猖狂叫呶側僻固陋自以爲悟立論愈下者則又崇奨漢唐比附三代以便其計功謀利之私二說並立髙者陷於空無下者溺於卑陋其害豈淺淺哉先生力排之俾不至亂吾道以惑天下於是學者靡然向之先生教人以大學語孟中庸爲入道之序而後及諸經以爲不先乎大學則無以提綱絜領而盡論孟之精微不參之論孟則無以融會貫通而極中庸之旨趣然不會其極於中庸則又何以建立大本經綸大經而讀天下之書論天下之事哉其於讀書也必使之辧其音釋正其章句玩其辭求其義研精覃思以究其所難知平心易气以聴其所自得然爲己務實辧別義利毋自欺謹其獨之戒未嘗不三致意焉蓋亦欲學者窮理反身而持之以敬也從遊之士疊誦所習以質其疑意有未諭則委曲告之而未嘗倦問有未切則反復戒之而未嘗隠務學篤則喜見於言進道難則憂形於色講論經典商略古今率至夜半𨿽疾病支離至諸生問辧則脫然沈屙之去體一日不講學則惕然常以爲憂樞永而來逺自川蜀文詞之傳流及海外至於夷狄亦知慕其道竊問其起居窮鄕晚出家蓄其書私淑諸人者不可勝數先生旣沒學者傳其書信其道者益眾亦足以見理義之感於人者深矣繼往聖將微之緒啟前賢未發之機辧諸儒之得失辟異端之訛謬明天理正人心事業之大又孰有加於此者至若天文地誌律曆兵機亦皆洞究淵微文詞字畫騷人才士疲精竭神常病其難至先生未嘗用意而亦皆動中規繩可爲世法是非資稟之異學行之篤安能事事物物各當其理各造其極哉學修而道立徳成而行尊見之事業者又如此秦漢以來迂儒曲學旣不足以望其藩墻而近代諸儒有志乎孔孟周程之學者亦豈能以造其閫域哉嗚呼是殆天所以相斯文篤生哲人以大斯道之傳也竊聞道之正統待人而後傳自周以來任傳道之責得統之正者不過數人而能使斯道章章較著者一二人而止耳由孔子而後曽子子思繼其微至孟子而始著由孟子而後周程張子繼其絕至先生而始著蓋千有餘年之間孔孟之徒所以推明是道者旣己煨燼殘闕離析穿鑿而微言幾絕矣周程張子崛起於斯文湮塞之餘人心蠧壞之後扶持植立厥功偉然未及百年踳駁尢甚先生出而自周以來相傳之道一旦豁然如日月中天昭晰呈露則摭其言行又可略歟而又私竊其道統之著者終之以俟知徳者考焉〇果齋李氏曰先生之道之至原其所以臻斯閾者無無他焉亦曰主敬以立其本窮理以致其知反躬以踐其實而敬者又貫通乎三者之間所以成始而成終者也故其立敬也一其內以制乎外齊其外以養其內內則無二無適寂然不動以爲酬酢萬變之主外則儼然肅然終日若對神明而有以保固其中心之所存及其久也靜虛動直中一外融而人不見其持守之力則篤敬之驗也其窮理也虛其心平其气字求其訓句索其旨未得乎前則不敢求乎後未通乎此則不敢志乎彼使之意定理明而無躁易淩躐之患心専慮一而無貪多欲速之蔽始以熟讀使其言皆若出於吾之口繼以精思使其意皆若出於吾之心自表而究裏自流而遡源索其精微若別黑白辧其節目若數一二而又反復以涵泳之切已以體察之必若先儒所謂沛然若河海之浸膏澤之潤渙然永釋怡然理順而後爲有得焉若乃立論以驅率聖言鑿說以妄求新意或援引以相紏紛或假借以相混惑麤心浮气意象匆匆常若有所迫逐而未嘗徘徊顧戀如不忍去以待其浹洽貫通之功深以爲學者之大病不痛絕乎此則終無入徳之期蓋自孔孟以降千五百年間讀書者眾矣未有窮理若此其精者也其反躬也不睹不聞之前所以戒懼者愈嚴愈敬隠微幽獨之際所以省察者愈精愈密思慮未萌而知覺不昧事物旣接而品節不差視聴言動非禮不爲意必固我與迹俱冺無所容乎人欲之私而有以全乎天理之正蓋語黙云爲之際周旋出入之頃無往而非斯道之流行矣合是三者而一以貫之其惟敬乎先生天姿英邁視世之所屑者不啻如艸芥翛然獨與道俱卓然獨與道立固己迥出庶物之表及夫理明義精養深積盛充而爲徳行發而爲事業人之視之但見其渾灝磅礡不可涯涘而莫知爲之者𨿽門人弟子親炙之久固亦莫得而形容也姑以蠡測管窺者言之則備諸身者其色莊其言厲其行舒而恭其坐端而直其閒居也未明而起幅巾大帶方履拜於家廟以及先聖退坐几案必正書籍器用必整其飲食也羮食行列有定位匕箸舉措有定所倦而休也瞑目端坐休而起也整步徐行中夜而寢旣寢而寤則擁衾而坐或至達旦威儀容止之則自少至老祁寒盛暑造次顚沛未嘗有須臾之離也行於家者奉親極其孝撫下極其慈閨庭之間內外斬斬恩誼之篤怡怡如也其祭祀也事無纎巨必誠必敬小不如儀則終日不樂已祭無違禮則油然而安死喪之際哀戚備至飲食衰絰各稱其情賓客往來無不延遇稱家有無常盡其歡於親故𨿽疎逺必致其愛於鄕閭𨿽微賤必致其恭吉凶慶弔禮無所遺賙卹問遺恩無所闕其自奉則衣取蔽體食取充腹居止取足以障風雨人不能堪而處之裕如也至於入以事君則必思堯舜其君出以治民則必欲堯舜其民言論風旨之所傳政教條令之所布固皆可爲世法而其考諸先聖而不繆建諸天地而不悖百世以俟聖人而不惑者則以訂正羣書立爲準則使學者有所據依循守以入於堯舜之道此其勲烈之尢彰明盛大者語孟二書世所誦習爲之說者亦多而析理未精釋言未備大學中庸至程子始表章之然大學次序不倫闕遺未補中庸𨿽爲完篇而章句渾淪讀者亦莫知其條理之粲然也先生搜輯先儒之說而斷以已意彚別區分文從字順妙得聖人之本旨昭示斯道之標的又使學者先讀大學以立其規模次及語孟以盡其蘊奧而後會其歸於中庸尺度權衡之旣定由是以窮諸經訂羣史以及百世之書則將無理之不可精無事之不可處矣又嘗集小學使學者得以先正其操履集近思錄使學者得以先識其門庭羽翼四子以相左右蓋此六書者學者之飲食裘葛凖繩規矩不可以須臾離也聖人復起不易斯言矣其於易也推卦畫之本體辧三聖之旨歸專主筮占而實該萬變以還潔靜精微之舊其於詩也深玩辭气而得詩人之本意盡削小序以破後儒之臆說妄言美刺悉就芟夷以復溫柔惇厚之教其於禮也則以儀禮爲經而取禮記及諸經史書所載有及於禮者皆以附於本經之下具例注疏諸儒之說補其闕遺而析其疑晦𨿽書不克就而宏剛大要固己舉矣謂書之出於口授者多艱澀得於壁藏者反平易學者當沈潛反復於其易而不必穿鑿附會於其難謂春秋正義明道尊王賤覇尊君抑臣內夏外夷乃其大義而以爵氏名字日月土地爲褒貶之例若法家之深刻乃傳者之鑿說謂周官徧布周密周公運用天理熟爛之書學者旣通四子又讀一經而遂學焉則所以治國平天下者思過半矣謂通鑑編年之體近古因就繩以策牘之法以綱提其要以目紀其詳綱仿春秋而兼采羣史之長目仿左氏而稽合諸儒之粹褒貶大義凜乎烈日秋霜而繁簡相發又足爲史家之矩範謂諸子百家其言多詭於聖人獨韓子論性專指五常最爲得之因爲之考訂其集之同異以傳於世而屈原忠憤千古莫白亦頗爲發明其旨樂律久亡淸濁無據亦嘗討論本末探測幽眇𨿽未及著爲成書而其大旨固己獨得之矣若夫析世學之繆辧異教之非搗其巢穴砭其隠微使學者由於大中至正之則而不躓於荊棘擭穽之塗摧陷肅淸之功固非近世諸儒所能髣髴其萬一也自夫子設教洙泗以博文約禮授學者顏曾思孟相與守之未嘗失墜其後正學失傳士各以意爲學其騖於該洽者旣以聞見積累自矜而流於泛濫駁雜之歸其溺於徑約也又謂不立文字可以識心見性而陷於曠蕩空虛之域學者則知所傳矣亦或悅於持敬之約而憚於觀理之煩先生身任道統而廣覽載籍先秦古書旣加考索歷代史記國朝典章以及古今儒生學士之作靡不徧觀取其所同而削其不合稽其實用而剪其煩蕪參伍辧證以扶經訓而詰其舛差秋毫不得遁焉數千年間世道學術議論文詞之變皆若身親歷於其間而耳接目覩焉者大本大根固已上達直遂柯葉散殊亦皆隨其所至究其所窮條分派別經緯萬端本末巨細包羅囊括無所遺漏故所釋諸書悉有依據不爲臆度料想之說外至文章字畫亦皆髙絕一世蓋其包涵停蓄溥博淵泉故其出之者自若是其無窮也學者據經辧疑隨問隨析固皆極其精要暇而辧難古今其應如響愈扣愈深亹亹不絕及詳味而細察之則方融貫於一理而已矣嘗有言曰學者望道未見固必卽書以窮理茍有見焉亦當考諸書有所證驗而後實有所裨助而後安不然則徳孤而與枯槁寂滅者無以異矣潛心大業何有哉矧自周衰教失禮樂養徳之具一切盡廢所以維持此心者惟有書耳謂可轥轢經傳遽指爲糟粕而不觀乎要在以心體之以身踐之而勿以空言視之而已矣以是存心以是克己仁豈逺乎哉至於晚歳徳尊言立猶以義理無窮歳月有限慊然有不足之意洙泗以還博文約理兩極其至者先生一人而已先生教人規模廣大而科級甚嚴循循有序不容躐等淩節而進至於切已務實別義利母自欺謹其獨之戒未嘗不丁寧懇到提耳而極言之每誦南軒張公無所爲而然之語必三嘆焉學者卽其所誦而質其疑意有未諭則委曲告之而末嘗倦問有未切則反復戒之而未嘗隠務學篤則喜見於言進道難則憂形於色講論商略率至夜半𨿽疾病支離至諸生問辧則脫然沈屙之去體一日不講學則惕然常以爲憂晚見諸生繳繞於文義之間深慮斯道之無傳始頗指示本體使深思而自得之其望於學者益切矣嗚呼道之在天下未嘗亡也而統之相傳茍非其人則不得而與自孟子沒千有餘年而後周程張子出焉歷時未久寖失其眞及先生出而後合濓洛之正傳紹鄒魯之墜緒前聖後賢之道該徧全備其亦可謂盛矣蓋昔者易更三古而混於八索詩書煩亂禮樂散亡而莫克成也夫子從而贊之定之刪之正之又作春秋六經始備以爲萬世道徳之宗主秦火之餘六經旣已爛脫諸儒各以己見妄穿鑿爲說未嘗有知道者也周程張子其道明矣然於經言未暇釐正一時從遊之士或昧其旨遁而入於異端者有矣先生於是考訂訛謬探索深微總裁大典勒成一家之言仰包粹古之載籍下采近世之文獻集其大成以定萬世之法然後斯道大明如日中天有目者皆可睹也夫子之經得先生而正夫子之道得先生而明起斯文於將墜覺來裔於無窮𨿽與天壤俱獘可也

朱子年譜考異卷一寶應王懋竑撰﹝洪本年譜云朱子諱熹字符晦一字仲晦〇傳徽州婺源人〇生於南劍尢溪之寓捨〇始居崇安五夫裏牓所居之聽事堂曰紫陽書堂〇徽州有紫陽山韋齋先生嘗以刻其印章用之牓於聽事識故鄕也〇又剏艸堂於天湖寒泉塢曰寒泉精舍〇又剏艸堂於建陽蘆峯之雲谷牓曰晦庵自稱雲谷老人亦曰晦翁又結廬於武夷五曲曰武夷精舍晚卜築於建陽之考亭作滄洲精舍自號滄洲病叟後又更號遁翁〇卒年七十有一仕至朝奉大夫〇閣贈寶謨閣直學士通議大夫謚曰文追封徽國公從祀孔子廟廷〇本按年譜始於李果齋先生而洪本載此條於年譜之首洪本皆稱先生而此條獨稱朱子又追封徽國公在紹定庚寅従祀孔廟在淳佑辛丑距朱子歿四十年矣果齋必不及見也其爲後人所增入無疑今從李本削去而附載於此其有訛誤俱據文集行狀攺正閩本亦載此條於後而又有不同今皆略之不復一一置辧也〇按行狀云字仲晦本傳云字符晦一字仲晦考屏山先生所作字辭本云元晦朱子跋屏山遺帖熹字符晦亦先生所命不云攺字仲晦惟性理大全載字辭注云後以元爲四徳之首不敢當攺字仲晦此於文集語錄皆無所考不知其何所據而云也延平答問及張呂陸陳諸集其稱元晦無雲仲晦者而朱子文集於題跋自署皆云仲晦無稱元晦者是爲參錯疑大全注語亦有自來行狀據朱子自稱本傳則兼考他書故兩存之洪譜止據行狀而不及其同異之故甚爲疎略故附記於此又按閩本亦云後以元爲四徳之首不敢當攺字仲晦疑年譜元本有之此大全所本然閩本新出或反以大全注而增入亦未可知其載字辭較大全則多十餘語又似別有所本非自大全采入者也﹞髙宗建炎四年庚戌秋九月甲寅先生生﹝按年譜李本稱朱子洪本稱先生年譜朱子門人果齊李公晦方子所輯自合稱先生李蓋以意攺也定從洪本〇按遷墓記雲府君以同上捨出身授迪功郎建州政和縣尉承事公卒貧不能歸因葬其邑年譜云以方臘亂不能歸方臘之亂在庚子辛丑承事之卒在乙巳則方臘之平久矣年譜誤也又吏部行狀云授建州政和縣尉丁外艱服除調南劍州尢溪縣尉以乙巳計之除服當在丁未而四月靖康之變吏部已在尢溪是吏部以丁未三四月間除服卽調尢溪矣又考吏部與祝公書已酉十二月在建州權職官庚戌正月棄所攝攜家寓政和五月初又攜家下南劍入尢溪是在尢溪約二年卽去官但未詳何時以嘗作政和尢溪兩縣尉故往來其間而假館焉閩本云任尢溪秩滿假館鄭氏之義齋而生文公非其實也今定從李洪本攺以方臘亂句而補調尢溪縣尉於嘗僑寓句之上庶爲得其實云又考閩本所載南溪精舍記鄭氏號義齋非寓捨名也閩本假館鄭氏之義齋亦誤〇閩本年譜云婺源南街故宅有古井紹聖四年井中白气如虹是日韋齋公生文公嘗曰聞先君生時井中有气如白虹經日不散因名虹井韋齋公嘗作井銘遂名韋齋井是歲井中紫气如雲三日而文公生〇略按建炎四年正干戈擾攘之時尢溪距婺源甚逺卽故宅井有紫气焉得知之且曰三日而文公生其爲附會無疑也今従李本刪去閩本又云文公面右有七黒子時並稱異李洪本不載今附見於此﹞四年甲寅五歲﹝韋齋行狀是年召試館職除祕書省正字尋丁內艱服除除祕書省校書郎遷著作佐郎尙書度支員外郎兼史館校勘歷司勲吏部員外郎按丁內艱當卽在四年服除則六年也至十年則出知饒州乞祠還家矣〇閩本年譜云文公名沈郎小字季延皆志其地也尢溪原名沈溪後因避王審知諱攺尢溪尢溪隸延平行五十二﹞五年乙夘六歲﹝黃義剛錄與行狀天之上何物語略同而小異故並載之﹞七年丁已八歲﹝洪本年譜云又嘗指日問於韋齋曰日何所附曰附於天又問天何所附韋齊奇之〇本按此與行狀所載本一事而所記不同今従李本刪去﹞十年庚申十一歲﹝年譜所載本之兩行狀而缺蕭公顗今並載吏部行狀﹞十三年癸亥十四歲春三月辛亥丁父韋齋先生憂﹝二十四日四字據吏部行狀補城南年譜作水南誤﹞稟學於劉屏山劉艸堂胡籍溪三先生之門﹝按韋齋遺命稟學三君子而朱子師事屏山爲舉業於白水籍溪蓋以父執事之白水妻以女不詳何時未幾而卒事籍溪最久然皆稱胡丈不稱先生至爲三君子墓表行狀則皆自稱門人蓋以韋齋之命也〇年譜云按先生所爲艸堂墓表與籍溪行狀俱稱二公受學涪陵譙天授盡聞伊雒之學其淵源大略本此至於師門誼篤則屏山爲最其爲屏山墓表有云先生病時熹以童子侍疾一日請問平昔入道次第先生欣然告曰吾於易得入徳之門焉所謂不逺復者乃吾之三字符也汝尙勉之又命字祝辭有云木晦於根春容曄敷人晦於身神明內膄又云子徳不日新則時予之恥言而思毖動而思躓凜乎惴惴惟顏曽是畏其期望之意如此先生晚歲猶書門符曰佩韋遵考訓晦木謹師傳蓋識父師之誨也〇按艸堂墓表云聞涪陵譙公天授嘗従程夫子逰兼邃易學卽往叩焉盡得其學之本未籍溪行狀云旣又學易於涪陵處士譙公天授初未嘗言譙公盡得伊雒之學也屏山學佛以爲佛與吾聖人合故作聖傳論墓表明載之矣晚歲晦木師傳之云獨指字辭而言耳年譜所云恐皆未確今刪去而載屏山白水兩墓表籍溪行狀及少傅劉公碑於後又以此條李洪本皆同或元本所有故附見於此而並論之〇字辭閩本較性理大全增多十餘語今據閩本﹞十四年甲子十五歲葬韋齋先生﹝按吏部行狀以卒之明年葬崇安五夫裏之西塔山遷墓記云初府君將歿欲葬崇安之五夫卒之明年遂窆其裏靈梵院側與吏部行狀不同年譜從行狀今姑仍之洪本並及攺葬今刪去﹞二十年庚午二十一歲春如婺源展墓﹝年譜先是婺源以下從洪本李本略與內弟程洵前一帖李本不載後帖亦有刪削止云有帖與內弟程洵論詩且曰學者所急云云按朱子此時頗事詩文而卒歸重語孟與反求諸已則大本已立矣李本以意刪削非元本也今從洪本〇按與程允夫二帖今文集缺〇虞集復田記此後人所增入於文集語錄其事皆無所考不知虞何所據也李本尙存其眞洪本刪其首按虞集作復田記句則似元本所有後人遂無従考證矣今姑仍李本而附論之﹞二十三年癸酉二十四歲夏始見李先生於延平﹝李洪本皆作始受學於延平李先生之門今攺正〇按年譜言癸酉受學延平先生而行狀言歸自同安不逺數百里徒步往従之遊以趙師夏跋考之當從行狀但自同安歸後戊寅往見庚辰又往見而行狀不指其年以今考之戊寅與範直閣書稱李願中丈不稱先生延平答問載戊寅間語不似受學有云不審尊意以爲何如至再題西林達觀軒詩序庚辰始稱先生往來受教則受學當在庚辰也今據行狀文集攺正〇延平戊寅冬答書云得吾元晦不鄙孤陋寡聞逺有質問此非従學語也壬午書云所幸比年以來得吾元晦相與講學壬午距庚辰三年故云比年若以癸酉計則已十年卽戊寅亦已五年不得云比年也以此二書証之則庚寅受學無疑矣〇續集與羅宗約書云目前所聞於西林而未之契者皆不我欺矣庚辰朱子見延平寓西林院此亦庚辰受學之一證也〇洪本年譜云初先生學無常師出入於經傳泛濫於釋老者幾十年年二十四見延平洞明道要頓悟異學之非盡能掊擊其失由是専精致誠剖微窮深晝夜不懈至忘寢食而道統之傳始有所歸矣按此條必元本所有非後人所增入李爲陽明之學以道統之傳始有所歸語爲太重故刪之非有所據也今按朱子盡棄異學在庚辰而年譜屬之二十四歲時非是故攺従行狀而年譜則仍附見於此非敢效李氏之妄刪也﹞二十五年乙亥二十六歲﹝鄒本年譜春建經史閣後有晤呂伯恭於福州一條注云時伯恭父倉部公官福州朱子以檄書白事大都督府與伯恭交始此按東萊年譜云是年春倉部爲福建提刑司幹官公隨侍於福唐丙子應福建轉運司舉丁丑春試禮部不中六月歸福州十月倉部秩滿隨侍歸婺州據此則東萊乙亥丙子丁丑皆在福州其與朱子相見必在此數年間但兩家文集皆無所考白事大都督府似用同安官書記中語據記春正月以檄書白事大都督府而東萊年譜是年春倉部官福州則正月未至任也此未詳其所據又鄒本於癸未有晤張敬夫於臨安一條按包揚錄云上初召魏公先召南軒某時赴召至行在語南軒云云則鄒所據也然包錄亦不言其初相見今俱附見於此鄒本考訂較舊譜爲詳其有訛誤亦不悉辧也﹞夏縣有盜分守城之西北隅﹝李洪本無今従鄒本補﹞定釋奠禮﹝李洪本皆附注建經史閣下閩本另立一條今従閩本﹞申請嚴婚禮﹝李洪本無鄒本有之而不詳今載申嚴婚禮狀又此狀與蘇丞相祠記皆無歲月可考今附於同安任之末﹞二十七年丁丑二十八歲春還同安候代不至罷歸﹝李本館於陳北溪洪本館於北溪陳淳俱誤〇按北溪漳州人朱子庚戌至漳州始來受學年譜之誤甚明今據畏壘庵記攺正﹞二十八年戊寅二十九歲春正月見李先生於延平﹝按李本不載此條而續通鑑載之續通鑑必本之年譜此李氏自以意刪之耳戊寅與範直閣書云頃在延平見李願中丈此爲確證李蓋據西林詩序以庚辰謁李先生故刪戊寅而未考之文集也於庚辰又書再見其意以爲癸酉受學此爲再見凡李氏之率意刪攺類如此今従洪本閩本同﹞二十九年已夘三十歲〇秋八月召赴行在辭﹝年譜云用執政陳俊卿薦也〇按是年陳俊卿未爲執政疑當作陳康伯康伯以二十八年九月參知政事〇陳康伯於紹興爲名臣其薦朱子當在諸公之先自行狀略不載但云召赴行在本傳云以輔臣薦亦不載其名年譜必以實書後來者祗知陳俊卿之薦朱子而不知有康伯遂以意攺之不知俊卿方爲殿中侍禦史未爲執政也孟子或問論武王不泄邇不忘逺而曰近讀陳魯公集有論此者與鄙意合是固徳人之言也其於康伯不薄矣不知修譜者何意攺之頃見陳魯公家集其裔孫所刻僞撰朱子序及書自署門生此甚可笑然於此可見年譜舊本必云康伯薦故後人因之而僞撰也陳俊卿三字今攺作陳康伯〇年譜云是歲籍溪胡公以正字召先生送行詩有曰祖餞衣冠滿道周此行誰與話端由心知不足功名計祗爲蒼生未敢休執我仇仇詎我知漫將行止驗天機猿啼鶴怨渾閒事只恐先生袖手歸其後又寄詩曰先生去上蕓香閣閣老新峩獬豸冠畱取幽人臥空谷一川風月要人看甕牖前頭翠作屏晚求相對靜儀刑浮雲一任閒舒卷萬古靑山只麼靑五峯胡公宏曰此詩有體而無用因賡之曰幽人偏愛靑山好爲是靑山靑不老山中雲出雨太虛一洗塵埃山更好似爲籍溪解嘲云〇按李洪兩本皆載此條是時籍溪家居召爲大理司直未行攺祕書省正字籍溪年已七十餘矣耳又重聽〇門人子弟皆疑其行朱子四詩皆有諷焉但不知年譜載此亦復何意豈以爲朱子不赴召之證耶五峯詩見朱子題跋中爲籍溪解嘲於朱子年譜亦無所當且籍溪赴召在庚辰載是歲亦誤今刪去以其兩本俱載或元本有之故附之於此﹞三十年庚辰三十一歲冬見李先生於延平始受學焉﹝年譜作再見李先生於延平今據達觀軒詩序攺正〇洪本年譜云汪端明應辰云先生師事延平久益不懈嘗言每一去而復來則所聞必益超絕蓋其上達不已日新如此〇按端明前輩不當稱先生李本稱朱子亦是以例攺毎一去而復來以下延平行狀中語上達不已日新指延平言與首二句語意不合李本亦以意刪非有所據也今以延平行狀語系之壬午俱歸延平下而此條則削去〇按年譜道統之傳始有所歸語必果齋元本所有然不如行狀所敍之爲得也自龜山先生受學程子以傳之豫章羅先生延平李先生以及朱子其的緒相承如此然朱子之學受之延平而發明盛大有不盡於延平所傳者大學章句序敍道統直接二程龜山以下皆在私淑之列其大指亦可見矣延平行狀言求中未發甚悉而反而求之未得所安於是往問之南軒而胡氏之學與延平不合其後朱子自悟心爲已發性爲未發而又以已所悟合之延平所傳其云已發未發之機黙識而心契焉則與體認未發气象亦小不同而與胡氏先察識後涵養之論反相近及至潭州與南軒共講之南軒蓋深以延平黙坐澄心體認天理爲不然又力辧呂氏求中之說而朱子卒従南軒受胡氏之學以艮齋銘爲宗指則與延平異矣故戊子諸書不及延平迄已醜又悟其非更定已發未發之分以胡氏先察識後涵養爲不然而於未發仍守延平之說其云以靜爲本又云従靜中漸漸養出端倪來則猶體認未發气象之論也庚寅始拈出程子涵養須用敬進學則在致知二語學問大指定於此而壬辰作中和舊說序謂不得奉而質諸李氏之門於所已言者而未言者可推則已不専主延平之說癸已以後往來講論亦不及延平至甲辰與呂士瞻書戊申與方賓王書明言程子之說不可移易延平自是一時入處未免合有商量晚年語錄楊道夫葉味道陳安卿廖子晦所記尢詳中庸或問力辧呂氏求中之非而謂龜山亦未免呂氏之失龜山之說則延平之所自出也此其前後異同之故亦大略可考矣故今従行狀而年譜所載則附論於此未知後之君子以爲何如也〇按朱子少卽有志爲已之學其學禪正是従心地著工夫而於語孟經史及周程張諸家之說考訂講貫蓋無一日不用其功內外兩進自幼已然此所謂生知安行無積累之漸者也同安歸後再見延平盡棄異學而於求中未發之旨未達於南軒講論逾四五年迄巳丑始定其說至庚寅拈出程子涵養二語生平學問大指定於此其早年進學之序於答江元適書汪尙書書薛士龍書陳正已書及中和舊說序自敍極爲分明今日可據以爲說至庚寅以後所謂獨覺其進而人不及知者蓋非後來之所能擬議矣孔子自言吾十有五以至七十其節次可考而程子言聖人未必然特爲學者立法朱子亦言因其近似自名不敢輙爲之說也明道謂謝顯道曰賢見某如此某煞用工夫以顯道之髙明又親炙之久於明道尙有不及知者後之人何敢妄下一語耶若以一已所見而取文集彷佛之語以爲依據又雜取諸家語錄厖亂之說而斷之曰某年至某地位又某年至某地位未免於以管窺天以蠡測海恐識者之有以議其後矣語錄有云只今六十一歲方理會得恁地又曰某覺得今年始無疑又曰自覺得無甚長進於上面猶隔一膜此聖賢日新不已望道未見之心若遂據以爲證是又癡人前不得說夢也文集語錄中多謙已誨人之辭大率因人說法應病與藥又間或有爲而發不可泥看孔子嘗言何有於我又言我無能焉孔子豈眞何有無能者哉此又讀文集語錄者所當知也故因年譜語而附論之世之君子望有以訂其是非焉﹞三十一年辛已三十二歲﹝年譜云是歲貽書黃樞宻論恢復按文集與黃樞宻書言敵退後當先爲自治之計其於恢復蓋愼言之末以起用舊人爲要策而恐敵之復來未嘗専言恢復也年譜元本出於果齋不應舛誤若此疑此三字或後人增入今刪去﹞三十二年壬午三十三歲〇六月髙宗內禪孝宗卽位復差監南嶽廟﹝年譜云五月祠秩滿復以爲請六月孝宗卽位詔求直言八月應詔上封事不報是月予祠行狀云祠秩滿再請孝宗卽位復因其任會有詔求直言遂上封事據年譜則予祠在上封事之後據行狀則得祠在上封事之前按封事首言左迪功郎監潭州南嶽廟則固已得祠矣今従行狀﹞孝宗隆興元年癸未三十四歲〇十一月六日奏事埀拱殿〇十二日除武學博士待次﹝洪本年譜云冬十月辛已入對埀拱殿十一月戊辰除武學博士〇戊今攺正〇按孝宗本紀隆興元年十月戊午朔辛已爲二十四日十一月不得有戊辰且辛已距戊辰四十七日不應授官如是之遲也據文集與魏元履書六日登對十二日除武學博士則年譜之誤無疑今依鄒本攺正鄒又據與李先生書九月二十六日尙在鉛山到臨安後答呂伯恭書有云區區已審察一二日當得對以程途時日計之登對當在十一月非十月也今亦従之〇除武學博士年譜云替成資闕也拜命遂歸行狀云除武學博士待次考宋官制除見闕曰塡某人闕其待次者曰替某人闕朱子南康任滿狀云已系成資而丁未辭江西提刑狀云替馬大同成資闕則成資爲闕滿之名成資上當有姓名如替馬大同成資例而年譜缺不載今無可考姑仍之〇年譜又云是歲有與陳漕書論鹽法與汪尙書書論龜山語錄〇按論鹽法可不載其目與汪尙書書爲多不當獨載此今削去﹞歸劉氏田﹝按屏山卒於紹興十七年丁夘則田劵不當在乾道中還田在隆興亦不在乾道中也豈以乾道還田而年譜誤載耶忠肅稱謚則在忠肅歿後忠肅卒於淳熈五年戊戌則亦非干道中所跋矣且云至今猶存則並在朱子歿後其去朱子時已久矣不知何時何人所跋也此於文集語錄皆無所考然李必據舊本如虞集復田記之類但不知何人增入洪本去按乾道中田劵跋云八字則似元本所有後人無所考正矣今仍李本﹞二年甲申三十五歲〇困學恐聞編成﹝按朱子以困學名其燕居之室必在同安旣歸之後困學詩之作則在恐聞成編之前蓋戊寅己夘間也困學恐聞編序不著其年而文集次於論語訓蒙口義之後年譜序於甲申必有所據又延平答問之錄自丁丑至癸未其成編必在甲申後但無序文可考耳年譜亦缺附記於此〇按朱子少稟學於劉胡三先生之門而出入於老釋者十餘年自庚辰受學延平後斷然知老釋之非矣答江元適書以先君子之餘誨而不及劉胡者以三先生皆爲佛學也獲親有道自指延平先生此書敍次最爲分明更以何叔京書參考之尢爲可據其云近歲以來獲親有道又云晚親有道則亦受學在庚辰而非癸酉之確證也〇或疑江書不及延平之卒當在癸未朱子以十一月拜武學博士命歸卽聞延平先生之卒矣江書及埀拱奏札自在歸後非必癸未也其或在叔京書後歲月已逺偶未之及耳﹞乾道元年乙酉三十六歲春省札趣就職夏四月至行在復請祠五月復差監南嶽廟﹝按行狀本傳皆云旣至則朱子四月間至行在矣因執政復主和議故不就職而請祠以歸耳年譜亦云旣至所書未明今依行狀攺正〇按本傳旣至而洪適爲相復主和議不合歸與年譜不合考宋史洪適是年八月參知政事十二月爲尙書省僕射同平章事四月間未爲相也本傳誤錢端禮以甲申十一月簽書樞宻院事十二月除參知政事次年八月方罷是歲二月陳康伯罷時未置相端禮爲首參則年譜是也〇年譜載戊午讜議序曰戊午之議發言盈廷云云戊午之議據序文當作癸未之議李洪本皆妄攺按戊午髙宗紹興八年癸未孝宗隆興元年戊午初議和癸未再議和元履所敍次者戊午之議而朱子序中所極論者癸未之議也年譜不考全文略載數語又妄攺癸未爲戊午盡失其意今削去而別載序文於後﹞二年丙戌三十七歲﹝按與張欽夫兩書朱子自注甚明其別捲答張敬夫兩書與前兩書意同而在前兩書之後其無注者或朱子所自刪而後人又收入之然中和舊說序云得當時往還書稿一編則必不止兩書也前第二書注云自有辧說甚詳今未見之豈指已發未發說及中和舊說序耶姑記於此〇朱子文集三十卷與張欽夫書三十一卷答張敬夫書大槪以年敍三十二卷所載則不以年敍且多未定之論故疑爲朱子所自刪而後人復入之者然未敢定也〇按朱子受延平求中未發之說未達而延平歿求其說而不得甲申晤南軒於豫章舟中自是書問往來皆講論未發之旨也南軒集無所考而朱子兩書自注甚明別捲兩書無注然詳其文義實皆一時語也向以中和舊說序云聞張欽夫得衡山胡氏之學則往従而問焉爲至潭州時故以四書在戊子今以答羅宗約書考之自指書問往來而非至潭州時也答何叔京書未發已發渾然一致與此四書意相合又言程門記錄之誤與中和舊說序所云以爲少作失傳而不之信亦正相合而何書自在丙戌〇彼此參考四書之在丙戌而非戊子確然矣其以心爲已發性爲未發更不分時節此朱子所自悟非受之南軒而南軒従胡氏之學先察識後涵養不言未發與朱子所見略同南軒前書尙有認爲兩物之疑朱子再與書反復發明於此蓋無異論也至潭州後講論之語無所考南軒贈行詩云超然會太極眼厎無全牛朱子別詩云始知太極蘊要妙難名論謂有寜有迹謂無復何存惟應酬酢處特達見本根皆以未發爲太極卽以心爲已發性爲未發之旨與四書同一意至已丑始悟其非亟以書報欽夫及當日同爲此論者則潭州之所講論與朱子所見皆同而胡氏之學先察識後涵養𨿽若小不同而實無異指此中和舊說序於潭州之行略而不言也故今斷以四書皆在丙戌而以答叔京三書答宗約二書系之叔京書言體認未發气象爲龜山門下相傳指訣而有愧汗沾衣之語此求中而未達之時當在丙戌之春其言未發已發渾然一致則在旣悟性爲未發之後又言延平謂學者當於未發已發之幾黙識而心契焉則以已所悟合之延平所傳與龜山門下指訣亦似少異此在丙戌之冬〇若宗約書宗約逺在西蜀又卒於戊子之四月二書必不在往潭州後其言欽夫書問往來近方覺有脫然處自指丙戌之悟又言所聞於西林者皆不我欺與叔京書亦相合又言衡山之學尢易見功近乃覺知如此則與中和舊說序所云欽夫告予以所聞亦未有省後得胡氏與曽吉父書乃益自信亦正相合則此書或丙戌之冬丁亥之春夏未可知也李本年譜旣一切不載洪本雜敍與欽夫諸書於往訪潭州時其意未明通辧亦不之及而閒辟錄反以末捲與張敬夫兩書爲朱子尊徳性之證尢爲大誤正學考已覺其誤而以四書載於戊子敍說𨿽多其意終未明了故於此特詳論之以俟後之君子考訂其是非焉〇朱子自注二書文集編次於論程集攺字之前時劉共甫在潭州乃乙酉丙戌間至丁亥則召還矣此亦四書在丙戌而不在戊子之明證也﹞三年丁亥三十八歲秋七月崇安大水奉府檄行視水災﹝按此條李洪本皆載於戊子是年五夫有秋與水災不合向疑其有誤及考續集與蔡季通書云邑中水禍至此極可傷憫此中幸亦無他兩日後方聞之耳是此水所及不逺而五夫獨不及也李洪兩本皆無注而文集與林擇之書言此最詳崇安大饑之後重遭此水災書中略不言及與何叔京書言早稻己熟可無他虞正是七月亦不言崇安之有水災而戊子春夏之交建人大饑必因上年水災之故以此參考則行視水災之在丁亥無疑也〇與擇之書極言州縣官漠然無意於民難於圖事而朱子八月卽往潭州蓋避之而不欲與其事也是時知建寜府者徐嚞嚞乃秦檜之黨朱子自不肯爲之用至次年崇安大饑及於五夫應縣官之委則不得不與其事而以請於府嚞方以檜黨不自安而朱子已爲樞宻院編修官陳應求劉共甫皆執政故所請卽従而其實未嘗相合也嚞以戊子秋奉祠去而社倉之米實始於嚞社倉記亦不欲沒其名反復參校水災自在丁亥今爲攺正而附著其說如此後之人得以考焉﹞八月訪南軒張公敬夫於潭州﹝按朱子以九月八日至潭州畱兩月講論之語於文集語錄皆無所考李本極略洪本所增爲多而不無謬誤今僅載李本數語而洪本則別見於此而附論之〇洪本年譜云畱長沙兩月講論之語無所考見南軒贈行之詩曰遺經得紬繹心事兩綢繆超然會太極眼厎無全牛先生答詩云昔我抱冰炭従君識乾坤始知太極蘊要妙難名論謂有寜有迹謂無復何存惟玆酬酢處特達見本根萬化従此流千里同玆源曠然逺莫禦愓若初不煩以二詩觀之則其往復深相契者太極之旨也又中和舊說序云余早従延平李先生學受中庸之書求喜怒哀樂未發之旨未逹而先生歿聞張敬夫得衡山胡氏學則往従而問焉是時範念徳侍行嘗言二先生論中庸之義三日夜而不能合其後先生卒更定其說然則未發之旨蓋未相契也又云考先生與敬夫論中和幾十年而始定初與敬夫書以爲人自有生卽有知識云云又曰通天下只是一个天機活物云云後答敬夫書又以浩浩大化之中云云最後與敬夫書曰近復體察見得此理須以心爲主而論之則性情之徳中和之妙皆有條而不紊云云及與湖南諸公論中和書皆是此意了按洪本所云深契太極之旨此以贈行詩與答詩臆度之耳朱子自甲申後與南軒往復皆講未發之旨而以心爲已發性爲未發蓋以未發爲太極詩所云太極則指未發而言也専言太極則不識其意矣心爲已發性爲未發兩先生於此無異論至潭州當必共講之中和舊說序云亟以書報欽夫及當日同爲此論者則至潭州與南軒同爲此論灼然可證而謂未發之旨未相契者眞妄說也範念徳言兩先生論中庸之義三日夜而不能合此語絕無所據洪本云其後先生卒更定其說則指已丑已發未發說而言故以爲歷十年而後定中和之指與南軒講論在乙酉丙戌至已丑卽悟其非以書報欽夫欽夫以爲然不過四五年間惟先察識後涵養之說欽夫執之尙堅後卒従朱子說𨿽不詳其時大約不久而論定矣以爲十年而後定者亦妄說也其敍丙戌三書爲初未定之論則是然不載中和舊說序所云則指意不分明又載已醜論心學一書以爲定論此書在已丑初悟已發未發之分時尙多未定之論如以靜中知覺不昧爲復寂而常感感而常寂以靜爲本諸論皆後來所不言卽如仁中爲靜義正爲動與太極圖解正相反豈可據以爲定論耶祭南軒文云蓋繳紛往反者幾十有餘年末乃同歸而一致此統言之如論語說仁說之類非指中和說而言洪譜蓋誤認此語也凡此皆非果齋之舊李爲陽明之學自主中和舊說故於此多所刪削略而不言而洪本則不勝其可疑也姑附其說於此〇亦是時範念徳侍行嘗言兩先生論中庸之義三日夜而不能合李洪兩本皆載之此或元本所有非後人增入也然於文集語錄皆無所考而洪本以爲未發之旨未相契者非是竊嘗考之朱子従延平之學南軒従衡山之學各有師承延平沒而問之南軒南軒以所聞告之亦未有省已而朱子自悟性爲未發而合之延平所傳〇京南軒則専主衡山而以延平黙坐澄心體認天理爲不然又力辧呂氏求中之非自與延平不合意其所云不合者或在於此其後朱子卒従南軒受衡山之學其與以艮齋銘爲宗指相與守之曾先察識後涵養則與延平異矣與林擇之書後來所見不同不復致思蓋指此時而戊子諸書絕不及延平亦自可證至已丑始悟以性爲未發之非未發已發各有時節而於未發仍守延平之說又深以先察識爲非其先後異同大槪如此竊以意擬之而未敢定也今仍李本存此二語以俟考焉﹞冬十一月偕南軒張公登南嶽衡山﹝李本無此條今従洪本〇按南軒南嶽唱酬集序朱子遊山後記東歸亂稿序其敍次時日道裏極爲詳悉李本略載南嶽唱酬東歸亂稿於往潭州至自長沙兩條下洪本別立此條而注語最爲舛誤今依兩家文集考正而洪本注語直削去之亦不復一一置辧也〇又按朱子往訪南軒與林擇之俱行南軒序亦止言三人範伯崇至已夘始別其羣従昆弟而來同登山又與朱子擇之同歸然年譜言範念徳侍行疑本與伯崇擇之同行伯崇有羣従兄弟在湖湘間別往視之至已夘而後來然未有考也南軒序謂已夘胡實廣仲範念徳至同登山朱子後記謂伯崇來始聞水簾之勝欲一往觀以雨不果而後醇叟胡廣仲伯逄季立甘可大來餞雲峯寺酒五行劇論所疑而別洪本敍次斷續不明而以自嶽宮至櫧州爲南嶽唱酬集尢爲舛謬今盡削去﹞是月除樞宻院編修官待次﹝李洪本皆闕官字誤考宋制編修官檢討官皆有官字今補正〇已醜省札施元之因磨勘攺官別行注授疾速前來供職則此除替施元之闕也施元之官期未滿故待次於家﹞四年戊子三十九歲夏四月崇安饑請粟於府以賑之﹝年譜本社倉記而不及縣官之委甚爲缺略今載社倉記﹞程氏遺書成﹝按程子涵養須用敬二語庚寅始特拈出而戊子遺書序已云主敬以立其本窮理以進其知卽此二語之指也續集答蔡季通書云近看遺書目錄序時有先後以下一節說道理不出欲更之云先生之學其大要則可知已讀是書者誠能主敬以立其本窮理以進其知兩者交相爲用而不已焉則日用之間且將有以黙契乎先生之心而疑信之傳可坐判矣則是序文後有更攺蔡書不詳何時豈在庚寅以後耶時有先後之云亦不見於遺書序中則其所更攺者又不止此也〇按自潭州歸後以艮齋銘爲宗指其見於與程允夫曽裘父書甚明艮齋銘以知止爲始而格物致知専以察識端倪爲下手工夫與學聚問辧之指不類其雲天心粹然道義俱全是曰至善萬化之源與至善事理當然之極注又不合與何叔京書因其良心發見之微猛省提撕使心不昧黙會諸心以立其本是皆艮齋銘之指也石子重書非格物致知不用正心誠意及其正心誠意卻不用致知格物其語自是但以審察見得爲格物致知以泰然行將去爲正心誠意亦仍是艮齋銘之指也大抵以心爲已發以性爲未發要従已發處識得未發故曰惟應酬酢處特達見本根凡戊子諸書皆是一意平湖謂答叔京書易爲異學所借尙似有所未察正學考不載與允夫書則未見其宗指而於講論多所反復似皆未得其要領也故附論之﹞五年已丑四十歲〇夏五月省札再趣就職再辭〇秋七月省札復趣行辭﹝按樞宻院編修官系替施元之闕是歲施元之磨勘攺官別行注授省札催促前來供職年譜載於戊子年之末誤也魏掞之以四年十二月除太學錄五年六月罷歸正省札趣行時朱子所以因是力辭也朱子魏元履墓志南軒魏元履墓表年月俱可考年譜誤載而續通鑑因之今攺正〇行狀云五年三促就職據文集回申催促供職狀五月內兩次準尙書省札子催促供職今又準前件指揮年譜八月復趣行卽第三次也以戊子末一條移於今年五月則明白無疑矣〇按已發未發說與湖南諸公論中和第一書皆在已丑之春蓋乍易舊說猶多有未定之論如凡言心者皆指已發而言程子自以爲未當而已發未發說則以爲指心體流行而言非指事物思慮之交與湖南書又以爲指赤子之心而言但不當言凡言心者此皆有所未安呂博士說中庸或問力辧其失而此以爲大槪得之又謂涵養之功至則其發也無不中節又似刪卻已發工夫皆早年未定之論也中和舊說序在壬辰距已丑又三年不及前諸說則其所見已不同矣中和舊說序云亟以書報欽夫及當時同爲此論者今其書不見於與欽夫答問中豈卽與湖南諸公書耶旣云第一書則尙有第二書第三書矣此書序年當在前而編次於六十四卷之末與答或人爲類此皆編次之失恨不得起勉齋諸公而一質問之也〇與張欽夫諸說例蒙印可一書當在與湖南諸公書之後亦已醜答也其中亦多未定之論如以心爲主卽心體流行之見又云仁者心之道而敬者心之貞也後來都無此語又云靜中之動動中之靜動靜自是兩時不必互說又云寂而常感感而常寂感者已發也寂者未發也今若曰已發而常未發未發而常已發可乎又云以靜爲本亦以偏於靜已發未發說小注巳自明言之而篇未二語亦自平說凡此恐皆未定之論如以靜中知覺爲復後來攺之而太極解以仁中爲靜義正爲動與今解相反豈可據此書以爲定論也整庵羅氏引此書與陽明辧平湖陸氏亦以此書爲定論恐皆有所未察也〇答林擇之三書皆辧先察識後涵養之非而於涵養特重於巳發工夫未免少略如雲従涵養中漸漸體出這端倪來〇又云茍得其養而無物欲之昏自然發見昭著不待別求〇是皆早年未定之論而後來所不取也羅整庵嘗言後人創爲異說者乃拾前人之所棄以自珍正謂是爾﹞六年庚寅四十一歲春正月葬祝孺人﹝年譜云先生居喪盡禮旣葬日居墓側朔望則歸奠幾筵〇按李洪閩三本皆云日居墓側而不言何所寒泉精舍當與墓相近然以精舍名則是講論之地而非守墓之所也朱子庚寅與範伯崇書云比攜二子過寒泉招蔡季通來相聚亦有一二友朋初不廢講論則朱子固嘗至寒泉與友朋講論而謂日居墓側朔望方歸奠幾筵恐未然也今削去而附見於此〇按書儀始虞猶朝夕哭不奠小祥止朝夕哭惟朔朢饋食會哭則朔望饋食小祥前當亦然也朱子居喪自用書儀故或朔望歸奠幾筵考文集答陸子壽書力言撤幾筵之不可而於朝夕饋食則未明言答李繼善問謂朝夕饋食不害其爲厚而又無嫌於僭且當従之其答葉味道書則據左氏特祀於寢與國語日祀之文謂主復於寢三年內皆日上食此後來所講定與書儀亦有不同者矣〇按禮記朝奠日出夕奠逮日注疏說皆不分明開元禮朝奠至徹夕奠夕奠至徹朝奠開元距孔賈不逺其或有所傳也鄭注旣夕記云饋朝夕食也孝子不忍死其親事之如生存時進徹之時如其頃據此則殯宮朝夕之奠與下室之饋絕不同卒哭後罷朝夕奠而下室之饋自仍行於正寢但經文不具爾儀禮猶朝夕哭不奠不奠者但謂不行喪奠之禮書儀卽以不奠爲不饋食考之或有未詳也〇年譜有家禮成一條今削去〇洪本年譜云先生居喪盡禮旣葬日居墓側朔望則歸奠幾筵自始死至祥禪參酌古今咸盡其變因成喪祭禮又推之於冠昏共爲一編命曰家禮旣成未嘗爲學者道易簀之後其書始出於人家其間有與先生晚歲之論不合者黃幹直卿雲家禮世多用之然其後亦多損益未暇更定覽者詳擇焉〇本家禮附錄李氏方子曰乾道五年九月先生丁母祝令人憂居喪盡禮參酌古今因成喪葬祭禮又推之於冠昏共爲一編命曰家禮〇黃氏﹤田﹥曰先生旣成家禮爲一行童竊以逃先生易簀之書始出今行於世然其間有與先生晚歲之語不合者故未嘗爲學者道也陳氏淳曰嘉定辛未歲過溫陵先生季子敬之倅郡出示家禮一編云此往年僧寺所亡本也有士人錄得會先生葬日攜來因得之〇文集答汪尙書書云嘗因程氏之說艸具祭寢之儀將以行於私家而連年遭喪未及盡試答呂伯恭書云祭禮略已成書欲俟之一兩年徐於其間察所未至今又遭此期喪勢須卒哭後乃可權冝行禮考其實而修之續奉寄求訂正也又答呂伯恭書云祭禮已冩納汪丈處托以轉寄然其間有節次修攺處俟旦夕別錄呈求訂正也答張欽夫書云祭禮修定處甚多大抵多本程氏而參以諸家故特取二先生說今所承用者爲祭說一篇而祭儀祝文又各爲一篇比之昨本稍復精宻與蔡季通書云祭禮只是於溫公書儀內少增損之正欲商訂須俟開春稍暇乃可爲也程氏冬至立春二祭昔嘗爲之或者頗以僭上爲疑亦不爲無理並俟詳議也〇跋三家禮範云嘗欲因司馬氏之書參考諸家之說裁訂增損舉綱張目以附其後使覽之者得提其要以及其詳而不憚其難行之者𨿽貧且賤亦得以具其大節略其繁文而不失其本意也顧以病衰不能及已嗚呼後之君子其尙有以成吾之志也〇語錄云某之祭禮不成書只是將司馬公書減卻幾處某嘗修祭禮只就溫公儀中間行禮處分作五六段甚簡易曉後被人竊去亡之矣〇按年譜及家禮附錄則家禮爲朱子之書無疑考之文集語錄則有祭禮祭說而無雲家禮者所云被人竊去亡之者亦祭禮而非家禮也惟與蔡季通書有已取家禮四卷並附疏者一卷納一哥之語此丁已後書所雲家禮乃經傳通解中之家禮亦非今之家禮也〇年譜家禮成於庚寅正居母喪時而序絕不及居憂一語所謂因喪祭而推於冠昏序中亦無此意勉齋行狀及家禮後序但言其後多損益未暇更定旣不言其居喪時所輯亦不言其亡而復得是皆有所不可曉者姑類集諸錄及文集語錄諸說於此以俟後之人考而訂焉〇明邱氏浚曰武林應氏作家禮辧謂文公先生於紹熈甲寅八月跋三家禮範云某嘗欲因司馬公之書參考諸家之說裁訂損益舉綱張目以附其後顧以哀病不能及已勉齋先生家禮後序云文公以先儒之書本末詳略猶有可疑斟酌損益更爲家禮迨其晚年討論家鄕侯國王朝之禮未及脫槁而先生沒此百世之遺恨也今且以其書之出不同置之姑以年月考之宋光宗紹熈甲寅文公已於三家禮範自言顧以衰病不能及豈於孝宗乾道已丑巳有此書況勉齋先生亦云未及脫槁而文公沒則是書非文公所編不待辧而明矣文公集中有與門人言及家禮已成四卷並家禮序文此門人編入以爲張本耳按應氏此言謂家禮爲未成之書𨿽成而未盡用可也乃並以爲無此書可乎旣無此書則胡爲而有此序且序文決非朱子不能作而謂門人編入以爲張本決不然也況其所引勉齋跋語所謂未及脫槁者指經傳通解也非謂家禮也三家禮範序所云是亦未及參考諸家裁訂增損使無遺恨爾非謂無是書也黃陳李楊諸子皆出自朱門親授指教皆不以爲疑而應氏生元至正間一旦乃肆意辧論以爲非朱子所編斷斷乎出於門人附會無疑且謂其妄意增損三家禮範之文殊乖禮經又謂附注穿鑿尢甚噫應氏之爲此言其亦淺妄之甚矣〇按邱氏辧應氏之說詳矣然以愚考之則應氏所疑不爲無見但所據勉齋跋語則非其旨所引已成家禮四卷亦考之不詳至邱氏謂序文決非朱子不能作然序文自與年譜不合勉齋行狀及跋語不言成於居憂時又不言其亡而復得與年譜家禮附錄皆不合凡此俱略而不言其所解三家禮範跋語則其失正與應氏同也應氏之辧今不可見因邱氏之語而得之故並附著於此以見前人已有疑於此者以俟後之君子考而質焉〇勉齋行狀序朱子所編次有古今家祭禮而家禮與通解皆以其未成書別敍於後至宋史本傳則以家禮入於所編次之中刪去古今家祭禮故後之人但知有家禮而古今家祭禮遂失其傳甚可惜也古今家祭禮成於淳熈甲午跋語可考其後增三卷見於與鄭景望書後又增一卷共二十卷馬氏通考載之年譜歷敍諸書而獨削古今家祭禮不載其意以爲有家禮而古今家祭禮之書可廢宋史之誤蓋亦由此此朱子所云不待七十子喪而大義已乖者於後之人又何責哉〇附家禮考家禮非朱子之書也家禮載於行狀其序載於文集其成書之歲月載於年譜其書亡而復得之由載於家禮附錄自宋以來遵而用之其爲朱子之書幾無可疑者乃今反復考之而知決非朱子之書也李公晦敍年譜家禮成於庚寅居祝孺人喪時文集序不紀年月而序中絕不及居喪事家禮附錄陳安卿述朱敬之語以爲此往年僧寺所亡本有士人錄得會先生葬日攜來因得之其錄得攜來不言其何人亦不言其得之何所也黃勉齋作行狀但云所輯家禮世所遵用其後多有損益未及更定旣不言成於居母喪時亦不言其亡而復得其書家禮後亦然敬之朱子季子公晦勉齋安卿皆朱子髙第弟子而其言參錯不可考據如此按文集朱子答汪尙書書與張敬夫書呂伯恭書其論祭儀祭說往復甚詳汪呂書在壬辰癸已張書不詳其年計亦其前後也壬辰癸已距庚寅僅二三年家禮旣有成書何爲絕不之及而僅以祭儀祭說爲言耶陳安卿錄云向作祭禮甚簡而易曉今已亡之矣則是所亡者乃祭禮而非家禮也明矣文集語錄自家禮序外無一語及家禮者惟答蔡季通書有已取家禮四卷納一哥之語〇此儀禮經傳通解中家禮六卷之四而非今所傳之家禮也甲寅八月跋三家禮範後云嘗欲因司馬氏之書參考諸家裁訂增損舉綱張目以附其後顧以衰病不能及已後之君子必有以成吾志也甲寅距庚寅二十年庚寅已有成書朱子𨿽耄老豈盡忘之至是而乃爲是語耶竊嘗推求其故此必有因三家禮範跋語而依仿以成之者蓋自附於後之君子而傳者遂以托之朱子所自作其序文亦依仿禮範跋語而於家禮反有不合家禮重宗法此程張司馬氏所未及而序中絕不言之以跋語所未有也其年譜所云居母喪時所作則或者以意附益之爾敬之但據所傳不加深考此如司馬季思刻溫公書之比公晦従遊在戊申後其於早年固所不詳祗敍所聞以爲譜而勉齋行狀之作在朱子歿後二十餘年其時家禮巳盛行又爲敬之所傳錄故不欲公言其非但其辭略而不盡其書家禮後謂經傳通解未成爲百世之遺恨則其微意亦可見矣後之人以朱子家季子所傳又見行狀年譜所載廖子晦陳安卿皆爲刋刻三山楊氏上饒周氏復爲之考訂尊而用之不敢少致其疑然𨿽云尊用其書實未有能行者故於其中謬誤亦不及察徒口相傳以爲文公家禮云爾惟元應氏作家禮辧其文亦不傳僅見於明邱仲深所刻家禮儀節中其辧専據三家禮範跋語辭多疎略未有以解世人之惑仲深亦不然之故余今徧考年譜行狀及朱子文集語錄所載俱附於後而一一詳注之其應氏邱氏語亦並附焉他所摘謬誤亦數十條庶來者有以知家禮決非朱子之書而余亦得免於鑿空妄言之罪焉爾〇誤又按朱子跋古今家祭禮在淳熈元年甲午距庚寅五年不言其有家禮其云有能采集附益通校而廣傳之相與損益折衷共成禮俗與跋三家禮範𨿽前後絕逺而其意大槪相同也家禮之非朱子書此亦一證﹞秋七月遷韋齋先生墓﹝文集遷墓記云初府君將歿欲葬崇安之五夫卒之明年遂窆其裏靈梵院側熹幼未更事卜地不詳旣懼體魄之不獲其安乃以乾道六年七月五日遷於裏之白水鵝子峯下吏部行狀云卒之明年熹奉其柩葬於建寜府崇安縣五夫裏之西塔山而碩人別葬建陽縣崇泰裏之後山鋪東寒泉塢然公所藏地勢卑濕懼非久計乃卜以慶元某年某月某日奉而遷於武夷鄕上梅裏寂歷山中峯僧捨之北〇按遷墓記言以韋齋卒之明年窆其裏靈梵院則至乾道六年遷於白水鵝子峯下祝孺人壙記言距府君白水之兆百里而逺是韋齋之墓遷於白水無疑矣乃行狀止云以明年葬於崇安縣五夫裏之西塔山而不言遷墓豈西塔山卽白水鵝子峯耶靈梵院側鵝子峯皆在五夫裏相距不逺故統言之乎然不得云明年也靈梵之窆云卜地不詳而行狀之地勢卑濕自指白水之兆而不言再遷此不可曉果齋作譜時尙可詢問而今譜但爲疑詞不知卽果齋之舊否也遷墓記與行狀互有異同編次者亦略不爲考訂何耶姑記所疑於此〇按自庚寅與呂東萊劉子澄書拈出程子兩語生平學問大指蓋定於此卽中庸尊徳性道問學易大傳之敬以直內義以方外従古聖賢所傳若合符節至甲寅與孫敬甫書雲程夫子之言曰涵養須用敬進學則在致知此兩言者如車兩輪如鳥兩翼未有廢其一而可行可飛者也尢爲直截分明蓋相距二十五年矣而其言無毫髮異也自庚寅已後書問往來𨿽因人說法間有所獨重而其大指不出此兩語晚年爲鄂州稽古閣記福州經史閣記正以此兩語相對發明其指意尢曉然矣通辧正學考皆不載此二書今據文集補入陳師徳書不詳何時師徳卒於甲午此書當去庚寅不逺故附載之﹞七年辛夘四十二歲〇冬十二月省札趣行以錄不及養辭﹝按六年十二月召赴行在是年五月陳俊卿出知福州虞允文獨相閏五月梁克家參知政事此召𨿽以胡銓之薦亦或允文克家之意也朱子以喪制未終辭其狀不見於文集疑其在喪中不復具狀但以省札回納建寜府軍資庫而巳至七年十二月喪制旣滿尙書省依六年元降指揮摧促起發朱子於八年二月具辭免召命狀以祿不逮養辭四月三省同奉聖旨令疾速起發行狀七年旣免喪復召以祿不及養辭免喪在七年而復召則在八年四月行狀統言之不復詳敍本傳亦同其七年十二月省札乃依六年元降指揮而非卽有復召之命也八年二月克家爲相與允文並本傳九年克家相再申前命九年當作八年自召赴行在屢趣起發疑皆出克家之意而允文特聽之耳允文以八年八月去位九年特與攺秩宮觀則允文之去位久矣然朱子於允文克家皆無書豈以申省狀已屢言之而素無交往故不便有書耶抑或文集之脫漏也陳丞相龔參政周丞相畱丞相皆再三與書卽趙雄王淮亦屢與書是在南康浙東事有相闗不得不爾而文集乃諱言之亦不識朱子之意矣行狀云四年之間辭者六此指六年召赴行在八年召赴行在七年省札趣行八年省札再趣行九年省札又趣行辭免召命狀凡五而喪制未終無辭狀元甚分明李本止載六年八年兩召命九年省札趣行爲太略洪本爲得之而以七年十二月趣行爲八年二月趣行則亦失之今考正其始末而附論之如此﹞八年壬辰四十三歲春正月論孟精義成﹝按癸未編次論語要義論語訓蒙口義兩書皆不傳而存其序至壬辰編次論孟精義庚子刻於南康攺名要義蓋其名偶同而非卽前論語要義之本也年譜誤認以此書先名要義後攺精義又攺名集義以書語孟要義序後考之非是今攺正〇又按癸未要義序獨取二先生及其門人朋友數家之說補輯訂正以爲一書則亦與精義略同但其書艸略故後來編次精義不復及之而別爲之序自非癸未之本也南康之刻蓋取舊名以精義二字太重而諸家之解亦有未盡當者後定名集義亦以此年譜之云蓋未辧此意也﹞夏四月有旨趣行復辭六月省札再趣行再辭﹝按辭免召命狀以去冬十二月省札趣行二月具狀辭免洪本以趣行敍於二月誤也夏四月有旨疾速起發至五月六月省札又兩次趣行洪本止載六月省札催亦非是今俱攺正﹞資治通鑑綱目成﹝按綱目序於壬辰據季通伯諌擇之伯恭諸書則癸已甲午至乙未方冩校淨本乃成編也又據敬夫伯恭李濱老書則重修於丙申丁酉至庚子方可冩據延之恭叔書則丙午以後欲重修而未及行狀所云毎以未及修補爲恨也余大雅錄在戊戌後當是重修時而語意不類恐記者之誤若陳淳錄則自分明矣年譜綱目成於壬辰以序文而言耳〇凡例刻於王魯齋柏勉齋諸公皆未之及或以後出爲疑今考蔡書云條例亦以定矣又云綱目凡例修立略定極有條理意義則元有凡例當以蔡書爲據也〇又按綱目於通鑑攺正甚多而猶有未及攺者故曰恐爲千古之恨今載與劉子澄尢延之書以見其槪朱子於壬寅年以綱目爲孝宗言之蓋欲仿溫公之例而孝宗顧置之則反不如神宗逺矣而朱子居家五年竟亦未能再修此所以常以爲恨也﹞八朝名臣言行錄成﹝按東萊集與汪尙書書云近建寜刻一書名五朝名臣言行錄又云是朱元晦所編其間當考訂處頗多近亦往問元晦未報不知曽過目否是書書呂許公事切直故東萊不樂之而朱子後來亦未修攺此早年之書與論孟或問同也﹞冬十月西銘解義成﹝按年譜據西銘解後跋然考之作解當在壬辰前跋云熹旣爲此解後得尹氏書則非壬辰明矣又考葉味道語錄自在雲谷作天地之塞兩句解後來迆邐作西銘等解雲谷記以庚寅得雲谷則西銘解作於庚寅辛夘間據呂東萊書太極西銘兩解皆成於壬辰前也﹞九年癸已四十四歲〇夏四月太極圖說解通書解成﹝按年譜壬辰十月西銘解成癸已四月太極圖解通書解成此據兩後記歲月言之而通書則附見焉考之呂張兩集則太極圖解成於戊子西銘解成於庚寅辛夘東萊書壬辰有攺定太極圖說解之云則必不至於癸已而後成矣〇又按已丑巳亥皆訂正太極通書不云有解也丁未作通書後記戊申始出太極西銘兩解以示學者年譜以通書解附焉東萊與朱子書云太極圖解近方得本玩味淺陋不足窺見精蘊多未曉處已疏於別紙其書在戊子又云太極所疑重蒙一一鐫誨則在已醜又云示下太極圖西銘解當朝夕玩繹若稍有所未達當一一請教亦不敢以示人也又云向承示以攺定太極圖論解比前本益覺精宻西銘發昔人所未發處益多又云太極圖解昨與張丈商量未定而匆匆分散少暇當理前說此三書當在辛夘朱子與南軒書云太極解後來所攺不多別紙上呈則書在戊子已丑間南軒書云伯恭昨日得書猶疑太極說中體用先後之論則在辛夘後據此諸書則太極圖解成於戊子已丑西銘解成於庚寅辛夘兩書後跋各以其跋之歲月言非成書之歲月也又戊申跋未敢出以示人乃爲學者言之張呂二公則未嘗不共商確象山云考訂注釋似亦見圖解矣通書後記作於丁未此如已酉序大學中庸章句之比章句非至已酉始成通書解亦非丁未始成也年譜敍於癸已疑亦因太極圖解附及之而李微之序亦云太極通書解義成於癸已豈別有所據乎竊意亦成於壬辰以前至丁未始作後記以授學者戊申二月則出兩解非並出通書也梭山詆太極圖西銘林黃中詆易西銘而通書尙未有議者故未之及焉今姑依年譜所敍而考訂其歲月先後如此〇李微之性傳語錄序序成書歲月大槪同年譜而易本義以爲成於乙已丙午之間與年譜不同則非盡同年譜也戊申出太極西銘兩解以示學者明言兩解不及通書而李洪兩本於戊申皆以通書附焉今據鄒本刪之前說亦以意度未盡然也﹞五月有旨特攺左宣教郎主管臺州崇道觀再辭﹝洪本進呈乞嶽廟札子下有是年梁克家相申前命又辭十一字誤用本傳語重復不可曉而李本並無進呈乞嶽廟札子句則克家之奏爲無所因矣今従洪本而是年以下十一字則刪去﹞淳熈元年甲午四十五歲春二月復辭三月有旨不許辭免復辭夏六月始拜命﹝按文集辭免攺秩宮觀狀凡四行狀云九年再辭元年又再辭李本止云省札凡三下趣依已降指揮大略洪本得之而僅統敍於拜命之下亦非是今依行狀文集攺正〇行狀辭者四則據辭免狀年譜云三具辭免則以第一狀辭攺官第二狀辭告命實一事也此則非誤﹞編次古今家祭禮﹝朱子自爲之跋甚詳而不載其目其答鄭景望書言增孟詵徐潤孫日用三卷爲十九卷以書考之則賈頊家祭儀第六孟詵第七徐潤第八政和五禮第十一孫日用第十二杜公祭享儀第十三範氏祭儀第十九其確然可考者七卷而已馬氏文獻通考陳氏曰朱子集通典會要所載以及唐本朝諸家祭禮皆在焉凡二十卷則又增一卷矣凡十三卷蓋莫可考以通考所載計之有江都集禮有開元禮開寶禮有胡氏吉凶書儀唐鄭正則祠享禮唐範傅式寢堂時享禮劉嶽書儀陳致雍新定寢祀禮又有韓氏古今家祭式橫渠張氏祭禮伊川程氏祭禮呂氏家祭禮溫公書儀凡十三篇正合二十卷之數或卽是耶此朱子手自編次之書而家禮則後人僞作勉齋以古今家祭禮同爲編次而家禮則別出至宋史以家禮入於編次諸書之內而刪古今家祭禮故後人但知有家禮而古今家祭禮遂以不傳於世甚可惜也然藏書之家或當有存者有志之士多方訪求庶朱子之書復見於世寜非大幸乎﹞

朱子年譜考異卷二寶應王懋竑撰淳熙二年乙未四十六歲夏四月東萊呂公伯恭來訪﹝李洪本俱作夏五月今攺正〇按文集書近思錄後云乙未夏訪予於寒泉精舍畱止旬日而末署云五月五日則來訪在四月明矣東萊年譜亦云四月可證﹞近思錄成﹝洪本年譜云其後先生守漳州日久添入數條刻於學宮按文集與張呂書則添入數條在丙申丁酉間不知洪本何據李本無之今刪去〇按勉齋集復李公晦書云眞丈所刋近思小學皆已得之後語亦得拜讀先近思而後四子卻不見朱先生有此語陳安卿所謂近思四子之階梯亦不知何所據而云據此則近思錄四子之階梯或非朱子語亦與葉錄不合程子云若不得某之心所記者徒彼意耳此又讀語錄者所當知也﹞偕東萊呂公至鵝湖復齋陸子壽象山陸子靜來會﹝李洪本皆作梭山陸公子壽按梭山子壽兄子美號也子壽號復齋譜蓋因象山辧太極書屢言梭山而誤今攺正〇按鵝湖之會年譜不詳語錄無及此者象山年譜語錄所載爲最悉朱陸異同皆見於此故附著之至其辭气之悖覽者當自曉然無庸辧也朱子和詩在已亥春三月子壽訪朱子於鉛山追和鵝湖詩韻以贈子壽象山年譜謂歸後三年乃和此詩蓋因別離三載而言其實非也然可證年譜俱載鵝湖會之誤〇學蔀通辧云朱子年譜謂其後子壽頗悔其非而子靜終身守其說不變今年譜無此語此必李本所刪而洪本亦不能是正也今依通辧補入而其它語則不可考矣又如諸公各執所見於朱陸並言之亦必李氏所攺也〇據與王子合書則在鵝湖與二陸講論幾旬日矣年譜語錄皆無可考象山語錄所云數十折議論者不知是何議論可惜也按鵝湖之會朱陸異同是作譜大闗鍵果齋元本不可得見李爲陽明後人於此皆諱而不言故載文集諸書並張呂書俾後人有考焉﹞秋七月雲谷晦庵成﹝按雲谷記乾道庚寅始得其地卽作艸堂榜曰晦庵則晦庵之成在庚寅至乙未已六年矣蓋至是亭臺始具而又並得山北姚氏地故作記以識其成年譜云秋七月晦庵成蓋以晦庵統名其地非指艸堂三間也今姑仍之﹞三年丙申四十七歲春三月如婺源﹝鄒考云三月望後起行年譜俱作二月誤今攺正洪本有先生與鄕人子弟講學於汪氏之敬齋而附敬齋箴按敬齋箴前題云讀南軒主一箴綴其遺意作敬齋箴以自警南軒卒於庚子當是庚子後作此爲附會無疑也今刪去〇按與滕璘遊一條見李本洪本不載考滕璘通書在丙申前此或元本所有姑存之〇按茶院朱氏譜序今文集缺答呂伯恭書此在婺源所寄余文集注有說〇附文集注此書有頓進之功語距已丑八年矣仰窺古人精進刻刻用力所謂上逹不已日新者固不可執已醜一悟以爲定也〇又按九月答呂伯恭書云前月至昭武見端明黃丈旬日而歸黃丈端莊渾厚老而不衰議論不爲詭激而指意懇切亦自難及見之不覺使人心服據此則朱子自婺源歸再見黃端明矣年譜俱缺今附見於此﹞夏六月授祕書省祕書郎辭不允秋八月復辭並請祠許之差主管武夷山衝佑觀﹝按本傳以手書遺茂良今考龔書其辭不詳其與韓旡咎尙書書最爲詳盡年譜與汪尙書書汪字誤卽與韓書也僅刪取其前數十語而意不明今全載﹞冬十一月令人劉氏卒﹝按年譜明年二月葬於建陽縣之唐石大林谷唐石裏名也後朱子葬唐石裏大林谷可證閩本葬嘉禾裏之唐石大林谷嘉禾裏三字衍文宰如閩本作崒如疑當作睪如側閩本作左語錄云某葬亡室時只存東畔一位是同穴而在左非另規壽藏也名其庵曰順寜豈墓旁有庵以守墓乎是墓旁有亭又有庵矣凡此皆従李洪本〇閩本二月別立一條或依舊本而別出之或家有所傳亦未可定〇鄒考云按朱子與呂伯恭書有雲雨多卜葬至今未定更旬日間且出謝親知並看一兩處若可用卽就近卜日此丁酉二月書也是年秋伯恭來書葬地已有定卜安厝莫須有期則令人之葬大約在丁酉秋冬矣鄒考蓋據両書而攺二月爲是歲於丁酉終然當仍閩本而注所疑於下不當遽攺也今仍従李洪本附注於令人卒之下而二月兩字則攺爲某月以記疑〇李洪本附錄行狀令人卒以乾道丁酉小注辧其誤今考勉齋集行狀云卒以淳熙丙申未嘗有誤此附錄刻本之訛舛而辧者未及考之本書耳﹞四年丁酉四十八歲夏六月論孟集注或問成﹝年譜従洪本李本太略其謂或問恐轉而趨薄似用南軒書中語與朱子意不合也或是果齋元本所有姑仍之〇南軒戊戌與朱子書云論語章句簡確精嚴足以詔後學或問之書大抵固不可易之論但某意謂此書卻未須出蓋極力與辧說亦不能得盡只使之誦味章句節節有得則去取之意與諸家之偏自能見之不然卻恐使之輕易趨薄耳按朱子之不肯刋行或問以未及修攺而南軒所云又是一意今附見於此〇與許順之書有云大學之說近日多所更定其書在丙戌丁亥間據此則大學章句與論語訓蒙口義同時所作但不知卽以章句名否耳南軒書論語章句論語或當作大學也答呂伯恭書有云大學中庸皆有詳說此卽或問稿洪本云又作訓蒙口義卽詳說也誤李本無卽詳說也四字今従李本刪去〇又己亥與呂伯恭書云兩月間只看得兩篇論語亦自黃直卿先爲看過參考同異了方爲折中據此則論孟集注丁酉尙未成書也後書又云盛意欲得語解定本此亦欲有修攺處今且納二冊余卻續寄則己酉已成書此更修攺耳〇楊道夫錄在己酉後此集注乃初本後來攺訂極多年譜集注或問成於丁酉止據初本言之此云十年前正指初本也〇丙辰答孫敬甫雲南康語孟是後來所定本然比讀之尙有合攺定處未及下手按集注成於丁酉在南康時己亥庚子距丁酉二三年耳後來所定本必在其後而刋於南康非在南康時也此書丙辰距丁酉二十年矣尙云合有攺定而諸家問語所舉集注往往與今本不同考其年則在乙夘丙辰後是其修攺直至沒身而後已也〇朱在過庭所聞是敬之有此書矣今語類無考﹞詩集傳成﹝按年譜據集傳序而朱子明注雲集傳舊序則後來集傳不用此序也集傳蓋有綱領而無序文集注辧此頗明今附載〇附文集注按朱子明詩傳遺說集傳序乃舊序此時仍用小序後來攺定遂除此序不用今考序言自邶而下國之治亂人之賢否有是非邪正之不齊又云善者師之而惡者攺焉則亦不純用小序但不斥言小序之非而雅鄭之辧亦略而未及以讀詩記後序及讀桑中篇考之其爲舊序無疑編文集者旣不注明而大全遂冠此序於綱領之前坊刻並除綱領而止載舊序其失朱子之意益逺矣今考遺說而附正之〇按乙未與呂伯恭書朱子年四十六矣又二年丁酉作詩傳序則必有攺正然讀詩記皆載朱子舊說而丁酉舊序亦後來所不用至壬寅書讀詩記後乃致其疑甲辰作桑中後記則盡斥小序之非是今本蓋自甲辰之後所修也壬寅朱子年五十三甲辰年五十五語類李輝錄云某自二十歲時讀詩便覺小序無意義後到三十歲斷然知小序之出於漢儒所作以文集考之其爲記者之誤無疑也〇小又按庚子與呂伯恭書已力辧小序之非書讀詩記後及記桑中篇皆本於此而以答潘文叔潘恭叔書考之則今本必修於甲辰後而丁未與呂子約書言詩說久已成書則其成在丁未以前也又考與李公晦書則甲寅以後更有修攺而葉彥忠書又有新本舊本之異此書不詳其時然當在甲寅後也馬氏文獻通考雲南康本出胡泳伯量家更定幾十之一不知卽此新本否今所更定不同處皆不可得而見詩傳中亦間有一二可疑處亦無従考矣〇按果齋李氏云其於詩也深玩辭气而得詩人之本意盡削小序以破後儒之臆說妄言美刺悉就斐夷以復溫柔惇厚之教與年譜語略同則此疑出果齋元本也但未考丁酉所序詩集傳之爲舊本此爲舛誤然不載詩集傳序則可知序非集傳所有矣李微之序亦言詩集傳成於淳熈丁酉蓋本年譜之誤﹞周易本義成﹝按年譜詩傳成據傳序成於丁酉十月易本義則不知所據也李微之序言成於乙巳丙午之間當以李序爲正又馬氏文獻通考易傳十一卷本義十二卷陳氏曰晦庵初爲易傳用王弼本復以呂氏古易爲本義其大指略同而加詳焉首列九圖末列揲法今考之文集語錄皆未嘗言有易傳本義之異後來纂輯諸書亦未有言及此者不知陳氏何據而云然也前列九圖末列揲法則諸書所同然實非朱子之舊通考說蓋朱可信今姑載於此而俟考焉〇按文集答孫敬甫書云易傳初以未成書故不敢出近覺衰耄不能復有所進頗欲傳之於人而私居無人冩得只有一本不敢逺寄其書在丙辰後則易本義久已刋行不當云不敢出又書名本義不名易傳且其語與程子答張閎中語略同以別集答孫季和楊伯起書考之殊不相類今不載〇按古易經二篇傳十篇後爲王輔嗣鄭康成所亂至宋晁呂始正其失朱子本義従呂氏其見於論說者詳矣乃朱子歿未幾而門人節齋蔡氏已變其例至度宗咸淳時天臺董氏乃合程傳本義爲一書元文宗天歷時鄱陽董氏従其說而小有不同至明永樂大全依兩董氏例而又一以程傳爲主反以本義附焉坊刻則去程傳而攺本義従程傳本於是朱子已正之古易遂淆亂而不復可見矣果齋作譜時節齋本亦未出後來攺訂至永樂大全而極若坊刻之妄亦不足置辧也〇又按朱子自不滿於易本義以答孫季和劉君房楊伯起諸書考之則沈莊仲所錄是也但自以其未及修補攺訂如章句集注之精當耳謂其說道理太多翻卻窠臼不盡則亦恐未然〇周易會通載朱子辧呂氏晁氏語不知所従出朱子明文公易說第十九卷

論古易今刻前闕二板當是書臨漳所刋易後及此篇而巳不可考按會通載書臨漳所刋易附後朱子明呂氏音訓跋云嵩山古易跋語先公嘗折衷晁呂之說於其後據此則此篇乃書嵩山古易跋後而文集竟無之則文集之遺逸亦多矣〇易本義所附九圖筮儀皆非朱子之作乃後人誤增入者如程子易序上下篇義不見於程子文集考其辭意斷斷非程子作而天臺董氏則附上下篇義於程傳鄱陽董氏又並以易序附焉皆據所傳而不考其眞僞其附九圖筮儀於本義亦其類也嘗有辧說極詳今系於後〇附周易本義九圖論﹕易本義九圖非朱子之作也﹐後之人以啟蒙依放爲之﹐又雜以已意﹐而盡失其本指者也。朱子於易有本義有啟蒙﹐其見於文集語錄講論者甚詳﹐而此九圖未嘗有一語及之。九圖之不合於本義﹑啟蒙者多矣。門人豈不見此九圖者﹐何以絕不致疑也﹖朱子於本義﹐敍畫卦約略大傳之文﹐故云自下而上﹑再倍而三﹑以成八卦﹔三畫已具﹐八卦已成﹐則又三倍其畫以成六畫﹐而於八卦之上各加八卦﹐以成六十四卦﹐而不敢參以邵子之說。至啟蒙則一本邵子﹐而邵子所傳止有先天圖。其伏羲八卦圖﹑文王八卦圖﹐則以經世演易圖推而得之。同州王氏﹑漢上朱氏易皆載伏羲八卦圖﹑文王八卦圖﹐啟蒙因之﹐至朱子所自作橫圖六﹐則注大傳語及邵子語於下﹐而不敢題云伏羲六十四卦圖﹐蓋其愼重如此。今乃直云伏羲八卦次序圖﹑伏羲六十四卦次序圖﹑伏羲八卦方位圖﹑伏羲六十四卦方位圖﹐是孰受之而孰傳之耶﹖又云伏羲四圖其說皆出邵氏﹐按邵氏止有先天一圖﹐其八卦圖後來所推六橫圖﹐朱子所作﹐而以爲皆出邵氏﹐是誣邵氏矣。又云邵氏得之李之才挺之﹐挺之得之穆修伯長﹐伯長得之希夷先生陳摶圖南﹐此明道敍康節學問源流如此﹐漢上朱氏以先天圖屬之﹐已無所據﹐今乃以移之四圖﹐若希夷已有此四圖者﹐是並誣希夷矣。文王八卦說卦明言之﹐本義以爲未詳﹐啟蒙別爲之說﹐而不以入於本義。至於乾天也故稱乎父一節﹐本義以爲揲蓍以求爻﹐啟蒙以爲干求於坤﹑坤求於乾﹐與乾爲首﹑幹爲馬兩節﹐皆文王觀於已成之卦﹐而推其未明之象﹐與本義不同﹐蓋兩存之。今乃以爲文王八卦次序圖﹐又孰受之而孰傳之耶﹖自周子太極圖﹐以黒白分陰陽﹐後多因以爲說﹐龜山先生於詹季魯問易﹐以一圖示之﹐而墨塗其半﹐曰此卽易也﹐是皆以意爲之。朱子答袁機仲書所云黒白之位﹐當亦類此。今此圖乃推明伏羲畫卦之次序﹐其必以奇偶之畫﹐而不可以黒白之位代之﹐彰彰明矣。爲問伏羲之畫以奇偶乎﹐以黒白乎﹐則以黒白之位爲伏羲之畫﹐𨿽甚愚知其不可也。今直題爲伏羲八卦次序﹑伏羲六十四卦次序﹐而皆以黒白之位﹐又孰受之而孰傳之耶﹖答袁書﹐止有八卦黒白之位﹐而無六十四卦﹐又云三白三黒﹑一黒二白﹑一白二黒等語﹐與今圖亦有不同﹔此書云黒白之位﹐亦非古法﹐今欲易曉﹐故爲此圖以寓之﹔後書云﹕僕之前書﹐已自謂非是古有此圖﹐只是今日以意爲之﹐冩出奇偶相生次序﹐令人易曉矣。則又明指六橫圖而言﹐非黒白之位﹐故竊疑袁書此一節乃後人剿入之﹐以爲九圖張本﹐而非本文。又其後云﹕此乃易中至淺至近而易見者﹐黒白之位非易中所有。考其文義﹐都不相屬。答袁書凡十一論﹐黒白僅見於此﹐而他書皆以奇偶論﹐其爲有所增損攺易而非本文﹐無疑也。卦變圖啟蒙詳之﹐蓋一卦可變爲六十四卦﹐彖傳變卦偶舉十九卦以爲說爾﹐今圖卦變皆自復姤臨遁等十二辟卦而來﹐以本義考之﹐惟訟晉二卦爲合﹐餘十七卦則皆不合﹐其爲謬妄尢爲顯然﹐必非朱子之舊明矣。故嘗反復參考﹐九圖斷斷非朱子之作﹐而數百年以來未有覺其誤者。蓋自朱子旣沒﹐諸儒多以其意攺易﹐本義流傳旣久﹐有所簒入亦不復辯焉。端臨文獻通考載陳氏說﹐本義前列九圖﹐後著揲法﹐學者遂以九圖揲法爲本義元本所有﹐後之言本義者莫不據此﹐而不知本義之未嘗有九圖揲法也。明永樂大全出﹐以本義攺附易傳﹐而九圖筮儀遂爲朱子不刋之書矣。今詳筮儀之文﹐絕不類朱子語﹐其注有云筮者北面見儀禮﹐按儀禮﹕士冠禮特牲饋食禮少牢饋食禮筮者﹐皆西面﹐惟士喪禮筮宅以不在庿筮者北面﹐今直云筮者北面見儀禮﹐此等瞽說﹐不知何來。推求其故﹐則學易者但見漢上易叢說有引儀禮筮宅者北面之文﹐而並未嘗考之儀禮也﹐朱子豈不見儀禮者﹐而疎謬若是耶﹖由是以言﹐筮儀亦斷非朱子之作﹐而通考所云前列九圖﹑後著揲法者﹐皆爲相傳之誤﹐而不可以據信矣。余故曰易九圖非朱子之作也。後之人以啟蒙依放爲之﹐又雜以已意﹐而盡失其本指者也。今考其大略如此。其碎義璅說有相發明者﹐別附於後。世之君子得以覽觀而審擇其是非焉﹞五年戊戌四十九歲秋八月差知南康軍辭﹝按八月差知南康軍卽具狀辭十月奉旨不許辭免令疾速前去之任又具札子辭乞宮廟差遣據與呂伯恭書十月後又有三札托袁機仲爲投而未之投至十二月堂帖又趨行亦見與呂伯恭書故次年正月復具狀請祠至二月在鉛山候命又具乞宮觀狀三月省札又趣行三月三十日赴任李本太略今従洪本〇行狀云差發遣南康軍事辭者四始之任此謂八月辭免十月請祠正月請祠二月請祠辭者凡四也本傳再辭不許誤﹞六年己亥五十歲春正月復請祠二十五日啟行候命於鉛山﹝按東萊屢書勉行今東萊集可考而南軒語則南軒集無之或脫漏也今以年譜爲據〇按南軒集與朱子書云出處之計如何莫須一出否此與年譜所載意略同然此書自在丙申以祕書郎之除而言非己亥也南軒以戊戌五月移知江陵朱子八月方除南康而此書所言皆靜江事又趙若海與詹儀之兩易其任當在丁酉而書中言漕司趙若海其在丙申無疑若己亥南軒自別有書而集軼弗載耳或以此書爲年譜之證非也﹞陸子壽來訪﹝李本附載候命鉛山下。洪本另立一條﹐今従洪本〇按和鵝湖寺子壽韻﹐年譜系於鵝湖寺兩陸詩之後﹐非是。象山年譜謂歸後三年乃和此詩﹐此因別離三載而云﹐然考其實亦非也。詩云別離三載﹐蓋鵝湖之會在乙未﹐鉛山之訪在己亥﹐中間隔丙申﹑丁酉﹑戊戌三年﹐故曰三載。偶扶藜杖出寒谷﹐則自指候命於鉛山﹔又枉藍輿度逺岑﹐則謂子壽之來﹐承鵝湖言﹐故曰又枉﹐若在鵝湖﹐則又字下不得也。舊學商量四句﹐正祭子壽文所云志同道合﹑極論旡猜﹑降心従善者﹐若在鵝湖﹐則方各執所見乖異不合﹐又安得作此語耶﹖故斷以此詩爲在鉛山追和前韻以贈子壽者﹐今攺正。按答東萊第一書戊戌﹐則鵝湖會後三年也。子壽蓋頗自悔其前說之誤﹐故鉛山來訪時﹐其論與朱子多合﹐祭文所云志同道合極論無猜降心従善者也。朱子此時﹐於子靜更有深望焉。庚子五書﹐皆有招徠引誘之意﹐其惓惓之心可想見矣。癸夘以後﹐子壽旣卒﹐而子靜之潰決益甚﹐朱子於是知其不可以挽回也。至乙已丙午﹐乃誦言攻之﹐以示學者﹐俾不惑於其說。此其前後苦心﹐學者不可以不之考也〇按象山語錄﹕子壽與子靜學問元有不同﹐及將會鵝湖﹐子靜再三辧論﹐而子壽乃以子靜之言爲是﹐遂作孩提知愛一詩﹐子靜以爲然。故鵝湖之會﹐子壽舉詩四句﹐朱子曰﹕子壽早已上了子靜船也。其時二陸與朱子辧論皆不合。後三年﹐子壽過訪東萊﹐乃幡然以鵝湖所見爲非﹐而東萊稱之﹐有著實看書講論﹑心平气下之語。故鉛山之訪亦不與子靜俱﹐而卒従朱子之說。祭文所云﹐蓋紀其實也。是子壽與子靜之學﹐始終本不相同。子壽早卒﹐復齋集不傳於世﹐後之人但據鵝湖之會同稱二陸﹐而子壽之生平遂爲子靜所掩﹐迄今未有發明之者﹐甚可惜也。今盡載語錄文集及祭文﹐並附以卒後三書﹐以見其槪﹐俾後之人有考焉。祭文敍述最爲詳明﹐而與呂伯恭﹑傅子淵書皆以爲吾道之衰﹐其痛悼幾與南軒同矣。東萊亦以子壽之亡﹐於後學大有闗系。而子壽乃不大見稱於世﹐豈亦有幸有不幸耶﹞三月省札復趣行是月晦赴上三月省札復趣行此於文集無考與呂伯恭書欲某赴官須更得朝旨乃可去蓋已報本軍官吏以嘗請祠也則三月晦赴任必更有省札趨行矣今従李洪本﹞夏五月遣使祭唐孝子熊仁贍之墓〇修復劉屯田墓﹝李洪本無此兩條今從鄒本增入﹞請祠不報﹝按與呂伯恭書云已走介請祠其書在四五月間六月以疾請祠亦見與呂書及自劾狀而其狀則皆闕行狀以疾請祠者五文集止載其三其己亥兩請皆闕不載故無所考今據呂書補入﹞作臥龍庵祀諸葛武侯﹝按作庵在己亥五六月間見與呂伯恭書及南軒臥龍庵詩最明年譜載之庚子冬此因臥龍庵記在庚子十一月而誤也今攺正〇庵成卽祀武侯而起亭又在其後年譜未明今據記文攺正﹞六月奏乞減星子縣稅錢﹝李洪本注皆不明其以不合用札子自劾又是一事李洪本皆附於其下非也今従鄒本攺正〇按鄒本增乞聽従民便送納錢絹又乞減移用錢額得以輕減商稅兩條已載其目於庚子其與王漕師愈札子乞將淳熈三年四年五年未起零錢之數悉従蠲免又與顏提舉師魯札子言本軍米斛舊赴建康交納近一年攺撥入都乞仍令赴建康交納俱見文集而其事之行否則未有考李洪本皆不載今仍之而存其大略於此﹞冬十月復建白鹿洞書院﹝李本太略洪本爲詳然亦多未合今考文集行狀補正〇洪本云請賜勅額及賜禦書石經監本九經以鎭之詔皆從焉〇考曹立之墓表云賜額得旨事當在壬寅乃辛丑延和奏札之後年譜未明白鹿洞學規李本僅載一兩語洪本所載亦不全今全錄並錄東萊白鹿洞書院記是東萊之文而實本朱子之意也白鹿洞賦李洪兩本語焉不詳今止載其目云〇是役始於冬十月次年三月告成李洪本附於其下是也而槪云累數月其辭不明今攺正〇告成率寮屬諸生釋采於先聖先師以落之則是行事時旋立主未嘗議像設也此乃去郡後事可不載今刪去〇朱子是時屢請祠故與時宰書有復洞主廢官使得備員與學徒講道其間假之稍廩略如祠官之入等詩然亦偶言之爾朱子若罷郡亦未必能久畱南康也其事又迄不行今亦刪去﹞申請賜晉太尉陶威公廟額﹝乞賜陶威公廟額文集作乞加封陶威公狀誤也〇李洪本皆不載按狀所稱發明公之忠義有補名教而乞賜廟額不更別賜爵號尢可爲後法今従鄒本補入﹞七年庚子五十一歲〇二月復奏免星子縣稅錢﹝李洪本無今從鄒本補﹞南軒張公訃至罷宴哭之﹝洪本疾革時以下語李本無今按神道碑有疾病埀死而口不絕吟於天理人欲之間語則必舊本所有而李氏刪之耳洪本略載兩祭文李刪後祭文洪又載與呂伯恭書李亦刪去今従洪本而兩祭文則全載與呂書洪本太略文義不明今增入〇按朱子文集與南軒書三十卷三十一卷皆以年敍三十二卷則不以年敍而其年亦可考南軒集與朱子書二十卷至二十四卷頗有錯互然其年亦尙可考今以兩家文集參校其問答不甚分明對值朱子文集自丁酉後無書而諸書所舉南軒語多不見於南軒集中卽如太極圖解跋明言敬夫以書來其書亦不載南軒於丁酉後尙有十餘書率多論事之辭而發明道要之精語皆不在焉此甚不可曉豈朱子集多所遺而南軒集今刻本非朱子所定本耶〇中和舊說序及南軒祭文文集序其前後同異之迹較然分明而考之文集反不得其所據今錄何叔京石子重範伯崇諸書其早年論議之異同與祭文文集序無不相合而至丁酉以後所謂同歸一致者則絕無所考矣語類以南軒入胡氏門人中其所載語甚略蓋南軒早卒語錄多在後故及之者少而黃子洪輩又非足以知南軒者固不足據也〇文集與方賓王云敬夫未發之云乃其初年議論後覺其誤卽已攺之但舊說已傳學者又不之察便加模刻爲害不細往日曽別爲編次正爲此耳然誤本先行此本後出遂不復售甚可恨也朱子所編次四十四卷見於文集序而定叟所貽四巨帙無卷數文集序亦言已用別本摸印而流傳廣與方書合馬氏通考南軒集三十卷奏議十卷與朱子所編次不合疑卽定叟四巨帙而摸印先行者是馬氏固不見朱子所編四十四卷而於文集序亦未之考也今南軒集刻於梁溪華氏凡四十四卷止載朱子序文而不言所自來又無他序可證其中頗有參錯故嘗疑之又考黃氏日抄其編次與今刻略同與朱子書七十三首今本其數亦合但末多武侯傳及語錄黃氏旣不載卷數又不言此朱子所定本而武侯傳語錄文集序所未及則黃氏所見其爲朱子之本定叟之本未可知也黃氏在度宗咸淳後馬氏相去不逺不應黃氏見朱子本而馬氏獨朱之見此皆有未可曉者姑記於此以俟質焉﹞三月請祠不允﹝按正月請祠三月請祠兩乞宮觀狀甚明洪本以三月爲二月誤也今従李本﹞申乞頒降禮書﹝按乞頒降禮書一州縣祭祀儀式一臣民以下冠昬喪祭之禮元有兩項其冠昬喪祭之禮鄂州見有印本只乞行下取索精加校勘不須別行鏤板〇小故禮部符下止政和五禮祭祀儀式其云未詳備而欲申審者祭祀儀式而已至禮部請編類州縣臣民禮儀鏤板頒降則兼有兩項而其書未成後狀只以前所欲申審者言之庶編類成書之後免致疑惑復有更攺而冠昬喪祭之禮則皆有所未及也年譜本之兩狀而所敍未明故附論之〇又按增修禮書狀在淳熈七年三月則乞頒降禮書當在其前矣洪本敍於三月修學之下今依鄒本別立一條而統敍其事不更分析也﹞夏四月申減屬縣木炭錢﹝按論木炭札子云己申使司未蒙行下不免具申朝廷今準省札已送使司指定則是已嘗具狀申省而其狀則闕今據文集補入朱子到任之初卽具申泉司至庚子四月方奉文蠲減年譜此必有據其云歲減二千緡見與王漕札子與呂伯恭書今従李洪本﹞應詔上封事﹝本傳夏大旱詔監司郡守條具民間利病遂上疏言云云且曰莫大之禍必至之憂近在朝夕而陛下獨未之知上讀之大怒曰是以我爲亡也熹以疾請祠不報陳俊卿以舊相守金陵過闕薦熹甚力宰相趙雄言於上曰士之好名陛下疾之愈甚則人之譽之愈眾無乃適所以髙之不若因其長而用之彼漸當事任則能否自見矣上以爲然乃除熹提舉江西常平茶鹽公事〇宋史趙雄傳朱熹累召不出雄請出以外郡命知南康軍熹極論時事上怒諭雄令分析雄奏熹狂生辭窮理短罪之適成其名若天涵地育置而不問可也會周必大亦力言之乃止〇李本年譜時詔監司郡守條具民間利病遂上疏言云云上讀之大怒令其分析趙雄詭詞救解乃已〇續通鑑六年夏大旱詔求直言知南康軍朱熹上疏上讀之大怒曰是以我爲亡也熹以疾請祠不報諭趙雄令分析雄言於帝曰士之好名至能否自見矣帝以爲然姑置不問熹仍舊職候旨〇按行狀止載疏語其云上讀之大怒曰是以我爲亡也則見於本傳而令其分析雄詭辭救解則見趙雄傳中年譜兼采兩傳語似是後人竄入未必果齋元本也陳丞相判建康入見在淳熈五年其薦朱子見於陳行狀〇至八年罷判建康薦本道守令五人其薦朱子見於與陳師中書相距已三年而本傳以過闕之薦屬之除江西常平之上誤也趙雄士之好名等語亦在知南康時雄傳請出以外郡正指此而本傳並以屬之除江西常平之上皆誤也朱子此疏降付後省是時趙雄爲丞相周必大爲參知政事故皆言之而雄辭過甚似非其實雄與南軒不合其爲此言亦以迎合上意而朱子聲望已髙上意亦頗向之雄不應誚詆如此或出家傳增攺未可知也〇其令監司條具民間利病乃可議臣之奏封事所載甚明而本傳誤增大旱二字續通鑑並以移之六年且云詔求直言又以雄好名等語爲救解之辭愈不相合又云姑置不問某仍舊職候旨絕不成語訛以益訛可爲一笑大抵宋史本傳趙雄傳已爲淆雜而年譜本之至續通鑑舛誤益甚今定従行狀而其它一切削去〇東萊集與朱子書云降付後省之說必是虛傳此間卻不聞也尋常條陳利害文字乃送後省看詳若深於此者有時或宣付宰執略看卻復進入少有外付者似聞揆及新參皆常於榻前調護以近例觀之縦使無人調護亦不至有他甚不相諒者不過以爲好名耳〇朱子書云旣有調護者卽是嘗有譴怒之意幸宻以見告也東萊後書云奏疏出於忠憤懇切固不可遏上容納讜言亦不以爲忤按降付後省朱子以爲得之邸吏其與江東陳帥書亦云爾非虛傳也東萊偶未聞耳前書云似聞揆及新參皆常調護揆趙雄時爲丞相新參周必大初參知政事似聞者傳聞不確之語後書云上容納讜言不以爲忤此必得之周子充乃審其實朱子與周參政札子亦云埀諭聖主有假借納用之意則宋史兩傳所云當未必然而行狀元非有所避而不言也或云宋史所載當因年譜今考李本言趙雄詭辭救解而不著其語雄傳則有之洪本又增入本傳以我爲亡語至周必大爲言則兩本皆不之及明是年譜之用宋史而非宋史之襲年譜也今附載朱子與呂伯恭與江東陳師與周參政三書以證年譜之誤〇文集與陳師中書云試郡無狀幸及終更復叨除命傳聞嘗污丞相薦墨是以有此意者偶因臧否支郡及之比歸見劉平父乃知所以假借稱道者過實殊甚使人愧懼悚愓不知所言按師中福公子南康於建康爲支郡故云爾南康之除本傳以爲出於史浩亦以陳相過闕力薦之故江西提舉之除行狀以爲上意不欲其逺去以書言之則亦以陳相之薦也本傳敍次亦未爲誤而以過闕之薦與罷判建康之薦混而不分則非是又朱子至南康以疾請祠者五諸書所云極明而本傳以屬之上疏言事之下尢非是今並附論於此云﹞請祠不報﹝李洪本無按南康最後乞宮觀狀言禱雨備災則當在六月後而未詳其月閩本載於上封事後今従閩本﹞大修荒政﹝李本略洪本詳而大槪則同今據洪本而以文集補正其已見行狀者則刪去推廣禦筆指揮二事則不専以南康言今亦刪去修築沿江石堤鄒本別立一條今従鄒本〇按荒政行狀亦舉其略而節目則未之詳今據行狀而以文集奏狀申請具列其目於後所謂設施次第人爭傳錄以爲法者必考於文集而可知也﹞八年辛丑五十二歲〇二月陸子靜來訪﹝按陸氏之學與朱子合下不同故朱子於未相識時卽斷其爲禪學鵝湖之會議論不合然察其操持謹質表裏不二實有爲已之功又精神气魄感動得人可爲吾道之助故𨿽不合而常有招徠勸誘之意蓋於陸氏兄弟惓惓有深望焉其後子壽従朱子之說而子靜卒不變〇年南康來訪或子壽之意而請書墓志疑亦子壽之遺命子靜白鹿洞講義力言義利之辧而終之以博學審問愼思明辧篤行其於朱子之論殆無以異而平日所言絕不之及其前後敍辭極爲謙下故朱子跋語亦亟稱之壬寅子靜入爲國子正癸夘遷勅令所刪定官名位略與朱子侔矣至甲辰因曹立之表遂與朱子忤然輪對五札朱子與書明謂其自蔥嶺帶來子靜復書𨿽有不樂而亦未肆其辧迨丙午旣歸講學象山聲名益甚徒黨益眾戊申遂有無極太極之辧詆訾不遺餘力判然與朱子爲敵矣朱子誦言攻之亦在乙巳丙午之後知其必不可以合也子壽而在子靜末年未必猖狂至此然子靜自信甚篤自待甚髙亦非子壽之所能挽回假使子靜先卒則其說不至盛行後來可無異同之論矣此天實爲之亦吾道之不幸也東萊亦以爲子壽之亡於後學大有闗系蓋先見之矣程氏閒辟錄陳氏學蔀通辧皆辧朱陸異同之說爲有功於吾道者程氏說得其大槪而間有誤處陳氏說極爲詳盡而始同終異中年疑信相半之說則亦有未然者今不暇悉論也〇又按子壽以己亥三月來訪朱子於鉛山遂從朱子之說庚子子靜約來逰廬阜而子壽言子靜已轉步而未曽移身則子靜所見亦非曩時矣子壽旣卒朱子以文祭之明言鵝湖所見之非子靜於此亦無異論明年自來乞書墓銘其爲白鹿書堂講義幾與朱子之說無以異其年祭呂東萊文追惟曩昔粗心浮气徒致參原豈足酬義蓋亦自言鵝湖之非矣而朱子於南康日謂其舊日規模終在三頭兩緒東出西沒無提撮處蓋於來訪時巳逆料其不能盡捨舊習矣而猶以望於子壽者望之故亟稱其講義而於其與符復仲者亦有取焉癸夘與項平父書有去短集長之言丁未與子靜書又言所幸邇來日用工夫頗覺有力無復向來支離之病其所以招徠勸誘之者至矣而子靜後來聲望益髙徒黨益盛恣其舊說日以橫肆朱子不得巳而始誦言攻之凡子靜前後之異同又有若此者前之所論尙未盡其曲折也〇答林擇之吳茂實書庚子是時子壽尙在也答符復仲書庚子後癸夘與項平父書乙已答陳膚仲書俱有捨短集長之言一以戒厲學者而於陸學亦未嘗不取其善可以見聖賢公平正大之心而惓惓引誘之意亦具見於此矣故皆附載於篇﹞三月除提舉江南西路常平茶鹽公事待次﹝此條従洪本而第三事以李本刪數語末云多見施行兩本皆同按延和奏札則星子稅錢未減納粟人尙未推賞乞賜白鹿書院勅額及書亦未施行則所云多見施行乃虛語耳今亦刪去至洪本所載執政諭且勿言諸語則在延和奏對時行狀述此至明洪本最爲舛誤今亦刪去﹞夏四月過江州拜濓溪先生書堂遺像﹝李本附注於去郡下洪本另立一條今従洪本按文集山北紀行詩敍次最爲詳悉年譜劉子澄來謁請爲諸生說太極圖義爲濓溪曽孫元孫等設食於光風霽月之亭語俱舛誤今攺正〇洪本附太極說按太極說非朱子作也說中止言陰陽動靜無一語及太極又與太極圖說解絕不相應朱子文集語類無及此者南軒有太極說嘗刋於髙安朱子與書謂其未安須且收藏以俟考訂豈此南軒作而誤入朱子集耶浙本以南軒仁說爲朱子仁說此或其類今従李本刪去﹞八月東萊呂公訃至爲位哭之﹝李本年譜云呂公定周易爲十二篇朱子深喜而従之又謂大事記自成一家之言有補學者〇又載昨見奇卿敬扣以比日講授次第一書末云其切磨之意如此按年譜李洪兩本詳略不同而無大異獨此條乃大相反李本於東萊若有譏焉洪本攺之亦未知孰是果齋元本也李序謂舊本之猥冗左謬不合法者悉以法削之存者十之七而不言其有所攺竄據此則非特以意刪削也洪本當有所自來非妄攺者今定従洪本而李本則附見於此〇朱子文集三十三卷三十四卷與東萊書皆以年敍三十五卷則不以年敍頗有淆亂李本所載昨見奇卿一書在三十五卷之末當是東萊居明招山教授時其年在戊子己丑三十三卷戊子己丑有書言向見與諸生論說左氏之書遣辭命意亦頗傷巧蓋指博議而言無但令諸生讀左氏及諸賢奏疏而不讀諸經論孟之說竊疑此書在三十五卷之末明是後來續入或有所增損攺易未可知也且此書在早年而李本系於東萊卒之下若欲以此蔽其生平者不特誣東萊並誣朱子矣此不可不辧也東萊祭文及與劉子澄書其傷悼之情與南軒無以異而李本頗失其旨朱子與東萊書三卷具於文集此不復載今掇取東萊與朱子三書及朱子與南軒一書以見其槪俟後之學者考焉〇朱子嘗自言气質之偏多有奮發直前之獘故東萊每以此爲規與南軒語相同也東萊充養溫厚多所包含朱子所以箴之者尢力南軒書云近來伯恭講論詳細如此朋友眞不易得但凡事似於果斷有所不足又云伯恭卻有會容耐處又雲气稟與家學之說誠然不能矯革亦是剛明不足耳此皆與朱子意相同至如功利之說自是後來浙學流傳之獘然東萊之學多於博雜處用功故追原其始有拖泥帶水之嘆朱子嘗論湘中學子之獘亦謂欽夫說有太快處遂啟流傳之獘與此略同固非盡以爲東萊之過也〇又別集與劉子澄書言直卿來春同爲金華之行今旣聞伯恭訃決當如約某當與俱往哭伯恭亦不爽前約也是歲六月間朱子與東萊有約而七月東萊己卒十二月朱子之任浙東明年正月往哭東萊墓是所謂不爽前約者生死交情如此獨哭東萊墓文集無祭文豈偶軼之耶抑以祭南軒墓乃遣奠故有祭文而東萊墓親往則無之也此不可考姑記於此〇東萊以七月二十九日卒聞訃當在八月年譜系之七月誤也文集與東萊書在七月望後東萊文集有答書在卒前三四日東萊日記二十七日修定詩記公劉章而卒以二十九日蓋久病而暴亡也﹞是月攺除提舉兩浙東路常平茶鹽公事﹝按朱子上宰相書云去歲諸路之饑浙東爲甚浙東之饑紹興爲甚熹於是時憊臥田間而明公實推挽之使得與使令趨走之末此壬寅年書王淮以辛丑八月爲右丞相此宰相則王淮也文集編次者諱言之耳浙東之除王淮所薦而本傳云王淮攺除熹提舉浙東常平茶鹽公事則非矣洪本年譜承本傳之誤續通鑑云王淮薦熹爲得之今従續通鑑攺正﹞冬十一月己亥奏事延和殿﹝洪本年譜云先生去國二十年旣得見上極陳災異之由與夫修徳任人之說凡兩札大略謂陛下臨禦二十年間云云上爲動容竦聽因條陳救荒之策首札畫爲七事次陳二說次言紹興和買均敷之重詳見延和奏札按李本最略第一札用本傳極陳災異之由兩語以該之而第二札則不之及其意以任人一語卽可該第二札也因條陳救荒之策畫爲七事則第三札而四札以下則皆不及此李本之疎也本傳獨敍第二札蓋舉其重者而末云所奏凡七事意自分明但攺奏札七爲七事則非是李本蓋用本傳而又失之洪本前兩札另敍其下乃及條陳救荒之策首札畫爲七事此第三札非首札也次陳二說則第四札次言紹興和買則第五札而後兩札亦不及其所增入奏札多依行狀而間有不同不知所據何本也今従李本存其略其誤處略爲補正載行狀於後而洪本則刪去﹞詔行社倉法於諸郡﹝按詔行社倉法在八年十二月二十四日文集所載勅命及跋語最明年譜載之九年夏此因勸立社倉榜在九年六月而誤也今攺正臺婺有應時行之者亦沿九年六月榜文今削去﹞

朱子年譜考異卷三寶應王懋竑撰淳熙九年壬寅五十三歲﹝李本有正月條奏救荒事冝一條注云並乞借撥官會給降度牒推賞獻助人等又請將山陰等縣下戶夏稅秋苗丁錢並行住摧按此復回紹興官次所奏在二月非正月也救荒事冝條奏甚多非止此奏僅載其一亦爲太略洪本系於辛丑視事西興之下今亦不取﹞奏劾衢州守李嶧﹝按奏狀言其親戚方在政路此謝廓然也廓然以辛丑八月同知樞宻院事壬寅六月罷正月間正在政路或疑指王淮朱子上時宰書�言按劾不行反遭中傷而明公意在左右又自曉然詳其語意則非王淮也洪本後云先生在浙東陳賈謝廓然趙彥仲首攻之此語必有所據疑爲廓然所攻而朱子去官以俟朝命自劾狀云謹已遵稟復還紹興府界又狀云臣自衢婺州復回紹興府界蓋婺衢爲還閩之路由此去官以還家也行狀年譜皆不及劾李嶧事故不可詳考而輙以意擬之如此〇己亥在南康答呂伯恭書云李嶧之事顏漕已燭其妄或與此同名抑此誤也文集目錄作李�當更考〇朱子初奏衢州守倅皆已逼替其後守沈崈一已於二月二十二日赴任則李嶧自以任滿解罷非別有處分也按救荒事冝全在得人而號令州郡又在按劾官吏畏懼不爾則百方措置皆爲具文矣朱子於浙東多所按劾而於李嶧事未蒙施行屢以爲言行狀敍救荒太略而於按劾皆不之及年譜視事西興注大槪本之行狀增入賈佑之朱熙績而其它亦未及今依文集悉載於譜而並及畱趙善堅乞許令佐自陳嶽廟兩條以見救荒之所重至於措置事冝科條詳宻有不可以或遺者乃備載其目於後云﹞永康陳同甫來訪﹝李洪本皆系於壬子今據兩家文集攺正〇按朱子於壬寅二月十三日入婺州界同父來見朱子則在巡婺州時也壬寅通書卽在其後朱子與同父第一書可考同父壬寅書亦言之壬寅歸後有見顧之約丙午亦有來春命駕之語其至否則無可考若壬子之來訪則兩家文集俱不之及同父以癸丑第朱子有書與之亦不言壬子之來也年譜蓋誤以壬寅爲壬子而未詳考其實耳〇龍川集與朱子書凡八自壬寅至丙午歲月皆可考其通書在壬寅相見後以考朱子文集次第俱可見但同父毎歲遣使丙午以後不應無答書疑其皆通問語故不載文集耳朱子文集與同父凡十三書其丙午以後丁未癸丑兩書皆答同父不知龍川集何以缺之也又有戊申兩書見二十八卷辛亥一書見續集較龍川集爲詳而壬子來訪則俱無所見年譜之誤蓋無疑也﹞夏六月旱上修徳政以弭天變狀﹝蝗災在七月修徳政狀在其前故狀言旱而不言蝗行狀蝗旱相仍蓋槪言之文集編次小誤年譜有詔捕蝗復上疏言事誤也今攺正﹞條奏諸州利病﹝年譜本之行狀而刪去差役一條中亦間有不同今従行狀〇行狀云奏免臺州丁錢年譜據奏臺州許納半丁錢半絹與奏免丁錢不合故並存之又考救荒狀有許將臺州等五縣第五等人戶今年丁絹特與蠲放行狀亦或指此然半丁錢半絹爲永久之利而蠲放丁絹僅五等以下人戶又止一年其利小行狀所載未明似當従年譜年譜又云其奏免臺州丁錢至今臺州小民言及先生無不以手加額焉此必元本年譜所有而所指亦未明也〇又按行狀總敍五狀所言之事年譜因之而李本首言及言云云則似是一狀非其實矣洪本更增與帥守同上首言云云次言云云考紹興和買狀與本府同上其它四狀皆自言之其云首言次言尢非是今並削去﹞秋七月奏蝗虫傷稼﹝會稽縣蝗虫傷稼其災爲小而回奏禦筆則其事重矣其打撲焚埋亦皆可爲後法故不可以不書﹞奏劾前知臺州唐仲友不法﹝年譜送紹興鞫實無司理院三字據文集補入乞令浙西無礙官體究據文集本傳作提刑司委淸彊官體究〇按年譜本之行狀兼用本傳補之行狀所載章十上十字當作六刻本誤也行狀又云事下紹興府鞫之與文集不合本傳都司陳庸乞令浙西提刑司委淸彊官體究文集劾唐仲友第六狀云九月回準省札唐仲友罷新任已蒙朝廷委別路監司體究卽其事也而十一月十日辭免進職狀云並不差官體究其紹興府見勘已招官會人蔣輝等巳得明旨盡行釋放是並未嘗下紹興府鞫之也行狀蓋小誤其云紹興府已勘云云則提舉司送司理院根勘非浙西提刑司下紹興府也﹞毀秦檜祠﹝秦檜祠在溫州永嘉縣學朱子巡歷未嘗至溫州此移文毀之未詳其時年譜載於直徽猷閣之前亦無所據今姑仍之李本不載移文今従洪本﹞九月十二日去任歸﹝按本紀淳熈八年十二月癸夘出南庫錢三十萬緡付新浙東提舉常平朱某備賑糶九年七月辛已出南庫錢三十萬貫付浙東提舉朱某備賑糶此兩條各三十萬緡俱見朱子奏狀〇續通鑑止載九年而八年則缺蓋疑其重出刪之此通鑑之誤也又朱子巡歷至臺州奏奉行事件狀云七月十五日凖尙書省札子恭奉聖旨給降度牒三百道官會十五萬貫此則九年七月所出南庫錢而前狀所云已蒙聖慈支降三十萬貫者也度牒一道價錢五百文�三百道合之得十五萬貫並官會十五萬貫合之共三十萬貫此非別有支降而奏狀所云湊成二百萬貫者朱子以劾唐仲友去任不知後來應副如何本紀無考〇鄒本年譜云正月四日出巡所部奏巡歷合奏聞陳乞事件七日至嵊縣劾奏宻克勤十三日入婺州界十四日劾朱熈續十七日哭呂東萊墓由蘭溪入衢州劾李嶧及張大聲孫孜奏巡歷婺衢救荒事件二月復回紹興官次自劾五月劾沈崈一六月奏修徳政疏七月奏蝗虫回奏禦筆奏救荒畫一事件十五日出巡所部十八日至嵊縣十九日至新昌縣劾唐仲友奏巡歷沿路災傷事冝二十一日入臺州天臺縣界劾王辟綱奏救荒事冝畫一狀二十三日到臺州續劾唐仲友八月十八日離臺州入處州界具奏臺州奏行事件奏處州差役利害九月四日準省札進職徽猷閣辭九月十二日在衢州常山縣界凖省札八月十八日除江西提點刑獄卽日解罷職事仍具狀辭免新任還家候命十月九日凖省札令與江東梁總兩易其任辭十一月七日凖省札不許辭免並免回避辭是日降到直徽猷閣告命復辭十二月十四日凖省札不許辭免卽日拜受職名仍辭江東提刑新任按此依文集諸狀序次日月最爲詳悉然於體例不合故附著於此﹞十年癸夘五十四歲春正月差主管臺州崇道觀﹝行狀年譜略同而小異故並載之﹞冬十月如泉州﹝李洪本無今據鄒本補入﹞十一年甲辰五十五歲是歲辧浙學﹝李洪本同李本載答呂子約劉子澄兩書洪本增答潘恭叔一書〇今按此條語𨿽本之答呂子約諸書﹐而意有所徧重﹐不知是果齋元本否也。浙學指子約應時徳章輩﹐而推其由來﹐於東萊有不滿焉。年譜竟似以浙學爲東萊矣。今雜采諸論浙學語而附辧之〇洪本附大紀論此不可曉今削去〇辧浙學始於癸夘甲辰﹐而乙已丙午以後﹐凡辧浙學者悉附焉﹐蓋以年分則散﹐而不可以紀﹐故類聚於此。後辧陸學陳學皆仿此例〇朱子早年與東萊先生切劘甚至﹐見於兩家文集﹐蓋不後於南軒先生。其沒後深爲悼痛﹐而嘆吾道之衰﹐蓋亦與南軒先生同也。勉齋行狀云﹕南軒張公﹐東萊呂公﹐同出其時﹐先生以其志同道合﹐樂與之友。至或識見少異﹐亦必講磨辧難以一其歸。至若求道而過者﹐病傳注誦習之煩﹐以爲不立文字可以識心見性﹐不假修爲可以逹道入徳﹐守虛靈之識而昧天理之眞﹐借儒者之言以文老佛之說。立論愈下者﹐則又祟奬漢唐﹐比附三代﹐以便其計功謀利之思。二說並立﹐髙者陷於空無﹐下者溺於卑陋﹐其害豈淺淺哉。先生力排之﹐俾不至亂吾道以惑天下。是以南軒東萊並稱﹐而陸陳則斥言之﹐其大指分明可按也。至果齋則謂士各以意爲學﹐其騖於該洽者﹐旣以聞見積累自矜﹐而流於泛濫博雜之歸﹔其溺於徑約也﹐又謂不立文字可以識心見性﹐而陷於曠蕩空虛之域。學者則知所傳矣﹐亦或悅乎持敬之約﹐而憚於觀理之煩。溺於徑約﹐自指金溪﹔騖於該洽﹐則似指東萊﹔學者知所傳﹐則又不知何指。而同父則不一。及與勉齋所云殊以別矣﹐魏鶴山作年譜序﹐言張宣公呂成公同心協力以閒先聖之道而僅及中身著述靡竟﹐蓋同勉齋之說﹐而大全集編次問答以往張劉呂爲一類﹐陸陳爲一類﹐界畫判然。獨黃子洪語類﹐以南軒入胡氏門人中﹐而東萊自爲捲﹐與陳葉一卷正陸氏一卷同﹐則近於果齋之言矣。今李本年譜於甲辰特書力辧浙學之非﹐於鵝湖之會則載三詩﹐而云各持所見不合而罷﹔於太極通書解下略敍諸書往復﹐不加一辭﹔於同父來訪略載數語﹐並不言辧陸陳之學﹐而於其末載朱子語﹕江西頓悟﹑永康事功﹐若不極力辧論﹐此道無由得明。則元本當有辧陸陳之學等語﹐而爲李氏所刪矣。然果齋語不及同父﹐豈元本止有辧浙學陸學﹐而不及同父歟﹖未可知也。朱子之辧浙學﹐専爲呂子約潘叔昌孫季和輩言之﹐而推其所始﹐不無遺議於東萊者。又云名爲伯恭﹐而實主同父﹐故辧浙學與辧同父同﹐而非以東萊與同父同類而並議之也。如湖湘學者胡季隨輩﹐後來盡從君舉之學﹐朱子亦言欽夫言自有獘﹐又豈可以上及於南軒耶﹖李本之謬﹐蓋大失朱子之意。洪本後出﹐其敍浙學陸陳大略皆同﹐惟於聞東萊訃其下則有大異。洪本於李本時有所增刪攺易﹐似見李氏未刪攺前之本﹐而於此不能推類悉正其誤﹐甚爲可惜。然洪氏所見之本﹐亦未必是果齋元本也﹞十二年乙巳五十六歲〇辧陸學之非﹝象山年譜朱元晦書云立之墓表今作一通顯道甚不以爲然不知尊意以爲如何象山答書云立之墓表亦好但敍履歷亦有未得實處九淵往時與立之一書敍述立之生平甚詳自謂眞實錄未知尊兄及見否按朱子此書不載於文集於陸譜見之其書疑甚長譜記其略耳所言勅局輪對及王謙仲袁禨仲語頗悉末始及立之墓表象山答書𨿽不以墓表爲然而於來書語一一酬答未嘗有激怒之意也其謂因曹表而有所激或諸葛誠之揣度之辭耳未必其盡然也〇論象山輪對五札象山答書云奏札獨蒙長者褒揚奬譽之厚懼無以當之深漸疎愚不能回互藏匿肺肝悉以書冩而兄尙有向上一路未曾撥轉之疑豈待之太重望之太過未免以金注之昏耶按此書象山文集亦不載載於年譜亦其略也洪譜亦載朱子與書而少略其自蔥嶺帶來句則削去此固爲陸學者所深諱也〇又按朱子乙巳七月與劉子澄書言象山輪對奏札及建昌傅子淵語甚詳而不及誠之書則誠之書自在乙巳七月後也閒辟錄學蔀通辧皆以爲癸夘非是又續集答劉晦伯有爲陸學者以爲病已頗不能平則指顯道閒辟錄以頗不能平爲指象山亦非是至誠之書所云競辧之端則正指子靜言而學蔀通辧又以爲指門人皆非是答項平父第四書以答誠之書寄之項書在丁未則誠之書自在丙午大約乙巳七月後也〇按曹表在癸夘五月論輪對奏札在乙巳七月傅子淵之來見在乙已冬朱子與象山書力攻子淵在丙午誠之見象山不知何時必在乙巳七月後也〇陸象山之激怒或因蔥嶺帶來之云或因力攻子淵之故皆未可知但以曹表爲辭其實距此已四年矣丙午攻子淵書象山文集無答書至丁未朱子再與書始答論子淵事辭气頗慢至有勢力不能相敵之語此其激怒可知至戊申遂有無極太極之辧焉與象山書朱子文集不盡載今兼以陸譜文集考之而附其說如此後之君子當有以考而正之也〇語錄云象山卒先生率門人往寺中哭之旣罷良久曰可惜死了告子〇按象山卒於壬子十二月二十四日其聞赴當在癸丑正二月間也湯泳錄乙夘固不值其時竇文卿従周錄在丙午以後此事不見於従周錄恐傳聞之誤閒辟錄云哭之者故舊之私情譏之者斯文之公議此語固然然謂其學同於告子而辧之則可謂可惜死了告子則語太輕必非朱子語矣年譜不載今錄於此而附論之﹞辧陳學之非﹝按李洪兩本同父以壬子來訪而年譜云云系於其下今考兩家文集同父以壬寅見朱子於婺州而壬子則無其事故於壬寅補同父來見而壬子來訪則削之其年譜云云則移於此年譜有往歲二字末又有至是來訪四字今削去洪本以風切之下略載與同父第六書今亦刪去〇按年譜先生嘗曰海內學術之獘一條不見於文集語類此自公晦先生所記載於年譜者以此推之則年譜當有辧陸學辧陳學兩條而辧陸學則爲李古衝所刪耳亦其辧陳學不知何以亦競刪去豈若劉元誠所謂子產立良止之義耶抑竟以浙學當之耶永康事功自明指同父浙學則爲呂子約孫季和輩言之𨿽云名宗呂氏而實主同父亦略有不同而或遂以歸之東萊愈非其實此洪本皆不能有所是正也勉齋行狀敍此最明正本朱子語朱子文集以汪張呂劉問答爲一類陸陳辧爲一類亦自較然分明獨黃子洪語類頗有異說而果齋敍次朱子書實與行狀亦有不合豈以浙學爲呂學自果齋已失之乎今其元本不可得見姑記所疑於此﹞十三年丙午五十七歲春三月易學啟蒙成﹝李洪本同而洪本有易自文王以前至未行於世四十字李本刪去爲當今從李本〇易五贊元附啟蒙後見而編集者多遺之今錄以附於啟蒙序之後子蓍卦考誤辧郭子和之失行狀本傳皆以列於本義啟蒙之後而未詳何年所著年譜皆缺鄒本附注於啟蒙成之下而曰郭雍卒於丁未其成書當在丁未後此亦未然今存其目於此﹞十四年丁未五十八歲〇三月小學書成﹝按癸夘與劉子澄書小學蓋托子澄爲之編類其中有云文章尢不可泛如離騷一篇已自多了敍古蒙求亦太多兼奧澀難讀非啟蒙之具卻是古樂府及杜子美詩意思好可取者多令其易諷詠易入心最爲有益也至乙已又與書云小學見此修攺凡定著六篇則如今本所定已刪去文章一類矣凡此可見其次輯之意又歷丙午丁未而後成也又按語類陳淳錄云或問小學實明倫篇何以無朋友一條曰當時是眾編類來偶缺此爾又黃義剛錄云安卿問曲禮外言不入於捆內言不出於捆一條甚切何以不編入小學曰這樣處漏落也多又曰小學多說那恭敬處少說那防禁據此則編類或不止子澄一人而於兩錄又可見古人著書得其大者而於小小處亦不屑屑尋究也今並附載於此﹞秋七月除江南路提點刑獄公事待次辭不允﹝按本傳周必大相除某提點江西刑獄年譜云周必大相議除轉運副使皆以爲周相之功也續集與黃直卿書云江西除命緣上封事云云上感其言故有是命諸公初欲與郡上命與此〇拆大抵此番盡出上命或者以爲不當力辭其說亦是則與本傳年譜皆不合行狀敍再除江西於周相頗有遺議或本此也據年表丁未二月周必大爲右丞相施師點知樞宻院事八月畱正參知政事戊申正月施師點罷黃洽知樞宻院事蕭燧參知政事五月王淮罷是丁未七月王淮尙在相位然淮已不主此除而書所云似指周不指王也其云緣上封事則與洪本合李本刪楊萬里封事薦六字只云上諭宰執朱某久閒可與監司失其實矣今従洪本而附與直卿書以記疑焉〇行狀除提點江西刑獄公事待次以疾辭不許遂拜命十五年又以疾辭不許遂行本傳十四年以疾辭不許遂行此誤也據辭免狀以十五年三月十八日起行可證年譜十四年十月遂行蓋承本傳之誤今削去〇按壬寅攺官宮觀告命丙申祕書郎告命辛丑直祕閣告命壬寅直徽猷閣告命此皆見於文集辭免狀而年譜皆不載其告辭載之自此年始以後多載而亦有缺者今以其存者悉著於篇﹞十五年戊申五十九歲春正月有旨趣奏事之任復以疾辭不允三月十八日啟行在道再辭並請祠夏五月復趣入對﹝按此條洪本所書爲詳正月趣奏事之任則見於辭免提刑札子一三月十八日起行在道凡兩請祠一見於辭免札子二一見於辭免札子三至五月促入對則辭免狀所云行至信州兩次遣人復申前請凡歷四旬幸而稍安且有促行之命是其明證也行狀王淮罷相遂力疾入奏而不及促行似爲闕略今定従年譜而於在道請祠則依文集增再字﹞六月壬申奏事延和殿﹝年譜用李錄而少有不同後殿班引下有力疾奏事上迎謂之曰久不見卿卿亦老矣十七字而刪上慰勞甚渥五字與淸要差遣下有不復勞卿州縣奬諭甚渥十字不可不理會下有其二言獄官當擇其人其三言經總制錢十六字第五札讀至洪本作其五乃言陛下卽位二十有七年凡三百二十字盡用行狀補入李本其五乃言陛下卽位二十有七年因循荏苒無尺寸之效可以仰酬聖志因反復以天理人欲爲言規諷切至與洪本不同其下又言置將云云皆與李錄同末有是行也五十字則又皆用行狀語洪本又有時曽覿已死二十二字則又用本傳今錄李錄及行狀本傳而年譜異同則附載於此﹞癸酉除兵部郎官以足疾在告請祠乙亥詔依舊職名江西提刑﹝按郎官之除以疾在告未供職次日聞有林栗章疏乃以足疾請祠辭免狀二所敍甚明行狀但言以足疾請祠似少曲拆洪譜云故事無以侍郎劾本部郎官者滿朝皆駭笑之先生初以足疾移告繼聞有劾章遂請祠並進呈年譜所敍與辭免狀合其云並進呈者蓋以申省給假申省請祠並進呈非指林栗章疏也上曰林栗言似過則孝宗自以林疏與宰相言之耳今依奏狀洪譜略爲攺正已載奏狀故洪譜亦不重載也〇按延和奏對孝宗褒予甚至而實未能用其言兵部郎官之除亦非所以盡其用者卽如封事所云豈一兵部郎官所得言哉朱子之移疾當亦以此而遽有林栗之劾孝宗𨿽云栗言似過而亦不以爲非也周相蓋微窺上意而又度朱子之未必就職故依舊提刑江西爲兩全之策迨後葉適之辧胡晉臣之劾於是孝宗知公議之所在而以前出之之太遽也乃復召封事之上遂有經帷之命然一辭卽許而不必其來也詳觀前後可謂受盡言而不以爲忤而實未有向用之意朱子所以徘徊而不敢遂進行狀専以歸咎於周相似未盡然至於指道學爲邪气則自施蕭輩所言而周畱必無是語矣廟堂之上賢姦雜用如此又豈得君行道大有爲之時哉於此見朱子之辭疾亦有所不得已也﹞在道辭免新任有旨趣之任秋七月復以足疾辭並請祠磨勘轉朝奉郎除直寶文閣主管西京嵩山崇福宮八月辭轉官辭職名皆不允遂拜命﹝李本止載七月除直寶文閣主管西京崇福宮而其餘皆略之其云七月是也洪本七月在道辭免新任八月以足疾請祠除直寶文閣主管西京崇福宮辭磨勘轉官及職名皆不許轉朝奉郎十月受職名較李本爲詳而多舛誤其在道辭新任非七月再以足疾請祠亦非八月磨勘轉官在直寶文閣之前轉朝奉郎卽轉官非兩事洪本蓋用行狀而失之今辧正於後〇按朱子以六月八日除兵部郎官十日依舊江西提刑其啟行之日無考大約一兩日間耳在道辭免新任此六月非七月也又辭免提刑狀三在七月而雲歸途踏熱度嶺足疾又頗發動當是七月還家之後其辭免轉官狀云今月二日凖降到告命今月乃八月則轉官自在七月而除直寶文閣主管西京崇福宮亦在七月與周丞相書言崇福請已拜命其書在八月十四日可據宋史林栗以七月出知泉州行狀所謂兩罷之策是也辭轉官職名皆不許其拜受當在九月召赴行在以九月二十六日而辭免狀言遷官進職曲賜光寵則固已受職名矣又已酉正月辭免祕閣修撰狀云去秋方蒙聖恩直寶文閣懇辭不獲祗受無名自頃至今曽未五月以是逆計之則拜受職名當在九月召命之前必不在十月也今俱依文集攺正〇按奏事延和殿年譜所敍較行狀本傳爲詳皆本之李閎祖錄此條注上與周相語則行狀本傳語錄皆無之未詳所據疑出元本而葉適上疏以下則具於本傳晉而敍次亦不合其詔某入對等語在六月二十六日而胡晉臣之疏林栗之出知泉州在七月朱子之除直寶文閣亦七月故云爲兩罷之策本傳敍次極明宮而年譜倒其次今依本傳攺正﹞冬十月趣入對十一月復辭遂上封事〇除主管西太乙宮兼崇政殿說書辭﹝李洪本趣入對在十一月之下文集封事十一月一日則趣入對當在十月非十一月也朱子凖省札九月二十六日召赴行在辭免當在十月不允再辭卽與封事並上據續集與黃直卿書乃十一月初七日也今攺十一月趣入對爲十月而封事之上增十一月字至說書之除以十一月三十日凖省札則具狀辭免在十二月至已酉正月十一日又凖省札可依所乞除祕閣修撰仍舊宮祠前後亦自分明宋史十二月壬午除朱某主管西太乙宮兼崇政殿說書與文集不合又行狀明云疏入之明日除說書宋史之誤蓋無疑也〇孝宗天資英毅聰明特出於天下事無不諳悉聲色貨利無所污染但以惑溺近習不能信用正人卒不能成其大有爲之志此爲根本之蠧故陳俊卿作相僅二年而一去不復入於汪應辰張拭劉珙陳良翰王十朋諸正人皆不能盡其用龔茂良以首參迄不得相而一與曽覿忤遂至貶死朱子屢辭召命蓋亦以此故封事之末有云臣之得事陛下於今二十有七年而於其間得見陛下數不過三自始見於隆興之初固嘗輒以近習爲言矣辛丑再見又嘗論之今歲三見而所言又不過此臣遐方下士田野之人豈有積怨深怒於此曹而固欲攻之以快已私也哉其所以至於屢進不合而不敢悔者區區之意獨爲國家之計而不敢自爲身謀其愚亦可見矣然自頃以來歲月逾邁如川之流一往而不復反不惟臣之蒼顏白髮已迫遲暮而竊仰天顏亦覺非昔時矣臣之鄙滯固不能別有忠言奇謀以禆聖聽而陛下日新之盛徳亦未能有以使臣釋然而忘其夙昔之憂也則臣於此安得不深有感而重自悲乎蓋通篇陳說𨿽多而其大指歸結在此所謂忠誠懇惻至今讀者猶爲之涕下者行狀之所發明詳矣而於此全不之及至所舉日月逾邁數語則不過年往歲䢐之嘆而於忠誠懇惻何有哉勉齋朱子髙弟豈有不得朱子之意者而後學愚昧於此有所不能深曉故姑志於此以俟質焉〇李本延和奏事大槪用李錄與洪本同除兵部郎官以下則比洪本有所刪削而大指則不異至戊申封事則朱子所云𨿽爲一時而發實可以傳之久逺而無窮以堯舜禹湯文武周孔之聖顏曽伋軻之賢而有所不能違其重也如是李本刪削僅在數語其庸謬無識蓋不足論洪本依行狀爲得之今定依文集全錄封事固不更及所附楊復語頗有發明李本刪去今仍附入除說書注自先生當孝宗朝至孝宗內禪矣洪本悉載行狀語李本亦刪去今載行狀﹞是歲二月始出太極圖說西銘解義以授學者﹝此在二月後題甚明年譜置於後者以正月三月皆敍趣奏事事各以類敍故系之於後耳增是歲二月四字其義方明〇通書以丁未作後記亦必成於丁未而學者傳習亦未必定在丁未以後也戊申二月始出兩解則見於後題然重在使廣其傳且其意亦有爲而發非學者前此皆未之見也年譜因之增通書二字未有所據今従鄒本刪去〇兩解題後蓋爲陸子美林黃中發黃中辧論在戊申六月而其論易西銘寄朱子已在戊申前矣至象山辧論則在戊申冬也〇朱子従學延平受求中未發之旨延平旣歿求其說而不得乃自悟夫未發已發渾然一致而於求中之說未有所擬議也後至潭州従南軒胡氏之學先察識後涵養則與延平之說不同己丑悟已發未發之分則又以先察識後涵養爲非而仍守延平之說逮庚寅拈出程子涵養須用敬兩語已不主延平甲辰與呂士瞻書乃明言延平之說爲有偏戊申答方賓王書亦再言之而楊葉陳沈廖諸錄皆確然可考自永樂性理大全略載數語混而不明而後來之論無及此者學蔀通辧云朱子初年答何叔京書李先生教人大抵令於靜中體認大本未發時气象分明卽處事應物自然中節此乃龜山門下相傳指訣朱子作延平行狀亦深取此說後來乃以爲不然又云朱子早年亦主此說以爲入道指訣晚年見道分明始以爲不然其說頗詳𨿽有未盡其曲折者而其所發明則固昔人之所未及也當表而出之〇答呂士瞻書不詳其年其及南軒集後本自在甲辰後與答方賓王書其先後則未可知也方書在戊申今以方書爲據載於戊申而語錄楊葉陳沈廖諸錄皆以類附焉﹞十六年已酉六十歲春正月除祕閣修撰依舊主管西京嵩山崇福宮辭職名﹝按辭免祕閣修撰狀云除祕閣修撰仍舊宮觀辭免江東運使狀云臣今見任主管西京嵩山崇福宮李本止云除祕閣修撰蓋失其實洪本依行狀仍奉外祠今據文集補正﹞二月甲子序大學章句三月戊申序中庸章句﹝按與張呂書則甲午乙未大學中庸已有本矣與詹帥書在乙已尙云所攺極多距甲午乙未十餘年矣詹帥書已及中庸序則兩序作於乙巳前至已酉而後定耳詹帥刻語孟集注於廣西而大學中庸章句則未之及不知兩書刻於何時度必不至已酉而後刋行也是時門徒各有傳錄書坊中必有不告而刋者但於文集無所考耳﹞夏四月復辭職名許之依舊直寶文閣降詔奬諭﹝按奏狀四月二十一日吏部降到祕閣修撰告命年譜不載以其力辭不受故刪然至辛亥始受祕閣修撰職名亦不云更有告命也﹞秋八月除江南東路轉運副使辭﹝李本刪先生以江東漕至不敢受三十一字今従洪本〇按朱子自被召以及歷任本傳皆言其由而此除獨無之是時畱正爲右丞相王藺爲樞宻使胡晉臣簽書樞宻院事必畱王兩公薦引之力也傳蓋失載考其時則可知矣﹞

朱子年譜考異卷四寶應王懋竑撰光宗紹熙元年庚戌六十一歲〇奏除屬縣上供罷科茶錢及蠲減本州島無額經總制錢凡萬餘緡﹝按行狀云錢一千一百萬奏狀云錢十一千八百一十八貫行狀以錢言之奏狀以貫言之其實一也故年譜云凡萬餘緡又按後奏狀上供錢七千六十四貫本州島通融支遣不須更令州縣收簇解發亦不當上煩朝廷別行應副其所乞除豁者止經總制錢四千七百餘貫而已據此則上供錢元不曽除而本州島自行解發不更派諸縣是在民已除此賦矣行狀年譜皆兩言之﹞條畫經界事冝申諸司﹝李洪本俱作奏行經界法今依文集攺正〇按此條洪本最詳而亦有小誤其云行於閩中當作行於泉漳汀三州奏言當作申諸司言末疏於朝久之未報七字亦當刪去今俱攺正〇按紹興中推行經界獨閩之泉漳汀三州未行界故臣僚奏請専以三州爲言朝廷行下諸司諸司行下諸郡在是年二三月間朱子未至任也比四月朱子至任三郡各上議泉汀之言略有異同而朱子建議最力其申諸司當在五六月間後奉旨令朱子相度漳州先行經界八月朱子具奏經界狀至十一月二十六日奉旨漳州經界先行措置次年正月九日方被轉運司所下省札時巳正月中旬故回申轉運司乞候冬初打量此其前後次第確然可考者也李本統敍於奏行經界法之下其語略而不明又謂幸其有是奏亟啟従之則不知其所指又前無所承於文義亦有所不通矣〇誤今俱削去洪本後別立冬詔先行漳州經界一條爲得之而注語則復疊不可解至幸其有是奏則又仍李本之誤此皆後人竄攺必非果齋元本也﹞九月奏劾黃岌罪狀﹝按劾黃岌狀不言其官狀內止稱縣官従事郎縣令丞簿尉皆一縣之官然劾狀不應不指其官此不可曉又與陳憲書則明言漳浦縣尉此可據以補此狀之闕而狀內言已將黃岌與龍巖縣主簿陸槐對移以尉而對移主簿乃升遷非罷黜也其狀及書內所云官吏弛慢不虔及州郡差使不行等語似非僅爲一尉而發凡此皆有不可曉者李洪本皆無此條鄒本依文集補入今姑仍之而略記所疑於此﹞刻四經四子書於郡﹝李本作五經誤今従洪本李本無先生教人以下一條〇按語錄所云六十一歲方理會得恁地又云覺得今年方無疑此與孔子言五十而知天命六十而耳順相似聖賢進學之序蓋有獨覺其進而非人之所能窺測者非是六十歲前錯用工夫到此方悔悟也李本只載語錄三條而行狀先生教人以下則不載蓋以發明晚年定論之旨而行狀所云則以爲非是而削之矣李爲陽明後人其刪削年譜卽道一編晚年定論之計而更詭出之此本旣行而元本遂不可見洪刻似見舊本略有異同而亦不能致辧近閩新刻尢爲無識無所發明讀者不可以不詳考也﹞列上釋奠禮儀﹝李本無此條今従洪本〇按南康所申乞頒賜禮書原有州縣臣民兩項因臣民禮儀鄂州見有印本故禮部符下只祭禮儀式其朝廷以州縣祭儀臣民禮儀並行鏤版則禮部之請而朱子所欲增修者釋奠數事而已當時想以已鏤版頒賜故莫之省李本刪此條而洪本所敍亦未明了且以同安臣民禮儀雜其中非其實也今以文集參考攺正〇按南康有請頒賜禮書狀又有增修禮書狀見文集漳州有釋奠申禮部檢狀見別集考兩狀略有不同此所考正則漳州所上也文集書釋奠申明指揮後但言列上數事而不條析言之以有指揮在前也申明指揮今無所考故年譜止云數事姑仍之而以漳州一狀系於後﹞十一月詔先將漳州經界措置施行﹝李本無洪本另立此條爲得之但注語雜采本傳及李譜語復疊不可解其敍經界後事爲詳今亦刪取數語而別系於辛亥回申轉運司之後〇按經界一事行狀所敍爲詳其以申諸司語入於奏疏之下蓋統言之後云經界竟報罷而不敍吳禹圭蓋略之也本傳最爲謬誤吳禹圭上書在辛亥十月而敍於庚戌冬先行漳州經界之前又云詔且需後則無其實今載行狀而刪其申諸司二語至本傳則削去〇按尙書省札子福建轉運提刑提舉司奏相度到漳泉汀經界奉指揮令福建轉運司照相度到事理先將漳州措置施行仍毎縣名選材力能幹官一員同知縣公共措置及委陳某専一提督候打量開具已行事件及打量圖本申尙書省據此則轉運提刑提舉同相度而先行漳州經界則専委轉運司其陳某疑卽轉運司故朱子回申只轉運司而不及諸司也光宗本紀紹熙二年三月丙寅詔福建提刑司陳公亮同知漳州朱某措置泉漳汀三州經界按朱子以三月二十七日凖省札除祕閣修撰主管南京鴻慶宮以期計之奉旨當在二月末三月初則三月不得有此旨也且朱子知漳州泉汀非其所屬而先行漳州經界省札明言委轉運司非提刑宋史之誤類多如此不足據也〇又按辛亥七月十日與畱丞相書言數日前陳憲按部經回亦有所聞深不自安攺送之請殆必爲此然周漕相見首問及此云恐朝廷或従陳憲之請卽欲略知曲折則是陳憲請攺送轉運司而前指揮専委陳某監督是陳憲非漕司也朱子之回申轉運司則以被受轉運司所下省札而提刑則無故不及耳宋史之誤亦有自來然亦以意擬之不可詳考姑闕疑以俟知者﹞二年辛亥六十二歲春正月申轉運司經界乞候冬季打量﹝李洪本無今依鄒本補入李本總敍於奏行經界法之下略而不明洪本另立冬先行漳州經界一條而以明年春早無及語附焉亦復不明故錄申司狀及與畱丞相札子以詳正之﹞奏請褒東溪髙公登直節﹝李本無此條洪本有之而載於庚戌到任之後按狀言今幸踰年則在辛亥二三月間非庚戌也今従洪本而攺置於此﹞奏薦知龍溪縣翁徳廣﹝李洪本無今補入〇李本有二月與趙帥書論招州軍募江戍一條洪本附注於與陳君舉論學之下今按趙書乃極論招州軍募江戍之不可行其行否不可詳李洪本所載未明今刪去﹞三月復除祕閣修撰主管南京鴻慶宮﹝陳錄最明李洪兩年譜俱誤今載陳錄末卽爲允之依李洪本作亟啟從之﹞夏四月二十九日去郡再辭職名﹝李本去嘗申孝宗是命句今從洪本﹞五月歸次建陽寓同繇橋﹝與畱丞相書云五月二十四日抵建陽語錄五月二日脫十四二字刻本之脫誤多如此讀者當參考而互証之不可執一說以爲據也﹞秋七月復辭職名不允乃拜命﹝按朱子在光宗朝與孝宗時不同孝宗之知朱子甚深而朱子之望於孝宗者亦至故往往堅辭以卜上意至光宗元未有召用之意其除命皆由畱丞相所薦而朱子亦止於再辭蓋以爲之兆耳年譜云詔論撰之職以寵名儒乃不敢辭後湖南之除又雲長沙巨屏得賢爲重似皆以得褒語而後受之𨿽皆本之行狀然揆之朱子之意疑未爲合今亦刪去〇李洪兩本皆於四月去郡下載與畱丞相書論黨禍且以黨正黜邪爲諷而不錄其書按與畱書反復言陰陽消長否泰相乘之幾其言甚切不能盡錄錄四月七月十月三書以見其大指云﹞是歲與永嘉陳君舉論學﹝與君舉書年譜在辛亥春按書云老病幽憂死亡無日不似在郡時語葉錄在辛亥疑是在建陽非在漳也今作是歲〇按後書所云則前書君舉蓋未之答後書想亦不答也年譜只載前書而曰後無聞焉蓋未之考今並載後書而刪此四字〇文集又與黃直卿書云君舉門人曹器之來不免極力爲言其學之誤又生一秦矣後書所云曹器之來訪指此君舉蓋深不以爲然故置不答亦前書更相切磋未見其益之意也語錄門人問永嘉貌敬甚至及與宮祠乃繳之云朱某素來迂闊臣所不取但陛下進退人材不當如此而行狀亦云一時異議之臣忌其軋已權姦遂従而乘之蓋指君舉而言則君舉與朱子固始終不合也〇按黃子洪語類以陳葉爲一卷陳謂君舉同父葉謂正則也今語類則書陳君舉而以同父正則附焉年譜載與陳君舉論學而正則則不及同父於壬子書其來訪略載辧論之語今據文集語錄陸陳各立一條而正則則附於君舉之後﹞三年壬子六十三歲〇始築室於建陽之考亭按文集與呂伯丰書續集與陳同父書辛亥五月已定卜居之計至是年六月始落成而居之耳李本刪六月落成句非是今従洪本﹝﹞冬十二月除知靜江府廣南西路經略安撫使辭﹝與畱丞相書李洪本皆不載此亦畱丞相薦也故附著之﹞是歲孟子要略成﹝李本無洪本附注除知靜江府之下今立一條〇要略又名指要一名要指蓋一書也其書今不傳故附載語錄以見其槪﹞四年癸丑六十四歲春正月有旨趣之任復辭﹝按正月六日奉聖旨七日尙書省札子下二十三日到建寜辭免狀敍次最詳他狀有不詳敍者可以類推矣故詳錄之﹞冬十二月除知潭州荊湖南路安撫使辭﹝年譜云或傳是冬使人自金國回本之語錄行狀本傳俱不載語錄亦云聞朋輩說非有所據或傳二字蓋疑之也閩本刪或傳二字非是今従李洪本而並載王過錄於後〇據與畱丞相書則此條畱丞相所薦而語錄所云未盡確也﹞五年甲寅六十五歲春正月復辭二月有旨趣之任﹝李本無二月字注自詔長沙巨屏至遂拜命余俱刪今従洪本其平列詔語則可仍之﹞奏劾將官陸景任﹝李洪本無鄒本有之而不詳今據文集補﹞修復嶽麓書院﹝李本云攺建洪本云更建今俱不従〇按嶽麓書院創於開寶九年祥符八年賜額南渡後廢乾道乙酉建安劉共甫知潭州重建悉還舊規南軒爲之記朱子至潭牒委教授與黎鄭二君同行措置別立員額增廩給而絕未有攺建之議也又牒言到官兩月未及一往而七月巳有召命八月去郡亦不及有所攺建矣語錄有至嶽麓講書之云是亦曽一往而亦不言攺建年譜李洪兩本俱言攺建於爽塏之地未詳所據今載委教授牒而兩年譜語則皆刪去〇又按與蔡季通書言嶽麓事今在風雩右手背負亭腳面對筆架山乃彥忠所說未定之議而末言代者乃毀道學之人與王樞使書去郡二日卽聞移鎭王謙仲非毀道學者是又參錯不合又與樞使書湘西精舍得賜一言又云湘西匾榜饒宰寄示別集與劉智夫書云饒宰爲作湘西精舍已成嶽麓乃朝廷勅額卽攺建不容別爲之名又不容別有匾榜豈嶽麓未攺建而饒宰別爲作湘西精舍乎凡此皆不可詳考今附載蔡王劉諸書於後以存疑云〇文集答蔡季通云嶽麓事前書奉報乃廷老所定後兩日彥忠到卻說合在風雩右手僧寺菜畦之中背負亭腳面對筆架山面前便有右邊橫按掩抱左邊阪亦拱揖勢似差勝但地盤直淺而橫闊恐須作排廳堂乃可容耳已屬廷老更畫圖來納去求正而未至俟其來當別遣人但代者乃毀道學之人未知其能不敗此否耳與王謙仲云熹以收召去郡曽未兩日卽聞大纛移鎭是邦又云湘西精舍漕臺想已稟聞得賜一言俾遂其役千萬之幸續集書云湘西匾榜饒宰寄示得以仰觀別集與劉智夫云廷老爲作湘西精舍已成恐有合求助處幸畱念也﹞申請飛虎軍隸本州島節制從之﹝李洪本俱作奏請誤今攺正〇洪本申教令嚴武備以飛虎軍人爲百姓害郡不能禁此必元本所有李本刪去此三句今従洪本﹞六月申乞放歸田裏﹝李洪本同而李本末句攺作遂有此陳殊不成語洪本乞歸田裏下有言天下國家所以長久以下闕文按天下國家所以長久以下乃乞歸田裏狀中語載在文集而洪亦不能補也洪本較李本爲詳而於訛誤闕漏處亦不能是正李本則率以意刪攺故今多従洪本而李本異同亦不能盡著也﹞秋七月光宗內禪寜宗卽位召赴行在奏事辭﹝李本無寜宗卽位至先生行且辭二十七字今従洪本﹞立忠節廟﹝從洪本李本刪又考譙王本傳以下二十九字非是﹞考正釋奠禮儀行於郡﹝李本略今従洪本據申明釋奠指揮僅畢而行下僅有則字無闕文也洪本誤﹞八月赴行在﹝李本無必有惡衣服至非吾之敢當七十六字又無以天子之命十四字此皆李氏以意刪削故語意不完今從洪本﹞除煥章閣待制兼侍講再辭不允仍趣前來供職﹝年譜超躐不次之除恐有冒昧之譏句不分明今據奏狀攺正作難以祗受﹞九月奏乞帶元官職奏事﹝按此奏乃離長沙在道所上李洪本無鄒本有之而不詳今據文集補﹞晦丁亥至自潭州次於郊外﹝按上饒語見語錄六和塔語則無所見必年譜元本所有也前條用行狀云聞南內朝禮尙闕近習已有用事者故預有是言此又云時近習用事禦筆指揮皆巳有端故先生憂之語稍涉重復不知果齋元本何如也﹞冬十月已丑入國門申省乞帶元官職奏事﹝申省狀在已醜入國門後年譜系於十月朔誤今攺正﹞辛夘奏事行宮便殿﹝李本太略洪本爲詳而湖南三札全不載亦非是今據洪本而以文集便殿奏札補之其兩本異同亦不悉著也﹞壬辰申省辭待制職名乞攺作說書差遣〇丁酉奉禦筆不允乃拜命系銜供職﹝按此申省狀行狀攺作臣字則以爲奏狀矣蓋以従便兩年譜旣云申省又仍作臣字誤也今載申省狀並行狀李洪兩本略同俱不載〇文集系銜供職狀其敍禦筆於經術淵源崇儒重道等語皆略之可知朱子之意矣年譜所云論撰之職以寵名儒乃拜命長沙巨屏得賢爲重乃拜命及此手札云云乃拜命𨿽皆本之行狀然恐與朱子之意不合姑志所疑於此﹝皇﹞上孝宗山陵議狀﹝李本従行狀其意已明洪本據山陵議狀增補然當以行狀爲得今載行狀﹞更化覃恩轉朝請郎甲辰賜紫金魚袋﹝轉朝請郎従洪本李本作朝講郎誤賜紫金魚袋従李本洪本作紫章服﹞奏乞令後省看詳封事﹝按李洪兩本皆系於乙已晚講之下文集元注十七日著沈有開劉光祖看詳十七日甲辰則此奏在甲辰前非乙已也宋史亦云甲辰與文集元注合今攺正〇又按此事元系面奏後兩日入札子面奏當卽在辛丑也﹞請討論嫡孫承重之服﹝宋史胡紘傳寜宗以孝宗嫡孫行三年喪紘言止當服期詔侍従臺諌給捨集議釋服徙紘爲太常少卿艸定其禮旣而親饗太廟〇禮志慶元二年六月九日大祥八月十六日禫祭時光宗不能執喪寜宗嗣服欲大祥畢更服兩月曰但欲禮制全盡不較此兩月於是監察禦史胡紘言孫爲祖服已過期矣議者欲更持禫兩月不知用何典禮若曰適孫承重則太上聖躬亦已康復於宮中自行二十七月之重服而陛下又行之是喪有二孤也自古孫爲祖服何嘗有此禮詔侍従臺諌給捨集議吏部尙書葉翥等言孝宗升遐之初太上聖體違豫就宮中行三年之喪皇帝受禪正冝仿古方喪之服以爲服昨來有司失於討論今胡紘所奏引古據經別嫌明微委爲允當欲従所請參以典故六月九日大祥禮畢皇帝及百官並純吉服七月一日皇帝禦正殿饗祖廟將來禫祭令禮官檢照累朝禮例施行四月庚戌詔羣臣所議𨿽合禮經然於朕追慕之意有所未安早來奏知太皇太後面奉聖旨以太上皇帝𨿽未康愈宮中亦行三年之制冝従所議朕躬奉慈訓敢不遵依〇按宋史本紀十一月辛亥詔行孝宗三年喪制命禮官條具曲禮以聞乙夘攢孝宗於永阜陵朱子以閏十月去國而趙汝愚猶在位永阜之攢蓋追用朱子之議禮志所云詔中外百官皆以涼衫視事當在此時也禮官條具必有定議不知葬後用孝宗布衣冠視朝之制否次年三月汝愚罷相又不知若何此皆無明文可考胡紘傳言止當服期集議釋服其語略而不明禮志所載爲詳葉翥等議従紘所請參以典故以六月九日大祥後皇帝百官皆純吉服則是大祥以前但不純用吉服而未嘗用孝宗白衣冠之制也其禫祭令禮官檢累朝禮制施行則明言不用孝宗之制似小祥大祥仍用孝宗成法然亦皆無灼然可據之文也竊意追用朱子之議必始於汝愚汝愚去位韓侂冑用事羣小洶洶以攻僞學爲急如此等處所不暇及因而不攺而寜宗亦未必如孝宗實行三年喪特存其名〇至胡紘葉翥等議而釋服耳宋史本紀僅一語而不詳其典禮禮志止言百官以涼衫視事而不云寜宗何服皆爲闕略今姑錄奏狀本紀禮志以備考而年譜所云與本紀禮志皆不合或元本所有亦錄以傳疑若胡紘之請葉翥之議則依胡傳禮志所載以具事之始末云〇年譜云詔禮官討論行狀初無其事而朱子書奏槀後及文集語錄皆未嘗言之當以本紀爲正其云後不果行以禮志考之亦未嘗不存其名也今姑錄以傳疑若閩本云詔用三年之制中外百官皆以涼衫視事蓋用文公言也此後人以續通鑑攺入者今削去﹞瑞慶節奏乞卻賀表並乞三年內賀表並免﹝李洪本俱作奏乞三年內賀禮並免今攺正〇按宋史丙午以朱某奏請卻瑞慶節賀表文集札子便令權免其表亦不收接三年之內凡有合稱賀事並依此例又畱身奏四事札子貼黃前日賀表𨿽蒙退出而未降指揮今後合稱賀事三年之內並與權免其節序變遷並合進名奉慰是日所請専爲卻賀表而三年之內以例推言之至四事札子方専以三年之內言年譜合兩札子爲一非其實也今攺正〇按札子云瑞慶節前一日百官拜表稱賀臣已前來祗赴立班則上札子在乙已李洪本皆誤宋史丙午卻賀表以瑞慶節槪言之耳今據札子攺正﹞庚戌講筵畱身面奏四事﹝四事奏札行狀所載最略李本依行狀略有增入惟洪本爲詳今定従文集補入而前後則依洪本﹞閏十月戊午朔晚講次日編次講章以進﹝李洪本俱無晚講次日四字今従閩本其注語則従洪本而以進徳疏補入末後數語李本刪是日講至盤銘以下二十八字﹞庚申早講辛酉晚講﹝洪本附注於戊午朔晚講下今立一條閩本無早講李本俱闕﹞上論災異札子﹝李洪本無據鄒本增入注語則以文集補此在閏月五日後不詳何日當敍於上廟祧議之前﹞甲子上廟祧議是日在告乙丑直日準告封婺源開國男食邑三百戶丁夘宣引入對﹝年譜廟祧集議在六日癸亥按議狀云昨日不及預議則上議當在次日甲子也今補正〇行狀云廟堂持之不以聞又曰先生所議頗達上聽年譜云宰相不聽復奏疏論之及入對上於榻後取文書一卷曰此卿所奏廟議也可細陳其說與行狀不合今考面奏札子云已申尙書省不知已未達聖聽否乞宣問詳賜覽觀並下此奏付外詳議又議祧廟札子云未將臣元奏札子付外施行進擬詔意云廟議札狀並圖皆以議狀與札子並言至辭免待制奏狀云蒙恩特賜宣問卽以臣所進議狀並札子並行降出則尢爲明白矣蓋議狀之上廟堂初不以聞及上有所聞則亦以議狀進呈矣〇年譜榻後取文書一卷與李閎祖錄文字旣上與出所進文字皆指議狀非別有奏疏行狀語略而不詳遂啟年譜之疑又因李錄文字旣上之云因謂更有奏疏奏疏旣不見於文集而面奏札子議祧廟札子皆無及此者則年譜之誤增無疑也閩本刪復奏疏論之五字爲是今従閩本刪去今並載年譜行狀而附論於此李閎祖錄亦附於後〇語錄先生獨建不可祧僖祖之議陳君舉力以爲不然趙揆亦右陳說文字旣上有旨次日引對上出所進文字曰髙宗不敢祧壽皇不敢祧朕安敢祧再三以爲不可旣退而政府持之益堅竟不行惟謝中丞入文字右先生說乞且従禮官初議爲樓大防所激卒祧僖祖云﹞戊辰入史院﹝洪本有按語錄云李本刪此四字據洪本則年譜以語錄增非本文也今載語錄﹞庚午面對乙亥直日﹝李本無洪本注於除寶文閣下今立一條﹞丙子晚講是日禦批除宮觀戊寅付下附奏謝申省乞放謝辭遂行﹝李洪本皆不載而注於丙戌除寶文閣之下今依文集攺正注従洪本而以閩本參補〇汝愚因求罷政不許閩本李洪年譜無越二日韓侂冑徑遣內侍亦閩本李洪年譜無申省乞放謝辭得與放謝辭李洪年譜無閩本作申省照會今依文集攺正〇中書舍人以下皆用閩本李洪年譜止雲樓鑰鄧驛劉光祖陳傅良皆爭畱之﹞壬午除寶文閣待制與州郡差遣辭尋除知江陵府荊湖北路安撫使辭並乞追還待制職名﹝年譜云丙戌除寶文閣待制知江陵府湖北安撫使辭李洪本同按此條合兩辭免爲一而因以復辭前命仍乞追還新舊職名綴於丁未還考亭之下最爲謬誤閩本巳正之今悉依文集攺〇年譜注亦分爲二條有旨除寶文閣待制與州郡差遣遂行道除知江陵府辭朱子以戊寅奉禦批巳夘庚寅間已行至壬午乃除寶文閣待制是亦道塗也遂行二字誤今刪去〇按文集朱子以二十一日壬寅奉禦批具狀奏謝卽申省乞放謝辭奉旨與放謝辭卽以起發前路聽候指揮是啟行當在二十三四間也二十五日壬午除寶文閣待制與州郡差遣又申省辭免奉旨不允仍除知江陵府奏狀云旬日之間除書繼下則去壬午之除不及十日年譜丙戌當是除知江陵府之日二十九日也李本是日晚講洪本丙戌晚講皆誤今考文集定従閩本﹞十一月戊戌至玉山講學於縣庠﹝洪本附於除寶文閣下李本附於還考亭下今另立一條〇李本無此乃先生晚年親切之訓讀者冝深味之二句而別云抵家遂力辭新命按末二句未知卽果齋元本否果齋有晚年頗指示本體之語與此意合意必果齋元本也按果齋李氏所云晚年指示本體令人深思而自得之蓋指玉山講義答陳器之林徳久諸書而言以今考之皆發明性善之指說出地頭名目如韓子原性人之所以爲性者五人之所以爲情者七之例非有指示本體令人深思而自得之之意陽明晚年定論之作朱門久自開之矣朱子所云不待七十子喪而大義已乖者豈不信哉〇力辭新命亦不在抵家後李本亦誤﹞十二月詔依舊煥章閣待制提舉南京鴻慶宮﹝辭免煥章閣待制奏狀二云今月十一日考其辭意非隔歲也當是十二月十一日﹞寜宗慶元元年乙夘六十六歲﹝年譜有春正月復乞追還舊職名不允一條李洪本同辭免奏狀二言今月十一日蓋以爲正月也考奏狀六言照去年申省及後來第一狀第二狀辭免奏狀早賜施行則第一狀第二狀同在去年明矣今依文集刪去﹞夏五月復辭職名並乞致仕﹝年譜遇遁之同人行狀同按別集答劉徳修書云得遁之家人爲遁尾好遁之占若遁之同人則止占遁尾矣行狀年譜蓋傳聞之誤今攺正〇閩本蔡元定入諌下有亦不従門人朝奉郎劉炳十字不知何據朝奉郎三字尢爲無義今刪去﹞秋七月復以議永阜攢陵自劾﹝按此奏狀専以議攢陵自劾乞賜處分其待制職名亦云未敢祗受文集題乞追還待制職名以六狀例言之耳李本刪七月復辭非是洪本注詔辭職謝事非朕優賢之意不許乃批答五月奏狀非七月也亦誤今俱依文集攺正〇洪本又云九月乞鐫職名考文集無之今刪去李本無九月一條而注則兩本同其云先是辭職名不允則五月之奏也又以嘗妄議山陵自劾則七月之奏也乞鐫職則文集無此語又言已罷講官不當復帶侍従職名則十一月之奏也李本統敍於十二月以屢辭職名詔依舊充祕閣修撰宮祠如故之下洪本九月乞鐫職名蓋爲李注所誤其云十一月再辭職名則可正李本之失李本刪七月十一日再辭而以屢辭職名包之凡李本之以意刪攺類如此﹞十二月詔依舊祕閣修撰提舉南京鴻慶宮﹝傅伯壽行辭依舊祕閣修撰宮觀差遣慶元元年十二月歲月甚明而年譜俱誤載於甲寅十二月詔依舊煥章閣待制條下閩本已攺正今従之﹞二年丙辰六十七歲〇冬十二月落職罷祠﹝李洪本俱作禠職此本沈繼祖疏語行狀本傳俱云落職罷祠今攺正〇年譜省闈聞之聞字或是衍文之當作知或之字下另有知字葉翥劉徳秀倪未詳何人李本亦作聞之而無葉倪劉以下至並行除毀四十四字又無臺諌以下十一字蔡元定以下九字系於従之之下〇按洪本疑是年譜元本李本略刪削耳蔡季通之貶以沈繼祖疏與朱子落職罷祠之命同下語錄可考李本未甚分明宋史蔡傳沈繼祖劉三傑爲言官連疏詆某並及元定未幾謫道州亦與語錄小異洪本系於丁已別元定寒泉精舍之下非是今従李本〇按行狀云沈繼祖爲監察禦史上章誣詆落職罷祠本傳云沈繼祖爲監察禦史誣某十罪詔落職罷祠年譜以沈繼祖稾爲胡紘所授所載爲詳宋史胡紘傳亦明言繼祖疏乃紘筆較年譜又加詳焉選人余嚞上疏乞斬見於宋史而語錄亦有某如今頭似粘在頸上之語至沈繼祖疏宋史所不載今所傳者不知何據疏語大罪有六與宋史十罪不合而續通鑑漫采入之閩本年譜乃據續通鑑以攺李本甚爲疑誤後人今並削去〇閩本先是臺臣至文气日卑同李本以下則同續通鑑並載沈繼祖疏而攺續通鑑大罪有六爲論大罪十此皆後人妄有增攺非元本之舊今悉刪去〇李本止一條洪本增多三條其第二條全用宋史本傳今錄行狀本傳此削去第四條載董銖語亦可刪惟第三條或元本所有但語多錯雜不知所據今存其大略而附辧之〇洪譜云先生在浙東時謝廓然陳賈趙彥仲首攻之後以提刑召入人恐其涉淸要唆林栗極論之其後韓侂冑秉政則林采施康年詆爲僞學胡紘與沈繼祖共詆先生之罪汪義端余嚞又特請斬以絕僞學京鏜何澹皆附和之〇按朱子在浙東時詆僞學者鄭丙陳賈謝廓然乞無以程頤王安石之說取士其攻朱子則未有考趙彥仲有疏攻洛學亦非直攻朱子也林栗自以與朱子論易西銘不合劾朱子非爲人所唆者其敍林采施康年京鏜何澹俱與史不合又載林栗友人稱朱待制朱子此時未爲待制此皆傳聞之誤今悉不取﹞是歲始修禮書﹝文獻通考載中興藝文志熹書爲家禮五卷鄕禮三卷學禮十一卷邦國禮四卷王朝禮十四卷其曰經傳通解者凡二十三卷熹晚歲所親定惟書數一篇缺而未補其曰儀禮集傳集注者卽此書舊名凡十四卷爲王朝禮而卜筮一篇亦缺熹後來未及刪攺陳氏曰其子在刻於南康一切皆仍其舊〇按通解刻於南康則敬之自有跋語藝文志所云亦本之跋語也但今刻通解本不載跋語不知鄒本従何得之豈猶及見舊本耶或余家所有今刻偶脫漏耶今依鄒本錄入而並載通考於此〇乞修三禮札子以去國不及上行狀本傳皆不及按文集與應仁仲書云向在長沙臨安皆嘗有意欲藉官司之力爲之亦未及開口而罷據此則年譜所載爲是凡年譜所增入有在於行狀本傳之外者未可以爲無據而略之也﹞三年丁已六十八歲春正月拜命謝表﹝按謝表以正月二十七日準省札則謝表卽在正月也李本不載而附注於別蔡元定下今従洪本洪本又云後竟無告命蓋掖垣不敢秉筆公論焉可誣也李本無據落祕閣修撰依前官謝表云遞到日月告命一道則未嘗無告命也今從李本刪去表云閱時旣久祗命惟新又云慚璽書之來下恍歲律之還周則告命之下當在戊午正二月間〇閩本於戊午冬別立一條云落祕閣修撰依前官按此卽落職罷祠丁已正月奉省札至戊午春方有告命省札落職罷祠告命則兼及依前官故兩謝表語有不同非兩事也且又不在戊午冬今削去﹞餞別蔡季通於淨安寺﹝李洪閩本皆作別西山蔡元定於寒泉精舍今攺正〇按語錄朱子別季通於淨安寺不言會宿寒泉其時問參同契卽在淨安寺中宋史蔡本傳亦只言餞別蕭寺而無會宿寒泉之語寒泉精舍在後山天湖之陽地非孔道季通之行州縣防衛甚嚴未必與朱子共宿寒泉也今據蔡本傳語錄攺正〇年譜自州縣逮捕至兩得之矣皆用蔡本傳而以語錄會別淨安寺增入之今錄蔡本傳語錄而年譜則刪去明日獨與季通會宿寒泉仍載之以存疑其次年季通卒於舂陵以下皆從洪本〇按拜命餞別兩條李本與洪本大異李本刪拜命謝表而以前數日之夕等語系之於別西山蔡元定於寒泉精舍之下李本誤也至其後竟無告命則以李本刪去爲是自時州縣逮捕甚急至爲之哀慟李洪本同自季通從先生遊以下李本止載數語而義理大原以下俱刪又一條按與季通書曰素患難行乎患難又一條按季通以沈繼祖疏李本悉刪去又末一條時黨禁益嘩則李本與洪本同疑洪本乃元本而李本過有刪削然洪本亦系後人增入未必果齋本也其載謝深甫語亦與本傳不同今大槪從洪本而其繁冗處則一切俱削去〇續通鑑載此皆雜探諸書而不無舛誤閩本以補年譜非也今略不載而附辧之〇按續通鑑本之宋史胡紘傳而沈繼祖之疏則不知出於何本宋史無有也信州明攺爲廣信府宋時止名信州今疏云廣信鵝湖之寺此甚可疑宋史本傳論某大罪十此云大罪有六亦與宋史不合又選人余嚞上書見於本傳自在沈繼祖疏後宋史謝深甫傳有餘嚞者上疏乞斬朱某以絕僞學且指蔡元定爲僞黨深甫擲其書語同列曰朱元晦蔡季通不過自相與講明其學耳果有何罪乎余嚞蟣虱小臣乃敢狂妄如此當相與奏之行遣以厲其餘續通鑑本此而稍攺其文且移之逮捕季通之前以語錄考之落職罷祠與竄季通皆以沈繼祖疏文集亦可考續通鑑所云多不合閩本大槪與李洪本同而采續通鑑語以補之是皆後人攺竄並非李洪元本矣今皆削去﹞四年戊午六十九歲集書傳﹝李本有按大全集四字洪本刪去今從李本〇按蔡氏書傳序云慶元己未冬先生命沈作書傳年譜載集書傳於戊午意朱子先自爲書傳未成而後命蔡足成之其二典禹謨據文集乃攺訂蔡傳至金縢召誥洛誥武成諸說皆早年作親稾百餘段則文集無之蔡序言引用師說不復識別亦不言別有親槀百餘段也凡此皆所未詳〇按文集答潘子善書論書解甚詳而李時可亦有書說亦朱子所命其書不傳當是戊午已命門人分爲之至已未冬乃専屬之仲黙耳﹞五年巳未七十歲春三月楚辭集注後語辧證成﹝李洪兩年譜皆以楚辭集注成於乙卯今攺正〇洪本云楊楫跋云慶元乙卯楫侍先生於考亭精舍時朝廷治黨人方急丞相趙公謫死於永先生憂時之意屢形於色忽一日出示學者以所釋楚辭一篇楫退而思之先生平居教學者首以大學語孟中庸四書次而六經又次而史傳至於秦漢以後辭章特餘論及之耳乃獨爲楚辭解釋其義何也然先生終不言楫輩亦不敢竊有請焉楫之言婉而深故錄之李本云時朝廷治黨人方急丞相趙公謫死於永先生憂時之意屢形於色因注楚辭以見志而刪楊跋蓋節取楊跋也按年譜皆以楚辭集注成於乙夘在韓文考異之前考文集與方伯謨書云今子聞已歸韓文外集考異曽帶得歸否便中幸早寄示正集者巳冩了更得此補足須更送去詳定荘仲爲點勘已頗詳細矣又有楚辭抄得數卷大抵世間文字無不錯誤可嘆也據此則楚辭集注之成在韓文考異之後與年譜不合及考文集韓文考異凡例書韓文考異前楚辭後語序楚辭集注序皆無歲月而文集編次則以韓文居楚辭之前又楚辭辧證前題署云慶元巳未三月集注辧證皆一時之作決非乙夘成集注而已未始作辧證也以此考之則年譜之誤無疑矣揖爲門人不見於文集語錄其言要未可據年譜爲楫跋所誤耳沈莊仲錄在戊午或考異之成於戊午今姑従年譜系於丁巳而楚辭集注則據方書及辧證前題移之已未而年譜所載並皆刪去〇楚辭辧證前題署慶元已未三月此其確然可據者楚辭集注序無歲月疑後人以與年譜不合而刪之集注或成於戊午而後語辧證當在其後今無所據仍依辧證前題而統系之於此〇李微之語錄序謂楚辭集注韓文考異皆成於慶元乙夘以方書考之亦未然也﹞六年庚申七十一歲〇三月辛酉攺大學誠意章﹝洪本大書三月已未說太極圖庚申說西銘李本無今従李本削去〇洪本說太極西銘注云已未之夜爲諸生說太極圖庚申之夜復說西銘甚詳二書蓋先生奉以終身而至是尢諄諄爲學者言之其示人以原始反終之意甚深切著明矣李本無此條而注於攺誠意章下云戊午歲與廖徳明書云大學又修得一番簡易平實次第可以絕筆是日攺誠意章先是已未夜爲諸生說太極圖庚申夜復說西銘甚詳且言爲學之要云云〇按蔡仲黙夢奠記丁已看書集傳說數十條及時事甚悉戊午攺集傳兩章又貼修稽古錄一叚是夜說書數十條己未夜說書至太極圖庚申夜說西銘又言爲學之要云云辛酉攺大學誠意章冩畢又攺數字又修楚辭一段午後大瀉還至樓下自此不復出矣是朱子辛酉之前毎夜爲諸生論說其縦言及於太極西銘蓋亦論說之常今洪本乃大書已未說太極圖庚申說西銘似朱子前知其將終而以此書爲末後傳付之祕者又截爲學之要數語於攺誠意章後明與記文不合勉齋行狀之載攺大學誠意章爲朱子絕筆而於太極西銘等語皆不之及足訂年譜之誤而世皆朱之辧也﹞甲子先生卒﹝按治喪大事朱子無遺命而門人於病革時方入請則朱子已不能言矣行狀與夢奠記所載不同洪本従行狀李本従夢奠記未知孰爲元本祝穆父所辧年譜兩事其一作書先後以行狀爲據今兩本皆同行狀疑後人所攺其一是日大風拔木洪水崩山則洪本有之而李本無又李本従夢奠記明與行狀不合而穆父之辧略不及此豈洪本乃元本而李本則後來所攺與今錄洪本而附李本於後並存之以俟考焉〇李本無先生起坐四字有告之二字一與黃幹下有令更加勉力且曰吾道之托在此吾無憾矣及十七字補緝二字作踵字當用書儀乎下云朱子揺首無曰疎略三字當用儀禮乎下有亦揺首然則以儀禮書儀參用之乎十四字下接乃頷之又有就枕誤觸巾目門人使正之揮婦人無得近諸生揖而退二十二字洪本較李本多增入而無刪削此條刪削爲多亦不可曉〇又按周氏復家禮附錄曰復按李方子述先生年譜云諸生入問病葉味道請曰先生之疾革矣萬一不諱當用書儀乎曰疏略範元裕請曰用儀禮乎先生搖首蔡沈復請曰儀禮書儀參用如何乃頷之據此則年譜元本用夢奠記而疎略二字則用行狀今李本大槪與元本合而辭語則異洪本則従行狀以周氏所述考之則兩本皆後人所攺而非其眞矣然李本爲近之而考之祝穆父所辧則又不合凡此異同當悉著之而不敢以質也〇按朱子卒前一日與子在門人範念徳黃幹書敬之與伯崇書不載文集惟勉齋書載二十九卷論事書中此編次之誤也行狀云先生疾且革手書囑其子在與門人範念徳黃幹尢惓惓以勉學及修正遺書爲言以此書較之相合夢奠記所記最詳而於此書則略李洪兩年譜本略同其云令收禮書底本補緝成之其書界行開具逐項合修條目且封一卷往爲之式則又較書爲詳也宋史黃幹傳云病革以深衣並所著書授幹手書與訣曰吾道之托在此吾無憾矣此本之書而寄深衣則書所無有也李本有吾道之托兩語與宋史同而洪本無之抑未知孰爲元本今錄文集書語而附論之如此〇又按朱子臨卒與勉齋書有吾道之托在此吾無憾矣之語然止以授學次第而言其於孔門之顏曽未知何如也朱子晚年與人書每言斯道之傳不絕如綫而論程門諸公未有可當衣缽之傳其微意亦可見矣勉齋最後祭文言末年之付囑將歿之丁寜則戚戚然於微言之絕大義之乖也幹獨何人而當此期望之厚耶今考此書卻無此意續集有與直卿書言古之禪家有慮其學之無傳而至於感泣流涕者不意今日乃親見此境界也其書在戊午己未間祭文蓋兼用此意亦只云期望之厚而不敢謂已得其傳也蓋古人之審愼如此至宋史言以深衣爲寄考之一無所據蓋暗用禪家衣缽之說其爲附會無疑年譜𨿽未之及而後人必有舉是以爲證者不可以不辧也﹞冬十一月壬申葬於建陽縣唐石裏之大林谷﹝洪本年譜本之宋史本傳而正言施康年則又用續通鑑補本傳止云言者未嘗指其人也李本止云會葬者幾千人〇按續通鑑載右正言施康年疏凡數百言宋史止舉其略不知續通鑑所載出於何書也康年疏前後皆云會於信上信州今之廣信府鵝湖寺在焉蓋浙江入閩必由之路也又續通鑑云以是門生故舊不敢送葬惟李燔率一二同志往會葬視封窆不少怵與年譜會葬幾千人又不合宋史李燔傳某旣歿學禁嚴燔率同門往會葬視封窆不少怵續通鑑所載似本之此而又有增攺不知何據也考之行狀言訃告所至従遊之士與夫聞風慕義者莫不相與爲位而聚哭焉禁錮𨿽嚴有所不避也而公季子敬之謂家禮久亡葬之日有士子攜來因得之亦可知會葬者固多人矣續通鑑𨿽本之李燔傳然恐非其實當以年譜爲正〇果齋李氏語見性理大全洪本作年譜原序李本不載其首言居敬窮理反躬三條後止言居敬窮理而缺反躬一條向毎疑之考新閩本乃知纂大全者所刪而洪亦不能補也後兩段亦不當刪今並據洪本補入﹞

謹案卷四第八頁後二行俟其來當別遣人按文集俟字上有更字附識

朱子論學切要語卷一寶應王懋竑撰癸已答楊子直云大抵身心內外初無間隔所謂心者固在於內而凡視聽言動語默出處之見於外者亦卽此心之用而未嘗離也今於其空虛不用之處則操而存之於其流行運用之實則棄而不省此於心之全體𨿽得其半而失其半矣然其所得之半又必待有所安排布置然後能存故存則有揠苗助長之患否則有捨而不蕓之失是其所得之半又將不足以自存而失之孰若一主於敬而此心卓然內外動靜之間無一毫之隙一息之停哉﹝此書以何叔京書參考自在癸已﹞答王季和云嘗謂道之在人初非外鑠而聖賢埀訓又皆懇切明白但能虛心熟讀深味其旨而反之於身必有以信其在我而不容自已則下學上達自當有所至矣但讀書不可貪多今當且以大學爲先逐段熟讀精思須令了了明白方可攺讀後段如此庶易見功久之浹洽通貫則無書不可讀矣﹝此書未詳何時疑在癸已後﹞答遊誠之云窮理涵養要當並進蓋非稍有所知無以致涵養之功非深有所存無以盡義理之奧正當交相爲用而各致其功耳答吳徳夫云去人欲存天理且據所見去之存之工夫旣深則所謂似天理而實人欲者次第可見今大體未正而便欲察及細微恐有放飯流歠而問無齒決之譏也﹝癸已後﹞答胡寛夫云更須從淺近平易處理會應用切身處體察漸次接續勿令間斷久之自然意味浹洽倫類貫通切不可容易躁急厭常喜新専揀一等難理會無形影底言語暗中想象杜撰穿鑿枉用心神空費日力又云大抵自家所看文字及提督學生工夫皆湏立下一定格目格目之內常切存心格目之外不要妄想﹝如看論語今日看到此叚卽専心致意只看此叚後叚𨿽好且未要看直待此叚分曉說得反復不差仍且盡日玩味明日卻看後叚日用凡事皆如此以類推之可見不然𨿽是好事亦名妄想﹞此主一之漸也若不如此方寸之間頃刻之際千頭萬緒卒然便要主一如何按伏得下﹝癸巳後﹞答陳師徳云嘗聞之程夫子之言曰涵養須用敬進學則在致知此二言者實學者立身進步之要而二者之功蓋未嘗不交相發也然夫子教人持敬不過以整衣冠齊容貌爲先而所謂致知者又不過讀書史應事物之間求其理之所在而已皆非如近世荒誕怪譎不近人情之說也抑讀書之法要當循序而有常致一而不懈從容於句讀文義之間而體驗於操存涵養之實然後心靜理明漸見意味不然則𨿽廣求博取日誦五車亦奚益於學哉故程子又曰善學者求言必自近易於近者非知言者也此言殊有味也﹝癸巳後﹞又答陳師徳云示諭格物持敬之方足見向道不忘之意持敬正當從此而入﹝此必來書舉程子語﹞至於格物則伊川夫子所謂窮經應事尙論古人之屬無非用力之地若捨此平易明顯之功而必搜索窺伺於無形無迹之境竊恐陷於思而不學之病將必神疲力殆而非所以進於日新矣﹝壬辰癸已間﹞考異答吳徳夫〇按此書所云工夫旣深則指格物致知講明義理非徒反觀內省之謂又答呂子約云李先生之意大抵且要簡節疏目先整頓得大體是當然後卻就上面仔細檢點是亦學不躐等之意與此正同甲午答江徳功云格物之說程子之論詳矣而其所謂格至也格物而至於物則物理盡者意句俱到不可移易熹之謬說實本其意然亦非茍同之也蓋自十五六時讀是書而不曉格物之義往來於心餘三十年近歲就實用功處求之而參以他經傳記內外本末反復證驗乃知此說之的當未易以一朝卒然立說破也夫天生烝民有物有則物者形也則者理也形者所謂形而下者也理者所謂形而上者也人之生也固不能無是物矣而不明其物之理則無以順性命之正而處事物之當故必卽是物以求之知求其理矣而不至夫物之極則物之理有未窮而吾之知亦未盡故必至其極而後已此所謂格物而至於物則物理盡者也物理皆盡則吾之知識廓然貫通無有蔽礙而意無不誠心無不正矣此大學本經之意而程子之說然也其宏綱實用固巳洞然無可疑者而微細之間主賓次第文義訓詁詳宻精當亦無一毫之不合今不深考而必欲訓致知以窮理則於主賓之分有所未安﹝知者吾心之知理者事物之理以此知彼自有主賓之辧不當以此字訓彼字也﹞訓格物以接物則於究極之功有所未明﹝人莫不與物接但或徒接而不求其理或粗求而不究其極是以𨿽與物接而不能知其理之所以然與其所當然也今日一與物接而理無不窮則亦太輕易矣蓋特出於聞聲悟道見色明心之餘論而非吾之所謂窮理者固未可同年而語也且考之他書格字亦無訓接者﹞以義理言之則不通以訓詁考之則不合以功用求之則又無可下手之實地竊意聖人之言必不如是之差殊疏略以病後世之學者也又謂佛老之學乃致知而離於物者此尢非是夫格物可以致知猶食所以爲飽也今不格物而自謂有知則其知者妄也不食而自以爲飽則其飽者病也若曰佛老之學欲致其知而不知格物所以致其知故所知者不免於蔽隔離窮之失而不足爲知則庶乎其可矣﹝甲午後﹞乙未答王子合云學者工夫則只如易傳所說知其不善則速攺以從善此是要約處若說須要識得端倪而心體可識則卻是添卻一事也又云窮理之學只是要識得如何爲是如何爲非事物之來無所疑惑耳非以此心又識一心然後得爲窮理也﹝乙未後﹞丙申答黃直卿云近日看得後生只是教他依本子認得訓詁文義分明爲急自此反復不厭日久月深自然心與理會有得力處今人多是躐等妄作誑誤後生輾轉相欺其實都曉不得也﹝丙申後﹞考異按此書與爲學要先立本文義一書相發明爲學只當教學二字立本文義立字疑有誤卽所謂依本子認得訓詁文義分明也只爲爲學字立字少涉疑似遂有立本居敬之解細看語意全不如此以此書証之愈見分明矣丁酉答程正思云論語舊嘗纂訂諸說近細考之所當攺定者什過五六知近讀此書有緒甚欲相與商訂耳又答程正思云論語三篇說甚仔細所訂集注中一二字甚善如三事之爲三者當卽攺易也﹝此書及濂溪祠記按文集濂溪書堂記在丁酉祠記在已亥此云祠記當在巳亥後﹞已亥語錄〇聖人言語甚實且卽吾身日用常行之間可見惟能審求經義將聖賢言語虛心以觀之久之道理自見不必求之太髙也今如所論卻只於渺渺茫茫處想見一物懸空在更無捉摸處將來如何頓放更沒收殺如此則與身中日用自然判爲二物何緣得有諸已只看論語一書何嘗有懸空說底話只爲漢儒一向尋求訓詁更不看聖賢意思所以二程先生不得不發明道理開示學者使激昂向上求聖賢用心處放得稍髙不期今日學者乃捨近求逺處下窺髙一向懸空說了扛得兩腳都不著地其爲害反甚於向之未知尋求道理依舊在大路上今之學者卽求快捷方式遂至鉆山入水﹝余大雅﹞庚子答曹立之云聖賢之教未嘗不有一定之門戶以示眾人至於逐人分上各隨其病痛而箴藥之則又自有曲折然亦分明直截無所隠祕回互令人理會不得也隨已分修習隨已見觀書學者只得如此其至不至明道與不明道則在其人功力淺深恐亦不可謂此爲𨿽不中不逺者而別求顏曾明道見古人用心底奇特工夫也答林擇之云此間見有朋友數人講學其間亦難得朴實頭負荷得者因思日前講論只是口說不曽實體於身故在已在人都不得力今方欲與朋友說日用之間常切檢點气習偏處意欲萌處與平日所講相似與不相似就此痛下工夫庶幾有益陸子壽兄弟近日議論卻肯向講學上理會其門人有相訪者气象皆好但其間亦有舊病此間學者卻是與渠相反初謂只如此講學漸涵自能入徳不謂末流之獘只成說話至於人倫日用最切近處亦都不得毫毛气力此不可不深懲而痛警也答包詳道云古人爲學只是升髙自下步步踏實漸次解剝人欲自去天理自明無似此一般作捺扭揑底工夫必要豁然頓悟然後漸次修行也曽子工夫只是戰兢臨履是終身事中間一惟蓋不期而會偶然得之非是別有一節功夫做得到此而曽子本心蘄向必欲得此然後施下學之功也﹝庚子後﹞答陳超宗云爲學𨿽有階漸然合下立志亦須略見義理大槪規模於自已方寸間若有个惕然愧懼奮然勇決之志然後可以加之討論玩索之功存養省察之力而期於有得夫子所謂志學所謂發憤政爲此也若但悠悠泛泛無个發端下手處而便謂如此可以平做將去則恐所謂荘敬持養必有事焉者亦且若存若亡徒勞把捉而無精明的確親切至到之效也﹝庚子後﹞壬寅答項平父云聖人指示爲學之方周徧詳密不靠一邊故曰敬義立而徳不孤若如今說只恃一个敬字更不做集義工夫其徳亦孤立而易窮矣須是精粗本末隨處照管不令工夫少有空闕不到之處乃爲善學也此心固是聖賢本領然學未講理未明亦有錯認人欲作天理處不可不察識得記得不知所識所記指何物而言若指此心則識者記者復是何物心有二主自相攫拏聖賢之教恐無此法也持守之要大抵只要此心常自整頓惺惺了了卽未發時不昬昧已發時不放縱耳程子云涵養須用敬進學則在致知此兩句與從上聖賢相傳指訣如合符契但講學更須寛平其心深沈詳細以究義理要歸處乃爲有補若只艸艸領略就名數訓詁上著到則不成次第耳答陳膚仲云且讀論孟大學中庸平易明白而味自深逺只要人玩味尋繹目下便可踐履也陸學固有似禪處然鄙意近覺婺州朋友専事聞見而於自已身心全無工夫所以毎勸學者兼取其善要得身心稍稍端靜方於義理知所決擇非欲其兀然無作以冀於一旦豁然大悟也﹝壬寅後﹞又答陳膚仲云所謂涵養工夫非是閉目合眼如土偶人然後謂之涵養也只要應事接物處之不失此心各得其理而已﹝壬寅後﹞又答陳膚仲云承以家務叢委妨於學問爲憂此固無可柰何者然亦只此便是用功實地但每事看得道理不令容易放過更於其間得見平日病痛痛加剪除則爲學之道何以加此若起一脫去之心生一排遣之念則理事卻成兩截讀書亦無用處矣但得少間隙時不可閒生說話過了時日須偸些小工夫看些小文字窮究聖賢所說道理乃可以培植本原庶幾枝葉自然張旺耳﹝壬寅後﹞癸夘答項平父云所諭曲折及陸國正語三復爽然所警於昬惰者爲厚矣大抵子思以來教人之法惟以尊徳性道問學兩事爲用力之要今子靜所說専是尊徳性事而熹平日所論卻是道問學上多了所以爲彼學者多持守可觀而看得義理全不仔細又別說一種杜撰道理遮蓋不肯放下而熹自覺𨿽於義理上不敢亂說卻於緊要爲已爲人上多不得力今當反身用力去短集長庶幾不墮一邊耳答李叔文云求放心不須注解只日用十二時中常切照管不令放出卽久久自見功效義理自明持守自固不費气力也若添著一求仁字卽轉見支離無摸索處矣﹝癸夘後﹞答廖子晦云察私心所從起亦不記當時如何說然亦非謂平居無事而伺其所起但操存有功卽念慮之萌無不知覺未能如此則此心應物之際不可不審其邪正公私而施克復之功也﹝癸夘後﹞考異答廖子晦〇按此說似淺卻有實下手處表裏內外都是一齊用工審其邪正公私卽所謂考之事爲之著者故居敬窮理原互相發此條𨿽似淺近然正是初學下手工夫不可忽也甲辰答董叔重云示諭日用工夫更於収拾持守之中就思慮萌處察其孰是天理孰是人欲取此捨彼以致敬義夾持之功爲佳讀書亦是如此先自看大指卻究諸說一一就自已分上體當出來庶幾得力耳﹝甲辰後﹞又答董叔重云來諭所謂深體大原而涵養之則又不必如此正惟操則自存動靜始終不越敬之一字而已近方見得伊洛拈出此字眞是聖賢眞的要妙工夫學者只於此處著實用工則不患不至聖賢之域矣﹝甲辰後﹞又答董叔重云發見之端則平日省覺提撕處便是只要人就此接續向下推究令其開闊卽不曽說等待尋討將來做此工夫也﹝甲辰後﹞答周舜弼云向時每說居敬窮理二事今日所見亦只是如此但覺得先後緩急之序愈分明親切直是先要持守上著力方有進步處也孟子說性善及求放心處最宜深玩之﹝甲辰後﹞又答周舜弼云且須虛心涵泳未要生說卻且就日用間實下持敬工夫求取放心然後卻看自家本性元是善與不善自家與堯舜原是同與不同若信得及意思自然開明持守亦不費力矣﹝甲辰後﹞答程正思云諸書再看義理未安處甚多皆是要切大頭項處令人恐懼不可言﹝甲辰後﹞又答程正思云所諭孟子前日因一二朋友看到此疑其說之不明方略攺定正與來諭合﹝甲辰後﹞答王欽之云來書謂窮理不必泥古人言句固是也然亦豈可盡捨古人言句哉程夫子曰窮理亦多端或讀書講明道理或論古今人物別其是非或應事接物求其當否皆窮理也夫講道明理別是非而察之於應事接物之際以克去已私求夫天理循循而進無迫切陵節之病則亦何患夫與古人背馳也若欲盡捨去古人言句道理之不明是非之不別泛然無所決擇𨿽欲爲出處語默之察譬之適越者不知東西南北之殊而僕僕然奔走於途其不北入燕則東入齊西入秦耳﹝甲辰後﹞答路徳章云謂東萊遺言有涉於經濟維持者別爲一事而異於平日道學之意則恐亦未免有累於東萊也龜山嘗譏王氏之學離內外判心迹使道常無用於天下而經世皆私智之鑿正謂此耳又謂儻遇漢祖唐宗亦須有爭不得且放過處亦是舊時意思尙在方寸之地只有一毫此等見識便是枉尺直尋底根株直須見得正當道理分明不容些兒走作卽自然無復此等意思𨿽欲宛轉回護亦有所不可得矣古之聖賢以枉尺直尋爲大病今日議論乃以枉尺直尋爲根本若果如此卽孟子果然迂闊而公孫衍張儀眞可謂大丈夫矣﹝甲辰後﹞答黃直卿云所論太極散爲萬物而萬物各具太極見得道不可須臾離之意而與一貫之指川上之嘆萬物皆備之說相合學者當體此意造次顚沛不可間斷此說大槪得之但周子之意若只如此則當時只說此一句足矣何用更說許多陰陽五行中正仁義及通書一部種種諸說耶蓋旣曰各具一太極則此處便又有陰陽五行許多道理須要隨處一一盡得如先天之說亦是太極散爲六十四卦三百八十四爻而一卦之爻莫不具一太極其各具一太極處又便有許多道理須要隨處見得皆不但爲塊然自守之計而已然此亦只是大槪法象若論日用工夫則所守須先有个自家親切要約處不可必待見圖而後逐旋安排其隨處運用亦須虛心平气徐觀事理不可只就圖上想象思維也旣先有个立腳處又能由此推考證驗則其胸中萬理洞然通透活絡而其立處自不費力而愈堅牢開闊矣若但寸寸銖銖比量湊合逐旋將來做工夫則亦何由有進步處耶﹝此書未詳何時疑在甲辰後﹞考異答黃直卿〇按此書言太極最詳其曰不必待見圖而後逐旋安排又曰不可只就圖上想象思維又曰若但寸寸銖銖比量湊合何由有進步則大指亦可見矣後之言太極者大率想象思維比量湊合其於朱子此書亦未之深考也乙已答劉公度云講學不厭其詳凡天下事物之理方冊聖賢之言皆須仔細反復究竟至於持守則無許多事若覺得未穩只有默默加功著力向前耳今聞廢書不講而反以持守之事爲講說之資是乃兩失其宜下梢弄得無収殺只成得杜撰揑合而已答潘端叔云承需論語或問此書久無工夫修得只集注屢攺不定卻與或問前後不相應矣山間無人錄得不得奉寄可只用舊本看有不穩處仔細諭及卻得評量也今年諸書都修得一過大學所攺尢多比舊已極詳宻但未知將來又看得如何耳義理無窮精神有限又不知當年聖賢如何說得如此穩當精宻無些滲漏也答胡季隨云大抵欲速好徑是今日學者大病向來所講近覺亦未免此以身驗之乃知伊洛指出敬字眞是學問始終日用親切之妙近與朋友商量不若只於此處用力而讀書窮理以發揮之眞到聖賢究竟地位亦不出此坦然平白不須妄意思想頓悟懸絕處徒使人顚狂粗率而於日用常行之處反不得其所安也答髙應朝云所示講義發明深切逺方士子得所未聞計必有感動而興起者然此恐但可爲初學一時之計若一向只如此說而不教以日用平常意思涵養玩索工夫卽恐學者將家常茶飯做个怪異奇特事看了日逐荒忙陷於欲速助長躁率自欺之病久之茫然無實可據則又只學得一場大話互相恐嚇而終無補於爲已之實也﹝乙已後﹞答詹體仁云湘中學者之病誠如來教今時學者大抵亦多如此其言而不行者固失之又有一種只說踐履而不務窮理亦非小病欽夫往時蓋爲救此一種人故其說有太快處以啟流傳之獘今日正賴髙明有以教之也爲學是分內事才見髙自標置便是不務實了更說甚底今日正當反躬下學讀書則以謹訓說爲先修身則以循規矩爲要除卻許多懸空閒說庶幾平穩耳﹝乙已後﹞丙午答潘恭叔云近年讀書頗覺平穩不費注解處意味深長修得大學中庸語孟頗勝舊本答劉子澄云大學近再看過方見得下手用功處路陌徑直日前看得誠是不切亂道誤人也又答劉子澄云居官無修業之益若以俗學言之誠是如此若論聖門所謂徳業者卻初不在日用之外只押文字便是進徳修業地頭不必編綴異同乃爲修業也近覺向來爲學實有向外浮泛之獘不惟自誤而誤人亦不少方別尋得一頭緒似差簡約端的始知文字言語之外眞別有用心處恨未得面諭也答潘恭叔云學問根本在日用間持敬集義工夫眞是要得念念省察讀書求義乃其間之一事耳舊來𨿽知此義然於緩急先後之間終是不覺有倒置處誤人不少今方自悔耳大抵今日學者之獘苦其說之太髙與太多耳如此只見意緒叢雜都無玩味工夫不惟失卻聖賢本意亦分卻日用實功不可不戒也答胡季隨云道理無形影惟因事物言語乃可見得是非理會極仔細卽道理極精微古人所謂物格知至者不過是就此下工夫近日學者說得太髙了意思都不確實不曽見理會得一書一事徹頭徹尾東邊綽得幾句西邊綽得幾句都不曽貫穿浹洽此是大病有志之士尢不可不以深戒也﹝丙午後﹞考異答劉子澄〇按此云方別尋得頭緒似差簡約端的此爲子澄言之子澄好編類文字有向外浮泛之獘故以此力箴其失前書所云大學近再看過方見得下手用功處路陌徑直卽所謂簡約端的非另有不言不語工夫也〇按此兩書鄒譜皆載之而余注語亦附其下但後書截載自近覺向來以下似爲朱子自道之語而其意未明今並載居官一叚則向外浮泛指編綴異同而言乃謙已誨人之辭文字語言之外別有用心處卽指押文字之類而言而非另有不言不語工夫其意愈明白矣答潘恭叔〇按此所云讀書求義乃其間之一事此爲恭叔言欲其向裏著實用功所謂因人說法應病與藥者非向來先後緩急果有倒置處也其下卽云病其說之太髙與太多其意可見也鄒譜僅載前叚而合之與子澄書則似朱子至丙午方自悔者正學考以丙申至丙午十二年爲一大闗鍵至此主敬工夫益親切皆是誤認不可不辧也丁未答潘恭叔云敬之一字萬善根本涵養省察格物致知種種工夫皆從此出方有據依平時講學非不知此今乃覺看得愈見親切端的耳答王子合云大率尊徳性一條章句似已詳備更熟玩之自見工夫分別處日用間常切提撕著實下手方見得力處若只解說無有了期不濟事也又答王子合云道卽理也以人所共由而言則謂之道以其各有條理而言則謂之理其目則在於君臣父子兄弟夫婦朋友之間而其實無二物也﹝丁未後﹞又答王子合云心猶鏡也但無塵垢之蔽則心體自明物來能照今欲自識此心是猶欲以鏡自照而見夫鏡也旣無此理則非別以一心又識一心而何后書所論欲識端倪未免助長者得之矣然猶曰其體不可不識似亦未離窠臼也﹝丁未後﹞考異答潘恭叔〇朱子早年爲學於答江元適汪尙書鄭景望陳正已諸書略可考而已醜之悟則中和舊說序已發未發說其確據也至庚寅帖出程子涵養須用敬兩語終身守之不易而敬字親切之妙於庚寅答林擇之書已言之是後言之不一蓋所謂獨覺其進而人不及知者𨿽欲擬其近似而不可得而輙敢率爾批判其毋乃輕於立言乎戊申答符復仲云所諭義利之間誠有難擇者但意所擬以爲近利者卽便捨去可也向後見得親切卻看舊事只有見未盡捨未盡者不解有過當也答黃子耕云示諭且看大學俟見大指乃及他書此意甚善但看時湏是更將大段分作小段字字句句不可容易放過常時暗誦黙思反復研究未上口時須教上口未通透時須教通透已通透後更﹝元本作便誤﹞要純熟直待﹝元本作得誤﹞不思索時此意常在心胸之間驅遣不去方是此一段了又換一段看令如此數段之後心安理熟覺得工夫省力時便漸得力也近日看得朋友間病痛尢更親切都是貪多務廣匆遽涉躐所以凡事艸率粗淺本欲多知多能下梢一事不知一事不能本欲速成反成虛度歲月但能反此如前所云試用歲月之功當自見其益矣﹝戊申後﹞又答黃子耕云示諭爲學之意甚善但恐更須看令簡潔明白親切令下工夫處約而易守乃佳耳別紙兩條亦覺繁雜本末始終之說只是要人先其本後其末先其始後其終耳不必如此多說也又云格物致知只是窮理聖賢欲爲學者說盡曲折故又立此名字今人反爲名字所惑生出重重障礙添枝接葉無有了期要須認取本意而就中看得許多曲折分明便依此實下工夫方見許多名字並皆脫離而其功夫實處卻無欠闕耳﹝戊申後﹞答楊志仁云兩書所諭存養工夫甚慰但此亦是依本分事正不須把來作奇特想只合趂此心地明淨處大著胸懷將世間道理精粗表裏從頭至尾理會一番交他眞个通透無疑礙處方是向進若只守此些个不敢放開毎看義理亦揀取元妙髙逺無形無象處方肯理會如此則遂成偏枯倒向一邊將爲有體無用之學而與老佛無以異矣﹝戊申後﹞答陳抑之云曩亦嘗有聞於先生長者矣勤勞半世汨沒於章句訓詁之間黽勉於規矩準繩之內卒無髙奇深渺之見可以驚世而駭俗者獨幸年來於聖賢遺訓粗若見其坦易明白之不妄而必可行者私竊以爲儻得當世明逹秀頴之士相與講之抑彼之過彊此之不及吾道庶其明且行乎﹝戊申後﹞答汪長孺云大抵明道先生所謂會理此心者蓋謂涵養本原以爲致知格物之地而已如雲聖賢千言萬語只要人求其放心自能尋向上去下學而上逹亦此意也未可說得太深亦不是教人止於此而已﹝戊申後﹞答方賓王云示諭爲學之意親切的當而不失其序甚慰鄙懷但以所謂三條觀之恐前日講貫之功猶有未究其極者而今日所講操存涵養者又未免離卻前日所講別作一段不言不語工夫也大學之序自格物致知以至於誠意正心不是兩事但其內外淺深自有次第耳非是以今日之誠意正心爲是卽悔前日之致知格物爲非也不識明者以爲如何延平行狀中語乃是當日所聞其用功之次第今以聖賢之言進修之實驗之恐亦自是其所謂入處未免更有商量也﹝戊申後﹞又答方賓王云存養之功亦不當専在靜坐時須於日用動靜之間無處不下工夫乃無間斷耳﹝戊申後﹞又答方賓王云易傳所云𨿽無邪心而不合正理者實該動靜而言如燕居獨處之時物有來感理所當應而此心頑然固執不動則𨿽無邪心而只此無動處便非正理又如應事接物處理當如彼而吾所以應之者乃如此則𨿽未必出於有意之私然只此亦是不合正理旣有不合正理則非邪妄而何恐不可専以莊敬持養此心旣存爲無邪心而必以未免紛擾敬不得行然後爲有妄之邪心也所論近世識心之獘則深中其失古人之學所貴於存心者蓋將推此以窮天下之理今之所謂識心者乃欲恃此而外天下之理是以古人則知益崇而禮益卑今人則論愈髙而其狂妄恣睢也愈甚則其得失亦可見矣﹝戊申後﹞又答方賓王云大學次序亦謂學之本末始終無非已事但須實進得一步方有立腳處做得後段工夫眞有效驗爾非謂前段工夫未到卽都不照管後段而聽其自爾也﹝戊申後﹞已酉答陳膚仲云大學近修得益精宻平實恨未有別本可寄去易啟蒙太極西銘通書解義學記各一本謾往答吳伯丰云論孟中庸盡待大學通貫浹洽無可得看後方看乃佳若奔程走限一向攢了則𨿽看如不看也近方覺此病痛不是小事元來道學不明不是上面欠卻工夫乃是下面元無根腳若信得及腳踏實地如此做去良心自然不放踐履自然純熟非但讀書一事也答方賓王云心固不可不識然靜而有以存之動而有以察之則其體用亦昭然矣近世之言識心者則異於是蓋其靜也初無持養之功其動也又無體驗之實但於流行發見處認得頃刻間正當意思便以爲本心之妙不過如是擎夯作弄做天來大事看不知此只是心之用耳此事一過此用便息豈有只據此頃刻間意思便能使天下事事物物無各不得其當之理耶所以爲其學者於其工夫到處亦或小有效驗然亦不離此處而其輕肆狂妄不顧義理之獘已有不可勝言者此眞不可以不戒﹝巳酉後﹞答李晦叔云持敬讀書表裏用功切須實下工夫不可徒爲空說然表裏亦非二事但不可取彼而捨此耳其實互相爲用只是一事又云持敬讀書只是一事而表裏各用力耳若有所偏便疑都不曽做工夫今且逐日著實做將去未須比量難易計較得失徒然紛擾不濟事反害事要令日用之間只見本心義理都不見有他物方有得力處耳﹝巳酉後﹞又答李晦叔云操則存此處只是放去收來頃刻間事只一操字已自多了不須如此著意安排也又云不須反之於心只就放去收來時體看只此操時當處便存只要工夫接續不令間斷耳又云罷卻許多閒安排除卻許多閒言語只看操則存一句是如何亦不可重疊更下注腳﹝已酉後﹞答林伯和云爲老兄今日之計莫若且以持敬爲先而加以講學省察之助蓋人心之病不放縱卽昏昧如賢者必無放縱之患但恐不免有昏惰處若日用之間務以整齊嚴肅自持常加警策卽不至昏惰矣講學莫先於語孟而讀語孟者又須逐章熟讀切已深思不通然後考諸先儒之說以發明之如二程先生說得親切處直須看得爛熟與經文一般成誦在心乃可加省察之功蓋與講學互相發明但日用應接思慮隠微之間毎毎加察其善端之發慊乎吾心而合於聖賢之言則勉厲而力行之其邪志之萌愧於吾心而戾於聖賢之訓則果決而速去之大抵見善必爲聞惡必去不使有頃刻悠悠意態則爲學之本立矣異時漸有餘力然後以次漸讀諸書旁通當世之務蓋亦未晚今不須預爲過計之憂以失先後之序也﹝已酉後﹞答汪叔耕云所論周程傳授次第恐亦有未易言者而以太極圖爲有單傳宻付之三昧則又近世學者背形逐影指妄爲眞之獘也夫道在目前初無隠敝而眾人沈溺膠擾不自知覺是以聖人因其所見道體之實而發之言語文字之間以開悟天下與來世其言丁寜反復明白切至惟恐人之不解了也豈有故爲不盡之言以愚天下之耳目必俟其單傳宻付而後可以得之哉但患學者未嘗虛心靜慮優遊反復以味其立言之意而妄以已意輕爲之說是以不知其味而妄意乎言外之別傳耳又云幸且置此而卽聖賢之言平易明白之處虛心平气熟玩而躬行之玩之深則理自明行之篤則力自進持之以久亹亹而上逹焉則道體精微之妙聖賢親切之傳不待單傳宻付而已了然於心目之間矣大學章句一本附往古人爲學規模及今日用功次第盡在此矣勿以爲老生常談而忽之也﹝此書及大學章句在已酉後﹞語錄〇無許多事古人已自說了言語多則愈支離如昨來所問涵養致知力行三者便是涵養做頭致知次之力行又次之不涵養則無主宰如做事須用人才放下或困睡這事便無人做主都由別人不由自家旣涵養又須致知旣致知又須力行若致知而不力行與不知同亦須一時並了不是今日涵養明日致知後日力行也要皆以敬爲本敬卻不是將來做一个事今人多先要安一个敬字在這里如何做得敬只是提起這心莫放教散恁地則心便自明這里便窮理格物見得當如此便是不當如此便不是旣是了便行將去今且將大學來讀便見爲學次第初無許多屈曲﹝楊道夫巳酉後﹞庚戌答周南仲云熹頑鈍之學晚乃自信毎病當世道術分裂上者入於佛老下者流於管商學者旣各以其所近便先入者爲主而又驅之以其好髙欲速之心是以前者旣以自誤而遂以自欺後者旣爲所欺而復以欺人文字愈工辧說愈巧而其爲害愈甚不有明者孰能捨其舊而新是謀哉大抵聖賢之言已是明白眞實說盡道理讀者但能虛心一意循序致詳使句內無一字之不通則其道理無一毫之不察矣切不可爲人大言相誑如九方臯相馬之說者而妄意馳逐於語言之外也答方子實云示諭主敬之說先賢之意蓋以學者不知持守身心散漫無緣見得義理分明故欲其先且習爲端莊整肅不致放肆怠惰庶幾心定而理明耳程子主一無適之云只是持守得定不馳騖走作之意耳持守得定而不馳騖走作卽是主一主一卽是敬只是展轉相解非無適之外別有主一主一之外又別有敬也答李子能云承諭及爲學之意甚善但如此用力頭緒太多令人紛擾無進步處故程先生說涵養須是敬進學則在致知只於此用力自然此心常存眾理自著日用應接各有條理矣近思錄前三四卷専說此事近修定大學解亦說得此次第分明可細考之依此節次做一兩年工夫自當見得門路立得根本也答黃道夫雲天地之間有理有气理也者形而上之道也生物之本也气也者形而下之器也生物之具也是以人物之生必稟此理然後有性必稟此气然後有形其性其形𨿽不外乎一身然其道器之間分際甚明不可亂也若劉康公所謂天地之中所謂命者理也非气也所謂人受以生所謂動作威儀之則者性也非形也禮運之言亦自有分別其曰天地之徳者理也其曰陰陽之交鬼神之會者气也詩曰天生烝民有物有則周子曰無極之眞二五之精妙合而凝所謂眞者理也所謂精者气也所謂則者性也所謂物者形也上下千百餘年之間言者非一人記者非一筆而其說之同如合符契非能牽聯記合而彊使之齊也此義理之原學者不可不察﹝庚戌後﹞答吳伯丰云學問臨事不得力固是靜中欠卻工夫然欲捨動求靜又無此理蓋人之身心動靜二字循環反復無時不然但常存此心勿令忘失則隨動隨靜無處不是用力處矣且更著實用功不可只於文字上作活計也﹝庚戌後﹞答曽泰之云所諭鄕黨卒章疑義此等處且當缺之卻於分明易曉切於日用治心修已處反復玩味深自省察有不合處卽痛加矯革如此方是爲已工夫不可只於文字語言上著力也又云論語集注之作只是解說訓詁文義免得學者泛觀費力然所謂玩味省察工夫卻在當人不在文字也﹝未詳何時以編次之例考之當在巳酉庚戌後﹞語錄〇讀書須是虛心方得他聖人說一字是一字自家只平著心去稱停他都使不得一毫杜撰某向時也杜撰說得終不濟事如今方見得分明方見得聖人一言一字不吾欺只今六十歲方理會得恁地若或去年死也則枉了自今夏來覺得才是聖人說話也不少一个字也不多一个字恰恰地好都不用一些穿鑿莊子云吾與之虛而委蛇旣虛了又要隨他曲折恁地去今且與之說个樣子久之自見﹝楊道夫﹞某覺得今年始無疑﹝章伯羽﹞道理要見得眞須是表裹首尾極其透澈無有不盡眞見得是如此決然不可移易始得不可只窺見一班半點便以爲是如爲人父須眞知得是決然止於慈而不可易爲人子須眞知得是決然止於孝而不可易善須眞見得是善方始決然必做惡須眞見得是惡方始決然必不肯做﹝陳淳﹞擇善而固執之致知格物便是擇善正心誠意修身便是固執之淳舉南軒謂知與行互相發曰知與行須是齊頭做方能互相發程子曰涵養須用敬進學則在致知下須字在字便是要皆齊頭著力不可道知得了方始行﹝陳淳﹞看道理須就那大處看便前面開闊不要就壁角裏地步窄一步便觸無去處了而今且要看天理人欲義利公私分別得明將自家日用厎與他勘驗須漸漸有見處前面漸漸開闊那个大壇場不去上面做不去上面行只管在壁角裏縱理會得一句只一句透道理小了﹝陳淳﹞天下萬事都是合做厎而今也不能煞定合做甚底事聖人教人也不曽教人煞定如何做只自家日用間看甚事來便做工夫今日一樣事來明日又一樣事來預定不得若指定事親而又有事長指定事長而又有事君只日用間看甚事來便做工夫﹝陳淳﹞讀書理會一件了又理會一件不止是讀書如遇一件事且就這事上思量合當如何做處得來當方理會別一件書不可只就皮膚上看事亦不可只就皮膚上理會天下無書不是合讀厎無事不是合做厎若一件書不讀這里便缺此一書之理一件事不做這里便缺此一事之理大而天地陰陽細而昆虫艸木皆當理會一物不理會這里便缺了一物之理﹝陳淳﹞考異朱子在漳州雲南來吾道得一安卿安卿蓋知用心於內者故深望之所言多宏闊蓋欲其展拓得開也而安卿専用心於內於朱子所言不無錯認處如第一段道理要見得眞須是表裏首末極其透徹無有不盡此卽補傳窮之以至其極極者至善之謂事理當然之極也語自分明而安卿前所錄云如論孝須窮个孝根原來處論慈須窮个慈根原來處凡道理皆從根原來處窮究此恐是轉了朱子語脈只是安卿意指也章句於此只云究其精微之蘊程子亦曰如何而爲奉養之宜如何而爲溫凊之節初未嘗言尋其根原來處孩提之童無不知愛其親也及其少長無不知敬其兄也此是自然如此何須窮究親親仁也敬長義也於此可識仁義爲吾性之固有而非外鑠耳若於事親尋其根原來處自性中之仁來於敬長尋其根原來處自性中之義來則是以事親事長爲借徑而以識性中之仁義爲極則其與楊慈湖所云有時父召急趨前不知不覺入閫奧何以異哉安卿問曰看道理尋根原來處只是就性上看否所錄答語卻不甚分明於此可見安卿本指而所錄朱子語率多雜以已意後來所見亦不出此故終是展拓不開而無以副朱子之望也今所錄五段與正學考所錄有不同者覽者可以參考其得失焉

朱子論學切要語卷二寶應王懋竑撰辛亥答曹元可云大學之道𨿽以誠意正心爲本而必以格物致知爲先所謂格物致知亦曰窮盡物理使吾之知識無不精切而至到耳夫天下之物莫不有理而其精蘊則已具於聖賢之書故必由是以求之然欲其簡而易知約而易守則莫若大學論語中庸孟子之篇也是以頃年嘗刻四古經於臨漳而復刻此四書以先後其說又略述鄙意以附書後區區於此所以望於當世之友朋者蓋已切矣答曾光祖云大綱且得以敬自守而就其間講論省察便是致知如得一分便有一分工夫節節進去自見欲罷不能不待刻苦加勵而後得也但目下持守講學卻亦不得不刻苦加勵不須遽以助長爲憂也又答曾光祖云求其放心乃爲學根本田地旣能如此向上須更做窮理工夫方見所存之心所具之理不是兩事隨感卽應自然中節方是儒者事業不然卻亦與釋子坐禪攝念無異矣答劉公度云此事別無奇妙只是見成說厎便是道理只要虛心熟玩久之自然見得實處自是不容離叛便是到頭若更欲別求見解卽是邪說鮮不流於異端矣又答劉公度云究觀聖門教學循循有序無有合下先求頓悟之理但要持守省察漸久漸熟自然貫通卽自有安穩受用處耳千岐萬徑雜物並出皆足以惑世誣民其信之者旣陷於一偏而不可救其不信者又無正定趨向而泛濫於其間是亦何能爲有亡耶答吳伯丰云近世爲學不過兩種一則徑趨簡約脫略過髙一則専務外馳支離繁碎其過髙者固爲有害然猶爲近本其外馳者詭譎狼狽更不可言吾儕幸稍平正然亦覺欠卻涵養本原工夫此不可不自反也所寄疑義蓋多得之已略注其間矣小差處不難見但卻欲賢者更於本原處加工也答陳廉夫云爲學工夫不在日用之外檢身則動靜語黙居家則事親事長窮理則讀書講義大抵只要分別一个是非而去彼取此耳無他元妙之可言也論其至近至易則卽今便可用力論其至急至切則卽今便當用力莫更遲疑且隨深淺用一日之力便有一日之效別有疑處方好尋人商量則其長進通逹不可量矣若卽今全不下手必待他日逺求師友然後用力則目下蹉過卻合做厎親切工夫虛度了難得厎少壯時節正使他日得聖賢而師之亦無積累憑借之資可受鉗錘未必能眞有益也﹝辛亥後﹞答周舜弼云所諭敬字工夫於應事處用力爲難此亦常理但看聖賢說行篤敬執事敬則敬字本不爲黙然無爲時設須向難處力加持守庶幾動靜如一耳克已亦別無巧法譬如孤軍猝遇彊敵只得盡力捨死向前而已尙何問哉﹝辛亥後﹞答鄭子上云孟子云學問之道無他求其放心而已豈是此事之外更無他事只是此本不立卻無可下手處此本旣立卽自然尋得路徑進進不已耳﹝辛亥後﹞又答鄭子上云儒釋之異正爲吾以心與理爲一而彼以心與理爲二耳然近世一種學問𨿽說心與理一而不察乎气稟物欲之私故其發亦不合理卻與釋氏同病又不可不察又云吾以心與理爲一彼以心與理爲二亦非固欲如此乃是其所見處不同彼見得心空而無理此見得心𨿽空而萬物咸備也𨿽說心與理一而不察乎气稟物欲之私亦是見得不眞故有此病此大學所以貴格物也﹝辛亥後﹞語錄〇蜚卿問致知後須持養方力行曰如是卽今日致知明日持養後日力行只持養便是行正心誠意豈不是行但行有逺近治國平天下則行之逺耳﹝鄭可學﹞某今日且勸諸公屏去外務趲工夫専一去看這道理某年二十時已做這工夫將謂下梢理會得多少道理今忽然有許多年紀不知老之至此也只理會得這些子歲月易得蹉跎可畏如此﹝葉賀孫辛亥後﹞考異答吳伯丰〇此云欠卻涵養本原工夫此爲伯丰言之末云欲賢者更於本原處加工後來據此乃謂朱子晚年始悟涵養工夫豈非夢語〇果齋李氏所論似本此書而末云學者則知所傳矣又或悅乎持敬之約而憚於觀理之煩與此恰相反亦不知其何所指也壬子答胡季隨云願深省察且將大學論語孟子中庸近思等書子細玩味逐句逐字不可放過久之須見頭緒不可爲人所誑虛度光陰也答劉季章云賢者比來爲學如何覺得多是不曽寛著心胸細玩義理便要扭揑造作務爲切巳所以心意急迫而理未大明空自苦而無所得也答項平父云大抵爲聖賢之學須讀聖賢之書旣讀聖賢之書須看得他所說本文上下意義字字融釋無窒礙處方是會得聖賢立言指趣識得如今爲學工夫固非可以懸空白撰而得之也癸丑答鄭仲禮云讀書固不可廢然亦須以主敬立志爲先方可就此田地上推尋義理見諸行事若平居泛然略無存養之功又無實踐之志而但欲曉解文義說得分明則𨿽盡通諸經不錯一字亦何所益況未必能通而不誤乎近見朋友讀書講論多不得力其病皆由於此不可不深戒也答許中應云夫道之體用盈於天地之間古先聖人旣深得之而慮後世之不能以逹此於是立言垂教自本至末所以提撕誨飭於後人者無所不備學者正當熟讀其書精求其義考之吾心以求其實參之事物以驗其歸則日用之間諷誦思存應務接物無一事之不切於已矣來諭乃謂讀書逐於文義玩索墮於意見而非所以爲切已之實則愚有所不知其說也世衰道微異論蠭起近年以來乃有假佛釋之似以亂孔孟之實者其法首以讀書窮理爲大禁常欲學者注其心於茫昧不可知之地以徼幸一旦恍然獨見然後爲得蓋亦有自謂得之者矣而察其容貎辭气之間修己治人之際乃與聖賢之學有大不相似者左右於此無乃亦惑其說而未能忘耶夫讀書不求文義玩索都無意見此正近年釋氏所謂看話頭者世俗書有所謂大慧語錄者其說甚詳試取一觀則其來歷見矣若曰儒釋之妙本自一同則凡彼之所以賊恩害義傷風壊教聖賢之所大不安者彼旣悟道之後乃益信其爲幻妄而處之愈安則亦不待他求而邪正是非已判然於此矣又如所謂寜有人皆得見之過無或有不睹不聞之欺夫中庸之言正謂道體流行初無間斷是以無所不致其戒懼非謂獨戒懼於隠微而忽略其顯著也若如來諭則人所共見之處間斷多矣而曰循是存養不疾不徐吾恐其未免爲好髙欲速之尢者也語錄〇漢卿問前年侍坐所聞似與今別前年云近方看得這道理透若以前年死卻亦是枉死了今先生忽發嘆以爲只如此不覺老了還是以前就道理說今就勲業上說曰不如此自是覺得無甚長進於上面猶覺得隔一膜﹝葉賀孫﹞時舉自言常苦於粗率無精宻之功不知病根何在曰不要討甚病根但知到粗率便是病在這上便更加仔細便了今學者亦多來求病根某向他說頭痛炙頭腳痛灸腳病在這上只治這上便了更別討甚病根也﹝潘時舉癸丑後﹞考異答許中應云熟讀其書精求其義考之吾心以求其實參之事物以驗其歸則致知處卽是力行非有二事也夫讀書所以爲學未有爲學而不自於讀書者讀書不離於章句訓詁之謂朱子晚年與人書其發明此意甚詳故曰持敬窮理不是兩事蓋屢言之勉齋行狀云其於讀書也必使之辧其音釋正其章句玩其辭求其義研精覃思以究其所難知平心易气以聽其所自得然爲巳務實辧別義理毋自欺謹其獨之戒未嘗不三致意焉則已說成兩截而非朱子之意矣至果齋李氏又謂晚年見諸生繳繞於文義之間始頗指示本體令深思而自得之其失朱子意尢甚後來異論皆自於此也噫此所謂不待七十子喪而大義已乖者於饒胡以下諸公又何責哉〇寜有人皆得見之過無或有不睹不聞之欺此是眞實語所謂學全出於異端而猶不失於爲已者故朱子但譏其顯著處多所間斷而不謂其有不睹不聞之欺也若良知家則借此語以遮掩其共見之過而反以不睹不聞欺世其不睹不聞之地眞有無所不至者而於陸氏之學迥然其不同矣故良知家𨿽托於陸氏而實非陸氏之所許也甲寅答孫敬甫雲程夫子之言曰涵養必以敬而進學則在致知此兩言者如車兩輪如鳥兩翼未有廢其一而可行可飛者也敬之與否只在當人一念操捨之間而格物致知莫先於讀書講學之爲事至於讀書又必循序致一積累漸進而後可以有功也答胡季隨云遺書云先立根本後立趨向卽所謂未有致知而不在敬者又云收得放心然後自能尋向上去亦此意也﹝甲寅後﹞答林退思云學者之志固不可不以逺大自期然觀孔門之教則其所從言之者至爲卑近不過孝弟忠信持守誦習之間而於所謂學問之全體初不察察言之也若其髙第弟子多亦僅得其一體夫以夫子之聖諸子之賢其於道之全體豈不能一言盡之以相授納而顧爲是拘拘者以狹道之傳畫人之志何哉蓋所謂道之全體𨿽髙且大而其實未嘗不貫乎日用細微切近之聞茍悅其髙而忽於近慕於大而略於細則無漸次經由之實而徒有懸想跂望之勞亦終不能以自逹矣故聖人之教循循有序不過使人反而求之至近至小之中博之以文以開其講學之端約之以禮以嚴其踐履之實使之得寸則守其寸得尺則守其尺如是久之日滋月益然後道之全體乃有所向望而漸可識有所循習而漸可能自是而往俛焉孶孶斃而後已而其所造之淺深所就之廣狹亦非可以必詣而預期也故夫子嘗以先難後獲爲仁又以先事後得爲崇徳蓋於此小差則心失其正𨿽有鉆堅仰髙之志而反爲謀利計功之私矣仁何自而得徳何自而崇哉﹝甲寅後按此書與五十四卷答王季和第二書同﹞答余國秀云所謂貼裏者但謂不可向外理會不幹已事及求知於人之類耳若學問之功則無內外身心之間無粗細隠顯之分初時且要大綱持守勿令放逸而常切提撕漸加嚴宻更讀聖賢之書逐句逐字一一理會從頭至尾不要揀擇如此久之自當見得分明守得純熟矣﹝甲寅後﹞答杜仁仲云良仲示諭敬字工夫甚善凡聖賢之言皆貫動靜如雲求其放心亦不是閉眉合眼死守此心不令放出也只是要識得此心之正如惻隠羞惡之類於動靜間都無走失耳﹝甲寅後﹞乙卯答劉季章云所諭爲學之意甚善但覺如此私下創立條貫太多指擬安排之心太重亦是大病子約自有此病賢者從來亦未免此今又相合打成一片恐非所以矯偏補敝而趨於顯明正大之塗也聖賢教人自有成法其間又自有至簡約極明白處但於本原親切提撕直便向前著實進步自可平行直逹迆邐向上何必如此迂曲繚繞百種安排反令此心不虛轉見昏滯耶答王晉輔云爲學大槪且以收拾身心爲本更將聖賢之言從頭熟讀逐字訓釋逐句消詳逐段反復虛心量力且要曉得句下文意未可便肆已見妄起浮論也答任伯起雲熹衰病之軀飲食起居尙未能如舊流竄放殛置之度外諸生逺來無可遣去之理朝廷若欲行遣亦須符到奉行難以遽自匆匆也答林徳久云所諭日用工夫甚慰所望但云一著力便覺多事此恐未然此心操捨存亡只在瞬息間本不須大段著力然又不可不著力如此久之自然見效若如此論竊恐非晚定須別求快捷方式矣窮理亦無他法只日間讀書應事處毎事理會便是𨿽若無大頭叚增益然亦只是積累久後不覺自浹洽貫通正欲速不得也又云如吾儒之言則性之本體便只是仁義禮智之實如老佛之言則先有个虛空厎性後方旋生此四者出來不然亦說性是一个虛空厎物裏面包得四者今人卻爲不曽曉得自家道理只見他說得熟故如此不能無疑又才見說四者爲性之體便疑實有此四塊之物磊塊其間皆是錯看了也須知性之爲體不離此四者而四者又非有形象方所可撮可摩也但於渾然一理之中識得个意思情狀似有界限而實亦非有墻壁遮欄分別處也然此處極難言故孟子亦只於發處言之如言四端又言乃若其情則可以爲善之類是於發處教人識取不是本體中元來有此如何用處發得此物出來但本體無著摸處故只可於用處看便省力耳答曽景建云讀書固吾事之不可已者然觀古今聖賢立言垂訓亦未始不以孝弟忠信收斂身心爲先務然後卽吾日用之間參以往訓之指反復推窮以求其理之所在使吾方寸之間虛明洞徹無毫髮之不盡然後意誠心正身修而推以治人無往而不得其正者若但泛然博觀而槪論以爲如是而無非學如是而無非道則吾恐其無所歸宿不得受用而反爲彼之指本心講端緒者所笑矣又答曽景建云主一窮理此二事知之甚易而爲之實難爲之甚難﹝元本作易誤﹞而守之爲尢難主一之功固須常切提撕不令間斷窮理之事又在細心耐煩將聖賢遺書從頭循序就平實明白處玩味不須貪多但要詳熟自然見得意緒若騖於髙逺涉獵領解則又不免如向來之淸話欲求休歇而反成躁亂也答趙詠道雲天下有正理惟博學審問愼思明辧不先自主於一偏之說而虛心以審眾理之是非乃可以自得於一定之說而無疑若得一先入之言而暖暖姝姝自以爲足便謂天下之美無易於此則不惟不足以得天下之正理亦歸於陋而已矣答吳伯丰云近日看得讀書別無他法只是除卻自家私意而逐字逐句只依聖賢所說白直曉會不敢妄亂添一句閒雜言語則久久自然有得凡所悟解一一皆是聖賢眞實意思如其不然縱使說得寶花亂墜亦只是自家杜撰見識也﹝乙卯後﹞答劉仲升云大抵學問専守文字不﹝元本作但誤﹞務存養者卽不免有支離昏隋之病欲去此病則又不免有妄意躐等懸空杜撰之失而平日不曽仔細玩索義理不識文字血脈別無證佐考驗但據一時自已偏見便自主張以爲只有此理更無別法只有自已更無他人只有剛猛剖決更無溫厚和平一向自以爲是更不聽人說話此固未論其所說之是非而其粗厲激發已全不似聖賢气象矣季章意思正是如此若只解義有差下字不穏猶未爲深害也又云更就自已身心上做工夫凡一念慮一動作便須著實體認此是天理耶是人欲耶仔細辧別勇猛斷置勿令差誤觀書論理亦常如此剖判自然不至似前悠悠度日矣﹝乙卯後﹞答胡季隨云不要思想準擬融釋灑落厎功效判著且做三五年辛苦不快活厎工夫久逺須自有得力處所謂先難而後獲也灑落兩字本是黃太史語後來延平先生拈出亦是且要學者識个深造自得厎气象以自考其自得之淺深不謂不一再傳而其獘乃至於此此古之聖賢所以只教人於下學處用力至於此等則未之嘗言也﹝乙卯後﹞答余正叔云敬義工夫不可偏廢彼専務集義而不知主敬者固有虛驕急迫之病而所謂義者或非其義然専言主敬而不知就日用間念慮起處分別其公私義利之所在而決取捨之幾焉恐亦未免於昏憒雜擾而所謂敬者有非其敬也且所謂集義正是要得看破那邊物欲之私卻來這下認得天理之正事事物物頭頭處處無不如此體察觸手便作兩片則天理日見分明所謂欲物之誘亦不待痛加遏絕而自然破矣若其本領則固當以敬爲主但更得集義之功以袪利欲之蔽則於敬益有助蓋有不待著意安排而無昏憒雜擾之病上蔡所謂去卻不合做厎事則於用敬有功恐其意亦謂此也﹝乙卯後﹞又答余正叔云前者所論未嘗欲専求息念但以不可一向専靠書冊故稍稍放教虛閒務要親切自已然其無事之時尢是本根所在不可昏隋雜擾故又欲就此便加持養立个主宰其實只是一个提撕警策通貫動靜但是無事時只是一直如此持養有事處便有是非取捨所以有直內方外之別非以動靜眞爲判然二物也﹝乙卯後﹞答陳衛道云釋氏所見較之吾儒彼不可謂無所見但卻只是從外面見得个影子不曽見得里許眞實道理所以見處則盡髙明脫灑而用處七顚八倒無有是處儒者則要見得此心此理元不相離𨿽毫釐絲忽間不容略有差舛才是用處有差便是見得不實非如釋氏見處行處打成兩截也嘗見龜山先生引龎居士說神通妙用運水搬柴話來證孟子徐行後長義竊意其語未免有病何也蓋如釋氏說則但能搬柴運水卽是神通妙用若儒者則須是徐行後長方是若疾行先長卽便不是所以格物致知便是要就此等處微細辧別令日用間見得天理流行而其中是非黒白各有條理是者便是順得此理非者便是逆著此理胸中洞然無纎毫疑礙所以才能格物致知便能誠意正心而天下國家可得而理亦不是兩事也天生蒸民有物有則只生此民時便已是命他以此性了性只是理以其在人所稟故謂之性非有塊然一物可命爲性而不生不滅也凡古聖賢說性命皆是就實事上說如言盡性便是盡得此君臣父子三綱五常之道而無餘言養性便是養得此道而不害至微之理至著之事一以貫之略無餘欠非虛語也又答陳衛道云欲爲儒者之學卻在著實向低平處講究踐履日求其所未至所謂樂處卻好且拈向一邊久逺到得眞實樂處意又自別不似此動蕩攪聒人也性命之理只在日用間零碎去處亦無不是不必著意思想但毎事尋得一个是處卽是此理之實不比禪家見處只在儱侗恍惚之間也﹝乙卯後﹞答項平父云熹一病四五十日危死者數矣今幸粗有生意杜門屏息聽天所命餘無可言所幸一生辛苦讀書微細揣摩零碎剖剔及此暮年略見從上聖賢所以埀世立教之意枝枝相對葉葉相當無一字無下落處若學者能虛心遜志游泳其間自不患不見入徳門戶答孫敬甫云示諭爲學之意甚善甚善但敬之一字乃學之綱領須更於此加意﹝元本作遇誤﹞使有所據依以爲致知力行之地乃佳耳大學向來攺處無甚緊要﹝四字亦恐有誤﹞今謾往一本近看覺得亦多未親切處乃知義理無窮未易以淺見窺測也考異答劉仲升〇按朱子所說兩種病痛其支離昬昧者蓋多有之若妄意躐等懸空杜撰者則其據地頗髙而人亦不敢輕有訾議所以自信愈篤而其病則與支離昏昧者實無以異此有志之士不可不痛戒於此也丙辰答劉季章云細看來書方論董子功利之語而下句所說曽無疑事卽依舊是功利之見蓋天下只有一理此是卽彼非此非卽彼是不容並立故古之聖賢心存目見只有義理都不見有利害可計較日用之間應事接物直是判斷得直截分明而推以及人吐心吐膽亦只如此更無回互若信得及卽相與俱入聖賢之域若信不及卽在我亦無爲人謀而不盡厎心而此理是非昭著明白今日此人𨿽信不及向後他人須有信得及厎非但一時之計也若如此所論則在我者未免視人顏色之可否以爲語黙只此意思何由能使彼信得及乎然此亦無他只是自家看得道義自不能端的故不能眞知是非之辧而爲此回枉不是說時病痛乃是見處病痛也試思之答方賓王云所諭涵養本原之工誠易間斷然才覺得間斷便是相續處只要常自提撕分寸積累將去久之自然接續打成一片耳講學工夫亦是如此莫論事之大小理之淺深但到目前卽與理會到厎久之自然浹洽貫通也答張元徳云明道教人靜坐蓋爲是時諸人相從只在學中無甚外事故教之如此今若無事固是只得靜坐若特地將靜坐做一件功夫則卻是釋子坐禪矣但只著一敬字通貫動靜則於二者之間自無間斷處不須如此分別也答孫敬甫云所諭因胸次隠微之病而知心之不可不存此意甚善要之持敬致知實交相發而敬常爲主所居旣廣則所向坦然無非大路聖賢事業𨿽未易以一言盡然其大槪似恐不出此也年來多病杜門閒中見得此意頗端的故樂以告朋友也答劉季章云熹今年之病發作𨿽輕而日月甚久又气體衰乏精神昏耗大與常年不同亦是年紀催促理應如此不足爲怪但恨平生工夫只到此地頭前面地步有餘而日月有限又不得與朋友之賢者相聚日夕切磋恐此意一旦斷絕更爲後賢之憂耳又答劉季章云熹衰病日益沈痼死生常理無足深計但恨爲學未副夙心目前文字可以隨分發明聖賢遺意埀示後來者筆削未定纂集未成不能不耿耿耳答周南仲云此心此理元無間斷虧欠聖賢遺訓具在方冊若果有意何用遲疑等待何用準擬安排只從今日爲始隨處提撕隨處收拾隨時體究隨事討論但使一日之間整頓得三五次理會得三五事則日積月累自然純熟自然光明矣若只如此立个題目在面前又卻低徊前卻不肯果決向前眞實下手則悠悠歲月豈肯待人恐不免爲自欺自誣之流而終無得力可恃之地也答孫敬甫雲南康語孟是後所定本然比讀之尙有合攺定處未及下手義理無窮玩之愈久愈覺有說不到處然又只是目前事人自當面蹉過也大學亦有刪定數處未暇錄去答方賓王云病中卻於詭僞舊聞看得轉覺簡約精明非昔時比恨不得相與講之也又云舊書讀之覺得平淡著實中意味愈長答張元徳云近與學者講論尢覺橫渠成誦之說最爲徑捷蓋未論看得義理如何且是收得此心有歸著處不至走作然亦須是専一精研使一書通透爛熟都無記不起處方可別換一書乃爲有益若但輪流通念而核之不精則亦未免枉費工夫也湏是都通透後又卻如此溫習乃爲佳耳又答張元徳云大抵讀書湏且虛心靜慮依傍文義推句脈看定此句指意是說何事略用今人言語體貼替換一兩字說得古人意思出來先教自家心裏分明歷落如與古人對面說話彼此對答無一言一字不相肯可此外都無閒雜說話方是得个入處怕見如此棄卻本文肆爲浮說說得郎當都忘了從初因甚話頭說得到此此最學者之大病也﹝丙辰後﹞答孫仁甫云人無英气固安於卑近而不足以語上其或有之而無以制之則又反爲所使而不肯遜志於學此學者之通患也所以古人設教自灑掃應對進退之節禮樂射禦書數之文必皆使之抑心下首以從事於其間而不敢忽然後可以消磨其飛揚倔彊之气而爲入徳之階今旣皆無此矣則惟有讀書一事尙可以爲攝伏身心之助然不循序而致謹焉則亦未有益也故今爲賢者計且當就日用間致其下學之功讀書窮理則細立課程耐煩著實而勿求速解操存持守則隨時隨處省覺收斂而毋計近功如此積累做得三五年工夫庶幾心意漸馴根本粗立而有可據之地不然恐徒爲此气所使而不得有所就也﹝丙辰後﹞答孫敬甫云所示大學數條皆極精切由是充之使存養講學之功各盡其極更在勉之而已然大學所言格物致知只是說得个題目若欲從事於其實須更博考經史參稽事變使吾胸中廓然無毫髮之疑方到知止有定地位不然只是想象个無所不通厎意象其實未必通也近日因修禮書見得此意頗分明又見得前賢讀書窮理非不精詣而於平常文義卻有牽彊費力處此猶是心有未虛气有未平而欲速之意勝也可不戒哉可不戒哉﹝丙辰後﹞考異答劉季章〇按此書剖斷直截最爲分明但前與劉仲升書云據自已一時偏見便自主張以爲只有此理更無別法只有自已更無他人只有剛猛剖決更無溫厚和平季章意思正是如此以此參詳則此書似非與季章者蓋非所以矯其偏而救其獘也或編次者之誤未敢自必姑記所疑丁已語錄〇且自勉做工夫學者最怕因循莫說道一下便要做成今日知得一事亦得行得一事亦得只不要間斷積累之久自解做得徹去若有疑處且須自去思量不要倚靠人道待去問他若無人可問時不成便休也﹝輔廣﹞某當初講學也豈意到這里幸而天假之年許多道理在這里今年頗覺勝似去年去年又勝似前年﹝林夔孫﹞又諭輔廣云今講學如此更湏於主一上做工夫若無主一工夫則所講厎道理無安著處若有主一工夫則外面許多義理方爲我有才主一便覺意思好卓然精明不然更緩散消索了又云固不免有散緩時但才覺便收斂將來漸漸做去但得收斂時多散緩時少便是長進處故孟子說學問之道無他求其放心而已所謂求放心者非是別求个心來存著只才覺放心便在此﹝輔廣﹞答度周卿云歲月易得義理難明但於日用之間隨時隨處提撕此心勿令放逸而於其中隨事觀理講求思索沈潛反復庶於聖賢之教漸有黙相契處則自然見得天道性命眞不外乎此身而吾之所謂學者捨是無有別用力處矣答楊子順云夫子乘桴之嘆獨許子路之能從而子路聞之果以爲喜且看此等處聖賢气象是如何世間許多紛紛擾擾如百千蚊蚋鼓發狂鬧何嘗說得他胸次耶若此等處放不下更說甚克已復禮直是無交涉也答葉仁父云人有此身便有所以爲人之理與生俱生乃天之所付而非人力所能爲也所以凡爲人者只合講明此理而謹守之不可昏棄若乃身外之事榮悴休戚卽當一切聽天所爲而無容心焉其自至者亦擇其可而受之其不至者則無求之之理也此是終身立腳地位不可分寸移易孔孟所說極是分明區區早從師友卽幸見得此理故嘗以此自勉亦不敢不以此待人答潘子善云所論爲學之意善矣然欲専務靜坐又恐墮落那一邊去只是虛著此心隨動隨靜無時無處不致其戒謹恐懼之力則自然主宰分明義理昭著矣然著个戒謹恐懼四字已是壓得重了要之只是略綽提撕令自省覺便是工夫也答吳伯丰云上蔡先生有言富貴利逹今人少見出脫得者非是小事邇來學者何足道能言眞如鸚鵡此言深可畏耳伯丰講學精詳議論明決朋遊少見其比區區期望之意不淺須更於此加意須是此處立得腳定然後博文約禮之工有所施耳又答吳伯丰云伯丰明敏有餘講學之際不患所見之不精區區屬望之意蓋非他人之比但願更於所聞深體而力行之使俯仰之間無所愧怍而胸中之浩然者眞足以配義與道不但爲誦說之空言而巳則區區之願也戊午答孫敬甫云所諭才說存養卽是動了此恐未然人之一心本自光明不是死物所謂存養非有安排造作只是不動著他卽此知覺烱然不昧但無喜怒哀樂之偏思慮云爲之擾耳當此之時何嘗不靜不可必待冥然都無知覺然後謂之靜也去年嘗與子約論之渠信未及方此辧論而忽巳爲古人深可嘆恨今錄其語謾往一觀深體味之便自可見也答劉季章云來諭謂病只在懶惰者亦只消得此一病便是無藥可醫人之所以懶惰者只緣見此道理不透所以一向提掇不起若見得道理分明自住不得豈容更有懶惰時節耶所謂此外無難除之病者亦信未及況自以爲無則其有者將至矣便敢如此斷置竊恐所以自省者亦太疏耳又謂海內善類消磨摧落之後所存無幾此誠可嘆若鄙意則謂才見消磨得去此等人便不濟事若使眞有所見實有下工夫處則便有鐡輪頂上轉旋亦如何動得他年來頓覺衰憊殊甚死期將至而朋友間未有大可望者令人憂懼不知所以爲懷季章千萬勉旃乃所深望答林徳久云無事靜坐有事應酬隨時處無非自已身心運用但常自提撕不與俱往便是工夫事物之來豈以漠然不應爲是耶答林正卿云讀書之法湏是從頭至尾逐句玩味看上字時如不知有下字看前句時如不知有後句看得都通透了又卻從頭看此一段令其首尾通貫然方其看此段時亦不知有後段也如此漸進庶幾心與理會自然浹洽非惟會得聖賢言語意脈不差且是自巳分上身心義理日見純熟若只如此匆匆檢閱一徧便可隨意穿鑿排布硬說則不惟錯會了經意於已分上亦有何干涉耶答劉季章云來諭所云書能益人與否只在此心等說此又是病根不曽除得以鄙見觀之都無許多閒說只著實依文句玩味意趣自深長不湏如此又只是立說取勝也又云趂此光陰未知晚暮之時做些著實基趾積累將去只將排比章句玩索文理厎工夫換了許多杜撰計較別尋路脈厎心力湏是實有用力處久之自然心地平夷見理明徹庶幾此學有傳不至虛負平生也已未跋南軒主一箴云敬之一字學者若能實用其力則𨿽程子兩言之訓猶爲剩語如其不然則言愈多心愈雜而所以病乎敬者益深矣誦敬夫之箴者要當以識此意云答熊夢兆云靜坐而不能遣思慮便是靜坐時不曽敬敬則只是敬更尋甚敬之體似此支離病痛愈多更不曽得做工夫只了得安排杜撰也﹝未詳何時以類附此﹞語錄〇先生語淳曰子思說尊徳性又卻說道問學這五句是爲學用功精粗全體說盡了如今所說卻只偏在尊徳性上去無道問學厎許多工夫恐只是占便宜自了之學出門動步便有礙做一事不得事變日新而無窮安知他日之事非吾輩之責乎若只是自了便待工夫做得二十分到終不足以應變到那時節卻怕人說道不能應變也牽彊去應應得便只成杜撰便只是人欲又有誤認人欲作天理處若應變不合義理則平日許多工夫依舊都是錯了吾友僻在逺方無師友講明又不接四方賢士又不知逺方事情又不知古今人事之變這一邊易得暗昧了一日間事變無窮一身有許多事一家有許多事一國天下事業恁地多都要與他做不成我只管得自家若將此樣學問去應變如何通得許多事情做出許多事業﹝陳淳﹞先生語淳曰不是塊然守定這物事在一室闗門獨坐便可以爲聖賢自古無不曉事厎聖賢亦無不通變底聖賢亦無闗門獨坐厎聖賢聖賢無所不通無所不能那个事理會不得所以聖賢教要博學湏是博學之審問之愼思之明辧之篤行之子曰我非生而知之者好古敏以求之者也文武之道未墜於地在人賢者識其大者不賢者識其小者夫子焉不學而亦何常師之有聖人𨿽是生知然也事事理會過無一之不講這道理不是只就一件事上理會見得便了學時無所不學理會時卻是逐件上理會去﹝陳淳﹞先生語淳曰天下萬物當然之則便是理所以然底便是原頭處但聖人平日也不曽說个天理在那里方教人做去湊只是說眼前事教人平平恁地做工夫去自然到那有見處又曰如吾友所說從原頭來卻要先見个天理在前面方去做此正是病處吾友合下來說話便有此病是先見有所立卓爾然後博文約禮也若把這天理不放下相似把一个空厎物放這邊也無頓處那邊也無頓處放這邊也恐攧破放那邊也恐攧破這天理說得蕩漾似一塊水銀滚來滚去捉那不著又如水不沿流溯源合下便要尋其源鑿來鑿去終是鑿不得下學上逹自有次第下學中又有次第致知有多少次第力行有多少次第﹝陳淳﹞先生目淳申前說曰若把這些子道理只管守定在這里則相似山林苦行一般便都無事可做了所謂潛心大業何有哉淳曰已知病痛大段欠了下學工夫曰如吾友所說下學也只是揀那尖利厎說粗鈍厎都掉了今日下學明日便要上逹如孟子從梁恵王以下都不讀只揀告子盡心來說緊要便讀閒慢厎便不讀精厎便理會粗厎便不理會書自是要讀恁地揀擇不得如論語二十篇只揀那曽點厎意思來涵泳都要蓋了單說个風乎舞雩詠而歸只做个四時景致論語何用說許多事而今做工夫只是平常恁地去理會不要把做差異看了粗厎做粗厎理會細厎做細厎理會不消揀擇論語孟子恁地揀擇了史書及世間粗厎書如何地看得又曰而今且去放下此心平平恁地做把文字來平看不要得髙看來看去便是見得道理有穏處不可才看一段便就這一段上要思量到極要尋見原頭處如天命之謂性初且恁地平看過去便看率性之謂道若只反倒天命之謂性一句便無工夫看率性之謂道了喜怒哀樂未發之謂中亦且平看過去便看發而皆中節謂之和若只反倒這未發之中便又無工夫看中節之和了﹝陳淳﹞淳問向來所呈與點說一段如何曰某平生不愛人說此話論語一部自學而至堯曰都是做工夫處不成只說了與點便將許多都掉了聖賢說事親要如此事君要如此事長要如此言要如此行要如此都是好用工夫處通貫浹洽自見得在面前若都掉了只管說與點如何如喫饅頭只撮个尖處不喫下面饀子許多滋味都不見向來此等無人曉得說出來也好今說得多了都是好笑近來看這樣話都是閒說不是眞積實見﹝陳淳﹞考異朱子晚年於陳安卿屬望甚至故訓語最多所謂倒廩傾囷羅列而進者其云他人未做工夫底亦不敢向他說吾友於已分上已自見得若不說與之又可惜了意可槪見也然安卿自守所見終是展拈不開所錄朱子語累百千言語意頗有錯雜而所歸重在四面湊合將來成一件物事又毎事必尋討原頭處此只是安卿所見於語脈中未免轉卻朱子意旨也朱子云如吾友所說從原頭來又卻要先見个天理在前面方去做此正是病處吾友合下來說話便有此病是先見如有所立卓爾然後博文約禮也又曰吾友下學也只是揀那尖利厎說粗鈍厎都掉了今日下學明日便要上逹皆切中其病後來與廖子晦書云安卿之病亦正坐此因書曉之無令久自拘縶蓋巳逆料其終故亦未嘗望以傳付之任也正學考五段失載所言安卿之病而於安卿錄有未盡得朱子之意者則未之辧今所錄與正學考有不同者而附論之如此以俟後之君子考而擇焉〇安卿初意謂先見天理原頭而後做工夫朱子已力辟之其後又謂於件件事上尋究本原來處將來四面湊合只成一件物事於前說𨿽若少異而實無異指其件件講明者總爲尋究本原以爲湊合一件之地所重不在件件講明也朱子與廖子晦書論此最明而曰安卿之病亦正坐此蓋指此爾其云不可才看一段便就此一段上要思量到極要尋見原頭處語自分明卻又曰致知就這事上便見得這事道理原頭處逐事都如此理會便件件知得个原頭處與前語正相反安卿又問曰件件知得个原頭處湊合來便成一个物事否此可見安卿之意而所錄朱子語亦毎有四面湊合將來便只是一樣道理之云此自安卿之意而非朱子之指也朱子嘗云曽子終身亦只是戰兢臨履中間一惟乃不期偶然得之非其初祈向到此地位而後施下學之功也如安卿所錄乃是祈向到此地位而後施下學之功者恐非朱子語聖門工夫只在下學處上逹蓋未可易言徳行如冉閔文學如遊夏皆不與一貫之傳豈後之人皆在冉閔遊夏之上哉安卿所錄有得有失今亦未能細辧姑舉其槪如此俟後之人訂正其是非焉庚申答楊子直云熹病日覺沈重而醫者咸以爲可治但服藥殊不見效安坐拱手以聽天命耳不知近日更得何異書便中望見告此間卻亦讀得舊書但鍜煉得愈純熟亦頗有實用不専是空言也答廖子晦云詳來諭正謂日用之間別有一物光輝閃爍動蕩流轉是卽所謂無極之眞所謂谷神不死二語皆來書所引所謂無位眞人此釋氏語正谷神之酋長也學者合下便要識得此物而後將心想象照管要得常在目前乃爲根本功夫至於學問踐履零碎湊合則自是下一截事與此粗細迥然不同𨿽以顏子之初仰髙鉆堅瞻前忽後亦是未見此物故不得爲實見耳此其意則然矣然若果是如此則聖人設教首先便合痛下言語直指此物教人著緊體察要令實見著緊把捉要常在目前以爲直截根原之計而卻都無此說但只教人格物致知克己復禮一向就枝葉上零碎處做工夫豈不誤人枉費日力耶論孟之言平易明白固無此等元妙之談𨿽以子思周子喫緊爲人特著中庸太極之書以明道體之極致而其所說用功夫處只說擇善固執學問思辧而篤行之只說定之以中正仁義而主靜君子修之吉而已未嘗使人日用之間必求見此天命之性無極之眞而固守之也蓋原此理之所自來𨿽極微妙然其實只是人心之中許多合當做厎道理而已但推其本則見其出於人心而非人力之所能爲故曰天命𨿽萬事萬化皆自此中流出而實無形象之可指故曰無極耳若論功夫則只擇善固執中正仁義便是理會此事處非是別有一段根原功夫又在講學應事之外也如說求其放心亦只說是日用之間收斂整齊不使心念向外走作庶幾其中許多合做厎道理漸次分明可以體察亦未捉取此物藏在胸中然後別分一心出外以應事接物也來書又云事事物物皆有實理如仁義禮智之性視聽言動之則皆從天命中來須知顏曽洞見全體卽無一不善此說𨿽似無病然詳其語脈究其意指亦是以天命全體者爲一物之渾然而仁義禮智之性視聽言動之則皆其中零碎查滓之物初不異於前說也至論所以爲學則又不在乎事事物物之實理而特以洞見全體爲功凡此似亦只是舊病也且曰洞見全體而後事無不善則是未見以前未嘗一一窮格以待其貫通而直以意識想象之耳是與程子所訶對塔而說相輪者何以異哉來諭又疑考異中說韓公見道之用而未得其體以爲亦若自謂根原學問各有一種功夫者此亦不然前日鄙意正爲韓公只於治國平天下處用功而未嘗就其身心上講究持守耳非病其不曽捉得此物藏在懷袖間也此是學問功夫徹上徹下細宻緊切處向使不因來諭之詳終亦未覺其病之在是今幸見得不是小事千萬詳看此說仔細尋繹更推其類盡將平生所認有相闗處一一勘驗當自見得如有未契更宜反復不可容易放過也安卿之病正亦坐此向來至此說得旣不相合渠便藏了更不說著遂無由與之極論至今以爲恨或因與書幸亦以此曉之勿令久自拘縶也二詩亦未甚曉恐亦只是舊來意思但請只就前說觀之恐亦可自見得矣蓋性命之理𨿽微然就博文約禮實事上看亦甚明白正不須向無形象處東撈西摸如捕風繋影用意愈深而去道愈逺也語錄〇廖子晦得書來云有本原有學問某初不曉得後來看得他們都是把本原處是別有一塊物事模樣聖人教人只是致知格物不成眞个是有一个物事如一塊水銀樣走來走去那里這便是禪家說赤肉團上自有一个無位眞人模樣﹝黃義剛﹞安卿問前日先生與廖子晦書云道不是有个物事閃閃爍爍在那里固是如此但所謂操則存捨則亡畢竟也須有个物事曰操存只是教你收斂教那心莫胡思亂想幾曽捉定有个物事在裏又問顧諟天之明命畢竟是个甚麼曰只是說見得道理在面前不被物事遮障了立則見其參於前在輿則見其倚於衡皆是見得理如此不成有一塊物事光輝輝地在那里﹝黃義剛按此條又見一百十七卷不知何人錄﹞考異黃義剛錄〇按此兩條發明答廖子晦書意尢確故附著之〇據安卿祭文以已未冬暮至建寜未久辭去與子晦書蓋在其後書中有安卿向來至此之語可考也廖書在庚申正二月間此眞所謂晚年定論者安卿在建寜時不得預以廖書爲問此記者之誤義剛錄在癸丑以後據錄言侍教半年當是癸丑淳錄在已未義剛錄多與淳錄同凡此皆不可考而安卿舉廖書爲問則其誤無疑矣答或人﹝一作答劉公度﹞云所論主敬之說固學者之切務然此亦要得講學窮理之功見得世間道理歷歷分明方肻如此著力若於聖賢之言有所忽略不曽逐句逐字仔細理會見得道理都未分明卻如何捺生硬做得成如所謂齋心致敬於平旦之頃以求理之所在者亦恐徒勞而無補也古人之學欲其造次顚沛之不離今乃獨求之平旦之頃則其它時節是勾當甚事耶答或人云博文約禮學者之初須作兩般理會而各盡其力則久之見得功效卻能交相爲助而打成一片若合下便要兩相倚靠互相推托則彼此擔閣都不成次第矣然所謂博非泛然廣覽雜記掇拾異聞以讀多取勝之謂此又不可不知又云知得如此是病卽便不如此是藥若更問何由得如此則是騎驢覓驢只成一場閒說話矣又云學者講論思索以求事物義理聖賢指意則當極其博若論操存捨亡之間則只此毫釐之間便是天理人欲死生存亡之分至簡至約無許多比並較量思前算後也答或人云近世學者多是向外走作不知此心之妙是爲萬事根本其知之者又只是撐眉努眼喝罵將去便謂只此便是良心本性無有不善卻不知道若不操存踐履講究體念則只此撐眉努眼便是私意人欲自信愈篤則其狂妄愈甚此不可不深察而逺避之也答姚徠云蓋嘗聞之人之一身應事接物無非義理之所在人𨿽不能盡知然其大端宜亦無不聞者要在力行其所已知而勉求其所未至則自近及逺由粗及精循循有序而日有可見之功矣﹝未詳何時﹞右朱子論學切要語﹐先君子手定目次﹐起巳丑至庚申﹐爲年譜附錄。旣纂集盈帙﹐適會有病浸劇﹐竟至大故。前後凡六年尙缺而未補﹐而巳定者猶未盡脫稾也。蓋先君子絕筆之書﹐𨿽有未完﹐而意指昭揭﹐脈絡聯貫﹐實與年譜匯爲大觀。今敬因其舊﹐附刻於年譜後﹐分兩卷。男箴傳謹識

