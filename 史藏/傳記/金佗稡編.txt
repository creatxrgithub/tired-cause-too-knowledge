

欽定四庫全書

史部七

金佗稡編

記類二【名人之屬】提要

【臣】等謹案金佗稡編二十八卷續編三十卷宋嶽珂撰珂有九經三沿革例已著錄是編爲辧其祖嶽飛之寃而作珂別業在嘉興金佗坊故以名書稡編成於嘉定戊寅續編成於紹定戊子稡編凡髙宗宸翰三卷鄂王行實編年六卷鄂王家集十卷吁天辧誣五卷天定錄三卷吁天辧誣者記秦檜等之鍜鏈誣陷每事引當時記載之文如熊克中興小紀王明淸揮塵錄之類而珂各系辧證天定錄者則飛經昭雪之後朝廷復爵褒封謚議諸事也續編凡宋髙宗宸翰摭遺一卷絲綸信錄十一卷天定別錄四卷百氏昭忠錄十四卷絲綸信錄者飛授官制札及三省文移札付天定別錄者嶽雲嶽雷嶽霖嶽甫嶽琛等辧誣復官告制札及給還田宅諸制百氏昭忠錄者飛歷陣戰功及歷官政績經編於國史及宋人劉光祖等所作碑刻行實黃元振等所編事迹以次彚敍者也其宸翰拾遺中舞劍賦乃唐喬潭之作因髙宗禦書以賜故亦載焉編首自序稱況當規恢大有爲之秋魚復之圖谷城之略豈無一二可爼豆於斯世撿其所當行稽其所可驗而勿祖之芻狗之已陳雲云殆開禧敗衂之後端平合擊已前時局又漸主戰故珂云爾也其書嵗久散佚元至正二十三年重刻於浙江行省陳基爲之序又有戴洙後序稱舊本佚缺徧求四方得其殘編防簡參互考訂始見成書故書中脫簡闕文時時而有明嘉靖中刻本並仍其舊今無從考補亦姑仍嘉靖舊刻錄之焉乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

金佗稡編原序

古者書有公私之異五十九篇上世之書也則更冩竹簡悉上送官藏名山而副京師蓋非金鐀石室之故文不得以並錄一家之記載若可以備史闕矣掘筆廢紙僅得不泯而著書遺札𨿽闗國大議如封禪者亦必竢詔求而後徹聞書之不可茍如此開陽刻經亶存六藝親藩請史弗畀權謀著之舊章雜見可考越自銘碣起漢著錄盛唐而後世之潛徳幽光或者托植楹之遺以詒久集錄固多見矣文詞之富著作之工亦惟與桮棬之澤俱於家豈非疏戚緬殊觀覽隨變孝子慈孫之用心固不得以責塗人之如巳而徇時棄置視物重輕於蠟車覆瓿亦出於理之或至者歟嗟虖事病於違時誼信於同欲斷壺而致千金之用人固未必逆信酸鹹土炭顧嗜者或均取焉盍亦觀諸理而已世固有問百年之血食而推其餘烈考前人之逸事以上之史官況當規恢大有爲之秋魚復之圗谷城之略豈無一二可爼豆於斯世摭其所當行稽其所可驗而勿視之芻狗之已陳則𨿽公天下之可也珂試守檇李之明年始刻家世吁天之書於郡塾卽漢制佩章之義稡五編爲一名之曰金佗惟先王勲在王家名在國史遺迹之存者文昌章公固嘗而上之朝旣碑之襄陽又梓之江夏當世名公鉅卿拊膺興懷盛心激烈尙欲作九原而起之也其忍以遺孤之不肖遂卽人而廢其言乎故刻不疑而豫比於罔羅放失之助厲世開功名者或將有考焉耳不然冩琬琰積縑緗猶珂之私書也而何敢辱郡故府之藏嘉定著雍攝提格嵗橘塗初吉珂謹序

宋髙宗承祖宗之緒𨿽間闗播越退保江南然與漢光武不階尺土者異矣而靖康之敵又非新室赤眉之比南渡將相肺腑爪牙之臣亦非若曩時馮異仗劍而崛起者加以重熙累洽之仁漸摩浸漬淪膚浹髓垂二百年一旦兩宮防塵宗社爲墟中原父老日夜欷歔思宋不減三輔然光武弟兄徒步南陽左袒一呼盡復髙皇帝舊物其故何哉蓋光武知人明見萬里髙宗舉國聽於權臣故回溪之敗馮異之罪小朱仙鎭之捷嶽飛之功大光武不以一挫之失忘逺圗故異卒以再造之功興漢室髙宗不能因戰勝之鋒用嶽飛而徇主和之議任秦檜故以恢復自任者適足以媒忌嫉之口以忠貞許國者卒無以逃鍜鏈之禍夫所貴乎中興之主者不以其能雪父兄之恥光祖考之烈乎今舉垂成之業而棄之使馮異君臣専美於千載嶽飛父子銜寃於地下此孝子忠臣所以讀金佗稡編者未嘗不爲髙宗惜也飛父子沒餘二十年孝宗受禪其孫珂實始以吁天辧誣錄詣闕訴上由是詔賜墳廟復爵位頒封謚祿遺孤時髙宗爲太上皇猶及見之吾意其北望舊京必恨不誅秦檜以謝天下嗚呼已無及矣編總若干捲今江浙行中書平章政事兼同知行樞宻院事吳陵張公命斷事官經吳郡朱元佑重刻且曰西湖書院嶽氏故第也宜序而藏諸至正二十三年三月甲子左右司郎中臨海陳基序

欽定四庫全書

金佗稡編卷一

宋嶽珂撰

髙宗宸翰上

紹興四年

春三月先臣奏請先復襄鄧六郡以圗中原防方議通金好重於深入乃賜禦札命先臣毋出李橫所守界

勅嶽飛稔卿忠義之心通於神明故兵不犯令民不厭兵可無愧於古人矣今朝廷從卿所請已降畫一令卿收復襄陽數郡惟是服者舎之拒者伐之追犇之際愼無出李橫所守舊界卻致引惹有悞大計𨿽立奇功必加爾罰務在遵稟號令而巳收復之後安輯百姓隨宜措畫使可守禦不致班師之後復有疎虞始可回軍依舊屯駐朕當重寘賞典以旌爾功故玆筆諭無慢我言十四日

劉光世請措置荊襄詔不許第令整兵以爲先臣援復賜禦札

敕嶽飛具省出師奏以卿智勇必遂克敵更在竭力致身早見平定近劉光世乞行措置荊襄朕已命卿豈易前制但令光世嚴整步騎以爲卿援緩急動息可行闗報也亦當令卿將佐等知庶可益壯軍心鼓勇士气所向無前孰能禦哉廿一日

夏五月進兵襄陽克之捷聞廷議猶患其難守賜禦札問方略

敕嶽飛朕具聞卿已到襄陽李成望風而退朕𨿽有慰於心而深恐難善其後此賊不戰而歸其理有二一以卿紀律素嚴士皆效死故軍聲逺振其鋒不可當一乃包藏禍心俟卿班師彼稍就緒復來擾劫前功遂廢卿當用心籌畫全盡之策來上若多畱將兵惟俟朝廷千里饋糧徒成自困終莫能守適足以爲朕憂不知李成在彼如何措置糧食修治壁壘萬無劉豫肯爲運糧之理今旣渡江屯泊何所及金國僞齊事勢彊弱卿可以厚金幣宻遣間探的確具聞蓋國計之所在也故玆筆諭深宜體悉

李成益兵請戰又大敗復賜禦札問方略及諭先臣爲誘敵之計

具省卿奏李成益兵而來我師大獲勝捷乃卿無輕敵之心有勇戰之气之所致也因以見賊志之小小耳朕甚慰焉此月九日嘗降親筆令卿條畫守禦全盡之策若少畱將兵恐復爲賊有若師徒眾多則饋餉疲勞乃自困之道也卿必有以處焉及宻遣間探要知金敵僞齊事勢彊弱防集次第想已必逹卿宜籌畫良防來上庶幾不廢前功也將來議定卿若班師將今畱人馬亦權暫少畱作守城之夫計其餘設伏而卿亦少畱近境要當致彼賊師再來並力掩擊勦除而後𨿽眞實少畱人馬彼亦不敢有所侵犯也卿更籌之朕不遙制冬十一月敵合兵大舉入冦邊報急賜禦札趣先臣提兵東下

近來淮上探報急朕甚憂之已降指揮督卿全軍東下卿夙有憂國愛君之心可卽日引道兼程前來朕非卿到終不安心卿宜悉之

十二月提軍趨合肥賜禦札撫問

卿義勇之气震怒無前長驅濟江威聲逺暢宜奮楊於我武務深得於敵情旣見可乘之機卽爲虛之計眷玆忠略豈俟訓言深念勤勞往加撫問

紹興五年

夏四月奉詔平湖冦楊麼至長沙賜禦札

近得奏知卿巳至潭州時方盛暑將士良勞朕以湖湘之冦逋誅累年故特委卿爲且招且捕之計欲使恩威並濟綏靖一方聞卿到彼措畫得宜朕甚嘉之然今去防秋不逺若此冦旣平則可以専意扞敵更宜多算決致成功此朕所望於卿者其他曲折張浚旣至軍前可就議也二十三日

六月大破楊麼等冦湖湘悉平賜禦札褒寵

比得張浚奏知湖湘之冦悉已肅淸紓朕顧憂良用欣愜非卿威名冠世忠略濟時先聲所臨人自信服則何以平積年嘯聚之黨於旬朝指顧之間不煩誅夷坐獲嘉靖使朕恩威兼暢厥功茂焉腹心之患旣除進取之圗可議緬思規畫嘉嘆不忘然恐招撫之初人懷反側更宜綏輯以安眾情措置得宜彼自馴擾浚必巳與卿計之熟矣或有陳請可具奏來

湖湘平還屯武昌賜禦札戒先臣豫備

敕嶽飛武昌控制上流淮甸只隔一水可多方措置遣得力人間探無使冦攘窺伺卽今動息如何莫謂未有警報而緩圗之事不素定難以應猝卿其用心體國萬一有警當極力捍禦乘勢掃戮無少疎虞卽卿之功日具的實動息奏來十四日

紹興六年

春詔宰臣張浚出視師賜禦札

朕以寡昧之資履囏難之運𨿽夙宵自勵冀恢復於丕基而姦宄未銷尙憑陵於方夏殆欲親防矢石身屬櫜鞬報兩宮遷越之讎拯百姓流離之苦坐薪嘗膽疾首痛心十年於玆終食屢嘆今委宰輔督護戎昭而卿以柱石之資總貔虎之眾居懷憤激期於蕩平然念王者之師本於伐叛天下之將専以靖民俾號令之申嚴慰云霓之徯望毋窺近效有害成功必使部伍無嘩田閭不擾副我撫綏之意共成戡定之功捨爵策勲朕不敢忽故玆親筆卿宜悉之

張浚旣出視師復賜禦札申諭眷倚之意

朕以父兄防塵中原防沒痛心嘗膽不敢遑寧巳命相臣往専經畫正賴爾等深體此懷各奮精忠勉圗報效儻有幾防無或後時所冀二聖還歸故疆恢復用副朕平日眷待責成之意

二月督府議進屯以圗中原先臣遂移鎭襄陽賜禦札令勉諭將佐

朕惟國之用武必據形勝以爲地利今西南之重實占上防旣已委卿移屯要害深圗戰守之計卿宜以朕此意惇諭將佐撫勞士卒勉思忠義戮力一心葉贊事幾庶克攸濟有功必報朕不汝忘賜嶽飛並本軍將佐等三月丁母周國夫人姚氏憂賜禦札趣先臣起復

比閱軍中奏知卿奄遭內艱倚注之深良用震怛然人臣大義國爾忘家移孝爲忠斯爲兩得已降制命趣卿起復卿宜體幾事之重略常禮之煩無用抗辭卽祗舊服乘吏士銳气念家國世讎建立殊勲以遂名顯親之美斯孝之至也故玆親筆諒悉至懷

秋先臣將按邊朝廷患給餉者不時至賜禦札命按舉功辠以寘賞罰

朕將遣大兵控臨邊境軍須調度不可愆時應守令監司措置餉運不擾而辦者卿可具名來上當議襃擢其或不防致誤國事亦卽按劾以聞邦有常刑朕不敢貸九月還至武昌僞齊兵犯淮西有詔提軍東下時先臣目疾甚張浚以聞詔遣僧中印皇甫知常馳至軍療眂賜禦札勞問且趣其師

近張浚奏知卿病目已差醫官爲卿醫治然戎務至繁邊報甚急累降詔防促卿提兵東下卿宜體朕至懷善自調攝其他細務委之僚佐而軍中大計須卿決之如兵之在逺者自當日下抽還赴此期防想卿不以防疾遂忘國事朕將親臨江滸矣卿並悉之

淮西寇已遁賜禦札止先臣東援之師且勞問目疾

比屢詔卿提兵東下今淮西賊遁未有他警巳諭張浚從長措置卿之大軍未須遽發也如聞卿果以目疾爲苦不至妨軍務否近差醫者疾馳往卿所防視卿宜省思慮愼藥餌安靜調養至於求閒之請非朕所知𨿽累請無益也故玆親筆以示眷懷

前詔未拜先臣巳力疾提軍至九江奏至玉音宣諭輔臣以先臣有尊朝廷之義復賜禦札嘉奬且命爲乘機進取之計

聞卿目疾小愈卽提兵東下委身徇國竭節事君於卿見之良用嘉嘆今淮西旣定別無他警卿更不須進發其或襄鄧陳蔡有機可乘卽依張浚巳行事理從長措置亦卿平日之志也故玆親詔卿宜知悉

冬先臣奉詔遂出師襄漢賜禦札

覽奏知卿出師漢上規模素定必不徒行方冬逺涉將士良苦卿更勤加撫勞用副朕意

師至襄漢賜禦札撫問且諭以勉力逺圗之意

卿志存憂國義専報君式總兵戎再臨襄漢顧霜露之冒犯想徒禦之勤勞深副簡知自宜神相朕當食而嘆中夜以思非我忠臣莫雪大恥所祈勉力用究逺圗卿目疾邇來更好安否故玆親諭想宜悉之

初先臣下商虢至長水得糧凡十七萬俘獲甚眾防淮西有警遂還至是復與僞齊戰於何家寨於白塔於牛蹄皆大捷賜禦札奬諭且申述前功

卿學深籌略動中事機加兵宛葉之間奪險松柏之塞仍俘甲馬就食糗糧登聞三捷之功實冠萬人之勇朕方申嚴漕挽督責計臣俾逺赴於師期庶士無於饑色卿其勝敵益戒用心愈剛毋少狃於前勞用克當於大敵但使先聲後實我武旣將見左枝右捂敵人自病朕所望者卿其勉旃

十二月大雪苦寒遣賜器物宣撫問兼賜禦札

戰鞍繡鞍各一對龍涎香一千餅龍茶一合靈寶丹一合鐵簡一對賜卿至可領也

降槍樣至軍中賜禦札

卿軍中見用長槍似未盡善此物須是銛利勁決卽用之借助人力今降樣去可依此制造盡攺舊樣不用十五日

紹興七年

春旣下詔招防敵官吏乃賜先臣禦札令以徳音檄諭

朕惟中原官吏皆吾舊臣迫於敵威中致睽絕豈棄君而從敵實權時以保民罪由朕躬每深自咎儻能懷忠體國率眾來歸當議因其官爵更加褒寵罪無大小悉與寛除天日所臨朕言必信故玆親筆所宜悉之卿可作恭被親筆手詔移檄中原州縣官吏

復賜禦札命先臣招諭僞齊親黨

劉豫親黨有能察時順理以眾來歸自王爵以下皆所不吝罪無大小一切寛貸卿可多遣信實之人宣諭朕意

三月先臣扈蹕至建康召至寢閤玉音宣諭曰中興之事朕一以委卿先臣頓首奉詔時劉光世罷兵未知所付聖意屬先臣議旣定賜禦札令付王徳等

朕惟兵家之事勢合則雄卿等久各宣勞朕所眷倚今委嶽飛盡護卿等蓋將雪國家之恥拯海內之窮天意昭然時不可失所宜同心恊力勉赴功名行賞答勲當從優厚聽飛號令如朕親行儻違斯言邦有常憲先臣旣奉詔復抗疏論恢復大計時秦檜力主和議聞先臣將合師北討懼其成功謀奪所領光世軍從中沮撓前議遂寢乃賜禦札

覽奏備悉俟卿出師有日別降處分淮西合軍頗有曲折前所降王徳等親筆須得朝廷指揮許卿節制淮西之兵方可給付仍具知稟奏來

先臣至督府與張浚論劉光世軍力言張俊呂祉王徳皆不可付恐士心不服或以致變浚疑其有自營得軍意先臣乃卽上章乞解兵柄賜禦札慰諭且封還奏札

奏札復還卿國事至重要當子細商量期於有濟可速起發見張浚仍具奏來

先臣復上奏懇免乞持余服賜禦札封還元奏

再覽來奏欲持余服良用愕然卿忠勇冠世志在國家朕方倚卿以恢復之事近者探報賊計狂狡將窺我兩淮正賴日夕措置有以待之卿乃欲求閒自便豈所望哉張浚已過淮西視師卿可亟往商議軍事勿復再有陳請今封還元奏故玆親筆宜體至懷

先臣懇免不止詔遣中使宣詣張浚所議軍事賜禦札再還元奏

比降親筆諭朕至意再覽卿奏以渾瑊自期正朕所望於卿者良深嘉嘆國家多事之際卿爲大臣所當同卹見遣中使宣卿赴張浚處詳議軍事曰將相和則士豫附卿其勿事形迹以濟功勲今再封還來奏勿復有請

先臣議事畢奉詔還屯復上奏以爲賊豫逋誅叛據中土歲月滋久民困日深宜及時攻取以除腹心患乞不假濟師止以本軍進取賜禦札褒諭

覽卿來奏備見忠誠深用嘉嘆恢復之事朕未嘗一日敢忘於心正賴卿等乘機料敵力圗大功如卿一軍士馬精銳紀律修眀鼓而用之可保全勝卿其勉之副朕注意

秋七月張俊楊沂中之防至淮西酈瓊等果大噪不服遂殺呂祉以全軍叛降僞齊賜禦札諭先臣招捕

國家以疆場多虞已及防秋比降指揮除張俊爲淮西宣撫使楊沂中爲制置使而廬州統制官酈瓊意謂朝廷欲分其兵馬遂懷反側不能自安於八日脇眾叛去朕巳降詔開諭招撫兼遣大兵如無歸意卽行掩捕卿宜知悉比覽裁減官吏奏狀知卿體國愛民之意深契朕心嘉嘆無巳

金佗稡編卷一

欽定四庫全書

金佗稡編卷二

宋嶽珂撰

髙宗宸翰中

紹興七年

先臣前奏乞以本軍進討劉豫旣奉詔方整兵北鄕復上奏請建都上防以瞰中原以示聖意之所鄕防淮西軍變因賜禦札報諭令竢機防

覽卿來奏備見愛君忠義之誠朕懷國家之大恥竭盡民力以養兵訓戎恢復之事未嘗一日少忘於心但以近者張浚謀之不臧淮西兵叛事旣異前未遑亟舉而議者謂朕當不常厥居使敵人莫測建康臨安以時往來固不害爲恢復之圗也惟俟幾防以決大策地逺不得與卿面言卿其益勵壯猷副朕責成之意

先臣奉詔不復出師第行邊備守朝廷猶以上流爲慮賜禦札令先臣飭備

卿盛秋之際提兵按邊風霜已寒徵馭良苦如是別有事宜可宻奏來朝廷以淮西軍叛之後每加過慮長江上流一帶緩急之際全借卿軍照管可更戒飭所畱軍馬訓練整齊常若冦至蘄陽江州兩處水軍亦宜遣發以防意外如卿體國豈待多言

先臣奉詔以舟師屯九江爲淮浙聲援旣至賜禦札撫問且遣馹使燕勞宣諭聖意

比降防令卿領兵應援淮浙庶幾王室尊安中外寧謐聞卿卽日就道已屯九江憫勞跋履之勤良用嘉嘆今遣江諮賜卿茶藥酒果及燕犒將士仍令諭朕委曲之意卿其悉之

紹興八年

秋奉詔入覲時金人方議通好先臣因賜對力言敵情不可信和好不可恃相臣謀國不臧恐貽後世譏議及還屯飭備益嚴已而卒許敵和賜禦札報諭因其戒謹之意復寓聖訓

朕昨與卿等面議金國講和事今金人已差張通古蕭哲前來議和朕以梓宮未還母兄宗族在逺夙夜痛心不免屈意商量然皆卿等戮力練兵國威稍振是致敵人革心如此卿等之功朕豈可忘若境土來復自今尢當謹飭邊備切宜體朕此意益加訓練兵馬常作不虞之戒以圗永久安固付此親札想宜知悉

朝廷得金人書歸我河南地賜禦札報諭歸功先臣

今月二十七日已得大金國書朕在諒陰中難行吉禮止是宰執代受書中無一須索止是割還河南諸路州城此皆卿等扶危持顚之效功有所歸朕其可忘尙期飭備以保全勲故玆親札各宜體悉

紹興九年

朝廷以金好方宻賜先臣禦札令毋得過界招納

朕委任卿嚴飭邊備惟是過界招納得少失多巳累行約束丁寧詳盡今後𨿽有三省宻院文字亦須繳奏不得遣發付此親札想宜體悉

紹興十年

朝廷得諜報金人果有意叛盟賜禦札令飭備

昨因敵使至慮播不審妄謂朝廷専意議和是用累降防嚴飭邊備近據諸路探報敵人舉措似欲侵犯卿智謀精審不在多訓更須曲盡闗防爲不可勝之計斯乃萬全朕比因傷冷作疾凡十日不視朝今則安和無事慮貽卿逺憂故玆親詔想宜知悉

夏五月金人大舉入冦先臣聞警卽奏乞面陳機宻防已詔與諸大帥進兵賜禦札不許趣先臣乘機破敵仍問至計

覽卿來奏欲赴行在奏事深所嘉嘆況以戎事之重極欲與卿相見但敵兵在近事機可乘已委卿發騎兵至陳許光蔡出奇制變因以應援劉錡及遣舟師至江州屯泊侯卿出軍在近輕騎一來庶不廢事卿憂國康時謀深慮逺必有投機不可淹緩之防可親書宻封急置來上朕所虛佇也遣此親札想宜體悉

時河南盡防復詔趣先臣與諸大帥進兵賜禦札令乘機措置招納

金人過河侵犯東京復來占據巳割舊疆卿素蘊忠義想深憤激凡對境事宜可以乘機取勝結約招納等事可悉從便措置若事體稍重合稟議者卽具奏來付卿親札想宜體悉

劉錡據順昌以抗金先臣奉詔卽遣張憲姚政赴敵未至復賜禦札命應援闗陜河北以圗京師

金人背約烏珠見據東京劉錡在順昌𨿽屢有捷奏然孤軍不易支吾已委卿發騎兵防應計已遣行續報薩拉噶犯同州郭浩防合諸路扼其奔衝卿之一軍與兩處形勢相接況卿忠義謀略誌慕古人若出銳師邀擊其中左可圗復京師右謀援闗陜外與河北相應此乃中興大計卿必已有所處惟是機防不可不乘付此親札想宜體悉

先臣旣遣張憲姚政至順昌光蔡援劉錡具以奏聞未至六月復賜禦札趣遣兵

劉錡在順昌府捍禦金兵𨿽屢殺獲其兵勢源源未巳卿依已降詔防多差精銳人馬火急前去救援無致敵勢猖狂少落姦便不得頃刻住滯六月六日已時

先臣之奏未至復賜禦札趣遣兵

已降指揮委卿遣發軍馬往光蔡以來策應劉錡以分敵勢緣錡首與敵人相角稍有挫衂卽於國體士气所系非輕卿當體國悉力措置無致少失機防付卿親札想宜體悉

先臣遣張憲姚政之奏旣至因復請詣在所面陳機宻賜禦札不許令並力破敵

覽卿奏已差發張憲姚政軍馬至順昌光蔡深中機防卿乞赴行在所奏事甚欲與卿相見緣張浚親率大兵在淮上已降指揮委卿統兵並力破敵卿可疾速起發乘此盛夏我兵得利之時擇利進取到光蔡措置有緒輕騎前來奏事副朕虛佇也付此親札想宜體悉詔以先臣屢請覲慮妨乘機驛遣李若虛詣軍前議事賜禦札令先臣審處機防且諭以委任之意

金人再犯東京敵方在境難以召卿逺來面議今遣李若虛前去就卿商量凡今日可以乘機禦敵之事卿可一一籌畫措置先入急遞奏來據事勢莫須重兵持守輕兵擇利其施設之方則委任卿朕不可以遙度也盛夏我兵所宜至秋則彼必猖獗機防之間尢宜審處遣親札指不多及

朝廷以順昌爲憂復賜禦札趣巳遣之兵仍令濟師

累降詔防令發精銳人馬應援劉錡今順昌與敵相對日久𨿽屢殺獲恐人力疲困不便卿可促其已發軍馬或更益其數星夜前去恊助劉錡不可少緩有失機防卿體朕此意仍具起發到彼月日奏來六月十二日初先臣召對罷詣資善堂見孝宗皇帝英明雄偉退而嘆曰中興基本其在是乎時儲極虛位天下寒心權臣媢忌人言在廷莫敢倡議先臣獨念聖眷優渥不敢愛身思欲盡言以報至是金再叛盟先臣灑泣厲眾卽日北討將行數請面陳冀以感動上聽防詔趣進兵不許乃宻爲親書奏上之大略以爲今欲恢復必先正國本以安人心然後不常厥居以示不忘復讎之志奏至宸衷感悟賜禦札褒嘉會劉錡戰退三路都繞龍虎等軍因諭先臣以虛斷後之防

覽卿親書奏深用嘆嘉非忱誠忠讜則言不及此卿識慮精深爲一時智謀之將非他人比玆者河南復防日夕愴然比遣兵渡淮正欲宻備變故果致俶擾劉錡戰退三路都統龍虎等軍以捷來上顧小敵之堅深軫北顧之念卿可附近乘此機防見可而進或掎角虛或斷後取援攻守之防不可稽畱兵難遙度卿可從宜措置務在取勝用稱引望巳進卿秩並有處分想已逹矣建不世之勲垂名竹帛得志之秋宜決防於此他處未曾諭防今首以詔卿蔽自朕意想宜體悉十一日先臣得順昌府陳規所申復親提兵進援奏至賜禦札褒嘉仍諭以進取之計

覽卿六月二十二日奏得順昌府陳規所申見親提兵前去措置可見卿忠義許國之誠嘉嘆不巳今敵兵𨿽退若不乘時措置恐他時愈見費力已令張俊措置亳州韓世忠措置宿州淮陽軍卿可乘機進取陳蔡就閏六月終一切了畢措置就緒卿可輕騎一來相見也劉錡旣又戰退烏珠等軍復賜禦札趣先臣進兵乘機決勝

劉錡在順昌屢捷烏珠親統精騎到城下官軍鏖擊狼狽遁去今張俊提大軍在淮西韓世忠輕騎取宿卿可依累降處分馳騎兵兼程至光蔡陳許間須七月以前乘機決勝冀有大功爲國家長利若稍後時弓勁馬肥非我軍之便卿天資忠智志慕古人不在多訓十九日三更

提兵至蔡州賜禦札撫勞仍諭聖意

覽卿奏提兵已至蔡州暑行勞勩益見忠誠許國嘉嘆無已朕意初欲擒取渠魁庶幾羣黨自潰兩國生民有息肩之期然軍情敵勢必巳在卿目中遲速進退卿當審處所宜廿八日

閏六月張憲復潁昌府先臣親帥大軍去蔡而北賜禦札嘉奬仍諭以委寄之意

覽卿奏克復潁昌已離蔡州向北措置大帥身先士卒忠義許國深所嘉嘆然須過爲計慮敵懷蠆毒恐至髙秋馬肥不測豕突當使許蔡遺民前期保聚大軍進退之宜輕重緩急盡以委卿朕不從中禦也初三日舉兵過蔡所鄕破竹軍聲大振又遣楊成復鄭州張憲復陳州捷聞賜禦札奬諭且遣中使宣勞仍寓聖訓

覽卿奏知己遣兵下鄭州自許陳蔡一帶形勢皆爲我有又大軍去敵寨止百餘里想卿忠義許國之心必期殄滅殘敵嘉嘆無巳然敵計素挾狙詐𨿽其姦謀不能出卿所料更在明斥堠謹間諜乘機擇利必保萬全兵事難以隃度遲速進退朕専付之卿也巳差中使勞卿一軍未到間卿有所欲前期奏來入覲無早晚但軍事可以委之僚屬卽便就途遣此親札想宜體悉

先臣因奏捷歸功諸將防遣中使詔賜王貴等袍帶各一以褒其功賜禦札命先臣給付

朕嘗聞卿奏稱王貴張憲徐慶數立戰效深可倚辦方今正賴將佐竭力奮死助卿報國以濟事功理宜先有以旌賞之其王貴等各賜撚金綫戰袍一領金束帶一條至可給付也十二日

先臣進兵郾城賜禦札撫問仍令措置屯守蔡潁

得卿奏提兵在道暑行勞勩朕念之不忘狂敵尙在近境今已入秋預當嚴備以防豕突蔡潁舊京西今専付卿措置當分兵將屯守防扞並謀絕其糧道使敵有腹背之顧在卿方略隨宜處畫朕久欲與卿相見事畢輕騎一來爲佳余面議遣此親札想宜體悉

烏珠與其龍虎大王等防於東京議以爲諸帥皆易與獨先臣孤軍深入且有河北忠義響應之援其鋒不可當欲誘致其師並力一戰於是朝廷得諜報大以先臣軍爲慮亟賜禦札令俟隙並舉

近據諸處探報及降敵面奏皆云烏珠與龍虎議定欲誘致王師相近汴都並力一戰卿切須占穩自固同爲進止敵或時遣輕騎來相誘引但挫其鋒勿貪小利墮其詭計俟有可乘之隙約定期日合力並舉以保萬全二十七日

秋七月師在潁昌先臣以輕兵屯於郾城張應韓淸復西京趙俊復趙州孟邦傑復南城軍梁興董榮復絳州垣曲縣遂復王屋李寶孫彥戰於曹州於宛亭縣於渤海廟皆大捷中原震響烏珠並兵於東京復以其蓋天龍虎大王及昭武大將軍韓常之兵冦郾城先臣帥戱下迎擊大破之烏珠復收兵求戰又大敗殺其大酋鄂爾多貝勒賜禦札嘉奬

覽卿七月五日及八日兩奏聞敵並兵東京及其將率眾侵犯已獲勝捷卿以忠義之气獨當彊敵志在殄滅其眾朕心深所傾屬巳遣楊沂中悉軍起發自宿亳前去牽制聞劉錡亦已進至項城卿當審料事機擇利進退全軍爲上不妨圗敵又不墮彼姦計也遣此親札諒深體悉

郾城屢勝烏珠斂兵退卻捷繼至復賜禦札褒諭申述前功

覽卿奏八日之戰敵以精騎衝堅自謂奇計卿遣背嵬遊奕迎破其鋒戕其將領實爲雋功然大敵在近卿以一軍獨與決戰忠義所奮神明助之再三嘉嘆不忘於懷此已遣楊沂中全軍自宿泗前去韓世忠亦出兵東向卿料敵素無遺防進退緩急之間可隨機審處仍與劉錡相約同之屢已諭卿不從中禦軍前凡有所須一一奏來七月廿二日

烏珠兵十二萬退屯臨潁小校楊再興以三百騎至小商橋與敵遇大破其師烏珠憤其敗遂攻潁昌先臣命臣云以背嵬援王貴戰於潁昌城西敵眾大敗殺烏珠之子婿統軍上將軍夏金吾等凡六人俘馘萬計得其雪護防馬及金印七鈕以獻烏珠僅以身免副統軍尼雅滿重創輿至東京而死中原大震先臣乘勝進兵朱僊鎭烏珠收潰兵對壘而陳先臣亟奏乞乘機破滅渠魁以復故壤賜禦札報諭仍寓嘉嘆之意

覽卿奏烏珠見聚兵對壘卿欲乘時破滅渠魁備見忠義之气通於神明郤敵興邦惟卿是賴已令張俊自淮西韓世忠自京東擇利並進若敵勢窮蹙便當乘機殄滅如姦謀詭計尙有包藏諒卿亦能料敵有以應之楊珪自敵中逃歸有所見事宜今錄本付卿亦欲一知也遣此親札想宜體悉

金佗稡編卷二

欽定四庫全書

金佗稡編卷三

宋嶽珂撰

髙宗宸翰下

紹興十年

敵昭武大將軍韓常旣失夏金吾畏罪不敢還以兵五萬屯長葛宻遣使願以其眾降先臣遣賈興報許之烏珠復聚兵十萬拒先臣於朱僊鎭先臣按兵不動第遣將以背嵬五百奮擊大破之烏珠奔東京時大軍去京才四十五里方議受降且進取兩河響應指期成功秦檜主和議懼得罪於敵亟請班師先臣抗疏以爲敵人巢宂盡聚東京屢戰屢奔銳气沮喪得間探報烏珠巳盡棄輜重疾走渡河況今豪傑鄕風士卒用命天時人事彊弱巳見時不再來機難輕失臣日夜料之熟矣惟陛下圗之奏至宸衷感悟賜禦札令少駐近便得地利處報諸帥同爲進止

得卿十八日奏言措置班師機防誠爲可惜卿忠義許國言詞激切朕心不忘卿且少駐近便得地利處報楊沂中劉錡同共相度如有機防可乘約期並進如且休止以觀敵釁亦須聲援相及楊沂中已於今月二十五日起發卿可照知遣此親札諒宜體悉

前詔未至諸大帥各已退師秦檜復請休兵觀釁亟趣先臣退一日而奉金牌者十有二先臣奉詔還自朱僊鎭將朝於在所防韓世忠在淮陽楊沂中往徐州朝廷慮敵軍襲其後復賜禦札令駐京西牽制

比聞卿已趣裝入覲甚慰朕虛佇欲見之意但以卿昨在京西與敵接戰遂遣諸軍掎角並進今韓世忠在淮陽城下楊沂中已往徐州卿當且畱京西伺敵意向爲牽制之勢俟諸處同爲進止大計無慮然後相見未晚也遣此親札諒深體悉

先臣還至廬州始奉牽制之詔而韓世忠已還軍於楚州賜禦札報諭令疾馳入覲

昨以韓世忠出軍淮陽委卿畱京西爲牽制之勢今聞卿已至廬州世忠卻已歸楚卿當疾馳入覲以副朕佇見之切軍事足得面議遣此親札諒深體悉

紹興十一年

春正月諜報烏珠韓常將入寇先臣聞警卽上疏乞防諸帥兵破敵願以身爲先驅旣遣奏整兵以俟命未至十五日乙卯烏珠韓常與其龍虎大王先驅渡淮二十五日乙丑駐廬州界報至賜禦札令先臣以兵至江州

據探報敵人自壽春府遣兵渡淮已在廬州界上張俊劉錡等見合力措置掩殺卿可星夜前來江州乘機照應出其前後使敵腹背受敵不能枝梧投機之防正在今日以卿忠勇志吞此敵當卽就道付此親札卿宜體悉

二月四日癸酉先臣在鄂未奉前詔念敵旣舉國入寇巢穴必虛若長驅京洛敵必奔命可以坐制其敝旣遣奏又欲亟遏敵師是日再抗疏曰今敵在淮西臣若虛勢必得利萬一以爲寇方在近未暇逺圗卽乞且親至蘄黃相度以議攻卻且敵知荊鄂宿師必自九江進援今若出此貴得不拘使敵罔測未至賜禦札趣出兵

比以金兵侵犯淮西已在廬州張俊楊沂中劉錡見並力與敵相拒巳親札諭卿乘此機防提兵合擊必成大功副卿素志卿可星夜倍道來江州或從蘄黃繞出其後腹背擊敵機防在此朝夕須報再遣親札想宜體悉前詔未至敵已迫和州七日丙子復賜禦札趣出兵

敵犯淮西與張俊和州相拒已遣親札趣卿倍道前來合力擊敵早夜以俟卿忠智冠世今日之舉社稷所系貴在神速少緩恐失機防也再遣手札卿當深悉七日九日戊寅先臣始奉出兵江州之詔下令以十一日庚辰就道且以奏聞未至十日已卯詔遣中使張去爲至先臣軍賜禦札趣出兵

敵冦聚於淮西張俊楊沂中劉錡已於和州巢縣下寨與敵相拒韓世忠出兵濠上卿宜倍道共乘機防前所發親札卿得之必已就道今遣張去爲往諭朕意卿更須兼程無詒後時之悔諒卿忠智出於天性不俟多訓也

先臣時以寒在告庚辰力疾發鄂渚防所乞合諸帥兵破敵之奏始至賜禦札褒嘉

昨得卿奏欲合諸帥兵破敵備見忠誼許國之意嘉嘆不巳今敵犯淮西張俊楊沂中劉錡已並力與敵相拒卿若乘此機防亟提兵防合必成大功以朕所見若卿兵自蘄黃繞出其後腹背擊敵似爲良策卿更審度兵貴神速不可失機防也再遣親札想宜體悉

朝廷得歸正人所報十五日甲申復賜禦札趣出兵

比屢遣手札並面諭屬官仍遣中使趣卿提兵前來共破敵人諒卿忠憤許國之心必當力踐所言以攄素志今據歸正人備說金人梟勇之將皆在淮西朕度破敵成功非卿不可若一舉奏功庶朕去年宥宻之詔不爲虛言況朕素以社稷之計倚重於卿今機防在此曉夕以佇出師之報再遣此札卿宜體悉十五日

先臣始沓奉前詔乃益疾馳以行十七日丙戌先臣癸酉之奏始至時朝廷亦欲亟遏敵師賜禦札報諭令姑緩京洛之策

屢發手詔及毛惇書張去爲繼往諭防朝夕需卿出師之報覽二月四日奏備悉卿意然事有輕重今江浙駐蹕敵騎近在淮西勢所當先兼韓世忠張俊楊沂中劉錡李顯忠等皆已與敵對壘卿須親提勁兵星夜前來蘄黃徑趨壽春出其軍後合力勦除防渠則天下定矣想卿聞此卽便就道再遣親札宜深體悉

是日旣詔令緩京洛之策而先臣乞出蘄黃之奏始至復賜禦札嘉奬

得卿奏欲躬親前去蘄黃州相度形勢利害貴得不拘於九江以卿天資忠義乃心王室諒惟蚤夜籌畫必思有以濟國家之急若得卿出蘄黃徑壽春與韓世忠張俊相應大事何患不濟中興基業在此一舉覽奏不勝嘉嘆再遣親札卿宜體悉十七日未時

十九日戊子先臣出師之奏始至賜禦札嘉嘆且申述先臣初奏防兵破敵之意

得卿九日奏巳擇定十一日起發往蘄黃舒州界聞卿見苦寒乃能勉爲朕行國爾忘身誰如卿者覽奏再三嘉嘆無斁以卿素志殄敵常苦諸軍難合今烏珠與諸頭領盡在廬州接連南侵張俊楊沂中劉錡等共力攻破其營退卻百里之外韓世忠已至濠上出銳師要其歸路劉光世悉其兵力委李顯忠吳錫張琦等奪回老小孳畜若得卿出自舒州與韓世忠張俊等相應可望如卿素志惟貴神速恐彼已爲遁計一失機防徒有後時之悔江西漕臣至江州與王良存應副錢糧巳如所請委趙伯牛以伯牛舊嘗守官湖外與卿一軍相諳妥也春深寒暄不常卿宜愼疾以濟國事付此親札卿須體悉十九日二更

先臣出師蘄黃親以背嵬先驅疾馳入廬州烏珠懲潁昌之敗聞軍至舉營宵遁韓常亦以長葛乞降之舊先退兵渡淮三月一日庚子報至賜禦札諭先臣令平蕩壽春

聞敵人已過壽春卿可與張俊防合率楊沂中劉錡並往尅復得之則盡行平蕩使敵不得停迹以除後患則卿此來不爲徒行也有所措置開具奏來一日

朝廷得韓世忠奏復賜禦札趣先臣防合平蕩

韓世忠奏已親提兵自濠往壽春府卿可約與相見從長措置敵人若未全退或已退復來接戰卽當乘其旣敗痛與勦戮使知懲畏若已退不復來卽壽春順昌皆可平蕩淨盡免其後來之害以卿體國之意必協心共濟不致二三也遣此親札諒宜深悉

先臣軍在廬州烏珠韓常已遁得張俊報敵已渡淮盡絕乃還軍舒州具以奏聞且進止防烏珠聞先臣退師用酈瓊計復窺濠州先臣聞警以四日癸卯夜發舒州進援朝廷得警奏十一日庚戌賜禦札趣出兵

烏珠再窺濠州韓世忠張俊楊沂中劉錡皆已提軍到淮上以卿忠智許國聞之必卽日引道切須徑赴廬州審度事勢以圗壽春廬通水運而諸路漕臣皆萃於彼卿軍至糧艸不乏又因以屏蔽江上軍國兩濟計無出此已行下諸漕爲卿一軍辦糧艸不管闕乏付此親札卿須體悉十一日未時

先臣已先詔出師援濠朝廷猶未知庚戌之夕先臣還舒之奏始至乃賜禦札嘉奬先臣恭謹之節而趣令夾擊以定大功

得卿奏知卿屬官自張俊處歸報敵已渡淮卿只在舒州聽朝廷指揮此以見卿小心恭愼不敢専輙進退深爲得體朕所嘉嘆據報烏珠用酈瓊計復來窺伺濠州韓世忠已與張俊楊沂中防於濠上劉錡在廬州柘臯一帶屯軍卿可星夜提精兵裹糧起發前來廬州就糧直趨壽春與韓世忠等夾擊可望擒殺烏珠以定大功此一機防不可失也廬州通水運有諸路漕臣在彼運糧急遣親札卿切體悉十日二更

先臣自舒州疾馳以十三日辛亥至定逺縣烏珠先以八日丁未破濠州張俊以全軍駐於黃蓮鎭去濠六十里不能救楊沂中趨濠城覆於敵王徳救之而免烏珠方據濠聞先臣將至復遁夜逾淮不能軍時朝廷方得先臣發舒州之奏乃賜禦札嘉奬且諭以適中機防之意

得卿奏卿聞命卽往廬州遵陸勤勞轉餉艱阻卿不復顧問必遄其行非一意許國誰肯如此據探報烏珠復窺濠州韓世忠八日乘捷至城下張俊楊沂中劉錡先兩日盡統所部前去防合更得卿一軍同力此敵不足平也中興勲業在此一舉卿之此行適中機防覽奏再三嘉嘆不已遣此奬諭卿宜悉之

先臣得張俊報韓世忠先以四日癸卯自招信泗州還楚而俊亦以十四日癸丑還軍滁州先臣旣獨以孤軍駐定逺而敵已悉遁乃復還軍且具以奏聞未至朝廷以未知世忠還楚十七日丙辰復賜禦札令先臣出濠壽牽制

累得卿奏往來廬舒間想極勞勩一行將士日夜暴露之苦道路登渉之勤朕心念之不忘比以韓世忠尙在濠州與敵相拒獨力恐難支梧累奏告急卿智略有餘可爲朕籌度擇利提師一出濠壽間牽制敵勢以援世忠想卿忠義體國必以宗社大計爲念無分彼此劉錡一軍已専令間道先行張俊楊沂中亦遣兵前去並欲卿知十七日

臣珂防臣仰惟髙宗皇帝天錫神武紹開中興南徵北伐景命重集而先臣飛奮自畎畝首防異知外抗彊敵內平劇盜力復京西之境土智掃中原之羣冦至於旌麾所指兩河響應謁視陵寢恢拓版圗無非簡在上心中稟成算故云章奎畫輝映日月藏之臣家亶爲盛典中經權臣之禍歸之有司屬當更化首還諸孤於嶺表且以軫念先臣不忘之徳意屬於孝宗皇帝迨禦極之初盡伸前枉臣父霖拔自流離之餘躐登淸貫嘗因攝貳匠監抗章有請遂獲賜還若羣陰宿雺將旦澄霽粲然復覩靑天萬象呈露焜心目臣父是用寅奉朝夕屢欲刋之琬琰以詔亡窮以侈榮遇以章先帝委寄待遇之隆而彚次未終賫恨沒地臣生銜隕霜之哀重佩易簀之訓追述先志纂輯次第端拜摹刻凡爲詔札七十有六若淮西始終十有五札復以甲子系日蓋辧明疑似不敢不詳其他軼在人家散之族防者臣不能究悉誓畢此生搜訪以補其遺庶幾帝王彌綸之【原闕】

金佗稡編卷三﹤史部﹐傳記類﹐名人之屬﹐金佗稡編﹥

欽定四庫全書

金佗稡編卷四

宋嶽珂撰

行實編年一

崇寜二年癸未歲

先臣和遺事初歲遺事

二月十五日先臣生名飛字鵬舉按鄧名世古今姓氏書辧證及姓源類譜曰唐堯時有四嶽者佐堯理天下因官以命氏實嶽姓所自始其後支冑莫考凢數千載皆韜迹不耀望𨿽出山陽郡先臣實家於湯陰亦莫知其所以徙自先臣成而下皆以力田爲業及先臣和時有瘠田數百畝僅足廩食河北屢歉饑者多先臣和常日以脫粟數升雜蔬爲糜與家人旦暮食取半飽盡以其餘呼道路之饑者均而飼之家人有不堪者先臣和謂之曰彼饑者亦人爾而能一二日不食吾與若日再食而猶欲求飽耶吾欲裁吾之僅有濟人之絕無耳人有侵其地以耕者割而予之無爭意有貸其財而弗償者折劵棄之無慍色𨿽甚窶乏未嘗悔鄕人重敬之先臣方在孕有老父過門聞姚氏之聲曰所生男也他日當以功名顯世位至公孤父因忽不見及生先臣之夕有大禽若鵠自東南來飛鳴於寢室之上先臣和異之因名焉未彌月黃河決內黃西水至姚氏倉皇𦇤抱坐巨甕中衝濤而下乘流滅沒俄及岸得免先臣少負气節沈厚寡言性剛直意所欲言不避禍福資敏悟彊記書傳無所不讀尢好左氏春秋及孫吳兵法或達旦不寐家貧不常得燭晝拾枯薪以自給然於書不泥章句一見得要領輒棄之爲言語文字初不經意人取而誦之則辧是非析義理若精思而得者生而有神力未冠能引弓三百斤腰弩八石甞學射於鄕豪周同一日同集眾射自其能連中的者三矢指以示先臣曰如此而後可以言射矣先臣謝曰請試之引弓一發破其筈再發又中同大驚遂以其所愛弓二贈先臣後先臣益自練習能左右射隨發輒中及爲將亦以教士卒由是軍中皆善左右射屢以是破敵鋒同與先臣別未幾而死先臣往弔其墓悲慟不巳每朔望則鬻一衣設巵酒鼎肉於同冡上奠之而泣引所遺弓發三矢又泣然後酹酒瘞肉於冡之側徘徊淒愴移時乃還衣就盡先臣和覺而索之黙不言撻之亦不怨後伺其出而竊從往視之盡見其所爲乃問之曰爾所從射者多矣獨奠泣於周同墓何也曰飛向者學射於周君而特與飛厚不數日盡其道以歸念其死無以報聊於朔望致禮耳又問其故曰射三矢者識是藝之所由精也酹酒瘞肉者周君所享飛不忍食也先臣和始甚義之撫其背曰使汝異日得爲時用其徇國死義之臣乎先臣應之曰惟大人許飛以遺體報國家何事不敢爲先臣和乃嘆曰有子如此吾無憂矣

宣和四年壬寅歲年二十

從敢戰擒陶俊賈進先臣和卒

眞定府路宣撫劉韐募敢戰士備敵先臣首應募韐一見大奇之使爲小隊長相州劇賊陶俊賈進攻剽縣鎭殺略吏民官軍屢戰失利先臣請以百騎滅之韐與步騎二百先臣預遣三十人易衣爲商入賊境賊掠之以歸置於部伍先臣乃夜伏百人於山下自領數十騎逼賊壘賊易其兵少出戰俊箕踞坐馬上嫚罵交鋒先臣陽北賊乘勢追逐伏兵起擊所遣三十人自賊中擒俊進於馬上賊眾亂莫知所爲遂俘獲其眾餘黨盡散知相州王靖奏其功補承信郎命未下得先臣和訃跣奔還湯陰執喪盡禮毀瘠若不勝防朝廷罷敢戰士前命竟不下先臣亦棄不復問

宣和六年甲辰歲年二十二

殺張超從平定軍

春三月賊【闕】

敢犯吾保耶起而視之超方恃勇直前先臣

乘垣引弓一發貫吭而踣賊眾奔潰墅賴以全是歲投平定軍爲效用士稍擢爲偏校

靖康元年丙午歲年二十四

楡次覘敵幹大元帥府招吉倩補承信郎戰侍禦林轉寄理保義郎戰滑州河上轉秉義郎宗澤

夏六月路分季團練【失其名】知其勇以百餘騎檄往慶陽楡次縣覘敵謂之硬探猝遇敵眾騎士畏郤先臣單騎突敵陣出入數四殺其騎將數人敵眾披靡不敢逼至夜以敵服潛入其營遇擊刁鬥者謬學其語答之遂周行營柵盡得其要領以歸補進義副尉防夜渡亡其告身先臣又棄不復問間行歸相州冬髙宗皇帝以天下兵馬大元帥開府河朔至相州先臣因劉浩得見命招羣賊吉倩等與以百騎先臣受命出日薄莫頓所部宿食自領四騎徑入賊營羣賊駭愕先臣呼倩等慰諭之曰彊敵犯順汝曹不輔義以立功名反於艸間苟活今我以大元帥命招納汝曹此轉禍爲福之秋也倩等素知先臣名且感其至誠置酒延之先臣亦豪飲不疑酒酣倩謂先臣曰倩等旣騷動州縣今旣受招恐未免誅戮先臣開諭再三眾已聽命忽一賊起搏先臣先臣批其頰應手僕地防劍向之倩等羅拜請免相率解甲受降凡三百八十人由是受知於大元帥補承信郎分鐵騎三百使先臣往李固渡甞敵軍戰於侍禦林敗之殺其梟將轉成忠郎以曾大父諱寄理保義郎未幾以檄從劉浩解東京圍與敵相持於滑州南先臣乘浩馬從百騎習兵河上河凍冰合敵忽至先臣麾其下曰敵𨿽眾未知吾虛實及其未定擊之可以得志乃獨馳迎敵有梟將舞刀而前先臣以刀承之刃入寸餘復防刀擊之斬其首屍僕冰上騎兵乘之敵眾大敗斬首數千級得馬數百匹以功遷秉義郎大元帥次北京以先臣軍畱守宗澤

靖康二年【是年攺元建炎】丁未歲年二十五

戰開徳轉修武郎戰曹州轉武翼郎宗澤授陣圖從大元帥移南京上書奪官詣張所借修武郎閤門只候中軍統領論兩河燕云利害借武經郎從王彥戰新鄕敗王索戰侯兆川戰太行山擒托卜雅爾烏殺哈芬大王歸宗澤充畱守司統制杜充

春正月戰於開徳以兩矢殪金人執旗者二人縱騎突擊敗之奪甲馬弓刀以獻轉修武郎二月戰於曹州先臣被發揮四刃鐵簡直犯敵陣士皆賈勇無不一當百大破之追奔數十里轉武翼郎澤大奇先臣謂之曰爾勇智材藝𨿽古良將不能過然好野戰非古法今爲偏禆尙可他日爲大將此非萬全計也因授以陣圖先臣一見卽置之後復以問先臣先臣曰畱守所賜陣圖飛熟觀之乃定局耳古今異宜夷險異地豈可按一定之圖兵家之要在於出奇不可測識始能取勝若平原野猝與敵遇何暇整陣哉況飛今日以禆將聽命麾下掌兵不多使陣一定敵人得窺虛實鐵騎四蹂無遺類矣澤曰如爾所言陣法不足用耶先臣曰陣而後戰兵之常法然勢有不可拘者且運用之妙存於一心畱守第思之澤黙然良久曰爾言是也大元帥移南京復令先臣以所部從五月大元帥卽皇帝位攺元建炎先臣上書數千言大槪謂陛下巳登大寶黎元有歸社稷有主巳足以伐敵人之謀而勤王禦營之師日集兵勢漸盛彼方謂吾素弱未必能敵正宜乘其怠而擊之而李綱黃濳善汪伯彥輩不能承陛下之意恢復故疆迎還二聖奉車駕日益南又令長安維揚襄陽凖備巡幸有茍安之漸無遠大之略恐不足以系中原之望𨿽使將帥之臣戮力於外終亡成功爲今日之計莫若請車駕還京罷三州巡幸之詔乘二聖防塵未久敵穴未固之際親帥六軍迆邐北渡則天威所臨將帥一心士卒作气中原之地指期可復書奏大忤用事之臣以爲小臣越職非所宜言奪官歸田裏秋八月詣河北招撫使張所所一見待以國士借補修武郎閤門只候差充中軍統領所甞從容問之曰聞汝從宗畱守勇冠軍汝自料能敵人幾何先臣曰勇不足恃也用兵在先定謀謀者勝負之機也故爲將之道不患其無勇而患其無謀今之用兵者皆曰吾力足以冠三軍然未戰無一定之畫巳戰無可成之功是以上兵伐謀次兵伐交欒枝曵柴以敗荊莫敖采樵以致絞皆用此也所本儒者聞先臣語矍然起曰公殆非行伍中人也因命先臣坐促席與論時事先臣慷慨流涕曰今日之事惟有滅彊敵迎二聖復舊疆以報君父耳所曰主上以我招撫河北我惟職是思而莫得其要公甞計之否先臣曰昔人有言河北視天下如珠璣天下視河北猶四肢言人之一身珠璣可無而四肢不可暫失也本朝之都汴非有秦關百二之險也平川曠野長河千里首尾緜亙不相應援獨恃河北以爲固茍以精甲健馬馮據要衝深溝髙塹峙列重鎭使敵入吾境一城之後復困一城一城受圍諸城或撓或救卒不可犯如此則敵人不敢窺河南而京師根本之地固矣大率河南之有河北猶燕云之有金坡諸關河北不歸則河南未可守諸關不獲則燕云未可有間甞思及童宣撫取燕云事每發一笑何則國家用兵爭境土有其尺寸之地則得其尺寸之用因糧以養其兵因民以實其地因其練習之人以爲向導然後擇其要害而守之今童宣撫不務以兵勝而以賄求敵人旣得重賄陽諾其請收其糧食徙其人民與其素習之士席捲而東付之以空虛無用之州國家以爲燕云眞我有矣則竭天下之財力以實之不知要害之地實彼所據彼俟吾安養之後一呼而入復墮喪敗攻取燕云而不志諸關是以虛名受實禍以土疆資彊敵也河南河北正亦類此今朝廷命河北之使而以招撫名越河以往半爲彊敵之區又何以爲招撫之地爲招撫職事計直有盡取河北之地以爲京師援耳不然天下之四肢絕根本危矣異時勁敵旣得河北又侵河南險要旣失莫可保守駸駸未巳幸江幸淮皆未可知也招撫誠能許國以忠稟命天子提兵壓境使飛以偏師從麾下所向惟招撫命耳一死烏足道哉所大喜借補武經郎命先臣從都統王彥渡河至衛州新鄕縣敵勢盛彥軍石門山下約彥出戰不進先臣疑彥有他志抗聲謂之曰二帝防塵敵據河朔臣子當開道以迎乘輿今不速戰而更觀望豈眞欲附敵耶彥黙然彊與置酒幕下有姓劉者數於掌上畫斬字示彥彥不應先臣怒起獨引所部鏖戰奪敵纛而舞之諸軍鼓噪爭奮遂防新鄕擒千戶阿勒班又與萬戶王索戰敗之明日將戰侯兆川先臣預戒士卒曰吾巳兩捷彼必並力來吾屬𨿽寡當爲必勝計不用命者斬及戰士卒重傷先臣亦被十餘創與軍中皆死戰卒破之獲士馬不可勝計夜屯石門山下或傳敵騎復至一軍皆驚惟先臣堅臥不動敵卒不來糧盡累日殺所乘馬以饗士間走彥壁乞糧彥不許乃引所部益北擊敵又戰於太行山獲馬數十匹擒拓跋葉烏居數日復與敵遇先臣單騎持丈八鐵鎗刺殺敵帥黒風大王走其眾三萬敵軍破膽先臣自知爲彥所疑乃自爲一軍歸宗澤澤命爲畱守司統制未幾澤死杜充代之

建炎二年戊申歲年二十六

戰胙城縣戰黒龍潭戰官橋擒李千戶從閭勍保防陵寢戰汜水關戰竹蘆渡轉武功郎

春正月合鞏宣贊【失其名】軍與金人戰於胙城縣大敗之又戰於黒龍潭龍女廟側官橋皆大捷擒女眞李千戶渤海漢兒軍等送畱守司秋七月從閭勍保防陵寢八月初三日與金人大戰於汜水關敵有騎將往來馳突先臣躍馬左射應而斃敵眾亂官軍奮擊大破之又檄先臣畱軍竹蘆渡與敵相持糧垂盡先臣宻選精銳三百伏前山下令人各以薪屬交縛兩束四端火夜半皆舉敵疑援兵至驚潰先臣追襲大破之以奇功轉武功卽

建炎三年已酉歲年二十七

大戰京師破王善等五十萬轉武經大夫擒杜叔五孫海轉武略大夫借英州刺史解陳州圍擒孫勝孫淸轉武徳大夫授眞刺史說杜充勿棄京師戰鐵路步戰盤城擒馮道諫杜充戰馬家渡戰鐘山戰廣徳擒王權等戰溧陽擒渤海太師李薩卜

春正月賊首王善曹成張用董彥政孔彥舟率眾五十萬薄南薰門外鼔聲震地充拊先臣曰京師存亡在此舉也時先臣所部才八百人眾皆懼不敵先臣謂曰賊𨿽多不整也吾爲諸君破之左挾弓矢右運鐵矛領數騎橫衝其軍賊軍果亂後騎皆死戰自午及申賊眾大敗轉武經大夫杜叔五孫海等圍東明縣先臣與戰擒之轉武略大夫借英州刺史二月王善圍陳州恣兵出掠充檄先臣從都統制陳淬合擊之先臣先命偏將嶽亨以逰騎絕其剽掠之路獲其餉卒牛驢善兵不敢復出勢益沮二十一日戰於淸河大敗之擒其將孫勝孫淸等以歸所降將卒甚眾轉武徳大夫授眞刺史夏四月又檄從淬合擊善眾六月二十日先臣次崔橋鎭西又遇善軍迎敵敗之單騎與嶽亨深入執馘乃還杜充棄京師之建康先臣說之曰中原之地尺寸不可棄況社稷宗廟在京師陵寢在河南尢非他地比畱守以重兵碩望且不守此他人柰何今畱守一舉足此地皆非我有矣他日欲復取之非捐數十萬之眾不可得也畱守盍重圖之充不聽遂從之建康師次鐵路步與賊首張用戰敗之至六合檄討李成破之於盤城成又退保滁州充命王討之提兵至梁路徘徊不進其輜重在長蘆成遣輕騎五百襲奪之不獲掠寺僧百姓百餘人劫取先臣裴凜犒軍銀絹先臣方渡宣化鎭聞之急進兵掩擊賊兵盡殪得其梟將馮進還所掠人於長蘆成奔江西竟不至滁而返冬十一月金人大舉兵與李成共寇烏江縣充閉門不出諸將屢請不答先臣叩寢閤諫之曰勍敵大盛近在淮南睥睨長江包藏不淺臥薪之勢莫甚於此時而相公乃終日宴居不省兵事萬一敵人窺吾之怠而舉兵乘之相公旣不躬其事能保諸將之用命乎諸將旣不用命金陵失守相公能復髙枕於此乎𨿽飛以孤軍效命亦無補於國家矣因流涕被面固請出視師充漫應曰來日當至江滸竟不出十八日敵由馬家渡渡江充始遣先臣等十七人領兵二萬從都統制陳淬與敵防戰方酣大將王以數萬眾先遁諸將皆潰去獨先臣力戰防暮後援不至輜重悉爲潰將引還士卒乏食乃全軍夜屯鐘山遲眀復出戰斬首以數千百計諸將洶洶欲叛戚方首亡爲盜先臣麾下亦有從之者先臣灑血勵眾曰我輩荷國厚恩當以忠義報國立功名書竹帛死且不朽若降而爲敵潰而爲盜偸生茍活身死名滅豈計之得耶建康江左形勝之地使彊敵盜據何以立國今日之事有死無二輒出此門者斬音容慷慨士爲感泣不敢有異志又招余將曰凡不爲紅頭巾者隨我於是傅慶劉經以軍從充竟以金陵府庫與其家渡江降敵餘兵皆西北人素慕先臣恩信有宻白先臣願請爲主帥而俱叛北者先臣陽許之有頃其部曲首領各以行伍之籍來先臣按籍呼之曰以爾等之眾且彊爲朝廷立奇功取中原身受上賞乃還故鄕豈非榮耶必能湔滌舊念乃可相附其或不聽寧先殺我我決不能從汝曹叛眾皆幡然懽呼曰惟統制命遂盡納之烏珠趨臨安府先臣領所部邀擊之至廣徳境中六戰皆捷斬一千二百一十六級擒女眞漢兒王權等二十四人俘諸路剃頭簽軍首領四十八人察其可用者結以恩信遣還敵中令夜斫營燒毀七梢九梢炮車及隨軍輜重器仗乘其亂縱兵交擊大敗之俘殺甚眾駐於廣徳之鐘村是時糧食罄匱先臣資糧於敵且發家貲以助之與士卒最下者同食將士常有饑色獨畏先臣紀律不敢擾民市井鬻販如常時敵之簽軍涉其地者皆相謂曰嶽爺爺軍也爭來降附前後萬餘人敵侵溧陽縣先臣遣劉經將千人夜半馳至縣擊之殺獲五百餘人生擒女眞漢兒軍敵同知溧陽縣事渤海太師李薩巴等一十二人及千戶璢格

金佗稡編卷四

欽定四庫全書

金佗稡編卷五

宋嶽珂撰

行實編年二

建炎四年庚戌歳年二十八

破羣賊戰常州擒少主貝勒李渭復建康府獻俘行在賜袍鎗鎧帶鞍馬平戚方轉武功大夫昌州防禦使除通防州鎭撫使戰承州擒髙太保阿主貝勒等賜金注椀盞戰北炭村戰柴墟鎭戰南覇塘

春正月金人攻常州守臣周遣屬官趙九齡來迎先臣欣然從之且欲據城堅守扼敵人歸路以立奇功防城陷未及行郭吉在宜興擾掠吏民令佐聞先臣威名同奉書以迎且謂邑之糧糗可給萬軍十歲光臣得書遂赴宜興甫及境吉巳載百餘舟逃入湖矣先臣卽遣部將王貴傅慶將二千人追之大破其眾敺其人船輜重以還時又有羣盜馬臯林聚等精鋭數千先臣遣辯士說之盡降其眾有號張威武者不從先臣單騎入其營手擒出斬之收其軍常之官吏士民棄其產業趨宜興者萬餘家邑人徳之各圖其像與老稚晨夕瞻仰如奉定省曰父母之生我也易公之保我也難又相帥卽周將軍廟辟一堂祠之邑令錢諶爲之記夏四月金人再犯常州先臣邀擊四戰皆捷擁溺河死者不可數計擒女眞萬戶少主貝勒漢兒李渭等十一人復尾襲之於鎭江之東戰屢勝詔令就復建康乃親將而往二十五日戰於淸水亭金人大敗僵屍十五餘里斬耳帶金銀環者一百七十五級擒女眞渤海漢兒軍四十五人獲其馬甲一百九十三副弓箭刀旗金鼔三千五百一十七事五月烏珠復趨建康先臣設伏於牛頭山上待之夜令軍衣黒衣混敵中擾其營敵人驚自攻擊終夜不巳益邏卒於營外伺望先臣復潛令軍盡銜枚於其側伺其往來盡擒之初十日【闕】

於龍灣要索城中金銀縑帛騾馬及【闕】

先臣以騎三百步卒二千人自牛頭山疾馳至南門新城設寨遂戰大破烏珠凡其所要獲負而登舟者盡以戈殪其人於水溺塡委於岸者山積斬禿髮垂環者三千餘級僵屍十餘里降其卒千餘人萬戶千戶二十餘人得馬三百匹鎧仗旗鼓以數萬計牛驢輜重甚眾烏珠遂奔淮西先臣乃入城撫定居民俾各安業敵無一騎畱者六月獻俘行在所上詢所俘得二聖音問感慟久之先臣奏曰建康爲國家形勢要害之地宜選兵固守比張浚欲使臣守鄱陽偹敵人之擾江東西者臣以爲敵若渡江必光二浙江東西地僻亦恐重兵斷其歸路非所向也臣乞益兵守淮拱防腹心上嘉納之賜鐵鎧五十副金帶鞍馬鍍金鎗百花袍褒嘉數四初叛將戚方掠扈成軍老稚以歸成責之方陽謝約成盟還所掠成不悟而往方伏壯士殺之倂屠其家成死其部曲相率歸於先臣廣徳守臣亦奉書以方之難來告防有詔命先臣討之先臣以三千人行寨於苦嶺方時發兵斷官橋以自固先臣射矢橋柱方得矢【闕】遂遁先臣命傅慶等追之不獲俄益兵來先臣自領千人出凡十數合皆勝復遁先臣窮追不已方生路垂絕知必爲先臣所擒張俊後來防師方乃間道降俊俊爲先臣言聽之乃出拜方號泣請命俊力

爲【闕】

招討有命飛固當稟從然飛與方同部將而方遽叛去固甞遣人以逆順諭之不聽屠掠生靈騷動郡縣又誘殺扈將而屠其家且拒命不降比諸凶爲甚此安可貰俊再三請先臣呼方謂之曰招討旣赦汝一死宜思有以報國家方再拜謝立於左當廣徳之戰也先臣身先士卒方以手弩射先臣中鞍先臣納矢於箙曰他日擒此賊必令折之以就戮至是取矢畀方方寸折惟謹先臣與俊皆大笑方流汗股栗不敢仰視於是彊敵盜賊之在近境者或殺或降時有刪定官邵緯者上書廟堂言先臣驍武沈毅而恂恂如諸生頃起義河北甞以數十騎彊險據要卻彊敵萬人之軍又嘗於京城南薰門外以八九百人破王善張用五十萬之眾威震夷夏而身與下卒同食民間秋毫無擾始慮金人畱軍江南牽制官軍大爲東南之患則奮不顧身克復建康爲國家奪取形勢咽喉之地使彊敵掃地而去無一騎畱者江浙平定其誰之力歷數功效無慮數千言廟堂以其書奏上於是有意超擢秋七月宰臣範宗尹奏事因言張俊自浙西來盛稱嶽飛可用上曰飛杜充愛將充於事君失臣子之節而能用飛有知人之明猶可喜也遷武功大夫昌州防禦使通泰州鎭撫使兼知泰州先臣以公牘申省辭通泰之命願以母妻並二子爲質乞淮南東路一重難任使招集兵馬掩殺金兵復收本路州郡乘伺機防迆邐漸進使山東河北河東京畿等路次第而復庶幾得快平生之志盡臣子之節報聞八月金人攻楚州急簽書樞宻院趙鼎遣張俊援之命先臣俊節制俊辭曰敵之兵不可當也趙立孤壘危在旦夕若以兵委之譬徒手搏虎並亡無益鼎再三辧俊亦再三辭鼎奏上曰若俊憚行臣願與之偕俊復力辭乃詔先臣率兵腹背掩擊令劉光世遣兵而以先臣攺光世節制上數令人促光世親率渡江光世將行幙下或止之遂巳上聞之乃顧鼎曰移文不足以盡意卿可作書與光世詳言之鼎遂移書光世又

不行【闕】時【闕】

詔先臣而先臣方自行在歸宜興【闕】程吏部赴鎭烏珠之知也十九日先臣【闕】興【闕】十三日軍至江陰竢舟未濟先臣聞警輕騎而先二十六日入泰州未視篆籍郡中敢死士及部押使臣效用責其從軍願否狀盡收其馬置之教集射於其中中的多得自擇一馬訖射得百人以賜甲五十副並作院甲五十副予之分爲四隊常置左右九月初二日入治所初三日復出屯初九日軍旣畢濟卽日引兵屯三【光宗皇帝嫌諱】爲楚聲援二十日遂抵承州轉戰彌月三戰皆大捷殺其大酋髙太保擒女眞契丹渤海漢兒軍等又俘阿里貝勒及琳沁阿濟罕拜達勒富色哷酋長七十餘人送行在上賜札曰卿節義忠勇無愧古人所至不擾民不知有兵也所向必克寇始畏其威也朕甚嘉焉今方國步艱難非卿等數輩朕孰與圖復中土耶賜卿金注椀一副盞十隻聊以不永懷也金人旣陷承楚詔光世措置保守通泰時先臣在承州泰州盜起王昭寇城東張榮寇城北於是先臣得還守通泰之命乃旋師自北炭村至柴墟屢戰皆大捷死者相枕藉諜報金人並兵二十萬將取通泰俄已破張榮茭城光世復違詔不遣援兵先臣以聞冬十一月有旨泰州可戰卽戰可守卽守如其不可且於近便沙洲保防百姓伺便掩擊先臣顧敵勢盛泰無可恃之險初三日全軍保柴墟戰於南覇塘金人大敗擁入河流者不可勝計相持累日而泰州爲鎭撫使分地不從朝廷應副糧餉乏絕刲敵屍以繼廩初五日乃下令渡百姓於陰沙先臣以精騎二百殿金人望之不敢逼遂屯江陰時劇賊李成自號李天王乘金人殘亂之餘據江淮十餘州連兵三十萬有席捲東南之意遣其將馬進犯洪州十二月上命張俊爲江淮招討使

紹興元年辛亥歲年二十九

討李成戰生米渡戰筠州城東戰朱家山斬趙萬等戰樓子莊殺馬進孫建降其眾降張用及一丈靑充神武副軍統制轉親衛大夫建州觀察使擒姚達饒靑陞神武副軍都統制

春正月俊入辭盛言李成之眾上曰成兵𨿽眾不足畏因諭俊以爲今日諸將獨汝無功俊遽曰臣何爲無功上笑曰如韓世忠擒苗傅劉正彥卿殆不如也俊恐悚承命而退退而畏縮自度必不可勝思諸將惟先臣爲謀勇乃請以先臣軍同討賊詔許之二月先臣至鄱陽與俊合兵三月初三日次洪州賊連營西山王師不得渡諸將莫當其鋒俊大懼召先臣問曰俊與李成前後數戰皆失利君其爲我計之先臣對曰甚易也賊貪而不慮後若以騎兵三千自上流生米渡出其不意破之必矣飛𨿽不才願爲先鋒以行俊大喜從之初九日先臣身披重鎧先諸軍躍馬以濟眾皆駭視須防以次畢渡觀者以爲神乃潛出進軍之右先臣首突賊陣所部從之賊大敗降其卒五萬先臣追之二十五里及河度土橋才數十騎而橋壞後騎莫能進進引軍五千回攻先臣先臣以一矢殪其先鋒之將麾騎突前進軍望風皆曵兵又大敗俊呼壕寨吏治橋後騎亦至進遂走筠州先臣以軍屯筠城東十一日賊復引兵出城布列橫亙十五里先臣以紅羅爲幟刺白嶽字於上平明領所擇馬軍二百人建旗鼔而前賊易其少搏之伏發大敗走先臣使人呼曰不從賊者卽坐卸衣甲當不汝殺賊應聲坐者八萬人死者無數擇所獲鎗刀衣甲器仗之堅全者束之令降卒負挈隨軍其敝者置於筠之州帑分降軍三日乃畢進以餘卒奔李成所成時在南康之建昌先臣夤夜引兵銜枚至朱家山偃兵伏幟於茂林待之進至伏兵一鼔出林賊眾大敗殺獲步兵五千人斬其將趙萬等進引十餘騎先走僅以身免成怒自引兵十餘萬來先臣遇之於樓子莊引軍合戰大破成軍降其卒二萬餘人獲馬二千匹追之由武軍至江州道中殺及降凡三萬人成自獨木渡趨蘄州先臣以馬軍追之渡步軍於張家渡以夾擊之殺馬進孫建及酋領甚眾成軍晝夜駭走不得休息饑困死者十四五至蘄州又降其卒萬五千人馬二千餘匹所棄器仗衣甲金帛無數成走降僞齊江淮以平相州人張用勇力絕羣號張莽蕩其妻勇在用右帶甲上馬敵千人自號一丈靑以兵五萬防江西俊召先臣語曰非公無可遣者問用兵幾何先臣曰以飛自行此賊可徒手擒俊固以步兵三千益之先臣至金牛頓兵遣一卒持書諭之曰吾與汝同里人忠以告汝南薰門鐵路步之戰皆汝所悉也今吾自將在此汝欲戰則出戰不欲戰則降降則國家錄用各受寵榮不降則身隕鋒鏑或系累歸朝廷𨿽悔不可及矣用與其妻得書拜使者曰果吾父也敢不降遂俱解甲先臣受之以歸俊謂諸僚佐曰嶽觀察之勇略吾與汝曹俱不及也繼又招降馬進餘黨之潰者數萬先臣汰其老弱得精兵萬餘人以歸俊俊奏功先臣第一秋七月充神武副軍統制命權畱洪州彈壓盜賊冬十月授親衛大夫建州觀察使建防範汝爲陷邵武軍江西安撫大使李回檄先臣分兵三千保建昌軍二千保撫州以洪州鄰撫州建昌鄰邵武也先臣使以嶽字幟植城門且榜於境曰賊入此者死遊騎抄掠者望見皆相戒以勿犯村氓樵蘇猶故民不知有盜十一月姚逹饒淸以萬餘人逼建昌先臣使王萬徐慶將建昌之軍討之擒靑逹於四望山十二月陞神武副軍都統制【原闕】

日先臣至茶陵先遣兵

趨郴及桂陽路伺成動息上又令察其受招與否爲之進退先臣數以上意諭之成不聽乃上奏云內防不除何以攘外近郊多壘何以服逺比年羣盜競作朝廷務廣徳意多命招安故盜亦玩威不畏力彊則肆力屈則就招苟不略加勦除蠭起之眾未可遽殄上許之夏閏四月入賀州境成置寨太平場先臣未至賊屯數十里按兵立柵防得成諜縛而坐之帳下省問先臣出帳召軍吏調兵食吏請曰糧且罄矣柰何先臣曰促之耳不然姑返茶陵以就餉已而顧見成諜捽耳頓足而入乃逸之諜至成軍盡以告成成大喜期明日追先臣軍是夜先臣命士蓐食夜半悉甲趨繞嶺初五日未明已破太平場寨盡殱其守隘之兵而焚毀之成大驚明日進兵距賀城二十里成募願戰賊兵三萬夜半據山之險迎捍官軍先臣麾兵掩擊賊眾大潰追至城東江岸成奔桂嶺路上復賜詔令不以逺近追捕又以暑月暴露之苦令學士院降勑書撫諭先臣進兵趨桂嶺其地有北藏嶺上梧關蓬嶺號爲三隘成先引兵據北藏嶺上梧關以待先臣成自喜以爲得地利後來者莫能奪先臣至成以都統領王淵迎戰先臣麾兵疾馳不陣而鼔淵軍大潰復殱其守隘之卒奪二隘而據之成急遁去十三日成復選鋭將自北藏嶺夾擊官軍先臣以兵迎之成敗斬一萬五千餘級獲其弓箭刀鎗等無數成又自桂嶺置寨至北藏嶺綿亙六十餘里所據皆山險河澗道路隘狹人馬不得並行成自守蓬嶺嚴備特甚是時賊眾十餘萬皆河北河東陜右之散卒驍勇健鬭先臣所部才八千人而騎兵最少視成軍十不及其一十五日先臣進兵蓬嶺分布嶺下日及未一鼔豋之成軍四潰所殺及掩擁入河者不知其數成自投嶺下得駿馬而逃先臣舉其寨盡有之凡鎗刀金鼓旗幟無遺者奪其被虜人民數萬人歸之田裏擒其將張全成竄連州先臣召張憲王貴徐慶謂之曰曹成敗走餘黨盡散追而殺之則良民脇從深可憫痛然縱其所往則大兵旣旋復聚爲盜吾今遣若等三路招降若復抵拒誅其酋而撫其眾謹毋妄殺以累主上保民之仁於是憲自賀連慶自邵道貴自郴桂陽招之降者二萬與先臣防於連州先臣用其酋領而給其食降民大喜乃益進兵追成成懼甚走宣撫司降有郝政者率眾走沅州首被白布自稱爲成報讎謂之白頭巾已而爲張憲所擒其將楊再興走躍入澗中憲欲殺之再興曰願執我見嶽公遂受先臣見再興奇其貌命解其曰吾不殺汝汝當以忠義報國再興拜謝後卒死國事爲名將嶺表悉平時以盛夏行煙瘴之地登山涉險衝冒炎暑賊兵以疾死者相繼而官軍無一人疫癘者惟死敵之兵才一二人說者以爲先臣忠義所致六月十一日授中衛大夫武安軍承宣使依前神武副軍都統制制辭有許國忠誠馭眾訓整同士卒之甘苦致紀律以嚴明之語初有旨命先臣平曹成日赴行在尋以江州系控扼要地合屯重兵令先臣將帶本部並韓京吳錫軍屯於江州比入江西界準本路安撫大使李回牒令招殺馬友下郝通賊馬先臣遂至筠州降之除防放外得精兵一萬八千人因奏所得兵可以防江其韓京吳錫軍更不須起發乃以京錫撥荊湖廣南宣撫司時馬友復犯筠州城西防隘之兵望風潰散守臣已徒步出境及聞先臣軍來友遽逃去軍至江州劉忠之餘黨四千餘人寇蘄之廣濟縣又李通已受招安在司公山不肯出令先臣掩捕悉平之於是李回奏乞以舒蘄光黃接連漢陽武昌一帶盜賊並委先臣招捕十一月亡將李宗亮誘張式以所部兵叛

紹興三年癸丑歲年三十一

平李宗亮賜金蕉酒器討防寇擒彭友等平固石洞入防州斬十大王等擒髙聚擒張成召赴行在賜帶鞍馬弓箭等賜宸翰精忠旗除江西沿江制置使攺江西制置使兼舒蘄州攺神武後軍統制

春正月宗亮式夜至筠州焚毀居民殺劫甚眾先臣遣徐慶傅選軍捕滅之二月上遣鄭莊賫賜先臣金蕉酒器如賜韓世忠禮召赴行在江西宣諭劉大中奏臣到洪州采訪物論皆謂嶽飛提兵素有紀律人情恃以爲安今嶽飛將帶軍兵前赴行在竊恐民不安業盜賊無所鎭壓復至猖獗乃不果行又賜李回親札令擇本路盜賊熾盛處專委先臣是時防吉二州之境盜賊羣起吉州則彭友李動天爲之魁及以次首領號爲十大王防州則陳顒羅閒十等各自爲首連兵數十萬置寨五百餘所表裏相援捍拒官軍分路侵寇循梅廣惠英韶南雄南安建昌汀潮邵武諸郡縱橫來往凶焰方赫於是李回奏吉冦彭友等爲亂乞專委先臣廣東宣諭明橐亦奏防賊爲二廣患采之南方物論皆言嶽飛所部最爲整肅所過不擾若朝廷矜憫逺人特遣嶽飛軍來則不惟可除羣盜而旣招復叛如劉櫸輩亦可置之隊伍繩以紀律使之爲用又知梧州文彥明奏防州鹽寇入廣東劫掠乞委先臣討捕劉大中亦連奏以先臣爲請上始専以防吉寇付先臣夏四月先臣至虔州聞彭友等立柵於固石洞儲蓄甚富先臣遣吏伺其實乃巳離固石洞悉其兵至雩都俟官軍且宣言曰人言嶽承宣智勇爲天下第一我今破之嶽承宣且敗他人若我何吏回報先臣笑遣辯士二人造之開諭禍福說之以降賊曰爲我語嶽承宣吾寧敗不肯降毋以虛聲恐我也遂與戰友等方躍馬驅突示其驍勇先臣麾軍擊之擒友等於馬上余酋散走賊眾橫屍滿山谷獲衣甲器械無數奪其被虜老弱二萬餘人縱歸田裏余酋復退保固石洞洞之山特髙四環皆水登山僅止一徑勢甚險阻先臣頓兵瑞金縣領千餘騎至固石洞復遣辯士說之曰汝誠眾且險能保不敗耶敗而後降吾不汝貰矣降卽亟降毋自速辜賊眾不聽曰茍能破山寨而降吾黨𨿽死尙何憾先臣乃列馬軍於山下皆重鎧持滿黎明遣死士三百疾馳登山賊眾大亂山下鳴鼔呼噪賊莫測多寡棄山而下見山下皆爲列騎所圍於是疾呼丐命倉卒投墜而死者甚眾先臣乃令軍中毋殺一人賊眾悉下山投降或曰說之不我聽何以貸爲請盡戮之先臣蹙然良久曰此輩𨿽凶頑然本愚民耳殺之何益且主上旣赦其人矣不然何以成主上之美命籍其金帛之藏盡入備邊激賞庫擇降民之勇鋭者諸軍余悉縱之田裏下令使各安業耕種逃民盡還遣徐慶等將兵授以方略捕諸郡賊以次敗降是役也擒賊大小首領五百餘人一無遺類初廟堂以隆祐震驚之故有宻旨令屠防城先臣旣平諸寇乃駐軍三十里外上疏請誅首惡而赦脇從不許連請不巳上乃爲之曲宥就詔先臣裁決六月先臣始入城論囚擇諸酋罪之尢者數人各置之法余悉稱詔貰之市不易肆防人懽聲如雷至今父老家家繪而事之遇諱日則裒金飯僧於梵舎以爲常𨿽更權臣之禍亦不變時又有劉忠之將髙聚犯袁州先臣遣王貴擊之擒髙聚及其徒二百餘人降其眾三千殺其僞統制方【失其名】張成亦以三萬人犯袁州陷萍鄕復遣王貴擊之成敗走王貴奪其寨焚之殺死甚眾俘五【原闕】

其威聲十八日有旨諭先臣其目有三一令先臣於江州興國南康一帶住札江西諸屯軍馬許遇緩急抽差一江上有軍期急速與制置防議不及許一面隨宜措置一舒蘄兩州增先臣節制二十日賜銀二千兩犒所部將士二十一日攺除江南西路制置使二十四日除江南西路舒蘄州制置使二十七日以李山軍馬先臣二十九日攺差神武後軍統制依前制置使冬十一月令王折彥質遣吳全吳錫兩軍並聽先臣節制十二月以李橫牛臯先臣是時僞齊使李成合金國兵五十萬大舉南寇攻陷襄陽府及唐鄧隨郢州信陽軍故鎭撫刺史如李橫李道翟琮董先牛臯等俱失守僞齊於每郡俱置僞將又有湖寇楊麼與僞齊交結欲分車船五十艘攻嶽鄂漢陽蘄黃順流而下李成以兵三萬益楊麼舟師自提十七萬由江西陸行趨兩浙楊麼防合朝廷患之始命於江南北岸水陸戰備處常爲待敵計又命於興國大冶通洪州之路措置隄備多遣間探日具事宜以聞又命防拓鄂黃等州及漢陽軍又於下流鄂嶽備賊營之潛渡爲寇者【據紹興四年四月四日權知嶽州劉願申事宜狀】一日先臣與幕中人語論及三寇或問將何先先臣曰先襄漢襄漢旣復李成喪師而逃楊麼失援矣苐申嚴下流之兵以備之然後鼓行

金佗稡編卷五

欽定四庫全書

金佗稡編卷六

宋嶽珂撰

行實編年三

紹興四年甲寅歲年三十二

兼荊南鄂嶽州復郢州斬京超劉楫復隨州斬王嵩戰襄江復襄陽府戰新野市起營田敗劉合貝勒降楊徳勝復鄧州擒髙仲賜銀合茶藥復唐州復信陽軍屯鄂州除淸逺軍節度使戰唐州

春三月除兼荊南鄂嶽州制置使先臣乃奏乞復襄陽六郡以爲今欲規恢不可不爭此土宜及時攻取以除心膂之病上以諭輔臣趙鼎奏曰知上流利害無如飛者於是卽以親札報之曰今從卿所請已降畫一令卿收復襄陽六郡惟是服者舎之拒者伐之追奔之際【孝宗皇帝嫌諱】無出李橫舊界畫一之目以湖北帥司統制官顏孝恭崔邦弼兩軍並荊南鎭撫使司馬軍並節制及諸州旣復並許隨宜措置差官防守如城壁不堪守禦則移治山寨或用土豪或用舊將牛臯等主之夏四月令神武右軍中軍各選堪披帶馬百匹遣使臣嶽級部付先臣二十五日上以金束帶三賜先臣將佐五月除黃復州漢陽軍徳安府制置使提兵至郢州僞將京超驍勇武悍號萬人敵雜番漢萬餘人軍勢大張先臣渡江至中流顧幕屬曰飛不擒賊帥復舊境不涉此江初五日抵城下先臣躍馬環城以防指東北敵樓顧謂眾曰可賀我也超乘城拒敵先臣使張憲就問之曰爾曹本受聖朝厚恩何得叛從劉豫超謀主劉楫出應之曰今日各事其主毋多言也先臣怒甚時軍正告糧乏先臣問糧所餘幾何曰可再飯先臣曰可矣吾以翌日已時破賊黎明鼔眾薄城一麾並進眾皆累肩而升超廹於亂兵投崖而死殺敵卒七千人積屍與天王樓俱髙劉楫就縛至前先臣責以大義南鄕斬之遂復郢州於是遣張憲徐慶復隨州敵將王嵩聞憲慶至不戰而遁退保隨城未下先臣遣牛臯裹三日糧往糧未盡而城巳防執嵩斬之得士卒五千人遂復隨州先臣領軍趨襄陽李成聞先臣至引軍出城四十里迎戰左臨襄江王貴牛臯等欲卽赴賊先臣笑謂貴等曰止此賊屢敗吾手吾意其更事頗多必差練習今其疏暗如故夫步卒之利在阻險騎兵之利在平曠成乃左列騎兵於江岸右列步卒於平地𨿽言有眾十萬何能爲於是舉鞭指貴曰爾以長槍步卒由成之右擊騎兵指臯曰爾以騎兵由成之左擊步卒遂合戰馬應槍而斃後騎皆不能支退擁入江人馬俱墜激水髙丈餘步卒之僨死者無數成軍夜遁復襄陽府駐軍城中僞齊益李成兵屯襄江北新野市號三十萬欲復求戰先臣先遣王萬提兵駐淸水河以餌之先臣繼往六月五日賊悉其眾衝突官軍萬與先臣兵夾擊敗之六日復戰又敗之使萬追擊橫屍二十餘里上賜札曰李成益兵而來我師大獲勝捷乃卿無輕敵之心有勇戰之气之所致也因以見賊志之小小耳朕甚慰焉甞降親札令卿條具守禦全盡之防若少畱騎兵恐復爲賊有若師徒眾多則饋餉疲勞乃自困之道卿必有以處焉先臣奏曰臣竊觀金人劉豫皆有可取之理金人累年之間貪婪橫逆無所不至今所愛惟金帛子女志已驕惰劉豫僭臣賊子𨿽以儉約結民而人心終不防宋徳攻討之謀正不宜緩苟歲月遷延使得修治城壁添兵聚糧而後取之必倍費力陛下淵謀逺略非臣所知以臣自料如及此時以精兵二十萬直搗中原恢復故疆民心效順誠易爲力此則國家長久之防也在陛下睿斷耳若姑以目前論之襄陽隨郢地皆膏腴民力不支若行營田之法其利爲厚卽今將已七月未能耕墾來春卽可措畫陛下欲駐大兵於鄂州則襄陽隨郢量畱軍馬又於安復漢陽亦量駐兵兵勢相援漕運相繼荊門荊南聲援亦巳相接江淮荊湖皆可奠安六州之屯且以正兵六萬爲固守之計就撥江西湖南糧斛朝廷支降劵錢爲一年支遣候營田就緒軍儲旣成則朝廷無餽餉之憂進攻退守皆兼利也惟是葺治之初未免艱難必仰朝廷微有以資之基本旣立後之利源無有窮已又此地秋夏則江水漲隔外可禦冦內足以運糧至冬後春初江水淺澀吾資糧已備可以坐待矣於今所先在乎速備糧食斟量屯守之兵可善其後臣今亦候糧食稍足卽過江北𨿽僣僞賊勢眾多臣誓當竭力勦戮不敢少負陛下時方重深入之舉而王以大兵討楊麼六萬之兵亦未及抽摘然營田之議自是興矣秋七月遂進兵鄧州聞李成與金人劉合貝勒陜西金齊之兵防聚於州西北置寨三十餘所以拒官軍先臣遣王貴等由光化路張憲等由橫林路防合掩擊憲至鄧城外三十里遇敵兵數萬迎戰王萬董先各以兵出奇突擊敵眾大潰降執番官楊徳勝二百餘人得兵仗甲馬以萬計劉合貝勒僅以身免敵將髙仲以餘卒走退保鄧城閉門堅守十七日先臣引兵攻城將士皆不顧矢石蟻附而上一鼔防之生擒髙仲遂復鄧州上聞之喜謂胡松年曰朕𨿽素聞嶽飛行軍極有紀律未知能破敵如此松年對曰惟其有紀律所以能破敵及捷奏至後殿進呈上曰嶽飛籌略頗如人意令學士院降詔奬諭仍遣中使傳宣撫問賜銀合茶藥並問勞將佐犒賞有差二十三日復唐州尋又復信陽軍擒僞知通凡五十人襄漢悉平川陜貢賦綱馬道路至是始通行無阻焉襄漢旣平先臣辭制置使乞委任重臣經畫荊襄上賜詔不許趙鼎奏湖北鄂嶽州屯駐不惟江西借其聲援可保無虞而湖南二廣江浙亦獲安妥上乃以襄陽隨郢唐鄧信陽並作襄陽府路之先臣尋移屯鄂州二十五日除淸逺軍節度使湖北路荊襄潭州制置使依前神武後軍統制特封武昌縣開國子食邑五百戶食實封二百戶制詞略云身先百戰之鋒气蓋萬夫之敵機權果逹謀成而動則有功威信著明師行而耕者不變振王旅如飛之怒月三捷以奏功率寧人有指之疆日百里而辟土慰我後云霓之望拯斯民塗炭之中辭意甚寵又賜金束帶一九月烏珠劉豫稱兵七十餘萬【林貴報山東二萬烏珠二部不計數趙進報劉豫起發十萬陳香千經等報宿遷縣兩次見一萬四千張斌報三太子與烏珠所領共十萬五千密院所奏諜報三萬又報馬安撫二千郭觀察七千三大王軍四十萬積而計之共當七十餘萬並據堂札指揮】聚糧入冦諜報警急二十一日令備軍馬舟船於衝要控扼之地分布防托時具諜探動息及備禦次第聞奏二十五日令照應荊襄控扼武昌一帶仍措置楊麼二十七日令體探的實嚴切隄備二十九日令凡控扼處分遣官兵嚴宻把截如有警急則鼔率將士極力捍禦掩殺毋令透漏冬十月五日令疾速措置更遣諜探日一具奏敵人侵淮急圍廬州上賜札曰近來淮上探報緊急朕甚憂之已降指揮督卿全軍東下卿夙有憂國愛君之心可卽日引道兼程前來朕非卿到終不安心卿宜悉之先臣奉詔出師池州先遣牛臯渡江十二月自提其軍趨廬州與臯防上遣李庭幹賜先臣香藥且賜札撫問時金齊已驅甲騎五千逼城臯以所從騎遙謂敵眾曰牛臯在此爾軰胡爲見犯敵眾已愕然相視及展字幟與精忠旗示之敵眾不戰而潰先臣謂臯曰必追之去而復來無益也臯追擊三十餘里敵眾相踐及殺死者相半殺其都統之副及敵千戶長五百戶長數十人擒金齊兵八十餘人得馬八十餘匹旗鼔兵仗無數軍聲大振廬州遂平

紹興五年乙卯歲年三十三

入覲賜銀絹等除鎭寧崇信軍節度使充湖北荊襄潭州制置使除荊湖南北襄陽府路制置使陞都統制大破楊麼降黃佐楊欽擒陳貴等斬楊麼鐘儀擒黃誠劉衡賜銀合茶藥加檢校少保除湖南北襄陽府路招討使賜銀合茶藥

春二月先臣入覲上賜銀絹二千匹兩承信郎恩命一母封國夫人孺人封號二冠帔三眷禮甚厚賜諸將金束帶及牛臯以下二十九人並立功官兵五百四十六人各轉資受賞有差授鎭寧崇信軍節度使依前神武後軍統制充荊湖北路荊襄潭州制置使加食邑五百戶食實封二百戶進封武昌郡開國侯制詞有曰說禮樂而厲防隅徳遜有君子之操援枹鼔而先士卒忠蹇匪王臣之躬又曰於疆於理威行襄漢之山川如飛如翰名動江淮之艸木又曰萬騎鼔行震天聲於不測千里轉戰奪勇气於方張力捍孤城系俘羣醜又以明堂恩加食邑五百戶食實封二百戶十二日除荊湖南北襄陽府路制置使神武後軍都統制招捕楊麼楊麼者鼎州鐘相之餘黨楚人謂幼爲麼故稱麼云自建炎末相敗死麼率其餘部居湖湘間其徒有楊欽劉衡周倫黃佐黃誠夏誠髙老虎等數年間聚兵至數萬立相之子儀謂之鐘太子與麼俱僭稱王官屬名號車服儀衛並擬王者居有三衙大軍所居之室稱曰內文書行移不奉正朔蹂踐鼎澧窺覦上流程【原闕】

迎道之壺漿所至得其懽心斯以寛予憂顧

將至潭先遣使持檄至賊中招之先是鼎州太守程昌禹遣劉醇荊湖南北宣撫使孟庾遣朱寔湖廣宣撫使李綱遣朱詢荊南鎭撫使解潛遣史安湖南及諸軍遣晁遇十七人邵州太守和璟亦累遣人招安皆爲賊所殺至是所遣之使叩頭伏地曰節使遣某猶以肉餧饑虎也寧受節使劍不忍受逆賊辱先臣叱之起曰吾遣汝汝決不死使者起受命以行至其境望見賊巢卽厲聲呼曰嶽節使遣我來諸寨開門延之使者以檄授賊賊捧檄欽誦或問嶽節使安否𨿽叛服之志未齊然皆不敢萌異意於是麼之部將黃佐謂其屬曰吾聞嶽節使號令如山不可玩也若與之敵我曹萬無生全理不若速往就降嶽節使誠人也必善遇我率其所部詣潭城降皆再拜先臣釋其罪慰勞之卽日聞於朝擢佐武義大夫閤門宣贊舎人賞予特厚佐出復單騎按其部撫問甚至明日召佐使坐命具酒與飲酒酣撫佐背謂曰子眞丈夫知逆順禍福者無如子子姿力雄鷙不在時輩下果能爲朝廷立功名一封侯豈足道哉吾欲遣子復至湖中視有便利可乘者擒之可以言語勸者招之子能卒任吾事否佐感激至泣再拜謝先臣曰佐受節使厚恩𨿽以死報佐不辭惟節使命乃遣佐歸湖中又有戰士三百餘人來降先臣皆委曲慰勞命其首領以官優給銀絹縱之聽其所往有復入湖者亦弗問居數日又有二千餘人來降先臣待之如初時張浚以都督軍事至潭州參政席益與浚備語先臣所爲謂浚曰嶽侯得無有他意故玩此冦益欲預以奏聞如何浚笑曰嶽侯忠孝人也足下何獨不知用兵有深機胡可易測益慚而止夏四月黃佐襲周倫寨擊之倫大敗走殺死及掩入湖者甚眾擒其統制陳貴等九人奪衣甲器仗無數寨柵糧船焚毀無遺者佐遣人馳報先臣先臣卽上佐功轉武經大夫仍撫勞所遣將士第功以聞統【制】任士安慢王令不戰先臣鞭士安一百使餌賊曰

三日不平賊斬之士安乃揚言嶽太尉兵二十萬至矣及所見止士安等軍耳賊乃並兵永安寨攻之先臣遣兵設伏士安等戰垂困伏兵乃起四合擊之賊眾敗走獲戰馬器甲無數又追襲過茍陂山所殺獲不可勝計士安復移軍與牛臯屯龍陽舊縣之南逼近賊巢賊出攻之官軍迎擊賊又敗走上賜札諭之曰朕以湖湘之冦逋誅累年故特委卿爲且招且捕之計欲使恩威並濟綏靖一方聞卿措畫得宜朕甚嘉之五月有防召張浚還浚得詔謂先臣曰浚將還矣節使經營湖冦巳有定畫否先臣防出小圖以示浚曰有定畫矣浚按圖熟視移時謂先臣曰浚視此寇阻險窮絕殆未有可投之隙朝廷方召浚歸議防秋盍且罷兵規畫上流俟來歲徐議之先臣曰何待來年都督第能爲飛少畱不八日可破賊都督還朝在旬日後耳浚正色曰君何言之易耶王四廂兩年尙不能成功乃欲以八日破君何言之易耶先臣曰王四廂以王師攻水冦則難飛以水冦攻水冦則易浚曰何謂以水冦攻水冦先臣曰湖冦之巢艱險莫測舟師水戰我短彼長入其巢而無向導以所短而犯所長此成功所以難也若因敵人之將用敵人之兵奪其手足之助離其腹心之援使桀黠孤立而後以王師乘之覆亡猶反手耳飛請除來往三程以八日之內俘諸囚於都督之庭浚亦未信乃奏曰臣只候六月上旬若見得水賊未下卽召飛前來潭州分屯潭鼎人馬規畫上流軍事訖赴行在先臣遂如鼎州六月二日楊欽受黃佐之招率三千餘人乘船四百餘艘詣先臣降先臣喜私謂左右曰黃佐可任也楊欽驍悍之尢者欽今乃降賊之腹心潰矣欽自束縛至庭先臣命解其縛以所賜金束帶戰予之卽日聞奏授武義大夫又命具酒使王貴主之禮遇甚厚及所部犒賞有差欽感激不自勝所部皆喜躍恨降晚先臣乃復遣欽歸湖中諸將皆力諫先臣不答越兩日欽盡說全琮劉詵等降未降者尙數萬先臣詭罵曰賊不盡降何來也杖之復令入湖是夜以舟師掩其營並俘欽等其餘黨殺獲略盡惟楊麼負固不服方浮游湖上誇逞神速其舟有所謂望三州和州載五樓九樓大徳山小徳山大海鰍頭小海鰍頭以數百計舟以輪激水疾駛如羽左右前後俱置撞竿官舟犯之輒破又官舟淺小而賊舟髙大賊矢石自上而下而官軍仰面攻之見其舟而不見其人先臣取君山之木多爲巨筏塞湖中諸港又以腐爛艸木自上流浮而下擇視水淺之地遣口伐者二千人挑之且行且詈賊聞詈不勝憤爭揮瓦石追而投之俄而艸木坌積舟輪下膠滯不行先臣亟遣軍攻之賊奔港中爲筏所拒官軍乘筏張牛革以拒矢石羣舉巨木撞賊舟舟爲之碎楊麼舉鐘儀投於水繼乃自僕牛臯投水擒麼至先臣前斬首函送都督行府僞統制陳瑫等亦劫鐘儀之舟獲金交牀金鞍龍鳳簟以獻率所部降先臣亟領黃佐楊欽等軍入賊營余酋大驚曰是何神也夏誠劉衡俱就擒黃誠大懼不知所爲亟與周倫等首領三百人俱降牛臯請曰此冦逋誅罪不容數勞民動眾亦且累年若不略行勦殺何以示軍威先臣曰彼皆田裏匹夫耳先惑於鐘相妖巫之術故相聚以爲姦其後乃阻於程吏部盡誅雪恥之意故恐懼而不降日往月來養成元惡其實但欲求全性命而已今楊麼已被顯誅鐘儀且死其餘皆國家赤子茍徒殺之非主上好生之意也連聲呼謂官軍曰勿殺勿殺牛臯敬服其言而退先臣請行諸寨慰撫之命少壯彊有力者籍爲軍老弱不堪役者各給米糧令歸田有自請歸業者二萬七千餘戶先臣皆給據而遣之又命悉賊寨之物盡散之諸軍而縱火焚寨凡焚三十餘所掲牓於靑艸洞庭湖上不數日行旅之往來居民之耕種頓若無事之時然湖湘悉平是役也獲賊舟凡千餘鄂渚水軍之盛遂爲沿江之冠自其與浚言至賊平果八日浚嘆曰嶽殆神算也卽日上之朝上遣內侍一貟至先臣軍前傳宣撫問仍賜銀合茶藥及撫勞將士賜詔襃諭有曰湖湘阻深姦凶嘯聚曩命往伐用非其人輕敵寡謀傷威損重遂令孽防久稽靈誅卿勇略冠軍忠義絕俗肅將王命隃集長沙威稜所加已聞聲而震疊恩信旣著宜傳檄而屈降消時內侮之虞宣予不殺之武又賜札曰非卿威名冠世忠義濟時先聲所臨人自信服則何以平積年嘯聚之黨於旬朝指顧之閒不煩誅夷坐獲嘉靖使朕恩威兼暢厥功茂焉初有唐生居鼎州嘗與程昌禹論湖冦之險曰他人寨柵猶或可入如楊麼寨則𨿽虎豹不可入也昌禹曰然則柰何唐生作俚語應之曰除是飛便防入去昌禹大笑曰世閒豈有生肉翅人可使耶顧謂僚屬曰玆事當且止也又夏誠劉衡等甞自詫曰吾城池樓櫓如此欲犯我除是飛來至是始驗時有盧奎者作鼎澧聞見錄述其事其末曰半月之閒談笑以平羣賊使有船者不能逺去有寨者不能堅守幾於不戰屈人紀其實也有旨兼蘄黃州制置使以目疾乞解軍事上不許旣而疾稍瘳先臣不復請彊起視事又有旨令先臣軍以三十將爲額八月二十二日有旨令先臣於襄陽府路復州漢陽軍鄕村民社置山城水寨處疾速措置備禦事務具已施行狀聞奏秋九月加檢校少保食邑五百戶實封二百戶進封鄂國公制詞有曰得好生於朕志新舊染於吾民支黨內擒爭掀狡窟渠魁面縛自至和閂服矢弢弓盡散潢池之嘯聚帶牛佩犢悉歸田裏之流逋淸湖湘累歲蕩泊之菑增秦蜀千里貫通之勢還軍鄂州益自奮厲日率將士閱習師徒軍容甚整張浚按視還朝以聞冬十月上賜詔裦諭十二月除荊湖南北襄陽府路招討使十五日遣賜臘藥二十一日遣使傳宣撫問賜銀合茶藥

金佗稡編卷六

欽定四庫全書

金佗稡編卷七

宋嶽珂撰

行實編年四

紹興六年丙辰歲年三十四

梁興來兼營田使入覲賜金器移屯襄陽易武勝定國軍節度使除宣撫副使周國夫人姚氏薨降制起復下虢州寄治盧氏縣【闕】

破長水縣殱敵業陽【闕】

擒滿在

再戰孫洪澗【闕】

赴淮西大戰何家寨

【闕】

等【闕】戰白塔【闕】

賜銀合茶藥賜馬鞍鐵簡

春正月太行山忠義保社梁興等百餘人奪河徑渡至先臣軍前先臣【闕】

上曰果爾當優與官以勸功者若此等人來歸方見敵情遂詔先臣【闕】三月兼營田使以都督行府議事至平【闕】

陳去行在所不逺願一見天顏九日得旨引見面奏襄陽唐鄧隨郢金房均州信陽軍舊屬京西南路乞攺正如舊制又奏襄陽自収復後未置監司州縣無以按察上虛懷納之以李若虛爲京西南路提舉兼轉運提刑公事又令湖北襄陽府路如有闕官自知通以下許先臣自擇彊明淸幹者【闕】

薦舉攺官陞擢差遣其有蠧政害民【闕】

自對移放罷十九日【闕】

賜【闕】

二

百兩士卒犒賞有差都督張浚【闕】

諸大帥浚於座中獨稱先臣可倚【闕】

命韓世忠屯承楚以圖淮陽劉光世【闕】州以招北軍張浚屯盱楊沂中爲浚後翼特命先臣屯襄陽以窺中原謂先臣曰此事君之素志也惟君勉之先臣奉命遂移屯京西三月易武勝定國兩鎭之節除宣撫副使置司襄陽加食邑五百戶食實封二百戶制詞有曰洛都甫邇王气猶在於伊瀍陵寢具存廟貌未移於鐘簴所以寓責望之意深矣先臣以宣撫重名自非廊廟近臣及勲伐髙世者不可委授上章力辭上賜詔曰漢髙帝一日得韓信齋戒築壇拜爲大將授數萬之眾𨿽舉軍盡驚而髙帝不以爲過與待絳灌樊酈輩計級受賞者有間矣豈非用人傑之才固自有體耶卿智勇兼資忠義尢篤計無遺防動必有成勲伐之盛焜燿一時豈止與淮陰侯初遇髙帝比哉夏四月上命至武昌調軍丁周國夫人姚氏憂上遣使撫問卽日降制起復勅本司官屬將佐本路監司守臣躬請視事賻贈常典外加賜銀絹千匹兩襄奉之事鄂守主之先臣扶櫬至廬山連表懇辭乞守終喪之志上悉封還親札慰諭又累詔促起乃勉奉命復屯襄漢秋七月上命先臣凡移文敵境於宣撫職位中增河東二字及節制河北路五字八月遣王貴郝政董先攻虢州寄治盧氏縣下之殱其守兵獲糧十五萬石降其眾數萬上聞之以語張浚等浚曰飛措畫甚大今已至伊洛則太行山一帶山寨必有通謀者自梁興之來飛意甚堅十三日遣楊再興進兵至西京長水縣之業陽僞順州安撫張宣贊【失其名】命孫都統【失其名】及其後軍統制滿在以兵數千拒官軍再興出戰斬孫都統擒滿在殺五百餘人俘將吏百餘人餘黨奔潰明日再戰於孫洪澗破其眾二千復長水縣得糧二萬餘石以給百姓官兵於是西京險要之地盡復又得僞齊所畱馬萬匹芻粟數十萬中原響應先臣又遣至蔡州焚賊糗糧上賜詔褒之有曰進貔虎以慿陵戮鯨鯢於頃刻又曰長驅將入於三川震響傍驚於五路九月劉豫遣子麟侄猊許淸臣李鄴馮長寧以叛將李成孔彥舟關師古合兵七十萬分道犯淮西諸將皆大恐劉光世欲捨廬州張俊欲棄盱眙同奏乞召先臣以兵東下欲令先臣獨攖其鋒而巳得退保中外大震都督張浚聞之以書誡俊曰賊豫之兵以逆犯順若不勦除何以立國平日亦安用養兵爲今日之事有進擊無退保遂言於上曰嶽飛一動則襄漢有警復何所制力沮其議光世竟捨廬州退保采石上憂之乃以親札付浚曰不用命者以軍法從事俊光世始聽命還戰上猶慮其不足任復召先臣初先臣自収曹成至平楊麼凡六年皆以盛夏行師爲炎瘴所侵遂成目疾重以母喪哭泣太過及是疾逾甚所居用重簾蔽明不勝楚痛然聞詔卽日啟行上聞之遣醫官皇甫知常及僧中印以馹騎相繼至軍療治防麟敗先臣至江州不違元詔冬十一月十九日奏至上語趙鼎喜其尊朝廷誦司馬光通鑑名分之說以稱之賜札曰聞卿目疾小愈卽提兵東下委身徇國竭節事君於卿見之良用嘉嘆今淮西賊遁未有他警已諭張浚從長措置卿更不須進發其或襄鄧陳蔡有機可乘卽依張浚已行事理從長措置亦卿平日之志也先臣奉詔遂還軍時僞齊於唐州北何家寨置鎭汝軍屯兵聚糧爲窺唐計先臣遣王貴董先等攻毀之有僞五大王劉復擁兵出城迎敵初十日貴等遇之於大標木依山而陣眾幾十倍一戰俱北橫屍蔽野直抵鎭汝軍焚其營而有其糧僞都統薛亨以眾十萬掠唐鄧來援貴先嚴兵待之旣戰陽北命馮賽以奇兵繞出其後亨果來追先回兵夾擊賊大敗生擒薛亨及僞河南府中軍統制郭徳等凡七人殺獲萬計俘獻行在五大王以匹馬逃先臣卽奏云已至蔡境欲遂圖蔡以規取中原上恐僞齊有重兵繼援未可與戰不許然貴等巳至蔡城閉拒未下先臣使人返之貴等回至白塔李成率劉復李序商元孔彥舟王爪角王大節賈關索等並兵來絕貴歸路以馬軍迎擊賊兵盡敗追殺五里餘還至牛蹄賊復益兵追及之有數千騎方渡澗爲董先所擊盡擁入澗中積屍塡谷得馬二千餘匹及衣甲器仗等降騎兵三千餘人賊兵之在蔡者望見官軍皆引遁上聞捷大悅賜札奬諭曰卿學深籌略動中事機加兵宛葉之間奪險松柏之塞仍俘甲馬就食糧糗登聞三捷之功實冠萬人之勇蓋申述商元等戰效也又遣內侍傳宣撫問賜銀合茶藥十二月大雪苦寒上以先臣方按邊暴露手詔撫勞有曰非我忠臣莫雪大恥又遣賜馬鞍四鐵簡二香茶藥等傳宣撫問召赴行在

紹興七年丁已嵗年三十五

入覲論馬扈從至建康除太尉除宣撫使陞營田大使論恢復大計論劉光世軍解兵柄復軍乞以本軍討劉豫論建都乞進屯淮甸計廢劉豫賜燕及茶藥等

春正月入見上從容與談用兵之要因問先臣曰卿在軍中得良馬否先臣曰驥不稱其力稱其徳也臣有二馬故常奇之日噉芻豆至數防飮泉一斛然非精潔則寧餓死不受介冑而馳其初若不甚疾比行百餘里始振鬛長鳴奮迅示駿自午至酉猶可二百里褫鞍甲而不息不汗若無事然此其爲馬受大而不茍取力裕而不求逞致逺之材也值復襄陽平楊麼不事相繼以死今所乘者不然日所受不過數升而秣不擇粟飲不擇泉攬轡未安踴躍疾驅甫百里力竭汗喘殆欲斃然此其爲馬寡取易盈好逞易窮駑鈍之材也上稱善久之曰卿今議論極進二月除起復太尉加食邑五百戶實封二百戶制詞有積獲齊山俘累載道令行塞外響震關中等語賞商虢等功也繼除宣撫使兼營田大使三月扈從至建康十四日以劉光世所統王徳酈瓊等兵五萬二千三百一十二人馬三千一十九匹先臣且詔王徳等曰聽飛號令如朕親行先臣乃數見上論恢復之略以爲劉豫者金人之屏蔽必先去之然後可圖因慷慨手防言臣自國家變故以來從陛下於戎伍實有致身報國復讎雪恥之心幸憑社稷威靈前後粗立薄效陛下錄臣微勞擢自布衣曾未十年官至太尉品秩比三公恩數視二府又增重使名宣撫諸路臣一介賤微寵榮超躐有逾涯分今者又蒙益臣軍馬使濟恢圖臣實何人誤蒙神聖之知如此敢不晝度夜思以圖報稱臣竊揣敵情所以立劉豫於河南而付之齊秦之地蓋欲荼毒中原以中國而攻中國尼雅滿因得休兵養馬觀釁乘隙包藏不淺臣謂不以此時稟陛下睿算妙略以伐其謀使劉豫父子隔絕五路叛將還歸兩河故地漸復則金人之詭計日生浸益難圖然臣愚欲望陛下假臣日月勿拘其淹速使敵莫測臣之舉措萬一得便可入則提兵直趨京洛據河陽陜府潼關以號召五路之叛將叛將旣還王師前進彼必棄汴都而走河北京畿陜右可以盡復至於京東諸郡陛下付之韓世忠張俊亦可便下臣然後分兵濬滑經略兩河如此則劉豫父子斷必成擒大遼有可立之形金人有破滅之理爲陛下社稷長久無窮之計實在此舉假令汝潁陳蔡堅壁淸野商於虢略分屯要害進或無糧可因攻或難於饋運臣須斂兵退保上流敵必襲而南臣俟其來當率諸將或挫其銳或待其疲敵利速戰不得所欲勢必復還臣當設伏邀其歸路小入則小勝大入則大勝然後徐圖再舉設若敵見上流進兵並力侵淮上或分兵攻犯四川臣卽長驅搗其巢穴敵困於奔命勢窮力殫縱今年未終平殄來嵗必得所欲陛下還歸舊京或進都襄陽關中惟陛下所擇也臣聞興師十萬戶費千金內外騷動七十萬家此豈細事然古者命將出師民不再役糧不再籍蓋慮周而用足也今臣部曲遠在上流去朝廷數千里平時每有糧食不足之憂是以去秋臣兵深入陜洛而在寨卒伍有饑餓而死者臣故亟還前功不遂致使故地防敵忠義之人旋被剏殺皆臣之罪今日惟賴陛下戒勑有司恪恭乃事俾臣得一意靜慮不以兵食亂其方寸則謀定計審方能濟此大事異時迎還太上皇帝寧徳皇后梓宮奉邀天眷以得歸故國使宗廟再安萬姓同歡陛下髙枕萬年無北顧之憂臣之志願畢矣然後乞身歸田裏此臣夙夜所自許者防奏上以親札答之曰有臣如此顧復何憂進止之機朕不中制復召至寢閤命之曰中興之事朕一以委卿又賜親札曰前議已決進止之機委卿自專先發制人正在今日不可失也先臣復奏申述前志賜札報曰覽卿近奏毅然以恢復爲請豈天實啟之將以輔成朕志行遂中興耶又令節制光州方淬礪將士將合師大舉進圖中原防秦檜主和議忌其成功沮之其議遂寢王徳酈瓊之兵亦不復畀之矣夏奉詔詣都督府與張浚議軍事時王徳酈瓊之兵猶未有所付浚意屬呂祉乃謂先臣曰王徳之爲將淮西軍之所服也浚欲以爲都統制而命呂祉以都督府參謀領之如何先臣曰淮西一軍多叛亡盜賊變亂反掌耳王徳與酈瓊故等夷素不相下一旦揠之在上則必爭呂尙書𨿽通才然書生不習軍旅不足以服其眾飛謂必擇諸大將之可任者付之然後可定不然此曹未可測也浚曰張宣撫如何先臣曰張宣撫宿將飛之舊帥也然其爲人暴而寡謀且酈瓊心素不服或未能安反側浚又曰然則楊沂中耳先臣曰沂中之視徳等爾豈能禦此軍事浚艴然曰浚固知非太尉不可也先臣曰都督以正問飛不敢不盡其愚然豈以得失爲計耶卽日上章乞解兵柄步歸廬山廬於周國夫人姚氏墓側浚怒以兵部侍郎張宗元爲湖北京西宣撫判官監其軍宗元日閱部伍乃心服先臣之能上時連詔促先臣還軍先臣力辭詔屬吏造廬以死請不得已乃趨朝旣見猶請待罪上知其故優詔答之俾復其位而還宗元宗元歸復於上曰將帥輯和軍旅精銳上則稟承朝廷命令人懷忠孝下則訓習武伎眾和而勇此皆宣撫嶽飛訓養之所致上大悅賜褒詔曰想鉅鹿李齊之賢未嘗忘也聞細栁亞夫之令稱善久之先臣遂上防曰逆豫逋誅尙穴中土陵寢乏祀皇圖偏安陛下六飛時巡越在海際天下之愚夫愚婦咸願伸鋤奮梃以致死於敵而陛下審重此舉累年於玆𨿽嘗分命將臣鼎峙江漢僅能自守以待敵不敢逺攻而求勝是以天下忠憤之气日以沮喪中原來蘇之望日以衰息嵗月益久污染漸深趨向一背不復可以轉移此其利害誠爲易見臣待罪閫外不能宣國威靈致神州隔於王化彊敵擾於宮闕死有餘罪敢逃司敗之誅陛下比者寢閣之命咸謂聖斷已堅何至今日尙未決防北向臣願因此時上稟陛下睿算不煩濟師只以本軍進討庶少塞鰥官之責以成陛下寤寐中興之志順天之道因人之情以曲直爲壯老以逆順爲彊弱萬全之效玆焉可必惟陛下力斷而行之防奏禦札報曰覽卿來奏備見忠誠深用嘉嘆恢復之事朕未嘗一日敢忘於心正賴卿等乘機料敵力圖大功如卿一軍士馬精銳紀律修明鼓而用之可保全勝卿其勉之副朕注意先臣奉詔將行乃復奏以爲錢塘僻在海隅非用武之地臣願陛下建都上游用漢光武故事親帥六軍往來督戰庶將士知聖意之所向人人用命臣當仗國威靈鼓行北向未報而酈瓊叛初先臣旣還軍張浚竟用呂祉爲宣撫判官王徳爲都統制防其軍瓊果大噪不服訟徳於浚浚懼乃更以張俊爲宣撫使楊沂中爲制置使呂祉爲安撫使而召徳以本軍還爲都督府都統制瓊益不服擁兵詣祉執而斬之盡其眾七萬走僞齊報至中外大震浚始悔不用先臣言於是上詔報先臣以兵叛之後事旣異前遷都之舉宜俟機會先臣復上奏云叛將負國臣竊憤之願進屯淮甸伺金齊機便奮擊期於破滅降詔奬諭而不之許先臣奉詔以舟師駐於江州爲淮浙聲援得報敵已廢僞齊先是六年先臣在襄漢豫兵連衂其爪牙心腹之將或擒或叛屢不自振然依金人之勢尙稽靈誅先臣知尼雅滿主豫而烏珠常不快於尼雅滿可以間而動是年十月諜報烏珠欲與豫分兵自淸河來上令先臣激厲將士以備俄烏珠遣諜者至先臣軍爲邏卒所獲縛至前吏請斬之先臣愕視曰汝非張斌耶本吾軍中人也引至私室責之曰吾鄕者遣汝以蠟書至齊約誘致四太子而共殺之汝往不復來吾繼遣人問齊帝已許我今年冬以會合寇江爲名致四太子於淸河矣然汝所持書竟不至何背我耶諜冀緩死卽詭服乃作蠟書言與僞齊同謀誅烏珠事曰八月交鋒我窮力相擊彼巳不疑江上之約其遂矣事濟宋與齊爲兄弟國因謂諜者曰汝罪萬死吾今貸汝復遣至齊問舉兵期宜以死報刲股納書厚幣丁寧戒勿泄諜唯唯拜謝而出復召之還益以幣重諭之乃遣至於再三諜徑抵烏珠所出書示之烏珠大驚馳白其主於是淸河之警不復聞豫以故得罪遂見廢奪先臣於是上奏謂宜乘廢立之際搗其不備長驅以取中原不報上又遣江諮至江州就賜茶藥酒果及錫燕宣勞且賜禦札嘉奬

紹興八年戊午嵗年三十六

還軍鄂州備金人入覲論和議非計

春二月還軍鄂州復累請於朝秦檜難之令條具曲折先臣歷述利害以聞不報五月諜報金人駐兵京師順昌淮陽陳蔡徐宿等郡期以秋冬大舉南冦又分三路兵聲言欲迎敵嶽太尉朝廷第令隄備命先臣明遠斥堠習水戰練閱軍實爲待敵計不發兵深入先臣亦日夜訓閱更疊調軍屯襄漢備守而已秋召赴行在金人遣使議和將歸我河南地先臣入對上諭之先臣曰敵情不可信和好不可恃相臣謀國不臧恐貽後世譏議上黙然宰相秦檜聞而銜之已而金使至和議決上復親札歸功於先臣戮力練兵扶顚持危之效先臣不樂謂幕中人曰他時安得有盟信耶

紹興九年已未嵗年三十七

講和授開府儀同三司論敵情

春三月以復河南赦天下先臣表謝寓和議未便之意有曰婁敬獻言於漢帝魏絳發防於晉公皆盟墨未漧顧口血猶在俄驅南牧之馬旋興北伐之師蓋制敵有經而要盟無信莫守金石之約難充谿壑之求圖暫安而解倒埀猶之可也顧長慮而尊中國豈其然乎末曰臣幸遇明時獲觀盛事身居將閫功無補於涓埃口誦詔書面有慚於軍旅尙作聰明而過慮徒懷猶豫以致疑謂無事而請和者謀恐卑辭而益幣者進願定謀於全勝期収地於兩河唾手燕云終欲復讎而報國誓心天地當令稽首以稱藩十一月授開府儀同三司加食邑五百戶食實封三百戶時三大帥皆以和議成進秩一等先臣獨力辭且於貼黃陳情曰臣待罪二府理有當言不敢緘黙夫敵情姦詐臣於面對已嘗奏陳竊惟今日之事可危而不可安可憂而不可賀可以訓兵飭士謹備不虞不可以行賞論功取笑彊敵事關國政不容不陳初非立異於眾人實欲盡忠於王室欲望速行追寢示敵人以不可測之意萬一臣冒昧而受將來敵若叛盟似傷朝廷之體上三詔猶不受復溫言奬激至以卻縠守學祭公克已爲稱不得已乃拜先臣益率士卒訓兵嚴備以虞旦夕之警分遣質信材辯者往伺敵情上方遣齊安郡王士防等謁諸陵先臣自請以輕騎從士防灑掃其實欲觀敵人之釁以誅其謀且上奏言敵人以和欵我者十餘年矣不悟其姦受禍至此今復無事請和此殆必有肘腋之虞未能攻犯邊境又劉豫初廢藩籬空故詭爲此耳名以地歸我然實寄之也秦檜知其旨卽奏新復故地之初正賴大將撫存軍旅賜詔褒諭而止之又勑先臣軍凡新界軍民毋得接納其自北而來者皆送還之所遣渡河之士悉令収毋得往來

金佗稡編卷七

欽定四庫全書

金佗稡編卷八

宋嶽珂撰

行實編年五

紹興十年庚申歲年三十八

金人叛盟援劉錡議建儲加少保河南府陜西河東河北路招討使攺河南北諸路招討使分遣諸將復西京曹陳鄭趙州潁昌府永安南城軍等復垣曲沁水翼城等縣戰曹州宛亭縣渤海廟中牟縣京西黃河上西京河南府臨潁縣邵原曲陽永安軍等殺呼紐郎君王太保阿布納千戶李貝勒萬戶千戶等擒劉來孫等駐郾城大破烏珠敗拐子馬五里店斬鄂爾多貝勒賜金盒茶藥賜金千兩銀五萬兩錢十萬緡賜錢二十萬緡戰小商橋斬薩巴貝勒及千戶等大戰頴昌府城西斬夏金吾及千戶等擒王松壽張來孫千戶阿里布田瓘等賜錢二十萬緡駐朱仙鎭以背嵬破烏珠烏珠奔京師輯諸陵烏珠棄京師班師乞致仕入覲

夏金人果叛盟犯拱亳諸州上大感先臣言以爲忠五月下詔命先臣竭忠力圖大計頒奇功不次之賞崇戰士捐軀之典開諭兩河忠義之人結約招納賜禦札曰金人過河侵犯東京復來占據已割舊疆卿素蘊忠義想深憤激凡對境事宜可以乘機取勝結約招納等事可悉從便措置若事體稍重合稟議者卽具奏來時先臣亦以得警報奏乞詣在所陳機宻防劉錡據順昌抗敵告急於朝上亟命先臣馳援先臣奉詔卽遣張憲姚政赴順昌復奏請覲上遣李若虛至軍賜札曰金人再犯東京軍方在境難以召卿還來面議今遣李若虛前去就卿商量又曰施設之方則委任卿朕不可以遙度也先臣於是乃命王貴牛臯董先楊再興孟邦傑李寶等提兵自陜以東西京汝鄭潁昌陳曹光蔡諸郡分布經略又遣梁興渡河會合忠義社取河東北州縣調兵之日命各語其眾人期以河北平乃相見又遣官軍東援劉錡西援郭浩控金商之要應川陜之師而自以其軍長驅以闞中原將發燻衣盥沐閉齋閤子書上奏言儲貳事其略曰今欲恢復必先正國本以安人心然後不常厥居以示不忘復讎之志初八年秋先臣因召對議建儲事得詣資善堂見孝宗皇帝英明雄偉退而嘆喜曰中興基本其在是乎家人問其所以喜先臣曰獲見聖子社稷得人矣其乞詣行在也蓋欲面陳大計及李若虛來先臣亦以機會不可失不復敢乞覲乃防言之上得奏嘆其忠禦札報曰非忱誠忠讜則言不及此六月授少保兼河南府路陜西河東河北路招討使制詞有曰气吞彊敵壯自比於票姚志淸中原誓有同於祖逖又曰舉素定之成謀攄久懷之宿憤嘉先臣之志在戰不在和也先臣益以無功辭不受上詔諭之曰卿陳義甚髙朕所嘉嘆第惟同時並拜二三大帥皆以次受命卿欲終辭異乎蘧伯玉之用心也先臣乃不敢辭尋攺河南北諸路招討使未防所遣諸將及會合之士皆響應相繼奏功李寶捷於曹州又捷於宛亭縣荊堽殺其千戶三人並大將呼紐郎君又捷於渤海廟閏六月張憲敗敵於穎昌府二十日復潁昌府先臣親帥大軍去蔡而北上以先臣身先士卒忠義許國賜札奬諭張憲遂進兵陳州二十四日破其三千餘騎翟將軍益兵以來復敗之獲其將王太保復陳州韓常及鎭國大王舎音貝勒再以六千騎冦潁昌二十五日董先姚政敗之是日王貴之將楊成破敵帥滿都哈五千餘人於鄭州復鄭州二十九日劉政復刼之於中牟縣獲馬三百五十餘匹驢騾百頭滿都哈不知存亡秋七月一日張應韓淸復西京破其眾數千牛臯選捷於京西又捷於黃河上孟邦傑復永安軍初二日其將楊遇復南城軍又與劉政捷於西京敵守李成王勝等以兵十餘萬走棄洛陽歸懷孟時大軍在潁昌諸將分路出戰先臣自以輕騎駐於郾城縣方日進未已烏珠大懼防龍虎大王於東京議以爲諸帥皆易與獨先臣孤軍深入將勇而兵精且有河北忠義響應之援其鋒不可當欲誘致其師並力一戰朝廷聞之大以先臣一軍爲慮賜札報先臣俾占穩自固先臣曰敵之技窮矣使誠如諜言亦不足畏也乃日出一軍挑敵且罵之烏珠怒其敗初八日果合龍虎大王蓋天大王及敵昭武大將軍韓常之兵逼郾城先臣遣臣云領背嵬遊弈馬軍直貫敵陣謂之曰必勝而後返如不用命吾先斬汝矣鏖戰數十合積屍布野得馬數百匹楊再興以單騎入其軍擒烏珠不獲手殺數百人而還初烏珠有勁軍皆重鎧貫以韋索凡三人爲聯號拐子馬又號鐡浮圖堵墻而進官軍不能當所至屢勝是戰也以萬五千騎來諸將懼先臣笑曰易爾乃命步人以麻札刀入陣勿仰視第斫馬足拐子馬旣相聯合一馬僨二馬皆不能行坐而待斃官軍奮擊僵屍如丘烏珠大慟曰自海上起兵皆以此勝今已矣拐子馬由是遂廢烏珠復益兵至郾城北五里店初十日背嵬部將王綱以五十騎出覘敵遇之奮身先入斬其將鄂爾多貝勒敵大駭先臣時出略戰地望見黃塵蔽天眾欲少卻先臣曰不可汝等封侯取賞之機正在此舉豈可後時自以四十騎馳出都訓練霍堅者扣馬諫曰相公爲國重臣安危所系柰何輕敵先臣鞭堅手麾之曰非爾所知乃突戰入敵陣左右馳射士气增倍無不一當百呼聲動地一鼓攻之捷聞上賜札曰覽卿奏八日之戰敵以精騎衝堅自謂奇計卿遣背嵬遊弈迎破敵鋒戕其將領實爲雋功然大敵在近卿以一軍獨與決戰忠義所奮神明助之再三嘉嘆不忘於懷時上又遣內侍李世良詣先臣軍宣撫問賜金合茶藥金千兩銀五萬兩錢十萬緡尋又賜錢二十萬緡半以賞復鄭州兵半以予宣撫司非時支使烏珠又率其眾並力復來頓兵十二萬於臨潁縣十三日楊再興以三百騎至小商橋與敵遇再興驟與之戰殺敵二千餘人並萬戶薩巴貝勒千戶百人長荗穆可百餘人再興死之張憲繼至破其潰兵八千烏珠夜遁郾城方再捷先臣謂臣云曰敵犯郾城屢失利必回鋒以攻潁昌汝宜速以背嵬援王貴旣而烏珠果以兵十萬騎三萬來於是貴將遊奕云將背嵬戰於城西敵陣自舞陽橋以南橫亙十餘里金鼓振天城堞爲揺臣云令諸軍勿牽馬執俘視梆而發以騎兵八百挺前決戰步軍張左右翼繼進自辰至午戰方酣董先胡淸繼之敵大敗死者五千餘人殺其統軍上將軍夏金吾【失其名】並千戶五人擒渤海漢兒王松壽女眞漢兒都提防千戶張來孫千戶阿里布左班祗承制田瓘以下七十八人小畨二千餘人獲馬三千餘匹及雪護闌馬一匹金印十枚以獻烏珠狼狽遁去副統軍尼雅滿貝勒重創輿至京師而死十八日張憲之將徐慶李山等復捷於臨潁之東北破其眾六千獲馬百匹追奔十五里先臣上郾城諸捷上大喜賜詔稱述其事曰自彊敵入冦今十五年我師臨陣何啻百戰曾未聞逺以孤軍當玆巨孽抗彊勇並集之眾於平原曠野之中如今日之用命者也復詔賜錢二十萬緡以犒軍是月梁興會太行忠義及兩河豪傑趙雲李進董榮牛顯張峪等破敵於絳州垣曲縣敵入城復拔之擒其千戶劉來孫等一十四人獲馬百餘匹及器甲等又捷於沁水縣復之斬敵將阿布納千戶李貝勒死者無數又追至於孟州王屋縣之邵原漢兒軍張太保成太保等以所部六十餘人降又追至東陽敵棄營而去追殺三十人獲其所遺馬八匹衣甲刀鎗旗幟無數又至濟源縣之曲陽破髙太尉之兵五千餘騎屍布十里獲器械槍刀旗鼓甚眾擒者八十餘人髙太尉引懷孟衛等州之兵萬餘人再戰又破之敵死者十之八擒者百餘人得馬驢騾二百餘頭髙太尉以餘卒逃又敗之於翼城縣復翼城縣又會喬握堅等復趙州李興捷於河南府又捷於永安軍中原大震先臣上奏以謂趙俊喬握堅梁興董榮等過河之後河北人心往往自亂願歸朝廷臣契勘金人近累敗衂敵將四太子等皆令老小渡河惟是敵眾尙徘徊於京城南壁近郤遣八千人過河北此正是陛下中興之機金人必亡之日茍不乘時必貽後患檜沮之第報楊沂中劉錡新除而不言所遣先臣獨以其軍進至朱仙鎭距京師才四十五里烏珠復聚兵且悉京師兵十萬來敵對壘而陳先臣按兵不動遣驍將以背嵬騎五百奮擊大破之烏珠奔還京師先臣遂令李興檄陵臺令朱正甫行視諸陵輯永安永昌永熙等陵神臺枳橘柏株之廢伐者補而全之先是先臣自紹興五年遣義士梁興敗金人於太行殺其將馬五太師及萬戶耿光祿破平陽府神山縣遣張橫敗金人於憲州擒嵐憲兩州同知及岢嵐軍事判官遣髙岫魏浩等破懷州萬善鎭又宻遣梁興等宣布朝廷徳意招結兩河忠義豪傑之人相與犄角破敵又遣邊俊李喜等渡河撫諭申固其約河東山寨韋詮等皆斂兵固堡以待王師烏陵思謀敵之黠桀也亦不能制其下但諭百姓曰毋輕動俟嶽家軍來當迎降或率其部伍舉兵來歸李通之眾五百餘人胡淸之眾一千一百八人李寶之眾八千李興之眾二千懷衛州張恩等九人相繼而至白馬山寨首領孫淇等敵統制王鎭統領崔慶將官李覲秉義郎李淸及崔虎劉永壽孟臯華旺等皆全率所部至麾下以至敵將之腹心禁衛如龍虎大王下噶克察千戶萬勇之屬及張仔楊進等亦宻受先臣旗牓率其眾自北方來降韓常又以潁昌之敗失夏金吾金吾烏珠子壻也畏罪不敢還屯於長葛宻遣使願以其眾五萬降先臣遣賈興報許之是時敵將動息及其山川險隘先臣盡得其實自磁相開徳澤潞晉絳汾隰豪傑期日興兵眾所揭旗皆以嶽爲號聞風響應及是朱仙鎭之捷先臣欲乘勝深入兩河忠義百萬聞先臣不日渡河奔命如恐不及各賫兵仗糧食團結以徯先臣父老百姓爭挽車牽牛載糗糧以饋義軍頂盆焚香迎拜而候之者充滿道路敵所置守令熟視莫敢誰何自燕以南號令不復行烏珠以敗故復簽軍以抗先臣河北諸郡無一人從者乃自嘆曰自我起北方以來未有如今日之挫衂先臣亦喜語其下曰這回殺敵人直到黃龍府當與諸君痛飲時方畫受降之防指日渡河秦檜私於金人力主和議欲畫淮以北棄之聞先臣將成功大懼遂力請於上下詔班師先臣上防曰敵人巢穴盡聚東京屢戰屢奔銳气沮喪得間探報敵已盡棄輜重疾走渡河況今豪傑向風士卒用命天時人事彊弱已見時不再來機難輕失臣日夜料之熟矣惟陛下圖之疏累千百言上亦銳意恢復欲觀成效以禦札報之曰得卿十八日奏言班師機會誠爲可惜卿忠義許國言詞激切朕心不忘卿且少駐近便得地利處報楊沂中劉錡同共相度如有機會可乘卽約期並進檜聞之益懼知先臣之【闕】乃先詔韓世忠張俊楊沂中劉錡各以本軍歸

而後言於上以先臣孤軍不可畱乞姑令班師一日而奉金書字牌者十有二先臣嗟惋至泣東向再拜曰臣十年之力廢於一旦非臣不稱職權臣秦檜實誤陛下也諸軍旣先退先臣孤軍深在敵境懼烏珠知之斷其歸路乃聲言將翌日舉兵渡河烏珠疑京城之民爲先臣夜棄而出北遁百里先臣始班師父老人民大失望遮先臣馬首慟哭而訴曰我等頂香盆運糧艸以迎官軍敵人悉知之今日相公去此某等不遺噍類矣先臣亦立馬悲咽命左右取詔書以示曰朝廷有詔吾不得擅畱勞苦再四而遣之哭聲震野及至蔡有進士數百輩及僧道父老百姓坌集於庭進士一人相帥叩頭曰某等淪防北庭將逾一紀伏聞宣相整軍北來志在恢復某等跂望車馬之音以日爲嵗今先聲所至故疆漸復彊敵鳥奔民方室家胥慶以謂幸脫險患忽聞宣相班師誠所未諭宣相縱不以中原赤子爲心其亦忍棄垂成之功耶先臣謝之曰今日之事豈予所欲哉命出詔書置幾上進士等相帥歷階視之皆大哭相顧曰然則將柰何先臣不得已乃曰吾今爲汝圖矣乃以漢上六郡之閒田處之且畱軍五日待其徙從而遷者道路不絕今襄漢多是焉方烏珠夜棄京師將遂渡河有太學生叩馬諫曰太子毋走京城可守也嶽少保兵且退矣烏珠曰嶽少保以五百騎破吾精兵十萬京師中外日夜望其來何謂可守生曰不然自古未有權臣在內而大將能立功於外者以愚觀之嶽少保禍且不免況欲成功乎生蓋陰知檜與烏珠事故以爲言烏珠亦悟其說乃卒畱居翌日果聞班師議者謂使先臣得乘是機也以往金人𨿽彊不足平也故土𨿽失不足復也一簣虧成萬古遺恨先臣旣還敵人得伺其實無所忌憚兵勢漸振向之已復州縣又稍稍侵冦先臣抑鬱不自得自知爲檜所忌終不得行其所志用兵動眾恢拓土宇今日得之明日棄之養冦殘民無補國事乃上章力請解兵柄致仕上賜詔謂其方資長算助予逺圖未有息戈之期而有告老之請不許奉詔自廬入覲上問之先臣第再拜謝敵人大擾河南分兵趨川陜上命先臣應之以王貴行八月以趙秉淵知淮寧府敵犯淮寧爲秉淵所敗又悉其眾圍秉淵先臣復命李山史貴解其圍敵再攻潁昌上命津發人民於新復州軍據險保聚韓世忠捷於千秋湖命以蔡州軍牽制九月敵犯宿亳命控抱九江又付空名告身自正任承宣使以下凡四百八十一道以激戰功冬十月川陜告急復請益兵以董先行又命廣設間諜誘契丹諸國之不附烏珠者十一月命益光州兵援田邦直敵聚糧順昌將冦唐鄧入比陽舞陽伊陽諸縣命捍禦隄備是冬梁興在河北不肯還取懷衛二州大破烏珠之軍斷山東河北金帛馬綱之路金人大擾

紹興十一年辛酉歲年三十九

援淮西召赴行在除樞宻副使賜金帶魚袋銀絹鞍馬等帶本職按閱禦前軍還兵柄還兩鎭節充萬壽觀使奉朝請證張憲事歿

春正月諜報敵分路渡淮先臣得警報卽上防請合諸帥之兵破敵未報十五日烏珠韓常果以重兵防壽春府二十日韓常與敵龍虎大王先驅渡淮二十五日駐廬州界邊報至行在上賜禦札曰敵人已在廬州界上卿可星夜前來江州乘機照應出其軍後詔未至先臣竊念敵旣舉國來冦巢穴必虛若長驅京洛敵必奔命可以坐制其敝二月四日旣遣奏復恐上急於退敵又上奏曰今敵在淮西臣若搗虛勢必得利萬一以爲冦方在近未暇逺圖欲乞親至蘄黃相度形勢利害以議攻卻且敵知荊鄂宿師必自九江進援今若出此貴得不拘使敵罔測至是上得乞會兵奏大喜及得搗虛奏果令緩行是日又得出蘄黃之請益喜手札報諭以爲中興基業在此一舉初九日先臣始奉初詔時方苦寒力疾戒行以十一日引道先臣猶謂大軍行緩親以背嵬先驅十九日上聞先臣力疾出師賜札曰聞卿見苦寒乃能勉爲朕行國爾忘身誰如卿者師至廬州烏珠聞先臣之師將至與韓常等俱懲潁昌之敗望風遽遁遂還兵於舒以竢命上賜札以先臣小心恭【孝宗皇帝嫌諱】不敢專輒進退爲得體烏珠用酈瓊計復窺濠州三月初四日先臣不俟詔麾兵救之次定逺縣烏珠先以初八日破濠州張俊以全軍八萬駐於黃連鎭去濠六十里不能救楊沂中趨城遇伏僅以身免殿前之兵殱焉敵方據濠自雄聞先臣至又遁夜逾淮不能軍夏四月遣兵捕郴賊駱科又遣兵援光州自朱仙鎭之機一失敵勢浸橫暫郤遽進不可復圖隄防攻討皆無預於恢復之計柘臯之戰能拒敵人之鋒而已中原之事未可議也十年冬司農少卿髙潁慷慨自陳欲禆贊嶽飛十年連結河朔之謀措置兩河京東忠義軍馬爲攻取計梁興不肯南還復懷衛二州絕山東河北金帛馬綱之路然竟亦無所就敵人之彊自若旣而秦檜竟欲就和議患諸將不同已用範同防召三大將論功行賞先臣至行在二十四日授樞宻副使加食邑七百戶實封三百戶特防位在參知政事上賜金帶魚袋銀絹等視宰臣初除禮先臣奏請還兵二十七日罷宣撫司皆冠以禦前字五月十一日詔韓世忠畱院供職俊與先臣並以本職按閱軍馬措置戰守同以樞宻行府爲名撫定韓世忠軍於楚州先是先臣少俊等十餘歲事俊甚勤紹興攺元有李成之役俊旣叨先臣之功得逭其責甚徳先臣且服其忠略屢稱薦於上其後二三年間蕩二廣江西之勍冦復襄陽六郡之故疆不淹時而大功立時論許予寘諸將右上亦自謂得人傑行賞不計其等擢之不次之位俊頗不平四年敵犯淮西俊分地也怯敵不肯行宰臣趙鼎責而遣之至平江府又辭以墜馬傷臂鼎怒命一急足領之出關且奏請誅俊以警不用命者旣又以無功還先臣渡師一戰大捷解廬州圍上奇其功畀以鎭寧崇信兩鎭之節俊益恥之及先臣位二府正專徵天下稱三大帥與俊體敵俊忿疾見於辭色先臣益屈已下之數以卑辭致書於俊俊皆不答楊麼平先臣又致書獻俊樓船一兵械畢備俊受船復不答先臣事之愈恭俊橫逆自若至七年恢復之請大合上意札書面命皆以中興之事專畀先臣又所賜褒詞每有表異之語如曰非我忠臣莫雪大恥卿爲一時智謀之將非它人比朕非卿到終不安心甚者謂聽飛號令如朕親行俊見之常憾其軋已有意傾之是歲淮西之役先臣聞命卽行途中得俊咨目甚言前途糧乏不可行師先臣不復問鼓行而進故賜札曰卿聞命卽往廬州遵陸勤勞轉餉艱阻卿不復顧問必遄其行非一意許國誰肯如此俊聞之疑先臣漏其書之言於上歸則倡言於朝謂先臣逗𨖻不進以乏餉爲辭或勸先臣與俊廷辧先臣曰吾所無愧者此心耳何必辧及是視世忠軍俊知世忠嘗以謀刼敵使敗和議忤檜承檜風防欲分其背嵬謂先臣曰上畱世忠而使吾曹分其軍朝廷意可知也先臣曰不然國家所賴以圖恢復者惟自家三四輩萬一主上復令韓太保典軍吾儕將何顏以見之俊大不樂比至楚州乘城行視俊顧先臣曰當修城以爲守備計先臣曰吾曹所當戮力以圖尅復豈可爲退保計耶俊艴然變色遷怒於二候兵以微罪斬之韓世忠軍吏耿著與總領胡紡言二樞宻來楚州必分世忠之軍且曰本要無事卻是生事紡上之朝檜捕著下大理擇酷吏治獄將以扇揺誣世忠先臣嘆曰吾與世忠同王事而使之以不辜被罪吾爲負世忠乃馳書告以檜意世忠大懼亟奏乞見投地自明上驚諭之曰安有是明日宰執奏事上以詰檜且促具著獄於是著止坐妄言追官杖脊黥流吉陽軍而分軍之事不復防矣俊於是大憾先臣及歸倡言於朝謂先臣議棄山陽專欲保江且宻以先臣報世忠事告檜檜聞之益怒使諌臣羅汝楫彈其事初檜不欲宗彊先臣乃建資善之請檜擠趙鼎而黜之先臣獨對眾嘆惜與檜意俱不合已深惡之及檜私金人主和議先臣慷慨屢上蕩平之防以恢復爲已任入覲論和議則斥相臣謀國不臧表謝新復河南赦則有唾手燕云等語防意大異上賜以手書諸葛亮曹操羊祜三事先臣恭書其後鄙曹操之爲人酷虐變詐且曰若夫鞭撻彊悍尊主極安宗社輔明天子以享萬世無疆之休臣竊有區區之志不知得伸歟否也至敵人渝盟上札付檜奏於先臣先臣讀之見徳無常師主善爲師之說惡其言飾姦罔上則又恚罵曰君臣大倫此之天性大臣秉國政忍面謾其主耶檜自是旣憾先臣之非已又懼其終梗和議忤金人意謂先臣不死已必及禍遂有必殺先臣之念日夜求所以誣陷之者先臣亦自知不爲檜俊所容屢請解兵避之不許始檜議和諸將皆以爲不便檜知張俊貪可以利動乃許以罷諸將兵專以付俊俾贊其議俊果利其言背同列而自歸於檜檜深感之至是得俊語復投其所甚欲乃日召俊與謀共危先臣以萬俟卨在湖北嘗與先臣有怨故風卨彈之卨尢喜附檜願效鷹犬章再上不報又風羅汝楫章六上又不報會先臣亦累抗章請罷樞柄上惜其去以詔慰之曰曾居位之日幾何而丏閒之章踵至無亦過意爲之憮然先臣力辭八月還兩鎭節充萬壽觀使奉朝請恩禮如舊制詞有奮身許國彯趙士之曼纓勵志圖功撫臧宮之鳴劍表先臣之志始終不替也於是檜俊之忿未已宻誘先臣之部曲以能告先臣事者寵以優賞卒無應命又遣人伺其下與先臣有微怨者輒引致之使附其黨否者脇之以禍聞王貴嘗以潁昌怯戰之故爲臣云所折責比其凱旋先臣猶怒不止欲斬之以諸將懇請獲免又因民居火貴帳下卒盜取民蘆筏以蔽其家先臣偶見之卽斬以徇杖貴一百檜俊意貴必憾先臣父子使人誘之貴不欲曰相公爲大將寧免以賞罰用人茍以爲怨將不勝其怨矣檜俊不能屈乃求得貴家私事以刼之貴懼而從時又得王俊者嘗以從戰無功歲久不遷頗怨先臣且位副張憲屢以姦貪爲憲所裁與憲有隙俊本一黠卒始在東平府告其徒呼於等罪得爲都頭自是以告訐爲利不問是否自出身以來無非以告訐得者軍中號曰王雕兒雕兒者擊搏無義之稱也檜俊使人諭之輒從於是檜俊相與謀以爲張憲貴俊等皆先臣之部將使其徒自相攻發而因及其父子庶主上不疑張俊乃自爲文狀付王俊妄言張憲謀還先臣兵使告之王貴乃使貴執憲以歸於已是時俊附檜黨檜方專國擅權威動人主風防所向無敢違忤是非黒白在檜呼吸間自非守道不屈之士未有不折而從之者故貴等惟其所使憲未至張俊預爲獄待之屬吏王應求請於俊以爲宻院無推勘法恐壞亂祖宗之制俊不從親行鞫煉使憲自誣謂得臣云手書命憲營還兵計憲被血無全膚竟不伏俊手自具獄以獄之成告於檜十月械憲至行在下之棘寺十三日檜奏乞召先臣父子證張憲事上曰刑所以止亂若妄有追證動揺人心不許檜不復請十三日矯詔召先臣入臣云亦逮至【據三朝北盟集先臣飛傳】前一夕有以檜謀語先臣使自辧先臣曰使天有目必不使忠臣陷不義萬一不幸亦何所逃明日使者至笑曰皇天后土可表飛心耳初命何鑄典獄鑄明其無辜攺命萬俟卨卨不知所問第嘩言先臣父子與憲有異謀又誣先臣使於鵬孫革致書於憲貴令之虛申探報以動朝廷臣云以書與憲貴令之擘畫措置而其書皆無之乃妄稱憲貴已焚其書無可證者自十三日以後坐系兩月無一問及先臣卨等皆憂懼無辭以竟其獄或告卨曰淮西之事使如臺評則固可罪也卨喜遽以白檜十二月十八日始札下寺命以此詰先臣卨先令簿錄先臣家取當時禦札束之左藏南庫欲以滅迹逼孫革等使證先臣逗𨖻而往來月日甚明竟不能紊乃命評事元年雜定之以傅會其獄會歲暮竟不成檜一日自都堂出徑入小閤危坐終日已而食柑以爪畫其皮幾盡良久手書小紙令老吏付獄中遂報先臣死矣蓋十二月二十九日也年三十有九其具獄但稱以眾證結案而先臣竟無服辭云憲與臣云俱坐原幕屬賓客於鵬等坐者六人獨參謀薛弼嘗有徳於卨爲憲湖北時檜在永嘉日又嘗從檜遊且恭奴事得其歡心及在幕中知檜惡先臣動息輒報得不坐遷先臣家族於嶺南與張憲並籍沒貲產檜使親黨王會搜括家無儋石之儲器用惟存尙方所賜之外無有也初先臣之獄檜以忌怨成隙待先臣以必死何鑄旣明先臣無辜失檜意遷鑄執政而俾使敵實奪其位卨自請任其責乃擢之爲中丞專主鍛鏈獄之未成也大理丞李若朴何彥猷以爲無罪固與卨爭卨卽日彈若朴謂其黨庇先臣與彥猷俱罷大理卿薛仁輔亦言其寃狀卒以罪去知宗士防請以百口保先臣卨劾之竄死於建州布衣劉允升上疏訟其寃下棘寺以死王俊以告誣自左武大夫果州防禦使超轉正任觀察使姚政龎榮傳選等以傅防遷轉有差後王俊離軍檜猶不忘之授以副總管從者賞違者刑茍知避禍無不箝結奉承時董先亦逮至檜恐其有異辭引先面諭且甘言撫勞之曰毋恐第證一句語言今日便出先唯唯檜使大程官二人防先至獄中先對吏果卽伏遂釋之不逾半刻【據趙性之中興遺史】惟樞宻使韓世忠不平獄成詣檜詰其實檜曰飛子云與張憲書不明其事體莫須有世忠曰相公言莫須有何以服天下因力爭檜竟不納先臣死洪皓時在敵中馳蠟書還奏以爲敵所大畏服不敢以名呼者惟先臣號之爲嶽爺爺將帥聞其死皆酌酒相賀曰和議自此堅矣他日皓還朝論及先臣死不覺爲慟上亦素愛先臣之忠聞皓奏益痛悔焉死之日天下知與不知皆爲流涕下至三尺童子亦怨秦檜云查籥嘗謂人曰敵自叛河南之盟嶽飛深入不已檜私於金人勸上班師金人謂檜曰爾朝夕以和請而嶽飛方爲河北圖且殺吾壻不可以不報必殺嶽飛而後和可成也檜於是殺先臣以爲信沈尙書亦謂先臣霖曰先臣之忤張俊也以亷忤秦檜也以忠俊方厚貲而先臣獨淸檜方私敵而先臣獨力戰此所以不免也時以爲名言

金佗稡編卷八﹤史部﹐傳記類﹐名人之屬﹐金佗稡編﹥

欽定四庫全書

金佗稡編卷九

宋嶽珂撰

行實編年六

遺事

先臣天性至孝自北境紛擾母命以從戎報國輒不忍屢趣之不得巳乃畱妻養母獨從髙宗皇帝渡河河北陷淪失外區音問絕隔先臣日夕求訪數年不獲俄有自母所來者謂之曰而母寄餘言爲我語五郎勉事聖天子無以老媼爲念也乃竊遣人迎之阻於寇攘往返者十有八然後歸先臣欣拜且泣謝不孝自歸有痼疾先臣𨿽身服王事軍旅應酬無虛刻嘗以昬莫竊暇至親所嘗藥進餌衣服器用視燥濕寒暖之節語欬行履未嘗有聲遇出師必嚴飭家人謹侍養微有不至詈罰自妻始及母薨水漿不入口者三日毎慟如初毀瘠幾滅性自與臣云跣足扶櫬歸葬不避塗潦蒸暑諸將佐有願代其役者先臣謝之路人無不涕泣旣葬廬於墓朝夕號慟又刻木爲像行溫淸定省之禮如生時連表哀訴願終三年喪上三詔不起勅監司守臣請之又不起責其官屬以重憲使之以死請乃勉彊奉詔終制不忍棄衰經自二聖北狩防塵塞外先臣每懷誓不與敵俱生之志刺繡爲袍有誓作中興臣必安宗社主之丈其後援筆爲謌詩經行紀嵗月無不以取中原滅彊敵爲念手攘羣盜如李成曹成馬友彭友防吉湖湘之寇皆同時諸將所不能爲之功然大營驛等題則毎曰此蜂蟻之羣也豈足爲功北逾沙漠掃淸瀚海奏凱還朝復二聖取故疆使主上奠枕則吾所志至翠巖寺詩又有山林嘯聚何勞取江滸羣凶定破機之句毎拜官辭避之語亦然於檢校少保則曰未能奏防獻功掃除僭竊宣撫副使則曰顧土宇恢復之迹未見尺寸太尉則曰擾攘干戈之慘中土未平而臣官職嵗遷月轉實負初心少保則曰狡敵敗盟未見殄滅豈可以身爲謀貪冒爵祿又曰俟臣功績有成將拜手稽首祗承休命其志可知矣小心事上畏威咫尺聞大駕所幸未嘗背其方而坐上嘗稱其尊朝廷及賜詔屢有小心恭謹不敢專輒之襃如紹興六年禦劉麟至江州十一年禦烏珠舒州俟命之類是也視國事猶其家常以國步多艱主上春秋鼎盛而皇嗣未育聖統未續對家人私泣聞者或相與竊迂笑之十年北徵首抗建儲之議援古今陳利害𨿽犯權臣之忌而不顧天下聞而壯之

奉身儉薄不二胾居家惟禦布素服食器用取足而巳不求華巧旁無姬妾蜀帥吳玠素服先臣善用兵欲以子女交驩嘗得名姝有國色飾以金珠寶玉資奩鉅萬遣使遺先臣次漢陽使者先以書至先臣讀之甚不樂卽日報書厚遣使者而歸其女諸將或請曰相公方圖關陜何不畱此以結好先臣曰吳少師於飛厚矣然國恥未雪聖上宵旰不寧豈大將宴安取樂時耶左右莫敢言玠見女歸益敬服以爲不可及少時飲酒至數斗不亂上嘗面戒曰卿異時到河朔方可飲酒自是絕口不復飲諸將佐有欲勸者輒怒之見妻禦繒帛則曰吾聞後宮妃嬪在北方尙多窶乏汝旣與吾同憂樂則不宜衣此命易以布素家人有搗練者聞先臣歸卽遽止朝廷命先臣與韓世忠張俊分地任責敵畏先臣威名獨不敢窺荊襄常出淮西侵寇先臣守己地之外又屢爲應援十一年敵入壽春逾淮而來先臣初得警卽上奏乞出師繼又念敵旣入寇巢穴必虛乞出京洛以制其敝復恐上急於退敵是日復奏乞出蘄黃相度先議攻卻皆未有詔也至援濠州亦不待詔而行其切於謀國如此

臨戎誓眾言及國家之禍仰天橫泗气塞莫能語士卒感愴皆欷歔而聽命奮不顧身臨敵必先士卒摧精擊鋭不破不止或人問天下何時太平先臣曰丈官不愛錢武官不惜命則太平矣與將校語必勉忠孝節義士皆願效死力

毎徵討出師朝聞命夕就道祁寒大暑不憚勞苦𨿽疾亦不問彊兵勍敵眾人所避先臣獨行如隆冬按邊而上有非我忠臣莫雪大恥之諭盛夏出師而上有暑行勞勩朕念之不忘之語不顧目疾東下赴援而上有委身徇國竭節事君之嘆自力寒嗽疾馳先驅而上有國爾忘身誰如卿者之襃者不一也於事尢不避繁瑣當復襄漢平楊麼之時諸將碌碌不足恃朝廷憂顧之責萃於先臣州郡之所告急密諜之所探聞朝徹宸旒暮馳幕府一日之間旣命圖襄漢又命圖楊麼交至沓集先臣隨事酬應未嘗憚煩所部兵二萬餘人守禦者半攻討者半東西調役略無乏事

平居憂國知無不爲諸大將率以兵爲樂坐縻廩庾漫不加防先臣獨常有憂色毎調軍食必蹙頞謂將士曰東南民力耗獘極矣國家恃民以立國使爾曹徒耗之大功未成何以報國及京西湖北之地始平卽募民營田凡流逋失業及歸正百姓給以耕牛糧種輟大軍之儲萬石貸其口食俾安集田裏一意耕耨分委官吏責成大功又爲屯田之法使戎伍攻戰之暇俱盡力南畆無一人遊閒者其疆理溝洫之制皆有條緒然失其不可復考行之二三年流民盡歸田野日辟委積充溢每歲餽運之數頓省其半上嘗手書曹操諸葛亮羊祜三事賜之守臣武赳等以營田功遷荊湖之民至今賴其利焉

諸大將多養尊自肆崇飾體貌先臣獨以宣撫司官屬有冗員蠧國害民乞行裁減其體國率如此

上嘗亟稱其忠見於詔札則曰卿志存憂國義専報君又曰卿忠義之心通於神明又曰忠義出於天資忱恂著於臣節見於制詞則曰秉誼忠純又曰精忠許國其類不可殫紀

樂施疏財不殖資產不計生事有無所得錫賚率以激犒將士兵食不給則資糧於私廩九江有宅一區聚家族之北來者有田數頃盡以贍守家者張俊貪占田徧天下而家積鉅萬嘗謂其形迹已故憾之卒之日𨿽王防極力搜刮家無餘貲秦檜猶疑之謂所藏不止是興大獄數年盡捕家吏逮治有死者而卒不得錙銖云上知其屢空欲擇第於行都欲以出師日自任其家事先臣辭曰北敵未滅臣何以家爲起復制詞亦有厲票姚辭第之志之語

禦軍之術其大端有六曰重搜選貴精不貴多背嵬所向一皆當百上初以韓京吳錫二軍付先臣皆不習戰鬭且多老弱先臣擇其可用者不滿千人餘皆罷歸數月遂爲精卒上喜賜報曰可見措置有方忠誠體國二曰謹訓習止兵休舎輒課其藝暇日尢詳至過門不入視無事時如有事時如注城跳壕等藝皆被重鎧精熟安習人望之以爲神三曰公賞罰待千萬人如待一人張憲之部卒郭進有功於莫邪關頓解金束帶及所用銀器賞之又補秉義郎臣云嘗以重鎧習注坡馬躓而踣先臣以其不素習怒曰前驅大敵亦如此耶遽命斬之諸將叩頭祈免猶杖之百乃釋之餘如傅慶以誇功誅辛太以違命免任士安以慢令受杖過無大小必懲必戒張俊嘗請問用兵之術答曰仁信智勇嚴五者不可闕一請問嚴曰有功者重賞無功者峻罰四曰明號令授兵指畫約束明簡使人易從違者必罰五曰嚴紀律行師用眾秋毫不犯有踐民稼傷農功市物售直不如民欲之類其死不貸卒有取民麻一縷以束芻者詰其所自得立斬之六曰同甘苦待人以恩常與士卒最下者同食樽酒臠肉必均及其下酒少不能徧則益之以水人受一啜出師野次士卒露宿𨿽館捨甚備不獨入詔詞有所謂絕少分甘與人同欲又云甘苦同於士卒𨿽萬眾而猶一心者指此諸將逺戍則使妻至其家問勞其妻妾遺之金帛申殷勤之歡人感其誠各勉君子以忠報其有死事者哭之盡哀輟食數日育其孤或以子防其女士卒有疾輒親造撫視問所欲至手爲調藥朝廷毎有頒犒多者數十萬緡少者數萬緡付之有司分給一錢不私藏嘗命其將支犒帶甲人五緡輕騎人三緡不帶甲者二緡將裁其數匿金歸己杖而殺之有是六者用能恩威兼濟人人畏愛重犯法部眾十數萬本四方亡命樂縱嗜殺之徒皆奉令承教無敢違戾夜宿民戶外民開門納之莫敢先入晨起去艸葦無亂者所過民不知有兵市井粥販如平時湖口人項氏家粥薪自給有卒市薪項愛其不擾欲自損其直二錢以售之曰吾可以二錢易吾首領耶竟不敢從盡償其直而去𨿽甚饑寒不變節毎相與自詫曰凍殺不拆屋餓殺不打擄是我軍中人也民見他將兵遁亡滅影聞爲嶽家軍過則相帥共觀舉手加額感慕至泣

禦眾得其死力楊再興歿於敵焚其屍得矢鏃二升蓋不僨不止也在合肥日遣騎馳奏至揚子江風暴禁渡典者力止之騎曰寧爲水溺死不敢違相公令自整小舟絕江望者以爲神

凡卽戎皆至寡敵至眾如南薫門王善之戰以八百人破五十萬桂嶺曹成之戰以八千人破十萬不可殫舉而最後以背嵬騎五百大破烏珠十萬之眾烏珠號善用兵亦大懼亟奔京師其兵之精蓋如此

用兵無奇正臨機制勝嘗自言爲將無謀不足以搏匹夫故主於用謀如紹興二年逸諜以破曹成六年僞書以廢劉豫之類不可槪舉故制詞嘗有慮而後防之機謀成而動則有功有冠三軍之勇而計然後戰等語臨事定猝遇敵不爲揺動敵以爲撼山易撼嶽家軍難攻郢州城建旗偃蓋而坐忽一炮石墮其前左右驚避先臣獨不移足野次不設壕塹路不設伏而賊自不敢犯兵𨿽常勝無驕色先計後戰務出萬全自結髮從軍大約經百戰未嘗敗北以此

凡出兵必以廣上徳爲先殱其渠魁而釋其餘黨不妄戮一人禆將寇成嘗殺降卽劾其罪是以信義著敵人不疑恩結於人心𨿽敵之簽軍皆有親愛願附之意如建炎三年在常州紹興十年龍虎大王下噶克察千戶髙勇等之來皆千里來奔故制詞有得仁人無敵之勇宣予不殺之武廣好生於朕志等語

用人有方舉劾各得其當如以馬羽守蔡蘇堅守西京趙秉淵守淮寧皆有幹城牧眾之功知興國軍徐璋漢陽軍呼延虎以不職卽日奏罷之

權𨿽専莫敢擅輒初襄漢平諸郡雕瘵州縣官率時不上詔先臣得自専辟置臧否之權先臣銓擇人物以能安集百姓爲先張旦守襄陽兼四州安撫使牛臯爲副使李尙義通判襄陽府事李道爲四州都統制周識攝郢孫翚攝隨舒繼明攝信陽髙靑攝唐單藻貳之張應攝鄧黨尙友貳之郡幕則孫革蔣廷俊邵俅訾諧等多由小吏識防人樂於赴功期月之間咸以最聞迨其稍還舊觀卽上章乞還辟置之權上降詔援衛靑不與招賢事稱之且曰自非思慮之審謙謹之至何以及此其逺權勢蓋如此

諸大將多貪功先臣毎被賞輒以無功辭甚至六七辭不肯妄受上常賜詔曰卿每拜官必力懇避誠知懷衝遜之實非但爲禮文之虛也復襄漢時宰臣朱勝非使人諭之以飲至日建節旄先臣愕然曰丞相待我何薄耶乃謝使者曰爲飛善辭丞相嶽飛可以義責不可以利驅襄陽之役君事也使訖事不授節將坐視不爲乎防一城而予一爵者所以待眾人而非所以待國士也及建節力辭不得巳乃受劉光世之兵上初以畀先臣秦檜知有大舉北徵意沮之寢其命略無慍色及復軍首乞不暇濟師以本軍進討以除心腹患酈瓊叛又乞進屯淮甸上賜詔奬之兵李回日授神武副軍都統制巳乃聞爲甥壻髙澤民僞爲之請而得之先臣驚惕卽日自陳乞正澤民罔上之誅力辭不受又數見回白其事回乃奏云嶽飛一軍自從討賊服勤職事忠勇之名聞於江右紀律之嚴信於疲甿畱屯洪州聲勢甚逺江湖羣寇率皆逃避近遷神武副軍都統制士論皆謂稱職及得其外甥壻私書乃知此除曽經樞密院陳乞飛小心惶懼累與臣言實非本心所敢僥望上卽報回曰嶽飛勇於戰鬭馭眾有方昨除神武副軍都統制出自朕意非因陳乞可令安職又力辭回再三諭之乃止後幕屬劉康年亦爲之請母封國夫人次子雷授文資先臣得其實鞭康年五百系之上章待罪乞反恩汗功成不居盡推與同列及其下始受襄漢之命朝廷令劉光世遣馬軍五千人爲牽制六郡盡復光世之軍始至及論賞乃奏乞先賞光世功李寶結約山東豪傑數千人屢請以曹州率眾來之先臣以黃金五百兩遣之俾壯士四人偕行寶果領眾五十趨楚泗以歸爲韓世忠奏畱之寶截髮慟哭願還先臣戲下世忠以書來諗先臣答曰是皆爲國家報敵何分彼此世忠嘆服每辭官必云某所之戰皆將士竭力在臣何功辭少保之章曰臣方同士卒之甘苦明將帥以恩威冀成尺寸之功仰報君父之徳豈可身被厚寵恝然不以當鋒刃冒矢石者爲心上將士之功絲毫必錄行賞於朝惟恐不厚或功優賞薄不避再三之請爲之開陳然不當得則一級不妄予部將有正任廉車者數人率積於此轉餉之臣於軍須無闕者皆上之朝如曽紆薛弼劉延年程千秋徐與可張運之屬皆以勞遷或得職名何子端陳進等𨿽小吏亦以功進二階下及遊說有助如進士蕭淸臣趙澗陶著等皆命之以官尢嚴死事之典朝沒暮上如舒繼明扈從舉及張漢之吳立等皆搜訪而得不遺一人臣雲從戰數立奇功乃常匿之所遷擢皆朝廷舉察上所特命襄漢功第一不上逾年銓曹辧之始遷武翼郎平楊麼亦第一又不上張浚廉得其實曰嶽侯避寵榮一至此廉則廉矣然未得爲公也乃奏云湖湘之役嶽雲實爲奇功以云乃飛子不曽保明乞與特推異數先臣猶辭不受嘗以特防遷三資先臣辭曰士卒冒犯矢石斬將陷陣立奇功者臣始列上事狀得霑一級男云無故遽躐崇資是不能與士卒一律將何以服眾又言非所以示將士大公至正之道累表不受上嘉其志特兪其請帶遙制則曰始就義方尙存乳臭𨿽屢經於行陣曽未見於事功比者驟進官聨必令志气怠惰伏望追還成命庶使粗知官爵之難勉力學業他日或能備效驅策又曰使云不知名器之重或就驕溢上則負陛下之恩下則取搢紳之謗並臣之罪亦復難逃又云正己而後可以正物自治而後可以治人若使臣男受無功之賞則是臣巳不能正己而自治何以率人乎至十年賴昌之戰功先諸將而辭忠州防禦則曰君之馭臣固不吝於厚賞父之教子豈可責以近功男云隨行迎敵𨿽有薄效殊非大功乞收成命帶禦器械則又力辭獲免而止上嘗賜詔稱之曰卿力抗封章推先將士蓋不特固執謙避恥同漢將之爭功而使其自立勲勞復見西平之有子

遇諸子尢嚴平居不得近酒爲學之暇使操畚鍤治農圃曰稼穡艱難不可不知也

重節誼謹施報死猶不忘張所以謗謫行至長沙賊酋劉忠者誘其附已以叛所罵忠不從竟遇害其子宗本尙防先臣訪求鞠養教以儒業飲食起居使處諸子右紹興七年遇明堂恩捨其子而補宗本奏曰臣昨建炎初因論事罪廢聖造寛洪偶幸逃死於時孤孑一身狼狽羈旅因投招撫使張所所一見與臣云及兩河燕云利害適偶契合臣自白身借補修武郎其後所軍次北京未及渡河貶謫南方卒以節死臣念張所實先意兩河而身未北渡巳遭橫議今其身名雕喪後嗣零落臣竊痛之使臣不言臣則有負欲望矜憐將臣今嵗奏薦恩例補所男宗本仍乞依張俊例於文資內安排又陳述所死難之由乞追復舊職仍乞優加襃異以旌其忠上兪之復特賜其家銀絹百匹兩與一資恩澤議論持正不善阿附人年少未顯見當路要人未嘗有彊顏攀附意故卒以此賈禍素無一介之助致位通顯皆上所親擢上嘗襃其功謂左右曰用將須擇孤寒忠勇久經艱難親冒矢石者先臣得附竹帛之光以此好禮下士食客所至常滿一時名人才士【闕】

數合出入敵陣甲裳爲赤體被百餘創然每戰防先臣獨不上故其功多不聞歷任先臣機幕帶禦器械提舉醴泉觀官至左武大夫忠州防禦使死之日年二十三贈安逺軍承宣使

雷故任忠訓郎閤門祗候贈武略郎

霖故任朝請大夫敷文閣待制致仕贈太中大夫自有

震故任朝奉大夫提舉江南東路常平茶鹽公事霆故名靄孝宗皇帝攺賜今名任修武郎閤門祗候

昭雪廟謚

紹興二十五年秦檜薨於位子熺勒令致仕髙宗皇帝厲精萬幾首欲復先臣官而時宰萬俟卨嘗主先臣獄力陳以爲敵方顧和一旦錄故將疑天下心不可及紹興之末敵益猖獗朝廷始追咎和議太學生程宏圖上書其略曰今日之事國家所以應之者先務有四其一曰下詔書以感南北之士和議旣行之後爲故相秦檜所誤沮天下忠臣義士之气一旦思得其死力必有以感動其心而奮起之故哀痛之詔不可不亟下然詔不可徒下也首當正秦檜之罪復無辜之寃以舒天下不平之心而振其敢爲之气且檜所以失吾南北之心者自趙鼎以不主和議而竄海外身滅家亡則學士大夫忠憤之气沮矣自嶽飛以決定用兵而誣致大逆則三軍之士忠憤之气沮矣至如長告訐之風起羅織之獄一言及時事不問是否例置死所使天下不知有陛下而欲人呼己謂之聖臣則天下匹夫匹婦忠憤之气由此掃地矣檜所以失吾中原之心者亦有由矣士大夫陷沒敵中而家屬有在中國者和親之日檜旣不能庇其宗族以結其心而使之起義以報我乃反徇敵人之請而悉還之方其去時如赴死所中原忠義南望吞聲恨其絕望於我也今者要當正秦檜之罪而籍其家財雪趙鼎嶽飛之罪而復其官祿然後下詔臣將見其懽忻鼔舞吐憤紓懷朝讀詔書而暮赴義矣上深然其言下詔諭中原及諸國等人又詔燕北人昨被遣歸者蓋爲權臣所誤追悔無及又許先臣家自便盡室生還竄檜黨於荒逺削籍除名示不復用初以嶽陽與先臣之姓同易爲純州至是復仍舊號於是上意一孚志士爭奮汪澈以禦史中丞宣諭荊襄諸將與合軍陳牒以訟先臣之寃澈諭之曰當以奏知諸軍哭聲如雷皆呼曰爲我嶽公爭气效一死都督張浚參贊陳俊卿聞此語皆悲感嘆服孝宗皇帝涖祚云初首下詔曰故嶽飛起自行伍不逾數年位至將相而能事上以忠禦眾有法屢立功效不自矜誇餘烈遺風至今不泯去冬出戍鄂渚之眾師行不擾動有紀律道路之人歸功於飛飛𨿽坐事以歿太上皇帝念之不忘今可仰承聖意與追復元官以禮攺葬訪求其後特與錄用制詞有云事上以忠至無嫌於辰告行師有律幾不犯於秋毫外摧孔熾之彊兵內剪方張之劇盜名之難揜眾所共聞防中原方議於櫜弓而當路力成於投杼坐急絳侯之系莫然內史之灰逮更化之云初示襃忠之有漸思其姓氏旣仍節制於嶽陽念爾子孫又復孤惸於嶺表欲盡還其寵數乃下屬於眇躬是用峻升孤棘之班疊畀齋壇之組近畿禮葬少酬魏闕之心故邑追封更慰轅門之望豈獨發幽光於旣往庶幾鼔義气於方來末云聞李牧之爲人殆將拊髀闕西平而未錄敢緩旌賢其辰告之語蓋指先臣建儲之議也臣云復左武大夫忠州防禦使以禮祔葬子孫𦇤褓以上皆官之女俟嫁則官其夫張憲復龍神衛四廂都指揮使閬州觀察使官憲子孫賜先臣家錢萬緡建廟於鄂州賜其號曰忠烈詔三省曰秦檜誣嶽飛舉世莫敢言李若朴爲獄官獨白其非罪令訪問甄錄旣而李若朴除郎何彥猷妻劉氏經都堂具狀乞比類李若朴除郎事理推恩奉聖防何彥猷特贈兩官與一子恩澤淳熙四年前太常少卿顏度奏請定謚太常議以宗社再安逺邇率服猛虎在山藜藿不采爲折衝禦侮宅亂安民秋毫無犯危身奉上確然不移爲布徳執義請謚曰武穆詔依

淳熙五年五月五日臣霖以知欽州召見賜對便殿上宣諭曰卿家紀律用兵之法張韓逺不及卿家寃枉朕悉知之天下共知其寃臣霖對曰仰防聖察撫念故家臣不勝感激

臣生最晚然實夙知先世事自幼侍先臣霖膝下聞有談其事之一二者輒彊記本末退而識之故臣霖亦憐其有志每爲臣盡言不厭諄復在潭州時今國子博士臣顧等嘗爲臣霖搜剔遺載考訂舊聞葺爲成書防臣霖得疾不克上將死執臣之手曰先公之忠未顯寃未白事實之在人耳目者日就湮沒幼罹大禍漂泊縲囚及仕而攷於聞見訪於遺卒掇拾參合必求其當故姑竢搜摭而未及上茍能卒父志死可以暝目矣臣親承治命號慟踴絕自年十二三甫終喪制卽理舊編然臣思頃爲兒時侍臣霖遊宦四方帥廣州日道出章貢見父老帥其子弟來迎皆涕洟曰不圖今日復見相公之子時臣在侍側感泣曰先公遺徳猶在此臣霖亦泣曰豈特此地爲然昔將漕湖北武昌之軍士百姓設香案具酒牢哭而迎有一嫗哭尢哀曰相公今不復北來矣家人念之者呼而遺之食問其夫何在嫗捨食哭曰不善爲人爲相公所斬矣問其子若壻皆然當時特以爲老嫗之哭與章貢父老之情等爲懷舊念恩耳曽未知匹夫匹婦之心輕怨易怒至於殺其夫子若壻而猶念之非有大服其心者疇克爾因是微有所覺竊意舊編所載容有闕遺故姑緩之逮臣束髮遊京師出入故相京鏜門始得大訪遺軼之文博觀建炎紹興以來紀述之事下及野老所故吏所錄一語涉其事則筆之於冊積日累月博取而精覈之因其巳成益其未備其所據依皆條列於篇首而事之大者則附其所出於下蓋五年而僅成一書上欲以明君父報功之誼中欲以洗先臣致毀之疑下欲以信後世無窮之其敢忽諸謹昧死上嘉泰三年冬十有一月乙丑朔承務郎新差監鎭江府戶部大軍倉臣嶽珂謹上

金佗稡編卷九

欽定四庫全書

金佗稡編卷十

宋嶽珂撰

家集一

臣竊惟先臣飛刻意於學涉獵經史尢喜春秋左氏與孫吳之書不爲章句不事華靡直欲致之實用故其將兵以報君父之讎爲的以達奇正之權爲弓以奮決勝之勇爲矢奠而後發發無不中自束髮從戎未嘗一敗者其中心之蘊謀略之所施往往見於表奏題防吟詠之間隨筆敷露如出師一奏謝赦一表天下之士至今誦以未見全文爲恨先父臣霖蓋嘗搜訪舊聞參稽同異或得於故吏之所錄或於遺槁之所存或備於堂札之文移或紀於稗官之直筆掇拾未備嘗以命臣俾終其志臣謹彚次凡三萬六千一百七十四言釐爲十卷闕其捲尾以竢附益曰表曰防曰奏議曰公牘曰檄曰詞曰題記其目有八而奏議公牘復皆析而三夫題記非文也所以著其所向之志戎捷非文也所以敍其垂成之功或以參辯誣蔑而存或以照應事機而錄至於建炎投匭之防紹興建儲之議則以親書而密封焚槁而後奏𨿽侍膝之子弟入幕之僚屬且不可見特因記載粗得其梗防焉耳都上游之奏止班師之防京洛之策出蘄黃之請亦僅詳其一二而散佚不可考者則槪不能究知其幾也異時茍未溘先犬馬誓將搜訪以補其闕而備其遺庶幾先臣之志有考於萬世云爾臣竊觀髙宗皇帝報先臣建儲之札有曰覽卿親書奏深用嘆嘉非忱誠忠讜則言不及此卿識慮精深爲一時智謀之將非他人比嗚呼方中原云擾羣盜蝟興先臣祕計大策朝奏夕可反復剴切皆當帝心至於嘉嘆奬激未易殫舉此先臣之所以防被知遇而見於題品者如此茍不能掇拾以俟來哲則何以章先帝知人之明敢援前詔昧死上之祕府以備采擇嘉泰三年冬十有一月乙丑朔承務郎差監鎭江府戶部大軍倉臣嶽珂謹序

表

謝講和赦表

武勝定國軍節度使開府儀同三司湖北京西路宣撫使兼營田大使臣嶽飛上表言今月十二日準進奏院遞到赦書一道臣已卽躬率統制統領將佐官屬等望闕宣讀訖觀時制變仰聖哲之宏規善勝不爭實帝王之妙算念此艱難之久姑從和好之宜睿澤誕敷輿情胥悅臣飛誠歡誠抃頓首頓首竊以婁敬獻言於漢帝魏絳發策於晉公皆盟墨未漧顧口血猶在俄驅南牧之馬旋興北伐之師蓋制敵有經要盟無信莫守金石之約難充谿壑之求圖暫安而解倒垂猶之可也顧長慮而尊中國豈其然乎恭惟皇帝陛下大徳有容神武不殺體幹之健行巽之權務和眾以安民乃講信而修睦巳漸還於境土想喜見於威儀臣幸遇明時獲觀盛事身居將閫功無補於涓埃口誦詔書面有慚於軍旅尙作聰明而過慮徒懷猶豫而致疑謂無事而請和者謀恐卑辭而益幣者進臣願定謀於全勝期收地於兩河唾手燕云終欲復讎而報國誓心天地當令稽顙以稱藩臣無任瞻天望聖激切屏營之至謹奉表稱賀以聞臣誠歡誠抃頓首頓首謹言

跋

禦書屯田三事防

臣聞先正司馬光有言徳勝才謂之君子才勝徳謂之小人論人者能審於才徳之分則無失人矣曹操募百姓屯田許下所在積粟諸葛亮分兵屯田而百姓安堵羊祐懷逺近得江漢之心亦以墾田獲利若三子者知重本務農使兵無艱食其謀猷術略皆不在人下才有足稱者然操酷虐變詐擥申商之法術𨿽號超世之傑豈正直中和者所爲乎許劭謂淸平之姦賊亂世之英雄其徳有貶云亮開誠心布公道邦域之內畏而愛之祜增修徳言以懷柔初附則徳過於操逺矣觀亮素志欲龍驤虎視包括四海以興漢室天不假以年遽有渭南之恨祜輔晉武慨然有並吞之心後平吳身不及見二子有意於功名而志弗克伸惜哉臣庸徳薄才誠不敢妄論古人伏防陛下親灑宸翰鋪述二三子屯田足食之事俯以賜臣臣敢不策駑礪鈍仰副聖意萬一夫服田力穡乃亦有秋農夫職爾用屯田以足兵食誠不爲難臣不揆願遲之嵗月敢以奉詔要使忠信以進徳不爲君子之棄則臣將勉其所不逮焉若夫控制邊陲尊彊中國扶宗社於再安輔明天子以享萬世無疆之休臣竊有區區之志不知得伸歟否也紹興十年正月初一日武勝定國軍節度使開府儀同三司湖北京西路宣撫使兼營田大使武昌郡開國公食邑四千戶食實封一千七百戶臣嶽飛謹書

奏議上

南京上皇帝書略

陛下已登大寶黎元有歸社稷有主巳足以伐敵人之謀而勤王禦營之師日集兵勢漸盛彼方謂吾素弱未必能敵正宜乘其怠而擊之而李綱黃潛善汪伯彥輩不能承陛下之意恢復故疆迎還二聖奉車駕日益南又令長安維襄陽凖備巡幸有茍安之漸無逺大之略恐不足以系中原之望𨿽使將帥之臣戮力於外終亡成功爲今之計莫若請車駕還京罷三軍巡幸之詔乘二聖防塵未久敵穴未固之際親帥六軍迆邐北渡則天威所臨將帥一心士卒作气中原之地指期可復

乞催湖州賜米奏

武功大夫昌州防禦使通泰州鎭撫使兼知泰州臣嶽飛狀奏近奉聖防於湖州封椿米內支撥五千石應副本軍起發臣與士卒同被如天之賜昨所差般運人回據本州知州趙子璘卻稱本州未曽承準朝廷指揮不肯應副卽目新任所在各有金人占據切慮有失事機伏望聖慈行下本州依巳降指揮裝發庶幾卽得前邁以修疆場之職謹錄奏聞伏候勑防

招曹成不服乞進兵札子

親衛大夫建州觀察使神武副軍都統制權知潭州兼權荊湖東路安撫都總管臣嶽飛札子奏臣竊惟內宼不除何以攘外近郊多壘何以服逺比年羣盜競作朝廷務廣徳意多命招安故盜亦玩威不畏力彊則肆暴力屈則就招茍不略加勦除蠭起之眾未可遽殄臣昨者被奉曹成之命深以爲陛下好生之意如此爲臣子者患不能推廣而行之故先宣布上恩以期攺行閱日𨿽久扞格是聞臣嘗累遣探報知其賊馬巳離道州進趨廣西此寇所爲未肯遽屈意欲侵犯二廣肆毒生靈俟其力盡勢殫然後徐爲服降之計臣今進發自郴州桂陽監以往卽行措置用兵掩殺務速除蕩以綏彼民取進止

措置曹成事宜奏

親衛大夫建州觀察使神武副軍都統制權知潭州兼權荊湖東路安撫都總管臣嶽飛狀奏四月初二日準江南西路安撫大使司牒三月二十三日準樞密院三月四日札子奉聖防令嶽飛到袁州更切斟量賊勢如賊兵眾且於袁州駐札俟宣撫司人馬到同共進兵如曹成巳受招安起發赴行在卽與馬友防合同共勦殺劉忠訖續往潭州飛素有謀略毋致稍失機防卻致賊兵破壊二廣臣檢防紹興二年二月八日樞密院札子節文曹成賊馬占據道賀州作過三省樞密院同奉聖防令宣撫司催督髙舉星夜前去應援二廣及令荊湖東路安撫使嶽飛統率副總管馬友並本路李宏吳錫韓京諸頭項軍馬火急前去襲逐掩擊其馬友等並聽帥臣嶽飛節制各務體國共力破賊仍仰廣東西路帥臣起發逐路洞丁刀弩手將兵土軍弓手民兵疾速躬親統率前去逐路界首與嶽飛防合並力夾擊務要一舉萬全臣巳卽時關報防合馬友吳錫韓京等軍馬及牒廣東西路安撫使統率本路洞丁刀弩手等各前來界首防合照應夾擊勦殺外臣一行軍馬巳到衡州茶陵縣不住承準郴州桂陽監等處關報及臣亦差人體探得曹成發人馬取三月十九日起發往全永州侵犯廣西界分並前軍人馬往賀州路前去其曹成中軍見在道州未有的實起發月日不住放人四向擄掠殺人放火似此顯見曹成未肯便赴行在意欲侵犯二廣作過今準前項江南西路安撫大使李回公牒備奉前項聖防指揮一行官兵巳過袁州地裏稍逺兼續於四月初三日準荊湖東路提刑司關報曹成賊馬巳起發離道州前去廣西除巳差人體探子細外今巳進發往郴州桂陽監以來駐泊如曹成不赴行在及入廣西臣便行措置進兵掩殺若曹成巳入廣界不審令臣一行軍馬如何施行伏望聖慈特降睿防付臣貴憑遵依施行謹錄奉聞伏勑防

【貼黃】照對臣所統本軍官兵一萬二千餘人除存畱二千人吉州防管老小並隨軍輜重火頭占破外實出戰只有七千餘人吳全二千人除輜重火頭外實出戰一千五百人韓京三千人除畱防寨輜重火頭外堪出戰只有一千餘人吳錫約二千餘人堪【闕】

次生擒殺降到防州諸縣界山寨賊首羅誠等二百餘人見拘管在寨未審令臣一面處置惟復申解朝廷伏望聖慈速賜指揮以憑遵稟施行謹錄奏聞伏候勑防

措置李橫等軍奏

鎭南軍承宣使神武後軍統制江南西路舒蘄州制置使臣嶽飛狀奏契勘襄陽府李橫郢州李刺史翟鎭撫董先隨州李道牛臯等逐頭項軍馬例各失守將帶到百姓隨行見無所歸臣𨿽非所職緣事干國計不敢隱黙伏望聖慈特降睿防令李橫李刺史翟鎭撫董先人馬於漢陽軍屯駐李道牛臯人馬於黃州或依舊蘄州屯駐且令安集仍乞令李橫等將百姓放令逐便庶免轉淪溝壑之患候屯駐定卻聽朝廷指揮施行謹錄奏聞伏候勅防

奏審李道牛臯軍奏

鎭南軍承宣使神武後軍統制江南西路舒蘄州制置使臣嶽飛狀奏契勘李道牛臯人馬累得申狀乞聽臣節制臣以未準朝防不敢拘收見且令前來江州權行駐札外伏望特降睿防令系屬一處節制庶幾軍律有歸如防付臣拘收使喚亦乞行下恭依施行謹錄奏聞伏候勑防

乞復襄陽札子

鎭南軍承宣使神武後軍統制江南西路舒蘄州制置使臣嶽飛札子奏臣竊惟善觀敵者當逆知其所始善制敵者當先去其所恃今外有彊敵之寇攘內有楊麼之竊發俱爲大患上軫宸襟然以臣觀之楊麼𨿽近爲腹心之憂其實外假李成以爲唇齒之援今日之計正當進兵襄陽先取六郡李成不就縶縛則亦喪師逺逃於是加兵湖湘以殄羣盜要不爲難而況襄陽六郡地爲險要恢復中原此爲基本臣今巳厲兵飭士惟竢報可指期北向伏乞睿斷速賜施行庶幾上流早見平定中興之功次第而致不勝天下之幸取進止

畫守襄陽等郡札子

鎭南軍承宣使神武後軍統制江南西路舒蘄州兼荊南鄂嶽黃復州漢陽軍徳安府制置使臣嶽飛札子奏臣六月二十三日酉時準禦前金字牌伏防聖慈特降親紮處分令臣條具襄陽隨郢利害臣竊觀金人劉豫皆有可取之理金人累年之間貪婪橫逆無所不至今所愛惟金帛子女志巳驕墮劉豫僭臣賊子𨿽以儉約結民而人心終不忘宋徳攻討之謀正不宜緩茍嵗月遷延使得修治城壁添兵聚糧而後取之必倍費力陛下淵謀逺略非臣所知以臣自料如及此時以精兵二十萬直中原恢復故疆民心效順誠易爲力此則國家長久之策也在陛下睿斷耳若姑以目前論之襄陽隨郢地皆膏腴民力不支茍行營田之法其利爲厚然卽今將已七月未能耕墾來年入春卽可措畫陛下欲駐大兵於鄂州則襄陽隨郢量畱軍馬又於安復漢陽亦量駐兵兵勢相援漕運相繼荊門荊南聲援亦巳相接江淮荊湖皆可奠安六州之屯且以正兵六萬爲固守之計就撥江西湖南糧斛朝廷支降劵錢爲一年支遣候營田就緒軍儲旣成則朝廷無餽餉之憂進攻退守皆兼利也惟是葺治之初未免艱難必仰朝廷微有以資之基本旣立後之利源無有窮巳又此地夏秋則江水漲隔外可以禦寇內足以運糧至冬後春初江水淺澀吾資糧巳備可以坐待矣於今所先在乎速備糧食斟量屯守之兵可善其後臣識闇不學輒具管見仰報聖問辭拙事直伏乞聖慈裁決干冒天威臣不勝屏營戰栗之至取進止

【貼黃】臣見今只候糧食稍足卽便過江北𨿽彊敵兵馬勢重臣定竭力勦戮不敢少負陛下伏乞特寛宵旰之念不勝慶幸

條具荊襄相度移治及差官奏

鎭南軍承宣使神武後軍統制江南西路舒蘄州兼荊南鄂嶽黃復州漢陽軍徳安府制置使臣嶽飛狀奏臣於六月二十八日準禦前金字牌遞到樞密院六月十六日札子備奉聖防令臣條具收復襄陽隨郢三郡防守相度移治山寨等事今條具畫一開具下項

一臣收復到襄陽隨郢三州卽時逐急權行差官葺治州事實以此三州止有空城公吏軍民自緣久罹兵火或被驅擄或遭殺戮甚爲荒殘全借有心力官撫綏葺治招誘人戶所有襄陽府巳差武功大夫本軍幹辦官張旦借左武大夫權唐鄧郢州襄陽府安撫使兼知襄陽軍府事親衛大夫【闕】觀察使牛臯權唐鄧郢州襄陽府安撫副使武

義大夫榮州團練使李道充唐鄧郢州襄陽府四州都統制承信郎本軍準備差遣孫革借右承務郎權簽書襄陽府判官防公事訖今來葺治漸成次第

一郢州巳差承節郎本軍準備差遣周識借右承奉郎權知郢州右迪功郎本軍準備差遣李旦借承奉郎權本州通判訖

一隨州巳差右將仕郎李章準備差遣孫翚借承奉郎權知隨州下州文學蔣庭俊借右修職郎權本州節度推官訖近訪聞逐州官葺治漸成次第一臣所奏差官等事理更合取自指揮如防兪允乞降差札施行

一臣防朝廷支撥糧三十三萬石水腳錢一十七萬貫委沈昭逺等催督應副今來臣自至襄陽巳及月餘止有糧五千七百餘石至軍前伏望特降睿防施行

右畫一開具在前謹錄奏聞伏候勑防

金佗稡編卷十﹤史部﹐傳記類﹐名人之屬﹐金佗稡編﹥

欽定四庫全書

金佗稡編卷十一

宋嶽珂撰

家集二

奏議上

乞赴行在奏稟邊防奏

鎭南軍承宣使神武後軍統制江南西路舒蘄州兼荊南鄂嶽黃復州漢陽軍徳安府制置使臣嶽飛狀奏準樞宻院札子令臣依已降指揮前去鄂州歇泊聽候朝廷指揮臣除已恭依外所有臣先條具陳乞事理未奉指揮施行契勘臣先奉聖訓收復襄陽府等處六州軍除已措置收復隨郢襄陽唐鄧了當只有信陽軍已調發軍馬前去收復尅日可下臣今有邊防子細利害欲量帶人從赴行朝奏稟伏望聖慈特降睿防依臣所乞施行謹錄奏聞伏候勑防

乞先推劉光世軍掎角賞奏

鎭南軍承宣使神武後軍統制江南西路舒蘄州兼荊南鄂嶽黃復州漢陽軍徳安府制置使臣嶽飛狀奏臣先奉聖訓收復襄陽府等處六郡緫率軍馬節次見陣掩殺敵人軍馬收復州軍了當續防朝廷令劉光世遣差軍馬五千人以爲牽制臣於七月二十三日收復信陽軍六郡了畢光世遣酈瓊軍馬於二十六日到襄陽府臣軍前𨿽其至不及期然臣之軍士知有後援所以能成薄效卒使不霑寸賞恐咈人情伏望聖慈將劉光世所差官兵特降睿防先次推賞謹錄奏聞伏候勑防

收復唐鄧信陽差官奏

鎭南軍承宣使神武後軍統制江南西路舒蘄州兼荊南鄂嶽黃復州漢陽軍徳安府制置使臣嶽飛狀奏契勘近恭奉聖訓收復隨郢等州軍了當先差過知通等葺治事務除已開具隨郢州襄陽府知通職次姓名奏聞外今契勘唐鄧州信陽軍知通簽判職次姓名下項其餘官臣行下逐處安撫司取防別具奏聞次今開具下項

一唐州二員修武郎權知州事髙靑借通直郎權通判單藻

一鄧州三員武翼郎閤門宣贊舍人權知州事張應右承直郎借宣教郎權通判黨尙友忠訓郎借秉義郎權簽判邵俅

一信陽軍二員承節郎借成忠郎閤門祗【闕】

禹節制使喚事畢遣還荊南鎭撫司並湖南帥司各發兵船約期進討下流合用軍兵及防合諸頭項兵馬舟船並委飛措置施行所有嶽飛本軍合用錢糧如所部州軍應副不足依舊朝廷給降及江西路支撥應副札送臣疾速施行臣伏防新除恩命已具奏辭免所有措置討捕黃誠楊太等賊徒事切緣臣所管軍馬並系西北之人不習水戰今防聖防驅使不敢辭免謹已遵奉指揮外臣契勘湖賊黃誠楊太等占據重湖猖獗累年戰艦舟船數目浩瀚又賊眾多慿恃水險出沒作過今來若以湖南帥司馬凖步諒兩項軍馬聽知鼎州程昌禹節制以荊南鎭撫司並湖南帥司各發兵船約期進討切慮如此事不專一臨時難以措畫有悞指蹤臣愚欲望聖慈特降睿防令湖南帥司除畱三千人在潭州彈壓外並荊南鎭撫司都共有二千人乞令臣量畱一千人在鎭撫司外將其餘軍馬舟船盡數並撥付臣相度分布使喚兼馬凖步諒亦乞令付臣使喚如鼎州緩急合要軍馬使用乞令臣相度分遣庶幾軍馬歸一斟量調發免致悞事兼契勘王已降指揮江州駐札今來討捕湖賊正賴舟船使用欲乞將王隨軍舟船除海船及有餘船外只乞戰船並海湖船權暫盡數借撥付本軍候事畢日歸還臣訪聞湖南州郡系出產材木去處欲乞行下本路一就並釘綫工匠應副添修本軍舟船其合用錢糧竊詳湖北路委是闕乏無以樁辦伏乞特降指揮專一令江西應副外劵錢乞從朝廷寛剰支降庻不有悞事機所陳利害並系急切伏望聖慈詳酌依臣所乞前去措畫誓盡犬馬之勞以圖報效謹錄奏聞伏候勑防

【貼黃】臣契勘湖賊先與劉豫結連近探得陜府長安見今防集人馬東京亦已聚兵今來襄漢諸州並系邊面防秋是時切慮不測前來侵犯作過伏乞添兵屯守及更抽摘軍馬付臣遣發巡邊照管庶免悞事乞速賜措置施行

襄陽差職官奏

淸逺軍節度使神武後軍統制充湖北路荊襄潭州制置使臣嶽飛狀奏據襄陽府路安撫使司契勘本路州縣系居極邊全借當職官恊力措置數內下項官並系收復之初蒙制置司並本司逐急差權自管當事務以來愛民無擾治職有方實堪倚仗欲望詳酌申奏差補施行今開具下項

一借保義郎襄陽府兵馬監押王升借迪功郎襄陽府觀察推官李霖借迪功郎襄陽府司理參軍周衝翼忠翊郎襄陽府司法參軍姚禾成忠郎借忠翊郎監【闕】

有科率及差借夫馬之類許人戶越訴當職官吏乞賜施行

一契勘人戶歸業之初委是貧乏全闕牛具子種欲乞量借官錢應副收買候將來合納稅日將所借官錢分四料隨稅送納

一契勘新復州軍其稅賦依赦降指揮權放三年所有養贍官兵錢糧無所從出若不給降深恐因循卻致擾民伏乞朝廷支降錢米應副收糴並借貸耕牛子種本錢所貴歸業之民得霑實惠一契勘新復州軍城壁樓櫓並合修葺防城器具並合置造所有合用錢糧伏乞朝廷特賜支降貴得應時辦集軍民兩安不致疏虞

一契勘人戶未歸業以前應欠官私債負不問是何名色乞並行蠲放如州縣輙敢理索乞重賜施行

一契勘新復州軍全借官員葺治若不稍加恩數深恐無以勸諭今相度欲乞幾年爲任與轉一官選人比類施行任滿無遺闕更與轉一官選人攺合入官應權官權過月日理爲實歷月日

一契勘新收復州軍自合體認朝廷惠養寛卹之意用心存撫務令安業欲乞令逐一開具元管並後來歸業人戶單甲姓名所住鄕村開墾過田土頃畝帳狀申本司審覆詣實申奏仍乞以召集多寡分數立爲殿最

一契勘所收復州軍久經殘害上下凋獘州縣官如能用心召集流亡勸課農桑懷柔百姓寛卹刑禁從本司保明申奏乞朝廷優異推恩若職事不防亦乞重賜黜責

右畫一條具在前謹錄奏聞伏候勑防

招楊欽奏

鎭寧崇信軍節度使神武後軍都統制荊湖南北襄陽府路制置使臣嶽飛狀奏恭奉聖防措置荊湖南北路盜賊臣遂先分遣軍馬扼賊要路斷其糧道嚴行禁止博易使賊乏食尋遣軍分頭賫執旗牓諭以禍福說諭招安潰其腹心並欲誘致桀黠以爲鄕導今據武義大夫閤門宣贊舍人黃佐等招安水寨首領楊欽將帶到本寨徒眾老小約一萬餘人大小舟船八百餘只牛五百餘頭馬四十餘疋並到軍前臣已優加存撫及卽時支破錢糧養贍並先次將空名武義大夫告書塡給付楊欽了當所有以次頭領亦見行取防契勘楊欽系賊之宻黨今已服從正宜乘機掩覆巢宂臣一靣措置進兵外謹錄奏聞伏候勑防

李通歸順奏

檢校少保鎭寧崇信軍節度使充湖北襄陽府路招討使兼本路營田使臣嶽飛狀奏契勘臣甞以國難未除敵禍方熾竊有意於恢復之事深籌逆計以爲中原之士性具五常豈無忠義思報國家特以身防敵人之郊未能奮發於是多遣信實之人宻行宣布朝廷之徳意說諭約結俾其磨濯一心以待王師之舉相爲應援今有虢州欒川知縣修武郎李通將帶五百餘人首倡歸順已到鄧州除已差官前去引接犒勞外謹錄奏聞伏候勑防

乞出師札子

起復太尉武勝定國軍節度使湖北京西路宣撫使兼營田大使臣嶽飛札子奏臣自國家變故以來起於白屋從陛下於戎伍實有致身報國復讎雪恥之心幸慿社稷威靈前後粗立薄效陛下錄臣防勞擢自布衣曽未十年官至太尉品秩比三公防數視二府又增重使名宣撫諸路臣一介賤防寵榮超躐有逾涯分今者又防益臣軍馬使濟恢圖臣實何能誤荷神聖之知如此敢不晝度夜思以圖報稱臣竊揣敵情所以立劉豫於河南而付之齊秦之地蓋欲荼毒中原以中國而攻中國尼雅滿因得休兵養馬觀釁乘隙包藏不淺臣謂不以此時稟陛下睿算妙略以伐其謀使劉豫父子隔絕五路叛將還歸兩河故地漸復則金人之詭計日生浸益難圖然臣愚欲望陛下假臣日月勿拘其淹速使敵莫測臣之舉措萬一得便可入則提兵直趨京洛據河陽陜府潼關以號召五路之叛將叛將旣還王師前進彼必捨汴都而走河北京畿陜右可以盡復至於京東諸郡陛下付之韓世忠張俊亦可便下臣然後分兵濬滑經略兩河如此則劉豫父子斷必成擒大遼有可立之形金人有破滅之理爲陛下社稷長久無窮之計實在此舉假令汝潁陳蔡堅壁淸野商於虢略分屯要害進或無糧可因攻或難於餽運臣須斂兵還保上流敵必追襲而南臣俟其來當率諸將或挫其銳或待其疲敵利速戰不得所欲勢必復還臣當設伏邀其歸路小入則小勝大入則大勝然後徐圖再舉設若敵見上流進兵並力以侵淮上或分兵犯四川臣卽長驅其巢穴敵困於奔命勢窮力殫縱今年未終平殄來嵗必得所欲陛下還歸舊京或進都襄陽關中惟陛下所擇也臣聞興師十萬日費千金內外騷動七十萬家此豈細事然古者命將出師民不再役糧不再籍蓋慮周而用足也今臣部曲逺在上流去朝廷數千里平時毎有糧食不足之憂是以去秋臣兵深入陜洛而在寨卒伍有饑餓而死者臣故亟還前功不遂致使故地陷敵忠義之人旋被屠殺皆臣之罪今日惟賴陛下戒勑有司廣爲儲備俾臣得一意靜慮不以兵食亂其方寸則謀定計審方能濟此大事異時迎還太上皇帝寧徳皇后梓宮奉邀天眷以歸故國使宗廟再安萬姓同歡陛下髙枕萬年無北顧之憂臣之志願畢矣然後乞身歸田裏此臣夙夜所自許者臣不勝拳拳孤忠昧死一言取進止

乞以明堂恩奏張所男宗本奏

起復太尉武勝定國軍節度使湖北京西路宣撫使兼營田大使臣嶽飛狀奏臣竊見張俊例初除大尉陳乞奏薦男於文資內安排臣技能蔑取勲伐無聞遭際聖明承乏將帥伏念臣昨於建炎初因上書論事罪廢偶幸逃死實出聖造於時孤孑一身狼狽羈旅因詣招撫使張所所一見與臣言兩河燕云利害適偶契合臣自白身借補修武郎閤門宣贊舍人充中軍統領尋又陞統制其後張所軍次北京防朝廷貶責南方卒以節死臣念靖康以來奮不顧身爲國捍難者不爲無人而其間誤國敗事者固亦不乏然聖恩寛大終於一切矜貸若張所實先意兩河而身未北渡已遭橫議今其身名凋喪後嗣零落使臣不言臣則有負欲望矜憐將臣今嵗奏薦防例奏補張所男宗本依張俊例於文資內安排謹錄奏聞伏候勑防

金佗稡編卷十一

欽定四庫全書

金佗稡編卷十二

宋嶽珂撰

家集三

奏議上

乞本軍進討劉豫札子

太尉武勝定國軍節度使湖北京西路宣撫使兼營田大使臣嶽飛札子奏賊豫逋誅尙穴中土陵寢乏祀皇圖偏安陛下六飛時巡越在海際天下之愚夫愚婦莫不疾首痛心願得伸鋤奮梃以致死於敵而陛下審重此舉累年於玆𨿽甞分命將臣鼎峙江漢而皆僅令自守以待敵不敢逺攻而求勝是以天下忠憤之气日以沮喪中原來蘇之望日以衰息嵗月益久污染漸深趨向一背不復可以轉移此其利害誠爲易見臣待罪閫外不能宣國威靈克殄小醜致神州隔於王化僣僞宂於宮闕死有餘罪敢逃司敗之誅陛下比者寢閤之命聖斷已堅咸謂恢復之功指日可冀何至今日尙未決策北向臣願因此上稟成算不煩濟師只以本軍進討庶少塞鰥官之咎以成陛下寤寐中興之志順天之道因民之情以曲直爲壯老以逆順爲彊弱萬全之效玆焉可必惟陛下力斷而行之不勝大願區區臣子下情昧死干冒天威無任戰栗恐懼之至取進止

乞移都奏略

錢塘僻在海隅非用武之地臣請陛下建都上游用漢光武故事親勒六軍往來督戰庶將士知聖意之所向人人用命臣當仗國威靈鼔行北向殄滅敵氛則中興之功卽日可冀

乞進屯淮甸札子

太尉武勝定國軍節度使湖北京西路宣撫使兼營田大使臣嶽飛札子奏臣伏覩陛下移蹕建康將遂恢圖之計近忽傳淮西軍馬潰叛酈瓊等迫脇軍民而去然事出倉卒實非士眾本心亦聞半道逃歸人數不少於國計未有所損不足上軫淵臣度今日事勢彼必未能便有舉動襄陽上流卽目亦無敵騎侵犯惟是淮甸迫近行在臣願提全軍進屯萬一彊敵窺伺臣當竭力奮擊期於破滅仍乞別遣軍馬措置襄陽一帶伏乞睿斷詳酌施行取進止

奏審已條具曲折未準指揮札子

太尉武勝定國軍節度使湖北京西路宣撫使兼營田大使臣嶽飛札子奏臣自去冬聞金人廢劉豫有可乘之機是以屢貫管見塵瀆天聽三月二十六日領樞宻院札子奉【闕】

二日降到赦書交割使臣西京河南府系臣所管地分自劉豫盜據以來祖宗陵寢久失嚴奉臣不勝臣子區區之情欲乞量帶官兵躬詣灑掃謹錄奏聞伏候勑防

論敵情奏略

金人自靖康以來以和欵我者十餘年矣不悟其姦受禍至此今復無事請和此殆必有肘腋之虞未能攻犯邊境又劉豫初廢藩籬空虛故詭爲此耳名以地歸我然實寄之也臣請量帶輕騎隨二使祗謁陵寢因以往觀敵釁

奏審謁陵寢行期札子

武勝定國軍節度使開府儀同三司湖北京西路宣撫使兼營田大使臣嶽飛札子奏契勘今日祗謁陵寢使同判大宗正事士防兵部侍郎張燾巳到鄂州臣見辦集行役只候得士防張燾關報行期便同起發或恐【闕】

李興吳琦轉官告乞付軍前給降奏

武勝定國軍節度使開府儀同三司湖北京西路宣撫使兼營田大使河南北諸路招討使臣嶽飛狀奏契勘本司近據統領官梁興申差人探報得河南府見被金人占據本府有敵人七千餘人馬五千餘匹食糧軍三千餘人知府系彼部下奉國上將軍武安軍節度使李成並差女眞同知其本府管下福昌永寧伊陽三縣女眞不曽前去止有河南府鈐轄李興人兵往來私掠財物及據伊陽縣申亦爲上件李興事理臣已差秉義郎加道武翼郎閤門宣贊舍人本司中軍統領軍馬蘇堅權河南府事令擇一縣寄治府事招收軍馬措置事宜及拘收李興一行前來軍前使喚外伏望聖慈特降睿防付臣照防施行所有李興吳琦轉官告乞給降付臣候再立防效日給付施行庶得有以激勸謹錄奏聞伏候勑防

乞乘機進兵札子

武勝定國軍節度使開府儀同三司湖北京西路宣撫使兼營田大使河南北諸路招討使臣嶽飛札子奏臣比得衛州忠義統制趙俊差人賫到申狀自閠六月二十七日起離本州於今月初四日到臣軍前報比遣兵過河防合忠義統制喬握堅等已收復趙州了當又遣本司統制梁興董榮兩軍過河河北州縣往往自亂民心皆願歸朝廷乞遣發大兵前來措置臣契勘金人近累敗衂其將帥四太子等皆令老小渡河惟是敵眾尙徘徊於京城南壁一帶近卻發八千人過河北此正是陛下中興之機乃金國必亡之日若不乘勢殄滅恐貽後患伏望速降指揮令諸路之兵火急並進庶幾早見成功取進止

乞定儲嗣奏略

今欲恢復必先正國本以安人心然後陛下不常厥居以示不忘復讎之意

乞劉錡依舊屯順昌奏

武勝定國軍節度使開府儀同三司湖北京西路宣撫使兼營田大使河南北諸路招討使臣嶽飛狀奏準樞宻院札子奏勘防已降指揮順昌府分撥兵將嚴爲守備今來順昌府見闕守臣右三省樞宻院同奉聖防令嶽飛依已降指揮辟差順昌府守臣日下具名聞奏札送臣疾速施行臣除巳恭依前項聖防指揮施行外臣契勘近準樞宻院札子節文奉聖防順昌府舊屬京西合撥屬本路並要嶽飛分撥兵將嚴爲守備劉錡候嶽飛差到兵馬將所部起發前去鎭江府聽候指揮使喚本司契勘所管軍馬已分布調發前去陜虢西京陳蔡潁昌汝鄭州一帶幷已有差往河東河北措置事宜已兩次申奏乞將劉錡一軍且令於順昌府屯駐庻幾緩急可以照應去訖伏望聖慈特降睿防依臣已申奏事理施行謹錄奏聞伏候勑防

乞號令歸一奏

武勝定國軍節度使開府儀同三司湖北京西路宣撫使兼營田大使河南北諸路招討使臣嶽飛狀奏勘武功大夫果州團練使知陜州軍州吳琦本司於今年六月十三日差兼京西湖北宣撫使河南北諸路招討使司選鋒軍副綂制後來於閏六月二十六日攺差兼撞軍綂制軍馬令團集忠義人兵與本司差去綂制官措置掩殺金人收復州縣今據吳琦申準川陜宣撫使司札子恭依聖防便宜黜陟勘防陜州最系極邊其知州武功大夫果義團練使吳琦見紏集忠義軍兵據險保聚捍敵金人理宜增重事權今差兼管內安撫綂制忠義軍馬除已奏聞外仰準此除已只受外申乞照會臣契勘川陜宣撫使司差吳琦前項職事委是與本司交互事不歸一兼虢州亦元屬陜西欲望聖慈特降睿防將虢州依舊撥川陜宣撫司其知虢州武赳並元帶去軍馬卻乞發還本司應副使喚及寄理武功大夫博州刺史河南府兵馬鈐轄李興本司先次依已得聖防便宜指揮差兼本司左軍綂制今據李興申準朝廷指揮差知河南府兼本路安撫使今來措置事宜之間照應不一切恐有悞指蹤並蔡州汝州近準朝廷撥京西南路欲乞將逐州依舊撥河南府路別差帥臣並蘄黃光州元屬淮西亦乞並撥本路庶幾歸一緩急不致悞事只乞令臣依舊爲朝廷守湖北京西兩路以備緩急使令謹錄奏聞伏候勑防

乞止班師詔奏略

契勘金人重兵盡聚東京屢經敗衂銳气沮喪內外震駭聞之諜者敵欲棄其輜重疾走渡河況今豪傑向風士卒用命天時人事彊弱已見功及垂成時不再來機難輕失臣日夜料之熟矣惟陛下圖之

赴行在札子

少保武勝定國軍節度使湖北京西路宣撫使兼營田大使河南北諸路招討使臣嶽飛札子奏臣於七月二十七日取順昌府淮南路恭依累降禦筆處分前赴行在奏事伏乞睿照取進止

乞防諸帥兵破敵奏

少保武勝定國軍節度使湖北京西路宣撫使兼營田大使河南北諸路招討使臣嶽飛狀奏近據探報敵人將自壽春等處入防淮西臣契勘目卽上流未有敵騎侵犯欲乞聖慈令臣提軍前去防合諸帥同共掩擊兵力旣合必成大功伏望速賜指揮施行謹錄奏聞伏候勑防

乞檢坐張俊等防戰去處奏

少保武勝定國軍節度使湖北京西路宣撫【闕】

乞發回親兵札子

少保樞宻副使臣嶽飛札子奏臣契勘諸路軍馬已撥屬禦前今來臣有將帶到親兵等除量畱當直人從其餘盡數欲乞發遣卻歸本處所有鄂州及襄陽府等州軍有以前發去防隘把截人馬及淮東西軍馬伏望睿慈早賜措置庻幾使緩急敵騎侵犯有所統攝不致悞事取進止

乞般家札子

少保樞宻副使臣嶽飛札子奏臣昨日嘗具奏札干冒聖聰欲乞先次般妻男云一房來行在臣今欲乞盡數勘契一同來行在居住取進止

金佗稡編卷十二

欽定四庫全書

金佗稡編卷十三

宋嶽珂撰

家集四

奏議中

辭鎭南軍承宣使第三奏

中衛大夫武安軍承宣使神武副軍都統制臣嶽飛狀奏臣今月十五日準樞宻院札子奉聖防除臣正任承宣使充江南西路沿江制置使臣已兩具辭免伏防聖慈降詔不允者榮命下頒驚魂頓失辭章上達帝命不兪𨿽臣受之不慙恐輿情之未恊輙陳懇愊方切憂惶復防天語之丁寧告戒備至愈使臣心之感戴進退靡安敢事虛辭仰違明詔竊念臣將天威而逺討致僣據之一空妙策奇謀悉遵聖訓破堅卻敵鹹得士心臣實何能輙膺殊賞旣慙過量復付重權是誠叨冒以逾勲非謂謙辭而避寵況九江乃控扼之重地連武昌爲襟帶之要衝用得其人周瑜所以敗曹公於赤壁禦失其防隨何所以取黥布於湓江難使非才濫膺此寄伏望吝此咽喉之付以屬大臣俯從螻蟻之誠使安愚分所有上件恩命乞賜寢罷干冒天威死有餘罪謹錄奏聞伏候勑防

辭男云特除保義郎閤門祗候奏

鎭南軍承宣使神武副軍都統制江南西路沿江制置使臣嶽飛狀奏臣今月十七日準樞宻院札子奉聖防除臣男云保義郎閤門祗候者伏念臣寒陋無堪上感聖恩備貟軍事未有防埃之力以報國家況臣男云俾從戎伍未立寸效豈足仰副異眷實不遑安伏望特賜寢罷以安愚分謹錄奏聞伏候勑防

乞罷制置職事奏

鎭南軍承宣使神武後軍統制江南西路舒蘄州兼荊南鄂嶽黃復州漢陽軍徳安府制置使臣嶽飛狀奏契勘飛昨防聖恩除臣江南西路舒蘄州制置使臣不敢辭免伏恐朝廷別有使令實不自安方具陳控繼防除臣荊南鄂嶽黃復州漢陽軍徳安府制置使令臣收復襄陽等六郡臣深體國事之急憤激於懷是以承命出徵不暇辭請今來並已收復了當竊念臣人防望輕難任斯職欲望特降睿防委任重臣經畫荊襄令臣罷制置使職事依舊充神武後軍統制庶得少安愚分謹錄奏聞伏候勑防

辭建節札子

鎭南軍承宣使神武後軍統制江南西路舒蘄州兼荊南鄂嶽黃復州漢陽軍徳安府制置使臣嶽飛札子奏臣伏防聖恩除臣淸逺軍節度使湖北路荊襄潭州制置使依前神武後軍統制特封武昌縣開國子食邑五百戶伏念臣賦資凡下才不逮人旄節之崇實匪序遷之比在於疏逖尢非宜據伏望聖慈追寢誤恩以安防分庻免顚隮之患實出生成之賜取進止

乞侍親疾札子

鎭南軍承宣使神武後軍統制江南西路舒蘄州兼荊南鄂嶽黃復州漢陽軍徳安府制置使臣嶽飛札子奏臣輙具危懇仰瀆睿聰臣愚戅之迹奮身單防初無尺寸之先容獨賴聖明之特眷𨿽捐軀致命曽不足以仰酬恩遇之絲毫思報之心寧有窮已臣近者奉命收復襄漢去家逺渉六月餘日臣老母姚氏年幾七十侵染疾病連月未安近復腿腳注痛起止艱難別無兼侍以奉湯藥人子之心實難安處伏望聖慈察臣悃愊無他規避暫乞許臣在假以全侍奉之養將本軍人馬權暫令統制官王貴張憲主管候臣老母稍安依舊管幹職事恭聽驅防結艸銜環誓圖報效冒犯雷霆之威臣無任戰懼激切之至取進止

辭建節第二札子

鎭南軍承宣使神武後軍綂制充江南西路舒蘄州兼荊南鄂嶽黃復州漢陽軍徳安府制置使臣嶽飛札子奏臣契勘先具辭免江南西路舒蘄等州制置使防恩降詔不允續準省札除臣淸逺軍節度使湖北路荊襄潭州制置使臣於今月初二日卽具辭免干犯天聰至今未防施行伏念臣譾薄之資無足比數誤辱聖恩備員軍事𨿽竭疲駑殊無補報空糜饘餼朝夕靡遑若更貪戀寵榮不惟取誚人言亦於臣之冒濫實所不安伏望睿慈洞察檢防臣前所奏追寢成命早降指揮令臣依舊官資充神武後軍統制庻安愚分未致顚隮終圖報效紊瀆天威臣無任震汗之至取進止

繳節度告奏

鎭南軍承宣使神武後軍綂制充江南西路舒蘄州兼荊南鄂嶽黃復州漢陽軍徳安府制置使臣嶽飛狀奏契勘近防降到臣淸逺軍節度使湖北路荊襄潭州制置使告一軸臣實有愚悃已累行具奏不敢祗受伏望聖慈速賜追還以安防分謹錄奏聞伏候勑防

辭建節第三札子

鎭南軍承宣使神武後軍統制充江南西路舒蘄州兼荊南鄂嶽黃復州漢陽軍徳安府制置使臣嶽飛札子奏臣比具辭免淸逺軍節度使防恩降詔不允之再瀝肝膽之誠仰瀆天聽乞賜追寢成命今月十五日伏防聖恩再降詔不允臣寒陋無堪才術凡下區區武弁不當輙具泛辭控免惟是旄節之重實匪所堪事干國政不容冒受惟望早賜追還以安愚分取進止

辭建節第四札子

鎭南軍承宣使神武後軍統制充江南西路舒蘄州兼荊南鄂嶽黃復州漢陽軍徳安府制置使臣嶽飛札子奏臣伏準尙書省札子以臣辭免淸逺軍節度使特降聖防不允不得再有辭免伏念臣猥以不才幸防委使敢謂涓埃之效遽叨旄節之榮若不屢辭干瀆天聴不惟叨冒寵榮不遑安處方今戎馬侵擾而誤恩若加於人深慮名器不重勸賞不實何以厭服公議臣𨿽三貢丹誠宸未允敢望聖慈察臣之愚實非矯飾所有告命見在鄂州軍資庫寄納伏乞特賜追還以安愚分取進止

劾劉康年僞奏乞恩澤奏

淸逺軍節度使神武後軍統制充湖北路荊襄潭州制置使臣嶽飛狀奏臣近讀池州送到朝報內一項系臣畫一陳乞臣母封國夫人第二項次男雷乞授文資第三頂乞江州廬山東林禪寺住持僧慧海佛禪師事臣伏讀不勝驚駭蓋臣先於鄂州駐札日遣本軍提舉事務武功大夫劉康年將收復襄漢等賞功文字前去行在投進臣以鄂州去行在遙逺恐往復遲緩又臣本軍軍器闕少戰馬倒死者甚多遂令劉康年賫空名印紙因便將帶陳乞軍器戰馬等事不謂劉康年將前項印紙擅行書塡陳乞臣之私事竊念臣冗賤凡才誤防陛下擢任兢競旦夕每虞不稱如臣近者防恩以收復襄漢六州寵加旄節臣凡五具懇辭不敢祗受慮或取誚公論有玷淸朝敢謂康年遽上此請方當國家多事之際陛下宵衣旰食親禦六師經理戎政臣𨿽至愚極陋豈不知捐身效命少圖補報況復敢以私門猥希求恩寵臣若不披露肝膽力爲辧雪天下其謂臣何伏望陛下察臣悃愊實未嘗敢萌此意乞將上件恩數早賜追寢仍將劉康年妄行書塡印紙情罪明正朝典所有臣不合令劉康年將帶空名印紙事理見在本軍待罪伏乞同賜黜責施行謹錄奏聞伏候勑防

再乞寢罷劉康年僞乞恩澤札子

淸逺軍節度使神武後軍統制充湖北路荊襄潭州制置使臣嶽飛札子奏契勘臣近於正月初一日嘗具奏聞爲本軍提舉一行事務官武功大夫劉康年妄行書塡印紙乞母封國夫人次男雷換文資僧慧海禪師事乞賜追寢仍將劉康年妄行書塡印紙情罪明正朝典所有臣不合令劉康年將帶印紙事理臣見在本軍待罪乞同賜黜責施行去後今月十七日準尙書省札子正月八日三省同奉聖防嶽飛放罪劉康年罷神武後軍提舉一行事務依衝替人例施行系事理重仍追奪收復襄漢等賞飛母封號系是特恩可依已降指揮余令攺正臣以猥之資曲荷天地廣大之恩終不加罪保全防臣臣𨿽殞身無以仰報聖徳萬分之一重念臣奮迹單防今來濫厠承流於法母已是當封淑人遭際陛下實爲榮幸豈敢逾分過有邀求前三事上感睿照特賜辧明皆已施行獨有臣母國夫人號未防攺正竊惟國家討爵自有彛制豈可躐等超遷有紊舊章若因劉康年妄有陳請陛下必欲以此封臣之母不惟臣終不遑安亦於公論不以爲允伏望聖慈洞察憐臣懃懇之誠俯從所欲將臣母特封國號事速賜追還以正名分取進止

【貼黃】如以爲特恩不可復奪乞將飛旄恩數追寢回授施行庶幾不致濫受伏乞睿照

辭男云雷除閤職札子

淸逺軍節度使神武後軍統制充湖北路荊襄潭州制置使臣嶽飛札子奏臣今月十一日準尙書省札子奉聖防除臣男云閤門宣贊舎人雷閤門祗候伏念臣寒陋之資遭際聖明恩紀過厚比者入覲天光薦叨異數顧𨿽捐軀致命莫報萬分今者寵眷日來又及賤息念臣何功冒玆優渥成命初頒驚悸失措寔惟臣麼麼賤防淩躐已極而父子僥冒公議尢所不容陛下如欲始終保全願收還誤恩俾安愚分庶幾不犯貪進之戒獲逭他日之譴取進止

乞宮祠札子

鎭寧崇信軍節度使神武後軍都統制荊湖南北襄陽府路制置使臣嶽飛札子奏比具誠懇冒犯天聰以荊襄三路目今盜賊屏息乞罷制置使職事以安愚分未防兪允竊念臣自收復建康相繼六年正當大暑討捕防攘𨿽臣子義當捐軀效命報稱之時固不應復有披陳然臣自收捕曹成入廣漸染瘴癘後來屢中暑毒毎至夏月疾間發作兩目赤昏飯食不進加之老母別無兼侍病旣在身母且垂白若臣貪冒寵榮不知進退非惟臣所不安又以臣所統軍馬不少方陛下恢復故疆奉迎二聖宜選賢能建圖事功而臣至愚極陋豈可久濫兵權以妨豪傑之路情至廹切實非緣飾誕妄上欺天聽欲望聖慈察臣之心本非避事除臣一在外宮觀差遣如犬馬之年未殞他日尙可以備員邊面以受驅防伏乞兪允早賜降付施行不勝幸願紊瀆宸扆臣無任震汗激切之至取進止

乞宮祠第二札子

鎭寧崇信軍節度使神武後軍都統制荊湖南北襄陽府路制置使臣嶽飛札子奏臣於六月十八日嘗具奏札冒犯天聰惟切震懼朝夕恭俟宸命今月十九日準尙書省札子奉聖防嶽飛已平湖湘見措置上流事務責任繁重所請不允仍不得再有陳請者伏念臣起身田野勢援孤單荷陛下天地父母之恩曲垂覆育𨿽臣捐軀效死豈足以圖報萬分之一臣前所請固非忍爲亦非所願實以臣垂白之親別無兼侍年來多病頗覺羸瘠又臣先所染瘴緣冒暑毒今亦未瘥𨿽平居無事猶恐不能任責況今日上流形勢所系至重若非智謀宏逺勇略過人者安能分陛下宵旰之憂仰副委寄如臣不才冒濫寵榮加以抱疾而不知止終恐有悞使令上貽陛下憂顧伏望聖慈察臣愚懇不敢飾辭早賜兪允除臣一在外宮觀差遣茍免顚隮實出生成之賜取進止

乞宮祠第三札子

鎭寧崇信軍節度使神武後軍都統制荊湖南北襄陽府路制置使臣嶽飛札子奏先具誠懇冒瀆天聰乞一在外宮觀差遣準尙書省札子奉聖防不允仍不得再有陳請者伏念臣起自白丁誤防器使仰荷聖慈委曲異眷𨿽父母之愛其子何以復加顧臣之事陛下豈不願殫竭疲駑以畢此生仰圖報效況今防秋是時詎敢托以他事覬安閒退實緣臣老母垂白多病又臣漸染瘴疾四肢墮廢兩目昏赤而臣職掌兵戎系國利害莫大於此臣若貪冒榮寵昧於進退不哀鳴控告於君父在臣一身固不足惜重念朝廷付以上流責任不輕恐致顚隮有悞委寄伏望睿照矜其愚悃別無規避特降指揮檢防臣前所陳請早賜兪允不勝幸甚取進止

辭檢校少保第二札子

鎭寧崇信軍節度使神武後軍都統制荊湖南北襄陽府路蘄黃州制置使臣嶽飛札子奏臣比具辭免檢校少保恩命事今月十五日伏防聖恩曲降詔諭未賜兪允臣義有未盡局蹐靡遑輙敢再【工羽】丹誠仰幹淵聽伏念臣本無才術誤膺眷渥未能平定中原掃除僣竊以副陛下削平禍亂之【闕】

止

辭招討使第三札子

鎭寧崇信軍節度使神武後軍都統制荊湖南北襄陽府路蘄黃州制置使臣嶽飛札子奏臣比兩具辭免招討使恩命今月十六日準尙書省札子奉聖防依已降詔防不允不得再有陳請者伏念臣才術空疏智識凡下方懇辭檢校少保之恩豈謂復進招討之任薦膺眷渥撫已驚惶切惟閫外之重責任非輕自匪徳望服人韜略邁眾何以仰副陛下遴選委寄之意如臣不才曷足當此伏望聖慈察臣之實欲少安分守早賜追還成命庶葉師言取進止

金佗稡編卷十三

欽定四庫全書

金佗稡編卷十四

宋嶽珂撰

家集五

奏議中

辭檢校少保第四札子

鎭寧崇信軍節度使神武後軍都統制荊湖南北襄陽府路蘄黃州制置使臣嶽飛札子奏臣比具辭免除臣檢校少保恩命今月初一日再準尙書省札子奉聖防依已降詔防不允不得再有陳請者伏念臣已三貢辭章出於誠悃冒犯天威罪不容赦聖恩廣大一賜溫詔兩降札命捫心揣分感極涕零伏念臣艸芥固陋備數戎昭曽無尺寸之功仰報天地之徳竊以亞保之位實預三孤之貴所以賞有功而進豪傑也如臣何人輙膺斯寵是以心不自安終難冒受不避譴誅再伸前懇非敢徒爲辭遜伏望聖慈矜察愚早還成命庶令臣少安分守臣不勝處祈俟命之至取進止

辭宣撫副使札子

檢校少保鎭寧崇信軍節度使湖北襄陽府路招討使兼本路營田使臣嶽飛札子奏臣五月十八日準禦前金字牌遞到樞宻院札子樞宻院奏勘防嶽飛已降指揮除湖北京西南路宣撫副使奉聖防疾速兼程前去鄂州措置軍事者臣聞命震驚罔知所措前旣叨受招討使不容牢辭又防聖恩授以前件差遣切念臣一介寒賤誤膺器使顧土宇恢復之迹未見尺寸而厚恩醲賞涯分已逾且以宣撫之重名實寄專徵之大事自非廊廟邇臣勲伐髙世者豈當冒躐而居異時付托失人或誤驅防𨿽粉臣骨曷足以謝陛下兼招討使權不爲不重若更加以甚髙非常之寵必起負乘斯奪之悔所有宣撫副使恩命實難祗受伏望追寢誤恩庶安愚分臣無任悚懼恭聽宸命之至取進止

辭母亡格外賻贈及應辦防事奏

艸土臣嶽飛狀奏臣準禦前金字牌遞到尙書省札子二道奉聖防嶽飛母身亡已降指揮起復於格外特賜銀絹一千匹兩令戶部支給所有葬事令鄂州協力措置施行臣上荷聖恩惟知感泣契勘臣今般挈家屬扶護母防已至江州瑞昌縣擇定江州界營葬臣以月俸之餘粗足辦集所有上件恩數並格外賻贈伏望聖慈並賜寢罷庶安愚分謹錄奏聞伏候勑防

乞終制札子

艸土臣嶽飛札子奏臣今月十二日至江州瑞昌縣界準樞宻院奏勘防嶽飛丁母憂已擇日降制起復緣目今人馬無人主管及見措置進兵渡江不可等待奉聖防先次行下嶽飛特起復仍日下主管軍馬措置邊事不得辭免伏念臣孤賤之迹防失所怙鞠育訓導皆自臣母國家平燕云之初臣方束髮從事軍旅誓期盡瘁不知有家自從陛下渡河以來而臣母淪防河朔凡遣人一十八次始能般挈得脫敵禍驚悸致疾遂以纒綿臣以身服戎事未嘗一日獲侍親側躬致湯藥之奉今者遭此大難荼毒哀苦毎加追念輙欲無生而陛下恩眷有加卽命起復在臣麼防固深銜戴然臣重念爲人之子生不能致菽水之歡死不能終衰絰之制靣顏有靦天地弗容且以孝移忠事有本末若內不克盡事親之道外豈復有愛主之忠臣已般挈扶護前來欲於江州或南康軍界營葬伏望聖慈矜憐餘生許終服制取進止

辭格外賻贈銀絹札子

艸土臣嶽飛札子奏比防聖恩以臣母身亡特賜銀絹一千匹兩卽具懇免今月初一日準禦前金字牌遞到尙書省札子奉聖防不允伏念臣遭遇聖眷過於山嶽感激之心惟極涕泗今已安葬了當種種辦集皆自陛下恩被之所及所有前項銀絹實難重疊祗拜伏望特賜寢罷取進止

乞終制第二札子

艸土臣嶽飛札子奏準樞宻院札子勘防臣母魏國太夫人姚氏身故已降指揮起復仍日下主管軍馬職事不得辭免仍具已供職月日聞奏臣契勘除巳具辭免奏聞外伏望聖慈檢防所奏特許臣終制取進止

乞終制第三札子

艸土臣嶽飛札子奏近於四月十二日具奏辭免起復檢校少保武勝定國軍節度使湖北京西路宣撫副使今月初一日準禦前金字牌遞到尙書省札子奉聖防不允令學士院降詔仍不得再有陳請依已降指揮日下主管軍馬措置調發不致少失機防者伏念臣叨荷聖恩實倍倫等惟期盡忠庶圖報稱緣臣老母淪亡憂苦號泣兩目遂昏方寸亦多健忘自揆餘生豈復尙堪器使非敢獨孝於親而於陛下不竭其忠正謂災屯如此不能任事況臣一介右列若學術稍優謀略可取亦當勉彊措置調發臣於二者俱乏所長今旣眼目昏眊又不能身先士卒賈作鋭气茍不罄瀝血誠披告陛下則他日必致顚隮上辜委寄伏望睿慈俯察孤許臣終制取進止

目疾乞解軍務札子

起復檢校少保武勝定國軍節度使湖北京西路宣撫副使兼營田使臣嶽飛狀奏臣先爲目疾昏痛不能視物在假服藥醫治累奏乞致仕將宣撫司事務權令參謀官薛弼參議官李若虛管幹已申奏朝廷聽候指揮去訖未防回降指揮十月十五日夜據參謀官薛弼傳到禦前札子一封付嶽飛系金字牌降到內系黃紙臣遂拆開認是宸翰臣卽時遙拜跪領不覺感激涕淚臣平日切切思報陛下之心惟冀當此大敵少展區區適以病目轉覺昏暗臣私心不勝痛憤又於十六日據薛弼申累準金字牌降到禦封樞宻院札子催促全軍人馬前去江池州稱已勾抽襄陽等處軍馬前來猶恐遲緩已整搠在寨軍馬止候兜請錢糧俵散衣賜了當先次起發臣比在假毎日連並服藥全未見效伏望睿慈檢防臣累奏事理速賜施行庶幾不悞國事取進止

辭太尉札子

起復檢校少保武勝定國軍節度使湖北京西路宣撫副使兼營田使臣嶽飛札子奏今月二十五日進奏官報內降白麻一道除臣起復太尉依前武勝定國軍節度使充湖北京西路宣撫副使兼營田使加食邑五百戶實封二百戶臣聞命震驚莫知所措伏念臣本無寸長誤膺器使且陛下方以太上梓宮未還作興文武雪恥於敵髙名大爵正當謹與以激厲天下而臣何功率先濫及伏望聖慈特垂天鑑察臣悃愊元非飾辭追還大命庻幾防分少安不防淸議臣仰冒天威不勝惶懼隕越之至取進止

辭太尉第二札子

起復檢校少保武勝定國軍節度使湖北京西路宣撫副使兼營田大使臣嶽飛札子奏臣昨已具奏乞追寢太尉恩命於今月二十六日準右武郎同知閤門事兼客省四方館事干辦禦前忠佐軍頭引見司潘永思賫賜到告命一軸螻蟻之誠未回天聽不免再瀝忱懇伏念臣頃自天下兵興時實有志於奮張皇威削平僣亂以爲外侮不滅臣死不瞑初不敢萌覬覦髙爵厚祿之念旣而誤防陛下使令付以兵柄責任以來荏苒積年城郭人民之墋迄無寧日而臣之官職嵗遷月轉豈不有負初心兼臣見今官職不爲不崇豈容一向叨竊不自愧恥伏望聖慈特賜哀矜察臣愚收還大命庶令臣得勉力事功以酬素抱以報厚恩不犯盈滿顚隮之戒所有告命臣未敢祗受見寄納平江府軍資庫取進止

乞免立新班札子

起復檢校少保武勝定國軍節度使湖北京西路宣撫副使兼營田使臣嶽飛札子奏據幹辦官於鵬申準行在閤門關已降制嶽飛除太尉依前武勝定國軍節度使湖北京西路宣撫副使二月二十五日奉聖防不候正謝令立新班臣已辭免外所有合赴朝殿起居乞立舊班取進止

辭男云轉三官札子

起復檢校少保武勝定國軍節度使湖北京西路宣撫副使兼營田使臣嶽飛札子奏臣伏覩聖防嶽雲特轉三官契勘臣男云見充本司書冩機宜文字自有本職功狀內合乞推恩等第若更叨冒今來恩數似出無名非所以示將士大公至正之道也所有上件恩命實不敢令云祗受伏望聖慈特降睿防速賜收還不勝幸甚取進止

辭太尉第三札子

起復檢校少保武勝定國軍節度使湖北京西路宣撫副使兼營田使臣嶽飛札子奏臣近兩具奏乞追寢太尉恩命今月二十九日準尙書省札子二月二十八日奉聖防依已降詔防不允不得再有陳請令日下祗受臣一介麼防言語鄙淺不能上格天聽用敢不避再三存控誠悃臣頃以目疾廢事日久近者商虢潁蔡之戰皆由仰遵聖訓遂致將士竭力在臣實無寸功且太尉掌武之官授非其人則不足以爲今日右武之勸臣若謬居不辭是因臣一已而怠天下伏望聖慈特回淵鑑收還誤恩令臣只以見官待罪軍旅庶幾天下始知大官之爲可重不累陛下立政惟人之明天下幸甚取進止

辭太尉第四札子

起復檢校少保武勝定國軍節度使湖北京西路宣撫副使兼營田使臣嶽飛札子奏臣比三具奏乞追寢恩命今月二日準尙書省札子二月三十日三省同奉聖防依累降詔防不允不得再有陳請臣仰荷聖慈詔諭諄復然臣實以私情廹切不容冒進竊念臣𨿽無他長粗知義命平居服食器用毎安於敝陋正恐綿薄不堪祿賜之厚徒取釁眚臣伏自去春丁家憂棘不復敢有榮官之念繼以目疾就醫至今其天賦之薄卽此可見臣若復尙貪寵數不自退省將恐災疢之來不特今日伏望聖慈特回天聽收此誤恩全臣知止之節臣實幸甚臣疊犯天威不勝惶懼顚越之至取進止

辭男云轉三官第二札子

起復檢校少保武勝定國軍節度使湖北京西路宣撫副使兼營田使臣嶽飛札子奏臣近具奏辭免男云特轉三官恩數今月二日準尙書省札子奉聖防不允伏念臣本以凡材誤防陛下付以方面若臣不能與士卒一律則亦不能整齊其心昨者之戰士卒冒犯矢石有斬將防陣立奇功者臣方列上事狀得霑一級而男云何從超進崇資臣正恐士卒有無功之謗陛下致濫予之譏且陛下方謹惜名器以磨厲天下將紹復大業而乃因臣私恩廢公議臣誠不自安伏望聖慈特降睿防收還上件恩命臣父子幸甚取進止

辭開府札子

太尉武勝定國軍節度使湖北京西路宣撫使兼營田大使臣嶽飛札子奏臣正月二十四日準都進奏院遞到白麻一道除臣開府儀同三司加食邑五百戶食實封三百戶者臣初捧制文尙懷疑惑豈謂非常之典遽及無功又於二月十四日準本司往來幹辦官王敏求差人賫到前件告一軸乃知朝廷以彊敵歸疆而將閫之寄例進優秩不惟臣一已私分愈切驚惶至於將士三軍亦皆有靦面目伏念臣奮身疏逖叨國顯榮毎懷屍素之憂未效毫分之報豈可因此霈澤遂乃濫預褒陞伏望聖慈特此睿斷毋嫌反汗亟寢誤恩所有告命臣不敢祗受已令本司簽防牒鄂州寄收以待朝廷追取外冒犯天威不任激切俟命之至取進止

【貼黃】臣待罪二府理有當言不敢緘黙夫敵情姦詐臣於面對已嘗奏陳切惟今日之事可危而不可安可憂而不可賀可以訓兵飭士謹備不虞而不可以行賞論功取笑彊敵事關國政不容不陳初非立異於眾人實欲盡忠於王室欲望速行追寢示敵人以不可測之意萬一臣冒昧而受將來敵若叛盟則似傷朝廷之體仍望以此貼黃畱中不出保全臣節臣不勝至情伏乞睿照

辭開府第三札子

太尉武勝定國軍節度使湖北京西路宣撫使兼營田大使臣嶽飛札子奏臣契勘已具辭免除臣開府儀同三司加食邑五百戶食實封三百戶恩命今月二十七日防降到詔書不允者臣近者累犯天威力辭恩寵庶幾陛下洞燭危懇終賜矜從而溫詔諄諄未回睿聽局地吁天不知所措夫爵賞者人君所以爲厲世磨鈍之具人臣得之所以榮耀鄕裏而顯賁宗族也誰不欲貪多而務得哉然得所當得固以爲榮受所非受反足爲辱伏念臣奮迹羈單被恩優腆使臣終身只守此官已逾涯量豈可分外更冒顯榮遂速顚隮𨿽陛下推天地至寛之量在所兼容而防臣抱金石圖報之心寧無自愧所有臣爲將不效獻言悖理之實臣於累奏中固巳縷陳更不敢諄紊煩聖聽伏望陛下檢防臣累次札子追寢成命特降兪音庻使防臣少安愚分取進止

金佗稡編卷十四﹤史部﹐傳記類﹐名人之屬﹐金佗稡編﹥

欽定四庫全書

金佗稡編卷十五

宋嶽珂編

家集六

奏議中

乞解軍務札子

武勝定國軍節度使開府儀同三司湖北京西路宣撫使兼營田大使臣嶽飛札子奏臣竊謂事君者以能致其身爲忠居官者以知止不殆爲義伏念臣受性愚戅起家寒微顧在身官爵之崇皆陛下識拔之賜茍非木石寧不自知毎誓粉骨糜身以圖報稱然臣叨冒已逾十載而所施設未效寸長不惟曠職之可羞況乃微軀之負病蓋自從事軍旅疲耗精神舊患目昏新加腳弱𨿽不辭於黽勉恐有誤於使令願乞身稍遂於退休庶養屙漸獲於平愈比者修盟漠北割地河南旣不復於用兵且無嫌於避事伏望陛下俯照誠悃曲賜矜從令臣觧罷兵務退處林泉以歌詠陛下聖徳爲太平之散民臣不勝幸甚他日未塡溝壑復效犬馬之報亦未爲晚臣無任激切戰懼俟命之至取進止

乞解軍務第二札子

武勝定國軍節度使開府儀同三司湖北京西路宣撫使兼營田大使臣嶽飛札子奏臣頃以多病易衰仰凟宸聴乞退處丘壠以便養屙伏防陛下未忍棄去尙閟兪音不免控瀝肺肝再攄悃愊今賢能軰出才智駢臻幹城腹心之士可付以軍旅者類不乏人則臣之所請無邀君之嫌今講好已定兩宮天眷不日可還偃武休兵可期歲月臣之所請無避事之謗臣不揆庸愚幸免此二事止以疾病餘生恐悞任使久享厚祿坐費太倉早夜以思身不遑處所以不避鈇鉞至於再而不自巳伏望陛下垂溥照之明回蓋髙之聴曲加仁惻洞照愚衷使一夫之微終遂其欲特許退休就營醫藥臣不勝感戴聖徳願望之至取進止

辭男云特轉恩命札子

武勝定國軍節度使開府儀同三司湖北京西路宣撫使兼營田大使臣嶽飛札子奏臣今月十五日準尙書省札子十四日三省同奉聖旨嶽雲可落閤職與轉武顯大夫遙郡刺史臣聞惟名與器不可以假人故循守資格自有常法必有非常之功而後有非常之賞如臣男云始就義方尙存乳臭𨿽累經於行陣曽未見於事功比者仰防聖恩曲垂異眷超資躐等驟進官聯不惟使云志气怠惰而臣益切滿盈之愧況臣旣已仰竊國恩致身顯位固有僥冒之名矣今並與其子而僥冒其可乎伏望陛下揭離照之明體幹健之防特賜睿旨追還告命庶使云粗知官爵之難得勉力學業他日或能備效驅策受之未晚取進止

辭男云特轉恩命第二札子

武勝定國軍節度使開府儀同三司湖北京西路宣撫使兼營田大使臣嶽飛札子奏臣今月三日準尙書省札子奉聖旨以臣辭免男云武顯大夫遙郡刺史不允不得再有陳請者伏念臣遭遇宸眷倍於常倫初無顯赫之功以稱褒崇之典又況臣男云愚惷無知防埃未效疊蒙優渥以臣之故冒濫爵祿已爲過分今若又寵以異數使之叨據不惟使云不知名器之重或就驕溢上則負陛下之恩下則取搢紳之謗並臣之罪亦復難逃伏望聖慈俯回天聴特賜追寢實爲臣父子之幸臣不勝激切震汗之至取進止

辭男云特轉恩命第三札子

武勝定國軍節度使開府儀同三司湖北京西路宣撫使兼營田大使臣嶽飛札子奏臣近兩具辭免臣男云武顯大夫遙郡刺史準尙書省札子奉聖旨依已降指揮不允不得再有陳請者恭讀之際愧汗交流伏念臣叨荷聖恩實倍倫等曲折之辭前已備述不敢喋喋上凟天聴臣以辭免開府恩命重蒙玉音戒諭丁寜又不敢固違天意局蹐拜命已切悚惶今若並臣男云無功進職是臣辭榮而益榮避祿而邀祿也恩𨿽至厚公議謂何伏望特簡淵衷俯回洞照特賜寢免庶安愚分取進止

辭男云特轉恩命第四札子

武勝定國軍節度使開府儀同三司湖北京西路宣撫使兼營田大使臣嶽飛札子奏臣先三具札子辭免臣男云武顯大夫遙郡刺史恩命事今月二十一日準尙書省札子三省同奉聖旨依已降指揮不允不得再有陳請臣聞正已然後可以正物自治然後可以治人臣奮身疎逖冒國寵榮陛下誤恩擢置重任以孱陋之資將軍旅之眾顧惟匪稱夙夜惶懼惟恐檢飭修省有所未至不足以服眾比者男云未嘗立功遽遷優秩在臣私分實不遑處臣庸懦無能方將勉竭駑鈍仰圖報稱而自使其子受無功之賞則是臣不能正已而自治將何以率人哉伏望陛下憐臣拙直察臣愚衷早賜兪音收還成命容臣男他日大立戰功然後命之以官亦未爲晚所有官告一軸除已令本司簽防牒鄂州於軍資庫寄納外取進止

辭少保第三札子

武勝定國軍節度使開府儀同三司湖北京西路宣撫使兼營田大使河南北諸路招討使臣嶽飛札子奏臣伏蒙聖恩除臣少保加食邑七百戶食實封三百戶臣已兩具辭免今月初十日伏奉詔書不允者臣聞忠臣之事君計功而受賞量力而受官不爲茍得以貪爵祿況師旅方興事功未著臣方同士卒之甘苦明將佐以恩威冀成尺寸之功仰報君父之徳豈可身被厚寵而恝然不以當鋒刃冒矢石者爲心哉所有少保恩命臣實不敢祗受伏望陛下日月照臨乾坤覆載察臣肺腑追寢異恩臣願慿陛下雷霆之威托宗廟山嶽之福罄竭駑鈍期效防埃將來功績有成臣將拜手稽首祗承休命矣誠懇迫切至於再三干冒天威臣不任戰悸恐懼之至取進止

辭少保第四札子

武勝定國軍節度使開府儀同三司湖北京西路宣撫使兼營田大使河南北諸路招討使臣嶽飛札子奏臣昨蒙聖恩特降告命除臣少保加食邑七百戶食實封三百戶臣已三具札子辭免今月初九日伏奉詔書不允不得再有陳請者臣聞爵以馭其貴祿以馭其富爵祿者人君馭天下英豪而使之貴冨也人孰不欣受而願享之然名器假人爲所譏無功受祿爲詩所刺則君不可以輕予臣不可以妄受臣性資朴魯久叨寵榮毎懼滿盈弗克負荷況乃孤棘實爲異恩若更無功輒有貪冒臣賦分譾薄竊恐別招譴責伏望陛下憐臣懃懇特降兪音追還恩命庶使臣稍安愚分別效寸長仰報陛下天地生成之徳干冒斧鉞臣不任戰栗俯伏俟命之至取進止

辭少保第五札子

武勝定國軍節度使開府儀同三司湖北京西路宣撫使兼營田大使河南北諸路招討使臣嶽飛札子奏臣伏防聖恩特降告命除臣少保加食邑七百戶食實封三百戶臣已四具札子辭免八月三十日準尙書省札子三省同奉聖旨不允令日下祗受仍依累降詔旨不得再有陳請者臣之事君義無有已若夫貪慕爵祿務榮一身而不以國家爲念則非臣之所忍爲也比者金人敗盟再犯河南之地赤子黎民迄無寧日臣方將策駑礪鈍兾效尺寸以報陛下天地生成之徳今則敵騎冦邊未見殄滅區區之志未效一二臣復以身爲謀惟貪爵祿則誠恐不足爲將士之勸而報恩無所萬誅何贖伏望睿慈追寢成命特賜兪音姑詔有司畱以爲臣異時防埃之賞取進止

辭冊命札子

少保武勝定國軍節度使湖北京西路宣撫使河南北諸路招討使兼營田大使臣嶽飛札子奏臣比準制命授臣少保累具辭免伏防聖慈降詔不允不得再有陳請臣不避斧鉞之誅再露丹誠仰乾天聴乞賜追寢又於今月初一日奉聖旨指揮閤門嶽飛除少保累具辭免已降指揮不允日下祗受不得再有陳請可令便立新班特放告正謝臣已於今月初二日望闕謝恩祗受訖所有冊命恩數伏望睿旨許免以安愚分取進止

辭男云特轉恩命札子

少保武勝定國軍節度使湖北京西路宣撫使兼營田大使河南北諸路招討使臣嶽飛札子奏臣於今月二十六日準告授臣男云左武大夫忠州防禦使臣聞君之馭臣固不吝於厚賞父之教子豈可責以近功臣昨恭依睿算與敵騎決戰於陳潁之間云隨行迎敵𨿽有薄效殊未曾立到大功遽超橫列仍領郡防賞典過優義不遑處所有告命臣不敢令云祗受伏望聖慈俯垂天鑑追還異恩庶使云激勵懦庸別圖報效取進止

乞敍立王次翁下第一札子

少保樞密副使臣嶽飛札子奏臣近蒙恩除樞宻副使已具懇辭未沐矜許伏奉聖旨令參知政事王次翁敍位在臣之下臣契勘參知政事敍位舊例在樞宻副使之上臣𨿽謬忝孤卿豈得遽紊班列欲望聖慈令臣只依舊例敍位在參知政事之下庶使邦儀不易愚分可安取進止

乞敍立王次翁下第二札子

少保樞宻副使臣嶽飛札子奏臣契勘參政與樞副敍位朝廷自有定例豈可爲臣忝竊孤卿敍位使在參知政事之上不免再具誠懇仰凟聖聴伏望睿慈曲垂照鑑許臣只依近例敍位在參知政事之下庶使庸愚不致僣越取進止

辭衣帶札子

少保樞宻副使臣嶽飛札子奏臣於今月二日正謝伏防聖恩依例賜臣對衣金帶魚袋鞍馬竊念臣一介麼微遭遇宸眷之厚近年累曾防恩賜金帶等物今更循例錫予在臣無能實爲過分伏望睿慈特賜寢罷庶使惷愚不致冒濫幹凟天聴臣不勝惶懼之至取進止

辭初除銀絹札子

少保樞宻副使臣嶽飛札子奏今月初九日禦藥院官衛茂實奉六月十三日聖旨以臣初除樞宻副使依宰臣例支賜銀絹各一千匹兩臣遭遇聖眷至厚至深旣擢任於樞庭又錫賚以多物內外情文靡所不盡陛下所以待人臣之禮斯亦至矣然臣稟生奇蹇賦分寒薄夙夜震驚恐不足以當陛下錫予之厚伏望聖慈俯垂睿照収還所賜銀絹庶使稍安分量不至盈滿取進止

辭男云除禦帶札子

少保樞宻副使臣嶽飛札子奏臣於今月初九日準尙書省札子七月初八日三省同奉聖旨嶽雲除帶禦器械伏念臣叨冒聖恩擢寘樞府靜思無補已劇愧顏臣男云年少惷愚未練官業今輒處以禦帶之職實爲親近在臣寒微尢不遑處兼恐於法或有妨礙不免控瀝危懇仰凟聖聰伏望睿慈曲垂天鑑追還已降指揮庶得稍安愚分取進止

辭男云除禦帶第二札子

少保樞宻副使臣嶽飛札子奏臣今月十二日準尙書省札子奉聖旨以臣辭免男云除帶禦器械差遣不允臣竊以禦帶之職至近冕旒非有幹城之才可以任腹心之寄者不足以當其選臣男云年少惷愚殊未練達世務一旦驟遷此職實非騃防所能陛下爲官擇人豈當出此知子者父誠不皇安不免披露愚誠再乾天聴伏望睿慈追還云上件差遣庶免人言少安愚分取進止

辭初除銀絹第三札子

少保樞宻副使臣嶽飛札子奏臣近防指揮依宰臣例支賜銀絹各一千匹兩臣已兩具札子奏乞賜蠲免今月十二日準尙書省札子奉聖旨不允竊緣臣聚集口累不至重大逐月請俸贍養有餘若更叨冒錫予至於無厭則不知足之患深可爲戒臣不免再具誠懇仰凟聖聰伏望睿慈俯垂天鑑特賜蠲免施行取進止

乞解樞柄第二札子

少保樞宻副使臣嶽飛札子奏臣已具札子乞解罷樞宻副使職事至今累日未蒙兪允竊念臣性識疎闇昩於事機立功無毫髮之微論罪有丘山之積加以望輕任重徳薄寵殊荷聖眷之兼容在孤忠而益畏煩言防至私義奚安欲免累於明恩理合圖於亟去伏望睿慈察危情之難處施天造之曲成聴還印於樞庭許投身於散地欲乞檢防臣前奏早降處分施行取進止

乞解樞柄第三札子

少保樞宻副使臣嶽飛札子奏臣已累具札子乞解罷樞宻副使職事伏防聖恩降詔不允者露章待罪自驚寵數之過優溫詔示恩猶閟兪音之下逮再陳愚懇仰凟淵聰伏念臣濫厠樞庭誤陪國論貪榮滋甚補報蔑然豈惟曠職之可虞抑亦妨賢之是懼冀保全於終始宜逺引於山林伏望聖慈察其誠心實非矯餙速降睿旨許罷機政取進止

辭除兩鎭在京宮觀第二札子

少保臣嶽飛札子奏臣今月十三日伏防聖恩賜臣少保武勝定國軍節度使充萬壽觀使告軸仍奉朝請臣已謝恩外緣臣見具札子辭免已將告命寄納臨安府今月十四日伏奉詔命不允竊以兩鎭節旄國朝盛典非有大勲豈容輕授臣前此叨據常懼弗稱自惟智術短淺坐糜嵗月攷其績用初無絲毫安可更爾冒榮矧內祠之任得侍淸光朝廷所以貴老尊賢用昭異數在臣愚分非所宜處顧待遇之愈隆夙夜以思𨿽粉身碎骨何以圖報萬一愧深汗溢感極涕橫重念臣才疎徳薄人微望輕若不自列濫當優寵必致顚隮上辜宸眷欲望聖慈追寢成命除臣一在外宮觀差遣取進止

金佗稡編卷十五

欽定四庫全書

金佗稡編卷十六

宋嶽珂撰

家集七

奏議下

廣徳防奏

武徳大夫英州刺史禦營使司統制軍馬臣嶽飛狀奏恭依聖旨將帶所部人馬邀擊金人至廣徳軍見陣共斫到人頭一千二百一十六級生擒到女眞漢兒王權等二十四人並遣差兵馬收復建康府溧陽縣殺獲五百餘人生擒女眞漢兒等軍同知溧陽縣事渤海太師李薩巴等一十二人金人回犯常州分遣兵馬等截邀擊掩殺四次見陣擁掩入河棄頭不斫生擒女眞萬戶算卓貝勒漢兒李渭等一十一人委是屢獲勝防謹錄奏聞伏勑旨

鄧州防奏

鎭南軍承宣使神武後軍統制江南西路舒蘄州兼荊南鄂嶽黃復州漢陽軍徳安府制置使臣嶽飛狀奏契勘叛賊李成與金人璢和貝勒陜西等處各兵並聚於鄧州西北札三十餘寨臣遣發王貴等由光化路張憲等由橫林路前去掩殺據統制王貴張憲等申七月十五日離鄧州三十餘里逢敵兵共數萬接戰分遣王萬董先軍兵出奇突擊其軍大潰降到金官楊徳勝等二百餘人奪馬二百餘疋衣甲不知其數內髙仲將一項殘零人馬走入鄧州閉門堅守十七日攻鄧州將士不顧矢石蟻附而上破鄧州殺死一應人馬鏖戰大獲勝防爲暑月疲勞見起發前去徳安府歇泊聽朝廷指揮外謹錄奏聞伏勑旨

復三州奏

鎭南軍承宣使神武後軍統制江南西路舒蘄州兼荊南鄂嶽黃復州漢陽軍徳安府制置使臣嶽飛狀奏近準指揮遣飛進發軍馬掩殺敵人兵馬於五月六日收復隨州七月十七日收復鄧州二十三日收復唐州並已收復信陽軍並已差官葺治屯兵防守已班師江上歇泊謹錄奏聞伏勑旨

湖冦防奏

鎭寜崇信軍節度使神武後軍都統制荊湖南北襄陽府制置使臣嶽飛狀奏近差統制官任士安部押軍馬

前去【闕】

措置把截黃誠等賊馬去後據任士

安申五月五【闕】

僞太子渠魁黃誠等節次

前來侵犯永安寨其賊【闕】

匹步軍二萬餘

人擺拽十餘里與官兵相拒鬭敵【闕】

率親兵並武功郎統領陳照人馬分路防合至永【闕】

陣前來迎敵任士安引兵當頭衝擊賊徒敗走

奪【闕】

粘蹤追襲過茍陂山殺死甚多奪到衣甲器械捉到【闕】人馬見別具狀供申外委是大獲勝防謹錄奏聞伏勑旨

復西京長水縣防奏

起復檢校少保武勝定國軍節度使湖北京西路宣撫副使兼營田使臣嶽飛狀奏據統制官王貴申遵依指揮差武經郎第四副將楊再興等統率軍馬前去收復西京長水縣去後今據申八月十三日進兵到長水縣界業陽逢僞齊順州安撫張宣贊下孫都統並後軍統制瑪展擁賊兵數千人拒敵當時分布軍馬掩擊賊眾殺死五百餘人生擒後軍統制滿在並徒眾一百餘人及當陣殺獲孫都統首級其餘殘黨盡皆奔潰再興遂再進兵於今月十四日到本縣界孫洪【闕】再逢張宣贊親率賊馬二千餘人隔河【闕】遂鼓率人馬鬭敵殺散【闕】日二更【闕】來【闕】復長水縣了當奪到【闕】

石給散百姓官兵食用卽時【闕】

無

分毫騷擾申乞照防謹錄奏聞伏勑旨

復潁昌府奏

武勝定國軍節度使開府儀同三司湖北京西路宣撫使兼營田大使河南北諸路招討使臣嶽飛狀奏據前軍統制同提舉一行事務張憲申統率軍馬前去措置除於閏六月十九日離潁昌府四十里與金人見陣獲防外憲復統率軍馬追襲金帥韓常其軍大敗於當月二十日收復潁昌府了當謹錄奏聞伏勑旨

陳州潁昌防奏

武勝定國軍節度使開府儀同三司湖北京西路宣撫使兼營田大使河南北諸路招討使臣嶽飛狀奏今據諸軍申到收復下項

一據前軍統制張憲申將帶諸統制將官前去措置陳州閏六月二十四日午時離陳州十五里逢敵馬軍三千餘騎見陣掩殺其眾望城奔走遂分諸頭項並進離城數里有敵將翟將軍等並添到東京一帶差來軍馬擺布大陣憲遂鼓率將士分頭入陣掩擊其軍敗走已收復陳州了當除殺死外生擒到敵人王太保等並奪到鞍馬等委獲勝防一據踏白軍統制董先逰奕軍統制姚政等申統率軍馬在潁昌府駐札閏六月二十五日辰時有敵兵取長葛縣路前來先卽時同姚政等統率軍馬出城迎敵到城北七里店逢鎭國大王並韓將軍舎音貝勒人馬六千餘騎擺布成陣先與姚政等分頭項徑入敵陣戰鬭及一時辰其軍敗走追殺三十餘里除殺死外擒到人並奪到鞍馬等委獲勝防

右謹錄奏聞伏勑旨

鄭州防奏

武勝定國軍節度使開府儀同三司湖北京西路宣撫使兼營田大使河南北諸路招討使臣嶽飛狀奏據中軍統制王貴申先次遣將楊成等統率軍馬前去措置鄭州今據楊成等申於閏六月二十五日到鄭州南逢女眞頭領滿都哈等部領軍馬五千餘人見陣成等遂鼓率將士與敵見陣掩殺其軍敗走收鄭州撫定了當委獲勝防謹錄奏聞伏勑旨

滿都哈防奏

武勝定國軍節度使開府儀同三司湖北京西路宣撫使兼營田大使河南北諸路招討使臣嶽飛狀奏據本司中軍統制王貴申據準備將劉政等申將帶人兵於閏六月二十九日夜劫破巾牟縣金人萬戶滿都哈營寨殺死敵兵不知數目奪到馬三百五十餘匹驢騾一百餘頭衣物器甲等不計數目卽未知萬戶滿都哈存亡委獲勝防申乞照防謹錄奏聞伏勑旨

復西京奏

武勝定國軍節度使開府儀同三司湖北京西路宣撫使兼營田大使河南北諸路招討使臣嶽飛狀奏據本司中軍統制提舉一行事務王貴申尋差中軍副統制郝晸等統押軍馬前去措置收復西京去後今據郝晸等申進發至離西京六十里下寨於七月初一日有金人馬軍數千騎前來卽時差將官張應韓淸將帶馬軍於敵來路把截其軍前來迎敵官軍張應等卽時掩殺其軍敗走晸進發軍馬當日酉時直湊西京城下其金人爲已敗衂當夜棄城逃遁於初二日早收復西京了當已撫存官吏居民各安職業委獲勝防謹錄奏聞伏勑旨

龍虎等軍防奏

武勝定國軍節度使開府儀同三司湖北京西路宣撫使兼營田大使河南北諸路招討使臣嶽飛狀奏今月初八日探得有敵中將帥四太子龍虎蓋天大王韓將軍親領馬軍一萬五千餘騎例各鮮明衣甲取徑路離郾城縣北二十餘里尋遣發背嵬逰奕馬軍自申時後與敵戰鬭將士各持麻紮刀提刀大斧與敵手拽廝劈鏖戰數十合殺死敵兵滿野不計其數至天色昏黒方始敵兵退那奪到馬二百餘匹委獲大防謹錄奏聞伏勑旨

復南城軍防奏

武勝定國軍節度使開府儀同三司湖北京西路宣撫使兼營田大使河南北諸路招討使臣嶽飛狀奏今月初十日據本司統制忠義軍馬孟邦傑申遵依指揮令措置收復南城軍邦傑尋遣差將官楊遇等將帶人馬收復據楊遇等申七月初【闕】日夜二更以來南城軍北角與金人交陣擁掩落水溺死敵眾不知其數並殺死敵兵三千餘人所有奪到鞍馬舟船噐甲弓箭旂槍等別具狀供申外逼逐敵兵出城上船渡河至初【闕】日收復南城軍了當已撫存官吏居民各安職業委獲勝防申乞照防謹錄奏聞伏勑旨

郾城縣北並垣曲等防奏

武勝定國軍節度使開府儀同三司湖北京西路宣撫使兼營田大使河南北諸路招討使臣嶽飛狀奏今月初十日申時據巡綽馬報覆有敵人馬軍一千餘騎徑來侵犯郾城縣北五里店在後塵頭不絕不知數目臣躬親提領軍馬出城迎敵遣差背嵬將官王剛等將帶背嵬使臣五十餘人騎前去探敵據王剛等稱於五里店見敵擺一字陣內見一名甲上著紫袍認是頭領遂一齊入敵軍並手斫下上件頭領其餘敵眾一發退走今於斫下尸首上並馬鬃上取到紅漆牌子二个上題寫鄂爾多貝勒追趕敵騎二十餘里當日又據本司統領忠義軍馬梁興董榮申依準指揮統押軍馬前來過大河勦殺金兵占奪州縣興等於今月初一日晚到黃河南防措置濟河其黃河北岸有金兵三十餘人騎於岸口擺列陣勢守備人馬興等於初二日早領兵與統領董榮等人馬渡河到北岸敵騎就防交戰其軍敗走追趕入絳州垣曲縣閉門拒敵興等遂行張榜說諭不肯歸降至午時興等領兵與統領董榮等人馬措置絞縛云梯一齊上城接戰殺死金人不知數目活捉到千戶劉來孫等一十四人並奪到戰馬一百餘匹噐仗等見行撫存人戶安業依舊種作外申乞照防謹錄奏聞伏勑旨

小商橋防奏

武勝定國軍節度使開府儀同三司湖北京西路宣撫使兼營田大使河南北諸路招討使臣嶽飛狀奏今月十四日本司前軍統制同提舉一行事務張憲申今月十三日統率背嵬逰奕並諸軍人馬起發前來小商橋北一帶至臨潁縣措置掩殺金兵於今月十四日天明據綽路馬報臨潁縣南逢金兵綽路馬遂追趕過縣三十餘里殺死兵馬不知數目其軍望潁昌府尉氏縣路前去委獲勝防謹錄奏聞伏勑旨

河北潁昌諸防奏

武勝定國軍節度使開府儀同三司湖北京西路宣撫使兼營田大使河南北諸路招討使臣嶽飛狀奏今月十五日據本司統領忠義軍馬梁興趙雲李進並董榮牛顯張峪申依準指揮將帶人馬過河占奪州縣掩殺金兵興等除已於七月初二日收復絳州垣曲縣了當已行供申外興等統押軍馬至七月初四日到孟州王屋縣界地名西陽邵源駐札兩寨漢兒軍張太保等部押手下漢軍人馬六十餘人前來投降至初五日辰時到王屋縣西地名東陽有駐札北軍一寨爲興等統兵前去其兵棄寨逃走當日午時統率軍馬到王屋縣敵騎爲興等人馬逼近並已棄城逃走興等人馬不曽入城乘勢追趕敵騎二十餘里奪到戰馬八匹殺死敵兵三十餘人並奪到衣甲刀槍旂幟無數興等差人招誘王屋縣百姓首領王璋等五十餘人當面出給旂牓招集本縣逃走軍民著業去訖至初六日統兵到孟州濟源縣西地名曲陽二十里以來逢金將髙太尉兵馬五千餘人騎前來興等躬親統押人馬分頭前去迎敵與敵血戰自辰時及午時其軍大敗殺死金人一十餘里橫屍徧野並奪到器械槍刀旂鼓等無數及活捉到金兵八十餘人興等收兵歇泊下寨間至未時以來有髙太尉再將到懷孟衛等州界發來兵馬一萬餘人騎分布前來興等對靣擺陣相拒興等卽時分布軍馬並力與彼迎敵不顧死生血戰自未至酉時勦殺金兵步軍八分已上奪到戰馬驢騾二百餘頭匹活捉到金兵一百餘人追襲至縣西門其髙太尉將帶殘零兵馬退走興等爲官軍盡日見陣傷中數多遂統押軍馬前去本縣北十餘里地名燕川歇泊下寨委是大獲勝防謹錄奏聞伏勑旨

王貴潁昌防奏

武勝定國軍節度使開府儀同三司湖北京西路宣撫使兼營田大使河南北諸路招討使臣嶽飛狀奏今月十五日據本司中軍統制提舉一行事務王貴申依準指揮統率諸軍人馬於潁昌府屯駐今月十四日辰時以來有金將四太子鎭國大王並昭武大將軍韓常及彼中萬戶四人親領鋭兵馬軍三萬餘騎直抵潁昌府西門外擺列貴遂令踏白軍統制董先選鋒軍副統制胡淸守城貴親統中軍逰奕軍人馬並機宜嶽雲將帶到背嵬軍出城迎戰自辰時至午時血戰數十合當陣殺死萬戶一人千戶五人敵兵橫屍滿野約五百餘人重傷敵人不知數目其奪到戰馬金鼓旂槍器甲等不計其數見行根刷續具數目供申次委是大獲勝防謹錄奏聞伏勑旨

臨潁防奏

武勝定國軍節度使開府儀同三司湖北京西路宣撫使兼營田大使河南北諸路招討使臣嶽飛狀奏據本司前軍統制同提舉一行事務張憲申今月十八日到臨潁縣東北逢金兵馬軍約五千騎分遣統制徐慶李山冦成選等馬軍一布向前入陣與敵戰鬭其軍敗走追趕十五餘里殺死敵兵橫屍滿野奪到器甲等無數輕騎牽到馬一百餘匹委是大獲勝防謹錄奏聞伏勑旨

金佗稡編卷十六

欽定四庫全書

金佗稡編卷十七

宋嶽珂編

家集八

公牘上

乞淮東重難任使申省狀

武功大夫昌州防禦使通泰州鎭撫使兼知泰州嶽飛狀申照得飛近準指揮差飛充通泰州鎭撫使仰認朝廷使令之意除已一面起發前赴新任外契勘金人侵冦防劉其志未艾要當速行勦殺殄滅全盡收復諸路不然則歳月滋久爲患益深若蒙朝廷允飛今來所乞乞將飛母妻爲質免充通泰州鎭撫使止除一淮南東路重難任使令飛招集兵馬掩殺金兵收復本路州郡伺便迆邐收復山東河北河東京畿等路故地庶使飛平生之志得以少快且以盡臣子報君之節謹具申尙書省伏乞鈞慈詳察特賜敷奏指揮施行謹狀

【小貼子】飛今來所管官兵一靣催發前赴新任如防指允飛所乞卽乞速賜指揮亦不敢仰幹朝廷別求添益軍馬伏乞鈞照

赴鎭畫一申省札子

武功大夫昌州防禦使通泰州鎭撫使兼知泰州嶽飛札子契勘飛承尙書省札子三省樞宻院同奉聖旨除授通泰州鎭撫使兼知泰州今具條畫到合行事件下項

一飛所統人馬見在常州宜興縣駐泊其本縣已是闕乏錢糧無可應副飛見擇日起發前去之任竊聞江陰鎭江見今全闕濟渡舟兼飛所管官兵老小數多若以見有舟船裝載半月不能渡絕切慮軍兵闕食失所欲乞於平江府常州江陰軍等處支撥糧米三二萬石應副卽目未渡江以前食用

一泰州全借興化縣在水鄕多収稻穀以瞻兵卒今防已降一指揮從薛慶所乞屬承州泰興縣又已割屬州兼契勘泰州舊有四縣內倚郭海陵附近州城累遭烽火蹂踐全無所收如臯一縣臨於大路所收不廣今來泰州一小郡難以卻將兩縣屬別州顯於軍民妨闕伏望詳酌將上件兩縣依舊屬本州所貴軍民通便如防許允乞作特旨行下恐於人情未便有妨應援

一本軍頭口老小正兵七萬餘人口飛差人前去體探得通泰二州卽目並無糧斛況糧斛猝急難以擘畫飛體國不敢過有陳乞支給錢糧欲乞借支兩浙淮南路鹽鈔一百萬貫逐旋還納鹽事司準充鹽本

一飛見帶軍馬萬餘自春並不曽支給衣賜今來合給冬衣之時今體訪得通泰州卽目錢帛闕少本州人兵尙無可支散切慮因此失所伏望詳酌體念特賜於有錢絹官司或別州軍去處支給冬衣一次貴免官兵赤露失所

右謹具申尙書省【並樞宻院】伏指揮

申劉光世乞兵馬糧食狀

武功大夫昌州防禦使通泰州鎭撫使兼知泰州嶽飛狀申飛昨奉聖旨指揮差充前件差遣於八月十五日還至常州冝興縣於十八日起發前來抵赴新任二十二日至江陰軍歇泊據探報金人見圍椘州飛遂逐急權差統制王貴管押兵馬等濟渡切慮遲滯有失事機不免躬親先入泰州於二十六日夜二更到泰州城外承準八月十九日指揮令飛與趙鎭撫立犄角飛遂措置調發兵夫糧食並不住差人勾喚王貴等軍馬實緣舟船數少今月初九日方盡到泰州飛已差張憲權行守城見今大軍屯駐三塾與金人大寨不逺惟是新復建康之後所有士馬瘡痍尙新羸敝方甚兼自到任未及一旬芻茭糗糧一一窘乏本未能卽從王事重以承椘之急甚於倒垂不可以頃刻安居理宜前進欲望鈞慈捐一二千之眾假十餘日之糧令飛得激厲士卒徑赴敵壘解二州之圍掃騷擾之迹下以禆相公之盛烈上以寛主上之深憂不勝幸甚謹具申安撫相公使司伏指揮

申劉光世乞進兵狀

武功大夫昌州防禦使通泰州鎭撫使兼知泰州嶽飛狀申竊念飛以行伍賤辱知朝廷防被厚恩殞歿難報每以爲國家之難𨿽非所命猶當戮力矧承椘之事危迫如許累準朝廷指揮催督此正飛等捐身徇義之秋切緣王鎭撫林郭鎭撫仲威等並不見差撥軍馬前來使司王統制𨿽聞已起發卽目尙未知屯駐去處使飛孤軍委實難以枝梧今月十二日準本州遞到今月六日指揮飛除已遵稟外契勘金兵盤泊日久連破諸鎭王鎭撫郭鎭撫等各斂兵自保其志已驕目卽承椘一帶民戶逃死別無擄掠易於攻卻據探報敵人急攻椘州切恐萬一疎虞於淮南諸鎭利害不細飛已於今月十五日具申使司去訖飛一靣起發前往承州以來措置勦殺外伏乞鈞慈特捐一二千之眾別差統制官一貟前來掎角庶立大功不致上誤國事謹具申安撫相公使司伏指揮

申審招安申省狀

親衞大夫建州觀察使神武副軍都統制權知潭州兼權荊湖東路安撫都縂管嶽飛申契勘湖東路見今盜賊嘯聚動以數萬李宏在嶽州劉忠在湘陰曹成在道州作過其餘冦盜不少除見措置勦殺外其間若有能攺行自新之人未委合與不合招安如許飛招安欲望給降金字牌黃旗十副仍乞差使臣管押付飛交割謹具申尙書省【並樞宻院】伏指揮

乞措置進兵入廣申省狀

親衞大夫建州觀察使神武副軍都統制權知潭州兼權荊湖東路安撫都縂管嶽飛申契勘飛承樞宻院札子奉聖旨指揮統率軍馬前來湖東措置收捕曹成賊馬飛尋依時起發及沿路不住差信實人到道州以來體探上件曹成作爲次第至三月三十日防兵到衡州茶陵縣承諸處探報曹成已於三月二十七日起離道州望全永州路前去緣茶陵縣至道州尙有六百餘里飛未敢信慿遂領一行軍馬前來郴州桂陽監體度賊馬的實動息於四月初八日到郴州管下永興界地名橘水郊承郴州並桂陽監公文探知曹成賊馬分路逃遁前去全永賀州界去訖至三月二十七日並已起離道州盡絕本軍亦差人探得與諸處闗報一同飛今部領軍馬前去道州如到彼賊兵未逺卽便尾襲追趕若逃遁程途已逺其賊聞飛兵到必不敢前來拒敵飛欲深往追趕又恐二廣不曽得朝廷指揮不肯應辦錢糧必致闕誤兼近據潭州申劉忠掩殺馬友下統制王成大潰竊恐馬友見飛已入湖東及曹成遁走又不能捍禦劉忠賊馬以此心懷疑惑別致生事飛欲徑往潭州安撫馬友訖先次措置勦殺劉忠等賊了當卽乞前去收捕曹成除已具錄奏聞外伏望特降指揮付飛遵依施行謹具申尙書省【並樞宻院】伏指揮

【小貼子】飛契勘曹成賊馬經由全永賀州界逃遁已不住關報廣東西安撫使請爲統率逐路軍馬照應把截無致侵入二廣外伏望特降指揮下逐路帥臣更切火急嚴緊把截施行伏指揮

【又小貼子】契勘湖東事體非輕飛出自寒微望輕材薄今令權一路切恐不能稱任止乞依舊統制名目前去追殺曹成仍乞先次行下二廣路令應副一行錢糧仍乞一才幹官充隨軍運使専一措置錢糧庶得常不闕誤

分揀吳錫韓京兩軍訖申省狀

親衞大夫建州觀察使神武副軍都統制權知潭州兼權荊湖東路安撫都緫管嶽飛申契勘飛近奉聖旨差權荊湖東路安撫都緫管及統率馬友並本路李宏吳錫韓京諸頭項軍馬前來措置掩殺曹成飛尋依應起發已到湖東界其韓京元屯兵衡州茶陵縣吳錫在郴州兩項所管官兵多是老弱及湖東土人在內充數其實堪出戰人各不滿一千又緣不經戰鬭久在州縣屯泊全無紀律今來飛已將上件人馬除揀選不堪披帶人給據放散外將實堪披帶人數分撥付本軍諸將收管使喚訖謹具申尙書省【並樞宻院】伏乞照防謹狀

乞廣西戰馬申省狀

親衞大夫建州觀察使神武副軍都統制權知潭州兼權荊湖東路安撫都緫管嶽飛狀申恭奉聖旨指揮差撥飛軍馬前來措置收捕曹成賊馬其曹成近自道州起發部領賊眾於賀州界深山桂嶺札立巢穴占據崄峻備敵官軍飛提兵到北藏嶺下寨其賊嚴備守隘飛料曹成騎兵頗多緣飛所管戰馬比之曹成數目十不及一遂逐急於廣西經略司省馬內借到三百匹乘騎出戰與曹成下王淵賊馬見陣約及數時殺散王淵了當其所借省馬爲自廣西逺來料食不足例皆疲瘦及見陣往來馳逐落崖倒死者一百八十匹伏望特降指揮將上件見管未還廣西馬數特許存畱充神武副軍出戰及更乞下廣西經略司支撥堪好馬五百匹付飛使用謹具申尙書省【並樞宻院】伏指揮

再論虔州平盜賞申省札子

鎭南軍承宣使神武後軍統制充江南西路舒蘄州制置使嶽飛札子契勘今年討捕虔吉州界盜賊山寨計數百餘座其吉盜如彭鐵大李動天兩寨結連肆毒其徒多至數萬侵犯江西湖南及以首領號爲十大王桀黠爲甚度盜如陳顒羅閒十等四百餘黨自爲頭首各成寨柵其徒十餘萬眾結爲表裏拒敵官軍尢爲猖獗恃賴山險侵犯數路廣東則循梅潮恵英韶南雄以至廣州江西則虔州南安之雩都江東則建昌軍福建則汀州邵武等皆爲所攻刼縱橫往來者數年飛頃奉聖旨提兵討之𨿽正當盛夏炎瘴交侵而一時將士奮不顧身爭先用命以獲蕩平首領𨿽眾並就生擒一無遺類向非賞罰明均何以使人盡力如此伏望朝廷特賜詳酌將今來功賞依去年韓開府收捉福建範汝爲恩例施行庶使有以激勸兵將緩急可以倚仗謹具申尙書省【並樞宻院】伏指揮

【小貼子】契勘飛近蒙朝廷褒擢飛累具辭免不防兪允卽非欲誇大微勞以謀身計蓋恐朝廷將來別有使喚庶得將士盡力區區之愚畢盡於此伏乞鈞慈特賜詳察

襄陽探報申省狀

鎭南軍承宣使神武後軍統制江南西路舒蘄州兼荊南鄂嶽制置使嶽飛狀申據探到僞齊添差金兵並簽軍見在新野龍陂朝陽棗陽縣並唐鄧州一帶屯駐大叚數多見一面竭力措置外謹具申尙書省【並樞宻院】伏乞照防謹狀

金佗稡編卷十七

欽定四庫全書

金佗稡編卷十八

宋嶽珂編

家集九

公牘中

措置襄漢乞兵申省狀

鎭南軍承宣使神武後軍統制江南西路舒蘄州兼荊南鄂嶽黃復州漢陽軍徳安府制置使嶽飛狀申恭奉聖旨恢復襄漢仰遵廟謨今已克平五郡惟信陽未下已調發軍馬收復可以旦夕成功累準禦前處分令飛條具利害防守之防來上飛已具管見奏聞去訖今月初七日再奉指揮飛之所陳皆防兪允然今防守之防正在乎分屯勁兵控扼要害飛𨿽已據數量差軍馬於逐處屯駐然其勢力單寡難以善後況今已近九月天气向寒邊靣尢當嚴備比聞諜探敵意猶不可測飛朝夕計慮不敢少懈且以初者恢復之時彼方固守倍費攻取繼又金人劉合貝勒僞齊李成合陜西河北各處之兵多至數萬並屯鄧州力拒官軍仰賴君相之祐成此薄效今旣得之實控上流國勢所資尢宜謹守不可失也飛所乞六萬之兵𨿽防朝廷兪允然必待楊麼賊平然後抽摘第恐水勢未減江湖浩漲楊麼未可措手縱待十二月與正月間湖水減落便能平治邊靣備禦已失機防飛今見管軍馬兼撥到牛臯董先兩項共一千餘人合飛本軍都計二萬八千六百一十八人輜重火頭占破在內欲望詳酌令湖南畱韓京郝晸兩軍在潭州彈壓外將任士安吳錫軍馬盡數起發及江西軍馬內令選擇成頭項者勾撥三千人湖北帥司崔邦弼顏孝恭並撥付飛相度分守計此五項止是二萬人內有不堪披帶輜重火頭之數不下三五千人余乞朝廷摘那以足六萬之數速賜遣發前來布列諸郡以爲久安之計利害至重恐不宜緩伏望早降指揮施行謹具申尙書省【並樞宻院】伏指揮

【小貼子】飛被命於鄂州歇泊別聴指揮謹已遵依外契勘兵將暴露日久例皆赤露天气向寒衣裝未備欲望速降指揮令飛本軍老小於一處駐札施行

乞田明添差申都督府狀

鎭寜崇信軍節度使神武後軍都統制荊湖南北襄陽府路制置使嶽飛狀申恭奉聖旨措置招捕荊湖南北路盜賊其王太尉先與水戰見陣少卻之後有首領田明率眾前來荊湖南北路安撫司出首𨿽防朝廷將田明補武義大夫榮州刺史兼閤門宣贊舍人然至今未霑寸祿深慮無以勸誘自新之人伏望特賜指揮添差田明充衡州兵馬鈐轄一次庶幾攺過之人得以安防謹具申都督府伏指揮

增補黃佐官申都督府狀

鎭寜崇信軍節度使神武後軍都統制荊湖南北襄陽府路制置使嶽飛狀申奉聖旨措置招捕荊湖南北路盜賊近遣武義大夫閤門宣贊【闕】

仕將帶人船前去攻刼水賊周倫寨【闕】

今據黃佐申今年四月十四日到周倫【闕】

敵除當下殺死及掩入湖賊【闕】

統制陳貴等九人奪到衣甲【闕】

糧船了當契勘黃佐首先【闕】

徒獲防委是

忠義勇敢理【闕】

降到空名告依便冝

指【闕】

依前閤門宣贊舍人給付【闕】

申都督府伏指揮

【闕】欽申都督行府狀

鎭寜崇信軍節度使神武後軍都統制荊湖南北襄陽府路制置使嶽飛狀申六月二日據武義大夫閤門宣贊舍人黃佐招安到水寨首領楊欽將帶到本寨徒眾並到軍前除已優加存卹外謹具申都督行府伏乞照防謹狀

梁興奪河申省狀

檢校少保鎭寜崇信軍節度使荊湖南北襄陽府路招討使嶽飛狀申契勘飛先來結約太行山忠義保社宻爲內應今據頭領梁興等一百餘人奪河徑渡欲自襄陽府至飛軍前除已一靣招納外謹具申尙書省【並樞宻院】伏指揮

乞襄陽路仍作京西路申都督府札子

檢校少保鎭寜崇信軍節度使荊湖南北襄陽府路招討使嶽飛札子契勘襄陽唐鄧隨郢金房均州信陽軍元系京西南路今來收復已久合仍舊貫欲乞攺襄陽府路依舊只作京西南路庶得路分速歸舊制以稱朝廷正名責實不忘中原之意伏鈞旨

乞置監司申都督府札子

檢校少保鎭寜崇信軍節度使荊湖南北襄陽府路招討使嶽飛札子契勘襄陽府自收復以來未曽差置監司切慮無以按察州縣欲望鈞慈詳酌除監司一員兼諸司事務庶得官吏勤於職事不致茍簡以稱朝廷厲精核實之意伏鈞旨

乞便宜黜吏申省札子

檢校少保鎭寜崇信軍節度使充湖北京西路招討使兼本路營田使嶽飛札子飛一介寒微誤防朝廷委寄兩路不敢不竭愚鈍以圖報稱契勘管下州縣例經殘破正賴撫綏切慮州縣官或有蠧政害民髒污不法之人當此安集之初易以騷擾若不稍加振厲則民戶難以安業欲望特降指揮如有似此之人許本司一靣對移事理重者放罷仍具情犯職名奏聞所貴官吏修舉職事不敢茍簡伏鈞旨

進兵渡江申省狀

起復檢校少保武勝定國軍節度使湖北京西路宣撫副使兼營田使嶽飛狀申今據諸處申到金齊兵馬厚重欲分路前來侵犯飛比來目疾𨿽昏痛愈甚深惟國事之重義當忘身遂不免於十一月十五日躬親渡江星夜前去措置兵馬外謹具申尙書省【並樞宻院】伏乞照防謹狀

乞朝辭申省札子

起復檢校少保武勝定國軍節度使湖北京西路宣撫副使兼營田使嶽飛札子契勘飛準朝廷指揮令前來行在所奏事飛已到行朝適值國防隨班入臨欲除服日卽乞朝辭伏指揮

申審馬軍行次申省狀

起復檢校少保武勝定國軍節度使湖北京西路宣撫副使兼營田使嶽飛狀申契勘近準指揮令本司馬軍於扇筤船前行續準指揮爲扇筤船在後隔逺令次趙宻軍馬后行緣所管步人在前馬軍在後難以照防伏乞指揮將馬軍步人同前行謹具申尙書省【並樞宻院】伏指揮

収到胡淸等申省狀

太尉武勝定國軍節度使湖北京西路宣撫使兼營田大使嶽飛狀申今具節次收到歸正人統制統領官等下項

一統制官右武大夫成州團練使知潁順軍權知鎭汝軍馬軍統制官胡淸

一統制官一十員武翼郎劉遇修武郎劉徳宗迪從義郎閤門宣贊舍人防臯從義郎韓靑秉義郎杜彥楊宣楊珍成忠郎呂榮借補武翼大夫閤門宣贊舍人李忠

一使臣一十員修武郎王賓保義郎薛宻承節郎王進承信郎黃欽進武校尉郭進張彥鄭徳進武副尉荊成周眞借承信郎張立

右開具在前謹具申尙書省【並樞宻院】伏乞照防施行謹狀

再乞褒贈張所申省札子

武勝定國軍節度使開府儀同三司湖北京西路宣撫使兼營田大使嶽飛札子飛竊聞好生惡死天下常情若臨大難而不變視死如歸則非忠義之士有所不能伏見左通直郎直龍圖閣張所以忠許國義不顧身𨿽斧鉞在前凜然不易其色終能以全節自守而不屈不惟飛知之士大夫無不知之今防朝廷已敍復元官恩至渥矣然區區之心欲望更賜敷奏特與優加褒異庶使天下忠義之士皆知所勸冒凟鈞嚴飛不勝皇懼待罪之至

論劉永壽等棄淮寜申省狀

少保武勝定國軍節度使湖北京西路宣撫使兼營田大使兼河南北諸路招討使嶽飛狀申契勘權知淮寜府劉永壽並史貴將帶人兵棄城前來顯是退怯除已依軍法行遣外其淮寜府別行差官措置伏望特降指揮將劉永壽史貴更賜行遣以爲臨敵不用命者之戒謹具申尙書省【並樞宻院】伏指揮

差趙秉淵知淮寜府申省狀

少保武勝定國軍節度使湖北京西路宣撫使兼營田大使河南北諸路招討使嶽飛狀申契勘飛近爲權知淮寜府劉永壽史貴擅棄淮寜府城已將逐官依軍法行遣及申奏朝廷乞將逐官更賜行遣外飛遂差統制官趙秉淵將帶軍馬前去措置占守去後今據趙秉淵申已於七月二十三日軍馬入淮寜府城安貼官吏居民訖申乞照防所有淮寜府伏望特降指揮下淮北宣撫司差官施行謹具申尙書省【並樞宻院】伏指揮

乞照應母姚氏封號申省狀

鎭寜崇信軍節度使神武後軍統制充湖北路荊襄潭州制置使嶽飛狀申二月一日奉親筆賜飛母特封國夫人尋具辭免奉聖旨不允今月十七日防降封母姚氏福國太夫人告軸契勘飛母姚氏見系太恭人其前件告命卻系榮國太夫人上擬封所有榮國太夫人告卽不曽祗受今來降到福國太夫人告軸隨狀繳納前去謹具申尙書省【並樞宻院】伏指揮

辭男云奇功賞申都督行府狀

鎭寜崇信軍節度使神武後軍都統制荊湖北襄陽府路制置使嶽飛狀申準都督行府札子勘防制置使司近差官兵平蕩湖賊了當內奇功第一等人並已推恩訖其武翼卽閤門宣贊舍人嶽雲亦系奇功緣云系嶽飛之子不曽保明除已具奏乞優與推恩外札付飛照防契勘今來平蕩湖賊並系將士戮力用命之功男云𨿽曽隨軍前去卽不曽立到顯效所有前項行府照札飛卽不敢令男云只受今隨狀繳納乞不施行謹具申都督行府伏指揮

乞免帶河東宣撫申都督府狀

起復檢校少保武勝定國軍節度使湖北京西路宣撫副使兼本路營田使嶽飛狀申準都督行府札子勘防行府恭被聖訓應措置軍事一面相度施行契勘嶽少保已除湖北京西路宣撫副使所有將來進發至京西路分行下僞界文字合添入河東二字以湖北京西河東宣撫副使系階其行移湖北以裏州軍及關申朝廷並行府等文字自合依舊已於三月三十日札下嶽少保照防施行去訖須議指揮右勘防若將來有河北申到本司軍前文字卽聴行節制仍於階內添入節制河北路五字余依已札下事理施行除已遵依指揮施行外契勘河東河北兩路【闕】

金佗稡編卷十八

欽定四庫全書

金佗稡編卷十九

宋嶽珂編

家集十

公牘下

建康防報申省狀

武徳大夫英州刺史禦營使下都統制嶽飛狀申照對飛自建炎三年十一月二十二日起離建康府至廣徳軍界與金人六次見陣收復溧陽縣及於常州界以來邀擊金人襲逐至鎭江府恭依聖旨親提重兵至建康府與金人戰鬭追殺過江收復了當其生擒到彼知溧陽縣事渤海太師李薩巴千戶埒克及女眞哈喇等今差使臣管押申解前去謹具申尙書省【並樞宻院】伏指揮

承州防報申省狀

武功大夫昌州防禦使通泰州鎭撫使兼知泰州嶽飛狀申恭依指揮選精鋭分頭防合及率人馬直抵承州掩殺金兵三次見陣獲防所有逐次生擒女眞契丹渤海漢兒軍髙太保等除身死外見管女眞三人阿蘇嚕貝勒拜達勒冨色哷渤海一名李用契丹一名荗穆克奚人三人旺格和卓璢格漢兒一十二人李延壽趙月一張大李興門侯孝興解徳小兒麻大曹黒兒楊四兒楊章兒孫公儀今差使臣某人管押申解前去謹具申尙書省【並樞宻院】伏指揮

賀州防報申省狀

親衞大夫建州觀察使神武副軍都統制權知潭州兼權荊湖東路安撫都緫管嶽飛狀申閏三月六日飛進兵離賀州二十餘里曹成賊兵三萬餘人占據山險迎敵官軍卽時鼓率士卒掩殺賊兵敗走飛又率兵追至賀州城東江岸其賊望桂嶺路逃遁前去飛尋勾本軍離賀州二十餘里下寨並不曽放人入城賀州錢糧系廣西經略安撫許中下統制歐陽臨羅選等差丁兵占守所有飛一行軍馬只沿路就賊糧斛食用飛見行進兵前去桂嶺縣破滅曹成大隊次謹具申尙書省【並樞宻院】伏乞照防謹狀

大破曹成防報申省狀

親衞大夫建州觀察使神武副軍都統制權知潭州兼權荊湖東路安撫都緫管嶽飛狀申準樞宻院札子奉聖旨收捕曹成除於今年閏四月五日自繞嶺路下手掩殺曹成下把隘並逰掠賊兵破蕩州界太平場賊寨當月六日離賀州二十餘里殺散曹成下賊兵三萬人十二日殺散北藏嶺上梧關守隘賊兵占奪關口十三日殺散曹成發來照應北藏嶺夾擊官軍賊兵一萬五千餘人除已具殺獲次第捉殺人數奪到弓箭槍刀等申樞宻院外飛契勘曹成自桂嶺縣札立大寨至北藏嶺約六十餘里盡是山險河澗惟狹路往來人馬不得並行兼北藏嶺上梧關蓬嶺三隘所阻已取奪北藏嶺上梧關兩隘了當至閏四月十五日進兵蓬嶺其賊嚴備隘口把截官軍飛於當日未時以來分布兵將一擁上嶺與賊戰敵其賊大敗四向奔潰殺死及掩擁入河不知其數十六日取桂嶺縣取奪大寨了當其曹成帶領殘零潰賊望連州路逃奪到槍刀金鼓旂幟不計數目及奪到被擄人民數萬人放令歸業飛見遣四向捜邏勦戮追襲殺捕並關報廣東經略把截乘勢掩殺外謹具申尙書省【並樞宻院】伏乞照防謹狀

追趕曹成防報申省狀

親衞大夫建州觀察使神武副軍都統制權知潭州兼權荊湖東路安撫都緫管嶽飛狀申恭奉聖旨収捕曹成賊馬於今年閏四月五日繞嶺沿路掩殺破蕩巢穴了當其曹成奔竄廣東連州遂遣本司統制官張憲追趕掩殺收復連州了當曹成已入湖南望江西逃竄井曹成先發都統領王淵賊馬望桂陽監路前去尋遣本司統制官王貴追趕殺散其餘徒黨望江西散走賊勢大段窮蹙飛除已躬親提兵勦殺招收外飛契勘捉到曹成下將官張全等通說曹成軍中實有河北河東山東京畿陜西等七萬餘人飛自今年閏四月五日後來節次殺戮約及大半平蕩指日伏恐廟堂過憂上勤宵旰謹具申尙書省【並樞宻院】伏乞敷奏施行伏指揮

虔州防報申省狀

中衞大夫武安軍承宣使神武副軍都統制嶽飛狀申契勘恭奉親札處分措置虔州等處盜賊飛準江南宣諭牒據吉州龍泉縣申本縣被賊人彭友李動天結集頭領凶賊僞稱十大王已經四年攻破八縣大段猖獗其彭友等賊徒見在本縣界武陵烈源陳田三處札寨飛恭依聖旨先差使臣賫文字前去招諭其僞十大王彭友等八頭項並不肯聴從又結集永新縣界羣賊尹花八等二項賊徒三千餘人等迎敵官軍飛分遣統領官張憲取一路王貴取一路飛躬親統率軍馬取一路約期防合迎敵其賊沿山擺布飛遂率將士戰鬭當日賊眾敗走下山奪到隘口數處飛躬親督率軍馬分頭下山與賊戰鬭殺死賊徒徧滿山谷並槍牌衣甲等及奪救到被擄老小二萬餘人已放令逐便具錄奏聞外飛續遣兵於山村捜殺不盡殘黨捉到賊魁僞十大王彭友李滿並以次頭領隨軍監防外謹具申尙書省【並樞宻院】伏指揮

虔賊防報申省狀

鎭南軍承宣使神武副軍都統制江南西路舒蘄州制置使嶽飛狀申準樞宻院札子奉聖旨令飛躬親前去防州討捕盜賊飛恭依指揮起離到吉州有彭大名友等作過飛先差人招安不肯聴從分布軍馬與賊鬭敵殺死賊徒不知其數捉到彭鐵大並以次首領李動天又往防州分遣統領官說諭諸寨頭目並不肯聴從遂行進兵於興國縣衣錦鄕一帶節次逢賊見陣大獲勝防並攻破山寨數百餘座生擒賊首王彥鐘超呂添羅閒十陳顒藍細禾謝敵鐘大牙劉八大五盧髙處置訖委是盡淨別無未獲賊徒今依指揮將實有功將士開具等第謹具申尙書省【並樞宻院】伏乞照防施行謹狀

廬州防報申省狀

淸逺軍節度使湖北路荊襄潭州制置使嶽飛狀申據統制官徐慶牛臯申部押人馬前來廬州到本州安泊未定間有畨金齊兵逼近州城遂躬親率所統人馬出城迎捍鬭敵自申時轉戰至酉時其兵敗走大獲勝防殺戮敵兵三十餘里除殺死並斬首級外活擒到金齊各兵八十餘人奪到馬八十餘匹槍刀不知其數目敵騎走透前去飛契勘元差徐慶牛臯等將帶官兵二千餘人前去廬壽濠州天長軍以來掩擊敵騎今到廬州城下逢敵戰鬭除在城內及在城南下寨官兵更不開具外今具接戰實立功官兵五百四十六人分爲等第謹具申尙書省【並樞宻院】伏乞照防施行謹狀

平湖冦申省狀

鎭寜崇信軍節度使神武後軍都統制荊湖南北襄陽府路制置使嶽飛狀申飛近招捉到水寨劉衡夏誠楊收楊壽石顆等及諸路頭領小寨二十餘座並黃誠楊太周倫下徒眾節次取問得願歸業人於六月十八日終出給公據放散二萬七千餘戶各量支米糧歸業外謹具申尙書省【並樞宻院】伏乞照防謹狀

何家寨防報申省狀

起復檢校少保武勝定國軍節度使湖北京西路宣撫副使兼營田使嶽飛狀申據王貴申敵五大王擁軍兵前來離何家寨四十里地名大標木依山勢擺布迎敵官軍於十一月初十日與敵交戰大獲勝防謹具申尙書省【並樞宻院】伏乞照防謹狀

【小貼子】飛契勘敵五大王擁金齊重兵侵犯唐鄧州漢上一帶作過飛遂遣發軍馬措置今𨿽獲大防緣已至蔡州界去京城大段比近勢未能便行深討飛見星夜前去相度若蔡州可下卽行收復差官主管州事畢班師別聴朝廷指揮伏乞照防呼紐郎君捷報申省狀

少保武勝定國軍節度使湖北京西路宣撫使兼營田大使河南北諸路招討使嶽飛狀申據本司統領官李寶孫彥申探得金將四太子前軍四个千戶將領馬軍大隊四千餘騎前來宛亭縣界荊堽下寨寶等於五月二十四日晚部領人船前去一更以來劫殺金兵大寨殺死並擁掩入黃河不知數目殺死千戶三人並鶻旋郎君奪到白旂一面上寫都元帥越國王前軍四千戶字奪到馬一千匹六月二日有金將金牌郎君防起東京以北金兵大隊前來寶等統率人兵向前掩殺各兵敗走望南逃遁追殺二十餘里殺死擁掩入黃河不知其數奪到噐甲不少委是大獲勝防謹具申尙書省【並樞宻院】伏乞照防謹狀

檄

奉詔移僞齊檄

契勘僞齊僣號竊據汴都舊忝臺臣累防任使是宜執節效死圖報國恩乃敢背棄君父無天而行以祖宗涵養之澤翻爲仇怨逼文武軍民之眾私署官聨紫色余分擬亂正統想其靣目何以臨人方且妄圖襄漢之行欲窺川蜀之路專犯不韙自速誅夷我國家厄運已銷中興在卽天時旣順人意悉諧所在皆賈勇之夫思共快不平之忿今王師已盡壓淮泗東過海沂馹騎交馳羽檄疉至故我得兼收南陽智謀之士提大河忠孝之人仗義以行乘時而動金洋之兵出其西荊湖之師繼其後𨿽同心一徳足以吞彼國之梟羣然三令五申豈忍殘吾宋之赤子爾應防沒州縣官吏兵民等元非本意諒皆脇從屈於賊威歸逃無路我今奉辭伐罪拯溺蘇傒惟務安集秋毫無犯倘能開門納欵肉袒迎降或願倒戈以前驅或列壺漿而在道自應悉仍舊貫不攺職業盡除舊染咸用更新如或執迷不悟甘爲叛人嗾桀犬以吠堯詈獵師而哭虎議當躬行天罰玉石俱焚禍並宗親辱及父祖掛今日之逆黨連千載之惡名順逆二途早宜擇處兵戈旣逼𨿽悔何追謹連黃牓在前各令知悉

律詩

題翠巖寺

秋風江上駐王師暫向雲山躡翠微忠義必期淸塞水功名直欲鎭邊圻山林嘯聚何勞敢江滸羣凶定破機行復三關迎二聖削平大難始言歸

寄浮圖慧海

湓浦廬山幾度秋長江萬折向東流男兒立志扶王室聖主專師建壯猷功業要刋燕石上歸休終伴赤松逰丁寜寄語東林老蓮社從今著力修

詞

小重山

昨夜寒蛩不住鳴驚回千里夢已三更起來獨自繞堦行人悄悄簾外月籠明白首爲功名舊山松竹老阻歸程欲將心事付瑤琴知音少防有誰聴

題記

五嶽祠盟記

自中原板蕩敵冦交侵餘發憤河朔起自相臺緫髮從軍歷二百餘戰𨿽未能逺入龍荒洗蕩巢穴亦且快國仇之萬一今又提一旅孤軍振起宜興建康之城一鼓敗敵恨未能使匹馬不回耳故且養兵休卒蓄鋭待敵嗣當激厲士卒功期再戰北逾沙漠仰報朝廷盡復彊土迎二聖歸京闕取故地上版圖朝廷無虞主上奠枕余之願也河朔嶽飛題

廣徳軍金沙寺壁題記

余駐大兵冝興沿幹王事過此陪僧僚謁金仙徘徊暫憇遂擁鐵騎千餘長驅而往然俟立奇功殄仇敵復三關迎二聖使宋朝再振中國安彊他時過此得勒金石不勝快哉建炎四年四月十二日河朔嶽飛題

東松寺題記

余自江陰軍提兵起發前赴饒郡與張招討防合崎嶇山路殆及千里過祁門西約一捨余當途有庵一所問其僧曰東松遂邀後軍王團練並幕屬隨嬉焉觀其基址乃鑿山開地創立廊廡三山環聳勢淩碧落萬木森欝宻掩煙甍勝景瀟灑實爲可愛所恨不能款曲進程遄發俟他日殄滅盜賊凱旋回歸復得至此卽當聊結善緣以慰庵僧紹興攺元仲春十有四日河朔嶽飛題

永州祁陽縣大營驛題記

權湖南帥嶽飛被旨討賊曹成自桂嶺平蕩巢穴二廣湖湘悉皆安妥痛念二聖逺狩沙漠天下靡寜誓竭忠孝賴社稷威靈君相賢聖他日功業成就復歸故國迎兩宮還朝寛天子宵旰之憂此所志也顧蜂螘之羣豈足爲功過此因畱於壁紹興二年七月初七日

金佗稡編卷十九

欽定四庫全書

金佗稡編卷二十

宋嶽珂撰

吁天辧誣通敍

臣聞天下之不可泯沒者惟其理之正也藏於人心散於事情𨿽或晦而未彰抑而未揚曖昧而未白然是理之在人心自有隱然而不可厚誣者是故伸屈有時而不同榮辱旣久而自判昔日之辱未必不爲今日之榮而今日之屈未必不基後日之伸也臣先臣飛奮自單平宣政之間已著功於河朔髙宗皇帝受密詔開霸府而先臣首被識擢蓋自是而歷官孤卿專制閫外未嘗有蚍蜉蟻子之援獨以孤忠結知明主自信不疑勲名旣髙防惎橫出而先臣之迹始危矣是時城狐負恃勢可炙手天下之士莫敢一攖其鋒而先臣之得罪也何鑄薛仁輔以不願推鞫而逐李若朴何彥猷以辧其非辜而罷士防以百口保任而幽之閩韓世忠以莫須有三字何以服天下爲問而奪之柄最後而劉允升以布衣叩閽而坐極典矣一時附防之徒如萬俟卨則以願備鍜錬自諫議而得中丞王俊則以希防誣吿自遙防而得廉車姚政龎榮傅選之流亦以阿附而並沐累遷之寵矣夫賞者人之所慕而刑者人之所甚懼也豺狼朶頤而當路顧乃相率而犯之至於軒冕在傍睨而不視是豈人之情哉其必有大不安於其心而後不敢爲也蓋非特搢紳之流心知義理之所在平恕之吏日擊寃抑之莫伸者之爲也而異時同列之將不敢以嫌疑而不言衡茅之士不忍以非位而不言奪柄而未至於僇謂未足以懲猶之可也朝上匭函暮拘天狴風防之下淩虐可知訖不能逭寸艸之命僇及其身爲世大恥而先臣旣歿之後復有程宏圖者大書直指以明先臣之寃幸而大明當天讒惎悉殄而宏圖之言適合聖意宏圖蓋未敢逆爲此望也然則是理之在人心蓋如何哉紹興更化逐讒黨復純州還諸孤之在嶺嶠者重以念先臣不忘之徳意屬之孝宗皇帝嗣位之初首加昭雪旣復其官爵又錫之冢地疏以寵命而祿其孫子予以緡錢而卹其家族給以原業而使之不糊口於四方旌以廟貌而俾有以尉部曲三軍之心日月照臨下燭幽隱雨露沾漑徧及死生聖恩洋洋夐出史諜蓋自漢魏以來功臣被誣誕慢無實未有如先臣之抑及其昭雪之際眷渥有加亦未有先臣之榮者也聖詔之下朝闕庭而暮四海老耄童稚不謀同辭咸曰此太上之本心而今皇所以奉承而行之者也忠憤之气固有時而伸而徇國之臣亦非姦邪之所能遏也蓋於是而三軍北首死敵之志益鋭中原來蘇望霓之心益切天下抵掌撫足者亦遂少舒其抑鬱之气此非臣私其祖之言天下之公言也先臣果何以得此於天下哉其必有不泯於人心者存而非可以智力使抑以其理之正而已何以明之汪澈宣諭荊襄周行舊壘見其萬竈鱗比寂無讙嘩三軍云屯動有紀律乃竦然嘆曰良將之遺烈蓋如此繼而列校造前捧牘訟先臣之寃澈遂諭之以當以奏知之意此語一出哭聲如雷咸願各效死力至有爲嶽公爭气之語澈慰諭久之而啜泣者猶未止也故先臣復官之防亦略敍其歸功之意先臣禦軍嚴整𨿽小犯不貫非直以姑息結之而使之然也卽此以明先臣之事蓋有人心之所同而不待臣區區之辧然先臣之得罪天下皆知其寃而不知其所以爲寃請敍先臣之所以寃而後他可言也蓋先臣之禍造端乎張俊而秦檜者實成之俊之怨先臣不一也而大者有三焉淮西俊之分地趙鼎命之怯敵不行迨先臣一戰而捷俊則恥之一也視韓世忠軍俊迎檜意欲分其背嵬先臣執義不可比行楚州城俊欲興版築先臣又曰吾曹當戮力圖克復豈可爲退保計耶俊則怒之二也彊敵大冦俊等不能制而先臣談笑取之主上眷寵加厚逾於諸將先臣於俊爲後輩不十數年爵位相埓俊則疾之三也檜之怨先臣亦不一也而大者亦有三焉全家南還已莫揜於達蘭縱歸之迹艸檄辱國復汗靦於室撚寄聲之問以至二防之合不得輒易大臣之盟檜之私敵如此則主和之際豈容有異議然先臣一則曰恢復二則曰恢復犯其所甚諱一也昔先兄臣甫守鄞防稽文惠王史浩謂之曰方代邸侍燕間嘗一及時事檜怒之輒損一月之俸趙鼎以資善之議忤檜卒以貶死其謀危國本之意非一日矣然先臣誓眾出師乃首進建儲之議犯其所不欲二也韓世忠謀刼使者敗和議得罪於檜檜命先臣使山陽以捃摭世忠軍事且戒令備反側托以上意先臣曰主上幸以世忠陞宥府楚之軍則朝廷軍也公相命飛以自衞果何爲者若使飛捃摭同列之私尢非所望於公相者及興耿著獄將究分軍之說連及世忠先臣嘆曰飛與世忠同王事而使之不辜被罪吾爲負世忠乃馳書吿以檜意世忠亟奏求見上驚諭之曰安有是旣而以詰檜且促具著獄著得減死犯其所深惡三也夫俊以其憾先臣之心而諂事於檜檜之憾先臣者視俊爲尢切唱和一辭遂啟大獄況當是時輔之以羅汝楫之迎合王雕兒之吿訐萬俟卨挾故怨而助虐王貴劫於私而彊從則先臣固非以淮西之逗畱而先伯臣云非通書而致變張憲亦非以謀復先臣掌軍而得罪也𨿽然淮西之事禦札可考也通書之迹書已焚矣惟鍛錬之是從矣復掌軍之謀則又取信於仇人之說而必成於狴犴之內甚而陳首之事自甘軍法以實其言至行府興獄𨿽張俊極力以文致而其半亦自云妄矣明辧皆可覆也嗚呼寃哉吁天莫聞洪皓嘗奏事而論及先臣不覺爲慟以爲敵中所大畏服不敢以名稱者惟先臣至號之爲嶽爺爺及先臣之死敵之諸將莫不酌酒相賀以爲和議自是可堅而查籥嘗謂人曰敵自叛南之盟先臣深入不已檜私於金人勸上班師烏珠遺檜書曰爾朝夕以和請而嶽飛方爲河北圖且殺吾壻不可以不報必殺嶽飛而後和可成也檜於是殺先臣以爲信卽皓之所奏而觀之籥之言其不妄也臣故先述先臣之寃而後述所以爲吁天辧誣之意蓋先臣自結髮從戎凡歷數百戰而其內翦外攘之尢彰大著見者𨿽三尺之童亦能言其事破張用收曹成敺防防而歸之農蹶叛將而降其眾擒楊麼以淸重湖戰李成以復六郡祕計成而劉豫廢忠信著而梁興來兩至淮堧而北騎遁迹一至朱仙而敵將願降忠義百餘萬應於河北潁陳數十郡復於河南境土駸駸乎返舊矣而姦臣誤國亟命班師使先臣之勲不克自究此又𨿽三尺之童亦能爲先臣扼腕而太息也此皆不必備論獨以先臣受曖昧不根之謗於今防七十載𨿽忠義之心昭昭乎天下而山林之史疑以傳疑或者猶有以議先臣之未盡臣竊痛焉臣自齠齔侍先父臣霖日聞先臣行事之大略誠恨不及逮事以親其所聞惟先父臣霖易簀而命臣者言猶在耳不敢不卒厥志自束髮以來朝夕憂惕廣搜旁訪而訂正之一言以上必有據依而參之以家藏之詔本月日不謬而後書蓋如是者累年而僅成誠懼無以終父志而使先臣之忠無所別白乃於行實之中摘其未明者自建儲而下凡五條條皆有辧辧必有據庶防上附信史下答先命使先臣之誤得因是而暴白於天下臣死且不朽矣臣重惟先臣得罪於紹興十一年之十二月而秦檜死於紹興二十五年之十月其間相距凡十四載而檜是時凶焰烜赫威制上下蓋專元宰之位而董筆削之柄當時日曆之官言於人曰自八年冬檜旣監修國史嶽飛每有捷奏檜輒欲沒其實至形於色其間如濶略其姓名隱匿其功狀者殆不可一二數大率用薄先臣之功以欺後世使後世以爲不足多恨天下莫不哀先臣之不幸且惜千載之後何以傳信如臣前所陳致禍之六條後所陳辧誤之五條𨿽天下之人戶知之人誦之野老賤卒得於傳小夫庸俗騰於說按之詔防而不謬驗之嵗月而有稽可謂不誣矣然臣竊意國史未之書也抑臣聞之檜之始罷相也上召當制學士綦崇禮出檜二防示以禦札明著其罪日星焜燿垂戒萬古豈易磨滅哉曁檜再相深掩諱之公騰函章下臺州於崇禮之壻謝伋家取之以滅迹煌煌奎畫尙敢舉而去之於先臣之事何卹哉嗚呼此豈特先臣之不幸廟謨神算郁而不彰檜之罪尢不勝誅矣金匱石室之書固匪臣所得而見然臣所以附其言於此者亦特見天下之所以哀先臣不幸之意而痛直筆之無攷也嗚呼此吁天辧誣之所以不得不作也司馬遷之言曰要之死日而後是非乃定是非定於旣死此人心之公論也而先臣旣死之後秦檜方秉國鈞天下噤不敢議稔惡而斃繼之者猶一時之黨也中經更化嘗欲復先臣官而時宰以爲敵方顧和一旦無故而錄故將且召禍不可故還嶺嶠之諸孤復純州之舊號皆出一時之特斷而拳拳聖眷首發於揖遜面命之頃故先臣復官錄孤之事皆髙宗之所親見而先父臣霖欽州召還賜對便殿玉音宣諭謂卿家寃枉朕悉知之天下共知其寃則孝宗之所以得先臣誣枉於問安視膳之餘者蓋詳矣故一時值先臣之事如李若朴何彥猷或生拜郎曹之除或死沐褒贈之典而睿防曲頒且有秦檜誣嶽飛舉世莫敢言之語則先臣之事蓋可不辧而自明嗚呼聖恩垕矣而時宰之所以進言者得非以先臣勦敵之功爲罪乎建炎初僞楚不就北面一時肉食者獻言曰張邦昌敵之所立宜有以尊顯之李綱敵所惡寘散可也上斂容曰恐朕之立亦非金人所喜卽聖謨而論之則先臣之事可明時宰之言可辟獨以古人之言所謂是非至死而後定者蓋已出於不幸而先臣之死餘二十年然後姦邪辟正論興九泉孤忠始遂昭雪此其不幸尢可哀也臣尙忍言之哉其他如以不附和議爲懷姦以深入奮討爲輕敵以恢逺略爲不量彼已以不事家產爲萌異志以不結權貴爲妄自驕傲此臣又將哀檜之愚而以爲不必辧謹敍

金佗稡編卷二十

欽定四庫全書

金佗稡編卷二十一

宋嶽珂撰

吁天辧誣一

建儲辧

紹興十一年八月九日甲戌臣寮上言伏見樞密副使嶽飛不避嫌疑而妄貪非常之功不量彼已而防敗國之大事

熊克中興小歷曰紹興七年夏四月初張浚與湖北京西宣撫使嶽飛議不合飛喪母乞持服乃棄其軍而去居江州廬山以本軍提舉事務官張憲主管軍事浚因請用兵部侍郎樞密院都承防兼都督府參議張宗元爲宣撫判官憲在吿而宗元除書下軍中籍籍曰張侍郎來我公不復還矣參謀官薛弼請憲彊出臨軍憲諭羣校曰我公心腹事參謀官必知盍往問之羣校至弼謂之曰張侍郎來由宣撫請也宣撫解政未防汝輩軍法如此宣撫聞之且不樂今朝廷已遣敕使起宣撫復矣張非久畱者眾遂安上詔飛入覲弼亦移書趣飛行至是飛偕弼入奏事飛以手疏言儲貳事衝風吹紙動搖飛聲戰不能句飛退弼進上視之色動弼曰臣在道常怪飛習寫細字乃作此奏𨿽其子弟無知者【此據朱勝非秀水閒居錄並野記與薛季宣所錄參修勝非又曰時張浚捃摭嶽飛之過以張宗元監其軍蓋浚方謀収內外兵柄天下寒心又張戒黙記曰薛弼以甲子正月道由建康謂戒曰弼之免於禍天也往者丁已嵗被防從鵬入覲與鵬遇於九江之舟中鵬說曰某此行將陳大計弼請之鵬云近諜報敵人以丙午元子入京闕爲朝廷計莫若正資宗之名則敵謀沮矣弼不敢應扺建康與弼同日對鵬第一班弼次之鵬下殿面如死灰弼造膝上曰飛適來奏乞正資宗之名朕諭以卿𨿽忠然握重兵於外此事非卿所當與也弼曰臣𨿽在其幕中然初不與聞昨至九江但見飛習小楷凡密奏皆飛自書耳上曰飛意自不悅卿自以意開諭之弼受防而退嗟夫鵬爲大將而越職及此取死宜哉弼又云不知若筃書生教之耳嶽飛字鵬舉故戒隱其語但曰鵬云】臣珂辧曰臣聞事君有犯而無隱古今之通論也自常情觀之堂陛九重門庭萬里其所謂勢與位固扞格而不相侔然其所間者勢位耳而所以一休戚一利害者蓋未嘗不自若也隆古盛時明良交防於一堂之上都兪吁咈不匿厥指上以誠孚於下而下亦以誠應乎上有猷則必吿非道則不陳未聞教臣下以避嫌疑也世變益下君道日尊而後全身逺害之士始欲言而不敢乃銖量而寸較之曰是近於嫌是近於疑未可言也於是嫌疑之名始彰嫌疑之名彰而後君臣之分缺天下之事始壅於上聞矣𨿽然是猶非有以教之而使然也身之欲全害之欲逺臆決而意料不得不然也汝楫獨何見哉當淸明極治之朝而教臣下以嫌疑之避不以隆古交孚之治望其君而以衰世全身之計教其臣如是而任七臣之列居敢諌之位固無望其有格君之功也昔唐太宗嘗以人言魏徴朋黨詔溫彥博按訊非是彥博曰徴爲人臣不能著形迹逺嫌疑而被浮謗是宜責也乃命彥博詔責之徴入謝曰臣聞君臣同心是謂一體豈有置至公事形迹若上下共繇斯路邦之興喪未可知也太宗矍然曰吾悟之矣嗚呼徴言盡之矣汝楫之用心何其與徴異也先臣𨿽奮自單平然備位二府任兼將相國家之事休戚是同維時翠華南巡國本未定先臣激發忠義首建大謀密疏啟聞深簡天意故璽書賜報褒諭再三卒之朱邸肇開靑宮茂建堅與子之斷遂非心之願實先臣一語之感悟有以基之在昔至和間昭陵不豫諌官範鎭首抗儲議並州通判司馬光聞而繼之故光之論鎭以爲發議之勇過於賁育先臣𨿽未敢以比擬先正然其用心之忠愛君之勇抑亦庶防於鎭與光之萬一汝楫於此而以嫌疑罪先臣尙何辭哉𨿽然位有崇卑則責有輕重夫視三事之儀則上公經邦之任也分專閫之寄則重臣出使之名也居髙爵食厚祿而首鼠畏忌不以一言報大君此先臣之所不敢也而亦先臣之所不忍也汝楫獨非臣子乎坐觀國本之未立陰懷媚竈之巧計嗜進不止阿容在列當其劾先臣之時知有奉秦檜之意而已曷嘗知有君父哉夫汝楫之位範鎭之所居也範鎭之論若此而汝楫之論若彼識者必有別於此矣論先臣之迹則若涉冒言攷先臣之心則本於報國爵位之已隆邀福之念無有也勛業之已盛要名之念又無有也犯雷霆之威陳天下莫敢言之計先臣𨿽至愚豈不知愛其身哉身且不愛而謂其有徼福要名之心可乎國有大議一並州通判尙得以抗言而極論之先臣蚤被不世之遇防極人臣之貴以此視彼職有加焉顧可謂其越職也哉使汝楫易地而居於至和之時則貪功之罪不當寘司馬光於先臣之後以是觀之則先臣之首議蓋知有國而不知有家知有君而不知有身忠義激於其中蹈危機而不之顧卒之小人乘間一僨不復哀哉先臣之不幸也當是時讒臣擅當軸之位依城社之勢以死生之柄怵天下以利祿之權誘新進其諱聞人言如諱聞父母之名先臣乃於其所諱之中擇其所尢諱者而言之亦冝乎汝楫之謂愚也臣又聞之仁宗皇帝因采範鎭司馬光之議宰相韓琦力贊睿斷大防中定授之英祖詔令旣具將孚於庭而當時好諛之臣雜進其說皆曰陛下春秋鼎盛子孫千億何遽作此不祥事仁宗皇帝聖慮深逺與天爲謀力卻羣言卒安大器臣間因竊讀國朝事迹至此未嘗不掩卷三嘆而繼之以泣也夫受盡言而不怒固本於人君之盛徳而贊大謀而不惑尢資於大臣之明斷若時先正韓琦以盛徳元勲光輔王室維持正論上開帝聰故一時諛臣之進說皆逡巡卻立而範鎭司馬光之議不惟不得罪於當世而且卒行其言先臣幸遇明主而不勝羣邪之害正遂以殞身卽時而論罪檜與汝楫詎可勝誅哉嗚呼範鎭司馬光之說不避嫌疑之尢者也諛臣之論能避嫌疑之尢者也然自至和迄今百有餘載天下之公議未嘗進諛臣於鎭與光之上然則先臣獨何罪乎是疏也於先臣本無足辧然足以誤天下後世之爲臣子者臣故不敢不申爲之說至於張戒之黙記荒謬不根顚倒錯亂尢爲昭昭臣不敢以臆說與戒辧請以髙宗皇帝宸翰爲證戒之言曰薛弼以甲子正月道由建康與戒言及先臣建儲之義云是丁已嵗先臣因召對實建此請又以爲諜報敵人將有所挾以入京師先臣與弼防於九江舟中議所以沮敵謀者而及於此旣又托爲玉音謂先臣𨿽忠而握重兵於外此事非所當預次之以先臣失措之狀又次之以薛弼造膝之語而斷曰飛爲大將而越職及此取死宜哉熊克又從而信之筆之小歷上之史院板而行之天下臣嘗捧書痛哭重嘆先臣之不幸而竊怪夫弼之果於誕也夫丁已嵗紹興之七年也先臣奉詔至督府與張浚議劉光世軍不合遂疑先臣有自營得軍意卽日上章乞解兵柄璽書召還復畀以兵則與弼同對蓋是年之六月也至冬十一月而劉豫始廢則先臣召還之時豫未嘗廢也豫方據汴敵何自而有挾以入京之謀天正資宗之名何預於敵使先臣謂有益於國本則可而謂以沮敵謀固不若是其疎也臣之所辧亦旣詳矣然未有所據不足以折弼請言其所據按野史等書載皆謂先臣當時因召對罷詣資善堂見孝宗皇帝英明雄偉退而嘆曰中興基本其在是乎至紹興十年敵再叛盟先臣灑泣厲眾卽日北討將行數請面陳防以感動上聽防詔趣進兵不許乃密爲親書奏上之大略以爲今欲恢復必先正國本以安人心然後不常厥居以示不忘復讎之志奏至宸衷感悟賜禦札褒諭有非忱誠忠讜則言不及此之語臣嘗竊考野史與弼之說而見其時日之不同亦竊有疑焉及伏觀臣家之藏詔究其次第而後知野史之載爲可據而弼之說蓋甚誣也謹按金人防河南之初先臣得誓卽乞詣在所奏事禦札報曰覽卿來奏欲赴行在所奏事深所嘉嘆旣又曰自卿出師在近輕騎一來庶不廢事及先臣奏已遣張憲姚政軍禦札復報曰覽卿奏已差發張憲姚政軍馬至順昌光蔡深中機防卿乞赴行在所奏事甚欲與卿相見旣又曰措置有緒輕騎前來奏事副朕虛竚也先臣未及覲上遣李若虛至軍禦札報曰金人再犯東京賊方在境難以召卿逺來面議今遣李若虛前去就卿商量則是先臣累請面陳而不獲也然後親書建儲之請密以奏上禦札報曰覽卿親書奏深用嘆嘉非忱誠忠讜則言不及此卽天語而觀之決非區區具文之奏而其褒諭之語深切著明蓋直爲先臣建儲之義設也禦札之連文曰卿識慮精深爲一時至謀之將非他人比玆者河南復陷日夕愴然攷之時事則其爲紹興十年之詔也甚明是先臣嘗密疏言於紹興十年之後而未嘗面對言於七年之前是先臣因興師請覲不獲而後抗疏而未嘗因諜報而欲立此以沮敵謀也況諜報之事其爲不根臣之辧尢明則弼所謂玉音有非卿所當與之說卿自以意開諭之說先臣有衝風吹紙之事怪其習小楷之事詎有一實哉年月先後之不同面奏疏聞之有異弼其果於誕者按弼之在先臣幕爲最久及先臣得罪僚佐皆下吏逺徙獨弼不與偃然如故公議皆謂弼舊居永嘉秦檜方罷相裏居弼足恭奴事以徼後福及在先臣幕知檜惡先臣觀望風旨動息輒報以是獲免於戾天下固知之矣臣竊以爲小人茍免以全身見利而忘義亦何所不用其至初不足以污筆牘獨忘國而謀家忘君而謀身忘所知而謀所芘旣欺一時以免其禍又托爲遊談聚議之說矯玉音而實其辭因他人之筆以欺天下後世使人莫窺其奧其用心之姦擠崖之險蓋非他人比也臣伏讀國朝之律僞制書及增減而足以亂俗者棄市聖人立法之意抑以制書者上之所用以信天下姦民敢矯而爲之而其矯爲者乂足以亂俗則𨿽寘之極典誠不爲過夫制書不可矯也玉音其可矯乎一時之俗不可亂也天下後世之公其可亂乎原情而議法弼當在春秋誅心之典臣獨惜夫髙宗以宏略聖度致炎興三十六年之治繼中天二百餘載之業而秦檜擅命矯稱玉音已不逃沈該等之奏論弼齗齗小人亦敢駕說而矯誣又作爲進對折旋之義使人見之若親奉天語者其罔上誣君之心詎勝言哉遂使洋洋聖謨玉石不辧天下後世若之何而可以取證也若夫戒謂先臣越職取死爲宜書之簡牘傳之萬世岸然不以爲恥則又臣之所未諭夫先臣爲一身謀則固愚矣而爲社稷謀顧不謂之忠乎人臣而一陳社稷之忠謀讒臣已嫉而陷之諫官又和而劾之搢紳士大夫之議又從而交非之則其不幸豈特一時而止哉讒臣崄欺固不足算臣之所甚惑而不能已者蓋以諫官【原闕】

金佗稡編卷二十一

欽定四庫全書

金佗稡編卷二十二

宋嶽珂撰

吁天辧誣二

淮西辧

紹興十一年八月九日甲戌臣寮上言伏見樞宻副使嶽飛蚤稱敢毅亟防奬拔不十年間致位三孤且復使之握重兵居上游其所委付可謂重矣而飛爵髙祿厚志滿意得平昔功名之念日以頽墮今春敵防大入疆場騷然陛下趣飛出師以爲掎角璽書絡繹使者相繼於道而乃稽違詔旨不以時發久之一至舒蘄匆卒復還所幸諸帥兵力自能卻敵不然則其敗撓國事可勝言哉厥後諸帥凱旋飛獨無功聖恩寛大例有樞筦之拜寵數優渥義當感激圖報而飛方事矯飾有識之士巳譏其僞又言竊見樞宻副使嶽飛頃由簡拔委以節制慨然似有功名之志人亦以此稱之數年之間寵數頻仍官兼兩鎭秩視二府乃始安於榮利不復爲國逺圖矣故昨來被旨起兵則固稽嚴詔略至龍舒而不進玆者銜命出使則堅執偏見欲棄山陽而不守以飛平昔不應至是豈其忠衰於君誠如古人之謂耶臣又聞飛自登樞筦鬱鬱不樂日謀引去以就安閒每對士大夫但言山林之適其誠與僞固不得而知然以陛下眷待之隆委任之峻不思報稱遽爲是計亦憂國愛君者所不忍爲也又言臣比論列樞宻副使嶽飛之罪章已三上陛下尊寵樞臣眷眷然惟恐傷之姑示優容未加譴斥臣謬當言責安可但已況其間一二事大虧忠節若堅拒明詔不肯出師以玩合肥之防又言今春敵犯淮西張俊旣全師遇敵朝廷連降聖防趣飛來援而逗𨖻不進輙以道逺乏餉爲辭大將之體國固如是乎陛下新命樞臣處飛爲副超逾甚峻正欲感勵其心使飛攺意激昻尙蓋前失而外爲恭遜情實飾姦又言頃者淮西之役俊方力戰而飛乃按兵不動飛當是時豈以謂敵去國逺鬭其鋒不可當而欲避之乎豈以謂坐觀成敗而效卞莊刺虎之說乎殆皆不然也其意不過專務保江之計而嫉淮西之成功耳

熊克中興小歷曰初上詔湖北宣撫使嶽飛以兵援淮西飛念前此每勝復被詔還乃以糧乏爲辭至是濠州已破飛始以兵來援張俊秦檜皆恨之

王次翁敍紀【王伯庠撰】曰紹興辛酉敵人有飲馬大江之謀大將張俊韓世忠欲先事深入惟嶽飛駐兵淮西不肯動以親札趣其行者凡十有七飛偃蹇如故最後又降親札曰社稷存亡在卿此舉飛奉詔移軍三十里而止上始有誅飛意

野史傳曰紹興十一年兀術重兵攻淮西飛念前此每勝復被詔還壯心已防且軋於和議辭以乏糧及濠梁已破方以兵來援張俊秦檜皆恨之

臣珂辧曰臣聞天下之難辧而易惑者惟其迹之似也小人之讒人也固誣矣而非竊取其似則不足以欺人也天下之人惟知其誣而不知其所以誣汲汲乎惜其人之不得爲全人也則又卽其似而求有以蓋之嗚呼讒誣之似果終足以欺人哉欺有時而窮則眞者見矣今乃不忍於一朝之未明而求以蓋其非使人見之曰是天下之公論而亦其迹之似也久而不明眞者冺矣可以欺一時之人而不可以欺萬世者似也可以蓋一時之非而不可以蓋萬世者亦似也然則變眞而讒以似𨿽晦之必彰之舍眞而蓋以似𨿽愛之實害之然則輕重緩急之辧固將何擇哉以此而論先臣淮西之誣則逗𨖻違詔之辧尙可緩而軋於和議之說蓋所當先也臣非敢先彼而後此也逗𨖻之罪小人之讒先臣也固有甚明者証之軋和之志公論之蓋先臣也其說易以惑天下而亂先臣本心之眞此臣所以先辧也先臣自金人叛盟以來嘗有誓不與俱生之志獻北討之書奪官而不悔上謝赦之表忤時而不忌抗恢復之奏則自期於渾瑊復唐之大功辟屈已之議則深指於秦檜謀國之不臧嶽祠之盟與將佐言者也特首言其蹀血北庭之願蓮社之詩與緇流言者也猶不忘乎力扶王室之忠甚而抒詠翠巖勒題東松書冝興之寺壁紀湖東之軍次是皆放懷景物紓情幽曠而二聖之還三闗之復其志無往而不寓造次必於君言語必於國天下至於今誦之非臣之私言也故髙宗皇帝所賜禦札有曰覽卿近奏毅然以恢復爲請豈天實啟之將以輔成朕志行遂中興耶又曰比降親筆諭朕至意再覽卿奏以渾瑊自期正朕所望於卿者又曰得卿奏言措置班師機會誠爲可惜卿忠義許國言辭激切朕心不忘嗚呼卽此以論先臣之心可以逗𨖻之說誣之乎讒人之進言也豺狼之威踞乎其前軒冕之念勃乎其中勢不得不枉他人而庶幾尺蠖之一伸也誠又念夫威未至於極則人心之公論不可誣也則亦盍求其似而言之乎先臣位三孤開兩鎭運籌樞府視秩相庭其爵穹矣其位隆矣其祿厚矣則吾加以志得意滿不復爲國逺圖之說人庶幾信之而猶懼其言之不足以欺人也則先稱以敢毅又稱以有功名之志終則以爲先臣之平昔不應有是抑使天下之淺心者從而窺之徒見其爵之誠穹位之誠隆祿之誠厚則亦竊意其逺圖之怠非復前日而我言之或信剡騰六奏貫穿一辭先後皆是言也天下之人惟其不知淮西之事顚末甚明具在禦札而惑於讒人之似意其或有是也則深愛先臣之忠而惜其不得以全其忠乃深思而旁求之則曰朱仙之戰也兩河忠義同爲響應敵將腹心皆受宻約兀術棄京而卻走韓常遣使而請降功垂成而亟班師反墮於姦臣通敵之約或者其壯心已防而不前乎反復而疑之則又曰河南之復也彼旣先料其叛盟矣抗疏而言之因表而見之漫不我聼故地復失前轍可觀而又惟屈已之是求或者軋於和議而不至乎嗚呼是二者之說無一而可也抑皆竊取先臣之似而不忍於一朝之未明且莫知其讒之實不然也是求以蓋先臣之非而適所以益先臣之非求以明先臣之忠而適所以累先臣之忠者也委質而事君抑君有命而謂吾志之闌且咎其不聼已驗之說嚴詔沓至跬步不易是可謂之忠乎如是則止沸而揚湯救火而抱薪尙何非之可蓋抑臣攷之敵之犯淮西也烽警方騰羽檄未至淮西蓋非先臣分地也疑若可以晏然矣使小丈夫處此則曰吾惟求保吾境盡吾職而已何暇以議其他而先臣激發忠憤首抗奏疏歷數金人之不道願備戎車之先驅請會諸將擊敵以必成功故禦札首曰昨得卿奏欲合諸帥兵破敵備見忠誼許國之意嘉嘆不已今敵犯淮西張俊楊沂中劉錡已並力與彼相拒卿若乘此機會亟提兵會合必成大功此蓋奏至之第一札也然則東下會合蓋因先臣之請而許之奎畫煌煌匪臣所得而托言也況是時先臣未奉出師之詔旣思彼國必虛乞搗京洛以制其敝又恐急於退敵乞出蘄黃以議攻郤其拳拳憂國至於一日而兩奏載在禦札尢爲明著初未嘗以非已責而自安也今有巨室焉紀綱左右各司其職適有外侮而他僕越職以求禦且復殫智慮竭謀書以爲應之之策則必其愛主之心特切而衛上之志甚勤使其主從而聼之促之以前則反傲然而不行是豈人之情哉使其謂主不已知則勿請所以請者則其無是心也是僕也非病狂喪心安肯自請而自止以激其主之怒哉卽小而論大則先臣之無是二者之心也則亦無是請也有是請也則逗𨖻之誣也亦可迎刃而解矣況夫臆度之說孰如親見之審疑似之迹孰如已行之驗十年冬司農少卿髙潁自陳欲禆贊嶽飛十年連結河朔之謀措置兩河京東忠義軍馬爲攻取計蓋已在朱仙班師之後也使壯心果闌則潁肯爲此請耶十一年秋先臣行楚州按兵俊將城楚而先臣曰吾曹當戮力以復中原何至爲城守計耶卒以此忤俊蓋已在淮西援濠之後也使軋於和議則先臣肯出此言耶吁亦明矣𨿽然猶不可不申之以辧也何則張憲之獄在行府鍜鏈極矣而無一語以及先臣所誣以通書者先伯臣云也張俊一紙之奏方上而秦檜遽下先臣於獄初無可証之事也按坐兩月廷尉不知所問反而思之柏臺嘗有是六奏也又其中逗𨖻之說或可以致其罪也乃札下制獄令以此語詰先臣𨿽先臣之辧甚明而莫之省也王俊所告非此也張憲自誣亦非此也卽初揆終了不相涉先臣何罪而至此哉先臣之就逮乃十月之十三日而此札之下乃十二月之十八日其間相距兩月秦檜之所以旁求而成其罪者蓋無所不至矣而僅能得此又安可以不辧臣按先臣被罪尙書省勑牒之全文曰淮西之戰一十五次被受禦札坐觀勝負嗚呼禦札之有十五固也抑不觀其時乎前奏未上而後命防至出師之命𨿽在正月而至以二月九日時先臣以寒在告卽以十一日力疾出師故十九日禦札有曰得卿九日奏已擇定十一日起發往蘄黃舒州界以此見先臣之出師實無畱滯奉詔三日而行爾自鄂而蘄黃自蘄黃而舒廬皆以背嵬親爲先驅敵方在廬望風退遁還軍於舒復來窺濠又次定遠敵復引去蓋三月之中旬也是時先臣聞命卽行首尾僅月餘往來道裏不止數千計其時日亦可見矣而徒以其詔之多而罪之哀哉先臣之不幸也檜之所以誣先臣者以稽違禦札臣不敢以它證請以檜所誣者証之先臣淮西之誣其目有四一曰逗𨖻違詔二曰辭以乏糧三曰不攜重兵四曰緩於救濠臣請舉而枚辧之逗𨖻軍次以違詔檜之誣也而十九日禦札之連文曰聞卿見苦寒乃能勉爲朕行國爾忘身誰如卿者然則先臣之所謂逗𨖻者何在況請防兵而破敵先臣實啟之茍憚於行則何爲上剡奏以自形其怯乎故奬諭之詔曰淮東之軍且出其後沔鄂之眾復來自南合吾仁義之師當彼殘暴之防則先臣非逗𨖻矣托乏糧以拒詔亦檜之誣也而三月十三日之禦札有曰卿聞命卽往廬州遵陸勤勞轉餉難阻卿不復顧問必遄其行非一意許國誰肯如此然則先臣之所謂托者何在況請漕臣而從軍先臣實啟之茍志於托則何至召它人以自窺其僞乎故褒嘉之札又曰中興基業在此一舉卿之此行適中機防則先臣又未嘗它辭矣先臣奉詔出師以大軍爲緩親以背嵬騎兵爲之先驅其赴援之急亦可知也而俊乃譛先臣以攜兵爲寡曽不知南薰門之戰以八百人破王善五十萬者先臣也朱仙鎭之對壘以五百騎破烏珠十萬者亦先臣也況背嵬之士先臣之親軍也潁昌朱仙皆以是軍取勝而八千餘騎亦不可謂寡矣是時俊命楊沂中以全軍敺濠之餘寇而遇伏大敗殿前之兵幾殱焉亦宜乎其以先臣之兵爲寡也俊旣素懷怯敵之心而反以寡病先臣不亦哀哉烏珠旣遁先臣還軍舒州以俟進止而兀術用酈瓊計復窺濠州三月初四日先臣聞警不竢詔麾兵而救之烏珠蓋以初八日破濠而先臣先四日已赴援矣則警報固未上聞而詔命亦未至其時日之序又可攷也而防乃譛先臣以救濠爲緩曾不知李成據襄陽聞軍至而遽遁者先臣也劉麟防廬州見嶽幟而亟走者亦先臣也況烏珠朱仙之屢敗韓常長莫之乞降皆已望風詟服且先詔而赴援蓋亦不可謂緩矣是時張俊以大兵駐黃蓮去濠六十里而不能救無以借口亦宜乎其以先臣之兵爲緩也俊旣坐収退敵之功而反以緩譖先臣其寃抑甚焉俊蓋初以前途糧乏誤先臣而先臣不聽鼓行而進及禦札有不復顧問之語俊意先臣漏其書之言於上而譖害之意成矣當時先臣得罪尙書省勅牒之全文固出於一時酷吏之手而俊之遺先臣書稱前途乏糧以誤先臣者亦備載不遺蓋亦自有不能揜也萬俟卨患獄之不竟遂命元年以行軍之時日雜定之檜乃先収禦札於左藏南庫將滅其迹幸而終未泯於凶焰故其次第時日猶有攷也宸翰之首臣故復以甲子系日而不敢以重爲嫌蓋欲其昭明而易見試卽而驗之初未嘗有暇日也柰何謂之逗𨖻至於王次翁之敍紀其爲誣罔尢爲昭灼方烏珠之來張俊以兵拒於柘臯蓋已逼江矣先事深入之謀果何在先臣駐兵江夏未嘗在淮西也親札十五耳而增其二社稷存亡在卿此舉之詔元未嘗有也奉詔移軍三十里而止自鄂而廬自廬而舒自舒而濠果三十里乎身居政地瞢如不知而徒以口舌置人於死地先臣眞不幸哉臣竊惟髙宗皇帝畱意戎昭未嘗頃刻忘故一日而拜數詔者有之一事而降數防者有之隨鄧襄陽之戰禦札凡四淮西宛葉之捷禦札凡七敵人渝盟再防河南復故疆援劉錡首尾兩月餘奉禦札者又二十有三焉豈獨以拜命之多而謂之逗𨖻乎寃哉先臣之忠如此而不得白此臣所以泣血而辧千載而下信史庶乎其有攷也臣重惟先臣得罪之後秦檜使其親黨王防捜括囊橐自尙方所賜之外無儋石之儲賜書數篋先已舉而束之左藏南庫非惟龍翔鳯翥之文祕而不耀而一時廟謨所以宻授先臣者殆泯沒而無聞於世先父臣霖猥防親擢攝貳匠監露章陳請願復賜還孝宗皇帝慨念故臣亟降兪防此臣家之所以復得寶藏而竊窺神算於云章之表臣按秦檜當時之醖禍也蓋欲屏去先臣所拜之宸翰如綦崇禮所被之詔以冺其迹而使先臣之忠終於莫辧何以言之宸章聖畫固非人間所得而易見先臣幸以尺寸功攀附依乘故得拜此寵渥誠使得罪亦當上之祕府與天球河圖並寶而無窮檜乃敢寘之有司之藏其不臣之心亦可見矣一時指爲先臣之污祕衛不恪迄今蠧魚蝸牛之侵𨿽重飾而嚴防猶有遺迹臣毎捧讀輒哽涕而不自勝抑猶有大幸者淮西一十五札並存而不失爾故臣得以逐時日敍次第而刋之石以傳萬世不然則先臣之誣尙何以爲據依而辧之嗚呼檜𨿽欲冺之而天不冺之是畱以賜臣家而使先臣之事有所據依而辧明也哀哉

金佗稡編卷二十二﹤史部﹐傳記類﹐名人之屬﹐金佗稡編﹥

欽定四庫全書

金佗稡編卷二十三

宋嶽珂撰

吁天辧誣三

山陽辧

紹興十一年八月九日甲戌臣寮上言伏見樞宻副使嶽飛比與同列按兵淮上公對將佐謂山陽爲不可守沮喪士气動搖民心遠近聞之無不失望此邦於邊靣最爲要害蓋捍禦所當先者而其議論乃爾莫曉所謂他日見士大夫則又二三其辭忠於謀國者固如是乎玆者入覲行朝力辭使命𨿽已勉徇所請而充位廟堂自若也夫廟堂算略所從出使飛所爲悉如山陽之事豈不上誤注倚又言臣近者嘗抗章論列樞宻副使嶽飛過咎不一乞行罷免陛下眷遇大臣務全終始至今寂然未聞處分臣待罪言路有不得而已者其他不復縷陳姑以近日一事言之楚州外扼敵營內藩王室實淮上襟要之地所當悉力捍禦不可忽也前此大帥是臨爲備頗嚴敵不得犯民以安處乃者帥臣入登廟堂而城郭兵革固自若也陛下軫念邊疆宵旰以之亟命飛等出使措置其事自應仰體淵衷過爲之防而乃宣言於眾以楚爲不可守夫所謂不可守者城不堅乎兵不眾乎地利不足恃乎城之不堅葺之可也兵之不眾益之可也若以地利爲不足恃則相持屢年了無疏虞其效明甚質之以三說飛之所言妄矣況吾之所恃以爲險者大江而已若不守楚使敵得以衝突則大江之險遂與彼共之朝廷𨿽欲一日奠枕其可得乎飛任隆兵樞安危所賴而謀國不令乃至於此尙俾參贊朝謨其不誤事者幾希又言飛昨來被旨起兵則固稽嚴詔略至龍舒而不進玆者銜命出使則妄執偏見欲棄山陽而守江以飛平昔不應至是豈其忠衰於君誠如古人之謂耶又言臣比論列樞宻副使嶽飛之罪章已三上陛下尊寵樞臣眷眷然惟恐傷之姑示優容未加譴斥臣謬當言責安可但已況其間一二事大虧忠節若堅拒明詔不肯出師以玩合肥之防首爲異議不務保城以捐山陽之地又言聞飛近同張俊往淮東措置軍事飛嘗倡言山陽之不可守軍民搖惑致喧外議以謂朝廷欲棄山陽所幸俊止其言紛紛遂定不然使飛言遂行則幾失山陽後𨿽斬飛何益也豈非飛之意可以誤國乎夫謀國不忠者其效必至於誤國飛實有焉若使尙贊樞機終恐有誤委任物論籍籍其失人之望如此又言臣嘗論楚州不可不固守又論嶽飛等不和各植黨與有違陛下更制之初意臣初止聞時議欲不守兩淮而不知主其議者爲何人止聞嶽飛不和不知所以致不和之由者爲何事於是力采輿論而後知其原皆出於嶽飛一人而已何則飛自去秋入覲便爲保江之說且欲移屯於九江置兩淮於度外有識聞之莫不嗟駭曁擢登宥宻與張俊同之楚州措置軍事陛下深思逺慮其付托顧亦重矣方俊欲繕治楚之城也而飛輙沮之欲經營兩淮要害之郡也而飛又以爲不可臣不知飛之意果何如而至於是耶

熊克中興小歷曰紹興十一年秋七月右諫議大夫萬俟咼言樞宻副使嶽飛議棄兩淮地守大江以南且飛提重兵十萬無橫艸之勞倡言棄兩淮以動朝廷此不臣之漸也癸丑宰執奏事上曰山陽要地屏蔽淮南無山陽則通防不能固敵來徑趨蘇常豈不搖動其事甚明比遣張俊嶽飛往彼措置戰守二人登城窺視飛於眾中倡言楚不可守城安用修蓋不堅戍山陽厭久欲棄而它之飛意在附防以要譽故其言如此朕何賴焉秦檜曰【原闕】

之言乃至是中外或未知也八月時樞宻使張俊副使嶽飛皆在鎭江府而又諫議大夫萬俟卨等論飛罪以謂今春敵騎犯淮西張俊全師遇敵趣飛來援而飛固稽嚴詔略至舒蘄而不進比與俊按兵淮上又執偏見欲棄山陽而不守致喧外議所幸俊止其言紛紛遂定於是飛上章丐罷甲戌以爲少保武勝定國軍節度使充萬壽觀使飛旣罷而俊獨畱鎭江爲備

野史傳曰紹興十一年奉詔按兵楚州行次鎭江時韓世忠人馬入教塲俊欲分其背嵬飛曰不可今國家惟自家三四輩以圖恢復萬一官家復使之典軍吾曹將何顏以見之俊大不樂及至楚州俊謂飛曰當修城守飛不答者久之俊屢彊問亦彊答曰吾曹防國家厚恩當相與戮力復中原若今爲退保計何以激勵將士又不樂語頗侵飛遂遷怒於二候兵以微罪斬之飛懇救數四不從俊歸遂倡言飛欲棄山陽專欲保江檜風諫臣羅汝楫彈之防飛亦自請解兵柄遂爲萬壽觀使臣珂辧曰臣聞自古小人之誣忠良必先覆防其所短者反以加之庶幾上以欺當時下以欺後世忠良被誣而其所短則覆防不露矣袁盎以通吳受按於鼂錯而吳反則請誅錯者錯被誅而盎之迹可掩也翟方進以厚淳於長敗露而輙條長所善者所善被黜而方進之愧可謝也先臣山陽之役何以異此且臺評之所以爲說者豈非謂先臣欲棄山陽而保江耶是說也張俊實倡之秦檜實主之俊之倡之也所以欺當時檜之主之也所以欺後世欺當時者所以欺國人以及其君也欺後世者不惟欺其君而又托之君以爲說也嗚呼小人之誣忠良乃如是其可畏哉且怯敵以退保者誰乎豈非張俊耶激於先臣當戮力以圖克復豈可爲退保計之兩言自知其中心之素不可掩匿故倡爲欲棄山陽保江之說以誣先臣而萬俟卨羅汝楫從而和之市三傳而有虎矣曾不知以並亡無益辭趙鼎楚州之援者此俊也畏劉麟之鋒而欲棄盱眙之屯者此俊也大駕親徵而以墜馬傷臂爲辭趙鼎欲誅之者亦此俊也俊平日之勇怯不可掩人如此況是時遷怒於二候兵之不辜俊之憾深而俊之迹見矣是其倡爲此說以欺當時而上及其君者所以自蓋其怯敵欲退保之罪因不平其軋已而嫁禍於先臣以自附於檜也欲畫淮以結和者誰乎豈非秦檜耶檜欲結和以踐宿昔之盟而先臣不死恐壞其議故謀置先臣於死地猶慮萬世之議已乃撰爲玉音以實其罪耳曾不知異時諸將並入版圖半上職方亟請班師者此檜也淮西敵遁將議逐北而召諸將拜以樞筦者此檜也通書敵人主畫淮之誓者亦此檜也使先臣少貶其說則與檜意合矣尙何后患之有況熊克中興小歷稱宰執奏事而有此玉音以此觀之檜自述此玉音於史臣俾之記之欲以欺後世而又托之君者所以自蓋其畫淮講和之罪因懼其爲已禍而駕說於先臣以並誣其君也且建炎四年張俊嘗以敵人擾江東西爲慮而命先臣守鄱陽矣而先臣之言曰山澤之郡車不得方軌騎不得並行敵得無斷後之慮乎但能守淮何慮江東西哉使淮境一失天崄旣與敵共之矣首尾數千里必寸寸而守之然後爲安耶俊心服而從之及獻靖安之俘陛對首論及此且測其必不至但乞益兵守淮拱防腹心髙宗皇帝玉音嘉納載在國史可攷而見夫先臣知守江之東西不可以不先守淮則棄山陽而守江者是果先臣之謀乎建炎元年張所招撫河北嘗以河南北之利害問先臣矣而先臣之對曰本朝之都汴非有秦闗百二之險也平川曠野長河千里首尾綿亙不相應援獨恃河北以爲固茍以精甲健馬馮據要衝深溝髙塹峙列重鎭使敵入吾境一城之後復困一城一城受圍諸城或撓或救卒不可犯如此則敵人不敢窺河南而京師根本之地固矣大率河南之有河北猶燕云之有金坡諸闗河北不歸則河南未可守諸闗不獲則燕云未可有夫先臣知守河南在於先守河北知守燕云在於先守金坡諸闗則棄山陽而守江者是又先臣之謀乎一先臣也豈有智於前而愚於後明於建炎而闇於紹興者哉是𨿽三尺之童亦知其決不然也原先臣之心有進擊而無退保有規恢而無控守其說曰中原者吾家之堂奧也皇天之全付祖武之肇造不可一日防也先臣蓋謬以爲保淮之說是亦無志於中原而已故因復襄陽璽書賜問則自請以精兵二十萬直搗中原爲長久之策因議大舉親書宻奏則願期三年盡復故疆以報及謝講和之赦則陳其唾手燕云之誓防屯田之札則又見其尊彊中國之心至於簡在上心形諸賜札者有曰其或襄鄧陳蔡有機可乘卽依張浚已行事理從長措置亦卿平日之志也又曰已親札諭卿乘此機防提兵合擊必成大功副卿素志又曰若得卿出自舒州與韓世忠張俊等相應可望如卿素志先臣此心信於淵布於天下昭如日星不可揜晦是豈區區爲守江之謀者然則俊也檜也方行其厚誣忠良之計而又思所以自覆其迹欲加之罪豈容無辭此棄山陽而守江之說所以斷斷然加諸先臣弗卹也𨿽然俊之欺當時其策已行矣先臣已死矣言猶在耳山林之史有攷則俊𨿽能欺一時而不能欺萬世也檜之欺後世而山林之史信之安知異時國史之不書乎臣又可以不辧乎借使如臺評之論以謂先臣是時功名之志已衰則臣抑有辧焉方先臣之罷樞筦也以是六疏也而制詞有曰奮身許國彯趙士之曼纓厲志圖功撫臧宮之鳴劍夫臧宮者雲臺之臣也抵掌談兵馳志伊吾之比光武才閉闗謝使以柔道理天下而宮之志未之伸焉豈非髙宗皇帝念先臣之志而所以諭詞臣者其指有在乎使先臣果嘗倡棄淮之說而得罪則與宮之事豈不大相矛盾繇是推之上必不以此疑先臣而亦必無此玉音也然克之小歷信之臣不以它說與克辧特以克所載者與克辧克之書曰紹興二十六年五月左僕射沈該監修國史自秦檜專政以來所書聖語多出已意有非玉音者該以爲不足以垂大訓乃奏刪之而取國史所書聖語通三十年纂爲中興聖語是檜專政之時敢於矯爲亦明矣如檜之說則中外皆知先臣無楚不可守城安用修之說矣而乃謂對人之言上何由得之是日宰執奏事而玉音及此豈非檜以爲已所親聞而諭之史臣者乎曰中外或未知者以舉世知無此語而欲以玉音欺後世也該所謂參以已意者豈不謂是然克旣知之而又復據之者豈不曰是不見刪於聖語之書則或者其有此也殊不思該之並相者誰乎萬俟卨也卨主鍜鏈先臣之獄者也其肯刪之乎又如克所載紹興十一年十月戊子秦檜乞追人證張憲事而玉音有曰刑所以止亂若妄有追證搖動人心非用刑本意紹興二十二年四月癸亥秦檜奏以王俊彈壓先臣軍有功乞攺差總管而玉音又曰嶽飛當時欲具舟入川有統制官說諭諸軍乃止是二人者或出於遷就以自蓋或出於假托以自證者也何以明之三朝北盟集之載謂先臣下吏上初不許檜實矯詔輿致大理而野史之載戊子玉音乃在戊寅蓋制勘院之請欲召先臣父子對吏上疑其不然而弗許故有此玉音也臣按先臣之下吏實十月之十三日其日則戊寅也野史北盟之載若合符契則檜之矯詔信矣而檜乃易寅之一字爲子而移之於十日之後且復以乞追人爲辭而不明言其爲何人是豈非遷就以自蓋其罪乎先臣在淮西被詔入朝蓋未嘗至鄂而徑趨在所遂拜樞筦出按楚州又未嘗至鄂而徑還西府遂奉內祠至十月而後有張憲復主軍之謗然則先臣身在轂下何繇而有具舟入川之謀乎況王俊受告訐之賞先臣被通書之誣初無彈壓說諭之事也使茍有此則當時治獄吹毛洗垢豈無一言及者是豈非假托以自證其欺乎觸類而觀之則檜之沒先臣之功而重先臣之罪托爲玉音者詎可勝述而該之不刪者亦有以也至於卨之二疏克之所據皆出於孫覿志墓之文覿以諛墓取足貿易是非至以得不償願作啟譏罵筆於王明淸之錄天下傳以爲笑在臣不必深辧而其志韓世忠墓直謂先臣爲防扈而儷之範瓊臣故不能無說焉夫人之賢不肖天下固有公論而非一人之私可以臆決也夫呂頥浩之元勛而呂恵卿之誤國莫儔之附敵其爲人皆不待言而見而覿之序惠卿則謂魁名碩實爲世大儒而自願托名於其文志莫儔則惜其投閒置散老死不用而謂廟堂爲非是其識固可想矣而於頥浩則直指爲山東噉棗栗一氓是豈復有是非之公哉覿之取捨如此則詆先臣以防扈固無怪者克蓋心惑乎沈該之不刪而目乎孫覿之所志則小歷之作所謂中心疑者其辭枝矣嗚呼先臣山陽之誣俊以自蓋其怯敵而倡之檜以自覆其講和而成之覿以茍揜萬俟卨之惡而筆之克以輕信孫覿之志而述之寃哉先臣之不幸也使識者熟察乎檜俊之矯誣覿克之載記則先臣之誣庶幾有辧之者

金佗稡編卷二十三

欽定四庫全書

金佗稡編卷二十四

宋嶽珂撰

吁天辧誣四

張憲辧

王明淸揮麈錄曰壬子嵗仕寧國得王俊所首嶽飛狀於其家云左武大夫果州防禦使差充京東東路兵馬鈐轄禦前前軍副統制王俊右俊於八月二十二日夜二更以來張太尉使奴廝兒慶童來請俊去說話俊到張太尉衙令虞候報覆請俊入宅在蓮花池東面一亭子上張太尉先與一和尙何澤一秉燭對面坐地說話俊到時何澤一更不與俊相揖便起向燈影暗處濳去俊於張太尉面前唱喏坐間張太尉不作聲良久問道你早睡也那里睡得著俊道太尉有甚事睡不著張太尉道你不知自家相公得出也俊道相公得出那里去張太尉道得衢婺州俊道旣得衢婺州則無事也有甚煩惱張太尉道恐有後命俊道有後命如何張太尉道你理會不得我與相公從防相隨朝廷必疑我也朝廷教更番朝見我去則必不來也俊道向日範將軍被罪朝廷賜死俊與範將軍從微相隨俊元是雄威副都頭轉至正使皆是範將軍兼系右軍統制同提舉一行事務心懷忠義到今朝廷何曾賜罪太尉不須別生疑慮張太尉道更說與你我相公處有人來教我救他俊道如何救他太尉道我遮人馬動則便是救他也俊道動後甚意思張太尉道遮裏將人馬老小盡底移在襄陽府不動只在那里駐札朝廷知後必使嶽相公彈壓撫諭俊道太尉不得動人馬若太尉動人馬朝廷必疑嶽相公越被罪也張太尉道你理會不得若朝廷使嶽相公來時便是我救他也若朝廷不肯教相公來時我將人馬分布自據襄陽府俊道諸軍人馬如何起發得張太尉道虜刼舟船裝載步人老小令馬軍便陸路前去俊道且看國家患難之際且更消停張太尉道待我做則須做你安排著待我教你下手做時你便聽我言語俊道恐軍中不伏者多張太尉道誰敢不伏傅選道我不伏俊道統制慷慨之人丈夫剛气必不肯伏張太尉道待有不伏者都與殺俊道遮軍馬做甚名目起發張太尉道你問得我是我假做一件朝廷文字教起發我須教人不疑俊道太尉去襄陽府敵面張相公遣人馬來追襲如何張太尉道必不敢來趕我投他人馬來到遮裏時我已到襄陽府了也俊道且如到襄陽府張相公必不肯休繼續前來収捕如何張太尉道我如何怕俊道若敵人探得知必來夾攻太尉南面有張相公北面有敵人太尉如何處置張太尉冷笑我別有道理待我遮裏兵才動時使人將文字去與敵人萬一支吾不前教敵人發人馬助我俊道諸軍人馬老小數十萬襄陽府糧如何張太尉道遮裏糧盡數著裝載前去郢州也有糧襄陽府也有糧可喫得一年俊道遮里數路應副錢糧尙有不前那里些小糧一年已後無糧如何張太尉道我那里一年已外不別做轉動我那里不一年教敵人必退我遲則遲動疾則疾動你安排著張太尉又道我如今動後背嵬遊奕伏我不伏俊道不伏底多張太尉道姚觀察背嵬王剛張應李璋伏不伏俊道不知如何張太尉道明日來我遮裏聚防時你請姚觀察王剛張應李璋去你衙裏喫飯與說我遮言語說道張太尉一夜不曾得睡知得相公得出恐有後命今自家滿都出嶽相公門下若諸軍人馬有語言教我怎生置禦我東則東隨他人我又不是都統制朝廷又不曾有文字教我管他滿有事都不能管得至三更後俊歸來本家次日天曉二十三日早眾統制官到張太尉衙前張太尉未坐衙俊叫起姚觀察於教場內亭子西邊坐地姚觀察道有甚事大哥俊道張太尉一夜不曾睡知得相公得出大段煩惱道破言語教俊來問觀察如何姚觀察道旣相公不來時張太尉管軍事節都在張太尉也俊問觀察將來諸軍亂後如何姚觀察道與他彈壓不可教亂恐壞了遮軍人馬你做我覆知太尉緩緩地且看國家患難面道罷各散去更不曾說張太尉所言事節俊去見張太尉唱喏張太尉道夜來所言事如何俊道不曾去請王剛等只與姚觀察說話來覆太尉道恐兵亂後不可不彈壓我遊奕一軍鈐束得整齊必不到道生事張太尉道姚觀察賣防他人馬整齊我做得尢穩也你安排著俊便唱喏出來自後不曾說話九月初一日張太尉起發赴樞密行府俊去辭張太尉道王統制你後面麤重物事轉換了著我去後將來必不共遮滿一處你収拾等我來叫你重念俊元系東平府雄威第八長行因本府闕糧諸營軍兵呼千等結連俊欲刼東平府作過當時俊食祿本營不敢負於國家又不忍棄老母遂經安撫司吿首奉聖防補本營副都頭後來繼而金人侵中原俊自靖康元年首從軍旅於京城下與金人相敵斬首及俊口內中箭射落二齒奉聖防特授成忠郎後來並系立戰功轉至今來官資俊盡節仰報朝廷今來張太尉結連俊起事俊不敢負於國家欲伺將來赴樞密行府日面詣張相公前吿首又恐王太尉別有出入張太尉後面別起事背叛臨時力所不及使俊陷於不義俊已於七日面覆都統王太尉訖今月初八日納狀吿首如有一事一件分毫不是乞依軍法施行兼俊自出官已來立到戰功轉至今來官資卽不曾有分毫過犯所有俊應干告勅宣札在家収付外有吿首呼千等補副都頭宣繳申外庶曉俊忠義不曾作過【闕】建康也俊令就行府取勘王應求請曰樞密院史無推勘法恐壞亂祖宗之制力辭俊從之遂命應求推勘獄成送大理寺俊小名喜兒濟南府範瓊領兵京東俊爲劊子

臣珂辧曰嗚呼張憲之事臣尙忍言之哉夫天下之理固有迹非相闗而其始終乃相須而後明者張憲之事是也卽首狀而觀獄成了無干涉王明淸之所錄亦旣明矣臣於此而尙容喙焉不防於費辭者嗚呼臣之辧豈得已哉反覆當時之事痛心疾首欲讀不忍欲棄不敢哽涕呼天而畢此辧而謂臣爲費辭乎夫先臣之事著於人心信於天下書於國史傳於野錄皎然甚明而臣區區之四辧又詳明而深究固不待多言矣通書之迹不惟荒謬不根托於已焚之無攷而不足以欺天下後世臣猶有可證而甚不誣者足以根之獨張憲以列校奮身忠義自許爲先臣之愛將而一時被誣銜恨地下𨿽復官卹孤嘗被昭雪之殊典已足以垂信於萬世而覼縷之迹尙未能昭明布宣使無一毫之憾門閥湮替卓錐無所子孫流離糊口何在搢紳之公議以其微而不及朝廷之優恩以其久而遂廢九原之下欲愬莫能或者因其迹之未明而竊意其罪之在憲而先臣莫之知也故謀還飛掌兵而已副之說載於林泉野記百姓皆晝夜不安之說載於三朝北盟集大抵皆明先臣之寃而不明憲之寃殆以爲憲果有是嗚呼臣而不辧誰實辧之憲爲先臣之愛將而憲之誣未明則先臣之迹亦防於晦矣此始終相須而臣之所以不容不辧也夫天下之情至不相逺趨安而捨危喜同而惡異人之情也親其親而疏其疏公其公而私其私亦人之情也張憲享廉車之秩居至安之位擊鐘而鼎食厚茵而髙枕而謂其釋此不爲出狂謀以蹈不測固已非人情矣而謂其以謀吿王俊而俊發之則其爲不近人情尢爲昭昭何則吿人以非常之謀則其所吿者必其所素知而深愛者也又必其至密而不疑者也謂俊爲憲之所深愛者耶同軍而處反目如仇姦貪之迹屢發其蘊則固非深愛者矣謂俊爲憲之所不疑者耶雕兒之號著稱於軍憲爲同僚夫豈不察則又非不疑者矣如俊之出身豈惟軍中知之宜舉天下無不知者始在東平府吿其徒呼千等罪乃得爲都頭自是以吿訐爲利不問是否自出身以來無非以吿訐得者雕兒之稱實自是始使憲而愚無所知也則於異謀乎何有憲而稍有思焉則必曰彼以吿訐而得此也吾可以此謀吿之耶疑畏之不暇而何自以通情哉嗚呼是𨿽三尺童子亦知其必不然也抑猶有所謂大不近人情者而非特此而已也觀其所首憲之與俊言亦旣委曲矣論難十餘反俊未嘗少順其說憲盍亦少覺矣方且諄諄不巳盡以心曲之謀吿之漫不省其從違而加之防慮嗚呼畔逆之狂謀果爲何等事俊憲之相與果爲何等親而深信不疑屢詰不返有如此哉今夫人之欲爲非者將欲誘人以從已則必先求其可與言而不疑者而誘之又必先露其端倪鉤致其心腹發言之初必察其人之詞色彼茍是我而從之又將察其誠不誠焉如其誠也則亦庶防乎展盡底蘊而與之定謀矣茍其人詞色之少變或依違而從臾或微拒而遜卻則吿之者必逆料其心所不樂而未必我從也又將少隱其詞而蓋其前說𨿽有心曲之至隱亦不與之言矣何則以私而吿人非公言也吿人以公言而不從則亦公其事而已以私吿之而彼不我從必有發我之私而背我者夫人之誘人以爲非而吿人以私者未有不料及此者也誘之以爲非且不可不慮況誘之以叛乎俊之反覆不從昭昭如彼而憲之吐露無隱諄諄如此則憲不防於病狂喪心者卽是而論則憲之謀俊之吿其然耶其不然耶識者必能辧於此矣況俊之吿憲也其狀有曰如有一事一件分毫不是乞依軍法施行可謂確矣而行府煆煉之案有曰是張憲卽不曾對王俊言嶽相公得衢婺州亦不曾言我理會得朝廷教更番朝見我去則不來也是張憲亦不曾道待做則須做你安排著待我教你下手做時你便聽我言語並張憲不曾道待有不伏者都與殺亦不曾道遲則遲動疾則疾動你安排著及不曾於九月初一日赴樞密行府時言向王俊道你後面麤重物事都轉換了著我後去後將來必不共遮滿一處你収拾等我來叫你等語言憲委不曾對王俊言說已蒙樞密行府勒憲與王俊對證得張憲不曾有上項語言已供狀了當此蓋先臣被罪尙書省勑牒之全文也嗚呼以當時之酷而太甚之妄已不能自揜矣自甘軍法之詞於此乎何施非檜俊力肆防誣諭之風旨則王俊之駑賤敢爾欺天哉噫此其不能自揜者也如其它所云則臣之所辧亦旣明矣憲無一毫之罪而檜俊誣之以大惡濫觴之禍蔓及先臣臣安得而不伸吁天之一言哉至於謂先臣令孫革於鵬致書於憲貴令之虛申探報而謂先伯臣云致書於憲貴令之擘畫措置其爲不根尢爲著明臣請不求證於它人而惟以王俊之首狀詰之尙書省勑牒之備俊詞旣與明淸所載爲無異而勑牒又載俊之小貼子有曰契勘張太尉說嶽相公處人來教救他俊卽不曽見有人來亦不曾見張太尉使人去相公處張太尉發此言故要激怒眾人背叛朝廷其狀末又書云初八日隨狀陳首則是通書之無迹俊之首狀旣已自言之矣而行府之獄乃謂先臣因書以誘之何前後之背馳也煆煉之極文致以成其辭俊旣無所不用其至制勘之命遷就以合於一檜尢擠崖之崄者而尙書省勑牒所備通書之辭前後不一難以徧舉而皆不過曰某日遣某人而先臣以書與憲貴當時焚燒了當又不過曰某日遣某人先伯臣云以書與憲貴當時焚燒了當嗚呼書旣焚矣是果有書乎此不待臣之辧也其在當時檜力成此獄者也而韓世忠不平之問檜僅答以莫須有世忠艴然曰相公莫須有三字何以服天下則是檜亦自知其無矣反復無據而後以淮西之事詰先臣先臣下吏兩月而始剏爲淮西之問亦可見其無以爲罪也明淸之錄謂之別無干渉可謂曉然矣而謂其初不悖將在軍君命有所不受之義則是亦疑先臣之逗𨖻而彊爲之說也臣之辧淮西旣證以禦札又考以傳記臣之刻宸翰旣書以時日又表以甲子正懼夫愛先臣者求其似以蓋其非適足以亂眞而喪實故有不容不然者使明淸讀淮西之辧觀宸翰之刻則自宜知謗書之無實而不待遷就以全先臣也嗚呼先臣不幸而嬰讒邪之鋒其心必欲寘先臣於死而已汗漫無據固不暇防也夷攷一時之事豈特如前數者而已哉�踏兩軍之誣以威脇董先而成之比並建節之誣以獄逼張憲而成之環諸將而會議而昌言曰國家了不得也官家又不修徳此豈廣坐之言哉旣又謂先臣指張憲而曰似張家人張太尉爾將一萬人去�踏了指董先而曰似韓家人董太尉不消得一萬人去�踏了嗚呼蘊異謀者固如此乎此狂者醉者之不爲也而謂先臣爲之乎萬俟卨之奏亦自知其無以欺人矣故曰張憲理會得嶽飛所說只是欺負逐軍人馬不中用又以比並之語爲指斥乘輿�踏之語爲陵轢同列則是語也卨固知其不近人情矣張憲之妄供以煆煉也董先之妄證以恐脇也趙牲之中興遺史之載謂董先之至也檜召之至堂曰止是有一句言語要爾爲證證了只今日便可出仍差大程官二人送先赴大理並命證畢就今日摘出繇是先下大理對吏卽伏嗚呼會合以成此誣檜已諭之矣故先之至一證而出曾不掩刻則是證也又豈無所自哉第牲之以爲郾城而所載之語又非當時所誣之說爲直誤耳設使誠如尙書省牒之所備則先臣當時發�踏之語董先【原闕】對先臣竊笑不應而又有後言於憲曰相公道恁言語莫是待胡做旣謂憲爲先臣之心腹則憲豈不以吿先臣而先臣聞先之語亦肯貰先哉嗚呼亦明矣如以建節之年上方藝祖則董先之下吏其供說已謂曾見嶽飛說我三十二嵗上建節自古少有卽不曾見嶽飛比並語言矣此固不待臣之辧也如謂先臣丐祠罷政泊舟小堰而得張憲申綱馬之狀以乞出而不接謂先伯臣云諭智浹以吳玠奏乞赦張浚之例而使托統制等吿朝廷以免後責此皆當時吹毛之已甚而求釁之無所故及於此臣謂使誠有此亦無足辧而況於無哉按野史方獄之未成也秦檜自都堂退入小閣食柑以手書柑皮者竟日俄以小紙付老兵持至寺而先臣遂報死初未有防也嗚呼檜其欺君哉何彥猷堂白先臣之非辜檜方錯愕而堂吏或附耳曰何不吿以【闕】宗之法廢爲文具而不之省如是則卨等之罪不惟貿易是非郁抑公義萬誅莫贖而漫不知刑律之重輕與夫祖宗之條綜敢屍中司之位而董大獄之政又將爲申韓之罪人矣先伯臣雷當時以孩童之幼亦下之獄至於獄成而曰今來照證得嶽雷別無干涉罪犯亦乞一就處分降下嗚呼天陛何所而妄逮人乎旣知其無犯則何爲而逮之乎豈其初瞢然不省獄成而後始知之乎酷吏之漏网宜乎發明淸之三嘆也傳曰一薫一蕕十年尙猶有臭忠之不足以勝邪久矣先臣之不辜臣有明辧固非求他人之瑕以自解然臣之所以別之者蓋以公示來世而懼忠邪之未分也秦檜爲撻辣行府代艸檄書以吠堯而室撚實在側洪皓托爲寄聲而檜變色之不暇通和之始私於金人驛書往來呢呢如家人婦子語又設爲不得輙易大臣之盟不防於脇君乎張【原闕】檜乘副車而擢之王循友乞加檜【原闕】賞之不防於異謀乎張俊不肯救趙鼎而趙鼎不能使車駕親徵復不肯行鼎叱而去之至平江而托墮馬傷臂遷延顧望鼎抗奏請誅之以警不用命此蓋不特臨軍徵討而稽期三日也利秦檜專兵之策明築山陽以示無越淮北向意使【原闕】之來皆贊檜畫脇君之舉實預成之蓋不特漏泄朝廷機密事而止也此其大者爾其他於檜之靖康議狀存趙而俊之【原闕】紹興李成之謀皆其欺世盜名之大者臣抑有攷焉按王明淸揮麈錄之載議狀乃馬伸之文檜初不肯簽不得已而後書後乃自揜以爲功遂饕冨貴乙亥嵗伸之甥何珫持伸之手槁上之檜怒竄之嶺表更化之後首復珫官贈以員郎而伸之忠遂顯於時俊以怯敵不進盛言李成之眾以誑天聽髙宗宣諭有卿獨無功之語俊始恐悚承命而後乞以先臣同討賊卒之馬進之死張用之降與成之逃皆先臣之功而俊遂叨之以逭責二者乃檜俊之所以借口而實乃如此則其人益可見矣臣旣泣血辧先臣之事而終之以此使萬世而下知檜俊之爲人則薰蕕之類斷可識矣

金佗稡編卷二十四

欽定四庫全書

金佗稡編卷二十五

宋嶽珂撰

吁天辧誣五

承楚辧

建炎四年十月二十七日丙申兩浙西路安撫大使劉光世奏準禦筆處分承州殘寇攻圍山陽諸鎭之師逗撓不進以卿任兼將相勲望特隆已降指揮並聽節制比聞王師寨柵皆在髙郵之南去楚尙遠勢不相及深慮淹久致失事機唇亡之憂於卿爲重宜速前渡大江以身督戰庶使諸鎭用命戮力盡忠亟解山陽之圍一掃垂盡之敵朕亦當議遣行在大軍以爲卿援諒卿體國必悉朕懷十五日付光世臣契勘自八月二十四日遣兵渡江逼近承州至今與金人大小十餘戰累獲勝捷及措置招納女眞部人蒙朝廷察見臣所遣軍馬久住江北孤軍獨行指揮臣防合嶽飛王林郭仲威等人馬臣自承指揮日逐移文催促嶽飛等約及二十餘次終是遷延又巧爲辭說抵拒防合指揮臣巳節次具因依奏聞去訖若使嶽飛等卽時防聽朝廷指揮尅期前來則承州之寇可破楚州之圍可解乘機投隙間不容髮飛等遷延五十餘日遂失機防致貽陛下聖慮憂勤實不勝憤憤今臣巳將沿江應系敵騎來路嚴爲把守必不使南渡兼巳密遣人前去承楚以來探伺敵情若有機便可乘卽便措置勦殺次奏聞事奉聖防劉光世所奏備見體國忠勤今來楚州旣失其通泰最爲要害萬一敵人侵犯必窺海道仰光世多有措置節制諸鎭誡諭恊和一心勠力保守若無疎虞卽當以功贖過更與優異推恩仍密切探伺如得機便卽乘勢擊襲渡淮不得稍失機防

臣珂辧曰臣常恨先臣不幸受稽違君命不進師之誣者有二紹興十一年淮西之役與是年承楚之役是也淮西之役先臣勲名旣髙爲時忌嫉遂掛吏議以及於禍承楚之役先臣勲名未極權臣未用天聽無惑故卒以功聞然則是役也似不必辧而後世或以此役據爲淮西明比則先臣之誣不可洗矣臣故得而極論之臣聞覈事之同異必以時日責師之成敗必於主帥古今同此一揆也何則事紛於冗必有其證証之者時也師合於眾必有其主主之者帥也使其不證於時則利口滕說各謀其身而事實淆矣不責於帥則發言盈庭無執其咎而軍律亂矣臣故敢以繋事之時日辧先臣不稟朝命之謗而以節制之專防辧光世諉下罔上之奏而使信史有攷焉方楚州之危也趙立告急於宥府簽書趙鼎首命張俊將師以行而俊方以全軀保妻子爲事且自度無破敵之能力辭不肯至謂救立譬猶搏虎而以倂亡無益爲解諉孤壘於旦夕之危而以爲不必勤王師之行振纓攘臂以拒天命鼎卒不能使而乞與之偕以激之俊亦信然不顧也是時旣以命俊矣乃攺命光世而命先臣腹背掩擊是防之下蓋八月之十九日而先臣方自行朝還宜興屯所將整旅以行實未至鎭摭諸道裏驗以遲速較然甚明皆可覆究自六月二十九日先臣獻金陵之俘而七月六日張俊以先臣之兵平防於京口至二十日而始被鎭撫之除先臣上奏以爲臣所統之兵幾萬而營卒之孥計其口亦盈七萬見屯常之宜興竊聞江陰鎭江艤檝【缺】者果誰乎禦前五降金字牌樞密院一十九次札下坐閱兩月光世蓋未嘗一涉江也其視以身督戰之詔爲何事自先臣以下並權聽光世節制防合救楚光世僅遣一軍半途而止蓋未嘗與諸鎭遇也其視親統全軍防合之防爲何說孤城受圍敵兵方益存兵之機蓋在趙立立何在在山陽也救援之師並聽節制號令之出蓋在光世光世何在在京口也璽書絡繹而促之廟堂専書而言之光世率視爲迃緩逮參謀一語亟止其行何其去就之不審也臣不敢與光世辧特兩書之以俟信史之攷而取證焉是非之辧當可識矣遷延之罪當有歸矣臣想光世之上此奏也當曵筆行墨之時旣以嫁咎爲得策矣而首列禦札不知所委之事機果何在而吾之身果何在所委以節制者果何人而吾之所尢者果何人茍念及此不亦汗下而戰栗乎臣按當時同被掎角之命者王林也郭仲威也趙立也是時朝廷固知敵勢之盛而孤軍不可以決勝也寡固不可以敵眾弱固不可以敵彊鄒楚之驗明矣王林自降指揮並不曽分遣一人一騎朝廷之命固言之矣郭仲威屯天長掠路人以自資尙安有鬭志趙立於重圍之中救死不贍何有於掎角如是則先臣一軍之外惟王徳爾王徳之在承州也其下不用命斬二校而軍益悖詈不可用僅能自守其柵蓋不敢望北騎而彎其弓先臣獨以孤軍出屯畱州之外戲下不滿數千建康之戰瘡痍未復徙屯之所賜在吳興轉餉艱阻廩食不繼僅能渡江而值泰州之匱視事一日而出屯八日而軍至不解甲而徵益以泰卒又皆鳥驚魚散之餘特激於先臣之義願效死力然則是舉也先臣奮萬死之勇急孤城之危不幸而防力不足爾𨿽一時例被詰責而屢與金人接戰備見忠勤之防蓋巳不逃於昭融之鑑故敵旣防楚旋軼通泰髙宗皇帝沈機淵識先料其然輙於光世誣奏之後特降睿防責光世以後效委之以多方措置通泰必無疎虞先臣還師保泰敵騎二十萬披城而陣先臣獨以扶傷饑羸之卒賈其勇於累戰之餘柴墟再捷河流爲丹先臣率先士卒身被兩槍猶乘勝逐北敵旣退遁入柵先臣盡防數十萬之生聚保柴墟是時光世非特措置之責漫若不聞一兵之援亦不及於泰旣爲分地不從朝廷應副餉道無所從出先臣乃刲屍繼廩復防生聚渡之陰沙而已獨殿後敵𨿽彊盛望之而不敢邀也嗚呼楚旣失矣通泰之責上之冀後效於光世者果何如也王徳一軍之在承楚𨿽不可用猶能壓境而先臣之於通泰則並與此軍亦無之矣光世之違詔果如何哉故承楚之事無與於得罪而臣所以不憚喋喋而力辧之者誠懼此奏不明則異時循轍之誣未免於疑似之迹是以不敢不詳著

金佗稡編卷二十五

欽定四庫全書

金佗稡編卷二十六

宋嶽珂撰

天定錄序

皇上再見圜丘之嗣嵗珂吁天之書始成浮九江自春䢐夏以四月哉生明抵行在所乃齋袚治晉牘越四日庚子再拜北闕下奉書付登聞匭吏以入又八日戊申詔出下兩省俾給事黃門紫防郎左右記注雜議五月辛未詔中書門下以大父襃嘉之典未稱俾相吉壤裂而王之僉以大父嘗蒞軍於鄂實廟食其地且至今民思遺愛於封爲宜乃以鄂爲請癸未制可六月庚戌兩省議始上遂以珂奏篇付史館八月辛丑宰掾列珂所辧伯父云部曲張憲同時之誣請加旌異復詔進贈一等越明年珂歸自日邊抗塵南徐軍庾乃因朱墨餘暇發故篋得所上諸書表及廟堂施行次第恩詔先後凡啟謝公牘之屬釐爲三卷卽摭爲錄以天定名復卽其意而爲之敍曰嗚呼事有屈於一時而伸於萬世曖昧於六七十年之久而昭明暴白於不崇朝之頃是非人力之所及也天實爲之傳曰人眾勝天天定亦能勝人信斯言也則天之與人固疊勝而疊負而羣逞其私𨿽天亦不能違之矣是不然昔蘇文忠公曰人無所不至惟天不容僞智可以欺王公而不可以欺豚魚力可以得天下而不可以得匹夫匹婦之心方紹興間奇謗中起大臣稱制專決狼戾虎耽劘牙搖須搏獵公議之士如狐兔而位中司者首能爲公議一立赤幟大而公族之長樞筦之臣與夫防而丞郎亦有大聲疾呼以助明其寃者往往竄徙系道然登聞匭鼓猶日以寃狀聞以布衣而抗卿相甘蹈大僇而公議之喙卒不得而鉗也不寧惟是其在當時城狐負恃是非曲直變亂錯迕𨿽糅五常反四極安之而不顧而莫須有三字吾猶知其胸中有隠然不可誣者存是人心之天未始不定顧何竢於六七十年之久彼𨿽能以其私勝乎天而不能以其私勝乎心則亦同乎素定而已矣而珂顧猶以是名其編者蓋以天理之在人𨿽勝也而未始有負𨿽定也而未始有變卽人心之天以合天理之天則名編之意蓋在此而不在彼也嗚呼千百世而下有能哀大父之忠而欲知聖朝追褒之始末卽是錄也不直爲覆瓿而所以名之意尙庶幾其有攷雲開禧元年十二月癸丑朔承奉郎監鎭江府戶部大軍倉嶽珂序

天定錄上

進髙宗皇帝禦札石刻表

臣珂言臣父先臣霖累凖國史實錄院牒取索臣大父先臣飛所被受髙宗皇帝禦札手詔照用臣父先臣霖已具申本院乞候編次成日申繳臣昨又凖江州牒備凖本院牒取索臣已於嘉泰三年十一月內刻石緣臣所刻未經進禦謹詣登聞檢院繳進者先臣銜枉旣湔雪於公朝聖主賜書尙寶藏於私室輒羾翠瑉之勒仰塵丹扆之觀臣珂誠惶誠懼頓首頓首伏念臣大父先臣飛早以朴忠夙逢明聖上奉指蹤之略粗殫禦侮之勞匹馬北方契定謀於談笑之頃六龍南渡倚折衝於紛擾之餘恭仗聖威克成防績雷霆奮擊天驅艸竊之羣云漢昭回日拜芝封之賜或稱其智謀而謂非他比或付之號令而俾如親行便宜悉許於外施進止不從於中禦恢復之請輔朕委寄尢隆忠義之气通神褒嘉備見以至病目而防醫療治苦嗽而爲國勉行愛切體膚視猶手足爰獲珍藏之祕有逾衮贈之榮無何防起於樊蠅所恨疑成於市虎以天寵爲濫予以奎畫爲污藏搜自故家束之左帑鸞翔鳯翥掩迹雲霄蝸緣蠧生韜光篋衍逮臣父擢登於匠監辱孝皇軫記於【闕】門奏雙闕之書親聆天語拜【闕】行【闕】復覩宸章防誣若有待而明事實信無【闕】而顯天其或者重矜一念之忠神實司之俾辧九泉之枉恭惟皇帝陛下安民以惠率祖攸行逺取成王法具傳於三聖近稽宣帝美復念於諸臣思堯有得於見墻嗟牧幾形於拊髀偉惠陵之麗藻實昭代之宏規凡聖文睿筆之所存皆雄斷廟謨之攸萃丁辰有幸旣昔時授任之難乙夜進觀或今日紹庭之助臣防不逮事長無逾人念臣父奉命以驅馳幾無寧歳致帝畫藏家之積久訖未鐫崖敢忘遺志之承以侈隆恩之賜摭之辧攷抑可參稽呵防有嚴徒抱烏號之泣登藏是毖載光龍負之圖其所刻臣大父贈太師諡武穆先臣飛被受髙宗受命中興全功至徳聖神武文昭仁憲孝皇帝禦札手詔七十六軸釐爲十卷謹隨表上進以聞臣珂誠惶誠懼頓首頓首謹言

【貼黃】上表爲繳進臣大父先臣飛所被受髙宗皇帝禦札手詔石刻一十卷伏候勑防事

進行實編年吁天辧誣表

臣珂言臣父先臣霖累準國史實錄院牒取索臣大父先臣飛生平行實事迹照用臣父先臣霖嘗具申本院乞候修纂成日申繳臣尋於嘉泰三年十一月內編撰成書緣臣所修未經進禦謹詣登聞檢院繳進者孤忠許國有死弗渝眾毀盈庭傳疑未白抱寃衷而上愬恃公論之久存輒因沒地之言敬剡吁天之奏臣珂誠惶誠懼頓首頓首伏念臣大父先臣飛逢時艱棘奮迹蒿萊頃因靖康初入乾元帥府痛念中原之榛莽遂許先帝以驅馳忠憤所激則瀝血以誓師甘苦必同則投醪而餉士東克全城於建業西恢六郡於襄陽封豕長蛇豈特磨牙之不敢屯蜂聚蟻俱令釋甲以自歸義聲雷動以風驅精騎虹流而電掃星羅萬幙一無攘臂之攖云合兩河並奮揭竿之應玉帛指東都之防干戈潰北苑之屯王化復行官儀喜見邊塵半洗彷徨汴水之黍苗佳气載新感慨安陵之枳栢共徯兵鋒之破竹安知簣土之虧山近睇故都反袂讀班師之詔紛來遺老停車辭遮道之畱自睽捲席之機旋被登樞之命屬邊陲之乏帥曁【原闕】

【貼黃】上表爲繳進臣大父先臣飛家集十卷伏候防事

繳進奏狀

承務郎新差監鎭江府戶部大軍倉臣嶽珂右臣珂輙瀝血誠仰乾天聴退思僭越甘俟典刑伏念臣大父先臣飛際遇髙宗皇帝依乘風雲獲附勲籍中更防誣𨿽蒙朝廷昭雪錄用然尙未經褒贈臣父先臣霖累準國史實錄院牒取索所被受禦札手詔及行迹事實著述文字重以流離之餘故傳散漫掇拾未備嘗以命臣俾終其志臣不量窳陋涉筆五年刋集纂修粗明梗槪今來所刻被受髙宗皇帝禦紮手詔七十六軸釐爲十卷所修大父先臣飛行實編年六卷吁天辧誣五卷通敍一卷並家集十卷已於嘉泰三年十一月刋修了畢竊緣臣上件文字未經進禦謹各奉隨進表一通囊封躬詣天庭上進伏望聖慈特賜睿覽降付尙書省施行臣冒犯天威罪當萬死謹錄奏聞伏候勑防

【貼黃】奏爲臣繳進髙宗皇帝禦筆手詔石刻十卷並臣大父先臣飛家集十卷行實六卷吁天辧誣五卷通敍一卷並隨進表三通伏候勑防事上宰執第一書

四月某日承務郎新差監鎭江府戶部大軍倉嶽珂謹齋沐裁書再拜獻於某官閤下珂聞之古之所謂大臣者其事業足以格天其利澤足以及人前乎百年後乎百世皆足以防其深仁厚澤蓋其大公至正以天下之心爲心以天下之耳目爲耳目無阿毀譽無私愛憎故夫與天子坐朝論道完泰而進見否而退是其職也如斯而已乎曰未也是足【原闕】

髙廟之知冒萬死一生之地內平劇盜外抗彊敵不十年間位至三孤躐登樞筦可謂不世之遇矣惟其大志在於恢復中原義不少沮忤時相講和之計重以同列異趨勢位相軋而媒蘗旋生防惎橫出不置之死地不止也夫亦何罪而至於此極哉雨膏於春而行者疾其濘月昱於夜而盜者惡其明彼時相之心以爲不如是則和不可成爵不可保耳是以防被污垢六七十年𨿽髙廟神聖卒悟其姦賜之昭雪又以此意屬於孝廟葬之以禮復之以官錄用其子若孫宜若可以無遺憾矣而山林之史疑以傳疑往往是非無據而黒白易位𨿽決黃流之奔猛不能以湔滌是故不無待乎其人恭惟某官以孔孟之學事堯舜之君雲龍風虎之遇亶有光於中興十數年來農扈屢丰邊陲不竦日月五星安行於上百川河海順流於下將天下之虫鱗羽介無一不被滲漉之澤矧惟國家之公卿將相乃獨略之而有所未暇故士之立一名一節者不惟今日之在陶冶而後世亦將有賴焉不惟後世之在陶冶而前代又將有賴焉仲虺周公之所以輔其君者閤下豈亦多遜珂是以冒昧譔述先祖行實六卷吁天辧誣五卷通敍一卷裒集髙廟所賜禦札石刻七十六軸家集十卷旣以陳之乙覽而以其副敬伏光範門下伏惟論道經邦之暇賜之采矚而哀矜先祖之不辜從容入侍淸閒之燕一借敷奏之餘論俾九原之枉獲伸則珂𨿽死不恨矣伏惟察其區區而恕其狂且僭焉不備

上侍從給捨臺諌書

四月某日承務郎新差監鎭江府戶部大軍倉嶽珂謹齋沐裁書再拜獻於某官閤下珂聞事有抱一時之枉而不獲伸者𨿽異日公議復明而事迹未覈足以貽目睫之論茍有以伸之則不必其善之已出也不必其事之已屬也今夫人有無名之指屈而不伸非疾痛害事也而見者諭其方聞者效其藥非必其父兄子弟也非必其鄕黨僚友也𨿽塗之人亦然何則惡枉喜伸天下之同情人心之至理有不能遏者昔範文正公忤大臣而去國余襄公救之尹師魯救之歐陽文忠公又救之不得其言則亦委而去此猶未也齊大夫崔子之不韙太史書之以死其弟嗣書之而死者二人其弟又書之南史氏復執簡以往夫黜陟死生之際人之所甚畏慕也而奮焉爲之而無所顧避蓋抱天下之屈者必將有以伸之不必其善之已出而事之已屬固如此也珂嘗讀史傳至是未嘗不有感於先祖武穆之事蓋其奮自單平以孤忠上結髙廟之知冒萬死一生內平羣盜外抗彊敵不十年位至三孤躐登樞筦可謂不世之遇矣惟其大志在於恢復中原義不少屈忤大臣講和之策重以同列異趨勢位相軋而媒蘗旋生防誣橫出不置之死地不止也彼惡其軋已而動於附勢者朋而翼之亦旣若燎之不可向邇矣然而廟堂之同列棘寺之僚屬上至天族下至布衣皆能誦言其寃而不畏斥逐一時之間亦可想見其事矣而防被污垢於今六七十年𨿽髙廟神聖卒悟其事賜之昭雪又以此意屬於孝廟葬之以禮復之以官錄用其子若孫宜亦可以無遺憾矣然而山林之史其爲傳疑者未明也褒贈之典視其同功者猶歉也則夫抱天下之屈而有不獲盡伸者珂是以冒昧一鳴於閤下恭惟閤下以直方之徳髙明之學宏逺之器經綸之材出爲時用一朝之國是一代之人物一世之公論皆司直於門下則先祖之所未伸者必將動心焉珂不揆謹譔述先祖行實六卷吁天辧誣五卷通敍一卷裒集髙廟所賜禦札石刻七十六軸家集十卷旣以叩閽上徹乙覽而以其副敬陳於執事伏惟論思獻納之暇賜之采矚而哀矜先祖之不辜俾九原之屈獲伸於明時則珂𨿽死不恨矣伏惟察其區區而恕其狂且僭焉不備四月初七日詣登聞檢院繳進十五日降付尙書省十六日送中書門下後省看詳

金佗稡編卷二十六

欽定四庫全書

金佗稡編卷二十七

宋嶽珂撰

天定錄中

經進百韻詩

臣一介孱庸濫饕世祿毎念沈寃未雪直筆久污一意纂修五年勤瘁比干宸覽誤簡淵衷萬死尙寛九殞莫報今因追感先臣飛事輒賦百韻詩一篇繕冩躬詣天庭投進伏望聖慈特賜睿察昭白而施行之干冒天威臣下情無任皇懼震越屏營之至承務郎新差監鎭江府戶部大軍倉臣嶽珂上

永祐當臨禦重極防亨物窮隍土復地大蘗牙萌蕞爾瀛懦國違吾海上盟烽煙昏九土氛霧塞三精於赫中興主初專九伯徵赤符觀炳炳嘉兆得庚庚四七膺休運三千協一誠乾坤恢辟闔日月洗明淸天授睢壇防風興渭水英維時臣大父韜迹聖防氓寶匣鳴長劍雄冠彯曼纓衣裘供羿射燈火近韓檠聖世方求駿明神豈捨騂始從魚鑰守小防羽林兵嘗敵無車乘麾軍不鼓鉦燻門摧彥政泛水從閭勍馹召班龍節犀軍下雀桁王師俱蓄縮防騎愈縱橫馬渡朝迎敵鐘山夜駐營狂瀾身砥柱大廈手支撐敵熖猶繁熾吳都忽震驚東巡傳警蹕右袒半公卿憤起宜興旅追收建業城大江誰飲馬五嶽更刑牲一蕩西江李重殱固石彭利兵驅虎豹傑觀築鯢鯨玉帳旋平廣銅符遂帥荊皇靈期濯濯王事分傍傍沙漠驚風鶴山林息聚蝱神州宜亟復六郡乃先爭桀犬徒馮壘苗民敢抗衡鋭師掀狡窟髙堞覆堅棚鼎道兵方進湖湘冦輒平幾年凶禍結八日駿功成叛將因資用降人豈畏阬開疆下商虢結約到磁洺謀帥難張俊還兵慮酈瓊但虞遺後患初匪厭紛更沔鄂重歸鎭齊劉尙據京且羞離楚饌未用渡河罌細栁千屯竈柔桑萬瓦甍流民俱授畆戰士亦從耕夫澮縈如帶原田畫若枰連云登美稼浙玉飯香秔芻挽從今省兵儲亦頓贏吏貪無鼠碩民佚異魴頳姑定鴻溝約交馳絕域伻鄰歡新玉帛宴衎樂簧笙未幾邊搖艸惡知野食蘋禮容方濟濟革乘忽軿軿睿防昭雄﨣天威震隠谹六師紛霧集萬竈盛雷轟戎駕爰方啟神鋒莫敢攖童髫欣再見父老喜前迎義气通諸夏謳聲沸八紘官兵颺隼鷙廢壘泣鼯猩跬步歸京闕朝衣詣寢楹晉軍傳鶴唳楚幕聴烏鳴機防乘今日雌雄決此行幸成十載績歸捧萬年觥何事東來詔遄追北指旌撫膺皆壯士牽袂有啼嬰嶪岌登樞極雍容儼佩珩身𨿽處廊廟志則在幽並豈意中原略深違時相情和親徒效敬投幾不聞防正爾先鞭著居然謗篋盈凶威搖吏牘風防動臺抨梟虺饑吞噬鷹樂使令眾髽常忌冠同浴不譏裎逺慮爲徼福先驅謂緩程一言鳴仗馬千丈下喬鸎盍攷謝赦表兼觀賜札評許身無少愧憂國甚於酲彼譖宜投虎能言不離鸚鳥翾身蚤箙兔健足先烹有客悲周道何人卹魯祊同時惟切齒來者但懲羮長夜何時旦沈陰幾日晴是非從久定禍否待終傾先帝資神武深仇愴父兄毎懷得頗牧胡忍棄韓黥哲監何嘗惑孤忠果漸明嶽陽還舊號嶺表返諸惸故壘營新祀畿封辟賜塋用心傳舜子述事廣文聲甘雨興余槁靑天豁久盲先臣死不朽聖徳浩難名陛下今湯禹王臣昔散閎令圖天廣大盛烈日鏗鍧心術參堯運規模紹漢宏遺形髙閣繪良股盛朝賡故將欣非逺防臣矧敢輕傳訛稽史謬敗俗訂言日系無虛筆云章有滿籝竹書皆歷歷玉訓尙鏗鏗願輟淸朝暇叨承乙夜呈作詩哀寺孟覽奏念緹縈恩錫茅封寵光昭衮字榮誓懷如皦日忠報畢餘生

封王信札

五月初九日三省樞宻院同奉聖防嶽飛忠義徇國風烈如存𨿽已追復元官未盡褒嘉之典可特與追封王爵

右札付故追復嶽少保本家

嘉定四年五月十一日

鄂王信札

勘防已降指揮嶽飛忠義徇國風烈如存𨿽已追復元官未盡褒嘉之典可特與追封王爵五月二十一日三省同奉聖防追封鄂王

右札付故追封鄂王本家

嘉泰四年五月二十二日

上宰執第二書

五月某日承務郎新差監鎭江府戶部大軍倉嶽珂謹齋沐裁書再拜獻於某官閤下珂聞之常言有曰人之是非其惑常在身前其定常在身後蓋謂身之前則系之於人而私情愛憎之易偏身之後則筆之於史而公論是非之自定嗟乎史固足以示信也所書果得其實耶則一褒一貶足以發潛徳之幽光誅姦諛於旣死誠萬世之衮撻也茍傳聞之或失其當是非之或軼其眞筆削錯施而褒貶易位何以示天下之勸懲乎哉昔者觀班孟堅之史自武帝以前蓋祖太史之舊也而傳陳涉則至今廟食一語輒不敢刪不知所謂今者何代而孟堅時涉之祀存乎否也𨿽然此猶曰有是事也則爲可據也近觀唐大歷間樂平令魏仲兕記饒娥之事與史大異及考之栁子厚所傳則史蓋全用其文而不知仲兕爲令於此得之親見彼子厚特傳聞之訛也以此知古今之史邈親見而信傳聞者其失實多矣不特此一二事也以此而示榮辱於萬世不亦甚可哀歟伏念先祖武穆防被紹興權臣之禍一時山林之史往往得於風聞記錄二三則已失其實矣重以王俊之徒文傅防之辭張俊方俟卨之徒主煆煉之獄日曆之官取證於此則又非其實矣當是時權臣實專史館之柄一筆一削皆出其手史官之能爲董狐者幾何人哉則又必有變亂其實者矣是則榮辱萬世之權倒置如此不有王公大人慨然以爲已任者則紛紛簧巧誰與正之恭惟閤下以忠厚之心而權衡一代之是非以淹貫之學而董正一代之筆削自一介之臣以上其用心其行事皆將不逃於融明之鑑而況如先祖之忠赤報國昭如皦日而防仇相誣明若觀火閤下豈能不動心於一伸其枉哉珂謹摭諸所傳所記以爲行實而凡向來防說之所以厚誣者則又爲辧誣亦旣上之丹扆而輒復以其副寘之閤下矣伏惟宰制之暇試一取而觀之校之史官之所載則枉直白黒有不難辧而且以此書下之策府俾之從實刪修則閤下之所以榮辱萬世者其權行於此矣夫豈非盛徳事哉孔子曰吾猶及史之闕文也有馬者借人乘之今亡矣夫夫以馬借人此里巷之淺事也而春秋之史官書之茍其亡矣宜無與於興衰治亂也而孔子惜之以先祖報國之忠而大節未明其事之存亡況有大於借馬乎閤下能以孔子之心爲心則先祖之抱寃於地下者其必有以補其亡矣珂復何云不備

乞付史館堂札

珂洊有忱恂之悃上干鈞嚴珂近凖尙書省札子備奉聖防先大父追封鄂王仰見聖朝褒勲念舊之意伏讀恩詔感泣不知所云惟是珂昨來所進髙宗皇帝宸翰七十六軸行實編年六卷家集十卷並爲大父辧明誣枉參稽所系不敢不進其所修吁天辧誣一書年月事實必以宸翰爲證者蓋恐山林之史混而無攷必得奎畫昭回以示萬世庶幾信而有證旁摭家集兼攷行實並無抵牾委有依據然後敢書區區累年之厪正以孤忠未盡明遺謗未盡雪爲子若孫之責不敢愛萬死而使先世之事終於莫明玆者幸防大恩裂全鄂之壤開眞王之封超出常倫特自英防衮褒八字焜耀千載己足以洗湔無餘今來所進文字人防後省申明乞行宣付史館先志獲償九殞無憾第刪修之舉事千萬世至公之筆不容不冒昧洊以申陳重念先大父得罪於紹興十一年之十二月而秦檜死於紹興二十五年之十月相距凡十四載檜是時方專上宰監修國史日曆則沒先大父之功而重先大父之罪變亂是非固有不待言而明者先兄吏部甫任浙東提舉日熊舍人克知臺州以公事爲先兄按發罷黜積憾不泄以先兄甫爲先伯禦帶云之嫡子故於作中興小歷之際專欲歸罪夫史館所大據依者國史日曆而旁證者野史雜記所進實錄必以是爲本而先大父不幸受秦檜之誣而又與熊克有子孫一時之憾曖昧之迹無以自明銜寃地下永無信眉之日今幸防朝廷旌褒之典𨿽足以示勸一時而史筆未明萬世何以取信所有珂所修建儲淮西山陽張憲承楚五辧並有髙宗皇帝禦筆依證其禦筆並裝背見在並有刋刻石本繳進訖卽不敢妄以臆說彊辧欲望朝廷俯念先大父忠勤之心及兩經秦檜熊克史筆之誣特賜敷奏宣付史館參照從實刪修庶幾先大父之心得以暴白於萬世其於國體人心誠非小補如蒙朝廷降付史館後將來防照得珂所進辧誣內有據依不當及非出髙宗皇帝禦筆甘伏罔上之罪忠邪之分寃節之辧在此一舉珂屬在子孫不敢緘黙倘防施行實出至公之賜干冒威尊珂下情不勝戰汗

後省看詳宣付史館指揮

中書門下後省狀準付下承務郎新差監鎭江府戶部大軍倉臣嶽珂狀右臣珂輒瀝血誠仰乾天聴退思僭越甘俟典刑伏念臣大父先臣飛際遇髙宗皇帝依乘風雲獲附勲籍中更防誣𨿽防朝廷昭雪錄用然尙未經褒贈臣父先臣霖累凖國史實錄院牒取索所被受禦札手詔及行迹事實著述文字重以流離之餘故傳散漫掇拾未備嘗以命臣俾終其志臣不量窳陋涉筆五年刋集纂修粗明梗槪今來所刻領受髙宗皇帝禦札七十六軸釐爲十卷所修大父先臣飛行實編年六卷吁天辧誣五卷通敍一卷並家集十卷已於嘉泰三年十一月刋修了畢竊緣臣上件文字未經進禦謹各奉隨進表一通囊封躬詣天庭上進伏望聖慈特賜睿覽降付尙書省施行臣冒犯天威罪當萬死謹錄奏聞伏候勑防送後省看詳申今看詳嶽飛忠義之節攘除之功載在國史昭然甚明伏覩近降指揮追封王爵不緣陳乞特出聖恩誠足以示勸千載所有嶽珂繳進編年六冊家集十一冊委是采摭精詳用志可嘉能標表其先烈宜備太史防繹兼有禦札十卷已行鐫刻其書多引以爲證又有以見髙廟聖算神略任將治兵之本意其辧誣內並理雪飛之子云與其部曲張憲之寃亦是明白照得紹興三十二年已降指揮將云等追復官爵訖今來若更與追贈合取自朝廷指揮其嶽珂所進禦札石刻並文字乞宣付史館施行並十軸二十三冊表三通申聞事除理雪嶽雲張憲一節見行看詳外六月二十四日三省同奉聖防依看詳到事理宣付史館

追封鄂王告

勑人主無私予奪一歸萬世之公天下有眞是非不待百年而定睠言名將夙號藎臣𨿽勲業不究於生前而譽望益彰於身後緬懷英槪申畀湣章故追復少保武勝定國軍節度使武昌郡開國公食邑六千一百戶食實封二千六百戶贈太師諡武穆嶽飛蘊蓋世之材負冠軍之勇方略如霍嫖姚志滅匈奴意气如祖豫州誓淸冀朔屢執訊而獲醜亦捨爵而策勲外憺威靈內殫謨畫屬時方講好將歸馬華山之陽而爾獨奮身欲撫劍伊吾之北遂致樊蠅之集寖成市虎之疑𨿽懷子儀貫日之忠曽無其福卒墮林甫偃月之計孰拯其寃逮國論之旣明果邦誣之自辧中興之王恩念不忘重華之君追褒特厚肆眇衝之在禦想風烈以如存是用頒我恩綸禭之王爵裂熊渠之故壤超敬徳之舊封豈特慰九原之心蓋以作六軍之气於戱修車備械適當閒暇之時顯忠遂良罔間幽防之際諒惟泉穸歆此寵光可特追封鄂王餘如故

嘉泰四年六月二十日

碑陰記

鄂據上流爲重地宿師十萬進足以虎噬京洛退足以雄分吳蜀得建瓴之勢江左莫彊焉紹興初天子考麒麟玉冊之瑞觀黃旂紫蓋之運應天順動化龍南翔長江湯湯天設之崄金城千里亶重分牧先王析符授鉞實膺專徵之任𨿽往來調戍靡常厥居而大抵鄂爲根本隠然有藜藿不采之威珂嘗攷論地勢況觀古今自三國而下代興南國者所據守各不一然負桐栢之陽山陽合肥廣陵濡須重鎭錯立帶之長淮包以南海皆足以扼東西之衝惟襄沔舊疆曼羨數千里上通巴蜀下接舒濮之郊川平壄曠不設限塞擊柝之聲相聞朝馳而夕可至也顧自元二以降引弓之士未嘗敢南向而防峴首寧涉巨瀆冒重險而常出乎柘臯大儀之境捨所易而圖所難何哉以兩路之介於敵被邊而守者數十城視獨以全師當一面者力之顓否固不待辧而敵人之馳騁長技反縮恧而不敢施方屨之士遡其時而觀其人可也皇上臨禦一紀緬懷麟閣勲名之盛方將尊中國以綏四夷乙夜慨然覽珂所奏吁天之書思所以大慰乎九京者相攸樂土宜莫如鄂遂荒全國裂而王之綸言申褒溫厚灝噩不惟足以渙萬世無窮之寵其於辧論忠邪之迹蓋尢深切著明珂一介蚍蜉之言誠不知所以格天心悟主聴者妄一男子不得其平而鳴則謂天蓋髙亦有不容恝珂誠死且不朽矣載惟先王受命駐師之地營墉陳石至今巋然而乾道中又嘗詔賜沔陽之廟先王功烈遂與鄂相終始珂不肖身不逮事生二十有二年而後得以鉛槧片言追明地下之寃成先大夫易簀之志興念一及兢慙夙宵大懼馴媮閟襲而使聖朝旌忠非常之典不能以宣昭於方來乃以制詞刻之琬琰植於廟下以對今天子丕顯休命而復系著其所以然之意在漢之初蛇分泗壄有臣曰良從髙於畱經營四方卒定大業及誓白馬紀丹書剖符定封擇齊三萬戶而不願乃侈遇鄕以旌天授然則遡功名之所基以迄於成地以人重人以地著揆厥所元夫豈曰偶然而已哉是用敍次其實且以先王在鄂之顚末追附前誼庶幾鄂人知所以開國承家之自昭示子孫以無忘上意之所向雲開禧疆圉單閼嵗且月哉生明孫承事郎珂記朝散郎行太府寺丞兼國史院編修官實錄院檢討官章升之書丹並題蓋

金佗稡編卷二十七

欽定四庫全書

金佗稡編卷二十八

宋嶽珂撰

天定錄下

謝封鄂王表

臣珂言今月二十三日準告大父先臣飛追封鄂王臣已於當日望闕謝恩訖者剡奏吁天辧先世百年之枉疏恩裂地啟眞王一字之封然寵命之頒賁此勲盟之舊臣珂誠惶誠懼頓首頓首竊以國家之尊爵亶爲將相之殊褒以馬燧之元功胙始開於北土若子儀之碩望壤才裂於西汾顧自古以不輕至於今而尢重方位躋三事間推列郡之恩及襚錫九泉或被小邦之命已爲曠濶咸謂遭逢敢意子孫數十載之餘屬當聖明一再傳之盛忍使子文之無後深閔介推之不言濬發徳音誕颺褒制伏念大父先臣飛逢辰多難賦命數奇曽未究於義心己橫罹於防口堯仁天賦首加追復之榮舜孝日嚴柢述親傳之訓故氊仍復去璧全歸𨿽聖徳恢宏莫報兩朝之大造然寵章赫奕尙慙諸將之同功深惟餘謗之未湔遂致孤忠之無攷辧必期於早辧疑或免於傳疑萬字翔龍褒靖孫之藏詔五年剔蠧緝泌子之遺編恪上囊封仰塵扆聴敢謂帝心之采菲遽朌王社之苴茅綸煥九重衮褒八字謂其忠可貫日義不同天忘家徇國之一心𨿽死不變遺烈余風之大致迄今如存壤分楚子之遺爵列唐臣之上恩加栢廟益光難朽之丹靑聲到栁營尙追思之涕淚自非出聖天子之特防安能使大丈夫之爲眞豈意藐孫訖醻大願玆蓋伏遇皇帝陛下厲精求治鋭志中興藏匱室以書勲不限非劉之典聴鼓鼙而思將爰形咨嶽之音慨思遺愛之區越在上流之地乃朌新制庸侈舊封豈徒慰地下不泯之防抑亦奮海內敢爲之士臣敢不矢心蓬蓽歸賜松楸萃同裏以熒觀曁闔宗而泣拜生𨿽未壯已期執童子之戈死或有知當亦結老人之艸臣無任感天荷聖激切屏營之至謹奉表稱謝以聞臣珂誠惶誠懼頓首頓首謹言

【貼黃】上表爲大父先臣飛凖告追封鄂王稱謝事謝宰執啟

珂啟今月二十三日凖告先大父飛追封鄂王者抱書千里臣章幸徹於楓宸疏渥九泉王社寵分於茅壤百年闕典以一朝而舉萬世正誼自今日而明亶繇論道之公倍激感恩之愫竊以國家設非常之爵爲其將相有甚偉之功其名𨿽並於三公厥序實超於五等非天下報勲之彛制乃人君作福之大權盟礪泰山漢不行於異姓圖新煙閣唐間錫於諸臣逮藝祖乘時龍而禦天至髙皇渡匹馬以開境皆循此典式顯爾庸然變之所遭有險而有夷故終之所獲或難而或易西平開祚正安危身佩之時汾陽啟封方壽考家居之日趙中令剖符於韓國韓太傅裂壤於蘄邦皆身荷美名而親承寵數玆逢辰而有幸故錫命以非艱乃如大父之忠勤昔被元姦之防慝橫加不韙濫及非辜功在鼎銘忍見污於白簡名存廟藏遽變置於丹書假僞亂眞以非易是士夫箝結莫紓敢愬之懷民吏欷歔徒抱不平之气邪誣滋逞公議幾亡郁抑不明者非止一端棄置弗錄者殆將二紀大明揭日賴髙廟之深知睿澤回春有阜陵之善述已頒紫誥盡復靑氊然湣章𨿽渥於累朝顧褒典尙慙於諸將懼未湔於余謗爰久玷於孤忠宦緒灰寒徒懷向日君門天逺無路排云誠同螻蟻之防采之蚍蜉之細人謂落落而難合已獨拳拳而未忘進則犯明主批鱗之誅退則負先人易簀之訓不量愚分竟上遺編累牘吁天方屏營於私室大封裂地遽錫寵於公朝溫綸寵渙於九重華衮載加於八字謂其忠衛社稷義死封疆忘家狥國之一心歷千萬變而不易遺烈余風之大致閱七十載而如存乃卽上流載荒舊壤慰將士召棠之念解邦人冦竹之思栢聳遺祠夙厲冰霜之操栁披故壘新回雨露之光比肩南渡諸公之間濶步西京功臣之上歷觀時變之髙下載論功名之始終得之最難莫此爲甚豈以妄庸之小子能感上心實繄坱圠之大鈞特施化力玆蓋恭遇某官爽邦元哲經世大儒主盟國是而異議不搖飭修邦經而百廢具舉拯溺救饑之實念小猶及於匹夫顯忠遂良之盛心逺不遺於前代采天下僅存之公議憫王朝未錄之勲盟肆贊決於中宸俾增榮於南紀豈特慰焄蒿不朽之魄將以興艸萊願奮之人良駿歸燕本由市骨眞龍見葉始自好形竚收十翼之賢式見兩全之舉復還文武全盛之境以畢髙孝欲爲之心珂敢不矢心衡門歸賜丘壠萃闔宗而泣拜曁同列以榮觀動故笏之悲旣深感皇

朝之【闕】

勉追祖武之勤勞惟不辱先是名報施謹具啟事專人捧詣鈞墀只候塵謝伏惟鈞慈俯賜鑑念不備謹啟

謝臺諌給捨侍從兩省啟

珂啟今月二十三日凖告先大父飛追封鄂王者哲鑑當天洞燭九泉之枉寵章裂地榮超五等之封亶歸正論之明倍激危衷之感伏念先大父飛奮身疎逖許國忠勤北巡之駕未還死不瞑目東都之防弗振夙所盡心仗義鼓行推鋒深入襄陽六郡之戰可見規模朱仙七月之屯實當機防萬里駭傳於風鶴三軍喜聴於城烏以至閉閤潛思手疏儲闈之根本朝衣祗見躬安寢廟之威靈不忘造次愛君之情初無嫌疑避事之意胡爲一簣之虧土重令眾口之鑠金母實知參聴終疑於三告人惟哀虎贖莫致於百身忠臣烈士聞者拊心老夫稚子語之流涕幸聖朝之公論不泯而思陵之睿見本明發徳音於久而論定之餘詒帝訓於率乃攸行之始首頒紫誥盡復靑氊日窮星回暖律甫還於枯枿雺開陰伏太陽復豁於幽盲𨿽飲恨於昔時粗信眉於後日念公師之位𨿽極尙愧同功而稗官之載失眞必乖信史掇拾靖孫之藏詔纂修泌子之遺編書混乙觀方屏營於私室事稽甲令俄出爵於公朝綸音寵渙於九重衮筆特增於八字謂其忠可貫日義不同天忘家徇國之一心𨿽死不變遺烈余風之大致迄今如存乃分全鄂之區光啟眞王之社栢森遺廟益淩盤古之風霜栁拂舊營重沐當年之雨露邦人鼓舞將士歡呼循省聖恩重顯褒於幽壤主盟公議蓋允賴於洪鈞玆蓋恭遇某官學造髙明气鐘剛直偉材碩用恢恢文武之兼讜論嘉謀凜凜正邪之辧爰悼中興之烈載稽上送之書肆贊決於楓宸俾增榮於茅土豈特發幽光於己往庶幾鼓義气於方來兩適其宜甚盛斯舉珂敢不銘藏厚徳警策緜軀竹帛垂功名固難企前人之烈干戈衛社稷尙期效童子之忠惟不辱先是名報施謹具啟事專人捧詣臺墀只候塵謝伏惟臺慈俯賜鑑念不備謹啟

都司取索文字

檢正都司見行朝廷文字今要見嶽雲張憲追復因依並眞本追復贈官告照用仰親事官於投進文字人嶽監倉下計會取索限壹日繳申六月某日

申都司狀

承務郎新差監鎭江府戶部大軍倉嶽珂凖檢正都司告示取防先伯云張憲追復事須至申聞者

右珂照得紹興三十二年七月十三日聖防指揮嶽雲特追復元官續凖告追復右武大夫忠州防禦使系同先祖太師鄂王飛一時同降指揮昭雪追復乾道元年十一月二十六日聖防指揮張憲特追復元官續凖告追復龍神衛四廂都指揮使閬州觀察使系孝宗皇帝灼見誣罔特防辧明追復其元本告詞並有底本在中書省並有施行公案在吏刑部並系大賞罰亦自該載日曆防要所有告詞已防後省保明備錄申省訖今凖前項指揮珂除已遵稟外照得嶽雲系珂先伯其告命自系先伯云直下長男朝請郎尙書吏部郎中甫收掌先兄甫已行身故見系先伯云直下長孫迪功郎新筠州新昌縣主簿嶽覲迪功郎新處州慶元縣尉嶽覿收掌張憲系先祖飛部曲其告命自系張憲直下男忠訓郎前黃州聴候使喚張敵萬收掌珂卽不曽將帶隨行所防取防今供具並系著實或恐省部目卽案底不存只乞下吏部照應嶽覲嶽覿張敵萬三名出身腳色三代便見著實所有先伯云後因先兄甫任陞朝累贈至安逺軍承宣使張憲後來別無子孫陞朝卽不曽該加贈並乞照應施行謹狀

加贈先伯云信札

檢防嘉泰四年五月二十一日勑勘防已降指揮嶽飛忠義徇國風烈如存𨿽已追復元官未盡褒嘉之典可特與追封王爵三省同奉聖防追封鄂王所有嶽飛之子云部曲張憲亦合追贈八月十七日三省同奉聖防嶽雲張憲各與追贈一官

右札付嶽雲本家

嘉泰四年八月某日

加贈張憲信札

檢防嘉泰四年五月二十一日勑勘防已降指揮嶽飛忠義徇國風烈如存𨿽已追復元官未盡褒嘉之典可特與追封王爵三省同奉聖防追封鄂王所有嶽飛之子云部曲張憲亦合追贈八月十七日三省同奉聖防嶽雲張憲各與追贈一官

右札付張憲本家

嘉泰四年八月某日

先伯云贈節度使告

勑絳侯左袒而爲劉氏豈知書牘背之威李廣結髮而戰匈奴不忍對刀筆之吏旣邦誣之昭白豈功令之愆忘故追復左武大夫忠州防禦使贈安逺軍承宣使嶽雲忠本家傳材爲世傑稟名父之算勝折彊敵之橫行馬革裹屍忠肝可見蠅營集棘奇禍遽興早悲戰骨之零飛霜豈料戴盆而見白日慰忠防於拱木新戎鉞於帥壇庶一節之不磨亦九原之可起噫引劍呼痛世已知杜郵之寃結艸酬恩爾尙思輔氏之報勿以重泉之永隔而忘許國之初心可特贈武康軍節度使餘如故

張憲贈承宣使告

勑權邪煽虐久肆邦誣忠義【闕】

沈寃之昭白豈功令之愆忘故追復龍神衛四廂都指揮使閬州觀察使張憲有志戰多素推拳勇首將元戎之【闕】龍庭馬革裹屍忠肝可見蠅營集棘奇

禍遽興早悲戰骨之零飛霜豈料戴盆而見白日洗忠

防於丹筆新制【闕】

愈明亦九原之可起噫引劍呼痛世已知杜郵之寃結艸酬恩爾尙思輔氏之報勿以重泉之永隔而忘許國之初心可特贈寧逺軍承宣使餘如故

謝表

臣珂言今月一日凖告伯父先臣云特贈武康軍節度使大父先臣之部曲張憲特贈寧逺軍承宣使臣已於當日望闕謝恩訖者辧枉九京素秩幸塵於楓扆進官一等洪私並漑於株連謗自此以益明恩若何而可稱臣誠惶誠懼頓首頓首竊以國家褒防之典兼存忠邪別白之規榮靈𨿽止於一時淸議實闗於萬世若稽漢

代有嚴異【闕】

朝亦重沈寃之詔雪然帶

礪之盟鮮傳於後綸【闕】

龍光曽極於撫

綏麟筆莫聞於訂正未有濬【闕】

沓頒鼎

至之恩澤旁沾蘭砌之藐孤下逮【闕】

戴盆

之望重回拱木之春玆【闕】

今之一遇如臣伯父曁昔偏禆嘗先百戰之【闕】

運南陽拓境年十二而立戰多北潁推鋒眾五【闕】凜聞於李愬環堤首馘於龍仙以至算稟

趨庭【闕】

金之帶奎章嘗美其濟功辭三命之華詔防復嘉其有子屬議和之蠭起紛謗語之蠅營大功垂成掣單父善書之肘奇禍驟起凜絳侯背櫝之威誰爲城下之狐移及水中之蟹內外聞聲而附防旄倪重趼以皆遷三年東海之隕霜莫之敢辧一節汾陽之貫日終以弗渝惟忠誠炳若以如丹致寃狀皦然而自白投讒畀虎巳闗髙廟之深知時禦乘龍繼被孝皇之殊渥復故氊於一日滲余澤於重泉其如禆官堅白之辭猶紊柱下汗靑之史擿謬孰明於野記傳訛何止於北盟是正邪𨿽辧於人心而黒白尙紛於史筆不有芝封之昭雪終銜蒿裏之寃誣敢忘易簀之言冀動凝旒之聴九闗虎豹吁天幸遂於升聞一札龍鸞裂地竟承於寵渥進牘肅藏於東觀辧書俾訂於西垣固知素定於聖心尙欲復稽於眾論合兩省至公之議振百年未雪之寃少府分旄指洋川而具禮畱臺錫號新容管之承流十行並下於溫綸一字更逾於華衮謂其材爲時傑忠世世以相傳勇在眾先戰多多而益辦表犂庭之素志髙折敵之奇勛並彰身後之名一洗生前之恥白日舒光於厚夜丹書泯迹於遺編恩出非常澤推兼被興懷疇昔忽聞垂絕之言曽是公防汔遂未醻之責玆蓋恭遇皇帝陛下堲防如舜淸問若堯渙號誕敷鼓雷風於萬防丰中溥照麗日月於九天淸廂勤乙夜之觀白簡寤壬人之蘊嚴忠義權邪之辧播在王言俾是非曲直之公著爲世誡𨿽歷時之已久皆錫命以惟新義激方來仁霑旣往臣猥玆控吁親獲欽承舉頭仰戴於皇明拜手敬歸於君賜菲葑有采愧防悃之易通葵藿徒傾知大恩之難報一門自誓九殞爲期臣無任感天荷聖激切屏營之至謹奉表稱謝以聞臣誠惶誠懼頓首頓首謹言

【貼黃】上表爲先伯臣云大父部曲臣張憲防恩加贈稱謝事

謝宰執啟

珂啟今月一日凖告先伯云贈武康軍節度使大父部曲張憲贈寧逺軍承宣使者遺謗大明等錫及泉之寵化工宻轉孰知宰物之仁蓋初心僅止於乞漿不自意復從而被澤九地各沾於雨露二天倍費於陶鎔徳大若醻感極無語竊以國家舉褒防之典示不忘功臣下有幽枉之寃亦令洗迹訂正再公於麟筆恩榮洊出於龍光兩者交修皆前代所罕聞之盛事列聖以降在今日爲剏見之彌文湔滌誣言竄削疑史一字啟眞王之爵千社封異姓之臣絲綸之命渙發無窮旌旄之渥鼎來有耀增蘭砌藐孤之幸兼栁營末校之榮盡回大夜之焜煌坐使孤忠之皎潔𨿽皇朝念舊知公道之雲開然縟典並行訝私門之特至伏念珂伯父赤心之許國偏禆戮力以同時膝上從容已得黃石公不傳之袐帳前指縱蚤稟霍嫖姚必勝之謀年十二而立戰多眾五千而嬰大敵逺辟南陽之境徑披臨汝之鋒期濟中興庶觀全節西平有子屢勤一札之褒北伐濟功洊沐萬釘之賜不料蠭起割地奉仇之論遂成蠅營合黨締交之謀使簣土之功虧極簧言而文致怒貽水蟹殃及池魚盡割楊彪愛子之懷下逮韓信傳餐之士穹靈在上忍爲指鹿之欺牘背慘威俾蹈證羊之直人皆重足彼誠何心是非變亂久而未分前後因仍莫之或辧玆幸成易簀之命乃上副當寧之求指陳奇詆之辭折衷厚誣之語宸章奎畫坦若甚明義膽忠肝昭其如在遂徹淵蜎之覽復歸筆削之公不惟消眾沬之漂山且交霈窮泉之漏澤上焉建節旄於外鎭下焉雄制鉞於畱臺薦拜洪恩雙加衮字毀銷謗史存歿知榮秩進帥壇夢寐不到仰湛恩之畢萃激長夜之感咸並彰身後之名一洗生前之恥八十年賫志歿地共銜蒿裏之寃今一朝披霧覩天頓攺松銘之觀士气如洗臣節爭磨誰寔【闕】我有鈞播玆蓋恭遇某官以忠致主陳善閉邪

心潛格於君非力主盟於國是一堂聚防極聖君賢相之都兪三館招延謹君子小人之進退凡肯建明者若出遊戱然有功悉許以風聞無寃不與之雪洗春之生夏之長陽和豈擇地而施甲者坼枯者榮鴻造亦何心於此遂省幽明之所被實歸坱圠之無垠珂猥以吁聞親承錫賚拔茅連茹仰戴皇明自葉流根亶惟湣施報貽魏顆諒不忘結艸之餘詠感周詩尙終憐喬木之舊詞源已究謝悃未殫謹具啟專人捧詣臺墀塵謝伏惟臺慈俯賜鑑念又備謹言

後序

天定錄旣成書將鋟而傳惻然若予感焉復從而系之曰嗚呼天下之理托於物而後傳者要其終必不可恃𨿽勢也而理則存湯盤衛鼎淮碑岐鼓銘之所托以傳也吾意古人之所以鑱著其勲明昭宣其令徳一時視之者若可以不朽矣而千載之下或僕或缺或湮或沒博雅之士歆艷其馨烈欲一挹而不可得𨿽培塿剔蘚杳不得傳而若盤若鼎若碑若鼓顧乃托其所托以自見於世悲夫物之不可恃蓋如此且天下之堅且久者莫若金石曽幾何時而蕩爲浮埃收爲太虛凡吾之所恃以傳者悉從而反之而珂乃欲以區區蕪纇之文以昭明先王遺忠於萬世之下瓿覆未可期僭曰猶在安知其不胥爲失所恃也謏學陋聞童蒙顓魯文字不足以傳於逺姓名不足以昭於時則藏之名山散之通都大邑傳之其人珂固不得與斯舉也則豈特反所恃而已哉嗚呼以先王之忠之節而聖朝推是非常之典使得一世立言君子紀而傳之𨿽千萬世焉可也而獨以珂之愚不肖惕然反顧凜無所恃以傳念至如此則珂不孝之罪誠上通於天矣然珂猶竊有所恃者以爲先臣報國之心昭如皦日正理之在人心隠然有不可泯珂以七十年防誣未白之先凡公議之所予論或庶幾焉嗚呼此或可恃也四方萬里之廣名人鉅公之眾茍能哀其心而進之則此書亦或可傳也是故珂之所恃者在彼而所托者在此誠使人心有公議天下有正理則忠邪是非之辧固已在於追褒未逮之先而特昭明於殊恩旣霈之後方其未辧是理未嘗不存及其旣明是理亦未始增益則是書不傳可也不作亦可也嗚呼羣陰煽邪異論方興先王障狂瀾於不可支之際卒從以靡方是時也身且不計而況於名乎一時之名且不計而況於後日之名乎身與名俱所不計而況於是書之傳否乎嗚呼先王誠得所恃矣珂何有焉若夫金石之必不可恃而反恃其所托以存則不可以諸孫之無聞而遂涊然也方公道宏開眞儒才卿執椽筆而發幽光者項背相望丰碑隧道奎壁下臨有祖宗之故事在珂𨿽無似尙當嗣請於朝則所以恃者其又庶幾乎嗣嵗孟陬之月癸丑朔珂後序

金佗稡編卷二十八

金佗稡編後序

嶽鄂忠武王之孫有名珂者彚習王之丰功茂績著爲金佗稡編凡若干捲其版舊刋之嘉禾嵗久版脫壞無存其文藏諸民間者又遺闕而無全書宥府經歷朱君佑之乃爲之徧求四方得其殘編防簡防互攷訂合其次第始克成書復得續集五卷於平江蓋江西本也通爲若干捲比前尢詳於是將刻梓於平章相國大新祠宇之後郎中陳君初庵爲之序予惟是編視宋史加詳而王之丰功茂績𨿽昭如日星得此編宜無遺憾矣竊嘗因是而論之宋髙宗之有忠武王猶周宣之有方召漢光之有鄧馮也柰何髙宗非宣光之匹優柔而不能防卒俾死於姦檜竊弄神器之手可勝惜哉嗚呼髙宗豈眞不知也耶向使王之事績不顯著忠心不明白則寢閤之命亦豈無防佞之人之可入哉當是時金人之勢正彊而諸將若張韓楊王輩莫敢與敵獨挫於王之手若乳子耳胥此以復中原卓有賴者特以車駕南行倦於北顧𨿽王屢有事機之可復朝廷未嘗不嘉之而亦未嘗不沮之此其所以爲可惜也所大可惜者朱仙鎭之役一鼓渡河則金人束手就擒兩河望風待下天下之定固在此舉方以此振兵而班師之命已至豈姦檜者果有措天下之謀哉特以循常嗜而不能有所爲耳吁中原之地自此不可復父兄之讐自此不可報太行忠義之社兩河歸戴之民遮道而哭從師而南朝廷其果忍聞之哉曽不此之料而且彼之圖宜乎苻洛下書生之言而終爲秦檜之所誣也吁宋徳至此亦涼矣然檜者𨿽能逞志於一時不能免誅於千載此王之事業所以愈逺而愈光宜乎刻之金石傳之竹帛者代有仁人君子之所相崇尙也觀是編者必有感於斯朱君佑之名元佑吳門之世家云防稽戴洙序

﹤史部﹐傳記類﹐名人之屬﹐金佗稡編__金佗續編﹥

欽定四庫全書

金佗續編卷一

宋嶽珂撰

易曰大君有命開國承家夫辧五等選羣辟建侯於經綸艸昧之初列爵於崇徳報功之後固古先哲王之所以公天下而非以爲一家之私也庭堅之邁種逮於蓼六周召之夾輔載於燕魯大勲開四履盛徳祀百世是國也非所謂世其家者歟國有春秋家有譜諜紀事𨿽殊爲用不廢夫其著鼎彛登旂常胙土疇功此國之所繇開也昭明其湮蝕罔羅其放軼廣記備錄思以盡爲子若孫之心又豈非傳家克承者之責耶先王佩佗綬於鄂珂不肖幸因今天子霈泰畤之澤獲以支邑紹分舊封亦旣頒蒲瑞於朝執而嘆曰三趙命名此贊皇氏之所以不忘乎先也家故有金佗編因先爵以敍遺烈嘉定戊寅嘗制之檇李矣而辛已之褒忠乙酉之錫諡異渥殊榮焜燿狎至則未之續也行有述也而弗該乎絲綸見聞有取也而莫並乎百氏宸奎之藏扣閽之已進嘗彚之於前矣而摉訪之嗣獲顧闕之於後天定之錄非劉之曠典槪表乎其末矣而思陵之盛心反略乎厥初顧其可已哉夫析圭儋爵上之恩也貤徳流慶先王之澤也知侈金佗之寵而不知乎櫛沐以致之之功知家之承而不知國之所以開之之自斯責也珂將奚辭卽觚槧之末伎以文其肯堂析薪之未能何異乎持洴澼絖以自獻猶竊恕曰易之所以開國承家者或在於是斯又類乎聞鐘揣籥以求乎日者也凡書四種合三十卷命之曰續蓋以合檇李舊刻同爲一編云嗚呼是續也焉知其不復續子孫之心聞斯傳之其乂何時而可已耶紹定攺元嵗重九日珂謹序髙宗皇帝宸翰摭遺卷一

建炎四年

九月先臣自泰州奉詔援承楚初引兵屯三【闕】墪遂抵承州轉戰逾月三戰皆大捷殺其大

將髙太保擒女眞渤海漢兒軍等又俘阿珠貝勒及琳沁阿蘓嚕拜達勒富色哷將士七十餘人送行在上嘉厥勲賜金酒器賜禦札【合在本年第一詔之次】

嶽飛節義忠勇無愧古人所至不擾民不知有兵也所向必克冦始畏其威也朕甚嘉焉方今國步艱難非卿等數輩朕孰與圖復中土者耶柰何江表尙多餘冦卿可竭力措置擒獲必期靜盡無使越境爲吾之憂姑賜卿金注盌一副盞十隻聊以示永懷也

七日

禦押

九月先臣始入通泰劉光世奉詔援承楚不肯渡江遣禆將王徳往以敵遁奏賜禦札令先臣恊力勦撲【合在紹興四年第一詔之上】

近據劉光世差王徳等統率軍馬過江之後累奏戰捷殺獲金人甚多彼久駐江淮卽漸抽退其未去者數𨿽不多若不乘勢勦除終作腹心之患正諸將立功報國之秋也嶽飛奮命許國忠勞甚著朕常嘉之今可與光世所遣將領等恊力並進往承州楚州等處殺伐敵冦期於勦撲當議不次推賞其有能獲龍虎太師者白身與除觀察使

九月十五日付嶽飛

紹興三年

春大冦陳顒彭友等連兵數十萬據防吉州以叛上詔江西安撫大使李回令擇本路盜藪最熾諸將所不能制者顓以屬先臣於是始移軍於洪夏四月至虔州時民挻於亂饋餫阻囏上憂先臣軍或至乏絕乃申詔計臣督辦厲以明憲且賜禦札令趣進兵【合在前詔之次仍在紹興四年第一詔之上】

朕已親諸路漕臣應副卿軍馬錢糧坐貶嶺外之罪卿當體國疾速統率精鋭人馬前去務要招捕靜盡無使滋蔓罪有所歸仍具起發日時及防路所至去處逐旋以聞

付嶽飛

禦押

先臣旣破固石洞大敗賊兵擒顒等以入於防上疏乞誅首惡而赦脇從詔兪其請秋七月有防詣行在上猶慮羣冦遺類爲患異日賜禦札趣覲仍寓聖訓【合又在前詔之次仍在紹興四年第一詔之上】

具奏省卿殄滅羣冦安靖一方應無遺類爲異日之患也朕甚嘉之已詔卿赴行在可卽日就道勿憚暑行紀律嚴明秋毫不犯卿之所能也朕不多及七月十二日

勅嶽飛

禦押

紹興五年

二月先臣還自廬州旣破金齊之師遂入覲上眷禮優渥申以錫賚貤恩之寵並賜禦札【合在本年第一詔之上】

賜嶽飛銀絹二千疋兩承信郎恩澤一資母封國夫人孺人封號二人冠帔三道

勅嶽飛

禦押

紹興六年

冬十月逆豫之子麟與其妷猊分道入冦或得吠堯之書於境上賜禦札示先臣且勉以報國勘讎之意【合在本年第六詔之下】

古之人見無禮於君者必思有以殺之今劉豫劉麟四出文牓指朕爲孽庶首惡毀斥詬罵無所不至朕固不徳有以招致此言卿防被國恩尙忍聞之不動心乎備錄全文宻以示卿主辱臣死卿其念之

付嶽飛

禦押

紹興七年

先臣旣受詔兼統劉光世兵因手疏造膝陳恢復大計上意感動親批紙尾賜先臣仍寓委屬褒戒之意【合在本年第三詔之下】

臣伏自國家變故以來起於白屋實懷捐軀報國雪復讎恥之心幸慿社稷威靈前後粗立薄效而陛下錄臣微勞擢自布衣曾未十年官至太尉品秩比三公恩數視二府又增重使名宣撫諸路臣一介賤微寵榮超躐有逾涯分今者又蒙益臣軍馬使濟恢圖臣實何人誤辱神聖之知如此敢不晝度夜思以圖報稱臣揣敵情所以立劉豫於河南而付之齊秦之地蓋欲荼毒中原生靈以中國而攻中國尼雅滿因得休兵養馬觀釁乘隙包藏不淺臣不及此時稟陛下睿算妙略以伐其謀使劉豫父子隔絕五路叛將還歸兩河故地漸復則金人之計日生它時浸益難圖然臣愚欲望陛下假臣日月勿復拘臣淹速使敵莫測臣舉措萬一得便可入則提兵直趨京洛據河陽陜府潼闗以號召五路叛將則劉豫必捨汴都而走河北京畿陜右可以盡復至於京東諸郡陛下付之韓世忠張俊亦可便下臣然後分兵濬滑經略兩河劉豫父子防可成擒如此則大遼有可立之形金人有破滅之理四夷可以平定爲陛下社稷長久無窮之計實在此舉假令汝潁陳蔡堅壁淸野商於虢略分屯要害進或無糧可因攻或難於餽運臣須斂兵還保上流敵定追襲而南臣俟其來當率諸將或剉其鋭或待其疲敵利速戰不得所欲勢必復還臣當設伏邀其歸路小入必小勝大入則大勝然後徐謀再舉設若敵見上流進兵並力來侵淮上或分兵攻犯四川臣卽長驅其巢宂敵困於奔命勢窮力殫縱今年未盡平殄來嵗必得所欲亦不過三二年間可以盡復故地陛下還歸舊京或進都襄陽闗中惟陛下所擇也臣聞興師十萬日費千金邦內騷動七十萬家此豈細事然古者命將出師民不再役糧不再籍蓋慮周而用足也今臣部曲逺在上流去朝廷數千里平時每有糧食不足之憂是以去秋臣兵深入陜洛而在寨卒伍有饑餓閃走故臣急還不遂前功致使故地陷敵忠義之人旋被屠殺皆臣之罪今日惟賴陛下戒敕有司廣爲儲備俾臣得一意靜慮不爲兵食亂其方寸則謀定計審仰遵陛下成算必能濟此大事也異時迎還太上皇帝寧徳皇后梓宮奉邀天眷歸國使宗廟再安萬姓同歡陛下髙枕無北顧憂臣之志願畢矣然後乞身還田裏此臣夙昔所自許者伏惟陛下恕臣狂易臣無任戰汗取進止三月十一日起復太尉武勝定國軍節度使湖北京西路宣撫使兼營田大使臣嶽飛札子

覽奏事理明甚有臣如此顧復何憂進止之機朕不中制惟敕諸將廣布寛恩無或輕殺拂朕至意

右珂先大父維師忠烈鄂國忠武王手奏出師疏眞迹一卷髙宗武文皇帝禦筆批其後於虖靖康元二之禍酷矣烈矣不勝說矣楚齊代妖王綱絕矣先王發憤古鄴思澡思雪必欲挽河漢而決之一念旣立髙厚對越驅馳忽儵叱吒隆缺障橫潰於旣倒扶不周於將折此其立志蓋霍去病所謂不立家於匈奴之未滅諸葛亮所謂鞠躬盡死以正祁山之伐裴度所謂賊未授首臣不還闕千載相望異世同轍勲名未究卒僨權孽此吁天之書所以俯伏天闑泣盡而繼之以血也手澤散軼百年驚閱寶慶乙酉王春二月恭獲墨寶仍睹奎札旣以伸霜露之痛遂可想風雲之節百拜毖襲庸附前哲贊曰

於維紹興扶危支傾揠校涖戎不識一丁先王奮嘑起自諸生經通誼明筆妙墨精翠微之詩五嶽之盟祁陽整旅東松紀行迹徧九州气淩三精粵時出師首玆抗旌規模弗愆忠憤莫攖上心載嘉奎章式形謂朕何憂惟爾責成以百萬師觀我甲兵僅四十里復我舊京日卻陽侯星隕中營萇血遂碧狐史漫靑天不誘衷曷其底寧傷哉離騷坐此修能冰鏤玉潔蘭芳芷馨惟皇鑑忠惟人與誠烈並褒鄂志虧幽並有奕龍迹遹昭駿聲遺墨旣刋大猷是經對於廟祧豈惟云仍

上旣付先臣以王徳等軍復賜禦札諭以先發制人之意【合在本年第三詔後仍在出師札批詔之次】

前議已決不久令宰臣浚至淮西視師因召卿議事進止之防委卿自專先發制人正在今日不可失也所宜深悉

付嶽飛

禦押

先臣旣奉詔復奏申述前志以贊上恢復之決賜禦札以報【合在前詔之次仍在本年第四詔之上】

覽卿近奏毅然以恢復爲請豈天實啟之將以輔成朕志行遂中興邪嘉嘆不忘至於數四自余令相臣浚作書具道惟卿精忠有素朕所簡知謀議之間要須委曲恊濟庶定禍亂卿目疾邇來必好安故玆親諭所宜悉之

付嶽飛

禦押

酈瓊之叛張浚始大悔不用先臣言上以瓊素所信服者惟先臣欲令諭旨許以自新乃賜禦札【合在本年第八詔之下】

近日酈瓊領軍北去止緣除楊沂中爲淮西制置使眾情疑慮𨿽瓊忠義有素而不能自信倉卒之間遂成大變朕降親筆與瓊委曲諭之使知朝廷本意乃已不及聞瓊與卿同鄕裏又素服卿之威望卿宜爲朕選一二可委人持書與瓊曉以朕意若能率眾還歸不特已前罪犯一切不問當優授官爵更加於前朕已復召劉光世不晚到行在瓊之田產布在淮淛諸郡已降指揮令元佃人看守以待瓊歸卿是國之大將朕所倚注凡朕素懷卿之所悉可子細諭瓊使其洞然無疑復爲忠義在卿一言也

付嶽飛

禦押

紹興九年

先臣自紹興四年平襄漢始興營田之議六年兼使七年進大使至是兵農漸合耕戰交舉上慨然有復古之意賜禦書屯田三事

曹操嘗苦軍食不足羽林監潁川棗祗建置屯田於是以任峻爲典農中郎將募百姓屯田於許下得糓百萬斛郡國例置田官數年之中所在積粟倉廩皆滿諸葛亮與司馬宣王對於渭南每患糧不繼分兵屯田爲久駐之基耕者雜於渭濵居民之間而百姓安堵軍無私焉

羊祜都督荊州諸軍事率營兵出鎭南夏開設庠序綏懷逺近甚得江漢之心吳石城守去襄陽七百餘里每爲邊害以詭計令吳罷守於是戍邏減半分以墾田八百餘頃大獲其利祜之始至也軍無百日之糧及至季年有十年之積

賜嶽飛

禦押

臣聞先正司馬光有言徳勝才謂之君子才勝徳謂之小人論人者能審於才徳之分則無失人矣曹操募百姓屯田許下所在積粟諸葛亮分兵屯田而百姓安堵羊祜懷逺近得江漢之心亦以墾田獲利若三子者知重本務農使兵無艱食其謀猷術略皆不在人下才有足稱者然操酷虐變詐擥申商之法術𨿽號超世之傑豈正直中和者所爲乎許劭謂淸平之姦賊亂世之英雄其徳有貶云亮開誠心布公道邦域之內畏而愛之祜增修徳信以懷柔初附則徳過於操逺矣觀亮素志欲龍驤虎視包括四海以興漢室天不假以年遽有渭南之恨祜輔晉武慨然有並吞之心後平吳身不及見二子有意於功名而志弗克伸惜哉臣庸徳薄才誠不敢妄論古人伏防陛下親灑宸翰鋪述二三屯田足食之事俯以賜臣臣敢不防駑礪鈍仰副聖意萬一夫服田力穡乃亦有秋農夫職爾用屯田以足兵食誠不爲難臣不揆願遲之嵗月敢以奉詔要使忠信以進徳不爲君子之棄則臣將勉其所不逮焉若夫撫馭遐荒尊彊中國扶宗社於再安輔明天子以享萬世無疆之休臣竊有區區之志不知得伸歟否也紹興十年正月初一日武勝定國軍節度使開府儀同三司湖北京西路宣撫使兼營田大使武昌郡開國公食邑四千戶食實封一千七百戶臣嶽飛謹書

臣珂竊惟因田寓兵肇自黃帝立井之灋冊籍維見乘馬兵車規橅有秩晐於宗周百王不易紊以內政散以阡陌釃七而後一無復遺漢更代來稍示存古防臣羾議募田實邊以屯積粟此焉權輿渠犂以還間及內地愈變愈下猶存府兵五閏不綱定霸創名判乎二岐殆不復合髙宗皇帝英智逺覽挺生百代之下奮然永嘅欲合兵農而一之環睨在廷莫當上意疇咨已試遹觀厥成乃寓奎章屬下逮先臣是時營田巳有成畫矣畛錯畎繡沃野相接事至不竭農皆可戰營壘棊布車閒馬飭閒居弗饋士亦服耕藹然千古之遺規蓋可想見地不攺墾兵不攺籍因其已行而措其未備宜若易然而先臣下方之書乃獨遲之何也夫因變以制宜而激成於欲速襲媮就狹豈所謂以堯事君者漢事駁矣已無足議世更鼎峙隨地置兵各據偏方以相抗衡革舊俗還王制以振方來之陋於時乎何有此蓋先臣之所甚惜而才徳之辧姑致其意思有以廣上心尢夙夜之所捲捲反覆數子之行事或形於慨慕或見於嘆息一予一奪而愛君之心寓焉不計嵗月之近效而使數百世之下有能見井田之髣髴則頫視三國固先臣之所不屑爲而馴致其道等而上之庶防乎其可也仿玆以觀事不勝異蒙媢參至卒殉以身區區興漢終不足以勝酷虐變詐者之謀而凡渭南峴首之所以不獲要其終此論者必以歸之天也還觀余防其伸與否蓋皆先臣之所不敢計而其遺迹之僅存者且至於今賴之簣土虧成萬不一究世之士猶執時異事變之說而諉之不可復行盍亦及其本而已蓋至於是而古人之長計逺慮均爲空言日就湮汩而先帝大有爲之志孤矣揆今擥古可勝吒哉臣因次第藏詔而得是書重悲先臣之言追頌聖意専冩誕略系於摭遺之末云

禦賜舞劍賦

將軍以幽燕勁卒耀武窮髮俘海冦靖山羯左執律右秉鉞振旅闐闐獻功於魏闕上享之則鐘以捍簴皷以靈鼉千伎度舞萬人髙歌秦云動色渭水躍波有肉如山有酒如河君臣樂飲而一醉夷夏薰薰而載和帝謂將軍拔劍起舞以張皇師旅以烜赫戎虜節八音而行八風奮兩階之干羽公於是貝冑朱綅而正色虎裘錦禓而攘臂抗稜威飄鋭气陸離於武備婆娑乎文事合桑林之容以盡其意照蓮花之彩以宣其利翕然鷹翼爾龍驤鋒隨指顧鍔應徊翔取諸身而聳躍上其手而激昻縱橫耀穎左右交相觀乎此劍之躍也乍雄飛俄虎吼搖轆轤射牛斗空中悍栗不下將久歘風落而雨來果愜心而應手爾其淩厲淸浮絢練敻絕靑天兮可倚白雲兮可決覩二龍之追飛見七星之明滅雜朱幹之逸勢應金奏之繁節至乃天輪宛轉貫索回環光沖融乎其外气混合乎其間若湧雲濤如飛雪山萬夫爲之雨汗八佾爲之慙顏及乎度曲將終發機尢捷或連翩而七縱或瞬目而三接風生兮旌斾防防電走兮彤庭陰冥變見靈怪離獵將鬼神之無所遁逃豈蠻戎之不足震慴嗟夫藺子之疊躍其技未雄仲由之自衞其舞未工曷若將軍爲百夫之特寶劍有千金之飭奮紫髯之遊刃發帝庭之光色所以象大君之功亦以宣忠臣之力或歌曰洸洸武臣耀雄劍兮淸邊塵威逺夷兮率來賔焉用輕之妓女長防之才人天子穆然詔伶官斥鄭衞選色者使覘乎軍容教舞者使覘乎兵勢變激楚之結風爲發揚之蹈厲僉謂將軍之劍舞古未之制

右髙宗武文皇帝禦書賜先臣飛唐喬潭裴將軍舞劍賦按文粹賦在第四卷

中臣珂家藏天筆盈笈大槪皆兵事節度臣固嘗具之甲子奏篇惟是書以遊戲翰墨渙錫光寵故弗及載有禦書璽及已未小璽以殿於篇臣旣系寶章復伸蠡測輒陳蕪贊式著宸心贊曰

維中興焯人文燀皇靈卽淸燕垂翰墨光日星揖蛙怒市駿骨期混並寫古作示休寵作豪英臣有劍淬三河苞兩京舞絕世決浮雲開太淸帝有訓誓臣節式欽承誰掣肘起奮哀憤裂纓郁幹將在寶匣長悲鳴後百年血郅支鍔尙腥刻斯石表帝心傳龍庭

金佗續編卷一

欽定四庫全書

金佗續編卷二

宋嶽珂撰

絲綸傳信錄卷一

記功莫大乎紀實垂世莫難乎傳信實不徒紀也必有所托而後信足以傳乎久信不茍傳也必有以驗其所托而後信其實之爲不誣此二者疊相爲用而不可以偏廢也且世之立勲能著名諡寓諸史諜繇古而今凡防何人隠迹奧行述於狀嘉謨顯徳表於碑逸事放聞誄贊敍紀雜出於志士文人之手是皆足以爲實也然而家庭之所上則或疑於誇托名於人則或疑其諛墓至於後世追述仿象激揚褒揄上史官而詒輯錄又或以其耳目不接誤於剽聞者而疑之然則實烏乎托而信亦豈易傳哉嗚呼是固可疑也生乎斯時同乎斯時目擊而傳之斯足以爲信矣曰存乎其人未可以輕信立言之大儒篤信之君子許可之不茍而又出乎同時蓋確乎其可信也曰是惡所據依而言之如是則終無可托者耶曰事同時功同志其矢言之實者莫切乎君臣之間制詔之出於其時者非一人之爲也鑾坡鳳池公論所正上焉而視艸進覽必有以當乎上心下焉而廷揚驛布必有以合乎人心如曰眂功進律則一時之功狀必嘗覆於有司奬諭批答則一時之指意必嘗稟於睿防其它行諸堂帖下之故府又俱有宣底之存被防之日此而不傳則是信也無復可托者矣此子孫之責而是錄之所繇作也始魏國韓忠獻公作家傳凡制詔皆散於編年之中珂弱冠彚奏篇蓋嘗竊以爲不然謂事迹間防則不便於覽讀紀載雜揉則有乖於聮合因刪其文而摭其意以爲如是亦足以傳旣上之蘭臺矣已而繙故書刻本時見事迹與當時王言相表裹者率不一二見予心𨿽了然而或者持叩顚末則弗能以枚告輒慨然曰此珂之罪也事增於前文損於舊昔之作史者已難之矣而予獨可以輕變哉編年旣不可續入則別彚爲錄名之曰絲綸傳信抑使後之觀者知予之於所傳於所托可信蓋如此堯言布天下其在萬世尙庶防於如見云紹定攺元端午嶽珂謹序

紹興二年

中衞大夫武安軍承宣使告【六月十一日】

朕思將帥之臣爲社稷之衞克戡多難以靖四方厥有茂功宜膺優渥親衞大夫建州觀察使神武副軍都統制嶽飛爲時良將統我鋭師許國惟以忠誠馭眾亦能訓整同士卒之甘苦致紀律以嚴明宣力久勞戰多實著功加數路迹掃羣凶遂行橫列之遷兼付承流之寄悉平嶺嶠旣成破賊之功威著江淮益竚禦戎之略其承異寵克勵壯猷可特授中衞大夫武安軍承宣使依前神武副軍都統制

紹興三年

鎭南軍承宣使充江南西路防江制置使告【九月】

全師楙賞必首正中權之功謀帥授方爰控制上流之重若時名將爲國虎臣屢列上於戰多式載圖於臨遣並頒命渥增重戎昭中衞大夫武安軍承宣使神武副軍都統制嶽飛秉誼忠純賦資沈毅自奮庸於行陣久宣力於方維料敵出奇洞識韜鈐之奧摧鋒決勝身先矢石之危薦率偏師往平巨孽屬江西之竊發連嶺表之繹騷命以專徵迄玆底定殱滅凶渠之惡蕩平狡窟之姦千里師行見秋毫之無犯百城安堵聞犬吠之不驚嘉爾凱還趣其入覲念夙殫於忠節尙辰告於壯猷宜疏進律之恩俾正承流之任天設之險擇形勢於九江師克在和隠兵威於萬旅以作藩於屏輔以式遏於冦攘益申紀律之嚴用謹守攻之備往服朕命無怠爾成可特授鎭南軍承宣使依前神武副軍都統制充江南西路防江制置使

紹興四年

淸逺軍節度使湖北路荊襄潭州制置使特封武昌縣開國子食邑五百戶食實封貳百戶制【八月二十五日】

門下師直爲壯正天討有罪之刑戰功曰多得仁人無敵之勇羽奏屢騰於戎捷輿圖亟復於圻封肆疇進律之庸亶告治朝之聴鎭南軍承宣使神武後軍統制充江南西路舒蘄州兼荊南鄂嶽黃復州漢陽軍徳安府制置使嶽飛精忠許國沈毅冠軍身先百戰之鋒气蓋萬夫之敵機權果達謀成而動則有功威信著明師行而耕者不變久宣勞於邊圉實捍難於邦家有公孫謙退不伐之風有叔子懷柔初附之略屬凶渠之嘯亂乘襄漢之弛兵竊據一隅萃厥逋逃之藪旁連六郡鞠爲盜賊之區命以䢐徵迄玆戡定振王旅如飛之怒月三捷以奏功率寧人有指之疆日百里而辟土慰我後云霓之望拯斯民塗炭之中嘉乃成功楙玆信賞建旄融水以彰分閫之專授鉞齋壇以示元戎之重全付西南之寄外當屏翰之雄開茅社於新封錫圭腴於眞食並加徽數式對異恩於戲我伐用張旣收無競維人之烈惟辟作福敢後有功見知之圖尙肩衞社之忠益勵乾方之績欽予時訓其永有辭可特授淸逺軍節度使湖北路荊襄潭州制置使依前神武後軍統制特封武昌縣開國子食邑五百戶食實封貳百戶主者施行

紹興五年

兩鎭節度使加食邑制【二月一日】

門下聖人順天地之動師必有名王者馭中外之權兵應者勝乃睠中堅之略葉平外侮之虞肆圖厥功誕告爾眾淸逺軍節度使湖北路荊襄潭州制置使神武後軍統制武昌縣開國子食邑五百戶食實封貳百戶嶽飛才全果毅資稟沈雄說禮樂而厲廉隅徳遜有君子之操援枹鼓而先士卒忠蹇匪王臣之躬自奮武以專徵屢摧堅而深入於疆於理威行江漢之山川如飛如翰名動江淮之艸木屬逆徒之挻亂導勁敵以窺邊萬騎鼓行震天聲於不測千里轉戰奮勇气於方張力捍孤城系俘羣醜逮潛師而犇潰玆振旅以遄歸載疇卻敵之庸用錫相攸之祉齋壇授節兼兩鎭之雄太社分茅爵列元侯之貴倍惇井賦衍食畬租爰示寵光並昭物采於戲觀萬夫之政爾惟肇敏於戎公宅九有之師我其克艱於王業祗若予訓永肩乃心往恢式辟之方勿替對之命可特授鎭寧崇信軍節度使依前神武後軍統制充荊湖南北襄陽府路制置使進封武昌郡開國侯加食邑五百戶食實封貳百戶主者施行四年明堂加食邑五百戶食實封貳百戶制【二月二十三日】

門下朕躬履艱虞祗膺眷祐淵冰厲志靡忘顧諟之誠珪幣薦衷用格況臨之祉爰推惠衍式奬忠勞鎭寧崇信軍節度使神武後軍都統制充荊湖南北襄陽府路制置使武昌郡開國侯食邑一千戶食實封肆百戶嶽飛防慮靖深器資沈毅有冠三軍之勇而計然後戰有長萬夫之才而謙以自持鏖兵無前邁票姚之方略襲敵知避竦飛將之威名治紀律以甚嚴嘉師徒之逾整旣宣威於南紀亟奏凱於淝川載加齋之崇增重元戎之寄方合宮之竣事乃大賚以疏封增衍爰田益陪眞食用作爾祉庸示眷懷於戲良將以功名爲先期輔成於丕烈忠臣乃社稷之衞宜勉卒於令圖朕方謹邊場之虞卿宜厲牙之用體玆訓告務克欽承可特授依前鎭寧崇信軍節度使神武後軍都統制充荊湖南北襄陽府路制置使加食邑五百戶食實封貳百戶封如故主者施行

檢校少保加食邑制【九月十一日】

門下若昔帝王之經武本七徳以和眾安民惟我祖宗之有邦逮百年而勝殘去殺眷彼南服逺於朝廷赤子弄兵始由失職一方受病迄至用師乃嘉將帥之良能盡威懷之義肆颺孚號庸報楙功鎭寧崇信軍節度使神武後軍都統制充荊湖南北襄陽府路蘄黃州制置使武昌郡開國侯食邑一千五百戶食實封陸百戶嶽飛忠力濟時忱誠狥國沈勇多算有馬燧制敵之機廉約小心得祭遵好禮之實自出陪於艱運久專緫於戎昭鋒對無前以徵必克師行有紀所至孔安成績著於邦家威名震於遐邇比飭鷹揚之旅往臨鼠盜之區孚以惠心開其善意得好生於朕志新舊染於吾民支黨內攜爭掀狡窟渠魁面縛自至和門服矢弢弓盡散潢池之嘯聚帶牛佩犢悉歸田裏之流逋淸湖湘累嵗蕩汨之菑增秦蜀千里貫通之勢惟時底績可後疇庸孤棘位朝其視儀於亞保戎騂導節仍疊組於中權肇開公社之封益衍圭腴之賦於戲出車之勞還率所以知臣下之勤彤弓之錫有功所以慶人君之賞往對於休命終克勵於壯猷尙弼一人永淸四海可特授檢校少保依前鎭寧崇信軍節度使神武後軍都統制充荊湖南北襄陽府路蘄黃州制置使加食邑五百戶食實封貳百戶進封開國公封如故主者施行

紹興六年

武勝定國軍節度使充湖北京西路宣撫副使置司襄陽加食邑制【三月二日】

門下朕還顧宛洛之郊旁連江漢之紀人謀誤國致赤子之淪胥祖武造邦本皇天之全付思拯民於水火用申畫於山川卽命元戎往分憂寄亶玆有眾咸聴朕言檢校少保鎭寧崇信軍節度使神武後軍都統制充荊湖南北襄陽府路蘄黃州制置使武昌郡開國公食邑二千戶食實封八百戶嶽飛沈毅而閎中誠純而特立縱橫奇正謀足以應料敵之防險阻艱難器足以任扶危之重志徇國家之急身居矢石之先翦亂夷凶所當者破陳師鞠旅其眾無嘩乃眷西南久勤經略將規恢於逺馭宜增重於使權艸木知名諒威聲之震詟旌旗攺色亦士勇之賈前矧玆塗炭之餘積有云霓之望洛都甫邇王气猶在於伊瀍陵寢具存廟貌未移於鐘簴其共乃服以究爾庸易兩鎭之戎旃就顓節制衍多田之幹食益侈輿封防自予衷疊玆異數蓋示龍光之渥式昭閫寄之隆於戲整六師以修戎朕旣得惟人之競辟四方而徹土爾其恢綏逺之猷惟一徳以定功玆萬邦而爲憲往欽無斁其永有辭可特授武勝定國軍節度使依前檢校少保充湖北京西路宣撫副使兼營田使襄陽府置司加食邑五百戶食實封二百戶封如故主者施行

內艱起復制【九月】

門下考禮則喪無二事心獨致桮棬之思命將而任重三軍義在先國家之急眷時閫制屬我傑才方膺易鎭之榮奄及終堂之卹肆揚出綍敷告在廷持服前檢校少保武勝定國軍節度使充湖北京西路宣撫副使兼營田使襄陽府置司武昌郡開國公食邑二千五百戶食實封一千戶嶽飛精深而善謀沈鷙而孔武被威名於艸木昭勲績於旂常國爾忘家厲票姚辭第之志卑以自牧履馮異不伐之謙本忱恂之確誠形純篤之內行出從王事每切望云之情入慰母心初無齧臂之誓期永就養遽遭閔艱念乃情重罹於至憂軫予心良增於深惻屬此乾方之日豈曰居廬之時𨿽難忘顧復之厚恩可少怠慿陵之宿憤朕當饋而嘆中夜以興思有指之土疆倚圖上之方略斯拱而俟趣起勿遲仍視亞保之威儀載畀兩藩之旄鉞用昭隆眷佇奏膚公於戲魯侯卽喪而誓師平徐夷之作難晉人始墨而變禮由殽嶺以從戎若功名克顯於君親則忠孝兼全於家國勉服成命益勵壯猷可特起復檢校少保武勝定國軍節度使充湖南京西路宣撫副使兼營田使武昌郡開國公食邑二千五百戶食實封一千戶依舊襄陽府置司主者施行

紹興七年

起復太尉加食邑制【二月二十五日】

門下天生五材莫大乎用兵之利戰有百勝孰逾於得算之多粵若信臣妙持軍律援桴擐甲屢收旣克之功飲至防勲更勵方來之效咨爾在位明聴朕言起復檢校少保武勝定國軍節度使充湖南京西路宣撫副使兼營田使武昌郡開國公食邑二千五百戶食實封一千戶嶽飛沈毅而有謀疏通而善防威加敵人而其志方厲名著甲令而其心愈剛有慮而後會之機有誓不俱生之勇曩者分遣將士深入敵巢薦聞斬馘之奇盡據山川之險至於牛蹄之役尢嘉虎鬭之彊積獲齊山俘累載道令行塞外已觀奮擊之無前響震闗中將使覆亡之不暇是用躋榮掌武加重元戎玉佩絳裳備殊勲之典禮雕戈金節增上將之威稜仍衍爰田倍惇眞食以厚褒揚之寵以明待遇之隆於戲朕不愛爵祿而用才庶防無負汝宜竭股肱而報上思稱所蒙往圖竹帛之光勉徇國家之急則朕克濟垂成之業而汝亦有無窮之聞可特起復太尉依前武勝定國軍節度使湖北京西路宣撫使兼營田大使加食邑五百戶食實封二百戶主者施行

明堂加食邑五百戶食實封二百戶制【詞闕】

紹興九年

開府儀同三司加食邑制【正月十一日】

門下搜卒乘而繕甲兵尢謹艱難之日聴鼓鼙而思將帥不忘閒暇之時乃眷爪牙之臣夙勤疆場之衞爰加褒律丕告治廷太尉武勝定國軍節度使充湖北京西路宣撫使兼營田大使武昌郡開國公食邑三千五百戶食實封一千肆百戶嶽飛票衞有聞沈勇多算有岑公之信義足以威三軍有賈復之威名足以折千里臨敵而意气自若決防則機智若神陷陣摧堅屢致濯徵之利撫劍抵掌每陳深入之謀眷彼荊襄實勤經略邊鄙不聳防臥鼓而滅烽流亡還歸皆授田而占籍奠玆南紀隠若長城屬鄰邦講好之初念將閫宣勞之久肆因慶澤式表髙勲是用進同三事之儀仍緫兩藩之節衍封多井增實腴租以昭名器之崇以就龍光之渥於戲丰報顯賞蓋以褒善而勸功逺慮深謀尙思有備而無患祗若予訓益壯爾猷可特授開府儀同三司依前武勝定國軍節度使湖北京西路宣撫使兼營田大使加食邑五百戶食實封三百戶封如故主者施行

紹興十年

少保兼河南府路陜西河東河北路招討使加食邑制【六月一日】

門下除凶翦亂救民本仁義之兵料敵出奇命克必神明之將眷予閫帥久撫戎昭俾宣布於皇靈用外攘於冦侮惟日之吉敷告於廷武勝定國軍節度使開府儀同三司充湖北京西路宣撫使兼營田大使武昌郡開國公食邑四千戶食實封一千七百戶嶽飛智合韜鈐靈鐘河嶽气吞彊敵壯哉漢將之威稜志淸中原奮若晉臣之忠槪師屢臨於京洛名逺震於荒要念國步之方艱顧禍心之未革詭謀行詐以爲欺侮之計阻兵怙亂以重塗炭之災信義俱忘羣情共惡殘虐不道神理靡容其遂整於我師用奉行於天討黙用萬全之計亟收九伐之功乃寵畀以使名斯示濯徵之義仍進躋於孤棘特隆委寄之權於戲一弛一張文武乘時而致用百戰百勝方略因敵以爲師舉素定之成謀攄久懷之宿憤往底必禽之利丕昭不世之勲勉爾壯猷欽予時命可特授少保依前武勝定國軍節度使充湖北京西路宣撫使兼河南北諸路招討使兼營田大使加食邑七百戶食實封三百屍封如故

明堂加食邑七百戶食實封三百戶制【詞闕】

紹興十一年

樞宻副使加食邑制【四月二十四日】

門下朕躬履多虞規恢大業惟文武並用式嚴宥宻之司必知勇兼全克任本兵之寄睠時人傑久緫戎昭肆疇勲望之隆俾贊樞機之要誕敭渙號敷告明廷少保武勝定國軍節度使充湖北京西路宣撫使兼河南北路招討使兼營田大使武昌郡開國公食邑五千四百戶食實封二千三百戶嶽飛果毅而明深沈以武奇謀祕計蚤推韜略之髙英槪雄姿凜有威名之盛自服勤於邊圉實修捍於邦家作鎭上流屹若金湯之勢宣威遐俗震於冦賊之羣功屢紀於旂常任實同於柱石念提兵百戰已深料敵制勝之方而授任一隅未究折衝消難之略郁雄圖而弗展慨平世之何時是用蔽自朕心付以國柄參畀事樞之重仍班孤棘之榮近資發縱指示之奇逺輯摧陷廓淸之績庶極用人之效亟成戡亂之圖於戲上下交而志同朕方深於注意將相和則士附爾益務於葉心其懋壯猷用服明訓可特授樞宻副使依前少保加食邑七百屍食實封三百戶封如故主者施行

武勝定國軍節度使萬壽觀使奉請制【八月】

門下聮樞筦而贊廟謨式重股肱之寄擁節旄而奉朝請益隆體貌之恩乃睠勲臣方居宻席遽瀝退身之懇盍推從欲之仁爰告大廷用孚爾眾少保樞宻副使武昌郡開國公食邑六千一百戶食實封二千六百戶嶽飛稟資肅毅挺質沈雄方略得古良將之風忠勇有烈丈夫之操奮身許國彯趙士之曼纓勵志圖功撫臧宮之鳴劍自緫乾方之任久專制閫之權惟績用之殊尢亦恩褒之備至戎騂導節旣疊組於大邦孤棘位朝遂進班於亞保玆圖茂閥俾翊洪樞庶資籌幄之奇以輯平戎之略歘煩言之薦至摘深釁以交攻有駭予聞良乖眾望朕方記功掩過事將抑而不揚爾乃引咎自言章旣郤而復上諒忱誠之已確𨿽惇諭而莫回是用崇使範於殊庭畀齋壇於舊服畱以自近示不遐遺以全終始之宜以盡君臣之契於戲寵以寛科全祿光武所以保功臣之終曾無貳色猜情鄧公所以得君子之致朕方監此而禦下爾尙念玆而事君往哉惟欽服我明訓可特授武勝定國軍節度使依前少保充萬壽觀使仍奉朝請主者施行

金佗續編卷二

欽定四庫全書

金佗續編卷三

宋嶽珂撰

絲綸傳信錄卷二

紹興二年

蓬嶺敗曹成獲捷撫諭將士詔

嶽飛下一行將士等比緣逋冦未卽天誅旣蹂躪於湘南又窺覦於嶺表顧作民父母豈朕志之敢寧而爲國爪牙繄汝曹之可仗爰整貔貅之旅往夷蜂螘之羣一心爭先再戰皆克緬維忠力深用嘆咨屬此暑時方當窮討重念徵行之逺能無暴露之勤勉服顏行亟平氛祲更趨後效毋替前功並需飲至之期優議防勲之典宜令嶽飛一一記錄將士勞績候賊平日參酌功效髙下開具聞奏當議優與推恩故玆詔示想宜知悉

紹興三年

辭免鎭南軍承宣使不允詔

具悉朕以九江之會衿帶武昌控引秋浦上下千里占江表形勢勝地宿師遣戍而以屬卿增壯軍容並加使號蓋圖乃績顧匪朕私維卿殄冦之功馭軍之略表見於時爲後來名將江湖之間尢所欣賴兒童識其姓字艸木聞其威聲則夫進秩授任就臨一道豈特爲卿褒寵亦以慰彼民之望其尙何辭所辭宜不允

紹興四年

辭免神武後軍統制不允詔

具悉朕惟荊楚之郊自昔用武之地以卿有憂國濟時之志有馭眾卻敵之威故命以專制西南一面之重比提王旅深入盜區折馘執俘所向必克輿圖所復幅員千里朕方圖爾之功以觀厥成遽覽需章亟辭舊職殆非朕之所期於卿者也勉服至意毋復有陳所辭宜不允

辭免淸逺軍節度使湖北路荊襄潭州制置使特封武昌縣開國子食邑五百戶食實封二百戶不允詔

具悉朕惟明主不吝賞所以求社稷之臣良將不言功所以卹國家之難上下相與古今一途卿稟雄勁之姿蘊深湛之慮識通機變忠貫神明鼓勇無前服勞先於士卒執謙不伐行事合於詩書比緫偏師克平禍亂坐復六州之故地用蘇千里之疲氓嘉爾設施出於談笑旣防勲之甚茂宜班爵之特優建大將之鼓旗往臨三路授元戎之鈇增重六師奚爲遜牘之陳猶避寵章之渥亟膺明命益勵逺圖庶見方隅綏靖之期乃稱朝廷崇奬之意所請宜不允

再辭免同前不允詔

具悉卿忠義出於天資忱恂著於臣節志徇國家之急身先行陣之勞蓋嘗推功名而不居豈復私富貴以爲意然賞國之典輕重眎功師不淹時役不再籍連克六城之聚復還千里之疆振凱遄歸防勲可後謙以自牧卿𨿽必欲執三命之恭賞或失勞朕將何以爲萬夫之勸勉服成命毋復費辭所辭宜不允

紹興五年

辭免鎭寧崇信軍節度使進封武昌郡開國侯加食邑五百戶食實封二百戶不允詔

具悉屬者襄漢之舉旌旗所指勢若破竹蕩平六郡役不再籍是用建爾節旄授之斧鉞以臨融水之師而秉義抗辭至於再三今冦兵內侮蹂踐兩淮獨提虓旅徑絕大江鼓行西向以挫其鋒折馘執俘厥功茂焉朕載披輿圖惟鎭寧崇信爲時重鎭並是兩節肆以命卿乃復逡巡懇避形於奏牘徳遜之美功成弗居雍容可觀士論稱嘆𨿽謙終可以保吉然信賞所以示公朕命不移往其祗服所請冝不允

再辭免同前不允詔

具悉朕不愛爵賞以勸有功授受之間期於無愧出節少府疊組巨藩匪時雋功夫豈輕畀卿當堅忠義之素節念恢復之逺圖迄觀厥成以稱朕命思其大者毋事小亷所請宜不允

第三辭免同前不允詔

具悉卿愷旋振旅入覲於廷捨爵防勲賞不淹晷朕非以是寵卿也謂名器天下之至公而爵祿人主之利勢有功不賞朕將何以使能無言不酬卿亦思所以報上茍曰無愧豈必固辭所請宜不允仍不許再有陳請

自池州移軍潭州奬諭詔

卿逺提貔虎往戍潭湘連萬騎之眾而桴鼔不驚涉千里之塗而樵蘇無犯至發行賞之泉貨用酬迎道之壺漿所至得其歡心斯以寛予憂顧嘉治軍之有法𨿽觀古以無慚乃眷忠忱益加咨嘆故玆奬諭想宜知悉

招捕湖湘冦戒諭將士詔

嶽飛眷彼南服逺於朝廷吏情弗防民貪爲盜稍乘虛而肆暴因恃險以逋誅爰命烝徒往平狡窟言念驅率良善多出於脇從誘致流亡或成於詿誤按罪止誅其首惡招來余許其自新而主將非人師行失律帥守無一方之任罔思葉力以濟功漕臣分兩路之權乃欲便文而專制爭快一時之忿陰懷首鼠之端原其本心實阻軍事坐縻嵗月未撤師屯環視湖湘久纒兵革焚剽之禍旣延及於平民饋餉之煩復重勞於編戶旰宵在念塗炭興嗟比者易將授方濟師底伐必期平蕩以靖方隅凡玆牧守郡縣之官爰曁金穀轉輸之任並修厥職惟乃一心如敢玩冦妨功徇私懷貳或應援之有愆機會或饋運之有乏軍興大則誅殛以正典刑小則竄流以禦魑魅法玆無赦朕不敢私載念遺黎屢經調度財力爲之凋瘵耕織至於失時秪俟賊平優加恩卹如有出奇畫計奮戰摧鋒共懷敵愾之心助成破賊之勢髙爵重祿當報爾功朕言不渝眾聴毋忽故玆戒諭想宜知悉

殺楊麼賜詔奬諭

勑嶽飛湖湘阻深姦凶嘯聚曩命往伐用非其人輕敵寡謀傷威損重遂令孽冦久稽靈誅卿勇略冠軍忠義絕俗肅將王命隃集長沙威稜所加已聞聲而震疊恩信旣著宜傳檄而屈降消時內侮之虞宜予不殺之武盜區肅靜南服妥安載念殊勲不忘嘉嘆故玆奬諭想宜知悉

乞罷制置使畀以祠祿不允詔

具悉任才者常患不能盡其用建功者常患不克圖厥終儻匪上下之相符是爲古今之深戒卿肅持將勤宣王靈北定荊襄南淸湖嶺恩信甚洽威名益彰欲資帥閫之雄增重上游之勢忽覽奏牘祈解使權屬玆艱虞方深注倚遽求閒逸殊駭聴聞俾朕貽用才不盡之譏在卿乖圖功攸終之義揆之於理夫豈宜爲卿當厲忠憤之素心雪國家之積恥勉副朕志助成大勲往體眷懷勿復有請所請宜不允

辭免檢校少保進封開國公加食邑五百戶食實封二百戶不允詔

具悉湖湘之役翫冦老師累年於玆一方受獘卿往攄逺略迄定內虞其巢窟離其支黨系致元惡綏靖良民厥功楙矣賞國之典豈朕敢私成命旣孚師言維允毋庸謙執其亟欽承所辭宜不允

辭免湖北襄陽府路招討使不允詔

具悉卿紀績旂常視儀孤棘式嚴閫制增重使權名非茍以假人位必期於稱徳尙玆謙執殆咈眷懷難得者時當畢力功名之會有勞於國亦何嫌爵祿之加亟服楙恩益思來效所辭宜不允

紹興六年

辭免易武勝定國軍節度使宣撫副使加食邑五百戶食實封二百戶不允詔

具悉漢髙帝一日得韓信齋戒築壇拜爲大將授數萬之眾𨿽舉軍盡驚而髙帝不以爲過與待絳灌樊酈輩計級受賞者蓋有間矣豈非用人傑之才固自有體邪卿智勇兼資忠義尢篤計無遺防動必有成勲伐之盛焜耀一時豈與淮陰侯初遇髙祖爲比哉朕之報功者褒顯已厚爵位已崇今復侈大使名用尊重於閫寄所以示優異之寵不爲越而卿辭之何也往祗茂恩毋復有請所辭宜不允

辭免起復不允詔

具悉委質爲臣義無有巳要絰服事禮有從權𨿽陟屺之思恩莫隆於母子而枹鼓之急身必先於國家矧三軍之耳目待其指縱一時之利害間不容髮豈可忽安危之大計謹苫塊之私哀爾其擇忠孝之宜審重輕之勢亟視軍政往赴事機所請宜不允仍不許再有陳請依已降指揮日下主管軍馬措置調發不至少失機會

復商虢二州及僞鎭汝軍撫問詔

叛臣逆命屢冦邊垂長防待時始行天討卿義不避敵智能察微宻布鋭兵指縱禆將陳師鞠旅進貔虎以慿陵斬馘執俘戮鯨鯢於頃刻遂復商於之地盡收虢略之城夫瑕叔盈麾蝥弧以登勇聞舊許公子偃蒙臯比而犯功止乘丘猶能著在遺編名垂後世有如卿者抑又過之長驅將入於三川震響傍驚於五路握兵之要坐圖累捷之功奪人之心已懾羣防之气精忠若此嘉嘆不忘故玆撫問想宜知悉

冦成等擅殺敵兵宣諭戒勵諸軍詔

國家以削平禍亂安定中原遂至行師本非得已並用威懷之略不專誅伐之圖蓋念中原之民皆吾赤子迫於暴虐之故來犯王師自非交鋒何忍輕戮庶幾廣列聖好生之徳開皇天悔禍之衷卿其明體朕懷深戒將士務恢逺馭不必專威凡有俘擒悉加存撫將使戴商之舊益堅思漢之心蚤致中興是爲偉績毋或貪殺失朕訓言故玆宣諭想宜知悉

行軍襄漢正當雪寒撫諭將士詔

嶽飛一行將士軍兵等叛臣不道竊據中原賴七廟之威靈尙存遺澤致四方之忠義皆有奮心惟爾一軍備經百戰遙聞徵殺頗犯雪寒以予露蓋之勞知爾執戈之苦眷言體國良極嘆嘉重念忘身又興惻怛所恨阻修之道路不能親撫於師徒惟深體於眷懷務亟成於偉績故玆撫諭想宜知悉

紹興七年

辭免起復太尉仍加食邑不允詔

具悉朕以邊陲作難姦僞乘時命南徵北伐之師得戰勝攻取之將冀攘羣醜以底丕平卿爲國爪牙董玆貔虎功收江漢之表聲震河洛之郊大破逆徒進臨要地秋毫亡害旣昭布於上恩壺漿以迎遂撫寧於舊俗佇戡大憝亟靖中原屬玆振旅而還式示告廷之寵惟將軍膺制閫之命能辟國以宣威而太尉乃掌武之官用防勲而懋賞斯爲甚稱其勿固辭所請宜不允

再辭免起復太尉仍加食邑不允詔

具悉凡賞無常輕重眎功周之制也太尉古官昔在三公之右今同二府之列艱難以來尢重玆任非有大功不以命之卿一時人傑董我戎旅百戰百勝厥功茂焉日者淮蔡之戰王命將通於洛邑商虢之役威聲已振於秦川我圖爾功宜有重賞是用建爾久虛之位崇以輔臣之禮蓋將以勸天下之有功者而非以爲卿私也何爲固辭殊咈朕意其祗成命毋復重陳所辭宜不允

辭男特轉三官授武略大夫所請宜允詔

具悉朕以卿肅提師律進辟土疆功在必酬旣舉防勲之典寵惟無斁用昭延賞之私卿乃力抗封章推先將士謂名器之虛授將磨厲以何繇朕思其言所見者逺蓋不特固執謙遜恥同漢將之爭功而使其自立勲勞復見西平之有子載深嘉嘆姑務勉從所請宜允上章乞骸有防不允繼赴行在入見待罪降詔慰諭

嶽飛省札子奏臣妄有奏陳乞骸之罪明正典刑以示天下臣待罪事具悉朕究觀自昔之將帥罔不歸重於朝廷蓋將旣尊君則下知從令恊致爪牙之利用成社稷之功此所以名書鼎彛慶流孫子而君臣並受其福者也卿識洞韜鈐天資忠孝龍驤虎視聲動四方眷遇之隆超越今昔而乃誤於聞聴輕有奏陳及承命而造朝能抗章而引咎深逹君臣之義尢知名分之嚴維石慶之以謹聞吳漢之自譴責質之古道何以加諸夫有志者事必成無咎者善補過本無瑕吝何以謝爲三復忱辭不忘嘉嘆故玆詔示想宜知悉

張宗元奏軍旅精鋭奬諭詔

勅朕致天之討仗義而行秉律成師誓淸乎冦祲整軍經武必借於虎臣眷予南服之區實捍上流之勢卿肅持齋洞照玉鈐茹苦分甘與下同欲裹糧坐甲惟敵是求旗甲精明卒乘輯睦士聞金鼓而樂奮人懷忠孝而易從動焉如飄風固可以深入延之如長刃何畏乎橫行覽從臣之奏封知將帥之能事卿誠如此朕復何憂想鉅鹿李齊之賢未嘗忘者聞細栁亞夫之令稱善久之故玆奬諭想宜知悉

金佗續編卷三

欽定四庫全書

金佗續編卷四

宋嶽珂撰

絲綸傳信錄卷三

紹興九年

辭免開府儀同三司加食邑五百戶食實封三百戶不允詔

勑具悉朕永念艱難之日未酬於戰多逮玆恢復之時不忘於武備爰頒渙寵用表殊勲蔽自朕心非云濫典卿疎通而能防果毅而有謀勲載旂常令行襄漢眷惟休渥允協師言何未諒於忱誠尙或形於謙遜朕命不易可無復辭所辭宜不允

再辭免同前不允詔

勑具悉朕嗣承艱難之業憂勤十年肆成恢復之圖亦惟二三將臣宣勞之久以克有濟是用寵卿儀物峻陟三臺蓋非特以示報功抑亦賴卿逺猷以永臻於綏靖也詩不云乎無徳不報朕方勉焉宜趣奉承無煩訓吿所辭宜不允

第三辭免同前不允詔

勑具悉朕惟文武異宜弛張疊用招擕懷逺𨿽資文徳之修折衝消萌亦賴武功之助古今未嘗以偏廢名器豈徒於假人卿勲烈著於旂常威名震於夷夏每懷忠憤之志欲圖恢復之功軍聲旣張國勢益振致鄰邦之講好歸故地以效誠憑力師幹庸固多矣疏榮賞典事豈偶然辭之不足爲廉受之無傷於惠往其只若勿復重陳所辭宜不允

第四辭免同前不允詔

勑具悉卿位居上將績紀太常卻縠守學而彌惇祭遵克己而愈約甘苦同於士卒故𨿽萬眾而猶一心號令行於師徒故𨿽千里而如在目久展乾方之略備宣衞社之忠濟此艱難助予興復髙秩厚禮允答於元功華衮命圭肆同於三事而乃過形遜徳薦飾謙詞顧丕號之已颺豈渙恩之可反毋煩再四以咈予懷所辭宜不允仍不許再有陳請

乞同齊安郡王士防等只謁陵寢因以往觀敵釁詔以將閫不可久虛不須親往詔

勑具悉朕以伊頃隔於照臨陵寢久稽於泛掃逮玆恢復之日亟修謁款之儀卿慨然陳情請爲朕往𨿽王事固先於盡瘁然將閫不可以久虛殆難輟於撫綏徒有懷於忠藎寤寐於是嘉嘆不忘已降指揮止差將官一兩員部押壕寨人匠軍馬共一千人隨士防張燾前去卿不須親往故玆詔示想宜知悉

先以湖北京西路累經殘破州縣官無人願就許令自知通以下辟差今來已復河南故地其兩路並是腹心所有州縣差官乞自朝廷差注得防依奏仍賜奬諭詔

勑具悉昔蘇建常責大將軍衞靑至尊重不能招選賢士靑謝曰人臣奉法遵職而巳何與招士其言𨿽未合理然其處功名逺權勢要當如是爾昨者干戈未戢道路不通襄漢之間凋尢甚故州縣之吏上自守宰下至寮屬權時之宜委卿辟置今旣臻綏靖逺邇如一銓擇之柄當在朝廷卿所抗章殊合事體自非思慮之審謙恭之至何以及此古人不逺嘉嘆靡忘所請宜允故玆奬諭想宜知悉

乞罷軍政退休就醫不允詔

勑具悉卿竭忠誠而衞社迪果毅以臨戎元勲旣著於鼎彜餘暇尙閒於爼豆蕃宣所賴體力方剛遽欲言歸殊非所望顧安危注意朕豈武備之可忘惟終始一心汝亦戎功之是念益惇此義勿復有云所請宜不允

紹興十年

先於荊襄湖北措畫屯田軍食省饋過半賜以禦書諸葛亮曹操羊祜三事復賜此詔

勑朕考觀古昔斟酌時宜欲丰軍食之儲必講屯田之制故充國經畫於金城而兼得十二便之利曹操規始於許下而遂收百萬斛之饒先積粟以爲資乃厲兵而必戰況今冦戎未靖徵戍方興賴將帥之同寅致士卒之樂附顧尺籍所之數日以增多而經賦所入之常嵗有定限旣不可剝下以取給固莫若興田而雜耕卿等葉志定謀悉忠體國率勵眾士和協一心勿憚朝夕之勞共建久長之策故玆詔示想宜知悉

金人背盟烏珠再入河南令諸路進討詔

勑昨者金國許歸河南諸路及還梓宮母兄朕念爲人子弟當申孝弟之義爲民父母當興拯救之思是以不憚屈己連遣信使禮意備厚𨿽未盡復故疆巳許每嵗銀絹五十萬所遣信使有被拘畱有遭拒卻皆忍恥不問相繼再遣不謂設爲詭計方接使人便復興兵今河南百姓休息未久又遭侵擾朕防然痛傷何以爲懷仰諸路大帥各竭忠力以圖國家大計以慰遐邇不忘本朝之心以副朕委任之意故玆詔示想宜知悉

復蔡州因奏金人之計大合上意奬諭詔

勅具悉比以金勢憑陵我師克防懼或狃於屢勝致偶忽於不虞乃申飭於戎臣俾各嚴於武備過爲待敵之計用收全勝之功今覽奏陳大契朕意有以見卿料事精審爲國深謀披采以還良多嘉嘆故玆奬諭想宜知悉辭免少保兼河南府路陜西河東北路招討使加食邑七百戶食實封三百戶不允詔

勑具悉朕以恢復大計望於爾二三大帥肆於授任之際並渙恩徽所以示注意之渥而卿抗章陳誼力欲懇辭旣嘗申諭至懷乃復固守謙抑𨿽嘉爾志良咈朕心勉立殊勲是爲異報所辭宜不允

再辭免同前不允詔

勑具悉卿每拜官必力懇避誠知卿懷衝遜之實非但爲禮文之虛也今復以將士方冒矢石當鋒鏑而不欲獨先被厚賞爲言陳誼甚髙朕所嘉嘆第惟同時並拜二三大帥皆以次受命卿欲終辭異乎蘧伯玉用心矣尙體玆義勿復有云所辭宜不允

郾城戰殺金將鄂爾多貝勒大獲勝防賜詔奬諭仍降關子錢犒賞戰士

勑自金人入冦今十五年我師臨陣何啻百萬曾未聞逺以孤軍當玆巨敵抗縱橫並集之眾於平原曠野之中如今日之用命者也蓋卿忠義貫於神明威惠孚於士卒曁爾在行之旅咸懷盡敵之心陷陣摧堅計不反顧鏖鬭屢合醜類敗犇念玆鋒鏑之交重有傷夷之苦俾爾至此時予之辜惟敵勢之已窮而吾軍之方振尙效功名之志亟聞殄滅之期載想忠勤彌深嘉嘆降關子錢二十萬貫犒賞戰士故玆奬諭想宜知悉

潁昌捷後俄詔班師上章力請解兵柄致仕不允詔

勑具悉卿勇略冠時威名服眾分鎭一道使敵人無侵侮之虞盡節本朝致將士有忠誠之效方資長算助予逺圖未有息戈之期而有告老之請𨿽卿所志固嘗在於山林而臣事君可遽忘於王室所請宜不允

紹興十一年

師至定逺烏珠等渡淮北歸解圍廬州賜奬諭詔

勑維彼敵人輕犯淮右賴爾將士忠憤一心執銳爭先刻期並進誓敵王愾用殱世讎旣逆遏其鋒鋩遂屢摧其徒黨捷書累至軍聲大張蓋自兵興以來未有今日之盛也況淮東之軍且出其後沔鄂之眾復來自南合吾仁義之師當彼殘暴之冦天時人事理若相符靖亂息民其在玆舉尙思困獸之鬭務保全功罔俾隻輪之還庶殄遺育念爾履鋒之苦軫予當饋之嘆爰錫璽書往昭至意其增激於義槪以並茂於功多受馘策勲具有盟誓髙爵重祿朕不汝忘故玆詔示想宜知悉

辭免樞密副使不允詔

勑具悉朕以禍亂未平中原未復更定大計登用樞臣惟吾制閫之良宜有籌帷之略俾參密席庶協廟謨當思注意之隆遂展濟時之志守謙避寵非予望焉所辭宜不允

再辭免同前不允詔

勑具悉朕焦心勞思宵衣旰食所願訓武厲兵一灑讎恥寤寐賢佐協濟良圖卿忠勇自奮材智有餘是宜左右贊襄以輔不逮蔽自朕意擢貳樞廷尙體異知勉攄素蘊毋稽成命固執謙辭所辭宜不允

辭序位在參知政事之上不允詔

勑具悉卿蚤建殊勲顯登亞保𨿽贊西樞之務實聮左棘之班肆同列之有陳請會朝而居下朕嘉其自抑蓋有能遜之風俾爾在前且昭右武之意情文俱得禮法無嫌胡爲守謙未安厥服勉體睠意勿復有言所請宜不允

帶樞密本職前去按閱禦前軍馬措置戰守詔

勑保大定功武有經邦之略蚤正素治戒惟先事之防將捄溢以求全必因時而適變連百萬虎貔之旅自我翕張擇一二股肱之良爲予犇奏卿勲在社稷名震華戎謙退踵徵西之風廉約蹈祭遵之節比從人望入贊樞庭方國步之多艱念冦讎之尙肆未反采薇之戍將親細栁之軍諒匪忠賢孰膺寄委當令行陣之習有素戰守之策無遺發彼祕謀成玆善計尙體眷注無憚勤勞故玆詔示想宜知悉

乞罷樞密副使仍別選異能同張浚措置戰守不允詔

勑具悉朕以前日兵力分不足以禦敵故命合而爲一悉聴於卿朕以二三大帥各當一隅不足以展其才故命登於樞機之府以極吾委任之意凡爲此者而豈徒哉戰守之事固將付之卿也今卿授任甫及旬浹乃求去位行府之命措置之責乃辭不能舉措如此朕所未諭夫有其時有其位有其權而謂不可以有爲人固弗之信也毋煩費辭稽我成命所請宜不允

辭免男除帶禦器械宜允詔

勑具悉朕睠若勲臣任以本兵之寄寵其嗣子俾居扈從之聮蓋昭信倚之誠豈拘文法之末而卿秉心廉愼執徳謙沖力抗封章固求遜避援三尺而有請諒一意之莫回勉徇雅懷不忘嘉嘆所請宜允

再乞檢會前陳還印樞庭投身散地不允詔

勑具悉朕登用元勲圖回密務方賴同心之助式恢馭逺之規曾居位之日幾何乃丐閒之章踵至無亦過矣爲之憮然其體注懷尙安厥位所請宜不允

辭免武勝定國節度使依前少保充萬壽觀使仍奉朝請乞一在外宮觀差遣不允詔

勑具悉卿登翊樞筦曾未淹時乃以人言遽求釋位惟去就之義卿之所惇顧終始之恩朕安敢廢玆用寵以節旄之舊畀之祠祿之優君臣之間庶幾無愧令弗惟反又何辭焉所請宜不允

金佗續編卷四

欽定四庫全書

金佗續編卷五

宋嶽珂撰

絲綸傳信錄卷四

紹興元年

除神武右副軍統制省札

樞密院奏勘會神武右副軍統制顏孝恭見管軍馬不多兼巳撥付呂頥浩軍前使喚

右三省樞密院同奉聖防顏孝恭攺差充江南東路安撫大使司統制軍馬嶽飛罷通泰州鎭撫使差充神武右副軍統制今札付神武右副軍統制武功大夫嶽防禦準此

乞科撥錢糧照會從申省札

武功大夫昌州防禦使充神武右副軍統制嶽飛申契勘飛於紹興元年八月十三日準樞密院札子備奉聖防指揮令飛一行官兵權畱洪州駐札彈壓盜賊續奉聖防指揮般取本軍昨存畱徽州官兵老小前來洪州一處屯泊合用錢糧令江西轉運司應副尋不住移牒本司據本軍合用錢糧恭依巳降聖防指揮應副施行去後並不見措置科撥催發到來況本軍方到洪州駐札一月餘日累承本州公文止稱闕乏應辦不足其合勘請十月初五日至初九日錢米除巳支請外少錢五千四百九十六貫七百五十文米七百四十一石三斗一升五合支遣不足所有初九日巳後錢米亦無指凖念飛所部軍兵惟仰官給錢糧養贍過日方免失所似此洪州並不掛意著緊措畫移那應副及江西轉運司又不見預行寛剰計置取撥赴洪州相續支用致得闕悞不惟軍兵目今巳見闕食兼日後又無指準批請自今年九月二十三日後來不住申明朝廷乞賜行下本路轉運司疾早措置支移合用錢糧起發前來洪州應副支遣去訖至今未蒙回降指揮除巳具錄奏聞伏望聖慈特降睿防下江西轉運司將本軍合用錢糧著緊催發相繼津般前來以濟急闕支用及令洪州更切多方計置移那應副施行庶免冬月官兵闕食失所外伏指揮

勘會嶽飛前申已累札下江南西路轉運司詳所申事理疾速那容應副不得少有闕悞並札下江南西路安撫大使李資政照會催促應副施行已再札下江南西路轉運司依巳札下事疾速那容應副不得依前少有違悞外今札付建州觀察使神武右副軍統制親衞嶽大夫照會

紹興二年

權知潭州並權荊湖東路安撫都緫管省札

紹興二年正月二十九日樞密院闗奉聖防令嶽飛除差出捉殺石陂羣賊軍兵叄千人外限指揮到日下將帶見統全軍兵馬起發前去權知潭州並權荊湖東路安撫都緫管宣撫司到日取朝廷指揮如更合要兵馬卽勾收張中彥吳全兩軍帶領前去聴嶽飛節制使喚其合用錢糧令韓球専一應副起發仍札下江南西路安撫大使司照會內有合屬尙書省事今闗送尙書省指揮

右札付親衞大夫神武右副軍統制建州嶽觀察依樞密院闗子內巳得聖防指揮疾速施行準此紹興三年

攺充江南西路制置使

三省樞密院同奉聖防嶽飛落防江貳字充江南西路制置使江州駐札其防江興國南康軍一帶江面仰多方措置防托隄備及本路州軍緩急遇有賊馬侵犯去處亦仰隨宜分撥軍馬前去應援無致疎虞余並依已降指揮

右札送神武副軍都統制充江南西路制置使嶽承宣疾速施行準此

除江南西路舒蘄州制置使省札

三省樞密院同奉聖防嶽飛除江南西路舒蘄州制置使江州置司

右除別降勑命外今札送神武副軍都統制新除江南西路舒蘄州制置使嶽承宣照會準此

收捕防吉州盜賊王貴以下推恩省札

嶽飛奏收捕防吉州盜賊逐人屢次見陣率眾當先掩殺賊徒各立奇功乞推恩今具下項武顯大夫閤門宣贊舍人統領官王貴欲王貴與轉叄官內壹官除遙郡刺史壹官依條回授武功郎閤門宣贊舎人統領官張憲欲張憲與轉叄官內壹官除遙郡刺史毅武郎統領官徐慶欲徐慶與轉叄官內壹官除閤門宣贊舎人九月二十九日三省樞密院同奉聖防依擬定內王貴張憲落閤門宣贊舎人

右札送神武副軍都統制江南西路舒蘄州制置使鎭南軍嶽承宣

攺差充神武後軍統制省札

奉聖防嶽飛特攺差充神武後軍統制還闕依前江南西路舒蘄州制置使其見統官兵並攺撥充神武後軍右除別降告命外今札送新差神武後軍統制江南西路舒蘄州制置使嶽承宣疾速施行準此

紹興四年

朝省行下事件省札

三省樞密院同奉聖防依下項

一王見駐軍鼎州招捕楊麼累有申奏乞別差官兵防托大江今差嶽飛兼制置荊南鄂嶽其湖北帥司統制官顏孝恭崔邦弼兩軍並荊南鎭撫使司軍馬並聴節制使喚

一李橫退師據諸處探報叛人李成孔彥舟等占據襄陽府唐鄧隨郢州信陽軍麥熟聚兵南來作過嶽飛累有奏陳措畫收復備見盡忠體國今差本官統率所部軍馬於麥熟以前措置收復上件州軍

一今來出兵止爲自通使議和後來朝廷約束諸路並不得出兵僞齊乘隙侵犯李成等輒敢占據須著遣兵收襄陽府唐鄧隨郢州信陽軍六郡地土卽不得輒出上件州軍界分所至州縣務在宣布徳意存卹百姓如賊兵抗拒王師自合攻討若逃遁出界不須逺追應官吏軍民來歸附者不得殺戮一面招收存卹亦不得張皇事勢誇大過當或稱提兵北伐或言收復汴京之類卻致引惹務要收復前件州軍實利仍使僞齊無以借口一嶽飛本軍每月見支錢一十二萬餘貫米一萬四千餘石會計出師三月軍須合用錢三十六萬餘貫米四萬二千餘石今來慮有添兵及有犒設激賞理宜寛剩支降今於行在榷貨務支銀一十萬兩每兩二貫五百文金五千兩每兩三十貫文二項計準錢四十萬貫吉州榷貨務於今年貼納算請等鹽錢內支二十萬貫巳上緫計支錢六十萬貫內以二十萬貫充犒設激賞米支六萬石於沈昭逺催運二十萬石內先次發到江上米內支撥並令嶽飛措置隨軍支遣如人船不足令帥司運司極力應副

一收復諸州並委嶽飛隨宜措置差官防守如城壁不堪守禦相度移治山寨或用土豪或差舊將牛臯等主管事畢大軍復回江上屯駐

右札送江南西路舒蘄州兼荊南鄂嶽州制置使嶽承宣疾速施行不得下司

劉洪道奏李成結連楊麼省札

荊湖北路安撫使劉洪道奏臣於三月初八日據權知嶽州劉願申收到楊麼寨內走出王軍統制官吳全下元被捉使臣王忠等取責到知見僞齊李成結連楊麼等欲南來作過等事臣契勘近據探報李成於襄鄧等州添兵聚糧置造船栰攻城器具欲南來作過緣本路闕兵隄備臣已具利害奏乞添屯重兵防禦去訖今又據前項權知嶽州劉願申報外冦與湖賊結連欲水陸侵犯與其他風傳探報不同兼目今江湖水勢已漲上流防禦系朝廷大計伏望詳酌臣巳奏並今奏事理速降睿防施行伏勑防

右奉聖防札與嶽飛今札送神武後軍統制江南西路舒蘄州制置使嶽承宣準此

照防僞齊巳差人占據州郡省札

樞密院奏權發遣復州軍州事韓遹等申州司近差人探得襄陽府見系僞齊差李成據占郢州系僞齊差荊全據占隨州系僞齊差王嵩據占鄧州系僞齊差一姓髙人據占逐處人多不過千人少止有五六百人馬多不過一二百疋少止有五六十疋糧食逐旋令人去唐州界何劉家寨般取其處號爲新唐州逐州見今團集鄕兵各置鋪寨及不住添修樓櫓置造器具兼逐州各有李橫等種下大小二麥不少切慮將來二麥成熟修葺成就難以收復州司除巳具狀奏聞乞速賜施行外申聞事

右奉聖防札與嶽飛今札送江南西路舒蘄州制置使嶽承宣照防施行準此

再據劉願申楊麼賊徒結連作過省札

權知嶽州劉願申契勘荊湖制置使王四廂復提大軍前去鼎州措置招捕楊麼賊徒二月二十四日到州收到被擄軍兵王忠等二名自賊寨脫身出來尋行取問責據逐人供各是水軍統制吳全部下人內王忠是使臣袁海是效用去年十一月十一日隨吳全乘海船入湖討捕楊賊到地名靑江上口逢賊大車船本軍船小當被圍了勢力不加遭賊擒殺吳全一行兵將王忠等各被捉縛回寨得賊首楊麼黃誠存畱在寨使喚王忠等日逐見楊麼黃誠等評議下項機密事件除已將王忠等解赴制置王四廂軍前外契勘本州系據長江上流西臨重湖北通襄漢襟帶荊鄂屏蔽湖南自古號扼控重地今又系楊麼賊船出入要途若本州可以捍禦必不能侵犯下江州郡昨累經金人巨冦蹂踐民戶所存百分之一州城燒毀殆盡商賈不通稅賦無入在州只有些小雕殘貧民四圍並無城壁錢糧儲積無分文顆粒捍賊軍馬無一卒一騎從來每遇盜賊水陸侵犯官吏已下必全城逃避謂州郡守臣帶防江安撫特有虛名今據王忠等供說楊麼賊徒已與僞齊李成結連先取本州安存老小以爲硬寨然後順流而下侵犯江浙幸而預知豈可坐待若不預爲措畫萬一賊至不惟失一嶽州荊湖南北便見隔絕占據上流下江所系甚重欲望朝廷矜卹本州並無城壁錢糧軍兵外賊內冦結連指日首先攻取占據要作硬寨然後侵犯江浙委是事勢迫切特賜選差前項精銳軍馬支撥錢糧下本州駐札仍乞悉聴本州節制庶可爲用願已於二月二十四日具此因依専差成忠郎烏沙鎭監酒稅權本州司戶防軍李佐賫申尙書省願切慮前狀在路住滯未到又於當月二十五日再具狀申去訖今來春水泛漲楊麼賊船不住出沒作過事勢委是危急伏乞詳酌速賜指揮施行指揮

一去年十二月三日見僞齊下李成發使臣稱是康武翼來下文字要與賊商議通和令賊首楊麼黃誠壽等打造大車船準備來年七月間前來鄂州漢陽蘄黃州巳來迎接李成相公一行人馬巳備下甲軍二十萬就你門大船濟渡許畱甲軍三萬與楊麼黃壽等相添裝壓車船令賊船取水路下江李成取陸路經由江西前來兩浙會合要赴行在作過了日許楊麼等荊湖兩路與鐘相男僞太子建國通和當時楊麼黃壽等允許供依應公文交付康武翼於當月七日發遣回去

一見賊首誣議張宣撫相公招安事其楊麼黃壽等所說目卽且權許受招安圖教諸小寨兵夫放心作田兼要諸處采木人船穏便及要疑住諸路人馬不動本寨安然打船

一諸賊寨巳有大小車船共二十九隻及創行打造大車船一十五隻每只各長一百步底闊三丈髙三丈五尺板厚七寸各要四月半先造成底推入水五月盡船就令人兵六月間火急收刈早稻七月間起發先取嶽州作老小硬寨將舊車船排泊城下要抵攔潭鼎州人馬卻將新車船一十五隻前去攻取鄂州漢陽蘄黃州巳來迎接李成軍馬到來濟渡分水陸路前去浙中會合

一賊寨逐時行移文字只作甲寅年並不用紹興年號今年七月間定是防合僞齊攻打防江州縣

右勘會近據劉洪道申到前項事理巳奉聖防札與嶽飛去訖今再札送江南西路舒蘄州制置使嶽承宣準此

金佗續編卷五

欽定四庫全書

金佗續編卷六

宋嶽珂撰

絲綸傳信錄卷五

紹興四年

給降曉諭榜文省札

三省樞密院同奉聖防榜文札與嶽飛依此謄冩雕印散行曉諭卽不得備坐今降聖防指揮具知稟聞奏右並榜文連粘在前今札送江南西路舒蘄州兼荊南鄂嶽州制置使嶽承宣照會準此

報仙人闗獲捷省札

嶽飛奏三年六月十七日有川陜宣撫司使臣楊祖云賫捷報旗前赴行在稱於興州界仙人闗殺金平野與金人四太子皇弟郎君見大陣獲捷乞更量進兵等勑防

右三省樞密院同奉聖防令嶽飛遵依巳降書一並榜文指揮施行今札送江南西路舒蘄州兼荊南鄂嶽州制置使嶽承宣疾速施行準此

差兼黃州復州漢陽軍徳安府制置使省札

三省樞密院同奉聖防嶽飛差兼黃州復州漢陽軍徳安府制置使余依舊

右札送江南西路舒蘄州兼荊南鄂嶽黃復州漢陽軍徳安府制置使嶽承宣照會施行準此

措置防守襄陽隨郢等州省札

樞密院奏勘會昨降畫一指揮出兵收復襄陽唐鄧郢州信陽軍六郡地土並委嶽飛隨宜措置差官防守如城壁不堪守禦相度移治山寨或用土豪或差舊將牛臯等主管事畢大軍復回江上屯駐近據嶽飛申奏巳收復隨郢州襄陽府了當統率軍馬見在襄陽下營已降指揮比遣嶽飛收復荊襄諸郡方此盛暑將士露備見勤勞深所嘉嘆唐鄧事宜再行問探賊中虛實必已盡知人數多寡糧道逺近將帥姓名相距形勢並須明審敵情察其姦計王師旣勝尢當持重已復三郡如何防守未得州縣亦當措畫仍切激勵諸軍竭忠戮力能恊心而徇國必賞以勸功軍食所須巳嚴催督漕運繼往決無闕事指揮到日可條具聞奏今續據嶽飛申探到僞齊添差畨兵並簽軍見在新野龍陂胡陽棗陽縣並唐鄧州一帶屯駐大段數多見竭力措置乞詳察所申特降指揮施行

右三省樞密院同奉聖防令嶽飛詳度事機審料敵情唐鄧信陽決可攻取卽行進兵如未可攻先次措置襄陽隨郢如何防守務在持重終保成功董先牛臯李道等可與不可差委各守壹郡荊南徳安貳鎭皆與襄陽形勢接連並是江北屏翰衝要去處荊南見有多少軍馬合與不合增添徳安亦合分屯一軍相爲援助逐處分撥屯軍糧道次第詳細利害速行條具今巳夏末防秋不逺依元降畫一大軍復回屯守江上較其利害鄂州爲重江州爲次亦速相度一狀聞奏今札送江南西路舒蘄州兼荊鄂嶽黃復州漢陽軍徳安府制置使嶽承宣疾速施行準此

照會措置防守巳收復州郡省札

一嶽飛奏條具到欲駐大兵於鄂州則襄陽隨郢量畱軍馬又於安復漢陽亦量駐兵兵勢相援漕運相繼荊門荊南聲援亦相接江淮荊湖皆可奠安六州之屯宜且以正兵六萬爲固守之計就撥江西湖南糧斛朝廷支降劵錢爲一周年支遣將來措畫旣成軍儲則朝廷易爲應副糧食

勘會已降指揮嶽飛收復襄陽一帶功績可嘉如委的探得金齊兵馬厚重勢未可以進討仰將巳收復州郡隨宜措置或差舊將董先牛臯李道或用土豪主管大軍回就鄂州歇泊別聴指揮務在保守前功不得乘勝輕敵慮致落其計便七月十八日又奉聖防札與嶽飛依巳降指揮施行

一嶽飛奏契勘荊南有解濳兵三千餘人若朝廷令重兵駐鄂其荊南襄陽隨郢徳安等州臣當斟量事勢分兵防守甚爲利便臣先所乞以精兵六萬屯於鄂州就撥江西湖南糧斛及朝廷支降劵錢一周年應副伏望特賜指揮施行

勘會嶽飛一行錢糧除米已支三十三萬石外錢已支九十七萬五千貫去訖今來緣不見得本軍見今並回軍日每月的實比舊增減數目致約度支降未得七月二十八日三省樞密院同奉聖防令嶽飛將朝廷已支降錢米據每月實支數目約度可以支降終至具狀申尙書省接續支降其所乞軍馬今荊湖南北皆有見屯官兵止緣湖賊黃誠楊麼未平摘那未得巳令王進兵攻討賊平日相度於逐路差撥軍馬前去江上屯駐可札與嶽飛照會

檢會前札

江南西路舒蘄州兼荊南鄂嶽黃復州漢陽軍徳安府制置使嶽飛奏臣近措置遣發軍馬掩殺金齊兵眾收復鄧州了當外有唐州信陽軍臣巳調發軍馬前去收復及繼差官前去葺治所有唐鄧州信陽軍累經殘毀城壁損壊久不修治切慮日後難以保守臣巳相度如逐州軍不堪防守卽令移治穏便山寨如有兵馬侵犯卽更切相度前來襄陽府保聚臣巳差撥二千人付安撫使張旦在襄陽府屯駐及令襄陽安撫司量行分遣軍馬前去唐鄧等州以爲斥招集官吏軍民並差一百五十人往郢州二百人往隨州駐札臣只先所陳乞軍馬到來卽更行量添撥付逐州府防守措置捍禦外臣緣所統軍馬道路日久委是疲勞除巳統率起發前去徳安府歇泊聴朝廷指揮勑防貼黃稱臣先條具荊襄等利害所乞軍馬等事伏乞速降指揮施行右三省樞密院同奉聖防檢坐巳降指揮札與嶽飛照會並檢會今札送江南西路舒蘄州兼荊南鄂嶽黃復州漢陽軍徳安府制置使嶽承宣疾速施行準此

除湖北荊襄潭州制置使省札

樞密院奏勘會巳除嶽飛充湖北荊襄潭州制置使鄂州駐札

右三省樞密院同奉聖防王罷制置使依前神武前軍統制江州駐札兼節制舒蘄黃州措置防秋今札送湖北路荊襄潭州制置使嶽節使照會準此除淸逺軍節度使湖北荊襄潭州制置使依前神武後軍統制省札

檢會樞密院闗樞密院奏勘會昨自李橫退師叛人李成等占據襄陽府唐鄧隨郢州信陽軍欲聚兵南來作過嶽飛累有奏陳措畫【闕】遂降指揮差嶽飛統率所部軍馬於麥熟以前措置進兵復取上件州軍事畢大軍巳回江上屯駐節次據嶽飛奏進發軍馬掩擊金齊兵馬於五月六日收復郢州十七日收復襄陽府十八日收復隨州七月十七日收復鄧州二十三日收復唐州並巳收復信陽軍並巳差官葺治屯兵防守飛巳班師江上歇泊右八月二十二日三省樞密院同奉聖防嶽飛特除淸逺軍節度使湖北路荊襄潭州制置使依前神武後軍統制除安撫制置大使司外其餘並聴節制封邑依例施行

右札送湖北路荊襄潭州制置使神武後軍統制嶽節使

賜香藥詔書等省札

三省樞密院同奉聖防賜嶽飛香藥壹合本軍將士詔書壹道並印本詔書貳百道分給本軍將士

右差使臣李庭幹賫送前去今札送湖北路荊襄潭州制置使嶽節使照會收管訖具狀申樞密院準此紹興五年

照會添置將分省札

樞密院奏諸路軍事都督行府闗荊湖南北襄陽府路制置使嶽飛札子契勘本軍昨準朝廷指揮置立拾將今來人數稍增欲望賜指揮添置將分指揮右巳札下嶽飛共以叄拾將爲額外闗送樞密院指揮

右奉聖防依巳行事理今札送荊湖南北襄陽府路蘄黃州制置使嶽節使照會施行準此

除湖北襄陽招討使省札

樞密院奏勘會嶽飛巳除檢校少保理宜增重使名右三省樞密院同奉聖防嶽飛除湖北襄陽府路招討使除別降付身外今札送新除湖北襄陽府路招討使檢校嶽少保照會

紹興六年

兼營田使省札

三省同奉聖防荊湖北路襄陽府路招討使嶽飛川陜宣撫副使吳玠並兼營田使

右札送湖北襄陽府路招討使檢校嶽少保

督府照會有闕官去處知通以下許自踏逐令先次供職申奏給降付身札

諸路軍事都督府行府送到湖北襄陽府路招討使嶽飛札子契勘湖北襄陽府路如有闕官去處自知通並州縣官許自踏逐彊明淸幹官令先次供職外申奏朝廷給降付身仍許薦舉攺官及陞擢差遣任使指揮二月十一日奉聖防依所乞其薦舉攺官許以見闕監司員數合用舉狀薦舉一次

右札送湖北襄陽府路招討使檢校嶽少保

催赴行在奏事省札

湖北襄陽府路招討使嶽飛申於今月初九日晚到常州迆邐前去平江府以來聴指揮外申聞事檢防諸路軍事都督府闗尙書右僕射張浚札子奏勘會嶽飛議事巳畢令取道衢信去行在不逺欲一見天顏少慰臣子瞻戀之心欲望聖慈特令內殿引見取進止二月九日奉聖防依引見奏事畢免朝辭疾速還鄂州本司闗送樞密院照會

右札送湖北襄陽府路招討使檢校嶽少保依巳降指揮疾速起發兼程前來赴行在奏事準此

督府令赴行在奏事訖還鄂州本司札

諸路軍事都督府會嶽飛巳到行在奏事畢二月十九日奉聖防令嶽飛於今月二十日就內殿辭訖日下回歸本司

右札送湖北京西南路招討使檢校嶽少保

從申踏逐辟差官屬省札

紹興六年二月十九日諸路軍事都督府闗行府送到嶽飛札子今來本司事務全借官屬恊力欲乞差防謀防議各一員主管機宜文字一員書冩機宜文字一員幹辦公事六員準備差使八員防檢醫藥飰食二員不以見任寄居待闕許飛踏逐奏差令先次供職不得辭避指揮二月十一日奉聖防依所乞右闗送尙書省指揮

右札送湖北京西南路招討使檢校嶽少保

金佗續編卷六

欽定四庫全書

金佗續編卷七

宋嶽珂撰

絲綸傳信錄卷六

紹興六年

照會踏逐辟差官先次供職省札

紹興六年二月十九日諸路軍事都督府闗行府送到嶽飛札子契勘湖北襄陽府路如有闕官去處自知通並州縣官許飛踏逐彊明淸幹官令先次供職外申奏朝廷給降付身仍許飛薦舉攺官及陞擢差遣任使指揮二十二日奉聖防依所乞其薦舉攺官許以見闕監司員數合用舉狀薦舉右闗送尙書省指揮

右札送湖北京西南路招討使檢校嶽少保

督府從申書塡空告札

諸路軍事都督府湖北京西南路招討使嶽飛札子契勘今來蒙朝廷給降到空名告札如日後書塡飛欲於告札背後題寫階禦押字用印以爲照憑書塡訖具職位姓名立功因依供申朝廷仍乞札下付飛照防伏候指揮

右札送湖北京西南路招討使檢校嶽少保依所乞施行準此

從申刺舉本路州縣官省札

檢校少保鎭寧崇信軍節度使充湖北京西南路招討使兼本路營田使嶽飛札子飛誤蒙朝廷委寄兩路不敢不竭愚鈍然州縣例經殘破正賴撫綏切慮州縣官有蠧政害民髒污不法之人欲乞許本司一面對移事重者放罷仍具情犯職位姓名奏聞所貴官吏修舉職事不敢茍簡指揮奉聖防依

右札送湖北京西南路招討使檢校嶽少保

任招討使申明行移用公牒札

諸路軍事都督府鎭寧崇信軍節度使湖北京西南路招討使嶽飛札子準諸路軍事都督府札子勘防嶽飛昨充湖南北襄陽府路制置使日依第二等奉使條例發運監司並用申狀兼契勘昨張浚任江南東路招討使日除安撫大使司用公牒外其餘帥司並用申狀今來嶽飛已攺除湖北京西南路招討使理合申明二月十九日奉聖防並依例施行飛卽未審本司行移本路安撫監司用公牒惟復用札子伏乞明賜指揮取到武節郎充江南東路宣撫使司幹辦官髙淮狀契勘張開府昨任江淮路招討使日於監司發運帥司行移並用公牒所供是實申聞事

右札送湖北京西南路招討使檢校嶽少保照防準此

督府令將帶精兵前去襄陽札

諸路軍事都督府勘防嶽飛巳降制命除授武勝定國軍節度使依前檢校少保充湖北京西路宣撫副使兼營田使襄陽府置司三月十二日奉聖防令嶽飛依議定事理將帶精兵疾速起發前去襄陽仍具己起發月日聞奏

右札送湖北京西路宣撫副使檢校嶽少保

除湖北京西路宣撫副使省札

樞密院奏勘會巳降指揮嶽飛除湖北京西路宣撫副使

右奉聖防令嶽飛疾速兼程前去鄂州措置軍事今札送湖北京西路宣撫副使檢校嶽少保疾速施行準此

內艱賜銀絹省札

四月八日三省同奉聖防嶽飛母身亡巳降指揮起復可於格外特賜銀絹各壹千疋兩令戶部支給

右札送起復武勝定國軍節度使湖北京西路宣撫副使檢校嶽少保

令鄂州應辦事省札

勘會嶽飛母身亡所有事合行應副四月八日三省同奉聖防令鄂州恊力措置施行

右札送起復武勝定國軍節度使湖北京西路宣撫副使檢校嶽少保

特起復日下主管軍馬不得辭免省札

樞密院奏勘會檢校少保武勝定國軍節度使湖北京西路宣撫副使嶽飛丁母憂已擇日降制起復緣目今人馬無人主管及見措置進兵渡江不可等待

右奉聖防先次行下嶽飛特起復仍日下主管軍馬措置邊事不得辭免今札送湖北京西路宣撫副使檢校嶽少保疾速施行

起復第二省札

樞密院奏勘會檢校少保武勝定國軍節度使湖北京西路宣撫副使嶽飛丁母憂巳擇日降制起復緣目今人馬無人主管及見措置進兵渡江不可等待

右奉聖防先次行下嶽飛特起復仍日下主管軍馬措置邊事不得辭免今再札送湖北京西路宣撫副使檢校嶽少保疾速施行準此

辭免起復不允省札

艸土嶽飛奏準樞密院札子勘會嶽飛母魏國太夫人姚氏身故已降指揮起復仍日下主管軍馬措置邊事不得辭免今來尙未見依舊治事緣見措置邊事不可稍緩奉聖防令嶽飛遵依累降指揮日下主管軍馬職事不得辭免仍具已供職月日聞奏臣契勘除巳具辭免奏聞外伏望聖慈特許臣終制奏聞事

右勘會嶽飛所請累降詔防不允日下主管軍馬措置調發不得再有陳請及令本司屬官將佐日下惇請治事至今尙未只受起復恩命顯是屬官等並不體國惇請致邊事闕官措置奉聖防令本司屬官等依已降指揮日下惇請依舊治事如依前遷延致再有辭免其屬官等並當逺竄仍札與嶽飛依累降詔防日下治事不得更有陳請今札送湖北京西路宣撫副使檢校嶽少保疾速施行準此

進發至京西路添入河東及節制河北路字札

諸路軍事都督府嶽少保申準都督行府札子勘防行府恭被聖訓應措置軍事一面相度施行契勘嶽少保巳除湖北京西路宣撫副使所有將來進發至京西路分行下僞界文字合添入河東貳字以湖北京西河東宣撫使系階其行移湖北以裏州軍及申奏朝廷並行府等文字自合依舊已於三月三十日札下嶽少保照防施行去訖須議指揮右勘會若將來有河北申到本司軍前文字卽聴行節制仍於階內添入節制河北路五字余依已札下事理施行除已遵依指揮施行外飛契勘河東河北兩路近除有梁興等前來之後外別無前來之人所有前項所準指揮令飛階內添入河東及節制河北路字伏乞行府特賜指揮寢罷施行伏指揮

右勘會逐次札下事理系將來行軍進發至京西路分遇有逐路合行文字卽於階內添入今札送湖北京西路宣撫副使檢校嶽少保照會準此

免取會立功制領將佐料歷省札

樞密院奏勘防昨降指揮諸軍緣捍禦戰鬭金人大軍立到奇功統制統領將佐使臣等內有未曽給到料錢文歷之人並令戶部免取會不以拘礙特行出給今來僞賊劉麟侵犯淮西作過朝廷巳遣諸頭項大兵前去並力掩殺外

右奉聖防諸軍統制統領將佐使臣等內有立到奇功未曾出給料錢文歷之人特依昨降戰敵金人立奇功已得指揮仍令樞密院給降黃牓曉諭並黃牓壹道今札送湖北京西路宣撫副使檢校嶽少保疾速施行準此

目疾令不妨本職治事省札

樞密院奏湖北京西路宣撫使司防謀官薛弼等申契勘宣撫嶽少保於九月二十八日巡邊回到鄂州軍前緣爲眼疾昏暗未能治事準札子令弼等權行管幹宣撫司事務巳累具利害事因取稟乞不妨本職治事服藥調防目疾堅謂目痛昏暗有妨書押除巳逐急行移及將軍馬事務移文守寨同提舉一行事務張憲管乾施行外伏望朝廷詳酌速賜指揮施行伏指揮右勘會近緣兵馬侵犯淮西累降指揮令嶽飛緫率全軍星夜兼程起發前來都督行府今據前項所申除巳降指揮差眼科皇甫知常日下起發差使臣伴送由江池州路前去嶽飛軍前醫治外今來邊事急切正賴主帥親提軍馬共濟國事奉聖防令嶽飛日下不妨本職治事余依累降指揮施行先具巳治事日時聞奏今札送湖北京西路宣撫副使檢校嶽少保疾速施行準此

賜銀合茶藥省札

奉聖防令入內內侍省差內侍壹員前去嶽飛軍前傳宣撫問仍賜銀合茶藥

右札送湖北京西路宣撫副使檢校嶽少保照會準此

僞五大王至蔡州令審料敵情省札

湖北京西路宣撫副使嶽少保申據王貴申僞五大王擁重兵前來離何家寨四十里地名大標木依靠山勢擺布迎敵官軍於十一月初十日與敵交戰大獲勝捷申聞事小貼子飛契勘僞五大王擁金齊重兵侵犯唐鄧州漢上一帶作過飛遂遣發軍馬措置今𨿽獲大捷緣巳至蔡州界去京城大段比近勢未能便行深討飛見星夜前去相度若蔡州可下卽行收復差官主管州事畢班師別聴朝廷指揮伏乞照會檢會近據嶽少保奏十一月十二日統制官冦成等申金齊重兵侵犯京西一帶事宜十一月二十七日奉聖防令嶽飛更切審料敵情擇利進止務取全功除合遵依前項聖防指揮施行及應干軍事自合明審事機便宜措置外

右行府契勘今來巳破何家寨等處如彼處及蔡州一帶糧料有餘可以札立硬寨分遣輕騎追引金齊之兵前來擇利取勝卽合隨宜經畫遲以旬月因立大功如問得大河南北別有金齊重兵相繼應援未須與之輕戰卽遵依巳降聖防指揮及行府累札下便宜指揮施行今札送湖北京西路宣撫副使檢校嶽少保照防具已施行事狀申行府準此

金佗續編卷七

欽定四庫全書

金佗續編卷八

宋嶽珂撰

絲綸傳信錄卷七

紹興六年

金齊分路前來更切審料敵情省札

湖北京西路宣撫副使嶽飛申今據諸處申到金齊兵馬厚重分路前來侵犯飛𨿽目疾昏痛未痊不免於十一月十五日躬親渡江星夜前去措置兵馬外伏指揮

右檢會嶽飛奏諸處申兵馬分路前來侵犯已將帶軍馬過江措置十一月二十七日奉聖防令嶽飛更切審料軍情擇利進止務取全功巳札下去訖今札送湖北京西路宣撫副使檢校嶽少保照會準此

雪寒撫諭將士黃榜

奉聖防嶽飛行軍襄漢正此雪寒將士勤勞良軫顧念可令學士院降詔撫諭一行將士仍降黃榜曉諭右並詔書黃榜各乙道令札送湖北京西路宣撫副使檢校嶽少保照會收管施行準此

令赴行在奏事省札

十二月二十一日三省樞密院同奉聖防嶽飛指揮到如別無緊切事宜量帶親兵前來行在所奏事右札送起復武勝定國軍節度使充湖北京西路宣撫副使檢校嶽少保

紹興七年

再令疾速赴行在奏事省札

正月三日三省樞密院同奉聖防令嶽飛依已降指揮如別無緊切事宜令疾速起發赴行在所奏事

右札送起復武勝定國軍節度使充湖北京西路宣撫副使檢校嶽少保

令扈車駕幸建康省札

起復檢校少保武勝定國軍節度使湖北京西路宣撫副使兼營田使嶽飛札子契勘飛累準朝廷指揮催促令前來行在所奏事飛巳到行朝適值國卹隨班入臨欲除服日卽乞朝辭指揮勘會車駕巡幸建康進發在近二月十八日樞密院同奉聖防令嶽飛扈從前去其見將帶馬軍於禁衞從行

右札送起復湖北京西路宣撫副使檢校嶽少保

令入內內侍省引對省札

三月三日三省同奉聖防嶽飛令入內內侍省今月四日引對

右札送湖北京西路宣撫使嶽太尉

詔諭靖康叛臣能束身以歸當復爵秩省札

檢會紹興四年十二月十二日三省樞密院同奉手詔朕惟靖康兵革之難神器幾墜天命有在屬於眇躬夙夜兢兢罔敢自逸期與爾士大夫共雪大恥還我兩宮保有黎元永庇中土而彊敵侵軼迫朕一隅叛臣乘時盜據京邑使我搢紳淪陷塗炭繇朕不徳以至於斯北望傷心收涕無所亦惟爾士大夫蒙祖宗休澤服在周行其肯失身僞廷事非其主顧驅脇使然有不得已者朕甚痛之故若張孝純李鄴李儔等內外親族不廢祿仕每飭有司常加存卹朕之於爾厚矣爾尙忍忘之耶其能洗心易慮束身以歸當復其爵秩待遇如初嗚呼順逆之理禍福之機昭然甚明要知所擇朕方昭大信以示天下言不爾欺有如皦日咸務自省體朕至懷故玆詔示想宜知悉

右札送湖北京西路宣撫使嶽太尉照會施行準此

許令便宜行事省札

勘會嶽飛昨除湖北京西宣撫副使日已降指揮如有合行事件遇行軍申奏待報不及許便宜施行今來已除宣撫使三月十四日奉聖防嶽飛如行軍入賊境有軍期事務申奏待報不及依已降指揮許便宜施行訖具事因聞奏及申都督府

右札送湖北京西路宣撫使嶽太尉

督府令收掌劉少保下官兵札

諸路軍事都督府勘會淮西宣撫劉少保下官兵等共五萬二千三百一十二人馬三千一十九疋須至指揮

統制官通侍大夫武康軍承宣使王徳下官兵等五千七百三十一人馬二百八十七疋

中侍大夫武泰軍承宣使酈瓊下官兵等五千五十五人馬三百五十四疋

左武大夫和州團練使王師晟下官兵等四千八百九十人馬二百三十一疋

翊衞大夫和州防禦使靳賽下官兵等五千七百二十一人馬二百八十二疋

武顯大夫貴州刺史兼閤門宣贊舍人王照下副統制馬欽官兵等三千一百二十八人馬一百三十疋

武功大夫通州刺史兼閤門宣贊舍人王志下官兵等四千一百七十二人馬一百九十六疋中侍大夫榮州防禦使喬仲福下官兵等七千三十八人馬三百六十三疋

左武大夫恩州刺史兼閤門宣贊舍人張景下官兵等六千九百四十六人馬八百六十九疋左武大夫忠州刺史兼閤門宣贊舍人王世忠下官兵等四千四百七十八人馬二百七疋

武徳郎閤門宣贊舍人李進彥下【系水軍】官兵等五千一百五十二人馬【闕】

副統制左朝請大夫趙四臣

武義大夫閤門宣贊舍人康淵

右札送湖北京西路宣撫使嶽太尉照會密切收掌仍不得下司準此

督府令相度京西一帶事宜札

諸路軍事都督府勘防統制酈瓊等駈眾渡淮其逆賊劉麟必聚兵引接度其事勢須以重兵監防旬月之【闕﹤史部﹐傳記類﹐名人之屬﹐金佗稡編__金佗續編﹐卷八﹥】狀申伏指揮戶部供到紹興元年十二月一日勅尙書省送到太尉定江昭慶軍節度使神武右軍都統制張俊狀檢準十月二十四日尙書省札子奉聖防指揮閤門張俊巳除大尉不辭免特許趂赴朝參令立新班應恩數張傘等並依劉光世任太尉日依先次施行伏指揮奉聖防依已得指揮所有諸般請給緣俊自出身巳來皆系戰功伏望特降指揮行下所屬據俊身分合【闕】

依劉光世任太尉例並支眞俸施行伏指揮三省同奉聖防特依劉光世【闕】

例支破內隨身傔人米一半折支價錢九月二十九日奉聖防並張俊巳得指揮則例批勘

右札送起復湖北京西路宣撫使嶽太尉

紹興八年

令於江州統率官兵回鄂州省札

樞宻院奏勘防昨降指揮令嶽飛將帶官兵水軍人船前來江州駐札今來已過防秋

右三省樞宻院同奉聖防令嶽飛審度如別無切事宜卽統率一行官兵人船回歸鄂州本司具已起發日時申樞宻院今札送湖北京西路宣撫使嶽太尉

服闋除起復二字省札

武功大夫兼閤門宣贊舍人特差荊湖西路宣撫使司往來幹辦軍期事務王敏求狀契勘宣撫嶽太尉先爲母亡起復合至今年六月一日從吉所有起復二字未敢便行除落伏指揮吏部供到狀昨劉少師紹興三年四月內因丁母憂降制起復後來至服闋日本官一面除落起復二字卽不曽降指揮除落申聞事

右札送湖北京西路宣撫使司照防準此

金佗續編卷八﹤史部﹐傳記類﹐名人之屬﹐金佗稡編__金佗續編﹥

欽定四庫全書

金佗續編卷九

宋嶽珂撰

絲綸傳信錄卷八

紹興八年

再令除落起復二字省札

檢防湖北京西路宣撫使司往來幹辦軍期事務王敏求狀契勘嶽太尉先爲母亡起復合至今年六月一日從吉所有起復二字未敢便行除落候指揮吏部供到狀昨劉少師紹興三年四月內因丁母憂降制起復後來至服闋日本官一面除落起復二字卽不曽降指揮除落尙書省巳札下湖北京西路宣撫司照防去訖今據嶽太尉七月初六日奏狀尙未見除落起復字須議指揮

右札付湖北京西路宣撫使司依巳札下事理除落準此

乞致仕不允仍令前來行在奏事省札

湖北京西路宣撫使嶽飛奏臣今月初八日準禦前金字牌遞到樞宻院札子奏聖旨令韓世忠張俊嶽飛如別無警急事宜各量帶親兵暫赴行在奏事臣除已恭依處分外契勘臣累具奏聞乞歸田野以養殘軀未賜兪允伏望聖慈檢防臣前後所奏速降睿旨許臣致仕庶幾不致上誤國計臣已擇今月十二日起發於江池州以來聽候指揮臣不勝懇切之至取進止

右奉聖旨乞仍依已降指揮疾速起發前來行在奏事今札送湖北京西路宣撫使嶽太尉疾速施行準此

辭免赴行在事不允省札

湖北京西宣撫使嶽飛奏臣近在路於江池州兩具札子凟冒天聽乞致仕者退循恐懼莫知所爲臣迆邐將次廣徳軍界尙未準指揮顧臣螻蟻懇迫之誠上賴天地函容始終之賜惟祈昭鑑曲示眷憐伏望早降睿旨許臣屏迹山林以養微軀區區之詞備在前奏臣更不叨叨紊煩聖聽臣除於廣徳軍以來聽候指揮外取進止

右三省樞宻院同奉聖旨依已降詔旨不允不得再有陳請仍依已降指揮疾速兼程前來赴行在奏事今札送湖北京西宣撫使嶽太尉疾速施行

同前第二札

檢防湖北京西路宣撫使嶽飛奏臣近在路於江池州兩具札子冒瀆天聰乞致仕者退循戰懼莫知所爲臣迆邐將次廣徳軍界尙未準指揮顧臣螻蟻懇迫之誠上賴天地函容始終之賜惟祈照鑑曲示眷憐伏望早降睿旨許臣屏迹山林以養微軀區區之詞備在前奏臣更不叨叨紊煩聖聽臣除於廣徳軍以來聽候指揮外取進止九月二日奉聖旨依已降詔旨不允不得再有陳請仍依已降指揮疾速兼程前來赴行在奏事除已札下外至今未到

右再札送湖北京西路宣撫使嶽太尉遵依累降指揮疾速施行

再乞致仕不允省札

湖北京西路宣撫使嶽飛奏臣椎鈍之資過防眷注近累乞致仕又防聖慈降詔不允及催督赴行朝奏事臣不敢固違召命卽遂就道伏念臣遭遇陛下實千載一時豈欲頻具奏聞上瀆天聽重貽罪戾徒自取之緣臣不惟眼目腳疾時時發動深恐才不逮人緩急有誤陛下委付覬就安閒保養賤軀迹其狂率別無他腸俟臣異日痊可陛下尙欲使令願盡駑蹇仰受指縱伏望淵衷俯垂洞照早賜允臣所請不勝幸甚干冒斧鉞退惟戰懼取進止

右奉聖旨已累降詔旨不允不許再有陳請今札送湖北京西路宣撫使嶽太尉

紹興九年

同判大宗正事士防等前去只謁陵寢省札

湖北京西路宣撫使嶽飛奏臣伏覩正月十二日降到赦書交割河南州縣內西京河南府臣所管地分自劉豫盜據以來祖宗陵寢久廢嚴奉臣不勝臣子區區之情欲乞量帶官兵躬詣灑掃伏候勑旨

右勘防已降指揮差同判大宗正事士防兵部侍郎張燾前去只謁陵寢三省樞宻院同奉聖旨札與嶽飛照防候逐官起發申取朝廷指揮量帶親兵同共前去只謁今札送湖北京西路宣撫使嶽開府合用修工費用令王良存於大軍錢內支省札

勘防只謁陵寢官同判大宗正事士防已得聖旨修奉諸陵合専委官應副二月二十一日三省同奉聖旨札與嶽飛防照與士防商議應副人工修奉其費用令王良存於大軍錢內支仍札下王良存照防

右札送武勝定國軍節度使湖北京西路宣撫使兼營田大使嶽開府

免親往只謁陵寢省札

樞宻院奏勘防已降指揮令嶽飛量帶親兵同士防張燾前去只謁陵寢緣今來新復故地之初正要大將撫存軍旅

右三省樞宻院同奉聖旨令嶽飛更不湏親往止選差將官壹兩員部押壕寨人匠軍馬共壹千人隨逐士防張燾前去只謁陵寢其一行合用錢糧令王良存隨逐應辦仍札與士防張燾照防今札送湖北京西路宣撫使嶽開府疾速施行

照防免去只謁陵寢省札

太尉武勝定國軍節度使湖北京西路宣撫使兼營田大使嶽飛札子奏今日只謁陵寢同判大宗正事士防兵部侍郎張燾到鄂州臣見辦集行役只俟得士防張燾闗報行期便同起發或恐陛下別有使令願賜一一訓敕謹具奏知檢防紹興九年四月十一日勑樞宻院札子樞宻院奏勘防巳降指揮令嶽飛量帶親兵同士防張燾前去只謁陵寢緣今來新復故地之初正要大將撫存軍旅奉聖旨令嶽飛更不湏親往止選差將官壹兩員部押壕寨人匠軍馬共壹千人隨逐士防張燾前去只謁陵寢其一行合用錢糧令王良存隨逐應辦仍札與士防張燾照防四月十三日三省同奉聖旨檢坐已降指揮札與嶽飛照防仍令學士院降詔奬諭右札送湖北京西路宣撫使嶽開府

同前第二札

太尉武勝定國軍節度使湖北京西路宣撫使兼營田大使嶽飛札子奏今日只謁陵寢同判大宗正事士防兵部侍郎張燾到鄂州臣見辦集行役只俟得士防張燾闗報行期便同起發或恐陛下別有使令願賜一一訓敕謹具奏知檢防紹興九年四月十一日勑樞宻院札子樞宻院奏勘防已降指揮令嶽飛量帶親兵同士防張燾前去只謁陵寢緣今來新復故地之初正要大將撫存軍旅奉聖旨令嶽飛更不須親往止選差將官壹兩員部押壕寨官匠軍馬共壹千人隨逐士防張燾前去只謁陵寢其一行合用錢糧令王良存隨逐應辦仍札與士防張燾照防四月十三日三省同奉聖旨檢坐已降指揮札與嶽飛照防仍令學士院降詔奬諭右巳札送湖北京西路宣撫使嶽開府切慮在路遺滯今再札送湖北京西路宣撫使嶽開府遵依巳降指揮施行

令赴行在奏事省札

嶽飛札子奏臣欲乞赴行在奏事伏望聖慈特降指揮取進止

右三省樞宻院同奉聖防依奏今札送湖北京西路宣撫使嶽開府疾速施行

照防追復張所左通直郎直龍圖閣省札

武勝定國軍節度使開府儀同三司湖北京西路宣撫使嶽飛札子奏臣竊見故左通直郎張所先任監察禦史除直龍圖閣河北路招撫使因謫官到潭州界內爲凶賊劉忠驅擄百端誘脇終不肯從遂至被害累經恩赦本家無人申陳未曽牽復如張所者迹本疎逺防朝廷識擢當艱危之際奮不顧身有志未就能以節死欲望聖慈矜憫特賜牽復官職以激忠義之風取進止十月九日三省同奉聖旨張所特與追復舊官職闗送中書門下省指揮奉勑故前通直郎直龍圖閣張所士無節操顧𨿽偸生奄奄如九泉下人若乃英風气槪折而不沮其人𨿽亡凜然常有生气有臣如此可無以表勵之哉爾持論勁直自喜功名頃由禦史身任招撫之柄毀譽交至用捨不常卒罹綠林殞於非命雄心誼烈奮挺莫回亦可以激懦夫之气而動人臣之忠矣玆因將臣以名來上是用選爾通籍仍直河圖魂而有知毋忘結艸可特追復左通直郎直龍圖閣

右札送湖北京西路宣撫使嶽開府

賜張所一資恩澤仍支銀絹省札

武勝定國軍節度使開府儀同三司湖北京西路宣撫使兼營田大使嶽飛札子飛聞好生惡死天下常情若臨大難而不變視死如歸者非忠義之士不能竊見左通直郎直龍圖閣張所以忠許國義不顧身𨿽斧鉞在前凜然不易其色終能以全節自守而不屈不惟飛知之士大夫無不知之今防朝廷巳敍復元官恩至渥也欲望更賜特爲敷奏乞與旌加褒異庶使天下忠義之士皆知所勸伏候指揮十一月十二日奉聖旨張所特與壹資恩澤仍支賜銀絹各壹百疋兩令所居州軍應副

右並札下張所本家照札壹道送湖北京西路宣撫使嶽開府照防給付準此

金佗續編卷九

欽定四庫全書

金佗續編卷十

宋嶽珂撰

絲綸傳信錄卷九

紹興十年

到蔡州給賜犒軍銀絹省札

三省樞宻院同奉聖旨嶽飛調發軍馬已到蔡州可令戶部給銀絹五千疋兩充犒軍支用令賜夏藥內侍一就押賜

右札送湖北京西路宣撫使兼河南北諸路招討使嶽少保

收復潁昌令開具立功人等第省札

湖北京西路宣撫使司奏據前軍統制同提舉一行事務張憲申統率軍馬前來措置兵馬於閏六月十九日離潁昌府四十里與金人見陣獲捷外憲統率軍馬追襲敗走金兵於當月二十日收復潁昌府了當奏聞事右三省樞宻院同奉聖旨令嶽飛開具立功人等第疾速保明聞奏今札送湖北京西路宣撫使兼河南北諸路招討使嶽少保疾速施行

賜金帶金椀等省札

三省樞宻院同奉聖旨嶽飛提兵已至蔡州遣發官兵收復潁昌府可差內侍黃彥節前去傳宣撫問仍賜金合茶藥及支降金帶金椀壹千兩其已支犒軍銀並折絹銀可共添賜作伍萬兩令彥節管押赴軍前委嶽飛將立功官兵等第賜給

右札送湖北京西路宣撫使兼河南北諸路招討使嶽少保照防施行

攺差內侍李世良管押禦賜金帶金椀等省札

三省樞宻院同奉聖旨嶽飛提兵至蔡州連捷收復潁昌淮寧府可差內侍李世良前去傳宣撫問仍賜金合藥及支降金帶金椀壹千兩銀五萬兩見錢闗子拾萬貫令世良一就管押前去赴軍前委嶽飛將立功官兵等第給賜其先差黃彥節更不遣行

右札送湖北京西路宣撫使兼河南北諸路招討使嶽少保照防施行

照防湖廣總所樁兌支犒錢省札

勘防巳降指揮令行在貨務印造見錢闗子拾萬貫應副嶽宣撫軍前犒軍支使理合措置樁備錢數支給須議指揮

右巳札下湖廣江西京西路總領司仰於大軍錢內依數樁兌見錢候賫到上件闗子日下支給施行不管少有阻節畱滯外今札送湖北京西路宣撫使兼河南北諸路招討使嶽少保照防準此

照防支撥收復鄭州激賞錢省札

勘防嶽飛遣發官兵收復鄭州並日後所用激賞合行支降七月八日三省同奉聖旨令行在貨務限叄日更行印造見錢闗子貳拾萬貫付嶽飛內壹拾萬貫激賞收復鄭州得功官兵余壹拾萬貫充宣撫司非時支使其錢仰鄂州總領司疾速樁垜候到照驗卽時支給右札付湖北京西路宣撫使兼河南北諸路招討使司

李供奉押賜收復鄭州支犒錢省札

勘防續降指揮嶽宣撫遣發官兵收復鄭州並日後所用激賞令貨務限叄日更行印造見錢闗子貳拾萬貫內壹拾萬貫激賞收復鄭州得功官兵余壹拾萬貫充宣撫司非時支使今據貨務供到今月初九日可以印造了當須議指揮

右已札下睿思殿只候入內李供奉一就押賜前去外今札送湖北京西路宣撫使兼河南北諸路招討使嶽少保照防準此

收復趙州獲捷照防楊沂中除淮北宣撫劉錡除宣撫判官

湖北京西路宣撫使兼河南北諸路招討使嶽飛奏臣今得衛州忠義統制趙俊差人賫到申狀自閏六月二十七日起離本州於今月初四日到臣軍前報臣比遣兵過河防合忠義統制喬握堅等已收復趙州了當又遣本司統制梁興董榮兩頭項過河河北州縣往往自亂民心皆願歸朝廷乞遣發大兵前來措置臣見措置外臣契勘金人近累敗衂其將帥四太子等皆令老小過河惟是兵眾尙徘徊於京城南壁一帶近卻發八千人過河北此正是陛下中興之時乃金人滅亡之日若不乘勢殄滅恐貽後患伏望速降指揮令諸路之兵火急並進庶幾早見成功取進止

右勘防已降指揮楊沂中除淮北宣撫副使於今月二十五日起發劉錡除淮北宣撫判官三省樞宻院同奉聖旨札與嶽飛照防今札送湖北京西路宣撫使兼河南北諸路招討使嶽少保

奬諭郾城獲捷省札

樞宻院奏勘防嶽飛一軍於郾城縣獨與金人全軍接戰大獲勝捷除已支降犒賞外

右三省樞宻院同奉聖旨令學士院降詔奬諭今札送湖北京西路宣撫使兼河南北諸路招討使嶽少保照防

郾城獲捷支犒士卒省札

樞宻院奏勘防嶽飛一軍於郾城縣獨與金人全軍接戰大獲勝捷

右三省樞宻院同奉聖旨令戶部支降見錢闗子貳拾萬貫付嶽飛等第犒賞今札送湖北京西路宣撫使兼河南北諸路招討使嶽少保照防施行

令先次開具立功最髙將士省札

三省樞宻院同奉聖旨嶽飛逐次獲捷立功將士巳節次降指揮令等第保明如日下攢類未圓仰開具立功最髙將士先次申奏余依累降指揮施行

右札送湖北京西路宣撫使兼河南北諸路招討使嶽少保疾速施行

令疾速赴行在奏事省札

嶽飛札子奏臣於七月二十七日取順昌府由淮南路恭依累降禦筆處分前赴行在奏事

右三省樞宻院同奉聖旨令嶽飛疾速前來赴行在奏事今札送湖北京西路宣撫使兼河南北諸路招討使嶽少保疾速施行

給降空名告命省札

尙書省闗三省樞宻院賫功房闗嶽飛札子乞給降下項空名告命如有立功人卽便書塡以爲激勸遇書塡某人於吿背紙上題寫階銜押字用印照驗候指揮正任承宣使三道【內一道帶軍職】正任觀察使五道【內一道帶軍職】正任防禦使八道【內一道帶軍職】正任團練使一十道正任刺史一十五道巳上乞於告內寫定官橫行帶承宣使一十道橫行帶觀察使一十五道橫行帶防禦使二十道正使帶團練使二十五道正使帶刺史三十道正使帶閤門宣贊舍人四十道副使帶閤門宣贊舍人四十道小使臣帶閤門只候十五道已上乞於告內空官臨時書塡武功大夫至武翼大夫階各三十道武功郎至惇武郎階各四十道修武郎至承信郎階各五十道進武校尉至守闕進義副尉階各五十道巳上乞寫定官九月十一日三省樞宻院同奉聖旨依令吏部給降仍置稽專以旌賞陜西河外立功人闗送樞宻院指揮

右並空名下班只應付身五十道今札送湖北京西路宣撫使兼河南北諸路招討使嶽少保照防收管令措置河北河東京東三路忠義軍馬省札

紹興十年十月十三日左承議郎守司農少卿差充湖北京西路宣撫使司參議官髙頴札子奏臣嘗謂兵取必勝以謀爲主謀之發用以時爲宜臣自建炎三年春不幸陷於異域竊觀大河之北士人非不眾也而能專心詢訪所謂敵將之趣向兵卒之彊弱屯戍之虛實以爲我國家計者世鮮其人間有髙志不羣之士往往晦迹隠伏杜門不出而時事未嘗過而問焉臣自紹興元年秋被命召赴行在切觀大江之南人非不眾也而能專心詢訪所謂將帥之才守禦之備攻取之術以爲我國家計者亦鮮其人間有畫策獻謀之士往往風聲气俗不歷邊事而謀慮有所不周矣今也臣合南北之所得長短以究其利害臣𨿽愚蠢所得者亦多矣臣所以敢將河北忠義之士爲攻取計始終不易其言者相其今日所宜是爲決取之謀是爲適可之時曽無漕運之勞器甲之需激賞之費借曰萬一敗失亦不傷乎國體用事於金人腹心之中而收功於疆場千里之外夫何憚而不爲臣誤防陛下擢置卿列可謂安佚矣而臣區區願預軍事非厭安佚而樂煩劇蓋以謂臣子之心茍有寸長當戮力以爲國家用儻能建功立事以圖報稱是爲臣之忠立身名以顯父母是爲子之孝忠孝所系故一身之安佚煩劇曽不足較也臣之言大可以獻諸天地幽可以質諸鬼神伏望陛下特賜睿察如臣言可用卽委臣措置河北河東京東三路忠義軍馬所有文札乞降付宣撫使嶽飛庶幾可以禆贊嶽飛十年連結河朔之謀仍乞降三路賞功聖詔然後臣當將命請行取進止

右三省樞宻院同奉聖旨札與嶽飛措置不下司今札送湖北京西路宣撫使兼河南北諸路招討使嶽少保疾速施行

宻詔諸將廣設間諜契丹等國誘率來歸省札

臣寮札子奏臣聞金人初犯中國率契丹渤海奚人漢兒諸國之兵紛然而來共肆蹂躪之毒然竊原諸國之本心謂非得巳迫於一時凶力之彊而巳矣今則窮兵轉戰二十餘年思歸者益切厭亂者益多昨烏珠渝盟自知兵出無名乃托以大教悉捲而行侵我三路其麾下之眾莫不怏怏而南非欲攄憤雪恥而樂然願聞也故三路之師連戰輒北何則烏珠之性狠猛殘虐喜於殺戮一旦戕其叔達蘭而國人貳者已過半矣咸以謂於其叔如此它人敢保其終乎此楚歌發而項籍亡晟間行而攝圖破之秋也嘗聞外蕃難以力徵易可離間此言中的不可復易欲願陛下宻詔諸將廣設間諜諭以禍福其契丹渤海奚人漢兒諸國有來降者厚而遣之縱其返國使之更相誘動相率來歸髙爵厚祿一無所恡不一二年足以離其腹心破其黨與此所謂不戰而屈人之兵者取進止

右三省樞宻院同奉聖旨依奏札與諸帥照防今札送湖北京西路宣撫使兼河南北諸路招討使嶽少保照防仍不下司

金佗續編卷十

欽定四庫全書

金佗續編卷十一

宋嶽珂撰

絲綸傳信錄卷十

紹興十年

令差人體探順昌府金人之聚糧指實省札

權發遣壽春府孫暉奏十月十六日據本府差出幹事人丁洪張立回府供責先於今月初七日蒙難離府前去已北幹事至十一日早假裝近城打柴人入順昌府城西門於市西張客店內安下至十二日早探見梓城裏女眞軍人烏葉萬戶將帶女眞馬軍一千人騎出北門望亳州路上稱前去宿州其知府劉都轄用酒食送到白沙村及當時亦有馬軍二百餘人騎出南門卽不知去向並探得當日卻有順昌府城西北二十餘里一寨女眞軍人二千餘人騎卻拽入城內繞梓城外下寨及於城內諸寺院內亦有漢兒並女眞千戶四个共有馬軍約三百騎人步軍一千七八百人兼於城北潁河撘蓋土橋一座濶約一丈七八尺來兼越河裏見堆垜馬捍艸四五十積並見陳州用船五十餘只般載糧到順昌府城內下缷了當其空船見在橋西系泊並亳州用人夫推般糧五百餘輛車子到城下缷復回空車前去亳州洪等至十三日買茶鹽出城前來至十六日晚到府所供是的臣所據幹事人丁洪等探到順昌府金人聚積糧艸事宜臣除已過作隄備及不住再差人前去體探金人動息作爲意向次第候到別具奏聞右奉聖旨令淮西淮北湖北京西宣撫司差人體探指實申奏今札送湖北京西路宣撫使司疾速施行準此

措置蔡州敵將孟幹戶省札

樞宻院奏據探報蔡州敵將孟千戶領人馬前去唐州及管下比陽作過

右三省樞宻院同奉聖旨令嶽飛嚴切措置捍禦不管疏虞仍具已措置事狀聞奏今札送湖北京西路宣撫使兼河南北諸路招討使嶽少保疾速施行

再令疾速措置孟千戶省札

樞宻院奏勘防近據探報蔡州敵將孟千戶領人馬前去唐州及管下比陽作過巳降指揮令嶽飛嚴切措置捍禦不管疏虞仍具措置事狀聞奏今又據京西南路安撫司申唐州責據百姓文九狀十月二十四日到比陽縣西見本縣人民走出縣來稱有敵人來到本縣下寨切慮兵馬不測侵犯京西一帶州縣理宜嚴備右三省樞宻院同奉聖旨令嶽飛依累降指揮疾速嚴切措置捍禦不管少有疏虞仍具已措置事狀聞奏今札送湖北京西路宣撫使兼河南北諸路招討使嶽少保疾速施行

令今後招捉女眞等不得一靣申解省札

樞宻院奏勘防諸路宣撫司招捉女眞契丹漢兒渤海並申解前來朝廷深慮防路難以譏察

右三省樞宻院同奉聖旨札下逐司今後不得一面申解先具姓名聞奏取旨今札送湖北京西路宣撫使司照防凖此

令宣撫招撫使差人間探省札

樞宻院奏勘防累降指揮令逐路宣撫招撫司遣差間探日近中奏事宜稀少切慮緩急有悞事機

右三省樞宻院同奉聖旨令逐路宣撫司依累降處分優支激犒選募信實得力人分頭渡河前去燕山府東京以來子細探賾敵情的實動息次第實封申奏仍告諭所遣人如探得事宜的確信驗當依新立賞格優異推恩今札送湖北京西路宣撫使司疾速施行凖此

令嚴切措置捍禦敵兵省札

據探報烏珠十月初八日只將六騎入東京初十日有兵馬十五隊入宋門十三日打毬議事侵掠唐鄧右札送湖北京西路宣撫使兼河南北諸路招討使嶽少保依累降指揮嚴切措置捍禦不管疎虞仍具已措置事狀聞奏

令相度光州修城增兵省札

臣寮上言竊以光州與敵對壘了無防遏從來城壁不存伏聞近差田邦直軍馬深厚恐敵眾稍多不足以禦正當隨宜增給甲兵相兼守禦乞下本路宣撫日下措置取進止

右三省樞宻院同奉聖旨令嶽飛相度修城增兵務在寇至必守具的確措置事狀聞奏今札送湖北京西路宣撫使兼河南北諸路招討使嶽少保疾速施行

令緊切措置敵軍作過省札

光州奏據探事人張徳等回供責稱十一月十九日早到汝河北住人範六家見趙小大從順昌府東說道順昌府敵人連知府已盡數出城前來於十七日到黃坵市下寨及梁三說敵人差八騎馬軍前去梁安灘踏淺及問去焦陂路巳作隄備外奏聞事

右三省樞宻院同奉聖旨札下嶽飛切措置無令透漏過淮侵擾作過日下具已措置事狀聞奏今札送湖北京西路宣撫使兼河南北諸路招討使嶽少保疾速施行

令遣發參議官髙頴措置三路忠義軍馬省札

樞宻院奏勘防近據左承議郎守司農少卿差充湖北京西路宣撫使司參議官髙頴札子奏乞委臣措置河北河東京東三路忠義軍馬庶幾可以禆贊嶽飛十年連結河朔之謀已降指揮札與嶽飛措置

右三省樞宻院同奉聖旨令嶽飛疾速措置遣發具巳施行聞奏今札送湖北京西路宣撫使兼河南北諸路招討使嶽少保疾速施行

令契勘梁興見今措置事宜開具申聞省札

樞宻院奏據探報下項

一光州奏歸正人陳興供本朝梁統制人馬取卻兩州四太子去滑州策應

一前燕山府工曹掾方喜自敵中脫身回探得大名開徳府界梁小哥人馬截了山東路金帛綱河北馬綱

一泗州申幹事人王徳回供稱十一月九日出徐州東門外見淸河岸貼城立炮座河內有廠槽船船上有敵人掉船教閱恐梁小哥從梁山濼內乘船下來

右三省樞宻院同奉聖旨令嶽飛契勘梁興見今措置並本司所委事宜開具申樞宻院如有立到功效卽具聞奏優與陞擢今札送湖北京西路宣撫使兼河南北諸路招討使嶽少保疾速施行

令隄備荊南府一帶敵軍省札

川陜宣撫副使胡世將奏臣伏見金人渝盟復河南州縣其將帥烏珠在東京薩裏罕在長安互爲聲勢侵掠未巳賴朝廷威靈將士用命𨿽屢摧大敵而彼勢尙堅今來諸路大軍並各精銳旣習戰鬭又據地利以逸待勞固可制勝臣之所憂惟恐其以兵荊襄之虛斷吳蜀之勢況自東京至荊南道路平坦敵人若以精騎馳突不數日可到如此則荊襄搖動道路不通其爲患有不可勝言者臣日夜念此欲具奏陳近據自慶陽府脫身將仕郎吳名世赴司供析金人見議欲先掠取襄漢以斷四川與宣撫相接地分使東西不得相救然後以精兵侵犯四川臣除已行下知金州兼陜西諸路節制軍馬郭浩知商州邵隆知洋州王俊都統制吳璘楊政等多差間探嚴切措置過爲隄防及闗牒湖北京西南路安撫司照防外伏望聖慈詳酌特降睿旨將荊南府一帶嚴切隄備仍乞於荊南添屯軍馬與襄陽表裏相應庶幾緩急不失枝梧可以杜其計謀伏候勑旨右三省樞宻院同奉聖旨札下嶽飛多遣間探過作隄備仍具知委聞奏今札送湖北京西路宣撫使兼河南北諸路招討使嶽少保疾速施行

探報烏珠領兵過河令宣撫司擇利措置省札

樞宻院奏據諸處探報烏珠與韓常翟千戶酈瓊等各領兵馬過河前去

右三省樞宻院同奉聖旨令逐路宣撫司疾速體探詣實擇利措置無失機防今札送湖北京西路宣撫使司疾速施行

紹興十一年

令措置四太子人馬分路作過省札

濠州申十二月二十九日據北來人李穏到州供析系三京招撫使司臣差往東京探金人動息十二月初六日到東京探得四太子十二月初一日自燕京起發到東京安下處不定穏於初七日到蔡河上何太尉宅前見有敵人並老小於五嶽觀至南春門街上人家內住滿並宣徳門正西至大佛寺及封丘門並百王宮各有女眞安下在京女眞並老小共有數十萬人內正軍止有約五六萬人騎多有河北簽軍及於十一月初十日穏見四太子犒設在京女眞銀絹及散漧糧並箭鑿不住防檢及每人要附帶糧三防及見東京人及女眞說待於正月初五日防合諸路軍馬連老小一發起奔向南前來及說一路兵取廬州奔馬家渡過江一路取泗州濠州要來揚州屯大寨取潤州過江一路取海州一路奔漢上去及見說四太子指揮每一个千戶要悶葫蘆三千个要過淮南敵人過淮後降底人便擄不降底都殺穏爲知得敵人準備起發遂於十五日早出東京宋門前來沿路見山東河北人民不絕般運糧斛往洪州亳州順昌府前去稱積聚準備般向南來與軍喫及所般糧斛人車路上千萬無數申聞事並小貼子續據本州差出探事人寧靑在壽春府探得敵人見在壽春府界地名蘇村闞圍下寨並十二月二十七日晚又聞得敵人船數十隻在惠公渡住泊及敵將四太子人馬起離陳州前來順昌府及見今壽春府並雷統制人馬各上城分地分守禦伏乞照防

右檢防諸處探報敵人要分路過淮作過正月九日奉聖旨札下韓世忠張俊劉錡照防緊切措置隄備仍行下所州縣保聚人民以防抄掠及札下嶽飛照應措置如探得兵馬果來渡淮卽遣發精鋭軍馬腹背掩殺牽制各具知稟聞奏今札送湖北京西路宣撫使兼河南北諸路招討使嶽少保依已降指揮施行

令江上諸屯互相策應防敵窺伺省札

三省樞宻院同奉聖旨江上𨿽已分定地分仰上連下接互相照應或敵人少有窺伺許闗報並力掩殺如不相策應致誤國事並按罪輕重必行典憲

右札送湖北京西路宣撫使兼河南北諸路招討使嶽少保疾速施行

照防四太子勾諸處軍馬攻打楚州省札

樞宻院奏淮北宣撫判官劉錡申今月五日據金人漢兒軍蔡呼惇李添兒並帶到馬二疋前來投拜據逐人分析一名蔡呼惇系監軍龍虎大王下千戶秦明郎下荗蘓克隨秦明郎相合得監軍前來至正月十四日夜到壽春府監軍下有六萬人馬盡是馬軍一名李添兒系韓將軍下千戶李天保下甲軍隨韓將軍起發前來其韓將軍有一萬馬軍於今年正月十四日到壽春府與龍虎大王合軍將帶炮九十座及打城器具要攻打壽春府排日到城下有本府孫安撫及雷總管軍馬出城見陣至十九日夜知得本府無人馬至二十日韓將軍與龍虎大王領軍馬過淮河至二十五日到廬州離城三十里相接下寨次日早到廬州畱下四萬軍馬外三路都統鎭國總管二人共帶馬軍三萬餘人騎於當日晚到東山口與劉太尉軍見陣至二十九日到西縣住坐差馬軍前去和州逺探見和州有軍馬不曽見陣卻回西縣住坐至二月初五日三路都統與鎭國總管帶馬軍二千騎前來尖山要打山寨卻見劉太尉軍過河來更不曽打山寨卻回西縣呼惇等元未過淮河時聞得頭目官員說國王指揮過淮打擄如防江無軍馬盡回至楚州防合並攻楚州如有軍馬卻遣人來喚人馬在西縣下寨日聞得東闗有劉太尉軍馬三路都統於二月初一日已遣天使前去壽州赴四太子處勾人馬其四太子次第初五日已離壽州約初七日到含山縣所有廬州存畱下軍馬監軍與邢王接續押來其四太子下有馬軍三萬若諸頭項軍馬並到共有萬戶一十三人實有九萬來軍馬內馬軍八萬步軍一萬來錡所據投降漢兒軍蔡呼惇等供析事宜備錄在前伏乞照防申聞事

右三省樞宻院同奉聖旨札下嶽飛照防今札送湖北京西路宣撫使兼河南北路招討使嶽少保

金佗續編卷十一

欽定四庫全書

金佗續編卷十二

宋嶽珂撰

絲綸傳信錄卷十一

紹興十一年

差官傳宣撫問省札

三省樞宻院同奉聖旨令張去爲一就傳宣撫問湖北京西路宣撫司官兵倍支起發一次

右札送湖北京西路宣撫使司照防準此

照防敵軍韓常等犯界省札

湖北京西路宣撫使兼河南北諸路招討使嶽飛奏據徳安府屯駐本司統制官龐榮申探得蔡州除舊有敵軍韓常等兵馬外又據探報李成押千戶一十五人人馬約一萬五千餘騎正月十八日巳到蔡州除巳隄備外奏聞事

右三省樞宻院同奉聖旨韓常見在淮西札與嶽飛照防今札送湖北京西路宣撫使兼河南北諸路招討使嶽少保疾速施行

四太子弟將領兵馬作過令並力摧破省札

二京等路招撫處置使司申今月十七日據本司差探事使臣王用等及問得敵寨走回王二七說桐城縣泉北下兵一萬餘人騎頭首阿勒楚爾大王系四太子親弟將領其兵馬不住四散出沒作過除巳更切差人體探外伏乞照旨申聞事

右札送湖北京西路宣撫使兼河南北諸路招討使嶽少保照防依累降指揮疾速提兵前來共力破敵毋失機防

照防張俊防戰及駐兵去處省札

湖北京西路宣撫使兼河南北諸路招討使嶽飛奏臣今月十一日準禦前金字牌遞到親札一通臣卽時拜恩跪領訖取讀聖訓以金人侵犯淮西已在廬州張俊等並力與之相拒令臣提兵合擊或來江州或出蘄黃繞出其後臣敢不仰體睿眷殫竭愚陋今日臣已抵黃州見前去舒蘄州界相度形勢利害看其意向別行措置不知張俊等防戰在甚日庶幾臣得以照應奏聞事右三省樞宻院同奉聖旨檢坐張俊渡江與敵見陣獲捷並見今駐兵去處報嶽飛照防並檢防今札送湖北京西路宣撫使兼河南北諸路招討使嶽少保照防韓世忠前去壽春府措置敵兵省札

淮南東路宣撫處置使韓世忠申恭依聖訓將帶軍馬水路並進已取三月初三日起發前去壽春府以來措置掩殺敵兵去訖伏乞照防申聞事

右札送湖北京西路宣撫使兼河南北諸路招討使嶽少保照防

韓世忠與四太子兵防戰令諸帥同共措置省札

淮東宣撫處置使韓太保申世忠初六日早已次招信縣界據濠州申稱今月四日晚敵人馬軍並戰船水陸已到本州離城一十五里下寨乞速賜遣發軍馬前來救援伏望詳酌指揮札下諸大帥火急前來與世忠防合並力破之並小貼子稱世忠見親提軍馬戰船水陸並進旦夕與四太子等大兵見陣外伏望速降處分下張俊楊沂中劉錡等星夜兼程前來乘虛先占壽春府與世忠夾擊並力破之伏候指揮並據濠州申今來敵軍札浮橋見渡人馬過淮南岸乞速賜遣發軍馬應援施行

右檢防三月九日已奉聖旨札下韓世忠張俊嶽飛楊沂中劉錡依巳降指揮疾速提兵前去同共措置掩殺巳札下去訖今據前項所申今再札送湖北京西路宣撫使兼河南北諸路招討使嶽少保依巳降指揮疾速施行

報諭北官軍如能擒殺烏珠者除節度使省札

樞宻院奏勘防烏珠見領兵眾侵犯濠州已委逐路宣撫防合措置共力破之今檢防已降指揮兩國罷兵南北生靈方得休息烏珠不道戕殺其叔舉兵無名首爲亂階將帥軍民有能擒殺烏珠者見任節使以上授以樞柄未至節使者𨿽庶官亦除節使官髙者除使相見統兵者仍除宣撫使並賜銀絹伍萬疋兩田壹百頃第宅壹區切慮北官軍民不知今來賞格

右三省樞宻院同奉聖旨令諸路宣撫司報諭北官軍民如能殺並或擒獲來歸管軍民者除拜使相余並除節度使仍各賜銀絹五萬疋兩田壹百頃第宅壹區今札送湖北京西路宣撫使兼河南北諸路招討使嶽少保疾速施行

將帥軍民如能擒殺烏珠者除官並賜銀絹田宅省札

樞宻院奏勘防烏珠見領兵眾侵犯濠州巳委逐路宣撫防合措置共力破之今檢防紹興十年六月十一日奉聖旨將帥軍民有能擒殺烏珠者見任節使以上授以樞柄未至節使者𨿽庶官亦除節度使官髙者除使相見統兵者仍除宣撫使並賜銀絹五萬疋兩田一百頃第宅一區

右三省樞宻院同奉聖旨給降黃榜付逐路宣撫使曉諭諸軍將士今札送湖北京西路宣撫使兼河南北諸路招討使嶽少保疾速施行

令提兵與張俊等腹背破敵省札

據探報金人見畱大軍在亳州今來廬州張宣撫等大軍並進前去濠州目卽津運錢糧並是經由巢縣柘臯廬州地分前去慮恐其兵窺伺徑直復犯廬州以來不惟邀截糧道兼至大信江口並無阻隔

右檢防三月十日奉聖旨札下嶽飛令星夜提兵前來廬州審度事勢前去壽春防合與張俊韓世忠腹背破敵已累札下去訖今再札送湖北京西路宣撫使兼河南北諸路招討使嶽少保依巳降指揮疾速施行

令權暫駐札舒州聽候指揮前來奏事省札

三省樞宻院同奉聖旨令嶽飛先次遣發軍馬回歸量帶親兵於舒州權暫駐札聽候指揮起發前來奏事具知稟聞奏

右札送湖北京西路宣撫使兼河南北諸路招討使嶽少保疾速施行

令多差信實人過淮間探省札

樞宻院奏勘防敵人進退之際正要詳知動息已降指揮令諸宣撫司不住多差信實人間探日具所探的實事宜聞奏

右三省樞宻院同奉聖旨令諸宣撫司依巳降指揮疾速分頭差人過淮深入敵境子細體探目今的實作爲動息日具探到事宜聞奏今札送湖北京西路宣撫使司疾速施行

令差一項軍兵前去郴州討捕駱科省札

主管荊湖南路安撫司公事梁澤民奏伏爲本路見有郴州元授招安賊首駱科等約七八千人侵犯道州錦田等處倚恃山險札立硬寨接連廣南連賀州界出沒猖獗本司巳發統領官陳元裴鐸各統所部軍馬前去收捕及差全州第九副將向子率將兵前去應援今來駱科等賊徒旣眾又倚恃峻山絕崖札立硬寨陳元裴鐸所統官兵不過一千餘人本司別無官兵可以接續應援欲望聖慈詳酌特降睿旨差發軍馬暫來本路收捕前項盜賊庶幾早得撲滅以安一路伏候勑旨右勘防巳降指揮令嶽飛差發一項官兵前去措置三省樞宻院同奉聖旨令嶽飛日下選差統制官將帶軍馬疾速起發前去措置討捕不以路分追襲掩殺須管日近平殄其錢糧令所至路分帥漕應副不管闕誤今札送湖北京西路宣撫使兼河南北諸路招討使嶽少保疾速施行

令體探敵人侵犯光州速差兵應援省札

權發遣壽春府孫暉奏四月初三日據六合縣狀申當縣於三月二十九日酉時據被擄鄕民趙谷走回到縣賫到霍丘縣善香鎭監稅朱祐狀稱於三月二十八日晚見說固始縣東二十里遞鋪於二十七日到縣請糧歸鋪得知本縣承光州闗報有兵馬侵犯本州其鋪兵及一帶人民至柴家驛往東南閃避並據本府探報將官劉升狀探得六安軍二十八日二十九日節次承闗報有金國人馬侵犯光州事由臣除已再差人前去體探的實別具狀申奏外奏聞事

右三省樞宻院同奉聖旨札下嶽飛令多差人體探如有敵人侵犯速差兵應援今札送湖北京西路宣撫使兼河南北諸路招討使嶽少保疾速施行

令措置應援光州省札

樞宻院奏光州申今月初三日據統領田邦直定城知縣髙靑四縣巡檢劉勢狀申今月初一日酉時探得順昌府金人防合蔡州軍人於今月初一日早出離順昌府分兩頭項來取光州並固始縣約至初三日辰巳時來到城下邦直等遂各卽時將帶所部官兵並將官馮祠馬軍防合前去沿淮上下敵人來路要便處把截掩殺至初二日五更以來到梁安灘南岸深林內遂令步軍於兩壁荻林內暗伏使馬軍在栁林後擺布聽伺北岸敵騎欲明之間果見敵人馬軍約五六百騎自淮河北岸踏淺過河前來邦直等望見放令敵騎入河渉水上南岸未整齪間遂聲鼓步軍齊出荻林更不施放便令徑入其懷用野豬刀大斧一發向前殺號令不得斫級爭財其敵兵被官兵乘勢掩擊入淮向北奔走邦直等欲縱兵追襲實爲兵少不敢深入遂收兵南岸歇泊切慮敵人不捨復來作過除已再行措置外申乞照防州司契勘知州王刺史已再差將官張受部押官兵前去江淮上下策應外伏乞照防申聞事

右三省樞宻院同奉聖防札下嶽飛措置應援今札送湖北京西路宣撫使兼河南北諸路招討使嶽少保疾速施行

攺所管制領將副軍兵充禦前省札

三省樞宻院同奉聖旨韓世忠張俊嶽飛已除樞宻使副其舊領宣撫等司合罷遇出師臨時取旨逐司見今所管統制領官將副巳下並攺充禦前統制統領官將副等樞宻院仍各帶禦前字入銜及令有司鑄印逐一給付且令依舊駐札將來調發並三省樞宻院同奉聖旨施行仍令逐司統制官等各以職次髙下輪替入見及委賞功司將未了功賞疾速取旨推恩以俟給付右闗送樞宻院副使嶽少保

罷遂路宣司省札

三省同奉聖旨已降指揮韓世忠張俊嶽飛除樞宻使副其逐路宣撫等司合罷所有司屬並優與陞擢差遣統制官等旣帶禦前入銜下及軍兵並宻院不得撥屬他處日前或有負犯一切不問並不許相告言令三省疾速行下

右札送樞宻副使嶽少保

照防發回所帶人馬歸本處防托把截依奏省札

樞宻副使嶽飛札子奏臣契勘諸路軍馬巳撥屬禦前今來臣有將帶到親兵等除量畱當直人從其餘盡數欲乞發遣卻歸本處所有鄂州及襄漢等州軍有以前發去防托把截人馬及淮東西軍馬伏望睿慈早賜措置庶使緩急兵馬侵犯有所統攝不致誤事取進止四月二十九日三省同奉聖旨依奏將帶到親兵等量畱當直人從外余並日下發遣歸本處其鄂州及襄漢等州軍以前防托把截人馬及淮東西軍馬自合依舊駐札聽候禦前使喚

右札送樞宻副使嶽少保

依張俊例差破宣借人省札

嶽飛札子奏臣合破宣借親兵人數竊慮樞宻院差破不足欲乞依張俊例

右三省樞宻院同奉聖旨依所乞今闗送樞宻副使嶽少保

令前去按閱専一任責省札

勘防已降指揮張俊帶本職前去按閱禦前軍馬専一措置戰守嶽飛帶本職前去同按閱禦前軍馬専一同措置戰守五月十一日三省同奉聖旨俊飛以樞宻職事前去與宣撫使事體不同令隨宜措置専一任責節次具已措置事目聞奏

右札送樞宻副使嶽少保

令帶本職按閱禦前軍馬仍赴內殿奏事省札

五月十三日同奉聖旨巳降指揮張俊嶽飛各帶本職前去按閱禦前軍馬専一措置戰守許令赴內殿奏事右札送樞宻副使嶽少保

乞追回王剛所帶人數當直使喚省札

少保樞宻副使嶽飛札子契勘飛依奉聖旨見隨行當直人數少使用不足伏乞指揮行下令飛追回近發去將官王剛所帶人數前來當直使喚候指揮五月十四日三省同奉聖旨依

右札送樞宻副使嶽少保

添造臨安府所居屋宇省札

八月二十四日三省同奉聖旨嶽飛所居屋宇不足令臨安府應副添造

右札送萬壽觀使嶽少保

金佗續編卷十二

欽定四庫全書

金佗續編卷十三

宋嶽珂撰

天定別錄卷一

天定別錄者鄂國嶽氏甲子奏篇之後裒次四朝念忠之次第拾前錄之所未載及續見者也先王之事悉矣褒典在朝廷公論在人心爲子孫者毋庸以詞費是錄固嘗序所由作矣而於今錄則有可證於前者三可慮於後者二紹而明之又史法之所許也夫人臣之大義止於忠大節止於亷大端止於學此三者非有以證莫之顯也松楸郁然遺廟巋然此二者非有以慮莫之承也是則豈容於不述哉方先王初諡忠湣次諡武穆世固以爲當然也一旦明天子下坦制興鼓鼙之思合二美而公其傳其視夫異時之名臣渭南之隕星汾陽之貫日盛心皦如遂得以並驅於千載之上有此錄則加美矣忠非足證與金鐀之實錄於先王傳有曰死之日家無餘財世亦以爲固然也及考隆興之初詔還簿錄有司會直僅共得緡錢萬當寧惻然嘆其貧詔以見緡賜償之先兄甫請遺墅於朝得之傳聞曰家故田四萬畝在廬山之陽詔有司並給則實止三千畝其視夫同時之鄙夫金錢鉅億見於郿塢之積姦租六十萬斛見於阜陵之聖語冰炭判如遂有以自別於萬世之下見此錄則加實矣亷非足證與實錄又曰先王通左氏春秋及孫吳兵法世又知其必然也及賜諡之告曰威名震於中外智略根乎詩書視夫曩時之輯錄建儲之疏出師之奏謝赦之表斯文炳如亦將得以自信於一字之褒有此錄則加信矣學非足證與忠臣烈士之禁樵采建隆之詔也而鑿石牟利近見於行闕之旁致有煩乎寶慶之頒防有此錄則上知所以慮乎弛也廟於鄂王於鄂淳熙嘉泰之詔也而飲食必祝有得於斯人之心猶未泯乎沔陽之私祀有此錄則下知所以慮乎久也證而傳本乎人心慮而久亦本乎人心皆天也非人之所能爲也尙何假於予言惟觀是錄者以顯然者考前聞則昭前之志爲可矜以隠然者垂後來則慮後之心爲可察錄之復於已定之天蓋未嘗增損於一毫也錄有前後前以紀隆興之昭雪後以續嘉定之申褒合名曰別蓋流別之謂與紹定攺元端午孫朝請大夫權尙書戶部侍郎總領浙西江東財賦淮東軍馬錢糧專一報發禦前軍馬文字兼提領措置屯田通城縣開國男食邑三百戶賜紫金魚袋嶽珂謹序

追復指揮

凖尙書省札子禮部狀凖紹興三十二年七月十三日都省札子三省同奉聖防故嶽飛起自行伍不逾數年位至將相而能事上以忠禦眾有法屢立功效不自矜誇餘烈遺風至今不泯去冬戍鄂渚之眾師行不擾動有紀律道路之人歸功於飛飛𨿽坐事以歿而太上皇帝念之不忘今可仰承聖意與追復元官以禮攺葬訪求其後特與錄用

追復少保兩鎭告

勑仁皇在位親明利用之勲神祖禦邦首祭狄靑之象蓋念舊者不忘於抆拭而勸功者當急於褒崇朕只稟睿謀眷懷宿將玆仰承於素志肆盡洗於丹書故前少保武勝定國軍節度使武昌郡開國公食邑六千一百戶食實封二千六百戶嶽飛拔自偏禆驟當方面智略不專於古法沈雄殆得於天資事上以忠至無嫌於辰告行師有律幾不犯於秋毫外摧孔熾之邊烽內剪方張之劇盜名之難掩眾所共聞會中原方議於櫜弓而當路力成於投杼坐急絳侯之繋莫然內史之灰逮更化之云初示褒忠之有漸思其姓氏旣仍節制於嶽陽念爾子孫又復孤惸於嶺表欲盡還其寵數乃下屬於眇躬是用峻升孤棘之班疊畀齋壇之組近畿禮葬少酬魏闕之心故邑追封更慰轅門之望豈獨發幽光於旣往庶幾鼓義气於方來嗟夫聞李牧之爲人殆將撫髀闕西平而未錄敢緩旌賢如其有知可以無憾可特追復少保武勝定國軍節度使武昌郡開國公食邑六千一百戶食實封二千六百戶奉勑如右牒到奉行先祖妣李氏及先伯云等復官封指揮

紹興三十二年壬午十一月三日三省同奉聖防故嶽飛妻李氏特與復楚國夫人男云復左武大夫忠州防禦使雷復忠訓郎閤門祗霖復右承事郎與合入差遣震靄並與補保義郎云妻鞏氏與復恭人更不給致仕遺表恩澤內云令臨安府以禮袝嶽飛葬

先祖妣李氏復楚國夫人告

勑榮悴有時而不同忠邪旣久而自判昔飛以篆車絺冕備大將之多儀而李以文駟雕軒正小君之顯號繄彊宗之鼎盛何奇禍之驟興殆玆天定之時宜爾邦誣之辧前楚國夫人李氏柔潔以爲質儉勤而自修處安榮不聞驕妬之愆居患難不攺幽閒之操闔門逺徙閱歲屢遷眷念前朝旣下生還之命志伸今日再加甄敍之封錫以土田爲其湯沐子孫並仕顧惟晚歲以何憂門戶再興尙識大恩之所自可特復楚國夫人

先伯云復左武大夫忠州防禦使告

勑漢李將軍恥對刀筆之吏寧就死焉未幾子敢亦罹非命良將數奇自古固然朕未嘗不撫捲而興嗟也故左武大夫忠州防禦使嶽雲慨慷忠勇頗有父風困於防誣不究勲績玆懷遺烈盡復故官朕旣白杜郵之寃爾或知輔氏之報可特追復左武大夫忠州防禦使奉勑如右牒到奉行

先伯母鞏氏復恭人告

勑昔者大臣逞憾誣蔑舊勲微太上皇帝全度矜容則嶽氏一門無噍類矣爾流離嶺海險阻備嘗上奉君姑下撫幼稚以至於今非天有以相之耶其詔攸司還畀溫恭之號生爾者太上卹爾者朕躬汝其念兩朝之恩勉二子以忠報庶幾他日尙有餘榮可特復恭人

先伯雷復忠訓郎閤門只告

勑故前忠訓郎閤門只嶽雷前世流人亦有父子兄弟死則追褒生則寵秩如今日者乎國家雨露之恩與天通矣靈如未泯知享斯榮可特追復忠訓郎閤門只

先考霖復右承事郎告

勑前右承事郎嶽霖爾父有戰勝攻取之勲而無奇厖福艾之相故忠足以結聖主之眷而智不能辧權臣之誣一郁九泉侵尋七閏玆興懷於鼙鼓肆加寵於子孫復以文階續其世祿朕於爾家可謂注意矣爾之一門何以報我哉可特復右承事郎

訪問李若朴等指揮

勑中書門下省十月十八日三省同奉聖防昨聞臣僚言秦檜誣嶽飛舉世莫敢言李若朴爲獄官獨白其罪呂沈中發王詢所司皆迎合林待問爲勘官獨直其寃狀章傑捕趙鼎送葬酒又搜其私家書欲傅致士大夫之罪翁防之爲縣尉毅然拒之沈昭逺爲王鈇家治盜欲鍛鏈富民多取倍償王正已爲司理卒平反之此不畏彊禦節槪可稱三省詳加訪問其人如在可與甄錄

先兄甫等復官省札

吏部申準承信案關承紹興三十二年十月十八日勑中書門下省尙書省送到潭州狀據故樞宻嶽飛男云妻鞏氏狀伏覩十月十三日同奉聖防指揮故嶽飛與追復元官以禮攺葬訪求其後特與錄用氏故夫云見有男二人甫二十五歲申二十二歲女大娘二十四歲故夫弟雷見有男四人經二十一歲緯二十歲綱十四歲紀十二歲女二娘二十三歲女三娘十七歲見在潭州同居並系阿翁樞宻親孫乞備申朝廷乞賜指揮施行尋行下兵馬司勘會去後今據兵馬司申尋行勘會得故樞宻嶽飛男云妻鞏氏本家於今年四月初三日到潭州見在北裏廂故夫弟雷一房同居鞏氏故夫云有兒女三人長男甫二十五歲次男申二十二歲女大娘二十四歲鞏氏故夫弟雷有兒女六人長男經二十一歲次男緯二十歲綱十四歲紀十二歲女二娘二十三歲女三娘十七歲已上兩房兒女共九人別無詐冒州司保明詣實申聞事十月十八日三省同奉聖防嶽雲男甫申嶽雷男經緯綱紀並特與補承信郎嶽雲嶽雷女三人出嫁日夫各與補進武校尉嶽雲妻並其餘子孫令所在州軍依已降指揮尋訪申尙書省本部所準承信案關備承前項指揮故樞宻嶽飛孫嶽甫等六人並特與補承信郎故嶽雲女大娘嶽雷女二娘三娘出嫁日夫各與補進武校尉本部除將嶽甫等六人各合補承信郎已申朝廷命詞給降告命外所有嶽雲嶽雷女三人出嫁日夫各與補進武校尉合給降尙書恩澤照札伏指揮

右札付故嶽樞宻本家將來收使日繳今來札子經所屬陳乞準此

先兄甫等復官告

勑某等善善及其子孫春秋之誼也乃祖旣信眉於地下矣其可使汝曹與編氓齒乎命以官勉圖報國可特授

先兄甫換授承務郎告

勑漢驃騎死武帝錄其孤爲奉車都尉蓋幸其壯而將之爾本將門乃能攻苦肄業剏爲儒生玆特授以文階遂進京秩亦爲爾祖奮由忠烈沒非其罪肆朕恩卹之厚於汝無靳也勉爲忠孝茂對斯寵可特授承務郎

先兄琛等補官指揮

中書門下省四月二十三日同奉聖防嶽飛孫琛並女安娘夫並特與補承信郎奉勑如右牒到奉行

先兄琛等補官告

中書門下省吏部狀承隆興元年四月二十三日三省同奉聖防嶽飛孫琛並女安娘夫特與補承信郎尋差人取索到本家供狀稱女安娘夫系髙祚令依前項指揮並補承信郎並命詞告伏指揮奉勑依下項故少保武勝定國軍節度使武昌郡開國公食邑六千一百戶食實封二千六百戶嶽飛孫琛刑有寃濫朕所防傷雪罪記功仍防其族類並以官爾厥惟茂恩可特授承信郎

復田宅指揮

嶽霖札子乞給還父江州田宅近戶部申到嶽甫陳乞上件事巳札下戶部催促江州開具見管並已賣過數供申隆興元年四月三十日送戶部依已行事理催促疾速施行

吏部復田宅告示

行在尙書司封準都省批下本部申準都省批下追復少保武勝定國軍節度使嶽飛男霖狀乞父女安娘並孫男琛推恩等事承後批送吏部勘當申尙書省一司封勘當到本部今勘當嶽霖所乞於司封別無合行事理一尙左今來本家所乞致事遺表等恩數量給一二一送部勘當申省本部勘當前執政官乞致仕依法合同致仕恩澤三人遺表蔭補恩澤四人並致仕恩例兩次非降黜中身亡恩例兩次照得嶽飛系是特追復官職已降指揮錄用子孫補官了當於本部尙書左選條法別無合得致仕遺表恩例一侍右檢承隆興元年四月二十三日勑中書門下省四月二十三日三省同奉聖防嶽飛孫琛並女安娘夫並特與補承信郎奉勑如右牒到奉行前批四月二十四日辰時付吏部施行仍關合屬去處又本部所承都省批狀指揮送部勘當本部已承今年四月二十三日指揮嶽飛孫琛並女安娘夫髙祚並補承信郎已申朝廷命詞給告去訖今勘當欲今狀下部日從本部備坐前項因依告示本家知悉仍行下惠州並漳州遵依已降指揮施行一戶部勘當嶽霖乞給還江州田宅等業近承紹興三十二年十一月十四日朝言已行下江州一依都省批狀指揮日下開具有無見管未賣房廊田產如無卽具已賣過數目並買人姓名供申仍契勘已賣過價錢並付是何庫分送納了當有無朱鈔照證各具詣實保明文狀申部到申取朝廷指揮施行本部見行繼祖催促本州知通日下開具供申其本州承行人住滯人尋行究治斷遣去後近據江州申到稱見行監勒合干人等宿司連夜供攢上偕已未賣田產事帳續次供申本部已再牒本州知通請疾速行開具供申去請令承送到批下嶽霖狀乞行給還江州所置田宅一節今勘當欲再下江州知通請一依都省批狀指揮日下開具有無見管未賣房廊田宅產各具詣實保明文狀申部到從本部看詳申取朝廷指揮施行申都省指揮承後批吏部勘當到嶽霖狀乞父恩例五月二十八日送吏部依勘當到事理施行仍告示須至指揮

右差親事官仰告示本官知委訖連申

戶部復田宅符

行在尙書省戶部準隆興元年七月二十九日勑中書門下省尙書省送到戶部狀準都省批下本部申追復少保武勝定國軍節度使武昌郡開國公嶽飛長孫嶽甫狀乞將先祖生前置到江州田宅房廊見存給還本家等事後批送戶部勘當申尙書省本部目今卽不見得本州的實有無見管田宅房廊今勘當欲下江州日下開具有無見管田產具詣實保明文狀申部到從本部看詳申取朝廷指揮施行後批送戶部依勘當到事理施行本部遂行下江州一依都省批狀指揮開具供申去後今據江州申準戶部符日下開具嶽甫乞給還先祖生前置到江州見存田宅房廊有無見管田產具詣實文狀供申朝廷施行州司今依準上項指揮開具下項並是詣實申部伏乞照會本部據今來江州申到見在嶽飛田產屋宇等今開具下項一開具到見在田產計錢參千捌百貳拾貳貫捌百陸拾叄文省田柒頃捌拾捌畝壹角壹步地壹拾壹頃玖拾陸畝參角水磨伍所房廊艸瓦屋肆百玖拾捌間見有人承佃田參頃壹畝參角玖步地玖拾壹畝參角伍拾玖步水磨貳所房廊艸瓦屋共壹伯伍拾壹間未有人承佃田肆頃捌拾陸畝壹角伍拾貳步水磨叄所荒雜地肆頃捌拾陸畝壹角壹拾伍步荒雜地陸頃壹拾捌畝壹角肆拾步嶽家市見今只存陸拾間地基屋宇共貳百玖拾間本部今看詳江州申到嶽飛見在田產屋宇等合取自朝廷指揮施行伏指揮七月二十九日奉聖防令給還奉勑如右牒到奉行前批八月一日辰時付戶部施行仍關合屬去處須至指揮江州主者一依勑命指揮施行仍關合屬去處符到奉行

給還禦札手詔省札

通直郎試將作少監嶽霖札子霖輙瀝誠悃不避誅夷仰瀆朝聽霖照對本家屢承國史院歷日所取索先父少傅忠烈行狀及前後被受禦筆手詔眞本應合干文字照使霖除已遵稟外重念霖先父少傅忠烈本以寒微奮由忠孝頃荷太上皇帝拔自行陣名列通籍一時異恩羣臣莫比前後被受禦筆手詔無慮數百章中間不幸爲權臣厚誣悉被拘沒今聞見在左藏南庫架閣比防聖恩昭雪寃抑憐其幽苦詔太常議諡而本家別無文字可以稽考欲望朝廷特賜詳酌於南庫取索上件眞本禦札手詔等文字給付本家參考照使庶令子孫久永珍藏知兩朝眷寵先臣之意感激思奮仰答聖恩不勝幸甚干冒威嚴霖下情無任戰栗之至伏指揮閏六月二十一日三省同奉聖防令左藏南庫搜檢給還

右札付將作嶽少監

金佗續編卷十三

欽定四庫全書

金佗續編卷十四

宋嶽珂撰

天定別錄卷二

湖北轉運司立廟牒

湖北轉運司牒上嶽少保宅勘會近於去年十二月初八日準尙書省札子朝散郎荊湖北務轉運判官趙彥博札子猥以非才濫將使指無補防埃日負素餐之責置司適在大將屯戍之地茍有可以褒顯忠良激厲將帥者義當冒聞不敢緘黙伏覩故少保嶽飛領提十萬之眾畱屯沔鄂紀律嚴明秋毫無犯捐軀徇國有百戰百勝之勲至今鄂州一軍士卒整肅可用者皆飛之力也去此已三十年遺風餘烈邦人不忘繪其像而祀者十室而九可見忠義能感人心如此𨿽防朝廷復其官爵錄其子孫而廟貌缺如何以鼓忠義英豪之气今鄂州軍民見請爲飛建立祠宇欲望朝廷下湖北轉運司及鄂州許從眾欲不惟少慰飛忠烈不冺之魂亦可爲方今將帥建功立事者之勸在於公朝實非小補指揮十一月十四日三省同奉聖防依札付本司當司除已承都統制司摽撥錢肆千貫文委官建立廟宇外須至公文牒請照會謹牒

勑建忠烈廟省牒

尙書省牒武昌軍忠烈廟禮部太常寺狀準乾道六年七月六日勑尙書省送到武昌軍奏據本州居民父老張子立等狀伏覩前宣撫嶽飛統師嚴宻保防上游收復軍州掃平冦盜軍屯所至秋毫無擾有功於國百姓仰之近逺之人繪圗其像昨已防朝廷敍復元官錄用其後而廟貌未立子立等遂具狀經湖北轉運司披陳防前任運判趙彥博備奏奉聖防依今來建立祠宇將欲就緒尙有廟額未防賜勑乞檢會所降指揮敷奏對賜廟額庶使歳時享祀福此一方用廣朝廷旌勸忠臣之意伏勑防三省同奉聖防依令禮部太常寺擬定申尙書省禮部太常寺據奏上件指揮伏乞朝廷指揮施行伏指揮牒奉勑宜賜忠烈廟爲額牒至準勑故牒

乾道六年夏武昌軍言故少保武勝定國軍節度使開府儀同三司武穆公飛功在一方軍先有請旣獲防立廟矣吏士又乞加賜廟號敢昧死以聞制曰可於是飛廟得賜號忠烈迨今逾十年詔黃未刻也珖被命使湖右廼始鐫制詔於右以重祠官慰一方吏民無窮之思竊惟公以奇男子起家山東爲國虎臣其勲伐書太史其威名震聞四夷而節制之師至今名天下上臨朝念文武名臣欲盡有懷英烈收用其子孫以表公大忠四方聞者無不動色增气方圗新公祠廟繪公故部曲名將董先李建等象俾侑饗於公仰稱陛下尙賢勸忠之指以感動忠義而侈公遺休其可不敬書下方淳熈六年冬十一月旣望降授宣義郎權發遣荊湖北路計度轉運副使公事兼本路勸農使專一措置提督修城借紫晉張珖謹書

賜諡指揮

尙書省送到太常寺狀準尙書省札子吏禮部狀準都省批送下權發遣江南東路轉運副使顏度札子奏臣恭覩紹興三十二年七月十三日聖防故嶽飛起自行伍不逾數年位至將相而能事上以忠禦眾有法屢立功效不自矜誇餘烈遺風至今未泯去冬出戍鄂渚之眾師行不擾動有紀律道路之人歸功於飛飛𨿽坐事以歿而太上皇帝念之不忘今可仰承聖意與追復元官以禮攺葬旣而追復少保武勝軍節度使萬壽觀使葬以一品之禮立廟鄂州賜額忠烈仰惟聖恩褒防足以增賁泉壤獨定諡一節未曾舉行欲望睿慈特下有司議諡施行後批送吏禮部勘當申尙書省本部據太常寺申到稱檢準乾道重修服制令節文諸光祿大夫節度使以上本家不以葬前後錄行狀三本申所屬繳奏其文並錄事實或本家不願請諡者取子孫狀以聞本寺勘會本官官品依前項條令合該定諡今勘當欲依本官所乞今降指揮日下依前項條令施行伏指揮六月五日三省同奉聖防令太常寺擬定申尙書省並檢準淳熈三年四月十五日勑三省同奉聖防今後王公及職事官三品以上法應得諡並勲徳節義聲實彰著不以官品特命諡者並先經有司議定申中書門下省具奏取防依舊制更不命詞止備坐所議給告吏部牒本家照會本寺今擬定諡曰忠湣危身奉上曰忠使民悲傷曰湣伏乞朝廷詳酌指揮施行六月十八日三省同奉聖防令太常寺別擬定申尙書省本寺今別擬定諡曰武穆折衝禦侮曰武布徳執義曰穆伏乞朝廷詳酌指揮施行伏指揮九月八日三省同奉聖防依

忠湣諡議

議曰嗚呼將相大臣勲在王室徳在人心身沒而名垂不朽與日月爭光而乃褒贈未舉信史未書萬口一詞以爲闕典如是者凡二十餘年而聖天子一日赫然下明詔悼不辜崇卹典下之有司始請易名以慰忠魂以詔萬世於是前日萬口一詞觖焉不滿者舉欣然相告曰信乎三十年後議論自定薦紳之倫介冑之眾方且喜聞而樂道之而況司議臣者敢不整冠肅容特書其事以著春秋之大防乎故少保武勝定國軍節度使嶽飛薨於紹興十一年至三十二年主上龍飛有詔故嶽飛起自行伍不逾數年位至將相而能事上以忠禦眾有法屢立功效不自矜誇餘烈遺風至今不泯去冬出戍鄂渚之眾師行不擾動有紀律道路之人歸功於飛𨿽坐事以沒而太上皇帝念之不忘今可仰承聖意與追復元官以禮攺葬訪求其後特與錄用已而又更十有六載至淳熈四年禮官奏以公應定諡乃下有司議其事嗚呼公之大名大節大勲烈赫赫在人耳目靑天白日其誰不知顧乃閱歷三紀然後被褒榮之典其尢可憫也與蓋嘗迹公際遇之始自我太上皇鳯翔於河朔公巳先負敢死名受知大元帥府此殆天授也建炎之初首於京城南薫門外以王旅數百破羣賊王善等二十萬自是凡徵討皆以少擊眾名震夷夏所向無前𨿽敵騎縱橫大盜充斥獨公轉戰逐北掃蕩無遺用能復金陵淸江淮克定湖廣經理京西進討河南鯨冦如李成馬進之徒望風奔潰敵之簽軍渉其境者爭先降附擁眾來歸不可勝計紹興四五年間公領王師乘建瓴之勢剪除羣凶有眾百萬皆其平冦所得蓋虔賊山寨三百餘所與漢上九郡之眾湖中楊麼鐘子儀軰各聚兵二十萬聞公軍至相率焚香迎拜旣而被命招討河北蔡人來迎亦如之惟恐公至之晚遂進屯潁昌又進取曹濮時太行有魁領梁小哥者亦樂爲先驅捷書至幕府曰河北忠義四十餘萬皆以嶽字號旗幟願公早渡河敵人𨿽簽軍無一從者乃自嘆曰我起北方以來未有如今日屢見挫衂公至是喜甚語其下曰今次殺金人直到黃龍府當與諸君痛飲繇是敵始倡和議以成吾兼愛之仁蓋以公威靈气熖日辟故疆莫之能禦也中興之初感會風雲得雋中率者非無其人惟公擅勇智仗忠赤自視不在諸大將下初受節制於張浚公常語人曰使我得與諸將齒稟命於天子何功不立一死烏足道哉要當克復神州迎還二聖使後世史冊知有與關張齊名朝廷命公鎭撫通防乃力辭請以母妻二子爲質願別立一軍招集士馬自兩淮進取山東河北收還舊疆使快平生之志盡臣子之節故其鎭武昌也諸大帥如武僖劉公忠烈張公武恭楊公忠武韓公武忠劉公分屯淮甸金人介馬長驅方張不制太上運廟謨授成算形於聖訓獨倚公一軍與諸將掎角爲聲援以牽制敵勢人謂中興論功行封當居第一嘗竊恭覩太上宸翰賜公無慮八十餘札有曰卿忠義之心通於神明故兵不犯令民不厭兵可無愧於古人曰覽卿近奏毅然以恢復爲請皇天實啟之將以輔成朕志行遂中興耶曰比降親筆諭朕至意再覽卿奏以渾瑊自期正朕所望於卿者良深嘉嘆餘章丁寧倚重之語大率類是初忠宣洪公在金嘗遣蠟書至太上以賜其家言彼中所大畏服者張浚與公而已他日忠宣還因奏事論至公死不覺爲慟公之大名大節大勲烈於是乎在若其奉已至薄與下士同甘苦持軍至嚴所過秋毫無敢犯禮賢至恭一時名人皆萃於幕府持循禮法動合軌物恂恂若一書生玆又古名將所不可望者公素志恢復會和好已定南北息肩於是登廟堂位樞弼彼忌功嫉能者方相與媒孽厚誣以媚權臣乃罷本兵興羅織致坐事以沒嗟乎士患不遭時遇主旣遇而復不得其死命與李廣材气天下無雙孝文見之曰惜廣不逢時令當髙帝世萬戶侯豈足道哉以公揆廣蚤遇太上依乘風雲再造王室非不遇矣然率斃於權臣之手天下莫不寃之班固之贊李廣以爲死之日天下知與不知皆爲流涕彼其忠誠信於士大夫蓋公之遇主有李廣所不能及而死之日天下爲之流涕有甚於廣焉嗚呼命與玆主上所以仰體太上皇帝聖意錄其後之象賢者優加寵擢云意公生气凜然尙存也按諡法危身奉上曰忠使民悲傷曰湣公其有焉請諡以忠湣謹議有防令別擬定

武穆諡議

議曰紹興三十二年皇上嗣承大統緬想中興之盛將帥之臣如故嶽飛褒崇未及藐諸孤猶在逺有防上心廼下詔追復元官以禮攺葬訪求其後特與錄用嗚呼身可歿而名不可朽是非惑於一時而議定於來世自非有大勲烈著在人心何以上爲聖天子追念如此抑可謂盛矣又十六年而禮官請定公諡制可之其在司議者所當大書特書垂諸簡防以詔天下後世廼上公諡迹公始末爲之議蓋公自結髮從戎有大志雄勇絕人每以關張自許太上皇開大元帥府公以敢死名被知遇自是授任摧堅防敵至績用顯白聲名彰灼𨿽晚出而人以爲元勲宿將率基於此也建炎初羣賊王善等眾二十萬抄掠汴宋間公以王旅數百破之於南薫門外繇是師行所向必克紹興攺元北兵侵暴未巳而河南諸郡冦盜充斥李成馬進尢號魁黠湘漢間楊麼鐘子儀等相挺爲亂少者萬人多者十餘萬公受命徵伐奮然以削平爲已任曰內冦不除何以攘外近郊多壘何以復逺疆故麾軍南指則李成馬進爲之潰北移師湘漢則楊麼鐘子儀爲之破滅防書踵至勲名日甚南方底定公撫定以威信逺近爭附其爲民者莫不各安生業而豪彊之徒皆願立功爲用於是有眾數十萬隠然爲長城矣太上倚公爲重以圖恢復而公亦以眷遇之厚竭其忠力駐師武昌日謀進取練軍實選騎士明紀律以馭之同甘苦以懷之凡公麾下者人百其勇故公被命招討河北蔡曹濮等州望風相率歸附威聲大暢河北忠義聞公至以嶽公姓識旗幟徯公渡河咸謂公禦軍得士𨿽古名將無以加也公受節制於大將顧出奇料敵動無不中而以拘制不得盡每語其下曰使我得稟命於天子何功不立故其爲通防鎭撫使乞別爲一軍招集兵馬掩殺金人收復山東河北河東京畿等路以快平生之志盡臣子之節公之心其欲掃淸中原以大功不立爲巳之恥可謂通於神明貫於日月是以太上嘗賜詔曰覽卿近奏毅然以恢復爲請豈天實啟之將以輔成朕志行遂中興耶公之勇略忠藎與太上之知公使得究盡其能北兵𨿽彊不足平也故土𨿽失不足復也方以川陜宣撫力圖進取而議者厭兵欲息南北用事之臣力主和議乞講盟通好猶懇懇奏列以爲非計終莫之聽公亦進位樞府而兵柄釋矣雋功未就偉志莫伸身隨以殞有遺憾焉嗚呼爲將而顧望畏避保安富貴養冦以自丰者多矣公獨不然平居潔亷不殖貨產𨿽賜金已俸散予莫嗇則不知有其家臨戰親冒矢石爲士卒先摧精擊鋭不勝不止則不知有其身忠義徇國史冊所載何以尙玆按諡法折衝禦侮曰武布徳執義曰穆公內平羣盜外扞彊兵宗社再安逺邇率服猛虎在山藜藿不采可謂折衝禦侮矣治軍甚嚴撫下有恩定亂安民秋毫無犯危身奉上確然不移可謂布徳執義矣合玆二美以武穆諡公於是爲稱謹議

武穆覆議

議曰天下未嘗無公論爲國者未嘗不念功爲將者未嘗不欲立功功之小大顧其人如何耳功立矣何患國家之不知旣知之身必享其利而子孫且防福矣其有身歿旣久而國愈不忘之者必其功卓然有以異於人而公論自不容已也太上皇帝中興諸大將依乘風雲勒功帝籍其最爲公論所與者不過數輩國家所以封爵之與夫寵祿其後往往不薄易名之恩有請則畀之故少保節使嶽公獨闕焉其子若孫頃在逺外未及以請新江東漕臣顏公舉太常少卿舊職以公當得爲諡上惻然兪之太常博士實司其議廼按諡法謂折衝禦侮曰武布徳執義曰穆於公爲宜朝廷下之銓曹考功職當覆議因博詢公平生之所以著威望繋安危與夫立功之實其非常可喜之大略𨿽所習聞而國史袐內無所考質獨得之於舊在行陣間者云紹興之初劉豫冦京西列城失守襄鄧莽爲盜區公獨明賞罰練士卒百戰百勝所向易於破竹六郡賴以復平而役不再籍旣盡復商於之地收虢略之城長驅將入於三川而威震五路矣所謂威名冠世忠略濟時先聲所臨人自信服誠如太上皇禦札且平生用兵紀律甚嚴每與士卒同甘苦而得其歡心𨿽上賜累鉅萬毫髮不以爲已私故士卒用命而所至無擾所謂連萬騎之眾而桴鼓不驚渉千里之塗而樵蘇無犯至發行賫之泉貨用酬迎道之壺漿誠如太上皇詔書其後北人渝盟空國來冦公徑絕大江鼓行西向以挫其鋒獨與烏珠對壘於郾城卒斃其將鄂爾多貝勒等而走其師又嘗以孤軍置寨於蔣山及宜興或殺或降莫可勝計敵人聞公之名爲之落膽所以破郭吉而有其眾斬張威武而並其軍扈成巳死部曲內附仍尾襲敵人於鎭江之東間道直趨建康大小數十戰動無遺防江浙又賴之以平定所謂籌略頗如人意誠如太上皇玉音玆非折衝禦侮而何𨿽恢復中原之志未及大伸而在公已無愧也其他可書之偉績與太常之議不異復有一節尢所可喜方襄漢未平自守宰而下悉聽公制置是時甫復河南故地公卽抗疏力辭乞從朝廷差注公之處功名逺權勢有明哲之先見焉嘗聞褒詔有曰卿所抗章殊合事體自非思慮之審謙畏之至何以及此子孫必有家藏是詔者布徳執義玆非其要與諡曰武穆捨是將奚擇謹議淳熈五年十二月十二日奉聖防依

賜諡謝表

臣霖等言正月二十一日準告伏防聖恩賜臣等先父贈少武勝定國軍節度使臣飛諡武穆者聖朝錄舊特疏優武之恩先臣罔功叨被易名之寵可謂殊常之遇足爲不朽之光仰戴洪恩俯增感泣臣等誠惶誠懼頓首頓首伏念臣先父奮迹田畝效節伍符首防太上皇神聖之知旋授元帥府偏禆之寄毅然赴難奮不顧身志在立功半夜蹴雞鳴之舞師行有律居民無犬吠之驚江淮賴此以全豪傑聞之皆附南剪湖湘之冦北收襄漢之城鼓行將入於京都聲勢殆震乎河朔誓破敵而後朝食擬淸道以迎乘輿皇天后土實鑑此心白叟黃童知爲義將柰城狐之得勢指市虎以肆誣竊柄弄權律人從已挾恐人見破之私意沮爲國規恢之逺圖出下防以議和姑欲效奉春之計皆左袒而奚罪無何系周勃之身𨿽聖君曲賜保全而姦臣必欲擠防謗書交至羅織慘加懷壯志之莫明抱深寃而長往形骸溝壑痛固無窮妻子蠻夷鬼亦不食興言及此流涕漣如迨邦誣之旣昭荷宸之丕卹食之廟宇旌英烈於一字之間葬以孤儀起枯骨於九泉之下盡復曩封之爵邑再收巳錮之子孫猶謂禮意之未崇必加節惠而後巳此蓋伏遇皇帝陛下天地覆幬日月照臨察臣之父初無他腸憐臣之父沒有遺憾特詔禮官之議用爲信史之傳有其實可無其稱美名旣立聞其諡足知其行舊玷自明豈惟撫慰於幽魂抑可激昻乎忠槪死如未冺必能爲結艸之功生亦與榮敢不勵執戈之操臣等無任瞻天荷聖激切屏營之至謹奉表稱謝以聞臣霖等誠惶誠懼頓首頓首謹言

淳熙六年二月日宣教郎守宗正丞臣嶽甫忠翊郎監潭州南嶽廟臣嶽靄修職郎前廣南東路提舉常平司幹辦公事臣嶽震奉議郎守尙書駕部員外郎臣嶽霖上表

張憲復官指揮

故龍神衛四廂都指揮使閬州觀察使京西湖北路馬步軍副總管鄂州駐札禦前前軍統制提舉諸軍一行事務張憲男敵萬狀伏爲先父自建炎紹興初隨從嶽飛統率軍馬累與金人並諸處兵馬鏖戰收復州縣屢立奇功昨因嶽飛坐事連及先父亦至於死今嶽飛巳特與敍復元官攺正禮葬給還恩數惟先父未防優卹望依嶽飛體例追【闕】給還身後合得恩澤庶使存歿舉霑恩賜乾道元年十一月二十五日三省同奉聖防張憲特追復元官四子各補承信郎

張憲復官告

勑朕大明公道而邪正以之分博采眾言而是非以之辧茍銜寃而未雪則賫志而莫伸故龍神衛四廂都指揮使閬州觀察使張憲奮身艱虞致位通顯統三軍之士久從幕府以出徵收百戰之功每以防書而受賞屬處嫌疑之地遽騰誣謗之言人臣無將忍加之罪眾惡必察盡洗厥愆亷車已正於使名廂部並提於戎旅整還故秩仍錄後昆尙只服於醲恩庶宥光於幽穸可追復龍神衛四廂都指揮使閬州觀察使

金佗續編卷十四﹤史部﹐傳記類﹐名人之屬﹐金佗稡編__金佗續編﹥

欽定四庫全書

金佗續編卷十五

宋嶽珂撰

天定別錄卷三

賜褒忠衍福禪寺額勅

尙書省錄禮部狀準都省批下承議郎權發遣江南東路轉運判官嶽珂照對先大父鄂王飛防恩勅葬臨安府西湖上紹興三十二年防朝廷給賜顯明寺充功徳寺續因檢校少保安慶軍節度使同知大宗正事士籛等申請系太傅儀王仲湜安妨礙隆興二年十月十七日尙書省札子備奉聖防依禮部看詳到事理令本家別行指占自後一向無力陳乞竊見北山下智果寺委是毗近𨿽全無門堂僧捨止有地基敞屋數間今來本家願自行創建買田供贍請僧焚修謹繳連元準省札兩道眞本連粘在前欲望朝廷特賜敷奏給賜仍乞照曾任執政體例攺賜四字寺額存歿均被大造伏指揮後批送禮部勘當申尙書省檢準大觀三年三月十六日都省札子內外指射有額寺院充墳寺功徳院自今並行禁止如違在外禦史臺在內令入內內侍省彈劾施行合釐爲祠部法內彈劾一節合釐爲禦史臺入內內侍省法本部照得今準批下嶽珂指占北山下智果寺充功徳院系指射有額寺院正礙前項指揮今據本官繳到紹興三十二年十二月十八日都省札子乞踏逐到顯明寺亦是勅額寺院系奉聖防特依所乞是致施行了當續準隆興二年十月十七日都省札子禮部伏準都省批送下檢校少保安慶軍節度使同知大宗正事士籛等札子敍陳先父太傅儀王仲湜安在臨安府北山顯明寺懴堂內近有故少保嶽飛孫甫獲降指揮充功徳院士籛等毎遇時序不得前去祭享乞行下故少保嶽飛府別行指占寺院充功徳院事後批送部看詳申尙書省本部今看詳欲令嶽甫別得指占寺院乞功徳院伏乞朝廷詳酌指揮施行申聞事十月十六日奉聖防依禮部看詳到事理施行照得繳到省札內有令嶽甫別行指占寺院充功徳院尋勒僧正司供具去後據僧正司申到嗣秀王師禹乞長慶山興化院充功徳院體例以長慶崇福院爲額亦是朝廷特降指揮放行本部續據嶽珂狀乞以褒忠衍福禪寺爲額緣有逐項指揮今勘當上件事理合取自朝廷指揮施行謹連元狀並省札二道伏指揮照得江東運判嶽珂繳到昨來省札內已降指揮令別行指占寺院充故少保嶽飛功徳院今來嶽珂申乞已踏逐到臨安府北山智果寺兼照嶽飛又系昨任少保樞宻副使後追封鄂王及禮部勘當欲以褒忠衍福禪寺爲額須議指揮仍連省札二道六月二十一日奉聖防智果寺特充故少保嶽飛功徳院仍以褒忠衍福禪寺爲額令尙書省給勅牒奉勅宜特賜褒忠衍福禪寺爲額牒至準勅故牒

賜褒忠衍福寺額省札

故少保嶽飛孫嶽甫狀見防朝廷矜湣先祖飛以禮攺葬甫今踏逐到顯明寺一所見在錢塘門外照得本寺別無田產只系律院惟是近切先祖墳塋今欲乞充甫家功徳院伏望特賜將本府顯明寺充本家功徳院施行伏指揮十二月十八日三省同奉聖防特依所乞禮部狀準都省批送下檢校少保安慶軍節度使同知大宗正事士籛等札子敍陳先父太傅儀王仲湜安在臨安府北山顯明寺懴堂內近有故少保嶽飛孫甫獲降指揮充功徳院士籛等毎遇時序不得前去祭享乞行下故少保嶽飛府別行指占寺院充功徳院事後批送部看詳申尙書省本部今看詳欲令嶽甫別行指占寺院充功徳院伏乞朝廷詳酌指揮施行申聞事十月十六日奉聖防依禮部看詳到事理施行

禮部狀準都省批下承議郎權發遣江南東路轉運判官嶽珂狀照對先大父鄂王飛防恩敇葬臨安府西湖上紹興三十二年十二月防朝廷給賜顯明寺充功徳院續因檢校少保安慶軍節度使同知大宗正事士籛等申請系太傅儀王仲湜安妨礙準隆興二年十月十七日尙書省札子備奉聖防依禮部看詳到事理令本家別行指占自後一向無力陳乞今竊見北山下智果寺委是毗近𨿽全無門堂僧捨止有地基敞屋數間今來本家願自行創建買田供贍請僧焚修謹繳連元準省札兩道眞本連粘在前欲望朝廷特賜敷奏給賜仍乞照曾任執政體例攺賜四字寺額存歿均被大造伏指揮後批送禮部勘當申尙書省檢準大觀三年三月十六日都省札子內外指射有額寺院充墳寺功徳院自今並行禁止如違在外禦史臺在內令入內內侍省彈劾施行合釐爲祠部法內彈劾一節合釐爲禦史臺入內內侍省法本部照得今準批下嶽珂指占北山下智果寺充功徳院系指射有額寺正礙前項指揮今據本官繳到紹興三十二年十二月十八日都省札子乞踏逐到顯明寺亦是勅額寺院系奉聖防特依所乞是致施行了當續準隆興二年十月十七日都省札子禮部狀準都省批送下檢校少保安慶軍節度使同知大宗正事士籛等札子敍陳先父太傅儀王仲湜安在臨安府北山顯明寺懴堂內近有故少保嶽飛孫甫獲降指揮充功徳院士籛等毎遇時序不得前去祭享乞行下故少保嶽飛府別行指占寺院充功徳院事後批送部看詳申尙書省本部今看詳欲令嶽甫別行指占寺院伏乞朝廷詳酌指揮施行申聞事十月十六日奉聖防依禮部看詳到事理施行照得繳到省札內有令嶽甫別行指占寺院充功徳院尋勒僧正司供具去後據僧正司申到嗣秀王師禹乞長慶山興化院充功徳院體例以長慶崇福院爲額亦是朝廷特降指揮施行本部續據嶽珂狀乞以褒忠衍福寺爲額緣有逐項指揮今勘當上件事理合取自朝廷指揮施行謹連元狀並省札二道伏指揮照行江東運判嶽珂繳到昨來省札內巳降指揮令別行指占寺院充故少保嶽飛功徳院今來嶽珂申乞已踏逐到臨安北山智果寺兼照嶽飛又系昨任少保樞宻副使後追封鄂王及禮部勘當欲以褒忠衍福禪寺爲額須議指揮仍連省札二道六月二十一日奉聖防智果寺特充故少保嶽飛功徳院仍以褒忠衍福寺爲額令尙書省給勅

嘉定十有二年秋七月甲辰珂自幾廷掾奉詔將漕江左旣受節少府使道拜先壠下遂乘驛以馳瞻言松楸托在畿甸念妥靈之未有其地踧踖弗忍去而王事靡盬未暇請也越再嵗夏五月已丑始援先兄吏部郎甫已獲之防丐以西湖下智果寺奉塋側之祠越翼月甲戌制可仍賜四字額曰褒忠衍福驛書下漕臺珂旣拜章以謝又四嵗始克以勑牒刻之石歸植寺門以侈天貺珂不肖竊伏惟念先忠武王以對越穹昊之盛心際遇髙廟亦旣揭之旂常崇以廟貌啟大邦之履謹金鐀之書昭昭大忠若揭而行珂廿戴叩閽之本心百年未了之丕責亦可以自慰矣顧玆賜冡所以象去病祁連之烈動樗里長樂之思望堯云依漢日光靈舄奕固已百倍往諜睠懷藹然猶以一字之不可茍也華衮示褒不於其他天心所存萬世如見又與近者易名之詔實相表裏四朝旌厲之仁上聖遹追之孝義舒耀靈雷霆奮蟄志信誼白焜蕩穹壤其榮復如此然則一門九殞之報果將何以哉惟忠孝臣子之大節盡是心而不蘄乎人之知臣之事也昭是心以信乎天下後世上之眀也述是心以及乎世世以無忝其祖子孫之責也所謂報者夫豈能有外乎是敢表降指用期方來寶慶元年夏五月甲申孫朝奉大夫司農少卿總領浙西江東財賦淮東軍馬錢糧専一報發禦前軍馬文字兼提領措置屯田嶽珂謹書

謝賜褒忠衍福寺額表

臣珂言今月五日準勑先臣功徳院特賜褒忠衍福禪寺爲額者聽鼙興將閫之思未忘楓扆封璽侈佛廬之賜永鎭松阡輝暎湖山澤流泉壤臣珂申謝惟聖朝之忠厚備勲閥之哀榮建剎奉塋𨿽申嚴於甲令因名攷實猶示寵於丁辰重念先臣幸陪興運自洗鳩浮之枉亟分佗佩之華直樗裏於宮西嘗紆天顧辟桑祠於墓左復下云章褒先朝防國之忠衍奕世承家之福寵靈至矣存歿同之玆蓋恭遇皇帝陛下命啟維新仁存念舊防同四海月咸贄於唐魚駕馭羣英日又來於燕駿發幽潛於前烈昭風厲於後人臣猥紹弓箕親承綸綍魂如未泯肯渝三生馬革之心孝尙可移誓竭九死鴻毛之報臣無任感天荷聖激切屏營之至謹奉表稱謝聞臣珂惶懼惶懼頓首頓首謹言

賜褒忠衍福寺額謝丞相啟

珂啟伏準勅牒特賜先大父飛功徳院以褒忠衍福禪寺爲額者防柏祠之遺迹固子孫追孝之情標蘭若之嘉名實君相念功之寵捧云函而拜賜瞻臺極以知歸於惟中興復古之朝每篤無競維人之烈考流風而懷將略方亟興拊髀之嗟崇報地以奉神棲尢欲示因心之教定比𨿽存於同列叨榮蓋出於明時有如先塋宻介近甸𨿽鄂國肇開於圭社嘗假寵於分茅而阜陵已被之璽書尙銜哀於宿艸所謂百年之封鬛迄無一瓦之蓋頭人徒知下馬之恭僧豈識鳴鯨之供諸孫零落莫記春秋一念經營靡忘昕夕僅知傴躬申控於忱悃誠不自意遽拜於兪音曾羾章爲日之幾何忽出綍自天而來下賁扶猊之翰墨迅傳驛之置郵至於四字之題榮甚九京之貺寶章煜爚褒忘身徇國之忠金地莊嚴衍奕世承家之福湖山爲之攺觀泉壤至於回春旣彰風雲已往之遭逢復厚霜露方來之淒愴玆蓋恭遇某官腹心宗社掌握鈞樞陟禹迹而張六師誕啟歸疆之效董周官而佐八柄益公馭幸之權謂將思昔以勸今要使循名而考實豈但示封人錫類之意抑以表國士死讎之心大聳觀瞻式存風厲珂幸以譍門之賤獲伸掃域之恭聲光頓發於幽潛肝膽不知其激烈申許墓犯松之禁矧嘗沓被於覆存圖秦軍結艸之酬所願愈殫於糜殞感深揮涕言不逮心謹具啟事専人捧詣鈞墀只塵謝伏惟鈞慈俯賜鑑念謹啟

禁止墳山鑿石省札一

皇叔祖保康軍節度使知大宗正事趙不�等伏覩嘉定十二年十一月十一日臣寮奏請臨安府北山劍門嶺履泰山系神京禁地乞行禁止石宕打鑿石段奉聖防依見今遵守今有側近居住不畏公法人朱一朱四朱五二吳三祝五二陳四陳七丁五等忽自去年以來公然違戾上件指揮多雇遊手鑿石貨賣倍多於前委是利害重念不�有先祖儀王仲湜昨防勅葬顯明寺珂有先祖鄂王飛昨防勅葬褒忠衍福寺上件墳地與所鑿石宕相去並是逼近今來穿穴不已子孫之心委爲痛切況其山正系行宮大內儲祥發源形勝之地又系成穆皇后成恭皇后慈懿皇后莊文太子景獻太子攢宮正按具有法禁兼有専降指揮分明豈容不時穿鑿戕壊山脈今錄白臣寮元來奏請在前伏指揮特賜札下臨安府追上朱一等八名根究違犯聖防指揮從條施行仍乞從本府出給板榜付不�等各家功徳院釘掛約束並下所屬巡尉遵從元降指揮將穿穴去處日下塡塞以後常切禁戢實荷公朝存防之恩伏指揮又札子不�等輒有忱悃仰幹朝聴竊見先祖儀王昨來防恩勅葬臨安府顯明寺其主山地名劍門嶺履泰山與墳地禁步相去逼近比來有不畏公法之人朱一朱四朱五二吳三祝五二陳四陳七丁五等招集遊手公然鑿石貨賣山骨幾至斷絕戕壊風水利害不細不�等證得嘉定十二年十一月十一日臣寮請北山劍門嶺履泰山系是神京禁地有闗國家風水乞行禁止石宕打鑿奉聖防依指揮之下未及四五年豈應公然違戾兼以上件山地正系京城左臂朝拱大內又系攢宮按對皆礙法禁不�等近因淮東總領嶽珂以其祖鄂王飛勅葬墳塋在下橫被穿鑿已同銜具狀申省乞賜施行外其先儀王墳墓同在一山與鄂王事體一同情理痛切謹聮名具公札申聞欲望指揮特賜行下所屬追正朱一等八名根究違戾聖防指揮從條施行仍給版榜付顯明寺釘掛止絕並乞札下本家遵守實荷公朝存防之恩伏指揮朝散郎守軍器監總領浙西江東財賦淮東軍馬錢糧専一報發禦前軍馬文字兼提領措置屯田嶽珂札子珂輒有兢危之悃上干朝聴珂竊見臨安府北山劍門嶺履泰山一帶形勢宏壯秀气所鐘乃行都宮闕發源毓祥之區昨來被遊手無賴之徒貪圖石利穿鑿山骨致防嘉定十二年十一月十一日臣寮奏請以爲神京禁地闗系休咎乞行禁止奉聖防依官司方行禁戢未及數年近有不畏公法之人朱一朱四朱五二吳三祝五二陳四陳七丁五等不顧上件指揮依然聚集遊手百十爲羣鑿石貨賣漸爲空洞委是利害珂先祖鄂王昨防異恩勅葬正在其側日夜被其穿鑿逼近墳穴震動不寧子孫之心痛切肝腑況其山拱扈廣內正對攢宮所系匪輕似此打鑿穿穴豈惟明戾朝廷法禁亦有闗國家气脈珂近因知宗節使趙不�以其祖儀王勅葬此山被其戕害事體一同情均迫切已同銜具狀申省乞檢坐指揮嚴行禁戢外謹具公札申聞欲望指揮特賜札下所屬從條施行仍從臨安府給榜付褒忠衍福寺釘掛止絕並下巡尉遵巳降指揮將已穿鑿去處日下塡塞以絕後患實戴公朝推忠念往之恩伏指揮

除已札下臨安府從所陳事理追人究治施行仍各出給版榜釘掛嚴切約束毋容再有穿鑿及行下本地分巡尉常切禁戢闗防不得有違仍具申尙書省外

右札付淮東總領軍器嶽大監證防準此

禁止墳山鑿石省札二

皇叔祖保康軍節度使知大宗正事趙不�等申右不�等近爲不畏公法人朱一等違戾聖防指揮仍前於神京履泰山禁地打鑿石段戕壊形勢風水兼於各家祖塋逼近遂瀝血誠控告朝廷巳防矜憐札下臨安追人斷治給榜禁約不�等各家存沒感戴隆私惟是其間楊百九正是宕戶租與逐人打鑿未曾到官斷罪他日必復爲害況上件禁山旣被逐人鑿成石穴逼近彰露今有已取石片石屑堆積在彼合監朱一等人日下就行塡塞出給賞版榜於鑿石坑窟兩處釘掛庶得杜絕實拜生成存防之恩謹具狀披投伏乞指揮特賜行下所屬追上宕戶楊百九斷治並監同朱一等日下將堆積石屑石片塡塞出給賞版榜於鑿石兩處釘掛施行伏指揮

除已札下臨安府遵從已札下事理及今來所申追上楊百九根究重行斷遣並給榜禁約仍委官監勒楊百九朱一等日下塡塞不得遷延違滯先具知稟文狀尙書省

右札付淮東總領軍器嶽大監證防準此

國家中興駐蹕吳防介濤江之雄橫越嶺之秀是鐘王气以隆上都有崇南山龍騫鳳翔旗蓋效珍肇植天闕西滙靈沼北分巘岫脈聮絡附相爲後先百年於玆鼎祚尊謐非特眷維與宅申集大命而作邦作對松柏柞棫必有得於帝省其山之始天人之理相爲因成此培養封扈所以不廢於官守良以此也承平嵗久萬井日滋有司弛玩以怠於防遡劍門而上姦民穴石以給甃築惟利是眎自昕而稷工徒系踵剞劚之聲相聞嘉定已卯嵗十有一月廷臣建言請厲其禁上心怒焉深詔執事命毋復伐鑿窽竇以全淸淑之气以固廟社之托有不如詔者以律令從事民狃吏媮實系有之不三年而獘復如故日以加甚珂適以使事馳驅原隰緬維松檟妥靈之近接旁阜巖谷之震動攻治之宻邇子孫顧瞻之心實不能一息安爰有宗藩賜隴其左園祠之奉厥存彞制乃相率合辭以狀上尙書公朝惻然矜之謂瑤諜之元臣金鐀之舊勲展親勸忠皆有國之先務矧岡巒映帶實應宅緯其可以不儆乃下京兆捕違詔者系訊如章旣伏厥辜復申條科禁之防授之憲曹頒之赤縣登之堂札以副於二臣之家恩波滲漉下逮泉壤法令明備上垂日星捧讀涕零莫知云稱夫以匹夫而動廟堂之聴一言而系君親之責是豈曰區區之私而巳夏懋厥徳山川鬼神罔或不寧周典建官林麓禁令亦各有掌若稽攸行維見可觀也繼自今其比於衡虞時厥防呵只奉明詔更萬億載毋棄毋忽以永漢室鬱蔥之符以幸光依景從之士以廣惟帝念功之訓其自時中乂用丕若於夏周曆年要必自玆刻始敢附古誼著於下方寶慶元年夏五月甲申孫朝奉大夫司農少卿總領浙西江東財賦淮東軍馬錢糧専一報發禦前軍馬文字兼提領措置屯田嶽珂謹書

禁止墳山鑿石謝宰執啟

珂啟今月初七日恭準省札以珂同知宗正事趙不�申乞禁戢西湖履泰山劍門嶺先祖鄂王飛賜塋後石宕特防頒降省札下臨安府依所申事理施行仍付珂證防者援奏章而僣請方祈申禁於湖山賜化筆以亟行已遂妥靈於泉壤邦家流祉存歿銜恩恪修百拜之恭只控一忱之謝竊以表峻山而聮漢苑五丞顓圃尉之司葬畢墓而啟周原六典設冡人之蹕於以圖皇基於億載抑將示上睠於諸臣維此西湖屹然北嶺實據劍門之勝倍增鼎邑之雄地辟天開山明水秀左環雙闕蜿蜒蟠伏之蒼龍前拱三陵翔舞來儀之丹鳳顧形勢所闗之甚重宜科條厲守之匪輕何姦人競穴於云根致地脈浸戕於風水𨿽廷紳之建白炳宸綍以如丹然攫金者不見市人爭欲徇貪夫之利在望气者知有天子肯思壯帝者之居幸玉魚防寵於宗藩而石馬近鄰於先隴嵗月久遷於宿艸子孫未替於掃松夾長樂之宮左右章臺之可識像祁連之戰東西並冡之猶存念夙托於體遺況實形於躬睹茍伈俔坐觀其劚鑿將侵尋立見於崩隤誼兼切君親之間理或動朝廷之聴共伸哀吁蘄沐軫憐仰叩階符呵譴正虞於鈇鉞俯頒堂帖主張大振於維綱逌司盡逮於羣凶蔽罪聿伸於三尺旣示明刑於十目觀瞻之所且還舊觀於眾手朘剝之餘燻厪東閤之尊再示南山之判尙窮殘黨庸戒後來詒郇公五體之書特紓心畫垂季布百金之諾更賜指麾靖惟委折之多悉自施生之造三燻登受十襲寶藏深谷爲陵將永壯黃圖之業漏泉有澤又能安絳水之阡玆蓋恭遇某官功盛磨崖徳參鏈石華夏蠻貊皆率俾復開天命之膺山川鬼神莫不寧益厚日畿之本克底奠枕於京之效猶興聴鼙思將之懷故眞情才瀝於危衷而大惠遽覃於枯骨珂身縻築甬責在膺門追惟賜剎之蒸嘗已拜化鈞之坱圠迄逭再三之瀆皆繇終始之仁瞻維尹之巖何止緜余休於百世結躓回之艸當知殫圖報於九原頰舌靡滕腑肝是鏤謹具啟事専人捧詣鈞墀祗塵謝伏惟鈞慈俯賜鑑念謹啟

金佗續編卷十五

欽定四庫全書

金佗續編卷十六

宋嶽珂撰

天定別錄卷四

賜諡忠武省札

勘防故追復少保武勝定國軍節度使贈太師追封鄂王嶽飛昨降指揮定諡武穆二月三日三省同奉聖防特與賜諡忠武

賜諡告詞

勅主耳忘身玆謂人臣之大節諡以表行必稽天下之公言申錫贊書追告幽穸故太師追封鄂王諡武穆嶽飛威名震於中外智略根乎詩書結髮從戎前無堅敵枕戈勵志誓淸中原謂恢復之義爲必伸謂忠憤之气爲難遏上心宻契詔札具存夫何權臣力主和議未究淩煙之偉績先罹偃月之陰謀李將軍口不出辭聞者流涕藺相如身𨿽已死凜然猶生宜髙皇眷念之不忘肆孝廟矜哀之備至還故官而禮葬頒祠額以旌褒逮於先帝之時禭以眞王之爵旣辧誣於累聖可無憾於九京然而易名之典𨿽行議禮之言未一始爲忠湣之號旋更武穆之稱朕獲覩中興之舊章灼知皇祖之本意爰取危身奉上之實仍采克定禍亂之文合此兩言節其壹恵昔孔明之志興漢室若子儀之光復唐都𨿽計效以或殊在秉心而弗異垂之典冊何嫌今古之同符賴及子孫將與山河而並久英靈如在茂渥其承可依前故太師追封鄂王特與賜諡忠武奉勅如右牒到奉行

賜諡吏部牒

行在尙書吏部今月十二日辰時承寶慶元年五月二日勅中書門下省吏部狀承寶慶元年二月三日尙書省札子故追復少保武勝定國軍節度使贈太師追封鄂王嶽飛昨準指揮定諡武穆三省同奉聖防特與賜諡忠武本部契勘本官系特與賜諡忠武合行具申朝廷命詞給告伏指揮奉勅主耳忘身玆謂人臣之大節諡以表行必稽天下之公言申錫贊書追告幽穸故太師追封鄂王諡武穆嶽飛威名震於中外智略根乎詩書結髮從戎前無堅敵枕戈勵志誓淸中原謂恢復之義爲必伸謂忠憤之气爲難遏上心宻契詔札具存夫何權臣力主和議未究淩煙之偉績先罹偃月之陰謀李將軍口不出辭聞者流涕藺相如身𨿽已死凜然猶生宜髙祖眷念之不忘肆孝廟矜哀之備至還故官而禮葬頒祠額以旌褒逮於先帝之時禭以眞王之爵旣辧誣於累聖可無憾於九京然而易名之典𨿽行議禮之言未一始爲忠湣之號旋更武穆之稱朕獲覩中興之舊章灼知皇祖之本意爰取危身奉上之實仍采克定禍亂之文合此兩言節其壹恵昔孔明之志興漢室若子儀之光復唐都𨿽計效以或殊在秉心而弗異垂之典冊何嫌今古之同符賴及子孫將與山河而並久英靈如在茂渥其承可依前故太師追封鄂王特與賜諡忠武奉勅如右牒到奉行前批五月空日空時付吏部施行仍闗合屬去處須至公文牒請證防謹牒

碑陰記

皇上系隆堯緒厲精初元乃寶慶登號之春二月甲午大明禦朝咨於邇臣玉音若曰朕承中興大統旣新曆數之紀顯忠遂良允謂先務惟髙皇帝迓續景命一二忠勲協恭締創上下交飭躋登於玆若時樞臣飛以誓淸中原之心懷恢復必伸之義人臣大節著於忘身易名之典有國舊章而定諡武穆未足以宣皇祖之本意其賜諡忠武於是巖廊都兪省掖宣受薄海窮髮風馳驛行震於華戎聞者興起越三月壬戌綸書告於第金泥錦櫜具寫徳音珂旣歸賜先廟載瑑樂石復念隆指盛心不可不昭述以示來世爰罄蠡測附於碑陰嘗觀古先哲王之所以爲治胥及逸勤選勞彰善未始不知其臣也而知其心爲難知其心非難也而知天下之心爲尢難有夏大競迪惟忱恂文王克明乃灼三俊人臣之事君葉濟艸昧翊宣謀謨經營四方戡定多難其赫然功烈之盛天下所共知者要皆其迹之粗耳公論定於無我秋毫著於輿薪趍鄕決於兩岐毫釐謬以千里心之所存蓋非有聖知不足以盡知也是故方寸至微也達之而洞金石抗之而決虹蜺行以必遂則山嶽爲之徙移守以不懾則鬼神爲之辟易是庸可致也質之一時而不惑建諸萬古而不悖天定於人欲交紛之異義明於羣心固有之同是豈人物所可致哉其所以致之亦必有道也故曰知其心難信於已可也而必信於人獲乎上可也而必獲乎下九重知之天下同之曰是其心足以當之舉直錯枉是天下與之也故曰知天下之心爲尢難漢唐而降有得此於其君者矣曰葛曰郭其得之者何也亦惟曰正而已正者何也天地有缺裂而君父大讎不可忘也陵谷有變遷而夷夏大分不可隳也云雺有防防風霆有薄怒而大義正論不可一日不明也鞠躬盡力死而後已者此心也忠貫日月神明扶持者亦此心也舉斯心也而加諸彼夏周聖人所以知其臣者固不越乎是矣竊觀制詞之及二臣也是將曰垂之簡冊而同符乎古今也信乎考行而必稽之公言也而其著渾噩之訓垂坦明之防則不曰計效而必曰秉心也珂嘗考之史矣溫嶠在晉暴忠本朝王琳存梁義動軍旅李唐而下尉遲敬徳之效謀武徳李晟渾瑊之策勲貞元皆非無可稱也節惠之隆尊名之美又皆可聞也而聖心淵澄睿謨濬發比徳絜誼曾弗是嫓顧獨拳拳於二臣者殆必有謂也勒鐘鼎紀竹帛者迹也合大義根至誠者心也盡體臣之義以章克類之徳其亦知夫所取者在此而不在乎彼也嗚呼先王之心二臣之心也而上聖知之上聖之心皇祖之心也而天下知之知臣之心以及乎天下天下亦得以大哉之言而鹹知聖心焉豈不視古爲尢難哉昔康王之朝於應門也實在於踐阼之元布乘黃朱侯甸男衛咸造於廷它未遑講而太保芮伯首以張皇六師無壊髙祖寡命進言於訪落曁乎報誥修辭推文武之昭明齊信以示天下又惟以熊羆之士不二心之臣保乂王家爲端命上帝之地夫曰忠曰武本人臣之職而居上者豈必以是爲得天之權輿哉抑不思右序有周者蓋先於薄言震疊之功而三千同心固牧野之所以俟休命也惟先王以赤心炳如上對前烈旣信乎三靈以格於上聖以嫓於二臣其時其事乃適在奉圭兼幣之始追褒百年簡在一意一旦遂與佐黃鉞以集大勲書太常而紀成績者若合符節嗚呼此又古先哲王之初政也三代數千載珂之一門乃復身親見之何其幸歟詩曰無念爾祖聿修厥徳傳曰不隕其名子孫世世其毋忘所以報上者哉紹定攺元重九日孫朝請大夫權尙書戶部侍郎總領浙西江東財賦淮東軍馬錢糧専一報發禦前軍馬文字兼提領措置屯田通城縣開國男食邑三百戶賜紫金魚袋嶽珂記朝奉大夫監鎭江府貨務都茶場章劼書丹中奉大夫直寶謨閣知鎭江軍府事兼管內勸農使節制防江水步軍馬鎭江都統司諸軍在寨軍馬河東縣開國男食邑三百戶借紫馮多福題蓋

附錄

昔在髙皇中興炎祚如呂丞相勛實著於勤王如嶽鄂王烈尢髙於衛國蓋禦戎復辟均爲社稷之臣而秉事握樞鹹受腹心之寄夫旣稽功之無間豈容論徳之或殊頃焉異議之莫齊今也師言之允穆同一辭而作諡垂萬世以爲公具官某賦河朔之雄姿熟左氏之兵法遁烏珠於中宵之急拔劉豫於一鼓之餘西京之地旣還河南之境寖復惟其張馬步蔣山俘馘之勢故能定業於江南使其合晉絳澤潞豪傑之謀豈復遺患於今日𨿽以忠而許國屢形於天語之褒嘉柰畏敵而急和深沮於權臣之私意此身卒至於莫保天下殆今以爲寃朕獲纘丕圖敢忘宿憤方將壯薄海之義气可不伸當日之忠魂爰易嘉稱用彰實美鄙奸夫之遺臭不崇朝而肉寒偉烈士之英風將千秋而毛栗果孰得而孰失抑可勸而可懲今有名孫久司兵饟得非忠義之報足驗天人之符噫遺廟峩峩𨿽或遊神於古鄂英靈凜凜豈能忘意於中原

右札詞翰林學士程公珌所擬撰也先王初被寶慶乙酉詔書實先賜諡忠穆時程公以刑部尙書與今吏部侍郎王公塈對掌綸掖始聆昕庭之防躍然喜曰此聖上初政大慶賞足以慰天下公議矣退卽擬制以俟錄黃之下繼而宸衷未愜猶曰穆不如武當以諸葛亮郭子儀二諡之美者以旌異之於是復攺忠武畫防至中書適王公當視艸遂肦今制繼而程公以書來曰某甚願附名英烈而詞頭適不相值念具槁巳成𨿽不得敬宣徳意而快覩之初心不可不著見已寘所集外制中而表其事於其下聞將嗣金佗之編幸並傳以示來世因錄以寄嗚呼代言鳳池忠邪之所取正卽更定之次第以知上睠之寵因所錄之顚末以見人心之公天下從可知也先王於是不亡矣旣刻是編不敢負程公所以加垕九京之意輒敍梗槪以爲附錄云珂謹識

賜諡謝皇帝表

臣珂言恭凖告命大父先臣飛賜諡忠武者龍位履尊亟舉卹功之典鳳綸賁寵載更節恵之文洪恩滲漉於九京淸議昭明於千古臣惶懼惶懼頓首頓首竊以五百嵗興王之主每先舊徳以捜羅四七際佐命之臣率至異時而旌顯蓋事久遄臻於論定而名彰尢貴於實賔屬新負扆之朝庸軫聴鼙之念伏臣大父先臣飛躬奮鄴下首陪鄗南髙廟疇勲著白馬苴茅之約阜陵承志洗靑蠅營棘之寃先皇深慨於邦誣胙土肇分於王社凡始終純全之無玷見聖神褒錄之相仍猶餘守死之孤忠未訂生平之公諡惟往昔鼓旗之錫固嘗煥寶翰於天章而後來廟宇之嚴亦許揭珍題之風烈質以曲臺之奏蕩然玷玉之疑洊覩幹文重回渙渥取危身之行灼知奉上之聖心參克亂之辭更爲居邊而拊髀合故稱而允愜仰獨斷之不遺立言並考於六家比迹俾扳於二代𨿽斜谷隕星之變世所同悲在汾陽貫日之忱吾斯能信顧擬倫而及此慚美報之謂何玆蓋恭遇皇帝陛下如湯遂良繼武燮伐修政復東都之防方大規恢圖容瞻西閣之儀爰思表式因闡當爲之義用垂不朽之傳臣一自扣閽疊祗賜璽僅了子孫之丕責敢忘祖父之胥勤黃誥歸榮頓攺松阡之顏色赤門自誓尙期艸野之身膏臣無任感天荷聖激切屏營之至謹奉表稱謝以聞臣珂惶懼惶懼頓首頓首謹言

賜諡謝皇太后表

臣珂言恭凖告命大父先臣飛賜諡忠武者正位東朝昭防勲彞之舊演綸西掖誕揚諡策之新卽已定之議合以爲稱使旣辧之誣久而逾顯澤深蟠際感貫幽明臣惶懼惶懼頓首頓首伏念臣大父先臣飛生逢百罹死抱一節思陵追想灼知黒白之污孝廟纂承遄被丹靑之典先帝赦排云之譴殊恩侈裂土之封然念易名未全賔實賴慈闈保佑夙聞泰礪之盟故槁壤發潛夜吐丰城之气肆力開於宸斷以洊舉於邦常義表危身掇曩嵗鴻臚之奏勞旌定亂見當年驃騎之徵兼玆二惠之華渙若羣疑之泮遹追先志仰戴丕謨玆蓋恭遇皇太后陛下挾日而升與天同大坤元應地物方慶於資生巽象隨風事何嫌於申命庸假曲臺之誄以公直筆之傳臣猥玷譍門親祗賜綍悼前寃之盡著幸遺責之無餘烈旣不瑕成徳益欽於文聖勲猶未墜裹屍願繼於璘忠臣無任感天荷聖激切屏營之至謹奉表稱謝以聞臣珂惶懼惶懼頓首頓首謹言

賜諡謝宰執啟

珂啟伏凖告命大父先臣飛賜諡忠武者五位履尊丕顯授龍之業一言節惠大伸詘蠖之寃滲洪恩於槁壤之間凜淸議於溥天之下事闗風厲榮浹云來竊惟委質之常經無若事君之通誼有能持是志於國耳忘家之日未得見此情於諡以表行之時蓋人眾能勝天固難辧鑠金之口然事久有定論要當明泣玉之心煥乎念舊之彞章在此維新之初政敢防異渥槪敍謝私載惟先祖之孤蹤幸際髙宗之興運間闗百戰夷險一諶推轂以前方自恃大有爲之主枕戈而臥必欲除不共戴之讎痛哉功廢於防桑儵爾釁生於營棘儻匪累聖委覆盆之監孰令沈魂吐埋劍之光自廞玆像霍之儀繼禭以非劉之典柏廟紀淳熈之額先揭標題松阡賜嘉定之名復申裒衍獨有鴻臚之諡未參麟筆之公仰幹禦之乘時廣丰中之宜照謂在昔考功之奏實本羣情而於今綜實之朝可無三錫爰示聴鼙之感亟頒出綍之恩掇忠湣之忠表危不顧身之行合武穆之武旌亂能戡禍之勞攷古今二美之兼全僅葛郭兩人之克稱世𨿽相去志實與同若區區興漢之謀固莫緩隕星於斜谷而復復昌唐之志竟難磨貫日於汾陽使重泉之下已死而猶生則百代之後無疑於傳信義該終始感洞幽明靖循坱圠之仁端識源流之自玆蓋恭遇某官道本致主徳推憲邦居二三執政之尊股肱是寄佐九五大人之造心腹攸同無發號施令之不臧有行賞論功而必當凡與品題之末者悉還議論之當然丹衷益彰白骨不朽珂粵從少日痛切吁天泣血辧誣𨿽曰有懷而畢吐以身任責常憂所願之莫償僅能湔蠅變黒之污殊未滿豹畱皮之望玆焉昭雪有若披云揚名於世孝之終所賴孤忠之盡顯鞠躬盡力死而巳誓將九殞以爲酬仰首知歸披肝靡究謹具啟事専人捧詣鈞墀只塵謝伏惟鈞慈俯賜鑑念不備謹啟

金佗續編卷十六

欽定四庫全書

金佗續編卷十七

宋嶽珂撰

百氏昭忠錄卷一

昔太史司馬氏之作記也於賢臣志士之行事備矣方其襲仍世掌之職多讀先秦之書金鐀石室以博其觀名山大川以考其迹固若無假於它人之助矣其言猶曰罔羅天下放失舊聞何耶夫立功本於吾身何求於後世之知司馬氏職則史耳其於三代之賢臣志士耳目所不接休戚所不關亦果何異於塗之人而拳拳乃加是若曰風雲之逄霜露之感事系於國義關於家幸而尊賢尙志之君子不遺於紀錄廣記備言各成一家之史顧其所謂承遺緒紹先烈者乃漠然不及於塗人之用心是豈人道之當然者乎擇焉而孤其羙意刪潤焉而失其本眞淟焉而沒其【闕】

焉而彊附以所不合是𨿽傳之而或苐成其爲子孫之書猶不傳也觀此則珂之有昭忠之編而取諸百氏其顚未蓋可睹矣方其上吁天之奏年始及冠罔羅之用力猶疎矣聞見固不能廣矣旣登於東觀復徹【闕】乙覧自謂不復可以增益而二十餘年來乃馳麾軺岀入江浙士大夫念其悼家禍之慘而思裒積之不厭乎廣也凡炎興而後退卒故校之傳幕僚儒紳之紀片言隻字茍及於吾家莫不彚錄千里以來告於是籖幐之藏日侈一日其事則多前編之未見其言則皆審確而可稽每一拊捲輙慨然曰珂之謏聞欲速乃爾爲先王累耶稍久欲摭取而傳申懷前說謂擇與刪潤皆所不可惟各以其名著見而不復求其彊合使覽者自得以參訂焉則珂之過自章而先王之實自不泯矣彼牒張許之節狀太尉之事觀僕射之遺物自岀於一代之公議子孫何容心焉旣敍其作因念淸江章公尙書頴曩上四傳於朝是時珂奏篇已禦章公之表有曰事皆可證其書𨿽見於辧誣言必私家後世或難於取信於章公之心司馬氏之心也其爲賢臣志士慮則一也𨿽然皆塗人也而能爲之慮爲子孫者當何如哉因以章氏傳爲首而系次它聞於後有嗣得者又將屢書以告來世紹定攺元端午孫朝請大夫防尙書戶部侍郎總領浙西江東財賦淮東軍馬錢糧專報發禦前軍馬文字兼提領措置屯田通城縣開國男食邑三百戶賜紫金魚袋嶽珂謹序

章尙書頴經進鄂王傳之一

嶽飛字鵬舉相州湯陰人也世力田父和有賢徳河北薦饑和能自節食以濟饑者人皆賢之飛之在母也有老父過聞其母聲曰必生男也當以功名顯致位三孤及生有大禽若鵠飛鳴於室之上因名焉未彌月河決內黃西水暴至母姚氏寘之巨甕中衝濤乘流而下及岸得不死少負气節沈厚寡言性剛直意所欲言不避禍福天資敏悟彊記書傳尢好左氏春秋傳及孫吳兵法家貧拾薪爲燭達旦不寐爲文初不經意人取而誦之則辧是非析義理若精思而得之者生而有力未冠能引弓三百斤弩八石學射於周同同射三矢皆中的以示飛飛引弓一發破其筈再發皆中能左右射亦以敎士卒由是軍中皆善左右射屢以是勝同死朔望必鬻衣具酒肉詣同塜奠而泣引同所贈弓發三矢乃酹父知而義之撫其背曰使汝異日得爲時用其徇國死義之臣乎飛應之曰惟大人許之以身報國家何事不可爲宣和四年飛年二十眞定府路安撫使劉韐慕敢戰士備邊飛首應募韐一見奇之使爲十隊長相州劇賊陶俊賈進攻剽縣鎭官軍屢戰不利飛請以百騎滅之韐與步騎二百飛豫遣三十人易衣爲行商入賊境賊掠之以歸置部伍間飛以百人夜伏於山之下而自領數十騎逼賊壘賊易其兵少出戰飛陽北賊乘勝逐伏兵起先所遣三十人賊中擒俊與進逐俘其眾知相州王靖奏其功補承信郎朝廷罷敢戰士前命竟不下宣和六年賊超率眾數百圍魏忠獻王韓琦故墅飛適焉怒曰賊敢犯吾堡耶超恃勇直前飛乘引弓一發貫其吭一墅賴以全是歳應募定軍爲效用稍擢爲偏校靖康元年髙皇帝以天下兵馬大元帥開府河朔至相州飛因劉浩得見命招羣賊吉倩輩與以百騎飛受命自領四騎入賊營諭以禍福解甲受降凡三百八十人補承信郎分鐵騎三百令往李固渡邀金軍戰於侍禦林敗之殺其梟將轉成忠郎從劉浩解東京圍與金兵相持滑州南飛乘浩馬從百騎習兵河上河凍冰合敵兵忽至飛迎敵斬獲梟將敵眾大敗斬首數千級得馬百匹以功遷秉義郎大元帥次北京以飛軍守畱宗澤靖康二年是年攺元建炎正月戰於開徳以二矢殪金人執旗者二人縱騎突擊奪甲馬弓刀以獻轉修武郎二月戰於曹州飛被發揮四刃鐵簡直犯敵陣士從之大破之追奔數十里轉武翼郎澤大奇之謂飛曰爾勇智材藝𨿽古良將不能過然好野戰非古法今爲偏禆尙可它日爲大將非萬全計也因授以陣圖飛曰古今異宜夷險異地豈可按一定之圖兵家之要在於岀奇不可測識始能取勝澤曰如爾所言陣法不足用耶飛曰陣而後戰兵之常法勢有不可拘則運用之妙存於一心澤黙然良久曰爾言是也五月大元帥卽皇帝位攺元建炎飛上書數千言大槪以謂陛下已登大寶社稷有主已足伐敵人之謀而勤王禦營之師日集兵勢漸盛彼方謂吾素弱正宜乘其怠而擊之而李綱黃潛善汪伯彥軰不能仰承陛下之意恢復故疆迎還二聖車駕日益南又令臨安維揚襄陽凖備巡幸有茍安之漸無逺大之略恐不足以系中原之望爲今之計莫若車駕還京罷三州巡幸之詔乘二聖蒙塵未久敵穴未固之際親帥六軍迆邐北渡則天威所臨將帥一心士卒作气中原之地指期可復書奏大忤用事者以爲小臣越職非所宜言奪官歸田裏八月飛詣河北招撫使張所一見以國士待之借補修武郎閤門祗充中軍統領所甞從容問之曰聞汝勇冠軍自料能敵幾何人飛曰勇不足恃也用兵在先定謀謀者勝負之機也故爲將之道不患其無勇而患其無謀是以上兵伐謀次兵伐交欒枝曵柴以敗荊莫敖采樵以致絞皆用此也所本儒者聞飛言矍然起曰君殆非行伍中人也因命坐促席與論時事飛慷慨流涕曰今日之事惟有滅敵人迎二聖復舊疆以報君人耳所曰主上以我招撫河北我惟職是思而莫得其要亦甞計之否飛曰昔人有言河北視天下如珠璣天下視河北猶四肢言人之一身珠璣可無而四肢不可暫失也本朝之都汴非有秦關百二之險也平川曠野長河千里首尾綿亙不相應接獨恃河北以爲固茍以精甲健馬慿據要衝深溝髙塹峙列重鎭使敵入吾境一城之後復困一城一城受圍諸城或撓或救卒不可犯如此則敵人不敢窺河南而京師根本之地固矣大率河南之有河北猶燕云之有金坡諸關河北不歸則河南未可守諸關不獲則燕云未可有嘗思及童貫取燕云事爲失防國家用兵爭境土有其尺寸之地則得其尺寸之用因糧以養其兵因民以實其地因其素習之人以爲鄕導然後擇其要害而守之今貫不務以兵勝而以賄求敵人旣得重賄陽諾其請收其糧食徙其人民與其素習之士席捲而前付之以虛空無用之地國家以爲燕云眞我有矣則竭天下之財力以實之不知要害之地實彼所據彼俟吾安養之後一呼而入故取燕云而不志諸關是以虛名受實禍也河南河北正亦類此今朝廷命河北之使而以招撫爲名越河以往己半爲敵人之區將何以爲招撫之地爲招撫職事計直有盡取河北之地以爲京師援耳不然天下之四肢絕根本危矣異時敵旣得河北又侵河南要險旣失莫可保守幸江幸淮皆未可知也招撫誠能許國以忠稟命天子提兵壓境飛以偏師從麾下所向惟招撫命耳一死烏足道哉所大恱借補武經郎命飛從都統制王彥渡河至衛州新鄕縣金兵勢盛彥軍石門山下飛約彥岀戰不進飛疑彥有它志抗聲謂之曰二帝蒙塵敵據河朔臣子當開道以迎乘輿今不速戰而更觀望豈眞欲附敵耶彥黙然彥幕下有勸彥殺飛者彥不應飛怒起獨引所部鏖戰奪其纛舞而示諸軍諸軍鼔噪爭奮遂防新鄕擒千戶阿勒班又與萬戶王崇戰敗之明日將戰侯兆川飛預戒士卒曰吾已兩防彼必並力來吾屬𨿽寡當爲必勝計不用命者斬及戰士卒多重傷飛亦被十餘創與軍中士皆死戰卒破之獲士馬不可勝計夜屯石門山下或傳敵騎復至一軍皆驚飛堅臥不動敵卒不來糧盡累日殺所乘馬以饗士間走彥壁乞糧彥不與乃引所部益北擊殺又戰於太行山獲馬數十匹擒拓防葉烏居數日復與敵遇飛單騎持丈八鐵槍刺敵帥所謂黑風大王其號者走其眾三萬敵兵破膽飛自知不爲彥所容乃自以一軍歸宗澤澤以爲畱守司統制未幾澤死杜充代之建炎二年合別將與金人戰於胙城縣大敗之又戰於黑龍潭龍女廟側官橋皆大防擒女眞李千戶渤海漢兒軍送畱司七月從閭勍保防陵寢八月三日與金人大戰汜水關敵騎將馳突飛躍馬左射殺之敵眾亂奮擊大破之畱守司檄飛畱軍竹蘆渡與敵相持糧盡飛宻選精銳三百防前山下令各以薪交防兩束四端然火夜半皆舉敵疑救兵至驚潰追襲大破之以奇功轉武功郎三年正月賊王善曹成張用董彥政孔彥舟率眾五十萬薄南薰門外鼓聲震地充謂飛曰京師存亡在此舉也飛兵才八百人眾懼不敵飛曰賊𨿽多不整也吾爲諸君破之左挾弓矢右運鐵矛帥數騎橫衝之其軍果亂後騎皆死戰自午及申賊眾大敗轉武經大夫杜叔五孫海圍東明縣飛戰擒之轉武略大夫借英州刺史三月王善圍陳州縱兵岀掠充檄飛從都統制陳淬合擊之飛遣偏將嶽亨以逰騎絕其行剽之路獲其餉卒牛驢善兵不敢復出二十一日戰於淸河大敗之擒其將孫勝孫淸以歸所降將卒甚眾轉武徳大夫授眞刺史四月又檄從淬合擊善眾六月二十日飛次崔橋鎭西遇善軍敗之飛單騎與嶽亨深入執馘以還杜充棄京師之建康飛說之曰中原之地尺寸不可棄況社稷宗廟在京師陵寢在河南尢非它地比今一舉足此地皆非我有矣它日欲復取之非捐數十萬之眾不可得也充不聼遂從之建康師次鐵路步與賊首張用戰敗之至六合檄討李成破之盤城成退保滁州充命王討之提兵至梁路徘徊不進輜重在長蘆成遣輕騎五百襲奪之不獲掠民百餘人劫裴凜犒軍銀絹飛方渡宣化鎭聞之急以兵掩擊賊兵殱焉得其梟將馮進還所掠之人成奔江西竟不至滁而返十一月金人大舉兵與李成共防烏江縣充閉門不出諸將屢請不答飛扣寢閤諫之曰勍兵大敵近在淮南睥睨長江臥薪之勢莫甚此時公乃不省兵事萬一敵人窺吾之怠而舉兵乘之公旣不躬其事能保諸將之用命乎諸將旣不用命金陵失守公能復髙枕於此乎因流涕被靣固請出視師充應曰來日當至江滸竟不出十八日敵由馬家渡渡江充遣飛等十七人領兵二萬從陳淬與之敵戰方酣大將王以數萬眾先遁諸將皆潰去獨飛力戰防暮後援不至輜重悉爲潰兵引以還士卒乏食乃全軍夜屯鐘山遲明復出戰斬首數千諸將皆欲叛去戚方首亡爲盜麾下亦有從之者飛灑血厲眾曰我輩荷國家恩當以忠義報國立功名書竹帛死且不朽若降而爲俘潰而爲盜偸生茍活身死名滅豈計之得耶建康江左形勝之地使敵人盤據何以立國今日之事有死無二輙出此門者斬詞色慷慨士皆感泣又招余將曰凡不爲紅頭巾者從我於是慶劉經以軍從充竟以金陵府庫與其家渡江降金餘兵皆西北人素服飛恩信有宻說以俱叛而北者飛陽許之有頃其首領各以行伍之籍來飛按籍呼之以爾等之眾且彊爲朝廷立奇功取中原身受上賞乃還故鄕豈非榮耶必淨洗舊念乃可相附其或不聽寜先殺我眾懽呼曰惟統制命遂盡納之烏珠入臨安飛領所部邀擊之至廣徳境中六戰皆防斬一千二百一十六級擒其將女眞漢兒王權等二十四人俘諸路簽軍首領四十八人察其可用者結以恩信遣還敵中令夜斫營燒毀七矟九矟炮車及隨軍輜重器械乘其亂縱兵交擊大敗之俘殺甚眾駐於廣徳之鐘村時糧食盡飛資糧於敵且以家貲助之與士卒最下者同食將士常有饑色獨畏飛不敢擾民市井販鬻如常時敵之簽軍渉其地者皆相謂曰嶽爺爺軍也爭來降附前後計萬餘人敵侵溧陽縣飛遣劉經將千人夜半馳至縣擊之殺獲五百餘人生擒女眞漢兒軍同知溧陽縣事渤海太師李薩巴等一十二人及千戶璢格建炎四年正月金人攻常州守臣周遣官迎飛從之且欲據城堅守扼敵人歸路以立奇功會城防未及行郭吉在宜興掠吏民令佐聞飛名奉書邀飛且謂邑之糗糧可給萬軍十歳飛得書遂赴宜興及境吉已載百餘舟逃入湖矣飛遣部將王貴慶將二千人追而破之驅其人船輜重以還羣盜馬臯林聚精鋭數千人飛遣辧士說之盡降其眾有張威武不從飛單騎入其營手擒斬之收其軍常之官吏士民棄其產業趨宜興者萬餘家邑人徳之圖其象以祠之曰父母生我也易將軍之保我也難四月金人再犯常州飛邀撃四戰皆防擁溺河者不勝計擒女眞萬戶少主貝勒漢兒李謂等十一人復尾襲之於鎭江之東戰屢勝詔就復建康飛卽將兵以往二十五日戰於淸水亭金人大敗橫屍十五里餘馘耳有金銀鐶者一百七十五級擒女眞渤海漢兒軍四十三人獲其馬甲一百九十三弓箭刀旗金鼓三千五百一十七五月烏珠復趨建康飛設伏於牛頭山上待之夜令百人衣黑衣混敵中擾其營敵驚自相攻益邏卒於營外飛潛令壯士銜枚於其側伺而擒之初十日烏珠次於龍灣要索城中金銀縑帛騾馬及北方人飛以騎三百步卒二千人自牛頭山馳至南門新城遂戰大敗烏珠之眾所獲負而登舟者盡以戈殪其人於水物委於岸者如山之積斬首約三千餘級僵屍至十餘里降其卒千餘人萬戶千戶二十餘人得馬三百匹鎧仗旗鼓以數萬計牛驢輜重甚眾烏珠奔淮西飛入城撫定敵無一騎畱者六月獻俘行在所上詢所俘人得二聖音問感動久之飛奏曰建康爲國家形勢要害之地宜選兵固守比張俊欲使臣守鄱陽備敵人之擾江東西者臣以爲彼若渡江必先二浙江東西地僻亦恐重兵斷其歸路非所向也臣乞益兵守淮拱護腹心上嘉納賜鐵鎧五十金帶鞍馬鍍金鎗百花袍褒嘉數四初叛將戚方掠扈成軍老稚以歸方詐約成盟還所掠伏壯士殺之屠其家成死其部曲相率歸於飛廣徳守亦以書告急於飛會有詔飛討之飛以三千人行營於苦嶺時方發兵斷官橋以自固飛矢著橋柱方得之大驚遂遁飛遣慶等追之不獲俄益兵來飛自領千人岀凡十數合皆勝方復遁去飛窮追不已方困知必不免會張俊來會師方亟降俊俊置酒令方岀拜號泣請罪俊力爲懇免飛謂俊曰招討有命飛固當稟從然飛與方同在建康方遽叛去固嘗遣人以逆順諭之不聽屠戮生靈騷動郡縣又誘殺扈成而屠其家且拒命不降比諸凶爲甚安可貰俊再三請飛呼方謂之曰招討旣赦爾死宜思有以報國家方再拜謝立於左當廣徳之戰也方以手弩射飛中鞍飛收矢於箙曰他日擒此賊必令手折之以就戮至是取矢與方方寸折之惟謹流汗股栗不敢仰視時有刪定官邵緯上書廟堂言飛驍武沈毅而恂恂如諸生頃起義河北常以數十騎乘險據要卻敵人萬騎之軍又常於京城南薰門外以八九百人破王善張用五十萬之眾威震夷夏而身與士卒之下者同食民間秋毫無擾如慮金人畱軍江南爲東南之患則奮不顧身克復建康爲國家取形勝咽喉之地江浙平定其力也廟堂以其書奏七月宰臣範宗尹奏事因言張俊自浙西來盛稱飛可用上曰飛杜充愛將充失臣子之節而能用飛有知人之明遷飛武功大夫昌州防禦使通泰州鎭撫使兼知泰州飛辭通泰之命願以母妻並二子爲質乞淮南東路一重難任使招集兵馬掩殺金兵收復本路州郡乘機漸進使山東河北河東京畿等路次第而復報聞八月金人攻楚州急簽書樞宻院趙鼎遣張俊援之命飛俊節制俊辭曰敵之兵不可當也趙立孤壘危在旦夕若以兵委之譬徒手虎並亡無益鼎再三辧俊亦再三辭鼎奏曰俊若憚行臣願與之偕俊復力辭乃詔飛率兵腹背掩擊令劉光世遣兵而以飛光世節制上數使人促光世親率兵渡江光世行幕下或止之遂已上聞之乃顧鼎曰移文不足以盡意卿可作書與光世詳言之鼎移書光世又不肯行時𨿽已詔飛行而飛方自行在歸宜興盡提所部兵赴鎭初未知也十九日飛發宜興二十三日軍至江陰俟舟飛聞警輕騎而先二十六日入泰州未眎事籍郡敢勇士及部轄使臣效用責其願從軍狀盡收其馬寘之敎場集射而取中的多者得自擇一馬畢射得百人以賜甲五十副並作院甲五十與之分爲四隊常置左右初九日飛軍旣濟二十日抵承州轉戰彌月三戰皆大防殺其大將髙太保擒女眞契丹渤海漢兒軍又俘阿主貝勒及琳沁阿主裏白打裏冨色呼酋長七十餘人送行在上賜札褒嘉並賜金注椀一琖十金人旣防承楚詔光世措畫保守通泰時飛在承州泰州盜起王招防城東張榮防城北詔飛還守通泰乃旋師自北炭村至柴墟屢戰皆防諜報金人並兵二十萬將取通泰俄光世違詔不遣救兵飛以聞十一月有詔泰州可戰卽戰可守卽守如其不可且於近便沙洲保護百姓伺便掩擊飛顧敵勢盛泰無可恃之險初三日金軍退保柴墟戰於南覇塘金人大敗擁入河流者不可勝計相持累日而泰州爲鎭撫使分地不從朝廷命餉軍糧餉絕刲敵屍以食初五日乃下令渡百姓於陰砂飛以精騎二百殿金人望之不敢逼遂屯江陰時劇賊【原闕】

金佗續編卷十七

欽定四庫全書

金佗續編卷十八

宋嶽珂撰

百氏昭忠錄卷二

章尙書頴經進鄂王傳之二

【原闕】

﹤史部﹐傳記類﹐名人之屬﹐金佗稡編__金佗續編﹐卷十八﹥

大破成軍降其卒二萬餘人獲馬二千匹追之兵自武寜縣至江州道中殺及降三萬人成自獨木渡趨蘄州飛以騎軍追之又發步卒渡水夾擊之殺其將馬進孫建及他首領甚眾晝夜走饑困死者什四五至蘄州又降其卒萬五千人獲馬二千餘匹棄器甲金帛無數成走降僞齊江淮平相州人張用有勇力號張莽蕩其妻尢勇帶甲上馬敵千人自號一丈靑以兵五萬防江西俊召飛語之曰非公無可遣者問用兵幾何飛曰以飛自行此賊可徒手擒俊因以步兵三千益飛飛至金牛頓兵遣一兵持書諭之曰吾與爾同里人忠以告汝南薰門鐵路步之戰皆汝所悉也今吾自將在此汝欲戰則岀戰不欲戰則降降則朝廷錄用各受寵榮不降則身殞鋒鏑或爲俘囚𨿽悔何及用與妻得書拜曰果吾父也敢不降遂俱解甲飛受其降以歸俊謂僚佐曰嶽觀察之勇略吾與汝曹俱不及也又招降馬進餘黨之潰者數萬人飛汰其老弱得精兵萬餘人以歸俊俊奏功飛第一七月充神武副軍統制命權畱洪州彈壓盜賊十月授親衛大夫建州觀察使建防範汝爲防邵武軍江西安撫大使李回飛分兵三千保建昌軍二千保撫州飛以嶽字幟植城門賊遊騎望見相戒勿犯民賴以安十一月賊將姚逹饒靑以萬餘人逼建昌飛遣王萬徐慶將建昌之軍討之擒靑逹十二月陞神武副軍都統制紹興二年正月詔以飛治軍整肅勇於戰鬭賜衣甲一千副時飛年三十曹成擁眾十餘萬由江西曆湖湘執安撫使向子諲據道州賀州二月命飛以本職權知潭州兼權荊湖東路安撫都總管且以韓京吳鍚及廣東西峒丁刀弩手將兵土軍弓手民兵與飛防以捕成又付之牌以金書並黃旗十招降羣盜十七日飛發洪州成聞飛來謂其人曰嶽家軍來矣乃預令其軍分路逃去十九日成引兵趨全永犯廣西獨畱其中軍乘飛未至縱兵肆掠三十日飛至茶陵先遣兵趨郴及桂陽伺成動息有詔察其受招與否爲進退飛數以上意諭之成不聽飛乃上奏曰內冦不除何以攘外近郊多壘何以服逺比年羣盜競作朝廷務廣徳意多命招安故盜益玩威不畏力彊則肆暴力屈則就招若不略加勦除蠭起之防未可遽殄詔許之閠四月入賀州境成軍於太平場飛未至賊屯數十里按兵立柵防得成諜者防而坐之帳下有間飛出帳召軍吏調兵食吏曰糧且盡矣柰何飛曰促之耳不然且返茶陵以就餉已而顧見成諜者以手循耳頓足而入乃令逸之諜至成軍言之成大喜期明日來追飛軍是夜飛命士蓐食夜半悉甲趨繞嶺初五日未明已破太平場軍盡殱其守隘之兵而焚其營成大驚明日進兵距賀城二十里成募賊願戰者三萬餘人據山險捍官軍飛麾兵掩擊賊眾大潰追至城東江岸成奔桂嶺路詔不以逺近追捕又以暑月暴露降勅撫諭飛進兵趨桂嶺其地有北藏嶺上梧關蓬嶺號爲三關隘成先引兵據北藏嶺上梧關自以爲得地飛至成以都統領王淵迎戰飛麾兵疾馳不陣而鼓之淵軍大潰殱其守隘者奪二隘而據之成亟遁去十三日成復選鋭將自北藏嶺夾擊官軍飛以兵迎之成敗馘二萬五千餘級獲其弓箭刀槍無數成又自桂嶺爲營至北藏嶺亙六十餘里所據皆山險溪澗道人馬不可並行成自守蓬嶺賊眾十餘萬皆河北河東陜西之潰卒驍勇健鬭飛所部才八千人而騎最少不及成軍什之一十五日飛進兵蓬嶺分布嶺下一鼓登之成軍四潰所殺及掩入溪水者不知其數成自投嶺下得駿馬而逃飛舉其寨有之及其槍刀金鼓旗幟歸其所擄人民於田裏擒其將張全成竄連州飛呼張憲王貴徐慶謂之曰曹成敗走餘黨盡潰慮其復聚爲盜今遣汝等三路招降若復違拒誅其酋而撫其眾謹無妄殺累主上保民之仁於是憲自賀連慶自邵道貴自郴桂陽降者二萬與飛防連州凡降者用其酋領而給其食乃益進兵追成成走宣撫司降其徒有郝政者率眾走沅州欲爲成報仇爲張憲所擒其將楊再興走躍入澗中憲欲殺之再興曰願執我見嶽公遂受縛飛見再興奇其貎釋之曰吾不汝殺汝當以忠義報國家後卒爲名將死於戰嶺表悉平時盛夏行師煙瘴之地賊兵以疾死者相繼而官軍無一人疾癘者蓋拊循之有方也六月十一日授中衛大夫武安軍承宣使依前神武副軍都統制初詔飛平曹成日赴行在尋以江州爲控扼要地命飛以兵及韓京吳錫軍屯江州比入江西境安撫大使李回令招殺馬友將郝通之眾飛遂至筠州降之選其兵得精兵一萬八千人因奏所得兵足以防江韓京吳錫更不湏發乃以京錫撥荊湖廣南宣撫司馬友復犯筠州及聞飛軍來遽逃去軍至江州劉忠之餘黨四千餘人防蘄之廣濟縣又李通已受招安在司公山不肯出令飛掩捕悉平之李回奏以舒蘄光黃接漢陽武昌盜賊並委飛招捕十二月亡將李宗亮誘張式以兵叛紹興三年正月宗亮式夜至筠州焚剽飛遣徐慶選捕滅之二月上遣鄭壯賫金蕉酒器如賜韓世忠禮詔飛赴行在江西宣諭劉大中奏飛提兵素有紀律人情恃以爲安今飛以軍赴行在恐民不安盜復起乃不果行又以親札賜李回令專委飛捕盜時防吉盜羣起吉則曰彭友曰李動天及以次首領稱號尢僣防則有陳顒羅閒連兵數十萬寨五百餘所相表裏拒官軍侵防循梅廣惠英韶南雄南安建昌汀潮邵武諸郡李回奏乞專委捕討廣東宣諭明橐亦奏防賊爲二廣患欲飛招捕知梧州文彥明奏虔州鹽防入廣東乞委飛討之亦連奏以飛爲請上始專以虔吉冦付飛平之四月飛至虔州聞彭友立柵於固石洞儲蓄甚富飛至則已離固石洞悉其兵至雩都俟官軍飛遣辧士二人說之賊曰爲我語嶽承宣吾寜敗不肯降毋以虛聲恐我遂與戰友躍馬馳突飛麾兵擊之擒友等於馬上余悉散走余屍滿山谷獲衣甲器械無數還其所掠二萬餘人余酋復退保固石洞洞之山特髙水環之止一徑可入飛頓兵瑞金縣自領千騎至固石復遣說之不從飛乃列騎山下皆重鎧持滿黎明遣死士三百疾馳登山賊眾大亂山下鳴鼓呼噪賊皆棄山而下爲列騎所圍疾呼匈命倉猝投墜而死者眾飛令止殺悉聽下山投降或請戮之飛蹙然曰愚民殺之何益且主上旣赦其人矣命籍其金帛入備邊激賞庫擇其勇鋭者諸軍余悉縱之授徐慶等方略捕諸郡賊以次敗降擒賊大小首領五百餘人初隆祐後至章貢軍民逆命有宻防令屠防城飛旣平諸防乃駐軍三十里上疏誅首惡而赦脇從不許飛請至再上乃賜曲赦仍詔飛裁決六月飛入城論囚以諸囚罪之尢者數人誅之餘悉稱詔貰之時又有劉忠之將髙聚犯袁州飛遣王貴擊之擒聚及其徒二百餘人降其眾三千殺其僞統制方某又張成亦以三萬人犯袁州防萍鄕復遣王貴擊之成敗走王貴焚其寨殺死甚眾俘五百人明日復戰遂擒成悉降其眾七月詔飛趙鼎奏防民習於頑累年爲患飛𨿽巳平蕩恐大軍起行之後復嘯聚請畱五千人屯防州又以宻院之請分三千人屯廣州一萬人屯江州九月飛至行在所上使人諭飛令系金帶上殿十三日入見撫勞再三賜衣甲馬鎧弓箭各一副金綫戰袍金帶手刀銀纒槍戰馬海皮鞍各一賜禦札於旗曰精忠嶽飛令行師必建之又賜云弓箭戰袍銀纒槍各一犒其軍甚厚十五日詔落階官授鎭南軍承宣使依前神武副軍統制江南西路防江制置使十八日諭防三事令飛於江州興國南康一帶駐剳諸屯軍馬許遇緩急抽差一也江上有軍期急速與制置防議不及隨宜措置二也舒蘄兩州增飛節制三也二十日賜銀二千兩犒所部將士二十一日除江南西路制置使二十四日除江南西路舒蘄州制置使二十七日以李山軍馬飛二十九日攺差神武後軍統制仍制置使十一月令王折彥質遣吳全吳錫兩軍並聽飛節制十二月以李橫牛臯飛時僞齊使李成合金兵五十萬大舉南防攻防襄陽及唐鄧隨郢州信陽軍故鎭撫刺史如李橫李道翟琮董先牛臯等俱失守僞齊於每郡置將又湖防楊麼與僞齊交通欲分舟船五十艘攻嶽鄂漢陽蘄黃順流而下李成以兵三萬益楊麼舟師自提兵十七萬由江西陸行趨兩浙與麼防朝廷患之始命於江南北岸水陸戰守處常爲備又命於興國大冶通洪州之路爲隄防多遣間探日具事宜以聞又命備鄂黃等州及漢陽軍又於下流鄂嶽備賊營之潛渡爲防者飛與幕府僚吏語及二防或問將何先飛曰襄漢旣復李成防師而逃楊麼失助矣第申嚴下流之兵以備之然後鼓行紹興四年三月除兼荊南鄂嶽州制置使飛乃奏乞復襄陽六郡以爲今欲恢復不可不爭此土宜及時攻取以除心膂之病上以諭輔臣趙鼎鼎奏曰知上流利害無如飛者於是以親札報飛曰今從卿所請已降畫一令卿收復襄陽六郡惟是服者捨之拒者伐之追奔之際無出李橫舊界畫一之目以湖北帥司統制官顏孝防崔邦弼兩軍並荊南鎭撫使司馬軍並聽飛節制諸州旣復並許隨宜差官防守如城壁不堪守禦則移治山寨或用土豪或用舊將牛臯等主之四月令神武右軍中軍各選勝被甲馬百匹付飛軍二十五日金束帶三賜飛將佐五月除黃復州漢陽軍徳安府制置使飛提兵至郢州僞將京超勇悍號萬人敵以蕃漢兵萬餘人來飛渡江至中流顧謂幕屬曰飛不擒賊復舊境不渉此江初五日抵城下飛躍馬環城以防指東北敵樓顧謂眾曰可賀我也超乘城以拒飛使張憲問之曰爾曹受國家恩厚何得叛從劉豫超謀主劉楫出應曰今日各事其主毋多言也飛怒甚會軍正告糧乏飛問糧餘幾何曰可再飯飛曰可矣當以翌日已時破賊黎明鼓眾薄城一麾並進眾皆登城超投崖而死殺士卒七千人積屍與天王樓齊髙劉楫就縛至飛前責以大誼南卿斬之復郢州遣張憲徐慶復隨州僞將王嵩聞憲慶來不戰而遁退保於隨飛遣牛臯裹三日糧往未盡三日城已防執嵩斬之得士卒五千人復隨州飛領軍趨襄陽李成聞飛來引軍出城四十里迎戰左臨襄江王貴牛臯等卽欲攻之飛笑謂之曰且止此賊屢敗予意其更事多必練習今其疎暗如故步卒之利在阻險騎兵之利在平曠成乃左列騎兵於江岸右列步兵於平地𨿽有眾十萬何能爲乃舉鞭指貴曰爾以長槍步卒由成之右擊其騎兵指臯曰爾以騎兵由成之左擊其步卒合戰馬皆應槍而斃後騎不能支退擁入江人馬俱溺激水髙丈餘步卒死者無數成軍夜遁復襄陽駐兵城中僞齊益李成兵屯襄江北新野市號三十萬欲求復戰飛先遣王萬以兵駐淸水河以餌之飛繼往六月五日賊悉其眾以衝官軍萬與飛夾擊之敗之六日復戰又敗之使萬追擊橫屍二十餘里上賜札曰李成益兵而來我師大防乃卿無輕敵之心有勇戰之气之所致也因以見賊志之小小耳常降親札令卿條具守禦全盡之防若少畱將兵恐復爲賊有若師徒眾多則饋餉疲勞乃自困之道卿必有以處此飛奏曰臣竊觀金與劉豫皆有可取之理其所愛惟金帛子女志已驕惰劉豫僭臣賊子𨿽以儉約結民而人心終不忘宋攻討之謀正不宜緩茍歳月遷延使得修治城壁添兵聚糧而後取之必倍費力陛下淵謀遠略非臣所知以臣自料如及此時以精兵二十萬直搗中原恢復故疆民心效順誠易爲力此則國家長久之策也在陛下睿斷耳如姑以目前論襄陽隨郢地皆膏腴民力不支若行營田之法其利爲厚今將已七月未能耕墾來春卽可措畫陛下欲駐大兵於鄂州則襄陽隨郢量畱軍馬又於安復漢陽亦量駐兵兵勢相接漕運相繼荊南聲援亦已相接江淮荊湖皆可奠安六州之屯且以正兵六萬爲固守之計就撥江西湖南糧斛朝廷支降劵錢爲一年支遣候營田就緒軍儲旣成則朝廷無餽餉之憂進攻退守皆兼利也惟是葺理之初未免艱難必仰朝廷有以資之基本旣立後之利源無有窮已又此地秋夏則江水漲隔外可禦防內足以運糧至冬後初春江水淺澁吾資糧已備可以坐待矣於今所先在乎速備糧食斟量屯守之兵可善其後臣今亦糧食稍足卽過江北𨿽金齊兵勢眾多臣當竭力勦戮不敢少負陛下時方重深入之舉而王以大兵六萬討楊麼未平營田之議自是興矣七月進兵鄧州聞李成與金人劉合貝勒陜西敵兵防於西北置營三十餘所以拒官軍飛遣王貴等由光化路張憲等由橫林路防師掩擊憲至鄧州城外三十里遇敵兵數萬迎戰王萬董先各以兵出奇突擊敵眾大潰降執金官楊徳勝等二百餘人得兵仗甲馬以萬計劉合貝勒僅以身免敵將髙仲以餘卒退保鄧城閉門堅守十七日飛引兵攻城將士皆不顧矢石蟻附而上一鼓防之生擒髙仲復鄧州上聞之喜謂胡松年曰朕素聞飛行軍有紀律未知能破敵如此松年曰惟其有紀律所以能破敵防奏至後殿進呈上曰嶽飛籌略頗如人意令降詔奬諭仍遣中使傳宣撫問賜銀合茶藥並問勞將佐犒賞有差二十三日復唐州又復信陽軍擒僞知通凡五十人襄漢悉平川陜貢賦綱馬之路始通飛辭制置使乞委任重臣經畫荊襄詔不許趙鼎奏湖北鄂嶽最爲防江上流控扼要害之所乞令飛鄂嶽州屯駐不惟江西借其聲勢而湖南二廣江浙亦獲安妥乃以襄陽隨郢唐鄧信陽並爲襄陽府路飛移屯鄂州二十五日除淸逺軍節度使湖北路荊襄潭州制置使仍神武後軍統制特封武昌縣開國子食邑五百戶食實封二百戶賜金束帶一九月【缺】劉豫舉兵七十萬聚糧入防二十一日詔備軍馬舟船於衝要控扼之地分布防禦時諜探動息及備禦次第以聞二十五日詔飛爲荊襄武昌控扼計仍圖楊麼二十七日詔飛察敵情嚴爲之備二十九日詔令凡控扼處分兵嚴備有警率將士竭力捍禦十月五日詔令疾速措置更遣諜探日一具奏敵兵侵淮圍廬州上賜札曰近來淮上探報急朕甚憂之巳降指揮督卿全軍東下卿夙有憂國愛君之心可卽日引道兼程前來朕非卿到終不安心卿宜悉之飛奉詔出師池州先遣牛臯渡江十二月飛自提兵趨廬州與臯防上遣李庭幹賜飛香藥並賜札撫問時僞齊已驅甲騎五千逼城臯以所從騎遙謂敵眾曰牛臯在此爾輩何爲見犯敵眾愕然相視及張嶽字旗與精忠旗示之敵眾不戰而潰飛謂臯曰必追之去必來復臯追擊三十餘里敵眾相踐【原闕】

﹤史部﹐傳記類﹐名人之屬﹐金佗稡編__金佗續編﹐卷十八﹥

旬荊南鎭撫使解潛遣史安湖南及諸軍遣晁遇十七人邵守和璟亦累遣人招諭賊皆殺之至是所遣使叩頭伏地辭飛叱之起曰吾遣汝汝不死使受命以行至賊巢卽厲聲呼曰嶽節使遣我來諸寨開門延之以授賊皆捧跪誦或問嶽節使安否麼之部將黃佐謂其人曰嶽節使號令如山不可玩若與之戰萬無生全理不如速往就降嶽節使誠信人必善遇我遂率所部詣潭降飛釋其罪撫勞之以聞於朝擢佐武義大夫閤門宣贊舍人賞與特厚佐出復單騎按其部問勞亦至明日召佐使坐具酒飲酣飛撫佐背謂曰子眞大丈夫知逆順禍福況子姿力雄鷙不在時輩下果能爲朝廷立功名一封侯豈足道哉欲遣子復至湖中視有便利可乘者擒之可以言語勸者招之子能卒任吾事否佐感泣再拜願以死報乃遣佐歸湖中又有戰士三百餘人來降飛皆委曲慰勞命其首領以官優給銀絹縱之有復入湖中者亦不問歸數日又有二十人來降飛待之如前時張浚以都督軍至潭帥參政席益與浚語及之益疑飛玩防欲奏聞浚笑曰嶽侯忠孝人也足下何獨不知用兵有深機胡可易言益慙乃止

金佗續編卷十八﹤史部﹐傳記類﹐名人之屬﹐金佗稡編__金佗續編﹥

欽定四庫全書

金佗續編卷十九

宋嶽珂撰

百氏昭忠錄卷三

章尙書穎經進鄂王傳之三

四月黃佐襲周倫寨擊之倫大敗走殺之及掩入湖死者眾禽其統制陳貴等九人奪衣甲器仗無數焚其寨柵糧船無遺者佐遣人馳報飛卽上佐功轉武功大夫仍撫勞所遣將士第功以聞統制任士安慢王令不戰飛鞭士安百使餌賊曰三日不平賊斬之士安乃宣言嶽太尉兵二十萬至矣及所見止士安等軍賊乃並兵攻之飛遣兵設伏士安戰垂急伏乃四起擊之賊敗走獲戰馬器甲無數追襲之殺獲不可勝計士安移軍與牛臯屯龍陽舊縣之南逼賊巢賊出攻之官軍迎擊賊又敗走上賜札諭之曰朕以湖湘之冦逋誅累年故特委卿爲且招且捕之計聞卿措畫得宜朕甚嘉之五月詔張浚還浚謂飛曰浚將還矣經營湖冦已有定畫否飛袖出小圖以示浚曰有定畫矣浚按圖熟視移時謂飛曰浚視此冦阻險窮絕殆未有可投之隙朝廷方詔浚歸議防秋盍且罷兵規畫上流俟來年徐議之飛曰何待來年都督第能少畱不八日可破賊都督還朝在旬日後耳浚正色曰君何言之易耶飛曰王四廂以王師攻水冦則難飛以水冦攻水冦則易浚曰何如飛曰湖冦之巢艱險莫測舟師水戰我短彼長以所短犯所長此成功所以難也若因敵人之將用敵人之兵奪其手足之助離其腹心之托使之孤立而後以王師乘之飛請除來往三程以八日之內俘諸囚於都督之庭浚亦未之信也乃奏曰臣只候六月上旬若見得水賊未下卽詔飛來潭州分屯潭鼎人馬規畫上流軍事訖赴行在飛如鼎州六月二日楊欽受黃佐之招率三千餘人乘船四百餘艘詣飛降飛喜私謂左右曰黃佐可任也楊欽驍悍之尢者欽旣降賊之腹心潰矣欽自束縛至庭下飛命釋其縛以所賜金帯戰袍與之卽日以聞授武義大夫又命具酒使王貴主之禮遇甚厚犒賞其屬有差欽感激其徒皆喜恨降之晚飛乃復遣欽歸湖中諸將皆力諫飛不答兩日欽盡說全琮劉詵等降未降者尙數萬飛詭罵曰賊不盡降何來也杖之復令入湖是夜以舟師掩其營並俘欽等其餘黨殺獲略盡惟麼負固不服方浮游湖間誇示神速其舟有望三州和州載五樓九樓大小徳山大小海鰍頭以數百計舟以輪激水其行如飛水上左右前後俱置撞竿官舟近之輙破又官舟淺小而賊舟髙大賊矢石自上而下官軍仰面攻之見其舟不見其人飛伐君山木多爲巨筏塞湖中諸港又以腐木亂艸自上流浮而下擇水淺之地遣善罵者二千人挑之且行且詈賊不勝憤揮瓦石追而投之俄而艸木壅積舟輪礙不行飛亟遣兵攻之賊奔港中爲筏所拒官軍乘筏張牛革以蔽矢石羣舉巨木撞賊舟碎麼舉鐘儀投於水已繼之牛臯赴水擒麼至斬首函送都督行府僞統制陳瑫等劫鐘儀之舟取其金交牀金鞍龍鳳簟與其眾來降飛亟領黃佐楊欽等軍入賊營余酋皆大驚曰是何神也夏誠劉衡俱就擒黃誠窘懼亦與周倫等首領二百人俱降牛臯請曰此冦勞心動眾累年不勦殺何以示威飛曰彼皆田裏匹夫耳始惑於鐘相妖巫之術相聚爲姦後又沮於程吏部欲盡誅雪恥之意故懼而不降茍求全性命而已今楊麼已誅鐘儀亦死餘皆國家赤子徒殺之非主上好生之意也連聲呼官軍曰勿殺勿殺牛臯服其言而退飛親行諸營慰撫之以少壯有力者籍以爲軍老弱給米糧令歸田畆願爲民者二萬七十餘戶皆給文書遣之又命悉賊寨之物盡散之諸軍而焚其寨凡三十餘所揭榜靑艸洞庭不數日行旅之往來居民之耕種如無事時湖湘悉平獲賊舟凡千餘鄂渚水軍之盛遂爲防江之冠自飛與浚言至賊平果八日浚嘆曰嶽侯殆神算也卽日上之朝上遣內侍傳宣撫問仍賜銀合茶藥及撫勞將士賜詔褒諭又親札褒其功初夏誠劉衡等嘗誇其寨柵之固城池樓櫓之盛曰人欲犯我須是飛來至是其言始驗詔飛兼蘄黃州制置使飛以目疾乞觧軍事上不許又詔飛軍以三十將爲額詔飛爲襄陽府路復州漢陽軍鄕村民社置山城水寨處疾速爲條具以聞九月加檢校少保加食邑進封公還軍鄂州日率將士閱習軍容嚴整張浚按視還以聞十月賜詔褒諭十二月除荊湖南北襄陽府路招討使十五日賜臘藥二十一日遣使傳宣撫問賜銀合茶藥紹興六年正月太行山忠義保社梁興等百餘人奪河徑渡至飛軍前以聞上曰果爾當優與官以勸來者若此等人來歸方見敵情遂詔飛接納二月兼營田使以詣都督府計事至平江飛自言去在所不逺願一見天顏詔入見面陳襄陽唐鄧隨郢金房均州信陽軍舊隸京西路乞如舊制又奏自復襄陽諸郡未置監司無以按察州縣上皆納之以李若虛爲京西南路提舉兼轉運提刑司公事又令湖北襄陽府路有闕官自知通以下許飛自擇彊明淸幹者任之及得薦舉攺官陞擢差遣其蠧政害民髒污不法者得對移放罷十九日陛辭賜酒器金二百兩士卒犒賞有差都督張浚至江上會諸大帥於座中獨稱飛可倚以大事乃命韓世忠屯楚以圖淮陽劉光世屯廬州以招北軍張俊屯盱眙楊沂中爲俊後翼特命飛屯襄陽以窺中原謂飛曰此君之素志也勉之飛遂屯京西三月易武勝定國兩鎭之節除宣撫副使置司襄陽加食邑五百戶飛以宣撫重名自非廊廟近臣及勲伐髙世者不可委授上章力辭詔不許四月上命至武昌調軍飛丁母周國夫人姚氏憂上遣使撫問卽降制起復本司官屬將佐本路監司守臣躬請眎事賻贈常典外加賜銀絹千匹兩葬事令鄂守主之飛扶櫬至廬山連表懇辭且乞終喪上悉封還其章親札慰諭累詔趣起乃奉命復屯襄漢七月命飛凡移文僞境於宣撫職位中增河東二字及節制河北路五字八月遣王貴郝政董先攻虢州寄治盧氏縣下之殱其守卒獲糧十五萬石降其眾數萬上聞之以語張浚曰飛措畫甚大今已至伊洛則太行山一帯山寨必有通謀者自梁興之來飛意甚堅十三日遣楊再興進兵至西京長水縣之業陽僞順州安撫張宣贊孫都統皆失其名及其後軍統制滿在以兵數千拒官軍再興出戰斬孫都統擒滿在殺五百餘人俘將吏百餘人余悉奔潰明日再戰於孫洪碻破其眾二千復長水縣得糧二萬石以給百姓官兵於是西京險要之地盡復又得僞齊所畱馬萬匹芻粟數十萬中原響應又遣人至蔡州焚其糗糧詔褒之九月劉豫遣子麟侄猊許淸臣李鄴馮長寧以我叛將李成孔彥舟闗師古合兵七十萬分道犯淮西劉光世欲捨廬州張俊欲棄盱眙同奏乞詔飛以兵東下欲令飛獨當其鋒而已得退保都督張浚聞之以書戒張俊曰賊豫之兵以逆犯順若不勦除何以立國平日亦安用養兵爲今日之事有進擊無退保遂言於上曰嶽飛一動則襄漢有警復何所制力沮其議光世竟捨廬州退保采石上憂之乃以親札付浚曰不用命者以軍法從事俊光世始聽命還戰上猶慮其不足任復詔飛初飛自收曹成至平楊麼凡六年皆以暑月行師得目疾及是疾愈甚聞詔卽日啟行上亦遣醫官相繼至軍療之防麟敗飛至江州如初詔十一月十九日奏至上語趙鼎喜其尊朝廷誦司馬光資治通鑑名分之說以稱之賜札曰聞卿目疾小愈卽提兵東下委身殉國竭節事君於卿見之良用嘉嘆今淮西賊遁未有它警已諭張浚從長措置卿更不須進發其或襄鄧陳蔡有機可乘卽依張浚已行事理從長行之亦卿平日之志也飛遂還軍時僞齊於唐州北何家寨置鎭汝軍屯兵聚糧爲窺唐計飛遣王貴董先等攻毀之有僞五大王劉復擁兵出城迎敵初十日貴等遇之於大標木依山而陣眾幾十倍一戰俱北橫屍蔽野直扺鎭汝軍焚其營而有其糧僞都統薛亨以眾十萬掠唐鄧貴先嚴兵待之旣戰陽北俾馮賽以奇兵繞出其後亨果來追先回兵夾擊賊大敗生擒薛亨及僞河南府中軍統制郭徳等七人殺獲萬計俘獻行在所謂五大王者以匹馬逃飛奏已至蔡境欲遂圖蔡以規取中原上恐僞齊有兵繼至未可與戰不許然貴等已至蔡州城閉拒未下飛使人諭貴令還貴等還至白塔李成率劉復李序商元孔彥舟王角王大節賈闗索並兵來絕貴歸路貴以馬軍迎擊賊兵盡敗追殺五里餘還至牛蹄賊復益兵追及之有數千騎方渡澗爲董先所擊盡擁入澗中積屍塡谷得馬二千餘匹及衣甲器仗降騎兵三千餘人賊兵之繼至者望見官軍皆引遁上聞捷大說賜札奨諭遣內侍傳宣撫問賜銀合茶藥十二月大雪苦寒上以按邊暴露手詔撫勞有曰非我忠臣莫雪大恥又遣賜馬鞍四鐵簡二香茶藥等傳宣撫問詔飛赴行在紹興七年正月入見上從容與談用兵之要因問飛曰卿在軍中得良馬否飛曰臣有二馬常奇之日噉芻豆數斗飲泉至一斛然芻粟非精防則寧餓不食介而馳其初若不甚疾行百餘里始振鬛長鳴奮迅不已自午至酉猶可二百里褫鞍甲而不息不汗若無事然此致逺之材也然值復襄陽平楊麼相繼以死今所乘者不然日所食不過數升而秣不擇粟飲不擇泉攬轡未安踴躍疾驅未及百里力竭汗喘殆欲斃然此駑鈍之材也上稱善久之曰卿今議論極進二月除飛起復太尉加食邑賞商虢等功也繼除宣撫使兼營田使三月扈從至建康十四日以劉光世所統王徳酈瓊等兵五萬二千三百一十二人馬三千一十九匹隸飛且詔王徳等曰聽飛號令如朕親行飛乃數見上論恢復之略以爲劉豫者金人之屏蔽必先去之然後可圖因慷慨手疏言臣自國家變故以來從陛下於戎伍有致身報國復讎雪恥之心幸憑社稷威靈前後粗立薄效陛下錄臣防勞擢自布衣曽未十年官至太尉品秩比三公恩數視二府又增重使名宣撫諸路臣一介賤防寵榮超躐有逾涯分今者又防益臣軍馬使濟恢圖臣實何人誤辱神聖之知如此敢不晝度夜思以圖報稱臣竊揣敵情所以立劉豫於河南而付之齊秦之地蓋欲荼毒中原以中國而攻中國尼馮哈因得休兵養馬觀釁乘隙包藏不測臣謂不以此時稟陛下睿算妙略以伐其謀使劉豫父子隔絕五路叛將還歸兩河故地漸復則金人之詭計日生寖益難圖臣愚欲望陛下假臣日月勿拘其淹速使敵莫測臣之舉措得便可入則提兵直趨京洛據河陽陜府潼闗以號召五路之叛將叛將旣還王師前進彼必棄汴京而走河北京畿陜右可以盡復至於東京諸郡陛下付之韓世忠張俊亦可便下臣然後分兵濬滑經略兩河如此則劉豫父子斷必成擒大遼有可立之形金人有破滅之理爲陛下社稷長久無窮之計實在此舉假令汝潁陳蔡堅壁淸野商於虢略分屯要害進或無糧可因攻或難於餽運臣須斂兵退保上流彼必襲而南臣俟其來當帥諸將或挫其鋭或待其疲敵利速戰不得所欲勢必復還臣當設伏邀其歸路小入則小勝大入則大勝然後徐圖再舉設若彼見上流進兵並力侵軼淮上或分兵攻犯四川臣卽長驅其巢穴使困於奔命勢窮力殫今年未終平殄來歲必得所欲陛下還歸舊京或進都襄陽闗中惟陛下所擇也臣聞興師十萬日費千金內外騷動七十萬家此豈細事然古者命將出師民不再役糧不再籍蓋慮周而足用也今臣部曲逺在上流去朝廷數千里平時每有糧食不足之憂是以去秋臣兵深入陜洛而在軍卒伍有饑餓而死者臣故亟還前功不遂遂使忠義之人陷於僞齊者旋被屠殺皆臣之罪今日惟陛下戒勑有司廣爲儲蓄俾臣得以一意靜慮不以兵食亂其方寸則謀定計審必能濟此大事異時迎還太上皇帝寧徳皇后梓宮奉邀天眷以歸故國使宗廟再安萬姓同歡陛下髙枕萬年無北顧之憂臣之志願畢矣疏奏上以親札答之曰有臣如此顧復何憂進止之機朕不中制復召至寢閤命之曰中興之事朕一以委卿又賜親札曰前議已決進止之機委卿自專先發制人正在今日不可失也飛復奏述前志賜札報曰覽卿近奏鋭然以恢復爲請豈天實啟之將以輔成朕志行遂中興耶又令節制光州方率厲將士將合師大舉進圖中原防秦檜主和議忌其成功沮之其議遂寢王徳酈瓊之兵亦不復畀之矣夏奉詔詣都督府與張浚議事時王徳與酈瓊之兵猶未有所付浚語飛曰王徳之爲將淮西軍之所服也浚欲以爲都統制而命呂祉以都督府參謀領之如何飛曰淮西一軍多叛亡盜賊變亂反掌間耳王徳酈瓊等夷素不相下一旦揠之在上則必爭呂尙書𨿽通才然書生不習軍旅不足以服其眾必擇諸大將之可任者付之然後可定不然此曹未可測也浚曰張宣撫如何飛曰張宣撫將飛之舊帥也然其爲人暴而寡謀且酈瓊之所素不服或未能安反側浚又曰然則楊沂中耳飛曰沂中之視徳等耳豈能禦此軍哉浚艴然曰浚固知非太尉不可也飛曰都督以正問飛不敢不盡其愚然豈以得兵爲念耶卽日上奏乞觧兵柄步歸廬山廬於周國夫人墓側浚怒以兵部侍郎張宗元爲湖北京西宣撫判官監其軍宗元日閱部伍心服飛之能上連詔飛還軍飛力辭詔軍吏造廬以死請乃趨朝旣見猶請待罪上知其故優詔答之俾復其位而還宗元宗元歸復於上曰將帥輯和軍旅精鋭人懷忠孝眾和而勇皆飛訓養之所致上大悅賜詔褒諭飛上疏曰逆豫逋誅尙穴中土陵寢乏祀皇圖偏安陛下六飛時巡越在海際天下之愚夫愚婦咸願伸鋤奮挺以致死於敵而陛下審重此舉累年於玆𨿽嘗分命將臣鼎峙江漢僅令自守以待敵不敢逺攻而求勝是以天下忠憤之气日以沮喪中原來蘇之望日以衰息嵗月易久污染漸深趨向一背不復可以轉移此其利害誠爲易見臣待罪閫外不能宣國威靈致神州隔於王化叛臣穴於宮闕死有餘罪敢逃司敗之誅陛下比者寢閤之命咸謂聖斷已堅何至今日尙未決策北向臣願於此時上稟陛下睿算不煩濟師止以本軍進討庶少塞瘝官之咎以成陛下寤寐中興之志順天之道因民之情以曲直爲壯老以逆順爲彊弱萬全之效玆焉可必惟陛下力斷而行之疏奏禦札報曰覽卿來奏備見忠誠深用嘉嘆恢復之事朕未嘗一日敢防於心正賴卿等乘機料敵力圖大功如卿一軍士馬精鋭紀律修明鼓而用之可保全勝卿其勉之副朕注意飛奉詔將行乃復奏以爲錢塘僻在海隅非用武之地臣願陛下建都上游用漢光武故事親帥六軍往來督戰庶將士知聖意之所向人人用命臣仗國威靈鼓行北向未報而酈瓊叛初飛旣還軍張浚竟用呂祉爲宣撫判官王徳爲都統制防其軍瓊果大噪訟徳於浚浚乃以張俊爲宣撫使楊沂中爲制置使呂祉爲安撫使而召徳以本軍還爲都督府都統制瓊益不服擁兵詣祉執祉以北道殺之盡其眾七萬走僞齊降金人懼豫得兵多頗分散其兵糧廩亦不厚去降者皆有悔意至是浚悔不用飛言於是上詔報以兵叛之後事旣異前遷都之舉宜俟機防飛復上奏云叛將負國臣竊憤之願進屯淮甸伺金齊機便奮擊期於破滅降詔奨諭而不許詔飛以舟師駐於江州爲淮浙聲援時聞金已廢僞齊先是六年飛在襄漢豫兵連衂其爪牙心腹之將或擒或叛𨿽已不振然依金人之勢猶可以立飛知尼瑪哈主豫而烏珠常不足於尼瑪哈可以間而動是年十月諜報烏珠欲與豫分兵自淸河來上令飛爲備俄烏珠遣諜者至爲邏卒所獲縛至前吏請斬之飛愕視曰汝非張斌耶本吾軍中人也引至私室責之曰吾向者遣汝以蠟書至齊約誘致四太子而共殺之汝往不復來吾繼遣人問齊帝已許我今年冬以防合冦江爲名致四太子於淸河矣汝所持書竟不至何背我耶諜冀緩死卽詭服乃作蠟書言僞齊同謀誅烏珠事且曰八月交鋒我窮力相攻彼已不疑江上之約其遂矣事濟宋與齊爲兄弟國因謂諜者曰汝罪萬死吾今貸汝復遣至齊問舉兵期宜以死報刲股納書厚幣丁寧戒勿泄諜唯唯拜謝而出復召之還益以幣重諭之乃遣至於再三諜徑抵烏珠所出書示之烏珠大驚馳白其主於是淸河之警不復聞豫隨廢奪飛上奏謂宜乘廢豫之際其不備長驅以取中原不報豫之廢也金懼中原有變乃紿謂人曰且迎少帝來矣謂欽宗也百姓日夕延頸以傒久而不然而勢且定矣金假手於豫以撫定梁宋齊魯之地豫竭力結尼瑪哈烏珠惡之又酈瓊之叛金懼其有眾因飛之用間烏珠得以借口而行其謀豫之廢蓋一機防也上遣江諮至江州就賜茶藥酒果及錫宴勞飛且賜手札嘉奨紹興八年飛還軍鄂州復累請於朝秦檜難之令條具曲折飛歷述利害以聞不報五月諜報金人駐兵京師順昌淮陽陳蔡徐宿等郡期以秋冬大舉南冦又分三路兵聲言欲與飛戰朝廷第令爲備命飛明逺斥候習水戰閱軍實爲待敵計不發兵深入飛日夜訓閱更疊調軍屯襄漢守備而已秋召飛赴行在金人遣使議和將歸我河南地飛入對上諭之飛曰金人不可信和好不可恃相臣謀國不臧恐貽後世譏議上黙然宰相秦檜聞而惡之巳而金使至和議決上復賜親札歸功於飛紹興九年正月復河南赦天下飛表謝亦寓和議未便之意十一日授飛開府儀同三司加食邑時三大帥皆以和議成進秩一等飛獨力辭且謂敵情變詐可憂而不可賀可訓兵以備不虞不可行賞論功取笑敵人萬一臣冒昧而受將來敵人背盟似傷朝廷之體上三詔猶不受復溫言奬激不得巳乃拜飛益訓兵嚴備分遣質信材辯者往伺敵情上方遣齊安郡王士防等謁諸陵飛請以輕騎從士防灑埽實欲觀釁伐敵人之謀且上奏言敵人以和欵我者十餘年矣不悟其姦受禍至此今復無事請和此殆必有肘腋之虞未能攻犯邊境又豫初廢藩籬空虛故詭爲此耳名以地歸我然實寄之也秦檜知其意卽奏新復故地之初正賴大將撫存軍旅賜詔褒諭而止其行又勑飛凡新界官民毋得接納其自北而來者皆送還之所遣渡河之士悉令收毋得往來紹興十年夏金人背盟犯拱亳諸州上大以飛言爲忠五月下詔命飛竭忠力圖大計頒奇功不次之賞崇戰士捐軀之典開諭兩河忠義之人結約招納賜札曰金人過河侵犯東京復來占據已割舊疆卿素蘊忠義想深憤激凡對境事宜可以乘機取勝結約招納等事可悉從便行之若事體稍重合稟議者卽具奏來初豫之未廢也本朝使人張邵畱敵中久嘗上其元帥阿嚕五書以景延廣之事感動之時又有謂敵之謀齊也久矣豫旣立嵗遣將數百騎來巡邊豫必出郊迓之所以習之使不疑也豫厚斂以行賂自固而失人心自以爲太山之安而不知身已在掌股間久矣及其廢也以一羸馬負之以往而人莫哀之瓊之叛飛之間亦速之也金佗續編卷十九

欽定四庫全書

金佗續編卷二十

宋嶽珂撰

百氏昭忠錄卷四

章尙書頴經進鄂王傳之四

敵旣敗盟飛得警報奏乞詣在所陳機密防劉錡在順昌與敵抗告急詔飛助之飛遣張憲姚政赴順昌復奏請覲奏上遣李若虛至飛軍賜札曰金人再犯東京彼方在境難以召卿今遣李若虛就卿商量又曰施設之方則委任卿朕不可以遙度也飛遣王貴牛臯董先楊再興孟邦傑李寶等提兵自陜以東西京汝鄭潁昌陳曹光蔡諸郡分布經略又遣梁興渡河糾合忠義社取河東北州縣又遣官軍東援劉錡西援郭浩控金商之要應川陜之師而自以其軍長驅以闞中原將發齋盥閉閤手書密奏言儲貳事其略曰今欲恢復必先正國本以安人心然後不常厥居以示無忘復讎之志先是八年秋飛因召對議講和事得詣資善堂見孝宗皇帝英明雄偉退而喜曰中興基本其在是乎家人問故飛曰獲見聖子社稷得人矣其乞入見也蓋欲面陳大計及李若虛來乃上疏言之上得奏嘆其忠賜札報曰非忱誠忠讜言不及此六月授少保兼河南府路陜西河東河北路招討使飛以無功辭不受上詔諭之曰卿陳義甚髙朕所嘉嘆第惟同時二三大帥皆以次受命卿終辭異乎蘧伯玉之用心也飛乃不敢辭尋攺河南北諸路招討使未幾所遣諸將及糾合之士皆響應相繼奏功李寶捷於曹州又捷於宛亭縣荊堽殺其千戶三人及大將鶻旋郎君又捷於渤海廟閏六月張憲敗敵於潁昌府二十日復潁昌府飛親率大軍去蔡而北上以飛身先士卒賜札奨諭張憲遂進兵陳州二十四日破其三千餘騎翟將軍益兵以來復敗之獲其將王太保復陳州韓常及鎭國大王舎音貝勒再以千騎冦潁昌二十五日董先姚政敗之是日王貴之將楊成破敵帥滿都哈五千餘人於鄭州二十九日劉政復刼之於中牟縣獲馬三百五十餘匹騾驢百頭滿都哈不知存亡七月一日張應韓淸復西京破其眾數千牛臯傅選捷於京西又捷於黃河上孟邦傑復永安軍初二日其將楊遇復南城軍又與劉政捷於京西其守李成王勝等以兵十餘萬走棄洛陽歸懷孟時大軍在潁昌諸將分路出戰飛自以輕騎駐郾城縣烏珠大懼防龍虎大王號者於東京議以爲諸帥皆易與獨飛孤軍深入將勇而兵精且有河北忠義響應之助其鋒不可當欲誘致其師並力一戰朝廷聞之以飛一軍爲慮賜札俾飛審處自固飛曰敵之技窮矣使誠如諜者言亦不足畏也乃日出一軍挑戰且罵之烏珠怒其敗初八日果合龍虎與蓋天大王號者及其昭武大將軍韓常之兵逼郾城飛遣嶽雲領背嵬遊奕馬軍直貫敵陣謂之曰必勝而後返如不用命吾先斬汝矣鏖戰數十合敵屍布野得馬數百匹楊再興以單騎入其軍擒烏珠不獲手殺數百人而反初烏珠有勁軍皆重鎧貫以韋索凡三人爲聯號拐子馬又有號鐵浮屠如墻而進官軍不能當所至屢勝是役也以萬五千騎來諸將懼飛笑曰易耳乃命步卒以麻紮刀入陣勿仰視第斫馬足拐子馬旣相聯一馬僕二馬不能行官軍奮擊僵屍如丘山烏珠大慟曰自海上起兵皆以此勝今已矣拐子馬由是遂廢烏珠復益兵至郾城北五里店初十日背嵬部將王剛以五十騎出覘敵遇之奮身先入陣斬其將鄂爾多貝勒敵大駭飛時出眎戰地望見黃塵蔽天眾郤飛曰不可爾等封侯取賞之機正在此舉自以四十騎馳出都訓練霍堅者扣馬諫曰相公爲國重臣安危所系柰何輕敵飛鞭堅手麾之曰非爾所知乃突戰敵陣前左右馳射士气增倍無不一當百呼聲動地一鼓攻之捷聞上賜札曰覽卿奏八日之戰敵以精騎衝堅自謂奇計卿遣背嵬遊奕迎破其鋒其將領實爲雋功然大敵在近卿以一軍獨與決戰忠義所奮神明助之再三嘉嘆不忘於懷時上又遣內侍李世良詣飛軍傳宣撫問賜金合茶藥金千兩銀五萬兩錢十萬緡尋又賜錢二十萬緡半以賞復鄭州兵半以予宣撫司非時支使烏珠又率其眾並力復來頓兵十二萬於臨潁縣十三日楊再興以三百騎至小商橋與敵遇再興驟與之戰殺敵二千餘人並萬戶薩巴貝勒千戶百人長荗蘓克百餘人再興死之張憲繼至破其潰兵八千烏珠夜遁郾城方再捷飛乃謂云曰彼犯郾城屢失利必回鋒以攻潁昌汝宜速以背嵬援王貴旣而烏珠果以兵十萬騎三萬來於是貴將遊奕云將背嵬戰於城西敵陣自舞陽橋以南橫亙十餘里金鼓振天城堞爲搖云乃令諸軍勿牽馬執俘視梆而發以騎兵八百挺前決戰步軍張左右翼繼進自辰至午戰方酣董先胡淸繼之敵大敗死者五千餘人殺其統軍上將軍夏金吾失其名並千戶五人擒渤海漢兒王松壽女眞漢兒都提防千戶張來孫千戶阿里布左班只候承制田瓘以下七十八人士卒二千餘人獲馬三千餘匹及雪防防馬一匹金印七枚以獻烏珠狼狽遁去副統軍尼瑪哈貝勒重創輿至京師而死十八日張憲之將徐慶李山等復捷於臨潁之東北破其眾六千獲馬百匹追奔十五里飛上郾城諸防上大喜賜詔稱述其事曰自敵人入寇今十五年我師臨陣何啻百戰曽未聞逺以孤軍當玆巨敵抗縱橫並集之眾於平原曠野之中如今日之用命者也詔復賜錢二十萬緡犒軍是月梁興防太行忠義及兩河豪傑趙雲李進董榮牛顯張裕等破敵於絳州垣曲縣敵入城復拔之擒其千戶劉來孫等一十四人獲馬百餘匹及器甲等又捷於泌水縣復之斬其將阿布納千戶李貝勒它死者不可計又追至於孟州王屋縣之邵原漢兒軍張太保等以所部六十餘人降又追至東陽乃棄營而去追殺三十里獲其所遺馬八匹衣甲刀槍旗幟無數又至濟源縣之曲陽破髙太尉之兵五千餘騎屍布十里獲器械槍刀旗鼓甚眾擒者八十餘人髙太尉引懷孟衞等州之兵萬餘人再戰又破之凡死者十之八擒者百餘人得驢騾二百餘頭髙太尉以餘卒逃又敗之於翼城縣又防喬握堅等復趙州李興捷於河南府又捷於安永軍中原大震動飛上奏以謂趙俊喬握堅梁興董榮等過河之後河北人心往往自亂願歸朝廷金人旣累敗衂其將烏珠等皆令老小渡河惟是兵眾尙徘徊於京城南壁近卻遣八千人過河北此正是陛下中興之機敵人必亡之日茍不乘時必貽後患檜沮之第報楊沂中劉錡新除而不言所遣飛獨以其軍進至朱仙鎭距京師才四十五里烏珠復聚兵且悉京師兵十萬來對壘而陣飛按兵不動遣驍將以背嵬騎五百奮擊大破之烏珠奔還飛令李興檄陵臺朱正甫行視諸陵葺治永安永昌永熙陵神臺枳橘栢株之廢伐者補之先是飛自紹興五年遣義士梁興敗金人於太行殺其馬五太師及萬戶耿光祿破平陽府神山縣遣張橫敗金人於憲州擒嵐憲兩州同知及岢嵐軍事判官遣髙岫魏浩等破懷州萬善鎭又密遣梁興等宣布朝廷徳意招結兩河忠義豪傑之人相與犄角破敵又遣邊俊李喜等渡河撫諭申固其約河東山寨韋詮等皆斂兵固堡以待王師之至烏陵思謀敵之梟將也亦不能制其下但諭百姓曰毋輕動俟嶽家軍來當迎降或率其部伍舉兵來歸李通之眾五百餘人胡淸之眾一千一百八人李寶之眾八千人李興之眾二千人懷衞州張恩等九人相繼而至白馬山寨首領孫琪等金統制王鎭統領崔慶將官李覲秉義郎李淸及崔虎劉永壽孟臯華旺等皆率所部至麾下以至金之心腹禁衛如龍虎大王下噶克察千戶髙勇之屬及張仔楊進等亦密受飛旗榜率其眾自北方來降韓常又以潁昌之敗失夏金吾夏金吾烏珠子壻也常畏罪不敢還屯於長葛密遣使願以其眾五萬降飛遣賈興報許之是時敵之動息及其山川險要飛盡得其實自磁相開徳澤潞晉絳汾隰豪傑期日興兵眾所揭旗皆以嶽爲號聞風響應及是朱仙鎭之捷飛欲乘勝深入兩河忠義百萬聞飛將渡河奔走惟恐後各賫糧以餽義軍戴盆焚香迎拜而候之者充滿道路敵所置守令熟視莫敢誰何自燕以南敵之號令不復行矣烏珠以敗故復簽軍以禦飛河北諸郡無一人從之者乃嘆曰自我起北方以來未有如今日之挫衂飛亦語其下曰此行殺敵人直到黃龍府當與諸君痛飲方畫受降之防指日渡河秦檜私於金人力主和議欲畫淮以北棄之聞飛將成大功大懼力請於上下詔班師初檜之歸也達蘭郎君實送之至淮以舟載之使歸檜之妻王仲山之女仲山有別業在濟南爲取數千緡助其行其後達蘭統兵犯淮甸命魏良臣王繪使其軍達蘭數問檜動靜且稱其賢檜自言殺金人之監巳者而南奔然盡室同載臧獲亦與之俱非遁明矣逮其爲相薦良臣爲都司未幾除從官蓋欲弭其言耳王守道庸人亦與檜同在金時偕檜南歸無資考薦章遽與攺秩又以爲樞密院計議官檜之在金時也亦與實納善洪皓之歸嘗言及實納寄聲檜怒皓竟貶廣南或言檜嘗爲金人作檄文有指斥語親王楷府卒有自彼中逃歸者時金方來索逃亡急二人走蜀投吳玠嘗言之蜀人謂烏珠嘗招檜飲其家亦與焉烏珠之左右侍酒者皆中都貴戚王公之姬妾也知檜夫婦得歸唶唶嗟嘆亦有掩泣者烏珠曰汝輩安得比秦中丞家範宗尹爲相檜爲執政事有未盡善未嘗與宗尹爭而私言於上旣排宗尹罷去則曰若用檜爲相有二事可以聳動天下一則與南北士大夫通致家問一則糾率山東河北諸郡之人還之北方旣相擬詔艸以進曰軍興以來河北山東忠義之徒自相結約立功其後敵兵深擾逐頭項人漸次渡江各令所在屯聚就糧議者欲興兵討伐朕惟黎元騷動罪在朕躬旣未能率以還北豈宜輕肆殺戮應河北山東渡江無歸之人並令所在招撫開具鄕土所在當議遣官糾率起發其南方士大夫因守官北地隔絕未能還鄕及北方士大夫因守官南方以至避難渡江想其念國保家之心彼此俱同𨿽有一時從權衞身之計必皆出於不得已度其深謀逺慮亦豈在人下應欲書問往來並令朝廷差人發遣如得回書有司卽時遣人分付本家貴得情通各無疑間朕防祖宗休徳托於士民之上初無處顯之心亦無貪功之念儻有生之類因朕得以保家室復井裏則朕亦將復侍父兄省陵寢上下𨿽異此志則同布告中外諒此誠悃上𨿽納之不曽降出其曰豈宜輕肆殺戮實威之使畏也曰遣官糾率起發實彊之行也曰一時從權衞身之計許之從敵也至謂復侍父兄省陵寢此言何爲哉其後金使李永壽王翊來議七事第一事欲盡取北人與檜二則以尙書宇文虛中在金國其家在閩檜取其家欲送之北其子師爰力祈免行不從竟驅以北舉室皆滅於金元祐臣僚之家鄭著及趙彬楊憲三十家驅之赴金國悲號之聲感動道路其後罷相上以檜二策諭翰苑綦崈禮行詞及詔綦崈禮出示親札並檜親擬詔本布告在廷歲戊午檜復相前日言官彈檜者劉棐已死黃龜年居湖州差人押歸本貫福州𨿽沒不與遺澤又奏乞下綦崈禮家取禦札大槪謂靖康之末嘗上書金人不立異姓及在金時爲徽宗艸書達於金金待遇有加禮自謂君臣之契與立朝本末如此又謂自初還朝時金人令劉光世通書請好其後呂頤浩都督在外臣又遣北人招討都監門客通書求好未幾邊報王倫來歸頤浩遂欲攘以歸已力援張邦昌友壻朱勝非來朝旣而圍城中人綦崈禮與頤浩勝非援邦昌時受僞命人謝克家復來經筵當臣之求去也陛下撫諭再三恩意欵密臣獨以書生不識事理以必退爲眞是頤浩乃與權邦彥同日畱身乘間建言以謂宰相之去乃無一事於是旋易臺諫擬請禦筆至崈禮艸制之日請以爲據崈禮被逐嘗以禦筆公示廣眾其不知事君之體至於如此若收拾禦筆復歸天府則萬世之後忠逆不分防臣得君立朝無所考信詔臺州取索至則付史館時秦熺提舉祕書省實收之也旣詔班師飛上疏曰敵人巢穴盡聚東京屢戰屢奔鋭气沮喪間者言敵已盡棄輜重疾走渡河況今豪傑向風士卒用命天時人事彊弱巳見時不再來機難輕失臣日夜料之熟矣惟陛下圖之疏累千百言上亦鋭意恢復欲觀成效賜札報之曰得卿十八日奏言班師機防誠爲可惜卿忠義許國言詞激切朕心不防卿且少駐近便得地利處報楊沂中劉錡同共相度如有機會可乘卽約期並進檜聞之益懼乃先詔韓世忠張俊楊沂中劉錡各以本軍歸而後言於上以飛孤軍不可畱乞姑令班師一日而奉金書字牌者十有二飛嗟惋至泣東向再拜曰臣十年之力廢於一旦非臣不稱職大臣秦檜實誤陛下也諸軍旣先退飛孤軍懼烏珠知之斷其歸路乃聲言翼日渡河烏珠疑京城之民爲內應夜棄而出北遁百里飛始班師人民大失望遮飛馬首慟哭而訴曰我等戴香盆運糧艸以迎官軍金人悉知之今日相公去此某等不遺噍類矣飛亦立馬悲咽命左右取詔書示之曰朝廷有詔吾不得擅畱勞苦再四而遣之哭聲震野至蔡有進士數百輩及僧道父老百姓集於庭進士等相帥叩頭曰某等淪陷於此將逾一紀伏聞宣相整軍北來志在恢復某等跂望車馬之音以日爲嵗今先聲所至故疆漸復敵人奔散民方室家相慶以謂幸脫禍亂忽聞宣相班師誠所未諭宣相縱不以中原赤子爲心其忍棄垂成之功耶飛謝之曰今日之事豈予所欲哉詔書寘幾上進士等相率歷階視之皆大哭相顧曰然則將柰何飛不得已乃曰吾今爲汝圖矣乃以漢上六郡之閒田處之且畱軍五日待其徙從而南者道路不絕今襄漢間多是焉方烏珠夜棄京師將渡河有太學生扣馬諫曰願太子毋走京城可守也嶽少保兵且退矣烏珠曰嶽少保以五百騎破吾精兵十萬京城中外日夜望其來何謂可守生曰不然自古未有權臣在內而大將能立功於外者以愚觀之嶽少保且不免況欲成功乎生蓋陰知檜與烏珠事故以爲言烏珠亦悟其說乃畱居翼日果聞班師敵亦幸其去不敢追也當時論者謂使飛得乘此機以往北敵𨿽彊不足平也故土𨿽失不難復也飛旣還敵無所畏稍侵冦已復州縣飛自知爲檜所忌終不得行其志用兵動眾今日得地明日棄之養寇殘民無補國事乃上章力請觧兵柄致仕上賜詔謂方資長算助予逺圖未有息戈之期而有告老之請不許自廬詔入覲上問之第再拜謝敵大擾河南分兵趨川陜上命飛應之飛以王貴行八月以趙秉淵知淮寧府敵犯淮寧秉淵敗之又悉其眾圍秉淵飛遣李山史貴觧其圍金再攻潁昌上命津發人民於新復州軍據險保聚韓世忠捷於千秋湖命飛以蔡州軍牽制九月金犯宿亳命飛控扼九江又付空名告身正任承宣使以下凡四百八十一道以厲戰功十月川陜告急復請益兵以董先行又命廣設間諜誘契丹諸國之附烏珠者十一月命益光州兵援田邦直敵聚糧順昌將寇唐鄧入比陽舞陽伊陽諸縣命捍禦隄備是冬梁興在河北不肯還取懷衛二州大破烏珠之軍斷山東河北金帛綱馬之路金人大擾紹興十一年正月諜報敵分路渡淮飛聞警卽上疏請合諸帥之兵破敵未報十五日烏珠韓常以重兵陷壽春府二十日韓常與龍虎大王號者先驅渡淮二十五日駐廬州界邊報至行在上賜飛札曰敵人已在廬州界上卿可星夜前來江州乘機照應出其後詔未至飛料敵旣舉國來寇巢穴必虛若長驅京洛彼必奔命可以坐制其獘二月四日旣遣奏復慮上急於退敵又上奏今敵在淮西臣若虛勢必得利萬一以爲寇方在近未暇逺圖欲乞親至蘄黃相度形勢利害以議攻卻且敵知荊鄂宿師必自九江進援今若出此貴得不拘使敵罔測上得會兵奏大喜及得虛奏令緩行是日又得出蘄黃之奏益喜賜札諭以中興基業在此一舉初九日飛奉初詔方苦寒力疾戒行以十一日就道猶恐大軍行緩親率背嵬先驅十九日上聞飛力疾出師賜札曰聞卿見苦寒乃能勉爲朕行國爾忘身誰如卿者師至廬州烏珠聞飛之師將至與韓常等俱懲順昌之敗望風逺遁遂還兵於舒以俟命上賜札以飛小心恭謹不敢専進退爲得體時北方有上書以休兵勸其上者謂南方今日之兵乃北朝向來初起之兵兵至是而始精所向無前恢復之機誠在於此此飛之所以拳拳也酈瓊爲烏珠謀復窺濠州三月四日飛不俟詔麾兵救之次定逺縣烏珠先以初八日破濠州張俊以全軍八萬駐於黃連鎭距濠六十里不往救俾楊沂中趨濠州城外遇伏而敗敵方據濠聞飛來卽遁夜逾淮不能軍四月遣兵捕郴冦駱科又遣兵助光州自朱仙鎭之機一失敵勢寖張𨿽欲復進王師備禦攻討皆無預於恢復之計柘臯之役第能挫其鋒而已先是十年司農少卿髙潁忼慷自言欲禆贊飛十年連結河朔之謀措置兩河京東忠義軍馬爲攻取計飛所遣梁興復懷衛二州絕敵人山東河北金帛綱馬之路不肯還南竟無成功而檜力欲議和患諸將不同已用蜀士範同計召三大將論功行賞飛至卽授樞密副使加食邑特詔位在參知政事之上賜金帶魚袋銀絹視宰相初除禮飛亦請還兵罷宣撫司諸軍皆冠以禦前字五月十一日詔韓世忠畱院供職張俊與飛並以本職按閱軍馬措置戰守同以樞密爲名撫定世忠軍於楚州初飛在諸將中年最少俊長飛十餘歳飛事俊尢謹紹興初元有詔督責張俊平冦李成俊亦服其忠智屢稱薦於上前其後飛二三年間平蕩江西湖廣劇冦復襄漢六郡故疆功名出諸將上上亦眷遇飛厚俊頗不能平方四年敵犯淮西乃俊地分也俊不肯行宰相趙鼎以書責之至平江又以墜馬傷臂辭鼎怒遣一卒隨之視其必行且奏請誅俊卒無功而還飛渡江戰大捷解廬州圍上奇其功加鎭寧崇信兩鎭之節俊益慙及飛位二府官爵與已埒益懷忿飛益屈已下之數以卑辭致書於俊俊皆不答楊麼旣平飛又致書獻俊樓船一兵械畢備俊受復不答飛事之愈恭俊橫逆自若至七年恢復之請大合上意札書面命皆以中興之事専畀飛又所賜褒詞每有表異之語如曰非我忠臣莫雪大恥卿爲一時智謀之將非他人比朕非卿到終不安心甚者謂聴飛號令如朕親行俊見之常憾其軋已有意傾之是歳淮西之役飛聞命卽行途中得俊咨目甚言前途糧乏不可行師飛不復問鼓行而進故賜札曰卿聞命卽往廬州遵陸勤勞轉餉艱阻卿不復顧問必遄其行非一意許國誰肯如此俊聞之疑飛漏其書之言於上歸則倡言於朝謂飛逗𨖻不進以乏餉爲辭或勸飛與俊廷辯飛曰吾所無愧者此心耳何必辯及是視世忠軍俊知世忠嘗以謀刼敵使敗和議忤檜承檜風防欲分其背嵬謂飛曰上畱世忠而使吾曹分其軍朝廷意可知也飛曰不然國家所賴以圖恢復者惟自家三四輩萬一主上復令韓太保典軍吾儕將何顏以見之俊大不樂比至楚州乘城行視俊顧飛曰當修城爲守備計飛曰吾曹所當戮力以圖尅復豈可爲退保計耶俊艴然變色遷怒於二兵以微罪斬之韓世忠軍吏耿著與總領胡紡言二樞密來楚州必分世忠之軍且曰本要無事卻是生事紡上之朝檜捕著下大理擇酷吏治獄以扇搖誣世忠飛嘆曰吾與世忠同王事而使之以不辜被罪吾爲負世忠乃馳書告以檜意世忠大懼亟奏乞投地自明上驚諭之曰安有是明日宰執奏事上以詰檜且促具著獄於是著止坐妄言追官杖脊黥流吉陽軍而分軍之事不復究矣俊於是大憾飛

金佗續編卷二十

欽定四庫全書

金佗續編卷二十一

宗嶽珂撰

百氏昭忠錄卷五

章尙書頴經進鄂王傳之五

初飛與張俊承詔視世忠軍往辭檜檜謂之曰且備反側世忠軍初無反側意檜爲此語欲激其軍使爲變因得以罪世忠耳飛答之曰世忠歸朝楚州之軍卽朝廷之軍也檜色變惡飛語直獨張俊承檜意欲分其軍賴飛一言而止而檜益怨飛矣飛慷慨自任不復顧忌趙鼎議崇建二國公典禮與檜意殊檜擠而逐之飛對客語必嘆惜檜深惡之自烏珠復取河南地飛深入不巳日以恢復勸上而檜主議和烏珠以書謂檜曰爾朝夕以和請而嶽飛方爲河北圖且殺吾壻不可以不報必殺嶽飛而後和可成飛入覲論和議謂相臣謀國不臧敵人渝盟上以檜奏付飛飛讀之見徳無常師主善爲師之語惡其言飾姦罔上則曰君臣大倫比之天性大臣秉國政忍靣謾其主耶檜益憾之飛亦自知不爲檜所容力請解兵萬俟卨論飛章再上不報羅汝楫六章又不報飛亦抗章乞罷上惜其去詔不許八月飛上章還兩鎭節詔充萬壽觀使奉朝請張憲王貴王俊皆飛部將也王俊初爲東平府卒告其徒呼幹罪得爲都頭俊以張憲謀還飛兵柄告於王貴貴執憲以歸之張俊俊時以樞宻使視師在建康宻院吏王應求言於俊宻院無推勘法俊不從自鞫之使憲誣服以爲得嶽雲手書俊以告檜十月械憲至行在下之棘寺十三日檜奏乞召飛父子證張憲事上曰刑所以止亂若妄有追證動搖人心不許檜不復請十三日矯詔逮捕飛雲亦先逮系前一夕有以檜謀語飛使自辯飛曰使天有目必不使忠臣防不義萬一不幸亦何所逃明日使者至飛笑曰皇天后土可表飛心初命何鑄治其獄鑄明飛無辜攺命萬俊卨誣飛諭於鵬孫革致書於憲貴令虛申邊報以動朝廷誣云以書與憲貴令措置使飛復還軍而其書則皆謂巳焚矣自十三日赴逮坐系凡兩月無一事問飛卨憂懼不知所爲或有以不助淮西之事使如臺評則可以爲罪矣十二月十八日始有省札下棘寺命以逗畱詰飛而所收禦筆及往來道塗日月皆可攷實未嘗逗畱先乃命大理評事元龜年雜定之防嵗暮獄不成檜一日自都堂出徑入小閤良久手書小紙令老吏付獄中卽報飛死矣蓋十二月二十九日也初憲云獄辭出於吏手一二寺官知其無辜相繼以去旣不得豪髮始以逗畱詰之飛困於拷掠亦無服辭飛旣死於獄矣具獄乃以眾證蔽罪飛賜死憲云戮於市張俊楊存中涖之稍出兵衞諸門且俾俊存中遣卒送兩家之孥徙之逺方行路之人見者爲之隕涕飛幕屬賔客坐者六人參謀薛弼與萬俟卨厚檜在永嘉日弼嘗従之遊弼知檜惡飛先納交或以動息告之得不坐初飛在獄卨先令簿錄飛家貲取飛所得禦札束之左帑南庫飛家徙嶺南與憲貲產並沒入官王防者檜之姻黨也捜括無遺獨得尙方所賜物而巳初萬俟卨代何鑄治飛獄擢爲禦史中丞大理丞李若朴何彥猷以飛爲無罪固與卨爭卨彈若朴以黨芘飛與何彥猷俱罷大理卿薛仁輔亦言飛寃以罪去知宗士防請以百口保飛卨劾之竄死於建州布衣劉允升上書訟飛寃下棘寺以死王俊以告訐自左武大夫果州防禦使超轉正任觀察使姚政龎榮傅選以傅防遷轉有差王俊後離軍檜猶不忘之授以副總管時董先亦逮至檜恐其有異辭引先靣諭之且撫勞之曰無恐第證一句語言今日便出先唯唯檜使大程官二人防先至獄中先對吏卽伏遂釋之樞宻使韓世忠心不平獄成詣檜問其實檜謂飛子云與張憲書不明其事體莫須有世忠曰相公言莫須有何以服天下因力爭之檜不納洪皓時在敵中馳蠟書還奏以爲敵所大畏服不敢以名呼者惟飛至號之爲父諸將聞其死皆酌酒相賀它日皓還論及飛死不覺爲之慟上亦素愛飛之忠勇聞皓奏益痛之初飛從戎畱妻養母姚氏從髙宗渡河旣而河北淪防音問隔絕飛遣人訪求數年不獲俄有自母所來者謂飛曰而母寄餘言爲我語飛勉事聖天子無以老媼爲念也飛乃竊遣人迎之往返十有八然後歸奉之至孝母有疾藥餌必親嘗之居家行步惟恐有聲遇出師必戒家人謹侍養母死與子云扶櫬歸葬將佐有願代其役者謝郤之旣葬廬於墓側朝夕號慟連表乞終防幾三詔猶不起勑監司守臣請之又不起責其官屬以嚴刑使之以死請乃起奉詔終三年不解衰絰自北騎南侵立志慷慨誓不與敵俱生自建炎初元至紹興十一年凡十餘年間屢與敵戰攘郤羣盜出入江西湖廣亦五六年其志每以取中原滅金人爲念𨿽平大盜如李成曹成馬友彭友楊麼皆飛之功然其經從見於詩詠則以羣盜爲螻蟻之羣也豈足爲功北逾沙漠蹀血敵庭復二聖還故疆乃吾志耳初樞宻行府受王俊告言曁俊與憲對辯王俊所告無一事實而棘寺始以淮西之事詰飛淮西𨿽非飛地分飛時在鄂渚首抗章欲備先驅擊冦得禦札褒許乂飛乞乘虛入京洛皆未奉詔之先當時臺諌亦不深攷其事淮西之役飛受禦札十有五誠有之時邊報踵至飛在鄂渚去淮西千餘里上恐其後時故朌趣詔爲多然出師之命𨿽在正月而二月九日詔始至飛軍飛卽力疾出師實奉詔三日而行禦札有曰得卿九日奏巳擇定十一日起發往蘄黃舒州界則可見矣自鄂而蘄黃自黃而舒廬飛又恐大軍行遲乃親率背嵬爲先驅其至也敵方在廬望風自退飛還軍舒則復來窺濠又次定逺敵聞飛來夜逾淮而去𨿽無大功張俊楊沂中當任其責況俊總全師八萬遇敵自可制勝而駐兵黃連鎭距濠六十里而不能救俊與沂中不用劉錡之言墮敵計中遇伏而敗非無飛之助以致敗也時有詔札付沂中曰烏珠復窺濠州巳降手詔與韓世忠張俊皆於濠州附近克期同日出戰則是役也軍事専任世忠俊沂中而飛特助之耳況又非飛所分地分也臺諌至謂飛以糧乏爲辭則禦札有曰卿聞命卽往廬州轉餉艱阻卿不復顧問必遄其行非一意許國誰肯如此蓋謂糧乏者乃俊也俊詒書以糧乏告飛而詔防及是俊巳疑飛漏其言於上而深憾之謂糧乏乃俊語非飛意也而俊反以此誣之方敵防河南詔飛助劉錡凡兩月而飛拜禦札二十有三多於淮西時矣淮西十五札飛之子霖嘗抗章丐賜還孝宗皇帝従之取之左帑復以畀霖至今與他詔札皆藏其家先是紹興四年烏珠劉豫兵七十萬冦淮西亦詔飛自鄂州以兵來防敵退飛遣牛臯追擊大破之又六年飛屯襄漢劉豫遣子麟侄猊合吾叛將李成孔彥舟闗師古之兵七十萬分道犯淮西劉光世張俊同奏乞詔飛以兵東下飛至江州麟巳敗詔止其行飛凡三赴淮西之急𨿽道理有逺近而未嘗逾期且十一年敵之入壽春也飛聞警卽上奏乞出師繼又入奏乞出京洛以制其敝又恐是時欲急退敵乞出蘄黃議攻卻皆未始奉詔也其孫珂嘗以所藏禦札並陛對月日及以被罪省札下棘寺之文著辧誣五事謂建儲之議在軍前上奏而參謀薛弼謂在陛對時且誣上有不樂語謂此非大將所宜言者弼之妄也弼本附檜所以言此者欲嫁怨於上而謂飛之死蓋自取非檜之罪也王伯庠私記謂紹興辛酉敵入防張俊韓世忠欲深入惟飛駐兵淮西不肯動禦札促飛行凡十有七最後有社稷存亡在卿此舉實未嘗有此詔又謂飛移軍三十里而止上始有誅飛意者亦弼說之類也且禦札十有五言十有七亦非也十一年八月九日臣僚言謂楚州爲不可守爲沮士气蓋飛嘗與張俊同登楚州城俊欲增築飛謂當進取中原不當謹守於此謂飛爲専欲保江者亦誣也熊克中興小歷載宰執奏事聞聖語及飛棄山陽事以爲附下要譽亦誣也諌議大夫萬俊卨論飛敵騎犯淮而飛固稽嚴詔至舒蘄而還又謂飛執偏見欲棄山陽亦誣也建炎四年十月丙申兩浙安撫大使劉光世奏凖禦筆承州殘敵攻圍山陽諸鎭之師逗撓不進蓋光世以兵駐鎭江不進而以防合王林郭仲威之兵不至爲解謂飛等遷延五十餘日遂失機防是時楚州趙立告急而張俊不肯行乃攺命光世而令飛腹背掩擊時飛屯宜興𨿽有防州鎭撫之命未赴也飛有軍萬人合軍士之孥計七萬以上須舟以濟須糧以食州郡皆坐視必俟稟朝命而後従九月二日始入防州十二日飛始得九月六日之詔且光世益舟與飛等防而飛以狀至光世皆不報飛乃夜飲士卒以酒激勵而用之獨以一軍至承州轉戰彌月凡三大防獻俘在所有詔褒嘉而光世在鎭江𨿽承督詔無慮數十坐閱兩月未嘗渡江其事皆可攷也孝宗之在潛邸也嘗聞贑州兵齊述叛以告髙宗檜怒而絕其俸又風曹泳輩十人露章請孝宗歸秀邸持余服如飛之寃孰敢言之者檜監修國史毎見飛防奏必怒形於色或削之其後二十六年左僕射沈該監修國史奏檜秉政以來所書聖語多出巳意請刪之檜嘗以王俊告訐欲遷總管因奏俊事聖語謂飛當時欲具舟入川有統制官諭諸軍乃止亦誣上語該所刪果能盡乎大兵之後州縣凋敝飛出師每以軍餉爲憂每調兵食必蹙額謂將士曰東南民力耗矣國家恃民以立而爾曹徒耗之大功未成何以報國與樂於用兵志在玩防者不同年而語矣京西湖北始平卽募民營田給以牛種假以口食分任官吏責其成功又爲屯田之法使戎伍攻戰之暇盡力南畝行之二三年省漕運之半上嘗書曹操諸葛亮羊祜三事賜之宣撫司官屬有冗貟乞行裁減飛自奉薄居家惟用布素無姬侍之奉蜀帥吳玠嘗以名姝餽之飛不樂厚遣使者而歸之或諌之曰國恥未雪聖上宵旰不寧豈大將燕樂時耶少時飲酒至數斗不亂上嘗靣戒之曰卿異時到河朔方可飲酒自是絕口不飲臨戎誓眾言及國家之禍涕流气塞士卒皆欷歔聴命臨敵奮不顧身必先士卒或問以天下何時太平曰文官不愛錢武官不惜命則太平矣與將校語必勉之以忠孝教之以節義所部兵萬人守禦攻討未嘗乏事其禦軍也重搜選謹訓習公賞罰明號令嚴紀律同甘苦背嵬之名始於西畨飛所用皆一當百嘗詔以韓京吳錫二軍付飛皆不習戰飛擇其可用千人遂爲精卒毎止兵休舎輙課其藝注坡跳濠之藝皆被重鎧習之惟精張憲部卒有功於莫耶關解金束帶及銀器賞之云甞被甲習注坡馬躓而踣怒欲斬之諸將力祈免猶鞭之百乃釋之偏將或誇功或違制或慢令必誅必斥之約束明簡使人易從違者必罰行師秋毫不犯有踐民稼者市物不如直者皆不少貸卒有取民麻一縷以束芻者立斬之與士卒最下者同食尊酒臠肉必均及其下酒少則投之以水而人各一啜焉詔書褒其絕少分甘與人同欲是也出師士卒露宿飛亦露宿諸將逺戍則令妻至其家問勞其妻妾或以金帛餽之其有死事者哭之哀育其孤或與之爲婚姻士卒疾病親造視之問所欲或爲調藥上所頒犒多者數十萬緡付之吏分給不私一毫甞命其將犒給帶甲人五緡輕騎人三緡不帶甲二緡將裁其數以自私杖而殺之恩威兼施人人畏愛重犯法提兵數萬皆四方亡命嗜殺好縦之人而奉令莫敢違兵夜宿民戶外民開門內之莫敢入晨起戶外無一艸葦所過民不知有兵市井鬻販如平日民有鬻薪者損其直以售之卒曰吾可以二錢易吾首耶竟不敢士卒𨿽甚饑寒不敢擾民時諸將所統曰韓家軍嶽家軍獨飛軍號爲凍殺不拆屋餓殺不虜掠民間見飛軍過則相與聚觀舉手加額有感泣者招降羣盜訓飭教閱悉爲精兵嘗遣騎馳奏至楊子江大風禁渡騎曰寧死於水不敢違將軍令卒渡江飛善以寡勝眾南薫門之戰以八百人破五十萬桂嶺之戰以八千人破十萬又以背嵬騎五百大破烏珠十萬之眾烏珠𨿽能兵亦憚飛也飛自結髮從戎十餘年間大小數百戰未嘗敗北張俊嘗問用兵之術飛曰仁信智勇嚴五者不可闕一問嚴曰有功者重賞無功者重罰如此而巳飛用兵𨿽伐叛亦以廣上徳爲先去其首惡而釋其餘禆將防成嘗殺降飛劾其罪故信義著於人心𨿽敵人簽軍皆有親附之意紹興間北噶克察千戶髙勇之乃龍虎之部曲也千里歸飛初襄漢平諸郡多闕官詔許専辟置黜陟之權飛擇人材以能安集百姓爲先諸郡守貳皆以稱職稱後稍復舊卽上章丐還辟置之權上降詔以衛靑不與招賢事稱之復襄漢時宰相朱勝非使人諭之曰飲至日當建節旄飛愕然曰丞相待我何薄也乃謝之曰飛可以義責不可以利驅襄陽之役君事也使訖事不受節旄將坐視不爲乎襄漢之役詔劉光世以五千人爲牽制之師六郡旣復光世之軍始至飛奏乞先賞光世功李寶結山東豪傑數人約以曹州之眾來歸飛以黃金五百兩與之寶以五千人自楚泗來韓世忠奏畱之寶截髮慟哭願還飛麾下世忠以書與飛答曰是皆爲國家何分彼此世忠嘆服毎辭官必曰皆將士效力臣何功之有或功優而賞之薄爲再開陳然不當得則一級不妄予部將有正任亷車者數人皆以積功伐而後至轉餉之官亦爲言其功於朝皆受賞𨿽小吏不遺下至遊說之士如蕭淸臣趙澗陶著皆言之朝而命以官死事之典如舒繼明扈從舉吳立張浚之皆言之不遺雲從軍𨿽立奇功匿不以聞或自朝廷舉行上所特命而遷亦辭不巳襄漢平云功第一不上逾年銓曹舉行始遷武翼郎平楊麼云功亦第一又不上功張浚聞之曰亷則亷矣然未得爲公也浚乃奏云功飛猶力辭嘗有特防三資飛辭曰士卒冒矢石斬將防陣立奇功始得霑一級男云無故蠟崇資是不能與士卒一律將何以服眾又言非所以示大公至正之道累表不受上嘉其志従之詔云帶遙刺則辭帶禦器械則又辭云年十二從張憲戰太防京西之役先諸軍登城下鄧州又攻破隨州能以手握兩鐵椎重八十斤潁昌大戰無慮十數入敵陣中甲裳爲之赤身被百餘創然毎勝飛獨不上其功死之日年二十三上初欲以劉光世之兵飛秦檜知其有大舉北徵意沮之其命竟寢飛嘗乞不假濟師以本軍進討除腹心患酈瓊叛又乞進屯淮甸賜詔奨之飛兵李回日授神武副軍都統制巳而聞乃甥壻髙澤民爲之請而得之飛卽自陳乞正澤民罔上之罪力辭不受又數見回白其事回乃爲言之上報以出自朕意猶力辭再三諭之乃止幕屬劉康年爲之請母封國夫人次子雷授文資飛知之鞭康年五百系之上章待罪乞反汗飛初以建炎上書失官歸招撫使張所補官所後以謗謫至長沙賊酋劉忠脇以叛所罵賊不從遇害其子宗本防孤飛鞠飬之紹興七年遇明堂加恩捨其子而以宗本奏且述其死難之由上兪之特賜所家銀絹匹兩百仍與一資恩澤飛好禮下士士多歸之啇古今夜分乃寢出則戎服弁首治軍務入則褒衣緩帶講經史恂恂如書生口未嘗言功伐其用兵未嘗敗似韓淮陰出師表與諸葛孔明相上下紹興間見國本未立燕居思之或至涕泣人或竊笑之嘗抗章建議髙宗皇帝嘉其忠詔褒之其後詣資善堂見孝宗皇帝退而喜曰中興基本在是矣髙宗自檜薨後厲精萬機首欲復飛官萬俟卨秉政蓋嘗治飛獄者力奏敵方顧和好一旦錄用故將疑天下心不可敵敗盟太學生程宏圖上書言故相秦檜主和議沮天下忠臣義士之气欲感動其心而振起之當正檜之罪而籍其家雪趙鼎與飛之寃而復其官上然其言詔諭中原及諸國之人又詔燕北人昨被遣歸者蓋爲權臣所誤追悔無及又詔飛之家聴自便凡檜之黨皆罷黜檜初惡嶽州與飛姓同攺爲純州至是詔仍其舊禦史中丞汪澈宣諭荊襄諸將與三軍之士合辭言飛寃澈諭以當奏知諸軍大慟哭聲雷震都督張浚參贊陳俊卿聞之皆爲之悲嘆國朝著令劾輕罪因得重罪原之蓋不欲求情於事外也王俊初告張憲言欲經營復飛管軍兩造旣至閱實無是言則又求之書飛與憲貴書云與憲書旣無之矣則又求之飛平日之言飛所言建節於三十二嵗實未嘗言與藝祖同董先獄辭巳證其無是語最後乃及於淮西違詔一時寺官如李若朴何彥猷固心知其不可而爭之孝宗皇帝卽位初元首下詔曰故嶽飛起自行伍不逾數年位至將相而能事上以忠禦眾有法屢立功效不自矜誇餘烈遺風至今未泯去冬出戍鄂渚之眾師行不擾動有紀律道路之人歸功於飛飛𨿽坐事以沒太上皇帝念之不忘今可仰承聖意與追復元官以禮攺塟訪求其後特與錄用制詞有事上以忠至無嫌於辰告蓋以其有建儲之議也云復左武大夫忠州防禦使以禮附葬子孫𦇤褓以上皆官之女俟嫁則官其夫賜其家錢萬緡廟於鄂州賜號曰忠烈張憲復龍神衛四廂都指揮使閬州觀察使亦官其子孫又詔三省曰秦檜誣飛舉世莫敢言李若朴爲獄官獨白其非罪令訪問甄錄旣而李若朴除郎何彥猷巳死其家自言詔特贈兩官與一子恩澤公之子霖將漕湖北武昌軍士百姓皆炷香具酒牢哭而迎有一嫗哭尢哀曰公今不復此來矣問之則曰其夫不善爲人爲公所斬矣霖帥廣州道出贑父老率子弟迎皆垂涕洟曰不圖今日復見公之子霖淳熈陛對上諭曰卿家紀律用兵之法張韓逺不及卿家寃枉朕悉知之天下共知其寃聖訓昭明垂信萬世彼孫覿何爲者爲它人志墓至指飛爲防扈其誰欺乎

論曰古之所謂豪傑之士必非姦雄變詐者比韓信用兵天下莫敵觀其拒蒯通之說不肯背恩自立其後期防遷延不至君臣之間間隙始開上眷飛厚而飛明於君臣之義進退之機夷夏信服之者以其心也和戰之權制於人主飛詎有不聴者烏珠遺檜書曰必殺飛而而後和可成者敵人自爲計也猛虎在山藜藿爲之不采飛𨿽不掌兵亦足以彊國致和愈易矣況是時敵上下相疑其勢巳弱子玉猶在晉文仄席之時也檜與飛不兩立飛疾檜之姦檜忌飛之智汴京之士上書烏珠其言料之審矣是時如斡裏布如達蘭如尼雅滿相繼而死獨烏珠在耳而諸將皆不啻足以當之此一大機防也而檜敗之嗚呼檜之貪功以自專忌賢害能隳中興大計其罪上通於天而世之傾邪之士猶立說以附檜如孫覿者多矣非使此說掃滅於天地之間何以佐公論之行哉

又論曰時政記書事數年之後紀載豈無闕遺紹興諸將之功夏官賞功之籍猶可攷也飛之初當時史官所書用檜風防削而小之者有矣是時典領祕書圖籍者熺也實錄秉史筆則塤也史官之屬則鄭時中檜之館客也丁婁明塤之婦翁也林機其子壻也楊迥董徳元王楊英數十人皆其黨也上嘗以檜朋比罷政翰苑之臣綦崈禮當艸制上出檜二策且以親札付崈禮據以艸制其後柄用丐詔於崈禮家旣至則以付祕書省實收之也以至宰相拜罷錄令悉上送官有存槁者坐以違制之罪檜之慮亦深矣人之功則欲揜之巳之功則欲大之人之過則欲增之巳之過則欲蓋之行之一時可也如天下後世何

金佗續編卷二十一

欽定四庫全書

金佗續編卷二十二

宋嶽珂撰

百氏昭忠錄卷六

襄陽石刻事迹

劉光祖編

王諱飛字鵬舉相州人也自父祖而上以力田爲業至王乃書夜讀書書傳無不覽尢好左氏春秋及孫吳兵法年二十去從戎

戰功

王自從戎至專徵平劇賊破彊敵大小凡一百二十餘戰類皆以少擊眾未嘗一敗其躬履行陳而勝者六十有八其分遣諸將而勝者五十有八

相州劇賊陶俊賈進攻剽縣鎭官軍屢失利王以步騎二百與戰擒俊進於馬上賊驚亂遂俘獲其眾大元帥分鐡騎三百使王至李園渡嘗金軍戰侍禦林敗之殺其梟將

王與金相持於滑州南以百騎戰河上斬一梟將首級數千

戰於開徳以兩矢殪金人執旗者二人縱騎突擊敗之戰於曹州直犯金陣遂大破之

從都統王彥渡河至衛州新鄕縣敵勢盛王約彥出戰不進王怒獨引所部鏖戰遂防新鄕又與萬戶王索戰敗之明日戰侯兆川復破之

王引所部益北擊敵戰太行山擒拓防葉烏數日復與敵遇王單騎刺殺敵帥黒風大王其眾遂走

合鞏宣贊軍與金人戰胙城縣大敗之又戰黒龍潭女廟側官橋皆大捷

從閭勍與金人戰汜水闗大破之王畱軍竹蘆渡與敵相持襲擊又破之

賊首王善曹成張用等率眾五十萬犯京師薄南薫門杜充遣王以所部八百人出戰王領數騎橫衝其軍賊軍亂後騎皆死戰賊眾大敗

杜叔五孫海等圍東門縣王與戰擒之

王善圍陳州王從都統陳淬合擊之戰於淸河賊眾大敗後又從淬擊善王遇善軍於崔橋鎭西復敗之從杜充之建康師次鐡路步與張用戰敗之至六合檄討賊李成破之於盤城成退保滁州遣輕騎剽刼王急進兵掩擊賊兵盡殪成奔江西

金人大舉兵與李成共入冦由馬家渡渡江杜充遣王等出戰諸騎皆潰王獨力戰防暮後援不至乃全軍夜屯鐘山遲明復戰斬首以數千百計

烏珠趨臨安王領所部邀擊之至廣徳境中六戰皆捷俘諸路簽軍首領結以恩信遣還敵中令夜斫營燒毀器仗乘其亂縱兵夾擊大敗之

金侵溧陽縣王遣劉經夜半馳擊之生擒渤海太師李薩巴等

賊首郭吉擾掠冝興王引兵及境吉載百餘舟逃入湖王遣部將王貴傅慶追之大破其眾羣盜馬臯林聚等精銳數千王盡說降之有號張威武者不從王單騎入其營手擒出斬之收其軍

金人犯常州王邀擊四戰皆捷擁溺河死者不可數計尾襲於鎭江之東戰屢勝

詔就復建康王親將而往戰於淸水亭金人大敗橫屍十五餘里

烏珠復趨建康王設伏於牛頭山上待之烏珠次龍灣王以騎三百步卒二千自山馳下至南門新城設寨遂戰大破烏珠僵屍十餘里烏珠奔淮西王乃入城撫定居民俾各安業敵無一騎畱者

叛將戚方侵犯廣徳詔王討之方驚遁王命傅慶等追之不獲俄益兵來王自領千人出與戰凢十數合皆勝復遁王窮追不已防張俊來防師方乃間道降俊王初除通泰鎭撫使防金人攻楚州急詔王率兵腹背掩擊王卽提所部赴鎭遂引兵抵承州三戰皆大捷防州盜起王被命旋師自北炭村柴墟屢戰皆大捷死者相枕籍

金人並兵二十萬將取通防王與戰於南霸塘金人大敗擁入河流者不可勝計

劇賊李成自號李天王連兵三十萬有席捲東南之意遣其將馬進犯洪州上命張俊爲江淮招討使俊請與王軍同討賊王引兵潛出進軍之右首突賊陣所部從之賊大敗王追之及河橋壊進引軍回攻王王以一矢殪其先鋒之將進遂走筠州王以軍屯筠城東賊復引兵出城布列橫亙十五里王領馬軍二百而前賊易其少搏之伏發大敗進以餘卒奔李成成時在南康之建昌王復自引兵至朱家山伏茂林待之進至伏兵出賊眾大敗進僅以身免成怒自引兵十餘萬來王遇之於樓子荘引軍合戰大破成軍追奔渡江成軍晝夜不得息饑困死者十四五成走防僞齊江淮以平

賊姚逹饒靑以萬餘人逼建昌王使王萬徐慶將三千討之擒靑達於四望山

曹成擁眾十餘萬由江西曆湖湘據道賀州命王權帥荊湖東路以捕成王入賀州境成置寨太平場王未至賊屯數十里按兵立柵夜半趨繞嶺未明已破太平場寨焚毀之成大驚據山險捍官軍王麾兵掩擊賊眾大潰成奔桂嶺路王進兵趨桂嶺其地有北藏嶺上梧闗蓬嶺號爲三隘成先引兵據北藏嶺上梧闗自喜以爲得地利王至成以都統領王淵迎戰王麾兵疾馳不陣而鼓淵軍大潰乃奪二隘而據之成復選銳將自北蔵嶺夾擊官軍王以兵迎之成敗走又自桂置寨至北藏嶺緜亙六十餘里成自守蓬嶺嚴備特甚王所部才八千人而騎兵又最少進兵蓬嶺分布嶺下一鼓登之成軍四潰所殺及掩擁入河者不知其數成逃竄連州王乃遣諸將分路逐余冦親進兵追成成走宣撫司降嶺表悉平

有郝政者率眾走沅州首被白布稱爲成報讐謂之白頭巾亦爲張憲所擒

劉忠餘黨冦蘄之廣濟縣李通已受招安在司公山不肯出掩捕悉平之

亡將李宗亮誘張式以叛夜至筠州殺劫其眾王遣徐慶傅選軍捕滅之

防吉二州盜起吉州則彭友李動天爲之魁防州則陳顒羅閒十等各自爲首連兵數十萬置寨五百餘所分路侵冦上委王專討捕之彭友等立柵於固石洞儲蓄甚富乃悉其兵至雩都俟官軍王使人諭降之不聴遂與戰擒友等於馬上余酋散走復保固石洞王頓兵瑞金縣領千餘騎而前復遣辯士說降之又不聽王乃列騎圍之遣死士三百疾馳登山賊眾大亂棄山而下倉卒投墜死者甚眾余乃悉降王遣徐慶等將兵授以方略捕諸郡賊以次敗降是役也擒賊大小首領五百餘人一無遺類

劉忠將髙聚犯沅州王遣王貴擊擒之盡降其眾張成亦防袁州之萍鄕復遣王貴擊之成敗走明日復戰遂擒成而降其眾

僞齊使李成合金國兵攻防襄陽唐鄧隨郢信陽王奏乞復六郡提兵至郢州僞將京超乘城拒守王鼓眾薄城一麾並進超迫於亂兵投崖而死復郢州

王遣張憲徐慶復隨州僞將王嵩不戰而遁退保隨城未下王遣牛臯裏三日糧往糧未盡而城已拔執嵩斬之遂復隨州

王領軍趨襄陽李成引兵出城四十里迎戰王使王貴牛臯分擊之成軍大敗死者無數成遂夜遁復襄陽府僞齊益李成兵屯襄江北新野市王先遣王萬提兵駐淸水河以餌之王繼往賊悉其眾衝突官軍萬與王兵夾擊敗之明日復戰又敗之使萬追擊橫屍二十餘里王進兵鄧州聞李成與金適劉合貝勒陜西各路之兵防聚於州西北以拒官軍王遣王貴等由光化路張憲等由橫林路防合掩擊貴憲等離鄧州三十餘里逢敵兵數萬遂遣王萬董先出奇突擊敵眾大潰其將髙仲率餘眾走鄧州閉門拒守諸將率士卒攻之遂破其城擒仲以獻於是引兵收唐州及信陽旬日之間三郡俱復

烏珠劉豫稱兵七十餘萬寇淮西圍廬州

上命王出師援之敵見見幟旗不戰而潰王命牛臯追擊三十餘里敵眾相踐及殺死者相半軍聲大振廬州遂平

初鼎州妖巫鐘相作亂爲官軍所敗獲而誅之相黨楊麼率其餘部居湖湘間復聚兵至數萬立相子儀謂之鐘太子與麼俱僣稱王窺覦上流出沒爲患上命王招捕之王將至潭先遣使持檄招賊賊黨黃佐率所部降王復遣至湖州招其他將不服乘便利擒之佐襲擊周倫倫大敗走殺死及掩入湖者甚眾寨柵糧船焚毀無遺又使統制任士安餌賊賊並兵永安寨攻之王遣兵設伏士安等戰垂困伏兵起四合擊之賊眾敗走又追襲過茍陂山所殺獲不可勝計士安復移軍與牛臯逼近賊巢而屯賊出攻之官軍迎擊賊又敗走楊欽受黃佐之招率三千餘人詣王降復遣歸湖中說未降者王因夜以舟師掩其營殺獲略盡惟楊麼負固不服王與挑戰大破之楊麼舉鐘儀投水繼乃自投牛臯入水擒麼至王前斬之僞統制陳瑫等亦刼鐘儀之舟以降王亟領黃佐楊欽等軍入賊營夏誠劉衡俱就擒其餘首領二百人俱降王卽縱火焚寨凢焚三十餘所湖湘遂平

王移屯襄漢遣王貴郝政董先攻虢州寄治盧氏縣下之

遣楊再興進兵至西京長水縣之業陽敵順州安撫張宣贊命孫都統及其後軍統制滿在拒官軍再興出戰斬孫都統擒滿在餘黨奔潰明日再戰於孫洪澗破其眾二千復長水縣

僞齊於唐州北何家寨置鎭汝軍屯兵聚糧爲窺唐計王遣王貴董先等攻毀之僞五大王劉復擁兵出城迎敵貴等遇之於大標木眾幾十倍一戰俱北僞都統薛亨以眾十萬掠唐鄧來援貴先戰陽北命馮賽以奇兵繞出其後亨果來追先回兵夾擊賊大敗五大王以匹馬還

王貴等引兵至蔡城閉拒未下王奉詔使人返之貴等至白塔叛將李成率劉復等並兵來絕貴歸路貴以馬軍迎擊賊兵盡敗追殺五里餘還至牛蹄賊復益兵追之有數千騎方渡澗爲董先所擊盡擁入澗中積屍塡谷賊兵之繼來者望見官軍皆引遁金人歸我河南而復叛盟上命王乘機進取王乃命王貴等提兵自陜以東西京汝鄭潁昌陳曹光蔡諸郡分布經略於是李寶捷於曹州又捷於宛亭縣荊堽又捷於防海廟張憲敗敵於潁昌府復潁昌府遂進兵陳州破其三千餘騎翟將軍益兵以來復敗之復陳州韓常及鎭國大王舎音貝勒再冦潁昌董先姚政敗之王貴之將楊成破敵帥滿都哈於鄭州復鄭州劉政復刼之於中牟縣滿都哈不知存亡張應韓淸復西京牛臯傅選防於京西又防於黃河上孟邦傑復永安軍其將楊遇復南城軍又與劉政防於西京僞守李成王勝等以兵十餘萬走棄洛陽歸懷孟

王又遣梁興渡河防合忠義社取河東北州縣興會太行忠義及兩河豪傑等破敵於絳州垣曲縣敵入城復拔之又捷至沁水縣復之又追至孟州王屋縣之邵原漢兒軍張太保等降又追至東陽敵棄營而去又至濟源縣之曲陽破髙太尉之兵屍布十里髙太尉引懷孟衛等州之兵萬餘人再戰又破之敵死者十之八髙太尉以餘卒逃又敗之於翼城縣復翼城縣又防喬握堅等復趙州李興防於河南府又防於永安軍

大軍在穎昌諸將分路出戰王自以輕騎駐郾城烏珠大懼王日出一軍挑敵且罵之烏珠怒合龍虎大王蓋天大王及其昭武大將軍韓常之兵逼郾城王遣其子云領背嵬遊奕馬軍直貫敵陣鏖戰數十合敵屍布野楊再興以單騎入其軍擒烏珠不獲手殺數百人而還烏珠復益兵至郾城北五里店背嵬將王剛以五十騎出覘敵遇之奮身先入斬其將敵大駭王自以四十騎馳出突戰敵陣前士气增倍無不一當百呼聲動地一鼓敗之

烏珠又率其眾並力復來頓兵臨潁縣楊再興以三百騎至小商橋與敵遇再興驟與之戰殺萬戶千戶百人長百餘人再興死之張憲繼至破其潰兵八千烏珠夜遁

烏珠以兵十萬騎三萬攻王貴於潁昌王已遣其子云先爲貴援於是貴將遊奕云將背嵬戰於城西敵軍橫旦十餘里云以騎兵八百挺前決戰自辰至午戰方酣董先胡淸繼之敵大敗烏珠狼狽遁去副統軍尼雅滿貝勒重創輿至京師而死

張憲之將徐慶李山等復戰於臨潁東北大破其眾追奔十五里

王進軍至朱仙鎭距京師才四十五里烏珠復聚兵且悉京師十萬來敵王按兵不動遣驍將以背嵬騎五百奮擊大破之烏珠奔還京師

考所擒殺降附可以名數計者敵首領一千二百二十二人敵將眾官及僞齊將七百四十七人其不知名氏及士卒等不可勝數

材藝

王生而有神力未冠能引弓三百斤腰弩八石

嘗學射於鄕豪周同一日同集眾射連中的者三矢王引弓一發破其筈再發又中同大驚遂以其所愛弓二贈王

王能左右射隨發輙中及爲將以教士卒由是軍中皆善左右射河上之戰王馳迎敵有梟將舞刀而前王以刀承之刄入寸餘復防刀擊之斬其首

曹州之戰王被發揮四刃鐵簡直犯敵陣遂破之太行之戰王單騎持丈八鐵槍刺殺黒風大王

南薫門之戰王左挾弓矢右運鐵矛以破王善

王子云年十二從戰大捷軍中號曰羸官人京西之役手握兩鐵錘重八十斤先諸軍登城攻下隨鄧

金佗續編卷二十二﹤史部﹐傳記類﹐名人之屬﹐金佗稡編__金佗續編﹥

欽定四庫全書

金佗續編卷二十三

宋嶽珂撰

百氏昭忠錄卷七

襄陽石刻事迹二

智謀

王嘗自言爲將無謀不以搏匹夫

陶俊賈進之亂王請以百騎滅之宣撫使劉韐與步騎二百王預遣三十人易衣爲商入賊境賊掠之以歸王夜伏百人扵山下自領數十騎逼賊壘賊易其兵少出戰王陽北賊乘勝追逐伏兵發所遣三十人自賊中擒俊進扵馬上賊遂敗

東京畱守宗澤授王以陣圗王曰此定局耳兵家之要在扵出奇始能取勝若平原曠野猝與敵遇何暇整陣哉澤曰如爾所言陣圗不用耶王曰陣而後戰兵之常法耳變而不可拘者運用之妙存扵心也澤大奇之

河北招撫使張所嘗問王曰聞汝従宗畱守勇冠軍自料能敵防何人王曰勇不恃也用兵在先定謀謀者勝負之機也爲將之道不患無勇而患無謀是以上兵伐謀也所聞其語矍然敬之

王與敵相持扵竹蘆渡糧垂盡宻選精鋭三百伏前山下令各以薪屬交縛兩束四端爇火夜半齊舉敵疑援兵至驚潰追襲大破之烏珠再趨建康王夜令百人黒衣混敵中擾其營敵人驚自相攻撃徐覺有異益邏卒扵營外望王復潛令壯士銜枚扵其側伺其往來盡擒之遂大破烏珠

王従招討使張俊討馬進扵洪州賊連營西山師不得渡諸將莫當其鋒王謂俊曰賊貪而不慮後若以騎兵三千自上流生米渡出其不意破之必矣王身披重鎧先諸軍躍馬以濟眾皆駭視須臾以次畢渡乃潛出進軍之右大破之

討曹成也入賀州境得其諜縛之帳下王出帳調兵食軍吏以糧乏告王曰姑返茶陵以就餉已而逸其諜諜盡以告成成大喜期眀日追王軍是夜王命士蓐食夜半悉甲趨之遂破其太平場寨

吉州諸冦保固石洞洞之山特髙險王領千餘騎攻之列馬軍扵山下皆重鎧持滿黎眀遣死士三百疾馳登山賊眾大亂山下鳴鼔呼噪賊莫測多寡棄山而下見山下皆爲列騎所圍扵是疾呼丐命

僞齊使李成合北敵南冦襄陽諸郡湖冦楊麼又與之交結欲順流而下李成欲由江西趨兩浙與麼防朝廷患之王與幕客論及二冦或問將何先王曰先襄漢旣復李成防師而逃楊麼失援矣第申嚴下流之兵以備之然後鼓行也

王提兵復郢州僞將京超號萬人敵雜蕃漢萬餘人拒守王抵城下躍馬環城以防指東北敵樓顧爲眾曰可賀我也軍正告糧乏王問所餘防何曰可再飯王曰可矣吾以翌日巳時破彼黎眀引眾薄城遂克之

王趨襄陽李成引兵迎戰左臨襄江王貴牛臯等欲卽赴賊王笑曰止夫步卒之利在阻險騎兵之利在平曠成乃左列騎兵扵江岸右列步卒扵平地𨿽有眾十萬何能爲扵是舉鞭指貴曰爾以長槍步卒由成之右擊騎兵指臯曰爾以騎兵由成之左撃步卒遂合戰馬應槍而斃後騎皆不能支退擁入江人馬俱墜激水髙丈餘步卒之僨死者無數成軍遂遁王討湖冦凡有降者皆厚賞給而縦之有復入湖亦弗問張公浚以都督軍事至潭州參政席公益謂浚曰嶽侯得無有他意故玩此冦浚笑曰嶽侯忠孝人也下何獨不知用兵有深機胡可易測其後竟以此成功

王之至潭也賊將黃佐首防使復入湖招其他黨楊欽受佐之招以防王喜曰楊欽驍悍者今防賊腹心潰矣遂復遣歸湖中說全琮劉詵等防未防者尙眾王詭罵曰賊不盡防何來也杖之復令入湖是夜以舟師掩其營並俘欽等其餘黨殺獲略盡

楊麼舟有所謂望三州和州載五樓九樓大徳山小徳山大海頭小海頭以數百計皆以輪激水疾馳如羽浮逰湖上誇逞神速左右前後又俱置撞竿官舟犯之輒破且官舟淺小而賊舟髙大賊矢石自上而下官軍仰靣攻之所以屢敗王取君山之木多爲巨筏塞湖中諸港又以腐爛艸木自上流浮而下擇視水淺之地遣口伐者二千人挑之且行且詈賊不勝憤爭揮瓦石追而殺之俄而艸木坌積舟輪下膠滯不行王亟遣軍攻之賊奔港中爲筏所拒官軍乘筏張牛革以拒矢石羣舉巨木撞賊舟舟爲之碎楊麼乃自投於水是役也獲賊舟凡千餘鄂渚水軍遂爲防江之冠初鼎州有唐生者嘗與太守程昌禹論湖冦之險曰楊麼寨柵除是飛便防入去賊黨亦嘗自詫曰吾城池樓櫓如此欲犯我除是飛來至是始驗

初朝廷遣王�討湖冦久無功乃更命王張公浚至潭未防有旨召還謂王曰浚將還矣節使經營湖冦有定畫否王袖出小圗示浚且曰都督能爲飛少畱不八日可破賊浚正色曰王四廂兩年尙不能成功乃欲以八日破賊君何言之易耶王曰王四廂以王師攻水冦則難飛以水冦攻水冦則易浚曰何謂王曰湖冦之巢艱險莫測舟師水戰我短彼長入其巢而無鄕導以所短而犯所長此成功所以難也若因敵人之將用敵人之兵奪其手足之助離其腹心之援使桀黠孤立而後以王師乘之覆亡猶反手耳浚亦未信王果八日平賊浚嘆曰嶽侯殆神算也

王知尼雅滿主劉豫而烏珠常不快於尼雅滿可以間而動防烏珠欲與豫分兵自淸河入冦烏珠遣諜至王軍爲邏卒所獲王愕視曰汝非張斌耶本吾軍中人也引至私室責之曰吾鄕者遣汝以蠟書至齊約誘致四太子而共殺之汝往不復來吾繼遣人問齊帝已許我今年冬以防合冦江爲名致四太子於淸河矣然汝所持書竟不至何背我耶諜冀緩死卽詭服乃作蠟書言與僞齊同謀誅烏珠事因謂諜者曰汝罪萬死吾今貸汝復遣至齊問舉兵期宜以死報刲股納書厚幣丁寧戒勿泄諜拜謝而出復召之還益以幣重諭之乃遣諜徑至烏珠所出書示之烏珠大驚馳白其主扵是淸河之警不復聞豫以故遂見廢奪

王再破烏珠於郾城卽謂其子云曰敵犯郾城屢失利必回鋒以攻潁昌汝宜速援王貴旣而烏珠果以重兵向潁昌雲貴與戰於城西令諸軍勿牽馬執俘視梆而發以騎兵挺前決戰步軍張左右翼繼進遂大破之

初烏珠有勁軍皆重鎧貫以韋索凡三人爲聫號拐子馬堵墻而進官軍不能當郾城之戰以萬五千騎來王命步人以麻札刀入陣勿仰視第斫馬拐子馬旣相聮合一馬僨二馬皆不能行坐而待斃官軍奮撃僵屍如邱烏珠大慟曰自海上起兵皆以此勝今已矣拐子馬由是遂廢

勇敢

賊首張超率眾數百圍韓魏公故墅時王年少適見之超方恃勇直前王乘垣引弓一發貫吭而踣賊眾奔潰

平定軍路分檄王以百餘騎往楡次縣覘敵猝遇敵眾騎士畏卻王單騎突敵陣出入數四殺其騎將數人敵眾披靡至夜以敵服潛入其營遇擊刁鬥者謬爲其語答之遂周行營柵盡得其要領以歸大元帥與王百騎使招羣賊吉倩等王受命出日薄暮頓所部宿食自領四騎徑入賊營羣賊駭愕王呼倩等慰諭之倩等感悟聴命忽一賊起搏王王批其頬應手僕地抜劍向之倩等羅拜請免相率解甲受防

與敵相持扵滑州王従百騎習兵河上敵忽乘冰渡河王急麾兵擊之獨馳迎敵斬一梟將屍僕冰上騎兵乘之敵眾大敗

曹州之戰王直犯敵陣士皆賈勇無不一當百遂大破之

新鄕之戰王奪敵纛而舞之諸軍鼔噪爭奮遂克之將戰侯兆川王預戒士卒曰吾已兩捷彼必並力來吾屬𨿽寡當爲必勝計不用命者斬遂與軍中皆死戰卒破之

夜屯石門山下或敵騎復至一軍皆驚王堅臥不動敵卒不來

王善等犯京師眾皆懼不敵王曰賊𨿽多不整也吾爲諸君破之遂領數騎橫衝其軍賊軍果亂

王善圍陳州恣兵出掠王使偏將嶽亨以逰騎絕其剽掠之路善兵勢沮不復出因與戰遂敗之及再戰王單騎與嶽享深入執馘乃還

烏珠之至郾城北五里店王時出踏戰地望見黃塵蔽天眾欲少卻王曰不可汝等封侯取賞之機正在此舉自以四十騎馳出都訓練霍堅扣馬諫曰相公國重臣柰何輕敵王鞭堅手麾之曰非爾所知乃突敵陣前左右馳射士气增倍一鼓敗之

紀律

王嘗與張俊論用兵之術曰仁信智勇嚴五者不可闕一俊問嚴曰有功者重賞無功者峻罰

張憲部卒郭進有功扵莫邪闗頓解金束帶及所用銀器賞之又補秉義郎

平湖冦也統制任士安慢王令不戰及王至鞭士安一百使餌賊曰三日不平賊必斬士安卒與牛臯等破賊

王之子云嘗習注坡馬躓而踣王以其不素習怒曰前臨大敵亦如此耶命斬之諸將叩頭乞免猶杖之百

郾城之戰王遣子云直貫敵陣謂之曰必勝而後返如不用命吾先斬汝遂大破烏珠

王禦軍重搜選謹訓習背嵬所向一皆當百如注城跳壕等藝皆被重鎧精熟安習人望之以爲神

王初入泰州防金人攻椘州急王籍郡中敢勇士及部押使臣效用責其従軍願否狀盡收其馬置之教場集射於其中中的多者得自擇一馬凡得百人以甲予之分爲四隊常置左右

王自平楊麼還軍鄂州益自奮勵日率將士閱習師徒軍容甚整兵部侍郎張宗元以宣撫判官監京西湖北軍歸復扵上曰將帥輯和軍旅精銳上則稟承朝廷命令人懷忠孝下則訓習武伎眾和而勇此皆嶽飛訓養所致也

王毎行師有踐民稼傷農功市物售直不如民欲之類必死不貸卒有取民麻一縷以束芻者立斬之居民火王貴帳下卒盜取民蘆筏以蔽其家王偶見之卽斬以徇杖貴一百

軍士夜宿民戶外民開門納之晨起去艸葦無亂湖口人項氏家鬻薪自給有卒市薪項愛其不擾欲自損其直二錢以售之卒曰吾可以二錢易吾頭耶盡償其直而去𨿽甚饑寒不變節毎相與自詫曰凍殺不拆屋餓殺不打擄是我軍中人也

王之駐廣徳糧食罄匱將士常有饑色獨畏王紀律不敢擾民市井鬻販如常時

王自池州進兵於潭所過肅然民不知軍旅之往來上聞之曰嶽飛移軍潭州經過無毫髮騷擾村民私遺士卒酒食卽時還價所至歡恱賜詔奨之孝宗皇帝踐阼詔云去冬出戍鄂渚之眾師行不擾動有紀律道路之人歸功扵飛

威望

賊首郭吉掠宜興縣令佐聞王威名奉書迎之王甫及境吉載百餘舟逃入湖

敵之渡江諸將戚方首亡爲盜廣徳守臣以其難來告詔王討之方發兵斷官橋以自固王射矢橋柱方得矢大驚遂遁俄益兵來王與戰數勝復遁王窮追不巳方知必爲王所誅防張俊來防師方乃間道防俊俊爲王置酒令方出拜方號泣請命俊力懇而免之當廣徳之戰方以手弩射王中鞍王納矢扵箙曰他日擒此賊必令折之以就戮至是取矢畀方方寸折惟謹王與俊皆大笑方流汗股栗不敢仰視

金人犯通泰王敗之扵南霸塘顧敵勢方盛而糧餉乏絕乃下令渡百姓於陰沙以精騎二百殿金人望之不敢逼

賊首張用勇力絕羣號張莽蕩其妻勇在用右號一犬靑轉宼江西張俊遣王討之問用兵防何王曰以某自行此賊可徒手擒也王至中途遣一卒持書諭之曰南薫門鐵路步之戰皆汝所悉也今吾自將在此汝欲戰則出戰不欲戰則防用與其妻得書拜曰果吾父也敢不防遂俱解甲王受之以歸

王以紅羅爲幟刺白嶽字扵上建冦範汝爲陷邵武王分兵保建昌及撫州以嶽字幟植城門且牓於境曰賊入此者死逰騎抄掠者望見皆相戒以勿犯村氓樵蘇猶故不知有盜

賊馬友復犯筠州守臣巳徙步出境聞王軍來友逃去

烏珠劉豫冦廬州王奉詔出師先遣牛臯渡江自提其軍與臯防臯以所従騎遙謂敵曰牛臯在此敵眾已愕然相視及展嶽字幟與精忠旗示之敵眾不戰而潰

其後敵復分路渡淮駐廬州界上命王進援烏珠聞之望風遽遁旣而復窺濠州王麾兵救之敵方據濠自雄聞王至又遁夜逾淮不能軍

敵大畏服不敢以名呼號之爲嶽爺爺

恩信

王邀擊敵駐兵廣徳糧食罄匱王發家貲以助之與士卒最下者同食敵之僉軍涉其地者皆相謂曰嶽爺爺軍也爭來降附

王在宜興常之官吏士民棄其產業趨宜興者萬餘家邑人各圗其像晨夕瞻仰曰父母之生我也易公之保我也難

王擊馬進扵筠州賊大敗走王使人呼曰不従賊者坐缷衣甲當不汝殺賊應聲坐者八萬人

王破曹成扵蓬嶺成竄連州王召張憲王貴徐慶謂之曰曹成敗走餘黨盡散追而殺之卽良民脇従深可憫痛縦其所往則大兵旣旋復聚爲盜吾今遣若等三路招防若復扺拒誅其酋而撫其眾切無妄殺以累主上保民之仁扵是三將所招防者三萬王用其酋領而給其食防民大喜

王至固石洞先遣人說防之賊眾不聴遂縦兵圍之乃悉下山投防王令軍中毋殺一人或曰說之不我聴何以貸爲王蹙然曰此輩𨿽凶頑然本愚民耳殺之何益且主上旣赦其人不然何以成主上之美命籍其金帛盡入備邊激賞庫擇防民之勇銳者諸軍余悉縦之田裏使各安業

王之討防冦也以隆祐震驚之故宻旨令屠防城王旣平諸冦乃駐軍三十里外上防請誅首惡而赦脇従不許連請不已上乃爲之曲赦王入城取其罪之尢者數人置之法余悉稱詔貰之防人懽聲如雷至今父老家家繪而事之遇諱日則裒金飯僧於梵舎以爲常

王招捕湖冦將至潭先遣使持檄至賊中招之先是諸路帥守及諸軍累遣人招安皆爲賊所殺王所遣使叩頭伏地曰節使遣某猶以肉餵饑虎也王叱之起曰吾遣汝汝決不死使者起受命以行望見賊巢卽厲聲呼曰嶽節使遣我來諸寨開門延之使者以檄授賊賊捧檄欽誦或問嶽節使安否扵是楊麼部將黃佐謂其屬曰吾聞嶽節使號令如山不可玩也若與之敵我曹萬無生理不若速往就降遂率所部詣潭城防王慰勞之卽日聞於朝擢以武義大夫閤門宣贊舎人賞予特厚復單騎按其部撫問甚至眀日召佐具酒與飯酒酣撫佐背謂曰子姿力雄鷙不在時軰下果能爲朝廷立功名一封侯豈道哉吾欲遣子復至湖中視有便利可乘者擒之可以言語勸者招之子能任吾事否佐感泣拜謝曰佐受節使厚恩𨿽以死報佐不辭乃遣佐歸湖中又有戰士三百餘人來防王皆委曲慰勞命其首領以官優給銀絹縦之聴其所往居數月又有二千餘人來降王待之如初已而黃佐破周倫王卽上佐功轉武經大夫仍撫勞所遣將士第功以聞佐又招楊欽防王喜謂左右曰黃佐可任也欽自束至庭王命解其縛以所賜金束帶戰袍予之卽日聞奏授武義大夫禮遇甚厚所部犒賞各有差欽感激不自勝所部皆喜躍恨防晚王乃復遣欽歸湖中諸將皆力諫王不答越兩日欽又說防他賊將余首領三百人未防楊麼旣死乃防牛臯請曰此冦逋誅罪不容數王曰彼皆田裏匹夫耳先惑扵鐘相妖巫之術故相聚以爲姦其後乃沮扵程吏部【乃鼎州太守程昌禹】盡誅雪恥之意故恐懼而不防日往月來養成元惡其意求全性命而巳今楊麼已被誅其餘皆國家赤子茍徒殺之非主上好生意也連聲呼謂官軍曰勿殺勿殺王親行諸寨慰撫之命少壯彊有力者籍爲軍老弱不堪役者各給米糧令歸田而悉賊寨之物盡散諸軍

朝廷毎有頒犒付之有司分給嘗命其將支犒帶甲人五緡輕騎三緡不帶甲二緡將裁其數匿金歸已杖而殺之

王爲秦檜所陷歿扵棘寺紹興末禦史中丞汪澈宣諭荊襄諸將與合軍訟王之寃澈諭之曰當以奏知諸軍哭聲如雷皆呼曰爲我嶽公爭气效一死

其子霖帥廣州日道出章貢父老帥其子弟迎之皆涕洟曰不圗今日復見相公之子霖又嘗漕湖北武昌軍吏百姓設香案具酒牢哭而迎有一嫗哭尢哀曰相公今不復此來矣霖家人呼而遺之食問其夫何在嫗舎食哭曰不善爲人爲相公所斬矣問其子與壻皆然人以是知公之所以感扵人者深也

金佗續編卷二十三

欽定四庫全書

金佗續編卷二十四

宋嶽珂撰

百氏昭忠錄卷八

襄陽石刻事迹八

劉光祖編先見

王奉詔詣都督府與張公浚議軍事時淮西宣撫使劉光世罷其所統王徳酈瓊之兵未有所付浚意屬兵部尙書兼都督府參議呂祉乃謂王曰王徳之爲將淮西軍所服也浚欲以爲都統制而命呂祉以都督府參謀領之如何王曰淮西一軍多叛亡盜賊變亂反掌耳王徳與酈瓊素不相下一旦揠之在上則必爭呂尙書𨿽通才然書生不習軍旅必擇諸大將之可任者付之然後可定不然此曹未可測也浚曰張宣撫如何王曰張宣撫暴而寡謀且酈瓊素所不服或未能安反側浚又曰然則楊沂中耳王曰沂中之視徳等爾豈能禦此軍哉浚艴然曰浚固知非太尉不可也王曰都督以正問飛不敢不盡其愚浚竟用呂祉爲宣撫判官王徳爲都統制護其軍瓊果大噪訟徳扵浚浚懼乃更以張俊爲宣撫使楊沂中爲制置使呂祉爲安撫使而召徳以本軍還爲都督府都統制瓊益不服擁兵詣祉執而斬之盡其眾七萬走僞齊中外大震浚始悔不用王之言

金人遣使議和將歸我河南地王赴行在入對曰敵國不可信和不可恃相臣謀國不臧恐貽後世譏議上黙然已而金使至和議決王謂幕中人曰彊敵安得有盟信耶俄以復河南赦天下王表謝又曰構怨多端要盟無信圗蹔安而解倒垂猶云可也顧長慮而尊中國豈其然乎

三大帥皆以和議成進秩王授開府儀同三司力辭曰臣冒昧而受將來敵人叛盟似傷朝廷之體三詔猶不受上溫言奨激不得已乃拜王益率士卒訓兵嚴備分遣質信材辯者往伺敵情上遣齊安郡王士防謁諸陵王請以輕騎従灑掃其實欲觀敵釁以誅其謀且上奏言敵人以和欵我者十餘年矣不悟其姦受禍至此今復無事請和此必有肘腋之虞又劉豫初廢藩籬空虛故詭爲此耳名以地歸我實寄之也眀年金人果叛盟

逺略

髙宗皇帝卽位扵南京王上書言陛下已登大寶勤王禦營之師日集敵人謂吾素弱未必能敵正宜乘其怠撃之而黃潛善汪伯彥輩奉車駕日益南有茍安之漸恐不以系中原之望請車駕還京親帥六軍北渡將士作气中原之地指期可復

王與張所論時事曰河北在天下猶四肢本朝之都汴非有秦闗百二之險獨恃河北以爲固河北不歸則河南未可守而今越河以往半爲淪沒之區爲招撫計直有盡取河北以爲京師援不然天下之四肢絕根本危異時敵人旣得河北又侵河南幸淮幸江皆未可知也

杜充棄京師之建康王說之曰中原之地尺寸不可棄況社稷宗廟在京師陵寢在河南畱守一舉此地皆非我有他日欲復取之非捐十萬眾不可得充不聴

王旣定建康奏曰建康爲國家形勢要害之地宜選兵固守比張俊欲使臣守鄱陽備敵人之擾江東西者臣以爲敵若渡江必先二浙江東西地僻亦恐重兵斷其歸路非所向也臣乞益兵守淮拱護腹心上嘉納之通泰之除王辭焉乞淮東一重難任使招集兵馬復收本路州郡乘機漸進使山東河北河東京畿等路次第而復

王被命討曹成且招之成不聴乃奏云內冦不除何以攘外近郊多壘何以服逺比年羣盜競作朝廷多命招安故盜亦玩威不畏茍不略加除蠭起之眾未可遽殄上許之

僞齊使李成合金人南冦攻陷襄漢六郡王奏以爲今欲規恢不可不爭此土宜及時攻取以除心膂之病六郡旣復詔爲襄陽府路以王王奏襄陽唐鄧隨郢金房均州信陽軍舊京西南路乞攺正如舊制上従之遂攺襄陽府路爲京西南路上令王條其守禦之防王奏曰金人劉豫皆有可取之理攻討之謀正不宜緩茍及此時以精兵二十萬直中原恢復故疆民心效順誠易爲力此則國家長久之防也若姑以目前論之襄陽隨郢地皆膏腴民力不支若行營田之法其利爲厚營田就緒峙儲旣成進攻退守皆兼利也營田之議自是而興

太行山忠義保社梁興等奪河渡至王軍前上詔王接納未防王遣將攻盧氏下之上以語張公浚浚曰自梁興之來飛意甚堅措畫甚大今已至伊洛則太行山一帶山寨必有通謀者矣

楊再興旣得長水扵是西京險要之地盡復中原響應王又遣至蔡州焚敵糗糧及王貴等破僞齊扵唐州引兵扵蔡境王卽奏欲圗蔡以規中原上恐僞齊有重兵繼援未可與戰不許

王入朝數見上論恢復之略以爲劉豫者金人之屏蔽必先去之因慷慨手防曰臣竊揣敵情所以立劉豫扵河南而付之齊秦之地蓋欲以中國攻中國而尼雅滿因得休兵養馬觀釁乘隙不以此時伐其謀使劉豫父子隔絕五路叛將還歸兩河故地漸復則金人之詭計日生浸益難圗臣望陛下假臣日月勿拘其淹速使敵莫測臣之舉措萬一得便可入則提兵直趨京洛據河陽陜府潼闗以號召五路之叛將叛將旣還王師前進彼必棄汴都而走河北京畿陜右可以盡復至扵京東諸郡陛下付之韓世忠張俊亦可便下臣然後分兵濬滑經略兩河如此則劉豫父子斷必成擒金人有破滅之理設若敵見上流進兵並力侵淮或分兵攻犯四川臣卽長驅其巢穴敵困扵奔命勢窮力殫終今年未終平殄來嵗必得所欲

王又上疏曰逆豫逋誅尙穴中土天下之愚夫愚婦咸願致死扵敵而陛下審重此舉累年扵玆是以天下忠憤之气日沮中原來蘇之望日衰嵗月益久污染漸深趨向一背不復可以轉移此其利害誠爲易見臣願上稟睿算不煩濟師只以本軍進討以成陛下中興之志禦札報王許其進討王復奏曰錢塘僻在海隅非用武之地願建都上防用漢光武故事親帥六軍往來督戰庶將士知聖意所向人人用命臣當仗國威靈鼓行北向

金人廢劉豫王奏謂宜乘廢立之際其不備長驅以取中原不報

金人叛盟詔王乘機進取調兵之日王命將士各語其家人期以河北平乃相見未防所遣諸將及防合兩河忠義皆響應奏功中原大震王奏以謂梁興等過河之後河北人心往往自亂願歸朝廷金人近累敗衂四太子等皆令老小渡河此正陛下中興之機金人必亡之日茍不乘時必貽後患秦檜居中沮之

先是王遣義士梁興等招結兩河忠義相與掎角破敵又遣邊俊等渡河撫諭申固其約河東山寨皆斂兵固堡以待王師或率其部伍舉兵來歸敵將腹心禁衛之屬亦有宻受王旗榜率眾自北方來降者扵是金國動息山川險隘盡得其實及朱仙鎭之捷王欲乘勝深入兩河忠義百萬聞不日渡河奔命如恐不及各賫兵仗糧食團結以俟父老百姓爭挽車牽牛載糗糧以餽義軍頂盆焚香迎拜而者充滿道路敵自燕以南號令不復行秦檜私於金人力主和議欲畫淮以北棄之力請於上下詔班師王上防曰敵人屢戰屢奔鋭气沮防今豪傑向風士卒用命天時人事彊弱已見時不再來機難輕失防累千百言上乃以禦札報令少駐近便得地利處報楊沂中劉錡同共相度如有機防可乘卽約期並進檜聞之乃先詔韓世忠張俊楊沂中劉錡各以本軍歸而後言於上以王孤軍不可畱乞姑令班師一日而奉金書者十有二王不勝憤嗟惋至泣東向再拜曰臣十年之力廢於一旦非臣不稱職權臣秦檜實誤陛下也王班師郡縣之民大失望遮王馬而哭王亦立馬悲咽取詔書示之勞苦而去梁興在河北不肯還復取懷衛二州斷山東河北金帛馬綱之路金人大擾然竟亦無所就自是而後敵勢浸橫恢復之計不可復議矣

忠義

王學射於周同及同死王朔望則鬻一衣設巵酒鼎肉於其冡上奠之而泣引所遺弓發三矢又泣然後酹酒瘞肉於冡之側徘徊淒愴移時乃還王父見而問之曰飛學射扵周君念其死無以報聊扵朔望致禮耳射三矢者識是藝之所由精也酹酒瘞肉者周君所享飛不忍食也父撫其背曰使汝異日得爲時用其徇國死義之臣乎

張所與王論時事王慷慨流涕曰今日之事惟有滅敵人迎二聖復舊疆以報君父耳招撫誠能許國以忠稟命天子提兵壓境使飛以偏師従麾下一死烏惜哉

王従王彥至新鄕敵勢盛王約彥出戰不進王抗聲謂之曰二帝防塵敵據河朔今不速戰而更觀望豈眞欲附敵耶彥黙然王遂引所部獨與敵戰

金人冦烏江杜充閉門不出王叩寢閤諫曰【原闕】

﹤史部﹐傳記類﹐名人之屬﹐金佗稡編__金佗續編﹐卷二十四﹥

卽日啟行至江州防麟敗上喜其尊朝廷賜札褒之初王受知扵張所其後所以罵賊遇害其子尙防王訪求教養遇眀堂恩乞以文資官之曺成旣平王命張憲等逐餘寇楊再興願受防以見王王見再興而奇之命解其曰吾不殺汝汝當以忠義報國小商橋之戰再興死焉焚其屍得矢鏃二升

知遇

王初以敢戰士應募宣撫劉韐一見大奇之後東京畱守宗澤澤謂曰爾勇智材藝𨿽古良將不能過也

河北招撫使張所待以國士曰公殆非行伍中人也従招討使張俊平賊俊常謂諸僚佐曰嶽觀察之勇略吾與汝曺俱不及也

江西安撫大使李回奏乞以舒蘄光黃接連漢陽武昌一帶盜賊並委王招捕防有旨召赴行在江西宣諭劉太中奏人情方恃以爲安乃不果行又賜李回親札令擇本路盜賊熾盛處専以委王扵是回奏吉冦爲亂乞専委王廣東宣諭眀槖亦奏防賊爲二廣患若朝廷特遣嶽飛來不惟可除羣盜而旣招復叛者亦可置隊伍使之爲用又知梧州文彥眀奏防冦入廣東乞委王討捕劉大中復連奏以爲請上専以防吉冦付王王奏乞復襄陽六郡宰臣趙公鼎奏曰知上流利害無如飛者遂従之

都督張公浚至江上防諸大帥扵座中獨稱王可倚以大事乃特命王屯襄陽以窺中原

髙宗皇帝初以大元帥至相州王因劉浩得見被命招防羣賊由是受知及復建康授神武副軍都統制上曰嶽飛勇扵戰闘馭眾有方此除出自朕意旣平防吉召赴行在上慰撫再三賜宸翰扵旗上曰精忠嶽飛令王毎行師建之後再入朝詔以劉光世所統酈瓊王徳等王詔王徳曰聴飛號令如朕親行王上防論恢復之略上召至寢閣命之曰中興之事朕一以委卿上又嘗褒其功曰用將須擇孤寒忠勇久經艱難親冒矢石者

王爲秦檜所陷而歿孝宗皇帝踐位盡還寵數又諭其子霖曰卿家紀律用兵之法張韓逺不及卿家寃枉朕悉知之

爵秩

王自従軍凡四補官最後以河北招撫司借補修武郎積功八轉至中衛大夫特防落階自英州刺史累遷至兩鎭節度使

其軍職由中軍統領陞至神武後軍都統制

其鎭帥自通泰鎭撫使累遷諸路制置招討營田宣撫使

其加官自檢校少保至太尉開府儀同三司少保其在朝爲樞宻副使萬壽觀使奉朝請

其封爵自武昌縣子進至郡公

王年三十九爲秦檜所陷而歿後追復元官諡武穆封鄂王建廟鄂州賜號忠烈

詔札

王自常州之戰受詔復建康及承州奏捷初被賜札之寵自是而後曰詔曰札曰制凡可得而見八十有六

襄陽聴治之所乃昔武穆王之故第也王收復京西六郡欲北向中原而志不克遂忠憤所積沒爲眀神安知其不睠睠扵舊所臨涖之地哉而闕無祠堂理不應爾余卽射圃聴事龕其遺像敬以髙廟宸翰之所表異題曰精忠堂諉客普慈馮眞父類王事實刋之板而列諸四壁讀之使人感奮流涕也夫功名𨿽出扵智勇而其本實生扵忠茍忠矣王之事業可跂而及也自今六郡之民與夫三軍之士瞻像閱碑可以想千載之英烈慕前人而興起嘉定四年仲春襄陽守臣簡池劉光祖書

金佗續編卷二十四

欽定四庫全書

金佗續編卷二十五

宋嶽珂撰

百氏昭忠錄卷九

鼎澧逸民敍述楊麼事迹一

常徳府舊是鼎州昨於建炎三年有北來潰兵孔彥舟賊馬侵犯府城其時府民爲時有土人妖巫鐘相久以幻怪鼓惑本土鄕村愚民連絡澧峽無知之俗悉來歸奉謂之投拜法下莫知其數若受其法則必致田蠶興旺生理丰富應有病患不藥自安所以人多向之鐘相乃妄稱天大聖名號亦曰鐘老爺於武陵縣管唐封鄕水連村地名天子岡所居置立寨柵聚集妖徒賫送金帛錢物積累無數道路塡委晝夜不絕蓋以相之長子鐘昂曽於靖康二年防本府以土豪勸諭招募勤王之兵三百人依格借補承信郎祗隨統制鄭修武一行民兵共五千人前去武陵入衛王室至鄧州南道總管司

【闕】

防總管司遺發所到民兵盡往南京勸進太上皇帝登寶位了當推防發遣歸元來去處各著生業是時鐘昂見世事擾攘依舊將元募人團集在家結成隊伍多置旗幟器甲意要作亂官司坐視不能覺察次於建炎二年內有湖南人王靖之出入鐘相之門備見其父子所爲定生變亂欲謀不軌遂具狀經鼎澧路兵馬都鈐轄唐龍圖告首時有鈐幹範世雄受鐘昂之金曲爲保全止將鐘相以私置軍器斷罪編管衡州相不久放還聚集妖黨如故當年五月聖防指揮罷鼎澧路依舊並作湖北路唐龍圖攺移充湖北路安撫使知荊南將盡帶鼎州軍馬及元召募人鐘昂等赴荊南任當時李孝忠賊馬占據荊南府城盡燒毀府城官私舎宇起離北去唐龍圖自公安縣領兵収復空城橫屍滿街火煙未斷才方經營府治修葺城壁招集民戶歸業未成次第俄報有北來範將軍背叛將官辛泰瞿誠人馬侵犯府境賴辛泰乃窮寇卽受招安定妥未逾月又報有孔彥舟人馬自隨郢州來擁眾數十萬徑犯荊南唐帥所將鼎州人兵思歸一夕擁唐帥渡公安江奔走回本州唐帥告諭本州民戶以彥舟人眾凶悍殺戮定來本州冝各走避唐帥不住城中止將得隨行從人將帶家屬徑上辰州前去其元帶軍馬一時潰散各任所往並無統攝於是鐘昂部領所募民兵復歸其家團集觀望事勢無何於次年二月內孔彥舟賊馬長驅驀澧州直犯鼎州在城居民以知州邢大卿已亡又無兵馬防守𨿽有武臣提刑單宣贊卻於出巡將帶宅眷及一司公吏老小上往嶽鄂州防檢令人牽所乘白馬出陸隨行是時鐘昂聞彥舟至卻將手下民兵於白沙渡攔截單提刑輜重奪其所乘白馬鼓眾乘勢作亂招呼龍陽縣妖黨競起擄刼出城避難人民船隻其勢猖獗府民復走入城爲見外有妖寇殺掠無處逃生眾共商議莫若設香花鼓樂出北門迎接彥舟一行兵馬入城安泊多備金帛犒設懇告彥舟支吾鐘昂保全一城生靈性命彥舟初亦喜府民之意欣然入城不期後軍方自澧州起發至藥山平無備遂爲鐘相妖徒橫衝掩殺損折頗多彥舟忿怒以謂府民故作好意反相攻害安泊三日乃發人馬於州城四外二十里間把截圍閉將內外人民大縱屠戮無噍類次遣兵攻殺鐘相徒眾破其巢穴生擒鐘相鐘昂系累一家妖類械入城具事因申聞朝廷得防令彥舟押送潭州將鐘相等根勘以正刑典彥舟因此移軍起離鼎州前去城壁一空但有所屠屍體頭顱相枕塡街積巷穢气充盈其官司庫藏上有見錢將帶不去倉厫尙餘米糧數千斛以至富室錢物亦鉅萬數鐘相餘黨多是龍陽縣市井村坊無賴之徒楊華楊麼楊欽劉詵周倫全琮楊廣夏誠劉衡黃佐楊二胡髙癩子田十八十餘輩各爲頭領占據龍陽縣分布於所居村分置立寨柵又集妖黨羣來城中盡搬官私財物倉厫米斛用船裝載及打駕抽稅場板木大小千片各回巢穴是時偶無太守州縣官多被彥舟所殺或逃散巳盡莫適爲主容得水賊恣行討擄而去俄有知荊州程吏部攺移充鼎澧路鎭撫使將元自蔡州所帶一行軍馬前來赴任先自公安縣發總管杜湛眾兵官僚屬取陸路來鼎州次程吏部乘座船並輜重曁隨軍官屬及人兵老小與避難百姓舟船自公安油河水路逕澧江安鄕縣石羌口防鼎口小江出大江上水取龍陽縣至城下緣舟船之行無次序又久在荊南移治處監利縣水鄕荒索無物食用乍見鼎口江半道防口市陽城丰水村鄕有酒坊村家有豬羊雞鴨之類悉去爭買以至紛拏漸行掠奪遂成作閙水寨之人爲見舟船之多別無軍兵防護因爭買攘奪食物各持器刃乘勢攔截舟船聲言官軍刼擄爲名遽便眾起行凶河道窄狹舟人不能措手痛遭殺害應隨軍官貟避難人民老小多被驅掠又程吏部自蔡州與竭城人民軍兵南來之時所帶官司金銀物帛及先在京城權開封府大尹日所得露臺弟子小心奴同作一船載著其小心奴姿色妖麗其妻錢氏不容所以頓在別船盡爲賊人擄奪時水寨小首領謝保義送小心奴獻楊麼與鐘相之子郎君作夫人賴程吏部座船少後方入羌口知前船已失利急棄座船將眷屬上小船僅能脫免復回公安縣遣人告急於杜總管卻拽一行軍馬趣公安救護內程吏部杜總管邵統制劉參議魯簽判宅眷得脫其餘官貟無慮數十家老小盡巳防沒不存程吏部遂商議皆取陸路自公安縣由澧州來鼎州赴任未到城問楊華等言旣是程吏部來赴任巳遭水寨人殺擄必定與我們結寃難以教來本州住坐遂發楊廣楊欽徒眾入城放火盡燒官私舎宇火光亙天數日不滅止存鄕官張待制宅一區今府衙安靜堂宅乃是舊屋程吏部一行人馬旣到城卽就張待制宅爲治所漸次打並街巷分立官司舎宇措置軍馬營寨例皆茅艸搭蓋次招集民戶歸業及隨軍買賣經紀等人住坐卽紏集武陵桃源縣鄕兵保甲同軍兵分頭防守程吏部募鄕道使臣李珪入龍陽縣水寨以朝廷法令禍福招諭楊華等使之出首放散徒眾著業耕種復爲稅民以前鼎口江作過之人一切不問楊華本是稅戶頗曉事體卽隨李珪來城中防拜程吏部厚以特勞令楊華親隨人回水寨徧諭楊麼等諸首領各請出來受犒設楊麼等不聴卻極口罵楊華不是丈夫漢遂鼓率賊無數時來城下叫噉聲言要取楊華歸寨程吏部巳得楊華拘畱監管具事理申奏朝廷承指揮差人管押楊華赴行在防命之以官差充撫州鈐轄不釐務其楊麼等爲見楊華不歸心生疑慮乃率諸水寨首領妖徒羣眾揚言與鐘老爺報讎於府東徳山采斫松杉萬株及往澧州欽山藥山夾山倒伐松杉樟楠木萬本又發掘所在墳墓取板材打造海鰍擢艣等船出沒重湖恣行刼掠作過勢熖愈熾水賊初未有車船柰以程吏部兵力單弱乂未有水軍戰船但坐視楊麼等在江湖跳梁莫之或制姑且保守城壁徐圖平滅之計當時因言事者詣闕論列分鎭不便事遂有詔命罷鼎澧鎭撫使攺爲湖西路安撫司程吏部失鎭撫使所得聖防便冝行事世襲錫爵之命頗生怨望怏怏常不平又無策可以勦除水賊惟恐無功罷去日逐焦懆不能自安偶得一隨軍人元是都水監白波輦運司黃河埽岸水手木匠都料髙宣者獻車船樣可以制賊是時本州有防州客人賴九郎自靖州山場所買文溪杉板條片甚多在桃源縣上甕子洞下防小水牌筏梢泊於是差官盡行拘収打駕下來打造八車船樣一隻數日並工而成令人夫踏車於江流上下往來極爲快利船兩邊有護車板不見其車但見船行如龍觀者以爲神異乃漸增廣車數至造二十至二十三車大船能載戰士二三百人凡賊之櫂艣小舟皆莫能當自此楊麼等更不敢輒近州城又聞得鄂州水軍統制覃舎人巳交所部水軍三千人與吳錫統制歸回辰州辰溪縣乃專遣使人持書公牒禮請委令召募辰沅靖州洞丁刀弩手來赴本州應援覃舎人名敵是沅州人以鼎州是一路難以違程吏部之命遂依應於一月之間召募到洞丁刀弩手一千餘前來聴候使喚時又招安到人寇劉超下一頭項背叛彭筠人兵三千餘人內多有驅擄復起玉沙縣湖防諳防船水人民悉皆放散未有所歸覃舎人措置擇彊壯者招充水軍旬日之間得千餘人與洞丁刀弩手合爲一軍專習水戰軍分巳成倫理自此水陸皆有凖備程吏部遂稍意解克日發杜總管部率全隊步兵攻打上沚江水賊夏誠大寨仍委覃統制發八車船二隻海防船二十隻裝載水軍入上沚江直湊夏誠寨下與杜總管步兵並力夾攻要必破其寨覃統制力爭以謂沚江窄狹車船不能回轉又其水長退不定恐緩急水防車船不能得出適以資賊反成虎生其翼之勢不若多遣海鰍船亦足取勝程吏部不允所請必欲以車賊竟發車船以進無何夏誠有備大開寨門受官軍之敵杜總管疑懼其姦計不敢入攻尋値連日陰雨眾兵淹浸泥淖中縱得晴霽人馬巳疲難以成功程吏部急使班師柰沚江之水漸落沚口灘淺車船不能出賊遂力爭奪覃統制燒之不速其船竟爲賊有當時更帶髙都料在船恐船或損要他修整不及走脫賊亦擒擄止是海防船出沚口回州自此水賊得車船之樣又獲都料匠手於是楊麼打造和州載二十四車大樓船楊欽打大徳山二十二車船夏誠打大藥山船劉衡打大欽山船周倫打大夾山船髙癩打小徳山船劉詵打小藥山船黃佐打小欽山船全琮打小夾山船兩月之間水寨大小車樓船十餘制樣愈益雄壯忽一日盡至社木灘下賴灘淺來州岸不得程吏部深切悔恨不聴覃統制之言白送車船樣並都料與賊滋長其勢致楊麼等日夜乘船到徳山灘下驚擾一城人民憂惶無由平定時有江西布衣方疇上封事達朝廷方今之大患有三曰金人曰僞齊曰楊麼然以金人僞齊皆在他境而楊麼正在腹內不可不深慮之若久不平滅必滋蔓難圖乃於紹興三年八月遣發禦前大軍都統制王四廂節制本部軍馬三萬人又差建康府水軍正副統制崔曾吳全正兵人船一萬人水陸並進前來討蕩楊麼等賊眾水寨王四廂帶節制職事到本州要程吏部並聴節制程乃平欺無能不伏節制程云某是守臣但保守得州城太尉是朝廷遣來責辦平賊請自分布人馬討蕩楊麼等巢穴緣此程王赤靣兩軍不足各相關防城市惶惶憂其不測賴隨軍向防議靳監軍者𨿽各武人通變頗識大體乃和防程王言且當以朝廷爲念況事一家冝各輸忠竭力評議所以破賊或招或殺以圖成功則爲上策若分彼我適足敗事恐貽朝廷之憂於是王四廂勉彊隱忍與程吏部同其節制而程吏部心懷鼎江之辱切齒水賊刼其財物寵姬官貟軍兵老小必欲盡殺賊獨成其功以快私忿所以應有急頭重支吾去處先調發王四廂軍馬以當賊鋒官軍不知地利多落賊人姦便痛喫手腳自八月到來至十月已死損數百人至十一月初江湖水淺天气凝寒程吏部乃稱宜發兵進討王四廂遂舉起王師水陸俱下先過徳山大溪口破髙癩寨次至龍陽縣界泛州村破楊欽大寨次至黃店破全琮寨次至縣對江北破楊麼大寨巢穴一空賊眾盡將老小乘船牽趕牛騾孶畜往鼎口下五十里酉港地寛處存泊

金佗續編卷二十五

欽定四庫全書

金佗續編卷二十六

宋嶽珂撰

百氏昭忠錄卷十

鼎澧逸民敍述楊麼事迹二

初發兵時先有戒約崔曽吳全一軍人船止令在嶽州艑山湘江口及洞庭湖口牌口等處捎泊聴候上流逼逐賊船下來卽攔截掩殺輒不得過石牌一步其柰崔全二統制以捎泊日久不聞上流消息乃貪功輕動使小舟上石牌探邏事體水賊先亦知有此水軍又知都是撅頭船子及海船湖中使用不得一靣支吾上流大軍遂發八車船數隻不豎旗鎗亦不見人交橫放流而下崔軍探人見有空船亂次爭先撐篙拽牽急報崔全二將全隊舟船亂次爭先撐髙拽牽悉上石牌入湖旣歷油麻灘又至大梁岸將至鄱官樹湖靣寛處被放流賊車船擂鼓發噉踏車回旋橫衝亂撞將崔軍人船大小數百隻盡碾沒入水崔全二統制皆戰亡溺水其餘在沙磧散走步兵俱被掩殺一日之間萬人就死致水賊楊麼等盡得崔軍所將禦前器甲旗幡鎗刀之屬其勢轉加威猛巳無下流之慮遂一意抗拒上流官貟實是年十一月十三日也時有本州選鋒水軍駕先於牛臯渡口奪得楊欽二十二車大徳山戰船在鼎口梢泊前軍杜總管石統制靳監軍乘三樓大車船在風金口程吏部同王四廂在下沚江口卓帳初選鋒軍未知得崔曽吳全失利忽有一隊賊人自北岸來至鼎口東岸皆著新鮮衣服紅錦靑綾戰袍打鼓板吹羌笛弄气毬不類水寨村人結束約百餘輩以一行竿系文字一卷叫覃舎人教人來取文字不得亂放箭遂挿竹竿於沙觜上卽令人取之始謂恐是受招安文字及至拆開卻是官告兩軸隨軍錢糧司印一顆禦前小鐘子器甲牌一包計百餘枚並王四廂令人所畫湖庭湖口岸圖子一本賊見覃統制拆開遂大笑聲言崔家水軍一萬來人前日晚被我們殺了一个不存衣甲鎗刀旗號錢糧一齊屬我了也大笑吹笛打鼓而去覃統制方知崔吳二將水軍全沒急差人告急於杜總管程吏部王四廂未得指揮間不期是日晚賊自酉港大震鼓聲俄有八車船八隻相銜而來船箱盡載精銳全裝鐡甲各執鴈翎長刀光彩射目矴於中流楊欽大聲叫呼覃統制你但放下大徳山船還我放你一軍人回去你還知崔曽吳全是天下有名水軍一萬來人只消我三隻車船盡底殺了你們消得甚底殺也賊船炫燿一時卻回酉港覃統制又具此事理再申程吏部王四廂卽傳令速卽回軍前軍中軍後軍一靣便回獨遣選鋒水軍大徳山船及十八車船三隻海防船三十隻卻作殿後當住賊船初更以來月上選鋒軍車船起防踏車起離鼎口向上以行將近二更月髙賊船大小車船不知其數追襲至風金口江靣最寛濶處交戰廝打覃統制所乘大徳山車船元是楊欽舊物楊欽不捨必欲重奪乃與周倫兩大車船挾定攻打至中夜覃軍勞困但得灰炮少解賊勢仍得水軍統領邢顯見事甚危急揮小舟向上趕杜總管三樓船復回策應百箭齊發賊船稍卻再發則賊船巳退覃統制大徳山船方脫其船兩邊護車板悉巳打空急用布防遮箭以護踏車水兵一船戰士三百餘人落得頭破額裂滿身中箭無功而還大軍旣回州歇泊水賊亦復還巢穴休息程吏部建議且分布王四廂甲軍於徳山對岸立寨差本州正將杜誠把托又社木寨差大軍孫將把托又船場寨差大軍將官常槪把托各以五百人爲率數內常槪以程吏部犒設不均

有言語遂怨王四廂【闕】

於次年正月初燒

寨反亂初出【闕】

州入荊南無何中夜迷路爲後【闕】

逵掩襲由曽公堤轉來西門卻上【闕】

路追遂至辰州界首牛欄坡被擒斬槪一行甲軍招撫歸隊漸至春夏之交江水泛漲社木寨地勢低平水將登岸本寨申乞近城髙阜處駐札王太尉取謀於程吏部程意不欲曰甲軍移賊必占據其寨旣而江流入寨又向上堤坊衝防江水橫流打防新陂橋本寨申乞發船渡載人兵程吏部指揮覃統制不得擅發船隻於是楊欽乘車船臨寨放火燒屋又髙癩子陸路來攻打寨柵兵將拒敵力極並無救援其一寨兵將五六百人一日殺盡不存緣此王四廂與程吏部不足王四廂遣人赴朝廷申訴卽降指揮令王四廂班師而還止是本州人兵支吾水寇至紹興四年十一月水賊周倫寨去嶽州稍近一日令人賫申狀赴嶽州太守程殿撰陳訴稱近有僞齊下襄陽府李成太尉差人自安復州取水路來故縣灘水寨送金帛物件文書言欲水寨諸首領各備人船戰士克日防合水陸並進取復向下淞江州縣得州者做知州得縣者做知縣別命官資優加犒賞等事周倫燕設來人以干魚鮓脯回答報言周倫等止是鼎州龍陽縣稅戶爲被知州程吏部淩逼要行盡底殺戮不得爲王民且在湖中茍逃各家老小性命不曉得防合事節發遣來人歸回後月餘日李成又差三十五人來內有鄭武功胡大夫二官貟又將官告金束帶錦戰袍並羊羓之類再三相約諸寨首領克日防合周倫知事勢異常難以依隨又恐日後多有人來相逼別生患害一夜將來人以酒醉倒盡行殺戮沈屍入江中有此事因申嶽州乞就便申奏朝廷早乞別差鼎州知州替

了知州程吏部使周倫等諸寨【闕】

路保全老小耕田種地輸納二稅復爲良民程殿撰爲申朝廷防樞宻院備奉聖防褒賞周倫忠義特降黃榜一道差二使臣賫至嶽州令人送入水軍張掛安慰人民候事定日一應首領人並重賜推賞榜到嶽州則程殿撰已移知鼎州到任也數月二使臣卻賫榜來程殿撰處投下時乃紹興五年五月初一日本州方發遣水軍計議校士楊迪知往灃州慈利縣前江雞翁柵前後江五十八柵鐘相下都首領雷徳進處投文字招諭徳進下柵就令將帶黃榜安慰山寨徒眾仍令徳進差人送黃榜入水寨曉諭榜先至夏誠寨夏誠招諸首領看榜諸人俱來獨楊麼不肯來餘人各有悔過之心是時朝廷爲水寨楊麼等有北人來結約恐事體張大不便遂除張右相充都督嶽樞使節制軍馬本州討蕩水寨楊麼等巢穴初移罷程吏部充都督府參議官當年六月嶽樞使節制司大軍巳至鼎州方議進兵平蕩水寨卽有龍陽縣泛州村大寨首領楊欽首先將合寨徒眾老小萬人舟船千隻來投節制司出首以就招安嶽樞相親至城東鄰善潰觀老小舟船次到報恩光孝寺基寨受楊欽降拜嶽樞相喜楊欽率先出降乃恕其罪申稟都督行府特命以官並一行首領各次第推賞補授名目犒設了畢卽揀選彊壯人充水軍其餘者弱人並給公據放令歸泛州村本業住坐耕種田土供丁二稅復爲良民眾皆欣躍感戴得全生路於是其餘大寨首領夏誠劉衡全琮劉詵黃佐等諸寨悉來出首招安不敢抵拒惟楊麼凶狠乃擁鐘相之子領妖徒緊戀寨柵車船不伏出首致防嶽樞相親提帳下精兵虎旅並覃統制水軍車船前往龍陽縣江北岸直楊麼巢穴楊麼猶執迷在車船回惶不決見嶽樞相旌棨巳至尙不肯拜降卻自船頭先提鐘相之子郎君入水次提夫人小心奴入水楊麼次旣入水被水軍搭材水手孟安沒水挾起次是牛觀察臯用抓子拖上有餘气未死押到嶽樞相前猶叫數聲老爺梟其首級函送都督行府告捷奏聞朝廷當時牛臯稟覆嶽樞相言許大楊麼占據重湖作過致煩朝廷之憂𨿽一王四廂大軍數萬人猶自敗折了空回今節使太尉提大兵來討蕩巢穴賊眾畏伏虎威盡已出降獨有楊麼抗拒已行擒戮若不將其手下徒黨少加勦殺何以示我軍威欲乞略行洗蕩使後人知所怕懼嶽樞相曰楊麼之徒本是村民先被鐘相以妖怪誑惑次又緣程吏部懷鼎江刼擄之辱不復存卹須要殺盡以雪前恥致飬得賊勢張大其實只是茍全性命聚眾逃生今旣諸寨出降又渠魁楊麼巳被顯誅其餘徒黨並是國家赤子殺之豈不傷防有何利益況不戰屈人之兵而全軍爲上自是兵家所貴若屠戮斬馘不是好事但得大事巳了仰副朝廷好生之意上寛聖君賢相之憂則自家門不負重責於職事亦自無慚也連道數聲不得殺不得殺於是牛臯無辭而退遂行撫定諸寨一時了當當時識者興嗟曰嶽樞相可謂賢大將矣觀其答牛臯之言則正合老氏所謂夫佳兵者不祥之器不得巳而用之恬淡爲上其不允牛臯洗蕩之請則其以恬淡之道自處而臻不戰而勝之功固巳雍容於胸中彼區區甲冑之流豈足以識其操略哉先是程吏部以兵力不加楊麼乃謀宻募人入水寨圖剌楊麼未得其人於紹興三年五月內靑黃不交之時水寨人饑困本州所集沅南漁戶甲頭蘇成招誘到楊欽小寨下不系出戰人唐教書等五戶共老小二十餘口歸投就食內唐教書頗能道賊寨中事程吏部一日與盧撫幹奎坐於齊武堂呼唐教書來問楊麼寨去處可以使人去得也無唐曰如別个寨柵猶自通人來往惟是楊麼寨大段緊宻水泄不通日逐離寨二十里陸路使人巡邏遇夜伏路水路日夜使船巡綽寨門外令羣刀手把定便大虫豹子也則入去不得程吏部曰若恁地卻有个甚道理去得唐教書曰除是飛便能入去得於是程吏部大笑曰那个生肉趐人使之以去耶乃顧謂盧撫幹曰玆事當且止也此說當時邦人皆但知楊麼水寨不通綫路難爲近傍初不以除是飛可入之說爲先兆也及至六年嶽樞相提大兵來平蕩楊麼巢穴邦人方省憶唐教書之言於三年前上天巳自差下神將專了賊事只待時節到賊人合滅而此一方生靈有福星臨照始得平定安樂豈是等閒之事耶人謂楊麼等弄兵重湖數年狂猖作過驚擾州縣人民苦於應副軍期科敷差役之苦不堪其命今一旦遭遇嶽樞相之來不施一鏃不用一防不動聲气談笑之間了此大事息甲停戈各獲休息復見太平景象則其防徳布在荊南𨿽千載亦以不朽人亦孰得而忘愛惠之厚也爰自建炎三年水賊楊華楊麼等起事至淳熈九年巳歷五十餘年未問府縣人民生齒安居樂業繁夥熈熈至如龍陽縣上下沚江鄕村民戶無慮萬家比屋連檐桑麻蔽野稼穡連云丁黃數十萬皆自嶽樞相恩徳保全之所由出古人言愛人者必有天報有徳者必有其後今常徳之人毎聞嶽樞相之官稱者必以手加額玆可以卜人心之所感仰也克昌厥後豈不宜哉姑敍大槪庸示將來

金佗續編卷二十六

欽定四庫全書

金佗續編卷二十七

宋嶽珂撰

百氏昭忠錄

黃元振編

紹興乙卯嶽武穆公受命討楊麼初麼盜據三苗洞庭之險眾十餘萬湖南北大被其害而又北連劉豫遙相應和待北騎臨江謀欲席捲東下官軍屢衂朝廷命公討之先是靖康初趙九齡爲禦營機宜張所爲河北宣撫使辟九齡兼幹辦公事公始從河北軍九齡一見便識公爲天下奇才公亦推九齡之智謀及公之討楊麼欲辟九齡爲幕客九齡不果行初九齡見先父縱紹興初所上論兵書乃與先父定交至是遂薦先父以自代公乃辟先父主管機密軍行至潭潭帥席參政賀公幕中得士曰某在後省時所閱二千餘書無如黃機密者某薦之已得防命官爲有力者所沮此西漢人才也公喜以告先父先父亦未嘗識席參也故公軍事必與先父謀之先父亦感公之知巳知無不言庶乎自竭以報效於公不幸大功未立公爲權臣中禍天下痛之先父亦屏居田野時時談及軍中舊事嘗謂公之英威古人不能過至於仁心愛物𨿽古之名將有所不逮若夫盛徳懿行夙夜小心不以一物累其心𨿽今之老師宿儒勉彊而力行者公則優爲之小子不敏憂患困苦今旣老追念舊事十忘五六矣特錄其餘以遺後人且備他日史官之采擇云

公討楊麼官軍有以交易誘賊遂俘數百人以獻公會屬官於教場問何以處之皆曰彼殘害官軍多矣宜盡戮之先父獨無言公曰機密以爲何如先父曰誘而執之不武此正是兵機公曰會得會得卽問賊曰汝爲盜殘害一方久矣今當死不足以償眾賊皆請死公曰主上聖明以汝曹本皆良民不幸罹亂驅脇至此今命我來正欲救汝軰耳又問汝在賊寨中有何可樂賊皆言寨中荒索愁苦公乃厚犒之俾之買市物以歸遺老小陰戒市人賤取其直而自償之賊歸相告語知外之丰樂如此爲之歡動皆有願歸之心一日楊麼驅眾出戰官軍敗之復擒數百人諸屬官皆言前日釋之巳有願歸之心今亦宜釋之先父曰前日不殺爲其誘也今敢出戰必有凶渠在其中公頷之遂親閱視戮其凶惡者數人餘皆釋之賊旣感恩而畏威迫於渠魁而未得出公乃遣黃佐賫旗榜入楊欽水寨諭之降欽𨿽聽命而畏麼未果卽出先是黃佐乃欽遣來納降者旣而欽復叛故拘佐於獄公旣至乃釋其縶贈之以金復遣招欽故多疑疑其難信公乃命先父再往撫諭之且曰至前塗更自看事勢如何以爲進退先父曰彼正危疑正當速往以定之乃以二敝卒從行徑入欽寨欽出迎欲庭參先父執其手與敍同官之歡曰此見宣撫禮也欽猶以慮楊麼寨聞之須遣兵防托未可卽出先父測其意尙未決乃曰宣撫命某徧撫諭諸寨乃巡歷其寨而察其形勢見其茅竹爲捨密比如櫛一火箭可焚蕩乃謂欽曰宣撫與太守監司待於城上立表下漏以俟公來過期卽進兵董統制已列彊弩火箭以俟命公今遲回未往某固一死公軍亦無噍類矣欽卽時與諸將一行徒眾二萬人隨先父同渡來參先父旣渡卽先馳歸報終日無食疲劇殆不能自支公喜甚就城上設榻令人扶先父少憩卽日奏功楊欽旣出降官軍進據其寨楊麼驅眾登舟眾莫爲用麼乃投水鉤出而斬之羣盜盡平十餘萬眾不血刃而來歸者以公宣布天子之威徳而以不殺而成仁故也

賊眾十餘萬擇其老弱疲軟者給據爲民取其彊壯者爲軍命屬官輪日給據復輪至先父認得老弱數人前已請據者今乃代人來請其人不伏而喧公聞之謂先父曰人眾如此何以辧之審也先父曰此曹慣於爲盜久矣故每放一人必再三相視果不堪爲軍乃放之不然大軍去後復聚而爲盜矣公乃親詰其人而終不伏先父請試搜其身果得已給之據公大喜盡以委先父不復輪日矣先父縶盜請給者將斬以徇其餘僞者紛紛遁去旣給畢陰釋盜請者俾逸去自後無敢盜請據者於是得彊壯者數萬人以充軍而軍益壯矣

軍將還先父言於公曰孔明所以七擒孟獲者慮軍回而復叛將以此服南人之心也故孟獲曰公天威也自是南人不復反矣今且不血刃而平大冦散匿於湖山者亦多矣賊見徳而未見威其懼其復反也宜耀兵振旅而歸公乃大閱軍律嚴整旗幟精明觀者無不咨嗟嘆息知王師之有律也

先父始以進士借補從事郎撫諭楊欽欽率眾出降公奏功請正補已而都督府作詔防行下授昌州文學公以先父功多賞薄寢之不下欲復論奏先父聞之請於公曰某士人也家世以忠義徇國平居嘗謂中原未復諸將有已極富貴者何以用命今日才立微效豈可與朝廷論功乎但得宣撫見知俾某得效其愚計他日成就未晚也且將相和調則士豫附固不宜與都督少異也公喜曰吾人豈欲言功但恐將士之賞薄不能無觖望者耳巳而都督府指揮但云當使到來不煩寸刃束手來歸所有將士暴露良勞各與轉一官果如公所料者

楊麼未平時士人來獻書者紛紛先父請考其優劣而爲禮之厚薄有屯駐將郝最門客侯邦言利便可采先父薦之公命畱之帳前聽候最疑邦言已軍中陰事遣【原闕】

言已爲宣撫圍子隊最將邦數【原闕】畏公威名不敢遽殺乃以邦爲【原闕】

父告於

公曰士大夫多恥從軍【原闕】

下士莫不歸心侯邦舊太學士【原闕】

失身於最今來獻利害而一家【原闕】

傷沮眾士之心以干我之軍法願【原闕】怒曰郝最何人敢殺士人卽呼帳【原闕】

治之

先父曰侯邦得鈞防在帳【原闕】

難拘制其出入故爲最所擒今【原闕】

某不可自安於軍中提轄至公【原闕】

人而爲人所擒汝不知乎提轄【原闕】先父之言公卽命移文於最取【原闕】

曰

侯邦至而一人一物有傷則【原闕】

皆行軍法及邦至公命送歸本【原闕】

領公文申蓋慮最中路邀殺之【原闕】

士類如此

嘗軍行遇雨公下馬徒步屬【原闕】

裏至一廟宇【闕】憇公勞勉屬【原闕】

矣然士欲立功名亦須習勞其【原闕】

安逸故雨中徒行以習勞也廟【原闕】

公指山問屬官曰諸公識黃龍【原闕】

其下城如此山之髙某舊能飲【原闕】嘗有酒失老母戒某不飲【闕】主【原闕】

自後不

復飲俟至黃龍城大張樂【原闕】

以觀打城城破每人以兩橐駞金【原闕】

今日之勞有一屬官曰某不要公【原闕】

要觀公之志直欲恢復燕地蕩其【原闕】

中原而已也

公自奉甚菲薄屯駐將郝最飲食【原闕】

其寨而食素最以酸餡爲供公食【原闕】

最曰此名何物曰酸餡公曰某平【原闕】

食此顧左右畱其餘以爲晚食不【原闕】

甚愧公性嚴重語不輕發於僚屬【原闕】但語次間微見其端而聞者竦然【原闕】

屬官會

食惟煎豬肉虀面未嘗兼【原闕】

人供雞公曰何爲多殺物命庖人曰州中所送食也公命後勿復供公與士卒同甘苦不復以口腹自累然亦出於仁心愛物者如此提轄官有杖士卒者公曰且教訓之勿輕笞辱也然取人一錢者必斬故士卒樂於用命嘗謂先父曰某之士卒眞可用矣潁昌之戰人爲血人馬爲血馬無一人肯回顧者復中原有日矣

公命宅庫除宣賜金器存畱外餘物盡出貨以付軍匠造弓二千張先父曰此軍器當破官錢公曰幾个札子乞得某速欲用故自爲之

一日行軍至一店見其屋新蓋茅而有少缺處公呼店主人問之此必我軍士取汝茅乎店主曰宣撫之軍未嘗一毫擾人此自偶缺茅耳公曰豈有汝新蓋店屋而缺此一束茅立命刷之須臾刷到一馬軍卽欲斬之軍曰非入取其茅也下店飲食系馬於檐忽聞宣撫來急上馬來不覺誤掣下店主舉家泣告實不曾擾猶杖之而後行

公謂先父曰戰陣旣交手執得槍住口有唾得咽則已是勇也機密儒生未嘗歷戰陣到中原見大戰則心動矣先隨某入小陣以觀戰某令機密立馬處必無害也若欲便溺切勿離馬仄蓋數十萬之軍其目盡在某一旗上機密若往來不定則軍人一暗箭射殺之矣蓋惡夫亂其目也大陣皆動然後可隨眾動也蓋公神勇每戰嘗自爲旗頭身先士卒先父力諫曰敵人或識之聚彊弓以射我柰何𨿽公忠義神明相之自不能傷然非大將之事也公曰昔杜充畱守京師某有兵二千來受充節制始至適城外有大防數萬充卽命某往戰充謂某敗且斬某不敢以兵寡不敵爲辭卽往說賊約降來稟充充曰我何嘗令汝受降須爲我擒之某復往責賊以約降而緩來今不復受降矣願與汝挑戰賊魁出鬭某馳騎獨往奮大刀斫之自頂至腰分爲兩數萬眾不戰而潰人力不至於此眞若有神助之者某平生之戰類如此

公一日以沈香分屬官各得一塊而先父所得最小以爲不均復以一裹分之而先父所得復小公憮然先父曰某以一身從軍𨿽得香無所用之公乃曰某舊日亦愛燒香瓦鑪中燒栢香耳後來亦屏之大丈夫欲立功業豈可有所好耶眾有愧色

公再謂先父曰某被主上防擢至此儻有纎毫非是被儒生寫在史書上萬世揩攺不得某茍有過機密必以見告公家素無姬侍先父被檄差出遠方妄傳公納士族之女以爲妾先父以告公曰四川吳宣撫嘗遣屬官來議軍事某飯之彼驚訝某之冷落歸言於吳宣撫吳乃以二千緡買一士族女遣兩使臣妻送來某令其立於屏後告之曰某家上下所衣防布耳所食虀麫耳女娘子若能如此同甘苦乃可畱不然不敢畱女乃喫然而笑某曰如此則不可畱也遂遣還之初未嘗曾見其靣也公之不喜聲色出於性之自然者如此漢上報敵騎大至公移檄本路備五萬人軍資所遣止二百人耳敵素懾公之威名望風而遁先父言於公曰宣撫威名已震敵那敢犯我特大張其勢以動我實不敢深入我復以虛聲應之正得其情矣然我軍仰給於江西敵避彊擊弱他日必大入淮西以輕兵襲江西而焚蕩之我軍乏供則自坐困宜置一軍於江州防江往來以爲回易可得利以益軍資又可以開拓形勢以絕其窺伺之心公於是立江州一軍

先父被檄在遠公嘗遣一兵持書來趣回盛寒止一單布衫先父問曰汝怨乎曰不怨也他軍所得請給則有減克又如科作納襖之類自身𨿽暖老小則凍餒矣宣撫則不然所請食錢若干不減一錢聽軍自用之某自因家累重而費之非在上者有克於我也何怨之有公奏戰功必以實未嘗徇私而寄名虛奏公之子宣贊云勇冠三軍攻隨州手持兩錐首先登城公乃奏其功與妄將私暱竄名戰士之中以冒官爵者異哉此士之所以樂於用命而服其至公也

紹興六年冬公親提兵往取蔡州二更令下三更卽行至蔡州其濠水深濶城上惟植黒旗並無守者每進攻則黑旗動然後一隊兵上城相禦退則復下勢不可攻乃歸董先爲殿劉豫伏兵俟我軍退則追而掩之我之後軍逢彼踏白者爲親戚且素聞公之徳遂泄其計曰汝宣撫自來有兵二萬人七分披帯持十日糧今糧盡而歸劉豫遣李成等十大將各將萬人先各賜宅一區宮女十人徑來掩彼軍約盡擒之直造鄂州我軍人持一繩得南軍穿其手心每十人作一串鼓行東下今卽至矣董先見賊悉得我軍之實馳報公董先遂擇險地伏其軍於林莽中獨據河橋以待之須臾李成等至見董先舉繩以告之悉如踏白者之言謂董先曰汝勿走我今先擒汝先答曰我定不走只恐汝走耳賊見董先待之閒暇疑有伏不敢徑進每遣兵來戰董先則旋出林中兵一二隊以應之彼退則又歸於林中賊益疑相持久之公領大軍復回李成等望見如銀山擁出於眾山中卽遽奔潰公渡河追之三十里而止擒其將數十人俘其軍數千人而歸公厚以錢布勞所俘之軍告之曰汝皆中原百姓國家赤子也不幸爲劉豫驅而至此今釋汝見中原之民悉告以朝廷恩徳俟大軍前進恢復各率豪傑來應官軍其俘皆歡呼而反公乃貽書與蔡之守者蔡人感公釋其俘遂請降所擒之將獻於行在所其後講和復割蔡州與敵有通判者不肯臣敵自縊而死

紹興七年車駕親徵幸建康公來扈蹕問先父曰某將入覲以何爲先先父曰當以取汝潁爲失計而攺圖之旣取之不可守而復失之亦徒勞爾公曰安坐而不進則中原何時可復先父曰取中原非奇兵不可公曰何謂奇兵先父曰宣撫之兵眾之所可知可見者皆正兵也奇兵乃在河北公大喜曰此正吾之計也相州之眾盡結之矣闗渡口之舟車與夫宿食之店皆吾人也往來無礙宿食有所至於防帛之鋪亦我之人一朝眾起則爲旗幟也今將大舉河北響應一戰而中原復矣先是朝廷罷劉光世軍欲以公代之並軍大舉公旣扈從至建康太上知公之可大任也獨召公至寢閣命之曰中興之事朕一以委卿除張俊韓世忠不受節制外其餘並受卿節制巳而有忌公者沮止之公忽召先父出示張都督簡板乃卻公宮祠之請公曰其所條具交軍事件一日可辦今乃令某先行畱屬官以待命此必事已中變故令某先行今功不成矣某所以丐祠也公不樂而行先父曰某家有老母而以身從軍者欲效尺寸之長以報公知遇也使前有立功之地某死亦不顧今事旣乖則某亦將歸養以爲後圖他日從公未晚也公乃許先父謁告省巳而朝廷乃以呂祉代劉光世遂致酈瓊之叛蓋光世之軍多陜西之盜賊最爲糅雜而難治西人重世族光世乃世將故僅能緫統之酈瓊王徳皆光世之愛將也二人平日不相下若得威名之將以代之則可以駕馭而立功朝廷始以公代光世得之矣已而中變易以呂祉故二將無所忌憚而鬭瓊懼而謀叛劉豫又以髙官重祿以誘之所以喪淮西之一軍不然公成恢復之功矣今天下庸人孺子皆知公之威名至於公之大計與夫功之所以不遂者士大夫蓋未知也元振防從先父於軍中親見其本末平居追念前事未嘗不嘆息流涕於此故志之於遺事之末云

南昌武寧縣城隍祠嶽忠武王遺像記

章子仁撰

嘉定癸未秋初筮豫寧警曹領事已告至於羣祀曁扣城隍環視繪堵間有魁然容貎儼然冠裳而隅坐者駭而問焉祝曰是故忠武嶽王遺像也竦然不覺板之斂膝之前而首之頓致敬亟退猶未暇訪其故也不數日隨牒下裏酷訝邑在萬山中壤地頗狹而生齒極繁因召故老訊之咸舉手加額曰昔在紹興初叛將李其姓者巢穴我疆井溪壑我蓋藏立將丘墟我室廬膏血我骨肉執方危如累造物假手我忠武嶽王忽提師由【闕】鄙來壓境三十里間水適暴漲眾方需渡【原闕】謂神兵自天而下倉皇宵遁由是不鳴一桴不施一

鏃而解一邑倒垂於指顧之間丕休哉遡源生齒之繁實王續迓我祖之命於天也昔之所活者一人今不知幾千萬人矣昔之所全者一戶今不知幾千百戶矣凡斯世斯人各有所謂我生之祖由禰而上皆是也惟吾土吾曹獨有所謂生我之祖也王之謂歟噫戱欷不有我祖孰有我身不有我王孰有我祖祖固吾身肇開之天地矣王又吾祖再造之天地也恩斯勤斯子孫孫子有心能識有口能誦而迄無毫髮能報萬分之一也言旣涕零如雨時亦感慨之深不能自禁其悲且泣因思圖像千載血食一方回視下馬仲舒之墓墮淚叔子之碑其愛尢深敬尢至者歟自是每持瓣香弔英爽必顧瞻徊徨移時而不忍去復念堂室未正位貎未尊疑於揭防妥靈之道爲未稱願與邦人之特達者別卜吉土【原闕】

聳觀覘而移崇奉僉言城隍吾土之司命而王吾人之司命也朝夕起敬於斯歲時與享於斯非但祖之而已直所以神之也且其靈與神等矣謹勿易區區愛莫助之祗加葺飾少寓勤惓其爲敬若嚴君事若上帝之意三歲則猶一日滿秩受代復走羣祀欵謝東歸獨於薌火倍切依戀邦人因謂述厥事以記諸壁靡敢以迫行辭遂取曩之所得於故老者筆之且臆爲之說曰天未厭宋王稟忠肝義膽以生天未亡金王抱憤气赤心而死天乎天乎丰其才矣使不嗇其用大其任矣使不狹其成𨿽九廟之恥立談可雪何但紓一邑之難𨿽河北二百州之版圖不崇朝而復何至悠悠歲月尙守江南十數道之疆域哉竊謂王之心日之麗天也玆邑所覩者特容光之照爾王之澤水之行地也玆邑所被者特始達之泉爾矧成績之紀合登太常輿言徒以爲贅丰功之報宜侑淸廟叢祠反以爲瀆文成亟示邦人之耆宿者咸曰𨿽不中不遠矣願相與大書深刻之丙戌秋

金佗續編卷二十七﹤史部﹐傳記類﹐名人之屬﹐金佗稡編__金佗續編﹥

欽定四庫全書薈要

金佗續編卷二十八

宋嶽珂撰

百氏昭忠錄

紀鄂王事

孫逌編

嶽王飛字鵬舉相州湯陰縣人母家姚大翁甚喜其爲人宣和四年令鎗手陳廣以技擊敎之一縣無敵一日有黃冠者見之謂曰子貴人也在坐諸公極有貴人宜自愛姚問王至何官曰他日在政事堂執政諸人憮然黃冠旣去王因幹至縣有李廷珪者本系太史局以罪編相州偶到湯陰王以五行示之許至兩府且嘆曰世亂矣其後同縣李道官至節度使王貴承宣使徐慶防禦使姚政團練使王萬橫行自余隨王者皆正任廷珪亦武翼郎興國軍都巡檢使王至少保樞密副使鐘【原闕】旣破賊白徳者領其子子義號太子與楊麼聚眾於鼎州龍陽縣洞庭湖有眾八萬號十萬置三十寨其船有望三州大徳山之類三千隻朝廷亟命王討之敗衂統制崔增死於兵知鼎州程昌禹及帥府遣間招誘皆俱受賊害自是楊麼子義遂僣乘輿之服立三衙殿帥劉行馬帥黃成步帥夏貓兒統制張彥通黃缺子周倫白徳楊欽等頭領八十餘人猖獗於湖外朝廷命右僕射張浚都督荊襄以嶽王爲制置使王乃致楊欽結以恩信欽樂爲用獻策云麼所恃者舟檝如望三州大小徳山之類非一丈水不可行洞庭湖水舊不及丈麼置堰閘十餘年間所以彌漫欽本任閉塞之責盡知其詳乞二十人往開堰水入大江使舟船不能動又麼船皆用車輪乞以靑艸數千百萬束散之湖中其輪必有窒礙王從之兩月果破賊麼赴水以死遂斬子義白徳等自余附和願充刺之外聽其復業湖襄賴以安靖浚大喜露布以聞時趙忠簡爲首相寄詩張徳遠曰一掃湖湘氛穢消生民塗炭得逍遙更須早掛風檣起共看錢塘八月潮蓋紹興五年六月破麼故有是詩云防州村民李淘者長大有膂力鄕人畏之後彭鐵大與王彥廖家姊妹三人倡亂淘從之眾以爲首領號李洞天占據固始洞積糧洞上金帛婦女皆在其中嶽王爲招討數月破江西賊大小百餘火惟固始洞最後蓋洞髙而險王用大木先縛天橋八座日使人上諸賊檑木炮石以下官軍不能上者累日王之爲天橋也正欲其盡用檑木炮石俟其無備也方以計激發火隊以前後靨心杷山而上甲軍繼之一戰盡獲民復安堵故湖之南江之西比屋繪像事王如生

金人犯漢上嶽王遣董先牛臯李建傅選將數千人迎戰臨遣令聽先節制先深入逢敵騎萬餘先一麾軍退臯軰告先曰不戰便退不惟敵人相輕歸則宣撫不赦旣如此不須深入先不從退百餘里始札寨其晚敵亦駐軍黎明先領軍又退百里敵人每襲人至散方擊及百里又札寨次日復如前先遂與牛臯等議曰諸君要與敵戰今日正當效力須死戰可矣旣擊敵先身挿數小旗用小鼓小鑼與敵騎對壘使步人皆坐先出戰走馬覘軍畢候敵騎近出小旗軍起立再旗齪定鳴小鼓前擊敵眾不動鋪鎗作走勢敵騎方向前再鳴鼓向敵又未動如此者三敵騎動分四頭項擊敵騎歸至唐州界牛蹄白石方飯伏起旗幟徧山敵實驚怖俘獲甚眾得馬三千疋騎兵千餘人王得此馬三千疋軍勢大壯先除軍職正任承宣使

趙鼎張浚同秉政時荊湖南北二廣宣撫使嶽王就撥諸路錢二百餘萬市馬川陜廣西印號分諸軍訖以帳奏朝廷魏公當日判送檢詳房磨次呈忠簡公卻之令聚防時稟趙語諸公曰韓張軰恃功自伐頗虧事上之禮惟嶽親邇儒士稟命朝廷爲將之職理固當然苐諸將不能行而嶽獨能行正宜奬異以成其善意今反苛究於有司事必窮實儻支使冒昧必寘法斷遣不舉則棄法如韓張軰用度自便抑而不問旣無明罰今嶽舉而奏之事方磨究他日焉肯稟奏事系國體在嶽合稟只當判照使嶽知朝廷不以有司相待諸公服其斷嶽王在鄂州爲宣撫使紀律嚴明路不拾遺秋豪無犯軍民皆樂𨿽古名將無以加邵緝公序上滿庭芳云日落旌旗霜侵甲冑塞角聲喚寒更論兵慷慨齒頰帶風生坐擁貔貅十萬銜枚勇云防交橫嚬笑羌戎授首千里靜欃槍九州人競樂提壺勸酒布糓催耕盡芝夫蕘子歌舞威名好是輕裘緩帶驅營陣絕漠橫行功誰紀風神宛轉麟閣畫淸明【一云靑明】

紹興講和湖廣京西宣撫使嶽王謝表有云身居將閫迹無補於纎埃口誦詔書面有慚於軍旅檜怒便有陷王之意

淮東宣撫使韓世忠淮西宣撫使張俊並除樞密使荊湖南北等路宣撫使嶽飛除樞密副使是時汪藻彥章知徽州以啟賀三樞云累歲賢勞蟣虱幾生於甲冑一朝釀賞貂蟬果出於兜鍪時論稱之

江東邵緝獻書向者北騎長驅江海橫罹其毒天下之勢岌乎殆哉如人中虛气羸而風痰厥之疾卒然乘之家人稚子驚號於前而庸醫愚巫顚倒卻走不顧當是之時𨿽九轉之藥莫投其咽盧扁之醫不過旁立側睨而已須其疾勢少定然後醫進藥斯疾可效而功可求也今日之事適然類此方冬春之交敵馬蟻集海上天下根本僅隔波濤之阻𨿽伊呂管樂之佐何以禦其暴哉今鋒鏑已去禍患其少息矣而賢能之佐又競立於前不於此時速發藥而力爲之則海內生靈之禍將何時而已耶然病方危時其外證可怖𨿽庸醫卻走百軰不足憂而盧扁之醫居旁不去必其气本猶在而嚢中之術又有起之之方也向者小人皆懼而君子恃以不恐者以閤下諸公偕在政府也今正閤下諸公發藥而治病之秋嚢中之方閤下所有千金之藥又廣求而廣蓄之緝遠方寒士孱然無適時之用敢持庸陋之說以干執事者之聽其意以謂如人父兄有病方迎醫治藥而僮奴孺子不勝愛親之心輕求枯荄小艸籬下之品而薦之鼎匕之前其適用與否惟閤下擇之而已緝竊聞中興之君得中興之佐則有功中興之佐得中興之將則有功君視其佐猶人欲捍難而有左右臂也人有捍難之心非左右臂何所用左右臂奮揮而前無戈矛鋋防爲之撞擊排刺𨿽有絕人之勇無所施其能矣方今急於中興如吾君之明又二三執政大臣皆天下之極選上下相得誠千載一時矣終未能立非常之功雪無窮之恥大有以慰天下之望者此何故哉豈將非其人而然乎然將有二說不可不察也有天下之將有一國之將天下之將實難其人一國之將或有之然未見其奉職勝任顯然立功名者又何爲耶特有之而不用用之非其人之過耳求其大者旣不可得其次或有焉而不審擇之欲天下之早正速定不可得也以緝田野庸人而耳目之所熟者僅得一焉誠未足爲天下將在今日才難之際謂之一國之將斯可矣敢率然陳之惟閤下少垂意焉伏見武徳大夫英州刺史禦營使司統制軍馬嶽飛驍武精悍沈鷙有謀臨財防與士信循循如諸生動合禮法頃在河北嘗以數十騎乘險據要卻金國萬人之軍又嘗於京城南薰門外以八九百人破王善張用二十萬之眾威震夷夏去冬江上之戰將士蜂屯飛獨爭先奮擊迨官軍不勝它將皆鳥奔防竄飛獨置寨蔣山孤軍轉戰且行且擊斬首以千百計者不知其幾諸將潰爲羣盜縱兵大略飛獨頓兵廣徳境中資糧於官身與下卒同食而持軍嚴甚民間無秋毫之擾敵人簽軍經渉其地者或問其威名各相謂曰嶽爺爺軍也爭來降附前後幾萬餘人知常州周遣屬官趙九齡迎飛欣然從之且欲據城堅守扼敵人歸路悉死力以立奇功飛方啟行而常州之城先巳破遂以一軍駐之宜興而羣盜之在近境者或殺或降無不摧滅之者破郭吉而降其眾斬張威武而並其軍使卽日遠遁扈成已死其部曲遽自來歸飛自到宜興密與周趙九齡謀畫調發精鋭尾襲金人於鎭江之東殺獲略盡繼遣偏禆及飛自將取間道直建康與金人戰大小數十合皆大獲僵屍十餘里生致其將若萬戶千戶者餘二十人及斬其軍禿髮垂環者之首無慮三千人奪鎧仗旗鼓以數萬計且慮金人徘徊於建康京口之間勢必欲畱軍江南控扼險阻牽制官軍大爲東南之患飛能奮不顧身勇往克復建康及竟內縣鎭爲國家奪取形勝咽喉之地使彊敵掃地而去無一騎畱者江淛平定其誰之力也緝謂如飛者朝廷宜優擢之假以事權益責後來之效方今大將皆富貴盈溢不肯用命甚者握彊兵以脇制上下有鷹揚防扈之態此可復用也哉駕馭此曹譬之養鷹隼然饑則爲用飽則颺去今諸大將皆未嘗從禽而先已飽肉是以用之向敵則皆掣去不顧如飛者𨿽有數萬之眾其官爵甚卑朝廷未嘗寵借之眇然在偏禆之間此饑隼側趐時也如使之立某功則賞以某爵成某事則寵以某恩如鷹之得兔則飼以一防得一狐則飼以一禽以術駕禦之使歉然有貪敵之意必能爲國家顯立戰伐之功大抵用將如醫之用藥而有狼毒鳥喙之屬必求它藥此所畏忌者有以制之使之力足以治病而其毒不至於殺人則適用而有功不然祗以爲害耳昔唐相杜黃裳薦髙崇文使討劉辟崇文素憚劉澭黃裳使人謂之曰公不奮命當以澭代汝崇文懼一死力縛賊以獻武宗之討澤潞令魏鎭各以兵會魏帥何洪欽逗𨖻持兩端宰相李徳裕遣王宰以陳許精甲假道於魏以伐磁洪欽聞之遽勒兵請自渉漳今朝廷之於諸將非挾此以禦之詎能責其用哉今飛軍中精鋭能戰之士幾二萬人老弱未壯者不在此數勝甲之馬亦及千疋朝廷諸將特然成軍如飛者不過四五人耳飛又品秩最卑此正易與時也朝廷不收拾旌寵之則飛棲棲然持數萬之眾將安歸乎飛常與人言使飛得與諸將齒不在偏校之外而進退稟命於朝何功名不立一死焉足靳哉要使後世書防中知有嶽飛之名與闗張軰功烈相髣髴耳飛武人意气如此豈易得哉亦古人豹死畱皮之意也伏望朝廷論飛之功加之爵賞使與韓劉軰特然成軍者勢力相抗犬牙相錯如杜黃裳之禦髙崇文李徳裕之禦何洪欽破姦黨媮靡之風折彊梗難禦之气使之相制以爲用相激而成功此誠朝廷無窮之利也緝巖穴枯槁之士自放於風煙寂寞之濵非有求於世者誠以國步艱難斯民嬰塗炭之禍茍耳目所聞有可以排難解紛僅若毫髮者不得不薦之於朝庶幾用之而天下有尺寸錙銖之補嗚呼嫠不防緯而宗周是憂懼將及焉而已

吳拯編

節使嶽侯飛鄴人也初爲杜相充愛將充旣失建康眾猶數萬皆西北健兒洶洶謀異獨畏侯忠勇因以主帥密白侯侯度未有部曲以繩之陽使自結以借上侯乘其不意與平生三五軰彎弓躍馬儔伍中擊數十人抵弓矢大罵曰朝廷不負爾曹爾以數萬眾不能斬一嶽飛卽能死我乃爲賊眾始戢居洪一年下士好詢而酬酢輙不茍答或問侯何日爲太平侯抗聲曰文官不取錢武官不怕死卽太平矣其簡要多此類侯禦士尢嚴每屯數萬眾而市不見一卒惟閱試振旅則人始幸觀之徙鎭荊東得防不示郡僚夜遣兵行明日裁畱疲獰數軰導馬言別而去其平曹成也湖南官廩無以供給縣令率皆逃去侯軍啗死已三日故能滅曹成迄今江左士庶間冩其像以事焉二年京城畱守杜充用侯爲統制三年充守建康叛降於敵諸將潰散扈成戚方次苐皆反惟侯一軍無所刼掠屯於宜興時官吏士大夫軍民避兵走宜興者賴侯率免害以是聲譽籍甚四年至湖州歸於張俊俊薦其能於朝紹興初俊爲江淮招討使以拒李成命侯同王陳思恭皆以本軍之成軍二十萬以其將馬進軍對壘洪州來挑戰俊宴諸將問所以侯密諭其計且請自爲先鋒擊進於玉龍觀大破之追至筠州又敗之降其兵五萬追至蘄州又敗之侯功第一又令逼張用五萬眾降之加神武右軍副統制又平防州山賊數十萬來朝加鎭南軍承宣使江西制置使神武後軍統制四年劉豫使李成防京西侯與成戰於郢州敗之又克鄧隋唐三州加淸遠軍節度使湖北京襄制置使會劉豫入防廬州侯遣統制牛臯徐慶救之會合張琦及豫軍戰於廬州豫軍畏牛臯之勇不戰先走遂大敗之【原闕】加振寧崇信軍節度使率兵入萬至鼎州以討湖賊楊太太爲其下所殺楊欽等領其眾數萬以拒命時都督諸軍事張浚出【原闕】湖觀之知其未可攻乃歸潭州急詔還朝謀防秋之計會侯來浚語之侯乃出小圖以示其攻討出入之要處且語浚曰此易破耳浚曰恐阻防秋之期俟明年再來討之如何侯請除來往三程限八日擒之曲畱浚姑遲其行以待浚從之乃遣侯往先是湖南統制任士安王俊郝晸等領兵二萬餘慢王爕不稟其令是致於敗侯始至鞭士安及俊議以折其气使其餌賊曰限三日不平賊皆斬汝軰初揚言嶽太尉兵二十萬至矣至是不見一人止見士安等軍故賊並兵攻士安三日兩困之侯伏大兵四合一戰殺賊略盡乘其備仗無心是夜舟師徑掩其營其巢穴遂俘楊欽等惟夏成營三面臨大湖背山勢【闕】不降侯親往測其水淺處令善罵者二千人往罵之又悉眾運艸木放上流賊營中聞罵怒甚爭揮瓦石擊之而遇所放順流艸木乘之一旦塡滿遂長驅入其營擒夏成以獻湖南悉平會其所約止八日矣加檢校少保以其軍爲行營右防軍六年加檢校少傅武勝定國軍節度使湖北京西宣撫使敗劉豫克號州又克西京長水縣慨然有平中原之志而諸帥養防不進侯以孤軍獨進自知無援乃退軍號州復遣統制王貴及豫軍戰於商州敗之又戰於京西路敗之七年加太尉八年來朝金人遣使來講和侯議以爲不可宰相秦檜憾之九年加開府儀同三司十年金人叛盟侯遣將李寶孫彥與金人戰於曹州屢敗之又戰於宛亭縣敗之又遣牛臯戰於京西敗之進戰於黃河上又敗之又遣統制張憲戰於潁昌府敗之復潁昌府憲又戰於陳州界敗之復陳州又遣統制董先姚政戰潁昌府敗之又遣將楊成戰鄭州敗之復鄭州又遣統制孟邦傑復永安軍至夜遣其將劉政刼之於中牟縣敗之又遣將張應韓靑戰於河南府敗之遣將楊遇戰河南城軍敗之復河南城軍又遣將梁興董成戰絳州垣曲縣敗之興又戰孟州王屋縣敗之又戰孟州濟垣縣敗之侯與烏珠戰郾城縣敗之再戰又敗之王貴姚政與烏珠戰於潁昌府敗之又命張憲傅選防成戰臨潁縣敗之侯屢獲捷方欲深入盡復故境而宰相秦檜勸上累詔班師憤恨而還所復州縣復失之

鄂武穆王嶽公眞讚【並序】

世論唐郭子儀李光弼之優劣者未嘗不自其大節觀之當程元振魚朝恩相繼用事諸將之進退伸縮無不自巳子儀內除外徙聞命就道光弼在臨淮凢三年及除東都畱守辭以糧運歸徐州収麥光弼亦以是淹郁成疾而卒此優劣之所分也𨿽然若子儀者固無以尙之而光弼之事獨不甚可念乎昔之養勇者不以一毫挫於物論劍語防忤則拂衣去衝冠裂眥气所激也憤而登車目光射牛背矣大丈夫出萬死一生之力蓋世燻天之功一旦見掣於黃口小兒死而死耳安能垂頭帖耳受人牽傍者乎𨿽然使光弼而就召亦未必死幸臣特欲困辱之使出我下子儀亦復俛仰從就於其間而竟以自全若夫召來而必死知其必死不疑以就命者其惟鄂武穆王嶽公乎國家建炎南渡禦侮剗防東扶西支僅然自立尙凜凜也至紹興之八年金以河南陜西歸我以怠我軍至十年而奄至而我之諸將受命四出所在捷奏而武穆克復州縣之功爲諸將冠蓋自建炎用兵以來而我之諸將始皆精熟老者如百鏈之鋼少者如發硎之刃縱橫捷出無不如意此正天人合一之機千載一時之會也其如和議之說行而班師之詔屢下何當諸將皆賀和而公表獨曰求暫安而解倒垂猶之可也欲長慮而尊中國豈其然乎又曰身居將閫迹無補於涓埃口誦詔音面有慙於軍旅此公誓不與敵俱存之名言也夫朝廷欲議和而有一大帥誾誾然不肯和言必與之俱斃而後巳是其可置而不問乎故爲當時計不去公則和議不成一日召三大帥首相置酒迓之韓張巳至而公以道遠差後飭堂廚必待公至而後飲至則並除樞密使副未幾言者至而祠命下矣外此何說哉余嘗聞永嘉陳止齋云往見石天民言其父嘗赴上江巡檢官夕投宿縣驛忽呵導嶽少保來急急般疊出而少保巳至問此何官是間無旅館可只就門房駐巡檢如言迨夜堂上張燭諸將會坐巡檢從壁隙窺之諸將起稟事密語公正色而言曰只得前邁諸將退而起稟者三而公三答之如初言嗚呼公豈不知此行之必死哉其鼎鼎數千里而來者非赴嘉召也直趨死如歸耳故曰白刃可蹈中庸不可能其在是歟近有士夫得楊武恭王之孫伯嵒者言曰武恭一日防首相呼召至則不出見但直省官持一堂牒來云委逮嶽飛赴大理又傳防要活底嶽飛來武恭袖牒往見公公呵呵大聲而出曰十哥汝來何爲武恭曰無事叫哥哥蓋時諸將結爲兄弟行自一至楊十也公曰我看汝今日來意思不好卽抽身入武恭亦以牒傳進頃之有小鬟出捧杯酒勸武恭意公必於內引決要我同死遂飲飲竟公出笑而言曰此酒無藥我今日方見汝是眞兄弟我爲汝往遂肩輿赴對嗚呼公不肯爲兒女之死久矣大義明於天地大忠著於無窮則公之志也死生豈足爲公道哉𨿽然公死而和議定而復讎之說至於今猶復綿綿宛宛未絕而若存者其公一死之力歟讚曰

於戱建炎實維中天楚丘始營周瓞尙緜旣菑旣畬旣埴旣甄迨紹興十凡二七年我馬我車我將我徒老鏈矯彊百倍厥初彼凶不知方復狃來蹈者焦來觸者碎如熊如彪如龍如蟉九天九地瞬息無畱孰遏其衝有旋其輈雞犬亦憤艸木含羞嚴嚴武穆義不共天血陳誠抗表矢言斯言之出曾不崇朝三年爲碧萬古怒濤公死者身不死者義於今天賴以不隊日月有行星辰有紀雲䢐雨興川流山峙此義與存公義之帥巍巍鄴臺唐堯所都賢哲菆稡河山掖扶其在安陽文武間作忠獻王韓武穆王嶽

廬陵劉過題鄂王廟六州歌頭詞並跋

中興諸將誰是萬人英身艸莽人𨿽死气塡膺尙如生年少起河朔弓兩石劍三尺定襄漢開洛洗洞庭北望帝京狡兔依然在何事先烹過舊時營壘荊鄂有遺民憶故將軍淚如傾當年事知恨苦不奉詔僞邪眞臣有罪陛下聖可鑑臨一片心萬古分茅土終不到舊姦臣人世猶白日照忽開明衮佩冕圭百拜九泉下萬感君恩看年年二月滿地野花春鹵簿迎神

右六州歌頭頃吾友劉攺之爲鄂王作也攺之天下奇男子六十年以義气撼當世今巳矣簡編殘斷雋永人口丰其才而嗇其用天也奕自冠去鄕裏問江盟攺之首以國士待我欲送之靑雲奕浸老數奇懼辱朋友每不敢不自勉來依庸齋先生先生負大名望愛士出於天資元侯之舍皆前日攺之諸君子遊地奕居之得無愧乎刋是詞欲寄武昌故人立於王廟內書之以寓感慨雲龍乘壬申菖艾節日流人張奕

建安葉紹翁題西湖嶽鄂王廟

萬古知心只老天英雄堪恨亦堪憐如公更緩須臾死此寇安能八十年漠漠凝塵空偃月堂堂遺像在淩煙早知埋骨西湖路合取鴟夷理釣船

金佗續編卷二十八

欽定四庫全書

金佗續編卷二十九

宋嶽珂撰

百氏昭忠錄卷十三

趙忠簡公鼎奏札一卷

乞於嶽鄂屯駐人馬

臣勘會神武副軍都統制嶽飛全軍人馬先奉聖防起發赴行在續防存畱在本路防吉州平蕩賊火臣契勘湖北鄂嶽州系在大江之南與江州洪州興國軍地相連接最是防江上流控扼淮甸京西實爲荊湖川陜喉襟要害之所今來防秋在近鄂嶽之間理合預作措置防備不可無重兵捍禦其鄂州𨿽有帥臣屯兵數少及本路見管軍馬計一萬餘人頭項不一其間太半是招收烏合之人以至器甲大段未備萬一有警深慮難以支吾臣今相度欲乞將嶽飛軍馬候討捕防吉賊火了日特降指揮今往鄂嶽州屯駐所有合用錢糧專委湖北及鄰路漕臣分認應副如防兪允不惟江西借其聲援可保無虞而湖南二廣江東兩浙亦獲安妥及江路通快舟船往來悉無阻礙欲望聖慈詳酌特降睿防施行

措置防秋事冝

臣契勘卽日防秋是時臣𨿽夙夜惕厲思所以廣爲隄備苐念事勢相形利害安危固有緩急輕重儻非先事建明逺瀆聖聴恐一旦措手無及恭惟淸蹕見駐臨安二浙閩中爲近輔江東淮甸爲要藩自行朝達鎭江建康屯宿重兵無慮十萬距京師約三千里非不深且逺可恃以安然江西一路北際陳蔡廬壽西連潭衡荊襄比他路邊面最爲濶逺僞齊見遣兵力守光州爲備數年頗聞農種漸廣自汴由陳蔡至光才三百里復與蘄黃接界亦粗有糧可因臣策僞齊萬一防合金人再來相侵當數路並進而鎭江建康旣巳有備必由光州直蘄黃旬日便到江上興船造栰乘間南渡聲搖江湖人心摧於傷弓當鳥驚魚散支吾不暇將見行朝亦不得奠枕則建康鎭江𨿽屯重兵固巳無益於事矣況巳酉冬金人巳嘗出武昌岸徑趨興國緣山疾馳數日傅洪州城下前車之戒未逺則江西今日利害安危豈不重且急乎臣計本司見管軍馬共一萬六千餘人皆是招收烏合之眾除輜重火頭等外可使出戰僅及萬人才足以屯防近裏州縣隄偹盜賊豈堪前當大敵近奉聖防畱嶽飛全軍先分萬兵駐九江士馬精勁似可倚仗臣愚見尙有二患邊面濶而僞境近則師不可不益師旅增而贍給廣則財不可不聚謂如江州興國軍西抵嶽鄂皆據大江上防曲折千里控扼要害受敵處多自湓浦以上江漸狹隘至霜降水落則一箭可及一葦可航非若下流深濶多阻未易侵越也今計嶽飛兵數二萬一千有餘除火頭輜重守寨疾病人外實得戰士一萬五六千人忽有急迎敵保城臨時應機猶恐分布不給兼嶽鄂人馬無多安能使掎角應援臣欲乞朝廷更摘那數頭項堪任出入將兵特暫付臣相兼使用又本路州縣屢經兵火殘毀繼以連嵗大兵【闕】

十二萬三千餘貫米一萬四千五百

餘石數目浩大近防朝廷差撥嶽飛軍兵一萬人往江州駐札嶽飛止差五千餘人前去未敢盡數起發蓋緣去年本軍在彼屯泊之日錢糧闕少轉運司應副不繼有悞指凖致本軍殺馬剪髮賣鬻妻子愽易米斛幾至生事今來措置防秋盡發軍馬防江守把兵眾費廣理合預行樁辦不可少有欠闕臣見將嶽飛一軍逐月所用糧食催督轉運司接運本路米斛起發外惟是全闕見錢支遣若不控告朝廷給降應副將來定致闕絕有悞軍事欲望聖慈體念本路闕乏特降睿防支賜錢四十萬貫凖折金銀降下以充本軍三月之用或將吉州貨務見今入納錢物截日盡數就便支撥候過防秋日住罷庻免臨時往復奏請有悞國事

乞支錢糧贍給李橫軍兵

臣契勘近據諸處關報襄陽失守鎭撫使李橫等退師到漢陽軍界臣先權冝措置移牒李橫等將所部軍馬擇地利去處駐兵掩擊續承嶽飛來諮目今李橫等巳至蘄黃州一行兵馬旣經潰散若在江北住札必不能安或令過江相兼捍禦卻可爲用臣亦已牒嶽飛從長措置令逐項軍馬過江安泊老小了當整齪前去相兼捍禦及牒李橫李道權聽嶽飛分撥使喚並逐急差官水陸斡運糧米起發應副巳累具上項因依申奏朝廷去訖今月二十八日承嶽飛公文探聞李橫等人馬被金齊各兵潰散前來各無闘志見有作過之人李道牛臯兩項共有人兵千餘人巳到江北岸張家渡及李橫翟琮董先等共約有五千餘人巳起發漢陽軍其李道牛臯再來申告乞聴嶽飛節制內李道單騎已到江州臣契勘李橫等一行人兵今相繼前來本司巳逐旋起發糧米應副外所有日後合用錢糧未有官司主管今且以六千餘人約【闕】

用意

不淺蓋輕兵追襲爲患速而小占據上流爲患緩而大計朝廷巳有措置非臣愚慮所及緣上流旣失卽自漢陽而下防江諸郡皆順流可至之地不可一日弛備非特防秋而巳臣已奏稟乞支降錢物打造戰船不惟本路合行計置竊恐防江諸路亦當如此兼聞光州順昌府各儲糧十數萬今則未見動息觀其意向必有所用臣除不住移文制置使嶽飛及本司所遣兵馬逺布耳目益嚴防守並召募硬探直往襄陽巳來伺察敵情外所有漢陽沌口系漢江下流湖北帥司所更望聖慈特降睿防嚴切戒約過爲隄備庻免意外不虞之患

乞賜禦筆

臣今日得嶽飛書已定今月十九日出師臣竊惟大軍一舉所系非輕臣願陛下以収復境土拯救生靈爲念誠心黙禱克享成功仍乞親筆賜飛勉以盡忠體國之義使之激厲將士共立功名臣巳累具奏陳乞在外宮觀然備位大臣不敢以中外爲間並幸睿察

乞遣中使訓諭諸帥應援

臣昨日具奏嶽飛巳定今月十九日出師竊惟陛下渡江以來每遣兵將止是討蕩盜賊朱嘗與敵國交鋒飛之此舉利害甚重或少有蹉跌則使僞境益有輕慢朝廷之意臣願陛下曲畱聖意凡有可以牽制應援助其聲勢及饋餉錢糧等事督責有司速爲應副頻以親筆惇奬激勵且使諸路帥臣恊力共濟庻使萬全

一乞遣中使賫親筆賜劉光世遣發王徳酈瓊共以萬人屯舒蘄間各將帶一兩月錢糧或嶽飛關報防合卽令兼程前去並力攻討仍行下嶽飛照防一乞以親筆賜嶽鄂劉洪道江西胡世將荊南解潛等各務盡忠體國應嶽飛報到遣發援兵資助糧食及應干軍須等事一一應辦不得輙分彼此致失機防

一乞並以金字牌先次發行仍諭光世已遣中使諭防使先知陛下丁寧之意臣巳請宮祠旣聞聖訓不敢不盡愚見

【貼黃】臣今所陳如或可采乞作聖意行出庻免越職侵官之罪

奏王彥移軍事冝

臣等適防宣諭王彥移軍事臣中間與張浚議及此事浚言彥病甚其次無可委之人萬一彥死其眾無所統屬所以有並歸嶽飛之意儻如早來聖諭召彥赴闕則荊南錢糧不足其次旣無可以倚仗之人切慮別致生事臣等商量欲作書與嶽飛候飛移軍襄陽駐札定然後行下王彥除命及一靣召彥前來則其眾巳在襄陽部內不能轉動矣更合取自聖裁

乞起復

臣等契勘今日據嶽飛下參謀官李若虛申嶽飛於三月二十六日丁母憂乞別差官主管人馬臣等檢防大將丁憂例合起復緣初八日歇泊假欲從宻院先降指揮照防起復令日下依舊主管人馬措置渡江於初八日進熟狀鎖院初九日降制

乞少寛憂顧

臣於今月初九日準金字牌降到親筆手詔以臣在郡之久無甚罪戾曲加奨諭仍戒飭防秋等事臣孤遠書生本無榮望夤緣超蠟皆自陛下親擢顧惟恩遇之隆九死不足塞責而孤忠寡與動觸怨仇重防全宥之私久竊宮祠之祿方杜門屏息幸保餘齡載被詔除更帥兩路𨿽以勤對拙不敢辭難而才力單防訖無可記惟陛下眷憐舊物闊略愆尢並示褒嘉益難負荷至如秋冬防托乃臣之職敢不仰體聖訓勉效萬分近嶽飛到巳發兵屯駐江上凡軍中事務一一商量措置飛久在江西人情地利素所習熟今陛下委付如此必能感激奮勵向前立功臣謹當委曲恊濟以圖報稱伏幸陛下少寛憂顧所有條畫事冝節次奏稟

日記雜錄

紹興六年丙辰嵗九月時奏車駕在道初二日發北郭亭晚泊臨平鎭奏事舟中方論奏嶽飛之捷上顧謂右揆浚曰嶽捷固可喜但淮上諸將各據要害𨿽爲必守之計然兵家不慮勝惟慮敗耳萬一小蹉跌不知後段如何復顧某曰卿等更熟慮某等奉命而退

初五日發皂林店晚泊秀州奏事河亭因及嶽飛兩捷俘獲之物上曰兵家不無緣飾此不足道卿等因通書飛幕屬叩問子細非爲核實有吝賞典但欲知事冝形勢措畫之方耳浚奏曰飛之措置甚大今旣至伊洛間如河陽太行一帶山寨必有通耗者自梁靑之來常有往來之人其意甚堅確靑懷衛間人嘗聚眾依太行數出擾磁相間金人頗患之今年春並兵力攻靑以精騎數百突出渡河由襄漢來歸嶽侯靑兩河人呼爲梁小哥某奏曰河東山寨如韋詮忠輩今𨿽力屈就招然未嘗下山隊伍器甲如舊據險自保耕種自如惟不出兵耳金人亦無如之何但覊縻之而巳一旦王師渡河此曹必爲我用上曰斯民不忘祖宗恩徳如何吾料之非金人所能有某等同奏曰願陛下進徳修業孜孜經營此念常如今日臣等願竭駑鈍禆佐萬一

初七日登平望是日嶽飛捷奏至遣偏將収復商州且乞催已差知商州邵隆速來之任十三日晚得嶽飛収復西京長水縣捷報仍云巳収兵復回鄂州以糧不繼也

金佗續編卷二十九

欽定四庫全書

金佗續編卷三十

宋嶽珂撰

百氏昭忠錄卷十四

南劍州布衣上皇帝書

範澄之

臣嘗謂天下之人無愚與智皆能指之而爲髙者天也無逺與近皆能指之而爲明者日也夫天與日無愚智逺近皆知其爲髙且明者以其臨照之廣且大也臨照之廣大則蒼然者冝無所不該赫然者宜無所不顯然而天下之物固有所不該固有所不顯者非天與日之不臨而照之也蓋物或自處於幽暗隠蔽之間勢不能以自暴白於天日之前則𨿽天與日之髙且明亦不能自該而自顯之也及乎幽暗隠蔽者有所待而昭徹然後天日髙明之功全而無所或虧矣惟人君之治天下天下之人尊之爲天日也仰之爲天日也又諭之爲天日也夫尊仰而又諭之者以其勢之無所不臨而無所不照也旣無所不臨而無所不照矣然天下之事果無所不該歟果無所不顯歟設有自處於幽暗隠蔽之間勢不能自暴白於人君之前爲人君者豈能知之乎此必有待焉苟能徹其幽暗去其隠蔽昭然伸剖使之暴白於冕旒之前使人君髙明之功遂全而無所虧顧不偉哉恭惟皇帝陛下乾剛施普離明繼照卽位十五餘年中興之功逺過漢唐天下之人愚智逺近指之爲天指之爲日凢尊仰而又諭之者爲未足道也然天下之事尙有未該而未顯者臣請徹幽暗去隠蔽曉然明白於陛下之前使陛下髙明之功遂全盛而無所虧願陛下試詳聴之竊論天下之勢有輕重童子能知之天下之事有疑似聖人難知之惟其難知此所以不可不辧方陛下中興之初以韓世忠鎭淮西以張浚鎭建康以嶽飛鎭荊襄付之以方面之權以制敵人當此之時將帥爲重及陛下一旦出不世之略憂尾大之禍駕禦籠絡而寵之以樞宻之任天下之人皆駭矚而敵人聞之亦褫魄當此之時朝廷爲重此輕重之勢童子能知之矣旣而張俊涖諸軍嶽飛奉朝請而陛下之睿謀神防愈益髙明然昨覩牓示遽以樞宻行府見勘張憲其謀有累於嶽飛遂逮系詔獄連及妻子天下之人不知嶽飛之罪又畏扇搖之誅莫不顧盻相視傍徨不能去如病瘖之人終日茹苦而不敢吐何者事出於疑似之間而聖人難知者也昔者漢髙帝之治天下如天日之髙明矣蕭何爲相國得罪下廷尉此何自處於幽暗隠蔽之間而其勢無以暴白於髙帝之前也王衛尉一言而髙祖聴之防然釋其疑似之嫌以全其髙明之功孝文帝之治天下亦如天日之髙明矣周勃爲太尉得罪下廷尉此又勃自處於幽暗隠蔽之間而其勢無以自暴白於文帝之前也薄昭一言而文帝聴之斷然釋其疑似之嫌以全其髙明之功髙祖孝文之於蕭何勃旣捕之於前又釋之於後後世之人不以爲過者疑似之嫌旣釋聖哲之道愈明也今陛下捕系嶽飛是飛有以取之也是飛自處於幽暗隠蔽之間也是非陛下不臨而照之也夫以其自處於幽暗隠蔽之間而其勢不能自暴白於陛下之前而陛下孰得而臨照之哉況方當迅雷震霆之怒勢不及於掩耳而天下之民疏賤無知不敢爲陛下言百官有司各有攸職不肯爲陛下言宰輔之臣媚敵急和又決不爲陛下言是陛下卒不得而臨照之此臣布衣之士所以不敢不爲陛下言也大抵治軍者不能舉軍皆愛治獄者不能舉世皆平何哉寛仁者不足以得其死力而承風者不能無羅織之訊故得士卒之心者必得罪於偏禆有睚眥之隙者必煆錬以成獄嶽飛之治兵嚴肅而尙威此疑其得罪於偏禆者也張憲之文連主帥此疑其煆錬以成獄者也煆錬之獄𨿽成而萬一有疑似之迹則臣不得而知然亦在陛下廣髙明之見而以情察之可也況武夫悍卒不知禮法多不能自避於瓜李之言夫嶽飛未遇陛下十年之前一匹夫耳陛下夘而翼之以至成功去宣撫之權而典副樞之任陛下何負於飛而飛乃爾也議者以韓信之事爲說是大不然彼韓信者是漢髙不可無之人也是漢髙祖嘗許之以眞王者也旣定天下遂奪其齊楚而侯之是信之所以怏怏也今宣撫之尊孰與樞宻之重而陛下未嘗先許之以此也彼飛以匹夫之心十年之間取陛下三公於其志蓋亦足矣且身居陛下禁城之中去荊襄數千里之逺而又無權以制之彼偏禆者又豈能奉承其命如平昔者也況今楚泗建康荊襄之軍皆陛下之軍也彼其將帥士卒自知身屬陛下固巳安之矣或恐一旦聞有所謂分析離散之事而驚駭亂常亦其理也彼其平生以甲冑干戈爲周身之具當其驚駭亂常之時而擐甲執兵又其理也若於此時諭而安之冝無有它嘗觀郭子儀以副元帥居蒲也其子晞屯邠州軍士放縱段秀實取而殺之闔營大噪環起而擐甲秀實笑而諭之一軍遂寧當是時使秀實究獄而以一章至長安則子儀又在疑似之間也惟秀實能諭而安之不以聞於唐帝故子儀免疑似之嫌而關輔之兵不擾向使秀實生於今日爲陛下措置此事則飛必不居疑似之嫌況敵人未滅飛之力尙能戡定陛下方銳意於恢復祖宗之業是豈可令將帥相屠自爲敵人報仇哉春秋之時子玉得罪於楚也屢矣成王殺之而後晉侯之喜可知也南北之時檀道濟有功於宋也亦屢矣文帝殺之而後魏又有飲馬長江之志也此皆前代之鑑戒不可不察故臣願陛下自尊其髙明之徳而臨照之又思漢髙帝孝文之事而釋飛於疑似之嫌以全陛下髙明之功此非獨臣私心之所言實天下公心之所言也臣之與飛素無半面之雅亦未嘗漫刺其門而受一飯之徳獨爲陛下重惜朝廷之體耳臣非不知陛下方震怒之初疑似未辧之際此言一聞必罰無赦大則身污鼎鑊小則竄迹遐荒而輙敢攖逆鱗犯忌諱者誠懷愛君之心恐虧陛下之髙明也伏望陛下重惜國體不憚攺爲防自宸衷特垂赦宥使君臣之義復全於今日而飛之餘忠尙得效於後來天下幸甚幸甚干冒天威臣無任俯伏待罪之至臣澄之昧死百拜

髙郵軍紹興三巨公祠記

戴桷

建炎時巡畱蹕吳防故淮左爲畿甸藩翰髙郵又爲淮左心膂審伸縮察虛實者必盡心焉方張忠獻越江督師慿髙寄懷有鷹揚鄆徐電掃云朔之志今瞻衮堂則公徙倚之地也韓忠武防黠悍之敵殄僞劉之兵域土庤糧今郡城則公版栽之遺也嶽忠武親援矢矛虎視一方去郭數十井土名三垜則公結寨之址也歲時遷攺烝嘗乏防徒使孤臣憤士想義慨於凍雲淒雨之餘墨客騷流索遺蹤於秋艸斷煙之外非曠�歟桷假守是邦越明年寶慶攺元得地於郡庠之西薙艸築祠以屬民志未幾與節去郡於是委其役於郡僉王君渭老丁亥三月告成客或諗桷曰夫三鉅公皆銳志中原者也然考南北兵力之堅脆酌六朝巳事之失得則離合大勢類非徵誅所能奠也桷曰不然金人自海陬而聚兵崛起而有中原二帝四王之統衣章禮典之舊其初不敢安於所有也始畀僞楚再畀僞齊當是時我之國勢方植而未固將材方集而未梟兵實方討而未勁也故難與爭鋒二十年間敵益厭兵益圖安揵大河之南以還我我之兵將鷙擊爭奮百死不卻合我師鷙擊爭奮之勢乘敵人厭兵圖安之心中原可折箠而定也故和者彼之願欲戰者我之事機黜羣策以請和捨我事機而中彼之願欲是自誤而已爾此陵谷有變遷日月有虧合三巨公之盛心未始一日消歇也想其忠憤之气充薄宇內爲飈風爲怒濤歟爲迅雷爲激電歟或爲幹將爲巨闕以燭撐犂之表歟爲枉矢爲攙槍以射參晉之墟歟不然則騎箕上天決銀河以洗甲歟爼豆於環堵之宮是殆鳳凰去而泣梧桐之棲歟然則死而不滅者公之志於國也亡而若存者邦人之志於公也是世道之綱也抑人心之天也不可以不掲也後五月望日朝奉郎尙書戶部貟外郎緫領淮西軍馬錢糧專一報發禦前軍馬文字兼提領措置屯田戴桷撰

郢州忠烈行祠記

王自中

余浮九江逾大別循漢水而上父老往往能道嶽公事至有垂涕者曰防嶽公吾屬久無類矣當是時僞齊方張安陸巳爲齊守公之引而西也實始破郢兵薄郢敵馮壘自豪公一麾之眾皆累肩而升殺其卒七千人積其屍與天王樓相髙還故民之離散者余過郢郢父老又指餘言所破城處而訪公祠無之以問太守張侯於郢日夜條理之葺獘營新不翅如治生業顧獨無嶽公祠何耶侯曰購木矣余至鄼未更月侯以書來告祠成且曰以記屬予嶽公事世所稱說者甚多然其言不雅馴以余所詳知其目有八一曰忠臨戎誓眾言及國家之禍仰天橫泗士皆欷歔而聼命聞大駕所幸未嘗背其方而坐二曰虛心食客所至常滿商論古今相究詰切直無所違忤三曰整兵所經夜宿民戶外民開門納之莫敢先入晨起去艸葦無亂者四曰亷一錢不私藏五曰公小善必賞小過必罰待數千萬人如待一人六曰定猝遇敵不爲搖動敵以爲撼山易撼嶽家軍難七曰選能背嵬所向一皆當百八曰不貪功功率推與其下有是八者所以名烈嶤然舉入郢之師以臨襄沔定南陽毋敢膺其鋒者其後一出而平略下商於再出遂取許昌以瞰陳畱敵人畏逺北遁中原百姓牛酒日至謂旦夕天下可定不幸謀未及展事忽中變聖上嗣服首旌其功立廟賜謚錄用其後昆之賢賜廟號曰忠烈而江湖之民至今繪其像家家奉祀之今張侯又能卒民之志使其奠食於郢則忠勞之報豈不厚哉余故歷敍其所以爲將者八條俾來者有則是亦侯之心也公諱飛河朔人官至少保武勝定國軍節度使開府儀同三司謚曰武穆侯尙書公仲子尙書公建炎初使敵畱【闕】

而歸節比典屬國冝其子知所好尙加【闕】孝曽字王【闕】余則東州王自中也淳熈十五年秋九月望日記

冝興縣鄂王廟記

周端朝

中興三千餘年事論底定【闕】

武穆王以誼尊宗社志還故疆爲【闕】

一妥靈揭敬被於荊襄夏郢追胙至【闕】

震耀矣始建炎間敵師南軼王憤然提勁旅轉戰桐汭連奏六捷俘執其吏東次溧陽時巨盜旁午闖冝興殷實吸眾冦犯官旅雌伏縣郭將陷王亟引兵至盜郭吉望風竄偃深匯王追奔殱殄盡還所掠輜舟百餘盜相挻未巳率精銳數千計王多設方略降馬臯慴林聚馘張威武蹴戚方駐軍張渚羣醜全淸旁郡邑棄資儲來保宜興逾萬室方蹈躪孔棘賣城畔走近壘重郛不自保固而宜興外捍敵內攘盜存立無震王之勲烈𨿽降在一縣豈不偉歟比聨守將能盡爲是則石城湯池襟帶千里敵巳無噍類矣余觀王抗志不撓誓滅彊敵旣掃空洞庭通辟江漢然後舉肱河雒決眥燕趙汔以其身偕爲死生視畱題金沙寺時气槪巳見英爽有知其當肘夷門蹠居庸也而豈望報一邑安其香火之畱哉其摧戕寃郁以功爲諱而宜興之人實曰王之恩我等父母也象設祭嘗卒與國家褒幽節諡之典相爲後先謂義不根人心亦豈然也顧出閭裏綿蕝未稱嘉定十一年知縣事戴君桷甫上謁猶卽周孝侯祠下慨然曰丰功而薄祀貴爵而附處縣大夫以政廸民者也其敢忘革乎度地塏鳩財余將爲新宮以侈祀事郡守趙侯崇模王之孫嘉興守【闕】佐其費合凡資用役不及民明年六月糾材庀築重堂崇植臺廡森聳備服南面旟纛儼雅邑人闐溢讙舞還念舊事嘆百年之愈不忘也古者制禮主教民報天地社稷品節降殺先蠶農師國裏竭出本祖駿業雝培徳性皆示民防範之至也忠名勇績其大者蓋巳黙扶邦烈顯闗世道非一邑得私以爲賜而爲政者教民以不偸其必自丰報始矣相攸斯宇仰挹善捲之髙俯激罨畫之淸以詠鄂王之徳於無窮義問交暢善意周匝抑俾美材輩產以保乂王家滋不亦所望於邑之人乎戴君永嘉人端尹岷隱先生之冡嗣端尹嘗以盛心名命其子其爲政宜知本末是宜書十月旣望從政郎太學錄周端朝記

宜興縣生祠敍

錢湛

周侯子隱廟食荊谿之濵幾及千載豈惟忠烈秩於祀典殆以其斬蛟射虎除害一時於是邑人祠之益久而奉之益勤也建炎庚戌仲春嶽公觀察總熊羆之師以捍國保民爲志爰自桐川次於陽羨時方外侮內盜交防四境舉邑生靈幾死而復生者屢矣皆公之造也其徳孰加焉人莫不謂父母生我也易公之保我也難無以見其報稱不忘之意廼立生祠繪英雄卓絕之姿修泌水芬馨之奉子子孫孫瞻事無斁可使血食萬古當無愧於前人諶攝宰是邑式觀盛事然察人之情猶以爲未至皆欲圖像於家與其稚老晨昏欽仰如奉省定而後巳予恐作繪者不能人給寫之或失其眞又聞四方之人莫不願識荊州求而有所未得於是摹刻於石庸廣其傳仲秋朔通直郎權知縣事兼兵馬都監錢諶謹敍

祭嶽鄂王文【並序】

李

嘉定甲申八月十一日重修嶽武穆鄂王祠廟告成寶謨閣待制沿江制置副使兼知鄂州事李謹用三牲恪修祀事禮容克舉樂舞備具文武寮屬曁軍旅將士上下莫不咸在乃爲文以祭其詞曰嗚呼靖炎之交事奚忍言彊敵馮陵天曀日昬王起艸萊奮戈中原誓夷華夏亟解怓惛英略不世勁气軒軒智絕一代勇兼百賁實天所授以拯黎元張宗二豪載掖載援國士見遇視猶弟晜王益感厲攄心瀝肝志意脗合忠義永存南薫大鏖血蹀於門天聲一振威詟塞垣翠華渡江王亦南轅羣盜圜起嘯徒孔繁分據淮沔蟻結蜂屯義旗所指獸駭云奔包舉襄郢席捲洛宛洶湧之勢如擊鵬鵾湖防負固錯列雄蹲刻日翦除殱其鱓黿波澄洞庭塵淸湘沅三軍承風肅肅嘽嘽師行所至車整馬閒嚴令一布曽莫敢幹市不攺肆裏無逸豚郾潁再克鋭气如翰遺民傒來踵至壺飧按行都邑展禮陵園功喪垂成智士嗟憤存心宗國用意本根嚢封至論密扣帝閽嫌疑豈卹忠藎畢殫勲勞始終光紀斾幡讒夫鴟張電驚嘩喧鑿空傅致巧舌瀾翻王亦弗屈卒抱沈寃海內扼腕聲隨气吞大明升天景耀有焞盡燭險幽光賁英魂嗚呼將勇維常知義者難將材眾建尙徳者尊王兼二長蘊識不煩用不盡能時運有闗徵伐之利著謙之坤王少挺特志非蓄樊藐視同輩有如蝱蠜丰公一箴佩服靡諼居如儒紳以禮自藩身歿名垂澤流後昆發潛增耀厥有聞孫於王美宿所討論誅姦旣死有舌莫捫來臨沙羨繆紆上恩考尋舊規攬涕潺湲顧眡王祠敗屋頹垣惕然於義奚敢安乃命更葺亢司有官奐然一新邦人攺觀庸示後勸

且愧前謾日【闕】

衣冠祀事孔防餘威在顏乃蠲牲拴乃薦蘋蘩靈其戾止歆此一樽

擬建儲札

朱熹

熹等竊聞髙宗皇帝駐蹕紹興時有小官婁寅亮上書以皇嗣未生乞選宗室子入侍禁中是時髙宗年未三十一聞其言欣然開納卽以寅亮爲監察禦史其後宰相趙鼎張浚等遂建大議至尊壽皇聖帝由此入資善堂封建國公然猶未正皇嗣之名仍有配嫡之慮議者憂之又後數年乃有張燾之防見於其家所述行狀最後因範如圭進其所集昭陵儲議且請髙宗斷以公道毋貳毋疑其言尢切一日髙宗遂詔宰相陳康伯定防以壽皇爲皇子進封建王遂自儲宮正位宸極其事見於日曆本末詳備熹等切惟堯父舜子傳授之美逺邁前世冠絕古今𨿽由天命非出人謀然而一二忠賢抗言悟主其功亦不可以不錄又聞故將嶽飛亦嘗有請故殿中侍禦史張戒私記其事而他臣僚亦有嘗獻言者但無文字可以稽考欲望朝廷特賜開陳廣行搜訪稍加褒顯以見聖朝崇徳報功之意

婁寅亮張燾趙鼎文字抄錄見到其範如圭有子念徳見知平江府長洲縣張戒家在建昌軍居住欲乞行下兩處取索其張戒亦系紹興名臣有奏議文集雜記等書凡數十卷並乞指揮建昌軍抄錄申送付下實錄院參照修纂

乞昭雪奏札

杜莘老

臣聞燕昭築臺而羣賢願歸勾踐式蛙而戰士思奮故能破彊齊擒夫差覇諸侯威震天下良由二君有激厲之術使人樂爲用也防惟陛下憤敵渝盟躬行天討必欲掃除彊敵再淸中原復二帝之讎隆萬世之業詎可無激厲之術以勸士大夫邪臣竊見往者秦檜擅權力主和議沮天下忠臣義士之气使不得伸是以胡銓直臣也以上書激切檜遂貶之逺方二十餘年不用嶽飛良將也以決意用兵檜又致極法家屬盡徙嶺表至今人言其寃往往爲之出涕臣願陛下思咸感之義霈渙號之恩召還胡銓亟賜擢用昭雪嶽飛錄其子孫以激天下忠臣義士之气則在廷之臣必黽勉而盡忠沿邊之將必踴躍而效命臣鄰盡忠於內將士效命於外以此破敵何敵不摧以此建功何功不立誠帝王鼔動天下之至權也

論巳破汝潁商伊陽長水乞豫防金齊防合

之計奏札

陳公輔

臣竊觀采薇遣戍役之詩言一月三防蓋先王之兵以仁伐不仁以義伐不義攻之無前迎之無敵故王師所至罔或不勝方其遣也巳有三防之稱焉防惟陛下以九月初吉鑾輿順動將撫巡江上之師六軍巳行而京西嶽飛先巳蕩平汝潁旣而連破商虢又取伊陽長水防音五至中外稱快此與采薇之詩何以異焉𨿽然勝敵非難慮敵爲難因其旣勝不得不慮試爲陛下陳之豫賊不能自立專倚金人緩則緩求急則急請今汝潁及商虢伊陽長水旣遭破蕩則其勢危甚定須祈哀請命告於金人必得援兵而後巳縱使金人畏威逺遁今秋無南向之意而廹於豫賊之求恐不得不來此其可慮一也嶽飛之兵屢勝恐其將士因勝而驕數鬭而疲商虢之地接連同華逼近東都皆平原曠野無險阻可慿若金人出兵命合豫賊衝突而前援兵不能及此其可慮二也淮上諸軍分布要害堅不可犯使嶽飛其心腹而牽制之此萬全計也深恐諸軍以嶽飛屢勝必謂敵兵敗亂不復南來各弛其備或不至嚴整此其可慮三也料此三慮廟堂議之熟矣臣願陛下以臣所言更與大臣謀之要當密詔嶽飛防備豫賊乞師金人防合而來勢不易支必須豫爲之計亦以深入爲戒或更令諸將明其斥堠恐其緩急多方應援仍詔淮上諸軍各須日日戒嚴如對彊敵不應徼幸其不至也如是則今冬不惟可保無虞亦可因時乘勢漸圖恢復臣書生也論兵料敵皆非所長然有所聞不敢黙黙伏惟聖慈特賜裁察

金佗續編卷三十

金佗續編跋

右鄂國金佗二編前刻於檇李續刋於南徐紹定癸已冬珂上東淮餉印歸宗族鄕黨旣相與勞苦如平生其間願考先烈及問排閶之始末者俱以二編爲請顧珂槁中無儲本遜謝惟答幾不勝酬應慨然作而曰此私門書也豈可千里常致於二郡哉因命工剞梓爲副墨蔵於廟塾以遺子孫且應求者凡六百二十二版字差小於舊而閒居無事躬自校證粗爲無舛序仍用初刻尙庻幾存始之意云端平元年塗月初吉孫中大夫通城縣開國伯食邑七百戶賜紫金魚袋珂拜手敬跋

