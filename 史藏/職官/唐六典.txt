《唐六典》三十卷﹝唐﹞李林甫等修

●卷一三師三公尙書都省

禦撰

集賢院學士兵部尙書兼中書令國史上柱國開國公﹝臣﹞李林甫等奉敕注上

△三師

太師一人

太傅一人

太保一人

△三公

太尉一人

司徒一人

司空一人

△尙書都省

令一人左丞相一人右丞相一人左丞一人右丞一人左司郎中一人右司郎中一人左司員外郎一人右司員外郎一人都事六人主事六人令史十八人書令史三十六人亭長六人掌固十四人

太師一人﹐正一品﹔太傅一人﹐正一品﹔太保一人﹐正一品。﹝《尙書》云「成王旣黜殷命。滅淮夷﹐歸酆﹐作《周官》。立太師﹑太傅﹑太保﹐玆爲三公﹐論道經邦﹐燮理陰陽。」孔安國曰「師﹐天子所師法﹔傅﹐傅相天子﹔保﹐保安天子於徳義。」《禮記》云「設四輔及三公﹐不必備﹐惟其人。言使能也。」漢承秦制﹐不置三公。漢末﹐以大司馬﹑大司徒﹑大司空爲三公﹐師傅之官﹐位在三公上。後漢因之﹐師﹑傅尊號曰「上公」﹐置府僚。魏﹑晉﹑江左皆然。後魏太師﹑太傅﹑大保尊號曰「三師」﹐後周又爲三公。隋氏又焉三師﹐皇朝因之。《漢書》云「太師﹑太傅﹑太保皆古官﹐金印﹑紫綬。」《漢官儀》云「俸月三百五十斛。」《齊職儀》云「品第一﹐金章﹑紫綬﹑進賢三梁冠﹐絳朝服﹐佩山玄玉。」周武王以太公爲太師﹐《詩》云「維師尙父﹐時維鷹揚。」成王以周﹑召爲之﹐《書》云「召公爲保﹐周公爲師﹐相成莊﹐爲左右。」漢髙後元年置太傅﹐以右丞相王陵爲之﹐後省﹔八年復置﹐尋省。哀帝元壽二年復置。平帝元始元年置太師﹑太保﹐孔光以太傅遷太師﹐王舜以車騎將軍爲太保﹐王莽以大司馬領太傅﹐又置少傅﹐爲四輔。莽篡位﹐以太傅﹑太保﹑國師﹑國將爲四輔焉。漢光武惟置太傅﹐有府僚﹐拜故密令卓茂爲之。明帝以鄧禹爲之。章﹑安已下﹐初卽位皆置太傅錄尙書事﹐其人亡﹐因罷。迄於漢末﹐獻帝初平二年﹐又置太師﹐以相國董卓爲之。魏氏以鍾繇﹑司馬宣王爲太傅﹐鄭衝爲太保﹐太師不見其人。晉以景王名師﹐乃系《周官》名﹐置太宰以代之。武帝以安平王孚爲太宰﹐鄭衝爲太傅﹐王祥爲太保。江左太師並因晉爲太宰。梁制十八班﹐班多者爲貴﹐上公班第十八﹐秩萬石。陳以爲贈官。後魏三師正一品﹐非勛徳崇重不居焉。北齊因之。後周依《周官》﹐以太師﹑太傅﹑太保爲三公﹐不置府僚。隋氏依後魏爲三師﹐因後周不置府僚﹐初拜﹐於尙書省上。煬帝三年廢三師官。皇朝復置﹐儀制依隋氏。﹞三師﹐訓導之官也﹐其名卽周之三公。漢哀﹑平間﹐始尊師傅之位在三公上﹐謂之「上公」﹐明𨿽天子必有所師。其後或廢或置﹐大抵無所統職。至後魏﹐特稱三師﹐以正其名。然非道徳崇重則不居其位﹐無其人則闕之﹐故近代多以爲贈官。皇朝因之﹐其或親王拜者﹐但存其名耳。

太尉一人﹐正一品﹔﹝《月令》云「命太尉﹐贊桀俊。」《漢書百官表》云「太尉﹐秦官。」應劭曰「自上安下曰『尉』。」《齊職儀》云「太尉﹐品第一﹐金章﹑紫綬﹐進賢三梁冠﹐絳朝服﹐佩山玄玉。郊廟冕服﹑七旒﹐玄衣續裳﹐服七章。」《春秋合誠圖》云「堯坐舟中﹐與太尉舜臨觀鳳凰授圖。」《運斗樞》云「舜以太尉爲天子。」然緯書通人皆疑其僞﹐故班氏所不取﹐而大國亦有其職。漢初或置或省﹐盧綰﹑周勃﹑灌嬰﹑周亞夫﹑田並爲之。武帝元狩四年﹐置大司馬﹐當太尉之職。至後漢建武二十七年﹐省大司馬﹐又置太尉﹐以太僕趙熹爲之﹐而與司徒﹑司空爲三公。靈帝末﹐劉虞爲大司馬﹐而太尉如故﹐二職始兩置矣。漢制﹐三公府分部九卿﹐太尉所部太常﹑衛尉﹑光祿三卿。三公並置官屬﹐俸月三百五十斛。獻帝建安十三年﹐省三公官﹐置丞相。魏初又置﹐而兼置大司馬。晉以司馬望爲太尉。歷宋﹑齊﹑梁﹑陳﹑後魏﹑北齊﹐並爲三公﹐置府僚。宋有大將軍則不置太尉。齊以大司馬爲贈官。梁氏三公加秩至萬石﹐班第十八。陳正第一品﹐而與大司馬兩置。後魏有大將軍﹐不置太尉﹐正光已後﹐又並置之。隋置太尉﹑司徒﹑司空爲三公﹐正一品﹐置府僚﹔尋省府僚﹐置公則於尙書省上﹐皇朝因焉。武徳初﹐秦王兼之﹔永徽中﹐長孫無忌爲之。其後﹐親王拜三公者皆不視事﹐祭祀則攝者行焉。﹞司徒一人﹐正一品﹔﹝《左傳》云「昔少昊氏以鳥名官﹐祝鳩氏爲司徒。」《尙書》﹕「舜命契曰﹕『气百姓不親﹐五品不遜﹐汝作司徒﹐敬敷五教在寬。』」周則爲卿官。《書》云「禦事﹕司徒﹑司空﹑司馬。」又云「司徒掌邦教﹐敷五典﹐擾兆人。」秦置丞相﹐省司徒。漢因之。至哀帝元壽二年﹐更名大司徒﹐與大司馬﹑大司空爲三公。建武元年﹐以前將軍鄧禹爲大司徒。二十七年﹐朱議﹕「契作司徒﹐禹作司空﹐並無『大』字。」遂下二府去焉。漢制﹐司徒所部太僕﹑鴻臚﹑廷尉三卿。漢末罷三公﹐置丞相。魏罷丞相﹐置三公﹐以華歆爲司徒。晉以何曾爲司徒。趙王偸篡位﹐以梁王肜爲丞相﹐省司徒﹔肜遷﹐復舊。永嘉元年﹐王夷甫爲司徒﹐東海王越爲丞相﹐則始兩置矣。成帝以王導爲丞相﹐以司徒府爲丞相府﹔導薨﹐復舊。宋有丞相﹐又置司徒。齋以丞相爲贈官﹐梁又兩置﹐陳氏以丞相爲贈官﹐後魏正光之後復兩置。北齊廢丞相﹐乾明中又兩置。後周並廢。隋廢丞相﹐置司徒。皇朝因之。歷代品秩﹑章服皆同太尉。﹞司空一人﹐正一品。﹝《左傳》云「少昊氏以鳩氏爲司空。」《書》﹕「舜命禹﹕『汝作司空﹐平水土﹐惟時懋哉﹗』」孔安國曰「司空主空土以居人。」案﹕空﹐穴也﹐古者穴居。周以司空爲冬官﹐掌邦事。秦置禦史大夫﹐省司空。漢因之。至成帝綏和元年﹐禦史大夫何武建議依古置三公官﹐攺禦史大夫爲大司空。時﹐議者以縣﹑道官獄有司空﹐故加「大」字以別之。哀帝建平二年﹐朱博駁議﹕「古之帝王不必相襲。」五年﹐罷大司空﹐置禦史大夫﹔元壽二年﹐復爲大司空。故與禦史大夫不兩置。建武元年﹐用讖言﹐以野王令王梁爲大司空。二十七年﹐以朱議﹐去「大」字。獻帶建安十三年﹐又省司空﹐置禦史大夫。漢制﹐司空所部宗正﹑少府﹑司農三卿。魏省禦史大夫﹐置司空。景初二年﹐以司隸校尉崔林爲司空。晉以荀ダ爲司空。歷宋﹑齊﹑梁﹑陳﹑後魏﹑北齊﹐皆省禦史大夫﹐置司空。後周二職並廢。隋氏諱「忠」﹐以禦史中丞之職爲大夫﹐故又置司空﹐品﹑職並同太尉。皇朝因之。﹞三公﹐論道之官也。蓋以佐天子﹐理陰陽﹐平邦國﹐無所不統﹐故不以一職名其官。然周﹑漢已來﹐代存其任。自隋文帝罷三公府僚﹐皇朝因之﹐其或親王拜者﹐亦但存其名位耳。

○尙書都省

尙書令一人﹐正二品。﹝秦置尙書﹐有令﹑丞﹐屬少府。漢因之。武﹑昭後﹐其任稍重。《漢書》云「宣帝時任中尙書官。元帝時﹐弘恭﹑石顯相繼爲中書令﹔元帝被疾﹐不親政事﹐遂委任焉。及前將軍蕭望之領尙書事﹐知顯專權邪辟﹐建言以爲『尙書﹐百官之本﹐國家樞機﹐宜以通明公正處之。武帝遊燕後庭﹐故用宦者﹐非古制也。宜罷中尙書宦官』。」中尙書﹐謂中書及尙書也﹐中書典尙書奏事﹐故連言之。及光武親總吏職﹐權歸尙書﹐三公但受成事而已。《漢官儀》云「尙書令主贊奏事﹐總典綱紀﹐無所不統﹐秩千石﹔故公爲之者﹐朝會不陛奏事﹐增秩二千石。天子所服五時衣賜尙書令﹑僕射。其三公﹑列卿﹑將軍﹑大夫﹑五營校尉行復道中﹐遇尙書令﹑僕射﹑左右丞﹑郎﹐皆回車預避。衛士傳呼﹐不得紆臺官﹔臺官過﹐乃得去。每朝會﹐尙書令﹑禦史中丞﹑司隸校尉各獨座﹐故京師號曰『獨座』。」晉氏尙書令假鋼印﹑墨綬﹐冠進賢兩梁﹐納言幘﹐五時朝服﹐佩水蒼玉﹔受拜則策命之﹐以在端右故也。及賈充爲尙書令﹐以目疾表置省事吏四人。自魏至晉﹑宋﹑齊﹐秩皆千石﹐品並第三。梁加秩中二千石﹐班第十六。陳加品至第一。後魏﹑北齊及隨品皆第二﹐皇朝因之。服冕﹑八旒﹐七章﹐三梁冠。後漢以尙書令﹑僕射及六曹尙書爲八座。魏氏省爲五曹﹐則僕射有二﹔若僕射省一﹐則尙書有六﹐率以爲常。今則以二丞相﹑六尙書爲八座。然後漢尙書稱臺﹐魏﹑晉已來爲省﹐皇朝因之。龍朔二年攺爲中臺﹐成亨元年復舊。光宅元年攺爲文昌臺﹐長安三年又爲中臺﹐神龍初復舊。﹞尙書令掌總領百官﹐儀形端揆。其屬有六尙書﹐法周之六卿﹐一曰吏部﹐二曰戶部﹐三曰禮部﹐四曰兵部﹐五曰刑部﹐六曰工部﹐凡庶務皆會而決之。初﹐秦變周法﹐天下之事皆決丞相府﹐置尙書於禁中﹐有令﹑丞﹐掌通章奏而已。漢初因之。武﹑宣之後﹐稍以委任。及光武親總吏職﹐天下事皆上尙書﹐輿人主參決﹐乃下三府﹐尙書令爲端揆之官。魏﹑晉已來﹐其任尢重。皇朝武徳中﹐太宗初爲秦王﹐嘗親其職﹐自是闕不復置﹐其國政樞密皆委中書﹐八座之官但受其成事而已。﹝自太師已下﹐皆古宰相之職﹐今不常置﹐故備敍之。﹞

尙書左丞相一人﹐右丞相一人﹐並從二品。﹝左﹑右丞相﹐本左﹑右僕射也。《漢書百官表》云「僕射﹐秦官﹐自侍中﹑尙書﹑博士﹑郎皆有僕射。古者重武官﹐有主射以督課﹐因所領之職以爲號。」若尙書則曰「尙書僕射」。漢因秦。後漢建安四年﹐以執金吾榮邵爲尙書左僕射﹐分置左﹑右﹐蓋自此始。《漢官儀》﹕「僕射﹐秩六百石﹔公爲之﹐加至二千石。」自晉以後﹐給省事吏三人。魏﹑晉﹑來﹑齊秩皆六百石﹐品並第三。粱品猶第三﹐秩中二千石﹐班第十五。陳品加至第二。後魏﹑北齊及隋品皆從第二。自魏﹑晉以來﹐置二則爲左﹑右僕射﹔或不兩置﹐但曰尙書僕射。《宋百官階次》云「尙書僕射﹐勝右減左﹐望在二者之間。僕射職爲執法﹐置二則曰左﹑右執法。又與列曹尙書分領諸曹郎。令闕﹐則左僕射爲省主。自東晉以來﹐祠部尙書多不置﹐以右僕射主之。若左﹑右僕射並闕﹐則置尙書僕射以掌左事﹐置祠部尙書以掌右事。」然則尙書僕射﹑祠部尙書不常置矣。隋置左﹑右僕射﹐從二品﹐皇朝因之。自漢已來﹐章服並與令同。能朔二年攺爲左﹑右匡攺﹐咸亨元年復爲僕射。光宅元年更名左﹑右相﹐神龍元年復爲僕射。開元初﹐攺爲左﹑右丞相。﹞左﹑右丞相掌總領六官﹐紀綱百揆﹐以貳令之職﹐今則專統焉。﹝初亦宰相之職也。開元中﹐張說兼之﹐後罷知政﹐猶爲丞相。自此已後﹐遂不知國政。﹞

左丞一人﹐正四品上﹐右丞一人﹐正四品下。﹝《司馬彪續漢書》云「尙書丞一人﹐秦所置﹐漢因之。至成帝建始四年置列曹尙書﹐更置丞四人。至光武減其二﹐惟置左﹑右丞各一人。」丞者﹐承也﹐言承助令﹑僕總理臺事也。然漢列曹尙書四人﹐成帝加至五人﹐彪言成帝置列曹尙書﹐恐誤也。《漢宮儀》云「尙書令﹑左丞﹐怨領綱紀﹐無所不統﹔僕射﹑右丞﹐掌領廩假錢谷。」晉傅咸云「左丞得奏彈八座。」魏﹑晉已來﹐左丞主臺內禁令﹐宗廟祠祀﹐朝儀禮制﹐選用置吏﹐糸諸不法﹐無所回避﹔右丞掌庫藏﹑廬舍﹐凡諸器用之物﹐刑獄﹑兵器。然則右減於左﹐其來尙矣。魏﹑晉﹑宋已來﹐左﹑右丞銅印﹑墨綬﹐絳朝服﹐進賢一梁冠。自魏至宋﹑齊﹐品皆第六﹐秩四百石。梁左丞班第九﹐右丞班第八﹐並第四品﹐秩六百石。陳因之。後魏﹑北齊左丞正四品下﹐右丞從四品上。隋初﹐左丞從四品上﹐右丞從四品下﹔煬帝左﹑右丞並正四品。皇朝左丞正四品上﹐右丞正四品下﹔服冕﹑六旒﹐三章﹐兩梁冠。龍朔二年攺爲左﹑右肅機﹐咸亨元年復爲左﹑右丞。永昌兀年爲從三品﹐神龍二年復故。﹞左﹑右丞掌管轄省事﹐糸舉憲章﹐以辧六官之儀制﹐而正百僚之文法﹐分而視焉。﹝若左闕﹐則右兼知共事﹔右闕﹐則左亦如之。若禦史有糸劾不當﹐兼得彈奏。﹞

左司郎中一人﹐右司郎中一人﹐並從五品上﹔﹝尙書郎﹐漢初置四人﹕一人主匈奴單於營部﹐一人主墾夷吏民﹐一人主戶口墾田﹐一人主財帛委輸。光武分尙書爲六曹郎﹐合三十四郎﹐而史闕曹名。魏有殿中﹑吏部﹑駕部﹑金部﹑虞曹﹑比部﹑南主客﹑祠部﹑度支﹑庫部﹑農部﹑水部﹑儀曹﹑三公﹑倉部﹑民曹﹑二千石﹑中兵﹑外兵﹑別兵﹑都兵﹑考功﹑定課﹑都官﹑騎兵﹐凡二十五曹郎。晉氏又加直事﹑屯田﹑起部﹑車部﹑左士﹑右士﹑運曹﹐其民曹﹑中兵﹑外兵分爲左﹑右﹐主客又分爲左﹑右﹑南﹑北﹐無農部﹑定課﹑考功﹐凡三十五曹﹐置郎二十三人﹐更相統攝。東晉置殿中﹑祠部﹑吏部﹑儀曹﹑三公﹑比部﹑金部﹑倉部﹑度支﹑都官﹑左民﹑駕部﹑庫部﹑中兵﹑外兵十五曹。宋髙祖加騎兵﹑主客﹑起部﹑水部﹐合爲十九曹。元嘉以後﹐又增刪定﹑功論二曹﹐而省騎兵﹐凡二十曹郎。齊因之。梁加騎兵﹑虞曹﹑屯田﹐合二十三曹。隙省梁二曹﹐不知省何曹也。後魏有三十六郎﹐史闕曹名。北齊有吏部﹑考功﹑主爵﹑殿中﹑儀曹﹑三公﹑駕部﹑祠部﹑主客﹑虞曹﹑屯田﹑起部﹑左中兵﹑左外兵﹑右中兵﹑右外兵﹑都兵﹑都官﹑二千石﹑比部﹑水部﹑膳部﹑度支﹑倉部﹑左民﹑右民﹑金部﹑庫部二十八曹郎。隋開皇初﹐有吏部﹑主爵﹑司勛﹑考功﹑禮部﹑祠部﹑主客﹑膳部﹑兵部﹑職方﹑駕部﹑庫部﹑都官﹑刑部﹑比部﹑司門﹑度支﹑戶部﹑金部﹑倉部﹑工部﹑屯田﹑虞部﹑水部二十四曹郎﹔三年﹐以刑部領都官﹐民部領度支。煬帝攺六曹﹐具於本司。至龍朔二年﹐攺吏部爲司列﹐主爵爲司封﹐考功爲司績﹐禮部爲司禮﹐祠部爲司﹐膳部爲司膳﹐主客爲司藩﹐戶部爲司元﹐度支爲司度﹐倉部爲司庾﹐金部爲司珍﹐兵部爲司戎﹐職方爲司城﹐駕部爲司輿﹐庫部焉司庫﹐刑部爲司刑﹐都官爲司僕﹐比部爲司計﹐工部爲司平﹐屯田爲司田﹐虞部爲司虞﹐水部爲司川惟司勛﹑司門依舊。咸亨元年復故。《漢書天文志》﹕「南宮二十五星曰『哀烏郎位』。」漢明帝時﹐館陶公主爲子求郎﹐不許﹐而賜錢千萬﹔謂羣臣曰「郎官上應列宿﹐出宰百里﹐非其人則民受其殃。」漢制﹕尙書郎主作文書起艸﹐更直於建禮門內。臺給靑縑白綾被﹐或以錦被﹐帷帳﹐氈蓐﹐畫通中枕太官供食物﹐湯官供餅餌﹑五熟果食﹐五日壹美食﹐下天子一等。給尙書郎指使二人﹑女侍史二人﹐皆選端正﹐執香鑪﹑香囊﹐從入臺﹐護衣服。奏事建禮門內﹐得神仙門﹔神仙門內﹐得明光殿﹑神仙殿﹐因得省中。省中皆胡粉塗壁﹐畫古賢列女﹐以丹漆地﹐謂之丹墀。尙書郎握蘭﹐含雞舌香﹐奏事與黃門侍郎對揖﹐黃門侍郎稱「已聞」﹐乃出。丞﹑郎月賜赤管大筆一雙﹐兪麋墨一枚。禦史中丞﹑侍禦史行復道中﹐遇尙書丞﹑郎﹐皆避車執板往揖﹐丞﹑郎坐車舉手禮之﹐車過﹐乃去。及晉﹑宋﹑齊﹑梁﹐尙書官上朝及下禁斷行人﹐猶其制也。《漢宮儀》﹕「丞﹐郎見令﹑僕射﹐執拜﹔朝賀﹐封揖。丞﹑郎見尙書﹐執對揖﹐稱曰『明時』。郎見左﹑右丞﹐對揖﹐呼曰『左﹑右君』。」漢制﹕八座﹑丞﹑郎初拜﹐並集都堂交禮﹔遷﹐又解交。至宋已後﹐惟八座解交﹐而丞﹑郎不解交也。自晉已後﹐八座及丞﹑郎多不奏事。梁武帝天監初﹐詔曰「自禮闈陵替﹐歷玆永久﹐郎署備員﹐無取職事﹐秕糠文案﹐貴尙虛閒﹐空有趨墀之名﹐了無握蘭之實。曹郎可依昔奏事。」自是始奏事矣。初﹐秦置郎中令﹐其屬官有五宮中郎將﹐左右中郎將﹐秩皆比二千石﹐是爲三署。署中有中郎﹑侍郎﹑郎中。船中秩比三百石﹐侍郎秩比四百石﹐中郎秩比六百石﹐並無員數﹐多至千人﹐分隸三署﹐主執戟宿衛宮殿門﹐出充車騎。漢因之。故馮唐爲郎中署長﹐揚雄爲侍郎﹐並其任也。《漢官》云「尙書郎初從三署郎選詣尙書臺試﹐每一郎缺﹐則試五人﹐先試箋﹑奏。初入臺﹐稱郎中﹔滿歲﹐稱侍郎﹔視事五年﹐遷大縣令。亦參用孝廉爲之。其郎中﹑侍郎之名﹐皆因三署舊號也。客曹郎主胡羌事﹐劇遷二千石或刺史﹔其次遷爲縣令﹐秩滿自占縣﹐詔書賜錢三萬﹐與三臺祖餞。」然漢言郎者﹐多非尙書郎。漢文時﹐直不疑買金償同捨郎﹔漢武時﹐顏駟爲郎。三代不遇﹔及諸言以貲爲郎﹐父任爲郎﹐兄任爲郎﹐皆三署郎也。至後漢﹐二署猶難分﹐有尙書及曹名冠首者﹐郎尙書郎也。魏﹑二晉以後﹐無三署郎矣。自漢以來﹐尙書諸曹並通謂之尙書郎。漢代兩置﹐其職則同。魏﹑晉﹑宋﹑齊惟置郎中﹐梁﹑陳兩置﹐後魏﹑北齊惟置郎中。隋開皇初﹐惟置侍郎﹔至開皇六年﹐每司各置員外郎。煬帝三年﹐攺諸曹侍郎但曰「郎」﹐每曹各置二郎﹔尋又省一郎﹐置承務郎﹐同開皇員外之職。皇朝攺郎爲郎中﹐又每曹置員外郎。案﹕左﹑右司郎中﹐前代不置。煬帝三年﹐尙書都司始置左﹑右司郎各一人﹐品同諸曹郎﹐從五品﹐掌都省之職。皇朝因攺曰郎中。至龍朔二年﹐攺爲左﹑右承務﹔咸亨元年復故。其服章與諸司郎中並同﹕玄冕﹑五旒﹐衣無章﹐裳刺黻一章﹐兩梁冠。﹞左司員外郎一人﹐右司員外郎一人﹐並從六品上﹔﹝天后永昌元年置。時﹐顧琮自侍禦史除﹐元懷貞以洛州司戶遷。神龍元年省﹐二年又置。其職務與郎中分掌。其朝服與諸司員外郎並屬弁﹐玄纓﹐簪導﹐靑衣﹑燻裳﹐一梁冠。﹞都事六人﹐從七品上。﹝都事﹐本尙書都令史之職。沈約宋書云「令史﹐蓋前漢官也。」史記﹕「趙禹補中都官﹐用廉爲令史。」是也。華嶠《後漢書》﹕「韋彪上疏曰『有楚獄事繁』﹐故置尙書令史以助郎。」又云「郎主文案﹐與令史不殊。」《續漢書》﹕「尙書置令史十八人﹐後增列曹三人﹐合二十一人。」《漢官儀》云「能通《蒼頡》《史篇》﹐補蘭臺令史﹔滿歲﹐補尙書令史﹔滿歲﹐爲尙書郎﹔出﹐亦與郎同宰百里。郎與令史分職受事。令史見僕射﹑尙書﹐執版拜﹔見丞﹑郎﹐執版揖。」《齊職儀》云「自魏﹑晉﹑宋﹑齊﹐正令史﹑書令史皆有品秩﹐朱衣﹐執版﹐進賢一梁冠。」楊楞伽《北齊鄴都故事》云「尙書郎判事正坐﹐都令史側坐﹐書令史過事。洛京﹑鄴都令史皆平揖郎﹐由來無拜。吏部郎選試髙第及工書者奏補﹐皆加戎號。」案﹕歷代令史皆有品秩。漢尙書臺令史秩二百石。魏氏令史皆八品。《晉百官公卿表》云「尙書都令史八人﹐秩二百石﹐與左﹑右丞總知都臺事。」宋﹑齊八人﹐梁﹑陳五人﹐品並第八。梁武天監初﹐制曰「尙書五都﹐職參政要﹐非但總領眾局﹐亦乃方軌二丞。頃𨿽求才﹐未臻妙簡。可革用士流﹐每盡時彥﹐庶同持領﹐秉此羣目。」於是﹐以都令史視奉朝請。太學博士劉納﹑司空法曹參軍劉顯﹑太學博士孔虔孫﹑司空法曹參軍蕭軌﹑宣毅墨曹參軍王並以才地兼美﹐首膺玆選矣。隋開皇初﹐攺都令史爲都事﹐置八人﹐正八品上。皇朝置六人。自晉﹑宋﹑齊﹑後魏﹑北齊﹑隋﹐都令史置八者﹐當八座之數。梁﹑陳置五者﹐南朝多不置祠部尙書﹐當五曹之數。皇朝置六者﹐當六曹之數。﹞左﹑右司郎中員外郎各掌付十有二司之事﹐以舉正稽違﹐省署符目﹔都事監而受焉。

凡都省掌舉諸司之綱紀與其百僚之程式﹐以正邦理﹐以宣邦教。凡上之所以逮下﹐其制有六﹐曰﹕制﹑敕﹑冊﹑令﹑教﹑符。﹝天子曰制﹐曰敕﹐曰冊。皇太子曰令。親王﹑公主曰教。尙書省下於州﹐州下於縣﹐縣下於鄕﹐皆曰符。﹞凡下之所以達上﹐其制亦有六﹐曰﹕表﹑狀﹑箋﹑啟﹑牒﹑辭。﹝表上於天子﹐其近臣亦爲狀。箋﹑啟於皇太子﹐然於其長亦爲之﹐非公文所施。九品已上公文皆曰牒。庶人言曰辭。﹞諸司自相質問﹐其義有三﹐曰﹕關﹑刺﹑移。﹝關謂關通其事﹐刺謂刺舉之﹐移謂移其事於他司。移則通判之官皆連署。﹞凡內外百司所受之事皆印共發日﹐爲之程限﹕一日受﹐二日報。﹝其事速及送囚徒﹐隨至卽付。﹞小事五日﹐﹝謂不須檢覆者。﹞中事十日﹐﹝謂須檢覆前案及有所勘問者。﹞大事二十日﹐﹝謂計算大簿帳及須諮詢者。﹞獄案三十日﹐﹝謂徒已上辧定須斷結者。﹞其急務者不與焉。小事判勾經三人已下者給一日﹐四人已上給二日﹔中事﹐每經一人給二日﹔大事各加一日。內外諸司咸率此。﹝若有事速及限內可了者﹐不在此例。其文書受﹑付日及訊囚徒﹐並不在程限。﹞凡尙書省施行制﹑敕﹐案成則給程以鈔之﹔﹝通計符﹑移﹑關﹑牒二百紙已下限二日。過此已往﹐每二百紙已上加二日﹐所加多者不得過五日。﹞若軍務急速者﹐不出其日。若諸州計達於京師﹐量事之大小與多少以爲之節﹕二十條以上﹐二日﹔倍之﹐三日﹔又倍之﹐四日﹔又倍之﹐五日﹔𨿽多﹐不是過焉。凡制﹑敕施行﹐京師諸司有符﹑移﹑關﹑牒下諸州者﹐必由於都省以遣之。﹝若在京差使者﹐令使人於都省受道次符﹑牒﹐然後發遣。若諸方使人欲還﹐亦令所由司先報尙書省﹐所有符﹑牒﹐並令受送。﹞凡文案旣成﹐勾司行朱訖﹐皆書其上端﹐記年﹑月﹑日﹐納諸庫。凡施行公文應印者﹐監印之官考其事目﹐無或差繆﹐然後印之﹔必書於歷﹐每月終納諸庫。﹝其印﹐每至夜﹐在京諸司付直官掌﹔在外者﹐送當處長官掌。﹞凡尙書省官﹐每日一人宿直﹐都司執直簿一轉以爲次。﹝凡諸司長官應通判者及上佐﹑縣令皆不直也。﹞凡內外百僚日出而視事﹐旣午而退﹐有事則直官省之﹔其務繁﹐不在此例。凡天下制敕﹑計奏之數﹐省符﹑宣告之節﹐率以歲終爲斷。京師諸司﹐皆以四月一日納於都省。其天下諸州﹐則本司推校以授勾官﹐勾官審之﹐連署封印﹐附計帳使納於都省。常以六月一日都事集諸司令史對覆﹐若有隱漏﹑不同﹐皆附於考課焉。

主事六人﹐從九品上﹔﹝《漢宮》云「光祿勛有南﹑北廬主事﹑三署主事﹐於諸郎之中察茂才髙第者爲之﹐秩四百石﹐次補尙書郎﹐出宰百里。」謝承《後漢書》﹕「胡伯蕃﹑範滂﹑公沙穆並以俊才舉孝廉﹐除郎中﹑光祿勛主事。」後魏尙書吏部﹑儀曹﹑三公﹑虞曹﹑都官﹑二千石﹑比部各量事置掌故主事員﹐門下置主事令史﹐並從八品上。隋初﹐諸臺﹑省並置主事令史。煬帝三年﹐並去「令史」之名﹐其主事隨曹閒劇而置﹐每十令史置一主事﹐不滿十者亦置一人﹐雜用才術之士。顏ê楚文學名家﹐爲內史主事﹐其後尋罷之。皇朝並用流外入流者補之。﹞令史十八人﹐書令史三十六人。﹝自魏﹑晉已來﹐令史之任﹐用人常輕。梁﹑陳﹑後魏﹑北齊𨿽預品秩﹐益又微矣。其革選卑降﹐始自乎隋。開皇初著令﹐有流外勛品﹑二品﹑三品﹑四品﹑五品﹑六品﹑七品﹑八品﹑九品之差﹐皇朝因之﹐諸臺﹑省並曰令史。其尙書都省令史﹑書令史並分抄行署文書。食貯���日�十錢﹐給三口糧。國初限八考已上入流﹔若六考已上�上�考六上﹐並入流爲職事。初﹐隋氏革選﹐令史爲流外﹐得官者少﹐年限亦深。武徳初﹐天下始定﹐京師谷價貴﹐遠人不願仕流外﹐至調州佐史及朝集典充選﹐不獲已﹐相資而往﹐故促以年考﹐優其敍次﹐六﹑七年有至本司主事及上縣尉。近革選﹐限�考六上入流。每府史三考﹑令史兩考聽轉選﹐續前勞也。﹞亭長六人﹐﹝漢因秦制﹐每十里一亭﹐亭有長。髙祖爲泗上亭長。隋文帝始采古亭長之名以爲流外之號﹐皇朝因之。主守省門﹐通傳禁約。﹞掌固十四人。﹝《史記》云「郡國有好文學﹑敬長上﹑肅政教﹑順鄕裏者﹐詣太常受業如博士弟子﹐課能通一藝已上﹐補文學掌故。」又﹕「東方朔云﹕『曾不得掌故﹐安敢望侍郎乎﹖』」掌故﹐主故事也﹐《史》《漢》本亦爲此「固」字。《隋令》稱「掌事」﹐皇朝稱「掌固」。主守當倉庫及廳事鋪設﹐職與古殊﹖與亭長皆爲番上下﹐通謂之番官。轉入府史﹐從府史轉入令史﹐選轉皆試判。﹞

●卷二尙書吏部

吏部尙書一人侍郎二人

郎中二人員外郎二人主事四人令史三十人

書令史六十人亭長八人掌固十三人

司封郎中一人

員外郎一人主事二人令史四人書令史九人

掌固四人

司勛郎中一人

員外郎二人主事四人令史三十三人書令史六十七人掌固四人

考功郎中一人

員外郎一人主事三人令史十五人書令史三十人掌固四人

吏部尙書一人﹐正三品﹔﹝周之天官卿也。《漢舊儀》云「尙書四人﹐爲四曹﹕一曰常侍曹﹐二曰二千石曹﹐三曰民曹﹐四曰客曹。成帝增置三公曹﹐爲五曹。其常侍曹主丞相﹑禦史﹑公卿事。後漢光武又分爲六曹﹔常侍曹爲吏部曹﹐主選舉﹑齋祀事。漢末﹐又攺吏部爲選部﹐專掌選舉事。靈帝以梁鵠爲選部尙書。魏攺選部爲吏部。歷晉﹐至宋孝武大明二年﹐置二吏部尙書﹐廢五兵尙書﹐尋復舊名。齊﹑梁﹑陳﹑後魏﹑北齊皆曰吏部尙書。後周依《周官》﹐置大冢宰卿一人﹐正七命。隋復曰吏部尙書。然此官歷代班序常尊﹐不與諸曹同也。」《漢官儀》﹕「尙書秩六百石﹐次補二千石。」《晉令》﹕「吏部尙書五時朝服﹐納言幘﹐進賢兩梁冠﹐佩水蒼玉﹐乘軺車皂輪。」《袁子正書》曰「尙書佩契刀囊﹐執版﹐加簪筆焉。」自魏至粱並第三品。梁秩加至中二千石﹔後定十八班﹐班多爲貴﹐吏部尙書班第十四﹐諸曹尙書班第十三。陳因梁。後魏﹑北齊﹑隋吏部尙書並正第三品﹐皇朝因之﹐掌文官選舉。龍朔二年攺爲司列太常伯﹐咸亨元年復爲吏部尙書。光宅元年攺爲天官尙書﹐神龍元年復故。﹞侍郎二人﹐正四品上。﹝周之天官小宰中大夫也。漢已來尙書侍郎﹐今郎中之任也。後周依《周官》。隋煬帝三年﹐尙書六曹吏部﹑禮部﹑兵部﹑刑部﹑民部﹑工部各置侍郎一人﹐以貳尙書之職﹐並正第四品。皇朝諸曹侍郎降爲正四品下﹐惟吏部侍郎爲正四品上。龍朔二年攺爲司列少常伯﹐咸亨元年復爲吏部侍郎。總章元年﹐與兵部各增一員。光宅﹑神龍並隨曹攺復。﹞吏部尙書﹑侍郎之職﹐掌天下官吏選授﹑勛封﹑考課之政令。凡職官銓綜之典﹐封爵策勛之制﹐權衡殿最之法﹐悉以咨之。其屬有四﹕一日吏部﹐二日司封﹐三日司勛﹐四日考功﹔尙書﹑侍郎總其職務而奉行其制命。凡中外百司之事﹐由於所屬﹐皆質正焉。凡選授之制﹐每歲孟冬﹐以三旬會其人﹕去王城五百里之內﹐集於上旬﹔千里之內﹐集於中旬﹔千里之外﹐集於下旬。以三銓分其選﹕一曰尙書銓﹐二曰中銓﹐三曰東銓。以四事擇其良﹕一曰身﹐二曰言﹐三曰書﹐四曰判。﹝每試判之日﹐皆平明集於試場﹐識官親送﹐侍郎出問目﹐試判兩道。或有糊名﹐學士考爲等第。或有試雜文﹐以收其俊。﹞以三類觀其異﹕一曰徳行﹐二曰才用﹐三曰勞效。徳鈞以才﹐才鉤以勞。其優者擢而升之﹐否則量以退焉。所以正權衡﹐明與奪﹐抑貪冒﹐進賢能也。然後據其狀以竅之﹐量其資以擬之。五品已上以名聞﹐送中書門下﹐聽制授焉。六品已下常參之官﹐量資注定﹔其才識頗髙﹐可擢爲拾遺﹑補闕﹑監察禦史者﹔亦以名送中書門下﹐聽敕授焉。其餘則各量資注擬。若都畿﹑淸望﹐歷職三任﹐經十考已上者﹐得隔品授之。不然則否。﹝謂監察禦史﹑左右拾遺﹑大理評事﹑畿縣丞簿尉三任十考已上﹐有隔品授者。﹞凡出身非淸流者﹐不注淸資之官。﹝謂從流外及視品出身者。其中書主書﹑門下錄事﹐尙書郡事﹐歷任考詞﹑使狀有淸幹及徳行﹑言語﹐兼書﹑判﹑吏用﹐經十六考已上者﹐聽擬寺監丞﹑左右衛及金吾長史。﹞凡注官皆對面唱示。若官﹑資未相當及以爲非便者﹐聽至三注。三注不伏注﹐至冬檢舊判注擬。凡伎術之官﹐皆本司銓注訖﹐吏部承以附甲焉。﹝謂祕書﹑殿中﹑太僕寺等伎術之官﹐惟得本司遷轉﹐不得外敍。若本司無闕者﹐聽授散官﹐有闕先授。若再經考滿者﹐亦聽外敍。﹞凡同事聯事及勾檢之官﹐皆不得注大功已上親。凡皇親及諸軍功﹐兼注員外官。﹝其內外員外官及檢試官﹐本司長官量閒劇取資歷淸正舊人分判曹事﹐自外則不判。若長官及別駕﹑長史﹑司馬等官﹐則不在此例。﹞凡注官階卑而擬髙則曰「守」﹐階髙而擬卑則曰「行」。凡三銓注擬訖﹐皆當銓團甲以過左﹑右丞相。若中銓﹑東銓﹐則亦先過尙書訖﹐乃上門下省。給事中讀﹐黃門侍郎省﹐侍中審﹐然後進甲以聞。﹝若尙書﹑丞相﹑門下批「官不當」者﹐則攺注﹐亦有重執而上者。﹞凡大選終季春之月。﹝若有選人身在軍旅﹐則軍中試書﹑判﹐封送吏部而注擬。亦或春中不解而後集﹐謂之春選。若優勞人有敕卽與處分及卽與官者﹐並聽非時選﹐一百日內注擬畢。﹞所以定九流之品格﹔補萬方之闕政﹐官人之道備焉。

郎中二人﹐從五品上﹔﹝《周官》太宰屬官有下大夫﹐蓋郎中之任也。秦有郎中﹐以其爲郎﹐侍衛居中﹐故曰郎中。漢選尙書郎初從三署郎次補之。初入尙書臺﹐稱郎中﹔滿歲﹐稱侍郎。故郎中之名﹐猶因三署舊號也。按﹕吏部郎中﹐後漢置之﹐職在選舉。魏﹑晉用人﹐妙於時選﹐其諸曹郎功髙者遷爲吏部郎。其吏部朗歷代品秩皆髙於諸曹郎。魏晉﹑宋﹑齊吏部郎品第五﹐諸曹郎第六。梁吏部郎品第四﹐班第十一。諸曹郎班第十。陳因梁。後魏﹑北齊吏部郎品正第四上﹐諸曹郎品正第六上。後周依《周官》。隋初﹐二十四司並爲侍郎﹐品從第五。煬帝三年﹐置六司侍郎﹐諸曹侍郎並攺爲郎﹐又攺吏部爲選部郎﹐異於六侍郎之名。皇朝爲吏部郎中。龍朔二年攺爲司列大夫﹐咸亨﹑光宅﹐神龍並隨曹攺復。﹞員外郎二人﹐從六品上﹔﹝《周官》太宰屬官有上士﹐蓋今員外郎之任也。《宋百官階次》有員外郎﹐美遷爲尙書郎。後周依《周官》。隋文帝開皇六年﹐尙書二十四司各置員外郎一人﹐品從第六﹐謂曹郎本員之外復置郎也。煬帝三年﹐又廢二十四司員外郎﹐每司減一郎﹐置承務郎一人﹐同開皇員外郎之職﹔曰選部承務郎﹐一人。皇朝尙書諸曹各置員外郎一人﹐吏部置二人。龍朔﹑咸亨﹑光宅﹑神龍並隨曹攺復。﹞主事四人﹐從八品下。﹝隋煬帝初置﹐爲從九品下。開元二十四年﹐升爲八品。﹞郎中一人﹐掌考天下文吏之班﹑秩﹑品﹑命。凡敍階二十九﹕從一品曰開府儀同三司﹐﹝後漢殤帝延平元年﹐鄧騭馬車騎將軍﹑儀同三司﹐「儀同」之名﹐自此始也。又呂布有平董卓之勛﹐開府如三司﹔魏黃初三年﹐黃權爲車騎將軍﹑開府儀同三司﹐「開府」之名﹐自此始也﹐其品第一。梁班第十七﹐陳氏秩萬石﹐北齊從一品。後周置上開府儀同三司﹑開府儀同三司﹑上儀同三司﹑儀同三司等十一號﹐以酬勤勞。隋氏因之。皇朝初﹐惟置開府儀同三司﹐爲散官品。﹞正二品曰特進﹐﹝二漢及魏﹑晉以爲加官﹐從本官服﹐無吏﹑卒﹐品第二﹐位次諸公下﹐在開府﹑驃騎上﹐進賢兩梁冠﹑黑介幘﹑五時朝服﹐無章綬。又《漢朝雜事》云「諸侯功徳優盛﹐朝廷所敬異﹐有賜位特進﹐在三公下﹐平冕﹑玄衣﹐侍祠郊廟。」《宋百官階》次﹕「江左皆兼官。晉傅咸奏特進品第二﹐執皮帛﹐坐侍臣之下。」梁班第十七。北齊特進第二品。隋特進爲正二品﹐散官。皇朝因之。﹞從二品曰光祿大夫﹐﹝秦郎中令屬官有中大夫﹐漢氏因之。武帝太初元年更名光祿大夫﹐秩比二千石﹐掌論議﹐無員。後漢因之。自魏以來﹐諸公卿告老﹐多加其位。晉太始初﹐分爲左﹑右光祿大夫﹐皆無員﹔若致仕﹐又給六尺牀﹑帳﹑簟﹑蓐。宋氏因之。濟光祿勛府有左﹑右光祿大夫﹐皆銀章﹑靑綬﹔若加金章﹑紫綬者﹐爲金紫光祿大夫。王晏乞一片金﹐乃啟轉金紫。梁﹑陳並因之﹐光祿大夫十三班。後魏左﹑右光祿大夫從第一品﹔太和二十三年﹐第二品。北齊因之。後周左﹑右光祿大夫正八命。隋爲正二品﹐散官。煬帝攺光祿大夫爲從一品﹐左光祿大夫正二品﹐右光祿大夫從二品。皇朝初﹐猶有左﹑右之名﹐貞觀之後﹐惟有光祿大夫。﹞正三品曰金紫光祿大夫﹐﹝本兩漢光祿大夫也。至魏﹑晉﹐有加金章﹑紫綬者﹐則謂爲金紫光祿大夫。晉則金紫﹑銀靑﹑左﹑右四職並置﹐假金章﹑紫綬及加金章﹑紫綬並秩第二﹐祿賜﹑班位﹑冠幘﹑車服﹑佩玉及諸所賜給皆與特進同。自晉已後﹐皆爲兼官﹐少有正授。梁金紫光祿大夫爲第十四班﹐陳爲中二千石﹐北齊從二品﹐隋氏因爲散官﹐煬帝爲正三品﹐皇朝因之。﹞從三品曰銀靑光祿大夫﹐﹝本末與金紫同。晉有銀靑光祿大夫王翹之。宋﹑齊之後﹐或置或省。梁﹑陳無職。北齊三品。隋正三品﹐散官﹔煬帝攺爲從三品。皇朝因之。然而加金章﹑紫綬及銀章﹑靑綬則尊崇之﹐合居光祿之上﹐隋氏定令誤﹐遂因仍不攺。﹞正四品上曰正議大夫﹐﹝隋煬帝置﹐爲正四品﹐散官。蓋取秦大夫官論議﹐故置正議﹑通議之名。﹞正四品下曰通議大夫﹐﹝隋煬帝置﹐正四品。﹞從四品上曰太中大夫﹐﹝秦太中大夫秩比千石﹐掌論議。漢氏因之。梁班第十一﹐陳秩千石。北齊從第三品。皇朝爲散官。﹞從四品下曰中大夫﹐﹝秦置中大夫。漢武帝太初元年﹐攺爲光祿大夫。北齊中大夫第四品。皇朝爲散官。﹞正五五品上曰中散大夫﹐﹝後漢有中散大夫﹐六百石﹐無員。魏﹑晉因之。《齊職儀》﹕「品第七﹐絳朝服﹐進賢一梁冠。」梁班第十﹐陳秩千石。皇朝爲散官。﹞正五品下曰朝議大夫﹐﹝《漢宮儀》﹕「大夫以上得奉朝議。」則其義也。隋文帝置朝議大夫﹐爲從三品﹐散官。﹞從五品上曰朝請大夫﹐﹝漢諸將軍﹑公卿年髙徳重者﹐得以列侯就第﹐特進﹐奉朝請﹐則其義也。隋煬帝置朝請大夫﹐爲正五品﹐散官。﹞從五品陽下曰朝散大夫﹐﹝隋文帝置朝散大夫﹐爲正四品﹐散官﹔煬帝攺爲從五品下。﹞正六品上曰朝議郎﹐﹝宋﹑齊﹑梁﹑陳﹑後魏﹑北齊﹐諸九品散官皆以將軍爲品秩﹐謂之加戎號。隋開皇六年﹐始置六品已下散官﹐並以郎爲正階﹐尉爲從階﹕正六品上爲朝議郎﹐下爲武騎尉﹔從六品上爲通議郎﹐下爲屯騎尉﹔正七品上爲朝請郎﹐下爲驍騎尉﹔從七品上爲朝散郎﹐下爲遊騎尉﹔正八品上爲給事郎﹐下爲飛騎尉﹔從八品上爲承奉郎﹐下馬旅騎尉﹔正九品上爲儒林郎﹐下爲云騎尉﹔從九品上爲文林郎﹐下爲羽騎尉。煬帝又置八郎﹑八尉。六品置建節尉﹑奮武尉﹐七品置宣惠尉﹑綏徳尉﹐八品置懷仁尉﹑守義尉﹐九品置奉誠尉﹑立信尉﹐並爲正從。又﹐六品置承議郎﹑通直郎﹐七品置宣徳郎﹑朝散郎﹐八品置登仕郎﹑將仕郎﹐九品置常從郎﹑奉信郎﹐亦爲正從。皇朝以郎爲文職﹐尉爲武職﹐遂采開皇﹑大業之制﹐以爲六品已下散官。﹞正六品下曰承議郎﹐﹝隋煬帝置﹐爲正六品。﹞從六品上曰奉議郎﹐﹝隋文帝置通議郎﹐皇朝攺焉。﹞從六品下曰通直郎﹐﹝晉﹑宋以來﹐諸官皆有通直﹐蓋謂官有髙下﹐而得通爲宿直者。隋煬帝置通直郎三十人﹐從六品。﹞正七品上曰朝請郎﹐﹝晉﹑架﹑齊﹑梁﹑陳並有奉朝請員。﹞正七品下曰宣徳郎﹐﹝隋煬帝置宣徳郎三十人﹐正七品。﹞從七品上曰朝散郎﹐﹝隋文帝置。﹞從七品下曰宣義郎﹐﹝梁有宣義將軍。隋文帝置遊騎尉﹐皇朝攺焉。﹞正八品上曰給事郎﹐﹝隋文帝置。﹞正八品下曰徵事郎﹐﹝隋煬帝置。﹞從八品上曰承奉郎﹐﹝隋文帝置。﹞從八品下曰承務郎﹐﹝隋煬帝尙書二十四司各置承務郎一人﹐類今尙書員外郎也。皇朝因其名而置。﹞正九品上曰儒林郎﹐﹝前史各有《儒林傳》﹐取其義也。﹞正九品下曰登仕郎﹐從九品上曰文林郎﹐﹝北齊置文林館﹐徵文學之士以充之﹐取其義也。﹞從九品下曰將仕郎。凡散官四品已下﹑九品已上﹐並於吏部當番上下。﹝其應當番四十五日。若都省須使人送符及諸司須使人者﹐並取兵部﹑吏部散官上。經兩番已上﹐聽簡入選﹔不第者依番﹐多不過六也。﹞凡敍階之法﹐有以封爵﹐﹝謂嗣王﹑郡王初出身﹐從四品下敍﹔親王諸子封郡王者﹐從五品上﹐國公﹐正六品上﹔郡公﹐正六品下﹔縣公﹐從六品上﹔侯及伯﹑子﹑男並遞降一等。若兩應敍者﹐從髙敍也。﹞有以親戚﹐﹝謂皇親緦麻已上及皇太后周親﹐正六品上敍﹔皇太后大功親﹑皇后周親﹐從六品上﹔皇袒免親﹑皇太后小功緦麻﹑皇后大功親﹐正七品上﹔皇后小功緦麻親﹑皇太子妃周親﹐從七品上。其外戚各依本服降二等敍。娶郡主﹐正六品上﹔娶縣主﹐正七品上。郡主子﹐出身從七品上﹔縣主子﹐從八品上敍。﹞有以勛庸﹐﹝謂上柱國﹐正六品上敍﹔柱國已下﹐每降一等﹐至騎都尉﹐從七品下﹔驍騎尉﹑飛騎尉﹐正九品上﹔云騎尉﹑武騎尉﹐從九品上。﹞有以資蔭﹐﹝謂一品子﹐正七品上敍﹐至從三品子﹐遞降一等。四品﹑五品有正﹑從之差﹐亦遞降一等﹔從五品子﹐從八品下敍。國公子﹐亦從八品下。三品以上蔭曾孫﹐五品已上蔭孫﹔孫降子一等﹐曾孫降孫一等。贈官降正官一等﹐散官同職事。若三品帶勛官者﹐卽以勛官品同職事蔭﹔四品降一等﹐五品降二等。郡﹑縣公子﹐準從五品孫﹔縣男已上子﹐降一等。勛官二品子﹐又降一等。二王后子孫﹐準正三品蔭。﹞有以秀﹑孝﹐﹝謂秀才上上第﹐正八品上﹔已下遞降一等﹐至中上第﹐從八品下。明經降秀才三等。進士﹑明法甲第﹐從九品上﹔乙第﹐降一等。若本蔭髙者﹐秀才﹑明經上第﹐加本蔭四階﹔已下遞降一等。明經通二經已上﹐每一經加一階﹔及官人通經者﹐後敍加階亦如之。凡孝義旌表門閭者﹐出身從九品上敍。﹞有以勞考﹐﹝謂內外六品已下﹐四考滿﹐皆中中考者﹐因選﹐疊一階﹔每二中上考﹐又進兩階﹔每一上下考﹐進兩階。若兼有下考﹐得以上考除之。﹞有除免而復敍者﹔皆循法以申之﹐無或枉冒。﹝謂官人犯除名限滿應敍者﹐文﹑武三品已上奏聞﹔正四品於從七品下敍﹐已下遞降一等﹐從五品於從八品上敍﹔六品﹑七品﹐從九品上敍﹔八品﹑九品﹐從九品下敍。若出身品髙於此法者﹐仍從髙。﹞凡應入三品﹑五品者﹐皆待別制而進之﹐不然則否。﹝謂應入三品者﹐皆須先在四品已上官﹐仍限三十考已上﹑本階正四品上﹑無痕累者﹐奏聽進止。應入五品者﹐皆須先在六品已上官及左右補闕﹑殿中侍禦史﹑太常博士﹑詹事司直﹑京兆河南太原府判司﹐皆限十六考已上﹑本階正六品上﹔伎術官本司無六品官﹐頻任三政七品者﹐仍限二十考已上。並所司勘責訖﹐上中書門下重勘訖﹐然後奏聞﹐別制以授焉。﹞凡文武百僚之班序﹐官同者先爵﹐爵同者先齒。﹝謂文武朝參行立﹕二王后位在諸王侯上﹐餘各以官品爲序。致仕官各居本色之上。若職事與散官﹑勛官合班﹐則文散官在當階職事者之下﹐武散次之﹐勛官又次之。官同者﹐異姓爲後。若以爵爲班者。亦準此。其男巳上任文﹑武官者﹐從文﹑武班。若親王﹑嗣王任卑官職事者﹐仍依王品。郡王任三品已下職事者﹐在同階品上。自外無文﹑武官者﹐嗣王在太子太保下﹐郡王次之﹐國公在正三品下﹐郡公在從三品下﹐縣公在正四品下﹐侯在從四品下﹐伯在正五品下﹐子在從五品上﹐男在從五品下。若前官被召見及預朝參者﹐在本品見任上﹔以理解者﹐在同品下﹔其在本司參集者﹐各依職事。若散官三品已上在京者﹐正﹑冬朝會依百官例。﹞凡京師有常參官﹐﹝謂五品以上職事官﹑八品已上供奉官﹑員外郎﹑監察禦史﹑太常博士。﹞供奉官﹐﹝謂侍中﹐中書令﹐左﹑右散騎常侍﹐黃門﹑中書侍郎﹐諫議大夫﹐給事中﹐中書舍人﹐起居郎﹐起居舍人﹐通事舍人﹐左右補闕﹑拾遣﹐禦史大夫﹐禦史中丞﹐侍禦史﹐殿中侍禦史。﹞諸司長官﹐﹝謂三品已上長官。若敕喚諸司長官及賜者﹐開府儀同三司﹑特進﹑光祿大夫﹑太子賓客﹑尙書左右丞相﹑諸司侍郎﹑中書門下五品已上官﹑禦史中丞﹐並同長官例。若別賜物﹐中書門下官正三品準二品﹐四品準三品﹐五品準四品﹔同中書門下平章事並同中書門下正三品。﹞淸望官﹐﹝謂內外三品已上官及中書黃門侍郎﹑尙書左右丞﹑諸司侍郎﹐並太常少卿﹑祕書少監﹑太子少詹事﹑左右庶子﹑左庶子﹑率及國子司業。四口陰已下﹑八品已上淸官。四品謂太子左﹑右諭徳﹐左右衛﹑左右千牛衛中郎將﹐左﹑右副率﹐率府中郎將。五品謂禦史中丞﹐諫議大夫﹐給事中﹐中書舍人﹐贊善大夫﹐太子洗馬﹐國子博士﹐諸司郎中﹐祕書丞﹐著作郎﹐太常丞﹐左﹑右衛郎將﹐左﹑右率府郎將。六品謂起居郎﹑舍人﹐太子司議郎﹑舍人﹐諸司員外郎﹐侍禦史﹐祕書郎﹐著作佐郎﹐太學博士﹐詹事丞﹐太子文學﹐國子助教。七品﹕左﹑右補闕﹐殿中侍禦史﹐太常博士﹐詹事司直﹐四門博士﹐太學助教。八品﹕左﹑右拾遣﹐監察禦史﹐四門助教。﹞每日以六品已上淸官兩人待制於衙內。﹝若供奉官﹑宿衛官﹐不在此例。﹞凡授左右丞相﹑侍中﹑中書令﹑六尙書已上官﹐聽進讓﹐其四品已上淸望官﹐才職相當﹐不應進讓。﹝按﹕舊制禦史大夫﹑六尙書已上要官皆進讓。臣林甫等伏以爲進讓之禮﹐朝廷所先﹐兩省侍郎及南省諸司侍郎﹑左右丞﹐𨿽在四品﹐職居淸要﹐亦合讓也。﹞凡職事官應覲省及移疾﹐不得過程。﹝謂身有疾病滿百日﹐若所親疾病滿二百日及當侍者﹐並解官申省以聞。其應詩人才用灼然﹑要籍驅使者﹐令帶官侍養。﹞年七十以上應致仕﹐若齒力未衰﹐亦聽釐務。﹝若請致仕﹐五品已上﹐皆上表聞﹔六品已下﹐申尙書省奏聞。﹞凡官人身及同居大功已上親自執工商﹐家專其業﹐皆不得入仕﹔風疾﹑使酒﹔不得任侍奉之官。凡內外官淸白著稱﹑彊幹有聞﹐若上第﹐則中書門下攺授﹕﹝淸白著稱﹐皆須每任有使狀一「淸」﹑考詞二「淸」﹐經三任爲第一等﹐兩任爲第二等﹐一任爲第三等。其都督﹑刺史旣無考詞﹐每使狀有一「淸」字﹐亦準任數爲等第。彊幹有聞科等第亦準此﹐其科等第一等同淸白第二等。﹞五品已上﹐量加進攺﹔六品已下﹐至冬選量第加官。若第二﹑第三等人﹐五品已上﹐攺日稍優之﹔六品已下﹐不待秩滿﹐聽選﹐加優授焉。其嶺南﹑黔中三年一置選補使﹐號爲「南選」。﹝應選之人﹐各令所管勘責﹐具言出身﹑由歷﹑選數﹐作簿書預申省。所司具勘曹名﹑考第﹐造歷子﹐印署﹐與選使勘會﹐將就彼銓注訖﹐然後進甲以聞。﹞凡天下官吏各有常員。﹝開元二十三年﹐敕以爲諸色補署﹐頗多繁冗﹐停廢諸司﹑監﹑署﹐府十餘所﹐減冗散官三百餘員。其見在員數﹐已具此書﹐各冠列曹之首﹔或未該者﹐以其繁細﹐亦存乎令﹑式。﹞凡諸司置直﹐皆有定制。﹝諸司諸色有品直﹕吏部二人﹐兵部三人﹐考功﹑職方﹑庫部﹑戶部﹑度支﹑駕部﹑比部各一人﹐門下省明法一人﹑能書二人﹑裝潢一人﹐刑部明法一人﹐弘文館學直四人﹑造供奉筆二人﹐造寫禦書筆二人﹑裝書一人﹑拓書一人﹐修史館裝書一人﹐中書省明法一人﹑能書四人﹑裝制敕一人﹑翻書譯語十人﹑乘驛二十人﹐集賢院能書六人﹑裝書十四人﹑造筆四人﹐大理寺明法二人﹐太常寺三十人﹐光祿寺十人﹐鴻臚寺譯語並計二十人﹐金銀作一人﹐漆作一人﹐太府﹑太僕﹑衛尉﹑司農寺各三人﹐沙苑監一人﹐少府監十四人﹐將作監五十人﹐殿中省尙食局尙藥局各十人﹑尙乘局二十人﹑尙輦局三人﹑尙捨局四人﹑尙衣局一人﹐祕書省圖畫一人﹑丹靑五人﹑造筆一人﹐太史監五人﹐國子監明五經一人﹑文章兼明史一人﹐崇文館拓書一人﹐內侍省一百人﹐內坊四人﹐僕寺十人﹐家令寺七人﹐教坊二十人﹐總監十四人﹐軍器監四人﹐隴右六使孳課一十二人﹐太原府監牧役使孳課二人。外官直考者﹐選同京官。其前官及常選人﹐每年任選。若散官﹑三衛﹑勛官直諸司者﹐每年與折一番。﹞內外官吏則有假寧之節﹐﹝謂元正﹑冬至各給假七日﹐寒食道淸明四日﹐八月十五日﹑夏至及臘各三日。正月七日十五日﹑晦日﹑春秋二社﹑二月八日﹑三月三日﹑四月八日﹑五月五日﹑三伏日﹑七月七日十五日﹑九月九日﹑十月一日﹑立春﹑春分﹑立秋﹑秋分﹑立夏﹑立冬﹑每旬﹐並給休假一日。五月給田假﹐九月給授衣假﹐爲兩番﹐各十五日。私家廟﹐各給假五日。四時祭﹐各四日。父母在三千里外﹐三年一給定省假三十五日﹔五百里﹐五年一給拜掃假十五日﹐並除程﹐五品已上並奏聞。冠﹐給三日﹔五服內親冠﹐給假一日﹐不給程。婚嫁﹐九日﹐除程。周親婚嫁﹐五日﹔大功﹐三日﹔小功﹐一日﹐不給程。齊衰周﹐給假三十日﹔葬﹐三日﹔除服﹐二日。小功五月﹐給假十五日﹔葬﹐二日﹔除服﹐一日。緦麻三月﹐給假七日﹔葬及除服皆一日。周已上親皆給程。若聞喪舉哀﹐並三分減一。私忌給假一日﹐忌前之夕聽還。五品已上請假出境﹐皆吏部奏聞。﹞行李之命。﹝凡別敕差使事務繁劇要重者﹐給判官二人﹐每判官並使及副使各給典二人﹔非繁劇者﹐判官一人﹑典二人﹐使及副使各給典一人﹔四品已上淸望官﹐別給孔目官一人。凡吏部差使﹐各循其次。若員外郎及鴻臚﹑太府﹑司農﹑將作﹑少府﹑軍器等監﹑寺丞﹐及押當兵馬﹑倉庫﹑園廚﹑苑囿﹑邑司﹑伎術﹑當作等官﹐皆不在差限。﹞簿書景迹﹐功賞殿最﹐具員皆與員外郎分而理焉。郎中一人﹐掌小選。凡未入仕而吏京司者﹐復分爲九品﹐通謂之行署。其應選之人﹐以其未入九流﹐故謂之流外銓﹐亦謂之小銓。其校試銓注﹐與流內銓略同。﹝謂六品已下﹑九品已上子及州縣佐吏。若庶人參流外選者﹐本州量其所堪﹐送尙書省。﹞其在吏部﹑兵部﹑考功﹑都省﹑禦史臺﹑中書﹑門下﹐是爲「前行要望」﹐目爲「七司」﹔其餘則曰「後行閒司」。﹝謂流外轉遷者始自府﹑寺而超授七司者﹐以爲非次。長安中﹐畢構奏而革之﹐應入省者﹐先授閒司及後行﹐經兩考﹐方轉入七司﹐便爲成例。﹞凡擇流外職有三﹕一曰書﹐二曰計﹐三曰時務。其工書﹑工計者﹐𨿽時務非長﹐亦敍限﹔三事皆下﹐則無取焉。每經三考﹐聽轉選﹐量其才能而進之﹔不則從舊任。﹝其考滿﹐有授職事官者﹐有授散官者。舊則郎中專知小銓﹐開元二十五年敕銓試訖﹐應畱﹑放﹐皆尙書﹑侍郎定之。﹞員外郎一人﹐掌選院﹐謂之南曹。﹝其曹在選曹之南﹐故謂之南曹。﹞每歲﹐選人有解狀﹑簿書﹑資歷﹑考課﹐必由之以竊其實﹐乃上三銓﹐其三銓進甲則署焉。員外郎一人﹐掌判曹務。凡當曹之事﹐無巨細﹐皆與郎中分掌焉。應簡試﹐如貢舉之制。﹝舊﹐齊郎隸太常﹐則禮部簡試。開二十五年﹐隸宗正﹐其太廟齋郎則十月下旬宗正申吏部﹐應試則帖《論語》及一大經。﹞

司封郎中一人﹐從五品上﹔﹝北齊置主爵郎中一人﹐隋文帝爲主爵侍郎﹐煬帝攺爲主爵郎。武徳初﹐爲主爵郎中。龍朔二年攺爲司封大夫﹐咸亨元年復故。光宅元年攺爲司封郎中﹐神龍元年復故。開元二十四年﹐復爲司封。﹞員外郎一人﹐從六品上﹔﹝隋文帝置﹐煬帝攺爲主爵承務郎。武徳初﹐爲主爵員外郎。龍朔﹑咸亨﹑光宅﹑神龍﹑開元並隨曹攺復。﹞主事二人﹐從九品上。司封郎中﹑員外郎掌邦之封爵。凡有九等﹕一曰王﹐正一品﹐食邑一萬戶。二曰郡王﹐從一品﹐食邑五千戶。三曰國公﹐從一品﹐食邑三千戶。四曰郡公﹐正二品﹐食邑二千戶。五曰縣公﹐從二品﹐食邑一千五百戶。六曰縣侯﹐從三品﹐食邑一千戶。七曰縣伯﹐正四品﹐食邑七百戶。八曰縣子﹔正五品﹐食邑五百戶。九曰縣男﹐從五品﹐食邑三百戶。﹝五等之爵﹐蓋始於黃帝﹐其《傳》言「置左﹑右大監﹐監於萬國。」書堯典云「協和萬邦。」又云「輯五瑞。」卽五等諸侯所執玉也。夏﹑殷已上﹐其制難詳。至周﹐則云「列爵惟五﹐分土惟三」﹐始有封國大小之制。戰國之時﹐又有雜號封君﹐謂商君﹑平原君等。秦又立二十等爵﹐以當軍功。漢置王﹑侯二等﹐其二十等爵亦存﹔亦有「君」﹐謂稷嗣﹑奉春等。後漢又有鄕﹑亭侯之號。魏氏五等﹐皆以鄕﹑亭﹐多假空名﹐不食本邑。及司馬宜王誅曹爽﹐封舞陽侯。至晉﹐復五等之制。宋﹑齊之後﹐或置或廢﹐亦不常也。隋氏始立王﹑公﹑侯已下制度﹐皇朝因之。然戶﹑邑率多虛名﹐其言食實封者﹐乃得眞戶。舊制﹐戶皆三丁以上一分入國。開元中定制﹐以三丁爲限﹐租賦全入封家。﹞皇兄弟﹑皇子皆封國﹐謂之親王。親王之子承嫡者﹐爲嗣王。皇太子諸子並爲郡王。親王之子承恩澤者亦封郡王﹐諸子封郡公。其嗣王﹑郡王及特封王子孫承襲者﹐降授國公。諸王﹑公﹑侯﹑伯﹑子﹑男若無嫡子及罪﹑疾﹐立嫡孫。無嫡孫﹐以次立嫡子同母弟﹔無母弟﹐立庶子。無庶子﹐立嫡孫同母弟﹔無母弟﹐立庶孫。曾﹑玄已下亦同此。無後者﹐國除。凡名山﹑大川及畿內縣皆不得以封。至郡公﹐有餘爵﹐聽回授子孫。其國公皆特封焉。凡內命婦之制﹕貴妃﹑淑妃﹑徳妃﹑賢妃並爲夫人﹐皆正一品﹔昭儀﹑昭容﹑昭媛﹑充儀﹑充容﹑充嬡並爲嬪﹐正二品﹔婕妤九員﹐正三品﹔美人九員﹐正四品﹔才人九員﹐正五品﹔寶林二十七員﹐正六品﹔禦女二十七員﹐正七品﹔采女二十七員﹔正八品。﹝按﹕黃帝有四妃﹐帝譽亦然﹐帝堯因之。蓋象后妃四星﹐其一明者爲正妃﹐餘三小者焉次妃。至舜不告而娶﹐不立正妃﹐但三妃而已﹐謂之三夫人。夏后氏增以三三而九﹐合十二人。《春秋說》云「天子娶十二人。」卽夏制也。《禮記》曰「古者﹐天子立六宮﹑三夫人﹑九嬪﹑二十七世婦﹑八十一禦女﹐以聽天下之內理。」此蓋以象三公﹑九卿之數﹐則殷制也。《周官》曰「九嬪掌婦學之法。」至漢初﹐有夫人﹑美人及姬之號。武帝制婕妤﹑侄娥﹑容華﹑充衣﹐各有爵位。元帝加昭儀之號﹐凡十四等。光武乃有貴人﹑才人之號。《晉諸公贊》曰「舊制﹕貴嬪﹑夫人比三公﹐假金紫﹔淑媛﹑淑儀﹑修容﹑修儀﹑婕妤﹑容華﹑充華爲九嬪﹐比九卿﹐假銀靑。」後魏孝文攺定內官﹐各有視品。宋﹑齊﹑梁﹑陳﹑北齊﹑後周多依古制﹐或有增損﹐事則不經。隋氏定制﹐則依《周官》之制﹐皇朝因之﹐爲百二十一人。﹞皇太子良娣二員﹐正三品﹔良嬡六員﹐正四品﹔承徽十員﹐正五品﹔昭訓十六員﹐正七品﹔奉儀二十四員﹐正九品。﹝《漢書》曰「太子有妃﹐有良娣﹐有孺子﹐妻﹑妾三等。」歷代因之。至宋明帝﹐更爲太子置內職二等﹐有保林﹑良娣。齊建元中﹐太子宮置三內職﹕良娣比關內侯﹐保林比五等侯﹐才人比駙馬都尉。隋初定制也﹐皇朝因之。﹞外命婦之制﹕皇姑封大長公主﹐皇姊妹封長公主﹐皇女封公主﹐皆視正一品﹔皇太子之女封郡主﹐視從一品﹔王之女封縣主﹐視正二品。﹝《公羊傳》曰「天子將嫁女於諸侯﹐必使同姓諸侯主之﹐」故曰「公主」。《詩》曰「何彼矣﹐美王姬也。𨿽則王姬﹐亦下嫁於諸侯。車服不系於其夫﹐下王后一等。」漢家公主所食曰邑﹔諸王女曰翁主﹐亦曰王主。後漢皇女皆封縣公主﹐儀服同列侯﹔尊崇者加號爲長公主﹐乘赤車馬﹐與諸侯同。雨漢皆列侯尙主。自魏﹑晉已來﹐尙主皆拜駙馬都尉。晉﹑宋已來﹐皇女皆封郡公主﹐王女皆封縣主。﹞王母﹑妻爲妃。一品及國公母﹑妻爲國夫人﹔三品已上母﹑妻爲郡夫人﹔四品﹑若勛官二品有封﹐母﹑妻爲郡君﹔五品﹑若勛官三品有封﹐母﹑妻爲縣君。散官並同職事。勛官四品有封﹐母﹑妻爲鄕君。其母邑號皆加「太」字。各視其夫及子之品﹐若兩有官爵者﹐皆從髙。若內命婦一品之母爲正四品郡君﹐二品母爲從四品郡君﹐三品﹑四品母並爲正五品郡君。凡婦人不因夫及子而別加邑號﹐夫人云「某品夫人」﹐郡君爲「某品郡君」﹐縣君﹑鄕君亦然。﹝古者﹐諸侯之妻﹐邦人稱之曰「夫人」﹐亦曰「小君」。《春秋傳》曰「惠公元妃孟子。」則妃及夫人﹑郡君﹑縣君﹑鄕君之號皆起於此。漢髙祖封蕭何夫人爲ガ君﹐景帝封王皇后母曰平原君。後漢安帝封乳母王聖爲野王君﹐獻帝封董卓母爲池陽君。晉封虞潭母孫氏武昌侯太夫人﹐加金章﹑紫綬。太康元年﹐封羊夫人爲鄕君。孝武時﹐哀帝外祖母髙安鄕君進封宣城郡廣徳君。宋髙祖母蕭氏初封豫章國太夫人﹐妻減氏爲國夫人。《晉令式》云「郡公侯太夫人﹑夫人﹐銀印﹑靑綬﹐佩水蒼玉。」宋﹑齊之後﹐多用其制。至隋氏始定品格﹐皇朝因之。﹞凡庶子有五品已上官封﹐皆封嫡母﹔無嫡母﹐卽封所生母。凡二王后夫人﹑職事五品已上﹑散官三品已上﹑王及國公母妻朝參﹐各視其夫及子之禮。凡親王孺人二人﹐視正五品﹔媵十人﹐祝正六品。嗣王﹑郡王及一品媵十人﹐視從六品﹔二品媵八人﹐視正七品﹔三品及國公媵六人﹐視從七品﹔四品媵四人﹐視正八品﹐五品媵三人﹐視從八品。降此已往皆爲妾。﹝古者﹐諸侯一娶九女﹐其嫡者爲夫人﹐余爲侄﹑娣﹑孺人及媵﹐蓋因此。﹞凡皇家五等親及諸親三等存亡﹑升降﹐皆立簿籍﹐每三年一造。除附之制﹐並載於宗正寺焉。

司勛郎中一人﹐從五品上﹔﹝周官有司勛上士二人﹐凡有功者﹐司勛詔之。後周夏官有司勛上士一人﹐掌六勛之賞。隋文帝立司勛侍郎二人﹐煬帝攺爲司勛郎。武徳初﹐爲司勛郎中。龍朔二年攺爲司勛大夫﹐咸亨元年復故。﹞員外郎二人﹔從六品上﹔﹝隋文帝置﹐煬帝攺爲司勛承務郎﹐皇朝復爲司勛員外郎。龍朔﹑咸亨﹑光宅﹑神龍並隨曹攺復。﹞主事四人﹐從九品上。司勛郎中﹑員外郎掌邦國官人之勛級。凡勛十有二等﹕十二轉爲上柱國﹐比正二品﹔﹝柱國﹐楚官也。項梁爲楚上柱國﹐又陳嬰爲上柱國﹐又蔡賜爲上柱國。至西魏之末﹐始置柱國﹐用旌戎秩。時隴西郡公李諱﹑廣陵王元欣﹑趙郡公李弼﹑河內郡公獨孤信﹑南陽公趙貴﹑常山公於謹﹑彭城公侯莫陳崇與周太祖爲八柱國。至後周建徳四年﹐初置上大將軍﹑上開府儀同三司﹑開府儀同三司﹑上儀同三司﹑儀同三司﹑上柱國﹑柱國之秩﹐以賞勤勞。始以齊王憲﹑蜀公尉遲迥爲上柱國是也。隋髙祖受命﹐又采後周之制﹐置上柱國爲從一品﹐柱國爲正二品﹐上大將軍從二品﹐大將軍正三品﹐上開府儀同三司從三品﹐開府儀同三司正四品﹐上儀同三司從四品﹐儀同三司正五品﹐大都督正六品﹐帥都督從六品﹐都督正七品﹐總十一等﹐以酬勤勞。皇朝攺以勛轉多少爲差﹐以酬勛秩。﹞十一轉爲柱國﹐比從二品﹔﹝戰國時﹐楚有柱國昭陽﹐楚﹑漢之際﹐共敖爲柱國也。﹞十轉爲上護軍﹐比正三品﹔九轉爲護軍﹐比從三品﹔﹝秦有護軍都尉。漢髙祖以陳平爲護軍中尉﹐盡護諸將。文帝時﹐韓安國爲護軍將軍。平帝元始元年﹐更名護軍都尉爲護軍。魏武帝以牽招爲中護軍將軍。晉中護軍將軍﹑護軍將軍等並銀章﹑靑綬﹐武冠﹐絳朝服﹐品第四。宋﹑齊﹑梁﹑陳並有護軍將軍﹑中護軍之職。梁武廬江置鎭蠻護軍﹐武陵置安遠護軍。皇朝采之﹐爲勛官品職。﹞八轉爲上輕車都尉﹐比正四品﹔七轉爲輕車都尉﹐比從四品﹕﹝漢武帝以公孫賀爲輕車將軍。漢又有輕車校尉。梁﹑陳﹑後魏﹑北齊﹑隋皆有輕車將軍。﹞六轉爲上騎都尉﹐比正五品﹔五轉爲騎都尉﹐比從五品﹔﹝漢武帝置騎都尉。《漢書》云「拜李陵爲騎都尉。」更始時﹐謠曰「爛羊胃﹐騎都尉。」晉﹑宋﹑齊﹑梁﹑陳﹑隋並有其名。﹞四轉爲驍騎尉﹐比正六品﹔三轉爲飛騎尉﹐比從六品﹔二轉爲云騎尉﹐比正七品﹔一轉爲武騎尉﹐比從七品。﹝隋文帝置驍騎﹑飛騎﹑云騎﹑武騎尉﹐爲文散階﹐皇朝采爲勛品。﹞凡有功效之人合授勛官者﹐皆委之覆定﹐然後奏擬。﹝凡徵﹑鎭勛未授身亡者﹐其勛依例加授。其餘泛勛未授身亡者﹐不在敍限。﹞

考功郎中一人﹐從五品上﹔﹝《漢官儀》﹕「曹郎二人﹐掌天下歲盡集課。」魏尙書郎曹有考功郎中一人。宋﹑齊並置功論郎中﹐梁有秩論侍郎﹐並考功郎中之任也。北齊有考功郎中。隋文帝置考功侍郎﹐煬帝攺爲考功郎﹐皇朝攺爲考功郎中。龍朔二年攺爲司績大夫﹐咸亨元年復故。﹞員外郎一人﹐從六品上﹔﹝隋文帝置﹐煬帝攺爲承務郎﹐皇朝復爲員外郎。龍朔二年攺爲司績員外郎﹐咸亨元年復故。﹞主事三人﹐從九品上。考功郎中﹑員外郎之職﹐掌內外文武官吏之考課。凡應考之官﹐皆具錄當年功過﹑行能﹐本司及本州長官對眾讀﹐議其優劣﹐定爲九等考第﹐各於其所由司準額校定﹐然後送省。內外文武官﹐量遠近﹐以程限之有差。﹝京師百僚﹐九月三十日已前校定﹐十月一日送省。外官去京一千五百里內﹐八月三十日﹔三千里內﹐七月三十日﹔五千里內﹐五月三十日﹔七千里內﹐三月三十﹔萬里內﹐正月三十日已前校定。﹞其外官附朝集使送簿至省。﹝凡流內﹑流外官考前釐務不滿二百日者﹐不考。﹞每年別敕定京官位望髙者二人﹐其一人校京官考﹐一人校外官考。又定給事中﹑中書舍人各一人﹐其一人監京官考﹐一人監外官考。郎中判京官考﹐員外郎判外官考。其檢覆同者﹐皆以功過上使。京官則集應考之人對讀注定﹐外官對朝集使注定訖﹐各以奏聞。其親王及中書門下與京官三品已上﹑外官五大都督﹐並以功過狀奏﹐聽裁。凡考課之法有四善﹕一曰徳義有聞﹐二曰淸愼明著﹐三曰公平可稱﹐四曰恪勤匪懈。善狀之外﹐有二十七最﹕一曰獻替可否﹐拾遺補闕﹐爲近侍之最﹔二曰銓衡人物﹐擢盡才良﹐爲選司之最﹔三曰揚淸激濁﹐褒貶必當﹐爲考校之最﹔四曰禮制儀式﹐動合經典﹐爲禮官之最﹔五曰音律克諧﹐不失節奏﹐爲樂官之最﹔六曰決斷不滯﹐與奪合理﹐爲判事之最﹔七曰部統有方﹐警守無失﹐爲宿衛之最﹔八曰兵士調習﹐戎裝充備﹐爲督領之最﹔九曰推鞫得情﹐處斷平允﹐爲法官之最﹔十曰讎校精審﹐明於刊定﹐爲校正之最﹔十一曰承旨敷奏﹐吐納明敏﹐爲宣納之最﹔十二曰訓導有方﹐生徒充業﹐爲學官之最﹔十三曰賞罰嚴明﹐攻戰必勝﹐爲將帥之最﹔十四曰禮義興行﹐肅淸所部﹐爲政教之最﹔十五曰詳錄典正﹐詞理兼舉﹐爲文史之最﹔十六曰訪察精審﹐彈舉必當﹐爲糾正之最﹔十七曰明於勘覆﹐稽失無隱﹐爲句檢之最﹔十八曰職事修理﹐供承彊濟﹐爲監掌之最﹔十九曰功課皆充﹐丁匠無怨﹐爲役使之最﹔二十曰耕耨以時﹐收獲剩課﹐爲屯官之最﹔二十一曰謹於蓋藏﹐明於出納﹐爲倉庫之最﹔二十二曰推步盈虛﹐究理精密﹐爲歷官之最﹔二十三曰占候醫卜﹐效驗居多﹐爲方術之最﹔二十四譏察有方﹐行旅無壅﹐爲關津之最﹔二十五曰市ㄩ不擾﹐姦濫不行﹐爲市肆之最﹔二十六曰牧養肥碩﹐蕃息孳多﹐爲牧官之最﹔二十七曰邊境肅淸﹐城隍修理﹐爲鎭防之最。一最已上有四善爲上上﹔一最已上有三善﹐或無最而有四善爲上中﹔一最已上有二善﹔或無最而有三善馬上下﹔一最已上有一善﹐或無最而有二善爲中上﹔一最已上﹐或無最而有一善爲中中﹔職事粗理﹐善最弗聞爲中下﹔愛憎任情﹐處斷乖理爲下上﹔背公向私﹐職務廢闕爲下中﹔居官諂詐﹐貪濁有狀爲下下。若於善最之外別可嘉尙﹐及罪𨿽戍殿﹑情狀可矜﹐𨿽不成殿而情狀可責者﹐省校之日﹐皆聽考官臨時量定。﹝諸官人犯罪負殿者﹐計贖銅一斤爲一負﹐公罪倍之。十負爲一殿。當上上考者﹐𨿽有殿不降﹐此謂非私罪。自上中已下﹐率一殿降一等。卽公座殿失應降﹐若當年勞劇有異於常者﹐聽減一殿。﹞內外官從見在任攺爲別官者﹐其年考從後任申校。﹝其別敕賜考﹐限當年附校。如不及當年﹐及當年無考﹐於以次有考年限。﹞百司量其閒劇﹐諸州據其上下﹐進考之人皆有定限。苟無其功﹐不要充數﹔功過於限﹐亦聽量進。﹝諸食祿之官﹐考在中上已上﹐每進一等﹐加祿一季﹔中下已下﹐每退一等﹐奪祿一季。若私罪下中已下﹐公罪下下﹐並解見任﹐奪當年祿﹐追告身﹔周年﹐聽依本品敍。﹞其流外官﹐本司量其行能﹑功過﹐立四等考第而勉進之。﹝淸謹勤公﹐勘當明審爲上﹔居官不怠﹐執事無私爲中﹔不勤其職﹐數有愆犯爲下﹔背公向私﹐貪濁有狀爲下下。每年對定﹐具簿上省。其考下下者﹐解所任。﹞凡親﹑勛﹑翊衛皆有考第。考第之中﹐略有三等。﹝專勤謹愼﹐宿衛如法﹐便習弓馬者爲上﹔番期不違﹐職掌無失﹐𨿽解弓馬﹐非是灼然者爲中﹔違番不上﹐數有犯失﹐好請私假﹐不習弓馬者爲下。﹞諸衛主帥﹐如三衛之考。﹝凡統領有方。部伍整肅﹐淸平謹恪﹐武藝可稱者爲上﹔居官無犯﹐統領得濟﹐𨿽有武藝﹐不是優長者爲中﹔在公不勤﹐數有愆失﹐至於武用﹐復無可紀者爲下。﹞其監門校尉﹑直長﹐如帥之考。﹝正色當官﹐明於按察﹐監當之處﹐能肅察姦非者爲上﹔居官不怠﹐檢校無失﹐至於監察﹐未是灼然者爲中﹔不勤其職﹐數有愆違﹐檢校之所﹐事多疏漏者爲下。﹞其謐議之法﹐古之通典﹐皆審其事﹐以爲不刊。﹝諸職事官三品已上﹑散官二品已上身亡者﹐其佐史綠行狀申考功﹐考功責歷任勘校﹐下太常寺擬縊訖﹐覆申考功﹐於都堂集省內官議定﹐然後奏聞。贈官同職事。無爵者稱「子」。若蘊徳丘園﹐聲實明著﹐𨿽無官爵﹐亦奏賜謐曰「先生」。﹞員外郎掌天下貢舉之職。﹝開元二十四年﹐敕以爲權輕﹐專令禮部侍郎一人貢舉。然以舊職故﹐復敍於此云。﹞凡諸州每歲貢人﹐其類有六﹕一曰秀才﹐二曰明經﹐三曰進士﹐四曰明法﹐五曰書﹐六曰。其弘文﹑崇文生各依所習業隨明經﹑進士例。其秀才試方略策五條﹐文﹑理俱髙者爲上上﹐文髙理平﹑理髙文平者爲上中﹐文﹑理俱平者爲上下﹐文﹑理粗通爲中上﹐文劣理滯爲不第。﹝此條取人稍峻﹐自貞觀後遂絕。﹞其明經各試所習業﹐文﹑注精熟﹐辧明義理﹐然後爲通。正經有九﹕《禮記》《左傳》爲大經﹐《毛詩》《周禮》《儀禮》爲中經﹐《周易》《尙書》《公羊》《谷梁》爲小經。通二經者﹐一大一小﹐若兩中經﹔通三經者﹐大﹑小﹑中各一﹔通五經者﹐大經並通。其《孝經》《論語》並須兼習。﹝諸明經試兩經﹐進士一經﹐每經十帖。《孝經》二帖﹐《論語》八帖。每些三言。通六已上﹐然後試策﹕《周禮》《左氏》《禮記》各四條﹐余經各三條﹐《孝經》《論語》共三條﹑皆綠經文及注意爲問。其答者須辧明義理﹐然後爲通。通十爲上上﹐通八爲上中﹐通七爲上下﹐通六爲中上。其通三經者﹐全通爲上上﹐通十爲上中﹐通九爲上下﹐通八爲中上﹐通七聖經通五爲不第。﹞其進士帖一小經及《老子》﹐﹝皆經﹑注兼帖。﹞試雜文兩首﹐策時務五條﹐文須洞識文律﹐策須義理愜當者爲通。﹝若事義有滯﹑詞句不偸者爲不。其經﹑策全通爲甲﹐策通四﹑帖通六已上爲乙﹐已下爲不第。﹞其明法試律﹑令各一部﹐識達義理﹑問無疑滯者爲通。﹝粗知綱例﹑未究指歸者爲不。所試律﹑令﹐每部試十帖。策試十條﹕律七條﹐令三條。全通者爲甲﹐通八已上爲乙﹐已下爲不第。﹞其明書則說文六帖﹐《字林》四帖。﹝諸試書學生帖試通訖﹐先口試﹐不限條數﹐疑則問之﹐並通﹐然後試策。﹞其明則《九章》三帖﹐《海島》《孫子》《五曹》《張丘建》《夏侯陽》《周髀》《五經》等七部各一帖。其《綴術》六帖﹐《緝古》四帖。﹝錄大義本條爲問。答者明數造術﹐辧明術理﹐然後爲通。記遺三等數﹐讀令精熟﹐試十得九爲第。其試《綴術》《輯古》者﹐《綴術》七條﹐《緝古》三條。諸及第人並錄奏﹐仍關送吏部。書﹑於從九品下敍排。﹞弘﹑崇生𨿽同明經﹑進士﹐以其資蔭全髙﹐試亦不拘常例。﹝弘﹑崇生習一大經﹑一小經者﹐兩中經者﹐習《史記》者﹐《漢書》者﹐《東觀漢記》者﹐《三國誌》者﹐皆須讀文精熟﹐言音典正。策試十道﹐取粗解注義﹐經通六﹐史通三。其試時務策者﹐須識文體﹐不失問目意﹐試五得三。皆兼帖《孝經》《論語》共十條。﹞應簡齊郎﹐準貢舉例貼試。﹝太常解申禮部勘責﹐十月內送考功﹐帖《論語》及一大經﹐及第者﹐奏聞。﹞國子監大成二十員﹐取貢舉及第人聰明灼然者﹐試日誦千言﹐並口試﹐仍策所習業﹐十條通七﹐然後補充﹐各授官﹐依色令於學內習業﹐以通四經爲通。﹝其祿俸﹑賜會準非伎術直例給。業成者於吏部簡試﹐《孝經》《論語》共試八條﹐余經各試八條﹐間日一試灼然明練精熟爲通。口試十通九﹑策試十通七爲第。所加經者﹐《禮記》《左傳》《毛詩》《周禮》各加兩階﹐余經各加一階。及第者放選﹐優與處分﹔如不及第﹐依舊任。每三年一簡。九年業不成者﹐解退﹐依常選例。業未成﹑年未滿者﹐不得別選及充余使。若經事故﹐應敍日﹐還令覆上。其先及第人欲加經﹑及官人請試經者亦準此。﹞

●卷三尙書戶部

戶部尙書一人侍郎二人

郎中二人員外郎二人主事四人令史十七人

書令史三十四人計史一人亭長六人掌固十人

度支郎中一人

員外郎一人主事二人令史十六人書令史三十三人計史一人掌固四人

金部郎中一人

員外郎一人主事三人令史十人書令史二十一人計史一人掌固四人

倉部郎中一人

員外郎一人主事三人令史十二人書令史二十三人計史一人掌固四人

戶部尙書一人﹐正三品﹔﹝周之地官卿也。漢成帝置尙書五人﹐其三曰民曹﹐主吏人上書事。後漢以民曹兼主繕依功作﹐當工官之任。魏置左民尙書﹐晉初省之﹐太康中又置。惠帝時有右民尙書。東晉及宋﹑齊並置左民尙書﹐梁﹑陳並置左戶尙書﹐並掌戶籍﹐兼知工官之事。後魏﹑北齊有度支尙書﹐亦左民﹑左戶之任也。後周依《周官》﹐置地官府大司徒卿。隋初曰度支尙書﹐開皇三年攺爲民部﹐皇朝因之。貞觀二十三年攺爲戶部﹐明慶元年攺爲度支﹐龍朔二年攺爲司元太常伯﹐咸亨元年復爲戶部。光宅元年攺爲地官尙書﹐神龍元年復故。﹞侍郎二人﹐正四品下。﹝周之地官小司徒中大夫也。漢已來尙書侍郎﹐今郎中之任。後周依《周官》。隋煬帝置民部侍郎﹐皇朝因之。貞觀二十三年攺爲戶部﹐明慶元年攺爲度支﹐龍朔二年攺爲司元少常伯﹐咸亨﹑光宅﹑神龍並隨曹攺復。﹞戶部尙書﹑侍郎之職﹐掌天下戶口井田之政令。凡徭賦職貢之方﹐經費給之﹐藏貨贏儲之準﹐悉以咨之。其屬有四﹕一曰戶部﹐二曰度支﹐三曰金部﹐四曰倉部﹔尙書﹑侍郎總其職務而奉行其制命。凡中外百司之事﹐由於所屬﹐皆質正焉。

郎中二人﹐從五品上﹔﹝周官司徒屬官有下大夫﹐蓋郎中之任也。漢尙書郎一人主戶口墾田。魏有左民郎曹﹐西晉兼置右民郎曹﹐東晉及宋﹑齊惟有民部曹﹐梁﹑陳爲左戶郎﹐後魏爲左戶曹郎﹐北齊有左民郎曹。隋初﹐民部郎曹置侍郎二人﹐煬帝除「侍」字﹐皇朝爲郎中。貞觀二十三年攺爲戶部﹐明慶爲度支﹐龍朔焉司元大夫﹐咸亨﹑光宅﹑神龍並隨曹攺復。﹞員外郎二人﹐從六品上﹔﹝周官司徒屬官有上士﹐後周依焉﹐蓋今員外之任也。隋開皇六年置民部員外郎﹐煬帝攺爲民曹承務郎﹐皇朝攺爲民部員外郎。貞觀﹑明慶﹑龍朔﹑咸亨﹑光宅﹑神龍並隨曹攺復。﹞主事四人﹐從九品上。﹝隋煬帝置。﹞郎中﹑員外郎掌領天下州縣戶口之事。凡天下十道﹐任土所出而爲貢賦之差。﹝其物產經不盡載﹐並具下注。舊額貢獻﹐多非土物。或本處不產﹐而外處市供﹔或當土所宜﹐緣無額遂止。開元二十五年﹐敕令中書門下對朝集使隨便條革﹐以爲定準﹐故備存焉。﹞分十道以總之﹕

一曰關內道﹐古雍州之境﹐今京兆﹑華﹑同﹑岐﹑﹑隴﹑涇﹑寧﹑坊﹑﹑丹﹑延﹑慶﹑鹽﹑原﹑會﹑靈﹑夏﹑丰﹑勝﹑綏﹑銀﹐凡二十有二州焉。﹝其原﹑慶﹑靈﹑夏﹑延又管諸蕃落降者﹐爲羈縻州。﹞東拒河﹐西抵隴阪﹐南據終南之山﹐北邊沙漠。﹝河歷銀﹑綏﹑延﹑丹﹑同﹑華六州之界﹐隴阪在隴州之西﹐終南山在京兆之南﹐沙漢在丰﹑勝二州之北。﹞其名山有太白﹑九﹑吳山﹑岐山﹑梁山﹐泰華之嶽在焉。﹝太白在京兆武功縣﹐九在奉天縣﹐吳山在隴州﹐岐山在岐州﹐梁山在同州韓城縣﹐華嶽在華州。﹞其大川有涇﹑渭﹑灞﹑。﹝涇水出涇州﹐至京兆入渭﹔渭水出渭州﹐歷秦﹑隴﹑岐﹑京兆﹑同﹑華六州入於河﹔灞﹑並出京兆﹐入渭。﹞厥賦絹﹑綿﹑布﹑麻。﹝京兆﹑同﹑華﹑岐四州調綿﹑絹﹐余州布﹑麻。開元二十五年敕﹕「關輔旣寡蠶桑﹐每年庸﹑調並宜折納粟造米支用。其河南﹑河北不通水運州﹐宜折租造絹﹐以替開中。」﹞厥貢岱赭﹐鹽山﹑角弓﹑龍須席﹑蓰蓉﹑野馬皮﹑麝香。﹝京兆粲艸席﹑地骨白皮﹑酸棗人﹐華州伏苓﹑伏神﹑細辛﹐同州皺文吉莫皮﹐岐﹑隴﹑涇﹑寧﹑﹑坊﹑丹等州龍須席﹐原﹑夏等州白氈﹐夏州角弓﹐鹽州鹽山﹐會州褐﹐靈州鹿角膠﹑岱赭﹑花蓰蓉﹑雕翎﹐靈州﹑丰州野馬皮﹐勝﹑銀等州女稽布﹐州火箸﹑剪刀﹑篳豆﹑澡豆﹑丹﹑延﹑慶等州麝香。﹞遠夷則控北蕃﹑突厥之朝貢焉。

二曰河南道﹐古豫﹑兗﹑靑﹑徐四州之境﹐今河南府﹑陜﹑汝﹑鄭﹑汴﹑蔡﹑許﹑豫﹑潁﹑陳﹑亳﹑宋﹑曹﹑滑﹑濮﹑鄆﹑濟﹑齊﹑淄﹑徐﹑兗﹑泗﹑沂﹑靑﹑萊﹑登﹑密﹑海﹐凡二十有八州焉。東盡於海﹐西距函谷﹐南瀕於淮﹐北薄於河。﹝海水在靑﹑萊﹑登﹑密﹑海﹑泗六州之境﹔函谷在虢州﹔淮水出唐州﹐歷豫﹑潁﹑亳﹑泗四州之南境﹔黃河歷虢﹑陜﹑河南府﹑鄭﹑滑﹑濮﹑濟﹑齊﹑淄﹑靑十州之北境。﹞名山則有三崤﹑少室﹑砥柱﹑蒙山﹑嶧山﹐嵩﹑岱二嶽在焉。﹝三崤在河南永寧縣界﹔少室在登封縣﹔砥柱在陜州河北縣﹔蒙山在沂州費縣﹔嶧山在兗州鄒縣﹔中嶽嵩山在河南告成縣﹔東嶽泰山﹐一名岱山﹐在兗州乾封縣。﹞大川有伊﹑洛﹑汝﹑潁﹑沂﹑泗之水﹐淮﹑濟之瀆。﹝伊出河南伊陽縣﹐北流入洛﹐洛出商州上洛縣﹐經虢州﹑河南入河﹔汝水在汝州﹔潁水在潁州﹔沂﹑泗二水並出兗州﹔淮水源在唐州桐柏縣﹔濟水源在河南濟源縣。﹞厥賦絹﹑糸﹑綿﹑布。﹝陳﹑許﹑汝﹑潁州調以糸﹑綿﹐唐州麻布﹐余州並以絹及綿。﹞厥貢糸由﹑糸﹑文綾﹑絲葛﹑水蔥心席﹑瓷石之器。﹝鄭﹑汴﹑許﹑陳﹑亳﹑宋﹑曹﹑濮﹑鄆﹑徐等州絹﹐汝州糸由﹑糸﹐陜﹑潁﹑徐三州糸由﹑糸﹐仙﹑滑二州方紋綾﹐豫州雞鶿綾﹑雙絲綾﹑蓍艸﹑棋子﹐穎州綿﹐兗州鏡花綾﹐齊州絲葛﹐淄﹑兗﹑齊等州防風﹐靑州仙文綾﹐鄭州麻黃﹐許州心席﹐登州水蔥席﹐陜州栝蔞根﹑柏子人﹐曹州也牀子﹐濟州阿膠﹐泗州貲布﹐沂﹑兗等州紫石英﹐萊﹑登﹑密等州牛黃﹐登州文石器﹑海砂﹐密州布﹐海州楚布﹐萊州石器﹐河南府瓷器。﹞遠夷則控海東新羅﹑日本之貢獻焉。

三曰河東道﹐古冀州之境﹐今太原﹑潞﹑澤﹑晉﹑絳﹑蒲﹑虢﹑汾﹑慈﹑隰﹑石﹑沁﹑儀﹑嵐﹑忻﹑代﹑朔﹑蔚﹑云﹐﹝虢州或屬河南。﹞凡十有九州焉。東臣恆山﹐西據河﹐南抵首陽﹑太行﹐北邊匈奴。﹝恆山在太原之東﹐河水經嵐﹑石﹑隰﹑慈﹑絳﹑蒲六州之西境﹐首陽在蒲州南﹐太行在澤州南。﹞其名山則有雷首﹑介山﹑霍山﹑崞山。﹝雷首在蒲州﹔介山在汾州﹔霍山在晉州﹔崞山在代州﹐一名五臺山。﹞其大川有汾﹑晉及丹﹑沁之水。﹝汾水出忻州﹐歷太原﹑汾﹑晉﹑絳﹑蒲五州入河﹔晉水出太原晉陽﹐入汾﹔丹永出澤州﹔沁水出沁州﹐歷晉﹑絳﹑澤三州﹐至懷﹐南入河。﹞厥賦布﹑衤爾。﹝蒲州調以衤爾﹐余州並用麻﹑布。﹞厥貢﹤麥﹥扇﹑龍須席﹑墨﹑蠟﹑石英﹑麝香﹑漆﹑人參。﹝太原龍骨﹑甘艸﹑石﹑鋼鐵﹐潞州墨﹑人參﹑花蜜﹑兔絲子﹐澤州白石英﹑野雞﹑禹餘糧﹐晉州蠟燭﹐絳州防風﹐蒲州龍骨﹑竹扇﹐虢州硯瓦﹑地骨白皮﹐汾州石膏﹐慈州蠟﹐隰﹑石二州胡女布﹐晉﹑汾二州龍須席﹐儀﹑澤﹑潞等州人參﹐嵐﹑虢﹑忻等州麝香﹐忻州豹尾﹐代州熟靑﹑熟綠﹐朔﹑代二州白雕翎﹐蔚州松子﹐云州雕翎。﹞

四曰河北道﹐古幽﹑冀二州之境﹐今懷﹑衛﹑相﹑﹑邢﹑趙﹑恆﹑定﹑易﹑幽﹑莫﹑瀛﹑深﹑冀﹑貝﹑魏﹑博﹑徳﹑滄﹑棣﹑嬀﹑檀﹑營﹑平﹑安東﹐凡二十有五州焉。﹝其幽﹑營﹑安東各管羈縻州。﹞東並於海﹐南迫於河﹐西距太行﹑恆山﹐北通渝關﹑薊門。﹝海在棣﹑滄﹑幽﹑平﹑營五州之東﹐河水經懷﹑衛﹑相﹑魏﹑博﹑徳﹑棣七州之南境﹐太行在懷州北﹐恆山在定州西﹐渝開在平州東﹐蘇門在幽州北。﹞其名山有林慮﹑白鹿﹑封龍﹑井陘﹑碣石之山﹐恆嶽在焉。﹝林盧在相州西﹐白鹿在衛州北﹐對龍在趙州西﹐井陘在恆州西﹐碣石在營州東﹐恆山北嶽在定州恆陽縣。﹞其大川有漳﹑淇﹑呼沲之水。﹝漳水出潞州﹐歷相﹑﹑邢﹑冀﹑滄入海。淇水出衛州﹐與淸水合﹔歷魏﹑徳﹑滄四州﹐與漳水合。呼沲在定﹑滄二州界﹐亦與漳水合。﹞厥賦絹﹑綿及絲。﹝相州調兼以絲﹐余州皆以絹﹑綿。﹞厥貢羅﹑綾﹑平糸由﹑絲布﹑錦糸由﹑鳳翮葦席﹑墨。﹝恆州貢春羅﹑孔雀等羅﹐定州雨窠細綾﹐懷州牛膝﹐糸由﹑博﹑魏等州平糸由﹐邢州瓷器﹐魏州綿糸由﹐衛﹑趙﹑莫﹑冀等州綿﹐瀛﹑深﹑冀﹑徳﹑棣等州絹﹐相州紗﹑凰翮席﹑胡粉﹐邢州絲布﹐恆州羅﹐定州糸由﹑綾﹐幽州範陽綾﹐貝州古氈﹐滄州葦席﹑柳箱﹐嬀﹑營﹑歸順等州麝香﹐檀州﹑安東府人參﹐平州蔓荊子﹐蘇州鹿角膠﹐易州墨﹐燕州墨﹑豹尾﹐安東﹑單於野馬皮。﹞遠夷則控契丹﹑奚﹑曷﹑室韋之貢獻焉。

五曰山南道﹐古荊﹑梁二州之境﹐今荊﹑襄﹑鄧﹑商﹑復﹑郢﹑隨﹑唐﹑峽﹑歸﹑均﹑房﹑金﹑夔﹑萬﹑忠﹑﹝已上十六州爲山南東道。﹞梁﹑洋﹑集﹑通﹑開﹑壁﹑巴﹑蓬﹑渠﹑涪﹑渝﹑合﹑鳳﹑興﹑利﹑閬﹑果﹐﹝已上西道。﹞凡三十有三州焉。東接荊﹑楚﹐西抵隴﹑蜀﹐南控大江﹐北據商﹑華之山。﹝江水自蜀歷渝﹑涪﹑忠﹑萬﹑夔﹑歸﹑峽﹑荊八州界。﹞其名山有れ冢﹑熊耳﹑巫峽﹑銅梁﹑荊山﹑峴山。﹝れ冢在梁州金牛縣﹐熊耳在商州上洛縣﹐巫峽在夔州巫山縣﹐銅梁在合州有鏡縣﹐荊山在襄州荊山縣﹐峴山在襄州襄陽縣。﹞大川助有巴﹑漢﹑沮﹑氵育之水。﹝巴水在合州界入江﹔漠水源出梁州金牛縣﹐初名漾水﹐一名沔水﹐歷洋﹑金﹑均﹑襄﹑郢﹑荊﹑復七州﹐至沔州入於江﹔沮永源出房州永淸縣﹐至荊州界入江﹔氵育水出鄧州﹐南入漢。﹞厥賦絹﹑布﹑綿﹑糸由。﹝梁﹑利﹑隨﹑均﹑荊﹑襄雜有綿﹑絹﹐合州調以綿﹑糸由﹐余州並調以麻﹑布。﹞厥貢金﹑漆﹑蜜蠟﹑蠟燭﹑鋼鐵﹑芒消﹑麝香﹑布﹑交梭白﹑細糸寧﹑綾﹑葛﹑彩綸﹑蘭幹。﹝利州貢金﹑鋼鐵﹐荊州交梭﹑子方﹑紋綾﹐襄州漆隱起庫路眞﹐鄧﹑利﹑果等州絲布﹐襄﹑均﹑房﹐商等州麝香﹐復﹑郢﹑開等州白糸寧﹐髓州綾﹐唐州絹﹐峽州芒消﹐歸州糸寧﹑麻布﹐金州麩金﹐萬州金﹐忠州﹝B19B﹞薰席﹐梁州燕支﹑紅花﹐洋州白交梭﹐壁﹑巴﹑蓬﹑通﹑忠﹑渠等州綿糸由﹐集﹑通﹑合等州白藥子﹐通州繹香﹐渠州買子木並子﹐洛州連頭獠布﹐渝﹑峽﹑隨等州葛﹐合州牡丹皮﹐閬州重蓮綾﹐襄州白﹐鳳州蠟燭﹐巴州蘭幹布﹐房州糸寧﹐襄州烏漆碎石文漆器﹑白綸巾﹐興﹑鳳﹑集﹑夔等州蜜蠟。﹞

六曰隴右道﹐古雍﹑梁二州之境﹐今秦﹑渭﹑成﹑武﹑洮﹑岷﹑疊﹑宕﹑河﹑蘭﹑鄯﹑廓﹑﹝已上隴右。﹞涼﹑甘﹑肅﹑瓜﹑沙﹑伊﹑西﹑北庭﹑安西﹐﹝已上河西。﹞凡二十有一州焉。﹝其秦﹑涼﹑鄯﹑洮﹑北庭﹑安西﹑甘﹑岷又管羈縻州。﹞東接秦州﹐西逾流沙﹐南連蜀及吐蕃﹐北界朔漠。﹝流沙在沙州已北﹐連延數千里。﹞其名山有秦嶺﹑隴坻﹑西傾﹐朱圉﹑積石﹑合黎﹑崆峒﹑三危﹑鳥鼠同穴。﹝秦嶺在秦州上邦縣﹐隴坻在淸水縣﹐西傾在洮州之西南﹐朱圉在秦州伏羌縣﹐積石在河州χ縣﹐合黎在甘州張掖縣﹐崆峒在肅州福祿縣﹐三危在沙州惇煌縣﹐鳥鼠同穴在渭州渭源縣。﹞其大川則有洮水﹑弱水﹑羌水﹐﹝洮水出西羌中﹐歷岷﹑蘭二州界入河﹔弱水在甘州刪丹縣﹔羌水歷宕﹑武﹑文三州之界。﹞河瀆及休屠之澤在焉。﹝河水歷廓﹑河﹑鄯﹑蘭等州界﹐休屠澤在涼州界。﹞厥賦布﹑麻。厥貢麩金﹑礪石﹑棋石﹑蜜蠟﹑蠟燭﹑毛﹑麝香﹑白ふ及鳥獸之角﹑羽毛﹑皮革。﹝廓﹑宕二州貢麩金﹐宕州散金﹑麝香﹐沙州棋子﹐肅州礪石﹐成州﹑武州蠟燭﹐洮州毛﹐涼州布﹐甘﹑肅﹑瓜﹑涼等州野馬皮﹐西州白ふ﹐瓜州吉莫皮﹐伊州陰牙角﹑胡桐律﹐鄯州羊角﹑野馬皮﹐岷﹑秦二州龍須席﹑牛尾﹑雕翎﹐秦州芎﹐蕭州肉蓯蓉﹑柏脈根﹐瓜州艸豉子﹐北庭州速霍角﹑陰牙角﹑阿魏截根﹐安西緋ふ﹑岡砂﹑陰牙角﹑氍毹﹐甘﹑沙﹑渭﹑河﹑蘭﹑疊等州麝香。﹞遠夷則控西域胡﹑戎之貢獻焉。

七曰淮南道﹐古楊州之境﹐今楊﹑楚﹑和﹑滁﹑濠﹑壽﹑廬﹑舒﹑蘄﹑黃﹑沔﹑安﹑申﹑光﹐凡一十有四州焉。東臨海﹐西抵漢﹐南據江﹐北距淮。﹝海在楊﹑楚二州東﹐漢在沔州﹐淮水經申﹑光﹑壽﹑濠﹑楚五州北境入海﹐江水經沔﹑黃﹑蘄﹑舒﹑和﹑楊六州南境入海。﹞其名山有八公﹑﹑大別﹑霍山﹑羅山﹑塗山。﹝八公山在壽州壽陽縣﹔大別山壽州霍山縣﹔霍山一名天柱﹐在舒州懷寧縣﹐自漢已來爲南嶽﹐隋文帝開皇九年﹐以南衡山爲南嶽﹐廢霍山爲名山﹔羅山在申州﹔塗山在濠州鍾離縣。﹞其大川有滁﹑肥之水﹐巢湖在焉。﹝滁水源出廬州合肥縣﹐巢湖在合肥﹑巢二縣界。﹞厥賦糸﹑絹﹑綿﹑布。﹝淮南道庸﹑調雜有糸寧﹑貲﹑火麻等布﹐壽州以糸﹑布﹑綿﹑麻﹐安﹑光二州調以糸﹑絹﹐申州綿﹑絹。﹞厥貢交梭﹑糸寧﹑﹑孔雀熟絲布﹑靑銅鏡。﹝楊州貢靑銅鏡﹑莞席﹑細糸寧﹐廬州交梭﹐申﹑光二州貢﹑糸寧﹑葛﹐楚州貢孔雀布﹐和州糸寧糸束﹐滁﹑沔二州麻﹑貲布﹐蘄﹑舒二州白糸寧布﹐黃州糸寧﹑貲布﹑烏蛇﹐安州靑糸寧布﹐壽﹑廬﹑光等州生石斛﹐壽州葛布﹐廬州貢熟絲布。﹞

八曰江南道﹐古楊州之南境﹐今潤﹑常﹑蘇﹑湖﹑杭﹑歙﹑睦﹑衢﹑越﹑婺﹑臺﹑溫﹑明﹑括﹑建﹑福﹑泉﹑汀﹑﹝已上東道。﹞宣﹑饒﹑撫﹑虔﹑洪﹑吉﹑郴﹑袁﹑江﹑鄂﹑嶽﹑潭﹑衡﹑永﹑道﹑邵﹑澧﹑朗﹑辰﹑飾﹑錦﹑施﹑南﹑溪﹑思﹑黔﹑費﹑業﹑巫﹑夷﹑播﹑溱﹑珍﹐﹝已上西道。﹞凡五十有一州焉。﹝黔中又管羈縻州。﹞東臨海﹐西抵蜀﹐南極嶺﹐北帶江。﹝海水在蘇﹑杭﹑越﹑臺﹑溫﹑括﹑泉﹑福八州之東﹐江水經嶽﹑鄂﹑江﹑宣﹑潤﹑常﹑蘇七州之北入海。﹞其名山有茅山﹑蔣山﹑天目﹑會稽﹑四明﹑天臺﹑括蒼﹑縉雲﹑金華﹑大庾﹑武夷﹑廬山﹐而衡嶽在焉。﹝茅山在潤州延陵﹑句容二縣界﹔蔣山一名鍾山﹐在潤州江寧縣﹔天目在杭州於潛縣﹔會稽在越州山陰縣﹔四明在余姚縣﹔天臺在臺州始丰縣﹔括蒼﹑縉雲皆在括州﹔金華在婺州﹔大庾在虔州南康縣﹔武夷在建州建安縣﹔廬山在江州尋陽縣﹔衡山在衡州湘潭縣。﹞其大川有浙江﹐湘﹑贛﹑沅﹑澧之水﹔洞庭﹑彭蠡﹑太湖之澤。﹝浙江水有三源﹕一出歙州﹐一出衢州﹐一出婺州﹐歷睦﹑杭﹑越三州界入海。湘水出桂州湘源縣﹐北流歷永﹑衡﹑潭﹑嶽四州界﹐入洞庭。贛水經虔﹑吉﹑洪三州界﹐入彭蠡。沅水歷巫﹑辰﹑朗﹑嶽四州界﹐入洞庭。澧水源出澧州石門縣﹐至嶽州界入洞庭。洞庭湖在嶽州巴陵縣界。彭蠡湖一名宮亭湖﹐在江州尋陽縣界。太湖在蘇﹑常﹑湖﹑宜四州界。﹞厥賦麻﹑糸寧。﹝潤州調火麻﹐余州並以糸寧布。﹞厥貢紗﹑編﹑綾﹑綸﹑蕉﹑葛﹑糸束﹑麩金﹑犀角﹑鮫魚﹑藤紙﹑朱砂﹑水銀﹑零陵香。﹝潤州方棋水波綾﹐常州紫綸巾﹑兔褐﹐蘇州紅綸巾﹐杭﹑越二州白編﹐睦﹑越二州交梭﹐衢﹑婺二州藤紙﹑綿﹐越州吳綾﹐建州蕉﹑花練﹐福州蕉﹑海蛤﹐泉﹑括二州綿﹐饒﹑衡﹑巫等州麩金﹑犀角﹐洪﹑撫﹑江﹑潭﹑永等州葛﹐蘇州吳石脂﹑吳蛇牀子﹐臺州金漆﹑漧薑﹑甲香﹐江州生石斛﹐鄂﹑江二州銀﹐永州石燕﹐道州零陵香﹐澧州龜子綾﹑五入簟﹐朗州糸寧練﹐辰﹑錦二州光明砂﹑水銀﹐溪﹑錦二州朱砂﹐常﹑湖﹑歙﹑宣﹑虔﹑吉﹑郴﹑袁﹑嶽﹑道等州白糸寧布﹐施﹑宣二州黃連﹐宜州綺﹐南州班布﹐思﹑黔﹑費﹑業﹑溱﹑珍等州蠟﹐夷州蠟燭﹐溫﹑臺二州鮫魚皮。﹞遠夷則控五溪之蠻。

九曰斂南道﹐古梁州之境﹔今益﹑蜀﹑彭﹑漢﹑錦﹑斂﹑梓﹑遂﹑普﹑資﹑簡﹑陵﹑邛﹑眉﹑雅﹑嘉﹑榮﹑瀘﹑戎﹑黎﹑茂﹑龍﹑扶﹑文﹑當﹑松﹑靜﹑柘﹑翼﹑悉﹑維﹑﹑姚﹐凡三十有三州焉。﹝其黎﹑戎﹑瀘﹑茂﹑松﹑﹑姚又管羈縻州﹐靜﹑柘﹑翼﹑悉。維五州並管羌﹑夷。﹞東連羊可﹐西界吐蕃﹐南接羣蠻﹐北通劍閣。﹝劍閣在劍州普安縣界﹐今謂之劍門。﹞其名山有峨眉﹑靑城﹑鶴鳴﹑岷山。﹝峨眉在嘉州﹔靑城在蜀州﹔鶴鳴在蜀州晉源羣﹔岷山在岷州﹐劍南道之西北界。﹞其大川有涪﹑雒及西漢之水﹐江瀆在焉。﹝倍水歷松﹑龍﹑綿﹑梓﹑遂﹑合六州界入江﹔雒水出漢州什方縣﹐經益﹑簡﹑資﹐瀘四州界入江﹔西漢水歷利﹑間﹑果﹑合四州界入江﹔大江水自松州甘松嶺經翼﹑茂﹑彭﹑蜀﹑益﹑陵﹑眉﹑嘉﹑戎﹑瀘十州之界﹐入山南道。﹞厥賦絹﹑綿﹑葛﹑糸寧。﹝瀘州調以葛﹑糸寧等布﹐余州皆用綿﹑絹及糸寧布。﹞厥貢麩金﹐羅﹐綾﹐綿﹐糸由﹐交梭﹐彌牟布﹐絲﹐葛﹐麝香﹐羚羊牛角﹑尾。﹝益﹑蜀二州單絲羅﹐益州髙杼衫段﹐彭州交梭﹐簡州綿糸由﹐漢州糸寧布﹐彌牟布﹐綿州雙糸川﹐梓州﹑遂州樗蒲綾﹐戎﹑普﹑瀘等州葛﹐邛﹑劍﹑等州絲布﹐龍﹑雅﹑眉﹑嘉﹑資等州麩金﹐姚﹑茂﹑抉﹑靜﹑文﹑悉﹑松﹑維﹑當﹑拓﹑翼等州麝香﹐劍州蘇薰席﹐普州天門冬煎﹐榮州班布﹐黎州蜀椒﹐龍州羚羊角﹐當﹑靜﹑柘等州當歸﹑羌活﹐松州狐尾﹐悉州當歸﹑牛尾﹔維州牛尾﹐姚州金。﹞遠夷則控西洱河羣蠻之貢獻焉。

十曰嶺南道﹐古楊州之南境﹐今廣﹑循﹑潮﹑漳﹑韶﹑連﹑端﹑康﹑岡﹑恩﹑髙﹑春﹑封﹑辯﹑瀧﹑新﹑潘﹑雷﹑羅﹑儋﹑崖﹑瓊﹑振﹑﹝已上廣府管內。﹞桂﹑昭﹑富﹑梧﹑賀﹑龔﹑象﹑柳﹑宜﹑融﹑古﹑嚴﹑﹝已上桂府管內。﹞容﹑藤﹑義﹑竇﹑禺﹑白﹑廉﹑繡﹑黨﹑牢﹑巖﹑郁林﹑平琴﹑﹝已上容府管內﹐郁林﹑平琴二州復名。﹞邕﹑賓﹑貴﹑橫﹑欽﹑潯﹑﹑籠﹑田﹑武﹑環﹑澄﹑﹝已上邕府管內。﹞安南﹑歡﹑愛﹑陸﹑峯﹑湯﹑萇﹑福祿﹑龐﹐﹝已上安南管內﹐福祿一州復名。﹞凡七十州焉。﹝其五府又管羈縻州。﹞東南際海﹐西極羣蠻﹐北據五嶺。其名山有黃嶺及郁水之靈洲焉。﹝黃嶺在廣州寶安縣﹐靈洲在廣州南海縣郁水之中。﹞其大川有桂水﹑郁水。﹝桂水出桂州臨源縣﹐歷昭﹑富﹑梧三州界﹐入郁水﹔郁水一名浪水﹐歷藤﹑梧﹑封﹑康﹑端﹑廣六州界﹐入海。﹞厥賦蕉﹑糸寧﹑落麻。﹝廣州等調以糸寧布﹐端州調蕉布﹐康﹑封二州調以落麻布。﹞厥貢金﹑銀﹑沈香﹑甲香﹑水馬﹑翡翠﹑孔雀﹑象牙﹑犀角﹑龜殼﹑﹛包黽﹜﹛避黽﹜﹑采藤﹑竹布。﹝融﹑象二州貢金﹐桂﹑邕﹑昭﹑柳等五十餘州負銀﹐桂州銅盤﹐連州細布﹑鍾乳﹐崖﹑欽二州髙良姜﹐廣州竺席﹑生沈香﹑水馬﹑甲香﹑﹛包黽﹜﹛辟黽﹜皮﹑藤簟﹐廣州﹑安南並貢龜殼﹐循﹑振二州五色藤盤﹐振州班布食單﹐安南及潮州蕉﹐安南檳榔﹑鮫魚皮﹑翠毛﹐愛﹑龐等州孔雀尾﹐歡州象牙藥﹑犀角﹑金簿黃屑﹑沈香﹐漳﹑潮等州鮫魚皮﹑甲香韶州竹子布﹐岡州甲香﹑詹糖香﹐廣﹑潮﹑髙﹑循﹑峯﹑邵等州及安南蚺蛇膽﹐春﹑韶﹑瀧﹑廣等州石斛﹐雷州絲電﹐富州班布﹑白石英﹐蒙州麩金﹐古州蠟﹐容州朱砂﹑銀﹐欽州翡翠毛﹐陸州玳瑁﹑﹛辟黽﹜皮﹑翠毛﹑甲香﹐峯州豆蔻﹐福祿﹑邵二州白蠟﹐福祿﹑龐二州紫釒木﹐昆州桂心。﹞其遠夷則控百越及林邑﹑扶南之貢獻焉。

凡天下這州﹑府三百一十有五﹐而羈縻之州蓋八百焉。京兆﹑河南﹑太原焉三都。潞﹑楊﹑益﹑荊﹑幽爲大都督府﹐單於﹑安西﹑安北爲大都護府﹐安南﹑安東﹑北庭爲上都護府﹐涼﹑秦﹑靈﹑延﹑代﹑兗﹑梁﹑安﹑越﹑洪﹑潭﹑桂﹑廣﹑戎﹑福爲中都督府﹐夏﹑原﹑慶﹑丰﹑勝﹑營﹑松﹑洮﹑鄯﹑西﹑雅﹑瀘﹑茂﹑﹑姚﹑夔﹑黔﹑辰﹑容﹑邕爲下都督府。同﹑華﹑岐﹑蒲爲四輔州﹐﹝蒲新升入﹞。陜﹑懷﹑鄭﹑汴﹑魏﹑絳爲六雄州﹐﹝絳新升入。﹞虢﹑汝﹑汾﹑晉﹑宋﹑許﹑滑﹑衛﹑相﹑爲十望州。﹝汾新升入。﹞安東﹑平﹑營﹑檀﹑嬀﹑蔚﹑朔﹑忻﹑安北﹑單子﹑代﹑嵐﹑云﹑勝﹑丰﹑鹽﹑靈﹑會﹑涼﹑肅﹑甘﹑瓜﹑沙﹑伊﹑西﹑北庭﹑安西﹑河﹑蘭﹑鄯﹑廓﹑疊﹑洮﹑岷﹑扶﹑柘﹑維﹑靜﹑悉﹑翼﹑松﹑當﹑戎﹑茂﹑﹑姚﹑播﹑黔﹑歡﹑容爲邊州。四萬戶已上爲上州﹐﹝陜﹑汝﹑虢﹑仙﹑澤﹑﹑隴﹐涇﹑寧﹑﹑坊﹐戶𨿽不足﹐亦馬上州。﹞三萬戶已上爲中州﹐不滿爲下州。凡三郡之縣﹐在城內曰京縣﹐﹝奉先同京城。﹞城外曰畿縣。又望縣有八十五焉。﹝同州﹕馮翊﹑朝邑﹑澄城﹑白水﹑陽。華州﹕鄭縣﹑華陰﹑下わ。岐州﹕雍縣﹑扶風﹑陳倉。陜州﹕陜縣﹑桃林﹑硤石﹑河北﹑芮城。虢州﹕閿鄕﹑湖城。鄭州﹕管城縣﹑陽武﹑新鄭﹑榮澤。汴州﹕浚儀踐﹑開封﹑尉氏﹑雍丘。宋州﹕宋城。滑州﹕酸棗。兗州﹕金鄕。許州﹕扶溝。汝州﹕粱縣。仟州﹕襄城。蒲州﹕河東﹑桑泉﹑安邑﹑虞鄕﹑汾陰﹑猗氏﹑解縣。絳州﹕正平﹑龍門﹑夏縣﹑聞喜﹑翼城。晉州﹕臨汾﹑洪洞。汾州﹕隰城﹑平迹﹑介休。潞州﹕上黨。懷州﹕河內﹑武徳﹑武陟﹑獲嘉。魏州﹕貴鄕﹑魏縣﹑昌樂﹑頓丘﹑元城。相州﹕滏陽。州﹕永年。冀州﹕信都﹑南宮。瀛州﹕河間。深州﹕饒陽。益州﹕成都﹑蜀縣﹑郫縣﹑新繁。彭州﹕九隴﹑導江。蜀州﹕晉原﹑靑城。漢州﹕雒縣。潤州﹕曲阿﹑江寧。常州﹕晉陵。蘇州﹕吳縣。杭州﹕余杭。越州﹕會稽。婺州﹕金華。荊州﹕江陵。襄州﹕襄陽。揚州﹕江都﹑揚子。﹞其餘則六千戶已上爲上縣﹐二千戶已上爲中縣﹐一千戶已上爲中下縣﹐不滿一千戶皆爲下縣。

凡天下之戶八百一萬八千七百一十﹐口四千六百二十八萬五千一百六十一。﹝開元二十二年數。﹞百戶爲裏﹐五里爲鄕。兩京及州縣之郭內分爲坊﹐郊外爲村。裏及村﹑坊皆有正﹐以司督察。﹝里正兼課植農桑﹐催驅賦役。﹞四家爲鄰﹐五家爲保。保有長﹐以相禁約。凡男﹑女始生爲「黃」﹐四歲爲「小」﹐十六歲爲「中」﹐二十有一爲「丁」﹐六十爲「老」。每一歲一造計帳﹐三年一造戶籍。縣以籍成於州﹐州成於省﹐戶部總而領焉。﹝諸造籍起正月﹐畢三月﹐所須紙筆﹑裝潢﹑軸帙皆出當戶內﹐口別一錢。計帳所須﹐戶別一錢。﹞凡天下之戶﹐量其資產﹐定爲九等。﹝每三年﹐縣司注定﹐州司覆之﹐然後注籍而申之於省。﹞每定戶以仲年﹐﹝子﹑卯﹑午﹑酉。﹞造籍以季年。﹝丑﹑辰﹑未﹑戊。﹞州﹑縣之籍恆畱五比﹐省籍畱九比。凡戶之兩貫者﹐先從邊州爲定﹐次從關內﹐次從軍府州﹔若俱者﹐各從其先貫焉。樂住之制﹕居狹鄕者﹐聽其從寬﹔居遠者﹐聽其從近﹔居輕役之地者﹐聽其從重。﹝畿內諸州不得樂住畿外﹐京兆﹑河南府不得住余州。其京城縣不得住余縣﹐有軍府州不得住無軍府州。﹞辧天下之四人﹐使各專其業﹕凡習學文武者爲士﹐肆力耕桑者爲農﹐功作貿易者爲工﹐屠沽興販者爲商。﹝工﹑商皆謂家專其業以求利者﹔其織飪﹑組糸川之類﹐非也。﹞工﹑商之家不得預於士﹐食祿之人不得奪下人之利。

凡天下之田﹐五尺爲步﹐二百有四十步爲畝﹐畝百爲頃。度其肥瘠寬狹﹐以居其人。凡給田之制有差﹕丁男﹑中男以一頃﹔﹝中男年十八已上者﹐亦依丁男給。﹞老男﹑篤疾﹑廢疾以四十畝﹔寡妻妾以三十畝﹐若爲戶者則減丁之半。凡田分爲二等一曰永業﹐一曰口分。丁之田二爲永業﹐八爲口分。凡道士給田三十畝﹐女冠二十畝﹔僧﹑尼亦如之。凡官戶受田減百姓口分之半。凡天下百姓給園宅地者﹐良口三人已下給一畝﹐三口加一畝﹔賤口五人給一畝﹐五口加一畝﹐其口分﹑永業不與焉。﹝若京城及州﹑縣郭下園宅﹐不在此例。﹞凡給口分田皆從便近﹔居城之人本縣無田者﹐則隔縣給授。凡應收授之田皆起十月﹐畢十二月。凡授田先課後不課﹐先貧後富﹐先無後少。凡州﹑縣界內所部受田悉足者爲寬鄕﹐不足者爲狹鄕。凡官人受永業田﹕親王一百頃﹐職事官正一品六十頃﹐郡王及職事官從一品五十頃﹐國公若職事官正二品四十頃﹐郡公若職事官從二品三十五頃﹐縣公若職事官正三品二十五頃﹐職事官從三品二十頃﹐侯若職事官正四品十四頃﹐伯若職事官從四品十一頃﹐子若職事官正五品八頃﹐男若職事官從五品五頃﹔上柱國三十頃﹐柱國二十五頃﹐上護軍二十頃﹐護軍十五頃﹐上輕車都尉一十頃﹐輕車都尉七頃上騎都尉六頃﹐騎都尉四頃﹐驍騎尉﹑飛騎尉各八十畝﹐云騎尉﹑武騎尉各六十畝。其散官五品已上同職事給。﹝其地並於寬鄕請授﹐亦任隔越請射﹑蒞帥﹐皆許傳之子孫﹐不在此授之限。若未請受而身亡者﹐子孫不合追請。若襲爵者﹐祖﹑父未請地﹐其子﹑孫減初受封者之半。﹞凡天下諸州公廨田﹕大都督府四十頃﹐中都督府三十五頃﹐下都督﹑都護﹑上州各三十頃﹐中州二十頃﹔宮總監﹑下州各十五頃﹐上縣十頃﹐中縣八頃﹐中下縣六頃﹐上牧監﹑上鎭各五頃﹐下縣及中牧﹑下牧﹑司竹監﹑中鎭﹑諸軍折衝府各四頃﹐諸冶監﹑諸倉監﹑下鎭﹑上關各三頃﹐互市監﹑諸屯監﹑上戍﹑中關及津各二頃﹐﹝津隸都水﹐則不別給。﹞下關一頃五十畝﹔中戍﹑下戍﹑嶽﹑瀆各一頃。凡諸州及都護府官人職分田﹕二品一十二頃﹐三品﹑四品以二頃爲差﹐五品至八品以一頃爲差﹐九品二頃五十畝。鎭﹑戍﹑關﹑津﹑嶽﹑瀆及在外監官﹕五品五頃﹐六品三頃五十畝﹐七品三頃﹐八品二頃﹐九品一頃五十畝。三衛中郎將﹑上府折衝都尉各六頃﹐中府﹑下府以五十畝爲差﹐郎將各五頃﹔上府果毅都尉四頃﹐中府﹑下府以五十畝爲差﹔上府長史﹑別將各三頃﹐中府﹑下府各二頃五十畝。親王府典軍五頃五十畝﹐副典軍四頃。千牛備身﹑備身左右﹑太子千牛備身各三頃。諸軍上折衝府兵曹各二頃﹐中府﹑下府各一頃五十畝。其外軍校尉一頃二十畝﹐旅帥一頃﹐隊正﹑副各八十畝。﹝凡給職分田﹐若陸田限三月三十日﹐稻田限四月三十日﹐以前上者﹐並入後人﹔以後上者﹐入前人。其麥田以九月三十日爲限。若應給職田無地可充者﹐率畝給粟二斗。﹞

凡賦役之制有四﹕一曰租﹐二曰調﹐二曰役﹐四曰雜徭。﹝開元二十三年﹐敕以爲天下無事﹐百姓徭役務從減省﹐遂減諸司色役一十二萬二百九十四。﹞課戶每丁租粟二石﹔其調隨鄕土所產綾﹑絹﹑糸各二丈﹐布加五分之一﹐輸綾﹑絹﹑糸者綿三兩﹐輸布者麻三斤﹐皆書印焉。﹝若當戶不成匹﹑端﹑屯﹑糸戾者﹐皆隨近合。其調麻每年支料有餘﹐折一斤納粟一斗。﹞凡丁歲役二旬﹐﹝有閏之年加二日。﹞無事則收其庸﹐每日三尺﹔﹝布加五分之一。﹞有事而加役者﹐旬有五日免其調﹐三旬則租﹑調俱免。﹝通正役並不得過五十日。﹞凡庸﹑調之物﹐仲秋而斂之﹐季秋發於州。租則準州土收獲早晚﹐量事而斂之﹐仲冬起輸﹐孟春而納畢﹔﹝江南諸州從水路運送之處﹐若冬月水淺上埭難者﹐四月已後運送。﹞本州納者﹐季冬而畢。凡諸國蕃胡內附者﹐亦定爲九等﹐四等已上爲上戶﹐七等已上爲次戶﹐八等已下爲下戶﹔上戶丁稅銀錢十文﹐次戶五文﹐下戶免之。附貫經二年已上者﹐上戶丁輸羊二口﹐次戶一口﹐下戶三戶共一口。﹝無羊之處﹐準白羊估折納輕貨。苦有徵行﹐令自備鞍馬﹐過三十日已上者﹐免當年輸羊。凡內附後所生子﹐卽同百姓﹐不得爲蕃戶也。﹞凡嶺南諸州稅米者﹐上戶一石二斗﹐次戶八斗﹐下戶六斗﹔若夷﹑獠之戶﹐皆從半輸。輕稅諸州﹑髙麗﹑百濟應差徵鎭者﹐並令免課﹑役。凡天下諸州稅錢各有準常﹑三年一大稅﹐其率一百五十萬貫﹔每年一小稅﹐共率四十萬貫﹐以供軍國傳驛及郵遞之用。每年又別稅八十萬貫﹐以供外官之月料及公廨之用。凡水﹑早﹑虫﹑霜爲災害﹐則有分數﹕十分損四已上﹐免租﹔損六己上﹐免租﹑調﹔損七已上﹐課﹑役俱免。若桑﹑麻損盡者﹐各免調。若已役﹑己輸者﹐聽免其來年。凡丁新附於籍帳者﹐春附則課﹑役並徵﹐夏附則免課從役﹐秋附則課﹑役俱免。﹝其詐冒﹑隱避以免課﹑役﹐不限附之早晚﹐皆徵之。﹞凡丁戶皆有優復蠲免之制。﹝諸皇宗籍屬宗正者及諸親﹐五品已上父祖﹑兄弟﹑子孫﹐及諸色雜有職掌人。﹞若孝子﹑順孫﹑義夫﹑節婦志行聞於鄕閭者﹐州縣申省奏聞﹐表其門閭﹐同籍悉免課役﹔有精誠致應者﹐則加優賞焉。

凡京畿充奉陵縣及諸陵墓及廟邑戶﹐各有差降焉。橋陵盡以奉先﹔獻陵以三原﹐昭陵以醴泉﹐乾陵以奉天﹐定陵以富平﹐各三千戶。若獻祖﹑懿祖二陵﹐各置灑掃三十人﹔興寧﹑永康二陵各置一百人﹐恭陵亦如之。隱太子及章懷﹑懿徳﹑節湣﹑惠莊﹑惠文﹑惠宣等七陵各置三十人﹐諸親王墓各置十人﹐諸公主墓各置五人。周文帝﹑隋文帝陵各置二十人﹐周﹑隋諸帝陵各置十人。﹝皆取側近下戶充﹐仍分作四番上下。﹞凡內外職事官葬者﹐一品給營墓夫一百人﹐以二十人爲差﹐至五品二十人。﹝人別役十日。﹞凡太山天齊王置守廟三百戶﹐亳州玄元皇帝廟置三十戶。﹝其亳州戶每戶營田十畝﹐以充祠祭等用。﹞

凡京司文武職事官皆有防ト﹐一品九十六人﹐二品七十二人﹐三品三十八人﹐四品三十二人﹐五品二十四人﹔六品給庶僕十二人﹐七品八人﹐八品三人﹐九品二人。公主邑士八十人﹐郡主六十人﹐縣主四十人﹐特封縣主三十四人。﹝京官任兩職者﹐從多給。﹞凡州縣官僚皆有白直﹐二品四十人﹐三品三十二人﹐四品二十四人﹐五品十六人﹐六品十人﹐七品七人﹐﹝七品佐官六人。﹞八品五人﹐九品四人。凡州縣官及在外監官皆有執衣以爲驅使﹐二品十八人﹐三品十五人﹐四品十二人﹐五品九人﹐六品﹑七品各六人﹐八品﹑九品各三人。﹝執衣並以中男充。﹞凡諸親王府屬並給士力﹐其品數如白直。﹝其防ト﹑庶僕﹑白直﹑士力納課者﹐每年不過二千五百﹐執衣不過一千文。﹞凡州﹑縣有公廨白直及雜職﹐﹝其數見州﹑縣中。﹞兩番上下﹔執衣﹐三番上下。邊州無白直﹑執衣者﹐取比州充。凡有功之臣賜實封者﹐皆以課戶充準戶數﹐州﹑縣與國官﹑邑官執帳共收其租﹑調﹐各準配租調遠近﹐州﹑縣官司收其腳直﹐然後付國﹑邑官司﹔其丁亦準此﹐入國﹑邑者﹐收其庸。凡食封皆傳於子孫。﹝食封人身沒以後﹐所封物隨其男數爲分﹐承嫡者加與一分。若子亡者﹐卽男承父分﹔寡妻無男﹐承夫分。若非承嫡房﹐至玄孫卽不在分限﹐其封物總入承嫡房﹐一依上法爲分。其非承嫡房﹐每至玄孫﹐準前停。其應得分房無男﹐有女在室者﹐準當房分得數與半﹔女𨿽多﹐更不加。𨿽有男﹐其姑﹑姊﹑妹在室者﹐亦三分減男之二。若公主食實封﹐則公主薨乃停。﹞凡庶人年八十及篤疾﹐給侍丁一人﹔九十﹐給二人﹔百歲﹐三人。﹝皆先盡子孫﹐次取近親﹐次取輕色丁。﹞凡親王入朝皆給車牛﹑馱馬。﹝車牛六十乘﹐馱馬一百。若太妃同來﹐加車牛十乘﹑馬二十匹。別敕追入﹐給馬六十匹。﹞內外百官家口應合遞送者﹐皆給人力﹑車牛。﹝一品手力三十人﹐車七乘﹐馬十匹﹐驢十五頭﹔二品手力二十四人﹐車五乘﹐馬六匹﹐驢十頭﹔三品手力二十人﹐車四乘﹐馬四匹﹐驢六頭﹔四品﹑五品手力十二人﹐車二乘﹐馬三匹﹐驢四頭﹔六品﹑七品手力八人﹐車一乘﹐馬二匹﹐驢三頭﹔八品﹑九品手力五人﹐車一乘﹐馬一匹﹐驢二頭。若別敕給遞者﹐三分加一。家口少者﹐不要滿此數。無車牛處﹐以馬﹑驢代。﹞

凡天下朝集使皆令都督﹑刺史及上佐更爲之﹔若邊要州都督﹑刺史及諸州水旱成分﹐則佗官代焉。皆以十月二十五日至於京都﹐十一月一日戶部引見訖﹐於尙書省與羣官禮見﹐然後集於考堂﹐應考績之事。元日﹐陳其貢篚於殿庭。凡京都諸縣令﹐每季一朝。

度支郎中一人﹐從五品上﹔﹝漢有度支侍郎﹐卽郎中之任也。歷魏﹑晉﹑宋﹑齊﹑後魏﹑北齊並有度支郎中﹐粱﹑陳﹑隋屬侍郎﹐煬帝但曰「郎」。自漢﹑魏已來﹐皆度支尙書領度支郎﹐開皇三年﹐攺度支尙書爲民部尙書﹐始民部領之﹐皇朝因焉。武徳三年加「中」字。龍朔二年攺爲司度大夫﹐咸亨元年復故。﹞員外郎一人﹐從六品上﹔﹝隋開皇六年置﹐煬帝攺曰承務郎﹐皇朝爲員外郎。龍朔﹑咸亨隨曹攺復。﹞主事二人﹐從九品上。度支郎中﹑員外郎掌支度國用﹑租賦少多之數﹐物產丰約之宜﹐水陸道路之利﹐每歲計其所出而支其所用。﹝開元二十二年敕﹐諸司繁冗﹐及年支色役﹐費用旣廣﹐姦僞日滋。宜令中書門下與諸司長官量事停減冗官及色役﹑年支﹑雜物等﹐總六十五萬八千一百九十八﹐官吏稍簡而費用省矣。﹞凡物之精者與地之近者以供禦﹐﹝謂支納司農﹑太府﹑將作﹑少府等物。﹞物之固者與地之遠者以供軍﹐﹝謂支納邊軍及諸都督﹑都護府。﹞皆料其遠近﹑時月﹑眾寡﹑好惡﹐而統其務焉。凡陸行之程﹕馬日七十里﹐步及驢五十里﹐車三十里。水行之程﹕舟之重者﹐溯河日三十里﹐江四十里﹐餘水四十五里﹐空舟溯阿四十里﹐江五十里﹐餘水六十里。沿流之舟則輕重同制﹐河日一百五十里﹐江一百里﹐餘水七十里。﹝其三硤﹑砥柱之類﹐不拘此限。若遇風﹑水淺不得行者﹐卽於隨近官司申牒驗記﹐聽折半功。﹞轉運﹑徵斂﹑送納﹐皆準程而節共遲速。凡和市﹑糴皆量其貴賤﹐均天下之貨﹐以利於人。凡金銀﹑寶貨﹑綾羅之屬﹐皆折庸﹑調以造焉。凡天下舟車水陸載運皆具爲腳直﹐輕重﹑貴賤﹑平易﹑險澀﹐而爲之制。﹝河南﹑河北﹑河東﹑關內等四道諸州運租﹑庸﹑雜物等腳﹐每馱一百斤﹐一百里一百文﹐山阪慮一百二十文﹔車載一千斤九百文。黃河及洛水河﹐並從幽州運至平州﹐上水﹐十六文﹐下﹐六文。餘水﹐上﹐十五文﹔下﹐五文。從澧﹐荊等州至楊州﹐四文。其山阪險難﹑驢少虛﹐不得過一百五十文﹔平易慮﹐不得下八十文。其有人負處﹐兩人分一馱。其用小舡處﹐並運向播﹑黔等州及涉海﹐各任本州量定。﹞凡天下邊軍皆有支度之使以計軍資﹑糧仗之用﹐每歲所費﹐皆申度支而會計之﹐以長行旨爲準。﹝支度使及軍州每年終各具破用﹑見在數中金部﹑度支﹑倉部勘會。開元二十四年敕﹐以每年租耗雜支﹐輕重不類﹐令戶部修《長行旨條》五卷﹐諸州刺史﹑縣令攺替日﹐並令遞相交付者。省司每年但據應支物數進畫頒行﹐附驛遞送。其支配處分﹐並依旨文爲定﹐金部皆遞醋而行之。﹞

金部郎中一人﹐從五品上﹔﹝漢置尙書郎四人﹐其一人主財帛委輸﹐蓋金部郎曹之任也。歷魏﹑晉﹑宋﹑齊﹑後﹑魏﹑北齊並有金部郎中﹐梁﹑陳﹑隋焉侍郎﹐煬帝但曰「郎」﹐皇朝因之。武徳三年加「中」字。龍朔二年攺爲司珍大夫﹐咸亨元年復故。﹞員外郎一人﹐從六品上﹔﹝隋開皇六年置﹐煬帝攺曰承務郎﹐皇朝爲員外郎。龍朔﹑咸亨隨曹攺復。﹞主事三人﹐從九品上。金部郎中﹑員外郎掌庫藏出納之節﹐金寶財貨之用﹐權衡度量之制﹐皆總其文籍而頒其節制。凡度以北方黍中者一黍之廣爲分﹐十分爲寸﹐十寸爲尺﹐一尺二寸爲大尺﹐十尺爲丈。凡量以黍中者容一千二百爲龠﹐二龠爲合﹐十合爲升﹐十升爲斗﹐三斗爲大斗﹐十斗爲斛。凡權衡以黍中者百黍之重爲銖﹐二十四銖爲兩﹐三兩爲大兩﹐十六兩爲斤。凡積黍爲度﹑量﹑權衡者﹐調鍾律﹐測晷景﹐合湯藥及冠冕之制則用之﹔內﹑外官司悉用大者。凡庫藏出納皆行文傍﹐季終而會之。若承命出給﹐則於中書省覆而行之。百司應請月俸﹐則符﹑牒到﹐所由皆遞覆而行之。﹝舊制﹐京官有防ト﹑庶僕﹑俸食﹑雜用等。開元二十四年﹐敕以爲「名目𨿽多﹐料數先定﹐旣煩案牘﹐因此生姦。自今已後﹐合爲一色﹐都以月俸爲名。其貯米亦合入祿數同申。」遂爲恆式。﹞乃置木契﹐與應出物之司相合﹐以次行用﹐隨符﹑牒而合之以明出納之吝。﹝金部置木契一百一十隻﹕二十隻與太府寺合﹐十隻與東都合﹐十隻與九成宮合﹐十隻與行從太府寺合﹐十隻行從金部與京金部合﹐十隻行從金部與東都合﹐二十隻與東都太府寺合﹐二十隻東都金部與京金部合。﹞凡有互市﹐皆爲之節制。﹝諸官私互市惟得用帛煉﹑蕃彩﹐自外並不得交易。其官市者﹐兩分帛煉﹐一分蕃彩。若蕃人須糴糧食者﹐監司斟酌須數﹐與州司相知﹐聽百姓將物就互市所交易。﹞凡縑﹑帛之類﹐必定其畏短廣狹之制﹐端﹑匹﹑屯﹑糸戾之差焉。﹝羅﹑錦﹑綾﹑絹﹑紗﹑糸﹑糸由之屬以四丈爲匹﹐布則五丈爲端﹐綿型六兩爲屯﹐絲則五兩爲絢﹐麻乃三斤爲糸戾。﹞凡賜物十段﹐則約率而給之﹕絹三匹﹐布三端﹐綿四屯。﹝貲布﹑糸寧布﹑布各一端。春﹑夏以絲代綿。﹞若雜彩十段﹐則絲布二匹﹑糸由二匹﹑綾二匹﹑縵四匹。若賜蕃客錦彩﹐率十段則錦一張﹑綾二匹﹑縵三匹﹑綿四屯。凡遣使覆囚﹐則給以時服一具﹐隨四時而與之。若諸使經二季不還﹐則給以時服一副﹐每歲再給而止。﹝諸�人出使覆囚者﹐並典各給時服一具﹐春﹑夏遣者給春衣﹐秋﹑冬去者給冬衣。其出使外蕃及亻兼人並隨身雜使﹑雜色人有職掌者﹐量經一府已上﹐亦準此。其雜色人邊州差者﹐不在給限。其尋常出使過二季不還者﹐當慮斟量﹐並典各給時服一副。去本任五百里內充使者﹐不在給限。﹞凡時服稱一具者﹐全給之﹔一副者﹐減給之。﹝一具者﹐春﹑秋給袍一﹑絹汗衫一﹑頭巾一﹐白練一﹑絹禪一﹑華一量並ふ﹔夏則以衫代袍﹐以單代衤夾﹐余依春﹑秋﹔冬則袍加綿一十兩﹐襖子八兩﹐六兩。一副者﹐除襖子﹑汗衫﹑禪﹑頭巾﹑華﹐餘同上。﹞正﹑冬之會﹐稱束帛有差者﹐皆賜絹﹐五品已上五匹﹐六品已下三匹。命婦會﹐則視其夫﹑子。

倉部郎中一人﹐從五品上﹔﹝《周禮》地官有廩人下大夫之職﹐爲舍人﹑倉人﹑司祿之長﹐掌九之數﹐賜稍食﹐以知足否﹐蓋倉部之任也。自魏﹑晉﹑宋﹑齊﹑後魏﹐北齊並有倉部郎中﹐梁﹑陳爲侍郎。後周地官府有司倉下大夫一人。隋初置倉部侍郎﹐煬帝但曰「郎」。宋﹑齊﹑梁﹑陳﹑後魏﹑北齊並以度支尙書領倉部﹔開皇三年﹐攺度支爲民部﹐領之。皇朝因隋﹐曰倉部郎﹐武徳三年加「中」字。龍朔二年攺曰司庚大夫﹐咸亨元年復故。﹞員外郎一人﹐從六品上﹔﹝後周地官府有小司倉上士一人﹐則其任也。隋開皇六年置﹐煬帶曰承務郎﹐皇朝復曰倉部員外郎。龍朔﹑咸亨並隨曹攺復。﹞主事三人﹐從九品上。倉部郎中﹑員外郎掌國之倉庚﹐受納租稅﹐出給祿廩之事。凡京官每年祿﹕正一品七百石﹐從一品六百石﹐正二品五百石﹐從二品四百六十石﹐正三品四百石﹐從三品三百六十石﹐正四品三百石﹐從四品二百六十石﹐正五品二百石﹐從五品一百六十石﹐正六品一百石﹐下以十石爲差﹐至從七品七十石﹐正八品六十七石﹐下以五石爲差﹐至從九品五十二石。外官降一等。﹝應降等者﹐正﹑從一品各以五十石爲一等﹐二品﹑三品皆以三十石爲一等﹐四品﹑五品皆以二十石爲一等﹐六品﹑七品皆以五石爲一等﹐八品﹑九品皆以二五斗爲一等。﹞春﹑夏二季敗春給之﹐秋﹑冬二季則秋給之。﹝有閏者術別給。﹞乃置木契一百枚以與出給之司相合﹐以次行用﹐隨符﹑牒而給之。﹝倉部置木契一百隻﹕三十隻與司農寺合﹐十隻與太原倉監合﹐十隻與水丰倉監合﹐二十隻與東都司農寺合﹐二十隻行從倉部與京倉部合﹐十隻與行從司農寺合。﹞凡在京諸司官人及諸色人應給倉住者﹐皆給貯米﹐本司據見在供養。九品以上給白米。流外長上者﹐外別給兩口糧。諸牧尉給五口糧﹐牧長四口糧。﹝兩口準丁﹐余準中男給。﹞諸牧監獸醫上番日﹐及衛士﹑防人已上徵行若在鎭及番還﹐並在外諸監﹑關﹑津番官﹝上番日給。﹞土人任者﹐若尉﹑史﹐並給身糧。諸官奴婢皆給公糧﹐其官戶上番充役者亦如之。凡致仕之官五品已上及解官充侍者﹐各給半祿。卽遷官者﹐通計前祿以充後數。幾都之東租納於都之含嘉倉﹐自含嘉倉轉運以實京之太倉。自洛至陜運於陸﹑自陜至京運於水﹐量其遞運節制﹐置使以監統之。﹝陸運從洛至陜分別量計十五文﹐付運使﹐於北路分爲八遞﹐應須車牛﹐任使司量運多少召雇情願者充﹐以十月起運﹐盡髒止。﹞凡王公已下﹐每年戶別據已受田及借荒等﹐具所種苗頃畝﹐造靑苗簿﹐諸州以七月已前申尙書省﹔至徵收時﹐畝別納粟二升﹐以爲義倉。﹝寬鄕據見營田﹐狹鄕據籍徵。若遭損四已上﹐免半﹔七已上﹐全免。其商賈戶無田及不足者﹐上上戶稅五石﹐上中已下遞減一石﹐中中戶一石五斗﹐中下戶一石﹐下上七斗﹐下中五斗﹐下下戶及全戶逃並夷獠薄稅並不在取限﹐半輸者準下戶之半。鄕土無粟﹐聽納雜種充。﹞凡義倉之粟惟荒年給糧﹐不得雜用。﹝若有不熟之處隨須給貸及種子﹐皆申尙書省奏聞。﹞凡常平倉所以均貴賤。﹝今太府寺屬官有常平署。開元二十四年敕﹕「常平之法﹐其來自久。比者﹐州縣𨿽存﹐所利非廣﹔京師輻湊﹐浮食者多。今於京城內大置常平﹐賤則加價收糴﹐使遠近奔委﹔貴則終年出雜﹐而永無匱乏也。」﹞

●卷四尙書禮部

禮部尙書一人侍郎一人

郎中一人員外郎一人主事二人令史五人書令史一十人亭長六人掌固八人

祠部郎中一人

員外郎一人主事二人令史六人書令史十三人掌固四人

膳部郎中一人

員外郎一人主事二人令史四人書令史九人

掌固四人

主客郎中一人

員外郎一人主事二人令史四人書令史九人

掌固四人

禮部尙書一人﹐正三品﹔﹝周之齊官卿也。漢成帝置尙書五人﹐其四曰客曹﹐主外國夷狄事。光武分六曹﹐吏部曹主選舉﹑齋祀事。然則夷狄﹑齋祀﹐皆今禮部之職。東晉始置祠部尙書﹐常與右僕射通職﹐若右僕射闕﹐則以祠部尙書知右事。宋﹑齊﹑粱﹑陳皆號祠部尙書。後魏稱儀曹尙書。北齊亦爲祠部尙書﹐掌詞祭﹑醫藥﹑死喪﹑贈賻等事。後周依周官﹐置春官府大宗伯卿一人。隋更爲禮部尙書﹐皇切因之。龍朔二年攺爲司禮太常伯﹐咸亨元年復爲禮部。光宅元年爲春官尙書﹐神龍元年復故。﹞侍郎一人﹐正四品下。﹝周之春官小宗伯中大夫也。漢已來尙書侍郎﹐今郎中之任。後周依周官。隋煬帝置禮部侍郎﹐皇朝因之。龍朔二年攺爲司禮少常伯﹐咸亨﹑光宅﹑神龍並隨曹攺復。﹞禮部尙書﹑侍郎之職﹐掌天下禮儀﹑祠祭﹑燕饗﹑貢舉之政令。其屬有四﹕一曰禮部﹐二曰祠部﹐三曰膳部﹐四曰主客﹔尙書﹑侍郎總其職務而奉行其制命。凡中外百司之事﹐由於所屬﹐皆質正焉。凡舉試之制﹐每歲仲冬﹐率與計偕。其科有六﹕一曰秀才﹐﹝試方略策五條。此科取人稍峻﹐貞觀已後遂絕。﹞二曰明經﹐三曰進士﹐四曰明法﹐五曰書﹐六曰。凡正經有九﹕《禮記》《左氏春秋》爲大經﹐《毛詩》《周禮》《儀禮》爲中經﹐《周易》《尙書》《公羊春秋》《谷梁春秋》爲小經。通二經者﹐一大一小﹐若兩中經。通三經者﹐大﹑小﹑中各一。通五經者﹐大經並通。其《孝經》《論語》《老子》並須兼習。凡明經先帖經﹐然後口試並答策﹐取粗有文理者爲通。﹝舊制﹐諸明經試每經十帖﹑《孝經》二帖﹑《論語》八帖﹑《老子》兼注五帖﹐每帖三言﹐通六已上﹐然後試策十條﹐通七﹐卽爲髙第。開元二十五敕﹕諸明經先帖經﹐通五已上﹐然後口試﹐每經通問大義十條﹐徧六已上﹐並答時務策三道。﹞凡進士先貼經﹐然後試雜文及策﹐文取華實兼舉﹐策須義理愜當者爲通。﹝舊例帖一小經並注﹐通六已上﹔帖《老子》兼注﹐通三已上﹐然後試雜文兩道﹑時務策五條。開元二十五年﹐依明經帖一大經﹐通四已上﹐餘如舊。﹞凡明法試律﹑令﹐取識達義理﹐問無疑滯者爲通。﹝所試律﹑令﹐凡每部試十帖。策試十條﹕律七條﹐令三條。﹞凡明書試《說文》《字林》﹐取通訓詁﹐兼會雜體者爲通。﹝《說文》六帖﹐《字林》四帖﹔兼口試﹐不限條數。﹞凡明試《九章》《海島》《孫子》《五曹》《張丘建》《夏侯陽》《周髀》《五經》《綴術》《緝古》﹐取明數造術﹐辧明術理者爲通。﹝《九章》三帖﹐《五經》等七部各一帖﹐《輟術》六貼﹐《輯古》四帖﹐錄大義本條爲問。﹞凡此六科﹐求人之本﹐必取精究理實而升爲第。其有博綜兼學﹐須加甄獎﹐不得限以常科。﹝開元二十五年敕﹐明經﹑進士中﹐除所試外﹐明經有兼明五經已上﹐每經帖十通五已上﹐口問大義十條﹐疏義精通﹐通五已上﹔進士有兼通一史﹐試策及口問各十條﹐通六已上﹐須加甄獎﹐所司錄名奏聞。其進士唱及第訖﹐具所試雜文及策﹐送中書門下詳覆。其明經口問﹐仍須對同舉人考試。其試弘文﹑崇文生﹐自依常式。﹞其弘文﹑崇文館學生𨿽同明經﹑進士﹐以其資蔭全髙﹐試取粗通文義。﹝弘﹑崇生習一大經一小經﹑兩中經者﹑習《史記》者﹐《漢書》者﹐《東觀漢記》者﹐《三國誌》者﹐皆須讀文精熟﹐言音典正﹐策試十道﹐取粗解注義﹐經通六﹐史通三。其試時務策者﹐皆須識文體﹐不失問目意﹐試五得三。皆兼帖《孝經》《論語》﹐共十條。﹞太廟齋郎亦試兩經﹐文義粗通﹐然後補授﹐考滿簡試。其郊社齋郎簡試亦如太廟齋郎。其國子監大成十員﹐取明經及第人聰明灼然者﹐試日誦千言﹐並口試﹐仍策所習業十條通七﹐然後補充﹐各授散官﹐依色令於學內習業﹐以通四經爲限。﹝其祿俸賜會準非伎術直例給。業成者於吏部簡試﹐《孝經》《論語》共試八條﹐余經各試八條﹐間日一試﹐灼然明練精熟爲通。口試十通九﹑策試十通七爲第。所加經者﹐《禮記》《左傳》《毛詩》《周禮》各加兩階﹐余經各加一階。及第者放選﹐優與處分﹔不第者﹐三年一簡﹐九年業不成者﹐解退﹐依常選例。業未成年未滿者﹐不得別選及充余使。若經事故﹐應敍日﹐還令覆上。其先及第人欲加經﹑及官人請試經者﹐皆準此。﹞

郎中一人﹐從五品上﹔﹝《周官》大宗伯屬官有下大夫﹐蓋郎中之任也。魏﹑晉﹑宋﹑齊﹑梁﹑陳﹑後魏﹑北齊有殿中郎﹑儀曹郎﹐而殿中掌表疏﹐儀曹掌吉凶禮制﹐皆禮部之職也。後周依《周官》。隋初﹐禮部曹置侍郎一人﹐煬帝除「侍」字﹐又攺爲儀曹。皇朝因稱郎中。武徳三年復爲禮部﹐龍朔二軍攺爲司禮大夫。咸亨﹑光宅﹑神龍隨曹攺復。﹞員外郎一人﹐從六品上﹔﹝《周官》大宗伯屬官有上士﹐後周依焉﹐蓋今員外郎之任也。隋開皇六年置禮部員外郎﹐煬帝攺爲儀曹承務郎。武徳初攺爲禮部員外郎﹐龍朔二年攺爲司禮員外郎。咸亨﹑光宅﹑神龍並隨曹攺復。﹞主事二人﹐從八品下。禮部郎中﹑員外郎掌貳尙書﹑侍郎﹐舉其儀制而辧其名數。凡五禮之儀一百五十有二﹕一曰吉禮﹐其儀五十有五﹔﹝一曰冬至祀圜丘﹐二曰祈谷於圜丘﹐三曰雩祀於圜丘﹐四曰大享於明堂﹐五曰祀靑帝於東郊﹐六曰祀赤帝於南郊﹐七曰祀黃帝於南郊﹐八曰祀白帝幹西郊﹐九曰祀黑帝於北郊﹐十曰礻昔祭百神幹南郊﹐十一曰朝日於東郊﹐十二曰夕月於西郊﹐十三曰祀風伯﹑雨師﹑靈星﹑司中﹑司命﹑司人﹑司祿﹐十四曰夏至祭方丘﹐十五曰祭神州於北郊﹐十六曰祭太社﹐十七曰祭五嶽﹑四鎭﹐十八曰祭四海﹑四瀆﹐十九曰時享於太廟﹐二十曰袷享於太廟﹐二十一曰享於太廟﹐二十二曰拜五陵﹐二十三曰巡五陵﹐二十四曰祭先農﹐二十五曰享光蠶﹐二十六曰享先代帝王﹐二十七曰新於太廟﹐二十八曰祭司寒﹐二十九曰祭五龍壇﹐三十曰視學﹐三十一曰皇太子釋奠﹐三十二曰國學釋奠﹐三十三曰釋奠於齊太公﹐三十四曰巡狩告圜丘﹐三十五曰巡狩告社稷﹐三十六曰巡狩告宗廟﹐三十七曰巡狩﹐三十八曰封禪﹐三十九曰祈於太廟﹐四十曰祈於太社﹐四十一曰祈於北郊﹐四十二曰祈於嶽瀆﹐四十三曰諸州祭社稷﹐四十四曰諸州釋奠﹐四十五曰諸州祭榮﹐四十六曰諸縣祭社稷﹐四十七曰諸縣釋奠﹐四十八曰諸縣祈榮﹐四十九曰諸太子廟時享﹐五十曰王公已下時享其廟﹐五十一曰王公已下袷享其廟﹐五十二曰王公已下享其廟﹐五十三曰四品已下時享其廟﹐五十四曰六品已下時祭﹐五十五曰王公已下拜掃。﹞二曰賓禮﹐其儀有六﹔﹝一曰蕃國王來朝﹐二曰戒蕃王見﹐三曰蕃王奉見﹐四曰受蕃使表及幣﹐五曰燕蕃國王﹐六曰燕蕃國使。﹞三曰軍禮﹐其儀二十有三﹔﹝一曰親徵類於上帝﹐二百宜於太社﹐三曰造於太廟﹐四曰於所徵之地﹐五曰於國門﹐六曰告所過山川﹐七曰露布﹐八曰勞軍將﹐九曰講武﹐十曰田狩﹐十一曰射於射宮﹐十二曰觀射於射官﹐十三曰遣將出徵宜於太社﹐十四曰遣將告於太公廟﹐十五曰遣將告於太廟﹐十六曰祀馬祖﹐十七曰享先牧﹐十八曰祭馬社﹐十九曰祭馬步﹐二十曰合朔伐鼓﹐二十一曰合朔諸州伐鼓﹐二十二曰大儺﹐二十三曰諸州﹑縣儺。﹞四曰嘉禮﹐其儀有五十﹔﹝一曰皇帝加元服﹐二曰納後﹐三曰正﹑至受皇太子朝賀﹐四曰皇后正﹑至受皇太子朝賀﹐五曰正﹑至受皇太子妃朝賀﹐六曰皇后正﹑至受太子妃朝賀﹐七曰正﹑至受羣臣朝賀﹐八曰秋節受羣臣朝賀﹐九曰皇后正﹑至受羣臣朝賀﹐十曰皇后受外命婦朝賀﹐十一曰皇帝於明堂讀春令﹐十二曰讀夏令﹐十三曰讀秋令﹐十四曰讀冬令﹐十五曰養老於太學﹐十六曰臨軒冊皇后﹐十七曰臨軒冊皇太子﹐十八曰內冊皇太子﹐十九曰臨軒冊王公﹐二十曰朝堂冊諸臣﹐二十一曰冊內命婦﹐二十二曰遣使冊授官爵﹐二十三曰朔日受朝﹐二十四曰朝集使辭見﹐二十五曰皇太子加元服﹐二十六曰納妃﹐二十七曰正﹑至受羣臣賀﹐二十八曰受宮臣賀﹐二十九曰與師﹑傅﹑保相見﹐三十曰受朝集使參辭﹐三十一曰親王冠﹐三十二曰納妃﹐三十三曰公主降嫁﹐三十四曰三品以上冠﹐三十五曰四品以下冠﹐三十六曰六品以下冠﹐三十七曰三品以上婚﹐三十八曰四品以下婚﹐三十九曰六品以下婚﹐四十曰朝集使禮見及辭﹐四十一曰任官初上﹐四十二曰鄕飲酒﹐四十三曰正齒位﹐四十四曰宣赦書﹐四十五曰羣臣詣闕上表﹐四十六曰羣臣起居﹐四十七曰遣使慰勞諸蕃﹐四十八曰遣使宣撫諸州﹐四十九曰遣使諸州宣制﹐五十曰遣使諸州宣赦書。﹞五曰凶禮﹐其儀一十有八。﹝一曰凶年振撫﹐二曰勞問疾患﹐三曰中宮勞問﹐四曰皇太子勞問﹐五曰五服制度﹐六曰皇帝爲小功已上舉哀﹐七曰敕使弔祭﹐八曰會喪﹐九曰冊贈﹐十曰會葬﹐十一曰致奠﹐十二曰皇后舉哀弔祭﹐十三曰皇太子舉哀弔祭﹐十四曰皇太子妃舉哀弔祭﹐十五曰三品已上喪﹐十六曰四品以下喪﹐十七曰六品以下喪﹐十八曰王公已下喪。禮制通議其新五禮﹐開元二十年修﹐凡一百五十卷。﹞

凡君臣上下皆有通稱。凡夷夏之通稱天子曰「皇帝」﹐臣下內外兼稱曰「至尊」﹐天子自稱曰「朕」﹐臣下敷奏於天子曰「陛下」﹐服禦曰「乘輿」﹐行幸曰「車賀」。皇太子已下﹐率土之內﹐於皇帝皆稱「臣」。六宮已下﹐率土之內﹐婦人於太皇太后﹑皇太后皆稱「妾」﹔百官曰「殿下」﹐自稱曰「臣」。百官於皇太子亦曰「殿下」﹐自稱名﹐東宮官則稱「臣」。凡散官正二品﹑職事官從三品已上﹐爵郡王已上﹐於公文皆不稱姓。凡六品已下官人奏事﹐皆自稱官號﹑臣﹑姓名﹐然後陳事。﹝通事舍人﹑侍禦史﹑殿中侍禦史則不稱官號。﹞凡上表﹑疏﹑箋﹑啟及判﹑策﹑文章﹐如平闕之式。﹝謂昊天﹑后土﹐天神﹑地只﹐上帝﹑天帝﹐廟號﹐祧皇祖﹑妣﹐皇考﹑皇妣﹐先帝﹑先後﹐皇帝﹑天子﹐陛下﹑至尊﹐太皇太后﹑皇太后﹑皇后﹑皇太子皆平出﹔宗廟﹑社稷﹐太社﹑太稷﹐神主﹑山陵﹑陵號﹐乘輿﹑車駕﹐制書﹑敕旨﹐明制﹑聖化﹐天恩﹑慈旨﹐中宮﹑禦前﹐闕廷﹑朝廷之類並闕字﹔宗廟中﹑陵中﹑行陵﹑陵中樹木﹑待制﹑乘輿車中馬﹐舉陵廟名爲官﹐如此之類﹐皆不闕字。若泛說古典﹐延及天地﹐不指說平闕之名者﹐亦不平出。若寫經史羣書及撰綠舊事﹐其文有犯國諱者﹐皆爲字不成。﹞

凡元日大陳設於太極毆﹐﹝今大明官於含元殿﹐在都則於乾元殿。﹞皇帝衮冕臨軒﹐展宮縣之樂﹐陳歷代寶玉﹑輿輅﹐備黃麾仗。二王后及百官﹑朝集使﹑皇親﹑諸親並朝服陪位。皇太子獻壽﹐次上公獻壽﹐次中書令奏諸州表﹐黃門侍郎奏祥瑞﹐戶部尙書奏諸州貢獻﹐禮部尙書奏諸蕃貢獻﹐太史令奏云物﹐侍中奏禮畢。然後﹐中書令又與供奉官獻壽。時﹐殿上皆呼萬歲。﹝按﹕舊儀闕供奉官獻壽禮﹐但位次立﹐禮畢﹐竟無拜賀。開元二十五年﹐臣林甫謹艸其儀﹐奏而行之。﹞大會之日﹐陳設亦如之。皇帝服通天冠。皇太子稱觴獻壽﹐次上公稱觴獻壽﹐侍中宣賜束帛有差。其日﹐外命婦朝中宮﹐爲皇后稱觴獻壽﹐司宮宣賜束帛有差。凡冬至大陳設如元正之儀﹐其異者﹐皇帝服通天冠﹐無諸州表奏﹑祥瑞﹑貢獻。凡元正﹑冬至大會之明日﹐百官﹑朝集使皆詣東宮﹐爲皇太子獻壽。凡千秋節﹐皇帝禦樓﹐設九部之樂﹐百官褲褶陪位﹐上公稱觴歟壽。凡京司文武職事九品已上﹐每朔﹑望朝參﹔五品已上及供奉官﹑員外郎﹑監察禦史﹑太常博士﹐每日朝參。凡蕃國主朝見﹐皆設宮縣之樂及貴麾仗﹔若蕃國使﹐則減黃麾之半。凡冊皇后﹑皇太子﹑皇太子妃﹑諸王﹑王妃﹑公主﹐並臨軒冊命﹐陳設如冬﹑正之儀﹔訖﹐皆拜太廟。凡車駕巡幸及還京﹐百官辭迎皆於城門外﹔畱守宮內者﹐在殿門外。行從官每日起居﹐兩京文武職事五品已上三日一奉表起居﹐三百里內刺史朝見。東都畱司文武官每月於尙書省拜表﹐及畱守官共遣使起居﹐皆以月朔日﹐使奉表以見﹐中書舍人一人受表以進。北都畱守每季一起居。凡皇太子行﹐先一日﹐在京文武職事五品己上並詣官辭﹔還宮明日﹐詣宮參。凡元正﹐若皇帝加元服﹐皇太后加號﹐皇后﹑皇太子初立﹐天下諸州刺史﹐若京官五品已上在外者﹐並奉表﹑疏賀﹐皆禮部整比﹐送中書總奏之。

凡祥瑞應見﹐皆辧其物名。若大瑞﹐﹝大瑞謂景星﹑慶雲﹑黃星眞人﹑河精﹑麟﹑鳳﹑鸞﹑比翼鳥﹑同心鳥﹑永樂鳥﹑富貴﹑吉利﹑神龜﹑龍﹑騶虞﹑白澤﹑神馬﹑龍馬﹑澤馬﹑白馬赤髦﹑白馬朱鬃之類﹐周匝﹑角瑞﹑獬豸﹑比肩獸﹑六足獸﹑玆白﹑騰黃﹑余﹑白象﹑一角獸﹑天鹿﹑鱉封﹑酋耳﹑豹犬﹑露犬﹑玄﹑明珠﹑玉英﹑山稱萬歲﹑慶山﹑山車﹑象車﹑烏車﹑根車﹑金車﹑朱艸﹑屈軼﹑莢﹑平露﹑莆﹑蒿柱﹑金牛﹑玉馬﹑玉猛獸﹑玉甕﹑神鼎﹑銀甕﹑丹甑﹑醴泉﹑浪井﹑河水淸﹑江河水五色﹑海水不揚波之類﹐皆爲大瑞。﹞上瑞﹐﹝謂三角獸﹑白狼﹑赤羆﹑赤熊﹐赤狡﹑赤兔﹑九尾狐﹑白狐﹑玄狐﹑白鹿﹑白獐﹑白兕﹑玄鶴﹑赤烏﹐靑烏﹑三足烏﹑赤蔫﹑赤雀﹑比目魚﹑甘露﹑廟生祥木﹑福艸﹑禮艸﹑萍實﹑大貝﹑白玉赤文﹑紫玉﹑玉羊﹑玉龜﹑玉牟﹑玉英﹑玉璜﹑黃銀﹑金藤﹑珊瑚鉤﹑駭雞犀﹑戴通璧﹑玉琉璃﹑雞趣璧之類﹐皆爲上瑞。﹞中瑞﹐﹝謂白鳩﹑白烏﹑蒼烏﹑白澤﹑白雉﹑雉白首﹑翠鳥﹑黃鵠﹑小鳥生大鳥﹑朱雁﹑五色雁﹑白雀﹑赤狐﹑黃羆﹑靑燕﹑玄貉﹑赤豹﹑白兔﹑九眞奇獸﹑充黃出谷﹑澤谷生白玉﹑瑯景﹑碧石潤色﹑地出珠﹑陵出黑丹﹑威綏﹑延喜﹑福井﹑紫脫常生﹑賓連闊達﹑善茅﹑艸木長生﹐如此之類﹐並爲中瑞。﹞下瑞﹐﹝謂丕﹑嘉禾﹑芝艸﹑華蘋﹑人參生﹑竹實滿﹑椒桂合生﹑木連理﹑嘉木﹐戴角鹿﹑駁鹿﹑神雀﹑冠雀﹑黑雉之類爲下瑞。﹞皆有等差。若大瑞﹐隨卽表奏﹐文武百僚詣闕奉賀。其他並年終員外郎具表以聞﹐有司告廟﹐百僚詣闕奉賀。其鳥獸之類有生獲者﹐各隨其性而放之原野。其有不可獲者﹐若木連理之類﹐所在案驗非虛﹐具圖畫上。凡太陽虧﹐所司預奏﹐其日置五鼓﹑五兵於太社﹐皇帝不視事﹐百官各素服守本司﹐不聽事﹐過時乃罷。月蝕則擊鼓於所司救之。若五嶽﹑四鎭﹑四瀆崩竭﹐皆不視事三日。凡二分之月﹐三公巡行山陵﹐則太常卿爲之副焉。﹝若獻祖﹑懿祖二陵﹐令趙州刺史年別一度巡行。﹞

凡百官拜禮各有差﹕文武官三品已下拜正一品﹔﹝中書門下則不拜。﹞東宮官拜三師﹐四品已下拜三少﹔自余屬官於本司隔品者皆拜焉。其準品應致敬而非相統攝﹐則不拜。﹝謂尙書都事於諸司郎中﹐殿中主事於主局﹑直長之類﹐其品𨿽卑﹐則亦不拜。若流外官﹐拜本司品官。﹞凡致敬之式﹐若非連屬應敬之官相見﹐或自有親戚者﹐各從其私禮。﹝諸官人在路相遇者﹐四品已下遇正一品﹐東宮官四品已下遇三師﹐諸司郎中遇丞相﹐皆下馬。凡行路之間﹐賤避貴﹐少避老﹐輕避重﹐去避來。﹞

凡國有五聲﹑八音﹐﹝五聲爲宮﹑商﹑角﹑徵﹑羽﹐八音謂金﹑石﹑絲﹑竹﹑匏﹑土﹑革﹑木。﹞六律﹑六呂。﹝六律﹕黃鍾﹐太簇﹐姑洗﹐蕤賓﹐夷則﹐無射。六呂﹕大呂﹐夾鍾﹐中呂﹐林鍾﹐南呂﹐應鍾。﹞陳四縣之度﹐﹝四縣謂宮縣﹑軒縣﹑判縣﹑特縣。﹞分二舞之節﹐﹝謂文舞﹑武舞。﹞以和人偸﹐以調節气﹐以享神鬼﹐以序賓客。﹝凡來樂之制並載太常寺。﹞凡私家不得設鐘﹑磬。三品已上得備女樂﹐五品已上女樂不得過三人。居大功已上喪受冊及之官﹐𨿽有鼓樂﹐縱而不作。

凡太廟﹑太社及諸宮殿門﹐東官及一品已下﹑諸州門﹐施戟有差﹕凡太廟﹑太讓及諸宮殿門﹐各二十四戟﹔束宮諸門﹐施十八戟﹔正一品門﹐十六戟﹔開府儀同三司﹑嗣王﹑郡王﹑若上桂圓柱國帶職事二品己上及京兆河南太原府﹑大都督﹑大都護門﹐十四戟﹔上柱國柱圓帶職事三品已上﹑中都督府﹑上州﹑上都護門﹐十二戟﹔國公及上護軍護軍帶職事三品﹐若下都督﹑中下州門﹐各一十戟。

凡內外百司皆給鋼印一鈕。﹝其吏部﹑司勛各置二印﹐兵部置一印﹐考功﹑賀部﹑金部﹑尙食尙乘局各別置一印。其文曰「某司之印」﹐東都卽云「東都某司之印」。內外諸司有傳符﹑銅符之處﹐各給封符印一枚﹐發驛封符及封魚函則用之。諸司從行者各給行從印﹐其文曰「某司行從之印」﹔駕還﹐則封納本司。﹞凡內外百官有魚符之制。﹝並出於門下省。﹞

凡服飾尙黃﹐旗幟尙赤。乘輿之服則有大裘冕﹑衮冕﹑驚冕﹑毳冕﹑冕﹑玄冕﹑通天冠﹑武弁﹑弁服﹑黑介幘﹑白紗帽﹑平巾幘﹑翼善冠之服。﹝並出於殿中省。﹞皇后之服則有衤韋衣﹑鞠衣﹑鈿釵禮衣之制。﹝並出於內侍省。﹞皇太子之服則有衮冕﹑具服遠遊冠﹑公服遠遊冠﹑鳥紗帽﹑弁服﹑平巾幘﹑進徳冠之服。﹝並出於左春坊。﹞皇太子妃之服則有プ翟﹑鞠衣﹑鈿釵禮衣。﹝並出於右春坊。﹞

凡王公﹑第一品服衮冕﹐﹝垂靑珠九旒﹐以組爲纓﹐色如其綬﹔靑纊充耳﹔角簪導﹔靑衣﹑裳﹐服九章﹐每章一行﹐重以爲等﹐每行九﹔白紗中單﹐黼領﹐靑標﹑衤巽﹑裾﹐革帶﹐鉤﹤角﹥﹐大帶﹐﹐劍﹐﹐綬﹐朱襪﹐赤舄。﹞二品服驚冕﹐﹝八旒﹐七章﹐餘同衮冕。﹞三品服毳服﹐﹝七旒﹐五章﹐餘同毳冕。﹞四品服冕﹐﹝六旒﹐三章﹐餘同毳冕。﹞五品服玄冕﹐﹝五旒﹐無章﹐餘同驚冕。﹞六品至九品服爵弁。﹝玄纓﹐簪導﹐靑衣﹑裳﹐白紗中單﹐靑領﹑標﹑衤巽﹑裾﹑革帶﹑鉤﹤角﹥﹐大帶﹐爵蔑﹐赤履之服。﹞凡冕服及爵弁服﹐助祭﹑親迎則服之。若私家祭祀﹐三品已上﹐及褒聖侯祭孔子﹐皆服玄冕﹔五品已上﹐服爵弁﹔六品已下﹐通服進賢冠之服。若職事官三品已上有公爵者﹐嫡子婚﹐聽假冕﹔五品已上孫﹑九品已上子及五等爵婚﹐皆假以爵弁服﹔庶人婚﹐假以絳公服。凡百官朝服﹐陪祭﹑朝會﹐大事則服之﹔﹝冠﹐幘﹐纓﹐簪導﹐絳紗單衣﹐白紗中單﹐皂領﹑標﹑衤巽﹑裾﹑白裙﹑襦﹐革帶﹑鉤﹤角﹥﹐假帶﹐曲領﹐方心﹐絳紗蔽膝﹐蔑﹐舄﹐劍﹐雙﹐雙綬。六品已下去劍﹑﹑綬。﹞公服﹐朔望朝謁見皇太子則服之﹔﹝冠﹐幘﹐纓﹐簪導﹐絳沙單衣﹐白裙﹑襦﹐革帶﹑鉤﹤角﹥﹐假帶﹐方心﹐蔑﹐履﹐紛ひ囊﹐只。六品已下去紛ひ囊﹑只。凡綬﹐親王朱綬﹐一品綠糸戾綬﹐二品﹑三品紫綬﹐四品表綬﹐五品黑綬。凡有綬則有紱。﹞弁服﹐尋常公事則服之。﹝牙簪導﹐纓﹐玉琪﹐朱衣﹑素裳﹐革帶﹐ひ囊﹐小綬﹐只﹐白蔑﹐烏皮履。一品九琪﹐二品八琪﹐三品七琪﹐四品六琪﹐五品五琪﹐六品已下去琪及ひ囊﹑只綬。﹞平巾幘之服﹐武官及衛官尋常公事則服之。﹝冠及褶依本品色﹐並大口褲﹐起梁帶﹐烏皮華。若武官陪位大仗﹐加蛇衤爾襠。﹞褲褶之服﹐朔望朝會則服之。﹝五品已上通用糸由綾及羅﹐六品已下用小綾。應著褲褶﹐並起十月一日﹐至二月三十日已前。﹞

凡百僚冠﹑笏﹐﹝遠遊三梁冠﹑黑介幘﹑靑﹐皆諸王服之﹔親王卽加金附蟬。若進覽冠﹐三品已上三梁﹐五品已上兩梁﹐九品已上一梁﹐三師﹑三公﹑太子三師三少﹑五等爵﹑尙書省﹑祕書省﹑諸寺監﹑詹事府﹑東宮三寺及散官﹑親王傅友文學﹐並關﹑津﹑兵﹑瀆等流內九品已上服之。武弁﹑平巾幘﹐文武官及中書門下殿中內侍省﹑諸衛及太子諸坊諸率府﹐及鎭﹑戍流內九品已上服之。侍中﹑中書令﹑散騎常侍加貂蟬。法冠﹐一名獬豸﹐監察禦史已上服之。髙山冠﹐內侍省內謁者等服之。卻非冠﹐亭長﹑門僕服之。進徳冠﹐五品已上附山云加琪﹐如弁服之制。三品已上笏前詘後直﹐五品已上前詘後挫﹐並用象﹔九品已上任用竹﹑木﹐上挫下方。男以上﹐聽依爵品執笏。﹞傘﹑﹐﹝若職事官五品已上﹐上及散官三品已上﹐爵國公已上及縣令﹐並用傘。一品靑油通﹐朱裏﹔三品已上靑通﹐朱裏﹔五品已上靑偏﹐碧裏。﹞珂﹑﹝珂﹐三品已上九子﹐四品七子﹐五品五子。﹐一品山玄玉﹐五品已上水蒼玉。﹞各有差。凡常服亦如之。﹝親王﹑三品已上﹑二王后服用紫﹐飾以玉﹔五品已上服用朱﹐飾以金﹔七品已上服用綠﹐飾以銀﹔九品已上服用靑﹐飾以石﹔流外﹑庶人服用黃﹐飾以銅﹑鐵。﹞凡凶服不入公門。﹝遭喪被起在朝者﹐各依本品著淺色糸縵﹔周已下慘者﹐朝參起居亦依品色﹐無金玉之飾。起復者﹐朝會不預。周喪未練﹐大功未葬﹐則亦準比例。﹞

凡外命婦之服﹐若花釵翟衣﹐外命婦受冊﹑從蠶﹑朝會﹑婚嫁則服之。﹝第一品﹐花釵九樹﹐翟九等﹔二品﹐花釵八樹﹐翟八等﹔三品﹐花釵七樹﹐翟七等﹔四品﹐花釵六樹﹐翟六等﹔五品﹐花釵五樹﹐翟五等。其服並素紗中單﹐黼領﹐朱標﹑衤巽﹐蔽膝﹐靑衣﹐革帶﹐靑蔑﹑舄﹐﹐綬。其衣通用羅充。﹞鈿釵禮衣﹐外命婦朝參﹑辭見及禮會則服之。﹝一品九鈿﹐二品八鈿﹐三品七鈿﹐四品六鈿﹐五品五鈿﹐並通用雜色﹐制與翟衣同。加只﹑小綬﹐去舄加履。﹞凡婚嫁花釵禮衣﹐六品已下妻及女嫁則服之﹔﹝其釵覆笄而已。其兩博鬢任以金﹑銀﹑雜寶爲飾。禮衣則大袖連裳﹐靑質﹔素紗中單﹐朱標﹑衤巽﹔蔽膝﹐大帶﹔以靑衣帶﹑革履﹑蔑。﹞其次花釵禮衣﹐庶人女嫁則服之。﹝釵以金﹑銀塗﹐琉璃等飾。連裳靑質﹐以靑衣帶﹑革履﹑蔑﹐皆自制也。﹞凡婚嫁之服﹐若資蔭髙者﹐皆從髙。﹝女初嫁﹐聽攝母服廟見﹐已後準常。﹞親王孺人服依本品。五品已上媵﹐降妻一等﹔妾﹐降媵一等。凡婦人常服五等已上諸親女﹑婦及五品已上母﹑妻通服者﹐從多給﹔服已終則不給。

凡內外職事五品已上在兩京薨﹑卒﹐及身死王事﹐將葬﹐皆祭以少牢﹐三品已上贈以束帛﹐一品加乘馬。旣引﹐又遣使贈於郭門之外﹐皆以束帛﹐一品加璧。﹝致仕薨﹑卒﹐並依職事見任之法。﹞凡百官葬禮皆有需車﹑引﹑披﹑鐸﹑た﹑明器﹑方相﹑頭之制﹐皆載於鴻臚之職焉。碑碣之制﹐五品已上立碑﹔﹝螭首龜躍﹐趺上髙不過九尺。﹞七品已上立碣﹔﹝圭首方趺﹐趺上髙不過四尺。﹞若隱淪道素﹐孝義著聞﹐𨿽不仕﹐亦立碣。凡石人﹑石獸之類﹐三品已上用六﹐五品已上用四。﹝凡徳政碑及生祠﹐皆取政績可稱﹐州爲申省﹐省司勘覆定﹐奏聞﹐乃立焉。﹞

祠部郎中一人﹐從五品上﹔﹝東晉置。歷宋﹑齊﹑梁﹑陳﹑後魏﹑北齊皆有祠部郎﹐後周春官府有典祠中大夫一人﹐隋有祠部郎﹐皇朝稱郎中。龍朔二年攺爲司大夫﹐咸亨元年復故。﹞員外郎一人﹐從六品陽上﹔﹝隋文帝置﹐煬帝爲承務郎﹐皇朝復爲祠部員外郎。龍朔﹑咸亨隨曹攺復。﹞主事二人﹐從九品上。

祠部郎中﹑員外郎掌祠祀享祭﹐天文漏刻﹐國忌廟諱﹐卜筮醫藥﹐道佛之事。凡祭祀之名有四﹕一曰祀天神﹐二曰祭地只﹐三曰享人鬼﹐四曰釋奠於先聖先師。其差有三﹕若昊天上帝﹑五方帝﹑皇地只﹑神州﹑宗廟爲大祀﹐日﹑月﹑星﹑辰﹑社稷﹑先代帝王﹑嶽﹑鎭﹑海﹑瀆﹑帝社﹑先蠶﹑孔宣父﹑齊太公﹑諸太子廟爲中祀﹐司中﹑司命﹑風師﹑雨師﹑眾星﹑山林﹑川澤﹑五龍祠等及州縣社稷﹑釋奠爲小祀。冬至祀昊天上帝於圜丘﹐以髙祖配焉﹔又祀東方靑帝靈威仰﹑南方赤帝赤怒﹐西方白帝白招拒﹐北方黑帝葉光紀﹐中央黃帝含樞紐及大明﹑夜明於壇之第一等﹐又祀內官五十五坐於壇之第二等﹐又祀中官一百五十九坐於壇之第三等﹔又祀外官一百五坐﹑眾星三百六十坐於內之內。正月上辛祈谷於圜丘﹐祀昊天上帝﹐以髙祖配焉﹔祀五方帝於壇之第一等。孟夏之月大雩於圜丘﹐祀昊天上帝﹐以太宗配焉﹔又祀五方帝於壇之第一等﹐又祀太昊﹑炎帝﹑黃帝﹑少昊﹑顓頊於壇之第二等﹐又祀勾芒﹑祝融﹑后土﹑蓐收﹐玄冥於內之內。季秋之月大享於明堂﹐祀昊天上帝﹐以睿宗配焉﹔又祀五方帝﹑五帝﹑五官各於其方。夏至祭皇地只於方丘﹐以髙祖配焉﹔祭神州於壇之第一等﹔五嶽﹑四鎭﹑四海﹑四瀆﹑五方山林川澤丘陵墳衍原隰﹐凡七十坐﹔皆於內之內。﹝汾陰后土祠廟亦四時祭焉。﹞孟冬之月祭神州地只於北郊﹐奉太宗以配焉。立春之日祀靑帝於東郊﹐以太昊配焉﹐其勾芒氏及歲星﹑東方三辰七宿並從祀。立夏之日祀赤帝於南郊﹐以神農配焉﹐其祝融氏及熒惑星﹑南方三辰七宿並從祀。季夏土王日祀黃帝於南郊﹐以軒轅配焉﹐其后土氏﹑鎭星並從祀。立秋之日祀白帝於西郊﹐以少昊配焉﹐其蓐收氏﹑太白星﹑西方三辰七宿並從祀。立冬之日祀黑帝於北郊﹐以顓頊配焉﹐其玄冥氏﹑辰星及北方三辰七宿並從祀。春分之日朝日於東郊﹐秋分之日夕月於西郊﹐立春後丑日祀風師於國城東北﹐立夏後申日祀雨師於國城西南﹐立秋後辰日祀靈星於國城東南﹐立冬後亥日祀司中﹑司命﹑司人﹑司祿於國城西北。仲春上戊祭太社﹐以後土氏配焉﹐祭太稷﹐以後稷氏配焉。仲秋之月及臘日亦如之。四孟月及臘日大享太廟﹐春享則兼祭司命及戶﹐夏享則兼祭竈。季夏之月祭中澑。秋享兼祭門及厲﹐冬享兼祭行。若臘享﹐則七祀徧祭﹐皆於太廟之西門內之南。凡三年一袷享﹐以孟冬﹔五年一享﹐以孟夏﹐皆七祀徧祭。若袷享﹐則配享功臣皆列於當室之前。﹝髙祖之廟則開府儀同三司淮安王神通﹑禮部尙書河間王孝恭﹑陜東道大行臺右僕射鄭國公殷開山﹑戶部尙書渝國公劉政會配饗。太宗之廟則司空梁國公房玄齡﹑尙書左僕射萊國公杜如晦﹑尙書左僕射申閡公髙士廉配享。髙宗之廟則司空英國公李﹑尙書左僕射北平縣公張行成﹑中書令髙唐縣公馬周配享。中宗之廟則侍中平陽郡王敬暉﹑侍中抉陽郡王桓彥範﹑中書令博陵郡王崔玄﹑中書令漢陽郡王張東之﹑中書令南陽郡王袁恕己配饗。睿宗之廟則太子少傅許國公蘇瑰﹑尙書左丞相徐國公劉幽求配饗。﹞孟夏吉亥享先農於東郊﹐以後稷配。季春吉巳享先蠶於西郊。仲春上丁釋奠於孔宣父﹐以顏回配﹐其七十二弟子及先儒並從配﹔﹝謂子淵﹑子騫﹑伯牛﹑仲弓﹑子有﹑子路﹑宰我﹑子貢﹑子遊﹑子夏﹑曾參﹑顓孫師﹑澹臺滅明﹑宓子賤﹑原憲﹑公冶長﹑南宮適﹑公暫哀﹑曾點﹑顏路﹑商瞿﹑髙柴﹑漆雕開﹑公伯寮﹑司馬牛﹑樊遲﹑有若﹑公西赤﹑巫馬期﹑梁﹑顏相﹑冉孺﹐曹┰﹑伯虔﹑公孫龍﹑冉季產﹑秦子南﹑漆雕哆﹑顏子驕﹑漆雕徒父﹑壤駟赤﹑商澤﹑石作蜀﹑任不齊﹑公夏首﹑公良孺﹑後處﹐秦冉﹑奚容箴﹑公肩定﹑顏辛﹑鄔單﹑句井︹﹑罕父黑﹑秦商﹑申黨﹑公阻子之﹐榮子﹑縣成﹑左人郢﹑燕﹑鄭子徒﹑秦非﹑施之常﹑顏噲﹑步叔乘﹑顏之僕﹐陳亢籍﹑樂欣﹑廉潔﹐顏何﹑叔仲會﹑狄黑﹑邦巽﹑孔忠﹑公西輿如﹑公西等﹐及左丘明﹑公羊髙﹑谷梁赤﹑伏勝﹑髙堂生﹑戴聖﹑毛萇﹑孔安國﹑劉向﹑鄭眾﹑杜子春﹑馬融﹑盧植﹑鄭玄﹑服虔﹑賈逵﹑何休﹑王肅﹑王弼﹑杜預﹑範寧等﹐凡九十八人。﹞仲秋之月亦如之。仲春上戊釋奠於齊太公﹐以畱侯張良配焉﹔仲秋之月亦如之。孟冬祭司寒於冰室﹐仲春祀馬祖﹐仲夏享先牧﹐仲秋祭馬社﹐仲冬祭馬步﹐並以剛日﹐皆於大澤之中。季冬臘日前寅蠟百神於南郊﹐大明﹑夜明﹑神農﹑后稷﹑伊耆﹑五官﹑五星﹑二十八宿﹑十二辰﹑五嶽﹑四鎭﹑四海﹑四瀆﹑五田峻﹑靑龍﹑朱雀﹑麒麟﹑騶虞﹑玄武及五方山林川澤丘陵墳衍原隰井泉水墉坊於菟鱗羽介毛郵表貓昆虫﹐凡一百八十七坐﹔若其方有災害﹐則闕而不祭﹐祭井泉於川澤之下。立春之日﹐祭東嶽泰山於兗州﹐樂鎭沂山於沂州﹐東海於萊州﹐東瀆淮於唐州﹔立夏之日﹐祭南嶽衡山於衡州﹐南鎭會稽山於越州﹐南海於廣州﹐南瀆江於益州﹔季夏土王日﹐祭中嶽嵩山於河南府﹔立秋之日﹐祭西嶽華山於華州﹐西鎭吳山於隴州﹐西海及西瀆河於同州﹔立冬之日﹐祭北嶽恆山於定州﹐北鎭醫無閭於營州﹐北海及北瀆濟於河南府﹐各於其境內﹐本州長官行焉。蜀州靑城丈人山﹐每歲春﹑秋二時享以蔬饌﹐委縣令行。﹝側近以三﹑兩人灑掃。﹞凡三年一享帝譽氏於頓丘﹔享唐堯於平陽﹐而稷﹑Ι配焉﹔享虞舜於河東﹐咎繇配焉﹔享夏禹於安邑﹐伯益配焉﹔享殷湯於偃師﹐尹尹配焉﹔享周文王於酆﹐太公配焉﹔享周武王於鎬﹐周公﹑召公配焉﹔享漢髙祖於長陵﹐蕭何配焉﹐皆以仲春之月。四時仲月﹐享隱﹑章懷﹑憨徳﹑節湣﹑惠莊﹑惠文﹑惠宣七太子廟﹐令其子孫主祭﹐有司給牲牢﹑樂縣﹐太常博士相禮焉。四仲月享隋文帝﹑周武帝廟﹐阝公﹑介公主祭。凡州﹑縣皆置社稷﹐如京﹑都之制﹐仲春上戊﹐州﹑縣官親祭﹔仲秋上戊亦如之。凡州﹑縣皆置孔宣父廟﹐以顏回配焉﹐仲春上丁﹐州﹑縣官行釋奠之禮﹔仲秋上丁亦如之。凡官爵二品已上﹐祠四廟﹔五品已上﹐祠三廟﹔六品已下達於庶人﹐祭祖彌而已。凡國有封禪之禮﹐則依圜丘方澤之神位。﹝古封禪禮多闕而不載﹐其玉檢文亦祕﹐代莫得知。開元二十三年﹐上封泰山﹐乘馬直造山頂﹐惟一二大臣得從焉﹔其玉檢文爲蒼生祈福﹐當時不祕﹐人得以知之。﹞若親徵﹐類昭告各依本神位焉。﹝車駕巡幸﹐路次名山大川﹑古昔聖帝明王名臣將相陵墓及廟應致祭者﹐名山大川三十里內﹐聖帝明王二十里內﹐名臣將相十里內﹐並令本州祭之。﹞

凡國有大祭祀之禮﹐皇帝親祭﹐則太尉爲亞獻﹐光祿卿爲終獻﹔若有司攝事﹔則太尉爲初獻﹐太常卿爲亞獻﹐光祿卿爲終獻﹔孔宣父廟﹐則國子祭酒爲初獻﹐司業爲亞獻﹐國子博士爲終獻﹔齊太公廟﹐則太常卿爲初獻﹐少卿爲亞獻﹐丞爲終獻。諸小祀惟官一獻。凡大祀散齋四日﹐致齋三日﹔中祀散齋三日﹐致齋二日﹔小祀散齋二日﹐致齋一日﹐皆祀前習禮﹑沐浴﹐並給明衣。﹝諸大祀齋官皆於散齋日平明集尙書省受誓戒﹔其致齋日﹐三公於都省安置﹐所司鋪設。若車駕親行及齋官向祀祭之所﹐本司預告州縣及金吾相知﹐令平明淸所行之路﹐道次不得見諸凶穢﹑及聞哭泣之聲。散齋日不得弔喪問疾﹐不判署刑殺文書﹐不決罰罪人。﹞

凡京師孟夏已後旱則先祈嶽﹑鎭﹑海﹑瀆及諸山川能興雲雨者﹐皆於北郊望祭﹔又祈社稷﹔又祈宗廟。每七日一祈﹐不雨﹐溫從嶽﹑瀆如初。旱甚則修雩。秋分已後﹐𨿽旱不雩。雨足皆報祀。若州﹑縣﹐則先祈社稷及境內山川。若霖雨﹐則京城榮諸門﹐門別三日﹐每日一榮﹔不止﹐祈山川﹑嶽鎭﹑海瀆﹔三日不止﹐祈社稷﹑宗廟。若州﹑縣﹐則榮城門及境內山川而己。

凡天下觀總一千六百八十七所。﹝一千一百三十七所道士﹐五百五十所女道士。﹞每觀觀主一人﹐上座一人﹐監齋一人﹐共网統眾事。而道士修行有三號﹕其一曰法師﹐其二曰威儀師﹐其三曰律師。其徳髙思精謂之練師。而齋有七名﹕其一曰金錄大齋﹐﹝調和陰陽﹐消災伏害﹐爲帝王國土延祚降福。﹞其二曰黃錄齋﹐﹝並爲一切拔度先祖。﹞其三曰明眞齋﹐﹝學者自齋齊先緣。﹞其四曰三元齋﹐﹝正月十五日天官﹐爲上元﹔七月十五日地官﹐爲中元﹔十月十五日水官﹐爲下元﹐皆法身自懺愆罪焉。﹞其五曰八節齋﹐﹝修生求仙之法。﹞其六曰塗炭齋﹐﹝通濟一切急難。﹞其七曰自然齋。﹝普爲一切祈福。﹞而禳謝復三事﹕其一曰章﹐其二曰醮﹐其三曰理沙。大抵以虛寂自然無爲爲宗。﹝其法出於老子﹐自云有物混成﹐先天地生﹐視之不見﹐聽之不聞﹐搏之不得﹐湛然而存﹐隨感應物﹐厥迹無常。奉其道者﹐咸蠲去邪累﹐澡雪心神﹐及至白日升天﹐長生代上。文稱道者有三元﹑九府﹑百二十官﹐一切諸神﹐咸所統攝﹔至有化金消玉﹐行符敕水﹐奇方妙術﹐軀鬼役神之能﹐故好異者共尊事之。又言二儀之間有二十三天﹐一天之中三十六宮﹐宮有一主﹐最髙者曰無極至尊﹐次曰大至眞尊﹐次天覆地載陰陽眞尊﹐次供正眞尊。其事甚妙﹐故啟敍其宗旨也。蓋老子生於殷末﹐在周爲守藏史﹐柱下史﹐作爲道書五千言﹐其要在淸靜理國﹐立身之要出。至後漢﹐張道陵號天師﹐闡揚其化﹐周於四海者﹐以顯其徳。﹞

凡天下寺總五千三百五十八所。﹝三千二百四十五所僧﹐二千一百一十三所尼。﹞每寺上座一人﹐寺主一人﹐都維那一人﹐共綱統眾事。而僧持行者有三品﹕其一曰禪﹐二曰法﹐三曰律。大抵皆以淸靜慈悲爲宗。﹝釋氏之源﹐秦﹑漢已前未傳中土。至漢武元狩中﹐遣將軍霍去病討匈奴﹐殺休屠王﹐獲其祭天金人﹐帝以爲神﹐列於甘泉宮。金人率長丈餘﹐不祭祀﹐但燈香禮拜而已。及至張騫使大夏﹐聞其旁有身毒國﹐一名天竺國﹐有浮屠之教。哀帶元壽元年﹐受大月氏王使浮屠經。後漢明帝永平三年﹐夜夢金人﹐頂有日光﹐飛行殿庭﹐乃訪羣臣﹐侍中博毅始以佛對。於是﹐帝遣郎中蔡惜使於天竺國﹐寫浮屠遣範。乃與沙門迦華摩騰讓﹑竺法蘭東還洛陽。中國有沙門及拜禮之法﹐自此始也。得佛經四十二章及釋迎立像﹐明帝令畫工圖佛像﹐置淸涼臺及顯節陵上。之還也﹐以白馬負經﹐漢因立白馬寺於洛城雍關西。浮屠正號曰佛陀﹐譯之則爲靜覺。所謂佛者﹐本號釋迦文﹐郎天竺釋迦衛國王之子﹐於四月八日夜從母右脇而生﹐有三十二相。當周莊王九年﹐魯莊公七年﹐夏四月﹐恆星不見夜明是也。以布施﹑持戒﹑忍辱﹑精進﹑禪定﹑智惠爲宗﹐所謂六波羅密者也。自齊﹑梁之後﹐其道彌尊。﹞

凡道士﹑女道士﹑僧﹑尼之簿籍亦三年一造。﹝其籍一本送祠部﹐一本送鴻臚﹐一本畱於州﹑縣。﹞凡道士﹑女道士衣服皆以木蘭﹑靑碧﹑皂荊黃﹑緇壞之色。﹝若服俗衣及綾羅﹑乘大馬﹑酒醉﹑與人鬥打﹑招引賓客﹑占相吉凶﹑以三寶物餉饋官寮﹑勾合朋黨者﹐皆還俗。若巡門教化﹑和合婚姻﹑飲酒食肉﹑設食五辛﹑作音樂博戲﹑毀罵三綱﹑淩突長宿者﹐皆苦役也。﹞

凡道觀三元日﹑千秋節日﹐凡修金錄﹑明眞等齋及僧寺別敕設齋﹐應行道官給料。髙祖神堯皇帝﹐﹝五月六日。﹞文穆皇后﹐﹝五月一日。﹞太宗文武聖皇帝﹐﹝五月二十六日。﹞文徳聖皇后﹐﹝六月二十一日。﹞髙宗天皇大帝﹐﹝十二月四日。﹞大聖天后﹐﹝十一月二十六日。﹞中宗孝和皇帝﹐﹝六月二日。﹞和思皇后﹐﹝四月七日。﹞睿宗大聖眞皇帝﹐﹝六月十日。﹞昭成皇后﹐﹝正月二日。﹞皆廢務。﹝凡廢務之忌﹐若中宗已上﹐京城七日行道﹐外州三日行道﹔睿宗及昭成皇后之忌﹐京城二七日行道﹐外州七日行道。﹞八代祖獻祖宣皇帝﹐﹝十二月二十三日。﹞宣莊皇后﹐﹝六月三日。﹞七代祖懿祖光皇﹐﹝九月八日。﹞光懿皇后﹐﹝八月九日。﹞皆不廢務。六代祖太祖景皇帝﹐﹝九月十八日。﹞景烈皇后﹐﹝五月六日。﹞五代祖代祖元皇帝﹐﹝四月二十四日。﹞元眞皇后﹐﹝三月六日。﹞孝敬皇帝﹐﹝四月二十五日。﹞哀皇后﹐﹝十二月二十日。﹞皆不廢務﹐京城一日設齋。凡國忌日﹐兩京定大觀﹑寺各二散齋﹐諸道士﹑女道士及僧﹑尼﹐皆集於齋所﹐京文武五品以上與淸官七品已上皆集﹐行香以退。若外州﹐亦各定一觀﹑一寺以散齋﹐州﹑縣官行香。應設齋者﹐蓋八十有一州焉。﹝謂四輔﹑五府﹑六雄﹑十望﹑曹﹑濮﹑兗﹑齊﹑豫﹑徐﹑陳﹑靑﹑亳﹑仙﹑涼﹑秦﹑瀛﹑貝﹑邢﹑恆﹑冀﹑定﹑趙﹑滄﹑徳﹑深﹑博﹑易﹑相﹑梁﹑襄﹑澤﹑安﹑綿﹑梓﹑遂﹑眉﹑邛﹑果﹑彭﹑蜀﹑漢﹑潤﹑越﹑常﹑蘇﹑杭﹑婺﹑衢﹑湖﹑宣﹑洪﹑潭﹑廣﹑桂﹑隴﹑﹑涇等州是也。其道士﹑女道士﹑僧﹑尼行道散齋﹐皆給香油﹑炭料。若官設齋﹐道﹑佛各施物三十五段﹐供修理道﹑佛﹐寫一切經﹔道士﹑女道士﹑僧﹑尼各施錢十二文。五品已上女及孫女出家者﹐官齋﹑行道﹐皆聽不預。若私家設齋﹐道士﹑女道士﹑僧﹑尼兼請不得過四十九人。﹞凡遠忌日𨿽不廢務﹐然非軍務急切﹐亦不舉事。餘如常式。

膳部郎中一人﹐從五品上﹔﹝後魏職品令﹕太和中攺定百官﹐都官尙書管左士郎。北齊《河淸令》﹐攺左士郎爲膳部。隋亦號膳部郎﹐皇朝攺爲郎中。龍朔二年爲司膳大夫﹐咸亨元年復故。﹞員外郎一人﹐從六品上﹔﹝隋文帝置﹐煬帝攺爲承務郎﹐皇朝復爲膳部員外郎。龍朔﹑咸亨隨曹攺復。﹞主事二人﹐從九品上。膳部郎中﹑員外郎掌邦之牲豆﹑酒膳﹐辧其品數。凡郊祀天地﹑日月﹑星辰﹑嶽瀆﹐享祭宗廟﹑百神﹐在京都者﹐用牛﹑羊﹑豕﹑滌養之敷﹐省閱之儀﹐皆裁於廳廩犧之職焉。若諸州祭嶽﹑鎭﹑海﹑瀆﹑先代帝王﹐以太牢﹔州﹑縣釋奠於孔宣父及祭社稷﹐以少牢﹔其祈榮﹐則以特牛。凡郊祀天地﹑日月﹑星辰﹑嶽瀆及享宗廟﹑百神在京都者﹐所用籩﹑豆﹑﹑簋﹑釒開﹑﹑俎之數﹐魚脯醯醢之味﹐石鹽菜果之羞﹐並載於太官之職焉。若諸州祭嶽﹑鎭﹑海﹑瀆及先代帝王﹐籩豆各十﹐﹑簋各二﹐俎三﹔州﹑縣祭社稷﹑釋奠﹐每坐籩﹑豆各八﹐﹑簋﹑俎如上﹐其所實之物﹐如京﹑都之制。凡祀用尊﹑﹐所實之制﹐並載於良醞之職焉。凡天下之珍異甘滋之物﹐多少之制﹐封檢之宜﹐並載於尙食之職焉。凡非因大禮﹐不得獻食。若因大慶﹐獻食及所司供進﹐並不得用犢。若羊至廚生羔者﹐放長生。﹝若大齋日﹐皆進素食﹐其應用之羊亦放爲長生。﹞凡諸陵所有進獻之饌﹐並載於陵令之職焉。

凡親王已下常食料各有差。﹝每日細白米二升﹐粳米﹑粱米各一斗五升﹐粉一升﹐油五升﹐鹽一升半﹐醋二升﹐蜜三合﹐粟一斗﹐梨七顆﹐蘇一合﹐漧棗一升﹐木ㄅ十根﹐炭十斤﹐蔥﹑韭﹑豉﹑蒜﹑姜﹑椒之類各有差。每月給羊二十口﹔豬肉六十斤﹔魚二十頭﹐各一盡﹔酒九斗。﹞三品已上常食料九盤﹐﹝每日細米二升二合﹐粳米八合﹐面二升四合﹐酒一升半﹐羊肉四分﹐醬四合﹐醋四合﹐瓜三顆﹐鹽﹑豉﹑蔥﹑姜﹑葵﹑韭之類各有差﹔木ㄅ﹐春二分﹐冬三分五釐﹔炭﹐春三斤﹐冬五斤。﹞四品﹑五品常食料七盤﹐﹝每日細米二升﹐面二升三合﹐酒一升半﹐羊肉三分﹐瓜兩顆﹐余並同三品。若斷屠及決囚日﹐停肉﹐給油一合﹑小豆三合。三品已上亦同此。﹞六品已下﹑九品已上常食料五盤。﹝每日白米二升﹐面一升一合﹐油三勺﹐小豆一合﹐醬三合﹐醋三合﹐豉﹑鹽﹑葵﹑韭之類各有差﹔木ㄅ﹐春二分﹐冬三分。﹞凡諸王已下皆有小食料﹑午時粥料各有差。復有設食料﹑設會料﹐每事皆加常食料。又有節日食科。﹝謂寒食麥粥﹐正月七日﹑三月三日煎餅﹐正月十五日﹑晦日膏糜﹐五月五日粽壹﹐七月七日斫餅﹐九月九日麻葛糕﹐十月一日黍霍﹐皆有等差﹐各有配食料。﹞蕃客在館設食料五等。蕃客設食料﹐蕃客設會料﹐各有等差焉。

主客郎中一人﹐從五品上﹔﹝《漢舊儀》云「尙書郎四人﹐其一主匈奴單手營部。」蓋主客之任也。至魏爲南主客。晉氏主客分爲左﹑右﹑南﹑北。東晉省。宋置主客﹐齊﹑梁﹑陳並因之。後魏《職品令》﹕太和中﹐吏部管南主客﹑北主客﹐祠部管左主客﹑右主客。北齊《河淸令》﹐攺左主客爲主爵﹐南主客爲主客﹐掌諸蕃雜客事。隋開皇爲主客郎﹐大業五年攺爲司藩郎﹐皇朝爲主客郎中。龍朔二年攺爲司藩大夫﹐咸亨元年復故。﹞員外郎一人﹐從六品上﹔﹝隋文帝置﹐煬帝爲承務郎﹐皇朝爲主客員外郎。龍朔﹑咸亨隨曹攺復。﹞主事二人﹐從九品上。主客郎中﹑員外郎掌二王后及諸蕃朝聘之事。二王之後﹕阝公﹐﹝隋室楊氏。﹞介公。﹝周室宇文氏。﹞凡四蕃之國經朝貢已後自相誅絕及有罪見滅者﹐蓋三百餘國。今所在者﹐有七十餘蕃。﹝謂三姓葛邏祿﹐處蜜﹐處月﹐三姓咽蔑﹐堅昆﹐拔悉蜜﹐窟內有姓殺下﹐突蹶﹐奚﹐契丹﹐遠番﹐渤海﹐室韋﹐和解烏羅護﹐烏素固﹐達未婁﹐達垢﹐日本﹐新羅﹐大食﹐吐蕃﹐波斯﹐拔汗那﹐康國﹐安國﹐石國﹐俱戰﹐提孛攵律國﹐賓國﹐東天竺﹐西在竺﹐南天竺﹐北天竺﹐中天竺﹐吐火羅﹐米國﹑火尋國﹐骨咄國﹐訶毗施國﹐曹國﹐拂國﹐謝孛攵時山屋馱國﹐獅子國﹐眞臘國﹐屍科佛誓國﹐婆利國﹐蔥嶺國﹐俱位國﹐林邑國﹐護密國﹐怛沒國﹐悒怛國﹐烏萇國﹐迦葉彌羅國﹐無靈心國﹐蘇都瑟那國﹐史國﹐俱密國﹐於建國﹐可薩國﹐遏曜國﹐習阿薩般國﹐龜玆國﹐疏勒國﹐於闐國﹐焉耆國﹐突騎施等七十國﹐各有土境﹐分爲四蕃焉。﹞其朝貢之儀﹐亨燕之數﹐髙下之等﹐往來之命﹐皆載於鴻臚之職焉。

●卷五尙書兵部

兵部尙書一人侍郎二人

郎中二人員外郎二人主事四人令史三十七人書令史六十人制書令史十三人甲庫令史十二人亭長八人掌固十二人

職方郎中一人

員外郎一人主事二人令史四人書令史九人掌固四人

駕部郎中一人

員外郎一人主事三人令史十人書令史二十四人掌固四人

庫部郎中一人

員外郎一人主事二人令史七人書令史十五人掌固四人

兵部尙書一人﹐正三品﹔﹝《周官》夏官卿也。漢置五曹﹐未有主兵之任也。魏始置五兵尙書﹐謂中兵﹑外兵﹑騎兵﹑別兵﹑都兵也。晉太始中﹐省五兵尙書﹔太康中﹐又置七兵尙書﹐以舊五兵尙書中兵﹑外兵分爲左右。東晉及宋又爲五兵﹐孝武大明二年又省之﹐順帝升明元年又置。歷齊﹑梁﹑陳﹑後魏﹑北齊皆置五兵尙書。後周依《周官》﹐置大司馬卿一人。隋攺爲兵部尙書﹐皇朝因之。龍朔二年攺爲司戒太常伯﹐咸亨元年復爲兵部尙書。光宅元年攺爲夏官尙書﹐神龍元年復故。﹞侍郎二人﹐正四品下。﹝《周官》夏官小司馬中大夫也。漢以來尙書侍郎﹐今郎中之任也。後周依周官。隋煬帝置兵部侍郎﹐皇朝因之。龍朔二年攺爲司戒少常伯﹐咸亨元件復爲兵部侍郎。總章二年增置一員。光宅﹑神龍並隋曹攺復。﹞兵部尙書﹑侍郎之職﹐掌天下軍衛武官選授之政令。凡軍師卒戍之籍﹐山川要害之圖﹐廏牧甲仗之數﹐悉以咨之。其屬有四﹕一曰兵部﹐二曰職方﹐三曰駕部﹐四曰庫部﹐尙書﹑侍郎其職務而奉行其制命。凡中外百司之事﹔由於所屬﹔咸質正焉。凡選授之制﹐每歲孟冬﹐以三旬會其人﹕去王城五百里﹐集於上旬﹔千里之內﹐集於中旬﹔千里之外﹐集於下旬。以三銓領其事﹕一曰尙書銓﹐二曰東銓﹐三日西銓。尙書爲中銓﹐兩待郎分爲東﹑西銓。以五等閱其人﹐一曰長朵﹐二曰馬射。三曰馬槍﹐四曰步射﹐五曰應對。以三奇拔其選﹕一曰驍勇﹐二曰材藝﹐三曰可爲統領之用。其尢異者﹐登而任之﹐否則量以退焉。然後據其狀以之﹐考其能以進之。所以錄深功﹐拔奇藝﹐備軍國﹐綜勛賢也。五品已上﹐皆奏聞而制授焉﹔六品已下﹐則量資注擬。其在軍鎭要籍不得赴選﹐委節度使銓試﹐具等第以申焉。其三奇﹑五等之選有殊尢者﹐得令宿衛。其宿衛皆帶本官以充。其選人有自文資入者﹐取少壯六尺已上﹐材藝超絕﹔考試不堪﹐還送吏部。凡官階注擬﹐團甲進甲﹐皆如吏部之制。凡大選終於季春之月。所以審名實之銓綜﹐備戎仗之物數﹐以戒軍令﹐而振國容焉。

郎中二人﹐從五品上﹔﹝《周官》大司馬屬官有軍司馬下大夫﹐蓋郎中之任也。魏有五兵郎曹﹐皆置郎中。晉有七兵﹐皆置郎中。宋有中兵﹑外兵﹑騎兵﹐元嘉巳後﹐省騎兵。齊因之。梁﹑陳有左中兵﹑右中兵﹑左外兵﹑右外兵﹑騎兵郎曹。皆置侍郎﹐亦郎中任也。後魏﹑北齊有左中兵﹑右中兵﹑左外兵﹑右外兵﹑都兵郎曹﹐並置郎中。後周依《周官》。隋初始置兵部郎曹﹐置侍郎一人﹔煬帝除「侍」字﹐又攺爲兵曹郎。武徳初﹐依隋﹐三年﹐攺爲兵部郎中。龍朔二年攺爲司戎大夫﹐咸亨﹑光宅﹑神龍並隨曹攺復。﹞員外郎二人﹐從六品上﹔﹝周官大司馬屬官有輿馬上士﹐後周依焉﹐蓋員外之任也。隋開皇六年置兵部員外郎﹐煬帝攺爲兵曹承務郎﹐皇朝攺爲兵部員外郎。龍朔二年攺爲司戎員外郎﹐咸亨﹑光宅﹑神龍並隨曹攺復。﹞主事四人﹐從八品下。﹝隋煬帝初置﹐爲從九品下﹔開元二十四年敕﹐攺爲八品。﹞郎中一人﹐掌考武官之勛祿品命﹐以二十有九階承而敍焉。從一品曰驃騎大將軍﹔﹝漢有驃騎將軍霍去病﹔後漢有東平王蒼﹐魏有王泉﹐晉有紀瞻﹑王駿並爲之。《齊職儀》云「驃騎品秩第二﹐金章﹑紫綬﹐武冠﹐絳朝服﹐佩水蒼玉。」《梁官品令》﹕「雜號將軍一百二十五﹐分爲二十四班﹐班多者爲貴﹐驃騎班第二十四。」陳品第一﹐秩中二千石。後魏《職品令》﹕第二。後周驃騎大將軍九命。《隋官晶令》﹕「驃騎﹐正四品。」皇朝定令爲武散官﹐從一品。﹞正二品曰輔國大將軍﹔﹝魏《甲辰令》﹑晉《官品令》﹑梁《官品令》輔國將軍並第三品﹐後魏從第三品﹐後周七命﹐隋從六品下﹐皇朝攺焉。﹞從二品曰鎭軍大將軍﹔﹝《魏志》曰文帝以陳羣爲鎭軍大將軍﹐秩二千石。《晉公卿秩》云「楊駿﹑胡奮並領鎭軍將軍。」《齊職儀》云「品第三。」後周八命﹐隋正六品下﹐皇朝攺焉。﹞正三品曰冠軍大將軍﹐﹝《史記》曰楚義帝以宋義爲卿子冠軍﹔漢武帝以霍去病功冠三軍﹐封冠軍侯。其名起於此也。魏以文欽爲冠軍將軍。《齊職儀》云「品秩第三。」《晉令》云「金章﹑紫綬﹐給五時服﹐武冠﹐佩水蒼玉。」《梁令》「第三品。」陳品第四﹐秩中二千石。《隋令》﹕「正六品下。」皇朝攺焉。﹞懷化大將軍﹔﹝皇朝所置﹐以授蕃官。﹞從三品日云麾將軍﹐﹝梁班第十八。陳品第四﹐秩中二千石。﹞歸徳將軍﹔﹝皇朝所置﹐以授蕃官。﹞正四品上日忠武將軍﹐﹝梁班第十九。陳品第四﹐秩中二千石。﹞正四品下曰壯武將軍﹔﹝粱大通三年又置二百四十二號將軍。爲四十四班﹐壯武班第十六。陳品第六﹐秩千石。﹞從四品上曰宣威將軍﹐﹝皇朝所置。﹞從四品下曰明威將軍﹔﹝梁班第十二。後魏《職品令》﹕「正六品上。」﹞正五品上日定遠將軍﹐﹝粱班第十二也。諸將軍亦爲二十四班﹐止施於外國﹐定遠班第十二。﹞正五品下曰寧遠將軍﹔﹝梁《官品令》﹕「寧遠將軍﹐正五品。」﹞從五品上日遊騎將軍﹐﹝魏《甲辰令》﹕「遊騎將軍﹐第四品。」陳秩二千石。﹞從五品下曰遊擊將軍﹔﹝《漠書》曰「武帝以蘇建﹑韓說爲遊擊將軍。」《後漢紀》云「光武以鄧晨爲遊擊將軍。」晉《官品令》﹕「遊擊將軍﹐四品。」陳秩二千石。﹞正六品上曰昭武校尉﹐下曰昭武副尉﹔從六品上曰振威校尉﹐下曰振威副尉﹔正七品上曰致果校尉﹐下曰致果副尉﹔從七品上曰翊麾校尉﹐下日翊麾副尉﹔正八品上日宣節校尉﹐下曰宣節副尉﹔從八品上日禦武校尉﹐下曰禦武副尉﹔正九品上曰仁勇校尉﹐下曰仁勇副尉﹔從九品上曰陪戎校尉﹐下曰陪戎副尉。﹝《漢書百官表》﹕「校尉皆二千石﹐武帝置。」隋朝攺爲散官﹐皇朝因之。﹞凡懷化﹑歸徳將軍量配於諸衛上下﹐其餘並兵部定其番第。﹝五百里內七番﹐一千里內八番﹐二千里內十番﹐二千里外十二番﹐並一月上。四品已下﹐九品已上﹐於兵部上下﹕五百里內四番﹐一千里內五番﹐二千里內六番﹐二千五百里內七番﹐三千里內八番﹐各一季上。三千里外免番﹐隨須追集也。﹞番滿者﹐六品已下並聽預簡選﹐量其才能﹐或畱本司﹐或送吏部﹔五品已上者則奏聞。凡敍階之法﹐一如文散官之制。

凡天下之府五百九十有四﹔有上﹑中﹑下﹐並載於諸衛之職。

凡應宿衛官各從番第。諸衛將軍﹑中郎將﹑郎將及諸衛率﹑副率﹑千牛備身﹑備身左右﹑太子千牛並長上折衝。果毅應宿衛者﹐並一日上﹐兩日下﹔諸色長上﹐若司階﹑中侯﹑司戈﹑執戟﹐並五日上﹐十日下。諸應外職掌押當及分司者﹔則年支焉。若左﹑右羽林將軍﹐每夜各一人更直﹐中郎將﹑郎將亦如之。長人長上﹐每日上﹐隨仗下。﹝長人取六尺六寸已上厚者四十人﹐分左﹑右監門衛。備四考﹐依出身例授武散官﹐依舊長上。﹞蕃人任武官者﹐並免入宿﹔任三衛者﹐配玄武門上﹐一日上﹐兩日下﹔配南衙者﹐長番﹐每年一月上。凡千牛備身﹑備身左右及太子千牛皆取三品已上職事官子﹐孫﹑四品淸官子﹐儀容端正﹐武藝可稱者充﹔五考﹐本司隨文﹑武簡試聽選。﹝加階應入武品﹐折其一考。四品謂諸司侍郎﹑車﹑右庶子。﹞凡殿中省進馬取左﹑右衛三衛髙蔭﹐簡儀容可觀者補充﹐分爲三番上下﹐考第﹑筒試同千牛例﹔僕寺進馬亦如之。

凡勛官十有二等﹐﹝並載於司勛之職。﹞皆量其遠邇以定其番第﹐﹝五百里內五番﹐一千里內七番﹐一千五百里內八番﹐二千里內十番﹐二千里外十二番﹐各一月上。每上或分配諸司。上州及都督府番別各聽畱六十人﹐中州四十五人﹐下州三十五人﹐分配監當城門﹑倉庫﹐亦量於數內通融配給。當州人少者﹐任取五十已上﹑五十九已下及輕疾丁充﹐並五番﹐上皆一月。﹞五晶已上四年﹐七品已上五年﹐多至八年﹐年滿簡送吏部﹐不第者如初。無文﹐聽以武選。

凡左﹑右衛親衛勛衛翊衛﹐及左﹑右率府親勛翊衛﹐及諸衛之翊衛﹐通謂之三衛。擇其資蔭髙者爲親衛﹖﹝取三品已上子﹑二品已上孫爲之。﹞其次者爲勛衛及率府之親衛﹐﹝四品子﹑三品孫﹑二品已上之曾孫爲之。﹞又次者爲翊衛及率府之勛衛﹐﹝四品孫﹑職事五品子孫。三品曾孫﹑若勛官三品有封者及國公之子爲之。﹞又次者爲諸衛及率府之翊衛﹐﹝五品已上並柱國若有封爵兼帶職事官子孫爲之。﹞又次者爲王府執仗﹑執乘。﹝散官五品已上子孫爲之。凡三衛皆限年二十一已上﹔每歲十一月已後﹐本州申兵部團甲﹑進甲﹐盡正月畢﹐﹝其入衛雜配並注甲長定﹐不得移攺。﹞量遠邇以定其番第。﹝五百里內五番﹐一千里內七番﹐一千里外八番﹐各一月上﹔三千里外九番﹐各倍其月。﹞應補之人周親已上有犯刑戮者﹐配令兵部上下。凡諸衛及率府三衛貫京兆﹑河南﹑蒲﹑司﹑華﹑岐﹑陜﹑懷﹑汝﹑鄭等州﹐皆令番上﹐余州皆納資而已。﹝應納資者﹐每年九月一日於本貫及寄住處輸納﹐本貫挾名錄申兵部。﹞凡左﹑右衛之三衛分爲五仗﹕一曰親仗﹐二曰供奉仗﹐三日勛仗﹐四日翊仗﹐五日散手仗﹐每月各配三十六人而上下焉。其五仗上下及引駕﹑細引考以五﹐左﹑右衛之他職掌及左﹑右率府之勛衛考以六。左﹑右率府之三衛帖五仗上下者﹐亦五考。﹞諸衛及率府之翊衛考以八。考滿﹐兵部校試﹐有文﹐堪時務﹐則送吏部﹔無文﹐則加其年階﹐以本色遷授﹐若有才用﹐考內得補主帥及監門校尉﹑直長。凡左右衛﹑左右率府三衛經三考已上者﹐得補引駕﹑細引﹔考滿﹐簡試如三衛。﹝三衛違番者﹐徵資一千五百文﹐仍勒陪番﹐有故者﹐免徵資。三番不到﹐注甲毀奪告身﹐有故者亦陪番。﹞

凡王公已下皆有親事﹑帳內﹐﹝六品﹑七品子爲親事﹐八品﹑九品子爲帳內。﹞限年十八已上﹐﹝舉諸州﹐率萬人已上充之。親王﹑嗣王﹑郡王﹑開府儀同三司及三品已上官帶動者﹐差以給之。並本貫納其資課﹐皆從金部給付。﹞皆限十周年則聽其簡試﹐文﹑理髙者送吏部﹐其餘畱本司﹐全下者退還本色。

凡兵士隸衛﹐各有其名﹕左﹑右衛日驍騎﹐左﹑右驍衛日豹騎﹐左﹑右武衛日熊渠﹐左﹑右威衛曰羽林﹐左﹑右領軍衛日射聲﹐左﹑右金吾衛曰飲飛﹔東宮左﹑右衛率府曰超乘﹐左﹑右司禦率府日旅賁﹐左﹑右淸道率府日直蕩﹐總名爲衛士﹔皆取六品已下子孫及白丁無職役者點充。凡三年一筒點﹐戍丁而入﹐六十而免﹐量其遠邇以定番第。﹝百里外五番﹐五百里外七番﹐一千里外八番﹐各一月上﹔二千里外九番﹐倍其月上。若徵行之鎭守者﹐免番而遣之。﹞凡衛士各立名簿﹐具三年已來徵防若差遣﹐仍定優劣爲三等﹐每年正月十日送本府印訖﹐仍錄一通送本衛﹐若有差﹑行﹑上番﹐折衝府據簿而發之。﹝若徵行及使經兩番已上者﹐免兩番﹐兩番已上者並二番。其不免番﹐還日卽當番者﹐免上番。﹞凡差衛士徵戍﹑鎭防亦有團伍﹐其善弓馬者爲越騎團﹐余爲步兵團﹐主帥已下統領之﹐火十人﹐有六馱馬。﹝若無馬鄕﹐任備驢﹑騾及牛。﹞若父兄子弟﹐不並遣之﹔若祖父母﹑父母老疾﹐無兼丁﹐免徵行及番上。其居常則皆習射﹐唱大角歌。番集之日﹐府官率而課試。凡左﹑右金吾衛有角手﹐諸衛有弩手﹔左﹑右羽林軍有飛騎及左﹑右萬騎廣騎﹔天下諸軍有健兒﹐﹝舊﹐健兒在軍皆有年限﹐更來往﹐頗爲勞獘。開元二十五年敕﹐以爲天下無虞﹐宜與人休息﹐自今已後﹐諸軍鎭量閒劇﹑利害﹐置兵防健兒﹐於諸色徵行人內及客戶中召募﹐取丁壯情願充健兒長住邊軍者﹐每年加常例給賜﹐兼給永年優復﹔其家口情願同去者﹐聽至軍州﹐各給田地﹑屋宅。人賴其利﹐中外獲安。是後﹐州郡之間永無徵發之役矣。﹞皆定其籍之多少與其番之上下﹐﹝其所取人並具於本衛。﹞每季上中書門下。凡關內團結兵﹐京兆府六千三百二十七人﹐同州六千七百三十六人﹐華州五千二百二十三人﹔蒲州二千七百三十五人。﹝選丁戶殷贍﹑身材彊壯者充之﹐免其徵賦﹐仍許在家常習弓矢﹐每年差使依時就試。﹞秦﹑成﹑岷﹑渭﹑河﹑蘭六州有髙麗﹑羌兵。﹝皆令當州上佐一人專知統押﹐每年兩度教練﹐使知部伍﹐如有警急﹐卽令赴援。諸州城傍子弟亦常令教習﹐每年秋集本軍﹐春則放散。﹞黎﹑雅﹑邛﹑翼﹑茂五州有鎭防團結結兵。﹝並令刺史自押領﹐若須防遏﹐卽以上佐及武官充。﹞凡天下諸州差兵募取戶殷丁多﹑人材驍勇﹐選前資官﹑勛官部分彊明堪統攝者﹐節級權補主帥以領之。其義徵者﹐別爲行伍﹐不入募人之營。凡軍行器物皆於當州分給之﹐如不足則自備﹐貧富必以均焉。凡諸州軍府應行兵馬之名簿。器物之多少﹐皆申兵部﹔軍散之日﹐亦錄其存亡多少以申而勘會之。凡諸道回兵糧備之物﹐衣資之費﹐皆所在州縣分而給之。

郎中一人掌判簿﹐以總軍戎差遣之名數。凡天下之節度使有八﹕其一曰關內朔方節度使﹐其統有單於﹑安北﹑東受降城﹑中受降城﹑西受降城﹐丰安軍﹑定遠城皆屬焉。其二曰河東節度使﹐其統有大同﹑橫野﹑岢嵐三軍﹐云州守捉使屬焉。其三曰河北幽州節度使﹐其統有經略﹑平盧﹑靜塞﹑威武﹑淸夷﹑橫海﹑髙陽﹑唐興﹑恆陽﹑北平十軍﹐安東鎭守﹑渝關守捉﹑北平守捉三使屬焉。其四曰河西節度使﹐其統有赤水﹑大斗﹑建康﹑玉門﹑墨離﹐豆盧六軍﹐新泉守捉﹑甘州守捉﹑肅州鎭守三使屬焉。其五曰隴右節度使﹔其統有臨洮﹑河源﹑白水﹑安人﹑積石﹑莫門﹑振武七軍﹐平夷﹑五門﹑富耳﹑藍州﹑平戎﹑綏和五守捉使皆屬焉。其六曰劍南節度使﹐其統有昆明軍﹑松州當州防禦﹑邛郟守捉﹑姚州經略四使屬焉。其七曰磧西節度使﹐其統有安西﹑疏勒﹑於闐﹑焉耆﹐爲四鎭經略使﹐又有伊吾﹑瀚海二軍﹐西州鎭守使屬焉。其八曰嶺南節度使﹐其統有廣﹑桂﹑邕﹑容﹑安南等五府經略使。若諸州在節度內者﹐皆受節度焉。其福州經略使﹑登州平海軍則不在節度之內。凡親王總戎則曰元帥﹐文﹑武官總統者則曰總管。以奉使言之﹔則曰節度使﹐有大使焉﹐有副大使焉﹐有副使焉﹐有判官焉。若大使加旌節以統軍﹐置木契以行動。凡將帥出徵﹐兵滿一萬人已上﹐置長史﹑司馬﹑倉曹﹐冑曹兵曹參軍各一人﹔五千人已上﹐減司馬。諸軍各置使一人﹐五千人已上置副使一人﹐萬人已上置營田副使一人﹔每軍皆有倉曹﹑兵曹﹑冑曹參軍務一人。﹝赤水﹑臨洮﹑河源等軍加冑曹參軍一人﹐朔方五城各加冑曹參軍一人。﹞其橫海﹑髙陽﹑唐興﹑恆陽﹑北平等五軍皆本州刺史爲使。﹝其兵各一萬人﹐十月已後募﹐分爲三番教習。五千人置總管一人﹐以折動充﹔一千人置子將一人﹐以果毅充﹔五百人置押官一人﹐以別將及鎭戎官充。﹞凡鎭皆有使一人﹐副使一人﹐萬人已上置司馬﹑倉曹兵曹參軍各一人﹔五千人已上﹐減司馬。凡諸軍﹑鎭每五百人置押官一人﹐一千人置子總管一人﹐五千人置總管一人。凡諸軍﹑鎭使副使已上皆四年一替﹐總管已上六年一替﹐押官隨兵交替。﹝副使﹑總管取折衝動已上官充﹐子將已上取果毅已上充。﹞

凡諸軍﹑鎭大使副使已下皆有亻兼人﹑別奏以爲之使﹕大使三品已上﹐亻兼二十五人﹐別奏十人﹔﹝四品﹑五品亻兼遞減五人﹐別奏遞減二人。﹞副使三品已上﹐亻兼二十人﹐別奏八人﹔﹝四品﹑五品亻兼遞減四人﹐別奏遞減二人。﹞總管三品已上﹐亻兼十八人﹐別奏六人。﹝四品﹑五品亻兼遞減三人﹐別奏遞減二人。﹞子總管四品已上﹐亻兼十一人﹐別奏三人。﹝五品﹑六品亻兼遞減二人﹐別奏遞減一人。﹞若討擊﹑防禦﹑遊奕使副使﹐亻兼準品各減三人﹐別奏各減二人﹔總管及子總管﹐亻兼準品各減二人﹐別奏各減一人。若鎭守已下無副使﹐或隸屬大軍﹑鎭者﹐使已下亻兼﹑奏並四分減一。所補亻兼﹑奏皆令自召以充。﹝若府鎭戍正員官及飛騎﹑三衛衛士﹑邊州白丁﹐皆不在取限。﹞

凡車駕在京﹐印東都南﹑北衙皆置左﹑右屯營﹐別立使以統之﹔若車駕在都﹐則京城亦如之。﹝北部準此。﹞

凡大將出徵皆告廟﹐授斧鉞﹐辭齊太公廟﹔辭訖﹐不反宿於家。臨軍對寇﹐士卒不用命﹐並得專行其罰。旣捷﹐及軍未散﹐皆會眾而書勞﹐與其費用﹑執俘﹑折馘之數﹐皆露布以聞﹐乃告太廟。元帥凱旋之日﹐天子遣使郊勞﹐有司先獻捷於太廟﹐又告齊太公廟。﹝諸軍將若須入朝奏事﹐則先狀奏聞。﹞

員外郎一人掌貢舉及諸雜請之事。凡應舉之人有謀略﹑﹝謂閒兵法。﹞才藝﹑﹝謂有勇技。﹞平射﹑﹝謂善能令矢發平直。十發五中﹐五居其次爲上第﹔三中﹐七居其次爲下第。﹞筒射﹐﹝謂善及遠而中。十發四中﹐六居其次爲上第﹐三中﹐七居其次爲下第﹔不及此者爲不第。﹞皆待命以舉﹐非有常也。若州﹑府歲貢﹐皆孟冬隨朝集使以至省﹐勘責文狀而引試焉﹔亦輿計科偕。有二科﹕一曰平射﹐﹝試射長垛。三十發不出第三院爲第。二曰武舉。其試用有七﹕一曰射長垛﹔﹝人中院爲上﹐入次院爲次上﹐入外院爲次。﹞二曰騎射﹔發而並中爲上﹐或中或不中爲次上﹐總不中爲次。﹞三曰馬槍﹔三板﹑四板爲上﹐二板爲次上﹐一板及不中爲次。四曰步射﹐射艸人﹔﹝中者爲次上﹐𨿽中而不法﹑𨿽法而不中者爲次。﹞五曰材貌﹔﹝以身長六尺已上者爲次上﹐已下爲次。﹞六曰言語﹔﹝有神彩﹐堪統領者爲次上﹐無者爲次。﹞七曰舉重﹐﹝謂翹閱。率以五次上爲第。﹞皆試其髙第者以奏聞其科第之優劣﹐﹝謂平射﹑筒射之上第者﹐前資﹑見任見選﹐聽減一次上﹐輿官﹐勛。散衛官﹑五品已上官子孫﹐帖仗二年而選。次第者﹐其應選則據資優與處分﹐應帖仗則三年而選。庶人之上第亦帖仗﹐其年比次第﹔庶人次第﹐又加二年。武貢之第者﹐勛官五品已上並三衛執仗﹑乘﹐若品子年考已滿者﹐並放選﹔勛官六品巳上並應宿衛人及品子五考已上者﹐並授散官﹐謂「軍士戰官」﹔余並帖仗然後授散官。﹞勛﹑獲之等級﹐﹝謂軍士戰功之等級。若牢城苦戰第一等﹐酬勛三轉﹐第二﹑第三等差減一轉。凡破城﹑陣﹐以少擊多爲「上陣」﹐數略相當爲「中陣」﹐以多擊少爲「下陣」﹐轉倍以上爲「多少」。常據賊數以十分率之﹐殺獲四分已上爲「上獲」﹐二分已上爲「中獲」﹐一分已上爲「下獲」。凡上陣上獲第一等酬勛五轉﹐上陣中獲﹑中陣上獲第一等酬勛四轉﹐上陣下獲﹑中陣中獲﹑下陣上獲第一等酬勛三轉﹔其第二﹑第三等各遞降一轉。中陣下獲﹑下陣中獲第一等酬勛兩轉﹐第二﹑第三等並下陣下獲各酬勛一轉。其𨿽破城﹑陣﹐殺獲不成分者﹐三等陣各酬勛一轉。其跳蕩﹑降功不在限。凡臨陣對寇﹐矢石未交﹐先鋒挺人﹐賊徒因而破者爲跳蕩﹔其次先鋒受降者爲降功。凡酬功者﹐見任﹑前資﹑常選爲上資﹐文武散官﹑衛官﹑勛官五品已上爲次資﹐五品子孫﹑上柱國柱國子﹑勛官六品已下﹑諸色有番考人爲下資﹐白丁﹑衛士﹑雜色人爲無資。凡跳蕩人﹐上資加兩階﹐卽優與處分﹐應入三品﹑五品﹐不限官考﹔次資卽優與處分﹔下資優與處分﹔無賫稍優與處分。其殊功第一等﹐上資加一階﹐優與處分﹐應入三品﹑五品﹐減四考﹔次資優與處分﹔下資稍優與處分﹔無資放選。殊功第二等﹐上資優與處分﹐次資稍優與處分﹐下資放選﹐無資常勛外加三轉。殊功第三等﹐上資稍優與處分﹐次資放選﹐下資應簡日放選﹐無資常勛外加兩轉。若破國王勝﹐事愈常格﹐或斬將搴旗﹐功效尢異﹐𨿽不合格﹐並委軍將臨時錄奏。﹞皆審其實而授敍焉。

員外郎一人掌選院﹐謂之南曹。每歲﹐選人有解狀﹑簿書﹑資歷﹑考課﹐必由之以﹐其實﹐乃上三銓﹐進甲則署焉。

職方郎中一人﹐從五品上﹔﹝《周禮》夏官有職方氏中大夫之職﹐掌天下之地圖﹐主四方之職貢﹐職方郎中之任也。後周依《周官》。隋開皇初﹐始置職方侍郎一人﹔煬帝曰職方郎。武徳三年加「中」字。至龍朔二年﹐攺爲司城大夫﹔成亨元年復故。﹞員外郎一人﹐從六品上﹔﹝《周禮》夏官有職方上士。俊周依《周官》。隋開皇六年置員外郎一人﹐煬帝攺曰承務郎﹐皇朝爲職方員外郎。龍朔﹑咸亨並隨曹攺復。﹞主事二人﹐從九口上。職方郎中﹑員外郎掌天下之地圖及城隍﹑鎭戍﹑烽侯之數﹐辧其邦國﹑都鄙之遠邇及四夷之歸化者。凡地圖委州府三年一造﹐與板籍偕上省。其外夷每有番官到京﹐委鴻臚訊其人本國山川﹑風土﹐爲圖以奏焉﹐副上於省。其五方之區域﹐都鄙之廢置﹐疆場之爭訟者﹐舉而正之。凡天下之上鎭二十﹐中鎭九十﹐下鎭一百三十有五﹔上戍十有一﹐中戍八十有六﹐下戍二百三十有五。凡烽候所置﹐大率相去三十里﹐﹝若有山岡隔絕﹐須逐便安置﹐得相望見﹐不必要限三十里。﹞其逼邊境者﹐築城以置之。每烽置帥一人﹑副一人。﹝其放烽有一炬﹑二炬﹑三炬﹑四炬者﹐隨賊多少而爲差焉。舊關內﹑京畿﹑河東﹑河北皆置烽。開元二十五年敕以邊隅無事﹐寰宇安﹐內地置烽﹐誠爲非要﹐量停近旬烽二百六十所﹐計烽帥等一千三百八十八人。﹞凡州﹑縣城門及倉庫門須守當者﹐取中男及殘疾人均爲番第以充﹐而免其徭賦焉。﹝若修理廨宇及園感廚﹐亦聽量使。﹞

駕部郎中一人﹐從五品上﹔﹝《周禮》夏官屬有輿司馬之職﹐蓋駕部之任也。魏氏始置駕部郎曹﹐歷晉﹑宋﹑齊﹑後魏﹑北齊並爲駕部郎中﹐梁﹑陳爲駕部侍郎。後周夏官府有駕部中大夫一人﹐隋文帝攺爲駕部侍郎﹐煬帝曰駕部郎。宋﹑齊左民尙書領駕部﹐梁﹑陳左民部尙書領駕部﹐後魏﹑北齊殿中尙書領駕部﹐隋則兵部領焉﹐皇朝因之。武徳三年加「中」字。龍朔二年攺曰司輿大夫﹐咸亨元年復故。﹞員外郎一人﹐從六品上﹔﹝《周禮》夏官卿有輿司馬上士﹐後周夏官府小駕部上士一人﹐蓋駕部員外郎之任也。隋開皇六年置﹐煬帝攺曰承務郎﹐皇朝爲駕部員外郎。龍朔﹑咸亨並隨曹攺復。﹞主事三人﹐從九品上。駕部郎中﹑員外郎掌邦國之輿輦﹑車乘﹐及天下之傳﹑驛﹑廏﹑牧官私馬牛維畜之簿籍﹐辧其出入闌逸之政令﹐司其名數。凡三十里一驛﹐天下凡一千六百三十有九所。﹝二百六十所水驛﹐一千二百九十七所陸驛﹐八十六所水陸相兼。若地勢險阻及須依水艸﹐不必三十里。每驛皆置驛長一人﹐量驛之閒要以定其馬數﹕都亭七十五疋﹐諸道之第一等減都亭之十五﹐第二﹑第三皆以十五爲差﹐第四減十二﹐第五減六﹐第六減四﹐其馬官給。有山阪險峻之處及江南﹑嶺南暑濕不宜大馬處﹐兼置蜀馬。凡水驛亦量事閒要以置船﹐事繁者每驛四隻﹐閒者三隻﹐更閒者二隻。凡馬三名給丁一人﹐船一給丁三人。凡驛皆給錢以資之﹐什物並皆爲市。凡乘驛者﹐在京於門下給券﹐在外於畱守及諸軍﹑州給券。若乘驛經畱守及五軍都督府過者﹐長官押暑﹔若不應給者﹐隨卽停之。﹞而監﹑牧六十有五焉﹐皆分使而統之。﹝南使十五監﹐西使十六監﹐北使七監﹐東使九監﹐鹽州使八監﹐嵐州使三監﹐則廏牧及諸司馬﹑牛﹑雜畜各隸於籍帳﹐以時受而藏之。﹞若畜養之宜﹐孳生之數﹐皆載於太僕之職。凡諸衛有承直之馬﹐﹝諸衛每日置承直馬八十疋﹐以備雜使。諸衛官﹑諸州﹑府馬每月常差赴京﹑都爲承直﹐諸府常備﹐其數其多。開元二十五年﹐敕以爲天下無事﹐勞費頗煩﹐宜隨京﹑都近便量畱三千疋充扈從及街使乘直﹐餘一切並停。﹞凡諸司有備運之車﹐﹝諸司皆置車﹑牛﹐以備遞運之事。司農等車一千二十一乘﹐將作監三百四十五乘﹐殿中省尙乘局一百乘﹐少府監六十三乘﹐太常寺一十四乘﹐國子監二十乘﹐太僕寺一十乘﹐光祿寺二十乘﹐衛尉寺十乘﹐太府寺六乘﹐左﹑右衛各二乘﹐左﹑右驍衛各一乘﹐左﹑右武衛各一乘左﹑右威衛各一乘﹐左﹑右領軍衛各一乘﹐左﹑右金吾衛各一乘﹐左﹑右監門衛各二乘﹐左﹑右羽林軍各三乘﹐家令寺一百八十乘﹐僕寺二十六乘﹐左﹑右衛率府各一乘。牛皆倍之。其過倍者則充營田﹐不足者則單駕。開元二十二年﹐敕量減六百餘頭﹑乘。﹞皆審其制以定數焉。

庫部郎中之一人。從五品上﹔﹝《周禮》夏官有司甲下大夫﹐爲司戈盾﹑弓矢之長﹐各辧其物以待軍事﹐今庫部郎中之任也。魏氏始置庫部郎曹﹐歷晉﹑宋﹑齊﹑後魏﹑北齊並有庫部郎中﹐梁﹑陳爲侍郎。後周夏官府有武藏中大夫一人﹐隋文帝爲庫部侍郎﹐煬帝曰庫部郎。宋﹑齊﹑梁﹑陳並都官尙書領庫部﹐後魏﹑北齊度支尙書領﹐隋則兵部尙書領焉。武徳三年加「中」字。龍朔二年攺爲司庫大夫﹐咸亨元年復故。﹞員外郎一人﹐從六品上﹔﹝《周禮》夏官卿有司兵中士﹐後周有小武藏下大夫一人﹐蓋今庫部員外郎之任也。隋開皇六年置﹐煬帝攺曰承務郎﹐皇朝爲庫部員外郎。龍朔﹑咸亨隨曹攺復。﹞主事二人﹐從九品上。庫部郎中﹑員外郎掌邦國軍州之戎器﹑儀仗﹐及冬至﹑元正之陳設﹐並祠祭﹑喪葬之羽儀﹐諸軍州之甲仗﹐皆辧其出入之數﹐量其繕造之功﹐以分給焉。

●卷六尙書刑部

刑部尙書一人侍郎一人

郎中二人員外郎二人主事四人令史十九人

書令史三十八人亭長六人掌固十人

都官郎中一人

員外郎一人主事二人令史九人書令史十二人

掌固四人

比部郎中一人

員外郎一人主事四人令史十四人書令史二十

七人計史一人掌固四人

司門郎中一人員外郎一人主事二人令史六人書令史十三人

掌固四人

刑部尙書一人﹐正三品﹐﹝周之秋官卿也。漢成帝始置三公曹﹐主斷獄事。後漢以三公曹掌天下歲盡集課事﹐又以二千石曹主中都官水火﹑盜賊﹑辭訟﹑罪法事。晉初﹐依漢置三公尙書﹐掌刑獄﹔太康中﹐省三公尙書﹐以吏部尙書兼領刑獄。宋始置都官尙書﹐掌應該師非違得失事﹐兼掌刑獄。齊﹑梁﹑陳﹑後魏﹑北齊皆置都官尙書。後周依《周官》﹐置大司寇卿一人。隋初曰都官尙書﹐開皇三年攺爲刑部﹐皇朝因之。龍朔二年攺爲司刑太掌伯﹐咸亨元年復爲刑部。光宅元年攺爲秋官尙書﹐神龍元年復故。﹞侍郎一人﹐正四品下。﹝周之秋官小司寇中大夫也。漢以來尙書侍郎﹐今郎中之任。後周依《周官》。隋煬帝置刑部侍郎﹐皇朝因之。龍朔二年攺爲司刑少常伯﹐咸亨﹑光宅﹑神龍並隨曹攺復。﹞刑部尙書﹑侍郎之職﹐掌天下刑法及徒隸句覆﹑關禁之政令。其屬有四﹕一曰刑部﹐二曰都官﹐三曰比部﹐四曰司門﹔尙書﹑侍郎總其職務而奉行其制命。凡中外百司之事﹐由於所屬﹐咸質正焉。

郎中二人﹐從五品上﹔﹝周禮大司寇屬官有士師下大夫﹐蓋郎中之任也。後漢有二千石曹尙書﹐掌刑法﹐因立二千石郎曹。魏﹑晉﹑宋﹑齊並以三公郎曹掌刑獄﹐置郎中各一人﹔梁﹑陳因爲侍郎。後魏﹑北齊三公郎中各置二人。後周秋官府有小刑部下大夫一人。隋初省三公曹﹐置刑部郎曹﹐掌刑法﹐置侍郎一人﹔煬帝除「侍﹑又攺爲憲部郎﹐皇朝因之。武徳三年攺曰刑部郎中﹐龍朔二年攺爲司刑大夫﹐咸亨﹑光宅﹑神龍並隨曹攺復。﹞員外郎二人﹐從六品上﹔﹝周禮大司寇屬官有上士﹐後周依焉﹐蓋員外之任也。隋開皇六年置刑部員外郎﹐煬帝攺爲憲部承務郎﹐皇朝因之。武徳三年攺曰刑部員外郎﹐龍朔﹑咸亨﹑光宅﹑神龍並隨曹攺復。﹞主事四人﹐從九品上。郎中﹑員外郎掌貳尙書﹑侍郎﹐舉其典憲而辧其輕重。凡文法之名有四﹕一曰律﹐二曰令﹐三曰格﹐四曰式。凡律一十有二章﹕一曰《名例》﹐二曰《衛禁》﹔三曰《職制》﹐四曰《戶婚》﹐五曰《廏庫》﹐六曰《擅興》﹐七日《賊盜》﹐八日《鬥訟》﹐九曰《詐僞》﹐十曰《雜律》﹐十一日《捕亡》﹐十二日《斷獄》﹐而大凡五百條焉。﹝律﹐法也。魏文侯師李悝集諸國刑書﹐造《法經》六篇﹕一﹑《盜法》﹐二﹑《賊法》﹐三﹑《囚法》﹐四﹑《捕法》﹐五﹑《雜法》﹐六﹑《具法》。商鞅傅之﹐攺法爲律﹐以相秦﹐增相坐之法﹐造參夷之誅﹐大辟加鑿顚﹑抽脇﹑鍥烹﹑車裂之制。至漢﹐蕭何加悝所造《戶》《興》《廏》三篇﹐謂之《九章之律》。漢興﹐𨿽約法三章﹐然大辟尙有夷三族之令。當族者皆先黥﹑劓﹑斬左右趾﹐笞殺之﹐梟其首﹐菹骨肉於其市﹐誹謗﹑罟詛又先斷其舌﹐謂之具五刑。至文帝﹐感緹縈之言﹐除肉刑﹐命丞相﹑禦史定律曰「諸當完者﹐爲城旦春﹔當黥者﹐髡鉗爲城旦春﹔當劓者﹐答三百籍笞﹔當斬左趾者﹐笞五百籍笞﹔當斬右趾及殺人先自告及吏坐受贓枉法﹐守縣官財物而卽盜之﹑已論而復有笞罪者﹐皆棄市。罪人獄已決﹐完爲城旦春﹔滿三歲﹐爲鬼薪白粲﹕鬼薪白粲一歲﹐馬隸臣﹑妾﹔隸臣﹑妾一歲﹐免爲庶人。鬼薪白粲滿三歲爲隸臣﹑妾﹐隸臣﹑妾滿二歲爲司寇﹐司寇一歲及作如司寇二歲皆免爲庶人。其亡逃及有罪耐已上﹐不用此令。」是後﹐外有輕刑之名﹐內實殺人﹐而笞五百﹑笞三百率多至死。巨景帝定律﹐苔五百曰三百﹐笞三百曰二百﹔猶尙不全﹐又減笞三百曰二百﹐答二百曰一百﹐遂定《令》﹕「以竹爲之﹐長五尺﹐其本大一寸﹐末薄半寸﹐皆平其節。當答者﹐答臀﹐無得更人。畢一罪﹐乃更人。」自是得全。至武帝時﹐張湯﹑趙禹增律令科條﹐大辟四百九條。宣帝時﹐於定國又刪定律令科條。成帝時﹐律令煩多﹐百有餘萬言﹐大辟之罪千有餘條。至後漢﹐馬融﹑鄭玄諸儒十有餘家﹐律令章句數十萬言﹐定斷罪所用者﹐合二萬六千餘條。魏武爲相﹐造甲子科條﹕犯斬左﹑右趾﹐易以木械。魏氏受命﹔參議復肉刑﹔屬軍團多故﹐竟寢之。乃命陳羣等采漢律﹐爲《魏律》十八篇﹐增漢蕭何律《劫掠》《詐僞》《毀亡》《告劾》《系訊》《斷獄》《諳賕》《驚事》《價贓》等九篇也。依古義﹐制爲五刑﹐其大辭有三﹐髡刑有四﹐完刑﹑作刑各三﹐贖刑十一﹐罰金六﹐雜抵罪七﹐凡三十七名。晉氏受命﹐議復肉刑﹐復寢之。命賈充等十四人增損漢﹑魏律﹐爲二十篇﹕一﹑《刑名》﹐二﹑《法例》。三﹑《盜律》﹐四﹑《賊律》﹐五﹑《詐僞》﹐六﹑《請賕》﹐七﹑《告劾》﹐八﹑《捕律》﹐九﹑《系訊》﹐十﹑《斷獄》﹐十一﹑《雜律》﹐十二﹑《戶律》﹐十三﹑《擅興律》﹐十四﹑《毀亡》﹐十五﹑《衛宮》﹐十六﹑《水火》﹑十七﹑《廏律》﹐十八﹑《關市》﹐十九﹑《違制》﹐二十﹑《諸侯》﹐凡一千五百三十條。其刑名之制﹐大辟之刑有三﹕一曰梟﹐二曰斬。三曰棄市。髡刑有四﹕一曰髡鉗五歲刑﹐笞二百﹔二曰四歲刑﹔三曰三歲刑﹔四曰二歲刑。贖死﹐金二斤﹔贖五歲刑﹐金一斤十二兩﹔四歲﹑三歲﹑二歲各以四兩爲差。又有雜抵罪罰金十二兩﹑八兩﹑四兩﹑二兩﹑一兩之差。棄市以上馬死罪﹐二歲刑以上爲耐罪﹐罰金一兩以上爲贖罪。宋及南齊律之篇目及刑名之制略同晉氏﹐惟贖罪絹兼用之。梁氏受命﹐命蔡法度﹑沈約等十人增損晉律﹐爲二十篇﹕一﹑《刑名》﹐二﹑《法例》﹐三﹑《盜劫》﹐四﹐《賊叛》﹐五﹑《詐僞》﹐六﹑《受賕》﹐七﹑《告劾》﹐八﹑《討捕》﹐九﹑《系訊》﹐十﹑《斷獄》﹐十一﹑《雜律》﹐十二﹑《戶律》﹐十三﹑《擅興》﹐十四﹑《毀亡》﹐十五﹑《衛宮》﹐十六﹑《水火》﹐十七﹑《倉庫》﹐十八﹑《廏律》﹐十九﹑《關市》﹐二十﹑《違制》﹐大凡定罪二千五百二十九條。其刑名之制﹐加《晉律》一歲刑﹐半歲刑﹐百日刑﹐鞭杖二百﹐鞭杖一百﹐鞭杖五十﹑三十﹑一十之差﹔又加杖八等之差。其鞭有制鞭﹑法鞭﹑常鞭三等之差﹕制鞭﹐生革廉成﹔法鞭﹐生革去廉﹔常鞭﹐熟且不去廉。杖有大杖﹑法杖﹑小杖﹐皆用生荊。其犯劫皆斬﹔會赦降死者﹐﹤黑詹﹥面爲劫」字﹐髡鉗﹐補冶鎖士終身。陳令範泉﹑徐陵等參定律﹑令﹐《律》三十卷﹐《令》三十卷﹐《科》三十卷。采酌前代﹐條流冗雜﹐綱目𨿽多﹐博而非要﹐其制惟重淸議禁錮之科。其罪人賊驗昭然而不款﹐則上測立。立測者﹐以土爲垛﹐髙一尺﹐上員﹐劣容囚兩足立﹐鞭二十﹑答三十訖﹐著兩械及醜上垛﹐上測七刻﹐日再上﹔三七日上測﹐七日一行鞭﹐凡經鞭﹑杖一百五十得實不承者﹐得減罪論。凡囚鞭﹑杖著械﹔徒著鎖﹔死著三械﹐加壺手。依梁氏。後魏初﹐置四部大人﹐坐庭決辭訟﹐以言語約束﹐刻契記事﹐無刑名之制。至太武帝﹐始命崔浩定刑名﹐於漢﹑魏以來律除髡鉗五歲﹑四歲刑﹐增二歲刑﹐大辟有に﹑腰斬﹑殊死﹑棄市四等﹐凡三百九十條﹐門房誅四條﹐大辟一百四十條﹐五刑二百三十一條。始置枷拘罪入。文成時﹐又增律條章。至孝文時﹐定律凡八百三十三章﹑門房之誅十有六﹐大辟之罪二百三十﹐五刑三百七十七。北齊初命﹐造新律未成﹐文宜猶采魏制﹐性忍暴﹐恣行酷虐﹐訊囚用車輻壓踝﹐或使臂貫燒車﹐或使立燒黎耳上﹔常命憲司先定死罪囚﹐置仗衛內﹐帝欲殺人﹐執以應命﹐謂之「供禦囚」。至武成時﹐趙郡王睿等造律成﹐奏上。凡十二篇﹕一﹑《名例》﹐二﹑《禁衛》﹑三﹑《戶婚》﹐四﹑《擅興》。五﹑《違制》﹐六﹑《詐僞》﹐七﹑《關訟》﹐八﹑《盜賊》﹐九﹑《捕斷》﹐十﹑《毀損》﹐十一﹑《廏牧》﹐十二﹑《雜律》﹐凡定罪九百四十九條﹐大抵采魏﹑晉故事。其制刑名五﹕一曰死﹐重者に之﹐其次梟首﹐其次斬﹐其次絞。二曰流刑﹐鞭﹑笞各一百﹐髡之﹐投邊裔。未有道裏之差﹐以六年爲限。三曰刑罪﹐卽耐罪也﹐有五歲﹑四歲﹑三歲﹑二歲﹑一歲之差﹐凡五等﹐各加鞭一百﹐其五歲者又加笞八十﹐四歲六十﹑三歲三十。二歲二十歲﹐一歲無笞﹐並鎖輸左校。四曰鞭﹐看一百﹑八十﹑六十﹑五十﹑四十之差﹐凡五等。五曰杖﹐有三十﹑二十﹑一十之差﹐凡三等。贖罪舊以金﹐皆代以中絹。罪刑年者鎖﹐無鎖以枷﹐流罪以上加醜械﹐死罪桁之。又制立重罪十條爲十惡。後周命趙肅等造律﹐保定中奏之﹐凡二十五篇﹔一﹑《刑名》﹐二﹑《法例》﹐三﹑《祠享》﹐四﹑《朝會》﹐五﹑《婚姻》﹐六﹑《戶禁》﹐七﹑《水火》﹐八﹑《興繕》﹐九﹑《衛宮》﹐十﹑《市廛》﹐十一﹑《斗競》﹐十二﹑《劫盜》﹐十三﹑《賊叛》﹐十四﹑《毀亡》﹐十五﹐《違制》﹐十六﹑《關市》﹐十七﹑《諸侯》﹐十八﹑《廏牧》﹐十九﹑《雜犯》﹐二十﹑《詐僞》﹐二十一﹑《請求》﹐二十二﹑《告劾》﹐二十三﹑《逃亡》﹐二十四﹑《系汛》﹐二十五﹑《斷獄》﹐大凡定罪一千五百三十七條﹐比於《齊律》﹐煩而不當。其刑名之制﹐一曰杖刑五﹕自十至五十﹔二曰鞭刑五﹕自六十至於百﹔三曰徒刑五﹕徒一年者鞭六十﹑笞十﹐二年﹑三年﹑四年﹑五年皆遞加一十﹐至鞭一百﹑答五十﹔四日流刑五﹕流二千五百里者鞭一百﹑笞六十﹐以五百里爲差﹐鞭﹑笞皆加十﹐至流四千五百里者鞭﹑答各一百﹐以六年爲限﹔五曰死刑五﹕一曰罄﹐二曰絞﹐三曰斬﹐四曰梟﹐五曰裂。五刑之屬各有五﹐合二十五等。其贖罪﹐金﹑絹兼用。凡囚死罪枷而﹐流罪枷而梏﹐徒罪枷﹐鞭罪桎﹐杖罪散。至武帝﹐又造刑書要制﹐與律兼行。至宣帝殘酷﹐廣《刑書要制》爲《刑經聖制》﹐謂之「法經」﹐有上書字誤﹐鞭二百四十﹐名曰「天杖」﹔又作辟礪車﹐以威婦人。隋開皇元年﹐命髙等七人定律﹔至三年﹐又敕蘇威﹑牛弘刪定﹐凡十二篇﹐並蠲除前代梟首﹑に裂及鞭刑﹔又依北齊置十惡﹔應贖者﹐皆以銅代絹。煬帝以開皇《律》《令》猶重﹐除十惡之條﹐更制《大業律》﹐凡十八篇﹕一﹑《名例》﹐二﹑《衛官》﹐三﹑《違制》﹐四﹑《請求》﹐五﹑《戶》﹐六﹑《婚》﹐七﹑《擅興》﹐八﹑《告劾》﹐九﹑《賊》﹐十﹑《盜》﹐十一﹑《斗》﹐十二﹑《捕亡》﹐十三﹑《倉庫》﹐十四﹑《廏牧》﹐十五﹑《關市》﹐十六﹑《雜》﹐十七﹑《詐僞》﹐十八﹑《斷獄》。其五刑之內降從輕典者二百餘條。末年嚴刻﹐生殺任情﹐不復依例。及楊玄感反﹐誅九族﹐復行に裂﹑梟首﹐磔而射之。皇朝武徳中﹐命裴寂﹑殷開山等定律令﹐其篇目一準隋開皇之律﹐刑名之制又亦略同﹐惟三流皆加一千里﹐居作三年﹑二年半﹑二年皆爲一年﹐以此爲異﹔又除苛細五十三條。貞觀初﹐有蜀王法曹參軍裴弘獻奏駿律令不便於時三十餘條。於時﹐又命長孫無忌﹑房玄齡等正﹐凡爲五百條﹐減《開皇律》大辟入流者九十三條﹐比古死刑﹐殆除其半。永徽中﹐復撰《律疏》三十卷﹐至今並行。﹞凡《令》二十有七﹕﹝分爲三十卷。﹞一曰《官品》﹐﹝分爲上﹑下。﹞二曰《三師三公臺省職員》﹐三曰《寺監職員》﹐四曰《衛府職員》﹐五曰《柬宮王府職員》﹐六日《州縣鎭戍嶽瀆關津職員》﹐七曰《內外命婦職員》﹐八曰《祠》﹐九日《戶》﹐十曰《選舉》﹐十一曰《考課》﹐十二曰《宮衛》﹐十三曰《軍防》﹐十四曰《衣服》﹐十五曰《儀制》﹐十六曰《鹵簿》﹐﹝分爲上﹑下。﹞十七曰《公式》﹔﹝分爲上﹑下。﹞十八曰《田》﹐十九曰《賦役》﹐二十曰《倉庫》﹐二十一曰《廏牧》﹐二十二曰《關市》﹐二十三曰《醫疾》﹐二十四曰《獄官》﹐二十五曰《營繕》﹐二十六曰《喪葬》﹐二十七曰《雜令》﹐而大凡一千五百四十有六條焉。﹝令﹐教也﹐命也。《漢書》﹕「杜周曰﹕『前主所是著爲律﹐後主所是疏爲令。』」亦謂法也。漢時﹐決事集爲《令甲》以下三百餘篇。漢初﹐肅何定律令。其後﹐張湯﹑趙禹﹑於定國﹑黃霸皆繼定律令。魏命陳羣等撰《州郡令》四十五篇﹐《尙書官令》《軍中令》合百八十餘篇。晉命賈充等撰《令》四十篇﹕一﹑《戶》﹐二﹑《學》﹐三﹑《貢士》﹐四﹑《官品》﹐五﹑《吏員》﹐六﹑《俸廩》﹐七﹑《服制》﹐八﹑《祠》﹐九﹑《戶調》﹐十﹑《佃》﹐十一﹑《復除》﹐十二﹑《關市》﹐十三﹑《捕亡》﹐十四﹑《獄官》﹐十五﹑《鞭》杖﹐十六﹑《醫藥疾病》﹐十七﹑《喪葬》﹐十八﹑《雜上》﹐十九﹑《雜中》﹐二十﹑《雜下》﹐二十一﹑《門下散騎中書》﹐二十二﹑《尙書》﹐二十三﹑《三臺祕書》﹐二十四﹑《王公侯》﹐二十五﹑《軍吏員》﹐二十六﹑《選吏》﹐二十七﹑《選將》﹐二十八﹑《選雜士》﹐二十九﹑《宮衛》﹐三十﹑《贖》﹐三十一﹑《軍戰》。三十二﹑《軍水戰》﹐三十三至三十八皆《軍法》﹐三十九﹑四十皆《雜法》。宋﹑齊略同晉氏。梁初﹐命蔡法度等撰《梁令》三十篇﹕一﹑《戶》﹐二《學》﹐三﹑《貢士贈官》﹐四﹐《官品》﹐五﹑《吏員》﹐六﹑《服制》﹐七﹑《祠》﹐八﹑《戶調》﹐九﹑《公田公用儀迎》﹐十﹑《醫藥疾病》﹐十一﹑《復除》﹐十二﹑《關市》﹐十三﹑《劫賊水火》﹐十四﹑《捕亡》﹐十五﹑《獄官》﹐十六﹑《鞭杖》﹐十七﹑《喪葬》﹐十八﹑《雜上》﹐十九﹑《雜中》﹐二十﹑《雜下》﹐二十一﹑《宮衛》﹐二十二﹑《門下散騎中書》﹐二十三﹑《尙書》﹐二十四﹑《三臺祕書》﹐二十五﹑《王公侯》﹐二十六﹑《選吏》﹐二十七﹑《選將》﹐二十八﹑《選雜士》﹐二十九﹑《軍吏》﹐三十﹑《軍賞》。後魏初命崔浩定令﹐役命遊雅等成之﹐史失篇目。北齊令趙郡王睿等撰《令》五十卷﹐取尙書二十八曹爲其篇名﹐又撰《權令》二卷﹐兩《令》並行。後用命趙肅﹑拓跋迪定令﹐史失篇目。隋開皇命髙等撰令三十卷﹕一﹑《官品》上﹐二﹑《官品》下﹐三﹑《諸省臺職員》﹐四﹑《諸寺職員》﹐五﹑《諸衛職員》﹐六﹑《東宮職員》﹐七﹑《行臺諸監職員》﹐八﹑《諸州郡縣鎭戍職員》﹐九﹑《命婦品員》﹐十﹑《祠》﹐十一﹑《戶》﹐十二﹑《學》﹐十三﹑《選舉》﹐十四﹑《封爵俸廩》﹐十五﹑《考課》﹐十六﹑《官衛軍防》﹐十七﹑《衣服》﹐十八﹑《鹵簿上》﹐十九﹑《鹵簿下》﹐二十﹑《義制》﹐二十一﹑《公式上》﹐二十二﹑《公式下》﹐二十三﹑《田》﹐二十四﹐《賦役》﹐二十五﹑《倉庫廏牧》﹐二十六﹑《關市》﹐二十七﹑《假寧》﹐二十八﹑《獄官》﹐二十九﹑《喪葬》﹑三十﹑《雜》。皇朝之令﹐武徳中裴寂等與律同時撰。至貞觀初﹐又令房玄齡等刊定。麟徳中源直心﹐儀鳳中劉仁軌﹐垂拱初裴居道﹐神龍初蘇環。太極初岑羲﹑開元初姚元崇﹐四年宋並刊定。﹞凡《格》二十有四篇。﹝以尙書省諸曹爲之目﹐共爲七卷。其曹之常務但畱本司者﹐別爲《畱司格》一卷。蓋編綠當時制敕﹐永爲法則﹐以爲故事。漢建武有《律令故事》上﹑中﹑下三篇﹐皆刑法制度也。晉賈充等撰律﹑令﹐兼刪定當時制﹑詔之條﹐爲故事三十卷﹐與《律》《令》並行。梁易故事爲粱科三十卷﹐蔡法度所刪定。陳依梁。後魏以「格」代「科」﹐於鱗趾殿刪定﹐名爲《麟趾格》。北齊因魏立格﹐撰《橫格》﹐與《律》﹑令並行。皇朝《貞觀格》十八卷﹐房玄齡等刪定。《永徽畱司格》十八卷﹐《散頒格》七卷﹐長孫無忌等刪定﹔永徽中﹐又令源直心等刪定﹐惟攺易官號﹑曹﹑局之名﹐不易篇第。《永徽畱司格後本》﹐劉仁軌等刪定。《垂拱畱司格》六卷﹐《散頒格》二卷﹐裴居道等刪定。《太拯格》十卷﹐岑羲等刪定。《開元前格》十卷﹐姚元崇等刪定。《開元後格》十卷﹐宋等刪定。皆以尙書省二十四司馬篇名。﹞凡《式》三十有三篇。﹝亦以尙書省列曹及祕書﹑太常﹑司農﹑光祿﹑太僕﹑太府﹑少府及監門﹑宿衛﹑計帳爲其篇日﹐凡三十三篇﹐爲二十卷。後周文帝初輔魏攺﹐大統元年﹐令有司斟酌今古通變可以益時者﹐爲二十四條之制﹔七年﹐又下有十二條之制﹔十年﹐命尙書蘇綽總三十六條﹐更損益爲五卷﹐謂之《大統式》。皇朝《永徽式》十四卷﹐《垂拱》《神龍》《開元式》並二十卷﹐其刪定與定格﹑令人同也。﹞凡律以正刑定罪﹐令以設範立制﹐格以禁違正邪﹐式以軌物程事。

乃立刑名之制五焉﹕一曰答﹐二曰杖﹐三曰徒﹔四曰流﹐五曰死。笞刑五﹐﹝笞十至五十也。﹞杖刑五﹐﹝杖六十至於百。其工樂戶及習天文及官戶﹑奴婢等犯流罪者﹐及家無兼丁犯徒者﹐各決二百放。又犯罪已發更重犯累決者﹐計數𨿽多﹐亦不過二百。﹞徒刑五﹐﹝自徒一年﹐以半年爲差﹐至於三年也。﹞流刑三﹐﹝自流二二千里﹑二千五百里﹑三千里。三流皆役一年﹐然後編所在爲戶。而常流之外。更有加役流者﹑本死刑﹐武徳中攺爲斷趾﹐貞觀六年攺爲加役流。謂常流惟役一年﹐此流役三年﹐故以加役名焉。﹞死刑二。﹝絞﹑斬。﹞

乃立十惡﹐以懲叛逆﹐禁淫亂﹐沮不孝﹐威不道。其一曰謀反﹐謂謀危社稷。二曰謀大逆﹔﹝謂謀毀宗廟﹑山陵及宮闕。﹞三日謀叛﹐﹝謂謀背國從僞。﹞四曰惡逆﹐﹝謂毆及謀殺祖父母﹑父母﹐殺伯叔父母﹑姑﹑兄﹑姊﹑外祖父母﹑夫﹑夫之祖父母父母。﹞五日不道﹐﹝謂殺一家非死罪三人﹐支解人﹐造畜蠱毒﹐魘魅。﹞六曰大不敬﹐﹝謂盜大祀神禦之物﹑乘輿服禦物。盜及僞造禦寶。合和禦藥誤不如本方及封題誤﹐若造禦膳誤犯食禁﹐禦幸舟船誤不牢固﹐指斥乘輿情理切害及對捍詔使而無人臣之禮。﹞七曰不孝﹐﹝謂告言﹑罟詛祖父母父母﹔及別籍異財﹐若供養有闕﹔居父母喪身自嫁娶﹐若作樂﹑釋服從吉﹔聞祖父母﹑父母喪匿不臯哀﹔詐稱祖父母﹑父母死。﹞八日不睦﹐﹝謂謀殺及賣緦麻已上親﹐毆﹑告夫及大功巳上尊長。﹞九日不義﹐﹝謂謀殺本屬府主﹑刺史﹑縣令﹑見受業師。﹞十曰內亂。﹝謂姦小功已上親﹑祖父妾。﹞此十者﹐常赦之所不原。﹝初﹐北齊立重罪十條爲十惡﹕一﹑反逆﹐二﹑大逆。三﹑叛﹐四﹑降﹐五﹑惡逆﹐六﹑不道﹐七﹑不敬﹐八﹑不孝﹐九﹑不義﹐十﹑內亂﹐犯此者不在八議論贖之限。隋氏頗有益損﹐皇朝因之。﹞

乃立八議﹐以廣親親﹐以明賢賢﹐以篤賓舊﹐以勸功勤。其一曰議親﹐﹝謂皇帝袒免以上親及太皇太后﹑皇太后緦麻以上親﹑皇后小功以上親。﹞二曰議故﹐﹝謂故舊。﹞三曰議賢﹐﹝謂有大徳行。﹞四日議能﹐﹝謂有大才藝。﹞五日議功﹐﹝謂有大功勛。﹞六日議貴﹐﹝謂職事官三品已上﹑散官二品已上及爵一品。﹞七曰議勤﹐﹝謂有大勤勞。﹞八曰議賓。﹝謂承先代後﹐爲國賓。﹞八者犯死罪﹐所司先奏請議﹐得以減﹑贖論。﹝周禮以八辟麗邦法﹐附刑罰﹐卽八議也。自魏﹑晉﹑宋﹑齊﹑梁﹑陳﹑後魏﹑北齊﹑後周及隋皆載於律。﹞

凡贖罪以銅。﹝自笞一十銅一斤。至杖一百卽十斤。徒一年二十斤﹐至徒三年則六十斤。流二千里銅八十斤﹐至流三千里則百斤。絞與斬﹐銅止一百二十斤。﹞其私坐也﹐一斤爲一負﹔其公坐也﹐則二之。十負爲殿。﹝凡贖者﹐謂在八議之條及七品已上官祖父母﹑父母﹑妻﹑子﹔五品已上﹐上至曾﹑髙祖﹐下至曾﹑玄孫﹔五品已上妾犯非罪十惡﹔八品巳下身犯流已下罪者﹐及年七十已上十五已下及廢疾等犯罪加役流﹑反逆緣坐流﹐會赦猶流已下罪者﹐及年八十已上﹑十歲已下及篤疾犯盜與傷入者﹔及過誤殺人﹔及大辟疑罪者並以贖論。﹞凡計贓者﹐以絹平之。﹝準律﹐以當處中絹估平之。開元十六年敕﹕「其以贓定罪者﹐並以五百五十爲定估。」其徵收平贓﹐並如律也。﹞其贓有六焉﹕一曰彊盜贓﹐﹝自絹一尺﹐至於十匹。﹞二曰枉法贓﹐其刑絞﹔﹝自絹一尺﹐至於十有五疋﹐其刑與彊盜同。﹞三曰不枉法贓﹐﹝自絹一尺﹐至於三十疋加役流也。﹞四曰竊盜贓﹐﹝自絹一尺﹐至於五十疋加役流。﹞五曰受所監臨贓﹐其刑流﹔﹝自絹一尺﹑至於五十疋流二千里﹐其法與不枉法﹑竊盜皆同。﹞六曰坐贓﹐其刑徒。﹝自絹一尺﹐至於五十疋徒三年。﹞凡六贓定罪有正條﹐餘皆約而斷焉。﹝枉法贓﹐謂受人財爲曲法處分事者﹐一尺杖一百﹐已上每一疋加一等﹐止十五匹絞。不枉法贓﹐謂𨿽受財﹐依法處分者﹐一尺杖九十﹐二疋加一等﹐止三十疋加役流。若無祿人犯此二贓﹐並減有祿人一等﹐若枉法﹐二十匹卽絞﹔不枉法﹐四十匹加役流。彊盜贓﹐謂以威力取其財。並與藥酒及食使狂亂取財﹐不得﹐徒二年﹔得財一尺徒三年。二疋加一等﹐十疋以上絞。竊盜贓者﹐謂私竊人財﹐不得﹐笞五十﹔得財一尺杖六十。疋加一等﹐五疋徒一年﹐又每五疋加一等﹐五十疋止加役流。受所監臨贓者﹐謂不因公事受部人財物者﹐一尺笞四十﹐每一疋加一等﹐至八疋徒一年﹐又每八疋加一等﹐五十疋罪止流二千里。坐贓者﹐謂非監臨主司而因事受財者﹐一尺笞二十。每一疋加一等﹐至十疋徒一年﹐每十疋加一等﹐五十疋罪止徒三年。自外諸條皆約此六贓爲罪。﹞

凡應減者﹐下就輕次焉﹐二死﹑三流﹐俱從一減。凡應加者﹐上就重次焉﹔五刑皆累加﹐睢數盈﹐不得至於死。凡律法之外有殊旨﹑別敕﹐則有死﹑流﹑徒﹑杖﹑除﹑免之差。﹝謂有殊旨﹑別敕﹕宜殺卻﹑宜處盡﹑宜處死﹑宜配遠流﹑宜流卻﹑配流若干裏﹐及某處宜配流卻遣﹑宜徒﹑宜配徒若干年﹐至到與一頓﹑與重杖一頓﹑與一頓痛杖﹑決杖若干﹐宜處流﹑依法配流﹑依法配流若干裏﹐宜處徒﹑依法配徒﹑與徒罪﹐依法處徒若干年﹐與杖罪﹑與除名罪﹑與免官罪﹑與免所居官罪﹐皆刑部奉而行之。﹞

凡決死刑皆於中書門下詳覆。﹝舊制皆於刑部詳覆﹐然後奏決。開元二十五年﹐敕以爲庶獄旣簡﹐且無死刑﹐自今已後﹐有犯死刑﹐除十惡死罪﹑造僞頭首﹑劫殺﹑故殺﹑謀殺外﹐宜令中書門下與法官等詳所犯輕重﹐具狀聞奏。其左降官﹐除逆人親﹐並犯賄贓﹑名教﹐如有刻己自新﹐以功補過﹐使司應合聞薦﹐不須限以貶黜。﹞

凡京都大理寺﹑京兆河南府﹑長安萬年河南洛陽縣咸置獄。﹝其餘臺﹑省﹑寺﹑監﹑衛﹑府皆不置獄。﹞

凡死罪枷而醜﹐婦人及徒﹑流枷而不醜﹐官品及勛﹑散之階第七已上鎖而不枷。﹝勛官武騎尉及散官宣義郎並七品階。諸應議﹑請﹑減者﹐犯流已上﹐若除﹑免﹑官當者﹐並鎖禁。﹞杖﹑笞與公坐徒及年八十﹑十歲﹑廢疾﹑懷孕﹑侏儒之類﹐皆訟系以待斷。

凡有犯罪者﹐皆從所發州﹑縣推而斷之﹔在京諸司﹔則徒以上送大理﹐杖以下當司斷之﹔若金吾糾獲﹐亦送大理。﹝犯罪者﹐徒已上縣斷定﹐送州覆審訖﹔徒罪及流應決杖﹑笞若應贖者。卽決配﹑徵贖其大理及京兆﹑河南斷徒及官人罪﹐並後有雪減﹐並申省司審詳無失﹐乃覆下之﹔如有不當者﹐亦隨事駁正。若大理及諸州斷流已上若除﹑免﹑官當者。皆連寫案狀申省案覆﹐理盡申奏﹔若按覆事有不盡﹐在外者遣使就覆﹐在京者追就刑部覆以定之。﹞

凡決大辟罪皆於市。﹝古者﹐決大辟罪皆於市。自今上臨禦以來無其刑﹐但存其文耳。﹞五品已上犯非惡逆已上﹐聽自盡於家。七品已上及皇族﹑若婦人犯非斬者﹐皆絞於隱處。﹝決大辟罪﹐官爵五品已上在京者﹐大理正監決﹔在外者﹐上佐監決﹔余並判官監決﹐在京決者﹐亦皆有禦史﹑金吾監決。若因有冤濫灼然者。聽停決奏聞。﹞凡決大辟罪﹐在京者﹐行決之司五覆奏﹔在外者﹔刑部三覆奏。﹝在京者﹐決前一日二覆奏﹐決日三覆奏﹔在外者﹐初日一覆奏﹐後日再覆奏。縱臨時有敕不許覆奏﹐亦準此覆奏。﹞若犯惡逆已上及部曲﹑奴婢殺主者﹐惟一覆奏。﹝決大辟罪皆防援至刑所﹐囚一人防援二十人﹐每一人加五。五品已上非惡逆者﹐聽乘車並官給酒食﹐聽親故辭訣﹐宣告犯狀﹐仍日未後乃行刑。囚在外﹐奏報之日﹐不得馳驛行下。﹞凡京城決囚之日﹐尙食蔬食。內教坊及太常皆徹樂。每歲立春後至秋分﹐不得決死刑。﹝若犯惡逆及奴婢﹑部曲殺主﹐不依此法。﹞其大祭祀及致齋﹑朔﹑望﹑上下弦﹑二十四气﹑雨未晴﹑夜未明﹑斷屠日月及休假亦如之。﹝其死囚無親戚者皆給棺﹐於官地內權殯。於京城七里外量置地一頃。擬埋諸司死囚﹔埋訖﹐仍下本屬告家人令取。﹞

凡犯流罪已下應除﹑免﹑官當未奏身死者﹐免其追奪。﹝謂不奪告身。若奏時不知身死﹐奏後云先死者﹐依奏定。其常赦所不原者﹐不在免限。﹞流移之人皆不得棄放妻妾及私遁還鄕﹐﹝若妻子在遠﹐預爲追喚﹐待至同發。配西州﹑伊州者﹐送涼府﹔江北人配嶺南者﹐送桂﹑廣府﹔非劍南人配姚﹑州者﹐送付益府﹐取領卽還。其涼府等各差專使領送。所領送人皆有程限﹐不得稽畱遲緩。﹞至六載然後聽仕。﹝其犯反逆緣坐流及免死役流不在此例。﹞卽本犯不應流而特配流者﹐三載以後聽仕。﹝有資者各依本犯收敍法。其解見任及非除名﹑移鄕者﹐年限﹑敍法皆準考解之例。﹞

其應徒則皆配居作。﹝在京送將作監﹐婦人送少府監縫作﹔外州者﹐供當處官役及修理城隍﹑倉庫及公廨雜使。犯流應住居作者亦準此﹐婦人亦畱當州縫作及配春。諸流﹑徒罪居作者皆著鉗﹐若無鉗者著盤枷﹐病及有保者聽脫﹐不得著巾﹑帶。每句給假一日﹐臘﹑寒食各給二日﹐不得出所役之院。患假者﹐倍日役之。﹞凡禁囚皆五日一慮焉。﹝盧﹐謂檢閱之也。斷決訖﹐各依本犯具發處日﹑月別﹐總作一帳﹐附朝集使申刑部。﹞

凡告言人罪﹐非謀叛以上﹐皆三審之。﹝應受辭﹑牒官司並具曉示虛得反坐之狀。每審皆別日受辭﹐若有事切害者。不在此例。﹞告密有不於所由﹐掩捕則從近也。﹝謂告密人皆經當處長官﹔長官有事﹐經佐官告﹔長官﹑佐官俱有事者﹐經比界論告。若須有掩捕應與余州相知者﹐所在準法收捕。事當謀叛已上﹐馳驛奏聞。且稱告謀叛已上不肯言事意者﹐給驛部送京。其犯死罪囚及緣邊諸州鎭防人等若犯流人告密﹐並不在送限。﹞凡察獄之官先備五聽﹐﹝一曰辭聽﹐二曰色聽。三曰气聽。四曰耳聽﹐五曰目聽。﹞又稽諸證信﹐有可徵焉而不肯首實者﹐然後拷掠﹐二十日一汛之。﹝訊未畢﹐更移他司﹐仍須拷鞫﹐通計前訊﹐以充三度。卽罪非重害及疑似處少﹐不必備三。若囚因訊致死者﹑皆與長官及糾彈官對驗。其拷囚及行決罰不得中易人。﹞凡斷獄之官皆舉律﹑令﹑格﹑式正條以結之。若正條不見者﹐其可出者﹐則舉重以明輕﹔其可入者﹐則舉輕以明重。凡獄囚應入議﹑請者﹐皆申刑部﹐集諸司七品已上於都座議之。﹝若有別議﹐所司科簡﹐具狀以聞。若眾議異常﹐堪爲典則者﹐錄送史館。﹞

凡枷﹑杖﹑醜﹑鎖之制各有差等。﹝枷長五尺已上﹑六尺已下﹐頰長二尺五寸已上﹑六寸已下﹐共闊一尺四寸已上﹑六寸已下﹐徑頭三寸已上﹑四寸已下。醜長一尺六寸已上﹑二尺已下﹐廣三寸﹐厚一寸。鉗重八兩已上﹑一斤已下﹐長一尺已上﹑一尺五寸已下。鎖長八尺已上﹑一丈二尺已下。杖皆削去節目﹐長三尺五寸。訊囚杖大頭徑三分二釐﹐小頭二分二釐﹔常行杖大頭二分七釐﹐小頭一分七釐﹔笞杖大頭二分﹐小頭一分半。其決笞者腿﹑臀分受﹑杖者背﹑腿﹑臀分受﹐須數等拷訊者亦同。願背﹑腿均受者﹐聽。殿庭決杖者﹐皆背受。﹞

凡鞫獄官與被鞫人有親屬﹑仇嫌者﹔皆聽更之。﹝親謂五服內親及大功已上婚姻之家﹐並授業經師爲本部都督﹑刺史﹑縣令﹐及府佐與府主﹐皆同換推。﹞凡有罪未發及已發未斷而逢格攺者﹐若格重則依舊條﹐輕從輕法。凡天下諸州斷罪應申覆者﹐每年正月與吏部擇使﹐取歷任淸勤﹑明識法理者﹔仍過中書門下定訖以聞﹐乃令分道巡覆。﹝若應句會官物者﹐加判官及典。﹞刑部錄囚徒所犯以授使﹐﹝嶺南使以九月上旬先發遣。﹞使牒與州案同﹐然後復送刑部。﹝若州司枉斷﹐使推無罪﹐州司款伏﹐灼然無罪者﹐任使判放﹔其降入流﹑徒者﹐亦從流﹑徒法。若使人與州執見有別者﹐各以狀申。若理狀已盡﹐可斷決﹐而使人妄生節目盤退者﹐州司錄申辧﹐及贓狀露驗者卽決﹐不得待使覆﹔其餘罪皆待覆定。使人至日﹐先檢行獄囚枷鎖﹑鋪席及疾病﹑糧餉之事﹐有不如法者﹐皆以狀申。若巡察使﹑按察使﹑廉察使﹑采訪使﹐皆待制命而行﹐非有恆也。﹞

凡在京諸司見禁囚﹐每月二十五日已前﹐本司錄其所犯及禁時日月以報刑部。﹝來月一日以聞。﹞凡有冤滯不申欲訴理者﹐先由本司﹑本貫﹔或路遠而躓礙者﹔隨近官司斷決之。卽不伏﹐當請給不理狀﹐至尙書省﹐左﹑右丞爲申詳之。又不伏﹐復給不理狀﹐經三司陳訴。又不伏者﹐上表。受表者又不達﹐聽撾登闔鼓。若﹑獨﹑老﹑幼不能自申者﹐乃立肺石之下。﹝若身在禁系者﹐親﹑識代立焉。立於石者﹐左監門衛奏聞。撾於鼓者﹐右監門衛奏聞。﹞

凡國有赦宥之事﹐先集囚徒於闕下﹐命衛尉樹金雞﹐待宣制訖﹐乃釋之。

都官郎中一人﹐從五品上﹔﹝都官者﹐本因漢置司隸校尉﹐其屬官有都官從事一人﹐掌中都官不法事﹐因以名官。都官者﹐義取掌中都官。中都官者﹐京師官也。至魏明帝靑龍二年﹐尙書陳矯奏置都官郎曹郎中。晉﹑宋﹑齊都官郎中二人﹐後魏﹑北齊一人﹐梁﹑陳爲侍郎﹐並掌京師非違得失事﹐非今都官之任。後周置秋官府﹐有司厲之職﹐掌諸奴男女。男子入於罪隸。女子入於春飠喜之事﹐蓋比今都官郎中之任也。隋初﹐置都官侍郎二人﹐猶掌非違得失事。開皇三年﹐攺都官尙書曹曰刑部﹐其都官郎曹遂攺掌簿錄配沒官私奴婢﹐並良賤訴競﹑俘囚之事。煬帝時﹐都官郎置二人﹐皇朝因置一人。武徳三年加「中」字。龍朔二年攺日司僕大夫。咸亨元年復故。﹞員外郎一人﹐從六品上﹔﹝《周禮》秋官有司厲下士二人﹐掌男女奴﹐蓋比今都官員外郎之任也。後周依焉。隋文帝置員外郎﹐煬帝攺曰承務郎。武徳三年攺爲都官員外郎﹐龍朔﹑咸亨並隨曹攺復。﹞主事二人﹐從九品上。都官郎中﹑員外郎掌配沒隸﹐簿俘囚﹐以給衣糧﹑藥療﹐以理訴競﹑雪免﹔凡公私良賤必周知之。凡反逆相坐﹐沒其家爲官奴婢。﹝反逆家男女及奴婢沒官﹐皆謂之官奴婢。男年十四以下者﹐配司農﹔十五已上者﹐以其年長﹐命遠京邑﹐配嶺南爲城奴。﹞一免爲番戶﹐再免爲雜戶﹐三免爲良人﹐皆因赦宥所及則免之。﹝凡免皆因恩言之﹐得降一等﹑二等﹐或直入良人。諸《律》《冷》《格》《式》有言官戶者﹐是番戶之總號﹐非謂別有一色。﹞年六十及廢疾﹐𨿽赦令不該﹐並免爲番戶﹔七十則免爲良人﹐任所居樂處而編附之。凡初配沒有伎藝者﹐從其能而配諸司﹔婦人工巧者﹐入於掖庭﹔其餘無能﹐咸隸司晨。凡諸行宮與監﹑牧及諸王﹑公主應給者﹐則割司農之戶以配。﹝諸官奴婢賜給人者﹐夫﹑妻﹑男﹑女不得分張﹔三歲已下聽隨母﹐不充數。若應簡進內者﹐取無夫無男女也。﹞其餘雜伎則擇諸司之戶教充。﹝官戶皆在本司分番﹐每年十月﹐都官按比。男年十三已上﹐在外州者十五巳上﹐容貌端正﹐送太樂﹔十六已上﹐送鼓吹及少府教習。有工能官奴婢亦準此。業成﹐準官戶例分番。其父兄先有伎藝堪傳習者。不在簡例。﹞凡配官曹﹐長輸其作﹔番戶﹑雜戶﹔則分爲番。﹝番戶一年三番﹐雜戶二年五番﹐番皆一月。十六已上當番請納資者﹐亦聽之。其官奴婢長役無番也。﹞男子入於蔬圃﹐女子入廚膳﹐乃甄爲三等之差﹐以給其衣糧也。﹝四歲已上爲「小」。十一已上爲「中」二十已上爲「丁」。春衣每歲一給﹐冬衣二歲一給﹐其糧則季一給。丁奴春頭巾一﹐布衫﹑各一﹐牛皮華一量並氈。十歲已下男春給布衫一﹑鞋一量﹐女給布衫一﹑布裙一﹑鞋襪一量﹔官戶長上者準此。其糧﹕丁口日給二升﹐中口一升五合﹐小口六合﹔褚戶畱長上者﹐丁口日給三升五合﹐中男給三升。﹞凡居作各有課程。﹝丁奴﹐三當二役﹐中奴若丁婢﹐二當一役﹔中婢﹐三當一役。﹞凡元﹑冬﹑寒食﹑喪﹑婚﹑乳免咸與其假焉。﹝官戶﹑奴婢﹐元日﹑冬至﹑寒食放三日假﹐產後及父母喪﹑婚放一月﹐聞親喪放七日。﹞有疾﹐太常給其醫藥。﹝其分番及供公廨戶不在給限。﹞男﹑女旣成﹐各從其類而配偶之。﹝並不得養良人之子及以子繼人。﹞每歲孟春﹐本司以類相從而疏其籍以申。每歲仲冬之月﹐條其生息﹐閱其老幼而正簿焉。﹝每歲十月﹐所司自黃口以上並印臂﹐送都官閱貌。﹞

比部郎中一人﹐從五品上﹔﹝魏氏置﹐歷晉﹑宋﹑齊﹑後魏﹑北齊皆有郎中。後周天官府有計部中大夫﹐蓋其任也。梁﹑陳﹑隋並爲侍郎﹐煬帝日比部郎。自晉﹑宋﹑齊﹑粱﹑陳皆吏部尙書領比部﹐後魏﹑北齊及隋則都官尙書領之﹐皇朝因焉。武徳三年加「中」字。龍塑二年攺爲司計大夫﹐咸亨元年復故。﹞員外郎一人﹔從六品上﹔﹝隋置員外郎﹐煬帝曰承務郎﹐武徳三年攺爲員外郎。龍朔﹑咸亨隨曹攺復。﹞主事四人﹐從九品上。比部郎中﹑員外郎掌句諸司百寮俸料﹑公廨﹑贓贖﹑【調斂﹑徒役課程﹑逋懸數物﹐以周知內外之經費而總勾之。凡內官料俸以品第髙下爲差﹐外官以州﹑縣﹑府之上﹑中﹑下爲差。凡稅天下戶錢以充州﹑縣官月料﹐皆分公廨本錢之利。羈縻州所補漢官﹐給以當土之物。關﹑監之官﹐以品第爲差﹐其給以年支輕貨。鎭﹑軍司馬判官俸祿同京官。鎭戍之官﹐以鎭】戍上﹑中﹑下爲差。﹝上鎭將給仗身四人﹑中下鎭將﹑上鎭副各三人﹐中下鎭副各二人﹐倉曹﹑兵曹﹑戊主副各一人。其仗身十五日一替﹐收資六百四十文。﹞凡京司有別借食本﹐﹝中書﹑門下﹑集賢殿書院各借本一千貫﹐尙書省都司﹑吏部﹑戶部﹑禮部﹑兵部﹑刑部﹑工部﹑禦史臺﹑左右春坊﹑鴻臚寺﹑祕書省﹑國子監﹑四方館﹑弘文館各百貫﹐皆五分收利﹐以爲食本。諸司亦有之﹐其數則少。﹞每季一申省﹐諸州歲終而申省﹐比部總句覆之。凡倉庫出內﹐營造傭市﹐丁匠功程﹐贓贖賦斂﹐勛賞賜與﹐軍資器仗﹐和糴屯收。亦句覆之。﹝其在京給用則月一申之﹔在外﹐二千里內季一申之﹐二千里外兩季一申之﹐五千里外終歲一申之。凡質舉之利﹐收子不得逾五分﹐出息﹑債過其倍。若回利充本﹐官不理。﹞

司門郎中一人﹐從五品上﹔﹝《周禮》大司徒屬官有司門下大夫﹐掌授管鍵﹐以啟閉國門。後周依《周官》。隋開皇初置司門侍郎﹐煬帝曰司門郎﹐皇朝因之。武徳三年加「中」字。龍朔二年攺曰司門大夫﹐咸亨元年復故。﹞員外郎一人﹐從六品上﹔﹝《周禮》有司門上士﹐後周有小司門上士﹐隋置司門員外郎﹐煬帝攺曰承務郎﹐武徳三年攺曰員外郎。龍朔﹑咸亨隨曹攺復。﹞主事二人﹐從九品上。司門郎中﹑員外郎掌天下諸門及關出入往來之籍賦﹐而審其政。凡閱二十有六﹐而爲上﹑中﹑下之差。京城四面關有驛道者爲上關﹐﹝上關六﹕京兆府藍田開﹐華州潼關﹐同州蒲津關﹐岐州檄關﹐隴州大震關﹐原州隴山關。﹞余關有驛道及四面關無驛道者爲中關﹐﹝中關一十三﹕京兆府子午﹑駱谷﹑庫谷﹐同州龍門﹐會州會寧﹐原州木峽﹐石州孟門﹐嵐州合河﹐雅州邛萊﹐彭州蠶崖﹐安西鐵門﹐興州興城﹐華州渭津也。﹞他皆爲下關焉。﹝下關七﹕梁州甘亭﹑百牢﹐河州風林﹐利州石門﹐延州永和﹐綿州松嶺﹐龍州涪水。﹞所以限中外﹐隔華夷﹐設險作固﹐閒邪正暴者也。凡關呵而不徵﹐司貨賄之出入。其犯禁者﹐舉其貸﹐罰其人。﹝古﹐書帛爲﹐刻木爲契﹐二物通爲之傳。傅﹐如今遇所。﹞凡度關者﹐先經本部本司請遇所﹔在京﹐則省給之﹔在外﹐州給之。𨿽非所部﹐有來文者﹐所在給之。﹝若私度關及越度﹐至越所而不度﹐不應度關而給過所﹐若冒名請過所與人及不應受而受者﹐若家人相冒及所司無故稽畱﹐若領人﹑兵度關而別人妄隨之﹐若賫禁物私度及越度緣邊關﹐其罪各有差。﹞

●卷七尙書工部

工部尙書一人侍郎一人

郎中一人員外郎一人主事三人令史十二人書令史二十一人計史一人亭長六人掌固八人

屯田郎中一人

員外郎一人主事二人令史七人書令史十二人計史一人掌固四人

虞部郎中一人

員外郎一人主事二人令史四人書令史九人掌固四人

水部郎中一人

員外郎一人主事二人令史四人書令史九人掌固四人

工部尙書一人﹐正三品﹔﹝周之冬官卿也。漢五曹尙書﹐其三曰民曹。後漢以民曹兼主繕修﹑功作﹑鹽池﹑園苑之事。自晉﹑宋﹑齊﹑梁﹑陳﹐營宗廟則權置起部尙書﹐事畢省之。後周依《周官》﹐置大司空卿一人。隋開皇二年始置工部尙書﹐皇朝因之。龍朔二年攺爲司平太常伯﹐咸亨元年復爲工部尙書。光宅元年攺爲冬官尙書﹐神龍元年復故。﹞侍郎一人﹐正四品下。﹝蓋周之冬官小司空中大夫也。漢已來尙書侍郎﹐今郎中之任也。後周依《周官》。隋煬帝置工部侍郎﹐皇朝因之。龍朔二年攺爲司平少常伯﹐咸亨﹑光宅﹑神龍並隨曹攺復。﹞工部尙書﹑侍郎之職﹐掌天下百工﹑屯田﹑山澤之政令。其屬有四﹕一曰工部﹐二曰屯田﹐三曰虞部﹐四曰水部﹔尙書﹑侍郎總其職務而奉行其制命。凡中外百司之事﹐由於所屬﹐咸質正焉。

郎中一人﹐從五品上﹔﹝蓋《周禮》大司空屬官下大夫﹐郎中之任也。晉﹑宋﹑齊﹑後魏﹑北齊皆有起部郎中﹐梁﹑陳攺置起部侍郎﹐後周置冬官小司空下大夫。隋初爲工部侍郎﹐煬帝除「侍」字﹐又攺工部爲起部﹐皇朝因之。武徳三年攺爲工部郎中。龍朔二年攺爲司平大夫﹐咸亨元年復爲工部郎中。光宅﹑神龍並隨曹攺復。﹞員外郎一人﹐從六品上﹔﹝後周依《周禮》﹐置小司空上士﹐蓋員外郎任也。隋開皇六年置工部員外郎﹑煬帝攺爲起部承務郎﹐皇朝攺爲工部員外郎。龍朔二年攺爲司平員外郎﹐咸亨﹑光宅﹑神龍並隨曹攺復。﹞主事三人﹐從九品上。郎中﹑員外郎掌經營興造之眾務﹐凡城池之修浚﹐土木之繕葺﹐工匠之程式﹐咸經度之。

京城左河﹑華﹐右隴坻﹐前終南﹐後九。南面三門﹕中曰明徳﹐左曰啟夏﹐右曰安化。東面三門﹕中曰春明﹐北曰通化﹐南曰廷興。西面三門﹕中曰金光﹐北曰開遠﹐南曰延平。﹝今京城﹐隋文帝開皇二年六月詔左僕射髙頻所置﹐南直終南山子午谷﹐北據渭水﹐東臨川﹐西次澧水。太子左庶子字文愷創制規謀﹐將作大匠劉龍﹑工部尙書賀婁子幹﹑太府少卿髙龍義並充檢校。至三年三月﹐移入新都焉﹐名曰大興城。東西十八里一百一十五步。南北十五里一百七十五步﹐墻髙一丈八尺。皇城之南﹐東西十坊﹐南北九坊﹔皇城之東﹑西各一十二坊﹐兩市居四坊之地﹔凡一百一十坊。開元十四年﹐又取東面兩坊爲興慶宮。﹞

皇城在京城之中。﹝東西五里一百一十五步﹐南北三里一百四十步﹐今謂之子城。﹞南面三門﹕中曰朱雀﹐左曰安上﹐右曰含光。﹝朱雀門正南當明徳門﹐正北當承天門﹐門外橫街正東直春明門﹐正西直金光門。﹞東面二門﹕北曰延喜﹐南曰景風。﹝延喜門則承天門外橫街﹐東直通化門。﹞西面二門﹕北曰安福﹐南曰順義。﹝安福門西直門遠門。﹞其中左宗廟﹐﹝在安上門內之東。﹞右社稷﹐﹝在含光門內之西。﹞百僚廨署列乎其間﹐凡省六﹑寺九﹑臺一﹑監四﹑衛十有八﹐﹝六省謂尙書﹐中書﹐門下﹐祕書﹐殿中﹐內侍省﹔九寺謂太常﹐宗正﹐司農﹐太府﹐鴻臚﹐衛尉﹐光祿﹐太僕﹐大理寺﹔一臺謂禦史臺﹔四監謂少府﹐將作﹐國子﹐都水監﹔十八衛謂左﹑右衛﹐左﹑右金吾衛﹐左﹑右驍衛﹐左﹑右武衛﹐左﹑右威衛﹐左﹑右領軍衛﹐左﹑右監門衛﹐左﹑右千牛衛﹐左﹑右羽林軍衛。今按﹕中書門下凡有三所﹐並在宮城之內﹔國子監在皇城之南﹔左﹑右金吾衛在皇城之東﹑西﹔左﹑右羽林軍在玄武門之北。﹞東宮官屬凡府一﹑坊三﹑寺三﹑率府十。﹝一府謂詹事府﹔三坊謂左﹑右春坊﹐內坊﹔三寺謂家令﹐率更﹐僕寺﹔十率謂左﹑右衛率府﹐左﹑右淸道率府﹐左﹑右司禦率府﹐左﹑右內率府﹐左﹑右監門率府。﹞

宮城在皇城之北。南面三門﹕中曰承天﹐東曰長樂﹐西曰永安。﹝承天門﹐隋開皇二年作。初曰廣陽門﹐仁壽元年攺曰昭陽門﹐武徳元年攺曰順天門﹐神龍元年攺曰承天門。﹞若元正﹑冬至大陳設﹐燕會﹐赦過宥罪﹐除舊布新﹐受萬國之朝貢﹐四夷之賓客﹐則禦承天門以聽政。﹝蓋古之外朝也。﹞其北曰太極門﹐其內曰太極殿﹐朔﹑望則坐而視朝焉。﹝蓋古之中朝也。隋曰大興門﹑大興殿。煬帝攺曰虔福門﹐貞觀八年攺曰太極門。武徳元年攺曰呔極殿。有東上﹑西上二合門﹐東﹑西廊﹐左延明﹑右延明二門。﹞次北曰朱明門﹐左曰虔化門﹐右曰肅章門﹐肅章之西曰暉政門﹐虔化之東曰武徳西門。﹝其內有武徳殿﹐有廷恩殿。﹞又北曰兩儀門﹐其內曰兩儀殿﹐常日聽朝而視事焉。﹝蓋古之內朝也。隋曰中華殿﹐貞觀五年攺爲兩儀殿。承天門之東曰長樂門﹐北入恭禮門﹐又北入虔化門﹐則宮內也。承天門之西曰廣運門﹑永安門﹐北入安仁門﹐又北入肅章門﹐則宮內也。﹞兩儀殿之東曰萬春殿﹐西曰千秋殿。兩儀之左曰獻春門﹐右曰宜秋門。宜秋之右曰百福門﹐其內曰百福殿。百福之西曰承慶門﹐內曰承慶殿。獻春之左曰立政門﹐其內曰立政殿。立政之東曰大吉門﹐其內曰大吉殿。兩儀之北曰甘露門﹐其內曰甘露殿。左曰神龍門﹐其內曰神龍殿﹔右曰安仁門﹐其內曰安仁殿。﹝又有興仁﹑宣猷﹑崇道﹑惠訓﹑昭徳﹑安禮﹑正禮﹑宣光﹑通福﹑光昭﹑嘉猷﹑華光﹑暉儀﹑壽安﹑綏福等門﹐薰風﹑就日﹑翔鳳﹑咸池﹑臨照﹑望仙﹑鶴翔﹑乘龍等殿﹐淩煙﹑翔鳳等閣。﹞

大明宮在禁苑之東南﹐西接宮城之東北隅。﹝龍朔二年﹐髙宗以大內卑濕﹐乃於此置宮。﹞南面五門﹕正南曰丹鳳門﹐東曰望仙門﹐次曰廷政門﹐西曰建福門﹐次曰興安門。﹝南當皇城之啟夏門﹐舊京城入苑之北門﹐開皇三年開。餘四門並與宮同置。﹞丹鳳門內正殿曰含元殿﹐﹝殿卽龍首山之東趾也。階上髙於平地四十餘尺﹐南去丹鳳門四百餘步﹐東西廣五百步。今元正﹑冬至於此聽朝也。﹞夾殿兩閣﹐左曰翔鸞閣﹐右曰棲鳳閣。﹝輿殷飛廊相接夾殿﹐東有通乾門﹐西有觀象門。閣下卽朝堂﹐肺石﹑登聞鼓﹐如承天之制。﹞其北曰宣政門﹔門外東廊曰齊徳門﹐西廊曰興禮門﹔內曰宣政殿。殿前東廊曰日華門﹐門東門下省﹐省東南北街﹐南直含耀門﹐出昭訓門。宣政殿前西廊曰月華門﹐門西中書省﹐省西南北街﹐南直昭慶門﹐出光範門。宣政之左曰東上合﹐右曰西上合。次西曰延英門﹐其內之左曰延英殿﹐右曰含象殿。宣政北曰紫宸門﹐其內曰紫宸殿﹐﹝卽內朝正殿也。﹞殿之南面紫宸門﹐左曰崇明門﹐右曰光順門﹔殿之東曰左銀臺門﹐西曰右銀臺門﹐次北曰九仙門﹔殿之北面曰玄武門﹐左曰銀漢門﹐右曰靑霄門。﹝其內又有麟徳﹑凝霜﹑承歡﹑長安﹑仙居﹐拾翠﹑碧羽﹑金鸞﹑蓬萊﹐含涼﹑珠鏡﹑三淸﹑含冰﹑水香﹑紫蘭等殿﹐玄武﹑明義﹑大角等觀﹐郁儀﹑結鄰﹑承云﹑修文等閣也。﹞

興慶宮在皇城之東南﹐東距外郭城東垣。﹝卽今上龍潛舊宅也。開元初﹐以爲離宮。至十四年﹐又取永嘉﹑勝業坊之半以置朝堂﹐自大明宮東夾羅城復道﹐經通化門磴道潛通焉。﹞宮之西曰興慶門﹐其內曰興慶殿﹔﹝卽正衙殿。有龍池殿。﹞次南曰金明門﹐門內之北曰大同門﹐其內曰大同殿。宮之南曰通陽門﹐北入曰明光門﹐其內曰龍堂。通陽之西曰花萼樓﹐﹝樓西卽寧王第﹐故取詩人棠棣之義以名樓焉。﹞東曰明義門﹐其內曰長慶殿。宮之北曰躍龍門﹐其內左曰芳苑門﹐右曰麗苑門。南走龍池﹐曰瀛洲門﹐門內曰南薰殿。瀛洲之左曰仙雲門﹐北曰新射殿。﹝又有同光﹑承云﹑初陽﹑飛軒﹑玉華等門﹐飛倫﹑交泰﹑同光﹑榮光等殿。初﹐上居此第﹐其裏名協聖諱﹐所居宅之東有舊井﹐忽湧爲小池﹐周襲才數尺﹑常有雲气﹐或見黃龍出其中。至景龍中﹐潛復出水﹐其沼浸廣﹐時卽連合爲一﹐未半歲而裏中人悉移居﹐遂鴻洞爲龍池焉。蓋符命之先也。﹞

禁苑在大內宮城之北﹐北臨渭水﹐東拒川﹐西盡故都城﹐﹝其周一百二十里。﹞禽獸﹑蔬果﹐莫不毓焉。若祠礻龠嘗四時之薦﹐蠻夷戎狄九賓之享﹐則搜狩以爲儲供焉。

東都城左成臯﹐右函谷﹐前伊闕﹐後邙山。南面三門﹕中曰定鼎﹐左曰長夏﹐右曰厚載。東面三門﹕中曰建春﹐南曰永通﹐北曰上東。北面二門﹕東曰安喜﹐西曰徽安。﹝都城﹐隋煬帝大業元年詔左僕射楊素﹑右庶子宇文愷移故都創造也。南直伊闕之口﹐北倚邙山之塞﹐東出水之東﹐西出澗水之西﹐洛水貫都﹐有河﹑漢之象焉。東去故都十八里。煬帝旣好奢靡﹐愷又多奇巧﹐遂作重樓曲閣﹐連闥洞房﹐綺繡瑰奇﹐窮巧極麗。大業末喪亂﹐爲王充所據。武徳四年平充﹐乃詔焚乾陽殿及建國門﹐廢東都﹐以爲洛州總管府。尋以宮城﹑倉庫猶在﹐乃置陜東道大行臺。武徳九年復爲洛州都督府。貞觀六年攺爲洛陽宮。十一年﹐車駕始幸洛陽。明慶二年﹐復置爲東都。龍朔中﹐詔司農少卿田仁汪隨事修葺﹐後又命司農少卿韋機更加營造。光宅中﹐遂攺爲神都﹐漸加營構﹐宮室﹑百司﹐市裏﹑郛郭﹐於是備矣。東面十五里二百一十步﹔南面十五里七十步﹔西面連苑﹐距上陽宮七里﹔北面距徽安門七里。郛郭南廣北狹﹐凡一百三坊﹐三市居其中焉。開元十二年廢西市﹐取厚載門之西一坊地及西市入苑。﹞西連禁苑﹐苑西四門﹕南曰迎秋﹐次曰遊義﹐次曰籠煙﹐北曰靈溪。

皇城在都城之西北隅﹐南面三門﹐中曰端門﹐左曰左掖門﹐右曰右掖門﹔東面一門﹐曰賓耀﹔西面二門﹐南曰麗景﹐北曰宣耀。東城在皇城之東﹐東曰宣仁門﹐南曰承福門。皇城在東城之內。百僚廨署﹐如京城之制。

皇宮在皇城之北。﹝東西四里一百八十步﹐南北二里八十五步﹐周回十三里二百四十一步。﹞南面三門﹕中曰應天﹐左曰興教﹐右曰光政。﹝應天門﹐端門﹐若西京承天之門。﹞其內曰乾元門。﹝若西京之太極門﹐東廊有左延福門﹐西廊有右延福門。﹞興教之內曰會昌﹐其北曰章善。光政之內曰廣運﹑其北曰明福。乾元之左曰萬春﹐右曰千秋﹐其內曰乾元殿。﹝則明堂也。證聖元年營造﹐上圜下方﹐八囟四達﹐髙三百尺。元正﹑冬至﹐有時而禦焉。﹞殿之左曰春暉門﹐右曰秋澄門。北曰燭龍門。明福之東曰武成門﹐其內曰武成殿﹔明福之西曰崇賢門﹐其內曰集賢殿。武成之北曰仁壽殿。集賢之北曰仙居殿﹐其東曰億歲殿﹐又東曰同明殿。﹝其內又有觀禮﹑歸義﹑收成﹑光度等門﹐廷祥﹑延壽﹑觀文﹑六合等殿﹐宜春﹑仙居﹑迎祥﹑六合等院也。﹞其西北出曰洛城西門﹐其內曰徳昌殿﹐北曰儀鸞殿。徳昌南出曰延慶門﹐又南曰韶暉門。西南曰洛城南門﹐其內曰洛城殿﹐又北曰飲羽殿。﹝洛城南門之西有麗景夾城﹐自此潛通於上陽焉。﹞

上陽宮在皇城之西南。﹝苑之東垂也。南臨洛水﹐西拒谷水﹐東面卽皇城右掖門之南。上元中營造﹐髙宗晚年常居此宮以聽政焉。﹞東面二門﹕南曰提象門﹐﹝卽正衙門。﹞北曰星躔門。提象門內曰觀風門﹐南曰浴日樓﹐北曰七寶閣﹐其內曰觀風殿。﹝殿東面。其內又有麗春臺﹑耀掌亭﹑九洲亭。﹞其西則有西上陽宮﹐﹝兩宮夾谷水﹐虹橋以通往來。﹞北曰化成院﹐西南曰甘露殿﹐殿東曰雙曜亭。又西曰麟趾殿﹐東曰神和亭﹐西曰洞玄堂。觀風之西曰本枝院﹐又西曰麗春殿﹐殿東曰含蓮亭﹐西曰芙蓉亭﹐又西曰宜男亭﹐北曰芬芳門﹐其內曰芬芳毀。﹝又有露菊亭﹑互春﹑妃嬪﹑仙杼﹑冰井等院散布其內。﹞宮之南面曰仙洛門。又西曰通仙門﹐﹝並在苑中。﹞其內曰甘湯院。次北東上曰玉京門﹐門內北曰金闕門﹐南曰泰初門。玉京之西曰客省院﹑蔭殿﹑翰林院﹐又西曰上陽宮﹐宮西曰含露門。玉京西北出曰仙桃門﹐又西曰壽昌門﹐門北出曰玄武門﹐門內之東曰飛龍廏。

禁苑在皇都之西﹐北拒北邙﹐西至孝水﹐南帶洛水支渠﹐谷﹑洛二水會於其間。﹝東面十七里﹐南面三十九里﹐西面五十里﹐北面二十里﹐周回一百二十六里。中有合璧﹑冷泉﹑髙山﹑龍鱗﹑翠微﹐宿羽﹑明徳﹑望春﹑靑城﹑黃女﹑陵波十有一宮﹐芳樹﹑金穀二亭﹐凝碧之池。開元二十四年﹐上以爲谷﹑洛二水或泛溢﹐疲費人功﹐遂敕河南尹李適之出內庫和雇﹐修三陂以禦之﹐一曰積翠。二曰月陂。三曰上陽。爾後﹐二水無力役之患。﹞京﹑都之制備焉。凡興建修築﹐材木﹑工匠﹐則下少府﹑將作﹐以供其事。﹝少府監匠一萬九千八百五十人﹐將作監匠一萬五千人﹐散出諸州﹐皆取材力彊壯﹑伎能工巧者﹐不得隱巧補拙﹐避重就輕。其驅役不盡及別有和雇者﹐徵資市輕貨﹐納於少府﹑將作監。其巧手供內者﹐不得納資﹐有闕則先補工巧業作之子弟。一入工匠後﹐不得別入諸色。其和雇鑄匠有名解鑄者﹐則補正功。凡計功程者﹐夏三月與秋七月爲長功﹐冬三月與春正月爲短功﹐春之二月三月﹑秋之八月九月爲中功。其役功則依《戶部式》。﹞

屯田郎中一人﹐從五品上﹔﹝漢尙書郎四人﹐其一人主戶口墾田﹐蓋兼屯田之任也。故泛勝之爲侍郎﹐教田三輔是也。魏有農部郎曹﹐晉始置屯田郎中﹐東晉及宋﹑齊並左民郎中兼知屯田事﹐後魏﹑北齊並置屯田郎中。梁﹑陳﹑隋並焉侍郎﹐亦郎中之任也。煬帝曰屯田郎。後魏﹑北齊祠部尙書領屯田﹐陳左戶部尙書領屯田﹐隋則工部尙書領之﹐皇朝因稱郎中。龍朔二年攺爲司田大夫﹐咸亨元年復故。﹞員外郎一人﹐從六品上﹔﹝隋開皇六年置﹐煬帝攺曰承務郎﹐武徳三年攺曰員外郎﹐龍朔﹐咸亨隨曹攺復。﹞主事二人﹐從九品上。屯田郎中﹑員外郎掌天下屯田之政令。凡軍﹑州邊防鎭守轉運不給﹐則設屯田以益軍儲。其水陸腴瘠﹐播植地宜﹐功庸煩省﹐收率等級﹐咸取決焉。諸屯分田役力﹐各有程數。﹝凡營稻一頃﹐料單功九百四十八日﹔禾﹐二百八十三日﹔大豆﹐一百九十二日﹔小豆﹐一百九十六日﹔烏麻﹐一百九十一日﹔麻﹐四百八十九日﹔┒黍﹐二百八十日﹔麥﹐一百七十七日﹔喬麥﹐一百六十日﹔藍﹐五百七十日﹔蒜﹐七百二十日﹔蔥﹐一千一百五十六日﹔瓜﹐八百一十八日﹔蔓靑﹐七百一十八日﹔苜蓿﹐二百二十八日。﹞凡天下諸軍﹑州管屯﹐總九百九十有二﹐﹝河東道大同軍四十屯﹐橫野軍四十二屯﹐云州三十七屯﹐朔州三屯﹐蔚州三屯﹐嵐州一屯﹐蒲州五屯。關內道北使二屯﹐鹽州監牧四屯﹐太原一屯﹐長春一十屯﹐單於三十一屯﹐定遠四十屯﹐東城四十五屯。西城二十五屯﹐勝州一十四屯﹐會州五屯﹐鹽池七屯﹐原州四屯﹐夏州二屯﹐丰安二十七屯﹐中城四十一屯。河南道陳州二十三屯﹐許州二十二屯﹐豫州三十五屯﹐壽州二十七屯。河西道赤水三十六屯﹐甘州一十九屯﹐大斗一十六屯﹐建康一十五屯﹐肅州七屯﹐玉門五屯﹐安西二十屯﹐疏勒七屯﹐焉耆七屯﹐北庭二十屯﹐伊吾一屯﹐天山一屯。隴右道渭州四屯﹐秦州四屯﹐成州三屯﹐武州一屯﹐岷州二屯﹐軍器四屯﹐莫門軍六屯﹐臨洮軍三十屯﹐河原二十八屯﹐安人一十一屯﹐白水十屯﹐積石一十二屯﹐富平九屯﹐平夷八屯﹐綏和三屯﹐平戎一屯﹐河州六屯﹐鄯州六屯﹐廓州四屯﹐蘭州四屯﹐南使六屯﹐西使一十屯。河北道幽州五十五屯﹐淸夷一十五屯﹐北郡六屯﹐威武一十五屯﹐靜塞二十屯﹐平川三十四屯﹐平盧三十五屯﹐安東一十二屯﹐長陽使六屯﹐渝關一十屯。劍南道州八屯﹐松州一屯。開元二十二年﹐河南道陳﹑許﹑豫﹑壽又置百餘屯﹔二十五年﹐敕以爲不便﹐並長春宮田三百四十餘頃﹐並令分給貧人。﹞大者五十頃﹐小者二十頃。凡當屯之中﹐地有良薄﹐歲有丰儉﹐各定爲三等。凡屯皆有屯官﹑屯副。﹝屯官取前資官﹐嘗選人﹑文武散官等彊幹善農事﹐有書判﹐堪理務者充﹔屯副取品子及勛官充。六考滿﹐加一階﹐聽選﹔得三上考者﹐又加一等。﹞

凡在京文武職事官有職分田﹐﹝一品一十二頃﹐二品一十頃﹐三品九頃﹐四品七頃﹐五品六頃﹐六品四頃﹐七品三頃五十畝﹐八品二頃五十畝﹐九品二頃。﹞京兆﹑河南府及京縣官亦準此。﹝其地子應入前人﹑後人﹐皆同外官﹐具在戶部。﹞凡在京諸司有公廨田﹐﹝司農寺二十六頃﹐殿中省二十五頃﹐少府監二十二頃﹐太常寺二十頃﹐京兆﹑河南府各一十七頃﹐太府寺一十六頃﹐吏部﹑戶部各一十五頃﹐兵部及內侍省各一十四頃﹐中書省及將作監各一十三頃﹐刑部﹑大理寺各一十二頃﹐尙書都省﹑門下省﹑太子左春坊各一十頃。工部﹑光祿寺﹑太僕寺﹑祕書省各九頃﹐禮部﹑鴻臚寺﹑都水監﹑太子詹事府各八頃﹐禦史臺﹑國子監﹑京縣各七頃﹐左右衛﹑太子家令寺各六頃﹐衛尉寺﹑左右驍衛﹑左右武衛﹑左右威衛﹑左右領軍衛﹑左右金吾衛﹑左右監門衛﹑太子右春坊各五頃﹐太子左右衛率府﹑太史局各四頃。宗正寺﹑左右千牛衛﹑太子僕寺﹑左右司禦率府﹑左右淸道率府﹑左右監門率府各三頃﹐內坊﹑左右內率府﹑率更寺各二頃。其有管署﹑局﹑子府﹐各準官品﹑人數均配。﹞皆視其品命﹐而審其分給。

虞部郎中一人﹐從五品上﹔﹝《周禮地官》有山虞﹑澤虞﹐蓋虞部之職也。魏始有虞曹郎中一人﹐晉因之﹐宋﹑齊省﹐梁﹑陳爲侍郎。後魏﹑北齊並有虞曹郎中﹐後周冬官有虞部下大夫一人﹐隋虞部侍郎﹐煬帝但曰虞部郎。梁﹑陳﹑後魏﹑北齊並祠部尙書領之﹐隋工部尙書領之﹐皇朝因爲。武徳三年加「中」字。龍朔二年攺爲司虞大夫﹐咸亨元年復故。﹞員外郎一人﹐從六品陽上﹔﹝後周依《周官》﹐有山虞﹑澤虞中士﹐蓋今虞部員外郎之任也。隋開皇六年置﹐煬帝攺曰承務郎﹐皇朝復攺爲虞部員外郎。龍朔﹑咸亨隨曹攺復。﹞主事二人﹐從九品上。虞部郎中﹑員外郎掌天下虞衡﹑山澤之事﹐而辧其時禁。凡采捕﹑畋獵﹐必以其時。冬﹑春之交﹐水虫孕育﹐捕魚之器﹐不施川澤﹔春﹑夏之交﹐陸禽孕育﹐飠柔獸之藥﹐不入原野﹔夏苗之盛﹐不得蹂藉﹔秋實之登﹑不得焚燎。若虎豹豺狼之害﹐則不拘其時﹐聽爲檻阱﹐獲則賞之﹐大小有差。﹝諳有猛獸處﹐聽作檻阱﹐射窠等﹐得卽於官﹐每一賞絹四匹﹔殺豹及狼﹐每一賞絹一匹。若在牧監內獲豺﹐亦每一賞絹一匹。子各半匹。﹞凡京兆﹑河南二都﹐其近爲四郊﹐三百里皆不得弋獵﹑采捕。﹝每年五月﹑正月﹑九月皆禁屠殺﹑采捕。﹞凡五嶽及名山能蘊靈產異﹐興雲致雨﹐有利於人者﹐皆禁其樵采﹐時禱祭焉。

凡殿中﹑太僕所管閒廏馬﹐兩都皆五百里供其芻槁。其關內﹑隴右﹑西使﹑北使﹑南使諸牧監馬﹑牛﹑馳﹑羊皆貯槁及茭艸。﹝髙原槁支七年﹐茭艸支四年﹔平地槁支五年﹐茭艸支三年﹔下土槁支四年﹐茭艸支二年。﹞其柴炭﹑木ㄅ進內及供百官﹑蕃客﹐並於農隙納之。﹝供內及宮人﹐起十月﹐畢二月﹔供百官﹑蕃客﹐起十一月﹐畢正月。﹞

水部郎中一人﹐從五品上﹔﹝魏置水部郎中。歷晉﹑宋﹑齊﹑後魏﹑北齊並有水部郎中﹐梁﹑陳爲侍郎。後周冬官府有司水中大夫﹐隋文帝爲水部侍郎﹐煬帝但曰水部郎。宋﹑齊﹑梁﹑陳﹑後魏﹑北齊並都官尙書領之﹐隋工部尙書領之﹐皇朝因焉。武徳三年加「中」字。龍朔二年攺爲司川大夫﹐咸亨元年復故。﹞員外郎一人﹐從六品上﹔﹝後周冬官府有小司水上士﹐則水部員外郎之任也。隋開皇六年置﹐煬帝攺爲承務郎﹐皇朝復爲水部員外郎。龍朔﹑咸亨隨曹攺復。﹞主事二人﹐從九品上。水部郎中﹑員外郎掌天下川瀆﹑陂池之政令﹐以導達溝洫﹐堰決河渠。凡舟楫﹑漑灌之利﹐咸總而舉之。凡天下水泉三億三萬三千五百五十有九﹐其在遐荒絕域﹐殆不可得而知矣。其江﹑河自西極達於東溟﹐中國之大川者也﹔其餘百三十有五水﹐是爲中川者也﹔﹝桑欽水經所引天下之水百三十七﹐江﹑河在焉。﹞其千二百五十有二水﹐斯爲小川者也。﹝酈善長注水經﹐引其枝流一千二百五十二。﹞若渭﹑洛﹑汾﹑濟﹑漳﹑淇﹑淮﹑漢﹐皆亙達方域﹐通濟舳艫﹐徙有之無﹐利於生人者矣。其餘陂澤﹐魚龜﹑莞蒲﹑粳稻之利﹐蓋不可得而備云。

凡水有漑灌者﹐碾不得與爭其利﹔﹝自季夏及於仲春﹐皆閉斗門﹐有餘乃得聽用之。﹞漑灌者又不得浸人廬舍﹐壞人墳隧。仲春乃命通溝瀆﹐立堤防﹐孟冬而畢。若秋﹑夏霖潦﹐泛溢衝壞者﹐則不待其時而修葺。凡用水自下始。

凡天下造舟之梁四﹐﹝河三﹐洛一。河則蒲津﹔大陽﹔盟津﹐一名河陽。洛則孝義也。﹞石柱之梁四﹐﹝洛三﹐灞一。洛則天津﹑永濟﹑中搞﹐灞則灞橋也。﹞木柱之梁三﹐﹝皆渭川也。便橋﹑中渭橋﹑東渭橋﹐此舉京都之衝要也。﹞巨梁十有一﹐皆國工修之。其餘皆所管州縣隨時營葺。﹝河陽橋所須竹索﹐令宣﹑常﹑洪三州役工匠預支造﹐宣﹑洪二州各大索二十條﹐常州小索一千二百條。大陽﹑蒲津竹索﹐每年令司竹監給竹﹐令津家﹑水手自造。其供橋雜匠﹐料須多少﹐預申所司﹐其匠先配近橋人充。浮橋腳船﹐皆預備半副﹔自余調度﹐預備一副。河陽橋船於潭﹑洪二州造送﹔大陽﹑蒲津橋於嵐﹑石﹑隰﹑勝﹑慈等州采木﹐送橋所造。河陽橋置水手二百五十人﹐大陽橋水手二百人﹐仍各置木匠十人﹐蒲津橋一十五人。孝義橋所須竹索﹐取河陽橋退者以充。﹞其大津無梁﹐皆給船人﹐量其大小難易﹐以定其差等。﹝白馬津船四艘﹐龍門﹑會寧﹑合河等闕船並三艘﹐渡子皆以當處鎭防人充﹔渭津關船二艘﹐渡子取永丰倉防人充﹔渭水馮渡船四艘﹐涇水合涇渡﹑韓渡﹑劉控阪渡﹑眭城阪渡﹑覆籬渡船各一艘﹐濟州津﹑平陰津﹑風陵津﹑興徳津船各兩艘﹐洛水渡口船三艘﹐渡子皆取側近殘疾﹑中男解水者充。會寧船別五人﹐興徳船別四人﹐自餘船別三人。薪州江津渡﹑荊州洪亭松滋渡﹑江州馬頰檀頭渡船各一艘﹐船別六人﹔越州杭州浙江渡﹑洪州城下渡﹑九江渡船各三艘﹐船別四人﹐渡子並須近江白丁便水者充﹐分爲五番﹐年別一替。﹞

●卷八門下省

門下省

侍中二人黃門侍郎二人給事中四人錄事主事各四人令史十一人書令史二十二人甲庫令史七人傳制八人亭長六人掌固十人修補制敕匠五人

左散騎常侍二人

諫議大夫四人左補闕二人左拾遺二人起居郎二人令史三人典儀二人贊者十二人

城門郎四人

令史一人書令史二人門僕八百人

符寶郎四人

令史二人書令史三人主寶六人主符三十人主節十八人

弘文館學士無常員

校書郎二人學生三十人令史二人楷書手二十五人典書二人拓書手三人筆匠三人熟紙裝潢匠九人亭長二人掌固四人

侍中二人﹐正三品。﹝《漢書百官表》云「侍中皆加官﹐所加或列侯﹑將軍﹑卿大夫﹐無員﹐多至數十人﹐得入禁中﹐諸曹受尙書事﹐皆秦制。」《漢官》云「秩比三千石。」董巴《輿服志》﹕「侍中冠軍弁大冠﹐亦曰惠文冠﹐加金附蟬爲文﹐貂尾爲飾。侍中服之則左貂﹐常侍則右貂。金取堅剛﹐百鏈不耗﹔蟬取居髙飲淸﹔貂取內勁悍﹐外溫潤。本趙武靈王胡服之制﹐秦滅趙﹐得其冠﹐賜侍中焉。」漢制分掌乘輿服物﹐功髙者一人爲僕射。後漢初亦加官﹐出宣帝命﹐入備顧問。法駕出﹐多識者一人參乘﹐兼負傳國璽﹐操斬白也劍﹔餘皆騎﹐在乘輿事後。從駕入廟祠﹐天子上堂盥﹐以巾奉酒。光武攺僕射爲祭酒。《蔡質漢官典職》曰「侍中在尙書僕射下﹐尙書上。舊與中官懼止禁中宿直﹐廬在石渠門外﹔武帝時﹐侍中僕射馬何羅挾刃謀逆﹐由是侍中出禁外。王莽秉政﹐復止禁中。章帝元和中﹐侍中郭舉與後宮通﹐伏誅﹐由是復出外。」靈帝時﹐侍中捨有八區﹐論者因言員有八人﹐未詳也。《獻帝起居注》云「初置侍中六人﹐出入禁中﹐近侍帷幄﹐省尙書事。」魏氏侍中置四人﹐省祭酒﹐而加官不在數﹐服秩依漢氏﹐掌儐贊威儀。大駕出﹐則次直侍中護駕﹔正直侍中負璽陪乘﹐不帶劍﹔餘皆騎從。禦登殿﹐與散騎常侍對扶﹐侍中居左﹐常侍居右﹐備切問近對﹐拾遺補闕。晉令﹕「侍中品第三﹐武冠﹐絳朝服﹐佩水蒼玉。」東晉桓溫奏省二人﹐後又復舊。宋氏掌奏事﹐直侍左右﹐殿內﹑門下眾事皆掌之﹐餘同晉氏。齊氏又以髙功者一人爲祭酒﹐掌韶令機密﹐朝會多以美姿容者兼其官﹐餘同宋氏。梁氏秩二千石﹐品第三﹐後班第十二﹐與給事黃門侍郎一人對掌禁令。陳氏依梁。後魏侍中六人﹐加官在數﹐初從第一品中﹐太和末革令﹐正第三品﹐北齊因之﹐掌獻納諫正及進禦之職。後周天官府置禦伯中大夫二人﹐天子出入則侍於左右﹐大祭祀盥洗則授巾。武帝攺禦伯爲納言﹐蓋侍中之職也。宣帝末﹐又別置侍中﹐爲加官。隋氏諱「忠」﹐攺爲納言﹐置二人﹐正第三品﹐掌陪從﹔煬帝十二年﹐攺納言爲侍內。皇朝初爲納言﹐武徳四年攺爲侍中。初﹐秦﹑漢置侍中曹﹐無臺省之名﹐自晉始有門下省。歷宋﹑齊﹑梁﹑陳﹑後魏﹑北齊﹑隋﹑國初皆曰門下省。龍朔二年攺爲東臺左相﹐咸亨元年復舊。光宅元年攺爲鸞臺納言﹐神龍元年復舊。開元年攺爲黃門監﹔五年復舊﹐曰門下省侍中。﹞侍中之職﹐掌出納帝命﹐緝熙皇極﹐總典吏職﹐贊相禮儀﹐以和萬邦﹐以弼庶務﹐所謂佐天子而統大政者也。凡軍國之務﹐與中書令參而總焉﹐坐而論之﹐舉而行之﹔此其大較也。凡下之通於上﹐其制有六﹕一曰奏抄﹐﹝謂祭祀﹐支度國用﹐授六品已下官﹐斷流已上罪及除﹑免﹑官當者﹐並爲奏抄。﹞二曰奏彈﹐﹝謂禦史糸劾百司不法之事。﹞三曰露布﹐﹝謂諸軍破賊﹐申尙書兵部而聞奏焉。﹞四曰議﹐﹝謂朝之疑事﹐下公卿議﹐理有異同﹐奏而裁之。﹞五曰表﹐六曰狀﹔﹝蔡邕《獨斷》﹕「凡羣臣上書通於天子者四品﹕一曰章奏﹐二曰奏﹐三曰表﹐四曰駁議。章者﹐稱『稽首上以聞』﹐謝恩﹑陳事﹐詣闕通者也。奏者﹐上言『稽首言』﹐下言『稽首以聞』﹐其中有所請﹔若罪法劾案公府送禦史臺﹐卿﹑校送謁者臺通者也。表者﹐上言『臣某言』﹐下言『臣某誠惶誠恐﹐頓首頓首﹐死罪死罪』﹐左方下附曰『某官某甲上』﹐以詣尙書通者也。公卿﹑校尉﹑諸將不言姓﹐大夫以下皆言姓。報章曰『聞』﹐報奏曰『可』﹐其表文尙書報所由云『已奏如書』。凡章﹑表以啟封﹐其言密事得皂囊。其有疑事﹐公卿百官會議而執異意者曰駁議﹐曰『某主甲議以爲如是』﹐下言『愚戇議異』﹔其合於上意者﹐文報曰『某官某甲議可』。漢承秦法﹐羣臣上書皆言『昧死言』﹐王莽慕古﹐攺『昧死』曰『稽首』﹐光武因而不攺。」章表制度﹐自漢已後﹐多相因循。《隋令》有奏抄﹑奏彈﹑露布等﹐皇朝因之。其駁議﹑表﹑狀等至今常行。其奏抄﹑露布侍中審﹐自余不審。﹞皆審署申覆而施行焉。﹝覆奏書可訖﹐畱門下省爲案。更寫一通﹐侍中注「制可」﹐印縫﹐署送尙書施行。﹞

凡法駕行幸﹐則負寶以從。﹝秦﹑漢初置侍中﹐主諸禦物﹐品秩亦卑。晉﹑魏已來﹐其任漸重。至隋﹐乃爲宰相之任。負寶之儀﹐因而不攺﹐抑非尊崇宰輔之意。﹞大朝會﹑大祭祀﹐則版奏中嚴外辦﹐以爲出入之節﹐輿駕還宮﹐則請解嚴﹐所以告禮成也。凡大祭祀﹐皇帝致齋﹐旣朝﹐則請就齋室﹔將奠﹐則奉玉及幣以進﹔盥手﹐則取以沃﹔洗爵﹐則酌水以奉﹔乃贊酌泛齊﹐進福酒以成其禮焉。若饗宗廟﹐則進瓚而贊酌郁灑以裸﹔旣裸﹐則贊酌醴齊﹔其餘如饗神只之禮。藉田﹐則奉耒以贊事。﹝《唐禮》﹕「廩犧令供耒﹐司農卿受之﹐以授侍中。」﹞

凡諸侯王及四夷之君長朝見﹐則承詔而勞問之﹔臨軒命使冊後及太子﹐則承詔以命之。﹝《唐禮》﹕「侍中前﹐承詔﹐降﹐宣詔曰﹕『冊某氏女爲後﹐命公等持節展禮』。」冊太子亦如之。﹞

凡制敕慰問外方之臣及徵召者﹐則監其封題。若發驛遣使﹐則給其傅符﹐以通天下之信。凡官爵廢置﹐刑政損益﹐皆授之於記事之官﹔旣書於策﹐則監其記注焉。凡文武職事六品已下﹐所司進擬﹐則量其階資﹐校其才用﹐以審定之﹐若擬職不當﹐隨其便屈﹐退而量焉。

黃門侍郎二人﹐正四品上。﹝《晉職官志》云「黃門侍郎﹐秦官也﹐無常員﹐掌侍從左右。漢因之﹐秩六百石。」《劉向誡子故書》曰「今若年少﹐得黃門侍郎﹐要處也。」應劭曰「黃門侍郎每日暮向靑瑣門拜﹐謂之『夕郎』。」初﹐秦又有給事黃門之職﹐漢因之。至後漢﹐並二官曰給事黃門侍郎﹐掌侍從左右﹐關通中外﹐諸王朝見則引王就坐。至獻帝時﹐與侍中各置六員﹐出入禁中﹐近侍帷幄﹐省尙書事﹔後又攺爲侍中侍郎﹐尋復舊﹐爲給事黃門侍郎。魏氏置四人。東晉桓溫奏省二人﹐後又復舊﹐所掌與侍中俱﹐置四人﹐管門下眾事﹐與散騎常侍並淸華﹐而代謂之黃散焉。《晉令》云「品第五﹐秩六百石﹐武冠﹐絳朝服。」宋氏因晉﹐而郊廟則一人執蓋﹐臨軒朝會則一人執麾。齊因晉﹑宋﹐又與侍中參典詔命﹐侍中呼爲「門下」﹐給事黃門侍郎呼爲「小門下」。梁氏增秩二千石﹐品第五﹐後班第十﹐與侍中同掌侍從左右﹐儐相威儀﹐盡規獻納﹐糸正違闕﹐監合嘗禦藥﹐封璽書﹔髙功者一人﹐與侍中祭酒對掌禁令。陳氏因粱。後魏給事黃門侍郎史闕其員﹐初﹐正第三品﹔太和末﹐正第四品上。北齊置六人﹐品依魏氏﹐所掌與侍中同。後周天官府置禦伯下大夫二人﹐武帝爲納言下大夫﹐掌貳納言上大夫之職。隋置四人﹐正第四品上﹔煬帝減二人﹐去「給事」之名﹐直曰黃門侍郎。隋氏用人益重﹐皇朝因之。龍朔二年攺爲東臺侍郎﹐咸亨元年復舊。光宅元年攺爲鸞臺侍郎﹐神龍元年復舊。﹞黃門侍郎掌貳侍中之職﹐凡政之弛張﹐事之與奪﹐皆參議焉。若大祭祀﹐則從升壇以陪禮﹔皇帝盥手﹐則奉巾以進﹔旣﹐則奠巾於篚﹐奉匏爵以贊獻。凡元正﹑冬至天子視朝﹐則以天下祥瑞奏聞。

給事中四人﹐正五品上。﹝《漢書百官表》云「給事中亦加官﹐所加或大夫﹑博士﹑議郎﹐皆秦制。」《漢儀注》﹕「諸給事中日上朝謁﹐平尙書奏事﹐分爲左﹑右﹐以有事殿中﹐故曰給事中。多名儒﹑國親爲之﹐掌左右顧問﹐位次中常侍。」後漢省其官。魏氏復置﹐或爲加官﹐或爲正員。晉氏無加官﹐亦無常員﹐隸散騎省﹐位次散騎常侍。《晉令》云「品第五﹐武冠﹐絳朝服。」宋﹑齊隸集書省﹐位次諸散騎下﹑奉朝請上。梁﹑陳秩六百石﹐品第七﹐與諸散騎常侍侍從左右﹐獻納得失﹐省諸奏聞。後魏史闕其員﹐初﹐從第三品上﹔太和末﹐從第六品上。北齊集書省置六十員﹐從第六品上。後周天官府置給事中士六十人﹐掌理六經及諸文志﹐給事於帝左右﹔其後﹐六官之外又別置給事中﹐曰四命。隋初於門下省置給事二十人﹐掌陪從朝直。煬帝名曰給事郎﹐減置四人﹐位次黃門侍郎下﹐從第五品﹐掌省讀奏案。皇朝又曰給事中。龍朔二年攺爲東臺舍人﹐咸亨元年復舊。﹞給事中掌侍奉左右﹐分判省事。凡百司奏抄﹐侍中審定﹐則先讀而署之﹐以駁正違失。凡制敕宣行﹐大事則稱揚徳澤﹐褒美功業﹐覆奏而請施行﹔小事則署而頒之。凡國之大獄﹐三司詳決﹐若刑名不當﹐輕重或失﹐則援法例退而裁之。凡發驛遣使﹐則審其事宜﹐與黃門侍郎給之﹔其緩者給傳﹔卽不應給﹐罷之。凡文武六品已下授職﹐所司奏擬﹐則校其仕歷深淺﹐功狀殿最﹐訪其徳行﹐量其才藝﹔若官非其人﹐理失其事﹐則白侍中而退量焉。﹝若文武進級至於三品﹑五品﹐則覆其入仕之階﹐考﹐會所由之狀而奏裁之。凡制敕文簿﹑授官甲歷﹐皆貯之於庫﹐監其檢覆﹐以出入焉。﹞其弘文館圖書繕寫﹑讎校﹐亦課而察之。凡天下冤滯未申及官吏刻害者﹐必聽其訟﹐與禦史及中書舍人同計其事宜而申理之。﹝每日令禦史一人其給事中﹑中書舍人受辭訟。若告言官人事書政者及抑屈者﹐奏聞﹔自外依常法。﹞

錄事四人﹐從七品上﹔﹝後魏門下省錄事從第八品。北齊門下錄事置四人﹐從第八品上。隋氏置六人﹐煬帝三年﹐加門下錄事爲正第八品。皇朝置五人。龍朔二年攺爲東臺主書﹑咸亨元年復舊。開元初﹐減置一人。﹞主事四人﹐從八品下﹔﹝晉置門下主事﹐歷宋﹑齊﹐品第八。梁﹑陳名爲門下主事令史。北齊門下主事令史八人﹐從第八品上。隋初﹐諸臺省並置主事令史﹔煬帝三年﹐直曰主事。舊《令》從九品上﹐開元二十四年﹐敕加入從八品下。﹞甲庫令史七人﹔﹝晉置門下令史﹐品第九。宋及梁﹑陳並同晉氏。後魏﹑北齊門下並有令史﹑書令史。自漢已來﹐令史皆有品秩﹐至隋開皇初﹐始降爲流外行署。﹞傳制八人。﹝《晉書》﹕「劉裕舉義兵襲徐州刺史桓修﹐令何無忌僞著傳詔服稱敕使﹐城中無敢動者。」又﹐齊受禪時﹐侍中謝フ在直﹑傳詔呼云「須侍中解印。」フ曰「齊當自有侍中。」乃朝服步出。梁﹑陳二代並有傳詔之職﹐用人猶重。天后攺爲傳制﹐掌送制敕。流外之中﹐最小吏也﹐分番上下﹐亦呼爲番官。﹞

左散騎常侍二人﹐從三品。﹝秦置散騎﹐又置中常侍。其散騎傍乘輿﹐專獻可替否﹔中常侍得出入禁中﹐常侍左右。漢因之﹐並用士人﹐無常員﹐皆加官﹐所加或列侯﹑將軍﹑卿大夫等。冠武冠﹐皆銀鐺附蟬爲文﹐貂尾爲飾﹐謂之貂蟬。後漢省散騎﹐而中常侍攺用宦者。魏黃初復置散騎﹐典中常侍合爲一﹐直曰散騎常侍﹐復用士人。晉置四人﹐典章表﹑韶命﹑優文﹑策文等﹐𨿽隸門下﹐別爲一省﹐潘嶽雲「寓直散騎之省」是也。又﹐領六散騎則有員外散騎常侍﹐無常員﹐魏末﹐散騎常侍有在員外者﹐因名焉。又有通直散騎常侍四人﹐晉太始十年﹐使二人與散騎常侍通員直﹐因名焉。又有散騎侍郎四人﹐魏與散騎常侍同置。自魏至晉﹐散騎常侍﹑侍郎與侍中﹑黃門侍郎其平章尙書奏事﹐江左乃罷之。又有員外散騎侍郎﹐無常員﹐晉武所置。又有通直散騎侍郎四人。東晉並中書入散騎省﹐故庚亮《讓中書箋》曰「方今並省﹐不宜多官。往以中書事並附散騎﹐此事宜也。方今喉舌之要則任在門下﹐章表詔命則取之散騎﹐殊無事復立中書也。」晉代此官選望甚重﹐時與黃門侍郎謂之黃散。《晉令》云「散騎常侍品第三﹐冠右貂﹑金蟬﹐絳朝服﹐佩水蒼玉。」宋置散騎常侍四人﹐亦以加官﹐久次者爲祭酒﹐領六散騎焉﹔又置集書省領之。齊因省祭酒之號。梁因之﹐而加秩中二千石﹐後班第十二﹔髙功一人爲祭酒﹐與散騎侍郎一人對掌禁令。自宋以來用人雜﹐故其官漸替。宋大明𨿽革選比侍中﹐而人終不見重。天監六年﹐詔曰「散騎常侍﹑員外敵騎常侍﹑通直散騎常侍爲淸望﹐宜革選﹐參舊例。」自是﹐散騎視侍中﹐通直視中丞﹐員外視黃門侍郎。陳氏因之。後魏集書省置散騎常侍﹐第二品﹔太和末﹐從三品﹐亦領六散騎。北齊置六人﹐餘同魏氏。後周散騎常侍爲加官。隋文帝門下省置散騎常侍四人﹐從第三品﹐掌陪從朝直﹔亦置六散騎。開皇六年﹐省員外散騎常侍﹐煬帝三年﹐又省散騎常侍﹑散騎侍郎。武徳初﹐散騎常侍加官。貞觀初﹐置散騎常侍二員﹐隸門下省﹔明慶二年﹐又置二員﹐隸中書省﹐始有左﹑右之號。並金蟬﹑珥貂﹐左散騎與侍中左貂﹔右散騎與中書令右貂﹐謂之八貂。龍朔二年攺爲左侍極﹐咸亨元年復舊。﹞左散騎常侍掌侍奉規諷﹐備顧問應對。

諫議大夫四人﹐正五品上。﹝《漢書百官表》云「秦諫大夫屬郎中令﹐無常員﹐多至數十人﹐掌論議。至武帝元狩五年﹐始因秦置之﹐秩比六百石。光武中興﹐諫議大夫置十三員。魏氏因之﹐史闕員﹑品。晉﹑宋﹑齊﹑梁﹑陳並省。至後魏始置之﹐正第四品。北齊集書省置諫議大夫七人﹐從第四品下。後周地官府置保氏下大夫一人﹐掌規諫於天子﹐蓋其任也。隋氏門下省置諫議大夫七人﹐從第四品下。皇朝置四人。龍朔二年攺爲正諫大夫﹐神龍元年復舊。﹞諫議大夫掌侍從贊相﹐規諫諷諭。風諫有五﹕一曰諷諫﹐﹝風之以言﹐謂之諷諫。孔子曰「諫有五﹐吾從風。」《白虎通》曰「人懷五常之性﹐故有五諫也。」﹞二曰順諫﹐﹝謂其所不可﹐不敢逆而諫之﹐則順其君之所欲﹐以微動之﹐若優旃之比。﹞三曰規諫﹐﹝謂陳其規而正其事。﹞四曰致諫﹐﹝謂致物以明其意。﹞五曰直諫。﹝謂直言君之過失﹐必不得已然後爲之者。﹞

左補闕二人﹐從七品上﹔﹝皇朝所置。言國家有過闕而補正之﹐故以名官焉。《詩》云「衮職有闕﹐仲山甫補之。」蓋取此義。後漢伏湛出入禁闈﹐拾遺補闕。《魏志》﹕「文帝敕侍臣曰﹕『公卿等宜拾朕之遺﹐補朕之缺。』」《晉武帝詔》曰「公卿等宜補闕拾遺﹐獻可替否。」晉職官志﹕「禦登殿﹐侍中居左﹐散騎常侍居右﹐備切問近封﹐拾遺補闕。」後魏孝文帝命李衝補闕左右。垂拱中﹐因其義而創立四員﹐左﹑右各二焉。天授初﹐左﹑右各加三員﹐通前爲十員。神龍初﹐依舊各置二人。其才可則登﹐不拘階敍。又置內供奉﹐無員數﹐才職相當﹐不待闕而授﹐其資望亦與正官同﹐錄俸等並全給。右補闕亦同。﹞左拾遺二人﹐從八品上。﹝皇朝所置。言國家有遺事﹐拾而論之﹐故以名官焉。《史記》﹕「汲黯曰﹕『臣願爲中郎置長﹐出入禁闥﹐補過拾遺。』」《漢書》﹕「元帝初立﹐給事中劉向﹑侍中金敞拾遺於左右。」後漢張衡爲侍中﹐恆居帷幄﹐從容諷議﹐拾遺左右。後魏初﹐置內侍長﹐主拾遺應封﹐若今之侍中﹑散騎。又﹐孝文帝命侍中丘惟拾遺左右。垂拱中﹐因其義而創立四員﹐左﹑右各二焉。天授初﹐左﹑右各加三員﹐通前爲十員。神龍初﹐依舊各置二員。才可則登﹐不拘階敍。亦置內供奉﹐無員數﹐資望﹑俸祿並如正官。右拾遺亦同也。﹞左補闕﹑拾遺掌供奉諷諫﹐扈從乘輿。凡發令奉事有不便於時﹐不合於道﹐大則廷議﹐小則上封。若賢良之遺滯於下﹐忠孝之不聞於上﹐則條其事狀而薦言之。

起居郎二人﹐從六品上﹔﹝起居郎因起居注以爲名。起居注者﹐記錄人君動止之事。《春秋傳》曰「君舉必書。」《禮》云「動則左史書之﹐言則右史書之。」又曰「左史記事﹐右史記言﹐言爲《尙書》﹐事爲《春秋》。」皆其事也。宋衷《世本》云「沮誦﹑倉頡爲黃帝左﹑右史。」《周書》﹕「穆工時有左史戎夫﹐書前代存亡之誡。」諸侯之國亦立之。晉武帝時得汲冢書﹐有《穆天子傳》﹐體制與當時起居注正同﹐蓋周左﹑右史之所錄也。漢武有《禁中起居注》﹐後漢明徳皇后撰《明帝起居注》﹐然則漢時起居注似在宮中﹐爲女史之職。魏﹑晉已來﹐皆中書著作兼修國史。元康二年﹐著作隸入祕書﹐別名著作省﹐歷宋﹑齊﹑梁﹑陳皆掌國史。後魏及北齊集書省領起居注﹐令史之職從第七品上。後周春官府置外史﹐掌書王言及動作﹐以爲國志﹐卽其任也﹔又有著作二人﹐掌綴國綠﹐蓋起居﹑著作自此分也。隋省內史舍人四員﹐始置起居舍人二員。皇朝因之。貞觀二年省起居舍人﹐移其職於門下﹐置起居郎二員。明慶中﹐又置起居舍人﹐始與起居郎分在左﹑右。龍朔二年攺爲左史﹐咸亨元年復故。天授元年又攺爲左史﹐神龍元年復故。﹞令史三人。﹝先置楷書手﹐今攺爲令史。﹞起居郎掌錄天子之動作法度﹐以修記事之史。凡記事之制﹐以事系日﹐以日系月﹐以月系時﹐以時系年。必時書其朔日甲乙以紀歷數﹐典禮文物以考制度﹐遷拜旌賞以勸善﹐誅伐黜免以懲惡。季終則授之於國史焉。﹝漢獻帝及西晉已後諸帝皆有起居注﹐皆史官所綠。自隋置爲職員﹐列爲侍臣﹐專掌其事﹐每季爲捲﹐送付史官。﹞

典儀二人﹐從九品下﹔﹝周禮秋官有司儀上士八人﹑中士十有六人﹐蓋皆典儀之任也。《齊職儀》云「東宮殿中將軍屬官有導客局﹐置典儀錄事一人﹐掌朝會之事。」史闕其品秩。梁有典儀之職﹐未詳何曹之官﹐掌唱警﹑唱奏之事﹐朱服﹑武冠。陳亦有之。後魏置典儀監﹐從第五品﹐史闕其員及所掌。皇朝置典儀二人﹐隸門下省。初﹐用人皆輕。至貞觀初﹐李義府爲之﹐是後常用士人。領贊者﹐以知贊唱之節。﹞贊者十二人。﹝隋太常寺有贊者十六人﹐鴻臚寺有贊者十二人﹐皇朝因置之﹐隸門下省。掌贊唱﹐爲行事之節。分番上下﹐亦謂之番官。﹞

典儀掌殿上贊唱之節及設殿庭版位之次。﹝若元正﹑冬至大朝會﹐王公升殿﹐旣坐﹐酒至而起﹐皆傳贊唱而爲之節也。﹞凡國有大禮﹐侍中行事﹐及進中嚴外辦之版﹐皆贊相焉。

城門郎四人﹐從六品上﹔﹝《周禮》地官有司門下大夫二人﹑上士四人﹐蓋城門郎之任也。初﹐漢置城門校尉員一人﹐秩二千石﹐掌城門屯兵﹔有司馬及丞各一人﹐十二城門候各一人﹐出從緹騎百二十人﹐蓋兼監門將軍之職。魏因之。晉氏品第四﹐秩二千石﹐銀章﹑靑綬﹐絳朝服﹐武冠﹐佩水蒼玉。元帝省之。宋﹑齊俱以衛尉掌宮城屯兵及管鑰之事。梁﹑陳二代依秦﹑漢﹐以光祿卿掌宮殿門戶﹐亦無城門之職。後魏置城門校尉﹐第三品下﹔太和末﹐第四品上。北齊衛尉寺統城門寺﹐置城門校尉二人﹐第四品上﹐掌宮殿﹑城門並諸倉庫管鑰之事。後周地官府置宮門中士一人﹑下士一人﹐掌皇城五門之禁令﹔又置城門中士一人﹑下士一人﹐掌皇城十二門之禁令﹐蓋並其任也。隋氏門下省統城門局校尉二人﹐從第四品下。煬帝三年﹐又隸殿內省﹔十二年﹐又減一人﹐降爲正第五品。後又攺校尉爲城門郎﹐置四人﹐從第六品﹐又隸門下省。皇朝因之。﹞門僕八百人。﹝按﹕晉光祿勛左中郎將有崇禮等門僕各二人﹐隋有太廟﹑郊社門僕。皇朝城門郎置門僕﹐分番上下﹐掌送管鑰。﹞城門郎掌京城﹑皇城﹑宮殿諸門開闔之節﹐奉其管鑰而出納之。﹝明徳等門爲京城門﹐朱雀等門爲皇城門﹐承天等門爲宮城門﹐嘉徳等門爲宮門﹐太極等門爲殿門﹐通內等門並同上合門。東都諸門準此。﹞開則先外而後內﹐闔則先內而後外﹐所以重中禁﹐尊皇居也。候其晨昏擊鼓之節而啟閉之。﹝承天門擊曉鼓﹐聽擊鐘後一刻﹐鼓聲絕﹐皇城門開﹔第一冬冬聲絕﹐宮城門及左右延明﹑乾化門開﹔第二冬冬聲絕﹐宮殿門開。夜第一冬冬聲絕﹐宮殿門閉﹔第二冬冬聲絕﹐宮城門閉及左右延明門﹑皇城門閉。其京城門開閉與皇城門同刻。承天門擊鼓﹐皆聽漏刻契至乃擎﹔待漏刻所牌到﹐鼓聲乃絕。﹞凡皇城﹑宮城闔門之鑰﹐先酉而出﹐後戌而入﹔開門之鑰﹐後醜而出﹐夜盡而入。﹝宮城﹑皇城鑰匙﹐每日入前五刻出閉門﹐一更二點進入﹔五更一點出開門。夜漏盡﹐第二冬冬後二刻而進入。﹞京城闔門之鑰﹐後申而出﹐先子而入﹔開門之鑰﹐後子而出﹐先卯而入。﹝京城門鑰匙於東廊下貯納﹐每去日入前十四刻出閉門﹐二更一點入﹔四更一點出開門﹐夜漏盡﹐第二冬冬後十刻入。﹞若非其時而有命啟閉﹐則詣合覆奏奉旨﹑合符而開闔之。﹝殿門及城門若有敕夜開。受敕人具錄須開之門﹐宣送中書門下。其牙內諸門﹐城門郎與見直監門將軍﹑郎將各一人俱諧合門覆奏﹐禦注「聽」﹐卽請合符門鑰﹐對勘符﹐然後開之。凡車駕巡幸﹐所詣之所﹐計其應啟閉者﹐先發而請其管鑰﹐及至﹐郎開闔如京城之制。﹞

符寶郎四人﹐從六品上﹔﹝《周禮》地官有掌節﹐春官又有典瑞﹐並其任也。自漢以來﹐惟旌節稱節﹐餘皆號符焉。寶卽璽也。秦爲符璽令﹐《史記》云「始皇出遊會稽﹐丞相李斯﹑中車府令趙髙從﹐髙兼行符璽令事」是也。漢因秦﹐置符節令﹑丞﹐屬少府。《漢宮》云「秩四百石。」漢書云「昭帝幼沖﹐霍光秉政。殿中夜驚﹐光召符璽郎取璽﹐郎不與﹐光奢之﹐郎按劍曰﹕『臣頭可得﹐璽不可得。』光壯之﹐增秩二等。」後漢則別爲一臺﹐亦屬少府﹐置符節令一人爲臺率﹐主符節事﹐凡遣使掌授節﹐領尙符璽郎中四人。兩漢皆傳秦六璽及傳國璽。魏符節令位次禦史中丞。晉武帝太始元年﹐省並蘭臺﹐置符節禦史。宋因之。齊置主璽令史於蘭臺﹐以持書侍禦史領之。梁﹑陳禦史臺並置符節令史。後魏禦史臺置符節令﹐領符璽郎中。初﹐從第四品中﹔太和末﹐從第六品上。北齊禦史臺領符節署令一人﹐領符璽郎中四人。後周天官府置主璽下士四人﹐分掌神璽﹑傅國璽輿六璽之藏。隋初﹐門下省統六局﹐符璽局置監二人﹐正第六品上﹔直長四人﹐從第七品上。煬帝三年攺爲郎﹐從第六品。皇朝因隋﹐置符璽郎四人。天后更名符寶郎﹐受命及神璽等八璽文並彖爲「寶」字。神龍初復爲符璽郎。開元初又爲符寶郎﹐從璽文也。﹞主寶六人﹔﹝寶卽璽也。《周書》曰「湯放桀﹐大會諸侯﹐取天子之璽置天子之座。古者﹐印﹑璽二名尊卑共之﹐諸侯﹑大夫印亦稱璽﹐《春秋左傳》曰「季武子使季冶問﹐璽書追而與之。」是也。主寶掌之﹐分番上下﹐亦謂之番官。﹞主符三十人﹔﹝漢文帝初﹐與郡守爲竹使符第一至第五﹐以代周之鎭圭﹔微兵爲銅獸符第一至第五﹐以代周之牙璋。各分半﹐右畱京師﹐左以與之﹐皆符合爲信。六國時﹐魏公子無忌竊兵符﹐矯命殺晉鄙﹐則六國亦有之。後漢太守﹑都尉初除﹐與璽書﹔及發兵﹐亦與璽書﹐或與韶書﹐姦僞刻造﹐無由檢知。至順帝﹐以此制煩擾﹐但召符節令發銅獸﹑竹使符耳。歷魏﹑晉﹑宋﹑梁﹑練皆用之。後魏有傳符﹐歷北齊﹑隋皆用之。武徳初爲銀菟符﹐後攺爲魚符﹐又有傳符﹐主符掌之。分番上下﹐亦謂之番官。﹞主節十八人。﹝主節掌守幡節。並分番上下﹐亦謂之番官。﹞符寶郎掌天子之八寶及國之符節﹐辧其所用﹐有事則請於內﹐旣事則奉而藏之。八寶﹕一曰神寶﹐所以承百王﹐鎭萬國﹔二曰受命賓﹐所以修封禪﹐禮神﹔﹝徐令言《玉璽記》曰「玉璽者﹐傳國璽也﹐秦始皇取藍田玉刻而爲之。其書李斯所制﹐面文曰﹕『受命於天﹐旣壽永昌。』璽上隱起爲盤龍文﹐文曰﹕『受天之命﹐皇帝壽昌。』方四寸﹐紐五龍盤。秦滅傳漢﹐歷王莽﹐爲元後投之於地﹐這一角缺。莽滅﹐校尉公賓就收璽綬﹐詣更始於宛。更始敗﹐以璽上劉盆子。盆子降﹐面縛上璽綬光武。光武祠於髙廟﹐受傳國璽。至靈帝崩﹐少帶失位﹐掌璽者投於井中﹐爲孫堅所得﹐袁術拘其妻而奪之。術死﹐荊州刺史徐ギ得璽﹐還許上之。漢滅傅魏。至晉懷帝﹐璽沒於劉聰。聰死﹐劉曜得之﹐又傳於石勒﹑石季龍﹑冉閔。石季龍摩其隱起之文﹐又刻其傳馬文﹐曰﹕『天命石氏。』後冉閔敗﹐其將蔣干求救於晉﹐遂以璽送建業﹐永和八年也。歷東晉﹑宋﹑齊﹑梁﹐侯景竊位﹐爲景所得。景敗﹐爲將侯子監盜璽走江東﹐懼追兵至﹐投諸佛寺﹐爲棲霞寺僧永得之。陳永定三年﹐僧永死﹐弟子普智奉獻。陳亡﹐璽傳於隋。」又《晉陽秋》云「晉孝武十九年﹐雍州刺史郗恢於慕容永處得璽﹐乃送建業。其璽方六寸﹐厚一寸七分﹐髙四寸六分﹐蟠龍隱起﹐文字巧妙﹐一與傳國璽同﹐但形制髙大﹐玉色不逮耳。」自晉至梁﹐相傳謂之鎭璽。及侯景敗﹐侍中趙思齊接以渡江﹐兗州刺史郭元建得之﹐以送於齊文宣。齊亡入周﹐周傳於隋。隋文帝初亦謂之爲傳國璽﹐開皇二年攺爲受命璽。至開皇九年平江南﹐得眞傳國璽﹐乃攺前所得大者名神璽﹐至大業初﹐著之於《令》。隋末﹐又沒於宇文化及﹑寶建徳。武徳四年﹐克平東夏﹐建徳右僕射裴矩奉傳國璽及神璽﹑六璽以獻。﹞三曰皇帝行寶﹐答疏於王公則用之﹔四曰皇帝之寶﹐勞來勛賢則用之﹔五曰皇帝信寶﹐徵召臣下則用之﹔六曰天子行寶﹐答四夷書則用之﹔七曰天子之寶﹐慰撫蠻夷則用之﹔八曰天子信寶﹐發蕃國兵則用之。﹝衛宏《漢舊儀》曰「天子有六璽﹐皆白玉螭獸紐﹐文曰﹕皇帝行璽﹐皇帝之璽﹐皇帝信璽﹐天子行璽﹐天子之璽﹐天子信璽。」虞喜《志林》曰「所封事異﹐故文字不同。」《漢儀》又云「以皇帝行璽爲凡雜﹐以皇帝之璽賜諸侯王書﹐以皇帝信璽發兵﹐其徵大臣以天子行璽﹐外國事以天子之璽﹐鬼神事以天子信璽。皆以武都紫泥封﹐靑布囊白素裹﹐兩端縫﹐尺一版﹐中約署。有事及發外國兵用天子信璽﹐封拜外國及徵召用天子行璽﹐賜匈奴單於﹑外國王書用天子之璽﹐諸下竹使符徵召大事行州﹑郡﹑國者用皇帝信璽﹐諸下銅獸符發郡﹑國兵用皇帝之璽封拜王公以下遣使就授皆用皇帝行璽。若車駕行幸﹐次直侍中佩信璽﹑行璽以從。」天子之信﹐古曰璽﹐今曰寶﹐其用以玉﹐其封以泥﹔皇后及太子之信曰寶﹐其用以金也。﹞凡大朝會﹐則捧寶以進於禦座﹔車駕行幸﹐則奉寶以從於黃鉞之內。﹝今元正朝會則進神寶及受命寶﹔若行幸﹐則合八寶爲五舉﹐函錄封盛以從。﹞

凡國有大事則出納符節﹐辧其左右之異﹐藏其左而班其右﹐以合中外之契焉。一曰銅魚符﹐所以起軍旅﹐易守長﹔﹝兩京畱守﹐若諸州﹑諸軍﹑折衝府﹑諸處捉兵鎭守之所及宮總監﹐皆給銅魚符。﹞二曰傳符﹐所以給郵驛﹐通制命﹔﹝兩京畱守及諸州﹑若行軍所﹐並給傳符。諸應給魚符及傳符者﹐皆長官執。其長官若被告謀反大逆﹐其魚符付以次審﹐無次官心受告之司。﹞三曰隨身魚符﹐所以明貴賤﹐應徵召﹔﹝親王及二品已上散官﹑京官文武職事五品已上﹑都督﹑刺史﹑大都督府長史司馬﹑諸都護副都護並給隨身魚符。﹞四曰木契﹐所以重鎭守﹐愼出納﹔﹝車駕巡幸﹐皇太子監國﹐有兵馬受處分者爲木契。若王公以下﹑兩京畱守及諸州有兵馬受處分﹐並行軍所及領兵五百人以上﹑馬五百疋以上徵討﹐亦各給木契。其在內在外及行用法式並準魚符。﹞五曰旌篩﹐﹝周禮掌節職曰「凡邦國之使節﹐山國用獸節﹐土國用人節﹐澤國用龍節﹐皆金也。」又云「道路用旌節。」《注》云「今漢使所擁是也。」《漢書》曰「戾太子遭巫蠱事﹐懼不自明﹐取使節發兵﹐與丞相劉屈犛戰。初漢節純赤﹐以太子持赤節﹐故更爲黃旄﹐加以相別。」「蘇武在匈奴﹐執漢節毛落。」並其事也。﹞所以委良能﹐假賞罰。魚符之制﹐王畿之內﹐左三右一﹔王畿之外﹐左五右一。﹝左者在內﹐右者在外﹐行用之日﹐從第一爲首﹐後事須用﹐以次發之﹐周而復始。﹞大事兼敕書﹐﹝替代畱守軍將及軍發後更添兵馬﹐新授都督﹑刺史及攺替﹑追喚別使﹐若禁推﹑請假敕許及別敕解任者﹐皆須得敕書。﹞小事但降符函封﹐遣使合而行之。﹝應用魚符行下者﹐尙書省綠敕牒﹐門下省奏請﹐仍預遣官典就門下對封﹐封內連寫敕符﹐與左魚同函封﹐上用門下省印。若追右符﹔函盛封印亦準此。﹞傳符之制﹐太子監國曰雙龍之符﹐左﹑右各十﹔京都畱守曰麟符﹐左二十﹐其右一十有九﹔東方曰靑龍之符﹐西方曰騶虞之符﹐南方曰朱雀之符﹐北方曰玄武之符﹐左四﹑右三。﹝左者進內﹐右者付外應執符人。其兩京畱守符並進內﹔若車駕巡幸﹐畱右符付畱守人。﹞隨身魚符之制﹐左二右一﹐太子以玉﹐親王以金﹐庶官以銅﹐﹝隨身魚符皆題云「某位姓名」。其官只有一員者﹐不須著姓名﹔卽官名其曹司同者﹐𨿽一員﹐亦著姓名。隨身者﹐仍著姓名﹐並以袋盛。其袋三品已上飾以金﹐五品已上飾以銀。六品已下守五品已上者不佩魚。若在家非時及出使﹐別敕召檢校﹐並領兵在外﹐不別給符契。若須回攺處分者﹐勘符同﹐然後承用。﹞佩以爲飾。刻姓名者﹐去官而納焉﹔不刻者﹐傳而佩之。﹝若傳佩魚﹐皆須遞相付﹐十日之內申報禮部。﹞木契之制﹐太子監國﹐則王畿之內左﹑右各三﹐王畿之外左﹑右各五﹔庶官鎭守﹐則左﹑右各十。旌節之制﹐命大將帥及遣使於四方﹐則請而假之﹐旌以專賞﹐節以專殺。

弘文館學士﹐無員數﹔﹝後漢有東觀﹐魏有崇文館﹐宋元嘉有玄﹑史兩館﹐宋太始至齊永明有總明館﹐染有士林館﹐北齊有文林館﹐後周有崇文館﹐或典校理﹐或司撰著﹐或兼訓生徒﹐若今弘文館之任也。武徳初﹐置修文館﹔武徳末﹐攺爲弘文館。神龍元年﹐避孝敬皇帝諱﹐攺爲昭文。神龍二年又攺爲修文﹐景云二年攺爲昭文。開元七年又攺爲弘文﹐隸門下省。自武徳﹑貞觀已來﹐皆妙簡賢良爲學士。故事﹕五品已上﹐稱爲學士﹔六品已下﹐爲直學士。又有文學直館﹐並所置學士﹐並無員數﹐皆以他官兼之。儀鳳中﹐以館中多圖籍﹐置詳正學士校理。自垂拱已來﹐多大臣兼領。館中有四部書。貞觀初﹐褚亮檢校館務﹐學士號爲館主﹐因爲故事。其後有張太素﹐劉之﹑範履冰﹐並特敕相次爲館它焉。常令給事中一人判館事。﹞學生三十人﹔﹝補弘文﹐崇文學生例﹕皇宗緦麻已上親﹐皇太后﹑皇后大功已上親﹐散官一品﹑中書門下三品﹑同中書門下平章事﹑六尙書﹑功臣身食實封者﹐京官職事正三品﹑供奉官三品子孫﹐京官職事從三品﹑中書黃門侍郎子﹐並聽預簡﹐選性識聰敏者充。貞觀元年﹐敕見任京官文武職事五品已上子有性愛學書及有書性者﹐聽於館內學書﹐其法書內出。其年有二十四人入館﹐敕虞世南﹑歐陽詢教示楷法。黃門侍郎王奏﹕「學生學書之暇﹐請置博士﹐兼肄業焉。」敕太學助教侯孝遵授其經典﹐著作郎許敞宗授以《史》《漢》。二年﹐又奏請爲學生置講經博士﹐考試經業﹐準式貢舉﹐兼學法書。﹞校書郎二人﹐從九品上﹔﹝本置名讎校﹐掌校典籍。開元七年罷讎校﹐置校書四人﹔二十三年﹐減二人。﹞典書二人﹔﹝館中有經﹑史﹑子﹑集四部之書﹐使典之也。其職同流外﹐八考入流。﹞拓書手三人﹔﹝貞觀二十三年置。龍朔三年﹐館內法書九百四十九卷並裝進﹐其拓書停。神龍元年又置。﹞筆匠三人﹔﹝貞觀二十三年置。﹞熟紙裝潢匠九人。﹝貞觀二十三年置。﹞弘文館學士掌詳正圖籍﹐授教生徒。凡朝廷有制度沿革﹐禮儀輕重﹐得參議焉。校書郎掌校理典籍﹐刊正錯謬。其學生教授考試﹐如國子之制。﹝禮部試崇文﹑弘文生舉例﹕習經一大經﹑一小箱﹔史習史記﹐漢書﹐後漢書。三國誌﹐各自爲業﹐及試時務策五條。經﹑史皆讀文精熟﹐言音典正﹔策試十道﹐取粗解注義﹐經通六﹐史通三﹔其時務策須識文體﹐不失問目意﹐試五得三。皆兼帖孝經﹑論語共十條﹐通六者爲第。﹞

●卷九中書省集賢院史館匭使

中書省

中書令二人中書侍郎二人中書舍人六人主書四人主事四人令史二十五人書令史五十人傳制十人亭長十八人掌固二十四人修補制敕匠五十人掌函掌案各二十人

右散騎常侍二人

右補闕二人右拾遺二人起居舍人二人通事舍人十六人

集賢殿書院

學士直學士侍講學士修撰官校理官中使一人孔目官一人知書官八人書直及寫禦書一百人拓書手六人畫直八人裝書直十四人二造筆直四人典四人

史館

史官亭長二人掌固六人熟紙匠六人

匭使院

知匭使一人判官一人典二人

中書令二人﹐正三品。﹝《周官》﹕「內史掌王之八柄﹐掌書王命。」蓋中書之任也。漢中書謁者令﹑丞屬少府。自武帝遊宴後庭﹐故用宦者。司馬遷被腐刑之後爲中書令﹐卽其任也。不言「謁者」﹐省文也。宣帝時任中尙書官弘恭﹑石顯﹐皆宦者﹐恭爲令﹐願爲僕射。元帝卽位﹐恭死﹐願代爲中書令。元帝以中人無外黨﹐遂委以政事﹐事無大小﹐皆因決白﹑貴幸傾朝﹐公卿已下畏之﹐重足一迹。成帝攺中書謁者令曰中謁者令﹐罷中書宦官﹐更以士人爲之。《漢舊儀》云「領贊尙書出入奏事﹐秩千石。」後漢省。獻帝時﹐魏武爲魏王﹐置祕書令﹐典尙書奏事﹐此又中書之任也。魏黃初﹐攺祕書令典尙書奏事爲中書令﹐又置監與令各一人﹐秩並千石﹐以祕書左丞劉放爲中書監﹐右丞孫資爲中書令﹐二人用事﹐權自此重矣。魏制監右於令﹐故孟康自中書令遷中書監﹐時以爲美也。魏中書典尙書奏事﹐若密詔下州郡及邊將﹐則不由尙書。晉氏監﹑令並第三品﹐秩千石﹐銅印﹑墨綬﹐進賢兩梁冠﹐絳朝服﹐佩水蒼玉﹐軺車。監﹑令掌贊詔命﹐記會時事﹐典作文書。舊尙書並掌詔奏﹐旣有中書官﹐而詔悉由中書也。故荀勗從中書監爲尙書令﹐人賀之﹐乃發恚曰「奪我鳳皇池﹐何賀之有﹖」東晉朝更重其職﹐多以諸公領之。中興之後﹐以中書之任並入散騎省﹐後復置之。宋﹑齊置監﹑令﹐品秩並同晉氏。梁監增秩至中二千石﹐令秩增二千石﹐監﹑令並增至二品﹔後定十八班﹐監班第十五﹐令班第十三信。陳氏監﹑令品秩依梁﹔中書分爲二十一局﹐各掌尙書諸曹﹐總國機要﹐而尙書惟聽受而已。後魏置監﹑令各一人。孝文初﹐定命中書監正第一品﹐中書令正第二品中﹔太和末﹐監從第二品﹐令正第三品。北齊依魏。後周依《周官》﹐春官府置內史中大夫二人﹐掌王言﹐蓋比中書監﹑令之任﹔後又增爲上大夫。隋氏攺中書省爲內史省﹐置內史省監﹑令各一人﹔尋廢監﹐置令二人﹐正第三品。文帝廢三公府寮﹐令中書令與侍中知政事﹐遂爲宰相之職。煬帝十二年﹐攺爲內書省﹐武徳初﹐爲內史省﹔三年﹐攺爲中書省。龍朔二年﹐攺省爲西臺﹐令爲右相﹔咸亨元年復舊。光宅二年﹐攺中書爲鳳閣﹐令爲內史﹔神龍元年復舊。開元元年攺爲紫微令﹐五年復舊。﹞中書令之職﹐掌軍國之政令﹐緝熙帝載﹐統和天人。入則告之﹐出則奉之﹐以釐萬邦﹐以度百揆﹐蓋以佐天子而執大政者也。凡王言之制有七﹕一曰冊書﹐﹝立後建嫡﹐封樹藩屏﹐寵命尊賢﹐臨軒備禮則用之。﹞二曰制書﹐﹝行大賞罰﹐授大官爵﹐釐年舊政﹐赦宥降虜則用之。﹞三曰慰勞制書﹐﹝褒贊賢能﹐勸勉勤勞則用之。﹞四曰發日敕﹐﹝謂禦畫發敕也。增減官員﹐廢置州縣﹐徵發兵馬﹐除免官爵﹐授六品已下官﹐處流已上罪﹐用庫物五百段﹑錢二百千﹑倉糧五百石﹑奴婢二十人﹑馬五十疋﹑牛五十頭﹑羊五百口已上則用之。﹞五曰敕旨﹐﹝謂百司承旨而馬程式﹐奏事請施行者。﹞六曰論事敕書﹐﹝慰諭公卿﹐誡約臣下則用之。﹞七曰敕牒。﹝隨事承旨﹐不易舊典則用之。﹞皆宣署申覆而施行焉。﹝《尙書》有典﹑謨﹑訓﹑誥﹑誓﹑命之書﹐皆帝王詔制記於簡策者也。蔡邕《獨斷》稱﹕「漢制﹐天子之書﹐一曰策書。二曰制書。三曰詔書﹐四曰戒敕。策者﹐以簡爲之﹐其制長三尺﹐短者半之﹐其次一長一短兩編﹐下附篆書﹐題年﹑月﹑曰﹑稱『皇帝曰』﹐以命諸侯王﹑三公。制書﹐帝者制度之命也﹐其文曰『制韶』﹐三公赦令﹑贖令之屬是﹔近道印付使﹐遠道皆璽封﹐尙書令卽準赦﹑贖令召三公詣朝堂受﹐制書司徒露布州郡。韶書有三品﹕其文曰『告某官某官如故事』﹐是爲詔書﹔羣臣有所奏請﹐尙書令奏下之﹐有『制詔﹐天子答之曰可』﹐以爲認書﹔羣臣有所表請﹐無尙書令奏『制曰』之字﹐則答曰『已奏如書﹐本官下所當至』﹐亦曰詔書。戒書﹑戒敕﹐刺史﹑太守及三邊營官被敕﹐文曰『有詔敕某官』﹐是爲戒敕。」自魏﹑晉已後因循﹐有冊書﹑詔﹑敕﹐總名曰詔。皇朝因隋不攺。天後天授元年﹐以避諱﹐攺詔爲制。今冊書用簡﹐制書﹑慰勞制書﹑發日敕用黃麻紙﹐敕旨﹑論事敕及敕牒用黃藤紙﹐其赦書頒下諸州用絹。﹞凡大祭祀羣神﹐則從升壇以相禮﹔享宗廟﹐則從升阼階﹔親徵纂嚴﹐則使戒敕百寮。冊命親賢﹐臨軒則使讀冊﹔若命之於朝﹐則宣而授之。凡冊太子﹐則授璽﹑綬。凡制詔宣傳﹐文章獻納﹐皆授之於記事之官。﹝武徳﹑貞觀故事﹐以尙書省左﹑右僕射各一人及侍中﹑中書令各二人爲知政事官。其時﹐以他官預議國政者﹐云「與宰相參議朝政」﹐或云「平章國計」﹐或云「專典機密」﹐或「參議政事」。貞襯十七年﹐李績爲太子詹事﹐特詔同知政事﹐始謂「同中書門下三品」。自是﹐僕射常帶此稱﹔自余非兩省長官預知政事者﹐皆以爲此爲名。永淳中﹐始詔郭正一﹑郭待舉﹑魏玄同等與中書門下同承受進止平章事。自天后已後﹐兩省長官及同中書門下三品並平章事焉宰相﹔其僕射不帶「同中書門下三品」者﹐但釐尙書省而已。總章二年﹐東臺侍郎張文瑾﹑西臺侍郎戴至徳等始以「同中書門下三品」著之入銜﹐自是相承至今。永淳二年﹐黃門侍郎劉齊賢知政事﹐稱「同中書門下平章事」﹔自後﹐兩省長官及他官執政未至侍中﹑中書令者﹐皆稱「同中書門下平章事」也。﹞

中書侍郎二人﹐正四品上。﹝按《環濟要略》﹕漢置中書﹐掌密詔﹐有令﹑僕﹑丞﹑郎。《漢舊儀》云「置中書領尙書事﹐掌匈奴營部一郎﹐民曹一郎﹐謁者一郎。」魏黃初﹐中書置監﹑令﹐又置通事郎﹐次黃門郎﹐卽中書侍郎在任也。《魏志》﹕「明帝詔舉中書郎﹐謂盧毓曰﹕『得人與否﹐在盧生耳。』」又﹕「司馬宣王辭王伯與﹐擢爲中書侍郎。」則其名起於魏氏。《晉令》﹕「中書侍郎四人﹐品第四﹐給五時朝服﹐進賢一梁冠。」晉氏每一郎入直西省﹐專掌詔艸﹐更直省五日﹔從駕﹐則正直從﹐次直守。東晉又攺爲通事郎﹐尋復舊。宋﹑齊並同晉氏。梁功髙者一人主直內事﹐秩千石﹐班第九。陳依梁。後魏置四人﹐初﹐正第四品上﹔太和末﹐從第四品上。北齊因之。後周依周官﹐春官府置小內史下大夫二人﹐蓋比中書侍郎之任也。隋初攺爲內史省侍郎﹐置四人﹐正第四品下﹔煬帝三年減二員﹐十二年攺爲內書侍郎。皇朝攺爲內史侍郎。武徳三年攺爲中書侍郎﹐龍朔﹑咸亨﹑光宅﹑神龍﹑開元並隨省攺復。﹞中書侍郎掌貳令之職﹐凡邦國之庶務﹐朝廷之大政﹐皆參議焉。凡監軒冊命大﹐令爲之使﹐則持冊書以授之。﹝若自內冊﹐則以冊書授使者。冊後則奉琮﹑璽及綬﹐冊太子則奉璽﹑綬﹐皆以授使者。﹞凡四夷來朝﹐臨軒則受其表疏﹐升於四階而奏之﹔若獻贄幣獘則受之﹐以授於所司。中書舍人六人﹐正五品上。﹝魏氏中書置通事一人﹐掌呈奏案章﹐《魏志》云「明帝時有通事劉泰」是也。髙貴鄕公正始中攺爲通事舍人﹐尋又攺爲通事侍郎﹐則猶兼侍郎之任也。《晉書百官志》云「晉初﹐中書舍人﹑通事各一人﹐至東晉合爲一職﹐謂之通事舍人﹐專掌呈奏。後復省之﹐而以侍郎兼其職。」《晉令》﹕「中書通事舍人品第七。絳朝服﹐武冠。」宋初又置通事舍人四人﹐品秩同晉氏﹐入直合內﹐出宣韶命﹐而侍郎之任輕矣。齊武永明初﹐中書通事舍人四人﹐各住一省﹐時謂之「四戶」﹐旣總重權﹐勢傾天下。會熒惑入太微﹐太史奏宜修祈禳之禮﹐太尉王儉謂帝曰「天文乖忤﹐此由四戶。」帝納之﹐不能攺也。梁氏秩四百石﹐品第八。梁用人殊重﹐簡以才能﹐不限資地﹐多以他官兼領﹐並入合內﹐專掌中書詔誥﹐猶兼呈奏之事。故裴子野以中書侍郎﹑鴻臚卿常兼中書通事舍人﹐別敕知詔誥。自魏﹑晉﹐韶誥皆中書令及中書侍郎掌之﹐至梁始舍人爲之﹔其後﹐除「通事」﹐直曰中書舍人。陳氏置五人﹐餘同梁氏。後魏第六品上﹐史闕其員。北齊置十人﹐品同魏氏﹐並掌詔誥。後周春官府置小史上士二人﹐比其任也。隋初攺曰內史舍人﹐置八人﹐專掌詔誥﹐正第六品上﹔開皇三年﹐加從第五品上。煬帝三年減置四人﹐十二年攺曰內書舍人。皇朝攺曰內史舍人。武徳三年攺曰中書舍人﹐龍朔﹑咸亨﹑光宅﹑神龍﹑開元並隨省攺復。﹞中書舍人掌侍奉進奏﹐參議表章。凡詔旨﹑制敕及璽書﹑冊命﹐皆按典故起艸進畫﹔旣下﹐則署而行之。其禁有四﹕一曰漏泄﹐二曰稽緩﹐三曰逢失﹐四曰忘誤﹐所以重王命也。制敕旣行﹐有誤則奏而攺正之。凡大朝會﹐諸方起居﹐則受其表狀而奏之﹔國有大事﹐若大克捷及大祥瑞﹐百寮表賀亦如之。凡冊命大臣於朝﹐則使持節讀冊命命之。凡將帥有功及有大賓客﹐皆使以勞問之。凡察天下冤滯﹐與給事中及禦史三司鞫其事。凡有司奏議﹐文武考課﹐皆預裁焉。﹝按﹕今中書舍人﹑給事中每年各一人監考內外官使。其中書舍人在省﹐以年深者爲合老﹐兼判本省雜事﹔一人專掌畫﹐謂之知制誥﹐得食政事之食﹔余但分署制敕。六人分押尙書六司﹐凡有章表皆商量﹐可否則與侍郎及令連署而進奏。其掌畫事繁﹐或以諸司官兼者﹐謂之兼制誥。﹞

主書四人﹐從七品上﹔﹝周官天官有司書中士四人﹐鄭注云「主計會之簿書。」掌邦國六典﹑八法﹑九職﹐蓋比主書之任也。王道秀《百官春秋》﹕「初﹐晉中書置主書﹐用武官﹐宋文帝攺用文吏。」齊氏中書置主書令史。梁氏不置。陳氏中書置主書十人﹐去仿史之名。後魏中書有主書令史八人﹐從第七品上。北齊十人﹐從八品上。天保中﹐文宣躬親政事﹐主書令史頗亦受委﹐並得奏事。文宣曾立看主書令史題署﹐嫌其遲﹐語云「但主書﹐何須復著『令史』二字也。」卽以去之。至武成河淸初﹐左丞劾其軋攺吏稱﹐皆云文宣口事物﹐尋屬新令初頒﹐遂去「令史」之字。文宣之代﹐𨿽曰委任﹐用人猶輕。至孝昭﹑武成﹐召引才學之士荀士遜﹑李徳林﹑樊孝廉爲之﹐頗曰淸舉﹐猶未有約然子弟屈爲此職。隋氏中書主書亦有「令史」字﹐置十人﹐正第九品上﹐用人益輕。煬帝三年攺減爲四人。皇朝因子﹐流外入流累轉爲之。﹞主事四人﹐從八品下﹔﹝魏氏所置。歷宋﹑齊﹐中書並置主事﹐品並第八。梁中書令史二人﹐品第八。陳氏及後魏﹑北齊並不置。隋初﹐諸臺省並置主事令史﹐皆正第九品上﹔煬帝三年﹐並去令史之名。前代用人皆輕﹐而隋氏雜用士人爲之﹐故顏ê楚文學名家爲內史主事﹔尋罷士人。皇朝並用流外入流累轉爲之。舊》令《從九品上﹐開元二十四年敕進入八品。﹞令史二十五人﹔書令史五十人。﹝魏置中書令史﹐呂第八。晉氏品第九﹐宋氏品第八。齊中書令史品第六。梁中書令史八人﹑書令史十二人﹐品皆第九。陳氏中書吏不置令史。後魏﹑北齊中書並有令史。自前代已來﹐令史皆有品秩﹐至隋開皇初始降爲流外行署。﹞

右散騎常侍二人﹐從三品。﹝故事已詳於左省。顯慶二年置﹐龍朔二年攺爲右侍極﹐咸亨元年復故。﹞右散騎常侍掌如左散騎常侍之職。

右補闕二人﹐從七品上﹔﹝廢置已詳門下省左補闕注。﹞右拾遺二人﹐從八品上。﹝已詳左拾遺注。﹞右補闕﹑拾遺掌如左補闕﹑拾遺之職。

起居舍人二人﹐從六品上。﹝起居舍人因起居注而名官焉。古者﹐人君言則右史書之﹐卽其任也。其設官沿革﹐起居郎注詳焉。隋煬帝三年﹐減內史舍人四員﹔置起居舍人二人﹐從第六品上﹐次內史舍人下﹐始以虞世南﹑蔡允恭爲之。皇朝因之。貞觀二年省﹐顯慶二年又置。龍朔二年攺爲右史﹐咸亨元年復故。天授元年又攺爲右史﹐神龍元年復故。﹞起居舍人掌修記言之史﹐錄天子之制誥徳音﹐如記事之制﹐以紀時政之損益。﹝自永徽已後﹐起居惟得對仗承旨﹐仗下之後﹐謀議皆不得預聞。長壽元年﹐文昌左丞姚知政事﹐以爲帝王謨訓﹐不可遂無紀述﹐若不宜自宰相﹐史官無從得書﹐遂表請仗下所言軍國政要﹐卽宰相一人專知撰錄﹐號爲「時政記」﹐每月送史館。自後因循﹐錄付兩省起居﹐使編錄焉。﹞季終﹐則授之於國史。

通事舍人十六人﹐從六品上。﹝通事舍人卽秦之謁者。《漢書百官表》云「謁者掌賓贊受事﹐員七十人﹐秩比六百石﹔有僕射﹐秩比千石。」《舊儀》云「謁者有缺﹐選郎中美須眉大音者補。」《後漢百官志》﹕「和帝時﹐陳郡何熙爲謁者僕射﹐贊拜殿中﹐音勛左右。」後漢有常侍謁者五人﹑謁者三十五人。二漢謁者臺並隸光祿勛。魏置謁者十人。晉武帝省僕射﹐以謁者並蘭臺。晉初﹐置舍人﹑通事務一人﹐隸中書。東晉令舍人﹑通事兼謁者之任﹐通事舍人之名﹐自此始也。宋武帝置謁者僕射﹐領謁者十八人。齊因之。梁置謁者十人﹐亦隸謁者臺。陳亦有之。俊魏謁者從第五品中。北齊謁者三十人﹐正第九品下。隋初罷謁者官﹐置通事舍人十六人﹐從六品上﹔開皇三年﹐增舊爲二十四員。又置謁者臺﹐攺通事舍人爲通事謁者﹔創置四方館於建國門外﹐隸鴻臚寺﹐以待四方使者。皇朝廢謁者臺﹐攺謁者爲通事舍人﹐隸四方館﹐屬中書省。﹞通事舍人掌朝見引納及辭謝者於殿庭通奏。﹝京官文武職事五品已上假﹑使﹐去皆奏辭﹐來皆奏見﹔其六品已下奉敕差使亦如之。外官五品已上假﹑使至京及經京過﹐若新授及駕行在三百里內過﹐並聽辭﹑見。﹞凡近臣入侍﹐文武就列﹔則引以進退﹐而告其拜起出入之節。凡四方通表﹐華夷納貢﹐皆受而進之。﹝若有大詔令﹐則承旨以宣示百僚。﹞凡軍旅之出﹐則受命慰勞而遣之﹔旣行﹐則每月存問將士之家﹐以視其疾苦﹔凱還﹐則郊迓之﹐皆復命。凡致仕之臣與邦之耋老﹐時巡問亦如之。

集賢殿書院﹕﹝開元十三年所置。漢﹑魏已來﹐其職具祕書省。梁武帝於文徳殿內列藏眾書。北齊有文林館學士﹐後周有麟趾殿學士﹐皆掌著述。隋平陳之役﹐寫書正﹑副二本﹐藏於宮中﹐其餘以實祕書外閣。煬帝於東都置觀文殿﹐東西廂貯書。自漢廷熹至今﹐皆祕書掌圖籍﹐而禁中之書時或有焉。及太宗在藩邸﹐有秦府學士十八人﹔其後﹐弘文館﹑崇文館皆有學士﹐則天時亦有珠英學士﹐皆其任也。今上卽位﹐大收羣書﹐以廣儒術。泊開元五年﹐於乾元殿東廊下寫四部書﹐以充內庫﹐仍令右散騎常侍褚無量﹑祕書監馬懷素總其事﹐置刊定官四人﹐以一人判事﹐其後因之。六年﹐駕幸東京﹔七年﹐於麗正殿安置﹐馬修書使。褚﹑馬旣卒﹐元行衝爲使﹐尋以張說代之。八年﹐置校理二十人。十二年﹐駕幸東都﹐於命婦院安置。十三年﹐召學士張說等宴於集仙殿﹐於是攺名集賢殿修書所爲集賢殿書院﹐五品已上爲學士﹐六品已下爲直學士﹐以說爲大學士﹐知院事。說累讓「大」字﹐詔許之。其後﹐更置修撰﹑校理官。又有待制官名﹐其來尙矣。漢朱買臣待韶公車。公車﹐衛尉之屬官﹐掌天下之上書。東方朔﹑劉向﹑王褒﹑賈捐之等待詔金馬門﹐宦署門也。今之待制﹐卽其事焉。﹞學士﹐﹝五品已上爲學士﹐每以宰相爲學士者知院事。初﹐張說爲中書令知院﹐制以右常侍徐堅副之﹐自爾常以近密官爲副﹐兼判院。﹞直學士﹐﹝六品已下馬直學士。並開元十三年置。﹞侍講學士﹐﹝開元初﹐褚無量﹑馬懷素侍講禁中﹐爲侍讀。其後﹐康子元等爲侍講學士。﹞修撰官﹐校理官﹐﹝同直學士﹐無常員﹐以佗官兼之。又有畱院官﹑檢討官﹐皆以學術﹐別敕畱之。﹞中使一人﹐﹝自乾元殿寫書﹐則直知出入﹑宣傳進奏﹐掌同宮禁。﹞孔目官一人﹐﹝開元五年置。﹞知書官八人﹐﹝開元阮五年置。漢劉歆總羣書而爲七略﹐凡三萬三千九十卷。遭王莽﹑董卓之亂﹐掃地皆盡。魏氏采掇遺亡﹐至晉﹐總括羣書﹐凡二萬九千九百四十五卷。惠﹑懷之後﹐靡有孑遣。東晉所存三千一十四卷。至宋﹐謝靈運造《四部目綠》﹐凡六萬四千五百八十二卷。其後﹐王儉復造目錄﹐凡萬五千七十四卷。齊王亮﹑謝フ《四部書目》﹐凡萬八千一十卷。齊末﹐兵火延燒﹐祕閣經籍煨燼。梁帝克平侯景﹐收公私經籍歸於江陵﹐凡七萬餘卷﹔周師入郢﹐咸自焚之。周武保定中﹐書盈萬卷﹐平齊所得﹐才至五千。隋祕書監牛弘請分遣使者搜訪異書﹐平陳之後﹐經籍漸備﹐凡三萬餘卷。煬帝寫五十副本﹐分爲三品。大唐平王充﹐收其圖書﹐沂河西上﹐多有漂沒﹐存者猶八萬餘卷﹐自是圖籍在祕書。今祕書﹑弘文﹑史館﹑司經﹑崇文皆有之﹔集賢所寫﹐皆禦本也。書有四部﹕一曰甲﹐爲經﹔二曰乙﹐爲史﹔三曰景﹐爲子﹔四曰丁﹐爲集。故分爲四庫﹐每庫二人﹐知寫書﹑出納﹑名目﹑次序﹐以備檢討焉。四庫之書﹐兩京各二本﹐共二萬五千九百六十卷﹐皆以益州麻紙寫。其經庫書鈿白牙軸﹑黃帶﹑紅牙簽﹐史庫書鈿靑牙軸﹑縹帶﹑綠牙簽﹐子庫書雕紫檀軸﹑紫帶﹑碧牙簽﹐集庫書綠牙軸﹑朱帶﹑白牙簽﹐以爲分別。﹞書直及寫禦書一百人﹐﹝開元五年十二月﹐敕於祕書省﹑昭文館兼廣召諸色能書者充﹐皆親經禦簡。後又取前資﹑常選﹑三衛﹑散官五品已上子孫﹐各有年限﹐依資甄敍。至十九年﹐敕有官爲直院也。﹞拓書手六人﹐﹝乾元殿初置二人﹐開元十四年奏加至六人。取人及有官同直院。﹞畫直八人﹐﹝開元七年敕﹐緣修雜圖﹐訪取二人。八年﹐又加六人。十九年﹐院奏定爲直院。﹞裝書直十四人﹐﹝開元六年置八人﹐七年更加十人﹐十九年八月減四人。﹞造筆直四人﹐﹝開元六年置。﹞典四人。﹝開元五年置二人﹐九年加二天。﹞集賢院學士掌刊緝古今之經籍﹐以辯明邦國之大典﹐而備顧問應對。凡天下圖書之遺逸﹐賢才之隱滯﹐則承旨而徵求焉。其有籌策之可施於時﹐著述之可行於代者﹐較其才藝﹐考其學術﹐而申表之。凡承旨撰集文章﹐校理經籍﹐月終則進課於內﹐歲終則考最於外。﹝開元八年十月敕﹕「學士等入經三年已上爲年深﹐若校理精勤﹑紕繆多正﹐及不能詳核﹑無所發明﹐委修書使錄奏﹐別加褒貶。」﹞

史館史官。﹝周有太史﹑小史﹑內史﹑外史﹐而諸侯之國亦置史官。又春秋﹑國語引周志及鄭書之說。推尋事迹﹐似當時記事務有職司。其後陵夷﹐史官放絕。秦滅先王之典﹐其制莫存。至漢武始置太史﹐命司馬談爲之。時﹐天下計書先上太史﹐副上丞相。談乃據《左氏》《國語》《代本》《戰國策》《楚漢春秋》﹐接其後事﹐成一家之言。談卒﹐基子遷又爲太史﹐嗣成其事﹐名曰《史記》。遷卒後﹐好事者若馮商﹑劉歆﹑楊雄等亦頗著述。漢末﹐扶風班彪綴後傳數十篇。彪卒﹐其子固績成其志﹐名曰漢書。後漢明帝又召固入東觀﹐與陳宗﹑尹敏﹑孟冀共成《光武本紀》。其後﹐劉珍﹑劉毅﹑劉陶﹑伏無忌﹑黃景等相次著述東觀﹐所撰書謂之《東觀漢記》。然皆他官兼領史職。至魏明帝太和中﹐始置著作郎及佐郎﹐隸中書省﹐專掌國史。至晉惠帝元康二年﹐攺隸祕書省。歷宋﹑齊﹑梁﹑陳﹑俊魏並置著作﹐隸祕書省﹐北齊因之﹐代亦謂之史閣﹐亦謂之史館。史閣﹑史館之名﹐自此有也。故北齊邢子才作詩訓魏收「冬夜直史館」是也。後周有著作上士﹑中士﹐掌國史﹐隸春官府。隋氏曰著作曹﹐掌國史﹐隸祕書省。皇朝曰著作局。貞觀初﹐別置史館於禁中﹐專掌國史﹐以他官兼領﹔或卑品有才﹐亦以直館焉。﹞史官掌修國史﹔不虛美﹐不隱惡﹐直書其事。凡天地日月之祥﹐山川封域之分﹐昭穆繼代之序﹐禮樂師旅之事﹐誅賞廢興之政﹔皆本於起居注以爲實錄﹐然後立編年之體﹐爲褒貶焉。旣終藏之於府。

匭使院﹐知匭使一人。﹝垂拱元年置﹐常以諫議大夫及補闕﹑拾遺一人爲使﹐專知受狀﹐以達其事。事或要者﹐當時處分﹔余出付中書及理匭使據狀申奏。理匭使常以禦史中丞及侍禦史一人爲之。﹞知匭使掌申天下之冤滯﹐以達萬人之情狀。立匭之制﹐一房四面﹐各以方色。東曰「廷恩」﹐懷材抱器﹐希於聞達者投之﹐南曰「招諫」﹑匡正補過﹐裨於政理者投之﹔西曰「申冤」﹐懷冤負屈﹐無辜受刑者投之﹔北曰「通玄」﹐獻賦作頌﹐諭以大道及涉於玄象者投之。﹝初置有四門﹐其制稍大﹐難於往來。後遂小其制度﹐同爲一匭﹐依方色辧之。﹞其匭出以辰前﹐入以未後。

●卷十祕書省

祕書省

監一人少監二人丞一人祕書郎四人校書郎八人正字四人主事一人令史四人書令史九人典書八人楷書手八十人亭長六人掌固八人熟紙匠十人裝璜匠十人筆匠六人

著作局

著作郎二人著作佐郎四人書令史一人書史二人校書郎二人正字二人楷書手五人掌固四人

太史局

令二人丞二人令史二人書令史四人楷書手二人亭長四人掌固四人司曆二人保章正一人歷生三十六人裝書歷生五人監候五人天文觀生九十人靈臺郎二人天文生六十人挈壺正二人司辰十九人漏刻典事十六人漏刻博士九人漏刻生三百六十人典鐘二百八十人典鼓一百六十人

祕書省﹕監一人﹐從三品﹔﹝《周禮春官》﹕「太史掌建邦之六典。」又﹕「小史掌邦國之志﹐定系代。」又﹕「外史掌四方之志﹐三皇﹐五帝之書。」並祕書之任也。秦則博士官所職﹐禁人藏書。漢氏除挾書之律﹐開獻書之路﹐置寫書之官﹐又令謁者陳農求遺書於天下﹐故文籍往往而出﹐並藏之書府。在外則有太常﹑太史﹑博士掌之﹐內則有廷閣﹑廣內﹑石渠之藏。又﹐禦史中丞在殿中掌蘭臺祕書圖籍。又﹐未央宮中有麒麟閣﹑天祿閣﹐亦藏書。劉向﹑楊雄典校﹐皆在禁中﹐謂之中書﹐猶今言內庫書也。後漢則藏之東觀﹐亦禁中也。至桓帝延熹二年﹐始置祕書監﹐屬太常﹐掌禁中圖書祕記﹐故曰祕書。漢官云「祕書監一人﹐秩六百石。」魏武爲魏王﹐置祕書令﹐典尙書奏事﹐郎中書之任也﹐兼掌圖書祕記。文帝黃初中﹐分祕書立中書﹐因置監﹑令﹐乃以散騎常侍王象領祕書監﹐撰皇覽。魏氏蘭臺亦藏書﹐禦史掌焉。《魏略》﹕「薛夏云﹕『蘭臺爲外臺﹐祕書爲內閣。』」是也。魏初﹐祕書屬少府。及王肅爲監﹐以爲祕書之職卽漢東觀之任﹐安可復屬少府﹗自此之後﹐不復屬焉。至晉武﹐又以祕書並入中書。惠帝永平元年詔﹕「祕書典綜經籍﹐考校古今﹐中書自有職務﹐遠相統攝﹐於事不專。宜令復別置祕書寺﹐掌中外三閣圖書。」自是﹐祕書寺始外置焉。《晉令》云「品第五﹐絳朝服﹐銅印﹑墨綬﹐進賢兩梁冠﹐佩水蒼玉。」宋﹑齊同晉氏。梁攺爲省﹐與尙書﹑中書﹑門下﹑集書爲五省﹐祕書監增秩中二千石﹐品第三﹔後制十八班﹐祕書監班第十一。陳依梁。後魏亦以祕書爲五省之數。監﹐初從第二品中﹔太和末﹐正第三品。北齊依魏。後周春官府置外史下大夫﹐掌書籍﹐此祕書監之任也。隋祕書與尙書﹑門下﹑內史﹑殿內爲五省﹐祕書監正第三品﹐煬帝三年降爲從第三品﹐其後又攺祕書監爲祕書令。武徳初攺爲監。龍朔二年攺爲蘭臺﹐其監曰蘭臺太史﹔咸亨元年復舊。天授初攺爲麟臺監﹐神龍元年復舊。初﹐漢禦史中丞掌蘭臺祕書圖籍﹐故歷代制都邑﹐建臺省﹐以祕書與禦史爲鄰。﹞少監二人﹐從四品上﹔﹝隋煬帝三年﹐置祕書少監一人﹐從四品﹐掌貳祕書監之職﹐其後又攺爲少令。皇朝因隋﹐爲少監。龍朔二年攺爲蘭臺侍郎﹐咸亨元年復舊。天授初攺爲麟臺少監﹐神龍初復舊。至太極初﹐又增一員。﹞丞一人﹐從五品上。﹝漢獻帝建安中﹐魏武爲魏王﹐置祕書令及二丞﹐典尙書奏事﹐並中書之任也。《魏志》「劉劭﹐建安末自祕書郎轉祕書丞」是也。魏文黃初中﹐分祕書立中書﹐以祕書左丞倒放爲中書監﹐祕書右丞孫資爲中書令﹐而祕書置丞一人﹐秩四百石。《魏志》云「何楨﹐文帶時上許都賦﹐帝異之﹐公車徵到爲祕書郎。後月餘﹐楨閱事﹐帝問外﹕『吾本用楨爲丞﹐何故爲郎﹖』案主者罪﹐遂攺爲丞。時祕書丞尙未轉﹐遂以楨爲右丞。」晉武並祕書入中書﹐謂之中書祕書丞。惠帝又置祕書丞二人。《晉令》﹕「祕書丞品第六﹐銅印﹑墨綬﹐進賢一梁冠﹐絳胡服。」《晉書》稱﹕「桓石綏爲祕書丞﹐啟校四部圖書。」宋﹑齊並一人﹐品﹑服同晉氏。梁增品第五﹐秩六百石﹐銅印﹑黃綬。陳依梁。後魏祕書丞一人﹐正第五品上。北齊因之。後周春官府有小外史上士之職﹐蓋比祕書丞之任也。隋祕書丞一人﹐正五品。【皇朝因隋。龍朔二年攺爲蘭臺大夫﹐咸亨元年復舊。天授﹑神龍並隨省攺復。】﹞祕書監之職﹐掌邦國經籍圖書之事。有二局﹕一曰著作﹐二曰太史﹐皆率其屬而修其職﹔﹝凡四部之書﹐必立三本﹐曰正本﹑副本﹑貯本﹐以供進內及賜人。凡敕賜人書﹐祕書無本﹐皆別寫給之。﹞少監爲之貳焉。丞掌判省事。

祕書郎四人﹐從六品上﹔﹝魏武置祕書郎﹐秩四百石。《魏起居注》﹕「靑龍中﹐議祕書丞﹑郎職近日月﹐宜居三臺上﹐亞尙書丞﹑郎。」《魏志》云王伯輿﹑鍾會﹑何楨﹑鄭默並起家拜祕書郎中﹐而默在祕書掌中外三閣﹐刪省繁文﹐除其浮穢﹐始制《中經》。時﹐虞松爲中書令﹐謂默曰「而今而後﹐朱紫別矣。」《晉令》﹕「祕書郎中品第六﹐進賢一梁冠﹐絳朝服。」《晉起居注》云「武帝遣祕書圖書分馬甲﹑乙﹑景﹑丁四部﹐使祕書郎中四人各掌一焉。」《晉書》云「左太衝爲《三都賦》﹐自以所見不博﹐求爲祕書郎中。」宋氏除「中」字。《宋書》稱﹕「王敬弘子恢之﹐召爲祕書郎。敬弘求爲奉朝請﹐與恢之書曰﹕『且祕書有限故有競﹐朝請無限故無競﹐吾欲使汝處無競之地。』文帝喜而許之。」《齊書》稱王僧虔﹑王慈並早行令譽﹐皆起家拜祕書郎。梁秩六百石。江左多任貴遊年少﹐而梁代尢甚﹐當時諺言「上車不落則著作﹐體中何如則祕書。」陳著《令》﹕令﹑僕子起家爲之。後魏亦置四人﹐正第七品上。《後魏書》云「髙謐﹐天安中以功臣子召入禁中﹐專掌祕閣﹐拜祕書郎。奏請廣訪羣書﹐大加繕寫﹐北京圖籍﹐稍以審正。」北齊又增「中」字﹐正第七品下。隋又除「中」字﹐正七品上。煬帝三年﹐加爲從五品。皇朝爲從第六品上。龍朔﹑天授﹑神龍並隨省攺復。﹞校書郎八人﹐正九品上﹔﹝漢成帶命光祿大夫劉向於天祿閣校經傳﹑諸子﹑詩賦﹐步兵校尉任宏校兵書﹐太史令尹咸校數術﹐太醫監李柱國校方術。其後﹐楊雄以大夫亦典校於天祿閣。斯皆有其任而未置其官。至後漢﹐始於東觀置校書郎中。《續後漢書》云「馬融﹐安帝時爲大將軍鄧鷺所召﹐拜校書郎中。在東觀十年﹐窮覽典籍﹐上《廣成頌》。」又﹕「竇章居貧蔬食﹐講讀不掇﹐太僕鄧康重章學行。是時﹐學者稱東觀爲老氏藏室﹐道家蓬萊山﹐康薦章入東觀﹐爲校書郎中。」漢禦史中丞掌殿中蘭臺祕書圖籍﹐因置蘭臺令史典校其書﹐班固﹑傅毅初並爲蘭臺令史。王充云「通人官蘭臺令史。」比校書郎中。東觀有校書部﹐置校書郎中典其事。時﹐通儒達學亦多以佗官領之。自漢﹑魏歷宋﹑齊﹑梁﹑陳﹐博學之士往往以佗官典校祕書。至後魏﹐祕書省始置校書郎﹐正第九品上。北齊置十二人。隋初亦置十二人﹐煬帝三年減爲十人﹐其後又增爲四十人﹐皇朝減焉。﹞正字四人﹐正九品下﹔﹝掌詳定典籍﹐正其文字﹐前代才學之士多以佗官兼其任者。齊祕書省有正書﹐蓋是正字之任。北齊祕書省始置正字四人﹐從第九品上。隋因之。皇朝爲正第九品下。﹞主事一人﹐從九品上﹔﹝皇朝置。掌印﹐並句檢稽失。﹞令史四人﹐書令史九人﹐﹝《魏甲辰儀》﹕「祕書令史品第八。」晉品第九﹐宋品第八。齊祕書令史品勛位第六﹐梁﹑陳品第九。後魏祕書令史從第九品下﹐北齊正第九品上﹐隋開皇初始降爲流外行署。隋祕書令史四人﹐流外二品﹔書令史九人﹐流外三品。皇朝因之。﹞典書八人﹐﹝《齊職儀》云「宋孝武大明年﹐開府儀同及三公府﹑皇子府皆有典書吏。」皇朝祕書省始置典書﹐其職同流外﹐八考入流焉。﹞楷書手八十人﹐﹝隋煬帝祕書省置楷書郎﹐員二十人﹐從第九品﹐掌抄寫禦書。皇朝所置﹐職同流外也。﹞亭長六人﹐掌固八人﹐熟紙匠﹑裝潢匠各十人﹐筆匠六人。﹝皇朝所定。﹞祕書郎掌四部之圖籍﹐分庫以藏之﹐以甲﹑乙﹑景﹑丁爲之部目。甲部爲經﹐其類有十﹕一曰《易》﹐以紀陰陽變化﹔﹝《經藉志》﹕歸藏等六十九部﹐五百五十一卷。﹞二曰書﹐以紀帝王遺範﹔﹝《古文尙書等》三十二﹐二百三十七卷。﹞三曰詩﹐以紀興衰誦嘆﹔﹝《韓詩》等三十九部﹐四百三十二卷。﹞四曰《禮》﹐以紀文物體制﹔﹝《周官》等一百三十六部﹐一千六百二十二卷。﹞五曰《樂》﹐以紀聲容律度﹔﹝《樂社大義》等三十二部﹐一百四十三卷。﹞六曰《春秋》﹐以紀行事褒貶﹔﹝《春秋經》等三傳九十七部﹐九百八十三卷。﹞七曰《孝經》﹐以紀天經地義﹔﹝《古文孝經》等十八部﹐六十三卷。﹞八曰《論語》﹐以紀先聖微言﹔﹝《論語》等並《五經異義》七十二部﹐七百八十一卷。﹞九曰圖緯﹐以紀六經讖侯﹔﹝《河圖》等十三部﹐九十二卷。﹞十曰小學﹐以紀字體聲韻。﹝《說文》等三部﹐四十六卷。﹞乙部爲史﹐其類一十有三﹕一曰正史﹐以紀紀傳表志﹔﹝《史記》等六十七部。三千八十三卷。﹞二曰古史﹐以紀編年系事﹔﹝《紀年》等四十四部﹐六百六十六卷。﹞三曰雜史﹐以紀異體雜記﹔﹝《周書》等七十部﹐九百一十七卷。﹞四曰霸史﹐以紀僞朝國史﹔﹝《趙書》等二十七部﹐三百三十五卷。﹞五曰起居注﹔以紀人君勛止﹔﹝《穆天子傳》等四十一部﹐一千一百八十九卷。﹞六曰舊事﹐以紀朝廷政令﹔﹝《漢武故事》等二十部﹐四百四卷。﹞七曰職官﹐以紀班敍品秩﹔﹝《漢官解詁》等二十部﹐三百三十六卷。﹞八曰儀注﹐以紀吉凶行事﹔﹝《漢舊儀》等五十九部﹐二千二十九卷。﹞九曰刑法﹐以紀律令格式﹔﹝《律本》等三十五部﹐七百一十二卷。﹞十曰雜傳﹐以紀先賢人物﹔﹝《三輔決錄》等二百一十七部﹐一千二百八十六卷。﹞十一曰地理﹐以紀山川郡國﹔﹝《山海經》等一百三十九部﹐一千四百三十三卷。﹞十二曰譜系﹐以紀氏族繼序﹔﹝《世本》等四十一部﹐三百六十卷。﹞十三曰《略錄》﹐以紀史策條目。﹝《七略》等三十部﹐二百一十四卷。﹞景部爲子﹐其類一十有四﹕一曰儒家﹐以紀仁義教化﹔﹝《晏子》等三十五部﹐三百三十六卷。﹞二曰道家﹐以紀淸靜無爲﹔﹝《鬻子》等四十二部﹐三百三十一卷。﹞三曰法家﹐以紀刑法典制﹔﹝《申子》等四部﹐凡六十卷。﹞四曰名家﹐以紀循名責實﹔﹝《管子》等六部﹐七十二卷。﹞五曰墨家﹐以紀彊本節用﹔﹝《墨子》等三部﹐七十卷。﹞六曰縱橫家﹐以紀辯說譎詐﹔﹝《鬼穀子》等二部﹐六卷。﹞七曰雜家﹐以紀兼敍眾說﹔﹝《尉繚子》等九十七部。二千七百二十卷。﹞八曰農家﹐以紀播植種藝﹔﹝《汜勝之書》等五部﹐一十九卷。﹞九曰小說家﹐以紀芻辭輿誦﹔﹝《燕丹子》等二十五部﹐一百二十二卷。﹞十曰兵法﹐以紀權謀制變﹔﹝《司馬兵法》等一百四部﹐四百四十六卷。﹞十一曰天文﹐以紀星辰象緯﹔﹝《周髀》等九十七部﹐六百七十卷。﹞十二曰歷數﹐以紀推步气朔﹔﹝《四分曆》等一百部﹐二百六十三卷。﹞十三曰五行﹐以紀卜筮占候﹔﹝《風角占》等二百七十二部﹐一千二十二卷。﹞十四曰醫方﹐以紀藥餌緘灸。﹝《黃帝素問》等五十六部﹐四百一十卷。﹞丁部爲集﹐其類有三﹕一曰《楚詞》﹐以紀騷人怨刺﹔﹝《楚詞》等十部。二十九卷。﹞二曰別集﹐以紀詞賦雜論﹐﹝《荀況集》等四百三十七部﹐四千三百八十一卷。﹞三曰總集﹐以紀類分文章。﹝《文章流別集》等一百七部﹐二千二百一十三卷。﹞校書郎﹑正字掌讎校典籍﹐刊正文字﹐﹝字體有五﹕一曰古文﹐廢而不用﹔二曰大篆﹐惟於《石經》載之﹔三曰小篆﹐謂印璽﹑幡﹑碑碣所用﹔四曰八分﹐謂《石經》﹑碑碣所用﹔五曰隸書﹐謂典籍﹑表奏及公私文疏所用。﹞皆辧其紕繆﹐以正四庫之圖史焉。

著作局﹕著作郎二人﹐從五品上﹔﹝《續漢書》稱班固﹑傳毅以蘭臺令史﹐陳宗以洛陽令﹐尹敏以長陵令﹐孟冀以司隸校尉﹐並著作東觀。然皆佗官兼著作之名﹐而未正其官。至魏明帝太和中﹐置著作郎﹐隸中書省。晉惠帝元康二年﹐詔曰「著作舊屬中書﹐而祕書旣別典文籍﹐今攺中書著作爲祕書著作。」後又別自名省﹐曰著作省﹐而猶隸祕書。魏﹑晉著作郎一人﹐俗謂之大著作﹐專掌史任﹐亦或爲兼官。《晉令》﹕「著作郎品第六﹐進賢一粱冠﹐絳朝服。」《晉書》稱陳壽作《益部耆舊傳》﹐武帝善之﹐以爲著作郎﹔張載作《創閣銘》﹐世祖以爲能﹐除著作郎﹔孫楚自佐著作郎轉著作郎﹐此皆謂大著作也。又﹕荀勗以中書監﹐幹賓﹑虞預﹑徐廣以敬騎常侍﹐孫綽以給事中﹐伏滔以遊擊將軍﹐孫盛以祕書監﹐並兼領著作。又﹕陳郡王隱待詔著作﹐畢衣介幘﹐朝朔望於著作省﹐亦其任也。宋﹑齊並同晉氏。《宋書》云「何承天除著作郎﹐撰國史。承天已老﹐諸佐郎並名家年少﹐荀伯子嘲之﹐常呼爲你母焉。」梁著作秩六百石﹐品第六。陳依梁。後魏正第五品上。《後魏書》﹕崔浩學究精微﹐宗欽好學不倦﹐並並爲著作郎。北齊二人﹐從五品上。後周春官府置著作上士二人﹐卽其職也。隋祕書省領著作郎曹﹐置著作郎二人﹐從第五品上﹔煬帝三年增爲正五品﹐其後又降爲從第五品。皇朝祕書省領著作局﹐置著作郎二人。龍朔二年攺爲司文郎中﹐咸亨元年復故。﹞著作佐郎四人﹐從六品上﹔﹝著作佐郎修國史。宋百官春秋云「《常道鄕公咸熙百官名》有著作佐郎三人。」晉定員八人﹔哀帝興寧二年﹐大司馬桓溫表省四人﹔孝武帝寧康元年復置八人。《晉令》﹕「著作佐郎品第六﹐進賢一梁冠﹐絳朝服。」孝武太元四年詔﹕「祕書監自選著作佐郎﹐今並無監﹐使吏部選﹐有監復舊焉。」宋﹑齊並問。晉制﹕著作佐郎始到職﹐必撰名臣傳一人。宋氏之初﹐國朝始建﹐未有合撰者﹐此制這替矣。際秩四百石﹐品第七。陳令﹑僕子起家爲之﹐品制同梁。後魏正第七品上﹐北齊正第七品下。後周春官府置著作中士四人﹐卽著作佐郎之任也。隋置八人﹐正第七品下﹔煬帝三軍﹐置十二人﹐增品從第六。皇胡置四人。龍朔二年攺爲司文郎﹐咸亨元年復故。開元二十六年減置二人。﹞書令史一人﹔﹝自晉以來﹐祕書著作皆有令史﹐史闕其員﹑品。﹞校書郎二人﹐正九品上﹔﹝後魏著作省置校書郎﹐史闕其員﹑品。北齊著作省置校書郎二人﹐正第九品上﹐隋及皇朝因之。開元二十六年減置一人。﹞正字二人﹐正九品下。﹝隋著作曹置正字二人﹐從九品上。皇朝因之。﹞著作郎掌修撰碑志﹑祝文﹑祭文﹐與佐郎分判局事。

太史局﹕令二人﹐從五品下﹔﹝《左傳》云「昔少昊氏以鳥紀官。鳳鳥氏﹐歷正也。」顓頊命南正重司天﹐北正黎司地﹔唐﹑虞之際﹐羲氏﹑和氏紹重﹑黎之後﹐掌天地四時之官﹐並太史之任也。《周官》﹕「太史掌建邦之六典﹐正歲年以序事﹐頒告朔於邦國。」《左傳》曰「天子有日官。」郎太史也。《漢書百官》表太史屬太常。《茂陵書》稱﹕「司馬談爲太史令。」後漢太史令一人﹐秩六百石﹐掌天時﹑星歷﹑祥瑞﹑妖災﹐凡歲將終﹐奏新年曆而已。魏因之。晉太史令品第七﹐秩六百石﹐銅印﹑墨綬﹐進賢一梁冠﹐絳朝服。江左﹐髙瑩以侍中﹑隙卓以義熙守﹑吳道欣以殿中侍卻史兼領太史。宋﹑齊﹑粱﹑陳並同晉氏﹐後魏﹑北齊亦然。後周春官府置太史少大夫一人﹐掌歷家之法。隋祕書省太史曹置太史令二人﹐從第七品下﹔煬帝三年﹐攺太史曹爲太史監﹐進令階爲從五品。皇朝因之﹐攺監爲局。龍朔二年﹐攺爲祕書閣局﹐令攺爲祕閣郎中﹔咸亨元年復舊。久視元年爲渾天監﹐不隸麟臺﹐其令監置一人﹐加至正第五品上﹐因加副監及丞﹑主簿﹑府﹑史等員﹔其年又攺爲潭儀監﹐長安二年復爲太史局﹐還隸轔臺﹐緣監置官及府﹑史等並廢﹐其監依舊爲令﹐置二人。景龍二年﹐又攺太史局爲太史監﹐令名不攺﹐不隸祕書。開元二年﹐又攺令爲監﹔三年﹐加從第四品下﹐其一員攺爲少監。十四年﹐又攺爲局﹐復爲太史令二員﹐隸祕書。﹞丞二人﹐從七品下﹔﹝司馬彪《續漢志》云「太史丞一人﹐秩二百石。」魏﹑晉﹑宋﹑齊皆同漢氏。梁﹑陳太史丞三品蘊位。後魏﹑北齊﹐史失其品第。隋太史丞置二人﹐正第九品下。煬帝三年減一人。皇朝不置丞。久視元年攺爲渾儀監﹐始置丞二人﹐從七品上。長安二年又省﹐景龍二年復置。﹞令史二人﹐書令史四人。﹝太史不隸祕書郎爲府﹑史﹐開元十四年復爲令史也。﹞太史令掌觀察天文﹐稽定歷數。凡日月星辰之變﹐風雲气色之異﹐率其屬而占候焉。其屬有司曆﹑靈臺郎﹑挈壺正。凡玄象器物﹐天文圖書﹐苟非其任﹐不得與焉。﹝觀生不得讀占書﹐所見徵祥災異﹐密封聞奏﹐漏泄有刑。﹞每季錄所見災祥送門下﹑中書省入起居注﹐歲終總錄﹐封送史館。每年預造來歲歷﹐頒於天下。

司曆二人﹐從九品上﹔﹝《漢官儀》太史吏員有理歷六人。至晉﹐太史令吏員有典歷四人。宋﹑齊﹑梁﹑陳﹑後魏﹑北齊皆有典歷﹐並史闕其員﹑品。至隋﹐攺典歷爲司曆﹐置二人﹐從九品下﹐取左傳司曆爲名。皇朝爲從九品上。﹞保章正一人﹐從八品上﹔﹝《周禮》春官太史屬有保章氏﹐「掌天星﹐以志星﹑辰﹑日﹑月之變動﹐辯其吉凶」。自秦﹑漢已來無其職。至後周﹐春官府置太史﹐其屬有保章上士﹑中士之職﹐卽其任也。至隋﹐置歷博士一人﹐正九品上。皇朝因之。長安四年省歷博士﹐置保章正以當之﹐掌教歷生。﹞歷生三十六人﹐﹝隋氏置﹐掌習歷。皇朝因之﹐同流外﹐八考入流。﹞裝書歷生五人。﹝皇朝置﹐同歷生。﹞司曆掌國之歷法﹐造歷以頒於四方。有《戊寅曆》﹐﹝武徳初﹐東郡道士傅仁均所造﹐拜太史令。﹞《轔徳歷》﹐﹝麟徳中﹐太史令李淳風所造。﹞《神龍歷》﹐﹝神龍中﹐太史令南宮說所造。﹞《大衍歷》。﹝開元十四年﹐嵩山僧一行承制旨考定﹐最焉詳密﹐今見行焉。﹞凡天下測景之處﹐分﹑至表畢﹐其詳可裁﹐故參考星度﹐稽驗晷影﹐各有典常。﹝南至之影﹐京兆長一丈二尺九寸二分﹐蔚州長一丈五尺八寸九分。春分中影﹐洛城長五尺二寸五分﹐京兆長五尺三寸四分﹐太原長六尺﹐蔚州長六尺四寸四分半。北至之景﹐京兆表北長一尺四寸二分﹐安南則表南三寸。開元十二年於京麗正院定表樣﹐並審尺寸﹐差太史官馳驛分往測侯。﹞

監候五人﹐從九品下﹔﹝魏﹑晉太史令吏員有望候郎二十人﹑候部吏十五人﹐掌候天文﹐並監候之任也。隋初﹐置監侯四人﹐從九品下﹔煬帝三年﹐增監候爲十人。皇朝因隋﹐置監候五人。﹞天文觀生九十人。﹝隋氏置﹐掌晝夜在靈臺伺候天文气色。皇朝所置從天文生轉補﹐八考入流也。﹞

靈臺郎二人﹐正八品下﹔﹝掌習知天文。周文王受命而作邑於丰﹐立靈臺﹐所以觀象﹐察气之妖祥也。《詩》云「經始靈臺。」鄭玄曰「觀臺而曰『靈』者﹐言文王化行﹐似神之精明﹐故以名也。」《春秋傳》曰「公旣視朔﹐遂登觀臺以望﹐而書云物。」亦其制也。其在《周官》﹐則馮相氏世登髙臺﹐以掌其事﹔漢則雜候上林情臺。後漢又作靈臺﹐掌候日月星气﹐而屬太史﹔太史有二丞﹐其一在靈臺。漢官云「靈臺員吏十三人﹐靈臺待詔四十二人。」魏太史有靈臺丞﹐主候望﹑頒歷。晉﹑宋﹑齊﹐梁﹐陳太史皆有靈臺丞。隋太史置天文博士﹐掌教習天文气色。皇朝因隋﹐置天文博士二人﹐正八品下。長安四年省天文博士之職﹐置靈臺郎以當之。﹞天文生六十人。﹝隋氏置﹐皇朝因之。年深者﹐轉補天文觀生。﹞靈臺郎掌觀天文之變而占候之。凡二十八宿﹐分爲十二次﹕寅爲析木﹐燕之分﹔﹝自尾十度至斗十一度。﹞卯爲大火﹐宋之分﹔﹝自氐五度至尾九度。﹞辰爲壽星﹐鄭之分﹔﹝自軫十二度至氐四度。﹞巳爲鶉尾﹐楚之分﹔﹝自張十七度至軫十一度。﹞午爲鶉火﹐周之分﹔﹝自柳九度至張十六度。﹞未爲鶉首﹐秦之分﹔﹝自井十六度至柳八度。﹞申爲實沈﹐魏之分﹔﹝自畢十二度至井十五度。﹞酉爲大梁﹐晉之分﹔﹝自胃七度至畢十一度。﹞戌爲降婁﹐魯之分﹔﹝自奎五度至胃六度。﹞亥爲嫁訾﹐衛之分﹔﹝自危十六度至奎四度。﹞子爲玄枵﹐齊之分﹔﹝自女八度至危十五度。﹞醜爲星紀﹐吳﹑越之分﹔﹝自斗十二度至女七度。﹞所以辧日月之纏次﹐正星辰之分野。凡占天文變異﹐日月薄蝕﹐五星陵犯﹐有石氏﹑甘氏﹑巫咸三家中外官占。凡瑞星﹑襖星﹑瑞气﹑襖气﹐有諸家雜占。凡測候晷度﹐則以遊儀爲其準。

挈壺正二人﹐從八品下﹔﹝掌知漏刻。《周禮》有夏官挈壹氏﹑秋官司寤氏﹑春官雞人氏﹐凡三職﹐咸掌其事。自漢已後﹐太史掌之。皇朝長安四年始置。﹞司辰十九人﹐正九品下﹔﹝掌漏刻事。隙置司辰二人﹐從第九品下﹔煬帝攺爲司辰師﹐本屬武候府﹐大業三年隸於太史局。皇朝因之。久視元年除「師」字。﹞漏刻典事十六人﹐﹝皇朝置﹐掌伺漏刻之節。﹞漏刻博士九人﹐﹝隋置﹐有品﹑秩﹐掌教漏刻生。皇朝降爲流外也。﹞漏刻生三百六十人﹐﹝隋置﹐掌習漏刻之節﹐以時唱漏。皇朝因之﹐皆以中﹑小男爲之﹐轉補爲典鐘﹑典鼓。﹞典鐘二百八十人﹐﹝皇朝置﹐掌擊漏鐘。﹞典鼓一百六十人。﹝皇朝置﹐掌擊漏鼓。﹞挈壺正﹑司辰掌知漏刻。孔壺爲漏﹐浮箭爲刻﹐以考中星昏明之候焉。﹝箭有四十八﹐晝夜共百刻。冬﹑夏之間有長短﹕冬至﹐日南爲發﹐去極一百一十五度﹐晝漏四十刻﹐夜漏六十刻﹔夏至﹐日北爲斂﹐去極六十七度﹐晝漏六十刻﹐夜漏四十刻﹔春﹑秋二分﹐發斂中﹐去極九十一度﹐晝﹑夜各五十刻。秋分已後﹐減晝益夜﹐九日加一刻﹔春分已後﹐減夜益晝﹐九日減一刻。二至前後則加減遲﹐用日多﹔二分之間則加減速﹐用日少。凡侯夜漏以爲更點之節﹐每夜分爲五更﹐每更分五點﹐更以擊鼓爲節﹐點以擊鐘爲節。﹞

●卷十一殿中省

殿中省

監一人少監二人丞二人主事二人令史四人書令史十二人亭長八人掌固八人

尙食局

奉禦二人直長五人書令史二人書吏四人食醫八人主食十六人主膳七百人掌固八人

尙藥局

奉禦二人直長四人書令史二人書吏四人侍禦醫四人主藥十二人藥童三十人司醫四人醫佐八人按摩師四人咒禁師四人合口脂匠二人掌固四人

尙衣局

奉禦二人直長四人書令史三人書吏四人主衣十六人掌固四人

尙捨局

奉禦二人直長六人書令史三人書吏七人掌固十人幕士八千人

尙乘局

奉禦二人直長十人書令史六人書吏十四人奉乘十八人習馭五百人

掌閒五千人醫七十人掌固四人

尙輦局

奉禦二人直長四人書令史二人書吏四人掌扇六十人掌翰三十人掌輦二人主輦四十三人奉舉十五人掌固六人

殿中省﹕監一人﹐從三品﹔﹝魏氏初置殿中監﹐品第七﹐晉﹑宋因之。齊有內殿中監八人﹐外殿中監八人。梁初﹐位不登七班者別署蘊位﹑勛位﹐殿中外監爲三品蘊位﹐內監爲三品勛位。陳因之﹐然其官甚微。後魏殿中監從五品下。北齊門下省屬官有殿中監四人﹐掌駕前奉引行事﹐東耕則進耒耜。隋攺爲殿內局﹐監二人﹐品正第六下。大業三年﹐分門下省尙食﹑尙藥﹑禦府﹑殿內等局﹐分太僕寺車府﹑驊驑等署﹐置殿內省﹐監正四品﹐少監從四品﹐丞從五品﹐各一人﹐掌諸供奉﹔又有奉車都尉十二人﹐掌進禦輿馬﹔統尙食﹑尙藥﹑尙捨﹑尙衣﹑尙乘﹑尙輦等六局。皇朝因攺曰殿中省。龍朔二年攺爲中禦府﹐監爲中禦大監﹔咸亨元年復舊。﹞少監二人﹐從四品上﹔﹝隋煬帝置一人﹐從四品。皇朝加至二人﹐龍朔﹑咸亨隨省攺復。﹞丞二人﹐從五品上﹔﹝隋煬帝置一人﹐從五品。皇朝加至二人。龍朔二年攺爲中禦大夫﹐咸亨元年復故。﹞主事二人﹐從九品上。﹝隋煬帝置﹐皇朝因之。﹞殿中監掌乘輿服禦之政令﹐總尙食﹑尙藥﹑尙衣﹑尙乘﹑尙捨﹑尙輦六局之官屬﹐﹝舊屬官又有天藏府﹐開元二十三年省。﹞備其禮物﹐而供其職事﹔少監爲之貳。凡聽朝﹐則率其屬執傘扇以列於左右。凡大祭祀﹐則進大﹑鎭於譴門之外﹔旣事﹐受而藏之。凡行幸﹐則侍奉於仗內﹔若遊燕﹑田閱﹐則驂乘以從焉。﹝今內別置閒廏使﹐其務多分殿中及太僕之事。至於輿輦﹑車馬﹐則使掌其內﹐監知其外﹐遊燕侍奉﹐皆不與焉。﹞若元正﹑冬至大朝會﹐則跪而進爵。若和合禦藥﹐則監視而嘗之。丞掌判監事﹐兼勾檢稽失﹐省署抄目。主事掌印及知受事發辰。

尙食局﹕奉禦二人﹐正五品下﹔﹝《周禮》有膳夫﹑內饔。秦置六尙﹐有尙食之名﹐如淳以爲主天子物曰「尙」。嘆因之﹐後遂省並共職於太官﹑湯官。至北齊﹐門下省統六局﹐尙食局有典禦二人﹐丞﹑監各四人﹔又有集書省﹐統三局﹐有中尙食局典禦二人﹑監四人﹐品與尙食同。後周有內膳上士二人﹑中士四人﹐凡進食必先嘗之。至隋開皇初﹐門下省統尙食局﹐有典禦二人﹑直長四人﹑食醫四人﹔大業三年分屬殿內﹐攺典禦爲奉禦﹐員二人﹐正五品。皇朝因之。龍朔二年攺爲奉膳大夫﹐咸亨元年復故。﹞直長五人﹐正七品上﹔﹝隋開皇初﹐置直長四人﹐從七品下﹐大業三年﹐加置六人﹐增品爲正第七。皇朝因之﹐減置五人。﹞食醫八人﹐正九品下﹔﹝《周禮》有食醫中士二人。「掌和王之六食﹑六飲﹑六膳﹑百羞﹑百醬﹑八珍之齊」。隋尙食局有食醫四人﹐皇朝加至八人。後周置主食﹑主膳等﹐皇朝因之。﹞主食十六人。﹝後周內膳有主食十二人。﹞尙食奉禦掌供天子之常膳﹐隨四時之禁﹐適五味之宜﹐﹝春肝﹑夏心﹑秋肺﹑冬腎。季之月脾﹐皆時王不可食。五味﹕酸﹑鹹﹑甘﹑苦﹑辛。﹞當進食﹐必先嘗。凡天下諸州進甘滋珍異﹐皆辧其名數﹐而謹其儲供。直長爲之貳。凡元正﹑冬至大朝會饗百官﹐與光祿視其品秩﹐分其等差而供焉。其賜王公已下及外方賓客亦如之。若諸陵月享﹐則於陵所視膳而獻之。﹝諸陵須上食﹐陵別殿中省主膳三十人分番上下﹐每季差官相監﹐於陵所造食供進。﹞食醫掌和齊所宜。主食掌率主膳以供其職。

尙藥局﹕奉禦二人﹐正五品下﹔﹝自梁﹑陳﹑後魏已往﹐皆太醫兼其職。北齊門下省統尙藥局﹐有典塑二人﹑侍禦師四人﹑尙藥監四人﹐禦藥之事﹔又集書省統三局﹐有中尙藥局典禦二人﹑丞二人﹑中謁者僕射二人﹐知中宮醫藥之事。隋門下省統尙藥局典禦二人﹐正五品下﹔侍禦醫四人﹐正七品上﹔直長四人﹐正七品下﹔醫師四十人。大業三年分屬殿內﹐攺爲奉禦﹐皇朝因之。龍朔二年攺爲奉醫大夫﹐咸亨元年復舊。﹞直長四人﹐正七品上﹔﹝隋置四人﹐正七品下﹐煬帝加品爲正七品﹐皇朝因之。﹞侍禦醫四人﹐從六品上﹔﹝北齊尙藥局有侍禦師四人﹐隋有侍禦醫四人﹐皇朝因之。﹞主藥十二人﹔藥童三十人﹔﹝漢有藥丞﹐主藥。後周有主藥六人﹐隋有主藥四人﹑藥童二十四人。﹞司醫四人﹐正八品下﹔﹝隋大業中置﹐皇朝因之。﹞醫佐八人﹐正九品下﹔﹝隋大業中置﹐皇朝因之。﹞按摩師四人﹔﹝隋有按摩師一百二十人﹐皇朝減置。﹞咒禁師四人﹔﹝皇朝初置。﹞合口脂匠二人。﹝皇朝初置。﹞尙藥奉禦掌合和禦藥及診候之事﹔直長爲之貳。凡藥有上﹑中﹑下之三品。﹝上藥爲君﹐養命以應天﹔中藥爲臣﹐養性以應人﹔下藥爲佐﹐療病以應地﹐遞相宣攝而爲用。﹞凡合藥宜用一君﹑三臣﹑九佐﹐方家之大經也﹐必辯其五味。三性﹑七情﹐然後爲和劑之節。五味謂酸﹑鹹﹑甘﹑苦﹑辛﹐酸屬肝﹐鹹屬腎﹐甘屬脾﹐苦屬心﹐辛屬肺。三性謂寒﹑溫﹑平。七情謂有單行者﹐有相須者﹐有相使者﹐有相畏者﹐有相惡者﹐有相反者﹐有相殺者。其用又有四焉﹐曰湯﹑丸﹑酒﹑散﹐視其病之深淺所在而服之。診脈辧寸﹑關﹑尺之三部﹐以調四時沈﹑浮﹑滑﹑澀之節﹐而知病之所在。在胸隔者﹐先食而後服藥﹔在心腹者﹐先服藥而後食。凡合和禦藥﹐與殿中監視其分﹑劑﹐藥成﹐先嘗而進焉。﹝合藥供禦﹐門下﹑中書司別長官一人﹐並當上大將軍衛別一人﹐與殿中監﹑尙藥奉禦等監視﹔藥成﹐醫佐以上先嘗﹐然後封印﹔寫本方﹐方後具注年﹑月﹑日﹐監藥者扁署名﹐俱奏。餌藥之日﹐尙藥奉禦先嘗﹐次殿中監嘗﹐次皇太子嘗﹐然後進禦。﹞侍禦醫掌診候調和。司醫﹑醫佐掌分療眾疾。主藥﹑藥童掌刮﹑削﹑搗﹑篩。按摩師﹑咒禁師所掌如太醫之職。

尙衣局﹕奉禦二人﹐從五品上﹔﹝《周禮》有司服中士二人﹐「掌王吉凶衣服﹐辧其名物與其用事」。戰國有尙衣﹑尙冠之職。秦﹑漢少府屬官有禦府令﹑丞﹐掌供禦服。後漢又掌宦者﹐典官作中衣服及補浣之事。魏因之。晉屬光祿勛﹐東晉省。宋大明中﹐攺尙方曰左﹑右禦府﹐各置令﹑丞一人。後廢帝初﹐省禦府﹐置中署﹐隸右尙方﹔其後又置。至齊髙祖省﹐文帝又置。初﹐宋氏用三品勛位﹐明帝攺用二品﹐準南臺禦屯﹐掌金銀﹑彩帛﹐凡諸造作﹐以供奉﹐及妃﹑主﹑六宮。梁﹑陳無禦府﹐其職隸在尙方。後魏有掌服郎﹐從六品上。北齊門下省統主衣局都統﹑子統各二人。後周有司服上士二人﹑中士二人。隋門下省有禦府局監二人﹐大業三年分屬殿內省﹐其後又攺爲尙衣局。皇朝因之。龍朔二年攺爲奉冕大夫﹐咸亨元年復舊。﹞直長四人﹐正七品下﹔﹝隋攺禦府爲尙衣局﹐始置直長﹐領主衣。皇朝因之。﹞主衣十六人。﹝隋置﹐皇朝因之。﹞尙衣奉禦掌供天子衣服﹐詳其制度﹐辧其名數﹐而供其進禦﹔直長爲之貳。

凡天子之冕服十有三﹕一曰大裘冕﹐二曰衮冕﹐三曰驚冕﹐四曰毳冕﹐五曰冕﹐六曰玄冕﹐七曰通天冠﹐八曰武弁﹐九曰弁服﹐十曰黑介幘﹐十一曰白紗帽﹐十二曰平巾幘﹐十三曰翼善冠。

大裘冕﹐無旒﹐冕廣八寸﹐長一尺六寸﹐﹝玄表裹。以下廣狹準此。﹞金飾﹐玉簪導﹐以組爲纓﹐色如其綬﹔裘以黑羔皮爲之﹐玄領﹑衤票﹑襟緣﹔朱裳﹐白紗中單﹐阜領﹐靑衤票﹑衤巽﹑裾﹔革帶﹐玉鉤碟﹐大帶﹐﹝素帶朱裹﹐紕其外﹐上以朱﹐下以綠﹐紐約用組。﹞﹔﹝﹐蔽膝也。凡皆隨裳色。﹞鹿盧玉具劍﹐火珠鏢首﹔白玉雙佩﹔玄組雙大綬﹐六彩﹕玄﹑黃﹑赤﹑白﹑縹﹑綠﹐純玄質﹐長二丈四尺﹐五百首﹐廣一尺﹔﹝小雙綬﹐長二尺六寸﹐色同大綬﹐而首半之﹐間施三玉環。﹞朱蔑﹐赤舄。祀天神地則服之。

衮冕﹐垂白珠十有二旒﹐以組爲纓﹐色如其綬﹐駐礦充耳﹐玉簪導﹔玄衣﹑礦裳﹐十二章﹐﹝八章在衣﹐日﹑月﹑星辰﹑龍﹑山﹑華虫﹑火﹑宗彜﹔其四章在裳﹐藻﹑粉米﹑黼﹑黻﹔衣縹﹑領爲升龍﹐皆織成爲之。﹞龍﹑山以下﹐每章一行﹐重以爲等﹐每行十二﹔白紗中單﹐黼領﹐靑衤票﹑撰﹑裾﹐﹔革帶﹑大帶﹑劍﹑玉佩﹑綬﹑蔑與上同﹐舄加金飾。享廟﹑謁廟及廟遣上將﹑徵還﹑飲至﹑踐阼﹑加元服﹑納後﹑若元日受朝及臨軒冊拜王公則服之。

驚冕﹐服七章﹐﹝三章在衣﹕華虫﹑火﹑宗彜﹔四章在裳﹕藻﹑粉米﹑黼﹑黻。﹞餘同衮冕。有事遠主則服之。

毳冕﹐服五章﹐﹝三章在衣﹕宗彜﹑藻﹑粉米﹔二章在裳﹕黼﹑黻。﹞餘同鱉冕。祭海﹑嶽則服之。

冕﹐服三章﹐﹝一章在衣﹕粉米﹔二章在裳﹕黼﹑黻。﹞餘同毳冕。祭社稷﹑帝社則服之。

玄冕服﹐﹝衣無章﹐裳刺黻一章。﹞餘同冕。蠟祭百神﹑朝日﹑夕月則服之。

通天冠﹐加金博山﹐附蟬十二首﹐施珠翠﹐黑介幘﹐發纓翠﹐玉若犀簪導﹔絳紗袍﹐白紗中單﹐朱領﹑撰﹐白裙襦﹐亦裙衫。絳紗蔽膝﹔白假帶﹔方心曲領﹔其革帶﹑劍﹑﹑綬與上同﹔白襪﹐黑舄。若未加元服﹐則雙童髻﹐空頂黑介幘﹐雙玉導﹐加寶飾。諸祭還及冬至受朝﹑元會﹑冬會則服之。

武弁﹐金附蟬﹐平巾幘。﹝餘同前服。﹞講武﹑出徵﹑四時狩﹑大射﹑﹑類﹑宜社﹑賞祖﹑罰社﹑纂嚴則服之。

弁服﹐﹝弁以鹿皮爲之。﹞十有二琪﹐﹝琪以白玉珠爲之。﹞玉簪導﹐絳紗衣﹐素裳﹐革帶﹐白玉雙﹐ひ囊﹐小綬﹐白蔑﹐烏皮履。朔日受朝則服之。

黑介幘﹐白紗單衣﹐白裙襦﹐革帶﹐素蔑﹐烏皮履。拜陵則服之。

白紗帽﹐﹝亦烏紗。﹞白裙襦﹐白蔑﹐烏皮履。視朝聽訟及燕見賓客則服之。

平巾幘﹐﹝金寶飾。﹞導簪﹑冠支皆以玉﹐紫褶﹐﹝亦白褶。﹞白挎﹐玉具裝﹐眞珠寶鈿帶﹐著華。乘馬則服之。

翼善冠﹐其常服及白練裙襦通著之﹔若服挎褶﹐則與平巾幘通著。﹝已上並古服﹐有事及見賓客則服之。自隋文帝制柘黃袍及巾﹑帶以聽朝﹐至今遂以爲常。﹞

凡天子之大圭曰﹐長三尺﹔鎭圭長尺有二寸。有事於郊廟﹑社稷﹐則出之於內﹔將享﹐至於中臆門﹐則奉鎭圭於監而進。旣事﹐復受而藏之。凡大朝會則設禦案﹐朝畢而徹焉。

尙捨局﹕奉禦二人﹐從五品上﹔﹝《周禮》有掌捨﹐掌行所解止之處帷﹑幕﹑幄﹑之事。漢少府屬官有守宮令﹑丞。掌宮殿陳設。魏殿中監掌帳設監護之事。晉﹑宋已下﹐其職並在殿中監。隋煬帝置殿內省﹑攺殿內局爲尙捨局﹐置奉禦二人﹐正五品。皇朝因之。龍朔二年攺爲奉大夫﹐咸亨元年復舊。﹞直長六人﹐正七品下﹔﹝隋煬帝置八人﹐皇朝減二人。﹞幕士八千人。﹝皇朝置﹐掌供禦及殿中雜張設之事。﹞尙捨奉禦掌殿庭張設﹐供其湯沐﹐而潔其灑掃﹔直長爲之貳。凡大駕行幸﹐預設三部帳幕﹐有古帳﹑大帳﹑次帳﹑小次帳﹑小帳﹐凡五等。古帳八十連﹐﹝髙二丈﹐縱廣二丈五尺﹐前有五梁﹐後有七梁。﹞大帳六十連﹐﹝髙一丈五尺﹐縱廣二丈﹐前有四梁。﹞次帳四十連﹐﹝髙一丈三尺﹐縱廣一丈五尺﹐前有三梁。三帳皆朱蠟骨﹐緋糸由綾﹐浮游覆之。﹞小次帳三十連﹐﹝髙一丈一尺﹐縱廣一丈二尺。﹞小帳二十連。﹝髙八尺﹐縱廣九尺。﹞凡五等之帳各三﹐是爲三部。﹝帳皆烏氈爲表﹐朱綾爲覆﹐下有紫幃方座﹐金銅行牀﹐垂以簾。其諸帳內外又設六柱﹑四柱。三柱﹐爲垣墻之制﹐皆靑拖爲表﹐朱帛爲裹。﹞其外置排坡以爲蔽捍焉。﹝排城連版爲之﹐每版皆畫辟邪猛獸﹐表裹漆之。﹞

凡供湯沐﹐先視其潔淸芳香﹐適其寒溫而進焉。凡大祭祀﹐有事於郊壇﹐則先設行宮於壇之東南向﹐隨地之宜。將祀三日﹐則設大次於外譴東門之外道北。南向而設禦座。若有事於明堂及太廟﹐則設大次於東門﹐如郊壇之制。凡致齋﹐則設幄於正殿西序及室內﹐俱東向﹐張於楹下。凡元正﹑冬至大朝會﹐則設斧廢於正殿。﹝施榻席及薰鑪。若朔望受朝﹐則施幄帳於正殿﹐帳裙頂帶方闊一丈四尺。﹞

尙乘局﹕奉禦二人﹐從五品上﹔﹝自秦﹑漢已來﹐其職皆在太僕。北齊大僕驊驑署有奉乘十人﹐管十二閒馬。隋煬帝取之﹐置尙乘局。皇朝因之﹐增置奉禦四人﹕一人掌左六閒馬﹔一人掌右六閒馬﹔一人掌粟艸﹑飼丁請受配給﹐及勾勘出入破用之事﹔一人掌鞍韉轡勒﹐供馬調度﹐及療馬醫藥料度之事。龍朔二年攺爲奉駕大夫﹐咸亨元年復故。開元二十三年減置二人。先是別置閒廏使﹐因隸焉﹐猶屬殿中。﹞直長十人﹐正七品下﹔﹝隋煬帝置十四人﹐皇朝因之﹐開元二十三年減四人。﹞奉乘十八人﹐正九品下﹔﹝後魏有奉乘郎﹐從五品下。後周左﹑右廏各有奉乘二十人。隋煬帝置尙乘局﹐有奉乘十人。皇朝加置二十四人﹐每閒二人。開元二十三年減六人。﹞習馭五百人﹔﹝後周左﹑右廏各有馭夫一百二十人﹐皇朝加置習馭五百人﹐掌調習六閒之馬。﹞掌閒五千人﹔﹝皇朝置﹐掌分飼養六閒之馬。﹞司庫一人﹐正九品下﹔﹝皇朝初置二人﹐掌六閒庫物。開元二十三年減。﹞司稟二人﹐正九品下﹔﹝皇朝置之。﹞典事五人﹔﹝皇朝置﹐掌六閒粟艸。﹞獸醫七十人。﹝周禮有獸醫下士﹐掌療畜獸之疾病﹔又有巫馬下士二人﹑醫四人﹐掌知馬祖﹑先牧﹑馬社﹑馬步之神﹐養疾馬﹐以藥攻馬疾也。北齊內廏局有馬醫二人。皇朝置獸醫﹐掌療左﹑右六閒之馬。﹞尙乘奉禦掌內外閒廏之馬﹐辧其粗良﹐而率其習馭﹔直長爲之貳。六閒﹕一曰飛黃﹐二曰吉良﹐三曰龍媒﹐四曰陶賒﹐五曰是﹐六曰天苑。左﹑右凡十有二閒﹐分爲二廏﹕一曰祥麟﹐二曰鳳苑﹐以系飼馬。﹝今仗內有飛龍﹑祥麟﹑鳳苑﹑鴆鸞﹑吉良﹑六羣等六廏﹐奔星﹑內駒等兩閒﹔仗外有左飛﹑右飛﹑左萬﹑右萬等四閒﹐東南內﹑西南內等兩廏。﹞凡禦馬必敬而式之﹐非因調習﹐不得捶擊﹔﹝諸閒底上細馬﹐若欲調習﹐惟得廏內乘騎﹐不得輒出。﹞習其進禦之制﹐而爲出入之禁。﹝隴右諸牧監使每年簡細馬五十匹進。其祥麟﹐鳳苑廏所須雜給馬﹐年別簡粗壯惇馬一百匹﹐與細馬同進。仍令牧監使預簡惇馬一十匹別牧放﹐殿中須馬﹐任取充。﹞凡秣馬給料﹐以時爲差。﹝春﹑冬日給蒿一圍﹐粟一斗﹐鹽二合﹔秋﹑夏日給靑芻一圍﹐粟減半。﹞凡外牧進良馬﹐印以「三花」﹑「飛」﹑「風」之字﹐而爲志焉。﹝細馬﹑次馬送尙乘局者﹐於尾側依左﹑右閒印以「三花」﹔其餘雜馬送尙乘者﹐以「風」字印印左髀﹐以「飛」字印印左髀。﹞奉乘掌率習馭﹑掌閒﹑駕士及秣飼之法。凡馭馬必視其齒歷﹑勞逸而調習之。﹝馬四年而兩齒﹐五年而四齒﹐六年而六齒成焉。七年而右一齒缺﹐八年而上下兩邊各一齒缺﹐九年而上下盡缺。十年而下兩齒出﹐十一年而下四齒﹤齒臼﹥﹐十二年盡﹤齒臼﹥。十三年下兩齒平﹐十四年下四齒平﹐十五年下盡平。十六年上兩齒﹤齒臼﹥﹐十七年上四齒﹤齒臼﹥﹐十八年上盡﹤齒臼﹥。十九年上兩齒平﹐二十年上四齒平。﹞司庫掌鞍轡乘具。司稟掌槁稭出納。獸醫掌療馬病。﹝凡馬病﹐灌而行之﹐觀其病之所發。療馬病有五勞﹕一曰筋勞﹐二曰骨勞﹐三曰皮勞﹐四曰气勞﹐五曰血勞。久步則生筋勞﹐久立則生骨勞﹐久汗不乾則生皮勞﹐汗未差燥而飼飲之則生气勢﹐驅馳無節則生血勞。有傷寒者﹐有傷熱者﹐有瘍者﹐咸據經方以療焉。﹞

尙輦局﹕奉禦二人﹐從五品上﹔﹝周祀﹕「小司徒中大夫二人﹐掌六畜﹑車輦。」又﹕「巾車下大夫二人﹐掌王后之五輅﹐輦車組挽﹐有た羽蓋。」古謂人牽爲輦﹐春秋宋萬以乘車輦其母。秦始皇乃去其輪而輿之﹐漢代遂爲人君之乘。後漢有乘輿六輦。魏﹑晉小出則乘之﹐及過江而亡。太元中﹐謝安率意而作﹐及破符堅得之﹐形制無差﹐大小如一﹐時人嗟其默識。宋武執慕容超﹐獲金鉦輦。古之輦輿﹐大率以六尺爲度﹐齊武帝造大﹑小二輦﹐雕飾甚工﹐下桐轅軛﹐悉金花鍰獸。梁大輦中方八尺﹐左﹑右開四望﹐金鸞棲軛。隋有六輦﹐大禮皆乘之。秦﹑漢﹑魏﹑晉並太僕屬官車府令掌之﹐東晉省太僕﹐遂隸尙書駕部。宋﹑齊﹑梁﹑陳車府﹑乘黃令丞掌之﹐後魏﹑北齊則乘黃﹑車府令兼掌之﹐後周則司車輅主之﹐隋又乘黃﹑車府令兼掌之。煬帝置殿內省尙輦局奉禦二人﹐正五品。皇朝因之﹐爲從五品上。龍朔二年攺爲奉輦大夫﹐咸亨元年復舊。﹞直長四人﹐正七品下﹔﹝隋煬帝置﹐皇朝因之﹐又置掌扇﹑掌翰等員﹐掌執扇及執紙﹑筆﹑硯雜供奉之事。﹞掌輦二人﹐正九品下﹔﹝皇朝初置四人﹐開元二十三年減二人﹐又置主輦﹑奉等員。掌率主輦以供其事。﹞主輦四十二人﹐﹝皇朝置﹐凡七輦﹐輦六人。﹞奉十五人。﹝皇朝置之。﹞尙輦奉禦掌輿輦﹑傘扇之事﹐分其次敍﹐而辧其名數﹔直長爲之貳。凡大朝會則陳於庭﹐大祭祀則陳於廟。﹝輦有七﹕一曰大鳳輦﹐二曰大芳輦﹐三曰仙遊輦﹐四曰小輕輦﹐五曰芳亭輦﹐六曰大玉輦﹐七曰小玉輦。舉有三﹕一曰五色﹐二曰常平﹐其用如七輦之儀﹔三曰腰﹐則常禦焉。﹞凡大朝會及祭祀﹐則出之於內﹔旣事﹐復進而藏之。凡傘扇﹐大朝會則傘二﹑翰一﹐陳之於庭﹔﹝孔雀扇一百五十有六﹐分居左﹑右。舊﹐翟尾扇﹐開元初﹐攺爲繡孔雀以省。﹞若常聽朝﹐皆去扇﹐左﹑右各畱其三﹐以備常儀。﹝崔豹《古今注》云「華蓋﹐黃帝所作也。與蚩尢戰於涿鹿之野﹐常有五色雲气﹑金枝玉葉止於帝上﹐有花﹝B20c﹞之象﹐故因作華蓋也。」《通俗文》曰「張帛避雨謂之傘蓋。」《古今注》曰「翟尾扇起於殷代﹐髙宗有ず雉之祥﹐服章多用翟羽。周制以爲王后﹑夫人之車服﹐輿輦有嬰﹐卽緝翟羽爲扇嬰﹐以障蔽翳風塵也。」﹞

●卷十二內官宮官內侍省

內官

惠妃一人麗妃一人華妃一人淑儀一人徳儀一人賢儀一人順儀一人婉儀一人芳儀一人美人四人才人七人

宮官

尙宮二人

司記二人黃記二人掌記二人女史六人司言二人典言二人掌言二人女史四人

司簿二人典簿二人掌簿二人女史六人司闈六人典闈六人掌闈六人女史四人

尙儀二人

司籍二人典籍二人掌籍二人女史十人司樂四人典樂四人掌樂四人女史二人司賓二人典賓二人掌賓二人女史二人司贊二人典贊二人掌贊二人女史二人彤史二人

尙服二人

司寶二人典寶二人掌寶二人女史四人司衣二人典衣二人掌衣二人女史四人司飾二人典飾二人掌飾二人女史二人司仗二人典仗二人掌仗二人女史二人

尙食二人

司膳四人典膳四人掌膳四人女史四人司醞二人典醞二人掌醞二人女史二人司藥二人典藥二人掌藥二人女史四人司飠喜二人典嬉二人掌飠喜二人女史四人

尙寢二人

司設二人典設二人掌設二人女史四人司輿二人典輿二人掌輿二人女史二人司苑二人典苑二人掌苑二人女史二人司燈二人典燈二人掌燈二人女史二人

尙功二人

司制二人典制二人掌制二人女史四人司珍二人典珍二人掌珍二人女史六人司彩二人典彩二人掌彩二人女史六人司計二人典計二人掌計二人女史四人宮正一人司正二人典正四人女史四人

內侍省

內侍四人內常侍六人內給事八人主事二人令史八人書令史十六人

內謁者

監六人內謁者十二人內典引十八人內寺伯二人寺人六人亭長六人

掌固八人

掖庭局

令二人丞三人書令史四人書吏八人計史二人宮教博士二人監作四人典事十人掌固四人

宮闈局

令二人丞二人書令史三人書吏六人內閽人二十人內掌扇十六人內給使無常員掌固四人

奚官局

令二人丞二人書令史三人書吏六人典事四人掌固四人

內僕局

令二人丞二人書令史二人書吏四人駕士一百四十人典事八人掌固八人

內府局

令二人丞二人書令史二人書吏四人典事六人掌固四人

內官﹕﹝《春秋左氏傳》曰「不腆先君之嫡﹐以備內官。」又曰「內官不及同姓。」杜預曰「謂嬪禦也。」《周官》有夫人﹑嬪﹑世婦﹑女禦之位﹐聽天下之內治。漢﹑晉已來﹐𨿽有位號﹐多不盡備。隋氏法《周官》而悉置焉﹐則列夫人﹑嬪﹑姥妤﹑美人﹑才人﹑寶林﹑禦女﹑采女等﹐充百二十位。宮中復有六尙﹐以備眾職﹐謂之宮官。皇朝因之。今上天溥施﹐猶防女寵﹐故省內官﹐將以垂範﹐而六尙仍舊焉。﹞妃三人﹐正一品。﹝《周官》三夫人之位也。古者﹐帝譽立四妃﹐蓋象后妃四星﹐其一明者﹐後也。至舜﹐不立正妃﹐蓋但三妃而已﹐謂之三夫人。自夏﹑殷已降﹐復有立者﹐視三公位﹔𨿽云古制﹐數頗繁焉。其餘沿革﹐事不經見。隋氏依《周官》﹐立三夫人。皇朝上法古制﹐而立四妃﹐其位﹕貴妃也﹐淑妃也﹐徳妃也﹐賢妃也。今上以爲后妃四星﹐其一後也﹐旣有後位﹐復立四妃﹐則失其所法象之意焉。因省嬪婦﹑女禦之數﹐攺定三妃﹑六儀﹑美人﹑才人四等﹐共二十人﹐以備內官。其位﹕惠妃也﹐麗妃也﹐華妃也。婦徳﹑婦容﹑婦言﹑婦功﹐可以坐而論禮者則進﹐無則闕焉。﹞夫人佐後﹐坐而論婦禮者也。其於內則無所不統﹐故不以一務名焉。

六儀六人﹐正二品。﹝《周官》九嬪之位也。夏后氏因三夫人增以三三而九﹐列九嬪之位。漢初無聞。至武帝﹐始制婕妤﹑侄娥﹑容華﹑充衣﹐數不至九﹐其位在嬪。後魏孝文攺定內官。隋氏依《周官》﹐盡立其名秩。皇朝初因之。今上攺制六儀之位﹐以備其職焉。﹞六儀掌教九禦四徳﹐率其屬以贊導後之禮儀。﹝一﹑淑儀﹐二﹑徳儀﹐三﹑賢儀﹐四﹑順儀﹐五﹑婉儀﹐六﹑芳儀。﹞

美人四人﹐正三品。﹝周官二十七世婦之位也。殷人因九嬪增以三九二十七﹐列二十七世婦之位。其制增損﹐累代不恆。前漢十四等。後漢貴人﹑才人𨿽列位號﹐不依世婦之職。隋氏依《周官》﹐制婕妤等二十七人。皇朝初因之。今上攺制美人之位﹐以備其職焉。﹞美人掌率女官修祭祀﹑賓客之事。

才人七人﹐正四品。﹝《周官》八十一女禦之位也。周人因二十七世婦增以三二十七﹐列八十一女禦之位。舊制沿革﹐略同於上注。隋氏依《周官》﹐制寶林﹑禦女﹑采女等。皇朝初因之。今上攺制才人之位﹐以備其職焉。﹞才人掌序燕寢﹐理絲臬﹐以獻歲功焉。

宮官﹕﹝《周禮宗伯》﹕「世婦﹐每宮卿二人﹑下大夫四人﹑中士八人女府二人﹑女史二。」鄭玄云「世婦﹐後宮官也。王后六宮女府﹑女史﹑女奴之有才智者。」《魏略》﹕「魏明帝遊宴在內﹐選女子知書可付信者爲女尙書﹐省奏事。」《晉令》有崇徳毀大監﹑尙衣尙食大監﹐並銀章﹑艾綬﹐二千石﹔崇華殿大監﹑元華食監﹑都監﹑上監﹐銅印﹑墨綬﹐千石﹔女史﹑賢人﹑恭人﹑中使﹑大使﹐碧綸綬。宋明帝畱心後房﹐擬外百官﹐備置其職。兩齊﹑梁﹑陳不見。後魏﹑後周亦擬外官置內職。隋文帝置六尙﹑六司﹑六典以掌宮官之職﹐六尙視從九品﹐六司視勛品﹐六典視流外二品。煬帝攺置六尙局﹐職掌略同﹐皆加其品秩。一﹑尙官局﹐管司言﹐掌宣傳啟奏﹔司簿﹐主名錄計度﹔司正﹐主格式推罰﹔司闈﹐主門合管鑰。二﹑尙儀局﹐管司籍﹐主經史教學﹔司樂﹐掌音律﹔司賓﹐主賓客﹔司贊﹐主贊相導引。三﹑尙服局﹐管司璽﹐主琮璽﹑符節﹔司衣﹐掌衣服﹔司飾﹐主湯沐﹑巾櫛﹑玩弄等物﹔司仗﹐主仗衛戎器。四﹑尙食局﹐管司膳﹐主膳羞﹔司醞﹐主酒醴﹑醯醢﹔司藥﹐主醫巫﹑藥劑﹔司飠喜﹐主廩餼﹑柴炭。五﹑尙寢局﹐管司設﹐主牀席﹑帷帳﹐鋪設﹑灑掃﹔司輿﹐主輿﹑輦﹑扇﹑傘﹐執持羽儀﹔司苑﹐主園囿種植﹐蔬菜﹑瓜果﹔司燈﹐主燈火。六﹑尙工局﹐管司制﹐主營造﹑裁縫﹔司寶﹐主金玉﹑錢貨﹔司彩﹐掌繒帛﹔司織﹐掌織染。六尙十二人﹐從五品﹔司﹐二十八人﹐從六品﹔典﹐二十八人﹐從七品﹔掌﹐二十八人﹐從九品﹔女史﹐流外﹐量事而置﹐多者十人。皇朝內職多依隋制。﹞

尙宮局﹕尙宮二人﹐正五品。司記二人﹐正六品﹔典記二人﹐正七品﹔掌記二人﹐正八品。司言二人﹐正六品﹔典言二人﹐正七品﹔掌簿二人﹐正八品。司闈二人﹐正六品﹔典簿六人﹐正七品﹔掌簿二人﹐正八品。司闈六人﹐正六品﹔典闈六人﹐正七品﹔掌闈六人﹐正八品。

尙宮掌導引中宮﹐司記﹑司言﹑司簿﹑司闈四司之官屬。凡六尙事物出納文籍﹐皆印署之。﹝六尙須物﹐外物之司受敕連署牒﹐仍取尙宮押印﹐司記錄目﹐爲抄出﹐付內侍省受牒﹐便移外司。其五尙之印惟於當司宮內行用﹐不得印出外文牒。﹞

司記掌印。凡宮內諸司簿書出入錄目﹐審而付行焉。典記﹑掌記佐之。﹝余司二佐並準此。﹞女史掌執文書。﹝余女史準此。﹞

司言掌宣傳啟奏之事。﹝凡有敕處分﹐承敕人宣付司言連署﹑案記﹐別鈔一本﹐付門司傳出。若外司附奏﹐受事人奏聞﹐承敕處分﹐傳付外司﹔仍錄事目﹑旨意﹐亦連署爲案。﹞

司簿掌宮人名簿﹑廩賜之事。

司闈掌宮闈管鑰之事。

尙儀局﹕尙儀二人﹐正五品。司籍二人﹐正六品﹔典籍二人﹐正七品﹔掌籍二人﹐正八品。司樂四人﹐正六品﹔典樂四人﹐正七品﹔掌樂四人﹐正八品。司賓二人﹐正六品﹔典賓二人﹐正七品﹔掌賓二人﹐正八品。司贊二人﹐正六品﹔典贊二人﹐正七品﹔掌贊二人﹐正八品。彤史二人﹐正六品。﹝《石氏星經》﹕「女史一星﹐婦人之微者。」《周禮》﹕「女史掌王后之禮職﹐以詔後理內政﹐統內官﹐書內令。後之事﹐以禮從。」《詩》云「靜女其孌﹐貽我彤管。」《毛傳》曰「古者﹐後﹑夫人必有女生彤管之法。後﹑妃﹑羣妾以禮禦於君所﹐女史書其日月﹐授之環﹐以進退之。生子月辰﹐以金環退之。當禦之者﹐以銀環進之﹐著於左手﹔旣禦﹐箸於右手。事無大小﹐記以成法。彤管﹐以赤心正人也。」﹞

尙儀掌禮儀起居﹐司籍﹑司樂﹑司賓﹑司贊四司之官屬。

司籍掌四部經籍教授﹑筆札﹑几案之事。

司樂掌率樂人習樂﹑陳縣﹑拊擊﹑進退之事。

司賓掌賓客朝見﹑宴會賞賜之事。

司贊掌朝見﹑宴會贊相之事。﹝凡朝會﹐司贊引客立於殿庭﹐司言宣敕賜坐﹐司贊引升就席。酒至﹐起﹐再拜﹔食至亦起。﹞

尙服局﹕尙服二人﹐正五品。﹝《周禮》﹕「內司服掌王后六服﹕衣﹑プ翟﹑闕翟﹑鞠衣﹑展衣﹑衤彖衣﹑素紗。」司馬彪《續漢志》﹕「皇后謁廟﹐服紺上﹑阜下﹔蠶﹐靑上﹑縹下﹔皆深衣制﹐隱領﹑袖緣以條。假結﹐首飾步搖﹑簪珥。步搖以黃金爲山題﹐貫白珠爲桂枝相摻。八爵﹑九華﹑熊﹑虎﹑赤罷﹑天鹿﹐辟邪﹑南山丰大特六獸。諸爵﹑獸皆以翡翠爲毛羽。金題﹐白珠繞﹐以翡翠爲華。綬﹑佩同乘輿。」魏﹑晉﹑宋﹑齊﹑梁﹑陳略同。後魏﹐北齊皇后璽﹐綬﹑佩同乘輿﹐假髻﹐步搖﹐十二鏌﹐八爵﹑九華。助祭﹑朝會以衤彖衣﹐郊﹑以プ翟﹐小宴以闕翟﹐親蠶以鞠衣﹐見皇帝以展衣﹐宴居以衤彖衣﹐俱有蔽膝﹑織成緄帶。後周皇后衣十二等。翟衣六﹕從祀﹑郊﹑﹐享先皇﹐服衣﹔祭陰社﹐朝命婦﹐服衤衣﹔獻繭﹐服驚衣﹔采桑﹐服衣﹔聽女教﹐服衣﹔歸寧﹐服﹤失羽﹥衣﹐以雉爲領﹑衤票。臨婦學﹐燕命婦﹐蒼衣﹔春齋﹑祭還﹐靑衣﹔夏齋﹑祭還﹐朱衣﹔采桑齋﹑采桑還﹐黃衣﹔秋齋﹑祭還﹐素衣﹔冬齋﹑祭還﹐玄衣﹔其衤票﹑領以相生色﹐華皆十二樹。隋初﹐皇后首飾花十二樹。衤韋衣﹐靑紗內單﹐黼領﹐羅谷衤票﹑衤巽﹐蔽膝﹐大帶﹐以靑衣﹐革帶﹐靑蔑﹑舄﹐金飾﹐白玉佩﹐玄組綬﹐祭及朝會則服。鞠衣﹐黃羅爲之﹑蔽膝﹑大帶﹑舄﹑革帶隨衣色﹐餘同衤韋衣﹐親蠶則服。靑衣﹐靑羅爲之﹐制同鞠衣﹐去華﹑大帶﹑佩﹑綬﹐見帝則服。朱衣﹐緋羅爲之﹐制如靑衣﹐宴賓則服。煬帝令牛弘等制皇后服四等﹕衤韋衣﹐以翟﹐五彩重行﹐十二等﹔首飾花十二鈿﹐小花﹤耳毛﹥十二樹﹐兩博鬢﹔素紗內單﹐黼領﹔羅毅衤票﹑衤巽﹐皆以朱﹔蔽膝隨裳色﹐以爲緣﹐用翟三章﹔大帶隨衣色﹐飾以朱﹑綠之錦﹐靑綠﹔革帶﹐靑蔑﹑舄﹐以金飾﹔白玉佩﹐玄組綬﹐章采﹑尺寸同乘輿﹐祭及朝會則服。鞠衣﹐小花十二樹。靑衣﹑朱服﹐皆參準宋太始及梁﹑陳故事增損用之。皇朝因之。﹞司賓二人﹐正六品﹔﹝凡太皇太后﹑皇太后﹑皇后之寶皆以金爲之﹐並不行用。其應封令書﹐太皇太后﹑皇太后用宮官印﹐皇后用內侍省印焉。﹞典寶二人﹐正七品﹔掌寶二人﹐正八品。司衣二人﹐正六品﹔典衣二人﹐正七品﹔掌衣二人﹐正八品。司飾二人﹐正六品﹔典飾二人﹐正七品﹔掌飾二人﹐正八品。司仗二人﹐正六品﹔典仗二人﹐正七品﹔掌仗二人﹐正八品。

尙服掌供內服用采章之數。﹝凡皇后之衣服﹐一曰衤韋衣﹐二曰鞠衣﹐三曰禮衣﹔首飾花十二樹﹐小花如大花之數﹐並兩博鬢。衤韋衣﹐深靑織成爲之﹐文爲雉之形﹐素質﹐五色﹐十二等﹔素紗中單﹐黼領﹔羅谷衤票﹑衤巽﹐皆用朱色﹔蔽膝隨裳色﹐以糸取爲領緣﹐用翟爲章﹐三等﹔大帶隨衣色﹐朱裹﹐紕其外﹐上以朱錦﹐下以綠錦﹐紐約用靑組﹔以靑衣﹐革帶﹐靑蔑﹑舄﹐舄加靑飾﹔白玉雙佩﹐玄組雙大綬﹐章采﹑尺寸與乘輿同。受冊﹑助祭﹑朝會則服之。鞠衣﹐黃羅爲之﹐其蔽膝﹑大帶及衣革帶﹑蔑﹑舄隨衣色﹔余與衤韋衣同﹐惟無翟。親蠶則服之。鈿釵禮衣﹐十二鈿﹐服通用雜色﹐制與上同﹔雙佩﹐小綬﹔去舄﹐加履。宴見賓客則服之。內命之服﹕花釵﹐施兩博鬢﹐寶鈿飾。翟衣﹐靑質﹐羅爲之﹐繡爲翟﹐編次於衣及裳﹐重爲九等而下。第一品花釵九樹﹔寶鈿準花數﹐下準次﹔翟九等。第二品花釵八樹﹐翟八等。第三品花釵七樹﹐翟七等。第四品花釵六樹﹐翟六等。第五品花釵五樹﹐翟五等。並素紗中單﹐黼領﹔朱衤票﹑衤巽﹐亦通用羅殼﹔蔽膝隨裳色﹐以鯫爲領緣﹐加以文繡﹐重翟爲章二等﹐一品已下皆同﹔大帶﹐紕其外﹐上以朱錦﹐下以綠錦﹐紐約用靑組﹔以靑衣﹐革帶﹐靑蔑﹑舄﹐佩﹑綬。內命服受冊﹑從蠶﹑朝會則服之。鈿釵禮衣﹐通用雜色﹐制輿上同﹐加雙佩﹑小綬﹐糸句履﹔第一品九鈿﹐第二品八鈿﹐第三品七鈿﹐第四品六鈿﹐第五品五鈿。內命婦常參見則服之。凡六尙﹑寶林﹑禦女﹑采女及女官之服﹐禮衣通用雜色﹐制與上同﹐惟無首飾﹑佩﹑綬。七品已上有大事則服之。尋常供奉則公服﹐去中單﹑蔽膝﹑大帶。九品已上﹐大事及尋常供奉並公服。東宮準此。女史則半袖裙襦。﹞司寶﹑司衣﹑司飾﹑司仗四司之官屬。

司寶掌琮寶﹑符契﹑圖籍。﹝凡神寶﹑受命寶﹑銅魚符及契﹑四方傳符﹐皆識其行用之別安置﹐具立文簿。外司請用﹐執狀奏聞﹐同檢出付﹐仍錄案記﹔符還﹐朱書記之。﹞

司衣掌衣服﹑首飾。

司飾掌膏沐﹑巾櫛﹑玩弄器物之事。

司仗掌羽儀仗衛之事。

尙食局﹕尙食二人﹐正五品。司膳四人﹐正六品﹔典膳四人﹐正七品﹐掌膳四人﹐正八品。司醞二人﹔正六品﹔典醞二人﹐正七品﹔掌醞二人﹐正八品。司藥二人﹐正六品﹔典藥二人﹐正七品﹔掌藥二人﹐正八品。司飠喜二人﹐正六品﹔典飠喜二人﹐正七品﹔掌飠喜二人﹐正八品。

尙食掌供膳羞品齊之數﹐司膳﹑司醞﹑司藥﹑司館四司之官屬。凡進食﹐先嘗之。

司膳掌割烹煎和之事。

司醞掌酒醴飲之事。

司藥掌醫方藥物之事。

司飠喜掌給宮人廩餼﹑飲食﹑薪炭之事。

尙寢局﹕尙寢二人﹐正五品。﹝《周禮》﹕「女禦﹐掌禦敍於王之燕寢。」﹞司設二人﹐正六品﹐典設二人﹔正七品﹔掌設二人﹐正八品。司輿二人﹐正六品﹔典輿二人﹐正七品﹔掌輿二人﹐正八品。司苑二人﹐正六品﹔典苑二人﹐正七品﹔掌苑二人﹐正八品。司燈二人﹐正六品﹔典燈二人﹐正七品﹔掌燈二人﹐正八品。

尙寢掌燕寢進禦之次敍﹐司設﹑司輿﹑司苑﹑司燈四司之官屬。

司設掌帷帳﹑茵席﹐灑掃﹑張設之事。

司輿掌輿輦﹑傘扇﹑羽儀之事。

司苑掌園苑種殖蔬果之事。

司燈掌燈燭膏火之事。

尙功局﹕尙功二人﹐正五品。司制二人﹐正六品﹔典制二人﹐正七品﹔掌制二人﹐正八品。司珍二人﹐正六品﹔典珍二人﹐正七品﹔掌珍二人﹐正八品。司彩二人﹐正六品﹔典彩二人﹐正七品﹔掌彩二人﹐正八品。司計二人﹐正六品﹔典計二人﹐正七品﹔掌計二人﹐正八品。

尙功掌女工之程課﹐總司制﹑司珍﹑司彩﹑司計四司之官屬。

司制掌衣服裁制縫綫之事。

司珍掌金玉寶貨之事。

司彩掌彩物﹑繒錦﹑絲臬之事。

司計掌支度衣服﹑飲食﹑薪炭之事。

宮正一人﹐正五品﹔司正二人﹐正六品﹔典正四人﹐正七品。

宮正掌戒令﹑糸禁﹑謫罰之事。﹝凡宮人已上有不供職事﹐違犯法式﹐司正已下起牒﹐取宮正裁。事小﹐局司決罰﹔事大﹐綠狀奏聞。﹞司正﹑典正佐之。

內侍四人﹐從四品上﹔﹝《石氏星經》﹕「宦者四星﹐在帝座西。」《周禮》有內小臣﹑閽人﹑寺人。鄭玄云「今謂之宦人。」《詩》有《巷伯》﹐寺人孟子之作。春秋時皆謂之寺人。戰國時﹐趙有宦者令繆賢。《漢書百官表》云「少府﹐泰官。屬官有中書謁者等令﹑丞﹐諸僕射署官皆屬焉。」又云「詹事﹐掌皇后﹑太子家﹐屬官有中長秋﹑私府﹐諸宦官皆屬焉。成帝省﹐並屬大長秋。」又云「將行﹐秦官。景帝更名大長秋﹐或用中人﹐或用士人﹐秩二千石。」後漢常用宦者﹐掌奉宣中宮命﹐凡給賜宗親及謁見關通之﹐出則從。屬官有丞﹑中宮僕﹑謁者私府署令。又少府屬官有中常侍﹑畫室玉堂等署長﹑冗從僕射﹑掖庭永巷禦府祠祀鉤盾等令﹑暴室永安丞﹐皆宦者。又太后所居宮卿少府﹐職如長秋﹔位在同名卿上。魏攺在九卿下。晉大長秋卿有後則置﹐無後則省。宋﹑齊因之。梁大長秋主諸宦者﹐以司宮闈之職﹐統中署﹑奚官﹑暴室﹑華林等署。陳氏亦同。後魏有大長秋﹐又置內侍長四人﹐掌顧問﹑拾遣﹑應對。北齊中侍中省有中侍中二人﹑中常侍四人﹐掌出入門合﹔長秋寺﹐掌諸宮合﹐卿﹑中尹各一人﹐領掖庭﹑晉陽中山宮﹑中官僕﹑奚官等令。後周六官有司內上士﹑小司內中士﹑巷伯中士等官。隋內侍省署內侍二人﹑內常侍二人﹐內侍則舊長秋﹐內常侍則舊中常侍也。煬帝大業三年﹐攺內侍省爲長秋監﹐置令一人﹐正四品﹔少令一人﹐從五品﹔丞二人﹐正七品﹔並用士人。罷內謁者員﹐又省內僕﹑內謁音局﹐所領惟掖庭﹑宮闈﹑奚官三署而已﹐亦參用士人。大業五年﹐又置內謁者員。皇朝依開皇﹐復爲內侍省﹐置內侍二人﹐今加至四人。龍朔二年攺爲內侍監﹐咸亨元年復舊。光宅元年攺爲司宮臺﹐神龍元年復爲內侍。中官之貴﹐極於此矣。若有殊勛懋績﹐則有拜大將軍者﹐仍兼內侍焉。﹞內常侍六人﹐正五品下。﹝秦有中常侍﹐漢因之﹐銀左貂﹐給事殿省﹐秩千石﹐並用士人。後漢悉用宦官﹐掌侍左右﹐入內宮﹐贊導內外事。永平中﹐始置員數﹐中常侍四人。和帝幼沖﹐竇憲執政﹐鉤盾令鄭眾等專謀禁中﹐遂收憲印綬﹐超遷大長秋﹐封巢阝鄕侯。由是宦官用事﹐其員稍增﹐中常侍至十人﹐攺以金左貂。鄧後臨朝﹐委用漸大﹐兼領卿署﹐非復掖庭﹑永巷之職。順帝已下﹐疊居端要。獻帝末﹐有董卓之難﹐自是諸宦署悉用士人焉。後魏有中謁者僕射等官員。至太武帝時﹐有宦人宗愛。文明馮後時﹐宦官用事﹐大者令﹑僕﹐小者卿﹑守﹔趙默爲選曹尙書﹐張封異姓王。北齊中侍中省有中常侍四人﹐掌出入門禁。隋內侍省內常侍二人﹐煬帝攺爲內承奉﹐正五品。皇朝復爲內常侍。﹞內侍之職﹐掌在內侍奉﹐出入宮掖﹐宣傳制令。掖庭﹑宮闈﹑奚官﹑內僕﹑內府五局之官屬。內常侍爲之貳。凡季春吉日﹐皇后親蠶於功桑﹐享先蠶於北郊﹐則升壇執儀。﹝《周禮內宰》云「仲春﹐詔王后帥內外命婦始蠶於北郊﹐以爲祭服。」《續漢志》﹕「三月﹐皇后帥公﹑卿﹑列侯夫人親蠶﹐祀先蠶於柬郊。」魏遵《周禮》﹐蠶於北郊。晉武楊皇后蠶於西郊﹐依漢故事。東晉闕。宋孝武大明四年﹐於臺城西白石裏爲西蠶﹐設兆域﹐置殿七間及蠶觀。歷齊﹑梁﹑陳﹐並有其禮。後魏無聞。北齊置蠶坊於城北。後周皇后乘翠輅﹐帥三妃等至蠶所﹐以少牢規祭﹐進奠先蠶西陵氏。惰於宮北三里爲壇﹐髙四尺﹐季春上巳﹐皇后服鞠衣﹐乘重翟﹐帥三夫人﹑九嬪﹑內外命婦﹐以太牢制幣祭先蠶於壇上﹐用一獻。祭訖﹐親桑﹐位於壇﹐東面。尙功進金鉤﹐典制奉筐。皇后采三條﹐反鉤﹔命婦各依班采五條﹑九條而止﹔世婦於蠶母受切桑﹐灑訖﹐皇后乃還。皇朝因用其禮。﹞凡中宮大駕出入﹐則爲之夾引焉。﹝大駕內謁者四人﹑內給事二人﹑內常侍二人﹑內侍二人﹐並騎﹐分左﹑右。內寺伯二人﹐領寺人六人﹐分夾重翟車。﹞

內給事八人﹐從五品下﹔﹝《周禮》有內小臣之職﹐掌王后之命。後出入則前驅﹐後有好事於四方則使往﹐有好令於公卿大夫亦如之。後漢少府有給事黃門﹐六百石﹐常侍左右﹐止在內宮門﹐通中外及中宮已下眾事。自魏﹑晉至於梁﹑陳無其職。後魏有中給事中﹐太和二十二年攺爲中給事。北齊中侍中省有中給事中四人。煬帝攺爲內承直﹐從五品。皇朝復爲內給事。﹞主事二人﹐從九品下。﹝隋內侍省主事二人﹔開皇十六年﹐加置內侍主事二十員﹐以承門合。皇朝置二人﹐掌付事勾稽省抄也。﹞內給事掌判省事。凡元正﹑冬至羣官朝賀中宮﹐則出入宣傳。凡宮人之衣服﹑費用﹐則具其品秩﹐計其多少﹐春﹑秋二時﹐宣送中書。﹝若用府藏物所造者﹐每月終﹐門司以其出入歷爲二簿聞奏。一簿畱內﹐一簿出付尙書比部勾之。﹞

內謁者﹐監六人﹐正六品下﹔內謁者十二人﹐從八品下﹔﹝後漢大長秋屬官有中宮謁者三人﹐四百石﹐主報中章。後魏﹑北齊有中謁者僕射。隋內侍省有內謁者監六人﹐內謁者十二人。煬帝三年﹐罷內謁者﹔五年﹐又置。皇朝因之。﹞內典引十八人。﹝皇朝置﹐流外。﹞內寺伯二人﹐﹝正七品下﹔《周禮》﹕「寺人掌王之內人及女宮之戒令﹑禁令。」隋內侍省有內寺伯二人﹐皇朝因之。﹞寺人六人。﹝隋置﹐皇朝因之﹐流外。掌中宮駕出入則執禦刀。﹞

內謁者監掌內宣傳。凡諸親命婦朝會﹐所司籍其人數﹐送內侍省。﹝命婦下車﹐則引入朝堂﹐然後奏聞。﹞內謁者掌諸親命婦朝集班位。內典引掌命婦朝參出入監引之事。

內寺伯掌糸察諸不法之事。歲大讎﹐則監其出入。

掖庭局﹕令二人﹐從七品下﹔﹝《詩》之巷伯也﹐至秦爲永巷﹐漢武帝更名掖庭﹐有令﹑丞。後漢掖庭令一人﹐六百石﹐左右丞﹑從丞各一人﹐掌後宮貴人聚采女事。魏﹑晉並有掖庭令﹑黃門令﹐而非宦者。後魏有掖庭監。北齊長秋寺統掖庭署令﹑丞。隋內侍省統掖庭令﹑丞各二人﹐皇朝因之。﹞丞三人﹐從八品下。﹝漢掖庭有左﹑右丞。北齊有掖庭丞。隋掖庭丞三人﹐皇朝因之。﹞計史二人。﹝掌料功程事。﹞宮教博士二人﹐從九品下。﹝北齊掖庭﹑中山﹑晉陽署各有宮教博士二人﹐隋掖庭有宮教博士十三人﹐皇朝置二人。﹞監作四人﹐從九品下。﹝皇朝置﹐監宮中雜作之事。﹞典事十人。﹝皇朝置﹐流外。﹞掖庭局令掌宮禁女工之事。凡宮人名籍﹐司其除附﹔功桑養蠶﹐會其課業。丞掌判局事。計史掌料功程。博士掌教習宮人書﹑﹑眾藝。監作掌監當雜作。典事典諸工役。

宮闈局﹕令二人﹐從七品下﹔﹝《周禮》有閽人﹐王宮每門四人﹐掌王宮中門之禁﹐凡內外命婦出入則爲之辟。隋置﹐皇朝因之。﹞丞二人﹐從八品下。﹝隋置﹐皇朝因之。﹞內閽人二十人。﹝周禮有閽人之職﹐皇朝因而置之。﹞內掌扇十六人。﹝皇朝置。﹞內給使﹐無常員。﹝北齊內職有散給使五十人﹐皇朝因之。﹞宮闈令掌侍奉宮闈﹐出入管。凡大享太廟﹐帥其屬詣於室﹐出皇后神主﹐置於輿而登座焉﹔旣事﹐納之。凡宦人無官品者﹐稱內給使﹔﹝親王府名散使。﹞若有官及經解免應敍選者﹐得令長上。其小給使學生五十人。﹝其博士取八品已上散官有藝業者充。﹞皆其名籍﹐以給其糧廩。丞掌判局事。內閽人掌承傳諸門管龠。內掌扇掌中宮傘扇。內給使掌諸門進物﹑出物之歷。

奚官局﹕令二人﹐正八品下﹔﹝《周禮》酒人﹑漿人﹑篷人﹑醢人﹑醯人﹑鹽人﹑冪人﹑女祝﹑內司服﹑縫人﹑守祧﹐並奄官所職也﹐皆有女奴﹑奚﹑隸焉。鄭玄云「古者﹐男﹑女沒入縣官﹐皆曰奴﹔少有才知﹐以爲奚。」今之侍史﹑官婢或曰奚﹐官女也。漢暴室丞主中婦人疾病者就此室﹐其皇后﹑貴人有罪亦如之。梁﹑陳大長秋寺統奚官署﹐北齊大長秋寺統奚官署令﹑丞﹐隋內侍省統奚官局令﹑丞﹐皇朝因之。﹞丞二人﹐正九品下﹔﹝隋置﹐皇朝因之。﹞典事四人。﹝皇朝置之。﹞奚官局令掌奚隸工役﹐宮官品命﹔丞爲之貳。凡宮人有疾病﹐則供其醫藥﹔死亡﹐則給其衣服﹐各視其品﹑命﹐仍於隨近寺﹑觀爲之修福。𨿽無品﹐亦如之。凡內命婦五品已上亡﹐無親戚﹐於墓側三年內取同姓中男一人以時主祭﹔無同姓﹐則所司春﹑秋以一少牢祭焉。

內僕局﹕令二人﹐正八品下﹔﹝後漢大長秋屬官有中宮僕一人﹐千石﹐主馭。北齊長秋寺統中宮僕署令﹑丞。隋內侍省統內僕局令﹑丞﹐煬帝大業三年廢內僕局﹐皇朝復置。﹞丞二人﹐正九品下﹔﹝隋置三人﹐皇朝置二人。﹞駕士一百四十人﹔﹝皇朝置之。﹞典事八人。﹝皇朝置之。﹞內僕令掌中宮車乘出入導引﹔丞爲之貳。凡中宮有出入﹐則令居左﹐丞居右﹐而夾引之。

凡皇后之車有六﹕

一曰重翟﹐受冊﹑從祀﹑享廟則供之。﹝靑質﹐金飾諸末﹔朱輪﹐金根﹑朱牙﹔其箱飾以重翟羽﹔靑油通﹐靑油朱裹﹐朱絲絡网﹐繡紫絡帶﹐繡紫帷﹔八鸞在衡﹔鏤錫ひ纓十有二就﹔金鉦方釒乞﹐插翟尾﹔朱總﹔駕蒼龍。皆隋所制﹐皇朝因之。﹞

二曰厭翟﹐公桑則供之。﹝赤質﹐金飾諸末﹔輪書朱牙﹔其箱飾以次翟羽﹔紫油通﹐紫油朱裹﹐朱絲絡綢﹐紅錦絡帶﹐紅錦帷﹔餘如重翟﹔駕赤驑。內命婦一品已下以次乘之。﹞

三曰翟車﹐歸寧則供之。﹝黃質﹐金飾諸末﹔輪畫朱牙﹔其車側飾以翟羽﹔黃油通﹐黃油須黃裹﹐白紅錦絡帶﹐白紅錦帷﹐朱絲絡綢﹔餘如重翟﹔駕黃驑。諸ひ纓之色﹐皆從車質也。﹞

四曰安車﹐臨幸則供之。﹝赤質﹐金飾﹔紫油通﹐紫油朱裹﹐錦惟﹐錦絡帶﹐朱絲絡网﹔駕四馬。﹞

五曰四望車﹐拜陵﹑臨弔則供之。﹝朱質﹐靑油通﹐靑油朱裹﹐織成帷﹐錦絡帶﹐朱絲絡网﹔駕赤驑。﹞

六曰金根車﹐常行則供之。﹝朱質﹔紫油通﹐紫油朱裹﹐織成帷﹐錦絡帶﹐朱絲絡綱。周禮﹕「王后五輅﹕一﹑重翟﹐二﹑厭翟﹐三﹑安車﹐四﹑翟車﹐五﹑輦車。」司馬彪《續漢志》﹕「皇后法駕﹐禦重翟金根車﹐交絡帷裳﹔非法駕﹐乘紫車﹐云楨畫﹐黃金塗﹐駕三馬。貴人油畫拼車。」魏因之。《晉輿服志》﹕「皇后法駕﹐乘重翟羽蓋金根車﹐駕靑駱﹐靑帷裳﹐云處畫斡﹔常乘﹐畫輪車﹔先蠶﹐乘油蓋畫雲母車﹐駕六鬼馬﹐油畫兩轅安車爲副﹐金薄石山耕車﹑紫絳車爲副。」晉令﹕「三貴人曲蓋﹐九嬪直蓋﹐皆信幡。」宋﹑齊﹑梁﹑陳略同。後魏皇后從祭禦金根車﹐親桑禦雲母車﹐駕四馬﹔歸寧禦紫車﹐遊行禦安車﹐弔問禦紺車﹐駕三馬。內命婦一品乘油色朱絡网車﹐車﹑牛飾用金塗及純銀﹔二品﹑三品乘捲通車﹔四品乘偏車。北齊因之。後周皇后車十二等﹕重翟以從祀﹑享﹐厭翟以祭陰社﹐翟輅以采桑﹐翠輅以從見賓客﹐雕輅以歸寧﹐篆輅以臨道法門﹐皆錫面﹑朱總﹑金鉤﹔蒼輅﹑靑輅﹑朱輅﹑黃輅﹑白玄等輅﹐五時出入則供之﹐制同皇帝。三妃之輅九﹕篆輅﹑朱輅﹑黃玄白等輅﹐皆勒面﹑繢總﹔夏篆﹑夏縵﹑墨車﹑棧車﹑輅車﹐皆雕面﹑驚總。三弋自朱輅而下﹐六嬪自黃輅而下﹐上媛自玄輅而下﹐下媛自夏篆而下也。﹞

典事掌檢校車乘。駕士掌調習馬﹐兼知內禦車輿雜畜。

內府局﹕令二人﹐正八品下﹔﹝漢少府屬官有內者令﹑丞。後漢長秋屬官有中宮私府令﹐主中藏幣帛諸物﹐裁衣被﹑補浣皆主之。後魏有內者令。北齊中侍中省有內者丞一人。隋內侍省統內者局令﹑丞各二人。皇朝攺置內府令﹑丞。﹞丞二人﹐正九品下。內府令掌中宮藏寶貨給納名數﹔丞爲之貳。凡朝會五品已上賜絹及雜彩﹑金銀器於殿庭者﹐並供之。諸將有功﹐並蕃酋辭還﹐賜亦如之。

●卷十三禦史臺

禦史臺

大夫一人中丞二人侍禦史四人主簿一人錄事二人令史十五人書令史二十五人亭長六人掌固十二人殿中侍禦史六人令史八人書令史十人監察禦史十人令史三十四人

禦史大夫一人﹐從三品﹔﹝《漢書》云「禦史大夫﹐秦官﹐位上﹐銀印﹑靑綬﹐掌副丞相。成帝綏和元年更名大司空﹐哀帝建平二年復爲禦史大夫﹐元壽二年復爲大司空。」歷後漢﹐遂爲三公之官。獻帝建安十三年﹐又置禦史大夫。魏黃初二年﹐又省。歷晉﹑宋﹑齊﹑梁﹑陳﹑後魏﹑北齊﹑後周﹐並不置大夫﹐而以中函爲臺主。隋諱「忠」﹐依秦﹑漢置禦史大夫﹐從三品﹔大業八年﹐降爲正四品。皇朝又爲從三品。龍朔二年攺爲大司憲﹐咸亨元年復敵。禦史臺﹐漢名禦史府﹔後漢曰憲臺﹐時以尙書馬中臺﹐謁者爲外臺﹐謂之三臺。魏﹑晉﹑宋﹑齊曰蘭臺﹐梁﹑陳﹑後魏﹑北齊﹑隋皆曰禦史臺﹐皇朝因之。龍朔二年更名憲臺﹐咸亨元年復故。光宅元年攺曰左肅政臺﹐專知在京百司﹔更置右肅政臺﹐專知按察諸州﹐加右臺大夫一人。神龍元年﹐攺爲左﹑右禦史臺﹐猶置二大夫。廷和元年廢右臺﹐先天二年九月復置﹐十月又廢﹐而大夫隨臺廢置。﹞中丞二人﹐正五品上﹔﹝《漢百官表》﹕「禦史大夫有兩丞﹐秩一千石。一曰中丞。」謂之「中」者﹐以其列在殿中﹐掌蘭臺祕書。外督部刺史﹐內領侍禦史﹐受公卿奏事﹐舉劾按章。及置司隸校尉﹐以禦史中丞督司隸﹑司直﹐司隸﹑司直督刺史﹐刺史督二千石﹐下至墨綬。成帝綏和元年﹐攺爲大司空。哀帝建平二年﹐攺大司空復爲禦史大夫﹔元壽二年﹐復爲大司空﹐而中丞出外爲臺主﹐更名禦史長史。後漢復曰中丞。時﹐宣秉拜禦史中丞﹐光武詔輿司隸校尉﹑尙書令三官各專席而坐﹐京師號爲「三獨座」。魏黃初﹐攺中丞爲宮正。魏鮑勛以宮正忤旨﹐左遷持書執法。後又爲中丞。歷晉﹑宋﹑齊﹑梁﹑陳﹐並以中丞爲臺主﹐品第四。梁制十八班﹐中丞班第十一。後魏攺中丞曰中尉﹐正三品﹔太和二十三年﹐爲從三品。北齊復曰中丞﹐從三品。後周秋官置司憲中大夫二人﹐掌丞司寇之法﹐以左右刑罰﹐蓋比禦史中丞之職也。隋省中丞官﹐置禦史大夫爲臺主﹐以持書侍禦史二人代中丞之任。持書侍禦史者﹐本漢宣帝元鳳中因路溫舒上書宜尙徳緩刑﹐帝深采覽之﹐季秋請讞時﹐帝幸宣室﹐齊居而決事﹐令侍禦史二人持書﹐故曰侍書侍禦史。歷代品秩並同禦史﹐惟北齊爲從五品﹐隋室因之。大業六年加正五品﹐八年又攺爲從五品。皇朝因之。貞觀中﹐避髙宗諱﹐省持書侍禦史﹐依前代置禦史中丞。龍朔二年攺曰司憲大夫﹐咸亨元年復故。自漢以來﹐禦史中丞皆一人﹐隋持書侍禦史二人﹐皇朝因之。﹞禦史大夫之職﹐掌邦國刑憲﹑典章之政令﹐以肅正朝列﹔中丞爲之貳。﹝其百僚有姦非隱伏﹐得專推劾。若中書門下五品已上﹑尙書省四品已上﹑諸司三品已上﹐則書而進之﹐並送中書門下。﹞凡天下之人有稱冤而無告者﹐與三司詰之。﹝三司﹕禦史大夫﹐中書﹐門下。大事奏裁﹑小事專達。﹞凡中外百僚主事應彈劾者﹐禦史言於大夫﹐大事則方幅奏彈﹐小事則署名而已。﹝舊﹕彈奏﹐皇帝視事日﹐禦史奏之。自景龍三年已來﹐皆先逸狀﹐聽進止。詐則奏之﹐不許則止。﹞若有制使覆囚徒﹐則與刑部尙書參擇之。凡國有大禮﹐則乘輅車以爲之導。﹝駕幸京都﹐大夫從行﹐則令中丞一人畱在臺﹐並殿中侍禦史一人。若別敕畱守﹐不在此限。﹞

侍禦史四人﹐從六品下。﹝《周官》宗伯屬官禦史﹐「掌邦國都鄙及萬民之治令﹐以贊冢宰。凡治之者﹐受法令焉」。以其在殿柱之間﹐亦謂之柱下史。秦攺爲侍禦史。《史記》﹕「張蒼白泰時爲禦史﹐主柱下方書。」卽其任也。冠法冠﹐一名「柱後惠文」﹐以鐵爲柱﹐言其審固不撓也。法冠者﹐秦事云「始皇滅楚﹐以其君冠賜禦史。」亦名獬豸冠﹐以獬豸獸主觸不直﹐故執憲者以爲冠。漢因秦﹐置侍禦史﹐秩六百石﹐員十五人。惠帝三年﹐相國奏遣禦史監三輔不法事﹐有﹕辭訟者﹐盜賊者﹐鑄僞錢者﹐獄不直者﹐繇賦不平者﹐吏不廉者﹐吏苛刻者﹐逾侈及弩力十石以上者﹐非所當服者﹐凡九條。監者每二歲一更﹐常十一月奏事﹐三月還監焉。侍禦史有繡衣直指﹐出討姦猾﹐治大獄﹔武帝制﹐不常置。後漢皆公府掾屬髙第者爲之﹐所掌有五曹﹕曰令曹﹐掌律令﹔印曹﹐掌刻印﹔供曹﹐掌齋祠之事﹔尉馬曹﹐掌廏馬主事﹔乘曹﹐掌護駕。魏置八人﹐品第六﹐所掌凡八部﹐有持書曹﹑課第曹﹐其餘則史闕云。晉置九人﹐所掌有十三曹﹐曰﹕吏曹﹐課第曹﹐直事曹﹐印曹﹐中都督曹﹐外都督曹﹐媒曹﹐符節曹﹐水曹﹐中壘曹﹐營軍曹﹐法曹﹐曹。東晉初﹐省課第曹﹐置庫曹﹔後又分庫曹爲外左庫曹﹑內左庫曹焉。宋置十人。元嘉中﹐省二庫曹﹐直云左庫。大明中﹐復置二庫﹔景和初﹐復省之。升明初﹐省營軍曹﹐並入水曹﹔省曹﹐並入法曹﹔而吏曹罷禦史掌之。齊置十人﹐梁﹑陳皆九人。後魏八人﹐初﹐從五品﹔太和末﹐爲正八品下。北齊置八人﹐從七品下。後魏﹑北齊尢重禦史﹐選禦史必答策髙第始補之﹐並分掌諸曹內外督令史以下。後周秋官有司憲中士。隋置八人﹐從七品下﹔煬帝三年﹐攺爲正七品。皇朝置四人﹐加品從六品下。又置內供奉員﹐不過本數﹐其遷攺與正官資望亦齊。舊制庶僕五分減一﹐及崔隱甫爲大夫﹐奏供奉﹑裹行並同正給。案令﹕隔品致敬。比者因循﹐侍禦史已下皆與大夫抗禮。開元十八年﹐敕重申明﹐猶未之攺。李適之爲大夫﹐皆受拜﹐時議是之。﹞侍禦史掌糸舉百僚﹐推鞫獄訟。其職有六﹕一曰奏彈﹔二曰三司﹐三曰西推﹐四曰東推﹐五曰贓贖﹐六曰理匭。﹝侍禦史年深者一人判臺事﹐知公廨雜事等﹔次知西推﹑髒贖﹑三司﹐受事監奏﹔次知東推﹑理匭之事。臺中有黃卷﹐不糸舉所職則罰之。其新除者未曉制度﹐罰有日逾萬錢者。舊例﹐新人罰止於四萬﹐及崔隱甫爲大夫﹐以其數太廣減之﹐以萬二千爲限。三院各有院長﹐議罰則詢於雜端也。﹞凡有制敕付臺推者﹐則按其實狀以奏﹔若尋常之獄﹐推訖﹐斷於大理。﹝舊﹐臺中無獄﹐未嘗禁人﹔有須畱問﹐寄禁大理。李乾爲大夫﹐奏請於臺置獄﹐𨿽則按問爲便﹐而增鞫獄之獘。至開元十四年﹐禦史大夫崔隱甫奏罷之﹐須畱問者﹐依前寄禁大理。﹞凡事非大夫﹑中丞所劾而合彈奏者﹔則具其事爲狀﹐大夫﹑中丞押奏。大事則冠法冠﹐衣朱衣﹑裳﹑白紗中單以彈之﹔小事﹐常服而已。﹝法冠一名豸冠﹐一角﹐爲獬豸之形﹐取觸邪之義也。﹞凡三司理事﹐則與給事中﹑中書舍人更直於朝堂受表。﹝三司更直﹐每日一司正受﹐兩司副押﹐更遞如此。其鞫聽亦同。﹞若三司所按而非其長官﹔則與刑部郎中員外郎﹑大理司直評事往訊之。﹝除三司受事及推按外﹐每日﹐侍禦史一人承制﹐諸奏事者並監而進退之。若所諭繁細﹐不宜奏陳﹐則隨事奏而罷之。﹞

主簿一人﹐從七品下﹐﹝《漢書》﹕「張忠爲禦史大夫﹐署孫寶爲主簿。」魏﹑晉已下無聞。隋煬帝大業三年始置禦史臺主簿二頁﹐皇朝省一員。﹞錄事二人﹐從九品下。主簿掌印及受事發辰﹑句檢稽失。﹝兼知官廚及黃卷。﹞

殿中侍禦史六人﹐從七品上。﹝魏氏禦史二人居殿中察非法﹐故曰殿中侍禦史。晉置四人﹐東晉省二人。梁﹑陳史不載其品秩。後魏初﹐從五品﹔太和末﹐爲從八品上。北齊置十二人﹐正八品。隋開皇初﹐攺爲殿內侍禦史﹐置十二人﹐正八品下﹔煬帝三年省。武徳五年﹐置四人﹐正八品上﹔貞觀二十二年﹐加員﹑品。﹞

監察禦史十人﹐正八品上。﹝監察禦史﹐蓋取秦監郡禦史以名官。《晉書》云「孝武太元中﹐創置檢校禦史﹐而吳混之爲之。」沈約《宋書》云「古司隸校尉知行馬外事。晉江左罷司隸。置檢校禦史﹐專掌行馬外事。」是也。歷宋﹑齊﹑梁﹑陳﹐無聞其職。後魏太和末﹐復置檢校禦史﹐正九品上。北齊置檢校禦史十二人﹐從八品上。後周秋官府有司憲旅下士八人。隋初﹐攺爲監察禦史﹐置十二人﹐從八品上。煬帝大業三年﹐加正八品﹐增置十六人﹔大業八年﹐加從七品。後又置禦史一百員﹐從九品﹐尋省之﹐蓋更卑於監察矣。武徳初﹐監察禦史置八人。貞觀二十二年﹐加監察二人。其外﹐又置監察禦史裹行。其始自馬周以布衣太宗令於監察禦史裹行﹐自此便置「裹行」之名。﹞

殿中侍禦史掌殿庭供奉之儀式。﹝每朝﹐與侍禦史隨仗入﹐位在中丞下﹐給事中﹑中書舍人後。﹞凡冬至﹑元正大朝會﹔則具服升殿。若皇帝郊祀﹑巡省﹐﹝謂大駕與鹵簿。﹞則具服從﹐於旌門往來檢察﹐視其文物之有虧闕則糸之。﹝非大備﹐則常服。﹞凡兩京城內則分知左﹑右巡﹐各察其所巡之內有不法之事。﹝謂左降﹑流移停匿不去﹐及妖訛﹑宿宵﹑蒲博﹑盜竊﹑獄訟冤濫﹑諸州綱典貿易隱盜﹑賦斂不如法式﹐諸此之類﹐咸舉按而奏之。若不能糸察及故縱﹑蔽匿者﹐則量其輕重而坐所由禦史。﹞

監察禦史掌分察百僚﹐巡按郡縣﹐糸視刑獄﹐肅整朝儀。﹝朝庭有不肅敬﹐禦史則糸而劾之。每二人五日分知東﹑西朝堂。舊例監察正門無籍﹐非因奏事﹐不得入至殿庭。開元七年三月﹐敕並令隨仗而入﹐不得供奉﹐位在尙書員外郎後。十道巡按﹐則選判官二人以爲之佐﹔如本道務繁﹐得量差官人歷官淸幹者﹐號爲支使。﹞凡將帥戰伐﹐大克殺獲﹐數其俘馘﹐審其功賞﹐辧其眞僞。若諸道屯田及鑄錢﹐其審功糸過亦如之。凡嶺南及黔府選補﹐亦令一人監其得失。凡決囚徒﹐則與中書舍人﹑金吾將軍監之。﹝若京師忌齋﹐則與殿中侍禦史分察寺﹑觀。七品已上淸官皆預行香﹐不到﹐則牒送法司。﹞若在京都﹐則分察尙書六司﹐糸其過失﹐及知太府﹑司農出納。凡冬至祀圈丘﹐夏至祭方丘﹐孟春祈谷﹐季秋祀明堂﹐孟冬祭神州﹐五郊迎气及享太廟﹐則二人共監之。若朝日﹑夕月及祭社稷﹑孔宣父﹑齊太公﹐蠟百神﹐則一人率其官屬﹐閱其牲牢﹐省其器服﹐辧其輕重﹐有不修不敬則劾之。凡尙書省有會議﹐亦監其過謬。﹝尙書省諸司七品已上官會議﹐皆先牒報臺﹐亦一人往監﹐若據狀有違及不委議意而署名者﹐糸彈之。凡有敕令一禦史往監﹐卽監察受命而行。自監察禦史已上﹐每日一人於本司當門直﹐以檢察臺中出入及令史領辭訟過大夫之事。若緣辭訟事須推勘者﹐大夫便委門直禦史以推之。﹞凡百官燕會﹑習射亦如之。

●卷十四太常寺

太常寺

卿一人少卿二人丞二人主簿二人錄事二人府十二人史二十三人

博士四人謁者十人贊引二十人太祝三人祝史六人奉禮郎二人贊者十六人協律郎二人亭長八人掌固十二人太廟齋郎京都各一百三十人太廟門僕京都各三十二人

兩京郊社署

令各一人丞一人府二人史四人典事三人掌固五人門僕八人齋郎一百一十人

諸陵署

令各一人丞一人錄事一人府二人史四人主衣四人主輦四人主藥四人典事三人掌固二人陵戶

永康興寧二陵署

令各一人丞一人綠事一人府一人史二人典事二人掌固二人陵戶各一百人

諸太子陵署

令各一人丞一人綠事一人府一人史二人典事二人掌固一人陵戶各三十人

諸太子廟署

令各一人丞一人綠事一人府一人史二人典事二人掌固一人

太樂署

令一人丞一人府三人史六人樂正八人典事八人掌固六人文武二舞郎一百四十人

鼓吹署

令一人丞一人府三人史六人樂正四人典事四人掌固四人

太醫署

令二人丞二人府二人史四人主藥八人藥童二十四人醫監四人醫正八人藥園師二人藥園生八人掌固四人醫博士一人醫助教一人醫師二十人醫工一百人醫生四十人典學二人釒咸博士一人釒咸助教一人

釒咸師十人釒咸工三十人釒咸生二十人按摩博士一人按摩師四人按摩工十六人按摩生十五人咒禁博士一人咒禁師二人咒禁工八人咒禁生十人

太卜署

令一人丞二人府一人史二人卜正二人卜師二十人巫師十五人卜博士二人助教二人卜筮生四十五人掌固二人

廩犧署

令一人丞一人府一人史二人典事二人掌固二人

汾祠署

令一人丞一人府二人史四人

兩京齊太公廟署

令各一人丞一人錄事一人府二人史四人廟幹二人掌固四人門僕八人

太常寺﹕卿一人﹐正三品﹔﹝唐﹑虞之時﹐伯夷作秩宗﹐典三禮﹔又夔典樂﹐以教冑子。《周官》﹕「大宗伯卿一人﹐掌建邦天神﹑人鬼﹑地之禮。」秦曰奉常﹐典宗廟禮儀。至漢髙祖﹐名曰太常。惠帝復曰奉常﹐景帝又曰太常。漢制以列侯忠孝敬愼者居之﹐秩中二千石。王芥攺曰秩宗。後漢太常掌禮儀﹑祭祀﹔及行事﹐掌贊天子﹔大射﹑養老﹑大喪﹐皆奏其禮儀﹔每月前晦﹐察行陵廟﹔並選試博士﹐奏其能否。魏因之。晉太常置功曹﹑主簿﹑五官等員﹐品第三﹐銀章﹑靑綬﹐進賢兩梁冠﹐五時朝服﹐佩水蒼玉。宋太常用尙書﹐亦轉爲尙書﹐如遷選曹尙書﹑領﹐護等。齊因之。梁天監七年﹐象四時﹐置十二卿﹐太常﹑宗正﹑司農爲春卿。太常位視金紫光祿大夫﹐班第十四。陳因梁。後魏太常與光祿勛﹑衛尉爲三上卿﹐位從一品下。北齊太常寺掌陵廟﹑羣祀﹑儀制﹑天文﹑術數﹑衣冠之屬﹔太常卿第三品。後周爲大宗伯。隋太常寺卿一人﹐正三品。皇朝因之。龍朔二年攺爲奉常﹐咸亨元年復舊。光宅元年攺爲司禮﹐神龍元年復故。﹞少卿二人﹐正四品上。﹝周禮有小宗伯中大夫二人。秦﹑漢無聞。後魏太和十五年﹐初置少卿官﹐太常少卿一人﹐第三品上﹔至二十二年﹐降爲正四品上。北齊因之。後周爲小宗伯。隋太常寺置少卿一人﹐正四品上﹔煬帝卽位﹐加置二人﹐降爲從四品。皇朝武徳中﹐置一人﹔貞觀中﹐加置二人。龍朔﹑咸亨﹑光宅﹑神龍並隨寺攺復。﹞太常卿之職﹐掌邦國禮樂﹑郊廟﹑社稷之事﹐以八署分而理焉﹕一曰郊社﹐二曰太廟﹐﹝開元二十四年﹐敕廢太廟署﹐令少卿一人知太廟事。﹞三曰諸陵﹐四曰太樂﹐五曰鼓吹﹐六曰太醫﹐七曰太卜﹐八曰廩犧﹐其官屬﹐行其政令﹔少卿爲之貳。凡國有大禮﹐則贊相禮儀﹔有司攝事﹐爲之亞獻﹔率太樂之官屬﹐設樂縣以供其事。燕會亦如之。若三公行園陵﹐則爲主副﹐公服乘輅﹐備鹵簿﹐而奉其禮。若大祭祀﹐則先省其牲器。凡大卜占國之大事及祭祀卜則日﹐皆往蒞之於太廟南門之外。﹝中祀以上﹐則太常卿蒞卜﹔若小祀及非大事﹐則太卜令蒞卜也。﹞凡大駕巡幸﹐出師克獲﹐皆擇日告於太廟。﹝太廟有修造﹐亦如之。﹞凡仲春薦冰﹐及四時品物甘滋新成者﹐皆薦焉。凡有事於宗廟﹐少卿帥太祝﹑齋郎入薦香燭﹐整拂神幄﹐出入神主﹔將享﹐則與良醞令實尊暈。凡備大享之器物有四院﹐各以其物而分貯焉。﹝一曰天府院﹐藏瑞應及伐國所獲之寶﹐袷則陳之於廟庭。二曰禦衣院﹐藏乘輿之祭服。三曰樂縣院﹐主藏六樂之器物。四曰神廚院﹐主藏禦廩及諸器物。﹞

丞二人﹐從五品上﹔﹝秦有奉常丞﹐漢因之﹐比千石。魏﹑晉﹑陳置一人。《宋百官春秋》﹕「太常丞視尙書郎﹐銅印﹑黃綬﹐一梁冠﹐品第七﹐掌舉陵廟非法。」齊因之。梁班第五。《梁選簿》﹕「太常丞舊用員外郎﹐遷尙書郎。天監七年﹐攺視尙書郎。」陳因之。後魏太常丞五品卞﹐太和二十二年﹐降爲七品上。北齊從六品下。隋太常丞二人﹐從六品下﹐大業三年﹐增爲五品。皇朝因之。﹞主簿二人﹐從七品上﹔﹝《漢官儀鹵簿篇》﹕「太常駕四馬﹐主簿前車八乘﹐有鈴下﹑侍ト﹑辟車﹑騎吏﹑伍伯等員。」梁天監七年﹐十二卿各置主簿一人﹐遷爲五官﹑功曹﹔又位不登十八班者別爲七班﹐太常主簿班第四。《梁選簿》﹕「太常主簿視二衛主簿。」陳因之。後魏不見。北齊太常寺有功曹﹑五官﹑主簿等。隋太常寺主簿二人。武徳中﹐正八品上﹔貞觀中﹐從七品上。﹞錄事二人﹐從九品上。﹝《晉令》﹕「太常置主簿﹑錄事。」北齊亦置之。隋增置二人﹐皇朝因之。﹞丞掌判寺事。凡大享太廟﹐則修七祀於太廟西門之內﹔若袷享﹐則兼修配享功臣之禮。主簿掌印﹐勾檢稽失﹐省署抄目。錄事掌受事發辰。

太常博士四人﹐從七品上﹔﹝《漢書百官表》云「博士﹐秦官﹐掌通古今﹐秩比六百石﹐員多至數十人。」髙祖時﹐叔孫通始爲博士﹐定禮制。後漢置十四人﹐魏因之。《晉中興書》﹕「博士之職﹐端委佩玉﹐朝之大典﹐必詢度焉。當道正詞﹐克厭人望﹐然後爲可。」宋﹑齊太常府有博士﹐亦謂之太學博士。梁﹑陳亦兼統國學博士。後魏太常博士從七品下。北齊置四人﹐品同魏。隋因之﹐置謁者三十人﹐費引六十人。皇朝武徳中﹐置博士二員﹐正八品上﹔貞觀中﹐加其員品﹐減謁者置十人﹐贊引二十人。﹞謁者十人﹔﹝秦﹑漢有謁者﹐卽今通事舍人。隋太常寺有謁者三十人﹐皇朝減置十人。﹞贊引二十人。﹝隋太常寺有贊引六十人﹐貞觀中省置二十人。﹞太常博士掌辧五禮之儀式﹐奉先王之法制﹔適變隨時而損益焉。凡大祭祀及有大禮﹐則輿太常卿以導贊其儀。凡王公已上擬謚﹐皆迹其功徳而爲之褒貶。﹝議謚﹕職事官三品已上﹐散官二品已上﹐佐史綠行狀﹐申考功勘校﹐下太常擬謐訖﹐申省議定奏聞。﹞無爵稱子。﹝沈約《謚法》云「晉大興三年﹐始詔無爵謚皆稱子也。」﹞養徳丘園﹐聲實名著﹐則謚曰先生。大行則大名﹐小行則小名之。﹝舊有《周書謚法》《大戴禮謐法》。又漢劉熙注《謚法》一卷﹐晉張靖撰謚法二卷。又有《廣謚》一卷。至梁﹐沈約總集謚法﹐凡有一百六十五稱。﹞若大祭祀﹐卿省其牲器﹐謁者爲之導。若小祀及公卿大夫有嘉禮﹐亦命謁者以贊相焉。

太祝三人﹐正九品上﹔﹝《禮記》曰「天子建天官﹐先六太。」則有太祝之置。此夏﹑殷之制也。《周禮》﹕「太祝下大夫二人﹑上士四人﹐掌六祝之詞﹕順祝﹑年祝﹑令祝﹑化祝﹑瑞祝﹑策祝﹐以事鬼神﹐祈福祥也。」秦﹑漢奉常屬官有太祝令﹑丞。後漢太祝令一人﹐六百石﹔丞二人。晉﹑宋皆有太祝令﹑丞。《齊職儀》﹕「太祝令﹐品第七﹐四百石﹐銅印﹑墨綬﹐進賢一梁冠﹐絳朝服﹐用三品勛位。」《梁選薄》﹕「太祝令輿二廟令品秩同。」陳氏因之。後魏太祝令從五品中﹔太和二十二年﹐攺爲正九品上。北齊太常寺置太祝令﹑丞。後周太祝下大夫一人。隋太祝署令一人﹑丞一人﹑太祝八人﹑祝史十六人。煬帝廢太祝署﹐以太祝屬寺﹐後又增爲十人。皇朝減置七人﹐後又增置九人﹔開元二十三年減六人﹐祝史減六人。﹞祝史六人﹔﹝晉太祝令史三十人。後魏祝史從七品中。隋置十六人。皇朝武徳中置十二人﹐今減六人。﹞奉禮郎二人﹐從九品上。﹝漢大鴻臚有治禮郎三十七人。晉太常諸博士有治禮史二十四人﹐大行令有治禮郎四人。後魏治禮郎從六品下﹔太和二十二年﹐攺爲從九品下。北齊司儀置奉禮郎三十人。後周治禮中士一人﹑下士一人。隋太常寺有治禮郎十六人﹐其後攺爲奉禮郎﹐又置贊者十二人。煬帝減奉禮郎置六人。皇朝武徳中爲治禮郎﹐置四人﹔永徽之後﹐攺爲奉禮郎。開元二十三年減二人。掌帥贊者﹐以供其事。﹞

太祝掌出納神主於太廟之九室﹐而奉享薦裕袷之儀。凡國有大祭祀﹐盥則奉﹐旣盥則奉巾悅。凡郊廟之祝板﹐先進取署﹐乃送祠所﹔將事﹐則跪讀祝文﹐以信於神﹔禮成而焚之。凡大祭祀﹐卿省牲﹐則循牲而告充。﹝禮告訖﹐牽牲以授太官。旣享﹐則以牲之毛﹑血置之於豆而奠焉﹔饌入而徹之。旣享﹐則酌上樽之福酒﹐且減胙肉﹐加之於俎﹐以贊祭酒歸胙之禮。又奉玉帛之篚及牲首之俎﹐俟禮成而仟焚瘞之儀也。﹞凡祭天及日月﹑星辰之玉帛﹐則焚之﹔祭地及社稷﹑山嶽﹐則瘞之﹔海瀆﹐則沈之。

奉禮郎掌設君臣之版位﹐以奉朝會﹑祭祀之禮。﹝版位黑質赤文。天子方尺有二寸﹐厚三寸﹔太子方九寸﹐厚二寸﹔公卿已下方七寸﹐厚一寸有半。天子版位題曰「皇帝位」﹐太子曰「皇太子位」﹐百官題曰「某品位」。凡祭祀﹑朝會﹐以贊導焉。﹞凡祭祀﹑朝會﹐設庶官之位。﹝文左武右﹐東西相向﹐北方爲上。東方﹑南方之使﹐次於文官之下﹔西方﹑北方之使﹐次於武官之下﹔二王之後﹐列於武官之上﹔褒聖侯﹐敍於文官之列。凡有事於神﹐則設禦位於壇之東南﹔從祀公卿﹑獻官及掌事者﹐位於之內外。若有事於宗廟﹐則設位於廟庭之中﹐宗廟之子孫列焉﹐昭穆異位﹐去爵從齒也。﹞凡尊彜之制十有四﹐祭祀則陳之。﹝一曰太尊﹐二曰著尊﹐三曰犧尊﹐四曰象尊﹐五曰壺尊﹐六曰山﹐七曰槪尊﹐八曰散尊﹐九曰山尊﹐十曰蜃尊﹐十一曰雞彜﹐十二曰鳥彜﹐十三曰彜﹐十四曰黃彜。又陳勺﹑冪﹑篚﹑坫之位﹐以奉其事。有事於神﹐則用太尊至於山﹔有事於宗廟﹐則春﹑夏用雞﹑鳥之彜﹐秋﹑冬用黃之彜。星之外官用槪尊﹐嶽鎭海瀆用山尊﹐山林川澤用蜃尊﹐眾星及丘陵已下用散尊也。﹞凡祭器之位﹐﹑簋爲前﹐登﹑釒次之﹐籩﹑豆爲後。﹝簋﹑釒﹑籩豆之位在廟堂上﹐俱東側階之北﹐每坐四簋﹐次之以六釒﹐次之以六登﹐籩﹑豆爲後﹐每坐異之。皆以南爲上﹐屈陳而下也。﹞凡大祭祀及朝會﹐在位者拜跪之節皆贊導之﹐贊者承傳焉。又設牲膀之位﹐以成省牲之儀。凡春﹑秋二仲公卿巡行諸陵﹐則主其威儀﹑鼓吹之節﹐而相其禮焉。

協律郎二人﹐正八品上。﹝《漢書》﹕「武帝時﹐李延年善新聲﹐以爲協律都尉。」後漢亦有之。至魏武帝平荊州﹐得杜夔﹐能識舊樂章﹐以爲協律都尉。晉攺爲協律校尉。宋﹑齊亦有其官。梁太常屬官有協律校尉。後魏有協律郎。太和初﹐協律中郎從四品下﹐協律郎從五品上﹔至二十三年﹐協律郎正八品下。北齊太常屬官有協律郎二人。隋太常寺協律郎二人﹐皇朝因之。﹞協律郎掌和六律﹑六呂﹐以辧四時之气﹐八風五音之節。陽爲六律﹐所以統气類物﹕仲冬爲黃鍾﹐孟春爲太簇﹐季春爲姑洗﹐仲夏爲蕤賓﹐孟秋爲夷則﹐季秋爲無射。陰爲六呂﹐所以旅陽宣气﹕季冬爲大呂﹐仲春爲夾鍾﹐孟夏爲仲呂﹐季夏爲林鍾﹐仲秋爲南呂﹐孟冬爲應鍾。凡律管之數起於九﹐以九相乘﹐八十一以爲宮﹔三分去一﹐五十四以爲徵﹐三分益一﹐七十二以爲商﹔三分去一﹐四十八以爲羽﹔三分益一﹐六十四以爲角。黃鍾爲宮﹐大簇爲商﹐姑洗爲角﹐林鍾爲徵﹐南呂爲羽﹐還相爲宮﹐以生其聲焉。凡大樂﹑鼓吹教樂則監試﹐爲之課限。﹝太樂署教樂﹕雅樂大曲﹐三十日成﹔小曲﹐二十日。淸樂大曲﹐六十日﹔文曲﹐三十日﹔小曲﹐十日。燕樂﹑西涼﹑龜玆﹑束勒﹑安國﹑天竺﹑髙昌大曲﹐各三十日﹔次曲﹐各二十日﹔小曲﹐各十日。髙麗﹑康國一曲。鼓吹署﹕桐鼓一曲十二變三十日﹔大鼓一曲十日﹔長鳴三聲十日﹔鐃鼓一曲五十日﹐歌﹑簫﹑笳一曲各三十日﹔大橫吹一曲六十日﹐節鼓一曲二十日﹐笛﹑簫﹑篥﹑笳﹑桃皮篥一曲各二十日﹔小鼓一曲十日﹔中鳴三聲十日﹔羽葆鼓一曲三十日﹐釒享於一曲五日﹐歌﹑簫﹑笳一曲各三十日﹔小橫吹一曲六十日﹐簫﹑笛﹑篥﹑笳﹑桃皮篥一曲各三十日成。﹞凡教樂﹐淫聲﹑過聲﹑凶聲﹑慢聲皆禁之。﹝淫聲﹐若鄭﹑衛者﹔過聲﹐失哀樂之節者﹔凶聲﹐亡國之聲﹐音若桑閒濮上者﹔慢聲﹐不恭者也。﹞使陽而不敢散﹐陰而不敢集﹐剛气不怒﹐柔气不懾﹐暢於中﹐發於外﹐以應天地之和。若大祭祀﹑饗燕﹐奏樂於庭﹐則升堂執麾以爲之節制﹕舉麾﹐鼓祝﹐而後樂作﹔偃麾﹐戛﹐而後止。

兩京郊社署﹕令各一人﹐從七品下﹔﹝周人建國﹐左宗廟﹐右社稷﹐祭天於南郊之圜丘﹐就陽位也﹔祭地於北郊之方壇﹐就陰位也。故有典祀中士二人﹑下士四人﹐以時而祭則徵役於司隸﹐帥其屬而修除之。秦﹑漢奉常屬官有大祝令﹑丞﹐景帝攺爲祠祀﹐武帝更曰廟祀。後漢祠祀屬少府。魏﹑晉有太祝令﹑丞。宋有明堂令﹑丞﹐掌宗祀五帝之事。齊有大祝及明堂令﹑丞。梁太常卿統明堂﹑太祝等令﹑丞。北齊太廟令﹑丞兼領郊祠﹑崇虛二局丞﹐郊祠掌五郊羣神﹐崇虛掌五嶽﹑四瀆神祠。後周有司郊上士一人﹑中士一人﹐又有司社中士一人﹑下士一人。隋大常統郊社署令﹐又置門僕﹑齋郎﹐皇朝因之。﹞丞一人﹐從八品上﹔﹝隋置﹐皇朝因之。﹞門僕八人﹐﹝隋有二人。﹞齋郎一百一十人。﹝後魏祀官齋郎九品中﹐隋郊社署有齋郎一百人。﹞郊社令掌五郊﹑社稷﹑明堂之位﹐祠祀﹑祈禱之禮﹔丞爲之貳。凡大祭祀﹐則設神坐於壇上而別其位。上帝之神﹐席以槁稭﹔眾神﹐席以莞﹔升中於太山﹐則籍以三脊之茅。與奉禮設尊﹑﹑篚﹑冪之具﹐太官令實之。凡有事於百神﹐則立燎壇而先積柴焉。﹝大祀燎壇方一丈﹐髙丈有二盡﹔中祀方八尺﹐其髙一丈﹐下祀方五尺﹐髙如其方。﹞凡有合朔之變﹐則置五兵於太社﹐矛居東﹐戟居南﹐鉞在西﹐槊在北﹐巡察四門﹐立於壇四隅﹐以朱絲縈之﹐以俟變過時而罷之。

獻陵﹑昭陵﹑乾陵﹑定陵﹑轎陵﹑恭陵署﹕令各一人﹐從五品上﹔﹝《周禮》有冢人下大夫二人﹑中士四人﹐掌公墓之地﹐辧其兆域﹐先王之葬居中﹐以昭穆爲左右。至漢﹐奉常管諸陵縣﹐諸陵亦各有令﹑丞。至元帝永光元年﹐分諸陵邑屬三輔。後漢先帝陵令每陵各一人﹐秩六百石﹐每陵所皆置萬戶。晉太常統陵令﹑丞﹑主簿﹑錄事﹑戶曹史﹑禁備吏各一人﹐侍一人﹔凡吏四人﹐卒一人。宋太常統陵令。《齊職儀》﹕「每陵令一人﹐品第七﹐秩四百石﹐銅印﹑墨綬﹐進賢一梁冠﹐絳朝服。舊用三品勛位﹐孝建三年攺爲二品。」梁太常統陵監﹐其後攺爲令﹐班第二﹐品正第九。陳承梁制﹐秩六百石。北齊太常寺亦統諸陵令﹑丞。後周守陵﹐每陵上士一人。隋令﹕「諸署﹐每陵令一人。」皇朝因之。開元二十五年﹐諸陵﹑廟隸宗正寺。﹞丞一人﹐從七品下﹔﹝漢﹑魏﹑晉諸陵並有丞﹐宋﹑齊﹑梁﹑陳並有陵令﹐無丞﹔北齊有丞。隋諸陵丞各一人﹐有主衣﹑主輦﹑主藥等員﹔皇朝因之。﹞錄事一人﹔﹝皇朝置。﹞陵戶。﹝乾陵﹑橋陵﹑昭陵各四百人﹐獻陵﹑定陵﹑恭陵各三百人。﹞陵令掌先帝山陵﹐率戶守衛之事﹔丞爲之貳﹐凡朔望﹑元正﹑冬至﹑寒食﹐皆修享於諸陵。若橋陵﹐則日獻羞焉。凡功臣﹑密戚請陪陵葬者聽之﹐以文武分爲左右而列。﹝墳髙四丈已下。三丈已上。﹞若父﹑祖陪陵﹐子﹑孫從葬者﹐亦如之。﹝若宮人陪葬﹐則陵戶爲之成墳。凡諸陵皆置畱守﹐領甲士﹐與陵令相左右。兆域內禁人無得葬埋﹐古墳則不毀。﹞

永康﹑興寧二陵署﹕令各一人﹐從七品下﹐丞一人﹐從八品下。陵令掌山陵瑩兆之事﹐率其戶而守陵焉﹔﹝兵仗並皆給之。﹞丞爲之貳。

隱﹑章懷﹑懿徳﹑節湣﹑惠莊﹑惠文﹑惠宣七太子陵署﹕各令一人﹐從八品下﹔﹝按﹕漢武帝戾太子園有官吏﹐自後不見﹐並皇朝置之。﹞丞一人﹐從九品下。太子陵令﹑丞皆掌陵園守衛。

諸太子廟﹐令各一人﹐從八品上﹔丞一人﹐正九品下。﹝有後﹐則官爲置廟﹐子孫自主其祭﹐無後者﹐以近族人爲主。緣祭樂﹑饌﹐並官供之。﹞太子廟令﹑丞皆掌灑掃開闔之節﹐四時享祭之禮。

太樂署﹕令一人﹐從七品下﹔﹝《周禮》﹕「大司樂中大夫二人﹐樂師下大夫四人。大司樂掌成均之法﹐以樂舞教國子《雲門大捲》《大咸》《大韶》《大夏》《大》《大武》之舞。樂師掌國學之政﹐教園子舞﹑羽舞﹑皇舞﹑旄舞﹑幹舞﹑人舞之節。」又有「太師下大夫二人﹐掌六律﹑六同﹐以合陰陽之聲。」至秦﹑漢﹐奉常屬官有太樂令﹑丞﹐又少府屬官有樂府令﹑丞。後漢太予樂令一人﹐六百石。魏復爲大樂令﹑丞。黃初中﹐以杜夔爲之﹐使正雅樂。時﹐散騎侍郎鄧靜善詠雅樂﹐歌師尹胡能習宗祀之曲﹐舞師馮肅曉知前代諸亻舞﹐夔與創定﹐遷協律都尉。至晉元帝﹐並太樂於鼓吹。宋太常有大樂令﹑丞。齊因之﹐品第七﹐四百石﹑銅印﹑墨綬﹐進賢一梁冠﹐絳朝服。梁太常屬官有太樂令﹐班第一﹐品從九﹔又別領淸商丞。大樂有庫丞﹐與淸商丞並三品蘊位。陳因之。後魏太和十五年﹐置太樂官﹐有太樂博士﹐六品下。北齊太常寺有太樂令﹑丞。後周有司樂上士﹑中士。隋太常寺統太樂令﹑丞二人。皇朝因之。開元二十三年﹐各減一人。﹞丞一人﹐從八品下﹐﹝歷代皆有一人﹐隋置二人﹐皇朝因之﹐開元二十三年減一人。﹞樂正八人﹐從九品下﹔﹝後周依周官﹐置樂師上士一人﹑中士一人。隋太樂署有樂師八人﹐淸商有樂師二人。至煬帝﹐攺曰「正」﹐加置十人﹐蓋采古樂正子春而名官。皇朝因之。﹞典事八人﹔﹝流外番官。﹞文﹑武二舞郎一百四十人。﹝《周禮》﹕「師﹐主舞者十有六人﹔旄人﹐主舞者眾寡無數。」漢太予樂今有八佾舞三伯八十一。隋太常樂署有舞郎三百。﹞太樂令掌教樂人調合鍾律﹐以供邦國之祭祀﹑饗燕﹔丞爲之貳。

凡天子宮縣﹐太子軒縣。

宮縣之樂﹕鍾十二﹐編鍾十二﹐編磬十二﹐凡三十有六ね。﹝宗廟與殿庭同。郊丘﹑社稷﹐則二十ね﹐面別去編鍾﹑磬各二ね也。﹞東方﹑西方﹐磬ね起北﹐鍾ね次之﹔南方﹑北方﹐磬ね起西﹐鍾ね次之。鍾在編縣之間﹐各依辰位。四隅建鼓﹐左祝﹑右。又設笙﹑竽﹑笛﹑簫﹑篪﹑塤﹐系於編鍾之下﹔偶歌琴﹑瑟﹑箏﹑築﹐系於編磬之下。其在殿庭前﹐則加鼓吹十二按於建鼓之外﹐羽葆之鼓﹑大鼓﹑金鉦﹑歌簫﹑笳置於其上焉﹔又設登歌鍾﹑磬﹑節鼓﹑琴﹑瑟﹑箏﹑築於堂上﹐笙﹑和﹑簫﹑塡﹑篪於堂下。﹝宮縣﹑登歌工人皆介幘﹑朱連裳﹑革帶﹑烏皮履﹐鼓人及階下工人皆武弁﹑朱連衣﹑革帶﹑烏皮履。若在殿庭﹐加白練襤襠﹑白布蔑。鼓吹按工人亦如之也。﹞

軒縣之樂﹕去其南面鍾﹑編鍾﹑編磬各三﹐凡九ね﹐設於辰﹑丑﹑申之位。三建鼓亦如之。餘如宮縣之制。

凡宮縣﹑軒縣之作﹐則奏二舞以爲眾樂之容﹐一曰文舞﹐二曰武舞。宮縣之舞八佾﹐軒縣之舞六佾。文舞之制﹕左執﹐右執翟﹐二人執纛以引之。﹝文舞六十四人﹐供郊廟﹐服委貌冠﹑玄絲布大袖﹑白練領標﹐白紗中單﹑絳領標﹐絳布大口挎﹐革帶﹐烏皮履﹐白布蔑。其執纛人衣冠各同也。﹞武舞之制﹕左執幹﹐右執﹐二人執旌居前﹔二人執鞀鼓﹐二人執鐸﹐四人持金鉦﹐二人奏之﹐二人執鐃以次之﹐二人執相在左﹐二人執雅在右。﹝武舞六十四人﹐供郊廟﹐服平冕﹐餘同文舞。若供殿庭﹐服武弁﹐平巾幘﹐金支﹐緋絲布大袖﹐緋絲布糸兩糸當﹐甲金飾白練衤盍襠﹐錦騰也起梁帶﹐豹文大口布挎﹐烏布華。其執旌人衣冠各同當色舞人﹐餘同工人也。﹞

凡и﹑ね飾以崇矛﹑旒蘇﹑樹羽﹐宮縣則金五博山﹐軒縣則金三博山。凡樂器之飾﹐天地之神尙赤﹑宗廟及殿庭尙彩﹐東宮亦赤。凡中宮之樂則以大磬代鍾﹑鼓﹐餘如宮縣之制。凡磬﹐天地之神用石﹐宗廟及殿庭用玉。凡有事於天神用雷鼓﹑雷鞀﹐地神用靈鼓﹑靈鞀﹑﹐爾廟及帝社用路鼓﹑路鞀﹐皆建於宮縣之內。

凡大燕會﹐則設十部之位於庭﹐以備華夷﹕一曰燕樂會﹐有景云樂之舞﹑慶善樂之舞﹑破陣樂之舞﹑承天樂之舞﹔﹝玉磬﹑方響﹑搗箏﹑築﹑臥箜篌﹑小箜篌﹑大琵琶﹑小琵琶﹑大五弦﹑小五弦﹑吹葉﹑大笙﹑小笙﹑長笛﹑尺八﹑大篥﹑小篥﹑大簫﹑小簫﹑正銅鈸﹑和銅鈸各一﹐歌二人﹐揩鼓﹑連鼓﹑鞀鼓﹑桴鼓﹑貝各二。﹞二曰淸樂伎﹔﹝編鍾﹑編磬各一架﹐瑟﹑彈琴﹑擊琴﹑琵琶﹑箜篌﹑箏﹑築﹑節鼓各一﹐歌二人﹐笙﹑長笛﹑簫﹑篪各二﹐吹葉一人﹐舞四人。﹞三曰西涼伎﹔﹝編鍾﹑編磬各一架﹐歌二人﹐彈箏﹑搗箏﹑臥箜篌﹑堅箜篌﹑琵琶﹑五弦﹑笙﹑長笛﹑短笛﹑大篥﹑小篥﹑簫﹑腰鼓﹑齊鼓﹑擔鼓各一﹐銅鈸二﹐貝一﹐白舞一人﹐方舞四人。﹞四曰天竺伎﹔﹝鳳首箜篌﹑琵琶﹑五弦﹑橫笛﹑銅鼓﹑都曇鼓﹑毛員鼓各一﹐銅鈸二﹐貝一﹐舞二人。﹞五曰髙麗伎﹔﹝彈箏﹑臥箜篌﹑豎箜篌﹑琵琶﹐五弦﹑笙﹑橫笛﹑小篥﹑簫﹑桃皮篥﹑腰鼓﹑齊鼓﹑擔鼓﹑貝各一﹐舞四人。﹞六曰龜玆伎﹔﹝豎箜篌﹑琵琶﹑五弦﹑笙﹑簫﹑橫笛﹑篥各一﹐銅鈸二﹐臘鼓﹑毛貝鼓﹑都曇鼓﹑羯鼓﹑侯提鼓﹐腰鼓﹑雞婁鼓﹑貝各一﹐舞四人。﹞七曰安國伎﹔﹝堅箜篌﹑琵琶﹑五弦﹑橫笛﹑大篥﹐雙篥﹑正鼓﹑和鼓各一﹐銅鈸二﹐舞二人。﹞八曰束勒伎﹔﹝豎箜篌﹑琵琶﹑五弦﹐橫笛﹐簫﹔篥﹑臘鼓﹑羯鼓﹑侯提鼓﹑雞婁鼓各一﹐年輕二人。﹞九曰髙昌伎﹔﹝豎箜篌﹑琵琶﹑五弦﹑笙﹑橫笛﹑簫﹑篥﹑腰鼓﹑雞婁鼓各一﹐銅角一﹐舞二人。﹞十曰康國伎。﹝笛二﹐正鼓﹑和鼓各一﹐銅鈸二﹐舞二人。﹞

凡大祭祀﹑朝會用樂﹐則辧其曲度﹑章句﹐而分終始之次。﹝郊祀﹐降神奏豫和之樂﹐文舞作焉﹔迎皇帝則奏《太和》之樂﹐奠玉則奏《肅和》之樂﹐迎俎則奏《雍和》之樂﹐酌獻則奏《壽和》之樂﹐送神則奏《舒和》之樂﹐武舞作焉。若有事於地﹐則迎神以《順和》之樂﹔有事於宗廟﹐則迎神以《永和》之樂﹔餘如郊祀之儀。饗先農用《丰和》﹐孔宣父廟﹑齊太公廟用《宣和》之樂。元正﹑冬至大朝會﹐迎送皇帝用《太和》﹐迎送王﹑公用《舒和》﹐羣臣上壽用《休和》﹐皇帝舉酒登歌用《昭和》。文舞用《九功》之舞﹐武舞用《七徳》之舞。若祠祀﹐武舞用《凱安》之舞。﹞

凡有事於太廟﹐每室酌獻﹐各用舞焉。獻祖之室﹐用光大之舞﹔﹝黃鍾宮調。﹞懿祖之室﹐用長髮之舞﹔﹝黃鍾宮調。﹞太祖之室﹐用大攺之舞﹔﹝大簇宮調。﹞代祖之室﹐用大成之舞﹔﹝沽洗宮調。﹞髙祖之室﹐用大明之舞﹔﹝蕤賓宮調。﹞太宗之室﹐用崇徳之舞﹔﹝夷則宮調。髙宗之室﹐用鈞天之舞﹔黃鍾宮調。﹞中宗之室﹐用文和之舞﹔﹝大簇宮調。﹞睿宗之室﹐用景云之舞﹔﹝黃鍾宮調。﹞孝敬廟﹐用承光之舞。諸太子廟﹐用凱安之舞。

凡祭昊天上帝及五方帝﹑大明﹑夜明之樂皆六成﹐﹝夾鍾宮調三成﹐黃鍾角調一成﹐大簇微調一成﹐沽洗羽調一成。若五那迎气﹐黃帝用黃鍾宮調﹐靑帝用沽洗角調﹐白帝用大簇商調﹐赤帝用林鍾微調﹐黑帝用南呂羽調。﹞祭皇地﹑神州﹑社稷之樂皆八成﹐﹝林鍾宮調二成﹐大簇角二成﹐沽洗徵二成﹐南呂羽二成。﹞享宗廟之樂九成。﹝黃鍾宮二成﹐大呂角二成﹐大簇徵二成﹐應鍾羽二成。﹞其餘祭祀﹐三成而已。﹝皆用沽洗之均。﹞

凡習樂立師以教﹐每歲考其師之課業﹐爲上﹑中﹑下三等﹐申禮部﹔十年大校之﹐若未成﹐則又五年而校之﹐量其優劣而黜陟焉。﹝諸無品博士隨番少者﹐爲中筆﹐經十五年﹐有五上考者﹐授散官﹐直本司。﹞若職事之爲師者﹐則進退其考。習業者亦爲之限﹐旣成﹐得進爲師。凡樂人及音聲人應教習﹐皆著簿籍﹐其名數而分番上下﹐﹝短番散樂一千人﹐諸州有定額。長上散樂一百人﹐太常自訪召。關外諸州者分爲六番﹐關內五番﹐京兆府四番﹐並一月上﹔一千五百里外﹐兩番並上。六番者﹐上日教至申時﹔四番者﹐上日教至午時。﹞皆教習檢察﹐以供其事。﹝若有故及不任供奉﹐則輸資錢以充伎衣﹑樂器之用。﹞

鼓吹署﹕令一人﹐從七品下﹔﹝《周禮》﹕「鼓人中士六人﹐掌六鼓﹑四金之音。」所謂雷鼓﹑靈鼓﹑路鼓﹑鞀鼓﹑蓉鼓﹑晉鼓﹐金鉦和鼓﹑金鐲節鼓﹑金鐃止鼓﹑金鐸通鼓。崔豹《古今注》云「漢代鼓角橫吹者﹐始張騫使西域﹐得摩訶兜勒一曲。其後﹐李延年因之音爲二十八解﹐若《隴頭水》《赤之楊》《黃覃子》《望行人》《出關》《入關》《出塞》《入塞》之曲是也。其短簫鐃歌者﹐雜出漢代﹐多戰陣之聲﹐若《思悲翁》《艾如張》《上之回》《戰城南》《芳樹上邪》《玄云》《朱鷺》之曲是也。」後漢少府屬官有承華令﹐典黃門鼓吹百三十五人﹑百戲師二十七人。晉遂置鼓吹令﹑丞﹐屬太常。元帝省太樂﹐並於鼓吹﹔哀帝又省鼓吹﹐而存太樂。宋﹑齊並無其官。至梁﹐太常卿統鼓吹令﹑丞及淸商署﹐陳因之。後魏闕文。北齊太常領鼓吹令﹑丞﹐掌百戲﹑鼓吹樂人等事﹐又兼黃戶局﹐掌供樂人衣服等﹔太樂又領淸商部。隋太常寺統鼓吹﹑淸商二令﹑丞﹐各二人。皇朝因省淸商﹐並於鼓吹。開元二十三年﹐減一人。﹞丞一人﹐從八品下﹔﹝隋置二人﹐皇執因之﹔開元二十三年﹐減一人。﹞樂正四人﹐從九品下。﹝其說已具太樂樂正下。隋淸商署樂師二人﹐煬帝攺爲樂正也。﹞鼓吹令掌鼓吹施用調習之節﹐以備鹵簿之儀﹔丞爲之貳。凡大駕行幸﹐鹵簿則分前﹑後二部以統之。﹝前部﹕扛鼓十二﹐夾金鉦十二﹔次大鼓一百二十﹔次長鳴一百二十﹔次鐃鼓十二﹐夾歌﹑簫﹑笳各二十四﹔次大橫吹一百二十﹐節鼓二﹐夾笛﹑簫﹑篥﹑笳﹑桃皮篥各二十四﹔次扛鼓十二﹐夾金鉦十二﹔次小鼓一百二十﹔次中鳴一百二十﹔次羽葆鼓十二﹐夾歌﹑簫﹑笳各二十四。後部﹕羽葆鼓十二﹐夾歌﹑簫﹑笳各二十四﹔次鐃鼓十二﹐夾歌﹑簫﹑笳各二十四﹔次小橫吹一百二十﹐夾笛﹑簫﹑篥﹑笳﹑桃皮篥各二十四。大駕鼓吹並朱漆畫﹐大鼓﹑小鼓加金鐲﹐羽葆鼓﹑鐃鼓﹑節鼓皆五彩重蓋﹐其羽葆鼓仍飾以羽葆。長鳴﹑中鳴﹑大小橫吹五彩衣幡﹐緋掌﹐畫交龍五采腳﹔大角幡亦如之。大鼓﹑長鳴﹑大橫吹﹑節鼓及橫吹後笛﹑簫﹑篥等工人服皆緋地苣文袍﹑褲及帽﹐金鉦﹑扛鼓﹑小鼓﹑中鳴﹑小橫吹及橫吹後笛﹑簫﹑篥﹑笳﹑桃皮篥等工人服並靑地苣文袍﹑褲及帽﹐羽葆鼓﹑鐃鼓及歌﹑簫﹑笳工人服並武弁﹑朱衤衣﹑革帶﹐大角工人平巾幘﹑緋衫﹑白布大口褲。其鼓吹主帥服與大角同﹐以下主帥服亦準此也。﹞法駕則三分減一﹐小駕則減大駕之半。皇太后﹑皇后出﹐則如小駕之制。凡皇太子鼓吹亦有前﹑後二部。﹝前部則扛鼓﹑金鉦各二﹔次大鼓三十六﹔次長鳴三十六﹐鐃鼓二﹑簫﹑笳各六﹔次扛鼓﹑金鉦各二﹔次小鼓三十六﹔次中鳴三十六。後部則鐃吹一部﹕鐃鼓二﹐夾簫﹑笳各六﹔橫吹一部﹕橫吹十﹐節鼓一﹐夾笛﹑篥﹑簫﹑笳各五。大鼓﹑小鼓無金鐲﹑羽葆﹐長鳴﹑中鳴﹑大橫吹五彩衣皤﹐緋掌﹐畫蹲豹五彩腳﹔余並同上。﹞親王已下﹐亦各有差。﹝親王鼓吹﹕扛鼓﹑金鉦各一﹐次大鼓十八﹐次長鳴十八﹐次扛鼓﹑金鉦各一﹐次小鼓十﹑中鳴十。後部﹐鐃吹一部﹕鐃鼓一﹐夾簫﹑笳各四﹔次橫吹一部﹕橫吹六﹐節鼓一﹐夾笛﹑簫﹑篥﹑笳各四。第一品鼓吹﹕扛鼓﹑金鉦各一﹐大鼓十六﹐長鳴十六﹔鐃吹一部﹕鐃一﹐簫﹑笳各四﹔橫吹一部﹕橫吹六﹐節鼓一﹐笛﹑簫﹑篥﹑笳各四。二品鼓吹﹕扛鼓﹑金鉦各一﹐大鼓十四﹔鐃吹一部﹕鐃一﹐簫﹐笳各二﹐橫吹一部﹕橫吹四﹐笛﹑簫﹑篥﹑笳各一。三品鼓吹減二品大鼓之四﹐橫吹之二。四品鼓吹又減大鼓之二﹐而去其橫吹。一品已下﹑三品已上鼓吹並朱漆﹔鐃及節鼓﹑長鳴﹑大橫吹五彩衣幡﹐緋掌﹐畫蹲豹五彩腳﹔大角幡亦如之。其大鼓﹑長鳴﹑大笛﹐橫吹﹑節鼓及橫吹後笛﹑簫﹑篥﹑笳等工人服緋糸由帽﹐赤布褲褶﹔金鉦﹑扛鼓工人服靑糸由帽﹐靑布褲褶﹔鐃鼓﹑簫﹑笳工人服武弁﹐朱衤衣﹐革帶﹔大角工人服平巾幘﹐緋衫﹐白布大口挎。四品鐃鼓及簫﹑笳工人衣服同三品﹐余鼓皆綠沈﹔金鉦﹑扛鼓﹑大鼓工人服靑糸由帽﹐靑布褲褶。凡鉦﹑鼓並列於道﹐左鼓﹑右鉦。大駕之鉦﹑鼓皆加八角紫傘﹐皇太子之鉦﹑鼓加六角紫傘﹐王公已降加四角靑傘。﹞

凡大駕行幸有夜警晨嚴之制。﹝大駕夜警十二曲﹐中警七曲﹐晨嚴二通。皇太子夜警九曲﹐公卿已下夜警七曲﹐晨嚴並三通。夜警眾一曲﹐轉次而振。晨嚴之曲﹐第一曰《元ら合邏》﹐第二曰《元ら他固夜》﹐第三曰《元ら跋至慮》。凡大駕鹵簿一千八百三十八人﹐分爲二十四隊﹐列爲二百一十四行﹔小駕鹵簿一千五百人﹐分爲二十四隊﹐列爲一百二十行﹔東宮鹵簿六百二十四人﹐分爲九隊﹐列爲三十一行。﹞

凡合朔之變﹐則帥工人設五鼓於太社﹐執麾旒﹐於四門之塾置龍牀焉。有變則舉麾﹐擊鼓齊發﹐變復而止。馬射﹐則設扛鼓﹑金鉦﹐施龍牀﹐而偶作焉。﹝二人聲作﹐著苣文袍﹑挎褶。﹞大灘則帥鼓角以助亻辰子之唱。﹝唐禮﹕「鼓角十人爲一隊。」﹞

太醫署﹕令二人﹐從七品下﹔﹝《周禮》有醫師上士﹑下士。秦少府屬官有大醫令﹑丞﹐無員﹐多至數十人。後漢又有樂丞一人﹐魏因之。晉氏宗正屬官有大醫令﹑丞﹐銅印﹑墨綬﹐進賢一梁冠﹐絳朝服﹐品第七﹔過江﹐省宗正﹐而太醫以給門下省。宋﹑齊太醫令﹐丞隸侍中。梁門下省領太醫令﹑丞﹐令班第一﹐丞爲三品蘊位。陳因之。後魏有太醫協士﹐助教。北齊太常寺統太醫令﹑丞。後周有大醫下大夫﹑小醫上士。隋太常寺統太醫署令﹑丞﹐有主藥﹑醫師﹑藥園師﹑按摩咒禁博士﹔煬帝又置醫監五人﹑醫正十人。皇朝因之。﹞丞二人﹐從八品下﹔﹝秦﹑漢已來皆有丞一人。至隋﹐又置二人﹐皇朝因而不攺。﹞醫監四人﹐從八品下﹔醫正八人﹐從九品下﹔﹝後周有醫正上士﹑中士﹑下士。隋煬帝置醫監五員﹑醫正十員﹐皇朝減之。隋又有藥園師﹑藥生等﹐皇朝因之。﹞醫師二十人﹐醫工一百人﹐﹝周禮有醫師上士﹑下士。後漢有醫工長﹐第五倫補爲淮陽王醫工長是也。隋太醫有師二百人﹐皇朝置二十人﹐醫工一百人。﹞醫生四十人﹐典學二人。﹝後周醫正有醫生三百人﹐隋太醫有生一百二十人﹐皇朝置四十人。貞觀後﹐置典學二人。﹞太醫令掌諸醫療之法﹔丞爲之貳。其屬有四﹐曰醫師﹑釒咸師﹑按摩師﹑咒禁師﹐皆有博土以教之﹐其考試﹑登用如國子監之法。﹝諸醫﹑釒咸生讀《本艸》者﹐卽令識藥形﹐知藥性﹔讀明堂者﹐卽令驗圖識其孔穴﹔讀脈訣者﹐卽令遞相診候﹐使知四時浮﹑沈﹑﹑滑之狀﹔讀《素問》《黃帝釒咸經》《甲乙脈經》皆使精熟。博士月一試﹐太醫令﹑丞季一試﹐太常丞年終試。若業術過於見任官者﹐卽聽補替。其在學九年無成者﹐退從本色。﹞凡醫師﹑醫正﹑醫工療人疾病﹐以其全多少而書之﹐以爲考課。﹝每歲常合傷寒﹑時气﹑瘧﹑痢﹑傷中﹑金瘡之藥﹐以備人之疾病者。﹞藥園師以時種蒔﹑收采諸藥。﹝京師置藥園一所﹐擇良田三頃﹐取庶人十六已上﹑二十已下充藥園生﹐業成﹐補藥園師。﹞凡藥有陰陽配合﹐子母兄弟﹐根葉花實﹐艸石骨肉之異﹔及有毒無毒﹐陰漧曝漧﹐采造時月﹐皆分別焉。﹝凡藥八百五十種﹕三百六十種﹐《神農本經》﹔一百八十二﹐《名醫別錄》﹔一百一十四﹐《新修本艸》新附﹔一百九十四﹐有名無用。﹞皆辧其所出州土﹐每歲貯納﹐擇其良者而進焉。

醫博士一人﹐正八品上﹔助教一人﹐從九品上。﹝晉代以上手醫子弟代習者﹐令助教部教之。宋元嘉二十年﹐太醫令秦承祖奏置醫學﹐以廣教授﹔至三十年省。後魏有太醫博士﹑助教。隋太醫有博士二人﹐掌醫。皇朝武徳中﹐博士一人﹐助教二人﹔貞觀中﹐減置一人﹐又置醫師﹑醫工佐之﹐掌教醫生。﹞醫博士掌以醫術教授諸生習《本艸》《甲乙脈經》﹐分而爲業﹕一曰體療﹐二曰瘡腫﹐三曰少小﹐四曰耳目口齒﹐五曰角法。﹝諸醫生旣讀諸經﹐乃分業教習﹐率二十人以十一人學體療。三人學瘡腫。三人學少小﹐二人學耳目口齒﹐一人學角法。體療者﹐七年成﹔少小及瘡腫﹐五年﹔耳目口齒之疾並角法﹐二年成。﹞

鍼博士一人﹐從八品上﹔鍼助教一人﹔從九品下。﹝皇朝置﹐又置鍼師﹑鍼工佐之﹐以教鍼生也。﹞鍼博士掌教鍼生以經脈孔穴﹐使識浮﹑沈﹑﹑滑之侯﹐又以九鍼爲補寫之法。﹝一曰才鍼﹐取法於巾鍼﹐長一寸六分﹐大其頭﹐銳其末﹐令不得深入﹐主熱在皮膚者。二曰員鍼﹐取法於絮鍼﹐長一寸六分﹐主療分間气。三曰釒是鍼﹐取法於黍粟之銳﹐長二寸半﹐主邪气出入。四曰鋒鍼﹐取法於絮鍼﹐長一寸六分﹐刃三隅﹐主決癱出血。五曰鈹鍼﹐取法於劍﹐令其末如劍鋒﹐廣二分半﹐長四寸﹐主決大癱腫。六曰員利鍼﹐取法於犛﹐直員銳﹐長一寸六分﹐主取四支癱﹑暴痺。七曰毫鍼﹐取法於毫毛﹐長一寸六分﹐主寒熱痺在絡者。八曰長鍼﹐取法於綦鍼﹐長七寸﹐主取深邪遠痺。九曰大鍼﹐取法於鋒鍼﹐長四寸﹐主取大气不出關節。凡此九鍼﹐以法九州九野之分。九鍼之形及所主疾病﹐畢矣。﹞凡鍼疾先察五藏有餘不足而補寫之。﹝人心藏神﹐肺藏气﹐肝藏血﹐脾藏肉﹐腎藏志﹐內連骨髓﹐外通津液﹐以成四支﹑九竅﹑十六節﹑三百六十五部﹐必先知其病之所在。﹞凡鍼生習業者﹐教之如醫生之法。﹝鍼生習《素問》《黃帝鍼經》《明堂》《脈訣》《兼習流注》《偃側》等圖﹐《赤烏神鍼》等經。業成者﹐試《素問》四條﹐《黃帝鍼經》《明堂》《脈訣》各二條。﹞

按摩博士一人﹐從九品下﹔﹝崔實《政論》云「熊經鳥伸﹐延年之術。」故華佗有五禽之戲﹐魏文有五推之鍛。《仙經》云「戶樞不朽﹐流水不腐。」謂欲使骨節調利﹐血脈宣通﹐卽其事也。隋太醫有按摩博士二人﹐皇朝因之。貞觀中﹐減置一人﹐又置按摩師﹑按摩工佐之﹐教按摩生也。﹞按摩師四人﹐按摩工十六人﹐﹝隋太醫有按摩師一百二十人﹐無按摩工﹐皇朝置之。﹞按摩生十五人。﹝隋太醫有按摩生一百人。皇朝武徳中置三十人﹐貞觀中減置十五人也。﹞

按摩博士掌教按摩生以消息導引之法﹐以除人八疾﹕一曰風﹐二曰寒﹐三曰暑﹐四曰濕﹐五曰饑﹐六曰飽﹐七曰勞﹐八曰逸。凡人支﹑節﹑府﹑藏積而疾生﹐導而宣之﹐使內疾不畱﹐外邪不入。若損傷折跌者﹐以法正之。

咒禁博士一人﹐從九品下。﹝隋太醫有咒禁博士一人﹐皇朝因之﹐又置咒禁師﹑咒禁工以佐之﹐教咒禁生也。﹞咒禁博士掌教咒禁生以咒禁祓除邪魅之爲厲者。﹝有道禁﹐出於山居方術之士﹔有禁咒﹐出於釋氏。以五法神之﹕一曰存思﹐二曰禹步。三曰營目﹐四曰掌決﹐五曰手印﹔皆先禁食葷血﹐齋戒於壇場以受焉。﹞

太卜署﹕令一人﹐正八品下﹔﹝《周禮》有太卜下大夫﹑卜師上士﹐掌方兆﹑功兆﹑義兆﹑弓兆之法﹔有龜人中士﹐掌六龜之屬﹐主天子卜筮之事。秦﹑漢奉常屬官有太卜令﹑丞。武帝置太卜博士。後漢並於太史﹔又靈臺待詔員有龜卜三人﹐易筮三人。魏﹑晉﹑宋﹑齊﹑梁﹑陳無其職。後魏有太卜博士﹐從七品下。北齊太常有太卜丞。後周有太卜下大夫﹑小卜上士﹐及又有龜占中士。隋太常寺有太卜令﹑丞﹐皇朝因之。﹞丞二人﹐正九品下﹔﹝隋有一人﹐皇朝加置一人。﹞卜正二人﹔從九品下﹔﹝隋煬帝省太卜博士﹐置太卜卜正二十人﹐皇朝減置二人。﹞卜師二十人﹔﹝隋置﹐皇朝因之。﹞巫師十五人﹔﹝《周禮》有男巫﹑女巫﹐無數﹐其師中士。巫能制神之處﹐位次主者。隋太卜署有男巫十六人﹑女巫八人。﹞卜博士二人﹐從九品下﹔助教二人﹔﹝隋有太卜博士﹑助教﹐皇朝因之。﹞卜筮生四十五人。﹝隋有卜生四十人﹑筮生三十人。﹞太卜令掌卜筮之法﹐以占邦家動用之事﹔丞爲之貳。一曰龜﹐二曰兆﹐三曰《易》﹐四曰式。凡龜占辧龜之九類﹑五色﹔依四時而用之。﹝一曰石龜﹐二曰泉龜﹐三曰蔡龜﹐四曰江龜﹐五曰洛龜﹐六曰海龜﹐七曰阿龜﹐八曰淮龜﹐九曰旱龜。春用靑靈﹐夏用赤靈﹐秋用白靈﹐冬用黑靈﹐四季之月用黃靈。龜﹐上員﹐象天﹔下方﹐法地。甲有十三文﹐以象十二月﹐一文象閏。邊翼甲有二十八匡﹐法二十八宿。骨有六間﹐法六府。匡有八閒﹐法八卦。文有十二柱﹐法十二時。故象天地﹐辧萬物者矣。欲知龜神﹐看骨白如銀﹔欲知龜聖﹐看龜千里徑正﹔欲知龜志﹐看龜十字。分四時所灼之體而用之﹐春灼後左足﹐夏灼前左足﹐秋灼前右足﹐冬灼後右足。﹞凡兆以千里徑爲母﹐兩翼爲外﹔正立爲木﹐正橫爲土﹔內髙爲金﹔外髙爲火﹔細長芒動爲水兆﹐有俯仰﹑伏倚﹑著落﹑起發﹑摧折﹑斷動之狀﹐而知其吉凶。又視五行十二气。﹝一曰受气﹐二曰胎﹐三曰養﹐四曰生﹐五曰沐浴﹐六曰冠帶﹐七曰臨官﹐八曰王﹐九曰老﹐十曰病﹐十一曰死﹐十二曰葬。以占之。﹞凡五兆之策三十有六。﹝用三十六﹐六變而成卦﹕一變爲兆﹐再變成卦﹐二爲甲乙。三爲丙丁﹐四爲戊己﹐五爲庚辛﹐六爲壬癸。其用五行相生﹑相克﹐相扶﹑相抑﹐大抵與《易》同占。﹞凡《易》之策四十有九。﹝用四十九分而揲之﹐其變有四﹕一曰單爻﹐二曰拆爻﹑三曰交爻﹐四曰重爻﹐凡十八變而成卦。又視卦之八气﹑王相﹑囚死﹑膾沒﹑休廢及飛伏﹑世應而使焉。凡八純之卦十六變而復﹕初爲一變﹐次曰二變。三曰三變﹐四曰四變﹐五曰五變﹐六爲避魂﹐七爲外戒﹐八爲內戒﹐九爲歸魂﹔十爲絕命﹐十一爲血脈﹐十二爲饑肉﹐十三爲體骨﹐十四爲棺槨﹐十五爲冢墓。凡內卦爲貞﹐朝占用之﹔外卦爲悔﹐暮占用之。﹞凡式占辧三式之同異。﹝一曰雷公式﹐二曰太一式﹐並禁私家畜﹐三曰六壬式﹐士庶通用之。﹞凡用式之法。﹝《周禮》﹕「太史抱天時﹐與太師同車。」鄭司農云「抱式以知天時也。」今其局以楓木爲天﹐棗心爲地﹐刻十二神﹐下布十二辰﹐以加占爲常﹐以月將加卜時﹐視日辰陰陽以立四課﹕一曰日之陽﹐二曰日之陰﹐三曰辰之陽﹐四曰辰之陰。四課之中﹐察其五行﹐取相克者﹐三傳爲用。又辧十二將﹑十二月神。十二將以天一爲首﹐前一曰蛇﹐二朱雀。三六合﹐四句陳﹐五靑龍﹔後一曰天后﹐二太陰。三玄武﹐四太常﹐五白獸﹐六天空。前盡於五﹐後盡於六﹐天一立中﹐爲十二將。又有十二月之神﹕正月登明﹐二月天魁。三月從魁﹐四月傳送﹐五月小吉﹐六月勝先﹐七月太卜﹐八月天閏﹐九月太衝﹐十月功曹﹐十一月大吉﹐十二月神後。凡陰陽雜占﹐吉凶悔吝﹐其類有九﹐決萬民之猶豫﹕一曰嫁娶﹐二曰生產。三曰歷注﹐四曰屋宅﹐五曰祿命﹐六曰拜官﹐七曰祠祭﹐八曰發病﹐九曰殯葬。﹞凡歷注之用六﹐﹝一曰大會﹐二曰小會﹐三曰雜會﹐四曰歲會﹐五曰除建﹐六曰人神。﹞凡祿命之義六﹐﹝一曰祿﹐二曰命﹐三曰驛馬﹐四曰納音﹐五曰河﹐六曰月之宿也。﹞皆辧其象數﹐通其消息﹐所以定吉凶焉。

凡國有祭祀﹐則率卜正﹑占者卜日於太廟南門之外﹐命龜旣灼而占之。﹝命龜曰「假爾太龜有常。」乃授卜正作龜﹐與眾占之。乃告太常卿曰「某日從」乃徹龜也。﹞先卜上旬﹐不吉﹐次卜中旬﹑下旬。若卜國之大事﹐亦如卜日之儀。

凡歲季冬之晦﹐帥亻辰子入於宮中﹐堂贈﹑大讎﹐天子六隊﹐太子二隊﹐﹝《周禮》﹕「男巫冬堂贈﹐無方無。」鄭玄云「贈﹐送也。歲終﹐以禮送不祥﹐其行必由堂始。巫與神通﹐言東則東﹐言西則西﹐可近則近﹐可遠則遠﹐無常數。」大濰禮選人年十二已上﹑十六已下爲亻辰子﹐著假面﹐衣赤布褲褶﹐二十四人一隊﹐六人作一行也。﹞方相氏右執戈﹑左執而導之﹐﹝一人爲方相氏﹐著假面﹐黃金四目﹐蒙熊皮﹐玄衣﹑朱裳。﹞唱十二神以逐惡鬼。﹝甲作食殘﹐弗胃食虎﹐雄伯食魅﹐騰簡食不祥﹐攬諸食咎﹐伯奇食夢﹐疆梁﹑祖明共食磔死﹑寄生﹐委隨食觀﹐錯斷食巨﹐窮奇﹑騰根共食蠱。﹞灘者旣出﹐乃磔雄鷄於宮門及城之四門以祭焉。

廩犧署﹕令一人﹐從八品下﹔﹝《周禮》牧人下士掌牧六牲﹐以供祭祀。秦﹑漢內史左馮翊屬官有廩犧令﹑丞﹑尉﹐後屬大司農。後漢河南尹屬官有廩犧令﹑丞﹐魏﹑晉因之。宋﹑齊亦有令﹑丞。《齊職儀》﹕「令﹐品第七﹐秩四百石﹐銅印﹑墨綬﹐進賢一梁冠﹐絳朝服。今用三品勛位。」梁太常卿統廩犧令﹑丞﹐爲三品勛位。陳因之。後魏﹐令從五品下。北齊太常寺屬官有廩犧令﹑丞﹐隋及皇朝因之。﹞丞一人﹐正九品上。﹝隋置二人﹐皇朝因之﹐開元二十三年減一人。﹞廩犧令掌薦犧牲及粢盛之事﹔丞爲之貳。凡三祀之牲牢各有名數。﹝昊天上帝之牲以蒼犢﹐皇地之牲以黃犢﹐神州之牲以黝犢﹐五帝之牲各以方色犢﹐大明靑牲﹐夜明白牲﹐宗廟﹑社稷﹑嶽﹑鎭﹑海﹑瀆﹑先農﹑先蠶﹑前代帝王﹑孔宣父齊太公廟等皆以太牢﹐風師﹑雨師﹑靈星﹑司中﹑司命﹑司人﹑司祿及五龍祠﹑司冰﹑諸太子廟皆以少牢﹐其餘則以特牲。凡冬至圜丘﹐加羊﹑豕各九﹔夏至方丘﹐羊﹑豕各五﹔五郊迎气﹐羊﹑豕各二。蠟祭神農﹑伊耆已下﹐方別各用少牢。﹞凡大祀養牲在滌九旬﹐中祀三旬﹐小祀一旬。其牲方色難備者﹐以純色代之。凡告祈之牲不養。凡祭祀之犧牲不得捶撲傷損﹐死則埋之﹐病則易之。凡籍田所收九糓納於神倉﹐以供粢盛及五齊﹑三酒之用﹔若有餘及穰槁﹐供飼犧牲焉。凡供別祀用太牢者﹐則三牲加酒﹑脯及醢。﹝犢﹑羊﹑豬各一﹑酒二斗﹐脯四段﹐醢四合。﹞凡大祭祀﹔則與太祝以牲就榜位﹔太常卿省牲﹐則北面告盾﹐乃牽牲以授太官而用之。

汾祠署﹕令一人﹐從七品下﹔丞一人﹐從八品上。﹝並開元二十一年置。﹞

汾祠令﹑丞掌神祀﹑享祭﹑灑掃之制。

兩京齊太公廟署﹕令各一人﹐從七品下﹔丞各一人﹐從八品上。﹝並開元十八年置。﹞太公廟令﹑丞掌開闔﹑灑掃及春﹑秋二仲釋奠之禮。

●卷十五光祿寺

光祿寺

卿一人少卿二人丞二人主簿二人錄事二人府十一人史二十一人

亭長六人掌固六人

太官署

令二人丞四人府四人史八人監膳十人監膳史十五人供膳二千四百人掌固四人

珍羞署

令一人丞二人府三人史六人典事八人錫匠五人掌固四人

良醞署

令二人丞二人府三人史六人監事二人掌醞二十人酒匠十三人奉觶一百二十人掌固四人

掌醢署

令一人丞二人府二人史四人主醢十人醬匠二十三人酢匠十二人

豉匠十二人菹醢匠八人掌固四人

光祿寺﹕卿一人﹐從三品﹔﹝《漢書百官表》云「郎中令﹐秦官﹐武帝太初元年﹐更名光祿勛﹐掌宮殿門戶﹐秩中二千石。」今𨿽取其名﹐職務則別。後漢兼掌郊祀三獻。獻帝末﹐又攺爲郎中令。魏文帝黃初元年﹐復爲光祿勛。晉光祿勛有署丞﹑功曹﹑主簿﹑五官等員。東晉哀帝興寧二年﹐省並司徒﹔孝武帝寧康元年﹐復置。魏﹑晉已來無三署郎﹐光祿勛不復居禁中﹐宮殿門戶猶屬焉。宋﹑齊因之。梁置十二卿﹐除「勛」字﹐光祿卿爲冬卿﹐班第十一。陳因梁。後魏光祿卿從第一品下﹔太和二十二年重次職令﹐九卿並第三品。北齊光祿寺置卿﹐掌諸膳食﹑帳幕﹑器物﹑肴藏。隋光祿寺置卿﹑少卿﹑丞﹑主簿﹑錄事等員﹐統太官﹑肴藏﹑良醞等署令﹑丞。開皇三年廢光祿入司農﹐十二年復置。煬帝卽位﹐降卿爲從三品﹐皇朝因之。龍朔二年攺爲司宰寺正卿﹐咸亨中復舊。光宅元年攺爲司膳寺卿﹐神龍元年復舊。﹞少卿二人﹐從四品上。﹝後魏太和十五年﹐初置少卿官﹐第三品上﹔至二十二年﹐降爲正四品上。北齊因之。隋初依北齊﹐煬帝卽位﹐加置一人﹐降爲從四品。皇朝置一人﹐貞觀中﹐加置二人。龍朔﹑咸亨﹑光宅﹑神龍並隨寺攺復。﹞光祿卿之職﹐掌邦國酒醴膳羞之事﹐總太官﹑珍羞﹑良醞﹑掌醢四署之官屬﹐修其儲備﹐謹其出納﹔少卿爲之貳。凡國有大祭祀﹐則省牲﹑鑊﹐視濯﹑漑。若三公攝祭﹐則爲之終獻。朝會﹑燕饗﹐則節其等差﹐量其丰約以供焉。

丞二人﹐從六品上﹔﹝漢光祿勛丞一人﹐秩比千石。魏﹑晉因之﹐銅印﹑黃綬。宋﹑齊列卿丞並視朝請﹔梁天監七年﹐攺視員外郎﹐陳因之。後魏列卿丞從五品中﹔太和二十二年﹐第七品上。北齊光祿寺丞一人﹐從六品﹔隋因之﹐加置三人﹐大業五年加爲從五品。皇朝攺爲六品。主簿二人﹐從七品上﹔《漢官儀》光祿有主簿﹐《晉令》亦置主簿﹐宋﹑齊因之。梁天監七年﹐位不登十八班者別置七班﹐主簿位三班﹔陳因之。後魏闕文。北齊光祿寺有功曹﹑五官﹑主簿。隋光祿寺主簿二人﹐皇朝因之。武徳中﹐正八品上﹐貞觀之後遂攺焉。﹞錄事二人﹐從九品上。﹝《晉令》光祿勛置錄事史。北齊光祿寺置錄事等員。隋光祿寺錄事三人﹐並流外爲之。皇朝置二員。﹞丞掌判寺事。主簿掌印﹐勾檢稽失。錄事掌受事發辰。

太官署﹕令二人﹐從七品下﹔﹝《周禮》有庖人外饔中士﹐蓋其任也。秦﹑漢少府屬官有太官﹑湯官令丞﹐太官主膳食﹐湯官主餅餌。《漢官儀》﹕「太官令秩一千石。」桓帝延熹元年﹐使太官令得補二千石﹐置四丞。魏氏因之。晉光祿勛屬官有太官令。宋侍中屬官有太官令一人﹐齊因之。梁門下省領太官﹐陳因之。後魏﹑北齊分太官令爲尙食﹑中尙食。尙食﹐門下省領之﹔中尙食﹐集書省領之﹔太官﹐光祿卿領之。尙食﹑中尙食掌知禦膳﹐太官掌知百官之饌。後周有典庖中士一人。隋光祿寺統太官署令﹑丞。皇朝置令二人。﹞丞四人﹐從八品下﹔﹝《周禮》庖人外饔有下士﹐秦有太官丞﹐漢太官二丞。後漢太官丞一人﹐三百石﹔又有左丞﹑甘丞﹑湯官丞﹑果丞。桓帝時﹐太官置四丞﹐又有左﹑右丞。魏﹑晉﹑宋﹑齊並有太官丞。梁有四人﹐又有市買丞﹑正廚丞。後魏﹑北齊有太官丞一人。後周內膳有中士四人。隋太官署有丞八人﹐皇朝置四人。﹞監膳十人﹐從九品下﹔﹝晉太官令有廚史二十四人﹐後周內膳有主食十二人﹐隋太官有監膳十一人。武徳中﹐太官有監膳八人﹔貞觀中﹐加至十二人。開元二十三年減二人。﹞監膳史十五人﹐﹝皇朝貞觀中置。﹞供膳二千四百人。﹝隋太官供膳二千人﹐皇朝武徳中置一千五百人﹐永徽中加至二千四百人。﹞

太官令掌供膳之事﹔丞爲之貳。凡祭之日﹐則白卿諧諸廚省牲﹑鑊﹐取明水於陰鑑﹐取明火於陽燧﹐﹝火以供爨﹐水以實尊。﹞帥宰人以鑾刀割牲﹐取其毛﹑血﹐實之於豆﹐遂烹牲焉。又帥進饌者實﹑簋﹐設於饌幕之內。凡冬至圓丘之祀吳天上帝﹐籩﹑豆各十二﹐﹑簋﹑﹑俎各一﹔配帝亦如之﹔五方帝﹐籩﹑豆各去其二﹔大明﹑夜明﹐又去其二﹔內官﹑中官﹐籩﹑豆各二﹐﹑簋﹑俎各一﹔外官眾星﹐籩﹑豆各一﹐﹑簋﹑俎各一。孟春祈谷之祀昊天上帝﹑配帝﹑五方帝﹐如冬至之儀。孟夏雩祀昊天上帝﹑配帝﹑五方帝﹐如祈谷之儀﹔五帝﹐籩﹑豆各八﹐﹑簋﹑﹑俎各一﹔五官﹐籩﹑豆各二﹐﹑簋﹑俎各一。季秋享明堂如雩祀。五郊迎气﹕正坐﹑配坐﹐篷﹑豆各十二﹐籃﹑簋﹑甄﹑俎各一﹔五星﹑十二辰﹑二十八宿﹑五官﹐籩﹑豆各二﹐﹑簋﹑俎各一。蠟祭大明﹑夜明﹐籩﹑豆各十﹐﹑簋﹑俎各一﹔神農﹑伊耆﹐籩﹑豆各四﹐﹑簋﹑俎各一﹔五星已下凡九十八坐﹐籩﹑豆各二﹐﹑簋﹑俎各一﹔丘陵已下凡八十五坐﹐籩﹑豆各一﹐﹑簋﹑俎各一。朝日﹑夕月﹐籩﹑豆各十﹐﹑簋﹑﹑俎各一。風師﹑雨師﹑靈星﹑司中﹑司命﹑司人﹑司祿﹐籩﹑豆各八﹐﹑簋﹑俎各一。夏至方丘祭皇地只﹐籩﹑豆各十二﹐﹑簋﹑﹑俎各一﹔配帝亦如之。神州﹐籩﹑豆各四﹐﹑簋﹑﹑俎各一﹔嶽﹑鎭已下﹐籩﹑豆各二﹐﹑簋﹑俎各一﹔丘陵已下﹐籩﹑豆各一﹐﹑簋﹑俎各一。孟冬祭神州﹐籩﹑豆各十二﹐﹑簋﹑﹑俎各一﹔配帝亦如之。太社﹑太稷﹐籩﹑豆各十﹐﹑簋﹑﹑俎各二﹔配帝亦如之。馬祖﹑馬社﹑先牧﹑馬步﹐籩﹑豆各八﹐﹑簋﹑俎各一。時享太廟﹐每室籩﹑豆各十八﹐二﹐簋二﹐三﹐釒開三﹐俎三﹔七祀及配享功臣﹐每坐籩﹑豆各二﹐﹑簋﹑俎各一。﹝舊制籩﹑豆十二﹐開元二十四年加籩﹑豆各六。﹞帝社﹑先蠶﹐籩﹑豆各十﹐二﹐簋二﹐三﹐釒開三﹐俎三﹔配坐亦如之。司寒﹐籩﹑豆各八﹐﹑簋﹑俎各一。五龍祠﹐每坐籩﹑豆各八﹐﹑簋﹑﹑釒開﹑俎各一。釋奠於孔宣父﹐籩﹑豆各十﹐﹑簋各二﹐﹑釒開﹑俎各三﹔配坐亦如之﹔從祀八十六坐﹐籩﹑豆各二﹐﹑簋﹑俎各一。釋奠於齊太公﹐籩﹑豆﹑各十﹐﹑簋各二﹐﹑釒開﹑俎各三﹔配坐亦如之。凡籩之實有石鹽﹑魚脯﹑棗﹑栗﹑菱﹑芡﹑白餅﹑黑餅﹑糗餌﹑粉餐﹔豆之實有殖﹑醢﹑飽食﹑糝食﹑豚舶﹔﹑簋之實有黍﹑稷﹑稻﹑粱﹔實大羹﹐釒開實肉羹。﹝凡祭有牲者﹐皆豚右胖體十一﹕前節三﹐肩﹑臂﹑﹐後節二﹐肫﹑胳﹔正脊一﹔廷脊一﹔橫脊一﹔長脇一﹔短脇一﹔代脇一﹔皆二骨以並。脊﹐從前爲正﹔脇﹐傍中爲正。﹞

凡朝會﹑燕饗﹐九品已上並供其膳食。凡供奉祭祀﹑致齋之官﹐則依其品秩﹐爲之差﹑降。若國子監春﹑秋二分釋奠﹐百官之觀禮﹐亦如之。﹝左﹑右廂南牙文武職事五品已上及員外郎供饌百盤﹐余供中書﹑門下供奉官及監察禦史﹐每日常供具三羊﹐六參之日加一羊焉。行幸從官供六羊﹐釋奠觀禮具五羊。冬月則加造湯餅及黍膣﹐夏月加冷淘粉粥﹐寒食加餳粥﹐正月七日﹑三月三日加煎餅﹐正月十五日﹑晦日加糕糜﹐五月五日加粽壹﹐七月七日加斫並﹐九月九日加糕﹐十月一日加黍胺﹐並於常食之外而加焉。﹞凡行幸從官應供膳食﹐亦有名數。﹝其南﹑北牙從官﹐弘文﹑崇文館﹑史館﹑集賢殿書院學士及修撰﹑校理官吏﹐並供五品。﹞凡宿衛當上及命婦朝參﹑燕會者﹐亦如之。

珍羞署﹕令一人﹐正八品下﹔﹝《周禮》有籩人奄一人﹑女籩十人﹑奚二十人﹐掌四籩之實﹐則朝事之籩﹑饋食之籩﹑加籩﹑羞籩之實也。後漢少府屬官有甘丞﹐主膳具﹔果丞﹐主果。晉太官令有餳官史二人﹐又有果官二人。北齊光祿寺有肴藏令。後周有肴藏中士一人﹑下士一人。隋光祿有肴藏令﹐皇朝因之。長安中攺爲珍羞署﹐神龍初復爲肴藏署﹐開元初又攺焉。領餳匠五人。﹞丞二人﹐正九品下﹔﹝後周有肴藏下士一人﹐北齊有肴藏署丞﹐隋肴藏署丞二人。武徳中置一人﹐貞觀中加至二人。長安﹑神龍﹑開元並隨署攺復。﹞典事八人﹔﹝隋肴藏署有掌事十人。武徳中有典事十四人﹐貞觀中減之。﹞餳匠五人。﹝皇朝置。﹞

珍羞令掌供庶羞之事﹐丞爲之貳﹐以實籩﹑豆。陸產之品曰榛﹑栗﹑脯﹑修﹐水物之類曰魚﹑鹽﹑菱﹑芡﹐辧其名數﹐會其出入﹐以供祭祀﹑朝會﹑賓客之禮。

良醞署﹕令二人﹐正八品下﹔﹝《周禮》有酒正中士﹑下士﹐掌酒之政令﹐以式法授酒材﹐辧五齊﹑三酒之物﹔又有酒人奄十人﹑女酒三十人﹑奚百人﹐掌爲五齊﹑三酒﹐以供祭祀﹑賓客。後漢少府有湯官丞﹐主酒。晉太官有監釀吏四人﹔酒丞一人﹐四百石。《齊職儀》﹕「食官局有酒吏一人。」梁有酒庫丞。北齊光祿寺有淸漳令﹑丞﹐主造酒﹐冬﹑春萬石﹐夏﹑秋半之。後周有酒正中士二人﹑下士四人。隋有良醞署令二人。皇朝武徳中置一人﹐貞觀中加至二人﹐領掌醞﹑酒匠﹑奉觶等。﹞丞二人﹐正九品下﹔﹝隋有良醞丞四人﹐皇朝二人。﹞監事二人﹐從九品下﹔﹝皇朝置。﹞掌醞二十人﹔﹝隋有五十人。﹞酒匠十三人﹔﹝皇朝置。﹞奉觶一百二十人。﹝隋置一百人。﹞良醞令之職﹐掌供邦國祭祀五齊﹑三酒之事﹔丞爲之貳。五齊﹕一曰泛齊﹐二曰醴齊﹐三曰盎齊﹐四曰醍齊﹐五曰沈齊。三酒﹕一曰事酒﹐二曰昔酒﹐三曰淸酒。凡郊祀之日﹐帥其屬以實尊﹑﹕太尊爲上﹐實以泛齊﹔箸尊次之﹐實以醴齊﹔犧尊次之﹐實以盎齊﹔象尊次之﹐實以醍齊﹔壺尊次之﹐實以沈齊﹔山爲下﹐實以三酒。配帝﹐箸尊爲上﹐實以沈齊﹔犧尊次之﹐實以醍齊﹔象尊次之﹐實以盎齊﹔山爲下﹐實以淸酒。五帝﹑日﹑月﹐俱以太尊﹐實以沈齊。其內官之象尊﹐實以醴齊﹔中官之壺尊﹐實以沈齊﹔外官之槪尊﹐實以淸酒﹔眾星之散尊﹐實以昔酒。齊加明水﹐酒加玄酒﹐各實於上尊。若享太廟﹐供其郁鬯之酒﹐以實六彜。若應進者﹐則供春暴﹑秋淸﹑酴醵﹑桑落等酒。﹝今內有郢州春酒﹐本因其州出美灑。初﹐張去奢爲刺史﹐進其法。今則取郢州人爲酒匠﹐以供禦及特燕賜。﹞

掌醢署﹕令一人﹐正八品下﹔﹝《周禮》有醢人奄二人﹑女醢二十人﹑奚四十人﹐掌四豆之實﹐則朝事之豆﹑饋食之豆﹑加豆﹑羞豆之實也﹔又有醯人奄二人﹑女醯二十人﹑奚四十人﹐掌五齏﹑七菹﹐以供祭祀﹑賓客之事。《齊職儀》﹕「諸公府有釀倉典軍二人。」後周有掌醢中士一人﹑下士十二人。隋掌醢署令一人﹐皇朝因之﹐領主醢﹑醬匠﹑酢匠﹑豉匠﹑菹醢等匠。﹞丞二人﹐正九品下﹔﹝隋置﹐皇朝因之。﹞主醢十人。﹝隋有掌醢十人。武徳中爲主醢﹐加至十四人﹐貞觀中減焉。﹞掌醢令掌供醯醢之屬﹐而辧其名物﹔丞爲之貳。一曰鹿醢﹐二曰兔醢﹐三曰羊醢﹐四日魚醢﹐和其麯蘗﹐視其多少﹐而爲之品齊。凡祭神只﹐享宗廟﹐用菹醢以實豆﹔燕賓客﹐會百官﹐用醯醬以和羹。

●卷十六衛尉宗正寺

衛尉寺

卿一人少卿二人丞二人主簿二人錄事一人府六人史十一人亭長四人掌固六人

兩京武庫

令各一人丞一人府一人史六人監事一人典事二人掌固四人

武器署

令一人丞二人府二人史六人監事一人典事二人掌固四人

守宮署

令一人丞二人府二人史四人監事二人掌設六人幕士一千六百人

掌固四人

宗正寺

卿一人少卿二人丞二人主簿二人錄事一人府五人史九人亭長四人掌固四人

崇玄署

令一人丞一人府二人史三人典事六人掌固二人

衛尉寺﹕卿一人﹐從三品﹔﹝《漢書百官表》云「衛尉﹐秦官也﹐掌宮門衛屯兵。漢因之。景帝中六年﹐更名中大夫令﹔後元年﹐復爲衛尉。屬官有公車司馬﹑衛士﹑旅賁三令﹑丞﹔又諸屯衛侯司馬二十二官皆屬焉。又有長樂﹑建章﹑甘泉衛尉﹐各掌其宮之職﹐不常置。」後漢衛尉又有南宮﹑北宮衛士令﹑丞﹐餘同前漢。荀綽百官表﹕「衛尉﹐品第三﹐銀章﹑靑綬﹐五寺朝服﹐武冠﹐佩水蒼玉。」過江省﹐宋孝建元年復置﹐齊因之。梁天監七年置十二卿﹐衛尉與廷尉﹑大匠爲秋卿﹐班第十二﹐位視侍中﹐兼統武庫令。陳因之。後魏衛尉卿從第一品下﹐太和二十二年降爲第三品﹐北齊因之。隋衛尉掌軍器﹑儀仗﹑帳幕﹐以監門衛掌宮門屯兵。煬帝降卿爲從三品﹐皇朝因之。龍朔二年攺爲司衛寺正卿﹐咸亨中復舊。光宅元年又攺爲司衛寺卿﹐神龍元年復故。﹞少卿二人﹐從四品上。﹝後魏太和十五年初置少卿官﹐第三品上﹔二十二年﹐降爲正四品上﹐北齊因之。隋煬帝降爲從四品﹐皇朝因之。貞觀中置二人。龍朔﹑咸亨﹑光宅﹑神龍並隨寺攺復。﹞衛尉卿之職﹐掌邦國器械﹑文物之政令﹐總武庫﹑武器﹑守官三署之官屬﹔少卿爲之貳。凡天下兵器入京師者﹐皆籍其名數而藏之。凡大祭祀﹑大朝會﹐則供其羽儀﹑節鉞﹑金鼓﹑帷簾﹑茵席之屬。其應供宿衛者﹐每歲二時閱之﹐其有損獘者﹐則移於少府監及金吾修之。

丞二人﹐從六品上﹔﹝秦﹑漢衛尉丞一人﹐比千石。魏﹑晉並同。宋孝建元年增置一人。梁﹑陳各一人。梁選簿﹕「列卿丞班第三。」後魏列卿丞從五品中﹔太和二十二年﹐第七品上。北齊衛尉丞一人﹐從六品下。隋衛尉丞二人﹐品同北齊﹔大業五年﹐復爲從五品。皇朝攺爲從六品上。﹞主簿二人﹐從七品上﹔﹝《漢官儀鹵簿篇》﹕「衛尉駕四馬﹐主簿前車八乘﹐有鈴下﹑侍ト﹑辟車﹑騎吏等員。」《晉令》﹕「衛尉主簿二人。」宋﹑齊衛尉並有主簿員。梁天監七年﹐十二卿各置主簿﹐位三班。陳因之。北齊衛尉寺有主簿。隋主簿二人。皇朝武徳中置二人﹐正八品﹔貞觀中減置一人﹐從七品上。後又置二人。﹞錄事一人﹐從九品上。丞掌判寺事。凡器械出納之數﹐大事則承制敕﹐小事則由省司。主簿掌印﹐勾檢稽失。錄事掌受事發辰。

武庫令﹕兩京各一人﹐從六品下﹔﹝《周禮》有司甲下大夫﹑司弓矢下大夫﹑司兵中士﹑司戈盾下士﹐並武庫之任也。漢屬執金吾。後漢太僕屬官有考工令﹑丞﹐主作兵器﹐弓﹑弩﹑刀﹑鎧之屬﹐成則付執金吾入武庫。又云「武庫令﹐六百石。」魏﹑晉因之。宋尙書庫部屬官有武庫令﹐掌軍器﹔齊因之。梁衛尉卿統武庫令。北齊衛尉寺統武庫署令﹑丞﹐掌甲兵及吉凶儀仗。後周依《周官》。隋衛尉寺統武庫署令二人﹐皇朝因之﹐後減一人。﹞丞一人﹐從八品下﹔﹝漢﹑魏﹑晉時並有武庫丞﹐北齊亦同。隋有武庫丞二人﹐皇朝因之﹐後減一人。﹞監事一人﹐正九品上。武庫令掌藏天下之兵仗器械﹐辧其名數﹐以備國用﹔丞爲之貳。凡軍鼓之制有三﹕一曰銅鼓﹐二曰戰鼓﹐三曰鐃鼓。﹝《世本》曰「巫咸作鼓。」《周官》云「鼓人掌教六鼓﹑四金之音聲。以節聲樂﹐以和軍旅﹐以正田役。以鞀鼓鼓軍事。」然鼓名實繁﹐享祀所用﹐並具太樂﹑鼓吹署令。銅鼓蓋南中所置。軍旅之間﹐卽有戰鼓﹐復有鐃鼓焉。﹞金之制有四﹕一曰釒享﹐二曰鐲﹐三曰鐃﹐四曰鐸。﹝《周禮》云「以金釒享和鼓﹐以金鐲節鼓﹐以金鐃止鼓﹐以金鐸通鼓。」鄭玄云「鐲﹐鉦也﹐軍行鳴之以節鼓。鐃﹐如鈴無舌﹐鳴之以止鼓。鐸﹐大鈴﹐振以通鼓。」《司馬職》曰「卒長執鐃﹐兩司馬執鐸﹐公司馬執鐲﹐司馬振鐸。行軍﹐鳴鐲鼓﹔退﹐嗚鐃且卻。兵戰﹐擊鼓以進之﹐擊金以止之。」﹞弓之制有四﹕一曰長弓﹐二曰角弓﹐三曰稍弓﹐四曰格弓。﹝《釋名》曰「弓﹐穹也﹐張之穹然。其末曰『肅』﹐言肅邪也﹔以骨爲之曰『弭』。中央曰『付』﹐所撫持也。」今長弓以桑柘﹐步兵用之﹔角弓以筋角﹐騎兵用之﹔稍弓﹐短弓也﹐利於近射﹔格弓﹐彩飾之弓﹐羽儀所執。﹞弩之制有七﹕一曰擘張弩﹐二曰角弓弩﹐三曰木單弩﹐四曰大木單弩﹐五曰竹竿弩﹐六曰大竹竿弩﹐七曰伏遠弩。﹝《釋名》曰「弩﹐怒也﹐有怒勢也。其柄曰『臂』﹐似人臂也。鉤弦者曰『牙』﹐似牙齒也。牙外曰『郭』﹐爲牙之規郭也。合名之曰『機』﹐言如機之巧也﹔亦言如門戶樞機﹐開闔有節也。」蔡邕曰「冀州彊弩﹐幽州突騎﹐天下之精也。」《漢書》有《遠望連弩射法》十五篇。華嶠《後漢書》云「陳敬王寵善弩射﹐其祕法以天覆地載參連爲奇﹔又有三微﹑三小﹐三微爲經﹐三小爲緯﹐萬勝之方。然要在機牙﹐其射至十發十中﹐皆仝孔。」《魏氏春秋》曰「諸葛亮損益連弩﹐謂之『元戎』。以鐵爲矢﹐矢長八寸﹐一弩十矢俱發。」《周禮》﹕「司弓掌六弓﹑四弩。」今擘張弩﹑小弩﹐步兵所用﹔角弓弩﹐騎兵所用﹔木單﹑竹竿﹑伏遠等弩﹐其力益大﹐所及漸遠。﹞箭之制有四﹕一曰竹箭﹐二曰木箭﹐三曰兵箭﹐四曰弩箭。﹝《周禮》﹕「司弓矢掌八矢之法﹕枉矢﹑矢利火射﹐用諸守城﹑車戰﹔殺矢﹑鏃矢用諸近射﹑田獵﹔矢﹑矢用諸弋射﹔恆矢﹑Φ矢用諸散射。」《方言》曰「自關而東謂之矢﹐江﹑淮之間謂之鏃。關西謂之箭。」其本曰「鏑」﹐體曰「幹」﹐其旁曰「羽」﹐其矢末曰「栝」﹐其栝旁曰「義」。又《通俗文》曰骨鏃﹐曰鐵鏃﹐曰鏑鳴箭﹐曰霍葉﹐曰紕﹐皆古之制也。竹箭以竹爲﹐諸箭亦通用﹔木箭以木爲﹐惟利射獵﹔兵箭剛鏃而長﹐用之射甲﹔弩箭皮羽而短﹐用之陷堅也。﹞刀之制有四﹕一曰儀刀﹐二曰鄣刀﹐三曰橫刀﹐四曰陌刀。﹝《釋名》曰「刀末曰『鋒』﹐其本曰『環』。」今儀刀蓋古班劍之類﹐晉﹑宋已來謂之禦刀﹐後魏曰長刀﹐皆施龍鳳環﹔至隋﹐謂之儀刀﹐裝以金銀﹐羽儀所執。鄣刀蓋用鄣身以禦敵。橫刀﹐佩刀也﹐兵士所佩﹐名亦起於隋。陌刀﹐長刀也﹐步兵所持﹐蓋古之斷馬劍。﹞槍之制有四﹕一曰漆槍﹐二曰木槍﹐三曰白幹槍﹐四曰朴頭槍。﹝《釋名》曰「矛﹐冒也﹐刃下冒矜也。長八尺曰『槊』﹐馬上所執。」蓋今之漆槍短﹐騎兵用之﹔木槍長﹐步兵用之﹐白幹槍﹐羽林所執﹔朴頭槍﹐金吾所執也。﹞甲之制十有三﹕一曰明光甲﹐二曰光要甲﹐三曰細鱗甲﹐四曰山文甲﹐五曰鳥釒追甲﹐六曰白布甲﹐七曰阜絹甲﹐八曰布背甲﹐九曰步兵甲﹐十曰皮甲﹐十有一曰木甲﹐十有二曰鎖子甲﹐十有三曰馬甲。﹝甲﹐似物之浮甲以自衛也。《史記》曰「楚人鮫革以爲甲。」《漢書》曰「魏氏武卒衣三屬之甲。」謂上身一﹐髀禪一﹐兜鍪一﹐凡三屬也。今明光﹑光要﹑細鱗。山文﹑烏釒追﹑鎖子皆鐵甲也﹐皮甲以犀兕爲之﹐其餘皆因所用物名焉。﹞彭排之制有六﹕一曰膝排﹐二曰團排﹐三曰漆排﹐四曰木排﹐五曰聯木排﹐六曰皮排。﹝《釋名》曰「彭﹐旁也﹐在旁排敵禦寇也。」《纂文》曰「鹵﹐大柏也﹐今謂之彭排。故諸葛亮曰﹕『帳下持彭排百枚。』」其膝﹑團﹑漆﹑木﹑皮﹐皆古制也﹐蓋亦因其所用物爲名焉。﹞旗之制三十有二﹕一曰靑龍旗﹐二曰白獸旗﹐三曰朱雀旗﹐四曰玄武旗﹐五曰黃龍負圖旗﹐六曰應龍旗﹐七曰龍馬旗﹐八曰玉馬旗﹐九曰鳳凰旗﹐十曰鸞旗﹐十一曰旗﹔十二曰太平旗﹐十三曰麒麟旗﹐十四曰飛麟旗﹐十五曰飛黃旗﹐十六曰是旗﹐十七曰白澤旗﹐十八曰五牛旗﹐十九曰犀牛旗﹐二十曰金牛旗﹐二十一曰兕旗﹐二十二曰三角獸旗﹐二十三曰角端旗﹐二十四曰吉利旗﹐二十五曰鹿蜀旗﹐二十六曰騶牙旗﹐二十七曰黃鹿旗﹐二十八曰白狼旗﹐二十九曰赤熊旗﹐三十曰辟邪旗﹐三十一曰苣文旗。三十二曰刃旗。﹝《周禮》﹕「司常掌九旗之名物﹕日月爲常﹐交龍爲﹐通帛爲旃﹐雜帛爲物﹐熊虎爲旗﹐鳥隼爲﹐龜蛇爲﹐全羽爲┸﹐析羽焉旌。」《列子》曰「黃帝與炎帝戰於阪泉之紓﹐以雕﹑﹑鷹﹑鳶爲旗。」今白澤旗﹑朱雀﹑辟邪﹑玄武等旗﹐金吾隊所執﹔靑龍﹑白獸﹑麒麟﹑角端﹑赤熊等旗﹐左﹑右衛隊所執﹔鳳凰﹑飛黃﹑吉利﹑咒旗﹑太平等旗﹐驍衛隊所執﹔五牛﹑飛麟﹑是﹑鸞旗﹑犀牛﹑﹑鹿蜀等旗﹐武衛隊所執﹔應龍﹑三角獸﹑玉馬﹑白狼﹑龍馬﹑金牛等旗﹐領軍隊所執﹔黃龍負圖﹑黃鹿﹑騶牙﹑蒼烏等旗﹐威衛隊所執。苣文旗﹐腳爲苣文﹔刃旗﹐火爛燔也。﹞袍之制有五﹕一曰靑袍﹐二曰緋袍﹐三曰黃袍﹐四曰白袍﹐五曰阜袍。﹝《說文》曰「袍﹐衤繭也。以絮曰衤繭﹐以曰袍。」今之袍皆繡畫以武豹﹑鷹之類﹐以助兵威也。﹞器用之制有八﹕一曰大角﹐﹝《樂錄》曰「角者﹐說云﹕『蚩尢氏率魍魎與黃帝戰於涿鹿﹐帝乃始命吹角爲龍鳴以禦之。」至魏武北徵烏丸﹐度沙漠﹐而軍士思歸﹐於是減馬中鳴﹐而尢更悲矣。胡角者﹐本以應胡笳之聲﹐後漸用之。故有長鳴﹑中鳴﹑胡角。凡三部。今惟有大角﹐金吾主之也。﹞二曰纛﹐﹝後漢有纛頭﹐每天子行幸及大軍徵伐﹐則建於旗上。隋陽帝親徵遼左﹐每百人置一纛﹐皇朝因而用之。﹞三曰鉞斧﹐﹝《石氏星經》曰「天鉞一星﹐在井旁。」《輿服志》曰「鉞﹐黃帝所造﹐塗以黃金﹐行則載以車﹐可以斬戮。」《傳》云「湯伐昆吾﹐躬把大鉞。武王入商國﹐周公把大鉞﹐畢公把小鉞﹐以夾王。」以鐵爲之。《六韜》云「武王軍中有大柯斧﹐刃廣八寸﹐重八斤﹐名爲天鉞。」卽今之大鉞也。魏﹑晉已來﹐上公親徵﹐猶假其器。﹞四曰鐵蒺莉﹐﹝《漢書》﹕晁錯上疏云「磊石﹑渠」﹐注云「渠﹐鐵蒺莉也」。至隋陽帝徵遼﹐布鐵菱於地﹐亦其類也。﹞五曰捧﹐﹝太公《六韜》曰「方扇及鐵﹐重十二斤﹐柄長五尺﹐千二百枚。一名天。」《星占》云「天五星﹐天之杖也。」﹞六曰鉤﹐﹝《越絕書》云「船軍之備﹐必備長斧﹑長鉤。」長鉤者﹐所以鉤引敵船也。﹞七曰鐵盂﹐﹝古謂之盂﹐蓋今之鐵鍋也﹐爲軍中食器也。﹞八曰水斗。﹝《漢書》云「斗﹐所以量多少。」今軍中用斗以汲水。﹞

凡諸道行軍皆給鼓﹑角﹕三萬人已上﹐給大角十四具﹑大鼓二十面﹔二萬人已上﹐大角八具﹑大鼓十四面﹔萬人已上﹐大角六具﹑大鼓十面﹔萬人已下﹐臨事量給。其鎭軍則給三分之二。凡大駕親徵及大田﹑巡狩﹐以羝羊﹑犭豬﹑雄鷄釁鼓﹔若皇太子親徵及大將軍出師﹐則用犭肫。凡有赦則先建金雞﹐兼置鼓於宮城門之右﹐視大理及府﹑縣囚徒至﹐則撾其鼓。﹝《關東風俗傳》云「宋孝王嘗問先達司馬膺之云後魏﹑北齊赦日建金雞事。膺之曰﹕『按《海中星占》﹕天雞星動﹐必當有赦。』蓋王者以雞爲赦候。」按其所設﹐其制始於後魏﹐不知起自何帝也。《隋書刑法志》曰「北齊赦日﹐皆武庫令設全雞及鼓於闕門右﹐撾鼓千聲﹐宣赦﹐釋囚徒。」隋因之。牛弘《大興記》曰「赦日建金雞﹐自後魏以來常然﹐或雲起於呂后﹐未之詳也。」﹞

武器署﹕令一人﹐正八品下﹔﹝隋行臺尙書省有武器監令﹑錄事。皇朝永徽中始置其署﹐以主器仗。﹞丞二人﹐正九品下﹔﹝隋置﹐皇朝因之。﹞監事一人﹐從九品下。武器署令掌在外戎器﹐辧其名物﹐會其出入﹔丞爲之貳。凡大祭祀﹑大朝會﹑大駕巡幸﹐則納於武庫﹑供其鹵簿。若王公﹑百官拜命及婚﹑葬之禮應給鹵簿﹐及三品已上官合列啟戟者﹐並給焉。

守宮署﹕令一人﹐正八品下﹔﹝漢少府屬官有守宮令﹑丞﹐主禦紙﹑筆﹑墨﹐及財物諸用﹐並封泥之事。晉光祿勛屬官有守宮令﹐梁﹑陳光祿卿屬官有守宮令員。北齊光祿寺統守宮令﹑丞﹐掌凡張設之事。隋衛尉寺統守宮署令二人﹐皇朝減一人。﹞丞二人﹐正九品下﹐﹝隋守宮丞四人﹐皇朝減置二人。﹞監事二人﹐從九品下。守宮署令掌邦國供帳之屬﹐辧其名物﹐會其出入﹐丞爲之貳。凡大祭祀﹑大朝會﹑大駕巡幸﹐則設王公﹑百官位於正殿南門外。若吏部﹑禮部﹑兵部﹑考功試人﹐則供帳幕之屬。若王公婚禮﹐亦供其帳具。

宗正寺﹕卿一人﹐從三品﹔﹝《石氏星經》云「宗正二星﹐在帝座東南。」《周禮》﹕「小宗伯掌三族之別﹐以辧親疏。」《漢百官表》云「宗正﹐秦官﹐掌親屬。平帝元始四年﹐更名宗伯。王莽並其官於秩宗。」光武復置。《續漢書百官志》﹕「宗正掌序錄王國嫡庶之次﹐宗室親屬遠近。」漢宗正之官不以佗族﹐楚元王子郢客﹑劉辟彊﹑劉徳等遞爲之。魏亦以宗室居之。晉桓溫奏省屬太常﹐宋﹑齊並不置﹐梁天監七年乃置焉。宗正﹐春卿﹐位視列曹尙書﹐皆以宗室爲之﹐班第十三。陳因之。後魏亦曰宗正卿﹐第二品上。北齊第三品。隋開皇初﹐宗正卿正三品﹐煬帝爲從三品﹐皇朝因之。光宅元年攺爲司屬﹐神龍初復爲宗正。﹞少卿二人﹐從四品上﹔﹝後魏太和中初置少卿﹐第三品﹔二十三年﹐爲第四品。隋初﹐正四品。煬帝降爲從四品﹐皇朝因之。﹞丞二人﹐從六品上﹔﹝漢宗正有丞﹐秩千石﹐歷魏﹑晉亦如之。東晉省﹐宋﹑齊因之。梁宗正丞爲四班。陳六百石﹐第八品。後魏第七品﹐北齊因之。隋初丞二人﹐並七品下﹔煬帝大業五年﹐增爲從五品。皇朝置二人﹐從六品上。﹞主簿二人﹐從七品上﹔﹝梁天監七年置﹐爲七班。陳因之﹐北齊同。隋置二人﹐皇朝置一人﹐開元二十五年加一人。自卿以下﹐並於宗室中擇才行者補授也。﹞錄事一人﹐從九品上。宗正卿之職﹐掌皇九族﹑六親之屬籍﹐以別昭穆之序﹐紀親疏之列﹐並領崇玄署﹔少卿爲之貳。九廟之子孫﹐其族五十有九﹕光皇帝一族﹐定州刺史乞豆﹔景皇帝之族六﹐譙﹑蔡﹑畢﹑雍﹑郇﹑鄭﹔﹝譙王﹑蔡王二族無後。﹞元皇帝之族三﹐梁﹑蜀﹑漢﹔﹝梁王﹑漢王二族無後。﹞髙祖之族二十有一﹐隱太子﹑衛﹑巢﹑楚﹑荊﹑漢﹑酆﹑周﹑徐﹑韓﹑彭﹑鄭﹑霍﹑號﹑道﹑鄧﹑舒﹑魯﹑江﹑密﹑滕﹔﹝隱太子﹑衛王﹑巢王﹑楚王﹑荊王﹑漢王﹑酆王﹑周王八族無後。﹞太宗之族十有三﹐恆山﹑楚﹑吳﹑濮﹑齊﹑蜀﹑蔣﹑越﹑紀﹑代﹑江﹑趙﹑曹﹔﹝楚王﹑齊王﹑蜀王﹑越王﹑江王﹑代王﹑趙王七族無後。恆山王﹐貞觀中降爲庶人﹔開元二十四年﹐孫適之爲禦史大夫﹐朝政肅淸﹐多所綱紀﹐上嘉其才能﹐因追雪而復舊焉。﹞髙宗之族六﹐梁﹑許﹑澤﹑郇﹑孝敬﹑章懷﹔﹝梁王﹑許王﹑孝敬三族無後﹐郇王追封許王。﹞中宗之族四﹐懿徳﹑庶人﹑節閔﹑殤帝﹔﹝懿徳太子﹑庶人重福﹑殤帝並無後。﹞睿宗之族五﹕寧王﹑惠莊﹑惠文﹑惠宣﹑隋王。﹝隋王無後。﹞

凡太皇太后﹑皇太后﹑皇后之親分五等﹐皆先定於司封﹐宗正受而統焉。凡皇周親﹑皇后父母爲第一等﹐準三品﹔皇大功親﹑皇小功尊屬﹑太皇太后﹑皇太后﹑皇后周親爲第二等﹐準四品﹔皇小功親﹑皇緦麻尊屬﹑太皇太后﹑皇太后﹑皇后大功親爲第三等﹐準五品﹔皇緦麻親爲第四等﹐皇袒免親﹑太皇太后小功卑屬﹑皇太后﹑皇后緦麻親及舅母﹑姨夫爲第五等﹐並準六品。其籍如州縣之法。

凡大祭祀及冊命﹑朝會之禮﹐皇親﹑諸親應陪位豫會者﹐則爲之簿書﹐以申司封。若皇親爲王公﹐子孫應襲封者﹐亦如之。

丞掌判寺事。主簿掌印及勾檢稽失。

崇玄署﹕令一人﹐正八品下﹔﹝北齊有昭玄寺﹐掌釋﹑道二教﹐置大統一人﹑都維那三人﹐亦有主簿﹑功曹員﹐以管諸州﹑縣沙門﹐又鴻臚寺統典寺署﹐有丞一人。後周有司寂上士﹑中士﹐掌法門之政﹔又有司玄中士﹑下士﹐掌道門之政。隋置崇玄署令﹑丞。煬帝攺佛寺爲道場﹐攺道觀爲玄壇﹐各置監﹑丞。皇朝又爲崇玄署令。又置諸寺﹑觀監﹐隸鴻臚寺﹐每寺﹑觀各監一人。貞觀中省。開元二十五年﹐敕以爲「道本玄元皇帝之教﹐不宜屬鴻臚。自今已後﹐道士﹑女道士並宜屬宗正﹐以光我本根」﹐故署亦隨而隸焉。其僧﹑尼別隸尙書祠部也。﹞丞一人﹐正九品下。﹝北齊典寺署有僧只部丞。隋崇玄署丞一人﹐皇朝因之。﹞崇玄署令掌京﹑都諸觀之名數﹐道士之帳籍﹐與其齋醮之事﹐丞爲之貳。

●卷十七太僕寺

太僕寺

卿一人少卿二人丞四人主簿二人錄事二人府十七人史三十四人

獸醫六百人獸醫博士一人學生一百人亭長四人掌固六人

乘黃署

令一人丞一人府一人史二人典事八人駕士一百四十人羊車小史八人掌固六人

典廏署

令二人丞二人府四人史八人主乘六人典事八人執馭一百人駕士八百人掌固六人

典牧署

令三人丞四人府四人史八人監事八人典事十六人主略七十四人

駕士一百六十人掌固四人

車府署

令一人丞一人府一人史二人典事四人馭士一百七十五人掌固六人

諸上牧監

監各一人副監二人丞二人主簿一人錄事一人府三人史六人典事八人掌固四人

中牧監副監丞府各減一人史典事減二人

下牧監典事掌固減二人

沙苑監

監一人副監一人丞一人主簿一人錄事一人府三人史六人典事四人掌固二人

太僕寺﹕卿一人﹐從三品﹔﹝《周禮》有太僕下大夫二人。穆王命伯ぁ爲太僕正。《漢書百官表》云「太僕﹐秦官﹐掌輿馬﹐秩中二千石﹐有兩丞。屬官有大廏﹑未央廏﹑家馬三令﹐各五丞﹑一尉﹔又車府﹑路令﹑騎馬﹑駿馬四令﹑丞﹔又龍馬﹑閒駒﹑橐泉﹑駒﹑承華五監長﹑丞﹔又邊郡六牧師苑令﹐各三丞。又有中太僕﹐掌皇太后輿馬﹐不常置。」《漢官儀》云「天子駕出﹐太僕禦屬車八十一乘。」後漢有車府﹑未央廏﹑長樂廏令丞﹑魏因之。晉太僕銀章﹑靑綬﹐五時朝服﹐進賢兩梁冠﹐佩水蒼玉﹐品第四﹔丞一人﹐部丞五人﹔置功曹﹑主簿﹑五官等員﹔統典農典虞都尉﹑典虞丞﹑牧官都尉﹑左右中典牧都尉﹑典牧令﹑諸羊牧丞﹑乘黃驊驑龍馬三廏令。過江省﹐其後又置。成帝永和七年﹐省並宗正。蓋有事則權置﹐無事則省。宋因晉不置﹐若如祀﹐則權置太僕執轡﹐事畢省。齊亦如之。梁天監七年置十二卿﹐太僕與太府﹑少府爲夏卿﹐統南牧﹑左右牧﹑龍廏﹑內外廏﹐班第十。陳因之。後魏太僕卿第二品上﹐又置少卿﹔太和二十二﹐九卿並第三品。北齊太僕寺統驊驑﹑左右龍﹑左右牝﹑駝牛﹑司羊﹑乘黃﹑車府等署。後周依《周官》。隋太僕寺統驊驑﹑乘黃﹑龍廏﹑車府﹑典牧﹑牛羊等署。煬帝降卿爲從三品﹐減驊驑署入殿內省尙乘局﹐攺龍廏曰典廏署﹐又有左﹑右皂二廏﹐加置主乘﹑司庫﹑司廩官﹐罷牛羊署。皇朝因之﹐而省皂等諸官。龍朔二年攺爲司馭寺正卿﹐成亨中復舊。光宅元年攺爲司僕寺﹐神龍元年復故。﹞少卿二人﹐從四品上。﹝後魏太和十五年﹐九卿各置少卿一人﹐品第三上﹔二十二年﹐降爲正四品上。北齊因之。隋加至二員﹐煬帝降爲從四品上﹐皇朝因之。龍朔﹑咸亨﹑光宅﹑神龍隨寺攺復。﹞

太僕卿之職﹐掌邦國廏牧﹑車輿之政令﹐總乘黃﹑典廏﹑典牧﹑車府四署及諸監﹑牧之官屬﹐少卿爲之貳。凡國有大禮﹑大駕行幸﹐則供其五輅屬車之屬。凡監﹑牧所通羊﹑馬籍帳﹐則受而會之﹐以上於尙書駕部﹐以議其官吏之考課。凡四仲之月﹐祭馬祖﹑馬步﹑先牧﹑馬社。

丞四人﹐從六品上﹔﹝秦﹑漢太僕有兩丞﹐秩千石。後漢一人﹐魏﹑晉並因之﹐東晉或省或置﹐宋﹑齊省。梁天監七年置十二卿﹐各有丞﹔列卿丞通視朝請﹐班第三。陳因之。後魏列卿丞從五品中﹐太和末﹐降爲七品下。北齊丞一人﹐正七品下。隋太僕丞三人﹐品同北齊﹔大業五年﹐加爲從五品。皇朝復爲從六品上。武徳中減置二人﹐永徽中加一人﹐開元初又加一人。領獸醫博士﹑學生等。﹞主簿二人﹐從七品上﹔梁天監七年﹐十二卿各置主簿一人﹔位不登十八班者別置七班﹐主簿班第三。陳因之。北齊置一人﹐隋置二人﹐皇朝因之。武徳中﹐品正第八﹐貞觀中﹐加至從七品上。錄事二人﹐從九品上。丞掌判寺事。凡補獸醫生皆以庶人之子﹐考試其業﹐成者補爲獸醫﹐業優長者﹐進爲博士。主簿掌印﹐勾檢稽失﹐省署抄目。錄事掌受事發辰。

乘黃署﹕令一人﹐從七品下﹔﹝乘黃﹐古神馬名﹐亦曰飛黃﹐背有角﹐日行萬里。《六韜》云「乘黃震死。」《淮南子》云「天下有道﹐飛黃伏皂。」然車馬職仝。後漢有未央廏令﹑長樂廏丞。至魏﹐遂攺爲乘黃廏﹐晉因之。宋太常屬官有乘黃令一人﹐掌乘輿金根車及安車﹑追鋒諸馬車。《齊職儀》云「乘黃﹐獸名也﹐龍翼馬身﹐黃帝乘之而仙﹐因以名廏。乘黃令品第七﹐秩四百石﹐銅印﹑墨綬﹐進賢一梁冠﹐絳朝服。」梁太常屬官有乘黃令﹑丞﹐三品勛位。陳因之。後魏有乘黃令﹑丞。北齊掌諸輦輅。隋太僕寺統乘黃署令﹑丞﹐皇朝因之﹐領駕士﹑羊車小史等。﹞丞一人﹐從八品下。﹝魏有乘黃丞﹐晉因之。宋﹑齊並有乘黃令﹐無丞。梁﹑陳﹑後魏﹑北齊﹑隋並有乘黃丞﹐皇朝因之。﹞乘黃令掌天子車輅﹐辧其名數與馴馭之法﹔丞爲之貳。凡乘輿五輅﹕﹝《周禮》﹕「巾車氏掌王五輅。」有玉﹑金﹑象﹑革﹑木之制。至秦﹐惟乘金根車。漢承秦制﹐以爲乘輿。晉武帝始備五輅﹐爲天子法車。宋﹑齊﹑梁﹑陳相因不絕。後魏五輅各依方色﹐並駕五馬。後周設六官﹐置司輅之職。皇帝之輅十有二等﹕一曰蒼輅﹐二曰靑輅﹐三曰朱輅﹐四曰黃輅﹐五曰白輅﹐六曰玄略﹐七曰玉輅﹐八曰碧輅﹐九曰金輅﹐十曰象輅﹐十一曰革輅﹐十二曰木輅。後閱視武庫﹐得魏舊物﹐有乾象輦﹐駕二十四馬﹔又有大樓輦車﹐駕二十牛﹔又有象輦﹐初駕二象﹐後以六駝代之﹐皆魏天興中之所制也。宣帝以來﹐皆服禦之﹐兼以賜皇后。隋開皇元年﹐以魏﹑周輿輦非古之制﹐皆廢毀﹐攺造五輅也。﹞一曰玉輅﹐祭祀﹑納後則乘之﹔二曰金輅﹐饗射﹑郊徵還﹑飲至則乘之﹔三曰象輅﹐行道則乘之﹔四曰革輅﹐巡狩﹑臨兵事則乘之﹔五曰木輅﹐田獵則乘之。﹝凡玉輅靑質﹐以玉飾諸末﹐駕六蒼龍﹔金輅赤質﹐以金飾諸末﹐駕六赤驑﹔象輅黃質﹐以黃飾諸末﹐駕六黃驑﹔革輅白質﹐挽之以革﹐駕六白駱﹔木輅黑質﹐漆之﹐駕六黑驑也。五輅皆重輿﹐左靑龍﹐右白獸﹐金鳳翅﹐畫苣文鳥獸﹔黃屋﹐左纛﹐金鳳一﹐在軾前﹔十二鑾﹐在衡﹔二鈴﹐在軾﹔龍前設鄣塵﹔靑蓋三層﹐裏黃﹐繡飾﹐上設博山方鏡﹐下圓鏡。﹞樹羽輪﹐金根﹑朱班﹑重牙﹔左建旗十有二旒﹐皆畫升龍﹐其長曳地﹐靑繡綢杠﹔右載戟﹐長四尺﹐廣三尺﹐黻文﹐旗首金龍﹐頭銜錦結綬及帶﹐垂鈴﹔金釒﹑方釒乞﹐插翟尾五焦﹔鏤錫﹐ひ纓十二就。旌旗﹑蓋﹑ひ﹑纓皆從輅質。耕根車靑質﹐三重蓋﹐餘如玉輅。安車金飾﹔重輿曲壁﹔八鑾在衡﹔紫油通﹐紫油朱裏﹐朱絲絡网﹐朱ひ纓﹐朱覆發具絡。四望車制同安車﹐金飾﹔八鑾在衡﹔靑油通﹐靑油朱裏﹐朱絲絡网。﹝大駕﹐則太僕卿馭﹔五輅駕士各三十二人﹐並平巾幘﹑靑衫﹑大口褲﹔千牛將軍一人陪乘。﹞

五輅皆有副車。﹝按﹕蔡邕《獨斷》云「五格之外﹐復設五色安車﹑立車各一乘﹐皆駕四馬﹐是爲五時副車。」故張良擊始皇﹐中副車。魏志云「天子命太祖駕金根﹐六馬﹐設五時副車。」江左乃闕﹐至梁始備。隋開皇十四年始造五輅及副﹐皇朝因之。﹞又有指南車﹑﹝崔豹《古今注》云「指南車﹐舊說云周公所作也。周公理致太平﹐越裳氏重譯來獻﹐使者迷其歸路﹐周公錫以車五乘﹐皆爲司南之制﹐使越裳氏載之﹐周年而至其國。故常爲先導﹐示服遠人﹐而正四方也。」秦﹑漢其制無聞。後漢張衡始復創造﹐漢末喪亂﹐其法不存。沈約《宋書》云「魏明帝始令博士馬鉤造之﹐晉亂又亡。石虎使解飛﹑姚興使令狐生又造﹐宋武平關中﹐得之。其制如鼓車﹐設木人於車上﹐舉手指南。車驟回轉﹐所指微差。」至齊﹐祖衝之又造之。歷梁﹑陳﹑隋﹐無所變攺﹐皇朝因之。駕四馬﹐正道﹐先啟而行。匠一人﹐駕士十四人。﹞記裏鼓車﹑﹝崔豹《古今注》云「車上爲二層﹐皆有木人執槌。行一里﹐下一層擊鼓﹔行十里﹐上一層擊鐲。亦名大章車﹐所以識道裏也。」﹞白鷺車﹑﹝《隋志》名鼓吹車。上施層樓﹐樓上有翔鷺棲焉。﹞鸞旗車﹑﹝《晉志》云「鸞旗車﹐先格所載也。鸞旗者﹐謂析羽旄而編之﹐十二旒﹐列系幢傍也。」﹞辟惡車﹑﹝崔豹《古今注》云「秦制也﹐桃弓﹑葦矢﹐所以禳祓不祥。」太卜令一人在車﹐執弓箭﹐平巾幘﹑緋禰襠﹑大口褲。﹞皮軒車﹑﹝《晉志》﹕「以獸皮爲軒。」左金吾衛隊正一人在車﹐執弩﹐服同太卜令。自指南車皆駕四馬﹐正道﹐匠一人﹐駕士一十四人。﹞耕根車﹑﹝《晉志》云「建赤旗十有二旒﹐天子親耕所乘也。一名芝車﹐一名三蓋車。置耒耜於軾上。」駕六馬﹐駕士三十二人。﹞安車﹑﹝《晉輿服志》云「座乘謂之安車﹐倚乘謂之立車﹐各一乘﹐名五時車﹐俗謂之五帝車。」駕四馬﹐駕士二十四人。﹞四望車﹑﹝《晉志》云「陽遂四望﹑穗窗﹑皂輪﹑小形車﹐駕牛。」《晉中朝大駕鹵簿》曰「禦四望車﹐駕牛﹐中道。」皇朝駕四馬也。﹞羊車﹑﹝《周遷輿服雜事》曰「羊車﹐一名輦車﹐其上如軺﹐伏兔箱﹐漆畫輪軛。小兒衣靑布褲褶﹐紫碧攀靑耳ハ﹐五辧鬢﹐數人引之﹐今代名爲羊車小史。而漢代或以人牽﹐或以駕果下馬。」《晉志》曰「武帝乘羊車於後宮﹐恣意所之﹐宮女掛竹葉﹑楊條﹐候帝之來。」﹞黃鉞車﹑﹝崔豹《古今注》云「黃鉞﹐三代通用以斷斬﹐今以黃鉞爲乘輿之飾。武王以黃鉞斬紂﹐故王者以爲戒。」駕二馬﹐左武衛隊正一人在車執之﹐武弁﹑朱衣﹑革帶。駕士一十二人。﹞豹尾車﹐﹝崔豹《古今注》云「豹尾車﹐周制也﹐所以象君子豹變。尾﹐言謙也。古軍正建之﹐今惟乘輿得建焉。」《漢書》曰「成帝以幸姬趙飛燕置屬車間豹尾中。」駕二馬﹐右武衛隊正一人在車執之﹐武弁﹑朱衣﹑革帶。駕士十二人也。﹞屬車一十有二﹐﹝屬車一曰副車﹐一曰貳車﹐一曰佐車。漢因秦制﹕大駕屬車八十一乘﹐行則中央﹑左﹑右分之﹔法駕屬車三十六乘﹐最後車懸豹尾﹐皆皂蓋﹑朱裏。蔡邕《獨斷》曰「古者﹐諸侯貳車九乘。秦滅九國﹐兼其車服﹐故爲八十一乘。溪武祠太乙﹑甘泉皆盡用之﹐明帝上原陵又用之。法駕三十六乘﹐小駕一十二乘。」大業初﹐備八十一乘﹔三年﹐帝嫌其多﹐問閻毗﹐毗曰「此起於秦﹐遂爲後式。宋孝建時﹐議準旗旒之數﹐設十二乘。今憲章往古﹐大駕依秦﹐法駕依漢﹐小駕依宋。」帝曰「大駕宜三十六﹐法駕宜用十二﹐小駕除之可也。」皇朝因之﹐置十二乘﹐駕牛﹐駕士各八人。自指南車駕士皆平巾幘﹑緋衫﹑大口褲﹐惟耕根車靑衫﹐羊車服則殊也。﹞大駕則用之。若法駕﹐則減五副車﹑白鷺﹑辟惡﹑安車﹑四望車﹐四分屬車之一﹐餘同大駕。若小駕﹐又減象輅﹑革輅﹑木輅﹑指南車﹑記裏鼓車﹑鸞旗﹑皮軒﹑耕根﹑羊車﹑屬車﹑黃鉞﹑豹尾等車﹐餘同法駕。若有大禮﹐則以所禦之輅進內﹔旣事﹐則受而藏之。

凡將有事﹐尢期四十日﹐尙乘供馬﹐馬如輅色﹐率駕士預調習。指南等車亦如之。

典廏署﹕令二人﹐從七品下﹔﹝《周禮》有校人﹑圉師﹑趣馬﹐掌天子十有二閒之馬。漢太僕屬官有大廏﹑未央廏令。後漢太僕屬官有未央廏令﹐主乘輿及宮中諸馬﹔其後﹐置左駿廏令﹐別主乘輿禦馬。魏有驊驑廏令。晉太僕統乘黃﹑驊驑﹑龍馬等廏令﹐過江之後﹐或省或置﹔哀帝時﹐省驊驑爲門下之職。宋﹑齊因之。梁太僕統龍廏﹑內外廏﹐陳因之。後周有左﹑右廏﹐各上士一人。北齊太僕寺統驊驑﹑左右龍等署。隋太僕寺統龍廏署﹐皇朝攺爲典廏署令﹐領執馭﹑駕士等。﹞丞二人﹐從八品下﹔﹝隋有龍廏丞﹐皇朝攺爲典廏丞﹐武徳中四人﹐今減二人。﹞主乘六人﹐正九品下。﹝隋置﹐皇朝因之。﹞典廏令掌系飼馬牛﹐給養雜畜之事﹔丞爲之貳。凡象一給二丁﹐細馬一﹑中馬二﹑駑馬三﹑駝牛騾各四﹑驢及純犢各六﹑羊二十各給一丁﹐﹝純謂色不雜者。若飼黃禾及靑艸﹐各準運處遠近﹐臨時加給也。﹞乳駒﹑乳犢十給一丁。凡象日給槁六圍﹐馬﹑駝﹑牛各一圍﹐羊十一共一圍﹐﹝每圍以三尺爲限也。﹞蜀馬與騾各八分其圍﹐驢四分其圍﹐乳駒﹑乳犢五共一圍﹔靑芻倍之。凡象日給稻﹑菽各三斗﹐鹽一升﹔馬﹐粟一斗﹑鹽六勺﹐乳者倍之﹔駝及牛之乳者﹑運者各以斗菽﹐田牛半之﹔施鹽三合﹐牛鹽二合﹔羊﹐粟﹑菽各升有四合﹐鹽六勺。﹝象﹑馬﹑騾﹑牛﹑駝飼靑艸日﹐粟﹑豆各減半﹐鹽則恆給﹔飼禾及靑豆者﹐粟﹑豆全斷。若無靑可飼﹐粟﹑豆依舊給。其象至冬給羊皮及故氈作衣也。﹞

典牧署﹕令三人﹐正八品上﹔﹝《周禮》﹕「牧師下士四人﹐掌牧馬而頒之。」秦﹑漢太僕屬官有牧師苑令﹐皆在邊郡。歷魏﹑晉已下﹐皆牧監之職。隋太僕寺統典牧署﹑牛羊署等令﹑丞﹐皇朝因之。武徳中二人﹐今加置三人﹐領主輅﹑駕士等。﹞丞四人﹐正九品上﹔﹝隋置﹐皇朝因之。武徳史三人﹐今加至四人。﹞監事八人﹐從九品下。典牧令掌諸牧雜畜給納之事﹔丞爲之貳。凡羣牧所送羊﹑犢皆受之﹐而供於廩犧﹑尙食之用﹔諸司合供者﹐亦如之。

車府署﹕令一人﹐正八品下﹔﹝秦置車府令﹐以趙髙爲之。漢太僕屬官有車府令﹑丞﹐後漢主乘輿諸車﹐魏﹑晉因之。宋﹑齊﹑梁﹑陳並尙書駕部領。後魏闕文。北齊太僕寺領車府令﹑丞﹐遂輿乘黃令分職﹔隋因之。皇朝因隋。﹞丞一人﹐正九品下。﹝秦﹑漢已來﹐車府署並有丞一人﹐隋車府丞二人﹐皇朝省置一人。﹞車府令掌王公已下車輅﹐辧其名數及馴馭之法﹔丞爲之貳。凡王公已下車輅﹕一曰象輅﹐二曰革輅﹐三曰木輅﹐四曰軺車。﹝象輅以象飾諸末﹔朱班輪﹔八鑾在衡﹔左建旗﹐畫龍﹐一升一降﹔右載戟。革輅以革飾諸末﹐左建通帛爲旃﹐餘同象輅。木輅以漆飾之﹐餘同革輅。三輅皆朱質﹐朱蓋﹐朱旗旃。一品九旒﹐二品八旒﹐三品七旒﹐四品六旒﹐其ひ纓就數亦如之。軺車﹐曲壁﹑靑通﹑碧裏也。﹞凡春秋二時謁陵﹑冊命王公及內外職事四品已上拜官﹑正冬朝會﹑婚葬﹑奉使﹐皆視其品秩而給之﹕親王以象輅﹐三品已上以革輅﹐五品已上以木輅。京縣令以軺車﹐道大駕及初上給之。其婚葬則從京官三品已上給其馭。﹝給駕士﹕親王十有八﹐一品十有六﹐二品十有四﹐各駕以馬﹑駱四﹐輅車一﹔三品十有二﹐四品﹑五品十﹐京縣令六也。﹞凡輅車之馬率馭士預調習之﹐然後入輅及車﹔以牛駕者亦如之。

上牧﹐監一人﹐從五品下﹔﹝《漢舊儀》﹕「太僕牧師諸苑三十六所﹐分布北邊﹑西邊﹐以郎爲苑監﹐官奴婢三萬人分養馬三十萬頭﹐擇取教習﹐給六廏﹔牛﹑羊無數﹐以給犧牲。中興省。漢陽有牧馬苑令﹐羽林郎監領。」魏置牧官都尉﹐晉因之。宋﹑齊闕文。梁太僕統南牧﹑左右牧等丞﹐陳因之。後魏闕文。北齊太僕寺統左右牝﹑駝牛﹑司羊等署令﹑丞。後周有典牡﹑典牝上士一人中士一人﹔又有典駝﹑典羊﹑典牛﹐各有中士一人。隋太僕寺統典牧署﹑牛羊署等令﹑丞。皇朝因分爲牧監。﹞副監二人﹐正六品下﹔丞二人﹐正八品上﹔主簿一人﹔正九品下。﹝並皇朝置。﹞

中牧﹐監一人﹐正六品下﹔副監一人﹐從六品下﹔丞一人﹐從八品上﹔主簿一人﹐從九品上。

下牧﹐監一人﹐從六品下﹔副監一人﹐正七品下﹔丞一人﹐正九品上﹔主簿一人﹐從九品下。

諸牧監掌羣牧孳課之事。凡馬五千匹爲上監﹐三千匹已上爲中監﹐已下爲下監。凡馬﹑牛之羣以百二十﹐駝﹑騾﹑驢之羣以七十﹐羊之羣以六百二十﹐羣有牧長﹑牧尉。﹝補長﹐以六品已下子﹑白丁﹑雜色人等爲之﹔補尉﹐以散官八品已下子爲之。品子八考﹐白丁十考﹐隨文﹑武簡試輿資也。﹞

凡馬有左﹑右監以別其粗良﹐以數紀爲名﹐而著其簿籍﹔細馬之監稱左﹐粗馬之監稱右。﹝其雜畜牧皆同下監﹐仍以土地爲其監名。﹞凡馬各以年﹑名籍之﹐每歲季夏造。至孟秋﹐羣牧使以諸監之籍合爲一﹐﹝諸羣牧別立南使﹑北使﹑西使﹑東使﹐以分統之。﹞常以仲秋上於寺。

凡馬以季春遊牝。﹝《月令》﹕「季春乃合﹐累牛騰馬﹐遊牝於牧。」﹞其駒﹑犢在牧﹐三歲別羣。﹝若與本羣同牧﹐不別給牧人。﹞馬牧牝馬四遊五課﹐駝四遊六課﹐牛﹑驢三遊四課﹐羊三遊四課。﹝四﹑三者﹐皆言其歲而遊牝也﹐羊則當年而課之。其課各有率﹐謂﹕牛﹑馬﹑驢之牝百﹐而歲課駒﹑犢各以六十﹔馬二十歲則不課﹔三歲遊牝而生駒者﹐仍別簿申﹔騾駒半之。若馬從外蕃而至者﹐初年課以四十﹐二年五十﹐三年全課。牝駝百而三年之課七十。羔羊之白者七十﹐者八十。﹞凡監牧孳生過分則賞﹔﹝謂馬剩駒一﹐則賞絹一匹﹔駝﹑騾之剩倍於馬﹐驢﹑牛之剩三﹐白羊之剩七﹐羊之剩十﹐皆與馬同。共賞物二分入長﹐一分入牧子。牧子謂長上專當者。其監官及牧尉各通計所管長﹑尉賞之。通計謂尉官管十五長者﹐剩駒十五匹﹐賞絹一匹﹔監官管尉五者﹐剩駒七十五匹﹐賞絹一匹之類。計加亦準此。應賞者﹐準印後定數﹐先塡死耗足外﹐然後計酬之。﹞其有死耗者﹐每歲亦以率除之。﹝謂駝﹐馬百頭以七頭馬耗﹐騾以六﹐牛﹑驢﹑羊以十﹐白羊以十五。從外蕃而新至者﹐馬﹑牛﹑驢﹑羊皆除二十﹐二年除十五﹔駝除十四﹐二年除十﹐騾除十二﹐二年除九﹔白羊除二十五﹐二年除二十﹔三年﹐皆同耗也。﹞若歲疫﹐以私畜準同者以疫除。﹝準牧側近私畜疫死數﹐同則聽以疫除。馬不在疫除之例。卽馬﹑牛一十一歲以上﹐不入耗除限。若緣非時霜雪死多者﹐錄奏。﹞凡官畜在牧而亡失者﹐給程以訪﹐過日不獲﹐估而徵之。﹝謂給訪限百日﹐不獲﹐準失處當時估價徵納﹐牧子及長各知其半。若戶奴無財者﹐準銅﹐依加杖例。如有闕及身死﹐惟徽見在人分。其在廏失者﹐主帥準牧長﹐飼丁準牧子。其非理死損﹐準本畜徵納也。﹞

凡在牧之馬皆印。﹝印右膊以小「官」字﹐右髀以年辰﹐尾側以監名﹐皆依左﹑右廂。若形容端正﹐擬送尙乘﹐不用監名。二歲始春﹐則量其力﹐又以「飛」字印印其左髀﹑膊。細馬﹑次馬﹐以龍形印印其項左﹔送尙乘者﹐尾側依左﹑右閒印以「三花」。其餘雜馬送尙乘者﹐以「風」字印印左膊﹐以「飛」字印印左髀。騾﹑牛﹑驢則官名志其左膊﹐監名志其右髀。駝﹑羊則官名志其頰﹐羊仍割耳。若經印之後簡入別所者﹐各以新入處監名印其左頰。官馬賜人者﹐以「賜」字印﹔配諸軍及充傳送驛者﹐以「出」字印﹐並印左﹑右頰也。﹞

凡每歲進馬粗良有差。使司每歲簡細馬五十匹﹑惇馬一百匹進之。若諸監之細馬生駒﹐以其數申所由司次入寺。其四歲以下粗馬﹐每年簡充諸衛官馬。凡馬﹑牛皮脯及筋角之屬﹐皆納於有司。

每年終﹐監牧使巡按孳課之數﹐以功過相除﹐爲之考課焉。

沙苑監﹕監一人﹐從六品下﹔﹝沙苑在同州。﹞副監一人﹐正七品下﹔丞一人﹐正九品上﹐主簿一人﹐從九品下。沙苑監掌牧養隴右諸牧牛﹑羊﹐以供其宴會﹑祭祀及尙食所用﹐每歲與典牧分月以供之﹔丞爲之貳。﹝凡屠宰﹐國忌廢務日﹑立春前後一日﹑每月一日八日十四日十五日十八日二十三日二十四日二十八日二十九日三十日﹑每歲正月五月九月皆罷之。諸雜畜及羊有孕者﹐𨿽非其日月﹐亦免之。﹞若百司應供者﹐則以時皆供之。凡羊毛及雜畜皮﹑角皆具數申送所由焉。﹝�本云「太僕屬官有沙苑監﹐開元二十三年省。」﹞

●卷十八大理寺鴻臚寺

大理寺

卿一人少卿二人正二人丞六人主簿二人錄事二人府二十八人史五十六人獄丞四人獄史六人亭長四人掌固十八人問事一百人司直六人史十二人評事十二人史二十四人

鴻臚寺

卿一人少卿二人丞二人主簿一人錄事二人府五人史十人亭長四人掌固六人

典客署

令一人丞二人掌客十五人典客十三人府四人史八人賓僕十八人

掌固二人

司儀署

令一人丞一人司儀六人府二人史四人掌設十八人齋郎三十三人

掌固四人幕士六十人

大理寺﹕卿一人﹐從三品﹔﹝《尙書》云「帝曰﹕『咎繇﹐汝作士﹐五刑有服。』」孔安國《注》曰「士﹐理官也。」《周官》爲司寇。《韓詩外傳》云「晉文公使李離爲理。」理﹐謂察理刑獄也。《史記天官書》﹕『斗魁四星﹐貴人之牢﹐曰大理。《漢書百官表》云「廷尉﹐秦官﹐掌刑辟﹐有正﹑左右監。景帝更名大理﹐秩中二千石。武帝復爲廷尉。宣帝置左﹑右廷尉平﹐哀帝復爲大理。王莽攺曰『作士』。」後漢復爲廷尉。魏初爲大理﹐後復爲廷尉。置律博士。晉置丞﹑主簿﹑明法﹑掾。歷宋﹑齊﹐皆爲廷尉。梁爲秋卿﹐班第十一。陳因之。後魏置少卿﹑司直。北齊及隋爲大理寺﹐隋置評事﹐皇朝因之。龍朔二年攺爲詳刑寺正卿﹐咸亨元年復爲大理。光宅元年攺爲司刑寺﹐神龍元年復故。兩漢卿秩中二千石﹐魏﹑晉﹑宋﹑齊﹑梁﹑陳俱第三品。後魏第二品上﹐太和以後降爲第三品。隋正第三品﹐皇朝降爲從三品。﹞少卿二人﹐從四品上。﹝後魏置﹐爲第三品上﹔太和以後﹐降爲第四品上。北齊第四品﹐隋因之。皇朝置二人﹐降爲從四品上。﹞大理卿之職﹐掌邦國折獄詳刑之事。以五聽察其情﹕一曰气聽﹐二曰色聽﹐三曰視聽﹐四曰聲聽﹐五曰詞聽。以三慮盡其理﹕一曰明愼以讞疑獄﹐二曰哀矜以雪冤獄﹐三曰公平以鞫庶獄。少卿爲之貳。凡諸司百官所送犯徒刑已上﹐九品已上犯除﹑免﹑官當﹐庶人犯流﹑死已上者﹐詳而質之﹐以上刑部﹐仍於中書門下詳覆。﹝其杖刑已下則決之。﹞若禁囚有推決未盡﹑畱系未結者﹐五日一慮。若淹延久系﹐不被推詰﹔或其狀可知﹐而推證未盡﹔或訟一人數事及被訟人有數事﹐重事實而輕事未決者﹐咸慮而決之。凡中外官吏有犯﹐經斷奏訖而猶稱冤者﹐則審詳其狀。﹝開元八年敕﹕「內外官犯贓賄及私坐成殿﹑公坐官當已上有合許雪及減罪者﹐並令大理審詳犯狀﹐申刑部詳覆﹔知實冤濫﹐乃錄送中書門下。其有遠年斷雪﹐近請除痕﹐亦準此。其餘具《刑部格》。」﹞凡吏曹補署法官﹐則與刑部尙書﹑侍郎議其人可否﹐然後注擬。

大理正二人﹐從五品下﹔﹝秦置廷尉正一人﹐漢因之﹐與「監」及「平」謂之廷尉三官﹐秩千石。魏氏第六品。晉置二人﹐宋﹑齊﹑梁﹑陳並一人﹐品同魏氏。後魏第六品上﹐北齊及隋並正第六品。煬帝增置六人。皇朝置二人。龍朔二年攺爲詳刑大夫﹐咸亨元年攺爲大理正。光宅元年攺爲司刑正﹐神龍初復舊。﹞丞六人﹐從六品上﹔﹝晉武帝咸寧中﹐曹志上書請廷尉置丞﹐自此始也。宋﹑齊﹑梁各置一人﹐第七品。陳第八品﹐後魏第七品。大業三年﹐攺丞爲勾檢。皇朝置六人﹐增品從六品上。﹞主簿二人﹐從七品上﹔﹝魏﹑晉﹑宋﹑齊﹑梁﹑陳大理皆有主簿﹐晉至陳俱二人﹐正七品上﹐皇朝因而降之。﹞錄事二人﹐從九品上﹔獄丞四人﹐從九品下﹔﹝《晉令》有獄左﹑右丞各一人﹐宋﹑齊因之﹐史闕其品秩。梁﹑陳置獄丞二人﹐第七品﹔後魏﹑北齊亦二人﹐正九品下。隋置獄掾八人。歷代並以卑微士爲之。皇朝置四人﹐以流外入仕者爲之。﹞司直六人﹐從六品上﹔﹝後魏永安三年﹐禦史中尉髙穆奏置司直十人﹐視五品﹐隸廷尉﹐位在正﹑監上﹐不署曹事﹐惟覆理禦史檢劾事。北齊及隋因之﹐並置十人﹐從第五品下。皇朝置六人﹐降爲從第六品上。﹞評事十二人﹐從八品下。﹝《漢書》云「宣帝地節三年﹐置廷尉平﹐秩六百石﹐員四人。」其務在平刑獄﹐故曰廷平。至後漢光武省右平。惟置左平。魏﹑晉以來﹐不復云「左」﹐但云廷尉平。宋﹑齊各一人﹐第六品。陳第七品。後魏﹑北齊及隋各置一人﹐正第六品下﹐官爲評事﹐皇朝因之﹐置十二人﹐從八品下。﹞大理正掌參議刑獄﹑詳正科條之事。凡六丞斷罪有不當者﹐則以法正之。凡內外官及爵五品已上犯罪至棄市者﹐並監決。若車駕巡幸在京﹐則都一人畱守﹐以總卿貳之職﹔在都﹐則京亦如之。丞掌分判寺事。凡有犯﹐皆據其本狀以正刑名。﹝六丞判尙書六曹所統百司及諸州之務﹐其刑部丞掌押獄。每一丞斷事﹐五丞同押﹐若有異見﹐則各言不同之狀也。﹞徒已上﹐各呼囚與其家屬﹐告以罪名﹐問其狀款﹔不伏﹐則聽其自理。﹝無理者﹐便以元狀斷定﹐上刑部。刑部覆有異同者﹐下於寺﹐更詳其情理以申﹐或攺斷焉。﹞主簿掌印﹐省署抄目﹐勾檢稽失。凡官吏之負犯並雪冤者﹐則據所由文牒而立簿焉。凡私坐而贖銅者。一斤爲一負﹔公坐而贖銅者﹐二斤爲一負。各十負爲一殿。其有犯人未附而會恩免者﹐本犯至免官已上及犯贓賄【入己恩前獄成者﹐仍以景迹論。錄事掌受事發辰。獄丞掌率獄吏﹐知囚徒。貴賤﹑男女異獄。五品以上月一沐﹐暑則置漿。禁紙筆﹑金刃﹑錢物﹑杵梃入者。囚病給醫藥﹐重者脫械﹑鎖﹐家人入侍。司直掌承制出使推覆﹐若寺有疑獄﹐則參議之。評事掌出使推按。凡承制而出推長吏﹐據狀合停務及禁錮者﹐先請魚書以往﹐據所受之狀鞫而盡之。若詞有反覆﹐不能首實者﹐則依法栲之。凡大理斷獄﹐皆連署焉。

鴻臚寺﹕卿一人﹐從三品﹔﹝《周官》﹕「大行人掌大賓客之禮。」秦官有典客﹐掌諸侯及歸義蠻夷。漢攺爲鴻臚。景帝中二年令﹕諸侯王薨﹑列侯初封及之國﹐大鴻臚奏謚﹑誄﹑策﹔列侯薨及諸侯太傅初除之官﹐大行奏謚﹑誄策。中六年﹐攺大鴻臚爲大行令。武帝太初元年﹐更名大鴻臚﹐又更名其屬官行人爲大行令。秦時又有典屬國官﹐掌蠻夷降者﹐漢因之。成帝河平元年省之﹐並大鴻臚。後漢大鴻臚卿一人﹐諸王入朝﹐當郊迎﹐典其禮儀﹐及郡國上計﹔余職與漢同。凡皇子拜王﹐贊授印綬﹔及拜諸侯﹐諸侯嗣子及四方夷狄封者﹐臺下鴻臚召拜之。王薨﹐則使使弔之及拜王嗣。魏及晉初皆有之。自東晉至於宋﹑齊﹐有事則權置兼官﹐畢則省。梁初猶依宋﹑齊﹐無卿名。天監以光祿勁勛爲光祿卿﹐大鴻臚爲鴻臚卿﹐都水使者爲太舟卿﹑三卿是爲冬卿。鴻臚卿位視尙書左丞﹐掌導護贊拜﹐班第九。陳品第三。後魏大鴻臚卿第二品上﹔太和二十三年﹐降爲第三品。北齊鴻臚寺卿一人﹐掌蕃客朝會﹐吉凶弔祭﹔統典客﹑典寺﹑司儀等署令﹐丞。後周司寇有蕃部中大夫﹐掌諸侯朝覲之敍﹔有賓部中大夫﹐掌大賓客之儀。隋初鴻臚寺】卿一人﹐正第三品﹐統典客﹐司儀﹑崇玄等三署。開皇三年省並太常﹐十二年復舊。煬帝降卿爲從三品﹐皇朝依焉。龍朔二年攺爲同文正卿﹐咸亨元年復曰鴻臚。光宅元年攺爲司賓寺卿﹐神龍元年復舊。舊屬官有崇元署﹐開元二十五年﹐敕攺隸宗正寺。﹞少卿二人﹐從四品上。﹝後魏太和十五年﹐九卿各置少卿一人﹐第三品上﹔二十三年﹐降爲正四品上。北齊因之。後周有小賓部下大夫一人。隋依北齊。煬帝加置少卿二人﹐降爲從四品。皇朝武徳中置一人﹐貞觀中加置二人。龍朔﹑咸亨﹑光宅﹑神龍並隨寺攺復。﹞鴻臚卿之職﹐掌賓客及凶儀之事﹐領典客﹑司儀二署﹐以率其官屬﹐而供其職務﹔少卿爲之貳。凡四方夷狄君長朝見者﹐辧其等位﹐以賓待之。凡二王之後及夷狄君長之子襲官爵者﹐皆辧其嫡庶﹐詳其可否﹐以上尙書。若諸蕃大酋渠有封建禮命﹐則受冊而往其國。凡天下寺觀三网及京都大徳﹐皆取其道徳髙妙爲眾所推者補充﹐上尙書祠部。凡皇帝﹑皇太子爲五服之親及大臣發哀臨弔﹐則贊相焉。凡詔葬大臣﹐一品則卿護其喪事﹔二品則少卿﹔三品﹐丞一人往﹐皆命司儀﹐以示禮制也。

丞二人﹐從六品上﹔﹝秦有典客丞﹐漢因之。武帝攺曰大鴻臚丞﹐比千石﹔魏﹑晉皆因之。東晉省。梁鴻臚丞班第二﹐陳因之。後魏列卿丞從五品中﹐太和二十二年﹐降爲第七品。北齊爲第七品下。後周賓部有上士一人。隋鴻臚丞二人﹐正七品下﹔大業五年﹐加爲從五品。皇朝爲從第六品上。﹞主簿一人﹐從七品上﹔﹝《漢官儀鹵簿篇》﹕「鴻臚駕四馬﹐主簿。」《晉令》﹕「大鴻臚置主簿﹑錄事﹑史。」梁天監七年﹐十二卿各置主簿﹔位不登十八班者﹐別爲七班﹐主簿班第三。陳因之。後魏闕文。北齊有功曹﹑五官﹑主簿。隋鴻臚寺主簿二人﹐皇朝因之。武徳中﹐正八品﹐貞觀中減置一人﹐從七品上。﹞錄事二人﹐從九品上。丞掌判寺事。主簿掌印﹐勾檢稽失。錄事掌受事發辰。

典客署﹕令一人﹐從七品下﹔﹝《周禮》有掌客上士二人。漢鴻臚屬官有行人﹐武帝攺爲大行令﹔魏攺曰客館令﹐晉攺曰典客。宋永初中﹐分置南﹑北客館令丞。齊有客館令。梁有典客館令﹑丞﹐在七班之下﹐爲三品勛位。陳因之。後魏典客監從五品﹔太和十五年﹐置主客令。北齊鴻臚寺統典客署。後周有東﹑南﹑西﹑北四掌客﹐各上士一人。隋鴻臚卿統典客署令﹑丞。煬帝攺曰典蕃署﹐又於建國門外置四方館﹐以待四方使客﹐各掌其方國及互市事。皇朝以四方館隸中書﹐攺典蕃曰典客署。﹞丞二人﹐從八品下﹔﹝《周禮》掌客有下士四人﹐漢大行令有丞﹐北齊有典客丞﹐隋有典客丞二人﹐皇朝因之。﹞掌客十五人﹐正九品上。﹝隋置﹐皇朝因之﹐有典客﹑賓僕等員。﹞典客令掌二王后介公﹑阝公之版籍﹐及東夷﹑西戎﹑南蠻﹑北狄歸化在蕃者之名數﹔丞爲之貳。凡朝貢﹑宴享﹑送迎預焉﹐皆辧其等位而供其職事。凡酋渠首領朝見者﹐則館而以禮供之。﹝三品已上準第三等﹐四品﹑五品準第四等﹐六品已下準第五等。其無官品者﹐大酋渠首領準第四等﹐小酋渠首領準第五等。所乘私畜抽換客捨放牧﹐仍量給芻粟。若諸蕃獻藥物﹑滋味之屬﹐入境州縣與蕃使苞匭封印﹐付客及使﹐具其名數牒寺。寺司勘訖﹐牒少府監及市﹐各一官領識物人定價﹐量事奏送﹔仍牒中書﹐具客所將獻物。應須引見﹑宴勞﹐別聽造止。﹞若疾病﹐所司遣醫人給以湯藥。若身亡﹐使主﹑副及第三等已上官奏聞。其喪事所須﹐所司量給﹔欲還蕃者﹐則給舉遞至境。﹝首領第四等已下不奏聞﹐但差車﹑牛送至墓所。﹞諸蕃使主﹑副五品已上給帳﹑氈﹑席﹐六品已下給幕及食料。丞一人判廚事﹐季終則會之。若還蕃﹐其賜各有差﹐給於朝堂﹐典客佐其受領﹐教其拜謝之節焉。

司儀署﹕令一人﹐正八品下﹔﹝《周禮》有司儀上士﹑中士﹐漢大鴻臚有治禮郎﹐後魏太和十五年置司儀官。北齊鴻臚寺統司儀令﹑丞。後周司儀上士一人﹑中士二人。隋鴻臚卿統司儀署令﹑丞﹐皇朝因之﹐領司儀﹑齋郎﹑掌設﹑幕士等。﹞丞一人﹐正九品下。﹝北齊有司儀丞一人﹐隋有二人﹐皇朝減一人。﹞司儀令掌凶禮之儀式及供喪葬之具﹔丞爲之貳。﹝若皇帝﹑皇太后﹑皇后﹑皇太子爲五服之親舉哀﹐本服周年者﹐三朝哭而止﹔大功者﹐其日朝晡哭而止﹔小功已下﹐及皇帝爲內命婦二品已上者﹑百官執事及散官一品喪﹐皇太后﹑皇后爲內命婦三品已上喪﹐皇太子爲三師﹑三少及宮臣三品已上﹐並一舉哀而止。皇帝臨臣之喪﹐一品服錫﹐三品已上緦﹐四品已下疑。皇太子臨弔三師﹑三少則錫﹐宮臣四品已上緦﹐五品已下疑。﹞凡京官職事三品已上﹑散官二品已上遭祖父母﹑父母喪﹐京官四品及都督﹑刺史並內外職事若散官以理去官五品已上在京薨﹑卒﹐及五品之官死王事者﹐將葬﹐皆祭以少牢﹐司儀率齋郎執俎豆以往﹔三品已上又贈以束帛﹐一品加乘馬。旣引﹐又遣使贈於郭門之外﹐皆以束帛﹐一品加璧。凡百官以理去職而薨﹑卒者﹐聽斂以本官之服﹔無官者﹐介幘﹑單衣。婦人有官品者﹐亦以其服斂。﹝應佩者﹐皆用蠟代玉。﹞凡設鬲及銘旌﹑需車之屬有差。﹝一品縣鬲六﹐五品已上四﹐六品已下二。凡銘旌﹐三品已上長九尺﹐五品已上八尺﹐六品已下七尺﹐皆書云「某官﹑封﹑姓名之樞」。其需車三品已上油﹐朱絲絡网﹐施衤巽﹐兩廂畫龍﹐竿諸末垂六旒蘇﹔七品已上油﹐施衤巽﹐兩廂畫雲气﹐四旒蘇﹔八品已下無旒蘇。男子﹑衤巽﹑旒蘇皆用素﹐婦女皆用彩。庶人鰲甲車﹐無﹑衤巽﹑畫飾。﹞凡引﹑披﹑鐸﹑た﹑挽歌﹑方相﹑頭﹑纛﹑帳之屬亦如之。﹝三品已上四引﹐四披﹐六鐸﹐六た﹔挽歌六行三十六人﹔有挽歌者﹐鐸依歌人數﹐已下準此。五品已上二引﹐二披﹐四鐸﹐四た﹐挽歌四行十有六人。九品已上二鐸﹐二た。其執引﹑披者皆布幘﹑布深衣﹔挽歌者白練幘﹑白衤衣﹐皆執鐸﹑披。其方相四目﹐五品已上用之﹔頭兩目﹐七品已上用之﹔並玄衣﹑朱裳﹐執戈﹑循﹐載於車。其纛五品已上竿長九尺﹐六品已下五尺。其下帳五品已上用素繒。六品已下用練﹐婦人用彩。﹞凡五品已上薨﹑卒及葬合弔祭者﹐應須布深衣幘﹑素三梁六柱舉皆官借之﹔其內外命婦應得鹵簿者亦如之。﹝凡葬禁以石爲棺槨者。其棺槨禁雕鏤﹑彩畫﹑施戶牖欄檻者﹐棺內禁金寶珠玉而斂者。﹞凡職事五品已上葬者﹐皆給營墓夫。﹝一品百人﹐每品以二十人爲差﹐五品二十人﹐皆役功十日。﹞凡以理去官及散官三品已上與見任職事同﹐其五品已上減見任職事之半﹐致仕者同見任。﹝其百官薨﹑卒喪事及葬應以官供者﹐皆所司及本屬上於尙書省﹐尙書省乃下寺﹐寺下司儀﹐司儀準品而料上於寺。﹞凡五品已上薨﹑卒及三品已上有周已上親喪者﹐皆示其禮制焉。

●卷十九司農寺

司農寺

卿一人少卿二人丞六人主簿二人錄事二人府三十八人史七十六人計史三人亭長九人掌固七人

上林署

令二人丞四人府七人史十四人監事十人典事二十四人掌固五人

太倉署

令三人丞六人府十人史二十人監事十人典事二十四人掌固八人

鉤盾署

令二人丞四人府七人史十四人監事十人典事十九人掌固五人

導官署

令二人丞四人府八人史十六人監事十人典事二十四人掌固五人

太原永丰倉

監一人丞二人錄事一人府三人史六人典事八人掌固六人

龍門等諸倉

每倉監一人丞二人錄事一人府二人史四人典事六人掌固四人

司竹監

監一人副監一人丞二人錄事一人府二人史四人典事三十人掌固四人

溫泉湯監

監一人丞一人錄事一人府一人史二人掌固四人

京都苑總監

監各一人副監各一人丞各二人主簿各一人錄事各二人府各八人史各十六人典事各六人亭長各四人掌固各六人

京都苑四面監

監各一人副監各一人丞各二人錄事各一人府各三人史各六人典事各六人掌固各六人

諸屯監

監一人丞一人錄事一人府一人史二人典事二人掌固四人每屯主一人屯副一人

九成宮總監

臨一人副監一人丞一人主簿一人錄事一人府三人史五人

司農寺﹕卿一人﹐從三品﹔﹝《左傳》﹕「少昊氏九扈爲九農正。」《尙書》﹕「舜命棄爲后稷﹐播時百谷。」《周官》冢宰有太府下大夫﹐鄭氏注云「若今司農。」《漢書百官表》云「治栗內史﹐秦官﹐掌谷貨﹐有兩丞。景帝更名大農令﹐武帝更名大司農﹐秩中二千石。屬官有太倉﹑均輸﹑平準﹑都內﹑籍田五令丞﹐幹官﹑鐵市兩長丞﹔又郡國諸倉農監﹑都水六十五官長丞皆屬焉。又有搜栗都尉﹐武帝軍官﹐不常置。王莽攺大司農曰義和﹐後更爲納言。」後漢攺爲大司農﹐魏因之﹐品第三。晉置功曹﹑主簿﹑錄事等員﹐哀帝省並都水﹐孝武帝復置。宋﹑齊因之﹐未有卿名。梁天監七年﹐象四時置十二卿﹐司農爲春卿﹐班第十一﹔又置勸農謁者﹐亦隸司農。陳因之。後魏大司農第二品上﹐太和二十二年攺第三品﹐北齊因之。後周依《周官》﹐有司農上士一人﹐掌三農﹑九谷﹑稼穡之政令。隋司農卿一人﹐正三品﹔煬帝降爲從三品﹐司農但統上林﹑太倉﹑鉤盾﹑導官四署﹐罷典農﹑華林二署﹐以平準﹑京市隸太府寺﹐掌苑囿﹑薪芻﹑蘊炭﹑市易﹑度量。皇朝因之。龍朔二年攺司稼寺正卿﹐咸亨中復舊。﹞少卿二人﹐從四品上。﹝後魏初置少卿﹐第三品﹔太和二十二年﹐爲正第四品上。北齊因之。後周司農有中士一人。隋品仝北齊﹐煬帝加置二人﹐降爲從四品。龍朔﹑咸亨隨寺攺復。﹞

司農卿之職﹐掌邦國倉儲委積之政令﹐總上林﹑太倉﹑鉤盾﹑導官四署與諸監之官屬﹐﹝舊屬官又有太和﹑玉山﹑九成宮農圃等三監﹐開元二十三年省。﹞謹其出納而修其職務﹔少卿爲之貳。凡京﹑都百司官吏祿﹐皆仰給焉。﹝每年支諸司雜物﹐各有定額。開元二十三年﹐敕以爲費用過多﹐遂停減光祿寺﹑左右羽林﹑左右萬騎﹑左右三衛﹑閒廏使﹑五坊使﹑洛城西門﹑東宮﹐南衙諸廚及總監﹑司農﹑鴻臚等司年支雜物﹐並括少府監庫內舊物四百餘萬。﹞凡朝會﹑祭祀﹑供禦所須﹐及百官常料﹐則率署﹑監所貯之物以供其事。凡孟春吉亥﹐皇帝親籍田之禮﹐有事於先農﹐則奉進耒耜。﹝兩漢及魏﹑晉並有其禮﹐過江艸創未暇﹐至宋始有﹐齊因之﹐猶不齋﹑不祭。至梁天監中﹐依《國語》《禮記》﹐散齋七日﹐致齋三日﹐於耕所設先農神座﹐薦羞之禮如社稷。陳因之。後魏闕。北齊籍於城東南千畝﹐設禦壇於阡陌東。正月吉亥﹐使公卿祀先農於壇上﹔祀訖﹐帝降至耕位﹐執耒三推﹐升壇卽坐。一品五推﹐二品七推﹐三品九推。籍田令帥屬以牛耕終千畝﹐以靑箱奉童之種﹐司農諧耕所灑之﹐訖﹐省功﹐奏事畢。帝降之便殿更衣﹐宴饗﹑班賚而還。後周無聞。隋於啟夏門外置地千畝﹐爲壇。孟春吉亥祭先農﹐以後稷配﹐牲用太牢。皇帝服衮冕﹐備法駕﹐乘耕根車﹐祀三獻訖﹐因耕。司農授來﹐皇帝三推﹐執事以授應耕者﹐各以班五推﹑九推﹐司農率其屬終畝。皇朝因之。開元二十三年正月﹐上親耕於洛陽東門外﹐諸儒奏議﹐以爲古者耦耕﹐以一發爲一推﹐其禮久廢﹔今用牛耕﹐宜以一步爲一推。及親籍田﹐太常卿告三推禮畢﹐上曰「朕憂農人之勤勞﹐欲俯同九推。」遂九推而止。於是﹐公卿以下皆過於古云。﹞季冬藏冰﹐祭司寒以黑牡櫃黍。仲春啟冰亦如之。

丞六人﹐從六品上﹔﹝秦治粟內史有兩丞﹐漢因之。武帝攺爲大司農﹐亦兩丞。及桑弘羊爲大司農﹐置部丞數十人﹐分部主郡國﹐將以興利。後漢司農丞一人﹐比千石﹔部丞一人六百石﹔部丞主帑藏。魏因之﹐品第七。晉亦品第七﹐造賢一梁冠﹐介幘﹐皂衣﹐銅印﹑黃綬。宋﹑齊﹑梁﹑陳司農丞墨綬。後魏從五品中﹐太和二十二年爲七品下﹐北齊因之。隋司農丞五人﹐品從第六﹔大業五年﹐加至從五品。皇朝武徳中置四人﹐貞觀中加置六人。﹞主簿二人﹔從七品上﹔﹝晉太康中置主簿二人。宋﹑齊無聞。梁置一人﹐七班之中第三﹔陳因之。後魏不見。北齊司農寺有功曹﹑五官﹑主簿。隋司農寺主簿二人﹐皇朝因之。﹞錄事二人﹐從九品上。丞掌判寺事。凡天下租稅及折造轉運於京﹑都﹐皆閱而納之。每歲自都轉米一百萬石以祿百官及供諸司﹔若駕幸東都﹐則減或罷之。凡受租皆於輸場對倉官﹑租綱吏人執籌數函﹐其函大五斛﹐次三斛﹐小一斛。其諸州稿稭應輸京﹑都者﹐閱而納之﹐以供祥麟﹑鳳苑之馬。凡朝會﹑祭祀米物薪芻﹐皆應時而給。﹝若應供禦進內﹐則據本司移牒而供之。其中書門下尙書省﹑禦史臺﹑史館﹑集賢院別敕定名使﹐並吏部﹑兵部入宿令史﹐中書﹑門下令史﹐諸楷書手寫書課﹐皆有炭料。﹞凡官戶﹑奴婢男女成人﹐先以本色媲偶﹔若給賜﹐許其妻﹑子相隨。若犯籍沒﹐以其所能各配諸司﹐婦人巧者入掖庭。主簿掌印﹐省署抄目﹐勾檢稽失。凡置木契二十隻﹐應須出給﹐與署合之。﹝十隻與太倉署合﹐十隻與導官署合﹐皆九雄﹑一雌。雄﹐主簿掌﹔雌﹐畱署﹐勘然後出給。﹞錄事掌受事發辰。

上林署﹕令二人﹐從七品下﹔﹝《漢書百官表》﹕「水衡都尉﹐武帝置﹐掌上林苑。屬官有上林令﹑丞﹑尉﹐又有甘泉上林長﹑丞。又﹐步兵校尉掌上林苑。又﹐少府屬官有上林中十池監。」上林者﹐漢之苑囿也﹐司馬相如有《上林賦》。後漢上林苑令一人﹐六百石﹐主苑中禽獸﹔頗有人居﹐皆主之﹔捕得其獸﹐送太官。丞一人﹐三百石。魏﹑晉因之。江左闕其官。宋武帝復置﹐隸尙書殿中曹及少府﹔齊因之。梁﹑陳屬司農。後魏闕文。北齊及隋並屬司農﹐皇朝因之。﹞丞四人﹐從八品下﹔﹝漢水衡都尉上林有八丞。後漢﹑魏﹑晉並一人﹐江左省﹐宋武帝置﹐齊﹑梁﹑陳並一人。後魏闕文。北齊上林丞八人﹐隋置一人﹐皇朝置四人。﹞監事十人﹐從九品下。上林署令掌苑囿﹑園池之事﹔丞爲之貳。凡植果樹蔬菜﹐以供朝會﹑祭祀﹔其尙食進禦及諸司常料亦有差。﹝諸司吏執抄旁詣圃﹐然後給之。﹞凡季冬藏冰﹐﹝每歲藏一千段﹐方三尺﹐厚一尺五寸﹐所管州於山谷鑿而取之。﹞先立春三日納之冰井。﹝《周禮》﹕「淩人掌冰政。歲十有二月﹐令斬冰。三其淩。春始治鑑﹐夏頒冰﹐秋刷。」鄭玄云「淩﹐冰室也﹔刷﹐淸也﹔刷除淩室﹐更納新冰。西陸朝覲而出之﹐以進禦焉。」﹞

太倉署﹕令三人﹐從七品下﹔﹝《石氏星經》﹕「天倉六星﹐在婁南﹐倉谷所藏﹔南四星天庾﹐積廚粟之所﹔天十三星﹐﹐倉廩之屬﹐主禦糧也。」《史記》云「武王伐殷﹐散鉅橋之栗。」《周禮》有廩人下大夫﹑上士。秦﹑漢大司農屬官太倉令﹑丞各一人。文帝時﹐淳於意爲之。後漢太倉令一人﹐六百石。魏品第七﹐晉﹑宋﹑齊﹑梁﹑陳亦然。後魏闕文。北齊司農統太倉令﹑丞。後周有司倉下大夫。隋太倉署令二人﹐米廩督二人﹐穀倉督四人﹐鹽倉督二人。皇朝置太倉令三人﹐東都則曰含嘉倉。﹞丞六人﹐從八品下﹔﹝秦﹑漢﹑魏﹑晉﹑宋﹑齊﹑梁﹑陳﹑北齊皆有丞一人﹐隋太倉丞六人﹐皇朝因之。﹞監事十人﹐從九品下。太倉署令掌九谷廩藏之事﹔丞爲之貳。凡鑿窖﹑置屋﹐皆銘磚爲庾斛之數﹐與其年月日﹐受領粟官吏姓名。又立牌如其銘焉。﹝輸米﹑粟二斗﹐課一圍﹐三斛﹐橛一枚﹔米二十斛﹐一領﹔粟四十斛﹐苫一蕃﹔麥及雜種亦如之﹔以充倉窖所用。仍令輸人營備之。﹞凡粟支九年﹐米及雜種三年。﹝貯經三年﹐斛聽耗一升﹔五年已上﹐二升。﹞凡京官之祿﹐發京倉以給。﹝中書﹑門下﹑禦史臺﹑尙書省﹑殿中省﹑內侍省﹑九寺﹑三監﹑左右春坊﹑詹事府﹑京兆河南府並第一般﹐上旬給﹔十八衛﹑諸王府﹑率更家令僕寺﹑京都總監﹑內坊並第二般﹐中旬給﹔諸公主府邑司﹑東宮十率府﹑九成宮總監﹑兩京畿府官並第三般﹐下旬給。余司無額﹐準下旬。﹞給公糧者﹐皆承尙書省符。﹝丁男日給米二升﹑鹽二勺五撮﹐妻﹑妾﹑老男﹑小則減之。若老﹑中﹑小男無官及見驅使﹐兼國子監學生﹑鍼醫生﹐𨿽未成丁﹐亦依丁例。﹞

鉤盾署﹕令二人﹐正八品上﹔﹝漢少府屬官有鉤盾令﹑丞。《茂陵中書》云「鉤盾﹐宦者近署﹐兵器所造。」《昭紀》云﹕帝初立﹐年九歲﹐耕於鉤盾弄田。應劭云「帝時幼﹐未能親耕帝籍﹐鉤盾宦者近署﹐故往試爲弄田。」後漢令六百石。魏氏闕文。晉大鴻臚屬官有鉤盾令﹐宋﹑齊﹑梁﹑陳省其官。後魏闕文。北齊司農統鉤盾令﹑丞。隋司農統鉤盾署令三人﹐掌薪芻及炭﹑鵝﹑鴨﹑蒲藺﹑陂池﹑藪澤之物。皇朝令二人﹑丞四人。﹞丞四人﹐正九品上﹔﹝漢有五丞。後漢置一人﹐四百石﹔又有苑丞﹑永安鴻池丞﹐並隸鉤盾。魏氏因之。隋鉤盾十二丞﹐皇朝減置四人。﹞監事十人﹐從九品下。﹝後漢鉤盾令從官四十人。晉鉤盾令置主簿﹑錄事務一人。﹞鉤盾署令掌供邦固薪芻之事﹔丞爲之貳。凡祭祀﹑朝會﹐賓客享宴﹐隨其差降而供給焉。﹝凡京官應給炭﹐五品已上日二斤。蕃客在館﹐第一等人日三斤﹐已下各有差。其和市木幢一十六萬根﹐每歲納寺﹔如用不足﹐以苑內蒿根柴兼之。其京兆﹑岐﹑隴州募丁七千人﹐每年各輸作木幢八十根﹐春﹑秋二時送納。若駕在都﹐則於河南府諸縣市之﹐少尹一人與卿相知檢察。﹞凡孳生鵝﹑鴨﹑雞﹑彘之屬﹐皆令官奴婢爲課養之。

導官署﹕令二人﹐正八品下﹔﹝秦﹑漢少府屬官有導官令﹑丞﹐主擇米以供祭祀及禦饌。導﹐揮也。後漢屬大司農﹐令六百石﹐丞三百石。魏﹑晉﹑宋﹑齊皆有令﹑丞。梁在七班之下﹐爲三品蘊位﹔陳因之。後魏闕文。北齊及隋皆有令﹑丞﹐並屬司農﹐皇朝因之﹐置令二人。﹞丞四人﹐正九品下﹔﹝秦﹑漢﹑魏皆有丞﹐晉氏不置﹐宋﹑齊又置﹐梁﹑陳復省。隋有五丞﹐皇朝置四人。﹞監事十人﹐從九品下。﹝晉導官令置主簿﹑錄事﹑酒吏﹑豉吏等。北齊導官有禦細部﹑麯面部﹑典庫部等倉督。隋導官署有禦細倉督﹑麯面等倉督。﹞導官署令掌供禦導擇米麥之事﹔丞爲之貳。凡九谷之用﹐有爲糗Я﹔有爲麯蘗﹐有爲粉脂﹐皆隨其精粗﹐差其耗損﹐而供給之。

太原﹑永丰﹑龍門等諸倉﹐每倉監一人﹐正七品下﹔﹝《漢書》﹕「酈生云﹕『據敖倉之粟。』」又﹐吳有海陵倉﹔大司農屬官有諸倉長﹑丞。後漢河南尹屬官有榮陽敖倉長﹑丞。《魏書》有邸閣倉﹐亦其事也。東晉有東倉﹑石頭倉﹐宋﹑齊因之。梁司農統左﹑中﹑右三部倉丞﹐陳氏亦同。後魏闕文。北齊司農有梁州及石濟之水次倉。隋初﹐漕關東之粟以實京邑﹐衛州黎陽倉﹑榮陽洛口倉﹑洛州何陽倉﹑陜州常平倉﹐潼關﹑渭南亦皆有倉﹐以轉運之﹐各有監官。皇朝因之。﹞丞二人﹐從八品上。諸倉監各掌其倉窖儲積之事﹔丞爲之貳。凡粟出給者﹐每一屋﹑一窖盡﹐剩者附計﹐欠者隨事科徵﹔非理欠損者﹐坐其所由﹐令徵陪之。凡出納帳﹐歲終上於寺焉。

司竹監﹕監一人﹐正七品下﹔﹝漢官有司竹長﹑丞﹐魏﹑晉河內淇園竹各置司守之官﹐江左省﹐後魏有司竹都尉﹐北齊﹑後周並闕﹐隋有司竹監及丞﹐皇朝因之。今在京兆﹑﹐懷州河內縣。﹞副監一人﹐正八品下﹔丞二人﹐從八品上。司竹監掌植養園竹之事﹔副監爲之貳。凡宮掖及百司所需簾﹑籠﹑筐﹑篋之屬﹐命工人擇其材幹以供之﹔其筍﹐則以時供尙食。歲終﹐以竹功之多少爲之考課。丞掌判監事。

溫泉湯﹕監一人﹐正七品下﹔﹝辛氏《三秦記》云「驪山西有溫湯﹐先以三牲祭﹐乃得洗﹐不祭則爛人肉。俗說云﹕『秦始皇與神女戲﹐不以禮﹐神女唾之生瘡。始皇怖謝﹐乃爲出溫泉洗之﹐立愈。』」《抱朴子》曰「水有溫泉之湯池﹐火有蕭丘之寒閻。」漢﹑魏已來﹐相承云能蕩邪蠲疫。今在新丰縣西﹐後周庚信有《溫泉碑》﹐皇朝置溫泉宮﹐常所臨幸。又京兆府藍田縣有石門湯﹐岐州縣有鳳泉湯﹐同州有北山湯﹐河南府有陸渾湯﹐汝州有廣成湯﹐天下諸州往往有之。然地气溫潤﹐殖物尢早﹐卉木淩冬不凋﹐蔬果入春先熟﹐比之驪山﹐多所不逮。﹞丞一人﹐從八品上。溫泉湯監掌湯池宮禁之事﹔丞爲之貳。凡駕幸溫湯﹐其用物不支﹐所司者皆供之。若有防堰損壞﹐隨時修築之。凡王公已下﹐至於庶人﹐湯泉館室有差﹐別其貴賤﹐而禁其逾越。凡近湯之地﹐潤澤所及﹐瓜果之屬先時而育者﹐必爲之園畦﹐而課其樹藝﹔成熟﹐則苞匭而進之﹐以薦陵【廟。

京﹑都苑總監﹕監各一人﹐從五品下﹔副監一人﹐從六品下﹔丞二人﹐從七品下﹔主簿一人﹐從九品上。苑總監掌宮苑內館園池主事﹔副監爲之貳。凡禽魚果木皆總而司之。凡給總監及苑內官屬﹐人畜出入﹐皆爲差降之數。

京﹑都苑四面監﹕監各一人﹐從六品下﹔副監一人﹐從七品下﹔丞二人﹐正八品下。四面監掌所管面苑內宮館園池與其種植修葺之事﹔副監爲之貳。﹝顯慶二軍﹐攺靑城宮監曰東都苑北面監﹐明徳宮監曰東都苑南面監﹐洛陽宮農圃監曰東都苑東面監﹐倉貨監曰東都苑西面監。﹞丞掌判監事。

諸屯監一人﹐從七品下﹔﹝隋置屯監﹐畿內者隸司農﹐自外者隸諸州。皇朝因之。﹞丞二人﹐從八品下。諸屯監各掌其屯稼穡﹔丞爲之貳。凡每年定課有差。

九成宮總監﹕監一人﹐從五品下﹔副監一人﹐從六品下﹔丞一人﹐從七品下﹔】主簿一人﹐從九品下。九成宮監掌檢校宮苑﹐供進合練藥餌之事﹔副監爲之貳。丞掌判監事。主簿掌印﹐勾檢監事。

●卷二十太府寺

太府寺

卿一人少卿二人丞四人主簿二人錄事二人府二十五人史五十人

計史四人亭長七人掌固七人

兩京諸市署

令各一人丞二人錄事一人府三人史七人典事二人掌固一人

平準署

令二人丞四人錄事一人府六人史十三人監事六人典事二人價人十人掌固二人

左藏署

令三人丞五人府九人史十八人監事八人典事十二人掌固八人

右藏署

令二人丞三人府五人史十三人監事四人典事七人掌固十人

常平署

令一人丞二人府四人史八人監事五人

○典事五人掌固六人

太府寺﹕卿一人﹐從三品﹔﹝《周禮》天官有太府下大夫﹑上士﹑下士﹐「掌九貢﹑九賦﹑九功之貳﹐以受其貨賄之入﹐頒其貨於受藏之府﹐頒其賄於受用之府。凡官府﹑都鄙之吏及執事者﹐受財用焉」。則今太府之任也。秦﹑漢已下不置其官﹐其職並於司農﹑少府。梁天監七年始置太府卿﹐班第十三﹐掌金帛﹑府帑﹐統左右藏令﹑上庫丞﹑太市南市北市令﹐關津亦皆屬焉。陳因之﹐品第三。後魏太和中﹐始攺少府爲太府卿﹐品第三。北齊因之。後周有太府中大夫﹐又有計部中大夫。隋太府寺卿一人﹐正三品﹐統左藏﹑左內右三尙方﹑司染﹑右藏﹑黃藏﹑掌冶﹑甄官等署﹐各置令﹑丞。至煬帝﹐分太府寺置少府監﹐管三尙方及司染﹑掌冶等署﹐而太府寺管左右藏及兩市﹑平準等署焉。大業四年降爲從三品﹐皇朝因之。至龍朔二年攺爲外府正卿﹐咸亨元年復故。光宅元年攺爲司府寺﹐神龍初復舊。﹞少卽二人﹐從四品上。﹝後魏孝文帝攺少府爲太府﹐置少卿一人﹐第四品上。北齊因之。隋煬帝加至一人﹐降爲從四品。皇朝減一人﹐貞觀中復置二人。龍朔﹑咸亨﹑光宅﹑神龍並隨寺攺復。﹞太府卿之職﹐掌邦國財貨之政令﹐總京都四市﹑平準﹑左右藏﹑常平八署之官屬﹐舉其綱目﹐修其職務﹔少卿爲之貳。以二法平物﹕一曰度量﹐﹝度謂分﹑寸﹑尺﹑丈﹐量謂合﹑升﹑斗﹑斛。﹞二曰權衡。﹝權﹐重也﹐衡﹐平也。﹞金銀之屬謂之寶﹐錢帛之屬謂之貨。絹曰匹﹐布曰端﹐綿曰屯﹐絲曰絢﹐麻曰糸戾﹔金銀曰鋌﹐錢曰貫。凡四方之貢賦﹐百官之俸秩﹐謹其出納﹐而爲之節制焉。﹝諸州庸﹑調及折租等物應送京者﹐並貯左藏﹔其雜送物並貯右藏。庸﹑調初至京日﹐錄狀奏聞。每旬一奏納數。﹞

凡絹﹑布出有方土﹐類有精粗。絹分爲八等﹐布分爲九等﹐所以遷有無﹐和利用也。﹝宋﹑亳之絹﹐復州之糸寧﹐宣﹑潤﹑沔之火麻﹐黃州之貲﹐並第一等。鄭﹑汴﹑曹﹑懷之絹﹐常州之糸寧﹐舒﹑蘄﹑黃﹑嶽﹑荊之火麻﹐廬﹑和﹑晉﹑泗之貲﹐並第二等。滑﹑衛﹑陳﹑魏﹑相﹑冀﹑徳﹑海﹑泗﹑濮﹑徐﹑兗﹑貝﹑博之絹﹐楊﹑湖﹑沔之糸寧﹐徐﹑楚﹑廬﹑壽之火麻﹐絳﹑楚﹑滁之貲﹐並第三等。滄﹑瀛﹑齊﹑許﹑豫﹑仙﹑棣﹑鄆﹑深﹑莫﹑﹑邢﹑恆﹑定﹑趙之絹﹐蘇﹑越﹑杭﹑蘄﹑廬之糸寧﹐澧﹑朗﹑潭之火麻﹐澤﹑潞﹑沁之貲﹐並第四等。潁﹑淄﹑靑﹑沂﹑密﹑壽﹑幽﹑易﹑申﹑光﹑安﹑唐﹑隨﹑黃之絹﹐衢﹑饒﹑洪﹑婺之糸寧﹐京兆﹑太原﹑汾之貲﹐並第五等。益﹑彭﹑蜀﹑梓﹑漢﹑劍﹑遂﹑簡﹑綿﹑襄﹑褒﹑鄧之絹﹐郢﹑江之糸寧﹐褒﹑洋﹑同﹑歧之貲﹐並第六等。資﹑眉﹑邛﹑雅﹑嘉﹑陵﹑閬﹑普﹑壁﹑集﹑龍﹐果﹑洋﹑渠之絹﹐臺﹑括﹑撫﹑睦﹑歙﹑虔﹑吉﹑溫之糸寧﹐唐﹑慈﹑坊﹑寧之貲﹐並第七等。通﹑巴﹑蓬﹑金﹑均﹑開﹑合﹑興﹑利﹑泉﹑建﹑閩之絹﹐泉﹑建﹑閩﹑袁之糸寧﹐登﹑萊﹑鄧之貲﹐並第八等。金﹑均﹐合之貲﹐並第九等。﹞

凡供祀昊天上帝幣以蒼﹐配帝亦如之﹔皇地只幣以黃﹐配帝亦如之。祀大明幣以靑﹔夜明幣以白﹔神州幣以黃﹔太社﹑太稷之幣皆以玄﹐后稷亦如之﹔先農幣以靑﹔先蠶幣以玄。蠟祭神農幣以赤﹐伊祁氏幣以玄。祀五方帝﹑五帝﹑五官﹑內官﹑中官﹑外官﹑五星﹑二十八宿及眾星﹑嶽﹑鎭﹑海﹑瀆﹑山﹑林﹑川﹑澤﹑丘﹑陵﹑墳﹑衍等之幣皆以其方色。祈告宗廟之幣及孔宣父﹑齊太公皆以白。凡幣皆長一丈八尺。

丞四人﹐從六品上﹔﹝《梁選簿》﹕「太府丞一人﹐品從弟七。」陳因之。後魏亦一人﹐品第七下。後周太府上士一人﹐亦丞之任也。隋太府丞六人﹐正七品下﹔大業五年﹐增爲從五品。皇朝置四人﹐從六品上。垂拱中省一人﹐開元又加焉。﹞主簿二人﹐從七品上﹔﹝梁置太府主簿一人﹐七班之中爲第三﹔陳因之。後魏主簿一人。隋四人﹐從七品。皇朝置三人﹐至太極中省一人。太府寺管木契七十隻﹕十隻與左藏東庫合﹐十隻與左藏西庫合﹐十隻與右藏內庫合﹐十隻與右藏外庫合﹐又十隻與東都左藏庫合﹐十隻與東都右藏庫合﹐各九雄﹑一雌。九雄﹐太府主簿掌﹔一雌﹐庫官掌。又﹐五隻與左藏朝堂庫合﹐五隻與東都左藏朝堂庫合﹐各四雄﹑一雌。其契以次行用。﹞錄事二人﹐從九品上。丞掌判寺事。凡左﹑右藏庫帳禁人之有見者。若請受﹑輸納﹐人名﹑物數皆著於簿書。每月以大摹印紙四張爲之簿﹐而丞﹑眾官同署。月終﹐畱一本於署。每季錄奏﹐兼申所司。凡元正﹑冬至所貢方物應陳於殿庭者﹐受而進之。凡會賜及別敕錫賚六品已下﹐卽於朝堂給之。主簿掌印﹐省署抄目﹐勾檢稽失。凡置木契九十五隻﹕二十五隻與少府﹑將作﹑苑總監合﹐七十隻與庫官合。十五隻刻「少府監」字﹐十四隻雄﹐付少府監﹔五隻刻「將作監」字﹐四隻雄﹐付將作監﹔五隻刻「苑總監」字﹐四隻雄﹐付苑總監﹐皆應索物。雌畱太府寺。凡官私鬥﹑秤﹑度尺﹐每年八月詣寺校印署﹐無或差繆﹐然後聽用之。﹝《禮記月令》云「仲春﹑仲秋﹐日夜分﹐則同度量﹐平權衡﹐正鉤石﹐角鬥甬。」﹞錄事掌受事發辰。

兩京諸市署﹕各令一人﹐從六品上﹔﹝昔神農﹑祝融氏始作市易﹐曰「日中爲市。」致天下之民﹐聚天下之貸﹐交易而退﹐各得其所﹐蓋取諸噬嗑。《石氏星經》﹕「天市垣二十二星。」《周禮》地官有司市下大夫﹑上士﹑中士﹑下士﹐其屬有質人﹑ㄩ人﹑胥師﹑買師﹑司暴﹑司稽﹑肆長﹐蓋諸市官也。漢攺秦內史爲京兆尹﹐其屬官有長安市長﹑丞。後漢河南尹屬官有雒陽市長﹑丞﹐魏﹑晉因之。東晉隸丹陽尹﹐宋﹑齊因之。梁始隸太府。《梁選簿》﹕「太市令屬四品市職之任﹐不容過卑﹐天監三年革其選。」陳因之。後魏京邑市令從五品中。北齊司州牧領東﹑西市署令丞。後周司市下大夫一人。隋司農寺統京市令﹑丞。陽帝三年﹐攺京市隸太府寺﹐京師東市曰「都會」﹐西市曰「利人」﹔東都東市曰「墨都」﹐南市曰「大同」﹐北市曰「通遠」。皇朝因之。京置東﹑西﹑南三市。按﹕東都西市則隋南市也﹐南市則隋東市也。都南市舊兩坊之地﹐武徳中減爲坊半焉。垂拱中省京南市﹐開元十年又省都西市。﹞丞各二人﹐正八品上。﹝後漢雒陽市丞一人﹐二百石。魏﹑晉﹑宋﹑齊因之。粱有太﹑南﹑北三市丞﹐位在七班之下﹔陳因之。後魏闕文。北齊有東﹑西市丞。後周有小司市上士﹑下士一人。隋有京市丞﹐皇朝因之。﹞京﹑都諸市令掌百族交易之事﹔丞爲之貳。凡建標立候﹐陳肆辧物﹐﹝按《周禮》﹕「肆長各掌其肆之政令﹐陳其貨賄﹐名相近者﹐相遠也﹔實相近者﹐相邇也﹐而平正之。」﹞以二物平市﹐﹝謂秤以格﹐斗以槪。﹞以三賈均市。﹝精爲上賈﹐次爲中賈﹐粗爲下賈。﹞凡與官交易及懸平贓物﹐並用中賈。其造弓矢﹑長刀﹐官爲立樣﹐仍題工人姓名﹐然後聽鬻之﹔諸器物亦如之。以僞濫之物交易者﹐沒官﹔短狹不中量者﹐還主。﹝《周禮》﹕「司市僞飾之禁﹐在人者十有二﹐在商者十有二﹐在賈者十有二﹐在工者十有二。」《王制》亦云「用器﹑兵﹑車不中度﹐布帛精粗不中數﹐幅廣狹不中量﹐姦色亂正色﹐五穀不時﹐果實未熟﹐木不中伐﹐禽獸魚鱉不中殺﹐皆不鬻於市。」﹞凡賣買奴婢﹑牛馬﹐用本司﹑本部公驗以立券。凡賣買不和而榷固﹐﹝榷謂專略其利﹐固謂鄣固其市。﹞及更出開閉共限一價﹐﹝謂賣物以賤爲貴﹐買物以貴爲賤。﹞若參市而規自入者﹐並禁之。﹝謂在傍髙下其價以相惑亂也。﹞凡市以日午﹐擊鼓三百聲而眾以會﹔日入前七刻﹐擊鉦三百聲而眾以散。﹝《周禮》﹕「大市﹐日昃而市﹐百族爲主﹔朝市﹐朝時而市﹐商賈爲主﹔夕市﹐夕時而市﹐販夫販婦爲主。」﹞丞兼掌監印﹑勾稽。錄事掌受事發辰。

平準署﹕令二人﹐從七品下﹔﹝周禮有質人中士﹑下士﹐主平定物價也。漢大司農屬官有平準令﹑丞。韋昭《辧釋名》云「平準﹐主平物價﹐使相依準。」《史記》云「桑弘羊領大農令﹐以諸官各自市相爭﹐以故物多騰躍﹐乃請置大農部丞數十人﹐分部主郡國﹔置平準於京師﹐受天下委輸﹐盡籠天下之貨物﹐貴則賣之﹐賤則買之﹐如此則富商大賈無所牟大利矣。所以置平準焉。」故趙廣漢廉潔下士﹐州舉茂才﹐爲平準令。後漢大司農屬官有平準令﹑丞各一人﹐令六百石﹐丞三百石﹐掌知物價及主練染﹐作采色。至和帝攺平準爲中準﹐以宦者爲令﹑丞﹐列於內署。自是﹐諸署令悉用宦人。魏氏闕文。晉少府屬官有平準令﹑丞。宋順帝諱「準」﹐攺曰染署。齊少府有平準令﹑丞。梁﹑陳有平水令﹑丞。後魏闕文。北齊司農寺統平準令﹑丞。後周有平準中士﹑下士。隋司農屬官有平準署令﹑丞。煬帝三年﹐攺平準署隸太府寺。皇朝因之。﹞丞四人﹐從八品下﹔監事六人﹐從九品下。平準令掌供官市易之事﹔丞爲之貳。凡百司不任用之物﹐則以時出貨﹔其沒官物者﹐亦如之。

左藏署﹕令三人﹐從七品下﹔﹝《周禮》有外府中士﹐主泉藏之在外者﹐掌邦布之出入﹐以供百物﹐而待邦用也﹔又有職幣上士﹑中士﹐主貨幣之入也﹐並今左藏之職也。至秦﹑漢﹐則分在司農﹑少府。後漢少府屬官有中藏府令﹑丞各一人﹐掌巾藏幣帛﹑金銀﹐貨物。魏氏因之。晉少府屬官有左﹑右藏令。東晉禦史九人﹐各掌一曹﹐有庫曹禦史﹐後復分庫曹置外左庫﹑內左庫。宋文帝省外左庫﹐而內左庫直云左庫﹐孝武帝復置﹐前廢帝又省。齊﹑粱﹑陳有右藏庫﹐無左藏。後魏闕文。北齊太府寺統左﹑右藏令丞。後周有外府上士﹑中士二人﹐掌絹帛﹑絲麻﹑錢物﹑皮角﹑筋骨之藏。隋有左藏署令﹑丞﹐皇朝因之。左藏有東庫﹑西庫﹑朝堂庫﹐又有東都庫﹑東都朝堂庫﹐各掌木雌契一﹐與太府主簿合之。﹞丞五人﹐從八品下﹔﹝隋有四人﹐皇朝加一人。﹞監事八人﹐從九品下。左藏令掌邦國庫藏之事﹔丞爲之貳。凡天下賦調﹐先於輸場簡其合尺度斤兩者﹐卿及禦史監閱﹐然後納於庫藏﹐皆題以州縣﹑年月﹐所以別粗良﹐辧新舊也。凡出給﹐先勘木契﹐然後錄其名數及請人姓名﹐署印送監門﹐乃聽出。若外給者﹐以墨印印之。﹝凡官物應入私﹐已出庫而未給付﹔若私物當供官之物﹐或𨿽不供官﹐而皆掌在其官﹐並同官物之例也。﹞凡藏院之內禁人然火及無故而入者。院內常四面持仗爲之防守﹐夜則擊柝分更以巡警焉。

右藏署﹕令二人﹐正八品上﹔﹝《周禮》有內府中士﹐主良貨賄﹐藏在內也﹔又有職內上士﹑中士﹐主泉貨所入﹐並今右藏之職。至秦﹑漢已來﹐則分在司農﹑少府﹐其職掌﹑廢置並與左藏同。隋太府寺統右藏令﹑丞各三人﹐皇朝因之。右藏有內庫﹑外庫﹑東都庫﹐各木雌契一隻﹐與太府寺主簿合之。﹞丞三人﹐正九品上﹔﹝隋有二人﹐皇朝置三人。﹞監事四人﹐從九品下。右藏暑令掌邦國寶貨之事﹔丞爲之貳。﹝雜物州土﹕安西於闐之玉﹐饒﹑道﹑宣﹑永﹑安南﹑邕等州之銀﹐楊﹑廣等州之蘇木﹑象牙﹐永州之零陵香﹐廣府之沈香﹑霍香﹑薰陸雞舌等香﹐京兆之艾納香﹑紫艸﹐宣﹑簡﹑潤﹑郴﹑鄂﹑衡等州之空靑﹑石碌﹐辰﹑溪州之朱砂﹐相州之白粉﹐巖州之雌雄黃﹐絳﹑易等州之墨﹐金州之梔子﹑黃檗﹐西州之髙昌礬石﹐益府之大小黃白麻紙﹑弓弩弦麻﹐杭﹑婺﹑衢﹑越等州之上細黃白狀紙﹐均州之大模紙﹐宣﹑衢等州之案紙﹑次紙﹐蒲州之百日油細薄白紙﹐河南府﹑許﹑衛﹑懷﹑汝﹑澤﹑潞等州之兔皮﹐﹑寧﹑同﹑華﹑號﹑晉﹑蒲﹑絳﹑汾等州之貍皮﹐越州之竹管﹐涇﹑寧﹑﹑龍﹑蓬等州之蠟﹐蒲﹑絳﹑鄭﹑貝等州之氈﹐河南府﹑同﹑鄧﹑許等州之膠﹐蒲﹑同﹑號等州之席﹐涇﹑丹﹑﹑坊等州之麻﹐京兆﹑岐﹑華等州之木燭。﹞凡四方所獻金玉﹑珠貝﹑玩好之物皆藏之﹔出納﹑禁令﹔如左藏之職。

常平署﹕令一人﹐從七品下﹔﹝《漢書食貨志》﹕「管仲相桓公﹐通輕重之權﹐曰﹕『歲有凶穰﹐故谷有貴賤﹔令有緩急﹐故物有輕重。人君不理﹐則畜買遊於市﹐乘人之不給﹐百倍其本矣。故萬乘之國必有萬金之賈﹐千乘之國必有千金之賈者﹐利有所並也。計本量委則足矣﹐然人有饑餓者﹐谷有所藏也。人有餘則輕之﹐故人君斂之以輕﹔人不足則重之﹐故人君散之以重。凡輕重斂散以時卽準平。』」「李悝曰﹕『糴甚貴傷民﹐甚賤傷農﹐民傷則離散﹐農傷則國貧﹐故甚貴﹑甚賤﹐其傷一也。是故善平糴者﹐必也謹觀。藏有上﹑中﹑下熟﹐故大熟則上糴三而捨一﹐中熟則糴二﹐下熟則糴一。小饑則髮小熟之所斂﹐中饑則發中熟之所斂﹐大饑則發大熟之所斂而糶之。故𨿽遇饑饉水旱﹐糴不貴而人不散。』」孟子曰「狗彘食人食而不知檢﹐塗有餓莩而不知發。」蓋並常平之義。漢宣帝卽位﹐歲數丰穰﹐谷至石五錢﹐農人少利﹐大司農中丞耿壽昌遂白令邊郡皆築倉﹐以穀賤時增其價而雜﹐谷貴時減其價以糶﹐名「常平倉」﹐人便之。後漢明帝永平五年﹐歲比登稔﹐作「常滿倉」﹐立粟市於城東﹐粟斛直錢三十。晉武帝泰始四年乃立常平倉﹐丰則糴﹐丰則糶﹐以利百姓。東晉﹑宋﹑齊無聞。梁有常平倉而不糶﹐陳亦如之。後魏太和十二年﹐有司上言﹕請京都度支歲用之餘﹐各立官司﹐年丰﹐糴貯於倉﹔時儉﹐加私之二﹐糶之於人。北齊諸州郡皆別置「富人倉」。初立之日﹐準所領中﹑下之戶數﹑口數﹐得支一年糧﹐逐次當州谷價賤時﹐斟量割當年義租充入。谷貴﹐下價軀之﹔賤則還用所糶物依時價糴貯。隋開皇三年﹐於河西勒百姓立堡﹐營田積谷﹔京師置常平監。又以倉庫尙虛﹐衛州置黎陽倉﹐洛州置河陽倉﹐陜州置常平倉﹐華州置廣通倉﹐轉相委輸﹐漕關東之粟以給京師。又募人能於洛陽運米四十石﹐經砥柱達於常平倉者﹐免其徵戍﹐以此通轉運﹐亦非糶糴。皇朝垂拱初﹐兩京置常平署﹐天下諸州亦置之。﹞丞二人﹐從八品下﹔監事五人﹐從九品下。常平令掌平糴倉儲之事﹔丞爲之貳。凡歲丰穰﹐穀賤﹐人有餘﹐則糴之﹐歲饑饉﹐谷貴﹐人不足﹐則糶之﹐與正﹑義倉帳具其本利同申。凡出納﹑禁令如左藏之職焉。

●卷二十一國子監

國子監

祭酒一人司業二人丞一人主簿一人錄事一人府七人史十三人亭長六人掌固八人

國子博士二人

助教二人學生三百人典學四人廟幹二人掌固四人

太學博士三人

助教三人學生五百人典學四人掌固六人

四門博士三人

助教三人學生五百人俊士八百人典學四人掌固六人

國子直講四人

大成十人

律學博士一人

助教一人學生五十人典學二人

書學博士二人

學生三十人典學二人

學博士二人

○學生三十人典學二人

國子監﹕祭酒一人﹐從三品﹔﹝《周禮》﹕「師氏以三徳﹑三行教國子﹕一曰至徳﹐二曰敏徳﹐三曰孝徳﹐一曰孝行﹐二曰友行﹐三曰順行。凡國之貴遊子弟學焉。」又﹕「保氏養國子以道﹐教之六藝﹐謂禮﹑樂﹑射﹑禦﹑書﹑數。」漢官儀云「漢置博士祭酒一人﹐秩六百石。」後漢以博士聰明有威重者一人爲祭酒。《韋昭辧釋名》曰「祭酒者﹐凡宴饗必尊長老﹐以酒祭先﹐故曰祭酒。」徐廣曰「古人具饌﹐則賓中長者舉酒祭地﹐示有先也。」魏因之。晉武帝立國子學﹐置祭酒一人。《晉令》曰「祭酒博士當爲訓範﹐總統學中眾事。」傅暢《諸公贊》云「裴爲國子祭酒﹐奏立國子太學﹐起講堂﹐築門闕﹐刻石寫五經。」《百官志》﹕「祭酒﹐皂朝服﹐介幘﹐進賢兩梁冠﹐佩水蒼玉﹐官品第三。」東晉及宋﹑齊並同。梁置國子祭酒一人﹐班第十三﹐比列曹尙書。陳國子祭酒秩中二千石﹐品第三。後魏初﹐第四品上﹔太和二十二年﹐增爲從第三品。北齊攺爲國子寺﹐祭酒一人﹐從三品。後周闕。隋初﹐國子寺祭酒隸太常﹐從三品。開皇十三年復置國子學。仁壽元年罷國子﹐惟置太學。大業三年﹐攺爲國子監﹐依舊置祭酒一人。皇朝因之。龍朔二年攺爲大司成﹐咸亨中復舊。光宅元年攺爲成均監祭酒﹐神龍元年復舊。﹞司業二人﹐從四品下。﹝《禮記》曰「樂正司業﹐父師司成。」秦﹑漢已來無聞。隋大業三年﹐置司業一人﹐從四品﹔皇朝因之。龍朔二年攺爲少司成﹐咸亨中復舊。垂拱中增置二人。﹞國子監祭酒﹑司業之職﹐掌邦國儒學訓導之政令﹐有六學焉﹕一曰國子﹐二曰太學﹐三曰四門﹐四曰律學﹐五曰書學﹐六曰學。凡春﹑秋二分之月﹐上丁釋奠於先聖孔宣父﹐以先師顏回配﹐七十二弟子及先儒二十二賢從祀焉。﹝舊《令》惟祀十哲及二十二賢。開元八年﹐敕列曾參於十哲之次﹐並七十二子並許從祀。其名歷已具於祠部。﹞祭以太牢﹐樂用登歌﹑軒縣﹑六佾之舞。若與大祭祀相遇﹐則攺用中丁。祭酒爲初獻﹐司業爲亞獻﹐博士爲終獻。若皇太子釋奠則贊相禮儀﹐祭酒爲之亞獻。皇帝視學﹐皇太子齒冑﹐則執經講義焉。凡釋奠之日﹐則集諸生執經論議﹐奏請京文武七品以上淸官並與觀焉。凡教授之經﹐以《周易》《尙書》《周禮》《儀禮》《禮記》《毛詩》《春秋左氏傳》《公羊傳》《谷梁傳》各爲一經﹔《孝經》《論語》《老子》﹐學者兼習之。﹝諸教授正業﹕《周易》《鄭玄》﹑王弼《注》﹔《尙書》﹐孔安國﹑鄭玄《注》﹔《三禮》《毛詩》﹐鄭玄《注》﹔《左傳》﹐服虔﹑杜預《注》﹔《公羊》﹐何休《注》﹔《谷梁》﹐範寧《注》﹔《論語》﹐鄭玄﹑何晏《注》﹔《孝經》《老子》﹐並開元禦《注》。舊《令》﹕《孝經》﹐孔安國﹑鄭玄《注》﹔《老子》﹐河上公《注》。其《禮記》《左傳》爲大經﹐《毛詩》《周禮》《儀禮》爲中經﹐《周易》《尙書》《公羊》《谷梁》爲小經。﹞每歲終﹐考其學官訓導功業之多少﹔而爲之殿最。

丞一人﹐從六品下﹔﹝隋大業三年置國子丞三人﹐從六品。皇朝省置一人。﹞主簿一人﹐從七品下﹔﹝北齊國子寺置主簿員﹐隋置一人﹐皇朝因之。﹞錄事一人﹐從九品下。﹝北齊國子寺有錄事員﹐隋置一人﹐皇朝因之。﹞承掌判監事。凡六學生每歲有業成上於監者﹐以其業與司業﹑祭酒試之﹕明經帖經﹐口試﹐策經義﹔進士帖一中經﹐試雜文﹐策時務﹐徵故事﹔其明法﹑明書亦各試所習業。登第者﹐白祭酒﹐上於尙書禮部。﹝其試法皆依考功﹐又加以口試。明經帖限通八已上﹐明法﹑明書皆通九已上。﹞主簿掌印﹐勾檢監事。凡六學生有不率師教者﹐則舉而免之。其頻三年下第﹐九年在學及律生六年無成者﹐亦如之。﹝假違程限及作樂﹑雜戲亦同。惟彈琴﹑習射不禁。﹞錄事掌受事發辰。

國子博士二人﹐正五品上﹔﹝《漢書百官表》云「博士﹐秦官也﹐掌通古今﹐秩比六百石﹐員多至數十人。武帝置五經博士﹐宣帝稍增員十二人。」漢儀云「文帝博士七十餘人﹐爲待詔。博士﹐朝服﹐玄端章甫冠。」司馬彪《百官志》云「博士十四人。」魏以太常統太學博士﹑祭酒。晉初置博士十九人﹐咸寧四年立國子學﹐置國子博士一人。晉官品第六﹐介幘﹐兩梁冠﹐服﹑佩同祭酒。宋﹑齊無所攺作。梁置國子博士二人﹐爲九班。陳品第四﹐秩千石。後魏初﹐國子博士從五品上﹔太和二十二年﹐增爲第五品。北齊置國子寺﹐有博士五人﹐品第五。隋初﹐國子隸太常﹐置博士五人﹔大業三年﹐置國子監博士一人﹐正五品。皇朝增置二人。﹞助教二人﹐從六品上。﹝晉武帝初立國子學﹐置助教十五人﹐官品視南臺禦史﹐服同博士。東晉孝武損爲十人﹐宋﹑齊並同。梁班第二。陳品第八﹐秩六百石。後魏第七品。北齊置十人﹐品同後魏。隋初置國子助教五人﹐從七品下﹔大業三年﹐減置一人。皇朝增置二人。﹞國子博士掌教文武官三品已上及國公子孫﹑從二品已上曾孫之爲生者﹐五分其經以爲之業﹐習《周禮》《儀禮》《禮記》《毛詩》《春秋左氏傳》﹐每經各六十人﹐余經亦兼習之。習《孝經》《論語》限一年業成﹐《尙書》《春秋公羊谷梁》各一年半﹐《周易》《毛詩》《周禮》《儀禮》各二年﹐《禮記》《左氏春秋》各三年。其生初入﹐置束帛一篚﹑酒一壺﹑修一案﹐號爲束脩之禮。其習經有暇者﹐命習隸書並《國語》《說文》《字林》《三蒼》《爾雅》。每旬前一日﹐則試其所習業。﹝試讀者﹐每千言內試一帖﹔試講者﹐每二千言內同大義一條﹐總試三條﹐通一及全不通﹐斟量決罰。﹞每歲﹐其生有能通兩經已上求出仕者﹐則上於監﹔堪秀才﹑進士者亦如之。助教掌佐博士﹐分經以教授焉。典學掌抄錄課業。廟幹掌灑掃學廟。

太學博士三人﹐正六品上﹔﹝東晉元帝增置國子博士十六人﹐謂之太學博士﹐品﹑服同國子博士。梁置太學博士八人﹐班第二。陳品第八﹐秩六百石。後魏初﹐第六品中﹔太和二十二年﹐從第七品。北齊國子寺有太學博士十人﹐從第七品。後周置太學博士下大夫六人﹐正四命。隋初置太學博士五人。仁壽元年罷國子﹐惟立太學﹐置博士五人﹐從五品﹔大業三年減置二人﹐降爲從六品。皇朝增置三人。﹞助教三人﹐從七品上。﹝後魏置太學助教﹐第八品中。北齊國子寺有太學助教二十人﹐從第九品下。後周置太學助教上士六人﹐正三命。隋初﹐太學助教五人﹐正九品上﹔大業三年﹐減爲二人。皇朝增置三人。﹞太學博士掌教文武官五品已上及郡縣公子孫﹑從三品曾孫之爲生者﹐五分其經以爲之業﹐每經各百人。其束脩之禮﹐督課﹑試舉﹐如國子博士之法。助教已下並掌同國子。

四門博士三人﹐正七品上﹔﹝《後魏書》﹕「劉芳表云﹕『太和二十年立四門博士﹐於四門置學。按﹕《禮記》云天子設四學。鄭玄《注》﹕周四郊之虞庠也。今以其遼遠﹐故置於四門。請移與太學同處。』從之。」《後魏百官志》﹕「四門博士﹐第九品。」北齊置二十人﹐正九品上。後周闕。隋置五人﹐從八品上。皇朝減置三人﹐加正七品上。﹞助教三人﹐從八品上。﹝北齊國子寺有四門助教二十人。修初置四門助教五人﹐從九品下。皇朝因置三人。﹞四門博士掌教文武官七品已上及侯﹑伯﹑子﹑男子之爲生者﹐若庶人子爲俊士生者。﹝《禮記王制》曰「命鄕論秀士﹐升之司徒﹐曰『選士』﹔司徒論選士之秀者﹐升之學﹐曰『俊士』。」《隋書志》曰「舊國子學處士以貴賤﹐梁武帝欲招來後進﹐五館生皆取寒門俊才﹐不拘員數。」卽今之俊士也。﹞分經同太學。其束脩之禮﹐督課﹑試舉﹐同國子博士之法。助教已下﹐掌同國子。

直講四人。﹝皇朝初置﹐無員數﹔長安四年﹐始定爲四員。俸祿﹑賜會﹐同直官例。﹞直講掌佐博士﹑助教之職﹐專以經術講授而已。

大成十人。﹝皇朝置。取貢舉及第人﹐考功簡聰明者﹐試書日誦得一千言﹐並口試﹑策試所習業等十條通七﹐然後補充﹐仍授散官﹐俸祿﹑賜會同直官例給。初置二十人﹐開元二十年減十人。﹞大成通四經業成﹐上於尙書吏部試﹐登第者加一階放選﹐其不第則習業如初。每三年一試。若九年無成﹐則免大成﹐從常調。

律學博士一人﹐從八品下﹔﹝晉百官志﹕「廷尉官屬有律博士員。」《晉刑法志》曰「衛覬奏請置律學博士﹐轉相教授。」東晉﹑宋﹑齊並同。梁天監四年﹐廷尉官屬置冑子律博士﹐位視員外郎﹐第三班。隙律博士秩六百石﹐品第八。後魏初﹐律博士第六品中﹔太和二十二年﹐爲第九品上。北齊大理寺官屬有律博士四人﹐第九品上。隋大理寺官屬有律博士八人﹐正九品上。皇朝省置一人﹐移屬國學。﹞助教一人﹐從九品上。﹝皇朝置之。﹞律學博士掌教文武官八品已下及庶人子之爲生者﹐以《律》《令》爲專業﹐《格》《式》《法例》亦兼習之。其束脩之禮﹐督課﹑試舉﹐如三館博士之法。助教掌佐博士之職﹐如三館助教之法。

書學博士二人﹐從九品下。﹝《代本》﹕「蒼頡作書。」《周禮》﹕「保氏教以六藝﹐其五曰『六書』。」鄭司農云「象形﹑會意﹑轉注﹑處事﹑假借﹑諧聲也。」古謂之小學。《漢書食貨志》曰「八歲入小學﹐學六甲﹑五方﹑書計之事。」晉衛恆《字勢》曰「昔黃帝有沮誦﹑蒼頡﹐始作書契﹐蓋睹鳥迹以興思也。秦壞古文。有八體﹕一曰大篆﹐二曰小篆﹐三曰刻符﹐四曰虫害﹐五曰摹印﹐六曰署書﹐七曰殳書﹐八曰隸書。王莽時﹐甄丰校文字﹐復有六書﹕一曰古文﹐二曰奇字﹐三曰篆書﹐四曰佐書﹐五曰繆篆﹐六曰鳥書。」自漢已來﹐不見其職。隋置書學博士一人﹐從九品下。皇朝加置二人。﹞書學博士掌教文武官八品已下及庶人子之爲生者﹐以《石經》《說文》《字林》爲專業﹐余字書亦兼習之。石經三體書限三年業成﹐《說文》二年﹐《字林》一年。其束脩之禮﹐督課﹑試舉﹐如三館博士之法。

學博士二人﹐從九品下。﹝《代本》﹕「隸首造數。」《周禮》﹕「保氏教以六藝﹐其六曰『九數』。」卽《九章》也﹕一曰方田﹐二曰粟米﹐三曰差分﹐四曰少廣﹐五曰商功﹐六曰均輸﹐七曰方程﹐八曰贏不足﹐九曰旁要。《漢書律曆志》曰「數者﹐一﹑十﹑百﹑千﹑萬﹐所以數事物也。小學是則﹐職在太史﹐義和掌之。」魏﹑晉已來﹐多在史官﹐不列於國學。隋置學博士一人﹐從九品下。皇朝增置二人。﹞學博士掌教文武官八品已下及庶人子之爲生者﹐二分其經以爲之業﹕習《九章》《海島》《孫子》《五曹》《張丘建》《夏侯陽》《周髀》十有五人﹐習《綴術》《緝古》十有五人﹔其記遺三等數亦兼習之。《孫子》《五曹》共限一年業成﹐《九章》《海島》共三年﹐《張丘建》《夏侯陽》各一年﹐《周髀》《五經》共一年﹐《綴術》四年﹐《緝古》三年。其束脩之禮﹐督課﹑試舉﹐如三館博士之法。

●卷二十二少府軍器監

少府監

監一人少監二人丞四人主簿二人錄事二人府二十七人史十七人

計史三人亭長八人掌固六人

中尙署

令一人丞四人府九人史十八人監作四人典事四人掌固四人

左尙署

令一人丞五人府七人史二十人監作六人典事十八人掌固十四人

右尙署

令一人丞四人府七人史二十人監作六人典事三人掌固十人

織染署

令一人丞二人府六人史十四人監作六人典事十一人掌固五人

掌冶署

令一人丞二人府六人史十二人監作二人典事二十三人掌固四人

諸冶監

每冶監各一人丞各一人錄事各一人府各一人史各二人監作四人典事二人掌固四人

北都軍器監

監一人少監一人丞二人主簿一人錄事一人府十人史十八人典事四人亭長二人掌固四人

甲坊署

令一人丞一人府二人史五人監作二人典事二人

弩坊署

令一人丞一人府二人史五人監作二人典事二人

諸鑄錢監

監各一人副監各一人丞各一人監事各一人錄事各一人府各三人史各四人典事各五人

諸互市監

每市監一人丞各一人錄事各一人府各二人史各四人價人各四人掌固八人

少府監﹕監一人﹐從三品﹔﹝《漢書百官表》云「少府﹐秦官﹐掌山海池澤之稅﹐以給供養﹐有六丞。其屬官有尙書﹑符節﹑太醫﹑太官﹑湯官﹑導官﹑樂府﹑若盧﹑考工室﹑左弋居室﹑甘泉居室﹑左右司空﹑東織﹑西織﹑東園匠十六官令丞﹐又胞人﹑都水﹑均官三長丞﹐又上林中十池監﹐又中書謁者﹑黃門﹑鉤盾﹑尙方﹑禦府﹑永巷﹑內者﹑宦者八官令丞﹐諸僕射﹑署長﹑中黃門皆屬焉。」少府者﹐天子之私府﹐所以供奉之職皆在焉。王莽攺曰共工。後漢復爲少府﹐其尙書﹑侍中﹑符節皆屬焉﹐余職多所並省。《漢官解詁》云「少府主供養﹐陂池﹑禁錢﹐服禦﹑口實﹐掖庭﹑中宮。」魏因之。晉置功曹﹑主簿﹑五官等員﹔少府﹐銀章﹑靑綬﹐五時朝服﹐進賢兩梁冠﹐絳朝服﹐佩水蒼玉﹐品第三﹐統材官校尉﹑中左右三尙方﹑中黃左右藏﹑左校﹑甄官﹑平準﹑奚官等令﹐左校坊﹑鄴中黃左右藏﹑油官等丞。及過江﹐惟置一尙方﹐又省禦府。至哀帝時﹐桓溫表省少府﹐以並於丹陽尹。孝武復置。宋少府領左﹐右尙方﹑禦府﹑東冶﹑南冶﹑平準等令﹑丞。齊又加以領左﹑右尙鍛署。梁以少府爲夏卿﹐統材官將軍﹑左中右尙方﹑甄官﹑平水﹑南塘﹑邸稅庫﹑東西冶﹑中黃﹑細作﹑炭庫﹑紙官﹑柴署等令﹑丞﹐班第十一﹐品從第四。陳因之。後魏少府﹑宗正﹑太僕﹑廷尉﹑司農﹑鴻臚爲六次卿﹐第二品上﹔太和末﹐攺少府爲太府。北齊不置少府﹐其左中右三尙方﹑司染﹑諸冶及細作﹑甄官等署並隸太府寺。至隋煬帝大業五年﹐始分太府爲少府監﹐置監一人﹐從三品﹔少監一人﹐從四品﹔丞二人﹔統左尙﹑右尙﹑內尙﹑司織﹑司染﹑鎧甲﹑弓弩﹑掌冶等署。其後又攺監爲令﹐少監爲少令﹐並司織﹑司染爲織染署﹐廢鎧甲﹑弓弩二署。皇朝因爲監。龍朔二年攺爲內府監﹐咸亨元年復爲少府監。光宅元年攺爲尙方監﹐神龍元年復舊。開元初﹐分甲鎧﹑弓弩別置軍器監﹔十一年省軍器監﹐其作並歸少府﹔尋又於北都置軍器監。﹞少監二人﹐從四品下。﹝隋煬帝置少卿一人﹐從第四品﹐皇朝因置二人。龍朔﹑咸亨﹑光宅﹑神龍並隨監攺復。﹞少府監之職﹐掌百工位巧之政令﹐總中尙﹑左尙﹑右尙﹑織染﹑掌冶五署之官屬﹐庀其工徒﹐謹其繕作﹔少監爲之貳。凡天子之服禦﹐百官之儀制﹐展采備物﹐率其屬以供焉。

丞四人﹐從六品下﹔﹝漢置丞六人﹐比千石。後漢置一人﹐以明法補。魏﹑晉因之。宋﹑齊﹑粱﹑陳皆一人﹐梁班第四。後魏少府丞一人﹐從五品中。隋煬帝分太府寺置少府監﹐置丞二人。皇朝加至六人。龍朔﹑咸亨﹑光宅﹑神龍並隨監攺復。開元二十三年減一人。﹞主簿二人﹐從七品下﹔﹝晉令﹕「少府置主簿二人。」宋﹑齊因之。梁主簿七班之中第三。隋煬帝置主簿一人﹐皇朝加置四人。龍朔﹑咸亨﹑光宅﹑神龍並隨監攺復﹐開元二十三年減二人。﹞錄事二人﹐從九品上。丞掌判監事。凡五署所修之物須金石﹑齒革﹑羽毛﹑竹木而成者﹐則上尙書省﹐尙書省下所由司以供給焉。凡五署之所入於庫物﹐各以名數並其州土所生以籍之﹐季終則上於所由﹐其副畱於監﹔有出給者﹐則隨注所供而印署之。凡教諸雜作﹐計其功之眾寡與其難易而均平之﹐功多而雞者限四年﹑三年成﹐其次二年﹐最少四十日﹐作爲等差﹐而均其勞逸焉。﹝凡教諸雜作工﹐業金﹑銀﹑銅﹑鐵鑄﹑釒寫﹑鑿﹑鏤﹑錯﹑鏃所謂工夫者﹐限四年成﹔以外限三年成﹔平慢者﹐限二年成。諸雜作有一年半者﹐有一年者﹐有九月者﹐有三月者﹐有五十日者﹐有四十日者。﹞主簿掌勾檢稽失。凡財物之出納﹐工人之繕造﹐簿帳之除附﹐各有程期﹔不如期者﹐舉而按之。錄事掌受事發辰。

中尙署﹕令一人﹐從六品上﹔﹝漢少府屬官有尙方令﹑丞。後漢尙方令一人﹐六百石﹐掌上手工作禦刀劍﹑諸好器物及寶玉作器。和帝時﹐蔡倫爲尙方令﹐作祕劍﹐皆有龍泉﹑太阿之目﹔及諸器械﹐靡不牢固。其後分爲中﹑左﹑右三尙方。魏氏因之。晉過江左﹐惟置一尙方﹐哀帝以隸丹陽尹﹐孝武帝復舊。晉代掌造軍器。宋髙祖踐阼﹐以相府部配臺﹐謂之左尙方﹐而本署謂之右尙方﹐令﹑丞各一人。孝武帝攺右尙方曰禦府﹐又置中署﹐隸右尙方。齊置左﹑右尙方令丞各一人。梁置左﹑中﹑右尙方三令﹑丞﹐其令並從九品﹔其後廢中尙方﹐惟存左﹐右而已。陳因之。北齊太府寺管左﹑中﹑右三尙方。隋開皇中﹐有內﹑左﹑右三尙方署﹐猶屬太府寺。內尙方令二人﹐正八品下﹐掌諸織作。煬帝分屬少府。皇朝因置二人﹐省「方」字﹐但曰中尙﹑左尙﹑右尙。開元十八年省一人﹐升爲從六品上。﹞丞四人﹐從八品下﹔﹝漢﹑魏已來皆隨署省置。後漢丞一人﹐四百石。魏﹑晉﹑來﹑齊皆隨署攺易。梁位在七班之下﹐爲三品勛位。隋置丞四人﹐正九品下。皇朝因之。開元中升其品。﹞監作四人﹐從九品下。中尙署令掌供郊祀之圭璧﹐﹝凡冬至祀昊天上帝以蒼璧﹐孟春祈谷﹑孟夏雩祀﹑季秋明堂祀並以四圭有邸﹐夏至祭皇地只以黃琮﹐祀日﹑月以圭邸﹐祀東方靑帝以靑圭﹐南方赤帝以赤璋﹐西方白帝以騶虞﹐北方黑帝以玄璜﹐中央黃帝以黃琮﹐祭神州及嶽﹑鎭﹑海﹑瀆﹑大社﹑大稷皆以兩圭有邸。﹞及歲時乘輿器玩﹐中宮服飾﹐雕文錯彩﹐珍麗之制﹐皆供焉﹔丞爲之貳。﹝每年二月二日﹐進鏤牙尺及木畫紫檀尺﹔寒食﹐進毯﹐兼雜彩雞子﹔五月五日﹐進百索綬帶﹔夏至﹐進雷車﹔七月七日﹐進七孔金細鍼﹔十五日﹐進盂蘭盆﹔臘日﹐進口脂﹑衣香囊。每月進筆及衣杵。琴瑟琵琶弦﹑金銀紙﹐須則進之﹐不恆其數也。﹞其所用金木﹑齒革﹑羽毛之屬。任所出州土以時而供送焉。﹝其紫檀﹑櫚木﹑檀香﹑象牙﹑翡翠毛﹑黃嬰毛﹑靑虫眞珠﹑紫礦﹑水銀出廣州及安南﹐赤皮﹑瑟瑟﹑赤圭﹑琥珀﹑白玉﹑碧玉﹑金剛鉆﹑盆灌﹑石﹑胡桐律﹑大鵬砂出波斯及涼州﹑麝香出蘭州﹐銅缽銅出代州﹐赤生銅出銅源監也。﹞

左尙署﹕令一人﹐正七品下﹔﹝後漢末﹐分尙方爲三﹕中﹑左﹑右。魏﹑晉因之。晉過江﹐惟尙方而已。宋﹑齊﹑梁﹑陳有左﹑右尙方。晉﹑宋已來並四百石﹐梁班第一﹐從九品。北齊太府寺左﹑中﹑右尙方。隋開皇中﹐三尙方並屬太府寺﹐左尙令三人﹐掌造車輦﹑傘扇﹑槊﹑弓箭﹑弩戟﹑器仗﹑刀鏃﹑膠漆﹑竹木﹑骨角﹑畫素﹑刻鏤﹑蠟燭等。皇朝置一人﹐開元十八年爲正七品下。﹞丞五人﹐從八品下﹔﹝前後漢﹑魏﹑晉﹑宋﹑齊﹑梁﹑陳皆隨署置省。《梁選簿》﹕「左尙丞爲三品勛位。」隋左尙方丞八人﹐正九品下。皇朝置五人﹐開元十八年爲從八品下。﹞監作六人﹐從九品下。左尙署令掌供天子之五輅﹑五副﹑七輦﹑三舉﹑十有二車﹐大小方圓華蓋一百五十有六﹐諸翟尾及大小傘翰﹐辧其名數而頒其制度﹔丞爲之貳。凡皇太后﹑皇后﹑內命婦之重翟﹑厭翟﹑翟車﹑安車﹑四望﹑金根等車﹐皇太子之金輅﹑軺車﹑四望車﹐王公已下象輅﹑革輅﹑木輅﹑軺車﹐公主﹑王妃﹑外命婦一品厭翟車﹐二品﹑三品犢車﹐其制各有差。其用金帛﹑膠漆﹑材竹之屬﹐所出方土以時支送。﹝漆出金州﹐竹出司竹監﹐松出嵐﹑勝州﹐文柏出隴州﹐梓楸出京兆府﹐紫檀出廣州﹐黃楊出荊州。﹞

右尙署﹕令一人﹐正七品下﹔﹝後漢分尙方爲三﹕中﹑左﹑右。魏﹑晉因之。晉過江﹐惟尙方而已。宋﹑齊﹑梁﹑陳有左﹑右尙方。北齊亦有三尙方。隋左﹑右尙方屬太府寺﹐令三人﹐正八品下﹔煬帝始攺隸少府焉。皇朝因置令二人﹐掌造甲冑﹑具裝﹑刀﹑斧﹑鉞及皮毛雜作﹑膠墨﹑紙筆﹑薦席等事。開元十八年省一人﹐升爲正七品下。﹞丞四人﹐從八品下﹔﹝漢﹑魏已來﹐與左尙方同。隋右尙方丞六人﹐皇朝置四人﹐開元十八年爲從八品下。﹞監作六人﹐從九品下。右尙署令掌供天子十有二閒馬之鞍轡﹐﹝每歲﹐京兆﹑河南制革﹑理材﹑爍金以爲之﹐送之於署﹐令工人增飾而進焉。﹞及五品三部之帳﹐備其材革﹐而修其制度﹔丞爲之貳。凡刀劍﹑斧鉞﹑甲冑﹑紙筆﹑茵席﹑履舄之物﹐靡不畢供。其用綾絹﹑金鐵﹑毛革等﹐所出方土以時支送。﹝白馬尾﹐白犛牛尾出隴右諸州﹐翟尾﹑孔雀尾﹑白鷺鮮出安南﹑江東﹐貂皮出諸軍州。﹞

織染署﹕令一人﹐正八品上﹔﹝《周官》九職﹐「嬪婦化理絲帛」。《考工記》﹕「理絲麻而成之﹐謂之婦功。」漢少府屬官有東織﹑西織﹐成帝河平元年省東織﹐更名西織曰織室。後漢有織室丞一人﹐此後無聞。北齊中尙方領涇州﹑雍州絲局丞﹐定州糸由綾局丞。後周有司織下大夫一人﹐掌凡機材之工。隋煬帝置司只署令﹑丞﹐後與司染署並爲織染署。《周禮》天官有「染人﹐掌染絲帛。凡染﹐春暴練﹐夏玄」﹔冬官有「設色之工五﹐謂畫﹑繪﹑鍾﹑筐﹑慌也」。韋昭《辧釋名》云「平準令主染﹐有常平之法﹐故準而酌之。」兩漢並隸司農。晉平準令有監染吏六人﹐初隸司農﹐後屬少府。宋順帝名準﹐始攺曰染署令。齊復爲平準令﹐梁﹑陳爲平水令。北齊太府寺有司染署﹐長秋寺有染局丞。後周有染工上士一人﹐又有司色下大夫一人。隋初有司染署﹐隸太府寺﹐煬帝分屬少府。大業五年﹐合司織﹑司染爲織染署﹐令二人。皇朝置一人。丞二人﹐正九品上﹔漢﹑魏已來﹐並具於本署。隋並司織﹑司染爲一署﹐丞四人。皇朝因之﹐置二人。﹞監作六人﹐從九品下。織染署令掌供天子﹑皇太子及羣臣之冠冕﹐辧其制度﹐而供其職務﹔丞爲之貳。

天子之冠二﹐一曰通天冠﹐二曰翼善冠﹔冕六﹐一曰大裘冕﹐二曰衮冕﹐三曰驚冕﹐四曰毳冕﹐五曰冕﹐六曰玄冕﹔弁二﹐一曰武弁﹐二曰皮弁﹔幘二﹐一曰黑介幘﹐二曰平巾幘﹔帽一﹐曰白紗帽。太子之冠三﹐一曰三梁冠﹐二曰遠遊冠﹐三曰進徳冠﹔冕二﹐一曰衮冕﹐二曰玄冕﹐弁一﹐曰皮弁﹔幘一﹐曰平巾幘。臣下之冠五﹐一曰遠遊冠﹐二曰進賢冠﹐三曰獬豸冠﹐四曰髙山冠﹐五曰卻非冠﹔冕五﹐一曰衮冕﹐二曰驚冕﹐三曰毳冕﹐四曰冕﹐五曰玄冕﹔弁二﹐一曰爵弁﹐二曰武弁﹔幘三﹐一曰介幘﹐二曰平巾幘﹐三曰平巾綠幘。

凡織之作有十﹐﹝一曰布﹐二曰絹﹐三曰糸施﹐四曰紗﹐五曰綾﹐六曰羅﹐七曰錦﹐八曰綺﹐九曰糸間﹐十曰褐。﹞組綬之作有五﹐﹝一曰組﹐二曰綬﹐三曰絳﹐四曰繩﹐五曰纓。﹞糸由綫之作有四﹐﹝一曰糸由﹐二曰綫﹐三曰弦﹐四曰綱。﹞練染之作有六。﹝一曰靑﹐二曰絳﹐三曰黃﹐四曰白﹐五曰皂﹐六曰紫。﹞凡染大抵以艸木而成﹐有以花﹑葉﹐有以莖﹑實﹐有以根﹑皮﹐出有方土﹐采以時月﹐皆率其屬而修其職焉。

掌冶署﹕令一人﹐正八品上﹔﹝《周禮冬官》﹕「攻金之工六﹐謂築﹑冶﹑鳧﹑桌﹑段﹑桃也。」秦及漢﹐諸郡國出鐵者﹐置鐵官長﹑丞。晉衛尉屬官有冶令﹑丞各一人﹐掌工徒鼓鑄﹔過江﹐省衛尉﹐而冶令始隸少府。宋有東冶令丞﹑南冶令丞﹐齊因之。梁有東冶令﹐西冶令﹐從九品下。《選簿》﹕「舊﹐東冶重﹐西冶輕。」然則梁朝之西冶﹐蓋宋﹑齊南冶也。陳因之。後魏無聞。北齊太府寺有司冶令﹑丞。後周有冶工中士一人﹐又有鐵工中士一人。隋太府寺統掌冶署﹐令二人﹐掌金﹑銀﹑銅﹑鐵器之屬﹐並管諸冶﹔煬帝攺屬少府﹐令從八品上。皇朝因之﹐省一人。丞二人﹐正九品上﹔秦﹑漢已來具上注。隋太府寺統掌冶丞四人﹐煬帝攺屬少府﹐皇朝因之﹐省二人。﹞監作二人﹐從九品下。掌冶署令掌鑄銅鐵器物之事﹔丞爲之貳。凡天下諸州出銅鐵之所﹐聽人私采﹐官收其稅。若白鐵錯﹐則官爲市之。其西邊﹑北邊諸州禁人無置鐵冶及采釒﹐若器用所須﹐則具名數﹐移於所由﹐官供之﹔私者﹐私市之。凡諸冶所造器物﹐皆上於少府監﹐然後給之。其興農冶監所造者﹐惟供隴右諸牧監及諸牧使。

諸冶監﹕監各一人﹐正七品下﹔﹝秦﹑漢內史及諸郡有鐵者﹐則置鐵官長﹑丞。《晉令》﹕「諸冶官庫各置督監一人。」《宋書》云「江南諸郡縣有鐵者﹐或置冶令﹐或丞﹐皆吳時置也。」齊﹑梁有梅根諸冶令。北齊諸冶皆有局丞。隋諸冶皆置監﹐監有上﹑中﹑下三等﹐皇朝因之﹐掌鑄兵農之器﹐以給軍旅﹑屯田﹑居人焉。﹞丞一人﹐從八品上﹔監作四人﹐從九品下。諸冶監掌鑄銅鐵之事﹐以供少府監﹔丞爲之貳。

北都軍器監﹕監一人﹔正四品上﹔﹝開元初令少府監置﹐十六年移向北部。﹞少監一人﹐正五品上﹐丞二人﹐正七品上﹔主簿一人﹐正八品上﹔錄事一人﹐正九品下。軍器監掌繕造甲弩之屬﹐辧其名物﹐審其制度﹐以時納於武庫﹔少監爲之貳焉。丞掌判監事。凡材革出納之數﹐工徒眾寡之役﹐皆督課焉。主簿掌印及勾檢稽失。錄事掌受事發辰。

甲坊署﹕令一人﹐正八品下﹔﹝《周禮考工記》曰「函人爲甲﹕犀甲七屬﹐兕甲六屬﹐合甲五屬。凡爲甲﹐先必爲容﹐然後制革﹐權其上旅與其下旅﹐而重若一。」隋少府有甲鎧署﹐皇朝攺焉。﹞丞一人﹐正九品下﹔監作二人﹐從九品下。

弩坊署﹕令一人﹐正八品下﹔﹝《周禮》﹕「司弓矢掌四弩。凡弩﹐夾庾利攻守﹐唐大利車戰﹑野戰。」《考工記》﹕「弓人取六材必以其時。幹也者﹐以爲遠﹔角也者﹐以爲疾﹔筋也者﹐以爲深﹔膠也者﹐以爲和﹔絲也者﹐以爲固﹔漆也者﹐以爲受霜露也。凡取幹之道有七﹕柘爲上﹐意次之﹐桑次之﹐橘次之﹐木瓜次之﹐荊次之﹐竹爲下。」隋有弓弩署﹐皇朝攺焉。﹞丞一人﹐正九品下﹔監作二人﹐從九品下。

甲坊令﹑弩坊令各掌其所修之物﹐督其繕造﹐辧其粗良﹔丞爲之貳。凡財物之出納﹐庫藏之儲備﹐必謹而守之。

諸鑄錢監﹕監各一人。﹝《周禮》﹕「泉府上士四人﹐掌市之徵布。」又﹕「司市以商賈阜貨而行布﹐以泉府同貨而斂賒。國凶荒紮喪﹐則市無徵而作布。」鄭玄云「市不稅﹐爲民乏困也。金﹑銅無凶年﹐因物貴﹐大鑄泉以饒民。」布及泉﹐謂錢也。《漢書食貨志》曰「太公爲周立九府圜法。錢圜函方﹐輕重以銖﹐故貨實於金﹐利於刀﹐流於泉﹐布於布﹐束於帛。周景王鑄大錢﹐文曰『寶貨』﹐肉好皆有周郭。秦兼天下﹐銅錢文曰『半兩』﹐重如其文。漢興﹐以秦錢重難用﹐令人鑄楡莢錢。文帝以錢益輕﹐更鑄四銖錢﹐文爲『半兩』﹐除《盜鑄錢令》﹐使民放鑄。及武帝初﹐鑄三銖錢﹐重如其文﹐禁人盜鑄。有司言三銖錢輕﹐更請郡國鑄五銖錢﹐文曰『五銖』﹐周郭其質。又以人多姦鑄﹐令京師鑄官赤仄﹐一當五。其後赤仄錢又廢。於是﹐悉禁郡國毋鑄錢﹐專令上林三官鑄錢。自武帝元狩五年三官初鑄五銖錢﹐至平帝元始中﹐成錢二百八十億萬餘。王莽變漢制﹐始造大錢﹐徑寸二分﹐重十二銖﹐文曰『大錢五十』﹔後又多所攺作。」及公孫述於蜀鑄錢﹐人不便之﹐故謠曰「黃牛白腹﹐五銖當復。」後漢光武除王莽所造﹐復五銖錢。靈帝鑄四出錢。魏初專以粟﹑帛爲貨﹐明帝復立五銖錢﹐至西晉不攺。吳孫權鑄大錢一當五百文﹐又鑄一當千錢。蜀劉備鑄一直百錢。東晉沈充鑄小錢﹐謂之「沈郎錢」。宋文帝又鑄四銖錢﹐體完厚。孝武帝四銖﹐形小薄。廢帝鑄二銖﹐謂之耒子錢﹔又有糸延環錢﹐貫之以縷﹐入水不沈。南齊亦用四銖。梁武帝乃鑄二種錢﹕肉好周郭﹐文曰「五銖」﹐重如其文﹔又除肉郭﹐謂之女錢。百姓私用古錢﹐有直百五銖﹑女錢﹑太平百錢﹑定平一百﹑五銖稚錢﹑五銖對文等號﹐輕重不一。普通中﹐議罷銅錢﹐鑄鐵錢。陳初﹐有梁末兩柱及鵝眼錢﹐時雜用之﹔文帝攺鑄五銖﹐宣帝又鑄大貨六銖。後魏太和十九年鑄錢﹐文曰「太和五銖」﹔永安二年攺鑄﹐文曰「永安五銖」。東魏齊文襄以錢文「五銖」﹐名須稱實﹐一文重五銖﹐計百錢重一斤四兩二十銖。北齊文宣帝鑄常平五銖﹐重如文。周武帝鑄布泉錢﹐以一當五﹐與五銖並行﹔建徳中﹐復鑄五行大布﹐一當十。宣帝又鑄永通萬國﹐以一當千。隋髙祖以天下錢貨不等﹐更鑄新錢﹐背面肉好﹐皆有周郭﹐文曰「五銖」﹐重如其文﹐每一千重四斤二兩。自漢至隋﹐𨿽時或輕重﹐皆用五銖。皇朝武徳中﹐悉除五銖﹐更鑄開通元寶錢。乾封初﹐又鑄乾封泉寶錢﹐尋廢。開元中﹐以錢濫惡﹐江﹑淮間尢甚﹐有敕禁斷﹐令禦史往江﹑淮間收斂﹐納官之。其求稍廣﹐州縣恐共錢數不充﹐隨以好錢繼之﹐自是﹐百姓財幣耗損﹐禦史坐是左遷。舊法每一千重六斤四兩﹐近所鑄者多重七斤﹐錢文本歐陽詢所書。錢官﹐漢氏初屬少府﹐後屬水衡﹔後漢屬司農﹔魏﹑晉已下﹐或屬少府﹐或屬司農。皇朝少府置十鑪﹐諸州亦皆屬焉。及少府罷鑄錢﹐諸州遂別。今絳州三十鑪﹐楊﹑宣﹑鄂﹑蔚各十鑪﹐益﹑鄧﹑郴各五鑪﹐洋州三鑪﹐定州一鑪。﹞諸鑄錢監以所在州府都督﹑刺史判之﹔副監一人﹐上佐判之﹔丞一人﹐判司判之﹔監事一人﹐參軍及縣尉知之﹔錄事﹑府﹑史﹐土人爲之。

諸互市監監各一人﹐從六品下﹔﹝漢﹑魏已降﹐緣邊郡國皆有互市﹐與夷狄交易﹐致其物產也。並郡縣主之﹐而不別置官吏。至隋﹐諸緣邊州置交市監﹐視從第八品﹔副監﹐視正第九品。皇胡因置之﹐各隸所管州﹑府。監加至從六品下﹔攺副監爲丞﹐品第八下。光宅中攺爲通市監﹐後復舊爲互市監。﹞丞一人﹐正八品下。﹝隋置交市副監﹐皇朝攺爲互市監丞。﹞諸互市監各掌諸蕃交易之事﹔丞爲之貳。凡互市所得馬﹑駝﹑驢﹑牛等﹐各別其色﹐具齒歲﹑膚第﹐以言於所隸州﹑府﹐州﹑府爲申聞。太僕差官吏相與受領﹐印記。上馬送京師﹐餘量其眾寡﹐並遣使送之﹐任其在路放牧焉。每馬十匹﹐牛十頭﹐駝﹑騾﹑驢六頭﹐羊七十口﹐各給一牧人。﹝若非理喪失﹐其部使及遞人﹐攺酬其直。﹞其營州管內蕃馬出貨﹐選其少壯者﹐官爲市之。

●卷二十三將作都水監

將作監

大匠一人少匠二人丞四人主簿二人錄事二人府十四人史二十八人計史三人亭長四人掌固六人

左校署

令二人丞四人府六人史十二人監作十人

右校署

令二人丞三人府五人史十人監作十人典事二十四人

中校署

令一人丞三人府三人史六人監事四人典事八人掌固一人

甄官署

令一人丞二人府五人史十人監作四人典事十八人

百工監

監一人副監一人丞一人錄事一人府一人史三人監作四人典事二十人

就谷監

監一人副監一人丞一人錄事一人府一人史三人監作四人典事二十人

庫谷監

監一人副監一人丞一人錄事一人府一人史三人監作四人典事二十人

太陰監

監一人副監一人丞一人錄事一人府一人史三人監作四人典事十人

伊陽監

監一人副監一人丞一人錄事一人府一人史三人監作四人典事十人

都水監

使者二人丞二人主簿一人錄事一人府五人史十人亭長一人掌固四人

舟楫署

令一人丞二人府三人史四人監漕四人漕史二人典事三人掌固三人

河渠署

令一人丞一人府三人史六人河堤謁者六人典事三人掌固四人長上魚師十人短番魚師一百二十人明資魚師一百二十人

諸津

每津令一人丞一人錄事一人府一人史二人典事三人津吏五人

將作監﹕大匠一人﹐從三品﹔﹝《左傳》云「少昊氏五雉爲五工正。」周官冬官掌百工之職。《漢書百官表》云「將作少府﹐秦官﹐掌治宮室﹐有兩丞﹑左右中候。景帝攺曰將作大匠﹐秩二千石。屬官有石庫﹑東園主章﹑左右前後中校七令﹑丞﹐又主章長﹑丞。武帝攺東園主章曰木工。成帝省中候及左﹑右﹑前﹑後﹑中校五丞。」後漢光武中元二年省﹐常以謁者兼之﹔至章帝建初元年又置。魏因之。晉將作大匠置功曹﹑主簿﹑五官等員﹐掌土木之役。過江後及宋﹑齊並不常置。梁天監七年置十二卿﹐攺將作大匠爲大匠卿﹐是爲秋卿﹐班第十﹐品正第五。陳因之。後魏太和初﹐將作大匠從第二品下﹔二十二年﹐降爲從三品。北齊因之。後周有匠師中大夫一人﹐掌城郭﹑宮室之制及諸器物度量﹔又有司木中大夫一人﹐掌木工之政令。隋將作寺置大匠一人﹐從三品﹔開皇二十年攺爲將作監﹐以大匠爲大監。煬帝大業五年﹐正四品﹔十三年﹐又攺大監爲令。皇朝攺置大匠﹑少匠﹑丞﹑主簿等員。龍朔二年攺爲繕工監﹐咸亨元年復舊。光宅元年攺爲營繕監﹐神龍元年復舊。﹞少匠二人﹐從四品下。﹝後周官有小匠師下大夫一人。隋初﹐將作無少匠﹔開皇二十年攺寺爲監﹐大匠爲大監﹐始置副監一人。煬帝攺副監爲少監﹔大業三年﹐攺少監爲少匠﹔五年﹐又攺少匠爲少監﹐正五品﹔十三年﹐又攺爲少令。皇朝攺置少匠二人。龍朔﹑咸亨﹑光宅﹑神龍隨監攺復。﹞將作大匠之職﹐掌供邦國修建土木工匠之攺令﹐總四署﹑三監﹑百工之官屬﹐以供其職事﹔少匠貳焉。凡西京之大內﹑大明興慶宮﹐東都之大內﹑上陽宮﹐其內外郭﹑臺﹑殿﹑樓﹑閣並仗捨等﹐苑內宮﹑亭﹐中書﹑門下﹑左右羽林軍﹑左右萬騎仗﹑十二閒廏屋宇等﹐謂之內作。凡山陵及京都之太廟﹑郊社諸壇廟﹐京﹑都諸城門﹐尙書殿中祕書內侍省﹑禦史臺﹑九寺﹑三監﹑十六衛﹑諸街使﹑弩坊﹑溫湯﹑東宮諸司﹑王府官舍屋宇﹐諸街﹑橋﹑道等﹐並謂之外作。凡有建造營葺﹐分功度用﹐皆以委焉。凡修理宮廟﹐太常先擇日以聞﹐然後興作。

丞四人﹐從六品下﹔﹝漢將作有丞二人﹐秩六百石。後漢置一人﹐魏﹑晉因之。東晉﹑宋﹑齊有事則置﹐無事則罷。梁天監七年置大匠丞一人﹐班第三。陳因之。後魏從五品中﹔太和二十二年﹐第七品下。北齊丞四人﹐從第七品上。後周匠師上士一人。隋將作丞二人﹐從六品﹐大業十三年加至從五品。皇朝加丞至四人﹐從六品下。﹞主簿二人﹐從七品下﹔﹝晉將作置主簿員。江左有事則置﹐無事則省。梁天監七年復置將作主簿一員﹐七班中第三。北齊將作寺有功曹﹑主簿員﹔若有營作﹐又別立長史﹑司馬﹑主簿各一員。隋將作主簿二人﹐皇朝因之。﹞錄事二人﹐從九品上。丞掌判監事。凡內外繕造﹐百司供給﹐大事則聽制﹑敕﹐小事則換省符﹐以諮大匠﹐而下於署﹑監﹐以供其職。凡諸州匠人長上者﹐則州率其資納之﹐隨以酬顧。凡功有長短﹐役有輕重。﹝凡計功程者﹐四月﹑五月﹑六月﹑七月爲長功﹐二月﹑三月﹑八月﹑九月爲中功﹐十月﹑十一月﹑十二月﹑正月爲短功。﹞凡啟塞之時﹐火土之禁﹐必辧其經制﹐而舉其條目。﹝凡四時之禁﹕每歲十月以後﹐盡於二月﹐不得起冶作﹔冬至以後﹐盡九月﹐不得興土工﹔春﹑夏不伐木。若臨事要行﹐理不可廢者﹐以從別式。﹞凡營造修理﹐土木瓦石不出於所司者﹐總料其數﹐上於尙書省。凡營軍器﹐皆鐫題年月及工人姓名﹐辧其名物﹐而閱其虛實。主簿掌印﹐勾檢稽失。凡官吏之申請糧料﹑俸食﹐務在﹑假使﹐必由之以發其事。若諸司之應供四署﹑三監之財物器用違闕﹐隨而舉焉。錄事掌受事發辰。

左校署﹕令二人﹐從八品下﹔﹝《周官》有攻木之工七﹐謂輪﹑輿﹑弓﹑廬﹑匠﹑車﹑梓也。秦﹑漢有左﹑右﹑前﹑後﹑中校五令丞。後漢惟置左﹑右校令丞各一人﹐令六百石﹔又有材官校尉。魏並左校於材官。晉過江﹐省將作大匠﹐而左﹑右校隸少府﹔又攺材官校尉爲將軍﹐罷左校令。宋﹑齊﹑梁﹑陳又有左校令﹑丞﹐別置材官將軍﹑司馬。北齊太府寺有左校署令﹑丞。後周有掌材上士。隋將作領左校署令二人﹐皇朝因之。﹞丞四人﹐正九品下﹔﹝漢成帝省左﹑右﹑前﹑後﹑中五校丞。後漢置左﹑右校丞各一人﹐秩三百石。魏因之。東晉隸少府。宋﹑齊﹑粱﹑陳﹑北齊皆有丞。後周有掌材中士二人。隋左校丞四人﹐皇朝因之。﹞監作十人﹐從九品下。左校令掌供營構梓匠之事﹐致其雜材﹐差其曲直﹐制其器用﹐程其功巧﹔丞爲之貳。凡宮室之制﹐自天子至於士庶﹐各有等差。﹝天子之宮殿皆施重ㄆ﹑藻井。王公﹑諸臣三品已上九架﹐五品已上七架﹐並廳廈兩頭﹔六品已下五架。其門捨三品已上五架三間﹐五品已上三間兩廈﹑六品已下及庶人一間兩廈。五品已上得制烏頭門。若官修者﹐左校爲之。私家自修者﹐制度準此。﹞凡樂縣иね﹐兵仗器械﹐及喪葬儀制﹐諸司什物﹐皆供焉。﹝иね謂鍾﹑編鍾﹑編磬之屬。器械謂仗牀﹑戟架﹑醜械之屬。喪儀謂棺槨﹑明器之屬。什物謂機案﹑櫃檻﹑敕函﹑行槽﹑М碓之屬。﹞

右校署﹕令二人﹐從八品下﹔﹝後漢安帝廷光三年﹐置左校令﹑右校丞﹐其後又置右校令。魏因之。晉少府屬官有左校﹐無右校﹐其職蓋並於左校矣。宋﹑齊﹑梁﹑陳皆無。北齊太府寺管左校﹐亦無右校。隋置右校署令﹑丞﹐掌營構工作之事。皇朝因之。﹞丞三人﹐正九品下﹔﹝漢右校丞一人﹐三百石。魏因之。宋﹑齊﹑梁﹑陳並置﹐北齊省。隋右校置丞三人﹐皇朝因之。﹞監作十人﹐從九品下。右校令掌供版築﹑塗泥﹑丹ぬ之事﹔丞爲之貳。凡料物支供皆有由屬﹐審其制度而經度之。﹝凡修補之料﹐每歲京北﹑河南及諸州支送麥三萬圍﹑麥麵一百車﹑麻禱二萬斤﹔其石灰﹑赤土之屬﹐須則市供﹐不恆其數。﹞

中校署﹕令一人﹐從八品下﹔﹝漢將作左﹑右﹑前﹑後﹑中五校皆有令﹑丞﹐自後不置﹐皇朝置之。﹞丞三人﹐正九品下﹔﹝漢成帝省﹐皇朝復置。﹞監事四人﹐從九品下。中校令掌供舟車﹑兵仗﹑廏牧﹑雜作器用之事。凡行幸陳設供三梁竿柱﹐閒廏系飼則供М碓﹑行槽﹑鞍架﹐禱祠祭祀則供棘葛﹑竹墼﹐內外營造應供給者﹐皆主守之﹔丞爲之貳。﹝舊﹐將作寺百工署掌營棘葛﹑槍子﹑土磚﹑石作之事。開元十五年﹐攺百工署爲監﹐其職掌各分入諸署﹕槍子入左校﹐石作入甄官﹐棘葛﹑土磚等入於此署。﹞凡監﹑署役使車牛皆有年支艸﹑豆﹐據其名簿﹐閱其虛實﹐受而藏之﹐以給於車坊。

甄官署﹕令一人﹐從八品下﹔﹝《周禮》摶埴之工二﹐謂陶與﹝A105﹞也。後漢將作大匠屬官有前﹑後﹑中甄官令丞。晉少府領甄官署﹐掌磚瓦之任。宋﹑齊有東﹑西陶官瓦署督﹑令各一人。北齊太府寺統甄官署﹐甄官又別領石窟丞。後周有陶工中士一人﹐掌爲樽﹑彜﹑﹑簋等器。隋太府寺統甄官署令﹑丞二人﹐皇朝攺屬將作。﹞丞二人﹐正九品下﹔﹝後漢前﹑後﹑中三甄官各丞一人﹐晉有甄官丞﹐後周有陶工下士一人。隋甄官丞二人﹐皇朝因之。﹞監作四人﹐從九品下。甄官令掌供琢石﹑陶土之事﹔丞爲之貳。凡石作之類﹐有石磬﹑石人﹑石獸﹑石柱﹑碑碣﹑碾磴﹐出有方土﹐用有物宜。凡磚瓦之作﹐瓶缶之器﹐大小髙下﹐各有程準。凡喪葬則供其明器之屬﹐﹝別敕葬者供﹐余並私備。﹞三品以上九十事﹐五品以上六十事﹐九品已上四十事。當壙﹑當野﹑祖明﹑地軸﹑延馬﹑偶人。其髙各一尺﹔其餘音聲隊與僮僕之屬﹐威儀﹑服玩﹐各視生之品秩所有﹐以瓦﹑木爲之﹐其長率七寸。

百工﹑就谷﹑庫谷﹑斜谷﹑太陰﹑伊陽監﹕監各一人﹐正七品下﹔副監一人﹐從七品下﹔丞一人﹐正八品上﹔﹝《周禮》﹕山虞﹑林衡並掌斬伐林木之事。歷代皆有其官﹐皇朝取其義而並置之。庫谷監在縣﹐就谷監在縣﹐百工監在陳倉﹐太陰監在陸渾縣﹐伊陽監在伊陽縣。﹞錄事各一人﹔監作各四人﹐從九品下。﹝太陰監﹐伊陽監各典事十人。﹞百工等監﹐掌采伐材木之事﹐辧其名物而爲之主守。凡修造所須材幹之具﹐皆取之有時﹐用之有節。

都水監﹕使者二人﹐正五品上。﹝本《周官》川衡之職。漢太常﹑大司農﹑少府﹑內史﹑主爵中尉其屬官各有都水長﹑丞。武帝置水衡都尉﹐掌上林苑﹐有五丞﹐其屬官有上林﹑均輸﹑禦羞﹑禁圃﹑輯濯﹑鍾官﹑辯銅令丞﹔又衡官﹑水司空﹑都水﹑農倉﹐又甘泉上林都水七官長丞皆屬焉。至成帝﹐以都水官多﹐置左﹑右使者各一人﹐則劉向護左都水使者是也。至哀帝﹐罷之。王莽攺水衡都尉曰予虞。後漢省都水以屬郡國﹐而置河堤謁者五人。魏因之﹐又兼有水衡都尉﹐主天下水軍舟船器械。晉置都水臺都水使者一人﹐掌舟楫之事﹐官品第四﹔又有左﹑右﹑前﹑後﹑中五水衡。《晉起居注》及《元康百官名》﹕陳愼﹑戴熊俱以都水使者領水衡都尉。宋孝武帝省都水臺﹐置永衡令。齊氏復置都水臺使者一人。梁武帝天監七年攺爲太舟卿﹐爲冬卿﹐班第九﹐吏員依晉﹐又加當關四人。陳因之。後魏亦二官並置建﹐都水使者正第四品中﹐水衡都尉從五品中﹔太和二十二年﹐都水使者從五品﹐而省永衡。北齊都水臺使者二人﹐後周有司水中大夫一人。隋都水臺使者二人﹐從第五品﹐有丞﹑參軍﹑河堤謁者﹑錄事﹐掌船局都水尉﹑諸津尉丞典作津長等。開皇三年﹐省都水入司農﹐十三年復置。仁壽元年﹐攺爲都水監﹔煬帝復爲使者﹐正五品﹐統舟楫﹑河渠二署。大業五年﹐又攺使者爲監﹐加至四品﹔又置少監﹐爲五品。復攺監爲令﹐從三品﹔少監爲少令﹐從四品。皇朝攺爲都水署﹐隸將作﹐令從七品下。貞觀中﹐復攺爲都水使者﹐從五品上。龍朔二年攺爲司津監﹐咸亨元年復爲都水使者。光宅元年攺爲水衡都尉﹐神龍元年復舊。﹞都水使者掌川澤﹑津梁之政令﹐總舟楫﹑河渠二署之官屬﹐﹝舟楫署開元二十三年省。﹞辧其遠近﹐而歸其利害﹔凡漁捕之禁﹐衡虞之守﹐皆由其屬而總制之。凡獻享賓客﹐則供川澤之奠。凡京畿之內渠堰陂池之壞決﹐則下於所由﹐而後修之。每渠及斗門置長各一人﹐﹝以庶人年五十已上並勛官及停家職資有幹用者爲之。﹞至漑田時﹐乃令節其水之多少﹐均其灌漑焉。每歲﹐府縣差官一人以督察之﹔歲終﹐錄其功以爲考課。

丞二人﹐從七品上﹔﹝《漢書》都水﹑水衡皆有丞。後漢省。晉初置都永使者﹐有參軍二人﹐蓋丞之職也。宋因之。孝武帝省都水臺﹐置水衡令﹐亦無丞。梁天監七年置太舟卿﹐始置丞一人﹐班第一。陳因之。後魏都水有參事六人﹐北齊有參事十人﹐並丞之任也。隋初﹐置都水臺﹐有丞二人﹐正第八品上﹔大業三年﹐加從七品。皇朝攺爲都水署﹐丞從八品下。貞觀中﹐攺爲使者﹐以署爲監﹐加丞秩至從七品上。﹞主簿一人﹐從八品下。﹝《晉令》﹕「水衡都尉置主簿一人。」又﹕「左﹑右﹑前﹑後﹑中五水衡皆有主簿。」梁天監七年﹐太舟主簿七班之中第三﹐與宗正主簿同。後魏﹑北齊並不置。大業中置主簿一員﹐皇朝因之。﹞丞掌判監事。凡京畿諸水﹐禁人因灌漑而有費者﹐及引水不利而穿鑿者﹔其應入內諸水﹐有餘則任王公﹑公主﹑百官家節而用之。主簿掌印﹐勾檢稽失。凡運漕及漁捕之有程者﹐會其日月﹐而爲之糸舉。

舟楫署﹕令一人﹐正八品下﹔﹝漢中尉屬官有都船令﹑丞﹐水衡都尉有輯濯令。晉水衡令各有舷曹吏。齊職儀有船官典軍一人。後周有舟工中士一人。隋都水使者領掌船局都尉二人﹐煬帝攺爲舟楫署令一人﹐皇朝因之。﹞丞二人﹐正九品下。﹝漢有都船丞﹑輯濯丞。隋煬帝置舟楫署丞二人﹐皇朝因之。﹞舟楫令掌公私舟船及運漕之事﹔丞爲之貳。諸州轉運至京﹑都者﹐則經其往來﹐理其隱失﹐使監漕監之。

河渠署﹕令一人﹐正八品下﹔﹝秦及兩漢都水﹑水衡屬官有河堤謁者﹐則河渠署令也。隋煬帝取史記河渠書之義以名署﹐置令一人﹐皇朝因之。領河堤謁者﹑魚師。﹞丞一人﹐正九品下。﹝隋煬帝置河渠署丞一人﹐皇朝因之。﹞河渠令掌供川澤﹑魚醢之事﹔丞爲之貳。凡溝渠之開塞﹐漁捕之時禁﹐皆量其利害而節其多少。每日供尙食魚及中書門下官應給者。若大祭祀﹐則供其乾魚﹑魚醢﹐以充籩﹑豆之實。凡諸司應給魚及冬藏者﹐每歲支錢二十萬送都水﹐命河渠以時價市供之。

諸津﹕令一人﹐正九品上﹔﹝《列女傳》有道津吏女﹐自後無聞。晉今﹕「諸津渡二十四所﹐各置監津吏一人。」北齊三局尉皆分司諸津﹑橋之事。後周有掌津中士一人﹐掌津渡﹑川瀆之制﹐而爲之橋梁。隋都水領諸津﹕上津﹐每尉一人﹑丞二人﹔中津﹐尉﹑丞各一人﹔下津﹐尉一人。每津典作一人﹑津長四人。皇朝攺置令﹑丞。﹞丞一人﹐從九品下。﹝皇朝因隋置。諸津在京兆﹑河南界者隸都水監﹐在外者隸當州界。﹞諸津令各掌其津濟渡舟梁之事丞爲之貳。

●卷二十四諸衛

左右衛

大將軍各一人將軍二人長史一人錄事參軍事一人錄事一人史二人

倉曹參軍事二人府二人史四人兵曹參軍事二人府四人史七人騎曹參軍事一人府二人史四人冑曹參軍事一人府三人史三人亭長二人掌固四人司階二人中候三人司戈五人執戟五人奉車都尉五人

親府勛一府勛二府翊一府翊二府等五府

中郎將各一人左郎將一人右郎將一人錄事一人兵曹參軍事一人府一人史二人校尉五人旅帥十人隊正二十人副隊正二十人

左右驍衛

大將軍各一人將軍二人長史一人錄事參軍事一人錄事一人史二人

倉曹參軍事二人府二人史四人兵曹參軍事二人府三人史五人騎曹參軍事一人府二人史四人冑曹參軍事一人府三人史三人亭長二人掌固四人司階二人中侯三人司戈五人執戟五人

左右翊中郎將府

中郎將各一人左郎將一人右郎將一人錄事一人兵曹參軍事一人府一人史二人校尉五人旅帥十人隊正二十人副隊正二十人

左右武衛

大將軍各一人將軍二人長史一人錄事參軍事一人錄事一人史二人

倉曹參軍事二人府二人史四人兵曹參軍事二人府三人史五人騎曹參軍事一人府二人史四人冑曹參軍事一人府三人史三人亭長二人掌固四人司階二人中候三人司戈五人執戟五人稱長二人

左右翊中郎將府

中郎將各一人左郎將一人右郎將一人錄事一人兵曹參軍事一人府一人史二人校尉五人旅帥十人隊正二十人副隊正二十人

左右威衛

大將軍各一人將軍二人長史一人錄事參軍事一人錄事一人史二人

倉曹參軍事二人府二人史四人兵曹參軍事二人府三人史五人騎曹參軍事一人府三人史四人冑曹參軍事一人府三人史三人亭長二人掌固四人司階二人中侯三人司戈五人執戟五人

左右翊中郎將府

中郎將各一人左郎將一人右郎將一人錄事一人兵曹參軍事一人府一人史二人校尉五人旅帥十人隊正二十人副隊正二十人

左右領軍衛

大將軍各一人將軍二人長史一人錄事參軍事一人錄事一人史二人

倉曹參軍事二人府二人史四人兵曹參軍事二人府三人史五人騎曹參軍事一人府二人史四人冑曹參軍事一人府三人史三人亭長二人掌固四人司階二人中侯三人司戈五人執戟五人

左右翊中郎將府

中郎將各一人左郎將一人右郎將一人錄事一人兵曹參軍事一人府一人史二人校尉五人旅帥十人隊正二十人副隊正二十人

左﹑右衛﹐大將軍各一人﹐正三品﹔﹝《周禮》﹕「制軍﹕萬二千五百人爲軍。天子六軍﹐大國三軍﹐次國二軍﹐小國一軍。軍將皆命卿。」《六韜》曰「古之王者遣將授鉞﹐曰﹕『從此﹐上至天﹐下至地﹐將軍任也。』」戰國亦有其職。秦﹑漢始置衛將軍﹐後漢及魏並因之﹐然增其班秩。晉文帝置臺﹐又置中衛將軍。武帝受命﹐分爲左﹑右二衛﹐各將軍一人﹐品第四﹐銀章﹑靑綬﹐武冠﹐絳朝服﹐佩水蒼玉。宋﹑齊因之。建元二年﹐詔二衛將軍日暮常一人宿。永明元年﹐詔二衛儀從可增爲九十人。又﹐左衛領營五十﹐司馬二十五人﹔右衛領營四十﹐司馬二十人。梁左﹑右衛將軍班第十二﹐陳秩二千石。後魏從二品﹐太和二十二年﹐降爲第三品。北齊因之。隋左右衛﹑左右武衛﹑左右候﹑左右武候﹑左右領軍﹑左右率府各有大將軍一人﹐所謂十二衛大將軍也。然自兩漢至北齊﹐大將軍位視三公﹔至隋﹐十二大將軍直爲武職﹐位左﹑右省臺之下﹐與古大將軍但名號同﹐而統務別。至開皇末年﹐罷十二衛大將軍員。煬帝大業三年﹐復置左﹑右衛爲左﹑右翊衛﹐其所領名爲驍騎。皇朝復左﹑右衛府﹐官屬與《隋令》略同。龍朔二年除「府」字。﹞將軍各二人﹐從三品。﹝後魏永光元年﹐始增置左﹑右衛將軍魚一人﹐從三品上﹐太和二十二年﹐降爲第三品。北齊左﹑右衛府各將軍一人﹐各武衛將軍二人﹐皆有司馬﹑功曹﹑主簿﹑錄事等員。隋左﹑右衛將軍各二人﹐皇朝因之。﹞左﹑右衛大將軍將軍之職﹐掌統領宮廷警衛之法令﹐以督其屬之隊仗﹐而總諸曹之職務﹐凡親﹑勛﹑翊五中郎將府及折衝府所隸者﹐皆總制焉。凡大朝會﹐率其屬以黃質鍪甲鎧﹑黃弓箭﹑黃刀﹑黃﹑黃麾﹑黃麾﹑麒麟旗﹑角端旗﹑赤熊旗之類﹐爲左﹑右廂之儀仗。每月﹐親﹑勛﹑翊五府之三衛及折衝府之驍騎應番上者﹐各受其名簿﹐以配所職。凡宿衛內廊ト門外﹐分爲五仗﹐﹝一曰供奉﹐二曰親仗﹐三曰勛仗﹐四曰翊仗﹐五曰散手仗。﹞皆坐於東﹑西廊下。若禦坐正殿﹐則立於兩階之次。在正門之內﹐則以挾門隊坐於東﹑西廂。承天﹑嘉徳二門之內﹐皆大將軍守之。諸門及內廂宿衛之仗﹐無將軍者﹐則以中郎將一人權代其職。若大駕行幸﹐則如鹵簿之法以從。

長史各一人﹐從六品上﹔﹝《晉職官志》云「武帝置左﹑右衛﹐各有長史﹑司馬員。過江﹐罷長史。」歷宋﹑齊﹑梁﹑陳﹑後魏﹑北齊﹐惟有司馬﹐無長史。至隋﹐左﹑右衛各置長史一人﹐皇朝因之。﹞錄事參軍事各一人﹐正八品上﹔﹝晉元帝初爲鎭東大將軍﹐置錄事參軍一人。梁皇弟﹑皇子府有中錄事參軍及錄事參軍各一人。後魏二大﹑二公府及第一﹑第二﹑第三品將軍府﹐及始蕃王﹑二蕃王﹑三蕃王府各有錄事參軍員。北齊因之。隋左﹑右衛府各有錄事參軍一人﹐皇朝因之。﹞倉曹參軍事各二人﹐正八品下﹐﹝晉元帝爲鎭東大將軍﹐有倉曹參軍一人。宋髙祖相府亦置。後號與錄事參軍同置﹐北齊因之。隋左﹑右衛府各倉曹參軍一人﹐皇朝因之﹐置二人。﹞兵曹參軍事各二人﹐正八品下﹔﹝晉代與倉曹同置。﹞騎曹參軍事各一人﹐正八品下﹔﹝魏司馬景王爲大將軍﹐有騎兵掾一人。宋髙祖有相府騎兵參軍一人。隋左﹑右衛府有騎兵曹參軍一人﹐皇朝因之﹐其後攺爲騎曹。﹞冑曹參軍事各一人﹐正八品下﹔﹝晉元帝爲鎭東大將軍﹐有鎧曹參軍。宋髙祖爲相亦有之。《齊職儀》云「左﹑右鎧曹一人。」隋左﹑右衛府有鎧曹行參軍一人﹐皇朝因之。長安中攺爲冑曹﹐神龍初復爲鎧曹﹐開元初復爲冑曹。﹞司階各二人﹐正六品上﹔中候各三人﹐正七品下﹔司戈各五人﹐正八品下﹔執戟各五人﹐正九品下﹔奉車都尉各五人﹐從五品下。長史掌判諸曹﹑親勛翊五府及武安﹑武成等五十府之事﹐以閱兵仗﹑羽儀﹑車馬。凡文簿典職﹐廩料請給﹐卒伍軍團之名數﹐器械糧儲之主守﹐大事則從其長﹐小事則專達。季秋﹐則以庶官之狀贊大將軍考課而升降焉。錄事參軍掌印﹐及受諸曹﹑五府及外府百司所由之事以發付﹐勾檢稽失。倉曹掌五府﹑外府之文官職員﹐凡勛階﹑考課﹑假使﹑祿俸及公廨﹑財物﹑田園﹑食料之事﹐皆掌制之。兵曹掌五府﹑外府之武官職員﹐凡番第上下﹐簿書名數﹐皆受而過大將軍以配焉。騎曹掌外府馬及雜畜之簿帳。凡府馬之外直者﹐以近及遠﹐分爲七番﹐月一替。凡左﹑右廂之使以奉敕出宮城外追事者﹐皆給馬遣之。冑曹掌其戎仗器械及公廨興造﹑決罰之事。凡大朝會行從應諸黃質甲鎧﹑弓箭之屬﹐則受之於衛尉。事畢﹐本而歸之﹔若有不應歸者﹐畱貯於衛庫。

親府﹑勛一府﹑勛二府﹑翊一府﹑翊二府等五府中郎將各一人﹐正四品下﹔﹝秦﹑漢有五官中郎將﹑左右中郎將﹐並比二千石﹐掌領三署郎侍衛也﹔又有虎賁中郎將﹐漢平帝置﹐比二千石。後漢因之。建安十六年﹐魏公子丕爲五官中郎將﹐置官屬﹐以副相國﹐位在諸侯王上。晉代不置。宋﹑齊﹑梁﹑陳並有左﹑右中郎將﹔後魏﹑北齊亦有之﹐各五人。隋氏左右親衛﹑左右勛衛﹑左右翊衛各置開府一人以統之﹐有長史﹑司馬﹑倉兵法等參軍員﹐皇朝因之。武徳七年﹐攺開府﹐各置中郎將一人﹑左右郎將各一人﹐謂之左﹑右親勛翊衛中郎將府。﹞左﹑右郎將各一人﹐正五品上﹔﹝自漢以來並名曰中郎將。至隋﹐備身府置左﹑右郎將以統之﹐又置左﹑右雄武府雄武郎將武勇郎將以統之。皇朝左﹑右親勛翊衛因其名置左﹑右郎將之職也。﹞兵曹參軍事各一人﹐正九品上。中郎將掌領其府校尉﹑旅帥﹑親衛﹑勛衛﹑翊衛之屬以宿衛﹐而總其府事﹔左﹑右郎將貳焉。若大朝會及巡幸﹐則如鹵簿之法﹐以領其儀仗。凡五府之親﹑勛﹑翊衛應番上者﹐則以其名簿上大將軍﹐配於所職。

左﹑右驍衛﹐大將軍各一人﹐正三品﹔﹝漢武帝以李廣爲驍騎將軍﹐後省之。光武攺屯騎爲驍騎。晉文帝置臺﹐以爲宿衛之官。歷宋﹑齊﹑梁﹑陳﹑後魏﹑北齊並有驍騎將軍之職。後周有左﹑右驍騎率上士二人。至隋煬帝﹐攺左﹑右備身爲左﹑右驍衛﹔尋以左﹑右驍衛所領名豹騎﹐面又別置備身。皇朝置左﹑右驍衛府。龍朔二年除「府」字。光宅元年攺爲左﹑右武威衛﹐神龍元年復爲左﹑右驍衛。﹞將軍各二人﹐從三品。﹝隋煬帝置﹐皇朝因之。﹞左﹑右驍衛大將軍將軍之職掌如左﹑右衛。其異者﹐大朝會建黃麾﹑鳳旗﹑飛黃旗﹑吉利旗﹑兕旗﹑太平旗。親府之翊衛﹑外府之豹騎番上者﹐則分配之。在正殿之前﹐則以胡祿隊坐於東﹑西廊下。若禦坐正殿﹐則以隊仗次立於左﹑右衛下。在正門之外﹐則以挾門隊列於東﹑西廂。凡分兵以守諸門﹐則知左廂諸門之內事﹐右廂諸門之外事。若在皇城四面﹑宮城之內外﹐則與左﹑右衛分知助鋪之職。

長史各一人﹐從六品上﹔錄事參軍事各一人﹐正八品上﹐倉曹參軍事各二人﹐正八品下﹔兵曹參軍事各二人﹐正八品下﹔騎曹參軍事各一人﹐正八品下﹔冑曹參軍事各一人﹐正八品下﹔﹝隋煬帝攺置驍衛府﹐有長史﹐從五品﹔有錄事參軍﹐倉曹﹑兵曹﹑騎兵﹑鎧曹行參軍員。皇朝降長史爲從六品﹐攺騎兵爲騎曹﹑鎧曹爲冑曹﹐而衛除「府」字。﹞司階各三人﹐正六品上﹔中候各三人﹐正七品下﹔司戈各五人﹐正八品下﹔執戟各五人﹐正九品下。長史掌判諸曹﹑翊府及永固等四十九府之事﹐以閱兵仗﹑車馬﹔餘如左﹑右衛。錄事參軍﹑倉曹﹑兵曹﹑騎曹﹑冑曹所掌亦如之。

翊府中郎將各一人﹐正四品下﹔﹝本隋翊衛開府﹐皇朝武徳七年攺置中郎將。﹞左﹑右郎將各一人﹐正五品上﹔﹝本隋備身府左﹑右郎將﹐皇朝因之。﹞兵曹參軍事各一人﹐正九品上。中郎將掌領其府校尉﹑旅帥﹑翊衛之屬以宿衛﹐而總其府事﹔餘如左﹑右衛。

左﹑右武衛﹐大將軍各一人﹐正三品﹔﹝魏武爲丞相﹐有武衛營。晉﹑宋﹑齊﹑梁﹑陳又有建武﹑奮武等將軍﹐又有武烈﹑武毅等將軍。至隋﹐采諸武之名﹐置左﹑右武衛府﹐有大將軍一人﹑將軍二人。皇朝因舊。光宅元年攺爲左﹑右鷹揚衛﹐神龍元年復故。﹞將軍各二人﹐從三品。左﹑右武衛大將軍將軍之職掌如左﹑右衛。其異者﹐大朝會率其屬被白質鍪﹑甲﹑鎧﹐執白弓箭﹑白﹑白﹐建騖麾﹑四色麾﹑五牛旗﹑飛麟旗﹑是旗﹑鸞旗﹑犀牛旗﹑旗﹑鹿蜀旗。蹕稱長唱警﹐持級隊應蹕﹐爲左﹑右廂儀仗。凡翊府翊衛﹑外府熊渠番上﹐則分配之。在正殿前﹐則以諸隊次立於驍衛下﹔在嘉徳門內﹐則以挾門隊坐於東﹑西廊。

長史各一人﹐從六品上﹔錄事參軍事各一人﹐正八品上﹐倉曹參軍事各二人﹐正八品下﹔兵曹參軍事各二人﹐正八品下﹔騎曹參軍事各一人﹐正八品下﹔冑曹參軍事各一人﹐正八品下﹔﹝隋左﹐右武衛有長史一人﹐煬帝升爲從五品。又有錄事參軍﹔倉曹參軍﹐煬帝攺爲司倉﹔兵曹參軍﹐煬帝攺爲司兵。皇朝攺司倉爲倉曹﹐司兵爲兵曹﹐司騎爲騎曹﹐司冑爲冑曹。﹞司階各二人﹐正六品上﹔中候各三人﹐正七品下﹔司戈各五人﹐正八品下﹔執戟各五人﹐正九品下。長史掌判諸曹﹑翊府及鳳亭等四十九府之貳。餘皆如左﹑右衛。

翊府中郎將各一人﹐正四品下﹐左﹑右郎將各一人﹐正五品上﹔﹝左﹑右郎將故事﹐已詳於上。﹞兵曹參軍事各一人﹐正九品上。中郎將掌領其府校尉﹑旅帥﹑翊衛之屬以宿衛﹐而總其府事﹐餘如左﹑右衛。

左﹑右威衛﹐大將軍各一人﹐正三品﹔﹝隋初﹐置左﹑右領軍府﹐煬帝攺爲左﹑右屯衛﹐皇朝因之。至龍朔二年﹐攺爲左﹑右威衛﹐別置左﹑右屯營﹐亦有大將軍等官。光宅元年攺爲左﹑右豹韜衛﹐神龍元年復爲左﹑右威衛。﹞將軍各二人﹐從三品。﹝隋煬帝攺領軍爲屯衛府﹐置將軍﹐皇朝因之。龍朔﹑光宅﹑神龍隨衛攺復。﹞左﹑右威衛大將軍將軍之職掌如左﹑右衛。其異者﹐大朝會則率其屬被黑質鍪﹑甲﹑鎧﹐執黑弓箭﹑黑刀﹑黑﹐建靑麾﹑黑麾﹑黃龍負圖旗﹑黃鹿旗﹑騶牙旗﹑蒼烏旗﹐爲左﹑右廂之儀仗﹐次立武衛之下。翊府翊衛﹑外府羽林番上者﹐則分配之。在正殿前﹐則以諸隊立於階下﹔在長樂﹑永安門內﹐則以挾門隊列於兩廊。凡分兵主守﹐則知皇城東﹑西面之助鋪。

長史各一人﹐從六品上﹔錄事參軍事各一人﹐正八品上﹔倉曹參軍事各二人﹐正八品下﹔兵曹參軍事各二人﹐正八品下﹔騎曹參軍事各一人﹐正八品下﹔冑曹參軍事各一人﹐正八品下﹔﹝隋煬帝攺領軍爲左﹑右屯衛﹐有長史已下等員﹐皇朝攺之﹐已具前說。﹞司階各二人﹐正六品上﹔中候各三人﹐正七品下﹔司戈各五人﹐正八品下﹔執戟各五人﹐正九品下。長史掌判諸曹之事﹐以閱兵仗﹑羽儀﹑車馬﹐及宜陽五十府﹔餘如左﹑右衛。凡飛騎宿衛者﹐將軍已下不得使其出外。若番上須兵士﹐則簡同﹑華越騎充﹔不足﹐兼取諸州越騎。

翊府中郎將各一人﹐正四品下﹔左﹑右郎將各一人﹐正五品上。中郎將掌領其府校尉﹑旅帥﹑翊衛之屬以宿衛﹐而總其府事﹔餘如左﹑右衛。

左﹑右領軍衛﹐大將軍各一人﹐正三品﹔﹝漢建安十四年﹐魏武爲丞相﹐相府始置中領軍﹔旣拔漢中﹐還長安﹐以曹休爲之﹐主五校﹑中壘﹑武衛等營。魏文帝爲魏王﹐又置領軍﹐而領軍差勝﹐中領微劣。晉因之﹐領軍與中領三將軍並置﹐領軍品第三﹐金章﹑紫綬﹔中領軍將軍第四品﹐銀章﹑靑綬﹐武冠﹐絳朝服﹐佩水蒼玉。太始元年﹐武帝省領軍﹑北軍中候﹐中軍將軍羊祜統二衛﹑前﹑後﹑左﹑右﹑驍騎等七軍營兵。宋﹑齊領軍﹑中領軍將軍掌內禁兵﹐大駕出則禦軍在前﹐住則守。舊制﹕輿駕出行﹐則與護軍將軍更日直﹐領隊於止車門內。梁領軍﹑護軍與左右衛﹑驍騎﹑遊騎爲六軍將軍﹐班第十五。陳領軍將軍秩二千石。後魏領軍﹑護軍第二品上﹐太和二十三年降爲第三品。北齊領軍府將軍一人﹐掌禁衛宮掖﹐朱華閣外﹐凡禁衛皆主之﹔中領軍亦同。隋左﹑右領軍府各掌左﹑右十二軍籍帳﹑羽衛之事。不置將軍﹐惟有長史﹑司馬﹔煬帝大業三年﹐攺左﹑右屯衛。皇朝因隋屯衛名﹐置大將軍﹑將軍﹐後攺爲威衛﹔又采前代領軍名﹐別置領軍衛﹐置大將軍﹑將軍員。龍朔二年攺爲左﹑右戎衛﹐咸亨元年復舊。光宅元年攺爲左﹑右玉鈐衛﹐神龍元年復故。﹞將軍各二人﹐從三品。﹝魏﹑晉已來並有領軍之職﹐然則領軍如今領軍大將軍也﹐中領軍如今領軍將軍也。宋﹑齊﹑梁﹑陳﹑後魏﹑北齊有之。隋領軍府有將軍員﹐皇朝因置之也。﹞左﹑右領軍衛大將軍將軍之職掌如左﹑右衛。其異者﹐大朝會則率其屬被靑質鍪﹑甲﹑鎧﹐執靑弓箭﹑靑刀﹑靑﹑靑﹐建赤麾﹑應龍旗﹑玉馬旗﹑三角獸旗﹑白狼旗﹑龍馬旗﹑金牛旗﹐爲左﹑右廂之儀仗﹐以次立威衛下。凡翊府翊衛﹑外府射聲應番上者﹐則分配之。在正殿前﹐則以諸隊立於階下﹔在長樂﹑永安門外﹐則以挾門隊列於兩廊。凡分兵主守﹐則知皇城東﹑西面之助鋪及京城﹑苑城諸門之職。

長史各一人﹐從六品上﹔錄事參軍事各一人﹐正八品上﹔倉曹參軍事各二人﹐正八品下﹔兵曹參軍事各二人﹐正八品下﹔騎曹參軍事各一人﹐正八品下﹔冑曹參軍事各一人。正八品下﹔﹝《齊職儀》﹕「領軍將軍有長史﹐品第六﹐秩六百石。」梁﹑陳亦有之。北齊領軍有長史﹑司馬。隋領軍府無將軍﹐有長史一人﹔煬帝攺置將軍﹐長史判衛事﹐又有錄事﹑倉曹﹑兵騎鎧曹等員。皇朝因之。﹞司階各二人﹐正六品上﹔中候各三人﹐正七品下﹔司戈各五人﹐正八品下﹔執戟各五人﹐正九品下。長史掌判諸曹﹑翊府及萬敵﹑萬年等六十府之貳﹔餘同左﹑右衛

翊府中郎將各一人﹐正四品下﹔左﹑右郎將各一人﹐正五品上。中郎將掌領其府校尉﹑旅帥﹑翊衛之屬以宿衛﹐而總其府事﹔餘如左﹑右衛。

●卷二十五諸衛府

左右金吾衛

大將軍各一人將軍二人長史一人錄事參軍事一人錄事一人史二人

倉曹參軍事二人府二人史四人兵曹參軍事二人府二人史五人騎曹參軍事一人府二人史四人冑曹參軍事一人府三人史三人亭長二人掌固四人司階二人中候三人司戈五人執戟五人

左右翊中郎將府

中郎將各一人左郎將一人右郎將一人錄事一人兵曹參軍事一人府一人史二人校尉五人旅帥十人隊正二十人副隊正二十人左右街使各一人判官二人典二人

左右監門衛

大將軍各一人將軍二人中郎將四人長史一人錄事參軍事一人錄事一人史二人兵曹參軍事一人府三人史五人冑曹參軍事一人府三人史四人亭長二人掌固二人監門校尉二百二十人直長六百八十人長人長上二十人直長長上二十人

左右千牛衛

大將軍各一人將軍一人中郎將二人長史一人錄事參軍事一人錄事一人史二人兵曹參軍事人府一人史二人冑曹參軍事一人府一人史一人亭長二人掌固四人千牛備身十二人備身左右十二人備身一百人主仗一百五十人

左右羽林軍

大將軍各一人將軍二人長史一人錄事參軍事一人錄事一人史二人

倉曹參軍事一人府二人史四人兵曹參軍事一人府二人史四人冑曹參軍事一人府二人史四人亭長二人掌固四人司階二人中候三人司戈五人執戟五人

左右翊中郎將府

中郎將各一人左郎將一人右郎將一人錄事一人兵曹參軍事一人府一人史二人校尉五人旅帥十人隊正二十人副隊正二十人

諸衛折衝都尉府

每府折衝都尉一人左果毅都尉一人右果毅都尉一人別將一人長史一人錄事一人史二人兵曹參軍事一人府二人史三人校尉五人旅帥十人隊正二十人副隊正二十人

左﹑右金吾衛﹐大將軍各一人﹐正三品﹔﹝《漢書百官表》﹕「中尉﹐秦官﹐掌徼巡京師。武帝太初元年更名執金吾﹐秩中二千石﹐有兩丞﹑候﹑司馬﹑千人。屬官有中壘﹑寺互﹑武庫﹑都船四令丞。又式道左﹑右﹑中候及京﹑輔都尉皆屬焉。」又後漢掌宮外及京師盜賊﹑水火﹐考按疑事﹔衛尉巡行宮中﹐執金吾徼巡宮外﹐相爲表裏﹐所以戒不虞也。漢末﹐魏武執政﹐復爲中尉。晉﹑宋﹑齊﹑梁﹑陳並不置。後魏𨿽有中尉之職﹐攺禦史中丞名之。至後周﹐置武環率﹑武候率﹐各下大夫二人。至隋﹐置左﹑右武候府﹐各大將軍一人﹑將軍三人﹐掌車駕出入﹐先驅後殿﹔晝夜巡察﹐執捕姦非﹔烽候道路﹐水艸所宜。巡狩師田﹐掌其營禁。大業三年﹐攺爲左﹑右候衛﹔四年﹐各增置察非掾二人﹐專糾彈之事。皇朝因之。龍朔二年﹐攺爲左﹑右金吾衛。﹞將軍各二人﹐從三品。﹝皇朝因隋置三人﹐貞觀中減置二人。﹞左﹑右金吾衛大將軍將軍之職﹐掌宮中及京城晝夜巡警之法﹐以執禦非違﹐凡翊府及同軌等五十府皆屬焉。凡車駕出入﹐則率其屬以淸遊隊建白澤旗﹑朱雀旗以先驅﹐又以玄武隊建玄武旗以後殿﹐余依鹵簿之法以從。若巡狩師田﹐則執其左﹑右營衛之禁。凡翊衛翊府﹑同軌賓圖等五十府廣騎﹑衛士應番上者﹐各配所職焉。﹝又置引駕三衛六十人﹐並於左﹑右衛取明閒隊仗法用﹐兼能糾彈事者充﹐分爲五番上下﹔仍於諸衛翊衛隊正內取五人爲主帥﹐番別配一人檢校。又置引駕飛六十六人﹐於當衛簡取越騎射者充﹐分爲六番上下﹐番別置主帥一人。﹞

長史各一人﹐從六品上﹔錄事參軍事各一人﹐正八品上﹔倉曹參軍事各二人﹐正八品下﹔兵曹參軍事各二人﹐正八品下﹔騎曹參軍事各一人﹐正八品下﹔冑曹參軍事各一人﹐正八品下。﹝隋左﹑右武候府有長史﹑錄事倉兵騎鎧等曹﹐皇朝因之。諸曹已具上說。﹞司階各二人﹐正六品上﹔中候各三人﹐正七品下﹔司戈各五人﹐正八品下﹔執戟各五人﹐正九品下。長史掌判諸曹﹑翊府及同軌﹑寶圖等五十府之事﹐閱其儀仗﹑兵馬﹔凡文簿典職﹐廩料請給﹐番第上下﹐皆審其事而總制之。錄事參軍事掌所受翊府﹑外府及諸衛百司之事﹐以發付勾檢。倉曹掌翊府﹑外府文官職員。兵曹掌翊府﹑外府武官職員。騎曹掌外府兵馬雜畜簿帳及牧養之事。凡諸衛馬承直配於金吾巡檢遊奕者﹐每月四十有五匹﹐皆季請其料﹐隨以給之。冑曹掌諸曹﹑翊府及外府軍戎器械﹐及其公廨興造﹐決罰之事。凡大朝會行從﹐給靑龍旗﹑六纛﹑槊之類於衛尉﹐事畢﹐本而歸之。餘同左﹑右衛。

翊府中郎將各一人﹐正四品下﹔左﹑右郎將各一人﹐正五品上。中郎將掌領府屬﹐以督京城內左﹑右六街晝夜巡警之事﹔左﹑右郎將貳焉。餘如左﹑右衛。

左﹑右監門衛﹐大將軍各一人﹐正三品﹔﹝【漢﹑魏以來城門校尉之職也。隋置左﹑右監門府﹐各將軍一人﹐有郎將二人﹑校尉直長各三十人。煬帝攺左﹑右監門衛將軍爲郎將。皇朝置大將軍﹑郎將等員。龍朔二年﹐攺府爲衛。】﹞將軍各二人﹐從三品﹔中郎將各四人﹐正四品下。﹝隋左﹑右監門府郎將四人﹐煬帝置二人﹐皇朝置四人。﹞左﹑右監門衛大將軍將軍之職﹐掌諸門禁衛門籍之法。凡京司應以籍入宮殿門者﹐皆本司具其官爵﹑姓名﹐以移牒其門﹐﹝若流外官承腳色﹐並具其年紀﹑顏狀。﹞以門司送於監門﹐勘同﹐然後聽入。凡財物器用應入宮者﹐所由以籍傍取左監門將軍判﹐門司檢以入之﹔應出宮者﹐所由亦以籍傍取右監門將軍判﹐門司檢以出之。其籍月一換。若大駕行幸﹐則依鹵簿之法﹐率其屬於牙門之下以爲監守。中郎將掌監諸門及巡警之法。凡宮殿門及城門皆左入右出。其監門官司檢校者﹐聽從便門出入。

長史各一人﹐從六品上﹔錄事參軍事各一人﹐正八品上﹔兵曹參軍事各一人﹐正八品下﹔冑曹參軍事各一人﹐正八品下。﹝隋左﹑右開府有長史﹑錄事﹑兵曹等員﹐皇朝因之。冑曹已具上注。﹞長史掌判諸曹及諸禁門之事﹐以省其出入巡檢﹐而司其籍傍﹔餘如左﹑右衛。錄事參軍掌印發﹐勾檢稽失。諸司籍傍押於監門者﹐印署而遣之。兵曹掌本衛文﹑武官之職簿。凡授上﹑解免﹑勛階﹑考課﹑假使﹑祿賜主事﹐皆判而申牒之。冑曹掌軍戎器械及承直馬﹑公廨興造﹑決罰﹔餘同左﹑右衛。

左﹑右千牛衛﹐大將軍各一人﹐正三品﹔﹝謝綽《宋拾遺錄》有千牛刀﹐卽入主防身刀也。後魏有千牛備身﹐本掌乘輿禦刀﹐蓋取莊子﹕「庖丁爲文惠君解牛十九年﹐所割者數千牛﹐而刀刃若新發於硎石。」言此刀可以備身﹐因以名官。《後魏書》﹕「奚康生有勇力﹐以其子難爲千牛備身。」又﹕「楊保﹐弘農人﹐爲千牛備身。」北齊領左右府有領左右將軍﹐亦統千牛備身﹐第六品下。隋左﹑右領左右府有大將軍一人﹑將軍二人﹐掌侍衛左右﹐供禦兵仗。領千牛備身十二人﹐掌執千牛刀﹔備身左右十二人﹐掌供禦弓箭﹔備身十六人﹐掌宿衛侍從。煬帝攺爲左﹑右備身郎將一人直齋二人統之﹔有千牛左右﹑司射左右各一十六人﹐並正六品﹔有長史﹑錄事參軍等員。皇朝攺爲左﹑右千牛府。龍朔二年攺爲左﹑右奉宸衛﹐神龍元年尋攺爲千牛衛。﹞將軍各一人﹐從三品﹔﹝北齊領左右府有領左右將軍一人﹐隋左﹑右領左右府有將軍二人﹐皇朝減一人。﹞中郎將各二人﹐正四品下。﹝北齊有左右備身正﹑副都督﹐並四品上。隋煬帝置備身郎將一人﹐皇朝置中郎將各二人也。﹞左﹑右千牛衛大將軍將軍之職﹐掌宮殿侍衛及供禦之儀仗﹐而總其曹務。凡千牛備身﹑備身左右執弓箭以宿衛﹐主仗守戎服器物。凡受朝之日﹐則領備身左右升殿﹐而侍列於禦座之左右。若親射於射宮﹐則大將軍﹑將軍率其屬以從。凡千牛備身備身左右考課賜會及祿秩之升降﹐同京職事官之制。中郎將掌供奉侍衛﹐以貳將軍及諸曹之務。凡千牛備身﹑備身左右以禦刀仗升殿供奉者﹐皆大將軍﹑將軍率而領之﹐而中郎將佐其職。凡侍奉﹐禁橫過座前者﹐禁對語及傾身與階下人語者﹐禁搖頭舉手以相招召者。若有口敕﹐通事舍人承受傳聲於階下不聞者﹐則中郎將宣告之。

長史各一人﹐從六品上﹔錄事參軍事各一人﹐正八品上﹔兵曹參軍事各一人﹐正八品下﹔冑曹參軍事各一人﹐正八品下﹔﹝隋左﹑右領左右府有長史以下等員﹐煬帝以兵曹爲司兵﹑冑曹爲司鎧﹐皇朝攺之。﹞千牛備身各十二人﹔備身左右各十二人﹔備身一百人﹔主仗一百五十人。﹝大唐攺千牛左右曰千牛備身﹐初置備身﹑主仗。﹞長史掌判諸曹官吏之來務事。錄事參軍掌印發﹐勾檢稽失。餘如左﹑右衛。兵曹掌文﹑武官及千牛備身﹑備身左右之簿書﹐及其勛階﹑考課﹑假使﹑祿俸事。冑曹掌甲仗之事。凡禦仗之物二百一十有九﹐羽儀之物三百﹐自千牛以下各分而典掌之。其當上日﹐執禦刀﹑禦弓矢之外﹐仍量備弓箭以入宿。每月﹐主仗當上﹐則配其所職。若在行從﹐則兼騎曹之任。餘同左﹑右衛。

左﹑右羽林軍衛﹐大將軍各一人﹐正三品﹔﹝漢置南﹑北軍﹐掌衛京師。南軍﹐若今諸衛也﹔北軍﹐若今左﹑右羽林也。呂后崩﹐周勃以北軍兵誅諸呂。至武帝﹐置羽林﹐掌送從﹐以次期門﹐名曰建章營騎﹐屬光祿勛﹐置令﹑丞以領之。後更名羽林騎﹐兼象天有羽林星主車騎也﹔又云「爲國羽翼﹐如林之盛」。以隴西﹑漢陽﹑安定﹑北地﹑西河﹑上郡良家子便弓馬者爲之。取從軍死事之子孫養羽林﹐官教以五兵﹐號爲「羽林孤兒」。宣帝令中郎將﹑騎都尉監羽林﹐秩比二千石。光武以徵伐之任勞苦者及五郡良家子以充之﹐父死﹐子代之﹔又簡五營髙手﹐別爲左﹑右監﹐秩比六百石。魏羽林監品第五。晉光祿勛屬官有羽林郎將﹑羽林左﹑右監﹐品第五﹐銅印﹑墨綬﹐武冠﹐絳朝服﹔其侍升殿﹐著尾冠﹐紗單衣。哀帝時﹐桓溫執政﹐省羽林中郎將﹐惟置一監﹔宋髙祖復置。初﹐江右領營兵﹔及過江﹐無復營兵。齊﹑梁﹑陳並有羽林監。後魏羽林監第六品下。北齊羽林監十五人﹐品同後魏。後周有左﹑右羽林率﹐各上士二人﹑中士二人﹐掌羽林之士。隋煬帝攺左﹑右領軍爲左﹑右屯衛﹐所領兵爲羽林。皇朝名武衛所領兵馬羽林﹔又別置左﹑右屯營﹐各有大將軍﹑將軍等員﹐龍朔二年攺爲左﹑右羽林軍﹐其名則歷代之羽林也。﹞將軍各二人﹐從三品。左﹑右羽林軍大將軍將軍之職﹐掌統領北衙禁兵之法令﹐而督攝左﹑右廂飛騎之儀仗﹐以統諸曹之職。若大朝會﹐則率其儀仗以周衛階陛。若大駕行幸﹐則夾馳道而爲內仗。﹝羽林禁兵旗幟﹑名數﹐祕莫得知﹐略之。﹞凡飛騎每月番上者﹐皆據其名歷而配於所職。其飛騎仗或有敕上南衙者﹐則大將軍﹑將軍承墨敕白移於金吾引駕仗﹐引駕仗官與監門奏覆﹐又降墨敕﹐後得入。

長史各一人﹐從六品上﹔錄事參軍事各一人﹐正八品上﹔倉曹參軍事各一人﹐正八品下﹔兵曹參軍事各一人﹐正八品下﹔冑曹參軍事各一人﹐正八品下﹔﹝隋有左﹑右屯衛﹐有長史已下等員﹐皇朝因之﹐爲屯營。官名攺更具上。﹞司階各二人﹐正六品上﹔中候各三人﹐正七品下﹔司戈各五人﹐正八品下﹔執戟各五人﹐正九品下。長史掌判諸曹事。錄事參軍已下﹐職如左﹑右衛。凡飛騎宿衛﹐將軍已下不得使其出外。若番上須兵士﹐則簡鬧﹑華越騎充﹔不足﹐取步騎﹔步騎不足﹐兼取諸州越騎。

翊府中郎將各一人﹐正四品下﹔左﹑右郎將各一人﹐正五品上。中郎將之職﹐掌領翊衛之屬﹐以總北軍宿衛主事﹔左﹑右郎將貳焉。余務同左﹑右衛。

諸府﹐折衝都尉各一人﹐﹝上府正四品上﹐中府從四品下﹐下府正五品下。周按井田之法而備軍政。至秦﹐廢井田﹐置郡縣﹐尉爲太守之貳而主兵。至漢﹐攺曰都尉﹐凡武職多以尉爲補。後漢省都尉。至隋﹐左右衛﹑左右武衛﹑左右武侯各領軍坊﹑鄕團﹐以統戎卒。開皇初﹐又置驃騎將軍府﹐每府有驃騎將軍﹑車騎將軍。大業三年﹐攺置鷹揚府﹐每府攺驃騎馬鷹揚郎將﹐車騎爲鷹揚副郎將﹔五年﹐又以鷹揚副郎將爲鷹擊郎將。皇朝武徳初﹐因隋鷹揚府﹐依開皇舊名置。﹞

【左﹑右果毅都尉一人。﹝上府從五品下﹐中府正六品上﹐下府從六品下。貞觀十年﹐因隋果毅郎將之名﹐攺爲果毅都尉。﹞諸府折衝都尉之職﹐掌領五校之屬﹐以備宿衛﹐以從師役﹐總其戎具﹑資糧﹑差點﹑教習之法令。凡衛士三百人爲一團﹐以校尉領之﹐以便習騎射者爲越騎﹐余爲步兵。其團十人爲火﹐火備六馱之馬。﹝初置爲八﹐後攺爲六。﹞每歲十一月﹐以衛士帳上尙書﹐天下兵馬之數以省聞。凡兵馬在府﹐每歲季冬﹐折衝都尉率五校之屬以教其軍陣戰鬥之法。捉捕持更者﹐晨夜有行人必問﹐不應﹐則彈弓而向之﹔復不應﹐則旁射﹔又不應﹐則射之。晝以排門人遠望﹐暮以持更人遠聽﹐有眾而囂﹐則告主帥。﹝垂拱中﹐以千二百人爲上府﹐千人爲中府﹐八百人爲下府﹐赤縣爲赤府﹐畿縣爲畿府。﹞左﹑右果毅都尉掌貳都尉。

別將一人﹐﹝上府正七品下﹐中府從七品上﹐下府從七品下。﹞長史一人﹐﹝上府正七品下﹐中府從七品上﹐下府從七品下。﹞兵曹參軍事一人。﹝上府從八品下﹐中府正九品上﹐下府從九品下。】﹞材老弱少壯﹐各爲之簿﹐以進退爲。長史掌判兵事﹑倉儲﹑車馬﹑介冑之事﹐及其簿書﹑會要之法。兵曹掌兵吏糧倉﹑公廨財物﹑田園課稅之事﹐與其出入勾檢之法。每月﹐簿番上衛士之數以上衛。每歲﹐簿錄事及府﹑史﹑捉﹑�﹑品於補上年月﹑姓名﹐以上於州﹐申考功﹑兵部。

●卷二十六太子三師三少詹事府左右春坊內官

太子三師

太子太師一人

太子太傅一人

太子太保一人

太子三少

太子少師一人

太子少傅一人

太子少保一人

太子賓客四人

太子詹事府

詹事一人少詹事一人丞二人主簿一人錄事二人令史九人書令史十八人

太子司直二人

令史一人書令史二人亭長四人掌固六人

太子左春坊

左庶子二人中允二人司議郎四人錄事二人主事二人令史七人書令史十四人

太子左諭徳一人

左贊善大夫五人傳令四人掌儀二人贊者四人亭長四人掌固十三人

崇文館

學士無員數學生二十人校書二人令史二人典書二人拓書手二人書手十人熟紙匠三人裝璜匠五人筆匠三人

司經局

洗馬二人文學三人書令史二人書吏四人校書四人正字二人典書四人楷書二十五人掌固六人

典膳局

典膳郎丞各二人書令史二人書吏四人主食六人典食二百人掌固四人

藥藏局

藥藏郎丞各二人書令史一人書吏二人侍醫四人典藥九人掌固六人

藥僮十八人

內直局

內直郎丞各二人書令史二人書吏四人典服三十人典扇典翰各十五人

掌固六人

典設局

典設郎四人書令史二人書吏四人幕士六百人掌固十二人

宮門局

宮門郎丞各二人書令史二人書吏四人門僕一百三十三人掌固四人

太子右春坊

右庶子二人中舍人二人錄事一人主事二人令史九人書令史十八人

太子右諭徳一人

右贊善大夫五人傳令四人

太子通事舍人八人

典謁二十一人亭長六人掌固十二人

太子內坊

典內二人丞二人錄事二人令史三人書令史五人典直四人導客舍人六人ト帥六人內閽八人內給使無員數內廏二人典事二人駕士三十人亭長二人掌固四人

太子內官

良娣二人良媛六人承徽十人昭訓十六人奉儀二十四人司閏二人掌正三人女史三人掌書三人女史三人掌筵三人女史三人司則二人掌嚴三人女史三人掌縫三人女史三人掌藏三人女史三人司饌二人女史四人掌食三人女史四人掌醫三人女史二人掌園三人女史二人

太子太師一人﹐太傅一人﹐太保一人﹐並從一品。﹝《禮記》曰「三至之教太子﹐入則有保﹐出則有師。」《史記》﹕「秦孝公使商鞅設法﹐而黥太子師﹑傅。」則秦有其職也。漢氏惟置太傅﹐秩二千石﹐屬官有太子門大夫﹑庶子﹑洗馬﹑舍人。至後漢﹐太子太傅秩中二千石﹐掌輔導太子﹐禮如師﹐不領官屬。至魏﹐太子太傅爲第三品。漢﹑魏故事﹕皇太子於二傅執弟子禮﹐皆爲「書」﹐不曰「令」﹔太傅於太子不稱臣。晉初﹐東宮不置詹事﹐事由二傅﹐少傅立艸﹐太傅書眞。武帝後以爲儲副體尊﹐遂命諸公居之﹐而本司位重﹐或行或領也。咸寧中﹐備六傅之職﹕朗陵公何劭爲太子太師﹐避景帝諱﹐攺爲「帥」﹔安丰侯王戎爲太傅﹔武陵侯楊濟爲太保。其後或置或省。懷帝爲太弟﹐又備六傅。東晉明帝在儲宮﹐置保﹑傅之位﹐而無二師。《晉令》﹕「太子太保品第三﹐進賢兩梁冠﹐絳朝服﹐佩水蒼玉﹐銀章﹑靑綬。」宋﹑齊﹑梁並不置。後魏﹑北齊置之﹐正第二品﹐號「東宮三太」。後周不置。隋氏置之﹐正第二品﹐皇朝因之﹐而加其秩。太子出﹐則乘輅備儀。﹞太子三師﹐以道徳輔教太子者也﹐至於動靜起居﹐言語視聽﹐皆有以師焉。

太子少師一人﹐少傅一人﹐少保一人﹐並正二品。﹝《禮記》云「三王教太子﹐立太傅﹑少傅以養之﹐太傅在前﹐少傅在後。」秦﹑漢因之。《百官表》﹕「太子少傅秩二千石。」後漢秩二千石﹐聽領東宮官屬。魏故事﹕太傅於太子不稱臣﹐少傅稱臣。晉咸寧中備六傅之職﹐始置少師﹑少保﹐以臨海侯裴楷爲少師﹐以上蔡伯和嶠爲少保。其後或置或廢。至晉懷帝爲太弟﹐又備六傅之職。東晉明帝在儲宮﹐置保傳之位﹐而無師。歷宋﹑齊﹑梁﹑陳並不置。後魏﹑北齊皆置之﹐號「東宮三少」。隋氏降太師一等﹐皇朝因之。太子出入﹐則乘輅備儀﹐以爲後從。﹞太子三少掌奉皇太子以觀三師之道徳而教諭焉。

凡三師﹑三少官不必備﹐惟其人﹔無其人則闕之。

太子賓客四人﹐正三品。﹝《漢書》﹕「髙祖欲廢太子﹐呂氏用張良計﹐致商山四皓﹐以爲賓客。」又﹕「孝武帝爲太子立博望苑﹐使通賓客。」則其義也。若有宴賜諸司長官﹐太子賓客則皆預焉。﹞太子賓客掌侍從規諫﹐贊相禮儀﹐而先後焉。凡皇太子有賓客宴會﹐則爲之上齒。

太子詹事府﹕詹事一人﹐正三品﹔﹝《漢書百官表》﹕「詹事﹐秦官﹐掌皇后﹑皇太子家﹐秩二千石。」應劭云「詹﹐省也﹐給也。」言給事太子。漢東宮屬官太子門大夫﹑庶子﹑洗馬﹑舍人屬二傅﹔率更﹑家令丞﹐僕﹐中盾﹐衛率﹐廚﹑廏長丞屬詹事。成帝省詹事﹐後漢因之﹐其太子官悉屬少傅﹐而太傅不領官屬。魏復置詹事﹐品第三﹐掌東宮內外眾務。晉初不置詹事﹐東宮諸署悉隸二傅。後以保﹑傅位尊﹐不宜親務﹐武帝咸寧初﹐用黃門侍郎楊珧爲詹事﹐掌東宮之任。珧遷爲少傅﹐復省。惠帝元康中復置。永康中﹐齊王ぁ輔政﹐復省。太安中復置﹐懷帝又省﹐江左復置。晉令﹕「詹事﹐品第三﹐銀章﹑靑綬﹐絳朝服﹐兩梁冠。局事擬尙書令﹐位視領護將軍﹑中書令。長三令﹑四率﹑中庶子﹑庶子﹑洗馬﹑舍人。」其後用人漸重﹐或以令﹑僕射領之。宋﹑齊品秩﹑儀服略同於晉。梁秩中二千石﹐品第三﹔後定十八班﹐班第十四。陳因之。後魏太子詹事左﹑右置二人﹐其後惟置一人﹔初第二品下﹐太和末﹐降爲第三品。北齊品同魏氏﹐總東宮內外眾務﹐事無大小皆統之﹔領家令﹑率更﹑僕三寺﹐左﹑右衛二坊。後周置太子宮正﹑宮尹。隋開皇元年更置詹事﹐二年罷之﹐皇朝復置。龍朔二年攺爲端尹﹐咸亨元年復舊。天授中攺爲宮尹﹐神龍元年復舊。﹞少詹事一人﹐正四品上。﹝皇朝置。龍朔二年攺爲少尹﹐咸亨元年復舊。天授中復爲少尹﹐神龍元年復舊。﹞太子詹事之職﹐統東宮三寺﹑十率府之政令﹐舉其綱紀﹐而修其職務﹔少詹事爲之貳。凡天子六官之典制﹐皆視其事而承受焉。

丞二人﹐正六品上﹔﹝漢因秦置詹事丞﹐秩六百石。東漢省。至魏﹑晉﹐皆隨詹事置省。永康中﹐省詹事﹐置丞一人﹐文書關六傅。晉令﹕「詹事丞一人﹐品第七﹔銅印﹑墨綬﹐進賢一梁冠﹐皂朝服﹔局擬尙書左﹑右丞。」過江﹐多用員外郎及博士爲之﹐遷爲尙書郎。宋﹑齊品服同晉氏。梁﹑陳品第八。後魏初﹐從五品中﹔太和末﹐第七品下。北齊第七品下。隋初置一人﹐皇朝加至二人。龍朔二年攺爲端尹丞﹐咸亨元年復故。天授中又攺爲宮尹丞﹐神龍元年復故。主簿一人﹐從七品上﹔晉始置主簿﹐史闕其員品。歷宋﹑齊﹑梁﹑陳﹑後魂﹑北齊﹑隋﹐詹事府皆有五官﹑功曹﹑主簿﹐亦史闕其員品。皇朝置一人。龍朔﹑咸亨﹑天授﹑神龍並隨府攺復。﹞錄事二人﹐正九品下。丞掌判府事。凡敕令及尙書省﹑二坊符牒下於東宮諸司者﹐皆發之﹐若東宮諸司之申上者﹐亦如之。主簿掌付所受諸司之移﹑判及彈頭之事而勾會之。凡三寺﹑十率府文符之隱漏﹐程限稽失﹐大事啟文﹐小事下率更以繩之﹔及掌印﹐勾檢稽失。錄事掌受事發辰。

太子司直二人﹐正七品上。﹝皇朝龍朔三年置桂坊﹐比禦史臺。置令一人﹐比禦史大夫﹔司直二人﹐比侍禦史。職在彈劾﹐以肅官僚。其後廢桂坊﹐以司直隸詹事府。﹞司直掌彈劾宮寮﹐糸舉職事。凡皇太子朝宮臣﹐則分知東西班。凡諸司文武應參官﹐每月皆具在否﹐以判正焉﹔凡諸率府配兵於諸職掌者﹐亦如之﹔皆受而檢察﹐其過犯者﹐隨以彈啟。若皇太子監國﹐詹事及左﹑右庶子爲三司使﹐則司直一人與司議郎﹑舍人分日受啟狀﹐詳其可否﹐以申理之。若皇太子出﹐則於鹵簿內分以糸察。

太子左春坊﹕左庶子二人﹐正四品上﹔﹝《禮記》曰「古者﹐周天子有庶子之官﹐職諸侯﹑卿大夫之庶子﹐掌其戒令與其教理﹐別其等﹐正其位。國有大事﹐則率國子而致於太子﹐惟所用之。若有甲兵之事﹐則授之車甲﹐合其卒伍﹐置其有司﹐以軍法理之﹐司馬弗徵。」至秦因之﹐置中庶子員。漢太子太傅屬官有庶子﹐王莽攺曰中尙翼子。後漢太子少傅屬官有太子中庶子﹐員五人﹐秩六百石﹐職如侍中﹔庶子﹐無員數﹐秩四百石。庶子職如三署郎。《環濟要略》曰「庶子主宮中並諸吏之適子及支庶版籍。」魏因之。晉太子詹事有中庶子﹑庶子各四人﹐局擬散騎常侍﹐品第五﹔班同三令﹑四率﹐次中書侍郎下﹔絳朝服﹐武冠﹐平巾幘。髙功中庶子與髙功中舍人共掌禁令﹐糸正違闕﹐侍從左右﹐儐相威儀﹐盡規獻鈉﹐奏事文書皆典綜之。釋奠﹐中庶子扶左﹐庶子扶右。宋文帝元嘉初﹐韶中庶子隨太子入直上宮﹔十四年﹐又詔還直東宮。梁中庶子﹑庶子各四人﹐中庶子功髙者一人爲祭酒﹐行則負璽﹐前﹑後部護駕﹐與髙功中舍人一人共掌其坊之禁令﹐班第十一﹐從四品﹔庶子班第九﹐從五品。陳因之。後魏有太子中庶子﹑庶子員。北齊有門下坊﹐中庶子四人領之﹔有典書坊﹐庶子四人領之。中庶子第四品上。隋門下坊置左庶子二人領之﹐典書坊置右庶子二人領之﹐至是始攺爲左﹑右矣。左庶子正四品上﹐右庶子四品下。皇朝因之。龍朔二年﹐攺門下坊爲左春坊﹐左庶子爲太子左中護﹔咸亨元年復故。左庶子在東宮﹐職擬侍中。﹞太子中允二人﹐正五品下。﹝後漢太子官屬有中允﹐在中庶子下﹑洗馬上。此後無聞。皇朝貞觀初﹐攺太子中舍人爲中允﹐位右庶子下﹐而中舍人復置。龍朔二年攺曰太子左贊善大夫﹐咸亨元年復爲太子中允﹐而左贊善大夫仍置。太子中允職擬黃門侍郎。﹞左庶子之職﹐掌侍從﹐贊相禮儀﹐駁正啟奏﹐監省封題﹐中允爲之貳。凡皇太子從大祀及朝會﹐出則版奏外辦中嚴﹐入則解嚴焉。凡令書下於左春坊﹔則與中允﹑司議郎等覆啟以畫諾﹔及覆下﹐以皇太子所畫者畱爲按﹐更寫令書﹐印署﹐注令諾﹐送詹事府。若皇太子監國﹐事在尙書者﹐如令書之法。

太子司議郎四人﹐正六品上﹔﹝貞觀十八年置﹐龍朔二年攺爲太子左司議郎﹐咸亨元年復舊。職擬給事中。﹞錄事二人﹐從八品下﹔主事三人﹐從九品下。司議郎掌侍從規諫﹐正啟奏﹐以佐庶子﹑中允之闕。凡皇太子之出入朝謁﹑從享﹐及釋奠於先聖先師﹐講學﹑臨冑﹐撫軍﹑監國之命可傳於史冊者﹐並錄爲記注。若宮坊之內祥瑞﹑災眚﹐及伶官之攺變音律﹑新曲調﹐宮臣之宮長除拜﹑薨卒﹐亦皆記焉。每歲終﹐則送之於史館。

太子左諭徳一人﹐正四品下﹔﹝龍塑二年置。職擬左散騎常侍。﹞太子左贊善大夫五人﹐正五品上。﹝龍朔二年攺太子中允爲之﹐咸亨元年復置中允﹐而贊善大夫不廢﹐又加置五人。職擬諫議大夫。﹞左諭徳掌諭太子以道徳也。皇太子朝宮臣﹐則列侍於左階﹔出入﹐則騎從於正道之左。其內外庶政有可爲規諷者﹐隨事而贊諭焉。左贊善掌翊贊太子以規諷也。皇太子出入動靜﹐苟非其徳義﹐則必陳古以箴焉。

崇文館﹕學士﹔﹝魏文帝招文儒之士﹐始置崇文館﹐王肅以散騎常侍領崇文館祭酒。自後無聞。貞觀中﹐崇文館有學士﹑直學士員﹐不常置。掌教授學生等業。﹞校書二人﹐從九品下。﹝本置讎校﹐開元七年攺爲校書。﹞崇文館學士掌刊正經籍圖書﹐以教授諸生。其課試﹑舉送如弘文館。校書掌校理四庫書籍﹐正其訛謬。

司經局﹕洗馬二人﹐從五品下﹔﹝《國語》云「勾踐爲夫差洗馬。」漢太子少傅屬官有太子洗馬。後漢員十六人﹐秩比六百石﹐職如謁者。太子出﹐則當直者一人在前導威儀﹐蓋洗馬之義也。魏因之。晉太子詹事屬官太子洗馬八人﹐掌皇太子圖籍經書﹔職如謁者﹐局準祕書郎﹔品第七﹕班同舍人﹐次中舍人下﹔絳朝服﹐進賢一梁冠﹐黑介幘。宋祖置八人。齊太子洗馬一人。粱典經局有太子洗馬八人﹐統典經守舍人﹑典事守舍人員﹐班第六﹐正七品。陳因之。北齊典書坊有太子洗馬二人﹐從五品上。隋門下坊司經局置洗馬四人﹐從五品上。至大業中﹐減二人。皇朝因之。龍朔二年攺爲太子司經大夫﹐咸亨元年復舊。﹞文學三人﹐正六品下﹔﹝魏置太子文學。魏武爲丞相﹐命司馬宣王爲文學掾﹐甚爲世子所信﹐與吳質﹑朱鑠﹑陳羣號爲太子四友。自晉之後不置。至後周建徳三年﹐置太子文學十人﹐後廢。皇朝顯慶中始置。﹞校書四人﹐正九品下﹔﹝宋孝建中﹐太子洗馬有校書吏四人。此後無聞。至北齊﹐有太子校書郎﹐從九品上。隋司經局置校書六人﹐從九品上。皇朝減置四人。﹞正字二人﹐從九品上。﹝隋司經局置正字二人﹐從九品下。煬帝攺爲正書﹐皇朝復爲正字。﹞洗馬掌經﹑史﹑子﹑集四庫圖書刊緝之事﹐立正本﹑副本﹐貯本以備供進。凡天下之圖書上於東宮者﹐皆受而藏之。文學掌分知經籍﹐侍奉文章﹐總緝經籍﹔繕寫裝染之功﹐筆札給用之數﹐皆料度之。校書﹑正字掌校理刊正經﹑史﹑子﹑集四庫之書。

典膳局﹕典膳郎二人﹐正六品上﹔﹝自漢以來並有太子食官。北齊門下坊始別置典膳局﹐有監﹑丞各二人﹔監六品下。隋攺爲正七品下。皇朝因之。龍朔二年攺爲太子典膳郎。﹞丞二人﹐正八品上。﹝北齊典膳局有丞二人﹐正八品下。隋正九品下﹐皇朝復馬八品上。﹞典膳郎掌進膳嘗食之事﹔丞爲之貳。每夕﹐局官於廚更直。

藥藏局﹕藥藏郎二人﹐正六品上﹔﹝北齊門下坊領藥藏局﹐有監﹑丞各二人﹐正六品下﹔侍藥四人﹐正七品下。隋門下坊領藥藏局監﹑丞二人﹐侍藥四人﹔監﹐正七品下。皇朝攺監爲太子藥藏郎。﹞丞二人﹐正八品上。﹝北齊藥藏局有丞二人﹐正八品下。隋正九品下﹐皇朝因之。﹞藥藏郎掌和齊醫藥之事﹔丞爲之貳。凡皇太子有疾﹐命侍醫入診候以議方藥。應進藥﹐命藥僮貳篩之﹐侍醫和成之﹔將進﹐宮臣監嘗﹐如尙藥局之職。

內直局﹕內直郎二人﹐從六品下﹔﹝《齊職儀》﹕「太子有內直兵局內直兵史二人﹐五品勛位。」梁有齋內﹑主璽﹑主衣﹑扶持等局﹐各置有司﹐以承其事。陳因之。北齊門下坊領殿內局﹐有內直監二人﹐正六品下。隋門下坊領內直局﹐置內直監二人﹐品同北齊。皇朝因之﹐職擬尙輦奉禦。龍朔二年攺曰太子內直郎。﹞丞二人﹐正八品下。﹝北齊殿內局有副直監四人﹐從六品下。隋內直局有副監二人﹐品同北齊。皇朝因攺爲丞。﹞內直郎掌符璽﹑傘扇﹑几案﹑衣服之事﹔丞爲之貳。

凡皇太子之服﹕

衮冕﹐垂白珠九旒﹐以組爲纓﹐色如其綬﹔靑纊充耳﹔犀簪導﹔玄衣﹑裳﹐九章﹐每章一行﹐重以爲等﹐每行九﹔﹝五章在衣﹕山﹑龍﹑華虫﹑火﹑宗彜﹔四章在裳﹕藻﹑粉米﹑黼﹑黻。織成爲之。﹞白紗中單﹐黼領﹐靑衤票﹑衤巽﹑裾﹔革帶﹐金鉤﹤角﹥﹐大帶﹔﹝素帶不朱裏﹐亦純以朱綠﹐紐約用組。﹞﹕﹝隨裳色﹐火﹑山二章。﹞玉具劍﹐﹝金寶飾。﹞玉鏢首﹔瑜玉雙佩﹔朱組雙大綬﹐四彩﹕赤﹑白﹑縹﹑紺﹐純朱質﹐長一丈八尺﹐三百二十首﹐廣九寸﹔﹝小雙綬長二尺六寸﹐色同大綬﹐而首半之﹐間施二玉環。﹞朱襪﹐赤舄﹔﹝加金飾。﹞侍從皇帝祭祀及謁廟﹑加元服﹑納妃則服之。

具服遠遊三梁冠﹐加金附蟬九首﹐施珠翠﹔黑介幘﹐發纓翠﹐犀簪導﹔絳紗袍﹔白紗中單﹐皂領﹑衤票﹑衤巽﹑裾﹔白裙襦﹐白假帶﹔方心﹐曲領﹐絳紗蔽膝﹔﹝其革帶﹑劍﹑佩﹑綬與上同。﹞白襪﹐黑舄﹔未冠則雙童髻﹐空頂黑介幘﹐雙玉導﹐加寶飾﹔謁廟還宮﹐元日﹑冬至﹑朔日入朝﹐釋奠則服之。﹝其朔﹑望日入朝通服褲褶﹐五日常朝亦準此。﹞

公服遠遊冠﹐﹝簪導以上並同前。﹞絳紗單衣﹔白裙襦﹔革帶﹐金鉤﹤角﹥﹐假帶﹔瑜玉只佩﹐方心﹔紛﹔ひ囊﹔﹝長六尺四寸﹐廣二寸四分﹐色同大綬。﹞白襪﹐烏皮履﹔五日常朝﹑元日冬至受朝則服之。

【烏紗帽﹐白裙襦﹐白襪﹐烏皮履﹔視事及宴見賓客則服之。】

弁服﹐﹝弁以鹿皮爲之。﹞犀簪導﹐組纓﹐玉綦九﹔絳紗衣﹐素裳﹔革帶﹔ひ囊﹔小綬﹐只佩﹔白襪﹐烏皮履﹔朔﹑望及視事則兼服之。

平巾幘﹐﹝金飾。﹞犀簪導﹔紫褶﹐白褲﹔玉梁珠寶鈿帶﹔著華﹔乘馬則服之。

進徳冠﹐九綦﹐加金飾﹐其常服及白練裙襦通著之﹐若服褲褶﹐則與平巾幘通著。

典設局﹕典設郎四人﹐從六品下。﹝南齊有齋居局齋居庫丞一人。梁有齋內局﹐各置有司﹐以承其事。陳因之。北齊門下坊有齋帥局﹐有太子齋帥﹑內ト帥各二人﹔太子齋帥﹐正八品下。隋門下坊領齋帥局﹐有齋帥四人﹐正七品下。皇朝因之。龍朔二年﹐攺太子齋帥爲太子典設郎。﹞典設郎掌湯沐﹑灑掃﹑鋪陳之事。凡大祭祀﹐皇太子散齋三日於別殿﹐致齋二日於正殿。前一日﹐設幄坐於正殿東序及室內﹐俱西向﹐又張帷於前楹下﹔殿若無室﹐則張帷。若大禮應供者亦如之。

宮門局﹕宮門郎二人﹐從六品下﹔﹝漢太子太傅屬官有太子門大夫。後漢置二人﹐秩六百石﹐職比郎將。魏因之。晉太子門大夫局準公車令﹐班同中舍人﹔主通遠近箋表﹐宮門禁防。宋品第六﹐秩六百石﹐從駕在詹事後。齊﹑梁﹑陳因之﹐皆置一人。北齊門大夫坊置門大夫﹑主簿各一人﹐門大夫從六品上﹐並統伶官西涼二部﹑伶官淸商二部。隋曰宮門局﹐置大夫二人﹐從六品上。煬帝攺爲宮門監﹐皇朝復爲宮門大夫。龍朔二年攺爲宮門郎﹐職比城門郎。﹞丞二人﹐正八品下。﹝皇朝置。﹞宮門郎掌內外宮門管鑰之事。凡宮殿門﹐夜漏盡﹐擊漏鼓﹐開﹔夜漏上水一刻﹐擊漏鼓﹐閉。每歲終行儺﹐應經所由門﹐並先一刻早開。若皇太子不在﹐則閉東宮正門﹐其宮城門使﹑宿衛人應入宮殿者﹐各於左﹑右廂便門出入﹔至皇太子還仗﹐乃開。凡宮中漏刻晝夜惟唱時﹐不復擊鼓﹔若開﹑閉門及每夜一更盡﹐依法擊鐘鼓。

太子右春坊﹕右庶子二人﹐正四品下﹔﹝其說已具於左庶子。隋門下坊置左庶子二人以領之﹐典書坊以右庶子二人領之﹔右庶子正四品下。皇朝因之。至龍朔二年﹐始攺典書坊爲右春坊﹐右庶子爲太子右中護。咸亨元年復爲右庶子。在東宮﹐職擬中書令。﹞太子中舍人二人﹐正五品下。﹝太子中舍人﹐本漢﹑魏太子舍人也。晉惠帝在儲宮﹐以舍人四人有文學才美者﹐與中庶子共理文書﹔至咸寧二年﹐齊王攸爲太傅﹐遂加名爲中舍人﹐位敍同尙書郎。其後資漸髙﹐擬黃門侍郎﹐班同門大夫﹐次尙書郎下。髙功中舍人與髙功中庶子共掌禁令﹐糸正違闕﹐侍從左右﹐儐相威儀﹐盡規獻納﹐奏事文書﹐皆典給之﹐監合嘗藥。大﹑小會二官舉案正直﹐從大﹑小駕﹐一人前部護駕﹐一人後部護駕﹐同中庶子。月檢奏直臣名﹐更直五日﹐典文疏﹐如中書郎。宋有四人﹐齊有一人。梁有四人﹐髙功一人與中庶子祭酒共掌其坊之禁令﹐班第八﹐正六品。陳因之。後號第五品上。北齊門下坊有四人﹐品同後魏。隋攺爲太子內舍人四人﹐正五品上﹔煬帝減二人。皇朝復馬中舍人﹐職擬中書侍郎。﹞右庶子之職﹐掌侍從左右﹐獻納啟奏﹐宣傳令言﹔【中舍人爲之貳。凡皇太子監國﹐於宮內下令書﹐太子親畫日至春坊﹐則宣傳之。

太子舍人四人﹐正六品上﹔﹝漢成帝時﹐太學弟子三千人。王莽秉政﹐歲課一科二十人爲太子舍人。晉十六人﹐品第七﹐班同食官令﹐在洗馬下﹐掌表﹑啟﹑箋﹑疏。髙功一人﹐與髙功庶子共掌一坊禁令﹐糾諸逋違。從駕﹐則正直從﹐次直守﹔妃出﹐則次直從。宋四人﹐齊一人。梁庶子下有太子舍人十六人﹐職如晉氏﹐班第三﹐從八品。陳因之。後魏有太子舍人員。北齊二十人﹐從第六品﹐隋八人﹐皇朝四人。龍朔二年攺爲太子右司議郎﹐咸亨元年復爲太子舍人。﹞太子舍人掌侍從﹐行令書﹑令旨及表﹑啟之事。皇太子通表如諸臣之禮。諸臣及宮臣上皇太子﹐大事以箋﹐小事以啟﹐其封題皆曰「上於右春坊」﹐通事舍人開封以進。其事可施行者﹐皆下於舍人﹐與庶子參詳之﹐然後進﹔不可者則否。】

太子右諭徳一人﹐正四品下﹔﹝龍朔二年置﹐職擬右散騎常侍。﹞太子右贊善大夫五人﹐正五品上。﹝龍朔二年攺太子中允爲右贊善大夫﹐咸亨元年復爲中允﹐而贊善大夫不廢﹐又加置五人。職比諫議大夫。﹞右諭徳掌如其左。皇太子朝宮臣﹐則列侍於右階之下﹔出入﹐則騎於正道之右。右贊善大夫掌如其左。凡皇太子朝宮臣﹐則列於右階之下。

太子通事舍人八人﹐正七品下。﹝《齊職儀》﹕「中庶子下有門下通事守舍人四人﹐三品勛祿敍﹐武冠﹐朱服。」又﹕「庶子下有內典書通事舍人二人﹐品服同舍人﹐擬中書通事舍人﹐掌宣傳令書﹐內外啟奏。」梁中庶子有通事舍人﹔又﹐庶子下通事舍人二人﹐視南臺禦史﹐並一班﹐從九品。陳因之。北齊門下坊有通事守舍人四人。隋典書坊有通事舍人八人﹐正七品下。煬帝攺太子通事舍人爲宣令舍人﹐皇朝復爲通事舍人。﹞通事舍人掌導引東宮諸臣辭見之禮﹐及承令勞問之事﹔凡大朝謁及正﹑冬﹐百官與諸方之使者參見東宮﹐亦如之。若皇太子行﹐先一日﹐京文武官職事九品已上奉辭﹔及還宮之明日﹐參見亦如之。

太子內坊﹕典內二人﹐從五品下﹔﹝晉有太子寺人監員。又﹐《齊職儀》﹕「太子三卿﹑校﹐各有寺人二人。」隋文帝始置太子內坊﹐有典內等員﹐皇朝因之。﹞丞二人﹐從七品下﹔﹝隋文帝置內坊丞二人﹐皇朝因之。﹞典直四人﹐正九品下。﹝隋內坊置丞直四人﹐皇朝攺爲典直。﹞典內掌東宮ト內之禁令﹐及宮人糧廩賜與之出入﹔丞爲之貳。凡任典直以儀式﹐導客主之儐序﹐任ト帥以門戶﹐任內閽以出入﹐任給使以傘扇﹐任內廏以車舉﹐任典事以牛馬﹔典內統而監主之。凡皇太子妃之親﹑內命婦之母並郡主合乘車出入者﹐亦監之。凡宮人﹑命婦亡葬之制﹐皆率其屬而供其職。

太子內官﹕﹝《漢書》曰「太子有妃﹐有良娣﹐有孺子﹐妻妾凡三等。」歷代因之。至宋明帝﹐更爲太子置內職二等﹐有寶林﹑良娣。齊建元中﹐太子宮置三內職﹕良娣比關內侯﹐寶林比五等侯﹐才人比駙馬都尉。隋初始定制﹐皇朝因之。﹞

司閨﹐從六品。掌導引妃及宮人名簿﹐以總掌正﹑掌書﹑掌筵﹐知三司出納。

掌正﹐從八品。掌文書出入﹐錄目爲記﹔並閨ト管鑰﹐糾察推罰。女史﹐流外三品。掌典文簿而執行焉。﹝余女史視此。﹞

掌書﹐從八品。掌寶及符契﹑經籍﹐宣傳﹑啟奏﹐教學﹑廩賜﹐及紙筆﹑監印。

掌筵﹐從八品。掌帷幄﹑牀褥﹐几案﹑舉傘扇﹐灑掃﹑鋪設及賓客。

司則﹐從六品。掌禮儀參見﹐以總掌嚴﹑掌縫﹑掌藏﹐而領其事。

掌嚴﹐從八品。掌首飾﹑衣服﹐巾櫛﹑膏沐﹐服玩﹑仗衛。

掌縫﹐從八品。掌裁縫衣服﹑織績。

掌藏﹐從八品。掌金玉﹑珠寶﹑財貨﹑綿繒﹑縑彩出入。

司饌﹐從六品。掌膳羞﹐進食先嘗﹐以總掌食﹑掌醫﹑掌園﹐而領其事。

掌食﹐從八品。掌膳羞﹑酒醴﹐燈燭﹑柴炭﹐及宮人食料﹑器皿。

掌醫﹐從八品。掌醫藥﹑伎樂。

掌園﹐從八品。掌園苑﹐種植蔬果。

●卷二十七家令率更僕寺

太子家令寺

家令一人丞二人主簿一人錄事一人府十人史二十人亭長四人掌固六人

食官署

令一人丞二人府二人史四人掌膳十二人供膳四百人奉觶三十人

掌固四人

典倉署

令一人丞二人府三人史五人掌固四人園丞二人史二人典事六人

司藏署

令一人丞二人府三人史五人典事四人掌固四人

太子率更寺

令一人丞一人主簿一人錄事一人府三人史四人伶官師二人漏刻博士二人掌漏六人漏童六十人典鼓二十四人亭長四人掌固四人

太子僕寺

僕一人丞一人主簿一人錄事一人府三人史五人亭長四人掌固四人

廏牧署

令一人丞二人府三人史五人典乘四人典事六人牧長四人翼馭十五人駕士三十人獸醫二十人掌固四人

太子家令寺﹕家令一人﹐從四品上﹔﹝秦﹑漢詹事屬官有太子家令﹑丞。張晏云「太子稱家﹐故曰家令。」又《茂陵中書》﹕「太子家令﹐秩八百石。」後漢太子少傅屬官有太子家令﹐秩一千石﹐主倉谷﹑飲食﹐又領食官令﹑丞。魏因之。晉家令品第五﹐銅印﹑墨綬﹐進賢兩梁冠﹐絳朝服﹐比司農﹑少府。晉太康八年﹐詔曰「太子家令﹑率更令﹑僕﹐東宮之達官也﹐宜進品第五﹐與中庶子﹑二率同。」宋太子家令主內茵蓐﹑牀幾諸供中之物﹐又知官奴婢月用錢﹑內庫米鹽﹑車牛﹑刑獄。齊因之。自宋﹑齊已來﹐淸流者不爲之。梁天監六年﹐武帝以三卿陵替﹐乃詔革選﹐家令視通直常侍﹐率更﹐僕視黃門。陳因之。後魏太子三卿從三品上﹐太和二十二年降爲從四品上。北齊詹事領家令﹐有丞﹑功曹﹑主簿﹐領食官﹑典倉﹑司藏等三署令﹑丞﹐又領內坊令﹑丞。隋家令寺掌刑法﹑食膳﹑倉庫等事﹐領食官﹑典倉﹑司藏三署令﹑丞。煬帝攺爲司府令﹐皇朝復爲家令。龍朔二年攺爲宮府寺大夫﹐咸亨元年復舊。﹞丞二人﹐從七品上﹔﹝漢家令有丞。後漢﹑魏無聞。《宋書》云「家令丞一人﹐晉代置。」宋﹑齊因之。梁﹑陳家令丞一人﹔位不登十八班者別爲七班﹐家令丞七班。後魏太和二十二年﹐太子三卿丞第九品下。北齊家令丞一人。隋家令丞二人﹐皇朝因之。龍朔二年攺爲宮府丞﹐咸亨元年復舊。﹞主簿一人﹐正九品下。﹝晉家令置主簿﹐宋﹑齊因之。《齊職儀》﹕「家令主簿一人﹐四品勛位﹐掌總署諸曹事。」梁﹑陳﹑後魏無聞。北齊家令有主簿員。隋家令主簿一人﹐皇朝因之。﹞家令之職﹐掌皇太子之飲膳﹑倉儲﹑庫藏之政令﹐總食官﹑典倉﹑司藏三署之官屬。凡皇太子備禮出入﹐則乘軺車﹐具威儀﹐先諸臣以導引。若祭祀﹑賓客﹐則供酒食﹐以爲獻主。若進獻﹑賜與﹐則奉金玉﹑貨幣﹐而以法式贊之。凡宮坊府署廨宇及牀幾﹑茵蓐席﹑器物不供於將作﹑少府者﹐皆供之。丞掌判寺事。凡食官﹑典倉﹑司藏之出納﹐籍其名數﹐以時刺於詹事。凡莊宅﹑田園﹐必審其頃畝﹐分其疆界﹐置於籍書﹔若租稅﹐隨其良瘠而爲收斂之數﹐以時入之﹐禁其逋違者。若宮﹑朝﹑坊﹑府有土木營繕﹐則下於司藏﹐命典事以受之。主簿掌印及勾檢稽失。凡寺﹑署之出入財物﹐役使工徒﹐則刺詹事﹐上於尙書﹔有所隱漏﹐言於司直﹔事若重者﹐舉咨家令﹐以啟聞。

食官署﹕令一人﹐從八品下﹔﹝漢詹事屬官有食官令﹑長﹑丞。後漢太子少傅屬官有太子食官令一人﹐秩六百石﹐主飲食。晉太子食官令職如太官令。宋中庶子屬官有食官今﹐齊詹事屬官有太子食官令。《齊職儀》﹕「食官令一人﹐三品勛位﹐掌廚膳之事。」梁庶子有食官局﹐陳因之。後魏太子食官令五品上。北齊食官令﹑丞又別領器局﹑酒局二丞。隋家令寺統食官令﹑丞﹐皇朝因之。﹞丞二人﹐從九品下。﹝兩漢食官皆有丞﹐魏﹑晉﹑宋無聞。齊建元中﹐置食官丞四人。《梁選簿》有東宮食官丞﹐爲三品蘊位。後魏﹑北齊太子食官丞一人。隋食官丞二人﹐皇朝因之。﹞食官令掌飲膳之事﹔丞爲之貳。凡爲酒醴﹐必辧其麯蘗﹑黍秫﹑粳稻之宜﹐陶器﹑水火之用﹐以成乎沈浮﹑淸濁之良﹔凡爲膳羞﹐必辧其牲牢﹑禽獸之名物﹐割烹﹑煎和之制度﹐以協乎五味﹑五香之正﹐然後可以供其享獻焉。凡四時之令節﹐供進及設食﹐得專營造﹐不用啟聞。其六品已下官於家令廚食者﹐元正﹑冬至﹑寒食亦供焉。左﹑右廂牙前坐日﹐職事官三品以上供十盤﹔宮臣六參日二十五盤﹔其食有餘﹐賜左右春坊供奉官﹑詹事司直。若非坐日﹐供三盤。丞判署事。

典倉署﹕令一人﹐從八品下﹔﹝後漢太子少傅屬官有太子倉令一人﹐秩六百石﹐主倉谷。魏﹑晉已下無聞。後魏有太子倉令﹐第五品中。北齊家令寺領典倉署令﹑丞﹐典倉署又別領園丞。隋家令寺統典倉令﹑丞﹐皇朝因之。﹞丞二人﹐從九品下。﹝隋典倉丞二人﹐皇朝因之。﹞典倉署令掌九谷入藏之數﹐及醯醢﹑庶羞﹑器皿﹑燈燭之事﹐舉其名數﹐而司其出納﹔丞爲之貳。凡諸園圃樹藝者﹐皆受令焉。每月籍其出納之數﹐以上於寺﹐歲終則申詹事府。凡戶奴婢及番戶﹑雜戶皆給其資糧及春﹑冬衣服等﹐數如司農給付之法﹔若本司用不足者﹐則官給。丞判署事。

司藏署﹕令一人﹐從八品下﹔﹝晉家令有主物吏四人。梁庶子屬官有錫庫局丞﹔又有東宮衛庫丞﹐爲三品勛位。北齊家令寺領司藏署令﹑丞﹐司藏又別領仗庫﹑典作二局丞。隋家令寺統司藏署令﹑丞﹐皇朝因之。﹞丞二人﹐從九品下。﹝隋有司藏丞二人﹐皇朝因之。﹞司藏令掌庫藏財貨出納﹑營繕之法式。凡諸司應納財物者﹐皆受而藏之﹔應出給者﹐則監而付之。其財物之出於庫藏﹐無眾寡﹐皆具其給賜之名數﹐每月上寺﹐歲終則以貨幣出入之數會之。丞判署事。

太子率更寺﹕令一人﹐從四品上﹔﹝漢詹事府屬官有太子率更令﹑丞。後溪太子少傅屬官有太子率更令﹐秩千石﹐主庶子﹑舍人更直﹐職似光祿勛。魏因之。晉詹事屬官有太子率更令一人﹐銅印﹑墨綬﹐進賢兩梁冠﹐絳朝服﹔掌宮殿門戶之禁﹐郎將屯衛之士﹔局擬光祿勛﹑衛尉。太康八年﹐進品第五。宋﹑齊因之。梁率更令視黃門﹐陳因之。後魏太和二十二年爲從四品上。北齊詹事率更令有丞﹑功曹﹑主簿﹐領中盾署令﹑丞各一人﹐掌周衛禁防﹐漏刻鐘鼓。隋率更寺令一人﹐皇朝因之。龍朔二年攺爲司更大夫﹐咸亨元年復舊。﹞丞一人﹐從七品上﹔﹝後漢率更丞一人﹐秩四百石。魏﹑晉﹑陳﹑齊﹑梁﹑陳皆一人。後魏太子三卿丞第九品下。北齊﹑隋皆一人﹐皇朝因之。﹞主簿一人﹐正九品下。﹝晉率更令置主簿一人﹐宋代無聞。《齊職儀》﹕「太子率更令主簿﹐四品勛位。」梁﹑陳﹑後魏無聞。北齊﹑隋太子率更寺主簿一人﹐皇朝因之。﹞率更令之職﹐掌宗族次序﹐禮樂﹑刑罰及漏刻之政令。凡皇太子釋奠於先聖先師﹐講學齒冑﹐皆總其儀注﹐而爲之導引。若皇太子備禮出入﹐則乘軺車﹐位亞家令焉。

凡張樂﹐軒縣之制﹕鐘之ね三﹐編鐘之ね三﹐編磬之ね三﹐凡九ね。每位各建鼓凡三人﹐二人﹔鐘﹑磬﹐ね各一人。每編鐘下笙﹑竽﹑笛﹑ね﹑塤各一人。每編磬下歌二人﹐琴﹑瑟﹑箏﹑築各一人。文﹑武二舞各六佾。其ね﹑ね皆金三博山﹐飾以崇牙﹑流蘇﹑樹羽。其樂器應漆者﹐皆朱漆之﹕鐃鼓﹑節鼓朱漆畫﹐加五彩重蓋﹔大鼓﹑小鼓及余鼓吹並朱漆﹐羽葆鼓飾以羽葆。長鳴﹑中鳴﹑大小橫吹五彩衣幡﹐緋掌﹐畫蹲豹五彩腳﹔大角幡亦如之。其大鼓﹑長鳴﹑大橫吹﹑節鼓及橫吹後笛﹑簫﹑篳篥﹑笳等工人皆服緋地苣文袍﹑褲及帽。金鉦﹑扛鼓皆加六角紫傘。小鼓﹑中鳴等﹐小橫吹及鐃﹐及橫吹後笛﹑簫﹑篳篥﹑笳等工人皆服靑地苣文袍﹑褲及帽。鐃鼓及簫﹑笳工人服並武弁﹑朱構衣﹑革帶。大角工人平巾幘﹑緋衫﹑白布大口褲。

凡鐘﹑鼓新成﹐並以羊﹑豕各一釁之。若皇太子親戎﹐則以犭﹑豚以釁鼓。

教樂﹐淫聲﹑過聲﹑凶聲﹑慢聲皆禁之。

凡漏刻﹐令博士以教之﹔掌漏以典之﹔漏童司刻﹐分時以唱之。晝夜之刻百﹕冬至則晝四十﹐夜六十﹔夏至則晝六十﹐夜四十﹔春﹑秋分則晝﹑夜五十。

凡諸坊﹑寺﹑府之有犯者﹐令其主司定罪﹐庶人杖已下決之﹐官吏杖已下皆送於大理。若皇太子未立及未卽東宮﹐其宮﹑坊﹑寺﹑府之犯罪者﹐皆斷於大理。

丞掌判禮樂﹑刑獄之事。凡官臣有犯理於率更者﹐皆親問之﹐乃斷其罪﹐而上於詹事。主簿掌印及勾檢稽失。凡宗族不序﹐禮儀不節﹐音律不諧﹐漏刻不審﹐刑名不法﹐皆舉而正之。若所司決囚﹐與其丞同監之。

太子僕寺﹕僕一人﹐從四品上﹔﹝漢詹事屬官有太子僕﹑長﹑丞。後漢太子少傅屬官有太子僕一人﹐秩千石﹐主車馬﹐職如太僕。太子五日一朝﹔非入朝日﹐遣僕及中允朝朝入﹐請問起居。魏因之。晉詹事屬官有太子僕﹐銅印﹑墨綬﹐進賢兩梁冠﹐絳朝服﹔主輿馬﹑親族﹐局擬太僕﹑宗正﹔太康八年﹐進品第五。宋﹑齊品秩冠服同家令寺﹔從駕乘安車﹐次家令。梁太子僕視黃門﹐陳因之。後魏品同家令。北齊詹事領太子僕﹔僕寺置丞﹑功曹﹑主簿﹐領廏牧署令﹑丞﹐又別有車輿局丞。隋僕寺僕一人﹐掌宗族親疏﹐車輿騎乘﹔領廏牧署令﹑丞。皇朝因之。龍朔二年攺爲馭僕大夫﹐咸亨元年復舊。﹞丞一人﹐從七品上﹔﹝梁太子僕有丞﹐陳因之。後魏太子三卿丞第九品下。北齊﹑隋太子僕丞一人﹐皇朝因之。﹞主簿一人﹐正九品下。﹝晉太子僕置主簿﹐宋無聞。《齊職儀》﹕「太子僕主簿﹐四品勛位。」梁﹑陳﹑後魏無聞。北齊﹑隋有太子僕主簿一人﹐皇朝因之。﹞太子僕之職﹐掌車輿﹑騎乘﹑儀仗之政令及喪葬之禮物﹐辧其次敍與其出入﹐而供給之。

皇太子之車輅三﹐一曰金輅﹐二曰軺車﹐三曰四望車。金輅﹕赤質﹐金飾諸末﹐重較箱﹐畫苣文鳥獸﹐黃屋﹐伏鹿軾﹐龍﹐金鳳一在軾﹔前設障塵﹐朱蓋黃裹﹔畫輪朱牙﹔左建旗九旒﹐右載戟﹔旗首金龍頭﹐銜結綬及鈴綏﹔駕赤驑四﹔八鑾在衡﹐二鈴在軾﹔金釒方釒乞﹐翟尾五焦﹔鏤錫﹐ひ纓九就﹔從祀享﹑正冬大朝﹑納妃則供之。軺車﹕金飾諸末﹔紫油通﹐紫油朱裏﹔駕一馬﹔五日常朝及朝饗宮臣出入行道則供之。四望車﹕金飾諸末﹔紫油通﹐紫油薰朱裏﹔朱絲絡网﹔駕一馬﹔弔臨則供之。凡皇太子備禮而出﹐則率廏牧令進輅﹐僕親馭焉。

丞掌判寺事。凡車輿﹑儀仗有虧闕﹐則移於主司﹐以修補之。凡馬及雜畜之料應供於外司者﹐每歲季夏﹐上於詹事。芻粟貯掌於廏所者﹐以時出入之﹐而節其數。主簿掌印及勾檢稽失。凡廏牧之畜養﹐車騎之駕馭﹐儀仗之付受﹐喪葬之供給﹐各有其程﹐違則糾正之。

廏牧署﹕令一人﹐從八品下﹔﹝漢詹事屬官有太子廏長﹑丞。後漢太子少傅屬官有太子廏長一人﹐秩四百石﹐主車馬。魏﹑晉因之。《齊職儀》云「東宮屬官有內廏局﹑外廏局。」梁﹑陳因之。後魏有太子廏長﹐從九品上。隋太子僕寺統廏牧署令﹑丞﹐皇朝因之。﹞丞二人﹐從九品下。﹝漢有太子廏丞﹐自後闕文。齊置太子內廏﹑外廏丞各一人﹐粱﹑陳因之。北齊有太子廏牧署丞﹑車輿局丞。隋太子僕寺統廏牧丞二人﹐皇朝因之。﹞廏牧署令﹑丞掌車馬﹑閒廏﹑牧畜之事。凡皇太子將備禮而出﹐則率典乘先期調習輅馬﹐率駕士駕馭車乘。及出﹐則進輅或軺車於西合門外﹐南向以候皇太子之升。禮畢﹐皇太子降輅﹐則自西ト之外以輅及軺歸於署。其隴右羣牧隸於東宮者﹐皆受其政令焉。

●卷二十八太子左右衛及諸率府

太子左右衛率府

率各一人副率二人長史一人綠事參軍事一人錄事一人史二人倉曹參軍事一人府一人史二人兵曹參軍事一人府二人史三人冑曹參軍事一人府二人史二人亭長二人掌固二人司階一人中候二人司戈二人執戟三人

左右率府親府勛府翊府

中郎將各一人左郎將一人右郎將一人錄事一人兵曹參軍事一人府一人史二人校尉五人旅帥十人隊正二十人副隊正二十人

太子左右司禦率府

率各一人副率二人長史一人錄事參軍事一人錄事一人史二人倉曹參軍事一人府一人史二人兵曹參軍事一人府二人史三人冑曹參軍事一人府二人史三人亭長二人掌固二人司階一人中候二人司戈二人執戟三人

太子左右淸道率府

率各一人副率二人長史一人錄事參軍事一人錄事一人史二人倉曹參軍事一人府一人史二人兵曹參軍事一人府二人史三人冑曹參軍事一人府二人史二人亭長二人掌固二人司階一人中候二人司戈二人執戟三人

太子左右監門率府

率各一人副率二人長史一人錄事參軍事一人錄事一人史二人兵曹參軍事一人府二人史二人冑曹參軍事一人府二人史二人亭長二人

掌固二人監門直長七十八人

太子左右內率府

率各一人副率一人長史一人錄事參軍事一人錄事一人史二人兵曹參軍事一人府一人史二人冑曹參軍事一人府一人史一人亭長二人

掌固二人千牛十六人備身二十八人﹐主仗六十人

太子左右衛率府﹐率各一人﹐正四品上﹔﹝秦﹑漢詹事屬官有太子衛率。後漢爲少傅屬官﹐秩四百石﹐主門衛士。魏因之。晉初爲中衛率﹐太始五年﹐分爲左﹑右二率。惠帝爲太子﹐加置前衛率﹔湣懷在東宮﹐又加後衛率。故元康之中凡四衛率。成都王穎爲太弟。又置中衛率﹐是爲五率。凡太子出﹐前衛率導﹐在前黃麾外﹔左﹑右二率從﹐俠導輿車﹔後衛率從﹐在烏皮外﹔並載戟執刀。四率各丞一人。服視左﹑右衛將軍﹐品第五﹐位同中庶子。過江﹐省前﹑後率﹐至孝武帝復置﹐宋又省。齊左﹑右衛率武冠﹐絳朝服﹐品第五﹐秩千石。梁位視禦史中丞﹐左衛率領果毅﹑統遠﹑立忠﹑建寧﹑陵鋒﹑夷寇﹑祚徳等七營﹐右衛率領崇榮﹑永吉﹑崇和﹑細射等四營。陳因之。後衛太和二十二年﹐太子左﹑右衛率從第三品。北齊有太子左﹑右衛坊率。後周東會官員有司戎﹑司武﹑司衛之類。至隋文帝﹐始分置左右衛率﹑左右宗衛率﹑左右虞候開府﹑左右內率﹑左右監門率﹐凡十府﹐以備儲闈武衛之職。煬帝攺左﹑右衛率爲左﹑右侍率﹐皇朝復爲左﹑右衛。龍朔二年攺左﹑右衛府爲左﹑右典戎衛﹐成亨如故。﹞副率各二人﹐從四品上。﹝隋文帝置﹐煬帝攺爲左﹑右侍副率﹐皇朝復爲左﹑右衛副率。龍朔﹑咸亨隨衛攺復。﹞左﹑右衛率掌東官兵仗羽衛之政令﹐以總諸曹之事﹐凡親﹑勛﹑翊府及廣濟等五府屬焉﹔副率爲之貳。凡元正﹑冬至﹐皇太子朝宮臣及諸方使﹐則率衛府之屬以儀仗爲左﹑右廂之周衛。若皇太子備禮出入﹐則如鹵簿之法以從。每月﹐親﹑勛﹑翊三府之衛及廣濟等五府之超乘應番上者﹐配於所職。

長史各一人﹐正七品上﹔﹝隋置﹐皇朝因之。﹞錄事參軍事各一人﹐從八品上﹐﹝隋置﹐皇朝因之。﹞倉曹參軍事各一人﹐從八品下﹔﹝隋置﹐皇朝因之。﹞兵曹參軍事各一人﹐從八品下﹔﹝隋置﹐皇朝因之。﹞冑曹參軍事各一人﹐從八品下﹔﹝隋置﹐爲鎧曹﹐皇朝因之。長安中攺爲冑曹參軍﹐神龍初復爲鎧曹﹐太極中又爲冑曹。﹞司階各一人﹐從六品上﹔中候各二人﹐從七品下﹔司戈各二人﹐從八品下﹔執戟各三人﹐從九品下。長史掌判諸曹及三府﹑五府之貳。凡府事﹐大事則從其長﹐小事則專達。季秋﹐以其屬官之狀上於率﹐而爲之考課。錄事參軍事掌監印﹑發付﹑勾稽。倉曹掌親勛翊三府﹑廣濟等五府文官之簿書﹐凡勛階﹑考課﹑假使﹑祿賜﹐及公廨﹑財物﹑田園﹑食料皆典之。兵曹掌親勛翊三府﹑廣濟等五府武官﹐親勛翊衛衛士之名簿﹐及其番上﹑差遣之法式。凡上番者﹐皆受其名簿﹐而咨配於率。兼知公﹑私馬及雜畜之簿帳。冑曹掌親勛翊三府﹑廣濟等五府器械﹐諸公廨繕造之物事。凡大朝會﹐行從應請戎仗者﹐則具其名數﹐受之於主司﹐旣事而歸之。

左﹑右率府親府勛府翊府中郎將各一人﹐從四品上﹔﹝中郎將之說﹐已具上左﹑右衛。梁左衛率領七營﹐右衛率領四營。二率各領殿中將軍十人﹑員外將軍十人。又有正員司馬﹑員外司馬﹔屯騎﹐步兵﹑翊軍三校尉﹐謂之三校﹔旅賁中郎將﹑冗從僕射﹐謂之二將。又有左﹑右積弩將軍各一人。北齊太子左﹑右衛坊率各領騎官備身員﹐又有內直備身﹑備身正副都督﹐備身五職等員﹐又有直ト﹑直前﹐直後員﹐又有旅騎﹑屯衛﹑典軍等校尉各二人﹐騎尉三十人。隋左﹑右衛率下有直ト四人﹑直寢八人﹐直齊﹑直後各十人。皇朝左﹑右衛率各置親﹑勛﹑翊三府﹐每府中郎將一人﹑郎將二人﹐掌其府校尉﹑旅帥及親﹑勛﹑翊衛之屬以宿衛。﹞左﹑右郎將各一人﹐正五品下。﹝皇朝置﹞。中郎將﹑郎將掌其府校尉﹑旅帥及親﹑勛﹑翊衛之屬以宿衛﹐而總其府事。兵曹掌判勾。若大朝會及皇太子備禮出入﹐則從鹵簿之法﹐而監其羽儀。

太子左﹑右司禦率府﹐率各一人﹐正四品上﹔﹝隋文帝置左﹑右宗衛率各一人﹑副率二﹐掌領宗人侍衛﹐職擬左﹑右領軍將軍﹐加置行參軍二人。煬帝攺爲右﹑右武侍率﹐皇朝復爲左﹑右宗衛。龍朔二年攺爲左﹑右司禦衛率府﹐神龍初又爲宗衛﹐開元初復爲左﹑右司禦率府。﹞副率各二人﹐從四品上。﹝隋文帝置﹐皇朝因之。其後攺復﹐皆隨於府。﹞左﹑右司禦率府率掌同左﹑右衛率﹔副率爲之貳。郊城等三府之旅賁應番上者﹐各配於所職。

長史各一人﹐正七品上﹔錄事參軍事各一人﹐從八品上﹔倉曹參軍事各一人﹐從八品下﹔兵曹參軍事各一人﹐從八品下﹔冑曹參軍事務一人﹐從八品下﹔﹝隋置左﹑右虞候開府﹐初無錄事﹐有長史及四曹參軍﹔至煬帝攺爲率府﹐始置錄事﹐皇朝因之。余具上說。﹞司階各一人﹐從六品上﹔中候各二人﹐從七品下﹔司戈各二人﹐從八品下﹔執戟各三人﹔從九品下。長史掌判諸曹及郊城等三府之貳﹐餘皆如左﹑右率府。

太子左﹑右淸道率府﹐率各一人﹐正四品上﹔﹝隋文帝置左﹑右虞候﹐各開府一人﹐掌斥候非違﹐職擬左﹑右金吾將軍﹔煬帝攺馬左﹑右虞候率﹐又各置副率二人。皇朝因之。龍朔二年攺爲左﹑右淸道衛﹐神龍初又爲虞候率府﹐開元初復爲淸道率府。﹞副率各二人﹐從四品上﹔﹝隋煬帝置﹐皇朝因之。龍朔﹑神龍﹑開元隨府攺復。﹞左﹑右淸道率府率掌東宮內外晝夜巡警之法﹐以戒不虞﹐凡絳邑等三府皆屬焉﹔副率爲之貳。凡皇太子出入﹐則領其屬以淸遊隊爲之先﹐以後拒隊爲之殿﹐其餘依鹵簿之法以從。凡仗衛之出入﹐置細引以導之﹐兼爲之糾正。﹝凡五十人﹐用左﹑右率之親﹑勛﹑翊衛爲之﹐分爲五番﹐每番有主帥及中郎或左﹑右郎將一人領焉。﹞每月﹐絳邑等三府之直蕩應番上者﹐配於所職。

長史各一人﹐正七品上﹔錄事參軍事各一人﹐從八品上﹔倉曹參軍事各一人﹐從八品下﹔兵曹參軍事各一人﹐從八品下﹔冑曹參軍事各一人﹐從八品下﹔司階各一人﹐從六品上﹔中候各二人﹐從七品下﹔司戈各二人﹐從八品下﹔執戟各三人﹐從九品下。長史掌判諸曹及絳邑等三府之貳﹐餘如左﹑右率府。

太子左﹑右監門率府﹐率各一人﹐正四品上﹔﹝隋文帝置左﹑右監門率各一人﹑副率各二人﹐掌諸門禁﹐職擬左﹑右監門將軍﹐各有直長十人。煬帝攺爲左﹑右宮門將﹐降爲正五品。皇朝復攺爲監門率。龍朔二年攺爲左﹑右崇掖衛﹐咸亨復舊。垂拱中攺爲鶴禁衛﹐神龍初復舊。﹞副率各二人﹐從四品上。﹝隋文帝置﹐正五品﹔皇朝因之。龍朔﹑開元隨府攺復。﹞左﹑右監門率府率掌東宮諸門禁衛之法﹔副率爲之貳。凡東宮諸司應以籍入於宮殿者﹐皆本司具其官爵﹑姓名以牒門司﹐門司送於監門﹐監門之主與判曹印署﹐復送於門司﹔門司會之﹐同則聽入。凡東宮內﹑外門之守者﹐並司其出入。凡財物﹑器用之出入於宮禁者﹐皆以籍傍爲據﹐左﹑右監門以出入之。若皇太子出入﹔則依鹵簿之法﹐率其屬於牙門之左右﹐以爲捍守。

長史各一人﹐從七品上﹔錄事參軍事各一人﹐正九品上﹔兵曹參軍事務一人﹐正九品下﹔冑曹參軍事各一人﹐正九品下。﹝隋置左﹑右監門率﹐有長史以下等員﹐無倉曹﹐以兵曹兼掌其事﹐皇朝因之。﹞

長史掌判諸門禁衛之貳。錄事參軍事掌印﹐兼勾稽失。兵曹兼倉曹之職﹐餘皆如左﹑右率府。其諸司籍傍判於監門者﹐檢其官爵﹑姓名﹑年貌﹐監其器物﹐檢其名數﹔月終﹐諸門之籍傍歸於府者﹐則會其出入之數。冑曹掌器械及公私馬﹑驢﹑雜畜﹔土木繕造之事。凡諸府直馬配於左﹑右監門之巡探者﹐則請其料﹐歸於馬主﹐禁其隱沒棄遺者。

太子左﹑右內率府﹐率各一人﹐正四品上﹔﹝隋文帝置左﹑右內率副率。領東宮千牛﹑備身侍奉之事﹐職擬千牛將軍。其備身有﹕千牛備身八人﹐掌執千牛刀﹔備身左右十六人﹐掌供奉弓箭﹔備身二十人﹐掌宿衛侍從。煬帝降內率爲正五品﹐皇朝因加至四品上。龍朔二年攺爲左﹑右奉裕率﹐神龍初復舊。﹞副率各一人﹐從四品上。﹝隋置﹐皇朝因之。龍朔﹑神龍隨府攺復。﹞左﹑右內率府率之職﹐掌東宮千牛﹑備身侍奉之事﹐而主其兵仗﹐總其府事﹔而副率爲之貳。以千牛執細刀﹑弓箭﹐以備身宿衛﹑侍從﹐以主仗守戎服﹑器物。凡皇太子坐朝﹐則領千牛﹑備身之屬升殿。若射於射宮﹐則率領其屬以從﹐位定﹐千牛﹑備身奉細弓及矢﹐立於東階上﹐西面﹔率奉弓﹐副率奉矢及決拾﹐北面張弓﹐左執付﹐右執簫以進副率以巾拂矢而進﹐進訖﹐各退立於位。及射﹐左﹑右內率啟其矢中及不中﹐旣事﹐受亦如之。

長史各一人﹐從七品上﹔錄事參軍事各一人﹐正九品上﹔兵曹參軍事各一人﹐正九品下﹐冑曹參軍事各一人﹐正九品下。﹝隋置右﹑右內率﹐有長史以下等員﹐無兵曹﹐皇朝置之。﹞長史掌判諸曹官吏及千牛﹑備身之貳﹐餘如左﹑右率府。錄事參軍事掌印﹐兼勾簿書及其勛階﹑考課稽失。兵曹掌文武官及千牛﹑備身之簿書﹐及其勛階﹑考課﹑假使﹑祿俸之事。冑曹掌細引仗及羽儀之物﹐自千牛以下各分而典之。

●卷二十九諸王府公主邑司

△親王府

傅一人諮議參軍事一人友一人文學二人東ト祭酒一人西ト祭酒一人長史一人司馬一人掾一人屬一人主簿一人史二人記室參軍事二人史二人錄事參軍事一人錄事一人府一人史三人功曹參軍事一人府一人史二人倉曹參軍事一人府一人史二人戶曹參軍事一人府一人

史二人兵曹參軍事一人府一人史二人騎曹參軍事一人府一人史二人法曹參軍事一人府一人史二人士曹參軍事一人府一人史二人參軍事二人行參軍四人典簽二人

△親事府

典軍二人副典軍二人府一人史二人執仗親事十六人執乘親事十六人親事三百三十三人校尉旅帥隊正隊副準人部領

△帳內府

典軍二人副典軍二人府一人史二人帳內六百六十七人校尉旅帥隊正隊副準人部領

△親王國

國令一人大農二人尉二人丞一人錄事一人府五人史十人典衛八人舍人四人學官長食官長丞各一人廏牧長丞典府長丞各二人

△公主邑司

令一人丞一人錄事一人史八人主簿二人謁者二人舍人二人家吏二人

親王府﹕傅一人﹐從三品﹔﹝漢髙祖初置諸侯王﹐有太傅﹐輔導王。後漢曰傅﹐秩二千石。魏﹑晉因之。宋﹑齊﹑梁﹑陳皆爲師﹐後魏始蕃王﹑二蕃王﹑三蕃王各有師﹑傅﹑北齊惟置師。隋皇伯叔﹑昆弟﹑皇子爲親王者﹐置師。皇朝因之。開元初﹐攺爲傅。﹞諮議參軍事一人﹐正五品上﹔﹝晉氏公府置諮議參軍事﹐蓋取諮詢謀議軍事也。宋﹑齊因之。梁﹑陳諸王公府及位從公開府者﹐及皇弟﹑皇子﹑皇弟皇子之庶子府各有諮議參軍員。隋三公府及諸王府各有諮議參軍﹐正五品上﹐皇朝因之。﹞友一人﹐從五品下﹔﹝後漢東平憲王爲驃驃將軍。辟杜撫以爲西曹掾﹐尋以爲師友。魏﹑晉諸王置友一人﹐宋﹑齊因之﹐品第六﹐進賢一梁冠﹐絳朝服。梁皇弟﹑皇子府友各一人﹐班第八﹐正六品。陳因之。後魏諸王友從四品下。北齊皇子置友一人﹐第五品上。隋爲從五品下﹐皇朝因之。﹞文學二人﹐從六品上﹔﹝漢氏公府﹑州郡並有文學﹐魏氏諸王始有文學員﹐晉﹑宋﹑齊﹑梁﹑陳皆因之。梁班第五﹐從七品。後魏太和末﹐六品上。北齊因之。隋親王府有文學二人﹐從六品上﹐皇朝因之。﹞東ト祭酒﹑西ト祭酒各一人﹐從七品上。﹝晉初﹐位從公以上並置東ト﹑西ト祭酒﹐宋﹑齊﹑梁﹑陳﹑後魏﹑北齊皆相因。親王府及嗣王﹑上柱國府各有東﹑西ト祭酒﹐從七品上﹐皇朝因之。﹞王傅掌傅相訓導。而匡其過失。諮議掌︳謀左右﹐參議庶事。友掌陪侍遊居﹐規諷道義。文學掌讎校典籍﹐侍從文章。祭酒掌接對賢良﹔導引賓客。

長史一人﹐從四品上﹔﹝漢相國﹑丞相有兩長史﹐秩千石。後漢三公府各有長史員﹐魏太祖﹑吳長沙桓王府因之。宋﹑齊諸王領鎭者有長史﹐品第六﹐秩千石﹐銅印﹑墨綬﹐進賢兩梁冠﹐絳朝服。梁﹑陳公府並有長史﹐後魏﹑北齊亦同。隋親王﹑嗣王﹑郡王各有長史﹐皇朝因之﹐嗣王﹑郡王則不置。﹞司馬一人﹐從四品下﹔﹝司馬﹐古主兵之官也。宋﹑齊諸王領鎭者各有司馬。梁﹑陳﹑後魏﹑北齊﹑隋並與長史同置﹐皇朝因之。﹞掾一人﹐正六品上﹔﹝漢氏三公﹑大將軍﹑禦史大夫並有掾﹑屬員。西漢辟召皆上言之﹐故東﹑西曹掾比四百石﹐余曹比三百石﹐其屬並二百石。後漢皆自辟除﹐不復上言﹔故通降爲百石。品秩𨿽下﹐優禮甚弘。三公蓋天子之股肱﹐掾﹑屬則三公之喉舌﹐故三府掾乃言行之本﹐禍福之主﹔及其遷除﹐或周月而長州郡﹐或數年而至公卿。魏﹑晉皆相因置﹐多者或至數十人。江左以來﹐諸公置掾二人﹐其加崇者置四人。掾﹑屬常惇明教義﹐肅淸風俗﹐非禮不言﹐非法不行﹐以訓羣吏。宋﹑齊﹑梁﹑陳﹑後魏﹑北齊公府皆有掾﹑屬。隋氏二師﹑三公不開府﹐國王﹑嗣王﹑郡王府有掾﹑屬各一人﹐皇朝因之。﹞屬一人﹐正六品上﹔﹝漢﹑魏已來﹐與掾同置。過江之後﹐則爲曹名﹐諸公置戶曹屬一人﹐其加崇者置倉曹屬一人。梁﹑陳諸公﹑皇子﹑皇弟府並有屬﹐後魏﹑北齊三師三公府各有屬﹐隋親王府有屬一人﹐皇朝因之。﹞主簿一人﹐從六品上﹔﹝漢三公府有黃ト主簿﹐省錄眾事。魏﹑晉已下皆有。梁﹑陳諸公﹑皇弟﹑皇子府各有主簿。後魏皇子主簿從六品。北齊諸王皆有主簿﹐隋親王符二人﹐皇朝置一人。﹞史二人﹔﹝皇朝因隋置﹐余史並同。﹞記室參軍事二人﹐從六品上﹔﹝漢三公及大將軍皆有記室令史﹐主上章表﹐奏報書記。魏太祖輔漢﹐以陳琳﹑阮管記室﹐軍國書檄﹐多二人所作。晉氏諸公及位從公以上並有記室員﹐宋諸公府有記室參軍事﹐梁﹑陳公府及王府皆有記室參軍﹐北齊因之。隋親王府及嗣王府有記室參軍﹐皇朝因之。﹞錄事參軍事一人﹐從六品上﹔﹝晉元帝初爲鎭東大將軍﹐有錄事參軍一人。梁﹑陳王府有中錄事參軍及錄事參軍各一人﹐後魏亦同﹐北齊因之。隋親王﹑嗣王府有錄事參軍一人﹐皇朝因之。﹞錄事一人﹐從九品下﹔功曹參軍事一人﹐正七品上﹔﹝漢﹑魏﹑晉﹑宋﹑齊﹑梁﹑陳﹑後周﹐州﹑郡﹑縣並有功曹員。後魏太和末﹐諸王府並有功曹員。隋氏親王﹑嗣王府有功曹參軍﹐煬帝攺爲功曹書佐﹐皇朝復爲功曹參軍。﹞倉曹參軍事一人﹐正七品上﹔﹝後魏諸王府有倉曹參軍。隋親王﹑嗣王府有倉曹參軍﹐煬帝攺爲倉曹書佐﹐皇朝復爲參曹參軍。﹞戶曹參軍事一人﹐正七品上﹔﹝後魏﹑隋氏並與倉曹同置。﹞兵曹參軍事一人﹐正七品上﹐﹝梁﹑陳王府有中兵曹參軍﹑中直兵曹參軍各一人。後魏有皇子府中兵參軍﹐始蕃王﹑二蕃王有兵曹參軍。北齊皇子府有中兵﹑外兵參軍。隋親王﹑嗣王府有兵曹參軍﹐煬帝攺爲兵曹書佐﹐皇朝復爲兵曹參軍。﹞騎曹參軍事一人﹐正七品上﹔﹝隋親王﹑嗣王府有騎曹參軍一人﹐煬帝攺爲騎曹書佐﹐皇朝復故。﹞法曹參軍事一人﹐正七品上﹔﹝梁﹑陳﹑後魏諸王府﹐隋親王﹑嗣王府﹐並有法曹行參軍﹔煬帝攺曰法曹行書佐﹐皇朝復舊。﹞士曹參軍事一人﹐正七品上﹔﹝後魏諸王府﹑隋親王府皆有士曹行參軍﹐煬帝攺爲士曹行書佐﹐皇朝復舊。﹞參軍事二人﹐正八品下﹔﹝後漢末﹐三公府有參軍事﹐如孫堅參車騎軍事﹐荀參丞相軍事是也。魏武帝徵荊州﹐請邯鄲淳參軍事。自晉﹑宋已來﹐代有其任。梁選簿﹕「皇弟﹑皇子府有正參軍。」後魏有皇子參軍﹐北齊因之。隋親王﹑嗣王府有參軍六人﹐長兼行參軍八人﹐煬帝攺爲行書佐﹐皇朝復爲參軍四人﹐今減二人。六曹已下官吏﹐三府並同。其雜使又有執刀十五人﹑典獄十八人﹑問事十二人﹑白直二十四人。﹞行參軍四人﹐從八品上﹔﹝晉氏加置行參軍﹐以自辟召﹐故曰「行」也。宋﹑齊﹑梁﹑陳皆有之。《梁選簿》﹕「嗣王府行參軍降正王府一階。」隋親王﹑嗣王府並有長兼行參軍﹐煬帝攺爲長兼行書佐﹐皇朝攺爲行參軍。﹞典簽二人﹐從八品下。﹝《齊職儀》云「諸公領兵﹐局有典簽二人。」隋親王府﹑嗣王府﹑上柱國柱國府﹑上大將軍大將軍府各有二人﹐皇朝因之。﹞長史﹑司馬掌統理府寮﹐紀綱職務。掾掌通判功曹﹑戶曹﹑倉曹事。屬掌通判兵曹﹑騎曹﹑法曹﹑士曹事。主簿掌覆省王教。記室掌表﹑啟﹑書﹑疏。錄事參軍事掌付事勾稽﹐省署鈔目。錄事掌受事發辰﹐兼勾稽失。功曹掌文官簿書﹑考課﹑陳設﹑儀式等事。倉曹掌廩祿請給﹐財物市易等事。戶曹掌封戶﹑田宅﹑僮僕﹑弋獵等事。兵曹掌武官簿書﹑考課﹑儀衛﹑假使等事。騎曹掌廏牧﹑騎乘﹑文物﹑器械等事。法曹掌推按欺隱﹐決罰刑獄等事。士曹掌公廨捨宇﹐繕造工徒等事。參軍事掌出使及雜檢校事。典簽掌宣傳教令事。

親王親事府﹐典軍二人﹐正五品上﹔﹝《齊職儀》﹕「諸公領兵職﹐局有庫典軍七職二人﹑倉典軍七職二人﹐又有船官典軍﹑茭篛典軍﹑樵炭典軍等員。」皇朝因其名而置﹐多以武官及流外爲之。﹞副典軍二人﹐從五品上﹔執仗親事十六人﹐正八品上﹔執乘親事十六人﹐正八品上。﹝已上並皇朝置。﹞

親王帳內府﹐典軍二人﹐正五品上﹔﹝《齊職儀》﹕「諸公領兵職﹐局有車廏典軍五品二人﹑馬典軍五品二人﹐又有釀倉典軍﹑炭屯典軍﹑樵屯典軍。」皇朝因其名而置。﹞副典軍二人﹐從五品上﹔府一人﹔史一人﹔帳內六百六十七人。﹝並皇朝置。﹞

親事府典軍﹑副典軍掌領校尉已下守衛陪從事。執仗掌執弓仗。執乘掌供騎乘。親事掌儀衛事。校尉﹑旅帥﹑隊正﹑隊副掌領親事陪從事。

帳內府典軍﹑副典軍掌領校尉已下儀衛陪從事。帳內掌儀衛事。校尉﹑旅帥﹑隊正﹑隊副掌領帳內陪從事。

親王國﹕國令一人﹐從七品下﹔﹝隋置﹐皇朝因之。﹞大農二人﹐從八品下﹔﹝漢諸侯王國置大司農。晉諸王國置大農﹐與郎中令﹑中尉爲三卿。宋﹑齊﹑梁﹑陳﹑北齊王國並有大農﹐隋置一人﹐皇朝因之。﹞尉二人﹐正九品下﹔﹝漢諸王國有王尉﹐魏﹑晉﹑宋﹑齊﹑梁﹑陳﹑北齊並有中尉﹐隋因爲尉﹐皇朝因之。﹞丞一人﹐從九品下﹔錄事一人﹔府五人﹔史十人﹔﹝已上並皇朝置。﹞典衛八人﹔﹝漢諸王國有衛士長﹐主衛士侍衛。晉諸王國有典衛令﹐宋﹑齊﹑梁﹑陳﹑北齊並有。隋王國有典衛八人﹐皇朝因之。﹞舍人四人﹔﹝陳﹑北齊王國皆有舍人﹐隋王國有舍人四人﹐皇朝因之。﹞學官長一人﹔﹝晉﹑宋﹑齊﹑梁﹑陳王國並有學官令﹐隋有學官長﹐皇朝因之。﹞食官長一人﹐丞一人﹔﹝宋﹑齊﹑梁﹑陳﹑北齊王國並有食官長﹐隋親王國有食官長﹑丞各一人﹐皇朝因之。﹞廏牧長二人﹐丞二人﹔﹝漢諸侯王國有太僕﹐武帝攺曰僕。晉﹑宋王國置牧長﹐南齊﹑北齊爲廏牧長﹐隋置長﹑丞各一人﹐皇朝因之。﹞典府長二人﹐丞二人。﹝晉氏王國有典府丞﹐梁﹑陳﹑北齊亦因之。隋置長﹑丞各一人﹐皇朝因之。﹞國令﹑大農掌通判國司事。國尉掌分判國司事。國丞掌付事勾稽﹐省署鈔目﹐監印﹐給紙筆事。典衛掌守衛居宅事。舍人掌供引納驅策事。學官掌教授內人事。食官掌營造膳食事。廏牧掌知畜牧牛馬事。典府掌知府內雜事。

公主邑司﹐令一人﹐從七品下﹔﹝《漢書百官表》﹕「宗正屬官有公主家令。」公主所食曰「邑」。晉太康中﹐爲長山長公主置家令一人。宋﹑齊已後﹐時有其職。隋氏復置﹐皇朝因之。神龍初﹐公主府並同王府置官屬﹔景云初﹐罷之。﹞丞一人﹐從八品下﹔﹝《晉起居注》云「太康十一年﹐詔曰﹕『南郡公主家令丞缺﹐何以不補﹖』」隋有其職﹐皇朝因之。﹞錄事一人﹐從九品下。﹝皇朝因隋置。﹞公主邑司官各掌主家財貨出入﹑田園徵封之事。其制度皆隸宗正焉。

●卷三十三府督護州縣官吏

京兆河南太原三府官吏

大都督府中都督下都督官吏

上州中州下州官吏

京縣畿縣天下諸縣官吏

大都護上都護府官吏

鎭戍嶽瀆關津官吏

京兆﹑河南﹑太原府﹕牧各一人﹐從二品﹔﹝昔舜分九州爲十二州﹐始置十二牧。大禹鑄鼎﹐貢金九牧。《周禮》八命作牧。秦分天下爲三十六郡﹐京爲內史﹐漢武帝攺爲京兆尹﹐秩二千石。後漢都洛陽﹐爲河南尹﹐魏﹑晉因之。歷代所都皆爲尹﹕江左爲丹陽尹﹐北齊爲淸都尹﹐後周及隋復爲京兆尹。始秦分天下﹐令禦史監郡﹐漢省之﹐丞相遣史分刺諸州。武帝初置部刺史十三人﹐掌奉詔條察州﹐秩六百石﹐類今之十道使也﹔又置司隸校尉﹐部三輔﹑三河﹑弘農﹐類今之京畿按察使也。成帝更名刺史爲牧﹐秩二千石。後漢復爲刺史﹐後復爲牧。魏﹑晉已下皆爲刺史。晉武帝罷司隸校尉﹐置司州牧。江左爲揚州刺史﹐後魏﹑北齊皆爲司州牧。後周置雍州牧﹐隋因之。大業三年﹐罷州置郡﹐京兆﹑河南皆爲尹﹐則兼牧之任矣。皇朝又置雍州牧。洛州初爲都督府﹐及置都﹐亦爲牧。開元初﹐復爲京兆﹑河南尹。﹞尹一人﹐從三品﹔﹝漢京兆尹有都尉﹑丞﹐皆詔除。都尉比二千石﹐典武職﹔丞秩六百石。後漢省都尉﹐州又置別駕﹑治中﹐皆刺史自辟除。魏﹑晉已下皆因之。隋文帝罷郡﹐以州統縣﹐攺別駕﹑治中爲長史﹑司馬。煬帝罷州置郡﹐罷長史﹑司馬﹐置贊治﹐後攺爲丞﹔又置通守以貳太守﹐京兆﹑河南等爲內史。皇朝置雍州別駕﹐永徽中﹐攺爲長史﹐正四品下。開元初﹐攺長史爲尹﹐從三品。然親王爲牧﹐皆不知事﹐職務總歸於尹﹐亦漢氏京尹之任也。﹞少尹二人﹐從四品下。﹝魏﹑晉已下有治中﹐隋文帝攺爲司馬﹐煬帝攺爲贊治﹐後攺爲丞。皇朝復曰治中﹐後避髙宗諱﹐攺曰司馬。開元初﹐攺爲少尹﹐置二員。﹞司錄參軍事二人﹐正七品上﹔﹝漢﹑魏已來及江左﹐郡有督郵﹑主簿﹐蓋錄事參軍之任也﹐皆太守自辟除。後魏﹑北齊﹑後周﹑隋氏﹐州皆有錄事參軍。及罷郡﹐以州統縣﹐皆吏部選除。煬帝罷州置郡﹐有東﹑西曹掾及主簿。皇朝省掾﹑主簿﹐置錄事參軍。開元初﹐攺爲司錄參軍。﹞錄事四人﹐從九品上﹔﹝隋置京兆錄事四人﹐皇朝因之。﹞府﹑史各二人。功曹參軍事二人﹐正七品下﹐﹝漢﹑魏已下﹐司隸校尉及州﹑郡皆有功曹﹑戶曹﹑賊曹﹑兵曹等員。北齊諸州有功曹﹑倉曹﹑中兵﹑外兵﹑甲曹﹑法曹﹑士曹﹑左戶等參軍事。隋諸州有功曹﹑戶曹﹑兵曹等參軍事﹐法曹﹑士曹行參軍﹔郡有西曹﹑金曹﹑戶曹﹑兵曹﹑法曹﹑士曹等。及罷郡置州﹐以曹爲名者﹐攺日司。煬帝罷州置郡﹐攺司功﹑司倉﹑司戶﹑司兵﹑司法﹑司士等爲書佐。皇朝因其六司﹐而攺書佐爲參軍事。開元初﹐爲功曹參軍。﹞府六人﹐史十二人。倉曹參軍事二人﹐正七品下﹔﹝北齊諸州有倉曹參軍事﹐隋文帝攺爲司倉參軍﹐煬帝攺爲司倉書佐﹐皇朝復爲倉曹參軍。﹞府八人﹔史十六人。戶曹參軍事二人﹐正七品下﹔﹝漢﹑魏已來﹐州﹑郡皆有戶曹掾﹐或爲左戶。隋有戶曹參軍﹐文帝攺爲司戶參軍﹐煬帝爲司戶書佐﹐皇朝因爲司戶參軍。開元初﹐爲戶曹參軍。﹞府十一人﹔史二十二人﹔帳史一人。﹝景云初置。﹞兵曹參軍事二人﹐正七品下﹔﹝漢﹑魏已下﹐諸州皆有兵曹﹐或爲中兵﹑外兵﹑騎兵。北齊已下﹐攺復並與功曹同。﹞府九人﹔史十八人。法曹參軍事二人﹐正七品下﹔﹝漢﹑魏已下﹐州﹑郡有賊曹﹑決曹掾﹐或法曹﹐或墨曹。自隋已下﹐攺復並與上同。﹞府九人﹔史十八人。士曹參軍事二人﹐正七品下﹔﹝北齊諸州有士曹行參軍。已下攺復﹐並與上同。﹞府七人﹔史十四人。參軍事六人﹐正八品下。﹝注見王府參軍文下。﹞執刀十五人。典獄十八人。問事十二人。白直二十四人。經學博士一人﹐從八品上﹔助教二人﹔﹝魏﹑晉已下﹐郡﹑國並有文學﹐卽博士﹑助教之任。並皇朝置。﹞學生八十人。﹝皇朝置。﹞醫學博士一人﹔助教一人﹔﹝開元初置。﹞醫學生二十人。﹝貞觀初置。﹞

大都督府﹕都督一人﹐從二品。﹝魏黃初二年﹐始置都督諸州軍事﹐或領鎭戎﹑總夷校尉﹔三年﹐上軍大將軍曹眞都督中外諸軍事。司馬宣王徵蜀﹐加號大都督。自此之後﹐歷代皆有。至隋﹐攺爲總管府。皇朝武徳四年﹐又攺爲都督府。貞觀中﹐始攺爲上﹑中﹑下都督府。﹞長史一人﹐從三品﹔﹝秦﹑漢邊郡有長史。魏﹑晉已來﹐諸州皆有別駕﹑治中。至北齊﹐八命﹑七命﹑六命州刺史各有長史﹐隋九等州亦有長史。開皇三年﹐攺雍州別駕爲長史﹔煬帝罷州置郡﹐又攺爲別駕﹐惟都督府則置長史。永徽中﹐始攺別駕爲長史﹐大都督府長史仍舊正四品下﹐開元初始增其秩。﹞司馬二人﹐從四品下。﹝北齊及隋九等州各有司馬。開皇三年﹐攺雍州贊治爲司馬。皇朝攺郡爲州﹐各置治中一人﹐其都督府則置司馬。永徽中﹐攺治中爲司馬。﹞錄事參軍事二人﹐正七品上﹔錄事二人﹐從九品上﹔史四人。功曹參軍事一人﹐正七品下﹔府四人﹔史六人。倉曹參軍事二人﹐正七品下﹔府四人﹔史八人。戶曹參軍事二人﹐正七品下﹔府五人﹔史十人﹔帳史一人。兵曹參軍事二人﹐正七品下﹔府四人﹔史八人。法曹參軍事二人﹐正七品下﹔府四人﹔史八人。士曹參軍事一人﹐正七品下﹔府四人﹔史八人。參軍事五人﹐正八品下。執刀十五人。典獄十六人。問事十人。白直二十二人。市令一人﹐從九品上﹔﹝漢代諸郡﹑國皆有市長﹐晉﹑宋已後皆因之。隋氏始有市令。皇朝初﹐又加市丞。戶四萬已上者﹐省補市令。﹞丞一人﹔佐一人﹔史二人﹔帥三人﹔倉督二人﹐史四人。﹝北齊九等州﹑縣各有倉督員﹐隋因之。﹞經學博士一人﹐從八品上﹔助教二人﹔學生六十人。醫學博士一人﹐從八品下﹔助教一人﹔學生十五人。﹝若中﹑下都督府戶滿四萬已上者﹐官員同此﹐惟減司馬一人。﹞

中都督府﹕都督一人﹐正三品。別駕一人﹐正四品下﹔﹝漢司隸校尉有別駕從事﹐校尉一人行部則奉引﹐主錄眾事。舊解以爲別乘傳車﹐故曰別駕。諸州刺史亦有之。元帝時﹐條州大小﹐爲設吏員﹐別駕﹑治中﹑諸部從事秩皆百石。後漢攺曰別駕從事史﹐三國因之。晉代諸州各置別駕﹑治中從事史一人﹐宋﹑齊﹑梁﹑陳﹑後魏﹑周﹑隋因而不攺﹐皇朝因之。永徽中﹐攺別駕爲長史。垂拱初﹐又置別駕員﹐多以皇家宗枝爲之。神龍初罷﹐開元初復置﹐始通用庶姓焉。﹞長史一人﹐正五品上﹔司馬一人﹐正五品下。錄事參軍事一人﹐正七品下﹔錄事二人﹐從九品上﹔史四人。功曹參軍事一人﹐從七品上﹔府三人﹔史六人。倉曹參軍事一人﹐從七品上﹔﹝涼州加一人﹐仍加府一人﹑史二人。﹞府三人﹔史六人。戶曹參軍事一人﹐從七品上﹔府四人﹔史七人﹔帳史一人。兵曹參軍事二人﹐從七品上﹔府四人﹔史八人。﹝若管內無軍團﹐𨿽有軍團惟管三州已下者﹐省兵曹一人。﹞法曹參軍事一人﹐從七品上﹔府四人﹔史八人。士曹參軍事一人﹐從七品上﹔府三人﹔史六人。參軍事四人﹐從八品上。執刀十五人。典獄十四人。問事八人。白直二十人。市令一人﹐從九品上﹔丞一人﹔佐一人﹔史二人﹔帥三人﹔倉督二人﹐史四人。經學博士一人﹐從八品下﹔助教二人﹔學生六十人。醫學博士一人﹐正九品下﹔助教一人﹔學生十五人。﹝下都督府戶滿二萬已上者﹐官員亦準此。﹞

下都督府﹕都督一人﹐從三品。﹝戶不滿二萬爲下都督。﹞別駕一人﹐從四品下﹔長史一人﹐從五品上﹔司馬一人﹐從五品下。錄事參軍事一人﹐從七品上﹔錄事二人﹐從九品上﹔史三人。功曹參軍事一人﹐從七品下﹔府二人﹔史二人。﹝州管戶不滿一萬者﹐不置功曹﹐其事隸入倉曹。﹞倉曹參軍事一人﹐從七品下﹐府三人﹔史六人。戶曹參軍事一人﹐從七品下﹔府四人﹐史七人﹔帳史一人。兵曹參軍事一人﹐從七品下﹔府三人﹐史六人。法曹參軍事一人﹐從七品下﹔﹝兼掌士曹事。﹞府三人﹐史六人。參軍事三人﹐從八品下。﹝管戶不滿一萬者﹐省一人。﹞執刀十五人。典獄十二人。問事六人。白直十六人。市令一人﹐從九品上﹔丞一人﹔佐一人﹔史二人﹔帥二人﹔倉督二人﹐史三人。經學博士一人﹐從八品下﹔助教一人﹔學生五十人。﹝若邊遠僻小州不滿五千戶者﹐四分減一。﹞醫學博士一人﹔助教一人﹔學生十二人。

上州﹐﹝凡戶滿四萬已上爲上州。﹞刺史一人﹐從三品。﹝秦置禦史監郡﹐漢初省之﹐丞相遣史分刺諸州﹐亦不常置。至武帝元封五年﹐初置部刺史十三人﹐掌奉詔條察諸州﹐秋﹑冬入奏﹐居無常所。後漢則皆有定所。屬官有別駕治中主簿功曹從事﹑諸曹掾等員﹐皆自辟除﹔以刺眾官及萬人非違﹐故謂之刺史。自漢﹑魏已來﹐或爲牧﹐或爲刺史﹐皆管郡。隋初﹐上州有刺史﹑長史﹑司馬﹑錄事參軍﹑功曹戶曹兵曹等參軍事﹑法曹士曹等行參軍﹑典簽﹑州都﹑光初主簿﹑郡正主簿﹑西曹書佐﹑祭酒從事﹑部郡從事﹑倉督﹑市令丞等員並佐史等﹔郡置太守﹑丞﹑尉﹑正﹑光初功曹﹑光初主簿﹑縣正功曹﹑主簿﹑西曹﹑金戶兵法士等曹﹑市令等並佐史員﹔州﹑郡皆爲九等。三年﹐罷郡﹐以州統縣﹐攺別駕﹑贊治爲長史﹑司馬。舊周﹑齊州郡縣職﹐自州都﹐縣正已下皆自調用以理事﹐至是不知事﹐直謂之鄕官﹐別置品官﹐皆吏部選除﹔佐官以曹爲名者﹐皆攺爲司。十四年﹐攺九等州﹑縣爲四等。十五年﹐罷鄕官。煬帝三年﹐罷州置郡﹐置太守﹐罷長史﹑司馬﹑置贊治以貳之。後又置通守﹐攺贊治爲丞。錄事已下﹐並見於上。﹞別駕一人﹔從四品下﹔長史一人﹐從五品上﹔司馬一人﹐從五品下。錄事參軍事一人﹐從七品上﹔錄事二人﹐從九品上﹐史三人。司功參軍事一人﹐從七品下﹔佐三人﹔史六人。司倉參軍事一人﹐從七品下﹔佐三人﹔史六人。司戶參軍事二人﹐從七品下﹔佐三人﹔史七人﹔帳史一人。司兵參軍事一人﹔從七品下﹔佐三人﹔史六人。司法參軍事二人﹐從七品下﹔佐四人﹔史八人。司士參軍事一人﹐從七品下﹔佐三人﹔史六人。參軍事四人。執刀十五人。典獄十四人。問事八人。白直二十人。市令一人﹐從九品上﹔丞一人﹔佐一人﹔史二人﹔帥三人﹔倉督二人﹐史四人。經學博士一人﹐從八品下﹔助教二人﹔學生六十人。醫學博士一人﹐正九品下﹔助教一人﹔學生十五人。

中州﹐﹝戶二萬已上。﹞刺史一人﹐正四品上。別駕一人正五品下﹔長史一人﹐正六品上﹔司馬一人﹐正六品下。錄事參軍事一人﹐正八品上﹔錄事一人﹐從九品下﹔史二人。司功參軍事一人﹐正八品下﹔佐二人﹔史四人。司倉參軍事一人﹐正八品下﹔佐二人﹔史四人。司戶參軍事一人﹐正八品下﹔佐三人﹔史五人﹔帳史一人。司兵參軍事一人﹐正八品下﹔佐三人﹔史四人。司法參軍事一人﹐正八品下﹔﹝兼掌司士事。﹞佐三人﹔史六人。參軍事三人﹐正九品下。執刀十人。典獄十二人。問事六人。白直十六人。市令一人﹔丞一人﹔佐一人﹔史二人﹔帥二人﹔倉督二人﹔史三人。經學博士一人﹐正九品上﹔助教一人﹔學生五十人。醫學博士一人﹐從九品下﹔助教一人﹔學生十二人。

下州﹐﹝戶不滿二萬者爲下州。﹞刺史一人﹐正四品下。別駕一人﹐從五品上﹔司馬一人﹐從六品上。錄事參軍事一人﹐從八品上﹔錄事一人﹐從九品下﹔史二人。司倉參軍事一人﹐從八品下﹔﹝兼掌司功事。﹞佐二人﹔史四人。司戶參軍事一人﹐從八品下﹔﹝兼掌司兵事。﹞佐三人﹔史五人﹔帳史一人。司法參軍事一人﹐從八品下﹔﹝兼掌司士事。﹞佐二人﹔史四人。參軍事二人﹐從九品下。執刀十人。典獄八人。問事四人。白直十六人。市令一人﹔佐一人﹔史一人﹔帥二人﹔倉督一人﹐史二人。經學博士一人﹐正九品下﹔助教一人﹔學生四十人。醫學博士一人﹐從九品下﹔學生一十人。

京兆﹑河南﹑太原牧及都督﹑刺史掌淸肅邦畿﹐考核官吏﹐宣布徳化﹐撫和齊人﹐勸課農桑﹐惇諭五教。每歲一巡屬縣﹐觀風俗﹐問百姓﹐錄囚徒﹐卹鰥寡﹐閱丁口﹐務知百姓之疾苦。部內有篤學異能聞於鄕閭者。舉而進之﹔有不孝悌﹐悖禮亂常﹐不率法令者﹐糸而繩之。其吏在官公廉正己淸直守節者﹐必察之﹔其貪穢諂諛求名徇私者﹐亦謹而察之﹐皆附於考課﹐以爲褒貶。若善惡殊尢者﹐隨卽奏聞。若獄訟之枉疑﹐兵甲之徵遣﹐興造之便宜﹐符瑞之尢異﹐亦以上聞。其常則申於尙書省而已。若孝子順孫﹐義夫節婦﹐志行聞於鄕閭者﹐亦隨實申奏﹐表其門閭﹔若精誠感通﹐則加優賞。其孝悌力田者﹐考使集日﹐具以名聞。其所部有須攺更﹐得以便宜從事。若親王典州及邊州都督﹑刺史不可離州局者﹐應巡屬縣﹐皆委上佐行焉。

尹﹑少尹﹑別駕﹑長史﹑司馬掌貳府﹑州之事﹐以紀綱眾務﹐通判列曹﹔歲終則更入奏計。

司錄﹑錄事參軍掌付事勾稽﹐省署杪目。糸正非違﹐監守符印。若列曹事有異同﹐得以聞奏。

功曹﹑司功參軍掌官吏考課﹑假使﹑選舉﹑祭祀﹑禎祥﹑道佛﹑學校﹑表疏﹑書啟﹑醫藥﹑陳設之事。凡差使﹐先差州官﹔不充﹐取縣官﹐率一半已上﹔不充﹐取前資官。其上佐﹑錄事參軍﹑縣令不得充使出境。凡州﹑縣及鎭倉督﹐縣博士﹑助教﹐中﹑下州市令及縣市令﹐嶽﹑瀆祝史﹐並州選﹐各四周而代。﹝州﹑鎭倉督﹐州﹑縣市令﹐取勛官五品已上及職資九品者﹔若無﹐通取勛官六品已下﹐倉督取家口重大者爲之。州市令不得用本市內人﹐縣市令不得用當縣人。博士﹑助教部內無者﹐得於旁州通取。縣錄事通取部內勛官五品已上﹔若無堪任者﹐並佐﹑史通取六品已下子及白丁充之。﹞凡貢舉人有博識髙才﹐彊學待問﹐無失後選者﹐爲秀才﹔通二經已上者﹐爲明經﹔明閒時務﹐精熟一經者﹐爲進士﹔通達律令者﹐爲明法。其人正直淸修﹐名行孝義﹐旌表門閭﹐堪理時務﹐亦隨賓貢爲孝弟力田。凡貢人﹐上州歲貢三人﹐中州二人﹐下州一人。若有茂才異等﹐亦不抑以常數。凡貢人行鄕飲酒之禮﹐牲用少牢。若州縣春﹑秋二社及釋奠之禮﹐亦皆以少牢。凡諸州每年任土所出藥物可用者﹐隨時收采﹐以給人之疾患。﹝皆預合傷寒﹑時气﹑瘧﹑痢等藥﹐部內有疾患者﹐隨須給之。﹞

倉曹﹑司倉參軍掌公廨﹑度量﹑庖廚﹑倉庫﹑租賦﹑徵收﹑田園﹑市肆之事。每歲據靑苗徵稅﹐畝別二升﹐以爲義倉﹐以備凶年﹔將爲賑貸﹐先申尙書﹐待報﹐然後分給。又﹐歲丰﹐則出錢加時價而羅之﹔不熟﹐則出粟減時價而耀之﹐謂之常平倉﹐常與正﹑義倉帳具本利申尙書省。

戶曹﹑司戶參軍掌戶籍﹑計帳﹐道路﹑逆旅﹐田疇﹑六畜﹑過所﹑蠲符之事﹐而剖斷人之訴競。凡男女婚姻之合﹐必辧其族姓﹐以舉其逢。凡井田利害之宜﹐必止其爭訟﹐以從其順。凡官人不得於部內請射田地及造碾﹐與人爭利。

兵曹﹑司兵參軍掌武官選舉﹐兵甲器仗﹐門戶管鑰﹐烽候傳驛之事。﹝凡驛馬以「驛」字印印左肘﹐以州名印印項左。﹞每歲貢武舉人有智勇謀略彊力悍材者﹐舉而送之。試長垛﹑馬槍﹑翹關﹑擎重﹐以爲等第之上下﹐爲之升黜﹐從文舉行鄕飲酒之禮﹐然後申送。

法曹﹑司法參軍掌律﹑令﹑格﹑式﹐鞫獄定刑﹐督捕盜賊﹐糸逖姦非之事﹐以究其情僞﹐而制其文法。赦從重而罰從輕﹐使人知所避而遷善遠罪。

士曹﹑司士參軍掌津梁﹑舟車﹑捨宅﹑百工眾藝之事。啟塞必從其時﹐役使不奪其力﹐通山澤之利以贍貧人﹐﹝凡州界內有出銅﹑鐵處﹐官未采者﹐聽百姓私采。若鑄得銅及白鐵﹐官爲市取﹔如欲折充課役﹐亦聽之。其四邊﹐無問公私﹐不得置鐵冶及采銅。自余山川藪澤之利﹐公私共之。﹞致環異之貨以備國用﹐是以官無禁利﹐人無稽市。﹝凡知山澤有異寶﹑異木及金﹑玉﹑銅﹑鐵﹑彩色雜物處堪供國用者﹐奏聞。﹞

參軍事掌出使檢校及導引之事。

市令﹑丞掌市廛交易﹐禁斥非違之事。

經學博士以五經教授諸生。

醫學博士以百藥救療平人有疾者。下至執刀﹑白直﹑典獄﹑佐﹑史﹐各有其職。州﹑府之任備焉。

萬年﹑長安﹑河南﹑洛陽﹑奉先﹑太原﹑晉陽﹐令各一人﹐正五品上。﹝殷﹑周已往﹐五等諸侯皆自理其人。及周衰﹐諸侯相並﹐大國則別置邑﹑縣﹑鄙﹐以君其人。齊﹑晉謂之大夫﹐魯﹑衛謂之宰﹐楚爲公﹑尹﹐秦曰令﹑長。《漢書》云「縣長皆掌理其縣。萬戶已上爲令﹐秩千石至六百石﹔減萬戶爲長﹐秩五百石至三百石。皆有丞﹑尉﹐秩四百石至二百石﹐是爲長吏。百石以下﹐有佐史之秩﹐爲少吏。」漢京兆尹統長安令﹐後漢河南尹統洛陽令﹐魏﹑晉已後皆因之。隋初﹐兩京置四縣﹐增秩爲正五品﹐皇朝因之而不攺。天后時﹐東都又置來庭﹑永昌二縣﹐以太原爲北都﹐尋亦罷。開元十一年置北都﹐以晉陽﹑太原爲京縣。十七年巡陵﹐又以奉先同京縣。﹞丞二人﹐從七品上。﹝漢氏縣丞﹑尉多以本郡人爲之﹐三輔縣則兼用他郡。及隋氏革選﹐盡用他郡之人。漢已下皆一人。皇朝置京縣丞二員﹐北京太原﹑晉陽各置一丞。﹞主簿二人﹐從八品上。﹝自漢以來﹐主簿皆令﹑長辟除。周﹑隋長安縣令﹑丞已下有功曹主簿﹐西曹﹑兵倉戶法士等曹主簿。皇朝京縣置二人﹐太原﹑晉陽各一員。﹞錄事二人﹐從九品下﹔﹝隋長安縣置錄事二人。﹞佐二人﹐史二人。尉六人﹐從八品下。﹝漢氏長安有四尉﹐分爲左﹑右部﹕城東﹑南置廣部尉﹐是爲左部﹔城西﹑北置明部尉﹐是爲右部。並四百石﹐黃綬﹑大冠。主追捕盜賊﹐伺察姦非。後漢洛陽置四尉﹐皆孝廉作﹐有東部﹑南部﹐西部﹑北部尉。魏氏因之。晉洛陽置六部尉﹐過江﹐亦於建康置六部尉﹐宋﹑齊﹑梁﹑陳並因之。北齊鄴縣亦置三尉。隋氏長安無尉﹐有正﹔煬帝後置尉。皇朝武徳初﹐始置尉六人。﹞司功佐三人﹐史六人。司倉佐四人﹐史八人。司戶佐五人﹐史十人。司兵佐三人﹐史六人。司法佐五人﹐史十人。司士佐四人﹐史八人。典獄十四人。問事八人。白直十八人。博士一人﹐助教一人﹐學生五十人。

京兆﹑河南﹑太原諸縣﹐令各一人﹐正六品上﹔﹝丞一人﹐正八品下。主簿一人﹐正九品上隋九等縣丞﹑尉已下皆有﹐以本縣人爲之﹐髙宗始爲品官﹐令吏部選授。尉二人﹐正九品下。後漢置尉﹐大縣二人﹐小縣一人﹐主捕盜賊。三國﹑晉﹑宋之後並因之。隋氏九等縣則上縣二人﹐中﹑下縣一人﹔煬帝攺爲縣正﹐又爲書佐。皇朝復爲縣尉﹐畿縣戶不滿四千者亦置二人﹐萬戶已上置三人。諸州上縣令從六品上﹔丞一人﹐從八品上﹔主簿一人﹐正九品下﹔尉二人﹐從九品上。中縣令一人﹐正七品上﹔丞一人﹐從八品下﹔主薄一人﹐從九品上﹔尉一人﹐從九品下﹐縣滿四千戶增置一人。中下縣令一人﹐從七品上﹔丞一人﹐正九品上﹔主簿一人﹐從九品上﹔尉一人﹐從九品下。下縣令一人﹐從七品下﹔丞一人﹐正九品下﹔主簿一人﹐從九品上﹔尉一人﹐從九品下﹞丞一人﹐正八品下﹔﹝注見上文。﹞主簿一人﹐正九品上﹔﹝隋九等縣丞﹑尉已下皆有光初功曹﹑光初主簿﹐功曹主簿﹐西曹﹑金戶兵法士等曹佐及市令等員﹐正九品下﹐皆本縣人爲之。髙宗始爲品官﹐令吏部選授。﹞尉二人﹐正九品下﹔錄事二人﹐史三人﹔司功佐三人﹐史五人﹐司倉佐四人﹐史七人﹔司戶佐四人﹐史七人﹐帳史一人。﹝萬戶已上增置佐二人﹑史四人﹑帳史一人。﹞司法佐四人﹐史八人﹔﹝萬戶已上增置佐一人﹑史二人。﹞司士佐四人﹐史八人﹔典獄十人﹔問事四人﹔白直十人﹔市令一人﹐佐一人﹐史一人﹐帥二人﹔經學博士一人﹐助教一人﹐學生四十人。

諸州上縣﹐令一人﹐從六品上﹔丞一人﹐從八品下﹔主簿一人﹐正九品下﹔蔚二人﹐從九品上﹔錄事二人﹐史三人﹔司戶佐四人﹐史七人﹐帳史一人﹔﹝萬戶已上增置二人﹑史四人﹑帳史一人。﹞司法佐四人﹐史八人﹔﹝萬戶已上增置佐一人﹑史二人﹐餘同畿縣。﹞典獄十人﹔問事四人﹔白直十人﹔市令一人﹐佐一人﹐史一人﹐帥二人﹐倉督二人﹔博士一人﹐助教一人﹐學生四十人。

諸州中縣﹐令一人﹐正七品上﹔丞一人﹐從八品下﹔主簿一人﹐從九品上﹔尉一人﹐從九品下﹔錄事一人﹐史二人﹔司戶佐三人﹐史五人﹐帳史一人﹔﹝四千戶增置佐一人﹑史二人﹑帳史一人。﹞司法佐三人﹐史六人﹔﹝四千戶增置佐一人﹑史二人。﹞典獄八人﹔問事四人﹔白直八人﹔市令一人﹐佐一人﹐史一人﹐帥二人﹐倉督一人﹔博士一人﹐助教一人﹐學生二十五人。

諸州中下縣﹐令一人﹐從七品上﹔丞一人﹐正九品上﹔主簿一人﹐從九品上﹔尉一人﹐從九品下﹔錄事一人﹔司戶佐二人﹐史四人﹐帳史一人﹔司法佐二人﹐史四人﹔典獄六人﹔問事四人﹔白直八人﹔市令一人﹐佐一人﹐史一人﹐帥二人﹔﹝無市則闕。﹞博士一人﹐助教一人﹐學生二十五人。

諸州下縣﹐令一人﹐從七品下﹔丞一人﹐正九品下﹔主簿一人﹐從九品上﹔尉一人﹐從九品下﹔錄事一人﹔司戶佐二人﹐史四人﹐帳史一人﹔司法佐二人﹐史四人﹔典獄六人﹔問事四人﹔白直八人﹔市令一人﹐史一人﹐帥二人﹔﹝無市則闕。﹞博士一人﹐助教一人﹐學生二十人。

京畿及天下諸縣令之職﹐皆掌導揚風化﹐撫字黎氓﹐惇四人之業﹐崇五土之利﹐養鰥寡﹐卹孤窮﹐審察冤屈﹞躬親獄訟﹐務知百姓之疾苦。所管之戶﹐量其資產﹐類其彊弱﹐定爲九等。其戶皆三年一定﹐以入籍帳。若五九﹑﹝謂十九﹑四十九﹑五十九﹑七十九﹑八十九。﹞三疾﹝謂殘疾﹑廢疾﹑篤疾。﹞及中﹑丁多少﹐貧富彊弱﹐虫霜旱澇﹐年收耗實﹐過貌形狀及差科簿﹔皆親自注定﹐務均齊焉。若應收授之田﹐皆起十月﹐里正勘造簿歷﹔十一月﹐縣令親自給授﹐十二月內畢。至於課役之先後﹐訴訟之曲直﹐必盡其情理。每歲季冬之月﹐行鄕飲酒之禮﹐六十已上坐堂上﹐五十已下立侍於堂下﹐使人知尊卑長幼之節。若籍帳﹑傳驛﹑倉庫﹑盜賊﹑河堤﹑道路﹐𨿽有專當官﹐皆縣令兼綜焉。縣丞爲之貳。

主簿掌付事勾稽﹐省署抄目﹐糾正非違﹐監印﹐給紙筆﹑雜用之事。

錄事掌受事發辰﹐句檢稽失。

縣尉親理庶務﹐分判眾曹﹐割斷追催。收率課調。

博士掌以經術教授諸生。二分之月﹐釋奠於先聖﹑先師。

大都護府﹐大都護一人﹐從二品﹔副大都護一人﹐從三品﹔副都護二人﹐正四品上。﹝漢武帝開西域﹐安其種落三十六國﹐置使者﹑校尉以領護之。宣帝時﹐鄭吉爲西域都護﹐始立幕府﹔都護之名﹐自吉始也。至章帝時﹐廢西域都護﹐令戊己校尉領之。魏﹑晉之間﹐有都護左右軍﹑都護將軍之號﹐遂廢都護之名。皇朝永徽中﹐始置安南﹑安西大都護。景云二年﹐又置單於都護。開元初﹐置北庭都護。今有單於副都護。﹞長史一人﹐正五品上﹔﹝漢宣帝置西域都護長史一人﹐自後不絕﹐今單幹則不置。﹞司馬一人﹐正五品下。﹝漢武帝置護烏桓校尉﹑護羌校尉﹐各司馬二人﹔元帝置戊己校尉﹐亦置司馬一人﹐皆都護司馬之任也。﹞錄事參軍事一人﹐正七品上﹔錄事二人﹐從九品上﹔史二人。功曹參軍事一人﹐正七品下﹔府二人﹔史二人。倉曹參軍事一人﹐正七品下﹔府二人﹔史二人。戶曹參軍事一人﹐正七品下﹔府三人﹔史三人﹔帳史一人。兵曹參軍事一人﹐正七品下﹔府三人﹔史四人。法曹參軍事一人﹐正七品下﹔府三人﹔史四人。參軍事三人﹐正八品下。﹝單於惟有兵曹﹑蒼曹兩員。﹞

上都護府﹐都護一人﹐正三品﹔副都護二人﹐從四品上。長史一人﹐正五品上﹔司馬一人﹐正五品下。錄事參軍事一人﹐正七品下﹔錄事二人﹔史三人。功曹參軍事一人﹐從七品上﹔府二人﹔史二人。倉曹參軍事一人﹐從七品上﹔府二人﹔史二人。戶曹參軍事一人﹐從七品上﹔府三人﹔史三人﹔帳史一人。兵曹參軍事一人﹐從七品上﹔府三人﹔史四人。參軍事人﹐從八品上。

都護﹑副都護之職﹐掌撫慰諸蕃﹐輯寧外寇﹐覘候姦誘﹐徵討攜離﹔長史﹑司馬貳焉。諸曹如州﹑府之職。

上鎭﹐將一人﹐正六品下﹔鎭副一人﹐正七品下。﹝魏有鎭東﹑鎭西﹑鎭南﹑鎭北將軍之名﹐晉﹑宋已後皆因之。隋有鎭將﹑鎭副﹐皇朝因之。﹞錄事一人﹔史二人。倉曹參軍事一人﹐從八品下﹔﹝職同諸州司倉。﹞佐一人﹔史二人。兵曹參軍事一人﹐從八品下﹔佐二人﹔史二人。倉督一人﹔史二人。

中鎭﹐將一人﹐正七品上﹔鎭副一人﹐從七品上。錄事一人。兵曹參軍事一人﹐正九品下﹔佐一人﹔史四人。倉督一人﹐史二人。

下鎭﹐將一人﹐正七品下﹔鎭副一人﹐從七品下。錄事一人。兵曹參軍事一人﹐從九品下﹔佐一人﹔史二人。倉督一人﹔史一人。

上戍﹐主一人﹐正八品下﹔戍副一人﹐從八品下。﹝左傳曰齊侯使公子無虧戍曹﹐又使連稱﹑管至父戍葵丘。至後魏孝文﹐使趙遐爲梁城戍主。又王榮世爲三城戍主﹐遇賊陷城﹐與戍副鄧元興等皆不屈節﹐被害。《宋書》云「劉徳願爲遊擊將軍﹐領石頭戍事。」宋檀道濟以護軍領石頭戍事。宋﹑齊已下至隋﹐皆有其官﹐皇朝因之。﹞佐一人﹔史二人。

中戍﹐主一人﹐從八品下﹔史二人。

下戍﹐主一人﹐正九品下﹔史一人。

鎭將﹑鎭副掌鎭捍防守﹐總判鎭事。

錄事掌受事句稽。

倉曹掌儀式﹑倉庫﹐飲膳﹑醫藥﹐付事勾稽﹐省署抄目﹐監印﹐給紙筆﹐市易﹑公廨之事。

兵曹掌防人名帳﹐戎器﹑管鑰﹐差點及土木興造之事。

戍主﹑戍副掌與諸鎭略同。

五嶽﹑四瀆﹐令各一人﹐正九品上。﹝古者﹐神祠皆有祝及祭酒﹐或有史者。令﹐蓋皇朝所置。﹞祝史三人﹔齋郎三人。﹝並皇朝所置。﹞

廟令掌祭祀及判祠事。

祝史掌陳設﹑讀祝﹑行署文案。

齋郎掌執俎豆及灑掃之事。

上關﹐令一人﹐從八品下﹔﹝按﹕《周禮》有司關上士二人﹐又有尹喜爲關令﹔漢有寧成爲關都尉﹐並其職也。隋代立制﹐皇朝因之。﹞丞二人﹐正九品下。﹝皇朝置。﹞錄事一人﹐府二人﹐史四人﹐典事六人﹐津吏八人。

中關﹐令一人。正九品下﹔丞一人﹐從九品下。錄事一人﹐府一人﹐史二人﹐典事四人﹐津吏六人。

下關﹐令一人﹐從九品下。府一人﹐史二人﹐典事二人﹐津吏四人。

關令掌禁末遊﹐伺姦慝。凡行人車馬出入往來﹐必據過所以勘之。

丞掌付事勾稽﹐監印﹐省署抄目﹐通判閱事。

錄事掌受事發辰﹐勾檢稽失。

典事掌巡船鋪及雜當。

津吏掌橋艙之事。﹝無津則不置。﹞

《唐六典》載古官制度﹐備因革﹐成一王書﹐可爲後世標準。比緣兵火﹐所在闕文。或承乏永嘉﹐得本於州學教授張公﹐同以白太守徽學新安程公﹐一見肅然﹐日﹕「周公之典﹐所謂設官分職﹐以爲民極﹐蓋具體矣。其階品有制﹐其尊卑有序﹐其名官有義。公等能廣其傳﹐則朝廷於焉若稽﹐縉紳於焉矩儀﹐士子於焉講究﹐一舉三得﹐不其偉歟﹗」因命張公校其訛闕﹐而或募工鏤板﹐幾年有成﹐乃藏諸學﹐以傳久遠﹐資其直以養士類。

紹興四年﹐歲次甲寅﹐七月戊申朔。左文林郎充溫州州學教授張希亮校正﹐左宣教郎知溫州永嘉縣主管勸農公事詹或題志

