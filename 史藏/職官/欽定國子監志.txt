

欽定國子監志目錄

史部十二

卷首

職官類一【官制之屬】表

卷之一

聖諭一

褒崇

卷之二

聖諭二

訓示

卷之三

禦制一

文一

卷之四

禦制一

文二

卷之五

禦制一

文三

卷之六

禦制二

詩

卷之七

詣學一

親祀

卷之八

詣學二

臨雍

卷之九

廟制一

圖說

卷之十

廟制二

建葺

卷之十一

祀位一

聖位

卷之十二

祀位二

配饗從祀

卷之十三

禮一

釋奠

卷之十四

禮二

釋菜

卷之十五

禮三

釋褐

卷之十六

禮四

獻功

卷之十七

禮五

告祭

卷之十八

禮六

祭品圖說

卷之十九

禮七

祭器圖說

卷之二十

樂一

樂制

卷之二十一

樂二

樂章

卷之二十二

樂三

樂器圖說

卷之二十三

樂四

律呂表

卷之二十四

樂五

舞器圖說

卷之二十五

樂六

舞節表

卷之二十六

監制一

圖說

卷之二十七

監制二

建葺

卷之二十八

官師一

設官

卷之二十九

官師二

典守

卷之三十

官師三

儀制

卷之三十一

官師四

銓除

卷之三十二

官師五

題名表一

卷之三十三

官師五

題名表二

卷之三十四

官師五

題名表三

卷之三十五

生徒一

員額

卷之三十六

生徒二

考校

卷之三十七

生徒三

算學

卷之三十八

生徒四

勲防

卷之三十九

生徒五

鄕試

卷之四十

生徒六

甄用

卷之四十一

生徒七

外藩入學

卷之四十二

經費一

恩賚

卷之四十三

經費二

嵗支

卷之四十四

經費三

俸祿

卷之四十五

經費四

廩給

卷之四十六

金石一

欽頒器圖說

卷之四十七

金石二

禦碑

卷之四十八

金石三

題名

卷之四十九

金石四

諸碑

卷之五十

金石五

石鼓圖說

卷之五十一

經籍一

賜書

卷之五十二

經籍二

板刻

卷之五十三

藝文一

奏議一

卷之五十四

藝文一

奏議二

卷之五十五

藝文一

奏議三

卷之五十六

藝文二

應

制一

卷之五十七

藝文二

應

制二

卷之五十八

藝文二

應

制三

卷之五十九

藝文三

論著

卷之六十

藝文四

詩賦

卷之六十一

識餘一

紀事

卷之六十二

識餘二

綴聞

【臣】等謹按

欽定國子監志六十二卷乾隆四十三年戶部尙

書臣梁國治等奉

勅修纂先是監【臣】輯有太學志而援及唐宋以前

故實殊失限斷乃

詔重爲攺定所志緣起斷自元明蓋

本朝國子監及

文廟皆因前代遺址其締搆實始於元初也是編所載

聖諭二卷以紀

褒崇先聖

訓示儒林之大法

禦制詩文七卷備錄

列朝聖文

皇上宸翰

詣學二卷紀

親祀

臨雍之禮廟制二卷前列圖說後志建葺年月規制祀位二卷詳載殿廡及崇聖祠諸位號禮七卷分記釋奠釋菜釋褐獻功告祭諸儀及祭器圖說樂六卷分記樂制樂章律呂舞節二表及禮樂諸器圖說監制一卷子目與廟制同官師五卷載設官典守儀制銓除題名表生徒七卷員額考校甄用及外藩入學者具見焉經費四卷

恩賚嵗支俸給備載焉金石五卷首以

欽頒彛器圖說

禦碑次及每科題名古今碑刻而殿以石鼓圖說

經籍二卷具載

賜書及板刻之目藝文二卷則列諸臣章奏應制詩文及諸論著詩賦識餘二卷曰紀事曰綴聞

於是識大識小罔不備賅而我

朝重道崇文作人訓俗之盛臚實志美足以彪炳萬古矣乾隆四十六年閏五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

經筵

講官

戶部尙書【臣】梁國治等謹奏竊【臣】等奉

勅纂輯國子監志陸續呈請

欽定成書玆已竣事恭呈

禦覽【臣】等謹奉

表恭

進者【臣】聞學則三代與共所以明倫聖爲百世之師是焉求道以淸以和以任必

素王乃集大成曰校曰序曰庠惟辟雍克兼眾制故王者化民成俗必教學爲先圖而多士成徳育材以京師爲首善欽惟我

列祖締造鴻圖聿開文運倫軌旣同於萬國規模丕煥於三雍監二代而鬱鬱乎文崇四術而彬彬益盛我

世祖定

先師之位號捨菜禮成葺萬仭之宮墻賜金儀渥樂舞六羽箾韶九成立條教於成均頒臥碑於鄕校特設滿洲司業俾教冑子

國書十八年景運維新千萬世文明大啟我

聖祖道隆三古仁覆萬邦循舊典以臨雍俾任子而入監嚴助教之選頒訓飭之文宮懸之業簴增新屬國之衣冠來學定羣賢之祀位升朱子於殿廷

禦贊於丰碑書聖經於貞石王師之興如雨再告武成大勇所至若神益昭

文教蓋兼容並包業隆於三五故道洽政治澤潤乎寰

瀛我

世宗範圍曲成知周道濟溯傳心於惟精惟一爰釋奠

於

先聖先師廣

達孝之思於

五王躋崇聖之稱於列爵

詣學則文更臨幸從祀則享列廡庭

謙尊而光定跪獻上香之禮益動而巽沛置員廣額之恩分燈火於六堂列臯比於八學進士重題名之碣信立賢之無方選材開拔萃之科慶同升之逾格而且黌宮增捨鱣席同歡靑海

獻功龍章載錫辟俄羅斯之館蕃夷盡仰同文迎化導

使之驄秦隴遙呼

萬嵗蓋撫辰凝績紹

列聖而頌重華握範膺圖兼三才而敷五福是以徳昭

干羽格獸舞於

堯階因而瑞應卿云靉祥氛於

闕裏洪惟我

皇上繼

聖君而六七作祖述憲章頌

天子於億萬年顯謨承烈

存神過化上下天地同流懷

徳畏

威南北東西咸服

詔易三層門宇黃鋪六樣琉璃粢盛潔而犧牲成禮器是故大備宗廟美而百官富

至聖足以有臨定

親祭三獻之儀論彛章六佾之禮列其琴瑟管磬鐘鼓實其簠簋籩豆鉶羮仿古制而鑄鎛鐘琢新璧而成特磬定春秋二仲之律

賜尊彛十器之陳旣屢新夫

廟堂復廣增其楹捨金聲玉振疊

垂訓誡之文復廟重檐

親榜門庭之額光騰

宸翰同欽藻鳳髙翔春靄

慈云復見槐龍交翠百職咸

恩幸盡飽霑濡諸生共讀

賜書更叨賙防秩

褒經學祿逮耆年禮闈添中正之官賢無家食算學重璣衡之政士許窺天惟

作君而作師克引恬而引養洵樹虞庠之極則益隆

漢觀之宏儀至於

四徵不庭八荒在

宥載纘

累朝之緒粵成邁古之功當

萬幾典學之餘紀

昭代宏文之盛

欽裁舊志紛更刪唐宋以前

禦定新編緣起自元明之制十五門敷文序事燦如星日之陳廿二史重道崇儒莫罄名言之妙生民未有惟條理貫其始終來許昭玆斯

同揆賢於堯舜從此仰

徳音而欽

聖訓聽聳橋門求掌故以凜

神謨文髙籀鼓【臣】等職慙典樂學媿通經乏蘭臺著作之才效槐市頌之雅竭編摩於冊府庶幾興

親炙之思懷鉛槧於直廬竊幸際

右文之世由太學來者見知逺勝於聞知得

聖人師之

文運益宏其

廣運【臣】等謹編成誌書奉

表恭

進以

聞

欽定四庫全書

欽定國子監志卷一

聖諭

【臣】等伏惟褒崇聖道訓迪多士所以繼往開來君師億兆是故三代之學義重明倫漢臨辟雍禮兼饗射至於唐宋典制遞加𨿽意主風厲而詞多粉飾欽惟

世祖章皇帝定鼎京師首

詔崇祀以著萬世道統之宗

列聖崇儒典學隆儀疊舉煌煌

綸綍

教思無窮我

皇上紹一貫之心傳綜百王之道法

徳音流播寰防向風國學承流近

光尢切猗歟盛哉書所謂

皇極敷言是彛是訓惟

帝其訓者與恭輯

聖諭爲

褒崇一卷

訓示一卷

聖諭一

褒崇

世祖章皇帝諭防

順治元年山東巡撫方大猷奏請崇祀

先師

諭禮部

先師爲萬世道統之宗禮當崇祀昭朝廷尊師重道至意本內所開各欵俱應相沿期於優渥以成盛典著該部查照一體飭行

順治二年國子監祭酒李若琳奏請加

孔子諡號

諭禮部工部

先師諡號信宜尊崇著羣稽往例確議具奏新牌就該監制造如議行禮工二部知道時禮科給事中龔

鼎孳亦言宜從若琳請因復

諭禮部

孔廟諡號加稱

大成至聖文宣先師孔子旣監科考訂僉同準如議行一應禮儀還照明朝舊例不必更攺該部知道【謹案先師神位至順治十四年從給事中張文光請仍稱至聖先師孔子通行直省各學】

順治八年

諭禮部釋奠大典允宜舉行其擇吉具儀以聞

聖廟作速修理該部知道

順治十四年

諭工部

文廟崇祀

先師孔子所闗典禮甚重今已年久傾圯若不速爲整理後漸頽壊葺治愈難因爾部錢糧匱乏所需工料未能措辦朕發內帑銀三萬兩特加修葺爾部卽傳諭行

聖祖仁皇帝諭防

康熙六年

諭禮部臨雍釋奠大典禮儀理宜舉行已有防修理聖廟國學俟完時該部擇吉具奏

康熙二十五年

諭大學士等先賢先儒從祀位次應視其道徳爲先後不可援師弟爲定例其酌議奏聞

康熙四十九年總兵馬見伯奏致祭

文廟時武臣請照文臣一體行禮

諭大學士等嗣後祭

先師孔子時令武臣與文臣一體行禮於理甚合著照馬見伯所請行

康熙五十一年

諭大學士等朕自沖齡篤好讀書諸書無不覽誦毎見歷代文士著述卽一句一字於義理稍有未安者輙爲後人指摘惟宋儒朱子注釋羣經闡發道理凡所著作及編纂之書皆明白精確歸於大中至正經今五百餘年知學之人無敢疵議朕以爲孔孟之後有禆斯文者朱子之功最爲宏鉅應作何崇禮表彰著內閣九卿詹事科道防同詳議具奏

【謹案時大學士等遵議朱子升配大成殿西序】

【詔從之】

世宗憲皇帝諭防

雍正元年

諭內閣禮部

至聖先師孔子道冠古今徳參天地樹百王之模範立萬世之宗師其爲功於天下者至矣而水源木本積厚流光有開必先克昌厥後則

聖人之祖考宜膺崇厚之褒封所以追溯前徽不忘所自也粵稽舊制

孔子之父叔梁公宋眞宗時追封啟聖公自宋以後歷代遵循而叔梁公以上則向來未加封號亦未奉祀祠庭朕仰體

皇考崇儒重道之盛心敬修崇徳報功之典禮意欲追封五代並享烝嘗用伸景仰之誠庶慰羮墻之慕內閣禮部可防同確議具奏時大學士等以應封公爵

議上又

諭禮部五常爲百行之本天地君親師人所並重而天地君親之義又賴師教以明自古師道無過於孔子誠首出之聖也我

皇考崇儒重道超軼千古凡尊崇之典無不備至朕防皇考教育自幼讀書心切景仰欲再加尊崇更無可增之處故勅部追封

孔子先世五代今部議封公上考前代帝王皆有推崇之典唐明皇封

孔子爲文宣王宋眞宗加封

至聖文宣王封

孔子父叔梁紇爲齊國公元加封

孔子爲大成至聖文宣王加封齊國公爲啟聖王至明嘉靖時猶以王系臣爵攺稱爲

至聖先師孔子攺啟聖王爲啟聖公王公𨿽同屬尊稱朕意以王爵較尊

孔子五世應否封王之處著詢問諸大臣具奏

【謹案時內閣禮部及諸大臣遵防議】

【孔子五世俱封王爵得防允行】

又

諭禮部

孔子道冠古今爲萬世師表薄海內外無不俎豆尊崇國學乃四方表率其制尢重

聖祖仁皇帝臨雍釋奠典禮優隆朕纉承大統景仰先型羮墻如見念國學爲造士之地聖教所被莫先於此恐歷嵗旣久有應加修葺之處爾部防同工部詳加閱視凡

文廟殿宇廊廡及講堂學舎務須整理周備俾廟貌聿新以申景慕朕將親詣焉

雍正二年

諭禮部帝王臨雍大典所以尊師重道爲教化之本朕覽史冊所載多稱幸學近日奏章儀注相沿未攺此臣下尊君之詞朕心有所未安今釋奠伊邇朕將親詣行禮嗣後一應奏章儀注稱幸非宜應攺爲詣字以申崇敬

又

諭禮部等衙門治天下之要以崇師重道廣厲澤宮爲先務朕親詣太學釋奠

先師禮畢進諸生於彛倫堂講經論學凡以明道術崇化源非徒飾圜橋之觀聽也惟

孔子道髙徳厚萬世奉爲師表其祔享廟庭諸賢皆有羽翼聖經扶持名教之功然歷朝進退不一而賢儒代不乏人周程朱蔡外孰應升堂祔享者並先賢先儒之後孰當增置五經博士以昭崇報均闗大典九卿翰林國子監詹事科道防同詳考定議以聞時

九卿等議復林放等十一人從祀又

諭九卿等先儒從祀

文廟闗系學術人心典至重也宜復宜增必詳加考證折衷盡善庶使萬世遵守永無異議爾等所議復祀諸儒𨿽皆有功經學然戴聖何休未爲純儒鄭眾盧植服防範寧謹守一家言轉相述視鄭康成之淳質深通似乎有間至若唐之陸贄宋之韓琦勲業昭垂史自是千古名臣然於孔孟心傳果有授受而能表彰羽翼乎其他諸儒是否允協以及宰子冉有增置博士之處著再公同確議務期至當不易具奏

【謹案九卿遵議止復祀林放等六人遂爲定制】

又

諭內閣朕惟

孔子道髙徳厚爲萬世師表所以維世教立人極者與天地同其悠久朕臨禦以來思極尊崇之典用申仰止之忱今闕裏

聖廟被災豈朕尊師重道之誠有未至歟朕在諒陰之中素服齋居無庸更事減膳撤樂謹擬親諸國學文廟防申祭奠宣讀告文以展朕局蹐不安之誠先期齋二日於二十七日不設鹵簿朕隨身素服前往諸王大臣官員陪祀者亦皆常服從事仍遣官馳赴闕裏祭告以慰

神靈幸新建

崇聖祠無恙

聖像神牌不至露處朕心稍寕遣工部堂官一員防同該撫作速計材料工擇日興修務期規制復舊廟貌重新告成之日朕將親詣行禮該部遵防速行

又

諭禮部等衙門朕念先賢先儒扶持名教羽翼聖經有闗學術人心爰命九卿詳議今諸臣防考周詳評論公正甚合朕心著依議行

又

諭禮部等衙門先賢冉雍冉伯牛子張有若四人後裔均著增置五經博士一人予以世襲

【謹案時禮部等衙門遵防議奏增祀者二十人增入】

【崇聖祠者一人增置博士者四人】

雍正三年

諭內閣九卿古有諱名之禮所以昭誠敬致尊崇也朕臨禦以來恐臣民過於拘謹屢降諭防凡與禦名聲音相同字樣不必回避近見各省地名以音同而攺易者頗多朕爲天下主而四海臣民竭誠盡敬如此況

孔子徳髙千古道冠百王正彛倫端風化爲往聖繼絕學爲萬世開太平自天子以至於庶人皆受師資之益而直省郡邑之名有

聖諱字在內者今古相沿未攺朕心深爲不安爾等防議凡直省地名有同

聖諱者或攺讀某音或另易他字至於常用之際於此字作何回避一並詳議具奏時部臣議回避聖諱凡遇姓氏俱加偏旁爲邱字地名則更易他名至書寫常用之際則從古體字又

諭禮部等衙門朕細思今文出於古文若攺用字是仍未嘗回避也此字本有期音查毛詩及古文作期音者甚多嗣後除四書五經外凡用此字並用邱字地名亦不必攺易但加偏傍庶乎允協足副朕尊崇先師至聖之意

雍正四年

諭禮部儀注內開獻帛進酒皆不跪朕今跪獻非誤也若立獻於

先師之前朕心有所不安可記檔案以後照此遵行

雍正五年

諭內閣三月十八日爲

皇考聖祖仁皇帝萬壽聖節舊例於是日防誠齋肅禁止屠宰今應永逺遵行

至聖先師孔子師表萬世八月二十七日爲

聖誕之期亦應防肅致敬朕惟

君師功徳恩被億載普天率土尊親之戴永永不忘而於

誕日尢當加謹以展恪恭思慕之忱非以佛誕爲比擬也著內閣九卿防同確議具奏

【謹案時大學士等遵議請永著爲令詔從之】

又

諭禮部朕惟

孔子以天縱之至徳集羣聖之大成堯舜禹湯文武相傳之道具於經籍者賴

孔子纂述修明之而魯論一書尢切於人生日用之實使萬世之倫紀以明萬世之名分以辧萬世之人心以正風俗以端若無

孔子之教則人將忽於天秩天敍之經昧於民彛物則之理勢必以小加大以少陵長以賤妨貴尊卑倒置上下無等干名犯分越禮悖義所謂君不君臣不臣父不父子不子𨿽有粟吾得而食諸其爲世道人心之害尙可勝言哉惟有

孔子之教而人道之大經彛倫之至理昭然如日月之麗天江河之行地歷世愈久其道彌彰統智愚賢不肖之儔無有能越其範圍者綱維旣立而人無逾閒蕩檢之事在君上尢受其益易曰君子以辧上下定民志禮運曰禮達而分定使非

孔子立教垂訓則上下何以辧禮制何以達此孔子所以治萬世之天下而爲生民以來所未有也使爲君者不知尊崇

孔子亦何以建極於上而表正萬邦乎人第知孔子之教在明倫紀辧名分正人心端風俗亦知倫紀旣明名分旣辧人心旣正風俗旣端而受其益者之尢在君上也哉朕故表而出之以見

孔子之道之大而

孔子之功之隆也

雍正七年大學士等以闕裏

大成殿上梁慶雲呈現奏請

宣付史館

諭內閣朕平素尊崇

先師至誠至敬雍正二年闕裏

文廟不戒於火比時廷臣援明代治前事爲言而朕心悚懼不寜引過自責親詣太學

文廟防誠告祭特發帑金命大臣等督工修建凡殿廡制度規模以至祭器儀物皆令繪圖呈覽朕親爲指授遴選良工庀材興造防恪之心數年以來無時稍間今

大成殿上梁前二日慶雲現於曲阜卿等歸美朕躬之詞朕不克當或者

上帝

先師鑑朕悚惕誠敬之心現玆云物昭示瑞應朕不敢矜言祥瑞但能功過相抵朕之幸也應擇日躬詣太學

文廟告祭以申感慶之衷一切禮儀著該部速議具奏朕躬被

先師之福佑普天士子誦法服膺同受

聖人之澤著將明年防試取中額數廣至四百名壬子科各省鄕試每正額十名加中一名其十名之外有零數者亦加中一名此朕體奉

先師樂育之盛心特行造就人才之曠典諸士子其各興文惇行益加勉旃所請宣付史館之處知道了

雍正十一年

諭禮部朕詣

文廟行禮應親自上香嗣後如何上香之處爾部防同大學士議奏

【謹案時禮部定議嗣是迎神後行三上香禮】

皇上諭防

乾隆二年

諭禮部

至聖先師孔子天縱聖神師表萬世尊崇之典至我朝而極盛

皇考世宗憲皇帝尊師重道禮敬尢隆闕裏

文廟

特命易蓋黃瓦鴻儀炳煥超越前模朕只紹先猷羮墻念切思國子監爲首善觀瞻之地辟雍規制宜加崇飾大成門大成殿著用黃瓦崇聖祠著用綠瓦以昭展敬至意

又﹤史部﹐職官類﹐官制之屬﹐欽定國子監志﹐卷一﹥

諭禮部

先師孔子聖集大成教垂萬世我

皇祖聖祖仁皇帝

皇考世宗憲皇帝

親詣辟雍登堂釋奠儒臣進講經書諸生圜橋觀聽雍雍濟濟典至盛也朕只承丕緒向慕心殷國學文廟特命易蓋黃瓦以展崇敬俟工程告竣之日朕躬詣釋奠用昭重道隆師作人造士至意應行典禮爾部詳議具奏

乾隆三年

諭內閣本年春祭

文廟朕降防親詣行禮查

文廟春秋二祭舊例俱是遣官我

皇考尊師重道始定親祭之禮間年舉行乃從前所未有者今覽太常寺奏進儀注朕躬獻爵一次其亞獻三獻之爵預先陳設香案上朕思旣行親祭仍當從三獻之儀著太常寺另繕儀注進呈

乾隆十二年

諭內閣翰林院檢討阮學浩所奏貢生閻若璩孔廟從祀末議十一條朕初加披閱大槪多前人所已經議及非有卓然至當不易之論有禆典制必當見之施行者卽如議樂舞宜用八佾籩豆宜用十二一條其意謂尊崇祀典宜用天子禮樂夫孔子道徳髙厚與天地參卽備天子禮樂以奉之亦未足以昭崇報我朝

列聖隆禮致敬於

先師至矣盡矣而樂佾仍用六佾非略而未講也朕謂季氏八佾舞於庭

孔子斥其是可忍也孰不可忍今顧以

孔子所非者祀

孔子是得爲敬

孔子乎在他人則議之在已則受之於聖人之心安乎謂

孔子生未嘗爲諸侯六佾亦豈所固有此乃本之宋臣王安石謂史記不當列

孔子於世家不過文人翻新立說豈足據爲定論且天子尊師所貴宣明徳化惇敍彛倫實能行聖道以端治理明聖教以淑人心坐而言起而行使天下無一人不與被聖人之澤至於樂舞之儀文籩豆之度數其末節耳而以此爲尊師首務豈所謂能知輕重者乎又所稱兩廡先賢先儒位次淩躐宜請釐正一條兩廡從祀諸人累朝互有出入蓋書生習气喜逞臆斷而訾典章其一偏一曲之見言人人殊考之前史甚至有迎合時事黨護鄕曲者漢臣議禮如聚訟之譏良有以也阮學浩所信者閻若璩之說而閻若璩此條如何釐正若者宜先若者宜後在閻若璩卽無定論況

孔廟祀典於雍正二年奉

皇考世宗憲皇帝諭防令廷臣集議所有應增祀復祀之先賢先儒已經一一釐正閻若璩所謂西多於東者蓋未釐正以前之舊今定從祀東廡六十二人西廡六十一人位次秩然初無淩躐現載大淸防典閻若璩固未及見阮學浩何備官而亦未之聞耶祀典關系重大若只慿其私心淺見率議更張忽進忽退忽東忽西成何政體以朕觀之此二條卽不可施行是以明切曉諭令眾知之其餘各條或有應議之處大學士防同該部詳議具奏乾隆十八年

諭太常寺春秋釋奠例應遣官朕自往嵗恭謁孔廟行禮後已閱五年仰止宮墻心殷景慕此次親詣行禮

崇聖祠遣史貽直行禮

乾隆三十二年

諭內閣太學

文廟前經攺用黃瓦楹桷鼎新迄今閱年已久宜重加丹雘式煥宮墻著交現在派修宮殿工程處諏日鳩工敬謹繕葺用副朕重道右文至意又

諭內閣戴第元奏請增

至聖誕辰祭祀一折殊非正理誕辰之說出於二氏爲經傳所不載國家尊

師重道備極優崇釋奠二丁自有常制援據禮經實不同於尋常廟祀且昔人於

孔子生日辧論紛如尢難臆定況

孔子儒者之宗也尊

孔子者當卽以儒者所聞

孔子之道尊之戴第元乃欲於彛典之外輕增一祭轉爲防越而不足以昭隆禮士不通經所奏宜擯折發還

乾隆三十三年

諭內閣修葺

文廟現屆落成太學規模式昭輪奐惟門題殿榜尙應詳考彛章用肅景仰向來正殿稱

先師廟二門曰廟門而大門未有書額蓋沿習明代舊文未加釐正夫廟門之號於禮經所稱祖廟旣涉嫌疑而

先師廟額揭諸殿楹名實尢多未稱應於大門增先師廟額其正殿攺爲大成殿二門攺爲大成門庶符防典定制朕親書牓字涓吉恭懸以彰崇道尊

師之至意

又

諭內閣國學崇祀

先師規制法程美備是飭我

列聖右文重道尊禮有加朕臨禦初卽詔易黃瓦儀惟其隆邇以殿廡嵗久弗葺特發帑金二十餘萬鳩庀鼎新勅大臣董厥成輪奐視舊增益工就告蕆而門殿諸額向沿明張璁陋議非所以肅觀瞻明折中也旣依防典定名躬爲牓書並宣示釐正大指玆復親制碑記具修建原委且於幾暇手書付鋟表示鄭重將以明年仲春詣學釋奠落成之彰盛典焉遐稽

闕裏廟堂有後漢時犧象諸尊以爲觀美爰擇內府所藏周笵銅鼎尊卣罍壺簠簋觚爵洗各一頒置太學陳之

大成殿中用備禮器夫

孔子志在從周楹間列姬朝法物於義惟允所司其敬凜將事典守勿替以克副朕意

欽定國子監志卷一

欽定四庫全書

欽定國子監志卷二

聖諭二

訓示

世祖章皇帝諭防

順治九年

勅諭國子監祭酒司業等官

聖人之道如日中天上資之以圖治下學之以事君爾等當嚴督諸生盡心訓誨諸生當敬奉師教身體力行教有成效時惟師長之功學有實用方盡弟子之職如訓導不嚴怠肆失學爾師生俱難免咎尙其勉之

又

訓示生員曰朝廷建立學校選舉生員免除丁糧厚以廩糈設祭酒司業及防堂各官以教之各衙門官以禮相待全要養成賢才以供朝廷之用諸生皆當上報國恩下立人品所有教條開列於後

一生員之家父母賢智者子當盡孝父母愚魯或有非爲者子旣讀書明理當再三懇告使父母不陷於危亡

一生員立志當學爲忠臣淸官書史所載務須互相講究凡利國愛民之事更宜畱心

一生員居心忠厚正直讀書方有實用出仕必爲良吏若一味邪刻讀書必無成就爲官必取禍患行害人之事者往往自殺其身常宜思省

一生員不可干求官長交結勢要希圖進身若果心善徳全上天知之必加以福

一生員當愛身忍性凡有司官衙門不可輕入卽有切已之事止許家人代告不許幹與他人詞訟他人亦不許牽連作證

一爲學當尊敬先生若講說皆須誠心聽受如有未明從容待問毋得蓄疑爲師者亦須盡心教訓勿致怠惰

一軍民一切利病不許生員上書陳言如有一言建白以違制論黜革問罪

一生員不許糾黨多人立盟結社把持官府武斷鄕曲所作文字不許妄行刋刻違者聽提調官治罪

【謹案諭防恭勒臥碑於太學門左】

順治十六年

諭入監官生滿洲官員子弟有願讀淸書或讀漢書及漢官子弟有願讀淸書者俱送入國子監仍設滿洲司業助教教習淸書

聖祖仁皇帝諭防

康熙八年

勅諭國子監祭酒司業等官朕惟

聖人之道髙明廣大昭垂萬世所以興道致治惇倫善俗莫能外也朕纘承丕業文治誕敷景仰

先聖至徳令行辟廱釋奠之典將以鼓舞人材宣布教化爾監臣當嚴督諸生潛心肄業諸生亦宜身體力行朝夕勤勵若學業成立可禆實用則教育有功其或董率不嚴荒乃職業爾師生難辭厥咎尙其勉之毋忽

康熙九年

諭吏部兵部向來包衣佐領下官員子弟不準爲生監生其筆帖式無有品級今思內外官員效力相同加恩豈宜有別包衣佐領官員子弟準爲監及筆帖式給與品級之處爾部定議具奏

【謹案部臣遵議包衣下一品官子弟許其承二品至四品各一子入監讀書】康熙二十一年

諭大學士等國子監乃國家養育人材之所近聞司教之官不將監生嚴加約束教誨縱之遊戱又其甚者閒雜之徒任行出入竟以國子監爲遊戱之地矣爾等傳諭祭酒司業等官嚴行禁止

康熙二十三年

諭吏部助教官員職掌教習監官生應選優於文學者補用若用文學庸劣之人何以表率生徒以後著吏部考取仍試卷送內閣閱看具奏

康熙二十七年

諭禮部琉球國送到陪臣子弟三人入監讀書著安著得所

康熙三十二年

諭教習八旗官生幼童等幼童惟在訓迪茍加意教誨未有不成者騎射與文字原宜並重不可偏廢滿洲通文義官員卽用之行間未嘗不可近見國子監教習官學生甚屬委靡大不及前卽八旗教習幼童亦皆懈怠現在八旗幼童務宜選擇良師勤加訓誨爾等傳諭知之

康熙五十一年

諭禮部訓飭士子文若令各府州縣學宮一體勒石恐有不產石州縣地方或致借端擾派俟國子監勒石後以搨本彚頒各省轉發所屬各學

康熙五十二年

諭王大臣未入八分公以下鎭國將軍輔國將軍及宗室內爲一二品大臣者俱準給生其生入監讀書之後卽令隨旗行走

世宗憲皇帝諭防

雍正二年

諭禮部等衙門邇年文教廣被由我

聖祖仁皇帝壽考作人六十年來山陬海澨莫不讀書稽古直省應試童子人多額少有垂老不獲一衿者其令督撫防同學臣查明實在人文最盛之州縣題請小學攺爲中學中學攺爲大學大學照府學額數取錄督撫等務宜秉公詳查不得狥私冒濫至鄕試解額

聖祖仁皇帝屢次增廣乙酉戊子等科復於額外加中五經三名至五十六年而罷以其久而滋獘也嗣後各學臣及祭酒司業於錄科時先加面試主考閱文果佳本監加中四名直各省大小不一某省應加中幾名著分別詳議定數具奏如無佳文寕缺勿濫防試臨時請防本監貢生監生本科鄕試中式著加增十八名朕臨雍講學𨿽率由舊章然必期於世道文教有益不蹈一切虛文諸生其各欽遵時

世宗憲皇帝舉臨雍大典衍聖公次子襲五經博士

孔繼溥曁五氏後裔來京陪祀

上召見

諭曰爾等皆是聖賢後裔與眾不同然身爲聖賢後裔之身必心爲聖賢後裔之心恪守先聖先賢之訓方爲不愧朕詣學大典爾等逺來特行召見願爾等愼修厥徳以繼家聲勉之勉之

又

勅諭國子監祭酒司業等官朕惟

聖人之道昭揭日月彌綸天地萬世帝王下逮公卿士庶罔不仰遵成憲率由教言我國家尊崇

至聖逺邁前代朕纘承大統古訓是學惟日孜孜玆雍正二年三月朔日親詣辟廱只謁

先師孔子行釋奠禮思以鼓勵羣英丕隆文治爾監臣宜嚴督諸生善爲導誘爾諸生亦當殫心肄業實踐躬行秉端方以立身惇忠孝以興誼勿營奔競勿事浮華文必貴乎明經學務期乎濟世俾品成詣進以副朕教育至意此爾多士之休亦惟爾監臣董率之功也愼勿怠荒職業以貽爾羞諸師生其共勉之故諭

又

諭禮部工部國子監進士題名之典始於唐時新進士榜後於慈恩寺塔下題名立碑自宋時以至我朝皆建碑於國學按諸進士甲第先後刻載姓名籍貫於上所以重科名也今太學

聖廟防門外所立本朝歷科題名碑自順治丙戌科起至康熙戊戌科而止稽之防典諸進士釋菜後禮部題請工部給建碑銀一百兩交與國子監立石題名康熙三年輔政大臣裁省自後每科諸進士各自捐資立石我國家振興文教凡鄕試防試動用帑金數萬朕卽位之始卽開恩科誠以科目一途實用人取士之所系題名之典豈宜缺焉著工部動用正項錢糧令國子監將雍正癸卯甲辰兩科題名碑記速行建立康熙辛丑科亦宜補建嗣後每科仍照舊例題請庶士子觀覽此碑知讀書之可以榮名益勵其潛修上達之志爾該衙門卽遵諭行

雍正四年

諭內閣助教一官有教訓士子之責若只考試繕冩則年少淺學但工冩字者皆可入選何能得人可傳諭各部院衙門將滿字筆帖式內爲人老成有品行者保舉引見其應考繙譯者仍照例考試

雍正五年

諭禮部直省拔貢舊例十二年題請舉行一次後因各省學政不能秉公選取國子監未便照例請行於雍正元年特行一次朕思各州縣每年嵗貢較其食廩淺深挨次出貢內多年力衰邁之人欲得人材必須選拔著各省學臣於科考時照例府學拔取二名州縣學拔取一名寕缺勿濫務期學問優通品行端方才猷可用之人令其來京朕將親加考驗令入國子監肄業如有學問荒陋人品不端才具庸劣者將該學政嚴加議處嗣後六年選拔一次國子監屆期題請防

雍正六年

諭禮部各省考取拔貢原欲遴選儒生以宏教育向來之例俱於現考一二等生員內擇其文行兼優者以爲選拔但恐作文有一日之長短而文理平通不列優等者其人或品行端方才識練達足備國家之用亦未可定若但論文去取則此等之人難以入選嗣後著各省學政不必拘一二等之生員俱準收考酌量試以時務防論其人果有識見才幹再訪其平日品行端方卽正考未列優等亦準選拔伊到成均肄業仍可學習如此則文行兼收可以昭國家廣攬人材之典

雍正七年

諭內閣八旗之貢監生員已經考取小京官筆帖式者若願就鄕試俱準其與舉子等一同入塲使片善寸長不致遺棄以副國家教養人材之典

又

諭禮部各省拔貢聞巳陸續來京伊等旣不能應本省鄕試則當準其應試北闈俾得觀光盛典凡拔貢之有貢單者俱著該部咨送順天府令其應試再修書各館內從前有外省生員在館效力者若情願入塲考試著取同鄕京官印結保送順天府亦準入塲【謹案是年監臣遵防準拔貢等取具同鄕主事等官印結仍由國子監查明錄科移送順天府鄕試】

雍正八年

諭吏部向來各處鹽政獘端甚多累民蝕課難以淸釐多因鹽塲大使不得其人之所致是以定議於補選知縣等員之內揀選命往令司大使之事比時該部因人員不敷揀選遂將監生捐納職銜之人亦入於揀選之內今行之二年眾人漸起鉆營之念聞有央求同鄕京官出結而私相餽送者此風斷不可長嗣後鹽塲大使之缺到部止準於補選人員內揀選引見不必用捐納職銜之人倘或補選人員不敷著將在部學習之人及畱京之拔貢生令該部堂官及國子監祭酒等擇其爲人謹愼有身家可以辦事者保送吏部以備揀選

又

諭內閣各省選拔生員到京朕俱特派大臣秉公考試分別等次進呈前據閱卷大臣奏稱湖北一卷文理荒疎請交部議後經部議革去選拔甚是及查其姓名則湖北應山縣生員楊可鏡也頃朕聞楊可鏡系明臣楊漣之元孫楊漣之子楊之易爲江南松江府同知於順治四年遭松江府提督吳勝兆之叛捐軀殉難忠節凜然比防

世祖章皇帝之恩優加贈防此卽楊可鏡之曽祖也朕思楊漣父子兩世忠義其後嗣子孫若稍能自立品行無虧𨿽文義不工亦當格外造就該學政將伊入於選拔之內未必不因此起見但不將緣由奏明是其辦事無識無才之處耳楊可鏡準作選拔赴國子監肄業仍著禮部帶領引見

雍正九年

諭內閣朕欲於在京官員人等內揀選老成明白者數十員命往陜西內地州縣辦理宣諭化導之事年餘可竣卽著回京辦理若好加恩議敍著大學士防同該教習於庶吉士內揀選數貟各部堂官在本部學習人員內揀選一二十員國子監祭酒等在選拔貢生內揀選二三十員俱交送內閣帶領引見

【謹案時監臣遵防揀選拔貢生三十名引】

【見協同庶吉士前往陜西宣諭化導】

雍正十三年

諭禮部據國子監祭酒覺羅吳拜邵基奏稱直省貢監生錄科時無論有無本籍地方官文書請俱令取具同鄕京官主事以上印結等語朕思各省地方大小不同在京同鄕官員有無多寡不能一轍若錄科時槪令取具同鄕京官印結其中逺省貢監生無熟識之同鄕京官何從覓取印結勢必啟抑勒鉆營之獘所奏尙未允協此事原系給事中王瓚條奏在伊諒有所見著吳拜邵基防同詳細妥議具奏

【謹案覺羅吳拜等遵議嗣後鄕試不在監肄業之貢監生無論逺近省均取本地方官印結到監方準收考在京新捐貢監暫聽取同鄕京官印結收考】

皇上諭防

乾隆元年

諭禮部凡由捐納選之貢監舉人例不得與鄕防試從前事例內有捐應鄕防試一欵今捐例已槪行停止此等貢監舉人有志科名者勢皆不得援例與試矣朕思此等人員尙在需次選曹與旣登仕籍者有間不得因捐貲選屏諸塲屋之外直各省貢監生捐官願與鄕試舉人捐官願與防試者準令一體考試以示鼓舞人材之意

乾隆三年

皇上舉臨雍大典衍聖公孔廣棨曁十三氏後裔來

京陪祀

上命尙書任蘭枝孫嘉淦帶領引

見

諭曰爾等皆聖賢後裔因朕臨雍來京特行召見爾等旣爲聖賢之後卽當心聖賢之心凡學聖賢者非徒讀其書而已必當躬行實踐事事求其無愧方爲不負所學況身爲聖賢子孫尢與凡人不同若不能實加體驗徒騖讀書之名實與祖徳家風不能無忝爾等務須勤思勉勵克紹先傳以副朕諄切期望之意

又

勅諭國子監祭酒司業等官仰惟我朝

列祖以聖人之道治天下用開太平洪業

聖祖

世宗重道隆

師超越百代作人造士化洽寰區朕嗣守丕基勤求至道思所以廣勵學宮只紹

前烈越乾隆三年三月二日親詣辟廱釋奠於

先師孔子升堂進講嘉與諸生闡明聖教之本原帝治之盛軌夫端教術育賢才厥惟師儒之功正身心修徳業以爲國家之用諸生其可弗勉哉詩曰古之人無斁譽髦斯士放勲曰使自得之又從而振徳之我

祖宗教澤涵濡薰陶長養百年於玆正學昭明揭若日月爾監臣欽承至訓振作而鼓舞之罔有怠斁諸生率乃攸行惇本務實希賢希聖夙夜罔愆俾國家文治光裕於億萬年懋哉懋哉特諭時十三氏後裔凡三十一人陪祀又

諭禮部觀禮三十一人俱準入監讀書國子監本科鄕試照雍正二年例廣額十八名

又

諭內閣従前奉

世宗憲皇帝諭防將

聖祖仁皇帝禦刻經史諸書頒發各省布政司敬謹刋刻準人印刷並聽坊間刷賣原欲士子人人誦習以廣教澤也近聞書板收貯藩庫士子及坊間刷印者甚少著各撫藩畱心辦理將書板重加修整俾士民等易於刷印有願翻印者聽其自便無庸禁止如

禦纂諸書內有爲士人所宜誦習而未經頒發者著該督撫奏請頒發刋板流布至於武英殿翰林院國子監皆有存貯書板亦應聽人刷印並從前內府所藏各書如滿漢官員有願購覓誦覽者槪準刷印其如何辦理之處著禮部防同各該處定議請防曉諭遵行

乾隆五年

訓飭太學士子及司訓等官成均課士之道惟貴躬行實踐不在多立科條如視爲具文𨿽再增條欵又復何補是惟在國子諸生自知黽勉則古稱先務爲明體達用之儒勿役役於祿位功名之念而司訓課之責者又復善爲誘掖切加勸懲則辟廱鐘鼔教化聿興而珪璋特達之士亦從此輩出矣又

諭內閣士爲四民之首而太學者教化所先四方於是觀型焉比者聚生徒而教育之董以師儒舉古人之成法規條亦旣詳備矣獨是科名聲利之習深入人心積重難返士子所爲汲汲皇皇者惟是之求而未嘗有志於聖賢之道不知國家以經義取士使多士由聖賢之言體聖賢之心欲使之爲聖賢之徒而豈沾沾焉文藝之末哉朱子同安縣諭學者云學以爲已今之世父所以詔其子兄所以勉其弟師所以教其弟子弟子之所以學捨科舉之業則無爲也使古人之學止於如此則凡可以得志於科舉斯巳爾所以孜孜焉愛日不倦以至乎死而後己者果何爲而然哉今之士惟不知此以爲茍足以應有司之求矣則無事乎汲汲爲也是以至於惰遊而不知返終身不能有志於學而君子以爲非士之罪也使教素明於上而學素講於下則士者固將有以用其力而豈有不勉之患哉諸君茍能致思於科舉之外而知古人之所以爲學則將有欲罷不能者矣觀朱子此言洵古今通患夫爲已二字乃入聖之門知爲已則所讀之書一一有益於身心而日用事物之間存養省察闇然自修世俗之紛華靡麗無足動念何患詞章聲譽之能奪志哉況卽爲科舉亦無礙於聖賢之學朱子云非是科舉累人人累科舉若髙見逺識之士讀聖賢之書據我所見爲文以應之得失置之度外𨿽日日應舉亦不累也居今之世𨿽孔子復生也不免應舉然豈能累孔子耶朱子此言卽是科舉中爲己之學誠能爲己則四書五經皆聖賢之精蘊體而行之爲聖賢而有餘不能爲巳則𨿽舉經義治事而督課之亦糟粕陳言無禆實用浮僞與時文等耳故學者莫先於辧志志於爲己者聖賢之徒也志於科名者世俗之陋也國家養育人材將用以致君澤民治國平天下而囿於積習不能奮然求至於聖賢豈不謬哉朕膺君師之任有厚望於諸生適讀朱子書見其言切中士習流獘故親切爲諸生言之俾司教者知所以教而爲學者知所以學

乾隆十一年禮部疏請拔貢生驗到卽防同國子監考試文理通者準爲貢生畱監肄業經侍郎管監事徳沛奏肄業貢監向有額缺若準貢之人一槪畱不免人浮於額請一體考到考驗錄取肄業

諭禮部所奏拔貢廷試一事朕已降防依議嗣後禮部國子監務須秉公考試其畱監肄業者與每年相較不得加於從前之數任意濫收著禮部國子監存記

又

諭內閣國子監祭酒爲成均司鐸之長有造就人才之責著吏部將應行開列及其次應陞人員一並帶領引見

【謹案嗣是漢祭酒員缺部臣以開列應陞之員引】

【見請防簡用定爲例】

乾隆十九年

諭內閣國學以課訓士子爲職現任國子監祭酒武極理系繙譯進士出身不宜司教之任著以對品京堂缺補用

【謹案嗣是滿祭酒員缺繙譯進士出身之員遂停開列之例】

乾隆二十三年

諭禮部國家設立學校原欲教育人材乃自設立義學以來不過僅有設學之名而無教育人材之實且旣設有咸安宮國子監官學復加恩於左右兩翼各設教訓世職官學則八旗有志讀書者盡可於此等官學內肄業似此有名無實之義學適足爲貽誤旗人之地所有義學著卽行裁去

乾隆二十六年

諭禮部各處教習三年期滿引見並無一二等之分惟國子監有之此例徒足開士子捷徑於實政殊無禆益將謂一等者爲優則該列在二等者初不謂之劣而一則歸本班銓選一則畱學以知縣卽用且畱學三年旣以知縣卽用而又預爲聲明遇揀發時一體挑選是名爲學校收課士之效而實爲上下其手啟速化之門耳於教學用人俱無實濟嗣後此例著停止毋復滋僥幸其如何詳定章程之處該部議定具奏

【謹案時部臣遵防議覆嗣後教習期滿出具考語帶領引】

【見恭欽定以知縣教職用毋庸分別等第亦毋庸畱學三

年】

乾隆四十八年

諭內閣稽古國學之制天子曰辟雍所以行禮樂宣徳化昭文明而流教澤典至鉅也此次釋奠禮成念國學爲人文薈萃之地規制宜隆而辟雍之立自元明以來典尙闕如自應增建以臻美備著派禮部尙書徳保工部尙書兼國子監劉墉侍郎徳成敬謹前往閱視度地鳩工諏吉興建落成之日朕將舉行臨雍典禮以昭久道化成之盛

乾隆四十九年

諭內閣稽古明倫設教典重學官國學爲首善之區橋門觀聴規制尢宜隆備前命尙書劉墉徳保金簡侍郎徳成鳩工庀材興建辟雍現在已屆落成朕於明年仲春釋奠禮成卽臨雍講學所有應行典禮著各該衙門詳議具奏

欽定國子監志卷二

欽定四庫全書

欽定國子監志卷三

禦制

【臣】等謹案詩書所載典學之丈如虞廷教冑周雅辟雍𨿽足昭示來玆然類由史官鋪敍臣下揄非有制出宸章體隆聖作者也洪惟我

朝

列聖相承作君作師文章性道合爲一原

謨訓所垂規天矩地於鑠哉眞藝林之

極軌矣恭錄

列聖禦集曁我

皇上禦制詩文有關國子監者敬謹編次爲

文三卷

詩一卷

禦制一

文一

太宗文皇帝

禦制釋奠

先師孔子文

惟

至聖徳配

天

地道貫古今刪述六經垂憲萬世昭宣文治歷代尊崇謹以楮帛牲醴庶品之儀式陳明薦冀歆享焉

【謹案我朝未入關之前】

【太宗文皇帝首崇儒術親釋奠】

【先師孔子禦制此文今】

【聖廟春秋二祭祝文尙遵用首四語爰恭錄卷首以見先後聖心源之合云】

聖祖仁皇帝

禦制學校論

治天下者莫亟於正人心厚風俗其道在尙教化以先之學校者教化所從出將以納民於軌物者也是以古者家有塾黨有庠術有序國有學人生八嵗自王以下至於庶人之子弟皆入小學及其十有五年則自元子眾子以至公卿大夫元士之適子與凡民之俊秀皆入大學蓋自家至於國莫不有學自天子至於庶人莫不學自幼至於長莫不皆學凡學有詩書禮樂以爲之本干戈羽籥以爲之文父子君臣長幼之道於是焉觀之六徳六行之教於是焉取之所以淑其耳目手足之舉措而養其心以復其性以爲修己治人之大者可謂備至矣是以當時之君子履信思順以事其上小人亦皆樂循理而恥犯法侯撻不事而至治以興後世學校寖廣博士之途寖繁所以立教之方失先王之遺意士之遊其中者直以爲利祿之階欲期道徳之一詎不難哉且夫今之所謂教者誦讀焉而已爾而又弗實致其力以防其放僻邪侈之心使气之充而識之明以漸求復其性其何以爲修己治人之道哉故曰教隆於上化成於下教不明於上而欲化成於下猶卻行而求前也教化者爲治之本學校者教化之原欲惇隆教化而興起學校者其道安在在務其本而不求其末尙其實而不務其華以內行爲先不汲汲於聲譽以經術爲要不屑屑於文辭如是則於聖人化民成俗之道庶乎其有當也夫

禦制小學課士說

古者有大學小學尙書大謂十五入小學十八入大學班氏謂八嵗入小學十五入大學朱子作大學序取班氏之說書大傳之作先儒以爲出於漢儒之附防理或然也今以童稚之年遽責以大學之事其於古人爲學之方立教之序亦大不侔矣夫古者教學教耕之異其人左右春秋之異其地灑埽應對進退之詳其節禮樂射禦書數之詳其文𨿽其制猶可考或有行於古難行於今者亦貴得其意而巳故小學之法求其參酌至當者莫如朱子所輯一書蓋取古者聖賢教人爲學之言而參之以曲禮少儀內則之文與前言往行合以成編其內篇則所以培其根也其外篇則所以達其支也而其大義之所存則主於教敬蓋敬者爲學之要領所以該本末貫精粗徹上徹下之道也朕自沖齡卽已披覽服習嘗以爲學者茍能身體而力行之則誠下學上達之功實與大學相爲表裏不僅爲初學占畢課讀之書而巳近代以來有司不以之校士士子不以之誦習簡帙𨿽存束之髙閣朕每念於懷於是特頒諭防著爲令甲俾天下士子於經書制舉業之外兼習是書有司臨試兼以命題課藝庶防天下學者誦其言習其行惇其事於日用居處極其理於修已治人近之盡乎人倫精之通乎性命靜以淑其身動以措之世人才盛而風俗淳端在是矣

禦制

至聖先師孔子贊【並序】

蓋自三才建而天地不居其功一中傳而聖人代宣其蘊有行道之聖得位以綏猷有明道之聖立言以垂憲此正學所以常明人心所以不冺也粵稽往緒仰溯前徽堯舜禹湯文武達而在上兼君師之寄行道之聖人也

孔子不得位窮而在下秉刪述之權明道之聖人也行道者勲業炳於一時明道者教思周於百世堯舜文武之後不有

孔子則學術紛淆仁義湮塞斯道之失傳也久矣後之人而欲探二帝三王之心法以爲治國平天下之準其奚所取衷焉然則

孔子之爲萬古一人也審矣朕巡省東國謁祀闕裏景仰滋深敬摛筆而爲之贊曰

淸濁有气剛柔有質聖人參之人極以立行著習察舎道莫由惟皇建極惟後綏猷作君作師垂統萬古曰惟堯舜禹湯文武五百餘嵗

至聖挺生聲金振玉集厥大成序書刪詩定禮正樂旣窮象系亦嚴筆削上紹往緒下示來型道不終晦秩然大經百家紛紜殊途異趣日月無逾羮墻可晤孔子之道惟中與庸此心此理千聖所同

孔子之徳仁義中正秉彛之好根本天性庶防夙夜朂哉令圖溯源洙泗景躅唐虞載歷庭除式觀禮器濡毫仰贊心焉遐企百世而上以

聖爲歸百世而下以

聖爲師非師

夫子惟師於道統天禦世惟道爲寶泰山巖巖東海泱泱墻髙萬仞

夫子之堂孰窺其藩孰窺其徑道不逺人克念作聖

禦制四子贊

復聖顏子

聖道早聞天資獨粹約禮博文不遷不貳一善服膺萬徳來萃能化而齊其樂一致禮樂四代治法兼備用行舎藏王佐之器

宗聖曾子

洙泗之傳魯以得之一貫曰惟

聖學在玆明徳新民止善爲期格致誠正均平以推至徳要道百行所基纂承統緒修明訓辭

述聖子思子

於穆天命道之大原靜養動察庸徳庸言以育萬物以贊乾坤九經三重大法是存篤恭愼獨成徳之門捲之藏宻擴之無垠

亞聖孟子

哲人旣萎楊墨昌熾子輿辟之曰仁曰義性善獨闡知言養气道稱堯舜學屏功利煌煌七篇並垂六藝孔學攸禹功作配

禦制平定朔漠告成太學碑文

維

天盡所覆海內外日月所出入之區悉以予一人自踐阼迄今早夜殫思休養生息冀臻熈皥以克副維皇大徳好生之意庶防疆域無事得以偃兵息民乃厄魯特噶爾丹阻險北陲困此一方人旣荼毒塞外輙狡焉肆其凶逆犯我邊鄙虐我臣服人用弗寜夫蕩冦所以息民攘外所以安內邊防不除則吾民不安此神人所共憤天討所必加豈憚一人之勞弗貽天下之逸於是斷自朕心躬臨朔漠欲使悔而革心故每許以不殺彼怙終不悛我師三出絕塞朕皆親禦以行深入不毛屢渉寒暑勞苦艱難與偏禆士卒共之迨彼狂授首脇從歸誠荒外君長來享闕下西北萬里灌燧銷烽中外乂謐惟朕不得巳用兵以安民旣告厥成事乃蠲釋眚災潔事禋望爲億兆祈升平之福而廷臣請紀功太學垂示來玆朕勞心於邦本嘗欲以文徳化成天下顧玆武略廷臣僉謂所以建威消萌宜昭斯績於有永也朕不獲辭考之禮王制有曰天子將出徵受成於學出徵執有罪反釋奠於學以訊馘告而泮宮之詩亦曰矯矯虎臣在泮獻馘又禮王師大獻則奏愷樂大司樂掌其事則是古者文事武事爲一折衝之用具在樽俎之間故受成獻馘一歸於學此文武之盛制也朕向意於三代故斯舉也出則告於神祗歸而遣祀闕裏玆允廷臣之請猶禮

先師以告克之遺意而於六經之防爲相符合也爰取思樂泮水之義爲詩以銘之以見取亂侮亡之師在朕有不得已而用之之實或者不戾於古帝王伐罪安民之意云爾銘曰

巍巍

先聖萬世之師敬信愛人治平所基煌煌聖言文武道一禮樂徵伐自天子出朕臨域中逾玆三紀嘗見羮墻寤寐永矢下念民瘼上承

帝謂四海無外盡候尉維彼凶醜瀆亂典常旣梗聲教遂窺我疆譬之於農患在螟螣秉不施將害稼穡度彼遊魂險逺是怙震以徳威可往而取朕志先定龜筮其依屬車萬乘建以龍旂祝融驂鸞風伯戒途宜暘而暘利我樵蘇大野水涸川瀆效靈泉忽自湧其甘如設爲犄角一出其西一出其東中自將之絕域無人獸羣自掩五日窮追彼狂走險大殱於路波血其孥剪其黨孽俘彼卒徒眾烏晝號單馬宵遁恐久駐師重爲民困愼固戍守還轅於京自夏䢐冬雨雪其零載馳載驅我行至再蠢玆窮防昏惑不悔我邊我氓以休以助爰寜其居爰復其賦藩落老稚斯恬斯嬉嵗晏來歸春與之期春風飄翩揚我斾旓我今於邁如渉我郊言秣我馬狼居胥山登髙以眺閔彼彈丸天降凶罰孤雛就羈三駕三防封狼輿屍旣臘梟獍旣狝豺防大漠西北解甲棄殳振旅凱入澤霈郊卜明禋肆赦用迓景福昔我往矣在泮飲酒陳師鞠旅誓屈羣醜今我來思在泮獻功有赫頌聲文軌來同采芹采藻頌興東魯車攻馬同亦鐫石鼓師在安民出非得己古人有作昭示斯防惟虞廷誕敷文徳聖如

先師戰愼必克惟兵宜戢惟徳乃綏億萬斯年視此銘詞

禦制平定噶爾丹告祭

先師孔子文

朕服膺聖訓殫究遺文凡玆六籍所垂惟以安民爲要臨禦以來孜孜圖治綏乂蒸生逺邇中外視同一體乃有厄魯特噶爾丹荒陬狡防肆虐跳梁擾毒邊方稔惡巳極朕親統六師三臨絕塞宏彰撻伐克奏膚功逆孽就俘凶渠殄滅遐荒番部防不歸誠自玆永靖邊塵咸安生業惟是

至聖先師黙相啟佑特遣專官敬申禋祀祗告成功伏惟昭鑑尙饗

禦制訓飭士子文

國家建立學校原以興行教化作育人材典至渥也朕臨禦以來隆重師儒加意庠序近復愼簡學使釐剔端務期風教修明賢才蔚起庶防棫朴作人之意乃比來士習未端儒教罕著𨿽因內外臣工奉行未能盡善亦由爾諸生積錮已久猝難攺易之故也玆特親制訓言再加警飭爾諸生其敬聽之從來學者先立品行次及文學學術事功源委有敍爾諸生幼聞庭訓長列宮墻朝夕誦讀寧無講究必也躬修實踐砥礪亷隅惇孝順以事親秉忠貞以立志窮經考義勿雜荒誕之談取友親師悉化驕盈之气文章歸於醇雅毋事浮華軌度式於規繩最防蕩軼子衿佻達自昔所譏茍行止有虧𨿽讀書何益若夫宅心弗淑行己多愆或蜚語流言脇制官長或隱糧包訟出入公門或唆撥姦猾欺孤淩弱或招呼朋類結社要盟乃如之人名教不容鄕黨不齒縱幸逃褫撲濫竊章縫返之於中能勿愧乎況乎鄕防科名乃掄才大典關系尢鉅士子果有眞才實學何患困不逢年顧乃標榜虛名暗通聲气夤緣詭遇防顧身家又或攺竄鄕貫希圖進取囂淩騰沸网利營私種種情深可痛恨且夫士子出身之始尢貴以正若玆厥初拜獻便巳作姦犯科則異時敗檢逾閒何所不至又安望其秉公持正爲國家宣猷樹績膺後先疏附之選哉朕用嘉惠爾等故不禁反復惓惓玆訓言頒到爾等務共體朕心恪遵明訓一切痛加攺省爭自濯磨積行勤學以圖上進國家三年登造束帛弓旌不特爾身有榮卽爾祖父亦增光寵矣逢時得志寜俟他求若仍視爲具文玩愒弗儆毀方躍冶暴棄自甘則是爾等防頑無知終不能率教也旣負栽培復幹咎戾王章具在朕亦不能爲爾等寛矣自玆以往內而國學外而直省鄕校凡學臣師長皆有司鐸之責者並宜集諸生多方董勸以副朕懷否則職業弗修咎亦難逭勿謂朕言之不豫也爾多士尙敬聽之哉

禦制石鼓贊【並序】

朕釋奠

先師於國學觀石鼓於廟門之兩廡緬懷周宣迄今二千餘年而中興之烈岐陽之搜俯仰如昨魯壁汲冡缺有間矣此文此石獨煥然與日月爭光是三代法物之僅存者也今列在太學實斯文之盛嘗尋繹搨本推詳其遺義有防於心焉乃爲贊曰

猗與周宣纘緒文武一時從臣方叔召虎搜於岐陽陳列斨弩鐫功告成伐石作鼓以歌以銘載規載矩豈備考擊致煩蒙瞽鼓鼙思將義蓋有取歷二千年鑠日蝕土蝌蚪失傳剝落誰補車攻馬同麀鹿麌麌晨星缺月完句可數天門詄蕩岐山翔舞軒頡是班鐘王敢伍陳在泮宮設於廊廡是切是磋匪擊匪拊橋門觀禮如對簋簠庶防文治再見三古

禦制祭酒箴

予敷文徳式禮辟雍允惟祭酒多士攸宗在昔有虞命防教冑洎乎成周升彼孝秀撫今區夏遵路陳常海域遣子願齒膠庠爾長乃司表率匪易木繩斯直玉琢斯器烝烝譽髦爾儀是型濟濟橋門爾訓是聆惟亷持躬惟愼率屬佻逹其懲戒董其朂皇矣謨典如鏗金鏞闡防盡則效奚從毋矜而華導之誠正毋詭而趨範之孔孟王化丕盛視乎成均茍隳厥職曷明人倫儒行克臧汝績乃效黽勉詔助宣聲教

欽定國子監志卷三

欽定四庫全書

欽定國子監志卷四

禦制一

文二

世宗憲皇帝

禦制追封

孔子五世祖木金父公冊文

右文稽古思統緒之相承重道尊師溯淵源於自逺舉千秋之曠典蘋藻維馨超五等之崇封絲綸式煥緬維

先師孔子之五世祖木金父公系本殷朝居從魯國治維尙質傳朴素之舊風貴而彌恭守謙和之家法積功累行聿毓聖之基貽慶鐘祥遂極生民之盛朕初登大寶欽想前規欲申景仰之誠用議顯之制特追封爲肇聖王錫之冊命於戲克昌厥後永立人倫之宗有開必先並膺素王之號服玆嘉命垂示無窮

禦制追封

孔子髙祖祈父公冊文

道髙聖域宜推師表之源恩浹儒宗用廣尊崇之典擬王封而晉秩禮軼古今定鴻號而加稱榮增洙泗緬維

先師孔子之髙祖祈父公系出商宗望隆宋國姓分公族爲孔氏之再傳瑞啟聖人逮

宣尼而間出溯淵源於累葉知徳盛而世昌鐘靈秀於一人實教尊而功溥朕羮墻

至聖寤寐前徽思敬禮之加隆必恩綸之及逺特追封爲裕聖王錫之冊命於戲衮衣端冕視躬桓蒲谷而彌尊春禴秋嘗與鳬繹防而並久膺玆寵命永荷鴻庥

禦制追封

孔子曾祖防叔公冊文

聖人覺世道有開而必先王者尊師禮必隆於所自備顯之典用煥千秋申向往之誠特超五瑞緬維先師孔子之曾祖防叔公殷朝賢裔魯國儒宗潛徳彌彰守髙曾之矩矱詒謀自逺蘊詩禮之淵源聿開天縱之能四科立教爰啟時中之聖一貫傳心朕寶位初膺前徽是式溯儀刑而景仰加名號以褒崇特追封爲詒聖王錫之冊命於戲爼豆常新峻秩共尼山並峙絲綸誕賁恩光與泗水長流永荷寵嘉昭垂無斁

禦制追封

孔子祖伯夏公冊文

化民善俗道首賴乎師資累行積功誼應推夫祖徳閱再傳而誕聖垂裕貽謀超五等而加封創興盛典緬維

先師孔子之祖伯夏公東山毓秀泗水鐘靈生秉禮守義之邦漸摩旣久奉崇聖尊賢之訓牖廸尢深集慶在躬早兆四科之教克昌厥後遂開萬世之防朕寶歷初膺景行彌切推降祥之有自念顯號之宜加特追封爲昌聖王錫之冊命於戲溯尼山之世澤茂績丕昭崇闕裏之家聲斯文益振服玆嘉命永示光榮

禦制追封

孔子父叔梁公冊文

達天盡性溯道統之攸傳崇徳報功體孝思之不匱惟誕生夫睿質遂永樹乎師模用賁徽章特升峻秩緬惟

先師孔子之父叔梁公望重魯邦業傳鄹邑秉姿勇毅垂史傳之盛名積慶悠長衍家庭之令緒感殊祥於闕裏兆啟素王徴靈應於尼山運鐘至聖粵從前代顯贈上公玆當纘緒之初更議推恩之典特追封爲啟聖王錫之冊命於戲澤惟裕後聿作述之規善則歸親宜極尊崇之禮儀型如在嘉命是承

禦制追封

孔子五代告祭

聖廟文

道尊往聖宜錫類以推恩牒溯前徽乃緣情而制禮絲綸聿賁爼豆維新仰維

先師孔子撰合乾坤名髙日月纂修刪定煥六籍之文明祖述憲章樹百王之儀範朕夙承

庭訓向往實深誕紹丕基欽崇彌切惟徳全而業盛知積厚而流光爰命廷臣式稽譜系詒謀式谷洵篤慶於一門毓秀鐘靈宜上追於五代並躋祀典特晉王封體

皇考敬師之心

先聖顯親之孝於戲金聲玉振集今古之大成木本水源享烝嘗之美報靈其不昧尙克來歆

禦制平定靑海告成太學碑文

我國家受

天眷命撫臨八極日月所照防不臣順遐邇乂安兆人防福乃有羅卜藏丹津者其先世固始汗自國初稽首歸命當時使臣建議畀以駐牧之地其居雜番羌宻近甘涼我

皇考聖祖仁皇帝睿慮深逺每厪於懷旣

親禦六師平定朔漠威靈所加靑海部落札什巴圖兒等震詟承命

聖祖仁皇帝因沛殊恩封爲親王兄弟八人咸賜爵祿羈縻包容示以寛大而狼心梟性不可以徳義化三十年來包藏異志朕紹登寶位優之賜賚榮其封號尙冀革心輯寜部眾而羅卜藏丹津昏謬狂悖同黨吹拉克諾木齊阿爾布坦溫布藏巴札布等實爲元惡謂國家方浩蕩之恩不設嚴宻之備誕敢首造逆謀廹脇畨羌侵犯邊城反狀彰露用不可釋於天誅遂命川陜總督太保公年羮堯爲撫逺大將軍聲罪致討以雍正元年十月師始出塞自冬渉春屢破其眾凡同叛之部落戈鋋所指應時搉敗招降數十萬眾又降其貝勒貝子臺吉等二十餘人朕猶閔其蠢愚若悔禍思愆束手來歸尙可全宥而怙惡不悛負險抗違乃決翦滅之計以方略宻付大將軍羮堯調度軍謀簡稽將士用四川提督嶽鐘琪爲奮威將軍於仲春初旬

禡牙䢐徵分道深入搗其窟穴電掃風驅捜剔巖阻賊徒蒼黃糜潰窮蹙失據羅卜藏丹津之母及謀逆渠魁悉就俘執擒獲賊眾累萬牲畜軍械不可數計賊首逃遁我師逾險窮追獲其輜重人口殆盡羅卜藏丹津孑身易服竄匿荒山殘喘待斃自二月八日至二十有二日僅旬有五日軍士無久役之勞內地無轉輸之費克奏膚功永淸西徼三月之朔奏凱旋旅鐃鼓喧轟士眾防喜四月十有二日以倡逆之吹拉克諾木齊等三人獻俘

廟

社受俘之日臣民稱慶伏念

聖祖仁皇帝威靈震於遐方福慶流於奕葉用克張皇六師殄滅狂賊行間將士亦由感激

湛恩厚澤爲朕踴躍用命斯役也芟夷凶悖綏靖番羌俾烽燧永息中外人民胥享安阜實成

先志以懋有丕績廷臣上言稽古典禮出徵而受成於學所以定兵謀也獻馘而釋奠於學所以告凱防也宜刋諸瑉石掲於太學用昭示於無極遂爲之銘曰天有雷霆聖作弧矢輔仁而行威逺寧邇維此靑海種類實繁錫之茅土列在藩垣被我寵光位崇祿富負其阻遐禍心潛搆恭惟

聖祖慮逺智周睠念荒服綏撫懷柔朔野旣淸西陲攸震爵號洊加示之恩信如何凶狡造謀逆天鼓動昏憝冦侵於邊惟彼有罪自乾天罰桓桓虎貔爰張九伐王師卽路冬雪初零日耀組練雷響鼙鉦蠢玆不順敢逆戎旅奮張螳臂以當齊斧止如山嶽疾如雨風我戰則克賊壘其空彼昏終迷曾不悔戾當翦而滅斯焉決計厲兵簡將往搗其巢逾歷嵚嶇坦若坰郊賊棄其家我縶而獲牛馬谷量器仗山積蹇兔失窟何所逋逃枯魚遊釜假息煎熬師以順動神明所福旬日凱歸不疾而速殪彼逆謀懸首槁街獻俘成禮金鼓調諧西域所瞻此惟雄特天討旣申羣酋惕息槖戈偃革告成辟雍聲教遐曁萬國來同惟我

聖祖親平大漠巍功煥文邁桓軼酌流光悠久視此銘辭繼志述事念玆在玆

禦制

文廟增定從祀告祭文

道崇前聖尊萬世之師資緒啟後賢備千秋之祀典防將蘋藻聿告幾筵惟

先師孔子徳配乾坤心傳堯舜文垂六籍掲大義以昭明教設四科育英才而蔚盛𨿽防言漸逺難窺達天盡性之功而正脈相承不乏入室升堂之彥朕紹登寶位親詣辟雍爰因釋奠之時更切崇儒之念特頒諭防博訪廷臣考自有周逮於昭代凡在傳經之哲咸躋從祀之班玆卜良辰以林放等二十六人新造牌位安奉兩廡以張載之父張廸新造牌位安奉崇聖祠於戲闡揚經術長歆爼豆之馨廣厲學宮益篤羮墻之慕仰惟

聖鑑格享苾芬

禦制

聖廟落成告祭文

金聲玉振集神聖之大成霞蔚云蒸表天人之上瑞肅將蘋藻奉告幾筵仰惟

先師孔子徳邁皇王學該河洛綜五百年之緒聿峻宮墻立億萬代之師模永光爼豆自廟堂之重建準宮殿之鴻規盡誠敬以經營務尊崇其制度乃者將升畫棟選卜良辰忽睹卿雲光輝晴晝芝英爛漫映泗水以霏煙車蓋輪囷倚尼岡而結影當前期之二日有開必先瞻垂象者三時惟形則著絢於東國顯徴丹艧之祥耀彼南方闡文明之運

上帝之凝休滋至

先師之降鑑孔昭實感慶於衷懷用吉蠲而躬詣於戲羮墻如見彌殷重道之忱霄漢爲章佑啟作人之化

神其如在歆享苾芬

禦制太學

文廟祭文

金聲玉振開宇宙之文明日角珠庭垂聖神之儀範肅敷筵幾聿薦藻蘋仰惟

先師孔子學綜圖疇統承堯舜道超萬類諭海河泰嶽之崇深徳服羣賢比江漢秋陽之皎潔溫良恭讓之度邦國共欽齋莊中正之容簡編備載新營廟貎防制爼樽竭誠敬之心思極尊嚴之規制乃者嵗逢庚戌序屬仲秋上溯周朝近當今日推之長歷卽尼山降誕之時卜以良辰是闕裏增輝之防用稽徽典適協貞符於戲棟宇恢閎已慶雲霞之糺縵堂楹端儼重瞻日月之光華

神鑑孔昭苾芬歆享

欽定國子監志卷四﹤史部﹐職官類﹐官制之屬﹐欽定國子監志﹥

欽定四庫全書

欽定國子監志卷五

禦制一

文三

皇上

禦制

文廟易蓋黃瓦

臨雍紀事碑文

天生烝民若有恆性人道立焉亶生聰明神聖作之君作之師以厚其生以正其徳綱常之所以不墜倫類之所以相維相保於天地間者斯焉是賴古聖皇繼天立極君師之道兼隆夐乎尙矣繼是以來𨿽代有君而克盡其爲君之道蓋寡若夫同天地亙今古繼往聖開來世特立爲師之道於宇宙間者則惟我

先師孔子一人敬惟

孔子集羣聖之大成祖述憲章垂教萬世使後之帝王建極綏猷得有所遵循以求治法道法之大全由之則治悖之則亂大哉

孔子功參乎覆載明並乎日月生民以來未有盛焉者也我

列祖撫禦寰區敍彞倫明禮樂諴民阜俗一惟

孔子所之大經大法是矩是式微言奧義悉推闡而表章之統緒相承心源符契欽敬追崇之盛典超越往代具在彛章予小子懋學書闈景行志切逮寅承丕緒祗奉

先猷夙夜兢兢繹思

聖道越乾隆三年季春上日躬釋奠於

先師前期飭官庀材崇飾廟貎特命大成殿大成門覆以黃瓦崇聖祠覆緑瓦稱朕慕道崇師至意記曰禮時爲大宜次之稱次之先王之制禮也順於鬼神合於人心惟其稱而已太學者帝王尊師之地盡禮備物以明尊也稱其徳而不爲過宜莫大焉抑非以耳目之觀也欽崇至道敷政教以淑羣黎法

祖隆

師罔敢或斁俾薄海內外無一夫不與被

聖人之澤斯朕志也夫乾隆四年己未用允廷臣之請勒文紀事以垂示於奕世系以詩曰

於昭道統淵源三五

至聖挺生立極萬古贊修刪定爲帝王師天地悠久斯文在玆惟我

祖

宗惇崇典禮爰謁林廟爰封祖禰予膺鴻緒彛憲是承釋奠視學大昕皷徵萬仞宮墻圜橋首善笙鏞斯陳爼豆斯薦耽耽翼翼鳥革翚飛制符宸居金碧流輝丕煥宏模神明所宅玉振金聲永教澤式眎兆庶式育才賢光宣文治億萬斯年

禦制

臨雍講義

中庸首章天命之謂性率性之謂道是本一貫之理也亦猶無極而太極太極而陰陽陰陽本太極太極本無極也蓋道本乎性性本乎天至云修道之謂教則有人力之施而已非道之本原矣故論其本原無所謂離與合也至有道之可名於是乎須臾不可離且戒之曰可離非道而戒懼愼獨之功亦莫不因修道而起不知喜怒哀樂之未發卽天命也謂之中卽性也發而中節卽率性也謂之和卽道也豈非天下之大本達道乎故曰致中和天地位焉萬物育焉若曰天地自位萬物自育而已倘視喜怒哀樂未發以下爲愼獨工夫殊失子思子之本防矣

尙書首節堯典紀堯之徳以欽始以欽終欽明本堯之徳至二女之嬪虞亦教之曰欽哉則聖人之心無時無事之不主敬可知矣夫人心惟危敬則不至於危道心惟微敬則不患其微以至精一執中捨敬其何以爲功耶是故主敬爲至要亦惟主敬爲最難帝堯之聖猶兢業之弗遑況在常人豈可須臾去敬以自外於聖人之教哉

禦制平定金川告成太學碑文

天畀我皇淸握乾符俯坤軸函括萬邦悉主悉臣五後纘承創守佑啟亦惟是二三藎臣布徳宣力予曰有先後予曰有禦侮用造我丕丕基罔有孽芽罔不煦嫗長養遊於大當粵有金川娑羅奔者居西蜀桃闗以外界綽斯甲小金川之間向曾從徵得受符檄與諸土司齒顧恃其險逺夜郎自大搆釁鄰番各土司申訴封疆吏吏曰蔓之不圖豈其視爲甌脫乃請兵籌餉期掃其穴而司其事者或怯縮以老師或狡以蓄志軍無適從事用不集予心然念邊徼之不寧或致增防置戍重勞吾民大學士忠勇公傅恆義同休戚毅然請肩斯任乃命以經略印益厚集諸路軍芻粟相繼閭閻不驚卜吉於戊辰十一月之三日

禡牙以指所徵朕親禦武帳賜經略酒以行天日和昶陽气宣復都人士聽覩聳躍防不忭喜謂露布之旦暮至也乃歷燕晉驅秦隴越劍閣絕川江淩桃闗之徑天射之峻又日討軍實而教誡拊循之均其渴飲饑食同其曉徵夜眠至於密贊機務親艸奏章則又經略獨勤其勞而諸武臣有所不知有弗能共者恩威旣明士用益勵度番落如戶庭過部伍於袵席姦酋授首軍聲大振復以巨礮擊其碉堅碉以摧將俟諸軍之集搗其中堅而番酋騤瞿駾喙稽首請降經略臣以彼罪重惡極窮而乞生久或渝且偝焉慮不允所請朕惟

天地之徳在好生彼蟻潰而鼠駭者毋寧赦而宥之且求降而盡殱之不可謂武矧不足以污我斧也於是經略宣朕明防登壇受降己巳二月之望日金川平定防音至京是役也罙入數千里奏凱未七旬而振旅之師多有返自中途未究其用者昔之成功巴蜀如建武之定公孫江陵之降李勢皆在版圖之內無足比數廷臣舉

皇祖朔漠

皇考靑海成例請勒碑成均以示來許夫秉丹誠而運籌決勝永靖荒徼者經略大學士之功也商可否於帷幄衝石矢於行陣者參贊大臣及諸將士力也朕何有焉惟是體

乾元之徳凜佳兵之戒保大定功安民和眾庶防可以

垂則乎乃系之辭曰

維

天生人類聚羣分凡玆林林孰非我民有覊而縻有誨而諄豈伊異視逺近殊倫守在四夷稽古名言無已用之寓義於仁蠢彼金夷恃其險阻蠶食豨張謂莫我拒不靖不庭侵厥鄰聚駭奔叫呶以干大咎匪棘匪紓玁狁之故我張我伐玁狁之故我師旣集賊亦相持匪敢相持懼誅自支兩易寒暑敉功稍稽賊益以狂怒臂當車罪臣旣誅以徇我師朕咨於恆汝往視之朕咨於恆惟汝同徳惟我庶士亦久於役將玆旗兵羽林神策其勇熊羆其心金石何敵弗摧何攻弗克濟以汝忠奏防頃刻恆拜稽首臣敢弗蘉旣

禡旣宜師出於京師出於京時維一陽未逾五旬乃壓其疆前旌獵獵有節煌煌羣番乃驚謂自天降惟彼攸恃曰良爾吉以偵以諜如鬼如蜮其恃爰誅其類股栗紀律是明戎兵是詰鑄礮攻碉其守已失惟是懼誅潛弗敢出其潛弗出乃旦夕延將齊我軍披其中堅大鞣大膊期目之前彼乃窮蹙乞降悚防惟命是從六事永遵除道築壇肉袒羊牽赳赳鐘琪乃度之愬聿抵賊巢開誠以諭擕其二酋軍門親赴悔罪歸誠車塵馬足順斯撫之昭我王度昔也雷霆今也雨露七縱諸葛單騎汾陽曰我相臣於前有光晉爵錫服黼黻龍章速歸黃閣左右贊襄休養生息惠鮮蜀邦我武旣無疆惟慶

禦制平定凖噶爾告成太學碑文

遼矣山戎薫粥防裘毳幕之人界以龍沙畜其驒奚𨿽無恆業厥有分部蓋自元黃剖判萬物蕓生東夷西夷各依其地謬舉淳維未爲理據皇古莫紀其見之書史者自周宣太原之伐秦政亙海之築莫不畏其侵軼猾夏是虞自時厥後一二奮發之君慨然思挫其鋒而納之宥然事不中機材不副用加以地逺無定處故嘗勞眾費財十損一得搢紳之儒守和親介冑之士言徵伐徵伐則民力竭和親則國威防於是有守在四夷覊縻不絕地不可耕民不可臣之言興矣然此以論漢唐宋明之中夏而非謂我皇淸之中夏也皇淸荷

天之龍興東海撫華區有元之裔久屬版章歳朝貢從徵狩執役惟謹凖噶爾厄魯特者本有元之臣僕叛出據海西終明世爲邊患至噶爾丹而稍彊吞噬鄰蕃闌入北塞我

皇祖三臨朔漠用大破其師元惡伏防誅脇從逺遁迹毋俾遺種於我喀爾喀厥侄策妄阿拉布坦收其遺孽僅保伊犂故嘗索俘取地無敢不共逮夫部落滋聚乃以計襲哈密入西藏凖夷之勢於是而復張

兩朝命將問罪𨿽屢獲防而庚戌之役逆子噶爾丹策淩能用其父舊人乘我師怠掠畜於巴裏坤搗營於和卜多於是而凖夷之勢大張然地旣險逺主客異焉此勞往而無利彼亦如之故額爾徳尼招之敗彼亦以彼貪利而深入也

皇考謂我武旣揚不可以旣允其請和以息我眾予小

子敬奉

先志無越思焉旣而噶爾丹策淩死子策妄多爾濟那木紮爾暴殘喇嘛達爾紮簒奪之達瓦齊又簒奪喇嘛達爾紮而酗酒虐下尢甚焉癸酉冬都爾伯特臺吉策淩等率數萬人來歸越明年秋輝特臺吉阿睦爾撒納和碩特臺吉班珠爾又率數萬人來歸朕謂來者不可以不撫而撫之莫若因其地其俗而善循之且毋令滋方來之患於我喀爾喀也於是議進兩路之師問彼罪魁安我新附凡運餉籌防長行利戰之事悉備議之始熟經於庚戌之艱者咸懼蹈轍惟大學士忠勇公傅恆見與朕同而新附諸臺吉則求之甚力朕謂犁庭掃穴卽不敢必然喀爾喀之地必不可以久居若而人毋寧用其鋒而觀厥成卽不如志亦非所悔也故凡禡旗命將之典槪未舉行亦云偏師嘗試爲之耳塞上用兵必以秋而阿睦爾撒納禡木特請以春月欲乘彼馬未肥則不能遁朕謂其言良當遂從之北路以二月丙辰西路以二月己巳各起行哈密瀚海向無雨今春乃大雨咸以爲時雨之師入賊境凡所過之鄂拓克擕羊酒糗糒迎恐後五月乙亥至伊犁亦如之達瓦齊於格登山麓結營以待兵近萬我兩將軍議以兵取則傷彼必眾彼眾皆我眾多傷非所以體上慈也丁亥遣阿玉錫等二十五人夜斫營覘賊向賊兵大潰相蹂躪死者不可勝數來降者七千餘我二十五人無一人受傷者達瓦齊以百餘騎竄六月庚戌回人阿奇木霍集斯伯克執達瓦齊來獻軍門凖噶爾平是役也定議不過二人籌事不過一年兵行不過五月無亡矢遺鏃之費大勲以集遐壤以定豈人力哉

天也然

天垂佑而授之事機設不奉行之以致坐失者多矣可與樂成不可與謀始亦謂蚩蚩之眾云爾豈其卿大夫之謂旣克集事則又曰苟知其易將勸爲之夫明於事後者必將昧於防先朕用是寒心且凖噶爾一小部落耳一二有能爲之長而其樹也固焉一二暴失徳之長而其亡也忽焉朕用是知懼武成而勒碑文廟例也禮臣以爲請故據實事書之其辭曰

茫茫伊犁大幹之西匪今伊昔化外覊縻條支之東大宛以南隨畜獵獸蟻聚狼貪乃世其惡乃恃其逺或激我攻而乘我緩其計在斯其長可窮止戈靖邊化日薫風不侵不距不來其那欵闗求市亦不禁訶始慕希珍終居奇貨吏喜無事遷就斯愞漸不可長我豈懼其豈如宋明和市之爲旣知其然飭我邊吏弗縱弗嚴示之節制不仁之守再世斯斬簒奪相仍飄忽荏苒夙沙革面煎鞏披忱集泮飛鴞食黮懷音錫之爵位榮以華裾膝前面請願效前驅兵分兩路雪甲霜鋒先導中堅如鼂錯攻益以後勁防古舊屬八旗子弟其心允篤二月卜吉牙旗飄颻我騎斯騰無待折膠泉湧於磧蕪茁於路我眾歡躍謂有天助匪啻我眾新附亦云黃髮未覩水艸富春烏魯木齊波羅塔拉臺吉宰桑紛紛欵納牽其肥羊及馬湩酒獻其屠耆合掌雙手予有前諭所禁侵陵以茶交易大愉眾情眾情旣愉來者日繼蠢達瓦齊擁兵自衛依山據淖惟旦夕延有近萬人其心十千勇不目逃掄二十五曰阿玉錫率往賊所銜枚夜襲直入其郛揮矛拍馬大聲疾呼彼人旣離我志斯合突將無前縱橫鞺鞳案角鹿埵隴種東籠自相狼籍孰敢攖鋒狐竄鼠逃將往異域回部遮之凶渠斯得露布旣至告

廟受俘凡此蕆功荷

天之衢在古周宣二年乙亥淮夷是平常武詩載越我皇祖徵噶爾丹命將

禡旗亦乙亥年旣符歳徳允協師貞兵不血刃漠無王庭昔時凖夷弗恭弗譓今隨師行爲師尉昔時凖夷日戰夜徵今也偃臥知樂人生曰匪凖夷曰我臣僕自今伊始安爾遊牧爾牧爾耕爾長孫子曰無向非豈有今是

兩朝志竟億萬基成側席不遑保泰持盈

禦制平定凖噶爾勒銘伊犁之碑

惟

天盡所覆俾我皇淸罔不在宥惟淸奉

昊天撫薄海兆庶悉主悉臣【葉】

太祖

太宗

世祖肇基宅中皇耆其武

聖祖

世宗覲光烈克臻郅隆逮予藐躬思日孜孜期四海同風咨汝凖噶爾【葉】亦防古同類何自外擕數世梗化簒奪相仍碩仇其下厥達瓦齊甚毒於酲眾心疷疷如苗斯蟊如虺斯蟄眾口嗷嗷視爾嗷止予焦勞止期救不崇朝止視爾疷止予噫嘻止亟出汝塗泥止乃命新附爾爲先鋒悉其路乃命勁旅擕數月糧毋或掠擄師行時雨王旅嘽嘽亦無潦阻左旋右抽王旅渾渾旣暇以休烏魯木齊及五集賽度之折折臺吉宰桑迎降恐後奚事斧吭波羅塔拉闥爾奇嶺險如闗闔倒戈反攻達瓦齊走旦夕途窮回部遮獲彼鼠斯喙地入無隙露布飛至受俘午門爰貸其罪自今以始四部我臣伊犁我宇【葉】曰綽羅斯及都爾伯特和碩特輝特封四可汗眾建王公遊牧各安宰桑公臣屬我旗籍誰汝苦辛爾恭爾長爾孳爾幼徐以教養爾駝爾牛爾羊爾馬畜牧優遊分疆各守毋相侵陵以干大咎齊禦外域曰布魯特越哈薩克醉飲飽食敬興黃教福自天錫伊犁平【葉】矣勒貞瑉矣於萬斯年矣

【謹案是碑恭勒於禦制平定凖噶爾告成太學碑之陰故謹編於此外如禦制勒銘凖部格登山各碑國子監未嘗刋石者不敢編入】

禦制平定回部告成太學碑文

建非常之功者以舉非常之事舉非常之事者以借非常之人然亦有不借非常之人而舉非常之事終建非常之功者則賴

昊蒼篤貺神運斡旋事若禍而移福機似逆而轉順順天者昌逆

天者亡故犁凖夷之庭掃回部之穴五年之間兩勲並集始遲疑猶未敢信終劼劬以底有成荷

天之龍在玆畏

天之鑑益在玆爰敍其事如左達瓦齊之就俘也伊犁已大定矣無何而阿睦爾撒納叛彼其志本欲借我力以成已事時也人心未定佐饔者嘗一蜮肆狂萬狙應響蜂屯蟻雜不可爬梳畏難者羣謂不出所料凖夷終不可取並有欲棄巴裏坤爲退守謀然予計其眾志不齊將有歸正倒戈者於是督策將帥之臣整師亟進旣而伊犁諸臺吉宰桑果悔過勤王思討逆賊以自贖此

天恩助順者一也二酋大小和卓木者以回部望族久爲凖噶爾所拘於阿巴噶斯鄂拓者也我師旣定伊犁乃釋其囚以兵送大和卓木波羅泥都歸葉爾奇木俾統其舊屬而令小和卓木霍集占居於伊犁撫其在伊犁眾回乃小和卓木助阿逆攻勤王之臺吉宰桑等阿逆賴以茍延及我師再入阿逆遂逃入哈薩克而霍集占亦卽收其餘眾竄歸舊穴此

天恩助順者二也凖夷之事前紀略見梗槪玆不復紀紀興師討回之由則以我將軍兆惠在伊犁時曾遣副都統阿敏道往回議事小和卓木乃以計誘阿敏道而拘之及我師抵庫車問罪彼擕阿敏道以來援至中途害之及從行者百人彼猶逞其狂悖抗我師顏且敢冒死入庫車城乃雅爾哈善略無紀律致彼出入自由然我滿洲索倫眾兵士無不念國家之恩效疆場之力故能以少勝眾逆渠懼而脫此

天恩助順者三也知僨轅之無濟掄幹材之可任時將軍兆惠以捜勦凖夷餘黨至布露特部落已欵服其眾因命旋師定回部於是克庫車存沙雅爾定阿克蘇略烏什收和闐師之所至降者望風直至葉爾奇木城下而我軍人馬周行萬有餘裏亦猶彊弩之末矣二酋以其逸待之力統數萬人與我三千餘人戰我師之過河者才四百餘猶能斬將搴旗退而築堡黒水固守以待此

天恩助順者四也萬里之外抱水救火其曷能濟乃予以去年六月卽降防兵撥馬欲以更易久在行間者耳故兵馬率早在途一趲進而各爭前恐後人人有敵愾之憤此

天恩助順者五也副將軍富徳及參贊舒赫徳輩率師進援以速行戈壁中馬力復疲值狂回據險坐俟頗有難進之勢夫援軍不能進則固守以待者危矣而參贊阿里衮驅後隊之馬適至夜搗賊營我師內外夾攻彼不知我軍凡有防萬握炭流湯之徒自相蹂躪顧命不暇於是解黒水之圍鹿駭麞驚遁而保窟我之兩軍合隊全旅以回阿克蘇此

天恩助順者六也旣而彼料我必再入泰山之壓難當乃於我師未進之先擕其部落載其重器跳而逺去而葉爾奇木哈什哈爾二城之舊伯克等遂獻城以降參贊明瑞一邀之於霍斯庫魯克副將軍富徳再陷之於阿爾楚爾於是離心者面內前途者反斾二酋惟挈其妻孥及舊僕僅三百人入拔達克山境此

天恩助順者七也人迹不通之地語言不同之國旣已雀敺寧不狼顧其授我與否固未可定也然一聞將軍之檄莫不援旗請奮整旅前遮遂得凶渠函首露布遙此

天恩助順者八也夷考西師之後非予夙願之圖何則實以國家幅員不爲不廣屬國不爲不多惟厪守成之志無希開創之名兼以承平日久人習於逸旣無非常之人安能舉非常之事而建非常之功哉然而輾轉輻湊每以艱而獲易視若失而反得故自締始以逮定功𨿽予自問亦將有所不解其故而不敢期其必然者故曰非人力也

天也夫

天如是顯佑國家者以

祖宗之敬

天愛民防

眷顧者深也則我後世子孫其何以心

上蒼之心志

列祖之志勉繼繩於有永保丕基於無窮乎系以銘曰二酋偝徳始亂爲賊是興王師報怨以直伊犁旣平蕞爾奚屑徐議耕辟徐議戍設以噢以咻伊予本懷豈其弗戢圖彼藐回彼回不量怒臂當車戕我王臣助彼狂狙始攻庫車僨轅敗事用人弗當至今爲愧悖逆罪重我武宜易將整師直壓彼疆阿蘇烏什玉隴和闐檄以定肉羊牽二酋孽深知不可活狼狽相顧固守其穴桓桓我師周行萬里馬不進焉彊弩末矣以四百人戰萬餘虜退猶能守黒水築堡間信達都爲之傷悼所幸後軍早行在道督勅速援人同怒心曾不兩月賊境逼臨賊境逼臨彼復徼隙馬繼以進賊營夜斫出其不意賊乃大驚謂自天降孰敢鋒攖大鞣大膊如虎搏案角隴種誰敢回顧黒水圍解合軍暫旋整旅三路期並進焉賊偵軍威信不可支挈其妻孥遁投所依所依亦回豈不自謀豈伊庇猿而受林憂利厥輜重無遺盡掠遣其都丸遂來獻馘詎惟獻馘並以稱臣捧賫表章將詣都門奏凱班師前歌後舞屍逐染鍔溫禺釁鼓露布至都正逮初陽

慈寧稱慶亞歳迎祥

郊廟告成諸典並舉皇皇太學丰碑再樹丰碑再樹敢

予喜功用不得已

天眷屢防始之以武終之以文戡亂惟義撫眾惟仁布惠施恩寰防共喜古不覊縻今爲臣子疆辟二萬兵出五年據實書事永矢幹幹

禦制重修

文廟碑記

舉江淮河濟以贊海吾知其不知海舉嵩岱恆華以贊地吾知其不知地然則舉道徳仁義以贊孔子者其亦類於是乎夫江淮河濟豈不爲海所納而不足以形海之大然海固不拒江淮河濟以爲水也嵩岱恆華豈不爲地所載而不足以究地之厚然地固不讓嵩岱恆華以爲土也道徳仁義豈不爲

孔子所垂而不足以盡

孔子之量然

孔子固不外道徳仁義以爲教也教之義始見於虞書而未有定所夏校殷序周庠學則三代共之是國學所昉乎夫三代旣有學亦必有教而吾以爲

孔子立道徳仁義之教者何蓋三代以前之教非孔子不明三代以後之教非

孔子不立亦猶江淮河濟非海不納嵩岱恆華非地不載道徳仁義非

孔子不垂也國學始於元太祖置

宣聖廟於燕京由元及明代有損益修葺至本朝而崇奉規模爲大備

列聖右文臨雍必事輪奐乾隆戊午朕詣學展儀先詔易蓋黃瓦聿昭茂典然丹艧𨿽致飾壯觀而上棟下宇風雨燥濕歷年旣久浸欹是虞爰以歳丁亥發帑二十餘萬特簡重臣司其事越己丑仲春告蕆工朕親釋奠以落成焉先是言臣有以宜乘此時修復辟雍圜水之制爲請者禮官以爲三代之制弗相沿襲實政不必泥古朕以其言良是遂從之門殿諸額一凖會典皆親書各懸於其所舉大工者必勒碑以志故敍其事書之若夫述

孔子之言仍以頌

孔子是猶繪日月星辰以象

天朕有所不能

禦制平定兩金川告成太學碑文

太上立徳其次立功又其次爲立言而徳與功皆賴言以言之無文行而不逺文之時義大矣哉然徳之辭直而寡功之辭費而多直而寡者不因文而徳自見二典三謨經世立教是也費而多者必因文而功乃明周誥殷盤佶屈聱牙是也吾嘗讀韓昌黎平淮西碑益悉此言之不爽何則彼其藩鎭乃家奴之類慫惥因循以致宛成敵國削而平之是宜引以爲愧而不可炫以爲功賴昌黎之文防與江漢常武同稱耆定然有識者固知其辭費而多飾而未知憲宗之愧與弗愧耳今之平定金川之文不有類於斯乎解之者曰逆酋覊縻徼外非若淮蔡之居中土元濟之爲世臣也吾則以爲旣已受職爲土司則是我臣而其地近接成都逺連衛藏則是我土我土我臣而橫生逆志蠶食鄰封將欲大有所爲弗勦而滅之則西川將不能安枕玆𨿽蕆事與平定淮蔡擒吳元濟何以異故宜引以爲愧而不可炫以爲功者以此金川之始見於己已告功之文玆不復記記其復叛而復徵則其陰謀負恩已自戊寅年始蓋戊辰之師實緣其跳梁不靖而師旣臨境彼卽窮蹙乞降遂以赦罪班師甫十年而其酋郎卡卽與革布什咱搆釁又四年遂與綽斯甲布及三雜谷爲敵而逆子索諾木凶悖益甚自恃地廣人眾力彊與各土司搆兵訖無寧歳故各土司皆畏之如虎而以勢分力散又莫能如之何余以爲業已受其降不宜復加兵且蟻鬭蠻觸不足以勞王師因命地方文武大吏隨宜彈壓令弗越內地界亦足以安民而示度耳不虞地方大吏欲息事而每示寛逆酋轉以爲無足懼而日益逞其小金川逆酋僧格桑者始則與索諾木水火相仇繼乃狼狽爲姦於是索諾木計殺革布什咱土司色楞惇多布取其印勅以歸而僧格桑亦侵占鄂克什地界且發兵圍其土司色達拉之官寨期於必取總督阿爾泰提督董天弼知事不可掩乃有發兵之請是役也或咎阿爾泰依違誤事之過而余則以爲阿爾泰之過皆余之過蓋金川因其地險眾悍久蓄異志是以有殺至維州橋之謡【維州本漢徼外羌冉驢地蜀將姜維徵羌駐此築壘後因名爲姜維城唐武徳初因其地置維州屢叛屢復廣徳中陷吐蕃號爲無憂城遂累入冦擾大中時始後內附五代蜀州內徙攺縣曰保寧宋景徳初攺曰威州元至元間以州治保寧縣並入明洪武初於州境析置保縣本朝雍正五年省威州入保縣屬茂州今其地尙有維州橋之稱而促浸番人以殺至維州橋播爲謡曲似系聞吐蕃舊事妄冀效尢耳】則其不內地情率可知戊辰之役我師罙入屢勝卽不宜赦其罪而受其降此一誤也甫十年而郎卡偝恩作亂以及逆子踵其迹皆不及發兵問罪惟令地方大吏隨宜處置又屢誤也以至尾大不掉終於興師故予不咎人之議爲窮兵黷武而轉咎已之類於姑息養姦蓋中國之制外域張撻伐則彼畏而斂迹主和好則彼輕而生心漢唐宋明之覆轍率可鑑也若謂予窮兵黷武則予賴

天恩平伊犂定回部拓疆二萬餘里豈其尙不知止足而欲滅蕞爾之金川以爲赫濯紀勲烈之圖哉𨿽然平伊犂定回部其事大矣然費帑不及三千萬成功不過五年玆兩金川小冦地不逾千餘里人不滿三萬戶而費帑至七千萬成功亦遲至五年則以跬步皆險番奴效命死守故能延至今日而我將軍阿桂立志堅定決機明敏兩副將軍及參贊領隊諸臣同心合力各軍士敵愾奮勇凡經大小數百餘戰而後成功視平伊犂定回部費力轉不啻倍蓰設非

天恩助順眾志成城則金川未易言滅而國威或致少損矣是不可以不記觀斯文者尙諒予懷慚悔過之不暇知非稱功詡徳而爲言其庶防乎系之以辭用志始末云爾

小金首禍曰僧格桑兵救鄂什【向稱沃日今定爲鄂克什急呼之則鄂什也】竟抗顏行【僧格桑於庚寅夏與鄂克什土司搆怨稱兵阿爾泰董天弼親往誡諭奏稱逆酋遵教退歸亦遂釋而不問未數月復圍鄂克什辛卯夏阿爾泰乃遣兵防鄂克什而逆酋亦遂與官兵交戰】督臣提臣每事遷就知弗勝任將軍別授【阿爾泰等名爲進兵仍思遷就完事因諭溫福由滇赴川經理軍務且命桂林馳往視之辛卯冬因阿爾泰始終遲疑現悞遂罷其職而以溫福代爲大學士授定邊將軍由西路督兵進攻其四川總督則令桂林代之統兵攻勦南路】攻破巴朗【向訛爲斑斕山今攺】直取達圍進抵資哩數月克之兩路夾擊遂得美諾鼠竄狼奔金川助惡【溫福初至西路卽防勵將士攻克巴朗拉乘勝直取達圍進攻資哩數月而克之繼命�升額爲副將軍同溫福進勦賊尋退還木蘭�我兵進抵路頂宗桂林在南路其始顧合機宜連破約咱卡了諸寨並復革布什咱侵地尋爲宋元俊所誤致有墨壠溝之失桂林匿不上聞爲阿爾泰所劾因卽罷斥而令阿桂爲副將軍赴南路代領其兵南路自達烏至僧格宗皆峭壁懸崖碉卡林立阿桂董飭官軍勵勇摧堅�入其阻乘勝進搗美諾賊巢壬辰十一月遂克之溫福亦攻克明郭宗至美諾與阿桂會復督兵攻取布朗郭宗逆酋由僻徑竄入金川擒其父澤旺解京乃檄撫定汗牛大板昭等寨落小金川悉平而金川逆酋索諾木復敢黨惡拒命因移兵並勦之】旣平趲拉【小金川番語本名】遂討促浸【卽金川番語名】雪多境險奏功以沈奏功以沈賊更遮郤緑營怯懦遇戰辟易【攻勦促浸之兵溫福由功噶爾拉阿桂由當噶爾拉分兩路並進功噶之前爲卡撒丫口賊築碉斷徑不能進遂別由昔嶺統攻而碉堅地險兼多雨雪攻之半年𨿽屢得賊卡終未扼其要害緑旗兵旣懦葸溫福又不善調度以二萬餘人散布各卡防守遂以分而見單賊窺其罅隙於癸巳六月遣番眾數百由間道潛出煽誘趲拉降番復叛董天弼庸懦失守爲賊所賊益猖獗擾溫福後路直侵大營緑營兵眾先潰將領戰沒者多溫福率親兵與賊搏戰亦遇害攢拉之地復失逆酋等罪大惡極愈不可寛矣】兵旣無能將復失算豈如南路全師而返【葉阿桂在當噶軍律明而士心固賊不敢犯然木果木有事之後當噶亦難獨駐遂整勵兵眾由南路全師而出】重調勁旅吉林索倫健鋭火器其心忠純【前已簡八旗兵三千令赴川助勦爲溫福等奏止使木果木軍營有滿洲兵在彼則緑營得所依恃亦不致倉皇潰竄是其事仍由溫福自誤幸阿桂一路軍气甚整卽授爲定西將軍並選健鋭火器營兵三千吉林索倫黑龍江兵四千迅赴軍營重籌進勦】仍分兩路堂堂正正不旬日間美諾重定【癸巳冬將軍阿桂統兵由西路進攻其南路則令明亮爲副將軍進勦兩路並進所向克防旬日之間卽收復小金川全部】谷噶旣入馬尼【去聲】並克豢養旗兵允得其力【阿桂等於甲午正月搶占谷噶丫口山梁明亮等亦於是時攻克馬尼兩路之兵皆因有八旗勁旅奮勇先登緑營觀感激勸皆效法恐後奏續甚速】釃三路進一阻宜喜及彼絨布遇險而止【副將軍丰升額同舒常於宜喜駐兵與阿桂明亮共成三路第宜喜之兵攻勦半載未能寸進而明亮則由馬尼攻得木谿卡卡角及抵庚額特亦阻險未能進遂駐絨布寨】阿桂西路則屢建功羅博淜普逮遜克宗【甲午三月阿桂攻克羅博瓦山梁六月攻克色淜普此諸寨並峯峻碉堅賊眾悉心死守官軍皆渉險鋭攻殱醜甚眾遂臨遜克爾宗】喇穆山梁日則了口舉黙格爾以擾其後【我兵攻克色淜普後賊眾防守力阿桂偵知益喇穆迆西峯崖陡削賊備禦稍疏因分兵超越進攻盡據其碉並攻克日則了口亦六月中事其後兵進稍阻至十月初復繞道攻得黙格爾山梁其榮噶爾博日爾八當噶之賊皆截於後】明亮宜喜亦據嶺梁而復難進徒然望洋【宜喜爲賊要隘守禦極嚴丰升額舒常攻之一年未下繼而命丰升額攺赴西路舒常在彼更不能進甲午夏因明亮在絨布屢攻未進不宜頓兵於無用之地令其分兵七千移攻正地明亮遣偵卒往探不見賊蹤難以輕進亦赴西路協勦阿桂札止之防綽斯甲布土司懇明亮駐宜喜並願效前驅明亮乃出其不意分兵冒兩直進遂據宜喜山梁並攻得俄坡格勒古賊因掘濠斷路明亮等復爲所阻矣】逮昨乙未略康薩爾木思工噶賊碉並毀【阿桂自攻得黙格爾欲乘勝直進賊復於康薩爾山梁抗阻兩月餘乙未正月阿桂兵分路潛進拔其鹿角連越重濠躍上碉頂遂毀其碉殱賊甚眾四月復攻得木思工噶克了口從此下壓勢益順矣】明亮河西亦有所據日旁以前五十里路【明亮因達爾圖之路爲賊所斷商之阿桂謂當仍由宜喜一路進攻並西路兵一千令福廩安帶往攻克甲索碉卡海蘭察亦往會攻合力並撃先克撒撒谷其日旁右之沙壩山並達爾圖得楞及溝內之斯年木咱爾各賊皆紛紛案碉遁周團五十餘里寨落悉行焚燒】夾河兩軍聲息可通並淸後路遜克爾宗【五月中明亮攻克額爾替碉卡可下至平坡六月間復攻克石眞噶寨阿桂兵沿河從赤爾寨攻打隔河之沙爾尼一帶兩岸夾撃聲息可通迨阿桂攻得噶爾丹喇嘛寺等處居髙得勢以遜克爾宗在我兵之後畱之非計遂兵三路分進丰升額督率攻勦或斫寨而入或梯墻而進遂得其碉殺賊無算後路益肅淸矣】菑則大海昆色拉枯層層破要步步披嶇【阿桂以昆色爾喇嘛寺在拉枯喇嘛寺之上於此路尢爲扼要其菑則大海亦當並勦分將領統兵同往其毘色爾山梁最險官兵皆蟻附上攻占其碉寨復縱火焚燒拉枯喇嘛寺又攻得菑則大海官兵無不超越而登飛騰而入】遂克勒圍紅旗飛遞而何四月大防未至旣克西裏乃若建瓴科布【曲】索隆【古】不日而傾【阿桂於八月十五夜攻克勒烏圍其附近碉卡木城六十餘處一夕無不摧破八日而紅旗遞至木蘭詳見聞防凱歌及志事詩自奏防後四閱月𨿽時有克獲未能罙入直至十一月初攻克西裏軍聲愈壯而賊勢愈蹙尋卽攻得科布曲索隆古山梁並克格隆古兜窩等要隘又掃淸安布魯木一帶益據建瓴之勢矣】雍中捨齊易如拉朽密圍噶【喇】依賊其奚走【阿桂旣由索隆古進攻朗阿古則朗噶克了口等處皆克之並據噶占山梁十二月十七日遂由瑪爾古當噶一帶寨落悉行掃蕩並克捨齊喇嘛寺次日復攻克雍中喇嘛寺卽於十九日統兵直搗噶喇依四面圍攻水陸俱斷促浸番眾自攻克勒爲圍以來大小男婦紛紛投出其大頭人布籠普阿納木達什阿庫魯等遂皆相率乞降並索諾木之母阿倉姑阿靑及其姊妹亦皆投至軍營僉云索諾木莎羅奔兄弟並作惡之大頭人丹巴沃雜爾等皆在圍中此蓋逆酋賊黨等罪孽深重

天奪其魄驅之一處以就擒也】是時河西明亮亦入富徳馬邦檄芥拾【明亮旣克阿爾古等寨克取獨古木開通乃當山梁並搗甲雜掃獨松河西一帶悉行勦洗遇河會阿桂合攻賊巢富徳亦將河南北之噶咱普庚額特曾達等各寨落全行掃淸直據馬爾邦亦遣兵與阿桂會富徳所得之地俱不煩兵力易如拾芥】設非西路圍噶喇依則其兩路亦無進期【明亮富徳兩路向皆艱於攻取而富徳久駐絨布尢未能寸進自阿桂旣克索隆古乘勝席捲已圍噶喇依各處之賊皆膽破心散望風漬降非果由力戰而得若非西路官兵直搗賊巢則明亮富徳兩路仍未有進取之期也】諸軍旣合火攻周遭𨿽據三穴訖其奚逃然猶死守四十餘日計窮力竭乞命而出【官兵四面合圍賊猶負嵎力抗斷用大礮環轟摧其碉卡將士等乘勢克取旁近寨落層層進逼殱賊日多逆酋惶懼遣其兄岡達克彭楚克次第詣營並卽拘繋於是攻圍益急據其近碉斷其水道索諾木窘廹無計遂於二月初四日早率其兄弟莎羅奔甲爾瓦沃雜爾斯丹巴並兩土婦及黨惡大頭人丹巴沃雜爾阿木魯綽窩斯甲尼瑪噶喇克巴並兩喇嘛挈大小頭目男婦二千餘人出寨逆前跪捧印信乞免誅戮因卽悉就擒獲自圍以來計四十餘日至是全境蕩年罪人斯得紅旗於二月十二日馳至桃花寺行宮適當告功

東陵之期此實仰賴

皇祖黙佑益深感敬隨諭將軍阿桂等統成功將士擇日凱旋俟東巡回蹕至黃新莊舉行郊勞大與以昭偃武防勲之盛】金川之功阿桂居首特恩異數加之宜厚【徵勦全川之役實由將軍阿桂藎誠體國不憚艱勞制勝運籌克成偉績實爲此事首功特封爲頭等誠謀英勇公加賞雙眼孔雀翎紅寶石防頂四龍補褂金黃帶紫轡以昭崇奬】能出能入有權有經運長擊短後實先聲金川之功允資羣力寸步層峯冰滑石仄將軍指揮無不奮勇以此破敵鹿埵隴種金川之功非予所期事弗可已久而得之鬭猶獸困捨懲雞肋念我眾勞至今心惻金川之功允賴

上蒼靖彼蕃徼我武維勒碑太學用遵成例靜言思

之文以志愧

禦制國學新建辟雍圜水工成碑記

名者實之賔實者名之主爲學之方應務其實以蘄循其名不可其名以致亡其實興學之源綦要於國學國學者天子之學也天子之學曰辟雍諸侯之學曰泮水北京之國學自元歷明以至本朝蓋五百餘年矣有國學而無辟雍名實或不相稱焉𨿽有建議請復以乏水而格部議至今未復癸卯春始有復建之諭甲辰冬乃觀新工之竣將於乙巳仲春行釋奠禮遂臨雍以落成焉夫北京爲天下都防教化所先也大典缺如非所以崇儒重道古與稽而今與居也𨿽乏水然有不攺之井汲以綆而用之無窮亦在人爲之而已於是石之鱗次見圜斯池水之鏡澄見明斯漪殿之據中見隆其榱橋之通行見接其基上庠下庠𨿽難考二典之制而東序西序總不出三代之規則是工之舉也又予知過論所謂於不可已者仍酌行之之意而物給價工給值原非勞民動眾之爲若夫三老五更之說予以爲括於養老化俗之儀而非天子臨雍所必應並行而不遺者蓋弗見於詩書乃特出杜氏通典之私耳且予向有三老五更之說已明辟其謬玆不復綴乎詞𨿽然予更有懼於是舉者夫是舉豈非復古興學之懿有何懼而予懼之者恐後之人執予復古之說於一切衣冠典禮皆欲效漢人之制則予爲得罪

祖宗之人匪教伊虐甚慮不宜也予之子孫臣庶體予此心於可復古者復之其不可復者斷不可泥古而復之夫徒慕復古之虛名而致有忘

祖宗之實美非下愚而何予不爲也予敬以是告子孫

以保我皇淸萬年之基也

禦制三老五更說

三老五更之說不見於詩書其見於禮記者蓋出乎漢儒非孔子之言惟左傳三老凍餒之文爲最古然謂公聚朽蠧而三老反不見養遇非與五更相提並論也注三老五更者多矣或謂上中下壽或謂工商農而不及五更【出左傳孔疏】或謂明天地人與五行之事【出白虎通】或謂取象三辰五星【出後漢書禮儀志】或謂知三徳五事者【出鄭康成禮記注】各以臆度不堪僂指矣至蔡邕獨斷乃有父事之說而白虎通之謬直以老更各一人且曰父一而已不宜有三吁可怪哉天子養老卽所以教孝於天下何至以父事之且卽其說父一而已則天子已自有父今復事一人是非二父乎腐儒執虛文而謬大義眞不值一噱耳邕復解更爲叟謂豕亥之訛夫叟與老同旣有老何借叟爲哉予以爲三者天地人之數養老自以三舉其數耳若夫五更則更事之說爲近而五倫五常莫不具於此人數不必其備行之以敬誠愷悌則中和位育將在是矣後儒一切穿鑿之論何足數哉

禦制

臨雍講義

爲人君止於仁爲人臣止於敬爲人子止於孝爲人父止於慈與國人交止於信

此𨿽言文王之止於至善而實訓萬古五倫之要道也夫文王固身歷爲君臣父子與人交而各盡其善矣試思人孰不在五倫之中而各有當止於其善之道乎是故爲君者匪惟博施濟眾以爲仁卽癉惡弼教之義亦必當本於仁而出之所謂止也人臣之敬詎其夙夜匪懈恪恭承防之謂卽繩愆糾謬陳善閒邪亦必當本於敬而出之所謂止也生事死葬祭之以禮人子之止於孝蓋終身之事非謂無父母卽無子之止於善也若夫父之曰嚴似殊乎母之慈而不知父之嚴正所以行其慈也至於兄友弟恭夫唱婦隨皆與人交之義而朋友之信固該其中矣余固云此𨿽言文王之止於至善而實訓萬古五倫之要道也

天行健君子以自彊不息

天一日一周是行健也然天之運行終古不息不惟不息蓋並不息亦無意於其間所謂健也此應與中庸至誠無息並觀之所謂誠者天之道也若夫法天之君子乃誠之者人之道然亦不外自彊不息而已蓋天之不息無爲而爲人之不息則在自彊自彊者必本於克已復禮人十已千成已成物胥在乎是聖人之言非特爲爲君者言蓋人人皆有法天之道而爲人君者益當夕惕朝乾孜孜亹亹不遑暇逸以是爲亟耳

欽定國子監志卷五

欽定四庫全書

欽定國子監志卷六

禦制二

詩

世宗憲皇帝

禦制詣太學詩

禮樂牖民資大化國家造士在斯文臨雍觀禮崇儒切視學論經養俊殷濟濟橋門龍斾繞雍雍璧水鳯毛紛千官咸慶文明盛還佇同風率土忻

禦制仲丁詣祭

文廟詩

扶植綱常百代陳天將

夫子覺斯民帝王師法成隆治兆庶遵由臻至淳道統長垂今與古文明共仰聖而神功能溯自生民後地辟天開第一人

禦制詣太學詩

辟雍親蒞止典禮重參稽管籥仍魚雅威儀自整齊禮門資至化義路牖羣黎永翊文明治休徵共受禔善俗禮爲本仁民域可躋崇儒申術教造士列東西共式習如性咸成璋與珪興賢勤寤寐振徳日提撕皇上

禦制雍正己酉仲冬闕裏

文廟上梁前二日慶雲見

上躬詣太學致祭恭紀二十四韻

化洽文明世風登熙皡時車書九有共禮樂萬方綏至治乾坤應仁恩艸木知崇儒欽往

聖重道禮

先師特舉

臨雍典頻行釋奠儀宮墻新棟宇殿廡整罘罳【文廟以雍正甲辰年重修】軒爽盤靑鳯觚稜臥赤螭桷成輝玉磶杗立煥松楣上瑞方呈日卿云恰應期非煙籠紫閣似霧匝丹墀掞藻流光徧懸華曵曜奇郁蓊承日麗糺縵布天垂文運重離炳嘉祥眾目窺守臣封表進大吏露章隨喜气三宮滿歡聲九陌馳龍墀渙大號

鳯詔凜如絲

聖徳誠光被

宸衷益愼持命期勤

翠輦卜日展

鸞旗

詣學行殊典文答景禧因加登選額

【恩防明年防試加至四百名壬子科鄕試十名加一名】用勵作新思藝苑薫風普膠庠膏雨滋唐虞風更洽洙泗道愈彌玉燭綿

皇祚金甌鞏

帝基萬年綏福履端拱樂無爲

禦制石鼓詩

橋門森矗兩蒼松翠防雕鐫舞鳯龍漫說晉臣精博物難稽周帝耀軍容銅駝已見藏荊棘石鼓依然鎭辟雍百里聲聞今試扣太平畱此溯遐蹤

禦制庚申仲秋丁祭

先師孔子詩

法

祖恢文徳崇儒禮

素王晨光開輦輅露气浥旂常寅祀心恆凜丁辰日正陽皇皇陳禮樂肅肅對宮墻言念百王后身登

夫子堂君師誠有愧仰止志方長

禦制甲子二月上丁釋奠

先師孔子詩

靈春惟仲月吉日值丁辰禮樂遵先進詩書淑兆民

宮墻增慕永俎豆薦馨新敢謂百王后能一脈眞承筐將素幣獻爵列儒臣試問得門者誰爲不愧人

禦制石鼓歌

石鼓之數符天干千秋法物世已少況乎辟雍所羅列多士借以資探討韓蘇傑作遙唱和近者徳潛詩亦好濡筆將吟復屢停蛇足今添笑絕倒昌黎建議𨿽不行至竟如言見誠蚤東坡寓意良獨深新法當時實滋擾徳潛力欲追二公橫盤硬語抒文藻或文或宣辧已紛��炱炱終莫考不獨議禮如聚訟千古訾黃率玆道我命金石譜以來觀之防半不能曉四馬六轡縱彷佛雲中如辧飛龍爪防畫音訓費推尋刻舟求劍識誠小憶昨幸魯入宮墻禮器惟見貽金卯此鼓上欲埒鼎存羊愛禮洵可表大觀金塡志鄭重金人輦至燕京肇韓意其然豈其然吾願興賢得眞寶

禦制癸酉仲秋釋奠

先師孔子詩

髙居詎恃九重尊丁祭親承率駿奔山海從來欽出類

宮墻何有得其門樂音六奏非鐘鼓禮器千年復簋罇經席昨臨今釋奠躬行未逮敢他論

禦制丙子仲春釋奠

先師詩

經筵昨甫過釋奠此親臨寧僅崇文典惟殷望道心衣冠集魚雅殿幕仰深沈道法參天地

神依貫古今千年綿後裔【聖裔襲封衍聖公孔昭煥是日適陪祭】六佾協元音

聖藻光楣梠【大成殿內

皇祖皇考皆畱匾】

君師責並欽

禦制題國學瑞槐圖六韻【有序】

國學古槐一株元臣許衡所植閱歳旣久枯而復榮當辛未一枝再茁之初適

慈寧六旬萬壽之歳槐市諸生爲瑞事大學士蔣溥繪圖以紀曾題六韻卷中監臣觀保等請勒石講堂垂示久逺書以賜之

黌宮嘉防樹遺迹緬前賢初植至元歳重榮辛未年奇同

曲阜檜靈紀易林幹徵瑞作人化符祥

介壽筵【辛未歳

聖母六旬大慶時是槐適重榮】喬柯應芹藻翠葉潤觚編右相非誇繪【大學士蔣溥釋奠見之因繪圖並紀以詩】由來事可【謹案乾隆十六年國子監署古槐重榮越八年爲乾隆二十四年大學士將溥恭繪進】

【呈防賜禦題復】

【兪監臣之請親灑宸翰勒石監中】

禦制己丑仲春上丁釋奠

孔子並落成國學卽事詩

國學維新逮落成躬承

丁祭致寅精經綸萬古歸

陶冶

道徳千秋示典程祗覺行難增以愧未能言贊出乎誠【見近作重修國學碑記】

兩朝題額金章煥心法由來治法並

子曰三年必有成虞惟一與惟精益滋宵旰寸心恧敢詡治安百世程周鼎載陳古如式【釋奠前出內府所藏周笵鼎尊卣罍壺簠簋觚爵洗各一供大成殿中用備禮器】春芹敬薦潔爲誠試看陪禮來東魯【時衍聖公孔昭煥聞命自曲阜先期赴京陪位將事】教澤帡幪奕葉並

禦制癸卯仲春丁祭

先師禮成述事詩

月令徒聞釋上丁用丁義未著明經象心承丙前賢注內聖外王后世刑疏十四年增怵惕當春仲月敢稽停擬仍明嵗奠

闕裏重道猶應勵艾齡

禦制乙巳仲春釋奠

先師孔子禮成有述詩

考古今春舉辟雍防因釋奠致寅恭於焉敬對神如在遑不深思道所從實願朴莪作舟楫詎徒觀聴聳羔縫武公耄耋猶勤學予少於伊志敢慵

禦制上丁

釋奠後臨新建辟雍講學得近體四首

國學由來教化先北京建五百餘年空中統廟修矣【案元史稱太祖平燕京以金樞宻院爲宣聖廟又世祖紀中統三年修宣聖廟此皆言南城國子學蓋瓦太祖初定燕京時所建也至選舉志稱至元二十四年遷都北城立國子學於國城之東又世祖紀二十四年閏二月設國子監乃今城東國子監之權輿也是以己丑年禦制重修文廟碑記云國學始於元太祖置宣聖廟於燕京乃指燕京初設國子學之始而言玆城東之文廟國子監則世祖至元二十四年遷都北城所立而非中統所修矣向來紀載重疊每自相抵牾因爲訂正明晰附識於此】獨惜辟雍典闕然酌古準今圖以剙穿池引井璧成圓崇儒重遒心𨿽亹懼亦在玆記語宣【古制天子之學曰辟雍請侯之學曰灃宮北京國學自元歷明以至本朝五百餘年有國學而無辟雍名實不稱𨿽有建議請復以乏水而格部議昨癸卯春始命酌古準今穿池引井新建圜水復親制碑文以復古而不可泥古諄切告誡詳見辟雍碑紀文】

放勲巍蕩未言學教冑命防始有虞夏序殷宗因遞述文丰武鎬豈相殊橋圜莫作徒觀者廷獻應爲有用儒卻憶永平稱億萬【後漢紀稱明帝永平二年上始諭羣臣躬飬三老五更於辟雍饗射禮畢帝正坐自講諸儒執經問難於前冠帶搢紳之人圜橋門而觀聴者蓋億萬計云云所記未免失實臨雍盛典觀聴𨿽多然搢紳冠帶何至億萬人之多且圜橋之間豈能容而人多擁擠亦必觀聴不及史之誙往往類是】𨿽云善善卻鄰誣三五昔經著說詳謂他杜撰失荒唐【三老五更之說不見詩書惟幹記出漢儒非孔子之言左傳始有三老凍餒之文注疏者紛紛不一而蔡邕獨斷遂有父事兄事之說白虎通直以爲老更各一人且曰父一而已不宜有三其謬更甚杜佑通典亦宗其說眞成杜撰矣向嘗著說闘之詳見三老五更說令命刻於辟雍碑陰】只宜養老示恩渥難並臨雍贊禮煌韓愈不甘弟子列蔡新或備伯兄行【韓愈答呂毉山人書謂世無孔子不當在弟子之列其見甚髙語甚正若今之羣臣孰可當老更之席者獨大學士蔡新長於予四嵗或可居兄事之列然恐其局趣弗敢當舉王導對晉元帝之語耳】慮其驚懼謝無當【去聲】王導稱曽諭太陽【晉書王導傳帝登尊號百官陪列命導升禦牀導固辭曰若太陽下仝萬物蒼生何能仰照帝乃止】祭毋欲數上丁逢

釋奠禮成臨辟雍舉事率因待時節【北京國子監自元迄今五百餘年而辟雍圜水之制未備癸夘春始命興建甲辰冬工竣此誠舉大事此亦必有時節之待也】崇儒寧渠【去聲】在儀容五倫知止須勤朂一已自彊切戒慵【是日講章起大學爲人君止於仁爲人臣止於敬爲人子止於孝爲人父止於慈與國人交止於信易經天行健君子以自彊不息】文質彬彬眾和樂重熙茂對志滋恭

欽定國子監志卷六

欽定四庫全書

欽定國子監志卷七

詣學

【臣】等謹案戴記天子視學大昕鼓徴眾至然後天子至乃命有司行事興秩節祭先師先聖焉蓋禮之大也徳之備也自漢以還臨雍饗射圜橋觀聼史冊盛稱自是視學之典歷代舉行惟是酳饋受成敷揚景鑠而已至於春秋釋奠或委諸職守或遣官蒞祭書親祀者蓋僅覯焉洪惟我

朝禮教隆備自我

太宗肇興釋奠

世祖

聖祖躬舉

臨雍典禮

親授經義

特頒勅諭訓勉師生迄爲定制

世宗憲皇帝

親祀上丁登獻升香

詔攺幸學爲詣學又增置先賢先儒博士俾與陪祀隆

文懋典昭示來玆我

皇上丕纘

先緒

躬行三獻

鴻儀邁古

恩賚有加所謂禮之大徳之備者稽諸前載罕有比

倫謹志

親祀一卷

臨雍一卷爲

詣學門而以元明以來臨雍之典附焉

詣學一

親祀

順治十七年春正月庚辰以修葺

先師廟工成

世祖章皇帝親詣釋奠

雍正二年夏六月戊戌以曲阜

聖廟災

世宗憲皇帝親詣國子監告祭

先師孔子

禦素服不設鹵簿不鳴鐘不作樂王大臣以下陪祀諸

臣並常服從事

【謹案告祭例皆遣官惟二年七年】

【特舉親祀之禮故謹載於此云】

雍正四年秋八月丁亥

世宗憲皇帝親詣

先師廟釋奠

特命以尙書四人分獻四配以侍郎四人分獻十一哲

東西廡凡進帛爵於

先師皆

行跪獻禮

雍正六年春二月丁酉

世宗憲皇帝親詣

先師廟釋奠

雍正七年冬十二月辛酉以曲阜

聖廟工成慶雲見於

闕裏

世宗憲皇帝親詣國子監告祭

先師孔子

雍正十一年春二月丁巳

世宗憲皇帝親詣

先師廟釋奠始

行三上香禮

乾隆三年春二月丁酉

聖廟易用黃瓦工成

皇上親詣

先師廟釋奠始

行三獻禮

乾隆五年秋八月丁未

皇上親詣

先師廟釋奠

乾隆九年春二月丁亥

皇上親詣

先師廟釋奠

乾隆十八年秋八月丁亥

皇上親詣

先師廟釋奠

乾隆二十一年春二月丁未

皇上親詣

先師廟釋奠

特命衍聖公孔昭煥陪祀

【謹案舊制惟臨雍盛典部臣先期行取衍聖公等來京陪祀觀禮釋奠則否時孔昭煥適入覲故有是】

【命】

乾隆三十四年春二月丁亥大修

先師廟工成

皇上親詣釋奠

乾隆四十八年春二月丁夘

皇上親詣

先師廟釋奠

親祀儀注【乾隆三年增】

先祭一日樂部設中和韶樂於

大成殿外階上分左右懸至日五鼔鑾儀衛陳

法駕鹵簿於

午門外日出前六刻太常寺卿詣

乾淸門告屆時

皇帝禦祭服乘禮輿出宮引扈如常儀

駕發警蹕

午門鳴鐘

法駕鹵簿前導不陪祀王公百官咸朝服跪送導迎

鼓吹設而不作

皇帝至廟門外降輿贊引太常寺卿二人恭導由中門入至更衣大次少憩太常寺卿奏請行禮

皇帝出大次盥洗贊引官恭導

皇帝入大成中門由中階入殿中門至拜位前北向立太常贊禮郎引分獻官至階下夾甬道立鴻臚寺官引陪祀王公位殿外階上百官位階下左右序立均北面典儀官贊樂舞生登歌執事官各供乃職【以下自迎神至送神皆典儀官唱贊】文舞六佾進贊引官奏就位

皇帝就拜位立乃迎神司香官捧香盤進司樂官贊舉迎神樂奏昭平之章【凡舉樂皆司樂官唱贊】贊引官奏就上香位導

皇帝詣

先師香案前立司香官跪進香贊引官奏上香

皇帝立上柱香次三上瓣香奏旋位

皇帝旋位奏跪拜興【以下行禮皆有奏】

皇帝行二跪六叩頭禮王公百官均隨行禮奠帛行初獻禮司帛官捧篚司爵官捧爵進奏宣平之章舞羽籥之舞司帛官詣

先師位前跪獻三叩司爵官詣

先師位前立獻奠正中皆退分獻官各詣四配十二哲兩廡先賢先儒位前上香奠獻如儀司祝至祝案前跪三叩奉祝版跪案左樂暫止

皇帝跪羣臣皆跪司祝讀祝畢詣

先師位前跪安於案上叩退樂作

皇上率羣臣行三叩頭禮興行亞獻禮奏秩平之章

【舞同初獻】司爵官詣

先師位前獻爵奠於左儀如初獻行終獻禮奏敍平之章【舞同亞獻】司爵官詣

先師位前獻爵奠於右儀如亞獻分獻官以次畢獻均如初樂止文徳之舞退乃徹饌奏懿平之章徹饌畢送神奏徳平之章

皇帝率羣臣行二跪六叩頭禮有司奉祝次帛次饌

次香恭送燎所

皇帝轉立拜位旁西向祝帛過復位樂作祝帛焚

半奏禮成

皇帝由大成中門出至廟門外陞輿

法駕如常儀

崇聖祠承祭官分獻官於

皇帝出大次時入祠上香奠獻如春秋釋奠儀

【謹案雍正四年所定儀注無上香禮爵止一獻餘同今儀】各衙門承辦

親祀事宜

凡恭遇

皇帝釋奠

先師廟工部於祀前一日自

先師廟門內至

大成殿門外鋪設棕毯又恭設大次於

大成門東其

大成殿四配十二哲分獻官

崇聖祠承祭官由太常寺前期奏派

大成殿司香司帛司爵俱用太常寺官

崇聖祠分獻官司香帛爵官

大成殿兩廡

崇聖祠兩廡分獻官司香帛爵生由國子監自行揀派移防太常寺余與

遣官釋奠同

國子監承辦

親祀事宜

先期移文太常寺查取

親祀典禮工部恭設大次並取鋪設棕毯工役於集賢門外柵欄門以內平墊黃土鑾儀衛領應差廟屍等紅駕衣二十件防二十頂帶二十條翎二十根余應行事宜並與丁祭同

欽定國子監志卷七

欽定四庫全書

欽定國子監志卷八

詣學二

臨雍

順治九年秋九月辛夘

世祖章皇帝詣國子監釋奠

先師

禦彛倫堂

命祭酒【臣】固爾嘉渾【臣】李奭棠進講用易司業【臣】傅達禮【臣】馮傑進講尙書禮成翼日衍聖公【臣】孔興燮祭酒【臣】固爾嘉渾等率五經博士五氏後裔及國子監官生等表謝

命頒勅諭勉勵師生

賜衍聖公內院翰林官國子監祭酒司業等官五經博士五氏後裔及禮部太常光祿鴻臚三寺執事羣臣宴於禮部越日

賜衍聖公貂冠一朝服一祭酒司業錦緣領袖紵絲袍服各一監丞博士助教學正學錄典簿五經博士筆帖式孔氏顏曾孟仲四氏生員紵絲袍服各一六堂諸生及各學教習師生並賚白金有差準觀禮五氏裔十五人入監肄業廣國子監鄕試中額十五名

【謹案是年禮部奏準先期行取衍聖公五經博士及孔顏曾孟仲五氏後裔陪祀觀禮】康熈八年夏四月辛丑

聖祖仁皇帝詣國子監釋奠

先師

禦彛倫堂

命祭酒【臣】賈祿【臣】宋徳宜進講中庸司業【臣】博濟【臣】陳

廷敬進講尙書旣畢

聖祖親授經義翼日衍聖公【臣】孔毓圻祭酒【臣】賈祿等

率官生表謝

命頒勅諭勉勵師生

賜羣臣宴於禮部

賜衍聖公冠服國子監官及五經博士等袍服諸生白金有差準觀禮五氏裔十五人入監肄業廣國子監鄕試中額八名

雍正二年春三月乙亥朔

世宗憲皇帝詣國子監釋奠

先師

禦彛倫堂

命祭酒【臣】塞楞額【臣】王傅進講大學司業【臣】博禮【臣】彭

維新進講尙書旣畢

世宗親授經義

特諭增復

先師廟

崇聖祠祔饗賢儒增置先賢先儒裔五經博士復

諭廣直省入學額數其人文最盛州縣小學攺中學中

學攺大學大學如府學又

命監臣及直省學政錄科時察實能貫通五經諸生仍聽以五經應試廣國子監鄕試中額十八名是日值祀歷代帝王廟齋期

駕還宮不作樂翼日衍聖公次子五經博士【臣】孔繼溥

祭酒【臣】塞楞額等率官生表謝

命頒勅諭勉勵師生

賜聖裔監臣執事諸臣宴於禮部又

賜聖裔冠服監臣等袍服諸生白金有差觀禮進士九十五人舉人二百七十五人廕貢監生八旗官學生千六百八十五人並防

恩賚

【謹案是年禮部行取衍聖公臣孔傅鐸有疾奏以次子候襲五經博士臣孔繼溥敬代】

【世宗憲皇帝命班次視衍聖公惟所服仍其官又命增閔氏後裔陪祀觀禮】

乾隆三年春三月甲寅

皇上親詣國子監釋奠

先師

禦彛倫堂

命祭酒【臣】國璉【臣】李鳳翥進講中庸第一章

司業【臣】塞爾登署司業贊善【臣】李文鋭進講尙書堯典旣畢

上親講諭經蘊諸王公卿以下曁多士圜伏聽講翼日衍聖公【臣】孔廣棨領監事尙書【臣】孫嘉淦等率官生表謝

上復頒勅諭訓勵師生

賜衍聖公國子監官及執事諸臣宴於禮部

賜衍聖公【臣】孔廣棨

禦制樂善堂文集一部墨二匳貂四貂冠一朝服一領監事尙書【臣】孫嘉淦祭酒【臣】國璉等各錦緣領袖紵絲袍服一聖裔五人各紵絲袍服一貂四五經博士各紵絲袍服一貂二國子監官及孔顏諸氏生員各紵絲袍服一

賜觀禮五氏後裔九十二人進士舉人貢監諸生二千三百餘人諸學教習師生千七百餘人白金有差準十三氏後裔三十一人入監肄業廣國子監鄕試中額十八名

【謹案是年增冉言卜顓孫端木五經博士及諸氏後裔各二人又增元聖後裔東野五經博士並其族二人赴京陪祀】

乾隆五十年春二月丁亥

詔建辟雍工成

皇上親詣國子監釋奠

先師

禦新建辟雍

講學

命大學士【臣】伍彌泰大學士管理國子監事【臣】蔡新進講大學爲人君止於仁爲人臣止於敬爲人子止於孝爲人父止於慈與國人交止於信祭酒【臣】覺羅吉善祭酒【臣】鄒奕孝進講易經天行健君子以自彊不息旣畢

上親發禦論諸王公卿以下曁多士朝鮮國使臣圜伏聴講翼日衍聖公【臣】孔憲培大學士管理國子監事【臣】蔡新等率官生表謝監【臣】敬刋

禦論二篇通行頒發在京各該衙門官學及直省學

政轉發各儒學師生咸資誦習以廣

教思

賜衍聖公國子監官及執事諸臣宴於禮部

賜衍聖公【臣】孔憲培貂冠朝服頒發刋刻

禦論二篇加

賞徽墨二匣貂皮四張

賜至聖後裔七人五經博士二十人各氏後裔三十

八人八絲縀各一卷頒發刋刻

禦論二篇加

賞徽墨二匣貂皮各二張

賜進講大學士【臣】伍彌泰【臣】蔡新八絲縀各二卷滿漢祭酒司業【臣】覺羅吉善等八絲縀袍褂各二卷監丞博士助教筆帖式等官每人八絲縀各一卷

賜肄業諸生及在京觀禮進士貢監生廕生八旗官學教習及官學生銀各一兩各氏後裔送監讀書又欽奉

諭防於乾隆五十一年丙午科順天鄕試皿字號捲

內廣額十五名是日

聖駕詣學適值慶雪大霈

上念隨從執事諸臣及觀禮多士衣履沾濕所有執事扈從王公大臣衍聖公及文武官員俱紀錄一次並

加恩賜觀禮聖賢後裔縀各一卷進士舉人貢監生官學生等紡絲各一匹朝鮮國使臣大縀各一卷【乾隆三年奏定】

【謹案是年先經禮部陳奏查向例臨雍三日後內閣撰擬】

【勅諭一道頒國子監刋刻頒行今奉有】

【禦諭二篇於立極垂訓之道尢爲深切粹精禮成後由國子監敬謹刋刻通行頒發在京各衙門及直省學政轉行頒發各儒學又查向例恩賜五經博士聖賢後裔及國子監官俱系紵絲袍縀袍今並攺賜八絲縀有差】

【特派出進講之大學士二人亦與祭酒等一體賞賜】視學儀注

凡

視學之日

皇帝禮服乘輿

詣學

法駕鹵簿前導引扈如常儀王公百官俱齊集國子監祭酒司業率所屬官曁進士舉人朝服諸生公服跪迎於成賢街道右

皇帝至廟門外降輿入太常寺卿二人恭導

詣

大成殿釋奠於

先師孔子【上香奠帛爵一獻樂三奏不讀祝】禮畢出

大成門入大次更衮服王以下咸更采服王公序立於大次之南各官均先詣倫堂庭中按朝班東西序立衍聖公在東班之首五經博士各氏後裔在班末均東西面北上記注官四人立西階下東面糾儀給事中禦史各二人鴻臚寺鳴贊二人立東西階下均東西面北上宣制官一人立東檐下西面祭酒司業率所屬官曁進士舉人肄業諸生序立太學門首東西面南上禮部尙書奏請行

講學禮國子監鳴鐘鼔

皇帝出大次至門外乘輿導迎樂作由國子監中門

入王公等隨入祭酒以下跪

駕過興咸隨入

皇帝至彞倫堂降輿

禦講幄

陞座記注官升西階入立堂內右楹之西糾儀官升東西階立東西檐下第三柱鳴贊升立第二柱王公立階上各官立階下均東西面鳴贊贊排班衍聖公率五經博士各氏後裔祭酒司業率所屬官及進士舉人諸生咸就拜位北面立班齊贊進眾進贊跪叩興眾行三跪九叩禮畢

賜王公曁衍聖公大學士九卿坐鴻臚官引由左右門入堂內咸跪行一叩禮坐翰詹四品以下官國子監官六堂各學師儒五經博士各氏後裔進士舉人肄業諸生皆立東西階下圜堂下聴講鳴贊贊進講祭酒二人由左門入司業二人由右門入均北面立贊舉案執事官舉

禦案至

禦座前

賜進講官坐祭酒就東案西面司業就西案東面各行一叩禮坐祭酒二人以次講四子書司業講經亦如之講畢贊舉案執事官舉

禦案置原位王公以下起立祭酒司業出率所屬官曁進士舉人諸生就拜位北面立禮部尙書奏

制鳴贊贊有

制祭酒以下皆跪宣制官進至中門左宣

制曰聖人之道如日中天講究服膺用資治理爾諸生其勉之宣訖贊跪叩興祭酒率眾行三跪九叩禮先退至成賢街恭竢

賜王公大臣茶跪受坐飲各行一叩禮畢由左右門

出就階下序立禮部尙書奏禮成

駕興陞輿出太學門導迎樂作祭酒以下跪送如初

迎儀

皇帝還宮

乾隆五十年

詔建辟雍

視學儀注

視學之日工部官設更衣

禦幄於

大成殿階下之東南向樂部和聲署設中和韶樂於

辟雍殿階下設丹陛大樂於太學門內武備院設

寶座鋪陳鴻臚寺設經書案一於

寶座前又設講案二於

寶座下稍南東西向祭酒恭捧

禦覽講章陳於案上書左經右捧進講副本陳書於左案陳經於右案進講滿漢大學士二人位左案西面滿漢祭酒二人位右案東面左翼王公四人衍聖公內閣大學士及吏部戶部禮部通政司詹事府堂官滿漢各一人位進講大學士之後西面右翼王公四人兵部刑部工部都察院大理寺堂官滿漢各一人位進講祭酒之後東面

起居注官四人位西南隅亦東面侍儀給事中禦史各二人位東西檐柱內聴講各官位橋南甬道東西六堂師生各序立堂階下朝鮮國使臣立甬道西班各官之末鴻臚寺鳴贊二人立東西檐柱外鳴贊官二人立於階下又鴻臚寺官四人分立

辟雍橋南左右鴻臚寺官四人分立太學門外左右皆東西面屆時太常寺卿奏請

皇上具禮服乘輿出宮

午門鳴鐘鼓不齋戒王以下文武各官於

東華門外分翼排立

駕過跪送

法駕鹵簿前導不作樂

駕出東華門至成賢街國子監祭酒司業率所屬官俱朝服諸生俱公服於街在跪迎陪祀王公大臣百官俱朝服先至大成門外只隨

駕入

皇上至更衣幄次降輿贊引對引官二員恭導皇上釋奠於

先師禮畢乘輿

禦倫堂更衮服各官咸更蟒袍補服王公大學士以下各官衍聖公率五經博士各氏後裔祭酒司業率所屬官及肄業諸生各學教習進士舉人貢生監生官學生均先至

辟雍南分東西班序立朝鮮國使臣立西班各官之末

起居注官侍儀給事中禦史各按位立屆時【臣】部堂官奏請

皇上臨辟雍行講學禮太學鳴鐘鼓【臣】部堂官恭導

前引後扈如儀

皇上禦辟雍殿陞

寶座中和韶樂作奏盛平之章對引禮部堂官前引內大臣趨至前廊下立侍衛於階下東西翼立樂止鳴贊官贊齊班丹陛大樂作鴻臚寺官分引衍聖公進講大學士五經博士各氏後裔在東班祭酒以下各官在西班肄業諸生各隨東西班末聴鳴贊官贊行二跪六叩禮畢退復原位立樂止鴻臚寺堂官二員分引進講官四人由南橋升階鴻臚寺官二員分引王公衍聖公大學士九卿詹事由東西橋升階俱入左右門各就位立鴻臚寺堂官退就東西檐下立

皇上賜派出之講官坐講官就位一叩坐王公大臣咸按班立鳴贊官贊進講滿漢進講大學士以次講四書

皇上闡發書義宣示臣工王公衍聖公大學士以下及諸生並朝鮮使臣跪聆畢王公等及圜橋各官師生朝鮮使臣俱興滿漢祭酒以次講經

皇上闡發經義各官及諸生朝鮮使臣跪聆亦如之畢王公及各官師生朝鮮使臣俱興進講官退就橋南偕司業以下各就拜位北面立丹陛大樂作鳴贊官贊跪叩興行三跪九叩禮以次退樂止國子監師生先至成賢街序立只

禦前進茶淸樂作奏仰君師之章

皇上賜王公衍聖公大學士九卿詹事茶俱行一跪

一叩禮坐

賜茶畢樂止鴻臚寺堂官引王公大學士以下各官自左右門出至橋南東西序立【臣】部堂官奏禮成中和韶樂作奏道平之章

皇上起座乘輿出太學門樂止祭酒司業率所屬官

曁進士舉人諸生跪送

駕過興各官及朝鮮使臣咸退

各衙門承辦

視學事宜

凡恭遇

皇帝視學工部設大次於

大成殿東又恭設

黃幄

禦座於倫堂正中鴻臚寺於

禦座之前稍東恭設

禦案南之東設祭酒講書案南之西設司業講經案

內閣先期恭擬經書題進呈

欽定祭酒撰四書講章司業撰五經講章均繕淸漢

文進呈

禦覽是日陳設

講案王公百官一體齊集國子監其觀禮之五經博士各氏後裔以衍聖公領之守部進士以監丞領之舉人以博士領之六堂肄業生以六堂助教學正學錄領之八旗官學生以八旗助教教習領之各學學生以各學副管教長教習領之均先期到監演習禮儀

詔建辟雍各衙門承辦

臨雍事宜

皇帝視學工部設更衣

禦幄於

大成殿階下東南向武備院設

寶座於

辟雍殿內務府將

文華殿預備經筵講案案衣敬謹挪往並先期預備講官之講案案衣屆期鴻臚寺陳設軍機大臣先期恭擬經書題進呈

欽定大學士撰四書講章祭酒撰五經講章均繕淸

漢文進呈

禦覽屆期陳設講案於

辟雍殿內務府鋪設進講官及侍班之王公大臣坐氈樂部和聲署於

辟雍殿階下設中和韶樂於太學門內設丹陞大樂其觀禮之五經博士各氏後裔以衍聖公領之守部進士以監丞領之舉人以博士領之六堂肄業生以六堂助教學正學錄領之八旗官學生以八旗助教教習領之各學學生以各學副管教長教習領之講畢

賜茶由內茶房光祿寺預備

臨雍次日衍聖公率五經博士各氏後裔國子監祭

酒司業率六堂及官學師生於

午門外奉表謝

恩鴻臚寺設案禮部官捧表禦史糾儀鳴贊序班贊

禮

賜衍聖公五經博士國子監官執事諸臣宴於禮部

由光祿寺辦理

國子監承辦

視學事宜

先期移文禮部查取

視學典禮工部修葺

先師廟殿廡及彞倫堂以下防堂各處直省取官廕生恩防副嵗優貢生援例貢監生吏部取守部進士舉人宗學咸安宮景山等學取副管教長教習學生又準禮部札送五經博士各氏後裔均到監觀禮其守部進士舉人迎

駕時穿朝服觀禮時更采服有職之各氏後裔並各副管教長教習及有職之貢監生並穿補服其無職之各氏後裔及貢監生穿藍鑲靑衫披肩金雀髙頂廕監生世職學生用所襲品級服色官學生穿靑鑲藍衫披肩銀雀髙頂均先期榜示屆期移文工部恭設大次並

黃幄

禦座鴻臚寺設

禦案及祭酒等講經書案淸漢文講章由博士擇六堂肄業生八旗官學生善書者繕寫觀禮職名由典籍查收入冊

詔建辟雍國子監承辦

臨雍事宜

先期行文禮部查取

新定

辟雍殿

視學典禮行文工部修葺

先師廟殿廡直省咨取官廕生恩防副嵗優貢生援例貢監生吏部咨取在部補選進士舉人禮部咨取在京之進士舉人及補滿漢各教習宗學覺羅學咸安宮景山左右翼世職等學咨取副管教長教習學生各館咨取謄錄生又準禮部札送五經博士各氏後裔均到監觀禮其守部進士舉人迎

駕時穿朝服觀禮時更采服有職之各氏後裔並各副管教長教習及有職之貢監生並穿補服其無職之各氏後裔及貢監生穿藍鑲靑衫披肩金雀髙頂廕監生世職學生用所襲品級服色官學生穿靑鑲藍衫披肩銀雀髙頂均如舊定儀注先期榜示行文工部恭設

黃幄內務府恭備

禦座

禦案講官書案並行文鴻臚寺陳設淸漢文講章由博士防呈堂擇六堂八旗助教等善書者繕寫觀禮職名由典簿防查收入冊

臨雍禮成後敬謹刋刻

禦論二篇通行頒發在京各衙門官學及直省學政

轉發各儒學教習以廣

教思

臨雍【附】

元

至正八年夏四月乙亥帝幸國子學賜衍聖公銀印升秩從二品定子弟員出身【元史順帝紀】明

永樂四年春三月辛卯釋奠於

先師曰禮不可簡仍服皮弁行四拜禮禦倫堂命祭酒胡儼坐講尙書堯典司業張智講易之泰卦次日賜祭酒以下宴於奉天門監生宴於丹墀賜儼智紵絲羅衣人二襲學官王峻用等三十五人各紵絲衣一襲監生朱瑨等三千七十四人鈔各五錠禮部請立視學之碑帝親制文勒石【明太學志】

正統九年春三月辛亥釋奠於

先師孔子命祭酒李時勉講臯陶謨司業趙琬講易文言明日賜宴賚如例禦制重建太學碑文勒石學宮【仝上】

景泰二年春二月辛未釋奠於

先師孔子遣陳懋於謙王直陳循髙谷江淵商輅劉分獻命祭酒蕭鎡講臯陶謨天聰明節司業趙琬講泰卦彖辭翼日宴賚如例加賜學官紗防監生絹人一疋是年遣官召衍聖公並三氏後裔赴京觀禮著爲令【仝上】

成化元年春三月丁巳釋奠於

先師孔子【明史憲宗紀】

【謹案明史本紀凡言釋奠皆視學也又案禮志成化前視學之祭不設牲不奏樂至是始用牲樂且命衍聖公分獻賜服與宴並及三氏後裔】

治元年春三月癸酉釋奠於

先師孔子詔定先期致齋一日奠加幣用太牢禮畢禦倫堂命祭酒費誾坐講說命惟天聰明節司業劉震講乾卦大人與天地合徳一節明日宴賚如例【明太學志】

正徳元年春三月甲申親視學釋奠【仝上】

嘉靖元年春三月甲寅釋奠於

先師孔子遂視學命祭酒趙永講禹謨允若玆節司業吳惠講乾卦時乘六龍節翌日賜賚如制衍聖公率三氏後裔祭酒率學官諸生上表謝恩皆賜宴於禮部是年命衍聖公及顏孟博士孔氏老成者五人顏孟各二人赴京陪祀【仝上】嘉靖十二年春三月丙辰釋奠於

先師孔子命大臣致奠

啟聖公祠遂視學命祭酒林文俊講益稷篇元首明哉節司業馬汝驥講頥卦彖辭諭諸生端本尙實勿徒事詞章【仝上】

隆慶元年秋八月癸未朔釋奠於

先師孔子命禮部侍郎錄監事趙貞吉講禹謨克艱節司業萬浩講乾卦大象賜衍聖公祭酒司業等宴禮部免簪花作樂餘如例【仝上】

【謹案是年朝鮮陪臣李榮賢等六人各具本等衣冠赴倫堂外觀禮廷議班列文臣之後】萬曆四年秋八月壬戌上親釋奠是日雨甚免講次日賜賚如例【仝上】

天啟五年春三月甲寅親視學釋奠【仝上】

崇禎二年春正月丙子釋奠於

先師孔子【明史莊烈帝紀】

明視學儀

洪武十五年定制前期設禦幄於大成門東南向設禦座於倫堂至日學官率諸生迎駕於成賢街左帝入禦幄具皮弁服詣

先師神位再拜獻爵復再拜四配十哲兩廡分獻如常儀帝入禦幄易常服升輿至倫堂升座學官諸生五拜叩頭東西序立於堂下三品以上及侍從官以次入堂東西序立贊進講祭酒司業博士助教四人由西門入至堂中贊舉經案於禦前禮部奏請授經於講官祭酒跪受賜講官坐乃以經置講案叩頭就西南隅幾榻坐講賜大臣翰林儒臣坐皆叩頭序坐於東西諸生圜立以聴講畢叩頭退就本位司業博士助教各以次進講出堂門復位贊宣制學官諸生列班俱北面跪聴宣諭五拜叩頭禮畢學官諸生出成賢街送駕明日祭酒率學官上表謝恩永樂四年仍行四拜禮講畢賜百官茶祭酒等表謝帝禦奉天門賜百官宴仍賜祭酒司業紵絲羅衣二襲學官各紵絲衣一襲諸生各鈔五錠正統五年幸國子監儀如前視學之日樂設而不作禮畢百官慶賀賜衣服宴皆及孔顏孟三氏子孫治元年定先期致齋一日奠加幣牲用太牢攺分獻官爲分奠官嘉靖元年定衍聖公率三氏子孫祭酒率學官諸生上表謝恩皆賜宴於禮部十二年以

先師祀典旣正再視學命大臣致奠

啟聖公祠萬曆四年定次日行慶賀禮頒賞如舊免賜宴初憲宗取三氏子孫赴京觀禮又命衍聖公分獻至世宗命衍聖公及顏孟二博士孔氏老成者五人顏孟各二人赴京陪祀【明史禮志】

欽定國子監志卷八

欽定四庫全書

欽定國子監志卷九

廟制

【臣】等謹案學校祀

孔子西漢以前未有著令後漢明帝永平二年始臨辟雍帥郡國行鄕飲酒禮於學校皆祀

周公

孔子爲先聖先師而國學廟祀無明文惟歐陽修集古錄載魯相置卒史碑云故事辟雍祠

先聖蓋國學祀

孔子始見於此迨魏正始以太牢祀

孔子爲先聖配以顏子爲先師晉宋及隋遵循弗攺而廟制未詳唐武徳初命於國子學立

周公

孔子廟各一所至貞觀中停祭

周公始専立

孔子廟於國學自是遂爲定制元都燕京建廟城東北隅營國子學於廟西明初攺爲北平府學永樂中仍攺國子監立廟故址體制猶未壯也

我

朝

列聖相承尊

師重道廟制增崇

皇上禦極之初隆禮

先師易蓋黃瓦鴻規炳爍超越前代三十二年

大發帑金二十餘萬

特命廷臣鼎新殿宇大工告蕆

釐正廟額

禦制碑文

宸翰

天章光榮楹桷洵亙古未逢之

盛典也謹志圖說一卷建葺一卷各以元明舊制附載其末爲廟制門

廟制一

圖說

﹤史部﹐職官類﹐官制之屬﹐欽定國子監志﹐卷九﹥

先師廟在都城東北安定門內成賢街國子監之左南向前爲大門恭懸

禦書

先師廟額門凡三楹髙三丈中廣一丈三尺七寸左右各廣一丈一尺七寸深一丈九尺基髙二尺四寸覆黃琉璃瓦墻飾紅黃色楹柱門扉皆丹飾梁棟施五采大門外東西立下馬牌各一樹坊各二門南屏垣一髙一丈一尺五寸廣四丈六尺深四尺石座髙三尺五寸八字垣二髙九尺一寸廣二丈四尺深三尺二寸石座髙三尺上覆黃琉璃瓦垂柱等飾以緑琉璃東西柵欄二道又屏垣左右垣各一袤長三十一丈髙六尺七寸外圍垣袤長九十五丈髙六尺五寸均覆以版瓦垣皆丹飾大門內碑亭二左爲明英宗新建太學碑右爲乾隆三十二年重修

先師廟

諭防碑門垣左右分列前明碑七進士題名碑四十

六皆北向【詳見金石門】內爲

大成門恭懸

禦書

大成門額門凡五楹髙四丈九寸中廣一丈五尺七寸左右各廣一丈五尺深三丈二尺基髙六尺五寸覆黃琉璃瓦周以石闌中三門前後三出陛階各十有四級門左右翼以墻飾紅黃色左右門各一門外迆東爲神廚五楹西向髙二丈八尺中廣一丈三尺左右各廣一丈二尺深二丈神廚南爲井亭井甃以石亭髙一丈六尺六寸深廣一丈二尺又南爲宰牲所三楹西向髙二丈四尺八寸中廣一丈一尺左右各廣五尺深二丈均覆綠琉璃瓦又南爲更房西向髙一丈七尺六寸廣一丈二尺深一丈五尺覆以版瓦門外迆西爲神庫五楹東向髙二丈八尺中廣一丈三尺左右各廣一丈二尺神庫南爲持敬門西向髙二丈三尺七寸廣一丈八尺深二丈又南爲承祭官致齋所三楹東向髙二丈八寸中廣一丈一尺五寸左右各廣一丈五寸深二丈均覆綠琉璃瓦又南屋一楹卽更衣亭舊址東向髙一丈七尺六寸廣一丈二尺深一丈五尺覆以版瓦門外階以下爲外墀左右分列

國朝歷科進士題名碑五十有二元碑二元進士題名碑三明進士題名碑三十一皆南向【詳見金石門】門內左右列防二十有四石鼓十石鼓音訓碣一【詳見金石門】中爲

大成殿恭懸

禦書

大成殿額殿凡七楹髙七丈六尺三寸中廣一丈八尺五寸次二楹各廣一丈六尺又次四楹各廣一丈五尺深八丈基髙七尺圍廊重檐覆黃琉璃瓦殿中恭懸

聖祖仁皇帝禦書額一曰萬世師表【康熈二十四年頒掲】世宗憲皇帝禦書額一曰生民未有【雍正三年頒掲】皇上禦書額一曰與天地參

禦制聫一曰气備四時與天地鬼神日月合其徳教垂萬世繼堯舜禹湯文武作之師【乾隆三年上親釋奠

禦制頒掲】又

禦制聨一曰齊家治國平天下信斯言也布在方策率性修道致中和得其門者譬之宮墻【乾隆三年先師廟工成禦制頒掲】殿前月臺一髙六尺五寸廣八丈四尺一寸深四丈三尺九寸周以石闌三出陛前及左右各一階十有七級月臺前爲甬路東西分列碑亭十一座俱覆以黃琉璃瓦恭勒

聖祖仁皇帝禦制

至聖先師孔子贊【康熙二十五年】

禦制顏曾思孟四子贊【康熙二十八年】

禦制平定朔漠碑【康熙四十三年】

世宗憲皇帝禦制平定靑海碑【雍正三年】

禦制仲丁親祭詩【雍正六年】

皇上禦制臨雍紀事碑【乾隆三年】

禦制平定金川碑【乾隆十四年】

禦制平定準噶爾碑【乾隆二十年】

禦制平定回部碑【乾隆二十四年】

禦制重修

文廟碑【乾隆三十三年】

禦制平定兩金川碑【乾隆四十一年碑文俱恭載

禦制門】殿東西掖各十楹南向髙二丈五尺一寸中一楹廣一丈九尺五寸深如之餘各廣一丈二尺七寸深一丈九尺五寸東西廡各十九楹髙三丈一尺八寸各廣一丈二尺五寸深二丈九尺兩廡之南東西列捨各十二楹北向東爲祭器庫西爲樂器庫中一楹廣一丈九尺五寸餘各廣一丈二尺二寸深如之均覆綠琉璃瓦西廡南燎鑪一西北瘞坎一殿後長垣一有門在西掖後北向通

崇聖祠

【謹案大成殿向稱】

【先師廟二門統稱廟門蓋始於明臣張璁非禮也乾隆三十三年】

【皇上因飭工修廟之時特頒明詔增廟門額曰】

【先師廟攺殿額曰大成殿二門額曰】

【大成門云】

﹤史部﹐職官類﹐官制之屬﹐欽定國子監志﹐卷九﹥

崇聖祠在

大成殿後正殿五楹髙三丈一尺八寸五分中廣一丈六尺五寸左右各廣一丈三尺三寸深二丈六尺基髙五尺七寸前有月臺一髙五尺五寸廣四丈九尺深二丈五尺三寸三出陛前及左右各一階十有一級東西廡各三楹髙二丈四尺四寸中一楹廣一丈三尺五寸次二楹各廣一丈一尺五寸深二丈五尺五寸東南燎鑪一周繚以垣中爲門三楹髙二丈六尺八寸中廣一丈三尺五寸左右各廣一丈一尺五寸深一丈八尺左右門各一門外西折有門一楹西向正殿正門均覆綠琉璃瓦兩廡防瓦門楹丹艧

【謹案崇聖祠本名】

【啟聖祠明嘉靖九年建國朝雍正元年加封】

【先師五代並爲王爵合祀祠中奉勅易名】

【崇聖祠皇上禦極之三年】

【特命崇聖祠易蓋緑琉璃瓦三十二年】

【大發帑金與先師廟並事鼎新焉】

﹤史部﹐職官類﹐官制之屬﹐欽定國子監志﹐卷九﹥

土地祠在

崇聖祠後迆西正祠三楹南向髙一丈七尺五寸廣一丈一尺深一丈八尺左右掖房各一楹髙一丈四尺一寸廣九尺深一丈四尺前抱廈一楹髙一丈一尺三寸又前左右廂房各二楹髙一丈三尺九寸廣一丈八尺四寸深一丈二尺均覆以版瓦周繚以垣前爲大門髙七尺九寸廣一丈深五尺左右小門各一

【謹案祠之始立無考明太學志云土地祠五間在饌堂門之右疑卽此也】

【國朝康熙戊辰丙戌乾隆己巳甲申節經丹艧三十二年附先師廟大工一體庀材加煥飾焉】

圖說附

元

文宣王廟在東北緯塗之南北東經塗之東殿四阿崇十有七仭南北五尋東西十筵者三左右翼之廣亦如之衡達於兩廡兩廡自北而南七十步中門崇七仞有四尺修半之廣十有一步門東門西之廡各廣五十有二步外門左右爲齋宿之室以間計各十有五神廚神庫南直殿之左右翼以間計各七殿而廡廡而門外至於外門內至於廚庫凡四百七十八楹【吳澄文正公集謹案此卽今國子監先師廟址也元初都城廟學燬於兵宣撫王檝請以金樞宻院地創之於是置學城南並建立宣聖廟世祖至元四年遷都北城以南城國子學爲大都路學廟爲大都路學廟廷議營立廟學久而未成至成宗大徳間始克集事前代殿宇之制可考見者蓋始於此云】

明

先師廟正殿七間初稱

大成殿後題曰

先師廟髙三丈六尺廣十三丈一尺深七丈一尺露臺東西八丈八尺南北四丈五尺基髙六尺上有石闌前有石階級左右石階級各一殿之東掖爲祭器庫十一間髙一丈五尺每間廣一丈三尺深一丈三尺基髙一尺八寸西掖爲樂器庫十一間髙廣深入與祭器庫同東西廡各十九間髙一丈六尺每間廣一丈三尺深一丈八尺基髙二尺當廡門之中有小階級內墀東碑亭一座正統新建太學碑樹焉西井一口石甃兩墀雜植松桂槐栢共六十一株兩廡之南折而北向爲東西序各十一間門各一髙一丈五尺每間廣一丈三尺深一丈三寸基髙一尺八寸兩序之中爲大成門後題曰廟門五間中門三東西各列防十二門髙二丈六尺廣七丈九尺前後深四丈八尺基髙五尺周環石闌前後各石階級三門內石鼓各五西石鼓文音訓碑一通門外東神廚五間宰牲亭三間井亭一座井一口石甃西神庫五間持敬門一間致齋所一間外墀東元加封

聖號詔書碑一通【大徳十一年七月建】西元加封

先聖父母妻並顏曾思孟制祠碑一通【至順二年九月建】東西各有南北對廊樹歷科進士題名碑雜植松栢共五十七株櫺星門三間隔衢爲屏墻外地一方東西廣七丈五尺深四尺爲木欄以防焉【明太學志】

【謹案此卽元大徳時所建廟址也明正統間以故學卑隘命有司撤而修之左廟右學於是始備矣】

啟聖祠南向正堂五間髙三丈廣七丈八尺深二大五尺前有露臺髙五尺五寸長二丈五尺廣五丈前有石階級東西従祀堂各三間髙二丈廣三丈七尺深一丈三尺祠門三間髙二丈廣三丈深二丈六尺基髙一尺五寸前有石階級兩旁爲周垣各有門以通拜謁外由西出大門一間髙二丈六尺廣一丈八尺深二丈八尺門外卽廣儲門之通路【同上】

土地祠五間在饌堂門之右繚以垣中爲門折而西一門卽由廣儲門之路而入者舊名小廣儲門【同上】

欽定國子監志卷九﹤史部﹐職官類﹐官制之屬﹐欽定國子監志﹥

欽定四庫全書

欽定國子監志卷十

廟制二

建葺

順治八年

世祖章皇帝以武功耆定文教誕敷將於明年

視學釋奠

特諭禮部繕修

聖廟

順治十四年以西廡稍圯

特發帑金三萬兩鳩工興作至十六年吿成

康熙六年

聖祖仁皇帝將舉

臨雍釋奠大典

諭禮部修

先師廟俟工成日諏吉以聞

康熙十八年修

先師廟西廡及

啟聖祠

康熙四十二年

特發內帑修

先師廟

命和碩理親王董其事至四十四年吿成

先師神位移奉順天府學

康熙五十二年祭酒【臣】徐日暄奏請修葺廟廡奉

防交廣善庫動帑辦理

先師神位移奉敬一亭中

雍正元年

世宗憲皇帝纘承丕緒將舉

臨雍釋奠大典

特諭禮部曁工部修葺

文廟

雍正八年國子監奏請修葺

先師廟

詔太常寺委員經理

雍正十一年太常寺奏請修葺

先師廟東西廡

詔從之

乾隆二年

皇上初登大寶將以明年二月舉

臨雍釋奠大典

特飭太常寺預修

文廟

又

特命

大成殿

大成門易黃瓦

崇聖祠易綠瓦

【謹案先是世宗憲皇帝命闕裏】

【聖廟殿廡門垣易用黃琉璃瓦至是皇上以國子監爲首善觀瞻之地辟雍規制宜加崇飾特命】

【大成殿門易黃瓦崇聖祠易緑瓦禮部覆奏】

【先師廟大門外屏垣均用黃瓦崇聖祠前中門均用緑瓦】

【詔従之】

乾隆三十二年

皇上以太學

聖廟自攺用黃瓦鼎新後閱年已久宜重加修葺以昭美備

特發帑金二十餘萬敬謹繕葺

命大學士忠勇公傅恆等總理其事

先師神位移奉彛倫堂中

又

命

先師廟碑亭並易黃瓦

【謹案大成殿墀】

【國朝建立碑亭九座凡駿烈鴻功勒石太學者並覆黃瓦其康熙二十五年】

【聖祖禦制先師孔子贊又二十八年】

【禦制四賢贊雍正六年世宗禦制丁祭詩碑亭三座均用緑瓦至是監臣陸宗

楷等言三亭舊覆緑瓦者皆聖徳淵深鳴謙協吉以爾時】

【文廟尙用綠瓦不欲特示尊崇也今自乾隆三年特命至聖殿庭攺覆黃瓦列祖謨典自應益著輝煌宜並用黃瓦以符體制】

【詔從之】

乾隆三十三年

先師廟工成

皇上以門題殿榜向沿明臣張璁陋議

特命詳考彛章宣示釐正攺殿額爲

大成殿二門額爲

大成門增廟門額爲

先師廟並

親書頒掲焉

【謹案凡先師廟工程由太常寺及國子監奏】

【聞者或交內務府或交工部命下之日發帑興修至毎年丁祭先時整飭止由國

子監於祀前一月移太常寺經理】

建葺附

元

至元四年作都城畫地宮城之東爲廟學基【程鉅夫雪樓集】

【謹案時遷都北城營立廟學廷議紛雜功用弗成】至元二十四年設國子監命立

孔子廟【吳澄文正公集】

【謹案元史成宗紀云大徳十年正月營國子學於】

【文宣王廟西據此則立廟應在建學之先然是時特設官以立教而未有定所故𨿽有立廟之命而規模亦未具也】

元貞元年詔立

先聖廟久未集【程鉅夫雪樓集】

大徳六年建

文宣王廟於京師【元史成宗紀】

十年

廟成【同上】

至正十六年命修葺

孔子廟宇【王圻續文獻通考】

明

永樂初建廟於太學之東【明史禮志】

【謹案永樂九年廟成至十八年乃遷都】

宣徳四年修北京國子監

大成殿前兩廡【明宣宗實錄】

正統八年修國子監

先師廟【明太學志】

【謹案孫承澤學典正統元年吏部主事李賢請以佛寺之費修舉太學從之明史英宗紀正統九年新建太學成釋奠於孔子蓋是役創議於元年下詔於八年工成於九年也】

治十四年詔

文廟櫺星門外修屏墻以蔽之【同上】

【謹案時禮部侍郎謝鐸言櫺星門外有小巷橫溝積穢宜髙築屏墻以爲障蔽乃貿地東西廣七丈五尺深四尺築屏墻上覆靑色琉璃瓦兩傍築小紅墻覆以筒瓦防以欄】嘉靖九年攺稱

大成殿爲

先師廟

大成門爲廟門【明史禮志】

【謹案時大學士張璁緣帝意言先聖祠宇宜稱廟不稱殿下諸臣議乃攺稱廟並易去大成之名】

萬曆二十八年

文廟易以琉璃瓦【春明夢餘錄】

【謹案兩京孔子廟皆用靑瓦至是従司業傅新徳請始易以琉璃瓦】

欽定國子監志卷十

欽定四庫全書

欽定國子監志卷十一

祀位

【臣】等謹案國學自唐開元中廟祀

孔子冊贈王爵始正南面之位用宮懸之樂被衮冕之服較之晉備三牲四時致祭宋齊崇奉秩比上公典綦重矣逮宋迄明並用王者之禮嘉靖中始攺廟像爲木主易王爵稱

先師

國朝因之尊崇之典斟酌修明益臻美備至於歷代賢儒祔饗時進時退或增或減迄無定議我

世宗憲皇帝特封

先師五代並爲王爵又

命廷臣詳考賢儒行事罷者復之缺者增之

皇上釐正位次復吳澄之從祀升有子於哲位誠萬

年不易之隆規已謹志

聖位一卷配饗從祀一卷爲祀位門而以元明來尊奉之典曁諸賢儒進退沿革各附卷末云

祀位一

聖位

先師廟大成殿中奉

至聖先師孔子神位南向木主髙二尺五寸五分廣六寸五分厚一寸朱地金書小座髙四寸五分大座髙一尺四寸五分龕二重內龕連座髙九尺四寸廣六尺深三尺七寸外龕髙一丈七尺四寸廣一丈五尺六寸深八尺一寸均安黃琉璃大座上座髙三尺廣一丈七尺二寸深九尺七寸

【謹案先聖神位】

【國初監明舊制用木主稱至聖先師孔子】

【世祖章皇帝順治二年國子祭酒李若琳言聖人贊乾坤曰大哉乾元至哉坤元曰大成曰至聖洵非孔子之徳配乾坤者莫能當之今稱至聖而遺大成乾坤之義未備又謚法經天緯地曰文聖善周聞曰宣洵非徳兼君師莫能當之今稱】

【先師而遺謚號如英君誼辟止曰某君某王而去聖神文武之謚可乎惟稱大成至聖文宣先師庶至徳隆名倍爲闡揚禮科給事中龔鼎孳是若琳言下諸臣議行加孔子謚號爲大成至聖文宣先師十四年給事中張文光又言聖至】

【孔子贊美難以形容曰至聖則無所不該曰】

【先師則名正而實稱順治初年仍元舊謚而不稱王竊意追王固屬誣聖卽加大成文宣四字亦不足以盡孔子宜攺主爲】

【至聖先師孔子詔從之通行直省學宮遂爲定制節奉】

【諭防俱恭載聖諭門】

崇聖祠中奉

肇聖王木金父

裕聖王祈父

詒聖王防叔

昌聖王伯夏

啟聖王叔梁紇神位皆南向木主髙一尺七寸寛四寸五分厚五分赤地金書正位五龕中獨座左右両龕合座龕髙七尺廣六尺一寸深三尺七寸木座髙二尺三寸五分廣七尺二寸深四尺八寸石座髙二尺六寸五分中座廣八尺五寸東西連座廣一丈四尺四寸深五尺九寸【謹案明嘉靖中張璁始請於大成殿後別立】

【啟聖祠祀聖父叔梁公】

【國朝世宗憲皇帝雍正元年】

【命諸臣議封孔子先世五代廷臣以應封公爵議上】

【詔諸臣復議由是定封木金父公爲肇聖王】

【祈父公爲裕聖王防叔公爲詒聖王】

【伯夏公爲昌聖王叔梁公爲啟聖王合祀五代更名】

【啟聖祠爲崇聖祠詳見】

【聖諭門】

聖位【附】

元

大徳十一年秋七月辛巳加封

至聖文宣王爲

大成至聖文宣王【元史武宗紀】

【謹案漢平帝元始元年始追諡孔子曰褒成宣尼公魏太和十六年攺諡】

【文聖尼父北周大象二年封鄒國公唐幹封元年贈太師天授三年封隆道公神龍元年諡曰文宣開元二十七年封文宣王宋大中祥符元年加諡】

【元聖文宣王五年攺諡至聖文宣王至元武宗始加】

【大成之稱考是時武宗卽位尙未攺元祭祀志作至大元年七月者非今從元史本紀載八】至順元年秋閠七月戊申加封

孔子父齊國公爲啟聖王母魯國太夫人爲啟聖王夫人【元史文宗紀】

【謹案宋大中祥符中追封聖父爲齊國公】

【聖母爲魯國太夫人至是始晉王爵從孔思晦請也】至順三年春正月壬午封

孔子妻鄆國夫人爲大成至聖文宣王夫人【仝上】明

正統十二年巡按直禦史李奎請加封

孔子不允【南雍志】

成化十二年北監祭酒周洪謨請加

孔子帝號攺大成至聖爲神聖廣運不允【仝上】嘉靖九年冬十一月大學士張璁言

孔子宜稱先聖先師不稱王編修徐階力言不可帝怒謫其官乃自制正

孔子祀典說大略謂

孔子以魯僭王爲非寧肯自僭復爲正

孔子祀典申記璁因作正

孔子廟祀典或問奏之帝令集議禦史黎貫是階言亦禠職給事中王汝梅等極言不宜去號帝皆斥爲謬論於是諸臣皆言人以聖人爲至聖人以

孔子爲至宋眞宗稱爲

至聖其意已備乃更正

孔子謚號曰

至聖先師孔子【明史世宗紀】

【謹案治中翰林院檢討劉端言孔子封典尙襲元舊未能攺正所謂大成者孟子取譬之詞所謂文宣者齊主髙洋之謚不可擬盛徳宜節去大成文宣四字別定尊榮美謚下有司議久不決至是帝用璁言先師謚號始定】

嘉靖九年遵南京國子監制攺制

至聖先師木主髙二尺三寸七分廣四寸厚七分座髙四寸長七寸厚三寸四分朱地金書題曰

至聖先師孔子去王號及大成文宣之稱【明史禮志謹案洪武四年宋濓上孔子廟堂議云古者造木主以棲神無設像之事開元禮設先聖神座於堂上西楹間設先師神座於東北席皆以筦則猶掃地而祭也今因開元八年之制土肖像失神明之義矣議上不報至十五年始攺國子監廟像爲木主而天下學廟如故永樂中攺北平府學爲國子監廟猶塑像成化十六年監臣祝瀾請易木主爲周洪謨所斥嘉靖九年張璁復言宜用木主塑像宜毀於是禮臣議用木主仍擬大小尺寸著爲定式】

啟聖公木主髙一尺四寸廣二寸六分厚五分座髙二寸六分長四寸厚二寸赤地墨書於

大成殿後別立室以祀【仝上】

【謹案治元年王恕請立祠祀啟聖王不報正統二年裴侃言】

【聖父元已晉封請創殿於大成殿西崇祀時止命行之闕裏至是從張璁言始建啟聖祠於學宮焉】

欽定國子監志卷十一

欽定四庫全書

欽定國子監志卷十二

祀位二

配饗從祀

大成殿四配位木主髙一尺七寸寛四寸五分厚五分赤地金書小座髙三寸五分大座髙一尺五分東西連二龕合座龕髙六尺五寸廣七尺一寸深四尺三寸五分木座髙一尺九寸廣一丈四尺八寸深五尺五寸五分緑琉璃座髙二尺三寸廣一丈六尺五寸深七尺

復聖顏子【漢永平十五年祠七十二弟子顏子位第一後世因之魏正始二年晉配饗位唐貞觀二年稱先師縂章元年贈太子少師太極元年贈太子太師開元二十七年封兗公宋大中祥符二年封兗國公元至順元年贈兗國復聖公】

述聖子思子【宋崇寜元年封沂水侯大觀二年從祀於左邱眀二十一賢之間端平二年升列十哲咸淳三年封沂國公晉配饗位元至順元年贈沂國述聖公】

並西面北上

宗聖曽子【唐總章元年贈太子少保太極元年贈太子太保開元八年以曽子受孝經特爲塑像坐於十哲之次二十七年贈成伯宋大中祥符二年封瑕邱侯政和元年攺封武城侯淳祐二年晉配享位封郕國公元至順元年贈郕國宗聖公】

亞聖孟子【宋元丰六年封鄒國公七年晉配享位元至順元年贈鄒國亞聖公】

並東面北上

大成殿十二哲位木主髙一尺四寸廣三寸五分厚五分赤地金書小座髙二寸五分大座髙一尺東西各連六龕合座龕髙六尺二寸廣三尺九寸五分深二尺八寸木座髙一尺八寸廣二丈三尺七寸深三尺九寸綠琉璃座髙一尺八寸五分廣二丈五尺五寸深五尺

先賢閔子【唐開元八年從祀二十七年封費侯宋大中祥符二年封瑯琊公】先賢冉子【唐開元八年從祀二十七年封薛侯宋大中祥符二年封下邳公】先賢端木子【唐開元八年從祀二十七年封黎侯宋大中祥符二年封黎陽公咸淳三年攺黎公】

先賢仲子【唐開元八年從祀二十七年封衛侯宋大中祥符二年封河內公成淳三年攺衛公】

先賢卜子【唐貞觀二十一年與左邱明等二十一人以經師從祀開元八年始以十哲從祀二十七年封魏侯宋大中祥符二年封河東公咸淳三年攺魏公】

先賢有子【唐開元八年從祀二十七年封卞伯宋大中祥符二年封平陰侯咸淳三年子思升四配眾議升有子爲十哲不果明洪武二年崇仁訓導羅恢請升有子而黜宰我不報國朝初祀子東廡乾隆三年升十二哲】

並西面北上

先賢冉子【唐開元八年從祀二十七年封鄆侯宋大中祥符二年封東平公咸淳三年攺鄆公】

先賢宰子【唐開元八年從祀二十七年封齊侯宋大中祥符二年封臨淄公咸淳三年攺齊公】

先賢冉子【唐開元八年從祀二十七年封徐侯宋大中祥符二年封任城公咸淳三年攺徐公】

先賢言子【唐開元八年從祀二十七年封吳侯宋大中祥符二年封丹陽公咸淳三年攺吳公】

先賢顓孫子【唐開元八年從祀二十七年封陳伯宋大中祥符二年封宛邱侯政和元年攺頴川侯咸淳三年封陳公升十哲】

先賢朱子【宋淳祐元年從祀元至元二十二年封齊國公明崇禎十五年稱爲先賢位在七十子之下漢唐諸儒之上國朝康熈五十一年升爲十一哲】

並西序東向

【謹案顏曽思孟四配定位始於宋咸淳三年蓋前此止以顏子配也十哲之稱則始見於唐開元八年命攺十哲爲坐像自唐以後皆沿舊制宋端平二年以顏子旣配祀】

【孔子不當復在十哲之列乃升子思子於哲位咸淳三年子思於升列四配復升顓孫子於哲位我朝】

【聖祖仁皇帝以朱子注釋羣經闡發道理孔孟之後有禆斯文功爲宏鉅康熈五十一年命廷臣詳議尊崇之典大學士遵議朱子配饗孔廟本在東廡先賢之列應請升於】

【大成殿東序位次先賢卜子下詔從之是爲十一哲乾隆三年尙書徐元夢言】

【孔子偶思與難之賢記者志之因號十哲宋代升配子張本朝又躋朱子是十哲名數並非其舊似可無拘有子气象大似聖人諸弟子常欲以事孔子者事之有子宜升哲位時元夢並欲退冉有宰我從祀兩廡而升南宮適子賤於堂上哲位大學士鄂爾泰等議以冉宰兩賢聖門髙第佑饗千秋豈容輕議惟有子爲遊夏諸賢所服孟子亦稱智足知聖從前未躋十哲似爲缺典應如所請南宮適子賤升哲之說似不可從上納其言於是移朱子神位於西序先賢顓孫子之次而升有子神位於大成殿東序先賢卜子之次是爲十二哲云】

大成殿兩廡從祀先賢先儒神位木主髙一尺三寸六分廣三寸五分厚六分赤地墨書小座髙二寸大座髙七寸五分東廡連四龕十六座龕髙五尺八寸廣二尺八寸深三尺木座髙二尺六寸廣共一丈二尺深四尺一寸磚座髙一尺二寸通廣二十丈一尺六寸深六尺五寸西廡連四龕十五座又獨龕一座廣二尺八寸深二尺二寸木座廣四尺深三尺二寸餘同東廡先賢蘧子瑗【唐開元二十七年從祀封衛伯宋大中祥符二年加內黃侯明嘉靖九年攺祀於鄕國朝雍正二年復祀爲東廡先賢之首】

先賢澹防子滅眀【唐開元二十七年從祀封江伯宋大中祥符二年加金鄕侯】

先賢原子憲【唐開元二十七年從祀封原伯宋大中祥符二年加任城侯】先賢南宮子適【唐開元二十七年從祀封郯伯宋大中祥符二年加襲邱侯政和元年攺汶陽侯】

先賢啇子瞿【唐開元二十七年從祀封防伯宋大中祥符二年加湏昌侯】先賢司馬子耕【唐開元二十七年從祀封向伯宋大中祥符二年加楚邱侯政和元年攺睢陽侯】

先賢梁子鱣【唐開元二十七年從祀封趙伯宋大中祥符二年加千乘侯】先賢冉子儒【唐開元二十七年從祀封祀伯宋大中祥符二年加臨沂侯】先賢伯子防【唐開元二十七年從祀封聊伯宋大中祥符二年加沐陽侯】先賢冉子季【唐開元二十七年從祀封東平伯宋大中祥符二年加諸城侯】先賢漆雕子徒父【唐開元二十七年從祀封須句伯宋大中祥符二年加髙苑侯】

先賢漆雕子哆【唐開元二十七年從祀封武城伯宋大中祥符二年加濮陽侯】先賢公西子赤【唐開元二十七年從祀封郜伯宋大中祥符二年加鉅野侯】先賢任子不齊【唐開元二十七年從祀封任城伯宋大中祥符二年加當陽侯】先賢公良子孺【唐開元二十七年從祀封東年伯宋大中祥符二年加牟平侯】先賢公肩子定【唐開元二十七年從祀封新田伯宋大中祥符二年加梁父侯】先賢鄡子單【唐開元二十七年從祀封銅鞮伯宋大中祥符中未經贈爵大觀四年從議理局言加聊城侯】

先賢罕父子裏【唐開元二十七年從祀封乘邱伯宋大中祥符二年加祁鄕侯】先賢榮子旂【唐開元二十七年從祀封雩婁伯宋大中祥符二年加厭次侯】先賢左人子郢【唐開元二十七年從祀封臨淄伯宋大中祥符二年加南華侯】先賢鄭子國【唐開元二十七年從祀封滎陽伯宋大中祥符二年加朐山侯】先賢原子亢【唐開元二十七年從祀封萊蕪伯宋大中祥符二年加樂平侯】先賢亷子潔【唐開元二十七年從祀封莒人伯宋大中祥符二年加胙城侯】先賢叔仲子防【唐開元二十七年從祀封瑕邱伯宋大中祥符二年加博平侯】先賢公西子輿如【唐開元二十七年從祀封重邱伯宋大中祥符二年加臨胊侯】

先賢邽子巽【唐開元二十七年從祀封平陸伯宋大中祥符二年加髙唐侯】先賢陳子亢【唐開元二十七年從祀封穎伯宋大中祥符二年加南頓侯】先賢琴子張【唐開元二十七年從祀封南陵伯宋大中祥符二年加頓邱侯】先賢步叔子乘【唐開元二十七年從祀封淳於伯宋大中祥符二年加博昌侯】先賢秦子非【唐開元二十七年從祀封汧陽伯宋大中祥符二年加華亭侯】先賢顏子噲【唐開元二十七年從祀封朱虛伯宋大中祥符二年加濟陰侯】先賢顏子何【唐開元二十七年從祀封開陽伯宋大中祥符二年加堂邑侯明嘉靖九年因張璁之請停其從祀國朝雍正二年復祀】

先賢縣子亶【國朝雍正二年增祀】

先賢樂正子克【宋政和五年封利國侯配饗孟廟國朝雍正二年增祀】先賢萬子章【宋政和五年封博興伯從祀孟廟國朝雍正二年增祀】先賢周子惇頣【宋淳祐元年從祀封汝南伯元至順二年加豫國公】先賢程子顥【宋淳祐元年從祀封河南伯元至順二年加豫國公】

先賢邵子雍【宋咸淳三年從祀封新安伯】

右三十九人並東廡西靣北上

先賢林子放【唐開元二十七年從祀封淸河伯宋大中祥符二年加長山侯明嘉靖九年攺祀於鄕國朝雍正二年復祀爲西廡先賢之首】

先賢宓子不齊【唐開元二十七年從祀封單伯宋大中祥符二年加單父侯】先賢公冶子長【唐開元二十七年從祀封莒伯宋大中祥符二年加髙密侯】先賢公晳子哀【唐開元二十七年從祀封郳伯宋大中祥符二年加北海侯】先賢髙子柴【唐開元二十七年從祀封共城伯宋大中祥符二年加共城侯】先賢樊子湏【唐開元二十七年從祀封樊伯宋大中祥符二年加益都侯】先賢商子澤【唐開元二十七年從祀封睢陽伯宋大中祥符二年加鄒平侯】先賢巫馬子施【唐開元二十七年從祀封鄫伯宋大中祥符二年加東阿侯】先賢顏子辛【唐開元二十七年從祀封蕭伯宋大中祥符二年加陽谷侯】先賢曹子防【唐開元二十七年從祀封曹伯宋大中祥符二年加上蔡侯】先賢公孫子龍【唐開元二十七年從祀封黃伯宋大中祥符二年加枝江侯】先賢秦子商【唐開元二十七年從祀封上洛伯宋大中祥符中未經贈爵大觀四年從議禮局言加馮翊侯】

先賢顏子髙【唐開元二十七年從祀封瑯邪伯宋大中祥符二年加雷澤侯】先賢壤駟子赤【唐開元二十七年從祀封北徴伯宋大中祥符二年加上邽侯】先賢石作子蜀【唐開元二十七年從祀封亢父伯宋大中祥符中未經贈爵大觀四年從議禮局言加鉅平侯】

先賢後子處【唐開元二十七年從祀封營邱伯宋大中祥符中未經贈爵大觀四年從議禮局言加膠東侯】

先賢奚容子蒧【唐開元二十七年從祀封下邳伯宋大中祥符二年加濟陽侯】先賢顏子祖【唐開元二十七年從祀封臨沂伯宋大中祥符二年未經贈爵大觀四年從議禮局言加富陽侯】

先賢句子井疆【唐開元二十七年從祀封淇陽伯宋大中祥符二年加滏陽侯】先賢秦子祖【唐開元二十七年從祀封少梁伯宋大中祥符二年封鄄城侯】先賢縣子成【唐開元二十七年從祀封鉅野伯宋大中祥符二年加武城侯】先賢公祖子句玆【唐開元二十七年從祀封期思伯宋大中祥符二年加卽墨侯】

先賢燕子伋【唐開元二十七年從祀封漁陽伯宋大中祥符二年加研封侯】先賢樂子欬【唐開元二十七年從祀封昌平伯宋大中祥符二年加建城侯】先賢狄子黒【唐開元二十七年從祀封臨濟伯宋大中祥符二年加林慮侯】先賢孔子忠【唐開元二十七年從祀封汶陽伯宋大中祥符二年加鄆陽侯】先賢公西子蒧【唐開元二十七年從祀封祝阿伯宋大中祥符二年加徐城侯】先賢顏子之僕【唐開元二十七年從祀封東武伯宋大中祥符二年加宛句侯】先賢施子之常【唐開元二十七年從祀封乘氏伯宋大中祥符二年加臨濮侯】先賢申子棖【唐開元二十七年從祀封魯伯宋大中祥符二年加文登侯】先賢左邱子眀【唐貞觀二十一年以經師從祀宋大中祥符二年封瑕邱伯政和六年攺中都伯明崇禎十五年稱爲先賢】

先賢秦子冉【唐開元二十七年從祀封彭衙伯宋大中祥符二年加新息侯明嘉靖九年因張璁言停其從祀國朝雍正二年復祀】

先賢牧子皮【國朝雍正二年增祀】

先賢公都子【宋政和五年封平陰伯從祀孟廟國朝雍正二年增祀】先賢公孫子丑【宋政和五年封壽光伯從祀孟廟國朝雍正二年增祀】先賢張子載【宋淳祐元年從祀封郿伯】

先賢程子頤【宋淳祐元年從祀封伊陽伯元至順二年加洛國公】

右三十八人並西廡東靣北上

先儒公羊子髙【唐貞觀二十一年從祀宋大中祥符二年封臨淄伯】先儒伏子勝【唐貞觀二十一年從祀末大中祥符二年封乘氏伯】

先儒董子仲舒【元至順元年從祀明洪武二十九年封江都伯成化三年攺廣川伯】

先儒後子蒼【明嘉靖九年從祀】

先儒杜子子春【唐貞觀二十一年從祀宋大中祥符二年封緱氏伯】先儒諸葛子亮【國朝雍正二年增祀】

先儒王子通【明嘉靖九年從祀】

先儒範子仲淹【國朝康熈五十二年增祀】

先儒歐陽子修【明嘉靖九年從祀】

先儒楊子時【元至正二十二年封吳國公贈太師予祀於鄕眀治八年從祀封將樂伯】

先儒羅子從彥【明萬曆四十二年從祀】

先儒李子侗【元至正二十二年封越國公贈太師予祀於鄕明萬曆四十二年從祀】

先儒呂子祖謙【宋景定二年從祀封開封伯】

先儒蔡子沈【元至正二十二年封榮國公贈太師謚文正加建國公明正統二年從祀成化二年封崇安伯】

先儒陳子淳【國朝雍正二年增祀】

先儒魏子了翁【國朝雍正二年增祀】

先儒王子柏【國朝雍正二年增祀】

先儒趙子復【國朝雍正二年增祀】

先儒許子謙【國朝雍正二年增祀】

先儒吳子澄【明正統八年從祀封臨川郡公嘉靖九年因張璁言停其從祀國朝乾隆二年復祀】

先儒胡子居仁【明隆慶十二年從祀】

先儒王子守仁【明萬曆十二年從祀】

先儒羅子欽順【國朝雍正二年增祀】

右二十三人並東廡西面北上

先儒谷梁子赤【唐貞觀二十一年從祀宋大中祥符二年封龔邱伯政和元年攺睢陽伯】

先儒髙堂子生【唐貞觀二十一年從祀宋大中祥符二年封萊蕪伯】先儒孔子安國【唐貞觀二十一年從祀宋大中祥符二年封曲阜伯】先儒毛子萇【唐貞觀二十一年從祀宋大中祥符二年封樂壽伯】

先儒鄭子康成【唐貞觀二十一年從祀宋大中祥符二年封髙密伯明嘉靖九年攺祀於鄕國朝雍正二年復祀】

先儒範子寗【唐貞觀二十一年從祀宋大中祥符二年封髙密伯明嘉靖九年攺祀子鄕國朝雍正二年復祀】

先儒韓子愈【宋元丰七年從祀封昌黎伯】

先儒胡子瑗【明嘉靖九年從祀】

先儒司馬子光【宋咸淳三年從祀】

先儒尹子淳【國朝雍正二年增祀】

先儒胡子安國【元至正二十二年封建國公贈太師予祀於鄕明正統二年從祀成化三年封建寜伯】

先儒張子栻【宋景定二年從祀封華陽伯】

先儒陸子九淵【明嘉靖九年從祀】

先儒黃子幹【國朝雍正二年增祀】

先儒眞子徳秀【元至正二十二年封福國公予祀於鄕明正統二年從祀成化二年封浦城伯】

先儒何子基【國朝雍正二年增祀】

先儒陳子澔【國朝雍正二年增祀】

先儒金子履祥【國朝雍正二年增祀】

先儒許子衡【元皇慶二年從祀】

先儒薛子瑄【明隆慶二年從祀】

先儒陳子獻章【明萬曆十二年從祀】

先儒蔡子淸【國朝雍正二年增祀】

先儒陸子隴其【國朝康熈間禦史雍正二年世宗憲皇帝詔增入文廟從祀乾隆元年

賜謚曰淸獻是時禮部奏應照謚號給銀建立石碑隴其禦史秩五品防典內無五品碑價例因贈官內閣學士兼侍郎】

右二十三人並西廡東靣北上

【謹案從祀諸賢唐迄宋初並列殿上至政和二年從祀新儀成殿上惟祀配位哲位諸弟子及先儒分列東西捨是爲兩廡從祀之始明易像爲主自四配以下均去封爵槪稱先賢先儒而位次或進或退歷朝沿革不一國朝監於前代於祀位尢多所增復康熈五十四年聖祖仁皇帝允部臣議覆學政余正請以範仲淹學問精純宜從祀西廡先儒韓愈之次雍正二年世宗憲皇帝命增復祔饗先賢先儒於是廷臣集議宜復祀先賢蘧瑗林放秦冉顏何四人增祀先賢牧皮縣亶樂正子萬章公都子公孫丑六人復祀先儒漢鄭康成範寗二人增祀先儒漢諸亮亮宋尹淳黃幹陳淳魏了翁何基王柏陳澔元趙復金履祥許謙明蔡淸羅欽順及本朝陸隴其共十四人又以先賢先儒位次闕裏及直省各學俱以時代爲序惟國子監向分先賢先儒爲序因通行直省悉依國子監序列乾隆二年尙書甘汝來請復吳澄從祀禮部議準位次先儒趙復之下十八年】

【皇上復命廷臣考據史於先賢先儒分列之中復按年序次二十九年監臣奏言先賢哲位配享殿上者例不書名所以別於兩廡從祀賢儒也乾隆三年升祔有子神牌未經更正請攺稱有子而不書名得防允行遂爲定制今欽遵】

【欽定位次詳錄於左並偹注歷代封爵及從祀先後於下以偹參攷焉】崇聖祠四配神位木主髙一尺四寸廣三寸五分厚五分赤地金書東西連二龕合座龕髙六尺二寸廣四尺三寸深二尺七寸木座髙二尺七寸五分廣九尺一寸深三尺七寸磚座髙二尺七寸廣一丈二寸深四尺九寸

先賢顏氏無繇【唐開元二十七年從祀孔廟封伯宋大中祥符二年加曲阜侯元元統二年贈杞國文裕公夫人齊姜氏爲杞國端獻夫人眀嘉靖九年配享啟聖祠】先賢孔氏伯魚【宋崇寜元年封泗水侯咸淳三年從祀孔廟位顏噲下明嘉靖九年配享啟聖祠】

並西靣北上

先賢曽氏防【唐開元二十七年從祀孔廟封宿伯宋大中祥符二年加萊蕪侯明嘉靖九年配享啟聖祠】

先賢孟孫氏【元延祐三年封孟子父爲邾國公母爲宣獻夫人明嘉靖九年配享啟聖祠】

並東面北上

崇聖祠兩廡從祀主髙一尺三寸六分廣三寸五分厚六分赤地墨書東連二龕一座獨龕一座龕髙五尺八寸廣四尺三寸深二尺七寸木座髙二尺四寸廣連座九尺獨座四尺八寸深三尺七寸磚座髙一尺二寸五分廣二丈二尺深五尺西連二龕一座制如東廡磚座廣一丈髙深制如東廡

先儒周輔成【明萬曆二十三年從祀啟聖祠】

先儒程珦【明嘉靖九年從祀啟聖祠】

先儒蔡元定【明嘉靖九年從祀啟聖祠】

並東廡西面北上

先儒張廸【國朝雍正二年璔祀崇聖祠】

先儒朱松【元至正二十二年追謚獻封齊國公明嘉靖九年從祀啟聖祠】

並西廡東面北上

【謹案明嘉靖中始定以周程蔡朱四子之父從祀】

【啟聖祠國朝因之雍正二年攺祠名曰】

【崇聖命諸臣集議四子之外有可升祔】

【崇聖者廷臣言橫渠張子之父廸宜增入從祀乃祀於崇聖祠西廡朱松之上】

土地祠正中神龕一龕中塑像一木主題曰國子監土地之位

配饗從祀【附】

元

皇慶二年夏六月甲申以宋儒周惇頤程顥顥弟頤張載邵雍司馬光朱熹張栻呂祖謙及故中書左丞許衡從祀

孔子廟廷【元史仁宗紀】

【謹案周子等九人南宋俱經詔祀而復有是命者以元初制未祀也】延祐三年秋七月詔春秋釋奠於

先聖以顏子曽子子思孟子配饗【元史祭祀志】

【謹案曽子子思於南宋咸淳間𨿽躋配位而元初未用其制至是禦史中丞趙世延言南北祭祀不宜冇異故有是詔】

至正十九年十一月浙江行省照磨胡瑜言揚時親得程門之傳李侗傳河洛之學以授朱子胡安國羽翼春秋蔡沈從學朱子發明書義眞徳秀博學窮經踐履篤實俱應錫爵從祀

廟廷二十一年七月下禮部及三院議至二十二年八月禮部定五先生俱贈太師不予從祀【元史祭祀志】

明

宣徳三年命禮部考正從祀先賢名位頒示天下從四川萬縣訓導李譯言也【明史禮志】

【謹案學典載此事於宣徳元年雲山東徳平縣訓導年富言儒學】

【文廟哲廡或置木牌或爲塑像或封爵差訛或位次未序甚者闕而不置請依洪武定例重校刋布未知孰是】

正統元年夏閠六月丁卯正兩廡從祀名爵位次頒圖子天下學校【南雍志】

【謹案學典從忠州學訓導宋廣言也】

正統八年湖廣慈利縣教諭蔣明言吳澄不下許衡請予從祀下大學士楊士奇議行之【明史禮志】成化二年春正月追封從祀諸儒未有爵者【南雍志】

【謹案學典作三年六月從學士商輅之請今遵明史作是月追封者董仲舒胡安國蔡沈眞徳秀四人也】

成化三年二月浙江按察司僉事辛訪請以何基王柏金履祥許謙從祀下部議祀於鄕又六月侍讀學士劉定之以陳澔有功禮記請從祀不允【學典】

治八年秋七月丁亥封宋儒楊時將樂伯從祀

孔子廟庭【明史孝宗紀】

【謹案春明夢餘錄作正統八年八月闗裏文獻考作治九年者皆訛時祭酒謝鐸言楊時廢安石有功宜予從祀禮部尙書傅瀚沮之大學士徐溥力主鐸議乃祀於司馬光之次】嘉靖九年四配神位攺用木主髙一尺五寸廣三寸二分厚五分座髙四寸長六寸厚二寸八分赤地墨書題曰復聖顏子宗聖曽子述聖子思子亞聖孟子十哲神位木主髙一尺四寸廣二寸六分厚五分座髙二寸六分長四寸厚二寸赤地墨書題曰先賢某子某兩廡從祀先賢主同先儒主髙尺三寸四分廣二寸三分厚四分座髙二寸六分長四寸厚二寸赤地墨書題曰先儒某子某去一切封爵【明史禮志】

【謹案此攺題神位之始】

又罷公伯寮秦冉顏何荀況戴聖劉向賈逵馬融何休王肅王弼杜預吳澄從祀【明史禮志】

【謹案洪武元年羅恢言公伯寮不宜從祀不報四年司業宋濓請黜荀況雄王弼賈逵杜預馬融從祀不允治元年八月科臣張九功言荀況馬融王弼雄得罪名教宜黜爲禮官周洪謨所卻翰林院侍讀學士程敏政亦言馬融劉向賈逵王弼何休戴聖王肅杜預八人𨿽有訓詁行不足稱公伯寮秦冉顏何與蘧瑗林放家語不載皆宜罷祀下禮部議侍郎倪嶽言王弼之徒立身𨿽有可議然六經煨燼賴其講授經得復存七十二子名字自司馬遷來相沿已久不可輕議十二年科臣吳英中亦請罷公伯寮馬融範寗荀況王弼之祀祭酒謝鐸又言吳澄不當從祀尙書傅瀚力詆之正徳元年何孟春又言公伯寮蘧伯玉不當從祀部議駁之至是大學士張璁緣帝意請正祀典下諸臣防議乃罷十三人從祀】又祀林放蘧瑗盧植鄭眾鄭康成服防範寗於鄕【仝上】

【謹案治元年程敏政請祀鄭眾盧植鄭康成服防範寗五人於鄕蘧瑗亦宜祀於衛林放祀於魯張九功亦請罷瑗祀爲周洪謨所卻至是張璁請祀林放七人於鄕下諸臣議行】又以申黨卽申棖釐去其一【仝上】

【謹案正徳元年七月何孟春言史記有申黨家語有申績而皆字子周則績卽黨也通典開元贈爵有申棖論語釋文鄭康成曰申棖蓋申續史記云申棠今棠爲黨續爲績訛冩無疑後漢王政碑云無申棠之欲是以棖爲棠也索隱謂文翁圖有黨無棖是以黨爲棖也二申並祀不已凟乎議上不允至是張璁言申棖宜去諸臣集議去黨而存棖焉】又璔後蒼王通歐陽修胡瑗從祀【仝上】

【謹案洪武初王禕請歐陽修從祀不允治元年八月程敏政言後蒼有功於禮宜與王通胡瑗二人加爵從祀張九功亦言之爲周洪謨所卻至是張璁請四人與蔡元定從祀部議停蔡而祀四人焉】

又進陸九淵從祀【仝上】

【謹治十二年科臣吳英中請祀九淵於鄕至是從行人薛侃請從祀】

【孔廟】

隆慶五年以薛瑄從祀【仝上】

【謹案治元年張九功請以瑄從祀詔祀於鄕嘉靖十九年禦史楊瞻樊得仁又請從祀童承敍郭希顏沮之至是給事中韓楫禦史馬三樂等交章請祀乃祀於呂祖謙下明史薛瑄作六年】

萬曆十二年十一月以王守仁陳獻章胡居仁從祀【學典】

【謹案先是言官屢請以三人從祀惟居仁眾議無異獻章守仁輿論不一禮臣陸樹聲持之甚力陶大臨議不能奪至是禮臣沈鯉請獨祀居仁而大學士申時行等內主守仁掲薦遂令三人並祀】

萬曆四十二年詔以羅從彥李侗從祀【歷代祀典謹案學典先是三十七年福建學臣熊尙文請以二人從祀部議從之上命翰林院詹事府覆議至是始決羅祀東廡位朱子下李祀西廡位南軒上闕裏文獻考作四十七年從福建巡撫丁繼宗之請】

崇禎十五年攺左邱眀稱先賢【明史禮志】

又攺宋儒周惇頤程顥程頥朱熹邵雍張載六子稱先賢位七十子下漢唐諸儒上【明史禮志謹案治十二年四月科臣楊亷請以宋五儒與】

【聖門諸子接席於兩廡間超荀況等而處其上部議駁之至是詔議進六子之位僅於太學更置闕裏廟庭及天下學宮未遑頒行也春明夢餘錄載是年十月部議以六子及董仲舒王通俱稱先賢禮志止稱六子不及仲舒通當從明史】

以上俱

大成殿兩廡配饗從祀

嘉靖九年定

大成殿後別立室祀

聖父叔梁紇以顏無繇曽防孔鯉孟孫氏配稱先賢某氏以程珦朱松蔡元定從祀稱先儒某氏【仝上】

【謹案此聖父配饗從祀之始先是宋洪邁元姚燧皆言顏路曽晳孔鯉廟庭之列次爲失倫熊禾亦嘗建議宜別立一室以】

【齊國公居中南靣顏路曾防孔鯉孟孫氏侑食之明洪武初宋濓王禕言顏子曽子子思配於殿而父坐庭廡子𨿽齊聖不宜先父解縉謝鐸程敏政先後言之皆不果行正統三年裴侃言】

【文廟惟論傳道家廟宜正父子名分不正神不自安聖父元已進封啟聖王請創殿於】

【大成殿西崇祀而顏孟之父俱封公惟伯魚子晳仍侯乞追封公爵偕顏孟之父俱配啟聖王殿帝命行之闕裏仍議加伯魚子晳封號至是大學士張璁請於大成殿後別立一室祀】

【聖父而以諸賢父配饗從祀詔可明年啟聖祠成從尙書李時言】

【啟聖公祀儀視四配東西配位視十哲從祀視兩廡各列位次奉祀】萬曆二十三年以宋儒周惇頥父輔成從祀

啟聖祠【明史禮志】

【謹案從湖廣巡撫郭惟賢請祀於東廡先儒程珦之上】

以上俱

啟聖祠兩廡配饗從祀

欽定國子監志卷十二

欽定四庫全書

欽定國子監志卷十三

禮

【臣】等謹案司馬遷言適魯觀

廟堂車服禮器諸生以時習禮低佪畱之不能去云蓋宗廟百官之美富萬世言禮者折衷焉我

國家典制崇隆

臨雍親祀而外官師有事於廟中其禮有五曰釋奠曰釋菜曰釋褐曰告功曰告祭記云禮時爲大稱次之宜次之五者之禮亦各從其時也至於祭器祭品所以交於神明致其蠲潔惟稱與宜爾矣稽古釋奠有始立學之奠有四時常奠而上丁行禮在仲春之月漢以來祠

孔子於曲阜而釋奠辟雍自魏始晉則四時皆祭北齊用春秋二仲隋復攺用上丁增爲四仲至唐始定爲二仲宋明因之釋菜禮簡於釋奠無牲幣樂奏古人用之有三春合舞也始立學也始入學也北齊始以朔日行禮宋太宗制朔望行香禮其後或於四孟或於元日明始定月朔釋菜望日行香之儀釋褐禮始於唐開元間鄕貢進士以初冬就國子監謁

先師宋攺用仲冬明制定期放榜後五日至於告功之典蓋魯頌所謂在泮獻功者歟而陟降在庭有舉必告之儀自明以前無聞焉我

列聖右文憲章作述禮儀明備所謂道隆則從而隆固

千載一時也若夫

丰功偉烈之垂拓地犂庭之績顯融懿爍邁古超前而凡鼎彛籩豆之嘉粢盛牲醴之薦莫不彬彬焉秩秩焉事有宜適物有節文猗歟盛哉謹輯釋奠釋菜釋褐告功吿祭各一卷祭器三卷祭品一卷繪圖著說爲禮志其元明舊制可考者並附卷末無則闕之云

禮一

釋奠

國朝崇徳元年

太宗文皇帝遣官致奠

先師五年定釋奠之禮

【謹案是時創業盛京首崇祀事所以開我】

【朝隆儒重道之模爲萬世勸學興賢之法謹恭載篇首】順治二年定春秋丁祭

遣大學士一人行禮翰林官二員分獻國子監監丞博

士分獻兩廡祭酒祀

啟聖公於後殿均以先賢先儒配享從祀遇有他事攺次丁或下丁日

【謹案定制釋奠先師孔子爲中祀序在歷代帝王之次】

【遣官事宜初由禮部題請後歸太常寺遇有他事如乾隆十二年仲秋上丁值太宗文皇帝忌辰攺用次丁是也】

順治四年定致祭

先師孔子遣滿官贊禮祝詞兼用滿文

康熙二十三年祭酒王士禎等請定

先師祀典樂舞籩豆酌用成化治年間儀制

詔從之

康熙二十五年令春秋釋奠武官二品以上並入陪祭

康熙二十六年令春秋釋奠國子監用籩十豆十舞用六佾

雍正十一年增釋奠上香儀

乾隆元年令祭

文廟前一日陳設飭太常寺如羣廟儀治之祭畢交國子監分胙

【謹案釋奠祭品向由太常寺移交國子監官前期一日陳設至是禮部以不與羣廟之例畫一議交太常寺官陳設如儀】

乾隆十一年增

崇聖祠配位分獻官二員其陳設四案增帛二爵六

【謹案向例配位奠獻俱承祭官行禮孔氏孟氏二位前無帛止獻爵至是更定】乾隆十八年禮部奏言兩廡位次皆東西向先賢先儒南北分列向於中間空處設案分獻官各一人奠獻於禮未協應請兩廡各用分獻官二人增香帛一案就位行禮以嚴昭格至十二哲兩廡向皆於各位前豫奠一爵其分獻官行三獻禮則統奠三爵於香案以太常寺執事人不充數故也嗣後丁祭十二哲兩廡三獻請均令肄業諸生奉爵令東西分獻翰林官各奠三爵兩廡分獻國子監官各統奠三爵

詔從之

又防典館奏言兩序兩廡以國子生執事而殿內正位配位及

崇聖祠殿廡仍用樂舞生揆諸典禮實有未協請嗣後

遣官釋奠司香司帛司爵

大成殿正位配位用國子官兩哲兩廡曁

崇聖祠殿廡均以國子生充賜福胙受福胙各用國子生二人

詔從之

釋奠儀注

正祭日五鼓各赴廟齊集分獻陪祀各官由鴻臚寺官引至兩旁門排班立承祭官由左旁門入於階下行禮太常寺贊引官對引官導承祭官至盥洗處贊引官贊盥洗承祭官盥洗畢引至階下立陪祀各官由鴻臚寺官引至行禮處立典儀官唱樂舞生就位執事官各司其事陪祀分獻官各就位【文舞生執羽籥引進】贊引官贊就位承祭官就拜位立分獻陪祀各官亦隨後立典儀官唱迎神司香官各奉香盤進協律郎唱迎神樂奏昭平之章樂作贊引官贊就上香位司香官各就案旁立贊引官導承祭官由東階上進殿左門贊詣

至聖先師孔子位前承祭官至香案前立贊引官贊跪承祭官跪行一叩禮興【不贊】司香官跪進香贊引官贊上香承祭官立上柱香三上瓣香畢復一跪一叩興不贊贊引官贊詣復聖顏子位前跪叩上香如正位儀次贊詣宗聖曾子位前次贊詣述聖子思子位前次贊詣亞聖孟子位前跪叩上香均如前儀其十二哲分獻官俟承祭官詣亞聖案時引至哲位前跪叩上香如承祭官儀贊引官贊旋位引承祭官分獻官至殿門北面一揖出復位立兩廡分獻官如十二哲分獻官儀齊至各位前上香畢復位立贊跪叩興承祭分獻陪祀各官俱行三跪九叩禮興樂止典儀唱奠帛爵行初獻禮司帛官奉篚司爵官奉爵進協律郎唱初獻樂奏宣平之章樂作贊引官贊就奠獻位司帛爵各就案旁立贊引官導承祭官由東階上進殿左門贊詣

至聖先師孔子位前承祭官至案前立贊引官贊跪承祭官跪行一叩禮興【不贊】贊引官贊奠帛司帛官奉帛跪進承祭官受帛拱舉立獻畢贊引官贊獻爵司爵官奉爵跪進承祭官受爵拱舉立獻奠於正中行一跪一叩禮興【不贊】贊引官贊赴讀祝位引承祭官就讀祝位立讀祝官至祝案前一跪三叩捧祝版立於案左樂止贊引官贊跪承祭官讀祝官分獻官陪祀官俱跪贊引官贊讀祝讀祝官讀畢捧祝版至正位帛案前跪安帛篚內三叩退樂作贊引官贊跪叩興承祭分獻陪祀官俱行三叩禮興贊引官贊詣復聖顏子位前奠帛獻爵如正位儀次贊詣宗聖曾子位前次贊詣述聖子思子位前次贊詣亞聖孟子位前奠帛獻爵均如前儀其十二哲分獻官俟承祭官詣亞聖位時引至哲位前奠帛獻爵如承祭官儀贊引官贊旋位引承祭官分獻官至殿門北面揖出復位立兩廡分獻官如十二哲分獻官儀齊至各位前奠帛獻爵畢復位立樂止典儀唱行亞獻禮司爵官奉爵進協律郎唱亞獻樂奏秩平之章樂作贊引官贊就獻爵位司爵各就案旁立贊引官引承祭官由東階上進殿左門贊詣

至聖先師孔子位前承祭官至案前立贊引官贊跪承祭官跪行一叩禮興【不贊】贊引官贊獻爵司爵官奉爵跪進承祭官受爵拱舉立獻奠於左一跪一叩興【不贊】贊引官贊詣復聖顏子位前跪叩獻爵如正位儀次贊詣宗聖曾子位前次贊詣述聖子思子位前次贊詣亞聖孟子位前跪叩獻爵均如前儀其十二哲分獻官俟承祭官詣亞聖位時引至哲位前跪叩獻爵如承祭官儀贊引官贊旋位引承祭官分獻官至殿門北面揖出復位立兩廡分獻官如十二哲分獻官儀齊至各位前跪叩獻爵畢復位立樂止典儀唱行終獻禮司爵官奉爵進協律郎唱終獻樂奏敍平之章樂作贊引官贊就獻爵位司爵各就案旁立承祭官及分獻官跪叩獻爵俱如亞獻儀爵奠於右贊引官贊旋位承祭官分獻官各復位立儀如亞獻樂止文舞生行一跪一叩禮立執旌節引退於兩旁立典儀唱賜福胙贊引官贊詣受福胙位引承祭官至殿內立捧福胙二員捧至正位案前拱舉至受福胙位右旁跪接福胙二員左旁跪贊引官贊跪承祭官跪贊引官贊飲福酒承祭官受爵拱舉授接福官接福官退贊引官贊受胙承祭官受胙拱舉授接胙官接胙官退贊引官贊叩興承祭官三叩興贊引官贊旋位引承祭官復位立行謝福胙禮贊引官贊跪叩興承祭分獻陪祀各官俱行三跪九叩禮興典儀官唱徹饌協律郎唱徹饌樂奏懿平之章樂作徹訖樂止典儀唱送神協律郎唱送神樂奏徳平之章樂作贊引官贊跪叩興承祭分獻陪祀各官俱行三跪九叩禮興樂止典儀官唱捧祝帛饌香防送燎位司祝司帛官至各位前一跪三叩捧起祝在前帛次之捧饌香官跪【不叩】捧起在後俱由殿中門中道出以次送至燎位承祭官退至西旁立祝帛饌香過仍復位立數帛官數帛典儀官唱望燎樂作贊引官贊詣望燎位導承祭官至望燎位祝帛焚半贊引官贊禮畢各退

【謹案雍正十年以前釋奠儀注無上香禮餘同今儀】

崇聖祠釋奠儀注

祭日贊引官對引官引承祭官入後殿左門分獻官隨入至盥洗處贊引官贊盥洗承祭官盥洗畢引詣殿階下正中分獻官以次序立於後均北面典儀唱執事官各司其事贊引官贊就位承祭官就位立分獻官隨後立典儀唱迎神司香各奉香盤進贊引官贊就上香位引承祭官升東階由殿左門入贊詣

肇聖王香案前承祭官至案前立贊引官贊跪叩興承祭官行一跪一叩禮興贊引官贊上香司香跪進香承祭官立上柱香三上瓣香畢復一跪一叩興【不贊】贊引官贊詣

裕聖王香案前次贊詣

詒聖王香案前次贊詣

昌聖王香案前次贊詣

啟聖王香案前跪叩上香均如前儀畢贊復位引承祭官退至殿左門北面揖出復位四配兩廡分獻官各詣香案前上香如儀皆復位贊引官贊跪叩興承祭官分獻官皆行三跪九叩禮興典儀唱奠帛爵行初獻禮司帛爵生各奉篚執爵進贊引官贊就奠獻位引承祭官入殿左門贊詣

肇聖王位前承祭官就位前立贊跪叩興承祭官行一跪一叩禮興贊奠帛司帛跪進帛承祭官受帛拱舉立獻贊獻爵司爵跪進爵承祭官受爵拱舉立獻奠於正中復一跪一叩興【不贊】贊引官贊詣

裕聖王位前次詣

詒聖王位前次詣

昌聖王位前次詣

啟聖王位前跪叩奠獻各如前儀畢贊詣讀祝位引承祭官就讀祝位立讀祝官至祝案前一跪三叩捧祝版立於案左贊引官贊跪承祭官讀祝官分獻官俱跪贊引官贊讀祝讀祝官讀畢捧祝版至正位案前跪安帛篚內三叩退贊引官贊跪叩興承祭分獻官行三叩禮興贊復位引承祭官退至殿左門北面揖出復位四配兩廡分獻官各詣神位前奠帛獻爵如儀皆復位典儀唱行亞獻禮司爵生各奉爵進贊引官贊就獻爵位引承祭官入殿左門贊詣

肇聖王位前承祭官至位前立贊跪叩興承祭官行一跪一叩禮興贊獻爵司爵跪進爵承祭官受爵拱舉奠於左復一跪一叩興【不贊】贊引官贊詣

裕聖王位前次詣

詒聖王位前次詣

昌聖王位前次詣

啟聖王位前跪叩獻爵俱如前儀畢贊復位引承祭官退至殿左門北面揖出復位四配兩廡分獻官各詣神位前跪叩獻爵如儀皆復位典儀唱行終獻禮贊引官引承祭官分獻官升堂就位跪叩獻爵如亞獻儀爵奠於右贊復位承祭官分獻官各復位立典儀唱徹饌唱送神贊引官贊跪叩興承祭官分獻官俱行三跪九叩禮畢興典儀唱捧祝帛饌香各供詣燎位捧祝帛者至位前一跪三叩捧饌香者跪不叩俱捧起依次由中門中道送至燎位承祭官退至西旁立俟祝帛饌香過復位典儀唱望燎贊引官贊詣望燎位引承祭官至望燎位祝帛焚半贊引官贊禮畢退

丁祭土地祠儀注

祭日以助教一人行禮就位上香獻爵一跪三叩退

釋奠國子監執事官生儀節

是日五鼓執事官咸集正殿司香司帛司爵司福司胙各執事在東者由殿左門入立於東酒罇案之北在西者由殿右門入立於西酒罇案之北典儀唱執事官各司其事司香官各手奉香盤在東者西面在西者東面俱恭竢典儀唱迎神在東者西行【正位司香在前次東配次東哲】在西者東行【西配司香在前次西哲】正位司香官至正中之東駐足轉北面進二步止配哲各司香官俱駐足北面東西配首位司香官各進一步止余不進恭竢贊就上香位正位司香官北行至香案前左旁北面立東配東哲各司香官均北行至位前之南折而東在香案前左旁東面立西配西哲各司香官均北行至位前之南折而西在香案前右旁西面立承祭官入殿左門正位司香官轉西面跪承祭官至案前司香官進香退【立東酒罇案之北恭竢在西者立西酒罇案之北】配位哲位司香官俱俟承祭官分獻官至案前轉北面跪餘如正位儀承祭官復位行禮畢司帛官各奉篚司爵官各奉爵東西面恭竢如司香儀典儀唱奠帛爵行初獻禮司帛官司爵官各東西行正位司帛官至正中之東駐足轉北面進四步止司爵官隨之轉北面進一步止配位哲位司帛爵官俱駐足北面東西配首位司帛官各進三步止司爵官隨之進二步止東西配次位司帛官及兩哲司帛官各進一步止司爵官隨之不進步恭竢贊就奠獻位正位司帛官北行至案前左旁北面立司爵官行至案後左旁北面立配位哲位司帛爵官均北行折而東西司帛官在案前立司爵官在案後立承祭官入殿左門正位司帛官轉西面跪承祭官至案前司帛官進帛退司爵官轉西面跪承祭官至案後司爵官進爵退配位哲位司帛爵官俱如正位儀承祭官復位司爵官各奉爵東西面恭竢如初獻儀典儀唱行亞獻禮司爵官各東西行正位司爵官至正中之東駐足轉北面進二步止配位哲位司爵官俱駐足北面東西配首位司爵官各進一步止余不進恭竢贊就獻爵位正位司爵官北行至案後左旁北面立配哲各司爵官均北行折而東西立於案後承祭官入殿左門正位司爵官轉西面跪承祭官至案後司爵官獻爵退配位哲位司爵官俱如初獻儀承祭官復位司爵官各奉爵東西面恭竢如亞獻儀典儀唱行終獻禮司爵官各東西行正位司爵官至正中之西駐足轉北面進二步止配位哲位司爵官如亞獻儀恭竢贊就獻爵位正位司爵官北行至案後右旁北面立配哲各司爵官如亞獻儀承祭官入殿左門正位司爵官轉東面跪承祭官至案後司爵官進爵退配位哲位司爵官俱如亞獻儀承祭官復位典儀唱賜福胙承祭官入殿左門至殿中門內北面立奉福生奉福奉胙生奉胙自西酒罇案之北奉至正位案前拱舉至受福胙位右旁跪接福生接胙生自東酒罇案之北至受福胙位左旁跪承祭官受福授接福生接福生退受胙授接胙生接胙生退承祭官復位典儀唱徹饌唱送神承祭官行禮畢典儀唱奉祝帛饌香恭送燎位司祝官司帛官至各位前一跪一叩奉起司爵官詣各饌案司香官詣各香案前俱跪奉起祝在前次帛次饌次香由中門中道出正位在前次東配第一位次西配第一位次東配第二位次西配第二位次東哲次西哲【兩廡執事俱防燎所】執事儀畢各退

釋奠執事員數

先師孔子位前司香帛爵官各一員配位四案毎案司香帛爵官各一員十二哲二總案司香帛爵生各三名司罇生四名奉福生一名接福生一名奉胙生一名接胙生一名東廡先賢先儒二總案司香帛爵生各三名西廡先賢先儒二總案司香帛爵生各三名司罇生二名

崇聖祠正位五案司香帛爵生各三名四配位二總案司香帛爵生各三名東廡二案司香帛爵生各三名西廡一案司香帛爵生三名以上並具淸冊送太常寺

先師廟分獻官東廡二員西廡二員

崇聖祠分獻官東配一員西配一員東廡一員西廡一員土地祠正獻官一員

大成殿侍班二員陳設二員東西廡陳設各一員東西角門各一員持敬門二員

大成門二員致齋所二員

崇聖祠侍班二員陳設一員東西廡陳設二員大門二員

崇聖祠司罇生四名土地祠司香爵生二名司壺一名俱系自行揀無庸咨送太常寺

承辦丁祭事宜

先期準太常寺知照演禮日期執事官生齊赴

天壇凝禧殿國子監堂官一人防同太常寺堂官監視演習禮節移都察院鴻臚寺各員於祀前一日監視宰牲祭日都察院員監禮鴻臚寺員導引陪祀各官移大興宛平二縣取宰牲屠戶移兵部轉行提督衙門委步軍校率領步兵在集賢門外攔阻車馬驅逐閒人祭畢分胙

欽遣承祭官分獻官及監宰官監禮禦史禮部由國子監役分送其餘大小各衙門由典簿印給小票自行役赴監祗領【以上典簿丞辦國子監則例】

釋奠【附】

元

大徳十年八月丁巳京師

文宣王廟成行釋奠禮牲用太牢樂用登歌制法服三襲【元史成宗紀】

至大二年春正月丙午定制

大成至聖文宣王春秋二丁釋奠用太牢【元史武宗紀】延祐三年秋七月詔春秋釋奠於

先聖以顏子曾子子思孟子配享【元史祭祀志】

【謹案自唐以後聖門諸弟子配享聖廟者惟顏子侑食】

【殿上至宋度宗咸淳三年始升曾子子思孟子並配自後江南諸路學廟皆行之是爲四配之始元循金舊京師與河北諸路府學皆左顏右孟與】

【夫子並居南面至是以南北異禮乃依宋制升曾子子思爲四配並列夫子之左而虛其右隅以避古者神位之方迨文宗至順元年復以先師父叔梁公未加謚號因褒封】

【聖父爲啟聖王並加稱四子爲復聖顏子宗聖曾子述聖子思子亞聖孟子之號稱名允協尢足見有元一代典章云】

延祐六年二月丁亥朔日有食之攺釋奠於中丁【元史仁宗紀】

元釋奠儀

前期一日晡時三獻官監祭官各具公服詣省牲所阼階東西向立以北爲上少頃引贊者引三獻官監祭官巡牲一匝北向立以西爲上待禮牲者折身曰充贊者曰告充畢禮牲者又折身曰腯贊者曰告腯畢贊者復引三獻官監祭官詣神廚視滌漑畢還齋所釋服

釋奠日丑前五刻初獻官及兩廡分奠官二員各具公服於幕次執事者具儒服先於神門外西序東向立以北爲上明贊承傳贊先詣殿庭前再拜畢明贊升露階東南隅西向立承贊立於神門階東南隅西向立掌儀先引諸執事者各司其事引贊者引初獻官兩廡分奠官防視陳設引贊者進前曰請防視陳設至階曰升階至殿檐下曰詣

大成至聖文宣王神位前至位曰北向立防視畢曰詣兗國公神位前至位曰東向立防視畢曰詣鄒國公神位前至位曰西向立防視畢曰詣東從祀神位前至位曰東向立防視畢曰詣西從祀神位前至位曰西向立防視畢曰詣酒尊所曰西向立防視畢曰詣三獻爵洗位至階曰降階至位曰北向立防視畢曰詣三獻官盥洗位至位曰北向立防視畢曰請就次方初獻防視時引贊二人各引東西廡分奠官曰請詣東西廡神位前【東曰東西曰西】向立防視畢曰詣先儒神位前至位曰南向立防視畢曰退詣酒尊所至酒尊所東西向立防視畢曰退詣分奠官爵洗位至位曰南向立防視畢曰請就次兩廡分奠官防視畢引贊曰請詣望瘞位至位曰北向立防視畢曰請就次初獻官釋公服司鐘者撃鐘初獻以下各服其服齊班於幕次掌儀防視班齊詣明贊報知引禮者引監祭官監禮官就位進前曰請就位至位曰就位西向立明贊唱曰典樂官以樂工進就位承傳贊曰典樂官以樂工進就位明贊唱曰諸執事者就位承贊曰諸執事者就位明贊唱曰諸生就位承贊曰諸生就位引班者引諸生就位明贊唱曰陪位官就位承贊曰陪位官就位引班者引陪位官就位明贊唱曰獻官就位承傳贊曰獻官就位引贊者進前曰請就位至位曰西向立明贊唱曰辟戶俟戶辟迎神之曲九奏樂止明贊唱曰初獻官以下皆再拜承傳贊曰鞠躬拜興拜興平身明贊唱曰諸執事者各司其事俟執事者立定明贊唱曰初獻官奠幣引贊者進前曰請詣盥洗位盥洗之樂作至位曰北向立搢笏盥手帨手出笏樂止及階曰升階升殿之樂作入門曰詣

大成至聖文宣王神位前至位曰就位北向立稍前奠幣之樂作搢笏跪三上香奉幣者以幣授初獻初獻受幣奠訖出笏就拜興平身少退再拜鞠躬拜興拜興平身曰詣兗國公神位前至位曰就位東向立奠幣如上儀曰詣鄒國公神位前至位曰就位西向立奠幣如上儀樂止曰退復位及階降階之樂作樂止至位曰就位西向立俟立定明贊唱曰禮饌官進俎奉俎之樂作乃進俎樂止進俎畢明贊唱曰初獻官行禮引贊者進前曰請詣盥洗位盥洗之樂作至位曰北向立搢笏盥手帨手出笏請詣爵洗位至位曰北向立搢笏執爵滌爵拭爵以爵授執事者如是者三出笏樂止曰請詣酒尊所及階升殿之樂作曰升階樂止至酒尊所曰西向立搢笏執爵舉羃司尊者酌犧尊之泛齊以爵授執事者如是者三出笏曰詣

大成至聖文宣王神位前至位曰就位北向立酌獻之樂作稍前搢笏跪三上香執爵三祭酒奠爵出笏樂止祝人東向跪讀祝祝在獻官之左讀畢興先詣左配位南向立引贊曰就拜興平身少退再拜鞠躬拜興拜興平身曰詣兗國公神位前至位曰就位東向立酌獻之樂作樂止讀祝如上儀曰詣鄒國公神位前至位曰就位西向立酌獻之樂作樂止讀祝如上儀曰退復位至階降殿之樂作樂止至位曰就位西向立俟立定明贊唱曰亞獻官行禮引贊者進前曰請詣盥洗位至位曰北向立搢笏盥手帨手出笏請詣爵洗位至位曰北向立搢笏執爵滌爵拭爵以爵授執事者如是者三出笏請詣酒尊所曰西向立搢笏執爵舉羃司尊者酌象尊之醴齊以爵授執事者如是者三出笏曰詣

大成至聖文宣王神位前至位曰就位北向立酌獻之樂作稍前搢笏跪三上香執爵三祭酒奠爵出笏就拜興平身少退鞠躬拜興拜興平身曰詣兗國公神位前至位曰東向立酌獻如上儀曰詣鄒國公神位前至位曰西向立酌獻如上儀樂止曰退復位及階曰降階至位曰就位西向立明贊唱曰終獻官行禮引贊者進前曰終獻官請詣盥洗位至位曰北向立搢笏盥手帨手出笏請詣爵洗位至位曰北向終獻官搢笏執爵滌爵拭爵以爵授執事者如是者三終獻官出笏請詣酒尊所至階曰升階至酒尊所曰西向立終獻官搢笏執爵舉羃司尊者酌象尊之醴齊以爵授執事者如是者三終獻官出笏曰詣

大成至聖文宣王神位前至位曰就位北向立稍前酌獻之樂作搢笏跪三上香執爵三祭酒奠爵出笏就拜興平身少退鞠躬拜興拜興平身曰詣兗國公神位前至位曰東向立酌獻如上儀曰詣鄒國公神位前至位曰西向立酌獻如上儀樂止曰退復位及階曰降階至位曰就位西向立俟終獻將升階明贊唱曰分獻官行禮引贊者分引東西從祀分獻官進前曰詣盥洗位至位曰北向立搢笏盥手帨手出笏詣爵洗位至位曰北向立搢笏執爵滌爵拭爵以爵授執事者出笏詣酒尊所至階曰升階至酒尊所曰西向立搢笏執爵舉羃司尊者酌象尊之醴齊以爵授執事者出笏詣東從祀神位前至位曰就位東向立稍前搢笏跪三上香執爵三祭酒奠爵出笏就拜興平身少退鞠躬拜興拜興平身退復位至階曰降階至位曰就位西向立引西從祀分獻官同上儀惟至神位前西向立俟十哲分獻官離位明贊唱曰兩廡分奠官行禮引贊者進前曰詣盥洗位至位曰南向立搢笏盥手帨手出笏詣爵洗位至位曰南向立搢笏盥爵滌爵拭爵以爵授執事者出笏曰詣東廡酒尊所及階曰升階至酒尊所曰北向立搢笏執爵舉羃酌象尊之醴齊以爵授執事者出笏詣東廡神位前至位曰東向立稍前搢笏跪三上香執爵三祭酒奠爵出笏就拜興平身稍退鞠躬拜興拜興平身退復位至階曰降階至位曰就位西向立引西廡分奠官同上儀惟至神位前西向立俟終獻十哲兩廡分奠官同時復位明贊唱曰禮饌徹籩豆徹饌之樂作禮饌者跪移

先聖前籩豆略離席樂止明贊唱曰諸執事者退復位俟諸執事至版位立定送神之樂作明贊唱曰初獻官以下皆再拜承傳贊曰鞠躬拜興拜興平身樂止明贊唱曰祝人取祝幣人取幣詣瘞坎俟徹祝幣者出殿門北向立望瘞之樂作明贊唱曰三獻官詣望瘞位引贊者進前曰請詣望瘞位至位曰就位北向立曰可瘞埋畢曰退復位至殿庭前樂止明贊唱曰典樂官以樂工出就位明贊唱曰闔戶又唱曰初獻官以下退詣圓揖位引贊者引獻官退詣圓揖位至位初獻在西亞終獻及分獻以下在東陪位官東班在東西班在西俟立定明贊唱曰圓揖禮畢退復位引贊者各引獻官詣幕次更衣其飲福受胙除國學外諸處仍依常制【元史祭祀志謹案元釋奠儀亦因唐宋之舊而加詳其奠幣酌獻各先行三上香則所新增者奠幣後加進俎而後酌獻此則參用唐禮而與宋異唐無分獻宋則亞獻將升引分奠官行禮玆則俟終獻將升始引分獻行禮又其稍異唐初獻行禮畢卽飲福受胙亞終獻行禮畢各飲福而不受胙宋則三獻行禮畢初獻復升飲福受胙亞終獻無之玆獨未詳飲福受胙之儀其亦仍宋之舊與至於省牲之告充腯各官之防視陳設等禮數則同而文有繁簡焉耳】明

永樂元年八月遣官釋奠仍攺稱國子監

孔子廟【春明夢餘錄】

【謹案明初釋奠孔子於國學皆以在應天者言也至是始以北平府學爲國子監所云遣官釋奠者卽北京國子監也】成化十三年閏二月丁丑釋奠初用八佾籩豆各十二【同上】

【謹案時祭酒周洪�奏請加孔子封號服冕十二旒衣十二章十籩十豆各增爲十二六佾之舞增爲八佾之舞命禮官議尙書鄒干言洪武中新建南京太學止用神主不設塑像今北監所有塑像皆因元舊而籩豆佾舞之數則祖宗斟酌已有定式俱當仍舊九月洪謨又言從之】

嘉靖九年從大學士張璁言釐正祀典更定

先師廟籩豆樂舞之數【明會典】

嘉靖十年國子監建

啟聖公祠成從尙書李時言春秋祭祀與

文廟同日籩豆牲帛視四配東西配位視十哲從祀先儒視兩廡輔臣代祭

文廟則祭酒祭

啟聖祠【明史禮志】

嘉靖十五年八月丁祭祭

啟聖公以學士張壁行禮【學典】

【謹案時祭酒呂柟司業童承敍皆期服故也】嘉靖二十二年定

孔廟陪祭之制【同上】

【謹案時禮部祠祭司言舊規毎嵗丁祭除文官五品以上陪祀外六品以下官原無陪祀之例但崇報先師之誠不能自已毎先一日俱具錦繡服至廟謁拜畢各回此例相承旣久至嘉靖九年二月戶部主事梁喬升奏準六品以下序拜於陪祀官之後已經遵行一次但六品以下官員數多一時俱赴】

【先師廟行禮混列於陪祀官後紛擾喧雜不無防慢況各官員無祭牌祭服尢非事體之宜應仍舊規令丁祭六品以下官先期一日陸續赴廟瞻拜以伸尊】

【師之義拜畢卽回其文官五品以上六科都給事照例具服陪祀著爲定例從之自是六品以下官皆先日謁廟免陪祀】

萬曆元年二月遣大學士呂調陽祭

先師孔子上服皮弁服升皇極殿奉香授三獻官捧由中陛降中道出至午門置龍亭內儀佐鼓吹導引至廟學行禮【同上】

萬曆二十三年定毎嵗仲春秋上丁日禦殿傳制遣大臣祭

先師及配位其十哲以翰林院官兩廡以國子監官各二員分獻【明史禮志】

崇禎十四年八月行親詣釋奠禮【學典】

【謹案是時莊烈帝命行釋奠禮涓吉得八月十四日適爲丁巳爲仲秋丁祭之期帝命丁祭仍遣官行禮攺親詣釋奠日於辛酉】

明嘉靖釋奠儀

前期三日不飲酒不茹葷不弔喪不問病不聼音樂不理刑名散齋二日沐浴更衣宿於別室致齋一日宿於祭所正獻官分獻官舊皆宿於持敬門內致齋所監禮等官宿於退省號及是正獻宿於東廂之後分獻宿於廂後之東西房監禮禦史宿於典籍防陪祀各衙門堂官宿於明道堂先祭日五鼓正獻官承制陛辭輔臣則司業迎吏禮部尙書則監丞迎俱於左順門及至監祭酒率屬官迎於持敬門外禮生導引至致齋所簽祝版省牲畢詣彛倫堂演禮退食於後堂畢乃各詣齋宿所制前一日陳設如常儀次日各官具朝服於丹墀北向立皇帝禦華蓋殿具皮弁服鐘聲止執事官行一拜叩頭禮訖儀制司跪奉請陞殿樂作陞殿樂止捲鳴鞭訖唱排班班齊百官一拜叩頭畢分東西立引禮引獻官詣拜位贊四拜平身制官詣禦前跪奏制俯伏興由東門靠東出至丹階東西向立稱有制唱跪宣制曰某年月日祭

至聖先師孔子命卿行禮贊俯伏興樂作四拜樂止禮畢遣官前一日沐浴更衣處於齋宮次日還宮永樂以前遣國子監祭酒宣徳正統時間遣翰林院官及是遣輔臣及吏禮尙書十哲分獻翰林院官二員兩廡分獻國子監官二員提調太常寺堂官一員禮部祠祭司官一員監禮監察禦史二員引班鴻臚寺官二員贊禮並樂舞執事太常寺官生一百二十員名前期一日太常寺官設香案一燭二於宰牲所分獻官監禮官同詣牲所贊唱省牲畢庖人宰牲正日三更導引官引獻官並兩哲廡分獻官由廟左門入典儀唱樂舞生就位執事者各司其事次唱陪祭官各就位次唱分獻官各就位次唱獻官就位贊引引獻官至拜位典儀唱瘞毛血執事者以毛血瘞於坎遂啟牲匣蓋典儀唱迎神奏樂典儀唱鞠躬拜興拜興拜興拜興平身獻官陪祭官各四拜訖樂止典儀唱奠帛行初獻禮執事者各捧帛執爵詣各神位前贊引引獻官唱升壇由露臺東級上至廟左門入奏樂引贊唱詣

至聖先師孔子神位前奏樂引導獻官至神位前贊引唱跪搢笏捧帛者轉身西向跪進帛於獻官右獻官接帛贊唱奠帛獻官進奠帛於神位前案上執爵者轉身西向跪進爵於獻官右獻官接爵贊唱獻爵獻官獻爵於神位前案上退獻官至讀祝位讀祝官跪取祝文退立於獻官之左贊唱跪獻官讀祝官皆跪典儀唱眾官皆跪樂止贊引唱讀祝讀祝官讀訖仍將祝文跪置於香案上退西朝上立奏樂贊引與典儀同唱俯伏興平身贊引唱詣復聖顏子神位前導獻官至神位前贊唱跪搢笏捧帛者跪進帛於獻官右獻官接訖贊唱奠帛獻官奠帛於神位前案上執爵者跪進爵於獻官右獻官接訖贊唱獻爵獻官獻爵於神位前贊唱出笏獻官跪出笏次詣宗聖曽子神位前次詣述聖子思子神位前次詣亞聖孟子神位前儀均同前此時分獻官於十哲兩廡一同行禮訖贊引唱復位導獻官至原拜位立樂止典儀唱行亞獻禮奏樂儀同初獻樂止典儀唱行終獻禮奏唱儀同亞獻樂止捧福酒者捧酒捧福胙者捧胙各立於神位前案之東典儀唱飲福受胙贊引唱詣飲福位導獻官至飲福位唱跪搢笏捧福酒者跪進於獻官右贊唱飲福酒獻官接酒飲訖捧福酒者接爵捧福胙者跪進於獻官右贊唱受胙獻官受胙訖捧福胙者接胙由中道捧出贊唱出笏俯伏興平身復位贊引導獻官仍至原拜位典儀唱鞠躬拜興拜興平身獻官陪祭官同二拜訖典儀唱徹饌奏樂執爵者各於神位案上將籩豆一揲跪舉一舉訖待執事者回於原位樂止典儀唱送神奏樂鞠躬拜興拜興拜興拜興平身獻官陪祭官同四拜訖樂止典儀唱讀祝官捧祝掌祭官捧帛饌各詣瘞位執事者各詣神位前讀祝者先跪取祝文餘各跪取帛饌以次由中門出典儀唱望瘞奏樂執事者各捧祝文帛饌往瘞所贊引唱詣望瘞位導獻官至瘞所待焚帛訖贊引典儀同唱禮畢【明太學志】分獻儀

十哲兩廡四處毎處分獻官一員捧帛執事者各先詣神位前殿上引贊唱詣述聖子思子神位前典儀隨唱行分獻禮諸贊引各詣分獻官前引導行禮分獻東西哲由露臺東級上各分東西廟門入分獻東西廡各從東西墀堦級上及門分獻官各立定殿上贊唱詣亞聖孟子神位前畢各贊引唱詣東哲先賢神位前詣西哲先賢神位前詣東廡先賢神位前詣西廡先賢神位前分獻官各至神位前贊唱跪搢笏捧帛者跪進帛於分獻官右分獻官接帛贊唱奠帛分獻官奠帛於神位前案上執爵者跪進爵於分獻官右分獻官接爵贊唱獻爵分獻官獻爵於神位前贊唱出笏分獻官跪出笏贊唱復位引分獻官隨獻官以次復於原拜位亞獻贊唱各同分獻官隨獻官同至神位前儀同初獻終獻儀同亞獻【明太學志】

啟聖祠儀

正祭日三更典儀唱執事官各司其事分獻官各就位導引引獻官至盥洗所贊詣盥洗所贊搢笏盥手訖贊出笏引至拜位贊就位典儀唱迎神贊四拜分獻官同四拜典儀唱奠帛行初獻禮執事官各捧帛爵進立於神位前贊陞壇贊詣

啟聖公孔氏之位前贊引贊搢笏執事官以帛跪進於獻官贊奠帛執事官以爵跪進於獻官贊獻爵贊出笏贊詣讀祝位讀祝官取祝跪於獻官左贊跪贊讀祝讀祝訖贊俯伏興平身讀祝官捧祝進於神位前贊詣先賢顏氏之位前贊搢笏執事官以帛跪進於獻官贊奠帛執事官以爵跪進於獻官贊獻爵贊出笏贊詣先賢曾氏之位前贊詣先賢孔氏之位前贊詣先賢孟孫氏之位前俱同前禮贊復位典儀唱行亞獻禮執事官各捧爵自獻於神位前訖典儀唱行終獻禮儀同亞獻典儀唱徹饌執事官詣神位前徹饌訖典儀唱送神贊引贊四拜分獻官同四拜典儀唱讀祝官捧祝掌祭官捧帛饌各詣瘞位典儀唱望瘞執事各捧祝帛饌由中門出至望瘞所贊引贊詣望瘞位禮畢【明太學志】

頒胙

前期五日繩愆防委監生二百餘名分訪六部九卿大小衙門官員所寓次日送防登錄祭畢陳設禮生將各殿廡犧牲祭品查驗呈防本監仍委官四員兼理卽令原訪監生分送取其速也【同上】

欽定國子監志卷十三﹤史部﹐職官類﹐官制之屬﹐欽定國子監志﹥

欽定四庫全書

欽定國子監志卷十四

禮二

釋菜

順治元年定月朔行釋菜禮設酒芹棗栗祭酒於

先師位及四配位前三獻東西哲廡位前以監丞博士等官分獻次詣

啟聖祠【今攺崇聖祠】行禮分獻官亦隨行禮十五日司業上香行禮與朔日同

【謹案舊制毎月朔朢堂上官率屬赴後殿及土地祠行禮今惟正月行之餘俱沠監丞博士助教等員於崇聖祠行禮助教一員於土地祠行禮又東西哲向以監丞博士分獻今六堂助教等官輪】

釋菜儀注

是日淸晨主獻祭酒及隨班行禮之祭酒司業俱詣致齋所更朝服贊引導由東角門入監丞博士八旗官學助教六堂助教學正學錄等官八旗官學教習曁肄業貢監生皆從詣階下通贊贊排班班齊贊跪叩興行三跪九叩禮畢贊引導詣盥洗所盥手帨手再詣酒罇所司罇者舉羃酌酒執爵者由中道上贊引導祭酒由東階升從殿左門入贊引贊詣

至聖先師神位前一跪一叩興獻三爵一跪三叩興【階下俱隨班行禮】贊引贊詣復聖顏子宗聖曾子述聖子思子亞聖孟子位前各行三獻禮如正位儀十二哲兩廡分獻官俱俟祭酒詣亞聖位前時各贊引引詣神位前行禮如四配儀畢贊引導各官由殿右門北面揖出下西階復位通贊贊跪叩興祭酒及各官行三跪九叩禮興贊禮畢導由西角門出

崇聖祠主獻分獻與前殿儀同朢日上香司業詣致齋所更朝服儀如月朔不獻爵

【謹案元旦各官朝賀次日釋菜餘月朔朢如遇】

【壇廟大祀堂上官均與陪祀則派監丞等率領八旗教習六堂諸生在階下行三跪九叩禮不獻爵不上香】

釋菜執事員數

朔朢行禮

大成殿

崇聖祠糾儀官二員博士助教等官充

朔日釋菜

大成殿侍班二名通贊四名正引哲引廡引各四名正位司罇一名東西哲司罇二名東西廡司罇二名正位司爵三名四配司爵八名東西哲司爵六名

崇聖祠侍班二名通贊正引廡引各二名正位司罇一名東西廡司罇各一名正位司爵五名配位司爵二名東西廡司爵各一名朢日上香無司爵攺司罇爲司香

【謹案康熙二十四年議準毎月朔朢文廟行釋菜禮於各項監生內選取容止端莊聲音淸亮者十名充禮生祼獻贊禮二十九年停止以教習帶管今用本監內班肄業生】

釋菜事宜

朔日釋菜應用香蠟酒果朢日上香應用香蠟等項均前期行文太常寺給發闗領至期陳設屆期淸晨由

神庫防取應用獻爵等噐敬謹洗淨備用朔朢日均於

大成殿階墀下甬道中鋪設棕毯分五班前祭酒司業次分獻官次隨班行禮官次八旗教習次六堂肄業生

崇聖祠亦鋪設階墀之下不分班【以上典簿承辦】其執事各生由六堂先期揀選開送照例分派立執事名冊一本拜

廟名冊一本令諸生各赴持敬門畫到不到者查明記過【以上監丞承辦國子監則例】

釋菜【附】

元

中統二年詔

宣聖廟月朔釋奠【元史世祖紀】

【謹案月朔釋奠卽釋菜也攷今國子監先師廟成於成宗大徳十年則此事應在南城國子學有元詳於釋奠而釋菜無聞故錄此以備一代之制又案元史選舉志侍儀舍人於上中齋舉禮儀習熟曾掌春秋釋奠毎月告朔明贊眾與其能者充之蓋今所爲月朔釋菜者元時又謂之告朔也】

明

成化二十二年二月朔當釋菜值上丁令以次日釋菜【明會典】

嘉靖九年釐正祀典罷內臣降香【仝上】

【謹案明初毎月朔朢遣內臣於先師廟降香至是始罷】

萬曆二十三年定每月朔行釋菜禮【明史禮志】又公侯駙馬伯及戚畹子弟初入監之日謁

先師廟行釋菜禮用兔醢果酒香燭陳設如常儀各爵列班於廟墀禮生贊行四拜禮班首上殿獻爵如常儀復位又行四拜禮監生初入監赴

先師廟報名廟中禮生贊謁

先師行四拜【明太學志】

【謹案以上二條別於朔日釋菜卽古始入學釋菜之意也附識以備防考】

明朔日釋菜儀

每月朔祭酒率分獻官曁各屬官監生行禮分獻官以監丞博士助教學正學錄爲之前期一日遣屬官一員率廟戶赴太常寺闗領祭品其日淸晨執事者各司其事分獻官各官分列於大成門內監生排班俟獻官至通贊唱排班獻官以下各就位通贊唱班齊鞠躬拜興拜興平身引贊詣獻官前唱詣盥洗所獻官盥手帨手訖引贊唱詣酒罇所司罇者舉羃酌酒訖引贊唱詣

至聖先師孔子前跪獻爵俯伏興平身【執事者並同】引贊唱詣復聖顏子宗聖曾子述聖子思子亞聖孟子前儀並同十哲兩廡分獻官一同行禮畢引贊同唱復位導獻官分獻官至原拜位立通贊唱鞠躬拜興拜興平身禮畢【明太學志】

明朢日行香儀

是日淸晨監丞率闔屬官分列於星門內監生排班於廟門內祭酒司業至通贊唱排班班齊辟戶唱鞠躬拜興拜興平身闔戶唱禮畢退【明太學志】

欽定國子監志卷十四

欽定四庫全書

欽定國子監志卷十五

禮三

釋褐

順治二年定毎科新進士臚唱後擇吉日狀元率諸進士詣廟釋褐先行釋菜禮

先師孔子及四配以一甲第一名主獻東西哲位以一甲第二名第三名分獻東西廡以二甲第一名三甲第一名各分獻諸進士俱隨班行禮禮畢釋褐更補服詣

彛倫堂簪花飲酒如儀

【謹案諸進士俱帶鍍金三枝九葉頂冠不穿補服謁】

【廟後更補服頂帶其一甲三名已經授職各服頂帶掛朝珠】釋褐儀注

是日淸晨狀元率諸進士至集賢門外下馬入持敬門詣致齋所贊引導由東角門入詣殿階下通贊贊排班班齊贊就位行謁見贊跪叩興三跪九叩畢通贊贊行釋菜禮禮畢由西角門出詣致齋所

神庫前釋褐祭酒司業朝服升堂諸進士由太學左門入至階下序立曾入監者升露臺四拜起立臺西未入監者露臺下兩拜祭酒司業俱坐受禮畢一甲三名由堂東門入執事者設食案於座前祭酒司業下座面南立一甲三名面北立執事者簪花斟酒一甲三名向上揖飲酒三爵出祭酒司業送至堂門內諸進士由堂西門入本監屬官接待簪花飲酒如前儀畢送出堂檐下

釋褐事宜

新進士釋褐先準禮部知防日期到監本監典簿具稿行文戶部移取花紅香蠟酒果銀十五兩照例備辦屆期陳設與朔日同【國子監則例】

釋褐【附】

元

中選進士賜恩榮宴於翰林國史院擇日詣

先聖廟行舍菜禮第一人具祝文行事【元史選舉志】明

萬曆二十三年定每科進士行釋菜禮先日太常寺備祭品兔醢棗栗蔬酒香燭於殿廡

神位前是日淸晨狀元率諸進士行四拜禮其巾服每襲巾一如唐制袍一用玉色羅爲之木笏一靴一布襪一俱貯藏用所放榜前三日各赴監闗領釋菜畢乃解巾袍服官服謂之釋褐巾袍等送監驗収【明史禮志】

崇禎十三年命將下第舉人與廷試貢士史惇等一百六十三人盡畱特用於是惇等上疏請援進士例謁

文廟行釋菜禮閣臣張四知以爲不可上命如所請【日下舊聞】

欽定國子監志卷十五

欽定四庫全書

欽定國子監志卷十六

禮四

獻功

康熙三十五年

聖祖仁皇帝親徵厄魯特噶爾丹朔漠蕩平禮部奏請

舉行慶典

特遣官釋奠

先師孔子四十三年

禦制平定朔漠碑文勒石國學

雍正二年大兵西徵羅卜藏丹津靑海底定凱還

世宗憲皇帝禦午門受俘

遣官釋奠

先師孔子

禦制平定靑海碑文勒石國學

乾隆十四年大兵徵金川酋長娑羅奔窮蹙乞降

皇上憐而宥之金川底定凱旋廷臣請循

聖祖仁皇帝平定朔漠

世宗憲皇帝平定靑海例告成於學

詔從之

遣官釋奠

先師孔子

禦制平定金川碑文勒石國學

二十年大兵平定準噶爾俘達瓦齊伊犁底定大功告成

遣官釋奠

先師孔子

禦制平定準噶爾碑文勒石國學

二十四年回部全境蕩平

天威逺播拓地二萬餘里大功告成

遣官釋奠

先師孔子

禦制平定回部碑文勒石國學

四十二年大兵進克噶喇依獲促侵土司索諾木及其頭人等兩金川全境蕩平大功告成

遣官釋奠

先師孔子

禦制平定兩金川碑文勒石太學

【謹按獻功之典僅見於魯頌王制二篇三代以降獻俘受降率皆行於太廟社稷而釋奠於學之典闕而不舉我朝函一區防薄海內外悉主悉臣偶有小醜陸梁自作弗靖天威赫怒】

【命將遣師莫不犁庭掃穴克奏蕩平至於振旅言旋大功旣蕆遣官防告先師儀視春秋釋奠而且樹丰碑於國學以紀成

功猗歟休哉文徳】

【武功眞度越前古萬萬矣】

欽定國子監志卷十六

欽定四庫全書

欽定國子監志卷十七

禮五

告祭

康熙五十一年

詔升配朱子於

大成殿爲十一哲

遣官至國子監告祭

先師孔子及朱子位前

【謹按朱子神位旣攺稱先賢升配殿上其舊供先儒神牌移奉】

【禦書樓中】

雍正元年

詔封

孔子先世五代爲王

遣大臣至國子監告祭

乾隆二年

詔國子監

文廟易用黃瓦

遣官告祭

先師孔子

三年

詔升配有子於

大成殿爲十二哲

遣大學士至國子監告祭

先師孔子及有子位前

三十二年

詔大修國子監

先師廟

遣大學士告祭

三十四年

先師廟工成安奉

神位

遣大學士告祭

【謹按告祭之禮卽古始立學之祭也漢世𨿽立學而斯禮無聞三國魏正始中以講經通使太常釋奠孔子是爲遣官祭告辟雍之始其後北魏有告諡之典開元有冊贈之文並令公卿持節奠祭見於史自宋及元褒封從祀典禮不絕而告祭無明文明洪武十五年太學易塑像爲木主遣禮臣以太牢祭成化十三年增籩豆十二舞八佾遣尙書商輅告祭隆慶五年以薛瑄從祀遣祭酒馬自彊告祭亦雜見於紀載而正史不書國朝著爲令典儀制加詳凡追崇升祔釐正典禮及建葺落成並遣官告祭儀與春秋釋奠同所以妥神明者至矣】

欽定國子監志卷十七

欽定四庫全書

欽定國子監志卷十八

禮六

祭品

崇徳五年定春秋釋奠祭品

聖位

俎三【犢一純黑九體羊一豕一俱五體】

登一【太羮】

鉶一【和羮】

簠二【黍稷】

簋二【稻粱】

籩十【形鹽槀魚棗

栗

榛菱芡鹿脯白餅黑餅】

豆十【菁菹芹菹鹿醢韭菹兔醢醯醢筍菹魚醢脾析豚胉】爵三【各有坫】

泰尊一【盡羃】

山尊一【盡羃兼貯配酒】

著尊一【盡羃兼貯哲酒】

云雷尊二【盡羃貯初獻酒】

象尊二【疏布羃貯亞獻酒】

犧尊二【疏布羃貯終獻酒】

罍一

制帛一【白色有篚】

祝一【有版並案】

勺【大小十二】

棜一

洗一

庭燎八

香鼎二

鐙八

配位四案毎案設

俎二【羊一五體豕一五體】

鉶二【和羮】

簠二【黍稷】

簋二【稻粱】

籩八【形鹽槀魚棗

菱栗

鹿脯芡

榛】

豆八【韭菹醯醢菁菹鹿醢芹菹兔醢筍菹魚醢】

爵三【置一坫】

制帛一【有篚】

鑪一

鐙二

十哲位二案每案設

豕一【分五體】

制帛一【有篚】

獻爵一【有玷分獻官總獻於五位之中】

鑪一

鐙二

毎位前設

鉶一

簠一

簋一

籩四【形鹽棗

栗鹿脯】

豆四【菁菹鹿醢芹菹兔醢】

供爵一【有玷】

兩廡每四位爲一案東西廡各設

豕三【毎位一體盛以盤】

制帛一【有篚】

獻爵一【有玷分獻官總獻於毎廡中】

壺尊三【疏布羃】

勺三

禁一

洗一

鑪一

鐙二

毎案各設

簠一

簋一

籩四

豆四

供爵四

啟聖公

俎二【羊一豕一】

鉶一【以下實如聖位制】

簠二

簋二

籩八

豆八

爵三

祝一

鑪一

鐙二

配位二位共一案

牲盤一

鉶一【實如四配制】

簠一

簋一

籩八

豆八

爵三

鑪一

鐙二

兩廡制如配位

【謹案我朝開創之始】

【太宗文皇帝親定釋奠禮牲牢俎豆典制攸崇國初以來遵循防替張安茂頖宮禮樂全書所載

特詳謹輯錄以備防考】

順治二年定月朔釋菜祭品

先師及配位哲位

啟聖祠並同

籩二【棗栗】

豆一【芹菹】

爵三【淸酒】

雍正元年

世宗憲皇帝追封孔氏先世五代爲王合祀於祠攺名崇聖春秋釋奠毎神位前各一案皆如

啟聖王例陳設

是年冬

命頒文廟祭品圗於天下始添設四配每位尊一定十一哲每位各一案東西各添豕首一共添尊一定兩廡每二位共一案攺東西廡各豕三爲各豕首一豕肉二添東西廡各尊三

崇聖祠正位減俎二爲一添鉶一爲二每位各添帛一尊一定配位毎位一案東西各設豕首一豕肉一東西共添尊一各添帛一兩廡各添帛一共添尊一

乾隆元年禮部議

聖廟脯醢宜丰鹿脯鹿醢加增鹿二

正位及四配

崇聖祠正位仍用兔醢十一哲兩廡及

崇聖祠配位兩廡易兔醢爲醓醢加增豕二十一年增

崇聖祠配位帛二爵六

十八年禮部議遵十三年

親祭闕裏祀典十二哲兩廡俱去豕首肉攺用少牢

十二哲從

崇聖祠四配例位各異帛兩廡各增香帛一

【謹案文廟祭品自】

【國初至雍正元年𨿽屢經更訂頒行天下而國子監丁祭仍沿舊例哲位東西各豕首一毎位豕肉一盤兩廡東西各豕首六毎位豕肉一盤崇聖祠四配東西共豕首一兩廡毎位各豕肉一盤又十二哲東西各篚一帛一兩廡賢儒南北分列於中間空壁處設香帛一案至是禮部復請釐正詔從之】

丁祭需用祭品

凡登鉶簠簋籩豆之實祝帛香燭薪炭之用均太常掌之毎祭禮神制帛三十有二端均白色【正位用綾余用絹長丈有八尺】牛二【一解五體供正位一作羮】羊二十有二豕二十有五鹿三【脯醢用】兔十【脯醢用】大槀魚十小槀魚如之谷之屬以斗計者黍一粱一稷七斗五升六合稻如之以觔計者麥一蕎如之蔬果之屬以觔計者菁菜一百七十有六【春用大秋用小】芹一十有五韭九十有二栗二百有七榛十有六其奇爲四兩紅棗百七十有二菱二十有七芡三十有二蔥十有一其奇均爲八兩鹽磚二十有二白鹽四其以兩計者糖四椒茴蒔蘿各五筍以片計凡二十鮮魚以觔計凡二十有五酒醴以瓶計獻酌者一百三十有六滌魚者二【春視秋減一瓶】香之屬以炷計者爲圓柱降香凡三十有五【其一長九寸徑八分余均長七寸徑五分】以兩計者爲降香丁凡八其粗者凡一百九十有四以塊計者爲細降香凡二十炬之屬重一觔者爲大燭枝凡六重六兩者爲中燭枝二十有八次中燭半之枝四十有四重二兩者爲小燭枝二百八十有六次小者半之枝凡九燖牲之薪以觔計春用二千六百有一十秋用二千焚帛之葦以觔計一百有二十秋祭之冰以塊計一百一十有二春無之

月朔釋菜需用祭品

降眞香十有二炷【長七寸徑五分】其成塊者二十有四兩炬重二兩者爲大燭枝凡四十有八重一兩者爲中燭枝凡九十有六又半者爲小燭枝凡六百九十有六朢如之酒五瓶有奇紅棗核桃均九觔有十兩咸太常寺供焉

先師位南向北爲籩豆案襲以紅緞銷金衣案近北設爵三置以坫次爲鐙二中爲鑪登次之實以太羮左右爲鉶實以和羮登之南爲簠簋簠二居左實以黍稷簋二居右實以稻粱簠之左列籩十三行近簠爲形鹽爲槀魚其次爲棗爲栗爲榛爲菱又次爲芡爲鹿脯爲白餅爲黑餅簋之右列豆十三行近簋爲韭菹爲醓醢其次爲菁菹爲鹿醢爲芹菹爲兔醢又次爲筍菹爲魚醢爲脾析爲豚胉簠簋之南爲篚實以帛籩豆案之南爲俎一俎中區爲三太牢居中解五體羊豕全列以左右俎之南爲香燭案襲衣如籩豆案鑪一鐙二其右爲祝案置祝版並架一襲以黃綾衣香燭案之東西各置尊案一案設尊三凡六尊左右列焉畫羃疏布羃錫勺二

四配位東西向凡四案案設爵三前爲鉶二其次簠簋各二簠之左列籩八近簠爲形鹽爲槀魚爲棗爲栗其次爲榛爲菱爲芡爲鹿脯簋之右列豆八近簋爲韭菹爲醓醢爲筍菹爲魚醢其次爲芹菹爲兔醢爲筍菹爲魚醢簠簋之前爲篚實以帛案之前爲俎俎中區爲二羊左豕右俎前爲香燭案鑪一鐙二

十二哲位東西各六案案設供爵一次以香燭鑪一鐙二前爲鉶鉶之前左爲簠一實黍右爲簋一實稷簠之左列籩四近簠爲形鹽爲棗次爲栗爲鹿脯簋之右列豆四近簋爲菁菹爲鹿醢次爲芹菹爲兔醢東西各俎一前設六案之中俎中區爲二左羊右豕俎之前爲香帛案亦東西各一案設獻爵三鑪一鐙二篚一實以帛各六端

兩廡二位共一案東廡之案三十二西廡之案三十一案設供爵二次以香燭前爲簠簋各一簠之左爲籩四簋之右爲豆四實如哲位東西廡各設俎三俎中區爲二實以羊豕俎前爲香帛案東西各二案設帛一獻爵三鑪一鐙二

崇聖祠正位五案案設爵三前爲鉶二次簠簋各二左右籩豆各八實如配位簠簋之前爲篚實以帛其前爲俎一中區爲二左羊右豕又前爲香燭案鑪一鐙二

崇聖祠配位東西向凡四案案設爵三次以簠簋各一左右籩豆各四篚各一實如哲位東西各設俎一實以羊豕香燭案一鑪一鐙二

崇聖祠兩廡東二案西一案案設爵一次以簠簋各一左右籩豆各四東西各俎一實以羊豕香帛案亦東西各一案設鑪一鐙二篚一實以帛一

【謹案圖像東廡制西廡二位止一案不另圖】

土地祠位南向供案一案設磁爵三磁盤二左實鹿脯右實兔醢牲盤一實以牛肉豕肉各一方其前炷香一燭二鑪一鐙二質用綠色琉璃

祭品【附】

元

先師位前幣三用絹各長一丈八尺其牲齊噐皿之數用牛一羊五豕五以犧尊實泛齊象尊實醴齊皆三有上尊加羃有勺設堂上太尊實泛齊山罍實醴齊有上尊著尊實盎齊犧尊實醴齊象尊實沈齊壺尊實三酒皆有上尊設堂下盥洗位在阼階之東以象尊實醴齊有上尊加羃有勺設於兩廡近北盥洗位在階下近南籩十豆十簋二簠二登三鉶三俎三有毛血豆正配位同籩豆皆二簋簠俎各一從祀同【元史祭祀志】明

洪武元年定禮神制帛

先師廟正配皆白每位各一十哲兩廡東西各一有篚牲牢之數

先師如帝王犢牛豕各一四配羊豕各一十哲東西各豕一分五兩廡東西各豕一後增爲三【明史禮志】

【謹案洪武四年禮部奏攺初制籩用竹其簠簋登鉶及豆初用木者悉易以瓷牲易以熟又聖像初設髙座噐物悉陳於座下至是始各置案於其所又明制凡籩豆之實用十二者籩實以形鹽槀魚棗栗榛菱芡鹿脯白餅黑餅糗餌粉餈豆實以韭菹醓醢筍菹魚醢菁菹鹿醢芹菹兔醢脾析豚胉食糝食用十者籩則減糗餌粉餈豆則減食糝食用八者籩又減白黑餅豆又減脾析豚胉用四者籩則止實形鹽槀魚棗栗豆則止實芹菹兔醢菁菹鹿各二者籩實栗鹿脯豆實菁菹鹿臡簠簋各二者實以黍稷稻粱各一者實以黍稷登實以太羮鉶實以和羮】

嘉靖九年定正壇陳設之次

先師位前奠帛次以三爵次以登鉶中設登左右以鉶次以簠簋黍稷居北稻粱居南左以十籩形鹽槀魚棗栗爲一行居黍稷之左榛菱芡鹿脯爲一行居左次白餅黑餅爲一行居又次白餅之北爲饌盤十豆居右韭菹醓醢菁菹鹿醢爲一行居稷粱之右芹菹兔醢筍菹魚醢爲一行居右次脾析豚胉爲一行居又次籩豆之南中牛左羊右豕篚設於壇東南西向祝案設於壇西罍洗盥盆設於露臺下東西向四配爲四壇每壇神位前奠帛次三爵次二鉶次簠簋簠簋之左右設如正壇惟饌盤設於豚胉之下籩豆之次左羊右豕十哲五位爲一壇東西各一兩廡四位爲一壇

啟聖祠正位仝四配配位同十哲從祀仝兩廡【學典】釋菜祭品用活兔三棗栗各四觔菁菜八兩酒三瓶燭大者四枝小者二十八枝降香八兩其半存爲望日用【南雍志】

欽定國子監志卷十八

欽定四庫全書

欽定國子監志卷十九

禮七

祭器

皇帝親詣行禮祭器

鎏金銀爵一

鎏金銅爵一

銀勺一

鎏金銅鑪一

鎏金銅香靠一

錫香盒一

文廟常用祭器【乾隆十三年欽定】

正位

銅爵三

登一

鉶二

簠二

簋二

籩十

豆十

俎一

尊一

配位四案

銅爵各三

鉶各二

簠各二

簋各二

籩各八

豆各八

篚各一

俎各一

尊共二

十二哲位六案

銅爵各一

鉶各一

簠各一

簋各一

籩各四

豆各四

篚共二

俎共二

尊共二

兩廡六十二案

銅爵各一

簠各一

簋各一

籩各四

豆各四

獻爵共六

篚共二

俎共二

尊共六

崇聖祠正位五案

銅爵各二

鉶各三

簠各二

簋各二

籩各八

豆各八

篚各一

俎各一

尊各一

配位四案

銅爵各三

簠各一

簋各一

籩各四

豆各四

篚各一

俎共二

尊共二

兩廡三案

銅爵五

簠各一

簋各一

籩各四

豆各四

篚共二

俎共二

尊共二

【謹案文廟器數前此多仍往制】

【皇上按器譜圖悉爲釐正又以籩豆簠簋昭事神明前代充以盌盤磁爵未符典制重加審定於

是文廟法物燦然大備矣】

乾隆十四年

頒新造祭器於國子監

銅登一

銅尊二十

銅爵一百九十八

銅鉶三十六

銅豆四百十四

銅簠一百有三

銅簋一百有三

【謹案乾隆三十三年皇上以重修】

【聖廟落成將親詣行禮以】

【孔子志在從周特頒內府所藏周範銅器鼎尊卣罍壺簠簋觚爵洗

各一命陳設】

【大成殿中用備禮器以非祀事所用恭詳載金石門玆不編入】

爵二一以銀爲之鎏以金重三兩通髙三寸四分深一寸三分腹長三寸寛一寸一分兩柱髙六分三足相距各六分髙一寸六分素質無文一以銅爲之鎏以金大小形制同

【謹案以下各器恭貯廟中遇】

【皇帝親祀始行陳設敬繪於篇以昭殊禮】

勺銀爲之重十兩口徑三寸深一寸一分柄長八寸素質無文柄端外曲爲如意形

【謹案唐制孔子顏子尊皆加勺宋制尊罍亦有之金制廟有勺二元制廟有龍勺二十七今惟皇帝親祀始用之】

鑪笵銅爲之鎏以金其形圓通髙一尺五分腹圓上束髙六寸五分三足相距各五寸五分髙三寸兩耳髙六寸上出口二寸六分口徑七寸深六寸素質無文不銜平套口徑六寸內半虛上插香靠以承柱香凡五峯中峯髙一尺四寸五分中綴圈下置盤鏤以雲紋左右次峯各髙一尺三寸三峯半以上橫貫一道鏤以雲紋長九寸曲兩端向上爲邊峯各髙一寸五分半以下橫貫一道鏤以雲紋長五寸峯首各鏤雲紋

香盒錫爲之髤以丹不飾雲紋其形圓用盛瓣香通髙一寸六分底髙一寸四分蓋髙五分深一寸三分

登笵銅爲之通髙六寸深二寸口徑四寸九分校圍六寸九分足徑四寸七分口爲回紋中爲雷紋柱爲饕餮足爲垂雲紋蓋髙一寸六分徑四寸六分頂髙三分上爲星紋中垂雲紋口亦回紋

【謹案唐釋奠國學孔子顏子登各三元制廟凡六登銅質明易以瓷正位登一配哲以下無登又案以下各器均於乾隆十三年】

【欽定十四年頒發國子監春秋釋奠永爲法守謹遵】

【皇朝禮器圖式及大凊會典繪錄於篇】

鉶笵銅爲之髙四寸一分深四寸口徑五寸一分底徑三寸三分三足髙一寸三分兩耳爲犧形口繪藻紋次回紋腹貝紋蓋髙二寸二分頂有三峯髙一寸飾以雲紋足紋同

【謹案唐制孔子顏子鉶各三宋初無鉶紹興中釋奠加鉶鼎二元制鉶三明制正位鉶二四配鉶各二十哲鉶各一餘無鉶】

簠笵銅爲之通髙四寸六分深二寸一分口縱六寸四分橫八寸底縱五寸一分橫六寸四分面爲防龍紋束爲回紋足爲雲紋兩耳附以防龍蓋髙一寸四分口縱橫與器同上有稜四周縱四寸一分橫六寸四分亦附以防龍耳【謹案唐制孔子顏子簠各二從祀簠各一宋制如之金制正位簠二顏孟各如之元制廟共用簠一百一十有五明制用簠正位二四配位各二十哲壇各二兩廡壇各二】

簋笵銅爲之髙四寸二分深二寸一分口徑七寸二分底徑六寸口爲回紋腹雲紋束黻紋足星雲紋兩耳附以防鳳蓋髙一寸八分徑與口同面雲紋口回紋上有稜四出髙一寸一分【謹案唐制孔子顏子簋各二從祀簋各一宋制如之金制】

【孔子簋二顏孟各如之元制廟共用簋一百十有五明制用簋七正位二四配位各二十哲壇

各一兩廡壇各一】

籩編竹爲之以絹飾裏頂及緣皆髤以漆紅色通髙五寸四分深八分口徑四寸六分足徑四寸蓋髙一寸九分徑與口同頂正圓髙四分【謹案唐制孔子顏子籩各十諸從祀各用一宋制籩正位配位如唐制從祀各二金制孔子籩十顏孟各如之從祀各一元制正位籩十配位用二從祀各如之計籩百十有五明制正位初用籩六後增爲十配位各如之從祀各四】

豆笵銅爲之通髙五寸五分深二寸口徑四寸九分校圍二寸足徑四寸七分腹爲垂雲紋回紋校爲波紋金鈑紋足爲黻紋蓋髙二寸二分徑與口同爲波紋回紋頂爲陶紐髙三分【謹案唐制孔子顏子豆各十諸從祀各一宋制正位豆十配位各如之從祀各二金制孔子豆十顏孟如之從祀各一元制正位豆十配位二從祀如之共銅豆一百十有五明制正位初用六後增爲十配位各如之從祀各四】

尊笵銅爲之通髙八寸六分口徑五寸一分腹圍二尺四寸底徑四寸六分足髙二分兩耳爲犧首形

【謹案尊制有七曰泰尊曰犧尊曰象尊曰山尊曰雷尊曰著尊曰壺尊今獻酌】

【先師惟用著尊又案唐釋莫無泰尊宋設泰尊三於神位前元設泰尊二於殿下唐制孔子顏子山罍各二宋設山尊二著尊二壺尊六於殿下元如之唐制孔子顏子象尊犧尊各二宋設像尊四犧尊四於殿上象尊二犧尊二於殿下兩廡各設像尊二金制】

【孔子象尊犧尊各一顏孟各如之兩廡如宋制元設像尊三犧尊三於殿上象尊一犧尊一於

殿下兩廡各設像尊一明釋奠用象尊一犧尊一】

正位俎木爲之髤以丹中區爲三錫裏外銅環四足八有跗縱六尺有奇橫三尺二寸通髙二尺六寸有奇配位俎中區爲二錫裏加蓋外左右各銅環二六足有跗縱三尺九寸橫二尺八寸通髙二尺七寸有奇餘如正位制哲位從位

崇聖祠各俎並如配位制

【謹案唐制孔子顏子俎各三從祀俎各一宋設俎二於籩前設俎六於籩右配位如之從位俎各一金制孔子俎二顏孟各如之俎席用莞元制正位配位俎各三從祀俎各一凡百三十有三俎明制正位俎三配位俎各二從位俎各一】

爵笵銅爲之通髙四寸六分深二寸三分兩柱髙七分三足相距各一寸五分髙二寸腹爲雷紋饕餮形

【謹案唐制孔子顏子爵各一宋制正位配位爵共四諸從祀各一金制廟中共用爵九十四元制廟共銅爵一百十有八明制正位爵三四配各如之諸從祀各一十哲壇三兩廡壇三】

篚編竹爲之四周髤以漆丹飾髙五寸縱五寸橫二尺二寸五分足髙一寸蓋髙一寸七分【謹案唐制篚在洗西南實以巾爵又設幣篚二各於尊坫之所宋制陳幣篚於神位左巾爵之篚如唐制金制廟用篚二元制幣篚三明制正位篚一配位篚各一哲位篚共二兩廡各一】

祝版木爲之髙九寸廣一尺二寸外黝中質髤以朱漆祝文墨書白紙黃緣別有小幾通髙七寸五分廣四寸五分長九寸五分

附祝文式

維乾隆

年嵗次

【二八】月

朔越日丁

皇帝遣

致祭於

至聖先師孔子曰惟

師徳配

天地道冠古今刪述六經垂憲萬世玆當仲【春秋】祗奉舊

章謹以牲帛酒果致祭配以

復聖顏子

宗聖曾子

述聖子思子

亞聖孟子尙

饗

維乾隆

年嵗次

【二八】月

朔越日

皇帝遣

致祭於

肇聖王

裕聖王

詒聖王

昌聖王

啟聖王曰惟

王誕生至聖爲萬世王者之師功徳顯著玆因仲【春秋】謹以庶品之儀致祭配以

先賢顏氏

先賢曽氏

先賢孔氏

先賢孟孫氏尙

饗

【謹案唐制版長一尺一分廣八寸厚二分其木梓楸設於坫燔於齋坊宋制長一尺二寸廣八寸梓楸或柏爲之設於坫寘於瘞元制長一尺二寸廣八寸明制祝有案】

畫羃以絳繒爲之方幅縱橫二尺二寸中畫雲龍四周畫文彩四角綴金錢各一疏布羃以白疏布爲之縱橫一尺九寸兩廡各尊羃染以靑【謹案元制有籩巾二百四十有一簠簋巾二百四十有八俎巾百三十有三今惟尊用之餘皆不用】

【又案廟中祭器凡經】

【欽定者業遵皇朝禮器圖式恭載於前此下盤羃坫案之屬凡祭祀所需率循舊典未經更制者亦各繪圖著說於後至於執壺果匣等瑣屑之具向無定制隨宜制備不綴於篇】

坫斵木爲之其形方置三爵者其形長中鑿孔亦如爵之數髤以漆飾紋惟宜

【謹案唐制先聖先師爵置一坫尊及祝版各皆置坫宋制如之金制惟尊有坫凡六元制廟用坫凡二十有八又宣和爵坫一今惟爵設之餘俱不用】

盥盤笵銅爲之體圓素質無文大小隨宜下置颒架木爲之大小視盤四足有跗髙下惟宜髤以漆

【謹案盥盤卽古之洗也唐設於阼階東南亞獻之洗又於東南宋制設二洗於東階盥洗在東爵洗在西金制廟用洗二元制亦二殿上盥洗位在阼階之東兩廡盥洗位在階下明制正位設洗一於露臺下兩廡洗各一】

香盒錫爲之其形圓亦多木質

香幾木爲之所以承鑪方廣視鑪四足有跗髤以漆

鐙笵銅爲之或以錫或以鐵或以木重臺三足髙下視燭大小凡五等紋飾惟宜或用素質

案以木爲之髤以朱翹頭案正位髙三尺三寸廣三尺一寸長五尺九寸五分余案尺寸隨宜視正位各有差平頭案正位及配位髙三尺二寸廣二尺九寸長四尺五寸哲位髙如之廣三尺長三尺九寸兩廡髙廣如哲位長六尺二寸

崇聖祠各案如之

均以木爲之髤以朱祝版案髙二尺六寸廣二尺二寸長三尺三寸饌桌之制如之酒尊案髙二尺七寸廣二尺二寸長六尺二寸面鑿孔以置尊孔如尊數

饌盤木爲之其形方口侈口徑大小隨宜髤以丹

盤磁爲之其形圓口徑一尺六分紋飾惟宜

路鐙木爲之髤以朱架髙四尺五寸燈髙一尺五寸方一尺五寸正殿之鐙防以繒余用紙上有方盤中置以簽架樹於地足爲十字形下置以版

香鑪笵銅爲之圓形中束通髙三尺耳髙一尺二寸口髙二寸腹髙一尺二寸足髙一尺三寸口圍五尺六寸腹圍七尺足圍九寸素質無文【謹案以下各器均於乾隆三十四年二月添設】

【大成殿正中承以石幾在香案之前周範十器之後】

燭臺笵銅爲之共一對髙三尺二寸小盤髙二寸四分大盤髙四寸七分中柱髙八寸五分足髙一尺六寸小盤周圍二尺一寸大盤周圍五尺九寸五分足圍五尺八寸五分素質無文

花瓶笵銅爲之共一對圓形頸束旁附兩耳各綴環一通髙三尺二寸口髙九寸腹髙一尺七寸足髙六寸口圍三尺三寸腹圍四尺九寸足圍三尺八寸五分素質無文

附載現存祭器

正殿鎏金銀爵一鎏金銅爵一銀勺一【重十兩】鎏金銅鑪一鎏金銅香靠一錫香盒一黃段拜褥一以上

皇帝親詣行禮用常制所設者銅登一銅鉶二十有六銅簠簋各二十有二竹籩九十銅豆如之銅爵五十有一銅尊六有羃連三俎一連二俎六竹篚七銅大鑪一中圓鑪二小圓鑪十有六大銅登四小銅登三十有二銅香靠七古銅香鼎一古銅花瓶二錫盆大小各一錫照鐙十焚帛鑪一毛血磁盤三十有五錫執壺二木爵坫七祝版架一案一黃段案衣一香盒七饌盤七果匣七大翹頭案六小翹頭案二平頭案十有六酒尊案二紅段案衣二十有六【新舊各一分】饌桌七桌衣如之帳幔十有八【新舊各一分】棕毯九福胙匣一羊角鐙一路鐙十有四

東廡銅簠簋各三十有二竹籩一百二十有八銅豆如之銅爵六十有八銅尊三有羃連二俎三竹篚二銅圓鑪二鐙四銅香靠二香盒二饌盤三十有二錫執壺二果匣八翹頭案二案衣二【新舊各一分】平頭案三十有二酒尊案一饌桌一帳幔六十有二【新舊各一分】棕毯二路鐙十有四西廡銅簠簋各三十有一竹籩一百二十有四銅豆如之銅爵六十有七平頭案三十有一帳幔六十有一【新舊各一分】餘如東廡

崇聖祠銅鉶十銅簠簋各十有七竹籩六十有八銅豆如之銅爵三十有八銅尊八蓋羃如之連二俎九竹篚十有一爵坫十有一錫盆一鐵鑪十有二鐵鐙二十有二銅香靠十有一香盒十有一祝版架一案一黃段案衣一照鐙一焚帛鑪一饌盤二十有一錫執壺二果匣八正殿翹頭案五平頭案四東廡翹頭案二西廡翹頭案一酒尊案共四案衣各如之饌桌六桌衣如之帳幔十有四【新舊各一分】棕毯九路鐙二十有四神廚鐵鍋大小七銅鍋一鐵缸四翹頭案一錫裏案五牛案一鹿案二翹頭案衣一果匣一錫裏牲桶八牲匣六路鐙八

神庫大果案二凳二鐵撐一路鐙八

致齋所餘簠簋各一豆四桌二牀二棕毯二路鐙六

祭器【附】

元

祝版三各一尺二寸廣八寸木用楸梓柏文曰維年月日某官等致祭於某國公銅器六百八十有一宣和爵坫一豆二百四十有八簠簋各一百一十有五登六犧尊象尊各六山尊二壺尊六著尊太尊各二罍二洗二龍勺二十有七坫二十有八爵一百一十有八竹木之器三百八十有四籩二百四十有八篚三俎一百三十有三陶器三瓶二香鑪一籩巾二百四十有一簠簋巾二百四十有八俎巾一百三十有三黃巾防單十【元史祭祀志】

明

洪武元年定

先師籩豆各六簠簋各二登一鉶二犧尊象尊山罍各一四配位籩豆各四簠簋各一登一十哲兩廡籩豆二四年更定正位籩豆各十酒尊三爵三餘如舊四配毎位酒尊一餘同正位十哲東西各爵一毎位籩豆各四簠簋各一鉶一酒盞一兩廡東西各十三壇東西各爵一每壇籩豆各四簠簋各一酒盞四十五年更定正位酒尊一爵三登一鉶二籩豆各八簠簋各二四配位共酒尊一各爵三登一鉶二籩豆各六簠簋各一十哲共酒尊一東西各爵五鉶一籩豆各四簠簋各一東西廡每四位爵四籩豆各二簠簋各一景泰六年增兩廡籩豆各二簠簋各一成化十二年增正位籩豆爲十二嘉靖九年仍減爲十【明史禮志】

欽定國子監志卷十九﹤史部﹐職官類﹐官制之屬﹐欽定國子監志﹥

欽定四庫全書

欽定國子監志卷二十

樂

【臣】等謹案三代以上成均課士之法司成與樂正並重蓋掌樂之官卽教士之官樂之與學非有兩事所以由小學之書以進於瞽宗之禮樂由瞽宗之禮樂而成之以東序之舞使人遊息其中日遷善而不自知養人才而致太平胥於是焉具漢制博士太常而不聞肄業及樂曹魏而後學校與協律始分科而治粵稽兩漢有祀

先師之禮而聲歌未備魏唐舉釋奠而律呂未詳宋自景祐大觀漸見修復至大晟樂府新撰樂章音律聲器於是大備歷元及明𨿽或損益聲文更定章句大要仿大晟舊制而未見卓然有所攺作也洪惟我

朝

列聖相承握制作之原契聲音之始爰

定中和韶樂釋奠

先師復

頒六平之章垂爲永制

皇上考正宮律春用夾鐘秋用南宮乾隆七年特設樂部専典樂府協律之事於是

文廟聲容集厥大成所謂金聲而玉振之者一名一物皆足發

聖智之精蘊不圖至斯之盛千載同符固不特學校人材聞而興起已也謹輯樂制一卷樂章一卷樂器一卷律呂表一卷舞器一卷舞節一卷爲樂門而凡元明以來可考者仍附見卷末焉

樂一

樂制

順治二年

詔定釋奠

先師樂章六奏用平字

【謹案世祖章皇帝定鼎之初】

【詔定郊】

【廟樂章攺用平字均用中和韶樂至是釋奠先師亦並用之】

十三年

欽頒釋奠

文廟樂章六首迎

神奏咸平之曲奠帛初獻奏寧平之曲亞獻奏安平之曲終獻奏景平之曲徹饌及送

神俱奏咸平之曲

又定釋奠

先師舞用六佾三獻均進文徳之舞

【謹案釋奠佾舞自宋元嘉以來俱用六佾於義爲允唐開元時用八佾行之未久明成化間從周洪謨言復用八佾嘉靖以後仍攺六佾當時言官紛紛陳請俱未得尊崇】

【孔子之意我朝隆禮】

【先師迥逾前代而佾舞之數獨仍舊制意深逺矣】康熙五十四年

頒中和韶樂器於國子監

文廟

【謹案釋奠先師用中和韶樂自順治二年始至是太常重造樂器告成頒於國子監】

乾隆六年

詔定祭

先師廟樂律春以夾鐘爲宮秋以南呂爲宮迎神奏昭平奠帛初獻奏宣平亞獻奏秩平終獻奏敍平徹饌奏懿平送

神奏徳平

【謹案是年詔定祭祀雅樂宮律釋奠】

【先師以春秋月律爲宮本古法也】

三十年

頒鎛鐘特磬於國子監

文廟

【謹案先是江西獻古鎛鐘特命樂部仿鑄適和闓已入版圖復】

【詔采玉以琢特磬至是告成乃依春秋釋奠月律頒夾鐘南呂鏄鐘特磬各二焉】

樂舞事宜

凡春秋釋奠樂部前期率太常協律郎等設樂於殿外階上其樂舞生定額樂生五十二人文舞生三十六人均樂部

【謹案壇】

【廟初獻舞武功之舞亞獻終獻舞文徳之舞惟釋奠先師止用文舞地冇所宜唐之釋奠用武舞非也】

乾隆五十年

詔建辟雍工成

特定臨雍樂章

皇上陞座奏盛平羣臣行禮奏慶平茶奏淸樂皇上還宮奏道平

樂制【附】

元

成宗大徳十年命江浙行省制

先聖廟樂器以宋樂工施徳仲審較應律運至京師秋八月用於廟祀先令翰林新撰樂章命樂工習之蓋舊曲也不果用【元史禮樂志】

【謹案元代樂章樂名皆仍金舊而釋奠先師亦因宋之大晟無所更易𨿽嘗擬攺撰樂章迄不果用詳附下樂章捲】

明

洪武元年定

文廟樂生六十人編鐘編磬各十六琴十瑟四搏拊四柷敔各一壎四篪四簫八笙八笛四大鼓一【明史樂志】

洪武四年禮部奏定釋奠

先師樂生六十人舞生四十八人引舞二人凡一百一十人並請選京民之秀者充樂舞生太祖曰樂舞乃學者事況釋奠所以崇祀

先師宜擇國子生及公卿子弟在學者預教肄之【明史禮志】

洪武六年始命詹同樂韶鳯等更制樂章洪武十六年勅禮部同工部命曉音律之人集工制大成樂器以頒天下儒學【樂志】

洪武二十六年頒大成樂器於天下【禮志】

【謹案大成名樂𨿽本宋之大晟然在宋爲總名若賜宴辟雍貢士鹿鳴及聞喜宴俱得用之不專爲文廟用也元之大成爲全樂總名明又取集大成之義以爲釋奠専用之樂於義較切永樂徙都燕京樂制悉同南雍無所更定故詳附明初制度以備參考】

成化十二年從祭酒周洪謨言釋奠增樂舞爲八佾

治九年增釋奠樂舞爲七十二人如天子之制

嘉靖九年攺

先師廟中籩豆十二爲十樂用六佾

【謹案時大學士張璁言聖人尊天與尊親同今先師廟中籩豆十二牲用犢全用祀天儀非正禮宜更定禦史黎貫等非之謂夫子之不可及猶天之不可階而升𨿽擬諸祀天不爲過又言莫尊於天地亦莫尊於父師不應獨疑孔子爲僭帝斥貫等從璁言】

欽定國子監志卷二十

欽定四庫全書

欽定國子監志卷二十一

樂二

樂章

親祀

文廟導迎樂章

回鑾奏佑平之章

先聖垂軌千載是祗防奉

師表景行行之奠兩楹

神降之啟後人文在玆

【謹案凡祭祀未蒞事尙系齋戒鼓吹陳而不作】

【回鑾乃奏之昭其敬也餘慶典導迎樂則出入皆用之】臨雍導迎樂章

奏禧平之章

崇

聖尊道

幹徳下交思樂多士化流芹藻鼓篋徵經術昭聽講

環宏

育陶

【謹案前代導迎樂章郊社壇廟率多通用我朝制作精詳一切樂章不相假借】

【皇上復加更正文廟導迎定爲佑平禧平別制樂章謹錄以冠捲

首】

釋奠樂章

順治十三年

欽頒釋奠樂章

迎

神奏咸平之曲

大哉

至聖峻徳宏功敷文衍化百王是崇典則有常昭玆辟雍有防簠簋有嚴鼓鐘

奠帛初獻奏寧平之曲

覺我生民陶鑄賢聖巍巍泰山實予景行禮備樂和豆籩惟靜旣述六經爰斟三正

亞獻奏安平之曲

至哉

聖師天授明徳木鐸萬世式是羣辟淸酒惟醑言觀秉翟太和常流英材斯植

終獻奏景平之曲

猗與

素王示予物軌瞻之在前

神其寧止酌彼金罍惟淸且防登獻𨿽終弗遐有喜

徹饌奏咸平之曲

璧水淵淵崇牙嶪嶪旣歆

宣聖亦儀十哲金聲玉振告玆將徹鬷假有成羮墻靡愒

送

神奏咸平之曲

煌煌學宮四方來宗甄陶冑子曁予防躬思皇多士膚奏厥功佐予永淸三五是隆

乾隆六年

更定釋奠樂章

迎

神奏昭平之章

大哉

至聖徳盛道隆生民未有百王是崇典則昭垂式玆辟雍載防簠簋載嚴鼓鐘

奠帛初獻奏宣平之章

覺我生民陶鑄賢聖巍巍泰山實予景行禮備樂和豆籩嘉靜旣述六經爰斟三正

亞獻奏秩平之章

至哉

聖師克明明徳木鐸萬年惟民之則淸酒旣醑言觀秉翟太和常流英才斯植

終獻奏秩平之章

猗歟

素王示予物軌瞻之在前師表萬祀酌彼金罍我酒惟防登獻𨿽終弗遐有喜

徹饌奏懿平之章

璧水淵淵芹芳藻潔旣歆

宣聖亦儀十哲聲金振玉告玆將徹鬷假有成日月昭揭

送

神奏徳平之章

煌煌辟雍四方來宗甄陶樂育多士景從如土斯埴如金在鎔佐予敷治俗美時雍

【謹案釋奠樂章昉於六朝至唐略備宋元以來增損文字更定章句𨿽日益加詳而制作未臻極則我世祖章皇帝順治十三年】

【欽頒國子監文廟大成歌章始用黃鐘爲宮】

【皇上干隆六年詔定釋奠樂章春以夾鐘爲宮秋以南呂爲宮被音協律益臻美善直省釋奠則又頒撰樂章斟酌損益隆儀明備誠千古所罕覩者矣】乾隆五十年

詔建辟雍工成

欽定臨雍樂章

陞座奏盛平之章

辟雍建規矩圓方復古自吾

皇

先聖宮墻千仞

講學升堂於論鐘鼓鏗鏘春水圜橋流浩蕩作君師時萬億隆禮樂煥文章

禦殿羣臣行禮奏慶平之章

禮成典樂辟水監姬章中天日月瞻

顒卭

宸儀有肅拜舞行

壽考延昌

聖化汪洋

進茶奏仰君師之章

仰君師兼道統集講席啟圜橋聴禦論闡彞訓敷言盛五倫敍君仁臣敬家慈孝與國人交正誠不息維天之命體行健同徳大圓亹緝熙合符前聖【一解】

向階前初聴講罷穆穆瞻天垣正二相趨黃髮服膺誠摳衣拜朝班黌席聖賢裔弟子靑衿影一人學外王內聖五十載久道而成萬千嵗生民之盛【二解】

況鴻儀彰盛典備四門學岐周並王制雲天子曰辟雍笑炎漢三雍非正訓辭著復古眞王政泥古誣遊談胥屏燕千叟新嵗禮行兄五更舊文論定【三解】

告禮成晉玉茗霑渥賜敷茵共慶一規璧水長隨教澤生【趨辭】

還宮奏道平之章

聖人出天下文明玉振葉金聲日月江河昭法象自

古經行

講筵雝肅和平熙事純常

茂典成

覺辟黎

敷五教彞倫敍萬拜寧

【謹案舊定臨雍儀注只有導迎樂章】

【皇上陞座至還宮俱未設樂詔建辟雍】

【特定臨雍樂章以夾鐘爲宮進茶淸樂則與耕借喜春光調同鉅典宣昭禮樂允臻美備】

樂章【附】

元

宣聖樂章十六首

迎

神奏凝安之曲

黃鐘宮三成

大哉

宣聖道尊徳崇維持王化斯文是宗典祀有常精純並隆

神其來格於昭盛容

大呂角二成

生而知之有教無私成均之祀威儀孔時惟玆初丁潔我盛粢永言其道萬世之師

太蔟徴二成

巍巍堂堂其道如天淸明之象應物而然時維上丁備物薦誠維新禮典樂諧中聲

應鐘羽二成

聖王生知闡乃儒規詩書文教萬世昭垂良日惟丁靈承丕爽掲此精防

神其來享

初獻盥洗奏同安之曲

姑洗宮

右文興化憲古師今明祀有典吉日惟丁丰犧在俎雅奏在庭周�陟降福祉是膺

初獻升殿奏同安之曲【降同】

南呂宮

誕興斯文經天緯地功加於民實千萬世笙鏞和鳴粢盛丰備肅肅降登歆玆秩祀

奠幣奏明安之曲

南呂宮

自生民來誰底其盛惟

王神明度越前聖姿幣具成禮容斯稱黍稷非馨惟

神之聴

捧俎奏丰安之曲

姑洗宮

道同乎天人倫之至有享無窮其興萬世旣潔斯牲粢明醑防不懈以忱

神之來塈

大成至聖文宣王位酌獻奏成安之曲

南呂宮

大哉

聖王實天生徳作樂以崇時祀無斁淸酤惟馨嘉牲孔碩薦羞

神明庶防昭格

兗國復聖公位酌獻奏成安之曲

南呂宮

庶防屢空淵源深矣亞聖宣猷百世宜祀吉蠲斯辰昭陳尊簋防酒欣欣神其來止

郕國宗聖公酌獻奏成安之曲

南呂宮

心忠恕一以貫之爰述大學萬世訓惠我光明尊聞行知繼聖迪後是享是宜

沂國述聖公酌獻奏成安之曲

南呂宮

公自曾盂自公有嫡緒承允得其宗提綱開蘊乃作中庸侑於元聖億載是崇

鄒國亞聖公酌獻奏成安之曲

南呂宮

道之由興於皇

宣聖惟公之人知趨正與饗在堂情文斯稱萬年承休假哉天命

亞獻奏文安之曲【終獻同】

姑洗宮

百王宗師生民物軌瞻之洋洋

神其寧止酌彼金罍惟淸且防登獻惟三於嘻成禮

飲福受胙【與盥洗同惟國學釋奠親自用之攝事則不用外路州縣並用之】徹豆奏娯安之曲

南呂宮

犧象在前豆籩在列以享以薦旣芬旣潔禮成樂備人和

神悅祭則受福率遵無越

送

神奏凝安之曲

黃鐘宮

有嚴學宮四方來宗恪恭祭祀威儀雍雍歆玆惟馨�馭回復明禋斯畢咸膺百福

望瘞【與盥洗同元史禮樂志】

【謹案元志右釋奠樂章皆舊曲蓋嘗擬譔易而未及用也今並附載於左】迎

神奏文明之曲

天縱之聖集厥大成立言垂教萬世準程廟庭孔碩尊俎旣盈

神之格思景福來並

盥洗奏昭明之曲

神旣寧止有孚顒若罍洗在庭載盥載濯匪惟潔修亦新厥徳對越在玆敬恭惟則

升殿奏景明之曲【降同】

大哉

聖功薄海內外禮降秩宗光昭垂代陟降在庭攝齊委佩莫不肅雍洋洋如在

奠幣奏徳明之曲

圭衮尊崇佩紳列侑籩豆有楚樂具和奏式陳量幣駿奔左右天眷斯文繄

神之祐

文宣王酌獻奏誠明之曲

惟

聖監格享於克誠有樂在懸有碩斯牲奉醴以告嘉薦惟馨綏以多福永底隆平

兗國公酌獻奏誠明之曲

潛心好學不遑如愚用舎行藏乃與聖俱千載景行企厥步趨廟食作配祀典弗渝

郕國公酌獻奏誠明之曲【缺】

沂國公酌獻奏誠明之曲【缺】

鄒國公酌獻奏誠明之曲

洙泗之學窮性命力拒楊墨以承三聖遭時之季孰識其正髙風仰止莫不肅敬

亞獻奏靈明之曲【終獻同】

廟成奕奕祀事孔時三爵具舉是饗是宜於昭

聖訓示我民彞紀徳報功配於兩儀

送

神奏慶明之曲

禮成樂備

靈馭其旋濟濟多士不懈益防文教玆首儒風是宣佑我【缺】

明

洪武六年定祀

先師孔子樂章六首

迎

神奏咸和之曲

大哉

宣聖道徳尊崇維持王化斯民是宗典祀有常精純益隆

神其來格於昭聖容

奠幣奏寧和之曲

自生民來誰底其盛惟

王神明度越前聖粢帛具成禮容斯稱黍稷非馨惟

神之聴【惟王字後攺曰惟師】

初獻奏安和之曲

大哉

聖師實天生徳作樂以崇時祀無斁淸酤惟馨嘉牲孔碩薦羞神明庶防昭格

亞終獻奏景和之曲

百王宗師生民物軌瞻之洋洋

神其寧止酌彼金罍惟淸且防登獻惟三於嘻成禮

徹饌奏咸和之曲

犧象在前豆籩在列以享以薦旣芬旣潔禮成樂備人和

神悅祭則受福率遵無越

送

神奏咸和之曲

有嚴學宮四方來宗恪恭祀事威儀雍雍歆恪惟馨

神馭旋復明禋斯畢咸膺百福【明史樂志】

欽定國子監志卷二十一

欽定四庫全書

欽定國子監志卷二十二

樂三

樂器

鎛鐘二【一鎛鐘第四夾鐘春祭用之一鎛鐘第十南呂秋祭用之】

特磬二【一特磬第四夾鐘春祭用之一特磬第十南呂秋祭用之】

編鐘一

編磬一

琴六

瑟四

排簫二

簫六

篪四

笛六

笙六

壎二

鼔一

搏拊二

柷一

敔一

麾一

【謹案文廟樂器元大徳十年始命江浙行省制造至明洪武二十六年頒大成樂器其制始備我朝】

【世祖章皇帝順治初年欽定六平之章均用中和韶樂而樂器尙沿明舊至聖祖仁皇帝康熙五十四年始命太常重造樂器】

【頒行國學我皇上】

【攺定宮律特命樂部仿江西所獻古鎛鐘式鑄爲鎛鐘復詔采玉和闐以琢特磬頒夾鐘南呂鎛鐘特磬各二樂懸於焉大備玆就文廟所有樂器繪圖加說如左云】

﹤史部﹐職官類﹐官制之屬﹐欽定國子監志﹐卷二十二﹥﹤史部﹐職官類﹐官制之屬﹐欽定國子監志﹐卷二十二﹥

春祭鎛鐘笵金爲之應夾鐘之呂兩欒髙一尺五寸一分七釐中髙一尺三寸四分八釐於徑一尺二寸六分四釐橫九寸四分八釐兩舞相距一尺七分八釐橫八寸六分三釐甬長八寸九分八釐徑三寸五分九釐衡徑三寸三分七釐旋徑三寸九分九釐濶一寸一分九釐虫長二寸五分二釐濶一寸五分一釐厚一寸一釐虫孔長一寸二分六釐濶八分四釐乳凡三十六髙一寸一分九釐鐫識處髙七寸五分八釐上濶二寸五分二釐下濶三寸三分七釐前鐫

禦制銘後鐫鎛鐘第四夾鐘及年月俱篆文簨虡皆塗金通髙九尺二寸五分厚一寸八分上簨左右刻龍首濶四尺七寸髙一尺一寸中簨濶二尺一寸髙三寸六分簨上有業髙七寸鏤雲龍附簨結紅絨紃以懸鐘虡髙六尺三寸五分濶三寸六分承以五采伏獅下爲趺髙九寸縱二尺一寸橫一尺趺上垣髙二寸五分鏤金山水形獅身出垣六寸五分下施幾二縱二尺三寸橫一尺二寸髙一尺三寸上簨脊樹金鸞咮銜五采流蘇龍口亦如之下垂至趺擊具爲臥鼓形有柄髤朱凡鐘磬皆如之

秋祭鎛鐘應南呂之呂兩欒髙一尺八分中髙九寸六分於徑九寸橫六寸七分五釐兩舞相距七寸六分八釐橫六寸一分四釐甬長六寸四分徑二寸五分六釐衡徑一寸六分八釐旋徑二寸八分四釐濶八分五釐虫長一寸八分濶一寸八釐厚七分二釐虫孔長九分濶六分乳凡三十六髙八分五釐鐫識處髙五寸四分上濶一寸八分下濶二寸四分前鐫

禦制銘後鐫鎛鐘第十南呂年月同前簨虡通髙九尺二寸五分厚二寸八分左右兩虡髙五尺六寸五分濶三寸六分上簨中簨獅趺俱如前虡下施幾三縱三尺六寸六分橫二尺三寸髙二尺餘如夾鐘

﹤史部﹐職官類﹐官制之屬﹐欽定國子監志﹐卷二十二﹥﹤史部﹐職官類﹐官制之屬﹐欽定國子監志﹐卷二十二﹥

春祭特磬玉爲之應夾鐘之呂股修一尺二寸一分三釐六毫博九寸一分四釐鼓修一尺八寸二分四毫博六寸六釐八毫厚八分六釐四毫前鐫

禦制銘後鐫特磬第四夾鐘及年月俱篆文簨虡形制尺寸皆同鎛鐘惟上簨左右刻鳯首趺飾臥鳬白羽朱喙附簨結紅絨紃以懸磬

秋祭特磬應南呂之呂股修八寸六分四釐博六寸四分八釐鼓修一尺二寸九分六釐博四寸三分二釐厚一寸一分五釐二毫前鐫

禦制銘後鐫特磬第十南呂年月俱如前簨虡及幾形制尺寸俱同鎛鐘上簨下趺俱如前

編鐘笵金爲之十六枚同虡應十二正律四倍律陰陽各八以厚薄爲次薄者聲濁厚者聲淸紐爲雙龍中爲雲龍文近唇如滿月者六以受撃形制皆同髙七寸四分四釐九毫中徑七寸一分四釐六毫上下徑皆五寸三釐九毫前鐫康熙五十四年制後各鐫律名簨虡皆塗金通髙九尺中橫爲三簨上簨左右刻龍首濶一丈中下二簨俱濶六尺四寸髙三寸五分刻朶云各八下垂金鉤以懸鐘上業鏤雲龍文髙七寸四分下業鏤山水形髙二寸五分虡髙六尺四寸濶四寸一分厚如之承以五采伏獅髙一尺六分下爲趺縱二尺四寸橫一尺髙如之趺上垣髙三寸鏤山水形上簨脊樹金鸞五咮銜五采流蘇龍首亦如之垂至趺焉

編磬靈璧石爲之十六枚同虡以厚薄應律如編鐘之法兩靣繪雲龍形制皆同股修俱七寸二分九釐博俱五寸四分六釐七毫鼓修俱一尺九分三釐五毫博俱三寸六分四釐五毫股側鐫康熙五十四年制鼓側各鐫律名中穿小孔以紅絨紃懸之上下各八簨虡形制尺寸皆同編鐘惟上簨左右刻鳯首脊樹金鳯五上業鏤鳯文趺飾臥鳬白羽朱喙

琴六合桐梓爲之髤以漆七皆以朱前廣後狹上圓下方中虛通長三尺一寸五分九釐額濶五寸一分三毫肩濶五寸八分三釐二毫尾濶四寸三分七釐四毫嶽山髙四分八釐六毫厚二分四釐三毫龍口濶一寸二分龍池長六寸二分三釐七毫鳯池長二寸五分一釐一毫濶皆六分四釐八毫鳬掌髙一寸一分三釐四毫雁足髙八分九釐一毫軫七長一寸五分三釐九毫軫池長三寸七分二釐六毫濶五分六釐七毫穿孔以受軫軫末結紅絨紃上出以綰繞龍口下繋雁足左四右三自嶽山至龍口二尺九寸一分六釐徽凡十三飾以蚌嶽山焦尾皆以檀髤金幾承之紅緞羃

瑟四斵桐爲之髤以漆二十五前廣後狹上圓下方中虛而髙兩端俯通長六尺五寸六分一釐前濶一尺四寸五分八釐足髙二寸九分一釐六毫後濶一尺二寸三分九釐三毫足髙二寸一分八釐七毫前後梁髙濶俱七分二釐九毫越二前方徑四寸三分七釐四毫後上圓下平徑如之下濶五寸一分三毫梁外各穿孔二十五以受首出前梁外末入後梁外孔從越回至後梁上各於本綰之梁內長四尺三寸七分四釐中一黃外十二爲陽均內十二爲陰均皆朱各設柱以和之梁內繪雲龍前後錦文側爲流云後端承以紅緞繡龍孔飾以蚌梁以檀髤金座二承之

排簫二比竹爲之十六管陰陽各八自左而右列二倍律六正律以協陽均自右而左列二倍呂六正呂以協陰均其長與徑皆如本律管面各鐫律名以木爲櫝中凹而虛以受管外出一寸九分上齊下參差櫝髙九寸四分七釐七毫厚一寸九釐三毫口濶六寸九分九釐八毫肩濶一尺一寸六分一釐足相距一尺一寸三分三釐五毫隨管之長短左右漸張以掩之通髤以朱繪金龍中以金書康熙

禦制下施小鐶垂五采流蘇

簫六斷竹爲之陽月用姑洗簫以四倍黃鐘宮爲體長一尺七寸七分五毫徑四分三釐五毫陰月用仲呂簫以三倍半黃鐘管爲體長一尺六寸九分三釐四毫徑四分一釐六毫皆前五孔後一孔旁二孔相並以出音上開山口徑二分通髤以朱繪雲龍旁孔垂五采流蘇

篪四斷竹爲之陽月用姑洗篪以三十二倍黃鐘管爲體徑八分七釐吹孔至末九寸九分五釐陰月用仲呂篪以二十八倍黃鐘管爲體徑八分三釐二毫吹孔至末九寸五分二釐五毫皆通長一尺四寸上爲吹孔向外五孔向內一孔下二孔相並爲一以出音管末有底竅其中吹孔上畱竹節以閉音間纒以絲髤朱繪雲龍出音孔垂五采流蘇

笛六斷竹爲之陽月用姑洗笛徑四分三釐五毫吹孔至末一尺二寸五分一釐七毫陰月用仲呂笛徑四分一釐六毫吹孔至末一尺一寸九分七釐二毫通長俱一尺八寸二分八釐六毫體長徑各與簫同左第一爲吹孔次加竹膜焉右六孔以協律旁二孔相對以出音末二孔向上間纒以絲兩端加龍首龍尾皆木質首長二寸四分尾減二分通髤以朱繪花文旁孔垂五采流蘇

笙六竹管匏身大笙十七管皆有簧以黃鐘三十二分積七之管爲體徑一分六釐五毫小笙亦十七管惟十三簧以黃鐘八分積一之管爲體徑一分三釐七毫匏面穿孔環植之左右分列束以竹絲中管最長以次短象鳯翼本丰末斂象鳯身管本以檀竅其中而有底削平以薄銅葉障孔開簧口防以臘珠其上各按律分穿出音孔管端穿气孔匏之半接吹管端爲吹孔匏身及吹管髤漆鏤雲龍文塡以金吹管外垂五采流蘇

壎二埏土爲之陽月用黃鐘壎以八倍黃鐘積爲體內髙二尺二分三釐腰內徑一寸七分一釐七毫底內徑一寸一分六釐八毫陰月用大呂壎以七倍黃鐘積爲體內髙二寸一分三釐三毫腰內徑一寸六分四釐二毫底內徑一寸一分一釐七毫皆七孔上爲吹孔前四後二以叶律通髤以朱繪金雲龍合樂時樂工以手捧壎底懸五采流蘇

鼓一木匡冒革面徑二尺三寸四釐圍九尺六寸五分一釐厚三尺四寸五分七釐面繪雲龍緣邊繪花文俱五采兩端塗金釘二層匡兩旁飾六角鏤金盤龍各二銜金環匡旁穿方孔貫以柱上出擎蓋下植至趺蓋上穹下方髙一尺四寸三分徑四尺四寸羃以紅緞繡雲龍曲梁四垂加龍首出幨一尺二寸重幨四周深一尺三寸一分中繡正龍旁行龍蓋頂髙九寸三分塗金上植金鸞承鼓以曲木四岐抱匡鏤金雲文其下髙二尺四寸三分末爲圓座髙一尺九寸二分趺四出有垣各飾伏獅鐶及鸞咮龍口並五采流蘇繋以桴髤朱直柄圓首

搏拊二如鼓而小面徑七寸二分九釐中圍三尺五分三釐六毫厚一尺四寸五分八釐繪飾與鼓同匡旁飾六角鏤金盤龍二銜金鐶繋紅絨釧臥置趺上垣爲雲紋以承之趺凡三層通髤以金髙一尺一寸五分二釐縱一尺三寸六分五釐二毫橫九寸一分二毫凡合樂以紃懸於項撃以左右手鼓一搏拊二以爲節

柷一斵木爲之形方如斗上廣下狹上方二尺一寸八分七釐下方一尺六寸九分四毫厚七分二釐九毫深一尺四寸五分八釐邊徑二寸二釐厚一寸二分一釐外繪山水樓閣口及柱皆塗金裏髤以漆三面中隆起爲鼓形以受撃一面中穿孔以出音趺髙三寸三釐方二尺四分八釐亦塗金止長四寸八分六釐髤以緑柄一尺二寸一分三釐髤以朱其端爲金雲繋紅絨紃

敔一雕木爲之如伏虎形紅黑斑文齟齬在背上具五色以三相間凡二十七首髙九寸四分七釐尾髙八寸一分濶六寸四分八釐通長二尺一寸八分七釐齟齬之分七寸二分九釐以崇牙承之趺髙一尺二分四釐縱二尺一寸八分四釐橫一尺二寸一分三釐旁施兩耳長三寸六分四釐以置籈通塗以金籈以竹長二尺四寸三分圍四寸五分六釐四毫析其半爲二十四莖於齟齬上橫櫟之

麾紅緞爲之長五尺四寸六分濶一尺八分繡雲龍其端飾藍緞長八寸一分繡星雲文中爲日華金篆中和字上下皆綴橫木上縱五寸七分鏤雙龍下縱三寸六分鏤山水形皆塗金結紅絨紃銜於龍口懸以朱杠長八尺一寸圍三寸三分杠端飾塗金銅龍長一尺九分曲首向前四寸六分座髙二尺五寸六分濶一尺五寸三分亦以金髤之

欽定國子監志卷二十二﹤史部﹐職官類﹐官制之屬﹐欽定國子監志﹥

欽定四庫全書

欽定國子監志卷二十三

樂四

律呂表

旋宮聲律字調表

春夾鐘淸均

秋南呂淸均

﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥

諸器配合聲律字調表

春夾鐘淸均

﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥

【謹案樂之有律呂所以爲五聲八音七始之紀綱也我】

【聖祖仁皇帝審聲知音審音知樂禦制律呂正義一書器數精詳春秋釋奠】

【文廟用六平之章玉振金聲洋洋盈耳皇上身律聲度復】

【禦制律呂正義續編詔定】

【先師廟樂春以夾鐘爲宮秋以南呂爲宮始終條理集厥大成玆謹就夾鐘南呂二淸均推旋宮聲律字調及諸器配合聲律字調各爲之表以備律呂庶協律太常觀樂太學者得舉其要云】

律呂表附

明大成樂譜表附元譜四十字

【謹案釋奠樂制自唐以前不可得詳宋有大晟樂金元稍因其制惜樂譜失明大成譜乃備載律呂聲調未載堉樂書以大成樂章新舊互異乃節取明大成譜興元譜校僅得四十字玆就明大成譜推爲表而以元譜四十字分注其下以備兩朝恭考焉】

﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥﹤史部﹐職官類﹐官制之屬﹐欽定國子監志﹐卷二十三﹥

欽定國子監志卷二十三﹤史部﹐職官類﹐官制之屬﹐欽定國子監志﹥

欽定四庫全書

欽定國子監志卷二十四

樂五

舞器

節二

羽三十六

籥三十六

【謹案釋奠用舞肇始劉宋逮及隋唐相沿爲制宋金元三代釋奠止用登歌不設佾舞於是升降綴兆缺略無聞明初始用文舞制未詳備我朝考定樂章於佾舞尢協今古之宜康熙五十四年勅頒太學樂舞器春秋釋奠司之太常肄習有索節奏嫻雅聲容之盛迥越前代玆敬繪文廟舞器各自爲圖並爲說如左】

節二結旄爲之朱杠長七尺二寸九分圍三寸二分七釐上曲爲塗金龍首長九寸七分二釐銜旄九重各六寸四分八釐蓋以金葉束以緑皮系長五寸七分六釐緌長七寸二分九釐司樂執以居前

羽三十六木柄植雉羽長二尺九寸一分六釐銜以塗金龍首四寸八分六釐柄髤朱長一尺九寸四分四釐圍九分七釐執以右手

籥三十六截竹爲之長一尺七寸五分一釐徑四分六釐八毫六孔髤朱執以左手

舞器【附】

明

文舞士左籥右翟舞師二人執翿以引之【明史樂志】籥長一尺朱紅漆笙竹爲之上開三竅翟長三尺五寸朱紅漆柄金龍吞口上綴雉羽五層翿長七尺五寸朱紅漆柄金龍吞口懸白鷺羽九層【續文獻通考】

【謹案洪武六年定釋奠用文徳舞本六佾也成化十二年增爲八佾嘉靖八年仍攺六佾詳見樂制】

欽定國子監志卷二十四

欽定四庫全書

欽定國子監志卷二十五

樂六

﹤史部﹐職官類﹐官制之屬﹐欽定國子監志﹐卷二十五﹥﹤史部﹐職官類﹐官制之屬﹐欽定國子監志﹐卷二十五﹥﹤史部﹐職官類﹐官制之屬﹐欽定國子監志﹐卷二十五﹥﹤史部﹐職官類﹐官制之屬﹐欽定國子監志﹐卷二十五﹥

【謹案文廟佾舞用以象文徳自劉宋元嘉以來代有損益或六佾軒懸以擬上公或八佾宮懸以等王者其因革之故具詳樂制】

【聖祖仁皇帝欽頒樂章定用六佾而舞節率沿舊制自乾隆六年皇上更定釋奠樂章凡迎神徹饌送】

【神皆有歌無舞惟三獻有舞於是綴兆行列燦然大備玆取三獻樂章合舞之節列表如右】舞節【附】

明大成樂譜舞節表

﹤史部﹐職官類﹐官制之屬﹐欽定國子監志﹐卷二十五﹥﹤史部﹐職官類﹐官制之屬﹐欽定國子監志﹐卷二十五﹥﹤史部﹐職官類﹐官制之屬﹐欽定國子監志﹐卷二十五﹥﹤史部﹐職官類﹐官制之屬﹐欽定國子監志﹐卷二十五﹥

欽定國子監志卷二十五

欽定四庫全書

欽定國子監志卷二十六

監制

【臣】等謹案成周四學並設制度綦備兩漢太學之外又有辟雍講堂順帝修葺黌宇規模益廓晉武帝咸康二年始立國子學至隋攺爲國子監監署之名實昉於玆唐以國子監統六學太宗增創學捨一千二百楹至徳以還寖以頽廢宋初國子監止二百楹神宗以錫慶院攺建太學而後齋捨直廬規模粗具尋復行三舍法置八十齋蓋王者建國君民莫不以建學爲先也自有元都燕始於南城立學逮世祖至元二十四年而國子監始遷今地前明永樂徙都燕仍元舊三至英宗始營建焉洪惟

世祖章皇帝建極宅京宏宣文治膠雍之制監二代而

彌隆又

命創設八旗官學爲俊秀儲材之地嗣是

聖祖仁皇帝特賜禦書彞倫堂額

世宗憲皇帝復頒禦書文行忠信扁額又

特賜官宅爲學舎

皇上廸

光纘

緒復

命大修監署鳩材庀工發帑鉅萬俾海內髦彥觀光堂廡蹈詠於論於樂之盛侯其禕矣謹志圖說一卷建葺一卷各以元明舊制附載其末爲監制門

監制一

圖說

﹤史部﹐職官類﹐官制之屬﹐欽定國子監志﹐卷二十六﹥

國子監在都城東北隅崇仁裏成賢街南向繚以周垣大門凡三中榜曰集賢門左右樹坊各一榜曰國子監坊左右又樹坊各一曰成賢街【西第二坊在先師廟西】前屏以垣自集賢門入爲太學門門凡三中榜曰太學中門常時皆不啟

車駕詣學乃啟之自太學門入爲

新建辟雍【乾隆四十八年

詔建】殿通方九室重檐周廊覆琉璃黃瓦楹柱門扉皆丹飾梁棟施五采殿前恭懸

禦書辟雍額殿中恭懸

禦書額一曰雅涵於樂

禦制聯一曰金元明宅於玆天邑萬年今大備虞夏殷闕有間周京四學古堪循方臺外圜以璧池前後左右平橋四座池內外甃白石欄地髙乏水則引以四井前二井在太學門外其二井一在池東率性堂後檐墻外一在池西修道堂後檐墻外俱砌暗溝汲水注入池中前樹琉璃牌樓一座中設劵門三南向恭勒

禦書圜橋教澤坊額北向恭勒

禦書學海節觀坊額牌樓東北西北角各建碑亭一

座恭勒

禦制國學新建辟雍圜水工成碑記

禦制三老五更說【恭載卷五禦制文門】牌樓東南西南角各

建鐘鼔樓一座

辟雍殿後爲彞倫堂堂七楹中壁恭勒

聖祖仁皇帝禦書聖經堂中恭懸

聖祖仁皇帝禦書彞倫堂額【康熙四十五年頒揭】

世祖憲皇帝禦書文行忠信匾額額首

禦制題辭曰學者文行並重尢以忠信爲本故孔子垂

爲四教成均進士之法無逾於此

賜國子監【雍正四年頒給】

列聖勅諭三道

皇上勅諭一道【乾隆三年頒給】

皇上禦書福疇攸敍匾額【乾隆五十年新建辟雍工成

頒捐】堂前有露臺【西置日晷】堂北有後堂三楹有門通敬一亭堂左右東西講堂各三楹南向旁各一門通敬一亭西講堂前有元臣許衡手植古槐一株乾隆十六年

皇太后七旬萬壽古槐重榮

禦制詩六韻紀之【恭載卷六禦制詩門】東講堂之東轉而南廊房三楹屬於東廡西亦如之東廡近北爲繩愆防防三楹監丞蒞之典簿典籍亦於此治事其南鼔房一間庋鼓次爲率性誠心崇志三堂其助教學正學錄蒞之堂各十一楹西向西廡近北爲博士防亦三楹與繩愆防相直其南鐘房一間庋鐘次爲修道正誼廣業三堂其助教學正學錄蒞之堂各十一楹東向東西廡之盡折而南東西隅廊房各九楹北向與太學門並後堂之北爲敬一亭亭五楹奉

聖祖仁皇帝禦碑五通碑後附置明碑前有門曰敬一之門旁啟小門各一東爲東廂祭酒於此治事前爲大門中防三楹祭酒孫嶽頒題額曰進徳修業東西房各一楹後軒五楹俱南向軒前廂房各二楹東曰崇實軒西曰振雅軒【俱祭酒李周望重建周望作記勒壁】大門外西向屋五楹爲書吏辦事所左折而南有門通儲材門亭西爲西廂司業於此治事大門中防及防左右房如東廂之制防前東西各廂房二楹防後軒五楹南向無廂房大門外東向屋五楹亦書吏辦事所右折而南有門通廣居門署西爲射圃隙地平敞周垣繞之亭三楹南向八旗諸生以時較射於此署東毗連屋宇二百餘楹書吏隸役廟戶居之統屬於監

【謹案監署左右前後冇號舎環之延袤共五百餘楹久爲民居乾隆三十四年工部議侍郎兼管監務臣徳保所奏監東屋宇二百一楹出入必由署門不通衢路請以居本監吏隸廟戶其監西屋宇三百八楹向本有門逕通衢路者築垣隔出署外付內務府經理並繪圖造冊一存工部一存國子監其餘閒曠屋宇俱相度情形準此辦理】

【詔從之】

﹤史部﹐職官類﹐官制之屬﹐欽定國子監志﹐卷二十六﹥

禦書樓在廨舎東北南向五楹東西廂樓各五楹恭貯

欽頒經史書籍前爲二門門西小屋數椽前爲大門

﹤史部﹐職官類﹐官制之屬﹐欽定國子監志﹐卷二十六﹥

欽賜學舎在成賢街南方家胡同一百四十餘楹亦稱

南學雍正九年

恩賞門南向額曰

欽賜學舎門西耳房一楹東六楹北爲率性堂堂三楹

南向中壁勒乾隆五年

禦制訓飭士子文東西序各三楹耳房各一楹號舎東五楹西四楹皆東西向堂南有門在大門稍東不相直門東西耳房各一楹其南卽大門堂北曰東宅祭酒公所也堂三楹堂東西房各二楹俱南向東西序各三楹耳房各一楹堂後軒五楹東西房各二楹亦南向東序三楹西序四楹堂前有垂花門通率性堂祭酒公所西曰西宅與東宅毗連而不相通司業公所也堂三楹堂後軒三楹並南向前有垂花門出門折而西有復道直貫學舎之南北率性廣業二堂祭酒司業公所在道東誠心正誼崇志堂並在道西祭酒司業公所之北爲廣業堂門一楹在復道東西向堂三楹堂東西房各四楹俱南向東號舎七楹西五楹入大門折而西爲修道堂之門轉而北堂三楹南向東西序各三楹堂南號舎六楹【庭有古井】庭西北隅有門北向門外卽復道西南隅有門西向門內北向號舎七楹東向號舎三楹修道堂號舎之北有垂花門入門爲誠心堂堂三楹南向東西序各三楹耳房各一楹東序之南別啟一門東向以屬於復道正誼堂在誠心堂北自復道入門一楹東向堂五楹南向東序二楹西序四楹堂後號舎東西各七楹正誼堂北爲崇志堂亦自復道入門一楹東向堂三楹南向堂東號舎六楹西九楹堂後號舎五楹其西耳房二楹凡各堂正屋助教學正學錄居之東西序及號舎肄業諸生居之直北隙地一區東西廣二十餘丈南北長三丈許又北爲後總門門側房一楹門者處之周繚以垣門與公廨周垣相對

﹤史部﹐職官類﹐官制之屬﹐欽定國子監志﹐卷二十六﹥

鑲黃旗官學在安定門內崇教坊大門南向門旁屋一楹入門西折而北爲儀門門左右屋各三楹又北堂五楹南向堂之前東西序各三楹耳房各二楹堂之後正軒九楹

﹤史部﹐職官類﹐官制之屬﹐欽定國子監志﹐卷二十六﹥

正黃旗官學在西直門內鳴玉坊大門三楹南向門左右各屋二楹北爲儀門門左右各屋三楹又北堂五楹堂後有門門內後堂五楹後堂之前東西序各三楹耳房各一楹後堂之北有講室左右各五楹屬於兩序

﹤史部﹐職官類﹐官制之屬﹐欽定國子監志﹐卷二十六﹥

正白旗官學在思誠坊大門北向門東屋三楹西四楹南爲堂堂五楹堂東西講室各一楹又南後堂五楹後堂之北東廂三楹後堂南左右耳房共五楹又講室三楹在後堂之西墻外

﹤史部﹐職官類﹐官制之屬﹐欽定國子監志﹐卷二十六﹥

正紅旗官學在阜城門內日忠坊大門南向門旁屋九楹北爲儀門門左右屋各三楹又北堂三楹東西廂各三楹東廂之北南向屋二楹西廂之北東向屋四楹堂北講室八楹又北爲復道道左屋再重各三楹道右屋三楹

﹤史部﹐職官類﹐官制之屬﹐欽定國子監志﹐卷二十六﹥

鑲白旗官學在明時坊大門三楹南向右屋七楹北堂五楹堂北室三重各五楹又北屋八楹

﹤史部﹐職官類﹐官制之屬﹐欽定國子監志﹐卷二十六﹥

鑲紅旗官學在宣武門內阜財坊大門南向門左右屋共十三楹北爲儀門又北堂五楹東西序各三楹北屋二楹堂西屋三楹堂東屋再重南向二楹北向一楹又南爲講室三楹西墻外羣舎十三楹

﹤史部﹐職官類﹐官制之屬﹐欽定國子監志﹐卷二十六﹥

正藍旗官學在黃華坊大門南向門西屋八楹北爲儀門門外左右廂各一楹又北堂五楹東西序各三楹堂之旁各有講室三楹東西相向堂後樓五楹左右各翼以樓並二楹皆南向

﹤史部﹐職官類﹐官制之屬﹐欽定國子監志﹐卷二十六﹥

鑲藍旗官學在甘石橋大門西向學堂南向入大門南折至儀門門左右屋共七楹其北堂三楹西廂三楹東向堂之左屋再重各三楹其南有西向屋三楹又南有北向屋二楹堂北講室九楹

圖說附

元

國子學在先聖廟西地遜於廟者十之二中爲國子監東西六館自堂䢐門環列鱗比通教養之區爲百六十有七【程鉅夫雪樓集】

國學中之堂爲監前以公聚後以燕處旁有東西夾夾之東西各一堂以居博士東堂之東西堂之西有室東室之東西室之西有庫庫之前爲六館東西向以居弟子員一館七室助教居中以涖之館南而東而西爲兩塾以屬於門屋四周通百間【元吳澄文正公集】

【謹案元太祖平燕京從王檝之請設國子學於金樞密院故署至元二十四年乃遷今地迄武宗至大元年監署始成其堂宇制度略具於此】

至順三年富珠哩先生兼國子祭酒國子監有隙地在居賢坊大徳中有司議以建學餘力築屋以舎師儒不果明年五月筮日籌工除地坊北畫爲四區區各立屋五間中三間爲居室旁兩間爲肅官具饗之所宅之門以東西門之衖以南北衖北距通衢立大門衖南羨壤可藝蔬東浚井西置屋以居者使掌大門之管【元陳旅安雅堂集】

【謹案是時兼祭酒者富珠哩翀也】

監學櫝藏經書宜得重屋以庋乃於監學之北搆架書閣閣四阿檐三重度以工師之引其崇四常有一尺南北之深六尋有奇東西之廣倍差其深延祐四年夏經始六年冬績成【元吳澄文正公集】

仁宗延祐二年用趙孟頫元明善議定陞齋等第六齋東西相向下兩齋左曰遊藝右曰依仁凡誦書講說屬對者焉中兩齋左曰據徳右曰志道講說四書課肄詩律者焉上兩齋左曰時習右曰日新講說易書詩春秋科習明經義程文者焉【元史選舉志】

明

國子監在城東北正堂七間曰彞倫堂元之崇文閣也中一間車駕幸學設座於此上懸勅諭五通東一間祭酒公座面南司業面西堂前爲露臺臺南中爲甬路前至太學門長四十三丈車駕臨幸由之東西爲墀諸生列班於此後堂三間東講堂三間西講堂三間藥房三間折而東爲繩愆防三間鼓房一間率性堂誠心堂崇志堂各十一間西爲博士防三間鐘房一間修道堂正誼堂廣業堂率如率性堂六堂乃諸生肄業之所東折而南爲廊房九間門一間西亦如之太學門三間外東井亭一又東爲持敬門以入廟自東少北爲儲才門以通啟聖祠土地祠及典簿典籍掌饌防倉庫之路祭酒東廂亦由此入西井亭一又西爲退省號門自西少北爲廣居門以爲司業入廂諸生入號之路墀內雜植槐柏共二十株前爲集賢門三間門前爲通衢東西牌坊各一題曰國子監衢牌坊各一題曰成賢街彞倫堂後齋明所九間格致誠正號毎號計三十七間嘉靖七年卽其地攺作敬一亭前爲大門題曰敬一之門祭酒廂房在敬一亭東司業廂房在敬一亭西防饌堂一所在監東北典籍防五間在饌堂門左典簿防三間掌饌防三間退省號及廣居門之西爲天地人智仁勇文行忠信規矩準繩紀綱法度凡一十八號並退省房三連湢厠各一所【春明夢餘錄】

欽定國子監志卷二十六

欽定四庫全書

欽定國子監志卷二十七

監制二

建葺

順治元年我

世祖章皇帝定鼎燕京

命飭新國子監擴元明之舊左

廟右署規制大備時祭酒李若琳疏言滿洲官員子弟咸肄業成均而臣衙門在城東北隅諸弟子往返晷短途紆易妨講習請於滿洲居處之地各擇空宇一區立爲書院以國學二防六堂學官分教八旗子弟滿洲十六人防古八人仍設學長四人均就書院萃處朝夕訓廸月之六日師生入監考課以示勸懲下部集議順治二年得

防允行祭酒薛所蘊又請凡滿洲子弟就學者分四所以京省生員十人充伴讀十日一赴監考課春秋演射各就本處習練俾文武兼資以儲實用

詔從之

順治十一年

命修國子監廨署

【謹案時工部定議委官修葺國子監署動支監中積貯銀不敷由部增給嗣後如有損壊國子監自支額設錢糧量行修葺詔從之】

康熙十八年

命修

先師廟

啟聖祠至二十二年落成復

命國子監廨宇次第繕葺

康熙四十一年

聖祖仁皇帝蕩平朔漠遣官告成發帑大修

聖廟並繕葺監署以和碩理親王董其事

雍正元年

命修國子監講堂學舎修葺事宜均禮部防同工部經

理【計共支帑金九千兩有奇】

雍正五年

允監臣孫嘉淦奏

命八旗每旗別給官房一所各寛二十餘楹可容百人誦習者以爲學舎仍飭本旗修葺完固其向爲官學之屋宇各令交還本旗

【謹案時以八旗就學者眾向時官學屋隘不能容故也】

雍正六年俄羅斯國遣陪臣子弟魯喀佛多徳宜畹喀喇西木等覲光國學

特命卽舊防同館設俄羅斯館教之

雍正九年工部左侍郎兼理監事鄂爾奇祭酒孫嘉淦疏奏直省防貢必須在監居住者三百餘人六堂難於棲止查國子監門外方家胡同官房一所舊有二百餘間今只存一百四十二間與國子監相去數武懇

恩賞給國子監衙門臣等於每年公費銀兩內動支修

葺令防貢及助教等就近肄業

詔從之

乾隆二年國子監奏請修葺倫堂及兩序

詔工部委官經理【計支帑金四千八百兩制錢三千貫冇奇】

乾隆二十四年國子監奏請修葺

特命莊親王及內務府大臣督修廨署

禦書樓輝煌鞏固視舊有加【計支帑金二萬九千五百三十三兩有奇】

乾隆四十八年春二月丁亥

上親詣國子監釋奠

先師禮成

特命尙書徳保劉墉金簡侍郎徳成等仿照禮經於

太學門內彞倫堂前興建

辟雍監【臣】又奏請將倫堂及六堂東西廂一律修葺得

防允行四十九年冬

辟雍新工告成隆規炳爍學制大備誠千古希逢盛典【計支帑金三萬有奇】

【謹案凡大修國子監廨署由監料估凡物之直銀二百兩以上工之直錢五十貫以上照例奏明交工部校辦奇零工程隨時咨部繕治嵗修南學本監派員經理於】

【恩賞銀內支銷修理八旗官學本旗滿洲防古漢軍各都統防估派員經理於本旗房租銀內支銷辟雍工程特簡派大臣發帑興建】

建葺附

元

至元二十四年遷都北城立國子學於國城之東【元史選舉志】

【謹案志稱太祖平燕京宣撫王檝請以金樞宻院爲宣聖廟所謂南城國子學是也又謂太宗六年嘗設國子總教及提舉官太宗紀五年八年並修孔子廟而宋濂文集則謂太宗五年權用燕京眞定歷日銀建國子學聖廟兩廡及肄業之舎與史小異總之是時國子學尙在南城與今異所世祖紀書中統三年修宣聖廟成後書至元六年立國子學又書八年設國子學紀載重疊自相抵牾要皆言南城廟學也惟世祖紀二十四年閏二月設國子監與選舉志合實今監署之權輿故首列之又案元程鉅夫聖廟碑至元四年畫地爲廟學基二十四年備置監學宮是二十四年以前於金之國子監規畫之而已無所興建也】

大徳十年正月營國子監於文宣王廟西偏【元史成宗紀】

【謹案吳澄賈馴修廟學頌云至元二十四年設國子監大徳十年設官教國子已二十年矣寄寓官舎不正其名丞相哈喇哈斯以爲未稱興崇文教之實也乃營國學於廟之西命工部郎中賈馴董其役又案吳澄崇文閭碑云監學之建哈喇哈斯贊成之實由禦史臺建白此大徳中營國子監之顚末也】

至大元年五月丁卯禦史臺臣言成宗朝建國子學迄今未成皇太子請畢其功制可【元史武宗紀謹案程鉅夫國學先聖廟碑云至元四年作都城畫地宮城之東爲廟學基二十四年備置監學宮元貞元年詔立先聖廟久未集大徳三年丞相哈喇哈遜達爾罕飭工部郎中賈馴任之十年秋廟成謀樹國子學禦史臺臣復以爲請制可至大元年冬學成則是時之施功實先廟後學矣】

皇慶二年六月建崇文閣於國子監【元史仁宗紀謹案吳澄崇文閣碑云成宗時禦史臺言冑子之教寄寓官舎隘陋非宜奏請於孔廟之西營建國子監學以禦史府所貯公帑充其費逮至仁宗文治日隆僉謂監學櫝藏經書宜得重屋以庋有防復令臺臣辦集其事乃於監學之北構架書閣延祐四年夏經始六年冬績成材木瓦甓諸物之直工役飲食之費皆出禦史府則爾時建閣實以藏書今之倫堂卽閣故址也】南陽富珠哩先生兼國子祭酒以中統楮泉二萬餘緡於監之隙地築屋以舎師儒【陳旅安雅堂集富珠哩名翀見前卷】

【謹案元制國子監國子學之外復有蒙古國子監國子學回回國子監國子學考元史至元八年立蒙古國子學至元十四年立防古國子監至元二十六年置回回國子學延祐元年復立回回國子監七年罷之史旣詳載設學立監則非統於國學可知謹附識以備參考】明

永樂元年春二月設行部國子監【明史成祖紀謹案明太祖洪武元年克燕都攺元國子監爲北平府學成祖由北平起兵欲定都於此升爲北京復命設之至十八年遷都以京師國子監爲南京國子監今所設爲北京國子監】正統九年春二月新建太學成【明史英宗前紀】

【謹案先是太學因元之陋吏部主事李賢上言國朝建都北京佛寺時復修建太學日就廢弛何以示法天下請以佛寺之費修舉太學從之至是落成有禦制重建太學碑文】景泰中禦史程璥請於東長安街攺創國子監不允【國史惟欵】

宏治十四年祭酒謝鐸疏請修國子監從之【明太學志】

嘉靖十一年祭酒林文俊疏請修國子監從之【同上】

欽定四庫全書

欽定國子監志卷二十八

官師

【臣】等謹案典樂教冑肇始虞廷自成周設師氏保氏大司樂樂師之屬制度加詳秦惟置博士一職至漢武帝置五經博士設弟子員而博士司教乃著於功令東漢又置博士祭酒選聰明威重者爲之祭酒之名昉焉晉武帝立國子學攺稱國子祭酒又設助教分肄生徒隋攺學爲監增置司業監丞而唐制因之後唐明宗天成三年更命宰臣判國子監事任彌重矣嗣是學正學錄設於宋典簿典籍設於元洎乎前明多仍元舊

聖朝

君師首出建極宅中卽肇新國子監董正治官襄以羣

宷又置八旗官學分肄俊秀

世宗憲皇帝又

特命親王大臣兼管監事我

皇上文思纘緒

申諭學官首以躬行表率爲訓凡釐績育才之規纎目宏綱至周且備煌煌乎唐虞振徳之命敬敷之典也海隅日出行省郡縣之秀悉升國學教而裁之繄師長是賴其敢不夙夜廩廩乎百餘年來官斯署者或姓氏僅泐丰碑或勲名爛於

國史法鑑具在焉謹志設官一卷典守一卷儀制一卷銓除一卷題名一卷各以元明舊制附載其末爲官師門

官師一

設官

兼管國子監事大臣

雍正三年設初順治元年設國子監祭酒以下各官監中事宜俱禮部總之十五年

命監事専屬之國子監康熈二年復禮部十年仍専

屬國子監至雍正三年

世宗憲皇帝特命康親王果郡王領監事由是兼管大

臣或用滿洲或用漢人並奉

特防簡用

【謹案乾隆三十年防古教習期滿引見】

【上詢以防古語奏對失次詔特派悟勒穆濟董之三十七年復】

【命法福裏兼管國子監防古司業並奉特簡後不常設謹附識於此】

祭酒

順治元年設秩正四品【初兼太常寺少卿銜後不兼】滿洲漢人各一人

司業

順治元年設秩正六品【初兼太常寺丞衘後不兼】滿洲二人【分左右二翼翼各一人】防古一人漢人一人乾隆十三年裁滿洲司業一人以一人兼理左右翼

監丞

順治元年設秩正八品滿洲漢人各一人乾隆元年攺秩正七品

博士

順治元年設秩正八品滿洲一人漢人三人十五年裁漢博士一人康熈五十二年復裁漢博士一人乾隆元年攺秩從七品

典簿

順治元年設秩從八品滿洲漢人各一人典籍

順治元年設秩從九品漢人一人

助教

順治元年設秩從八品漢人十有二人分蒞率性修道誠心正誼崇志廣業六堂十五年裁助教六人乾隆元年攺秩從七品

學正

順治元年設秩正九品漢人十有二人亦分蒞六堂康熈三十八年裁學正六人五十六年復裁學正二人以四人分掌率性修道誠心正誼四堂乾隆元年攺秩正八品

學錄

順治元年設秩從九品漢人六人亦分蒞六堂十五年裁學錄四人以二人分掌崇志廣業二堂乾隆元年攺秩正八品

八旗官學助教

順治元年設秩從八品滿洲十有六人【淸文八人淸漢文八人】防古八人十八年裁防古助教四人康熈五十七年裁滿洲助教四人雍正二年復設防古助教四人三年復設滿洲助教四人乾隆元年攺秩與六堂助教同

【謹案雍正六年理藩院臣奏俄羅斯遣其陪臣子弟魯喀等七人來學】

【詔王大臣簡選國子監滿漢助教引見以滿洲漢人各一員専司教事九年】

【詔從祭酒鄂爾奇之請於六堂額外専設俄羅斯漢助教一人乾隆十五年祭酒吳逹善陸宗楷請嗣

後漢助教照滿助教例不必額外専設祗令六堂助教兼理】

【詔從之】

算學助教

乾隆四年設秩正八品或滿洲或漢人一人先是算學統於八旗官學後攺設於欽天監附近之地至是

命攺稱國子監算學専於監

筆帖式

順治元年設自七品至九品視其出身有差滿洲四人漢軍二人十八年增設防古筆帖式二人

設官附

元

國子監至元初以許衡爲集賢館大學士國子祭酒教國子與蒙古大姓四集賽人員至元二十四年始置監祭酒一員從三品司業二員正五品監丞一員正六品典簿一員【元史百官志謹案典簿品秩元史闕】

國子學秩正七品置博士二員助教四員學正二員學錄二員典給一員【同上】

【謹案元制國子監統於集賢院選舉志又云太宗六年設國子總教及提舉官而百官志不載蓋艸創之制非常設之員也】

國子監有司樂一員典籍一員管勾一員及侍儀舍人等官【元史選舉志】

【謹案元制國子監國子學外有蒙古國子監國子學俱統於蒙古翰林院所習者蒙古新字選舉志序稱當時仕進多岐出身於學校者有國子學監學又有防古字學回回國學其設官品秩亦與國子監學大約相同因與集賢院所統之國子監不相渉槪不載入】

明

國子監祭酒一人從四品司業一人正六品其屬繩愆防監丞一人正八品博士防五經博士一人從八品率性修道誠心正誼崇志廣業六堂助教十五人從八品學正十人正九品學錄七人從九品典簿防典簿一人從八品典籍防典籍一人從九品掌饌防掌饌一人未入流【明史職官志謹案此明太祖洪武二十四年所定成祖置北京國子監皆循是而稍加損益故具列於此】永樂元年置國子監於北京設祭酒司業監丞典簿博士學正學錄掌饌各一人助教二人【同上】永樂以後監中屬官增設不常助教至十五人學正至十一人學錄至七人後裁助教二人學正四人學錄二人萬曆二年又裁助教四人學錄一人【明史職官志】

宣徳九年省司業【同上】

宏治十五年復設司業【同上】

【謹案晉以國子學教大臣子孫太學教凡民俊秀唐宋並以國子監統國子學太學元時監學並設尙沿舊制其並學於監則自前明始本朝因之而制度益加詳云】

欽定國子監志卷二十八

欽定四庫全書

欽定國子監志卷二十九

官師二

典守

兼管國子監事大臣總理本監一切事務祭酒總司監事董率其屬以教貢監官學生凡六堂八學教學之勤惰隨時稽核凡貢監入監者分內外班肄業以經義治事之法教之立課程以董之朔望講書而啟迪之以考驗定去取以季考較課業以賙助卹事故嵗終而甄別之肄業期滿經明事治品學兼優者特舉其次咨部銓選將行鄕試則與兼管大臣輪遞錄科合格者送順天府與試凡貢監考職及應考各途均爲之咨送官學生亦如之三年京察則書各屬之考第其優劣六堂助教有缺以學正學錄資滿者題陞學正學錄有應陞部院經歷司務等官而司迪素優者保畱以助教陞用滿員應送倉差同知通判等官則遴選而保送之滿洲八旗及算學生當考恩監者三年一舉奏請考試八旗官學生有缺遴取挨補教習期滿帶領引

見凡奏事循其班稽核本監錢糧之出入嵗終奏銷聖廟丁祭則遴派執事官凡月朔主行釋菜禮滿洲漢人職掌同

司業職貳祭酒凡兼管大臣祭酒所統者皆佐之貢監生入監以考到驗之朔望與祭酒講四書性理諸書以迪多士匝月而課之凡稽核六堂八學之功課及一切題奏行移俱贊行之有戒約規條則商兼管大臣祭酒行之亦滿漢職掌同惟蒙古司業専司八學蒙古師生教學之事稽核其功課蒙古官學生有缺則同祭酒遴補不與八學滿洲學務及六堂課試之政凡月朔主行

崇聖祠釋菜禮月望主行拜

聖廟上香禮皆各司業遞司之

監丞掌學規以督教課察勤惰核支銷凡貢監生到監經司業考到甄取者次月朔日呈兼管大臣祭酒考驗考驗復取則分撥六堂以教之廼循大課之甲乙補內外班肄業【諸生願就內班或外班者各聼其自行塡冩】稽其曠怠者申飭之失儀者糾正之不率者懲戒之書於集愆冊凡給假者書其月日並籍貫年甲所肄經書銷假則查核冊籍而分別使之復班大課錄科則監試肄業期滿者咨部銓選應考職者咨部請考八旗漢教習有缺循其考取之先後而補用之期滿則第其功課而呈於堂上官祭酒涖任則呈送儀注各官涖任則引參堂上官凡丁祭先期開具人數移咨太常寺習儀祭時分獻

大成殿兩廡及

崇聖祠四配兩廡朔望拜

廟先期率各執事習儀拜

廟時分獻東哲凡本監師生曁人役咸聼糾察滿漢職掌同有缺而新任者未受事則博士助教攝之凡監丞以下各屬官並聼堂上官差委監用堂印

博士掌明經說以助啟迪朔望防講諸經並令諸生背誦所肄之經驗其生熟月以經義經解試之凡

聖諭及

禦制詩文頒於監者防繕冊而藏之諸生領讀

禦書樓書籍則識之於簿讀畢取貯大課錄科則巡場琉球官生入學則董率教習課之與六堂分日稽察南學司業涖任呈送儀注朔望拜

廟分獻西哲丁祭分獻同監丞亦滿漢職掌同有缺而新任者未受事則監丞助教攝之

助教六堂漢助教各涖事於本堂掌分教直省貢監生諸生歸堂肄業則以經義治事立課程限日計功札記所疑而請益者條分辧析之稽其勤惰別其功過移繩愆防籍記不率者面訓之不悛者白堂上官以俟懲辦諸生領讀本堂書籍則識之於簿立限呈繳毎五日一講書月上旬而課之肄業滿一年則第其文行書之於冊月稽內外班人數移繩愆防發膏火衣服銀【內班給膏火銀外班給衣服銀】凡諸生有疾請假曁他事故則呈之堂上官移繩愆防籍記報滿亦如之銷假復班或有故攺補【內班攺外班外班攺內班】則核實移繩愆防辦理凡將鄕試則籍本堂諸生送典簿防記冊以待錄科毎月公查內班肄業則統六堂而稽之飭曠怠者分日稽察南學整肅學規凡本堂書籍器物皆籍記之去任則授代者大課則巡場考到考驗錄科則監試朔望

聖廟分獻又於土地祠主行上香禮丁祭分獻同監丞有缺而新任者未受事則同堂學正學錄攝之八學滿助教掌教本旗滿洲漢軍之子弟滿文班肄淸書繙譯滿洲教習一人課之漢文班肄經書文藝漢教習四人課之均兼步射騎射則弓箭教習一人課之咸統於助教凡學生宜滿文宜漢文量材分撥督率諸教習各勤所職日有課程不率者懲戒之重則呈斥浹月一合課一演騎蒙童使背書以觀教習勤惰春秋彚呈其冊於監以聼兼管大臣祭酒季考嵗終統稽一嵗之課回堂甄別學生有缺咨旗遴補滿十年無成者退回本旗皆呈明堂上官以俟辦理凡教習及學生領讀本學書籍並識之於簿立限呈繳凡書皆籍記之去任以授代者朔望拜

廟分獻哲廡又獻

崇聖祠正位曁四配兩廡丁祭分獻兩廡或執事大成殿有缺而新任者未受事則同學助教攝之蒙古助教掌教八旗蒙古子弟董率蒙古教習一人課學生以蒙古語言文字繙譯學生願習漢文者撥歸漢館其蒙古弓箭教習課步射騎射者與滿洲助教同董之考稽職掌並同滿洲助教有缺而新任者未受事則附近助教兼理算學助教掌分教算學生課以天文算法凡肄習算法中綫面體三部各以一年爲程通曉七政共以二年爲程毎季小試嵗終大試俄羅斯學助教掌分教俄羅斯來學子弟不常設滿漢職掌同

率性修道誠心正誼四堂學正崇志廣業兩堂學錄職掌與本堂漢助教同毎月下旬則課本堂貢監生丁祭執事

大成殿有缺而新任者未受事則同堂助教兼理典簿爲本監首領掌簿書以稽文移之出入凡本監事務當咨各衙門者曰月報以咨欽奉

上諭處內閣稽察房吏部起居注曰季報以咨戶部湖廣道曰年報以咨都察院凡錢糧之咨領於戶部者曰本監堂屬俸銀俸米曰本監堂屬公費曰八旗算學教習銀米曰算學生月銀曰中式舉人旗匾銀曰皂口糧曰年例公用物件凡

聖廟廨捨之筦鑰咸謹掌之屋宇當修則咨部繕葺器用亦如之籍記祭器樂器敬儲於庫他器物均書於冊去任以授代者凡貢監生入監詳稽其印票部照文結乃呈司業考到凡將鄕試查核內外班諸生及各處貢監之應赴試者具冊呈兼管大臣祭酒錄科其直省特來鄕試者均驗明呈司業考到凡本監各官陞調及他事故皆具稿咨部丁祭則先期陳設監視宰牲分胙瘞埋諸典禮祗肅將事監造進士題名碑辦理釋褐花紅約束本監書兵役有缺而新任者未受事則六堂攝之

典籍掌本監書籍板刻凡

頒賜

禦制書

欽定書

欽定墨刻及經史子集各種存貯

禦書樓俱以類分櫝而謹藏之凡

頒賜之年月日書若干部部若干捲並冊記之本監堂屬取讀皆謹書於簿讀畢取貯諸生取讀則立限呈繳失者責償本監板刻曁

武英殿寄監存貯板刻均立冊詳識數目凡書籍板刻之冊皆鈐以監印新舊交代則詳驗而悉數之夏月督率匠役開曬印刷各書嚴防損壊嵗終則查報無缺存案備稽或嵗久書蠧板泐隨時修補考課掌収試卷丁祭執事

大成殿有缺而新任者未受事則博士攝之筆帖式掌文移繙譯滿洲蒙古漢軍職掌同錢糧處由堂上官遴委本監官二員兼理掌支領

恩賞銀兩以給嵗支凡定例得支者曰內外班諸生膏火衣服銀曰前列奬賞曰事故賙助曰學捨嵗修曰大課及六堂講課公膳曰修理考課及公用器物咸經理之按季呈堂上官核算嵗終咨部奏銷

照房亦由本監堂上官遴委本監官滿漢各四員兼理浹嵗而易之掌給貢監生印票【卽監照】凡貢監請給印票者核戶部執照曁戶部各省之來冊而後給之立冊記之鈐以監印凡諸生舉鄕試或斥革事故均追繳印票驗銷

當月處本監滿漢各官遞司之掌抄

諭防凡各衙門文移収而識之號簿次日呈堂上官

以發所司者經理

檔子房滿洲助教筆帖式理之掌繙譯繕冩淸文奏折及各衙門文移辦理京察冊籍其行咨各衙門者曰咨送倉差稅差闗差曰考補滿洲助教教習曰滿洲防古漢軍官員揀選部院堂主事部寺司庫各衙門筆帖式外省同知通判知縣等官曰八旗官學各官告假曰蒙古教習遴選補缺期滿出缺曰選取八旗官學生曰八旗官學生考試庫使曰漢軍官學生遴選外郎曰奏考八旗恩監生均行文經理凡朝防大典先期知本監各官

教習掌分課八旗官學本館學生統於助教凡官學滿洲蒙古教習各一人漢教習四人蒙古弓箭教習一人滿洲教習掌滿洲學生淸書繙譯蒙古教習掌教蒙古學生蒙古語言文字繙譯漢教習掌教經書文藝蒙古弓箭教習掌教合學騎射凡滿洲學生宜習淸文若漢文均由助教量材分撥蒙古學生習蒙古文或願習漢文者聼凡滿洲漢人教習之職學生毎日到學各令畫到授書背書講書覆講習字黙冩經書日有課程有不率者責懲之旬之三八日習滿文者課淸書繙譯習漢文者課文藝一切功課並督學生隨日籍記彚交助教按季呈本監堂上官查核春秋赴監聼堂上官防考凡官學生肄業以十年爲限期滿者報監開缺教習朔望赴監隨本監官拜

聖廟蒙古教習課程與滿漢教習同蒙古弓箭教習日教一館學生騎射一學六館凡六日而徧【八旗官學各滿洲館一蒙古館一漢館四】浹月則率學生出城校射以爲常課蒙古教習朔望不赴監拜

廟

【謹案國子監堂屬各官典守事宜謹遵乾隆十二年】

【欽定防典欽定防典則例三十七年】

【欽定國子監則例分晰開載至前此屢有更定現在俱仍遵奉施行當敬錄以備參考者並識於後】順治元年定國子監條規祭酒司業職在總理監務嚴立規矩表率屬員模範後進監丞職在繩愆凡教官怠於師訓監生有戾規矩並課業不精悉從糾舉懲治立集愆冊登記備考博士助教學正學錄職在教誨務須嚴立課程用心講解如或怠惰致監生有戾學規者堂官舉覺罰治典簿職在明立文案並支銷錢糧季報文冊典籍職在収掌

禦書樓一應經史書籍板刻滿洲防古漢軍監生責成八旗助教漢監生責成漢助教學正學錄等官務在嚴加訓誨不得怠惰狥情以致廢弛康熈二十四年申嚴監規

禦書樓書籍板片不時查閱如有刷印方開不許印匠損壊火燭尢宜小心檔子房各項文案官吏小心収貯不許帶歸私寓凡有查閱卽時呈覽康熈二十七年議準琉球國陪臣子弟入監讀書由監於附近房屋撥給十餘間爲住居之所取貢生一人令其教習博士一人専管董率祭酒司業等不時稽察俾講解經書學習道藝康熈三十一年覆準國子監季考月課𨿽有成例恐日久廢弛嗣後考試務親身督課分別奬勵毎月朔望令滿漢肄業生齊集講書如視爲具文不實心奉行從重議處

雍正二年覆準令祭酒司業助教教習等毎月親臨官學不時巡察奬勤儆惰毎月至監考試一次

又議準琉球國陪臣子弟入監讀書照康熈二十七年例遴選文行兼優貢生盡心訓迪委博士一人董率本監堂官不時稽察其教習生廩糧咨部考職等項照官學教習之例其子弟住房食用四時衣服亦統令稽察務令得所是年博士適缺員

詔從監臣之請派學正一員董率之

又議準祭酒季考司業月課出四子書題一道五經講義各一道治事防問各一條至六堂助教等官毎月按堂考課亦照此例

乾隆元年議準禦史毛之玉奏國子監祭酒司業所管貢監生爲數繁多耳目難周其助教等員分司訓課派撥入堂各有専屬稽查便易應將貢監生責成助教等畱心體察有不安本分實迹可據者申報祭酒司業查究若瞻狥姑容不行舉報發覺一並處分

乾隆二年議準禦史薛馧奏國子監責成祭酒司業董率屬員以道誼經術造士其不肖者指實參糾若查有訓士實迹卽行議敍至品端學正師道尊嚴者隨時薦舉陞用

又總理監務尙書孫嘉淦奏準國子監監丞堂期到防辦事外朔望日稽查拜

廟諸生有無齊集凡執事不謹班次參差俱應查察毎旬查堂一二次遇堂上官講課整肅堂規分別功過秉公核實不得偏狥六堂助教學正學錄毎逢講課之期務湏早集辦事朔望各詣本堂公案惇勉諸生不得視爲具文至督課諸生批晰札記閱定課藝必按期呈堂核定發閱仍繳本堂存貯彚核

乾隆三年總理監務尙書孫嘉淦奏準官學生入學三年內専歸漢教習教授經書三年之後有願習繙譯者責成助教専教繙譯凡官學一切事務助教辦理蒙古官學責成蒙古助教撤回舊設喇嘛八名

乾隆四年總理監務大學士趙國麟奏準助教等官課士宜嚴查六堂助教學正學錄毎堂二員以司教課該員或分課或輪班或居住南學必須朝夕講誨稽其課程察其勤惰辧其優劣禁其浮囂其實力奉行者分別記功京察列爲優等怠荒厥職者重則卽行題參輕則分別記過京察列爲下等

乾隆十一年議準總理監務侍郎臣徳沛奏凡援例貢監各於報捐所在將本生年貎籍貫三代履歷造冊送監本監設立號簿列名詳記各給印票一紙在外報捐者發與督撫轉給在部報捐者本生到監親領如有斥革病故一面報部一面繳銷印票

又議準八旗官學子弟分有淸漢兩途助教一官有督率一學之責不但教習繙譯卽漢教習亦應稽查

乾隆二十二年順天府尹臣劉綸奏大宛兩縣貢監生頗有冒籍者奉

諭此等貢監生分堂肄業年貎語音不難立辧應専責成於本監官令於肄業時嚴加察驗以杜假冒倘濫行収考一經發覺嚴加議處

附吏役執掌

國子監額設書吏九名堂書四名東廂案房【繁缺】西廂案房【簡缺】並承辦堂行事件堂印房【簡缺】承辦用印事件堂火房【簡缺】管硃盒筆硯繩愆防一名【繁缺】管本防文案博士防一名【簡缺】管本防文案兼辦六堂典籍防事件典簿防二名案房【繁缺】管本防文案印房【繁缺】管用印事件檔子房一名【繁缺】管本房一切文案

額設皂役二十九名堂皂八名繩愆防二名【一兼鑲黃旗官學差使】博士防三名【一兼正黃旗官學差使】典簿防二名【専辦本防】率性堂二名【一兼正白旗官學差使】修道堂二名【一兼正紅旗官學差使】誠心堂二名【一兼鑲白旗官學差使】正誼堂二名【一兼鑲紅旗官學差使】崇志堂二名【一兼正藍旗官學差使】廣業堂二名【一兼鑲藍旗官學差使】算學二名【専辦本館】以上各役兼灑掃伺候巡視啟閉輪班值日考試驅閒人呵禁出入

額設廟戶十三名灑掃廟祠封鎖門戶兵丁十二名徼巡廟門【由步軍統領衙門撥派】廚役一名司廚茶庫一名司茶刷印匠四名刷印書籍並歸本管官約束

附稽驗簿冊

堂行簿由堂上官判押凡文移出入月日事由具載焉

堂諭簿凡堂上官批發事件或特有飭諭所司各詳識於簿

考勤簿凡四防六堂八學檔子房均設毎堂期呈堂上官查驗八旗教習另有考勤簿本學助教司之月終呈堂上官查驗

交代冊凡四防六堂八學錢糧處照房當月處檔子房遇陞遷事故俱立交代冊將涖任以來經理檔案各事新舊交代呈堂上官鈐印書吏役滿亦令其具並無遺失結狀接辦經承亦具接辦結狀本管官驗明呈堂上官核覽附捲備查

考驗冊繩愆防司之凡貢監生考到後聼總理大臣及祭酒考驗閱定甲乙繩愆防出榜曉示按名次逐月造冊試卷用印鈐封與名冊俱存防備查

撥堂冊繩愆防司之凡貢監生考驗後未經補班繩愆防查照考驗名次先後按堂分撥周而復始備書於冊六堂各官亦各詳識諸生年貎籍貫經書存冊備查

補班冊繩愆防司之凡貢監考驗後應大課一次例得補班其肄業月日皆入此冊起算內班注明所居號捨毎月大課一次本堂課二次俱面試外班注明捨館僦寓之所其離京三十里外者不準補班毎月大課亦面試本堂課則於大課時給題限日親繳內班曠課一月者攺外外班曠課三月者扣除

大課名冊繩愆防司之凡總理大臣祭酒季考司業月課並曰大課按六堂分晰內外班造冊呈堂上官名考試繩愆防面給膏火其未補班及復班者均附於後一體考試試畢封貯存查

大課等第冊繩愆防司之凡季考月課取定等第出榜曉示仍立冊存案

給假冊繩愆防司之凡內外班諸生或遇有省親回籍等事赴本堂官稟明本堂官以呈堂上官給假移防備書事由於冊並載經書年貎籍貫坐監年月復班則按冊補曠其復班逾限無本地方官文結申明稽延之由者以前肄業年月不準接算

集愆冊繩愆防司之凡貢監生不遵學規者卽行申飭備書此冊示戒

報滿冊繩愆防司之凡內外班恩防副嵗優等貢生及廩貢肄業三年期滿者本堂官查明有無告假考劣記過應扣月日帶領赴堂上官處遞呈批發查核詳識此冊照例咨部銓用俊秀貢監不咨選亦記冊備查

咨送考職簿繩愆防司之凡三年鄕試之前吏部咨取考職貢監由防查驗本生執照本籍來文同鄕六品京官印結詳記於簿呈堂上官彚送

漢教習補缺冊繩愆防司之凡八旗官學漢教習考取名次及前此已補現來銷假者其告假先後俱開列於前現任將滿教習報滿年月開列於後一新一舊相間補用由防呈堂上官查驗

功過簿繩愆防司之凡本監滿漢各屬記功記過各識事由及年月日於冊堂上官標發繩愆防収存京察參閱分別殿最

禮儀簿繩愆防司之凡朔望拜

聖廟及

崇聖祠土地祠繩愆防將

大成殿四配兩廡分獻及後殿土地祠等處上香各官遂次開列於前六堂貢監生充正引哲引廡引鳴贊司爵司尊諸執事者開列於後其餘隨班行禮者分堂列名親書到字或諸生執事儀節生疎隨班行禮臨期不到者並以不遵約束記集愆冊香燭祭品典簿先期嚴飭廟戶敬謹陳設諸生上堂謁見應分班齊以次祗揖如進退舛錯及不到者指名呈堂上官申飭內班畫到簿博士防及六堂官遞司之毎朔望博士赴南學值日餘日則六堂助教學正學錄分值各於淸晨齊諸生畫到質疑問難不拘經史遇本堂官課期集面試批閱其有暫行請假注明緣由時刻月終送繩愆防呈堂曠功者罰攺外班

課程冊六堂官司之凡六堂諸生各令自立一冊逐日詳識所讀之書所習之字毎十日呈送本堂官批閱面加訓示朔望博士查驗毎月酌休假三日曠業者量懲

官學生補缺冊八學助教司之凡八旗官學生補缺入此冊起算於各生名下注明到學月日屬何佐領及本生三代年嵗備查

官學生記名冊八學助教司之凡八旗官學生經堂上官遴選正取外酌其尙有可造者記名補備書此冊按名補入讀書俾無攙越補完再行各旗咨取

官學生畫到簿八學助教司之凡八旗官學生毎日到學於此冊畫到有事給假者注明備查官學生功課冊八學助教司之凡八旗官學各立冊令學生將所讀何書所溫何書毎日塡冩起止嵗終由博士防呈堂上官查核至教習三年期滿又各將所教學生造冊塡明功課一送繩愆防一呈堂上官以候查核

驗照簿典簿防司之凡貢監生到監親攜文結及部監兩照赴防驗訖書押於簿

考到冊典簿防司之凡貢監生考到司業取定甲乙出榜曉示仍按月書其名次於冊試卷用印鈐封存防備查

錄科冊典簿防司之凡鄕試之嵗貢監生赴監驗文驗照考到錄科其名次先後及應考幾次始得錄取皆詳悉載冊呈堂上官查核

撥堂簿典簿防司之凡貢監生考到錄取後分撥六堂各書於冊

親供冊典簿防司之凡貢監生錄科取具本生年貎籍貫三代經書親供彚書於冊

到任簿典簿防司之凡本監堂屬各官到任年月日及履歷詳識備查

印結簿典簿防司之凡本監各官員爲其同鄕人出具印結典簿防立簿識之鈐角備查題奏簿典簿防檔子房司之凡本監題奏各事隨時詳識嵗終將一年所有奏折夾片呈堂上官查核

祭器樂器簿典簿防司之凡

聖廟祭器樂器及一切陳設分冊詳識鈐印貯防時爲查檢

器用簿典簿防司之凡公堂兩廂四防六堂南學一切器用俱詳識某處某器若干件於簿鈐印存防備查

官廨簿典簿防司之凡本監廨捨楹數俱繪圖立簿存防備查

収文簿凡外省文移典簿防司之在京各衙門文移檔子房司之俱以類分記粘連原捲呈堂上官與當月處號簿查對

卯簿典簿防司之凡兩廂四防六堂書吏皂役及廟戶兵丁人等由防立簿記載姓名朔望視

經籍書板簿典籍防司之載明書若干部墨刻若干卷書板若干片鈐之以印凡

禦書樓所貯書籍典簿掌其成數博士司其出入別刋書目分給六堂貢監生有願領讀者具領紙向博士防取閱限日交繳毋許損失博士防詳記領書月日於冊毎月呈堂上官與課程冊參觀用稽勤惰

武英殿寄監板片嵗終淸查或全或缺典籍防悉記於簿亦鈐以印

錢糧支放簿錢糧處司之凡支領錢糧給發膏火俱記此簿

報捐簿照房司之凡報捐貢監者照戶部及各省來文編載

鈐號簿照房司之凡監給各生執照編字排號記其給發月日於簿

銷照簿照房司之凡貢監生中式或斥革等事故繳照銷毀者按各衙門來文編載

公項簿照房司之凡定例貢監生領照者輸銀二錢以充辦事公用積照千張照房按號呈堂上官查核

用印單簿照房司之凡蓋用堂印顆數委監印官二員記載照房亦立簿識之皆呈堂上官過硃典簿防用印則本防自立冊識之

當月號簿當月處司之凡各衙門來文編號記簿京察簿檔子房司之凡三年京察大典例於前一年之冬卽派員於檔子房經理本監滿洲漢人各員考語優劣並行載入

滿洲蒙古教習補缺冊檔子房司之凡八旗官學滿洲蒙古教習弓箭教習出缺補缺備書於冊呈堂上官查驗

【謹案以上諸簿冊俱鈐堂印交各防官自行司記載不令書吏渉手照愼重典守之義焉】

典守【附】

元

國子監祭酒司業掌國子教令監丞専領監務【元史百官志】

【謹案百官志國子監又有典簿一員不詳其職】

國子學博士掌教授生徒考校儒人著述教官所業文字助教分教各齋生員學正學錄督習課業典給掌生員膳食【同上】

至元二十四年立國子學而定其制設博士通掌學事分教三齋生員講授經防是正音訓上嚴教導之術下考肄習之業復設助教同掌學事而専守一齋正錄申明規矩督習課業凡讀書必先孝經小學論語孟子大學中庸次及詩書禮記周禮春秋易博士助教親授句讀音訓正錄伴讀以次習之講說則依所讀之序正錄伴讀亦以次而習之次日抽籖令諸生復說其功課對屬詩章經解史評則博士出題生員具槁先呈助教俟博士旣定始錄附課簿以憑考校【元史選舉志】

【謹案元史百官志國子學載有伴讀之官而闕其職事蓋史本有之而冩脫落矣觀選舉志所載可以互證】

延祐二年集賢學士趙孟頫等議定國子學法立防藝依仁據徳志道時習日新六齋諸生其有不事課業及一切違戾規矩者從學正錄糾舉正錄知見而不糾舉者從本監議罰之【元史選舉志】

至正十五年參知政事實勒們言舊立國子監専教四集賽愛滿官員子弟今宜諭令嚴爲訓誨從之【元史順帝紀】

【謹案續文獻通考作元統十五年奏考順帝初卽位建元元統至三年卽攺號至元續通考誤】附吏員

國子監令史二人譯史知印典吏各一人【元史百官志】明

祭酒司業掌國學諸生訓導之政令凡舉人貢生官生恩生功生例生土官外國生防勲臣及勲戚大臣子弟之入監者奉監規而訓課之造以明體達用之學以孝弟禮義忠信防恥爲之本以六經諸史爲之業務各期以惇倫善行敬業樂羣以修古樂正成均之師道有不率者撲以夏楚不悛徙謫之其率教者有升堂積分超格敍用之法課業仿書季呈翰林院考校文冊嵗終奏上監丞掌繩愆防之事以參領監務堅明其約束諸師生有過及廩膳不潔並糾懲之而書之於集愆冊博士掌分經講授而時其考課凡經以易詩書春秋禮記人専一經大學中庸論語孟子兼習之助教學正學錄掌六堂之訓誨士子肄業本堂則爲講說經義文字導約之以規矩典簿典文移金錢出納支受典籍典書籍掌饌掌飲饌【明史職官志】

凡春秋仲月上丁遣大臣祀先師則祭酒司業總其禮儀車駕幸太學則執經講義新進士釋褐則坐而受拜【續文獻通考】

國子監司業二員分爲左右各提調三堂【明史選舉志】

【謹案此洪武十六年所定亦見明太學志】

成化七年令本監錢糧兼委博士助教防謹者公同収支以防姦【辟雍紀事】

自博士而下毎月正堂帖委一員守廟兼同典簿支放各項錢糧凡聖廟一應禮器樂器雜物皆交盤封固提督廟戶看守春秋丁祭及朔望則督地方及廟戶打掃潔淨六月六日同太常寺遣官開曬樂器放過錢糧則與典簿公同具數呈東廂毎日升堂同巡風巡倉庫官報云守廟無事又自博士而下日輪一員巡風該日號長將巡風簿送本官並巡倉庫官畫知本夜提督各該堂長號長及皂人役環監號巡視次日報巡風無事或生員出號在號飲酒生事並一應偸竊鬭毆事闗本監則次日稟廂裁處又委六堂一員兼管號捨凡生員住號修號貼號立簿稽查號捨損壊及監生撥號不住者呈堂裁處又選委六堂一員同典簿収支錢糧一應出納無小大俱公同照數登簿呈堂以憑查考【明太學志】

國子監銅印方二寸五分厚五分繩愆防博士典簿防銅印方二寸厚二分二釐典籍防銅印方一寸九分厚二分二釐【明史職官志】

洪武十五年二月頒定監規本監正官職専總理一應事務須整飭威儀嚴立規矩表率屬官模範後進不可尸位素餐因而怠惰監丞之職所以參領監事凡教官怠於師訓生員有戻規矩並課業不精廩膳不潔並從糾舉懲治務要夙夜盡公嚴行約束毋得瞻狥以致廢弛博士助教學正學錄等官職専教誨務嚴立工程用心講解以臻成效如或怠惰不能自立以致生員有戾規矩者覺舉到官各有責罰掌饌職備廩食供給師生務要恪恭乃事飭令丰潔毋得通同膳夫防役使人等因而尅減以致不充違者依律問罪典簿職掌文案凡一應學務並支銷錢糧季報課業文冊等項皆須明白稽考毋得通同吏典人等侵損漏落作違者並依律處治【明太祖實錄】

洪武十五年五月禮部尙書劉仲質等奏定監規各堂教官毎班選厚重勤敏生員一名以充齋長堂宇宿舍俱各整飭應用什物皆已備具務在潔淨閒雜人等不許輒入其在學人員敢有毀污作踐者從繩愆防糾舉治罪本監官員及官民生並不許將帶家人僮僕擅入紛擾污雜違者從繩愆防糾治掌膳専供飲食務要恪恭乃事毋得簡慢師生病不能行履者許令膳夫供送若無病不行隨眾防食者不與當日飲食除三飯之後不許別與茶飯橫索者繩愆防糾治乃錄於集愆冊監丞置集愆冊一本各堂生員凡有不遵學規卽便糾治仍將所犯附冩文冊以憑通考初犯記錄再三犯決竹笓有差四犯發遣安置師生所用飯食物料一一備具若掌管之官不將官貯物料放支別差市夫防役人等日逐補辦諸食物者許生員面奏從之【同上】

洪武十六年正月又定監規正官嚴立學規察六堂講誦課業定生員三等髙下六堂師範髙下博士五員𨿽分五經共扵彛倫堂西設坐教訓六堂依本經考課【同上】

洪武三十年又定監規各堂教官所以表儀諸生必當躬修禮節正其衣冠率先勤謹使其有所瞻觀庶防模範後學今後故作闒茸有失威儀者許監丞糾舉以憑區處若監丞故不覺察及懷私糾舉不當者從監官奏聞區處【同上謹案太學志云近日修志前賢建白及逐年事例多無可考以不立案故也故北雍規制前史闕如然大約遵洪武初制蓋明代監規自洪武以後冇廢弛而無更易故備錄之以存一代之典與他篇斷自永樂者稍殊焉】

附吏役

國子監當該典吏四名外兩廂辦事吏隨吏部撥送無定數內吏二名専守兩廂火房書手博士防冩課一名典簿防一名廟戶舊十名後十三名毎日輪守廟二名直堂及守各堂器用一名把大門一名東西廂各三名繩愆防一名博士防一名直堂皂十名把大門二名看朝房二名東廂八名後分雇十名西廂六名後分雇八名東防直防皂三名後分雇四名典簿防直防二名看倉斗級二名後分雇八名庫子二名掌饌防一名分雇二名膳夫八十一名【本民僉百名系順天保定河間永平四府所屬遞年僉替內攺撥廟戶十名庫子一名逃亡八名存八十一名宏治十五年祭酒謝鐸題凖本監屬官員給一名使用其餘収雇直銀毎名十兩以充公用】徒充膳夫一百五十名刑部例行禮部轉送【後嵗送不過二三十名分撥堂防皆年老貧病不堪實用】刷印匠四名宛大二縣分撥水夫二名東西廂各一人朝房一人歇家十名答應収糧小腳十二名搬送糧米仍充本監一應公使【明太學志】

附稽驗簿冊

國子監所設簿冊曰公座簿毎月一扇毎日未升監前各屬官以次畫訖兩廂公座當該吏先送司業次送祭酒畫訖判日祭酒有故不至則司業代判曰實歷簿兩廂東防俱設官生舉人一冊嵗貢一冊援例生一冊毎名下冩系某處人由官舉嵗例於某年月日入某堂某班例生並冩由廩增附靑俊秀各腳色由原籍起文部札送監則爲實歷尙須行查者則爲暫収凡本生出差給假復班皆塡注簿曰班簿分三十二班毎班不論官舉貢例但依入監月日冩姓名籍貫及差假等字以便查閱亦曰名簿曰監規簿東廂給本生監規登簿訖禮生引赴西廂兩防登記限一月內熟背背訖西廂西防查驗判銷再引赴東廂及東防判銷曰集愆冊設扵東防分三十二班逐嵗月書各生名下或橔鎖防日壓撥防次罰曠若干日有因病久曠者亦附書曰舉善簿本生在監有善行闗風教者本生師及友長同鄕生從實呈報書簿量加奨勸曰東廂堂稿簿凡師生各事與錢糧行各衙門事宜詳具緣由逐日書簿判行備考曰號簿凡本監各事務収發各衙門文書用印掛號以防欺僞曰印簿凡遇用印備書某日用印若干曰撥歷簿凡監生撥正雜歷名數若干各以官舉貢例扣足年月照撥單塡注曰撥差簿應撥長短差者明開坐班月日所撥某差某時復班曰禮器樂器簿凡諸器各登總數毎月守廟官交代查責廟戶看守丁祭照數驗發洗滌祭畢查収曰器用簿凡公堂兩廊五防六堂一應公用器物照所在多寡數目開載用堂印鈐記一存東廂一存典簿防曰官廨簿凡本監官房若干坐落何地頽圯修整一一登記鈐印存東廂曰內外號捨簿照例注明委屬官督同號長巡守倒塌呈明查修曰經簿書板簿典籍防逐一登載損缺查明修補各堂取閱備載曰徒役簿典簿防查明登冊曰錢糧簿俱典簿掌管収放登記遇月終季終年終交盤照簿查算曰捲簿凡各部公務或題覆本監奏請或奏擬本監事宜到監俱立簿備查曰供事簿凡文廟兩廂兩防各班禮生講章禮生六堂堂長友長各捨號長俱登載防人某姓某名曰巡風簿凡二凡防堂官毎日輪值巡守內號封鎖外門掌饌官毎日輪值巡守倉庫皆先日堂長各持所記之簿畫知次日送堂判日曰序任簿凡本監官員到任卽登記姓名字號籍貫出身到任年月陞遷亦如之曰習禮公侯伯卯簿凡已襲未襲應習讀者列名毎日畫卯曰丁祭訪官簿曰集禧簿派各生訪明各官寓所祭畢查各獻官陪祭官及六品以下先日拜廟官頒胙曰背書簿堂上掣籖先赴博士防背訖再揭試生熟送西廂試背生者或罰曠皆書曰講書簿防講先日開題送西廂裁具稿送攺正發西防錄簿曰查課簿監生毎月作課六篇送本堂看訖彚送西防詳定等第掲送西廂列等勸懲凡篇數不完字畫潦艸者計篇罰責悉載曰查仿簿監生每日冩仿一幅送本堂圏攺月終送西廂查驗責者悉注曰六堂通知簿【天順二年奏準】以備撥歷者曰各堂勘合文簿舊定監規凡積紅圏七百以上者升率性堂曰六堂卯簿毎生二行行十五日毎日到堂畫卯不到者本堂判不到呈廂究治曰嵗報冊自去年十二月十六日起至本年十二月十五日止一應官恩舉貢例監凡舊管新收開除實在各若干查開呈堂奏進仍具淸冊送禮科【同上】

嵗報監生冊卽周人學士之版也毎嵗終總一嵗諸生之數分舉貢官例舊管新収開除實在之日以獻於天府人材興替於是驗焉【續文獻通考】

欽定國子監志卷二十九﹤史部﹐職官類﹐官制之屬﹐欽定國子監志﹥

欽定四庫全書

欽定國子監志卷三十

官師三

儀制

朝賀班次

國子監官爲左班其立位總理大臣各視其本品爲班而正從同班【一品爲第一班一品爲第二班】祭酒爲第四班司業第六班監丞博士助教第七班典簿學正學錄第八班典籍第九班筆帖式各視其本品亦正從同班拜位總理大臣亦各視其本品爲班而正從異班【正一品爲第一班從一品爲第二班正二品爲第三班從二品爲第四班】祭酒第八班司業第十一班監丞第十三班博士助教第十四班學正學錄第十五班典簿第十六班典籍第十八班筆帖式各視其本品亦正從異班

【謹案康熈十六年定祭酒爲第三班司業爲第四班乾隆十七年攺如現行之制至左班之次雍正二年始定前此不分左右班也】

駕陞殿齊集班次

國子監堂上官及其屬除有陞遷應謝

恩者隨班行禮外余俱具朝服齊集侍班與朝賀同頒朔

每嵗十月一日頒來嵗之朔至期國子監堂上官率屬官咸具朝服赴

午門隨班行禮畢只領來年時憲書

宣

詔

朝廷大慶宣

恩詔於

天安門樓國子監堂上官率其屬具朝服隨班行禮於金水橋南之東

迎送

駕

皇上時巡秋狝國子監官畱京辦事者率其屬具蟒

袍補服隨班於

聖駕所出禁門外跪送

皇上回鑾國子監堂上官蟒袍補服隨班出郊跪迎

救防日月

國子監堂屬官具朝服往赴救防日食在禮部月食在太常寺各隨班行禮【國子監官俱隨吏部衙門在弟一班】朔日

祭酒率屬官詣

先師廟行釋菜禮禮畢升堂就位各屬官及教習肄業諸生以次入揖如常儀六堂官亦設公座於本堂肄業諸生各就班位揖畢題課試課捲面繳望日司業詣

廟行禮餘如朔日

坐班

每旬之五日堂上官率四防官往坐班惟六堂官以訓課諸生特免

大祀齋戒

祭酒滿洲司業防古司業俱齋宿監署

欽差齋官赴查交職名屆期陪祭行禮

祭酒司業涖任

先期國子監屬官呈送儀注祭酒則監丞親送司業則博士親送詢明上任之日繩愆防先期示知各官及諸生吏役屆期各赴衙門俟至日祭酒司業至持敬門外下車入致齋所更朝服引贊生導由

聖廟東掖門入至

大成殿庭南階下贊行三跪九叩頭禮畢由西掖門出復詣

崇聖祠行三跪九叩頭禮畢詣土地祠行一跪三叩頭禮畢祭酒則赴東廂司業則赴西廂諸生於門外本監滿漢各屬俱公服分東西班立於門內各迎揖祭酒司業答揖廼上堂北面立行拜印禮置印於髙座書吏贊行三跪九叩頭禮畢升公座用印及簽押訖書吏呈送本監各官職名手簡四防六堂八旗官學各官以次參見皆三揖祭酒司業出座答揖次八旗教習六堂諸生世職官學生行四拜禮祭酒司業坐拱手答之次書吏叩頭廟戶皂階下參叩畢遂更衣入堂後軒中屬官陪坐少頃退本衙門具公膳飯畢典簿防送如是日值堂期祭酒司業堂上相見各三揖照定例坐次理事總理大臣蒞任與祭酒同

四防六堂各官蒞任

亦繩愆防先期示知至期蒞任官至持敬門外下車詣致齋所更朝服引贊生導由

聖廟東掖門入至

大成殿庭南階下贊行三跪九叩頭禮畢由西掖門出復詣

崇聖祠行三跪九叩頭禮畢詣土地祠行一跪三叩頭禮畢廼赴其所任之各防堂典簿有印行拜印禮余官則北向行三跪九叩頭禮畢升座簽書監丞博士蒞任在監諸生俱見行二拜禮監丞博士答揖六堂官蒞任惟本堂諸生見行二拜禮本堂官答揖三日內新任官具履歷銜名手簡赴滿漢各堂上官私宅謁見初見服補服如蒞任遇堂期則典簿防引新任官公服詣堂上以銜名履歷呈堂上官新任官向坐三揖堂上官避席答揖退若私宅燕見則新任官至大門外下車馬俟於門內閽人通名入見堂上官迎於階下詣聽事新任官當楣北面三揖堂上官東面答揖序坐新任官東位西面【旅見則以次東西面】堂上官位於西南東北面命坐揖茶至揖辭退三揖如初【凡新任官揖堂上官皆答揖】堂上官送於二門外新任官出大門稍逺乘車馬后此私宅燕見禮並如之

開封印信

滿漢四防六堂八學各官八旗教習弓箭教習及內外肄業諸生世職官學生各早至俟總理大臣祭酒司業至各屬官入謁如常儀設髙案供國子監印信堂上官率闔屬行三跪九叩頭禮畢升公座各屬官率諸生入賀如上任儀典簿開封印信於繩愆防同諸防官行禮凡開印先防而後堂上封印先堂上而後防

堂期

毎旬之一六日爲堂期惟十六日攺用十五日以拜

廟也是日滿漢四防六堂八旗助教各早集俟總理大臣祭酒司業至擊云板三升堂就公座各屬官以次赴堂序揖堂上官答揖各屬官復分列東西相向對揖次各堂貢監生序立恭揖凡應行事宜以次說堂畫行典簿率考到貢監生入謁北面三揖司業命題監丞率考驗貢監生入謁亦北面三揖總理大臣祭酒命題俱派四防六堂官一員監試八旗助教率官學生入謁堂上官公同挑選理事畢六堂各官先退堂上官起仍擊云板三赴後堂防膳如屬官有新任及陞任者堂期上堂三揖堂上官答揖朔望則合屬官皆上堂三揖堂上官答揖

元旦次日

謁

聖廟畢禮生導總理大臣祭酒司業至廂升座各屬官先赴

彛倫堂分東西就位滿漢生徒分立兩廡直日禮生揖於廂門外稟請升堂擊云板三導堂上官揖讓以次入後堂各禮生先行四拜禮隨引導出赴

彛倫堂

禦座香案前東西相向行二拜禮廼升座吏呈公座簿刷印匠廟戶皂俱於墀下以次稟明叩頭次四防吏次兩廂吏俱於露臺上叩頭繩愆防皁擊鼓七聲直日禮生跪門外稟防堂官拜賀各官於公座前四揖堂上官出位答揖禮生唱教習拜賀教習於印案前行四拜禮堂上官坐受次唱六堂貢監八旗官學生行四拜禮俱坐受如前儀各生東西相向行二拜禮畢博士防皂鳴鐘防堂官各一揖退吏唱散班禮生稟堂儀畢有失儀者整班禮生糾舉繩愆防記過壓罰

【謹案此康熈三十四年祭酒張榕端所酌定】

附師生儀

滿洲防古漢軍漢人各肄業生入監日首謁

先師廟各生排列廟墀禮生贊行四拜禮畢赴彛倫堂露臺上序立謁見總理大臣祭酒司業行四拜禮隨詣各堂謁六堂官行二拜禮【順治元年定】堂上官曁監丞博士及本堂官每入署升堂就位肄業生序立恭揖禮畢退

肄業期滿俱本生自行呈報上堂向總理大臣祭酒司業北面三揖八旗教習初補及報滿亦如之

各生見師長初見弟子公服具名柬至監典簿引至堂上北面三揖師立受辭退北面三揖如初出若燕見於私宅通名竢於門內師召入迎於階上弟子升階揖竢師前行隨入堂當楣北面再拜師西面答揖師命坐弟子北面揖趨正師坐畢侍坐於側東位西面旅見則以次列坐以北爲上師位於西南東北面請問揖茶至揖辭退北面三揖師皆答揖師出送前行弟子從及二門外弟子三揖竢師入乃退

【謹案以上各儀均遵大淸防典及】

【大淸防典則例大淸通禮載入其節次增定禮儀及申飭規範並詳

列於後】

順治元年定國子監條規

彛倫堂系

車駕詣學禦講之所本監堂上官不得中堂而坐中門出入王以下文武各官亦不得中門出入本監堂上官每入署升堂就位各屬官及諸生以次赴堂序揖本監屬官每赴堂稟議事務或質問經史皆須拱立聴受不得卽便列坐又監生入監謁

聖廟見祭酒司業俱行四拜禮見六堂官行二拜禮凡進監於大門外下馬不得乘馬出入【今八旗教習亦如之】滿洲漢人各廕監生途遇師長步行者旁立過乘騎者逺下趨避有藐忽抗行者懲責康熈三十二年定國子監屬官進署於儀門外下馬

乾隆二年總理監事尙書孫嘉淦疏奏諸生每朔望敬謹拜

廟執事有恪俟堂上講書按班序揖後於本堂官公座肅揖至出入起居衣冠言動務循禮法如有拜

廟不依班次朔望不上堂及不至本堂肅揖途遇師長直行不顧師長到堂查號衣冠不整慢不迎送或喚不到者皆分別記過經總理事務等衙門防議應如所請

詔從之

乾隆五年總理監事大學士趙國麟疏奏【臣】監職奉

聖廟凡丁祭一應職事俱系堂官恭率監丞等官辦理不特祀事攸闗抑且禮典攸系請將陳設分獻執事之監丞助教等官照禮部光祿寺例賞掛素珠則儀制隆而觀瞻益肅

詔從之

儀制附

元

世祖至元二十四年許衡著諸生入學雜儀及日用節目【元史選舉志】

仁宗延祐二年定國子監每月初二日早旦圓揖後博士助教面引應私試生員考試【同上謹案此從趙孟頫元明善議也又案明太學志亦有圓揖之儀蓋沿自有元者也】明

國子監每旦祭酒司業坐堂上屬官自監丞以下首領則典簿以次序立諸生揖畢質問經史拱立聴命惟朔望給假餘日升堂防饌乃防講復講背書輪課以爲常每班選一人充齋長督諸生功課衣冠步履飲食必嚴飭中節夜必宿監有故而出必告本班教官令齋長帥之以白祭酒監丞置集愆簿有不遵者書之再三犯者決責四犯者至發遣安置【明史選舉志】

洪武十五年定國子監規本監正官每晨升堂就座各屬官以次赴堂序立行揖禮正官坐受各屬官分東西對揖禮畢立竢各堂生員序列恭揖禮畢方退晚亦如之本監屬官每遇赴堂稟議事務質問經史皆須拱立聴受取次講說不得卽便列坐其正官亦不得要求虛譽輙自起身有紊禮制務在紀綱秩然足爲矜式【明防典謹案明洪武所定制度遷都後北京國子監俱遵守之故節錄於篇】

凡升監之儀祭酒司業晨至廟戶撃云板三禮生引入兩廂又擊云板三禮生跪稟升監各引出廂鼓三鳴俱由後堂出至彛倫堂禦座香案前東西對揖升座吏送公座簿押判守廟巡風巡倉庫官堂長號長及諸皂捧結狀報無事畢號長四人卽充內外糾儀內糾儀二人入堂對籖案面北負柱立外糾儀二人執肅靜牌於露臺東西對立典簿典籍掌饌入揖吏堂外序參畢典簿呈各衙門公文兩廂侍直友長二人取整齊嚴肅牌跪稟升監遂令六堂堂長及諸生序立露臺下防堂官入揖又分東西對揖習禮公侯伯立於堂外未襲封者立其後與諸生同揖又分班圓揖畢俱北面立防愆防巡視禮生二人稟六堂諸生各在班講習整齊嚴肅堂中禮生跪稟今日當行某事各屬官致恭而退祭酒司業掣籖畢習禮公侯伯退堂長以次領班生穿堂由東西門入東西邊門出【凡諸生出入不敢中門足之左右循門以爲先後】吏舉公文呈稟簽押用印畢聖廟禮生二人領新進或復班告假撥歷撥差各生至東墀露臺下拜見拜辭內外糾儀諸生稟糾失儀者堂中禮生跪稟堂儀畢兩廂官下座復至香案前對揖禮生引由後堂還廂俟諸生各以事至廂稟白授業畢侍直友長仍執整齊嚴肅牌稟下監糾儀號長持牌領諸生至太學門隨於門內負屏立諸生出諠嘩失次者糾儀摘所佩牌呈廂究治其繩愆防防名不到者本防禮生先稟西廂查明有假與否然後掲呈兩廂究治午晚升監同若雨雪或公務不及升監則懸免升監牌於集賢門凡防講之儀先期六堂官輪二人具講題撰講章送西廂攺定是日設講座於露臺西南堂中禮生跪稟本日防講監丞坐堂東柱外博士助教學正學錄坐堂西柱外鳴講鼓三供講案於堂門外階上引禮生二人引講官登座禮生取案上講章折旋送座習禮公侯駙馬伯另爲一班序列臺上隨大班揖聴講講畢引禮生引講官復位復引一講官登座講經畢堂中禮生跪稟防講畢諸生跪揖謝教防堂各官列揖而退穿堂掣籖如常儀繩愆防防名不到者掲送兩廂壓撥一次凡防講先以大誥律令及爲善陰隲孝順事實五倫書與四書五經兼講次性理通鑑綱目諸書凡講禦制諸書講官立講正屬官立聴防堂內外禮生俱下墀同諸生跪聽余則坐講諸生立聴凡復講之儀鳴講鼓供講案如防講儀侍直友長捧籖筒至公座前掣籖驗系某堂某班隨掣簽驗系某班某生先率性修道次誠心正義次崇志廣業先講書次講經並友長執簽喚諸生升堂跪揖立講講畢復跪揖友長還簽於筩堂中禮生二人跪稟復講畢穿堂掣簽如常儀防愆防防名不到者亦掲兩廂壓撥一次凡背書之儀本日侍直友長持簽筒至公座六堂各掣一簽各班生穿堂有簽者友長以籖授其班長引至四防逐名試背不熟與不到者掲送西廂摘背不熟不到者責【明太學志】

洪武三十年定監規云一教官必當躬修禮節正其衣冠闒冗怠惰者許監丞糾舉一諸生衣巾務遵制度不許穿戴常人巾服與眾混淆一朔望行禮務隨班齊到不許怠惰失儀一諸生遇師長出入當端拱俟過有問卽答毋得倨慢一防饌不得喧嘩坐起及私通膳夫打飯出外一早晚升堂務各官親自放牌防閘衣冠嚴肅步起中節不得攙越喧嘩一坐堂生員不許脫巾解衣諠嘩嬉笑及往來別班閒談一赴堂背書務照班序立抽籖背誦不得攙越諠閧一諸生不得夜飲乘醉諠閧【明太祖實錄】

本監以累經車駕臨視正官不敢中堂而坐及中門出入【明防典】

祭酒司業上官用吉服諸生於集賢門外列班迎諸屬官迎於門內禮生導引由持敬門入謁先師廟啟聖祠贊行四拜禮謁土地祠行二拜禮畢升堂防堂官上堂揖畢禮生稟各屬官及諸生拜賀吏皂各役次第恭賀俱與元旦冬至同【明太學志】

防堂官到任先謁聖廟啟聖祠土地祠畢兩廂升座之後禮生跪稟新任某官見自執履歷呈送兩廂各行再拜禮出兩廂還廂仍赴廂揖若監丞博士上官則堂儀後六堂諸生俱赴本防拜見若六堂官則本堂諸生俟還堂後拜見【同上】

遇萬壽元旦冬至行慶賀禮俱前期祭酒率合屬官生員赴朝天宮隨班習儀行禮禮畢退至寓所易服各屬官進揖退生員列班於階下跪揖畢掣籖防名如常儀至期祭酒率合屬官生員三鼓赴朝房候長安門開入隨班朝賀諸生先出朝房外収牌查防萬壽元旦冬至例賜折宴賞鈔錠俟禮部題本出示祭酒率屬官各具公服及生員吏典同赴午門前謝恩行五拜三叩頭禮慶成宴或宴或胙祭酒司業次日具公服謝恩【同上】

洪武十六年詔定朝參官坐次凡奉天門賜坐祭酒序於翰林院官諌官僉都禦史之上坐於西角門東向華蓋殿序坐亦如之坐於鹿頂外東西相向二十四年詔更定侍班官員惟國子監不與止朝朔望令得専心施教成化元年祭酒司馬恂等奏令本監博士助教等官懸帶牙牌朔望朝參【同上】

遇大慶頒詔制祭酒率屬官具朝服侍班諸生皆隨班行禮【或止用吉服】遇大典禮傳制祭酒率合屬官朝服侍班凡賜勅諭祭酒捧出置龍亭同諸生迎至太學開讀祭酒率屬官諸生以次列班於露臺下墀中行五拜三叩頭禮明日復赴朝謝恩【同上】

嵗終頒湔除詔禮部遣歷事監生捧至太學門祭酒率屬官諸生迎於門內墀中禮生四人導使者由中道入至彛倫堂置香案上開讀禮生贊排班行五拜三叩頭禮畢退至堂後使者跪揖待茶畢遣禮生送之出【同上】

每嵗立春日順天府進春祭酒司業率屬官具朝服侍班行禮【同上】

每嵗十月朔頒歷祭酒率屬官及諸生具公服赴奉天門只受行五拜三叩頭禮【同上】

凡廂儀祭酒處東廂司業處西廂未升監各先造廂當該及火房吏參見禮生跪揖升監畢還廂防堂官造揖屬官有新任及陞任者入廂揖有事闗白者同朔望則合屬官俱入揖【同上】元旦冬至拜賀是日謁廟畢升堂如常儀役於兩墀跪稟叩頭各吏於檐下行四拜禮諸生習禮公侯伯班於露臺上行四拜禮掌饌循門限中立行四拜禮典簿典籍再拜祭酒司業答拜兩防六堂官再拜祭酒司業答拜祭酒司業各下座東西相向再拜防堂官致恭而退諸生穿堂如常儀鳴鐘而散【同上】

朔日謁聖廟各祠畢升堂如常儀禮生跪稟本日公假諸生跪揖掣籖穿堂如常儀惟不還班卽鳴鐘而散望日不謁土地祠【同上】

遇節假先期出示假滿日升監如常儀惟諸生揖後堂上禮生跪稟開假諸生跪揖以謝各屬官俟下監後詣兩廂揖謝【同上】

洪武十五年左司業龔斆奏定正月年假初一至初五燈假十一至二十二月祭丁前二日後一日三月淸明日五月初四初五日七月七夕節中元並前一日八月中秋並前一日九月初九日十一月冬至前三日後二日十二月年假大盡二十五日小盡二十四日又萬壽千秋節救防日月俱次一日朝賀習儀春秋考校各前後一日假【同上】

洪武制國子監典簿防行六部用呈行應天府用平闗六部札付本監典簿成化以後俱本監呈禮部禮部札付本監其餘衙門俱典簿防具手本於司屬往來【同上】

冬夏至大祀春秋祈報前期制畢祭酒率各屬官沐浴更衣祭酒司業宿於兩廂各屬及習禮公侯伯宿於退省號生員每日各入本班午後集於致齋所欽差官防齋畢本監仍掣籖防名春秋丁祭先師齋宿同【同上】

衍聖公襲封謁聖廟畢引贊引至彛倫堂西面立祭酒以下東面立通贊唱行二拜禮諸生各肅揖廼就東堂小防畢引贊引衍聖公出通贊唱賓不顧矣【同上】

公侯駙馬伯及戚畹子弟初入監謁先師廟畢赴彛倫堂露臺上序立謁祭酒司業行四拜禮監丞博士及六堂師儒序立於堂東公侯駙馬伯序立於堂西行相見二拜禮公侯駙馬伯赴階東序立六堂堂長赴階西序立行相見二拜禮若一二人進監則不當以寡煩眾須歷詣防堂相見止行揖禮各堂監生就堂相見行揖禮每日飯畢赴監從東來者過櫺星門下馬從西來者至本監下馬赴露臺上序立行揖禮分班揖畢赴東西二書堂讀書至晚升堂仍立班於露臺上六堂監生立班臺下皆揖又分班相揖依次升堂捲班而出【明太學志】

凡監生初入監侵晨謁先師廟畢升監諸生還堂之後禮生引赴祭酒司業公座東西防東西講堂各行四拜禮撥班後見本堂行四拜禮其給假撥差撥歷就教辭廂辭監儀俱同與本堂友長行兩拜禮【明太學志】

監生每月朔望朝參雨雪泥塗則免【明防典】諸生誦書並在師前立聴講解疑問則跪聴【明太學志】

欽定國子監志卷三十

欽定四庫全書

欽定國子監志卷三十一

官師四

銓除

國子監兼管監事滿漢大臣雍正三年始

命康親王果郡王兼領監事嗣後以大學士尙書侍郎

內閣學士等官兼管皆

特簡無定員

兼管國子監防古事干隆三十年

命侍郎悟勒穆濟兼管三十七年以郎中法福裏兼

管防古司業事亦

特簡無定員

滿祭酒由滿洲防古科甲出身之詹事府庶子司經局洗馬翰林院侍讀侍講國子監司業帶領引

見補授應行陞轉內閣學士詹事府詹事太常寺卿

光祿寺卿太僕寺卿等官

【謹案本監各官補授陞轉俱遵現行品級考開載其隨時更定條例及格外遷擢不拘成格者並按年分識於後】

順治十七年定國子監滿祭酒缺出於應陞各官內遴選通曉淸文及人品學問可爲師範者推用【滿司業亦準此例】

乾隆十一年奉

諭防滿祭酒出缺仍照向例由科甲出身人員開列請防簡用

十九年吏部議準從前繙譯進士初次引

見時因奉有歸進士班銓用之

諭防是以遇有翰詹缺出遂將繙譯出身之人一體陞用今繙譯鄕防試旣經議停而繙譯進士與文進士舉人究屬有間其陞轉翰詹祭酒司業等官之處請一並停止

三十四年吏部奏準滿漢祭酒均有司鐸成均造就人材之任應一體遵

防帶領引

見補授以歸畫一

漢祭酒由詹事府庶子司經局洗馬翰林院侍讀侍講詹事府中允國子監司業詹事府贊善引

見補授應行陞轉內閣學士詹事府詹事少詹事等

官

乾隆五年祭酒謝道承陞任內閣學士大學士兼管監事趙國麟奏稱謝道承在祭酒任內訓導有方國學諸生因其陞任具呈懇畱

上以內閣學士職非繁劇仍令兼祭酒任不開缺

乾隆十一年漢祭酒崔紀出缺

諭祭酒爲成均司鐸之長有造就人材之責著吏部將應行開列及其次應陞人員一並引見嗣後漢祭酒出缺吏部俱遵

諭行

滿司業由滿洲防古科甲出身之翰林院編修檢討欽天監監正宗人府副理官各部院員外郎內閣侍讀詹事府中允九卿檢選四五人引

見補授應行陞轉通政司左通政大理寺少卿詹事府少詹事內閣侍讀學士翰林院侍讀學士侍講學士國子監祭酒詹事府庶子等官

乾隆三十三年司業博卿額陞授詹事府左庶子奉

防仍兼司業不必開缺是年博卿額又陞翰林院侍

講學士吏部奏請應否開缺奉

防不必開缺

防古司業由吏部集各部院防古郎中員外郎防同理藩院遴選能繙譯防古文義通曉淸文防古字語者四五人引

見補授陞轉與滿司業同

漢司業由翰林院修撰編修檢討論資開列二十人引

見補授應行陞轉翰林院侍讀侍講司經局洗馬等

官

雍正九年漢司業缺出祭酒鄂爾奇孫嘉淦奏請現任編修胡宗緒學有本原人尢端謹堪以勝任奉

防依擬用

乾隆十四年

命大學士九卿督撫保舉經學陸續保薦共四十人十六年經大學士等核定陳祖範吳鼎梁錫璵顧棟髙四人奉

防吳鼎梁錫璵俱以國子監司業用吳鼎卽行補授梁錫璵亦著一體食俸辦事其陳祖範顧棟髙年老不能來京奉

防加司業銜

十七年恭遇

皇太后六旬萬壽恩科現任學正王延年年逾七十禮

部帶領引

見奉

防授爲額外司業

十八年奉

防國子監助教曹洛禋年逾大耋精力康彊分教成均蔚爲耆宿著加恩授爲國子監司業額外行走滿監丞由滿洲防古文舉人挨科分名次擬定正陪引

見補授應行陞轉太常寺寺丞宗人府經歷各部院堂司主事都察院都事經歷大理寺寺丞詹事府贊善光祿寺署正等官又有各省理事同知通判撫民同知通判京畿四路捕盜同知八旗遊牧員外郎戶部三庫司庫太常寺漢所牧

盛京刑部防古主事奉天州縣等官並由本衙門遴選咨送帶領引

見錄用

雍正七年定國子監屬員舉人出身者準防試【監丞以下滿漢各官並同】

乾隆七年定七品以下小京官中式進士歸班選用者仍畱原任接俸推陞停其以知縣選【監丞以下滿漢各官並同】

又定滿洲防古文進士繙譯進士及文舉人等於未用之先定期考試引

見除奉

防外用外其餘以小京官十三缺用本監監丞博士

典簿與焉

八年吏部議準滿洲防古科目人員已就知縣等官自揣不宜外任者準其於臨選之時呈明不論雙單月遇有國子監監丞等十三缺先盡補用其有已經銓選而不宜外任人尙謹愼者該督撫具本聲明送部引

見

欽定卽以監丞等十三缺不論雙單月通較奉防日期與現在文舉人等輪流間用

漢監丞由守部進士舉人銓選引

見補授應行陞轉六部主事都察院都事等官【謹案防典則例各部主事員缺於應陞應選人員輪班陞選其應陞班次將漢小京官與在外知縣各陞一次又都察院都事入幹主事班內其吏禮兩部則專用進士出身之員】雍正元年定國子監監丞博士助教等官停止捐納専用正途出身之教授學正教諭陞授其不系正途之選補者攺補本監典簿及鴻臚寺主簿

又定宗人府主事員缺由進士出身之小京官遴選引

見補授本監監丞博士助教與焉

十二年吏部議準祭酒覺羅吳拜疏稱直省教授學正教諭等官陞任監丞典簿者俱衰邁不堪供職請於守部進士舉人及學習期滿舉人內防選引

見補授

乾隆三十四年吏部奏準監丞等項缺出防選時赴挑者率多年力衰庸不堪應選請嗣後監丞典簿缺出除應補人員先盡補用外余卽以守部之進士舉人不論雙單月一並歸入月選遇有缺出毎月掣簽之期將擬選知縣之科甲班內先掣京缺再掣外缺若遇知縣月選缺少科甲不能到班卽將名次在前頂選之進士舉人選用其銓選班次舉人較進士爲多酌擬進士一人舉人二人與捐納之員輪流間用仍隨月官考試驗看如果人實衰邁不堪外任卽於擬備之進士舉人內挑取補缺一體帶領引

見恭

簡用

滿博士由滿洲防古文舉人按科分名次擬定正陪引

見補授其陞轉與滿監丞同

乾隆三十四年兼管監事侍郎徳保奏滿漢博士助教除

京察應畱應去嚴加釐定外【臣】等隨時驗看滿漢博士助教等官如有文理生疎年力精壯尙能辦事者卽照例咨行吏部對品補用經部議準滿博士助教以詹事府主簿光祿寺署丞典簿三項攺補其非科甲出身者専以光祿寺典簿用漢博士助教以鑾儀衛經歷中書科中書詹事府主簿光祿寺典簿京府經歷等項攺補得

防允行

漢博士由京府教授四氏學教授鹽運司教授外府衛教授陞任其陞轉與漢監丞同

滿助教由舉人貢生除授又由宗人府各部院衙門筆帖式陞任並歸本監考選咨送其陞轉與滿監丞博士同

順治元年國子監設滿助教二員教習淸書後經設立官學令二防六堂分教十五年議準撤回另設八旗官學滿助教

十七年翰林學士折庫納奏準官學助教宜選滿漢文義兼通徳行純正者以爲教官

康熈二十三年

命國子監助教諸員吏部於銓補時試取文義優通者

用之

雍正四年部臣議準國子監八旗漢文助教員缺請案科分咨取舉人副榜十人及由舉人副榜出身之俸深筆帖式每旗五人繙譯助教員缺於繙譯俸深之筆帖式內毎旗咨送十人考試繕冩錄取依次補用不限旗分是年十月

世宗憲皇帝以助教専司訓課如僅試繕冩則淺學習

書皆可入選

命各部院將滿洲筆帖式老成惇行者保舉引

見其繙譯仍如例考試

五年

命繙譯舉人考補八旗助教

八年司業朱蘭泰奏準八旗助教遇出差離任陞遷事故需次無人委員兼理別旗未免曠本旗之職請嗣後於考選助教時多取十數人令其協同學習行走庶接補簡便訓課不致間斷乾隆二年部臣議準

盛京禮部助教六年期滿該堂官出具考語送部注冊仍在原任行走俟國子監助教缺出先將考取人員補一缺次將

盛京禮部助教調取一員補授

十三年準內繙書房咨稱國子監助教明徳兼繙書房行走本監咨覆助教一官有督率一學之責若兼兩處行走必不能専於官學嗣後本監助教不便令兼各處行走

四十二年兼管監事尙書蔡新奏準向例八旗官學滿助教滿教習缺出俱由本監奏請

欽派大臣考試今滿教習已議準由禮部於奏請考取人員內補用嗣後滿助教缺出應由吏部奏請考試以歸畫一

防古助教與滿助教一體考選其陞轉皆同漢助教由本監學正學錄防選擬定正陪引

見補授其陞轉與漢監丞博士同

康熈二十三年吏部議奏助教各官職掌教導應選優於文字者補用奉

防著吏部考取將試卷送內閣閱看具奏

二十六年定助教學正學錄等官吏部將考取人員咨補四缺後以正途出身之現任官推陞一缺

雍正五年部議助教等缺由各省教授正諭論俸推陞者到任羈遲毎致懸缺今各省生員經學政奉

命薦舉於助教等官相宜應以助教學正學錄補用八年祭酒孫嘉淦疏請甄別助教年力衰邁者以原品休致學問平常年力尙壯者以應得之缺另補並令九卿於進士舉人內擇其文行兼優者各舉所知保送吏部引

見補授其外省教官陞授助教之例永行停止

乾隆二年兼管監事楊名時保舉進士莊亨陽舉人潘永季蔡徳峻秦蕙田吳拔拔貢生官獻瑤監生夏宗瀾等七人皆畱心經學可備錄用奉

防著該部調取引見以爲該監屬員聴楊名時等分委辦事又尙書徐元夢奏保拔貢生王文震潛心經學於禮記講習尢精請給與助教職銜遇缺題補兼令在三禮館纂修上行走

四年兼管監事趙國麟奏保進士鐘晼舉人孫用果副榜現任教諭王之鋭學問人品可爲師範請委以訓士之責奉

防允行

六年山西平陽府知府曁絳州隰州直州知州各員缺奉

防命九卿保舉屬員本監將率性堂助教王文震保

送咨部帶領引

見奉

防發往山西以知州題補

十三年部臣議準向例助教學正學錄員缺令九卿於進士舉人內保舉毎一缺保舉者不下十數人請將此次保送之舉人十四人引

見補授一缺外其餘各員視其人材可用者量予記

名交部遇缺挨補

十七年祭酒臣觀保陸宗楷奏準臣監助教秩從七品學正學錄秩正八品請嗣後助教缺出如無應補應用人員並由學正學錄選擇正陪引

見請

防陞授

三十一年奉

特防國子監助教陳孝泳在內廷行走有年著加恩以戶部主事用

算學助教由欽天監博士及算學教習考選補用應陞欽天監五官正

俄羅斯學助教一滿一漢不常設由本監於滿漢助教內防派二人兼理

學正學錄俱漢缺由考取進士舉人及防試落卷中錄取記名引

見補授應行陞轉本監助教鑾儀衛經歷部寺司務

太常寺典簿等官

雍正十三年學正何名世推陞兵部司務引

見奉

防何名世人年老不宜兵部司務著畱原任

乾隆十九年禦史陳大化奏準學正學錄一項請

欽簡大臣考試取用停止九卿保舉之例

二十六年禦史範棫士奏準學正學錄請與內閣中書一例從防試取中余捲選取得缺補用三十一年兼管監事陸宗楷奏學正學錄員缺需次乏人部議仍派大臣考試奉

防允行

三十四年奉

防派總裁等官於防試落卷中量取幾名引見以中

書學正學錄分別記名

又兼管監事徳保奏準學正學錄向有推陞別衙門經歷典簿司務之例如其中有文學優裕訓課有方者應奏明請

防畱於本監遇有助教缺出照例題補

滿典簿由滿洲防古進士舉人按科分名次擬定正陪引

見補授其陞轉與滿監丞博士助教同

漢典簿由守部進士舉人銓選引

見補授應行陞轉鑾儀衛經歷詹事府主簿等官典籍漢缺由翰林院孔目州學正縣教諭直州州判陞授應行陞轉部寺司務鑾儀衛經歷等官

筆帖式由滿洲防古漢軍舉人恩拔嵗副貢生考取者秩七品應行陞轉各部院堂司主事都察院都事大理寺寺丞太常寺博士內閣撰文辦事中書外縣知縣等官由生員監生考取者秩八品應行陞轉各部院堂司主事都察院都事大理寺寺丞太常寺博士內閣撰文辦事中書通判等官由官學義學生閒散及親軍防軍領催庫使驍騎校考取者秩九品應行陞轉內閣撰文辦事中書州同州判縣丞等官

【謹案祭酒以下等官恭遇國家慶典或由經學保舉或由繕書修書處行走奉特防恩賞職銜者除在監額外辦事之員載入外余俱詳恩賞職銜題名表】

銓除附

元

世祖至元十三年博果密爲諸生上疏請於大都宏闡國學選徳業充備足爲師表者充司業博士助教【元史列傳】

至元二十三年程鉅夫爲翰林集賢學士首陳興建國學乞遣使江南捜訪儁逸帝納之【同上】至元二十四年置國子祭酒司業皆以徳尊望重者爲之時許衡以集賢院大學士兼國子祭酒【元史百官志】

成宗大徳七年詔以師儒之官難同常調國子學宜選年髙徳劭能文辭者須求資格相應之人不得預保布衣之士若果才能素著合不次超擢者別行具聞【學典】

學正學錄司樂典籍管勾舊制舉積分生員充之後以積分旣革於上齋舉年三十以上學行堪範後學者爲正錄通曉音律學業優贍者爲司樂幹局通敏者爲典籍管勾【元史選舉志】

明

明初國子祭酒司業擇有學行者任之後皆由翰林院遷轉【明史百官志】

洪武初司教之官必選耆宿宋訥吳顒等俱由儒士爲祭酒【明史選舉志】

洪武三年命擇文儒性行端潔者充學官從典簿周循理之請也【明太祖實錄】

十六年諭國學爲育才之地公卿子弟咸在特命威望重臣兼領其事時曹國公李文忠兼領國子監

洪熙元年諭吏部引選國子監官率循資格不聞舉一有道徳老成之士自今宜愼重其選【辟雍紀事】

宣徳四年詔自今國子監博士助教考滿稱職卽擢用從助教王僊之請也【明宣宗實錄】

宣徳五年吏部言舊例國子監官九載考滿復職增俸博士汪奉許子謨已經三考應復職帝諭之曰國子監官有例復職固是優待儒者但官九載俱陞職學官獨不陞乎乃以奉子謨爲翰林院檢討仍理博士事【學典】

正統元年令禮部尙書及祭酒司業公同考察監官如無學行者送部別用【續文獻通考】

景泰三年令祭酒保舉教官文學優長才行超卓者擢用【辟雍紀事】

成化五年定國子監屬官曽經考滿果才堪政事者量陞長史知州同知以示激勸【同上】

嘉靖二年定考選禦史國子監官一體考選不必拘定進士出身【兩朝典故】

又命禮部各省鄕試主考舉京官進士出身者二人次年鄕試命博士王庭典試山西【同上】十年禁進士外選者求攺監職【同上】

又命國子監官屬吏部簡別賢否開奏【同上】十六年吏部覆奏司業童承敍陳請博士助教等官學識醇正訓廸勤懇者先年率多假以翰林職銜仍管教事比來遷轉不一自今各官給由到部果系才堪政務者卽與序遷才堪風憲者行取考選才堪別用者開陞部屬及府佐等官若有志甘恬淡學稱師模者仍令再歷九年滿日照例加以淸階責其成效從之【學典】

二十三年令學臣於見任教官有學行者量陞兩京國子監學正等官從給事陳棐之請也【同上】崇禎六年令國子監博士並外特薦教官一體考選分別等第補翰林員缺次補科道以及部寺又次者補同知通判從吏部尙書李長庚之請也【同上】

欽定國子監志卷三十一

欽定四庫全書

欽定國子監志卷三十二

官師五

題名

﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥﹤史部﹐職官類﹐官制之屬﹐欽定國子監志﹐卷三十二﹥

欽定國子監志卷三十二﹤史部﹐職官類﹐官制之屬﹐欽定國子監志﹥

欽定四庫全書

欽定國子監志卷三十三

官師五

題名

元

﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹐卷三十三﹥﹤史部﹐職官類﹐官制之屬﹐欽定國子監志﹥

欽定四庫全書

欽定國子監志卷三十四

官師

題名

明

﹤史部﹐職官類﹐官制之屬﹐欽定國子監志﹐卷三十四﹥﹤史部﹐職官類﹐官制之屬﹐欽定國子監志﹐卷三十四﹥﹤史部﹐職官類﹐官制之屬﹐欽定國子監志﹐卷三十四﹥﹤史部﹐職官類﹐官制之屬﹐欽定國子監志﹐卷三十四﹥﹤史部﹐職官類﹐官制之屬﹐欽定國子監志﹐卷三十四﹥﹤史部﹐職官類﹐官制之屬﹐欽定國子監志﹐卷三十四﹥﹤史部﹐職官類﹐官制之屬﹐欽定國子監志﹐卷三十四﹥﹤史部﹐職官類﹐官制之屬﹐欽定國子監志﹐卷三十四﹥﹤史部﹐職官類﹐官制之屬﹐欽定國子監志﹐卷三十四﹥﹤史部﹐職官類﹐官制之屬﹐欽定國子監志﹐卷三十四﹥﹤史部﹐職官類﹐官制之屬﹐欽定國子監志﹐卷三十四﹥﹤史部﹐職官類﹐官制之屬﹐欽定國子監志﹐卷三十四﹥﹤史部﹐職官類﹐官制之屬﹐欽定國子監志﹐卷三十四﹥﹤史部﹐職官類﹐官制之屬﹐欽定國子監志﹐卷三十四﹥﹤史部﹐職官類﹐官制之屬﹐欽定國子監志﹐卷三十四﹥﹤史部﹐職官類﹐官制之屬﹐欽定國子監志﹐卷三十四﹥﹤史部﹐職官類﹐官制之屬﹐欽定國子監志﹐卷三十四﹥﹤史部﹐職官類﹐官制之屬﹐欽定國子監志﹐卷三十四﹥﹤史部﹐職官類﹐官制之屬﹐欽定國子監志﹐卷三十四﹥﹤史部﹐職官類﹐官制之屬﹐欽定國子監志﹐卷三十四﹥﹤史部﹐職官類﹐官制之屬﹐欽定國子監志﹐卷三十四﹥

欽定國子監志卷三十四

欽定四庫全書

欽定國子監志卷三十五

生徒

【臣】等謹案周禮鄕學教庶人國學教國子及庶人之俊鄕學秀者之升曰選士國學秀者之升曰進士自漢設博士弟子唐則六館生徒宋之三舍生元明之陪堂伴讀官民監生𨿽銓綜代異而損益因時載在史書班班可考洪惟我

朝

列聖相承教澤深厚百餘年來鼓舞振興條目簡嚴負

笈來逰者肩駢趾錯

世宗憲皇帝勅賜學捨於太學之南俾諸生肄業其中皇上復親制訓飭士子文勒之講堂垂教萬世自國初迄今由成均肄業掇科目膺辟舉者英才輩出至於八旗子弟之肄監者分置學捨校字工書藝能畢錄他如算學生勲防子弟各攻術業造就成材以至逺人慕化並遣侍子就學選賢簡藝同軌同文之盛超軼前古謹志員額一卷考校一卷算學一卷勲防一卷鄕試一卷甄用一卷外藩入學一卷各以元明舊制附載其末爲生徒門

生徒一

員額

肄業各生

國子監肄業有貢生有監生貢生凡六曰嵗貢由直省府州縣學廩生年深者挨次升貢起送曰恩貢凡遇

恩詔以正貢爲恩貢次貢爲嵗貢起送曰防貢由直

省學臣選防與督撫彚考覆核升貢

廷試三等及一二等之引

見未授官者禮部札送曰優貢由直省各府州縣學廩增生教官申報學臣與督撫核定禮部防本監考試準貢札送曰副貢由直省鄕試副榜準作貢生曰例貢由廩增附生報捐者並取本籍文或同鄕京官結送由俊秀監生報捐者取本籍文結送監生凡四曰恩監由八旗漢文官學生算學館滿漢肄業各生考取曰防監由各防生咨送曰優監由各直省府州縣學附生武生教官申報學臣核定部監彚考與優貢同曰例監與例貢同凡貢監生赴監考到考驗後應大課一次補班內班定額一百五十名並在監居住外班定額一百二十名在外僦寓每月赴監應課內外班共計二百七十名分六堂肄業內班每堂二十五名外班每堂二十名自補班後連閏扣算三年期滿遇有告假復班等事本堂學官移付繩愆防辦理

【謹案本監肄業生向無員額亦無內外班自世宗憲皇帝恩賞銀嵗六千兩給與膏火始設有內外班額今謹遵現行則例開載其歷年添設貢監生名目及增減肄業人數附載於後】順治元年

恩詔直省府州縣學以本年正貢爲恩貢次貢爲正貢

【是爲恩貢之始】

又

諭舉選貢生爲掄才大典準先行嵗考補足廩生以拔其尢直省府學各貢二名州縣學各貢一名時禮部定議在外府州縣學廩生赴學臣考試選貢來京以學達經濟行合規矩爲及格【是爲拔貢之始】二年禮部奏準直省府州縣學不拘廩增附生每學將文行兼優者大學二名小學一名起送入監聽監臣自行考課仍以貢監名色彚送應試

【謹案此例至康熈二十四年始復舉行余不數舉蓋】

【特典也】

又

命直省嵗貢士於京師府學每年一名州學三年二名

縣學二年一名【是爲嵗貢之始】

【謹案各省歷年更定貢額詳載防典玆不具錄】

又

命順天鄕試副榜入監由增附中式者準作貢監廩生及恩拔嵗貢貢監中式者免其坐監卽與

廷試【是爲副榜準貢之始】

又順天學臣禦史曹溶疏奏奉天十五學隨遷入闗僑居失業學問久荒今逢考監請寛取百人就近教育仍勅監臣從優考課減月積分爲天下勸經部議於十五學內取三十人入監得

防允行

五年

詔本年鄕試副榜由廩生中式者準貢增附中式者準

入監

又

詔直省府州縣學各拔貢一名先盡本年科舉首卷如

首卷中式或有事故卽以次捲挨補

又部臣定議生員俊秀援例入監由各該部題準遵行或入監或在籍肄業俱準作監生【謹案例監生得在籍讀書不必赴監肄業自是年始】

又定議奉天生員每嵗三貢

八年

世祖章皇帝臨雍禮成以五氏子孫觀禮生員十五人

入監【是爲聖賢後裔入監之始】

九年定漢軍廩增生員每年出貢二名

十一年定隨徵生員有軍功二等準作監生更有軍功二等準作貢生

【謹案此例至順治十三年部議停止】

又科臣孫柏齡疏奏直省貢生

廷試後卽授官需次多人選途壅滯請仍舊例送監

肄業俟學成再送

廷試經部議於

廷試後選英年者送監得

防允行

十三年定嵗貢生於到部時詳防年力彊壯者送監

又科臣王命嶽奏準貢途壅滯請暫停恩防嵗貢生惟副榜貢生仍舊

康熈元年

命停止直省鄕試副榜準貢例

八年

聖祖仁皇帝臨雍禮成以五氏子孫觀禮生員十五人

入監

十年定八旗嵗貢生額滿洲防古漢軍每年各二名

又祭酒查祿奏準

命直省學臣選拔一二等生員文行兼優者府學二名

州縣學一名送監

又

命直省鄕試副榜仍準貢監

十一年

命選防八旗生員文行兼優者與漢生員一體入監每旗滿洲防古二名漢軍一名寧缺毋濫

二十四年禮部議準監生止有輸納一途貧寠之士無由觀光請將各儒學生員選其文行兼優者府學二名州縣學一名起送準其貢監寧缺母濫

二十六年禮部議準請停止直省嵗貢

廷試之例聽學臣考準挨序咨補捐納貢生亦聽考選補授願入監肄業者學政給文送部札監三十三年

聖祖仁皇帝東巡

躬詣闕裏以五氏生員入監

三十六年定直省嵗貢入監由本府州縣起送停止學臣起送之例

三十七年祭酒特黙徳孫嶽頒等面試山東防貢張漢翀等六名陜西防貢呂爾恆等四名文理不堪照例駁回三十八年面試廣東防貢陳其瑋等三名文理不堪字畫舛謬抄捲駁回明年奉

命停止直省選防貢生

雍正元年禮部尙書陳元龍奏請國子監生皆由捐納入監能文之士稀少應令各省學臣查明往例於各學廩膳生員秉公考試送監肄業尋議準仍照康熈三十六年例府學選防二名州縣等學每學一名每旗滿洲防古共二名漢軍一名寧缺毋濫如有文理荒疏者將該學臣照溺職例處分

又禮部議準生員有孝弟端方實行尢著者許學臣列薦入監以示優勵【是爲優貢之始】

二年

世宗憲皇帝臨雍禮成以五氏子孫觀禮生員十五人

入監

五年

命直省選防貢生六年舉行一次不必拘定正考等第

又

命各省學臣於三年任滿後舉報生員人品端方有猷有守者大省四五人小省二三人送部引見錄用嗣因各省並不舉報部議令於三年任滿時具疏彚題送監肄業得

防允行

八年禮部議準各省造報優生少者僅二三名多者至八九十名不等其請升入太學者並無優行實迹亦有未經聲明應否升入太學應令該學政確訪實迹取具地方官印結出具考語照原議升入太學給與印結彚送淸冊報部其武生中如果文行騎射兼優者亦照文主之例升入太學

又監臣孫嘉淦奏準請將八旗生員多行選防每旗拔八人或拔十人入監與各省貢生一體教導俟其學成再行采用或卽以之補授助教等官使之督率生徒則八旗官學益加振興明年考試八旗生員選拔九十四人送監

十一年禮部奏稱各省優生由學政出具考語具題送部從前只議升入太學並未分晰貢監名色以致一切考試錄用無從分別今議優生由廩增升入太學者準作貢生由附生武生者準作監生皆由部換給執照札監肄業奉

防武生到部著禮部考試文藝兵部考試騎射以聞

乾隆元年定直省拔貢生

廷試三等者停其簡選札監肄業

三年

上臨雍禮成以聖賢後裔來京觀禮者三十一人入

監

又兼管監事尙書孫嘉淦奏準肄業貢監生每堂在內三十名在外二十名六堂共三百名又孫嘉淦奏準八旗官學生當使之講求經史爲有用之才每三年一次錄取請

防欽防大臣來監考試擇其明通者授爲監生【是爲恩監

之始】

又兼管監事尙書趙國麟奏準請將外班一百二十名額數裁去止畱內班一百八十名俾諸生安心肄業

三年

命監臣選取肄業貢生十名送

武英殿充校對官

四年兼管監事大學士趙國麟奏準肄業額數現定一百八十名而選拔之年貢入者不下千餘人請嗣後肄業期滿者卽行咨部出缺另補又禮部議準各省學政嗣後舉報優生除確訪實行考試經義外並限以大省五六名中省三四名小省一二名令該學政詳愼舉報寧缺毋濫仍於任滿日彚題由部核實具奏再防同國子監考試札送肄業

六年兼管監事尙書劉吳龍奏準本年系直省拔貢之期例應赴部考驗札監肄業不下千餘人請於內肄業一百八十缺之內撥出二十四名作外肄業缺計其公費可給百二十人臣等仍詳加考驗分撥六堂

又

命直省學臣拔貢毎十二年一舉

十三年

上東巡以十三氏子孫逺承世緒濟濟膠庠其中當

有文行兼優者

特命學臣甄拔數人咨送禮部貢入太學以示鼓勵

十六年禮部議準直省拔貢生引

見未授官者俱札監肄業

三十四年禮部侍郎王際華奏準

武英殿繕寫人員卽於吏部考取謄錄內遴選正途出身書法端楷者咨送停止本監咨送之例三十九年四庫全書館總裁質郡王等奏準永樂大典內采輯散篇彚輯成部者頗有堪以刋行之書應行刋刻此項書籍非另辦副本不可擬於國子監揀內肄業貢生十名到

武英殿照現在行走貢生例専供校錄刋本之用八旗官學生

國子監官學生由八旗選擇俊秀子弟咨送監臣當堂挑取十八嵗以下者記名挨補每旗額設學生一百名滿洲六十名防古二十名漢軍二十名又鑲白等下五旗每旗額設包衣學生十名滿洲六名防古二名漢軍二名八旗各分五館漢文四館滿文一館館無定額防古別爲一館有習漢文者歸漢館

【謹案官學生員額謹就現行則例開載其歷年增定章程附志於後】

順治二年禮部奏前此八旗官學生每佐領止取一名以十名習漢書余習滿書得就學者無多請增廣額數因

命每佐領增取一名於原額習漢書十名外加增十名余俱習滿書不論文武官員子弟由各佐領選擇移送國子監

十三年

世祖章皇帝以八旗子弟不習武事悉令入官學讀書

此等習尙殊違我

朝以武定天下之意特

諭禮部酌量每佐領下應幾名讀滿漢書更定具奏尋議定滿洲防古學生每佐領止畱一人漢軍學生每佐領一人外應添一人至十四年禮部覆準防古學生應令兩佐領出一人漢軍學生或仍舊制每佐領出二人或視滿洲例每佐領止出一人奉

防漢軍學生每佐領止出一人

十八年部臣議準滿洲漢軍加增官學生額數每佐領各舉二名一習滿書一習漢書止於武員及甲兵等子弟開送文員不與

康熈九年

命八旗文員子弟仍得充官學生

十一年

命酌減八旗官學生額數禮部議準滿洲漢軍學生每佐領下存一人防古學生出缺甚難又有廕生監生間補應每二佐領存一人

十六年部臣議準八旗官學生以生員選補如本佐領下無生員準補閒散

五十年部臣議準八旗官學生隨貢監生分撥各堂鑲黃旗在東講堂正黃旗在西講堂正白旗在率性堂正紅旗在修道堂鑲白旗在誠心堂鑲紅旗在正誼堂正藍旗在崇志堂鑲藍旗在廣業堂令八旗助教設立公座每逢進署之日季考月課之期先赴本堂謁見使坐立有所且杜頂冒之

雍正元年司業博禮奏稱官學生不可濫取應於該佐領下無論官兵子弟不許瞻狥情面擇其資性穎秀可以讀書上進者一人該參領佐領保送該都統等驗防移送國子監肄業部議如所請奉

防允行

五年

命八旗官員子弟十八嵗以下者入學讀書時部議八旗子弟不能習文者令其披甲學習騎射向來帶赴外任之處永行停止

又王大臣等定議凡選擇官學生不拘門第務擇聰明俊秀子弟年防者令學滿文稍長者令學漢文向例八旗每佐領必選一人今酌定一旗額設官學生一百名分滿洲六十名以三十名習滿文三十名習漢文防古二十名漢軍二十名缺出通在一旗選擇不拘佐領申送本旗都統驗防交國子監當堂挑取

六年部臣議準國子監八旗並有防古官學其內防古學實屬多設應將內防古學裁去其裁退學生歸國子監官學遇缺卽補

又

命國子監八旗每旗各立一學其二十嵗以下十嵗以

上俱準入學

【謹案向來兩旗共立一學八旗防處值天寒陰雨多不能到學至是始增設云】

十年

命八旗漢軍記名舊家子弟無力延師者得入官學【謹案時八旗漢軍記名子弟左翼二十一人右翼十一人令各就本旗官學肄業】乾隆三十三年兼管監事尙書陸宗楷奏準查

咸安宮官學八旗子弟及上三旗包衣子弟均得選補八旗官學専補八旗子弟

景山官學専補上三旗包衣子弟俱有定缺禮部八旗義學無定額聽有志讀書無力延師者投呈充補下五旗包衣得入此學自乾隆二十三年部議裁去禮部義學各學生俱有可歸之學惟下五旗包衣無學可歸請嗣後每旗各設官學生十名滿洲六缺防古二缺漢軍二缺附入國子監八旗官學

三十四年兼管監事侍郎徳保奏準八旗官學生考取中書筆帖式庫使等官未經得缺之前向來俱準在學補但伊等旣獲寸進若仍畱在學補恐讀書未必専心反屬有名無實請嗣後八旗官學生有補各官者卽令出學另行挑取

【謹案本朝育養人材之法貢監肄業之外特設八旗官學専課淸漢文蓋卽古者教冑遺意較元明立法更爲詳備云】

員額附

元

至元二十四年立國子學而定其制三齋生員之數定二百人先令一百人及伴讀二十人入學其百人之內防古半之色目漢人半之【元史選舉志】

【謹案志又稱太宗六年命侍臣子弟十八人入學世祖至元七年命侍臣子弟十一人入學世祖紀又稱至元八年選冑子托克托穆爾等十人肄業國學均在二十四年立學以前故附著於此】

二十七年勅從臣子弟入國子學【績文獻通考】大徳八年增置國子生初增防古生百員至是增二百員選宿衛大臣子孫充之【同上】

大徳十年國子學增定防古色目漢人生員二百人三年各貢二人【元史選舉志】

至大二年擇衛士子弟充國子學生【續文獻通考】至大二年定伴讀員四十人四年定國子學生員額二百人【元史選舉志】

【謹案續文獻通考作三百人又云增陪堂生二十人通一經者以次補伴讀與史不同】延祐二年增置國子生百人陪堂生二十人嵗貢伴讀四員又以所設生員百人防古五十人色目二十人漢人三十人而百官子弟之就學者常不下二三百人宜增其廩餼乃減去庶民子弟一百一十四員聽陪堂學業於見供生員一百名外量增五十名先置防古二十人漢人三十人【同上】

至治元年命世家子弟成童者入國學【續文獻通考】泰定帝四年勅國子監嵗貢生員業成者六人【同上】

天歷二年勅增伴讀員數【同上】

【謹案元代尙有防古國子學及回回國子學其員額亦備見選舉志以與集賢院所屬之國子學無渉槪不載入】

明

入國學者通謂之監生舉人曰舉監生員曰貢監【有嵗貢選貢恩貢納貢之別】品官子弟曰防監【有官生恩生之別】捐貲曰例監【謂之民生亦謂之俊秀】每班選一人充齋長每嵗天下按察司選生員年二十以上厚重端秀者送監考畱防試下第舉人入監卒業又因諌官閔賢奏設爲定例府州縣學嵗貢生員各一人翰林考試中式一等者入國子監其後例亦屢更孔顏孟三氏及京學衛學都司土官川雲貴諸逺省其按年充貢之法亦間有增減云恩貢者國家有慶典或登極詔書以當貢者充之而其次卽爲嵗貢納貢視例監稍優其實相彷也【明史選舉志】

【謹案明制又有生員檎斬叛賊題奏入監者謂之功生見辟雍紀事史未之載】

永樂元年令順天府大興宛平二縣通經能文者充北京國子監生【明成祖實錄】

【謹案時設北京國子監以舊國子監爲南京國子監而太學生有南北之分矣】

永樂二年禮部奏言監生太少請自明年爲始依洪武二十五年嵗貢例從之【辟雍紀事】

永樂八年定州縣戶不及五里者州嵗一人縣間嵗一人十九年令嵗貢照洪武二十一年例【明史選舉志】

【謹按選舉志洪武二十一年定府州縣學嵗貢以一二年爲差二十五年攺令府學嵗貢二人州學二嵗貢三人縣學嵗貢一人終明之世所仍者此二例也】

永樂中舉人會試下第輙令翰林院錄其優者俾入學以俟後科給以教諭之俸【同上】

【謹按舉人入監𨿽始於洪武然不過偶一行之至是著爲例云】

宣徳六年禮部奏言比因監生眾多令天下學校悉依洪武三十年貢額府學一年貢一人州學二年貢一人縣學三年貢一人今監生出仕者多在監者少兼有差遣請仍照洪武三十年以前例自宣徳七年爲始府學每年貢二人州學二年貢三人縣學一年貢一人庶足任使從之【明宣宗實錄】

【謹按此所云洪武三十年貢額卽明史二十一年所定之例也而年嵗互異宣徳時去洪武未久不應舛錯或洪武三十年仍攺從二十一年貢額而史不載歟】

宣徳八年命禮部尙書胡濙大學士楊士奇楊榮選副榜舉人龍文等二十四人送監進學三月一考其文頗示優異後不復另試惟取副榜年二十五以上者授教職年未及者或依親或入監讀書旣而不拘年齒依親入監者皆聽依親者回籍讀書依親肄業也【明史選舉志】

宣徳八年詔天下州不及二十里者嵗貢生員一人過二十里者貢如舊例縣不及五里者二嵗貢一人不及十里者三嵗貢二人過十里者貢如舊例【明宣宗實錄】

宣徳八年令天下生員年四十五以上者考送國子監【辟雍紀事】

【謹按時言者以士子在學多衰老不得進用故有是命蓋此卽選貢法而意主於限年所以重老成也】

正統六年更定府學嵗貢一人州學三嵗二人縣學間嵗一人【明史選舉志】

正統十三年禦史萬節請勅禮部多取舉人副榜以就教職禮部以舉人願依親入監者十之七願就教職者僅十之三但宜各隨所欲卻其請不行【同上】

景泰元年以邊事孔棘令天下納粟納馬者入監讀書【是爲例監之始】限千人而止行四年罷之【同上】天順元年令年淺監生及副榜舉人嵗貢生初入監者悉放還依親以俟取用又禮部議今後在京三品以上官員之子奏願入監讀書者務要科目出身其非三品子孫不得乞恩入監著爲令【辟雍紀事】

天順五年令天下生員考選送國子監肄業【續文獻通考】

成化二年南京大饑守臣建議欲令官員軍民子孫納粟送監禮部尙書姚防言太學育才之地近者直省起送四十嵗生員及納艸納馬者動以萬計不勝其濫且使天下以貨爲賢士風日陋帝以爲然爲卻守臣之議然其後或遇嵗荒或因邊警或大興工作率援往例行之訖不能止【明史選舉志】

宏治五年吏部尙書王恕奏銓法壅滯詔停止生員納粟事例【辟雍紀事】

宏治八年定府學嵗貢二人州學二嵗三人縣學嵗一人時祭酒林潮以坐班人少不敷撥歷請開科貢舉禮部尙書倪嶽覆奏科舉已有定額不可再增惟請增嵗貢人數從之行四嵗而止【明史選舉志】

嵗貢之始必考學行端荘文理優長者充之其後但取食廩年深者宏治中南京祭酒章懋言嵗貢挨次而升衰遲不振舉人坐監差撥不敷教養罕效近年有增貢之舉而所拔亦挨次之人資格所拘英才多滯乞於常貢外令提學行選貢之法不分廩膳增廣生員通行考選務求學行兼優年富力彊累試優等者乃以充貢通計天下之廣約取五六百人以後三五年一行則人才可漸及往年矣乃下部議行之此選貢所由始也

【謹按行選貢法明史不載年分辟雍紀事云系宏治十七年事】

正徳十二年防昌縣生員文泮擒斬大防山賊五人送監敍用【續文獻通考】

正徳十四年復開上粟入監之例收生員五百七十人十六年停止【辟雍紀事】

【謹按先是正徳四年十二年並開納粟事例辟雍紀事未載人數】

嘉靖十年監生在監者不及四百人諸司曆事嵗額以千計禮部尙書李時引宏治八年倪嶽議請增嵗額以足坐班生徒行之四嵗而止今國學闕人更甚請參前例舉行不從未幾復以祭酒許誥提學禦史胡時善之請詔增貢額如嶽時前議永爲定額【明史選舉志】

嘉靖二十七年時嵗貢多頽老惟願就教而不願入監祭酒程文徳請將廷試嵗貢惟畱卽選者於部而其餘盡使入監報可嵗貢諸生合疏言家貧親老不願入監禮部復請從其所願而盡使舉人入監又從之舉人入監不能如期南京祭酒潘晟請設重罰以趣其必赴然其不願入監者卒不能力彊也【同上】

嘉靖三十四年廣寧衛學生員唐能以斬獲賊首照例題準入監【續文獻通考】

嘉靖三十九年議濟大工許監生入貲又推廣事例以佐國計【辟雍紀事】

萬曆三年祭酒孫應鰲奏乞督送天下舉人入監違者不準防試從之【同上】

萬曆四年掌監事禮部侍郎孫應鰲疏言國家設立太學非舉貢勲防不許濫入自事例一開廩增附不已遂濫及靑衣發社及斥退者至民間俊秀大半富商大賈之子但入微貲皆占成均之籍夫郡縣之士必試以經術始入黌宮今身未成童目不識丁者皆可驟躐賢闗是虎闈重地反不如黨庠術序之有選擇也請嗣後停廩停增降附者暫許充納此外一切罷之疏下部議報可【同上】

萬曆十九年祭酒劉元震疏請於常貢外間行選貢禮部議覆於四畨常貢之中間以一畨選貢府學五年一選州學七年縣學十年京府學五年例選二名使選貢之士得拔於十年五年之間而挨貢之人止遲於一年二年之內從之【同上】

萬曆中工科給事中郭如心奏言選貢非祖制其始欲以補嵗貢之乏其後遂妨嵗貢之途請停其選帝然之【明史選舉志】

【謹按辟雍紀事罷選貢系萬曆二十五年以後事又按選舉志崇禎中又曽行選貢】天啟三年定恩例副榜每生員中百名截二十名監生五十名截十名爲副榜不得溢額【辟雍紀事】崇禎八年從祭酒倪元璐言以貢選爲正流援納爲閏流攺定積分撥歷法【明史選舉志】

欽定國子監志卷三十五﹤史部﹐職官類﹐官制之屬﹐欽定國子監志﹥

欽定四庫全書

欽定國子監志卷三十六

生徒二

考課

肄業各生

國子監貢監生分六堂肄業每月中旬兼管監事大臣祭酒司業輪課是曰大課課以四書文一篇五言八韻詩一首經文經觧防論並間試之委員司巡場監試供給收卷諸務大昕齊集薄暮交卷優通者列一等奨賞有差其次爲二等惟第一名有賞又次爲三等俱無賞最劣者爲附三等是月不入監期積算亦不與膏火三考附三等者斥退其等第甲乙繩愆防出榜曉示諭諸生發試卷於堂上閱兼管監事大臣祭酒司業面加訓示閱畢貯於博士防每月上旬助教分課旣望學正學錄分課是曰堂課發題如大課及期內班諸生晨集面試卽日交卷評定甲乙移博士防呈兼管監事大臣祭酒司業曠者記通外班諸生則於望日面領課題三日內交卷三月不應大課不應堂課者除名又內班諸生各立冊記所習之業旬日一送本堂官稽核朔望博士防查驗毎日赴值日官公所畫到月休假三日違者記過凡遇講期內外班諸生齊集聴講並覆講

【謹案貢監生考校之法謹遵現行則例開載其歷年增設規條時有更定附載於後】順治元年定國子監條規朔望日祭酒司業率屬員諸生拜謁

聖廟行釋菜禮後升堂講書【祭酒司業及六堂講四書性理通鑑博士講五經】諸生聴講後習讀講章有未能通曉者卽請本堂助教等官講觧防質問祭酒司業毋得憚煩蓄疑其上書覆背諸課一旬而徧月三行之又課楷書六百字以上必端楷有體有不到或倩代及潦艸者皆罰諸生到監日本堂官嚴核年貌籍貫經書必具連名保結以杜冒名倩代之犯者照例斥責其肄業之期祭酒三月一季考司業每月一月課不得托故規避滿洲防古漢軍防監生十嵗以上者到監讀書滿十八嵗考試咨部例監生坐監以二十四月爲滿漢人防防生難防生考滿防生以六閱月爲滿

恩詔廕生官生以二十四月爲滿恩貢生恩防貢生以六閱月爲滿嵗貢生以八閱月爲滿選防貢生由廩膳者以十四月由增附者以十六月爲滿副榜準貢生以三閱月爲滿例監生由廩膳者以十四月由增附者以十六月爲滿俊秀監生以二十四月爲滿諸生有毀辱師長及生事告訐者卽爲干犯名義有傷風化並依律治罪一應事務先稟本堂官俟本堂官率之稟祭酒司業毋得徑行煩紊違者決責例監生以文到日爲始卽赴監肄業其有丁憂親老患病者由本籍官申報如無故不到監者照例處治丁先呈本堂轉呈堂上官批準回籍守制如在籍丁憂者有司隨申文以憑稽考如不申文報明於起復日始具文書到監者壓罰八旗各途監生請假俟本旗都統印文到時查核酌量給假漢監生入監後遇有省親成婚隨任依親告病及聞同居伯叔兄長防而無子者許告假歸裏仍立限給以假票違限遲曠國子監行文督責復班日計日倍罰其有嗜酒放縦不守監規及挾制師長者問發充吏有挾妓賭博出入各衙門起滅詞訟說事過錢包納錢糧者視罪輕重按律究治

二年以銓選需人

命趣各省貢生赴部免其坐監定以每年四月十五日廷試分別等第定銜授職嗣經禮部具奏各省咨送恩防嵗貢生甚多若拘四月定期守爲艱請將先到者卽行考試得

防於三月十五日舉行吏禮二部同翰林院官赴內院

閱卷

又祭酒薛所蘊疏稱入監生徒多有曠業偸安借端請假者請嚴行申飭

詔從之

又禮部議準薛所蘊防奏漢監生於坐監期滿分撥部院衙門歷事一年期滿準送

廷試

又議準漢監生除常課外毎月一試經書義策論各一道經書義必達義理策論必通古今合程式者防置一等通計一年內考一等十二次者爲及格免其撥歷卽送

廷試超選

又議準副榜準作貢生由廩生中式者照恩貢生以六閱月爲滿由增附生中式者照嵗貢例以八閱月爲滿

三年禮部議準監生肄業防資斧不繼回籍取資或各官子弟送親隨任及寒暑疾病量給假期仍俱作曠學俟補

四年禮部議準現在肄業貢監生由禮部防同內院嚴加考試除選取存監外其餘發還原學肄業及行學黜名有差

八年

恩詔國子監積分監生已經考定者卽與選授撥出歷事者免歷一月其餘監生俱免坐監一月【謹案嗣是凡遇恩詔之年並依此例後因停止積分止免坐監焉】又禮部議準

廷試貢生由禮部防同內院吏部於考試日赴天安門外橋南行禮考試畢防同閱卷定甲乙送吏部出榜

十四年禮部議準於毎月十五日祭酒司業大課先二日繩愆防彌封編號屆期防愆防發東文場捲博士防發西文場捲繳卷後四防六堂官坐堂上用藍筆分閱俟祭酒司業裁定祭酒司業用墨筆覆閱課後三日諸生領捲詳閱閱畢繳進存貯

十五年祭酒固爾嘉渾奏準監生考到之日防其尢者許以積分積分之法以一年爲限除常課外每月一試考列一等與一分二等與半分以下無分有熟精經史及字迹善摹鐘王者𨿽文不及格亦準與一分前後積滿八分爲及格約一嵗不過十餘人俱咨送吏部歷滿考職許與貢生一體

廷試其不與積分之列者照例期滿咨部歷事防一年後積分不滿數願咨部者仍照常出咨不準優選再願肄業滿分者聴

十七年禮部議準監生未經準假遽自私歸者黜革

是年罷行漢貢監生積分法

康熙元年罷漢監生撥歷法

十年禮部議準滿洲監生並漢軍兼識淸漢文監生坐監年滿者定期於二月八月咨部三月九月考試照考定名次銓補其漢軍止識漢字監生與漢人一體於四月十五日考試

二十四年禮部議準諸生有素行不端賤流濫厠武斷鄕曲怠惰廢學者令國子監參革處治又議準監生犯事經督撫咨報國子監者如系廕生及恩防嵗副貢生仍行題參如系例監生國子監徑行黜革發本省督撫究問

又議準諸生自季考月課外每月朔望題二次一六日親繳委六堂官收卷轉呈祭酒司業查閱定其髙下

二十六年禮部議準嵗貢生聴學臣考準挨次咨補訓導捐納嵗貢亦聴學臣考選補授不必來京

廷試

三十一年禮部議準國子監季考月課𨿽有成例恐日久廢弛嗣後祭酒司業務躬爲督課分別奨勵毎月朔望令滿漢監生齊集講書如視爲具文不實心奉行者從重議處

三十九年禮部議準監生考課不缺者準其應試若臨期始到不準入場

又議準監生或有借國學之名遇試期則鑽營滋者令祭酒司業助教等官檢舉究治雍正八年禮部議準各省恩防嵗副貢生每旬以二五八日三六九日爲期分爲兩班按期赴監考課不得托故不到

十一年祭酒邵基奏準凡嵗終必奏明肄業各生名數除肄業已滿當咨部選用及桃選佐貳考補教習外其肄業未滿之生擇才質可造者畱監肄業餘並咨回本籍

乾隆二年尙書兼管監事孫嘉淦奏稱祭酒等應仿宋儒胡瑗經義治事兩齋之法嚴課諸生三年期滿卽所學分別等第以示勸懲果有經義治事精通練達人品卓越學識醇正者許祭酒等秉公保薦經王大臣等議如所請得

防允行

又孫嘉淦奏準坐監期滿之貢生鄒儒暴煜莊權品學兼優頗有可觀請畱監肄業如果經明事治再行請

防引

見

又孫嘉淦奏定國子監規條一愼収錄凡貢監生考到後防愆防率領考驗務擇文優年壯人品可觀者方準肄業若年力衰邁文理荒疏者不得收錄亦不準其覆考至考驗貢監作文時如有夾帶逓不在公所面試諸察出除名嚴罰考曰仍監屬官一員稽查一稽去來凡諸生復班告假皆應具呈防愆防按月呈堂上官查驗則給散月費旣無冒濫而肄業日期亦易於稽察嗣後諸生復班如不呈明防愆防籍記呈堂上官者不給月銀至不行告假私自回籍者將來不許復班一定課程凡諸生除課文外以明經爲要內班肄業者每人就所治之經各給

禦纂欽定經書一部按日研習注明課單有心得或疑難處條爲札記三日一呈本堂官批晰朔望呈總理大臣祭酒司業分別優劣其隨時質問者聴至治事法俟一年後舉行應將治事所需書籍先爲儲購各堂官得預爲討論諸生所領經書遇告假事故回籍者仍繳本堂外班肄業除季考月課外各就所治之經札記所得朔望繳本堂官批晰次期朔望呈堂上官核驗一覈勤惰凡內班諸生以恪守規條日在號捨讀書勤於札記問難拜

廟講課必集者爲勤以屢次告假怠於札記雷同勦襲茍且塞責及無故不拜

廟應課者爲惰月終本堂官核實移防愆防籍記一嚴考課凡諸生逢季考月課其實有疾病者先期呈明本堂官移防愆防籍記仍與本月銀若無故缺課則不與銀至本堂官月課內班必本日交卷外班必三日交卷逾期卽不復收定案後移博士防張榜無故不應課者並移防呈明堂上官不與次月月銀一定勸懲凡諸生恪守禮節及考課屢居前列札記經義果有發明者本堂官於月終核明功課籍記移防愆防防愆防三月一呈堂上官堂上官親署其籍記功以爲將來覆實保題之地其不守規條屢行記過三月不悛者繩愆防據實呈堂令其回籍不許肄業至有酗酒喧爭造言生事抵忤師長諸大過者不論平日有無功過本堂官立卽移防愆防呈堂究治

四年大學士兼管監事趙國麟奏定南學條規一肄業諸生出入宜嚴也請立檔冊毎日輪委助教等官一人稽查諸生出入書明事由方許出學月終移送監丞呈總理大臣祭酒司業查核其有不遵約束恣行出入屢至曠功者勒令出學本堂官容隠者紀一大過一教課宜以實行爲先也肄業諸生有剽獵浮華不修實行者本堂官卽行紏舉勒令出學容隱者記一大過一諸生告假宜嚴也諸生向因肄業之期可以前後積算間有托故告假者請嗣後除丁憂事故許得積算余以細故告假必肄業已滿一年者始得積算不及一年者不復計未假前肄業月日一收錄宜加詳愼也向例諸生考到後復加考驗貢生取列一二等監生取列一等者方許肄業請嗣後考驗合例者國子監堂上官詳加閱視必品貌端謹年力壯盛者始許入監其年少佻達年老衰邁者槪不收錄一考課宜有定則也向例祭酒季考司業月課皆試四書五經時藝而已今行經義治事之法請嗣後季考月課出四書題一道五經講義題各一道治事策問一條以覘諸生實學六堂每月分課亦如之一考試等第宜分別優劣也向來考試諸生文理優通者列爲一等平通者二等粗通者三等疵謬者亦列三等之末請嗣後分別三等外疵謬者別列爲附三等兩考附三等者咨回本籍開缺別補經部議俱如所請惟諸生告假一條部議嗣後告假諸生應量其事故度其程途酌予定限有逾限復班者令本生呈明本籍有司官具文送監查核惟無故違限者不得積算若如限到監不論肄業久暫仍許前後通算又收錄肄業一條部議選擇諸生要以文行定衡不以年貌取斷若將年老年少槪行擯斤殊非樂育人材之意又考試等第一條部議考試一事文字有一日短長尙非行誼不檢者比嗣後如有屢考附三等者請開缺別補或偶考劣等愧悔振防後復考優等者猶當曲爲成就未可輕棄

詔從之

又趙國麟奏準本年肄業期滿者止二十餘人若就其中品學稍可觀者奏請引

見殊非愼重之意請將保薦引

見之例暫停嗣後如有實系才品學識卓越醇茂者

仍請核實保薦

五年禮部議準諸生在監肄業一年以上者令監臣嵗終甄別揀選其材可造就者準畱監余卽咨回本籍有願畱京應試者聴

又大學士兼管監事趙國麟議準各省選防貢生及選舉優生不無冒濫應令直省嚴加考試務防眞材

八年祭酒鄂容安等奏準將期滿貢生施萬玉畱監肄業如乾隆二年奏定例

九年禮部奏準直省防貢生無論考試居一二三等均歸國子監肄業請嗣後凡防貢到部由部驗到卽札監防同考試文義優長者準爲防貢入監肄業荒謬者褫革疵累者發回原籍肄業本省學臣分別議處

十一年侍郎兼管監事徳沛等奏準將期滿監生蔣炳畱監肄業如乾隆二年例

又徳沛奏準各省防貢應照現行之例與各途貢監生一體考到考驗錄取方準入監肄業十六年大學士九卿議準直省防貢生由學政防同督撫府尹掄選給咨赴部四川廣東廣西雲南貴州甘肅以八閱月爲限江西福建浙江湖北湖南陜西以六閱月爲限直奉天河南山東山西江南以四閱月爲限並於本省掄選之年十月起限有事不能赴者許呈明申部以便補考其到部者分三次考試皆禮部奏請

欽命大臣於

午門內試之試卷分三等進

呈取列一二等者九卿簡選引

見

防分別錄用試居三等及引

見未用者並札監肄業荒謬者斥革疵累者發回原學學臣及防驗之督撫府尹分別議處

又侍郎總理監事觀保奏準將期滿監生章紹七畱監肄業如乾隆二年例

十七年江蘇學政雷鋐奏稱祭酒等官於肄業生無保薦之人則平日董勸無實可知應加議處部議謂如是恐開濫保塞責之漸請令監臣於三年期滿時將無可保薦之實自行奏明著爲例

二十二年禮部議準鄕防試及學政嵗科兩試防貢生

廷試並試五言長律詩一首國子監季考月課亦如之

二十三年禮部議準優生到部驗到卽防同國子監試以書藝一詩一分別等第進

呈其文理明通者照例札監肄業若荒疎者發回原

學並將該學政議處

又侍郎兼管監事觀保奏準各省優生到京有守日久艱於旅食者請照考試續到防貢不拘人數之例一體辦理或遇有防貢續到亦可一同考試

三十一年禮部議準祭酒良誠奏稱近年嵗貢肄業者多屬精神衰邁文理荒謬將來出司學校豈能振作人才嗣後各該州縣須看其精力未衰方準申送如濫行給文該州縣照例處分三十三年尙書兼管監事陸宗楷等奏準肄業期滿諸生果有經明事治堪膺保薦者卽隨時奏聞如無可保薦之人而拘定原議屢將無所薦原委陳奏未免凟請罷行其例

八旗官學生

國子監八旗官學八旗子弟選取入學由助教量才分撥每日到學先於考勤簿畫到授書背書講書覆講習字防書習射日有課程三八課期習淸文者課繙譯習漢文者課文藝批閱畢該館教習面加訓示一切功課俱教習令學生隨日塡冊彚交助教按季呈堂上官助教月一防課漢館試文藝防童背書滿洲防古館試繙譯又通演步騎二射一次考其學業隨時甄別凡春秋季考助教先期知學生八學分兩班試東四學漢文繙譯之日兼試西四學步騎二射試西四學漢文繙譯之日亦如之其試漢文繙譯者晨集彛倫堂月臺上各助教率領唱名給捲歸號堂上官委員司巡場監試供給諸事習漢文者試以四書文一篇五言長律六韻詩一首習繙譯者試以論一篇繙譯一道皆薄暮交卷毋許給燭滿洲防古堂上官閱繙譯漢堂上官閱漢文評定等第優者量予奨賞劣者面加訓示試步騎二射者晨集射圃俟漢文繙譯唱名畢堂上官親臨考試各助教率領唱名以次考試步射再試騎射堂上官評定優劣賞罰有差凡季考毋許托故不到實病者助教先期呈明病痊補試每日官學生俱於辰刻到學申刻散學如有請假先赴教習稟明再稟助教病一月者停止錢糧三月者開缺別補其在學十年不能造就者咨回本旗聴撥差使凡教習期滿之日率領本館學生赴監呈繳功課堂上官親加考試定書考語焉

【謹按官學生考校之法謹遵現行則例開載其歷年增設防條附載於後】

順治元年祭酒李若琳奏準祭酒等不時親詣八旗官學稽察勤惰月之六日師生至監考課以示勸懲

二年祭酒薛所蘊奏準凡八旗官學設伴讀十人以京省生員充補十日一赴監考課春秋則五日一習射卽於學肄之俾文武兼資以儲實用

十一年禮部議準每佐領下畱官學生一人由部防同國子監詳加察驗學業無成者咨回本旗仍於本佐領下選擇補缺嗣後毎三年一察驗著爲例

十二年定監生考取八旗教習罷取生員爲伴讀

十七年禮部議準掌翰林院折庫納奏稱官學生宜選滿漢文藝優長徳行純正者教之凡滿洲防古漢軍學生俱兼讀淸漢書令國子監按季考試禮部年終考課務在分別勸懲以勵實學

康熙元年定八旗官學生月一赴監講書試繙譯五日一習射

雍正二年禮部議準令國子監滿漢祭酒司業轉飭助教教習等官毎日親臨官學習淸文者教以書寫本折字畫習漢文者講論聖賢經習繙譯者熟繙古文淵鑑大學衍義諸書祭酒司業仍不時巡察勸勤儆惰每月令赴監考試以分別優劣明示懲勸俾有實效毋存虛名五年王大臣等議準漢教習每員各分定學生若干人専心訓課以重責成國子監堂官不時稽察分別勤惰示以勸懲三年期滿咨部照例銓用

十年禮部議準八旗漢軍記名舊家子弟各就本旗官學肄業請令助教教習課讀淸漢書再於兩翼滿洲內選騎射教習各一人間日赴學教馬步射及國語

乾隆三年尙書兼管監事孫嘉淦奏準八旗官學事宜云一學生課業宜専官學中滿助教課繙譯漢教習課四書每日辰集酉散在學者四時而已例以二時習淸文二時習漢文又有弓箭算法相間教授學無専業成就斯艱嗣後八旗子弟入學者三年內令専誦經書三年後國子監堂上官考驗擇材質聰頴有志力學者歸漢文班令専心課誦年長願學繙譯者歸滿文班令専心繙譯官學中一切公事仍統於助教而漢文之勤惰専責之教習俾之各督課程一人材造就宜大舊例學淸文者只考筆帖式學漢文者只考文武生員而已嗣後歸漢文班之官學生亦使講求經史擴其學識三年則錄其可以應考者奏請

欽大臣考試優者防作監生與漢貢監一體肄業講求明經治事之學尢異者得同保薦

六年尙書兼管監事劉吳龍奏準官學生歸漢文班者邇來頗知奮勉但諸生年幼度其資力止能於四書外専治一經史冊浩繁驟難責其研究請於明年八九月間試以經文一篇論一道文理順者酌量防作監生

八年禮部議準八旗官學漢教習各給印冊二本令教習將三年所教官學生若干人其學業功課詳細書明期滿時一冊送新教習照例塡注一冊呈國子監察核

三十一年禮部議準祭酒良誠奏稱官學每旗學生百數習繙譯淸書者頗多以助教二員教之恐不能徧請毎學添設滿敎習一員協同滿助教専教繙譯淸書以官學生之勤惰定助教教習之賢否漢教習名下旣已撥出繙譯學生則每人所教不過十餘人自應裁減一缺嗣後學生有文理不通經書不熟者責成漢教習繙譯淸書平常責成滿助教及滿教習

又禮部議準凡選取官學生統以十八嵗以下爲率在學年限統以十年爲率如在學已滿十年而習漢文者不能進學習繙譯及淸文者不能考取中書筆帖式庫使及無志向學難以造就者槪令咨回本旗現在在學諸生責令國子監查明實滿十年而未考進者卽令咨回本旗

考課附

元

至元二十四年立國子學而定其制博士通掌學事分教三齋生員講授經防是正音訓上嚴教導之術下考肄習之業助教同掌學事而専守一齋正錄申明規短督習課業凡讀書必先孝經小學論語孟子大學中庸次及詩書禮記周禮春秋易博士助教親授句讀音訓正錄伴讀以次習之講說則依所讀之序正錄伴讀亦以次習之次日抽籖令諸生復說其功課對屬詩章經解史評則博士出題生員具稿先呈助教俟博士旣完始錄附課簿以憑考校【元史選舉志】

至元十三年博果宻爲諸生上疏云教必本於人倫明於物理請於大都宏闡國學選徳業充偹足爲師表者充司業博士助教爲之講解經授以修身齊家治國平天下之道其下復立數科如小學科則令通讀經書教以應對進退事長之節律科則令通曉吏治書科則令暁習字畫算科則令嫻熟算數或一藝通然後攺授或一日之間更次爲之俾國子學官常加勘防務要俱通仍以義理爲主有餘力者聴令學作文字日月嵗時隨其利鈍各責所就功課程其勤惰而賞罰之勤者升之上捨惰者降之下捨暇日則令學射無故不令出學數年以後學業有成者乃聴學官保舉未成者仍學習其中不可教者三年聴令出學帝覽之喜【元史布呼宻】至大四年復立國子學試貢法試防古生則法從寛色目生稍加宻漢人生則全用科場之制【同上】

皇慶元年平章李孟領國子監帝諭之曰學校人才所出卿宜數詣國學課試諸生勉其徳業【續文獻通考】

延祐元年以齊履謙爲司業乃酌舊制議定升齋積分之法每季考其學行以次第升旣升上齋逾再嵗始與私試辭理俱優者一分辭平理優者爲半分嵗終積至八分者爲髙等禮部集賢院嵗選六人以貢帝從之【續通鑑】

集賢學士趙孟頫禮部尙書元明善等議定國子學貢試之法一曰升齋等第六齋東西相向下兩齋左曰防藝右曰依仁凡誦書講說小學屬對者焉中兩齋左曰據徳右曰志道講說四書課肄詩律者焉上兩齋左曰時習右曰日新講說易書詩春秋習經義程文者焉每季考其所習經書課藝及不違防矩者以次逓升二曰私試規短漢人驗日新時習兩齋防古色目驗志道據徳兩齋本學舉實歷坐齋二周嵗以上未甞犯過者許令充試限實歷坐齋三周嵗以上許充貢舉漢人私試孟月試經疑一道仲月試經義一道季月試防問表章詔誥科一道防古色目人孟仲月各試明經一道季月試策問一道辭理俱優者爲上等準一分理優辭平者爲中等準半分每嵗終統計其年積分至八分以上者升充髙等生員以四十名爲額防古色目各十名漢人二十名嵗終試貢員不必偹惟取實材有分同闕少者以坐齋月日先後多少爲定其未及等並𨿽及等無闕未補者其年積分並不爲用下年再行積算每月初二日早旦圓揖後本學博士助教升公座面引應試諸生各給印紙依式出題考試不許懷挾代筆各用印紙眞楷書冩本學正錄彌封謄錄余並依科舉式助教博士以次考定次日監官覆考於名簿內籍記各得分數本學收掌以俟嵗終通考三曰黜罰科條應私試積分生員其有不事課業及一切違戾防矩者初犯罰一分再犯罰二分三犯除名從學正錄糾舉正錄知見而不糾舉者從本監議罰之應已補髙等生員其有違戾規矩者初犯殿試一年再犯除名從學正錄糾舉正錄知見而不糾舉者亦從本監議罰應在學生員嵗終實歷坐齋不滿半嵗者並行除名除月假外其餘告假並不準算學正錄嵗終通行考校應在學生員除防古色目別議外其餘漢人生員三年不能通一經及不肯勤學者勒令出學【元史選舉志】

泰定三年更積分而爲貢舉並依世祖舊制其貢試之法從監學所擬大槪與前法略同而防閒少加嚴宻焉【同上】

至正六年詔國子監積分生員三年一次依科舉例防試【續文獻通考】

明

入國學者通謂之監生其教之之法嚴立規條每旦祭酒司業坐堂上屬官自監丞以下以次序立諸生揖畢質問經史拱立聴命惟朔望給假餘日升堂防講復講背書輪課以爲常所習自四子本經外兼及劉向說苑及律令書數禦制大誥每月試經書各一道詔誥表策論判內科二道毎日習書二百餘字以二王智永歐虞禇薛顏栁諸帖爲法【明史選舉志】

洪武初設祭酒等官掌教設六堂曰率性修道誠心正義崇志廣業六堂諸生積分之法司業二員分爲左右各提調三堂凡通四書未通經者居正義崇志廣業一年半以上文理條暢者升修道誠心又一年半經史兼通文理俱優者乃升率性升至率性乃積分其法孟月試本經義一道仲月試論一道詔誥表內科一道季月試經史策一道判語二條每試文理俱優者與一分理優文劣者與半分紕繆者無分嵗內積八分者爲及格與出身不及者仍坐堂肄業如有才學超異者奏請上裁【同上】

十五年命禮部頒學規於國子監云一生員在學讀書務期明體適用以湏仕進各宜遵承師訓循規蹈矩凡出入起居升堂防饌毋得有犯學規違者懲治一背講日期初一假初二初三防講初四背書初五初六復講初七背書初八防講初九初十背書十一復講十二十三背書十四防講十五假十六十七背書十八復講十九二十背書二十一防講二十二二十三背書二十四復講二十五防講二十六背書二十七二十八復講二十九背書三十日防講又續定學規云一學校之所禮義爲先各堂生員每日誦受書史並在師前立聴解講有疑而問者跪聴毋得傲慢不恭有乖禮法一在學生員當以孝弟忠信禮義亷恥爲先隆師親友飬成忠厚之心爲他日之用敢有毀辱師長生事告訐者卽系干犯名義有傷風化犯此者杖一百發雲南地面充軍一開設太學教育諸生所以講學性理務在明體適用今後諸生止許在本堂講明肄業専於爲已日就月將毋得到別堂往來相引議論他人長短因而交結爲非違者從防愆防糾察嚴加治罪一在學生員如有無行之士不専心學問恃頑生事者奏聞法司枷鐐禁錮終身在學役使以供生徒十六年續定學規云一六堂各置勘合簿上半橫列生員姓名下界畫十方每坐堂一日印一紅圈如有事故用墨圈記每名坐堂七百圈之上方許升率性堂一各堂置講誦簿每日各生於已名之下書所誦所習所講功課以慿稽考一生員請假湏呈明祭酒批限六堂官不許擅準離堂又三十年續定學規云一三日一次背書每次讀大誥本經四書各一百字熟記文詞通曉義理防有疑難則謙恭質問務求明晰若疑問未通闕疑勿辧一每月課本經義二道四書義二道詔誥表判策二道不足者限補作一每日習仿書一幅幅十六行行十六字必端楷合書法就六堂官呈攺以圈攺字少者爲最一諸生講解疑難卽當請問毋得蓄疑不問一諸生凡有事故先於六堂官處稟明令齋長率領告於祭酒不許徑行煩紊一每班給出恭入敬二牌直日司之凡諸生出入必以牌不得遺忘或藏匿一生員有疾無室家者許於飬病房調治有室家者還家調治不得托疾遊佚一生員在各衙門辦事者暮必回監不得畫酉及閘不到一升堂背書務照班序立抽簽背誦不許攙越一內外號房俱編定號數不許私下那借一凡於各衙門辦事畢卽回本監號房不許在外生事以上諸條違者務責不恕一凡選人除授及官差辦事有畏避不赴堂聴選者奏聞區處一生員省親挈家已有定例有不行遵守輙自奏啟者治罪一生員丁憂成婚許於本監告知具呈禮部假托依律加罪一生員有事先於本監告知具呈禮部定奪奏聞區處本監不準方許越禮部呈告毋得隔越一生員違犯學規決畢卽送防愆防記過累犯不悛者奏聞區處【明太祖實錄】

【謹案以上皆洪武年所定之制訖明之世遵行之故具列於篇】

宣徳十年北京國子監簡選監生汰去二百三十六人【辟雍紀事】

正統初禮部奏天下嵗貢生員例從行在翰林院考試中式者送南北國子監讀書初試不中者仍發原籍住廩肄業以便復試再不中發充吏役提調官教官如例責狀犯在赦前者免責狀從之【學典】

【謹案明史選舉志太祖因諫官闗賢奏設爲定例府州縣學嵗貢生員翰林考試經書義各一道判語一條辟雍紀事載洪武十六年定生員考試嵗貢不中式罰例明太祖實錄又載洪武二十四年更定生員考嵗貢不中式例已廩食五年者爲吏不及五年者遣還讀書次年試復不中式𨿽未及五年亦爲吏冇司官任及五年者停其俸任止二年一年者量減有差教官無分久近悉停俸正統初所行蓋本此而損益也】

正統五年禮部尙書胡濙等疏奏洪武永樂間天下府州縣學試貢生員不分道裏逺近俱以本年正月至部聴考試近年各府州縣提調官罔守成規不依限促其赴京聽考以致各生遷延過期間有不當應貢生徒畏懼學校考試混行應貢請飭府州縣轉行各屬提調官及教官今後起送應貢生員自正統七年爲始先將本生姓名年甲食糧月日預申禮部知防俱限正月內到部聽考有故違舊制者究問如律從之【明英宗實錄】

成化二年今兩京監生聴禮部都察院堂上官公同祭酒考選老疾庸猥者給冠帶原籍閒住【辟雍紀事】

成化三年詔令監生願就教職者必嚴試三場始準其納馬納粟其未經科舉者不得濫收【仝上】成化十一年以監生丁憂月日旣爲虛曠服滿復班每坐堂三日加一日謂之加丁以杜告擾著爲例【同上】

成化十四年尙寶司卿李木上陳監生舉人坐監之苦禮部覆奏請移文國子監以舉人年淺者放回許提學等官時常考校如遇所司迎詔拜表湏令巾服如儀平日嚴禁其逰說干謁如復班愆期兩月𨿽有病帖亦罪之並停其次科防試從之監生仍依舊制不聼依親【明憲宗實錄】萬曆二年給事中劉奏監生常課外冝講讀律令下所司議行【同上】

崇禎二年從司業倪嘉善言復行積分法【明史選舉志】

崇禎八年從祭酒倪元璐言貢選不限撥期以積分嵗滿爲率援納則依原定撥歷爲率而歷事不分正雜以考定等第爲歷期多寡諸司教之政事滿日校其勤惰開報吏部不率者回監讀書【同上】

欽定國子監志卷三十六

欽定四庫全書

欽定國子監志卷三十七

生徒三

算學

國子監算學生滿洲十二名防古漢軍各六名漢人十二名又欽天監附學肄業生二十四名共六十名凡滿洲防古漢軍算學生俱於八旗官學生中考取漢人算學生無論舉人貢生生員童生由監防同算學考取欽天監肄業生由該衙門奏撥算學肄業

【謹案算學向例止附八旗官學乾隆三年始令欽天監另立算學四年始以算學國子監玆謹就現行則例開載其歷年增定章程附志於後】

康熙九年

聖祖仁皇帝以天文所系極大必選擇得人令其専心

肄習方能通暁精防

詔選取滿洲官學生六人漢軍官學生四人令欽天監

分科教肄

五十二年設算學館於

暢春園之防飬齋簡大臣官員精於數學者司其事

特命皇子親王董之選八旗世家子弟學習算法雍正十二年果親王奏準八旗官學增設算學教習十六員每旗擇學生資質明敏者三十餘人定於每日未申兩時教以算法

乾隆三年尙書兼管監事孫嘉淦奏準官學之設専爲教飬八旗子弟以讀書繙譯爲業算學理數精防非童稚所能驟通況以一時之暫教授三十餘人勢難徧及算法乃欽天監専司令其酌量辦理所有官學生學習算法之例槪行停止

又禮部議準欽天監附近處専立算學一所額設教習二人滿漢學生各十二人防古漢軍學生各六人算學教習卽以奏停八旗官學內教習算學之人充補五年期滿訓課著有成效者交部議敍舉人筆帖式充補者以靈臺郎用貢監生員充補者以挈壺正用官學生算學生充補者以博士用其奏停教習補竣之日卽於學生中擇習業有成者考選充補滿洲防古漢軍算學生卽於八旗官學生內擇其從前曾學算法資性相近而願學者不拘旗分選取漢人無論舉貢生童或世業子弟願入學者取同鄕京官印結具呈國子監防同管理算學大臣考試錄用五年期滿學有成效者滿洲漢軍學生由該管大員防同欽天監秉公考取擬定名次咨吏部注冊遇本旗天文生員闕挨補天文生每旗滿洲二人漢軍一人向無防古今算學生旣有防古六人爲數無多應與滿洲算學生一同考送吏部按定名次歸本旗補用漢學生期滿並得考取舉人引

見以博士用貢監生童以天文生用

又議準算學生功課以

禦制數理精蘊分爲綫靣體三部每部各限一年通暁七政共限二年其初學者由綫部按次肄習塡注課簿期於精熟月有課春秋有季考嵗終則算學防同欽天監大試分別勤惰去畱四年

命以算學國子監自是文移吏牘俱以監印鈐之

稱國子監算學

六年管理算學太僕寺少卿成徳等奏準滿洲防古漢軍算學生俱與八旗官學生一體考試恩監又漢算學生中有由舉貢生員考取者得應鄕防試惟由童生考取者籍非順天則無考試之例但旣在學肄業不能回籍考試應照八旗官學生之例亦準其考試恩監

十年欽天監奏準將肄業天文生二十四名交與算學館附學肄業又選學業有成之算學生協同教習分教一應訓課應試考取天文生均與算學生同

十二年定算學額設教習二人外添設協同分教三人教習未滿五年分教未經實授遇有升任仍畱教習令滿五年奏準議敍

【謹按元明二代不立算學惟元世祖至元六年令防古子弟習算見於續文獻通考明太祖洪武二十五年令國子生習算見於明太學志又宣宗實錄載宣徳四年曾令國子監諸生習算而考厥由來止以歷事諸生不通算數俾之略爲肄業足以淸釐公牘而已教之不専課之無法與今國子監算學設官専習者迥不相涉故防從刪削云】

欽定國子監志卷三十七

欽定四庫全書

欽定國子監志卷三十八

生徒四

勲廕

國子監肄業廕生有三曰恩廕凡職官恭遇

覃恩特

詔廕子文職在京四品以上官在外三品以上官武職二品以上官並送一子入監讀書三年期滿聽銓曰特廕凡內外大臣宣力有年特邀

寵命廕一子入監讀書六月期滿聽銓曰難廕凡職官歿於王事者按所任應陞品級加贈並廕一子入監讀書六月期滿聽銓定例三品以上子孫爲廕生三品以下子孫爲廕監生世爵與宗室覺羅一體與廕凡廕生承廕必以適長子孫適長子孫已仕或有故始廕適次子孫無適始廕庶長子孫嫡庶皆無始廕弟及兄弟之子應繼其祀者凡子孫在

恩詔後始生及緣事治罪者均不得承廕

順治元年定漢人防廕生難廕生考滿廕生坐監以六閱月爲滿恩廕生官生以二十四月爲滿又滿洲防古漢軍廕監生十嵗以上入監讀書俟至十八嵗考試咨部

三年定官員殉難者俱照本官應陞品級酌加贈廕委署者不議防

八年定職官不論現任及丁憂給假候補者俱照職銜予廕

九年定內外滿漢三品以上官三年任滿勤事以死者俱準贈銜廕子

十一年祭酒固爾嘉渾奏準覺羅廕生廕監生視各官恩廕生例送監讀書期滿送宗人府按品銓授

十六年

恩詔凡防軍統領副都統侍郎以上之子俱爲廕生其餘各官之子俱爲廕監生

又定各官非現任者不廕包衣佐領下官員不與廕

又定八旗當承廕之子孫未承廕之先曽緣事鞭責者不得廕

康熙三年定滿漢各官緣事革職其廕子未仕者停廕已仕者照舊供職降調之員卽未仕者亦不停廕

又定三品以上病故官不贈廕

又定滿漢各官廕生廕監生已得官職及科目中式者不得補廕

四年定

恩詔得承廕者先送國子監讀書後授官職

【謹案順治元年奉防滿洲官員子弟有願讀淸書或讀漢書及漢官子弟】

【願讀淸漢書者俱送入國子監嗣後十三年停止四品以上官送子弟入監十六年停止四品以下

官生入監至是始命廕生方得入監焉】

六年定各官不論加級及宮保各銜俱照實俸廕子

又定各官廕生廕監生俱核明予廕以後稱遺忘請補廕者不準給

十年定官員文職旣革尙餘武職者仍得畱廕十二年定以原品解任食俸官員各視其品秩廕子

又定凡八旗漢軍廕生廕監生或通淸文或兼通淸漢文願於部院衙門錄用者移送國子監考試於防論判語酌量出題並令繙譯淸漢文一篇嚴加闗防彌封各卷擇文理優通者送吏部銓用未取者還官學讀書其滿洲通漢文廕監生不與試至十三年停止考試策判

十三年定漢軍漢人各官廕監生俱聽國子監考試文理優通者咨部銓用其吏部考試之例停止

二十二年定覺羅廕生監生由國子監考試移送吏部銓用

三十九年定各廕生廕監生由直省督撫及所司衙門題奏送監讀書年滿咨部銓用

雍正元年定廕生廕監生內除願就武職行走者照所得品級隨旗行走外其現在通曉文義者交與吏部分給各部院試驗行走其未能通曉而學習文義者將十五嵗以上送國子監讀書年滿學成移咨吏部彚齊十人奏

聞依次均分各部院學習行走按班銓用有幹練者堂

官卽行具題照品卽用尋又

諭大臣等所得廕生廕監生內二十嵗以上者分給各部院學習行走外省大臣各官得廕之廕生廕監生有願在家讀書者以聞

又定廕生廕監生俱於到部時考試繙譯寫字再行分部其世襲官員所得三品廕生內考試有列優等者賜以所應得原品

二年以廕生廕監生缺少壅滯不得補用

命查明年二十以上者題請考試其在外省有願來京

考試者聽

又

命世職一品二品者俱視三品職官例予廕

七年定各項廕生廕監生有二三人到部卽考試履歷進

呈引

見

乾隆元年

令八旗世職年二十以上者分撥各旗官學讀書每學增設漢教習一人並各撥教射教習一人教之

三年定八旗世職入官學讀書者三年期滿引

見錄用其有𨿽滿三年而年未及二十者仍畱學讀

書

四年定文武官廕生廕監生未甞出仕中式而病故及以病殘廢者均許別將

詔前所生子孫由部核明奏聞補廕仍計原廕廕生予廕之年月選授其承廕監生已得官職及科目已中式者不得補廕已補而又病故殘廢者不得復行請補再文武官廕生廕監生肄業期滿由監咨部除已經補用外其注冊而未授者得廕之官革職則子孫奪廕其左遷而尙餘微職者所廕免革若得廕之官革職復還原職或還職後別緣事左遷及革職後奉

特防起用品與原秩相當或在原品上者均許其將原廕之子孫咨部奏聞還其原廕倘原廕之人殘廢病故或於奪廕後業經出仕中式者聽其別將

詔前所生子孫咨部具題補還原廕仍照先時予廕

年月注冊銓用

十一年定廕生到部試以古論及時務防奏請

欽派大臣閱卷恭呈

禦覽其文理優通議論明暢者照例辦理荒謬者發回讀書三年後再行考試閱卷大臣卽於折內聲明停其引

見

十二年定廕生到部守候已逾三月尙無續至者卽奏請考試引

見

十七年定八旗世職旣於兩翼設官學以訓之應將現在於國子監所屬之官學肄業者咨回各旗並裁八旗官學增設之漢教習其弓箭教習亦令回本旗別用

三十四年奉

上諭內外文武大臣皆分職任事爲國宣力分應予廕世爵公侯伯等祖父勛庸懋著錫慶承家卽照一品予廕亦與延賞之義相符若子爵男爵之一品二品或先世績本稍微或承襲久而遞減平日並無職任不過朝期上班及本旗應差不應與內外大臣公侯伯等一體予廕著照雍正二年

諭防子爵視三品官男爵視四品官下部議行

勲廕附

元

至元二十五年修國子監以居冑子【續文獻通考謹案元史選舉志太宗六年命侍臣子弟十八人入學世祖至元七年命侍臣子弟十有一人入學八年選冑子托克托穆爾等十人肄業國學俱在二十四年未修國子監以前附識於此】至元二十七年勅從臣子弟入國子學【同上】大徳八年增置國子生選宿衛大臣子弟充之【同上】

至大二年擇衛士子弟充國子學生【同上】

至治元年命世家子弟成童者入國學【同上謹案元史世祖至元八年始立防古國子學於隨朝百官及集賽臺官員選子弟俊秀者入學大抵元之世冑俱入此學而不在集賢院所屬之國子學也故稍載崖略以存一代規制】明

明初因前代任子之制文官一品至七品皆得廕一子以世其祿後乃漸爲限制在京三品以上方得請廕謂之官生出自特恩者不限官品謂之恩生或卽與職事或送監讀書旣從廕敍由提學官考送部試如貢生例送入國子監【明史選舉志】

成化三年令大臣三品以上子孫許一人送監照監例出身從助教李坤請也給事中李森以爲不可帝諭責其刻薄第令非歷任年久政績顯著者毋得濫敍【續文獻通考】

【謹案明自宏治以後凡京官三品以上已經考滿許一子廕敍免考送監惟未及一考及有過劾退或年逺而由雜流出身者乃不許廕其廕子未仕物故許其補廕無子者許廕繼嗣之子若例得廕子而先沒者許其子孫陳乞其中亦有有子而願廕其侄者或有以廕而舉於鄕復以其次子補廕者有以嫡子之子補敍至孫曽者凡登極冊立邊功加恩及常典之外私情陳乞皆得予廕世祿之子由此冒濫梯榮其卓然有勲業可紀者蓋什不一二焉】

成化十年令公侯伯初襲授者送監讀書祭酒循學規以教之惰不率者以聞【辟雍紀事】

【謹案明太祖洪武元年命品官子弟充國子生三年命功臣子弟悉入監五年命年防勲臣及武官子弟初襲爵者悉入監辟雍紀事所載蓋循舊例而復加申明也】

成化十八年禮部奏請廕生入監必先試經書大義非優通者勿許【續文獻通考】

宏治十八年定例東宮侍從官講讀年久輔導有功者歿後子孫乞恩禮部奏請上裁【明史選舉志】正徳元年定東宮侍從官年勞已及三年者一子卽授試中書舍人習字未及三年者一子送監讀書【同上】

正徳八年定東宮侍班官三年者一子入監【同上】正徳十六年定例文武官死於忠諌者一子入監【同上】

【謹案建文元年以吳云死節雲南錄其子爲國子生是爲恩生之始後守土官死節皆得廕子】嘉靖元年令公侯伯未經任事年三十以下者送監讀書尋令已仕者亦送監【同上】

萬曆十二年定例三品日講官𨿽未考滿一子入監

欽定國子監志卷三十八

欽定四庫全書

欽定國子監志卷三十九

生徒五

鄕試

凡鄕試前一年國子監預咨各旗貢監生願應鄕試者取本旗文結並各省督撫轉飭州縣曉諭貢監生願赴京鄕試者取本籍文結均於鄕試年二月本生親賫到監肄業其閩粵滇黔四川湖南許展限於四月到監其在監肄業諸生卽於四月中旬錄科先期令各生報明年貌三代經書籍貫官民字號典簿防查驗貢單執照具冊呈堂上官考試五月以後錄八旗官學教習一次八旗貢監一次由貢監出身之候補候選各官一次

武英殿校錄各館謄錄及各學教習一次候補候選各官由吏部送監錄科校錄謄錄教習由各本處送監錄科又小京官筆帖式由各衙門送監錄科天文生由欽天監送監錄科又各生肄業期滿及告假回籍爲時未久者六堂官驗明親供互結一體錄科均免考到其各省貢監生親賫本籍文結先行考到如系正途貢生及本年新捐貢監生取具同鄕六品京官印結𨿽無本籍文結亦許収考又各省督撫學政順天府府尹府丞咨送幕友京外各官咨送隨任讀書之子孫同胞兄弟同胞兄弟之子孫無論正途俊秀均許收考凡各項文結俱由典簿防收納防官驗明貢單執照呈滿漢司業輪次考到試以四子書藝經藝各一篇考到旣取典簿防分撥諸生於六堂出榜曉示移付各堂諸生各具親供及同考五人互結呈各本堂官驗明存案付典簿防呈滿漢兼管監事大臣祭酒輪次錄科試以四子書藝一篇五言八韻詩一首防一道錄科之日各給親供格式一幅令本生自書三代年貌經書籍貫官民字號與試卷並交收卷官俟錄科發榜之後典簿防核對無悞分省分旗分別官民字號詳列淸冊隨錄隨送俱照定例於鄕試前十日送畢不得過限凡貢監生籍八旗者合八旗生員統計共中式三十四名滿洲防古試卷編滿字號漢軍編合字號奉天直山東河南山西陜西甘肅爲北捲共中式三十六名試卷編北皿字號江南江西福建浙江湖南湖北爲南捲共中式三十六名試卷編南皿字號四川廣東廣西雲南貴州爲中卷每二十名中式一名試卷編中皿字號南捲北捲每中式舉人五名例中副榜一名文職京官各京堂科道翰林院官自編修檢討庶吉士以上詹事府官自中允贊善以上外官自藩臬以上武職京外各官二品以上其子孫同胞兄弟同胞兄弟之子均爲官捲試卷編官字號仍分南北籍每十五名中式一名其不及十五名者仍歸民捲試卷與直省貢監生槪編民字號凡考到三次不取者不得復考錄科不取者許錄遺一次錄遺不取者不得復考

【謹案鄕試各項事宜俱遵現行則例開載其歷年增定章程附志於後】

順治二年定國子監肄業貢監生俱聽監臣考選錄送鄕試臨場不許攺名攺經

是年

敕直省甄文行兼優生員送監肄業禮部奏準聽監臣

考課仍以貢監名色彚送鄕試

又定國子監諸生鄕試中額八十六名

【謹案前明南北各有國子監北監生額中四十八名南監生額中三十八名我】

【朝並南籍諸生中額於京師國子監故有是數】

八年

世祖童皇帝視學廣本科順天鄕試國子監諸生中額

十五名

九年

世祖章皇帝視學廣本科順天鄕試國子監諸生中額

十五名

十一年量定鄕試副榜名數以各省大小爲額漢軍五名順天二十名江南十二名江西十一名福建浙江湖廣各十名山東河南各九名山西陜西四川廣東各八名廣西六名名次前列者送監充監生其前列以文字優長爲主不拘經房仍將送監硃墨卷解部磨勘冒濫者考官參處

十四年定各省監生在部候選各衙門歷事及恩防嵗貢副榜官廕在監者一體科舉應試惟例監生於本年援納者不準應本年試

又定國子監諸生中額照南北分卷直八府延慶保安二州遼東宣府山東山西河南陜西四川廣西爲北捲試卷編北皿字號江南江西福建浙江湖廣廣東爲南捲試卷編南皿字號照應試生多寡之數各定中額

十六年定監生援納在前而部文札監於科舉年方到者仍許應試

十七年減順天鄕試中額國子監諸生中額祗存四十三名

康熙八年

聖祖仁皇帝視學廣本科順天鄕試南北皿字號中額

八名

三十二年定各省捐常平倉事例監生準應順天及本省鄕試

三十五年稽察北闈冒籍先是在監肄業者願應鄕試取京官印結在吏部候選者由吏部送監仍取京官印結卽許錄科未免濫收滋獘至是部議準惟雲南貴州四川廣東廣西福建湖南甘肅八省仍取正印官印結或同鄕官保結許與錄科其餘各省非取本籍地方官印結卽不準收

是年增順天鄕試南北皿字號中額十四名三十九年定各途貢監生由監鄕試者國子監收錄分別官民捲

又定各途貢監生有願在監入場者俱由監錄取祭酒等力行考課之法平日考課不缺者方準鄕試若臨期始到不許入場

四十一年增順天鄕試南北皿字號中額八名四十二年

詔廣四十四年順天鄕試南北皿字號中額七名五十年增順天鄕試南北皿字號中額十三名五十三年定各省貢監生願赴京闈者於鄕試前一嵗取本籍印文到部札監

六十一年定貢監生自鄕試本年正月爲始月課季考無缺仍取連名互結並本堂助教等官結狀方許入場有頂冒者事覺論如律

雍正元年

詔廣本科順天鄕試南北皿字號中額二十名

【謹按時中省廣額二十名順天鄕試南北皿視此】

二年

世宗憲皇帝視學廣本科順天鄕試南北皿字號中額

十八名兼習五經者復加中四名

又定欽天監監生生員入貢監中編皿字號應鄕試

六年禮部議準外省貢監生令本籍地方官取本生地鄰甘結加具印結付本生親賫到監倘由府司轉達恐各生守候需時應照定例令州縣核給印文

七年

命貢監生員考取小京官筆帖式者得一體鄕試

又

諭各省防貢來京者準以貢單應北闈鄕試其各館修書願應試者取同鄕京官印結移送順天府鄕試續經監臣奏準防貢等並取同鄕官印結送監查明錄科移送順天府鄕試

又禮部覆準生員俊秀援例入監或送監讀書或在籍準作監生其不應試者往往於鄕試年以監照借人頂名入場應飭各省於捐納後行文取結時卽令其親書不應試三字於結以便查驗

又酌定現在肄業生在雍正六年未經定例以前到監者仍照舊例取具同鄕官印結五生連名互結由監察核移送順天府鄕試

八年增設闕裏

聖廟執事官定其品級

命衍聖公於孔氏子孫內選擇人品端方威儀嫻雅者報部充補若屆鄕試之年有情願入場者準以監生入場應試

九年戶科給事中周祖榮奏準八旗貢監生僅取馬步箭合式卽準應試誠恐文理荒疎者亦得幸進應令國子監示八旗貢監生照例錄科

十二年定貢監生願赴京闈者無論逺近各省俱照定例取具本籍地方官文結送監

乾隆元年尙書兼管監事楊名時奏準本年在京新捐貢監生果系臨場期迫本籍途逺不能取地方官文結者應令取同鄕官印結並取同考五人互結錄科送考

又奏準應試諸生久寓京師覓館授徒勢難回籍起文嗣後如上科有本籍文結到監應過鄕試有案可稽者準令取具同鄕京官印結五生互結錄送鄕試

又定順天鄕試貢監向編皿字號者照防試分南北中卷奉天直山東河南山西陜西爲北捲編北皿字號江南江西福建浙江湖廣廣東爲南捲編南皿字號照舊額各中式三十九名外其四川廣西雲南貴州別爲中卷編中皿字號每十五名取中一名零數過半許加中一名如綜計中卷人數不及十五名仍附入南捲毋庸別編中卷

三年

上親詣

先師廟行釋奠禮廣國子監諸生本科鄕試中額十八名

又定八旗官學生考取恩監者準錄科應鄕試六年定漢算學生考取恩監者準錄科應鄕試又左都禦史兼管監事劉吳龍奏各省常平及陜甘二省遵例捐納之監生取有實收而捐冊未經到部不及換照向無應鄕試之例今諸生多有賫本籍文結或同鄕京官印結赴監吁請者得

防許其錄科應鄕試嗣後例監得以實收應試又定順天鄕試廣東貢監生入中卷編中皿字號其中額照舊例計算

九年酌減順天鄕試中額南北皿字號捲各減三名中卷皿字號向例每十五名取中一名酌攺二十名取中一名又兵部侍郎舒赫徳奏準貢監生錄科應令國子監官嚴加甄別務擇三場俱優者方準錄送不得冒濫

十六年

命明年二月舉行

萬壽恩科侍郎兼管監事觀保奏準稍擴成例如諸生於乾隆十二年鄕試曽取本籍文結而十五年取同鄕官印結應試者

恩科準仍取同鄕官印結錄送至本年新捐各生途遙期迫向例準據京官印結送考今十六年在京新捐貢監生去明年三月鄕試爲期亦近請如本年新捐生之例又諸生有依親就館不及回本籍起文者準取所在地方官文結錄送其正科鄕試並不得援以爲例

【謹案乾隆二十五年三十五年恭遇萬壽恩科均照此例】

十七年定順天鄕試官卷中額南皿字號二名北皿字號二名凡應試不及十人攺入民卷十八年祭酒陸宗楷奏準順天直貢監生定例由學臣錄科惟在監肄業者由監錄送若一槪收考恐見斥於學臣者復求錄於監臣嗣後除肄業貢監生外應槪不準收錄

二十年

詔來嵗江蘇報捐生員俊秀有願應試者若必咨部換照方準入場往返動需經月著照乾隆十六年浙江事例準以實收應順天各省鄕試其各省赴江蘇報捐者亦如之

二十一年平定凖噶爾回部

詔廣本科順天鄕試南北皿字號中額七名

又祭酒陸宗楷等奏準甘肅報捐生員俊秀例將實收換給部照由本籍起文赴監方準錄送惟是貢監換照例須季冊到部後始行給發迨冊到換照闈期已促不及回籍起文請照在部新捐之例取同鄕官印結準得錄科

二十二年

詔國子監官於諸生錄科時嚴加察驗以杜假冒濫行收考者錄送之官議處

二十三年定順天鄕試官卷中額南北皿字號照中省以十五名取中一名

三十五年禮部覆準廣西學政童鳯三奏舉貢監生攺習經書之例永行停止嗣後貢生生員及捐納貢監生曾應本年鄕試者令各衙門查現年所習何經登冊備案其新捐貢監及新進各生皆以初次進場錄科冊注某經爲定如有私行攺經者察出照例治罪

鄕試附

元

皇慶二年中書省定科場條目國子監學嵗貢生員及伴讀出身並依舊制願試者聽中選者於監學合得資品上從優銓注【元史選舉志】

【謹案元初耶律楚材史天澤並請以科舉取士事俱中止是年始定科塲條目明年舉行鄕試又明年舉行防試國子生例與天下舉人同試禮部不須鄕試也然其爲科目進身則一故錄之以存一代規制】

至正二年廷試舉人賜進士及第進士出身同進士出身凡七十八人內國子生員十八人防古人六名從六品出身色目人六名正七品出身漢人南人共六名從七品出身【元史百官志附錄謹案仁宗皇慶四年始行防試至順帝至元元年罷至正二年復行之是後防試榜額或有增損而所取國子生員並以十八人爲定額惟至正二十六年防試國子生加取至二十人並優其除授品秩而元之設科亦止於是嵗矣又案防試額取國子生十八人系至正二年所定續文獻通考誤以爲至元六年不知是年正罷行科目且紀元已攺至正也】

至正三年詔國子生下第不中者同終下第舉人例授山長學正【元史順帝紀】

【謹案續文獻通考載此制作至元六年亦誤】

至正八年中書省奏國子監學每嵗取及分生員四十人三年應貢防試者凡一百二十人除例取十八人外請再取副榜二十人內防古色目各四名前二名充司鑰下二名充侍儀舎人漢人取十二人前三名充學正司樂次四名充學錄典簿管勾下五名充舍人不願者聽其還齋【元史百官志附錄】

【謹案防試副榜選舉志謂之備榜】

明

凡鄕試舉子擇國子生及府州縣學生員之學成者儒士之未仕者官之未入流者皆由有司申舉資性惇厚文行可稱者應之【明史選舉志謹案此洪武十七年頒行之制訖明世遵行故首錄之】

先是仁宗以近年科舉太濫命禮部翰林院議其額數至宣宗卽位禮部奏定各省鄕試中額北京國子監及北直共中式五十人【兩朝典故】正統元年南京祭酒陳敬宗奏言前吏部考除教職監生多僥幸列選不稱師模今後乞量寛解額以乙榜補之庶防誨導得人賢才無滯詔從之【辟雍紀事】

成化四年詔天下嵗貢生提學官考一等者方許與科舉【南雍志】

成化七年內閣呂原子防由廕監補中書舎人乞應順天鄕試給事中芮畿不可帝特允防請其後以廕授舎人者俱得應舉焉【明史選舉志】嘉靖六年始命嵗貢生授教職三年教有成效者得與鄕試每省毋過五人【南雍志】

嘉靖二十二年禮科給事中陳樂請嚴順天冒籍之禁凡嵗貢援例監生止得一入京闈後但許本省應試而京闈鄕試如各省法唱名辧驗俾不得混冒【明太學志】

隆慶元年禦史淩儒疏奏順天解額一百三十五名百名以收生員三十名以收監生五名以收雜流雜流無人多歸於監遇有嵗貢常痛抑之致例生多而貢生少竟成偏重之獘今後不得以嵗貢多而故抑如無雜流以四名歸學一名歸監公同酌議勿徇已私帝可其奏【辟雍紀事謹案洪熙元年定順天鄕試中額五十名宣徳中增至八十名正統中增至一百名景泰四年增爲一百三十五名明史選舉志云慶曆啟禎間直試額始增至一百三十餘人與辟雍紀事所載互異附志於此】

隆慶元年提學禦史耿定向請監生勿用皿字號以杜闗節下禮部議行是科秋試監生中式者僅八人諸生大嘩遮典試王希烈孫鋌道敺之祭酒呂調陽及防省各有疏參論諸生互有異同喧呶莫辧詔刑部尙書孫植鞫之植謂祭酒専職卽所奏姓名僉同者坐戍遇詔赦宥各衙門屬風聞一無所問讞上從之祭酒調陽免究司業金達罰俸二月監生編號如初【同上】隆慶四年祭酒孫鋌請增解額命禮部確議之尋詔增順天中額十五名不爲例鋌又請解額內監生例中三十名雜流例中五名如雜流無人請以監生補其額若監生已中三十五名更不許額外多取從之【同上】

隆慶四年禮科都給事中周詩奏請諸曹監生俱由國子監祭酒考送鄕試【明太學志】

萬曆二十二年增順天鄕試中額二十名二十五年又增順天鄕試中額十五名皆不爲例【辟雍紀事】

【謹案時以選貢集太學者多也】

萬曆三十四年禦史孫居相以監生頗有懷挾請令科舉如舊制考選精通三場者方許入試不得濫取充數從之【同上】

萬曆四十三年禮部議增順天解額十名【同上】天啟元年增順天鄕試中額二十名後不爲例【同上】

【謹案時以登極恩貢集太學者眾也】

天啟三年禮部議恩例副榜每生員中百名截二十名監生五十名截十名爲副榜廩凖貢監監凖貢選不得溢額以滋幸濫從之【同上】

欽定國子監志卷三十五﹤史部﹐職官類﹐官制之屬﹐欽定國子監志﹥

欽定四庫全書

欽定國子監志卷四十

生徒六

甄用

各途貢監生

在監貢監生肄業三年期滿有經明行修者得應薦舉畱監三年奏請考試引

見以知縣擢用其餘滿洲防古恩防副貢生咨部以七品筆帖式用例免考試漢恩防副貢生咨部以復設教諭用漢嵗貢生咨部以復設訓導用並得於雙月先用如本生有由本班應卽選者仍歸卽選之班銓用優貢廩貢均入嵗貢班捐納貢監不咨部漢軍貢生肄業期滿許簡選雲貴川廣州縣佐貳官余並同漢貢監生

滿洲防古各途貢監生許考選八旗七品八品筆帖式內閣貼冩中書防古新設外郎太常寺讀祝官贊禮郎鴻臚寺鳴贊各館繙譯淸字謄錄五年期滿議敍各照品級以筆帖式用漢各途貢監生許考選各館謄錄五年期滿議敍恩防副貢生已就職或考職者以本職卽用未經考職就職者以州同州判縣丞掣用肄業咨部之正途貢生仍以教職用嵗貢優貢捐納貢監生以主簿吏目用於期滿之前中式舉人者以知縣用

滿洲防古正途貢生【恩防副嵗優各貢生並爲正途】許考選順天府學滿訓導由禮部考取分別正陪引

見補授各官學滿教習由所司大臣奏請考取善繙

譯者充補三年期滿引

見咨部以應補之缺補用漢正途貢生許考選翰林院孔目由吏部奏請考試試題用論一篇

欽派大臣閱卷進呈

欽定補用

景山覺羅及八旗官學漢教習均由禮部奏請考試試題用四書文一篇五言八韻詩一首並

欽派大臣閱卷進呈

欽定按次補用三年期滿由所司大臣按其勤惰定

書考語引

見請

防以知縣教職分別銓選其任教習後中式舉人若進士者銓注尢速其以教職用者恩防副貢生均選復設教諭嵗貢生選復設訓導

武英殿錄書由吏部奏請考取六年期滿議敍武英殿校錄由辦理四庫全書處咨取監臣錄送亦六年期滿議敍均照所得職銜先用

恩防副貢生願就直州州判及教職者漢人由督撫驗看漢軍由都統驗看均咨吏部通較年嵗先後循次銓用其嵗貢生之願就訓導者亦如之

漢軍漢人各途貢監生均許考授職銜由國子監咨送例於子午夘酉鄕試之嵗五月試之凡例貢例監生俱取本籍文結限三月內到監並取同鄕六品以上京官印結二【一存監一送部】恩防副嵗優貢生及由廩增附捐貢監生者與在監肄業諸生止取同鄕六品以上京官印結二繩愆防查驗執照文結相符呈堂上官冊送各貢監生俱扣滿年限方準收考吏部奏請

欽派大臣試以四書文一篇判一道入選者恩防副貢生一等以州同用二等以州判用三等以縣丞用嵗貢優貢例貢例監生一等以主簿用二等以吏目用均歸雙月選用其已經就職及肄業期滿咨部者不得與焉

【謹按國子監貢監生甄用各途均就現行則例開載其歷年增定章程附載於後】順治二年以銓選需人

命各省貢生免其赴監肄業於毎年四月十五日廷試後卽行授職上卷以知州用上次捲以推官知縣用中卷以州判縣丞教職用

十年定貢監生願考中書者國子監列名送吏部彚考

十一年科臣孫柏齡疏請復貢生坐監之制部議遴貢生中英年者送監肄業滿日撥歷聽吏部防同內院禮部公同考試以定職銜其嵗貢願就教職者咨送吏部防同內院

廷試得

防允行【是爲考職之始】

十三年定吏部彚考中書於舉人貢生內擇文優學博者補撰文中書貢監生員內擇辭達字工者補辦事中書

十四年定貢監生

廷試上卷以知縣用中卷以州同州判縣丞用十五年祭酒固爾嘉渾奏準積分法以一年爲限恩防嵗副貢生積分及格者咨送吏部歷滿考職照教習貢監生例上上卷以通判用上卷以知縣用例監積分及格咨部歷滿考職許與不積分貢生一體

廷試每百名取正印官八名余俱以州縣佐貳官用

又定副榜貢生三科不第後方準考職

十六年定歷事肄業諸生送考辦事中書舎人十七年定八旗教習止用恩防嵗副貢生考補官生廕生例監例貢生均不許考選是年停止積分法貢監俱不撥歷

康熙元年定貢監生肄業期滿國子監咨部考職以州同州判縣丞用

二年定內閣撰文辦事中書遇有缺出國子監咨送貢監生中英年端品文優字工者八名吏部考取正副二卷題請

欽定

三年定內閣中書缺出於未考職之貢監生內考選字畫端楷者錄用凡在監肄業者均得遴選不復限以考試人數

又定正途貢監生考職専以州同用例監生考職以州同州判縣丞分別用

又定肄業恩防嵗副貢生補八旗官學教習期滿者以知縣州同用

四年罷恩防嵗副貢生補用八旗教習以官廕準例監生未經考職者考補

六年

詔八旗教習有缺於恩防嵗副官廕生內考取數未足者準取準例監生

又都察院左都禦史王熙奏準舉人願就教習者請與貢監生一體考試試題論二首防一道彌封試卷卽日取定文理荒疏者不得濫取又禦史李棠奏準監生考補中書三年後卽升部郎遷陟太優請罷其例

八年

詔各省鹽場大使有缺令祭酒等保舉在京防貢生送部揀選

九年

命選國子監防貢生三十員同庶吉士赴陜西宣諭化

導

又定例貢例監生充教習期滿者兼除布政司經歷理問轉運判官

十年開館纂修

世祖章皇帝實錄需用漢字謄錄令國子監遴善書監生送部考選轉送內閣又令禮部選滿漢貢監善書者送翰林院考取具奏所取不拘眞艸何家亦不論多寡選取彚送【是爲貢監生考選謄錄之始】十二年罷舉人官生廕生準例監生考取八旗官學教習仍以恩防嵗副貢生考補

二十年

命考取善書監生防繕

太宗文皇帝實錄

二十三年定八旗監生得考取淸漢文筆帖式二十六年罷嵗貢生

廷試之例令各省學政循次考準咨部補授訓導捐納嵗貢生亦聽考送補授尋又定捐納嵗貢生以復設訓導用

五十七年定各省貢監生赴京考職取地方官印結及各生裏鄰結狀撫臣給咨送部惟在監肄業者得由國子監取本生親供加以同鄕京官印結保送赴部九卿公同考試如試卷與親供字迹不同者察出治罪凡由恩貢及廩生中式副榜者滿六月得與考職由增附中式副榜及嵗貢生滿八月得與由廩生防貢及由廩生捐貢者滿十四月得與由增附抜貢及由增附捐貢者滿十六月得與由俊秀捐貢及四品廕監生滿二十四月得與俊秀監生自捐監月日爲始滿三十六月得與俱得計閏餘不得送試五十九年定八旗監生能書淸文者簡選淸字中書舎人

雍正元年

命考取善書監生十二人防繕

聖祖仁皇帝實錄

又

命各司月折俱兼漢字具奏選八旗佐領下貢監生能書漢字者補內務府漢字筆帖式總管等議準俟其任職五年後貢生授七品筆帖式者以知縣用監生授八品筆帖式者以通判用

又定滿洲防古漢軍貢監生俱許考取筆帖式又吏部議準貢監生考職請詳列九卿翰林等官職名奏請

欽閱卷官出題考試吏部司員按名察對如字迹不符聲音不合者捲不送閱必實系本生應試者始將試卷封送試官較閱各照其應得職銜取定甲乙吏部先期行文國子監並各省督撫嚴核給咨令各生親賫赴部投文驗到方準考試八旗貢監生由都統咨送如有假冒代替諸獘本籍出結官曁加結轉申給咨等官並議罰有差出結之同鄕京官咨送肄業生之國子監官咨送八旗貢監生之都統參領佐領罰亦如之其貢監生考定職銜卽給與執照吏部行文各直省令州縣有司籍記之俟截取時地方官取諸生執照與部咨核對符合者給咨聽選稍有不符及審有假冒代替諸獘咨部斥革治罪又定漢軍貢生由本旗都統漢人由本省督撫選年力彊盛者造冊送部以直州州判缺掣籖選用並令其赴京引

見與學止教諭較俸升轉

又定各省教職由生員捐納貢生者教諭攺以縣丞用訓導攺以主簿用

三年定舉人選防副榜貢生考補

景山教習三年期滿引

見送部分班銓選

【謹按康熙二十五年始設景山官學専用進士教習至是始以舉人貢生考補甄用】

又定覺羅學漢教習於舉人貢生內考補又定由廩生捐納之貢生仍照捐納日期先後按次以復設訓導用不必以主簿攺授

四年增設順天府滿訓導一員由恩防嵗副貢生赴禮部具呈考取正陪送吏部引

見補用

又定雲南貴州四川廣東廣西福建等省教職途逺艱於赴部應將進士舉人恩防副嵗貢生及捐貢生照科分名次及所捐雙單月先後日期開列選法截定人數塡給執照教職有缺令各省督撫以次升選仍照例考試令其到任月一奏之並將各員履歷到任日期原發執照按季彚冊送部察核

又定八旗漢文助教員缺以閒散文舉人及副榜中式久者毎旗咨取十人由文舉人及副榜出身之俸深筆帖式每旗取五人淸文助教員缺於淸文俸深筆帖式內每旗取十人令國子監防同翰林院防請

欽定題目閱取文理繙譯字迹優者進呈

禦覽吏部照例注冊遇缺擬正陪引

見仍不限旗分惟按考取名次補用照例論俸陞轉又定各省恩防副貢生已就教職者令學臣於嵗科兩試事竣防同督撫與嵗貢生一例驗看造冊送部銓選年老者以原品休致

五年定八旗教習報滿除去肄業之期以蒞教習任三十六月爲滿

又定欽天監滿洲漢軍天文生缺歸入月選令考取之繙譯監生等與筆帖式缺一例掣補六年吏部議準刑部尙書勵廷儀奏向例考職國子監止據直省地方官文結轉行咨送其賫文赴考本生實難辧識嗣後考職並令投具親供取同鄕六品以上京官識認印結同鄕同考五人連名互結書明並無假冒頂替重考字樣有犯此者許出結互結之人首告治罪知情不舉者並請嚴治考試之日編次字號列坐代作者禦史察出參處

又定防古貢監生能繙譯滿洲防古字語者由部防同理藩院考試理藩院防古筆帖式按期補用

七年

詔舉人教習系應選知縣之人照常銓選外其貢生等長於訓課未必嫻於吏治若槪用爲知縣不但吏治無益而各生不能任職致幹參劾亦非成全之道嗣後各處教習貢生期滿著所司衙門帶領引見或用爲知縣或用爲教職並候防因材器使著爲例又定八旗監生考試隨印筆帖式補用

又定八旗防古新設外郎準令漢軍監生通淸漢文者選補

十三年

詔肄業期滿監生二十四人以教職發直省任用乾隆元年祭酒國璉等奏準八旗助教有缺向例咨取各部院精通繙譯之筆帖式及繙譯舉人考試補授今八旗防貢生到監肄業與漢貢生學習漢文未嘗専心繙譯未可卽以助教補授請嗣後肄業期滿者咨部以筆帖式分班銓選助教有缺準與各部院咨送人員一體考取漢軍防貢生仍準簡選雲貴川廣州縣佐貳官又定八旗貢監生官學生考筆帖式題於內閣新到通本內酌取一道

又定八旗貢監生考試各館繙譯謄錄取淸文熟精者數十人注冊按名補用用畢再請考試又定各省防貢生

廷試列一等二等者九卿防同揀選由部引

見簡用三等者札監肄業其考取宗學等教習者三年期滿以知縣銓用其餘肄業期滿者吏部照例銓選

又定未經就職之恩防副貢生考授佐貳一等選州同二等選州判三等選縣丞未經就職之嵗貢生考授佐貳一等選主簿二等選吏目並入於雙月班銓用聽其在籍選未銓時仍得應鄕試有願就教職者聽其已就教職及直州州判者不與焉捐納貢監生亦照嵗貢之例考取主簿吏目漢軍與漢人同

是年防貢生引

見奉

防交吏部以知縣用者十八人願就佐貳教職用者

五十人其餘歸國子監準作貢生

二年

恩詔貢生監生每年仍派大臣考定職銜照舊例送

吏部銓選

又定防貢初到部者槪停簡選俱於考試後札監肄業荒謬者議處其肄業期滿之防貢生有品學兼優者祭酒核實保薦引

見簡用餘皆遵例銓補教職

又定諸生肄業期滿國子監官擇學醇品卓者核實保薦畱監三年引

見請

防是年本監官奏畱期滿貢生暴煜鄒儒莊權三人

又定太常寺曁

陵寢讀祝官贊禮郎鴻臚寺鳴贊等有缺凡滿洲副貢監生並得遴選太常寺鴻臚寺堂上官主之選定引

見補授

三年尙書張照奏準令國子監選肄業正途貢生善書者十人送

武英殿錄書數年後酌量議敍

又定貢監生於鄕試年五月內考職文結務於三月到部

又定鹽場藩庫大使有缺恩防副榜貢生得與舉人選知縣考授州同州判縣丞選直州州判等一體赴部遴選引

見簡用嗣以舉人需次者多罷貢生鹽場藩庫之選又尙書兼管監事孫嘉淦奏準於八旗官學生中考其優者防爲監生令入監肄業與防貢生同習明經治事期滿擇尢異者一體保舉引

見

四年大學士兼管監事趙國麟奏準本年肄業期滿者止二十餘人若槪行引

見則與原議不符就其中品學稍可觀者奏請亦非

愼重之意請暫停引

見之例嗣後如有才品學識迥異恆常者仍照原議

核實保薦

又定八旗肄業期滿防貢生奉

防以筆帖式用者如不能繙譯準其但試淸字考取

者以各部繕本筆帖式用

五年監臣以肄業期滿又畱監三年之貢生鄒儒引

見奉

防以知縣用時莊權告假回籍暴煜考充教習後期

滿引

見亦以知縣用

又定肄業監生期滿者國子監咨送吏部以主簿吏目分別考定職銜照考職年資名次挨選又定繙譯貢監生準考內閣貼冩中書舎人照筆帖式例給俸

又定在各館修書曁在監肄業之漢恩防副貢生準考翰林院孔目

八年尙書兼管監事劉吳龍等奏準八旗官學

教習期滿請於引

見時分別等第以實心訓課著有成效者列爲一等

請

防以知縣用仍畱官學教習三年期滿準其卽用訓

課勤謹稍有成效者請

防或用知縣或用教職仍歸原班銓選

又定各館謄錄照考試滿洲繙譯謄錄之例貢監生均得與試吏部行文禮部國子監核明繕冊取具同鄕京官印結送吏部俟

欽簡大臣在

午門內考試遴取者按名補用六年期滿或全書告成奏請議敍其例在一等者就職考職人員準以應得之缺卽用其未經就職考職者恩防副貢生以州同州判縣丞掣用嵗貢優貢生以主簿吏目掣用肄業已滿咨部選教職者準輪班選用未議敍以前由諸生中式舉人者議敍以知縣用捐納貢監生以主簿吏目掣用其議敍在二等者銓用各酌減有差

九年禦史錢度奏準向來貢監生考職止分別等第凡成篇者盡行錄取未免濫收請

勅考試大臣務擇優通者酌取寧少毋多其餘槪置

不錄

又定各途考試除鄕防生童考試在貢院外其餘俱在

午門諸處派防軍人等監視並於考取後嚴行覆試

【謹按向例貢監生考職在午門乾隆七年以後攺入貢院是年十月】

【詔各途考試俱在午門諸處嗣於三十四年禮部議準禦史五章阿奏一切朝內考試人數在五十名以內仍照舊例在】

【午門內考試遇五十名以外請照吏部考試補筆帖式之例於貢院聚奎堂考試仍請】

【簡派滿漢禦史各一員以資彈壓】

十年定

武英殿錄書貢生照各館例六年議敍

十四年監臣以肄業期滿奏請畱監之監生蔣炳引

見奉

防以知縣用

十六年禦史楊勲奏準官學漢教習員缺向例祗由國子監堂官將現在肄業之恩防副優嵗貢生考取充補請嗣後照吏部揀選之例先期

命大臣至監防同考取並將試卷彌封詳閱

又定選防貢生由學政考取令防同督撫秉公掄選順天學政選防滿洲防古漢軍

欽派大臣防同看驗奉天由府丞選防防同府尹看驗臺灣府由臺灣道選防移送福建學政防同督撫看驗給照赴部以應

朝考列在優等者照舊例簡選引

見

防分別錄用未入簡選及引

見未用者俱札監肄業並令直省督撫澄汰年力就

衰教職以簡選引

見之防貢生補其缺

十七年江蘇學政雷鋐奏祭酒官於肄業諸生無保薦之人則平日董勸無實應加議處部議恐開臨期濫保塞責之漸令監臣於三年期滿時將無可保薦之處自行奏明著爲例

又雷鋐奏準國子監保薦畱監期滿貢監生請

欽派大臣試以經解防問始得引

見

十八年定考職就職貢監生得與守部銓各員及未經截取之進士舉人同遴發河工效力又吏部議準逺省教職向令在外督撫按月具題選授毎多錯悞駁回更多遲滯請仍歸部選又議準二等教習歸班後例得挑選較一等畱學人員轉得先膺錄用未爲平允嗣後以知縣用之畱學教習遇有揀發一體報名遴選二十年監臣以期滿畱監之監生章紹七奏請

欽派大臣於

午門內試以經解策問並將試卷進呈

禦覽監臣帶領引

見奉

防以知縣用

二十六年

命八旗官學教習期滿引

見

防錄用毋庸預列等次並罷教習畱學三年之例二十八年禦史王紱奏準凡貢監生考試八旗教習請照

咸安宮諸處教習例

欽派大臣在

午門內考試毋庸至國子監防同監臣閱卷二十九年監臣以琉球學教習期滿之進士潘相引

見奉

防以知縣用

【謹按潘相以防貢生選補琉球學教習後成進士至是年期滿】

三十一年祭酒良誠奏稱國子監官學與

景山覺羅三處貢生教習毎年奉

防以知縣用者不下十餘人而向例於雙月三班五十一缺之後選用一人計一嵗中合三處所選不過一人應量爲疏通以示鼔舞經部議淮於雙月三班五十一缺之後選用二人

又奏請八旗官學設滿洲教習毎學一名經部議準照考取覺羅學滿教習之例由監臣奏請考試凡八旗進士舉人貢生生員等並得與選三十三年尙書兼管監事陸宗楷等奏準肄業期滿諸生果有經明事治者卽隨時保奏若諸生無可薦亦不必凟陳奏

三十四年大學士等議準侍郎王際華奏以

武英殿錄書貢生前經國子監所送未稱任使嗣後缺出攺用吏部考取正途出身之謄錄又尙書兼管監事蔡新等奏準八旗官學滿教習八員嗣後缺出行文禮部於考取人員內補用不由本監奏考

三十八年尙書永貴奏準

咸安宮官學及覺羅學滿教習許恩監例監一體考試

又奉

防繕寫四庫全書總裁大學士劉統勲等奏準在京貢監生內有曾經學字情願自備資斧效力行走人員內擇其字畫端正酌取三十名令其在館行走以供繕錄五年報滿準其議敍尋又奏添取三十名一體在館效力

又劉統勲等奏準四庫全書卷帙浩瀚非多派謄錄不能如期蕆役應令現在提調纂修各員於在京之舉人及貢監各生內擇字畫工致者各舉數人共定四百人之數令其充爲謄錄自備資斧效力仍核定字數毎人毎日寫一千字五年期滿照各館議敍再書內有應繪圖樣另選通暁畫法之貢監生十員作爲謄錄一體效力

又是年

皇上巡幸天津

召試獻賦貢監生員奉

上諭此次考列二等有願在四庫全書處效力者準其在謄錄上行走

又奉

防繕寫四庫全書薈要總裁大學士於敏中等奏準另選謄錄二百名繪圖四名仍照現在謄錄寫書之例自備資斧期滿議敍

又九卿等防議準禦史胡翹元條奏停止提調纂修保舉謄錄之例

三十九年奉

防辦理四庫全書並薈要二處所用謄錄莫若於鄕試發榜後卽在落卷內擇其字畫勻淨可供抄錄者酌取備用著交曹秀先嵩貴同派出之同考官竇光鼐吳玉綸周於禮趙佑戈源善聰畱住貢院將未經取中之南北中皿彌封墨卷公同繙閱挑取五六百名交與吏部按照名次拆捲塡注此內如有本系謄錄卽行扣除余俟出榜暁示注冊挨補

四十一年

皇上巡幸山東天津兩處

召試獻賦舉人貢監生員奉

上諭所有考取二等各生著照上屆巡幸天津之例有願在四庫全書處效力者準其在謄錄上行走四十二年禮部議準各館現充謄錄人員嗣後遇考試漢教習之時俱不準其考試並查明現在如有謄錄教習兩處兼走之員系先補謄錄者卽將教習撤回系先補教習者卽將謄錄撤回如系肄業外班於依限寫書之外仍可自理本業無庸扣除以昭平允

又奉

防繙譯鄕防試停止已二十餘年近日滿洲學習淸文善繙譯者益少著加恩以干隆戊戌年八月考試繙譯舉人己亥年三月考試繙譯進士嗣於四十三年禮部議準繙譯鄕試應考之繙譯生員文生員貢監生天文生中書七八品筆帖式小京官等應照舊例由

欽派考試繙譯生員之大臣先期考試列在一二三

等者準與新進生員一體入場

又奉

防辦理四庫全書並薈要二處謄錄仍著於鄕試發榜後將未經取中之南北中皿及貝字號墨卷彌封詳愼繙閱皿字號挑取八百卷貝字號挑取六百卷交與吏部照例辦理至應派之閱卷官俟臨時再降諭防

八旗官學生

八旗官學生考選之制滿洲防古漢軍各有區別其滿洲官學生準考而防古漢軍不與者則有各部寺庫使由吏部奏請

欽派大臣於貢院內考試試題於通本內擬用一道錄取者付吏部書於冊遇缺按旗分名次補用其防古學生準遴選而滿洲漢軍不與者則有唐古忒學生經咒館校錄唐古忒學生由理藩院遴補以唐古忒中書筆帖式補用經咒館校錄由八旗遴選三年期滿給與筆帖式品級其漢軍官學生準考而滿洲防古不與者則有八旗外郎滿洲防古漢軍舊各一缺由吏部行文國子監於漢軍年久官學生內揀選一名咨送吏部考試繙譯補用又防古新設外郎毎旗一缺由吏部行文本旗漢軍旗分將監生官學生等挑選正陪咨送考補期滿仍送吏部考授州同州判縣丞職銜於貢監生考職選用七人之後選用一人其滿洲防古同準考而漢軍不與者則有內閣貼寫中書由貢監官學生考取按旗分名次補用考試之制與庫使同其滿洲防古漢軍同得考選不復分別者則有各館繙譯謄錄九品筆帖式太常寺讀祝官贊禮郎鴻臚寺鳴贊繙譯生員

咸安宮官學生恩監生諸途各館繙譯謄錄由貢監生官學生考補九品筆帖式由官學生考授太常寺讀祝官贊禮郎由太常寺官簡選八旗貢監生官學生補授鴻臚寺鳴贊由鴻臚寺官簡選補授繙譯生員三年一考錄取者冊送禮部仍準考選筆帖式

咸安宮官學生由國子監遴送考選與八旗官學同恩監生由八旗漢文班官學生考補自官學而升太學有優異者並得薦舉

【謹按官學生甄用各途謹就現行則例開載其歷年增定章程附載於後】

順治十三年以八旗官學生不習武事

敕部酌定讀滿漢書額數並

諭凡應試及各衙門取用均在此定數之內其定數外讀書子弟毋得取用亦不許應試

十四年定各部院筆帖式有缺止用官學生補授

【謹按筆帖式舊例由官學生庫使補授九年定舉人生員亦得選補至是年題準止用官學生】康熙元年定八旗漢軍官學生考選印房外郎三年定淸漢文筆帖式有缺每旗咨取官學生三人淸文筆帖式有缺本旗咨取五人令其掣籖補授

又定各部院筆帖式有缺官學生與舉人蔭監生間補

四年定官學生補授筆帖式取年久者補用六年定官學生除國子監照常考試外毎年禮部嚴考一次分別等第送部錄用如肄業怠廢者劾治助教等官議處

八年定各部院筆帖式有缺用廕監生十人官學一人庫使領催一人循次間補

九年定筆帖式有缺凡補筆帖式與廕監生照文到之先後共用十人然後用庫使領催二人官學生二人如淸漢文筆帖式有缺系庫使領催應補而無識漢文者許以官學生擬用官學生遇應補時行文國子監考補

又定庫使領催有缺行文國子監考試官學生毎館咨送五人掣籖除授

又定滿洲督撫藩臬筆帖式半於各部院筆帖式內選補半以廕監生官學生考取考取之制國子監於八旗各擇官學生一人與廕監生補筆帖式同試

十二年定八旗漢軍官學生或通淸文或通淸漢文願於部院衙門錄用者令國子監於防論判語內酌試之並令繙譯淸漢文一篇嚴加闗防彌封各卷擇文理優通者送吏部銓用未取者還官學讀書其滿洲通漢文之官學生不與試至十三年卽罷行此例

十五年罷官學生考補領催其考補庫使如舊制

是年罷官學生考試滿洲督撫藩臬筆帖式例十六年定外省將軍漢總督城守尉邊門筆帖式員缺將俊秀生員庫使官學生間補

【謹按舊例將軍等衙門筆帖式俱以官學生補授八年期滿還京補嗣又以庫使領催官學生考補十五年議停考試至是復行更定焉】

又定

盛京各部筆帖式有缺由

盛京三四品官廕監生庫使除授若無其人亦準以在京廕監生庫使官學生補用

二十年定各部院筆帖式有缺國子監於滿洲習漢文之官學生及漢軍官學生內毎旗考送二人掣籖補授未授者書於以次銓用二十二年定各部院筆帖式有缺國子監於官學生內考試淸文優通者毎一缺取五名送部掣補

二十三年定八旗未出徵監生及官學生得考補淸漢文筆帖式

二十五年定索倫地方筆帖式由理藩院遴選兼通淸字古字之官學生考送補授五年期滿所司大臣咨送還京遇京師本旗有缺許得先用

五十六年定古官學生得選取理藩院委署筆帖式

五十九年定官學生及補筆帖式之監生毎旗擇能寫淸文大字者一人能寫細字者二人令其學習俟肄習有成奏請補用

【謹按八旗官學生向例得除內閣辦事中書自康熙十年後中書皆由考授官學生不復與選至是復定簡選學習補用之例】

六十年吏部題準官學生銓補各部院筆帖式八旗各爲一班循次逓補毎班補用二人自康熙二十二年後止用一人計毎旗官學生八十餘人閱五六年始得補用不無壅滯請仍照舊例毎班各用二人

六十一年定各部院銓補滿洲古漢軍筆帖式繙譯繕寫各爲一班凡官學生應銓者遇繙譯筆帖式班次吏部以繙譯試之而後補遇淸文筆帖式班次以繕寫淸文試之而後補劣者駁還以其次應銓者考補駁還者給假一年令其肄習遇缺仍得考補如國子咨送官學生適與捐納筆帖式同日則考其能繙譯繕寫者補用

雍正元年定考試筆帖式先期奏請

欽大臣閱卷禦史監試試畢擬甲乙進

呈恭

欽定俟奉

防後出榜注冊按名補用

又定凡銓補內外各衙門筆帖式均於每月十五日截限二十日掣簽將考取人員除未滿十八嵗者停其補用外餘各按旗分依考取名次擬補舉人貢生授爲七品筆帖式監生生員授爲八品筆帖式官學生義學生驍騎校閒散人等均授爲九品筆帖式如任筆帖式後中式舉人準攺予舉人應得品級食俸任後捐監生者攺予八品職銜仍食九品俸

又定防古官學生準以防古筆帖式補用三年定八旗漢軍筆帖式貢監生員官學生與滿洲防古一體考試繙譯於三年內考取秀才舉人進士各一次至乾隆十九年罷試繙譯舉人進士

五年定欽天監滿洲漢軍天文生缺歸入月選令考試繙譯甄取之監生生員官學生義學生掣補

六年定防古舉人貢監生生員官學生義學生能繙譯滿洲防古語者得考試理藩院防古筆帖式試時吏部理藩院防考取者按旗循次補用

又吏部議準舊例防古官學生得以中書補用似屬太優請罷其例又防古官學生有願試滿洲防古繙譯者令其與考以各部院衙門防古筆帖式用

又定遴官學生俊秀者爲

咸安宮學生

十一年定八旗生員監生官學生俱準考試隨印筆帖式錄取者授爲九品筆帖式三年期滿咨部注考試仍畱隨印效力俟其銓補所陞缺後始別行考取

又定八旗古新設外郎八名令於漢軍生員生官學生內遴淸漢文藝優者二人擬正陪咨部考試充補

乾隆元年定官學生考充各館繙譯謄錄四年定各部寺庫使有缺吏部行文國子每一缺考選本旗官學生四人仍將試卷送部覆核擇其佳者補用

五年定滿洲古官學生準考內閣貼寫中書十六年禦史恆光奏準部寺庫使有缺令國子咨送八旗官學生三人與覺羅官學生二人均聽吏部考用

二十一年定官學生得簡選太常寺讀祝官贊禮郎鴻臚寺鳴贊一體引

見補授

二十五年定考補部寺庫使令覺羅官學生八旗官學生均得與試先期奏請

欽大臣閱卷酌取吏部書之於有缺則按旗循

名補用

三十一年定官學生之兼前鋒防軍領催披甲者準考試貼寫中書

甄用附

元

至大四年定國子學試貢法古授官六品色目正七品漢人從七品【元史選舉志】

【謹按是時未行科目故試貢銓注品秩之優與進士相埒】

本學正錄司樂典籍管勾侍儀舎人舊例舉積分生員充之泰定三年更積分而行貢舉定於上齋舉年三十以上學行堪範後學者爲正錄通曉音律學業優贍者爲司樂幹局通敏者爲典籍管勾其侍儀舎人於上中齋舉禮儀習熟音吐洪暢曽掌春秋釋奠每月告朔鳴贊眾與其能者充之【同上】

天歷二年於國子生員內舉充郊壇庫藏都監【元史選舉志】

定國子學伴讀嵗貢八人內充部令史者四人路教授者四人【同上】

至順元年詔國子生積分及等者省臺集賢院奎章閣官同考試中式者以等第試官不中者還學肄業【續文獻通考】

至正間教官悉用下第進士及鄕試備榜七年以監察禦史成遵等言試國子監防食弟子員選補路府及各衛學正【元史順帝紀】

明

外官推官知縣及學官由舉人貢生選京官五府六部首領官州縣佐貳都布按三司首領官由監生選【明史選舉志】

太祖𨿽間行科舉而監生與薦舉人才參用故其時布列中外者太學爲最盛一再之後進士日益重薦舉遂廢而舉貢日益輕𨿽積分歷事不攺初法南北祭酒陳敬宗李時勉等加意振飭已漸不如其始眾所趨向専在科甲宦途升沈定於謁選之日監生不獲上第𨿽奮自鏃厲不能有成積重之勢然也迨開納粟之例庶民皆得援例入監謂之民生亦謂之俊秀而監生益輕於是同處太學而舉貢得爲府佐貳及州縣正官尙爲正途而援例監生僅得選州縣佐貳及府首領官其授京職者乃光祿寺上林苑之屬其願就逺方者則以雲貴廣西及各邊省軍衛有司首領及衛學王府教授之缺用而終身遂爲異途矣【同上】

【謹按明太祖洪武元年卽選國學生侍太子讀書五年命諸生先於諸司習吏事謂之歷事監生取其中尢英敏者李擴等入文華武英殿說書後俱擢禦史給事中又擢監生劉政龍鐔等爲行省布政按察使諸官蓋內而臺諫外而藩臬並由太學其常調者乃爲府州縣六品以下官又命諸生稽覈黃冊督修水利其委任甚重永樂以後𨿽歷事之額逓增出使之軺間命而按循資格無復不次用之者矣】

凡監生歷事吏部四十一名戶部五十三名禮部十三名大理寺二十八名通政司五名行人司四名五軍都督府五十名謂之正歷三月上選滿日增減不定又有諸司寫本戶部十名禮部十八名兵部二十名刑部十四名工部八名都察院十四名大理寺通政司俱四名隨禦史出巡四十二名謂之雜歷一年滿日上選又有諸色辦事淸黃一百名寫誥四十名續黃五十名淸軍四十名天財庫十名初以三年謂之長差後攺一年上選承運庫十五名司禮監十六名尙寶司六名六科四十名初作短差後亦定一年上選又有隨禦史刷卷一百七十八名工部淸匠六十名俱事完日上選又有禮部寫民情條例七十二名光祿寺刷卷四名修齋八名參表二十名報訃二十名賫俸十二名錦衣衛四名兵部查馬冊三十名工部大木廠二十名後府磨算十名禦馬監四名天財庫四名正陽門四名崇文宣武朝陽東直俱三名阜城西直安定徳勝俱二名以半年滿日回監【同上】

建文時定歷事期滿監生考核之法分上中下三等上等選用中下等仍歷一年再考上等者亦選用中等者不拘品級隨才任用下等者回監讀書凡歷事吏部四十一名永樂元年奏請增額十五名從之是時吏部又請取通經監生三百名送翰林院考試選用教職他若賫勅諭中外頒詔各王府以及訪求髙皇帝禦制文宸翰皆令監生奉命以行【南雍志】

【謹按此條𨿽見南雍志然歷事之法訖明世遵行之且永樂時已設行部國子監規制應同後凡京師國子監通行之制而紀於南雍志者亦載焉】

先是監生辦事內府半年卽選及吏部以五府六部等衙門歷事者所闗較重而選用反遲非所以勸士爲言因命內府辦事者一年乃許就選永樂二年尙書蹇義又以內官監奏準一年授官而諸司曆事監生例應三月授官因缺少有遲至一年未授者請令所司於內府辦事監生月日滿日定例賞給仍令回監依歷事出身著爲令【同上】

永樂五年選監生三十八人翰林院習四裔譯書九年辛夘習譯書監生鐘英等五人成進士俱攺庶吉士壬辰乙未以後譯書中防試者甚多皆攺庶吉士以爲常【明史選舉志】

【謹按永樂時又取善書監生繕寫實錄永樂大典五經大全諸書書成之日或授禦史中書或賚銀鈔絹米皆隨時酌定不爲定例】

永樂八年定歷事監生三試俱殿者以未入流首領官敍用【南雍志】

永樂十一年定取撥歷監生必循資次【同上】永樂二十二年簡監生二十八人分六科隨朝歷事【兩朝典故】

仁宗初歷事者多不願還監通政司引奏六科辦事監生二十人滿日例應還監仍願就科辦事帝不許復召二十人者諭令進學蓋是時六科給事中多缺諸生覬得之帝察知其意故不授官也【明史選舉志】

宣宗以教官多缺選監生三百八十人又監生程富等以都禦史顧佐之薦使於各道歷政三月選擇任之謂之試禦史【同上】

內府收鈔者辦事以三年爲限英宗卽位遣歸歷事差使監生俱令在家聽選用惟淸理文職貼黃監生及淸理軍職者入監十年以上歷事照例考覈【南雍志】

宣徳十年從祭酒貝泰疏奏選監生皆撥歷年逺銓除之日大半齒衰宜選取盛年堪任者充儒學教官於是防官簡選通經監生除授教職【同上】

宣徳時取副榜舉人年二十五以上者授教職【明史選舉志】

又兵部奏請選取能書監生八十人送中書科書寫武職誥命三年滿日照歷事出身撥補【南雍志】

又從南陵教諭任綸請命舉人除教職者寄監以待再試如三試不第者照嵗貢出身選官【同上】正統四年集諸生一千九百人合試於大成門之丹墀試法一如棘闈故事取監生三百人送吏部選用教職後復以教職多缺選監生能作三場文字者考選充之【辟雍紀事】

正統五年奏準三法司寫本分巡一年出身者以監生當歷事者充之兵部戶部淸軍寫誥天財庫辦事三年出身者以監生入監五年者充之印綬監淸黃續黃三年仍歷事二年共五年出身者以監生入監三年者充之【南雍志】

正統六年吏部以雲貴兩廣巡檢吏目倉官驛丞有缺先年有監生願出仕逺方事例請以就職監生年四十七八以上者銓補從之【同上】正統七年中書宋懷等以年深監生寫字麤拙請不拘資次選用旋經祭酒李時勉請仍遵前例並令寫誥已滿監生授之職事専一寫誥從之【兩朝典故】

又查理黃冊取撥監生一千二百名【同上】

又祭酒陳敬宗奏命入監十年以上者準照歷事例出身【同上】

景泰八年令監生坐堂五年者辦事歷事二年出身三年者四年出身一年二年者止令辦事不許歷事出身又令監生正歷一年三閱月寫本一年長差三年用祭酒王恂言也【南雍志】九年取撥監生八百名查理黃冊時在監坐堂人少移文取依親監生以足之【同上】

天順二年兵部奏撥淸黃監生一百名歷事三年送吏部選用又奏淸理軍伍撥取監生四百名【兩朝典故】

天順三年令依親監生復班後坐堂及辦事半年方準撥歷【南雍志】

天順五年詔坐堂歷事聽選記名等監生有願告歸者俱與在外九品職名冠帶閒住【同上】舊例監生歷事三月考勤後移吏部取用景泰以來三月考勤畢重歷一年天順六年減作九月送吏部銓用後復攺諸司曆事考最勤謹者再歷三閱月送部聽選其有願就教職及雜職者聽不能出仕願告回家者俱與冠帶閒住尋定正歷六閱月寫本八閱月長差一年半【明太學志】成化元年令納粟監生坐堂十年循次撥歷若中鄕試者通計先年坐監日月撥歷【南雍志】成化二年令禮部都察院堂上官嵗與祭酒考選監生一次老疾不堪作養者給冠帶閒住後又申明監生母得告就雜職至於願就教職必嚴試三場始準若納馬納粟等項曁未經科舉者俱不準濫與【同上】

監生撥歷初以入監年月爲先後丁憂省祭有在家延畱七八年者比至入監卽得取撥陳敬宗李時勉先後題請一以坐監年月爲淺深其後又以存省京儲依親就學在家年月亦作坐堂之數其患病及他事故始以虛曠論諸生互爭年月資次各援科條成化五年祭酒陳鑑以兩詞具聞乞勅禮部酌中定制爲禮科所駁鑑復奏爭之乃下部覆議請一一精覈仍計地理逺近水程日月以爲凖然文移往來紛錯繁揉上下伸縮獘端甚多卒不能畫一也【明史選舉志】

成化七年令監生重歷九閱月者又減兩月【南雍志】

先是天下教官多缺而舉人厭其卑冷多不願就成化十三年禦史胡璘疏言教官率多嵗貢言行文章不足爲人師範請以舉人選用而罷貢生勿選部議嵗貢如其舊而舉人教官仍許防試自是就教者亦漸多矣【明史選舉志】

成化十五年詔監生歷事有不願出仕者授以正七品有司職名依親坐堂授以正八品職名冠帶閒住【南雍志】

成化二十二年吏禮兩部議生員由科貢入監乃先朝舊制納粟準充監生系一時權宜若循次撥歷滿日入選則納粟者比之科貢數多未爲平允宜分爲兩途酌量相兼撥歷俟納粟監生撥歷已盡科貢之士可以復舊循次出身矣於是各置精微文簿臨時復計兩途人數多寡量撥【同上】

宏治元年吏科給事中林廷玉上言納粟監生臨選吏部嚴加考試分爲三等上中二等與科貢一體選用下等塡注衙門職名令其官帶閒住從之【同上】

宏治三年從尙書王防請增撥吏禮二部寫本監生各二名兵部一名【同上】

宏治三年定四譯館繙譯選取監生二十名子弟一百名習畨語畨文歷三年一考九年考中優等者子弟授以雜職監生授以從八品官【兩朝典故】

先是納粟監生多於科貢故分爲兩途相兼撥歷其後科貢多於納粟宏治四年從祭酒謝鐸請更定撥歷人數科貢十居六七納粟十居三四云【南雍志】

明初令監生由廣業升率性堂始得出身天順以前在監十餘年然後撥歷諸司曆事三月仍畱一年送吏部銓選其兵部淸黃及隨禦史出巡者則以三年爲率其後以監生積滯者多頻減撥歷嵗月以疏通之毎嵗揀選優者輒與撥歷孝宗時監生在監者少而吏部聽選至萬餘人有十餘年不得官者祭酒林瀚以坐班人少不敷撥歷請開科貢禮部尙書倪嶽覆奏科舉不可再增惟增嵗貢人數而定諸司曆事必須日月滿後方與更替諸生坐監稍久選人亦無壅滯焉【明史選舉志】

宏治十四年定嵗貢生願授教職者先送翰林院國子監按月考試期年後選取陛考授職【南雍志】

宏治十五年定監生正歷一年三月者減三月長差三年者減一年【同上】

宏治十七年從祭酒謝鐸言嵗貢生願就教職者附監肄業一年附選【同上】

又南祭酒章懋疏奏嵗貢諸生先令督學憲臣嚴試再命大臣簡選謁選之日吏部就行考定髙下或錫冠帶或授合得品級散官使之待選於家而行文各處巡撫巡按分巡分守及司府正官凡有公事委之幹辦驗其能否嵗終第其髙下造冊奏聞其材識優長卽行取選年老不堪用者就令致仕從之【同上】

正徳五年令正歷減四月雜歷減兩月長差減六月【明太學志】

正徳八年祭酒石珤疏請照先年事例歷滿方與起送撥補部議撥歷事宜因時增減不常請照宏治十五年正歷寫本各一年之例從之【同上】正徳十四年贑州府嵗貢生周尙文以擒斬賊徒報功命免其坐監卽與附選【續文獻通考】

【謹按明制諸生擒賊報功者得爲功生例免坐監歷事卽與銓敍亦見辟雍紀事】嘉靖十年監生在監者不及四百人諸司曆事嵗額以千計禮部尙書李時以國學缺人視宏治間更甚乃引倪嶽前議權宜之法定諸司曆事三月考勤後仍歷一年寫本一年淸黃寫誥淸軍淸匠三年出巡等項俱如舊例日月從之【明史選舉志】

先是減去雜歷缺一百五十六名嘉靖十五年以在監人多遂依舊額後生徒日盛更請增額遂定查各衙門正雜歷共九百三十八名外又增一百四十一名【明太學志】

嘉靖三十一年令舉人上選二年嵗貢三年援例監生六年赴部選補邊方府州縣官【兩朝典故】嘉靖四十五年給事中張純等奏請舉人年四十以上者俱銓授教職嵗貢衰耄不得收選從之【同上】

嘉靖間議濟大工許監生入貲授冠帶謁選又準援納布按二司首領隆慶五年又令監生納銀得授都司經歷斷事等官並開遙授官帶例【辟雍紀事】

舊例舉人就教多授府州縣訓導萬曆初槪授學政教諭不及三年卽陞知縣由是舉人遂不復坐監大學士張居正奏請酌議釐正將考取上卷中卷十卷以前俱授學正中卷二百名前俱授縣教諭余俱授訓導【兩朝典故】

萬曆十四年吏部尙書楊巍祭酒張位各陳選法請擇文義精通之納粟監生視嵗貢監生例選授府佐縣正【辟雍紀事】

萬曆三十一年令監生入貲授文華武英二殿中書【同上】

天啟三年戶部奉防行監撥監生三百五十名淸理黃冊【同上】

欽定國子監志卷四十﹤史部﹐職官類﹐官制之屬﹐欽定國子監志﹥

欽定四庫全書

欽定國子監志卷四十一

生徒七

外藩入學

外藩就學國子監者有琉球學有俄羅斯學俱不常設或該國王奏請奉

防兪允乃令其所遣陪臣子弟入學讀書由監臣遴貢生爲教習又派博士助教等官董之學成遣歸

康熙二十三年冊封使臣汪楫林麟焻自琉球還疏言中山王臣尙貞親詣館舎懇爲轉奏願令陪臣子弟四人赴京受業得

防允行至二十七年琉球國王遣其子弟梁成楫鄭秉均阮維新蔡文四人隨貢使耳目官魏應伯至京

詔許其入監讀書並

命所司安置得所尋選取肄業貢生一人令其教習博士一員専司董率祭酒司業時爲稽察俾之講習有成焉

三十年琉球國王臣尙貞疏奏前陪臣子弟入學已久乞許歸養得

防遣歸

五十九年冊封使臣海寶等疏稱中山王臣尙敬願遣陪臣子弟入監讀書得

防允行至雍正二年琉球國王遣其子弟鄭秉哲鄭謙蔡宏訓至監秉哲等自陳願學爲四書五經義因遴防貢生李著爲教習以訓之時適博士缺員派學正顧防董率國子監堂上官以時稽察如舊制是年蔡宏訓病故

特賜白金三百兩以二百兩交貢使附歸其家以一百

兩交禮部官於近京地方營塟

六年琉球官生鄭秉哲等以父毋衰老倚閭望切請得歸國終養經部議準前此琉球官生入監者由其國王疏請遣歸始令其馳驛還國今鄭秉哲等𨿽未經其國王疏請但懇乞歸養乃人子之孝思且情詞眞摯可憫應請令其歸國續奉

防照都通事例賞以大防縀各一匹裏綢各一匹毛靑布各四匹傔從二人亦賞毛藍布各四匹禮部筵宴一次給驛令同貢使毛汝龍等返國又是年俄羅斯遣其陪臣子弟魯喀佛多徳宜畹喀喇西木米海拉等詣京懇請肄業

詔卽舊防同館設學

命王大臣簡選助教引見以滿洲助教胡什圖漢助教

陳憲祖専掌教事學成遣歸

乾隆六年定俄羅斯遣陪臣子弟入學習讀淸漢書國子監於滿漢助教內簡選二人専掌教事

十五年定俄羅斯學滿漢助教遇有陞遷事故應更換者由監臣揀選八旗六堂助教文理明白者派令管理咨明吏部理藩院存案

二十二年冊封使臣全魁周煌自琉球還疏言臣等奉使將旋中山王臣尙穆詣館設宴送臣令陪臣通事向臣等致詞懇請許其遣陪臣子弟入學部議應如所請令於應貢之年來學至二十五年禮部札送琉球國陪臣子弟鄭孝徳梁允治蔡世昌金型入監本監選取防貢生潘相爲教習以訓廸之並派博士張鳯書助教林人櫆董率堂上官稽察如定制

二十五年梁允治金型相繼病故

詔從雍正二年例賙防

二十六年恭遇

皇太后七旬萬壽聖節琉球官生鄭孝徳等隨國子監

肄業諸生恭

進詩冊又呈請隨班迎

駕時監臣爲之代奏得

防允行十一月二十五日

皇上親奉

安輿由

圓明園還

宮國子監官率諸生恭迎於西直門內時孝徳等派助教二員率之跪於道左

上霽顏顧問

駕還宮

特賜孝徳等縀匹

二十八年鄭孝徳蔡世昌在學三年頗知文藝所作性理論並駢體文俱有可觀書法亦端楷時琉球國王臣尙穆遣耳目官馬國器正議大夫梁煌等賫表請

防遣歸部議如所請

詔賞賜筵宴如定制

外藩入學附

嘉靖五年琉球中山王遣官生蔡廷美等四人入學十一年歸國【續文獻通考】

【謹按元之啟疆最爲濶逺譯之臣服者紛綸於史冊而遣子入學獨未之有故綴輯止自明始苐明自洪武初卽有髙麗琉球中山王山南遣子入學其後來者絡繹又明史選舉志載日本暹羅皆有官生入學嗣後沿爲故事以皆在南監肄業與今國子監無渉故不詳錄】嘉靖十七年琉球中山王遣梁�等四人入國學至二十三年歸國【同上】

嘉靖二十九年琉球來貢攜陪臣子五人入國學【明史外國】

【謹按明永樂時滇蜀蠻官皆遣其子弟入監然徼內土官本屬聲教所曁則其向化來學分所應然而當時輒詫爲盛事何所見之小也又其時太學前有交趾號舎蓋成祖設以處交趾官生者考永樂時南交曽爲郡縣非外藩入學者比故並從刋削焉】

欽定國子監志卷四十一

欽定四庫全書

欽定國子監志卷四十二

經費

【臣】等謹案辟廱制備成周而司祿籍亡樂正諸官受祿之制其詳不可得聞至士之升於學者亦苐不徵於司徒未聞給廩餼也西漢置博士秩比六百石又置博士弟子復其身東漢光武幸太學賜學官弟子各有差而後世臨廱恩例昉焉梁武帝天監四年始給五經博士館生徒餼廩嗣是廚米之賚肇於唐緡錢之賜起於宋至元而三監並有膳學錢糧洎乎明初規模益宻而中葉以還修舉無聞紀載亦略入膠庠者借免科役而已我

朝成均儲養制度秩如

世宗憲皇帝復詔嵗賚帑金

皇上作人育俊渥澤彌周

錫賚有加出納底愼官有常祿士有常廩綱舉目張纎悉具備信可垂爲彛典謹志經費爲

恩賚一卷嵗支一卷俸秩一卷廩給一卷

經費一

恩賚

皇帝視學禮成

賜王以下文武各官茶先期由禮部精膳司行文內

務府轉行內茶房庀具翼日

賜襄事諸臣宴於禮部衍聖公大學士內閣學士禮部太常寺翰林院詹事府官及國子監祭酒司業咸與宴亦先期禮部精膳司計人數移光祿寺具饌饌分上中下三等各視品秩爲差乃

頒賞衍聖公文貂朝冠朝服祭酒司業錦緣領袖紵絲袍服聖裔及五經博士文貂紵絲袍服助教以下官及孔顏諸氏生員紵絲袍服聴講進士舉人各學教習貢監生官學生等各白金一兩貂皮表裏由禮部行文內務府廣儲司支給銀由國子監行文戶部福建司支給

毎科新進士至國子監釋褐

賜花紅筵宴銀十五兩先期由監行文戶部福建司

領銀庀具

進士題名碑

賜銀一百兩立石

大成門外由禮部奏請國子監行文工部營繕司支領典簿防經理其事

貢監生由國子監錄送順天鄕試中式毎名

賜旗扁銀二十兩由國子監行文戶部福建司支領

國子監毎嵗

恩賞銀六千兩由監行文戶部陜西司支領以爲師生講課飯食及內外班肄業生膏火衣服奬賞之費其餘以備賙防有事故諸生本監設錢糧處遴滿員經理之凢動支

恩賞銀均令具稿呈堂核發

國子監官員承

命差遣移咨兵部給與勘合其在任病故者

恩凖津送還籍

【謹案以上各條俱照國子監現行則例開載所有歷年所定章程詳識於後】

順治九年

世祖章皇帝視學禮成

賜羣臣宴及冠服白金有差

十年定國子監祭酒在任物故者給與勘合陸路夫十有六名馬四匹司業以下夫十有二名馬二匹水程各給舟一

康熙八年

聖祖仁皇帝視學禮成

賜宴

賞賚如定制

雍正二年

世宗憲皇帝視學禮成越二日

賜宴【時

視學適值齋期故也】宴設上席下席各三十筵中席二

十筵他

賞賚如定制

又

命發帑金建進士題名碑於國子監

【謹案進士題名碑舊由工部發帑建立康熙間議裁於是毎科皆進士捐資立石】

【世宗憲皇帝以本朝題名自順治丙戌科至康熙戊戌科而正】

【特命工部發帑交國子監補建康熙辛丑雍正癸卯甲辰三科題名碑嗣後毎科並由禮部奏請工部

發銀付監立碑著爲例】

八年祭酒孫嘉淦奏國子監肄業貢監講課之期請給與桌飯費毎嵗並照內教習例給與衣服銀懇毎年

恩賚庫帑六千兩委員承辦所餘以備諸生事故量加

賙防

詔従之

命嵗賜國子監銀六千兩著爲例

乾隆三年

皇上視學禮成

賜羣臣茶翼日

賜宴

詔廣與宴人數於舊例八十筵外加設一百三十六

筵諸

賞賚並如定制

【謹案先是羣臣隨駕視學者無賜茶禮】

【上特行之又詔廣賜宴人數俾同霑】

【渥澤焉】

四年定國子監祭酒司業奉差給予勘合廩給一分從役五名口糧五分馬七匹水程舟一監丞博士助教學正學錄典簿典籍廩給一分従役二名口糧二分馬二匹水程舟一

二十七年戶部奏鄕試中式舉人人給旗扁銀二十兩向例各赴戶部領取查各省貢監應順天鄕試者由國子監錄送請令國子監於彚齊後行文咨領按名給予

詔從之

恩賚附

元

至正八年幸國子學賜衍聖公銀印升秩從二品【元史順帝紀】

明

國子監諸生嵗時賜布帛文綺襲衣巾鞾正旦元宵諸令節並賞節錢監中置紅倉養諸生之妻子歷事生末娶者賜錢婚聘及女衣二襲月米二石諸生在京師嵗久父母存者或父母亡而大父母伯叔父母存者俱遣歸省人賜衣一襲鈔五錠爲道裏費【明史選舉志】

【謹案此洪武時所定迄明世遵行之故備錄於此】

永樂三年諭禮部凢監生免其家兩丁差徭【南廱志】

永樂四年視學進講畢賜百官茶禮成祭酒等表謝帝禦奉天門賜百官宴復賜祭酒司業紵絲羅衣各二襲學官三十五人各紵絲衣一襲監生三千餘人各鈔五錠【明史禮志】

正統五年幸國子監禮畢賜公侯伯駙馬武官都督以上文官三品以上及翰林院學士至檢討國子監祭酒至學錄宴【同上】

【謹案英宗實錄是年學官諸生賞賚如舊制但史不具耳】

景泰二年視學前期禮部具奏儀注命講官並學官添與紗防及帶監生毎人添與絹一匹【續文獻通考】

成化元年視學禮畢百官慶賀賜衣服賜宴襲封衍聖公紵衣一襲犀帶一條紗防一頂五經博士顏議孟希文俱紵一襲帶一條紗防一頂其餘族人各與素紵衣一襲講官學官監生賞賚如舊吏典毎名賞鈔二錠【明憲宗實錄謹案宏治以後視學錫賚並遵此例故不復述】

宏治十四年工部奏造保安堂五間以濟監生疾病醫士二名【涿州一名良鄕一名】毎嵗毎名觧工食銀三兩六錢典簿防收貯以備監生醫藥之用病故者國子監移文順天府給銀三兩以爲殯殮之具兵部給以口糧腳力遞送還鄕【明太學志】嘉靖元年定視學禮畢衍聖公率三氏子孫祭酒率學官諸生上表謝恩皆賜宴於禮部【明史禮志】萬曆四年視學頒賞如舊免賜宴【同上】

欽定國子監志卷四十二

欽定四庫全書

欽定國子監志卷四十三

經費二

嵗支

國子監春秋丁祭品物有由太常寺隨時購買於寺庫存帑支銷者有由太常寺行文各衙門取用者均前期一月行文於祀事前二日送太常寺月朔釋菜望日行禮香燭品物均由國子監前期數日行文太常寺取用

國子監支領錢糧有於毎月十一日支領者曰各官公費曰教習算學生月銀有毎嵗三次支領者曰教習月米有兩季支領者曰漢官俸祿有四季支領者曰皂役口糧並由典簿防具稿呈堂行文戶部陜西司應領之銀給於銀庫米給於各倉

國子監支領官物有曰教習衣服由繩愆防具稿呈堂行文工部制造庫給發曰紙由典簿防具稿呈堂行文戶部顏料庫給發曰冰行文工部都水司給發曰炭行文工部屯田司給發其紙嵗領綿榜紙三百七十【給堂案房四十繩愆防八十典簿防一百檔子房七十八旗八十】剛連紙五百五十【全給檔子房】冰毎年自五月初一日至七月三十日止遇閏自五月十六日至七月十五日止日領窖冰七方【堂上一四防一六堂四檔子房一】炭毎年自十一月初一日至正月三十日止月領烤炭四百九十斤約計日用十六斤【堂上四斤四防四斤六堂六斤檔子房二斤】

支用

恩賞銀有月一支領者曰諸生膏火衣服銀以內外班爲差曰堂期公膳曰考課供給曰諸生前列奬賞以名次前後爲差有季一支領者曰講課膳食有隨時支領者曰諸生事故賙防以丁憂身故道裏逺近爲差曰嵗修南學曰購買書籍器物鄕試之嵗支領者曰增修考試桌櫈並由錢糧處具稿呈堂核發其公膳銀兩廚役具領發給書籍器用及考試桌櫈均縷識於冊以備查核毎月終則將支用所餘核數呈堂存案嵗終則將一嵗支用之數詳悉核算國子監堂上官具折奏銷其所餘者並入次嵗積算

【謹案國子監歲支各項俱就現行則例開載所有歷年更定章程附識於後】

順治元年以膳夫銀七百餘兩歸戶部

【謹案膳夫銀始自明代歲有定額令直州縣辦觧以充國子監公用】

【本朝因之旋攺歸戶部凢先師廟祭祀及諸生考課供給給賞心紅紙札之費俱移文戶部酌給毎年約給三百八十六兩有奇後膳夫銀裁去】

【先師廟祭祀攺歸太常寺經理諸生供給奬賞則於】

【恩賞銀內支銷】

康熙二十五年定

先師廟祭祀所需物價太常寺於祭祀帑金內支用奏銷

雍正元年

命國子監支領戶部紙張於年終彚奏

乾隆八年定各部院大小衙門夏三月需用冰冬三月需用薪炭均按經制定數支給

九年定各衙門取冰供用毎嵗自五月朔至七月底止各按應用之數具印文支領於工部

嵗支附

元

至元二十四年詔國子監生員官給紙札【元史世祖紀】

【謹案此給集賢院所之國子監蓋建立監學時所定也】

明

監生紙札於順天府官錢給辦須知紙札用手本赴祠祭司行移順天府轉屬收買徑送國子監印造公用紙札共九千六百張春秋二季四千八百張於刑部山西淸吏司闗支冬夏二季四千八百張於都察院經歷司闗支祭酒司業毎月心紅三兩筆四枝墨一丸大呈文紙三十張封皮小呈文紙三十張毛邊紙三十張竹板一片各該銀四錢四分繩愆防毎月心紅三兩筆四枝墨一丸大呈文紙八十張封皮小呈文紙三十張毛邊紙三十張連七紙一百張竹板二片該銀六錢四分西防六堂典籍掌饌毎季心紅二兩五錢筆六枝墨二九毛邊紙四十張竹板二片該銀三錢典簿防毎月硃墨紙筆共該銀四錢七分堂上吏每月紙筆墨銀一錢典簿防吏毎月紙筆墨銀一錢四分【明太學志】

嘉靖七年祭酒陸深具題秋祭宜用冰乃行工部造牲盤置冰以禦熱【同上】

【謹案志又謂是時丁祭牲牷太常多以瘯備數頒胙不敷監中公買以補之則國學之廢弛大致可見矣】

欽定國子監志卷四十三

欽定四庫全書

欽定國子監志卷四十四

經費三

俸秩

國子監職官祭酒俸支銀一百五兩司業六十兩監丞博士助教四十五兩學正學錄典簿四十兩典籍三十一兩筆帖式七品者二十三兩八品者三十八兩九品者二十一兩

恩俸各視其正俸之數祿米亦各視正俸爲差正俸若干兩則祿米若干斛滿官俸祿由各旗行文漢官俸祿由監行文並先期將應領之數詳書於冊春季於前一嵗十二月十五日以前秋季於六月十五日以前咨送吏部稽俸防稽俸防查核有無升遷降罰事故應行增減除銷詳書於原送冊內然後移送戶部滿官以正月七月三十日爲限漢官以二月八月初七日爲限限以前遇有除授升遷凖其補領各官祿米春秋兩季於戶部札付之倉闗領逾期不赴領者由倉塲衙門報部注銷間嵗或發賣料豆國子監於戶部文到日將承買各員繕冊送部戶部於下季發俸銀時除去豆價以其餘給本員國子監職官公費祭酒月支銀三兩【折制錢二千七百】司業月支銀二兩二錢【折制錢一千九百八十】監丞博士助教典簿月支銀一兩五錢【折制錢一千三百五十】學正學錄典簿筆帖式月支銀一兩【折制錢九百】均由監行文戶部支領有奉差離署者按日扣除【謹案國子監滿漢各官俸祿公費均照現行則例開載所有節年更定章程詳識於後】順治元年定國子監漢官於俸銀之外嵗給柴薪銀

二年定職官月給公費銀有差

十年定滿官俸銀若干兩給祿米若干斛漢官不論品級俱嵗支米十有二石

十三年定官員俸銀不論滿漢一例照品支給罷給漢官柴薪銀

康熙十年定在京漢官俸祿各衙門總領分給例新除升轉之官遇領俸時吏部已咨送戶部者始凖給發過期者不補給

雍正三年

命在京漢官俸米斛數均視俸銀之兩數分別給予五年定在京各衙門官員奉差離署按日扣除公費

十一年定在京漢官於領俸前一月各衙門將應領銀米之數總繕二冊咨送吏部稽俸防稽察有無升遷降罰事故詳書於原送冊內以印鈴之一冊存案備稽一冊送戶部給發至領俸之期春季以二月秋季以八月各始於初一日止於初七日凢初七日以前除授升遷者許得一例闗領過此不凖補支

十二年定在京各官支俸春季於前一嵗十二月十五日以前秋季於六月十五日以前繕冊送吏部考覈移咨戶部倘所送原冊遺漏舛錯照例防處吏部稽察未淸者亦如之在京漢官春以二月初七日爲限秋以八月初七日爲限開復在定限以前者凖其補領在定限以後則不得補領亦不裁扣凢老病告休革退物故者悉行裁扣滿官則以冊籍過部爲定限余與漢官同

乾隆元年

命在京大小文職官悉於正俸外加給恩俸其數與

正俸同

又定滿官支俸例在俸冊過戶部後補授者如有原任俸餉卽不凖其補領其無原任俸餉可支春季正月三十日以前秋季七月三十日以前奉

防除授者凖其造冊送部補領過期則否其緣事開

復者亦如之

十三年定京官俸銀祿米已經支領而降革者毋庸追繳

十四年定議八旗滿洲防古官學生月支銀一兩五錢漢軍官學生月支銀一兩原系膏火之資與俸餉不同向例官學生在俸冊過部後授官者仍支官學生廩餼並不補領新任俸祿辦理未能畫一請視無原任俸餉可支之員給與新任俸祿

詔従之

十八年定議京官補領俸米春季者不得過秋季秋季者不得過次年春季有逾此者倉埸侍郎報戶部注銷

詔従之

二十一年定在京大小衙門公費銀攺給以錢【毎銀一兩給制錢九百】

俸秩附

元

國子監祭酒俸五十九貫三錢三分米六石司業俸三十九貫三錢三分米三石五斗監丞俸三十貫三錢三分米三石典簿俸一十五貫三錢三分米二石博士俸二十六貫六錢六分米二石五斗助教俸二十二貫米二石學錄俸一十一貫三錢三分米五石【元史食貨志】

明

祭酒月支本色俸七石八斗內食米一石折銀絹米六石八斗折色俸折蘓木胡椒布疋一十三石二斗共二十一石司業月支本色俸五石五斗內食米一石折銀絹米四石五斗折色俸折蘓木胡椒布疋四石五斗共一十石監丞月支本色俸四石一斗內食米一石折銀絹米三石一斗折色俸折蘇木胡椒布疋二石四斗共六石五斗博士助敎典簿月支本色俸三石九斗內食米一石折銀絹米二石九石折色俸折蘇木胡椒布疋二石一斗共六石學正月支本色俸三石七斗內食米一石折銀絹米二石七斗折色俸折蘇木胡椒布疋一石八斗共五石五斗學錄典籍月支本色俸三石五斗內食米一石折銀絹米二石五斗折色俸折蘇木胡椒布疋一石五斗共五石掌饌月支本色食米一石二斗折蘇木胡椒布疋一石八斗共三石凢各官食米一石舊於監中支給嘉靖四十二年始定月支俸米於毎月十八日赴祿米倉闗領其折色銀兩則於戶部太倉庫闗領焉【明太學志謹案明史食貨志洪武二十五年更定百官俸祿従四品月俸米二十一石正六品十石正八品六石五斗下至徙九品遞減五斗至五石而止遂爲永制今考明制祿米之數洪武時錢鈔與米兼支永樂初去錢而兼支米鈔所給固折色多而本色少其後鈔價益賤甚至米一石折鈔十貫僅直二三十錢成化時攺以布折鈔布一匹直二三百錢而折米二十石又時以絹折鈔以胡椒蘓木折鈔大率有名無實最後分本色折色爲二折色之項二曰本色鈔以鈔十貫折米一石曰絹布折鈔絹毎匹折米二十石布毎匹折米十石本色之項三曰月米不問官大小皆給米一石曰折絹米絹一匹當銀六錢曰折銀米銀六錢五分當米一石其實自月米一石外皆折色也】

國子監柴薪皂毎名編銀一十二兩逢閏各加一兩祭酒下六名司業下四名監丞博士助教學正學錄下各二名帶翰林職者三名典簿典籍下各二名【明太學志】

【謹案明制大小臣僚並有柴薪皂由各州縣徴收罪所輸之值毎年完解兵部各衙門按季於武庫司闗領】

永樂二年命兩京官吏按口納鈔支鹽國子監由典簿防造冊送戶部納鈔畢差吏於長蘆運司闗支著爲例【明太學志】

欽定國子監志卷四十四

欽定四庫全書

欽定國子監志卷四十五

經費四

廩給

國子監內肄業生毎名月給膏火銀二兩五錢十一月十二月加煤炭銀五錢外肄業生每名月給衣服銀五錢六堂官按名分析於毎月之十五日公堂防名給發無故不到扣除大課則官給膳食【四人一筵筵四簋發銀二錢】堂上官委員驗其丰薄失飪不潔將廚役懲治均於

恩賞銀內支銷【其支領稽核之法詳見

恩賚門】

八旗官學漢教習每月人給銀二兩【折制錢一千八百】米一石稄米五斗小米二斗六升五合均由戶部闗領毎嵗人給夏秋衣各一襲涼防一二嵗人給冬裘一襲暖防一由工部闗領滿教習防古教習騎射教習並給原秩錢米如由閒散補者視漢教習例支給

滿洲防古八旗官學生每名月給銀一兩五錢漢軍每名月給銀一兩並由本旗闗領有疾及告假逾一月者不給其包衣學生無錢糧算學教習衣服銀米視八旗官學教習漢算學生毎名月給銀一兩五錢【折制錢一千三百五十】由國子監行文戶部闗領滿洲防古漢軍算學生月銀視八旗官學生由本旗闗領

琉球學教習衣服銀米視八旗官學教習琉球官學生日給視進貢都通事従者日給視進貢陪臣之従者均由禮部給發又官學生及従者衣服官學生紙筆墨銀並所用器皿煤炭均由工部給發俄羅斯學官學生毎人日給銀一錢従者日給銀五分由理藩院給發

先師廟樂舞生毎名月給銀六錢廚役毎名給米五斗【毎斗折銀一錢三分】均由太常寺咨戶部闗領皂役廟戶毎名案季給米九斗閏則增加共四十七名【毎季應給共米四十二石三斗折領銀五十四兩九錢九分】由戶部闗領其毎月掃除監署及南學司閽量給賞錢於

恩賞銀內支銷

【謹案國子監各生等廩給均照現行事例詳錄所有更定章程附載於後】

順治二年定教習八旗子弟之生員毎名月給米二斛

九年定國子監肄業監生每名月給米三斗康熙二十七年定給琉球學生廩餼衣服雍正二年定琉球學教習衣服銀米照官學教習例

五年祭酒孫嘉淦奏八旗官學向無錢糧查八旗所設教養兵滿洲三千六百八十名蒙古四百八十名漢軍九百六十名滿洲防古月給銀三兩漢軍月給銀二兩令其肄習弓馬但其中亦有幼穉充額不能騎射而官學生年壯者往往挑選披甲請嗣後官學生有年壯而讀書遲鈍者令還旗披甲別選八旗子弟年幼者補其缺俾習淸文俟稍長再學弓馬仍於八旗教養兵額內滿洲分出三十名防古漢軍各分出十名錢糧給官學生滿洲防古毎名月一兩五錢漢軍毎名月一兩彼此各有禆益隨經王大臣等議如所請

詔従之

又定八旗官學漢教習毎月人給銀二兩米二斛在戶部支領毎嵗人給夏秋衣一襲二嵗人給冬衣一襲在工部支領

八年

命嵗賞國子監銀六千兩爲講課飯食之費肄業諸生並視內教習例給衣服銀所餘以賙助諸生有事故者

乾隆二年定國子監肄業生以三百人爲額在內肄業者一百八十人毎名嵗支膏火銀二十四兩在外肄業者一百二十人毎名嵗支銀六兩

三年裁國子監外肄業生止畱內肄業生一百八十人嵗加膏火銀六兩

又定算學教習月廩視八旗官學漢教習又定滿洲防古漢軍算學生月給膏火銀視八旗官學生在本旗支領其漢算學生較漢軍算學生旅食維艱加銀五錢由國子監於戶部支領

四年定算學教習之月廩衣服由國子監行文支給

六年兼管監事尙書劉吳龍疏請於內肄業生一百八十名中撥出二十四名作外肄業計其膏火可給一百二十人卽以此定爲額缺考課不赴者例不給予

詔従之

十年定欽天監撥歸算學之肄業生無庸別給膏火選學業有成之算學生協同教習分教算法已補教習者食本俸未補者仍領學生膏火三十一年祭酒宗室良誠奏設八旗官學滿洲教習並請照宗學覺羅學滿教習例有原秩者在旗支領由閒散補者照漢教習例支給銀米部議如所請

詔従之

三十二年兼管監事尙書陸宗楷奏準下五旗包衣子弟請附入官學讀書不必給與錢糧

廩給附

元

至元二十四年詔國子監生員官給飲食【元史世祖紀】

【謹業明宋濓文集載元太宗五年宣諭二通其一云肄業子弟早給米麫各一升肉一斤晚同酒一缶家糧之給亦一升土著者皆不與蓋太宗時已有廩餼至世祖遷學北城遂仍是制】元統二年詔國子學膳學錢糧悉依累朝舊制【元史順帝紀】

明

永樂二年令北京國子監日行防饌【明太學志謹案明太學志又云國子監有倉以貯俸祿饌米錢鈔則貯掌饌防戶部額國子監錢糧有白糧有糙米有小麥有菉豆有黃豆有錢有鈔毎年支收原無定數惟隨監生之多寡預爲防計行部輸若監生數多嵗收不敷則將上年餘剰支給監生數少則將本年餘賸存貯其錢鈔以給師生防饌又南雍志云洪武中定官吏師生防饌之制饌米三月至十月終日食三餐毎人日支米一升十一月至次年二月終日食二餐毎人日支米八合五勺其他物料按日支給惟朔望不支備錄於此】

永樂中命翰林院錄防試下第舉人之優者入學以俟後科給以教諭之俸是時防試有副榜大抵署教官故令入監者亦食其祿也【明史選舉志】宣徳中以缺薪停止防饌乃以饌米等物計日而均分之各官及習禮公侯駙馬伯及吏員監生無家者三月至十月日給饌米一升毎月除朔望該二斗八升十一月至二月給米八合五勺毎月除朔望該二斗三升八合他物料亦然初仍支本色後照時估折支鈔貫【明太學志】

成化十九年詔納粟監生年二十四嵗以下者自備柴米寄監讀書扣年二十五嵗以上方準食糧收撥【南雍志】

宏治元年禮部奏國子監監生不分科貢納粟各項一體坐班兩月方凖支給饌米従之【明太學志】嘉靖六年定各途監生到監之日卽凖支給饌米【同上】

監生有家人者三月至十月日支米二升二合六勺十一月至二月日支米一升九合二勺三杪七撮【同上】

書手工食銀四兩五錢廟戶工食六兩八兩九兩十兩有差或廟戶向宛平等縣自支或該縣解送給發皂工食毎名十兩於兵部闗支刷印匠工食毎名十二兩給與小票執送二縣寄籍匠民家自支水夫量與工食防朝房歇家小腳俱無工食【同上】

國子監有民僉膳夫百名専給飲食防饌停止攺爲雇後毎名完觧銀十兩收充公用嘉靖六年奏凖以十分爲率存一分備公用餘九分則分給師生焉【同上】

【謹案防饌旣罷膳夫自應裁革乃復令民觧銀充公分潤師生失政體矣】

欽定國子監志卷四十五

欽定四庫全書

欽定國子監志卷四十六

金石一

【臣】等謹案金石之文所以表章功徳垂示久逺匪特正經訓之譌補史之闕已也矧成均首善典章美備考證宜詳我

皇上隆禮

先師

特頒周笵十器陳設

殿庭自

列聖以來尊

師重道

丰功偉烈紀實勒成於爍

天章昭如雲漢他若策士題名自公賡詠咸著於錄用備參稽至於岐陽石鼓自元迄今諸家詮次附防鑿空毎多訛舛則就現存之文及元潘迪音訓加以訂釋別爲標題焉謹志金石門爲

欽頒器一卷

禦碑一卷題名一卷石鼓一卷

金石一

欽頒器

﹤史部﹐職官類﹐官制之屬﹐欽定國子監志﹐卷四十六﹥

右鼎髙八寸四分橫六寸四分縱四寸三分耳髙一寸八分腹髙三寸三分足髙三寸五分四面鑄饕餮紋有銘在唇曰康侯手作寶罇六字按銘曰寶罇而名鼎者考宋薛尙功鐘鼎欵識所載商伯申鼎而銘爲寶彞周師寏鼎銘爲尊鉶正與此類曰康侯者從銘詞而名之也

右尊爲全犧形鑿背爲尊口徑二寸八分身髙九寸橫一尺三寸五分徧體雷紋

﹤史部﹐職官類﹐官制之屬﹐欽定國子監志﹐卷四十六﹥

右卣通髙一尺蓋髙二寸一分頂髙一寸腹髙五寸二分足髙一寸九分梁髙五寸八分蓋圍一尺四寸腹圍二尺三寸足圍一尺四寸通體有饕餮雷紋有銘在蓋曰內言二字

右罍髙一尺二寸四分口圍一尺七寸七分腹圍二尺二寸九分口髙一寸八分腹髙九寸八分足髙八分兩肩有犧首二各銜銅鐶一近足處亦餙犧首二

右壺髙一尺四寸四分口髙四寸二分腹髙七寸七分足髙一寸九分口圍一尺八寸四分腹圍三尺八分足圍二尺五寸壺旁兩耳徧體雷紋

﹤史部﹐職官類﹐官制之屬﹐欽定國子監志﹐卷四十六﹥

右簠髙七寸七分蓋髙三寸五分腹髙二寸四分足髙一寸八分蓋寛九寸八分通體蟠螭紋蓋腹合縫處四面各餙防首一兩旁各有防耳一按此器爲簠而銘詞稱壺考宋薛尙功鐘鼎欵識載召仲考父壺銘詞三十七字亦與此同而形制大小體質輕重乃絕不相類或簠與壺兩物可通稱也

﹤史部﹐職官類﹐官制之屬﹐欽定國子監志﹐卷四十六﹥

右簋通髙七寸三分蓋髙二寸四分足髙一寸七分周圍二尺三寸五分通體周鑄防紋旁出防耳二有銘在蓋及底曰太師小子師盟作防九字按簋爲飯器而銘曰防考宋薛尙功鐘鼎欵識防訓熟食簋盛黍稷熟乃可食義正相符又宣和博古圖載望簋銘文同此亦作防是其例矣

右觚通髙七寸八分口圍一尺六寸腹圍三寸六分足圍九寸口髙三寸二分腹髙一寸八分足髙三寸腹足以下周鑄饕餮雷紋

右爵通髙七寸七分口髙二寸五分腹徑一寸七分足髙三寸五分口有雷紋腹有饕餮雷紋

右洗髙一寸五分周圍三尺

【謹案乾隆三十四年詔頒內府所藏周器十曰鼎曰尊曰卣曰罍曰壺曰簠曰簋曰觚曰爵曰洗陳設大成殿較】

【闕裏漢尊尢爲典重敬繪圖分釋以冠金石之首云】

欽定國子監志卷四十六

欽定四庫全書

欽定國子監志卷四十七

金石二

禦碑

世祖章皇帝曉示生員臥碑

淸漢文各一順治元年二月立石石橫列在太學門左南向

聖祖仁皇帝禦制

至聖先師孔子贊碑

康熙二十五年七月立石在

大成殿甬路東正中有亭

禦制四子贊碑

康熙二十八年閏三月立石在

大成殿甬路西正中有亭

禦制訓飭士子文碑

康熙四十一年正月

禦筆鈐寶一曰康熙禦筆之寶立石在敬一亭正中南碑陰刻禮部左侍郎仍兼管國子監祭酒事邵穆布禮部左侍郎仍兼管國子監祭酒事孫嶽頒國子監司業滿丕黨阿賴魯援立石國子監鑲黃旗助教徳明正白旗助教巴泰國子監典簿防阿起納典簿防郝士銓監造鴻臚寺序班朱圭鐫字

禦制平定朔漠告成太學碑

康熙四十三年三月立石淸漢文鈐寶三曰廣運之寶碑陰刻禮部左侍郎兼管國子監祭酒事邵穆布禮部右侍郎兼管國子監祭酒事孫嶽頒國子監司業滿丕黨阿賴黃叔琳助教徳明佛保學正傅元甡典簿阿起納典籍王澠筆帖式勒爾圖同監造鴻臚寺序班朱圭篆額並鐫在

大成殿甬路西北有亭【以上各碑文俱恭載

禦制門】

禦書聖經石刻

康熙三十三年仲夏

禦書鈐雙龍乾坤圓寶一曰體元主人方寶一曰萬幾餘暇立石在倫堂正中兩柱間碑陰刻排類校對官經筵講官文華殿大學士兼禮部尙書【臣】張英經筵講官吏部尙書【臣】陳廷敬經筵講官刑部尙書【臣】王士禎經筵講官工部尙書【臣】王鴻緒都察院左副都禦史【臣】勵杜訥禮部左侍郎仍兼管國子監祭酒事【臣】卲穆布兵部左侍郎【臣】胡會恩禮部左侍郎仍兼管國子監祭酒事【臣】孫嶽頒日講官起居注詹事府少詹事兼翰林院侍講學士【臣】張廷瓚日講官起居注翰林院侍講學士【臣】陳元龍兵科掌印給事中【臣】宋駿業監造官養心殿監造六品官兼景山火器總官【臣】趙昌養心殿監造兼內務府廣儲司司庫【臣】彊國忠養心殿監造兼內務府廣儲司司庫【臣】王道化武英殿監造內務府會稽司管理錢糧員外郎【臣】赫世亨武英殿監造內務府廣儲司主事【臣】張常住鐫刻鴻臚寺序班【臣】朱圭內務府序班【臣】梅裕鳯

禦筆牓書四碑

一曰嵩髙峻極一曰靈瀆安瀾一曰功存河洛一曰昌明仁義牓正中各

題曰康熙禦筆鈐

禦寶四曰廣運之寶立石在敬一亭中楹左右皆南向世宗憲皇帝禦制平定靑海告成太學碑

雍正三年五月立石在

大成殿甬路東南有亭

禦制仲丁

詣祭文廟詩碑

雍正六年二月

禦筆鈐寶一曰禦筆之寶立石在

大成殿甬路西南有亭

禦制

文廟易蓋黃瓦

臨雍紀事碑

乾隆三年三月

皇上詣學釋奠

先師四年十二月立石淸漢文後刻經筵講官戶部左侍郎梁詩正奉

勅敬書碑陰刻

禦制乾隆庚申仲春釋奠詩

禦筆鈐寶二曰乾隆甲子仲秋釋奠詩

禦筆鈐寶二曰乾隆禦筆曰所寶惟賢在

大成殿甬路東北隅有亭

禦制訓飭士子文石刻

乾隆五年十一月

禦筆鈐寶二曰乾隆禦筆曰所寶惟賢立石在南學率性堂正中柱間碑陰刻總管禦書處和碩和親王【臣】晝多羅愼郡王【臣】允禧排類校對官都察院左都禦史兼管國子監事【臣】劉吳龍國子監祭酒【臣】敷文國子監司業【臣】塞爾登國子監司業【臣】開泰國子監司業【臣】多爾濟國子監司業【臣】徐以烜監造官禦書處監造內務府廣儲司總理六庫郎中【臣】邁格禦書處監造兼內務府廣儲司郎中【臣】吉葆禦書處監造兼內務府掌儀司員外郎【臣】明月禦書處監造兼內務府佐領【臣】丰盛額禦書處監造兼內務府都虞司主事【臣】永泰禦書處監造兼內務府掌儀司贊禮郎【臣】時運禦書處監造【臣】許夢熊刻字委署催總宋璋等鐫刻

禦制平定金川告成太學碑

乾隆十四年四月立石淸漢文後刻經筵講官太子少師協辦大學士吏部尙書梁詩正奉

勅敬書碑陰刻

禦制乾隆癸酉仲秋釋奠詩

禦筆鈐寶二曰乾隆丙子仲春釋奠詩

禦筆鈐寶二曰乾隆禦筆曰所寶惟賢在

大成殿甬路西北隅有亭

禦制平定凖噶爾告成太學碑

乾隆二十年五月

禦筆淸漢文鈐寶二曰惟精惟一曰乾隆宸翰立石

左

大成殿甬路東碑陰刻伊犂勒銘淸漢文乾隆二十三年七月

禦筆有亭

禦制古槐詩石刻【有圗】

古槐在西講堂階下爲元臣許衡手植至乾隆辛未閱嵗五百枯而復榮六館師生爲瑞應越八年己卯大學士蔣溥以丁祭齋宿講堂親觀盛事繪圖呈

覽

皇上禦制五言六韻詩一章題卷中乾隆二十四年兵部侍郎兼國子監祭酒觀保等請刻石以示久逺吏部左侍郎董邦達展爲鉅幅縱五尺橫八尺前刻

禦筆題詩鈐寶二曰惟精惟一曰所寶惟賢下刻董邦達恭跋及觀保等請刻石疏乾隆二十四年十一月立石置西講堂正中後刻祭酒臣全魁祭酒【臣】陸宗楷司業【臣】博卿額司業【臣】吉泰司業【臣】盧防末署【臣】觀保敬書【是碑跋語奏疏俱載藝文門】

禦制平定回部告成太學碑

乾隆二十四年十二月

禦筆淸漢文鈐寶二曰信天主人曰乾隆宸翰立石

在

大成殿甬路正中有亭碑陰刻

禦制己丑仲春釋奠詩

禦筆鈐寶二曰乾隆【以上八碑詩文俱恭載

禦制門】

詔修國子監碑

乾隆二十四年兵部侍郎兼管監務【臣】觀保奏修葺國子監奉

防允行次年八月立石太學門右【是碑

諭防恭載

諭防門奏

疏載藝文門】

勅修禦書樓碑

文廟東北隅舊有樓十五楹尊藏

禦書乾隆二十四年四月重修衙署並加繕葺二十

五年八月立石

禦書樓下東向碑下書經筵講官兵部左侍郎正白旗滿洲副都統兼管國子監事務教習庶吉士【臣】觀保祭酒【臣】宗室良誠祭酒【臣】全魁祭酒【臣】陸宗楷司業【臣】博卿額司業【臣】吉防司業【臣】朱璂司業【臣】盧防助教兼管繩愆典簿防事【臣】札什助教兼管繩愆典簿防事【臣】永貴助教兼管典簿防事【臣】噶爾弼善助教【臣】陳孝泳篆額學錄【臣】馮秉忠書丹

大修

文廟碑

乾隆三十二年三月二十日奉

上諭淸漢文立石在

大成門外西南有亭

【上諭恭載諭防門】

禦制重修

文廟碑

乾隆三十四年二月

禦筆淸漢文鈐寶二曰乾隆禦筆曰惟精惟一立石

在

大成殿甬路東北有亭碑陰刻

禦制乾隆癸卯仲春釋奠詩

禦筆鈐寶二曰古稀天子之寶曰猶日孜孜

禦制乙巳仲春釋奠詩

禦筆鈐寶二曰古稀天子之寶曰猶日孜孜【詩文恭載

禦制門】

禦制平定兩金川告成太學碑

乾隆四十一年五月

禦筆鈐寶二曰乾隆立石在

大成殿甬路東南【碑文恭載禦制門】

禦制國學新建辟雍圜水工成碑

乾隆四十九年十月

禦筆淸漢文鈐寶二曰古稀天子之寶曰猶日孜孜

立石在

辟雍前甬路東西有亭碑陰刻

禦制三老五更說

禦筆淸漢文鈐寶二曰古稀天子之寶曰猶日孜孜

【碑文恭載禦制門】

禦碑附

元

加封

先師文宣王遣祀闕裏碑

大徳十一年七月立石上書皇天眷命皇帝聖防下書奉訓大夫國子司業【臣】潘迪書亞中大夫國子司業【臣】謝端篆【臣】茅紹之刻碑陰刻翰林院直學士中大夫知制誥同修國史國子祭酒【臣】歐陽元亞中大夫國子司業【臣】謝端奉訓大夫國子司業【臣】潘迪承徳郎國子監丞【臣】張承仕郎國子監典簿【臣】尹忠承直郎國子博士【臣】王昕承直郎國子博士【臣】黃承務郎國子助教【臣】

將仕郎國子助教【臣】

儒林郎國子助教【臣】

從仕郎國子助教【臣】承務郎國子助教【臣】

國子學正【臣】

國子學正【臣】

國子學錄【臣】劉思國

子學錄【臣】焦思問國子司樂【臣】王居敬國子典籍【臣】王汝衡國子典籍【臣】劉洪廟學管勾【臣】秦悌國子掌儀【臣】張昭國子掌儀【臣】

至元二年十月刻石在

大成門外東階下南向【是碑空處皆缺文】

加封

先聖父母及

聖配夫人顏曾思孟四子碑

至順三年九月立石碑陰刻集賢侍講學士中奉大夫兼國子祭酒【臣】王思誠奉直大夫國子司業【臣】薛泰儒林郎國子司業【臣】董立承徳郎國子監丞【臣】毛元慶文林郎國子典簿【臣】李烈文林郎國子博士【臣】鄭鈞奉訓大夫國子博士【臣】張頤奉訓大夫國子助教【臣】劉文芳承事郎國子助教宗聖公五十六代孫【臣】曾堅奉訓大夫國子助教【臣】胡行簡從事郎國子助教【臣】呂寧國子助教【臣】張巖起國子學正【臣】李思誠【臣】於謙國子學錄【臣】馮彥弼【臣】劉仲元國子司樂【臣】趙植國子典簿【臣】朱棣蕚【臣】孟志道廟學管勾【臣】劉士俊國子掌儀【臣】郭鵬逺【臣】呂天倫至正十六年六月茅紹之門人蒲水郝恭刻石在

大成門外西階下南向

明

洪武學制碑

洪武二年立石北平府學字已磨泐今在太學門左西向

五朝上諭碑

洪武十五年二月三十年七月宣徳三年四月正統五年六月九年三月景泰三年二月成化元年三月計上諭七道爲一碑成化三年嵗次丁亥三月立下書朝列大夫祭酒邢讓等立石在太學門左南向

英宗禦制新建太學碑

正統九年三月立石舊在

大成殿東廡乾隆三十三年重修

文廟移置

大成門外東南南向有亭

世宗禦制敬一箴碑

嘉靖五年六月二十日立石有亭曰敬一碑在亭正中

世宗禦注心箴碑

禦注四箴碑各一

頒發五箴聖諭碑

右禦注五箴碑皆嘉靖丁亥勒石尙完好聖諭碑字多磨泐後刻嘉靖六年十一月敬一箴居中左爲聖諭右爲心箴又左爲視箴又右爲聴箴又再左爲言箴又再右爲動箴皆南向

欽定國子監志卷四十七

欽定四庫全書

欽定國子監志卷四十八

金石三

題名

順治三年丙戌科

賜傅以漸等三百七十三名及第出身題名碑

【謹按明進士題名並命閣臣作記重見復出文義一律我】

【朝進士題名於篆額之下刋榜首聖制一道於法爲簡質云】

四年丁亥科

賜呂宮等二百九十八名及第出身題名碑康熙三十

一年補立

六年己丑科

賜劉子壯等三百九十五名及第出身題名碑康熙四

十九年補立

九年壬辰科

賜鄒忠倚等三百九十七名及第出身題名碑又賜繙譯進士麻勒吉等五十名及第出身題名碑【以上五碑

在大成門外之東南向】

十二年乙未科

賜史大成等三百九十九名及第出身題名碑又賜繙譯進士圖爾宸等五十名及第出身題名碑【以上二碑

在大成門外之西南向】

十五年戊戌科

賜孫承恩等三百四十三名及第出身題名碑【在大成門外

之東南向】

十六年己亥科

賜徐元文等三百三十七名及第出身題名碑

十八年辛丑科

賜馬世俊等三百八十三名及第出身題名碑

康熙三年甲辰科

賜嚴我斯等三百名及第出身題名碑【以上三碑在大成門外之西

南向】

六年丁未科

賜繆彤等一百五十五名及第出身題名碑【在大成門外之東

南向】

九年庚戌科

賜蔡啟僔等二百九十九名及第出身題名碑【在大成門外

之西南向】

十二年癸丑科

賜韓菼等一百六十三名及第出身題名碑【在大成門外之西

南向】

十五年丙辰科

賜彭定求等二百九名及第出身題名碑【在大成門外之西南向】

十八年己未科

賜歸允肅等一百五十一名及第出身題名碑【在大成門外

之東南向】

二十一年壬戌科

賜蔡升元等一百七十九名及第出身題名碑【在大成門外

之西南向】

二十四年乙丑科

賜陸肯堂等一百六十四名及第出身題名碑【在大成門外

之東南向】

二十七年戊辰科

賜沈廷文等一百四十六名及第出身題名碑【在大成門外

之西南向】

三十年辛未科

賜戴有祺等一百五十七名及第出身題名碑【在大成門外

之東南向】

三十三年甲戌科

賜胡任輿等一百六十八名及第出身題名碑

三十六年丁丑科

賜李蟠等一百五十名及第出身題名碑

三十九年庚辰科

賜汪繹等三百五名及第出身題名碑

四十二年癸未科

賜王式丹等一百六十六名及第出身題名碑

四十五年丙戌科

賜王云錦等二百九十名及第出身題名碑【以上五碑在大成

門外之西南向】

四十八年己丑科

賜趙熊詔等二百九十二名及第出身題名碑【在大成門外

之東南向】

五十一年壬辰科

賜王世琛等二百七十七名及第出身題名碑

五十二年癸已科

賜王敬銘等一百九十六名及第出身題名碑

五十四年乙未科

賜徐陶璋等一百九十名及第出身題名碑【以上三碑在大成

門外之西南向】

五十七年戊戌科

賜汪應銓等一百六十五名及第出身題名碑

六十年辛丑科

賜鄧鐘嶽等一百六十三名及第出身題名碑

雍正元年癸夘科

賜於振等二百四十六名及第出身題名碑

二年甲辰科

賜陳悳華等二百九十九名及第出身題名碑

【謹按是年世宗憲皇帝特諭工部遵防典動正帑令每科按例題請並補建從前遺闕由是甲第姓氏咸按碑可考云】

五年丁未科

賜彭啟丰等二百二十六名及第出身題名碑

八年庚戌科

賜周等二百九十九名及第出身題名碑

十一年癸丑科

賜陳倓等三百二十八名及第出身題名碑

乾隆元年丙辰科

賜金徳瑛等三百四十四名及第出身題名碑

二年丁巳科

賜於敏中等三百二十四名及第出身題名碑

四年己未科

賜莊有恭等三百二十八名及第出身題名碑

七年壬戌科

賜金甡等三百十三名及第出身題名碑

十年乙丑科

賜錢維城等三百十三名及第出身題名碑

十三年戊辰科

賜梁國治等二百六十四名及第出身題名碑又賜繙譯進士武敬等二十一名題名碑

十六年辛未科

賜吳鴻等二百五十三名及第出身題名碑又賜繙譯進士寧武立等二十一名題名碑

十七年壬申科

賜秦大士等二百三十一名及第出身題名碑

十九年甲戌科

賜莊培因等二百四十一名及第出身題名碑

二十二年丁丑科

賜蔡以臺等二百四十二名及第出身題名碑

二十五年庚辰科

賜畢沅等一百六十四名及第出身題名碑

二十六年辛巳科

賜王傑等二百十七名及第出身題名碑

二十八年癸未科

賜秦大成等一百八十八名及第出身題名碑

三十一年丙戌科

賜張書勲等二百十三名及第出身題名碑

三十四年己丑科

賜陳初哲等一百五十一名及第出身題名碑

三十六年辛夘科

賜黃軒等一百六十一名及第出身題名碑

三十七年壬辰科

賜金榜等一百六十二名及第出身題名碑

四十年乙未科

賜吳錫齡等一百五十八名及第出身題名碑

四十三年戊戌科

賜戴衢亨等一百五十七名及第出身題名碑

四十五年庚子科

賜汪如洋等一百五十五名及第出身題名碑

四十六年辛丑科

賜錢棨等一百六十九名及第出身題名碑

四十九年甲辰科

賜茹棻等一百一十二名及第出身題名碑【自康熙戊戌至

乾隆甲辰計三十一碑俱在大成門外南向】

國子監祭酒司業題名碑

無記無立碑年月額曰祭酒司業題名碑起順治元年祭酒固爾嘉渾李若琳訖康熙四十九年字出一手皆系一時刻石自五十二年以後祭酒三人司業五人字與四十九年以前不倫又下刻監丞等官四十七人字更不倫當是四十九五十年間立碑餘皆增入無疑也碑舊在東講堂乾隆二十四年重修國學移東廂正堂之左南向【謹案王士禎池北偶談云祭酒司業國初以來未有題名官祭酒時因與司業宛平劉公芳詰議補其闕蓋僅登姓氏於卷帙未遽立碑也觀士禎書所記祭酒四十一人再任重見者二實三十九人今見於碑者僅二十八餘如阿都裏胡統虞髙珩李呈祥王崇簡沙澄馮吳偉業張士甄李中白李儀古十一人碑皆遺之又載司業六十一人補任重見者二實五十九人今見於碑者僅三十八餘如李虎河傅達禮白淸額莽古圖鄥代曹爾和薛所蘊羅憲汶劉肇國呂纘祖李奭棠單若魯王熙曹本榮姜允衡張永祺楊永寧陳敱永田種玉馬晉允張貞生二十一人碑皆遺之士禎所記至康熙三十四年止其自三十四年以前見於碑而士禎不載者祭酒則有傅維麟常錫布徳白色圖納哈鄂拜博濟傅繼祖尹泰八人司業則有馮傑曹溶楊義田逢吉陳洪明博濟宋古宏席爾圖薩爾圖九人是士禎所記與現存之碑可互證其闕也】

國子監祭酒司業題名碑

乾隆三十一年立石在東廂正堂之左南向無記國子監四防六堂官題名碑

乾隆三十一年立石在東廂正堂之左南向無記

題名附

元

至正十一年辛卯進士題名碑

右碑刻蒙古色目一甲圗烈圖二甲五人三甲二十七人漢人南人一甲文允中二甲五人三甲三十九人祭酒王思誠記

至正十九年己亥四色進士題名碑

右碑刻正榜蒙古烏爾等六人以下副榜人數字皆磨滅難辧有記不載名

至正二十六年丙午國子監公試題名碑右碑刻正榜防古【闕名】

等七人賜正六品色目【闕名】等六人賜從六品漢人蔡元等七人賜正七品副榜六人俱蒙古有記不載名【謹案以上三碑康熙三十一年吳苑爲祭酒時得於】

【啟聖祠土中今在大成門外之西南又考孫承澤春明夢餘錄云延祐二年進士題名記趙孟頫書碑立國學今無之王士禎池北偶談云明時內官旣安督工建太學悉取元進士題名磨去刻字此𨿽與五代劉取古碑甃城稍異然古迹湮沒亦可惜也】明

永樂十三年乙未科賜陳循等三百五十一名及第出身題名碑翰林學士楊榮撰文中書舎人朱暉書【在大成門外東南北向】

十六年戊戌科賜李騏等二百五十名及第出身題名碑翰林學士楊榮撰文中書舎人朱暉書十九年辛丑科賜曽鶴齡等三百一名及第出身題名碑大學士楊榮撰文中書舎人陳景茂書【以上二碑在大成門外之西南向】

二十二年甲辰科賜邢寛等一百五十名及第出身題名碑大學士楊士奇撰文吏部考功司郎中夏衡書宣徳九年補立

宣徳二年丁未科賜馬愉等一百名及第出身題名碑大學士楊士奇撰文中書舎人程南云書五年庚戌科賜林震等一百名及第出身題名碑大學士金幼孜撰文禮部郎中陳景茂書八年癸丑科賜曹鼐等一百名及第出身題名碑禮部尙書楊溥撰文禮部郎中王養正書【以上四碑在大成門外東南北向】

正統元年丙辰科賜周旋等一百名及第出身題名碑少詹事王直撰文行在吏部主事夏防書

四年己未科賜施槃等一百名及第出身題名碑翰林學士錢習禮撰文太常寺少卿程南云書【以上二碑在大成門外之東南向】

七年壬戌科賜劉儼等一百四十九名及第出身題名碑翰林學士陳循撰文太常寺少卿程南云書

十年乙丑科賜商輅等一百五十名及第出身題名碑翰林學士曹鼐撰文中書舎人陳學書十三年戊辰科賜彭時等一百五十名及第出身題名碑翰林學士苗衷撰文中書舎人黃采書

景泰二年辛未科賜柯潛等二百十二名及第出身題名碑大學士陳循撰文太常寺少卿汪謙書

【謹按是年司業趙琬奏進士題名立石國子監大成門下俾諸生出入皆得瞻仰誠激勸後學之意正統間移於大成門外風雨飄淋易於損壊乞勅工部造屋覆蓋以圗經久從之】

五年甲戌科賜孫賢等三百四十九名及第出身題名碑大學士陳循撰文吏部郎中董璵書天順元年丁丑科賜黎淳等三百名及第出身題名碑吏部尙書李賢撰文順天府府丞余謙書

四年庚辰科賜王一夔等一百五十名及第出身題名碑吏部尙書李賢撰文禮部員外郎淩耀宗書

八年甲申科賜彭教等二百四十七名及第出身題名碑吏部尙書李賢撰文禮部員外郎謝宇書

成化二年丙戌科賜羅倫等三百五十名及第出身題名碑大學士陳文撰文禮部郎中陳綱書

五年己丑科賜張升等二百五十名及第出身題名碑大學士彭時撰文太常寺少卿林章書八年壬辰科賜吳寛等二百五十名及第出身題名碑戶部尙書商輅撰文太常寺少卿謝宇書

十一年乙未科賜謝遷等三百名及第出身題名碑戶部尙書萬安撰文太常寺少卿謝宇書十四年戊戌科賜曾彥等三百五十名及第出身題名碑大學士劉珝撰文司經局正字淩暉書

十七年辛丑科賜王華等二百九十名及第出身題名碑大學士劉吉撰文山東布政司左參議淩暉書

二十年甲辰科賜李旻等三百名及第出身題名碑大學士劉吉撰文吏部郎中姜立綱書二十三年丁未科賜費宏等三百五十一名及第出身題名碑大學士徐溥撰文太僕寺少卿姜立綱書

宏治三年庚戌科賜錢福等二百九十八名及第出身題名碑大學士邱濬撰文大理寺右寺副劉棨書【自正統戊戌至此計十七碑正統壬戌戊辰景泰甲戌天順庚辰成化丙戌壬辰戊戌甲辰宏治庚戌九碑俱在大成門外之西南向正統乙丑景泰辛未天順丁丑成化甲申己丑乙未辛丑丁未八碑俱在大成門外之東南向】

六年癸丑科賜毛澄等二百九十八名及第出身題名碑大學士劉健撰文大理寺左寺副周文通書

九年丙辰科賜朱希周等三百名及第出身題名碑大學士李東陽撰文尙寶司卿劉棨書【以上二碑在大成門外之東南向】

十二年己未科賜倫文敍等三百名及第出身題名碑大學士劉健撰文太常寺少卿周文通書

十五年壬戌科賜康海等二百九十七名及第出身題名碑大學士謝遷撰文吏部郎中蔣恭書

十八年乙丑科賜顧鼎臣等三百名及第出身題名碑大學士李東陽撰文吏部郎中沈冬魁書【以上三碑在大成門外之西南向】

正徳三年戊辰科賜呂柟等三百四十九名及第出身題名碑大學士焦芳撰文太常寺少卿周文通書【在大成門外之西南向】

六年辛未科賜楊愼等三百五十名及第出身題名碑大學士石珤撰文太常寺少卿劉棨書【在大成門外之西南向】

九年甲戌科賜唐臯第四百名及第出身題名碑大學士楊廷和撰文太常寺卿劉棨書十二年丁丑科賜舒芬等三百五十名及第出身題名碑大學士賈詠撰文太常寺卿劉棨書【以上二碑在大成門外之東南向】

十六年辛巳科賜楊維聰等三百三十名及第出身題名碑大學士楊廷和撰文太常寺卿劉棨書

嘉靖二年癸未科賜姚淶等四百十一名及第出身題名碑大學士費宏撰文太常寺卿劉棨書【以上二碑在大成門外之西南向】

五年丙戌科賜龔用卿等三百名及第出身題名碑大學士李時撰文碑已磨泐無書者姓名八年己丑科賜羅洪先等三百二十三名及第出身題名碑大學士李時撰文順天府府丞周令書

【謹按時大學士李時上言舊例進士開科禮部奏請於國子監立石題名命儒臣撰記以昭盛典之永久正徳六年以來國家多事因循不作皇上惇化崇文始命輔臣追記補之嘉靖五年丙戌題名記僉謂臣職當撰述臣竊謂此記𨿽禮部題請命翰林院撰文然未嘗奉防専命何官而各年碑石並書臣某奉勅撰其文又未嘗呈覽揆之事體似有未安竊聞先朝大學士楊榮李賢等連科撰述皆出宸命況皇上聖文溢發凡近日冊詔誥勅有所指防皆非臣等所及臣謹以本年所撰稿錄進伏乞少運睿思攺發工部仍行翰林院擬定制勑房官一員書冩刻石從之著爲例明太學志不載是科碑記漏也】

十一年壬辰科賜林大欽等三百二十名及第出身題名碑大學士夏言撰文太僕寺卿張文憲書嘉靖三十一年補立

十四年乙未科賜韓應龍等三百二十五名及第出身題名碑大學士李本撰文通政司通政使張文憲書嘉靖三十年補立

十七年戊戌科賜茅瓚等三百二十名及第出身題名碑大學士嚴嵩撰文禮部侍郎張電書嘉靖三十年補立

二十年辛丑科賜沈坤等二百九十八名及第出身題名碑禮部尙書徐階撰文碑已磨泐無書者姓名嘉靖三十年補立

【謹按日下舊聞載此碑爲工部侍郎談相書】

二十三年甲辰科賜秦鳴雷等三百十二名及第出身題名碑禮部尙書孫承恩撰文大理寺卿孫【缺】書嘉靖三十年補立

二十六年丁未科賜李春芳等三百一名及第出身題名碑禮部尙書顧可學撰文大理寺左寺正吳昂書嘉靖三十年補立

二十九年庚戌科賜唐汝楫等三百二十名及第出身題名碑吏部尙書李黙撰文大理寺右寺左評事吳應鳯書

三十二年癸丑科賜陳謹等四百三名及第出身題名碑大學士徐階撰文山東布政使司右參議王槐書

三十五年丙辰科賜諸大綬等二百九十六名及第出身題名碑禮部尙書吳山撰文碑已磨泐無書者姓名

三十八年己未科賜丁士美等三百三名及第出身題名碑吏部侍郎郭朴撰文中書舎人顧從禮書

四十一年壬戌科賜徐時行【後復姓申】等三百名及第出身題名碑大學士袁煒撰文大理寺右寺正嚴恕書

四十四年乙丑科賜範應期等四百名及第出身題名碑大學士嚴訥撰文大理寺左寺左評事李中書

隆慶二年戊辰科賜羅萬化等四百三名及第出身題名碑大學士李春芳撰文尙寶司少卿吳自成書

五年辛未科賜張元忭等四百名及第出身題名碑大學士申時行撰文太僕寺少卿徐繼甲書萬曆十五年補立【自嘉靖丙戌科至此共十六碑俱在大成門外西南北向】

萬曆二年甲戌科賜孫繼髙等三百名及第出身題名碑大學士王爵撰文光祿寺少卿【缺】成楫書

五年丁丑科賜沈懋學等三百一名及第出身題名碑大學士許國撰文太僕寺少卿馮繼文書

八年庚辰科賜張懋修等三百二名及第出身題名碑大學士葉向髙撰文通政使司知事唐尙誌書

十一年癸未科賜朱國祚等三百五十名及第出身題名碑大學士王錫爵撰文大理寺左寺副趙應宿書十八年補立

十四年丙戌科賜唐文獻等三百四十五名及第出身題名碑無記

十七年己丑科賜焦竑等一百四十七名及第出身題名碑無記

二十年壬辰科賜翁正春等三百名及第出身題名碑大學士張位撰文通政司經歷章如鋌書

二十三年乙未科賜朱之蕃等三百四名及第出身題名碑大學士陳於陛撰文通政司經歷湯應龍書

二十六年戊戌科賜趙秉忠等二百九十二名及第出身題名碑無記

二十九年辛丑科賜張以誠等三百一名及第出身題名碑無記

三十二年甲辰科賜楊守勤等三百八名及第出身題名碑無記

三十五年丁未科賜黃士俊等二百九十八名及第出身題名碑無記

三十八年庚戌科賜韓敬等三百二名及第出身題名碑無記

四十一年癸丑科賜周延儒等三百四十四名及第出身題名碑大學士葉向髙撰文無書者姓名

【謹按日下舊聞載此碑爲通政司知事周承禹書】

四十四年丙辰科賜錢士升等三百四十四名及第出身題名碑無記

四十七年己未科賜莊際昌等三百四十五名及第出身題名碑無記

天啟二年壬戌科賜文震孟等四百九名及第出身題名碑無記

五年乙丑科賜余煌等三百名及第出身題名碑無記【自萬曆至此十八碑在大成門外東南北向】

崇禎元年戊辰科賜劉若宰等三百五十名及第出身題名碑無記

四年辛未科賜陳於泰等三百四十九名及第出身題名碑無記

七年甲戌科賜劉理順等三百二名及第出身題名碑無記

十年丁丑科賜劉同升等三百一名及第出身題名碑無記

十三年庚辰科賜魏藻徳等二百九十六名及第出身題名碑無記

十五年壬午科賜特用出身史淳吳康侯等二百六十三名題名碑大學士周延儒撰文太僕寺少卿朱國詔書【自辛未科至此計六碑在大成門外西南北向謹按朱彛尊進士題名跋云明自永樂二年建進士題名碑於南監十三年防試北京立石太學今不存有之自宣徳五年林震榜始宣徳訖崇禎十三年碑凡七十一通思陵厭薄進士故將下第舉人史淳等百人盡畱特用立碑題名云云今考明題名碑自永樂十三年乙未及戊戌辛丑甲辰宣徳丁未五碑現存不得謂自宣徳五年始亦不得謂碑只七十一通也元三碑祭酒吳苑得於啟聖祠土中在康熙三十一年朱彛尊觀碑題防在康熙三十年蓋元碑未出土時或未之見不應於乙未等五碑槪未之見也碑在東者十四在西者十七皆南向在東南者二十二在西者二十四皆北向合之爲七十七通焉】國子監題名記碑

額曰國子監題名記文載成化丙戌河東邢讓自翰林出爲祭酒昉刻名字於石司業安成張業記之後刻丁亥夏五月蓋立石年月也自永樂二年祭酒胡儼始監丞以下俱附入嘉靖六年以後乃立石補刻碑在東廂正堂西南向國子監題名記碑

額曰國子監題名記萬曆四年禮部侍郎掌祭酒事孫應鰲撰文止祭酒司業題名文載成化丙戌河東邢讓立碑石旣盈隆慶丁夘鐘陵萬浩復爲碑石又盈乃礱石裒二碑祭酒自胡儼始司業自趙季通始補其遺正其訛彚稡二碑虛左方以俟後哲今邢讓碑僅存其一而萬浩碑無見祭酒司業題名當以應鰲碑爲據在東廂正堂西南向

皇帝諭國子監續題名記碑

刻萬曆四年諭額曰國子監續題名記又額曰皇帝諭皆牓書起祭酒蕭良有萬曆二十三年任堂屬依次排列行欵井然天啟後迄崇禎陵躐無倫序其爲隨時補刻無疑在東廂正堂西南向

皇帝諭監丞以下題名碑

刻萬曆四年諭額曰皇帝諭監丞以下題名起萬曆元年迄三十七年在東廂正堂東南向

欽定國子監志卷四十八﹤史部﹐職官類﹐官制之屬﹐欽定國子監志﹥

欽定四庫全書

欽定國子監志卷四十九

金石四

諸碑

謝履忠集王羲之書石刻詩

康熙五十七年司業謝履忠集羲之聖教序興福寺二碑字詠丁香五言古詩二章十二韻並序刻石兩面在

禦書樓下【詩序俱載藝文門】

崇實振雅二軒壁記

康熙五十七年十月祭酒李周望撰並書凡二石在東廂左房鑿置壁間西向【記載藝文門】

諸碑附

蘭亭石刻

右蘭亭帖相爲定武本或云周伯琦摹或云薛紹彭刻未知孰是背面刻樂毅論末署孟頫二字無嵗月題跋石今在

禦書樓下

【謹案此石一云元順帝北還重氊裹載棄之於路徐中山取置國學一云明初出天師庵土中送置國學一云萬曆乙酉丙戌間北雍治地得之其說不一附識於此】

顏眞卿爭坐位石刻

右爭坐位帖計二石分爲四段石各兩面一石刻首尾兩段一石刻中兩段今首段缺八行後段缺九行刻石原委無考孫承澤朱彛尊以爲趙孟頫臨云石今在

禦書樓下

明

文廟國子監全圗碑

右廟學全圗正統十二年十一月立石在太學門右東向上爲圗下爲記記二十五行磨泐難辧首行題

文廟國子監創建記次行三行曰

文廟國子監在皇城東北崇教坊以下先記殿宇內外次及禦碑【卽英宗禦制新建太學碑】次

聖像【一百二十四位】次倫堂【以下字缺疑卽東西講堂】繩愆博士二防率性修道各堂鼓房鐘房齋房典簿防【碑載典簿防十五間春明夢餘錄作三間蓋據明太學志嘉靖十年攺建之後而言也】典籍防【碑載三十九間春明夢餘錄作五間】防饌堂公廨房廚井倉庫各房無不備載又記東西牌樓四座舊碑十通【未詳】及號房二十二號五百二十一間後記器用末署年月

【謹案號房有天地人知仁勇文行忠信規矩準繩紀綱法度格致誠正二十二號春明夢餘錄云倫堂後齋明所九間格致誠正號每號三十七間嘉靖七年攺爲敬一亭餘十八號今觀全圖衙署之西有房六列東向各分三段正合十八之數南連退省號北至箭亭以西皆是也】

王同祖詩石刻

右嘉靖壬寅刻石司業王同祖書並題其後曰大司成公廨後有丁香一株閱嵗已久龍石許公再涖辟廱不逾年擢南少宰俯仰今昔嬰情去來對花賦詩今大司成水南張公覽而和之祖忝先後佐二公周旋輙次韻並手書登石置之壁間背刻萬曆癸丑李元春追和詩題云以司計從事成均蓋典簿也龍石水南名皆未詳石今在

禦書樓下【詩載藝文門】

老彭觀井圖

右圗繪老彭臨井而觀系身大樹童子扶持寓臨深履薄意也有宋陳靖四言銘一章書題曰皇明萬曆丁丑秋刻石在東廂後堂壁間南向

【謹案觀井處在今徐州爲古彭城地】

古文孝經石刻

前刻明左春坊諭徳掌國子監司業事蔡毅中集注後刻唐著作郎太子中書舎人虞世南書疑取石經摹勒而另書集注於各章之下也又刻天啟三年嵗在癸丑孟冬之吉國子監監丞金維基博士張鳳奇徐牧門洞開助教董天允姚世儒孫世恪黨修吉學正顧民碞蔣尙茂典簿王象艮典籍【闕】烈同勒石禮部儒士吳郡吳尙端集鐫石二鑿置西廂正堂壁間

欽定國子監志卷四十九

欽定四庫全書

欽定國子監志卷五十

金石五

石鼓

石鼓在國子監

文廟防門內左右分列其數凡十其形似鼓而頂防圓元大徳間虞集得之大都移置於此又元潘廸石鼓音訓碑一並列於左

【謹案石鼓文字謹就今十鼓完缺備橅以紀其實其音訓則潘迪碑現列】

【學宮故並存之而歷嵗益久剝泐愈甚潘氏音訓已多闕文以今鼓文校之又缺潘訓四之一攷明楊愼有摹蘇軾十鼓全文論者謂出臆撰至朱彜尊石鼓考及所采諸家議論互有異同玆擇其與現存文字有發明者加案攺證余已纂入】

【欽定日下舊閴考玆不復贅云】

﹤史部﹐職官類﹐官制之屬﹐欽定國子監志﹐卷五十﹥

第一鼓潘廸音訓

車旣工馬旣同【薛氏音我工籀文攻字蘇氏石鼔詩亦作攻按詩車攻攻堅致也同齊也物馬齊其力】馬旣好馬旣【從馬缶聲疑與阜音義同詩車攻田車旣好四牡孔阜說者謂阜盛大也】君子員邋員斿【員作鼎籀文也說文員音云益也有重文君子指從獵諸臣員員眾多也邋邋旌旗揺動貌斿旌之末垂者】�鹿速君子之求【�牝鹿速有重文速速疾行貌或曰鹿之足迹】○玆防寺【郭氏云恐當作鹵鹵弓卽庾弓也周禮庾弓利射侯與弋今按鼓文作防古以字下同寺詩家皆音時然下文別有時字或音侍】敺其時其來趩【趩醜亦反有重文說文行聲也一曰不行貌】�【音憲�作矣皆有重文其義未詳或曰走意�眾多也】卽防卽時�鹿�【防冀�小異疑非我字或音禦�子亦反鄭氏云直離反有重文】其來大卽我其朴其【缺】防射其�蜀【防徒鹿反續也�或作或音豚蜀恐犢字蓋蜀有獨音】

右一【薛氏次居八鄭氏次居三施氏次居一今按古文苑其序姑從施氏然舊說第五鼓言漁狩而歸第六鼔言治道塗似失先後序若左右相易始於西北以第六爲第一第五爲第十則先後之序得矣然亦未可必也可讀者十有六句余未詳凡六十四宇此鼔舊墨本鹵上有孫字防上有來字今澷防】

【謹案君子員邋員斿二句潘訓重文讀明楊愼本讀作君子員邋員邋員斿說似較長又角弓角字鼔文完好潘訓引郭氏作鹵非是亦當從楊讀又寺字鼓文亦完好並無日旁朱尊考作時字誤又敺其時時字楊讀作畤今鼔文畤字甚完訓作時亦誤】

﹤史部﹐職官類﹐官制之屬﹐欽定國子監志﹐卷五十﹥

第二鼓潘迪音訓

汧殹沔【王氏云汧音牽水名出扶風汧縣西北入渭殹卽也見詛楚文及秦斤鄭樵因此指爲秦物今按醫繄皆從殹已見古書非始於秦也郭氏曰讀如繄語助沔籀作泛有重文鄭氏云沔讀作綿蓋用平聲卟韻】防�淖淵【防見秦權有重文與烝通詩南有嘉魚烝然罩罩王肅云烝眾也�籀文皮字或音彼淖淵水之深處】�鯉處之君子�之【�鯉皆魚名�鄭氏音鰋鮎也處鄭讀作居蓋取叶韻籀文漁從寸今闕】澫又�其斿�【鄭氏云澫卽漫從萬通作曼疑有重文漫漫水之彌茫處又通作有籀文省下同見詛楚文�仝作鯊魚名所加反�薛氏作散卽�字有重文或音汕葉平聲相干反】帛魚其�氐鮮【鄭氏云音洛集韻云白色也鄭氏云�亦作菹讀與俎同施氏云按說文側余反醢也氐典禮反今按字音皪白貌帛卽白字言白魚皪皪然潔白登之於俎豆甚鮮也】黃帛其�又�又【鄭氏云�卽鯁字卑連反或音醨�今作鮒音附舊音白今按叶韻音綿】其�孔羉之�【�施氏作豆今作防乞及反傳雅�謂之防鄭氏作豆羉籀文臠字或作防�醜若反相如大人賦休�奔走或音使】��【�有重文郭云籀文洋字鄭氏音汗今作澣�有重文郭氏音博或云遄字】其魚佳可佳鱮佳鯉可防【缺】之佳楊及杛【佳通作維可通作何舊作防說文符宵反鄭氏云與標同愚謂防從缶從櫜省聲也包裹承借之義非謂穿之也蘇氏詩作何以貫之恐誤】

右二【薛氏次居五鄭氏次居一十鼔中惟此完好然宇多假借故義有難通今𨿽�

字全磨防成文者十有七句凡六十字】

【謹案沔字鼔有重文潘楊本同朱云驗鼓文無之誤也澫澫楊朱二本俱作重文今考鼓明有二文而潘訓注云疑有重文似亦未見鼔也】

﹤史部﹐職官類﹐官制之屬﹐欽定國子監志﹐卷五十﹥

第三鼔潘迪音訓

田車旣安鋚勒馬【按詩傳輶車田獵驅逆之車取其輕防也鋚郭氏云大幺反轡首銅也廣韻音條紖頭銅餙今按馬字非全文但偏旁從馬闕左邊當有重文或作�】防眾旣簡【簡選也】左驂旛右驂騝【詩騧驪是驂驂兩騑也車駕四馬內兩馬謂之服外兩馬謂之騑郭氏云旛妨圓反旌旗總名旛取其輕舉貌騝居言反爾雅騝駵馬黃脊或云紀偃反壯健貌】防防隮於邍【隮升也邍古原字下同】防【舊有戎字】止�【�疑作陸】宮車其寫秀弓寺射【宮車輦車也周禮輦車用於宮中秀與綉同綉弓戎弓也谷梁傳弓綉質質靶也戎弓綉其質示武中有文言田狩之時宮車寫而不用戎弓用之於射也寫讀如卸】麋豕孔庻麀鹿雉兔【言所獲多品】其邍又�【未詳】其�

【鄭氏云�今作奔或作走】大出各亞【亞古孝經作惡蓋二字通用】

旲【旲未詳薛氏作卑字鄭氏云疑卽思字碧落碑思作�郭氏云恐是防字古老反大白澤也白澤獸名】執而勿射多防【說文防郎擊反動也走也鄭氏云與轢同或云郎谷反】君子逌樂【逌薛氏作乃鄭氏作攸所也按漢書地理誌酆水逌同五行志倫逌敍皆古攸字】

右三【薛氏施氏次居三鄭氏次居四可讀者十有五句余不成文凡六十三字】

【謹案孔安孔字鼓文子旁尙可辧楊讀孔潘本及朱考俱作旣誤也師字潘訓及朱考俱作眾考篆文眾字下應從�今鼔文下半存�是篆文師字之半當從楊讀】

﹤史部﹐職官類﹐官制之屬﹐欽定國子監志﹐卷五十﹥

第四鼓潘廸音訓

鑾車【郭氏云人君乘車四馬鑣八鸞鈴象鸞聲按經史多作鸞左傳鍚鸞和鈴】

【詩八鸞瑲瑲】�欶眞【�施氏呼骨反疾也薛氏作華字鄭氏云卽拜字並見義云章眞鄭氏云卽塡字亦作鎭說文欶卽策字或音速】弓孔碩彤矢【按彤弓彤矢天子以錫有功諸侯詩彤弓弨兮書文侯之命及春秋傳彤弓一彤矢百是】

【也說者謂彤弓朱弓碩大也】四馬其寫六轡驁【鄭氏云驁五到反】�孔��【卽徒字�鄭氏云音馭�或云卽廓字薛郭作廓鄭氏作鄠�見詛楚文今作宣】�車載衍【�鄭氏云卽酋字詩輶車鸞鑣田狩之車也籀文載字�卽道字】戎如章邍濕陰陽【濕鄭氏云今作濕通作隰徒也如章言戎徒整布如文章然邍髙陸也隰卑濕也言髙卑向背皆有陰陽詩公劉相其陰陽度其隰原】趍六馬射之�【鄭氏云趍卽趣字有重文七步反詩蹶維趣馬趣趣調和閒習也六馬天子所駕也�籀文族有重文疑借作鏃】

如虎獸

鹿如

多賢�【�鄭氏云今作徇】禽

允異

右四【薛氏施氏次居四鄭氏次居五其文可讀者僅七句言田獵之事凡五十三字

薛氏曰允異之上舊有禽防三字今按禽字下闕四字﹤史部﹐職官類﹐官制之屬﹐欽定國子監志﹐卷五十﹥】

第五鼔潘廸音訓

霝雨�【鄭氏云霝亦作零詩東山零雨其蒙�今省作流下】

【同見說文】

�【皆磨防不可辧惟�字今僅存其半】

【此上二十餘字剝落不可考】

自��

佳舟以衍或陰或陽【水北爲陽南爲陰或從水之陰或從水之陽皆】

【可歸也或字下今闕陰或二字陽字僅存其半余家藏墨本尙有之】極深防

於水一方【極薛氏作枝鄭氏云卽楫字】

其奔

叓【施氏云叓古文事字見說文今僅存下數畫】

右五【薛氏次居九鄭氏次居八舊說言漁狩而歸可讀者僅三句餘皆磨防不成文凡二十六字墨本舊有��迄湧盈濟君子卽涉流汧殹洎洎��舫舟西防湯湯戶二十餘字今皆不存】

﹤史部﹐職官類﹐官制之屬﹐欽定國子監志﹐卷五十﹥

第六鼓潘廸音訓

猷乍邍乍【籀文乍與作通】�【�卽道字】遄我�除

【鄭氏云遄字�今作治字施氏云按古文孝經治作�與此小異】帥�【彼】【舊音序或曰阪字】�【�薛氏作莽字郭氏云恐是防防艸之相紏者居蚪反鄭氏作莫未詳孰是】爲丗裏【丗三十也文曰爲三十里以三十爲丗書家謂之防意蘇合反非世字也】微�【薛氏作徼鄭氏云�未詳音義】�罟�【薛氏作栗尙書栗作�與此相類說文省作防】柞棫【柞棫皆木名詩柞棫其拔】其�【鄭氏云�作槃或作棴疑古椶字】�【椶�皆木名�音咎又音舊】�【薛氏作庸鄭氏云�未詳音義或云遘字】鳴亞篛【籀文若字鄭氏作篛】其【薛氏作華又音夫】爲所斿

�【�薛氏作憂鄭氏云今作防】盩【郭氏作�】����【�鄭氏云疑卽畣字鼔文作�恐晤字古從五從日】

右六【薛氏次居七鄭氏次居二舊說言治道塗也凡四十一字每行僅存四字而上皆闕二三字蓋五代之亂散落民間穴中以爲臼故今所存皆斷續不成文鄭氏乃以猷作原作導遄遄治除帥��莫爲丗裏十六字爲成辭蓋鄭氏所見不過墨本摹刻者而不知每行之上有闕文也】

【謹案徴��字鼓文完好可辧並無重文潘訓引鄭氏作�而云未詳音義楊本摹作�亦重文而攺山從土朱考與潘同皆與鼔文不合似當闕疑又末句吾字鼓文甚明潘訓摹作�字而引鄭云疑卽畣字又云恐是晤字皆謬惟楊本與上句�字皆訓作二日五日兩字謂爲古篆合字如牧惇中�字是三所二字卭仲�中�字是八月二字之類此則確有依據非同臆說矣】

﹤史部﹐職官類﹐官制之屬﹐欽定國子監志﹐卷五十﹥

第七鼓潘廸音訓

而【以文理推之而字上當有闕文】師

滔【滔下有重文】是戴【施氏云按說文古熾字與此相類】

具奪【磨防不可辧】

後

具肝【薛氏作肝鄭氏作肝音吁】來

樂天子

【皆不可辧】

右七【薛氏次居一鄭氏次居九舊有弓矢孔左驂不

其寫矢具來子來

嗣王始古我來二十字今剝落僅存十有四字皆不成文】

﹤史部﹐職官類﹐官制之屬﹐欽定國子監志﹐卷五十﹥

第八鼓潘廸音訓

�【放說文與微同】

右八【薛氏次居六鄭氏次居七按施氏墨本所錄有�走防防馬�晢若雉立其一

之心十四字余家藏舊本止微字存今漸剝落矣】

﹤史部﹐職官類﹐官制之屬﹐欽定國子監志﹐卷五十﹥

第九鼔潘迪音訓

防水旣�衟旣平防旣止嘉樹則裏天子永寧

日佳丙申

【施氏云丙申下二字尙可辧】防其用衟馬旣申敕康駕【申重也敕戒也】

左

驂防【防有重文施氏云五到反馬怒也】�識

如【�有重文鄭氏音遫】不

�【�鄭氏云籀文翰從飛】�【薛氏作�郭氏云恐是籀

文霾字】

公謂天子余及如【如通作汝】害不余及

右九【薛氏次居二鄭氏次居十舊說言除道今皆剝落不成文可讀者惟七句凡五

十二字】

【謹案�下一字潘訓作識楊本作棨鼓文𨿽不全而上半字似與棨字相合與識字則全不相類當從楊讀又女不女字潘訓讀如今考鼓文無口旁楊朱本皆讀爲汝潘訓誤也】

﹤史部﹐職官類﹐官制之屬﹐欽定國子監志﹐卷五十﹥

第十鼓潘廸音訓

吳人�亟【王氏云吳通作虞鄭氏雲汧水出於吳山故漁於汧而狩於吳也愚按二

說王爲優施氏云�亦作憐】

載載北【卽西字鄭氏云見曾矦彞北字今磨防】而用

亯

�寍【�薛氏作埶字說文云埶與防同鄭氏云卽社字寍寧同或作厲】逢中�孔【籀文囿作�見說文或云卽田字】鹿

防其

�【�鄭氏云卽疃字見惇厖惇

有重文】大

求又

是右十【薛氏次居十鄭氏次居六今僅存二十三字惟吳人�亟載西載北二句成文餘皆殘缺不可讀墨本舊有勿奄勿伏而出

用大祝獻十一字今皆不存】

【謹案�字潘訓引薛氏作埶與藝同楊音孰二訓不同未知孰是】

欽定國子監志卷五十

欽定四庫全書

欽定國子監志卷五十一

經籍

【臣】等謹案教冑以通經致用經者羣籍之權輿由經而史子集皆以發明經

國家崇尙經術易書詩春秋三禮以及日講解義四書五經俱經

禦批

勅纂折至當載籍精博振古未有刋於

武英殿者謂之殿本刋於

國學者謂之監本謹列書目備載於篇其鏤板所存別序於後爲經籍門

經籍一

賜書

禦制資政要覽三卷

世祖章皇帝禦制

日講四書解義二十六卷

聖祖仁皇帝命儒臣纂輯翰林院掌院學士喇沙裏陳

廷敬等校刋

禦選古文淵鑑六十四卷

聖祖仁皇帝禦選

禦制孝經衍義一百卷

世祖章皇帝命諸臣纂修書成於康熈二十九年欽定大淸律三十卷總類六卷大學士對哈納奉勅編輯

禦批資治通鑑綱目前編正編續編共一百四卷聖祖仁皇帝禦批

禦選全唐詩不分卷

聖祖仁皇帝禦選通政使司通政使曺寅等奉

勅校閱刋刻

欽定佩文韻府一百六卷大學士張玉書等奉

勅纂修

禦選唐詩三十六卷

聖世仁皇帝禦選

禦纂朱子全書六十六卷

聖祖仁皇帝禦纂大學士熊賜履李光地等編校禦制文初集四十卷二集五十卷三集五十卷四集三

十六卷總一百七十六卷

聖祖仁皇帝禦制翰林院編修蔣漣奉

勅校刋

禦纂周易折中二十二卷大學士李光地奉

勅纂修

欽定康熙字典以十二支爲次每支各分上中下三集

合三十六集

南書房侍直大學士陳廷敬等奉

勅編輯

禦纂性理精義十二卷大學李光地奉

勅詮次

欽定韻府拾遺一百六卷大學士王掞等奉

勅纂輯

欽定春秋傳說彚纂三十八卷大學士王掞等奉勅纂輯

欽定分類字錦六十四卷編修何焯陳鵬年等奉勅編纂

欽定音韻闡微十八卷大學士李光地尙書徐元夢諸

生王蘭生等纂輯書成於雍正四年

欽定詩經說彚纂二十一卷尙書王鴻緒等奉勅纂輯書成於雍正五年

欽定子史精華一百六十卷分部三十爲目二百七十

有九

聖祖仁皇帝命儒臣纂輯書成於雍正五年

欽定書經說彚纂二十一卷大學士王頊齡張廷玉

等纂輯書成於雍正

大淸防典二百五十卷

世宗憲皇帝命諸臣重修

硃批諭防一百二十冊不分卷

世宗憲皇帝禦批內外諸臣奏折薈萃刋刻

上諭八旗起康熙六十一年止雍正十三年不分卷上諭旗務議覆起康熙六十一年止雍正十三年不分

捲

諭行旗務奏議起雍正元年止十三年

禦制文集前二十卷爲文集後十卷爲詩總三十卷世宗憲皇帝禦制

禦制曰知薈說四卷

皇上禦制

日講春秋解義六十四卷

世宗憲皇帝命果親王允禮大學士張廷玉內閣學士

方苞詳細校訂書成於乾隆二年

欽定八旗通誌二百五十卷

世宗憲皇帝命諸臣纂輯書成於乾隆四年

欽定四書文不分卷凡前明文四百八十六篇國朝文二百九十七篇內閣學士方苞等奉

勅選定

禦制盛京賦一卷

皇上禦制大學士鄂爾泰張廷玉等輯注

欽定八旗氏族通譜八十卷

世宗憲皇帝勅滿洲大學士防同福敏徐元夢纂輯書

成於乾隆九年

欽定三禮義疏卷首上下周官四十八卷儀禮四十八卷禮記八十卷大學士鄂爾泰等奉

勅纂輯

欽定大淸防典一百卷則例一百八十卷

皇上命王大臣等纂輯

皇朝禮器圖式十八卷莊親王允祿等奉

勅纂輯尙書福隆安等校勘

禦制文集三十卷

皇上禦制起丙辰訖甲申大學士於敏中敬刋禦制詩初集四十四卷

皇上禦制起丙辰訖丁夘大學士蔣敬刋

禦制詩二集九十卷

皇上禦制起戊辰訖己夘大學士蔣敬刋

欽定滿洲防古合璧淸文鑑二十卷

欽定淸文鑑二十卷

欽定淸字古文淵鑑六十四卷

欽定增訂淸文鑑三十二卷總綱八卷補編四卷總綱

一卷

淸字大淸律三十卷總類六卷

淸字通鑑前編十八卷綱目五十九卷綱目續編二十七卷

淸漢對音字式一卷

欽定淳化閣法帖十卷

【謹按以上各書均出列聖曁】

【皇上頒賜國子監存貯敬查頒賜先後次第防載其奉】

【勅纂輯臣名及書成年月俱詳查偹列於左】

國子監舊存各書附後

周易注疏十三卷

尙書注疏十九卷

詩經注疏三十卷

春秋左傳注疏六十卷

春秋公羊傳注疏二十八卷

春秋谷梁傳注疏二十卷

周禮注疏四十二卷

儀禮注疏十七卷

禮記注疏六十三卷

論語注疏二十卷

孝經注疏九卷

孟子注疏十四卷

爾雅注疏十一卷

易經大全二十卷

書經大全十卷

詩經大全二十卷

春秋大全三十七卷

禮記大全三十卷以上五經大全皆胡廣等撰輯

四書大全三十六卷朱熹撰

四書大全三十六卷陸隴其撰

儀禮經通解二十九卷朱子遺書

性理大全防通七十卷續四十二卷胡廣等輯禮記防元四卷葉時撰

禮記裒言十六卷李天植等撰

禮記新義三十卷湯三才撰

禮記敬業八卷楊鼎熙撰

朱子禮纂五卷李光地撰

四書解義上下二冊李光地撰

解義三種一卷李光地撰

家語十卷王肅注

正防上下二卷張載著

山海經圖五卷廣注十八卷吳任臣輯

史記一百三十卷司馬遷撰

漢書一百卷班固撰

後漢書一百三十卷範蔚宗撰

三國誌六十五卷陳壽撰裴松之注

晉書一百三十卷唐太宗禦撰

宋書一百卷沈約撰

齊書五十九卷蕭子顯撰

梁書五十六卷姚思防撰

陳書三十六卷姚思防撰

魏書一百十四卷魏收撰

北齊書五十卷李百藥撰

周書五十卷令狐徳棻撰

隋書八十四卷魏徴等撰

南史八十卷李延壽撰

北史一百卷李延壽撰

舊唐書二百卷劉昫撰

唐書二百二十五卷歐陽修等撰

五代史七十四卷歐陽修撰

宋史四百九十六卷托克托修

遼史一百十六卷托克托修

金史一百三十五卷托克托修

元史二百十卷宋濂撰

明史三百三十二卷張廷玉等奉

勅修

通典二百卷杜佑撰

通誌二百卷鄭樵撰

文獻通考三百四十卷馬貴與撰

唐鑑二十卷範祖禹撰呂祖謙注

通鑑紀事本末二百三十九卷袁樞編

宋元紀事本末一百九卷馮琦等編

繹史一百六十卷馬驌撰

明太學志十二卷郭鎜等撰

南雍志二十四卷黃佐撰

楚詞燈四卷林云銘注

韓非子二十卷韓非著

韓管合刋二卷張榜輯

韓子粹言五十七卷李光地纂

淵明集四卷陶潛著附東坡和陶一卷蘇軾著王思任集刋

昌黎集四十卷韓愈著

蘇老泉嘉祐集十四卷蘇洵著

東坡全集七十五卷蘇軾著

南丰集五十卷曾鞏著

範文正集四十八卷範仲淹著

趙淸獻集十卷趙忭著

楊山集四十二卷楊時著

李忠定集四十四卷李綱著

胡子知言六卷胡宏著

韋齊集十二卷朱松著

南軒文集四十卷張栻著

王雙溪集十二卷王炎著

文山集二十卷文天祥著

陳定宇集十六卷陳櫟著

宋文憲集三十三卷宋濓著

於肅湣奏議十卷於謙撰

商文毅集十卷商輅著

薛敬軒文集十卷薛瑄著

白沙集九卷陳獻章著

林次崖集十八卷林希元著

荊川全集十二卷唐順之著

周防肅集十六卷周用著

歸震川全集十卷別集十卷歸有光著

周忠毅奏議四卷周宗建撰

榕村全集四十卷別集五卷李光地著

歷代名臣奏議三百十九卷黃淮等撰

三儒言行要錄十二卷薛瑄等撰

字學三正四冊郭一經輯

古文雅正十四卷蔡世逺選

榕村詩所八卷李光地撰

榕村詩選八卷李光地選

名文前選不分卷李光地選

程墨前選不分卷李光地選

易義前選不分卷李光地選

榕村藏稿四卷李光地著

八旗官學書籍

曰講四書解義

禦制古文淵鑑

禦制孝經衍義

平定朔漠方略淸漢文

禦批資治通鑑綱目全書淸文

禦選全唐詩

欽定佩文韻府

禦制文集初集至三集

禦選唐詩

禦纂朱子全書

禦纂周易折中

欽定康熙字典

禦纂性理精義

欽定韻府拾遺

欽定春秋傳說彚纂

欽定分類字錦

聖諭廣訓淸漢文

欽定大淸律集解淸漢文

欽定詩經說彚纂

大淸防典

禦制文集

禦制日知薈說

欽定四書文

禦制盛京賦

淸字四書

淸文鑑

滿洲防古文鑑

防古字綱

仿宋版四書

四書大全

四書正文

四書集注

大學衍義

周易本義

尙書集注

詩經集注

春秋胡

禮記集注

古文約選

古文雅正

【謹按八旗官學書籍皆各助教司之】

附算學館書籍

禦制數理精蘊上下二編

聖祖仁皇帝命莊親王等纂輯書成於雍正九年

賜書附

明

宏治十五年頒大誥歷代名臣奏議於國子監大誥一卷大誥續編一卷大誥三編一卷大誥武臣一卷皆太祖禦制歷代名臣奏議永樂中黃淮等奉勅纂輯凡三百五十卷【明史】

嘉靖七年頒明倫大典於國子監【同上】

九年頒大明集禮於國子監洪武中梁寅等奉勅纂修凡五十卷【同上】

【謹案明監中藏書自賜書外據明太學志云宏治十四年始置五廚於載道所中藏制書而以四部別庋之至嘉靖三十六年重修五廚復增置五架始無散逸之虞然所編捲次顚倒門類參差大率殘缺不全無可分析紀載故並附後卷板片中玆不贅列】

欽定國子監志卷五十一

欽定四庫全書

欽定國子監志卷五十二

經籍

板片

聖祖仁皇帝禦制文集【初集至四集】板共四千三百二十六

面【康熙五十二年刋】

禦纂周易折中板一千零二十一面【康熙五十四年武英殿刋刻乾隆

二年監臣請防重刋】

禦纂性理精義板四百二十面【康熙五十六年武英殿刋刻乾隆二年監臣

請防重刋】

欽定春秋傳說彚纂板一千九百零六面【康熙六十年武英殿刋

刻乾隆二年監臣請

防重刋】

月令輯要板七百二十四面【康熙五十四年刋】

對數廣韻板一百五十面【黒板七十五面紅板七十五面】大數表板九百三十八面【黒板四百六十九面紅板四百六十九面】小數表板二百八十面【黒板一百四十面紅板一百四十面】

欽定音韻闡微板六百七十九面【雍正四年刋】

欽定詩經說彚纂板一千六百一十七面【雍正五年武英殿

刋刻乾隆二年監臣請

防重刋】

子史精華板三千四百二十面【雍正五年刋】

欽定書經說彚纂板一千一百七十六面【雍正五年武英殿

刋刻乾隆二年監臣請

防重刋】

世宗憲皇帝禦制文集板七百二十四板【雍正十二年刋】欽定四書文板一千五百四十二面【乾隆四年刋】

淸文八旗通誌板一萬二千五百零一面【乾隆四年刋】

漢文八旗通誌板七千三百六十三面【乾隆四年刋】

欽定授時通考板二千二百一十四面【乾隆七年刋】淸文八旗氏族通譜板二千二百三十九面【乾隆九年刋】

漢文八旗氏族通譜板一千七百四十面【乾隆九年刋】

【謹按以上十九種共極匹萬五千四百四十四面內四經及性理精義系監臣楊名時等請防重刋余俱武英殿刻竣送監存貯】

周易注疏板四百七十六面

尙書注疏板七百零五面

詩經注疏板一千四百九十九面

左傳注疏板二千零三十二面

公羊注疏板八百三十二面

谷梁注疏板五百一十八面

周禮注疏板一千二百四十七面

儀禮注疏板九百八十七面

禮記注疏板一千八百三十七面

論語注疏板二百九十七面

孝經注疏板九十四面

孟子注疏板五百二十二面

爾雅注疏板三百七十五面

史記板二千六百七十三面

前漢書板三千二百五十六面

後漢書板二千五百二十四面

三國誌板一千四百七十五面

晉書板三千一百七十五面

宋書板二千三百二十二面

南齊書板九百一十九面

梁書板八百一十面

陳書板四百六十三面

魏書板二千八百四十四面

北齊書板六百一十五面

周書板七百三十九面

隋書板一千八百五十九面

南史板一千八百二十二面

北史板二千九百三十面

舊唐書板五千二百八十八面

唐書板五千三百三十面

五代史板八百六十四面

宋史板一萬一千五百五十九面

遼史板一千一百二十七面

金史板二千五百二十九面

元史板四千三百四十八面

明史板七千三百六十八面

【謹按監中舊有明時經史板片皇上以嵗久日漸殘闕爰】

【勅詞臣校讐刋布並明史共板七萬八千二百六十面仍交監收貯】

通典板三千六百一十六面

通誌板一萬二千二百八十六面

文獻通考板九千七百六十三面

近思錄板一百五十八片【雙面】

大學衍義板七百二十四片【雙面】

【謹案以上國子監共貯板刻六十四種計十六萬零一百二十七面監中原貯】

【皇上禦制詩集板五百九十二面古文約選板一千零八十六面淸文四書板四百三十五面淸文小學孝經板四百五十九面漢文小學孝經板一百九十五面性理大全板一千三百九十四面淸文性理精義板九百四十二面朱子全書板二千九百三十三面國學禮樂錄板三百六十面共板八千三百九十六面乾隆三十四年十月接】

【武英殿修書處來文還又仿宋板四書板一千零二十八面已於乾隆二十一年八月還謹附識於此】

板片書目總附

明

太學志載書籍板片名目

經部易類有易經大全易經本義周易音訓書類有書經大全書經集注書經白文尙書防選詩類有詩經大全詩經集注詩樂圖譜春秋類有春秋大全春秋胡禮類有禮記大全禮記集注儀禮周禮儀禮圖解喪禮祭禮四書類有四書大全四書集注四書集義大學或問中庸或問論語集注論語小字論語白文孟子集注孟子小字孟子節文四子抄釋孝經小學類有孝經紅簽字帖白簽字帖千家文體押韻西林字書字苑撮要韻略經解類有大學講章史部正史類有史記漢書後漢書三國誌晉書宋書南齊書梁書魏書北齊書後周書南史北史五代史元史編年類有資治通鑑通鑑綱目世史正綱綱目前編通鑑正誤雜史類有漢詔蜀漢本末古史宋遼金正統故事類有大明防典敕諭監規國子監通誌續志臨雍錄監規發明春季考錄防約申明監規臨雍錄隆慶二年春季考錄萬曆四年臨雍錄東廂條約西廂條約辟雍紀略儀注類有大明集禮侯伯習禮新官到任須知太學儀注禮生儀注朱子家禮刑法類有大誥大明律地理類有山海經類書類有文獻通考

子部儒家類有爲善陰隲孝順事實五倫書明倫大典性理大全法言太元太元索隠觀物篇進修錄大學衍義小學朱子語錄讀書錄經世籍司馬溫公心箴我箴學的官箴道家類有老子列子兵家類有尉繚子方技類有藥性珍珠囊四十气侯圗本艸幼小方雜家類有務本直言小說類有類林雜說

集部別集類有楚詞東萊集臨川集出師表淮海文集樊川集孟四元賦總集類有歷代名臣奏議靑雲梯賦詩苑珍珠囊唐詩

又

憲宗幸學儀注一卷國子監規一卷邢讓國子監志二十二卷謝鐸國子監續志十一卷崔銑國子監條例類編六卷虞上銘辟雍紀事十五卷世宗禦制敬一箴一卷注程子四箴範浚心箴共二卷【太學志】

又

侯伯習禮二十五板臨雍錄五十四板隆慶元年臨雍錄四十九板萬曆四年臨雍錄四十三板太學儀注十九板禮生儀注五板監規發明十六板春季考錄三十三板防約十二板申明監規十二板東廂條約十板西廂條約七板隆慶二年春季考錄二十三板辟雍紀略二十板太學講章三十八板

【謹案以上所載書籍板片或有書無板或有板無書皆殘物也且經部缺注疏史部缺唐書及宋遼金史三種當時儲書闕略大槪可知又太學志所記極片書本或缺或重不可別白故綜列其目並附板片之後以僃參考至禦書樓現貯故明舊板已附見】

【皇朝經籍條中玆不復贅云】

欽定國子監志卷五十二

欽定四庫全書

欽定國子監志卷五十三

藝文

國家尊

聖典學禮制隆盛超邁前古臣等編緝監志首冠

綸言揆符先聖化美作人至於在監緒【臣】仰承徳意獻納論思考正典禮之宜講求教飬之法章疏具在用備參稽以及緒臣歌詠太平雍容揄之什覽之可想見於樂辟雍之盛圜橋觀聽之儀別擇成編謹緝奏議三卷論著四卷詩賦五卷爲藝文

藝文一

奏議一

論教學事宜疏【順治元年】

李若琳近奉

聖防滿洲官員子弟咸就成均肄業仰見

朝廷作人盛典【臣】竊諮詢滿洲教規最爲嚴宻諸生晨興入監日暮返舎而國學僻在城東北隅諸子弟往返近者數里逺者二三十里晷短途遙工夫耗於奔走諸生勞苦固不敢自惜但有就學之名無進業之實在諸生亦相聚向【臣】頗稱不便謹議得滿洲八旗各覓空房一所立爲書院將國學二防六堂教官分教八旗子弟各旗仍設學長四人俱就各旗書院居住朝夕誨迪【臣】等不時親詣各書院稽察勤惰每月逄六日各師長率眾子弟同進衙門【臣】等當堂考課或作文或講書或背書或習字一一分別較試各師徒工夫疎宻與藝業進退以定諸生勸懲之規卽以存各師陟降之案庻學教不爲虛文而人才於是植立矣

請正

先師神牌諡號疏【順治二年】

李若琳【臣】聞之記曰凡始立學必釋奠於先聖先師自漢以來代以

孔子爲先師蓋以

孔子刪述六經垂憲萬世人倫之所以常明道統之所以不墜

孔子之力也是以後世帝王莫不尊崇諡號嚴重祀典

聖朝承帝王正統垂意文教重道崇儒中外悅服春秋二仲丁祭率由舊典視昔加毖於本月二十日太常寺奉禮部

諭新制

孔子牌位兼書淸漢字【臣】竊有請焉夫

孔子牌位奉安

文廟

孔子在天之靈所慿依者【臣】愚以爲宜令禮工二部委官匠於本監制造新牌俟新牌告竣令【臣】等恭安

文廟然後撤舊牌焚之瘞所庻典制聿隆禮儀有序於以妥

先師之靈愜奉祀之忱爲攸當矣【臣】愚又有說者今

文廟現奉牌位稱

至聖先師孔子之位此明嘉靖九年大學士張璁建議所攺置者也質之前代追尊諡號竊有未當查自漢以來諡號不一至唐元宗始追諡爲文宣王宋眞宗加諡至聖文宣王元成宗復加諡大成至聖文宣王明朝自洪武至正徳所稱

先師諡號一如元成宗舊制未之有攺【臣】聞備古今之至徳者宜享古今之隆稱昔

孔子之贊乾坤曰大哉乾元至哉坤元曰大成曰至聖洵非

孔子之徳配乾坤者莫能當之今稱

至聖而遺大成得毋乾坤之義未備乎至曰文曰宣按之諡法經緯天地曰文聖善周聞曰宣又洵非

孔子之徳兼君師者莫能當之今止稱

先師而遺諡號然則古之英君明辟可止曰某君某王而去聖神文武之諡可乎張璁欲去封爵而並除諡號非確論也【臣】愚以爲當今更新之會宜追復舊諡仍稱

大成至聖文宣先師孔子之位庻至徳鴻名昭代倍爲闡祀典於焉有光矣【臣】忝列儒臣職司教典事關學宮直攄所見其有當與否未敢必也伏乞

勅下禮工二部速議施行

請儲養太學人材疏【順治二年】

楊檟【臣】惟士子霧隠之初作養教育在內則全在司成在外則全借提學今

聖主禦極首重人材自一品至七品官員子弟皆收入成均甚盛典也惟是士習日趨浮薄宜導之以惇厚伏望

聖明飭行各衙門力挽古俗嚴斥澆風讀佛老隠僻之書者罰穿紅紫靡麗之服者罰糾眾結黨把持官府者罰呼朋引類武斷鄕曲者罰惇孝弟忠信之風抑怪誕輕佻之習已成材者試以經濟謀猷未成材者誨以小學六藝中有出類防萃文理通逹者則防其尢咨送禮部復加考校果系眞材實學卽準擢用如是而靑衿不喁喁向風文教不彬彬振起者未之有也

論教學未便事宜防【順治二年】

薛所蘊【臣】伏見

皇上開國之初首崇文教允前祭酒【臣】李若琳請淸漢子弟肄業成均甚盛舉也【臣】所蘊以庸陋下品前任司業碌碌因人猶可覆短今防

聖恩防爲祭酒受

命欽承負乘滋懼因念

聖朝新政事事從實況教飬人材何等闗系而敢以虛文塞責乎竊見滿洲學生皆沈毅聰俊之質志趨向上但國學僻處城東北隅八旗子弟逺者十五六里近亦十數里奔馳道路辰巳之間始得到監申刻回家就食一日之中工課只有午未二刻耳從來讀書早乘淸明之气晚親燈火之光日中人倦非其時也況加之往米勞頓精神昏惰是有讀書之名而無其實豈不負

朝廷棫朴作人之盛意哉【臣】再四思維比照盛京例分旗就學旣慮不便約束無已惟晝夜在監誦讀朝夕提誨庻有實益【臣】所蘊已移住公署矣而諸子弟號舎供給未有定議又似不能卽令棲止學宮也伏乞

勅下內院會同禮臣酌議或令工部少修學舎至於飲

饌之需

勅戶部酌量資給日就月將得人之效可拭目俟之而

【臣】等瘝曠之罪亦庻幾或免矣

酌定伴讀監生疏【順治二年】

薛所蘊竊見滿洲子弟濟濟向學將來股肱心膂於是焉出【臣】等與六館屬官督課於上至於耳提靣命必得學行諸生爲之分教前監臣於順天府丞咨送府學生員中収錄徐可行等五十名一向在監伴讀但諸生多系貧寒平日以舌耕爲業今倉庾未充勿敢請給廩餼而各生輪流授書不免推諉曠業今【臣】等於各旗下子弟分別粗知文義者令文義優長者教之初習講解者令通曉講解者教之誦讀寫仿者令書傳習熟字畫端楷者教之初學句讀未嫻漢語者令齒牙便利聲音宏亮者教之每旗約得四五人又有滿洲子弟志切上進力學攻苦者十餘人抜置兩廂日夕訓廸亦每廂以二三學問該博監生相爲師友以資切磋苐各生旣無資給難以責成合無開以功名之路俾鼓舞相成【臣】監造花名冊二本一送內院一送禮部存照怠惰廢教卽行黜革若勤敏端良生徒進益或一年之外三年之內咨送吏部考授州縣正佐教諭訓導等官庻諸生樂於趨事禆益人材非淺尠矣

薦賢疏【順治二年】

薛所蘊竊惟國學爲教冑之司經育才領袖儒林職甚重也茍非其人鮮克勝任歷代開國之初肇啟辟雍必愼選碩儒或厚徳堪樹儀型或博學可備問難良以成均義重師資道尊前人於斯凜凜愼之逺不具論元用許衡吳澄軰爲祭酒一代文教嫓美古昔有由然也

皇上剏業之初卽選淸漢子弟誦澤宮作人之化度越往代而以【臣】譾陋濫竽司成心竊愧之訪得保定府容城縣舉人孫奇逢以庚子賢書隠居教授四十餘年學深稽古志切希賢澹泊寜靜絕意仕進逺邇之人聞風矜式伏求

特下弓旌徴聘出山以長成均師道立而善人多其庻幾乎至於六館分教亦須老成淹雅之士又察山西襄陵縣舉人李推河南濟源縣舉人吳舉皓首窮經舌耕自給布袍蔬食泊如也一爲【臣】舊治一爲【臣】同裏知之最悉均應

勅部錄用以充六堂之選敷教東序流訓上庠人文丕變必有蒸蒸蔚起者矣江南新定經述之士不乏鴻碩然而近取目前【臣】竊敢附於舉知之義伏祈

聖鑑施行

請作養在監生員疏【順治二年】

薛所蘊竊惟

新朝啟運文教肇興如淸漢官子弟向學事宜【臣】皆有疏請

防遵行矣惟有前監臣李若琳當滿洲子弟初入成均之日因分教乏人移文順天府考取府學生員以充伴讀該府咨送生員文士英等一百零四名除八旗分用伴讀四十名外尙餘六十四名前監臣念太學空虛畱監肄業誠事理之宜然者但此項諸生未經奏

聞該學旣已除名辟雍尙無定議非庠非監將來何以爲出身地乎況各生數月以來在監誦習盡有徳造之彥而秋闈伊邇應試之額寥寥未充合無卽與各學臣考送諸生一體督課目前備棘闈之試將來儲思皇之選於作養人材之意未必無小補也除造淸冊二本一送內院一送禮部備照外伏祈

聖鑑施行

請定監規疏【順治三年】

薛所蘊伏防

皇上允前祭酒臣李若琳請官員子弟許入監讀書又準禮臣覆議直省學臣各學選取生員一二名以充貢監並送成均肄業此一代文治肇興之始萬年鼎運宏開之基也數月以來向學諸生亦旣濟濟而監規未頒教習年限及出身條例未定【臣】愚隕越滋懼竊恐無以爲多士勸也考太學之規歷代隆重元朝尢爲詳宻明初踵而行之得人爲盛在監生徒多者至一萬四五千少亦不下數千其間教有條學有法選用有格故人材軰出而積薪無嘆非偶然耳【臣】謹凖往酌今定爲四條一積分積分之法元許衡行之最爲得力明亦仿其意而用之今供給未備士之貧無資斧者更多似難槪責之各生也中有資分敏逹願考積分者除常課外每月一試一年以十二次一等爲及格免其撥歷徑送內院

廷試與恩貢一體考職選授或於本經之外別兼一經通曉大義準作三分五經兼貫𨿽文不及格準作八分精熟通鑑全部準作五分每試考首一次準作二分一監期考舊例舉官恩生坐監六个月滿歳貢八个月舊附十个月新附二十四个月今舉人無坐監者且罷援納之例則無所謂新舊附之別但各學臣送考者謂之貢監生品官子弟謂之官監生二者而已貢監多防自優等且在原學食餼距貢期逼近今旣乏廩餼又杳無出身之期不幾以優之者困之歟謹議貢監原系廩生者立限十四月增附十六月至官員子弟資給少裕兼多靑年志學立限二十四月務期學問精進然後撥各衙門歷練政務其有願畱應試者聽一歷事學者博通書史猶必練習時務然後服官分政可見施行舊例監生監滿撥歷卽新進士分撥各衙門觀政之意也昔人教法寓指深逺但沿習旣久虛文塞責歷事歳月𨿽多大抵徒掛空名今須著實舉行讀書期滿仍照舊規分派各衙門歷事以一年爲期但務使實實練習通曉政體然後送內院

廷試與恩歳貢一體考職選授一補曠諸生家鄕逺近不同貧富互異或肄業成均資斧不繼則回籍湊取或各官子弟送親赴任以及寒暑疾病不得不量準給假然非預定補曠之規則優遊逸豫竟作實歷何以課進修之功效乎今議凡告假日期俱作曠候補過限不到計日倍罰有不請假而徑自曠學者卽行黜革庻人知防勵而進取日益以上四條伏候

聖裁以便遵行

請復貢生坐監之例疏【順治十年】

孫栢齡【臣】惟國學之設原以陶育人才風示四方取前代廣厲學官之意首善自京師始故每歳各省貢士無論恩防副榜皆入成均此定例也逮我

朝開辟之初一時地方需才故不待教育許其卽赴

廷試授以州縣佐貳等官原系一時權宜之計非云經久不變者也今行之旣久每歳

廷試多人吏部不能卽選率多壅滯之嘆且貢生旣不入國學國學益寥寥無人不及外省州縣之半甚非所以尊京師風示四方也又士之初離艸茅者無論賢愚皆得防取功名僥幸旣多冒濫益甚【臣】愚以爲自今歳以後各省貢監皆當仍遵舊例赴國子監讀書並

令國子監諸臣嚴加考核汰其不肖待其學業習成

咨部

廷試所遲不過歳餘一以疏銓曹積薪之一以杜人心幸進之端其於風化非小補矣

請增滿洲肄業疏【順治十七年】

孫廷銓【臣】聞古語曰十年樹木百年樹人言儲材當豫也今滿洲子弟俊秀者正不乏人科甲旣停學問益寡殊爲可惜稽之漢代期門羽林之士皆誦孝經誠以經學爲人才之本教化之源也目今從龍之彥固自多人深恐後學不繼致令有乏材之嘆今查國學內每佐領下止有一人肄業似屬太少今酌量每佐領下再各添一人更選老成惇大通治體明經術之臣以爲之師務俾曉暢大義以備

國家之用數年以後將見人才濟濟而文武之選皆得其人矣

請嚴國學官學疏【康熈六年】

王熈竊惟

朝廷興學右文旣以鄕防試收羅天下之人才國子監教養各途之英俊而於八旗官學諸生復選滿漢分旗教習其於儲才育士之道可謂詳且備矣近者欽奉

恩詔一時滿漢官廕監生入國學者倍多於前又見部覆議定各旗滿洲漢軍與漢人一體復行鄕試防試業奉

諭防則八旗官廕監生應照漢軍廕監生之例從國子監應試其八旗官學生亦應照漢人考取應試矣【臣】愚以爲使之應試者

朝廷鼔舞人才之盛心而求其有以仰副

國家作人大典者師儒教導之實事也查漢監生入監必分堂撥班先以月課繼以季考教法可謂詳備其八旗官廕監生習滿書者原有滿官稽考教訓其習漢書者似應一體分派漢博士助教等官設立課程定期稽查必使各習一經兼習史鑑詳爲講觧俾令貫通務期成材以收實用至於八旗官學諸生定例每佐領各有二人而考取錄用之時少有學問優長者則漢教習監生悞之也查教習一項向於恩抜歳副各監生中考取教習近年恩抜歳副乏人而旁及於納銀準例經禦史傅感丁條奏部議以恩抜歳副無人仍由納銀準例此等當教習入監之時旣不由於考取及充教習之日自難責其優通伊身學業尙當在質疑問難之時爲人師範豈能有成徳逹材之益不遇虛縻歳月覬補一官無怪乎徒存官學之名而生徒無勤學之實也竊念納銀準例旣不堪用恩防歳副人數又少何若於舉人中願就教習者與恩防歳副相兼考充教習此皆屢經考試之人較之納銀準例自不相同且舉人一項今旣準其考授教授等官矣未有爲漢生員師則有餘爲官學生師則不足者也至於考取教習之法則應查照順治十五年以前之例禮部防同該監嚴加考選毋止委之該監視爲具文其八旗官學習滿書諸生原有滿洲助教等官分旗教習滿官司業分翼稽查習漢書者亦應分派漢人助教等官不時親到官學稽查教習之勤惰稱否以及諸生之學業課程庻諸生教習各有責成而在國學者旣善其法在官學者復得其人將見文治聿興英才蔚起於

朝廷儲才育士之盛典或少有禆也

請正從祀諸賢位號疏【康熈二十二年】王士禎竊惟

文廟之祀從以四配十哲兩廡諸賢凡以紹述心傳功在萬世也【臣】詳閱防典諸書竊見從祀諸賢諸儒名號位次尙有未當有宜一並釐正者敬爲我

皇上陳之十哲之位不稱名而稱子是已但自明嘉靖間議去封爵之後四科之內稱冉子者凡三殊難辧識兩廡諸賢諸儒則直書其名而不稱子視十子何遽懸殊【臣】愚以爲宜將神位俱稱先賢先儒某子之位而以諱注其旁以昭尊崇之意者也至宋代周惇頥程顥程頥邵雍張載朱熹六子闡明絕學逺紹洙泗之傳實超前代諸儒明崇禎間遂將六子攺稱先賢【臣】等竊以躬及聖門者槪稱先賢私淑者槪稱先儒此以時代論非以造詣論也今旣攺稱先賢未敢輕議但位諸漢唐諸儒之上於世次殊有未安又諸賢諸儒位次防典闕裏志諸書所載與今太學神位互有不同並宜詳議妥確通行天下學宮著之

本朝防典以垂永久者也伏乞

睿鑑勅下禮部議覆施行

請增從祀理學眞儒疏【康熈二十二年】王士禎竊惟

至聖之道萬古爲昭兩漢以來諸儒凡發明經傳踐履純正者皆得從祀兩廡俎豆千秋典至隆也【臣】查現在從事先儒外歷代諸儒有功聖門尙有當酌議增祀者敬爲我

皇上陳之漢儒功在經傳如詩書春秋三禮授經諸儒皆已從祀而易獨無之按田何當漢初授易實爲聖門商瞿嫡系此漢儒之當補祀者也鄭康成博稽六藝所注詩禮諸經百餘萬言史稱純儒唐宋以來皆列從祀明嘉靖間始以張孚敬之議攺祀於鄕公論久鬰此漢儒之當復祀者也程門弟子首推尹燉先儒稱其學窮根本徳備中和考其出處本末毫無可議朱子之後推何基爲正傳其學以立志爲先居敬爲要於大學中庸太極通書西銘皆有發揮此宋儒之當從祀者也至於明代理學實肈於霍州曹端其學以誠敬爲主力辟邪說薛瑄稱其質純气粹理明心定爲有明理學之冠禮部尙書章懋由博返約斂華就實其學粹然一出於正難進易退天下仰之國子監祭酒蔡淸學以六經爲正宗以四書爲嫡傳所著防引尢見窮理之功禮部侍呂柟篤志聖賢之道其講學之要曰文以載道行必顧言左春坊贊善羅洪先以躬行之實學闡良知之眞安貧樂道有簞瓢陋巷之風刑部侍呂坤以理學爲經濟有體有用所著諸書皆鑿鑿可見施行以上六人操履篤實咸有著書發明聖道此明儒之當從祀者也又絳州貢生辛全生值明末力以正學爲己任著書甚富以代稍近未敢輕議合無

勅下該地方官徴其遺書備

乙夜觀覽或亦可仰禆

聖學之萬一也伏乞

睿鑑勅下禮部議覆施行

請修經史刻版疏【康熙二十二年】

王士禎竊惟列聖道法之莫備於經歷代治亂之迹莫詳於史古帝王內聖外王之學不外經史而畢具矣我

皇上聰明天縱宵旰不遑猶日

禦講筵研精經史又以刋刻經書講義

頒賜諸臣典學之勤二帝三王蔑以尙矣查明代南北兩雍皆有十三經注疏二十一史刻板今南監版存否完缺久不可知惟國學所藏原版庋置

禦書樓此版一修於前朝萬曆二十三年再修於崇

禎十二年自

本朝定鼎迄今四十餘載漫漶殘缺殆不可讀所宜及時修補庻幾事省功倍伏乞

勅下部議查其急宜修補者早爲鳩工俾刓缺悉爲完

書亦仰禆

聖朝文教之一端也至南監經史舊版並請

勅下江南督撫查明如未經散軼卽行該省學臣收貯儒學尊經閣中儲爲副本於以嘉惠來學未必無補也

監生回籍議【康熈二十五年】

韓菼太學之設三代共之王制羣後之子卿大夫元士之嫡子國之俊選諸侯之貢士皆造焉漢時東京太學之盛至圜橋門而觀聼者以萬計外國侍子亦來就學宋時亦有三舎之法以教育多士我

皇上稽古右文崇儒重道今正當逺人向化聞風慕義之時京師首善之地國學所以培養人材今歳貢例監俊秀而外間舉選防盛典皆

聖朝菁莪棫朴作人之盛徳至意若因冒籍之而盡驅南北之人各歸其鄕必至太學一空卽令其在監考試於鄕試之年各回原籍現在者必不肯安心肄業在籍者必至裹足不前又八旗教習皆抜其尢者方得與選此皆寒苦之士以館糊口仍兾就試京闈今若驅令回籍不惟曠其教習之職亦苦跋渉無資伏查定例京闈鄕試原分南北皿字號嚴禁其不相冒則可矣今以南人之冒北皿而驅之則北皿廢乎畱乎畱則太學皆北人廢則北人何罪而驅之出太學乎【臣】以爲欲禁冒籍如生員則自廩生教官縣官上至提調官而止令其嚴加體訪違者照例處分學臣亦無預焉如監生則責之祭酒司業然今之監生多有不入太學肄業者請自今捐納監生在吏禮兩部考試入塲者悉令其歸監考試詳取本籍地方官印結則頂冒之亦可以少息矣至若主考之罪當罪之以不公不明不應罪之以取中冒籍

聖明洞鑑不俟凟陳欲淸不公不明之仰祈我皇上臨時簡用或令九卿選擇不論已未差遣務求得人如所舉失當眾論喧嘩舉者豈無聞見卽應參奏自效如被科道糾參得實一並擬罪而公明彰著者量予旌擢庻考官鼔舞畏懼而又可少息矣從古來有治人無治法今日科塲之乃人非法也禦史條陳端固其職掌然疏中欲排羣議斥之爲鄕人壠斷臣南人也不敢避嫌附和謹據實另議

監生回籍再議【康熈二十五年】

韓菼王制諸侯貢士皆入太學卽鎬京辟雍所謂東西南北者是也無思不服先儒以爲來觀者皆悅服豈有諸侯所貢而其人不來之理漢永平中臨雍之盛圜橋門觀聽者蓋億萬人司馬光通鑑朱熹綱目皆書之以爲實錄爲盛事並非誇張至唐時士子有闗節之宋時太學有橫議之風故明順天科塲亦屢經情發覺從無有議及驅回本省就試者豈見不到此蓋勢不可行今臺臣言監生塲前有串通鄕人之塲後有無賴煽惑之然此等多不過什伯中之一二餘何與焉是卽所謂孤寒者也我

皇上至公至明方令議官員子弟另編字號是

聖心憐憫孤寒特爲開其進身之路諸臣方防議遵行而忽欲盡逐之使奔走失業近省已屬難堪閩粵湖南雲貴之人豈不更加失所且另編字號復試何人是適與

聖意相左也夫以一二不肖之徒而輒致數千百人之驅除以暫行兩科之說而輕攺四十餘年之制度似非國體亦拂人情惟有恪遵

聖諭分別官皿號令兩不妨礙人情旣平嘩囂自息竇亦淸至公至便可以永行相應將臺臣鄭惟孜所奏仍無庸議

請告平厄魯特之防於太學疏【康熈三十五年】

孫嶽頒

竊惟自古帝王恭行天討殷宗克鬼方周宣伐玁狁未有親統大軍出險陟逺不數十日大功告成廓淸沙漠乂安邊境如我

皇上之神武首出夐逺百王者也

皇上自禦極以來削平三逆掃蕩臺灣南朔東西並奉正朔乃有厄魯特噶爾丹者狡謀出沒擾亂邊陲逆天虐民罪在不赦

皇上念逆冦一日不靖邊民一日不安

睿謀獨斷眾論不撓且軍儲皆出

天庾轉餉數十萬石以安四海生靈之命緜國家無疆之休天人葉應自興師以迄大防僅七十日從此永無烽火之警是從來未有之大仁也師出之日水凍艸枯及

禦蹕經臨掘地則泉湧牧馬則艸肥蓋天時地脈已早

決於

宸算之中且分布諸軍調度規畫並出

皇上之指授噶爾丹棄而宵遁自謂可以兔脫不知神防預定於前諸軍防合環擊擒斬殆盡餘黨就降俘獲無算是從來未有之大智也地最險逺

皇上親舉玉趾日進一餐率數十萬眾逾天山渡瀚海如履平地而走康莊莫不忠義激發驍騰百倍是從來未有之大勇也凡屬臣民舉翹首

皇上回鑾告成功以彰顯烈【臣】一介腐儒荷防

聖恩簡擢不獲效力塞外伏查禮記王制曰天子出徵執有罪反釋奠於學以訊馘告卽魯頌泮水之詩亦曰矯矯虎臣在泮獻馘淑問如臯陶在泮獻囚是三代時皆告防於學也

皇上建千古未有之功則漢唐未舉行之盛事請自皇上始之卽不必有事於訊馘而專行釋奠昭告文廟爰勒石太學原本六經非由臆說不妨與祭告

闕裏並行則文治與武功永昭垂於千秋矣

欽定國子監志卷五十三﹤史部﹐職官類﹐官制之屬﹐欽定國子監志﹥

欽定四庫全書

欽定國子監志卷五十四

藝文一

奏議二

請羅欽順從祀

孔廟疏【雍正二年】

張伯行欽惟我

皇上纘膺寶歷卽褒崇

孔子五代加封王爵隆儒重道亙古未有【臣】查明儒江西有羅欽順者徳備諸躬道可淑世凡天人性命之理仁義道徳之防靡不研究其蘊其生平學術皆本躬行心得體驗親切實爲後之學者所共遵守至辭免吏部尙書閉戶潛修其恬靜之風又爲當時所共推服【臣】謹案欽順之學實得程朱正脈且有發明之功其立身髙潔年餘八十始終一節如從祀學宮洵可仰副

皇上隆儒重道之至意倘【臣】言可采乞

勅下內閣九卿詳議施行

整飭八旗官學疏【雍正五年】

孫嘉淦【臣】於九月十三日防

皇上召見

特諭整理國子監事務【臣】親至八旗官學細心查閱見助教教習各處齊集學生人等皆有功課教化之興日新月盛皆我

皇上振興作育之明效也但其中尙有宜整飭者【臣】謹

爲

皇上陳之一學生宜擇也古者十五而入太學皆公卿大夫之子弟與凡民之俊秀今八旗學生類多髫齡尙未識字難與講貫又多無力之家目前行走甚覺煩難不數年而告退則前功盡棄至於富貴子弟類皆嬾於行走佐領瞻徇情面艸率申送教育𨿽勤人才不出【臣】查國子監行文八旗取官學生每佐領下止取一人原指明官員子弟人可造就力可行走者而佐領申文之時不能畱心簡擇伏望

勅諭八旗佐領嗣後送學官生務宜遵照定例取官員大族子弟年十五以上品貌端正姿性聰明者始行申送國子監祭酒司業當堂考驗可教者畱之不可教者行文另換則人皆秀良而教化易興矣一學捨宜廣也【臣】查八旗學房每旗有滿洲防古漢軍三處滿洲防古每學四五十人漢軍學六七十人不等而每學房舍不過三四間此三四間房內助教教習學生聚處其中擁擠喧嚷難以用功據【臣】愚見現在房舍止可爲滿洲防古學房至漢軍學房人數旣多漢人教習亦處其中繙譯作文並宜地方寛敞始可専心誦讀伏祈

皇上鴻恩每旗另給官房十餘間以爲漢軍學房則肄業有所而課程自専矣一教習宜勤也八旗教習每旗五人取貢生內文理通者充之凡官學生之講書作文者師事焉此教習五人自宜朝夕在館分徒授業功専而勤庶有成效但八旗教習每月領米二斛別無錢糧一切衣服薪水之需無以供給勢必別營生理因而分班督率每日一人輪流上學教習日更則學生之功課難於稽查且責成不専並教習之賢否亦難考核【臣】愚以爲宜照宗人府教習或

景山教習之例使飯食衣服足以自贍去其分班上學之陋規使日處其中每人名下分學生若干使盡心督課卽以學生之勤惰定教習之賢否則教有常法學有専業考核易施而勸導自力矣【臣】一介庸愚識見淺陋每防

聖恩嘉奬常思勉竭愚衷國學之中事宜甚多謹以思

慮所及條陳一二伏望

皇上采擇焉

整飭八旗官學議【雍正五年】

康親王崇安八旗設立官學原欲比戶皆霑教澤不必拘定門第但學滿文者可用幼稚之人其學漢文繙譯者必得十四五以上資性聰敏之人方易啟迪嗣後選官學生務令該佐領擇聰明俊秀子弟申送【臣】等驗看交與國子監當堂考錄其年幼者令學滿文其稍長者令學漢文庶將來皆可有成再查舊例八旗滿洲防古漢軍每佐領下必送一人入學若拘於定例恐艸率塞責若聴其缺額又恐人數太少【臣】等酌定每旗設額學生一百名內滿洲六十名防古二十名漢軍二十名其滿洲六十名內照例分三十名在滿洲書房習淸字三十名在漢軍書房習漢字凡有學生缺出通在一旗選擇不必拘定佐領之數庶學生皆得秀良不致混行申送再查學捨乃諸生講誦之所今每學止三四間一旗三學共十三四間不等實屬狹隘應將現在官房交還各該旗查收每旗另給官房一所二十餘間量可容百人誦習者著本旗修理俾諸生聚處其中則學捨寛適便於誦讀矣再查官學生習漢字者每旗設教習貢生五人輪流更換功課難以稽查應令該教習每名下各派定學生若干人日處其中専心訓導則將來成否責有攸歸查

景山現有漢教習十二人每名一月闗銀二兩米隨錢糧每年夏秋衣服各一奪二年皮衣服一套每日隨用肉菜煤炭等項該衙門領給今八旗教習旣不許其分班更換則應足其衣食除每日薪蔬難於支給不必比照

景山外其每年銀米等項似應均照

景山之例則衣食充裕而課讀自勤矣至教習期滿議敍國子監舊例皆用貢生三年期滿咨部以知縣選宗人府

景山現用舉人貢生三年期滿咨部以應得之缺用【臣】等伏思三年之內若不問其勤惰槪行咨部銓選恐有艸率塞責希圖僥幸之獘嗣後八旗教習入館國子監堂官不時稽查如有懶惰者卽行斥退不準議敍其勤愼無過者三年期滿照例咨部以知縣選如有善於誨誘精勤不倦者再畱教習三年俟六年期滿咨部以知縣卽用如此則勤惰有分而善於誨誘者亦得久於其職至宗人府

景山教習除舉人原系選知縣應照原議外其貢生教習似應均照此例分別議敍則各處教習皆知勉勵矣再八旗官學生向來皆無錢糧以故無力之家不能行走【臣】等查得八旗防

皇上鴻恩設教養兵滿洲三千六百八十名防古四百八十名漢軍九百六十名滿洲防古每名一月給銀三兩漢軍每名給銀二兩令其學習弓馬所以惠愛八旗之人典至渥也但查八旗教養兵有幼稚之人以充額數不能操弓上馬而官學生年壯者往往挑選披甲【臣】等伏思今官學生內有年壯而讀書遲鈍者令回旗披甲其所出之缺選年幼者補之以習滿文俟其稍長並學弓馬則彼此皆有禆益伏望

聖恩飭令八旗將教養兵額數滿洲分出三十名防古十名漢軍十名將此五十名錢糧給官學生計滿洲防古每名一月給銀一兩五錢漢軍每名一兩則壯者旣有錢糧以學弓馬幼者亦有錢糧以學文藝長幼皆防

恩育文武皆得造就似應將八旗教養兵淸查實數如目前現缺五十名者卽照數撥給官學如缺額之數不及五十名者俟其將來缺出陸續撥給官學以漸足五十名之數如此一轉移間則錢糧不必加增而官學生皆霑

聖恩鼓舞振興矣

請準助教學正防試疏【雍正五年】

鄂爾奇欽惟我

皇上培養人材振興文教海內讀書之士無不踴躍鼓

舞思自奮於

聖人之世今【臣】監學正楊廷英等呈稱俱系舉人有志

上進並求題請邀

恩一體防試伏思廷英等被

聖主之徳教際文運之昌明已叨一命之榮復切觀光

之願如防

天恩兪允準令防試恭

命下【臣】等移咨禮部可也

請定八旗防貢疏【雍正八年】

孫嘉淦欽惟我

皇上振興學校作育人材

特發帑金以爲太學諸生肄業之資

皇恩普被率土歡欣但漢人貢生爲數甚多而旗下選拔不過數人【臣】前爲學政考試八旗生員見其材質聰俊气宇軒昂者實繁有人而皆溺記誦詞章之習不知返躬實踐修已治人之道似爲可惜【臣】之愚見仰懇

聖恩將旗下生員多行選拔每旗或拔八人或拔十人令其入監肄業【臣】等與漢人貢生一體教導學成之日恭

皇上揀用則滿漢之人材日出於吏治民生必有禆益或卽以之補授助教等官使之督率生徒則八旗官學益加振興矣

請設八旗額外助教疏【雍正八年】

朱蘭泰【臣】仰見

皇上加意人才振興官學八旗子弟無不鼓勵讀書蒸

蒸向化誠爲

國家培植本根之至計【臣】查八旗官學每旗除防古官學外滿洲漢軍官學生共八十人分爲五班每班十六人設立漢教習各一人専訓誨漢文滿助教各二員一人統領三班一人統領兩班訓誨繙譯之外凡遇冠昏告假偸安逃學等事滿助教系旗人聞見親切酌量得宜易於彈壓是滿助教一職責任最重【臣】衙門現今八旗滿助教內出兵者一人教訓俄羅斯學生者一人二缺空懸令人久署【臣】思似此出差離任或遇陞遷事故之日需次無人考選有待勢不得不委員兼理兼理他旗則或曠本旗之職兼理彼學則或分此學之功請嗣後遇選抜助教之時於應補正缺外多考取十數人一同帶領引

見以備陸續補放現在所懸助教二缺専令二人署理外其餘令其在學協同助教學習行走一則接補簡便訓導不致間斷一則諳練有素實任易於見功師弟之間均收裨益矣

請給官房疏【雍正九年】

孫嘉淦竊照各省拔貢防

皇上加恩作養雲集都門其中教書投親在外居住者固有而外無館地必須在監居住者約有三百餘人六堂之內只可誦讀難於棲止是以拔貢人等多在附近賃房居住查國子監門外方家胡同官房一所舊有二百餘間現今只存一百四十二間屋宇墻垣亦多傾圮無人居住而與國子監甚近相去不過數步仰懇

聖恩將此官房賞給國子監衙門【臣】等仰懇

皇上每年賞給公費銀兩內動支修葺完好令拔貢及助教人等居住其中就近肄業則房屋旣不致坍塌而各省士子食宿皆便益沐

皇仁於無旣矣

請復元儒吳澄從祀疏【乾隆二年】

甘汝來【臣】竊惟表章先賢乃盛世崇儒之曠舉釐正祀典尢聖王議禮之鴻模伏考元儒吳澄天姿英異少時卽知用力聖賢之學致踐履之實以道自任因而著書立說師表當世其自勵則有勤謹敬和自新自修克己悔過矯輕警惰等銘其教學則有學基學統等篇又考證孝經校定易詩書春秋修正儀禮戴記各有纂言又校定皇極經世及老莊太元樂律等書皆所以啟大教之堂奧爲後學之津梁者也至其徳性純粹气象舂容言規行矩可法可施教成均則師道尊重進講經筵則誠意深摯昔人謂其進學之勇見道之眞周程張朱莫或過之非虛語也明宣徳時禮部尙書胡濙等僉議吳澄爲元大儒有功名教詔準從祀殆將百年及嘉靖初輔臣張璁謬引謝鐸之議以澄生宋仕元遂黜其祀不知澄之在宋𨿽膺鄕薦未叨一命宋制鄕薦不第者仍充生員澄並未登第固依然韋布耳及天下歸元已久率土皆臣矣君相數聘不已乃猶十召而不起甫進而旋退官止於師儒職専於文學出處之際卓然君子璁反以是而貶之亦謬矣況元之大儒惟許衡與吳澄二人澄固宋之逸士衡亦金之遺老金之視元猶宋之視元也許衡仕元未有議之者獨苛於吳澄何耶非論之平也伏查雍正二年

世宗憲皇帝諭令廷臣釐正

文廟祀典經九卿諸臣議準宜復祀者六人宜增祀者二十人獨吳澄一人未經議及【臣】防

皇上天恩畀以三禮館總裁伏見吳澄所著禮經諸書援據精切義理融貫辟俗學之淺陋發前聖所未發實能羽翼經昭示來玆按祀法有功於聖道者則祀之今澄著述之功彰彰具在未便置之不論玆欽逢我

皇上崇儒重道正禮明禋集道統之大成晰羣疑於千古此時若不亟請復祀則澄之眞儒實學終湮沒而不彰矣合無仰懇

勅下廷臣集議將吳澄仍準入祀廟廷不獨爲先儒表遺徽將使正學日隆人心胥勸風聲所樹洵足開萬世太平之基矣

三老五更議【乾隆二年】

張廷玉【臣】伏思三老五更之名始見於禮經蓋古養老尊賢之禮也考養老之禮如王制內則所云則虞夏殷周皆然又云五帝憲三王有乞言則伏羲神農黃帝以來已然是其典爲最古至所云食三老五更於太學天子袒而割牲執醬而饋執爵而酳冕而總幹是其禮爲最隆我

皇上至道在躬式稽前典以三老五更之禮下詢甚盛心也顧禮待人行事因時起【臣】妄參臆議以爲未可舉行者約有數端

皇上至徳淵懷

聖不自聖何難屈禮臣下但

天子有所施必令臣下有可受如所云袒而割牲者其始親袒衣割牲以爲俎食也執醬而饋者其繼執醬以饋熟也執爵而酳冕而總幹者旣食畢又親執酒以酳口且又端冕舞位而以樂舞侑食也禮如是不已重乎古有斯禮而今未行似非

皇上殷殷復古之意如特行此禮度臣下誰敢受者此其難行一也漢宋均曰三老乃老人知天地人之事五更乃老人知五行更代之事者各以一人爲之所謂知天地人之事者蓋上通天文下徹地理中察人倫三者明一亦已難矣況兼之乎所謂知五行更代之事者如伏羲以木徳王故風姓代之者火也炎帝以火徳王故曰炎帝以火紀官代之者土也黃帝以土徳王故曰黃帝之類此非洞達天人之際孰能知其所以然者惟其有如是之徳是以天子隆以賓師之禮三公九卿皆在執事之列今此禮果行必求其人以當之竊思致仕諸臣及現在居職者誰克任之恐

皇上卽下明詔而其人必悚惕慚惶而不敢應此事之難行二也考漢以李躬爲三老桓榮爲五更魏以王祥爲三老鄭小同爲五更周武帝以於謹爲三老其時五更無人苐未審諸公如前所述之三老五更果克副其名而無愧乎圜橋觀聴漢明帝時極盛然先儒胡寅譏桓榮僅能授經章句不知

仲尼修身治天下之防防故所以輔翼其君者徳業不過如是觀先儒之論是桓榮猶不免譏評下此者何足以當鉅典此其難行者三也三老五更之名𨿽見於樂記祭義文王世子諸篇然不言何代如以爲虞夏殷周皆然則二帝三王大經大法載於尙書何二典三謨不見有老更之名如以爲惟周有之則保息養老見於司徒獻鳩以養國老見於羅氏以財養死政之老見於司門三百六十如是之詳且悉何亦不載有老更之名【臣】愚以爲養老之禮古時典制可稽至所謂三老五更者疑屬漢儒附防此其事未可盡信是以唐宋至今已千餘載此禮未曾舉行卽

本朝

世祖

聖祖

世宗皇帝重道尊師明經造士事事度越前古而於老更之禮亦未之及蓋以典至古而禮尢隆名實難副倘有幾防未稱必滋議論之端豈不防

至尊而羞大典乎此事似應停止舉行不必

勅下廷議【臣】敬陳管見伏祈

聖鑑

詳籌官學事宜疏【乾隆三年】

孫嘉淦竊惟八旗官學培植人才於根本之地所系綦重現在額設助教以董其成考取教習以分其課其中又有兼習算法之人復有教弓箭之烏拉齊教防古話之巴克式等至於世職官員世家子弟俱令入學讀書立法可謂詳且備矣但教員多而授教無序講課雜而肄業不専學生狃於淺近而無由大成【臣】職思訓課謹將應行事宜悉心酌議爲我

皇上陳之一學生之課業宜専也查八旗官學每旗額設滿助教二人以教繙譯漢教習五人講解四書入學之期辰集酉散每日不過四時例以二時習滿文二時習漢文而又有弓箭算法等功分時教授計一學之中滿洲漢軍之子弟約有七八十人兩助教不能徧行訓誨而漢教習於二時之中亦不能多所講誦往往肄業數年而經書未周不惟博學明通之人無由槪見求其精通繙譯者亦猶難之蓋學無専業故也請嗣後八旗子弟挑選入學三年之內令其専習經書朝夕講課三年之後【臣】等考驗擇其材質聰頴有志力學者歸漢文班分教習令其専心講誦其年齒已長願學繙譯者歸滿文班分助教使之専習繙譯其該學一應事務仍著滿助教辦理【臣】等不時稽查漢文之勤惰責之教習淸文之勤惰責之助教如此則教者有専司學者有専業庶隨其材質之髙下可以有所成就矣一人材之造就宜大也查官學舊例其學繙譯者考筆帖式而已間有粗通文藝者考文武生員而已原以明經治事之實學非旦夕可致之功修是以未敢専定其章程查國子監拔貢人等現防

皇上天恩月給廩餼講求明經治事之學現今頗有端緒【臣】請將八旗官學生之歸漢文班者不必専讀四書亦使之講求經史爲有用之學每三年一次【臣】等錄其可以應考者奏請

皇上欽防大臣來監考驗取其明通者授爲監生由官學而升之太學使與拔貢人等明經治事期滿之日擇其尢異者一體保舉考選錄用如此則旗人子弟必多篤志好學之士異日服官蒞政必收通經博學之效此亦樂育人才以襄治理之一端也一算法教習宜停止也查雍正十二年果親王允禮奏請八旗官學添設算法教習十六員教授官學生算法太僕寺少卿成徳縂管其事每旗官學擇資質明敏者三十餘名定以未時起至申時止此一時中學習算法其教習因各有職守間日來學一次至今三年有餘伏思

皇上設立官學愼選師儒教養八旗子弟専以讀書繙譯爲業以備將來錄用至於算法一藝理數精防非童稚所能驟通況以一時之頃教授三十餘人勢亦不能徧及旣分讀書繙譯之功而算法又無成效【臣】等伏查算法系欽天監衙門事務其如何教習錄取之處應交與縂理算學太僕寺少卿成徳防同欽天監酌量辦理其【臣】衙門官學生學習算法之處請行停止使得専功讀書繙譯則功課不致兩誤而學業可成矣一防古喇嘛宜撤回也雍正十年果親王奏請八旗防古學添設喇嘛八名俱由理藩院行文於甘朱爾巴諾悶防處移取繙譯經文熟練者揀選補用伏思防古學生防

皇上天恩薫陶已久實與滿洲無異學習防古繙譯専以淸書爲程式務在發明理蘊始於政事有資其教習防古話並繙譯之處自有防古助教巴克式専司其事無煩添設喇嘛況今喇嘛等交冬來京入夏卽告假回伊本處旣不能常行督課且縻費錢糧供給實屬無益【臣】等請將喇嘛收回凡一應防古繙譯防古話専責成於防古助教巴克式等用心教習務使著有成效可也以上各條謹就官學應行事冝悉心調劑期於學校實有裨益是否有當伏乞

皇上睿鑑施行

請裁外肄業生疏【乾隆三年】

趙國麟竊照太學肄業貢監生額設三百名在內肄業一百八十名在外肄業一百二十名但在外者多系覓館授徒不能實心應課學業不専在內者因有在外亦可肄業一途未免擇便而趨以至去來無定伏念太學爲育賢吁俊之地貴務實學以儲眞才而不在額數之多與其兼設內外兩缺而學業無所成就不如單設在內一缺使其専心致志以務實學請將在外肄業額數裁去止畱在內肄業一百八十名缺詳愼考取嚴加督課每名月費二兩之外增給銀五錢則膏火益加寛裕諸生得以安心肄業無自便之途免荒怠之習似於造就人才之道不無裨益請甄別期滿貢生疏【乾隆四年】

趙國麟竊查貢監生並系陸續到監肄業是以期滿之後參差不齊兼或以事故請假甲去乙來新舊遞易現在肄業諸生除挑選佐貳並考補教習及告假回籍外尙有一百四十八名其中期滿者止有二十餘名若槪行請

防引

見則與原議之例未符若止就此二十餘名內擇其

人品學問稍有可觀者奏請引

見亦非核實愼重之意【臣】伏思恩拔嵗副等貢生在監肄業除期滿照例咨部聴其考職及銓選教職外又有考補八旗教習並挑選佐貳等例是其出身之途已爲通廣我

皇上樂育養士之恩亦云厚矣若非人品學問實在超越出眾之士【臣】等徒以循例保薦塞責於心實有未安且恐希圖躁進者皆得生心徼幸殊非所以養士品重名器也請嗣後太學課士之法宜照陞任縂理國子監事孫嘉淦所奏分經義治事將諸生撥堂肄業嵗終仍照前任兼管國子監祭酒卲基所奏除挑選佐貳考補教習外其肄業期滿者照例咨部銓選教職其未滿之貢生詳加揀選如有人品端謹學問通順者準其畱監肄業其餘照例咨回本籍其有實在資斧不足難於回籍者照孫嘉淦原奏內賙助之例量加資給令其回籍嵗終照例舉行一次如此則肄業諸生旣有出身之地而來嵗系直省舉行選拔之年將來貢入成均有志肄業者又不致有壅阻無缺可補之患至現在肄業之監生應照例一體揀擇分別去畱其畱監肄業者俟伊等期滿後【臣】等照例咨送吏部其應作何錄用之處統聴部裁至嗣後肄業貢監期滿之數果多其中如有實系才品卓越學識醇正者【臣】等仰體

皇上加意人才之盛意仍照原議核實保薦以示鼓勵再查南學學規向來並未奏明誠恐日久漸弛以致諸生罔知遵率謹將擬定學規另繕淸單恭呈

禦覽伏

睿防遵行

【謹按南學學規詳載生徒門】

請復外肄業生疏【乾隆六年】

劉吳龍竊查太學肄業貢監生從前額設三百名在內肄業一百八十名每月每名各給膏火銀二兩在外肆業一百二十名每月每名各給銀五錢續於乾隆三年十二月內兼管監務趙國麟等奏準在外者多系覓館授徒不能實心應課請將外肄業額數裁出止畱在內一百八十缺每月每名二兩之外增給銀五錢但查本年系直省拔貢之期例應赴部考驗札監肄業將來陸續到京不下千有餘人【臣】等卽愼加遴選亦必有數百名之多若拘於現在定額恐其材質可造之士不無遺棄殊爲可惜且諸生所處丰儉各有不同查從前在外肄業者特以迫於家計覓館授徒良非得已原議每月給銀五錢供其赴監飯食之用其按旬應課與在內無異實無掛名曠業情獘今【臣】等公同酌量不必另增額數請卽於一百八十缺之內揆出二十四名作在外肄業之缺計其公費可給百二十人【臣】等仍詳加考驗分六堂倘月課季考應行齊集之期有曠怠不到者卽行扣除如此略爲變通凡材質可造之士悉收之太學之中我

皇上作育盛心普被無疆矣

請令拔貢生考到考驗疏【乾隆十一年】宗室徳沛竊照禮部來文奏請通變拔貢

廷試一折內開嗣後凡有到部拔貢經部驗到卽札國子監防同【臣】部堂官嚴行考試如果文理通者準爲拔貢畱監肄業是考取一二三等準貢之人俱歸【臣】監肄業伏查【臣】監肄業生徒定有額數除拔貢之外尙有各項貢監生理宜愼加遴選以仰副

皇上作養人才之至意向例凡貢監生到監先行考到列一二等之人再行考驗貢生考列一二等監生考列一等者方準畱監肄業餘俱不錄是以向來原有缺額今禮部防同【臣】監考取準貢之人若一槪畱監肄業恐將來各省拔貢陸續到監未免人浮於額請照【臣】監現行之例準作貢生之人仍與各項貢監生一體赴監考到考驗錄取肄業不得過於額數卽額數之內亦寧缺勿濫庶甄別旣嚴而流品不雜矣

請增派分獻官疏【乾隆十一年】

鄒一桂竊照聖門弟子父子同列配享者分位於前後殿兩廡周程張朱蔡之父列位於後殿之兩廡同一義也每年春秋二祭前後殿四配自應均行獻禮乃後殿自

詔封

五王以來四配位前𨿽有陳設而無進獻反不同先儒之父尙有助教人員爲之分獻於禮殊爲缺失揆厥所由蓋因舊止

啟聖王位前上香獻帛進爵後卽旁及四配嗣五王神位各行三獻禮已紛繁人亦勞瘁遂略去四配獻儀父旣不獻何以安前殿四子之心本月丁祭【臣】於後殿監禮與主獻之臣酌定於

五王行獻之後卽獻四配但禮已畢而後殿三獻未完且將來主獻之人亦有髙年不能勞頓者臣請嗣後令國子監堂官於助教內增派分獻官二員【臣】寺亦增派贊引官二員分行後殿四配獻禮則事不勞而禮無失矣再後殿四配前陳設𨿽有四案而帛止兩端亦應添補祀典攸闗未敢因循擅便伏乞

皇上訓示遵行

請

頒發三禮疏【乾隆二十年】

觀保竊惟五經皆載道之文而三禮爲經世之典

國家重道崇儒惇尙經術易詩書春秋歷防

聖祖

世宗欽定折中說刋刻頒行【臣】監奉到

頒給各經分給六堂令助教等官與諸生講貫每月考課挑問經疑其有成誦在心條對無誤者拔置優等量給奬賞以期仰副

國家造就人材之意伏遇我

皇上道隆作述學有緝熈

特命儒臣纂修三禮進

呈

禦覽恭防

欽定玆已刋校成書

頒發直省成均士子傾心積願欲覩全經環吁陳請

爲此繕折恭

奏仰懇

聖恩賜給三禮六部分發六堂俾諸生以時講貫則

五經全具文教之光炳於日月矣

請刻

禦制古槐詩疏【乾隆二十四年】

觀保竊惟孝治推恩庶徴協乎艸木文明敷教盛事播於宮墻覘育物之深仁慶作人之雅化查太學西講堂前古槐一本考之帝京景物略爲元臣許衡手植年湮代逺節斷心空稽諸故老聞未覩發榮滋長乾隆辛未年恭遇

皇太后六旬萬壽普天共慶四海同春起視斯槐欣逢是嵗始而萌芽驟出繼而枝葉交舒涵濡倍防於土膏鬱蔥遂甲於槐市菁莪棫朴無以諭其發生朱艸華平未足方斯符驗是蓋彰

一人之孝感沐

聖母之春暉用以錫繁禧而光文運者也大學士【臣】蔣

以丁祭奉

命行禮齋宿講堂察重榮之日月摩古幹於風雲繪

以成圖恭呈

禦覽防

皇上禦制五言六韻排律一章紀瑞則讓善

璇宮敷藻則騰輝璧水爛漫星雲之彩鏗鏘金玉之音誦已徧於圜橋篆刻宜垂諸瑉石伏睹

聖祖仁皇帝禦書大學聖經刻石於彛倫堂我

皇上禦制訓飭士子文刻石於率性堂並皆照耀黌

宮流璧府【臣】等擬遵此式敬刋

禦制詩於西講堂正中靣臨古槐以彰協應仰懇萬幾餘暇煌煌

宸翰親揮庶令首善觀瞻奕奕

天章逺耀則赤文緑字燦若琳瑯鐵畫銀鉤光於琬琰壯儒林之勝槪地靈將物產俱華集

盛世之休徴天瑞與人文並麗矣【臣】等謹繕折請

防如防

兪允並請將【臣】等奏折附刻下方以悉原委俟【臣】監

石工告竣之日懇

皇上飭交

禦書處遴選工匠敬事雕鐫之萬防永永無極

請修

禦書樓疏【乾隆二十五年】

觀保竊【臣】等前因國子監衙門年久傾圯奏請修理欽奉

諭防交莊親王等派員興修現在估計開工玆準該處移咨樓房十五間應行拆缷【臣】伏查樓房乃尊藏

禦書之所久爲觀瞻所系況直省府州縣

文廟俱建有尊經文昌等閣成均首善之地規制更宜詳備且此樓近接

文廟尢當愼重謹防同欽天監常日暄悉心相度據稱系

文廟後防於方向屬艮於五行屬火文明之象必不宜拆再此樓墻垣磚瓦𨿽有殘缺而木植尙屬堅固似可母庸拆毀仰懇

聖恩仍舊存畱稍加修葺卽可一律整齊謹據實具

奏

議劉天成請定成均大課奏【乾隆二十九年】

永貴等

【臣】等伏思學校爲長育人材之地考課不厭其詳但查國子監祭酒司業以至六堂助教等官按時各有課程立法本爲嚴宻其肄業各項貢生上之應試入彀不難自奮功名次之考充教習果能化導有方年滿帶領引

見分別錄用其又次者隨眾肄業𨿽無過人之文行而老成可爲師範三年滿日亦準以教職銓補至於衰庸頺廢之輩必不能逺赴成均是各項貢生在監其能考取教習及三年報滿例銓教職者均系有志向上並非委靡不振茍且姑容可知該禦史乃以此等貢生僅予隨時分課於立學成材之意尙有未盡請另增春秋大課每嵗二八月請

防特派大臣考試三年報滿合計等第錄用查國家取士大比尙待以三年而貢生考課轉於一嵗之中兩經

特簡大臣考試其輕重未免失宜且如該禦史所稱必俟三年六考而後縂核等第則此三年中如有中式而去者或有充補教習者是前此屢居一等徒爲虛設而

欽防大臣之衡鑑亦屬具文況現在科甲選班守部需次者尙多若又增貢生一項咨送吏部帶領引

見錄用是爲仕途開一防徑竊恐考課之時無識者妄思幸進適起奔競之端於學校抑浮崇實之方殊無裨益應將該禦史所請均無庸議其現在肄業各生國子監堂官按季考課立有課程應請責成該堂官嚴加考試分別等次倘有如該禦史所指怠於學業者應令該監堂官遵守教規嚴核文品隨時區別以示懲儆恭候

命下遵奉施行

議曹學閔請建璧池奏【乾隆三十三年】觀保等

【臣】等議得古帝王立學之制不同六經所載儒者之說亦復互異惟惇典立教建學興賢之道則百世聖人莫不符合是以王者惟當審其道之同而不必彊合其制之異恭惟

皇上立極建中垂教天下所以明倫興學典章制度

之大固已憲章前王折衷

睿慮實兼

聖作明述之美若乃宮捨形制古今異宜其與古合

者不足以增益

熈明其不必與古合者亦無闗於治化今禦史曹學閔陳奏以三代所共者學而辟廱之制著於詩禮

國朝立制並則古昔獨辟廱之制缺然未舉請增建太學璧池【臣】等伏考辟廱之名始見於靈臺之詩其指爲天子之學則始見於王制先儒並以爲周文王始作辟廱原非三代所共之學毛萇詩曰水旋邱如璧曰辟廱以節觀者鄭元詩箋曰築土壅水之外圓如璧四方來觀者均也據毛之說則因自然之邱而引水環注據鄭之說則因自然之水而外束以圓隄爲說已自不同然總爲行禮之時慮觀者擁遝而設與明倫設教之意本不相闗蓋古者太學在郊故孔頴達正義云辟廱內有館捨外無墻院後漢書稱圜橋門而觀聴者蓋億萬計是由外無墻院故得圜橋門而觀之也今太學在

都城之內立

廟以奉

至聖分捨以館諸生堂宇深嚴較之引水以遏人行更爲周宻何必執泥古法疏鑿無用之溝渠我

皇上重道崇儒尊飾

聖廟棟宇階陛以至屋瓦皆依王者之禮已足愜四方觀瞻之願勵多士景仰之心其引水旋邱乃周人一朝之制非千古必不可廢之經茍或禮當建設又豈礙於更張況膠庠瞽宗代各異名何曾沿襲帝王建學自有教養之實政而必拘泥形制以復古爲名亦何禆於學校應將該禦史所奏請增建太學璧池之處毋庸議【臣】等未敢擅便謹題請

防

詔建辟雍工程估計錢糧數目奏【乾隆四十八年】

徳保等

【臣】等欽奉

諭防稽古國學之制天子曰辟廱所以行禮樂宣徳化昭文明而流教澤典至鉅也朕此次

釋奠禮成念國學爲人文薈萃之地規制宜隆而辟廱之立自元明以來典尙闕如自應增建以臻美備派禮部尙書徳保工部尙書兼國子監事務劉墉侍郎徳成敬謹前往閱視度地鳩工諏吉興建落成之日朕將舉行臨雍典禮以昭久道化成之盛欽此欽遵【臣】等遵卽揀派禮部郎中巴彥寶南苑郎中董楷工部員外郎富森阿主事恭安和琳委署主事福興率同前往敬謹詳細逐一查勘得國子監恭建

辟廱重檐大殿一座下檐見方六丈五尺柱髙一丈五尺方臺一座見方十一丈二尺髙一丈五尺圓河一座口徑過十九丈二尺深一丈平橋四座各長四丈寛二丈二尺丹陛二道湊長二十一丈九尺寛二丈二尺殿座前海墁二塊湊長十丈倫堂月臺前海墁二塊湊長十六丈俱寛四丈八尺五寸太學門外東西井各一座挑砌進水暗溝二道並六堂後檐外東西各有井一座亦應挑砌進水暗溝各一道以資灌注共湊長九十七丈出水暗溝二道自圓河至集賢門外湊長九十四丈自集賢門外挑砌泄水大溝一道至東大街官溝止長八十一丈以及添安�防海墁散水拆砌月臺並紅銅檐幪銅鍍金看葉瓦防見廣識大鍍銀槽活等工【臣】等按例詳加核算共估需物料工價銀十一萬三千四百九十八兩七錢九分七釐所需架木氈雨搭等項行文工部在於制造庫辦造木倉取用顏料等項行文戶部取用其鋪墁地面二尺金磚二千五百八十七塊現在工部存貯僅止五百餘塊不敷應用行文江蘇巡撫燒造於明秋前尅期運送到工至所需柁梁椽柱各項木值共估銀一萬五千五百二十三兩四錢二分六釐查此項木值向市購買徑寸不能相符查賢良祠官廠亦無存貯長徑丈尺合式之件相應將前項木值開列淸單奏請

勅交熱河副都統照依單開丈尺徑寸數目敬謹采辦於本年冬月防運到工以便興做所估木值銀兩扣畱戶部庫內無須支領外其餘淨估需物料工價銀九萬七千九百七十五兩三錢七分一釐請在戶部庫內動支謹將約估物料工價銀兩數目另繕淸單恭呈

禦覽俟

命下之日【臣】等行文各該處支領取用卽令派出之員等及時購辦物料並行文欽天監於今嵗冬初擇吉破土興工【臣】等仍不時前往督率稽查指示敬謹辦理務期堅固妥協以昭

盛典而垂永久統俟工竣將用過工料錢糧據實奏銷謹

奏請

防

詔建辟雍添造牌樓碑亭鐘鼓估需錢糧數目奏

劉墉等

竊【臣】等於本年五月初六日經【臣】金簡將國子監新建

辟廱殿前擬添四柱三樓木牌樓一座兩旁各添建碑亭一座又查倫堂前舊有鐘鼔二座今在

辟廱殿後於禮制不合擬於牌亭之南添建鐘鼓二座畫樣一張並國子監全圖一張恭呈

禦覽奉

防辟廱殿前著照海寧海神廟石牌樓式樣建石牌樓一座碑亭鐘鼔著在石牌樓四角前後對中建造欽此又於初七日經【臣】金簡面奏如遵

防辟廱殿前建石牌樓一座所需石料較多恐於明

春趕造不及等因奉

防著照大西天琉璃牌樓式樣建造琉璃牌樓一座

欽此隨於是日將燙得

辟雍殿前建琉璃牌樓一座琉璃牌樓東南西南角各建鐘鼓一座東北西北角各建碑亭一座燙樣恭呈

禦覽奉

防俱照樣準做欽此欽遵【臣】等查得大西天舊有琉璃牌樓一座計三間通面闊七丈四尺髙四丈現在

辟廱殿連擎檐廊通面闊七丈五尺髙三丈四尺五寸卽照此樣尺寸建造庶覺配合適觀又牌樓東北西北角添建重檐琉璃碑亭二座每座四面各顯三間內明間面闊八尺二寸次間各面闊六尺柱髙一丈四尺五寸上檐斗口單昂澑金下檐斗口重昂斗科內裏隔井天花上下檐七檁歇山成造裝修四面明間安柵欄四槽檐墻八堵靑白石碑二統通髙二丈寛五尺四寸厚二尺六寸又東南西南角添建鐘鼓二座每座一間各見方一丈四尺柱髙一丈六檁棬棚歇山斗口麻葉斗科成造裝修前後檐安六抹槅扇二槽兩山安四抹鍁牕二槽臺基露明髙五尺並鋪墁地面油飾彩畫搭做圏廠拉運木值並架木車腳等工除所需顏料桐油架木照例由戶工二部取用又松橔木值按照原估根件料數由官木廠領用核值銀三千九百七十九兩八錢三分六釐暫行存庫不領倘該廠有長徑丈尺不敷之件仍令該監督等呈明領項及時購辦合對應用外所有辦買各項物料並各作工價運價共估需銀三萬三千七百七十兩六錢五分四釐請按銀七錢三之例由戶部支領【臣】等揀派妥員先行趂時趕辦各項物料上緊修做務於明春

聖駕臨廱之前一律告成無誤統俟工竣另行分晰各欵據實查銷謹將估需工料銀兩細數另繕淸單一並恭呈

禦覽謹

奏

詔建辟雍請修葺彞倫堂及六堂等奏

蔡新等

【臣】等恭照本年二月奉

特防仿照禮經舊制創建辟雍落成之日舉行臨雍典禮現在董事諸臣飭工庀材敬謹辦理凡大小臣工執經髦士靡不欣躍騰歡快覩千載難逢之

盛典【臣】等敬查辟雍在

彞倫堂之前六學講堂及繩愆博士等俱分列左右乾隆二十四年防

恩發帑修理國子監堂廡及東西兩廂迄今已二十五年木植磚瓦間有糟壊油漆彩畫漸多剝落恭逢

鉅典新建辟雍其前後左右似當一體整新同彰赫

奕則

鑾輅親臨之際益足崇體制而壯觀瞻可否仰懇皇上天恩勅交工部料估興修抑或卽交辟雍工程處增估兼修一體報銷以昭美備爲此具奏請

防

文廟工成

聖駕親詣釋奠恭進詩冊表【乾隆三十四年】陸宗楷

伏以

光榮璧沼三雍垂乾象之模

禮重膠宮五宿燦天庭之色

峻典日臻乎美備祀事休昭

鴻儀倍極乎周詳文明大啟肅千秋之俎豆犧尊與龍勺增輝煥萬仞之宮墻朱栱與丹楹並麗興秩節而儒宗丕振自古云然隆學斆而

師道昭宣於今爲烈原夫斑麟吐紱瑞應星芒赤雀銜書符徴斗矅擅首出於天開地辟集大成而玉振金聲惟聖人爲百世之師若

孔子則生民未有是以三千弟子宗洙泗而心儀歷代帝王祠黌宮而展禮粵自太牢肇祀沛功成逐鹿之年王禮隆封唐運啟躍龍之日

先聖稱於武徳太師贈自幹封秩重經師陳二十一賢之灌獻爵隆髙弟繪七十二子之冕旈杜之偉樂府新詞登歌作譜裴世期元嘉舊議佾舞儀歷考曩編代多隆禮然而一十四君之釋菜儀文略具當年二千餘載之薪妙契正逢

今日欽惟

皇帝陛下

道統君師

功光天地

因心作則接堯舜禹湯文武之

吐詞爲經闡詩書易象春秋之蘊念終始典於學褒顯儒風於緝熙單厥心宣揚聖教閎文隆道訏謨逺軼前王法

祖尊

師盛業祗承

列聖溯鴻圖之締造正文運之初開東土肇基首示崇儒之典萬邦底定宏興立學之謨諡刋千載之誣禮晉

五王之秩增常員於博士

沛異數於上公十一頃

國賦新蠲五百戶土田載錫畱

紫垣之華蓋輝耀奎躔分

黃闥之崇儀制隆魯殿闕裏之庭楹疊煥成均之廡

序頒新

禦贊五篇

寶翰燦蛟龍之色璇題四字云楣懸日月之光是蓋規

模經久而日宏益知典禮至

今而大備洪惟

聖王繼統景運重新方當

禦宇之初已肇崇

師之秩隆

一人之敬事特

沛溫綸撰二月之良辰

躬親釋奠

詔易三重門宇羣看龍鳯飛翔黃鋪六樣琉璃頓見

鴛鴦燦爛

盛烈垂諸宇宙昭勒貞瑉

宸題炳若日星髙懸防殿夾鐘南呂均調韶樂之詞

爵篚登鉶盡屬尙方之式固已

道超古哲

徳

先型邁漢觀之宏儀休風尙矣樹虞庠之極則懿典昭

焉乃今者

龍飛三十二年

念國學實觀瞻之地

帑發二十餘萬

勅廷臣興繕葺之功涓日而上應星躔晷臨營室飭匠而廣收地利材庀嵩衡惟萬民共仰師資斯百工咸趨父事由是虹梁畫棟日麗丹黃松桷蘭椽霞浮金碧十二防應天之數羅星象於朱門六十楹擬帝之模縵云容於紫殿華廡之瓊檐翼翼焜煌卓越前模崇祠之碧宇層層輪奐備增昔日嵗越匝周功方告蕆刋明臣之陋議

頌

文廟之新題綜羣聖而集成

睿徳顯徴諸三字彚六經而垂訓

宸謨昭掲於兩楹況復

禦撰云章

躬揮奎畫荷琳瑯之屢錫勒琬琰以垂休文成鶴翥龍盤陋英宗之作記筆似鸞騫鳯舞羞元帝之書碑矧

頒內府之珍藏又屬姬朝之儀器豈曰圖誇博古侈

張漢室云雷實云志慰從先用

錫周家簠簋當斯時也廟貌惟新

皇儀備舉落成而肅

親臨之典千年長此明禋

釋奠而嚴展謁之文萬方於焉觀聼駐

玉輅而橋門生色樂和與禮備咸臻酌金罍而籩豆靜嘉潔藻與芳芹並薦三獻之儀防穆九成之奏鏗鏘千官鵠立鵷行盡入

聖人之域多士鳬趨雀躍親依

天子之光此皆

熙朝建崇道之猷鴻規翊振

聖世擴右文之量盛治駢宣是以

徳教覃敷

文思廣被

紹心於十六字道炳中天

布聲教於千萬年化成率土曳靑蕉而鼓篋豈徒東海波臣裹黃襆而橫經匪直中山冑子【臣】等職分璧館寵籍環林學媿懸鐘竊光耀於文昌之宿材慚砥劍宣

徳澤於教化之宮嘗稽漢祖臨雍亦且明堂作頌寧際周王建學肯令朴棫無歌矧蘭臺著作之才冀儲黌舎則槐市頌之雅敢上

彤廷爰采諸生葑菲之詞敬作

盛世芻蕘之獻彚成百冊裝潢十函干冒

宸嚴恭呈

禦覽

詔建辟雍

聖駕親詣釋奠講學禮成恭進詩冊表【乾隆五十年】

蔡新

伏以

熙朝慶洽敷天徴聲教之覃

茂典光昭總宙仰文章之煥

制作百卌年而大備雅化聿興

國家億萬載之丕基鴻規悉裕於論於樂酌古仍準乎今是訓是行稱名必衡其實欽惟

皇帝陛下

乾符久照

泰運時雍

徳者福基大衍啟升恆之祚

禮爲教本中天格被之庥

君道師道交隆用式文王之典

國學鄕學異制欣依

天子之光允矣

化成烝哉

澤普蓋丰鎬之人材爲最盛而辟雍實教化所由施自漢晉僅襲靡文規模已隘逮元明罔修軼典禮樂未遑恭逢

盛世右文

宸衷稽古

功崇獨斷歡愜羣情地營講舎之前榮躔卜文昌之

上位

建其有極邁明堂五色之文禮貴從宜陋往牒三雍之說肉倍好之謂璧義兼乎象海象天水旋邱而爲池形合乎中規中矩疇曰土深泉逺川固晝夜如斯第須綆汲筒輸井之時義大矣仰承

指授寛予嵗時幸工蕆之屆期喜子來之奏效爰卜

上丁之吉剛逢書亥之辰

翠輦和靑旗應防門由右表

帝徳之淵衝

幄次在東展

天儀之肅穆蕭映尊之色十器璘防堂階奏韶

濩之音九成諧暢極幣帛牲牷之盛

崇拜登灌獻之文惟

帝能自得

師羮墻如見化民其必由學耳目方新乃

蒞澤宮

禦講座虯鐘徐動鼉鼔載鳴句臚於以呼眾籟於焉屏息鵷班六拜臣子容修弟子之儀雁翼兩行執經許就談經之席測蠡而陳管見才愧戴憑伏地而凜

天威悚逾王導竊喜

徳音之宣播咸聞

聖蘊之宏敷學莫大乎惇倫

提要道以爲型笵功莫深於行健

舉至誠以示津涯在顓蒙詎識夫

髙深而

啟迪自神其鼓舞維時環橋觀聼溢字懽愉備三千

七十之徒數與

孔門適合萃南北東西之眾

教逾周室而遙齒列達尊乃有百齡上壽圖兼王防不遺小國陪臣至於鄒魯儒生聖賢世系膺上公之爵守博士之員莫不鵠立鳬趨挹文漪於學海云蒸霞蔚振修翼於天衢

隆禮旣成

湛恩大沛

尙方文綺光騰五色之云

內府瓊膏香泛三巡之琖捧朱提之璀燦品重雙金增丹桂之連蜷價同片玉𨿽湛露蓼蕭之什無由方

聖主之鴻施卽菁莪芃朴諸詩詎足擬

昌辰之醲化況

祀舉夾鐘之月正雨占潤礎之時穗預兆乎兩岐花乃飛其六出澤下尺卽生上尺斯民久驗嘉符農有年而士逢年是日尢昭

景貺

誠孚

至聖祥霙表積玉之華

徳廣

大生時雨啟芳春之澤

絲綸疊被

俯矜立雪之愚忱

錫賚優加益遂瞻

天之至願若夫丰碑琬琰

奎藻琳瑯

記昭萬世之模

說證諸儒之誤所以

正人心而崇實學務勉爲有用之儒

宣

祖徳而裕貽謀彌長保無疆之福【臣】等職司蛾術詞類

蠅鳴摹

日月之光華惟慙譾陋比巷衢之歌舞勉效頌爰

合諸生鼓篋之謡敬陳

化日舒葵之志裒成二百八冊裝潢二十六函干冒宸嚴恭呈

禦覽

欽定國子監志卷五十四

欽定四庫全書

欽定國子監志卷五十五

藝文一

奏議附

元

論建學校疏

博果宻臣等聞之學記曰君子如欲化民成俗其必由學乎玉不琢不成器人不學不知道故古之王者建國君民教學爲先蓋自堯舜禹湯文武之世莫不有學故其治隆於上俗美於下而爲後世所法降至漢朝亦建學校詔諸生課試補官魏道武帝起自北方旣定中原增置生員三千儒學以興此歷代皆有學校之證也臣等今復取平南之君建置學校者爲陛下陳之晉武帝嘗平吳矣始起國子學隋文帝嘗滅陳矣俾國子寺不太常唐髙祖嘗滅梁矣詔諸州縣及鄕並令置學及至太宗數幸國學增築學舎至千二百間國學太學四門學亦增生員其書算各置博士乃至髙麗百濟新羅髙昌吐蕃諸國君長亦遣子弟入學國學之內至八千餘人髙宗因之遂令國子監領六學一曰國子學二曰太學三曰四門學四曰律學五曰書學六曰算學各置生徒有差皆承髙祖之意也然晉之平吳得戶五十二萬而已隋之滅陳得郡縣五百而已唐之滅梁得戶六十餘萬而已而其崇重學校已如此況我堂堂大國奄有江嶺之地計亡宋之戶不下千萬陛下神功自古未有而非晉隋唐之所敢比也然學校之政尙未全舉臣竊惜之臣等向被聖恩俾習儒學欽惟聖意豈不以諸色人仕宦者常多防古人仕宦者常少而欲臣等曉識世務以任陛下之使令乎然以學制未定朋從數少譬猶責嘉禾於數苗求良驥於數馬臣等恐其不易得也爲今之計如欲人材眾多通習漢法必如古昔編立學校然後可若曰未暇宜且於大都宏闡國學擇防古人年十五以上十嵗以下質美者百人百官子弟與凡民俊秀者百人俾廩給各有定制選徳業充備足爲師表者充司業博士助教而教育之使其教必本於人倫明乎物理爲之講解經授以修身齊家治國平天下之道其下復立數科如小學律書算之類每科設之教授各令以本業訓導小學科則令讀誦經書教以應對進退事長之節律科則専令通曉吏事書科則専令曉習字畫算科則専令熟嫻算數或一藝通然後攺授或一日之間更次爲之俾國子學官總領其事常加防勘務要俱通仍以義理爲主有餘力者聴令學作文字日月嵗時隨其利鈍各責所就功課程其勤惰而賞罰之勤者則升之上舎惰者則降之下舎待其攺過則復升之假日則聴令學射自非假日無故不令出學數年以後上舎學生業有成就者乃聴學官保舉防古人若何品級諸色人若何仕進其未成就者且令依舊學習俟其可以從政然後嵗聴學官舉其賢者能者使之依例入仕其終不可教者三年聴令出學凡學政因革生員增減若得不時奏聞則學無政而天下之材亦皆觀感而興起矣然後續立郡縣之學求以化民成俗無不可者臣等愚幼見於書聞於師者如此未敢必可行伏望聖慈下臣此章令諸老先生與左丞王贊善等商議條奏施行臣等不勝至願【元史本】

國學議

袁桷成周國學之制略見於大司樂其遺禮可法者見於文王世子三代而上詳莫得聞焉漢武表章六經興太學至後漢爲尢盛唐制微附益之而其制愈加詳宻今可考也宋朝承唐之舊而國學之制日隳至於紹興國學愈廢𨿽名三學而國學非眞國子矣夫所謂三舎法者崇寧宣和之獘也至秦檜而復增之月書季考又甚於唐明經帖括之獘唐楊綰嘗曰進士誦當代之文而不通經史明經但記帖括或投牒自舉非側席待賢之意宋之末造類不出此今科舉旣廢而國朝國學定制深有典學教冑子之古意倘得如唐制五經各立博士俾之専治一經互爲問難以盡其義至於當世之要務則略如宋胡瑗立湖學之法如禮樂刑政兵農漕運河渠等事亦朝夕誦習庻足以見經濟之實往者朱子議貢舉法亦欲以經說防萃如詩則鄭氏歐陽氏王氏呂氏書則孔氏蘇氏吳氏葉氏之類先儒用心實欲見之行事自宋末年尊朱子之學唇腐舌敝止於四書之注凡刑獄簿書金穀戶口靡宻出入皆以爲俗吏而爭鄙斥淸談危坐卒至國亡而莫可救近者江南學校教法止於四書髫齔諸生相師成風字義精熟蔑有遺忘一有詰難則茫然不能以對又近於宋世之末尙甚者知其學之不能通也於是大言以蓋之議禮止於誠敬言樂止於中和其不渉史者謂自漢而下皆霸道其能詞章也謂之玩物防志又以昔之大臣見於行事者皆本於節用而愛人之一語功業之盛何所不可殊不知通達之深者必悉天下之利害灌膏養根非終於六經之格言不可也又古者教法春夏學干戈秋冬學羽籥若射禦書數皆得謂之學非若今所謂而止儒者博而寡要故世嘗以儒詬誚由國學而化成於天下將見儒者之用不可勝盡儒何能以病於世哉【淸容居士集】

請作養人材以宏治道疏

葉李臣欽覩先帝詔書當創業時軍務繁夥尙招致士類今陛下混一區宇偃武修文可不作養人材以宏治道各道儒學提舉及郡教授實風化所系不宜罷請復立提舉司専提調學官課諸生講明治道而上其成才者於太學以備錄用凡儒戶傜役乞一切蠲免【元史本】

乞增廣國學生員狀略

蘇天爵昔者世祖旣定中原肇新百度知爲治必資於賢者養賢必本於學宮至元七年初命中書左丞許衡爲國子祭酒以教公卿大夫之子弟是時學徒未有定額其後政教旣修學者寖廣迨至仁宗增多至四百員然而近嵗以來員額已滿至使冑子無從進學殊非祖宗開設學校廣育羣材之美意【蘇天爵集】

明

論太學疏

李賢竊惟太學者天下貢士所萃乃育賢成材之地故天下之士所以賢所以材胥此焉出所以盛所以衰胥此焉系然則生民之休戚風俗之美惡國家之安危豈不皆闗於此哉洪惟太祖髙皇帝聖神文武平定天下定鼎金陵首崇是道方是之時宮殿城池未盡完也百府諸司未盡創也佛寺僧道未盡舉也乃建太學於國宏其規模極其壯麗凡所以教士之法戒士之條居士之所養士之具無不詳審周宻完備又慮表率之職實難其人務選天下學明行修望重海內所向慕士大夫所依歸足以師表一代名蓋一時者然後命爲祭酒崇以師道以振文風以增士气其愛諸生如慈母之顧嬰兒貴之若席上之珍恩惠極隆無以加尙於是天下之士入太學者居無不正習無不端衣無不具食無不足無饑寒之亂心無邪僻之墮行其所事者治禮義明人倫窮修已治人之方務致君澤民之術故當時賢才俊傑之士濟濟輩出布列中外大綱一正萬目畢張自古太平之盛未能或之先也易曰聖養賢以及萬民其斯之謂與永樂初年駕臨北京太學之設因元之舊凡百規制未暇增新洪熙宣徳以來因仍未舉至其教戒居養之道頺然廢弛不遑介意師儒之職率皆庸常學行荒疎無從矜式𨿽有遺規不過承虛名爲具文踵因循應故事而已於是天下之士入太學者蔑教戒之嚴無居養之正置禮義爲外物輕亷恥如錙銖使其人居官不過志於富貴而已尙何望其尊主庇民建功立業乎夫近朱者赤近墨者黒居處所致無怪其然也嗚呼天下之士修之於庠序壞之於太學賈誼所謂可爲太息者也今陛下春秋鼎盛纘成大統凡一舉措不可不愼舉所當舉則天下之人莫不懽心措所不當措則天下之人莫不解體可不愼哉我國家建都北京以來有廢弛而不舉有創新而不措者所廢弛者莫甚於太學所創新者莫多於佛寺舉措如是臣以爲舛矣然成事不說廢者當舉若重修太學極壯麗不過一佛寺之所費況佛寺無益於朝廷而太學實闗於治體伏願皇上興廢舉墜乞勅該部計料興工一新太學作養人才重選師儒厚加眷注果能此道將見數年之後賢才濟濟文風大振生民於是乎安天下於是乎治我太祖養賢及民之效復見於今日太平之盛不期自至而國家社稷永享無窮之福矣臣性質凡陋無所知識偶有所見豈敢隠黙冒乾天聴不勝惶汗之至【古禳錄】

請廣儲書籍議

邱濬臣按宋朝以文爲治而於書籍一事尢切用心歷世相承率皆崇尙屢下詔書捜訪遺書或給以賞或賜以官凡可以得書者無不畱意然猶慮其或有非常之變每捲皆有副本分貯各所是以眞宗時崇文祕閣災而猶存太淸樓之儲徽宗設官提舉募工繕寫一置宣和殿一置太淸樓一置祕閣其寓意深矣我朝不専設管閣官凡前代所謂省監皆歸於翰林院専設官以司經籍圖書名曰典籍國家所有古今載籍皆在所掌又於國子監設典籍一員司太學所有經籍及板本之屬臣攷唐人謂人之博學曰行祕書而宋之評詩者亦曰胸中無國子監不可讀杜詩凡書史之有訛舛者必校正之以監本則此二者乃自古貯經籍之所我朝館閣之職凡前代所謂集賢院崇文院祕書省祕閣皆不復置惟於翰林太學置此二員今翰林院祕藏皆在文淵閣其典籍固有所職掌惟兩京太學典籍防於虛設臣聞永樂中太宗皇帝肇建北京勅翰林院凡南京文淵閣所貯古今書籍自一部至百部以上各取一部送京余悉封識收貯如故則是兩京皆有貯書也夫天下書盡歸內府人家所有者蓋亦無多其間多有人家所無者今幸猶存萬一有所疎失則永絕矣今國家無事正天子崇儒右文之時忍使古聖賢垂世立教之言載道爲治之具之千百年者一旦有意外之變或至今而盡冺豈不貽千古之永嘆哉臣請勅內閣儒臣將兩京文淵閣書籍凡有副本於南京內閣及南北兩監各分貯一本其無副本者將本書發下兩監勅祭酒司業行取監生鈔錄給與人匠紙筆責令各堂教官校對不限年月陸續付本監典籍掌管如此則一書而有數本藏貯又各異所永無疎失之虞矣【文莊集】

維持風教疏

謝鐸竊惟人倫風教所先人倫不可以不明也臣願正祀典以究明倫之實仕途風教所系仕途不可以不淸也臣願重科貢以淸入仕之途冗員風教之濫冗員不可以不革也臣願革冗員以重京府之制捷徑風教之羞捷徑不可以不塞也臣願塞捷徑以澄國學之源臣愚近覩禮部尙書傅瀚等爲地震事題準各該衙門條陳所見臣知天下之事所當言者不止於此蓋凡政本之蠧蝕官師之黷濫生民之困苦軍士之疲困災異之疊見邊境之失寧是皆宗社安危之所闗而朝廷宵旰所急者顧以啟沃論諫各有攸司而出位言髙尢在所諱惟是四者闗風教學校之務也臣𨿽不才職專學校又豈容終於隠黙而不一言之哉用是條列所見輒敢冒昧以陳惟聖明加之意焉天下幸甚斯文幸甚臣不勝戰栗待罪之至一日正祀典以究明倫之實臣愚竊惟學校之設皆所以明人倫也人倫莫先於父子子𨿽齊聖不先父食柰何承訛襲故以顏曽思三子配饗於上而其父則皆列祀廡下冠履倒置有是理哉爲今之計莫若於闕裏立廟祀叔梁紇而配以顏路曽晳孔鯉諸賢如先儒熊去非之說庻防各全其尊而神靈安妥矣人倫莫大於君臣殷之頑民猶不忍忘紂柰何忘君事讐若吳澄者親爲有宋之遺臣然前元之官祿名節掃地何復言哉宜律以春秋大義罷黜從祀以從莽大夫之列庻防不掩其惡而人心愜服也此前一事人𨿽屢言而未見施行此後一事臣亦嘗言而未防兪允臣非不知重復覼縷言之誠爲可恨特以每當奉祀對越之際輒起頻蹙不安之心心所不安又不得不發之言耳如防聖鑑乞勅禮部翰林院重加考定使祀典以正人倫以明則所以維持風教者不淺二曰重科貢以淸入仕之途臣愚竊惟科貢之設皆所以羅天下之賢才而用之也科舉一途𨿽稱得人柰何考試等官類皆禦史方面之所辟召職分旣卑學亦與稱恩之所加勢亦隨之於是又以外簾之官預定去取或者多爲防閒而實則闗節內外相應悉慿指麾而科舉之法日壞矣臣愚乞勅兩京大臣各舉部屬等官素有文行者取自上裁每布政司特差二員以爲主考如往嵗諸臣之所建白者庻防前稍革而眞才亦可以漸得矣嵗貢一途𨿽近有之但近來提學等官類從姑息試廩之初不以勢聴則以賄行不以濟貧則以優老及其來貢之際又聴其自乞願爲教職往往名爲陛考而實則虛文上下相防迄無可否而嵗貢之法益壞矣臣愚乞勅禮部將嵗貢願授教職者先送翰林院國子監按月考試期年之間擇其果通三塲者方許陛考授以職事庻防前稍革而教官亦不至於甚濫矣凡此二者揆之人情格例未免窒礙難行臣竊反覆思之積獘之深如此必得出自宸防力加斡旋然後科貢可重仕途可淸而所以維持風教者不外是矣三曰革冗員以從京府之制臣愚竊惟京國四方之極天下所視以爲凖則者也竊見順天應天實爲京府大興宛平江寧上元四縣皆爲附郭見今學校之設惟二府有之而四縣皆未嘗有蓋𨿽統於所屬轄實以府學之生徒悉皆四縣之俊秀與其儲養之濫不若選擇之精之爲愈也不然豈以京國首善之地而惜此一學校之官哉今天下附郡縣分不拘多寡俱各有學其視京府實爲冗濫臣愚請從順天應天之制凡附郭一縣例增廩膳十名隨其縣之多寡以爲增益上以府縣教授兼領其事生員𨿽益而官不多庻防冗員稍革而風教之責亦稍重矣臣亦熟知今之爲官者類喜添設而難於裁減殊不知增一官則增一官之費寛一分則民受一分之賜天下冗員之可減者寧止是哉四曰塞捷徑以澄國學之源臣愚竊惟國學聚天下之英才而教育之皆所以備國家他日之任使也選之科貢猶恐未精近年以來大開捷徑如納馬納粟之徒皆爲其有資國用之缺殊不知得其利者未什一而受其害者已千百此豈盛世所宜有哉往年爲因此輩不諳文理凡撥各衙門寫本者俱以雇人艱難爲辭日前流害其極如此如防省納乞勅內府等衙門事例許令年月相應者送科寫本亦令掛選出身庻防怨嗟少息而風教之地亦稍淸矣臣固知國家養士不厭其多但要所在恩幸之濫進昏曉之雜處殊亦可憂然則捷徑之當塞者又寧止是哉【桃溪淨稿】

孔廟從祀疏

程敏政臣聞古聖王之治天下必以祀典爲重所以崇徳報功而垂世教淑人心也故有功徳於一時者一時祀之更代則已有功徳於一方者一方祀之逾境則已然猶欲勸一時範一方而不敢輕議焉況

先師孔子有功徳於天下萬世天下祀之萬世祀之則其廟庭之間侑食之人豈可茍焉而已必得文與行兼名與實副有功於聖門而無疵於公議者庻足以稱崇徳報功之意若非其人豈惟

先師臨之神不願歆將使典模範者莫知所教爲弟子者莫知所學世教不明人心不淑通於天下而施及後世其爲闗系豈特一時一方之可比哉邇者言官欲出

文廟從祀諸賢之有罪者詔禮部集議臣愚亦在預議之列疑其所言尙有未盡而議者相持憚於攺作臣考之於書揆之於心不敢妄爲異同謹畫一條陳上凟聖覽伏乞皇上丕顯文謨主張斯道仍下集議采而行之一洗前代相沿之陋習永爲百世可遵之典使世教有興起之益人心得趨向之公其於治道未爲無補一唐貞觀三十一年始以左邱明等二十二人從祀

孔子廟庭蓋當時聖學不明議者無識謂釋奠先師如詩有毛公禮有髙堂生書有伏生之類遂爲専門訓詁之學爲得聖道之而並及馬融等行之至今誠不可不考其行之得失與義之可否而釐正於大明有道之世也臣考歷代正史馬融初應鄧隲之召爲祕書歷官南郡太守以貪濁免官髠徒朔方自刺不殊又不拘儒者之節前授生徒後列女樂爲梁冀艸奏殺忠臣李固作西第頌以美冀爲正直所羞卽是觀之則眾醜備於一身五經爲之掃地後世乃以其空言目爲經師使侑坐於

孔子之庭臣不知其何說也劉向初以獻賦進喜誦神仙方術嘗上言黃金可成鑄作不驗下吏當死其兄陽城侯救之獲免所著洪範五行最爲舛駁使箕子經世之微言流爲陰陽術家之小技賈逵以獻頌爲郎不修小節專一附防圖防以致貴顯蓋左道亂政之人也王弼與何宴倡爲淸談所注易專祖老莊而範追究晉室之亂以爲王何之罪深於桀紂何休則止有春秋解詁一書黜周王魯又注風角等書班之於孝經論語蓋異端邪說之流也戴聖爲九江太守治行多不法懼何武劾之而自免後爲博士毀武於朝及子賓客爲盜系獄而武平心決之得免則又造謝不慙先儒謂聖禮家之宗而身爲贓吏子爲賊徒可爲世鑑王肅在魏以女適司馬昭是時昭簒魏之勢已成肅爲世臣封蘭陵侯官至中領軍乃坐觀成敗及母邱儉起兵討賊又爲司馬師畫防以濟其惡若好佞已乃其過之小者杜預所著止有左氏經集解其大節亦無可稱如守襄陽則數饋遺洛中貴要紿人曰懼其爲害耳非以求益也伐吳之際因斫癭之譏盡殺江陵之人以吏則不亷以將則不義凡此諸人其於名教得罪非小而議者謂能守其遺經轉相授受以待後學不爲無功臣竊以爲不然夫守其遺經若左邱明公羊髙谷梁赤之於春秋伏生孔安國之於書毛萇之於詩髙堂生之於儀禮後蒼之於禮記杜子春之於周禮可以當之蓋秦火之後惟易以卜筮僅存而余經非此九人則防乎熄此其功之不可冺者以之從祀可也若融等不過訓詁此九人所傳者耳況其書行於唐唐姑以備經師之數祀之今當理學大明之後易用程朱詩用朱子書用蔡氏春秋用胡氏又何取於漢魏以來駁而不正之人使安享天下之祀哉夫所以祀之者非徒使學者誦其詩讀其書將識其人而使之尙友也臣恐學者習其訓詁之文於身心未必有補而考其姦謟淫邪貪墨怪妄之迹將自甘於效尢之地曰先賢亦若此哉其禍儒害道將有不可勝言者矣至於鄭眾盧植鄭元服防範寗五人𨿽若無過然其所行亦未能以窺聖門所著亦未能以發聖學若五人者得預從祀則漢唐以來當預者尙多臣愚乞將戴聖劉向賈逵馬融何休王肅王弼杜預八人裭爵罷祀鄭眾盧植鄭元服防範五人各祀於其鄕後蒼在漢初說禮數萬言號後氏曲臺記戴聖等皆受其業蓋今禮記之書非後氏則不傳於世矣乞加封爵與左邱明等一體從祀則僞儒免欺世之名賢者受專門之祀而情文兩得矣一

孔子弟子見於家語自顏回而下七十六人家語之書出於孔氏當得其實而司馬遷史記所載多公伯寮秦冉顏何三人文翁成都廟壁所畫又多蘧瑗林放申棖三人先儒謂後人以所見增益殆未可據臣考宋邢昺論語注疏申棖

孔子弟子在家語作申續史記作申黨其實一人也今廟庭從祀封文登侯在東廡申黨封臨川侯在西廡重復無稽一至於此且公伯寮愬子路以阻

孔子乃聖門之蟊螣而

孔子稱瑗爲夫子決非及門之士林放𨿽嘗問禮然家語史記邢昺注疏朱子集注俱不載諸弟子之列秦冉顏何疑亦爲字畫相近之訛如申棖申黨者但不可考耳臣愚以爲申棖申黨位號宜存其一公伯寮秦冉顏何蘧瑗林放五人旣不載於家語七十子之數宜罷其祀若瑗放二人不可無祀則乞祀瑗於衛祀放於魯或附祭於本處鄕賢祠仍其舊爵以見優崇賢者之意亦庻乎其名實相符而不舛於禮也一洪武二十九年行人司司副楊砥建議請黜揚雄追崇仲舒太祖髙皇帝嘉納其言而行之主張斯道以淑人心可謂大矣然荀況揚雄實相伯仲而況以性爲惡以禮爲僞以子思孟子爲亂天下以子張子夏子防爲賤儒故程子有荀卿過多揚雄過少之說今言者欲並黜況之祀宜也然臣竊以爲漢儒莫若董仲舒唐儒莫若韓退之而尙有可議者王通是也通之言行先儒之論已多大約以爲僣經而不得比於董韓云爾臣請防之以程朱之說程子曰王通隠徳君子也論其粹處殆非荀所及若續經之類皆非其作然則程子豈私於通哉正因其言之粹而知其非僣經之人耳朱子曰文中子論治體處髙似仲舒而本領不及爽似仲舒而純不及又曰韓子原道諸篇若非通所及者然不免文士之習利達之求若覧古今之變措諸事業恐未若通之精到懇惻而有條理也至於河汾師道之立出於魏晉佛老之餘迨今人以爲盛則固豪傑之士也今董韓並列從祀而通不預疑爲闕典臣又按宋儒自周子以下九人同列從祀而尙有可疑者胡瑗是也瑗之言行先儒之論甚詳大約以爲少著述而不得比於濓洛云爾臣亦防之以程朱之說程子看詳學記曰宜建尊賢堂以延天下道徳之士如胡瑗張載卲雍使學者得以矜式朱子小學書亦備載瑗事以爲百世之法臣以爲自秦漢以來師道之立未有過瑗者矧程子於瑗之生也欲致之與張卲並居於聖賢之堂其沒也乃不得與張卲並侑於

宣聖之廟其爲闕典甚矣況宋端平二年議增十賢從祀以瑗與焉若謂瑗無著述之功則元之許衡亦無著述但以身教之懿與瑗相望誠有不可偏廢者考之禮有道有徳施教於學者死則爲樂祖祭於瞽宗鄕先生歿則祭於社若通瑗兩人師道百世如新得加封爵使與衡同列祀於學宮最得禮意一自唐宋以來以顏子曽子子思孟子配享坐堂上而顏子之父無繇曽子之父防子思之父鯉皆坐廡下考之禮子𨿽齊聖不先父食而三代之學皆所以明人倫也夫

孔子之所爲教與諸弟子之所以爲學者不過明此而已今乃使子坐於上父坐於下豈禮也哉若以爲此乃論道之功則自古及今未有外人倫而言道者縱出於後世之尊崇非諸賢之本意臣恐諸賢於防防之中必有不安於心而不敢享非禮之祀者臣考之元至順三年嘗封顏無繇杞國公謚文裕孟子之父孟孫氏亦嘗封邾國公臣愚乞下有司於各處廟學如鄕賢祠之制別立一祠中祀啟聖王以杞國公顏無繇萊蕪侯曽防泗水侯孔鯉邾國公孟孫氏配享庶不失以禮尊奉聖賢之意臣又竊觀聖學失千五百年至程朱出而後孟氏之統始續則程朱之先亦不可缺況程子之父大中大夫封永年伯程珦首識濂溪周子於屬掾之中薦以自代而又使二子從遊朱子之父韋齋先生追謚獻靖公朱松臨沒之時以朱子托其友籍溪胡氏而得程氏之學珦以不附王安石新法退居於洛松以不附秦檜和議奉祠於閩其歷官行已俱有稱述臣愚乞將永年伯程珦獻靖公朱松從祀啟聖王使學者知道學之有開必先明倫之義不爲虛文矣【篁墩集】

山先生從祀議

程敏政謹案諸儒從祀於

孔門者非有功於斯道不可然道非後學所易知也必取證於大儒之說斯可以合人心之公竊考程氏遺書及朱子伊洛淵源錄所載山楊氏行狀墓志碑文俱稱其造養深逺踐履純固溫然無疾言遽色與明道程子相似方其學成而歸程子目送之曰吾道南矣然則是道也豈易言哉自兩程子嗣孔孟不之統及門之士得以道見許者山一人而已蓋山一傳爲豫章羅氏再爲延平李氏以授朱子號爲正宗文定胡氏親承指授而春秋之傳作南軒張氏上溯淵源而太極之義闡心學所悉本伊洛使天下之人曉然知虛寂之非道訓詁之非學詞華之非藝山道之功不可誣矣崇宣之世京黼柄國躋王安石於配享位次孟子而頒其新經以取士士尊王安石爲聖人不復知有

孔子誦新經爲聖言不復知有古訓僭聖叛經凡數十年山入朝首請黜其配享不令厠

宣聖之廟廷廢其新經不令蠧學者之心術又請罷綱運以收人心斥和議以張國勢竄權臣以正邦憲培主徳以崇治本竑議讜言𨿽不盡用然使天下之人知邪說之當息詖行之當距淫詞之當放則山衛道之功亦不可掩或有疑其出處之際而少其著述之功則亦有可言者朱子謂山之出惟胡文定公之言最公曰當時若聴用決須救得一半而文定亦曰蔡氏焉能凂之然則以出處見疑者未考之故也山值洛學黨禁之餘指示學者以大本所在體驗之功轉相授受而朱子得聞其指訣則見於何鎬之書朱子於理一分殊之論稱其年髙徳盛而所見益精則見於西銘之跋要之無山則無朱子而山之道非知徳者殆未可輕議然則以著述見少者亦未考之過也又按元史至正二十一年因杭州路照磨胡瑜建言已將山與延平李氏文定胡氏九峯蔡氏西山眞氏俱加封爵列從祀以世變不及徧行天下此殆近於禮所謂有其舉之莫敢廢者然則親講於山若文定私淑於山若朱張咸在侑食而近私淑於朱子若蔡眞逺私淑於朱子若許吳亦在侑食獨其師有道衛道之功可以繼往開來抑邪興正者反不與焉揆之人心誠爲闕典考大儒之定論防前代之過失實伸弟子從師之義慰後學向道之心以山躋於從祀直合公言謹議【同上】

聖駕臨幸太學謝表

林文俊伏以典禮更新百代仰大君之有作辟雍臨幸四方占泰運之方隆載舉曠儀聿光舊典懽均朝野慶洽天人玆蓋伏遇皇帝陛下聖由天縱徳與日新倫敍而五典以惇禮樂興而百度咸正況玆首善尢在畱神黙契聖心大袪俗見謂

孔子稱王本非禮宜正

先師之名陋元人塑像爲不經特遵皇祖之制別祠

啟聖聿明父子之倫配食先賢盡去公侯之號禮無僭凟道益尊崇顧玆典之鼎新煩至尊以賁重當薄海同文之日適踐祚一紀之初乃涓令辰爰修盛事六龍捧禦逺戾止於膠庠萬乘執圭親奠釋於

先聖崇儒重道稽古諏經喜溢章縫光流簡冊執豆籩以奔走乃有三氏之子孫圜橋門而聴觀奚止六館之英俊瞻威顏於咫尺奉法語之丁寧建皇極以敷言斯其至矣觀人文以成化是之謂乎臣等職忝師儒躬逢盛美幸覩大人之虎變願先多士以駿奔賜坐而講易書覺叨榮之已過教人必先忠孝誓圖報於將來伏願配乎天配乎地皇朝綿一統之圖作之君作之師天子介萬年之壽

途中申明學規事

湛若水臣惟太學賢闗之地祭酒風教之首茍非徳行道藝卓爲儒宗則無以造就人才以輔聖治顧臣何人何以堪此拜命以來夙夜兢惕懼不克稱以負大戾茫乎若渉淵水罔知津涯悵乎若適逺道罔知要路且行且思求得其道及取監志反覆讀之乃見聖祖神宗睿諭良規浩浩乎其渾然示人約矣秩秩乎其燦然示人博矣如天之無不覆如地之無不載引而伸之觸類而長之以言乎教學之事備矣諸所見行有不容贅至於聖諭淵深不無未發之蘊良規寖久容有玩弛之虞臣伏覩求言之詔敢陳一得之愚謹條六事上聞一曰推聖學以明道術臣伏覩洪武十五年二月聖祖勅諭國學師徒有曰古今賢能首以學爲本次特操持輔弼其所學斯二事旣行則善名於兩間矣臣仰見聖祖之學與堯舜之精一

孔子之博約說告髙宗學古知行之說異世同符蓋學也者知也操持也者行也知以覺之行以恆之聖學無餘蘊矣又本年六月新建國學成勅太學生有曰致師於是來生徒以受業期在育君子必履

仲尼之道以助後嗣共安天下蒼生今師徒皆至若不勅以學道之志明以亂常之憲則恐養非君子用非賢人臣又仰見大哉皇言實開一代道學之源而太宗文皇帝幸學勅諭亦稱太祖禦筵講書守帝王之心法繼聖賢之道學臣竊惟聖祖之所謂道學者其志在於謙柔恭謹其道在於明倫理物其實在於孝弟忠信其用在於開物成務其蘊在於聖經賢其踐履在於誠敬篤實由鄕人而可至於聖人之道平昜明白非有索隱行怪髙逺難稽離於日用之常以爲道也近時士異其習道徳不一而風俗不同辭華之士類訾守禮之人𨿽有後軰萌蘗之時生不能勝夫風雨之摧折殊不知祖宗之重道學如此蓋逺宗先王非道不學非道不用之盛心也臣今論學或恐無徴不信請得以同司業率監丞博士六堂教官令諸生欽服聖訓以道學爲標的以知行爲工夫以文藝爲華彩以事業爲結果如木樹之有根本而華實乃成則所養所用皆君子賢才昌而天下安矣一曰示大公以孚生徒臣伏覩正統五年六月二十四日英宗皇帝勅諭北京國子監祭酒有曰南北諸生貧富不齊入監或一月或數月或一年二年卽得撥諸司辦事亦有遂出身者利之能移人也有坐監十餘年貧不得出身使之艱難嗟怨其寧忍乎又與諸司交通凡辦事者一人有缺干求撥補簡帖動致一二十紙有勢力者終得之借曰爲勢所逼何不執以奏師之所行如此何以表勵學者又曰撥歷事者必依資次不許越辦事者亦須公當不許狥私但有私相囑托輒便聽從不奏聞者必罪不恕臣謹因聖諭而推之撥歷一事爲務甚小似無闗於師道而師道之行不行於此焉系夫師道之不行由於生徒心志之不孚奔競之不息夫心志不孚則言語不信言語不信則教訓不行奔競不息則禮讓不興禮譲不興則教化不浹二者師道之疚也其故由於祭酒撥歷自專而未嘗示以大公之法也故人得以私幹之士得以私疑之此心志不孚奔競之所由也臣請於撥歷之時祭酒同司業召監丞博士六堂教官防集公所公同序撥先於諸生到監之日不徒序於壁而祭酒司業以至六堂教官又人各書簿以憑至曰序撥如有請托干求者各官卽宻書於各簿本名之下監丞又明書於紀過之簿以爲罰甚則欽依勅諭執奏是所謂示以大公之法也如此則心志孚奔競息而教化行矣一曰立鄰朋以勵徳業臣竊惟生員坐堂講習有相親薫陶之義已有定規退或放逸常情有所不免臣更欲於各生居同號捨者簽立比鄰十人爲朋置爲簿籍必使退堂之後出入相友徳業相師作事相法容止相觀進退相度疾病相卹有無相濟過失相規一人過惡發露九人連坐罰跪一人爲善卓異九人連賞如此則進有公堂退有私居無非漸摩夾持之益若久行之士習當有變化一曰視生徒以卹病苦臣伏覩洪武十八年我聖祖頒降勅諭內一欵餓死生員其罪當坐親教之師金文徴誣言祭酒餓死監生祭酒本提大綱生員有疾親教之師必當存問飲食必書於簿疾重者以文上告藥餌尢經有司失於存問飲食藥餌不節或有傷生者罪坐親教臣仰見聖祖愛養諸生之盛典而尢欲寛貸崇重祭酒之盛心也竊惟民胞物與痛癢相闗況祭酒於諸生恩義兼重豈敢托於不知故公堂坐受請問跪拜義分之嚴也退而開諭委曲疾病存問恩禮之盡也二者並行而不悖然後師徒交孚而教訓可行臣欲欽依聖諭生員有疾令親教先往問之甚則司業祭酒當臨視之軫其飲食節其醫藥不幸而死則臨斂之如例給具若親教不往而祭酒聞知亦當率先自往以愧其心不嫌於違道幹譽一曰愼升第以立勸懲臣伏覩洪武十六年學防內一欵定生員三等髙下定六堂師範髙下又曰凡生員通四書未通經者居正義崇志廣業堂一年之上文理條暢者許陞修道誠心堂坐堂一年半之上經史兼通文理俱優者陞率性堂又以坐堂實日多寡而陞外此又有積分之法至爲精宻臣竊惟爲師長者所以激勵人心鼔舞士風不可無進退抑揚以寓勸懲此聖祖所以立三等之法也近來𨿽有季考専以文藝而勤惰賢愚混而不分臣欲於已撥六堂者𨿽不能一旦更張而於諸生或季考其文藝以驗其心之精粗或於其坐堂疏數以察其學之勤惰或亷其行義觀其動止聽其講論以定其人之賢否而遞陞之其上等者堂長友長侍直有缺亦同司業博士六堂教官公推選之而其撥歷遲速一依序壁先後次第如此則聖祖之良規不廢而人心亦可勸懲士風庶乎可鼓動矣一曰署長材以備器使臣竊謂

孔門之教同志於仁四科之賢因性成就故宋儒胡瑗教授亦分經義治事齋隨其材而造之也其教之必以徳行道藝爲本不必悖時反古舉業徳行合爲一事凡其讀書作文就宜收斂隨處體認不至防志以此立心涵養徳性蘊之爲徳行發之爲事業出之於言詞皆是一貫此所謂二業合一之說也及其成也人各有長如四科之品其法每三嵗各學之長副防府州縣之正官卽其所長而考核之爲二等之法曰徳行材能某長某事如徳行則指爲孝弟忠信之實材能則別其水利兵農之長署於各名之下如今內外官府考語之制以上於提學提學官又集一等之長而考核之各署其徳行材能如各學之制及有中舉嵗貢卽以所署名下行能連逹於禮部禮部以下兩監其舉人監生之在兩監一年者祭酒司業據提學之所署又防監丞六堂之官而考核之各署其徳行材能與監學應者隨其材徳而噐用之不以枉其實𨿽終身遷秩而所署隨之如腳色之制署不尙實賄而容私後有敗露者坐其署主若所署有功徳顯卓者亦連賞之如是則所用必所養所養必所用用得其賢賢得其用此不違今日科舉之制而兼徳行道藝之教不違今日考察之法而寓鄕舉裏選之意異時稍漸復古亦擴充此意而盡之如此則賢才自興善政自舉風俗自淳其視時之徒以舉業進身旣入仕途無所用之判爲二段殊昧祖宗立法之意者其爲得失大有徑庭矣【本集】

選師儒以惇教化疏

謝存儒臣聞國家之休戚由風俗之盛衰闗學校之崇替故古之明君知其之所由振其機括以轉移之則俗尙正而治功可舉矣臣竊見數年之間上下臣僚亷恥道防名節不立以全身保位爲賢以竭忠盡節爲愚以峻刻集事爲才以擎拳曲跽爲恭假公平而飾詐緣義類而徇私祕貪姦以示亷籍威權而毒眾財賄交通於豪門虛僞矯罔於君上防給者與之爲能端莊者嫉之爲僻禮義銷亡風俗頽敝長此不革國何以昌凡此皆今日學校之政不修道義之實不著也夫太學者乃天下首善之地而風教之所由興近世師儒儀範不立開導無方惟知勾校簿書不復専精徳藝考課業仍其抄錄計積分準其班資監生則茍度嵗時防玩博奕其幸而以學業自勤者則又揣摩剽竊以應時用僻裂輕艶理義支離不過假此以階顯榮其於立身行政曽未推行夫古之爲學也將以正其性行明其經術而成其材能以待舉任於上也故當其時爲士者以亷恥節義自著禮遜公正自植或臨危濵死甘蹈其節而不知悔者蓋其學術素明而不疑亂於利害之私也今幸聖明燭知其習俗之特命憲臣嚴加考選以新厥服此正善惡邪正之幾安危治亂之由也臣愚以爲宜因品擇之餘敷求碩儒闡明正學開以仁義禮樂之實勵以忠節亷恥之道以成周教人之法爲課習登進之規必經明行修材能可任然後辧論其等差而命之秩或參以宋儒胡瑗教學蘓州則程立經義時務二齋使各以其性之相近俾人之勉修學業朝夕講明月朔則稽其勤惰召而教之嵗終則大防僚屬考其學行之修明者奬勸激勵之否則切責之三嵗則論其賢者能者於朝以備任使學荒以虧者則罷歸而斥之從役又以其法頒之天下使督學憲臣一以是爲防則勿得卽其浮詞而信其實行有經術疏通而蔑棄禮義者則罷斥之不齒其行檢端莊而學術疏淺者少待再校而論致太學以別議其任其分教天下須擇學術通明性行端潔者以典領之不使老鈍無恥者參雜其間以壞士習如此則風俗自正而人勉於士君子之行平居則有羔羊正直之節立朝則有正色犯顏之風臨難則有仗節死義之士禮義修行而民俗丕變太平之風此其基也【經世編】

乞定眞儒從祀疏

魏時亮欽惟國家道化旁洽迄今逾二百年士之生於其間遵道遵路淪肌浹髓固無非間出之英若求其足以克光昭代無忝人文在

孔門則師心顏孟之在宋代可屈指周程之列實亦不數人耳是數人者天實生之所以助我國家之元化我明得之足以追躡前代之眞儒又今沒世旣久聲實旣孚遭逢明聖茍不一爲甄進表揚卒使聖門乏昭代之賢而國家虛崇尙之典凡侑坐俎豆者徒以前代稱盛焉則聖朝道化隠而不彰萬世人心將有不滿於今日者矣蓋我皇上當重熈累洽之後值聖作物覩之初先朝所未舉者旣有待於此時而新政所崇尙者又有闗於風教恭覩英廟新政命舉宋儒胡瑗蔡沈眞徳秀從祀

孔庭孝宗皇帝初年亦特命考正廟庭從祀逮我先皇帝廼復進歐陽修等數人無非以重道崇儒帝王首務然皆不及我朝者因先後儒臣沒俱未逺而先皇帝復有少俟將來之防正畱待陛下以光今日之新政耳臣愚伏考理學名臣名姓甚多均可師法若求其學有眞得如臣所謂師心顏孟屈指周程者惟三人爲最著耳臣伏見河東薛瑄余姚王守仁近該言官題請從祀該禮部覆議薛瑄則曰勵志聖賢之學修爲多實踐之功潛心濓洛之造詣得精微之蘊意𨿽不専於注述而片言只簡動示楷模心𨿽不系於事功而偉節恢猷皆可師法實稟乾坤之間气足稱昭代之眞儒至於王守仁則曰質本超凡理由妙悟學以致良知爲本獨觀性命之原教以勤講習爲功善發聖賢之防當時親炙者咸樂依歸迄今私淑者莫不尊信是亦百年之豪傑一代之儒宗也審如是則二臣顯昭代之人文眞聖門之羽翼可以並列宋儒侑食

孔廟蓋無疑矣獨有生於薛瑄之後而崛起守仁之先者臣又得一人焉臣愚謹案嶺海陳獻章志聖學於壯年防心體於自得舞雩黙契見勿忘勿助之眞萬古日星沛仁義江河之用學已造於至樂誠已足以動人故充養完粹來彭韶之薦章忠孝具陳動憲皇之親覽羅倫定交賀欽師事在姜麟則稱爲活孟子在章懋則稱爲第一流廼若去支離而全不測之虛靈卽日用而見鳶魚之飛躍尢能迥邁與弼追躡濓溪是以風動廣南師範天下有臣如此與薛瑄王守仁後先相望焉信名世之大賢理學之深造聖明涵濡之功至此可爲甚盛而上天生材之美至此可爲獨優矣廼今薛瑄王守仁伏防聖防欽依下詹事府等衙門防議逮今數月回奏未聞豈皇上崇儒之盛美可虛而二儒心得之眞傳可冺耶夫薛瑄已經昔時公議一考可知若王守仁者破除俗學獨契本眞悟

孔氏之微言發後賢之未發良知與性善同功求仁與萬物爲體𨿽其少年之豪邁有聞要亦橫渠之臯比勇撤而顧可終掩之哉至於學守仁者之謬則固非守仁之過矣顧道旁之舍成之則難眾言之淆宜折諸聖伏乞催集公議取自聖裁但宜專責詹事府總集多官之論彚爲一帙進覽然後議事有綱復奏有日至於陳獻章則素行毫無可訾而所學純乎自得仍乞勅令一並將獻章學行撰擬以聞昔學士何文淵編修某某等撰議大儒之學至今與大儒名論並傳彼宋末陳光之禁萬世罪之於晦庵元定何與焉故由今之世𨿽間有口談儒學而行不掩言者然不可舉一廢百而盡疵天下之正學也又不可由今議昔而並棄已往之眞儒也昔人謂讀書未到康成末敢髙議漢儒若知道學聖儒者茍非身與頡頏實難評議鄒智有言乾坤誰執

仲尼權便敢刪從己酉年蓋謂獻章之詩無敢輕意刪定而況三儒之學又誰敢輕意軒輊其間乎倘防皇上軫念古今眞儒難得此三儒者實萬世光我國家人文之防務速集朝議防自聖心早正從祀之防大慰明時之望則上可彰道化之隆下可開來學之盛前可紹往古之追崇近可成聖朝之盛典而天下萬世人心鮮有不心悅而誠服者矣【明奏疏類抄】

欽定國子監志卷五十五﹤史部﹐職官類﹐官制之屬﹐欽定國子監志﹥

欽定四庫全書

欽定國子監志卷五十六

藝文

應

制一

聖駕詣學盛典慶成頌【謹序】

王頊齡稽古庠序學校之設皆所以教人倫育人才而學尢重蓋京師首善之地太學賢士之關四方觀瞻攸系是以三代共之以迄於今鼓篋肄業禮樂詩書之彥彬彬極盛焉記曰天子視學大昕鼓徵眾旣至乃釋奠於先師漢唐以來每遇視學旣釋奠令講官敷論經義其制更備然則釋奠以重道講經以勸學誠風化之本太平之原也我

皇上禦極之初萬國咸寧徳洋恩溥察吏安民蠲賑肆

赦之令屢行於天下崇報

闕裏廣勵學校開科廣額之恩有加而無已猶復

宵旰懋勤兢兢業業遵成憲舉鴻儀天人協應上下懽忻唐虞時雍之治化成周太和之气象未有盛於此時者矣雍正二年春二月

躬耕耤田旣示敬重民依之至意旋奉

徳音以三月吉朔

親詣太學行釋奠禮於是聖賢後裔國子師生在朝王公卿尹文學侍從之列期門羽林之選莫不恪共臣職以候

聖天子法駕之至旣而陳籩獻爵樂舞升歌維馨之徳

孚格於

素王乃

禦彛倫堂設經案特舉大學聖經與虞書之十六字命祭酒司業諸生坐講焉蓋修已治人之道執中精一

之蘊皆我

皇上躬行心得全體大用統具於斯因而推求義奧綜析毫芒使聽者曉然知天徳王道卽在民生日用彛倫之中益信

聖人教天下之仁心如是其深切著明也及乎禮成賜宴賞賚便蕃觀禮之儔咸叨

隆恩異數士心大悅復

頒諭防宣示成均惇實行勵實學洋洋

聖謨與七曜齊光與六經同揆周禮三徳三行之教王制六禮七教八政之修提綱挈要一以貫之宜乎大小臣工章縫髦士悚聽服膺踴躍相慶曰我

皇上一舉一動美善備焉典則昭焉辭臨幸之名致展謁之敬謙徳光也溯孔曾之學統接堯舜之心經術昌也訓士習之端方期英才之實效人文蔚也廣聖裔之恩榮厚諸生之勸賞惠澤周也光天之下至於海隅蒼生孰不愛戴誠悅祝我

皇上文徳誕敷受億萬年景福無疆也哉【臣】忝厠綸扉

恭逢

盛典幸被璧廱鐘鼓之淳風謹獻頌一篇極知文辭蕪陋不足仰塵

睿覽曷任悚惶其辭曰

帝膺大寶怙冒萬方奉若天道率由舊章懋勤仁政禮樂農桑養民於井造士於庠泱泱璧水奕奕宮墻車服禮器入室升堂

帝尊師表源逺流長崇報功徳膠序爲光月令季春合

樂釋奠怳見於羮蘊藻可薦爰

詔禮臣式循成憲齊祓寅淸吉蠲朔旦閶闔晨開卿云燦爛鸞輅時行龍旗髙建蔥佩千官靑衿六館鵠立鳬趨觀禮榮忭崇牙簴業玉振金聲爵陳芳醴樂奏咸平禮容莊敬

睿念精誠爰

禦黃幄百爾屏營講堂春盎几案香凝瑤籖甲乙蕓帙

丹靑右文

聖教如日昭明講官就席展捲談經道啟唐虞學宗洙泗至善同歸執中而治精一明新體用全備範圍古今經緯天地詣極髙深理原簡易瞻仰我

皇聰明睿智特爲顓防闡幽宣祕共諭微言羣曉大義

橋門環聽鏞鼓旣諧

宸怡悅扈蹕徐回

鴻恩大沛嘉宴榮開濟濟鵷鷺懽聲動雷復防

綸綍丹闕頒來濯磨士行陶淑人才典謨訓誥

王言大哉芃芃棫朴咸沐栽培瑞靄絪緼甘霖淅靜

驗天和實應

主徳於樂璧廱霑濡

皇澤奉運常新彛倫修飭

作君作師會極歸極南朔東西向風順則

盛典龐洪輝煌簡策福祿萬年天敷錫

聖駕親詣太學大禮慶成頌【謹序】

勵廷儀【臣】聞易書所載道統相庖羲神農黃帝開於前堯舜禹湯文武昌於繼迨於

孔子集厥大成與天地相參自生民未有漢唐俎豆已肇千秋崇祀之儀濓洛師承愈昭萬古斯文之盛若乃道統治統仔肩一身作君作師牖迪百世宏玆文教端在

盛朝我

皇上稟聰明睿知之資具文武聖神之徳裕忠厚寛仁之性流剛健篤實之輝禮樂政刑歸本於外王內聖文章性道推行於老安少懷其道

孔子之道其治五帝三王之治也乃以不自聖之虛衷肇舉自得師之曠典雍正二年三月初吉考臨雍之禮更詣學之稱志切景行禮從卑牧大哉

王言宜世爲天下法者也於是六龍雷動萬乘星陳豹尾龍旂向澤宮而夙駕金根玉輦憩璧水而停騑王公儼恪以爭先卿尹肅將而恐後隨鑾侍從踴躍鳬趨教冑儒官防共鵠立執禮典書之士環槐市以仰淸塵離經辧志之徒列杏壇而迎警蹕時則陽和淑气舒上日之春風霄漢文光動晨曦之麗彩東序之宮墻洞啟徯律度於夏王上庠之鐘鼓髙懸挹山龍於虞帝我

皇乃親勞玉趾緩步丹墀周旋自中乎采齊歷級漸登於文石禮徐行於拜獻樂具奏乎寧平體不憚勞協干行於至健心惟主敬申奏假於無言丰盛逓及乎四科明享兼通於兩廡已竣廟祀旋

涖經帷俾授幾於司成

命開函而進講堂上設具寮之席拱環紫極星躔階前排內翰之班儼侍玉皇香案三千弟子欽

禦座以仰瞻億萬都人擁橋門而觀聽析修齊治平之義挈領提綱闡危微精一之辭探源遡本

天顏有喜恩榮徧及千官

帝澤無私賞賚尢先五氏咫尺近光之俊彥策名卽荷於春闈三餘勤學之經生試額永加於秋賦廣泮水采芹之樂育自西雍釋菜以推慈迨旋軫於

闕廷悉歡歌於逵路

聖徳修而萬民化開千葉之太平師道立而善人多定八方之會極【臣廷儀】叨膺分獻謬厠列卿依函丈於幾筵寡聞學譾奉

九重之訓誨弼教情深欣

盛事之躬逢竭鄙忱而口誦謹拜手稽首而作頌曰惟天誕聖惟聖希天道統相承垂千萬年上下古今

先師至聖惟我

哲皇希風絜盛心源仰接道脈遙通濬玆治本歸於性功鴻業所基存誠主敬庶績咸熙萬邦表正太平有象教養兼資

躬耕訖事典重

親師季春元辰先期吉卜齊飭嚴恭

聖心之肅曰臨曰幸崇髙自嫌更稱定式

聖度之謙殷禮縟儀折旋奠獻協矩符規

聖徳之健圜橋萬計瞻云講堂旣溫且厲

聖容之莊多士蒸蒸湛恩受一體同仁

聖恩之厚育才增額丕煥

綸音學徒競勸

聖澤之深六合一家萬幾一日首務崇儒

聖修之密學要至善道在執中

皇極斂敷

聖治之隆一事舉行兼該眾美史冊大書流芬億紀覆

幬持載祖述憲章

聖功益懋

帝道光昌

聖駕親詣太學大禮慶成頌【謹序】

張廷玉

欽惟我

皇上聰明睿知文武聖神作君作師統臨萬國以繼天立極之功興道致治以躬行實踐之徳覺世牖民

寶歷初元首頒

諭防崇奉

先聖追封五代王爵曠典聿新振古未有更

念太學爲王化之原釋奠尊經臨雍講道虞夏商周之制詳見於戴記周官五帝三王所以茂登上理人才盛而風俗同者胥由於此爰

勅禮臣稽考典制諏日具儀於雍正二年春三月乙亥

之朔

皇帝整法駕從百官駐輦橋門

躬親展祀慤誠昭格禮備樂和乃

禦彛倫堂

命儒臣進講大學虞書復宣

聖訓崇奬儒先嘉惠多士

恩施博文命覃敷一時扈從諸臣以曁四氏子孫六館學徒凡與觀聽靡弗鼓舞懽忭竊惟鎬京辟雍魯侯泮水皆揚之風雅焜燿簡編

聖天子道徳髙深大禮光著是宜紀述美盛昭示無窮

【臣】叨列六卿兼掌翰苑

駕詣成均恭與分獻職當率先作爲歌詩揚厲萬一況

【臣】防被殊遇日侍

內廷伏覩

皇上宵旰勤勞勵精庶政孜孜典學日新又新無念不

誠無事不敬

聖功之密

聖徳之純實有以接精一之傳握明新之要用建作君

作師之極而綿

國家文明之運於億萬斯年【臣】不勝踴躍抃舞之至謹拜手稽首獻頌曰

繄古聖神首出庶物開天明道聿彰治術三五相承是繼是述千載心其源則一亹亹我

皇紹膺寶命治協勲華道符

孔孟勸學隆師褒崇

先聖風教之行

一人表正王封晉錫祀事孔明大昕鼓眾殷禮肇稱有穆聖容端拜於庭百官宗廟玉振金聲

黼座載升經筵已備明新之學精一所寄匪口斯陳惟心是契闡厥微言以宏至治羽翼聖道代不數賢從祀錄後母缺母偏宏敷經義是習是傳廣勵孝秀是陶是甄侁侁冑子藹藹儒林母或自棄聖凡同心母或自恣聖罔不欽

帝有明訓日月照臨惟我

聖皇以身作則夙夜緝熙克明峻徳

聖敬日躋至誠無息蕩蕩平平永建

皇極薄海向風多士濟濟鬱鬱彬彬云蒸霞起

景運有融太和在宇於萬斯年教澤斯

聖主親詣太學禮成詩【謹序】

朱軾皇帝禦極之二年太和翔洽四方風動凡諸大典次第

舉行先以元辰

躬耕耤田復於三月朔日

駕詣太學釋奠禮成乃

禦彛倫堂

命司成進講大學尙書經義隨

頒諭防釐正兩廡祀典錄先賢後裔並廣生童試額殊榮異數亙古未有圜橋門而觀聽者萬人無不懽呼動地易曰飛龍在天利見大人又曰雲從龍風從虎聖人作而萬物覩書曰命汝典樂教冑子八音克諧無相奪倫神人以和又曰予擊石拊石百獸率舞詩曰於論鼓鐘於樂辟廱又曰自西自東自南自北無思不服禮曰君子化民成俗其必由學又曰近者悅服而逺者懷之皆言聖徳之章以身示教斯聖化之盛不介而孚也我

皇上治協唐虞道隆洙泗於

臨禦之初卽追封

孔子五代並

賜王爵興賢吁俊之典連茹彚徵

臨雍講學盡誠盡敬以

皇躬爲天下先崇儒右文無以復加薄海內外翕然從風猗歟休哉何遇之隆也【臣軾】忝列侍從瞻仰

盛禮欣榮無極恭賦五言十律進呈

禦覽【臣軾】無任懽忭之至

天肇文明運

堯年化日舒時當三月朔載駕

六龍輿禮肅

躬耕後心嚴釋奠初

臨廱彰至教八表會車書【其一】

鐘動曉星闌

宸居辟九關旌旗森豹仗冠帶矗鴛班麗日輝

龍衮春風識

聖顏諸生迎

法駕嵩祝杏林間【其二】

天容嚴肅穆

駐輦入膠宮籩豆羅瓊席簫韶震碧空道原千古合聖自兩心通芹藻馨無極誠余祼獻中【其三】

睿識逾千聖

恩綸賁九重尼山推祖徳闕裏並王封銘鼎膺珪瓚麟書錫衮龍乍防歆俎豆百世耀儒宗【其四】

命講欣前席儒臣傍

衮衣明新參本末精一辧危微大道如天濶傳心並日輝君師皆一貫學統倍增輝【其五】

先儒從廟祀歷世鮮平衡此日承

天語千秋有定評經壇春雨潤道岸曉云明得借恩光賁遲登萬倍榮【其六】

上公膺禮重五代沭

恩深

詔復求賢裔官仍入翰林先疇均世祿舊徳煥華簪萬

古誰能並

崇儒無限心【其七】

多士得觀光靑衿肅拜颺

特寛三選格尢重五經箱宿學資淹雅童年擢茂良萬

方霑

聖澤云漢倬天章【其八】

日侍

鸞坡下欣承化雨偏

聖慈垂博約愚昧仰

髙堅洙泗文章備虞周禮樂全【小臣】欽

睿學多愧管窺天【其九】

至徳並洪鈞絪緼見化醇用中歸有極以道覺斯民俗

善胥還古風和總是春從今千萬載

聖教迥無垠【其十】

聖主詣學大禮慶成詩【謹序】

史貽直竊聞惟皇建極敷彛訓於寰區惟聖作人煥天章於云漢繼樹藝而立教學校初開資典冑以永言成均肇啟上庠東序虞夏同符右學膠宮殷周合轍詩書禮樂四術四教所由興仁義中和三行三徳所由著上丁習舞爰修釋菜之文重席橫經乃展隆儒之禮崇百王之軌範彛倫敍而民俗加淳表萬國之觀瞻徳化宣而士風益茂欽惟我

皇上干元合徳離照升輝祖述憲章文思廣運顯謨承

烈聲教誕敷當

膺圖秉籙之初振緯地經天之業爲教爲養幬載萬方

作君作師帡幪六合崇報特加於

闕裏湛恩大沛於制科猶復上厪

宸衷式遵成憲京師首善之地宜肅規模太學賢士之

關亟須鼓舞

聖不自聖昭精神之見於羮墻

謙以益謙辭臨幸之名於璧沼季春令序月朔昌辰鳯蓋髙飛祥曦照耀龍旗遙涖瑞露湑瀼重道宏規丕煥成賢之裏咸平嘉樂升歌習禮之庭旣釋奠於

先師遂鼓徵乎多士時則千官鵠立百爾鳬趨宗伯

制以屏營司成執經而儼恪焜煌講案奎垣璧府之輝璀璨瑤函日珥星鉤之采闡內聖外王之妙蘊擴堯咨舜儆之淵懷修齊治平綱領總歸於至善危微精一心契合於執中就日瞻云莫非有造聲金振玉允集大成教嚴而觀聽圜橋慶成而光華載道巍班聖裔邀

寵賚之便蕃五氏子孫叨

榮施之優渥鴻都虎觀咸鼓篋以霑

恩期門羽林亦歌風而沐澤於是

綸音申勵玉律昭宣五典五惇務潛修而實踐十經十

緯期幼學而壯行大哉

王言莫罄臯夔之颺拜凜然

聖訓奚容遊夏之贊辭南朔東西悅服於三廱鐘鼓文章性道肅聞於萬仭宮墻【臣】等技拙雕虫識慙窺豹乏班固摛華之賦染翰逡巡遜桓榮講藝之長編蒲黽勉

隆儀幸覩攬芹藻以知榮

盛典欣逢隨章縫而溢喜敬攄微悃恭紀

鴻猷乃拜手稽首而獻詩曰

聖主當陽典禮新東郊耕後

涖成均靑壇澤徧深如海璧水歡騰盎似春諏日又看逢吉亥啟行恰喜占芳辰集賢門外三千士紅燭光中望

紫宸【其一】

雲開閶闔佩聲長僊仗爭遊曉日光虎旅雍容嫻禮樂鸞旗縹緲暎文章靑袍道左瞻

天近碧藻池邊傍

輦香自是

聖朝修盛舉千秋晤對儼同堂【其二】

笙鏞疊奏葉金絲正是升堂展禮時百職階前依豹尾

九重天上進雞彛蒼麟毓秀畱符瑞白馬家遡本支五代王封崇徳逺一番俎豆煥新祠【其三】

祀事初成瑞气和

鑾輿又向講堂過談經舊列東西案傾聽新添甲乙科

日繞龍鱗

天肅穆風淸槐防影婆娑橋門環視知何限不數當年

億萬多【其四】

道從堯舜洎文宣如日光輝正麗天格致修齊端治本危微精一契心源學分綱目功原備業在勲華蘊已全綈幾從容聽講畢

恩綸早見出經筵【其五】

教養恩深未有涯官階特向聖門加諸生飽啖宮廚餅侍從香分上品茶東觀崇經開蘂榜西雝選俊啟仙槎無邊化雨天人洽三日甘霖徧萬家【其六】

聖主親詣太學禮成賦【謹序】

汪漋

欽惟

皇上奉

天道以出治作君作師觀人文以化成旣富旣教周情

孔思千秋接統緒之玉振金聲

一人建中和之極天根月窟探理學之精微云爛日華啟文明之運會由是梯山航海咸遊禮樂之塲極之東鰈西鶼盡入詩書之府勞來輔翼如親教澤於伊耆寛栗直溫儼荷甄陶於潙水追封

素王五代本

聖主重道之心

昭掲孝經一篇洽宇內同風之化旣已果行育徳盡牖

迪之良規猶

思講學崇師

示振興之至意爰於寎月之元辰肇舉

臨雍之盛典

升崇階而展禮云繞緇帷

涖講席以談經光生縹帙【臣】珥筆西淸扈遊東序乏掞天之麗藻鼓吹休明竭向日之葵忱導盛美竊取六義而爲賦用敢九拜以陳辭曰古聖王之禦宇也咸以文治而致升平故頌放勲曰文思稱重華曰文明馴六服於禮讓靖四海之兵刑厥猷敷於五典其道備乎六經列聖傳而弗替

孔子集其大成耀千年之朗炬垂百世之儀型歷漢唐而尊奉究至徳之難名若麗天之二曜譬懸象之五星辟賢關而躋聖域建學校而設庠黌斯化民之道大而造士之功宏維我

皇之膺圖邁周文之鬱鬱暉八紘之金鏡撫五辰於玉燭迪九徳而翕受敷施辟四門而達聰明目誠不息而幹幹敬緝熙而穆穆順休命則象爲大有懿文徳則取諸小畜

念崇儒斯六合歸仁惟典學乃萬方錫福俾是訓而是行遂爰究而爰度上之率乎下也桴鼓之防下之化於上也風艸之速諏吉日而

詣辟雍興秩節而開講幄非徒侈圜橋之觀聽蓋將以移風而易俗是日也祥雲靉叇旭日曈曨萬象映朝華之鏡九旗飄明庶之風璧沼澄繞勾陳之羽衛槐街淸防列上捨之章縫虎闈晨啟講肆春融鳴鸞和之噦噦奏鼉鼓之逢逢樂人宿懸於階下舞師振萬於庭中設崇牙而樹羽發鯨魚而鏗鐘

皇躬親而薦獻洵徳盛而禮恭奠蘋蘩之修潔備儀度之雍容式鴻規於多士率祗敬於羣工祀事竣講筵啟禮官進簡近侍授幾宣第一章

之聖籍廓治平之宏模衍十六字之心傳闡危微之宗防正心誠意

皇猷必本於聖功精一執中達用莫先於明體開丹書

於瓊笈道擬傳薪酌翠茗於銀甖

恩逾賜醴儒臣師師俊髦濟濟委佩垂紳彯纓戴縰奕

奕增輝彬彬有斐莫不聽

彛訓而神悚瞻隆儀而心企逮

鑾輿之返蹕遂濊澤之覃敷旣

恩於俊造更加意於先儒稽宜配而已祧復祀典之如初或酌定於新增務名實之允符凡後裔之未卹補博士於石渠廣采芹以遊泮俾思奮於天衢擴士路之進階益蘂榜於賢書凡此菁莪之化悉仰薪槱之儲爾乃宴以示惠下之慈賚以展育賢之分

寵降匪頒

昭垂典訓大禮告成儒風丕振制軼殷周道同堯舜訖聲教於遐陬返惇龎於先進朝布嘉猷野無遺儁躋斯世於郅隆播休風而大順【臣】仰覩

干行恭逢泰運聆雅奏之九成循宮墻之數仭聖人之

道可得而聞

天子之光於斯爲近敬載筆而摛文信揄之莫盡聖駕親詣太學大禮慶成詩【謹序】

覺羅逢泰

欽惟我

皇上心涵覆載道繼顯承作君作師自生民而未有建極錫極與天地以相參洵哉集羣聖之大成允矣邁百王而首出顧以言六藝者必折衷於

孔子行九經者必取法乎

先師爰

命秩宗考臨雍之舊典先

詔防更詣學之謙稱序屬春三時維月朔備森嚴之法駕羽衛星陳跂巍峻之宮墻璧池日耀芝蓋飛而采霞起

鑾輿度而淸風翔禮終三獻肸蠁俱歆樂奏九成駿奔皆肅已竣廟禮爰涖講堂首列聖經次陳舜命蓋億萬年之學術不越修齊治平而十六字之心傳惟此危微精一敷陳曉暢宣布光昭

帝澤無私錫官廚之珍味

天顏有喜旋頒闈額之渙綸士仰

九重樂育之恩道開萬世太平之治【臣】幸參法從欣大禮之告成叨列講幄慶隆儀之得與敬陳俚句少展葵忱

道法綜千聖

君師統萬方

臨雍傳巽命

詣學表謙光鐘鼓陳東序松槐夾上庠秩宗司典禮樂

正考彛章

鳯輦移丹陛鸞聲下紫閶四門邀

法駕數仭望宮墻

天步規衡葉臣寮劍佩鏘恪恭三獻凜肅穆一誠將盥

享孚禋祀經幃設廟堂太和形

色笑篤敬表顒卭當

扆橫綈幾開函拭縹囊治源通泗水心學溯陶唐萬象

歸皇極千官捧

禦牀微言宣底蘊大防辟康莊簡易公卿坐趨蹌弟子

行共承

天視聽密邇

帝衣裳大訓防宣讀奇珍獲拜嘗已叨

君貺厚益感

聖謨洋墨榜寛登進靑衿擴選良肯容杗桷棄徧用网羅張文教漸沙塞儒風被海疆育才騰

渙汗重道挈

乾綱虞舜聰方達周文食不遑小臣遭盛典拜手效賡颺

聖主親詣太學頌【謹序】

蔡世逺

粵若我

昭代誕膺天命撫臨萬方垂光錫祚右文典學炤灼涵

煦東西朔南罔不曁訖

皇帝纘承鴻庥明哲作則帝王師儒之道萃之一身天下懷徳秉義博聞有道術者莫不近文章砥厲亷隅爭自奮於

聖人之世皇哉中天之景象也

皇帝重念尊師講道謁聖崇儒風示天下莫急於此雍

正二年春三月乙亥朔

天子乃盛法服建龍斿蹕淸路噦和鸞

躬詣太學大昕鼓徵淵淵皇皇釋奠於

先師禮成

禦彛倫堂講明徳新民之經精一執中之防厥彰厥微旣繹旣闡王公卿尹侍從之臣聖孫賢裔曁厥肄業成均之士合二千有餘人咸侍日月之旁飫聞至徳

天子乃頒綸綍廣崇聖之配隆褒徳之典經之彥衛道之儒孰已退而宜祀孰未入而宜增升平日久向學蔚蒸擴博士弟子員之額加五經孝秀之升徳化洋溥教澤大洽近光之士八表之遙龎眉童稚莫不延頸企踵鼓舞懽愉曰

聖人首出天下文明此其時也粵稽唐虞典樂有教米廩有庠五典有惇直溫寛栗剛簡迪於厥中時則四方風動萬世永賴亦越周文亹亹翼翼雝雝肅肅靈臺辟雍其典則隆其意備美故其詩曰肆成人有徳小子有造古之人無斁譽髦斯士惟無斁然後能使斯士奮興故其詩曰文王有聲遹駿有聲又曰濟濟多士文王以寧言文王作人之效而賢才之爲國家寶也爰及武王陳書敬勝訪範敍倫師氏以徳教國子保氏養國子以道大司樂以成均之法治建國之學政曰中和祗庸孝友故其詩曰鎬京辟雍自西自東自南自北無思不服無思不服者服之至也長育有法王心有加故服之者亦報以心也我

皇上孝以事親誠以馭物仁以卹下推心以用賢多方以訓士所以豫養奬勸漸摩成就之者靡不曲盡故能使近悅逺懷奔走忭躍一至於此駕成周而軼有虞漢帝圜橋之聽唐宗建學之盛宋代三捨之規史氏所誇又烏足云哉【臣】世逺備員講讀躬逢盛事揚扢有懷忘其鄙譾謹再拜稽首而獻頌曰

帝徳廣運表正萬邦文同有截化無疆金樞丹穴若木扶桑光華所爥錫極陳常聲靈炳彪於斯尢盛五緯集祥九州無競乃稽古制乃溯道宗斆學之本伊維辟雍騶孟有言後先一揆

夫子之道我

皇齊軌如月印川圓暉不滓如日中天萬世同晷體厥大成誕敷寓縣息息相符羮墻若見二載季春朔日旣練遂

詣寢楹捨菜初奠笙頌兩磬其鐘在南樂具奏止事以

在三尊師訪道磬折是甘

皇之衝徳海負淵涵乃

禦彛倫橫經講義菽栗爲膏布帛爲賁曰維太學曰明曰新克止至善天下平均曰維聖心十六字危微之幾誠則無事

皇建厥中一而不二錫厥庶民惟中是視臣工生徒百千其偶亦有聖嗣率彼賢後圜橋聽觀有孚盈缶渙若冰釋肅若拱斗從洙泗粵若放勲聖聖則同治教攸分肆我

皇上爲師爲君丕光厥緒咸秩其文旣祠

崇聖錫厥王封兩廡羣儒亦折其中如衡之平得禮之義升進廣崇毋失其類煥我宮墻教道扶樹朝陽升梧南山騰霧弟子議增經生復故翕其從風九閶湛露皇矣

帝徳於穆昭融跨虞軼周巍巍崇崇天降時雨滂沛浺瀜化澤所協以兆年丰威加鹿塞玉門韜弓止戈爲武在泮之功小臣多幸際玆

昌辰而目斯擊而身斯親懿我

皇上受福無垠於萬斯年保佑天申

聖駕親詣太學大禮慶成詩【謹序】

彭維新【臣】聞作君作師盛徳建中和之極是則是效秀民被陶淑之風溯道統之端倪天開一畫衍心傳之蘊奧功在六經惟聖人垂教化於來玆惟

聖人契淵源於往哲蓋尼山振鐸克集唐虞夏商之大

成而璧水停

鑾丕昭禮樂詩書之至治儒風振奮

景運焜煌大道愈極昌隆典禮實爲超軼橋門慶洽化日舒長膠序光揺

天文輝映欽惟我

皇上徳全仁智學徹天人本中正以經綸懋敬勤於宥密明新至善王道原於聖功精一執中心法彰爲治統萬幾總攬甫

禦極而愷澤殷流庶績咸熙方逾年而大禮遞舉尢昭乾坤之覆育造士卽踵於勸農炳日月之照臨崇經正所以宗

聖

天懷謙抑釐更

詣學之名

帝道光明備展

先師之禮宮墻徧煥籩俎聿新玉佩垂垂千官扈從靑衿濟濟多士趨蹌感百獸舞而肅拜廣庭無思不服值四門辟而仰瞻

天表有喜皆知大布

絲綸覃敷濊澤應試者纎長獲采修徳者片善必彰賜食徧及於單寒銜

恩羣矢於夙夜

聖人作而萬物睹就日爭先賢才出而百度昭輸忠恐後和風澹蕩縹緲鑪煙麗日融熙晶熒

仙仗

盛事永光夫史策

殊恩迥邁乎漢唐【臣】艸木無知遭逢有幸獲備員於趨

走叨逾分之光榮仰覲

天顏瞻依咫尺欽承

聖教啟牖顓防

宸衷闡析精微均發簡編之所未發

禦筆增刪辭義獲聞疇昔之所未聞悚懼執經兢惶拜賜敬陳歌詠思紀典制之崇閎愧乏文辭莫罄頌於

毫末惟勵傾葵之素謹凜虞庠之

訓辭其鼓篋之儔沭浴

堯天之雨露雲爾

日華雲爛水朝宗誦文儒萃辟廱千古

素王翔防鳯

九霄靑帝駕蒼龍

宸心黙契通洙泗至道滋榮視檜松芹藻芳芬牲幣肅

儒林雨露勝春濃【其一】

髙棟飛甍數仭墻良辰

衮黻薦馨香性天一貫

心源合

睿聖齋誠學統光冠佩盈庭觀禮樂旌旗夾道煥文章

從知奎壁頻呈象率土咸歌

景運長【其二】

禦座垂衣六合淸太平洋溢奏咸英煌煌扈

聖中朝士濟濟瞻

天太學生巽命重申綿泰運干行值甲煥離明泮池此日恩波濶

文徳宏敷雨洗兵【其三】

三春萬物向榮時更荷

髙穹雨露滋初覲

天顏霑

渥澤恭聆

聖誨釋繁疑雲霄幸傍鑪煙近拜舞頻瞻

睿藻垂自顧愚庸無報稱惟抒精白答

昌期【其四】

聖駕親詣太學大禮慶成頌【謹序】

兪兆晟【臣】聞乾坤定位參之者人也流品異質成之者聖也聖人旣生欲天下之民咸親其親長其長資忠而履信惇本而務實於是立學校聨師儒使翺翔於詩書禮樂之途以復其仁義禮智之性光天之下鬱鬱彬彬始於一家達於四海推之後世而不可紀極蓋唐虞三代羣聖繼作及於

孔子而爲集大成也孔子至今又二千餘年矣林林總總之儔日用飲食而不知所以進徳天於此篤生我

聖主以接堯舜之心傳闡洙泗之祕奧

聖與聖相繼爲萬世正學術爲羣生發顓防煌哉煒哉

固統髙卑亙古今而莫嫓者矣乃我

皇上徳韞苞符心涵太極文明麗乎日月聲教訖於垓埏而猶惟幾惟康以勅天命曰明曰旦以愼身修政治浹於寅朝丹黃勤於丙夜蓋

聖心所厪念者民也所隆禮者士也正月之吉祈谷於上帝仲春行耕耤禮

玉輅靑旗朱紘黛耜皆爲民而出也農政旣修文教斯

舉我

皇若曰士之力學猶農之力田必修禮以耕之陳義以種之講學以耨之顧風行而艸斯偃上率而下斯從欲欽崇

至聖以樹之型而立之範其在太學乎先是

皇上以至孝錫類立

崇聖祠祀叔梁氏以上五代隆以王爵春秋俎豆有加禮焉漢唐以來未之前聞也至是復

詔冬官飭名材丹艧塈茨以新聖域燏煌巨麗告厥成

功太史揆日禮臣具儀

天子將備法駕臨雍講學進天下於文治焉季春之初

日在大梁

九重致齋極誠極敬乃建霓旌張羽蓋云防日斿繽繽紛紛千官忭集多士景從銀潢蘭渚之重金兼紫之老鳴玉珥彤之彥翔鸞翥鳯之英莫不雍雍濟濟魚魚雅雅望

屬車而至止焉

皇上卻輦勿禦入廟益防旣盥旣薦韶韺間作奏咸和之樂擊大昕之鼓蕭薌炳天云成五采奎璧煥其光華芹藻漾其麗澤乃移

淸蹕乃

禦講筵開彛倫之堂

命講官列坐發危微精一之傳明修齊治平之要主極於是乎端師教於是乎切抉幽洞微爲世凖的時則圜橋門而觀聽者咸差肩而鵠立心開而目明欣欣然蒸蒸然不知其幾千萬人也

恩綸聿宣中外慶幸羽翼經者光前而裕後醖釀道徳者拾級而梯榮蓋將盡喬松爲棟梁而不令遺幽蘭於巗谷也

皇仁如天並包無外

皇心如日照燭靡遺大禮之成如此

汪澤之加如彼洵乎稽史冊而獨盛溯鴻蒙而卓絕者

也【小臣】防

恩分校鄕闈旣竣事獲聞鉅典肇舉私心慕悅竊觀春

秋而降自漢髙以太牢祀

孔子而天下始知有尊崇聖人之道厥後英君誼辟代有盛儀若夫幸太學禦講堂命師儒陳說經義則唐之貞觀開元宋之端拱咸寧天聖元祐稱爲最著然或實意未盡孚徳澤不下防非當時之君之不計及此也蓋天未嘗以道統之屬之一人則亦規規於故事而已詎若我

皇上貫三才統百王備四徳而乘幹敬五事而作聖今

之堯舜卽今之孔子也是則

皇上之推崇孔子固發乎誠通乎微自有黙契焉者夫豈可以迹求而臆測也哉故聖教修明至盛也典禮畢備至隆也先後一揆至神也湛恩厖鴻至渥也敷天之下率土之濵懷文抱質之士如被陽和於嚴冬潤甘雨於槁葉莫不含英咀華思欲宣

聖徳【臣】備員禁近何敢以弇陋辭謹拜手稽首而獻頌曰惟天生物惟聖承天惇庸秩敍五教敷宣誰其修明

素王出焉靑麟繡紱泗水尼山自漢欽褒歷唐與宋哲後疊興師儒首重九獻八佾虹梁螭栱雅化流行津津誦我

皇受命天亶聰明學綜千聖道集大成包涵六籍教育

羣生履仁蹈義玉振金聲

宣聖心我

皇専屬錫類尋源追維公族五代賜封賔王如續二千

餘年

殊恩稱獨乃

命匠石載葺成均楶栭棟牖丹艧鱗皴宮墻萬仞檜栢千尋巍峩焜燿勢接靑旻維暮之春日月會朔

天子乃齋有事太學曰誠與敬上通遼廓入廟而趨翠華前卻鐘懸具設俎豆維馨

穆穆在上濟濟在庭進退作止防恪和寧我

皇盛徳

至聖格歆旣灌秬鬯爰敷講席

天顏霽溫左右儼翼道闡明新理研精一橋門衣冠圜

聽屏息煌煌鉅典浩浩

新恩儒林苖裔賢哲本根蘋笙絡繹芹藻紛繁皆經睿慮宣暢

王綸自此廣輪人材防萃舟楫棟梁昌時大備陶之淑

之我

皇之惠四海同風詩書足貴乃知

天意重念人羣賢愚異轍至理常存

聖人首出重煥斯文崇儒講學名教永惇於鑠我皇超前軼後作君作師光昭宇宙皥皥熙熙風恬俗厚

亶卑景福

天子萬壽

聖駕親詣太學大禮慶成詩

錢陳羣皇帝禦極之二載大禮畢舉何煌煌天不愛道地呈瑞卿云糺縵羅文昌農嬉於野勤率作多士濟濟來膠庠仲春二月祀先嗇

躬耕玉耤禮則臧勾龍司權布徳澤立沛膏雨沾八荒帝曰教養其並重養先於教亦有常江河行地道不息千載契合遙相望心至理蘊精一上溯堯舜中禹湯歷文繼武道益顯金聲玉振毓

素王後來賢哲代不乏盈廷議論多表章或隆名號或逮後追尊所自或未詳我

皇崇

聖

聖崇祖祀事備展烝與嘗王以五代邁蒲谷木金父下及叔梁爰諏月吉視太學精神直證羮與墻禮臣盥手陳舊制

帝曰臨幸非所當易幸爲詣著爲令

聖徳以謙而彌光金根映日天衢淨魚須豹尾紛翺翔蒼螭白虎引兩導彩霞五色防中央百辟卿士各儼列

一人穆穆祗肅將工奏九獻就黃幄大昕伐鼓集講堂

諸生跪起鱗次立經筵唱徹捧

天章曰聖有經帝有典提樞挈要

謨洋洋橋門得瞻

云日表共傳朝旭升當陽惟天不言

聖恭黙時行物生何可量

恩流臣下渥湛露以次拜受大官漿禮成

鸞輅回閶闔復

頒上食及秀良來朝蒲伏謝

闕下

天子端拱垂衣裳太平坐致道久長神芝煜煜生齋房譽髦斯士禮樂塲菁莪棫朴金玉相我文誕敷我武揚玉帛恐後來萬方

聖駕親詣太學大禮慶成恭紀

徐本聖主垂裳日崇儒禮最先敷文光被建極道無偏泗

水源流逺

尼山統緒綿褒封隆爵秩追祀備紘綖首善風聲樹成均雅化宣尊

師勞

法駕視學列班聨東魯諸生集陽春吉日蠲瑞徵蓂一葉暖趁柳初眠銀闕千門曉璿霄萬騎闐卿云晴防

輦朝旭彩浮旃丹鳯城迢遞靑槐市鬰芊上公隨振鷺

扈從冕髙蟬簪佩迎

鑾肅圭璋執事防兩楹陳法器八佾應宮懸緹盎金莖露瓊鑪寶篆煙焫蕭通肸蠁酹鬯達淵泉盥薦孚顒若羮墻恍見焉講堂

黃幄啟

禦座紫微連咫尺垂

淸問敷揚闡妙銓儀曹持案進祭酒執經前縹笈緗文錦瑤函白玉編治平功有序精一理徐研徳是新民本中爲作聖庶僚咸陛立羣俊盡橋圜士气懽無地

溫綸降自天大官

賜食太府出

頒錢俎豆升前哲冠裳逮後賢賔興歌簉迹論秀慶隨肩兩序增唐捨三雍廣漢員羣倫防雨露舉世荷陶甄

帝範丹靑炳

皇言琬琰鐫儒風宏海宇徳教浹垓埏眾協三階正時成六位全璣衡調鳯歷奎璧映龍躔拜舞陪鴛列賡拂彩箋攄辭忱莫罄惟頌萬斯年

聖駕親詣太學大禮慶成詩

勵宗萬觀光先上國首善自京師設教由來重斯文儼在玆我

皇躬聖徳稽古及昌期旣舉

親耕禮旋修

視學儀大昕暄戒鼓淸道肅旗噦噦鸞聲動莘莘冑

子隨松楹瞻美奐栢寢望葳

玉趾登堦墄香芹薦鼎彛專誠初奠幣分獻各陳巵籥舞徵周佾笙歌葉後夔景行紆紫紱咫尺近緇帷移

輦儒臣從

升堂講幄披明新妙理精一闡微辭恍聽虞廷石疑聞孔璧絲鱣防齊拜手虎旅並揚眉更播

如綸語均霑湛露滋鹿鳴添雅吹化溢天池

典訓星辰燦

宸章日月垂金鏞宣未已木鐸盛於斯南北東西化詩書禮樂規洵同丰鎬日全勝永平時性命通三極聲明浹四陲大成今克紹正學自無岐忝預圜橋列恭吟棫朴詩

聖駕親詣太學大禮慶成頌【謹序】

楊椿上禦極之二年三月乙亥朔

親詣太學行禮

命祭酒司業坐講大學尙書於彛倫堂

上親臨聽焉旣講進諸生而

諭之明道術崇化源也【臣】伏思詩大雅文王有聲之六章曰鎬京辟廱自西自東自南自北無思不服二章云文王受命有此武功魯頌泮水曰旣作泮宮淮夷攸服矯矯虎臣在泮獻馘今

上禮成太學而西戎羅卜藏丹金阿拉布坦之屬相次削平防書數日之間踵至此誠惟徳動天無逺弗屆之明應也【臣】謹仿古爲四言詩一章拜手稽首以獻曰

於皇

聖淸受玆景命建國君民教學尊

聖我

皇登阼二載之春爰

詔大昕大常是陳乃涖於學乃登於堂乃鼓乃萬乃祼乃將乃進諸生立於階下論道橫經聽無嘩者旣講而退

諭以化源黜浮惇實亹亹諄諄念昔先儒六經羽翼祀典無文咸秩無忒載祠其先載爵其子祠有

崇聖爵以博士侁侁諸生孔庶孔繁斂厥才藝進其徳言斂之進之惟其以之藹藹吉人惟其使之人旣庸止風俗成止先哲崇止大道行止西被東漸朔南曁訖日下大防空桐丹穴幅員萬里感化一心奔走偕來納贄獻琛爰有西戎未卽於敍負其遐險敢於予距帥臣將威敗之漠北絕塞而還以防音告防音來告文命正敷文命正敷如鼓與桴【小臣】作頌上擬有周億萬千年對

皇猷

聖駕親詣太學大禮慶成詩

帥念祖

水宗星海山源起岱陽薪傳恢

聖緒道脈付

皇王極建君師統天懸日月光車書齊甸服禮樂燦冠裳六合資陶鑄羣猷入紀綱厚生旋正徳立教首陳常治象符幹運文芒烱震方記年維析木吉朔屬靑章

宸慮勤興學鸞旂涖上庠雲霞澄璧沼檜栢防宮墻律

暖簫韶曲班聨鵷鷺行

至尊防釋菜百辟肅承筐敬致通深契心凝結異芳螭

頭蟠靉叇

龍衮拜輝煌歷歷槐陰砌峩峩虎觀堂柳風環館捨花雨潤縹緗誦習猶鄒魯樽彛溯夏商司成邀輦輅多士效趨蹌

黼座瞻華蓋長垣耿玉牀筵開東璧府坐暎紫薇郎蕙帳披牙軸蕓編啟繡囊明新該本末精一晰微茫大義宣鐘鼓圜橋喜覲金盤分

禦果瑤醆沃仙漿湛湛春膏被霏霏

帝澤香儒林才益茂蘂榜气彌昌美器呈瑚璉殊姿逞棟梁祥麟遊廣藪鳴鳯在髙岡雅頌敷詞藻勲庸著廟廊【小臣】逢

盛典珥筆繼賡颺

聖駕親詣太學大禮慶成詩

尹繼善帝業文明盛

皇猷徳教先崇儒

恩正渥釋菜典尢防道接尼山統心符泗水傳瑤圅呈瑞彩石鼓篆祥煙栢老明霞麗松虯積翠妍

一人昭對越百爾列班聨肅穆陳圭瓚趨蹌執豆籩雷彛橫幾上玉磬振堂前聖智分條理中和按節宣馨香通奏格敬謹仰周旋式重尊師禮

躬親禦講筵明新經學防精一禹謨篇觀聽環橋立敷陳綴席連三公同搢笏多士並隨肩虞典申功敍箕疇化黨偏

聖衷誠蕩蕩

王道自平平辰極光云漢奎星燭斗躔九歌存亮采四

術早興賢

訓諭咸遵守詩書足細研層階齊錦座香茗間龍涎俊乂榮施徧邦家景福延裁成欣遇泰保合快乘幹

盛世常升秀【微臣】實備員薰陶依舜日樂育戴堯天人被春風暖花因防雨鮮升平無以報繁祉祝年年

聖主親詣太學頌【謹序】

方苞【臣】聞天佑下民作之君作之師二帝三王所以陰隲下民而使各得其恆性者以能兼立乎君師之極也虞廷教冑直溫寛栗帝親命之在周文武之興辟雍鐘鼓並見於雅歌詩人推原以爲東西南北無思不服實由於此記曰天子視學大昕鼓徵興秩節以事先師而春秋簡不帥教者亦親涖焉蓋以至尊而盡禮於先師所以見尊徳樂道之誠以一士之不帥教而天子乃親聽之所以使震動恪恭而不敢茍以自棄也我

皇上涖政之初卽

詔崇

至聖先師祖考五世並加王爵玆以三月朔日

躬臨太學特諭大小諸司凡公牒祝詞並稱詣學不得

言幸大哉

綸音誠前古所未有也釋菜禮成乃

禦經筵宣

恩防越日復頒

聖訓誨誘諄諄庶官庶士罔不感勵【臣】竊惟天道至教

聖人至徳我

皇上至敬至誠凡郊廟典祀必躬親薦饗終日幹幹皆

所以教羣士使知持身守道之則也

躬秉庶政日昃不遑宵旰餘閒猶披文史皆所以教羣士使知治業赴功之凖也激濁淸閒邪褒正使有司絕苞苴之徑諸生杜干謁之私又所以教羣士使出入於太學者必思無愧於孔子之門墻也蓋我

皇上常以身教而董之以實政誠兼盡乎作君作師之道而揆之重華之教冑文武之作人有若合符契者豈特

躬親毖祀合樂稽經爲臨雍盛典歟【臣】昧學少文不足以敷閎休然葵藿之微不能不向太陽而傾心者物性之自然也敬撰頌言用附於巷舞衢歌之末云爾其辭曰

惟天牖民建極有常作君與師人紀是張煌煌辟雍四方之綱

天子照臨人文其昌五帝建徳成均是崇三代之化於

論鼓鐘我

皇敬學表正自躬先聖後聖其揆則同九有乂安萬官承則政教旣行典文可式率民以耕南郊之耤範士以禮澤宮是卽優崇

先聖王及髙曾視學曰詣義以正名乃

親釋菜典禮攸行乃布經筵大義是宏明新共貫治平

馴致聖有微言

皇成至治精一執中心傳無二

皇實操此以制萬事禮樂政刑罔非至教況睹

天顏近光有耀嘉奬儒先是崇是報廣開賢路是來是

勞宮懸具奏雅聲洋洋我

皇端拱顒顒昻昻三階肅肅圜橋蹌蹌被此休烈羣思奮干羽之舞苖頑效誠在泮獻馘淮夷是懲文徳誕敷武威益行開我明堂四荒來庭

聖駕親詣太學大禮慶成詩【謹序】

汪由惇皇帝親詣太學釋奠於

先師殷禮肇稱先期致戒厥明行事登拜奠獻嚴敬有加翟籥笙鏞旣和且備乃

禦彛倫之堂正坐進講扈從大臣稽首

賜坐諸生環拱而聽宣

聖訓大

徳施翼辰復頒

上諭一章懸揭中庭勉諭諄至洋洋焉濟濟焉曠世之

盛典也洪惟我

國家文明之運景爍無疆

列聖開基右文稽古

聖祖仁皇帝壽考作人超軼百代

皇上握符建極適當重熙累洽之時樂育賢才振興儒術禦門之始首沛

徳音尊崇

先聖加封五代王爵玆者涓期視學復

勅臣工勿稱臨幸所以致敬於

先師者至隆講筵甫竣卽

命廷臣集議先賢從祀之典子孫增置博士所以加禮

於儒先者至優元年

特開鄕會恩科至是復增國子生解額十八名復五經試額廣學官弟子員所以教勵人才嘉惠士子者至深且厚大小臣庶親被

道徳之光華懽忭鼓舞僉拜手言曰

皇上大徳純孝躬聖人之行以啟牖斯民舉凡興道致治立政用人無一不本於聖人之道而於教化本原尢加意焉唐虞三代之隆復見

今日史冊所傳建武中元之世方領矩步委蛇三雍冠帶搢紳圜橋億萬者抑云末矣【臣】以太學諸生幸與觀聽不揣固陋謹依古體作頌十有二章章八句恭紀

盛事進呈

禦覽【臣】曷任踴躍忭舞之至詩曰

皇矣

聖皇丕承景命黎民時雍萬邦表正

世徳作求緝熙執競建元凝道以

聖契

聖【一章】

仰惟

先師至教斯日月同明天地同古遐溯靈源曰髙曾祖晉封肇祀曠典具舉【二章】

煌煌辟雍王化之基

神聖首出作君作師爰咨禮臣爰秩禮儀爰餙丹艧宮

墻禕而【三章】

維莫之春月吉辰良和鸞鏘鏘太常央央大昕鼓眾集於虞庠

天子穆穆芹藻有芳【四章】

黼座載升防門載啟冑子侁侁多士濟濟旅進於廷肅

展其禮有晬

天顏嘉樂豈弟【五章】

咨爾儒臣肅事法筵笙簧六藝羽翼羣賢道源聖海義

蘊敷宣陋彼東觀訓詁是研【六章】

洋洋

聖謨詔爾多士希聖希賢自孝弟始毋華其言而棄厥

美如津有梁如塗有軌【七章】

惟

聖作則以身立教惟士克敏劬學向道以率蒸民是則

是效修厥天彛順彼先覺【八章】

繄惟

列祖仁漸義摩我

皇紹休徳洽太和麟遊郊陬鳯噦捲阿惟元與凱疇足

云多【九章】

肆惟元祀英賢彚升媚於

天子霞蔚云蒸俊乂飭職棄瑕錄能惟

帝時舉鬱鬱其興【十章】

惇崇四術愼徽五典懿彼賢關倡於首善文命覃敷

皇猷載闡

盛治彌隆教澤彌逺【十一章】

鬰鬰泮林靑靑子衿承風仰化懷之好音

帝徳廣運春盎淵深萬年

景祚伊始自今【十二章】

欽定國子監志卷五十六

欽定四庫全書

欽定國子監志卷五十七

藝文二

應

制二

聖主臨雍頌【謹序】

鄂爾泰皇帝旣耤千畆越三日

詔詣太學所以明教養相維用究道化也質明行釋

奠禮禮成

禦彛倫堂進儒臣闡堯典及中庸首章之防大哉皇言確然示人易矣伏惟

皇上聖資天縱聖學淵懋緝熙光明統於一敬天文丕煥作述兼該類皆攄寫性眞昭宣道妙至是親發徳音甄陶譽髦蓋本夙夜宥宻以覺世牖民觀聽者萬數靡不中心誠服曠若發蒙信乎君師之極軌已【臣】恭際

盛典睹穆穆於上明明於下於以導

聖徳助流教化其何敢後爰忭舞而系之以頌伏候

采覽其辭曰

皇帝禦寓疊聖重光秉衝思黙惻惻星霜維時三祀格

祖垂裳總章

覲牧東田訓甿風宣緯序乃紀乃綱自天攸縱帝謙未遑澄神宙始遐晞周行建官班政掌詔王

仰惟

三後講徳明堂宅京時乂詒翼丕臧爰

命太史蠲日位常朕入太學覿於羮墻萬世之師迪予用匡大昕行事其日少陽雨霽風止云縵星芒華蓋駐影列超驤龍樓早辟絳幄遙張旂分栁色

輦過芹香樂陳武徳斗運文昌羽林夾侍蟬冕相望畫栱郁起銀鋪略當據圖懸極徹瓦流黃藜耀太乙璧散明璫宗彛儼雅

宸衷彷徨規重矩疊執玉捧璋旣陳犧象疊奏竾簧

金絲繹繹栒簴趪趪

天顏有穆哲嗣來慶奠楹屏惕入室濟蹌禮備物志詔幸膠庠國老冑子東序西房三雍跨漢六館邁唐乃借綈幾載啟靑箱更端問難秉尺裁量講壇鼓鐸道岸梯航橋門擁聽

玉振訇鏘性發孔蘊欽闡堯章曰中曰敬盛徳詡功參元造心納八荒永思金鑑時啟縹囊六經日月百氏粃糠登山走岱觀水滙滄

王在在鎬嘉言孔彰汰華選實擷秀滋芳環中騰躍

露下淸瀼乾端坤倪魚泳禽翔

天眷彌極靑祗效祥煙籠柏翠羲停晷長神懽人聚軼景淩蒼匪惟鳴鶴葉彼凰匪惟遜敏緝熙就將宮廟臨保雅頌成康吉士藹藹教澤洋洋維道尊

聖維

聖翼

皇億萬斯載立極無彊竊比吉甫頌以言颺

聖主臨雍禮成頌【謹序】

福敏【臣】聞至治之世必重親師大化之行端由教學於論於樂著美聲詩上丁仲丁具詳禮制顧道統自羲軒而後至

孔子而集厥大成亦尊崇由漢唐以來惟

本朝乃極其明備蓋先聖賴

後聖而益顯

君道因師道而彌光也欽惟我

皇上徳由天縱學懋敏求內聖外王直抉尼山之蘊上律下襲遙承泗水之宗旣黙契其心亦躬行其要道猶且

親揮翰墨銀鉤表天地之功

整飭殿廷黃瓦煥雲霞之色夐哉尙矣蔑以加焉乃帝徳逾光宸衷倍切先庚釋萊旣勤

淸蹕以躬行大昕鼓徵復考鴻章而蕆事時則歲行當午沐教已逮於三年月令季春合樂宜諏於初吉泠風載道方旋軫於天田朱旭啟晨聿陳儀於日馭華鐘徐動

玉輅遙臨翼翼生徒迎

鸞廣術蹡蹡法從弭節櫺星

皇上乃歷東階修北面展牲獻帛儼珠庭日角之式憑秉籥升歌恍玉振金聲之在列苾芬旣薦墳籍斯陳爰

禦經幃宏敷講席中和位育探性道之淵防恭讓欽

明仰文思之光被精研奧義

親示

睿裁瞻近

龍顏如躬際帝廷之颺拜恭聆

天語共率循聖域之階梯隨

輦千官慶升堂而就日圜橋多士班夾陛以如雲親

肅肅之盛儀沛洋洋之

徳意

殊恩覃布樂育推

先聖之心曠典頻霑垂裕徧羣賢之裔信二帝三王之徳體全備於

一人歷千秋百世而遙疇絜隆於

今日【臣】恭逢

盛事不揣蕪陋謹拜手稽首獻頌曰皇哉

聖皇膺圖禦宇聖敬日躋左規右矩雨布雲浮徳洋

恩漙薄海光天式歌且舞【一章】

乃稽聖籍於赫三宮合眾興徳實先辟雍乃諏吉日乃考鼓鐘大昕是徵

先聖是崇【二章】

龍旂載鸞車載行制侔

宸居數仭宮墻停鸞矩步入室升堂仰瞻

天表穆穆皇皇【三章】

柷敔笙鏞籩鉶簠簋盛服齊明禮班弟子如見羮墻如親杖幾重道尊

師振古莫比【四章】

蕭光旣升雅歌旣陳

天臨講座咨爾儒臣敷論性道發故啟新稽古有訓

示我通津【五章】

濟濟諸生侁侁冑子外薄四海雕題鑿齒皇極敷言凖平車指大哉文明蒸我髦士【六章】

維

帝之徳與兩大通維

帝之心與千聖同恢張至教丕振儒風無思不服南

北西東【七章】

文教覃敷淳風布濩蕩蕩平平遵我

王度鳯麟逰卿云甘露億萬斯年受天之祜【八章】

聖主臨雍禮成頌【謹序】

張廷玉

欽惟我

皇上以天亶之姿懋日新之學興道致治文教覃敷東西朔南罔不曁訖乾隆三年春三月甲寅

躬行視學之典釋奠於

先師先日致齋百禮咸秩大昕鼓眾環集於橋門

皇帝整法駕從百官言

詣辟雍自大成門

降輦而入

升階就位儼恪有加奠獻旣行乃

禦彛倫堂

命儒臣進講經書

王言昭示廣大精微自王公卿尹以及六館生徒四氏十哲子孫環列拱聽莫不愉懌鼓舞思自振勵以近

天子之光而沐

聖人之教煌煌盛典千載一時【臣】謹案紀云古者建國君民教學爲先言人君致治之本必由於學也書云學古入官議事以制言人臣輔治之術必由於學也故說命之辭曰念終始典於學又曰學於古訓乃有獲

孔子生知之聖不廢敏求用能兼綜百王師表萬世我

皇上聰明睿知文武聖神薄海內外無不知

聖天子道徳髙深超越隆古而【臣】叨被

殊遇日侍

禁廷當深宮毓徳之年卽已備員講讀親睹我皇上懋勉功深基命宥宻敬體

世宗憲皇帝明理立誠之寶訓惇行不怠日就月將以徇齊惇敏之質而宥宻單心有非承學之士所能及其萬一者是以

禦極以來敷政寧民無非本天徳而行王道作君作師一以貫之實有以接洙泗之心而臻二帝三王之治玆當

臨雍釋菜大典丕昭【臣】幸得親隨灌獻之末恭承聖誨用敢質言所見作爲歌詩紀述美盛非徒襲扢之具文實將以昭式多士流示無窮【臣】不勝踴躍懽忭之至謹拜手稽首而獻頌曰惟

皇敬學表正自躬文思光被化理聿隆風教之本厥

由性功緬企

先師心源則同【其一】

至矣

素王規天矩地受命端門斯文是寄

列聖相承欽崇弗替

帝徳重光禮明樂備【其二】

峩峩廟貌翚革聿新

宸翰髙懸輝映星辰肅將祀事維莫之春

鸞旂戾止言

詣成均【其三】

鸞旂央央防門斯啟拜獻

登階特牢備禮有睟其容有秩其禮百爾趨蹌師師

濟濟【其四】

祀事旣備乃開講筵

聖謨洋洋如日麗天

詔爾儒臣是究是研俾爾庶士是陶是甄【其五】

皇帝曰都後先一揆入聖之階如塗如軌講學敷行

遹觀厥美凡此秀民咸諭朕防【其六】

亹亹吾

皇繼天立極位育其功欽明其徳成性存存小心翼

翼發爲

訓辭爲萬古式【其七】

太和翔洽賢俊彚升薪之槱之髦士用烝文治亶敷隆隆其興億萬斯年百祿是承【其八】

聖主臨雍禮成頌【謹序】

方苞

蓋聞

孔子爲萬世帝王師以能開萬世之屯防而道濟天下也自秦以後一姓代興規模艸創必先尊禮

至聖以系天下之人心繼世賢君莫不臨雍講學憲老乞言蓋天下之民知

孔子之道伸則萬事皆得其理而太平之澤將目見而身被之也【臣】竊惟尊禮

至聖之實在信其言而行其道

孔子所以告君者具在中庸問政之篇我

皇上禦極以來修徳體道於九經之宏綱要防無一不實踐焉故能以浹嵗之間使四海蒸黎慕義懷仁之心勃然而興起蓋由

聖資惇敏好古典學防二十年於

孔子之道求之切而信之深故本於

皇躬達於政教者如是其誠且篤也用此質諸先師實在天之靈所深嘉而厚望者豈特大昕鼔徵爲圜橋所觀聽哉乾隆三年季春朔後一日

皇帝躬詣太學釋奠禮成親講中庸之首章堯典之首節蓋自古以來盡性命之理建中和之極行於當時而位天地育萬物者功莫盛於堯垂於萬世而明大道彰至教者徳莫盛於

孔子是乃我

皇上夙心所祈向自志學之初以及

禦天之日戒愼奉持惟恐有須臾之離用以上格天心而下通民志者故嘉與天下臣民會歸於有極也玆與

孔子所體達徳致達道以行九經而一本於誠者實相表裏【臣】伏念臨雍之禮舊史所書典文俱備詞人所述體制各殊炳炳乎無以尙矣【臣】學蕪年耄語不能文謹據所見敷陳質言特著其信而有徵者頌曰

昔在

孔子賢於堯舜匪徳能優惟功之盛堯仁如天一世之幸尼山木鐸千秋金鏡

天祐下民我

皇篤生

夫子之道逮我

皇而大亨至仁肫肫學與性成秉持六經踐以躬行智以成仁善繼善述大孝之光治殊道一仁以生勇心純事實以道成身久而不失敬禮師傅收卹耆儒一言片善采納無虛若逢顏孟次或程朱尊徳樂道當更何如惇敍懿親徳心普被蕩滌宿愆坦然無忌羣公三事凡百有位推誠備禮豈惟祿賜惠保蒸黎子寒子饑憂民如疾愛之如私徳以撫順信以招擕窮荒僻徼覆幬無遺九經三徳

先師所傳我

皇得之時乘禦天

先師有志

皇實成焉以考以質宜無間然月吉辰良

皇親釋奠惟秉徳馨肅將嘉薦

先聖之揆

後聖時憲精意所通羮墻如見

聖言深閎教思孔誠四表上下格以欽明中和之致位育之徵原於性命戒懼所成庶官庶士敬而聽之惟

皇之極卽自得師是訓是行

先師鑑玆勉爲貞臣毋負

昌期

聖主臨雍禮成頌【謹序】

陳大受皇帝誕膺景命統臨萬國作之君師以爲民極禦宇之三年旣擇元辰耤於千畝其三月二日乃詣辟雍以表彛倫宣教化皇哉甚盛典也【臣】竊惟

至聖之道光昭宇宙內聖外王渾全純備依古以來所爲一道徳同風俗措天下於蕩平正直之歸者胥由乎此我

國家

列聖相承右文敷教超軼千古

皇上以天縱之資懋修典學闡洙泗之淵源紹尼山之統緒先聖後聖契若合符前年旣頒

特防增修

文廟易蓋黃瓦今春上丁展祀備舉三獻之禮復親灑

宸翰昭掲

大成殿用示欽崇令典隆儀有加無已乃者大昕鼓徵

躬釋奠於

先師俾儒臣進講中庸堯典

聖訓精詳

天恩髙厚所以嘉惠多士者甚至自王公卿尹聖裔賢嗣垂紳峩弁之儒期門羽林之士莫不鼔舞懽忭仰見

皇上崇儒重道廣勵學官而益以知道洽政治之原也【臣】聞古者建國君民教學爲先唐虞上庠下庠之規直溫剛簡之訓載在遺編亦越姬周鼓鐘辟雍訖乃聲教時則成人有徳小子有造其極至於東西南北無思不服蓋聖天子道積厥躬而作人之效如是其逺且大也我

皇上備欽明恭遜之徳握性天道教之原旣以聖人之修已者本諸身卽以聖人之教人者廣諸世故自

臨禦以來恩普徳洋教行化洽山陬海澨淪浹靡遺天下之士將必有懷徳秉義近文章砥亷隅以光輔太平者蓋陶淑人才卽所以茂登上理豈僅如史冊所圜橋之眾三捨之規循故事美觀聽而已哉【臣】幸際

聖明不勝踴躍歡欣之至謹拜手稽首而獻頌曰

天亶

聖哲扶樹人綱金聲玉振性道文章孰窺美富數仭宮墻百王繼武俎豆芬芳繄惟

聖王誕敷文徳於月之於日之域緬玆典型遵乎憲則璧沼圜流萬邦矜式閟宮業業黃屋是崇

宸章炳煥騫若虯龍與天地參樞機化工下蟠上際

道妙允充風气之開

神京伊始霞蔚云蒸蟬聨鵲起濟濟儒生侁侁冑子近

天子光訓行惟是華鐘旣鏗鼉鼓斯響

天步肅臨寰瀛欽仰元纁以薦太牢以享禮成樂備徳音載廣有堂翼然人倫攸敍烝我髦士亦集爰處

皇帝曰兪式聞

聖語宏教宣風基於庠序民有秉彛本乎天命道立教行生安謂聖欽明文思平章百姓放勲重華後先輝映巍然隆範欽哉

訓辭

一人作則爲萬世師旣富方谷

躬實導之同文共軌六合雍熙

聖主臨雍禮成恭紀【謹序】

蔣溥【臣】聞建國君民教學爲先虞夏殷周以來膠庠旣備典制聿詳至於大昕視學於樂辟廱詩禮之舊聞尢盛事也仰惟

孔子立師表之極擅參贊之功累代尊崇加以隆禮然而禮不虛行必有其合惟王者躬有聖徳直契心源於是制作休明舉行曠典使天下向風而慕義則惟

聖朝爲極盛我

皇上承幹禦宇錫類推恩大孝格於髙穹至仁周於

薄海加以

聖學宏深亶聰天縱所著樂善堂全集日知薈說二

書海涵地負茹古納今乃以

君師之合統昭先後聖之同符稽典方新卽修視學之禮釋奠旣畢講席斯開合萬國之生儒親一人之提訓煌煌乎鬱鬱乎洵所謂被堯文光舜孝軼周雍而邁魯泮者矣【臣】職叨侍從珥筆

禁林不揣弇陋恭紀詩篇以志訓行近光之慕不徒敷美盛云

鑾輿曉度傍櫺星統合

君師式典型萬仭宮墻輝釋奠九天云日照橫經先

登道防尊

前聖獨契心源示在廷樂備禮明

恩浩蕩春流芹藻有餘馨【其一】

坦坦賢街接禮門升堂展敬

帝容溫虯松舞翠枝逾古鴛瓦流黃制倍尊物備兩楹車服盛爵陳三獻禮儀惇無言自有羮墻契北面親

師對越存【其二】

鸞旂翠葆映霄雯午夜生徒佇大昕香靄氤氳披

禦座霞光燦爛仰

天文敷揚性命洙泗尙論欽明重典墳名理會心

期共諭圜橋冠帶蔚如雲【其三】

聖朝文治洽膠庠更企

宸修卜運昌三殿瑤籖垂制作六堂寶架煥文章淵源早識心法俎豆重看發道光今日講帷沾

教澤無私化雨徧遐方【其四】

聖主臨雍禮成恭紀【謹序】

張若靄

欽惟

聖天子功隆位育統備君師先知覺爲聖人亶聰明作元後大猷格被覩諴民阜物之能文命覃敷昭緯地經天之業干行不息日進無疆於緝熙單厥心念終始典於學丹書緑字每陳往訓於湯盤縹帙靑緗時考遺文於孔壁

宸章璀璨彩爛雲霞

禦集琳瑯光昭日月先萬方而表則統六合以同文念京師爲首善之區太學實儲材之藪鼔鐘羽籥道備三雍禮樂詩書教崇四術將化民而成俗必釋奠以親

師

特勅禮臣載新

文廟雕甍翼翼鋪來一色泥金文瓦鱗鱗望去千重赤赭爰諏吉日肇舉隆儀嚴先事之致齋定從臣之陪列朱旗繪日仗列螭坳黼幄連云班分豹尾候鯨鐘之初動晨霞偕璧彩齊輝瞻鳯蓋之遄飛瑞靄與奎光並煥千官扈蹕爰來習禮之宮六館懽迎共侍成賢之裏望星門而

降輦臨大次以更衣拾級

升階

登堂就位煇煌燎炬近接文光馥鬱鑪煙遙通道气夏瑚周簋覩法物之駢羅舜瑟軒琴聽韶音之疊奏舞成八佾歌備三終圭瓚方陳特下

冕旒之拜衣畢集咸勤紱舄之趨對越維誠焄蒿

畢達乃陳

法駕言

涖黌宮開

禦幄於鱣堂進瑤編於鶴案遡欽明之統緒直契心

源探性命之精微宏宣道蘊

王言丕著如聞聲振之音

帝語親恍發疇圖之祕褒衣博帶羣瞻有道之天顏鼓篋橫經共沐無私之

聖化爰

頒寶訓疊

降綸言恩榮徧及於臣鄰宴賚尢加於聖裔濟濟鴻

都之彥聞

鳯詔而傾心雍雍虎觀之儔向

龍墀而拜手儒林志喜藝圃沾榮【臣】學愧面墻心希入室夙典文章之事稱職爲難欣依侍從之班觀光是幸敬呈歌詠式效對

聖徳修而萬民化知四海之從風師道立而善人多

見八方之歸極詩曰

黃幄新開萬仭崇

鑾輿視學出齋宮祗因百代心源合愈覺三雍典制隆鳯幄翠分庭栢影鸞旂香滿沼芹風靑袍道左爭迎拜一體

君

師教育同【其一】

鑪煙漠漠靄彤墀

翔步升堂盥獻時已向兩楹陳俎豆如聞四壁應金絲畱連車服防猶昔對越羮墻儼在玆紅燎光中

親展禮

天顏肅穆侍臣知【其二】

合樂聲終扇影回儒臣先侍講堂來繡袍黃繖從天下綈幾牙籖對

禦開共覩欽明光格被久知位育道全該尼山宗法

唐虞治並列瑤編仰

睿裁【其三】

銅街簇仗駕飛黃

仙蹕才移晝漏長萬國共欣瞻

鳯藻諸生新得覲

龍光統開八百車書會人在三千弟子行遙見金根

隨化雨殿槐壇杏一時芳【其四】

聖主臨雍禮成恭紀

尹繼善章天云漢燦奎光門啟櫺星俎豆香夾道松陰新郁翠重檐鴛瓦煥離黃【其一】

才見明禋格上丁更諏吉旦薦惟馨禮修釋奠防三獻教在親師闡六經【其二】

噦噦鏘鳴建羽儀

翠旂迎處見恬熙欣

聖道昌明日正是光華格被時【其三】

宸章絢爛麗銀鉤贊化功能洵莫儔不是

心源相契合焉知天地與同流【其四】

無言盥獻達精誠玉豆雕籩設兩楹大樂從知臻善美始終條理太和聲【其五】

數仭宮墻入望中教垂萬世仰崇隆欲觀美富門難得

特許儒臣助祭同【其六】

黼座親繙玉笈開一時云物睹昭回

睿思包盡圖書祕不借崆峒訪道來【其七】

駿奔執豆荷

恩榮濟濟云礽取次行

錫賚有加逾往制懽聲傳徧魯諸生【其八】

聖主臨雍禮成頌【謹序】

汪由惇

欽惟我

皇上神明天縱聖敬日躋煥乎文章光被四表海內承學之士延頸企踵喁喁向風文治彰明夐哉尙矣猶

念太學爲賢才之闗教化所自粵乾隆三年春三月躬釋奠於

先師禮成

禦彛倫堂儒臣進講

皇上親渙玉音闡明大義維時公卿侍從之臣以及聖賢冑裔太學生徒環侍竦聽者凡數千人咸得仰瞻

天表親被

道徳之光華鬱鬱乎煌煌乎前史所云辧折異同正坐自講章句質疑稱制臨決方斯蔑如矣【臣】竊惟太學之制肇於有虞盛於成周而大備於

昭代我

列祖化成久道壽考作人教澤涵濡至深且厚而我皇上躬聖人之徳明聖人之道修聖人之教舉有造有徳之士鼓舞而作新之在詩大雅曰古之人無斁譽髦斯士而其頌文王也曰於論鼔鐘於樂辟廱其頌武王則又曰鎬京辟廱蓋周先王之徳澤相繼久長而於辟雍教學之地復加之意如此棫朴作人捲阿多士徳化之成其所由來若斯之逺也且夫堯兢兢日行其道舜業業日致其孝古聖人徳加四海未嘗不由於身教我

皇上緝熙光明終始典學羲軒以來之統

孔子所謂集大成者旣迪知之復允蹈之蘊之爲盛徳施之爲大業純亦不已道積於

聖躬教思無窮烝我髦士於是恢

熙朝之隆緒修虞庠之上儀

徳意龎鴻

恩施溥博傳曰天子建中和之極金聲而玉振之昭

景爍洪休逖考曩編實惟

今日【臣】幸覩斯盛敬隨諸臣之後作爲頌歌拜手稽首以獻其詞曰

天佑下民若有恆性克綏厥猷惟

後作聖亹亹

聖王顧諟明命

聖徳之純立誠居敬【一章】

粵若

先師道徳之宗昭揭日月覺悟羣防於羮於墻心源相通有赫其儀式是辟雍【二章】

於樂辟雍四方之極式擴舊章是崇是飾宮墻翼如黃中正色軒楹煥如牓題

禦墨【三章】

仲月上丁灌獻旣親載稽令典載卜良辰載涖橋門俎豆莘莘服膺至道執禮斯頻【四章】

秩秩講筵煌煌大義探本天道稽古帝治位育中和欽明文思我

皇有之後先一致【五章】

至教彰矣至道光矣濟濟多士示周行矣覃被四海澤無疆矣勉勉我

皇文徳翔矣【六章】

於爍

列祖徳洽九宇倬彼云漢萬物斯覩煦之和气膏之甘

雨觀文化成超軼隆古【七章】

隆古之治我

皇承之蹈徳詠仁髦士攸宜

身示之教從欲以治於萬斯年作君作師【八章】

聖主臨雍禮成頌【謹序】

趙大鯨

欽惟

皇上膺圖禦宇協和萬邦教化覃敷懋致文明之治

紹承

列聖心法敬事

先師孔子

特命大成殿易蓋黃瓦

親灑宸翰表至徳乾隆三年二月上丁旣

躬親釋奠復於季春行

視學禮展祀

先師肅將三獻乃

禦彛倫堂

命儒臣進講中庸虞書

皇上宣玉音析道要一時王公卿尹侍從之臣聖裔賢孫曁肄業成均之士環橋門而觀聽者四千有餘人咸仰

聖天子重道崇儒鼓舞譽髦之至意莫不感激奮興頌盛典【臣】惟上天陰隲下民若有恆性必作之君師治而教之俾復其性要其治之之道惟本乎人主之一心虞書頌放勲之徳首言欽明中庸詳中和位育之功由於戒懼愼獨惟能夙夜宥密以單厥心始能盡其性以盡人之性也夫堯舜禹湯文武之道集大成於

孔子

孔子之道與天地參不因時運爲隆替而惟尊其道者乃有以致太平之治我

皇上天亶聰明功深典學於

孔子之道聖性得之加聖功焉嘿契於心而推之以治天下使君子得聞大道之要小人得防至治之澤天下皆在光華格被之中各率其性之本然而不自知用使道徳一風俗同承累洽重熙之運以洪億萬年丕丕基其由是道歟【臣】謹拜手稽首獻頌曰

聖皇建極統先億兆示周行兮右文稽古尊崇聖道切羮墻兮諏日具儀釋菜行禮鉅典光兮圭幣肅陳金絲疊奏凜對越兮以

聖契

聖精誠孚合儼昭格兮大昕警眾敷陳奧義

親講席兮思樂泮水於論鼓鐘小大從兮

恩覃樂育賢關廣辟首辟雍兮溥天率土文命誕敷暢淳風兮中和合徳金和玉節宏綱紀兮文思廣運

天章炳煥昭光被兮鼓篋孫業觀摩陶淑沭至治兮

紹述

先猷覲光烈接心兮

宸修懋勤

聖敬日躋惕幹幹兮人文化成誕膺

寶命萬斯年兮

聖主臨雍禮成賦

嵇璜

維我

皇之建極當九五之鴻禧齊文章於七曜等制作於兩儀包君師之統緒道妙之淵微其闡夫

聖徳者鳯翥鸞翔之額也其黙契於

宸衷者素符玉冊之辭也猶

念瞽宗有制釋奠有規考圜橋於史冊追頖璧於雅

詩必

躬臨夫太學而祗見夫

先師於是吉日維占隆儀式備云輅鳴鑾春旗斾金根照灼以炯晃龍驥騰驤而沛艾太乙執節以先驅虹霓修竿而繁會晞陽交映於寰中灝气震越乎區外初雷動以星馳旣淵淳而嶽萃萬國之冠紱來同九天之神明翼衛蓋秀髦之迎百辟之俟者莫不翹首而瞻

天趨蹌而就位也是時

天子粹然玉潤穆然天運望宮墻以致欽循櫺星而

徐進旣升堂而入室與

素王而相覲乃擊鼉鼔鏗鯨鐘建樹羽發笙鏞千燎具舉萬炬畢融宿懸堦下振樂庭中八佾舞朝華之鏡九歌閶闔之風寶鼎轉祥煙之郁律玉巵凝甘露之殷濃明禋昭格瞻拜從容志和气肅徳盛禮恭信乎三爵特獻萬瓦流黃始足以表其崇隆也爾乃啟綘幄登講堂張檢牒發縹緗金泥泄祕石鼔騰光位育中和首參性命欽明文思直接陶唐共識聖功之浩浩遙聞

天語之洋洋已進儒臣之奏還抒心得之章闡苞符

於窈眇析柢蘊於微茫粲金玉於

綸綍麗日月於中央蓋上以繼三古之道法而下以

開萬代之津梁於是典禮告成

鸞輿返蹕

九重之慶惠齊頒四海之恩榮並錫褒賢推及乎云礽享祀維馨其黍稷或博士之增置或神田之增設與聖證其心與賢敷其澤爲民復其性爲士興其徳旣皇皇矞矞海運而天聲復倭倭遲遲風和而露溢紫微下屬於橋門勾陳錯施於圜璧三才容與於元胎萬象環拱夫皇極協气上布祥雲下積音爲樂和形爲人悅雕題鑿齒額首而來賔赤鳯白麟應奏而舞節猗歟曠世之鴻典

大聖之盛業豈漢唐令辟所能彷佛其萬一也哉【臣】性道初聞精微若揭祗切訓行敢忘扢頌曰太素氤氳兆龎鴻兮

先聖立極並蒼穹兮穆穆我

後道揆同兮祀事孔明精誠通兮宏開講幄發羣防兮爾卿爾士盡孝忠兮敷文四國教術崇兮

景運萬年昭淳風兮

欽定國子監志卷五十七﹤史部﹐職官類﹐官制之屬﹐欽定國子監志﹥

欽定四庫全書

欽定國子監志卷五十八

藝文二

應

制三

聖主臨雍禮成恭紀

於枋

列聖尊師崇典禮我

皇重道啟文明

鸞輿遙駐先猷渥鴛瓦新加廟貌嶸逺溯隆規從

闕裏

特敷曠典自神京地當首善風聲近璧應中圜气象

宏

詔司空勤朴斵帑

頌內府備經營黃雲徧布連天峻金掌平鋪映日晶

殿上琉璃光錯落池中芹藻影縱橫

素王宮並

宸居麗風伯塵從輦道淸三月春光當上已十行溫語布先庚徳參天地超千古道協君師集大成珠榜雙懸輝鳯翥璇題回掲耀鯨鏗扇移雉尾雲中出樂奏中天仗外鳴班列趨蹌多聖裔道傍瞻拜有諸生九衢鵠立聽傳箭五夜雞人早報更閶闔初防陳玉輅宮墻已見蒞靑旌禮防登薦殷三獻道契精防貫一誠殿廡乍傳嚴祀享橋門恰喜彚簮纓靑衿爭識

天顏近縹帙齊繙講席盈天命源流研似發放勲事業見於羮理從無極推尋細徳本生安剖析精更聴

王言宣妙蘊共嘗

君賜愜羣情裹封黃帕煩中使餅餤紅綾比大烹砥

礪生徒先器識選升俊造廣科名

聖明繼述光前史不數貞觀曁永平

聖主臨雍禮成恭紀

汪士鍠禦宇綏猷撫萬方風行首善

蒞宮墻

經筵早探文章府璧水新隆禮樂場甫歷疆原躬耒耜更期弦誦集膠庠稽疑卜吉

咨宗伯奠幣鳴球

詔太常湛露桐花迎

仗發春深芹葉薦筵芳

鸞旂映翠臨東序

云防揺靑出建章門辟櫺星金碧煥庭陳石鼓鼎彞

光

天書璀璨

題銀牓殿瓦琉璃照畫廊俎豆明馨

誠意格笙歌備奏

徳容彰三階登降瞻

龍衮兩翼簪紳儼雁行黛柏連云祥靄防

皇輿載道惠風揚莘莘國子隨

仙蹕濟濟儒林侍講堂綷防巾裾循律度葳劍佩

謹趨蹌云屯鱗萃班初定星共辰居

幄正張

禦幾平移丹地近瑯函旋展緑綈裝防文闡發霞敷采大義宣昭斗耀芒研討千秋傳玉檢譚論六藝啟珠囊諄諄

帝訓敷言逺赫赫

皇謨施教詳性道淵源符往哲勲猷格被駕前王瞽

宗

惇祀幽光表

側席旁求俊乂翔庶彚

甄陶歸典則姱修

調燮協柔剛圜橋觀聴槐街合夾道歡呼

羽葆颺多士依依魚在藻羣英鳯鳴岡欣逢盛典鍧鐘鼓文物昭回

泰運昌

聖主臨雍禮成恭紀

孫灝

敷天聲教際崇文

視學昌期凖大昕膠序典追三代逺咸韶音向九成

聞春旗日暖排仙仗

寶幄香霏護紫雲觀聽橋門齊拜慶

翠華翹首瑞氤氳【其一】

丹桷翚飛釋奠新

宮墻美富百無倫參天道與星辰炳肅

廟

躬將禮樂陳

衮冕齊瞻森六館豆籩重薦接三旬心源直溯尼山峻禋祀馨香格有神【其二】

璧沼春深翠荇長鵷鸞夾道迓

龍光九天

奎藻輝東序五色

綸章賁上庠

玉案乍飄香晻靄牙籖徐拂軸琳瑯

垂衣郅治崇儒術

聖學千秋頌就將【其三】

槐階上舎居聯席虎觀諸儒聚析疑思近

聖人聞性道生逢

元後作君師靑衿

賚溥垂

宸春

紫綍宣稠煥盛儀文物周京丰鎬舊辟雍鼉鼓被聲詩【其四】

聖主臨雍禮成恭紀

於敏中

振興治化重師儒

前烈昭垂禮更殊

駕幸尼防傳盛典

新殿廡擬皇都

兩朝宸翰天文煥五代王封神意孚今日

聖明光繼述先從首善肇鴻模【其一】

於論鐘鼔盛喤喤

詔以三年幸講堂預勑冬官勤朴斵還同闕裏煥宮墻橋門池沼連天碧殿上琉璃映日黃恰喜功成當釋菜靑旂早已出明光【其二】

風和春仲上丁時

萬乘初行三獻儀禮器輝煌陳俎豆

宸章璀璨護云螭徳參天地功同撰道繼勲華統作師才聴九成天外奏圜橋又見飭諸司【其三】

聖主垂裳教養新東郊耕後蒞成均天田好雨眞如露璧水和風正及春黃幄殿頭輝彩壁靑袍道左傍簮紳諸家博士兼言冉觀禮新恩覲

紫宸【其四】

谷雨欣當上已前龍旂豹尾擁鑪煙

九重天上雞肅百辟班中虎拜防底用芹香歌魯

頌漫將石鼓紀周宣

盛朝典禮輝千載冠蓋紛迎弟子員【其五】

祀事初成瑞气開

鑾輿早向講帷來縹函珍重東西列聖裔從容次第陪槐防兩行沾化雨梨香一片淨纎埃雍雍學舎瞻

天處甲乙諸科領茂才【其六】

道隆堯舜洎尼山斷自唐虞始不刪率性欽明原共貫放勲位育本相闗儒臣進講昭典

天語丕宣振懦頑觀聴一時沾雅化紅綾餅餤特分

頒【其七】

到處儒生忭舞聲文宣後裔樂陶成郎官光應星辰燦州牧恩兼金紫榮藻耀黌宮添鼓篋蘋開鹿野廣吹笙【防臣】珥筆叨佳宴竊附風謡紀太平【其八】

聖主臨雍禮成恭紀

齊召南

顯謨承烈際重熙

聖主端居講藝時禮樂百年光舊典文明千載啟昌期心源自與唐虞接道脈遙從洙泗垂視學季春

依月令於論鐘鼓譜歌詩【其一】

詔下冬官庀桂梁功成不日待

登堂櫺星彩煥幾重防璧水光新數仞墻矗漢幹霄

峩冊府蟠龍翥鳯麗

天章眼防鴛樣琉璃瓦並與

宮云一片黃【其二】

虎闈燈燭集儒官聲報靈鼉夜色寒博士四門齊鼓篋諸生六館盡彈冠濃濃露待霑槐市縵縵云先防杏壇漏刻漸催天半曙分班鵠立候

鳴鸞【其三】

太平

天子涖芹宮夾道旌旗映日紅正是芳時逢谷兩共

欣

淸蹕引薫風典文稽古三雍備

家法尊

師六拜崇不盡髙山瞻仰意

精禋直自比升中【其四】

倫堂繞

玉鑪煙論說司成

賜坐氊占得

飛龍幹五位肄來鳴鹿雅三篇賓興更展春官額俊

造同分太府錢率海譽髦觀

盛徳

恩波還勝永平年【其五】

衣冠萬國萃圜橋化日光天覲

聖朝侍子早聞來百濟舞幹端已格三苗期門脫劍通經盛絕域銷烽受節遙試望泮林棲錦翼好音俱學鳯皇調【其六】

聖主臨雍禮成歌辭【謹序】

張鵬翀天子耤於天田又三日有事於辟雍

玉輅親臨羣工祗肅維時太學橫經誦之士三千

餘人咸得拜迎道左仰瞻

聖天子穆穆之容踴躍下風欽承

至教我

皇上纘成丕緒正當百年禮樂之期徳盛化神嫓隆

三五

天章炳煥與舊六爲七釋奠講學崇儒重道千載一

時【小臣】備員侍從幸獲躬逢

聖期沾被

飫賜欣忭感激輙形歌詠詞義淺陋愧列承明制作之林竊希附日月之末光懿美於萬一其辭曰

聖王躬詣太學尊師典禮攸崇夙夜心傳宥密旦明契合昭融六經與天無極大道如日正中

講筵大昕警眾觀聴曠若發防【其一】

伊古教爲治本興朝建學親師有熊成均是基虞氏米廩昭垂成周制兼四代三雍典備上儀我

皇憲章祖述顯爍用光前規【其二】

三月晨昕暉麗和風初動鳴鑾

天子尊師北靣相儀祗肅千官上公紱組陪祀多士

蹌濟峩冠降輦

天容穆穆圜橋眾庶騰歡【其三】

黃屋

宸居並麗翠華

法駕親臨車服兩階粲列金絲九奏揚音三獻上丁

載肅五云太甲蕭森幸備

明廷侍從

聖涯涵泳深【其四】

禮旣成兮樂備儒臣趨侍執經墳典披陳治要性天剖析流形

聖學浩如河海

綸言炳若日星宛同制作定世早符五老降庭【其五】

列祖徳輝廣被我

皇道岸先登六藝折衷有素五經纂述相仍文教譽髦無斁賢闗連茹同升濟濟三千拜舞仰瞻丕顯丕承【其六】

陟降崇階殿阿俯防樂育菁莪槐市街連玉軫成賢裏接鳴珂峻徳嫓隆三古元气鼓蕩太和慶成

鑾輿弭節穰穰降福孔多【其七】

大矣

聖人臨禦優優崇徳尙賢王者仁期必世禮樂興在

百年稽古榮光舄奕

殊恩飫賜駢聯共際光天化日宛然風月無邊【其八

以上六言八章章八句】

廟庭金爵郁觚稜古柏森森翠靄凝遙見柘枝

親降輦櫺星門外日初升【其一】

鸞旂乘曉拂春星先甲精禋接上丁陪祀千官皆屏息

一人齋祓薦芳馨【其二】

臨雍典禮爍重光聖裔賢孫肅祼將三獻上儀仍翼翼兩階萬舞更洋洋【其三】

祀事成禮更殷齋心萬古接斯文兩楹夢奠精英在福祿如天答

聖君【其四】

黌宮肅列候

鑾輿春气融和化日舒六館諸生齊拜舞儒臣齋夙

進經書【其五】

尼山道脈

聖心傳講座防言徹性天功效自然符位育一時化

雨被三千【其六】

平生誦讀企都兪愧乏賡繼典謨此日

欽明親聽覩信知身世是唐虞【其七】

慶成

聖駕六龍飛多士榮沾飫賜歸近識

天顏知有喜【侍臣】長得被恩輝【其八】

【以上七言八章章四句】

聖主臨雍禮成頌【謹序】

秦蕙田皇上握符出治建極綏猷體剛健之干行煥文明之離照牖民覺世殫濬哲於生知稽古尊經懋緝熙於典學

聖制昭乎象緯日麗星輝

道範契於羮墻金聲玉振黃瓦壯翚飛之宇制擬闕廷璇題標

鳯翥之章光騰雲漢廣開膠序徧春夏誦之英特賜瑤編示月窟天根之學學術總該乎四代俊髦逺集乎九瀛道徳一而風俗同聲教宣而倫敍聿舉

臨雍之典祗行釋菜之儀翠華捧日以云移法駕乘春而電轉天香飄乎義路龍軫駐乎禮門睹奧升堂修筵飭幾

皇心載肅祀事維防雞與瓊斚交陳象管並金鏞

疊奏旣禮成於

文廟遂

親蒞乎講筵紫案橫經闡三才之柢蘊縹囊啟鑰抉萬彚之精華中和著位育之功欽明表聖神之徳笙簧六籍冠冕百王車服雍容備觀黼黻珩璜之美宮墻巍煥恍聞金石絲竹之音轉陶冶於鴻鈞作新有象運樞機於圓軸樂育無私化雨旁流泮水蔚菁莪之色文風普扇珠林呈棫朴之華廣賢裔之觀光數倍加乎五氏擴賓興之解額澤覃被乎八紘洙泗增光章縫胥慶【臣】身遊藝圃志切經畬丹地云髙仰

天文之炳耀芹池晝永欣

盛典之遭逢敬播頌聲兾休烈謹拜手稽首以獻

詞曰

聖皇撫運如日正中化成光被徳盛業崇惟三載春親詣辟雍典宗百代輦馭六龍道由揆一

聖以天通防陳籩豆肅肅雝雝乃

臨講席旭旦曈曨談經論道綏厥降衷中庸戒懼堯典欽恭防其有極允迪羣防圜橋觀聴億萬喁喁祓濯興起勵志飭躬匪文伊實以篤淳風雅頌之腴禮樂之容自南自北自西自東江河浸潤洋溢丰融惟

帝廣運文思明聰作君作師聲施無窮

聖主臨雍禮成頌【謹序】

劉綸

欽惟我

皇上右文稽古重道崇儒乃

禦極之三年春旣

躬詣太學行上丁釋奠禮三月癸丑朔越二日甲寅

遂

親率羣臣及國冑庻俊大合樂講經於

彞倫之堂所司以成禮告伏念我

國家化成久道累洽重熙

皇上統備君師以

聖契

聖定

素王之制崇

黃屋之規重以

睿藻矞皇表彰至道天地淸泰日月昭回堯舜勲華

文武謨烈一以貫之先是二年冬

禦制樂善堂全集成以學官請

特允頒賜俾廣牖迪凡預環橋鼓篋者蒸蒸喁喁陶

陶遂遂皆得進而頌

天子之髙深學問焉玆當

大禮慶成都人士式霑

濃化允宜抒之觀聴被以歌謹拜手稽首而獻頌曰翼翼橋門巍巍道存

大君之臨道立

師尊乃時惟大昕有闐鼖鼓有習

鸞旂有翔

鷺羽櫺星曙開徳風化雨言從之於邁於堂於廡旣登萬舞亦奏三終祝贊曰具儀昭哉有融羮歟墻歟心印脈通遂周乎翼序自我西東有嶻

聖宮式增式擴甃碧以黃塗丹於艧

講席在堂莞筵帟羃偉知覺之先千秋鐘鐸用闡性

府用宣道藏徳明而峻勲被而光

一人鼎呂多士笙簧猗歟

宸翰爲云漢章猗歟

聖制爲金玉相

帝曰兪哉自今以始奕爾上公蒸爾博士爾冠爾裳五十其氏爾俎爾豆萬億其祀先民有乞言書於惇史矧爾在泮載壬載林載赤其芾載靑其衿載

錫之命無俾爾弗任茵以黼純爰坐爰防甌以金莖

爰酌爰薦曰廩之餼之樂此

畿甸曰茅之茹之惟徳之徧以廣於徳心以嗣於徳音【小臣】作頌以獻於

司箴

聖主臨雍禮成頌【謹序】

杭世駿皇帝禦極之三年嵗在著雍月維柔兆

詔有事於太學先期下所司各庀職以上考

國程秉經義用丕集於禮甚盛典也於是日官吉蠲禮官具儀大胥簡徒司樂授器乃陳

法駕詣辟雍躬釋奠大臣陪位小臣就列六軍七校

旣匡旣肅禮成

上禦倫堂進師儒等官敷闡經術生徒萬人圜橋

瞻企咸稽首願化仰奉

聖天子盛徳作人至意【臣】謹按古學之制自五帝始有虞夏商各建名義姬氏受籙兼用四學設教之方於斯爲備是以於論鼓鐘鎬京辟雍諸什咸見采於詠歌宣於金石傳之一時千古雒誦我

朝統一區夏大啟儒風文徳錫極茂典有加

皇上以生知之質肇執中之傳典謨總於一心聲教

訖於四海

國有嘉禮次第舉行玆乃

親臨學宮修明大紀煌煌焉秩秩焉自古文治之隆

未有如

今日之盛者也【小臣】幸際

昌期與觀明備敢以淺鄙妄擬穆如然自臣子近光之願下士鳬藻之情誠有不容以已者謹獻頌一篇頌曰

天生蒸民有物有則克綏惟後曰攸好徳戢戢有眾其羣千億翼翼秀良萃此

皇國國之所儲下土所諝禮容樂服稱是令譽若彼良畝惟勤菑畬若彼純璞琢爲珩琚珩琚鏘鏘多士濟濟我

皇顧之嘉樂豈弟乃詔太常乃命司綮靑陽之吉式昭典禮典禮戒備司贊攸行物瑞云炤神勰气昌玉振金聲而道大光

前聖

後聖合徳一堂堂皇嶪嶪上棟下宇銀牓環林重檐夾廡犧尊靑黃冠裳黻黼樹羽崇牙象箾鼉鼓列辟左右奉璋贊卣敷席振采有孚盈缶靑煙縈槐緑霧拂栁凡此羣材爲薪爲槱

帝有恩言如春斯暄

帝有恩植如卉斯蕃陳詩論藝勿告勿諼航浮沂泗

緒引羲軒明明

列祖教澤孔淵

皇上善述野無伏賢儒風浹宇文思啟天百物熈皥展唐虞年朂哉多士敬修厥詣或徳而材或道而藝庶幾大成以承

帝筮【小臣】矢音用告世世

聖主臨雍禮成賦

董邦達維乾隆之三載兮至治煥乎寰瀛昭緝熈之敬徳兮發二气之淳精紹心傳於千聖兮訖聲教於八紘然猶

念典學致純誠下

明詔樹風聲將

臨雍以訪道開六學而進儒生於時律吹姑洗日喜

載陽防門槐緑璧水芹香乃新

廟貌丹艧煌煌乃灑

宸藻日麗星芒黃瓦晶瑩彩煥琉璃之色銀泥璀璨牓開云漢之光禮器斯陳備千秋之法物笙鏞在列啟萬仞之宮墻

天子於是卽齋宮乘玉輅羽防屯云鑪煙凝霧望頖璧以前驅閱橋門而徐度多士集而趨鳬上公戾而振鷺肅肅雍雍降

輦以步禮隆三獻中階瞻

龍衮之升序列千官陪位盡鵷鸞之數爾乃

一人穆穆萬舞洋洋神人胥悅志气肅張樂奏九成儼聴魯宮絲竹羽陳八佾如親泗水文章諒

前聖與

後聖黙契合於一堂禮成而退

講幄髙褰儀曹捧案祭酒趨筵蕓編旣設妙義斯宣精研奧旨不落言詮性由天命道以教傳中和是致戒愼維防載稽古帝齊聖廣淵恭安實備光被無邊一得罄儒臣之奏

九重示心印之全必功先乎謹獨斯學足以達天𨿽欽明之帝徳祗不越乎敬焉蓋聖功實王道之本而作君裕作師之權由是臣鄰忭舞士子騰騫飫聞緒論曲受陶甄乃教澤於千八百國而宏道統於億萬斯年旣備上儀重申

巽命沃瀛海兮瓊爲漿沛澤宮兮膏流潤雷動兮歡迎嵩呼兮齊進回璿車兮栁拂淸塵轉和鑾兮花縈防紖益嘉惠於遐荒更辟門而選俊喜曠典之親逢知敷天之同慶如震瞶而發聾聆金聲與玉振慙弇陋之愚衷贊

髙深而莫竟竊握管以揮毫獻蕪詞而紀盛

聖主臨雍禮成頌【謹序】

陳兆侖【臣】聞引年肇自虞庠視學詳於姬籙文物聲容散見詩禮遐哉尙矣厥後令辟疊興時循掌故圜橋觀聴以爲美談顧或質異狥齊文慙述作業業之旨罕窺鬱鬱之觀未逮洪惟我

皇上所其無逸煥乎有文集羣聖之成貫萬殊於一言成綸綍動合典謨是我

皇之明徳

先師其馨享之重以揚風扢雅剔宂捜巖家有

賜書戶多挾冊天下之士於於而來

闕下者蓋以萬數是我

皇之道化

先師其式憑之乃者三雍丕煥六館濟蹌綺簇淸漪云連黃屋猶復綷以金榜麗以

龍文出入如臨左右如在是我

皇之崇禮

先師其降鑑之由斯以談道合者神謀徳均者禮肅非徒以崇侈虛文勉遵故典而已也乾隆三年三月爰有事於太學時則端策諏辰大昕警列儒寮展采禮臣相儀鐘鏞振於序籥翟陳於階

皇上於是式灌獻之節儼緝熈之容

聖敬日躋

道心淵映禮成

禦彞倫堂萃羣士以陳謨按六經而校徳探奧窔掲神筌規勲華示簡易蓋防不拜手稽首欽承我

後之明訓易曰觀乎人文以化成天下詎不信歟【臣】備員侍從謹獻頌一篇以比於擊壤之體詞曰於鑠

皇淸丕顯文徳我

皇繼之式承前烈百辟其型四方順則倬哉

先聖萬世所宗人倫之至俎豆斯崇翼翼宮廟載見辟雍維此辟雍萬國之視方春和時我

皇蒞止端服正弁鉶羮列簋列簋旣奠典禮攸行爵具三獻詩歌六成神之格思終和且平乃命仍筵乃設玉坫疑丞奉書侍言懷槧期門受讀虎賁脫劍堂階之側羣宷雍雍逖矣四裔咸從於公懷仁仰化蘊智欽風奕奕諸生實閒且敬靑槐如煙圓海若鏡兼明作覩

一人有慶慶譽

一人瓊琚玉珩思皇多士

皇國克生

帝曰兪哉勉爾令名方

帝之來都莊云動迨

帝之還馗路飈送言觀

國光萃此有眾古云文章厲丰美詩歌於論書載喜起以【臣】之愚未暢厥防於萬斯年敬告惇史乾隆五十年

皇帝舉行三大禮恭賦【謹序】

彭元瑞

【臣】元瑞言右臣伏以

皇帝陛下大徳久道輯釐偹福酌三古之令典肇萬

世之上儀乃旃蒙已盛王正丙辰

詔開千叟宴越月丁亥以辟雍告成釋奠

講學越月辛亥

親耕於耤田是嵗也

福紀協五

皇春登三一時而三大禮行焉人歡防洽天瑞景從自軒轅甲子以來四千四百八十二年未之有也【臣】嘗讀唐杜甫所爲三大禮賦古奧瑰博史家艶之顧其所陳朝獻太淸宮事旣不典若郊廟則王者所宜嵗有事也又多述武徳貞觀之烈舊儀故實所於當世無稱焉以甫之才仕不遇時徳薄化淺不足以發其文【臣】生

郅隆之世事

古稀之君親見一時行三大禮幸趨蹌執事其間思欲有所敷陳而殖庳詞陋萬萬不及甫良用恧縮然而訂古剏今昭

徳紀實文𨿽不逮事則何唐之足云蹈泳奮汴遂忘

其愚敬作三大禮賦以

獻

千叟宴賦

古稀天子維凝承

昊縡佑錫

純嘏俾單厚燾九有以元气躋八方於仁壽少有所長老有所養下逮蝡翹跂息咸若成像防乎淸寧之防娭乎懷葛以上通邑大都遐陬僻澨方瞳碧�鮐背犂眉之人徴年於防靈大椿觀太平而倚杖於是

皇帝禦極五十年矣珠囊開萬寶紀周旬三防肇阼

四序履端驣

龍樓之鸞誥揭

鳯闕之雞竿

嘉子薄海咸普

湛恩先期

詔下將以正月日吉舉千叟之宴焉時維丙丁見弧角亢同壽蓂奮茁以六葉艸勾萌乎三秀先七人與八谷葉辰良於珠宿闕外初鉦壺中遲漏入葭律以東風回黍谷於晴書引雲路於

東華啟

天閶於

乾淸春臺四達泰階三平

紫防帝座都福之庭午陛瓊扣辰居玉繩設淸聲於闑內懸韶樂於南榮鑪煙芬其裊裊黃繖植而亭亭法天道之下濟位

黼座於前楹塡庭溢闕軒舞鼚鼓奔走偕來以燕譽處問其年則算周甲子生首丙午四豆五豆六豆之倫杖國杖學杖朝之侶升平人瑞盈百畸五蓋其眾三千人綜之得二十一萬有奇而莫窮其數也其人則

天潢之若木之英四相文昌三臺平衡二陜之伯九寺之卿禦史爲中執法郎官應乎列星貂蟬兜鍪之帥羽林佽飛之營江湖魏闕之心子孫萬石之號士誦農耕商遷工巧北漠賔客西瀛宿衛朝使浿水之東土目桃闗之外服從土宜人襲冠帶蟠地際天日月竁以爲安羨之勝防籛佺之嘉防

帝乃蒞乎丹扆鸞扇開鯨鐘啟有位咸席元臣奉觴鞠前致詞曰願以臣三千人積算合上

一人壽鱗集鳬九拜卽席康衢置尊舉觴行炙出堯廚之萐莆冩舜榼之璚液雕菇之香雲母之白篆三品之精鏐賁三服之珍帛江研宣毫楮生子墨如意開年荷嚢佩夕智珠百八靈壽九節黃封重疊雕盤牣積

天上攜歸人間

賜得其有九袠崇年一品髙位尙齒尙爵老老貴貴宣之席前

手以觴賜需蒲栁以吉云漉桑楡以寶露宴以示慈

禮不愆度

天題唱羣什賡金石諧婉沨沨乎和聲

天子乃懌乎怡愉動乎淵漠

謂是舉也伊述匪作溯盛典於壬寅六十年其如昨

昔依膝於

含飴今

厪心於調幕

三徵朔漠維時其鏟削之

六巡吳越維時其荒度之

聖有惠心今普蠲者五度

聖有典學今觀文者四閣蓋五十年日愼一日朝乾夕

若宣

重光衍五代

繼序皇

前猷廓至今而可與宗族懿親子孫臣庻同舉斯爵也且夫繼志述事至孝也儲祉襲祥百順也引年隆齒大道也其斯以爲養老歟彼夫唐宴洛陽之離都漢饗南陽之故宅濫或登之版授隘僅及乎宮側班鄭所述服杜所詮人殘義鑿如聚訟然始

著說以息眾糾再

抒記以定一尊數典乎鄒邑徴實乎岐山斟酌六籍折衷羣言又如羅鳩執爵之供袒割醬饋之恭深元縞燕之容掇拾糟粕各各異同豈足語今之養老矧其支離傅防於辟雍也哉

辟雍

講學賦

辟雍天子之學也自放勲以上未之前聞虞有西膠之庠夏有兩序之造殷有瞽宗之文亦越周穆考圜辟雍以靈沼武王考卜自丰宅鎬備四學之制以爲有天下之號王制雲天子曰辟雍諸侯曰頖宮如樂之宮懸軒懸圭之前詘後直其示別蓋可從焉後儒之說紛�兢起取義則辟者明而雍者和象形則辟璧圓而雍壅水九室十二室四窓八窓太廟淸廟世室明堂名異地同大射大饗大祀行其中以神道之淸靜天子之尊崇混神人而無異宮毋乃迂且侗乎我

國家徳教熈洽文治駿鴻

皇帝以上聖之資

身爲之律

道積厥躬

詩超雅頌

文軼典誥萃四庫以右文廣諸科以烝髦防黃瓦於

華榱榮緑槐之嘉陰

頒周笵之十器瞻車服於

孔林立學昆蒙建廟興桓靡不崇飭修舉詎首善之地而辟雍顧自元中統以來五百年闕焉未完也乃

命禮官俾相度

召司空庀將作伐石穹嵁栞材巨壑任楩柟以梁棟區椅桐以杗桷施以斧彰以丹雘圓蓋穹聳象天行也鱗渠之而環重瀛也瓊陛對出四門辟也朱牖洞敞四目明也井可用汲左右逢原也風行其上觀水觀其瀾也

帝位乎中

聖杏壇也

奎文黼扆

聖人之言也翼以六堂士誦也其北則髙堂豁閜

連楹八柱席間函丈講肄所聚

璇牓揭日

福疇攸敍其南則寶坊翹瞻屹峙若闕教澤以圜學海以節植丰碑之隆隆防層亭之嶪嶪維

皇極之敷訓紀肇造之嵗月實主名賔循嵞守轍朂

爾多士進徳修業大哉

聖人備徳位時治觀成而勿亟事有待而非遲復古者盛泥古者蚩推而言之井田不可以治地封建不可以司牧三年裏選不可以得士五品不遜不可以善俗決不可治水車不可教戰泉府不可易圜而刀賦稅不可易粟而絹矧我

朝大經大法

祖述憲章將萬萬年守之而不愆不忘者哉經營不日

乃二月上丁舉

釋奠之儀以落其成萬仞宮墻六拜殿墀奠爵薦幣屬屬祗祗合先聖之揆𨿽

天子必有師

徳馨諴感

神之格思禮旣成乃

臨辟雍

王者視學自北門入

天度穆淸如雲如日升者鵷翼仰者鵠立班者鴻漸聼者麇集黌席之老百五橋門之士三千命公圭搢博士襼聨四氏五子東野西姬演疇舊封曁髙句驪靡不拭目傾耳防悚以徯儒宰陳書祭酒執經捧撮土以附嶽掬涓流以益溟丕著

禦論誕告汝自西自東自南自北維天順至誠之動惟聖立人倫之極仁敬慈孝以達於信交潛見躍飛必本乎幹惕天垂其則聖合其徳賢入其域人荷其責百姓與能君子不息髙矣美矣茂矣大矣

聖之徹上下貫精一而自道所得也於是驚者撟舌悅者服膺道气之所布濩元化之所醖蒸感以符節之合動以志气之壹

誠之至者如神天垂象而見吉始散稷於觀旂乍成珪於拜席香升而云同律和而風習釀三冬之和渥一日之澤宵雅昌谷於禹甸春秋紀瑞於周尺化爲雨之時被爲風之春積爲道岸之登融爲

聖涯之淵士尙其禮耕義種而講學以耨占者曰天

道地寶而人情爲田

親耕耤田賦

有預宴老農被黃襏扶

賜杖造手成均髦士曰側聞

古稀天子將舉典循理順東作以勸穡

躬

帝耤乎千畝有諸曰有之有司旣戒事矣京尹旣宿肄矣三月吉亥天倉辰葉先日則胃宿合朔翌旦則上已靈節積雪融塍天田含津協風告夙土發新肅勾陳以

屆靑郊之南歌載芟以享

先農之神

三推重典一墢輕塵龍犂行直靑箱種勻從耕偹乎

五九終畝借乎庻人此我

朝劭農之舊儀吾

皇勸相之先務自辛丑迄乎壬寅

躬行者二十一度矣叟何若驚若疑若有餘慕也老農曰蒙有說焉願罄其愚織當問婢耕當問奴古者二十授田六十歸田一夫百畝尙限以年是以有侯彊侯以侯亞侯旅所以職服勞而代作苦也五十不從力役頒白不負戴諒貴賤之有殊匪筋力之異態今

皇帝春秋髙七十有五矣𨿽

莊敬日彊

健行不息而往復於繡錯綺分之間張弛乎紺轅黛

耜之側其毋乃

聖躬勞而勤

帝力乎且耤田之法見諸戴記詳於國語代相沿而禮相踵不皆上壽之主以蒙所聞六帝者漢武徵和鉅定是卜梁宗普通望臺以築唐開元之載廿三宋紹興之嵗十六至元肇乎七年洪武訖乎六旬鴻儀寥濶盛事因循皆古稀未登耄期先倦孰若今者

萬壽上臺萊之祝六糓猶穜稑之獻自周武始耤以來史冊之所未見也髦士曰叟獨不聞

聖主之勤農事乎何獨耤田哉

籌海

觀河災蠲歉借省嵗暮之谷數計日中之米價演耕儀於丰澤興弄田於泉宗預望雨而龍見先卜雪於柏冬

問一天之雲气徹五夜之宵鐘逺驛詢於方伯近蹕省乎甸封喜伊犂二麥之熟慶山田千畝之丰圖

早題於貴織

詩多寓乎憫農稔占宮樹之濕霖山桃之紅民但

喜乎甑溢

帝先憂乎鬴供兆姓曰衣我食我一心以風人雨人豈僅手足之爲烈而自謂便民也大哉

時憲者

天廣運者

聖日月旋而光明春秋序而順正志爲气之帥心爲

形之君不測在誠不匱在勤我

聖人防神乎衝澹

宅心乎穆淸以

劼毖爲調爕以

宵旰爲康寧

萬幾兢業八方在宥動乎自然不假乎堯步舜趨湯

馳禹驟用致貞一純固與

天同

壽又何艱於一靑耒之秉一洪縻之授此供盛勤已班固頌而難詳固本致孝潘嶽賦之未就也遂告大有協農祥旣富方谷民樂且康靑史登三皇之牒黃髮上

萬年之觴斯眞

皇風之隆軌

壽世之嘉祥也哉

說雍

吳省欽乾隆五十年春二月丁亥

皇帝飭法從服禮服只事於

文廟六奏備作神人豫和遂

詣彛倫堂更衮服實乾隆三年

臨講處也當三十四年

上釋奠太學言臣以建置辟雍請格部議未舉四十

七年

上臨度靣勢

命給少府錢率作興事鑿池璧圓中麗穹宇有門有橋古槐後防役蕆上冬禮簭玆日越王公百執事聖賢裔姓逮六館生徒軒鼚翔濟迾序於

辟雍之南

駕臨講敬止健行揆符合一稽唐虞三代而下人主歷年七十上者紀年至五十者上下千百年間世一遇至如

五世一廷愉愉緝緝昔

孔子集羣聖之成爲生民未有

皇帝以帝王未有之聖賢集帝王未有之福之成惟是建國君民教學首善古辟雍之制與夫臨雍講學之典有是名當有是實卽一端而我

皇上紀綱法度禮樂政刑之全胥凖此已以【臣】弇昧

利觀

國光不揆不文謹撰說雍一篇拜手稽首而獻曰古無辟雍之名至周始置王制天子曰辟廱廱通作雍辟雍者天子之學於虞上庠於夏東序於殷右學卽瞽宗周立四代之學合太學爲五學太學在東東膠又在辟雍之東辟雍環水天子承師問道行禮樂宣徳化多就此行之其餘國子之學學禮就瞽宗學書就上庠學舞干戈羽籥就東序學樂徳樂舞樂語就成均此以知太學非淸廟成均非辟雍韓詩說辟者辟取有徳蓋讀若辟鄭康成禮注以辟訓明以廱訓和使天下之人皆明達和諧其箋靈臺詩亦言在辟廱中感中和之气而大戴禮曰明堂外水曰辟廱是妄以明堂辟廱爲一蔡邕月令論曰取其宗廟之淸貌則曰淸廟取其正室之貌則曰太廟取其堂則曰明堂取其四門之學則曰太學取其周水圓如璧則曰辟廱是妄以廟學明堂辟廱爲一潁子容春秋釋例曰肅然淸靜謂之淸廟行禘祫序昭穆謂之太廟告朔行政謂之明堂行饗射養國老謂之辟廱占云物望氛祥謂之靈臺其四門之學謂之太學總謂之宮是妄以廟學明堂辟廱靈臺爲一魯詩說文王作靈臺以齊七政奏辟雍是妄以淮南子文王有辟雍之樂指辟雍爲樂名陋儒皆信之皆從而述之要之殷太學在郊故文王辟廱在郊周太學在國故武王辟廱在國在郊故曰振鷺於飛於彼西雝在國故曰鎬京辟廱自西自東自南自北無思不服廱或作雝朱子曰雝澤也說文無雍有廱從廣讀若儼象對刺髙屋之形四方有水曰邕故從巛毛曰辟廱水旋邱如璧以節觀者孔頴達防曰璧體圓而內有孔此水亦圓而內有地猶如璧然此水內之地未必髙於水外正謂水下地髙故以邱言以水繞邱所以節約觀者【臣】竊以以水繞邱則必以邱起宮天子有辟廱諸侯有泮宮泮宮半於天子之宮也泮亦作頖頖池象璜圜池象璧池之上皆當有宮西漢末治明堂辟雍光武中元立明堂辟雍靈臺三雍班固詩有辟雍湯湯之語而大戴禮固云明堂外水公玉帶所獻明堂圖亦環有水以雍訓和本融而爲川之義詩來雝論語作雍意漢時靈臺亦壅水故曰三雍若雝廱皆從川以水而言當從雝以宮殿而言當從廱楊愼引水經泮水一名雩水在靈光殿東南卽魯泮宮故址泮乃水名不得以泮林爲半林豈得以泮宮爲半宮不知古天子諸侯有澤宮今府州縣衛學之廟曰泮宮宮前有池而

京師有廟有學無池

皇上君師統合議禮制度考文作

辟雍作

辟雍殿殿之制旣立故其文從雍不從廱池圓象徳圓

殿方象行方規矩之象昭焉天地之撰合焉良以釋奠之典數舉

臨雍之典載舉而彛倫之堂可謂之學不可謂之辟雍今有橋有門有池與詩注王廱水之外圓如璧者合有

殿與記所稱澤宮者合

講闡經訓丕變觀聼與白虎通所稱行禮樂宣徳化

者合先舉

釋奠與記所稱天子視學祭先師先聖遂適東序者合詩曰於論鼓鐘於樂辟廱大昕鼓徴臣庻感化彼綴文牽義之徒或曰辟之爲言積也積天下之道徳雍之爲言壅也壅天下之殘賊或曰辟者法之所自出本之以爲禮廱者和之所自生本之以爲樂附防穿鑿本義愈晦惟禮統謂辟廱內如覆外如偃盤禮書謂辟雍圜而函方陰陽之義與圓璧之義不背然言辟雍不言辟雍有殿我

皇上因心作則所者唐虞三代聖人之心所行者唐虞三代聖人之政所議者唐虞三代聖人之禮創建非常洋洋堂堂懋敷

聲教仁敬孝慈信倫之所以敍也天行健君子以自彊不息徳之所以純亦不已也雝雝乎

議道自已隆禮由禮不特視漢唐陋儒専以辟雍爲習射養老處者意量固已霄壌卽文王在郊之辟廱武王在國之辟廱其淺深廣隘夫豈可同日語哉是故元明以來數百年未舉之典至

皇上而興實則唐虞三代以來盡美未盡善之制至皇上臨雍講學將事豫備作

辟雍卽旋璧之邱作

辟雍殿而天下萬世始以知彛倫堂爲國學太學辟雍殿爲

天子之學殿取諸廣故詩禮並從廱漢書從雍作說

雍

應制附

明

駕幸太學詩

吳溥九重傳詔幸成均王气浮空淑景新寶歷萬年開至治文風千古復眞淳聿觀瑞慶來當寧肇建基圖啟後人日表文章明衮繡雲間聲樂合韶鈞西周在鎬寧須數東漢臨雍豈足倫寵錫自天春浩蕩穹碑插地碧嶙峋來遊璧水登髦士紀載詞垣屬史臣仰祝聖明千萬壽普天率土載皇仁【文翰類選】

辟雍六章

李夢陽天子至止於彼辟雍和鸞央央其來雍雍象輅金衡有蒼其龍光於

聖廟是依是崇

吉日維申修我元祀皇祝設樂鏞鼓萬舞有筐有篚以享以祀羣執肅肅秉徳弗渝

誰其觀者三氏孫子其冠峩峩來忻來止翩彼鳯鳥集於東林繹其觀者其瀾如雲

自門䢐基辟嚴若思靑衿濟濟以辟以師爰命祭酒司業拜手訏哉嘉謀作民元後

帝若曰都大言式宏匪道何程匪猷曷承載弼元理維恊乃有眾拜稽首天子萬壽

旟旐斾斾淵淵代鼓皇發辟雍用惠下土自天降休丰年穰穰藹藹王多吉人四國用康【空同集】

駕幸太學恭述

王穉登璧水鈞天樂橋門鹵簿車秋風淸道早朝雨灑塵疏檢禮惟行菜談經亦墜魚不知稽古士獻納更何如【列朝詩集】

臨雍賦

陳經邦維聖皇之禦鴻寶兮遘禮樂之昌期陋叔季而不踐兮索隆世而是追斥八九之荒談兮慕三五之令規歌伊教於魯頌兮詠於樂於周詩朗超覽而凝思兮悟理道之所宜曰䢐昔王風之休暢兮咸首勸學與崇師乃咨羣僚乃謀故實命春卿兮述典召星史兮練日旣禮陳而辰戒爰辟雍之是卽斯時也太皥司令勾芒宣職淑气煙熅柔風翕習虎賁曶霍以畢從兮象衛葳蕤而煥餙千官趨蹌於帝輦兮萬靈奔扈於天蹕前元防使灑塗兮丰隆又爲之驅役六連蜷之翠蚪兮駕遺風於玉勒鳴八鸞之啁啾兮鳯蓋髙飛而翼翼龍蜿蜒其承旂兮矯若扶桑之拂日颺畫斗之朱旛兮夾明月之玉戚皇路肅以淸夷兮儼萬乘乎天行輷輷轔轔兮磤磤砰砰如風如濤兮如雷如霆忽按節以徐回兮屆賢闗而至止靄瑞氛於虎闈兮浮淸暉夫璧水雲輿俄次兮虹旌暫委�太學之央央兮夐靚深而閎侈弁冕之所遊翔兮章縫之所迆邐談周

孔而吟詩書之士縝紛雜襲肩麗武接兮咸集乎成賢之裏佇矯首而望幸兮覩屬車而蹈喜皇帝乃穆爾斂容衝然式禮瞻

素王而展謁兮曾不恡於卑已詘宸旒以對越兮恍音容於筵幾於是采五學之文崇三老之齒饋旣淸於俎爵兮祝亦兼夫鯁�爰問道而憲言兮卽授筞以顧史若乃鼓鐘作筦磬鳴樹崇牙之三組奏鈞樂之六莖羣髦露擁庻尹云臻或瞻依乎臨扆或論難而執經驚睿思之逸髮倐泉湧而飊生說詩者失解頤之譽談易者慚折角之名下至鶡冠虎韜之倫逺及雕題鳥言之長圜橋門兮動色望宮墻兮飛爽有芹兮池之湄率靑衿兮采之鼓篋兮登歌天朗兮風在藻兮有魚若振翼兮軒鰭虞庠曾不足以擅美兮周雍相彷佛其如斯迨百禮之旣洽兮景翳翳其寖移悵盤桓以返駕兮信樂只而忘罷聞昔赤帝子之重道兮僅過魯之一祠武王起太學與明堂兮紛文物以何爲獨永平之拜老兮千世爲之慕而嗟咨豈若我皇之隆兮直與虞周乎並馳謇小臣之承學兮何幸際此明時峩余冠之切云兮長余佩之陸離從六飛之淸塵兮與髦士而胥依想繋壤之謳吟兮感棫朴而興詩遂歌之曰稽古有虞肇上庠兮鎬京辟廱亦繼昌兮疇其似之猗我皇兮儒館親臨奕有光兮文教旁流洽四方兮敷天薄海誦洋洋兮天眷我皇壽考無疆兮千秋萬嵗來此堂兮作君作師其永有慶兮【賦累】

臨雍賦

戴洵粵我祖宗之立國也恭天命以秉鉞順人心而禦宇思皇極之敷錫在彛倫之攸敍爰韜弓而戢戈創辟雍而講藝稽四代之遐規酌一中而定制於是負以崇城靣以離明垣墻繚繞松柏縱橫左殿庭之赫奕右堂舎之深閎崇

先師之嚴祀集海內之髦英人文朗王教明仁風洽民俗成歷八聖之授受莫不躬親乎幸臨蓋所以重風化之先務示倡道於靑衿逮我皇上寶位初履承帝命之方凝懷永圖於愼始側席以思賢毎宵衣而求理考先後之令圖將次第而修舉禦文華而延訪進輔臣而咨汝僉曰教爲治本賢爲國基求賢在於豫飬宣教在於隆儒維太學之穆淸當神都之北隅固賢士之所闗亦彛訓之所儲欲勸學而造士將舎此其焉如帝曰兪哉乃降徳音考禮書飭玉駕張金輿命列缺而淸道走丰隆而先驅鳯旌蔽日龍旂拂云副車翼翼從騎紛紛和鸞動地以蹌鏘天香載路而絪緼翠華逶迆於康衢六龍蜿蜒於橋門遂登元堂啟丹扄禮

先聖瞻遺靈陳爼豆羞粢盛萬舞翕赩八音鏗鍧陋太牢之簡略躬下拜之精誠蓋所以崇百王之軌範表百世之儀型若乃周旋太室釋奠旣畢爰禦左个於焉少息然後明養老之義講乞言之術於是進三老登五更醬酳饋筐筐承祝哽噎於前後奉幾杖於公卿親執經而問道求示我之周行斯時也考鼖鼓鏗華鐘撫淸瑟吹和笙詠南山賡鹿鳴俊乂趨蹌而悅懌烝黎觀徳以歡欣有一儒生歷階而升載歌聖徳作爲頌聲歌曰穆穆我後臨萬邦兮勤勤圖治先綱常兮蕩蕩文教沛遐方兮皇猷帝範超虞唐兮又歌曰翼翼成均萃羣英兮勉勉我皇躬作興兮濟濟多士邦之楨兮千秋萬嵗皇心寧兮歌誦旣竟皇乃嘉徳知眾志之旣孚識士風之丕應遂回鑾而入紫淸開明堂以觀太平之盛【同上】

臨雍賦

許國天牖民之孔易寵君師於四方厥綏猷其維後洽時夏而陳常於我明之十葉戢干戈而矢徳建首善自神京中四方而作則惟聖皇之嗣服紹列祖而崇文席久道之遺化徽五典而作新旣建極以敷錫復隆樹其風聲嵗初元之丁夘月載紀乎王春皇諏吉而釋奠應天地之文明於是宗伯艸儀金吾除道靑衿望幸喜色相告天子乃服皮弁乘玉輿駕翠蚪驂文螭鏗和鸞之鳴樹日月之旂虎賁後翼龍驤前驅都民擁道而夾觀紛總總其承暉司成悉率六館髦士公卿世冑逺藩侍子舉踵喁喁望風迎拜聆警蹕之嚴聲睇棽離之華蓋從簮笏以周旋間俎豆而萃縩烝烝皇皇躋躋蹌蹌北靣肅揖只謁

素王防門動色芹藻薦芳霓旌羽葆容與登堂五更三老饋珍酳觴博士橫經鱗次雁行天顏穆穆衿佩鏘鏘燦如星麗照若春於論鼓鐘於樂宮墻環橋門而觀聼者以億萬計莫不舉手加額祝皇壽以無疆猗歟休哉昔在三五重道崇儒粵我祖宗文教緝熙喜曠典之復覯見從官之威儀章縫增气自上作之忭舞敬應風行化馳始自畿甸達於四陲朱崖鐡勒負笈如歸譬彼設的射者競趨卑漢帝與唐宗空拜老而增舎猗璧水之湯湯照鸞旂之於邁俊乂咸造謨訓遹新僉曰休哉天子作人鉅禮告竣綸音申勵六龍旋軫千騎回斾遵輦道以言復垂衣裳而致治迄四時之誦挹五云之瑞气家禮樂而戶詩書掞煙霞而偃烽燧抽毫作賦光於萬禩辭曰璧流縈回環宮墻兮棫朴敷文育羣良兮翠華蒞止師道光兮肅雍展謁黃幄張兮聖有謨訓炳琳瑯兮昭回云漢爲天章兮靑衿咸奮佩無疆兮載戢載櫜肆陳常兮沛然徳教軼陶唐兮【同上】

欽定國子監志卷五十八

欽定四庫全書

欽定國子監志卷五十九

藝文三

論著

太學祀典考序

彭定求

國家建興學校王祀

夫子崇徳報功萬世無窮而淵源衍續舉夫羽翼經傳股肱大道者皆得與於見知聞知之列侑享光榮是以道統炳如日星學術炯於龜鑑固所稱六合同風九州共貫者然太學者四方之標準也王化之行自近者始辟廱典禮累朝崇重微獨楹桷樽俎軒懸佾舞之屬節文度數煌煌明備有非郡國之所埒卽幾筵之登降名號之異同遞經損益載在令典而四方猶未及周知志古學禮之士能不講明而究晰之歟仰惟

聖天子稽古右文欽崇

先師表章絕學俾四海萬年知所法程臣下幸際其時躬履其地夙夜只承懼無以導萬一惟是顧瞻宮墻駿奔俎豆儼乎如接其人凜乎如親其範庶幾仰髙景行之義而竊慮戛戛乎其難之也張君璿官典簿恂恂莊莊守職惟謹灌將祼獻之餘不獨循故事奉文書而已以祀典定於太學未有著爲成書垂示藝林者因自

先師以下遞及四配十哲先賢先儒按序臚陳綴集羣言裒輯迹詳而有徵賾而有紀從此遐方近域得識

聖朝化行首善禮制尊崇之盛且千載上下作述相承其所以正心修身牖民範俗者可以指掌而知披籍而在則凡爲聖賢之徒臨之在上質之在旁宜何如其感發而興起也嗚呼今使志古學禮者盡如是亦誠足嘉尙矣哉余故於是書樂觀其成焉

石鼓文跋

朱彛尊石鼓籀文𨿽與大篆小異然離鐘鼎欵識未逺其爲三代之物信矣而諸家或疑之馬子卿至謂宇文周所刻誠傖父之言也十鼓向闕其一皇祐間始得之歐陽永叔見之最早文存四百六十五字爾薛尙功則云歲月深逺缺蝕殆盡今欵識所載乃得之前人刻石者方之永叔僅多二字胡世將資古紹志錄云所見者先世藏本在集古之前僅益九字至潘愜山作音訓時止存三百八十有六字而已楊用修謂從李賓之所得唐人拓本多至七百有二字又言及見東坡之本人多惑焉愚攷第三鼓潘氏音訓有眾旣簡句古文苑脫字有眾字用修不取易以六師二字第四鼓潘本有四馬其冩六轡�驁句驁上脫一字古文苑本驁作重文用修亦不取易以六轡沃若第五鼓霝雨上古文苑有��二字薛氏施氏本則有天字用修亦不取增我來自東四字夫車攻狩於東故云駕言䢐東東有甫艸若岐陽在鎬京之西豈得云我來自東乎至於第六鼓因民間窪以爲臼其上漫漶以諸鼓驗之毎行多者七字少者六字此鼓行僅四字上皆缺二三字用修每行增一字彊之成文又如第七鼓用修增益徒禦嘽嘽會同有繹或羣或友悉率左右以燕天子咸與小雅同文不知鼓文每行字有定數難以增益尢有異者鼓有�文郭氏云恐是臭字古老反大白澤也用修遂以惡獸白澤入正文中其亦欺人甚矣攷賓之石鼓歌中雲家藏舊本出梨棗楮墨輕虛不盈握拾殘補缺能幾何以一防埃禆海嶽夫以歐陽薛胡諸家所見止四百餘字若賓之本有七百餘字拾殘補缺亦已多矣賓之不應爲是言也子瞻之詩曰韓公好古生已遲我今況又百年後彊防偏旁推畫時得一二遺八九糢糊半已似瘢胝詰曲猶能辧跟肘子由和之有云形骸偃蹇任苔蘚文字皴剝因風雨字形漫汗隨石缺蒼蛇生角龍折股夫用修之本旣得自賓之傳自子瞻是子瞻克見其全子由亦得縱觀於子瞻子由又不應爲是言也杜子美詩有曰陳倉石鼓久已訛蘇州詩有曰風雨缺譌苔蘚而韓吏部歌曰公從何處得紙本毫髮盡備無差訛又曰年深豈免有缺畫則石鼓在唐時已無全文故吏部見張生之紙本以爲難得也吳立夫詩亦云岐右石鼓天下觀駱駝載歸石盡爛夫以唐宋元人未見其全者用修獨得見之此陸文裕亦不敢信由石鼓而推之用修他所考證吾亦不能已於疑無惑乎陳晦伯有正楊一編矣

監本蘭亭跋

朱彛尊書至右軍入聖右軍書至蘭亭而變化無方後人評品以定武本爲最歐陽率更所臨也流有玉有石有棠梨板字有濶行有斵損有肥有痩有始肥終痩各本不同相傳石晉廣運中契丹輦歸棄之中道而榮次新言宋定國使金雲在中京中京遼之南京金海陵攺爲中都卽燕京也吾鄕沈先輩虎臣撰野獲編云萬曆乙酉丙戌間北雍治地得禊帖行欵肥痩與定武本略同識者疑是廣運所棄石時長洲韓公存良官國子祭酒拓數百本遺友朋合之次新所述或卽薛氏摹勒未可定耳

石鼓記

成徳予每過成均徘徊石鼓間輒竦然起敬曰此三代法物之僅存者逺方儒生或未多見身在

輦轂時時摩挲其下豈非至幸惜其至唐始顯而遂至疑議之紛紛也元和志云石鼔在鳳翔府天興縣南二十里其數盈十蓋紀周宣王田於岐陽之事而字用大篆則史籀之所爲作也自貞觀中蘇勉始志其事而虞永興褚河南歐陽率更李嗣眞張懷瓘蘇州韓昌黎諸公並稱其古妙無異議者迨歐陽文忠則疑自周宣至宋垂二千年理難獨存夫岣嶁之字嶽麓之碑年代更逺尙在人間此不足疑一也程大昌則疑爲成王之物因左傳成有岐陽之搜而宣王未必逺狩丰西今搜岐遺鼓旣無經明文而帝王轍迹可西可東此不足疑二字至溫彥威馬定國劉仁本皆疑爲後周文帝所作蓋因史大統十一年西狩岐陽之故爾按古來能書如斯冰邕瑗無不著名豈有能書若此而不名乎況其詞尢非後周人口語李虞褚歐陽近在唐初亦不遽爾昧昧此不足疑三也至鄭夾漈王順伯皆疑五季之後鼓亡其一𨿽經補入未知眞僞然向傳師早有跋云數內第十鼓不類訪之民間得一鼔字半缺者較驗甚眞乃易置以足其數此不足疑四也鄭復疑靖康之變未知何在王復疑世傳北去棄之濟河嘗攷虞伯生嘗有記云金人徙鼓而北藏於王宣撫宅迨集言於時宰乃得移置國學此不足疑五也予是以斷然從元和志之說而並以幸其俱存無僞焉嘗嘆三代文字經秦火後至數千百年𨿽尊彛鼎惇之器出於山巖屋壁隴畝墟墓之間苟有款識文字學者尙當寶惜而稽考之況石鼓爲帝王之文列膠庠之內豈僅如一器一物供耳目奇異之玩者哉謹記其由來以告夫世之嗜古者

祭酒司業題名記

兪正健

國家設學首重成均蓋化民成俗道莫先於此也欽惟

世祖章皇帝尊崇儒術定鼎之初

親臨講學我

皇上右文重道

禦極之八載卽

躬幸辟雍又

制訓飭士子文立碑太學云漢天章作人壽考存神過化文治極隆時諸長貳於斯者率皆一代碩儒文章彬郁道徳溫醇故或入掌絲綸或出居方嶽或鳳沼揚芳或鴻逵髙漸數十年來麟麟炳炳照耀後先某等菲材承乏玆任喜遭異數永念

恩榮謹輯

國朝來兩廂姓名勒諸貞石以垂永久𨿽然名以官官以人重吾輩膺斯職者果克仰體

聖天子育材至意正已率屬宏敷教化庶幾無忝師儒則名與官眞堪不朽如或徒以官傳也後之覩斯石者稱斯人也其謂之何哉是則可警也已

石鼓音訓跋

李周望石鼓文本末諸家辧論甚詳唐貞觀以來蘇朂李嗣眞張懷瓘竇防竇臮徐浩咸以爲史籀手迹虞世南歐陽詢褚遂良皆有墨妙之稱杜甫八分小篆歌序歷代書亦厠之倉頡李斯之間應物石鼓歌云周宣大獵兮岐之陽刻石表功兮煒煌煌又雲飛湍委蛇相糾錯乃是宣王之臣史籀作韓愈歌周綱陵遲四海沸宣王奮起揮天戈搜於岐陽騁雄俊萬里禽獸皆遮羅鐫功勒成告萬世鑿石作鼓隳嵯峨梅堯臣呈祭酒吳公詩石鼓作自周宣王宣王發憤狩岐陽蘇軾詩舊聞石鼓今見之文字郁律蛟龍走憶昔周宣歌鴻雁當時史籀變蝌蚪之數子皆好古名賢其言必有攷據朱子詩傳遺說曰石鼓有說成王時又有說宣王時然其辭有似車攻甫田恐是宣王時未可知由是觀之則石鼓爲宣王獵碣史籀書迹無疑也始棄陳倉野中韓愈爲博士時請祭酒以數槖駝輿至太學不果鄭餘慶遷之鳳翔文廟中經五代亂復散失司馬池知鳳翔輦至府學門廡下以木櫺防之而亡其一蓋散失後民有穴其中以臼者卽今第六鼓也皇祐四年向傳師求得之十鼓乃足大觀中自鳳翔徙汴京徽宗以金塡刻文初置辟雍後入保和殿靖康末金人輦至燕京剔取其金而置之王宣撫宅宅後卽大興府學元大徳十一年虞集爲大都教授於泥土艸萊中洗刷扶植皇慶元年集爲助敎言於時宰置今太學大成門內左右各五爲磚壇承之又爲疎櫺扄鐍之三代金石遺文惟此而已

崇實振雅二軒壁記

李周望往予備員成均爲司業方期振興文教修舉廢墜未期月遷翰林院侍講以去迨視學三楚事竣還

朝復拜祭酒之

命自甲午迄今屢膺教育人材之職異數有加其何以勝任而無負乎夫京師爲首善要地師儒之官海內圭表典禮於是乎成賢才於是乎出而教習貢監諸生之執經請業者旅進旅退曾無憩息之所非所以居業也季試月考風雨寒暑授簡操筆未及卒業惴惴焉以禁城鎖鑰爲憂非所以敬事也乃於彛倫堂後東廂左右構二楹焉其東軒曰崇實其西軒曰振雅明牕暖室筆牀茶竈幾席簾幕之屬纎悉畢具諸生較藝角勝優遊嘯詠思夫實則袪名雅則逺俗研精覃慮一以古人爲準的而不屑屑於凡近則尋丈之地不爲無補焉又懼人雜而事稠也更廣葺官舎而鼎新之使諸師分曹勤事庶幾各共厥職無相淩奪之意也昔宋儒胡翼之教授湖州設經義治事二齋俾之分居其中專心肄業其才皆可爲世用後居太學其徒益眾太學不能容取旁官舎處之元儒許文正爲祭酒亦大葺學舎令其子弟處各齋爲之長儒教大興予何能方駕前賢惟是遭逢

右文之世

聖天子垂意辟雍樂育多士一時同官精白乃心協恭共濟予與諸生析疑訂義朝斯夕斯慶大化之有成也詎非承乏之幸歟若夫遵守規則久而弗替或加式廓焉則不能無望於後之君子

國學禮樂錄序

李周望成均典樂之職禮教之地也昉自虞廷其風尙矣周備四代之樂王畿之內號爲辟廱蓋以明首善之義與鄕學不同秦火以後學校淪廢漢至元狩始議建於董生防中元成之世弟子增眾光武重興大學親臨講論立十四博士以授五經明帝習射養老章帝大防諸儒一時虎觀橫經彬彬稱盛晉武雅尙儒術以賈馬鄭杜伏孔王何之徒分立八家儒學命張華劉實領之太常咸寧後乃立國子學以教貴遊子弟東晉士夫習尙莊老流及六朝南北興廢無常至隋開皇國子寺始不於太常唐則六學皆歸國子宋增三館而學規之善莫或過於胡瑗焉三齋雜儀肇元許衡六堂考課沿明永樂日久漸弛僅屬空文

皇朝定鼎京師振興文教

世祖章皇帝視學釋奠百廢俱張我

皇上生知好古重道崇儒

禦極之初卽

臨雍講學隆禮

先師超越百代

特制訓飭士子文立碑造就加意勸懲時際雍熙禮明樂備久道化成更修輯諸經闡晰性理辧別律呂審定元音集道統之大成作君師之極範近復升祔名儒增襲博士凡所以光輝俎豆鼓舞人材之典無所不至猗歟休哉士生金聲玉振之世獲漸菁莪棫朴之風良厚幸矣余自甲午承乏司業旋陞侍講卽奉

命校士全楚日與諸生撤幃講業務趨醇古以應昌期

役竣復膺司成重任受

恩汪渥報稱無由爰與方山謝公冰競共矢月吉宏宣聖訓督課惟勤而諸生文風亦日新月盛𨿽然

國家儲賢養士豈徒以文章華國潤色鴻業云爾哉要求實行以資大用也余惟古之教士自小學以至大學旣已身通六藝必陶養性情以爲修齊治平之本春秋教以禮樂冬夏教以詩書入徳有方修道有序興詩立禮成樂次第較然不可易也大史公適魯觀

孔子廟堂車服禮器諸生以時習禮其家乃故事之可證者況國學賢關人材淵藪士列橋門之下而不辧禮儀樂奏之詳典祀損益之故又何以自立於儒雅之林備異日

廟堂之選乎爰采志統諸書薙其繁冗少爲編次錄成一書以示諸生俾知國學禮樂所在斯須不可去身亟宜研窮義理考核名實禮以謹其節樂以發其和庶幾由博而約以漸臻乎希聖希賢之域仰承

聖天子壽考作人之化行且比隆周室逺接虞廷漢唐

以後曷足道哉是爲序

進士題名碑錄序

李周望科目用人由來舊矣周禮大司徒以鄕三物教萬民而賓興之又曰三年大比考其徳行道藝獻賢能之書於王王拜受之登於天府誠愼之也誠重之也其人才則惟出於鄕國二學鄕學掌於鄕大夫而用之在大司徒國學掌於大樂正而用之在大司馬鄕士曰選士升於國曰造士大司馬所辧論則曰進士此三物賓興之典也漢世去古未逺舉士之制有三賢良孝廉博士弟子後世科目歲貢所由昉也隋大業時專以文辭試士曰進士唐用三科十九目其由學館者曰生徒由州縣者曰鄕貢皆升於有司而進退之其天子自詔者曰制舉所以待非常之才無常科也科目唐制亶其然乎天授初武后防貢士於洛城殿殿試昉於此宋進士諸科秋取解冬集禮部春考試合格者放榜於尙書省開寶六年殿試貢士遂爲永制八年始分三甲熙寧貢舉新法罷詩賦專經義建炎以來兼用經義詩賦分作兩科元仁宗立經書取士法八月鄕試二月會試皆三首場四書二經一二場詔誥賦表內科一道三場時務防一道書義用朱子章句集注而防以已意發明限三百字分左右榜防古色目爲右漢人南人爲左明洪武四年辛亥太祖始防問防試中式者於奉天殿賜一甲三人進士及第賜二甲進士出身賜三甲同進士出身以次授官十八年乙丑授一甲三人修撰編修俱入翰林使二三甲進士觀政於諸司其在翰林承勅監等衙門者曰庶吉士至永樂二年甲申選二十九人爲庶吉士在文淵閣讀書後惟翰林院有庶吉士其以及第第一人爲狀元第二人榜眼第三人探花則仿宋制而是時士大夫又通以二三甲第一爲臚其會試第一者曰會元鄕試第一者曰解元鄕試以子午夘酉年會試以辰戌丑未年後𨿽條例數更其大綱固不易也

聖朝定鼎京師聲教訖於四海

世祖章皇帝裁定科舉法制大備我

皇上道隆徳盛壽考作人鼓舞振興不遺餘力而且範

之以

聖學教之以

帝文久道化成與天同照以故得士之盛直躋唐宋元明而上之躒漢嫓周無與讓也太學題名碑記元僅有存者明代石刻隨缺旋補

本朝自順治丙戌至康熙戊戌凡二十有八科惟壬辰乙未分滿漢二榜各三鼎甲及二甲三甲自後歷科仍合爲一榜未嘗分也士旣釋褐登

朝則必題名於學師師濟濟接踵彚徵取士至今日而極盛無以加矣我

皇上禦極以來揭榜已二十有一次後更不知凡幾非

算數所能測也猗歟休哉

聖世樂育之英材徧列於槐棘大僚前二三十年間

先帝之舊臣參錯在位迨於

今日無一非對防敭言於我

皇之淸問者矣或一門之內祖孫父子兄弟相繼而登膴仕或異姓之交師長其子弟層累以降源逺未分而並登華貴者更不可勝數也設入成均遊橋門所見穹碑林立莫不摩挲指顧曰某某以徳行傳某某以功業顯某某以文章詞翰稱奎壁光華先後輝映豈非千載之勝覽哉余夙稟庭訓繼迹科目承乏司成濫登宮尹不敢忘防名所自謹錄

國朝歷科題名碑姓氏爲初集俟次第增益使多士觀感踴躍咸知我

皇教澤深厚文治郅隆以垂示無窮而元明舊碑之在

辟雍者並附錄之備考鏡焉是爲序

國學禮樂錄序

謝履忠考成周教士之制鄕學有六藝太學有四術六藝者禮樂射禦書數也四術者禮樂詩書也𨿽教之詳略不同皆以禮樂爲先務至於惇和別宜化民成俗動四气之和以著萬物之理則禮樂明備天地官矣禮樂之爲用大矣哉顧歷代制作互有損益其存而可考者獨萃於國學我

皇上聰明聖哲久道化成希天之學日新崇正之功大闡廣勵學宮超越前古士生其時莫不沐浴元化涵泳聖涯況乎領師儒之官持教育之柄其爲感激思奮而潤色鴻猷誠有不能自已者矣大司成李南屏先生嘗爲國子司業又典三楚學政日以訓士爲孜孜今之復領成均也穆然深念曰時教必有正業孰有大於禮樂者乎於是殫心研慮纂爲國學禮樂錄一書明

先師之統系揚

禦制之褒崇綱領昭然矣序世家列所以濬禮樂之源詳祀典述經志繪圖譜陳儀注所以備禮樂之事附以石鼓音訓見三代之軌物而岐陽之狩亦禮也綴以題名碑記則皆奉行禮樂之人也蓋先生之爲是書也采擇廣咨訪切辧正嚴序次確卽譾陋如予通懷商搉析疑訂誤至再至三娓娓不倦於是見先生虛公之衷不僅用之掄才造士而陶淑人心之雅意方且通億載而爲津也余於先生爲後進鉛槧之間無能爲役適以戊戌春後先受事六館規條詳加釐正至於剔屏浮除囂振雅予於先生去私見持大公毋激毋隨共盟此心同勷厥職兩年以來人知重廉恥習禮讓士亦相惇以實行而不騖聲華皆先生維挽之力而予與有榮焉然則是書之成足以範士心興民行敬承

聖天子中和之徳以溥斯世於仁壽之域而凡有志於禮樂者由此悉其源流而探其本末其所禆益豈止一時一人而已哉是爲序

石鼓文鈔序

孫嶽頒蓋聞六書初肇始變虫魚八法相生未離蝌蚪篆籀開自史遊實著金鍼之奧冊書定於許愼式垂玉尺之文載在鐘彛乎金石斯則伏羲創卦之歲卽有成書神禹鑄鼎之年非無古畫藏諸汲冢不委殘灰列彼明堂猶存舊物者矣自昔岐陽薄伐閱武於田姬室中興成功告廟爰鑿石以作鼓遂鐫筆而播詞車攻馬同懋紀行狩之盛建旄設旐侈陳獲醜之多圭璧於焉會朝玁狁因之作貢龍文螭篆備典核以盡神斗錯星盤肆縱橫而極勢文詞則申甫而下書法則李斯以前旣已珍比和鈞非徒玩同琬琰洎乎祚移洛鎬西京之俎豆淪胥焰起咸陽東魯之詩書焚棄蕢桴土鼓盡沒寒煙郜鼎商盤半歸茂艸譬之磬沈泗水奚來大呂之音劍躍延津欲化幹將之質縱稱神物共付刼塵而況陵谷無憑興亡遞禪秦皇戰壘金鏃徒遺漢主離宮珠盤還碎年年荊棘不少銅駝處處荒陵頗多玉盎於是星移物換石爛溟枯鳥迹終埋龜文盡蝕張華望气漫識龍泉柯萼登山還逢石篆始從陳倉之野得此虫凋蘚剝之餘亟遷淸廟之中置於左鐘右虡之列龍蛇糾錯自創一家甲乙斑斕僅存九數猶幸夜光終還乎合浦連城不碎於秦庭信有鬼神之呵競爲符璽之守迨夫大觀紀歲再徙汴河天子臨雍仍登璧水苔防駁落借金質以爲相風骨嶙峋比銀鉤而加陗無何塵飛遼海馬牧中原防下焦桐半塡溝壑廟中欹器頓委坵墟駝載於市駿臺前僅剝黃金一篋沈淪於躍龍池畔誰捫緑字千言嗣是碣石開宮燕山作室摉羅鴻寶無煩博士之上書防惜殊珍願聽成均以從事虛廊素壁同藏柱下之遺荒碣殘碑並映鬥間之气以迄

聖朝應運定鼎燕山

皇上乘幹舞幹堯陛盂銘幾誡備采掖庭河圖洛書日陳講幄旌旗出獵長楊細栁之郊玉帛來同黥面文身之國宜其崇玆法物嫓彼宮懸詰曲龍章配六堂之鐘鼓蒼涼鳥防照四庫之典墳自古已然於今爲烈嗟乎日銷月鑠徒畱黒闥之名地老天荒孰辧赤文之字淵源可溯猶餘愈軾詩篇意格難尋豈有鐘王墨本𨿽復桓榮稽古已遺斷簡之什三束晳補亡遑輯殘編於一二然而見中郎之鳥篆則傳觀咸訝其精覩安道之雞碑則好事羣驚其妙糢糊隻字尙抵千緡滅沒雙鉤還聞二雅非慿闡繹曷恃揣摩爰有髙陽才子防水名流獵志墨池走衞瓘一臺之譽弋情碧篆習中正八體之書薤葉韭花兼工刻畫爛銅破玉不廢雕鏤躡屩擔囊仿士衡之入洛攜琴載筆效司馬之遊梁偶客金臺閒尋石鼓摩挲蒼緑疑爲脈望之畱捫摸丹靑無復金躔之聚因而剜苔剔蘚漸捜蒼頡之蹤補缺拾殘直煉女媧之石得字三百以外歷年二千有奇亥豕交訛旣精剖析魯魚同異必愼參稽假以三冬彚爲一卷懸之都市駕呂覽之春秋播厥洛陽並太衝之詞賦陸龜防之小名片錄未足比其宏通李萬卿之說苑一編奚能方其淹洽遺文可讀長爲鳳閣之奇書古學斯傳永識龍鱗之初體

太學十詠序

黃叔琳古者典學教冑子教以直溫寛簡變化其气質卽導以歌詩言志涵養其性情蓋溫柔惇厚之防流連諷詠可以陶淑身心而播諸淸廟明堂遂以鼓吹休明表章風化信乎詩之爲教綦重而斆學者之所宜先也錢塘王先生分教諸生於太學授受餘閒倡爲十詠三舎生翕然賡和成帙蓋人文所聚其英華之气必有所憑而發以鳴其盛而宣其豫望古遙集觸景興懷旣原夫教冑言志之義又足以導揚盛美則勿謂斯編無關於

國家文治也門人邵子屺云攜以就正於予予回憶貳長成均已四十餘年橋門蒼翠石鼓嵯峨讀諸詩直依然昨日耳邇來棫朴菁莪蒸蒸日盛諸生更從王先生涵泳優遊勉其未至而進於古行且聽歌鐘鼓篋風扢雅而觀教化之成矣

【謹案大學十詠一曰周宣石鼔二曰元代老槐三曰柏庭翠蔭四曰石井甘泉五曰兩序書聲六曰六堂燈火七曰長廊步雨八曰射圃歸鴉九曰輦道月明十曰橋門雪霽學正王云廷所撰共五言律詩十首一時和者有陳憲祖等十四人集刻爲一卷】

續刻進士題名碑錄序

孫嘉淦

皇上禦極之八年歲在庚戌防試廣額至四百名余旣

奉

命爲副考官而兼職司成因得觀諸進士釋褐於太學尋循例刋題名碑樹於橋門外甚盛典也考唐進士自神龍以來杏園宴後皆於慈恩寺塔題名他時有將相者則朱書其下宋世進士諸科放榜後綴行期集列敍名氏鄕貫三代書之謂之小錄俱未鋟諸石也明自永樂二年命工部建進士題名碑於南京國子監十三年會試天下貢士於北京登科考謂是年卽命立石國子監然今無有有之自宣徳五年林震榜始

本朝自順治丙戌迄今丰碑林立繼此者三年一增人才之盛不可紀極是豈徒備故事示觀美已哉夫士生

聖世貴能有所樹立以垂不朽耳題名一碑將使歷年久逺而睹其姓氏以考其徳行事功文章之實賢不賢之迹一一可指數焉是勸懲由此興法戒由此備也顧碑石旣多不能家拓而存之蔚州宗伯李渭湄先輩爲國子祭酒時爰彚錄諸碑而鏤之板凡若干捲迄今十有餘年士風日益遒上人文日益眾多於是庚戌諸子謀所以繼李公之志者而問敍於余余曰是可使天下後世之出是途者循名責實思自樹立以無負

國家興賢育才之盛心也爰樂爲之書其緣起如此

進士題名碑錄序

宗室徳沛夫學以從政臨事始不茍執古制名於後能永傳故詩稱濟濟多士文王以寧書以君爲元首臣爲股肱蓋一體相需而後成也沛少嗜讀書不爲章句學遨遊於六經諸史之間垂老防名輒懼不能臨事

天子以沛尙讀儒書以少宰而兼祭酒且

命教習庶常則成均翰苑皆所執也何敢讓焉考太學進士題名錄倡於蔚州李公逮庚戌續刻則合河孫公序之今乙丑諸子又補刻近科所闕敬錄

世宗憲皇帝上諭一道冠之端若康熙己未乾隆丙辰兩科博學鴻詞姓氏咸依次編載又得明貢舉志於錢塘王孫蕓家遂增入洪武乙丑戊辰辛未甲戌丁丑建文庚辰永樂甲申丙戌甲辰凡九科而自有科目之制甲榜於斯乃備蓋前錄所無也沛時方纂修國子監志覈題名碑見存橋門外者元三碑爲

本朝吳祭酒苑於

啟聖祠土中得者明七十六碑始永樂十八年李騏榜訖崇禎十六年楊廷鑑榜或謂始於宣徳五年林震榜殆誤也其缺者惟萬曆八年崇禎十年兩碑耳

國朝三十九碑始順治三年傅以漸榜以至今錢維城榜往見日下舊聞及他刻皆舛誤難據於是依各碑行列詮次分編監志第九卷

可覽焉今復續刻是錄錄與碑相爲羽翼俾科名與載籍傳述無窮然迹其人或臧或否或湮沒而無可稱豈天使爲之哉蓋其自爲之耳今之君子列是籍者當思風生虎變非徒奮起於一時而所自樹立於身之前後者是在內外匪懈以媚

一人俾繼起諸君無可指其名以爲口實其殆庶幾

嗚呼是本也良可畏哉良可畏哉

從祀考

沈徳潛禮云始立學者釋奠於先聖先師釋者曰先聖謂如周公

孔子也先師謂凡先代明書之師也唐武徳中以周公爲先聖

孔子配享貞觀二年用天子禮樂祀周公於武王廟而升

孔子爲先聖顏子配之二十年詔以左邱明等三十二人【左邱明卜子夏公羊髙谷梁赤伏勝髙堂生戴聖毛萇孔安國劉向鄭眾杜子春馬融盧植鄭元服防賈逵何休王肅王弼杜預範】配享

孔子廟堂凡以報其傳注之功所謂代用其書垂於國冑者也開元八年以四科弟子閔子騫等列享二十二賢之上而其他七十子之徒俱得從祀曾參大孝坐於十哲之次重其徳也宋元丰七年始進荀況揚雄韓愈三人說者謂祀三人者爲王安石配享王雱從祀地也政和三年封王安石爲舒王配享殿上王雱在諸賢之次欽宗時從楊時請卽行罷黜後並黜荀揚二人寶慶三年進朱子一人淳祐元年祀周子惇頤程子顥程子頤張子載四人景定二年祀張子栻呂子祖謙二人咸淳三年更升顏曾思孟之配而進邵雍司馬光二人元文宗時進董仲舒一人明成化三年祀胡安國蔡沈陳澔三人嘉靖九年進歐陽修一人而黜戴聖以下十有三人【戴聖劉向馬融賈逵何休王肅王弼杜預鄭眾盧植鄭元服防範】後更進陸九淵一人後更進元儒許衡一人而明儒薛瑄胡居仁王守仁陳獻章亦並從祀我朝

聖祖皇帝以朱子有功四書章句及易本義詩傳等書躋十哲之次而進範仲淹一人位歐陽修右

聖皇濬哲非議禮諸儒所能見及者也竊按唐武徳以後歷代所定從祀俱爲平允惟明嘉靖時聽張璁議黜戴聖諸人實有未安蓋經學遭秦火以後散亡藏匿不絕如綫諸儒抱遺經於灰燼之餘箋疏注釋轉相授受以待宋儒之興專門名家各有所長此𨿽品行未純亦不得而廢之而況十三人中馬融敗行而外卽何休範之徒亦無多闕失者耶則貞觀之制不宜盡攺也抑又思自漢以來表章經學未經從祀者授易如田何授詩如申培授書如大小歐陽授春秋如胡母生傳魯論如夏侯勝傳孝經如長孫氏俱應增祀而唐儒如孔穎達顏師古王恭之徒注疏羣經功與漢儒相埒今擇其行之無闕者亦宜並祀抑又思卜子夏旣列十哲之中則先儒二十二人已缺其一而六典國子祭酒司業條仍稱二十二賢於數不符相應攺正酌而行之不傷於濫不鄰於苛增吾道之光正經學之是在爲禮官者

論著附

元

國子學

先師廟碑

程鉅夫皇慶二年春皇帝若曰我元繼百聖之統建萬民之極誕受厥命作之君師世祖混一區宇亟修文教成宗建廟學武宗追尊

孔子所以崇化育材也朕纂丕圖監前人成憲期底於治可樹碑於廟詞臣文之臣鉅夫拜手稽首奉詔言曰臣聞古之初惟民生厚風气漸靡聖人憂之越有庠序校學之制天下之治胥此出焉中統二年以儒臣許衡爲國子祭酒選朝臣子弟充弟子員至元四年作都城畫地宮城之東爲廟學基二十四年備置監學官元貞元年詔立

先聖廟久未集大徳三年春丞相臣哈喇哈斯逹爾罕大懼無以只徳意乃身任之飭五材鳩眾工責成工部郎中臣賈馴心計指授晨夕匪懈工師用勸十年秋廟成謀樹國子學禦史臺臣復以爲請制可至大元年冬學成廟度地頃之半殿四阿崇尺六十有五廣倍之深視崇之尺加十焉配享有位從祀有列重門修廊齋廬庖庫爲楹四百七十有八學在廟西地遜於廟者十之二中國子監東西六館自堂䢐門環列鱗比通敎養之區爲間百六十有七制加

孔子大成之號祠以太牢贊釋奠雅樂江南復戶四十之春秋二祀先期必命大臣攝事皇帝禦極陞先儒周惇頤程顥程頤司馬光張載邵雍朱熹張栻呂祖謙許衡從祀選弟子員三百進庶民子弟之俊秀相觀而善業精行成者歲舉從政又詔天下三歲一大比興賢能於是崇宇陞陛陳器服冕

聖師巍然如在其上敎有業息有居親師樂友諸生各安其學咸曰大哉天子之仁至哉相臣之賢工曹之勤其知政治之本原矣臣竊謂天地至神非風雨霜露罔成其功斯道至大非聖君賢相罔致其化人性至善非詩書禮樂罔就其器列聖相承謂天下可以武定不可以武治所以尊

夫子建辟雍復科舉誠欲人人被服儒行爲天下國家用耳然則黎民於變時雍顧不在玆乎於戲隆哉臣鉅夫謹拜手稽首而獻頌曰皇元受命誕惟作京以撫萬邦旣訖武功載修文教登其俊良於穆

宣聖垂範罔極道尊而彰曰爾冑子弗典於學曷風四方學以聚之廩之餼之日就月將大徳嗣服乃建

孔廟乃經辟雍考制程材審時相宜遹成厥功辟雍洋洋冕服皇皇羣士景從聖道旣明渙號旣加我皇禦天執中之道軌物牖民翼翼幹幹帝學益宏庶和惟和我化用宣躋祀儒師賓興羣材丕紹厥先相古盛時訏謨逺猷罔不由賢天錫皇祖神聖文武以有萬國威何不加令何不行何求不獲惟學是務惟材是育下民允迪越厥左右咸有一徳以匡乃辟維帝時憲惟臣克念濟濟茂碩禮明樂備永作神主播頌無斁【雪樓集】

賈侯修廟學序

吳澄世祖皇帝旣一天下作京師於大興府之北其祖社朝市之位經緯塗軌之制宏規逺謀前代所未有也至元二十四年設國子學命立

孔子廟曁順徳忠獻王哈喇哈斯相成宗始克繼先志成其事而工部郎中賈侯董其役廟在東北緯塗之南北東經塗之東殿四阿崇十有七仭南北五尋東西十筵者三左右翼之廣亦如之衡達於兩廡兩廡自北而南七十步中門崇九仭有四尺修半之廣十有一步門東門西之廡各廣五十有二步外門左右爲齋宿之室以間計各七殿而廡廡而門外至於外門內至於廚庫凡四百七十八楹肇謀於大徳三年之春訖功於大徳十年之秋於時設官教國子已二十年矣寄寓官舎不正其名丞相以爲未稱興崇文教之實也乃營國學於廟之西中之堂爲監前以公聚後以燕處旁有東西舎夾之東西各一堂以居博士東堂之東西堂之西有室東室之東西室之西有庫庫之前爲六館東西向以居弟子員一館七室助教居中以蒞之館南而東而西爲兩塾以屬於門屋四周通百間逾年而成不獨

聖師之宮巍然爲天下之極而首善之學亦偉然聳天下之望逺邇來觀靡不驚駭嘆美其髙壯宏敞蓋微丞相其孰能贊聖天子之徳意而微賈侯亦孰能闡彰賢宰相之盛心哉侯之董役也晨夕督視不避風雨寒暑措置分畫一一心計指授工師莫能爲焉陞本部侍郎又陞本部尙書出領他處營造事身𨿽在外心未能忘廟學也至大二年還朝拜戶部尙書首詣廟學環匝瞻顧如其家然嗚呼世之居官者大率簿書期防刀筆筐篋是務知政治之有原名教之可宗者幾何人哉人咸以爲迂而侯拳拳汲汲惟恐或後蓋其資識卓矣少時爲憲府屬憲長誣其副柄國者仇正直欲置之死數十人皆將連坐證左迫於拷掠悉附和以成其誣侯與在數中獨守正不阿狥淹系三載卒不變移受誣者借是得脫自戶部尙書而參議省事也會有羅織之獄侯議詳讞大忤時宰幾與同罪賴救解以免嗚呼侯之爲人如此宜其於聖道儒術深有契也非資識之過人而能之乎侯每以範文正期國學諸生澄聞而媿輒面赤汗下夫文正之爲文正無他亦曰先天下之憂而憂後天下之樂而樂耳嗚呼安得人人不負侯之所期者哉侯名馴字致道濟南鄒平人將歸其鄕故著侯之所以有績於廟學者爲頌至大四年三月朔國子監丞吳澄序詩曰於赫皇元澤彌八埏翼翼京師風化攸先

孔道昌明千古日月帝曰廟之以對光烈顯允龎臣欽輔神孫祖訓是承往聖是遵相謂而馴而職而職乃基乃搆乃墁乃甓侯只相言弗懈以防新宮巍巍有倬其騫宮墻之西學宮爰作我宏爾居爾懋爾學爾士來遊四方具瞻爾則匪遙像貌肅嚴恂恂賈侯克惇克敏孰挫其廉孰混其畛一正不阿百折不回族斯糾紛剸之恢恢廟學之崇天子之徳丞相之功賈侯之力【艸廬文集】

崇文閣碑

吳澄國朝以神武定天下我世祖皇帝以武之不可偏尙也廣延四方耆碩之彥與共謀議遂能禆贊皇猷修舉百度文治浸浸興焉中統間命儒臣敎冑子至元中備監學官成宗皇帝光紹祖烈相臣哈喇哈斯欽承上意作

孔子廟於京師禦史臺言冑子之敎寄寓官舎隘陋非宜奏請

孔廟之西營建國子監學以禦史府所貯公帑充其費迨至仁宗皇帝文治日隆僉謂監學櫝藏經書宜得重屋以庋有防復令臺臣辦集其事乃於監學之北構架書閣閣四阿檐三重度以工師之引其崇四丈有一尺南北之深六尋有奇東西之廣倍差其深延祐四年夏經始六年冬績成材木瓦甓諸物之直工役飲食之費一皆出禦史府雄偉壯麗煥然增監學之輝名其閣曰崇文英宗皇帝講行典禮賁飾大平文治極盛矣臺臣請勒石崇文閣下用紀告成之歲月制命詞臣撰文臣澄次當執筆今上皇帝丕纂聖緒動遵世祖成憲於崇儒重道惓惓也防定元年春誕降兪防國子監立碑如防臣所奏臣澄謹錄所撰文以進臣聞若古有訓戡定禍亂曰武經緯天地曰文武之與文各適所用然戡定禍亂用於一時而已經緯天地則亙古亙今不可無也何也日月星辰天之文也山川艸木地之文也人文與天地相爲經緯則亦與天地相爲長久而可一日無也哉我世祖匆匆用武日不暇給而汲汲崇文惟恐或後此其髙識深慮度越百王宏規逺範垂示後世以爲聖子神孫法程夫豈常人所能測知蓋創業之初非武無以弭亂守成之後非文無以致治武猶毒藥之治病病除卽止文猶五穀之養生無時可無也有文治之君必有文治之臣文治之臣茍非敎習之有素彼亦惘然孰知文之所以爲文者故建學以興文敎暢文風涵育其人將與人主共治也斯文也內而修身齊家外而治國平天下言動之儀倫紀之序事物理義之則禮樂刑政之具凡燦然相接煥然可述皆文也古聖賢用世之文載在方防不考古人之所以用世不知今日之所以爲世用者然則聖朝之崇文豈虛爲是名也哉閣之所庋古聖賢之文也立之師使之以是而敎設弟子員使之以是而學敎之而成學之而能則遊居監學者濟濟然彬彬然人人閒於言動之儀詧乎倫紀之敍博通乎事物理義之則詳究乎禮樂刑政之具他日輔翊吾君躋一世文治於堯舜三代之盛由此其選也夫如是其可謂不負聖天子崇文之明命休徳已若夫不能潛心方冊眞有得於古聖賢之所謂文而涉獵乎淺末耀乎葩華曾是以爲文乎上之所崇下之所以爲世用者蓋不在此【同上】

國子學告揭大成新匾文

吳澄維京師立

先聖廟旣落成之二年今天子嗣位乃加封大成之號恭惟

先聖道徳髙厚與天地參爲萬世帝者師聖君賢相於位號廟祠務致崇極以風四方廟之堂曰大成之殿廟之門曰大成之門𨿽因前代之舊然大成二字實今天子所賜匾以斯名施之於今尢爲宜稱日吉辰良爰揭新匾於殿之前門之外俾尊慕

先聖入其門升其堂者得所瞻仰焉謹以潔牲醴齊用申防告【同上】

國子監後圃賞梨花樂府序

虞集至大庚戌之仲春大成殿登歌樂成時雨適至我司業先生樂雅樂之復古顧甘澤之及時於是乎賦喜雨之詩推本歸功於成均之和乃三月辛巳國子監後圃梨花盛開先生率僚吏席林亭之上尊有醴盤有蔬肴胾雜陳勸酬交錯飲且半命能琴者作古操一闋禽鳥翔舞云風低徊先生於是歌木蘭之引以寓斯文之至樂而詠聖澤之無窮也明日僚友酌酒而賡之又明日諸生之長酌酒而賡之气和詞暢洋洋乎盛哉虞集起言曰古之敎者必以樂故感其心也深而成其徳也易命大夫者猶與之登髙賦詩而觀其能否玆事不聞久矣今吾師友僚佐乃得以講誦之暇從容詠歌庶幾乎樂而不淫者亦成均之義也命弟子輯錄爲捲以貽諸好事者可覽觀焉【道園學古錄】

崇文閣上梁文

蒲道源我瞻四方京師爲首善之地若稽三代國學乃宣化之原皇帝發政施仁仰繩祖武右文尙徳創設儒科政府休期大猷之是闡中臺集議懼缺典之未興以爲教冑子旣有成均尊聖經可無傑閣欽承上防大發積緡官不科需用咸資於素畫農無妨作役盡募以閒民朝士程功梓人奏伎前瞻離位後鎭坎宮云漢昭回菁莪樂育圜橋門之冠帶藏闕裏之詩書擇吉旦而舉虹梁協眾誠而修燕賀伏願上梁之後朝廷淸謐禮樂興行洋洋藹誦之音濟濟登茹連之士【本集】

國子監營繕官舎記

陳旅至順三年春南陽富珠哩先生以集賢直學士兼國子祭酒監有隙地在居賢坊大徳中有司議以建學餘力築屋以舎師儒不果也明年五月以中統楮泉二萬餘緡筮吉日籌工度費除地東北畫爲四區區各立屋五間中三間爲居室旁兩間爲肅官具饔之所宅之門以東西門之衖以南北衖北距通衢立大門衖南羨餘壤可藝蔬東浚井西置屋居者使掌大門之管以贏資治舊宅二區之在坊中者其西圯甚易敗桷腐菼補以新瓦而塈塗之旁起屋如北坊之制東宅西偏作室像舟可居琴書東南作見賓之室曰賓庵七月經始九月成【安雅堂集】

明

進士題名記

楊榮永樂辛丑實皇上正大統之二十年先是上巡狩北京營建都邑至是告成春正月元日乃禦奉天殿受朝萬國來同景命惟新而是歲適當會試貢士之期領鄕薦而萃京師者三千人禮部拔其尢者二百二人三月朢日上臨軒防試越二日以曾鶴齡爲第一劉矩次之裴綸又防之賜進士及第余賜進士出身有差掲黃榜於長安門外公卿大夫曁士庶人咸謂都邑肇建而人才彚進如此夫豈偶然哉莫不懽忻鼓舞以爲目覩盛事誠曠世之嘉遇也有司復進題名於國子監上命臣榮爲記臣惟昔周之武王遷都於鎬講學行禮以宣敎化以作新人才而其子孫傳緒至於永久蓋啟之者有其道也方今都邑告成之日聖天子諮詢治道登進賢良以隆文明之運迓千萬載之太平斯世斯人亦何幸歟諸君子遭際明時題名於太學太學賢才天下公論所自有其名宜有其實以副之詩曰古之人無斁譽髦斯士皇上之盛徳也又曰濟濟多士文王以寧是尙有望於諸君子其勉之哉臣榮謹記【兩京類稿】

【謹案明進士題名往往命閣臣作記亦有不撰記者卽題名篆額之下今舊碑有記者凡五十四通命意大率相同無甚闋考證故不具錄存此以例其餘】

國子監題名記

張業職教太學者總之以祭酒貳之以司業弼之以監丞分之以博士助敎學正學錄而典簿典籍掌饌則有司事也國朝自永樂中建玆太學官者非一人久而將泯其名氏乃成化丙戌秋河東邢公自翰林出爲祭酒興廢舉墜昉刻示其名氏於石司業安成張業記之曰國家以賢才爲元气賢才盛則盛賢才衰則衰太學者賢才所由以盛衰者也果孰使而爲之耶豈气運之不齊人性之不一哉系於師道之賢否耳使爲師者誠如古之太學所以敎人者先盡之已而後推以敎人又如學記所謂知敎之所由興廢道而弗牽彊而弗抑開而弗達長善而救其失以是樂育天下之英才坐春風化時雨成徳達材相與薰陶於語言文字之外鼓舞於鳶飛魚躍之眞則賢才之盛爲何如也若乃老無所憲言不乞假模不模範不範蔑敎誨之本末計利祿之厚薄以是爲納垢藏疾之所則朝廷將焉用之豈但爲賢才之蠧已哉興言及此而不動心而內愧者何人也耶由今溯之自漢而下歷千餘載官太學者不可勝紀然祭酒如韓昌黎楊龜山許魯齋者幾人司業如孔憲公楊諫議吳艸廬者幾人他官如胡安定孫泰山者幾人其垂芳靑史足以激厲後世而挽回頺波者良可慕也我朝官於是者其間固有立師道如韓楊諸君子者矣至爲賢才之蠧而有愧於諸君子者亦豈少哉嗚呼後之視今猶今之視昔誠哉是言也自時厥後吾黨識此者其相與懲戒之哉【碑文】

書國學羣書殘編後

何喬新元有天下垂百年頗崇儒雅經籍之版藏於國子監者甚富天兵入燕百司安堵經籍庋置如故無毀棄者宣徳以來典守者不以爲意虫防蛀齧之餘膳奴監或竊以宿火殘脫磨滅百僅一二者存焉然其存者字畫旣妙刻手亦精非今書坊鹵莽之比𨿽殘章防簡使人把玩不忍釋手今大司成京口費公惜其可寶而不完也乃模印裝禠共爲一帙間以遺予予閱之如夏小正考儀禮逸經江文通文集皆今世所不傳者又其字偏傍多用古法精致可愛因題其目曰國學羣書殘編時出而覽之亦足以佐嗜古之癖昔人有得漆簡者寶而藏之此編豈徒漆簡之比哉乃書以示後之人【何喬新文集】

新立祭酒公館記

林瀚自昔祭酒無公館先後任是官者皆僦屋以居宏治三年冬予以春坊諭徳拜命涖任亦就徵南將軍黔國公第居焉歲入白金八兩以爲常越五載甲寅秋乃以日膳之資積於公帑者百三十五兩購

文廟第三巷郎雄指揮舊宅一區謀之司業安成劉公震委監丞林大猷經營其事復專令掌饌王永董其役撤舊而新之增以第二重三間逮落成計所費與所購之直等焉明年乙夘冬再建第五重三間又明年丙辰秋復建門樓二間所用視前購之直又等焉以間計二十有六深可二十丈許廣則前狹而後張東西界以垣前一槐則戊午春予手植東石橋亦是春給工五兩修焉予始遷而居公卿大夫多載酒落之曰盛哉此舉前所未有也己未秋餘轉吏部侍郎庚申夏進南京吏部尙書當辭

聖廟之任司業黃公珣方署太學印章命典籍徐英請記其事遂撮是館之始末用壽諸石俾後賢踵居者或遇敝漏則出膳資修葺以待後賢不必計所費而責償後賢又以此而待夫後賢則斯館當與廟學同存矣庸記此以起後賢之思【林瀚文集】

跋吏部舉薦謝祭酒咨文

吳寛臺南謝方石先生在宏治初以翰林侍講擢南京國子祭酒一時以爲得人未幾先生移疾去屏迹山中著書自樂絕意仕進而言者以先生學行純正宜表率當世薦章交上上深納之然不欲煩以吏事也前三年會祭酒缺吏部遂以先生擬上而先生具疏再辭不獲命始勉就道旣至諸生皆以爲得師而士大夫則賀朝廷之得賢也方先生起用時吏部有咨文三通其弟業從之來取其詞剪帖成捲持以相示寛覽之非特見先生之賢又以見下之見賢能舉上之得賢能用而式克欽承之意又於大臣見之嗚呼何其盛哉其謂之咨文者文移之體云爾初通有寛押字蓋寛時佐吏部也【匏庵集】

成均觀善錄序

湛若水成均觀善錄錄觀善也曷爲乎錄觀善也記曰相觀而善之謂摩夫物不獨成成不獨善二物相摩然後至精至善者出焉夫物則亦有然者矣而況於人乎而況於爲君子者乎甘泉子曰以吾觀於成均堂班之制以相習而知王道之易易也昔者帝王之世比屋可封人人有君子之行非其性成之也其習則然也比閭族黨之相習習而成之於變化也故變化之道自士習之風始矣夫成均之制有堂焉有班焉堂相觀於堂也班相觀於班也班相觀於堂堂相觀於師也而先王徳行道藝之敎成矣是以錄之觀有八善焉出入觀其善相友也徳業觀其善相師也作事觀其善相法也容止觀其善相觀也進退觀其善相度也過失觀其善相規也气質觀其善相薰陶也徳性觀其善相涵養也予故曰錄之觀有八善焉此之謂也匪直八善已也觀善之錄有四益焉有名有氏有祖考有籍貫焉曰何居退則觀其養焉仕則觀其行焉世則觀其顯焉居則觀其鄕裏焉毋以退而索居離羣而所養之不今若也毋以仕而怠事盜貨而行之不今若也毋以弛於立身行道而遺父母羞辱玷斯錄之世芳也毋以貨敗官他日不齒於其鄕裏而忝斯錄之籍貫也諸生行八善兼四益然則斯錄者蓋相觀相厲以入於至善之歸聖賢之域者也六堂諸生仕藻等詣甘泉子請書於錄之首簡甘泉子曰嘻諸生其共勉之予夙有所試矣【甘泉集】

重修祭酒公館記

張衮予自遷官太學舎旁有一宅蕪不治吏告予曰此祭酒公館也棟橈壁壞不可居矣予造觀焉壁間碑記前南京吏部尙書諡文安三山林公所撰公在宏治庚戌嘗爲祭酒正已率物敎行化浹太學至今諷誦之堂乃公所別建非所居之舎也公記未嘗及此嘉靖甲午公子少司空廷防嘗一葺之未幾而堂以不守易壞予因謀諸司業王公同祖曰文安故迹聲望累朝教化所從以出可使棄弗治已乎於是召匠計庸審材辟土請於司空以舉事飭修太學之餘錢若干緡佐之甃基累址撤故從新肇工壬寅夏五月己亥訖於秋七月乙夘凡三閱月有奇重軒閎宇堅甓良材黝堊煥若加於舊觀前爲門三楹繚以周垣堂之後爲亭一座霤四角中虛而外廠賓客有位遊息有所今所增飾也予嘗聞之髙明燕憩之具君子資焉皆足以發聰明而助內省宋儒張伯玉亦曰先王之敎化欲人易入也創物揆制郁乎聲名文采之盛先以聳觀其耳目然後淸發其神明之府庶幾不勞而有功由是觀之堂構之葺與否若於敎化宜不甚急而政體所關意向所指予猶不敢或後況其所當先勉者乎堂旣成羣公來歌來遊舉酒落之予退而與諸生揖讓其中仰前人之遺矩風範若存而考徳辧業求不墜於聖人之道以思所謂髙明者則斯堂也亦有以警於予矣是役也大司空西蜀甘公爲霖實興起之董其事以底於成者營繕郎中周君如砥也爰刻詞於石置諸右壁與林公碑記並傳云【明太學志】

國子監祭酒司業題名記

孫應鼇我太祖平元亂卽於歲乙巳建國子學曁成祖定鼎北平南國子仍舊制弗革乃攺北平學爲國子監首命大學士胡公儼自內閣出領監事其崇厥任如此成化丙戌河東邢公讓列前人名氏俾有考凡監丞以下俱附入歲久石旣盈隆慶丁夘鐘陵萬公浩又爲碑續防嘉靖以來名氏石又盈於是謀諸新城沈公復戒工礱石裒二碑所載祭酒胡公儼始司業自趙公季通始補其遺正其訛彚稡二碑咸虛左方以俟來哲監丞以下官繁人夥不能盡紀故不與鐫告成予因再三覽鏡之凡諸長貳於斯間有聲光泯閼者不論乃如或以道徳聞或以節義著或以文章顯或以勲業楙彬彬然前修達軌實多其人皆予之願學未能者抑何盛也蓋是官之重久矣國家興治以人造人以師師得則得人人得則得治古今一揆未有能易粵稽人才最盛無逾唐虞亦無逾成周觀虞書司徒以五典敷敎典樂兼以四徳敎冑子周禮師氏以三徳三行敎國子保氏養國子以道敎之六藝六儀其立敎之愼如此則爲之師必得其人可知也當是時成徳吉士彰且有常至百僚庶位如思齋所謂譽髦斯士成人小子莫不有徳有造其人才之盛如此則治化可知也肆我太祖諄切命國子師正心實學崇徳重義檢身飭行率屬訓士不專於文詞記誦成祖申諭師範務先正已講學漸磨以養心淑身斯其防與成周何異一時俊乂超軼前代有繇然矣顧邇年士習【缺】多靡薄儻不逮疇昔自予代匱來仰稽成憲毎廢格而不張俯察羣情率玩愒而難振卽欲稍【缺】令期有以廣厲之恐本之則無終不克宣序化條【缺】

職辦頃皇上幸臨詔官師諸

生體行六經毖勔斆學屬望【缺】

原翊贊文明之治甚篤風聲攸樹敬應自不【缺】莫能對休命誠願嗣至之大雅君子防

繹徳意率育英才共惇尙根實還二祖時作養之舊遹追虞周則予𨿽以不肖厠名玆石竊亦與有寵光矣【碑文】

國子監奉防刋十三經注疏先進孝經跋

陶望齡

維天子懋學晞聖垂意於經術詔臣等校繙十三經注疏重刻之辟雍孝經最先竣謹頓首進禦而防鄙謬爲言附諸後曰昔

孔子贊易刪詩書定春秋禮樂其閎者綱提政事考稽風謠釐舉名分極命於儀物等殺而精者苞陰陽之紀通神明之奧博大微渺至矣然猶退而托諸述者而後世尊經者由

孔子亦未嘗名之曰

孔子之經也其系

孔子言斷然以經號者惟是書而已夫生而能之不詔而人諭焉此天下至邇甚易者也其博大微渺者

夫子旣附之刪述而取夫邇且易者自名其書聖人之所謂道其可識也上下異操逺近不同等故或有素之懿行而帝王同之者其以天子撫有四海之隆貴而術不必有加於士庶人則天之明因地之利至徳備焉又何其博大而微渺哉書言君陳惟孝友於兄弟克施於政而漢儒楊雄亦云孝莫大於寧親寧親莫大於寧神寧神莫大於得四海之懽心蓋施庭內而謂之政浹四表而謂之孝非二端也天子旣以惇崇色養又身帥之正令爲父子兄弟足垂萬世法於以寧兩宮懽四表所稱一人有慶兆民賴之者何以加於玆則今日刻經意也【歇庵集】

兩雍議

湯來賀程子曰治天下以得人才正風俗爲本太學者人才之所由造而風俗之所由成也國朝舊制舉人貢士必入監肄業大司成率其屬月課而教導之肄業十年然後許其入官猶慮其弗嫻吏治也於考職之先又撥各衙門歷事數月勤習政事然後咨送銓部量才定職較之臨軒防士其法更詳詎非制之盡善者乎乃世人視爲故事茍且塞責舉人入北雍者以白鏹七兩給與長班令之按期報名而肄業之規可以盡廢矣至謁選時又用數金而撥歷俱免嗚呼司成及各部其位與權不可謂不尊矣乃聽一長班之指使天下之可嘆有甚於此者乎舊冬特奉有明綸舉人必入監肄業又許南北就近此大釐積眞爲聖朝之舉可以造士而維風矣愚生卽遵防遄行初見雍中禮貌嚴肅躍然懽忭以爲可以進徳也乃與月課者三所試者文焉而已司成接見諸士所議者亦文焉而已課文兼出小題課後數日列榜髙下若生童就郡縣試嗚呼何其小也夫八股之業童而習之何益於蒼生何禆於實用而煩司成之講究乎且舉人旣以七藝獲售豈不能八股而猶待雍課乎大司成之造士如斯而已乎蓋數百年來積習相沿一時難以遽變耳今皇上特隆曠典諸士不憚跋涉逺者數千里近者亦數百里赴玆盛舉以爲必講理學必籌經濟以備他年實用乃徒督課於八股斯已過矣且甫逾一月輸銀數兩卽告假而歸仍習爲故事矣不亦大負朝廷而輕當世之士哉夫治道莫先於敎化倘誠心力任未有不能行𨿽當積弛未有不可行者也昔程子爲晉城令民有事至縣必告以孝悌忠信鄕必有校暇時親至召父老與之語兒童所讀書親爲之正句讀張子爲雲巖令以惇本善俗爲先毎月吉具酒食召鄕人髙年防縣庭親勸酬之使人知養老事長之義朱子主同安簿兼領學事選邑秀民充弟子員訪求名士以爲表率日與講說聖賢修已治人之道及差發南昌軍事數詣郡學與諸生質疑問難誨誘不倦其畱心敎化何若斯之亟也他如陳襄之令仙居蔡襄之守泉州劉珙之知潭州皆以勸學興善爲急務況司成之職專在敎人而可以自怠乎哉誠能專重徳行講求義理委曲敎導以化其气質之偏而成其爲有用之才則數十年後士風丕變而天下之賢才不可勝用矣然而未能者何哉悠忽不勤而委靡不振也記曰師嚴然後道尊又曰敎人必盡其誠使司成勿顧情面非父母果病及身負篤疾者不容告假卽假歸者勒令速至而又殫精立誠以勤厥職日坐公堂與諸生講學不因寒暑而間所講經書之外必深繹性理及綱目通鑑而歸本於躬行必仿胡安定設經義治事二齋以勵實學間課以文亦必試論防試奏疏聽其盡力發揮而勿拘以成格則人才可得而知也又於雍中取其卓然實用者日加奬勵而特薦於朝廷以爲諸士勸旣勤親講又令諸生各攄所見以觀學術之淺深若能究心理學或具經濟異才者不拘資格必奬賞而薦拔之其有不在學宮而願來聽講者亦弗之禁如此則人才盛風俗美庶幾可不負皇上育才之盛心而天下之平可拱而俟之矣【內省齋文集】

欽定國子監志卷五十九﹤史部﹐職官類﹐官制之屬﹐欽定國子監志﹥

欽定四庫全書

欽定國子監志卷六十

藝文四

詩賦

初拜國子祭酒釋奠太學作

王士禎雍雍禮樂地肅肅堂廡深皚皚素雪零鬱鬱靑松陰堂上鐘虡懸壁中絲竹音末學愧承師撫躬實難任文學盛鄒魯流風感至今早入矍相圃夙侍緇帷林未能習禮器遂以玷華簪

聖朝敷文徳憬彼胥獻琛岧嶤白虎觀諸儒粲璆琳議郎悉承制更老多橫襟低徊宮墻下如聽師襄琴

丁香花詩【並序】

謝履忠太學東序相傳有丁香一株前明大司成龍石許公復領成均因出爲南京少宰感維今昔對花寄興形之於詩自後同聲仰步者有司成張水南司業王前峯諸公備鐫於石歷世久逺詩石尙在詢其丁香遂不復識其處矣夫萬物興替何常之則顯匿之則晦千古靈區異境前人開之後人忽而不理歸於煙飛雲滅者豈可勝道及今得睹斯石猶見古人味其遺言惟恐墜地乃與大司成華西坡李南屏司業登宣之諸先生探究是事循圖相基重起室宇三間更植丁香數本時當春莫花開素苞繁萼騰彩敷華自公之暇羣賢濟濟撫景言懷曠如奧如致足樂也闡昔聞而啟將來獨非流風相續之一機乎忠夙窺翰墨之林玆以教導爲業思步先達之淸塵冀增學宮之雅趣爰綜聖教序半截碑字集爲五言古詩並引其端以記日月

謬典國子教宏道慙明時石室契前哲往迹勞夢思名花植幽境風月朗四垂遐哉歷百年獲覩翰墨遺懷賢引同志鑑古尋髙基排日剪荒穢庭宇曠東維非無眾卉麗丁香夙所期一朝復淸觀心儀良在玆飡霞仙侶接問業諸生隨早春見苞茂還憑化雨滋勝事常不朽遊息端有資願言躡軌躅將使來者知

石鼓歌

陳廷敬石鼓歌者韓與蘇我今捉筆捋虎須蚍蜉撼樹何爲乎推尋鳥迹閒自娛皇頡古愁凝斯須浮雲變化萬事䢐斗宿下天羣靈趨羲娥掩苒焚劫余陳倉之野累累俱髙穹如屋厚土鋪古物敢侮明神扶博士西顧空嗟吁偉哉餘慶亦一夫鳳翔廟置煩枝梧是時十鼓一鼓殊僞有作者其誰與傳師向氏何雅儒殷勤求訪鼓不孤辟雍保和皆埤污大觀靖康尾畢逋東遷北徙鳳在笯王宣撫宅湮榛蕪虞集矯矯眞吾徒羅列國子森津途安頓妥帖星當樞聖道無害玆無虞天作石鼓宣籀書歐陽𨿽疑理不誣獻襄宇文宣所奴寶玉詎可方碔砆嗚呼石鼓窮鎪鏤流浪豈憚馳與驅艱難歷盡形糢糊鱗甲剗落中不枯人生誰能汝鼓如時哉不遇生良虛我歌石鼔排郁紆韓蘇歌後補所無

古栢行

吳苑

夫子廟栢數十株托根自與尋常殊霜實時時垂玉琲風枝往往鳴笙竽含貞挺節亭亭竦儼如冠劍森相拱小者猶畱十數圍交柯屈鐡煙濤湧一株參天勢更奇郁蟠元气何淋漓摩挲嵗月猶可識許公手植非疑蛟龍攫拏雷雨作黛色翻從半空落斑鱗防盡秋後霜百片靑銅光灼爍新甫山頭樵徑封武侯祠堂碧艸叢西川東魯逺莫致何由突兀撐晴空當年元儒推第一遺經辛苦窮編葺嘉樹栽培用意深周模孔楷千秋則至今偃蓋拂云端雍容子弟趨盤桓豈徒材大資梁棟直欲香淸集鳳鸞君不見上林崇臺千尺髙靑棠赤椑皆淩霄若論嵗寒卓堅骨坐使萬木慚丰標雝池管領眞遭際南榮歳嵗涵蔥翠蒼軒櫺門映日寒素華璧水縈波細攀枝摘葉有所思六館三捨應爾師豫章七年人始知不然丹漆將安施

石鼓歌

吳苑辟雍鐘鼓羅俊奇忝臨六館重臯比廟楹掃塵釋菜畢顧視石鼔環廡墀彭亨菌蠢數盈十刻畫文字符鼎彛文百二行字五百從甲至癸完無遺始終紀述漁狩事中載防命諸臣詞細文淺刻堅且好閱三千載光娥羲曽經缺齧受風雨豈用蟠負承鼇螭韋韓二蘇染大筆助流寶气長赫曦周宣王時史籀作車攻吉日堪肩隨篇章排比類吉甫體源質古超相斯誰何小儒恣評駁不究根本多然疑先秦西魏駕空說嗤防欲使成瘢疵自來神物多見晚出往往千秋垂周官左氏右六籍夘金專門叢詆諆至今首冠甲乙庫儒生穮蓘如畬菑撫玆鼓質最龎厚雕琢山骨窮防厜雍城城南久托迹蛟鼉鸞鳳藏姿辭嚴義密難諷讀句奇語重誰思維鴻生鉅學茫不識任春日炙秋風吹縱敲牧火礪牛角卻免摹搨傷皮肌譬如深山石犖確歳月久逺無成虧文王紐在禹追蝕其豈屬屬聲音爲自唐訖今始的皪日星雲漢光天逵髙駝巨艦凡四徙終然碁置

文宣祠百靈呵防神作合萬萬世遐無期方今

天子闡絕學玉函金版皆繙披詎惟瑰辭追雅頌直使

鐡畫伴繇芝

黼帷丹扆多制作慶雲五色紛葳防黃支烏弋逺受吏海外來學航於玆峩峩髦士拂芹茆軌度肅整趨委蛇

聖謨文治四洋溢浩蕩匝匼無津涯講搜前制載編牒或按周典戈麾威靈宣暢詟函夏秀弓彤矢斑陸離從臣才藝敢誇詡稽首拜獻成功詩天球琳瑯刻金石潤色鴻業攀姚嬀炳麟煌煒照六合卓然此事有職司研搜故實要參考名爲石鼓良乖宜建康天發石三截曁禹岣嶁堪旁推石形似鼓制非鼓徇迹忘本差毫釐摩挲彷髴古人意定作閱武岐陽碑

石鼓歌

王原我謁太學嵗丙寅九秋旣雨天气新廟貌肅穆迥絕塵右平左墄通堂陳防門森立髙嶙峋內塾十鼓碁布勻周宣垂今二千春三代法物希世珍文謨武烈墜復振烝民韓奕學士呻方叔召虎儕鳳麟尹氏仍氏詞絕倫大小二正存其醇大搜岐陽韎韐親乃命譔列示無垠編詩不入昧所因翻幸虐焰逃暴秦陳倉滅沒同泗淪李唐獲九奇不純其一刳中投杵頻皇祐得之田野民呵防浩刼宜鬼神鋄之黃金錯白銀金人剔取馳北輪宣撫宅廢薶管榛虞公請置功不泯朅來摩挲餘百巡史籀不作難考詢手畫生胝吟燥唇心重古器詞罔伸斑斑駁駁星向晨三百廿五龍蛻鱗九未全蝕亡一辛耳目荒忽云雷屯鳥迹蝌蚪辧莫眞蛟蟠鸞翥勢未馴韓蘇鉅公生不辰彊尋難讀淚墮巾矧當愚防識如燐邈從天漢窺涯津麋鹿連連驂騝駪維鱮維鯉以栁緡約略大義車攻鄰難以意解取笑嗔我聞彛鼎銘至仁武功勒銘則鼓錞合江鐘石紀禹禋厥制最古聖所循之罘詛楚焉與鈞麗牲沿俗羞彬彬崇尺有咫徑度逡銳上廣下妥帖蹲臼仰虛受鼓覆均圍圓質厚膚理皴緬懷上古風何淳封山禪亭空積薪大書特書摩貞瑉髙陵陊邃谷湮其迹盡逐雲煙湮惟聖有作無緇燐縱亡其器詞在紳授受箋釋窮白申況此鼓士響臻絕勝熹平觀經人怳與楊解揖讓賓幾忘渺末蟣虱臣生逢�冀充介僎澘然後百六紀身

讀王令貽石鼓歌追和子瞻韻張尙瑗嗚呼古來人物顯晦不可常軼事難從訊遺叟掩抑千年忽昭掲蛟龍防防五丁走魯宮魏冡竹素書只今一一誦人口煙銷煤燼行復著何疑獵碣初唐後爾曰陳倉披艸看十亡其一惟存九剜刮土荂拭苔繡瑯瑯炳若天星栁遂令流編好事周廟錞於甄墓斗韓公蘇公詩繼作淋漓大筆字運肘聚觀日多口日眾瘡痏彈射爭好莠由來名盛百毀生疑信喧騰供惡友此鼓自唐流至今子復生孫雛哺防立乎哀定指桓零編斷字皆蝌蚪就令餘慶僞手造已堪閱世稱耆耉何況宇文與嬴政羣言示吽一夫嗾

聖朝崇儒興禮樂峩峩泮璧新鬯卣虎觀還聞聚學徒鹿鳴曽說歌蒙瞍十碣依然盡無恙靈文翕赩齊岣嶁圜橋受學肩相差古物摩挲手胝厚韋帶摳衣階下誰江表鯫生名氏某觀碑亦厠羣英後俯仰從前難希有司空解辧桐魚鼓中壘能知貳負杻搜求茫昧須博物奚懼墳羊與土狗所嗟歷劫仍至此劉蹶嬴顚視若偶邱墟已聴幾鵑聲輦載頻回萬牛首向使仍前尙淪汨牧兒蹴蹋蕘童掊直置金鐘大呂間陸離光彩人爭取自古成名在得地淸水難同濁泥垢要之至寶不終棄自分球圖堪世守琉璃質脆櫧葉輕斯須悅目旋雕朽嗚呼君不見方召功勲樊尹才文字模粘石猶壽

石鼓歌用蘇子瞻原韻和王令貽張宏蘧

宋犖

我髮未燥心好奇周宣獵碣詢遺叟執經曽爲國子生屢肅衣冠防門走嶙峋驚覩石鼓文欲讀抵牾難上口累朝考究窘鉅公矧我生當千載後朴質輪囷列仍十古迹剝蝕載維九臨池書學眇蟣虱筋骨徒教誇顏栁嗒然對此喪所懷昂首髙天爛箕斗我車我馬辧不易畫肚移時動右肘繽紛光景浮雲敲楷俗書埽稂莠彊尋邊旁郁深衷乍測奧義呼良友臥度夘酉推索艱如趙武靈探鷇防憶昔中興搜岐陽紀績銘功勒蝌蚪歌辭烜赫躋雅頌從臣撰述定耆耉或云嬴氏或字文異議相沿誰所嗾天畱重器登成均壓倒犧尊與鬯卣趨蹌上捨勤俊髦想象歌工煩蒙瞍金石刻畫蛟鼉盤聖作巋然並岣嶁朅來摩挲儼落星元气淋漓蘚荂厚昌黎子瞻遞詠嘆音訓丰碑表某某蹉跎三紀緬神物光怪羅胸詫希有厭親簿領謝文翰忍見庭除設械杻拓本寓目心一洗斯邈以還等瓦狗陳倉淪棄鳳翔遷日炙火燒存亦偶流奕位置妥蹲防排比齊其首臼窠曽憐任舂揄牧豎幾遭來擊掊縱經鄭重金玉播蕩戈鋋旋剔取嗟哉顯晦固有時至寶終難辱埃垢出之泥艸獻淸廟祭酒先生昭世守江右兩生韓蘇才鞭撻風騷若拉朽石鼓之歌欲和難應附此物千萬壽

仲秋釋奠

湯右曽海甸同文日橋門釋奠時牲牢遵舊典肸蠁肅神儀道統三才合儒宗百世

師器猶存俎豆祀已重壇壝律應淸商管齊先上戊期侵階開紫陛列仗擁黃麾韻欲流金石尊看潔象犧璆懸存虡業瑤篚薦堂基素壁畱香久靈風捲幔遲僾如函丈接炳若日星垂醴酌思遺版車攻有舊碑槐陰當殿合松蓋拂云欹仙艸依幽砌文芹漾碧漪

淸時修禮樂上相主盤調變勲方大精防意不疲丹楹浮翡翠碧瓦防琉璃瑞气澄淸靄祥光接曙曦淵源繼顏閔名徳重臯防璧水羣賢在蘭臺百籍披宗風絳帳家法守臯比吾道今安仰斯文總在玆靑衿諸弟子聨袂獻新詩

太學紀事十首

彭會淇謁廟

夙昔蓬山展拜防移官喜近

聖人前雍容導引羅衿佩親切趨承到幾筵末學愧分新絳座儒臣榮溢舊靑氊回思釋褐春風日叨被

恩光十七年

釋菜

曈曨殿角啟朝暾月吉親

師古禮存肅若朝儀齊虎拜頒來法醖獻犧尊教先鼓篋歌鳴鹿潔薦溪毛效采蘩樺燭影搖羣吏散緑陰深鎖映朱垣

齋宿

初擕襆被入西廂半榻琴書靜夜張

聖主齋宮親祝冊小臣淸署自焚香鈐聲到枕風吹閣栢影橫階月轉廊晨雞才動聴橋門劍履已成行

陪祀

春秋秩祀重雍宮庭燎光齊鹵簿同鵷鷺隨班光九列牲牢將事盡三公欣從俎豆趨承下得厠衣冠拜舞中分胙擕歸叨

聖澤也登鼎實薦宗工

觀樂

釋奠工歌雅奏揚先期陳設兩楹旁賁鏞駕刻螭頭重簫鼓形摹鳳咮長譜出元音風渾穆將法器日輝煌

聖人自建中和極豈獨司存有奉常

會講

夜燃藜火一燈靑曉起攤書向廣庭談引淸風傾滿座坐移晴日上疏櫺噌吰鐘鼓齊觀聽想象羮墻見典型自是

熈朝文教洽期門子弟盡橫經

校課

廊廡陰森樹影髙每擕多士競濡毫當年問字惟寒畯此日程材盡譽髦淬厲秋風誰奮翮吚唔午夜尙焚膏

國恩思報慙無補次第鉛黃敢憚勞

習射

矍圃風流在澤宮不徒男子事桑蓬卽今禦侮歸樽俎大抵奇英讓沛丰決拾旣調年正少鞬櫜才解賦還工太平

天子勤搜狩好侍長楊與射熊

檢書

太學書樓儼石渠登樓猶見有藏書棗梨充棟沈蛛网篇帙盈箱走蠧魚檢防不辭臣職在捜羅應念

國恩余我

皇著述髙千古好待新頒內府儲

修碑

墻陰石碣幾縱橫土蝕苔侵艸自生剩有姓名甲第尙將年號認元明虎闈標榜承新寵雁塔畱題感舊情幸際升平文物備殘碑拂拭若爲榮

遊國學摩挲石刻恭賦二律

劉凝雲煙滿目結交神樂石於今始得親瞻

聖雁行如弟子聳霄虯幹遜先秦【殿前老栢六十一株防蔽數畝肅人心目其巨者合抱右旁一株輪囷離奇尢爲古物】產岐遊汴老燕邸辱臼榮金續火薪暮雨朝風悲�嗼桐魚考伐和鳴錞

幾家箋注幾家詳史籀當年義類長並建兩都通臂指特咨分陜重封疆【石鼓詩言言乂安要道至於兩都與分陜尢爲西周一大闗鍵】采詩原不編金石【孔子西行不到秦此韓昌黎謬解】汲古寧堪比衛王篇什固多知者少寒山共語嘆岐陽

太學白丁香詩【雍試作】

周淸原翠靄輕籠靚素籹枝頭防防綴寒光月明有水皆爲影風靜無塵別遞香一自宮墻容弱質漫隨桃李鬭穠芳獨憐澹冶當春暮應許栽培向玉堂

文廟釋褐

數仞宮墻霄漢連兩楹俎豆故依然曽陪鼓篋三千士重到橋門二十年末學豈增科目重菲才特荷

聖人憐較他儕輩防

恩早獨在靑衫未換前

石鼓歌

沈徳潛九天星精化爲石墜落平地三千霜累累十鼓重琬琰迄今太學生寒芒籀文蝌蚪形髣髴彊尋跟肘推偏旁車攻馬同建旄旐東都气象何焜煌蛟龍觺觺牙角厲羣靈荒忽驂鸞凰字三百三十四其餘齾缺難推詳始從陳倉歷鳳翔輦來燕京由靖康飄零遷徙閱兵火石刻直欲關興亡周秦眞迹多漫滅穆滿馬磴荒唐嶧山之碑遭野火之罘片石付渺茫中興獵碣獨無恙成周

昭代遙相望神明鬼物永呵防天應眷念岐西王聖賢法物理不朽豈以世逺淪滄桑傳聞禹碑在岣嶁紅文緑字垂琳瑯昌黎搜索不相遇咨嗟涕淚流滂滂後人尋山得蹤迹恍惚雲際摩靑蒼安得移載置一處臯益申甫陪同堂方今

聖皇崇道術辟雍鐘鼓紛趨蹌圜橋聴講日千計何止觀者如堵墻討搜遺文補殘缺驂騝趩煩校量長楊從獵撰詞賦敷陳功徳追岐陽自慚貧賤伏艸莽仰望無路排天閶

成均古槐歌

張若霍洙泗微言啟靈鑰一燈未墜承伊洛宋元之際許懷州間起相師返衰弱當時講習擁臯比冑子侁侁聞木鐸一勺難窮學海瀾三雍敬奉人師約雲蒸雨降名嶽尊芒寒色正秋星作東西兩序集儒紳地靈一气相回薄西山蒼翠落庭除璧水澄波下寥濶講堂髙踞西北隅鼉鼓鯨鐘振絕漠是時樹人等樹木梁棟名材入斤削有槐成市古所云拱把微生手親度不知樹閱幾滄桑成毀曽誰考崖略天禧古栢慈仁松僵立靑冥煙雨合腹垂癭疣穴螻蟻巢怯童髠翻鸛鶴巋然獨剩魯靈光五百流年箭雜彍我

朝文教徧遐陬萬里如呼順風納執經負笈逮諸蕃侍子冠巾雀魚躍四海謳歌答管

兩宮溫淸聞韶濩長樂筵陳

萬壽觴天酒春生

聖人酢丹鳳門前字十行

詔曰求賢兼賜爵

壽母推恩及泮芹文思肄雅賡場藿懽聲雷動九衢人六館生徒躡芒屩此槐冬枿忽春榮生意婆娑頓如昨槎枒老榦出勾尖張王新枝翻筍篛虯須徐展碧毺兔目紛翻緑瓔珞鳴風不攺舊笙竽作勢仍爲古拏攫金絲殷壁眾音和石鼓搜奇千手拓堵墻觀者嘆且詫漢栢秦松皆退卻產祥當與孔檜俱論年何不莊椿若一物能回造化慈千秋不受風霜虐澤及太淸下太寧芝艸葳防醴垂酪淑气先徵首善區光風早扇幽人壑小臣額手誦薪槱願植巖廊光五柞

太學十詠

王云廷周宣石鼓

頫首謁橋門蒼然獵碣存籀書三古逺法物百王尊繡幕金華殿沙流石鼓村何如托韓筆長此老乾坤

元代老槐

堂右孤槐在畱說魯齋春風今已邈手澤尙堪懷雨色蒼皮澑苔痕朽骨埋鼓鐘誰繼響寂寞伴空階

栢庭翠防

鬱鬱復蔥蔥參天黛色同染袍分栁翠照案映藜紅晝靜常疑雨庭閒自嘯風斜陽銜殿角金碧聳層空

石井甘泉

丹墀檜影森下有寒泉冽未辧活水源頗憂修綆折一鑑須眉古甃藏冰雪應爲苦吟人酌玆消煩熱

兩序書聲

書聲喧兩廡無復辧瑯瑯疎宻參檐澑悠徹院墻閉門山共靜抱膝興偏長何處遙相和新蟬噪晚涼

六堂燈火

傳柝三更靜挑燈六館明參差螢案亂掩映月橫風露空堂迥淒其夜气淸懸知太學客不羨照長檠

長廊步雨

積雨長廊寂跫然聴足音入簾多艸色環戶半槐陰好鳥時三哢幽蛩更一吟不須深谷去自少軟塵侵

射圃歸鴉

一望蒼茫裏閒登矍相防歸鴉寒樹集落日逺山過此懷觀徳何人繼勒銘寧須盡投筆編簡始垂靑

輦道月明

皓月紛紛白倫堂外多長衢光瀉水夾徑露穿莎涼意生衣袂秋聲入院柯倚檐還展捲莫問夜如何

橋門雪霽

雪後望宮墻粲然出紛繪鏗鏘墜檐簪瓔珞掛庭檜拂石有古碑踏冰挹晨靄豈惟耳目淸悠悠與神會

詩賦附

元

石鼓賦【有序】

周伯溫予嘗考古石刻而岐陽石鼓爲第一每讀韋韓蘇三君子之歌心蓋奇之訪諸士大夫具在京師欲往一觀而無由也皇上踐祚之始年有詔置石鼓太學遂列於

宣聖廟之兩塾尊之也明年攺元皇慶余列國子生撫玩之獲償所願夫以三代遺物置庠序中盛典也韓詩有云聖恩若許畱太學諸生講解得切磋蓋欲而不得故冀之於乎韓公不得見於昔時而吾輩得見於今日何幸如之輒爲賦曰

周有石鼓今在辟雍列橋門而甲乙相輝暎於西東紛質理之泐蝕偉形制之穹崇有文秩秩有詞沨沨法皇頡之妙畫續小雅之變風蔚兮九天之儀鳳蜿兮六合之神龍欣獸魚之物庶嘉車馬之攻同歷歷兮瓊株森竦於元圃依依兮神云見於蒼穹嗟追琢之渾厚或制作於天工於維宣王宏振頺綱四國旣遂百職旣張�玆農暇載飭戎行踵武前人搜於岐陽史籀才藝當時俊良播之聲詩勒之琳瑯其形之不一者因朴質之自然其數盡於十者表治極而功在戰國暴秦而韜晦者抑貞介逺其污辱歷兩漢六朝而不泯沒者必神物爲之防防嵗紀茫茫顯於李唐韋韓歌之藹其有芳迄宋宣和斯遷於梁金人襲沒遂歸朔方維天子之龍飛當文運之日昌誕降徳音輦登上庠文石重借用衛兩旁六經彛訓因時表章大比曠典同曰舉遐邇縱觀陳迹復彰嗟夫九州之鼎已沈淪而不可得岣嶁之石又漫滅而不復有惟斯文爲至寶實終古之罕偶惜捃摭之有遺不見稱於魯叟何人之蚩蚩窪一爲臼質損文存庸詔永久後乎此者豈無祖龍之頌功茂陵之封禪亦皆埋僕於榛莽𨿽萬一之或適足以著其君之無取然則石鼓之周流於世者天非徒壽之蓋以寄古文於不朽也乃作詩曰刻石鼓兮周賢王置之學兮自我皇紛冑子兮樂未央曰詠歌兮揚揚維大道兮無疆齊地久兮天長維斯鼓兮作配勿壞兮勿傷保億齡兮於耿光【賦彚】

送國子伴讀倪行簡赴京

吳澄瀲灩離杯泛九霞還家未久便辭家出門惻惻重闈逺前路漫漫萬里賖不怕狂風妨去鷁偏愁寒月照棲鴉諸生凝望須君至共贈新詩賞雪花【艸廬集】

書上京國子監壁

虞集神京極髙寒幽居了晨夜雷風無時發零雨每飄灑炎光不到地蕭爽度長夏大化漠無宰豈必事陶冶揚雄不曉事守道棲棲者元經百無徵白髮謾盈把【道園學古錄】

次韻國子監同官【二首】

虞集坐烏皮髀肉消諸生應笑嬾邊韶階前老馬隨秋艸袖裏遺編俟早朝乞米西鄰晨有粥思家南國暑無綃經明亦是歸耕好淸夢無時萬里橋

學宮南直禁垣陰假寓惟愁兩壁沈一曲鏡湖遺老事三年經幄小臣心銀河回夜天逾近艸徑迎秋露轉深珍重鄕人居巷北時能來往和烏琴【同上】

辟雍賦

楊宗瑞聖元誕膺天命徳洽仁浹三陲晏然萬國臣妾神聖代作武功赫然天啟聖皇乘龍禦天登三邁五繼後光前斂五福以錫庶民橎仁風而胞八埏厭吏治而樂士賤逺物而寶賢乃尙文徳韜武功一制度作辟雍聲教被乎遐邇隆運軼乎時雍其爲制也璧月印海洄風舞漪方壺屹兮中峙長虹爛兮四垂黌序秩兮奐輪檐甍翊兮翚飛產三秀兮殿楹羅石鼓兮庭闈八戶闔辟兮乾坤九楹儼雅兮壁奎鼓鐘頌其於樂振鐸宣其教辭翫芹藻兮澄碧俯菁莪兮中坻澹文魚兮遊戲肅威鳳兮來儀乃有髦士碩儒咸集於玆馴良諭兮徳驥朋來況兮總紛冠蓋兮後先翳裾佩兮陸離建嘉猷兮二典擬鴻休兮六詩並追芳兮伊周齊接武兮咎防咀繽天之葩欬唾明月之珠是皆素邱園之賁而來賓上國之輝者也至若萬乘戾止六龍馳馭日表肅穆天顏衝邃百王駿奔千官肅懿以祀以饗禮嚴物備飲食三老釋奠

素王洞洞屬屬濟濟蹌蹌耄倪仰聴而咨嗟億兆向風而樂康在泮宮而宴樂陋魯侯而不齒圜橋門而觀聴視漢世其孰昌乃進諸生論經史研治否推今古色笑以教匪狎匪怒聖敬曰躋恩渥時澍頌聲嫓乎韶夏慚徳薄夫湯武於是益窮致治爰發徳音誕告多方簡擢士林思臻霖雨之佐以協宵旰之心集天下之英才軌行藝於京國鵾鵬奮兮南溟驊驑空兮冀北捫膺拊心揮云吐虹來遊來歌載歌辟雍歌曰環璧水兮作辟雍建文治兮啟淳風進多士兮表至公翳令徳兮垂無窮恢宏庠序之制作兮酌凖成均之遺蹤固非後世之所擬倫兮宜與唐虞成周而等隆不然何以表皇元萬億年太平之成功【賦彚】

石鼓

掲徯斯孔廟頽垣下周家石鼓眠苔分敲火迹雨洗篆蝸涎野老偸爲臼居人打賣錢有形終一盡流落漫堪憐【秋宜集】

陳彥理昨以漢石經見遺今承寄詩索石鼓文

答以此作

吳萊

橫山先生多古玩太學石經分我半魏公世藏資州本金石錄中還散亂當時愛奇巧收拾筆畫昭回映云漢流到我乃不逺虯甲鳳毛眞可惋自從得此未有報岐陽石鼓天下觀昔則敲火今斵臼駱駝載歸石盡爛倉沮以後卽史籀先代遺寶列圭瓚中郎變篆生八分二者不敵何足算先生嗜書出法帖靑銅堊壁手脫擥漆書科斗不通俗蛇蚓蟠結彊塗竄先生博學抱聖經焚膏繼晷日耽翫韋編鐵擿只紙傳鄒魯精髓合淹貫國子門開塵沒城蓬萊閣廢艸堆岸春秋徒聞璧可假道徳詎信鵝能換古今所重在周典周史面目極��聖心不死不在石日月行天旦復旦吾家故紙本不惜驪頷有珠吾欲鍛向來見辱亦云然焦尾之餘爭免爨先生安坐幸勿躁歲晚相逢笑拍案屏除許事不須說好與吾儒峙楨榦【吳淵潁集】

贈陳九成遊國學

李存黃雲潭潭天欲雪陳子初來卽言別值吾築室正狼籍爲煮春茶供再啜子宗九江稱義門明年挾策遊成均奎章先生賦詩贈秋波一幅淸無塵竊聞國初許祭酒正義堂堂古希有諸王駙馬皆敬憚帳下公卿列先後卽今規矩猶當時肥羊大餅午不饑願君努力積分數他日錦衣當晝歸【元文類】

明

石鼓詩【有序】

唐之淳洪武丁卯秋九月餘在燕城觀石鼓因賦四十韻己巳三月鄕友趙防謙氏持墨本來京師俾余錄諸捲尾

郡學舊辟雍中有岐陽鼓古今所聞十左右各惟五離離大星隕兀兀壞云補累累營竈減落落陳沙聚質若切元玉制若覆气釜精若鎔五金文若斷釵股孤峯割秋瘦千葩耀春嫵森嚴列戈矛爾雅冠章甫厓冰澑靜懸海暖浪掀舞推輈半折軸敗舫或遺艣小龍彭蠡歸大鵬扶揺舉斷苔明碎錦古墨漬潤礎思昔委秦郊雷電驚艸莽耒牛礪其角鑿臼加以杵幸今依黌宮星日照廊廡圭璧遜其儀俎豆與之伍脫非天意憐或是神明祐深檐白晝永老屋翔鸞翥晴連晝防陰冷濕宮墻雨諸生獲講解髦士資訓詁啟鑰煩豎閽搨本利商賈韋辭表姫周韓語懷李杜雄章疊鏗鍧遺恨寄酸楚紛紜歐蘇作詰屈薛鄭譜稱評𨿽靡定仿像詎非古鯫生千載下匏系三江滸神徒馳周南足不出城府適從遼碣役遂作幽燕旅平生慕奇聞一日獲嘉覩初臨色愈莊欲狎气斯沮如親至東都揖讓申與甫如親與田獵搏攫兕與虎如虛藜莧腹烹太牢肥羜如洗蜩蟬耳聆笙磬柷敔羇愁破昏懵喜气浹眉宇時維躔壽星嵗甲在疆圉天寒號防梟城荒茂禾黍宗周本餘懷覽古亦天與摩挲重圖訓防蹜媿庠序聊陳曹檜風式繼韓韋武【萍居稿】

登崇文閣

陳璉巍乎髙哉崇文之閣兮吾不知其幾百尺突兀直倚蒼防中雕檐髙飛近曉日瓊牕洞啟來淸風前瞻兮帝闕下顧兮辟雍京畿郁兮千里五云近兮九重太行西來兮迆邐居庸北拱兮巃嵸峯巒逺近共環峙削出朶朶金芙蓉是中奇勝甲天下何況此地名儒宗圖書浩瀚紛莫數文光夜吐猶晴虹漢家天祿之不可復見兮幸喜斯閣之髙崇值校文之多暇日徙倚而從容愛扶輿磅礡之奇秀兮呼吸盡使歸心胸闌漧笑拍飛鳥上豪气不減陳元龍俯視十二衢車馬塵蒙蒙欲招李謫仙更拉東坡翁長此共笑傲不使心忡忡葡萄酒傾瑪瑙甕日醉三百玻璃鐘人間亦是有勝境何必逺度扶桑東願裁上云樂進入蓬萊宮上將萬壽祝天子文風聖化永與天地長無窮【文翰類選】

石鼓歌

李東陽昔聞石鼓在太學鼓形穹窿石犖礜髫年釋褐隨班行未識研覃與揚防始官翰林嵗分獻晚以代祀觀尢數我思古人不可見健筆雄詞兩超卓宣王謨烈繼成康況有文章存古朴是時風俗蓋渾灝其臣拜頌俱堅確勒功太廟告中興講武岐陽猶獵較於時旋凱奏鐃歌於時言播聲樂靈祗地不愛圖書引石天然謝雕琢垂垂股折屋漏痕昏星露芒角初如淮徐振師旅壯士當鳴劍槊又如申甫端冠紳擯相聨階舞幹箾年深嵗長世運攺誰向鴻荒究緜邈嬴劉以後無此文直與混沌分淸濁驟看筆勢尋風骨細剔苔痕認斑駁原拋野擲墮榛菅冬經霜雪夏冰雹疑隳大鼎存銘識似毀明堂露榱桷當時十鼓一爲臼猶幸農家事舂防愛惜應勞神防訶搜尋不厭山磽確暗中摸索亦可知辧口尙煩泣楚璞聖朝天子方好儒森列防門防重幄聞之興慕且興敬以手摩挲防擊撲我生學篆希前蹤下視俗書羞齷齪家藏舊本出梨棗楮墨輕虛不盈握行年七十始研求老臂支撐目昏眊拾殘補缺能幾何以一涓埃禆海嶽太原宋生生好奇鐡筆爲予親刻斵吁嗟往者不復還庶免方來盡漫剝請從祭酒告諸生誦此衣冠日薰濯【懷麓堂集】

三月八日扈從視學聽講說命文言有作

程敏政

萬乘隆師禮不煩上庠開講重淵源朝衣絢日金緋匝禦幟迎風錦繡翻相業古來存說命從龍今日感文言鳳團分賜叨陪坐願續聲詩紀治元【篁墩集】

彭祖觀井圖

吳寛賈客適江海洪濤渺無津忽然風作舟楫竟漂淪蜑叟川上浴何殊白鷗馴寧知有饑鱷俟汝水之濱履危信多險處坦終無屯所有下堂戒名言推子春郁然大樹下誰寫彭祖眞飄蕭白髮叟千年貌如新艸間者塪井蛙股諒可伸保身乃至此壽合希莊椿古人不可作故事從誰論此老飲水活應仗汲井人彼欲一往觀人當置車輪中心宜惕豈徒保吾身聊成一轉語圖畫固有因玆事有與無不須吾重陳紛紛奉遺體足以驚凡民【匏庵集】

謁

孔廟

李夢陽端笏陪朝列時禋謁

聖林防門畱石鼓春殿靜珠琴奎府星連切璧池龍躍深詵詵趨國子早晚翠華臨【空同集】

觀石鼓歌

何景明我來太學謁

孔廟下觀防門石鼓陳之罘詛楚已薶沒此石照燿垂千春苔昬蘚讀難下虫雕鳥剝細不分古畫詰曲蛟龍石气慘澹煙霧紛周王功勲史籀筆數石散落岐陽濱中興气象豈復覩大篆意格誰曽聞先秦文字稍近古兩漢摹搨多失眞六朝以來尙靡麗鐘王往往稱通神唐愈宋軾遞歌嘆長篇險韻句悲辛大觀之間入汴國君王好藝崇斯文髙駝巨艦逺載致金塡玉嵌相珍靖康乘輿忽播蕩保和玩物隨煙塵神驅鬼守散復聚至寶豈得空沈淪文皇北來定燕鼎不置太廟畱成均博士無煩上書請諸生頗得親講詢虛廊畫壁安置穏大廈長檐覆蓋新不隨鐘鼎怨磨滅已與琬琰爭嶙峋平生博覽愛古迹世上墨本徒紛紜此𨿽殘缺嵗已久尙覺隻字輕千緡璧池日月動華衮奎閣星斗羅貞瑉嗚呼

孔廟在萬世此石與廟長無湮【大復集】

署後丁香爛開有感【有序】

王同祖大司成公廨後有丁香一株閱嵗已久龍石許公再蒞辟雍不逾年擢南少宰因俯仰今昔嬰情去來對花賦詩興懷髙逺今大司成水南張公覽而和之金石並奏雅音舂容不可及已祖忝先後佐二公周旋輒次韻並手書登石以識一時盛事

不見花開已六年重來相對更相憐花應笑我今仍去我獨防花一莞然疎影澹籠春檻月暖香晴拂禁城煙浮生蹤迹原無定海鶴江鴻萬里騫【原倡】

仙卉栽培自昔年上林芳色轉堪憐不愁花樹常爲主但寄萍蹤亦偶然春晚軒牕防爛漫晝長亭館起雲煙我來公去遙相憶天漢云槎獨望騫【和韻】

東華塵土漫經年坐對名花靜可憐細雨一庭香自發春風三月興悠然時飄璧水流丹藻更倚蓬山生紫煙最羨羽儀雙彩鳳每從霄漢想髙騫【和韻】

秋祀

先師恭述

王愼中維馨歆嵗事有侐恭明神丰功報宜重

孔祀典攸惇明明天子命宣哲協欽文咨惟百工長曰予克宅臣攝祀昭我將奏假具惟寅庶僚旣濟濟多士亦振振肆佾表殷薦大烹羞明禋格思儼無斁仰止儀自遵大哉

聖人徳展爲帝者賓【遵巖集】

次丁香花韻【有序】

李元春東廂舊有丁香花大司成龍石許水南張二公相繼倡和少司成王公次韻手書登石萬曆癸酉春以司計從事成均依韻賦和興仰止之思耳

名花培植始何年玉署相防倍可憐不與國色爭奇麗自爾天香出澹然疎影騰霞橫絳帳緑陰浮座散靑煙倚闌斜日烏啼靜仙籞鶴鳴繞夢騫

石鼓歌

朱國祚橋門左右獵碣十形如古礎相排連窪中或與虀臼似抱質可敵瑤琨堅書昔自太史籀比於大篆尢瑰姸其辭典奧儷二雅髣髴吉日車攻篇周京遺制眾所信疑義莫定文成宣紛綸𨿽滋翟鄭議審視終異秦斤權下逮宇文豈能爾虀堂所見毋乃偏嗚呼人物不易覩三代舊迹希流傳巫咸告辭熊相詛裕陵寶惜今棄捐比干銘折衛州壤穆滿書徙壇山巓防稽窆石字茫昧岣嶁祕迹文紏纒掎摭非乏好奇士千搜萬索無眞詮詎若十鼓離復合陳倉入汴還畱燕氊包席裹槖駝背塵防露濯蝸牛涎置諸太學始皇慶於今又歷二百年深檐五丈密蓋防不受長雨闌風顚我來摩挲輒終日證以郭薛施潘箋凝思斵桐來自蜀叩之定有聲淵淵文殘非因硬黃搨劃缺反憾鉤金塡長廊無人起題壁回視落景棠梨懸【介石齋集】

石鼓

郭天中鼓非石霣者星文非鼓勒者銘焚外書刪外經經雅頌書典刑秦漢徑睒庭篆龍鳥藍溲靑臼謝杵舂戮停嵌辭金波畫零我拜手以誦兮神之聴

賦倫堂前石晷

袁廷玉流沙迢迢隔溟渤不取昆吾鑄奇物杏壇花開春晝遲帝遣良工琢山骨圓如蒲璧巨如輪三尺瑤臺髙捧云子午南北已定位防數安用羅星辰六堂深沈更漏早旭日扶桑照林杪一絲影射白玉盤萬井鐘聲報淸曉先生盛服坐臯比獨記華磚催直時寅賓出納著二典赤心只許羲和知爰則晨昏造小子寸陰自昔勤終始期在涓埃答主恩大明教化同一晷【栁莊集】

欽定國子監志卷六十

欽定四庫全書

欽定國子監志卷六十一

識余

【臣】等竊惟史有外傳子有外篇采摭遺事以廣見聞亦著述家所不廢也矧成均爲首善之區我

國家隆

師典學造士育才之規自

祖

宗以來勤勤懇懇有加無已筆不勝書言不盡意旣分類志之玆復攟摭遺美凡有闗太學典制足以備考證資談柄者事必徵信聞或存疑分紀事綴聞各一卷爲識余門

識餘一

紀事

諸生肄業太學恭遇

聖駕臨雍得以瞻覲

天顏其他皆不與惟乾隆甲子

駕幸貢院諸生與禮部會試舉人在貢院磚門跪迎聖駕各防

賜六經一部又乾隆辛未辛巳辛夘三逢

聖母皇太后萬壽諸臣於西直門至西安門祗皇上奉

皇太后安輿由

圓明園還宮諸臣各按分定處所跪迎國子監祭酒司業並合屬官員於西直門通衢之西率領諸生具公服跪於道左辛巳適琉球官生在監肄業情殷瞻仰呈請代奏荷防

兪允亦得與焉

國家有大慶典六館諸生沐浴膏澤往往作爲詩歌頌美太平監臣爲之潢成冊進呈

禦覽乾隆辛未辛巳辛夘三逢

慈壽己丑

文廟落成庚寅

皇上六旬萬壽【臣】監自祭酒以下迄諸生恭獻詩冊

黌序歡騰士林抃舞洵稱太平盛事

凡遇

臨雍禮成監臣及諸生先荷

賞賚當卽具表謝

恩衍聖公謝表例由【臣】監撰擬乾隆三年

聖駕臨雍【臣】監具表謝

恩三十四年

文廟工成祭酒司業率滿漢屬員八旗教習內外班肄業諸生官學生等赴

圓明園宮門具折謝

恩又乾隆元年十七年二十六年三十五年

特防開科國子監率領諸生及監丞等官之與會試

者恭赴

天安門謝

恩

凡修

文廟先期

遣官告祭敬移

神牌國子監派員率教習肄業諸生官學生恭謹手奉不假手吏役以昭誠敬乾隆三十二年重修

文廟

遣大學士尹繼善告祭本監派助教博士等十六員

以八員手奉

至聖先師神牌於

倫堂正中安置再備八員更代四配毎位各用教習貢生四人十二哲毎位各用肄業諸生四人手奉安置

彞倫堂左右如

文廟正殿位次兩廡毎位各用官學生二人手奉率性修道兩堂安置悉如東西廡位次

崇聖祠五王祗請

禦書樓安置

正殿毎位用官四員配哲廡毎位各用肄業諸生二人悉如

崇聖祠位次三十三年

文廟工成祗請

還位如前儀

凡春秋二丁分胙

遣官應分豬首連肩牛首羊腿羊尾鹿脯和羮饌盤飲福受胙牛塊煮羮牛豬一羊一豚膊如

遣親王則應分全牛一分獻翰林官二員豬蹄各一羊腿各一監察監宰監禮禦史共六員各豬胙二斤羊胙一斤禮部提調豬胙二斤羊胙二斤宗人府豬一內閣豬二羊一吏部豬一羊半戶部豬胙十二斤羊胙五斤禮部豬胙十二斤羊胙五斤兵部豬胙六斤羊胙五斤刑部豬胙十二斤羊胙五斤工部豬胙六斤羊胙五斤理籓院豬胙六斤都察院豬胙十五斤羊胙十斤六科豬胙各五斤通政司豬胙三斤羊胙二斤大理寺豬胙三斤羊胙二斤太常寺豬一羊一起居注豬胙三斤羊胙二斤翰林院豬胙十八斤詹事府豬胙三斤羊胙二斤光祿寺豬胙五斤羊胙四斤大僕寺豬蹄二个羊胙二斤順天府豬胙二斤羊胙二斤鴻臚寺豬胙六斤欽天監豬胙二斤太醫院豬胙二斤鑾儀衛豬胙六斤羊胙三斤本監堂屬官員教習肄業諸生執事各生並吏役兵丁人等統俟各處分訖按等次酌量勻分皆典簿防掌之卽於是日禮畢後具文沠役分送不得遲至次日以防

神恵

貢監生公服冠頂鏤花銀座上銜金雀公服袍靑防爲之藍緣披領如袍飾俱與舉人同貢生吉服冠頂銀坐上銜花金監生吉服冠頂用素銀

【謹案諸生冠服恭遵皇朝禮器圖式纂入】

翰詹科道衙門堂屬官員俱於堂上設座各部則無之惟【臣】監祭酒正坐司業僉坐監丞助教等官旁坐如系兩廂講課六堂諸生皆坐而聽講

凡六堂諸生遇封印開印兩廂官到任及充補教習辭堂行四起四拜禮其餘上堂只三揖𨿽有稟請不下跪

國子監祭酒司業各就翰林院衙門前後輩相稱呼其與大學士尙書侍郎各照京堂之例具帖監丞以下等官與祭酒司業俱用官衘帖【祭酒用呈字上衘司業用正字下衘】與大學士尙書吏禮二部侍郎用官衘帖與四部侍郎及四品各京堂用晚生帖五品京堂用侍生帖

王士禎池北偶談云祭酒四品與講讀學士較俸陞遷朝班則坐學士下兩坊庶子上康熙二十年正月

賜宴乾淸宮坐次在東面西與朝班同二十年七月賜宴瀛臺在南面北則序坐於太常卿僉都禦史之下

太僕卿光祿卿之上

凡

恩賜書籍或合監數部或毎堂數部或毎旗學數部俱交各所司收貯聽生取閱惟乾隆八年

皇上恭謁

三陵

禦制

盛京賦刋刻成捲

賜國子監肄業諸生人各一部則出自

特恩焉

乾隆壬申年

詔以下第舉人現任學正王延年年在七十以上準爲額外司業次年癸酉又以現任助教曹洛禋年在八十以上並爲額外司業三十五年庚寅浙江原任訓導

恩賞六品頂帶王世芳年一百十二嵗來京恭祝萬壽

恩賞司業職銜在籍食俸三十六年辛卯江西防試

舉人李煒年百嵗恭逢

皇太后八旬萬壽

恩賞司業職銜四十九年甲辰福建

欽賜進士郭鐘嶽年一百四嵗

聖駕南巡來浙迎

鑾

恩賞司業職銜皆出優老

特恩不爲常例

太學鐘鼓之名由來舊矣國子監有鐘一鼓一鼓房在東防之南鐘房在西防之南乾隆三十年重修

文廟移庫又得銅鐘一銘文皆道家語非太學所用之物移交內務府存貯

彞倫堂月臺東南立日晷一座考明代

文廟國子監創建記已載有此今八旗官學亦各立之蓋講學問業考課俱有一定時憑此以知早暮焉

國子監東西牌坊題曰成賢街大門之外兩牌坊題曰國子監大門題曰集賢門儀門豎書太學二字大堂後篆君親師三字字盈四尺君字居中東防題曰繩愆防西防題曰博士防東一堂題曰率性堂次題誠心堂次題崇志堂西一堂題曰修道堂次題正義堂次題廣業堂乾隆五十年

詔建辟雍繩愆博士兩防及六堂並易淸漢文豎額敬一亭大門刻石曰敬一之門亭有豎額曰敬一亭東廂正堂匾曰進徳修業康熙丁丑祭酒孫嶽頒題土地祠卽昌黎祠聯曰進學解成閒官一席曾三任起衰力任鉅學千秋本六經康熙戊辰司業彭定求題又匾曰泰山北斗聯曰貫日矢天正气衍千秋之俎豆驅邪辟異精英振八代之文章俱康熙戊辰典簿張璿題又匾曰浩气獨存聯曰道統接鄒魯而後功在千秋儒修開濂洛之先澤流多士皆康熙丙戌祭酒孫嶽頒書

大成門外神防神庫宰牲所致齋所持敬門崇聖祠啟聖門皆有題額南學大門豎書

欽賜學舎六堂六匾各書堂名

【謹案文廟匾額對聯凡】

【聖祖仁皇帝世祖憲皇帝】

【皇上禦筆俱恭載廟制門】

紀事附

元

太宗卽位之五年新建國子學於燕京禦制宣諭二通其一通諭多羅岱等及十投管象等官方是時遣防古子弟一十八人來習漢人語言文字復掄漢人子弟一十二人習蒙古語言弓箭命提領陳時可擇二名儒管勾並主守

孔子廟道人馮志亨選秀士二人通儒道人二人分作四牌子教讀不率教者以簡子量箠之更權用燕京眞定歷日銀建立

夫子廟兩廡及肄業之舎其子弟日給米一升面如之肉一觔晚間給酒一缶家糧之給亦一升土著者皆不與又於降戶毎人撥小倉頭一名以奉使令此蛇兒年六月初九日所頒也其一通諭受學子弟員習漢人文書之外兼諳匠藝事及藥材所用彩色所出地理州郡所紀下至酒醴麯糵水銀之造飲食烹飪之制皆欲周覽旁通仍戒飲酒不可有違恆度而於習講尢諄諄也所頒之年月與前同不書何日意稍後於前耳後十六年己酉十月望日

夫子廟住持賜紫知觀李知元始礱石令重元子葛志仙刋置學中其左方序列四教讀弟子名防古筆且齊自札固喇沁以下凡十九人漢人筆且齊自文宣努而下凡二十八人所爲筆且齊者譯言書生也其數比舊有所加者續有慕效而來者耳又列羅劉二通事不著其名又列宣授防古筆且齊四牌子總教馮志亨宣授金牌提舉國子學事中書楊惟中禦前宣議國子學事賽音衮巴克實李志常三人銜名所謂巴克實譯言師傅也惟中郎楊文肅公從事徵行勞烈甚著余若志元志先志常則皆黃冠師當時制尙淳質混儒道爲一有合於老易同用之防厥後元勲碩輔頗有爲道家所薦而起者濂謹案蛇兒年六月九日正金哀宗天興二年癸巳六月壬午也金自宣宗以貞祐二年五月壬午遷汴三年五月庚申燕京入我職方至是垂二十載立學以教冑子固惟其時然竊獨怪是年王師南徵圍汴蹴蔡決防制勝日不暇給而太宗乃以教育英才爲先務爲不可及已列聖有作益修成均養士之制百年以來遂用人文化成天下玆蓋其權輿者歟石刻今藏京師與禦賜

宣聖玉斚皆提舉學事者司之每當代去出以相且繋其名於籍非惟不忘其本先蓋亦愼之至也濓因得而備述俾覽者知祖宗垂意學校文運之興殆非一日而纂修史臣或得以參考焉【宋潛溪集】

京都未有

孔子廟而國學寓他署丞相興元忠憲王完澤喟然曰首善之地風化攸出不可怠乃奏營廟學【元名臣事略】

至正八年許衡授集賢大學士國子祭酒卽南城之舊樞密院設學奏召舊弟子散居四方者王梓韓思永蘇郁耶律有尙孫安髙凝姚燧及其弟燉劉季偉呂端善劉安中白棟皆驛致館下爲伴讀【國學事迹】

至正元年大興國子監蒙古回回漢人三監生員凡千餘然祭酒司業博士多非其人惟粉飾章句補苴時務以應故事而已諸生日啖籠炊粉羮一人之食爲鈔五兩君子以監學爲作養人材之地而千百爲羣恣縱恬嬉以嫚侮嘲謔爲賢行加屏風以障市人入茶酒肆不償直掉臂而出是壞天下人材何作養之有【庚申外史】明

洪武初太祖親定士子巾服生員襕衫貢舉入監者不變所服後許戴遮陽防而監生衣藍色洪熙中帝問衣藍者何人左右以監生對帝曰著靑衣較好乃易靑圓領嘉靖二十二年禮部言士子冠服詭異有淩雲等巾甚乖禮制詔所司禁之萬曆二年禁舉人監生生員儒士僭用忠靜冠巾錦綺鑲履及張繖蓋戴暖耳違者五城禦史送問【明史輿服志】

新舉人朝見著靑衫不著藍衫者聞始於宣廟欲其異於嵗貢生耳及其下第送國子監仍著襕衫蓋國學自有成規也【賢奕】

永樂間翰林院進所纂錄韻書賜名文獻大成以其未備遂命重修以祭酒胡儼兼翰林院侍講及學士王景等爲總裁開館於文淵閣禮部簡能書監生繕寫辛酉命北京國子監防繕照本監定例【南雍志】

辛未廷試賜許觀及第上以連科狀元出太學召祭酒宋訥面褒諭焉【鳯洲雜編】

正統十年防試時中副榜不就與諸副榜並下第者九百餘人俱入太學是時李先生時勉爲祭酒趙先生琬爲司業李先生極意造就人才初至令坐堂一月後乃散處於廂房列格致誠正四號號房中有家室者居外晨入饌堂讀書俱朔望升堂其於四號督勵尢切夜讀務盡二更將五更復令膳夫提鈴循號門催喚起讀書或自潛行以察勤惰無燈者令人暗記明示之責罰自是燈光達旦書聲不絕學者競相勸勉李公多宿廂房每隔三五夜必召餘同鄕三二人侍坐談講李公端坐儼然或說鄕曲舊事或論詩文言簡而確婉而有味聴者忘倦每至更深乃已別時必曰語久誤工夫自當退補且曰三更是陰陽交代時讀書宜二更卽止不可過過則次早無精神其愛人多類此【彭文憲筆記】正統十一年太師英國公曁侯伯二十餘人早朝畢奏曰臣等皆武夫不諳經典願賜一日假詣國子監聴講上命以三月三日往於是太師率諸侯伯至日到監各攜茶湯果餅之類甚丰祭酒李先生時勉命諸生立講五經各一章講罷設酒饌奉欵諸侯伯讓曰受教之地皆就列坐惟太師與先生抗禮飲甚懽太師屢辭先生曰秀才家飯不易措置願太師少寛復命諸生歌鹿鳴之詩賔主雍雍抵暮而散此亦太平盛事也【寓圃雜記】

閻禹錫以國子學正爲同考【鳯洲雜編】

南昌張直閣在翰苑嘗上疏請令史官行人奉使四方各求遺書一部送國學翰林收藏業已允行而久之竟無應者都下所當積書者有五其一內府監局當儲其全以備禦覽其一內閣祕書當儲其全以備顧問其一翰林院庫當儲其全以備考訂其一兩京太學當儲其全以備頒行其一禮部庫房當儲其全以備參核五者卽不能兼得一二焉可矣而今皆無之徒使坊肆訛刻日滋月盛毀瓦畫墁寖失舊本矣【於文定筆麈】

景泰四年祭酒王恂卒監丞安貴言太子少師侍郎學士蕭鎡任祭酒諸生悅服乞照胡儼例不妨內閣職務時來提督儀型後學上不許以太常少卿陳詢代之永樂中儼實出爲祭酒不復入內閣也【今言】

景泰中劉爲祭酒易儲議起諸司無大小皆勸進司業言於曰百司皆勸進國子監獨無乎曰國子監諫止則可勸進則不可遂止後英宗復辟閱諸疏皆勸進無國子監名問徐有貞曰祭酒何人官防年矣有貞以對上曰吾欲一識之乃召對於文華殿擢少詹事【守溪筆記】天順四年盛自兩廣入議八月某日上有事西壇忝扈從眾皆盛服駕劉祭酒崇益倐就前班偶閣老李公語退而見告曰太學有前元時加封

孔子制碑臥艸間欲具奏重立門下適請於李公公言此立則可耳何用奏崇益故有僚舊之好盛因復之曰此前代所立若建學時因而不攺可也今國子監建自我朝已有禦制碑矣一旦遽立前代詔防未宜若具奏重立恐亦未當況加封諸制已有史聖道輕重初不系此須更商量其事遂寢【水東日記】

崇仁洪鐘生四嵗爲神童隨父以訓導考滿至京憲宗聞之召見命翰林給廩讀書陞其父國子助教以便其子【治世余闓】

成化十八年太常寺卿掌監事劉宣以琉球官生蔡賔等束脩有白金一斤辭不受後四年賔等復申請前事以聞上命宣受之【明太學志】

萬曆十六年重書寶訓實錄校對官於翰林院差委圈書監生於國子監收管吏役於吏部取發【見聞錄】

國家度越前代者有數事前代

文廟用塑像本朝初建國學攺用木主前朝太學生皆上書我朝獨生監不許陳民間利宋制臺省六品諸司五品一郊而任一人兩制以上一嵗而任一人子又任其孫孫又任其子任侄任甥亦有之今三品以上才得廕子入監紈袴子弟所以不濫朝籍【正祕笈】

欽定國子監志卷六十一

欽定四庫全書

欽定國子監志卷六十二

識餘二

綴聞

順徳人黃章年近四旬爲博士弟子六旬餘試優補廩八十三嵗貢入太學康熈己夘北闈秋試年已百嵗大書百嵗觀場四字於燈令其曾孫爲之前導

順治間翰林王熙工

國書後陞司業

世祖恐其荒廢令與祭酒固爾嘉渾等皆以

國語問答

肄業生饒夢燕湖南人乾隆十年間假歸適遇苗匪滋事夢燕率鄕兵殺賊有功湖廣總督敍功奏準加級

【謹案夢燕後以教習期滿選授縣令】

順天鄕試由監錄送者有南皿北皿中皿字號第二名例取南皿中式名曰南元監中錄科取列第一名最利於鄕試故有監元之稱

國子監東西二防之下爲六堂卽諸生講習之所也雍正九年

賜給方家胡同官房一所題曰

欽賜學捨在監之南故名南學而以衙署稱北學焉【謹案國子監門逕自西而東由集賢左門進署自】

【賜給南學後於前門照壁之左開便門以入南學尙未通車輿也乾隆二十三年重修國子監乃於照壁左右立柵欄門以通車輿又於集賢門左右墻間各立柵欄門自是從東直達署內不必由集賢左門進矣】

國子監兩廂官試俱在

彞倫堂乾隆二十三年重修衙署遇鄕試錄科在南學率性堂考試

【謹案乾隆二十三年就南學考試三十二年重修】

【文廟彞倫堂正中安置】

【先師神牌及四配十哲率性堂安東廡修道堂安西廡誠心堂收貯廟庫器物是年又遇鄕試本監錄科季考月課俱在崇志堂】

康熈初裁兩坊衙門兼裁侍講翰林編檢必歷司業然後陞侍讀故是時爲司業者率數月遷去康熈十四年復設坊局於是修撰編檢多陞中贊而司業與之較俸陞轉矣

康熈間太學生周淸原有詩名大學士馮溥見其雍試諸作目爲奇才詩以贈之曰尊酒髙齋話夕曛鬥間佳气識龍文十年閉戶遲遊洛千里過都早不羣春艸已看傳白傅飛花定見詔韓君

九重側席今方切振筆蓬山爲爾欣後淸原果以博學鴻詞授翰林淸原雍試諸作有太學白丁香詩句雲月明有水皆爲影風靜無塵別遞香一時傳誦都下上達

宸聰比官翰林

召見

上猶誦其詩句奨之

王士禎以順治庚子爲江南同考官得昆山王朱玉後朱玉爲博士有句雲秋雨茂陵人獨臥西風汾水鴈還來士禎時爲祭酒題其後云茂陵秋雨瀟瀟夜愛爾哦詩四壁秋多少長安苦吟客痩羊博士擅風流

康熈己未遣太學生孫致彌往朝鮮采詩大抵律絕居十之九古詩歌行略見梗槪而已致彌後登戊辰進士官翰林

文廟樹木俱太常寺種植

倫堂甬路兩旁樹木則工部種植

大成殿月臺甬路之東大柏樹二十六西大柏樹二十小柏樹一共四十七株

大成門外東大柏樹四十五小柏樹三西大柏樹三十五小柏樹五共八十八株

崇聖祠甬路東大柏樹三西大柏樹三小柏樹一大槐樹一共八株

崇聖門外東大柏樹二西大柏樹一共三株土地祠柏樹一椿樹一桑樹一共三株

倫堂月臺甬路之東大槐樹二小槐樹三大柏樹九小柏樹二十四西古槐一植自元時小槐樹三大柏樹七小柏樹三十九共八十八株敬一亭柏樹三槐樹四共七株

東廂槐樹三紫藤一共四株

南學率性堂槐樹二桑樹一修道堂後院桑樹一西院槐樹二誠心堂槐樹一桑樹一正義堂槐樹一公所槐樹二共十一株

以上共二百五十九株

綴聞附

元

延祐二年三月芝生國學

大成殿五年七月芝生

大成殿【元史五行志】

至正二十年十月朔甘露降於國子監

大成殿前柏木【元史順帝紀】

國子監日影到堂後梨樹散學【金臺集】

明

李時勉與陳敬宗同在翰林袁忠澈嘗相之敬宗儀觀魁梧時勉貌稍寢袁曳二人並列曰二公他日功名相將後二人同時爲兩京祭酒【明太學志】

徐有貞初名珵年十三謁國子祭酒胡儼儼時自矜重稱疾憑幾見試珵詩卽起循牀行大詫賞曰子自愛他日國器也【名卿績紀】

國子博士徐楨卿神淸體弱雙瞳燭人著交誡感暮二賦淩躐曹魏長宿驚嘆稱爲文雄【國寶新編】納粟一塗人輒輕之在庠士下乃羅圭峯七試有司不錄入貲北雍竟中解元會元人顧自立小試未足以定天下士也【湧幢小品】

學正魏齡潮州人初至嘗侍祭酒李公時勉言曰昨聽選部中見羣眾相語但問某處地方好某地有出產不聞一人以施政教爲言者皆若此天下安得治李聞其言甚善之謂予曰新學正有識能言諸人所不能言也魏後復姓李守官淸白不受諸生贄禮果不負所知云【彭文憲筆記】丁夘冬湖廣永濟縣進須知官在途夢開黃榜第一名彭時國子監生其人至京言於永濟監生張本端本端訪知予姓名異之數與朋輩言之已而果然【同上】

趙司成永號類庵京師人一日過魯學士鐸邸魯公曰公何之司成曰憶今日爲西涯先生誕辰將往壽焉魯公曰吾當與公偕公以何爲贄司成曰帕二方也魯公曰吾贄亦應如之入啟笥索帕無有躊躇良久憶裏中曾餽有枯魚令家人取之家人報已食僅存其半魯公度家無他物卽載其半與趙俱往稱祝西涯烹魚沽酒以飲歡甚卽事倡和而罷【賢奕】

天啟四年八月署國子監祭酒禮部右侍郎蔡毅中監丞金維基博士門洞開鄧光舒王裕心助教張翰南徐伯徵姚士儒孫士裕董天允學正王永興蔣紹煃學錄聶翔杜士基典簿萬民憼典籍陳烈公疏劾魏忠賢上不問毅中旣與璫忤四疏請告亦不許【明史紀事本末】

天啟七年五月監生陸萬齡等請建魏忠賢祠於國學之旁謂孔子作春秋而忠賢作要典孔子誅少正夘而忠賢誅東林許之八月信王卽皇帝位國子司業朱之俊劾監生陸萬齡等請祠魏忠賢國學宜罪命下獄【同上】

上虞倪公元璐爲祭酒時與溫體仁忤將請告恵安鄭仰田者善拆字遇於官人席上初未通名倪取骰子中以緋飾四者予卜鄭曰京官四品而掌印者惟祭酒耳公其祭酒倪公耶公頷之復曰公必與當事者忤姓名中帶骨字者其人也骰子骨所成而四面稜角不能刓圓故知不合也又曰公意欲圖歸乎必得請矣骰體方類口四亦類口乃回字也後果然【字觸】

欽定國子監志卷六十二

