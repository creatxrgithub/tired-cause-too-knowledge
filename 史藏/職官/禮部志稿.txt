

欽定四庫全書

史部十二

禮部志稿

職官類一【官制之屬】提要

【臣】等謹案禮部志稿一百卷爲明泰昌元年官修首列纂修姓氏自禮部尙書林堯兪至司務顧氏碞等四十人次列批委纂修自東閣大學士前禮部尙書孫如遊至儀制司員外郎張光房等六人次列巡按直蘇松等處禦史據松江府知府掲薦生員兪汝楫纂禮部誌書公移並禮部準聘赴書局批文則成書實出汝楫之手明史藝文志有兪汝楫禮儀志一百卷當卽此書此曰禮部志稿蓋其艸創初成尙未定名之本也卷首汝楫名後並列上海生員兪廷教名爲薦舉公移所無殆入局以後續招協修故初揭不載歟其書首聖訓六卷爲洪武至隆慶詔諭次建官建署一卷次總職掌一卷次儀司職掌十六卷次祠司職掌十卷次客司職掌四卷次膳司職掌及司務職掌共二卷次歷官表四卷次奏疏五卷次列傳八卷次儀司事例二十一卷次祠司事例九卷次客司事例三卷次膳司事例一卷次總事例七卷前列凡例三則其溯初制一則稱研討典故要在尋流溯源其理條貫一則稱典故之編不急於薈萃而急於貫通其愼稽考一則稱网羅舊聞非獨掛漏是懼而攷正謬誤亦編摩第一義其言皆深得纂輯要領故其書敍述詳贍首尾該貫頗有可觀如釋菜薦舉諸詔爲明實錄所不載祈雪建宮諸訓爲嘉靖祀典所未錄王妃冠服百官常服及大宴樂章較明史禮樂志爲詳貢舉起送之額誥勅表章之式較明會典爲備經筵侍班員額拾明集禮之所遺朝覲賞賚諸制補星槎勝覽西域行程之所闕𨿽案牘之文稍傷冗雜而取備掌故體例與著書稍殊固不能以是病之也乾隆四十五年十一月恭校上

總纂官【臣】紀昀【臣】陸錫熊【臣】孫士毅

總校官【臣】陸費

墀

禮部志稿纂修姓氏

太子少保禮部尙書兼翰林院學士林堯兪右侍

郎兼

翰林院侍讀學士溫體仁儀制

淸吏

司

郎

中周應期

員

外

郎盧洪珪

鄧良知

主

事莫儼臯

孔榮宗

劉應賓

張時

張翼明

祠祭

淸

吏司

郎

中周以謙

員

外

郎周鏘

主

事張天麟

丘履嘉

李華

陳耀

南居益

荊養喬

主客

淸

吏司

郎

中虞徳隆

員

外

郎鄭國昌

主

事畢自肅

張襟

丁魁楚

李之茂

韓琳

李長徳

李其紀

孫際可

精膳

淸

吏司

郎

中蕭應坤

董暹

員

外

郎張國柱

王象晉

主

事張文運

王曰善

李日華

李芬

何應奎

沈景初

司

務

防

司

務周迪

顧民碞

禮部志稿批委纂修

東閣

大學

士前

禮部

尙書

孫如防前禮部尙書兼翰林

院

學士孫愼行前禮部左侍郎兼翰林院侍讀

學士周道登恊理府事禮部尙書前禮部右侍郎周【闕名】尙寶司少卿前儀制

淸吏司郎中湏之彥前儀

制淸

吏司員外

郎張光房

奉委輯錄直松江府儒學生員兪汝楫

直松江府上海縣儒學生員兪廷敎

禮部委纂修公移

欽差提督學政巡按直蘇松等處監察禦史毛爲禮制綱維政教志乘闗系憲章謹薦學行宿儒以備纂修取用事奉都察院東學字二十五號勘札準禮部咨儀制淸吏司案呈奉本部送據復原任松江府知府莊毓慶掲稱竊聞本朝禮法大備咸統扵寅淸直亮之臣從來搜輯舊聞必需夫修行積學之士查得萬曆三十七年選司袁員外見吏部志缺擇委貢生宋啟眀收羅防帙慱采羣編纂成誌書三十冊現奉堂批付梓永爲一代章程而吏禮並稱鴻鉅纂修允資端方切見松江府學生員兪汝楫學術醇正操履髙貞屬以考古證今必能刪蕪輯漏況典重郊廟大禮沿革皆當並稽而部設南北両都彼此亦宜互證查本生萬曆甲寅南部聘修祠乘十卷𨿽未梓行而�先典故已備考鏡又查本生曽經修撰焦竑委纂名賢列傳預魁萬卷之瑯函常熟縣延修虞山誌書亦具一方之紀事至扵母歿二十餘年因遷葬而廬墓荒山泣聲同永夜猿啼家徒存四壁勤課誦而糊口硯田苦節迸末流羶好行砥頹波言無枝葉職自初第司鐸雲間目擊當年之礪志距十載守舊逰更覘末路之有成聞見最眞秉彛不昧今因服闋赴部躬逢吏志告完而春曹載筆伊始心切憐才誼難緘黙等因具掲到部奉批夲部未有志乘誠爲缺典第纂輯之任頗難其人今莊使君所薦雲間兪生文行俱優正本部所願得以充纂輯者亟宜委任以成盛典志成之日紀錄酬勞尙圖優議等因送司奉此看得本部典禮防稱繁鉅而紀載缺焉無稽歷朝掌故防同藏壁之書四署文移半是存羊之朔掛漏未暏其全敝舛莫知其自誌書一節不可謂非本部之缺典也今據原任松江府知府莊毓慶所舉松江府學生員兪汝楫行擬閔曾才追班馬卽其修輯志乘業已窺見一斑知其慱古凖今當必素三禮倘假數月之暇得徼筆硯之靈勒成一書俾傳不朽豈直羽翼典禮眞可鼓吹休明當不止本部之拜賜也書成之日應比照南昌生員章潢事例舉用以酬其勞仍知防提學官先采訪其文行特爲優議以示旌異並轉行府縣動支學租銀八両以充聘資等因呈部防得本部誌書得有學朗識之士爲之纂輯誠不朽盛事也卽咨彼處學臺優奬並轉行府縣偹禮銀捌両充聘俟纂輯完日薦用酬勞擬合就行爲此合資貴院煩爲轉逹直隸督學禦史先將兪汝楫優奬仍轉行該府縣學照數動支學租銀両送充聘禮施行等因到院準此塡給巡按直東學二十五號勘合備札到院依奉查照卽便施行等因奉此防得松江府學生員兪汝楫吟下一經峻槪樓頭百尺力行古道夙負時名今令聞已逹家邦卽纂輯有光志乘爲此案仰本府卽支學租銀八両封給本生作爲該部聘禮動前銀六両並置匾一座上書鼓吹休明四字送至其家以示優奬之意仍將支用過銀數取回掲同抄案依準呈來湏至案者泰昌元年十月三十日纂志凡例

一遡初制

夫研討典故要在沿流遡源我朝一代之禮皆繇聖祖剙定卽位之初甫辟乾坤而新日月亟孜孜三重隆儒引誼撰著禮書以昭示極攷其時所最先成者曰大眀集禮其書取周官吉凶軍賔嘉五禮爲綱而加以冕服鹵簿儀仗律樂字學且多繪圗焉自後十餘年間則有曰國朝禮制曰稽古定制曰國朝制作曰大禮要議曰皇眀禮制曰禮儀定式曰大眀禮制曰洪武禮制曰禮制集要曰禮制節文曰太常集禮曰孝慈錄其不專扵禮而禮政居多者曰皇眀祖訓曰大誥曰大眀令曰教民榜文曰諸司職掌典禮之盛徹今古通幽明極天地和上下優優大哉不可以加矣列聖纉承先�一揆卽如世皇天徳通達聖學淵深銳意修眀靡神不舉寜出祖制之矩矱哉故防典深得此義每類首列國初諸籍之文次乃後來憲令本末燦然可暏已今玆之纂一遵其義例初制見行必窮其著令之始初制廢閣務識其沿革之繇將率循者與振舉者咸易考見焉此臣子以纂述爲憲章之義也

一理條貫

夫典故之編不急扵薈萃而急扵貫通不急於廣慱而急扵提挈頥事摶沙意緒棼絲安所得其要領哉玆者擬門類則立网以總之立目以疏之扵目之中又枝分縷析以悉之此爲定局之大勢也擬名目則依彷職掌而不盡泥職掌有宜分而合者爲別之有宜合而分者爲一之有創立遺漏者爲益之有先後失次者爲序之又爲布列之大凡也擬書法則朝廷所防曰詔曰令曰命臣所奏曰奏準曰奏定曰議準曰議覆皆以年月先後次第著之有創舉者曰謀事之始有舉而旋廢者曰今罷曰某年罷其儀注小有損益者隨文注之小同大異者隨代列之又爲載筆之大意也連篇累牘若三千三百本天淆地而提綱挈領則爲輕爲曲臚若列眉累世不能殫其學者一朝可以舉其槪矣

一愼稽攷

夫綱羅舊聞匪獨掛漏是懼而攷正謬誤亦編摩第一義也玆幸從詞林鉅公請累朝金櫃石室之副逖捜慱采膏晷爲繼又節蒙當事名公示以本曹掌故諸牘稔得熟聞往事謂可借手以報塞筆紮之役扵萬一頋簡編浩穣案牘紛拏一事而眾冊畢書不免彼此矛盾一編而事端兩見間亦先後抵牾蓋語有曰郢書燭舉筆端燭影則知搦管者之不難脫略也又曰字經三寫焉烏成馬則知傳錄者之不難失眞也彚錄之際每賈勇從事凡有舛錯參互攷訂蓋不遺餘力矣其有無從是正者則存舊文以俟亦竊附扵郭公夏五之遺意乎

欽定四庫全書

禮部志稿卷一

明兪汝楫編

聖訓

太祖髙皇帝敬天之訓

洪武元年正月上將告祀南郊戒飭百官執事曰人以一心對越上帝毫髮不誠怠心必乘其機瞬息不敬私欲必投其隙夫動天地鬼神惟誠與敬耳人莫不以天之髙遠鬼神幽隱而有忽心然天𨿽髙所鑑甚邇鬼神甚幽所臨則顯能知天人之理不二則吾心之誠敬自不容於少忽矣今當大祀百官執事之人各宜愼之洪武二年三月翰林學士朱升等奉勑撰齋戒文上曰凢祭祀必先齋戒而後可以感動神明戒者禁止其外齋者整齊其內沐浴更衣出宿外舍不飲酒不茹葷不問疾不弔喪不聴樂不理刑名此則戒也専一其心嚴畏敬愼不思他事茍有所思卽思所祭之神如在其上如在其左右精白一誠無湏臾間此則齋也大祀齋戒七日前四日爲戒後三日爲齋中祀齋戒五日前三日爲戒後二日爲齋旣進覽上曰凢祭祀天地社稷宗廟山川等神是爲天下生靈祈福宜下令百官一體齋戒若自所禱扵天地百神不闗扵民者恐百官齋戒不致専精則不下令又謂省部臣曰朕毎祭享天地百神惟伸吾感戴之意禱祈福祉以祐生民未嘗敢自徼惠也且齋戒所以致誠誠之至與不至神之格與不格皆系扵此故朕毎致齋不敢有一毫懈怠今定齋戒之期大祀以七日中祀以五日不可太久大抵人心久則易怠怠心一萌反爲不敬可止扵臨祭齋戒三日務致精専庶幾可以感格神明矣命太常著爲令

五月夏至祀皇地祗扵方丘禮成上禦便殿謂侍臣曰上天之命朕不敢知古人有言天命不易又曰天命無常以難保無常之天命付驕縱淫佚之庸主豈有不敗朕嘗披覽載籍見前代帝王當祭祀時誠敬或有未至必致非常妖孽天命亦隨而攺毎念至此中心惕然十一月冬至祀昊天上帝扵圜丘奉仁宗淳皇帝配位禮成上禦奉天殿百官行慶成禮旣畢出禦奉天門謂羣臣曰祭祀在乎誠敬不在乎物之丰薄物之丰矣而誠有未至神不享焉物𨿽薄而誠至神則享之所謂東鄰殺牛不如西鄰之禴祭嘗聞以徳受福未聞以物徼福者也昔陳友諒服衮冕乘玉輅丰牲帛而行郊社之禮彼恣行不道毒虐生靈積惡於己而欲徼福於天可乎朕凢致祭其實爲國爲民非有私求之福茍誠意未至徒尙禮文而欲徼福於己豈不獲罪於天耶洪武四年十一月冬至祀昊天上帝扵圜丘禮成上謂羣臣曰帝王奉天以君臨兆民當盡事天之道前代或三嵗一祀或歷年不舉今朕嵗以冬至祀圜丘夏至祀方丘遵古典制將以報覆載之大徳惟夙夜寅威冀精神昭格庶陰陽和風時以福斯民羣臣咸頓首曰陛下敬天勤民古未有也

洪武二十年正月大祀天地扵南郊禮成天气淸明聖情悅豫侍臣進曰此陛下敬天之誠所致上曰所謂敬天者不獨嚴而有禮當有其實天以子民之任付扵君爲君者欲求事天先必卹民卹民者天之實也卽如國家命人任守令之事若不能福民則必棄君之命不敬孰大焉又曰爲人君者父天母地子民此職分之所當盡祀天地非祈福扵己也實爲天下蒼生也

嚴祀宗廟之訓

甲辰四月中書省臣進京廟祭享及月朔薦新禮儀上覽畢忽悲愴流涕曰吾昔遭世艱苦饑饉相仍當時二親俱在吾欲養而力不給今賴祖宗之佑化家爲國而二親不及養追思至此痛何可言因命並錄皇考妣忌日嵗時享祀以爲常

洪武元年正月追尊四代考妣祭訖上曰奉先思孝祭神如在誠敬無間神靈具依茍或有間非奉先思孝之道也

洪武三十一年春享太廟畢上步出廟門徘徊顧立指桐梓謂太常臣曰往年種此今不覺成林鳳陽陵樹當亦似此因感愴泣下又曰昔太廟始成遷主就室禮畢朕退而休息夢朕皇考呼曰西南有警覺卽視朝果得邊報祖考神明昭臨在上無時不存爾等掌祭祀宜加敬愼旦暮中使供灑掃奉神主恐有不防當以時省視務宜齋潔以安神靈

尊崇文廟之訓

洪武元年二月詔以太牢祀先師孔子扵國學仍遣使詣曲阜致祭使行上謂之曰仲尼之道廣大悠久與天地相並故後世有天下者莫不致敬盡禮修其祀事朕今爲天下主期在明教化以行先聖之道今旣釋奠國學仍遣爾修祀事扵闕里爾其敬之

洪武十五年四月詔天下通祀孔子賜學糧增師生廩膳上諭禮部尙書曰孔子明帝王之道以教後世使君君臣臣父父子子綱常以正彛倫攸敍其功扵天地今天下郡縣廟學並建而報祀之禮止行京師豈非闕典卿與儒臣其定釋奠禮儀頒之天下學校令以毎嵗春秋仲月通祀孔子

興學之訓

洪武二年四月命博士孔克仁等授諸子經功臣子弟亦令入學上諭之曰人有積金必求良冶而範之有美玉必求良工而琢之至扵子弟有美質不求明師教之豈愛子弟不如金玉耶蓋師所以模範後學者使之成器因其才力各俾造就朕諸子將有天下國家之責功臣子弟將有職任之寄教之道當以正心爲本心正則萬事皆理矣茍導之不以正爲眾欲所攻其害不可勝言卿等宜輔以實學毋使效文士記誦詞章而已洪武十一年十一月命禮部給賜國子生鈔北平陜西山西山東廣東廣西四川福建之人在監三年以上者人五錠二年人二錠俾制冬衣復命工部扵國子監前造別室一區凢百餘間具竈釡牀榻以處諸生之有疾者令膳夫二十人給役侍臣進曰陛下作興學校推心憫下無所不至從古未有上曰諸生去鄕土離親戚逺來務學日久衣敝或有疾無人具湯藥朝廷作養之必使之得所然後可必其成材蓋天生人才皆爲世用人君育材當有其實惟能有以作養之則未有不成材者也

洪武十四年三月頒五經四書扵北方學校上謂廷臣曰道之不明由教之不行也夫五經載聖人之道者也譬之菽粟布帛家不可無人非菽粟布帛則無以爲衣食非五經四書則無由知道理比年自喪亂以來五經殘缺學者𨿽有美質無所講明何由知道今以五經四書頒賜之使其講習夫君子而知學則道興小人而知學則俗美他日收效亦必本扵此也

十一月上命禮部臣修治國子監舊蔵書板諭之曰古先聖賢立言以教後世所存者書而已朕毎觀書自覺有益嘗以諭徐達達亦好學親儒生囊書自隨蓋讀書窮理扵日用事物之間自然見得道理分明所行不至差謬書之所以有益扵人也如此今國子監舊蔵書板多殘缺其令諸儒考補仍命工部督匠修治之庶有益扵學者

洪武二十四年六月命禮部頒書籍扵北方學校上諭之曰農夫捨耒耜則無以爲耕匠氏舎斤斧則無以爲業士子捨經籍則無以爲學朕嘗念北方學校缺少書籍士子有志扵學者往往病無書讀向嘗頒與四書五經其他子史諸書未賜予宜扵國子監印頒有未備者遣人往福建購與之

敎太子諸王之訓

吳元年十月上遣世子標次子樉往臨濠謁陵墓因諭之曰世稱商髙宗周成王爲賢君者汝知之乎髙宗舊勞扵外知民疾苦成王早聞無逸之訓知稼穡之艱難故其在位不敢暇逸能修勤儉之政爲啇周令主汝諸子生扵富貴未渉艱難人情習扵宴安必生驕惰況汝他日皆有國家不可不戒今使汝等扵旁近郡縣逰覽山川經歷田野因道途之險易以知鞍馬之勤勞觀小民之生業以知衣食之艱難察民情之好惡以知風俗之美惡卽祖宗陵墓之所訪求父老問吾起兵渡江時事識之扵心以知吾創業之不易也扵是命中書擇官輔導以行

洪武三年十二月禮部尙書陶凱請選人専任東宮官屬罷兼領之職庶扵輔導有所責成上曰古者不備其官惟賢能是用朕以廷臣有才望勛徳者兼東宮官非無謂也嘗慮廷臣與東宮官屬有不相能遂成嫌隙或生姦謀離間骨肉其禍非細若江充之事可爲明鑑朕今立法令省防都督府官兼東宮贊輔之職父子一體君臣一心庶防無相搆之患也

厚風俗之訓

洪武四年六月上退朝禦東閣從容與羣臣論及禮樂之事謂廷臣曰世之治亂本乎人情故忠信興則俗競淳朴佻巧作則習尙詐僞京師天下之統防萬民之瞻仰四方所取則者也而積習之卒以奢侈相髙浮藻相誘情日肆而俗日偸非所以致理也禮部尙書陶凱對曰仲尼有云道之以政齊之以刑今欲整齊風俗使佻巧不得作必以政刑先之然後教化可行上曰教化必本諸禮義政刑豈宜先之茍徒急於近效而嚴其禁令是欲澄波而反汩之也凱頓首稱善

洪武二十年閠六月上謂禮部尙書李原吉曰尙齒所以教敬事長所以教順虞夏商周之世莫不以齒爲尙而養老之禮未嘗廢是以人興扵孝悌風俗淳厚治道隆平曩者朕詔天下行養老之政凢耆民年八十以上鄕黨稱善貧無產業者月給米三斗肉五斤九十以上嵗加帛一疋綿一斤若有田產能自贍者止給酒肉絮帛其應天鳳陽二府富民九十以上賜爵社士八十以上賜爵裏士咸許冠帶復其家尙慮有司奉行不至爾禮部以朕命諭之

儀禮之訓

洪武元年十一月中書省及禮部定奏天子親祀圜丘方丘宗廟社稷若京師三皇孔子風雲雷聖帝明王忠臣烈士先賢等祀則遣官致祭郡縣宜立社稷有司祭里社土谷之神及祖父母父母並得祀竈載諸祀典余不當祀者並禁之上因諭羣臣曰凢祭享之禮載牲致帛交扵神明費出已帑神明歆之如庶人陌錢瓣香皆可格神不以菲薄而不享者何也所得之物皆已力所致也若國家倉廩府庫所積乃生民脂膏以此爲尊醪俎饌充實神庭徼求福祿以私扵身神可欺乎惟爲國爲民禱祈如水旱疾疫師旅之類是也

又上欲舉行耕借田禮諭廷臣曰古者天子借田千畆所以供粢盛備饋饎自經喪亂其禮已廢上無以教下無以勸朕蒞祚以來悉修先王之典而借田爲先故首欲舉而行之以爲天下勸

洪武二年六月上讀叔孫通傳至魯兩生不肯行因謂侍臣曰叔孫通𨿽云竊禮之糠粃然創制禮儀扵煨燼之餘以成一代之制亦可謂難矣如兩生之言不無迂耶若禮樂必待百年而後可興當時朝廷之禮廢矣朕聞先王之禮因時制宜孔子亦曰期月三年必世蓋亦因時制宜之謂必待百年則誠迂矣

洪武三年八月上諭廷臣曰古者帝王之治天下必定禮制以辧貴賤明等威是以漢髙初興卽有衣錦繡綺縠操兵乘馬之禁歷代皆然近世風俗相承流扵僣侈閭裏之民服食居處與公卿無異而奴僕賤往往侈肆扵鄕曲貴賤無等僣禮敗度此元之失政也中書省其以房舍服色等第明立禁條頒布中外俾各有所守洪武五年三月上謂禮部臣曰禮者所以美教化而定民志成周設大司徒以五禮防萬民之僞而教之中夫制中莫如禮修政莫如禮齊家莫如禮故有禮則治無禮則亂居家有禮則長幼敍而宗族和朝廷有禮則尊卑定而等威辧元興變易典章民染其俗先王之禮防乎熄矣而人情狃扵淺近未能猝變今命爾稽考典禮合扵古而宜扵今者以頒布天下俾習以成化庶防復古之治也

洪武六年三月禮官上所定禮儀上謂尙書牛諒曰禮者國之防範人道之紀綱朝廷所當先務不可一日無也自元氏廢棄禮教因循百年而中國之禮變易防盡朕卽位以來夙夜不忘思有以振舉之以洗污染之習故嘗命爾禮部定著禮儀今𨿽已成宜更與諸儒詳考議斟酌先王之典以復中國之舊務合人情永爲定式庶防愜朕心也

九月禮部奏定百官常朝班次及奏事等禮儀上謂中書省臣曰朝廷之禮所以辧上下正名分不以賤加貴不以卑逾尊百官在列班序有倫奏對雍容不失其度非惟朝廷之尊抑亦天下四方瞻仰所在也今文武百官朝奏事有未閒禮儀者是禮法不嚴扵殿陛何以肅朝廷乎自今凡新任官及諸武臣扵禮儀有不閒習者令侍儀司官日扵午門外演習之且命禦史二人監視有不如儀者紏舉之百官入朝失儀者亦紏舉如律洪武十二年正月合祀天地扵南郊大祀殿禮成勑中書省臣曰立綱陳紀治世馭民斯由上古之君立至今相承而法則焉凡有國者必以祀事爲先祀之禮起於古先聖王其周旋上下進退奠獻莫不有儀然儀必貴誠而人心叵測至誠者少不誠者多蹔誠者或有之若措禮設儀文飾太過使禮煩人倦而神厭弗享非禮也故孔子曰禘自旣灌而往者吾不欲觀之矣朕周旋祀事十有一年見其禮儀太煩乃以義更其儀式合祀社稷旣祀神乃歡今十二年春始合天地大祀而上下悅若有肹蠁答扵朕心爾中書下翰林令儒臣紀其祀事以彰上帝皇祗之昭格而錫黔黎之福朕與卿等尙夙夜無怠以答神明之休佑焉

洪武十四年二月命禮部申明鄕飲酒禮上謂禮部臣曰鄕飲之禮所以序尊卑別貴賤先王舉以教民使之隆愛敬識防恥知禮讓也朕卽位以來𨿽以舉行而鄕閭里社之間恐未徧習今時和年丰民間無事宜申舉舊章其府州縣則令長官主之鄕閭里社則賢而長者主之年髙有徳者居上髙年淳厚者次之以齒爲序其有違條犯法之人列於外坐同類者成席不許雜扵善良之中如此則家識防恥人知禮義而父慈子孝兄愛弟敬夫和婦順之道不待教而興所謂宴安而不亂和樂而不流者也孔子曰吾觀扵鄕而知王道之易正謂此也

洪武十七年六月上禦奉天門謂羣臣曰治天下之道禮樂二者而已若通扵禮而不通扵樂非所以淑人心而出治道達扵樂而不達扵禮非所以振紀綱而立大中必禮樂並行然後教化醇一或者曰有禮樂不可無刑政朕觀刑政二者不過輔禮樂爲治耳茍爲治徒務刑政而遺禮樂在上者𨿽有威嚴之政必無和平之風在下者𨿽有茍免之心終無格非之誠大抵禮樂者治平之膏粱刑政者救之藥石卿等扵政事之間宜知此意毋徒以禮樂爲虛文也

又諭禮部臣曰近命制大成樂器將以頒天下學校俾諸生習之以祀孔子朕思古人之樂所以防民欲後世之樂所以縱民欲其故何也古樂之詩章和而正後世之歌詞淫以誇古之律呂協天地自然之气後世之律呂出人爲智巧之私天時與地气不審人聲與樂聲不比故𨿽以古之詩章用古之器數亦乖戾而不合淩犯而不倫矣手擊之而不得扵心口歌之而非出扵志人與樂判然爲二而欲以動天地鬼神豈不難哉然其流已久救之甚難卿等宜究心扵此俾樂成而頒之諸生得以肄習庶防可以復古人之意

惇敎化之訓

洪武二年六月令民間立義塜上諭禮部臣曰古者聖王治天下有掩骼埋胔之令推恩及扵朽骨近世狃扵習俗死者或以火焚之而投其骨扵水孝子慈孫扵心何忍傷恩敗俗莫此爲甚其禁止之若貧無地者所在官司擇近城寛閒地爲義塜俾之埋或有宦逰逺方不能歸者官給力費以歸之

洪武十七年十一月上謂禮部臣曰近命遼東立學校或言邊境不必建學夫聖人之教猶天也天有風霜露無所不施聖人之教亦無往不行昔箕子居朝鮮施八條之約故男遵禮義女尙貞信管寧居遼東講書詩陳爼豆威儀明禮讓而民化其徳曽謂邊境之民不可以教乎夫越與魯相去甚逺使越人而居魯久則必魯矣魯人而居越久則必越矣非人性有魯越之異風俗所移然也況武臣子弟久居邊境鮮聞禮教亦恐漸移其性今使之誦詩書習禮讓非但可以造就其才他日亦可資用

洪武二十三年五月播州貴州宣慰使司並所屬宣撫司官各遣其子來朝請入太學上勅國子監官曰移風善俗禮爲之本敷政導民教爲之先故禮教明於朝廷而後風化逹扵四海今西南夷土官各遣子弟來朝求入太學因其慕義特允其請耳爾等善爲訓教俾有成就庶不負逺人慕學之心

洪武二十七年三月有儒士初授知縣陛辭上問之曰試言蒞民之道何先對曰教化爲先曰教化何施對曰奨勸之上曰治民固以教化爲本而身又爲教化之夲長一邑則系一邑之望民率視己以爲則己身不正民將何法𨿽多爲奨勸彼不見信故曰以身教者從以言教者訟爾其試之

耕借之訓

洪武二年十二月上躬耕借田遣官享先農禮成宴羣臣扵壇所上曰耕借田古禮也一以供粢盛一以勸農務本也朕卽位以來恆舉行之惟欲使民知勸盡力扵田畆以遂其生養非事虛文今禮成與爾羣臣享胙扵此豈徒爲宴飲之樂正欲羣臣知重農之意羣臣皆頓首謝

進膳之訓

洪武七年五月禮部尙書牛諒上所考定進膳禮奏言古禮凡大祀齋之日宰犢牛以爲膳以助精神上曰太牢非常用致齋三日而供三犢所費太侈夫儉可以制欲澹可以熈性若無節制惟事奢侈徒增傷物之心何益事神之道諒曰周禮是古人所定非過侈也上曰周官之法不行於後世多矣惟自奉者乃欲法古其可哉

樂歌之訓

洪武七年九月翰林院奏進回鑾樂歌先是上以祭祀還宮宜用樂舞前導命翰林儒臣譔樂章以致敬愼監戒之意諭之曰古人詩歌辭曲皆寓諷諫之意後世樂章惟聞頌美無復古意夫常聞諷諫則使人惕然有警若頌美之辭使人聞之意怠而自恃之心生蓋自恃者日驕自警者日彊朕意如此卿等其譔述毋有所避

祀元主之訓

洪武十一年六月遣使致祭故元防主扵沙漠上命禮部臣曰曩者元運旣終其末帝能知天命遁歸沙漠今聞其子阿裕錫哩達喇歿扵彼可遣使弔祭禮部臣對曰道裏遼逺使者難至況彼久離中華已變異俗非典禮所加上曰以天下爲一家彼不出覆載之外何逺之有彼𨿽異俗其愛憎之情未嘗不同敬其主則其臣悅況典禮所加其孰能違徳捨禮哉扵是自爲文祭之

武臣禮度之訓

洪武二年正月上禦奉天殿受朝賀大宴羣臣宴畢見諸功臣進退有禮召前諭之曰朝廷之間以禮爲主人之有禮如衣之有章朕聞元世祖命巴延阿珠二人平江南班師之日世祖遣儒臣許衡賫酒郊迎之兩人推讓莫肯先飲巴延曰阿珠之功當先酌阿珠曰巴延之功當先酌相讓者久之衡嘆曰賢矣哉古有拔劍擊柱而爭功者視此何如今觀卿等𨿽出身行陣而進退周旋不失禮度朕爲之喜卿等能始終如此何患後世無稱道之者

尙禮之訓

吳元年正月上諭左相國徐達等曰禮法國之紀綱禮法立則人志定上下安建國之初此爲先務吾昔起兵濠梁見當時主將皆無禮法恣情私縱爲暴亂不知馭下之道是以卒至扵亡今吾所任將帥皆昔同功一體之人自其歸心扵我卽與之定名分明號令故諸將皆聴命無敢有異者爾等爲吾輔相當守此道無謹扵始而忽扵終也又諭廷臣曰剽悍驕暴非人之性也習也茍有禮法以一之則剽悍者可使善柔驕暴者可使循帖若踶嚙之馬調禦有道久則自然馴熟屬玆艸創茍非禮法人無所守故必當以此洗滌漸染之習然制禮立法非難遵守禮法爲難人知遵守自無暴悍能守法則不至暴悍夫三尺童子至弱也遇彊暴而不敢欺者以有禮法故耳方今所當急者此爲先務不可後也

交神之訓

洪武元年上諭羣臣曰凡祭享之禮載牲致帛交扵神明費出已帑神必歆之如庶人陌紙瓣香皆可格神不以菲薄而弗享者何也所得之物皆已力所致也若國家倉廩府庫所積乃生民脂膏以此爲尊醪爼饌充實神庭徼求福祉以私扵身神可欺乎惟爲國爲民祈禱如水旱疾疫師旅之類也

十月上命宰臣曰祀神之道貴乎潔誠若執事之人衣服垢何以交神明今圜丘之祀凡執事之官各賜以新衣仍飭其齋潔毋致褻慢

科試之訓

洪武四年正月上謂中書省臣曰今天下已定致治之道在扵任賢旣設科取士各行省連試三年庶賢才眾多而官足任使也自後三年一舉著爲定例

勵士之訓

洪武五年正月上謂禮部臣曰近代以來舉人不中程式爲有司所黜者多不省已自修以圖再進往往摭拾主司細故謗毀以逞私忿禮讓亷恥之風不立今後有此者罪之

防祀之訓

洪武五年五月命各司置齋戒牌上諭中書省臣曰齋戒古人所以致潔扵鬼神也朕扵祭祀毎齋戒必盡其誠不敢少有怠忽尙慮諸司不能體此致齋之日防慢弗謹𨿽幽有神鬼司察其罪不若預爲戒飭使知所警其命諸司各置木牌刻文其上曰國有常憲神有鑑焉毎遇祭祀則設之

洪武六年二月上諭太常司臣曰今後祭太嵗風雲雷嶽鎭海凟山川城隍旗纛諸神朕親行中五壇禮余壇魏鄭曺宋衛五國公及中山江夏江陰三侯分祀夫祭祀之道在誠敬孔子曰祭如在祭神如神在茍有一毫誠敬未至神必不格而牲醴庶品皆爲虛文又焉用祭朕自卽位以來扵祀神之道不敢怠忽常加儆惕務致其誠爾太常職専祀事宜益加修謹以副朕事神之意

擇國學官之訓

洪武六年正月禮部奏增廣國子生上曰湏先擇國子學官師得其人則教育有效非其人增廣徒多何益蓋瞽者不能辧色聾者不能辧聲學者而無師授亦如聾瞽之扵聲色朕觀前代學者出爲世用𨿽繇其質美實亦得師以造就之後來師不知所以教子弟不知所以學一以記誦爲能故卒無實用今民間俊秀子弟可以充選者𨿽眾茍無端人正士爲之模範求其成材難矣故曰務學不如務求師今祭酒乏人卿等爲朕詢采天下名士通今博古才徳兼備宜爲人師者以名聞洪武十二年禮部尙書李叔正言州縣儒學訓導多以賢良等科薦至京師範缺員生徒廢業上曰學校人才所出朕方以未得明師爲憂而有司又防而舉之甚失教育人材之意其卽禁之著爲令

十一月禁有司不得差遣學官時松江府華亭縣儒學教諭曺宗儒屢爲府縣差遣宗儒以爲言上諭禮部臣曰教官訓導所以作養生徒爲國儲材爾者有司往往委以公務使不盡心教訓甚非所以崇儒重道之意其禁止之

洪武十三年上諭禮部臣曰學官所以造就人材模範後進非老成篤學之士莫宜居是其令各按察司精考儒學官不通經學者送吏部別用其有通經術能文章滯扵下僚者悉以名聞

洪武十七年正月上諭禮部臣曰天下府州縣學官總理學士其訓導専教生徒毋令同署公文以妨講授爾禮部其移文天下學校永爲遵守

洪武十八年四月引奏下第舉人俱授教官上諭曰教學之方非求速成辟之爲層臺者必基於簣土行千里者必始扵跬步但當勉其勤力循序漸進自有其效耳若急遽茍且未得扵此而卽求扵彼非但學者無益爾亦徒勞矣且爾等年方壯盛𨿽職在教人尢當自修其道湏常謙抑不可自滿卽如工人習技常見已不若人則所習益髙汝其勉之

洪武二十四年上謂禮部臣曰教官訓導教育賢才非有司劇任可比今後遇有除授皆賜之衣服使知所重也

洪武三十年申明學規上諭禮部臣曰太學育才之地朝廷厚廩祿廣學捨延致師儒以教諸生期扵有成爲國家用近者師道不立學規廢弛諸生惰業至有不通文理不精書算不諳吏事甚者抗拒師長違越禮法甚非育材養賢之道也向者已令條陳學規俾師生遵守爾等宜申明之

求賢之訓

洪武七年上諭中書省臣曰朕從科舉以求天下賢才務得經明行修文質相稱之士以資任使今有司所取多後生少年觀其文詞若可與有爲及試用之能以所學措諸行事者甚寡朕以實心求賢而天下以虛文應選非朕責實求賢之意也今各處科舉宜暫停罷別令有司察舉賢才必以徳爲本而文藝次之庶幾天下學者知所向方而士習歸扵務本

禮言之訓

洪武七年上諭禮臣曰朝廷禮法之所自出天下之所瞻視凡文武官扵朝班奏對之際言辭當詳雅切實勿爲浮溢之語若事蒞臨下湏有惠有威使人畏服切戒忿怒及惡言加人先聖云非禮勿言禮云君子惡言不出扵口卿等爲禮官當致謹扵此庶無忝扵爾職也

表箋之訓

洪武七年詔禁四六文辭先是上命翰林儒臣擇唐宋名儒表箋可爲法者翰林諸臣以栁宗元代栁公綽謝奏表及韓愈賀表進上命中書省臣錄二表頒爲天下式因諭羣臣曰唐虞三代典謨訓誥之詞質實不華誠可爲千萬世法漢魏之間猶爲近古晉宋以降文體日衰駢儷綺靡而古法蕩然矣唐宋之時名儒輩出𨿽欲變之而卒未能盡變近代制誥章表之類仍蹈舊習朕嘗以其雕琢殊異古體且使事爲浮文所蔽其自今凡告諭臣下之詞務從簡古以革習爾中書宜播告中外臣民凡表箋奏防毋用四六對偶悉從典雅

逹民情之訓

洪武十一年上謂禮部臣曰周書有言人無扵水監當扵民監人君深居獨處能明見萬里者良由兼聴廣覽以逹民情前元之世政専中書凡事必先關報然後奏聞其君又多昏蔽是致民情不逹防至大亂深可爲戒大抵民情幽隠猝難畢逹茍忽而不究天下離合之機系焉甚可畏也所以古人通耳目扵外監得失扵民有見扵此矣爾禮部其定奏式申明天下

釋菜之訓

洪武十五年上謂禮部尙書曰國學新成朕將釋菜令諸儒議禮議者曰孔子𨿽聖人臣也禮宜一奠而再拜朕以爲孔子明道徳以教後世豈可以職位論哉周太祖曰百世帝王之師敢不拜乎遂再拜朕深嘉其明斷不惑扵左右之言今朕君天下敬禮百神扵先師之禮宜加尊崇

祀帝王之訓

洪武九年十一月上諭禮官曰歷代帝王廟皆祀開基創業之君周文王𨿽基周命然終守臣節唐髙祖𨿽有天下然皆太宗之力可勿設二主止扵陵廟致祭庶扵公論爲宜其定祭儀來嵗朕將親祀焉

優夷之訓

洪武十六年五月上謂禮部臣曰諸蠻夷酋長來朝渉履山海動經數萬里彼旣慕義來歸則賞予之物宜厚以示朝廷懷柔之意

弔防之訓

洪武十七年上諭禮部臣曰近者海運軍士溺死者幾二百人朕聞之愴然扵懷夫死生固有定數然骨肉分離遂至永隔子之思父妻之念夫父母之憶子悲痛之情何堪爾禮部卽下所司令各厚防其家

洪武十八年上謂禮部郎中金雍曰養生送死人子之至情今內外文武羣臣有親歿官所路逺不能歸者令有司以舟車資送還鄕著爲令

上諭禮部臣曰從徵雲南軍士回者已加賞賚其戍守者湏按例給之死者宜厚防其家病故戰歿者宜有差等蓋朝廷爵賞所以示勸懲必出至公乃可厭服人心茍施之弗當則人心懈怠誰肯勉力事公卿等其愼之

馭夷之訓

洪武十八年正月上諭禮部臣曰覆載之間藩邦小國多矣有能知天命守分限不恃險阻修理事上以保生民未有不綿其國祚若施譎詐肆侮慢未有不搆兵禍以殃其民髙麗王王顓自朕卽位以來稱臣入貢朕嘗推誠待之大要欲使三韓之人舉得其安豈意王顓被弒而殞其臣欲掩己惡來請約束朕數不允聴彼自爲聲教而其請不已是以索其嵗貢然中國豈倚此爲富不過以試其誠僞耳今旣聴命其心已見宜再與之約削其嵗貢令三年一朝貢馬五十匹至二十一年正旦乃貢汝宜以此意諭之

卻賀之訓

洪武十八年夏四月五色云見乙未五色云再見禮部請率百官表賀上諭之曰天下康寧人無災害祥瑞之應固和气所召昔舜有卿云之歌當有元凱嶽牧之賢相與共致雍熈之治朕徳不逮治化未臻豈可遽以是受賀前代帝王嘉定祥瑞臣下從而和之往往不知省懼以至災異之來不復能弭蓋誇侈之心生則戒愼之志怠故鮮克有終可以爲戒

薦舉之訓

洪武十八年詔舉孝亷之士上諭禮部臣曰朕向者令有司舉聰明正直之士至者多非其人甚孤所望朕聞古者選用孝亷孝者忠厚愷悌亷者潔已淸修如此則能愛人守法可以從政矣其令州縣凡民有孝亷之行著聞鄕裏者正官與耆民以禮遣送京師非其人勿濫

讀法之訓

洪武二十年上謂禮部尙書李原吉曰朕制大誥三編頒示天下俾爲官者知所監戒百姓有所持循若能遵守不至爲非其令民間子弟扵農隙之時講讀之

嵗貢之訓

洪武二十年詔更定嵗貢生員例府學嵗一人州學二嵗一人縣學三嵗一人上謂禮部尙書李原吉曰昔人有言不素養士而欲求賢譬猶不琢玉而求文采夫天下未常無賢才顧養之之道何如耳嘗命天下學校凡民間子弟願遣入學者聴復其身家今定嵗貢之例必資性淳厚學問有成年二十以上者方許充貢爾禮部其申明之

朝貢之訓

洪武二十三年上謂禮部尙書李原吉曰安南逺居海濵率先效順方物之貢嵗以爲常朕念彼知向慕中華服我聲教豈在數貢故嘗以海外諸國嵗一貢獻轉運之煩實勞民力已命三年一朝今安南不從所諭又復入貢爾禮部其速令廣西遣還必三年乃來也

防議之訓

洪武二十四年上禦華蓋殿謂六部臣天下事體皆有至當之理但人識見不同決斷之頃各執一偏故難盡善惟揆之扵理則自無自今凡有政令必防官詳議所論僉可然後施行欲事皆善必當如此卿等其各盡乃心毋阿比以爲同毋矯訐以爲異允執厥中以副朕所托

淸異教之訓

洪武二十四年命禮部淸理釋道二教勑曰佛本中國異教也自漢明帝夜有金人入夢其法始自西域而至當是時民皆崇敬其後有去須發出家者有以兒童出家者其所修行則去色相絕嗜欲潔身以爲善道教始扵老子以至漢張道陵能以異術役召鬼神禦災捍患其道益彰故二教歷世不磨滅者以此今之學佛者曰禪曰講曰瑜珈學道者曰正一曰全眞皆不循本俗污教敗爲害甚大自今天下僧道凡各府州縣寺觀𨿽多但存其寛大可容眾者一所並而居之毋雜處扵外與民相混違者治以重罪親故相隠者流願還俗者聴其佛經畨譯已定者不許增減詞語道士設齋醮亦不許拜奏靑詞爲孝子慈孫演誦經典報祖父母者各遵頒降科儀毋妄立條單多索民財及民有效瑜珈教稱爲善友假張眞人名私造符錄者皆治以重罪

勲戚之訓

洪武二十六年命禮部申嚴公侯制度僣侈之禁勅曰歷代聖君賢臣必謹禮節循法度者所以畏神明也蓋知畏神明則知守禮法一或不謹則鬼神鑑之將假手扵人而禍患作矣朕自卽位之初稽古定制凡爵祿禮儀等殺皆著爲令俾勲臣之家世守之朕觀前代之受封皆爲虛號其扵祿食止給繒布我朝賜以膏腴土田所以待有功者不爲不至尙有不知分限以速罪戾者已命翰林歷攷漢唐宋故事輯爲稽制錄頒之勲臣使有所遵守爾禮部其申明之仍將公侯食祿及服捨器用等殺著爲定式不惟止僣亦保全勲舊之道也

申禁之訓

洪武二十六年上謂禮部臣曰先王之治天下彛倫爲本有如君君臣臣父父子子兄兄弟弟夫夫婦婦乃天地之大經人倫之大本是以古今致治之道莫先於敍以彞倫也朕膺天命君主華夷復先王之教以敍倫使各得其敍旣定扵律又著之大誥以明示天下比聞民間尙有頑不率教者仍蹈襲故俗甚乖政體宜申禁之違者論如律

逺邊學校之訓

洪武二十六年戶部知印張永淸言雲南四川諸處邊境之地民皆囉唣朝廷與以世襲土官扵三綱五常之道懵焉莫知宜設學校以教其子弟上然之諭禮部曰邊境土官皆世襲其職鮮知禮義治之則激縱之則玩不預教之何由能化旁雲南四川邊境土官皆設儒學選其子弟孫侄之俊秀者以教之使其知君臣父子之義而無悖理爭鬭之事亦安邊之道也

禮樂之訓

洪武二十六年上謂侍臣曰論禮樂者必原扵徳此至論也蓋徳盛者禮樂明備否徳則禮樂不興三代之徳盛故禮樂逹扵天下後世徳不如古禮樂有其名而無其實王通云如有王者出三十年而後禮樂可稱此本孔子必世而後仁之說朕居位己三十年矣禮樂之文粗備而政治不能如古揆徳涼薄故也侍臣曰陛下武定禍亂文致太平天下翕然同風咸防至化所謂十年平之十年富之十年和之眞有奇效矣而聖徳謙沖不有此其跨越扵前代也

垂法之訓

洪武二十八年頒祖訓條章扵內外文武諸司勑諭禮部曰自古國家建立法制皆在始受命之君以後子孫不過遵守成法以安天下蓋創業之君起自側微備歷世故艱難周知人情善惡恐後世守成之君生長深宮未諳世故山林初出之士自矜己長至有姦賊之臣狥權利作聰明者上不能察而信之任之變更祖法敗亂國家貽害天下故日夜精思立法垂後永爲不刋之典如漢髙祖刑白馬盟曰非劉氏者不王以後諸呂用事盡攺其法遂致國家大亂劉氏幾亡此可爲深戒者朕少遭亂離賴皇天眷命剪除羣雄混一天下卽位以來勞心焦思定立法制革前元政至扵開導後世復爲祖訓一編立爲家法俾子孫世世守之爾禮部其以朕訓頒行天下諸司使知朕立法垂後之意永爲遵守後世敢有言攺更祖制者卽以姦臣論無赦

飭夷之訓

洪武二十八年朝鮮國王李旦遣使臣栁玽等奉表貢方物進賀明年正旦上見其辭不遜謂禮部臣曰以小事大禮當修辭前者朝鮮王李旦數生釁端已嘗詰問彼謝罪之使方歸而侮慢之詞又至朕非不能伐之古人有言不勤兵扵逺所以不卽興師者以此今畱其使者可移咨李旦令撰文者至方歸之俾知生釁之由玽言表文是其國門下評理鄭道傳所撰遂命遣道傳未幾釋玽還

二十九年朝鮮國王李旦遣其臣知門下府事鄭總來請印誥上弗許謂禮部尙書門克新曰古昔帝王列聖相承建邦錫土撫安華夏其四夷外蕃風殊俗異各有酋長自治其民初不以中國之法令治之此內外逺近之別也今朝鮮僻在東隅逺隔山海朕嘗勑其禮從本俗使自爲聲教來則受之去亦弗追今來請印誥實非誠心固難與之爾禮部其咨李旦使知朕意

安南以其前王陳叔明卒遣其臣來告哀上以叔明簒弒得國諭禮部臣曰安南自陳叔明逼逐其王陳日燧使不得其死因簒其位廢置相仍未嘗來告叔明懷姦挾詐殘滅其王自圖富貴不義如此庸可與乎今叔明之死若遣使弔慰是撫亂臣而與賊子也異日四夷聞之豈不效尢狂謀踵發亦非中國懷撫外夷之道爾禮部咨其國知之

省災之訓

洪武五年上禦齋室謂省臣曰朕前數日心中勿寧夜不安寢若有所儆者忽聞中都城隍萬嵗山雹甚大其在是乎據占書冰雹乃兵象宜遣人戒飭守禦官嚴加防防以備不虞省臺臣因奏各州縣冰雹傷禾稼鳥獸亦有死者上曰漢宣帝及石勒時亦有雹損禾稼斃飛鳥事人君能恐懼修徳則天災可彌朕扵此敢不謹乎

三月戊子上諭禮部臣曰順天府直府州縣山東饑荒特甚朕憫赤子餓殍流離不遑寢食其被災地方納光祿寺一應供用之物宜悉量爲減省以蘇民困書曰民惟邦本本固邦寧自今凡可以防吾民者其悉以聞

禮教之訓

洪武五年詔天下曰朕惟三皇立極導民以時庖廚稼穡衣服始制民居捨焉五帝之教以仁信不過遵三皇之良規未備之宜當時之君示其所以天下從之自周至漢唐宋亦因時損益國乃昌民以安朕防皇天后土之恩命統天下祖宗之靈百神防佑得正帝位已五年扵玆朕布衣失習經書況摧彊撫順二十有一年常無寧居紀綱粗立古道未臻民不見化市鄕閭裏尙循元俗天下大定禮義風俗可不正乎玆有所示諭爾臣民曩者兵亂人民流散因而爲人奴者卽日放還士庶之家毋收養閹豎其功臣不在此例古者鄰保相助患難相救今州縣城市鄕村或有凍餒不能以自存者令裏中富室假貸錢法以資養之工商農業皆聽其故俟有餘贍然後償還孤寡殘疾不能生理者官爲養贍毋失其所其有疾未愈願占借爲民者聴鄕黨論從古所尙凡平居相見揖拜之禮防者先施嵗時燕防坐次之列長者居上佃見田主不論齒序並如少者事長之禮若在親屬不拘主佃則以親屬之禮所以明長防厚風俗今廢缺已久宜令中書議定像式頒布遵守又婚姻古之所重近代以來狃扵習俗専論聘財有違典禮又喪事以哀爲本而祭之禮稱家有無今富者奢侈貧者假貸務崇炫燿又有惑扵陰陽停柩經年以至暴露宜令中書集定議以頒示天下四方旣定流民各歸田裏其間有丁少田多者不許仍前占據他人之業若有丁眾田少者許扵附近荒田內官爲驗其丁力給與耕種又中國衣冠壊於元俗己嘗考定品官命婦冠服及士庶人衣巾婦女服飾行之中外惟民間婦女首飾衣服尙循舊習令中書頒示定制務復古典僧道之教以淸淨爲本往往齋薦之際男女混雜飲酒食肉自恣已令有司嚴加禁約福建兩廣等處豪彊之家多以他人子閹割役使名曰火者今後有犯者以閹罪抵之沒官爲奴扵戲用夏變夷風俗之所由厚哀窮賑乏仁政之所當施因時制宜與民更化期臻禮義之風永底隆平之治咨爾臣庶體予至懷

受貢之訓

洪武七年詔中書禮部曰古者中國諸侯扵天子比年一小聘三年一大聘九州之外蕃邦逺國則毎世一朝其所貢方物不過表誠敬而已髙麗稍近中國頗有文物禮樂與他畨異是以命依三年一聘之禮彼若欲毎世一見亦從其意其他逺國如占城安南西洋裏哇浡尼三佛齊暹羅斛眞臘等處新附國土入貢旣頻勞費太甚朕不欲也令遵古典而行不必頻煩其移文使諸國知之

賞將士之訓

洪武十七年賞徵南校先是詔禮部曰賞賜國之重事所以報賢勞而勵士气權度毫髮一失輕重則上爲失禮下無所勸朕有天下十有五年雲南越在萬里負固不服故命大將帥師討之諸將士冒瘴癘逾險阻霧薄肌體沾汗濡甲冑而能效忠宣力搴旗斬將登城防壘使天誅無畱良善附順甚者身委矢石爲國效命司馬法曰軍賞不逾月欲民速得爲善之利也爾禮部其核實定議行之至是議上上以爲賞薄曰將士甚勞若此非所以報有功也其重賞之

上又諭禮部臣曰曩者發兵徵雲南朕憫其勞苦出師臨陣皆有賞賚比者將士還京論功行賞士卒已令五軍十衛驗名給之近聞有賞不及格者或所司有欺蔽者致使竊議扵外爾禮部卽榜諭諸軍或受賞不及格與有勞而不及賞者皆許陳訴驗實賞之

賜第之訓

洪武二十年上諭禮部臣曰諸功臣扵京師旣有第宅而鄕裏尙仍故居若旣老而歸扵禮不稱其各賜鈔俾還置第以居樂其髙年傳之子孫亦優待功臣之禮

保夷之訓

洪武三十年朝鮮國王李旦以栁玽等蒙恩放還遣其判三司事偰長壽宻直副使辛有賢等貢鞍馬及金銀器布人參等物至京師謝恩上諭禮部臣曰朝鮮宻邇東陲比之他國最爲切近前者王氏怠政而亡李氏繼興數生邊釁與語再三終不能止易雲開國承家小人弗用朝鮮本新造之國而所用之人皆非賢智之士此恐非三韓之福也昔子產扵鄭凡爲辭命艸創討論修飾潤色必更數人手所以鄭國稱治如鄭道傳等廼小人之尢者在王左右豈能助其爲善茍使鄭縂盧仁度金若恆仍在朝鮮又鄭道全之羽翼今縂等旣不免王不精審又將假手扵人矣宜諭其國王深思熟慮以保三韓

禮部志稿卷一

欽定四庫全書

禮部志稿卷二

明兪汝楫編

聖諭

成祖文皇帝敬天之訓

永樂元年七月朔大祀天地預告太祖髙皇帝配神告畢諭禮官曰祭天嚴父國家第一事必以恭敬爲本固當自朕始然陪祀與執事之臣皆當同朕此敬庻幾感格之道爾等職典祀事尢宜夙夜直淸以率於眾十一月朔南郊上南郊省牲還禦奉天門進公卿大臣諭之曰祭祀莫大於郊古者犧牲粢盛不偹不潔不敢祭而帝牛滌三月其敬如此明日以始卿等繼朕省牲便應秉對越之誠不可怠忽自古天子之祭皆公卿助相國家生民受福卿等亦預享之不可不謹

永樂四年正月上禦武英殿覽存心錄顧翰林侍臣曰適覽慕容超郊有異獸出壇側隋煬帝祀圓丘暴風未成禮而退後二人皆不旋踵而亡古人言惟徳動天蓋不徳亦動天善則降祥不善則降殃但各以類應之又曰祭祀時固當誠敬亦必平素積累善行乃可獲福若平日所行反道背徳而臨祭一時致其防恭此豈有獲福之理

永樂十一年春正月朔日有食之先是禮部以正旦朝賀宴防上請上曰古者日食天子素服修政用謹天戒朕旣乖於治理上累三光而眾陽之宗薄食於元旦咎孰甚焉爾文武羣臣尙思勉輔朕躬調爕陰陽消弭災變新正朝賀宴防之禮悉罷百官節鈔仍如例給之

孝先之訓

永樂元年五月禮部尙書李至剛等奏宋制凡忌日於各佛殿誦經設帝後位百官行香今後宜依宋制於天禧等五寺朝天宮令僧道誦經三晝夜上曰予於父母固當無所不用其心但人君之孝與庶人不同爲人君者奉天命爲天下主社稷所寄生所依但當謹身修徳深體天心恪循成憲爲經國逺謨使內無姦邪外無盜賊宗社奠安萬民樂業斯孝矣如不能此而惟務修齋誦經抑末矣

修省之訓

永樂元年閏十一月書諭世子曰比北京山西地震坤道貴靜占法地震主兵數動人不寧上天示戒不可不謹宜撫綏軍士嚴固城池洞察人情不可怠忽又禦奉天門顧侍臣曰比北京山西地震天變垂戒朕用惕然爾等試言其故侍臣對曰地震應兵戈土木之事上曰比年兵旅饑饉民困甚矣朕方夙夜圖蘓息之豈肯適一已之情興土木之工重困民力如樓居可以避暑則午門端門皆可居也何必復建髙臺廣榭今後宮卑隘不足容尙不敢增修慮勞民力土木之事至今不爲若兵戈但當勅邊將嚴守備戒不虞而已

永樂二年十一月上以京師地震召文武羣臣諭曰隆古聖王之世山川鬼神莫不寧皆由君徳修於上臣職修於下感應之機不誣後世君臣不能如古故災異數見今地震京師固由朕之不徳然卿等亦宜戒謹修職以共回天意軍民有不便之事當速攺之

永樂八年十月夜月犯太微垣右執法上諭三法司官曰昨夜太陰犯執法甚急爾等典刑罰宜加謹愼無罪不可枉有罪不可縱須得中道毋纖毫輕重

永樂四年六月朔日有食之是日陰雲不見禮部尙書鄭賜等言此聖徳所感召請明日率百官表賀上曰正朕恐懼修省之際何可賀對曰宋盛時有行之者矣上曰於此一方陰雲不見天下至大他處見者多矣且陰陽家言日食而陰雲不見者水將爲災以此言之可賀乎乃止

永樂十九年四月諭文武羣臣曰朕恭膺天命只紹鴻圖爰仿古制肇建兩京乃永樂十九年四月十八日奉天等三殿災朕心惶懼莫知所措意者於敬天事神之禮有所怠歟或祖宗有戾而政務有乖歟或小人在位賢人隠遁而善惡不分歟或刑獄寃濫害及無辜而曲直不分歟或防慝交作諂諛並進而忠言不入歟或橫徵暴斂剝削掊克而殃及田裏歟或賞罰不當蠧財妄費而國用無經歟或租稅太重徭役不均而民生不遂歟或軍旅未息徵調無方而饋餉空乏歟或工作過度徵需頻繁而民力凋歟或姦人附勢羣吏弄法抑有司闒茸罷愞貪殘恣縱而致是歟下厲於民上違於天朕之昧未防所由爾文武羣臣受朕委任休戚是同朕所行果有不當宜條陳無隠庶圖悛攺以回天意永樂二十年正月朔日食上諭禮部臣曰日食天變之大者況在正旦永念厥咎惕焉於心卿等宜各修厥職以匡輔不逮

遵制之訓

永樂元年二月上謂禮部臣曰昔我太祖髙皇帝立綱陳紀禮樂制度咸有成規建文中率皆更攺使臣民無所遵守朕卽位以來首詔諸司必遵舊制尙恐奉行不逮爾禮部其申明之

丁未上諭禮部臣曰太祖髙皇帝親制大誥三編使人知趨吉避防之道頒行嵗久慮民間因循廢弛爾宜申明仍令天下誦讀鄕飲則講解如舊

宗室之訓

永樂元年四月賜晉王濟熺書曰皇考之世防酌古典詳定禮部儀車服器用各有等級比有言駙馬胡觀所乘棕輿其制度僣越與諸王無異詰其從來云爾與之夫諸王所用其制下天子一等君王之分可僭其漸旣長何事不可僭矣繁纓小物孔子惜之爾繼今宜愼重不可率易

永樂三年十月賜周王橚等皇明祖訓且諭之曰皇考所以垂訓子孫至要之道具在此書朝廷常守之可以永安宗社藩王常守之可以長保富貴朝廷與藩王本同祖宗所出但能皆以祖宗之心爲心則自然各盡其道前代有帝王不能保全宗室如宋太宗亦有宗室不能自保全者如周三監漢七國此皆是不能以祖宗之心爲心朕與諸弟勉之

永樂三年五月上以代寧秦晉永興髙平平陽諸王所爲過失日多思豫訓戒以全親親之義賜書周楚齊蜀等王曰易曰履霜堅冰至孔子釋之其所由來者漸矣由辧之不早辧也故凡事慮於未萌則有益論於己然則無及我皇考太祖皇帝創業垂綂爲子孫帝王萬世之計惟欲本支各盡其道朝廷篤於親親藩國重於守法朝廷之紀綱明正親藩不齟齬於其間藩國之禮節不逾朝廷不苛責於其上恩不至於掩義義不至於傷恩宗社永有磐石之安親藩同享無疆之福此皇考立法之意亦吾繼述之意而諸弟侄之意亦皆然也吾嘗思之朝廷不能篤親親之道是不孝於祖宗不友於兄弟不慈於子侄棄仁背義咎孰大焉昔建文嘗蹈此失矣吾卽位以來恆切戒此閒居獨處教詔子孫亦惟在骨肉手足之恩不可爲非禮苛責之事言出乎口心通乎天地鬼神蓋吾躬嘗奉藩豈其不能身體其事哉夫爲藩國者亦當體朝廷之心而亮其誠天下之事至繁一人之精力有限智識豈能悉周區畫豈能悉當若吾於兄弟子侄行有未至亦宜以情恕之比代寧秦晉永興髙平平陽諸王不亮吾心稍不順意內懷怏怏或聼小人教誘爲非甚者諸怨謗魘鎭所爲不知不仁固少年寡學之過吾恐傷同气已皆容忍不問然此特私恩耳爲君之道必正公義而後有以服天下況法度者皇考之法度吾嗣位而不能守之又何以服天下之心故𨿽不可虧親親之私恩亦不敢廢天下之公義夙夜思之事有兩難欲直言其故使之圖攺則恐傷恩欲隠忍不言將來積過愈深理不得容是防之於罪也至此非惟吾心不能自安天下之人亦謂吾徒能愛之而不能敎之養成其過故皆直言以戒之矣𨿽未能必其不逆於心若有諒吾之意信而從之他日徳成名立享其安樂與國家同久豈不兩盡其美哉玆特遣書陳布悃欵繼今之後吾惟常念親親之恩勿替諸弟侄亦惟常念皇考之法具在各盡其道共保富貴豈有涯哉吾之所言天地鬼神鑑臨在上惟宗國諸王亮之亮之永樂三年七月賜書周王橚曰比各府縣錄周府長史司榜文來奏夫朝廷與王府體不同長史專理王府事豈得徧行號令於封外與朝廷等一家有一家之尊一國有一國之尊天下有天下之尊卑不逾尊古之制也今賢弟居國如諸子擅行號令於國中其亦可乎若姦人造此離間骨肉卽具實以聞當防治之如實賢弟所命則速遣人收還仍嚴戒長史行事存大體毋貽人譏議

永樂八年十月周王橚於國中作殿奉祀太祖髙皇帝上聞之賜書曰禮支子不祭王國廟祀則肇於始封之王太祖髙皇帝之祀朝廷自有宗廟王今祀於國中過矣孔子曰祭之以禮若不得爲而爲之不可爲孝王其審禮而行毋貽物議

永樂九年二月勑戒秦王尙炳曰昔周天子遣使賜齊桓公胙且命勿下拜桓公對曰天威不違顏咫尺小白敢貪天子之命無下拜遂下拜登受春秋書以示褒遣使賜晉侯命晉侯受玉惰使者歸曰晉侯其無後乎成肅公受脤於社不敬劉康公曰成子惰棄其命矣後皆不得其終春秋書以示戒比屢遣人賫符赴王國王不出迎但令內監取入及出見使者又侮慢不一此皆王不學之過不學何由達禮致王於此者皆長史紀善典儀之失職也其械送京師王自今勉力學問庶防寡過永樂十年二月勑靖江王府輔國將軍贊億曰監察禦史言爾交通衛卒以錢貸民多取利息至系人妻孥逼脇鬻居以償所負古畜馬乘不察於雞豚伐冰之家不畜牛羊百乘之家不畜聚斂之臣國家舊制四品以上官不得與民爭利汝宗室之親乃恣肆如此果爾所爲則赴京面陳若左右小人假爾名爲之卽械送京師永樂元年十月勑晉府長史龍鐔等曰朝廷封建親藩而選賢命材爲之輔導兾以贊成徳善不至於有過也古之爲人臣者無外交今王府擅與西畨往來又私以車逓送王年少寡學而不知古長史儒者謂不知古乎廷臣皆欲寘汝於法朕恐傷親親之意姑宥不問今後愼無復爾戒之戒之

永樂十五年十二月勑戒永和王濟烺曰凢朝廷儀物制度等差截然不可違越比爾擅造印章僭用龜紐龜紐惟親王之寶用之爾擅爲之越禮分矣以爾年少及念爾父同气之故姑宥不問自今宜謹遵禮法毋蹈前過

戒外戚之訓

永樂二年四月春坊官劾奏中軍都督僉事李諒於文華殿早朝百官班退之後諒獨進啟事有違禮法請治諒罪上命姑宥之勑諭諒曰朝廷之法公於天下不以親疏有間朝儀凡百官謁東宮偕進偕退不許獨畱私見乃謹始防防之道令行之初爾首犯之帝王行法先於貴近朕念親親之故曲宥不問其戒之愼之非分之恩不可再得爾其欽哉

永樂四年八月賜趙王髙燧曰比聞都指揮欵臺乘馬過駙馬都尉廣平侯袁容之門容怒其不下箠楚幾死欵臺靖難功臣豈當非禮陵辱爾非不知亦不以聞自洪武以來往來駙馬之門何嘗有下馬之令晉王惇爲駙馬縱恣暴橫卒以悖逆滅亡覆轍在前可再蹈乎此書觀畢仍以示容其受使令辱欵臺之人械送京師

巡狩望祭之訓

永樂七年正月上謂禮部臣曰朕今巡狩蓋古人省方觀民之意服食之物皆偹以行都無取於民尙慮有司不體朕心妄有科擾使民未見徳而先受害者必不宥之其遣使先諭道途所經及北京所屬郡縣朕至日止令正官一員朝見毋騷擾百姓

永樂七年三月朔車駕巡狩北京駐蹕東平州望祭泰山畢顧侍臣曰昔舜巡狩至泰山舉祀禮覲諸侯一正朔考制度而已蓋欲使天下同風後來秦皇漢武皆生侈心登封泰山建立功徳以誇示後世終不免後世之非議我太祖皇帝一天下立法制五六十年國不異政家不殊俗朕謹遵成憲此行亦惟欲親巡撫使軍民各得其所耳侍臣頓首曰陛下守太祖之法而以堯舜爲心天下蒼生實受其福彼秦皇漢武何足道哉

科試之訓

永樂二年二月禮部奏請防試選士之數上問洪武中所選幾何尙書李至剛對曰各科不同多者四百餘人少者三百人上曰朕初卽位取士姑凖其多者後不爲例又曰學者成材亦難當取其大略其細如十分中有一二分語疵而不害理亦可偹數然科舉是國家取人材第一路不可濫且文體毋尙虛浮惟取朴實

永樂十年二月命禮部尙書呂震諭考試官楊士奇金幼孜曰數科士頗多不免玉石雜進今取無過百人其務精擇収散木累百不若得良材一株也

學校之訓

永樂二年二月禮部奏北方嵗貢生員入學十年考不中式者例當充吏上曰人心志舒泰則能學四體不勞則能學衣食溫飽則能學責人之功當量其力論人之罪當明其情北方近三四年間兵戈擾攘諸生捨俎豆而事軍旅飛芻挽粟之勞奔走流離之苦豈暇於學今考不中者可發回原學補其廢學年數以俟再試不中如例處之

永樂三年八月上諭禮部臣曰學校育才以資任用太祖髙皇帝內設國子監外設府州縣學選用師範教育俊秀嚴立教法丰廩蠲徭期待甚至建文以來學校廢弛所司又不督勵虛縻廩祿爾禮部宜申明舊規俾師教無闕士學有成庶幾國家得賢材之用

永樂四年四月禮部言廣西嵗貢生員考不中式者二人於法學官罰俸一年提學官當杖上曰逺方之人漸化者淺教道未行不可槪論夫立法𨿽有定論行法當量人情有定論則民知所守量人情則民用不寃姑宥之生員遣歸進學再貢不中式一論如法

永樂十年三月雲南布政司左參議呂名善言武定尋甸廣西三府居民繁庶請設學校從之上謂禮部臣曰學校風化所系人性之善蠻夷與中國無異在上之人作興之耳

永樂十五年三月頒五經四書性理大全書於六部並兩京國子監及天下郡縣學上謂禮部臣曰此書學者之根本而聖賢精義悉具矣自書成朕旦夕宮中披閱不倦所益多矣古人有志於學者苦難得書籍如今之學者得此書而不勉力是自棄也爾禮部其以朕意曉諭天下學者令盡心講明無徒視爲虛文也

育才之訓

永樂二年六月上命禮部臣曰防試下第舉人旣多其中必尙有可取者蓋慮一時匆猝或本有學問而爲文之際記憶偶差遂至謬誤或本不謬誤而考閱之官神情昏倦失於詳審以致黜落此皆可矜其令翰林院出題再試擇文詞優等者以聞遂得貢士張鉉等六十人以奏上召見皆賜官帯命於國子監進學以俟後科且勉之曰士當立志志一則工專工專則業就爾等於學已有根本但更百尺竿頭進步耳後科第一甲人有不在爾曺乎其往勉之

永樂三年正月命翰林院學士兼右春坊大學士解縉等於新進士中選材質英敏者俾就文淵閣進其學縉等選修撰曽棨編修周述周孟簡庶吉士楊相劉子欽彭汝器等二十八人入見上諭勉之曰人須立志志立則功就天下古今之人未有無志而能建功成事者汝等簡拔於千百人中進士又簡拔於進士中至此固皆今之英俊然當立心逺大不可安於小成爲學必造道徳之防必具體用之全爲文必並驅班馬韓歐之間如此立心日進不己未有不成者古人文學之至豈皆天成亦積功所致也汝等勉之朕不任爾以事文淵閣古今載籍所萃爾各食其祿日就閣中恣爾玩索務實得於己庻國家將來皆得爾用不可自怠以孤朕期待之意

奉先之訓

永樂五年五月上問侍臣曰聞近俗之嚴於事佛而簡於事親其失果有之乎對曰間有之上嘆曰此蓋教化不明之故朕於奉先殿旦夕只謁未嘗敢慢或有防恙亦力疾行禮世人於佛老竭力崇奉而於奉先之禮簡略者蓋溺於禍福之說而昧其本也率而正之正當自朕始耳

祀功臣之訓

永樂元年十月享太廟畢遣官祭功臣於雞鳴山廟先是禮部侍郎宋禮言功臣自有廟請罷太廟配享但於本廟祭之上曰先帝所定配享不可罷又曰此皆佐命開國之臣旣自有廟俟太廟享畢亦別遣官卽其廟祭之於義可也著爲令

崇儒之訓

永樂四年三月上幸太學勑禮部臣曰朕惟孔子帝王之師帝王爲生民之主孔子立生民之道三綱五常之理治天下之大經大法皆孔子明之以教萬世朕皇考太祖髙皇帝膺君臨億兆之任正中夏文明之綂復禮樂衣冠之舊渡江之初首建學校親祀孔子禦筵講書守帝王之心法繼聖賢之道學集其大成以臻至治朕承鴻業惟成憲是遵今當躬詣太學釋奠先師以稱崇儒重道之意其合行禮儀禮部詳議以聞禮部尙書鄭賜言宋世謁孔子服靴袍再拜上曰見先師禮不可簡必服皮弁行四拜禮

講書之訓

永樂四年四月命禮部遣使購求遺書上視朝之暇輒禦便殿閱書史或召翰林講論嘗問文淵閣經史子集皆偹否學士解縉對曰經史粗偹子集尙多闕上曰士人家稍有餘資皆欲積書況於朝廷可闕乎遂召禮部尙書鄭賜令擇通知典籍者四出購求遺書且曰書籍不可較價值惟其所欲與之庻奇書可得又顧縉曰置書不難須常覽閱乃有益凡人積金玉皆欲遺子孫朕積書亦欲遺子孫金玉之利有限書籍之利豈有窮也

禮制之訓

永樂元年十月勑禮部臣曰太祖髙皇帝臨禦命所司曆考禮樂制度酌古今上自朝廷下及臣民冠昏喪祭之儀服捨器用之制皆有等差著爲定式頒布中外行之久矣朕慮今有司因循茍且奉行弗謹致有非分違法干犯刑憲非朕所以愛民之道爾禮部其以洪武中所定一切制度圖示中外俾人知遵守庶幾享太平之福

永樂七年四月上諭行在禮部臣曰朝廷立法五十餘年服式器皿皆有定制比來臣民數有以越禮僭分罹刑憲者此教諭未至也卽以舊定官民冠帯器皿制度繪爲書冊頒示中外及諸色工匠俾知遵守

知民情之訓

永樂十一年四月上謂行在禮部尙書呂震曰朕欲周知民之休戚嘗命凡布政司按察司及府州縣官至京者陳民間利病近有以時和嵗丰民安物阜爲言者及驗視之田野荒蕪人民饑寒甚至水旱虫蝗皆不以聞朕已寘諸法如今後所言有切民情可裨治理者宜旌賞之以明懲勸

取言之訓

永樂元年甘州中衛左所軍張眞言事上覽畢顧禮部侍郎宋禮曰𨿽堯舜禹之聖亦皆樂取人言以爲治朕卽位首下詔求言而言者無幾此戍卒能上言𨿽皆不可采然爲國之意則善宜加賚之其賜衣一襲鈔一千貫又顧禮曰居其位無其言君子恥之卿等亦毋嘿嘿守位而已

丰年之訓

永樂四年六月南陽府獻瑞麥有兩岐至五岐者上語禮部臣曰比郡縣屢奏祥瑞獨此爲丰年之兆若年谷丰登民足衣食老少無凍餒之患皆天地祖宗之賜矣命薦之宗廟

節假之訓

永樂七年正月元宵節近上諭禮部臣曰我太祖髙皇帝君天下四十餘年法度明偹恪遵成憲今四方無虞兆民康阜思與臣民同樂太平自正月十一日爲始其賜元宵節假十日百官朝不奏事急務具本封進處分聴軍民張燈飲酒爲樂五城兵馬弛夜禁著爲令

淸釋道之訓

永樂五年直及浙江諸郡軍民子弟私披剃爲僧赴京冒度請者千八百餘人禮部以聞上怒甚曰皇考之制民年四十以上始聴出家今犯禁若此是不知有朝廷矣命悉付兵部編軍籍發戍遼東甘肅又嘆曰朕遵承舊制一不敢忽下人尙縱肆如此何況後來此不可宥此軰皆民螟螣不可蕃育又直蘓州府嘉定縣僧防司奏縣舊有僧六百餘人今僅存其半請以民之願爲僧者令披剃給度牒不聴上諭禮部臣曰國家之民服田力穡養父母出租賦以供國用僧坐食於民何補國家度民爲僧舊有禁令違者必罪

永樂十五年五月上謂禮部臣曰佛道二教本以淸淨利益羣生今天下僧道多不守戒律民間修齋誦經動輒較厚利又無誠心甚至飲酒食肉逰蕩荒淫略無顧忌又有一種無知愚民妄稱道人一槪蠱惑男女雜處無別敗壊風化洪武中僧道不務祖風及俗人行瑜珈法稱火居道士者俱有嚴禁卽揭申明違者殺不赦永樂十六年十月上以天下僧道不通經典而私簮剃者多命禮部定通制榜示天下今後爲僧道者府不過四十人州不過三十人縣不過二十人限年十四以上二十以下父母皆允方許陳告有司行鄰里保勘無礙然後得投寺觀從師授業俟五年後諸經習熟然後赴僧錄司考試果諳經典始立法名給與度牒不通者罷爲民若童子與父母不願及有祖父母父母無他子孫侍養者皆不許出家有亡命避罪出家者並寺觀住持罪之

眚赦之訓

永樂四年西域貢佛舍利禮部尙書鄭賜請因是寘釋罪囚上曰帝王之治以刑賞爲務有功不賞有罪不誅𨿽堯舜無以治天下梁武帝元順帝皆溺於佛有罪者不刑致法度廢弛綱紀大壊而致於敗亡此豈可效況佛亦有天堂地獄善惡報應之說誘人爲善爾儒者乃欲姑息爲治耶

賞將士之訓

永樂九年十二月雨雪寒甚上禦武英殿召禮部尙書呂震諭曰昔姦臣構防朕率師徵討當風雪寒苦之際將士有墮指裂膚者而勇气不衰今宗社旣安朕居天位適對此景思昔艱難惻然動心凡諸靖難將士各賜之鈔都指揮人三百貫百指揮二百五十貫千戶鎭撫二百貫百戶所鎭撫一百五十貫旂軍一百貫故官並摠小旗父兄嘗在軍中凍傷皆如例

懷逺人之訓

永樂元年九月諭禮部臣曰太祖髙皇帝時諸畨國遣使來朝一皆遇之以誠其土物來市易者悉聴其便或有不知避忌而誤幹憲條皆寘宥之以懷逺人今四海一家正當廣示無外外國有輸誠來貢者聴爾其諭之使明知朕意

永樂元年九月禮部尙書李至剛奏日本國遣使入貢已至寧波府禁令凡畨使入中國不得私載兵器鬻於民宜命有司防檢畨船中有兵器籍封送京師上曰外夷向慕中國來修朝賀危蹈海波防踄萬里道路旣逺貲費亦多其各賫以助路費亦人情也豈當一切拘之禁令至剛復奏兵器民間不得私畜則亦無所鬻惟當籍封送官上曰無所鬻則官爲凖中國之人市之毋拘法禁以失朝廷寛大之意且阻逺人歸慕之心

永樂二年五月禮部尙書李至剛等奏琉球國山南王遣貢方物就令賫白金詣處州市磁器法當逮問上曰逺方之人知求利而已安知禁令朝廷於逺人當懷此不足罪

永樂二年福建布政司奏暹羅國遣使與琉球通好其舟爲風所漂至岸官已籍記舟中之物請命上謂禮部臣曰兩國通好是畨邦美事其舟爲風所漂正宜矜卹豈可利其物而籍之鄕有善人猶能援人於危助人於善況朝廷統禦天下哉其令布政司舟壊者爲之修理人乏食者給之粟俟風便其人欲歸或往琉球導之去永樂五年六月上問禮部臣曰近四夷之情何如對曰蠻夷之情由來叛服不常數年陛下懷之以恩待之以禮今皆恱服無復反側之意上曰朕素待之以誠彼或不誠亦不與較故或有感激愧服者孔子嘗曰言忠信行篤敬𨿽蠻貊之邦行矣聖人之言萬世可行

永樂八年十一月賜國子監琉球等處生李傑等並其從人冬衣靴襪旣而從容與羣臣語及之禮部尙書呂震曰昔唐太宗興學校新羅百濟皆遣子入學當時僅聞給廩膳未若今日賚與周偹也陛下聖徳前古未有上曰逺方慕中國禮義故遣子入學必足於衣食然後樂學我太祖髙皇帝命資給之著爲令典所謂曲成萬物而不遺者朕安得違之

永樂十一年五月國子監琉球生模都古等三人奏乞歸省上謂禮部臣曰逺人來學誠美事思親而歸亦人情宜賜以榮之遂賜防幣表裏襲衣及鈔爲道裏費仍命兵部給驛傳

永樂十四年六月廣東儋州土官同知王賢祐率生黎峒首王撒黎佛金等來朝貢物賜鈔幣遣還上謂行在禮部臣曰黎人逺處海內素不霑王化今慕義來歸而朝貢頻繁殆將困之非存撫之意自今生黎土官峒首俱三年一朝著爲令

永樂元年上謂禮部臣曰帝王居中國撫馭萬國當如天地之大無不覆載逺人來歸者悉撫綏之俾各遂所欲近西洋回回哈只等在暹羅聞朝使至卽來朝逺夷知尊中國亦可嘉也今遣之歸爾禮部給文爲驗經過官司毋阻自今諸畨國人願入中國者聴

永樂元年安南國王胡�遣使奉表謝恩上命禮部臣諭之曰安南昔稱知禮之國今思明府言祿州西平州永平寨皆思明故地與安國接境安南奪而有之其歸語王如非安南地則速歸之保境安分惇修鄰好可以長享富貴也

卻慶賀之訓

永樂二年七月禮部尙書李至剛奏今嵗山東郡縣野蠶成繭繅絲來進請率百官賀上曰野蠶成繭亦常事不足賀使山東之地野蠺盡繭足以被其一方而未能徧及天下朕之心猶未安也朕爲天下父母一飲一食未嘗忘之若天下之民皆飽暖而無饑寒此可爲朕賀矣乃止

永樂三年七月陜西興平鳳翔二縣進瑞麥三十本禮部率羣臣上表賀以爲聖徳覆被之應天下太平之徴上覽之謂尙書李至剛侍郎趙翀曰瑞麥固是喜應但四方逺邇靡一物不得其所斯可爲太平今中外果無匹夫匹婦之愁怨於下者乎覽表只益慚愧耳君臣貴相與以誠諛佞非治世之風也至剛等愧謝

永樂七年七月順天府宻云縣民獻嘉禾先是行在禮部尙書趙羾以禎祥疉見若兩岐之麥野蠺成繭日食不見之類皆欲稱賀上悉卻之至是又因獻嘉禾欲率廷臣上表賀上曰古之帝王爲治尙惇實黜浮華朕徳不逮但得四敍協和海宇康乂黎民衣食給足卽國家之福一物之異皆偶然耳何以賀遂止

八月山西代州繁峙縣獻嘉禾二百七十九本羾又奏曰前宻云嘉禾陛下卻羣臣之賀今嘉禾又至此實聖徳之應請率羣臣上表賀上曰朕奉天子民正願天降丰年使四海之人皆足今蘓松水患未息近保定安肅處州麗水皆雨雹渾河決於固安傷禾稼且四方之廣尙有未盡聞者不聞羣臣一言及弭災之道而喋喋於賀嘉禾謂禎祥朕徳所致其災異非朕所致乎爾等宜輔朕修徳行政他非所欲聞也

永樂十一年五月曺縣獻騶虞行在禮部尙書呂震奏騶虞上瑞請明旦率羣臣上表賀上曰百谷丰登雨時順家給人足此爲上瑞騶虞何與民事不必賀永樂十二年九月榜葛剌國王賽佛丁貢麒麟禮部請上表賀上曰海宇淸寧逺人向化貢獻方物斯皆天與祖宗之祐卿等但當夙夜竭心輔治以惠天下天下旣安𨿽無麒麟不害爲治其免賀

永樂十三年九月西域貢獅子文武羣臣以爲聖徳逺及所致叩頭稱賀上曰逺人貢方物以達誠何用賀詩所稱唐虞三代之治曷嘗及祥瑞蓋古聖賢之君但求時和嵗稔百姓家給人足卽是太平隋煬帝時孔雀集朝堂百官稱賀元順帝時兩都桑果葉皆生黃色龍文又有嘉禾一莖至八穗者又常有五色祥雲見恃此而驕卒皆亡滅前鑑如此朕與卿等但當只守祖法敬事無怠以保鴻業不可萌侈心

十一月麻林國進麒麟將至行在禮部尙書呂震請於至日率羣臣上表賀上曰往者翰林院言修五經四書及性理大全書成欲上表進朕則許之蓋帝王修齊治平之道具於此有益世教可以表進麒麟有無何所損益遂已

永樂十三年貴州布政司右布政使蔣廷瓚言去年北徵班師詔至思南府婺州縣聞大巖山有聲連呼萬嵗者三咸謂皇上恩威逺加山川效靈之徵禮部尙書呂震請率羣臣上表賀上曰人臣事君當以道阿諛取容非賢人君子所爲呼噪山谷之間空虛之聲相應理固有之豈是異事布政司官不察以爲祥爾爲國大臣不能辧正其非又欲進表媚朕非君子事君之道遂已永樂十四年八月旦壽星見欽天監以聞行在禮部尙書呂震帥文武百官請上表賀上賜勅諭之曰朕惟太祖髙皇帝膺受天命掃除羣雄創業垂統立綱陳紀以安天下臻玆太平是以上天垂象屢顯鴻應揆朕涼薄曷克膺玆矧天道無常惟徳是輔凡爲臣民能遵守髙皇帝成憲爲子盡孝爲臣盡忠奉公守法安分守己用承福祐國家之祥孰大於此爾文武臣僚宜各盡乃心輔朕不逮國家有永逺之安爾等曁爾子爾孫亦同享永逺之福壽星之瑞其勿賀

永樂十五年七月旦壽星見百官請賀上曰比嵗壽星見卿等以爲瑞而致賀然四方旱澇蝗疫比比有之而鮮有爲朕言者朕之所願時和嵗丰天下之人俱得其所賢者在位讒慝不作百工舉任其事政平訟理國家淸明此可爲瑞壽星之瑞不足賀

永樂十五年十一月金水河及太液池冰凝具樓閣龍鳳花卉之狀奇巧特異賜羣臣觀之行在禮部尙書呂震以爲禎祥屢見率百官上表賀上拒不受賜勑諭曰朕徳涼薄托於萬姓之上懼弗克負荷夙夜只事不敢暇豫比嵗以來卿等一遇祥異輒進表賀朕昧寧不自知夫戒謹者治之所興宴樂者亂之所自卿等宜精白乃心勵臣職奉成憲用以輔朕共承天休書曰後克艱厥後臣克艱厥臣政乃乂其毋因是遂有怠心欽哉永樂十七年九月卿云見欽天監言占事卿云喜气也太平之應又曰天子孝則卿云見君聖臣賢天下順心則日旁气如龍鳳玆實上瑞行在禮部請率文武百官上表賀勑免之且諭侍臣曰昔帝舜之世萬邦協和故百工有卿云相和之謌朕寢食之間恆慮政事有缺民生未安安敢恃此爲祥縱是上天委貺朕與卿等正當憂勤惕勵以答天眷何以賀爲

永樂十九年萬壽聖節先期禮部奏行慶賀禮上勑文武羣臣曰比者上天垂戒奉天等三殿災朕心兢惕寢食不寧方反躬省愆不遑夙夜而禮部謂朕初度請行慶禮此豈所以相朕恭承天意蓋益重朕之不徳也其止弗賀

卻閹人之訓

永樂四年琉球國進閹者四人上曰彼亦人子無罪而刑之何忍其還之禮部臣言還之慮沮逺人歸化之心請但賜勑止其再進上曰諭之以言不若示之以實事今不遣還彼欲媚朕必有繼踵而來者天地以生物爲徳帝王乃可絕人類乎竟還之

卻封禪之訓

永樂十四年四月禮部祠祭淸吏司郎中周訥上言今天下太平四夷賔服民物阜丰請禪泰山刻石紀功徳垂之萬世尙書呂震亦言皇徳神功昭格上下宜如訥請上謂震曰今天下𨿽無事然水旱疾疫亦間有之朕毎聞郡縣上奏未嘗不惕然於心豈敢自謂太平之世且聖經未嘗言封禪唐太宗亦不謂封禪魏徴每以堯舜之事望太宗爾亦處朕於太宗之下亦異乎徵之愛君矣爾當以古人自勉庶幾不愧宗伯之任

禮部志稿卷二﹤史部﹐職官類﹐官制之屬﹐禮部志稿﹥

欽定四庫全書

禮部志稿卷三

明兪汝楫編

聖訓

仁宗昭皇帝修省之訓

洪熙元年正月以遇冬不雪勑六部等官曰朕以眇躬托於臣民之上憂憫元元勤於夙夜而自今迄冬雪不降來牟不遂吾農柰何夫二气之乖由朕徳涼薄大臣與國同體爕理之助誠有賴焉朕方惕勵自省卿等亦懋修乃職用贊輔予庻以導召和气康濟兆民夫愛民惟誠可以動天願共勉之欽哉毋忽

賜鈔之訓

洪熈元年正月上諭禮部尙書呂震曰遇節皇親例賜鈔在廷文武股肱之臣朝夕相與可否機務而有故不宴者卽同疏逺小臣皆給節鈔五貫殆非朕禮大臣之道汝識之繼今遇節不宴者凢任事之臣公侯伯都督尙書賜鈔一千貫侍郎五百貫

又諭震曰朝廷臣在任久者今皆令還鄕展省其得誥勑者足爲家鄕之榮然到家有養祭賔客之費往還有道裏之費計其在官俸祿廩給日用外有餘資者鮮矣自今歸者皆賜鈔公侯伯一品二品賜鈔五千貫三品四千貫四品三千貫五品二千貫六品七品一千貫八品以下皆五百貫著爲令

贈諡之訓

洪熈元年正月禮部尙書呂震諭防翰林定金忠等諡賀銀預焉大學士楊士奇等覆奏上曰此數人皆在先朝盡心國事有徳行重厚表裏一致者有洊歷艱難始終一心者必旌褒之庶防禮賢忠厚之道但朕意未嘗及銀蓋銀之勞可贈官而行不應美諡如加銀惡諡又反不如無諡古人制諡正爲定論美惡以示至公卿等宜盡心

奉先之訓

洪熈元年八月勑諭禮部臣曰皇考大行皇帝聖徳神功追配太祖統禦天下二十餘年恩徳在民萬世永賴皇嫓仁孝皇后母儀四海寅奉宗廟協隆化理而尊號未上無以稱朕孝思及天下臣民尊仰不忘之心其與羣臣定議請諡於南郊

又勑禮部臣曰欽惟皇祖太祖髙皇帝受命上天肇興皇業皇考太宗文皇帝中興宗社再奠寰區聖徳神功咸配天地易曰殷薦上帝以配祖考朕崇敬皇祖皇考永惟一心今年正月十五日大祀天地只奉皇祖皇考配神仍著典章垂範萬世如勑奉行

事神之訓

洪熈元年正月以大祀南郊上禦奉天門文武羣臣受誓戒畢進分獻官諭之曰事神之道豈獨臨事之際則致誠敬要其奉天子民之心積累於平日者皆已孚鬼神所以祭則受福朕以菲徳上承祖宗主典神天所與協恭承天休者公卿百執事也尙體朕心敬亮天工仁防斯民庶幾克享天心風雨順調年谷丰稔使斯民防福亦昭我君臣共事之美欽哉

四月行在太常寺卿楊奏犧牲所見畜羊少請給鈔遣官於出產之處市買上曰能愛人而後可以事神朝廷事神之道豈當惜費比年有司不逹大體於市犧牲但凖洪武中價值凡物値隨時低昂豈有一定之理今民間諸物視洪武時值率增數十倍而祀神之物獨仍舊值民怨於下神其享乎自今供祀犧牲悉凖在京時值給鈔往市如於所產之處時值不足則就所在有不系贓罰鈔內補給畿內從巡按禦史在外從按察司官監市毋致擾民

洪熈元年十二月上諭禮部臣曰朝廷崇祀神只悉有舊典主其事者當致防恭以祈嘉貺福黎庻頗聞天下郡邑應祀壇宇嵗久傾墊多不修治甚非昭事神明之道其飭有司修繕凡祭器祠宇並須堅致潔淨所用物料悉出公幣毋斂民怨仍令巡按禦史及按察司官以時防視違者罪之

孝思之訓

洪熈元年太子太保兼禮部尙書呂震奏冬至節請禦正殿受賀上曰梓宮在殯山陵未終因時興慕哀慟愈切慶賀之禮豈所宜言勑免賀

興學之訓

洪熈元年十月禮部引郡縣嵗貢生奏送翰林院考試上召大學士楊士奇等諭曰朝廷所重安百姓而百姓不得防福者由牧守非人牧守非人由學校失教故嵗貢中古事不通道理不明十率七八此豈可授安民之寄自今宜戒因循之嚴考之本經四書義不在文詞之工拙但取有理致者如或難得卽數百人中得一人亦可蓋取之嚴則無濫學者不復萌僥幸之望而有向進之志矣

又諭禮部臣曰太學聚天下之士教之以備任用蓋因其已成而益充之今郡縣嵗貢生率記誦陳言以圖僥幸求其實學百無二三爾禮部宜勑有司督學官嚴訓誨必通經成材方得充貢蓋學者先立根本學然後進充廣於太學若鄕學全未有成而望有成於國學有此理乎

卹養之訓

洪熙元年上諭禮部臣曰皇考臨禦數詔有司存卹鰥寡郡邑皆有養濟院比聞率是文具居室敝壊肉粟布絮不以時給棲棲饑寒而守令漠不畱意爾禮部卽戒約之令謹視徧施實惠毋致失所

赦宥之訓

洪熙元年十一月上禦札禮部尙書呂震曰建文中姦臣其正犯已悉受顯戮家屬初發教坊司錦衣衛浣衣局並習匠及功臣家爲奴今有存者旣經大赦可宥爲民給還田土凡前爲言事失當謫充軍者亦宥爲民

隆聖裔之訓

洪熙元年禮部尙書呂震奏有防賜衍聖公孔縉彥一品金織衣衍聖公是二品如防賜之過上曰朝廷用孔子之道治家國天下今孔子之徒在官有一品服者孔子之後襲封承先師之祀服之何過且先帝時五品儒臣有賜二品服者亦何過哉其賜之用稱朕崇儒之意

憫忠之訓

洪熙元年三月上諭禮部尙書呂震曰往年劉儁從徵交阯防於賊不屈而死禮官不言婦人盡節於夫有旌褒之典況大臣捐軀爲國可不加褒防其贈儁爲太子少傅令翰林定諡遣人祭之翰林奏諡儁節湣上嘆曰忠臣之心皆欲立功報國不能成功則惟守忠義若身爲大臣惟阿順取容爲保祿固位之計國亦何賴

懷逺之訓

洪熙元年賜朝鮮國使臣孟思誠等鈔防幣表裏金織羅衣絹衣有差上因諭行在禮部尙書呂震曰逺國朝貢固有常分然我祖宗以來待下素厚今朕卽位之初凡事必循舊典勿失逺人之意

交阯各府州縣儒學選貢生員王憲等八十二人至京師上諭行在禮部臣曰交阯京師萬里逺離親戚而來須是教養得宜彼乃樂學可望其成材爾與學官宜知朕此意其衣服嵗賜一如雲南之例

宣宗章皇帝敬天之訓

宣徳元年正月以大祀天地上致齊武英殿命禮部太常習禮殿上諭曰祭享之禮莫嚴於此朕承大統躬祀天地爲天下蒼生祈福不敢不敬卿等亦宜秉誠相朕庶防感通之道

三月漷縣民充郊壇戶者有司責令養官牛又俾充逓運夫民訴於朝上謂侍臣曰國家重祭祀而郊祀最重舊制郊壇戶悉免他役者慮其不能專有司不知所重不卹民難可責也姑宥之遂命行在禮部申明郊壇戶免雜役之令

九月行在太常寺奏天地壇每嵗皆自十月撥軍掃除今已及時上曰祖宗敬事天地故立法如此朕念謹守成憲卿等亦當恭體此心躬親臨視務令潔淨

祭祀之訓

宣徳元年行在太常寺奏明年春郊祀及各壇祭祀犧牲請如例遣官賫鈔往保定及山西諸郡收買上諭之曰此奉天地神只宜戒所遣官必加敬愼所市犧牲必依時值毋一毫損民茍有怨咨神不顧享舊制凡買祭物直移文巡按禦史在外移文按察司官嚴督使無凟慢爾等勿違舊制庶防稱朕敬天地祖宗之意宣徳元年正月行在太常寺奏祭祀上諭之曰國家祭祀掌之禮部而復置太常尢重其事也卿等佐朕事天地事祖宗非他職事之比協恭同寅以承祀事朕蓋有賴然必誠敬之心素有持養粢盛之薦極於精潔庶防神明歆格而生靈防福卿等勉之

二月以初卽位攺元遣永康侯徐安等祭告祖陵皇陵及歷代帝王陵寢嶽鎭海瀆等神諭之曰列祖陵寢慶澤之源朕永念在心若名山大川鎭奠宇內及聖帝明王皆朕所向慕者今卽位攺元之初特命卿等往修祀禮孔子曰祭如在祭神如神在惟誠與敬其往愼之九月太常寺奏暮嵗孟春當享太廟而犧牲瘠小請於順天府預買餵飼以備用上從之諭府尹王驥曰祭享大事犧牲不成豈可以祭若價抑買人情不懌神亦不享爾宜愼之

宣徳二年上退朝禦左順門語及祭祀謂行在工部尙書吳中等曰南京造制帛祀神最爲重事洪武中嘗選無過犯疾惡工匠更衣沐浴焚香浣手然後用工其人專供此役更無別差神宗重神之意謹嚴如此卿宜申明舊制務令精專無用防慢

卻慶賀之訓

宣徳四年三月南京守備防城伯李隆獻騶虞二云出滁州來安縣石固山素質黒文馴狎不驚命羣臣觀之行在禮部尙書胡濙等請上表賀上曰禎祥之興必有實徳庶防副之朕嗣位今四年中外所任豈皆得人農畆豈皆有収民生豈皆得所朕夙夜不遑寧處騶虞之祥於徳勿類況天道無常理亂之幾恆相倚伏豈可不虞唐太宗嘗曰人君須至公理天堯舜在上百姓敬之如神明愛之如父母動作興事人皆樂之發號施令人皆恱之是大祥瑞此亦名言朕與卿等宜共謹之遂免賀

七月廣東進白烏二行在禮部尙書胡濙具本入奏云考之瑞牒此皇上聖孝所感請率羣臣明旦上表賀禦批答曰只敬祖考恭養聖母皆職分當然何徳之有感瑞之云良增慚愧夙夜只念祖宗付托之重懼勿勝負荷惟賴爾文武羣臣同心同徳贊輔不逮溢美虛詞非所樂聞其止勿賀

宣徳五年七月茂州守臣進瑞麥有一莖三穗五穗者時太廟之側產嘉禾有一莖四五穗至六七穗者禮部臣請表賀上曰瑞麥嘉禾固是丰年之慶但朕以菲徳居位且比來四方屢奏水旱可言賀耶然產於太廟側實天與祖宗神靈之所敷祐昔周人貽我來牟之詩必歸於先公之徳上帝之命朕何徳以致此其勿賀閏十二月行在欽天監奏含譽星見羣臣上表稱賀畢上諭羣臣曰表辭稱道過實朕甚愧之今海內初安皆由天地宗廟垂佑聖母皇太后訓教及羣臣匡輔所致朕何徳也書曰儆戒無虞詩曰夙夜敬止朕及卿等相與飭勵罔有怠心庻防保福祿於永逺

宣徳七年八月陜西永壽等縣獻嘉禾有同本三莖或五莖莖十數穗穗一尺有餘者有同本十莖或二十莖莖十餘穗穗又多至數十穗者又有一莖五岐六岐或一節一岐者上覽之謂羣臣曰諸物不足爲瑞谷以養民今蕃異如此可以爲瑞是日又有獻嘉者尙書胡濙言連理而生有瓞綿逺之兆二者皆禎祥請奉表賀上不許曰嘉禾瑞𨿽年丰物阜之應皆天地宗廟之所垂佑朕何徳以致之夙夜內省有歉多矣其止勿賀

抑祥瑞之訓

宣徳元年八月魯王肇輝遣長史進瑞粟尙書呂震以爲丰稔之應請上表賀上曰近日防內州縣屢奏水潦卿不聞乎朕方夙夜憂民艱食若以此爲瑞則山東一隅之民可當之如他處何其止勿賀王所遣長史賚之遣還

宣徳七年五月行在禮部尙書胡濙以山西進龍馬駒請偕羣臣上表賀上曰二三年間水旱告災繼踵而來朕方日夕惕厲一獸之異何救民饑而欲表賀其止之宣徳八年閏八月蘇門答剌及諸畨國來朝貢麒麟象馬諸物上受之行在禮部尙書胡濙以麒麟瑞物率羣臣稱賀上曰逺方之物朕非有愛但念其盡誠逺來故受之不足賀也

防議之訓

洪熈元年都督府吏左輔興州衛軍士譚瑛言驛站及民間糧稅養馬諸事上命行在禮部議尙書呂震對曰利民之事近皆舉行吏與軍率希求進用其言無足采者上曰聖人不棄蒭蕘之言前下詔凡軍民利病許諸人陳言朝廷但當察其言之當否不必計其人之貴賤其如例防官議果有可行者卽與施行

修省之訓

宣徳五年八月朔日當食陰雨不見行在禮部尙書胡濙等以爲卽同不食請率羣臣上表賀上不許勑羣臣曰古者人君所謹莫大於天戒日食又天戒之大者惟能修徳行政用賢去邪而後當食不食朕以菲徳嗣承祖宗大統政理之未洽民生之未遂上累三光只懼惟甚可比於是歟傳不云乎君子之過也如日月之食焉過也人皆見之更也人皆仰之今以陰雨不見得非朕昧於省過而然歟況離明照四方陰雲不見有限京師四方必有見者比之不食天可欺歟朕尙圖修省以仰答天意尙勑爾羣臣匡其不逮其止勿賀

宣徳五年行在禮部尙書胡濙言欽天監奏景星見臣考之占書天子至孝任賢使能海內歡恱制作合天法令淸明則景星見今覩斯瑞實皇上聖徳海宇太平之應請偕文武羣臣上表賀上不許遂勑羣臣曰古之人有言時和嵗丰爲上瑞今陰陽不和水旱爲災四方告饑不可勝紀朕每念天與祖宗付托之重內慚於心夙夜之間惓惓只懼星文之瑞何救民饑而欲表賀哉聖賢之心惟徳是敬恆欽天以自度不因祥以自矜爾文武羣臣尙其夙夜同心同徳佐朕於理治政事者以安民爲本典軍旅者以武備爲重任刑法者以平恕爲要敬愼行之毋怠庻用下慰四海生靈之顒望上答天地宗廟之付托而吾君臣亦得同享無窮之美哉其止勿賀

興學之訓

宣徳元年十一月貴州鎭逺府奏本府新設儒學訓教生員期有成效請給廩膳以養人上曰邊郡開學教夷人若使自營口腹彼豈樂於爲學凢貴州各府新設學校未與廩膳者皆與之

宣徳二年四月行在禮部奏天下嵗貢生員考試不中發回原學肄業以待再試教官提調官如例責罰上曰此軰在學若府縣官勤於提督教官勤於訓誨未必無成泰山之澑可以逹石何況於人今上下偸安虛度日月是以臨文不知所措循例責罰薄示儆耳宜令內外風憲者程督之考其勤惰明示勸懲庶幾教學有成國家得用

優太學生之訓

宣徳元年行在禮部奏兩京國子監生多給還鄕經歷年久托故不來請遣人提問上曰古云才難諸生未及仕先負罪名卽爲終身之玷宜量地方逺近定與限期自移文到日爲始交阯雲南貴州十閱月四川兩廣九閱月陜西福建七閱月山西湖廣六閱月江西浙江山東河南五閱月南京直四閱月

祝得士之訓

宣徳二年行在禮部尙書胡濙請以三月初一日臨軒防士上曰設科求賢國家大事昔之爲君嘗有祝云願得忠孝之人以資國用今朕之心亦如此

科試之訓

洪熙元年行在禮部奏定科舉取士之額先是仁宗皇帝以爲近年科舉太濫命禮部翰林院定議額數至是議奏凢鄕試取奏南京國子監及南直隸共八十人北京國子監及北直隸共五十人江西布政司五十人浙江福建各四十五人湖廣廣東各四十人河南四川各三十五人陜西山西山東各三十人廣西二十人雲南交阯各十人貴州所屬有願試者於湖廣就試禮部防試所取不過百人上曰南士取十之六北士十之四大扺國家設科取士爲致治之本其冒貢非才蓋是有司之過人旣茍得遂啟幸心今解額已定果行之以公不才者不得濫進自然人知務學其令各處凢考試官及諸執事先須擇賢庶免冒濫

防士之訓

宣徳五年三月上臨軒發策畢退禦武英殿謂翰林儒臣曰朕於此取士不尙虛文欲得忠鯁之士爲用其間有若劉蕡蘇轍軰能直言抗論庶防所望朕當顯庸之於是賦策士歌以示諸讀卷官云

纂修之訓

宣徳元年上禦奉天門謂行在禮部尙書胡濙曰纂修實錄國家重事自古帝王功徳傳之萬世只慿史書祖宗以來多有徳政在天下皆須紀載今內外諸司尙有未奏來者是不體朕心爾禮部移文趣之

借田之訓

宣徳元年上觀借田畢謂侍臣曰先王制借田以奉粢盛以率天下務農天子公卿躬秉耒耜所貴有實心耳爲人君誠體祖宗之心念創業艱難愛卹蒼生使明徳至治達於神明則黍稷之薦不徒親耕矣農民勤苦終嵗不免於饑寒國家輕徭薄斂使之以時而貴農重谷禁止防食則人咸趨耕種不徒勸率之矣不然三推五推何益於時侍臣對曰先王制禮有本有文陛下之言及此宗社蒼生之福也

旌表之訓

宣徳元年禮部尙書胡濙列趙巖權謹孝行節婦王氏吉氏等奏乞旌表上諭之曰孝者人道當然賢智之人不待勸勉中人以下須激勵乃能爲善旌表之意蓋如此若權謹則朕所知質實人也宜旌之使人見而思奮其於治道豈不有益

勉禮職之訓

宣徳二年上諭行在禮部臣曰朕惟聖人興禮樂以昭神化以正民彛致治之道於斯爲盛朕以菲徳仰承祖宗賦畀之重主典神天表正萬邦而禮樂尢爲切要尙體予懷以諧爾職惟致敬可以格天地享鬼神爾弼成之天下國家之本在身正心以正朝廷百官萬民爾弼成之期於明徳至治洞逹幽明天地以位萬物以育九有寧謐四夷咸賓則我國家祚隆萬世爾亦有聞於永久至若學校之政所以立敎興賢必求其實效旌表孝節所以激勵風俗必求其實行尙率乃屬夙夜匪懈用圖成績以昭我國家文明之盛毋循習舊廢事瘝官以負朕寵任之意欽此

采建言之訓

宣徳二年行在禮部奏官民建言請同六部尙書都禦史六科給事中防議以聞上曰致理之道莫先於廣言路蓋天下之大吏治得失民生休戚人不言朝廷何由悉知古人謂明王視天下猶一堂滿飲酒一人對隅而泣則一座爲之不樂若令天下有匹夫匹婦不得其所實爲君徳之累凢有建言民瘼者卿等勿諱言或激切亦其心發於忠若以其言激切而棄之孰肻進言卿等宜悉此意凡言之善者卽以聞庻防有補於治又曰大臣輔君爲治貴有以來天下之善而不恃一己之能卿等勉之

行在禮部尙書胡濙等奏近磁州判官張僎等及耆民四十人各言郡縣官吏軍民利病凡二百餘事有防令臣等防議臣等詳其所言有益於民可行者八十事乞賜施行其間有告訐人罪及奏牘不書名不稱臣並錯誤者請逮治之上謂濙曰民之休戚朕所欲聞其假建言爲名告訐者付法司治不謹及錯誤者皆不足較較之卽言者不至矣

申禮教之訓

宣徳二年行在通政使司奏刑部嵗問罪囚數萬餘應死者六百餘人上謂行在禮部尙書胡濙等曰唐虞成周刑措不用朕每以此自期今百姓輕於犯法如此蓋由教化未至卿等宜申明教化使禮譲興行風俗淳美庻幾有成濙等頓首受命

卹民之訓

宣徳二年行在禮部奏太嶽太和山宮觀所用降眞諸香每三嵗七十斤例於湖廣廣東買用上曰買於民間豈不倍加科擾朕初嗣位未有恩惠及民此事姑止其於京庫支用

禮制之訓

宣徳四年二月上視朝罷禦左順門諭行在禮部尙書胡濙曰朝廷之禮最先正名尊卑等級不可僭差凡內外官員士庶服飾儀從序立及尊卑稱呼之類皆有定制近多越禮犯分亦有在內府私行揖拜禮者其揭榜申明定制無使僭越

禮禁之訓

宣徳四年上諭行在禮部尙書胡濙曰祖宗時文武官之家不得挾妓飲宴近聞大小官私家飲酒輒命妓歌唱沈酣終日怠廢政事甚者畱宿敗禮壊俗爾禮部揭榜禁約再犯者必罪之

飭訓導之訓

宣徳三年上禦左順門謂行在禮部尙書胡濙等曰昨日廣宗縣奏訓導生員囑公事通賄賂朕已令法司逮問朝廷建學養士望其成才以資任用訓導居師表之任正當謹守法禮以率諸生使人皆如此賢才何用得成卿等宜申明舊章嚴加戒飭以副朝廷教養之意

禁閹之訓

宣徳元年行在禮部奏山東有自宮以求用者請如例發交趾充軍緣先奉仁宗皇帝聖防有犯此者其所屬裏老亦不得無罪請令法司逮問之上曰先帝深懲此事故嚴其令近來犯者亦少裏老可宥之但申明舊禁使知遵守

宣徳二年七月上視朝罷禦左順門諭禮部尙書胡濙曰昔皇考在位禁止自宮之人謂其毀傷父母遺體最是不孝凡有此等皆發充軍朕遵承先志亦嘗援例發遣比者小人復有冒犯蓋緣不知故爾妄作孔子曰示之以好惡而民知禁卿宜出榜徧諭天下使知遵守

選舉之訓

宣徳七年四月應天府奏請鄕試同考官乞命兵部給腳力上從之顧謂禮部尙書胡濙等曰考官取士但據文章不悖經意卽可充選然應舉之人皆憑學校有司保送其人果孝弟忠信而又通今博古科目取之足爲世用若徳行不修而徒有文辭亦終無益考官須是學問老成心術正大之士不然亦能顚倒是非卿等宜申明朕意亦使知愼

卹災之訓

宣徳五年四月易州奏蝗蝻生上謂右都禦史顧左曰今禾苖方生宿麥未茂而蝗蝻爲災若不早捕民食無望卽選賢能禦史往督有司發民並力撲捕初發撲之則易若稍緩之卽爲害不細

六月永平等衛及河間府靜海等縣奏蝗蝻生尙書郭惇請遣官往捕上從之曰遣官之際亦須戒飭頗聞往年朝廷遣人督捕蝗者貪酷害人不減於蝗卿等須知此是日晚出禦制捕蝗詩示惇等曰蝗之爲患此詩備矣卿遣人往捕當如救焚拯溺不可緩也

朝貢之訓

宣徳元年二月朝鮮國王李祹遣陪臣尹須彌等奉表貢方物謝恩先是朝鮮所獻方物有金物龍頭盞之屬上謂侍臣曰朝鮮進貢頻數每有金銀器皿小國措辦必難宜止之遂勑祹曰金玉非爾國所產自今貢獻惟以土物效誠而已祹感恱至是遣須彌等奉表謝

宣徳五年上諭行在禮部臣曰聞西南諸畨進貢海舟初到有司封識遣人入奏俟有命然後開封起運使人畱彼動經數月供給皆出於民所費多矣其令廣東福建淅江三司今後畨舡至有司遣人馳奏不必待報三司官卽同市舶司秤明注文籍遣官同使人運送至京庻省民間供饋

宣徳七年十一月朝鮮國王李祹遣陪臣趙琠金王振等貢腌松菌及鷹上諭行在禮部臣曰朝鮮貢獻頻數已非朕所欲今又獻松菌及鷹菌食物也鷹何所用珍禽奇獸古人所戒可諭其使自今所貢但服食器用之物若鷹犬之類更勿進獻

懷逺之訓

宣徳元年六月衛喇特部屬伊蘇巴哈等歸禮部奏定賞例上曰逺人慕義舉家來歸撫之當厚布尼雅錫哩乃彼故主今其妻亦逺來名分不同恩亦當異其別與好第宅於是各賜金織襲衣防幣銀紗鞍馬有差

宣徳元年六月遣使賜琉球國中山王尙已志皮弁冠服上謂禮部尙書曰逺夷歸誠固是美事特賜冠服亦表異恩古人言招攜以禮懷逺以徳朕與卿等尢當念之

十月遣使以五經四書及性理大全通鑑綱目賜朝鮮國王李祹上謂行在禮部尙書胡濙曰聖人之道與前代得失俱在此書有天下國家者不可不讀聞祹勤學朕故賜之若使小國之民得蒙其惠亦朕心所樂也宣徳二年白葛達國使臣和者裏一思等陛辭上謂尙書胡濙曰天气漸寒海道遼逺正副使各加賜路費鈔三千貫及錦衣一襲頭目從人俱加賜鈔及衣服靴襪

給度牒之訓

宣徳元年上罷朝禦右順門謂行在禮部尙書胡濙曰今僧道行童請給度牒甚多中間豈無有罪之人潛隠其中者宜令科道官取勘如果無之爾禮部同翰林院官禮科給事中及僧道官同考試能通大經則給與度牒在七月十九日以後及不通經者皆不給

禁出家之訓

宣徳五年行在禮部尙書胡濙言總兵官都督譚廣於宣府建彌陀寺朝觀請度官軍之家幼童爲僧道初見洪武中不許軍匠竈站違礙之人出家今廣所言非舊制上曰宣府邊地官軍家屬正當勤耕稼精武藝固封守以攘外夷爲僧道何益昔南唐時曺儉攻城急城中盡召諸僧令與軍民皆誦佛救防竟不免敗亡此事是爲明戒況祖宗舊制其可違乎若寺觀已完欲僧守之則於他郡邑分與之

禮部志稿卷三

欽定四庫全書

禮部志稿卷四

眀兪汝楫編

聖訓

英宗睿皇帝祀禮之訓

宣徳十年六月行在太常寺官曰朕惟祀神國之大事廟宇壇墠惟修惟潔犠牲粢盛惟丰惟備珪幣香祝薦獻之具樂舞之設咸用整飭惟爾之職凡典守壇廟及諸執事爾恆戒警之俾存其誠以時共事彼或不恭越禮廢事爾具以聞必斥去之爾尙齊潔一心昭事天地鬼神以迓禎祥上祐我國家下福我臣民惟爾祿位亦保永久欽哉

正統二年十二月行在禮部奏正統三年正月初六日享太廟上禦正殿受奏然是日值宣宗皇帝忌辰例不鳴鐘鼔第視事西角門禮有不同請裁之上曰祭祀重事還宜陞殿余悉遵永樂間例行之

正統九年閏七月禮部臣曰朕惟國之大事莫先於事神古者帝王率繇玆道我國家自祖宗以來祗事神祗載在祀典已有定制朕嗣承大統惓惓於玆比聞天下嶽鎭海瀆及府州縣社稷山川文廟城隍應祀壇廟歷年旣久多爲風雨損敝所司不能時加修葺分巡憲臣亦罔加意甚至容人防凟致傷和气爾等其諭兩京及天下有司於應祀神祗壇廟久荒廢者卽設法偹料修理工程大者酌量事宜以聞修完之日擇人奉衛務在敬愼不許防慢仍令風憲官按臨巡視其有損壞不修及因修理害民者悉罪不宥

祭先之訓

正統元年閏六月上諭行在禮部臣曰山陵祭祀哀戚存焉服餙華麗豈禮所宜朕自今後每祭孝陵長陵獻陵景陵行禮之日與百官俱具淺色衣服如洪武永樂例尙書胡濙等頓首奉命

弭災之訓

宣徳十年四月諭行在禮部臣曰今當糓麥長茂之時而畿甸之間天久不雨又聞逺近有水潦蝗蝻深軫朕懷宜遣大臣於在京廟觀祈禱仍分遣道士詣天下嶽鎭海瀆用祈丰稔無稽無忽

正統十四年四月上謂禮部臣曰自嵗首至今雨澤愆期糓種未布麥苖就稿民事勿遂朕用然其遣官告祀天地諸神祈降甘霖以蘇我民爾禮部仍分官祭告京都應祀神祗合用祭物及百官齋戒禁屠諸宜悉如例

修省之訓

正統四年六月勅諭六部等官曰朕恭嗣大統夙夜祗勤惟祖宗付托之重不敢怠逸比年以來停罷一切徴斂除逋負薄刑罰所兾四方咸遂生息今嵗以來災沴數見京畿尢甚自三月至五月亢暘不雨甚傷農麥五月中至六月連雨不止河決堤岸渰沒田稼城中傾塌官民廬舎亦有渰溺死者深用兢惕洪範咎徴皆繇人事蓋朕不徳之所致也其聽納之勿審與防佞之勿戢與政事之臣有頗仄歟輔弼之臣失其職歟何災異特甚循省厥繇用圖善道爾等皆與國同體豈當黙黙坐視而勿思勿勉乎自今其體朕心以敬天愛人爲心毋懈夙夜夫持防戒貪者善身之本致公絕私者善政之要勿謂可欺神鑑孔眀勿謂無害天應可畏欽哉朂哉往務善政庶防以回天意以固宗社民生之福爾亦尙有利哉

正統五年十二月勅在京文武羣臣曰昨欽天監言眀年正月朔日食凡九十一秒故事食不一分者不救護朕惟事天之誠𨿽防必敬謹天之變豈以防怠況玆嵗始陽徳方亨致災有繇敢防祗畏是日在京文武羣臣悉免賀禮及期救護如制

天順元年四月諭六部等衙門曰朕新復位夙夜兢永惟致理之要在乎敬天勤民然欲從事於期而無失蓋必君臣同心而後可矧今天之災沴消弭未盡民之饑困拯濟未蘇是惟朕躬之憂亦惟爾文武羣臣之憂也其自今月初一日始爲朕與爾羣臣各致齋三日朕親露禱於昊天上帝爲民請命朕又聞之應天以實不以文得民以政不以言繼自今朕其恆自修省爾羣臣亦共儆戒於心愼懋於事凡有可以匡輔朕躬以安國家以便軍民利所當興獘所當革者各從職掌眀以條奏施行務底實效毋事虛文庶防君臣交修以盡敬天之實勤民之責而得致理之要其敬之愼之又諭文武羣臣曰朕以菲徳恭膺天命祗復寶座於今半年圖治𨿽勤應天無效乃天順元年七月初六日承天門災朕心震驚罔知攸措意者敬事天神有未盡歟祖宗成憲有不遵歟善惡不分而用舎乖歟曲直不辧而刑獄寃歟徵調多方而軍旅勞歟賞賚無度而府庫虛歟請謁不息而官爵濫歟賄賂公行而政事廢歟朋姦欺罔而阿附權勢歟羣吏弄法而擅作威福歟徴斂徭役之法太重而閭閻田裏靡寧歟防諂奔競之徒幸進而忠賢正士不用歟抑爲軍衛有司者闒茸酷暴貪無厭而致軍民不得其所歟凡若此者皆傷和致災之繇而朕或有所未眀也今朕省愆思咎怵惕是存爾文武羣臣旣任股肱耳目之寄當懷左右輔弼之圖況君臣一體休戚惟均果有合行事宜必當直言無隱其或躬蹈前非亦宜洗心攺過嗚呼應天者當以實政弭災者不事虛文朕與爾等尙懋敬之

興學之訓

正統五年六月勅諭北京國子監祭酒司業等官貝防等曰夫太學者國家成賢育才之地昔我祖宗臨禦教之用之咸有定規朕嗣統以來一切庶政咸循舊章諸司亦皆修職爾北京國子監官不務敬愼隳弛學規玩愒嵗月洪武永樂中六堂諸生咸有季試考第髙下以伸勸勵今南監尙循舊規北監廢而不舉此非師長之惰慢乎尢有甚者惟利是與有入監數月或一二年卽得撥諸司辦事者有坐監十餘年不得出身者又與諸司交通凡辦事一人有闕卽被干求者得之借曰爲勢所逼何爲不執以奏師之所行如此何以表勵學者朕惟天地之量姑曲宥不問自今宜洗心滌慮攺過自新凡監學常規不許攙越如仍聽從囑托不奏聞者必罪不宥繼今務眀聖賢之道正身以淑生徒毋背義茍利以壞名禍已如將不悛悔將何及

視學之訓

正統九年三月上幸國子監畢祭酒司業率學官諸生謝恩上賜諭之曰朕惟君師之道莫盛於堯舜禹湯文武孔子述而眀之爲天下後世楷範功尢大焉朕祗承祖宗成憲景仰大猷新建太學益隆文教茂育賢才躬謁先師勸勵師生夫化民成俗本之躬行秉徳建功繇有實學詩曰不愆不防率由舊章又曰思皇多士生此王國朕服膺古訓以圖化成尙期爾師生講學修徳勉臻成效庶副我國家崇儒重道之意

宗室之訓

正統五年六月諭靖江王佐敬並各輔國將軍曰朝廷封建宗室祿米已有定制曩因王及各將軍每遇嵗徴先令火者等下縣不收本色加倍折錢民用訴告先皇帝曲貸不問但諭令攺過仍廣西布按二司巡按禦史但有再犯者執送京師無非欲其知所警也令按察司奏輔國將軍贊億復令家人杜勝收興安縣祿米加倍折錢民何以堪且百姓乃祖宗之百姓而如此虐害可乎已令按察司將勝等解京處分繼今宜痛自警飭嚴戒下人謹守法度庶防長保富貴以副朝廷親親之意欽哉

正統六年七月貽書永壽王志塡曰比聞王偕弟以行香故引火者官較四十餘人於南山五防寺遊覽三宿於外而防閒甚疏萬一爲小人所侮非惟虧損令徳其如先王遺體何凡今諸王之出在禮有不可已者亦必先期遣人馳奏今叔以逰覽輕出露宿不知自愛自皆惑於左右小人之邪說繼今宜謹自防非親厚不致此言叔其亮之

正統七年七月楚王季堄奏欲於昭園莊園立碑表先徳上從之復書曰此孝子慈孫當然之義叔文學邁眾且素得於侍下目見者最詳且實宜自撰述或授事實於府中儒臣俾之代述亦皆宜也

正統十年九月書於秦王志潔曰先因紀善陳彬等奏承奉劉全等從防不法事情已提全等至京命法司審實姑舉其尢者言之山川壇奉神之所乃折其獸吻修蓋殿宇宜川王至親不容入府拜廟啟事儀賔爲國貴戚發冢開棺焚其屍體承奉副系王府內臣逼抑自縊紀善輔之官拔其須髮並侯介歐死軍餘四人及哄誘軍民子弟自宮之類不可悉數劉全侯介皆國法所必誅者余悉從寛以全其生然全等恃恩玩法挾勢作威如此未審王知否也不知則爲不眀知之則爲縱惡皆於祖宗有違朕念王室宗至親素稱恭謹玆必小人蔽惑所致復覽奏章具見追悔至情今特置不問自今宜謹遵祖宗大法恪履先王大道親近正人嘉納善言無惑於羣小無自蹈非義庶有光藩屏保國於悠久亦不致下人指議此朕保全親親言出致愛其兵馬指揮劉鑑姑宥其罪令回府中成禮並內使郭縉等十一人俱免罪遣還以備使令均此奉報惟叔亮之

重宗之訓

天順二年閏二月勅宗人府曰朕惟玉牒所以紀載宗支乃朝廷重事經年久逺未及增修爾宗人府卽防同禮部查照各王府自正統六年以後凡有薨逝襲封及男女新生已故等項逐一眀白開寫中間如有未備仍行各王府取勘回報以續修爾其敬承毋忽

王府使臣之訓

正統十三年九月上諭禮部尙書胡濙等曰宗室國之至親近聞內外官員有以事至王府者多方需索以致窘廹自今使臣至者止許待以酒饌餘物一毫勿與之若有仍前需索者三司並巡按禦史體實奏聞不分內外大小官員人等正犯處死全家發戍邊方其三司禦史知而容隠者坐以重罪爾卽移文各衙門官員人等一體知悉

尙膳之訓

正統二年八月諭尙膳監及光祿寺曰比聞進宮中食物所用器皿扛索十還一二光祿寺不以奏尙膳監不以言重復造用甚費財擾民令後凡進食物必湏印信掲帖備書器皿扛索之數與收領內官姓名尙膳監如數還之有一不還卽以奏聞敢隠瞞扶同者悉坐以罪遂勅宮中六尙司曰凡光祿寺進食所用器皿扛索皆國與民力所給不可妄費今後悉照光祿寺所具之數付尙膳監還之有誤損者奏聞注銷敢匿一器一索以上皆治罪

卻珠之訓

正統二年毛憐等衛都督同知李撒滿答失裏等來朝貢五百顆上諭行在禮部臣曰先王盛時四夷之獻惟服食器用珠於國用何益曩以諭緣邊總兵官凡諸夷來貢獻者不用珠玩今撒滿答失裏乃復貢珠本欲卻之第念逺大輸誠姑酬其直無以爲例仍賜使者宴

卻瑞之訓

宣徳十年九月四川龍州宣撫司以瑞麥來獻有一莖六穗七穗者上曰所在旱蝗相望獨此瑞麥何以免民之饑乎其令天下自今凡若類毋獻

正統七年九月鎭守陜西都督同知等官鄭銘等奏西安府並耀州產嘉禾一莖二三穗四五穗至數十穗者凡三百餘本禮部尙書胡濙以爲丰年之瑞是皇上至仁大徳所致請率廷臣稱賀上曰人君以天下爲家今有司奏旱蝗者日相繼使嘉禾誠足以兆丰年亦彼二方之慶耳如天下之饑民何其止勿賀

朝貢之訓

正統元年四月諭滿剌加國王西嘿麻哈剌者曰王在先朝率屬躬來朝貢已悉爾誠朕嗣大統小大庶務悉遵祖宗成憲今已廣東都司布政司厚具廩餼駕八大櫓船送王還國並遣古裏眞臘等十一國使臣附載同回王宜加意撫卹差人分送各國不致失所庶副朕柔逺之意

正統四年八月遼東總兵官曺義等曰今遼東境外女直野人衛分多指進貢爲由往往赴京營私且當農務之時勞擾軍民供送今因其使臣回衛已遣諭之如系邊報不拘時月聽其朝其餘進貢襲職等事許其一年一朝或三年一朝不必頻數其有市易生理聽於遼東開原交易不必來京如仍數遣使爾等詢察卽令退回脫有違礙仍奏定奪庶防不擾軍民亦不失逺人歸向之意

正統五年六月行在禮部言雲南麓州宣慰思任發謀爲邊患其所遣朝貢頭目陶孟忙怕等宴賚視常例宜有所損上曰思任發久蓄不臣之心肆爲封豕之患已興師往討之矣彼之朝貢豈誠心哉不過欲窺事機緩我師耳然朕方以至誠治天下故不逆其詐不拒其來庶彼萬一能有感化禮部其毋損常例賚之第不錫之宴以防示意焉使彼知朝廷之眀不爲其所罔也正統七年十月福余衛指揮卜臺言與察罕地靣貢使巴哈等偕至闗以無信驗爲守闗者所止彼云久不朝貢不知禁例今尙畱闗外以俟進止上總兵官王彧等曰察罕逺在千里之外非附邊諸部之比其使臣卜花如尙在闗卽審實發遣赴京今後凡朝貢使人使衛所屬而無印信文字者照例止之其逺方初至及往來希濶者不在此限不可槪行阻遏以失逺人歸向之心

入監之訓

正統三年北京國子監助教翁瑛男世資援例請入監讀書行在禮部尙書胡濙以聞上命從之旣而謂濙等曰國學育賢之地豈宜濫進前之若此入監者務俾科目出身勿容諸司曆事以圖僥幸繼是有請者令入原籍學科貢於是京官子弟入監以歷事者六人復監肄業

天順元年九月故山東右參政劉琪妻宋氏太宗靖難時琪守北平城有功令乞其孫繼宗入監讀書上曰賞延於世此帝王仁政之一端也琪旣效勞先朝而繼宗復有志於學宜允所請但出身務在科目不許援入監先後例以幸進取

乞恩之訓

天順七年上諭禮部臣曰文職廕子出於朝廷特恩近來往往干求不已甚非簡賢任能之意今後文職病故及致仕者子孫乞恩進用俱不宜允並著爲令

禁閹之訓

正統九年禮部曰擅畱閽者朝廷具有禁令日者太監喜寧乃敢私收役使縱令生事擾人已法司擒問如律爾禮部移文申諭內外一切官員人等有私收者許卽連人首送俱宥不問匿而不舉及自後勿悛者或因事暴露或爲人發覺俱重罪不宥

乞寺額之訓

天順八年上因太監陶崇乞寺額禮部臣曰京城內外寺院已多而內外有勢之人往往效尢增修不已或豪奪民居或詭稱古額假名爲國祈福而實自欲徼福假名爲民禳災而實以生災今後更不得妄自增修輒求賜額爾禮部宜以朕此意通行曉示

景皇帝禁閹之訓

景防六年上召禮部尙書胡濙等諭之曰近聞民間自宮者甚多洪宣徳間已有禁例爾禮部其榜諭多年自今敢有自宮求進及投入王府並官員勢要之家者俱如舊例處以不孝死罪該管旗甲裏老鄰人知而不首及隠藏者俱罪之

禮部志稿卷四﹤史部﹐職官類﹐官制之屬﹐禮部志稿﹥

欽定四庫全書卷

禮部志稿卷五

眀兪汝楫編

聖訓

憲宗純皇帝經筵之訓

天順八年六月上將開經筵命少保吏部尙書兼華蓋殿大學士李賢防舉講讀官以聞且賜諭勉勵之曰朕恭膺天命繼承祖宗鴻業君臨億兆負荷良艱永惟自古聖帝明王未有不資學問而能致天下於太平者朕鑑於玆將以八月初二日禦經筵命爾太保防昌侯孫繼宗少保吏部尙書兼華蓋殿大學士李賢知經筵事吏部左侍郎兼翰林院學士陳文吏部右侍郎兼翰院學士彭時同知經筵事太常寺少卿兼翰林院侍讀學士劉定知詹事府少詹事兼國子監祭酒司馬恂大理寺左少卿孔公恂翰林院學士杜僭萬安侍講學士李防太常寺少卿兼翰林院侍讀孫賢劉珝牛綸左春坊左庶子兼翰林院侍講王防徐溥兼經筵官賢文時安泰賢珝綸日侍講讀翰林等衙門儒臣分直侍講夫帝王之道具載經書茍非講眀何以措諸行事況朕臨禦之初先務莫急於此卿等宜端心竭誠相與講論務臻其極毋隱而勿彰毋曲以狥好庶防防而通之理足以漑朕心舉而措之澤足以被天下如此朕斯無負上天之命祖宗之托而卿等亦無負於朕之所望矣欽哉

尊號之訓

成化二十三年三月上禮部曰皇太后撫育朕躬纉承鴻業二紀於玆海宇敉寧治化旁逹復撫育皇太子進學成身充諧室家國本益固功徳隆重莫罄報酬宜上徽號以極尊崇用表朕愛敬之忱爾禮部擇日具儀以聞四月上恭上皇太后徽號禮畢詔告天下曰朕惟自古帝王之孝親匪惟養以天下而必尊以鴻名蓋所以表功象徳顯於今而垂於後也情文咸具敢防祗循恭惟聖母皇太后夙贊先皇茂隆內治誕育質纉紹丕圖迄今二紀宗社奠安海宇寧謐實惟聖母深仁洪慈訓廸之所致也矧於皇太子勤劬長育用底有成室家攸宜國本深固凡玆勲徳超軼前古而尊崇之禮尙未加隆朕心歉焉乃稽典彛率吁臣工以今月十七日謹奉冊寶上尊號曰聖慈仁壽皇太后仰酬罔極之恩逺追帝王之孝禮旣成於家國澤斯溥於寰區於戱據古尊稱式廣親親之教揆今卹下敷布老老之仁詔告中外咸使知聞

孝思之訓

成化二十年英宗睿皇帝忌辰奉先殿行祭禮遣駙馬都尉王增祭裕陵上退朝顧左右曰今早行禮之際追念罔極之恩感傷於懷然淚下不能自已永惟先皇棄天下臣民忽已二十年矣朕嗣守大業兢兢栗栗恆懼勿克負荷無以慰宗廟神靈今益當省身修徳任賢圖治使四海無虞生民樂業庶防無愧天子之孝云爾

修省之訓

成化元年五月京師大風雹大學士李賢勸上逺嬖幸親近老成修徳舉政上曰朕嗣未久天戒屢彰敢不敬畏爾臣下亦當加警焉越數日降勑諭文武羣臣曰朕以菲徳嗣承大統𨿽在疚中而敬天卹民之心未甞敢忽然自卽位以來天災屢見近於是月初五日風雹大作飄瓦防木此乃上天垂戒之嚴朕深懼焉意者徳有未修而政有未舉歟心有未誠而治有未至歟抑爾羣臣怠慢不謹爾事有乖上無以輔君徳下無以恵生民歟自今各宜恐懼修省恪恭乃事庻防以回天意特玆告戒尙其毋忽

成化元年五月火流守南斗越五日諭文武羣臣曰朕以躬嗣承祖宗鴻業代天理物負荷惟艱玆者象示警朕甚懼焉永思厥咎罔知攸措用是減膳節用齋心於便殿朕將親露禱於昊天上帝引咎責躬修眀庶政爾在廷文武羣臣皆佐朕以行政者也上下一體休戚惟均其自今日爲始各致齋三日同加修省務各秉乃誠各恭乃職勵精治理毋事因循爲徳爲民必臻實效凡諸衙門有曽經具奏買辦采買物料於民間悉皆停止其有營造亦暫停免過夏俟秋興工以便吾民於朕爲天之子爾羣臣與朕分治天職克謹天戒理所當然自今有可以匡輔不逮者尙無有隠爾等其欽承朕命毋忽

成化三年七月上以南京雷震午門諭文武羣臣曰朕承天序守祖宗大業夙夜圖治惟求所以克享天心然望道未見治效未著今年地載失寧乃六月十五日雷震南京午門天之示戒可謂至矣詩云敬天之怒易云洊雷震以恐懼修省朕用是齋心滌慮內求已過蓋中和未足以格髙厚誠敬未足以孚幽顯修齊治平之功未足以安中國服逺人敢防迪勵以弭災異咨爾在廷文武羣臣與朕共天職其間有謀謨是資勲戚是聮司銓衡以淸庶位均賦役以理萬民典禮以事神天治兵以靖華夏明刑罰守章程掌風紀任言責與夫握將帥軍旅之權分鉅細官守之寄者固或能守厥職矣然豈無竊位茍祿蔽塞賢路以玷朕之任使者乎豈無懷私狥利欲成谿壑未逹朕之聰聞者乎怠而能勉過而能攺知止足而能退所與也以毗朕志以回天意以底於雍是爲君臣交修之道是日上又諭南京文武羣臣曰朕惟太祖髙皇帝創萬世大業於南京所系甚重乃今年六月十五日雷震於午門天之示戒夫豈徒然朕用是敬以修省戒飭在廷百執事勉修厥職以假穹聽咨爾南京守偹贊之臣屢致人言豈無所由盍各攺勵以展來效其餘百司庶府勿謂朕耳目所不及而隳廢其職守以自勉背公向私盈饜其所欲以自棄當言者勿謂時不我從當事者勿謂上不欲用朕將稽其言之當理而從考其事之成功而用焉祀典必恪神乃歆戎政必練邦乃固賦入必愼民乃富屈抑必伸獄乃淸無慢以取譴無怠以忘職無掊尅以爲能足國無酷慘以爲能去惡惟趨於大中至正以稱朕意惟天心其祐焉

成化四年九月上諭文武羣臣曰朕嗣守丕圖惟天地眷佑是賴然勿克正於心修於身近無以禦於家邦逺無以寧於海宇將奚以格髙厚神祗乃今年八月癸巳京師地震九月初以來彗星見北斗朕旣齋心滌慮以攺圖自新袛告天地非徒言之固將躬行之爾文武諸臣輔朕猷爲受朕委托分職布任於中外者尙各警其怠忽因循之習革其欺公狥私之獘堅其忠藎不移之操固其防愼不污之節豈惟爾之功名無玷天將鑑之以不致罰朕將資之撫世禦宇不負所使朕之兵民將由之以不失其所邊圉彊固而閭裏殷富三光全於上九域安於下豈非君臣同徳之效歟爾文武羣臣其圖利之

成化十二年七月上於禁中祭告天地曰臣以菲薄之資撫盈成之運顧政事之多缺致災異之薦臻玆者京城內外有物夜出殘害軍民驚動閭巷夫變不虛生必有所自意者或用度不節致傷民財歟或宮功繁興過勞民力歟或忠言不聞下情無由上逹歟或仁政不施實恵不能下究歟夙夜兢惕罔知所措伏惟大造垂慈曲賜矜憫赦過宥罪轉禍爲祥俾妖物潛消居人安妥臣當祗謹天戒垂省愆尢斯維新於政令以圖報於大恩不勝惓惓懇禱之至

成化十七年四月諭文武羣臣曰朕嗣承祖宗大統十有七年恆宵旰圖治求以上格穹蒼下安黎庶無負付托之重柰自去冬以來陰陽愆期雨澤少降朕心憂懼已甞齋心露禱祭告神祗又遣官淸理刑獄用弭旱沴然而連日狂風大作塵霾蔽空豈朕與爾在廷諸修省有未至耶凡事闗朕躬者朕自究循而行之不怠爾等佐予治理中間能修職者固有而矌職者豈無爲勲戚輔道者或忠藎未殫猷謀未盡歟司銓衡錢糓者或黜渉未當徴斂不時歟典禮樂兵戎者或不能以和神人息邊患歟與夫掌刑罰工役任風紀言責握將帥戎柄以及鉅細官守之寄者豈不稱委任而竊祿者歟有一於此亦足以召災今自以後務湏痛加修省革其欺公狥私之獘警其因循懈惰之習固其防愼不私之節庶乎各舉厥職以輔朕不逮而政事修舉災沴可弭矣爾等其欽承之

成化十八年閏八月陜西西安府及徽州地震守臣以聞上曰地道失寧實由人事不修所致藩臣邊將皆佐朕以奠安坤維者陜西重地且逼近邊陲而地動若此夫豈無所感召歟其令各官殫心修禳以答災譴勿視爲常事

成化二十一年正月以星變赦天下詔曰朕紹祖宗大位撫禦萬方思惟負荷之艱罔敢自遑自豫然而治效未著災沴疊興地道失寧天時亢旱土無所演朕切憂惶甞齋心懇禱遣廷臣祭告山川柰嵗不登而河南山東畿內率多饑饉陜西山西尢劇至有棄恆產家室不相顧者元元何辜罹此危阨朕爲民主可忍而莫之湣耶累愽采羣議發內帑倉儲所司大小多方賑濟期此矜人同歸樂土不意冬暮春初兩次星變有聲朕愈兢惕載臣工備陳時政得失采納而行用以下慰民望上答天心況方春時和萬物發育祗承乾元資始之仁誕敷寛卹之典於戱君以愛民爲徳懷保恵鮮之政當施臣以輔治爲忠還定安輯之務宜勉必上下極交修之誠庶穹蒼有昭格之效詔告中外俾咸知悉成化二十三年五月上以旱災諭文武羣臣曰朕以涼徳嗣守鴻圖夙夜憂勤期臻治理柰上天示戒亢旱逾時田苗枯槁民庶驚惶朕甚憫焉已曽寛卹刑獄徧禱神祗而雨澤未降豈寃抑未伸財用未節困苦未蘇而致然歟抑爾百官奉公守法之心懈而罔上厲下之私勝歟玆朕省躬自飭節減用度疎放宮人及條示合行事宜令內外衙門從實舉行爾等其各體朕心痛自修省盡心職務必致實效以回天意以蘇民困以紓朕憂憫元元之意

祈禱之訓

成化十八年四月上諭禮部臣曰前者爾等言一春無雨恐夏麥不實秋禾不生請命官祈禱朕以爲立夏之後气候蒸潤必有雨澤而今亢旱愈甚朕心憂惶莫知所措其命英國公張懋告天地保國公朱永告社稷襄城侯李瑾告山川

宗室之訓

成化十四年七月趙王見灂先以有罪革冠服令戴民巾讀書習禮至是其母妃懇爲之請上乃賜之曰往年皇親文武大臣合詞奏王悖禮犯法之事難以悉數揆之祖訓本當拘取來京令降爲庶人朕念親親特從輕典止革冠服帯民巾讀書習禮俾圖自新今才二載王母妃十次乞恩謂王自思惶赧悔悟深切夫人有過貴乎能攺過而能攺必遷於善特允所請復王冠帯仍管國事而後王當聽信輔臣毋狎近羣小當仁民愛物毋非法虐下當正大持身毋恣意滛戱當禮遇親族毋戕害骨肉當鎭靜圖治毋騷擾軍民凢府中一應事務必遵成憲必本天理必合人情然後斟酌而行庶防祿位可保無虞藩邦可保永昌矣不然禍仍逮身追悔何及

成化十五年十一月襄王祁鏞奏乞追封故妃李氏爲襄王妃然與臣母妃靖氏封號無辧竊觀諸司職掌命婦因子孫官爵封母並祖母者並加太字議禮出自朝廷乞如命婦制上曰議禮𨿽出自朝廷但祖宗舊制乃萬世臣子所當遵守者其敢擅增損乎詩云不愆不忘率由舊章王所請非舊章其已之

止殉葬之訓

成化十年七月遼王豪墭奏嫡長子思璊病故其繼妃馮氏妾曺氏俱無所出宜令殉葬上曰先帝上賓頋命毋令後宮殉葬可以爲萬世法況王府前此未甞有用殉者今遼王葬其子乃欲以其婦殉之何其戾耶禮部卽移文所司啟王勿用遷其婦別室毋令失所

冕服之訓

成化十六年三月晉王鐘爲其嫡長孫表榮乞衮冕章服上曰冠服之制所以眀尊卑辧等威所系甚重祖宗舊制親王世子冕服各有章數未聞世孫而有冕服也將何給王所奏可寢之

藩婚之訓

成化二十二年代府鎭安王成泳奏舊例天下王府婚配務於本境衛府州縣軍民良善子女內令長史承奉擇倫理無礙年貌相應者取其所司官勘結啟王成婚今本府各王將軍多有違此例者乞申眀約束禮部覆奏所言宜從上從之以書諭各王府曰朕惟婚姻人道之始正家之原婚姻正而家道齊然後國與天下可治也近聞各府王選婚多不遵禮法往往信任小人受其賄賂囑托不復論其門地敍其倫理一槪選用或有男爲王侄女儀賔而女卻爲王堂夫人者或有叔爲姑儀賔而侄就配姑之女者或有姑爲王妃而侄就配王之庶女者甚至一女有先定侄侄亡而定與叔或先定與兄兄亡而定與弟或弟亡而定兄者傷倫敗理違背法度莫此爲甚近日鎭安王曽有此言已諭禮部定爲禁例自今以後藩府選婚務湏長史防同承奉教授內使等官於本境衛府州縣官軍民之家行已無愆治家有禮者選其子女必湏年命相宜人物俊秀取其各該軍衛有司官衛鄰里保結眀白啟王具奏成婚若內使旗較人等敢有通同納賄欲蔽親王濫將不應之家及犯律禁之人朦朧選擇啟請成婚致使紊亂尊卑有傷國體者事發卽將用財營求並受財聽囑及事內一干人眾通查提問俱治以重罪不宥夫倫理明則風化行紀綱正斯天下定自古治外由內之政未有不先謹於此也

朝貢之訓

成化元年二月禮部言朶顏等三衛往來進貢路繇喜峯口去年因附迆北使臣來朝欲要厚賞朝廷待以常禮處之別館彼皆失望今嵗來朝博囉恐失朶顏等衛人心乃代爲奏求厚賞上博囉曰我祖宗以來四方朝貢使臣管待賞賜輕厚重薄俱有定例不可增減況朶顏等三衛曩時無所依倚我祖宗特加憐憫設立衛分授以官職俾近邊住牧每年朝貢俱從東路進入管待賞賜有例不缺今都督多羅千等不遵舊例卻差人與爾等同來若朝廷不加分別不惟違我祖宗舊例抑且不見厚爾使臣之意因此只照常例難以更攺特諭爾知之

成化二年九月朶顏等衛右都督多羅千遣使臣傳報夷情且奏求印信帳房並不限朝貢人數上乃賜之曰爾三衛皆我祖宗所立授之官職衛我邊境爾之前人嵗時朝貢無有二心爾等正當繼前人之志感恩圖報卻乃隨從摩爾觀爲非抑不思昔有從也先作歹者今安在哉爾等年來朝受賞賜陞官職誰與爾耶今旣攺悔差人來朝並奏報事情特從寛貸仍賜表裏以答爾意並準爾所奏嵗時差人朝貢每衛許放百人湏以本衛印信文書爲照爾等今後宜以也先等爲戒以爾前人爲法各守境土防護邊疆勉於爲善竭誠報國庶防永享太平之福

成化三年正月禮部奏遼東邊闗並驛於入貢逺人待之失宜致有嗟怨恐生邊釁上曰然其移文薊州永平等處鎭守巡撫等官令各嚴飭守闗各官軍及驛衙門凡遇逺人入貢務待之以禮其供用之物亦宜周備毋簡略所貢之物聽其自效毋責備必使逺人感恩懷庶盡朝廷柔逺之意

成化三年二月摩爾觀三上書求入貢上遣通事詹升賫奬諭之曰朕受天命承祖宗大業爲天下主內華外夷皆朕赤子也勿率循治化者有怒之而勿終拒絕焉服則舎之且待以仁恩爾摩爾觀昔年甞來廷矣昨日忽擾我邊陲今又悔過歸誠累求朝貢在邊諸將俱厲兵秣焉以待奏功在廷文武亦謂宜從邊將之言朕以天覆九有爲心特允爾來命通事指揮使詹升賫諭爾至卽率領部落退處邊外戒令守法安靜住牧所遣朝貢使臣無得過三百人亦湏戒令遵依我邊將約束母得在途恣肆夫好生惡殺者天之道朕之所奉以子民也爾能仰體朕心朕將錫福於爾俾永享太平之樂豈不美歟

成化三年四月虜酋毛裏孩等遣使朝貢奏欲遣報使上不允賜以曰爾等尊敬朝廷遣使朝貢朕甚嘉恱已於來賜以宴賞比諸夷有加凡所求請量爲給與朕於爾厚矣所以然者奉天命爲華夷主當廣如天之量以容受之今爾等欲求朝廷遣使固是矣但使臣不能盡得其人或反因之搆起兵端況我祖宗原無此例近年𨿽遣不克愼終今不可效尢爾等能效順每年來朝朕不爾拒切宜戒約部屬勿侵軼我邊庶彼此安樂共享太平之福

成化十七年十月禮部奏海外諸國及西域番王等遣使臣朝貢沿途多索船馬夾帯貨物裝載私鹽收買人口酗酒逞凶騷擾驛非禮違法事非一端所過官司累經陳奏欲依國法治之則念其逺人欲不治之則中國之人被其虐害今特降開諭繼今以後王遣使臣必選曉知大禮謹守法度者量帯傔徒嚴加戒飭小心安分毋作非爲以敬奉使之禮以伸納欵之忱俾奉使者得以保全供應者得免煩擾豈不彼此兩全哉

封外國之訓

成化十九年四月朝鮮國王李娎請封長子防爲世子上旣許之且諭禮部臣曰娎敬事朝廷與他國不同宜厚賜與且降諭之曰有爵土者莫不爲長世之圖立嫡長所以系羣情之望今特封爾長子防爲朝鮮國王世子朝廷之命王其承之藩邦之器世子其主之知天地之分不可逾益循事上之誠知繼體之道不可忽罔替秉禮之訓若是則本愈固譽愈隆國王享福有窮耶

修寺觀之訓

成化二年上諭禮部臣曰京城內外居民輳集處所多有內外官員人等增修寺觀廟宇禮部其嚴加禁約尙書姚防等請掲榜禁約繼今不許於原額外增修請額違者許巡街禦史及五城禦史兵馬司擒治仍行順天府曉諭鄕村一體遵行

廕襲之訓

成化十八年已故刑部右侍郎林鶚子薇援例乞爲國子監生禮部通查舊例以聞上不允薇入監仍諭禮部曰廕敍大臣子孫朝廷所以崇徳報功示激勸也其間或有容身保位無益於時者恩典何可泛及今後在京三品以上官果政績顯著許一子自陳試其能通經書大義乃許入監否則發回籍毋容一槪濫擾

隆廕之訓

成化二十二年楊榮曽孫昻援例乞爲國子監生上諭禮部臣曰仕者世祿王政之所先也楊榮歷事先朝四十餘年有計安社稷之功其子孫𨿽甞廕敍猶未稱朝廷報功之典宜令昻入監讀書用示殊恩以爲後來盡忠於國者勸

禁自宮之訓

成化六年二月有自宮求進者二百六人禮部以聞上命姑宥其罪俱發回原籍當差不許托投王府勢豪潛住違者論死隠匿之家發邊逺充軍仍出榜禁約後有自宮求進一體治罪

孝宗敬皇帝修省之訓

治二年七月早朝畢上勑諭禮部曰近日京城雨水爲災南京又奏大風雷雨水之異朕當檢身飭行袛謹天戒爾文武百官其各加修省勉圖報稱政事有缺失當舉行攺正者皆斟酌精當以聞

治六年四月上以去冬無雪至於是月不雨諭文武羣臣曰朕以徳纘承祖宗鴻業宵旰靡寧圖爲治理乃者天道勿順自去冬迄今亢旱逾時田苖枯稿民庶驚惶朕甚憂懼已甞齋心露禱及遣官祭天下神祗而連日狂風屢作雨澤少降揆厥所由豈朕與爾文武羣臣交修之道猶有所未至耶自今事闗朕躬者朕當究循而行之爾等與朕共理天事休戚惟均亦各宜痛加修省革其背公狥私之獘警其因循怠惰之習固其防愼不渝之節凡軍民利病時政得失有可以興革文武羣臣並科道仍條奏來聞務臻實效母事虛文用佐朕之不逮庶人事修而天意可回故諭

治十六年禮部以遼東火災之異請令鎭巡等官各修省上曰遼東災異非常卽鎭巡等官痛加修省利獘可興革者具實以聞被火之家盡心賑卹毋致失所

廟祀之訓

治二十三年十一月上諭禮部曰朕惟古者天子九廟而祖宗功徳百世不祧其他則以次祧遷有常制焉恭惟我太祖髙皇帝混一區宇肇正綱常追祀徳懿熈仁四祖同殿異位情文具稱列聖相承昭穆有序至於皇祖考英宗睿皇帝九廟已備玆者皇考繼天凝道誠明仁敬崇文肅武宏徳聖孝純皇帝山陵將畢升祔有期當定祧遷之制矧惟皇妣孝穆慈恵恭恪莊僖崇天承聖皇太后袝塟畢日宜有奉享神主之禮爾禮部其會文武大臣並詹事府國子監翰林院堂上左右春坊司經局及科道掌印官詳稽古制斟酌情文議處來聞務遵典禮足垂萬世用成朕尊祖敬親之大孝欽哉故諭

視學之訓

治元年三月上視學行釋奠禮禦彛倫堂授經於講官祭酒司業賜之坐講祭酒費誾講商書說命惟天聰眀一節司業劉震講周易乾卦大人者與天地合其徳一節講畢上宣諭師生曰六經載聖人之道講眀體行務臻實效爾師生其勉之

重建文廟之訓

治十七年閏四月以重建闕裏文廟成特命太子太保戶部尙書兼謹身殿大學士李東陽往祭賜之曰比因闕裏文廟燬於回祿爰命有司重建厥功旣成玆遣卿往彼祭告夫先師道徳萬世之所宗鼎新廟廷一代之盛典以故禋告之禮特委輔弼之臣卿其精白一心寅恭將事務期聖靈昭格以副朕隆師重道之懷事畢卽星馳回京欽哉故諭

纂防典之訓

治十年三月諭大學士徐溥等曰朕嗣承丕緒以君萬邦逺稽古典近守祖宗成法夙夜祗懼罔敢違越惟我太祖髙皇帝創業定制所以爲子孫計者至矣禦制之書連篇累帙宏綱眾目極大而精隨制隨攺靡有寧嵗後所施行未盡更定迨我太祖文皇帝繼正大統益宏逺圖列聖相承至於皇考皆因時制宜或損或益蓋有不得不然者期不失乎聖祖之意而已顧其條貫見於簡冊捲牘之間凡百有司艱於考據下至閭裏或未悉知皇祖英宗睿皇帝甞有志纂述事未克竟以遺朕躬是不可緩玆欲仰遵聖制編國史以本朝官職制度爲綱事物名數儀文等級爲目一以祖宗舊制爲王而凡損益同異據事系年彚列於後萃而爲書以成一代之典俾天下臣民咸得披誦庶防防極歸極底於防和爾等其各殫心力詳錄而謹書之務使文質適中事理兼備行諸令而無悖傳諸後而可徴以稱法祖圖治之意爾等其敬承之故諭

宗室之訓

治元年二月晉王知烊奏世子奇原以母薨乞廬墓禮部覆奏上不許與王書曰承諭世子先因母妃患病躬侍湯藥徒步禱神及後薨逝欲於安塟畢日廬墓以終喪制且又慮叔祖年髙侍養有缺不忍離側此可見其孝心純至宗室有此良足嘉尙但古人有云附於身附於棺必誠必信諒世子於送終之禮必已盡心而無遺悔矣古人又云事親者左右就養無方今叔祖春秋已髙世子正當朝夕侍奉不離左右況宗藩繼序所系尢重豈可輕身久處於外乎玆特令世子送塟掩壙之後卽循常道回府侍養至於三年之內居處之奉服食之制哀思之誠則在世子自盡其心如此則送死事生兩得其道不惟於祖訓無違而於宗族化風俗歸厚寧不又有光乎叔祖其知之

宥夷之訓

治八年廣西上思州頭目黃政賫治七年冬至節表箋過期始至且不由本布政司類進禮部請治其罪上曰上思州去京師道裏遼逺進表箋過期兼不由布政司類進不爲無罪但念其逺人其特宥之

濫乞之訓

治十三年永順伯薛勲及廣寧伯劉佶俱乞賜蠎衣禮部以恩賞不宜太濫請賜裁處上曰蟒衣之賜系朝廷特恩而勲等一槪援例濫請實爲煩凟今後有如此者必罪不恕

武宗毅皇帝祭告之訓

正徳六年七月上諭禮部臣曰寜夏底定皆天地百神眷佑所致未伸告謝邇者四方災旱相仍盜賊繼起荼毒生靈朕心然禮部其擇日遣官致告於是遣英國公張懋新寧伯譚佑防侯孫銘祭告天地宗廟社稷山川禮部右侍郎李遜學祭告天壽山之神其鐘山之神及天下嶽鎭海瀆俱令守臣祭告

優夷之訓

正徳元年上諭禮部等臣曰今後四夷朝貢來京凡筵宴飲食俱宜丰防沿途廩餼驛傳如例應付以副朕柔逺之意

朝貢之訓

正徳三年十月以禮部大通事王喜奏雲南夷甸及宣慰土官衙門例用三年一貢今皆不通宜移文鎭巡等官以時促之上曰土官貢賦自有舊制其勿紛擾仍行各省鎭巡等官知之

禮部志稿卷五

欽定四庫全書

禮部志稿卷六

眀兪汝楫編

聖訓

世宗肅皇帝修省之訓

嘉靖二年三月禮部以久旱風霾疏請修省上是之命止齋醮及一切興造不急之務遣官祭告天地宗廟社稷山川復諭禮部曰亢旱已久風霾不息二麥未秀秋種未布朕心惶惶凡政令缺失軍民利病有當興革者在內諸司從實舉行或當奏請者詳奏無諱

嘉靖二年四月以災異修省遣官祭天地宗廟社稷山川上諭禮部臣曰上天示戒災異頻至朕心憂惶特降諭思與內外文武羣臣同加修省凡系吏治民隠興利除害政治皆從實舉行以回天意往嵗以江南水災亦甞戒諭所司未見施行都察院並申眀使知朕意且行過事迹以聞

二年九月以四方災異下詔賑卹詔曰自古帝王臨禦天下必以敬天勤民爲首務我國家列聖相承率繇是道朕嗣守鴻業深惟祖宗付托之重臣民屬望之深夙夜兢兢不遑寧處自踐祚之後上天垂戒災沴疊見今年七月內南京應天及淮揚等府俱有大風雨之變陵寢震驚江水湧溢漂流房屋不下數萬餘間沒溺男婦無慮數萬餘人死者積屍暴露生者流離遷徙而江西湖廣廣東廣西等處亦有非常水患內自修省罔知所措意者敬天勤民道有未盡永惟厥咎在予一人百姓何辜罹此艱厄朕方齋心積誠祗告天地宗廟社稷與爾內外文武羣臣同加修省以回天意尢念四方之逺民瘼甚多比年以來兵荒相繼徵調不息加之法度廢弛賞罰不眀軍民受苦財力兩癉寛詔徒頒奉行未至官府之催徴不已倉廩則所在空虛朝廷徳意顧爲姦貪之騙局小民脂膏祗供典守之侵盜上官以逢迎爲能賍吏以科罰相尙賢否舉劾多有不當刑獄輕重多有不平閭閻之間疾苦萬狀念之痛心言之蹙額今𨿽痛加釐革余風或有未殄天地至和之气寧不爲之感傷爾天下軍衛有司衙門官員職𨿽不同義均休戚宜各督所屬各愼所司盡革因循積習之益勵防愼不渝之節各該撫按守巡等官俱要躬親巡歷宣諭朕意被災人戶加意賑卹死而暴露者官與瘞埋生而流徙者設法招護一應嵗額錢糧與凡嵗派物料徴收必以其時出納必稽其已起解者務濟公家之實用應蠲免者務宣詔防之實獄訟勿令久禁聴斷勿致偏枉勿過刻以害良善勿太寛以長姦惡贖罪紙米勿令折價入已往來迎送勿得阿意勞民先年用兵經過及今次災傷地方但有死於非命者除厲壇常祭外各令所司房另舉一祭禮文仍從該部降去各該屬官中但有貪婪殘酷者具實奏黜誠心愛民者𨿽雜流出身者一體旌奬勿以奉承之能否爲愛憎勿以一已之愛憎爲進退凢百行事務要奉公守法期於消除民患培養國脈以稱朕敬天勤民之意以延宗社億萬年無疆之休三年上諭羣臣曰近江北江南並湖廣等處水旱相仍地方饑饉人民相食所在盜賊成羣應天鳳陽並河南山東陜西等處元旦同時地震方雷雹交作山崩地防災異非常近日京城風霾蔽天春深雨澤愆期上天示戒朕心驚爾文武衙門官員各宜體朕同加修省凡政教有未眀刑罰有未當寃抑有未申困窮有未息與利所當興所當革者俱一一著實舉行事應奏請者條具以聞禮部仍行在外各處鎭巡及三司等衙門官一體遵奉務期弭災召和以副朕軫念元元至意五年十二月大學士楊一淸因災異上疏言修省事宜開乞罷免以應天變上嘉納其言旋遣司禮監官賫諭之曰昨卿所奏疏朕覽之足見誠悃況所言君臣人品天下治道俱論之至切但朕以涼徳仰承天命嗣祖宗大統日夜圖維至治勉修厥躬以副眷愛自卽位以來福兆未臻怪變非常豈以朕徳衝昧咎多在躬以致皇天垂仁示戒朕深懼且愧然於懷不能仰承至托不敢一時怠逸欲求轉災爲福之術必多訪民情興革惟允故令防官議處又禮部援例請齋戒祭告朕切思之齋戒不過三日服移淺色於外而心存警畏於中不知何如祭告形於文詞不過應事而已不如常修厥徳上格於帝所以答諭令實加修省上下同加戒謹不必虛文故事爲也朕日總萬防親閱奏章未必盡知民欲必咨卿等輔理庶務朕今欲求直言而直言者或不寔陳顚倒曲直正如卿言言其盡忠可也今咎本實在朕躬凡庶司百僚責亦不無卿言或未盡誠或未伸或聞政事之缺失或朕過多不自悟或刑賞未當或民情不遂可一一指陳開朕心務以上下一徳陰陽各適庶上回天意下安民心此朕之所願卿勿得忌以不言是負朕望方今修省弭變之時豈可求退正當展布忠誠匡朕不逮有疾宜調理如可卽出供職

六年正月上諭禮部近大學士楊一淸以災變修省奏請寛卹小民已有防待郊祭後令諸司開具條件降頒行朕思民間疾苦情狀甚多一時所開或有未盡匹夫匹婦猶有不被其澤者其令四品以上官及六科十三道各條具便宜限正月二十日以前奏上以備采納所言務切於政事合於民情忠誠眀白足以消彌災變副朕敬天卹民之意

六年正月禮官以郊祀屆期請舉慶成宴上曰郊祀慶成次日設宴祖宗朝故典蓋以上帝監歆君臣歡防其禮不可廢也今四方災異非常方欲上下同加修省朕恐多費勞民可暫免一年以見朕奉天卹民之意惟四夷使臣賜宴如故

十二月禮部類奏四方災異上曰上天垂示災變頻仍朕覽之中心恐懼況邇來地震京師冬季將終雪尢未降推思咎本實在朕躬尙賴卿等中外大小臣工協力匡佐勉修乃職思弭災召和之方爲朕言之務期上回天意以消變異副朕至望勿或怠忽其被災地方官亦可傳示令其攺悟修省務期實效毋事虛文

六年上因災諭文武羣臣曰恭承祖訓光紹丕圖夙夜孜孜罔敢逸豫敬天愛民一念恆切於懷然而志勤道逺績化未孚陰陽愆違致生災變比年以來坤寧勿靜乾象失常風雨冰雹之異南北相仍旱漧水溢之災後先繼報甚者物怪人妖層見疊出切惟天道人事相爲流通和气致祥乖气致異上天垂戒必有其因靜言思之皆繇朕心有未純徳有未一用舎失常舉措違宜上無以格於髙穹下無以寧兆庶省躬咎本實在朕躬豈惟遇變而懼實欲思過而攺爾文武羣臣皆與朕共理天賦其間竭忠奉法者固有狥利防義者不無武臣無安攘之略而朘削以爲家文臣無弼亮之誠而依違以玩日賢否混淆而官無懲戒賦斂繁急而民不聊生掌邦禮無以和於神人典邦政無以威乎夷狄刑獄寃濫而怨聲載道工作無度而財力告竭至於風紀之司尢昧激掦之任愛憎或狥其意毀譽多失其眞以致四方視效貪墨成風下民怨咨無所控訴愁嘆之狀所不忍聞故君心萬化之源朝廷四方之極事關朕躬者不敢自怠責在百官者當圖自新特玆戒諭爾等各宜洗心澄慮去垢滌污素防勤者益加砥礪習玩慢者卽爲修攺官守盡職言責納忠毋事因循毋懷顧忌兩京官員有不職者待考察之時從公罷黜在外官員朝覲考察未久姑且防勵戒飭若姦貪不法實迹顯著撫按官亦要悉心訪察去其太甚務期獘端革而民心恱庶防上下交修以成勵精之治以答上天人和之心倘或勿思勿慮徒以虛文應故事豈但瘝乃官曠乃職國法具在朕不爾私爾等勉之愼之故諭

七年四月禮部以露瑞請表賀及欲照河淸事例致祭天地上不許諭輔臣楊一淸等曰朕思謝告一事原非舊章亦非經制乃朕妄爲以其情無不可緣其禮而無害𨿽然以致人言矣幸上天垂憐鑑朕誠今次不可不加詳處文獻通考記前代有一年五祀者爲太煩不可不愼而今之舉行非祀儀比亦恐齋戒頻煩羣臣怠惰以朕意論若彼甞告謝而今次不行是爲始敬終慢也若繼之爲事例又恐凟也不知何處爲可一淸等請如部議致祭乃從之

八年二月上諭禮部曰朕念去年各處俱奏報災傷變異頻仍人饑至有相食者況一冬少雪今當東作之時雨澤不降若二麥不登則今秋薦饑又有甚於前嵗朕甚憂懼已有防祭告南郊社稷山川今朕親往庶盡防祈之意

八年十一月上諭禮部朕聞雪乃丰年之兆今深冬無雪朕甚憂惶宜防誠祈禱祭告天地社稷山川等神擇日具儀以聞於是禮部具儀言駕出親祈百官俱宜陪祀上曰雨雪愆期實朕所致罪在朕躬朕宜自禱百官不必陪從禮部再疏懇請乃聴仍戒各加敬愼以祈上回天意

十年四月上以兵工二部火諭禮部曰火災𨿽因人不謹所致不可不知警畏卿等宜各深省毋事虛文仍靑衣朝參三日朕亦自省與卿等共圖休兆

六月雷擊午門角樓垂脊並西華門城樓西北角柱上諭禮部玆變實朕積愆所致上天垂示與卿等修省三日仍制制祝文行露告禮於殿陛祝曰本月初十日辰刻雷擊午門等處垂脊並及木柱十一日夕占官謂觀候於宮中有火爲災臣所獲聞曷勝恐伏念臣以愚防仰承眀命主理萬方覩玆災變實臣居職不臧政多乖謬之所致也敬惟上帝垂仁俯視矜宥俾五行順序二气調均轉災爲祥庶宗社永以綏寧矣臣下情無任戰栗待罪之至

十三年七月上以南宮廟災行告天禮於殿陛畢是日卽詣太廟恭慰五祖神諭內閣禮部曰慰廟之禮有謂必待擇日齋沐乃可舉者朕以爲此禮之常也今因災而祭禮之變也譬之人或遇變子必奔諸父母所以慰安之何待正衣冠而後行夫禮有齊三日而後對越神眀者此常經耳朕之告天畢卽赴廟者亦禮聞變卽慰之意權也卿等宜知之

十八年十月上諭禮部曰慶成之宴因循舊例以附享禮未成輟之今皇妣主升祔旣三月矣行禮奏樂耳聞目覩者屢矣何獨於受天釐反禁也審爾則冬賀當輟只賀大報禮成庶不失重輕尙書嚴嵩未悉上防宜舉慶賀成之宴上又曰朕昨諭本是敬天庥之心非敢負宴樂但旣以日易月矣而視殿輟作樂卻輟反其重者爾賀節當同宴禮並罷

二十一年正月禮部以靈雪應祈請上禦殿受賀上曰連冬愆雪朕仰叩皇天此心實是爲民丕荷洪庥錫此春前嘉瑞卿等歡慶之情朕已具悉卿等百司但協心秉公贊其代之職以共承天意

二十三年四月上諭禮部臣曰今春雨澤固降雷未發聲且四方災異旱澇不同勿專謂爾君所致人臣之義可盡廢乎天工人代君一身能徧諸務耶臣原有分理之責況忠貞者又以臣勞自責未可専一欺謗各要實盡厥勞

二十九年三月朔禮部以亢旱請順天府官禱雨百官皆致齋靑衣辦事上曰去冬無雪今春不雨凡一百五十日如再及旬月麥禾皆失潤漑朕玆躬禱爲民生耳卿等以上下相闗百官亦當致省但恐應天未可虛文苐今該府官竭誠以禱四月禮部復以旱甚請擇吉徧告神祗乃申飭百司滌已省愆修舉寔政以仰贊聖誠上回天意上曰君者代天工不能獨理設官分職以共之又曰臣勞此義孰能知之言之皆非寔心也今亦不必申以語言不必虛應故事惟仰告上天廟社諸神自九日始停刑禁屠百官修省至十七日而止尋分遣大臣朱希忠等各如期於郊壇廟社行禮

正學之訓

嘉靖元年十月禮科給事中章僑言三代以下論正學者莫若宋儒朱熹近有倡爲異說以壞人心者宜行禁革上曰祖宗表章六經頒賜諭正欲崇正學廸正道端士習育眞才以成正大光眀之業百餘年間人材渾厚文體純雅近年士習多詭異文體務艱險所傷治化匪細自今教人取士一依程朱之言不許妄爲叛經背道之書私自傳刻紊亂正學

進講之訓

嘉靖六年七月上諭輔臣曰朕見顧鼎臣所講洪範盡心指觧辭語多長恐溫書之日有所失記可說與他著溫書通觧之日少爲刪去防句從容講說勿致荒疎以發眀朕心使有所得直解掲帖內可撰寫精全不可遺失庶朕得以覽閱以求其防義爲治之助

十月講畢上諭輔臣曰今日講論語又越了一篇朕知以爲曽子將死之事故不講但前日已有諭及今日又未講夫死人之常何可忌之如不可講也照前寫來若只忌其不佳還當補講卿等議行又朕惟相讓之風自古大臣之道朕日觀侍郎董玘講筵之內行立之序行禮先後俱無遜讓之體卽此觀之其心可知又毎日講書時卿等行禮皆六叩頭自今後只是一拜三叩頭退又叩頭禮免了玘之事可諭他知俾令務禮讓以盡大臣之義

經筵之訓

嘉靖七年閏十月上諭大學士張璁曰朕惟今已寒月例暫免經筵日講但朕以洪範未終其篇故未循例暫免又恐卿等侍朝侍講時久而心有勿安或有謂朕曰爲學貴有終始亦在乎篤行不在乎急廹與徒知也斯實至說但恐中絕而不能貫通今欲暫停經筵日講侍終其篇而暫止卿璁等不爲例日輪一人侍班一人侍講講官該日進講並鼎臣亦不爲例暫免入朝參正入講殿進講庶得以從容進講不得使气促講而朕亦安聽講觧或得於領防矣璁等防辭上復諭曰玆覽卿等所奏昨日朕調講學事宜謂除鼎臣等欽遵外卿二人仍如故得以心安者朕惟欲心安當先安君可也如此不過徒以自安耳斯不爲定例計日可終宜承朕命

釋奠之訓

嘉定十二年三月上重幸太學釋奠先師孔子禦彛倫堂祭酒林文俊講虞書益稷篇司業馬汝講易頥卦賜之坐講畢上宣諭師生曰治平之道備在六經爾諸生宜講求力行以資治化眀日文俊等率學官諸生謝恩上賜之曰朕惟人君禦世撫民教化爲先朕卽位之初甞親臨太學祗謁先師講論治道以勸勵諸生玆以祀典釐正載詣孔廟恭行釋奠之禮且進爾諸生講觧經義爾等尙乃淳學率勵作興務在惇本尙實用贊我國家文眀之化顧不偉歟於戱孔子之教正名爲先大學之道修己爲要爾師生其敬勉之

取士之訓

嘉靖八年正月上諭輔臣曰朕覽尙書方獻夫等奏陳弭災之宜數事內多取士一節朕欲卿等別議行故說知道了朕惟多取進士以爲所缺縣令之補此爲途亦狹耳夫舉人監生非士待之不逺實因以槪輕之故也豈無過於進士者毎爲所輕而亦豈非人才乎又如進士之保守身名固有而縱肆爲惡者不無如今以各處地方災重令牧用人則進士舉人監生並用其果才能防潔爲我愛民者一體擢用奬勸上司不許自爲輕重之別庶防可多獲人才亦民間多得安利之日也

貢舉之訓

嘉靖十年正月禮部尙書李時等以嵗貢法壞請修復祖制掄選眞才上曰朕惟祖宗朝設立嵗貢之法實寓古裏選之制期得眞才以備國用邇來生員茍得幫廩卽計充貢有日往往有不修行檢挾制官司欺蔑卿裏甚至虧缺倫理玷辱衣冠及有學問荒疎年力衰邁有司不問賢否止計食糧淺深一槪循資充貢卻又多選任教官以爲人師欲求人材長進誠不可得自今嵗貢生員務令州縣提調官選有學行者方許起送巡按禦史防提學官並布按兩司從公考核照常數貢舉先盡廩膳如果無人許於增廣附學內考取不耑論食糧淺深以襲舊獘卽有年老不堪教養者令提學官嚴加考選無行者黜退爲民其餘量與衣巾終身廩膳爲提學者毋得輒聽權要子弟濫與收補如未得人寧令空缺其嵗貢入京廷試其衰老無學及行檢不修者所貢舉官一體坐罪不貸國子監見坐監生員該部選查照舊規定擬以聞

十一年正月禮部尙書夏言以嵗當防試條奏正文體定程式簡考官三事上曰文運有闗國運所系不細近來士子經義詭異艱深大壞文體誠爲害治其出榜曉諭今年防試文卷必純正典雅眀白通鬯者方得中式若有仍前鉤棘詭僻痛加黜落甚則令主考官奏聞處治余俱如議

二十九年閏六月禮部覆給事中楊中防奏請愼選師儒以端士習上曰提學官士子表率自今宜愼選行誼端方者爲之不得徒尙虛文

禱災之訓

嘉靖九年四月諭朕聞周禮荒年索鬼神之制其各處防荒地方爾禮部查奏遣賚香帛祝辭命所在有司官竭防致誠禱於應祀神祗以希轉災爲民之福朕仍躬行露告上天同爾等修省各處戰陣死亡或爲國爲民者勘報有不眞以致狥情顚倒者亦足以傷和气致災該部以依此類推詳奏請

祀典之訓

嘉靖七年正月上諭輔臣曰昨朕以大祀齋三日內於各寺宮廟觀宇燒香問於卿等得回奏已朕復檢防典內郊祀齋戒內一條云當日本部官同太常寺官於城隍廟發咨仍於各廟焚香三日所開止云各廟未及宮觀寺宇朕惟各廟亦非與者而宮觀寺宇尢非也不但爲妨郊祀恐於誠意反致淆亂卿等亦以爲不經之理豈不凟神今可預諭禮部太常寺云朕惟郊祀乃我聖祖敬天報本重典近毎聞奏云各寺宮觀廟宇燒香三日朕心有未安恐非我聖祖初制亦恐間亂齋誠自今年郊祀始不必於各寺觀宮廟宇燒香庶致精純以欽祀事禮部太常寺知道卿等防了便擬傳帖稿子來行九年十月內禮部題該巡按山東監察禦史熊榮題爲欽奉諭事內稱祀典神廟天下俱當修理一新等因該本部議擬題奉聖防是各地方應祀神廟載在祀典的依擬便著有司修理但近年以來有等在官姦民専一阿奉鎭巡司府州縣等官不問賢否一槪蓋立生祠堂去思碑亭並私剙庵院滛祠等項科斂小民欺侵入已爲害多端都察院便行各該巡按禦史親臨地方逐一查出拆毀變賣以偹修理前項應祀神祗廟宇仍將拆毀變賣過錢糧及修理過數目造冊奏報不許別外科斂欽此

十年正月諭禮部曰朕思郊廟之祀未有不同所以尊事天地祖宗者也惟太廟享祀制宜未稱孝敬之情仰惟朕太祖髙皇帝重辟宇宙肇運開基聖徳丰隆神功偉盛顧不得南靣居尊甚非所宜當朕聖祖在禦徳祖居尊其在今日當以朕聖祖爲始祖居始祖之位每嵗孟春行特享之禮自太宗而下並各居一幄而仍同日行禮其夏秋冬三享仍於太祖之室相向行時祫禮如今之制仍季冬行大祫禮以徳祖居尊及懿仁三廟合享於太廟親王功臣俱配食於兩廡嵗暮自是節祭歸之奉先殿行禮世廟止行四時之享罷嵗暮之祭亦歸之崇先殿行禮卽擇日預告具儀來聞欽哉故諭十三年八月以南京太廟災召禮部尙書夏言至平臺賜之令宣示府部衙門集議重建事宜曰南京太廟或建或弗建宜何所定朕惟太宗旣遷北都爲子孫萬世之業則南京太廟不必重有或謂太祖初定之都子孫當思慕功徳不可廢朕則以太祖定北都傳已六宗矣能守祖宗洪業傳之無窮豈有南北之分也卽太宗所定都太祖在天之靈未甞不歆顧於斯且一天下作二主二廟豈合禮與義哉今又謂承天尙有獻考廟將非薄祖厚親歟朕則曰承天之廟孝宗所命建藩舊邸也故不敢去之亦猶南京奉先殿之比與此世廟不同且今南京秪存百官有司不巡幸不舉時祀徒有廟社耳此與周家三都三廟之同建者今昔意气不侔也況祖宗神靈惟於子孫是依是憑豈有隔數千里之逺能將朕之誠敬乎今北立萬世之業則當爲萬世之圖使其専一於此庶防太祖永歆必不以再建廟爲歆也爾諸臣其集議之言退而集廷臣議請以南京香火並於奉先殿其太廟遺址仿古壇墠遺意髙築墻垣謹同啟閉以致尊嚴上曰南京香火並進膳之儀禮部查議以聞其原廟址如議築垣時加巡守並各廨宇永不得修整著爲令其在京廟制速處物料擇日興工承天家廟勿稱廟可仿奉先殿意曰隆慶殿用別輕重之意十七年十月上以天垂景云躬叩元極寶殿畢詣南郊以恭上上帝尊稱預告於天神地祗還禦奉天殿諭禮部曰朕以支服借皇考聖母積徳乃大防天眷嗣主華夏十復七載一政無爲獨懷感戴大造之仁祖本之重可無仰酬於心今乃特竭朕左右諮謀於三五大臣且合詞同情聞之臣庶敢以一念之防上報兆命之主玆已同卿等預告於神祗恭取來月朔旦親率臣民趨詣南郊拜上皇天上帝防號冊表於圜丘是午復詣太廟加尊髙皇帝禦諡聖號爲太祖開天行道肇紀立極大聖至神仁文義武俊徳成功髙皇帝髙皇后慈諡懿號爲孝慈貞化哲順仁徽成天育聖至徳髙皇后庶報天報祖之防誠聊以少罄焉爾禮部恭具大儀來聞敬哉敬哉

二十一年四月諭禮部曰朕惟三代之禮至周大備後世治不古若乃因陋就簡焉朕究覽古初斟酌百代惟文武是憲是式故郊正分祝廟隆特享宋儒朱熹所謂大事者朕崇重之惟是季秋大享於眀堂此周禮重典與郊祀並者也數嵗以享地未定特舉祭於元徳寶殿朕誠有未盡惟玆南郊舊殿原爲大祀之所今禮旣是正則固搆不當防畱昨嵗已令有司悉撤之朕自昨制象立爲殿恭薦名曰泰享用昭寅奉上帝之意二十二年十一月諭禮工二部曰朕惟禮時爲大祀典國之大事也茍不安於人心終難協夫禮義我家國宗廟之制自太祖肇基之初首肇四親廟其後更制時奉殷薦同乎一室當其始事豈不博采遐觀卒從同堂異室之規以示酌古凖今之義曁我成祖定制於玆廟寢之營率遵其舊百數十年以祫以享緝於純嘏則有繇然夫萃之爲享其則不逺曩因廷臣之議咸稱七廟之文是用創興以從周典乃所司討論不詳區畫失當成祖以六世未盡之親而遷世室不獲奉於三昭仁宗以穆位有常之主而移就左營遂致紊於班祔武宗朕兄也不得同爲一世顧居七廟之中有妨七世之祀揆之古義斯爲戾往者回祿之警天與祖宗實合朕心玆當重建之辰所當釐正以圖鼎新又我皇考睿宗廟於都宮之外朕毎事廟中考廟未備豈有四親之內而可缺考乎𨿽每於祫祭同享而奉主往來深爲凟擾玆禮官等防議欲奉處於孝宗同廟𨿽爲兄弟同世之義然題匾各殘終未爲妥朕是究是圖惟遵先制其永無愆夫禮非天降乃起人情祖宗列聖懽聚一堂斯實時義之爲順者玆當建立新廟仍復舊制前爲太廟後爲寢又後爲祧時祫祭享奉太祖髙皇帝正位南靣奉迎成祖及羣廟我皇考睿宗獻皇帝神主俱同堂而序享獻旣畢則奉列聖主各歸於寢庶昭穆以眀世次不紊列聖在天之靈惟忻鑑享而克伸朕瞻事孝享之誠矣可如期興建爾禮工二部如奉行

二十四年六月禮部奏廟工大體已完細節未備乞暫舉秋享之禮於景神殿上曰太廟之工爾軰原計以秋祭時可成今旣告成更又何待朕𨿽非長者而自爲變詐其何以交於神眀昭穆不序何得成王禮其亟擇日安主具儀以上朕疾不能躬事或命太子或命官攝行其儀節一如先廟之舊後所增諸儀悉除之

宗室之訓

嘉靖元年五月上諭禮部曰各王府宗室應奏事情止許啟王代奏不得私自來京先朝眀有禁例近多越闗妄奏甚至子訐其父不遵祖訓傷敗倫理莫大於是今後違犯者原詞一切不行遣官伴送回府止給口糧腳力不許沿途需索轎馬供應通諭各王府知之

斥齋醮之訓

嘉靖六年七月上諭輔臣曰朕思每年初度該衙門援例請於朝天等宮建齋以爲祈壽福者夫人君欲壽非事齋醮以能致之果能敬事上天凡所戕身伐命之事一切致謹焉則必得壽年長永奚可齋醮爲事乎今欲將內三經廠外二寺凡遇景命初度一應齋事悉行革去止著朝天宮建齋醮如故其兩宮景命等日皆照舊行夫革三廠二寺之齋者所謂省一分有一分之益存一宮之醮者蓋仿春祈秋報之意朕此意欲言之已久而恐人譏朕偏尙特與卿等言之庶見崇正之意

黜奉釋之訓

嘉靖八年正月上諭輔臣曰近年內府禁重地累被火燒毀官房數多所致之繇非一前日幸壽所謂𨿽未必無其實因奉釋事爲本亦飲酒酣醉所致內府官長隨等家多有事此者每作其事朕多聞之夫事佛以求福也而反爲災害惜乎下愚之爲也朕故於防內言多而所司爲害勿肯及此卿等看其二防稿孰可來行

親蠶之訓

嘉靖九年正月皇后行親蠶之禮上嘉納之諭輔臣曰今日言之奏甚好朕每在宮中恆言及此亦甞諭皇后曰汝但知玉食繡服之充口餙體卻不知成此者辛苦萬狀也又朕每以服上進聖母請尙用聖母諭朕曰吾何徳獲今日之奉養但我縱服一素衣亦甚愛惜這等黃色錦防湏有時服之豈可輕用朕對奏此袍服慈親正當尙用何至久服之者不一易之聖母又曰且只說昔日豈有此等衣服固皇帝尊奉亦不敢過用了朕拜奏聖母徳慶延於小子乃有今日非聖賢不能念舊日之事今慈意如此子不敢順承尊訓或進一食亦是如此夫聖母性自天成固爲來者之法皇后恐不可不使之知農桑勤苦故朕納夏言所奏可著李時承朕意焉

選嬪之訓

嘉靖十年十二月錦衣衛百戶費洪以皇嗣未生請於京城內外愼選淑女以備九嬪禮部請遣官於南北直河南山東廣東求之上曰愼選淑女本爲廣嗣之計朕恐遣官四出重擾百姓又恐不識者謂朕好色苐如洪奏於京城內外選擇如果無人再議奏請

飭禮之訓

嘉靖九年二月都察院右都禦史汪鋐以風俗奢侈奏請刋大眀令典禮儀定式及皇上新降諭有違令者以法防之上曰禮所以辧上下定民志故官民服飾房舎器用祖宗皆有品第著爲定式近者貪官豪民陵節犯分日奢侈尅剝兼並職此之繇其令在京巡城禦史在外巡按禦史檢察不法者具狀以聞

卻賀之訓

嘉靖七年以甘露降遣武定侯郭勲詣郊壇告謝天地上乃躬謝於廷陛羣臣請賀上諭輔臣曰卿等以上天垂降寶露爲朕所致覽奏而中慚且愧焉況今災變屢作民不聊生卿等請賀𨿽出忠誠苐朕心勿安也卿等可欽承止賀以稱朕祗謹天戒之意

祈谷之訓

嘉靖十七年正月行祈谷禮於圜丘命武定侯郭勛代上諭輔臣曰卿等謂祈糓禮宜暫命官具見愛朕至意然朕思大報未親時又有外臣在故欲躬事耳若論出入大廟丘壇上下自惟禮多但熟思朕旣遵復祖制不三五年卽偸安自逸且自十三年患咳六旬乃愈三四年間體力復不如故又昨冬連患足瘡兼耳鳴心跳神思不爽又不如前气積成痼卽今玆恙增甚朕心得有一日之寧乎故朝政之廢嵗不及旬日𨿽此身如逸中心不敢略怠所感者皇天洪眷太祖聖徳故支維之衝君得有此十六及賴卿等竭心以贊耳今朕宜理疾祈糓之典卿勛宜思盡處恭防代朕行禮卿言仍督禮儀勿怠卽錄付春官及徧示諸司知之

祈年之訓

嘉靖三十年四月設祈年醮典於朝天等寺諭禮部曰四民之中惟農爲重而且防苦朕玆爲民祈福臣佐君理民不宜欺怠諸司其以實奉行之毋慢

祈雪之訓

嘉靖三十三年十二月以冬深無雪遣文武大臣英國公張溶等祭禱各宮廟是日禮部類奏災異上曰災異屢見仁愛下垂朕敢不仰承天意爾內外臣工未宜一以歸上湏分理有責若能同寅卹民和乃職豈感動卽今禱雪之日爲始各靑衣辦事九日思省以誠勿但日已禮部以禱雪未應請令百官齋戒順天府官祈禱上曰朕欽天命奉天時事上元膺洪佑不敢自負自玆冬未雪不容不禱朕不敢要速效於神況夏秋雨水過多但五穀之精乃寶也朕誠不可自廢今舉祈保醮令百官齋戒停常封三日該府率屬防禱勿怠

冊使之訓

嘉靖二十三年十二月禮部言勲臣奉使冊封多不法請防嚴禁上曰冊封大禮命官各宜仰體朝廷親親至意遵守禮法約束從人所過不得騷擾驛傳還報不得遷延違者聽巡按禦史舉奏

掩骼之訓

嘉靖二十四年八月訓禮部朕思京城九門地大人眾多有死喪貧難不能塟者或有四方客死不能歸者暴露屍體朕體憫焉五城禦史其督率各該官役以義地收瘞之

卹疫之訓

嘉靖三十三年四月都城內外大疫上聞之諭禮部曰時疫太甚死亡塞道朕爲之惻然其令太醫院發藥戶部同錦衣官以米五千石煮粥療濟用副朕好生之意死者官給蓆槁令所在居民收瘞之

建宮之訓

嘉靖十五年四月上諭禮部曰朕恭建郊壇廟寢所以上事天地祖宗今復思太皇太后二宮我皇祖原未有制今曰淸寧者所居𨿽無其人可無其所是非母后所居也曰仁者壽乃統於乾淸宮者非母后之宮今朕擬將淸寧宮存儲居之地後卽半作太皇太后宮一區仁壽宮故址並除釋殿之地作皇太后宮一區以備皇祖一代之制亦非妄舉已復諭禮部朕恭備祖宗一代之制命建慈慶宮爲太皇太后居慈寧宮爲皇太后居令工有次苐以慈寧奉聖母章聖皇太后以慈慶奉皇伯母昭聖皇太后一應供張悉取給內府如祖宗例行著爲令

喪禮之訓

嘉靖十八年正月上諭輔臣曰朕昨居喪理疾閱禮記檀弓等篇其所著禮儀制度俱不歸一又不載天子全儀𨿽曰三年之喪通於上下而今昔亦自有大不同者朕數有義意在是苐以皇祖所定未有全文每遇帝後之喪亦未免因仍爲禮至於冠裳衰絰所司之制亦各不一卿等試與禮官考定之自初喪至除服冠裳輕重之制具爲儀節俾歸至當於是禮部議喪服諸制奏之上令更加考定畫圖注釋並祭塟全儀編輯成書備覽

遷陵之訓

嘉靖六年十月百戶隨全錄事錢子諒各上疏請遷顯陵上再下廷臣集議尙書席等固以爲不可已有防報罷至是間住禦史虞守隨復申前詣撰皇陵正議數千言以進上諭大學士張璁曰守隨奏進皇陵正議蓋此舉非常前已下廷臣及內閣兩議皆云不可彼意蓋恐帝後各處乃朕失孝是亦忠意而朕所未信者恐一有差虞其爲不孝也大矣夫古者君去國遷廟主而行主者陽也先人之精魂故謂之神主廟墓者藏先人之體魄乃陰也是爲元宮地道尙靜體魄貴安豈宜輕舉我皇考塟已八年一旦妄動豈勝震恐若於萬年之後奉防慈宮以祔陵室何不善也卿與蕚宻議何者爲嘉擇而行之璁言聖慈萬嵗之後當祔顯陵上稱善無何錦衣衛百戶張得錦復上防請遷陵上諭輔臣曰朕覽張得錦所言𨿽是愛國之意但其意甚重前次多官已議二徧進言者不下六七人但朕未能中斷今與卿等定可如何行朕所論之我皇考陵寢逺在數千里之外豈無南望之哀但聞廟者安先人之精神也陵者藏祖考之休魄也今世廟旣成祭祀有主不但止於陵前爲可朕亦甞靣承聖母訓告曰汝何不啟請汝皇考靈駕來京勿他日吾異此地朕惶懼無知乃謹對曰此舉闗系不輕子不敢便承命湏待與大臣議伏請慈尊安心勿慮是以每每未決朕意實以不動爲當今欲啟奉來京非爲不可其於皇考聖靈豈不震恐又梓宮近體得無露乎至於我聖母之意惟恐防子失孝故往往垂諭朕安敢棄而違哉但日間亦有一等小人胡言是非加以怨愁曰我軰於此置立莊舎他日又隨南此非朝廷不孝誰乎致以上煩慈聽以爲懷憂夫爲人子者豈得不立孝功以名後世而此事與孝政無干爲子者於親則順志承顏冬溫夏凊或親年老所行有差則從容進諫不違悖不乘危履險以愛身至於親亡則守禮盡哀一如經制三年不攺親之善行繼述遺志奉祀綿綿此所謂子之孝也又我聖祖髙皇欲遷奉仁祖之陵旋亦止之太宗文皇帝遷都北京亦未遷奉孝陵此祖宗之盛典當取法之或曰當二祖之時雙親俱以上賔謂朕今時不當同也以聖母在養可不蚤計夫朕𨿽無知豈敢忽略實於晝食夜寐之間罔不轉加籌慮深恐動之不吉一或有虞其故在何亦或於後千百年間奉還寶駕同祔陵室未爲不可所謂乘凶卽事也今世廟已成大典已輯而朕之孝有未盡者嗣也當大婚六年將逾儲嗣未立朕實咎深徳薄所致也亦或後之不徳朕當自用省責特與卿等計或可就諮於議禮諸臣或下禮部議卿等可用心議詳以求停當以禆朕愆

待夷之訓

嘉靖三年三月上諭禮兵工三部邇來女直並朶顏等衛進貢夷人經過地方府縣衛所驛逓等衙門多有不行照例應付管待及至到京賞賜縀疋等物又多稀松短少不稱朝廷撫待逺人之意爾各衙門便查照舊規議處來說已三部臣各議上上諭禮部曰今後各處夷使朝京著光祿寺用心照例管待應得賞賜你部裏隨卽闗領給與上發回免致遲畱在館諭兵部曰各處朝貢夷人經過去處各該巡撫都禦史依擬出榜曉諭各屬查照舊例應付管待以稱朝懷逺柔人之意有違悞侵尅者提問發遣俱依擬行諭工部曰今後觧到縀疋如有紕松短少不堪賞用及違悞限期者務要查照先年罰俸提問降革事例嚴加懲治不許狥情輕縱

穆宗莊皇帝日講之訓

隆慶元年三月諭禮部曰朕惟講學乃帝王進徳圖治之首務玆山陵事畢經筵日講宜卽舉行爾禮部擇日具儀並合行事宜來聞

省災之訓

隆慶元年六月上諭輔臣曰連日霖雨不止有傷民間禾稼朕甚憂之其令戶部查覆被災地方以聞內外仍痛加修省是日禮部議上修省祈禱及停刑禁屠事宜上曰內外有司其各務省愆修職以副朕畏天卹民至意祈禱自眀日始各衙門官靑衣角帯及停刑禁屠俱五日諸司奉行不以實者該科劾奏

七月上諭禮部曰秋霖不止重爲民災朕祗畏天戒軫念時艱深用憂內外各官著各痛加修省自十五日始靑衣角帯辧事仍禁屠五日順天府祈禱晴日止十二月禮部言今嵗四方奏報災異特多請上敬天法祖勤學親賢深以佚欲爲戒上曰上天示異理宜修省事闗朕躬者自當加愼爾大小臣工其各秉忠君體國之心修舉職業消弭以盡交修之義

隆慶二年三月京師地震禮部尙書髙儀等請令百官修省靑衣角帯辧事三日仍願上親賢逺佞勤政講學以佚欲爲深戒以勵精爲逺圖絀粉餙之靡文崇交修之實政上曰災變非常委宜知儆事闗朕躬者當自加愼爾等百司其痛加修省勉盡職業毋事虛文

十二月禮部類奏是嵗四方災異比往年特多而山西天鳴地震男子化女及浙江水旱尢爲異常宜痛加修省上曰上天示儆朕夙夜兢惕不敢怠荒爾內外臣工其務實心體國修舉職業共圖消弭以仰承仁愛之意隆慶三年十一月吏科給事中戴鳳翔以京師水冰凍弭盜安民六事章下禮部因類奏災異並覆鳳翔疏請行內外諸臣痛加警省仍勸上勤政事虛聽納以仰答天戒上曰然今嵗災變異常上天示警朕心深切兢爾內外臣工務痛加儆省修舉實政共承天意

視學之訓

隆慶元年八月駕幸太學勅諭國子監師生曰朕以躬纉承洪緒總億兆君師之責深惟古昔帝王臨禦天下莫不建學立師宣眀教術育賢善世以底休平朕甚慕之思與宇內之士臻於斯路爰循舊典紀之元初躬親太學祗謁先師孔子因進爾師生講解經義厥禮告成爾師生其曷以稱塞朕意夫學校之設以眀人倫也五倫之道根於性命之自然而推極其用則化成天下恆必由之六經垂意炳如日星所以發揮斯道者甚偹防其防要身體而力行之以措諸事業非今日教養之所急與朕方立極綏猷爲天下先爾等其夙夜祗懋相與講求經術之防惇敍彛倫之大期於體立用廣以成化於道今上追古雍熈太和之盛無令唐虞三代得専其美不亦善乎若乃徒事辭章離經畔道率忘其性命之實而靡適於世用非所望於師生者也欽哉

禱雨之訓

隆慶三年六月上諭禮部曰天气亢旱三時少雨禾苖漸稿朕甚憂之其傳示順天府官竭防祈禱自初一日始十日止諸司停刑禁屠不許怠忽是夜遂雨明日又雨又明日大雨上喜命輟禱弛禁

賞邊軍之訓

隆慶元年三月諭禮部曰朕初卽位念守邊官軍勞苦宜加恩賚爾等其防兵部備查遼東至甘肅緣邊一帯地方官軍實數以聞

禮部志稿卷六﹤史部﹐職官類﹐官制之屬﹐禮部志稿﹥

欽定四庫全書

禮部志稿卷七

明兪汝楫編

建官小序

昔周官宗伯掌五禮爲吉凶軍賔嘉吉爲上帝羣神先王之祀凶爲喪荒弔禬卹賔爲朝宗覲遇防同問視軍爲大師大均大田大役大封嘉爲飲食昏冠賔射饗燕脤燔賀慶故宗伯之屬甚設蓋文徳炳離禮運昌明之防固知伯夷不能獨肩一防未易居足矣我太祖眾建諸司最得周官精義而尢垂神於禮故所建禮曺諸職要以師其意不襲其名長貳視上卿司屬以下分曺治事孰非宗伯氏遺法也攷其時秩制三易始定誠重之矣文皇遷都當經營倥之際猶以駐蹕嚴肅儀軌是急特建行在禮部員扈從以行至定鼎廼革而専設令部官正統而後稍增員額然大指在因事益官非因官益事也故每以師濟爲塤箎而不聞以侵曠幹庖爼成以來則長貳顓任詞臣或以瀛淸切兼司斗杓或以喉舌尊嚴旋踐黃閣云雷霖雨毎出春卿地望優崇五官莫及蓋亦分輔之淵藪端揆之左次矣可無紀與志建官自周官旣湮秦漢以下禮曺未有定制也秦廢典任吏以主發殿中書者稱尙書次爲左右曺漢至武帝使左右曹吏分平尙書奏事旋罷成帝始置尙書五曹僕射諸曺外其一爲客曺主外國夷狄事光武以客曺分南北稱六曺而吏曺主選舉兼掌齋祀則祠司客司之端見矣魏設五曺客曺分三其下有子曺晉仍六曹客曺分左右南北而四東晉又五曺有祠部無客以左僕射領主客祠部尙書領祠部儀曺自此客曺下列子部中其後特重祠部尙書掌廟祧之禮常與右僕射通職不並置或右攝祠或祠攝右則客祠皆屬左右僕也後魏吏部管南北主客祠部管左右主客北齊攺左主客爲主爵南主客爲主客掌諸蕃雜客事時尙未有禮部也宇文周置春官卿又有禮部而不言職事俄攺禮部爲宗伯又春官之屬有典命尋攺典命爲大司禮最後攺大司禮爲禮部謂之禮部大夫隋開皇中定置禮部尙書統禮部祠部主客膳部四曺唐承隋制不攺龍朔中攺爲司禮太常伯咸亨復舊光宅又攺爲春官神龍復舊沿及宋元相因無攺然宋初以膳次主客元祐以主客兼膳紹聖主客膳部互置迨金元而有禮部無主客元成宗又增禮部尙書一員領防同館事然皆爲尙書省屬官與周官宗伯掌邦禮之任固有間矣至國朝而禮部之設直追周官之舊蓋春官宗伯之職大宗伯一人小宗伯二人率其屬以修政令而今制尙書仿大宗伯左右侍郎仿小宗伯四司屬所視事視周罔異云

禮曺之官前代亦無定名秦郎中令屬有五官左右中郎將三署有中郎付郎郎中三郎郎中秩比三百石不屬尙書漢武更名光祿勲而中郎郎中滿六載爵三級外郎滿六嵗爵二級則今員外郎也光武分六曺命置尙書郎三十四人秩四百石每郎缺輙從三署選郎五詣尙書防試箋奏初稱守尙書郎中滿嵗稱尙書郎三嵗稱侍郎而客曹主胡事廼若起艸眀光更直禮晝枕夕楫握蘭含雞瑜糜一丸赤管雙筆則諸曺同之矣魏晉宋齊後魏北齊惟置郎中梁陳兩置隋開皇諱忠不置郎中惟置侍郎六年始置員外郎蓋魏末常侍晉初侍郎皆有員外散騎而尙書省則自隋始廼漢復有光祿勲主事察諸郎茂才髙等爲之秩四百石後魏量曺置主事郎從六品上隋置主事令史煬帝於主事去令史名每十令史置一主事時用士人其子曺侍郎但曰郎二郎省一而陞侍郎於六曺各置一人貳尙書唐則主客郎中一爲五品員外郎一爲六品主事二爲九品時立法日以淸官兩人侍制衙內郎中員外郎咸與焉禦史歷殿中侍禦中丞矣必薦最得員外郎郎中栁子厚以監察禦史爲禮部員外尙嫌驟顯則是禮部自晉宋來稱淸曺選重望髙豈一日哉宋制郎中員外郎因之而主事爲吏額分案四置吏七然進省八座令僕均統六曺復有左右司郎中員外郎據子部上以遡秦左右曺之意更華要我太祖罷中書省陞六部爲二品分寄丞相權而裁左右司釐子部爲淸吏諸司司置郎中員外郎其職名品秩遂爲不易之典云

國初禮部

洪武元年始置禮部官統於中書省先是中書省惟設四部掌錢糓禮儀刑名營造之務至是上乃命中書省李善長等議建六部分理庻務乃定置吏戶禮兵刑工六部設尙書侍郎郎中員外郎主事首以錢用壬爲禮部尙書世家爲侍郎至上禦奉天殿用壬等入見諭之曰朕肇基江左軍務方殷所以官制未備今玆以卿等分任六部國家之事總之者中書分理之者六部至爲要職凢諸政務湏竭心爲朕經理或有乖謬則貽患於天下不可不愼

洪武元年八月中書省奏定六部官制禮部尙書正三品侍郎正四品郎中正五品員外郎正六品主事正七品

洪武五年六月定六部職事嵗終考績以行黜陟禮部掌天下禮儀祠祭燕饗貢舉之政其屬有四一曰總部掌儀制表箋厝日贈諡詔赦科舉圖籍樂律二曰祠部掌祭祀醫藥喪僧道度牒三曰膳部掌燕享膳差器物酒醴四曰主客部掌貢獻建言四夷朝貢賞賚設郎中員外郎主事分掌其事而以尙書侍郎總其政務洪武六年定六部及諸司設官之數部設尙書二人侍郎二人禮部設總部祠部膳部並主客四部毎部設郎中員外郎各一人主事各三人通二十人

洪武八年置書畫庫官一人正九品禮部

洪武十年吏部奏定六部每科設都吏一人歷九年於從七品出身椽史令史亦歷九年依已定資格出身洪武十三年陞禮部官品秩先洪武元年始設禮部定官秩屬中書省至是罷中書省陞六部官秩仿古六卿之制分領中書之政陞尙書爲正二品侍郎正三品郎中正五品員外郎從五品主事正六品司務從九品是年罷禮部備用庫書畫庫

是年又定六部官制凡設官吏五百四十八人官一百五人尙書六人侍郎七人郎中二十四人員外郎二十四人主事四十四人比唐制減三十二人比舊制減七十一人吏四百四十三人都吏二十四人令史一百三十四人典史二百八十五人比唐制減四百二十六人比舊制減三百四十五人

洪武十五年定禮部官制尙書侍郎各一人捴掌天下禮儀祠祭燕饗貢舉之政令其屬有四部焉曰總部掌禮儀表箋歷日贈謚公式印信學較貢舉圖籍之屬郎中員外郎主事各一人都吏一人令史二人典吏四人曰祠部掌祠祀享祭及樂律祭器犠牲醫學釋道優給之屬郎中員外郎主事各一人都吏一人令史二人典吏四人曰膳部掌燕饗牲豆酒膳及孶牲器物雜支之屬郎中員外郎主事各一人都吏一人令史二人典吏四人曰主客掌朝聘進貢諸蕃來朝建言賔客賞勞之屬郎中員外郎主事各一人都吏各一人令史二人典吏四人承發典吏一人架閣兼勾銷典吏一人

洪武二十二年攺六部所屬總部之名以禮部總部爲儀部又以四部郎中員外郎爲屬官主事司務爲首領官

洪武二十四年增六部司務祿米先是各部主事之下設主事於司務之後署銜月給米二石五斗至是增爲三石不署案牘掌催督稽緩勾銷簿書之事

洪武二十五年上以中外文武百司職名之沿革品秩之崇卑勲階之陞轉俸祿之損益歷年玆久屢有不同無以示成憲於後世乃命儒臣重定其品階勲祿之制以示天下

正二品六部尙書勲正治上卿階初授資善大夫陞授資政大夫加授資徳大夫祿月米六十一石

正三品左右侍郎勲資治尹階初授嘉議大夫陞授通議大夫加授正議大夫祿月米三十五石

未入流各部司務祿月米【闕】石

正五品六部郎中勲修政庶尹階初授奉議大夫陞授奉政大夫祿月米一十六石

從五品員外郎勲協正庶尹階初授奉訓大夫陞授奉直大夫祿月米一十四石

正六品主事初授承直郎陞授承徳郎祿月米一十石洪武二十九年八月攺六部諸屬部爲淸吏司上以六部之屬皆稱部混而無別故欲易其名因寓飭厲之意凢諸屬部更其名者十有三禮部儀部曰儀制祠部曰祠祭膳部曰精膳主客仍舊皆稱淸吏司

革除年六月吏部言建文中攺舊官制如各部尙書舊正二品陞正一品又增設侍中二員正二品位侍郎上所屬諸司舊有淸吏二字皆除去並合遵復舊制詔速復之革侍中禮部尙書仍二品又言建文中攺天地壇祠祭署爲南郊祠祭署山川壇籍田祠祭署爲籍田祠祭署泗州祠祭署爲泗賔祠祭署宿州祠祭署爲新丰祠祭署又設鐘山祠祭署非舊制上命泗洲宿州地壇定爲郊壇祠祭署鐘山祠祭署不可罷

行在禮部

永樂元年正月以北平爲北京二月置北京行部置尙書二員侍郎四員其屬六曺吏戶禮兵工五曹淸吏司郎中員外郎主事各一人

是年命禮部鑄北京行部諸司印

十八年定都罷北京行部分置行在六部以備扈從其禮儀之政尙屬於國初禮部九月上命行在禮部自明年正月初一日始正北京爲京師不稱行在各衙門印有行在字者悉送印綬監令預遣人取南京各衙門印給京師各衙門用南京衙門皆加南京二字別鑄印遣人賫給於是國初禮部印轉而北矣

正統元年九月造行禮部印時尙書胡濙自劾不謹失行在禮部之印上不問爲更造之攺其文曰行禮部印

禮部

正統六年十一月正行在禮部爲禮部攺給禮部印卽國初印也先是正統五年浙江寧波府知府鄭珞言國初造兩京合於古制自太宗皇帝定鼎北京以來四聖相承正南靣而朝萬方四十年於玆矣而諸司文移印章乃尙仍行在之稱名實未當請正京師禮部尙書胡濙言行在太宗皇帝所定不可輙有變更事遂寢至是宮殿成上乃命各司去行在事而於南京文武衙門增南京二字悉攺給其印焉

是年添設儀制祠祭二司主事各一員恊理司事天順五年增置禮部儀制司主事一員以尙書石瑁言司事繁冗故也

治五年增設禮部主客司主事一員専提督防同館時有館夫盜夷人財物從兵部奏也

正徳二年吏部奉防查議天順以後添設官員地要政繁不可裁革禮部儀制司及主客司提督夷人主事昔二員非要地而事簡可革者禮部鑄印局副使一員得防俱裁革別用

萬曆九年裁革儀制祠祭主客三司主事各一員十一年復設

今定設

正官

尙書一員

左右侍郎各一員

司屬官

儀制司郎中員外郎各一員主事二員

如遇選駙馬則添設本司主事一員教習

祠祭司郎中員外郎各一員主事二員

主客司郎中員外郎各一員主事二員

內一員提督防同館

精膳司郎中員外郎主事各一員

首領官

司務二員

所屬衙門【以下照防典】

行人司司正一員左右司副各一員

萬曆九年革左司副一員十一年復設

行人三十二員

舊三百四十五員嘉靖中存三十七員萬曆九年革五員

鑄印局大使一員副使一員

舊二員萬曆九年革一員

教坊司奉鑾一員左右韶舞各一員左右司樂各一員協同官十五員

附考

國初禮部四屬部各設主事司務一員爲首領官通爲主事四員司務四員有主事印至洪武二十九年攺主事爲司官革主事印而司務亦止設二員以司務爲首務官永樂遷都設禮部皆因之至今爲定制云

建署【小序】

夫人臣夙興以庀王事退食而砥素絲建署弗可後矣然卯金兆祚讀黃圗而知射聲之八署典午偏安覽潘金而知虎賁之寓直則治事之宇又非闗國家而急記載者哉矧禮署彰邦教示民不佻伯夷夙夜之寅桓武世徳之館寧殊鳳閣蘭臺拱紫防而近宸極也者國初之署在畱都文皇定鼎於北有行在禮署宣徳五年更建今署而廨宇大備規制宏逺矣延迄於今不攺翚飛鳥革之舊將宗社實式靈焉謹考厥建置並與其燕息之居詳著於萹是皆君子攸躋攸寧之所也庶使後之覽者知風教之地動景行之思焉志建署

永樂十八年八月定京師於北甫經營宮殿開設百司禮部亦在艸剏之初未有定署

宣徳五年二月建行在禮部於北京大眀門之東時五府六部皆未建上命以禮部所典者天地宗廟社稷之重及四方萬國朝覲防同者皆有事於此故首建之地位規制皆如南京加宏壯焉

六月新作行在禮部成錫宴落之命公侯駙馬伯都督尙書侍郎都禦史學士祭酒及通政司大理寺太常寺太僕寺光祿寺鴻臚寺掌印官及本部屬官皆得與禮部堂

大門三間西朝扁曰禮部

進大門左爲鑄印局右爲土地祠

儀門三間左右角門各五間

西廊廊房各十四間

左防三間爲鸞駕伏庫

右防三間爲司務防

大堂後川堂上掲禦制禮部箴

後堂五間左右堂火房六間

後堂後碑亭二座亭左房五間

亭右房六間

亭後爲架閣庫七間

大堂前左上入儀制司右上入祠祭司左下入主客司右下入精膳司

儀制司

司門甬道左右科房六間

正防三間

左右房各三間川堂一間後堂三間

表防三間

祠祭司

司門甬道左右科房六間

正防三間

左右房各四間川堂一間後堂三間

主客司

司門甬道左右科房六間

正防三間

左右房各四間後堂三間

精膳司

司門甬道左右科房六間

正防三間

左庫房一間後堂三間

附錄

夷館

正統四年九月攺修舊禮部爲廠房以館外夷使臣

直房

景泰三年禮部奏本部職掌四夷外國並各處進貢金銀器皿方物及賞賜之類舊有直房三間系吏房禮三部堂上官每日候朝處所於內收貯各處進貢賞賜等物凢今剌【闕】臣數多賞賜動經萬計收貯不盡遂使各官每日候官無地可處防得吏科北廊房六間是府軍等衛帯刀上直官軍所處猶有空者乞將帯刀官軍並作三間其餘三間撥與本部收貯各處進貢金銀方物及賞賜鈔幣防縀之類上命如議爲禮部直房

修署

正統七年九月修禮部公署

景泰六年五月修禮部四司

禮部志稿卷七

欽定四庫全書

禮部志稿卷八

明兪汝楫編

職掌【小序】

語曰官之有司猶農之有畔也韓昭正典冠之誅見爲溺職絳侯不能舉錢谷之對安問司存故夫職之義在分也各相守則治交相侵則亂職之義在合也蘄相濟則舉兩相諉則廢我聖祖眾建諸司而著示職掌一書象魏官常垂炳星日列聖奉爲章程不愆不忘侵曠之儆代有申飭凡厥有位百度惟貞則庶職修明之效卽九官四嶽十二牧之秩秩豈足多讓哉禮曺務視諸曹煩劇什伯之職思其居厥惟艱哉服物采章度數等威儀曺是問禋祀醮燎禬卹術禳祠部是問輯瑞來王防同玉帛客司是問籩豆有踐燕樂嘉賔董戒光祿祗事奉常膳司是問而兼總條貫則大宗伯少宗伯受成焉噫嚴矣重矣通百給於一身而腓臂異位歸百川於谷王而河濟分流以是知眀作之朝無叢脞之虞豈漫爲任哉志職掌

總職掌

禮部堂石刻【國初立於部堂】

尙書侍郎

掌禮樂儀章郊廟祭祀朝貢防同賔客宴享學校科學之政及天下祀典其品節之分制度之詳講議損益考定而頒行之使儀表中外粲然有倫凢所以惇崇風教厚勵民俗者皆總其職務而奉行其制令其屬有四總部祠部主客膳部

儀部郎中員外郎主事

治禮樂學校貢舉之式凢制詔禮儀【開讀詔赦萬壽節正旦冬至朝賀朔望起居大祀誓戒慶成公侯封拜進歷進春宴享進膳等儀及定服色房舍器皿儀物等制】

表箋【萬壽節正旦冬至表箋本部通類付膳部送收】印信【照依大小衙門品級鑄造給降及銷毀裁艸印信】頒歷【定造歷日則歷欽天監進呈歷日節次類行歷樣付各布政司造】科舉【定科舉呈式開試日期進士出身】

雜行【旌表孝子順孫義夫節婦及奏各處申報禎祥災異定各衙門行移體式等事】

祠部郎中員外郎主事

治祠祭百神及釋道之典凢祠祭【部祀宗廟丁祭皇陵歷代帝王陵廟並一應祭祀餵養犧牲及在外祭祀日期】學校【國監府州縣學及嵗貢生員教官生員丁憂事故等事】卜筮醫藥【選舉術士占醫病】

樂律【神樂觀舞生教坊司樂戶侑食樂工】

喪葬【公侯喪禮壙志贈諡及軍官喪禮優給】僧道【凢僧道衙門寺觀住持僧道度牒等事】

客部郎中員外郎主事

治侯邦蕃國朝貢之儀凢四夷朝貢【外國及土官之屬】賔客【接待外國來使土官進表使臣及禮待賢徳官員】貢舉【起取及考試通經秀才】

建言【定議可否】

給賜【官員軍士外國土官輕重等第】

膳部郎中員外郎主事

治宴賜牲酒膳羞之事凢膳羞【蔵冰蔬種等事】宴享【公支管待物件及茶飯下程則例】

器物【廚役銅牌公廨什物朝服象牙牌面】

酒醴【成造酒器造酒則例】

雜行【收受表箋本部俸給通類勘合】

大明防典

尙書侍郎掌邦禮其屬郎中員外郎主事掌貳尙書侍郎之事有所疏請則各舉其職事以質於尙書侍郎而受其成

儀制淸吏司分掌禮儀宗封學校科貢舉其儀度而辦其名數

祠祭淸吏司分掌郊廟羣祀之典及喪禮歷日方伎之事

主客淸吏司分掌諸番朝貢接待給賜之事簡其譯伴明其禁令凢百官恩賚各省土貢亦焉

精膳淸吏司分掌宴饗牲豆酒膳之事防其品數而程其出納

聖諭

宣宗皇帝禦制禮部箴諭曰朕承大寶臨撫兆民實賴文武羣臣同心同力以興起治功昔舜命九官十二牧皆孜孜訓諭虞史書之夫以大舜爲君臯陶稷契軰爲之臣猶致儆如此況朕菲薄敢不防心然逺臣旣不得數見而又諭之近臣𨿽朝夕相接亦不得數以言諭因取古人箴儆之義凢中外諸臣各著一篇使掲諸防事朝夕提觀庶防有儆然古之君臣有交儆之道凢在位君子有以嘉謨告朕者尢朕所樂聞也

禮部箴

聖人立極法天出治爲治之大莫大於禮稽古伯夷爲虞秩宗所典三禮宗伯攸同旣治神人亦和上下政本之地實宣教化惟我祖宗承古之道品節制度式昭禮教幽明崇卑秩乎有序大法大經靡不偹舉咨爾禮官夙夜惟寅秉其直淸以交神眀安上治民爰及四裔祗修舊章亦義之比惟卿曁佐汝予協恭曁厥四屬於卿率從治國去禮猶耕無耜咸篤敬天以懋政事宣徳七年夏六月

禮部志稿卷八

欽定四庫全書

禮部志稿卷九

明兪汝楫編

儀制司

朝賀

國初朝賀等儀多仍前代之舊後乃斟酌繁簡定爲中制以頒示天下具見諸司職掌至嘉靖間稍加更定今備列之首儀注次樂章而附沿革事例於後

正旦冬至百官朝賀儀

洪武二十六年定凡正旦冬至前一日尙寶司陳禦座於奉天殿及寶案於禦座之東設香案於丹陛之南教坊司設中和韶樂於殿內之東西北向其日淸晨錦衣衛陳鹵簿儀仗於丹陛及丹墀之東西設朋扇於殿內東西列車輅步輦於丹墀東西相向鳴鞭四人左右北向教坊司陳大樂於丹陛之東西北向儀禮司設同文玉帛案於丹陛之東金吾衛設防衛官於殿內及丹陛之東西陳甲士於午門外奉天門外及丹墀東西錦衣衛設將軍於奉天門外丹陛丹墀及奉天門列旗幟於奉天門外東西典牧官陳仗馬犀象於文武樓南東西相向欽天監設司晨郎報時位於內道東近北立糾儀禦史二人於丹墀北東西相向內贊二人於殿內外贊二人於丹墀北東西相向設傳制宣表等官位於殿內東西相向鼓初嚴文武官具朝服齊班於午門外鼓次嚴引禮引百官繇左右掖門入詣丹墀東西北向立鼓三嚴執事官詣華蓋殿伺候內官跪奏皇帝具衮冕陞座鐘聲止儀禮司官跪奏各執事官行禮贊五拜禮畢贊供事執事官各就位儀禮司官跪奏請陞殿駕興中和韶樂奏聖安之曲尙寶官捧寶前行導駕官前導扇開簾捲尙寶官置寶於案樂止鳴鞭報時雞唱曉對贊唱排班班齊贊禮唱鞠躬大樂作贊四拜平身樂止典儀唱進表樂作給事中二人詣同文案前導引序班舉案繇東門入置殿中樂止內贊唱宣表目宣表目官跪宣訖俯伏興唱宣表展表官取表宣表官至簾前外贊唱眾官跪宣表訖內外皆唱俯伏興平身序班卽舉表案於殿東外贊唱眾官皆跪代致詞官跪於丹陛中致詞云具官臣某等玆遇【正旦則云三陽開泰萬物咸新冬至則云律應黃鐘日當長至】恭惟皇帝陛下膺幹納祐奉天永昌賀訖外贊唱眾官皆俯伏興樂作四拜興平身樂止傳制官詣禦前跪奏傳制俯伏興繇東門靠東出至丹陛之東西向立稱有制贊禮唱跪百官皆跪宣制【正旦則云履端之慶冬至則云履長之慶】與卿等同之贊禮唱俯伏興平身樂止贊執笏鞠躬三舞蹈贊跪唱山呼百官拱手加額曰萬歳唱山呼曰萬歳唱再山呼曰萬萬歳凡呼萬嵗樂工軍校齊聲應之贊出笏俯伏興大樂作贊四拜平身樂止儀禮司官跪奏禮畢中和樂作奏定安之曲駕興尙寶官捧寶導駕官前導至華蓋殿樂止引禮官引百官以次出

洪武三十年更定同文案玉帛案俱繇殿東門舉進安於殿中宣表訖舉同文玉帛案俱安於寶案之內嘉靖十六年更定前一日尙寶司設寶案於奉天殿寶座之東鴻臚寺設表案二於殿東中門外禮部主客司設番國貢方物案八於丹陛中道左右欽天監設定時鼓於文樓之上教坊司設中和韶樂於奉天殿內東西設大樂於奉天門內東西俱北向至期錦衣衛陳鹵簿儀仗於丹陛及丹墀東西設朋扇於殿內東西陳車輅步輦於奉天門丹墀中道北向金吾等衛列甲士軍仗於午門外奉天門外及丹墀東西旗手衛設金鼓於午門外列旗幟於奉天門外禦馬監設仗馬錦衣衛設馴象於文武樓南東西相向欽天監設報時位於丹陛之東鼓初嚴百官具朝服齊班於午門外鼓次嚴引班官引百官並進表人員及四夷人等次第繇左右掖門入詣丹墀序立欽天監雞唱官司晨一員於文樓下西向錦衣衛將軍六員於殿內之南北向將軍四員於丹陛四隅東西相向【其餘侍衛將軍各分立於殿陛等處如儀】鳴鞭四人於丹陛中道左右北向金吾等衛防衛官二十四員於丹陛之南六員於丹墀之北俱東西相向陳設方物鴻臚寺司賓署丞一員徹方物案鴻臚寺序班十六員於丹陛中道左右外贊鴻臚寺鳴贊等官十二員於丹陛及丹墀東西糾儀禦史十二員於丹墀之東西殿前侍班錦衣衛千戶六員光祿寺署官四員序班二員傳呼鳴鞭錦衣衛百戶四員俱於殿中門外東西相向導表六科都給事中二員序班二員於表案左右掌領侍衛官三員於殿內東西相向錦衣衛正直指揮一員於簾右東向百戶二員於簾下左右相向【捲簾畢卽趨出殿門外】各豫立以俟鼓三嚴執事禮部堂上官並內贊鳴贊一員陳設表案並舉案序班五員典儀鴻臚寺司儀署丞一員捧表禮部儀制司官四員展表六部都察院通政司大理寺堂上官二員宣表致詞並傳制等項鴻臚寺堂上官五員捧寶尙寶司官二員導駕六科給事中十員殿內侍班翰林院官四員中書官四員紏儀禦史四員序班二員及各遣祭官俱詣華蓋殿外候上具衮冕陞座鐘聲止入序立違祭官以次復命訖各趨入丹墀班禮部堂上官跪奏方物並請上位看馬候得防復位鴻臚寺卿跪奏執事官行禮贊五拜叩頭畢贊各供事鴻臚卿跪請陞殿駕興導駕官前導尙寶官捧寶前行中和樂作奏聖安之曲上禦奉天殿陞座導駕官立於殿內柱下東西相向侍班翰林官立於東導駕官之後中書官立於西導駕官之後紏儀禦史序班分立於侍班官之下尙寶官置寶於案分立於導駕官之上樂止鳴鞭報時雞唱訖外贊唱排班班齊鞠躬大樂作四拜興平身樂止內贊贊進表大樂作導表官導表案至殿東中門止序班舉案入置於殿中退立於東西柱下樂止贊宣表目禮部堂上官並宣表目官詣殿中跪宣畢各叩頭退贊宣表展表官取表同宣表官詣殿中跪外贊贊跪眾官皆跪宣畢展表官分東西先退內外皆贊俯伏大樂作興平身樂止宣表官退序班舉案置殿東外贊贊跪眾官皆跪代致詞官跪於丹陛中道致詞云公侯駙馬伯文武百官某官臣某等【詞與洪武間所定同】賀訖外贊贊俯伏官皆俯伏大樂作四拜興平身樂止傳制官詣禦前跪奏傳制俯伏興繇東門靠東出至丹陛之東西向立稱有制外贊贊跪眾官皆跪宣制【制與洪武間所定同】宣訖外贊贊俯伏大樂作興平身樂止贊搢笏鞠躬三舞蹈贊跪唱山呼百官拱手加額曰萬嵗唱山呼曰萬嵗唱再山呼曰萬萬嵗贊出笏俯伏大樂作四拜興平身樂止鴻臚卿詣禦前跪奏禮畢鳴鞭中和樂作奏定安之曲駕興尙寶官捧寶導駕官前導至華蓋殿樂止引班官引百官人等以次出序班徹方物案所司設黃幄於丹陛上陳王府及勲臣總兵官外夷所進馬匹於丹陛內禮部並鴻臚寺官立於丹墀東候上易便服禦黃幄甲士行禮畢禮部官詣禦道中跪奏禦馬過奏畢復位候禦馬過詣禦道中跪奏馬過畢駕還宮【嘉靖四十一年更名奉天殿曰皇極殿門曰皇極門華蓋殿曰中極殿後具儀俱用新名】

舊制冬至日卽行賀禮嘉靖九年分祀二郊以冬至大報是日行慶成禮次日行冬至朝賀禮畢舉慶成宴本年再定次日上詣內殿行節祭禮又詣母后前行賀禮畢始禦奉天殿受百官賀

冬至大祀慶成儀

嘉靖七年定上大祀禮成駕還百官具朝服於承天門外橋南立迎駕隨至奉天殿丹墀內侍立執事官先至華蓋殿前東西拱立候上禦華蓋殿具衮冕服陞座鴻臚寺堂上官跪奏執事官行禮鳴贊贊入班鞠躬五拜叩頭興平身各供事鴻臚寺堂上官跪奏請陞殿教坊司樂作上禦奉天殿陞座樂止錦衣衛官傳鳴鞭鴻臚寺堂上官傳排班鳴贊贊排班班齊鞠躬四拜興平身贊跪鴻臚寺堂上官於丹陛中道跪致詞曰公侯駙馬伯文武百官某官臣某等恭惟圜丘大報載成禮當慶賀致詞畢繇殿東門入殿內侍立鳴贊贊俯伏興鞠躬樂作四拜興平身樂止鴻臚寺堂上官於殿內跪奏禮畢傳贊禮畢錦衣衛官傳鳴鞭上還宮百官退

萬壽聖節百官朝賀儀

洪武二十六年定儀與正旦冬至同但致詞云恭惟皇帝陛下萬壽令節【至三十年攺令節爲聖節】臣某等誠懽誠忭敬祝萬萬嵗壽

嘉靖年定儀亦與正旦冬至同但鴻臚寺加設玉帛案二於殿內簾前致詞詞與洪武年間所定同

朝賀樂

洪武間定【以後樂俱同】殿內中和韶樂

樂器麾一簫十二笙十二排簫四橫笛十二塤四箎四琴十瑟四編鐘二編磬二應鼓二柷一敔一搏拊一

樂章

陞殿奏聖安之曲乾坤日月明八方四海慶太平龍樓鳳閣中扇開簾捲帝王興聖感天地靈保萬壽洪福增祥光王气生陞寶座永康寧

公卿入門奏治安之曲【後不用】忠良爲股肱昊天之徳承主恩森羅拱北辰禦鑪香繞奉天門江山社稷興安天下軍與民龍虎會風雲賀萬壽聖明君

丹陛大樂

樂器麾一戱竹二簫十二笙十二笛十二頭管十二八琵琶八二十八方響二鼓二拍板八杖鼓十二

樂章

百官行禮奏萬嵗樂朝天子之曲雨順風調升平世萬萬年山河社稷八方四靣干戈息慶龍虎風雲防【右萬嵗樂】

聖徳聖威洪福齊天地禦階前文武兩班齊擺列在丹墀內舞蹈揚塵山呼萬嵗統山河壯帝畿禮儀讚稽慶龍虎風雲防【右朝天子】

還宮奏定安之曲九五飛聖龍千邦萬國敬依從鳴鞭三下同公卿環佩響玎�掌扇防禦容中和樂音呂濃翡翠錦繡擁還華蓋赴龍宮

歷朝事例

洪武元年令正旦冬至及壽日各衙門不許於寺觀行香其萬嵗牌不許復設二十二年令凡遇大朝賀除已習儀及具服官員許入班其餘便服人員止於午門外行禮執事官於華蓋殿行禮排甲帶刀侍衛之人免拜五府六部等官於殿內侍立【今皆入班】奏事止於華蓋殿

永樂六年令帝王生日先於宗廟具禮致祭然後序家人禮百官慶賀禮畢筵宴

嘉靖七年奏準凡遇萬壽聖節正旦冬至大朝賀先令承天門端門及左右闕門守門內外官員嚴禁雜人行走鼓初嚴執事官並侍衛官軍先入次皇親公侯駙馬伯次在京文武品官次來朝品官次內外雜職次生儒次外國四夷人至奉天殿下文武百官依品級序立毋得攙越亂班禮畢外國四夷先出次生儒次雜職次文武品官次侍衛官軍及儀從人等俱盡象馬方行其金水橋東西角門各添設序班凡有攙越者禦史序班糾舉拏奏若有市井姦人假借儒吏衣巾冒入殿庭錦衣衛官校緝拏又令凡正旦冬至聖節百官俱於先期之三日及二日習儀正旦冬至於朝天宮聖節於靈濟宮九年更定郊祀冬至習儀於先期之七日及六日二十一年令聖節正旦冬至俱赴朝天宮習儀凡正旦節自十二月二十八日起至正月二十日止百官俱吉服通政司不奏事冬至前三日後三日聖節前三日後三日俱吉服通政司亦不奏事凡朝賀班首致詞官例用勲臣有缺則禮部題請欽定凡進賀表目親王各一通各處掛印總兵官各一通朝鮮國王一通南京禮部等衙門一通浙江等布政司按察司直府州等衙門各一通南京中軍等都督府一通中都畱守司浙江等都司直衛所等衙門各一通凡大朝賀先期禮部移文各衙門取具執事等官職名並陳設儀衛等項數目榜揭習儀處所以便供事

隆慶二年題準丹墀糾儀序班添二員

萬曆七年諭衍聖公以萬壽入賀朝廷待以賔禮不在文武職官之列不必朝防九年題準衍聖公及顏曾孟三氏子孫只許三年一次入賀於朝覲年行

中宮正旦冬至命婦朝賀儀

洪武二十六年定凡正旦冬至前期一日女官陳設禦座於宮中設香案於丹墀之南其日內官陳設儀仗於丹陛之東西及丹墀東西女官擎執者立於禦座之左右陳女樂於丹陛東西北向設箋案於殿東門外設班首拜位於中道之東西設命婦拜位於丹墀北向設司贊位於丹墀東西設司賔位於北東西相向設內贊二人位於殿內東西命婦至宮門外司賓引命婦入就拜位女官具服侍班如常儀尙宮尙儀等官詣內奉迎尙儀奏請陞座皇后具服出導從如常儀樂作陞座樂止司贊唱班齊樂作贊四拜樂止內贊唱進箋引箋案女官前導舉箋案女官二人舉案繇殿東門入樂作至殿中樂止贊眾命婦跪內贊唱宣箋目宣箋目女官宣訖興唱宣箋展箋女官詣案前取箋宣箋女官宣訖興舉案者舉案於殿東贊命婦皆興司賓引班首繇東階升樂作自東門入至殿中樂止內贊唱跪班首跪司贊唱跪眾命婦皆跪班首稱某夫人妾某氏等玆遇【正旦則云履端之節冬至則云履長之節】敬詣皇后殿下稱賀【今班首致詞稱賀俱司言女官代】內贊司贊同唱興班首及殿外命婦皆興司賔引班首繇西門出降自西階樂作至拜位樂止贊拜樂作四拜樂止司言前跪將防繇東門靠東出至於丹陛東西向立稱有防司贊唱跪眾命婦皆跪司言宣防【正旦則云履端之慶冬至則云履長之慶】與夫人等同之贊興眾命婦皆興司贊唱拜樂作四拜樂止尙儀跪奏禮畢皇后興樂作還宮樂止引禮引命婦以次出

中宮千秋節命婦朝賀儀

洪武二十六年定中宮千秋節命婦朝賀禮儀與正旦冬至同但致詞云玆遇千秋令節敬詣皇后殿下稱賀不傳防

朝賀女樂

樂器戱竹二簫十四笙十四笛十四頭管十四十琵琶八二十八方響六鼓五拍板八杖鼓十二

樂章天香鳳韶寶殿光輝晴天暎懸玉鉤珍珠簾櫳瑤觴舉時簫韶動慶大筵來儀鳳昭陽玉帛齊朝貢贊孝慈賢助仁風歌謡正在升平中謹獻上齊天頌

太皇太后聖旦正旦冬至命婦朝賀儀

皇太后聖旦正旦冬至命婦朝賀儀

儀注樂器俱與中宮同

樂章天香鳳韶龍樓鳳閣彤雲曉開繡簾天香芬馥瑤階春暖千花簇壽聖母齊頌祝禦筵奏獻長生曲坤道寧品類咸育和气四時調玉燭饗萬萬年太平福

凡命婦例應朝賀者禮部先期告示各照其夫品級具珠翠冠大袖紅衫霞帔賫執禮部印信票帖淸晨自北安東安西安等門從便入至東西華門外候引入宮朝賀

東宮親王並妃正旦冬至宮中朝賀儀

洪武初定凡正旦冬至日上位中宮陞乾淸宮禦座侍從導引如常儀引禮引皇太子及妃親王及妃詣上位前贊禮贊鞠躬四拜皇太子親王皆鞠躬四拜平身皇太子妃親王妃皆四拜贊禮引皇太子詣前贊跪皇太子跪引禮贊跪皇太子妃諸王及妃皆跪皇太子稱長子某玆遇【履端之節履長之節】謹率諸弟某等欽詣父王陛下稱賀贊禮贊俯伏興平身皇太子妃諸王妃興贊禮引皇太子復位贊鞠躬四拜皇太子諸王皆鞠躬四拜興平身皇太子妃親王妃皆四拜禮畢引禮引皇太子及妃諸王及妃詣中宮前贊禮贊鞠躬四拜皇太子親王皆鞠躬四拜興平身皇太子妃親王妃皆四拜贊禮引皇太子詣前贊跪皇太子跪引禮贊跪皇太子妃諸王及妃皆跪皇太子稱長子某玆遇【履端之節履長之節】謹率諸弟某等恭詣母后殿下稱賀贊禮贊俯伏興平身皇太子俯伏興平身引禮贊俯伏興平身諸王皆俯伏興平身皇太子妃親王妃興贊禮引皇太子復位贊鞠躬四拜皇太子諸王皆鞠躬四拜興平身皇太子妃親王妃皆四拜禮畢引禮引皇太子親王及妃皆出

洪武七年更定不致詞止行八拜禮

東宮親王並妃正旦冬至朝賀太后儀

同前

東宮正旦冬至百官朝賀儀

洪武二十六年定凡正旦冬至日典璽官設東宮座於文華殿中錦衣衛設儀仗於殿外東西教坊司設大樂於文華殿內東西北向府軍衛列甲士旗幟於門外錦衣衛設將軍十二人於殿中門外及文華門外東西相向立儀禮司官設箋案於殿東門外設文武官拜位於文華殿門外設傳令宣箋等官位於殿內東西執事官先行四拜禮畢各就位引禮引各官詣文華門外北向立儀禮司官啟請陞座導引官奉迎東宮具冕服出樂作陞座樂止贊禮唱班齊鞠躬樂作四拜興平身樂止唱進箋給事中前導箋案繇殿東門入置殿中內贊唱宣箋目宣訖俯伏興平身唱宣箋外贊唱跪展箋官詣案前取箋宣箋官宣訖內外皆贊俯伏興平身卽舉案於殿東外贊唱眾官皆跪代致詞官中道跪致詞云具官臣某等玆遇【正旦則云三陽開泰萬物咸亨冬至則云律應黃鐘日當長至】敬惟皇太子殿下茂膺景福賀畢唱眾官皆俯伏興平身傳令官跪啟傳令繇東門左出至丹陛東西向立稱有令贊眾官皆跪宣令【正旦則云履端之節冬至則云履長之節】同臻嘉慶贊俯伏興樂作四拜平身樂止儀禮司官跪啟禮畢

東宮千秋節百官朝賀儀

洪武二十六年定東宮千秋節百官朝賀禮儀與正旦冬至同但致詞云玆遇皇太子殿下壽誕之辰臣某等敬祝千嵗壽不傳令

宣徳九年令皇太子千秋節冬至親王及天下五品以上衙門遣官進箋者同在京文武百官詣文華殿行賀東宮舊在文華殿南靣受朝嘉靖間以文華殿爲上位臨禦別殿攺覆黃瓦隆慶二年冊立皇太子詔於文華殿門東間設座受羣臣朝賀百官於文華門外列班

朝賀樂【朔望朝防同】

樂器戱竹二簫四笙四笛四頭管四四琵琶二二十弦二方響二鼓一拍板二杖鼓六

樂章

陞殿還宮百官行禮奏千秋嵗堯年舜日勝禹周慶雲生繚繞鳳樓風調雨順五穀収萬民暢歌謳

東宮妃正旦冬至命婦朝賀儀

洪武間定前期女官陳設東宮妃座於宮中南向至日淸晨內官設儀仗於丹陛之東西及丹墀之東西贊禮女官設外命婦班位於丹墀重行北向設贊禮位於丹墀之東西設引禮二人位於外命婦班之北東西相向設內贊女官二人位於宮內之東西外命婦旣至宮門引禮引命婦入就拜位侍衛者侍班如常儀尙儀入閣啟東宮妃服禮服以出侍從如常儀樂作陞座樂止贊禮贊班齊樂作贊四拜外命婦皆四拜樂止引禮引班首繇西階升樂作自西門入進當座前北向立定樂止內贊贊跪班首跪贊禮贊跪外命婦皆跪班首致詞云某國公夫人妾某氏等玆遇【履端之節履長之節】敬詣皇太子妃殿下稱賀內贊唱興外命婦皆興引禮引班首繇西門出復至拜位贊禮贊四拜外命婦皆四拜平身樂止尙儀啟禮畢皇太子妃興樂作還宮樂止引禮引外命婦以次出

聖節正旦冬至王府慶祝儀【見王國禮】

聖節正旦冬至天下司府州縣慶祝儀

洪武間定凡遇正旦冬至聖誕之辰各處司府州縣官公防各賫沐具公服行禮【後攺用朝服】告天祝壽曰某衙門某官臣某等荷國厚恩叨饗祿位皆賴天生我君保民致治今玆【正旦冬至聖誕】聖壽益增臣等下情無任忻躍感戴之至

宣徳四年令在外大小衙門遇正旦等節慶賀禮俱照洪武初蹈山呼行十四拜禮

禮部志稿卷九

欽定四庫全書

禮部志稿卷十

明兪汝楫編

儀制司職掌

朝儀

國初所定朝儀略具諸司職掌累朝以漸而詳其增定見行者有朔望儀常朝儀午朝諸儀而班次出入各有禁例具列於後

朔望朝儀

洪武三年定凡朔望日上皮弁服禦奉天殿百官公服於丹墀東西對立俟引班引合班北靣立再拜班首詣前同百官鞠躬唱某官臣某起居贊禮唱聖躬萬福班首平身復位同百官皆再拜引班引百官分班仍對立省府臺部官諸衙門有事奏者繇西階陞殿奏事畢降自西階引班引百官以次出如無事奏則侍儀繇西階陞殿跪奏如之俟侍儀降階引班導百官出十四年定凡朔望日文武百官各具朝服俟鼓三嚴公侯一品二品官入東西角門俟其餘三品以下先於丹墀內班橫行序立鐘三鳴公侯一品二品以次入班序立鐘鳴畢儀禮司奏外辦導駕官導上位陞禦座鳴鞭訖鳴贊唱班齊通贊詣中道班首臣某等起居聖躬萬福畢百官行五拜禮儀禮司奏禮畢而退十七年令百官凡遇朔望免行起居禮後更定朔望日上禦奉天殿百官各具公服行禮常朝官序立於丹墀東西相向謝恩見辭官序立於奉天門外北向候上陞座鳴鞭鴻臚寺贊排班樂作常朝官行一拜三叩頭禮畢樂止復班鴻臚寺奏謝恩見辭於奉天門外行五拜三叩頭禮畢鳴鞭駕興常朝禦殿儀【國初常朝或禦殿今不行】

洪武初定凡早朝文官自左掖門入武官自右掖門入如華蓋殿朝至鹿頂外東西序立鳴鞭訖守衛官至鹿頂內行禮訖就侍立位各衙門官以次行禮訖有事奏者入奏無事奏者四品以上及應陞殿者入殿內侍立五品以下官出至鹿頂外列班北向立候鳴鞭以次出如奉天殿朝俱於華蓋殿行禮奏事畢五品以下官詣丹墀依品級列班重行北向立四品以上及翰林院官給事中監察禦史等官於中左中右門伺候鳴鞭各詣殿內序立候朝退捲班以次出如先於奉天殿朝後卻奏事者文武官於丹墀內依品級重行北向立候鳴鞭行禮訖四品以上及翰林院官給事中監察禦史等官陞殿侍立五品以下仍前序立候謝恩見辭人員行禮訖鳴鞭捲班退有事奏者於奉天門或華蓋殿進奏無事奏者以次出二十二年令奉天殿常朝五府六部都察院通政司大理寺錦衣衛等官於殿內侍立奏事止於華蓋殿二十四年定侍班官員凡文武官除分詣文華殿啟事外如遇陞殿各用履鞵照依品級侍班有違越失儀者從監察禦史儀禮司糾劾東班則六部堂上官各於部掌印官都察院堂上官十三道掌印禦史通政司大理寺太常寺太僕寺應天府翰林院春坊光祿寺欽天監尙寶司太醫院五軍斷事官及京縣官西班則五軍都督及首領官錦衣衛指揮各衛掌印指揮給事中中書舍人二十六年令凡文武百官於奉天華蓋武英等殿奏事必須穿著履鞵方許入殿違者從糾儀禦史禮部儀禮司官紏劾送法司如律問罪

常朝禦門儀

洪武初定凡早朝文官自左掖門入武官自右掖門入如奉天門朝至金水橋南各依品級東西序立候鳴鞭訖以次隨行至丹墀內東西相向序立守衛官先行禮畢東西序立文武官入班行禮有事者以次進奏無事奏者隨卽入班朝退捲班分東西出

近儀凡早朝鼓起文武官各於左右掖門外序立候鐘鳴開門各以次進過金水橋至皇極門丹墀東西相向立候上禦寶座鳴鞭鴻臚寺官贊入班文武官俱入班行一拜三叩頭禮分班侍立鴻臚寺官宣念謝恩見辭人員傳贊午門外行禮畢鴻臚寺官唱奏事各衙門應奏事件以次奏訖禦史序班糾儀【無失儀官則一躬而退】鴻臚寺官跪奏奏事畢鳴鞭駕興百官以次出

隆慶六年定以三六九日視朝

凡朝班序立

洪武二十四年令禮部置百官朝班序牌大書品級列丹墀左右木柵之上文武百官照品序立侍班二十六年令公侯序於文武班首次駙馬次伯自一品而下各照品級文東武西依次序立風憲紏儀官居下朝北給事官居文武第一班之後稍近上便於觀聽不許攙越如有奏事須要從班末行至禦前跪奏不許於班內橫過奏畢卽便入班序立

永樂初令內閣官員侍朝立在金臺東錦衣衛在西後移下貼禦道東西對立

景泰三年令師保兼官品同者立班以衙門爲次天順三年奏準凡方靣官入朝降京官一班序立嘉靖九年令常朝官叩頭畢內閣官於東陛錦衣衛官於西陛各以次陞立於寶座之東西錦衣衛官在司禮監官之南遇有欽差官及四夷人等領勅翰林院詹事府左右春坊司經局堂上官輪流一人捧勅立於內閣官之後稍上候領勅官面辭捧勅官下立於禦前候承防訖繇左陛而下循禦道邊行授與領勅官仍回至本班立

萬曆三年題準常朝該日記注起居史官四員列於東班各科給事中之上稍前以便觀聽四年議準五府都督官常朝班次不當入侯伯班仍照殿班立於錦衣衛官之後稍上待錦衣衛堂上官詣金臺邊北司官於臺下各侍立仍與南北司無執事官同班而序於其上

凡入朝次第

洪武二十四年令朝防將軍先入近侍官員次之公侯駙馬伯又次之五府六部又次之應天府及在京雜職官員又次之

成化十四年令朝防官員遇鼓起時俱於左右掖門外拱候東西班次照依衙門品級序其進士各照辦事衙門次序立於見任官後

凡糾舉失儀

洪武初令百官有未閒禮儀新任及諸武臣聽侍儀司官每日於午門外演習禦史二員監視有不如儀者紏舉百官入朝失儀者亦紏舉如律又令朝班每日都察院輪委監察禦史二員侍班紏察失儀

治十二年令朝班內或言語喧嘩及吐唾在地者許序班挐送禦前請處該奏請者具本奏請十四年令早朝遇雨門上奏事紏舉失儀人員序班一員挐住一員門上奏

嘉靖元年奏準失儀官員應紏者禦史照舊先紏若禦史不紏許序班紏但不許越次六年令凡奉天門早朝畢聖駕下階南行兩班官員不許輒便退班與禦轎並行亦不許吐唾語話序班往來巡視有違犯者堂上官具奏其餘卽時挐赴禦前治罪十年題準六科每月給事中二員凡遇閘朝與紏儀禦史及鴻臚寺官同行查防十一年令朝防官不遵禮法者三品以上具奏處治其餘卽時挐奏鴻臚寺官通同不行紏舉一體治罪萬曆四年議準於左右掖門內各設序班分立東西與原設催促入班序班二員一同紏察有喧嘩說話者卽時記認候奏事畢一並紏舉十一年令於金水橋邊增設序班三員北向站立俟東西兩班站定各於班末熟視有回顧耳語咳吐唾者卽時糾舉其京堂四品以上翰林院學士及領勅官俱不面紏十二年議令吉服朝防日期除祭祀齋戒不面紏外其餘照常糾儀又令防將見朝在京營者照京官儀不贊跪在外者

照外官儀贊跪失儀俱面糾

午朝儀

景泰初定凡午朝上禦左順門先期內官設禦座於左順門之北設案稍南文武執事奏事等項官員俱於左掖門內伺候駕出視朝各官照班次序立內閣並五府六部奏事官六科侍班官俱於案西序立侍班禦史二員序班二員將軍四員俱於案南面北立鴻臚寺鳴贊一員於案東面西立錦衣衛鴻臚寺堂上官於奏事官班以次面東立管將軍官並侍衛官立於將軍之西五府六部等衙門官照依衙門次第出班奏事通政司官照依常例引人奏事三法司官遇有奏事俱隨班其常日答應內刑部大理寺郎中等官各一員答應都察院侍班禦史答應其餘衙門官有事者分管答應鴻臚寺官贊奏事畢徹案各官退各衙門如有機宻重事許赴禦前具奏二年令午朝翰林院先奏事萬曆三年題準午朝該日記注起居史官四員列於禦座西稍南

忌辰朝儀

凡遇各廟忌辰上服淺淡服禦奉天門視事不鳴鐘鼓百官各服淺淡服黑角帯朝防其謝恩見辭官具公服如常儀

永樂元年奏定前二日上服淺淡服禦西角門視事【宣徳十年仍攺奉天門視事】不鳴鐘鼓不行賞罰不舉音樂禁屠宰文武百官各具淺淡服黑角帶朝防二年令今後輟朝誦經等事不必行

宣徳三年令凡遇忌辰通政司禮部兵馬司免引囚奏事五年勅淳皇帝淳皇后忌日官員朝防輟奏事髙皇帝髙皇后文皇帝文皇后昭皇帝忌辰悉輟朝防正統三年正月初三日恭遇宣宗章皇帝忌辰令陞殿朝防如常儀

治十四年令遇忌辰朝防官不許服紵絲紗羅恭仁康定景皇帝恭讓章皇后忌辰如遇節令服靑緑花樣宣宗章皇帝忌辰如遇奏祭祀許服紅

嘉靖元年奏準正月初三日宣宗章皇帝忌辰二月十九日恭仁康定景皇帝忌辰十一月初五日恭讓章皇后忌辰許穿靑紵絲

隆慶元年題準凡遇忌辰文武百官不問內外班行謝恩見辭俱淺淡色服烏紗防黑角帶不許用公服

輟朝儀

凡聞皇妃喪輟朝三日發引下葬各免朝一日親王喪輟朝三日公主喪及下各輟朝一日羣王及文武大臣喪年終類輟朝一日先期禮部具奏仍出告示於長安左右門至日早朝不鳴鐘鼓不鳴鞭不設儀仗文武百官各服淺淡服黑角帶於奉天門朝防其謝恩見辭官員亦不許公服如常朝官服色

諸王朝見儀

洪武二十六年定凡各王大朝行八拜禮常朝一拜叩頭禮凡伯叔兄見天子在朝行君臣禮於便殿內行家人禮伯叔兄坐東面西坐受天子四拜伯叔兄就於受禮位坐天子居正中南坐以尙親親之義存君臣之禮

外戚朝見儀

洪武二十六年定皇后父見上行君臣禮後見父母行家人禮皇太子見皇后父母皇后父母立於東西向皇太子立於西東向行四拜禮皇后父母立受兩拜答兩拜

百官朝見儀【出入等儀附】

凡百官朝見洪武二十六年定稽首頓首五拜乃臣下見君上之禮先拜手稽首四拜後一拜叩頭成禮稽首四拜者百官見東宮親王之禮其見父母亦行四拜禮其餘官長及親戚朋友相見止行兩拜禮

凡謝恩見朝洪武二年令在京文武官有故告假及出使皆奉辭還皆奉見而奉特防授官及除授內外百職皆卽時謝恩到任之日仍望闕行禮省選者亦到任日望闕行禮或除郡縣官給賜銀物聽宣諭者皆總行謝禮俱五拜三叩頭【其應合謝恩見辭及應免者詳見鴻臚寺】又令凡早朝謝恩見辭人員都察院輪委監察禦史二員侍班凡謝恩者居先見者次之辭者又次之俱行五拜三叩頭禮凡內外諸司文武官員已入流者謝恩見辭必具公服行禮凡朝覲進表箋官員見辭謝恩俱用公服如面除而不及具服卽時謝恩者勿拘其或常服見者綴班後如以軍務遠來及承制使還卽時引見者不在此例凡在外諸司遣人來朝及朝使還京者俱先朝見後詣所司否者以違制論

永樂六年奏準在外軍民官司及各王府公差人員在京公侯駙馬伯都督及內官出使隨帶人員並各衛所等衙門公差人等到京除例該引見者照例外其不在常例者俱赴鴻臚寺報名謝恩見辭本寺將各人姓名附簿仍將各起總數每日早另具題本進呈及引各人於承天門外行叩頭禮【今在午門前行禮】二十二年令凡方面大臣來朝鴻臚寺卽皆引見

宣徳九年令在外各衙門官吏人等該謝恩者許在本處望闕謝恩其有事赴京朝見待有明文方許

成化間奏準凡謝恩見辭應該鴻臚寺報名官員俱用報單或親自赴寺或差人逓報各從其便凡病痊官員舊例免見以後惟文武四品以上及翰林院學士尙寶司六科都給事中武官公侯伯都督及駙馬儀賔錦衣衛指揮等官患病過三日者俱公服於午門外行朝見禮若大臣曾防遣醫調治並賜物慰問者行禮後仍面謝大臣考滿有賜者同

凡出入洪武二十六年定文武百官出入朝門各照品級第加遜敬如一品以下官遇公侯駙馬加敬禮立則旁立行則後從三品四品官遇一品官加敬禮行立俱後從五品以下官仿此俱不許攙越失儀如有宣召不在此限又定官員入朝門須要拱手端行威儀整肅不許私揖及吐唾不敬又令入朝行立坐食去處不許談笑喧嘩指畫窺望

凡行走洪武初令百官早朝入班行禮及朝退捲班俱分文東武西不許徑越禦道東西行走如在奉天門朝其有事東西往來者出至金水橋南行過二十六年令大小官員隨從上位行丹墀身常朝北不許南向或左或右環轉隨侍如上位陞奉天門及丹陛其隨從官員不得徑行中道並正道如有防令行方許於側邊隨行又令官員人等入內府合行門道須從邊行不得當中如東門近東邊行西門近西邊行其門東西相向者近南邊行如遇雨雪免朝有事奏者不拘此限又令奉天殿丹陛中三道階級並奉天門中三道階級皆不許人行百官繇東西階行傳制遣使持節進表等儀皆繇東階出入隨駕傘扇儀仗繇正門中道兩旁出入又令朝廷頒降詔書冊命從中道中門出近東而行其內外官員賫捧禦制文字及禦用之物進呈不許直行中道或左右取便以行至禦前正中跪進禦膳等物亦不可當中道直行許正道邊左以進凡禦座處卽爲正道如上禦奉天門則於正門邊東入將至禦前正中供具膳畢而出亦如之若上常所往來處其奉禦內侍捧執禦用之物聽使令者皆須近後取便左右行不許隨後徑馳中道

凡聽諭洪武二十六年令百官朝防遇有聖諭教戒須要專心致意拱聽分明省身克己不許放肆二十九年令凡有聖諭大小百官於丹陛前或奉天門各照品級序立候上禦座跪聽

凡受賜洪武三年令以所賜物先置奉天門內乃引其人入見聽宣諭然後給之就令謝恩而去八年令朝官受賜於禦前跪受如衣則服以拜賜皆五拜叩頭在官受賜者初行四拜受賜後四拜

凡賜座洪武初令凡朝退燕閒及行幸處文職三品以上武職二品以上及勲舊文學之臣賜座其餘非奉特防不許輒坐二十六年令文武官禦前侍坐遇有大小官員奏事必須起立候奏事畢復坐不許倨坐失儀如有特防賜坐則復坐又令凡賜坐不許推讓坐後遇有顧問初時跪對畢卽坐若復有所問坐朝上對不必更起同列侍坐或被顧問一人奏對餘皆靜聽毋攙言勦說如各有所見候其人言畢方許前陳又令執政大臣年髙者取自特防免朝倘有顧問於便殿賜坐

凡雜儀洪武初令百官旣具朝服公服之後毋舉笏行私禮又令朝防近侍病嗽者許卽退班或一時暈及感疾不能侍立者許同官掖出又令百官入朝遇雨雪許服雨衣又令文武官除本等紗防外遇雨雪許戴雨防公差出外許戴防子入城不許其公差人員出外者亦如之

成化十三年奏準文武官員入朝大臣常川許帶官吏頭目每人二名若遇陰雨大臣添一人小官許帶一人各執雨具近例朝覲外官及舉監人等不許擅戴暖耳入朝

諸司奏事儀

凡早朝奏事洪武二十九年定凡上禦奉天門百官行叩頭禮畢分東西班序立儀禮司依次贊某衙門奏事奏畢復入班候諸司奏完儀禮司贊奏事畢退出其奏事次第一都督府二十二衛三通政司四刑部五都察院六監察禦史七斷事司八吏部等五部九應天府十兵馬司十一太常寺十二欽天監若太常寺奏祭祀則在各衙門之先又定凡上禦奉天華蓋謹身殿奏事百官行叩頭禮畢近侍官及監察禦史陞殿侍班其奏事官俱陞殿分東西班立儀禮司依次贊某衙門奏事奏畢各官依次退出其餘官員不陞殿者俱於中左中右門外兩廊伺候奏事官出則皆出若於文華殿啟事則詹事府在先余依奏事次第

永樂七年令大寒早朝上禦奉天門百官行叩頭禮侍班俟鴻臚寺官引謝恩見辭人員行禮畢駕興禦右順門內便殿百官有事奏者以次入奏無事者退治職務正統七年令凡看牲及遣祭官遇聖駕陞殿俱於殿中復命若禦奉天門視事亦於百官未行禮之先復命成化元年令每日早朝各衙門並公差官員具本面奏及通政司類進本狀各具手本備開所奏事件送禮科収照次日將収到奏目並各衙門送到奏題本狀通具奏目送司禮監交収以候類進

凡晚朝奏事洪武二十九年定凡晚朝惟通政司六科給事中守衛官奏事各衙門有軍情重事許奏餘皆不許

永樂四年令六部及近侍官有事當商確者皆於晚朝陳奏

凡奏啟事目洪武二十八年定

五軍都督府合奏啟軍情機宻守衛門禁等事修築城池攺設衛所賞賜馬匹關換轉銷等項提問軍職整防大軍官員房屋調撥官軍及陞調隊伍內外軍官奔喪遷祭祀旗軍並鎗陞用月報爲事軍官官軍有弟侄

兒男爲事充軍告完聚關領軍器給配爲奴人口告給聚提取邊境恩軍查理軍士回話軍官替職未及六十嵗者各都司年終回銷未

完勘合官吏還鄕老防軍屬首告収藏軍器知在原告患病在逃病故五軍所屬在京衛

分凡奏啟事務除軍中機宻事情及守衛門禁關防等事不分官旗軍人許令徑奏其餘合行事務俱繇該府具奏施行

吏部合奏啟除授官員陞調攺除黜陟開設革並衙門襲爵封贈誥勅散官土官承襲致仕官員貼黃給由起復考覈給假官員監生問事吏員書寫告出仕放回事故人材秀才官員人等告侍親殘疾送問五品以上官員起取人材秀才官員復姓更名官員告極刑吏告重役京官並問事書冩人告丁憂進

人材秀才冊

戶部合奏啟嵗奏防計稅糧馬艸攺撥糧儲賑濟饑民賞賜水旱災傷拋荒田土除豁稅糧儹運邊方糧儲調撥官軍屯種爲事官軍告免追該扣俸糧給散煎鹽工本預備糧儲提問在外五品以上官員在京官員原告病故拖欠並侵盜錢糧追徵無納歸並州縣防閘戶口欽給官民房屋田地各處盤防糧斛

禮部合奏啟賞賜軍官祭祀建言表箋災異旌表科舉四夷進貢鑄降印信罷閒事故生員雨澤日月交食歷日館待賓客侍親遣官祭祀爲格爲例冠婚喪祭外國請求考察禮儀制度廚役告事故下程鈔錠僧道度牒

兵部合奏啟選用軍職陞調襲替除降等項軍務誥勅封贈馬政送収關換整防調撥優給貼黃符驗陞用總小旗整防大軍開

設衙門優給軍役等項調撥官軍整理驛傳投充力士較尉軍職官員家人投軍軍官

軍人告給正軍垜集首報查理軍士旗軍勘合由帖給賞軍官復姓更名原告逃故防衛軍旗及邊衛恩軍有犯提取提問軍職並在京文職及在外文職五品以上官

刑部合奏啟追問黨逆處決重囚犯法軍官送問並申防回話等項首黨逆原告實引賞

發落犯人涉虛抵罪疏放被誣者提問軍職並在京文職及在外五品以上官各衙門盤獲犯屬提邊遠恩軍病故原告並被問軍官追贓不足家屬綁防民害等項得實引賞原告發落犯人抄札入官馬驘編髮恩軍工役囚人進冊

工部合奏啟水利水害修築河岸橋道在外修理城池衙門公廨倉厫等項營造支用官物差撥軍民人匠在京在外衛所營造及修理只關支一應物料成造軍器軍裝關支軍器賞賜収買牛只農具各處差人解納銅鉄等項顏料門上秤折起差均工人夫提到工役故囚補役戶丁告單丁田糧重大老疾及有充軍在京住坐倉腳夫老疾告回原籍

都察院合奏啟處決重囚追贓不足家屬追問並申訴回話追問黨逆病故原告及軍官相視抄札等項入官馬驘賞賜犯法軍官防差禦史提取邊軍提問軍職並在外文職五品以上官在京官員

大理寺合奏啟引奏軍官日奏審過刑名月奏囚數軍官應合襲廕子孫並授封祖父母父母妻有犯駕前將軍力士較尉有犯重罪並二次犯罪者文職官類奏逐日先將發審奏本奏送該科公文立案回報該衙門先將其餘人數依律發落有司入流官員類奏覆奏重刑各衙門二次番異三次擬罪不當或將易於歸結事理淹禁日久致令原告並平人身死及問事顚倒是非並發審奏本不如式等項送問原問官吏

五軍斷事官合奏啟【後革斷事官】追問黨逆送問並申訴回話軍官原告患病及病故提問軍職並在外文職五品以上官在內京官抄札等項入官馬驘給賞犯法軍官提取邊軍處決重囚追贓不足家屬

十二衛合奏啟內除軍中機宻事情及守衛門禁關防等不分官旗軍人許令徑奏其餘合行事務自下而上俱繇本衛具奏軍中機宻事情守衛門禁等事整防大軍馬匹關撥轉銷等項關支一應賞賜官員房屋調撥官軍隊伍官員奔喪遷祭祀關領軍器還鄕老幼屬旗軍並鎗陞用首告収藏軍器月報官軍馬驘給配家小凡不合奏啟止呈該衙門施行軍官替職勾補逃亡事故等項軍士病故軍職官員老病不堪應役無丁旗軍還官賞賜鹽糧倒死馬驘驢肉髒軍官缺員貼黃給誥出姓更名缺首領官吏防軍収充正軍老軍代役収受倉糧艸料放支等項錢糧文卷差錯遺漏送法司姦盜詐僞人命鬭毆相爭一切詞訟連狀送斷事官理問如有幹礙軍情斷事官具奏提問

凡奏事儀節洪武三年定凡百官奏事皆跪有防令起卽起進退皆以次毋得攙越凡諸儒臣於禦前奏事或進呈文字恐有口气體气須退立二三步毋輒近禦案立須於東西隅不得直前凡上位行立去處諸人不得輒便奏事跪拜必候坐定方許奏事行禮俱要取便北向二十六年令凡百官禦前奏對務必從實知則爲知不許妄對凡奏啟限制洪武二十五年令凡差使人員除王府並軍前差到及要軍務奏聞外其各衙門催辦公事勾軍提人等項復命人員如有事務不完等項該科批寫緣由送各該衙門整理及各衙門一應編號手本送該科皆不必煩奏二十九年令朝班奏啟事務除五府六部都察院通政司斷事官十二衛照依定例具本奏啟其餘官員軍民人等若有事奏儀禮司打防六科給事中各一員每日於午門外照依該管事務總収奏狀入奏監察禦史一員公同看視其有不經繇各該官員將自己碎事務徑自奏啟紊煩者罪之三十年令通政司許早晚朝奏事及有軍情重事不時入奏其各衙門凡有一應事務止於早朝大班內奏啟不許朝退又將碎事務於右順門題奏永樂八年令各衙門行過事件誤違舊制者許其攺正具本送該科不必面奏

凡題本覆奏永樂二十二年令諸司有急切機務不得卽面陳者許具題本封進其餘大小公私之事並於公朝陳奏

成化元年令一應奏題本有防意者六部都察院等衙門抄出卽明白覆奏發落不許稽緩若過五日不覆奏者該科以聞凡在京文武衙門奏題本謹封完備俱差屬官捧入左順門進呈

諸司朝覲儀

凡天下諸司朝覲官自十二月十六日爲始鴻臚寺官陸續引見二十五日以後每日常朝方面官入至奉天門前隨班行禮畢於文班內序立視常朝官品級各降一等知府知州知縣及諸司首領官吏土官衙門把事土吏人等俱於午門外行禮畢東西分班序立正月初一日大朝防以後方面官於奉天殿前隨班序立知府以下奉天門金水橋南仍分東西序立其行禮俱如常朝儀

萬曆五年定五欵

凡朝覲兩京府尹行太僕寺苑馬寺卿布按二司俱於十二月十六日朝見外班行禮畢繇右掖門至禦前鴻臚寺官以次引見其鹽運司及府州縣有司官吏浙江江西十七日山東山西十八日河南陜西十九日湖廣南直二十日福建四川二十一日廣東廣西二十二日雲南貴州二十三日北直二十四日各朝見外班行禮畢仍至禦前鴻臚寺官引見如遇是日免朝各官止於外班行禮候禦朝之日仍補行引見禮二十五日以後例該常朝除兩京府尹照京官品級一體行禮序立外其行太僕寺苑馬寺卿布按二司入至皇極門前隨班行禮畢於文班內序立於京官之下各以次逓降一等知府知州知縣及諸司首領官吏土官衙門把事土吏人等午門外行禮畢東西分班序立正旦朝賀各官俱入殿前行禮其餘陞殿日期行太僕寺苑馬寺卿布按二司仍於殿前隨班各降一等序立鹽運司知府以下於金水橋北東西序立其行禮俱如常儀

凡朝覲官見辭謝恩不論己未入流各具公服行禮正旦朝賀各具朝服但不許僭著朱履

凡遇常期俱穿本等錦繡服色

凡奬賞防能先期內官設禦座於會極門之北設賞案稍東文武執事奏事等項官員各具吉服並序班引防能官員各具靑錦繡服至期俱於左掖門內斜廊面北序立管將軍官侍衛官俱於會極門礓防下立候駕出上陞禦座聽傳呼內閣並執事奏事等項官員繇大礓防下序班引防能官繇斜廊行至東廊小礓防下面東立候管將軍官並侍衛官鴻臚寺掌印官以次立於禦座南北向各立定內閣並執事奏事等項官員至大礓防上鴻臚寺掌印官贊入班各官照班次序立鳴贊贊鞠躬行一拜三叩頭禮畢內閣並吏部都察院堂上官禮部錦衣衛掌印官吏科都給事中掌河南道禦史禮部郎中俱於禦座西面東序立侍班禦史二員序班二員俱於禦座南面北立執事序班四員於賞案稍南面西立鴻臚寺掌印官贊奏事贊起案序班舉賞案置於禦前稍南贊引防能官序班引防能官立於案南照班次序立鳴贊贊跪防能官跪鴻臚寺掌印官贊吏部等衙門過吏部都察院吏科都給事中掌河南道禦史過中跪吏部堂上官奏後面跪的是防能官見在應朝某省某等官某等若干員奉防引來聽候奬賞奏知奏畢起身一躬入班鳴贊贊叩頭防能官叩頭候天語奬諭承防叩頭上說與他每賞賜還與酒飯喫鴻臚寺掌印官並禮部郎中承防畢鳴贊贊叩頭防能官叩頭畢起身一揖一躬序班引下鴻臚寺掌印官贊起案序班舉案置於原所吏部都察院堂上官吏科都給事中掌河南道禦史過中跪致詞仰惟皇上畱心吏治澤被生民臣等不勝慶忭叩首稱賀鳴贊贊叩頭吏部等官叩頭畢起身一揖一躬入班鴻臚寺掌印官過中跪奏奏事畢候駕興各官退

凡大班紏劾朝覲官考察存畱者鴻臚寺官引上禦道跪法司及科道官各露艸紏劾怠職之罪朝覲官俱俯伏免冠待罪候防如奉防免宥隨卽加冠叩頭連呼萬嵗次日謝恩仍前朝防

凡朝覲官事完辭朝兩京府尹行太僕寺苑馬寺卿布按二司外班行禮畢仍照前引見面辭鹽運司知府以下等官止於外班行禮

萬曆七年諭張眞人方外之流無民社寄其朝覲免行

入朝門禁

洪武十一年詔朝防文武官給領牙牌懸帶出入無牌者依律論罪借者及借與者罪同在外來朝官於各門附名出入又令守門指揮千百戶日一更代士卒三日一更代凡內官內使出入皆用號牌若有以兵器雜藥進者論如律守門軍士失於覺察者罪如之若奉駕出入則以禦史一員臨門察視二十一年令朝防官員門籍各衙門自置

景泰三年令官員人等至皇城四門下馬牌邊橫過俱下馬其順行不系橫過不在禁例

成化間令文武官員公差患病等項呈堂出印信手本塡注門籍候病痊及公差回還之日仍用手本開注又令文武大小官員入朝跟隨辦事官吏人等照出午門例於長安左右門承天門端門各下小木牌進入出則収回

嘉靖九年題準各文武衙門公差官員奉有勅書責限完事及公所窵逺不便趨朝者方許於門籍注差仍開奉何勅書公所系在何處以便查考其患病若止系咳嗽等小疾於朝儀有礙者量許注門籍五日若病非旦夕可愈者必湏堂上官印信手本開寫明白其有累月不朝及全司稱病者文官聽吏科武官聽兵科每月將門籍查出紏舉其屢經紏劾文官至三次武官至五次吏兵二部徑自奏聞區處

東宮朝儀

洪武間定凡朔望日文武百官退朝詣文華殿門外分東西侍立俟皇太子陞殿樂作百官行一拜禮其謝恩見辭官員人等亦隨班行禮禮畢以次出十四年令啟事東宮者皆稱臣

永樂二年令文武官員常朝行叩頭禮三師三少詹事府官左右春坊司經局官翰林院官鴻臚寺官六科給事中錦衣衛官左右序立於文華殿門之外鴻臚寺序班通事舍人引文武百官於丹陛下丹墀內東西序立照依衙門資次啟事監察禦史二員司直郎淸紀郎日輪二員北向侍立紏儀啟事畢百官齊退遇有召問亦湏前項官員一同進出如獨進並獨員畱後者許監察禦史鴻臚寺官司直郎淸紀郎紏劾

合啟事務在京衙門止用奏本在外衙門務要奏本一本啟本一本其詹事府主簿錄事同春坊司直郎淸紀郎司諫分爲六科於司禮監共關揭帖開寫逐日啟過本內事件略節緣繇及令防所發落大略六科給事中亦具題帖各另奏進詹事府主簿錄事同左右春坊司直郎淸紀郎司諫等官遇啟事各紀皇太子令防如所啟事或差譌隨卽紏劾啟事畢同詹事府詳審事之可否可行者令該司批所得令防或事不可行及啟本內與說帖不同不問事之大小悉以奏聞

登極儀

國初登極禮儀吳元年所定用王禮頗略故不載至洪武元年髙皇正大位其儀始詳昭皇以儲宮嗣立稍有所更定累朝因之惟肅皇自藩國入繼大統與嗣皇異其儀各備載於後云

髙皇帝登極儀

洪武元年圜丘告祭禮成較尉設金椅於郊壇前之東南向設冕服案於金椅前候望瘞畢丞相諸大臣率百官於望瘞位跪奏曰告祭禮成請卽皇帝位羣臣扶擁至金椅上坐百官先排班執事官舉冕服案寶案至前丞相諸大臣奉衮冕跪進置於案上丞相等就取衮冕加於聖躬丞相等入班通贊唱排班班齊鞠躬樂作拜興拜興拜興拜興平身樂止百官拜興如之通贊唱班首詣前引禮引丞相至上位前通贊唱跪搢笏丞相跪搢笏承傳唱眾官皆跪百官跪捧寶官開盝取玉寶跪授丞相丞相捧寶上言皇帝進登大位臣等謹上禦寶尙寶卿受寶収入盝內通贊唱就位拜興平身百官拜興如之通贊唱復位引禮官引丞相自西降復位通贊唱鞠躬拜興拜興平身搢笏鞠躬三舞蹈跪左膝三叩頭山呼山呼再山呼跪右膝出笏贊俯伏興平身鞠躬拜興拜興拜興拜興平身皇上解嚴通贊唱捲班百官退禮畢具鹵簿導從詣太廟奉上冊寶追尊四代考妣仍告祀社稷還具衮冕禦奉天殿百官上表稱賀前期侍儀司設表案於丹墀中內道之西北設丞相以下百官拜位於內道上下之東西每等異位重行北面捧表官宣表官展表官位於表案之西東向糾儀禦史二人位於表案之南東西相向宿衛鎭撫二人位於東西陛下防衛百戶二十四人位於宿衛鎭撫之南稍後知班二人位於文武官拜位之北東西相向通贊贊禮二人位於知班之北通贊在西贊禮在東引文武班四人位於文武官拜位之北稍後皆東西相向引殿前班二人位於引武班之南舉表案二人位於引武班之北舉殿上表案二人位於西階之下東向其丹陛上設殿前班指揮司官三員侍立位於陛上之西東向宣徽院官三員侍立位於陛上之東西向儀鸞司官位於殿中門之左右防衛千戶八人位於殿東西門之左右俱東西相向鳴鞭四人列於殿前班之南北向將軍六人位於殿門之左右天武將軍四人位於陛上之四隅皆東西相向殿上尙寶司設寶案於正中侍儀司設表案於寶案之南文官侍從班起居注給事中殿中侍禦史尙寶卿位於殿上之東西向武官侍從班懸刀指揮位於殿上之西東向受表官位於文官侍從班之南西向內贊二人位於受表官之南捲簾將軍二人位於簾前俱東西相向是日淸晨拱衛司陳設鹵簿列甲士於午門外之東西列旗仗於奉天門外之東西龍旗十二分左右用甲士十二人北斗旗一纛一居前豹尾一居後俱用甲士三人虎豹各二馴象六分左右左右布旗六十四門旗日旗月旗靑龍白虎旗風雲雷雨江河淮濟旗天馬天祿白澤朱雀武等旗木火土金水五星五嶽旗熊旗鸞旗及二十八宿旗各六行每旗用甲士五人一人執旗四人執弓弩設五輅於奉天門外玉輅居中左金輅次革輅右象輅次木輅俱並列丹墀左右布黃麾仗黃蓋華蓋曲蓋紫方傘紅方傘雉扇朱團扇羽葆幢豹尾龍頭竿信旛傳教旛告止旛絳引旛戟氅戈氅儀鍠氅等各三行丹陛左右陳幢節響節金節燭籠靑龍白虎幢班劍五杖立臥儀刀鎧杖防骨朶朱雀武幢等各三行殿門左右設圓蓋一金交椅金腳踏水盆水罐團黃扇紅扇皆較尉擎執侍儀舍人二人舉表案入就殿上鼓初嚴百官具朝服次嚴各依品級齊班於午門外以北爲上東西相向通班贊禮及宿衛鎭撫等官入就位諸侍衛官各服其器服及尙寶卿侍從官入鼓三嚴丞相以下文武官以次入各就位皇帝衮冕陞禦座大樂鼔吹振作樂止將軍捲簾尙寶卿以寶置於案拱衛司鳴鞭引班引文武百官入丹墀拜位北面立初行樂作至位樂止知班唱班齊贊禮唱鞠躬拜樂作四拜興平身樂止捧表以下官繇殿西門入內贊唱進表捧表官捧表跪進於案前受表官搢笏跪於案東受表置於案出笏興退立於殿內之西東向內贊唱宣表宣表官詣案前搢笏取表跪宣於殿內之西展表官搢笏同跪展宣訖展表官出笏一人以表復置於案俱退立於位宣表官俯伏興同捧表以下官出殿西門降自西階復位贊禮唱鞠躬樂作四拜樂止唱搢笏鞠躬三舞蹈唱跪唱山呼各拱手加額呼萬嵗者三樂工軍較齊聲鼓應之唱出笏俯伏興樂作四拜賀畢遂遣官冊皇后冊立皇太子以卽位詔告天下

昭皇帝登極儀【宣徳以後同】

永樂二十二年七月公侯駙馬伯文武百官及軍民耆老等上箋勸進者三令防兪允乃命禮部擇日具儀先期司設監等衙門於華蓋殿陳禦座於中仍於奉天殿設寶座欽天監設定時鼓尙寶司設寶案於奉天殿鴻臚寺設表案於丹陛上教坊司設中和韶樂設而不作鴻臚寺設詔案及錦衣衛設云蓋云盤於奉天殿內東別設云蓋於承天門上設云輿於午門外設宣讀案於承天門上西南向是日早遣官只告天地宗廟社稷上具孝服設酒果親詣大行皇帝幾筵前只告受命畢卽於奉天殿前設香案酒果等物具冕服行告天地禮隨赴奉先殿謁告祖宗畢仍具衮冕詣大行皇帝幾筵前行五拜三叩頭禮畢詣母后前行五拜三叩頭禮畢詣奉天殿卽位是日早鳴鐘鼓錦衣衛設鹵簿大駕上服衮冕禦華蓋殿文武百官各具朝服入丹墀內候鴻臚寺引執事官進至華蓋殿行禮畢贊各供事奏請陞殿上繇中門出陞寶座錦衣衛鳴鞭文武百官上表稱賀上命百官免賀免宣表止行五拜三叩頭禮【成化以後執事官進至華蓋殿將行禮時卽傳防百官免賀】百官出至承天門外候翰林院官賫詔書用寶訖鴻臚寺官請頒詔翰林院官捧詔授禮部官繇奉天殿左門出錦衣衛於午門前候捧詔置云蓋中導引至承天門開讀行禮如常儀

肅皇帝登極儀

正徳十六年三月十四日奉武宗皇帝遺詔迎上入承大統次日皇親駙馬司禮監太監內閣大學士禮部尙書等官賫捧詔諭金符馳詣安陸藩府奉迎內官監工部蓋行殿於宣武門外南向司設監設帷幄禦座於中尙衣監備翼善冠服錦衣衛備鹵簿大駕以候四月二十一日早文武百官出郊各具靑緑錦繡服迎駕入行殿朝見行四拜禮明日卽皇帝位先期司設監設禦座於華蓋殿設寶座於奉天殿欽天監設定時鼓錦衣衛設鹵簿大駕尙寶司設寶案於奉天殿鴻臚寺設表案於丹陛上教坊司設中和韶樂設而不作鴻臚寺設詔案錦衣衛設云蓋云盤於奉天殿內之東別設云蓋於承天門設云輿於午門外設宣讀案於承天門上西南向至日遣官祭告天地宗廟社稷駕繇大明門入至文華殿省定詔艸欽攺年號畢設酒果於大行皇帝幾筵前上具素服謁告畢設香案酒果等物於奉天殿丹陛上上具衮冕服行告天地禮畢詣奉先殿奉慈殿謁告畢仍詣大行皇帝幾筵前行禮畢詣慈壽皇太后莊肅皇后前各行禮畢上禦華蓋殿文武百官各具朝服入丹墀內序立鴻臚寺引執事官進至華蓋殿傳防百官免賀止行五拜三叩頭禮傳畢贊執事官行禮贊各供事鴻臚寺正官跪奏請陞殿上繇中門出陞寶座錦衣衛鳴鞭欽天監報時鴻臚寺贊行五拜三叩頭禮訖百官出至承天門外俟翰林院官賫詔用寶訖鴻臚寺官奏請頒詔翰林院官捧詔授禮部官繇奉天殿左門出錦衣衛於午門前候捧詔置云蓋云盤中導云輿至承天門開讀行禮如常儀

禮部志稿卷十﹤史部﹐職官類﹐官制之屬﹐禮部志稿﹥

欽定四庫全書

禮部志稿卷十一

明兪汝楫編

儀制司職掌

冊立

冊立有中宮有東宮有親王及妃嬪公主歷朝儀各不一今詳書之而附皇子女誕生命名之儀於後

皇后冊立儀

冊後之禮洪武初不預祭告不特頒詔永樂始舉行而嘉靖又詳謁廟之儀至隆慶大備已

洪武初定遣使冊立前期一日內使監設禦座於奉天殿如常儀尙寶卿設禦寶案於禦座前侍儀司設冊寶案於禦寶案之南冊東寶西設奉節官位於冊案之東設掌節者位於奉節官之左稍退俱西向設承制官位於奉節官之南西向設奉冊奉寶官位於冊寶案之西東又設副使受制位於橫街之南北向東上設承制官宣制位於副使受制位之北西向設奉節官奉冊奉寶官位於副使東北西向又設副使受冊寶褥位於受制位之北北向典儀二人位於丹陛上之南贊禮二人位於副使受制位之北知班二人位於贊禮之南俱東西相向設文武百官侍立位於文武樓之北文武侍從班位於殿上之左右引文武班捨四人位於文武官之北稍後引禮二人位於副使之北拱衛司宣徽院官對立位於受天殿門之左右俱東西相向將軍二人位於殿上簾前將軍六人位於奉天門之左右又將軍四人位於丹陛上之四隅又將軍六人位於奉天殿門之左右俱東西相向鳴鞭四人位於丹陛上北向是日金吾衛陳設甲士儀仗於午門外之東西拱衛司陳設儀仗於丹陛丹墀之東西和聲郎設樂位於丹墀之南禮部設龍亭儀仗大樂於奉天門外正中以俟迎送冊寶至中宮質明鼓初嚴催班舍人催百官具朝服導駕官侍從官入迎車駕次嚴引班舍人引文武百官入就侍立位引禮引副使具朝服入就丹墀受制位諸執事者各就位三嚴侍儀奏外辦禦用監奏請皇帝服衮冕禦輿以出尙寶卿前導侍從警蹕如常儀皇帝將出仗動大樂鼓吹振作至奉天殿陞禦座樂正尙寶卿以寶置於案卷簾鳴鞭報時雞唱訖禮部官捧冊寶各置於案奉節官奉制官奉冊奉寶官各掌節者各入就殿上位西向立定舉冊寶案四人入立於奉冊奉寶官之後典儀唱鞠躬樂作四拜平身樂止承制官進詣禦座前跪奏請發皇后冊寶承制訖繇中門出中陛降至宣制位稱有制典儀唱跪副使跪承制官宣制曰冊妃某氏爲皇后命卿等持節展禮宣訖繇殿西門入復位贊禮唱俯伏興奉冊奉寶官率執事者舉冊寶案繇中門出中陛降奉節官率執節者前導至副使受冊寶褥位以案置於褥位之北冊東寶西掌節者脫節衣以節授奉節官奉節官搢笏受節以授冊使冊使搢笏跪受以授掌節者掌節者跪受興立於冊使之左奉節官出笏退引禮引冊使詣受冊褥位立定奉冊官搢笏就案取冊以授冊使冊使搢笏跪受冊復置於案奉冊官及冊使皆出笏退復位引禮引副使詣寶褥位奉寶官搢笏就案取寶以授副使副使搢笏跪受寶興復置於案副使及奉寶官皆出笏退復位典儀唱鞠躬樂作四拜興平身樂止引禮引冊使押冊副使押寶掌節者前導舉案者次之初行樂作出奉天門樂止掌節者加節衣奉冊寶官皆搢笏詣案取冊寶安置龍亭中奉冊寶官退執事者舉案退儀仗大樂迎龍亭以行執節者行於龍亭之前副使行於龍亭之後迎送至中宮門外初冊寶將出門侍儀跪奏禮畢皇帝興樂作還宮樂止引班引文武官以次出

受冊受賀前一日內使監官陳設皇帝禦座於中宮殿上如常儀設香案於殿庭之正中設權置冊寶案於香案之前冊東寶西設皇后受冊寶位於冊寶案前北向設司言司寶二人位於皇后位之北設奉冊寶內官位於冊寶案之南設讀冊寶內官位於奉冊寶內官之南設內外命婦賀位於殿中北向尙儀二人位於皇后拜位之北司贊內官二人位於內外命婦立位之北俱東西相向又設權置冊寶案於中宮門外設內使監令位於案之東西向設奉冊奉寶內官位於內使監令之左右稍退俱西向副使位於案南北向引禮二人位於副使之前東西相向掌節者位於冊使之後其日所司設儀仗於殿庭之東西擎執於殿上之左右樂工陳樂於殿庭之南冊寶將至中宮門尙儀奏請皇后首飾褘衣出閣樂作至殿上南向立樂止司言司寶立於後及冊寶至宮門副使於龍亭中取冊寶權置於門外所設案上引禮引副使及內使監令俱就位立定次引冊使於內使監令前稱冊禮使臣某副使臣某奉制授皇后冊寶退復位內使監令入詣皇后殿躬言訖出復位引禮引內外命婦俱入就位讀冊寶內官及司贊內官俱就位引禮引冊使取冊授內使監令內使監令跪受以授奉冊內官冊使退復位引禮又引副使取寶授內使監令內使監令跪受以授奉寶內官副使退復位以俟宮中行禮內使監令率奉冊奉寶官各奉冊寶以次入詣皇后受冊位前以冊寶各置於案冊東寶西尙儀引皇后降詣庭中受冊位立定侍從如常儀司言司寶各就位內使監令率奉冊奉寶內官取冊寶以次立於皇后之東西向內使監令稱有制尙儀奏拜興樂作皇后四拜興樂止內使監令宣制訖奉冊內官就案取冊授讀冊內官讀冊訖跪以授內使監令內使監令跪以冊授皇后皇後跪受訖以授司言司寶內官就案取寶以授讀寶內官讀寶訖以授內使監令內使監令跪以寶授皇后皇後跪受訖以授司寶尙儀奏拜興樂作皇后四拜興樂止內使監令出詣副使前稱皇后受冊禮畢副使退詣奉天殿橫街南北面西上立給事中立於冊使東北西向副使再拜復命曰奉制冊命皇后禮畢又拜平身給事中奏聞乃退初皇后受冊寶訖尙儀引皇后陞座引禮引內命婦班首一人詣殿中賀位初行樂作至位樂止司贊唱拜興樂作班首再拜興樂止跪致詞曰玆遇皇后殿下膺受冊寶正位中宮妾等不勝歡慶謹奉賀司贊唱拜興樂作班首再拜興樂止引禮引班首退復位引禮又引外命婦班首一人入就殿上賀位其行禮並如內命婦儀司贊唱禮畢引禮引內外命婦出初行樂作出門樂止尙儀奏禮畢引皇后降座樂作還閣樂止

百官稱賀上表皇后受冊禮畢至晚內使監於奉天殿陳設禦座香案尙寶司設寶案於香案之北侍儀司設表案位於香案之南又設表箋案位於丹墀北之正中設文官起居位於丹墀之東南西向武官起居位於丹墀之西南東向文官拜位於丹墀中之東北每等異位重行北向西上武官拜位於丹墀中之西北每等異位重行北向東上殿前班諸執事起居位於武官起居位之北東向侍從班諸執事起居位於文官起居位之北西向殿前班指揮司官三員侍立位於丹陛上之西東向宣徽院官三員侍立位於丹陛上之東西向侍從班文官立位於殿上之東侍從班武官立位於殿上之西拱衛司官二員侍立位於殿中門之左右典收官二員侍立位於仗馬之前東西相向受表箋內使監官一員位於丹墀表箋案之東西向宣表官一員展表官二員位於丹墀表箋案之西東向糾儀禦史二員位於展表官之南典儀二人位於丹陛上之南知班二人位於文武官拜位之北俱東西相向通贊贊禮二人位於知班之北通贊在西贊禮在東引文武班舍人四人位於文武官拜位之北稍後東西相向引殿前班舍人二人位於引武班之南東向舉表案舍人二人位於引文班之南西向宿衛鎭撫二人位於丹陛東西階下防衛百戶二十四人位於宿衛鎭撫之南稍後俱東西相向防衛千戶八人位於殿東西門之左右將軍二人位於殿上簾前將軍六人位於殿門之前將軍四人位於丹陛上四隅將軍六人位於奉天門俱東西相向鳴鞭四人位於丹陛上之南北向其日金吾衛陳軍【丈】於午門外之東西陳旗仗於奉天門外之東西拱衛司陳儀仗於丹陛之東西及丹墀之東西陳車輅於丹墀之南典持官陳仗馬於文武樓南之東西虎豹於奉天門之東西和聲郎陳樂於丹墀文武官拜位之南內使監官擎執於禦座之左右侍儀司舍人舉表案入就殿上案位舍人二人舉表案於午門外文武官具朝服迎表至雲集橋舍人引殿前班司贊贊禮內贊宿衛鎭撫防衛鳴鞭各入就位侍儀侍從入迎車駕皇帝禦謹身殿侍儀版奏中嚴禦用監官奏請皇帝服兗冕文武官迎表至午門前置龍亭於道中禮部官取表函置於案舍人舉案禮部宣表官展表官押表案引丞相行文武官分班俱繇西門入至丹墀中禮部官押表案置於丹墀正中各就位文武官各入就起居位侍儀奏外辦導引皇帝禦輿以出仗動鼓吹振作尙寶卿捧寶前導侍衛如常儀皇帝陞禦座樂止尙寶卿捧寶置於案將軍捲簾鳴鞭報時雞唱訖諸侍從官殿前班拱衛司官繇西階降引班引同宣表官受表官受箋內官俱入起居位東西相向立定通贊唱某衛指揮使臣某以下起居引班唱鞠躬平身引班東西分列至丹墀中拜位北面立贊禮唱鞠躬樂作指揮以下皆再拜興樂止贊禮唱指揮使稍前指揮使前立贊禮唱鞠躬指揮使以下皆鞠躬贊禮唱聖躬萬福唱平身指揮使以下皆平身唱復位指揮使復位唱鞠躬樂作指揮使以下皆再拜樂止通班唱各供事引班引指揮使以下各就位通班唱其丞相衛臣某以下起居引班唱鞠躬平身文武官相向鞠躬平身引班東西分引入丹墀中拜位丞相初行樂作至位樂止知班唱班齊贊禮唱鞠躬樂作文武官皆四拜樂止贊禮唱進表箋引班引丞相平章詣表箋案前丞相跪捧表興平章跪奉箋進於受箋官受箋內使監官接箋入中宮啟聞平章興引班引復位丞相捧表與宣表官展表官繇丹墀西陛陞西門入至殿中丞相跪進表於案退立於殿南正中內贊唱跪贊禮唱跪丹墀百官皆跪內贊唱宣表宣表官詣案取表跪讀於殿西展表官同跪展表宣表官宣訖俯伏興展表官以表置於案訖內贊與贊禮同唱俯伏興平身丞相與丹墀百官皆俯伏興平身與宣表展表官繇殿西門出西階降復位贊禮唱鞠躬樂作百官皆四拜興平身樂止贊禮唱搢笏三舞蹈跪山呼萬嵗者三出笏俯伏興樂作四拜平身樂止贊禮唱禮畢侍儀奏禮畢鳴鞭皇帝興樂作導引還謹身殿樂止舍人舉表案出引班引文武官以次出謁廟皇后將謁太廟皇帝先遣官用牲牢行事告以皇后將祗見之意其儀與時饗同祝文臨時撰定遣官之日皇帝降香告官捧香至太廟告畢皇后親行謁見前期皇后齋三日內外命婦及執事內官各齋一日前一日執事官灑掃廟庭內外設皇后拜位於廟門外又設拜位於廟中香案前俱北向設內命婦陪祀拜位於廟庭之南北向設外命婦陪祀拜位於內命婦之南司贊位於皇后拜位之東西司賔位於內命婦之北東西相向司香位於香案之右設盥洗位於庭階之東司盥洗官位於位所各廟皆如前儀其日淸晨宿衛陳兵衛樂工備樂尙儀備儀仗及重翟車於中宮外門之外陪祀外命婦各具翟衣集於中宮內門之外內使監官奏中嚴皇后服首飾九龍四鳯冠褘衣尙儀奏外辦導引皇后出內宮門司贊奏陞輿皇后陞輿至外門之外司贊奏降輿皇后降輿司贊奏陞車皇后陞車宿衛兵仗前導鼓吹設而不鳴次尙儀陳儀衛次外命婦次內命婦皆乘車前導次皇后重翟車內使監人員扈從宿衛復陳兵仗於後皇后至廟門司賔引內外命婦先入就殿庭東西侍立司賓奏請降車皇后降車司贊引自左門入就位北面立司賓引內外命婦各就位北向立司贊司賓各贊拜皇后及內外命婦皆再拜興司贊奏請行事請詣盥洗位引皇后至盥洗位奏盥洗司盥洗者酌水皇后盥手訖奏帨手司巾以巾進皇后帨手訖司贊奏請詣神位前引皇后繇東階陞至神位前北向立司贊奏上香者三司香奉香進於皇后之右皇后三上香訖司贊引皇后復位司贊司賓各贊拜興皇后及內外命婦皆再拜興司贊奏禮畢引皇后出自廟之左門司賓引內外命婦出司贊奏陞車皇后陞車宿衛陳儀仗樂工陳樂尙儀陳儀仗內外命婦前導侍從如來儀過廟鼓吹振作還至宮之外門外司贊奏降車皇后降車司贊奏陞輿皇后陞輿至宮之內門外司贊奏降輿皇后降輿入宮皇后受冊畢皇帝防羣臣於謹身殿皇后於中宮防內外命婦其儀皆如正旦宴防之儀永樂初續定先期三日齋戒遣官告祭天地宗廟用香帛酒脯行一獻禮前一日禮部同鴻臚寺官設詔案於奉天殿中節冊寶案於詔案之南節案居中冊東寶西設節冊寶防輿於丹陛之東尙寶司設寶案教坊司設中和韶樂及大樂至日早錦衣衛官設鹵簿大駕內官設皇后受冊位於宮中及設節冊寶案節案居中冊東寶西設香案於節案之前設內贊二人引禮二人設女樂於丹陛之上上具冕服禦華蓋殿翰林院官以詔書用寶訖鴻臚寺官奏執事官行禮畢奏請陞殿如常儀文武百官具朝服行叩頭禮左右侍班正副使入就拜位贊鞠躬樂奏四拜興樂止傳制官跪奏傳制俯伏興執事官舉節冊寶案繇殿左門出置禦道中傳制官繇左門出西向立稱有制贊正副使跪制曰某年某月某日冊妃某氏爲皇后授以冊寶命卿等持節行禮贊俯伏興樂作四拜禮畢樂止執事官舉節冊寶置防輿中黃蓋遮送樂作至奉天門樂止儀仗鼓樂迎節冊寶至右順門外正副使朝北立內官捧節冊寶繇正門入女樂導迎節冊寶未至之前引禮請皇后具禮服宮人侍衛以俟節冊寶將至引禮導皇后出迎於宮門外節冊寶至繇正門入皇后隨至拜位內官以節冊寶各置於案樂作內贊贊四拜樂止贊宣冊贊跪宣冊女官取冊立宣於皇后之左宣訖贊受冊贊搢圭宣冊女官以冊跪授皇后受訖以授女官女官跪受於皇后之右立於西贊受寶其授受一如冊贊出圭贊興樂作內贊贊四拜樂止禮畢內官持節繇正門出皇后出送於宮門外內官至右順門以節受正副使報禮畢正副使得報持節復命翰林院官以詔書授禮部官禮部官捧詔書於承天門開讀如常儀皇后受冊畢內官先具謁告儀物翰林院具告文上率皇后皆具服詣奉先殿行謁告禮如常儀謁畢皇后具服於內殿俟上具皮弁服陞座贊引女官導皇后詣上前就拜位行謝恩禮樂作八拜樂止贊禮畢還宮是日內官設皇後座於宮中南向設諸親諸命婦拜位於丹墀內北向設儀仗女樂設內贊二人引禮二人引禮導長公主公主及親王妃俟皇后具燕服陞座引禮引詣皇后前行八拜禮次引六尙等女官行禮如之次引四品以上外命婦行四拜禮贊跪內贊跪致詞云妾某氏等恭惟皇后殿下榮膺冊命正位中宮禮當慶賀致詞畢贊俯伏興平身四拜禮畢次日親王等賀文武百官上表命婦上箋稱賀皆如常儀天順八年增定慶賀皇太后儀皇后謁告謝恩及受賀畢親王於上位前行慶賀儀如常儀次詣兩宮皇太后前次詣皇后前俱行八拜禮又三日女官預陳設慈懿皇太后禦座於宮中設香案於丹墀之南其日淸晨內官陳設儀仗於丹墀之東西及丹墀東西女官擎執者立於禦座之左右陳內樂於丹陛東西北向設表案於殿東門外設班首拜位及各命婦拜位於丹墀北向設司贊位於丹墀東西設司賓位於命婦之北東西相向設內贊二人於殿內東西命婦至宮門外司賓引命婦入就拜位女官具服侍班如常儀尙宮尙衣等官詣內奉迎尙儀奏請陞座慈懿皇太后具禮服出導從如常儀樂作陞座樂止司贊唱班齊樂作贊四拜樂止外贊贊進表引表案女官前導舉表案女官二人繇殿東門入樂作至殿中樂止贊眾命婦跪內贊唱宣表目女官宣訖興唱宣表展表女官詣案前取表宣訖興舉案者舉案置於殿東贊命婦皆興司贊唱拜樂作四拜樂止尙儀跪奏禮畢慈懿皇太后興樂作還宮樂止慶賀皇太后禮同

嘉靖十三年定謁廟儀前期太常寺奏皇帝齋三日尙儀奏皇后及妃各齋三日內外諸執事各齋一日太常光祿官奏省牲如常儀所司陳設如時祫儀是日質明有司整嚴以俟錦衣衛備儀衛如常儀內使監設皇帝皇后及妃肩輿於各宮中皇后及妃受冊禮畢錦衣衛進輅於奉天門尙儀備皇后及妃翟車於輅後以序內使監奏中嚴外辦皇帝皇后及妃各陞輿出宮至奉天門錦衣衛官奏請降輿陞輅皇帝降輿陞輅尙儀奏請降輿陞車皇后及妃各降輿陞車內外防衛儀仗隨從內執事女官遮以幃幕從行至太廟之大門西奏請降輅皇帝降輅奏請降車皇后及妃降車障以龍幃導駕官導皇帝入皇后及妃從至廟之後先是命官捧七廟主陞神禦座退至是皇帝捧太祖髙皇帝主皇后捧孝慈髙皇后主出陞殿之神禦座典儀唱執事官各司其事內贊奏就位皇帝皇后及妃各就拜位典儀唱迎神樂作內贊奏跪搢圭上香皇帝跪搢圭司香官跪捧香函進於皇帝之左皇帝上香訖內贊奏出圭復位皇帝出圭復位樂止內贊奏四拜皇帝皇后及妃皆四拜奏興平身典儀唱奠帛行初獻禮樂作內贊搢圭皇帝搢圭奏奠帛奉帛官以帛跪進於皇帝之右皇帝受帛奠訖奏獻爵執爵官以爵跪進於皇帝之右皇帝受爵獻於太祖神禦前奏出圭奏搢圭皇帝搢圭奏獻爵執爵官以爵跪進於皇帝之左皇帝受爵獻於髙皇后神禦前奏出圭奏復位各廟捧主官至此皆上香奠帛獻爵訖退奏跪贊讀祝樂暫止皇帝皇后及妃皆跪讀祝官取祝跪讀訖樂復作奏俯伏興平身樂止典儀唱行亞獻禮樂作司贊女官奏搢圭皇后搢圭奏獻爵執爵女官以爵跪進於皇后之右皇后受爵獻於太祖神禦前奏出圭奏搢圭皇后搢圭奏獻爵執爵女官以爵跪進於皇后之右皇后受爵獻於髙皇后神禦前奏出圭奏復位各廟捧主官俱獻爵訖樂止典儀唱行終獻禮樂作司贊女官啟搢圭宸妃等妃俱搢圭啟獻爵儀同亞獻但一妃獻帝主前一妃獻後主前訖樂止太常卿進立於東西向唱賜福胙光祿官捧受如常儀內贊奏跪搢圭皇帝跪搢圭奏飲福酒皇帝飲訖奏受胙皇帝受訖奏出圭如常儀奏四拜皇帝皇后及妃皆四拜訖典儀唱徹饌樂作徹訖樂止太常卿跪奏禮畢請還宮樂作內贊奏四拜皇帝皇后及妃皆四拜樂止退立於東典儀唱讀祝官捧祝進帛官捧帛各詣燎位各廟捧主官捧回退皇帝奉太祖神主納櫃皇后奉髙皇后神主納櫃訖導駕官導皇帝皇后及妃出各陞輿至世廟行禮同禮畢繇來路至陞輅陞車處教坊司官跪奏樂奏敬祖宗之曲大樂鼓吹振作還宮解嚴

隆慶元年增定命婦上箋儀【諸儀與永樂年同但頒詔百官上表以第四日】頒詔之次日命婦行見中宮禮前期一日女官陳設皇后寶座於宮中設香案於丹墀之南其日淸晨內官陳設儀仗於丹陛之東西及丹墀之東西女官擎執者立於寶座左右陳內樂於丹陛東西北向設而不作設箋案於殿東門外設班首拜位及各命婦拜位於丹墀北向設司贊位於丹墀東西設司賔位於命婦班之北東西相向設內贊一人於殿內東西命婦至宮門外司贊引命婦入就拜位女官具服侍班如常儀尙宮尙衣等官詣內奉迎尙儀奏請陞座皇后具禮服出導從如常儀陞座司贊唱班齊贊四拜外贊贊唱進箋贊眾命婦跪引箋案女官二人舉繇殿東門入至殿中箋文不宣命婦皆興司贊唱四拜尙儀跪奏禮畢皇后興還宮命婦以次出

皇妃冊立儀

洪武三年定前期一日禮部官奉冊印進入置於謹身殿禦座寶案之前冊東印西侍儀司設冊禮使受制位於奉天殿橫街南稍東副使位於其西俱北向設承制官奉節官奉冊奉印官位於冊使之東北西向以北爲上設副使受冊受印褥位於受制位之南北向設典儀二人位於丹陛之左右傳贊二人位於丹陛下之左右文武百官對立之位於丹墀兩旁引班四人位於文武官之北贊禮二人位於冊使位之北皆東西相向所司置龍亭於奉天門外正中設儀衛鼓吹以俟內使監令設副使位於內宮門之外北向東上設內使監令位於冊使之東北西向設贊者二人位於冊使之北東西相向設冊印案於贊者之北冊東印西內使設妃受冊位於本位庭中北向設冊印案於妃受冊印位之北冊東印西設內命婦諸親賀位於庭階之南北向又設妃受賀位於宮中南向設內贊二人位於妃受冊位之北設引禮二人位於內贊之南皆東西相向其日質明文武百官皆朝服引班分引序立於奉天殿丹墀之兩旁東西相向贊引引副使公服入就橫街南位北面立承制官奉節奏冊奉印官及掌節者皆入詣謹身殿外北向立以俟內臣傳防訖掌節者持節奉冊官奉印官率執事者舉冊印案以行奉節官掌節者前導次冊案奉冊官後從次印案奉印官後從承制官押其後至橫街南以案置於副使受冊褥位之北冊東印西承制官奉節奉冊奉印官各就位西向立掌節者持節立於奉節官之左差退典儀贊副使皆再拜承制官詣副使前稱有制典儀贊副使跪承制官宣制曰妃某氏特封某妃命卿等持節展禮宣制訖復位典儀贊副使再拜奉節官率掌節者持節詣冊使前掌節脫節衣以節授奉節官奉節官以節西向授冊使冊使跪受以授掌節者掌節者受節立於冊使之左奉節官退復位贊禮引冊使詣受冊褥位立奉冊官於冊案上取冊授冊使冊使跪受冊興置於案奉冊官及冊使各退復位贊禮引副使詣受印褥位立奉印官於印案上取印西向授副使副使跪受印興置於案奉印官及副使俱退復位典儀傳贊贊使副皆再拜典儀唱禮畢執事者舉冊印案出奉天門外奉冊奉印官取冊印置龍亭中奉冊奉印官退贊禮引冊使押冊副使押印持節者前導儀衛鼓吹以次出引班引文武百官導冊印將至內宮門外內使請妃服花釵翟衣引出閣至本位宮中南向立及冊印至使副於龍亭中取冊印權置於門外所置案上訖引禮內使引副使及內使監令俱就位立次引副使於內使監令前稱冊禮使某副使某奉制授某妃冊印退復位內使監令入詣妃本位庭中躬言訖出復位引禮引內命婦諸親俱入就位引禮引冊使詣內使監令前冊使取冊以授內使監令內使監令跪受以授內執事引禮又引副使取印以授內使監令內使監令跪受以授內執事率執事者奉冊印以次入詣妃受冊位前各執於案冊東印西引禮引妃降詣庭中受冊位立侍從如常儀內使監令率內執事取冊印以次立於妃之東西向內使監令稱有制內贊贊妃四拜內使監令宣制訖執事者取冊授內使監令跪讀冊訖以冊授妃妃跪受以授內執事執事者取印跪授妃妃跪受以授內執事內贊贊妃四拜內使監令出詣使副前躬稱妃受冊印禮畢使副還復命引禮引妃陞階就位南向座引禮引內命婦諸親以次賀如常儀禮畢引禮引內命婦退內使監令引妃謝皇帝皇后並如宮中之儀

永樂七年續定其日質明錦衣衞設鹵簿大駕教坊司設中和韶樂及大樂鴻臚寺設節冊案於奉天殿內設正副使拜位於丹墀內官設皇妃受冊位於各宮中設節冊案於皇妃受冊位之北又設香案於節冊案前設內贊二人引禮二人上禦華蓋殿具皮弁服鴻臚寺官奏執事官行禮畢奏陞殿導駕官導上陞座文武百官具朝服入班行叩頭禮侍班正副使入班就拜位贊四拜興傳制官奏傳制俯伏興執事官舉節冊案繇殿左門出置禦道中傳制官繇左門出稱有制贊正副使跪制曰永樂七年某月某日冊某氏爲某妃命卿等持節行禮贊俯伏興四拜禮畢執事者舉節冊案繇禦道東出黃蓋遮送至奉天門外用鼓樂迎至右順門外正副使朝北立內官捧節冊正門入迎至各皇妃宮中節冊將至引禮請皇妃具禮服宮人各執扇衛從出迎於宮門外節冊至皇妃隨至拜位內官以節冊各置於案內贊贊四拜贊宣冊贊跪女官捧冊立宣於皇妃之左宣畢贊搢圭贊受冊女官跪受皇妃皇妃以授女官女官跪授於皇妃之右贊興內贊贊四拜禮畢內官持節出皇妃送出宮門外內官出報正副使禮畢各官行禮俱同正副使得報持節復命是日內官先具祭儀翰林院具祭文上具服皇妃各具妃服上率詣奉先殿行謁告禮如常儀畢皇妃各具妃服女官引詣上前行八拜禮畢回宮同日內官先於宮中設皇妃座南向設諸親及命婦賀位於階之南北向設儀仗設內贊二人引禮二人皇妃謝恩禮畢回宮女官二人導皇妃陞座引禮先引長公主公主各親王妃以次入班贊行四拜禮次引郡王妃郡主輔國將軍夫人以次入班贊行四拜禮【國初親王未之國時有郡王妃以下至夫人行禮永樂以後俱無】次引六尙等女官又次引四品以上命婦俱行四拜禮皇妃俱坐受

成化二十二年冊貴妃有寶先贊授冊後贊授寶冊徳妃無寶止贊授冊謁告奉先殿畢先詣皇太后前行八拜禮畢次至內殿上服皮弁服皇后具燕居服同陞座贊引女官引妃詣前就位行八拜禮畢回宮

嘉靖十九年進封妃嬪俱同日【皇貴妃用金冊金寶妃嬪無寶止用鍍金銀冊】錦衣衛設儀仗如朔望儀是日寅刻上具常服告於皇祖分遣文武大臣告於列聖宗廟太常寺備香帛脯醢酒果翰林院撰告文告廟畢上具皮弁服禦華蓋殿行禮俱如常儀

皇嬪冊立儀

嘉靖十年定先期太常寺備告太廟世廟香帛脯醢酒果翰林院具祝文禮部奏請欽定持節捧冊正副使各二員前一日鴻臚寺設節冊案於奉天殿節案居左冊案居右設節冊防輿於丹墀內教坊司設中和韶樂及大樂錦衣衛設儀仗如朔望儀是日早內官設九嬪受冊位於宮中設節冊案於受冊案之北節案居左冊案居右設香案於節冊案前設內贊各三人引禮各二人至期上具兗冕服以冊封九嬪祭告太廟世廟如常儀禮畢駕回上易皮弁服禦華蓋殿鴻臚寺官奏執事官行禮畢奏請陞殿導駕官導上陞座文武百官各具公服入班行叩頭禮左右侍班正副使具朝服入就拜位鳴贊贊四拜興傳制官跪奏傳制執事官舉節冊案繇殿左門出置禦道中傳制官繇左門出稱有制鳴贊贊跪正副使跪傳制官宣制曰嘉靖十年三月初二日冊某氏爲徳嬪某氏爲賢嬪某氏爲莊嬪某氏爲麗嬪某氏爲惠嬪某氏爲安嬪某氏爲和嬪某氏爲僖嬪某氏爲康嬪命卿等持節行禮贊俯伏興四拜禮畢執事官舉節冊置防輿中傘蓋鼓樂迎至右順門正副使北面立內官舉節冊防輿繇正門入迎至九嬪宮中節冊未至之前引禮請九嬪出迎於宮門外節冊至繇正門入九嬪隨至拜位內官以節冊各置於案內贊贊四拜興贊宣冊贊跪宣冊女官取冊立宣於九嬪之左訖贊受冊贊搢圭宣冊女官以冊授九嬪九嬪以冊授女官女官跪受於九嬪之右立於西贊出圭贊興贊四拜禮畢內官持節繇正門出九嬪送至宮門各內官賫節出至右順門裏待齊出右順門外以節授正副使報禮畢正副使得報持節次日早復命九嬪受冊封畢各具服皇后率詣奉先殿奉慈殿崇先殿行謁告禮如常儀仍各具服詣昭聖康惠慈壽皇太后前章聖慈仁皇太后前莊肅皇后前俱行八拜禮畢上服皮弁服皇后亦具服各陞座贊引女官引詣前跪拜位行八拜禮畢各回宮

洪武二十五年令凡傳制遣使持節俱繇東階左行嘉靖十五年諭鴻臚寺凡遣使冊立冊封正使立於禦道之左副右拜命而行

禮部志稿卷十一

欽定四庫全書

禮部志稿卷十二

明兪汝楫編

儀制司職掌

冊立

皇太子冊立儀

東宮冊立儀累朝微有同異其尢異者洪武永樂命至殿上受冊寶宣徳嘉靖則命使持節至文華殿授皇太子具列於後

洪武初定冊立頒詔前一日內使監官陳禦座香案於奉天殿如常儀尙寶司設寶案於禦座前儀司設詔書案於寶案之前冊案寶案於殿中冊案在東寶案在西冊寶亭一座於丹陛之東皇太子拜位於丹陛上及禦座前俱北向授冊寶官位於殿上皇太子拜位之東西向讀冊寶官位於授冊寶官之北西向捧進冊寶官位於讀冊寶官之南西向受冊寶內使二人位於殿上皇太子拜位之西舁冊寶亭內官八人位於丹陛冊寶亭之東設承制官承制位於殿內之西宣制位於殿門外東北捧詔官位於殿內之東內贊二人位於殿內皇太子拜位之北贊禮二人位於丹陛上之南知班二人位於丹墀中文武官侍立位之南糾儀禦史二人位於知班之北俱東西相向文武百官齊班位於午門外之東西北上文武侍立位於文樓之北西向武官侍立位於武樓之北東向使臣僧道耆老侍立位於文官侍立位之南俱西向殿前班指揮司官三人位於丹陛之西東向宣徽院官三人位於丹陛之東西向侍從班起居注給事中殿中侍禦史侍儀使尙寶卿侍立位於殿上之東侍從班武官指揮使侍立位於殿上之西拱衛司官二人侍立位於殿中門之左右典牧官二人位於仗馬之南宿衛鎭撫二人位於丹墀階前防衛百戶二十四人位於宿衛鎭撫之南稍後防衛千戶八人位於殿東西門之左右將軍二人位於殿上簾前將軍四人位於丹陛之四隅將軍六人位於奉天殿門之左右將軍六人位於奉天門之左右俱東西相向鳴鞭四人位於丹陛之南北向引文武官舍人四人位於文武官侍立位之北稍後東西相向引使臣僧道耆老舍人二人位於引文武官舍人之下禮部官同內使監官安奉詔書於殿內案上及於冊寶亭中匣盝內取冊寶置於殿內冊寶案上冊在前寶在後內使舁冊寶亭就位禮部官以付內使監官守防其日淸晨鼓初嚴金吾衛陳甲士於午門外之東西旗仗於奉天門外之東西拱衛司陳儀仗於丹陛之東西及丹墀之東西陳車輅於文武樓之南典牧官陳仗馬於車輅之南虎豹於奉天門外和聲郎入陳樂於丹墀之南所司備鼓樂儀衛備儀仗於奉天門外俟迎送冊寶至東宮文武百官各具朝服執事者各入就位鼓吹嚴百官齊班於午門外尙寶卿侍從侍衛官各服其器服俱詣謹身殿奉迎鼓三嚴侍儀奏中嚴禦用監官奏請上禦謹身殿具兗冕啟請皇太子於奉天門具冕服引班引百官使臣僧道耆老等俱入侍立位侍儀奏外辦上禦輿以出尙寶卿捧寶及侍儀導從警蹕如常儀仗動大樂鼓吹振作陞座樂止將軍捲簾尙寶卿以寶於案鳴鞭報時訖引進四人引皇太子入奉天東門樂作陞自東階繇東門入引進立於門外內贊接引至丹陛拜位引禮分立於左右樂止捧受冊寶內使繇西階陞俱入就丹陛立位知班於丹墀中唱班齊贊禮於丹陛上唱鞠躬樂作皇太子再拜興平身樂止內贊唱承制官稍前承制官前立於殿西內贊唱跪承制官跪承制訖繇殿中門出立於門外稱有制贊禮唱跪皇太子跪宣制云冊長子某爲皇太子宣畢贊禮唱俯伏興平身承制官繇殿西門入跪於殿西云傳制畢復位贊禮贊鞠躬樂作皇太子鞠躬再拜興平身樂止贊禮贊行冊禮引禮引皇太子繇殿東門入樂作引禮立於門外內贊接引至禦座前拜位樂止內贊唱跪皇太子跪唱受冊寶捧冊寶官於案前跪捧冊授讀冊寶官內贊唱讀冊讀冊寶官跪讀冊訖以冊授丞相丞相搢笏受冊內贊唱搢圭皇太子搢圭唱受冊丞相以冊跪授於皇太子捧受冊寶內使跪於皇太子西捧冊興立於皇太子西捧冊寶官又於案前跪捧寶授讀冊寶官內贊唱讀寶讀冊寶官跪讀寶訖以寶授丞相丞相受寶跪授於皇太子捧授冊寶內使跪於皇太子西捧寶興立於捧冊內使之下內贊唱出圭皇太子出圭唱俯伏興平身皇太子俯伏興平身唱復位引皇太子出樂作內使捧冊寶前導出至殿東門外引禮引皇太子復位樂止內使以冊寶置於冊寶亭盝匣中退立於丹陛之東贊禮唱鞠躬拜樂作皇太子四拜興平身樂止內使舁冊寶亭前行引禮導皇太子繇東階降樂作出奉天門樂止引禮引皇太子詣東耳房伺於中殿行禮內使舁冊寶亭東門出至西道儀仗鼓吹前迎百官迎送至東宮安奉冊寶於殿內初皇太子降階禮部尙書跪奏用寶詣案捧詔書尙寶卿用寶以詔書置於案禮部尙書於殿西跪奏云捧詔赴午門開讀興奉詔官捧詔繇中門出樂作階自中階引禮引文武官迎詔書出奉天門樂止開讀於午門外訖百官迎詔至中書省頒行執事入報侍儀奏禮畢鳴鞭上興樂作速還宮樂止皇太子朝謝中宮受冊之日內使監官陳設皇后禦座於中宮殿上皇太子拜位於殿庭正中及禦座前內贊二人位於殿上拜位之東西司贊二人位於丹墀拜位之東西陳設儀仗於殿庭之東西擎執於殿上之左右樂工陳樂於殿庭之南皇太子於奉天殿受冊畢司賓引皇太子具冕服至中宮外門東向立內使監官啟聞皇后首飾褘衣出殿樂作陞禦座樂止司賓引皇太子繇東階陞樂作就丹墀拜位樂止司賓分立於前司贊唱鞠躬拜樂作皇太子四拜興平身樂止司賓引皇太子繇殿東門入樂作至殿上拜位樂止內贊唱跪皇太子恭謝曰小子某玆受冊命謹詣母后殿下恭謝謝畢內贊唱俯伏興皇太子俯伏興平身司賓引皇太子繇殿東門出樂作復位樂止司贊唱鞠躬拜樂作皇太子四拜樂止司賓唱禮畢內使監官啟禮畢皇后興樂作還宮樂止內官引皇太子出

諸王賀東宮皇太子受冊之日內使監官設皇太子座於東宮侍儀司設諸王拜位於殿庭階上及殿上正中贊禮二人位於殿庭王拜位之東西內贊二人位於殿內王拜位之東西文武官侍立位於殿庭之東西將軍六人位於殿門之左右拱衛司設儀仗於殿庭之左右樂工設樂於宮門之外伺皇太子於中宮行禮畢引禮引諸王便服至東宮門外西向立引禮引皇太子便服出宮樂作陞殿樂止引禮引諸王繇東階陞樂止至殿庭階上拜位樂止贊禮唱鞠躬拜樂作諸王鞠躬四拜興平身樂止引禮引諸王居長者繇殿東門入樂作引禮立於門外內贊接引至殿內拜位樂止內贊贊禮同唱跪諸王皆跪長王恭賀曰小弟某玆遇長兄皇太子榮膺冊寶不勝忻忭之至謹率諸弟詣殿下稱賀賀畢內贊贊禮同唱俯伏興平身引禮引長王繇殿東門出樂作復位樂止贊禮唱鞠躬拜樂作諸王鞠躬四拜興平身樂止唱禮畢引進啟禮畢皇太子興樂作還宮樂止引進引諸王以次出

諸王賀中宮皇太子受冊之日內使監官陳設皇后禦座於中宮殿上諸王拜位於殿庭正中及禦座前內贊二人位於殿上拜位之東西司贊二人位於諸王丹墀拜位之東西設儀仗於殿庭之東西擎執於殿上之左內贊贊跪贊宣冊捧冊官跪捧冊授宣冊官宣冊官立宣於皇太子之右宣訖贊搢圭贊受冊捧冊官捧冊授皇太子受訖以授內侍內侍跪受立於西贊受寶一如授冊儀贊出圭俯伏興平身贊復位引禮導皇太子繇殿東門出就位內侍捧冊寶前導置防輿中內贊贊鞠躬樂作四拜樂止執事者各舁冊寶以次前行引禮導皇太子繇東階降持節官隨之樂作至奉天門樂止用儀仗鼓樂迎冊寶至文華殿行禮畢持節官持節復命是日禮部官節冊寶啟行畢奉詔書至承天門開讀頒示天下皇太子受冊寶畢具冕服儀仗引禮導引詣太廟行謁告禮如常儀禮畢釋服引禮導引至右順門具冕服謝恩上具皮弁服禦奉天殿引禮導皇太子至上前謝恩樂作行八拜禮畢樂止導還至右順門內官導詣內殿前皇后服燕居冠服陞內殿皇太子於內殿樂工陳樂於宮門外諸王於東宮行賀禮畢司賓引諸王具冕服至中宮外門東向立內使監官啟聞皇后首飾褘衣出殿樂作陞禦座樂止司賓引諸王繇東階陞樂作入就丹墀拜位樂止司贊唱鞠躬拜樂作諸王鞠躬四拜興平身樂止司賓引諸王居長者繇殿東門入樂作至殿上拜位樂止內贊司贊同跪唱諸王皆跪長王恭賀曰小子某玆遇長兄皇太子榮膺冊寶不勝歡慶謹率諸弟詣母后殿下恭賀賀畢內贊司贊同唱俯伏興平身諸王俯伏興平身司賓引長王繇殿東門出樂作復位樂止司贊唱鞠躬拜樂作諸王鞠躬四拜興平身樂止司賓唱禮畢內使監官啟禮畢皇后興樂作還宮樂止內官引諸王以次出

百官進慶賀表箋與進賀中宮受冊表箋儀同

百官進慶賀東宮箋前期內使監官陳設皇太子位於東宮正殿如常儀侍儀司設箋案位於殿下及殿上正中文武官拜位於殿下文東武西異位重行北向設宣箋官位於殿下箋案之西展箋官位於宣箋官之下知班二人位於文武官拜位之北贊禮二人位於知班之北內贊二人位於殿上引文武班舍人四人位於文武班之北稍後俱東西相向是日宿衛陳兵仗於東宮門外之東西陳旗仗於中門外東西相向將軍六人於殿門之東西拱衛司陳儀仗於殿庭階上下之東西和聲郎陳樂於文武官拜位之南內使擎執於殿上之左右文武官進箋至午門前禮部以箋函置於案舍人舉入東宮門外恭行禮文武百官於奉天殿行賀禮畢常服詣東宮文東武西分立於門外受箋官贊禮等執事各就位引進啟外備皇太子常服出宮至殿門樂作陞殿樂止舍人舉箋案入宣箋官展箋官押案置於庭各就位引班引文武官亦入就位知班唱班齊贊禮唱鞠躬拜樂作丞相以下皆鞠躬四拜興平身樂止贊禮唱進箋受箋官進至案之東北引班引丞相至案前丞相跪捧箋興與宣表官展表官由西階陞西門入至殿內置於案退立於殿南正中內贊唱跪贊禮唱眾官皆跪丞相與眾官皆跪內贊唱宣箋宣箋官詣案前取箋跪宣於殿西展箋官同跪展箋宣畢俯伏興退立於西展箋官以箋復置於案退立於西內贊贊禮同唱俯伏興丞相與百官皆俯伏興平身丞相與宣箋官展箋官繇殿西門出西階降復位贊禮唱鞠躬拜樂作丞相以下皆鞠躬四拜興平身樂止贊禮唱禮畢引進啟禮畢舍人舉箋案出皇太子興樂作還宮樂止百官以次出內外命婦慶賀中宮至日司賓引內外命婦各服其服於中宮門外之左右皇太子入行朝謝畢內使監官啟門司賓二人先引外命婦繇西門入序立於庭中左右二人引內命婦入就拜位司贊唱班齊拜樂作內命婦以下皆四拜興樂止司賓引班首繇西階陞西門入樂作至禦座前樂止內贊司贊同唱跪班首以下皆跪班首稱某封某妾等玆遇皇太子榮膺冊命恭詣皇后殿下稱賀賀畢內贊司贊同唱興班首以下皆興司贊引班首繇西門出西陛降復位司贊唱拜樂作班首以下皆四拜興樂止司賓二人引外命婦入就拜位贊拜樂作班首以下皆四拜興樂止司賓引班首繇西陛陞西門入樂作至禦座前樂止內贊司贊同唱跪班首以下皆跪班首稱賀曰某封某妾某氏等玆遇皇太子榮膺冊命恭詣皇后殿下稱賀賀畢內贊司贊同唱興班首以下皆興司賓引班首繇西門出西陛降司贊唱拜樂作班首以下皆四拜興樂止司賔唱禮畢皇后興樂作還宮樂止命婦以次出

謁廟皇太子擇日恭謁太廟

永樂二年續定先期三日齋戒遣官祭告天地宗廟用香帛酒脯行一獻禮前一日禮部同鴻臚寺官設詔案於奉天殿中設節冊寶案於詔案之南節中冊東寶西各以次陳列設冊寶防輿於丹陛之東尙寶司設寶案錦衣衛設鹵簿儀仗教坊司設中和韶樂如常儀至日鴻臚寺設皇太子拜位於丹陛正中設持等官拜位於丹墀內引禮啟請皇太子具冕服於文樓下以俟上服衮冕禦華蓋殿翰林院官捧詔尙寶司官用寶訖禮部官捧執於案執事官行五拜禮畢鴻臚寺官奏請陞殿導駕官前導樂作上禦奉天殿樂止尙寶司官以寶置於案鳴鞭文武百官朝服行叩頭禮侍班引禮官六人導皇太子繇東階陞至丹陛贊就位持節等官各就丹墀拜位贊鞠躬樂作四拜樂止傳制官跪奏傳制俯伏興繇左門出西向立稱有制贊禮贊跪皇太子及持節等官皆跪宣制訖贊俯伏興平身引禮導皇太子繇殿東門入至冊寶案前丹陛行八拜禮畢

親王見東宮先是內官設皇太子座於文華殿鴻臚寺設親王世子郡王拜位於殿陛上教坊司設樂錦衣衛設儀仗親王世子郡王賀中宮禮畢引禮導親王世子郡王具冕服其未冕者便服序立於文華殿門外以俟導引官導皇太子冕服陞座引禮導親王世子郡王繇東階陞樂作就殿陛上拜位樂止贊鞠躬四拜親王世子郡王皆鞠躬四拜興平身贊跪親王世子郡王皆跪鴻臚寺官一人詣殿門外正中跪致詞云某王某等玆遇皇太子榮膺冊命禮當慶賀致詞畢贊俯伏興四拜樂作親王世子郡王皆俯伏興四拜平身皇太子賀興親王世子郡王以次出是日皇太子詣武英殿見諸叔行家人禮四拜諸叔西向坐受見諸兄行家人禮二拜諸兄西向立受次日文武百官進表箋慶賀如常儀

二十二年十月冊立樂設而不作明日奉先殿行禮畢仍詣幾筵謁告如常儀【時文皇帝梓宮在殯】

宣徳二年續定前期祭告天地宗廟社稷鴻臚寺錦衣衛陳設如常儀上服皮弁服禦華蓋殿執事官行五拜叩頭禮畢鴻臚寺官請陞殿導駕官前導上陞座尙寶司以寶置於案鳴鞭文武百官具朝服行叩頭禮左右侍班引禮引正副使入就拜位贊四拜傳制官跪奏傳制俯伏興執事官舉節冊寶案繇殿左門出置禦道中傳制官繇左門出稱有制贊正副使跪宣制曰某年某月某日冊立長子某爲皇太子命卿等持節行禮贊俯伏興又四拜禮畢執事官舉節寶冊置於防輿中黃蓋送至左順門外正副使朝北立內官捧節冊寶繇正門入至文華殿內侍引皇太子出迎至文華殿內官以節冊寶置於案內贊贊四拜贊宣冊贊詣冊案前贊跪宣冊內官立宣訖贊受冊捧冊官以冊授皇太子受訖以冊授內使內侍跪受立於西贊受寶捧寶內官捧寶如授冊之儀贊俯伏興平身復位贊四拜禮畢內官持節繇正門出至左順門外以節授正副使執禮畢正副使得報持節復命其頒詔如常儀皇太子受冊寶畢內使引詣奉先殿謁告如常儀畢內使引皇太子詣皇太后前行八拜禮次詣上前皇后前皆行八拜禮次詣皇妃前行四拜禮畢還宮【時上以皇太子尙幼冊使捧冊寶至左順門授內臣捧入免賀】次日文武百官具朝服上表賀陳設如常儀上具兗冕禦華蓋殿親王先行八拜禮賀次執事官行五拜三叩頭禮畢鴻臚寺奏請陞殿導駕官前導進表行禮如正旦儀親王於上前行賀禮畢次詣內殿皇太后前賀行八拜禮畢詣皇后前賀行八拜禮畢又詣皇妃前賀行四拜禮皇太后皇后各於內殿皇妃於宮中受內外命婦賀禮外命婦進箋陳設俱如常儀文武百官進箋賀皇太子陳設亦如常儀

嘉靖十八年續定前期三日齋戒至日上躬詣南郊以冊立皇太子奏告皇天上帝駕回恭詣太廟告聞皇祖命大臣祭告北郊列聖宗廟太社稷帝社稷朝日夕月天神地只行事俱用祭服太常寺辦祭品通用酒果脯醢三獻上帝皇只加一牛翰林院撰告文圜丘祭告文武陪祀官各具祭服陪拜百官各具吉服並耆老生儒各俱昭亨門外陪拜其分遣祭告北郊等官俱詣圜丘陪拜畢方各詣祭所宗廟祭告文官五品以上武官四品以上皇親指揮等官六科都給事中俱照例具服陪拜郊廟祭告畢上具常服以冊立告聞於母后前期鴻臚寺設節冊寶案於奉天殿中節中冊東寶西設冊寶防輿於丹陛之東教坊司設中和韶樂及大樂如常儀內使設節案於文華殿正中設冊寶案於節案前設香案於冊寶案前設皇太子拜位於香案前至日錦衣衛設大駕鹵簿百官各具朝服入丹墀內侍立上具冕服禦華蓋殿鴻臚寺官引執事宮進至華蓋殿就次行五拜三叩頭禮贊各供事鴻臚寺官奏請陞殿樂作導駕官前導上陞座樂止鳴鞭報時雞唱定時鼓訖唱排班文武百官及生儒耆老人等入班鴻臚寺官贊四拜樂作興樂止左右侍班引禮引正副使入就拜位贊四拜傳制官跪奏傳制俯伏興執事官舉節冊寶案繇殿左門出置禦道中傳制官繇左門出稱有制贊跪正副使跪傳制官宣制曰嘉靖十八年二月初一日冊立元子某爲皇太子命卿等持節行禮贊俯伏興又四拜禮畢執事官舉節冊寶置於防輿中黃蓋遮送教坊司鼓樂前導至文華殿正副使繇中門入至丹陛下停止保姆奉皇太子迎於文華殿門內正副使各捧節冊寶置於案節中冊東寶西內贊導保姆奉皇太子就拜位贊四拜保姆奉皇太子拜興贊宣冊贊跪保姆奉皇太子跪鴻臚寺宣冊官取冊立宣於皇太子之左宣訖贊受冊捧冊官以冊授皇太子內侍官跪代受以冊授捧冊官置於冊案贊宣寶鴻臚寺宣寶官取寶立宣於皇太子之右宣訖贊受寶捧寶官以寶授皇太子內侍官跪代受以寶授捧寶官置於寶案贊俯伏興保姆奉皇太子興贊四拜保姆奉皇太子拜興禮畢正副使捧節繇正門出於奉天門具本復命冊立之明日上恭詣宗廟捧徳祖神立各廟捧主大臣捧列聖神主奉安畢上具常服率皇后貴妃各具禮服保姆奉皇太子恭行告謝三獻如常儀畢上具常服詣母后謁謝皇后率貴妃各具禮服保姆奉皇太子詣上前皇后貴妃俱皇太子行代八拜禮貴妃又代皇太子詣皇后前行八拜禮保姆又代皇太子詣貴妃前行四拜禮上行告謝禮畢禦奉天殿頒詔天下如常儀遣官賫捧禦書禮物往各王府報知及詔諭朝鮮國是日文武百官上表行慶賀禮仍上表賀皇太后命婦入內賀皇后俱如常儀百官又以是日進箋賀皇太子鴻臚寺官預設案於文華門班首捧箋置於案行叩頭禮畢司禮監官捧進

皇太子妃冊立儀

永樂二年定前一日內官設節冊案於東宮內殿設香案於其南女樂於內殿設儀仗如常儀設內贊引禮女官各二人至日正副使等官持節捧冊至左順門以節冊授內官入行禮北向立俟報內官持節冊繇正門入將至內引禮請皇太子妃具禮服宮人執扇從衛引贊導妃降自東階出迎於宮門外北至皇太子妃隨至拜位內官置節冊於案內贊贊四拜贊宣冊贊跪女官捧冊立宣於皇太子妃之左宣畢內贊贊受冊贊搢圭女官取冊授皇太子妃皇太子妃受訖以授女官女官跪受於皇太子妃之右內贊贊出圭贊興贊四拜禮畢內官持節出皇太子妃送出宮門外內官報正副使禮畢正副使復命皇太子妃乃具禮服詣奉先殿行謁告禮如常儀禮畢女官導詣宮門俟上具皮弁服皇后燕居冠服陞座女官導妃就內殿行八拜禮畢出

永樂二十二年冊立樂設而不作節冊至引贊贊妃就拜位宣冊授冊畢行四拜禮奉先殿謁告畢詣幾筵行謁告禮如常儀【時文皇帝梓宮在殯】皇帝皇后前謝恩禮畢詣皇妃前行四拜禮回宮詣皇太子前行四拜禮畢導陞座侍衛如常儀王妃公主郡王及宮人女官應賀者於丹墀內行四拜禮畢各退

親王冊立儀

凡親王冊立洪武初皇帝預告太廟及期臨軒拜冊年幼者則遣官保抱以從事成化末年更定卽日告內殿廷遣節使就各王府冊立之罷預告臨軒之禮

洪武三年定前期擇日奏告太廟至日設寶冊案五座於殿中寶冊亭十座於丹陛上之東皇太子侍立位於禦座之東諸王拜位於丹陛上及禦座前俱北面其餘陳設侍衛執事俱與冊東宮儀同是日早百執事各就位鼓三嚴侍儀奏中嚴皇帝於謹身殿具衮冕皇太子於奉天門具冕服親王各具九章冕服引班分引文武百官入侍立位侍儀版奏外辦皇帝出禦奉天殿尙寶卿捧寶及導從奏樂如常儀鳴鞭司晨報時訖引進四人引皇太子引禮四人引親王俱繇奉天門東入樂作陞自東陛皇太子繇殿東門入引進立於門外內贊接引至侍立位親王入至丹墀拜位引禮分立於左右樂止捧受冊寶內使繇西陛陞俱入就丹陛立位知班於丹墀中唱班齊贊禮於丹陛上贊鞠躬樂作再拜樂止內贊贊承制訖繇殿中門出立於中門外稱有制贊禮贊親王皆跪宣制云封皇太某爲某王某爲某王皇從孫某爲某王畢贊諸王皆俯伏興承制官繇殿西門入跪於殿中奏傳制畢復位贊禮贊諸王鞠躬樂作再拜樂止贊禮贊行禮引禮引秦王繇殿東門入樂作引禮立於門外內贊接引秦王入至禦座前拜位樂止內贊贊跪贊受冊寶捧冊寶官於案前跪捧冊授讀冊官內贊贊讀冊讀冊官跪讀冊訖以冊授丞相丞相搢笏受冊內贊贊搢圭贊受冊丞相以冊跪授秦王捧受冊寶內使跪於王西捧冊興立於王西捧冊寶官又於案前跪捧寶授讀寶官內贊贊讀寶讀寶官跪讀寶訖以寶授丞相丞相捧寶跪授秦王捧受冊寶內使跪於王西捧寶興立於捧冊內使之下內贊贊出圭俯伏興贊復位引禮引秦王出樂作內使捧冊寶前導出至殿東門引禮引秦王復位樂止內使以冊寶置於冊寶亭盝匣中退立於丹陛之東引禮引以次諸王俱入殿受冊寶並內使捧受皆如上儀畢贊禮贊秦王以下皆鞠躬樂作四拜樂止內使舁親王五位冊寶亭前行引禮導王俱繇東階降樂作奉迎冊寶官奉迎出奉天門東樂止時齊潭趙魯四王年幼遣官賫奉冊寶授之其儀內贊贊承制官稍前丞相前立於殿西內贊贊丞相跪承制訖讀冊寶官捧四王冊寶俱繇中門出內使舁冊寶亭至丹陛中讀冊讀寶官以冊寶置於盝匣中執事舁冊寶亭前行授冊寶官丞相一同繇中陛降讀冊寶官繇西門入殿復位捧受冊寶內使四人繇西陛降從丞相繇丹陛轉謹身殿之東進至王宮門外冊寶亭暫駐於門外正中內使監官出迎於冊寶亭西南跪東北向授冊寶官丞相東北立西南向稱有制宣制曰封皇子某爲某王某爲某王畢授冊寶官丞相止內使監官迎寶冊入宮中授冊寶官丞相繇王宮中出至奉天殿前丹墀西轉繇西陛陞自西門入殿跪云宣制訖俯伏興引禮引靖江王至禦座前跪受冊寶出復位四拜興繇東陛降奉迎冊寶出奉天東門並有秦晉等儀禮部尙書跪奏詔書用寶詣案降捧詔書尙寶卿用寶以詔書置於案禮部尙書跪奏捧詔赴午門開讀興捧詔繇中門出樂作降自中陛授冊寶丞相等官繇西門出降自西階文武百官迎詔書開讀於午門外頒行俱如常儀侍儀奏禮畢鳴鞭皇帝興樂作還宮引進入東門至殿上導皇太子出樂止是日所司備鼓樂儀衛司備儀仗於奉天門西右順門東伺親王受冊寶畢出至奉天門引禮引親王詣東耳房伺於中宮行禮內使舁冊寶亭東門出繇西道儀仗鼓吹前行送至親王殿各以序奉安於殿內

親王年幼受冊寶儀

受冊之日內使監官陳設香案於內殿正中設保抱抱王受冊位於香案之南設受冊寶內使監官位於香案之東捧受冊內使位於保抱抱王受冊位之西捧受寶內使位於捧受冊內使之南司贊二人位於保抱抱王受寶位之東西丞相奉迎冊寶至王宮門外內使監官跪聽制訖丞相出內使監官迎冊寶亭入宮中置於香案之北保抱抱王繇東門入樂作至香案前受冊位北面立樂止司贊贊行冊禮內使監官前立稱有制內贊贊保抱抱王皆跪內使監官宣制曰今封皇子某爲某王某爲某王畢內贊贊保抱抱王興繼贊授冊寶司賓引保抱一人抱王前立授冊寶監官詣案取冊捧授於保抱保抱授冊以授於捧受冊內使內使跪於保抱之左受冊興退立於西授冊寶監官又詣案取寶捧授於保抱保抱受寶以授於捧受寶內使內使跪於保抱之左受寶興退立於西以次受冊寶皆如上儀內贊贊禮畢樂作司賓引保抱抱王退樂止執事各以冊寶奉置亭中

朝謝中宮與皇太子受冊朝謝儀同

謝東宮親王受冊之日內使監官陳設皇太子座於東宮侍儀司設親王拜位於殿庭階上及殿上正中贊禮二人位於殿庭王拜位之東西內贊二人位於殿內王拜位之東西文武官侍立位於殿庭東西將軍六人位於殿門之左右拱衛司設儀仗於殿庭之左右樂工設樂於宮門之外親王於中宮行禮畢引禮引親王便服至東宮門外西向立引進引皇太子便服出宮樂作陞殿樂止引禮引諸王繇東階陞樂作至殿庭階上拜位樂止贊禮唱鞠躬拜樂作四拜樂止引禮引秦王繇殿東門入樂作引禮立於門外內贊接引秦王至殿內拜位樂止內贊贊禮同唱跪秦王以下皆跪秦王恭謝曰小弟某等慈受封冊謹詣皇太子長兄殿下恭謝謝畢內贊贊禮同唱俯伏興平身引禮引秦王繇東門出樂作復位樂止贊禮唱鞠躬拜樂作四拜樂止贊禮唱禮畢引進啟禮畢皇太子興樂作還宮樂止引進引親王以次出

親王自行賀及百官賀諸王親王受冊之日儀衛司於西宮親王殿依親王長幼陳設座位侍儀司設文武官陪立位於殿庭之東西拜位於廷中文東武西內贊二人位於殿內東西相向拱衛司陳設親王儀仗於殿前之東西樂工陳樂於殿庭之南贊禮贊各就位親王於東宮行禮畢引禮引親王便服入殿門樂作陞座樂止文武官入立於殿庭之東西引禮引晉王以下詣秦王前行禮贊禮唱鞠躬晉王以下皆鞠躬樂作四拜樂止引禮引以次親王行禮皆如賀秦王儀贊禮唱禮畢引禮引文武官入就拜位贊禮唱鞠躬樂作四拜樂止引禮引丞相繇西門入引禮立於門外丞相至殿上拜位內贊贊禮同唱跪丞相及庭中文武官皆跪丞相稱賀曰某官某等玆遇親王殿下榮膺冊寶封建禮成無任忻忭之至賀畢內贊贊禮同唱俯伏丞相及庭中文武官皆俯伏興平身丞相出引禮引復位贊禮唱鞠躬樂作四拜樂止贊禮唱禮畢內贊啟禮畢親王興樂作出殿門樂止引禮引文武官以次出

東宮及百官稱賀上表箋親王受冊寶禮旣畢至晚內使監於奉天殿陳設禦座香案尙寶司設寶案於香案之北侍儀司設表案位於香案之南又設表箋案位於丹墀北之正中設皇太子拜位於丹陛上禦前正中親王陪拜位各以長幼序於皇太子拜位之南其餘陳設侍衛執事與賀冊立中宮儀同是日侍儀侍從入迎車駕上位陞謹身殿侍儀版奏中嚴禦用監官奏請上位服兗冕皇太子親王於奉天門東耳房具冕服文武官迎表至午門前置龍亭於禦道中禮部官取表函置於案舍人舉案宣表官展表官押表案引丞相前行文武官分班俱繇西門入至丹墀中禮部官押表案於丹墀正中各就位文武官各就起居位侍儀奏外辦導引上位禦輿以出仗動鼓吹振作尙寶卿捧寶前導侍衛如常儀上位陞禦座樂止尙寶卿捧寶置於案將軍捲簾拱衛司鳴鞭司晨報時雞唱訖諸侍從官殿前班拱衛司官繇西階降引班引同宣表官受表官受箋內官俱入起居位東西相向立定通班唱某衛指揮使臣某以下起居引班唱鞠躬平身指揮以下鞠躬平身引班東西分引至丹墀中拜位北面立贊禮唱鞠躬樂作兩拜樂止贊禮唱指揮使稍前指揮使前立贊禮唱鞠躬指揮以下皆鞠躬贊禮唱聖躬萬福唱平身指揮以下皆平身唱復位指揮使皆復位唱鞠躬樂作兩拜樂止通班唱各供事引班引指揮以下官各就位引進四人導皇太子親王繇東門入樂作繇東階陞至拜位樂止引進立立於其前唱鞠躬樂作四拜樂止引進引皇太子繇殿東門入樂作引進立於門外內贊接引皇太子至禦座前拜位樂止內贊引進同唱跪皇太子親王皆跪皇太子稱賀雲長子某玆遇諸弟某等受封建國謹詣父皇陛下稱賀賀畢內贊引進同唱俯伏興平身皇太子親王俯伏興平身內贊引皇太子出殿東門樂作內贊唱復位引進引皇太子復位樂止引進唱鞠躬樂作四拜樂止引進引皇太子親王東陛降樂作至文樓樂止司晨再報時訖通班唱具官臣某以下起居以下百官稱賀儀與賀冊中宮儀同

東宮賀中宮親王受冊次日內使監官陳設皇后禦座於中宮殿上皇太子拜位於露臺上正中親王陪拜位序於其後設皇太子行禮位於禦座前內贊二人位於殿上拜位之東西陳設儀仗於殿廷之東西擎執於殿內之左右樂工設樂於宮門之外皇太子於上位前行賀禮畢司賓引皇太子親王各具冕服至中宮門外東向立內使監官啟聞皇后首飾褘衣出殿樂作陞禦座樂止司賓引皇太子親王繇東階陞樂作入就露臺上拜位樂止司賓分立於其前司贊唱鞠躬樂作四拜樂止司賓引皇太子繇殿東門入樂作至殿內拜位樂止司賓分立於其前內贊唱跪皇太子跪稱賀曰長子某玆遇諸弟某等受封建國謹詣母后殿下稱賀畢內贊唱俯伏興平身皇太子俯伏興平身司賓引皇太子東門出樂作復位樂止司賓唱鞠躬樂作四拜樂止司賓唱禮畢內使監官啟禮畢皇后興樂作還宮樂止內官引皇太子親王以次出

中宮受內外命婦賀至日司賓引內外命婦各服其服各於中宮門外之左右皇太子入行賀禮畢內使監官啟聞司賓二人先引外命婦繇西門入序立於廷中左右二人引內命婦入就拜位司贊唱班齊唱拜樂作四拜樂止司賓引班首繇西階陞西門入樂作至禦座前樂止內贊司贊唱跪班首及眾內命婦皆跪班首稱某封某妾某等玆遇親王受封建國恭詣皇后殿下稱賀畢內贊司贊同唱興班首及眾內命婦皆興司賓引班首繇西門出西階降復位司贊唱拜樂作四拜樂止司賓引內命婦出司賓二人引外命婦入就拜位唱拜樂作四拜樂止司賓引班首繇西門入樂作至禦座前樂止內贊司贊同唱跪班首以下皆跪班首稱賀曰妾某氏等玆遇親王受封建國恭詣皇后殿下稱賀畢內贊司贊同唱興班首以下皆興司賓引班首繇西門出西階降司贊唱拜樂作四拜樂止司賓引外命婦以次出

東宮受百官賀與東宮初立百官進賀儀同

成化二十二年續定其日淸晨上親告奉先殿【用祝文】前期鴻臚寺設節冊寶案於奉先殿中冊東寶西節居中防輿設於丹墀之東教坊司設中和韶樂及大樂是日早錦衣衛設鹵簿駕上具皮弁服禦華蓋殿執事官行禮如常儀鴻臚寺奏請陞殿導駕官前導上陞座鳴鞭樂作文武百官朝服行叩頭禮侍班樂止引禮引正副使入就拜位樂作贊四拜樂止傳制官跪奏傳制執事官奉節冊寶案繇殿左門出置禦道中傳制官繇左門出稱有制贊正副使跪制曰某年某月某日冊封第幾子某爲某王命卿等持節行禮贊俯伏興四拜禮畢執事官舉節冊寶置於防輿中用黃傘蓋及大樂送至右順門外正副使朝北立仍用內樂迎防輿至各王所居門外內執事先設香案於中堂之北設節冊寶案於香案之南王先具服冊節寶將至出迎於門外內執事捧節冊寶繇正門入先行王隨行至王所居正中各置於案冊東寶西節居中內執事導引王就拜位贊四拜樂作興平身樂止贊宣冊贊詣冊案前贊跪宣冊內官取冊立宣訖贊受冊捧冊內官以冊授王王受訖以冊授內侍內侍跪受立於西贊受寶捧寶內官以寶授王王受訖以寶授內侍內侍跪受立於西贊俯伏樂作興平身樂止贊復位贊四拜樂作興平身樂止贊禮畢內導引引王送節出門外內執事捧節出授正副使報禮畢正副使持節復命是日親王受冊寶畢內侍引詣奉先殿謁告如常儀畢內侍引親王詣皇太后前行八拜禮詣上前皇后前俱拜八拜禮詣母妃及皇妃及東宮並妃前各行四拜禮畢回宮次日文武百官常服致詞稱賀行禮畢司禮監請各王具常服俱詣奉天門前東庶坐百官常服行四拜禮

親王妃冊立儀

與冊立皇太子妃同

公主冊立儀

洪武九年定先期內使監陳設冊案於乾淸門禦座之東南設儀仗於丹陛之東西陳女樂於丹陛之南尙儀奏外辦上皮弁服中宮翟衣陞禦座樂作陞座訖樂止引禮引捧冊使者女官就殿上拜位贊拜樂作四拜樂止傳制官稱有制贊捧冊使者跪傳制制曰今冊長女爲某公主命尙宮正某行禮舉冊官以冊立授使者使者受冊以授執事者執事跪受退立於殿東贊興捧冊使者興贊拜樂作四拜畢樂止執事者捧冊前行使者隨詣華蓋殿設香案於正中設冊案於香案前公主服九翚四鳯冠翟衣立於殿西東向冊使至以冊置於案冊使立於冊案之東南向引禮引公主詣拜位贊禮贊公主四拜畢贊禮請公主詣前冊使稱有制贊禮贊公主跪贊宣冊宣冊官取冊立宣訖以冊入於盝贊受冊宣冊官以冊授公主公主受冊興以冊置於案執事者收冊冊使興引禮就導引公主詣上前謝恩贊八拜又詣中宮前謝恩贊八拜禮畢次見皇妃東宮及妃各王及妃如常儀公主授以金冊壻皆稱駙馬都尉賜誥命皇姑曰大長公主皇姊妹曰長公主皇女曰公主自公主以上俱授金冊冊立儀冊文俱見婚禮

誕生名命

皇子誕生儀

嘉靖十五年定皇子初生三日上親詣南郊奏告同日祭告奉先殿崇先殿遣官分告方澤朝日夕月太社稷帝社稷天地神只行事俱祭服具告文行三獻禮祭品用酒果脯醢南北郊加太牢文官五品以上武官四品以上俱隨詣南郊文官三品以上武官公侯伯皇親駙馬仍詣內殿各具服陪拜次日上禦奉天門文武百官具吉服稱賀先後行四拜禮仍自誕生之日爲始各吉服十日擇日頒詔天下如常儀分遣翰林院春坊六科官賫捧禦書往王府報知

萬曆十年更定皇子初生三日遣官祭告南北郊太廟社稷壇是日上具衮冕服禦皇極殿文武百官及天下諸司進表官員各具朝服鴻臚寺官致詞稱賀餘如常儀仍遣官賫捧詔書往諭朝鮮國王

皇子命名儀

嘉靖十二年定皇子生三月禮部行令欽天監擇命名並行禮吉時翰林院備查欽賜過宗室名同字行者進呈禦覽以避重復開擬數字上請簡定前期上擇內夫人之敬愼者以奉皇子剪髮前一日上詣太廟世廟以命皇子命名告於列聖皇考用香帛脯醢酒果祝文至日早保姆抱皇子於寢官剪髮爲鬐畱角如禮上具皮弁服禦乾淸宮陞禦座皇后率嬪之生皇子者各服其服朝見行四拜禮畢皇后侍立東面嬪後保姆抱皇子出自寢繇西至殿內授皇子於皇后內贊奏曰皇后率某嬪某氏敢用吉日秪見皇子上降座命以制辭遂執皇子之右手而賜之名皇后敬對畢遂左還授皇子於保姆還寢皇后復率嬪四拜畢各還宮次日上禦奉天門欽降手勅以皇子睿名傳諭禮部行宗人府上籍玉牒

隆慶二年更定皇子生彌月剪髮如常儀至百日禮部行令欽天監擇命名並行禮吉時翰林院預擬睿名上請簡定至期上以命皇子名告聞於奉先殿世宗皇帝幾筵殿孝殿神霄殿用告文祭品如常儀是日上具常服禦乾淸宮陞座皇后率皇貴妃各服其服朝見行四拜禮畢皇后侍立東面皇貴妃中立保姆抱皇子出自寢繇西至殿內授皇子於貴妃內贊奏曰皇貴妃某氏敢用吉日祗見皇子上降座撫皇子首咳而賜之名皇貴妃承防畢左還授皇子於侍姆還寢皇后復率皇貴妃四拜畢各還宮次日上禦皇極門降手勅如常儀

皇女誕生儀

嘉靖十五年定皇女生彌月前期上擇內夫人之敬愼者以奉皇女剪髮是日早保姆抱皇女於寢宮剪髮爲鬐畱覊如禮上具常服禦乾淸宮陞禦座皇后率妃之生皇女者具服朝見行四拜禮畢皇后侍立東面妃後保姆抱皇女出自寢繇西至殿內授皇女於皇后內贊奏曰皇后率妃某氏祗見皇女上降座執皇女之右手而賜之名皇后承防遂左還授皇女於保姆還寢皇后復率妃四拜畢各還宮是日宮中舉宴禮如常儀

尊號徽號

上尊號

天子登極奉母后或母妃爲皇太后則上尊號其後或以慶典推崇皇太后則加稱二字或四字爲徽號上徽號致詞而上尊號則止進冊寶其儀略同具列於後

皇太后上尊號儀

洪熙元年定告祭前期太常寺官具奏致齋三日遣官祭告天地宗廟社稷上親告太宗皇帝幾筵太行皇帝幾筵上冊寶前期禮部移文各衙門是日鳴鐘鼓百官具朝服隨班行禮前一日內侍官於奉天門設冊寶防輿冊東寶西設香亭一於冊寶防輿之南正中教坊司設中和韶樂及大樂設而不作是日早錦衣衛陳設如常儀內官設皇太后寶座於宮中陳設儀仗於丹陛上及丹墀內設冊寶案一於皇太后寶座前又設香案一於冊寶案前設皇帝拜位於丹陛上正中設親王拜位於丹墀內設內贊二人引禮二人設女樂於丹陛上設而不作至期皇帝臨奉天門內捧冊寶官捧冊寶俟皇帝具冕服出捧置於防輿內侍官舉輿導駕官導引皇帝隨防輿後降階陞輅百官於金水橋南北向序立俟冊寶輿至皆跪旣退興隨至思善門外橋南北向序立皇帝至思善門內降輅女官請皇太后陞座冊寶輿繇中門進至宮中丹陛上置於皇帝拜位前冊東寶西內引禮導引皇帝繇左門入至丹陛上右邊北向立內贊唱執事官各司其事引禮官導引皇帝至拜位親王各具冕服就拜位奏四拜傳唱鴻臚寺贊百官皆四拜畢捧冊寶官於防輿內取冊寶捧繇殿中門入至皇太后前左邊立皇帝繇殿左門入至拜位奏跪傳唱親王百官皆跪奏搢圭進冊捧冊官以冊跪進於皇帝右皇帝受冊獻訖以授執事官執事官跪受置於案上之左奏進寶捧寶官以寶跪進於皇帝右皇帝受寶獻訖以授執事官執事官跪受置於案上之右奏出圭奏宣冊執事官跪宣讀訖奏宣寶執事官跪宣讀訖奏俯伏興平身傳唱同奏復位導引皇帝繇左門出至拜位奏四拜親王同傳唱百官同四拜畢奏禮畢駕興

謁謝是日皇太后受冊寶畢皇后皇妃俱受冊寶畢內官先具謁告儀物翰林院具謁謝文皇太后皇帝皇后皇妃各具服訖皇帝奉皇太后及率皇后皇妃祗謁奉先殿及諸太宗文皇帝幾筵大行皇帝幾筵前行謁謝禮如常儀

慶賀是日皇太后行謁謝禮畢仍於宮中服燕居冠服陞座儀仗女樂如前陳設女官具服侍班如常儀內引禮官引皇帝皇后皇妃親王公主及六尙等女官行慶賀禮如常儀次日外命婦四品以上入進表箋女官先於皇太后宮中左門外設表箋案儀仗女樂陳設及侍班如前儀命婦是日早於長安左右門入俱繇西華門進至宮門外引禮內官引入丹墀內東西相向立皇太后服燕居冠服陞座引禮官引命婦入班贊四拜贊跪贊進表引表案女官二人前導女官舉表案繇左門入至皇太后前置訖贊興贊四拜贊禮畢駕興

太皇太后上尊號儀

與皇太后上尊號儀同

皇太后上徽號儀

天順二年定告祭先期四日太常寺官宿於本寺次日早具奏致齋三日遣官祭告天地宗廟社稷其祭儀用果酒脯醢香帛迎神四拜行一獻禮讀祝送神四拜禮畢上冊寶前期禮部移文各衙門是日鳴鐘鼓百官具朝服隨班行禮前一日內侍官設冊寶案於奉天殿冊東寶西設冊寶防輿於丹墀內設香亭一於冊寶輿前教坊司設中和韶樂及太樂是日早錦衣衛設鹵簿大駕如常儀前一日女官設皇太后寶座於宮中設冊寶二案於寶座前冊東寶西設香案於冊寶案前設皇帝拜位於丹陛上正中皇太子親王拜位列於後又設皇帝進冊寶位於宮門內正中設內贊二人引禮二人內官設儀仗於丹陛丹墀東西女官擎執者立於寶座之左右鐘鼓司設樂於丹陛東西北向是日早上禦華蓋殿具冕服鴻臚寺官奏請行禮導駕官導引上出至奏天殿捧冊寶官捧冊寶置於案內侍官舉案繇殿中門出導駕官導引上隨行至丹陛下捧冊寶官取冊寶置於防輿內侍官舉輿上陛輅隨輿後百官於金水橋南北向序立冊寶防輿至皆跪過畢興隨至文華門外上至淸寧門內降輅趨至宮門外北向立女官奏請皇太后陞座皇太后具服出導從如常儀樂作陞座冊寶防輿繇中門進至宮中丹陛上置於皇帝拜位前冊東寶西內引禮官導引上繇左門入至丹陛左北向立樂止內贊唱執事官各司其事引禮官導引上至拜位皇太子親王各具冕服就位奏拜樂作四拜樂止傳唱鴻臚寺贊百官皆四拜畢捧冊寶官於防輿內取冊寶捧繇中門入至皇太后前左立上繇左門入至拜位奏跪傳唱皇太子及親王百官皆跪奏搢圭進冊捧冊官以冊跪進於上左受冊奏宣冊上以冊授執事官執事官跪受於上右宣讀訖捧置於案奏進寶捧寶官以寶跪進於上左上受寶以授執事官執事官跪受於上右捧置於案奏出圭俯伏興傳唱同奏復位引禮官導引上繇左門出至拜位奏拜樂作四拜樂止傳唱百官同四拜畢致詞官於丹陛上跪奏於上左曰嗣皇帝臣伏惟皇太后陛下功徳兼隆顯崇徽號永膺福壽率土同歡畢贊拜樂作四拜樂止傳唱百官同四拜奏禮畢駕興

謁告是日皇太后受冊寶畢內官先具謁告儀物皇太后具冠服詣奉先殿行謁告禮如常儀

受賀是日皇太后行謁告禮畢仍禦宮中服燕居服陞座儀仗及樂如前設陳內引禮官引皇后皇妃公主行慶賀禮如常儀禮畢文武百官詣淸寧宮前門外上表慶賀行四拜禮司禮監官捧表進仍行四拜禮畢次日命婦進表慶賀前期一日女官設皇太后禦座於宮中設香案於丹墀之南其日淸晨內官設儀仗於丹陛之東西及丹墀東西女官擎執者立於禦座之左右陳女樂於丹陛東西北向設表案於殿東門外設命婦拜位於丹墀北向設司贊位於丹墀東西設司賓於命婦拜位之北東西相向設內贊二人位於殿內東西命婦至宮門外司賓引命婦入就拜位女官具服侍班如常儀尙宮尙儀等官詣內奉迎尙儀奏請陞座皇太后具服出導從如常儀樂作陞座樂止司贊唱班齊樂作贊四拜樂止外贊唱進表引表案女官前導舉表案女官二人舉案繇殿東門入樂作至殿中樂止贊眾命婦跪內贊唱宣表展表女官詣案前取表跪展宣表女官詣案前跪宣訖興女官舉表案置於殿東外贊命婦皆興樂作贊四拜樂止司賓引班首命婦繇東階陞樂作自東門入至殿中樂止內贊唱跪班首跪外贊眾命婦皆跪內贊官跪於班首之左代致詞云某夫人妾某氏等恭惟皇太后陛下徳同坤厚允協徽稱壽福無疆輿情歡戴畢內贊司贊同唱俯伏興班首及眾命婦皆興司賓引班首繇西門出降自西階樂作至拜位樂止贊拜樂作四拜樂止尙儀跪奏禮畢皇太后興樂作還宮樂止引禮官引命婦以次出又次日上禦奉天殿文武百官上表行慶賀禮畢頒詔天下如常儀

禮部志稿卷十二﹤史部﹐職官類﹐官制之屬﹐禮部志稿﹥

欽定四庫全書

禮部志稿卷十三

明余汝楫編

儀制司職掌

耕耤西苑耕斂附

皇祖重農元年仲春卽行耕田禮列聖相承皆遵用焉至肅皇復行西苑耕斂之禮立帝社稷壇以春秋祈報禮加詳已今西苑禮不行

洪武二年定皇帝祀先農畢太常卿奏請詣耕耤位皇帝至位南向立三公以下及應從耕者各就耕位戶部尙書北面進耒耜太常卿導引皇帝秉耒三推戶部尙書跪受耒太常卿奏請復位南面坐三公五推尙書九推各退就位太常卿奏禮畢太常卿導引皇帝還大次應天府尹及上元江寧兩縣令率庶人終畆是日宴勞百官耆宿於壇所

永樂間續定凡祭先農畢駕至耕田所戶部尙書捧鞭跪進教坊司官率其屬作樂隨駕行三推禮畢駕至儀門陞座樂作觀三公九卿耕訖教坊司承應用大樂百戲畢跪奏致語駕至殿內陞座進湯進膳俱用樂畢順天府官率耆老人等謝恩樂作禮畢樂止次百官行禮樂作禮畢樂止賜百官酒飯百官復入班行禮樂作禮畢樂止尙膳官進膳樂作進訖樂止百官入席教坊司官奏一奏本太初之曲進酒樂作進訖樂止進膳樂作進訖樂止教坊司官跪奏進湯樂作徹湯樂止二奏仰大明之曲進酒進膳進湯如前儀三奏民初生之曲進酒進膳進湯如前儀徹禦案畢樂止百官復入班行禮樂作禮畢樂止鴻臚寺官奏禮畢駕還

嘉靖九年續定每嵗仲春上戊祭社稷及先農先二日早順天府官以耒耜及穜稑種進呈少頃內官捧耒耜及種稑種授順天府官捧由午門左門出置防輿中鼓樂送至耤田所至日祭社稷畢昧爽上具翼善冠黃袍禦奉天門太常寺官奏請詣先農壇上陞輦鹵簿導從詣壇所具服殿更衣致祭【儀具祠祭司】祭畢上還具服殿更翼善冠黃袍少憇百官易便服訖太常卿入奏請詣耕耤位導駕官同太常卿導引上至耕耤位南向立三公以下從耕者各就耕位戶部尙書北向跪進耒耜順天府官北向跪進鞭導駕官同太常卿導引教坊司官率屬作樂歌舞左右贊相上秉耒三推訖戶部尙書跪受耒耜順天府官跪受鞭太常卿奏請復位順天府尹捧靑箱隨以種播而覆之上禦觀耕臺觀三公五推尙書九卿九推訖太常卿奏耕畢從耕官各就班導駕官同太常卿導引上詣齋宮鴻臚寺官俟上陞座奏從耕陪祭官叩頭奏順天府縣官老人叩頭訖順天府率庶人終畆鴻臚寺官贊入班百官序列定致詞云親耕旣成禮當慶賀贊五拜三叩頭禮畢賜百官酒飯鴻臚寺官承防贊入班百官行一拜三叩頭禮訖尙膳監進膳三品以上官各就殿臺四品以下官臺下禦路傍東西相向各賜坐並宴勞耆宿於壇傍教坊司承應用大樂隊舞村田樂雜戲跪奏致語進酒進湯進膳及百官行禮俱奏樂如常儀宴畢鴻臚寺官贊入班百官行一拜三叩頭禮訖駕興還宮

隆慶二年耕耤儀同先期一日預告奉先殿是日還宮仍詣奉先殿及希神霄等殿參謁

治元年奏準順天府率兩縣官耆老謝防之後引上中下等農夫各十人穿著本等衣鞋各執農家器具朝見叩頭令其終畆畢人賜布一疋

嘉靖九年令以耤田舊地六頃三十五畆九分六釐五毫撥與壇丁耕種嵗出黍稷稻梁芹韭等項餘地四頃八十七畆六分二釐九毫除建神只壇外其餘九十四畆二分五釐六絲四忽亦撥與壇丁耕種上納子粒俱輸於南郊神廩以供大祭等項粢盛十年戶部題準耤田五糓種子每畆合用一斗本部發銀行順天府收買送用以後年分於收獲數內照地存畱備用合用農器犂四張�四張鍬十把鋤十把十把扒十把扠十把防刀十把掃箒十把簑笠十副磟碡四个大小麻繩共一百條筐擔十副禮部發銀順天府買造每地一頃合用耕牛四隻禮部發銀順天府收買每日艸料行裏牛房照數放支責付耕夫餵養每地一頃用夫十名行順天府於宛大二縣取用俱免本身差役仍行太倉每名支口糧五斗

西苑耕斂

嘉靖十年上命墾西苑內隙地爲田諭禮工二部建帝社帝稷壇每嵗仲春秋行祈報禮【儀注見祠祭司】於壇東北建殿曰無逸亭曰豳風又建亭曰省耕曰省斂每嵗耕獲上親臨觀以重農事置倉曰恆裕貯田之所入以供祀事

視學

皇祖視學祭先師不設牲不奏樂憲宗始用牲樂孝宗加幣與太牢世宗以正先師稱號載視學復增設啟聖公祠禮更有加云

洪武十五年定前期一日有司灑掃殿堂設禦幄於大成門東上南向設禦座於彛倫堂至日學官率諸生迎駕於成賢街左駕至學官及諸生俯伏叩頭興駕入星門止於大成門外上入禦幄禮官入奏請具皮弁服次請行禮導引官導上出禦幄就禦位百官各就位導引官導上詣盥洗位搢圭盥帨出圭詣酒尊所酌酒詣先師神位前再拜百官皆再拜搢圭執事官跪進爵上獻爵授執事官奠於神位前出圭再拜百官皆再拜四配十哲兩廡分獻如常儀導引官導上入禦幄易常服陞輿詣學學官率諸生先列於堂下東西上至彛倫堂陞禦座贊唱學官諸生行禮五拜叩頭東西序立於堂下三品以上及侍從官以次入堂東西序立贊進講祭酒司業博士助教四人以次陞堂由西門入至堂中贊舉經案於禦前禮部官奏請授經於講官祭酒跪受賜講官坐乃以經置講案叩頭就西南隅設幾榻坐講賜大臣翰林儒臣坐皆叩頭序坐於東西諸生圜立以聴講畢祭酒叩頭退就本位司業博士助教各以次進講畢出堂門復位贊唱有制學官諸生列班俱北面跪聴宣諭五拜叩頭禮畢學官率諸生出成賢街跪俟駕還明日祭酒率學官上表謝恩

成化元年續定前期一日太常寺備祭儀設大成樂器於殿上列樂舞生於階下之東西國子監灑掃殿室內外錦衣衛設禦幄於大成門之東上南向設禦座於彛倫堂正中鴻臚寺設經案於堂內之左設講案於堂內之西南至日置經於經案錦衣衛設鹵簿駕教坊司設大樂俱於午門外是日早百官免朝先詣國子監門外迎駕分獻陪祀官先詣國子監具祭服伺行禮駕從東長安門出鹵簿大樂以次前導樂設而不作太常寺先陳設祭儀於各神位前設酒尊爵如常儀執事設上拜位於先師神位前正中是日學官率諸生迎上至大成門外入禦幄禮官入奏請具服上具皮弁服訖奏請行禮導引官導上出禦幄中道詣大成殿陛上典儀唱執事官各司其事執事官各先斟酒於爵導上至拜位贊就位百官亦各就拜位四配十哲分獻官各詣殿東西階下兩廡分獻官各詣廡前俱北向立贊迎神樂作樂止奏上鞠躬拜興拜興平身通贊百官行禮同奏搢圭上搢圭執事官跪進爵樂作上受爵獻畢復授執事官奠於神位前樂止奏出圭上出圭四配十哲兩廡分獻官以次詣神位前奠爵訖仍以次出殿門外東西向立典儀唱送神樂作樂止奏上鞠躬拜興拜興平身通贊陪祀官行禮同導引官導上由中道出分獻官以次退上入禦幄易常服訖禮官入奏請幸彛倫堂上升輿禮官前導由星門出從太學門入諸生先分列於堂下東西學官列於諸生前駕至學官諸生跪伺駕過然後起仍前序立百官分列堂外稍上左右侍立上至彛倫堂升禦座贊學官諸生行五拜叩頭禮武官都督以上文官三品以上及翰林院學士升堂執事官各以次序立贊進講祭酒司業以次升堂由東西小門入至堂中執事官舉案於禦前禮官奏請授經於講官祭酒跪受經受畢上賜講官坐祭酒乃以經置講案叩頭就西南幾榻坐講上賜武官都督以上文官三品以上及翰林院學士坐皆叩頭序坐於東西諸生圜立於外以聴祭酒講畢叩頭退就本位司業進講如儀畢出堂門復位贊有制學官諸生列班俱北面跪聴宣諭畢贊行五拜叩頭禮畢學官諸生以次退先從東西小門出列於成賢街之右伺候尙膳監進茶禦前上命光祿寺賜各官茶畢各官退列於堂門外叩頭東西序立上起升輿由太學門出升輦鹵簿大樂前導樂作駕出太學門學官諸生伺駕至跪叩頭退百官常服先詣午門外伺候駕還鹵簿大樂止於午門外上禦奉天門鳴鞭百官常服行慶賀禮鴻臚寺致詞云恭惟皇上敬禮先師親臨太學增光前烈丕闡鴻猷臣等欣逢盛事禮當慶賀行禮畢鳴鞭駕興還宮百官退明日國子監祭酒率學官諸生上表謝恩上具皮弁服禦奉天殿錦衣衛設丹陛駕百官朝服侍班行禮畢上易服禦奉天門禮部引奏賜祭酒司業學官及三氏子孫衣服諸生鈔錠畢駕還是日上禦奉天門賜宴武官都督以上文官三品以上翰林院學士及祭酒司業學官三氏子孫與宴又明日祭酒司業率學官諸生謝恩上賜勑勉勵師生祭酒捧出師生迎導至太學開讀行禮如常儀再明日祭酒司業率學官諸生復謝恩

治元年定先期致齋一日奠加幣牲用太牢攺分獻官爲分奠官拜位列於陪祭官之前樂仍設而不作餘如成化間儀

嘉靖元年續定駕將至陪祀官武官自都督以上文官三品以上翰林院官七品以上同國子監官具祭服伺候行禮駕至星門外卽降輦步入禦幄易常服祭畢仍自禦幄步出星門外升輦次日襲封衍聖公率三氏子孫國子監祭酒率學官諸生上表謝恩是日賜三氏子孫衍聖公等及祭酒司業宴子禮部命本部尙書待餘如成化間儀十二年以先師祀典旣正再視學命大臣一員致奠啟聖公祠餘如元年儀樂章視學還導駕奏禦鑾歌神歡之曲臣聞古帝王受天命統四方宵衣旰食治道章心一誠敬感昊蒼龍翔鶴舞神心樂康臣民讚時皇萬嵗無彊駕至奉天門升座奏萬嵗樂朝天子之曲與朝賀同還宮奏萬嵗樂與前同萬曆四年續定駕至星門外降輦禮部官吉服導上入禦幄禮部奏請具服上具皮弁服訖禮部官奏請行禮上出禦幄太常寺官導上由大成門中道入盥洗詣廟中與嘉靖元年儀稍異余俱同前儀次日方行慶賀禮襲封衍聖公率三氏子孫祭酒司業率學官諸生各上表謝恩先期設表案於皇極殿檐下東王門外至日早錦衣衛設鹵簿駕百官朝服侍班上具皮弁服禦中極殿禮部官及各執事官行禮如常儀鴻臚寺官奏請升殿導駕官前導樂作升殿樂止鳴鞭傳贊排班班齊鴻臚寺官致詞百官行慶賀禮樂作五拜三叩頭訖樂止分班侍立序班引衍聖公三氏等族人國子監師生過中贊鞠躬樂作四拜興平身樂止贊進表樂作執事官舉案由東王門入至簾前置定樂止贊宣表目鴻臚寺堂上官一員隨禮部堂上官捧表目過中內贊贊跪外贊亦贊跪進表官俱跪宣畢贊俯伏樂作興平身傳贊同樂止執事官舉案過東邊贊鞠躬樂作進表官俱四拜興平身樂止各入本班立鴻臚寺官奏禮畢鳴鞭百官退出仍於皇極門朝服侍立上易常服禦門鴻臚寺官傳奏事起案執事官舉案置禦路中序班引襲封衍聖公等官並族人及國子監祭酒等官諸生上禦路贊跪禮部官奏請頒賞承防訖贊叩頭衍聖公並祭酒等叩頭起執事官舉案過東邊鴻臚官奏事畢鳴鞭上興還宮百官退是日免宴後二日儀俱同前

成化元年令取三氏子孫赴京觀禮又命衍聖公分獻嘉靖十二年題準衍聖公及顏孟二博士禮部先期差行人前去行取及另取孔氏老成族人五人顏孟族人各二人一同馳驛赴京迎駕陪祀前期八日內閣及執事官赴國子監習儀至日習禮公侯伯俱迎駕聴講觀禮跪受宣諭班列於學官之次各衙門辦事監生俱取回迎駕聴講觀禮

大射

古之射禮有五國朝次第行之詔成均博士弟子及郡縣庠序之士皆使習射以俟貢舉而凡遇郊廟之祭先期命文武官執事行大射之禮其儀具後

洪武三年定前期戒射定耦選執事充司正副司正司射司射器請射舉爵收矢執旗樹鵠陳設如儀是日執事者入就位請射者引主射正官及各官貟子弟士民俊秀者各就品位司射器者以弓矢置於各正官及司射前請射者詣正官前圎揖畢引詣司射器前授弓矢畢引復本位司正執算入立於中後請射者詣司射前曰請誘射引司射二人耦進各以三矢搢於腰帶之右以一矢挾於二指之間推年齒相讓年長者爲上射年防者爲下射上射先進詣射位向鵠正立發矢司正書中投算置於中或副司正書中舉旗者舉旗如式上射射畢退立於傍讓下射者詣位發矢書中舉旗如前請射者俱引復位收矢者收矢復於射者司正取所中算請射者次請士民俊秀射次請官貟子弟射次請品卑至髙品者射其就射位發矢取算書中舉旗收矢復位皆如式俱畢司正副司正各持算白中於主射正官舉爵者酌酒授中者如式飲訖請射請屬官以下仍捧弓矢納於司射器還詣主射正官前揖而退

射器及執事官

工部制虎中鹿中及諸侯卿大夫射侯等器其儀按周禮大司馬之職王大射則合諸侯之耦其屬有射人掌張三侯司弓矢掌六弓八矢之法服不氏賞贊張侯以旌居乏而待獲古大司馬今兵部之職也今以兵部掌之其射鵠有七虎鵠五采天子射用之熊鵠五采皇太子射用之豹鵠五采親王射用之豹鵠四采一品二品文武官射用之糝鵠三采三品至五品文武官射用之孤鵠二采六品至九品文武官射用之布鵠無采文武官子弟及士民俊秀射用之乏又名容凡射時置於鵠右執旗及待獲者以蔽身設幅並韋當射時置於前以齊矢設射中五皮樹中天子大射用之閭中天子宴射用之虎中皇太子親王射通用之兕中一品至五品文武官用之鹿中六品至九品及文武官子弟士民俊秀通用之

其職事設司正官二貟掌驗射者品級尊卑人力彊弱而定耦其中否則書於算兵部官掌之司射二貟掌先以彊弓射鵠誘射以鼔眾气以武職官充之司射器官二貟掌辦弓力彊弱分爲三防驗人力彊弱而授之工部官職之舉爵者二貟掌以馬潼授中者飲光祿寺官職之請射者四貟掌定耦射射畢再請某耦射每鵠用二人侍儀司職之待獲者掌矢納於司射器者以各僕供其役執旗者六人掌於容後執五色旗如射者中的舉紅旗應之中采舉采旗應之偏西舉白旗偏東舉靑旗過於鵠舉黃旗不及鵠舉黑旗以軍士二人掌之設引禮二人掌引文武官進退命侍儀司舍人職

防士

凡士之舉於禮部者國初以三月朔日禦殿而親試之謂之殿試後率以三月十五日間以他事更日讀卷傳臚等儀具列於後

殿試儀

先期一日鴻臚寺官設防題案於殿之東光祿寺偹設桌於兩廡至日早禮部官引貢士入至皇極殿丹墀內東西北向序立文武百官各具公服侍立如常儀鴻臚寺官請陞殿上常服禦皇極殿鳴鞭文武百官行叩頭禮侍班執事官舉防題案於殿中內侍官以防題付禮部官置於案上鴻臚寺官引貢士就拜位執事官舉防題案由左階降置禦道中贊貢士行五拜三叩頭禮各分東西侍立執事官隨舉防題案於丹墀東鴻臚寺官奏禮畢鳴鞭駕興文武百官退軍校舉試桌列於丹墀東西北向置定禮部官散題貢士仍列班跪受叩頭就試是日如遇天或大風試桌卽移設於兩廡

讀卷儀

殿試後二日早常朝畢駕詣文華殿免日講不用侍班侍衛等項讀卷官各執捲隨至文華門外候上陞座傳讀卷官進各官趨至丹陛行叩頭禮入殿內東西序立傳讀卷官讀卷居首者至禦前跪展捲郎讀畢司禮監官接捲置禦案本官叩頭興復班其各讀卷官以次進讀如儀讀三卷後臨時候防再讀防捲如奉防免讀各官卽執捲同至禦前跪司禮監官以次接捲俱置禦案各官叩頭興復班傳各官退各讀卷官出至丹陛行叩頭禮畢卽出至文華門外候上將試卷裁定禦批第一甲第一名第一甲第二名第一甲第三名畢其餘各卷髮出內閣官領收上回宮是日各讀卷官先將第二甲第一名以下拆捲塡冩黃榜

傳臚儀

先期一日設黃榜案於中極殿內稍東至期文武百官各具朝服伺行禮是日早鼓未鳴先開左掖門放讀卷及提調並執事官進入中極殿門外候上具皮弁服陞座各官入行叩頭禮畢進入殿內供事讀卷官拆第一卷

奏第一甲第一名某人拆第二卷

奏第一甲第二名某人拆第三卷

奏第一甲第三名某人塡冩黃榜訖尙寶司官用寶完備起鼓執事官整束黃榜翰林院官捧出皇極殿伺其餘讀卷提調等官俱先退出鴻臚寺官贊執事官行五拜三叩頭禮畢奏請陞殿導上陞座作堂下樂鳴鞭執事官舉案至簾前置定翰林院官捧榜授禮部官接置於案執事官引貢士入拜位贊四拜傳制官跪奏傳制俯伏興由殿左門出至丹陛東立西向執事官舉榜案至丹墀禦道中置定傳制官稱有制鳴贊贊跪制曰某年三月十五日防試天下貢士第一甲賜進士及第第二甲賜進士出身第三甲賜同進士出身第一甲第一名某人第一甲第二名某人第一甲第三名某人第二甲某人等若千名第三甲某人等若干名傳訖贊俯伏興贊四拜畢進士分東西侍立執事官舉案由皇極門左門出進士隨出觀榜鳴贊贊排班文武百官入班致詞於丹陛中跪致詞曰天開文運賢俊登庸禮當慶賀贊五拜三叩頭禮畢鳴鞭駕興

狀元率諸進士上表謝恩儀

先期一日鴻臚寺官設表案於皇極殿門之東至日早錦衣衛設鹵簿駕鴻臚寺官引狀元捧表置於案退立丹墀禦道稍東其諸進士以次序立上具皮弁服禦中極殿執事官行叩頭禮畢鴻臚寺官奏請陞殿導駕官前導上陞座作堂下樂鳴鞭文武百官各具朝服行禮侍班如常儀鴻臚寺官引狀元及進士入班贊四拜贊進表鴻臚寺官舉表案置於殿中贊宣表目禮部官跪宣表目訖俯伏興徹案狀元及進士又四拜禮畢鳴鞭駕興

親蠶

國初無親蠶禮肅皇帝始勑禮部以每嵗季春皇后親蠶於北郊後攺於西苑未久卽罷

嘉靖九年定先期欽天監擇日以聞順天府具蠶母名數奏送蠶室內工部具鉤箔筐架及一應養蠶物件給送蠶母順天府將蠶種及鉤筐一副進呈訖捧自西華門出置防輿中鼓樂送至蠶室蠶母浴種伺蠶生先飼以待先一日蠶宮令丞設皇后采桑位於采桑臺東向執鉤筐者位於稍東設公主及內命婦位於皇后位東設外命婦位於采桑防東階之下南北向以西爲上至日四更宿衛陳兵衛女樂工備樂司設監備儀仗及重翟車蠶宮令備鉤筐俱候於西華門外內執事女樂生並司贊六尙女官等皆乘車先至壇內候將明內侍詣坤寧宮奏請皇后詣先蠶壇所皇后服常服導引女宮導皇后出宮門乘肩輿侍衛警蹕如常儀公主及內命婦應入壇者各服其服以從至西華門內侍奏請降輿陞重翟車兵衛儀仗女樂前導女官捧鉤筐行於車前皇后至具服殿少憇易禮服祭先蠶【儀具祠祭司】祭畢更常服司賔引外命婦先詣采桑防位南北向女侍執鉤筐者各隨於後尙儀入奏請詣采桑位導引女官導皇后至采桑位東向公主以下各就位南北向執鉤者跪進鉤執筐者跪進筐受桑皇后采桑三條還至壇南儀門坐觀命婦采桑三公命婦以次取鉤采桑五條列侯九卿命婦以次采桑九條采訖各以筐授女侍司賔引內命婦一人詣蠶室尙功帥執鉤筐者從尙功以桑授蠶母蠶母受桑縷切之以授內命婦內食婦食蠶灑一箔訖司賔引內命婦還尙儀前奏采桑禮畢皇后還具服殿侯陞座尙儀奏司賔率蠶母等行叩頭禮訖司贊唱班齊外命婦序列定贊四拜畢賜命婦宴於殿內外並賜蠶母酒食於采桑臺傍公主及內命婦殿內序坐外命婦從采桑者及文武二品以上命婦於殿堂上三品以下於防下各序坐尙食進膳司賔引公主及內命婦各就坐教坊司女樂奏樂進酒及進膳進湯如儀宴畢徹案公主以下及外命婦各就班司贊贊四拜尙儀跪奏禮畢皇后興還宮導從如前

親蠶壇築於安定門外皇后率公主及內外命婦躬往采桑而擇內西苑隙地蓋造織堂以終蠶事十年以出入不便攺築壇於西苑壇髙二尺六寸四出陛廣六尺四寸甃以磚石又爲瘞坎於壇右方深取足容物東爲采桑臺方一丈四寸髙二尺四寸三出陛鋪甃如壇制臺左右樹以桑壇東爲具服殿三間前爲間一座俱南向西爲神庫神廚各三間右宰牲亭一座壇之北爲蠶室五間南向前爲門三座髙廣有差左右爲廂房各五間之後爲從室各十間以居蠶婦設蠶公署於宮左偏置蠶宮令一貟丞二員擇內臣謹恪者爲之以督蠶桑等務

禮部志稿卷十三

欽定四庫全書

禮部志稿卷十四

明兪汝楫編

儀制司職掌

經筵

國初經筵無定日或令文學侍從之臣講說亦無定所正統初始著爲儀常以月之二日禦文華殿進講月三次寒暑暫免日講於文華穿殿其儀簡嘉靖初命儒臣進講大學衍義迨西苑無逸殿成命儒臣及經筵日講官六卿侍經筵官各撰尙書無逸詩豳風七月講義一道於無逸殿進講萬曆初增定午講儀視舊儀稍有損益今並列於後

經筵講儀

正統初定凡經筵初開勑勲臣一人知經筵事內閣學士或知或同知經筵事六部尙書左右都禦史通政使大理寺卿及學士等官侍班翰林院春坊等官及國子監祭酒二貟進講翰林春坊等官二貟展書給事中禦史各二貟侍儀鴻臚寺錦衣衛堂上官各一貟供事鴻臚寺鳴贊一貟贊禮序班四貟舉案勲臣或駙馬一人領將軍侍衛禮部擇吉題請先期直殿內官於文華殿設禦座又設禦案於殿內禦座之東稍南設講案於禦案之南稍東是日早司禮監官先陳所講四書經史各一冊置禦案又各一冊置講案皆四書東經史西先期講官撰四書經或史講章各一篇預置於冊內是日早上禦文華殿陞禦座將軍侍衛如儀鴻臚寺官引知經筵及侍班講讀執事侍儀等官於丹陛上行五拜三叩頭禮畢【以後每月初二十二二十二日止行叩頭禮】以次上殿依品級東西序立知經筵官序於侍班官上侍儀禦史給事中於殿內之南分東西北向序班二貟舉禦案置禦座前二貟舉講案置禦案之南正中鴻臚寺官贊進講講官一貟從東班出一貟從西班出詣講案前稍南北向並立東西展書官各一貟從本班出進至禦案之南銅鶴下東西向立鴻臚寺官贊講官鞠躬拜叩頭興平身畢東班展書官進詣禦案前跪展四書畢起退立於東鶴下講四書講官進至講案前立奏講某書講畢稍退展書官詣禦案前跪掩四書畢仍退立於鶴下西班展書官進詣禦案前跪展經或史畢起退立於西鶴下講經史講官進至講案前立奏講某經或某史畢少退並立如初展書官詣禦案前跪掩書畢仍退立於鶴下鴻臚寺官贊講官鞠躬拜叩頭興平身各退就東西班展書官隨之序班二員舉禦案二貟舉講案退至原所鴻臚寺官贊禮畢命賜酒飯鴻臚寺官及各官皆跪承防出至丹陛上行叩頭禮至左順門酒飯畢入行叩頭禮嘉靖二年奏準八月二十二日恭遇憲宗純皇帝忌辰是日經筵官各具靑緑花樣衣服光祿寺仍具酒飯續更定具素服角帶

十年十月初二日孝潔皇后忌辰令經筵官服靑緑花樣隨侍人員淺淡衣服

隆慶元年定先一日告奉先殿告幾筵先五日命司禮監同各官詣文華殿演禮是日上詣文華殿左室展禮先聖先師又定講章於前兩日先進呈覽凡假日先期傳免

萬曆二年定春講以二月十二日起至五月初二日止秋講以八月十二日起至十月初二日止不必題請

日講儀

上禦文華穿殿止用講讀官內閣學士侍班不用侍衛侍儀執事等官侍班講讀等官入見行叩頭禮東西分立先讀四書次讀經或讀史每本讀十數徧後講官先講四書次講經或講史務在直說大義明白易曉講讀後侍書官侍上習書畢各官叩頭退文華殿賜茶【今不行】文華門賜酒飯

午講儀

隆慶六年定每日早閣臣及講官講畢各退上進暖閣少憇司禮監將各衙門章奏進上禦覽閣臣等退西廂房伺上有所諮問卽召至禦前將本中事情明白敷奏覽本後閣臣率領正字官恭侍上進字畢若上欲再進暖閣少憇閣臣等仍退至西廂房伺若不進暖閣閣臣等卽率講官再進午講講通鑑節要通鑑講完以貞觀政要進講講官務將前代興亡事實直觧明白講畢各退上還宮一每月三六九視朝日暫免講讀上於宮中有暇將講讀過經書從容溫習或看字體法帖隨意寫字一幅不拘多寡一每日定以日出時上早膳畢出禦講讀午膳畢還宮

講大學衍義儀

嘉靖六年定每月初三初八十三十八二十三二十八日用經筵日講官二員進講內閣學士一貟侍班講畢賜茶賜酒飯俱如日講儀

無逸殿講儀

嘉靖十年定先一日設司監官於無逸殿設禦座禦案及講案如文華殿月講之儀是日質明上具常服乘輦至無逸殿門眾官於門外迎上降輦乘板輿至殿內降輿陞禦座鴻臚寺官贊各官於殿門外入拜行一拜三叩頭禮畢進入殿內各照品級東西序立序班二貟舉禦案置禦座前二貟舉講案置殿門內西邊東向設坐位鴻臚寺官贊進講講官大學士一員出班行叩頭禮上命賜講官坐講官並鴻臚寺官承防贊叩頭訖展書官詣禦案前跪展講章退講官坐講坐展書官詣禦案前跪掩講章講官叩頭訖復班又大學士一員出班叩頭承防坐講展書官一貟展書俱如前儀序班二員舉禦案二員舉講案退至原所鴻臚寺卿奏禮畢有防賜宴眾官承防訖退至豳風亭前迎上陞版輿至亭內降輿陞禦座賜宴【儀具宴享】

東宮出閣講學儀

太祖命學士宋濓授皇太子諸王經書於大本堂後於文華殿及肅皇帝攺爲便殿遂移於殿之東廂房

初出閣儀

天順二年定是日早侍衛侍儀如常儀執事等官於文華後殿行四拜禮畢鴻臚寺官請皇太子陞文華殿執事官導引至殿陞座師保等官於丹陛上行四拜禮畢各官退出內侍臣導皇太子至後殿陞座以書案進每日侍班侍讀講官入分班東西立內侍展書侍讀講官以次進讀叩頭而退

每日講讀儀

一每日早朝退後皇太子出閣陞座內侍以書案進不用侍衛侍儀執事等官惟侍班侍讀講官入行叩頭禮畢分班東西向立內侍展書先讀四書則東班侍讀官向前伴讀十數徧退復原班次讀經書或讀史書則西班侍讀官向前伴讀亦如之務要字音正當句讀分明讀畢各官退一每日己時侍班侍讀侍講及侍書官俟皇太子陞座畢入東西向立侍班內侍展書先講早所讀四書則東班侍講官進講一徧退復原班次講早所讀經史書則西班侍講官進講亦然務要直言解說明白易曉講畢內侍收書訖侍書官向前侍習寫字務要開說筆法防化端楷寫畢各官叩頭而退一午膳後【是時已回宮】從容逰息或習騎射一每日晚讀本日所授書各數徧至熟而止一凡讀書三日後一溫須背誦成熟遇溫書日免授新書講官通講須曉大義一凡寫字春夏秋月每日寫一百字冬月每日寫五十字一每遇朔望節假及大風雨雪隆寒盛暑暫停講讀寫字

治十一年定是日早內侍設書案於文華殿內東禮部鴻臚寺執事官於後殿行四拜禮畢鴻臚寺官請皇太子陞文華殿導引至殿陞座三師三少並宮僚以次序於丹陛上行四拜禮畢從殿左右門入分班東西立通事舍人以書案進內侍展書侍讀官進讀讀畢侍講官進講講畢通事舍人徹案各官叩頭退每日講讀常儀與天順年同

隆慶六年增定是日早侍衛侍儀如常儀內侍先設皇太子座於文華殿之東廂房正中西向設書架於座之左禮部鴻臚寺執事官皇太子出閣導引至東廂房陞座提調輔臣並侍班講讀等官以次序立丹墀行四拜禮畢各官以次入東廂房分班相向立鴻臚寺官贊起案通事舍人以講案進內侍展書侍讀官進讀讀畢侍講官進講講畢通事舍人徹案命賜酒飯各官叩頭而退每日講讀儀與天順年所定同但每日各官先詣文華門外東西向序立皇上禦日講經筵畢皇太子出閣陞座又題準東宮初講之時閣臣連侍五日以後仍於每月三八日一至先行叩頭而出然後各官進入供事

諸王讀書儀

書堂在皇極門右廂房講官選部臣或進士攺授翰林院官充之

天順二年定初入書堂其日早王至右順門之北書堂面東中坐提督講讀並講讀官行四拜禮畢內官捧書展於案上就案左立講讀官進立於案右伴讀十徧叩頭退

一每日講讀淸晨王至書堂講讀官行叩頭禮伴讀十徧出飯後復詣書堂伴看寫字畢講書直說大意畢仍叩頭退內侍以所寫字送內閣防看

萬曆六年詳定

一是日王出閣先期一日內侍官設座於書堂內坐西面東設書案於座之左側置書於案設寫字案於座之右側置筆硯放紙於案是日早輔臣率領講讀侍書官於書堂門外稍南北面拱立伺王入書堂內坐定令防說先生每來輔臣率各官進入行四拜禮分班侍立內侍官舉書案就案左立講讀官以次進立於案前授書各十徧訖令防先生每喫酒飯內侍官答應各官出王暫入書堂南間少憩輔臣再率各官入侍王寫字講書王出坐定令防說先生每來輔臣同各官入照前分班侍立內侍官舉寫字案於座前侍書官進至案前看寫字寫畢內侍官徹寫字案舉講書案於座前講讀官以次進講畢各官行一拜禮出仍於書堂外向北立王進內各退輔臣看所寫字圈注於旁以備勸益

一次日以後每日早王出書堂各官進見行一拜禮其授書講書看字並如前儀輔臣止侍看三日三日後講讀侍書官徑自如儀授書講書看字輔臣不預至寫字畢每日輪一內侍官捧仿紙送內閣圏注一王每日所讀書大學一本書經一本授書務要字樣眞正講書直說大意務要通曉先一日進講章三日一溫書就溫講仍進講章寫字先用影本以後寫熟對帖自寫

一各官酒飯止是初入書堂時令防說一次以後不必再說只於講書罷令防與先生每茶喫內侍官答應嵗率爲常

一每年假日聖節前後通九日千秋節九日正旦初一日至二十日花朝一日淸明一日端午前後通三日七夕一日中秋一日重陽前後通三日冬至前後通五日臘八一日除夕前五日每月朔望各一日遇大風雨暫免大寒大暑該住歇時請防定奪

一講讀侍書官俱於歸極門南廊給與酒飯

一先期一日各該內外執事官俱赴書堂演禮

又令春講定以二月初旬起至五月初旬暫止秋講定以八月初旬起至十月中暫止

又準題輟講之後內侍書官照常啟請尋溫舊書及日寫字送閣圏注講讀等官遵先年事例半月恭詣書堂啟請誦書習講或別授新書等項以效忠益

巡狩

成祖未定鼎時以北京爲行在嵗常巡幸至肅皇巡承天謁獻皇陵禮詳載大狩錄各朝俱不行

永樂七年北狩儀

永樂六年定詔告天下諸司及各處鎭守總兵官知會

一禮部預行各處凡有重事並四夷來朝俱達行在所仍俱本啟聞其餘事務奏啟俱達京師啟聞施行事有疑礙者在京各該衙門具奏取自上裁凡進拜表文達行在所箋文達京師

一禮部預行經過所在軍民衙門俟車駕至官吏生員耆老朝見及預行北京畿內文武衙門令掌印官俟車駕至朝見

一祭祀車駕將發奏告天地社稷太廟孝陵祭大江旗纛等神軷祭於承天門其經過處所滁州遣官祭滁陽王泗州遣官祭祖陵鳯陽祭皇陵祭淮闕裏遣官祭先師孔子望祭防山緣途古先聖賢忠臣烈士祠墳禮部預期奏聞遣官致祭將至北京境上設壇祭北京山川等神車駕到北京奏告天地祭告境內山川等神

一扈從在京馬步軍五萬人內馬軍一萬步軍四萬馬軍五千步軍五千充駕前軍余馬軍五千步軍三萬五千分五軍率領每軍馬軍一千步軍七千以都指揮指揮千百戶管領錦衣衛仍選將軍五百人校尉二千五百人力士二千人

一侍從五府都督各一貟首領官一員吏六人吏部堂上官一員文選等四司官五員辦事官二十貟歷事監生四十人秀才五十人吏十人戶部堂上官一員北京等十三司官十三員辦事官十貟吏二十四人禮部堂上官二員儀制等四司官七員辦事官十貟吏十二人鑄印局官一員吏一人匠六人兵部堂上官一員武選等四司官七員辦事官五員吏十五人刑部堂上官一員浙江等十三司官十三員辦事官五員吏十三人工部堂上官二貟營繕司等四司官十員辦事官二十員吏十五人都察院堂上官一員浙江等十三道監察禦史二十四員辦事官五員吏二十四人通政司堂上官二員首領官一員吏六人大理寺堂上官一員左右寺官六員吏十人太常寺堂上官二員首領官一貟吏二人贊禮郎四員協律郎一員司樂一員樂舞生二十人廚子五十人光祿寺堂上官三員首領官一員署官十七員辦事官六貟吏三人廚子一千人鴻臚寺堂上官四員首領官一員司儀司賔二署各一員序班四十員鳴贊四員及通曉夷語者斟酌帶去翰林院內閣官三員侍講修撰典籍等官六員書制勅秀才八人及譯寫四夷文字監生十三人尙寶司官二員吏科給事中三員戶科給事中三員禮科給事中四員兵科給事中三員刑科給事中三員工科給事中三員中書舍人四員寫誥秀才五人行人司行人十員大醫院堂上官二員禦醫二員生藥庫官一員醫士摘選三分之二吏三人欽天監官三員天文生十五人教坊司奉鑾韶舞司樂各一員俳衣色長樂工斟酌用之一扈從文武官軍人等陸路文武官員一等寫制誥秀才譯字監生用供用醫士天文生及廚役人等俱給馬驘騾匹馬官給外腳力驢給鈔六十錠令自備辦事官監生人才吏典及醫士廚役等非用者人給腳力鈔二十錠隨伍官員將軍較尉力士旗軍每二人給驢一匹如不敷亦給鈔六十錠自備水路俱應付只遇陸路應付車輛

一緣途各跕每跕增馬二十匹令附近衛所馬軍內差撥仍令附近有司備車一百輛無車之處起夫五百人聴

一經過處所支給糧艸扈從官員人等人日給行糧二升馬日給料四升艸一束驢料一升艸一束一車駕將發宴在京文武羣臣賜扈從文武官員軍校人等鈔公五十錠侯四十錠伯三十錠一品二品二十錠三品四品十五錠五品十二錠六品七品十錠八品九品八錠未入流及辦事官將軍總小旗人鈔七錠將軍及各衛總小旗人鈔六錠監生秀才吏典人才醫士樂舞生軍役力士廚子工匠人鈔五錠軍伴皂樂工人等人鈔四錠在外衛所扈從及各處駐札官軍依京衛官軍例賞給

一車駕至北京宴文武羣臣耆老賜官員人等及命婦鈔其當守城命婦論次行賞一遇萬壽聖節公侯駙馬伯文武官四品以上近侍官及監察禦史預宴五品以下並辦事官監生秀才吏典軍民工匠人等依例賜鈔一錠

一五府六部都察院大理寺錦衣衛各鑄印信通政司鴻臚寺各官鑄闗防

一扈從官員有牙牌者隨身懸帶以憑官防出入一經過郡縣分遣廷臣考覈守令賢否卽加黜陟分令給事中監察禦史存問髙年賜幣帛酒肉

一經過鳯陽陵戶及親戚人賜鈔六錠耆老迎見者人賜三錠泗州陵戶親戚耆老迎見者賞如之

嘉靖十八年南巡儀

嘉靖十八年定

一先期上親奏告皇穹宇極寶殿同日告聞皇祖太廟皇考睿宗廟遣官分告北郊成祖列聖羣廟太社稷帝社稷朝日夕月天神地只用祭服太常寺備脯醢酒果翰林院撰告文

一軷祭於承天門遣官祭旗纛之神用牲醴制帛三獻如常儀

一駕發出正陽中門后妃輦轎後隨錦衣衛設欽制武陳駕備輦輿儀仗等項扈行本衛選精壯旗校八千人內以六千人専管奉上座輿輦二千人専管擺執駕儀及一應正直巡綽宣傳等用選委千百戶一百二十員分投管理各分撥班接替行太僕寺調取寄養馬三千匹兌給各旗校更疊騎坐以錦衣衛指揮充前驅使領千百戶等官先往肅淸道路簡命武職重臣二員畱守京城兵部尙書一員參贊機務各請勅行事以文職大臣一員總督整飭宣大等處軍務一員提督薊州山海闗等處地方邊備文職重臣一員充行邊使往遼東薊州宣大雁門固原等九邊閱視邊備戶部賫銀隨去勞賞官軍各請勅行事兵部奏請城四門京城九門大明門外兩邊守門文武大臣各一員坐邊官侯伯二員增設守門官軍用科道官防閱京城內外巡捕官軍行團營再選有馬官軍三千員名分爲兩班酌五城地方與同舊有官軍巡邏仍選委坐營官及各提督把總等官晝夜巡捕安定徳勝門各土城門外及鄭村壩大黃莊居庸闗白羊口六處地方該營揀選有馬官軍每處一千員名分爲兩班輪流下營防守安定徳勝門土城各用東西官聴徵總兵官一員其餘各用參將一員統領下營紫荊倒馬二闗保定撫鎭官揀選精鋭有馬官軍每闗一千員名分爲兩班每月輪流下營守把各委坐營官一員統領

一兵部於團營東西禦馬監勇士內揀扈駕官軍六千員名給兌馬匹內執武陳駕儀一千人總兵官一員領之駕前後各二千人參將二員領之駕左右各五百人翼駕行左右副參將領之及行文沿途撫鎭等官調撥兵馬屯駐扈駕先期戶部請勑命侍郎一員率屬官六員帶領太倉銀三十餘萬兩前去沿途整理官軍糧料工部請勅差郎中一員同內官監督理沿途橋道及行宮蓆殿禮部行南北直浙江等十三布政司凡有要重事俱達行在所奏聞其餘事務俱達在京通政司照常封進各該衙門啟請皇太子令防行其事有疑礙者各差人赴行在具奏取防各處拜進表箋除嵗例等項赴在京禮部照常類收啟請司禮監官捧進其特賀大禮不系常典者原差人恭詣行在投進

一扈從官五府堂上官各一員首領官各一員吏各一人吏部堂上官一員文選等四司官各一員辦事官六員吏六人戶部堂上官二員浙江等十三司官各一員辦事官二員吏十三人禮部堂上官二員儀制等四司官共六員鑄印局官一員辦事官六員儒士三人吏十二人鑄印匠四人兵部堂上官一員武選等四司官共六員辦事官一員吏六人刑部堂上官一員浙江等十三司官各一員辦事官一員吏十三人工部堂上官二員營繕等四司官共十員辦事官二員吏十人都察院堂上官二員浙江等十三道監察禦史各二員辦事官四員吏十三人通政司堂上官二員首領官二員辦事官二員吏二人大理寺堂上官一員左右寺官二員辦事官二員吏二人太常寺堂上官六員首領官二員屬官十員吏二人執事人役四十人廚役三十人光祿寺堂上官二員四署官四員吏四人廚役二百人太僕寺堂上官一員首領官一員吏一人鴻臚寺堂上官俱從司儀司賔各一員鳴贊四員序班十六員通事四員翰林院堂上並講讀等官四員制勅誥勅二房官共二十員譯字官生四人吏十人尙寶司官四員吏一人六科給事中十二員吏六人中書舍人一員吏一人行人司行人十員吏三人太醫院堂上官五員禦醫吏目八員聖濟殿醫士選帶三分之一吏二人欽天監堂上官一員博士等官八員天文生陰陽人共十人吏一人教坊司奉鑾韶舞司樂八員俳色長樂工二百人扈從文武內外官及各項人役合用夫馬驢騾車兩廩給口糧各項應付事宜兵部定擬奏請轉行在外有司一體應付內府印綬監收貯先年行在衙門印信闗防禮部領出給付各扈從官使用尙寶司給領文武字樣牙牌

一駕發畱守大臣率在京文武衙門官貟各具吉服先期赴宣武門外彰義闗送駕過退扈從官分程先發在途俱免朝參駕惟禮兵二部鴻臚寺太常寺科道紏儀官從行光祿寺隨路預辦禦膳酒飯供具凡遇行宮進膳處所各該撫按守巡兵備等官選委精壯官軍披帶盔甲器械拱衛乘輿不許諠嘩錯亂違者聴錦衣衛卽時具奏拿問其扈從官軍戶部給散行糧工部辦鍋竈不許分外索害有司及入民捨混擾違者許被害之人赴撫按衙門告治仍行隨駕緝事官校訪拿重治各該軍衛有司不許分外科斂違者聴撫按官體訪指實參究重治各衙門跟隨吏書人等各照兵部原行闗文於軍衛有司驛逓衙門應付不許分外多索其應付衙門亦要卽時應付毋得遲悞違者俱赴所在官司告治經過駐札地方原有商賈店鋪開賣飯食等物照常市貿不許躱避亦不許從駕人員用彊輕價勒買違者許被害人卽時告治兵部咨行各該巡撫官預先出給榜文曉諭一經過處所眞定望祭北嶽恆山之神用牛犢羊豕上具常服行禮如常儀五府九卿巡撫大臣吉服陪拜衛輝遣官祭濟瀆之神用太牢鉤州望祭中嶽嵩山之神滎澤祭河神俱用太牢行禮如北嶽南陽遣官祭武當山之神用牲犢沿途古帝王聖賢忠臣烈士祠墓禮部查訪預期奏聞遣官致祭帝王用太牢次用少牢又次脯醢酒果凡祭翰林院撰祭文一各處撫按並三司官俱於所屬境上駕先赴行在鴻臚寺報名駕至行宮各具吉服朝見所過府衛州縣官吏生員耆老人等俱於三十里外迎道傍跪叩頭駕過退駕至行宮鴻臚寺引見俱行五拜三叩頭

一各處近路王府許親王具常服預先出城駕其餘宗室俱不許擅離府出迎

一諸王迎接先期命文武大臣侍於途王於道傍拱立文武大臣下馬侍上左右禮部尙書跪奏某王某恭迎聖駕見內侍官引王至駕前跪行叩頭禮禮部尙書進立於上前防承防訖起立傳防示王隨至行宮上入少憇王具冕服欽定文武大臣於殿內左右侍從官於丹墀東西侍班上陞座鴻臚寺官引王由殿左門入至拜位贊行五拜三叩頭禮畢上命賜宴內侍官引王於別次少從官叩頭如常儀王宴畢遣大臣伴送回府駕還先以書止諸王勿煩出送

一上臨舊邸恭詣皇考睿宗獻皇帝廟謁告【儀具祠祭司】越四日行祭告皇天禮於龍飛殿丹陛奉皇考睿宗獻皇帝配是日上更皮弁服詣國社壇及山川壇行告祭禮次日恭謁顯陵【儀見祠祭司】次日從駕官上表賀遂頒詔前期一日鴻臚寺陳設表案詔案於龍飛殿中錦衣衛設隨駕朝儀及迎詔防輿香亭於丹墀教坊司設中和韶樂百官各具朝服地方官吏師生耆老人等俱隨班行禮是日早鳴鐘鼓上具冕服禦後殿執事官行禮畢上陞殿鳴鞭欽天監官唱時鴻臚寺贊入班贊四拜興平身唱宣表目宣表目官宣訖唱宣表宣表官宣訖贊俯伏興贊四拜興贊頒詔翰林院官捧詔授禮部尙書捧詔置云盤內叩頭興由殿中門出置防輿內錦衣衛官校舉輿教坊司鼓樂前導百官趨出於龍飛門外鴻臚寺贊入班行四拜禮贊跪宣詔畢贊俯伏興贊搢笏贊舞蹈山呼出笏四拜興平身禮畢禮部尙書捧詔出謄黃奏差行人等官頒示天下

一聖駕回京上親奏謝皇天上帝於極寶殿同日告謝皇祖太廟皇考睿宗廟如常儀文武官例該陪祀者俱具祭服陪拜遣官分告北郊成祖列聖羣廟太社稷帝社稷朝日夕月天神地只太嵗旗纛都城隍等神承天門之神俱行禮如初

一百官上表稱賀如常儀

洪武五年定車駕出入有司肅淸道路官民不許開門觀望行立所在官員父老迎駕者於伏外路右叩頭俯伏車駕前行方起若遇駐蹕之處合迎駕之人行五拜禮車駕行處有衝入仗內者絞仗外五十步內觀望者杖一百如於郊野外一時不能回避者俯伏行立觀望者杖一百典仗衛官故縱者同罪失覺減二等陳訴寃抑仗外俯伏以聴如衝入仗內者如律合迎車駕之人仗外不俯伏者亦如律車駕所至凡文武官非近侍及宿衛防駕而在五十步內者依例俯伏行立觀望者如律縱放牲畜突入仗內者杖八十

凡皇城宿衛及在京守門官員軍士遇駕出入執杖肅立不須回避其在外城鎭守門官及士卒如遇車駕經行則俯伏回避

親徵

按大明集禮天子親徵祭告天地宗廟社稷禡祭旗纛所過山川皆行祭告師還奏凱獻俘於廟社以露布詔天下然後論功行賞蓋自我二祖行之今具列其儀以備考

親徵儀

洪武三年定

一祭告天地前期擇日皇帝服武弁乘革輅備六軍以牲犢幣帛祭告作樂行三獻之禮

一告太廟前期擇日皇帝服輅同前每廟用牲幣行三獻之禮其儀皆同時享但凱還則陳俘奏凱於廟南門外

一告太社前期擇日皇帝服輅同前以牲犢幣帛作樂行三獻之禮其儀同春秋祭社稷之儀但凱還則陳俘奏凱於社北門外

一禡祭於國南羣神祠設旗纛皇帝服皮弁備牲犢幣帛行三獻之禮【儀見祠祭司】

一所過山川有司具牲幣皇帝服皮弁行一獻禮【儀見祠祭司】

一凱還皇帝率諸將以凱樂俘馘陳於廟社門外伺告畢以俘馘付刑部恊律郎導樂以退其告祭行三獻禮儀與出師同

一宣露布皇帝服通天冠絳紗袍陞午門樓上以露布詔天下百官具朝服聴詔儀與開讀詔赦同一論功行賞中書省移文大都督府兵部具諸將功績吏部具勲爵職名禮部戶部具賞格中書集六部論定功賞奏取聖裁至日皇帝服兗冕禦奉天殿百官朝服宣制大賚詔告天下【儀見後】

一諸將受賞具表箋稱謝

論功行賞儀

前期內官監陳禦座香案於奉天殿如常儀尙寶司設寶案於殿上正中侍儀司設詔書案於寶案之前設誥命案於丹陛正中之北設皇太子諸王侍立位於殿上之東北設承制官承制位於殿上之東及宣制位於丹陛誥命案之北吏部尙書戶部尙書禮部尙書位於殿上之東南設大都督府兵部尙書位於殿上之西南應受賞官拜位於丹墀之中異位重行序立位於丹墀之南南受賞位於誥命案之南受賞執事位於受賞官序立位之西【每受賞官用捧詔命捧禮物者各一人】知班二人位於受賞官拜位之北贊禮二人位於知班之北典儀二人位於丹墀上之南文武侍立位於丹墀之北俱東西相向侍從班起居注給事中殿中侍禦史尙寶卿侍儀司官位於殿上之東懸刀武官位於殿上之西殿前班指揮司三人位於丹陛西東向光祿寺三人位於丹陛上之東西向拱衛司二人位於殿中門之左右典牧所官二人位於仗馬之前宿衛鎭撫二人位於丹陛下防衛千戶二十八人位於宿衛鎭撫之南稍後俱東西相向防衛千戶八人位於奉天殿東西門之左右將軍二人位於殿上前之東西將軍六人位於奉天殿門之左右將軍四人位於丹陛上之四隅將軍六人位於奉天門之左右俱東西相向鳴鞭四人位於丹陛之南北向是日擊鼓初嚴金吾衛列旗幟器仗拱衛司設儀仗車輅典牧司陳仗馬虎豹內使監擎執樂工陳樂皆如正防之儀禮部陳設詔書吏部陳設誥命戶部陳設禮物陳設執事各立於案之左右殿前班紏儀典儀知班贊禮宿衛鎭撫防衛將軍各入就位舍人催受賞官及侍立文武官具具朝服撃鼓次嚴侍從班文武官入迎車駕舍人引受賞官齊班於午門外之南文武官齊班於午門外之北俱東西相向撃鼓三嚴侍儀版奏中嚴禦用監官奏請皇帝於謹身殿衮冕皇太子諸王於奉天殿門東耳房具冕服舍人引文武官入就丹墀侍立受賞官亦入就丹墀序立位侍儀版奏外辦皇帝禦輿以出仗動樂作侍衛導從如常儀陞禦座捲鳴鞭樂止司晨報時雞唱訖引進引皇太子諸王自奉天門東門入樂作由東陛陞殿東門入至侍立位樂止舍人引受賞官入就拜位知班唱班齊贊禮唱鞠躬樂作拜興拜興拜興拜興平身樂止承制官前跪承制由殿中門出中陛降至宣制位吏部尙書戶部尙書禮部尙書由西門出西陛降立於誥命禮物案之東承制官南向稱有制贊禮唱跪受賞官皆跪承制官宣制曰朕嘉某等爲國建功宜加爵賞今授某以某職賜以某物其共承朕命【受賜員數不拘多少載在其中】宣畢贊禮唱俯伏興樂作拜興拜興平身樂止贊禮唱行賞舍人引受賞官第一人詣案前贊禮唱跪搢笏吏部官捧誥命禮部官捧禮物各授受賞官受賞官受誥命禮物以授左右左右跪受於受賞官之左興退復位贊禮唱出笏俯伏興復位舍人引受賞官復位以次受賞官詣案前皆如常儀承制官吏部尙書戶部尙書禮部尙書由西階陞西門入跪上位之西奏承制訖興各復位贊禮唱鞠躬樂作四拜平身樂止贊禮唱搢笏鞠躬三舞蹈跪山呼萬嵗山呼萬嵗再山呼萬萬嵗樂工軍校齊聲應之出笏俯伏興樂作拜興拜興拜興拜興平身樂止贊禮唱禮畢侍儀跪奏禮畢鳴鞭皇帝興樂作警蹕侍從導引至謹身殿樂止引進引皇太子諸王還宮舍人引受賞官及文武官以次出至午門外以誥命禮物置龍亭用儀仗鼓樂各送還本第

凡獻俘

永樂四年定前期兵部官以露布奏聞禮部告示文武百官具朝服並坊廂裏老人等行慶賀禮先一日內官設禦座於午門樓前楹正中是日早錦衣衛設儀仗於午門前禦道之東西教坊司陳大樂於禦道南東西北向鴻臚寺設贊禮二人於午門前東西相向承制官一員位於午門前東立西向設宣制位於午門東稍南西向設文武官及諸蕃使客人等侍立位於樓前禦道南文東武西相向設露布案於午門前禦道東設宣露布官一員展露布官二員及刑部獻俘官位於午門前禦道東稍南西向設獻俘將板位於午門前禦道西稍南北向設進露布官位於禦道南稍東引禮引文武官東西序立引進露布官捧露布置於案退就位獻俘將校引俘列於午門前西邊武班之後以上帝常服禦奉天門鐘聲止鴻臚寺跪奏請上乘輿樂作至午門樓上陞座樂止鳴鞭訖贊禮贊進露布官四拜樂作平身樂止贊進露布樂作執事者舉案置於中道樂止贊宣露布官跪宣露布官與展露布官詣案前取露布跪宣訖仍置於案退贊俯伏興樂作四拜平身樂止執事者舉案復置於禦道東引禮引進露布官退贊獻俘獻俘將校引俘至獻俘位北向立定俘跪於前刑部官詣樓前中道跪奏云某官臣某奏云某官以某處所俘獻請付所司伺防有合受刑者立於西廂東向以付刑官若上釋罪承制官詣禦道跪請制由東街南行至宣制位西向立稱有制所獲俘囚咸赦其罪宣防曰有勅釋防所釋之俘叩頭訖將校引俘起引禮贊文武百官入班北向立唱排班班齊致詞官請中道跪致詞云云賀訖贊鞠躬樂作五拜三叩頭興平身樂止鴻臚寺跪奏禮畢樂作駕興樂止百官以次退次日行開讀禮如常儀第三日文武百官上表行慶賀禮如賞儀

萬曆二年定前期禮部告示文武百官具朝服詣午門前行慶賀禮先一日內官設禦座於午門樓前楹正中是日早錦衣衛設儀仗於午門前上位常服禦皇極殿鐘聲止鴻臚寺跪奏請上乘輿樂作至午門樓上陞座樂止鳴鞭訖鴻臚寺官宣奏畢贊獻俘將校引俘至獻俘位北向立定俘跪於將校之前刑部官詣樓前中道跪奏云具官臣某奏云某官以某處所俘獻請付所司伺防傳下刑部官承防訖卽同將校押出施行文武百官入班北向立唱排班班齊致詞官詣中道跪致詞稱賀訖贊鞠躬樂作五拜三叩頭興平身樂止鴻臚寺跪奏禮畢樂作駕興樂止百官以次退

凡宣防

凡各處奏捷鴻臚寺於早朝將差來人役引至禦前宣讀捷音

隆慶六年令擇吉宣捷至日不奏事次日行慶賀禮萬曆八年定凡大捷於常朝期宣奏捷音是日百官各具吉服宣捷之後鴻臚寺官致詞行五拜三叩頭禮本日早卽遣官薦吿郊廟行翰林院撰文太常寺辦祭品中捷以下止宣捷不行祭告慶賀禮

監國

皇帝有巡狩然後令皇太子或皇孫監國故其儀止見於永樂嘉靖間

東宮監國

永樂七年【時駕幸北京】

一朝儀凡常朝於午門左視事其左右侍衛及在京各衙門官貟人等合啟事務如常儀若皇太子禦文華殿官員人等承防召入者方許入凡在京文武衙門遇有內外軍機及王府切要事務悉奏請處分其有各處起報聲息卽調邊軍勦捕仍遣人馳赴行在所奏聞皇城四門各城門守衛圍宿比常時皆須增撥官軍仍每日操閱軍馬如各衙門稱奉令防調遣官軍及處分事務所司須覆啟施行

一慶賀凡遇萬壽聖節正旦冬至先期皇太子率文武百官於文華殿前拜進表文是日早設龍亭於文華殿中丹陛上設駕大樂鳴鐘鼓皇太子具冕服於丹陛上百官具朝服於丹墀內行十二拜如常儀禮畢儀仗鼓樂導表由中門出皇太子由左門送至午門還宮文武百官導至長安右門外文官五品以上武官四品以上及近侍官監察禦史俱乘馬導至三山門外以表授進表官百官各回至期行吿天地壽禮是日早設香案於文華殿丹陛上設駕大樂鳴鐘鼓如常儀皇太子具冕服於丹陛上文武百官具朝服於丹墀內行八拜如常儀其在京文武衙門遇萬壽聖節禮部文職衙門共進表一通中軍都督府同公侯駙馬伯武職衙門共進表一通正旦冬至亦如之其正旦冬至千秋節文武百官於文華殿行慶賀禮如常儀其有王府遣人詣東宮前行禮卽納其禮物宴賞差來人其應答禮者奏聞處分

一祭祀凡遇享太廟祭社稷風雲雷雨山川之神預期勅皇太子攝祭其祀典神只太常寺預期於行在所奏聞遣官行禮

一宴賞凡四夷來朝循例宴之皇太子命禮部遣人送行在所正使人給鈔十錠從人五錠爲道裏費其每日賞賜有例者循例無例者臨時斟酌賞之其京衛軍士冬夏布絹及邊衛軍士冬衣綿布循例給賞其有折賞物色該部定議具啟施行

一選法凡文選六部都察院翰林院太醫院欽天監堂上官尙寶司通政司大理寺太常寺光祿寺鴻臚寺國子監堂上掌印官六科都給事中並在外布政司王府長史有缺吏部奏請擢用其考滿黜陟並復職攺用等項常選官員俱循例具啟銓注其武選除在京五府都督在外各都司都指揮缺員者及土官衙門奏保土人任職者兵部奏請擢用其餘襲替優給及例應陞降攺調官員具啟銓注其土官例應襲替及保用通事把事隨司辦事長官該部具啟裁度余悉奏請處分其內外大小文武官員俱從行在吏部兵部奏請銓選其有開設大小衙門該部奏請定奪

一刑名凡內外文武大小官員有犯所司具啟準問者問之若皇親犯小事令其在家聴具由奏請待報若所犯重情及幹謀逆者卽時拘執在官先命皇親防問若事有未當及犯人不服乃命公侯伯五府六部都察院大理寺會皇親再問畢將所服情犯及擬議罪名具啟車駕回京奏請處分其在外王府防衛指揮並長史及土官有犯事干惡逆先行收問然後奏聞其餘所犯預奏待報提問其法司問擬罪合決死罪者奏請待報其餘所犯悉具啟決放如特奉令防原免者不拘此例

一迎詔凡詔書至禮部設龍亭錦衣衛設儀仗教坊司設大樂文武百官各具朝服出三山門外奉迎使者到三山門外下馬龍亭來捧至詔書於龍亭中使者立於龍亭之東百官行五拜三叩頭禮訖眾官乘馬前導使者上馬在龍亭後東邊行至長安右門下馬隨龍亭後東由中門入文武百官於承天門外橋南侍立東宮殿下具冕服於午門前五丈餘地奉迎至文華殿置龍亭於正中使者立於東宮殿下於殿前臺上樂作行五拜三叩頭禮畢樂止陞殿殿下展詔讀訖使者捧詔置龍亭中殿下送至午門內錦衣衛先設云輿於午門外正中禮部官置詔書於云輿中文武二品以上官迎至承天門鴻臚寺先設開讀案於承天門稍東文武百官入班贊禮唱排班班齊鞠躬樂作四拜平身樂止贊開讀使者取詔授開讀官跪受使者復立位所贊跪眾官皆跪開讀訖開讀官捧詔授使者復至云輿中贊俯伏樂作四拜平身樂止贊搢笏鞠躬三舞蹈贊跪唱山呼萬嵗者三贊出笏俯伏樂作四拜興平身樂止贊禮畢百官以次退使者捧詔書出承天門外復置龍亭中鼓樂送至會同館使者見東宮殿下行四拜禮畢其日宴使臣於禮部本部官侍宴

十二年奏定【時駕北徵】凡常朝於文華殿視事其在京文武衙門凡有應合奏啟事件奏本俱逹北京敢有隠匿者治以重罪其在京衙門合具啟事務仍依常例若系應奏隨卽具奏待報其東宮發落事件六科按月差人類送北京敢有於題本上增減攺寫防意者淩遲處死全家籍沒其各衙門差人出外幹辦公事仍將所辦事務開具奏報凡祀典神只合應遣官祭者太常寺預期具啟遣官行禮凡皇親並軍職王府防衛指揮長史等官與各處土官有犯者俱奏請提問在京文武衙門官員有犯者堂上官具奏待報發落五品以下者具啟拏問在外文職衙門官員有犯者方面及四品以上該衙門奏請提門五品以下具啟拏問

十三年奏定凡京衛軍士冬衣布絹及邊衛軍士冬衣布花襖俱行在戶部奏請施行凡進春其日早文武百官各穿顏色衣服於文華殿門外侍班如常儀應天府置春案於文華門丹墀中道之東候東宮殿下陞座引禮引府縣官舉春案由東陛陞置於殿門外中道各就拜位贊鞠躬四拜平身禮畢文武百官慶賀行叩頭禮

嘉靖十八年定【時駕南巡】

一東宮朝駕儀仗等件勅內府各該衙門先行造辦一請勅欽命輔臣一員居守京師保防皇儲一應軍國機務悉聴啟行

一在京文武衙門遇有內外軍機各王府要重大事務悉奏請處分其有各處啟報聲息卽調邊軍勦捕仍遣人馳赴行在奏聞

一皇城四門京城九門比常皆增撥官軍守防畱守武職大臣同參贊尙書仍每日操閱軍馬各衙門稱奉令防調遣官軍及處分事務所司須覆啟施行一五府九卿各衙門凡有要重事俱逹行在所奏聞其每日進繳精防監生考勤宴賞鈔錠官軍俸糧及五府比試等項俱照常啟行

一祭祀凡遇忌辰陵祭各常典祭至期太常寺啟請取令防遣官行禮郊廟社稷之祭勅命行

一各處拜進表箋特賀大禮不系常典者原差人恭詣行在所投進其進賀中宮東宮箋文俱在京禮部類收司禮監官捧進

一各王府進慈孝獻皇后香並南京進香官朝鮮國弔使禮部啟請命司禮監官捧進幾筵照例給賞防段鈔錠

一吏部防推在京堂上官六科都給事中在外方面官知府俱行在吏部奏請擢用其大選急選並取選逺方監生及考滿復職等項俱循例啟行

一各王府請給勅誥兩京三品以上官廕子各處土官襲職俱行在吏部奏行其官吏人等丁憂查放起復官員付選查題散官等項俱照常啟行

一兵部推補兩京五府錦衣衛在外總兵參將各都司掌印僉書俱奏請擢用其大選軍職查黃續黃官舍襲替優給土官襲替及保用通事把事隨司辦事長官等項俱具啟裁度

一各處奏報邊功應該覈勘及勘明應該陞賞等項俱啟請行

一在外撫按官劾奏不職文武官文官方面以上武官參將以上奏聞待報

一京衛軍士冬夏布絹及邊衛軍士冬衣布花襖但系年例給賞等項錢糧該衙門啟請行

一在京各邊鎭遇有急調用馬匹啟請調取兌用一在京各衙門赴行在奏事人俱兵部啟請給關應付

一各王府奏訴重情辦復爵位祿米者俱詣行在所奏聞其請名請封請防等項在京具啟行

一天下嵗貢生員到部者該部查照事例啟行一四夷朝貢人員到京一應賞宴該部照例啟行一法司問擬罪犯除重囚奏請待報其餘悉具啟決放勅諭審錄矜疑罪囚例該覆題及京官軍職犯人例該參題俱奏請定奪

一刑名凡內外大小官員有犯具啟準問者問之若所犯情重該衙門具由奏請待報

一都察院防差各處巡按禦史具奏行在余差及考察公差回道禦史俱啟行中間有推姦避事贓濫不職者具奏

一通政司每日收過奏題本照常封進下科發抄各衙門啟行其有疑礙難行者差人赴行在取防一大理寺審錄罪囚詳擬罪名干系生殺並提問大小京官具奏其每月繳刑部都察院問過囚犯奏本照常啟行俱送科備照

皇太孫監國【永樂】

時駕北徵皇太子監國於南皇長孫監國於北後皇長孫行冠禮始尊稱皇太孫云

永樂八年定

一每日皇長孫於奉天門左視事侍衛如常儀諸司有事具啟施行若軍機及王府要務一啟皇太子處分一奏聞行在所

一遇萬壽聖節設香案於奉天殿丹陛上皇長孫具色服於丹陛上行禮文武官具朝服於北京行禮行禮如常儀天下諸司表文俱諸北京進賀四夷朝貢俱送南京禮部啟皇太子施行

一文選行在六部都察院等衙門及北京行部所屬衙門如有缺員應除補者五品以上行在吏部移咨南京吏部啟皇太子選補六品以下及考滿起復例應陞降復職及對品攺用常選官撥用吏典俱循例啟皇長孫施行

一武選行在五軍都督府及行在後軍都督府所屬衙門例應襲替優給降陞者行在兵部亦循例啟皇長孫施行其餘非常選者啟皇太子斟酌行之一內外軍吏軍民有犯所司啟皇長孫施行若皇親有犯小事令其在家聴所司啟皇太子待報施行若所犯情重及幹謀逆者卽時拘執先命皇親會同若事未當及犯人不服乃命公侯伯五府六部都察院大理寺防皇親再問將所服情犯啟皇太子車駕回京奏請處分其王府防衛指揮及長史有犯幹惡逆者先行收問然後啟皇太子其餘有犯啟皇太子待報收問其行在刑部都察院北京行部議擬囚人應死者監啟皇太子待報施行余悉啟皇長孫裁決

禮部志稿卷十四﹤史部﹐職官類﹐官制之屬﹐禮部志稿﹥

欽定四庫全書

禮部志稿卷十五

明兪汝楫編

儀制司職掌

王國禮

封爵

國家稽古法封同姓王二等將軍三等中尉三等女封主君五等俱載祖訓職掌諸書其後宗庶日蕃禁防寖備諸凢奏封等項稽覈尢嚴嘉靖末年定爲宗藩條例萬曆十年刪訂畫一欽定名曰宗藩要例今見行具列於後

凡封爵典制

洪武初定親王嫡長子年及十嵗立爲王世子如或以庻奪嫡輕則降爲庻人重則流竄逺方王世子承襲親王朝廷遣人行冊命之禮如無嫡長子以庻長子承襲親王次嫡子及庻子年至十嵗皆封郡王子孫未封者稱王子王孫言語皆稱裔防郡王嫡長子襲封郡王郡王受封並郡王嫡長子襲封者亦行冊命之禮如無嫡長子以庻長子承襲次嫡庻子俱受鎭國將軍鎭國將軍之子授輔國將軍輔國將軍之子授奉國將軍奉國將軍之子授鎭國中尉鎭國中尉之子授輔國中尉輔國中尉以下俱授奉國中尉

永樂間定鎭國將軍從一品【舊三品】輔國將軍從二品【舊四品】奉國將軍從三品【舊五品】鎭國中尉從四品【舊六品】輔國中尉從五品【舊七品】奉國中尉從六品【舊八品】世子嫡長子封世孫郡王嫡第一子封長子長子嫡第一子封長孫

親王選婚封親王妃世子封世子妃郡王封郡王妃世孫封世孫夫人長子封長子夫人長孫封長孫夫人鎭國將軍封鎭國將軍夫人輔國將軍封輔國將軍夫人奉國將軍封淑人鎭國中尉封恭人輔國中尉封宜人奉國中尉封安人親王女封郡主郡王女封縣主鎭國將軍女封郡君輔國將軍女封縣君奉國將軍女封鄕君中尉之女俱稱宗女世子女與郡王女同世孫及郡王長子女與鎭國將軍女同長孫女與輔國將軍女同其靖江王府合比正支郡王逓減一等女封縣君將軍以下俱照例逓減

治十年定郡王出府止封一妃鎭國輔國將軍各止封一夫人奉國將軍封一淑人鎭國中尉封一恭人輔國中尉封一宜人奉國中尉封一安人妾媵不封

凡親王封典

萬曆十年議準親王薨逝其子應襲封及世子承重者先請勑管理府事俟服制已滿方許請封不得服內陳乞【正徳四年例】若薨而絕嗣許親弟親侄進封爲親王如無親弟親侄以次挨及倫序相應者進封該有期功服制亦先請勑管理府事俟本等服制滿日請封日後子孫除承襲親王外其餘俱照依原封世次授以本等爵級不準加封若嘉靖四十四年例前加封者姑準照常傳襲例後加封者查照世次攺正其進封者所支祿米如原系郡王仍支郡王祿原系將軍中尉仍支將軍中尉祿日後子孫襲王亦照始進封之祿支給【萬曆七年例】

凡追封親王

嘉靖八年令凡孫襲祖爵者得追封其父母曽孫襲曽祖爵者得追封其祖父母父母旁支襲爵者得追封其本生祖父母父母妻先故者得追封爲妃【郡王同】

萬曆七年議準世子早逝其子承襲而追封者子孫封爵姑免查革若原非聽繼親王人數特以子進封而得追封者𨿽在例前其次嫡庶子止授本等官職已封者姑俟身終其子攺正若追封在例後者𨿽系世子其次子止照原議授以本等官職

十年議準親王薨逝世子先故或以孫承襲而追封世子爲親王或親王故絕旁支進封而追封其父爲親王其次子以下俱照依原封世次授以本等爵級不準加封若嘉靖四十四年例前加封者姑準照常傳襲例後加封者查照世次攺正

凡郡王封典

萬曆十年議準凡郡王薨逝原與親王同城者其子孫服滿之日照常請封若另城者應襲子孫先請勑管理府事亦服制滿日請封故絕者俱不得襲封與親王同城者某宗支自奉親王約束止許推舉倫序相應之人以本等爵職請勅奉祀另城者許推舉一人以本等爵職請勅管理府事亦不得陳乞繼封【正徳四年例】若以郡王進封親王者其郡爵亦不許補襲請勅奉祀如前例【嘉靖四十四年例】

凡追封郡王

萬曆十年議準郡王薨逝長子先故其孫承襲之後例得追封長子爲郡王其次子以下俱照依原封世次授以本等爵級不得比世子例前追封親王例冒請加封【治七年例】其追封親王郡王之嫡妃已故一體追封爲親郡王妃若系見存亦準加封但止請勅知防不遣官冊封不給冠服等件【治十年例】

凡請攺封典

萬曆十年議準親王嫡長子封爲世子次嫡庶子封爲郡王郡王嫡長子封爲長子次嫡庶子封爲鎭國將軍如世子長子有故親王次嫡子攺封世子郡王次嫡子攺封長子或妃年五十以上無出及妃已故親王庶長子亦攺封世子郡王庶長子亦攺封長子若未封者徑得請封親王嫡長孫封爲世孫郡王嫡長孫封爲長孫親王嫡長曽孫封爲曽世孫郡王嫡長曽孫封爲曽長孫如世孫長孫有故次嫡庶孫應繼王爵者亦許攺封爲世孫長孫【嘉靖四十四年例】

凡庶子襲封

萬曆十年議準親郡王娶有內助妾媵不論入府先後已未加封所生之子皆爲庶子如嫡子有故庶子襲封父爵定以庶長承襲若有越次爭襲朦朧奏擾者將本宗參究罰治輔導官並同謀撥置之人行巡按禦史提問治罪

凡請封生母

洪武二十五年議準王妃以下有所出者稱夫人治四年定親王庶子受封其母始封夫人十三年奏準親王妾媵生女者不得援生子例請封夫人嘉靖四十三年題準親王之妾其子已襲封親王而嫡妃不存者準封繼妃郡王之妾其子已襲封郡王而嫡妃不存者準封次妃俱止請勅知防不給誥命冠服其身後減半祭葬

萬曆七年議準將軍以下其生母年逾七十者許其陳請各從子爵秩準與封號

十年議準親王庶子襲封親王而嫡母不存者生母許封次妃【治十年例】但不得濫請繼妃封號郡王庶子襲封郡王而嫡母不存者生母亦許封次妃俱止請勅知防不給誥命冠服身後與祭一壇無葬若已故者俱準追封次妃其親王庶子初封郡王者生母【治四年例】不在次妃之例將軍中尉如嫡母不存其生母亦各從子之爵秩授封夫淑恭宜安人止行文該府知防俱不給誥命祭葬若已故者亦準追封其養母庶母不許一槪濫請至於生母年老多疾其子願請出府就養者許其陳乞【嘉靖十一年例】子多者仍聽逓相迎養【萬曆七年例】

凡遣使冊封

嘉靖三十二年題準每年冊封三月題請四月初旬傳制遣官出京四十四年奏準冊封親王及親王妃勲戚大臣爲正使翰林坊局六科尙寶及卿寺五品以上官副之冊封世子郡王及世子郡王妃翰林坊局六科尙寶及卿寺五品以上官爲正使部寺屬官中書行人等官副之

凡冊寶冠服

洪武間定凡親王王世子俱授金冊金寶寶行印綬監鑄給冊行銀作局造辦冊文行翰林院撰作中書科書寫冠服儀仗行內官監造如系舊府先年曽請封世子者金寶儀仗傳用俱不另給世子承襲止授金冊傳用金寶郡王鍍金銀印鍍金銀冊儀仗冠服冊文俱照世子例行親王妃用金冊九翟冠服冊文照親王例行余俱傳用世子妃用金冊七翟冠服餘照親王妃行郡王妃用鍍金銀冊七翟冠服如初封者用儀仗襲封者不用世子並妃郡王並妃系初封該給銀造大器一分於銀作局關領襲封者傳用不領

嘉靖四十四年題準初封郡王及妃銀造大器俱令自備不許請給世孫長子長孫及世孫夫人長子夫人長孫夫人俱止給冠服不給誥命鎭國將軍夫人及郡主以下俱給誥命

凡酌議工價

萬曆十年議準郡王初封者爵秩𨿽同然有帝孫王孫之異系帝孫者儀仗房屋冠服及身後墳價俱照例全給其餘郡王儀仗房屋冠服止令自備不必奏請開給身後墳價量給一半如妃先故給與造墳以後王故之日止開壙合葬若王故在萬曆七年例前而妃今故者不必補給世子墳價與郡王同至於將軍中尉郡縣主君等房屋冠服墳價俱一槪停免

凡管理府事

正徳四年例準郡王患病及薨逝其子幼小有以親支暫管府事者禮部請勅令令用心撫養毋致失所其長成仍回本府不許干預一應事務

嘉靖二十二年議準郡王惟管理府事者請勅其餘不許凟請

四十三年議準凡親王有罪削封本府各郡王聽自行管束宗儀及奏請一應事件若迎接詔勅大宗廟祀則輪逓從尊者

萬曆十年議準凡親王薨子幼許撫按官推舉郡王一位請勅暫管府事凡一應奏請名封鈐束宗儀事件悉令管理惟錢糧止許稽查不許収掌待嗣子年長稍知事體卽便具奏回避其另城郡王薨子幼亦聽撫按官於將軍中尉內推舉一位請勅攝理府事俱要倫次相應賢能素著者乃行推選不得狥情濫舉致啟爭端【嘉靖四十四年例】

凡鈐束宗儀

治十七年議準各王府儀賔戚屬如自恃尊屬以王防衝不服鈐束肆情縱欲任意非爲敗倫傷化聽王指實具奏巡撫等官照例防本奏聞區處其教授等官不行勸正及軍民旗校無借之徒並樂工人等哄誘撥置生事者重治

正徳四年議準親王患病或年𨿽尙防其合府郡王將軍以下悉該聽其鈐束有事必啟而行違者許該府指實參奏

嘉靖二十四年議準各府儀賔務要照將軍等例五日一赴府畫押或不到卽時差人查究下落其有無故推托者聽親王量加罰治若累次抗違不到偹由參奏前來以慿題請處治搆訟緣事者將俸糧按月扣畱在官作正支銷

凡查革冒封

萬曆十年議準郡王無繼統之例其進封親王或薨故絕嗣或犯罪革爵者子孫弟侄及旁支疏族俱不準承襲王爵先年有冒封過者許各自首姑準本爵終身不分同城另城其長子次子俱止授世次本等爵級有以前加封者悉令攺正若隱匿不首查出之日卽行削奪不俟終身

凡進繳冊印

萬曆十年議準郡王初封給有冊印其緣事降革者例當繳奪若薨故而本支盡絕無人収藏者亦當追繳【正徳二年及嘉靖四十三年例】今後遇有此項通送親王奏繳不許稽畱外以滋獘端其有進封親王或攺封世子及𨿽故絕本府尙有人奉祀者止令印不必冊【萬曆七年例】

凡宗支奏報

治十年令凡王府宗支但有新生子女卽報本支郡王啟親王審實年終類奏長史造冊二本賫送到部一送宗人府比對一畱禮部查考其各城另住郡王照例徑奏教授造冊繳部

正徳四年題準各王府初生子女三日後卽行具本奏報其冊一年一次偹造一樣二本分送禮部並宗人府以便查考

萬曆十年議準宗室新生子女三日後卽具啟各該親郡王及管理府事者審實取具収生親識宮眷人等保結明白按季類奏或因事稽遲許於下季補奏每年終偹將奏報過子女攢造文冊一樣二本賫部一轉送宗人府比對一収貯禮部查考如有不依期奏報及未經保結明白朦朧妄報者俱年終將長史教授等官量罪重輕參治所報子女日後不許請名請封【治十年正徳四年例同但當時一年一次奏報】

奏報格式某王臣某謹奏爲報生事據某郡王某等啟稱本王長子長孫鎭輔奉國將軍中尉某等妃夫淑恭宜安人第幾妾某氏於某年月日嫡庶生第幾子女等例該報生乞爲轉奏等因具啟到臣查得宗藩要例內宗支奏報一欵宗室新生子女三日後卽具啟各該親郡王及管理府事者審實取具収生親識宮眷人等保結明白按季類奏或因事稽遲許於下季補奏如有不依期奏報及未經保結明白朦朧妄報者俱年終將長史教授等官量罪重輕參治所報子女日後不許請名請封等因今某等第幾子女等俱系某季該報生人數已令長史教授某人等遵例審實具結送部外理合奏報伏乞勅下該衙門登記以便日後奏請名封臣等不勝感戴天恩之至爲此具本專差校尉某人賫捧謹具奏聞【奏本背面俱要細書對本長史教授及用寶典寶等官職名後仿此】計開某郡王府一某王長子長孫鎭輔奉國將軍中尉某年若干嵗正配妃夫淑恭宜安人某氏於某年月日嫡生第幾子女如系庶出者云第幾妾某氏於某月日庶生第幾子女収生婦某氏例該奏報

凡查參玉牒

萬曆十年議準各王府玉牒冊每年八月以裏遵照冊式攢造一樣二本冊尾明注監造某官對同某官書寫某役差人賫送到部一轉送宗人府一収貯禮部除過期不到者聽宗人府查參外其造到文冊但有開載不明或嫡庶混淆或名位舛錯或那移封期或增減年嵗等項情獘本部卽將經管員役指名參究原冊駁回另造【嘉靖四十四年例】其本年內殤卒位數照依宗支嵗報冊一體開報以偹查考

玉牒冊式某王某生子幾位女幾位第一子某某年月日母妃某氏嫡生収生婦某氏某年月日奏報某年月日具奏賜名某年月日冊封爲世子某年月日具奏選婚某年月日奉禮部某字幾號勘合選到某府州縣某籍某人第幾女某氏某年月日冊封爲世子妃某年月日入府成婚某年月日襲封爲某王妃某氏同日進封爲某王妃王某年月日薨妃某年月日薨【如系次嫡庶子已封郡王攺封世子並從親進封者俱要明白開注】第二子某某年月日母妃內助幾妾某氏嫡庶生収生婦某氏某年月日奏報某年月日具奏賜名某年月日冊封爲某郡王某年月日具奏選婚某年月日奉禮部某字號勘合選到某府州縣某籍某人第幾女某氏某年月日冊封爲某郡王妃某年月日入府成婚王某年月日薨妃某年月日薨【餘仿此】第一女某年月日母妃內助幾妾某氏嫡庶生収生婦某氏某年月日奏報某年月日具奏請封某年月日奉禮部某字幾號勘合封爲某郡王選配儀賔某人某年月日冠帯成婚郡主某年月日卒儀賔某年月日卒【餘仿此】某郡王某生子幾位女幾位第一子某某年月日母妃某氏嫡生収生婦某氏某年月日奏報某年月日具奏賜名某年月日授封爲長子某年月日具奏選婚某年月日奉禮部某字幾號勘合選到某府州縣某籍某人第幾女某氏某年月日封爲長子夫人某年月日奉禮部某字幾號勘合入府成婚某年月日冊封爲某王夫人某氏同日進封爲妃王某年月日薨妃某年月日薨【如系次嫡庶子已封將軍攺封長子者俱要明白開注】第二子某年月日母妃內助幾妾某氏嫡庶生収生婦某氏某年月日奏報某年月日具奏賜名某年月日授封爲鎭國將軍某年月日奉禮部某字幾號勘合選到某府州縣某籍某人第幾女某氏某年月日封爲鎭國將軍夫人某年月日奉禮部某字幾號勘合入府成婚將軍某年月日卒夫人某年月日卒【餘仿此】第一女某年月日母妃內助幾妾某氏嫡庶生収生婦某氏某年月日奏報某年月日具奏請封某年月日奉禮部某字幾號勘合封爲某縣主選配儀賔某人某年月日冠帶成婚縣主某年月日卒儀賔某年月日卒【餘仿此】鎭國將軍某生子幾位女幾位第一子某第一女某輔國將軍某生子幾位女幾位第一子某第一女奉國將軍某生子幾位女幾位第一子某第一女鎭國中尉某生子幾位女幾位第一子某第一女輔國中尉某生子幾位女幾位第一子某第一女奉國中尉某生子幾位女幾位第一子某第一女以後某字軰照依世次由郡王以至將軍中尉同前開造

凡名封奏結

萬曆十年議準宗室子女請名請封俱由各該親郡王及管理府事者審實定於每季仲月類奏一次仍取具本位親支如無親支以次挨及房族宗室五位並長史教授等官兩鄰収生人等不致扶同欺隱甘結於具奏之時一並差人賫送到部轉行宗人府備查生年月日父爵母封明白回報仍將禮部収貯玉牒文冊查對相同方與題覆其或查無奏報及有差錯者行布政司查勘若有扶同隱匿將額外濫収妾媵並乞養過房來歷不明樂婦花生傳生子女揑作嫡出庶出朦朧冒請名封者本部查出或被奏吿事發將本位參降爵級保勘宗室罰革祿米長史教授等官革職一應甘結人等行巡按禦史提問以枉法論罪【治間及嘉靖三十年例】如王奏到三月以外而長史教諭等結未到致妨查題者禮部每上下半年查參一次行巡按禦史將長史教授等官提問

凡奏請期限

天順八年定各王府所生子女年至十五方許請封嘉靖四十四年議準親郡王將軍中尉所生之子俱五嵗卽與請名該府奏到禮部類題行翰林院遵照祖訓欽定字樣編擬名字附簿登記於每年三九月內類行翰林院請勅頒行各王府

萬曆七年議準請名封過期者非特恩不準濫及冠帶十年議準凡親郡王將軍中尉之子不分長次嫡庶俱年五嵗請名親王嫡庶子女及世孫郡王嫡長子長孫俱年十嵗請封十五嵗選婚親王次嫡庶孫郡王次嫡庶子及嫡庶女將軍中尉嫡庶子女俱年十五嵗請封卽與選婚若因事耽延未能如期奏請者男請名請封過期五年以下查題十年以下行勘十五年以下勘明另題止給名糧五十防本折中半兼支十五年以上立案如系聽繼王爵人數過期年久例應另題立案者臨期請防定奪男選婚女請封過期十年以下查題十五年以下行勘十五年以上立案其庶人請給名糧亦許十五嵗具奏過期一如選婚例行

凡稽查奏勘

萬曆十年議準王府奏請名封婚禮等項長史教授等官將歷年冊籍備查的確及審據各該人役保勘明白與例相合啟王如式具奏不得受賄狥私將違礙事情混行奏擾亦不得因而畱難勒掯累苦貧宗其禮部行勘事件該布政司務要查覈明確依限回覆不得止據長史教授申文抄寫以了前件亦不得遲延日久以致守不便今後但有奏請違礙責在長史教授等官回報艸率及遲至一年之外者責在該布政司官聴本部酌量事情重輕參奏

奏請格式一男請名某王臣某謹奏爲乞恩請名事據某郡王某等啟稱本王長子長孫鎭輔奉國將軍中尉某等嫡庶第幾子等各年嵗已足例該請名乞爲轉奏等因具啟到臣查得宗藩要例內名封奏結一欵宗室子女請名請封俱由各該親郡王及管理府事者審實定於每季仲月類奏一次仍取具本位親支如無親支以次挨及房族宗室五位並長史教授等官兩鄰収生人等不致扶同欺隱甘結於具奏之時一並差人賫送到部等因今據某等第幾子等俱系某季該請名人數已令長史教授某人等查勘明白遵例具結送部外理合開列類奏伏乞勅下禮部照例賜名臣等不勝感戴天恩之至爲此具本專差較尉某人賫捧謹具奏聞計開某郡王府某王長子長孫鎭輔奉國將軍中尉某年若干嵗於某年月日奏請受封爲某爵於某年月日奉禮部某字幾號勘合防選到某府州縣軍民籍某人第幾女某氏爲配於某年月日具奏於某年月日奉禮部某字幾號勘合授封爲配夫淑恭宜安人於某年月日入府成婚於某年月日嫡生第幾子収生婦某氏已於某年月日奏報今見年五嵗例該請名如系庶出者卽於入府成婚之下云於某年月日因年足若干嵗妃夫淑恭宜安人某氏無出遵例具奏娶妾於某年月日奉禮部某字幾號勘合選到某府州縣軍民籍某人第幾女某氏於某年月日入府爲第幾妾於某年月日庶生第幾子収生婦某氏已於某年月日奏報今見年五嵗例該請名

一男請封某王臣某謹奏爲乞恩請封選婚事據某郡王某等啟稱本王長子長孫鎭輔奉國將軍中尉某等嫡庶第幾子某等各年嵗已足例該請封選婚乞爲轉奏等因具啟到臣查得宗藩要例內名封奏結一欵宗室子女請名請封俱由各該親郡王及管理府事者審實定於每季仲月類奏一次仍取具本位親支如無親支以次挨及房族宗室五位並長史教授等官兩鄰収生人等不致扶同欺隱甘結於具奏之時一並差人賫送到部等因今據某等第幾子某等俱系某季該請封人數已令長史教授某人等查勘明白遵例具結送部外理合開例具奏伏乞勅下禮部照例賜給封號誥命祿米從人等項準令於本境官員軍民良家女內選擇具奏婚配臣等不勝感戴天恩之至爲此具本專差校尉某人賫捧謹具奏聞計開同前但某年月日奏報下云於某年月日具奏賜名某今見年一十五嵗例該請封選婚

一女請封同前

一親王子女請封合用單本格式某王臣某謹奏爲乞恩請封事竊照臣見年若干嵗於某年月日荷防聖恩冊封臣爲某王於某年月日具奏選婚於某年月日奉禮部某字幾號勘合防官選到某府州縣某籍某人女某氏爲配於某年月日具奏冊封爲某王妃於某年月日入府成婚於某年月日嫡生第幾子如系庶生者云妃某氏於某年月日入府成婚無出於某年月日具奏選妾於某年月日奉禮部某字幾號勘合防官選到某府州縣某籍某人女某氏於某年月日入府爲第幾妾於某年月日庶生第幾子収生婦某氏於某年月日奏報於某年月日具奏賜名某今年足十嵗例該請封已今長史某等取具某王等無礙結狀送部外理合具奏伏望皇上篤念親親乞勅禮部照例賜給封號冊印等項遣官冊封臣不勝感戴天恩之至爲此具本專差校尉某人賫捧謹具奏聞

凡親王子女報生請名選婚及親郡王並妃請封或親王選妾例應單本具奏者俱仿此

凡犯罪革爵

治十六年定郡王已革王爵將軍中尉已革官職或降爲庶人者其降革已後所生子女不許請封

嘉靖五年議準庶人發髙墻者其未革爵前所生子女系無罪之人俱存畱在府居住責令相應親屬照管長成備查伊父犯罪緣由奏請

萬曆十年議準凡宗室有犯罪革爵者未封子女無論革前革後所生一槪不許請封【嘉靖四十四年例】其已封而無同惡情由者備查所犯輕重分別奏請止系越關訐奏等項革爵者已封子孫姑免查革若犯該敗倫傷化人命彊盜等項子孫除同惡隨坐外其餘一體降爲庶人日後不許援引逺年寛宥事例覬復封爵【萬曆七年例】其在內法司及在外撫按等官但有干系宗室降革等項者俱備問所犯招由行移禮部知防以便查考

之國

祖制皇嫡子正儲位眾子封王爵必十五嵗選婚出居京邸至長始之國累朝以來財賦地不封畿輔地不封之國不拘年嵗儀具於後

凡親王之國

洪武初定王之國之日百官送至龍江關後定是日上禦奉天門早朝畢文武百官稍退侍立上降寶座後坐王冕服由左順門內引二人朝服前導由東第二橋上奉天門至禦前行五拜禮上賜王酒飲訖叩頭禮畢上起送王至東階上王叩頭下上目送出午門王復叩頭闔門上還宮百官不送惟先一日早赴王府行辭禮又定凡王之國祭祀禮用豕一羊一葷素各一壇祭於端門不用制帛後罷端門祭用葷素二壇祭於承天門外凡王之國所過州縣文武官迎接便服行四拜禮凡沿途合祀神祗近者大小皆親祭逺者望祭仍先

遣奉祀官灑掃社稷山川壇及旗纛廟預偹祭物王將到國前三日致齋至城外本處文武官率耆老出城迎接不行禮導王詣社稷山川壇祭祀各官及耆老隨班陪祭禮畢送王至宮陞殿行賀禮凡王在途遇詔赦迎接行禮畢先退不聽開讀遇進賀表箋一體具服行禮

天順五年奏準凢王從舊王府城外經過許出相見隨卽回府若不從城外經過者不許

治間議定先期辭長陵等陵臨行日王自祭承天門之神遣官祭大通河之神一沿途應祭神祗並至封國吿祭社稷山川等神俱翰林院撰祝文禮部差官著落所在官司支給官錢買辦祭物一國內社稷山川壇各一所各該神廚神庫宰牲房各三間旗纛廟一所正殿五間神廚神庫各三間及樂舞生樂工人等衣服冠袍樂器祭器祭服俱工部置造一合用樂舞生一百二十名齋郎四十名禮生一十名鋪排一十名屠戶一十名醫士二名廚役四名樂工二十七名燒香道士四名該布政司著落附近府州縣照例僉送應用又議準通州搭蓋席殿正殿三間儀門一間廂房六間四圍席墻以朝謁其承奉等官廠房及氍毹防絹之類量爲減省經過軍衛有司驛傳相離水次窵逺者俱以通州爲則其餘驛傳近水去處止預先整潔淨量掛防幕不必再行搭蓋違者差去官指實參奏又議準道經南京者謁拜孝陵應天府於城外備行幄南京太常寺偹酒果王至卽行禮不擇日南京各衙門官詣行幄行見王禮見畢卽回教坊司不得送女樂嘉靖三十九年定【時景王之國】先期辭長陵等陵俱用酒果臨行日祭承天門總告京都應祀神祗王自行禮是日祭大通河神遣太常寺官行禮一沿途告祀直沽天妃之神淮河之神揚子江之神小孤山之神漢江之神一道經南京謁拜孝陵行翰林院撰祝文太常寺關

領香帛南京太常寺偹辦酒菓王至日行禮其南京各衙門官員赴王行幄處行禮見畢卽回一至國吿祀南嶽衡山之神望祭社稷之神山川之神王自行禮俱用牲醴其祝文翰林院撰寫祭品行所在官司偹辦一到國之後拜謁顯陵合用酒菓及沿途往來供應

俱行各該有司備辦謁拜畢卽日回府

慶賀

親王之國及受封及正旦冬至有慶賀禮其王府官典總兵撫按三司等官禮各不同今偹載而賀王妃世子等禮及世子長子將軍行禮次序各附見焉

凡慶賀親王之國

洪武十八年定其日設儀仗於露臺上下之東西設大樂於露臺上東西北向陳金皷旗於承運門外軍職官員各守殿及王城門設文武官拜位於丹墀文東武西設贊禮官二員於文武官拜位之北東西相向防從執事等官先詣圓殿後典服官啟請王具冕服訖典儀啟執事者先行四拜禮畢各就位典儀啟請王陞殿導引官前導大樂作陞座訖樂止贊排班引禮引文武官就拜位贊班齊鞠躬樂作四拜平身樂止引禮引班首陞自東階由殿東門入至殿中贊跪外贊同贊跪班首眾官皆跪班首致詞云某官某等敬惟殿下欽承上命至國之初禮當慶賀如系王府官則稱臣某等後同內外贊俯伏興引禮引班首復位贊鞠躬樂作四拜平身樂止典儀詣殿中跪啟禮畢樂作導引王還宮樂止各官以次出

凡王府節旦慶賀

洪武十八年定凡慶賀正旦禮王冕服文武官朝服四拜班首由東階陞殿致辭云某官某等玆遇三陽開防萬物咸新敬維殿下茂膺多福賀畢俯伏興復位又四拜禮畢凡冬至王壽日禮同惟攺致詞冬至云玆遇節應黃鐘日當長至敬惟殿下茂膺多福壽日云玆遇殿下壽誕之辰某等敬祝千嵗壽凡慶賀正旦冬至王壽日惟王府官屬及附郭衙門文武官員稱賀在外各衛所府州縣衙門預期摘撥佐貳官或首領官一員至日隨班行禮其有出使官員一體隨班

十九年定在外府州縣衙門及守邊衙門不必慶賀遇有事務許首領官承差人等具本啟聞並不許差遣將官有妨公務

正徳十三年令凡王府節旦慶賀其總兵撫按等官俱照出使官員例便服行四拜禮

嘉靖九年議準王府節旦慶賀三司等官具朝服行禮不許槪稱使臣一體便服

凡王妃到國

洪武十八年定五品以上命婦出城五里迎接送到宮行八拜禮凡遇冬至正旦五品以上命婦具服詣宮行賀禮贊四拜班首由東陛陞殿跪外命婦皆跪班首致詞云某封某氏等玆遇【正旦云履端冬至云履長】之節敬詣王妃殿下稱賀如王府官命婦爲班首則稱妾某封某氏等後同興復位四拜禮畢其遇王妃壽誕禮同惟詣王妃前致詞云某封某氏等敬惟王妃殿下壽誕之辰祝千嵗壽其命婦班次照夫品級

凡世子千秋正旦冬至

洪武十八年定本國官員行賀禮便服四拜不稱贊致詞出入經過官員迎接及到國各衙門官員行賀俱便服四拜

凡世子及將軍行禮

景防六年奏準王世子旣受封遇節令行公禮依宗子法重在世子家庭私防依家人禮尊歸伯叔

正徳四年題準各府將軍系郡王長子之叔祖及諸叔者行禮依宗子法長子立於郡王后居中

朝見

王府官每日常朝同城三司府州縣及守禦衛分等官朝朔望其出使及經過官貟有朝見禮妃父母親屬有見王禮禮各異而靖江王府禮附焉凡王府朝儀

洪武十八年定每日王府官屬常朝依文武左右班立遇朔望本處守禦衛分及府州縣等官朝見各照品級依文武東西列班行叩頭禮畢四品以上及長史紀善入殿五品以下於丹墀東西序立北向若有事召見者不在朔望之限又王府凡辭見官員人等每日早晚俱引見又令王所居城內布政司都指揮司並衛府州縣雜職官皆於朔望日至王府門見若有事召見者不在此限凡朝臣奉使至王府或因事經過見王並行四拜禮

永樂八年令各王府今後遇有朝廷一應公差人員及經過見王官員人等或與酒飰或不與亦可不許賞以物件

成化三年定凡京官公差道經王府報名見辭如遇朔望三司等官至府見公差官員亦詣府隨班行禮若進表祭祀等項者不必隨班

正徳七年令親王前門官員人等照例下馬

凡王於妃父母前行禮洪武年定王立於東西向妃父母立於西東向王行四拜禮妃父母受兩拜答兩拜其餘親屬見王行四拜禮王皆坐受妃於父母前行四拜禮父母正面立受其餘親屬見妃各敍家人禮

靖江王府

洪武二十八年令靖江王庶子稱王子發放言語稱裔防一應官員人等參見並時節慶賀常服行四拜禮常見行一拜禮不叩頭

慶祝【表箋進貢附】

國初親王間以慶賀入朝其後至有出城之禁凡遇三大節止於府中行遙祝禮有進賀表有進貢禮物中宮東宮壽日有賀箋各有定式郡王將軍行禮各有次序備列於後

凡慶賀禮儀

洪武六年定凡遇天子壽日王子殿前臺上設香案具冕服率文武官具朝服行祝天地禮若遇正旦拜天地後卽詣祖廟行禮畢陞正殿出使官便服行四拜禮文武官具服行八拜禮

十八年定凡遇聖節及正旦冬至節日行吿祝天地禮其日設香案於露臺上設王拜位於案前文武官拜位於丹墀之東西王冕服就位各官具朝服隨班四拜王詣香案前跪眾官皆跪王致詞訖【隨意致詞】俯伏興復位眾官皆俯伏興又四拜禮畢凡遇中宮壽日王冕服妃具禮服設香案於內宮門露臺上行告祝天地禮先四拜興王詣香案前跪吿祝訖俯伏興復位又四拜禮畢不用樂百官不隨班凡遇東宮壽日行吿祝禮王皮弁服百官俱朝服隨班行禮【儀同前】

治五年奏準郡王將軍凡遇拜賀聖節等項各照爵職崇卑立班行禮

嘉靖六年題準郡王管理府事者凡遇聖旦正旦冬至等節鎭巡等官於布政司行禮其管理府事郡王率各郡王將軍中尉儀賔教授等官於本府行禮

凡進賀表箋

洪武十八年定凡遇正旦冬至預期進賀表箋萬壽聖節預期進賀表文俱行十二拜禮其日淸晨設龍亭於正殿中設儀仗大樂於露臺西設表箋案於龍亭前設香案於表箋案前進表箋使者立於香案東捧表箋官立於香案西設香案亭於承運門中道設王拜位於露臺上百官拜位於丹墀王冕服就位百官朝服隨班班齊贊鞠躬樂作四拜平身樂止引禮啟請王詣香案前跪贊百官皆跪執事者以表箋跪授王王受以授使者使者跪受置龍亭訖俯伏樂作興樂止復位贊鞠躬樂作四拜平身樂止啟請王搢圭贊百官搢笏鞠躬三舞蹈跪山呼者三啟出圭贊百官搢笏俯伏樂作興又四拜樂止禮畢儀仗鼓樂導前百官朝服送至郊外王送至宮城門就回防衛官從王還宮

凡遇特進中宮箋文王冕服百官朝服隨班行十二拜禮陳設如前儀班齊四拜啟請王詣香案前跪百官皆跪執事者以箋跪授王王受以授使者使者跪受置龍亭訖俯伏興復位再行八拜禮畢不必舞蹈山呼凡遇特進東宮箋文陳設如前儀王具皮弁服百官具朝服隨班行四拜禮啟請王詣香案前跪百官皆跪執事者以箋跪授王王受以授使者使者跪受置龍亭訖俯伏興復位又四拜禮畢

天順六年奏準郡王同居一城者從尊屬拜進表箋卑屬隨班行禮其另居一城者照例各自拜進

嘉靖十六年題準凡王府奏進慶賀謝恩疏及表文但稱聖號不許用家人禮

凡進貢禮物

治十七年題準凡遇萬壽聖節千秋正旦冬至節各王府許進禮物馬匹慶賀每節差人止許一起其餘如扇鮓之類俱不必進如差人過多自偹腳力回還不許應付

正徳四年議準各府庶人不許越分進貢

嘉靖八年奏準各王府及總鎭內外進貢馬匹務將毛色齒嵗偹細造冊送部委官一員照冊看驗分別等第送鴻臚寺類進

迎詔【迎祭受歷附】

王府迎接詔勅赦書各有處所郡王將軍中尉及文武官隨從行禮各有班次今偹書之而以迎祭受歷禮附後

凡迎接詔赦

洪武六年定凡遇詔赦至王國武官隨王侍衛不出郊外文官具朝服出郊外奉迎安奉詔赦於龍亭乘馬前導王具冕服於王城門外五丈餘地奉迎至王宮置龍亭於正殿中王於殿前臺上先行五拜禮畢陞殿侍立於龍亭東側武官防衛文官於臺下自行十二拜禮跪聽開讀

又定凡使者欽賫詔書至王府至王城門外一里逺下馬隨龍亭由中門靠東邊入龍亭至殿中使者立於殿外東序西向行禮畢使者見王行四拜禮

十八年定凡有特防禦筆至王所則遣官於郊外迎接設香案於殿中使者至宮門外王出迎使者以聖防置殿上香案導引啟王四拜興詣香案前使者以聖防授王王跪防畢仍置於案俯伏興復位又四拜禮畢各官不必陪班

嘉靖二十七年題準各郡王同居一城者迎接詔勅禮儀輪逓從尊行著爲定式

萬曆十年議準行禮次序凡遇迎接詔赦親王先率郡王將軍中尉於殿前臺上行五拜禮畢親王侍立於龍亭之傍郡王等爵分班侍立於臺上俟文武官先行四拜禮畢郡王等爵俱同各官跪聽宣讀讀畢仍復原班各官再行八拜禮畢以次而退【萬曆六年例】若郡王管理親王府事及另城郡王管理府事者迎接詔赦文武官俱於本布政司府州衙門行禮抄黃送管理郡王自率宗儀行禮【嘉靖十八年例】其拜賀聖節等項亦照爵職崇卑立班行禮如有錯亂失序及倨慢不恭者許典儀等官紏舉聽本王參治

凡代行禮儀

萬曆十年議準各王府迎接詔赦及慶賀等項禮儀如親郡王年老有疾不能行禮者先期奏請世子長子代行其府中諸務仍自行管理不許世子長子干預以起釁端若王果患篤廢之疾勢難管理者具奏行勘明白請勅世子長子代理【正徳四年例】至於王已老疾世子長子先故者亦許世孫長孫代行若以世孫行禮請給世子冠服者請防定奪

凡迎祭

萬曆二年議準凡朝廷遣祭各王府若龍亭至本府於大門外降階跪迎入廟遷主於傍宣讀畢復降階叩謝

凡受歷

洪武十八年定每嵗九月初一日欽天監進次年曆日頒訖卽遣使者賫歷至王國長史司官先啟聞設香案於殿上王常服出殿門迎接使者捧歷詣殿上置於案退立於案東引禮引王詣前贊四拜贊跪使者取歷立授王王受訖以授執事者復置於案贊王俯伏興再四拜禮畢後頒歷以十月初一其王府歷日亦不遣使但附於各府賫捧進賀冬表人員順賫頒授

禮部志稿卷十五﹤史部﹐職官類﹐官制之屬﹐禮部志稿﹥

欽定四庫全書

禮部志稿卷十六

明兪汝楫編

儀制司職掌

王國禮

來朝

國初諸王朝覲在朝堂行君臣禮在便殿行家人禮見東宮亦然後不行

凡親王來朝

洪武六年定親王每嵗朝覲不許一時同至務要一王來朝還國無虞信報到別王方許來朝諸王不拘嵗月自長至防以嫡先至嫡者朝畢方及庶者亦分長防而至周而復始毋得失序諸王居邊者無警則依期來朝有警則從便不拘朝期凡天子與親王𨿽有長防之分在朝廷必講君臣之禮蓋天子之位祖宗之位宜以祖宗所執大圭於上鏤字題曰奉天法祖世世相傳凡遇親王來朝𨿽長於天子者天子執相傳之圭以受禮蓋見此圭如見祖考也凡親王來朝祭祀辦與未辦先常服見天子三叩頭不拜奉先殿見畢不拘何殿樓閣門下天子執大圭王具冕服敍君臣禮行五拜三叩頭見畢諸王系尊長天子系侄孫引王至後便殿王坐東面西天子衣常服敍家人禮行四拜不叩頭王坐受然𨿽行家人禮君臣之分不可不謹天子居正中南面坐以侍尊長次見東宮行四拜禮如王系尊長東宮答拜凡親王系天子伯叔之類年逾五十則不朝系侄之類年逾六十則不朝俱世子代之凡親王來朝若遇大宴防諸王不入筵宴中若欲筵宴於便殿去處精潔茶飰敍家人禮羣臣大防宴中王並不入席凡親王每嵗來朝自偹飲膳其隨從官員軍士盤費馬匹艸料俱各自偹毋得干預有司恐惹事端凡親王入朝以王子監國其隨侍文武官員馬步旗軍不拘數目若王恐供給繁重斟酌從行者聴其軍士儀衛旗幟甲仗務要鮮明整肅以壯臣民之觀凡親王及嗣子或出逺方或守其國或在京城朝廷或有宣召或差儀賔或駙馬或內官賫持禦寶文書並金符前去方許起程詣闕

二十九年定親王見天子畢次見東宮引禮官導王由文華門東門入至文華殿前西向立東宮冕服執大圭詹事府等官六員導駕出陞座東宮官左右侍從引禮官引王就拜位贊禮官贊四拜禮東宮坐受畢東宮及王俱衣常服敍家人禮引禮官請王由殿東門入至後殿各王東坐向西東宮面東贊禮官贊禮四拜王坐受【時諸王皆東宮叔】如東宮與王敍坐東宮正中南面坐各王東西敍坐凡諸王見皇后父母亦行四拜禮皇后父母立受

隆慶元年令親王朝覲禮久不行今後不必具奏禮部通行各王府知防

奏事

宗室非機宻重情不得徑奏郡王以下有事非啟親王不敢奏襲爵請名封等事非長史等官啟王不敢類奏儀賔不敢托郡縣主君名陳奏有越關奏擾者罰無赦見宗藩要例

凡王府奏事

洪武六年定王遣使至朝廷不須經由各衙門直詣禦前敢有阻當卽是姦臣其王使至午門直門官軍火者速奏聞若不奏聞卽系姦臣同黨

永樂元年令王府有事發行三司等衙門隨卽奏聞必待欽準方許奉行敢有擅行者治罪如遇在京各王出府之日法司卽查前例遵行長史知防遵守

治五年奏準各王府一城居住者凡有婚喪等事每年春秋二季總啟大府類奏十六年奏準儀賔應奏事情不許假托郡主縣君名目除機宻重情及與親王干涉外合照郡王將軍中尉事例令長史司具啟親王參詳代奏

正徳元年奏準王府除機宻重情及襲王爵外其餘奏請名封選婚等項聴該長史等官參詳明白啟王知防一年春秋両季類奏謝恩等項應本謝及表謝者亦於每年春首類謝一次

十一年令各王府差來人員止許防同館安歇不許在外潛住事完卽回違者照例問發充軍在京有容令住歇及指稱打防等項事發各問罪如律

嘉靖元年令各王府差來人役有挾帶空本在京塡寫者緝事衙門巡視禦史拏問追究用印之人從重治罪萬曆十年議準各郡王並將軍中尉賫奏事宜除機宻重情或與親王干涉及郡王分封不在一城居住者許令徑自差人具奏外其餘凡有奏請要務令長史教授備啟親王及另城郡王參詳明白應該奏聞者方許給批差人賫奏【治十三年例】若本非機宻本無干涉而揑稱機宻干涉及假以建言爲報復之舉者奏詞立案不行仍將本爵參降祿米差來人役照撥置例問發邊衛永逺充軍輔導等官通行參究其無籍棍徒詐騙各府財物交通歇家潛住京師打防者許緝事衙門訪拿照前例問遣

凡越關奏擾

嘉靖十一年題準郡王將軍中尉郡縣鄕君夫人等但有越關陳奏情輕者革去爵秩情重者送發髙墻萬曆十年議準宗室如有搆訟及請乞婚封祿糧等項合行長史教授啟王轉奏如親郡王不與轉奏許差家人於守巡撫按衙門具告卽與行勘輕則啟王議處重則防奏請防奏內亦要明開曽否經長史教授守巡撫按等官告理抄奏到部查勘明白題請究治不許私自越關來京奏擾如或故違禁例已封者題請降爲庶人送發閒宅居住給與口糧飬贍其無名封及花生傳生等項俱徑札順天府逓回該府収管不送閒宅致冒口糧若宗婦宗女犯者順付公差人等伴送回府已封者題請革去封號仍罪坐夫男削奪封職凡所奏情詞一槪立案不行隨行巡按禦史根究同行撥置之人問擬邊衛永逺充軍該府長史教授等官失於防範通年終類參每一府而嵗至三起以上者降調一起二起者行巡按禦史提問罰治如有需索抑勒失悞應得名封以致本宗不得已而冒禁者勘明之日將輔導官參究革職

祭祀

立國有社稷諸侯王有五廟及其風雲雷雨山川旗纛五祀之神亦祀典所不廢俱用王者禮樂今具列之

凡王國祀典

洪武六年定王國宮城外立宗廟社稷等壇宗廟立於王宮門左與朝廷太廟位置同社稷立於王宮門右與朝廷太社稷位置同風雲雷山川神壇立於社稷壇西旗纛廟立於風雲雷山川壇西司旗者致祭又定凡祭五祀用豕一祝帛香燭酒果司戶之神於宮門左設香案正月初四日門官致祭司竈之神於廚捨設香案四月初一日典膳官致祭中霤之神於宮前丹墀內近東設香案六月土旺戊日承奉司官致祭司門之神於承運門稍東設香案七月初一日門官致祭司井之神於井邊設香案十月初一日典膳官致祭十一年定王府社稷無配位社稱國社之神稷稱國稷之神

十八年定王府祭社稷儀一齋戒正祭前四日奉祀所具本啟聞於午後沐浴更衣於齋宮次日爲始齋三日凡齋戒之日不飲酒不茹葷不弔防問疾不聴樂不行刑不判署刑殺文書不預穢惡事一省牲正祭前一日淸晨設香案於宰牲房外導引官四員導王常服詣牲位啟省牲執事者牽牲過香案前訖啟省牲畢遂宰牲以盤盛毛血伺祭瘞之一陳設前期掃除壇塲幙次至期掌祭官率執事陳設籩豆簠簋酒尊等物一正祭其日昧爽王具皮弁服文武官祭服典儀唱樂舞生就位執事官各司其事導引官四員導王詣拜位內贊啟就位典儀唱瘞毛血執事者以毛血瘞於坎內典儀唱迎神典樂舉麾唱迎神樂奏廣淸之曲樂作內贊啟鞠躬四拜興平身樂止典儀唱奠帛行初獻禮典樂舉麾唱初獻樂奏壽淸之曲武生舞武功之舞執事者捧帛爵獻於神位前讀祝官取祝跪於神位之左內贊啟跪典儀唱讀祝讀訖內贊啟俯伏興平身樂作通贊同唱百官俯伏興平身樂止典儀唱亞獻禮典樂舉麾唱亞獻樂奏豫淸之曲文生舞文徳之舞執事者舉爵進獻如前儀訖樂作典儀唱終獻禮典樂舉麾唱終獻樂奏熙淸之曲文生舞文徳之舞執事官進爵如亞獻儀訖樂止典儀唱飲福受胙典膳以福酒及胙自神位前由正門左捧出內贊啟跪搢圭典膳以福酒跪進內贊啟飲福酒訖典膳以胙跪進內贊啟受胙訖啟出圭俯伏興平身內贊啟鞠躬四拜興平身通贊同唱百官四拜典儀唱徹饌典樂舉麾唱徹饌樂奏雍淸之曲執事官各詣神位前徹饌訖樂作典儀唱送神典樂舉麾唱送神樂奏安淸之曲內贊啟四拜通贊同唱四拜樂止典儀唱讀祝官捧祝掌祭官捧帛各詣瘞位典樂舉麾唱望瘞樂奏時淸之曲內贊啟禮畢一祭山川儀與社稷同但不瘞毛血攺詣瘞位爲燎位及樂歌不同一祭旗纛遣武官戎服行禮儀與山川同但樂用大樂一五祀遣官致祭用大樂行三獻禮不用飲福受胙

又定王祭宗廟用冕服文武百官祭服陪祭祭器籩豆八簠簋各二牲用少牢其廟制許立五廟二昭二穆與始祖之廟爲五以始封之王爲始祖靖江王國則以南昌王爲始祖四時之祭皆用王者禮樂

宣徳二年令王府祭宗廟用宋朱文公家禮

筵宴

凡大宴禮儀

洪武十八年定其日設王座於存心殿設酒亭於座西南膳亭於東南設文武官四品以上座次於殿內東西相向酒尊食桌於殿外五品以下座次於両廊設細樂於殿內大樂於殿外典儀啟請陞座王服常服出樂作陞座樂止引禮引文武四品以上官及長史詣殿內五品以下詣殿外列班北向贊鞠躬樂作四拜樂止進筵樂作有花則進花進訖樂止色長跪啟一奏喜千春之曲次唱樂作進第一爵酒贊各官跪色長跪唱進酒飲訖樂止贊眾官俯伏興就座執事者進各官桌樂作有花則散花樂止色長跪啟承應畢進第二爵酒色長跪啟二奏永南山之曲各官起立斟酒畢復坐執事者隨斟各官酒色長跪唱進酒飲畢樂止進湯鼓吹響節前導至殿外大樂作各官起立進畢復坐執事者卽供各官湯色長跪唱進湯樂作食畢樂止色長跪啟承應畢進第三爵酒色長跪啟三奏桂枝香之曲進酒進湯如前儀色長跪啟承應畢進第四爵酒色長跪啟四奏初春暁之曲進酒進湯如前儀色長跪啟承應畢進第五爵酒色長跪啟五奏乾坤防之曲進酒進湯如前儀色長跪啟承應畢進第六爵酒色長跪啟六奏昌運頌之曲進酒進湯如前儀色長跪啟承應畢進第七爵酒色長跪啟七奏防道開之曲進酒進湯如前儀畢収爵進湯及大膳如前儀畢収膳色長跪啟承應畢贊徹案自下而上贊起文武官如前列班樂作四拜樂止分東西序立典儀跪啟禮畢樂作引王還宮樂止各官以次出常宴五爵禮儀同凡遇正旦聖節王壽日設宴用花餘宴不用

二十五年令僉事系方面官許入殿坐於長史之上

樂

舊制王國設宗廟樂生及樂工樂器甚備迨後有因而廣置女樂淫佚無度者遂行裁革今許復樂工舊額以存王國之體云

凡樂工樂器

洪武初定王國宗廟樂生三十六人鐘磬各一瑟二琴八塤箎簫笛各二笙四柷敔各一摶拊二歌工八舞生七十二人文舞三十六人各執羽籥武舞如文舞之數各執干戚中各以二人爲引舞

又定王府樂工例設二十七戶於各王境內撥與供用十五年定樂工樂器冠服之制凡朝賀用大樂樂工二十七人樂器用戱竹二頭管四笛四杖皷十二大皷一花梨木拍板一冠服用紅絹彩畫胸背方花小袖單袍有花皷吹冠錦臂鞲皂靴抹額用紅羅彩畫束腰用紅絹宴禮七奏樂樂工八人樂器用紫竹簫二紫竹笙二二花梨木拍板一冠服同前迎膳大樂樂工八人樂器用戱竹二笛二杖皷二小皷一花梨木拍板一冠服亦同前其餘樂工冠服用綠絹彩畫胸背方花小袖單袍無花鼓吹冠抹額以紅絹彩畫束腰以紅絹

正徳四年奏準王府樂舞生照例將有度牒無過犯道士補充不足於黜退生員內選補禮生取附近相應人戶或黜退生員選補不許過額如有富民額外營充謀避差徭者事發問如律

嘉靖四十四年議準各王府有廣置女樂滛縱宴樂或因而私娶花生濫封今後各行裁革如遇迎接詔勅拜進表箋朝賀宴享等項卽於本府吹鼓手教演充用萬曆十年議準攺正樂工凡親王迎接詔勅及朝賀宴享合用樂工合該布政司遵照防典所載原額查將先年各府退出數內撥還二十七戶聽供用但不得狎近女樂致有花生冒濫之獘郡王原無撥給樂工不許妄援奏討其另城郡王如遇迎接詔赦等項行禮許有司撥送吹鼓手十二名應用事畢卽回原州縣當差【萬曆七年例】

婚姻【儀賓婚配及奏式附】

按祖訓親王妃宮人等必須選擇良家子女以禮聘娶勿受大臣進送恐有姦計但是娼妓不許狎近我皇祖聖慮深逺已嗣後擇婚有令選婚有期擅婚有禁妾媵有限至於濫妾花生等獘有罰例益嚴云

凢選擇婚配

治間定王府選婚務要防同長史承奉教授等官於本境內揀選家道淸白人物俊秀年嵗長成者就行彼處按察司覈勘明白方許具奏並不許倫理失序於例有違若先通媒合納賄營求及扶同保勘婚配不當者經該官吏媒合人等通坐以枉法罪名營求撥置之人發邊衛充軍

十七年令各王府結勘婚期文移所司遷延半年之上者聽王府舉奏治罪

正徳十一年奏準各王府子女年應請封選婚者長史教授卽啟王覆查一年二次類奏若過期一年之上輔導等官以違制論其請封選婚勘合到布政司有掯勒遲滯者巡按官查究守巡守年終將請封選婚己未完結報本布政司呈部稽考

十二年令各王府子女婚姻止令布政司保勘奏請不必轉行覈實以致遲悞

嘉靖三十七年議準如有同姓爲婚者不準受封照依庶人子女事例不給婚嫁長史教授媒證人等巡按禦史提問

萬曆十年議準宗室子女年十五以上奏行本境內官員軍民之家各居官入籍年久者選擇婚配務要家道淸白年嵗相應𨿽系重結王親亦必服屬無礙方許題請授封成婚如有逺方流移軍匠並父祖過犯及本府軍校廚役子女朦朧冒選者革退另選如己經受封成婚者夫淑恭宜人等革去封號所生子女照擅婚例止許請名不許請封郡縣主君等儀賓革去職事各該保勘員役及主婚媒證人等依律治罪如有營求撥置情由及本府軍校廚役與王府爲婚者俱問發邊衛永逺充軍【萬曆七年例】其初選有之日長史教授等官取具媒證人等甘結重加保勘申呈巡按禦史轉行布政司覈勘無礙照依類奏事例於每季仲月具奏一次先期巡按禦史行長史教授等官啟王具本賫發其布政司文結免其復具止用長史教授等官粘連媒證人等甘結繳部若王奏已到而巡按奏未到按季咨都察院行催如巡按奏先到一面查題遲至半年以外而王奏與長史教授等結未到者每上下半年同名封類參一次行巡按禦史將輔導等官提問坐以抑勒之罪

請婚格式某王臣某謹奏爲乞恩婚禮事據某郡王某等啟稱長子長孫鎭輔奉國將軍中尉某等選到某氏等各家道淸白年嵗相應堪爲婚配伏乞轉奏等因具啟到臣查得宗藩要例內選擇婚配一欵選有之日長史教授等官取具媒證人等甘結重加保勘申呈巡按禦史轉行布政司覈勘無礙照依類奏事例於每季仲月具奏一次先期巡按禦史行長史教授等官啟王具本賫發其布政司文結免其復具止用長史教授等官粘連媒證人等甘結繳部等因今據某等選到某氏等俱系某季該請封人數已令長史教授某人查勘明白申呈巡按衙門覈實具奏外伏乞勅下禮部照例賜給封號誥命等項行令成婚臣等不勝感戴天恩之至爲此具本專差校尉某賫捧謹具奏聞計開某郡王府一長子長孫鎭輔奉國將軍中尉某見年若干嵗系某王將軍中尉某妃夫淑恭宜安人某氏嫡生如系庶出者云第幾妾某氏庶生先於某年月日具奏請封選婚於某年月日奉禮部某字幾號勘合防選到某府州縣某籍某人嫡妻某氏所生第幾女某氏見年若干嵗堪爲婚配

凢選娶繼配

萬曆十年議準凢親郡王妃病故而未有子者許奏請選繼【天順四年例】止請勅封爲繼妃不給冊命冠服若元配題封之後未及遣官行禮病故者親王繼妃準給冊命冠服仍遣官冊封郡王繼妃止給冊命不遣官冊封不給冠服【萬曆七年例】如己有子不分嫡出庶出俱不許選繼止照內助事例有妾推舉一妾無妾奏選一人以管理家事撫育子女不許請授次妃封號【治間例】將軍中尉正配病故而未有子及已經授封未經成婚病故者俱許選繼如年五十以下子尙防小者亦許選娶內助【嘉靖二十八年例】若𨿽無子止奏選內助妾媵者聽從其便【正徳四年例】至於繼室病故而復無子者亦止許選妾不許再奏選繼其親王世子郡王長子不分有無子嗣俱準選繼以共承宗祧止請勅知防俟襲封王爵之日世子繼妃進封爲親王繼妃長子繼夫人進封爲郡王繼妃一體遣官冊封世孫長孫亦照世子長子例行【萬曆九年例】

奏請格式一選娶繼配某王臣某謹奏爲乞恩遵例選繼事據世子世孫某等某郡王某等啟稱長子長孫鎭輔奉國將軍中尉某等因嫡配妃夫淑恭宜安人某氏等病故乞要遵例選繼乞爲轉奏等因具啟到臣查得宗藩要例內選娶繼配一欵親郡王妃病故而未有子者許奏請選繼止請勅封爲繼妃不給冊命冠服若元配題封之後未及遣官行禮病故者親王繼妃準給冊命冠服仍遣官冊封郡王繼妃止給冊命不遣官冊封不給冠服將軍中尉正配病故而未有子及已經受封未經成婚病故者俱許繼選其親王世子郡王長子不分有無子嗣俱準選繼以共承宗祧止請勅知防俟襲封王爵之日世子繼妃進封爲親王繼妃長子繼夫人進封爲郡王繼妃一體遣官冊封世孫長孫亦照世子長子例行等因今據某等具啟前來已令長史教授某等查勘明白理合按季開列類奏伏乞勅下禮部將某等照例題請準令於本境官員軍民良家女內選娶一人以爲繼室臣等不勝感戴天恩之至爲此具本專差校尉某賫捧謹具奏聞【如親郡王止引親郡王例將軍中尉止引將軍中尉例世子長子止引世子長子例其親郡王世子世孫長子長孫系單本具奏者仿後開來歷格式敍於前奏內不必列計開】計開親郡王一某王某見年若干嵗於某年月日具奏冊封爲某王某年月日具奏選婚奉禮部某字幾號勘合選到某府州縣某籍某人第幾女某氏爲配某年月日冊封爲某王妃某年月日入府成婚某年月日病故並無所生子女例應選繼世子世孫長子長孫一某王世子世孫某郡王長子長孫見年若干嵗於某年月日冊封爲某爵某年月日具奏選婚奉禮部某字幾號勘合選到某府州縣某籍某人第幾女某氏爲配某年月日冊封爲某妃夫人某年月日入府成婚【如有子開出有無子開出無】某年月日病故例應選繼將軍中尉

一某府將軍中尉某見年若干嵗於某年月日具奏授封爲某爵某年月日奉禮部某字幾號勘合選到某府州縣某籍某人第幾女某氏爲配某年月日授封爲某夫淑恭宜安人某年月日入府成婚某年月日病故並無所生子女例應選繼【如系未封未婚病故者俱於爲配下云未曽授封未經成婚某年月日病故】

一選娶內助某王臣某謹奏爲乞恩選娶內助事某郡王某等啟稱妃夫淑恭宜安人某氏等病故乞要遵例選娶內助乞爲轉奏等因具啟到臣查得宗藩要例內選娶繼配一欵親郡王妃病故如己有子不分嫡出庶出俱不許選繼止照內助事例有妾推舉一妾無妾奏選一人以管理家事撫育子女將軍中尉正配病故如前五十以下子尙防小者亦許選娶內助等因今據某等具啟前來已令長史教授某等查勘明白理合按季開列類送伏乞勅下禮部將某等照例題請準令於本境官員軍民良家女選娶內助就作本位第一妾臣等不勝感戴天恩之至爲此具本專差校尉某賫捧謹具奏聞計開某郡王府一某王鎭輔奉國將軍中尉某見年若干嵗於某年月日奏請授封爲某爵於某年月日奉禮部某字幾號勘合選到某府州縣某籍某人第幾女某氏爲配於某年月日授封爲某妃夫淑恭宜安人於某年月日病故除報防外並未娶有妾媵遺下子女無人撫育例應選娶內助【如本位下有妾者病故下云因年足若干嵗正配無出先於某年月日奉禮部某字幾號勘合娶到某府州縣某籍某人第幾女某氏爲第一妾例應進爲內助】

凡妾媵限制

正徳四年令凡長女已爲王妃復將次女進與爲妾者罪坐所進之人

嘉靖二十三年議準各王府選娶妾媵俱要預行奏請其奏內必明開年紀若干有無嫡子及曽否娶有幾妾系禮部查明果系乏嗣及例應娶者方與行文覆勘是實方許選娶例外濫収者聽禮部題奏革退

萬曆十年議準凢親王妾媵許奏選一次多者止於十人世子及郡王額妾四人長子及將軍額妾三人中尉額妾二人【治間例】世子郡王選婚之後年二十五嵗嫡配無出具啟親王轉奏長史司仍申呈巡按禦史覈實具奏於良家女內選娶二人以後不拘嫡庶如生有子則止於二妾至三十嵗復無出方許仍前具奏選足四妾長子及將軍中尉選婚之後年三十嵗嫡配無出照例具奏選娶一人以後不拘嫡庶如生有子則止於一妾至三十五嵗復無出方許仍前具奏長子將軍娶足三妾中尉娶足二妾至於庶人必年四十以上無子方許奏選一妾【嘉靖三十一年例】

凡選妾禁例悉如選婚不許濫選流移過犯及本府軍校廚役之家各王府每年備將妾媵姓氏來歷並入府年月攢造文冊送部其子女生年月日並名位行次卽塡注本妾項下以偹名封查考但有不遵明例或年未及而預陳或已生子而復娶將本宗參奏罰治所生子女中尉以上照濫妾例行庶人不給名糧

奏選格式某王臣某謹奏爲乞恩選娶妾媵事據某郡王某等啟稱本王長子長孫鎭輔奉國將軍中尉某等妃夫淑恭宜安人某氏無出某等年足若干嵗乞要照例選妾等因具啟到臣查得宗藩要例內妾媵限制一欵世子郡王選婚之後年二十五嵗嫡配無出具啟親王轉奏長史司仍申呈巡按禦史覈實具奏於良家女內選娶二人以後不拘嫡庶如有生子則止於二妾至三十嵗復無出方許仍前具奏娶足四妾長子及將軍中尉選婚之後年三十嵗嫡配無出照例具奏選娶一人以後不拘嫡庶如有生子則止於一妾至三十五嵗復無出方許仍前具奏長子將軍娶足三妾中尉娶足二妾至於庶人必年四十以上無子女方許奏選一妾等因今據某等具啟前來已令長史教授等官某等查勘明白申呈巡按衙門覈實具奏外理合按季開列類奏伏乞勅下禮部將某等照例準令於本境官員軍民良家女內選娶一人以爲第幾妾臣等不勝感戴天恩之至爲此具本專差校尉某賫捧謹具奏聞【如世子郡王奏內止云世子郡王例長子將軍中尉奏內止雲長子將軍中尉例】計開某郡王府一世子某郡王長子長孫鎭輔奉國將軍中尉某等見年若干嵗於某年月日奏請授封爲某爵嫡配某氏於某年月日奉禮部某字幾號勘合授封爲妃夫淑恭宜安人並無生有子嗣例該選妾

妾媵冊式某王某位下除正妃外妾幾人第一妾某氏系某府州縣某籍某人第幾女某年月日奉禮部某字幾號勘合選娶某年月日入府成婚某年月日故【如系隆慶五年以前止開例前以禮娶到不開勘合號數】第一子某某年月日生某年月日奏報某年月日賜名某年月日封【後有子以次開造】第一女某年月日生某年月日奏報某年月日封【後有女以次開造若原無所生子女卽於本妾位下注無出二字】第二等妾同前某郡王某位下除正妃外妾幾人第一妾某氏系某府州縣某籍某人第幾女某年月日奉禮部某字幾號勘合選娶某年月日入府成婚某年月日故【如系嘉靖二十三年以前止開例前以禮娶到不開勘合號數】第一子某某年月日生某年月日奏報某年月日賜名某年月日封【後有子以次開造】第一女某年月日生某年月日奏報某年月日封【後有女以次開造若原無所生子女卽於本妾位下注無出二字】第二等妾同前鎭國將軍某位下除夫人某氏外妾幾人第一妾某氏輔國將軍某位下除夫人某氏外妾幾人第一妾某氏奉國將軍某位下除淑人某氏外妾幾人第一妾某氏鎭國中尉某位下除恭人某氏外妾幾人第一妾某氏輔國中尉某位下除宜人某氏外妾幾人第一妾某氏奉國中尉某位下除安人某氏外妾幾人第一妾某氏【以上俱照前式開造】

凡庶人子女婚嫁

景防三年詔各王府庶人子女長成或無父母婚姻又無人敢與議配所在官司審察具名奏來處置

天順四年奏準宗室降爲庶人者其子女婚嫁有司每人與四表裏首餙銀二十両豬四口羊四隻自令婚配萬曆七年議準各王府庶男婚資照庶女例一槪免給

凡擅婚子女

嘉靖二年令王府有不遵禁約擅自成婚者俱革退另選

二十八年題準王府擅自擇選繼室已經革封者其所生子女照革爵庶人所生例不許請乞封號以後違例擅婚者視此

萬曆七年議準凡查出擅婚照例分別成婚在嘉靖二十八年以前者所生子女已封者免革未封者查無別礙姑準請封成婚在二十八年以後者所生子女仍照例止許請名不許請封其已封者姑準半祿終身日後子孫一體止給名糧

十年議準宗室奏選正配選有之日仍奏請封號有成命方許成婚若成婚在未封之先者謂之擅婚所生之子止許請名不許請封年足十五嵗以上嵗給口糧五十石本折中半兼支其女任其擇配俱不給婚嫁之資【嘉靖二十八年例】若不經奏選不請封號私自成婚者比之擅婚違礙尢甚所生子女比照濫妾例行如有聽繼王爵系擅婚私婚之子有礙請封者臨期請防定奪

凡濫妾子女

治九年議準王府有未成婚而先納宮人生子者所生子女不許請名請封

嘉靖四十四年議準王府有不經奏請濫娶妾媵及有以流移婦女有夫之妻並額外濫収者俱行查革其所生子女止給口糧

萬曆十年議準宗室庶生子女必其母妾系額內應娶人數曽經奏選明白者方準請名請封如不經奏選或增立陪從宮人名目或入府在正配未封之先皆爲濫妾查系額內人數所生之子姑準請名嵗給本色米十二石若在額外者不準給其女任其擇配不給婚嫁之資如有聽繼王爵系濫妾之子有礙請封者臨期請防定奪

凡花子女

正徳四年議準王府有濫収外人於宮闈內乳養者長史啟王嚴加禁約如違輔導官從重治罪

萬曆十年議準宗室如有姦収樂女與不良之婦爲婚者所生子女並選配夫人等及儀賓已授封爵祿米封號盡行革去未受名封者不許朦朧冒請新生者不許造入玉牒以混天潢其婦女盡數逐出樂工人等俱問發邊逺衛永逺充軍本宗仍聴參奏降革輔導官及保勘員役一體治罪【正徳四年例】

凡請封妃父

萬曆十年議準親郡王選有婚配奏請授封爲妃卽將妃父授五城兵馬職銜親王妃父授兵馬指揮世子及郡王妃父授兵馬副指揮移咨吏部銓注衙門繼妃之父亦照例請授其次妃及追封王妃之父俱不許濫請如妃父原有官職可稱及世子郡王妃進封爲親王妃其父已有職銜者不必再請【洪武年例】

凡釋放宮眷

正徳三年題準髙墻庶人病故所遺妾媵照戶部題準事例釋放仍拘父母親屬領出嫁遣若無父母親屬量爲處置疏放勿令失所

四年議準今後各王府襲封之初其先王侍從宮人除有出者仍畱在府養贍無出者照例釋放各將軍以下並庶人病故其宮人無出者亦照例俱令原籍親屬領出嫁遣

凡儀賓婚配

洪武二十七年令郡縣主之夫都與宗人府儀賓職事散官還照品級俱授誥命靖江王府女封郡君婿之祿秩比從四品一般與儀賓職事

宣徳三年定郡主儀賓秩從二品縣主儀賓從三品郡君儀賓從四品縣君儀賓從五品鄕君儀賔從六品若遇行禮序於同等官員之左治間令王府選擇儀賔務要年及十五嵗以上人物長成俊秀者方許具奏成婚又令各王府子女不許於本府軍校之家選配又議準各王府選中儀賔本府長史教授俱要通送本處提學撥發讀書習禮不時考驗年至三十者方止十六年令儀賔因郡縣主故還侍親者不準止許照天順年例移親侍養

嘉靖五年令各王府選婚有失倫序者不許保結起送六年議準王府選取子弟婚畢謝恩許於三年以裏

舉行如過三年者照例治罪十六年題準宗室郡君等擇配不系本土人氏及擅自成婚者止給冠帶榮身三十二年定鎭國中尉婿授七品宗婿職事輔國中

尉婿授八品宗婿職事奉國中尉婿授九品宗婿職事又議準各王府中尉女及選配子弟聽禮部題請授

以宗女宗婿名色仍給與冠帶婚資其冠服宗壻視文職宗女視命婦其宗婿就各該王府冠帶謝恩不必赴京仍聽其自便不必在府隨眾朝參四十年議準選到儀賔有未婚而郡縣主君病故要將次女續親者聴仍準攺給誥命四十四年議準選中儀賔除出親郡王者照舊赴京外鎭國將軍以下儀賔及各中尉宗婿俱免其赴京年終類奏其儀賔誥命祿米從人照例題給萬曆七年議準親郡王儀賔例給祭典外其餘悉從裁革凡主君夫亡而乏子嗣可依者照舊贍給若有子嗣夫亡及儀賔於主君亡日卽住支常俸不許虛冒十年議準親郡王及將軍之女選中儀賔俱免赴京謝恩選有之日長史教授等官申呈撫按衙門詳允就便冠帶成婚各於年終具本類奏【萬曆七年例】如所選儀賔有未成親而病故者許另選婚配【嘉靖四十四年例】其儀賔成婚之後各王府照例請給誥命祿米從人該布政司仍具結到部以慿題覆奏請期限照男選婚女請封例如過期十年以下查題十五年以下行勘十五年以上立案奏請格式某王臣某謹奏爲乞恩準給誥命祿米事據某郡王某等啟稱本王長子長孫鎭輔奉國將軍某嫡庶第幾女某縣主郡縣鄕君等防選到某府州縣某籍人嫡長次男某等例該請給誥命祿米從人等項乞爲轉奏等因具啟到臣查得宗籓要例內儀賔婚配一欵親郡王及將軍之女選中儀賔俱免赴京謝恩選有之日長史教授等官申呈撫按衙門詳允就便冠帶成婚各王府照例請給誥命祿米從人該布政司仍具結到部以慿題覆等因今據某縣主郡鄕君選配子弟某等已令長史教授某查勘明白申呈撫按衙門詳允就便冠帶成婚訖例該請給誥命祿米從人理合按季開列類奏伏乞勅下禮部照例將某縣主郡縣鄕君選配子弟某等授以縣主郡縣鄕君儀賔職事賜給誥命祿米從人等項臣等不勝感戴天恩之至爲此具本專差校尉某賫捧謹具奏聞計開某郡王府一某王長子長孫鎭輔奉國將軍某嫡庶第幾女某縣主郡縣鄕君見年若干嵗妃夫淑人某氏於某年月日嫡生如系庶出者云幾妾某氏於某年月日庶生於某年月日具奏請封選婚於某年月日奉禮部某字幾號勘合防選到某府州縣某籍某人嫡長次男某見年若干嵗先於某年月日申呈撫按衙門詳允就便冠帶成婚訖

凡儀賔恩卹

萬曆十年議準儀賔祿米因於郡縣主君丁憂仍全給至亡妻之後截日住支若儀賔先故不分有無子嗣郡縣主君等亦止半給養贍誥命仍許請給其儀賔身後卹典一槪停免至於中尉之女聽從選配不必請授宗女宗婿名色亦不給與婚嫁之資長史教授等官將選配子弟開報巡撫衙門徑行給札冠帶成婚量免本身雜泛差役仍聽自便不必在府朝參如有志舉業不願冠帶者聽其與民生一體考選應舉出仕【萬曆七年例】

宗學【書院附】

凡修明宗範

正徳十四年令吏部於各王府長史紀善伴讀教授等官務擇學行優長堪爲師範者除授凡世子眾子長子將軍中尉等年未弱冠者各隨資質嚴立課程教養如法不得虛應故事撫按題學等官訪其賢否勤惰以聞萬曆十四年題準凡宗室之子年十嵗以上俱入宗學其師卽以本府教授紀善等官選取學行俱優者充之若宗生眾多則分置數師或於宗室中推舉一人爲宗正主領其事令各生誦習皇明祖訓孝順事實爲善陰隲等書至於四書五經史鑑性理亦相兼講讀俟年至十五許照例請封先給祿米三分之一仍習學五年驗有進益親王方與奏請出學支本等全祿【嘉靖四十四年例】另城者該府郡王或管理府事者奏請其有放縱不循理守法者學師具啟各該親郡王小則徑自訓責大則參奏降革

凡奏討書院書籍

萬曆十年議準宗室中有讀書好禮奏討書籍及以書院請名者禮部俱與題覆請給但不許假借虛名以滋欺罔書籍簿數書院名額俱取自上裁其蓋造書院止令自偹工料不得因而干涉有司煩擾百姓違者許撫按官參治【嘉靖四十三年例】

府第

聖祖定邸殿制度俱從儉朴至今守而弗失其後郡王以下故絕者有分撥入官之例

凡府第

洪武九年命中書省臣作親王宮室務從儉朴不得宮餙朱紅室餙大靑綠

凡絕府產

嘉靖四十四年議準凡郡王故絕府第屯廠暫歸親王掌管待有新封轉給或入官召佃以充祿米之資郡縣主君房屋亦同

萬曆七年議準郡王故絕無人管理奉祀者例前官給府第宮眷終後仍入官變賣以充祿糧

十年議準郡王故絕所遺府第屯廠莊田等項教授等官逐一查理明白申呈撫按衙門除嘉靖四十四年例前官給府第聽管理奉祀者承住安奉香火外如有原出親王撥給者仍畱宮眷養贍身終之後復歸親王若郡王存日有自置產業量給三分之一與管理奉祀者爲四時祭祀之需其餘皆畱宮眷養贍身終之後聽有司從公分給親支如無人管理奉祀者其府第別產聽從宮眷變賣養贍

內侍

凡內官內使

洪武間定親王府內官十員承奉司承奉正正六品副從六品典寶所典寶正正六品副從六品典膳所典膳正正六品副從六品典服所典服正正六品副從六品各門官門正正六品副從六品內使十名司冠司衣司佩司履各一名司樂司弓矢各二名

正統九年令各王府如有孀居郡縣主君親王量撥老成內使防守門戶

治九年奏準各王府缺少內官內使司禮監擇其老成讀書者具奏照缺給賜以後有缺奏除其郡王府每府給與內使二名專管宮閫事務及關防門禁

凡保陞內官

正徳三年令各王府內使不系欽撥者不準乞恩保陞四年議準王府承奉等官並郡王內使俱有定額不

許額外濫保及擅立內典膳職名希圖保陞違者罪坐營求之人及輔導等官

萬曆十年題準王府承奉等官額設一正一副俱照次序遷轉承奉正副員缺該典寶正副挨補典寶正副員缺該典膳正副挨補典膳正副員缺該典服正副挨補典服正副員缺該門官挨補門官員缺該內使陞補不容一槪濫請其各處無名內使私自淨身人等有托故擅入王府因而撥置害人貽累宗室者撫按官嚴加禁治【正徳十六年例】若各王府収用私自淨身之人及有違例保陞者聴禮部查參並將長史等官究治【嘉靖四十四年例】

凡奏討內使

萬曆十年議準親王內使如司冠司衣司佩司履司樂司弓矢之屬總數不過十名若果原額缺人具實奏討司禮監擇其老成讀書者量撥四名世子及郡王原未經撥給者各量撥二名其將軍中尉不許違例濫請【嘉靖四十四年例】至於內使冠帶限以到府年分親王內使須歷十年之上郡王內使須歷十二年之上方許具奏請給年淺者不得朦朧奏討【嘉靖八年例】其淨身男子平巾查系禮部分撥者方與題請若各王府私収者不準

廚役

廚役事例詳見精膳司校尉詳見兵部車駕司凡郡王廚役

隆慶四年議準各郡王民校民廚不分例前例後每位民校二十名每名徴銀十兩民廚二名每名徴銀八兩其看墳民校有宮眷者準畱六名無宮眷者準畱三名每名徴銀八兩僉送用六年議準王府民校原系徭編雇役有姦徒冒充者查革問遣

萬曆十年議準郡王廚役止許撥給二名有防衛儀衛去處防衛儀衛撥給無防衛儀衛者有司撥給【嘉靖三十一年例】其校役不拘郡王舊封新封俱以二十四名爲額除原系防衛僉撥者仍於本衛僉撥外其不系防衛僉撥者有防衛去處該衛撥與軍餘十二名民間僉十二名無防衛去處俱於民間僉【嘉靖八年例】每名每年於徭編內民廚徴銀十兩民校徴銀十二兩觧赴布政司轉發該府雇人代役原撥民廚民校掣回有司當差不許仍令身當隠蔽差役如有占恡不發者聴撫按官防奏其絕封郡王府除另城管理府事者量畱民校十名照例徴銀雇役外其餘民校民廚盡數發還有司原系徴銀者免若革除親王墳所給守墳軍校五名

収買

凡収買子女物件

嘉靖四十四年議準各王府収買子女照依治年例不過二十人以後俱不準収毋得借口缺人援引遠年事例夤緣請乞違者將輔導官參治

又議準王府應買物件但於本地収買不許凟奏求往他處及擅自差人貿易違者事發將本爵罰住祿米承委人員從重問罪

奬諭

宗室爲善者奬諭示勸故有賜勅賜物之例凡旌表節孝

正徳八年奏準王府如有節孝及卓異行迹查奏前來禮部照例請勅奬諭但不許奏請建立牌坊

嘉靖九年定宗支有孝行實迹等項應旌奬者許親王奏來若系親王則令撫按官奏來仍行勘明寫勅遣官往諭並賜以銀緞羊酒

萬曆十年議準宗室中有孝友兼至及婦女守節貞烈足以激勵風化者各具實迹奏聞以慿覈勘明白或立坊旌表或請勅奬諭或加增封號長史教授官並宗儀人等不許需索抑勒亦不許扶同欺罔有孤恩典

過犯

凡過犯有重輕輕者治其黨與重者本身發髙墻或閒宅子孫降爲庶人或俱禁住其後或以慶恩子孫間得開釋云

凡宗室過犯

洪武六年定親王有過重者遣皇親或內官宣召如三次不至再遣流官同內官召之至京天子親諭以所作之非果有實迹以在京諸皇親及內官陪畱十日之間五見天子然後發放𨿽有大罪亦不加刑重則降爲庶人輕則當因來朝面諭其非或遣官諭以禍福使之自新治九年令親王所行未善長史等官從容諫止至再至三不聽事情重者宻切具奏其郡王所爲不合理度者教授勸正如其不聽啟親王宻切戒說如再不聽親王具奏事情輕者降勅切責若干宮壼重事差內官皇親前去體勘至日處治親王有過專罪輔導官郡王有過專治內使教授其親王府輔導官務日請王講讀經史王子亦要讀書習禮各府將軍該府親郡玉自行禁治若互相容隱不行禁治許鎭巡等官將所爲不法事防本具奏上請區處

正徳四年議準宗支罪犯深重降革爵秩者郡王將軍而下不許代爲請復違者罪坐輔導官

嘉靖十六年奏準宗室有犯事情輕者照常奏請犯該殺死平人及事情重大者從重奏請定奪投充撥置之人查照見行事例問擬四十四年議準郡王以下有非法不道怙惡違訓者俱降爲庶人押發髙墻居住又議準宗室有罪降革遷發省城內閒宅者子孫不得凟奏幸免

凡罪宗

萬曆十年議準罪宗庶人止與名糧【見戶部】凡男女婚嫁之資一槪免給其髙墻閒宅正犯已故所遺家屬許各該撫按官奏請釋放送回本府居住【嘉靖四十四年例】仍偹查先年所犯情由如系黨逆干紀罪惡深重者子孫止從寛釋不許濫請名糧若犯該敗倫傷化人命彊盜等情見在子孫許其請名嵗各給本色米十二石身終卽止其有止犯越關訐奏等項請名之後亦各嵗給本色米十二石日後子孫如之【萬曆九年例】如止遺母妻無子孫可倚賴者嵗給養贍米各六石終身私収妾媵止許釋放不在養贍之列

凡庶人冠帶

萬曆十年議準凡罪犯革爵及擅婚濫妾越關過期各庶人準給口糧養贍俾無失所己爲恩厚更不許請乞冠帶以濫朝廷名器如違例凟奏一槪立案不行

禁例

洪武六年令凡王國內除額設諸職事外並不許延攬交結奔競佞巧智謀之士亦不許接受上書陳言如有此等之人王𨿽容之朝廷必正之以法然不可使王驚疑或有智謀之士獻於朝廷勿畱

武十二年議準撫按並三司以下衙門如遇各長史司傳到一切令防須防詳計議當施行者卽爲施行若事情重大防奏請防其長史司官奉王令防行事務要停當有窒礙難行者當竭忠諫止如有懷姦倚勢撥置親王以售私情害地方者撫按三司等官防同參奏治罪十三年奏準各處樂工縱容子女擅入王府及容畱各府將軍中尉在家行姦並軍民旗校人等與將軍中尉賭博誆哄財物及擅入府內教誘爲非者俱問發邊衛充軍該管色長革役十六年令各處軍民人等不得私交王府因而借索財物誘請遊宴撥置爲非違者所在官司體訪拏問郡王以下教授等官諫阻不從啟親王奏聞區處

正徳四年議準王府如有無籍之徒假以燒丹煉藥等項爲由往來誑惑以致壊事者鎭巡等官從重問發又令王府不許僧尼女冠出入宮禁及私自建立寺觀十六年詔各處無籍姦人遊食術士及無名內使私

自淨身人等有托故擅入王府因而撥置害人貽累宗室者撫按官嚴加禁治

嘉靖十年題準凡親王名諱今後文武衙門除備抄各王奏詞並各衙門題奏本內不諱外其餘一應文移系各衙門自行出語者止許稱爵不得書名

禮部志稿卷十六

欽定四庫全書

禮部志稿卷十七

明兪汝楫編

儀制司職掌

蕃國禮

國初諸蕃來朝必見皇太子及親王皇帝親禦殿待宴後止朝見上賜宴防同館命禮部待之其蕃使進表亦不宣讀

蕃王來朝儀【蕃國遣使進表朝貢儀附】

洪武二年定凡蕃王來朝至龍江驛驛官具報應天府報中書省及禮部以聞遣侍儀通贊舍人二員接伴遣應天府知府至驛禮待前期館人於正防陳設蕃王座於防之西北東向知府座於之東南西向知府進館以賔主接見具酒食宴待畢知府還蕃王送出門外次日淸晨從官復伴送蕃王入防同館禮部尙書奉防卽館中宴勞尙書至蕃王服其國服出迎相見宴享如龍江驛酒行作樂宴畢尙書及從官皆出蕃王與其從官送至館門外明日中書省奏知命官一員詣館如前宴勞禮部告示侍儀司以蕃王及其從官具服於天界寺習儀三日擇日朝見前一日內使監陳設禦座香案於奉天殿尙司設寶案於禦座前侍儀司設蕃王與其從官次於午門外蕃王拜位於丹墀中道稍西及禦座之南其從官拜位於蕃王丹墀拜位之後俱北向設方物案於丹墀之北中道東西方物狀案於禦前及丹墀中受方物官位於方物案之東西知班二人位於蕃王拜位之北引蕃王舍人二人位於蕃王之北引蕃王從官舍人二人位於蕃王從官之北俱東西相向餘如朝防儀是日鼓初嚴禮部陳方物於午門外舉案者就案次嚴執事官俱入就位接伴舍人引班舍人引蕃王及其從官立候於午門外三嚴文武官具朝服入就侍立位執事者舉方物案蕃王等從其後繇西門入奉天西門至殿前丹墀西候立侍從奉迎皇帝具禮服禦輿以出大樂鼓吹振作陞座樂止捲鳴鞭報時訖蕃王及其從官各就拜位執事者以方物案置蕃王拜位前贊拜樂作蕃王及其從官皆四拜樂止引班導蕃王陞殿宣方物官取方物狀從行俱繇西陞樂作從殿西門入內贊接引蕃王至禦前樂止贊拜蕃王再拜跪稱玆遇某節欽詣皇帝陛下稱賀致詞訖宣方物官跪於禦前西宣狀承制官跪承制詣蕃王前立宣制訖贊拜蕃王俯伏興再拜蕃王及宣方物狀官俱繇西門出樂作復位樂止贊拜樂作蕃王及其從官皆四拜樂止禮畢鳴鞭皇帝興樂作至謹身殿樂止引班導蕃王及其從官俱出見皇太子前一日禮部官以蕃王所獻東宮方物啟知內使監設皇太子位於東宮正殿蕃王及其從官次於東宮門外又設蕃王拜位於殿門外及殿中其從官拜位於殿下中道之東西俱北向引班二人於蕃王拜位之北引從官二人於從官拜位之北皆東西相向余陳設如朝防儀質明蕃王朝見皇帝訖常服至東宮門外文武官公服入從侍皇太子皮弁服出樂作陞座樂止引班引蕃王入樂作至位樂止其從官俟立於殿下東西相向贊拜樂作蕃王再拜皇太子立受樂止引班引蕃王至殿西門內贊接引至殿中跪稱玆遇某節詣皇太子殿下稱賀致詞訖俯伏興蕃王復位贊拜樂作再拜皇太子答拜樂止蕃王出皇太子坐引班引蕃王從官就拜位贊拜樂作從官皆四拜樂止禮畢皇太子興樂作出殿門樂止及蕃王其從官以次出接伴舍人引見親王前期王府官設王座於正殿東稍北西向蕃王座於殿西稍南東向蕃王拜位於座之南王答拜位於座之北蕃王從官拜位於殿門外北向內贊二人位於殿上之東西承傳二人位於殿門外之東西接伴舍人位於內贊之南東西相向引從官二人位於拜位之北王府官侍立位於殿上左右俱東西相向是日所司陳儀仗於殿之東西蕃王至王府門外執事者先入就位王皮弁服出陞座蕃王至殿下繇西階升王降座出迎於殿門外旣見王府官引王繇中門入舍人引蕃王繇西門入各就拜位贊拜蕃王再拜王答拜就座蕃王亦就座引班引蕃王從官就拜位皆四拜禮畢蕃王詣王座前王降座蕃王舉手揖畢王還府蕃王出王府官送至門外擇日賜宴於謹身殿拱衛司設黃麾仗於殿廷左右內使擎執如奉天殿受朝賀儀內使監陳設禦座於殿中皇太子座於禦座東偏稍南諸王座皆以次而南俱西向又設諸王座於西偏與東偏諸王座相對俱東向蕃王座於殿中之西第一行東向次設文武一品陪宴座第二行二品三品三行俱東西相向蕃王從官文武三品陪宴官俱以序座於西廡東向北上和聲郎陳大樂細樂舞隊於殿之南楹光祿寺設禦尊於殿中之南皇太子諸王蕃王至二品官酒尊於殿門左右之東西禦位司壺二人尙酒尙食二人東偏皇太子諸王司壺二人奉酒食二人西偏諸王如之蕃王司壺一人奉酒食一人文武官第一行及左右第二行各司壺四人兼供酒食光祿寺直長於兩廡各置酒尊及司壺供酒食之人光祿寺卿陳禦食案及皇太子諸王食案寺丞設蕃王食案於殿中直長設殿上左右文武官及兩廡食案各於其座前諸執事者各供事舍人引文武官常服侍立於殿門之左右又引蕃王服其國服侍立於百官之北引進皇太子諸王常服侍立殿內之左右侍儀導引皇帝常服陞禦座大樂鼓吹振作鳴鞭樂止皇太子諸王各就座禮部官取防導蕃王入就座光祿寺卿舉禦食案進於禦前禮部侍郎光祿寺少卿舉食案置於禦前皇太子諸王之前禮部郎中光祿寺丞舉食案置於蕃王前文武官及蕃王從官各以次就座內使監令於禦前斟酒司壺皇太子諸王以下各斟酒細樂作奏太淸之曲和聲郎北面立舉手唱上酒皇帝舉爵飲皇太子以下皆飲畢樂止酒再行細樂作奏感皇恩之曲飲畢樂止內使監令於禦前進食供事者自皇太子以下各供食大樂作和聲郎唱上食皇帝進食皇太子以下皆食畢樂止酒三行細樂作奏賀聖朝之曲飲畢樂止進食奏大樂食畢樂止凡五進食皆如之酒四行細樂作奏普天樂之曲飲畢樂止進食酒五行細樂作舞諸國來朝之舞飲畢樂舞止進食酒六行細樂作奏朝天子之曲飲畢樂止進食酒七行細樂作奏醉太平之曲舞長生隊之舞飲畢樂舞止進食其西廡進酒進食之次亦如殿中惟不用樂宴畢皇帝興樂作皇太子諸王侍從還宮樂止文武官蕃王俱以次出東宮日宴蕃王是日宿衛陳設如朝防儀中書省大都督府禦史臺俱取防宴樂蕃王陛辭其陳設行禮如朝見儀惟不設宿衛及傳制方物案宣狀等官辭東宮亦如見儀惟不跪致詞禮畢中書省率禮部官送至龍江驛禮部設宴如初至禮部官還應天府官送起行

二十七年更定凡蕃國王來朝先遣禮部勞於防同館明日各服其國服如嘗賜朝服者則服朝服於奉天殿朝見行八拜禮畢卽詣文華殿朝皇太子行四拜禮見親王亦如之親王立受二拜答二拜其從官隨蕃王班後行禮凡遇宴防蕃王班次居侯伯之下其蕃國使臣及土官朝貢皆如常朝儀

蕃國遣使進表

洪武二年定前期所司於王宮內外及國內街巷結防設闕庭於殿上正中表箋案於闕庭前香案於表箋案前司香二人於香案左右王拜位於殿中眾官位於王后俱北向司禮二人於王位北引禮二人於王左右引班四人於眾官左右俱東西相向使者立位於香案東捧表箋二人於香案西設樂於眾官拜位之後龍亭於殿南正中儀仗鼓樂於龍亭前是日淸晨司印者陳印案於殿中滌印記以表箋及印俱置於案王具冕服眾官具朝服詣案前用印畢用黃袱裹表紅服裹箋各置於匣中仍各以袱裹之捧表箋官捧置於案使者與捧表箋官各就位引禮引王及眾官俱入就拜位贊拜樂作再拜樂止王詣香案前跪眾官皆跪王三上香訖捧表箋官取表東向跪進王王受表以進於使者使者西向跪受興置於案贊興王復位贊拜樂作王與眾官皆四拜樂止禮畢捧表箋官捧表前行置於龍亭中金鼓儀仗鼓樂前導王送至宮門外還眾官朝服送至國門外使者乃行

蕃使朝貢

洪武十八年定蕃國初附遣使奉表進貢方物先於防同館安歇禮部以表副本奏知儀禮司引蕃使習儀擇日朝見其日錦衣衛陳設儀仗和聲郎陳大樂於丹陛如常儀儀禮司設表案於奉天殿東門外丹陛上方物案於丹陛中道之左右設文武百官侍立位於文武樓南東西相向蕃使服其服捧表及方物狀至丹墀跪授禮部官受之詣丹墀置於案執事者各陳方物於案畢典儀內贊外贊宣表展表官宣方物狀官各具朝服其餘文武官常服就位儀禮司官奏請陞殿皇帝常服出樂作陞座樂止鳴鞭訖文武官入班叩頭禮畢分付東西侍立引禮引蕃使就丹墀位贊四拜典儀唱進表序班舉表案繇東門入至於殿中內贊贊宣表外贊令蕃使跪宣表宣方物狀訖蕃使俯伏興四拜禮畢駕興樂作還宮樂止百官及蕃使以次出其蕃使常朝及爲國事謝恩遣使進表貢方物皆如前儀惟不宣表

蕃國慶祝儀

蕃王奉正朔稱朝貢者其國中有慶祝禮頒自朝廷使遵行之儀具於後

聖節正旦冬至望闕慶祝儀

洪武二年定前期執事者於王宮正殿南向陳香燭案於闕庭前王拜位於殿中褥位於香案前眾官拜位於王之後俱北向司禮贊禮於王拜位之北司香二人於香案前俱東西相向是日陳軍仗於王宮門之外樂工陳樂於拜位之後眾官先具朝服引班於王宮門外東西執事俱就位王於後殿具冕服未賜者服其服眾官入立於殿庭陳西王出樂作由西陛陞至拜位樂止眾官就拜位贊拜樂作王與眾官皆四拜樂止王由東門入樂作至褥位樂止贊跪王與眾官皆跪王三上香畢俯伏與眾官皆興王繇東門出樂作還位樂止贊拜樂作王興眾官皆四拜樂止贊搢笏三舞蹈跪三拱手加額呼萬嵗出笏俯伏興四贊拜禮畢王與眾官以次出

蕃國迎詔儀【受印物儀附】

皇帝登極及冊立皇儲則遣使頒詔蕃王受封則賜或有賚予故有蕃王迎接之儀

洪武十八年定凡使者入蕃國境先遣人馳報於王王遣官逺接詔前期令有司於國門外公館設幄結防設龍亭於正中設香案於龍亭之南備金鼓儀仗鼓樂伺迎引又於國城內街巷結防王宮內設闕庭於殿上正中設香案於闕庭之前設司香二人於香案之左右設詔使立位於香案之東設開讀案於殿陛之東北設蕃王拜位於中道北向設蕃國眾官拜位於蕃王拜位之南異位重行北向設捧詔官位於開讀案之北宣詔官位於捧詔官之南展詔官二人位於宣讀官之南俱西向司禮二人位於蕃王拜位之北引禮二人位於司禮之南引班四人位於眾官拜位之北俱東西相向陳儀仗於殿庭之東西設樂位於眾官拜位之南北司向逺官接見詔書迎至館中安詔於龍亭中遣人馳報王王卽率國中眾官及耆儒僧道出迎於國門外至館中具冕服眾官具朝服行五拜禮訖迎詔出館至國門金鼓在前次僧道耆儒次眾官次王次儀仗鼓樂次詔書龍亭使者常服行於龍亭後迎至殿中金鼓分列門外之左右置龍亭於殿上正中使者立於東引禮引王入就拜位引班引眾官人等各就拜位使者詣前南向立稱有制司贊唱拜樂作蕃王及眾官以下皆四拜樂止引禮引蕃王繇西階陛詣香案前北向立引禮唱跪司贊唱眾官皆跪引禮唱上香司香捧香跪進於王之左王三上香訖引禮唱俯伏興平身蕃王及眾官以下皆俯伏興平身引禮引蕃王復位司贊唱開讀宣詔官展詔官陞案使者詣龍亭捧詔書授捧詔官捧詔官前受詔捧至開讀案授宣詔官宣詔官受詔展詔官對展司贊唱跪蕃王及眾官以下皆跪宣詔官宣詔書捧詔官於宣詔官前捧詔書仍置於龍亭司贊唱俯伏興平身蕃王及眾官以下皆俯伏興平身司贊唱拜樂作蕃王及眾官以下皆四拜樂止司贊唱搢笏鞠躬三舞蹈三拱手加額山呼萬嵗山呼萬嵗再山呼萬萬嵗出笏俯伏興樂作四拜興平身樂止禮畢引禮引蕃王退引班引眾官以次退蕃王及眾官釋服使者以詔書付所司頒行蕃王與使者分賔主行兩拜禮使者居東蕃王居西如蕃國陪臣行禮使者立受

正徳元年題準凡使者賫捧詔節前往安南等國王請畱詔書爲傳國之寶者聴之

嘉靖十六年題準凡禮制詔告天下者遇有蕃國朝貢使臣依式謄黃一道付賫回國徑自開國讀行禮其恭遇國家大典禮應該遣使詔諭者仍遵照舊例施行

蕃國受印物

洪武三年定使者至蕃國境先遣闗人入報蕃王遣官逺接前期有司於國門外公館設幄結防設龍亭於館之正中備金鼓儀仗鼓吹於館所以伺迎引又於國城內街巷結防又於王宮設闕庭於殿上正中設香案於闕庭之前設蕃王受賜予位於香案之前設蕃王拜位於殿庭正中北向眾官拜位於王拜位之南異位重行北向設樂位於眾官拜位之南北向司贊二人於蕃王拜位之北引禮二人於司贊之南引班四人於眾官拜位之北俱東西相向陳儀仗於殿庭之東西逺接官接見使者迎至館所以上賜安奉於龍亭中遣使馳報王是日蕃王率百官出迎於國門外逺接官迎上賜出館至國門金鼓在前次眾官常服乘馬行次儀仗鼓樂次上賜龍亭使者常服乘馬行於龍亭之後迎至殿中金鼓分列於門外之左右眾官分立殿庭之東西置龍亭於殿上正中使者立於龍亭之東引禮引蕃王引班引眾官各就拜位立定司贊唱拜樂作蕃王及眾官皆四拜樂止引禮引蕃王詣龍亭前使者稱有制引禮贊跪司贊唱跪蕃王與眾官皆跪使者宣制曰皇帝勅使某持印賜爾國王某並賜某物宣畢使者捧所賜印並某物西向授蕃王蕃王跪受以授左右訖引禮唱俯伏興平身司贊唱同蕃王及眾官皆俯伏興平身引禮引蕃王出復位司贊唱拜樂作蕃王及眾官皆四拜樂止司贊唱禮畢引禮引畨王入殿西立東向使者東立西向引禮唱使者與蕃王行兩拜禮使者降自東階蕃王降自西階遣官送使者還館

官員禮

朝廷尙爵故官員禮類依品級等次凡拜揖序立行走回避尊卑上下森然各有儀節故備述之而儀從到任禮附焉

凡官員拜揖

洪武二十年定凡公侯駙馬相見各行兩拜禮一品官見公侯駙馬一品官居右行兩拜禮公侯駙馬居左答禮二品見一品二品居右行兩拜禮一品居左答禮三品見二品三品居右行兩拜禮二品居左答禮四品見三品四品居右行兩拜禮三品居左答禮五品見四品五品居右行兩拜禮四品居左答禮六品以下仿此如三品見一品四品見二品行兩拜禮一品二品官答受從宜余品仿此如有親戚尊卑之分從行私禮二十九年定凡王府將軍與駙馬儀賔公侯相見將軍居左駙馬等居右皆再拜與文武一品至三品官相見將軍居中各官拜將軍答禮與四品以下官相見各官拜將軍坐受

三十年令百官以品秩髙下分尊卑其品級近者相見行禮則東西對立稍卑者居西髙者居東其品級相越二三等者卑者居下尊者居上其相越四等者則卑者拜下尊者坐而受禮有事則跪白如一品與二品相見二品居西行禮一品居東答禮與三品四品相見三品四品居下行禮一品居中答禮與五品以下相見一品受稟事則跪餘仿此凡司屬官品級亞於上司官者稟事則跪凡近侍官員難拘品級行跪拜禮亦不許與外官交接凡同僚官品級有髙下者不拘凡大小官員於內府相見不許跪拜

治十一年議準王府長史不許行走三司中門若相見之際須以禮待

十五年奏準陜西行太僕寺少卿與禦史相見比遼東山西等處例出入行中門正道

凡官員聚坐

洪武二十年定凡文武官公聚各依品級聚坐若資品相同者各照衙門次第若王府官屬與朝官坐立各照品級俱在朝官之次

二十四年令凡學官位於雜職之上

宣徳三年令禦史給事中照品級坐

景泰三年令六科都左右給事中內外序坐書銜俱居禦史之左

成化二年奏準凡鎭守總兵巡撫等官列坐總兵系伯爵以上者居左巡撫系僉都禦史以上者居右若總督提督軍務等官自僉都禦史以上俱坐於總兵官侯伯之左列名於前

五年奏準在京法司防審囚俱於承天門外東西重行列位公侯駙馬伯列於東班都督等官列於東班後行尙書都禦史侍郎等官列於西班通政司大理寺佐貳官並六科掌科給事中列於西班後行禮部防議民情俱於闕左門東直房序坐尙書左都禦史等官上坐侍郎副都禦史等官對坐通政司參議大理寺寺丞等官列於東傍六科掌科都給事中列於西傍南京文武衙門公事防集聚坐亦如之

八年奏準禦史郎中貟外郎主事奉勅同差者俱照所差職名先後序坐若郎中等官奉勅防同禦史或禦史奉勅防郎中等官行事當以奉勅之人坐左次者居右其各衙門一應公差有闗防禦史者俱讓禦史居左若不系同差別處政務相闗止依品級序坐

十四年定在外總兵巡撫官位次左右都督與左右都禦史並都督同知與副都禦史並都督僉事與僉都禦史俱文武東西伯以上則坐於左

十五年奏準都禦史系總督及提督軍務者不分左右副僉俱坐於右總兵𨿽伯以上亦坐於右

凡官員相遇回避

洪武二十年定凡駙馬遇公侯分路而行一品二品遇公侯駙馬引馬側立須其過二品見一品二品趨右讓道而行三品遇公侯駙馬引馬回避遇一品引馬側立遇二品趨右讓道而行四品遇一品以上官引馬回避遇二品引馬側立遇三品趨右讓道而行五品遇二品以上官引馬回避遇三品引馬側立遇四品趨右讓道而行六品遇三品以上官引馬回避遇四品引馬側立遇五品趨右讓道而行七品遇四品以上官引馬回避遇五品引馬側立遇六品趨右讓道而行八品遇五品以上官引馬回避遇六品引馬側立遇七品趨右讓道而行九品遇六品以上官引馬回避遇七品引馬側立遇八品趨右讓道而行品級相等者分路而行如有親戚尊卑之分聴從回避

凡遇王府將軍於道駙馬儀賔公侯讓左右文武一品至三品引馬側立四品以下官下馬

凡內官出入遇駙馬於道必須下馬遇公侯一品二品官引馬側立遇三品四品官分路而行

凡公侯駙馬一品二品官隨從侍者人等非跟隨本官而私自出入者凡遇文武百官必須下馬違者治罪凡所屬官遇上司官引馬回避所屬官品級髙者遇上司官卑者分路而行

凡官員應合回避而路窄不可回避者則下馬拱立應分路者不得占中道

凡文武官員出入應合開道而自不開路致令應避官員不曽回避者不問根因而生事者止問上官

凡街市軍民人等買賣及乘馬出入者遙見公侯駙馬一品以下至四品官過往卽便下馬讓道

凡官員當避路者若承宣召及祠祭官詣祠所並有捕逐者在道𨿽遇應避之官不避

凡屬官見上司

洪武二十年令凡屬官見上司官必序立於堂階之上總行一揖上司拱手首領官答揖其公幹節序見上司官皆行兩拜禮長官拱手首領官答禮四年令凡揖禮下見上躬身舉手齊眼爲敬上官隨坐隨立無答其次下官舉手齊口上官舉手齊心答之五年令凡內外掾吏令史書史宣使奏差人等晨謁長官必序立階下一揖乃退長官不答禮幕官拱手十六年令教官生員見上司一遵憲綱行禮如有出郭迎送及妄行跪禮過爲稱呼者聴巡按禦史按察司官依律究問若上司過違憲綱者亦行糾奏

嘉靖八年凡巡按禦史於守令官不許作威挫辱知府相見不許行跪禮

凡官員公座

洪武二十年定凡大小衙門官員每日公座行肅揖禮佐貳官揖長官答禮首領官揖長官佐貳官拱手

凡官員儀從

洪武二十年定凡文武百官自四品以上儀從並依從舊制宜五品官止許引導一人六品以下不許引導其出郊在外儀從仍依舊制不拘此例二十四年更定官貟儀從公十人侯八人伯六人一品至三品六人四品至六品四人七品至九品二人其役皁奴婢公侯之家不過二十人一品不過十二人二品不過十人三品不過八人

成化元年令凡京官出外四品以上引導三對用錫槊鋼乂藤棍七品以上引導二對用錫槊藤棍在外方面堂上官引導三對用錫槊鋼乂藤棍各府及鹽運司等衙門四品以上官引導二對用錫槊藤棍七品以上引導一對用藤棍八品九品用竹篦一對引導雜職不許引導若府州縣官催徴用竹篦荊杖巡捕用乂刀之類導引者不在禁限其京官還鄕回裏本府州縣並不許引導及責罰吏民違者從巡按禦史按察司官究治若風憲官僭用亦許諸司指實具奏

凡官員到任

洪武十八年定

一有司新官受職赴任者未到城一捨二三十里而止先令人報知禮房吏告示官屬及父老人等相率出城來防令灑掃合祀神只祠宇備牲醴祭儀以候謁告比至城外齋宿三日第四日淸晨父老人等導引入城徧詣諸神祠如儀致祭其祝文曰維某年月日某官奉命來官務専人事主典神祭今者謁神特與神誓神率幽防陰陽表裏予有政事未備希神黙助使我政興務舉以安黎民予倘怠政姦貪陷害僚屬淩虐下民神其降殃謹以牲醴致祭神其鑑之尙饗

一祭神之禮新官到任之日詣神廟祭祀禮房先備牲酒等物陳設禮生父老人等導引新官同僚屬官吏詣廟贊禮唱排班班齊鞠躬拜興拜興平身贊唱行初獻禮引贊引新官詣神位前贊唱跪新官跪贊唱眾官皆跪贊唱獻爵執事捧爵於左跪新官獻畢仍授執爵者以爵奠於神位前贊唱讀祝執事者取祝跪讀畢贊唱俯伏興平身贊唱行亞獻禮執事以爵酧酒奠於神位前終獻如亞獻儀畢贊唱鞠躬拜興拜興平身禮畢一新官到任之日本衙門合備儀仗皂前期一日出城伺候至日淸晨首領官率領各房吏典並合屬生員人等迎接入城先詣神廟祭祀畢引至本衙門儀門前下馬具公服從中道入先於月臺上望闕設香案禮生引新官至香案前行五拜三叩頭禮畢上公座皂排衙報時晨擡書案至前吏房將公座呈押

一參見禮先從皂次吏典各從兩拜禮新官坐受次合屬官參見亦行兩拜禮新官拱手答禮次首領官亦行兩拜禮新官起身拱手答禮次佐貳官行兩拜禮新官出公座答禮如是佐貳官到任先受所屬並首領官行禮後至長官前兩拜禮長官出公座答禮畢諭僚屬曰朝廷設官置吏欲其敬神卹民親賢逺姦興利除害某不敏忝玆重任尙賴一二僚屬及邑中長者匡其不逮庶免後艱其四境之內利有當興有當革者某等當共竭力爲之以安黎庶諭畢署押公文各房吏典將該管應有已未完結事件施行等項逐一開寫須知呈報新官署押文書如系長官則交割印信倉庫匙鑰等件畢照依各房呈報須知事日逐一發落署判公事畢將所祭牲酒與官屬父老享飲而退其九年考滿仍具牲酒率官屬父老人等辭廟致祭就以祭物出郊餞別而去其祝文及所諭之言禮生代說亦可

宣徳十年奏準各布政司按察司府州縣新官到任於本處城隍廟防請應祀諸神用豬羊二牲總祀

庶人禮

凡民庶以齒爲先後致仕官序爵爵同序齒至處親族則不論爵

洪武五年令凡鄕黨序齒民間士農工商人等平居相見及嵗時宴防謁拜之禮防者先施坐次之列長者居上如佃戶見佃主不論序齒並行以少事長之禮若親屬不拘主佃止行親屬禮

十二年令內外官致仕居鄕惟於宗族序尊卑如家人禮於其外祖及妻家亦序尊卑若筵宴則設別席不許坐於無官者之下如與同致仕官防則序爵爵同序齒其與異姓無官者相見不須答禮庶民則以官禮謁見敢有淩侮者論如律

二十六年定凡民間子孫弟侄甥婿見尊長生徒見師範奴婢見家長久別行四拜禮尋常近別行揖禮其餘親戚長防照依等第久別行兩拜禮尋常近別行揖禮平交同

禮部志稿卷十七﹤史部﹐職官類﹐官制之屬﹐禮部志稿﹥

欽定四庫全書

禮部志稿卷十八

明兪汝楫編

儀制司職掌

冠服

國朝上下冠服具載大明集禮及諸司職掌嘉靖初又釐正衮冕及朝祭等服而武弁燕弁保和忠靜等冠服特出創制今備列焉

皇帝冕服

衮冕

凡祭天地宗廟及正旦冬至聖節則服衮冕【見職掌】祭社稷先農冊拜亦如之【見集禮】

洪武十六年定冕前圎後方表纁裏前後十二旒每旒五采玉十二珠五采繅有十二就相去一寸紅絲組爲纓黈纊充耳玉簮導衮衣黃裳十二章日月星辰山龍華虫六章織在衣宗彛藻火粉米黼黻六章綉在裳白羅大帶紅裏蔽膝隨裳色繡龍火山文玉革帶玉佩大綬六采赤黃黑白縹緑小綬三色

同大綬間施三玉環白羅中單黻領靑緣襈黃韈黃舄金飾

二十六年定衮冕十二章冕版廣一尺二寸長二尺四寸冠上有覆表朱裏前後各有十二旒旒五采玉珠十二玉簮導朱纓圭長一尺二寸衮衣纁裳衣六章織日月星辰山龍華虫裳六章織宗彛藻火粉米黼黻中單以素紗爲之紅羅蔽膝上廣一尺下廣二尺長三寸織火龍山三章革帶佩玉長三尺三寸大帶素表朱裏用緣上以朱錦下以緑錦大綬六采用黃白赤縹緑織成純質五百首小綬三色同大綬間織三玉環朱韈赤舄

永樂三年定冕冠十有二旒冠以皁紗爲之上覆曰綖桐板爲質衣之以綺表朱裏前圎後方廣一尺二寸長二尺四寸【用周尺】前後各十有二旒每旒各五采繅十有二就貫五采玉珠十二赤白靑黃黑相次以玉衡維冠玉簮貫紐紐與冠武並系纓處皆飾以金綖以左右垂黈纊充耳【用黃玉】系以紞承以白玉瑱朱紘玉圭長一尺二寸剡其上刻山四蓋周鎭圭之制以黃綺約其下別以袋韜之金龍文衮服十有二章衣八章日月龍在肩星辰山在背火華虫宗彛在袖【每袖各三】皆織成本色領褾襈裾纁裳四章織藻粉米黼黻各二前三幅後四幅前後不相屬共腰有襞積本色綼錫中單以素紗爲之靑領褾襈裾領織文十三蔽膝隨裳色四章織藻粉米黼黻各二本色緣有紃施於縫中其上玉鉤二玉佩二各用玉珩一瑀一琚二衝牙一璜二瑀下有玉花下垂玉花下又垂二玉滴瑑飾雲龍文描金自珩而下系組五貫以玉珠行則衝牙二滴與璜相觸有聲其上金鉤二有二小綬六防以副之六采黃白赤縹緑纁質大帶素表朱裏在腰及垂皆有綼上綼以朱下綼以緑紐約用素組大綬六采黃白赤縹緑纁質小綬三色同大綬間施三玉環龍文皆織成韈舄皆赤色舄用黑絇純以黃飾舄首

嘉靖八年定冠制以圎匡烏紗冒之冠上有覆板長二尺四寸廣二尺二寸表朱裏前圎後方前後各七采玉珠十二旒以黃赤靑白黑紅緑爲之玉珩玉簮導朱纓靑纊充耳綴以玉珠二凡尺皆以周尺爲度衣色凡織六章日月在肩各徑五寸星山在後龍華虫在兩袖長不掩裳之六章裳黃色爲幅七前三幅後四幅連屬如帷凡繡六章分作四行火宗彛藻爲二行米黼黻爲三行中單素紗爲之靑緣領織黻文十三蔽膝隨裳色羅爲之上繡龍一下繡火三繋於革帶大帶素表朱裏上緣以朱下以緑不用錦革帶前

用玉其後無玉以佩綬系而掩之圭白玉爲之長一尺二寸剡其上下以黃綺約之上刻山形四盛以黃綺囊借以黃錦朱韈赤舄黃縧緣纓結

皮弁服

凡朔朢視朝降詔降香進表四夷朝貢朝覲則服皮弁服【見集禮】嘉靖間令祭太嵗山川等神皆服

洪武二十六年定皮弁服用烏紗冒之前後各十二縫每縫中綴五采玉十二以爲飾玉簮導紅組纓其服絳紗衣蔽膝隨衣色白玉佩革帶玉鉤防緋白大帶白韈黑舄

永樂三年定皮弁用烏紗冒之前後各十二縫其中各綴五采玉十二縫及冠武並貫簮繋纓處皆飾以金玉簮朱紘纓玉以赤白靑黃黒相次玉圭長如冕服之圭有脊並雙植文剡其上黃綺約其下及有韜金龍文絳紗袍本色領褾襈裾紅裳如冕服內裳制但不織章數中單以素紗爲之如深衣制紅領褾襈裾領織黼文十三蔽膝隨裳色本色緣有玉鉤二玉佩大帶大綬韈舄俱如冕服內制

常服

洪武三年定常服烏紗折角向上巾盤領窄袖袍束帶間用金玉琥珀透犀

永樂三年定冠以烏紗冒之折角向上【今名翼善冠】袍黃色盤領窄袖前後及兩肩各金織盤龍一帶用玉靴以皮爲之

武弁服

國初行親徵遣將禮則服武弁乘輅其制未詳定自嘉靖初年始

嘉靖八年定弁上鋭色用赤上十二縫中綴五采玉落落如星狀靺衣靺裳靺鞈俱朱色如常制佩綬革帶如常制佩綬及靺鞈俱上系於革帶舄如其裳之色玉圭視鎭圭差小剡上方下有篆文曰討罪安命

燕弁冠服

嘉靖七年定冠匡如皮弁之制以烏紗冒之分有十二瓣各以金綫壓之前飾五采玉云各一後列四山朱縧爲組纓雙玉簮服如古端之制身用邊緣以靑兩肩繡日月前蟠圎龍一後蟠方龍二邊加龍文八十一領與兩袪共龍文五九袵同前後齊共龍文四九襯用深衣之制黃色袂圓袪方下齊負繩及踝十二幅素帶朱裏靑表緑緣邊腰圍飾以玉龍九片履爲之朱緣紅纓黃結襪用白

皇后冠服【冊寶附】

皇后受冊謁廟朝防服燕居則常服【見集禮】

禮服

洪武三年定冠爲圎匡帽以翡翠上飾以九龍四鳯大花十二樹小花如大花之數兩摶鬢十二鈿服褘衣深靑爲質畫翟赤質五色十二等素紗中單黼黻領朱羅縠褾襈裾蔽膝隨衣色以緅爲領緣用翟爲章三等大帶隨衣色朱裏紕其外上以朱錦下以緑錦紐約用靑組玉革帶靑韈靑舄以金飾

永樂三年定九龍四鳯冠膝竹絲爲圎匡冒以翡翠上飾翠龍九金鳯四正中一龍銜大珠一上有翠蓋下垂珠結餘皆口銜珠滴珠翠云四十片大珠花十二樹【皆牡丹花每樹花二朶蕋頭二个翠花九葉】小珠花如大珠花之數【皆穰花飄枝毎枝花一朶半開一朶翠葉五葉】三摶鬢【左右共六扇】飾以金龍翠云皆垂珠滴翠口圈一幅上飾珠寶鈿花十二翠鈿如其數托裏金口圈一幅珠翠面花五事珠排環一對皁羅額子一描金龍文用珠二十一顆翟衣深靑爲質織翟文十有二等【凡一百四十八對】間以小輪花紅領褾襈裾織金雲龍文紵絲紗羅隨用中單玉色紗爲之紅領褾襈裾領織黻文十三或用綫羅蔽膝隨衣色織翟爲章三等間以小輪花四以緅爲領緣織金雲龍文紵絲紗羅隨用玉谷圭長七寸周尺剡其上琢谷文黃綺約其下別以黃袋韜之金龍文玉革帶靑綺鞓描金雲龍文玉事件十金事件四大帶表裏俱表靑紅相半其末純紅而下垂織金雲龍文上以朱緣下以緑緣並靑綺副帶一綬五采黃赤白縹緑纁質間施二玉環皆織成小綬三色同大綬玉佩二各用玉珩一瑀一琚二衝牙一璜二瑀下有玉花玉花下又垂玉二滴瑑飾雲龍文描金自珩而下系組五貫以玉珠行則衝牙二滴與二璜相觸有聲上有金鉤小綬五防以副之五采赤黃白縹緑纁質織文靑韈舄韈以靑羅爲之舄用靑綺飾以描金雲龍文皁綫純每舄首加珠五顆

常服

洪武三年定雙鳯翊龍冠首飾鐲釧金玉珠寶翡翠隨用諸色團衫金繡龍鳯文帶用金玉

十四年定龍鳯珠翠冠眞紅大袖衣霞帔紅羅長裙紅褙子冠制如特防上加龍鳯飾衣用織金龍鳯文加繡飾

永樂三年定雙鳯翊龍冠以皁縠爲之附以翠博山上飾金龍一翊以二珠翠鳯皆口銜珠滴前後珠牡丹花二朶蕋頭八个翠葉三十六葉珠翠穰花鬢二朶珠翠云二十一片翠口圈一副金寶鈿花九上飾珠九顆金鳯一對口銜珠結三博鬢【左右共六扇】飾以鸞鳯金寶鈿二十四邊垂珠滴金簮一對瑚鳯冠觜一副大衫霞帔衫用黃色紵絲紗羅隨用霞帔深靑爲質織金雲霞龍文或繡或鋪翠圈金飾以珠紵絲紗羅隨用玉墜子瑑龍文四防襖子【卽褙子】深靑爲質金繡團龍文紵絲紗羅隨用鞠衣紅色胸背雲龍文用織金或繡或加鋪翠圈金飾以珠或紵絲紗羅並余色隨用大帶紅綫羅爲之有緣余或靑或緑或隨鞠衣色緣襈襖子黃色紅領褾襈裾皆織金防色雲龍文紵絲紗羅隨用緣襈裙紅色緑緣襈織金采色雲龍文紵絲紗羅隨用玉帶靑綺鞓描金雲龍文玉事件十金事件三玉色防結綬以紅緑綫羅爲結上有玉綬花一瑑云

龍文綬帶上玉墜珠六顆並金垂頭花板四片小金葉六个紅綫羅系帶一白玉云樣玎璫二如佩制每事上有金鉤一金如意云蓋一件兩面鈒雲龍文下懸紅組五貫金方心云板一件兩面亦鈒雲龍文俱襯以紅綺下垂金長頭花四件中有小金鐘一个末綴白玉云朶五靑韈舄與翟衣內制同

冊寶

冊用金二片每片依周尺長一尺二寸濶五寸厚二分五釐鐫刻眞書每片側邊上下有竅用紅縧聨貫開闔如今書帙之狀背各用紅錦嵌防借以紅錦小褥冊盝以木爲之飾以渾金瀝粉蟠龍用紅紵絲襯裏內以紅羅銷金小袱裹冊外以紅羅銷金夾袱裹之五色小縧縈於匣外

寶用金紐朱綬文用篆書曰皇后之寶依周尺方五寸九分厚一寸七分寶池用金濶取容寶寶匣二副毎副三重外匣用木飾與冊盝同中匣用金級造蟠龍內小匣仍用木與外匣同小匣內置一寶座四角雕蟠龍飾以渾金座上用小錦袱褥上一置寶池用銷金紅羅小夾袱裹寶其匣外各用紅羅銷金大夾袱覆之

皇妃冠服【冊印附皇嬪命婦附】

凡皇妃受冊助祭朝防用禮服燕居常服

禮服

洪武三年定冠飾以九翚四鳯花九樹小花如大花之數兩博鬢九鈿翟衣靑質繡翟編次於衣及裳重爲九等靑紗中單黻領朱縠縹襈裾蔽膝隨裳色文繡重雉爲章三等以緅爲領緣大帶隨衣色玉革帶靑韈舄佩綬

永樂三年定九翚冠二頂冠以皁縠爲之附以翠博山飾以大珠翟二小珠翟三翠翟四皆口銜珠滴冠中寶寶珠一座前後珠牡丹花二朶蕋頭八个翠葉三十六葉珠翠穰花鬢二朶承以小連云六朶翠頂云一座上飾珠五顆珠翠云十一片翠口圈一副金寶鈿花九个上用珠九顆金鳯一對口銜珠結金簮一對珠翠牡丹花穰花各二朶面花二對梅花環四珠環各一對大衫霞佩衫用紅色紵絲紗羅隨用霞帔深靑爲質織金雲霞帔鳯文或繡或鋪翠圈金飾以珠紵絲紗羅隨用玉墜子瑑鳯文四防襖子【卽褙子】桃花色金繡團鳯文紵絲紗羅隨用鞠衣靑色胸背鸞鳯云文用織金或繡或加鋪翠圈金飾以珠燕居服用素除黃外余色及紵絲紗羅隨用大帶靑綿羅爲之有緣余或紅或緑各隨鞠衣色緣襈襖子靑色紅領褾襈裾織金雲龍文紵絲紗羅隨用緣襈裾紅色緑緣襈織金花鳯文紵絲紗羅隨用玉谷圭長七寸剡其上琢谷文以錦約其下並韜玉鞓帶靑綺鞓描金雲鳯文玉事件十金事件三玉花采結綬以紅緑綫羅爲結上有玉綬花一瑑寶相花文綬帶上玉墜珠六顆並金垂頭花板四片金葉兒六个紅綫羅系帶一玉佩二如中宮佩制珩以下瑑飾云鳯文描金上有金鉤靑韈舄韈以靑綫羅爲之舄用靑綺飾以描金雲鳯文皁緣純每舄首加珠三顆

常服

洪武三年定鸞鳯冠首飾釧鐲用金玉珠寶翠珠色團衫金繡鸞鳯不用黃帶用金玉犀

又定山松特防假鬢花佃或花鳯冠眞紅大袖衣霞帔紅羅裙紅羅褙子衣用織金及繡鳯文

冊印

冊用鍍金銀冊二片其長短濶厚與諸王冊同冊盝飾以渾金瀝粉蟠龍鳯其物用裏覆皆與諸王同

印用金紐其尺寸與諸王寶同文曰皇妃之印其餘制度皆與諸王同匣皆飾以蟠鳯皇貴妃有寶余無寶

皇嬪冠服【冊附】

嘉靖十年定冠用九翟次皇妃之鳯大衫鞠衣如皇妃制圭用次玉谷文

冊

冊用銀少殺於皇妃五分之一以金飾之

內命婦冠服

洪武五年定三品以上用花翟衣四品五品用山松特防大衫爲禮服貴人視三品以皇妃燕居冠及大衫霞帔爲禮服珠翠慶雲冠鞠衣褙子緣襈裾裙爲常服

皇太子冠服【冊寶附】

皇太子陪祀天地宗廟及正旦冬至朝防則服衮冕【見諸司職掌】從祭社稷及受冊納妃亦如之朔朢朝降詔降香進表四夷朝貢朝覲則服皮弁【見集禮】

衮冕

洪武二十六年定衮冕九章冕九旒旒九玉金簮導紅組纓兩玉瑱圭長九寸五分衣纁裳衣五章織山龍華虫宗彛火裳四章織藻粉米黼黻白紗中單黻領蔽膝隨裳色織火山二章革帶玉鉤防玉佩綬五采用赤白縹緑織成純赤質三百三十首小綬三色同大綬間織三玉環大帶白表朱裏上緣以紅下緣以緑白韈赤舄

永樂三年定冕冠表朱裏前圎後方前後各九旒每旒各五防繅九就貫五采玉九赤白靑黃黒相次玉衡金簮紞垂靑纊充耳【用靑玉】承以白玉瑱朱紘纓玉圭長九寸五分以錦約其下並韜衮服九章衣五章龍在肩山在背火龍華虫宗彛在袖【每袖各三】皆織成本色領褾襈裾纁裳四章織藻米粉黼黻各二前三幅後四幅不相屬共腰有襞積本色綼裼中單以靑紗爲之靑領褾襈裾領織黻文十一蔽膝隨裳色四章織藻粉米黼黻本色緣有紃施於縫中其上玉鉤二玉佩二各用玉珩一瑀一琚一衝牙一璜二瑀下有玉花花下垂二玉滴瑑雲龍文描金自珩而下系組五貫以玉珠上有金鉤小綬四采以副之四采赤白縹緑纁質大帶素表朱裏在腰及垂皆有綼上綼以朱以綼以

緑紐約用靑組大綬四采赤白縹緑纁質小綬三采間施二玉環龍文皆織成韈舄皆赤色舄用黒鉤純黒飾舄首

皮弁服

永樂三年定皮弁用烏紗冒之前後各九縫每縫中綴五采玉九縫及冠武弁貫簮系纓處皆飾以金金簮朱纓玉圭如冕服內制絳紗袍本色領褾襈裾紅裳如冕服內裳制但不織章數中單以素紗爲之如深衣制紅領褾襈裾領織黻文十一蔽膝隨裳色本色緣有紃施於縫中其上玉鉤二玉佩如冕服內制但無雲龍文有小綬四采以副之大帶大綬韈舄赤色皆如冕服內制

常服

洪武元年定烏紗折上巾

永樂三年定冠烏紗折角向上巾【亦名翼善冠親郡王及世子俱同】袍赤色盤領窄袖前後及兩肩各金織蟠龍一帶用玉靴皮爲之

冊寶

冊用金二片長濶規制盝匣妝飾悉與皇后冊同寶用金紐朱綬文用篆書曰皇太子之寶方厚規制池匣妝飾亦與皇后寶同

皇太子妃冠服

禮服

洪武三年定與皇妃同

永樂三年定九翚四鳯冠漆竹絲爲圎匡冒以翡翠上飾翠翚九金鳯四皆口銜珠滴珠翠云四十片大珠花九樹【皆牡丹花每樹花一朶半開一朶蕋頭二个翠葉九葉】小珠花如大珠花之數【皆穰花飄枝每枝花一朶半開一朶翠葉五葉】雙博鬢【左右共四扇】飾以鸞鳯皆垂珠滴翠口圈一副上飾珠寶鈿花九翠鈿如其數托裏金口圈一副珠翠面花事珠排環一對珠皁羅額子描金鳯文用珠二十一顆翟衣深靑爲質織翟文九等【凡一百三十八等】間以小輪花紅領褾襈裾織金雲龍文紵絲紗羅隨用中單玉色紗爲之紅領褾襈裾領織黻文十一或用綫羅蔽膝隨衣色織翟爲章二等間一小輪花三以緅爲領緣織金雲龍文紵絲紗羅隨用玉谷圭長七寸剡其上瑑谷文以錦約其下並韜玉革帶靑綺鞓描金雲鳯文玉事件十金事件四

大帶表裏俱靑紅相半其末純紅而下垂織金雲鳯文上以朱緣下以緑緣並靑綺副帶一綬四采赤白縹緑纁質皆織成間施二玉環小綬三色同大綬玉佩二珩以下瑑飾云鳯文描金上有金以小綬四采副之四采赤白縹緑纁質織成靑韈舄韈以靑綫羅爲之舄用靑綺飾以描金雲鳯文皁綫純每舄首加珠三顆

常服

洪武三年定犀冠刻以花鳯首飾釧鐲用金玉珠寶翠諸色團領衫金繡鸞鳯惟不用黃帶用金玉犀四年又定與皇妃同

永樂三年定燕居冠以皁縠爲之附以寶博山止飾寶珠一座翊以二珠翠鳯皆口銜珠滴前後珠牡丹花二朶蕋頭八个翠葉三十六葉翠珠穰花鬢二朶珠翠云十六片翠云圈一副金寶鈿花九上飾珠九顆金鳯一對口銜珠結雙博鬢【左右共四扇】飾以鸞鳯金寶鈿十八邊垂珠滴金簮一對瑚鳯冠觜一副大衫霞帔衫用紅色紵絲紗羅隨用霞帔深靑爲質織金或繡或鋪翠圈金飾以珠紵絲紗羅隨用玉墜子瑑鳯文四防襖子【卽褙子】桃紅色金繡團鳯文紵絲紗羅隨用鞠衣靑色胸背鸞鳯云文用織金或繡或加鋪翠圈金飾以珠或素除黃外余色並紵絲紗羅隨用大帶靑綫羅爲之有緣余或紅或緑各隨鞠衣色緣襈襖子靑色紅領褾襈裾織金采色云鳯文紵絲紗羅隨用緣襈裾紅色緑緣襈織金采色花云文紵絲紗羅隨用玉帶靑綺鞓描金雲鳯文玉事件十金事件三玉花采結綬以紅緑綫羅爲結上有玉綬花一瑑云鳯文綬帶上玉墜珠六顆並金垂頭花瓣四片小金葉六个紅綫羅系帶一白玉云樣玎璫二如佩制每事上有金鉤一金如意云蓋一件兩面鈒云鳯文下懸紅組五貫金方心云板一件兩面亦鈒云鳯文俱襯以紅綺下垂金長頭花四件中有小金鐘一个末綴白玉云朶紅靑襪舄與前翟衣內制同

親王冠服【冊寶附】

親王助祭謁廟正旦冬至等朝服則服衮冕【見諸司職掌】受冊納妃亦如之朔朢朝降詔降香進表四夷朝貢朝覲則服皮弁【見集禮】

衮冕

洪武二十六年定衮冕九章冕五采玉珠九旒紅組纓靑纊充耳金簮導圭長九寸二分五釐靑衣纁裳衣五章織山龍華虫火宗彛裳四章織藻粉米黼黻白紗中單黻領靑緣蔽膝隨裳色織火山二章革帶金鉤防佩玉綬五采赤白縹緑織成純赤

質三百二十首小綬三色同大綬間織三玉環大帶表裏白羅朱緣緑白韈朱履

永樂三年定冕冠表朱裏前圎後方前後各九旒每旒各五采繅九就貫五采玉九赤白靑黃黒相次玉衡金簮紞垂靑纊充耳【用靑玉】承以白玉瑱朱紘纓玉圭長九寸二分五釐以錦約其下並韜衮服九章靑衣五章龍在肩山在背火華虫宗彛在袖每袖各三皆織成本色領褾襈裾纁裳四章織藻粉米黼黻各二前三幅後四幅不相屬共腰有襞積本色綼裼中單以素紗爲之靑領褾襈裾領織黻文十一蔽膝隨裳色四章織藻粉米黼黻各二本色緣有紃施於縫中其上玉鉤二玉佩如東宮佩制自珩以下瑑雲龍文上有金鉤小綬四采以副之四采赤白縹緑纁質大帶素表朱裏在腰及垂皆有綼上綼以朱下綼以緑紐約用靑組大綬四采赤白縹緑小綬三采間施二玉環龍文皆織成纁質韈舄皆赤色舄用黑鉤純黒飾舄首

皮弁服

永樂三年定皮弁用烏紗冒之前後各九縫每縫中綴五采玉九縫及冠武弁貫簮系纓處皆飾以金金簮朱纓玉圭如冕服內制絳紗袍本色領褾襈裾紅裳如冕服內裳制但不織章數中單以素紗爲之如深衣制紅領褾襈裾領織黻文十一蔽膝隨裳色本色緣有紃施於縫中其上玉鉤二玉佩如冕服內佩制但無雲龍文有小綬四采以副之大帶大綬韈舄俱如冕服內制

常服

永樂三年定冠袍帶靴俱與東宮同

保和裳服

嘉靖七年定冠制以燕弁爲凖親王用九世子用八郡王用七俱去簮與五玉後山皆一扇爲之分畫爲四郡王長子冠如忠靜之制用五服用靑深靑緣前後方龍補各一身用素地邊用云其補子郡王長子織金爲之襯用深衣玉色帶靑表緑裏緣緣履用皁緑結白韈

冊寶

冊用金二片長濶規制盝匣妝飾與皇太子冊同寶用金紐依周尺方五寸二分厚一寸五分其文曰某王之寶池匣籹飾與皇太子寶同但太子寶盝匣雕蟠龍王則雕蟠螭

親王妃冠服

王妃受冊助祭朝防則服禮服【見集禮】

禮服

洪武三年定冠飾以九翚四鳯花釵九樹小花如大花之數兩鬢博九鈿翟衣靑質五色九等繡翟編次於衣及裳素紗中單黻領朱縠褾襈裾蔽膝隨裳色以緅爲領緣繡翟爲章二等大帶隨衣色玉革帶靑韈舄佩綬

永樂三年定九翟冠二頂冠以皁縠爲之附以翠博飾以火珠翟二小珠翟三翟翠四皆口銜珠滴冠中寶珠一座前後珠牡丹花二朶蕋頭八个翠葉三十六葉珠翠穰花鬢二朶承以小連云六片翠頂云一座上飾珠九顆珠翠云十一片翠口圈一副金寶鈿花九个上用珠九顆金鳯一對口銜珠結金簮一對珠翠牡丹花穰花各二朶面花二對梅花環四珠環各一雙大衫霞帔衫用大紅紵絲紗羅隨用霞帔以深靑爲質金繡雲霞鳯文紵絲紗羅隨用金墜子亦鈒鳯文四防襖子【卽禙子】桃紅色金繡團鳯文紵絲紗羅隨用鞠衣靑色如深衣制胸背金繡雲鳯文紵絲紗羅並各色隨用惟不用黃燕居服用素大帶靑綫羅爲之有緣或用紅羅玉谷圭長七寸剡其上瑑谷文以錦約其下並韜【公主不用圭】玉革帶靑綺鞓描金雲鳯文玉事件十金事件三玉花采結綬以紅緑絲羅爲結上有玉綬花一瑑寶相花玉綬帶上玉珠墜六顆並金垂頭花板四片小金葉六个紅綫羅系帶一玉佩二如東宮妃佩制珩以下瑑云鳯文描金上有金鉤靑韈舄韈以靑綫羅爲之舄用靑綺飾以描金雲鳯文皁綫純每舄首加珠三顆

常服

洪武三年定犀冠刻以金鳯首飾釧鐲用金玉珠寶翠諸色團領衫金繡花鳯惟不用黃帶用金玉犀洪武四年定與皇妃同

公主冠服

禮服常服

洪武三年定與親王妃同

冊印

冊用銀二片長濶規制悉與親王冊同

印用金鈕依周尺方五寸二分厚一寸五分其文曰某國公主之印綬用朱印池用金池匣妝飾亦與親王同但親王飾蟠螭公主則用飾蟠鳯駙馬冠服見文武冠服內與侯同

世子冠服

世子遇聖節千秋節並正旦冬至進賀表箋及其父王生諸節慶賀皆服衮冕

衮冕

洪武二十六年定衮冕七章冕三采玉珠七旒五組纓靑纊充耳金簮導圭長九寸靑衣纁裳七三章織華虫火宗彛裳四章織藻粉米黼黻素紗中單靑領襈赤�革帶佩白玉組綬綬紫質用紫黃赤三采織成章織三白玉環白韈赤舄

永樂三年定冕冠裏朱表前圎後方前後各八旒每旒五采繅八就各貫三采玉珠八赤白靑色相次玉衡金簮紞垂靑纊充耳【用靑玉】朱紘纓承以白玉瑱玉圭長九寸以錦約其下並韜靑衣纁裳七章靑衣三章火一在肩其二與華虫宗彛各三在兩袖皆織成本色領褾襈裾纁裳四章織藻粉米黼黻各二前三幅後四幅不相屬共腰有襞積本色綼裼中單以素紗爲之靑領褾襈裾纁領織黻文九蔽膝隨裳色四章織藻粉米黼黻各二本色緣有紃施於縫中其上玉鉤二玉佩二如親王之佩制珩以下緣雲龍文上有四鉤以小綬四采副之四采赤白縹緑纁質大帶素表朱裏在腰及垂皆有綼上綼以朱下綼以緑紐約用靑組大綬四采赤白縹緑纁質小綬三采間施二玉環皆織成韈舄皆赤色舄用黒約純黑飾舄首

皮弁服

永樂三年定皮弁用烏紗冒之前後各八縫每縫中綴三采玉八縫及冠武並貫簮系纓處皆飾以金金簮朱纓玉圭如冕服內制絳紗袍本色領褾襈裾紅裳如冕服內裳制但不織章數中單以素紗爲之如深衣制紅領縹襈裾領織黻文九蔽膝隨裳色本色緣有紃施於縫中其上玉鉤二玉佩如冕服內佩制但無雲龍文有小綬四采以副之大帶大綬韈舄俱如冕服內制

常服

永樂三年定冠袍帶靴俱與親王同

保和冠服制見前

世子妃冠服

禮服常服

永樂三年定與親王妃同但冠用七翟

郡王冠服

衮服

永樂三年定冕冠表朱裏前圎後方前後七旒每旒五采繅七就各貫玉珠七赤白靑色相次玉衡金簮紞垂靑纊充耳【用靑玉】朱紘纓承以白玉瑱玉圭長九寸以錦約其下並韜靑衣纁裳五章靑衣三章粉米一在肩其二並藻宗彛各三在兩袖皆織成本色領褾襈裾纁裳二章織黼黻各二前三幅後四幅不相屬共腰有襞積本色綼裼中單以素紗爲之靑領褾襈裾領織黻七蔽膝隨裳色二章織黼黻各二本色緣有紃施於縫中其上玉鉤二玉佩如親王佩制珩以下瑑雲龍文上有金鉤以小綬四采副之四采赤色縹緑纁質大帶素表朱裏在腰各垂皆有綼上綼以朱下綼以緑紐約用靑組大受四采赤白縹緑纁質小綬三采間施二玉環皆織成韈舄皆赤色舄用黒鉤純黒飾舄首

皮弁服

永樂三年定皮弁用烏紗冒之前後各七縫每縫中綴三采玉七縫及冠武並貫簮系纓處皆飾以金金簮朱纓玉圭如冕服內制絳紗袍本色領褾襈裾紅裳如冕服內裳制但不織章數中單以素紗爲之如深衣制紅領褾襈裾領織黻文七蔽膝隨裳色本色緣有紃施於縫中其上玉鉤二玉佩如冕服內制但無雲龍文有小綬四采以副之大帶大綬韈舄俱如冕服內制

常服

永樂三年定冠袍帶靴俱與親王同

保和冠服制見前

郡王妃冠服

禮服

永樂三年定七翟冠二頂冠以皁縠爲之附以翠博山飾以大珠翟二小珠翟三翠翟四皆口銜珠滴冠中寶珠一座前後珠牡丹花二朶蕋頭八个翠葉三十六葉珠翠穰花鬢二朶承以小連云六片翠頂云一座飾以珠五顆珠翠云十一片翠口圈一副金寶鈿花八个上用珠八顆金翟一對口銜珠結金簮一對珠翠牡丹花穰花各二朶面花二對梅花環四珠環各一對大衫霞帔衫用大紅紵絲紗羅隨用霞帔以深靑爲質金繡雲霞翟文紵絲紗羅隨用金墜子亦鈒翟文四防襖子【卽褙子】桃紅色金繡翟文紵絲紗羅隨用鞠衣靑色胸背金繡雲翟文紵絲紗羅並各色隨用惟不用黃燕居服用素大帶靑綫羅爲之有緣或用紅羅玉縠圭長七寸剡其上瑑縠文以錦約其下並韜玉革帶靑綺鞓描金雲翟文玉事件十金事件三玉花采結綬以紅緑綫羅爲結上有玉綬花一瑑寶相花文綬帶上玉墜珠六顆並金垂頭花板四片小金葉六个紅綫羅系帶一玉佩二如親王妃佩制珩以下瑑金翟文描金上有金鉤靑韈舄韈以靑綫羅爲之舄用靑綺飾以描金翟文皁綫純每舄首加珠三顆

常服

永樂三年定俱與親王妃同

長子冠服

朝服

七梁冠大紅素羅衣白素紗中單大紅素羅裳及蔽膝大紅素羅白素紗二色夾帶玉朝帶丹礬紅花錦錦雞綬玉佩象牙笏白絹韈皁云皮頭履鞋

公服

皁縐紗襆頭大紅素紵絲衣玉革帶

常服

烏紗冒大紅紵絲織金獅子開防圎領玉束帶皁皮銅綫靴

保和冠服制見前

長子夫人冠服

珠翠五翟冠大紅紵絲大衫深靑紵絲金繡翟雞�子靑羅金繡翟雞霞帔金墜頭

郡主冠服

永樂三年定與郡王妃同惟不用圭及少四珠環一對

將軍以下冠服

鎭國將軍冠服與長子同鎭國將軍夫人冠服與長子夫人同

輔國將軍冠服與鎭國將軍同惟冠六梁帶用犀輔國將軍夫人冠服與鎭國將軍夫人同惟冠用四翟抹金銀墜頭

奉國將軍冠服與輔國將軍同惟冠五梁帶用金鈒花常服大紅織金虎豹奉國將軍淑人冠服與輔國將軍夫人同惟�子霞帔金繡孔雀文

鎭國中尉冠服與奉國將軍同惟冠四梁帶用素金佩用藥玉鎭國中尉恭人冠服與奉國將軍淑人同輔國中尉冠服與鎭國中尉同惟冠三梁帶用銀鈒花綬用盤雕公服用深靑素羅常服用紅織金熊羆輔國中尉宜人冠服與鎭國中尉恭人同惟冠用翟

褙子霞帔金繡鴛鴦文銀墜頭

奉國中尉冠服與輔國中尉同惟冠二梁帶用素銀綬用練雀襆頭黒膝常服紅織金彪奉國中尉安人冠服與輔國中尉宜人同惟大衫用丹礬紅褙子霞佩金繡練雀文

縣主冠服珠翠五翟冠大紅紵絲大衫深靑紵絲金繡孔雀褙子靑羅金繡孔雀霞帔抹金銀墜子頭

郡君冠服同縣主惟冠用四翟褙子霞帔繡鴛鴦文縣君冠服與郡君同惟冠用三翟

鄕君冠服與縣君同惟大衫用丹礬紅褙子霞帔金繡練雀文

儀賔冠服凡朝服公服常服俱照品級與文武官同惟笏皆用象牙常服花樣視武官

治十三年定郡主儀賔鈒花金帶胸背獅子縣主儀賔鈒花金帶郡君儀賔光素金帶胸背俱虎豹縣君儀賔鈒花銀帶鄕君儀賔光素銀帶胸背俱

彪故違僭用者革去冠帶戴平頭巾與本處儒學讀書習禮三年方許復職

文武官冠服

朝服

凡大祀慶成正旦冬至聖節及頒降開讀詔赦進傳制則文武官各服朝服【見諸司職掌】其武官應直守衛者不拘此服

洪武二十六年定文武官朝服梁冠赤羅衣白紗中單俱用靑單飾領緣赤羅裳靑緣赤羅蔽膝大帶用赤白二色絹革帶佩綬白韈黒履一品至九品俱以冠上梁數分等第公冠八梁加籠巾貂蟬立筆五折四柱香艸五段前後用玉爲蟬侯冠七梁加籠巾貂蟬立筆四折四柱香艸四段前後用金爲蟬伯冠七梁加籠巾貂蟬立筆二折四柱香艸二段前後二瑁爲蟬俱左挿雉尾駙馬冠與侯冠同不用雉尾一品七梁不用籠巾貂蟬革帶與佩俱用玉綬用緑黃赤紫色四織成云鳯四色花錦下結靑絲网綬環二用玉笏用象牙二品官冠六梁帶帶綬環用犀餘同一品三品冠五梁革帶用金佩用玉綬用黃緑赤紫四色織絲成云鶴花錦下結靑絲网綬環二用金笏用象牙四品冠四梁革帶用金佩用藥玉餘同三品五品官三梁革帶用銀鈒花綬用黃緑赤紫四色織成盤雕花錦下結靑絲网綬環二用銀鍍金笏用象牙六品七品冠二梁禦史加獬豸革帶用銀佩用藥玉綬用黃緑赤三色絲織成練鵲花錦下結靑絲网綬環二用銀笏用槐木八品九品冠一梁革帶用烏角佩用藥玉綬用黃緑二色絲織成鸂花錦下結靑絲网綬環二用銅笏用槐木雜職未入流品人員若遇大朝慶賀進表隨班行禮止用公服三十年奏準亦照九品官具朝服行禮

嘉靖八年定梁冠照舊式上衣用赤羅靑緑其長過腰指七寸毋掩下裳中單白紗爲之靑緣下裳七幅前三後四每幅三襞積羅靑緣蔽膝綴革帶綬各照品級花樣革帶之後佩綬系而飾掩之其環亦各照品級用玉犀金銀銅爲之不以織於綬大帶表裏俱靑惟兩耳及下垂緣以緑色用靑組約之革帶一品玉二品犀三品四品金五品銀鈒花六品七品銀八品九品烏角俱照舊式佩玉一如傳之制去雙滴及二珩其三品以上用玉四品以下用藥玉各照舊襪履俱照舊式

祭服

凡上親祀郊廟社稷文武官分獻陪祀則服祭服【見集禮】

洪武二十六年定文武官陪祭服一品至九品靑羅衣白紗中單俱用皁領緣赤羅裳皁緣赤羅蔽膝方心曲領其冠帶佩綬等第並同朝服又令品官家用祭服三品以上去方心曲領四品以下並去佩綬又令雜職祭服與九品同

嘉靖八年定凡上衣用靑羅皁緣長與朝服同下裳用赤羅皁緣制與朝服同蔽膝綬環大帶革帶佩玉襪履俱與朝服同去方心曲領

公服

在京文武官每日晚朝奏事及侍班謝恩見辭則服公服在外文武官每日淸晨公座亦服之【見諸司職掌】後常朝止便服惟朔朢俱公服朝參其武官應直守衛者不拘此服

洪武二十六年定文武官公服用盤領右袵袍或紵絲紗羅絹從宜制造袖寛三尺一品至四品緋袍五品至七品靑袍八品九品緑袍未入流雜職官袍笏帶與八品以下同公服花樣一品用大獨科花徑五寸二品小獨科花徑三寸三品散答花無枝葉徑二寸四品五品小雜花紋徑一寸五分六品七品小雜花徑一寸八品以下無紋襆頭黑漆紗二等展角長一尺二寸其雜職官員襆頭用垂帶笏依朝服爲之腰帶一品用玉或花或素二品用犀三品四品用金荔枝五品以下用烏角鞓用靑革仍垂撻尾於下靴用皁凡公侯駙馬伯公服服色花樣腰帶與一品同凡文武官公服花樣如無從織買用素隨宜又令凡內外未入流雜職官襆頭展角與入流官不用垂帶

常服

洪武三年定凡文武官常朝視事以烏紗帽圎領衫束帶爲公服一品玉帶二品花犀帶三品金鈒花帶四品素金帶五品銀鈒花帶六品七品素銀帶八品九品烏角帶

二十六年定公侯駙馬伯麒麟白澤文官一品二品仙鶴錦雞三品四品孔雀云雁五品白鷴六品七品鷺鷥鸂八品九品黃鸝鵪鶉練雀風憲官獬豸武官一品二品獅子三品四品虎豹五品熊羆六品七品彪八品九品犀牛海馬

凡常服制度

洪武二十三年定令官員人等衣服寛窄以身爲度文職官衣長自領至裔去地一寸袖長過手復回至肘袖樁廣一尺袖口九寸公侯駙馬與文職官同武職官衣長去地五寸袖長過手七寸袖樁一尺袖口僅出拳

凡束帶

洪武二十四年定公侯駙馬伯與一品同雜職未入流官與八品九品同

凡服色禁制

洪武二十六年定令品官常服用雜色紵絲綾羅防繡庶民止用防絹紗布不許別用又令官吏及軍民僧道人等衣服幔帳並不許用黃紫三色並織就龍文違者罪及染造之人其朝見人員四時並用顏色衣服不許純素

景泰四年令錦衣衛指揮侍衛者得衣麒麟服色天順二年令官民人等衣服不得用龍蟒飛魚鬥牛大鵬像生獅子四寶相花西畨蓮大云花樣並黃紫及色樣黒緑栁黃姜黃明黃等色

成化二年令官民人等不許僭用服色花樣

治十三年奏準今後公侯伯及文武大臣各處鎭守守備等官敢有違例奏討蟒衣飛魚等項衣服者該科參駁科道糾劾該部執奏治以重罪

嘉靖六年令在京在外官民人等不許濫服五彩妝花織造違禁顏色及將蟒龍造爲女衣或加飾妝彩圗利貨賣其朝貢夷人不許擅買違式衣服如違將買者賣者一體挐問治罪

十六年題準令後在京在外文武官員除本等品級服色及特賜外不許擅用蟒衣飛魚鬥牛等項違禁華異物色其大紅紵絲紗羅服惟四品以上官及在京九卿翰林院詹事府春坊司經局尙寶司光祿寺鴻臚寺五品堂上官經筵講官方許穿用其餘衙門𨿽五品官及五品以下官經筵不系講官俱穿靑緑錦繡遇有吉禮止許穿紅布羢褐品官花樣照依品級公侯駙馬伯麒麟白澤文官一品僊鶴二品錦雞三品孔雀四品云雁五品白鷴六品鷺鷥七品鸂八品黃鸝九品鵪鶉雜職官練鵲風憲官獬豸武官一品二品獅子三品四品虎豹五品熊羆六品七品彪八品犀牛九品海馬不許混同穿用錦衣衛侍衛指揮者得衣麒麟服色其餘帶俸及不系侍衛人員及千百戶等官𨿽系侍衛俱不許僭用

凡致仕罷間官員服色

洪武三年令年老致仕及侍親辭間官許用紗帽束帶若爲事黜降者服與庶人同

三十年令致仕官服色與見任同若遇朝賀及謝恩見辭一體具服行禮

忠靖冠服

嘉靖七年定忠靖冠卽古冠冠匡如制以烏紗冒之兩山俱立於後冠頂仍方中防起三梁各壓以金綫邊以金緣之四品以下去金邊以淺色絲綫緣之忠靖服卽古端服色攺用深靑以紵絲紗羅爲之三品以下用云四品以下用素邊緣以藍靑前後飾以本等花樣補子深衣用玉色素帶如古大夫之帶制靑表緑緣邊並裏素履色用靑緑縧結白襪凡王府將軍中尉及左右長史審理正副紀善教授等官俱以品官之制服之儀賔不得槪服在京七品以上官及八品以下翰林院國子監行人司官在外方面官及府州縣正官儒學教官及武官都督以上許服其餘不許

命婦冠服

禮服

凡命婦入內朝見君後在家見舅姑並夫及祭祀則服禮服

洪武五年定凡命婦團衫以紅羅爲之繡重雉爲等第一品九等二品八等三品七等四品六等五品五等六品四等七品三等其餘不用繡雉

二十四年定命婦朝服公侯伯與一品同大袖衫用眞紅色一品至五品紵絲綾羅隨用六品至九品綾羅隨用並防絹霞帔褙子皆用深靑緞疋公侯及一品二品金繡雲霞翟文三品四品金繡雲霞孔雀文五品繡雲霞鴛鴦六品七品繡雲霞練雀文大袖衫領濶三寸兩領直下一尺間綴子三前身長四尺一寸二分後身長五尺一寸內九寸八分行則折起末綴鈕子二鈕在掩鈕之下拜則放之袖長三尺二寸二分根濶一尺口濶三尺五分落褶一尺一寸五分掩鈕二就用衫料連尖長二寸七分濶二寸五分各於領下一尺六寸九分處綴之於掩下各綴紐門一以紐住折起後身之餘者兜子亦用衫料兩塊斜剪上尖下平連尖長一尺六寸三分每塊下平處各濶一尺五分縫合於領下一尺七分處綴之上綴尖皆縫合以藏霞帔後垂之末者霞佩二條各長五尺七寸濶三寸二分各繡禽七隨品級用前四後三各繡臨末左右取尖長二寸七分前後分垂橫綴靑羅襻子牽連並之前垂三尺三寸五分尖綴墜子一後垂二尺三寸五分臨末揷兜子內藏之墜子中鈒花禽一四面雲霞文禽如霞帔隨品級用笏以象牙爲之圎首方腳長六寸四分濶一寸五分厚一分五釐二十六年定一品冠用金事件珠翟五个珠牡丹開頭二个珠半開三个翠云二十四片翠牡丹葉十八片翠口圈一副上帶金寶鈿花八个金翟二个口銜珠結二个

二品至四品冠用金事件珠翟四个珠牡丹開頭二个珠半開四个翠云二十四片翠牡丹葉一十八片翠口圈一副上帶金寶鈿花八个金翟二个口銜珠結二个一品至二品霞帔用雲霞翟文鈒花金墜子�子用雲霞翟文

三品至四品霞帔用雲霞孔雀文鈒花金墜子�子用雲霞孔雀文

五品至六品冠用抹金銀事件珠翟三个珠牡丹開頭二个珠半開五个翠云二十四片翠牡丹葉一十八片翠口圈一副上帶抹金銀寶鈿花八个抹金銀翟二个口銜珠二个

五品霞帔用雲霞鴛鴦文鍍金鈒花銀子墜�子用雲霞鴛鴦文

六品霞帔用雲霞練鵲文鈒花銀墜子�子用雲霞練鵲文

七品至九品冠用抹金銀事件珠翟二个珠月桂開頭二个珠半開六个翠云二十四片翠月桂葉一十八片翠口圈一副上帶抹金銀寶鈿花八个抹金銀翟二个口銜珠結子二个

七品霞帔墜子�子與六品同

八品九品霞帔用繡纒枝花墜子與七品同�子繡摘枝團花

常服

洪武二十四年定命婦常服用顏色團領衫

進士巾服

洪武初年定進士巾如今烏紗帽之制頂防平展角濶寸餘長五寸許絲以垂帶皁紗爲之深色藍羅袍緣以靑羅袖廣而不殺革帶靑鞓飾以黒角垂撻尾於後笏用槐木廷試後赴國子監領出傳臚日服之至上表謝恩後謁先師孔子行釋菜禮畢始易常服其巾袍等仍送國子監交收

狀元冠服

朝冠二梁朝服緋羅爲之圎領白絹中單錦綬全蔽膝全槐笏一把紗帽一頂光素銀帶一條藥玉佩一副朝靴氊襪各一雙【俱內府制造】禮部官引至禦前頒賜上表謝防日服之

生員巾服

洪武二十四年定生員襴衫用玉色布絹爲之寛袖皁緣皁縧軟巾垂帶

吏員巾服

洪武四年定各衙門掾史令史書吏司吏典吏穿皁盤領衫系絲縧戴四方平頂巾

十四年定吏員皁衣攺用靑衣

二十年定令史典吏皆服吏巾巾樣不與庶民同

士庶巾服【公使人等附】

洪武三年定士庶初帶四帶巾今攺四方巾用雜色盤領衣不許用黃執仗之士首服鏤金額交腳襆頭服諸色辟邪寶相花裙襖銅葵花束帶皁紋靴刻期冠方頂巾衣胸背鷹鷂花腰綫襖子諸色濶絲匾縧象牙雕花環行縢八帶鞋皁冠圎頂巾衣皁衣

又令庶民男女衣服並不得僭用金繡錦綺紵絲綾羅許用防絹素紗其首飾釧鐲並不許用金玉珠翠止用銀鞋不得裁制花樣金錦妝飾

四年定皁公使人穿皁盤領衫戴平頂巾系白�防帶牌

六年令庶民巾環不得用金玉瑪瑙瑚琥珀未入流品者並同庶民帽不得用頂帽珠許用水晶香木校尉只絲束帶襆頭靴鞋刻期雕刻雜花象牙縧環外餘同庶民

十四年令農民之家許穿防紗絹布商賈之家止許穿絹布如農民之家但有一人爲商賈者亦不許穿防紗又令校尉用金鵞帽黑漆戧金荔枝攺作銅釘樣每

五釘攢就四面稍起邊欄鞓用靑束之各衙門只禁原穿皁衣攺用淡靑又令僧道服色禪僧茶褐常服靑縧玉色伽裟講僧玉色常服絲縧淺紅伽裟教僧皁常服黑縧淺紅袈裟僧官皆如之道士常服靑法服朝服皆用赤色道官亦如之惟僧錄司官袈裟道錄司官法服朝服皆緑紋飾以金

二十二年令將軍力士校尉旗軍常戴頭巾或腦官下舍人並儒士吏員民人常戴本等頭巾鄕村農夫許戴斗笠蒲笠出入市井不禁不親農業者不許

二十三年令耆民儒士生員衣制同文職惟袖長過手復回不及肘三寸庶民依長去地五寸袖長過手六寸袖樁廣一尺袖口五寸軍人衣長去地七寸袖長過手五寸袖樁廣不過一尺窄不過七寸袖口僅出拳二十五年令文武官同籍父兄伯叔弟侄子壻及儒士生員吏典知印承差欽天監天文生太醫院醫士瑜珈僧正一道士將軍散騎舍人帶力之人正五馬軍小旗教讀大誥師生許穿靴校尉力士遇上直許穿出外不許其庶民商賈技藝步軍及軍下餘丁管步軍總小旗官下家人火者皁伴當在外醫卜陰陽人皆不許止許穿皮札防其北平山西山東陜西河南並直徐州地寒人民許穿牛皮直縫靴

二十六年禁官民步卒人等不許服對襟衣惟騎士不拘

正徳元年禁商販吏典僕役娼優下賤皆不許服用貂裘僧道卒下賤之人俱不許服用紵絲紗羅綾錦十六年禁軍民人等如有穿紫花罩甲等服或禁門或四外逰走者許緝事並地方人等擒挐

萬曆二年禁舉人監生生儒下至民庶奴之輩有僭戴忠靖金綫冠巾穿錦綺鑲履及張蓋戴暖耳者聴五城禦史嚴挐重責枷示仍送問

士庶妻冠服【婢使人等附】

洪武三年定士庶妻首飾許用銀鍍金耳環用金珠釧鐲用銀服淺色團衫許用紵絲綾羅防絹

五年令凡民間婦人禮惟用紫染色絕不用金繡凡婦人袍衫止用紫緑桃紅及諸淺淡顏色不許用大紅鴉靑黃色帶用藍絹布凡女子在室者服飾之制皆作三小髻金釵珠頭窄袖褙子凡婢使人等綰髙頂髻用絹布狹領長襖長裙小婢使綰雙髻用長袖短衣長裙成化十年令禁官民人等婦女不許僭用渾金衣服寶石首飾

正徳元年令軍民婦女不許用銷金衣服帳幔寶石首飾鐲釧及娼妓不許用金首飾銀鐲釧犯者本身家長夫男匠作各治重罪

教坊司冠巾服

洪武三年定樂藝冠靑卍字頂巾系紅緑�防樂妓則帶明角冠皁褙子不許與庶民妻同禦前供奉俳長皆服鼓吹冠紅羅胸背小袖袍紅絹�防皁靴色長皆服鼓吹冠紅靑緑紵絲彩畫百花袍紅絹�防歌工皆服弁冠紅羅織金胸背大袖袍紅生絹錦領中單黒角束帶紅熟絹錦腳袴皁皮琴鞋白棉布夾襪樂工服色與歌工同

凡教坊司官常服冠帶與百官同至禦前供奉執粉漆笏服黒膝襆頭黒緑羅大袖襴袍黒角偏帶皁靴又令教坊司伶人常服緑色巾以別士庶之服

又令樂人戴鼓吹冠不用錦縧惟用紅�防服色不拘紅緑

又令教坊司婦人不許帶冠穿禙子

又令樂工當承應許穿靴出外不許

又令樂人衣服許用明緑桃紅玉色水紅茶褐顏色不得穿用俳色長樂工俱戴黑頭巾系雜色縧

凡中宮供奉女樂奉鑾等官妻本色鬏髻靑羅圎領提調女樂服黒膝唐巾大紅羅銷金花圎領鍍金花帶皁靴歌章女樂服黒膝唐巾大紅羅銷金裙襖子胸帶大紅羅抹額靑緑羅衫畫云肩描金牡丹花皁靴奏樂女樂服色與歌章同

房屋器用等第

國初著令凡官民服色冠帶房屋鞍馬貴賤各有等第上可以兼下下不可以僭上官員任滿致仕與見任同其父祖有官身歿非犯除名不敍子孫許居父祖房舎及衣服車馬有官者依品級其禦賜者及軍官軍人服色不在禁例又禁凡服色器皿房屋等項並不許雕刻刺綉古帝王后妃聖賢人物故事及日月龍鳯獅子麒麟犀象等形所以辧上下定民志至今遵守不敢違越其禁制備列於後

凡房屋

洪武二十六年定官員蓋造房屋並不許歇山轉角重檐重拱繪畫藻井其樓房不系重檐之例聴從自便公侯前七間或五間兩廈九架造中堂七間九架

後堂七間七架門屋三間五架門用金漆及獸面擺錫環家廟三間五架俱用黒板瓦蓋屋脊用花樣瓦獸梁棟斗栱檐桷用防色繪飾窻枋柱用金漆或黒油飾其餘廊廡庫廚寺從屋房宜從蓋造俱不得過五間七架一品二品堂五間九架屋脊許用瓦獸梁棟斗栱

檐桷用靑碧繪飾門屋三間五架門用緑油及獸面擺錫環三品至五品堂五間七架屋脊瓦獸梁棟檐桷用靑碧繪飾正門三間三架門用黒油擺錫環六品至九品堂三間七架梁棟止用土黃刷飾正門一間三架黒門鐵環一品官房舎除正外其餘房舎許從宜蓋造比正屋制度務要減小不許太過其門窻戶牖並不許用硃紅油漆庶民所居房舎不過三間五架不許斗栱及防色妝飾

又定在京功臣宅舎地勢寛者住宅後許畱空地十丈左右邊各許畱空地五丈若見住舊居所在地勢窄隘止仍舊居不許那移軍民以畱空地官員之家住宅照依前定丈尺不許多畱空地過此卽便退出令子孫赴官告給園地另於城外量撥功臣之家不許於住宅前後左右多占地丈蓋造亭館或開掘池塘以爲逰翫公侯內外文武四品以上官不得令子孫家人於市肆開張鋪店生放錢債及出外行商中鹽興販物貨

三十五年申明軍民房屋不許蓋造九五間數一品二品堂各七間六品至九品堂棟梁止用粉靑刷飾庶民所居屋從屋𨿽十所二十所隨聴宜蓋但不得過三間

正統十二年令庶民房屋架多而間少者不在禁限

凡車輿

洪武元年定並不得雕飾龍鳯紋職官一品至三品許用間金妝飾銀螭繡帶靑幔四品五品素獅子頭繡帶靑幔六品至九品用素雲頭素帶靑幔轎子比同車制庶民居用黒油齊頭平頂皁幔轎子比同車制並不許用雲頭

六年令凡車舟坐轎除紅漆外許雜色漆飾五品以上車同靑幔余並不許其坐轎止許婦人及官民老疾者乘之

景泰四年令在京三品以上許乘轎其餘不許違例在外各衙門俱不許乘轎

治七年申明兩京及在外文武官員除奉有防及文武例應乘轎者止許四人扛擡其兩京五府管事並內外鎭守守備等項公侯伯都督等官不分老少皆不許乘轎違例乘轎及擅用八人者指實奏聞

萬曆三年奏準武職衙門及勲戚等官俱不許僭用四人帷轎與肩輿及擅用交牀上馬違者聴科道官及巡視衙門參奏重處指揮以下京衛調外衛調邊衛俱帶俸差操

凡蓋

洪武元年令庶民並不許用羅絹涼傘許用油紙傘三年令京城內一品二品許用傘蓋其餘止許用傘京城外聴用之十六年令尙書侍郎左右都禦史通政使太常卿應天府尹國子監祭酒翰林等學士許張傘蓋

二十六年定一品二品銀浮屠頂茶褐羅表紅絹裏三檐三品四品用紅浮屠頂茶褐羅表紅絹裏三檐以上傘蓋俱用黒色茶褐兩傘俱用紅油絹五品用紅浮屠頂靑羅表紅絹裏兩檐傘同四品六品至九品用紅浮屠頂靑絹表紅絹裏兩檐雨傘俱用油紙

三十五年申明官員傘蓋不許用金繡硃紅妝飾公侯駙馬伯與一品二品同

成化九年令兩京官員油傘遇任用其涼傘京城內不許張設若出郊在外不拘此限

凡鞍轡

洪武元年令庶民不得描金惟用銅鐵妝飾

二十六年定公侯一品二品用銀減鐵事件防用描銀三品至五品用銀減鐵事件防用油畫六品至九品用擺錫鐵事件防用油畫

三十五年申明官民人等鞍轡馬頷下纓並秋轡俱用黒色不許用紅纓及描金嵌金天靑硃紅妝軍民用鐵事件黒緑油防

凡帳幔

洪武元年令並不許用赭黃龍鳯文職官一品至三品許用金花刺繡紗羅四品五品刺繡紗羅六品以下許用素羅庶民用紗絹

三年令職官一品至五品帳幔許用綾羅紗被褥用紵絲錦繡六品至九品帳幔許用紗絹被褥用綾羅防絹庶民用防絹布

凡器皿

洪武二十六年定公侯一品二品酒注酒盞用金余用銀三品至五品酒注用銀酒盞用金六品至九品酒注酒盞俱用銀餘皆用磁漆木器並不許用硃紅及抹金描金雕琢龍鳯文庶民酒注用錫酒盞用銀余磁漆又令官員牀面屏風槅子並用雜色漆飾不許雕刻

龍鳯文並金飾硃漆又令軍官軍士應用弓矢止是黒漆弓袋箭囊並不許用硃漆描金妝飾

三十五年申明官民人等不許僭用金酒爵其椅桌木器之類亦不許用硃紅金飾

正徳十六年奏準職官一品二品器皿不許用玉止許用金以爲定例其商賈技藝之家器皿不許用銀與庶民同官吏人等不許僭用金酒爵其椅桌木器之類並不許用硃紅金飾

凡寺觀庵院

洪武三年令除殿宇梁棟門窻神座案桌許用紅色其餘僧道自居房舎並不許起造斗栱彩畫梁棟及僭用紅色什物牀榻椅子

六年令凡各處僧道寺觀金彩妝飾神佛龍鳯等像除舊有外不許再造

天順八年詔京城內外寺觀今後不許增修請額

禮部志稿卷十八

欽定四庫全書

禮部志稿卷十九

明兪汝楫編

儀制司職掌

冠禮

按冠禮天子止一加用衮冕太尉設纚太師受冕太子皇孫年十二或十五始冠天子自爲主擇三公太常爲賔贊凡三品冠一祝醴成化間始定祝詞醮詞勅戒詞其諸王冠祝醮詞皆洪武間定下及官民莫不有禮備列於後

皇帝冠禮

洪武三年定前期太史院奉制筮日工部制冕服翰林院撰祝文祝辭或用古辭或臨時修撰禮部備儀注中書省承制命某官攝太師某官攝太尉旣筮日遣某官奏告天地宗廟行一獻禮訖告示文武百官於皇城守宿侵晨具朝服行禮前一日內使監令陳禦冠席於奉天殿正中設冕服案於禦冠席之南香案又於冕服案南尙寶卿設寶案於香案之南侍儀司設太師太尉起居位於文樓之南西向設文官起居位於太師太尉起居位之後設武官起居位於武樓之南設太師太尉拜位於丹墀內道稍西北向東上設太師太尉侍立位於殿上禦席之西東向設洗位於丹陛西陛之下東向內贊二人位於殿上南楹之左右東西相向設文官拜位於丹墀內道之東毎等異位重行北面西上設武官拜位於丹墀內道之西毎等異位重行北面東上設使客位於文官拜位之東北面西上設殿前班諸執事起居位於武官起居位之北東向設侍從班諸執事起居位於文官起居位之北西向設宿衛鎭撫二人位於東西陛下東西相向防衛百戶二十四人位於宿衛鎭撫之南稍後東西相向典牧所官二人位於乘馬之前東西相向知班二人位於文武官拜位之北東西相向通贊典禮二人位於知班之北東西相向通贊在西贊禮在東引太師太尉二人位於太師之北西立東向引文武班四人位於文武官拜位之北稍後東西相向引殿前班二人位於引武班之南引使者二人位於引文班之南設殿前班指揮司官三員侍立位於丹陛上之西東向光祿寺官三員位於丹陛上之東西向拱衛司官位於殿門之左右東西相向文官侍從班起居注給事中殿中侍禦史尙寶卿位於殿上之東西向武官侍從班懸刀指揮位於殿上之西東向防位千戶八人位於殿東西門之左右東西相向典儀二人位於丹陛上之南東西相向鳴鞭四人位於丹陛上北向將軍二人位於殿上簾前之左右將軍六人位於殿門之左右將軍四人位於丹陛上之四隅將軍六人位於奉天門之左右東西相向是日侵晨金吾衛陳設甲士於午門外之東西陳五輅於丹墀之南北向典牧所陳仗馬於文武樓之南東西相向陳虎豹於奉天門外東西相向協律郎陳樂於丹墀文武官之南皷初嚴催班舍人催文武百官具朝服皷次嚴引班引文武各官依品從齊班於午門外以北爲上東西相向通班贊禮知班典儀內贊宿衛鎭撫鳴鞭殿內將軍殿外將軍俱入就位引班引殿前班指揮光祿卿各依品從序立於起居位東西相向諸侍衞官俱各服其器服及尙寶卿侍從官入詣謹身殿迎皷三嚴引班引文武官以序入就起居位引使客立於文班之後侍儀版奏外辦禦用監令奏請皇帝服空頂幘雙童髻雙玉導絳紗禦輿出侍禦導從警蹕如常儀皇帝將出仗動和聲郎作樂太常博士引導至奉天殿卽禦位樂止捲簾鳴鞭雞唱報時訖拱禦司官繇殿西門出降西階引班引入起居位通班唱各供事殿前班侍從班及諸執事各就本位引禮引太師太尉先入就拜位引班引文武官俱入就丹墀拜位知班唱班齊典儀唱拜贊禮唱鞠躬樂作四拜興平身樂止引禮引太師先詣盥洗位西向立引禮唱搢笏盥手太師搢笏盥手引禮唱帨手司巾以巾進太師帨手訖引禮唱出笏太師出笏引禮引太師繇西陛陞引禮退就本位太師至殿西門內贊接引至禦席西東向立引禮復引太尉詣盥洗位西向立引禮贊搢笏盥手太尉搢笏盥手引禮贊帨手司巾者以巾進太尉帨手引禮贊出笏太尉出笏引禮引太尉繇西陛陞引禮退復位太尉至殿西門內贊接引入立於太師之南侍儀跪奏請加元服退復位太尉進就皇帝席前少右跪搢笏脫空頂幘以授內使內使跪受幘興置於櫛箱櫛畢設纚出笏興退立於西太師進至禦前北向立內使監令就案取冕立於太師之左太師祝曰令月吉日始加元服壽考維祺以介景福內使監令捧冕跪授太師太師搢笏跪受冕加冠加簮纓訖出笏興退立於西內使監令徹櫛纚箱禦用監令跪奏請皇帝著衮服皇帝興著衮服訖侍儀跪奏請就禦座內贊贊進醴樂作太師進就禦座前北面立光祿卿奉酒進授太師太師搢笏受酒至禦前北面祝曰甘醴維厚嘉薦令芳承天之休壽考不忘祝訖跪授內使內使跪受酒捧進皇帝皇帝受酒祭少許啐酒訖以虛盞授內使樂止內使受盞降授太師太師受盞興以授光祿卿光祿卿受盞退太師出笏退復位內贊引太師太尉出殿西門樂作降自西階引禮接引就丹墀拜位立定樂止引禮退復位典儀唱拜贊禮唱鞠躬四拜興平身樂止贊禮唱搢笏鞠躬三舞蹈贊跪唱山呼百官拱手加額曰萬歲唱山呼曰萬歳唱再山呼曰萬萬歲典儀唱出笏俯伏興樂作四拜興平身樂止典儀唱禮畢侍儀奏禮畢皇帝興樂作警蹕侍從導引入宮樂止引禮引太師太尉及文武百官以次出皇帝攺服通天冠絳紗袍入宮拜謁太后如正旦儀擇日謁太廟其儀與時祭同見廟之明日百官具公服稱賀畢賜宴於謹身殿並如正旦冬至朝防儀

皇太子冠禮

洪武元年定前期太史監承制筮日工部制衮冕逺遊冠折土巾服翰林院撰祝文祝辭禮部備儀注中書省承制命某官爲賔某官爲贊旣筮日遣官奏告天地宗廟禮部告示文武百官於皇城守宿至期之前一日內使監令陳禦座香案於奉天殿中侍儀司設皇太子次於殿之東房賔贊次於午門外皇太子拜位於丹陛上正中賔贊受制位於皇太子拜位之西北東向承制官位於禦座之東西向宣制官位於皇太子位之東北西向賔贊拜位於內道之東北面西上余陳設如朝防儀至日淸晨執事官設罍洗於東階東南罍在洗東筐在洗西內使監官設皇太子冠席於殿上東南西向醴席於西階上南向張帷幄於東序內設褥席於帷中又張帷於序外禦用監陳服於帷內東領北上衮服九章逺遊冠絳紗袍折上巾絳紗袍緇纚座簮二物同箱在服南櫛實於箱又在南司尊實醴於側尊皆勺設醴於席之南設坫於尊東置二爵於坫進饌者實饌設於尊北諸執事者皆立於其所冕九旒逺遊冠十八梁折上巾冠冕各一箱盛執事者又執其物立於階之西東面北土皷初嚴文武百官具朝服次嚴防衛等各就位東宮官導從皇太子至殿門贊禮同太常博士引詣奉天殿東房侍衛官入詣謹身殿奉迎三嚴文武百官入就位皇帝服通天冠絳紗袍禦輿以出樂作陞座樂止捲簾鳴鞭報暁訖賔贊就位樂作四拜樂止侍儀司跪承制降自東階詣賔前稍東西向稱有賔贊跪侍儀宣制曰皇太子冠命卿等行禮宣訖贊皆四拜文武侍從班俱就殿內位賔贊及應行禮官詣東階下位東宮官大常博士詣殿前東房引皇太子入就冠席樂作皇太子卽席樂止賓贊詣罍洗樂作搢笏盥帨出笏樂止陞自西階執事上捧折上巾進賔降一等受之右執項左執前進皇太子席前北面祝祝辭皆隨時撰述祝畢跪冠樂作興席南北面立贊冠者進席前跪正冠興立於賔後內使跪進服服訖樂止賔揖皇太子復坐賔贊降詣罍洗如前儀贊冠者進跪脫折上巾置於箱興以授內使內使跪受置於席執事者捧逺遊冠進賔降二等受之樂作進冠如前儀贊冠者進跪簮結紘內使進服樂止賔揖皇太子復坐詣罍洗脫冠俱如前儀執事者捧衮冕進賔降三等受之進冠亦如前儀畢太常博士引皇太子下降自東階樂作繇西陛陛卽醴席南向坐樂止賔詣罍洗樂作盥帨陞自西階樂止贊冠取爵詣司尊前酌醴授賔跪進爵於皇太子席前祝【云云】祝畢皇太子搢圭跪受爵樂作飲訖奠爵執圭進饌者捧饌設於皇太子席前皇太子搢圭食訖樂止執圭執事官徹爵與饌太常博士引皇太子降自西階殿東房易朝服詣丹墀拜位樂作東宮官各就拜位樂止賔贊詣皇太子位稍東西向賔少進字之辭曰奉勑字某太常博士啟皇太子再拜跪聽宣畢復再拜興進前跪奏曰臣不敏敢不祗奉奏畢復位侍立官並降殿復位在位官皆四拜禮畢皇帝興樂作還宮樂止內給事導皇太子入內朝見皇后如朝正旦儀百官以次出明日謁廟如時享禮陪祭官先赴廟庭皇太子服圭冕執圭太常博士前導繇南門入至拜位皇太子及陪祭官皆再拜興皇太子陞殿詣神位前三上香復位及陪祭官皆再拜畢皇太子還宮明日百官具朝服詣奉天殿稱賀退易公服詣東宮稱賀賜宴

成化十四年續定前期二日各執事官先於禮部習儀次日赴文華殿習儀前期一日遣官具特牲告廟行一獻禮錦衣衛設幕次於文華殿之東序鴻臚寺設節案於殿內之北正中設香案於節案之南設冠席於殿內之東南向設醴席於西上南向內使張帷幄於東序內設座椅几案裀褥於幄中又張帷於序外陳袍服皮弁服衮服圭帶舄等物各以箱盛置於帷中案上具翼善冠皮弁九旒冕各用盤盛以紅袱覆之置於東階之南案上光祿寺設盥洗所於東階冠案之南稍東設司尊所於醴席之西南司尊者實醴於側尊加勺設坫於尊東置二爵於坫進饌者實饌設於尊北諸執事者皆立於其所教坊司設樂是日早上具皮弁服禦華蓋殿鴻臚寺奏請陞殿傳制遣官文武百官各具朝服侍班如常儀制詞曰朕皇太子某冠命卿等持節行禮節將至禮部官詣東序啟皇太子迎節樂作禮部官導皇太子出迎於殿門外持節官捧節入置於案退立於節案之東樂止禮部等官導皇太子詣香案前樂作行四拜禮畢樂止持節官同賔贊並宣勅戒等官序立於東南盥洗之次禮部官啟皇太子就冠席樂作禮部等官導皇太子詣冠席內侍二人夾侍皇太子卽席西南向坐樂止鴻臚寺鳴贊贊行初加冠禮樂作引禮序班引賔贊皆詣盥洗所賔贊皆搢笏以次盥手訖出笏樂止鳴贊二人稍南東西向立賔贊官陞自東階稍西向立內侍掲蓋袱樂作以盤捧翼善冠陞賔降階一等受之樂止賔右手執冠後左手執冠前進皇太子席前北面立祝曰吉月令辰乃加元服懋敬是承永介景福樂作賔跪進冠興復位贊者跪正冠興立於賔後樂止禮部官啟易服皇太子入帷幄易新袍服出禮部官啟復坐鳴贊贊行再加冠禮樂作內侍揭蓋袱以盤捧皮弁陞賔降階二等受之樂止賔右手執皮弁後左手執皮弁前進如前儀祝曰冠禮申舉以成令徳敬愼威儀維民之式樂作內侍釋翼善冠賔跪進皮弁興復位贊者跪正皮弁興立於賔後樂止禮部啟易服皇太子入帷幄易皮弁服舄出禮部啟復坐鳴贊贊行三加冠禮樂作內侍揭蓋袱以盤捧冕旒陞賔降階三等受之樂止進如前儀祝曰章服咸加飭敬有防永固皇圖於千萬年樂作內侍釋皮弁冠賔跪進冕旒興復位贊者跪簮結紘興立於賔後樂止禮部官啟易服皇太子入帷幄易衮服出禮部官啟復坐鳴贊贊行釂禮禮部官啟皇太子詣醴席樂作禮部等官引皇太子降自東階繇西階陞卽醴席南向坐樂止光祿寺官舉醴桌樂作引禮序班引賔贊詣盥洗所賔贊搢笏盥手訖出笏陞西階贊者取爵詣司尊所酌醴授賔賔執爵詣席前立樂止祝曰防酒孔馨嘉薦載芳受天之福萬世其昌畢賔跪進爵鳴贊贊皇太子搢圭受爵置於案教坊司啟樂奏喜千春之曲次啟進酒皇太子舉爵飲訖奠爵於案樂止光祿寺官進饌樂作饌至案樂止饌訖贊出圭徹桌賔贊復位鳴贊贊受勅戒禮部官啟請皇太子詣受勅戒位禮部等官引皇太子降自西階繇東階詣拜位樂作引禮序班引宣勅戒官詣皇太子拜位稍東西向立樂止稱有制鳴贊贊跪皇太子跪宣戒曰孝事君親友於兄弟親賢愛民居仁由義毋怠毋驕茂隆萬世樂作贊俯伏興平身樂止禮部官捧節出樂作禮部等官引皇太子送節至殿門外引還東序內侍引還宮持節及賔贊宣勅戒等官復命當日皇太子具冕服謁祭奉先殿用樂行禮如常儀畢詣太皇太后前謝詣皇太后前謝詣上位前謝詣皇后前謝俱行五拜三叩頭禮俱用樂次日早上位具皮弁服禦華蓋殿鴻臚寺奏請陞殿文武百官具服稱賀詞曰皇太子冠禮旣成禮當慶賀行五拜三叩頭禮畢就詣文華殿行賀皇太子禮錦衣衛陳設儀仗如常儀治八年以後同增謁祭奉慈殿用樂行禮如常儀

嘉靖二十八年定皇太子冠以孝烈皇后幾筵未徹先是遣內命婦告幾筵如告廟之禮旣冠謁祭幾筵行禮如奉先殿但不用樂謁見所生皇妃行四拜禮亦不用樂冠之日原遣告廟官及內閣詹事府坊局官儀制司官俱入侍班錦衣衛掌印官入侍衛餘同前儀

皇太孫冠禮

按永樂八年命皇孫監國稱皇長孫及行冠禮始稱皇太孫云

永樂九年定前期二日各執事官於禮部習儀次日赴華蓋殿習儀前期錦衣衛設幕次於華蓋殿之東序鴻臚寺設掌贊宣勅戒等官位於殿內道之東北向西上設應行禮官屬位於內道東西上設防位武官位於內道之西東上設諸執事起居位於武官位之東北向設通贊典禮二人位於殿內東西相向內侍設皇太孫冠席於殿內東南西向設醴席於西上南向張帷幄於東序內陳設裀褥於幄中又張帷於序外內侍陳服於帷內東領北上衮服九章翼善冠絳紗袍緇纚网巾犀簮三物同箱在服南櫛實於箱又在南司尊實醴於例尊加勺羃設於醴席之南設坫於尊東置二爵於坫進饌者實饌設於尊北諸執事者皆立於其所冕九旒翼善冠緇纚网巾各日箱盛是日早上禦奉天殿傳制遣官制詞曰朕皇太孫某冠命卿等持節行禮傳制畢掌冠官持節至華蓋殿行禮節至禮部鴻臚寺等官詣東序啟皇太孫出迎殿門外贊禮導皇太孫迎節至殿置於中設香案樂作贊禮贊皇太孫行四拜禮畢禮部等官啟皇太孫詣冠席內侍二人夾侍皇太孫卽席正南向樂止引禮引賔贊以次詣罍洗樂作搢笏盥手帨手訖出笏樂止陞自西階執緇纚及网巾者陞掌官降一等受之進皇太孫席前北面立祝【祝詞與東宮同】畢供奉官東發掌冠跪加网巾樂作賔興席南北面立贊冠者北面跪正之興立於掌官後內侍跪進服訖樂止掌官啟皇太孫復坐執翼善冠者陞掌冠降二等受之右執項左執前進皇太孫席前北面立祝【詞亦與東宮同】畢乃跪冠樂作掌冠興席南北面立贊冠進席前面北跪正冠興立於掌冠後皇太孫興內使進絳紗袍服訖樂止掌冠啟皇太孫復坐贊冠進席前北面跪脫翼善冠置於箱興內侍跪脫服亦置於席執衮冕者陞賔降三等受之右執項左執前進皇太孫席前北面立祝【詞亦與東宮同】畢乃跪冠樂作掌冠興席南北向立贊冠者進席前北面跪簮結紘興立於掌冠後內侍跪進衮服訖樂止禮部等官引皇太孫降自東階樂作繇西階陞卽醴席南向坐樂止引禮引掌冠詣罍洗樂作搢笏盥手訖出笏陞西階樂止贊冠者取爵詣司尊所酌醴授掌冠掌冠受爵跪進於皇太孫席前北面祝【詞亦與東宮同】畢皇太孫搢圭受爵樂奏喜千春之曲飲訖奠爵進饌者捧饌設於皇太孫席前皇太孫饌訖出圭執事徹饌樂止禮部等官啟請引皇太孫降自西階詣拜位樂作就位引禮引宣戒官詣皇太孫位稍東西向稱有制贊皇太孫跪樂止聽宣勅戒詞【詞亦與東宮同】樂作贊俯伏興四拜興平身樂止禮部官啟禮畢贊禮畢掌冠官持節出樂作禮部等官引皇太孫送節至殿門外引還東序內侍引還宮掌冠等官復命皇太孫當日謁廟畢就詣上位前謝及東宮前謝次日文武百官具朝服稱賀詞曰皇太孫冠禮旣成禮當慶賀次詣文華殿稱賀次詣皇太孫前行賀禮

親王冠禮

洪武二十六年定前期三日各執事官於禮部習儀至日傳制遣官持節行禮前期儀衛司先設王邸在東序張帷幄設裀褥於序中又張帷於序外儀禮司設掌贊宣勅戒等官序立位於王邸東稍西向具九旒冕翼善冠絳紗袍等服並网巾金簮二物各以箱盛持節者至禮部儀禮司等官啟王出迎門外贊禮導王行節入王邸至中庭樂作贊王詣香案前四拜畢禮部等官啟就冠席西南向內侍二人夾侍樂止引禮引賔贊以次詣罍洗樂作搢笏盥手樂止通贊典儀二人露防東西向冠席在東序南西向醴席在西南向行禮之時諸執事官陞自東階稍西向掌冠者執网巾陞賔降一等受之進王席前稍北面立祝曰惟玆吉日冠以成人克惇克友福祿來臻畢供奉官束髮掌冠跪進网巾樂作贊冠者跪正之興立掌冠後內侍跪進服訖樂止掌冠啟王復坐執翼善冠陞賔降二等受之右手執冠後左手執冠前進如前儀祝曰冠禮斯舉實繇成徳敬愼威儀惟民之則畢跪進冠興樂作掌冠啟復坐贊冠進跪脫翼善冠興內使跪脫袍服執衮冕者陞賔降三等受之進如前儀祝曰冠至三加命服用章敬神事上永固藩邦跪進服興樂作贊冠跪簮結紘興立掌冠後王興內侍跪進衮服訖樂止禮部官引王降自東階樂作繇西階陞醴席南向坐樂止引禮引掌冠詣罍洗樂作搢笏盥手訖陞西階樂止贊冠者取爵詣司尊所酌醴授賔賔跪進席前北面祝曰防酒嘉薦載芬載芳受玆景福百世其昌畢王搢圭受爵樂奏喜千春之曲飲訖奠爵進饌饌訖出圭樂止引禮啟王降自西階詣東序易服訖請王詣拜位樂作引禮引宣勅戒官至中庭西向立稱有制王跪樂止宣勅戒曰孝於君親友於兄弟親賢愛民率繇禮義毋溢毋驕永保冨貴樂作俯伏興四拜興樂止禮部官啟禮畢樂作引王還樂止掌冠等官復命王是日謁廟畢就詣父皇及東宮前謝次日百官稱賀畢詣王府行叩頭禮

成化二十三年更定前期各執事官於奉天門前東廡習儀三日鴻臚寺設三冠所於奉天門前東廡左順門之北設節案香案各一於廡內之北正中設冠席於東階之上西向設醴席於西階之上東向光祿寺設司尊所一於東階之下稍南設盥洗所一於司尊所之南內侍設帷幄於香案之東冠席之後稍北俱西向帷中設坐椅几案各一別設案於東階之南司尊所之北具翼善冠及弁九旒冕皆以盤盛紅袱覆之置於案具袍服皮弁服衮服圭帶舄等物皆以箱盛置於幄中案上教坊司設樂於南是日早皇上預告奉先殿畢具皮弁服禦華蓋殿鴻臚寺奏請陞殿傳制遣官持節行禮文武百官各具朝服侍班如常儀至期內侍導王先於帷幄中坐持節將至禮部官啟王迎節樂作禮部官同鴻臚寺卿導王出階下節至持節官捧節入置於北正中案上樂止王隨節入持節官立於節案之東賔及宣勅戒宣祝等官序立於東南盥洗所之次禮部官鴻臚寺卿導王詣香案前立樂作行四拜禮畢樂止禮部官啟王就冠席樂作禮部官同鴻臚寺卿導王詣冠席坐樂止內侍二人侍立於王左右鴻臚寺鳴贊贊行初加冠禮樂作引禮序班引賔詣盥洗所搢笏盥手訖樂止鳴贊二員稍南北向立賔陞自東階稍西向樂作內侍掲蓋袱以盤捧翼善冠陞賔降一等受之樂止賔右手執冠後左手執冠前詣王席前稍東面立贊宣祝宣祝官祝曰【祝詞與洪武年同】祝訖樂作賔跪進冠訖興復位樂止禮部官啟易服王入帷幄易新袍服出禮部官啟復坐鳴贊贊行再加冠禮樂作內侍揭蓋袱以盤捧皮弁陞賔降二等受之樂止賔以右手執弁後左手執弁前如前儀贊宣祝宣一祝官祝曰【詞與前同】祝訖樂作內侍釋翼善冠賔跪進皮弁訖興復位樂止禮部官啟易服王入帷幄易皮弁服舄出禮部官啟復坐鳴贊贊行三加冠禮樂作內侍掲蓋袱以盤捧冕旒陞賔降三等受之樂止進如前儀贊宣祝宣祝官祝曰【詞與前同】祝訖樂作內侍釋皮弁賔跪進冕旒訖興復位樂止禮部官啟易服王入帷幄易裘服出禮部官啟復坐鳴贊贊行釂禮禮部官啟王詣醴席樂作禮部官同鴻臚寺卿引王降自東階由西階陞醴席東向坐樂止光祿寺官舉醴桌置於前樂作引禮序班引賔詣盥洗所搢笏盥手訖取爵詣司尊所酌醴由西階陞詣席前立樂止贊宣祝宣祝官祝曰【詞與前同】祝訖賔跪進爵鳴贊贊王搢圭受爵置於案教坊司啟樂奏喜千春之曲次啟進酒王舉爵飲訖奠爵於案賔興樂止光祿寺官進饌大樂作饌至案樂止饌訖贊出圭徹桌賔復位鳴贊贊受勅戒禮部官啟王詣受勅戒位禮部官鴻臚寺卿引王降自西階繇東階詣拜位立樂作引禮序班引宣勅戒官至庭中西向立樂止稱有制鳴贊贊王跪宣勅戒【詞與前同】樂作王俯伏興四拜興樂止鴻臚寺卿啟禮畢持節官捧節出王送出門外節行至階下內侍引王還帷中釋衮冕具翼善冠服回宮持節及賔贊宣勅戒等官復命是日王具冕服謁祭奉先殿用樂行禮如常儀仍具冕服謁見皇太后畢謁見皇上皇后俱行五拜三叩頭禮次謁皇妃東宮及妃各行四拜禮皆用樂次日早皇上常服陞金防百官常服稱賀致詞云皇子某王冠禮已成禮當稱賀行五拜三叩頭禮畢是日朝罷司禮監請王具常服詣奉天門前東廡坐百官常服行四拜禮

嘉靖二十八年裕王景王冠禮萬五年潞王冠禮儀俱同但賔自致祝不用宣祝官百官稱賀俱吉服

品官冠禮

洪武三年定前期擇日主者告於家廟無廟則告於祠堂北面再拜告云某之子某年漸長成將以某月某日加冠於其首謹以告乃筮賔主者北面再拜告云卜以某甲子吉冠某速某賔加冠庶防臨之謹告前二日主者戒賔及贊冠者主者至賔大門外掌次者引之次儐者受主者之命入告賔曰某之子某將加冠願吾子教之賔曰某不敏恐不能供事以辱吾子敢辭主者曰某猶願吾子教之賔曰吾子重有命某敢不從主者再拜賔答拜主者還賔拜送主者戒贊冠者亦如之【亦通使子弟戒之】前一日掌事者設次於大門外之右南向其日夙興掌事者設洗於堂阼階東南東西當東霤【六品以下當東霤】南北以當深罍水在洗東加勺羃篚在洗西南肆實巾一於篚加羃席於東房內西牖下無房者張帷爲之陳服於席東領北上莞筵四加藻席四在南側尊甒醴在服北加勺設坫四品以下設篚無坫在尊北饌陳於坫北設洗於東房迎北罍水在洗西篚在洗西北肆實以巾質明賔贊至於主者大門外掌次者引之次賔贊公服諸行事者各服其服無公服者服常服執尊罍篚者皆就位其冠各一箱各一人執之侍於西階之東東面北上設主者之席於阼階上西南賔席於西階東面冠者席於主者東北西面主者公服立於阼階下當東序西面諸親公服非公服者常服立於罍洗東南西面北上【尊者在別室】儐者公服立於門內道東北面將冠者【雙童髻空頂幘雙玉導金寶餙采桍褶錦紳烏皮履六品以下導不以玉】立於房內南面主者贊冠者公服立於房內戶東西面賔及贊冠出次立於門西贊冠者少退俱東面北上儐者進於主者之左北面受命出立門東西面曰敢請事賔曰某子有嘉禮命某執事儐者入告主者迎賔於大門外之東西面再拜賔答拜【凡主賔拜揖皆贊禮者相導】主者揖贊冠者贊冠者報揖主者又揖賔賔報揖主者入賔及贊冠者次入及內門行至階主者立於階東西面賔贊立於階西東面主者請陞賔曰某備將事敢辭主者固請賔固辭主者終請賔三辭主者陞自阼階立於席東西向賔陞自西階立於席西東向贊冠者及庭盥於洗陞自西階入於東房立於主者贊冠者之南俱西面主者贊冠者引將冠者立於房外之西南面賔之贊冠者取纚櫛簮跪奠於冠者筵南端席北稍東西面立賔揖將冠者賔主俱卽坐席將冠者進陞席西南坐賔之贊冠者進筵前東面跪脫雙童髻置於箱櫛畢設纚興復位立賔主俱興賔降坐罍洗盥手訖詣西階主者立於席後西面賔立於西階上東面執緇布冠者陞授賔賔降一等受之右執項左執前進將冠者筵前東向立祝曰令月吉日始加元服棄爾防志愼爾成徳壽考維祺介爾景福乃跪冠興復西階上席復東面立賔之贊冠者進筵前東面跪結纓興復位冠者興賔揖冠者冠者適房賔主俱坐冠者【著靑衣素裳之服】出房戶西南面立賔主俱興賔揖冠者冠者進陞席西向坐賔之贊冠者跪脫緇布冠置於箱櫛畢設纚興復位執進賢冠者陞賔降二等受之右執項左執前進冠者筵前東向立祝曰吉月令辰乃申爾服恭爾威儀淑愼爾徳眉壽萬年永受遐福乃跪冠興復位賔之贊冠者跪設簮結纓興復位冠者興賔揖冠者冠者適房賔主俱坐冠者【著絳紗服】出自房戶西南面立賔主俱興賔揖冠者冠者進陞席西向坐賔之贊冠者跪脫進賢冠置於箱櫛畢設纚興復位執爵弁者陞賔降三等受之右執項左執前進冠者筵前東向立祝曰以歲之正以月之令咸加爾服兄弟具在以成厥徳黃耉無疆受天之慶乃跪冠興復位賔之贊冠者跪設簮結纓興復位冠者興賔揖冠者適房賔主俱坐主者贊冠者徹纚櫛簪箱及筵入於房又設筵於室戶西南向冠者著爵弁之服出房戶西南面立賔主俱興主者贊冠者盥手洗觶於房酌醴出房南面立賔揖冠者冠者就筵西南面立賔進受醴進冠者筵前北面立祝曰甘醴維厚嘉薦芬芳拜受祭之以定爾祥承天之休壽考不忘冠者筵西拜受觶賔復西階上東西答拜執饌者奉饌薦於冠者筵前冠者左執觶右取脯祭於籩豆之間贊冠者取胏一以授冠者冠者奠觶於薦西以祭冠者坐取觶祭醴奠觶再拜執觶興賔答拜賔主俱坐冠者陞筵跪奠觶於薦東興進北面跪取脯降自西階入見母進奠脯於席前退再拜以出冠者母不在則使人受脯於西階下初冠者入見母賔主俱興賔降當西序東面立主者降當東序西面立冠者旣見母出立於西階東南面賔少進字之曰禮儀旣備令月吉日昭告爾字孚字孔嘉髦士攸宜冝之於嘏永受保之曰伯某甫冠者曰某𨿽不敏夙夜祗承賔出主者送於內門外主者西向請賔曰吾子辱執事詣禮從者賔曰某得將事敢辭主者固請賔曰某旣不得命敢不從賔就次主者入初賔出冠者東面見諸親諸親拜之冠者答拜冠者西面拜賔之贊冠者賔之贊冠者答拜訖見諸尊於別室賔主旣釋服攺席訖賔興眾賔俱出次立於門西東面主者出門東西面主者揖賔賔報揖主者先入賔及眾賔從之至階賔立於西階上贊冠者在北少退俱東面主者立於東階上西面眾賔降立於西階下東面掌事者以幣篚陞受主者主者授幣篚於賔賔受之又以幣篚授贊冠者贊冠者受之俱復位主者還阼階上北面拜送賔贊降自西階主者送賔於大門外之東西面再拜賔出主者入孤子則諸父諸兄戒賔冠之日主者紒而迎賔拜揖譲如冠主冠於阼階之下禮賔拜送皆如上儀明日見廟冠者朝服質明贊禮者引入廟南門中庭道西北向贊再拜訖引出

士庶冠禮

洪武三年定凡男子年十五至二十皆可冠將冠筮日筮賔於祠堂戒賔俱同品官儀是日夙興張帷爲房於防事之東賔主人執事者皆盛服設盥於阼階下東南陳服於房中西牖下東向北上席二在南酒壺在服北次盞注置於桌襆頭防巾各盛以盤蒙以巾帕執事者三人捧之立於堂下西階之西南向東上主人立於阼階下子弟親戚立於盥東儐者立於門外以俟賔將冠者雙紒袍勒帛素履待於房中賔至主人出迎揖而入坐定將冠者出於房報事者請行事賔之贊者取櫛總篦幧頭置於席南端賔揖將冠者將冠者卽席西向坐賔之贊者爲櫛合紒施總加幧頭賔主皆降主人立於阼階下賔盥訖主人揖譲陞自西階皆復位執事者以巾進賔降西階一等受之詣冠者席前東向祝【云云】跪爲著巾興復位冠者興賔揖冠者適房易服服深衣大帶出房卽冠席賔盥訖降二等受防進祝贊者徹巾賔跪冠興復位冠者興賔揖冠者入房易服服襴衫腰帶出房卽冠席賔盥訖降三等受襆頭進祝【三祝皆同品官詞】贊者徹防加襆頭復位冠者興賔揖冠者適房易公服出房執事者徹冠席入帷中更設醴席於西階南向贊者酌醴出房立於冠者之南賔揖冠者卽醴席西向立賔受醴詣席前北面【祝同品官詞】冠者於席西拜受賔答拜執事者薦饌冠者卽席坐飲食訖再拜賔答拜冠者離席立於西階之東南向【賔字同品官詞】冠者拜賔答拜冠者拜父母父母爲之起拜諸父之尊者遂出見鄕先生及父之執友先生執友皆答拜訖賔退主人請禮賔賔辭固請許諾乃入設酒饌延賔及儐贊者賔退主人酬賔贊侑以幣乃拜謝禮畢主人以冠者見祠堂告曰某之子某冠畢敢見冠者北面焚香再拜出

禮部志稿卷十九﹤史部﹐職官類﹐官制之屬﹐禮部志稿﹥

欽定四庫全書

禮部志稿卷二十

明兪汝楫編

儀制司職掌

婚禮

天子納後先遣官祭告天地宗廟天子臨軒命使行六禮東宮納妃則先告廟其詳在大明集禮正統中英宗納後成化末年孝宗在東宮納妃皆遵用舊儀而稍有所損益今備載其親王公主婚禮亦附列焉

皇帝納後儀

正統七年定【萬曆六年新定儀注有損益者附注本文之下】

納采問名

前期擇日遣官告天地宗廟至期前一日所司設禦座於奉先殿鴻臚寺設制案節案於禦座前【新儀攺節案於制案之前下放此】內官監禮部陳禮物於文樓下教坊司設中和樂於殿內至期早錦衣衛設鹵簿於丹陛丹墀禮部陳禮物於丹陛上及文樓下內官監設采輿於奉天門外教坊司設大樂於奉天門內鼓三嚴鐘止鴻臚寺奏請陞殿上具冕服導駕奉引如常儀陞座文武官朝服叩頭訖左右侍班執事引正副使朝服就拜位行四拜禮傳制官奏傳制訖由東門出執事舉制案節案於中門出置丹墀中道禮物在丹陛上者隨之傳制官宣制曰玆選某官某女爲皇后命卿等持節行納采問名禮正副使又行四拜禮鴻臚寺奏禮畢上興【新儀攺禮畢上興在禮物隨出之後】引禮引制案節案用傘蓋遮防由奉天門中門出執事引文樓下禮物隨出至奉天門外正副使取節及制書置采輿中儀仗大樂前導從中門中道行出大明門外正副使易吉服乘馬行詣皇后第行禮皇后第前一日設正副使幕次於大門外左南向設香案於正堂中設制案節案於香案南別設案於香案之北其日正副使至大門外儀仗大樂分列置采輿於正中設制案節案於采輿北引禮引正副使入幕次執事官陳禮物於正堂正副使出幕次取制書置案上禮官一員先入正堂立於東主婚者朝服出見立於西禮官曰奉制建後遣使行納采問名禮引主婚者出迎引禮引正副使捧制書及節先行主婚者隨行至正堂置制書及節於案正使立於案左副使立於案右東西相向引禮引主婚者就拜位行四拜禮詣案前跪正使取納采制宣訖授主婚者主婚者受之授執事者執事者跪受置於北案上稍左副使取問名制宣訖授主婚者主婚者受之授執事者執事者跪受置於北案上稍右主婚者俯伏興平身執事者舉答問名表案於主婚者後少西取表授主婚者主婚者受表跪授正使正使受置於案主婚者俯伏興平身退就拜位又行四拜禮畢正副使出置表采輿中訖【新儀攺正副使持節隨表案後出各置采輿中訖】主婚者出大門外至正副使前致詞云請禮從者正副使復入酒饌畢主婚者捧幣帛以勞正副使正副使出主婚者送至大門外正副使進發采輿於大門等門左門入至奉天門外以表節授司禮監官捧入復命制詞朕承天序欽紹鴻圖經國之道正家爲本夫婦之倫乾坤之義實以相宗祀之敬協奉養之誠所資維重祗遵聖祖母太皇太后聖母皇太后命遣使持節以禮采擇【右納采】朕惟夫婦之道人倫之本正位乎內必資名家特遣使持節以禮問名尙佇來聞【右問名】附答辭臣某伏承嘉命正使某官某等重宣制詔問臣名族臣女臣夫婦所生先臣某官某之孫先臣某官某之曽孫先臣某官某之孫先臣某官某之外孫臣女今年若干謹具奏聞

納采問名禮物

纁紵絲四段【色二叚纁色二叚】金一百兩花銀八百兩珍珠五樣紵絲八十疋大紅綫羅四疋白生土紗四疋各色熟絹八十疋綿胭脂一百个蠟胭脂二兩【用金合兩个】珠兒粉十兩開合紵絲六疋木紅絹六疋珠翠花一朶羊八隻豬四口酒一百六十瓶鵝四十隻末茶二十袋圓餅一百六十个白熟米四石白面八十袋

棗子四合栗子四合木彈四合

納吉納徵告期

前一日所司設制案節案禮物中和樂至期早設鹵簿采輿大樂【新儀攺設中和樂大樂俱在前一日】傳制遣使並同前納采問名儀但納徵用纁束帛六馬等物制詞云玆聘某官某女爲皇后命卿等持節行納吉納徵告期禮皇后第前一日設正副使幕次香案制案節案別設案並同前受納采問名儀惟更設玉帛案其日正副使至皇后第於采輿中取節及制書玉帛置案上少執事先設皇后冠服諸禮物於正堂六馬陳於堂下禮官一員入正堂主婚者朝服出見禮官曰奉制聘皇后【新儀無皇字】遣使行納吉納徵告期禮主婚者出迎執事舉玉帛案前行正使於案取納吉納徵制書捧之副使取告期制書及節捧之次行主婚者後隨【新儀攺正使捧節副使捧納吉納徵告期制書】至正堂正副使各以制書及節置案上退立案之左右相向置玉帛案於節案制書案之南引禮引主婚者就拜位行四拜禮引詣案前跪正使取納吉納徵制書以次宣訖授主婚者主婚者受制以授執事者執事者跪受置於北案正使捧圭授主婚者主婚者受圭以授執事者執事者跪受置於北案副使捧纁授主婚者主婚者受以授執事者執事者跪受置於北案副使取告期制書宣訖授主婚者主婚者受制以授執事者執事者跪受置於北案主婚者俯伏興平身復位行四拜禮畢正副使持節出以節置采輿中主婚者出門外請禮從者及捧幣勞正副使俱同前正副使還至奉天門外以節授司禮監官捧入復命制詞大防之卜筮卿士協從敬循禮典遣使持節告吉【右納吉】卿女有貞靜之徳稱母儀之選宜共承天地宗廟特遣使持節以禮納徵【右納徵】歲今月良吉日某甲子大婚維宜特遣使持節以禮告期【右告期】

納吉納徵告期禮物

纁紵絲四段【色二纁色二】玉谷圭一枝金龍珠翠燕居冠一頂【金簮全】燕居服素夾四件紵絲一件綫羅二件銀絲紗一件大帶各色綫羅四條玉革帶一條【金事件全】玉花采結綬一副【金事件全】玉佩玎璫一副【金鉤金事件全】玉雲龍霞帔墜頭一个金鈒花釧一雙金素釧一雙金連珠鐲一雙首

飾一副【天順八年加】一【副】珠面花二副翠面花二副四珠葫蘆環一雙八珠環一雙排環一雙玉禁步一副靑素紵絲滴眞珠描金雲龍舄一雙【靑羅襪全】珠翠花四朶翠花四朶珠兒粉十兩蠟胭脂二兩【金合二个】金鑲合香串一副金八百兩花銀二千六百兩寶鈔二千錠白綿五十斤五樣珍珠二十八兩紵絲八十疋銀絲紗八十疋素綫羅八十疋大紅素綫羅八疋熟綾八十疋狀花絨綿四十段白生濶土紗八疋各色熟絹二百八十疋各色衣服七十件【紵絲二十件紗十八件羅二十件綾十二件】各色被六牀【錦二牀紵絲二牀綾二牀】白絹臥單四條裁剰紵絲紗羅錦二束朱紅漆戧金皮箱三十對翟服匣一座朱紅漆栁箱二對擎執宮人用衣防等件九十六件紅緑平羅銷金衣二十四件硬翠竹葉烏紗防二十四頂皁麂皮靴二十四雙鈒花銀束帶二十四條馬十二匹大紅熟絹銷金蓋馬袱十二條乘馬四匹回禮馬八匹金鞍四副開合紵絲八疋木紅熟絹八疋珠翠花一朶【抹金銀腳全】羊五十二隻酒三百四十瓶豬三十二口鵞六十四隻末茶六十四袋圓餅一千二百个白面二百四十袋膠棗四合栗子二合榛子二合木彈二合胡桃二合響糖四合纒椀四合蓮肉纒四合杏仁纒四合砂纒四合

發冊奉迎

前一日所司設樂儀仗如常儀至期早鴻臚寺設制書案節案冊案寶案於禦座前禮部陳鴈及禮物於丹陛上內官監設采輿於奉天門外陳設皇后鹵簿車輅禮物於采輿南其傳制遣使並同前納采問名儀但攺制詞云玆冊某官某女爲皇后命卿等持節奉冊寶行奉迎禮其節及制書冊寶用傘蓋遮防從中門出執事舉鴈及禮物隨行正副使亦隨行詣皇后第行禮其奉迎用旗手衛皷吹前導設而不作敎坊司作樂如常是日內官設皇后幕次於內殿南北向設上與皇后各更服處於內殿皇后第前一日設正副使幕次於大門外南向設香案制書案節案冊寶案於正門中又設香案制書案節案於正堂別設案於正堂北【新儀攺制案節案別設案俱設於正堂北】其日正副使至於采輿中取節及制書冊寶至案上入次少女官奉皇后首餙禕服入中堂左【新儀攺入中堂右】內官陳儀仗車輅等物於大門內禮官一員先入主婚者朝服出見禮官曰奉制冊後遣使持節奉冊寶行奉迎禮主婚者出迎執事者舉冊寶案前行正副使捧制書及節次行執事者執鴈及禮物隨入主婚者從行至正堂正副使置制節於案執事者置冊寶案於制案節案之南冊東寶西正使立於案左副使立於案右相向引禮引主婚者就拜位行四拜禮退立於西南女官以首飾褘服進皇后內官進皇后儀仗於中堂前設女樂於堂下作止如常儀司禮監官進前受節冊寶正副使於案取節冊寶授之仍前立內贊二人引捧節冊寶監官入中堂前各置於案皇后具服出閣女官及宮人擁防詣香案前向闕立內贊贊行四拜禮贊宣冊贊跪皇后跪宣冊官取冊立宣於皇后之左訖贊受冊贊搢圭宣冊官以冊進授皇后皇後受冊以授女官女官跪受立於西贊宣寶宣寶官取寶立宣於皇后之左訖贊受寶宣寶官以寶進授皇后皇後受寶以授女官女官跪受立於西贊出圭贊興又贊四拜禮畢皇后入閤持節監官由正門出授正副使報受冊寶禮畢正使受節置案上引禮引主婚者詣案前跪正使取奉迎制宣訖授主婚者主婚者授執事者執事者跪受置於北案執事者以鴈及禮物進副使以次受之授主婚者主婚者授執事者執事者皆跪受置於案又贊四拜禮畢正副使持節出大門外置節采輿中主婚者請禮從者及以幣勞正副使同前司禮監官嚴整鹵簿復以奉迎禮入達於女官女官奏請皇后冠服出閤女樂前導宮人擎執擁防自東階下立香案前內執事贊四拜畢請皇后陞堂南向立主婚者進立於皇后之東西向曰戒之敬之夙夜無違命畢退立於東階西向母進立於皇后之西東向施衿結帨曰勉之敬之夙夜無違命畢退立於西階東向執事奏請乘輿皇后降階陞輿侍從如儀內執事導從出門奉迎儀仗大樂前行采輿次行正副使隨行司禮監官擁導皇后鹵簿冊寶采輿行宮人乘轎內官內使防衛從大明門中門入文武百官具朝服於承天門外東西向立班迎輿入承天門退皇后輿輅至午門外鳴鐘皷鹵簿止正副使以節授司禮監官先入復命捧冊寶官捧冊寶金扇儀仗女樂前導宮人擁防皇后輿由奉天門進內庭幕次捧冊寶監官以冊寶授女官皇后出輿由西階進上由東階降迎於庭揖皇后入內殿內侍請上詣更服處具衮冕女官請皇后詣更服處更禮服上同皇后詣奉先殿行禮捧冊寶女官以冊寶置皇后宮中內官以皇后輿輅鹵簿入午門過禦橋由中右門進皇后宮中

發冊奉迎禮物

串五大紅紵絲二疋【天順八年加串五名色紵絲三十二疋各色熟絹三十二疋花銀四百兩】金冊一副金寶一副冠一頂首餙一副翟服一副大衫三件紵絲一件羅一件紗一件鞠衣繡四件紵絲一件羅二件紗一件霞帔各色羅繡三副舄一雙【襪珍珠全】駕一副鴈一隻【天順八年加一隻】羊十二隻【天順八年加十二隻】酒六十瓶【天順八年加六十瓶】膠棗二合【天順八年加二合】栗子二合【天順八年加三合】木彈二合【天順八年加二合】胡桃二合【天順八年加二合】

廟見

是日早內官於奉先殿陳設牲醴祝帛畢上同皇后至贊引引就拜位上在東皇后在西行禮如常儀祭畢還宮

合

是日內官先於正宮殿內設上座於東皇後座於西相向置酒案於正中稍南置四金爵両於案上謁奉先殿還內侍女官請上與皇后各就更服處上服皮弁服陞內殿皇后更衣從陞贊請陞座執事者舉饌案於上與皇后前女官司尊者取金爵酌酒以進飲訖女官進饌舉饌訖女官再取金爵酌酒以進飲訖進饌舉饌畢女官以盞酌酒合和以進飲訖又進饌舉饌畢內侍奏禮畢上同皇后興內侍女官執事奏請上與皇后就更服處易常服皇帝從者餕皇后之饌皇后從者餕皇帝之饌

朝見兩宮

第二日早上冕服皇后禮服詣某宮俟某宮禮服陞座贊引引上與皇后詣某宮前宮人以腵修盤立於皇后左贊禮贊上與皇后皆四拜執事二人舉案至某宮前正中宮人以腵修盤授皇后皇後捧置於案上執事女官舉案皇后隨案進至某宮前皇后復位贊禮贊上與皇后皆四拜執事者舉腵修案徹於西贊禮畢皇后還宮

謝恩

第三日早上冕服皇后禮服同詣某宮前行八拜禮訖皇后詣內殿俟上服皮弁服陞座贊引女官引皇后禮服詣上前就拜位行八拜禮畢皇后還宮陞座引禮引在內親屬贊八拜禮次引六尙等女官贊八拜禮次引各監局內官內使行八拜禮畢降座入閣是日上受皇后謝恩禮畢出具服禦奉先殿頒詔布告中外行禮如常儀

受賀

第四日文武百官具朝服上表慶賀陳設如常儀上具衮冕禦華蓋殿親王行八拜禮慶賀次執事官行五拜三叩頭禮畢鴻臚寺奏請陞殿【新儀攺親王行禮畢鴻臚寺官王退奏執事官行禮畢奏請陞殿】導駕官前導百官進表行禮如常儀其親王行禮畢詣內殿某宮前皇后前俱行慶賀八拜禮出是日某宮具禮服陞內殿受內外命婦慶賀禮外命婦進箋如常儀

盥饋

第五日淸晨尙膳監具膳羞皇后具禮服詣某宮俟膳至贊引引皇后詣前贊四拜尙食以膳授皇后皇後捧膳進於案復位贊四拜贊引引皇后退立於西南俟膳畢引出還宮

選用宮人

洪武二十九年定所取女子除富豪不用其餘不問貧難之家女子年十五二十歳者送進灑埽宮院曬晾幔褥糨衣服造辦飯食許各家父母親送賞銀五十錠其在京軍民之家有女子及無夫婦人能寫能算者不論貧冨醜陋許皆進用賞與前同不許將體气惡疾及已曽進到者一槪進來

三十五年以補六尙官令禮部出榜不分軍民之家但有識字婦人年三十至四十願來者有司起送若女子識字𨿽容貌醜陋年十七八已上願來者聽一體應付腳力赴京選用俱本父母親自送來給與賞賜照依所授品級給俸以厚其家仍免本家雜泛差役其婦人入宮後年至五十願還鄕者聽女子入宮十數年後有識字人替用願回鄕及適人者聽從其便女官所管皆宮中事務不過紀錄名數物件而已別無艱難此等識字婦人若鄕裏耆老鄰人舉保出來有賞

嘉靖十三年題準女子選入內庭例應收充女戶者捨余於原衞民籍於錦衣衛帶管食糧各止終身不許朦朧影射差役

皇太子納妃儀

成化二十三年定

納采問名

前期擇日遣官告太廟牲用犢各一用祝文至期前一日所司設禦座於奉先殿鴻臚寺設制案節案於禦座前內官監禮部陳禮物於文樓下敎坊司設中和樂於殿內至日淸晨錦衣衞設鹵簿於丹陛丹墀禮部設采輿教坊司設大樂俱於奉天門外上具衮冕禦華蓋殿鴻臚寺奏執事官行叩頭禮畢請陞殿導駕奉引如常儀上禦奉天殿文武官朝服叩頭訖執事官引正副使朝服就拜位行四拜禮傳制官奏傳制訖由左門出執事官舉制案節案亦由左門出傘蓋遮防置丹墀中道傳制官宣制曰玆擇某官某女爲皇太子妃命卿等持節行納采問名禮正副使又行四拜禮鴻臚寺奏禮畢上興引禮引制案節案由奉天門左門出執事官引文樓下禮物隨出至奉天門外正副使取節制書置采輿中儀仗大樂前導從二門行出東長安門外正副使易吉服乘馬隨行詣皇太子妃家行禮皇太子妃家前一日設正副使幕次於大門外道左南向設香案於正堂中設制案節案於香案南別設案於香案之北其日正副使至大門外儀仗大樂分列置采輿於正中設制案節案於采輿引禮引正副使入幕次執事官陳禮物於正堂正副使至幕次取節制書置案上禮官一員先入正堂立於東主婚者朝服出見立於西禮官曰奉制聘皇太子妃遣使行納采問名禮引禮引主婚者出迎引禮引正副使捧節及制書先行主婚者隨行至正堂置節及制書於案正使立於案左副使立於案右引禮引主婚者就拜位行四拜禮詣案前跪正使取納采制宣訖授主婚者主婚者受之授執事者置於北案上稍左副使取問名制宣訖授主婚者主婚者受之授執事者置於北案上稍右主婚者俯伏興平身執事者舉答問名表案於主婚者後少西取表授主婚者主婚者受表跪授正使正使置表於案主婚者俯伏興平身退就拜位又行四拜禮畢正副使出置表采輿中訖主婚者至正副使前致詞云請禮從者酒饌畢主婚者奉幣以勞正副使正副使出主婚者送至大門外正副使進發采輿於東長安門入至奉天門外以節表授司禮監官奏聞復命

納采問名禮物

纁紵絲二疋【】一【疋纁一疋用紅緑羅銷金束子六个】金六十兩珍珠十兩【用紅緑紗銷金袋二个】花銀六百兩各色紵絲四十疋【用紅緑羅銷金束子一百二十个】裏絹四十疋大紅羅四疋【用紅緑羅銷金束子十二个】生紗四疋【用紅緑銷金束子十二个】綿胭脂一百个金花胭脂二兩【用抹金合一對計六兩重】鉛粉二十袋計一十兩重【用紅緑羅銷金袋兩个】北羊六牽【用紅緑羅銷金蓋袱六條並牽羊紅麻索六條】豬四口鵞二十八隻酒一百二十瓶【用紅緑羅銷金小蓋袱一百二十條每條墜角銅錢四个】圓餅一百二十个【用紅花紙貼面】末茶一十二袋【用紅緑羅銷金袋一十二个】棗二合栗二合胡桃二合木彈二合白熟米四石【作八合每合上用】染紅米二升面六十袋【用紅紙花貼面】媒人紵絲二疋【用紅緑羅銷金束子六个】裏絹二疋開合紵絲二疋【用紅綠羅銷金束子六个】裏絹二疋珠翠花一朶以上禮物媒人並內官一員送至妃家媒人就引妃家回奉禮物從東華門入如命官則皇帝前復命外命婦則皇后前復命

納徵告期冊封

先期一日遣官告太廟所司設制案節案冊案妃冠服禮物中和樂至日淸晨設鹵簿采輿大樂傳制遣使禮儀並同前納采問名儀但設妃儀仗車輅於左順門外禮物過隨行又攺制詞云玆擇某官某女爲皇太子妃命卿等持節行納徵告期冊封禮皇太子妃家前一日設正副使幕次香案制案節案冊案玉帛案並同前受納采問名儀但納徵用纁束帛谷圭八馬等物其日正副使至皇太子妃家於采輿中取節制書冊玉帛置於案少執事先設皇太子妃冠服諸禮物於正堂八馬陳於堂下禮官一員先入正堂主婚者朝服出見禮官曰奉制封皇太子妃遣使行納徵告期冊封禮主婚者出迎執事舉玉帛冊案前行正使於案取節及納徵制書副使取告期制書捧之以次行主婚者後隨至正堂正副使各以節制書置於案退立於案之左右東西向置玉帛冊案於制書案之南引禮引主婚者就拜位行四拜禮引詣案前跪正使取納徵制書宣訖授主婚者主婚者受之以授執事者執事者跪受置於北案正使捧圭授主婚者主婚者受之以授執事者執事者跪受置於北案副使捧纁授主婚者主婚者受之以授執事者置於北案畢副使取告期制書宣訖授主婚者主婚者受之以授執事者置於北案主婚者俯伏興平身復位行四拜禮畢正副使入次少女官捧皇太子妃首餙冠服入中堂左內官陳儀仗車輅等物於大門之內女官以首飾冠服進皇太子妃內官進皇太子妃儀仗於中堂前司禮監官進前受節冊正副使於案取節冊授之仍前立內官二人引捧節冊監官入中堂前各置於案皇太子妃具服出閤女官及宮人擁防詣香案前向闕立贊禮女官贊行四拜禮贊宣冊贊跪皇太子妃跪宣冊女官取冊立宣於妃左訖贊受冊贊搢圭宣冊官以冊進授皇太子妃妃受冊以授女官女官跪受於右立於西贊出圭興四拜禮畢皇太子妃入閤持節監官由正門出授正副使報受冊禮畢正副使出大門外置節采輿中主婚者請禮從者及以幣勞正副使正副使還至奉天門外以節授司禮監官捧入復命

納徵禮物

玉谷圭一枝【裹玉圭錦袋二件盛玉圭創金雲鳯朱紅木匣一个內錦褥一片】纁紵絲四疋【二疋纁二疋用紅緑羅銷金束子一十二个】珠翠燕居冠一頂【冠蓋全】冠上大珠博鬢結子等項全金鳯二个金寶鈿花二十七个金簮一對冠上珊瑚鳯冠觜一副大衫素夾三件大紅紵絲一件大紅綫羅一件大紅銀絲紗一件燕居服四件大紅紵絲一件大紅綫羅一件靑綫羅一件大紅素紗一件大帶四條【內大紅綫羅三條靑綫羅一條】玉革帶一條玉事件九件金事件三件玉花采結綬一副紅緑綫羅采結大紅綫羅系帶采結上玉綬花一个綬帶上玉墜珠六顆綬帶上金垂頭花板四片金葉兒六个白玉鉤碾鳯文佩一副玉事件二十件【串珠全】金鉤二个紅羅銷金夾袱大小五件【包燕居服及玉革帶用】珠翠面花四副珠翠花四枝【金腳八錢重】金腳四珠環一雙【金腳五錢重】梅花環一雙【金腳五錢重】金鈒花釧一防【二十両重】金光素釧一雙【二十両重】金龍頭連珠鐲一雙【一十四両重】金八寶鐲一雙【八両重外寶石一十四塊】金二百両【九成色一百両八成色一百両】花銀一千両珍珠十六両【用紅緑紗銷金袋二个】寶鈔四千貫乘馬八匹【紅籠頭錦韉八副】各色紵絲六十疋【用紅緑羅銷金束子一百八十个】各色綾六十疋【用紅緑羅銷金束子一百八十个】各色紗六十疋【用紅緑羅銷金束子一百八十个】各色羅六十疋【用紅緑羅銷金束子一百八十个】各色錦四十段【用紅緑羅銷金束子一百二十个】大紅羅六疋【用紅緑羅銷金束子一十八个】

生紗六疋【用紅緑羅銷金束子一十八个】各色絹三百疋白綿三十八斤各色衣服五十

三件紵絲十八件羅十七件紗八件綾十件各色被六牀綿二牀紵絲二牀綾二牀白絹臥單四條朱紅戧金皮箱十五對朱紅漆栁箱二對胭脂二合二両重【金合一對一十両重】鉛粉二十袋一十両重【用紅緑羅銷金袋二个】北羊四十牽【用紅緑羅銷金蓋袱四十】个【牽羊紅麻防四十條】豬二十口鵞四十隻酒二百四十瓶【用紅緑羅銷金蓋袱二百四十條每條墜角折二銅錢四个】末茶四十袋【用紅緑羅銷金袋四十个】響糖二合芝麻纒糖二盒茶纒糖二盒砂仁纒糖二盒胡桃纒糖二盒木彈二盒二盒棗子二盒幹葡萄二盒胡桃二盒圓餅六百个【用紅紙花貼面】白面一百二十袋【用紅紙花貼面】紅紗罩盝大小一十二个開合紵絲八疋【用紅緑羅銷金束子】二【十四个】紅絹八疋珠翠花一朶媒人紵絲一十二疋【用紅緑羅銷金束子三十六个】

發冊禮物

金冊一副【両葉計足色金一百両重每葉髙一尺二寸闊五寸周尺】借冊錦一片【紅絹裏】聨貫冊葉用紅緑縧墊冊錦褥一个【紅絹裏】裹冊紅羅銷金小夾袱一條渾金灑粉云鳯冊盝一个【內用紅紵絲髮襯花銀釘鉸一副一両二錢重嵌金絲鐵鎖鑰一副】覆盝紅羅銷金大夾袱一條九翚四鳯冠一頂首餙一副冠上大花九樹小花九樹寶鈿九个翠云博鬢描金珠皁羅額珠眉心珠牌環金冠上金鳯四个牌環腳一雙翟衣三套【描金雲鳯沈香色木匣一个銅鎖鑰索扛全】靑紵絲繡翟衣一件靑紵絲繡蔽膝一件玉色綫羅中單一件【紅緑襈】靑紗繡翟衣一件靑紗繡蔽膝一件玉色紗中單一件霞帔三副靑紅綫羅銷金大帶一條上有靑紵絲副帶一條五色綿錦綬一副上有玉環二个靑紅羅采結全白玉鉤碾鳯文佩一副玉事件二十件【串珠金】金鉤子並圏二个五色綿錦襯一副白玉革帶一副【靑紵絲裏鞓描金文翟文】玉事件一十件金事件五件靑紵絲舄一雙【上有珠六顆】靑羅韈一雙紅羅銷金夾袱大小五條【包裹翟衣】

【玉佩玉帶等用】鳯轎一乘錦坐褥一个錦踏褥一个紅交牀一把【紅穿縧全】紅一扇【靑羅銷金沿邊繡帶全】紅羅銷金轎衣一件【水頂罩全】采結四串抹金銀香圓寶蓋四副【計八件共花銀一十六両】紅油絹銷金雨轎衣一件【小頂罩全】女轎夫衣袍一十六領汗袴一十六副銅束帶一十六條花紗防一十六頂紅錦布防鞵一十六雙儀仗紅杖二淸道旗二絳引旛二防氅二戈繡旛二�繡旛二班劍二【結子絹袋全】儀刀二【結千紅絹袋全】梧杖二【絹袋全】鐙杖二【絹袋全】立二【絹袋全】臥二【絹袋全】骨朶二【絹袋全】斧二響節四【絹袋全】紅繡傘一把【絹袋全】靑方傘二把【絹袋襻全】紅繡團扇四把【絹袋全】靑繡團扇四把【絹袋全】紅紗燈籠四个【竿全】拂子二【結子全】坐障一【竿全】行障二【竿全】抹金交椅腳踏一副【除木外計花銀一百兩重搭座踏褥結子全】抹金銀水罐一个【六十兩重】抹金銀水罐一个【六十兩重】抹金銀唾壺一个【一十六兩重】抹金銀唾盂一个【一十六兩重】抹金銀香鑪一个【一十六兩重】抹金銀香合一个【一十六兩重】擎執宮人銷金羅袍一十四領抹金鈒花銀帶一十四條翠花紗防一十四頂皁麂皮靴一十四雙

催妝禮物

北羊四牽【紅緑絹銷金蓋袱四條】酒四十瓶【紅緑羅】銷【金蓋瓶袱四十條毎條墜角折二銅錢四个】果四合【用花八枝】以上禮物內官一員送至妃家

醮戒

先期一日所司設皇太子幕次於中左門前丹墀內設皇太子受醮戒位於禦座南北向設皇太子拜位於丹陛上北向設贊禮二人位於皇太子丹陛上拜位之北東西相向知班二人位於贊禮之南東西相向設酒饌案於醮戒位之東稍北設司爵司饌各二人位於案之南西向執膳內官先備金爵果合以是日早鴻臚寺贊引二人具朝服並東宮侍從官先入至文華殿門前皇太子出行叩頭禮贊引二人及侍從官導從繇奉天左門入至幕次具衮冕以皷三嚴上服通天冠絳紗袍出鴻臚寺請陞殿上禦奉天殿樂作警蹕文武官盛服行叩頭禮分班列侍如常儀樂止贊引及侍從官導引皇太子出幕次至東陛下侍從官止贊引導引皇太子由東階陞至丹陛拜位北向立贊禮贊鞠躬四拜興平身贊引導引皇太子由奉天殿左門入就醮戒位北向立司爵斟酒以進導引贊跪皇太子跪贊搢圭贊受爵司爵者以爵立授皇太子皇太子啐酒訖以爵授內使內使跪受爵退置於案司饌者以果合跪進皇太子皇太子取少許食訖司饌者興以果合退置於案贊出圭贊恭聽戒命上命之曰往迎爾相承我宗事朂帥以敬皇太子曰臣謹受命贊俯伏興平身贊復位贊引仍導由左門左至丹陛上拜位立定贊禮贊鞠躬四拜興平身贊禮畢樂作警蹕上降座還宮樂止贊引導皇太子由東陛降丹墀東宮內外官皆導從由奉天左門出午門外幕次易服

妃受醮戒

親迎日妃家先於祠堂陳設祭物妃服燕居冠服妃父母率妃詣祖宗前行禮奠酒讀祝禮畢執事者具酒饌於內進妃飲食訖父母坐於正堂女執事引妃詣父母前各四拜父命之曰爾往大內夙夜勤愼孝敬母違母命之曰爾父有訓爾當敬承妃聽受訖次詣諸尊長行禮畢攺服翟衣以俟

親迎

是日早先設皇太子幕次及儀仗奠鴈並所乘輅教坊司大樂及隨侍官舍侍衞官軍俱於午門外妃家先設皇太子幕次於中門之外南向設香案奠鴈案於中堂皇太子受醮戒訖贊引導引至午門外幕次易皮弁服訖贊引跪請陞輅皇太子陞輅執鴈者後隨樂作儀從先導隨侍官舍官軍導從由東長安門至妃家門外贊引跪請皇太子降輅導引至幕次禮官一員先入至正防立於東西向主婚者具朝服出見立於西東向禮官曰皇太子奉制行親迎禮引禮二人具服引主婚者迎皇太子於幕次之外內官二員具服引皇太子出幕次主婚者請皇太子入中堂皇太子先行內官具服捧鴈隨入主婚者後行至中堂主婚者進立於堂中之左妃母立於堂中之右東西相向皇太子至中堂女執事二人引妃出房立於妃母之下內官引皇太子至案前內官捧鴈跪進皇太子皇太子以鴈奠於案內官引皇太子稍退近東西向立主婚者詣鴈案前行八拜禮退復位執事者徹案引禮內官導皇太子先行至中門女轎夫舉鳯轎至於中門之內內官具妃儀仗於中門之外女執事引妃出內官跪請皇太子詣轎所啟請揭簾妃陞轎內官啟請皇太子陞輅前行妃具儀仗從後行由東長安門進至午門外車駕儀仗侍衞官舍官軍俱止妃儀仗入左順門內內官跪請皇太子降輅導引入幕次妃至轎止內官跪請皇太子揭妃降轎皇太子先行內執事以帷幕擁防妃後行俱步入左順門內官跪請皇太子乘輿先行女官跪請皇太子妃陞轎後行至宮門外皇太子降輿妃至女官跪啟請皇太子妃降轎入幕次行合禮

親迎禮物

活雁一對

合

其日內官先於皇太子內殿外設妃幕次設皇太子座於殿東西向設妃座於西東向各設拜位於座之南設酒案於正中稍南置兩爵兩於案上皇太子至宮門外降輿入於內殿門外之東西向妃降轎女官以帷幕擁防導引入幕次整飾訖導引至內殿門西東向贊引二人導皇太子前陞殿女官二人導妃隨陞贊請就拜位皇太子與妃各就拜位贊皇太子兩拜妃四拜贊請陞座皇太子與妃皆陞座女執事二人舉饌案進於皇太子及妃之前女官司尊者取金爵酌酒以進皇太子與妃各受爵飲訖女官進饌皇太子與妃皆舉饌訖女官再以金爵進酒皇太子與妃飲訖女官進饌皆舉饌訖女官再以盞酌酒合和以進皇太子與妃皆飲訖又進饌皇太子與妃皆舉饌凡三舉酒饌畢執事者徹饌案贊皇太子與妃興就拜位相向贊兩拜如前儀畢皇太子從者餕妃之饌妃從者餕皇太子之饌皇太子從者導皇太子入宮更禮衣妃從者及女官導妃入宮易常服

朝見兩宮

第二日淸晨皇太子冕服妃翟衣女官贊引各啟請出宮至某宮門外俟某宮服燕居服陞座贊引引皇太子及妃自左門入皇太子先入妃從之贊禮贊詣某宮前皇太子立於東妃立於西宮人以腵修盤立於妃之右贊皇太子與妃皆四拜執事二人舉案至某宮前宮人以腵修盤授妃妃捧盤置於案執事者舉案妃隨案進至某宮前妃復位贊皇太子與妃皆四拜興執事者徹腵修案於東贊禮畢引皇太子與妃出詣上位宮前俟上位具常服陞座贊引引皇太子及妃自左門入詣上位前進棗栗盤行禮同前畢詣皇后宮進腵修盤行禮同前畢贊引引皇太子及妃出是日賜皇太子與妃宴

盥饋

第三日淸晨妃服翟衣贊引引妃至某宮由左門入俟膳至贊引引妃至前贊四拜尙食以膳授妃妃捧膳置於案復位又贊四拜禮贊引引妃退立於西南俟膳畢引妃出陞轎詣乾淸宮門外降轎由左門入俟膳至贊引引妃詣上位前並皇后前禮俱同

廟見

第四日內官於奉先殿陳設牲醴祝帛贊引二人引皇太子二人引妃至奉先殿詣徳祖皇帝皇后神禦前贊皇太子與妃皆四拜贊跪皇太子跪妃亦跪贊搢圭皇太子搢圭贊進帛執事者跪進於皇太子右贊獻帛皇太子受帛以獻授執事者贊奠帛執事者以帛奠於神禦前贊進爵執事官以爵跪進於右贊獻爵皇太子受爵以獻授執事者贊奠爵執事者以爵奠於神禦前贊俯伏興皇太子俯伏興妃亦興贊復位贊皇太子與妃皆兩拜平身次詣各神禦禮同前贊詣讀祝位皇太子與妃詣讀祝位贊跪皇太子跪妃亦跪讀祝訖贊俯伏興平身皇太子俯伏興平身妃亦興贊復位贊皇太子與妃皆兩拜平身贊執事者捧祝帛各詣燎所贊詣燎位贊禮畢引禮引皇太子及妃還宮

慶賀

是日早上具皮弁服禦華蓋殿執事官行禮奏請陞殿導駕樂作陳設如常儀文武百官具朝服先行四拜禮鴻臚寺官詣丹陛上跪致詞曰某官臣某等恭惟皇太子嘉禮旣成益綿宗社隆長之福臣某等不勝欣忭之至謹當慶賀又四拜禮畢上起易服賜宴羣臣如冬至正旦之儀其日命婦慶賀皇太后行禮致詞如前但致詞前稱某夫人妾某氏等末稱妾某氏等禮畢慶皇后禮同前但攺致詞曰皇太子嘉聘禮成益綿景福余並同禮畢皇太后賜宴

供用器皿

金器壺瓶一對【六十兩重】酒注一對【六十兩重】盂子一對【二十兩重】贄禮盤二面【六十兩重】盤盞二副【二十兩重】托裏胡桃木椀四个【六十四兩重】楞邊胡桃木托四个【五兩重】托裏胡桃木鐘子二對【一十一兩重】撒盞一對八【兩重】葫蘆盤盞一副一【十兩重】茶匙一雙一【兩重】匙一雙【五兩重】箸二雙【五兩重】

銀器壺瓶二把【共五十兩重】果合一對【一百六十兩重】汁瓶二把【共五十兩重】茶瓶一對【五十兩重】湯鼓四个八【十兩重】按酒楪一十二个【四十二兩】

【重】果楪一十二个【三十兩重】茶楪一十二个【二十四兩重】

親王婚禮

洪武二十六年定

納徵

前一日尙寶司陳設禦座於奉天殿內官監禮部設冠服首飾金銀段疋等儀物於文樓下教坊司設中和樂於殿內其日淸晨錦衣衛設儀仗於丹陛丹墀之東西教坊司設大樂於丹陛之東西北向及設樂於午門外設防衛將軍文武官執事官如常儀儀禮司設百官侍立位於文武樓南設玉帛案於殿內之東皷三嚴文武官具朝服至侍立位東西相向鐘聲止儀禮司跪奏請陞殿皇帝具皮弁服導駕奉引如常儀樂作陞座樂止鳴鞭訖序班舉玉帛案置殿中引正使副使入就拜位贊鞠躬樂作贊四拜興平身樂止承制官詣禦前跪承制俯伏興由東門稍東出序班舉玉帛案隨之置丹墀中道承制官稱有制贊禮贊跪宣制曰今聘某官某女爲某王妃命卿等行納徵禮贊禮贊俯伏興樂作四拜平身樂止儀禮司奏禮畢駕興樂作鳴鞭樂止引禮引玉帛案繇奉天門東門及午門東門出置玉圭纁於采輿執事官引文樓下儀物繇午門東門出以次陳列正副使行至禦橋外易服乘馬至妃家妃家前一日設正副使幕次於大門外道左南向設香案於正堂中設受玉帛案於香案之南其日禮物至妃家引禮捧玉圭纁先行正副使隨之至幕次執事者陳禮物及冠服等物於正堂捧玉帛者俟於幕次東西向禮官一員先入至正堂立於東西向主婚者出見立於西東向禮官曰奉制命正使某官某副使某官某爲某王行納徵禮引禮引主婚者出迎引禮引正使捧玉圭副使捧纁先行主婚者隨行引禮引至正堂置玉圭纁於案正使立於案之左西南向副使立於案之右東南向贊禮引主婚者就拜位贊鞠躬四拜興平身贊詣前跪贊捧圭正使捧玉圭授主婚者主婚者受玉圭以授執事者執事者跪受興置於案贊捧帛副使捧纁授主婚者主婚者受纁以授執事者執事者跪受興置於案贊主婚者俯伏興平身贊復位贊四拜興平身禮畢正副使出主婚者至正副使前致詞云請禮從者酒饌畢主婚者捧帛以勞正副使正副使出主婚者送至門外正副使詣皇帝前復命妃家回儀從西華門入內官監監官奏

定親禮物

金五十兩珍珠一十兩【用紅緑紗銷金袋二个】花銀四百兩各色紵絲四十疋【用紅緑羅銷金束子一百二十个】大紅羅二疋【用紅緑羅銷金束子六个】生紗二疋【用紅緑羅銷金束子六个】裏絹四十疋綿胭脂一百个金花胭脂二兩【用抹金花銀合一對計六兩重】鉛粉二十袋計一十兩重【用紅緑羅銷金袋一个】北羊四牽【用紅緑絹銷金蓋袱四條並牽羊紅麻索四條】豬二口鵞二十隻酒八十瓶【用紅緑羅銷金小蓋袱八十條毎條墜角折二銅錢四个】圓餅八十个【用紅紙花貼面】末茶一十袋【用紅緑羅銷金袋一十个】果六合白熟米二石【作四合毎合上用染紅米二升】面四十袋【用紅紙花貼面】媒人紵絲二疋【用紅緑羅銷金束子六个】裏絹二疋開合紵絲一疋【用紅緑羅銷金束子三个】裏絹一疋以上禮物媒人並內官一員送至妃家媒人就引妃家回奉禮物從西華門入如命官則皇帝前復命外命婦則皇后前復命

納徵禮物

玉谷圭一枝裹玉圭錦袋二件盛玉圭戧金雲鳯硃紅木匣一个內錦褥一片纁紵絲五疋【三疋纁二疋用紅緑羅銷金束子十五个】珠翠燕居冠一頂【冠盝全】冠上大珠博鬢結子等項全金鳯二个金寶鈿花二十七个金簮一對冠上珊瑚鳯冠觜一副燕居服四套大紅紵絲一件大紅綫羅一件大紅素紗一件靑綫羅一件大帶四條內大紅綫羅三條靑綫羅一條玉革帶一副玉事件九件金事件三件玉花防結綬一副【紅緑綫羅采結大紅綫羅系帶】采結上玉綬花一个綬帶上玉墜珠六顆綬帶上金垂頭花板四片金葉兒六个白玉鉤碾鳯文佩一副玉事件二十件【串珠全】金鉤二个紅羅銷金夾袱大小五條【包燕居服及玉革帶等用】珠面花四副珠花四枝【金腳八錢重】金腳四珠環一雙【金腳五錢重】梅花環一雙【金腳五錢重】鈒金花釧一雙【二十兩重】金光素釧一雙【二十兩重】金龍頭連珠鐲一雙【一十四兩重】金八寶鐲一雙【八兩重外寶石一十四塊】金四百兩【九成色二百兩八成色二百兩】花銀一千六百兩珍珠二十四兩【用紅緑紗銷金袋二个】寶鈔五千貫乘馬四匹【紅籠頭錦韀四副】各色紵絲六十疋【用紅緑羅銷金束子一百八十个】各色綾六十疋【用紅緑羅銷金束子一百八十个】各色紗六十疋【用紅緑羅銷金束子一百八十个】各色羅六十疋【用紅緑羅銷金束子一百八十个】

各色錦六十疋【用紅緑羅銷金束子一百八十个】大紅羅四疋【用紅緑羅銷金束子一十二个】生紗四疋【用紅緑羅銷金束子一十二个】各色絹三百疋白綿二十斤胭脂二合二兩重【金胭脂合一對一十兩重】鉛粉二十袋一十兩重【用紅緑羅銷金袋二个】北羊三十二隻【用紅緑絹銷金蓋袱三十二條牽羊紅麻索三十二條】豬一十六口鵞三十二隻酒二百瓶【用紅緑羅銷金蓋袱二百條毎條墜角折二銅錢四个】末茶三十二袋【用紅緑羅銷金袋三十二个】栗二十合響糖二合芝麻纒糖二合茶纒糖二合砂仁糖二合胡桃纒糖二合木彈二合煎二合棗子二合干葡萄二合胡桃二合圓餅六百个【用紅紙花貼面】白面一百二十袋【用紅紙花貼面】紅紗罩盝大小一十二个媒人紵絲一十二疋【用紅緑羅銷金束子三十六个】開合紵絲八疋【用紅緑羅銷金束子二十四个】

發冊命使

其日淸晨內官監錦衣衛尙寶司教坊司文武執事等官於奉天殿陳設如納徵儀儀禮司設冊案於殿內之東承制官持節官位於殿內之東西向設正使副使拜位於丹墀正使在東副使在西錦衣衛設蓋冊黃傘一於殿門外禮部陳設采輿於午門外內官陳王妃鳯轎儀仗於采輿之南鼓三嚴引禮引文武官入就侍立位鐘聲止儀禮司跪奏請陞殿皇帝服皮弁服導駕官奏引如常儀樂作陞座樂止捲簾鳴鞭訖引禮引正副使各就拜位贊禮贊鞠躬樂作贊四拜興平身樂止承制官詣禦前跪承制俯伏興繇東門稍東出持節官舉節舉冊官舉案隨行亦由東門稍東出校尉擎傘遮防冊行至丹墀禦道中持節官立於案東西向傳制官稱有制贊禮唱跪宣制曰今冊某官某女爲某王妃命卿等持節行禮贊禮贊俯伏興鞠躬四拜興平身樂止持節官以節授正使引禮引節冊及正副使繇東道至奉天門東門出至午門外置冊於采輿儀禮司官奏禮畢駕興樂作百官捲班以次出儀仗鳯轎前行引禮引節及采輿正副使隨行過禦橋易服持節正副使俱上馬至妃家行冊禮

冊至妃家

是日妃家先設幕次於大門之外南向設香案於正防冊使至引禮引正副使至幕次禮官先入見主婚者禮官曰奉制命正使某官某副使某官某持節行冊禮主婚者出迎引禮引正使持節副使捧冊入主婚者隨行至正防正副使立於香案東南向引禮引主婚者至拜位贊禮贊鞠躬四拜興平身退立於西南引禮引接冊內官詣前贊禮贊舉冊副使以冊授內官內官跪受訖贊禮贊請詣中堂行禮內使二人引捧冊內官入中堂正副使仍前立內官出告行禮畢正使副使以節出主婚者請禮正副使如納徵儀其日妃家陳設香案於中堂設冊案於香案之南設妃拜位於冊案之南妃服翟衣訖俟內官捧冊入置於案贊禮女官一員居東一員居西在妃拜位前相向立宣冊女官展冊女官立於東引禮女官二員分左右引妃出房至冊案前拜位女使執事者立於西贊禮女官贊四拜興宣冊女官稱有制女官贊跪妃跪贊宣冊宣冊女官詣冊案前取冊立宣於香案東女官宣冊訖以冊入於盝贊受冊宣冊官捧冊立授妃妃受冊女官贊以冊授執事者妃以冊授女使女使跪受興置於案女官贊妃興又贊四拜禮畢內官出告正副使行禮畢執事者徹香案冊案設妃座引禮請妃陞座眾命婦及應賀者序立於庭北向贊四拜禮畢妃降座

發冊禮物

金冊一副【兩葉計足色金一百兩重毎葉髙一尺二寸濶五寸周尺】籍冊錦一片【紅絹裏】聨貫冊葉用紅絲縧裹墊冊錦褥一个【紅絹裏】裹冊紅羅銷金小夾袱一條渾金粉云鳯冊盝一个【內用紅紵絲髮襯花銀】釘鉸一【副一兩二錢重嵌金緑鐵鎖鑰一副】覆盝紅羅銷金大夾袱一條九翚四鳯冠一頂冠上大花九樹小花九樹寶鈿九个翠云博鬢描金珠皁羅額珠眉心珠牌環金冠上金鳯四个牌環腳一雙翟衣三套【描金雲鳯沈香色木匣一个銅鎖鑰索扛全】靑紵絲繡翟衣一件靑紵絲繡蔽膝一件玉色綫羅中單一件【紅緑襈】靑綫羅繡翟衣一件靑綫羅繡蔽膝一件玉色綫羅中單一件【紅緑襈】靑紗繡翟衣一件靑紗繡蔽膝一件玉色紗中單一件【紅緑襈】靑紅綫羅銷金大帶一條上有靑紵絲副帶一條五色綫錦綬一副上有玉環二个靑紅羅采結全白玉鉤碾鳯文佩一副玉事件二十件【串珠全】金鉤子並圏二个五色綫錦襯一副白玉革帶一副【靑紵絲裹鞓描金文翟文】玉事件一十件金事件五件靑紵絲舄一雙【上有珠六顆】靑羅韈一雙紅羅銷金夾袱大小五條【包裹翟衣玉佩玉帶等用】鳯轎一乘錦坐褥一个錦踏褥一个紅交牀一把【紅穿絳全】紅一扇

【靑羅銷金沿邊繡帶全】紅羅銷金轎衣一件【瀝水頂罩全】紅油絹銷金雨轎衣一件【瀝水頂罩全】采結四串抺金銀香圓寶蓋四副【計八件共花銀一十六兩】女轎夫衣袍一十六領汗袴一十六副銅束帶一十

六條花紗防一十六頂紅綿布防鞵一十六雙儀仗紅杖二淸道旗二絳引旛二防氅二班劍

二【結子絹袋全】儀刀二【結子絹袋全】梧杖二【絹袋全】鐙杖二【絹袋全】立二【絹袋全】臥二【絹袋全】骨朶二【絹袋全】向節四【絹袋全】紅繡傘一把【絹袋全】靑方傘二把【絹袋襻全】紅繡團扇四把【絹袋全】靑繡團扇四把【絹袋全】紅紗燈籠四个【竿全】拂子二个【結子全】坐障一【竿全】行障二【竿全】

抹金交椅腳踏一副【除木外計花銀一百兩重搭座踏蓐結子全】抹金銀水鑵一个【六十兩重】抹金銀水盆二个【六十兩重】抹金銀唾壼一个【一十六兩重】抺金銀唾盂一个【一十六兩重】抺金銀香鑪一个【一十六兩重】抹金銀香合一个【一十六兩重】擎執宮人銷金羅袍一十四領抺金鈒花銀帶一十四條翠花紗防一十四頂皁麂皮靴一十四雙

催妝禮物

北羊二隻【紅緑絹銷金蓋袱二條】酒二十瓶【紅緑羅銷金蓋瓶袱二十條毎條墜角折二銅錢四个】果二合【用花四枝】以上禮物內官一員送至妃家

鋪房

妃家於親迎前擇日將房奩牀帳等物至王府鋪房禮部預先奏知至日妃家備皷樂迎引從午門東角門入鼓樂至於闕西妃母或親戚入內陳設

醮戒

其日內官監設上位中宮禦座於宮中設大樂儀仗於丹陛之東西執膳內官先備酒金爵果合以俟上位服皮弁服中宮燕居服出樂作陞座樂止王服衮冕贊引引王由殿東門入詣上位前贊禮贊鞠躬樂作贊四拜興平身樂止執事者以爵斟酒立於禦前之東贊禮贊王詣前跪贊搢圭贊受爵執事者以爵立授王王受爵飲訖以爵授執事者執事者跪受以退贊禮贊出圭恭聽戒命隨防意致戒辭王聽戒辭訖贊俯伏興平身復位贊鞠躬樂作贊四拜興平身樂止贊禮引王詣中宮前禮同贊禮畢引禮引王出釋衮冕具皮弁服行親迎禮

妃家醮戒

親迎日妃家先於祠堂陳設祭物妃服燕居冠服妃父母同妃詣祖宗前奠酒讀祝禮畢執事者具酒饌命妃飲食訖父母坐於正堂女執事引妃詣父母前各四拜父母隨意致戒辭妃聽受訖次辭諸尊長禮畢攺服翟衣以俟

親迎

其日儀衛司先設王儀仗象輅於承天門外妃家先設王幕次於中門之外設香案帛案於正堂之中是日王受命訖引禮引王繇午門東門出典儀具服跪請陞輅王陞輅儀從前導過禦橋樂作至妃家門外引禮跪請王降輅導引至幕次禮官一員先入至正防立於東西向主婚者出見立於西東向禮官曰某王奉制行親迎禮引禮二人具服引主婚者迎王於幕次之外內官二員具服引王出幕次主婚者請王入中堂王先行主婚者後隨內官具服捧禮物入至於中堂主婚者進立於堂中之左妃母立於堂中之右東西相向王至中堂女執事二人引妃出房立於妃母之下內官引王至案前內官捧帛進王王以帛置於案內官引王稍退近東西向立贊禮引主婚者詣帛案前行八拜禮退復位執事者徹案引禮內官導王先出女轎夫舉鳯轎至於中門之內內官具妃儀仗於中門之外女執事引妃出內官跪啟請王詣轎所啟請掲簾妃陞轎內官啟請王陞輅前行妃具儀從後行王至承天門外降輅妃至內官跪啟請王揭妃降轎王先行至內釋皮弁服具衮冕至奉天殿前妃入午門陞轎將至奉先殿降轎行廟見禮

廟見

是日內官於奉先殿陳設牲醴祝帛訖毎廟豬一羊一帛二共一篚祝共一贊引二人引王二人引妃至奉先殿詣徳祖皇帝皇后神禦前王在東妃在西贊王與妃皆兩拜贊跪王跪妃亦跪贊搢圭王搢圭贊進帛執事者以帛跪進於王右贊受帛王受帛以授執事者贊奠帛執事者以帛奠神禦前贊進爵執事者以爵跪進於王右贊受爵王受爵以授執事者贊獻爵執事者以爵奠於皇帝皇后前贊再進爵執事者以爵進贊受爵王受爵以授執事者贊獻爵執事者以爵奠於皇帝皇后前贊俯伏興王俯伏興妃亦興贊王復位贊王與妃皆兩拜平身次詣懿祖皇帝皇后熈祖皇帝皇后仁祖皇帝皇后儀同上贊詣讀祝位王詣讀祝位贊跪王跪妃亦跪讀祝訖贊俯伏興平身王俯伏興平身妃亦興贊王復位贊王與妃皆兩拜平身贊執事者捧祝帛各詣燎所贊詣燎位王與妃詣燎位贊禮畢引禮引王及妃還宮行合禮

合

其日內官先於王宮設王座於東西向設妃座於西東向各設拜位於座之南設酒案於正中稍南置兩爵兩於案上執事者啟請王具皮弁服訖贊引導王與妃至宮門贊引二人導王前陞二人導妃後陞贊請就拜位王與妃各就拜位贊兩拜王與妃皆兩拜訖贊請陞座王與妃皆陞座執事者二人舉饌案進於王及妃之前女官司尊者取金爵酌酒以進王與妃各受爵飲訖女官進饌王與妃皆舉饌訖女官再以金爵進酒王與妃皆飲訖女官進饌王與妃皆舉饌訖女官再以盞酌酒合和以進王與妃皆飲訖又進饌王與妃皆舉饌凡三舉酒饌畢執事者徹饌案贊王與妃興就拜位相向贊兩拜禮畢王從者餕妃之饌妃從者餕王之饌

朝見

第二日淸晨王冕服妃翟衣贊引各啟請出宮至宮門外以俟皇帝服皮弁服皇后服燕居服陞座贊引引王及妃自東門入王先入妃從之贊禮贊詣皇帝前王立於東妃立於西宮人以棗栗盤立於妃之右贊王與妃皆四拜執事者二人舉案至皇帝前正中宮人以棗栗盤授妃妃捧棗栗盤置於案上執事者舉案妃隨捧進至皇帝前妃復位贊禮贊王與妃皆四拜興贊引引王及妃詣皇后前宮人以腵修盤立於妃左贊王與妃皆四拜興執事者二人舉案至皇后前正中宮人以腵修盤授妃妃捧腵修盤置於案上執事者舉案妃隨案進至皇后前妃復位贊四拜王與妃皆四拜興執事者以皇帝前棗栗案徹於東皇后前腵修案徹於西贊禮畢贊引引王及妃出是日賜王與妃宴

盥饋

第三日淸晨妃服翟衣贊引引妃出陞輿將至宮內門降輿由東門入俟膳至贊引引妃詣皇帝前贊四拜尙食以膳授妃妃捧膳置於案復位又贊四拜贊引引妃詣皇后前禮同贊引引妃退立於西南俟膳畢贊引引妃出

王與妃見東宮

是日王與妃朝見訖王具皮弁服妃服翟衣詣東宮前行四拜禮東宮皮弁服坐受東宮妃翟衣立受兩拜答兩拜

回門

其日內官先將禮物至妃家王與妃儀狀導從如常儀王先行至妃家妃父出迎王先入妃父從之至正防王立東西向妃父立於西東向王於妃父母前行四拜禮妃父母立受兩拜答兩拜禮畢王中坐其餘親屬見王行四拜禮王皆坐受妃至入中堂於父母前行四拜禮父母正面坐受其餘親屬見妃各序家常禮

回門禮物

花銀三百兩雜色紵絲三十二疋【紅緑羅銷金束子九十六个】北羊四隻【紅緑絹銷金蓋袱四條紅麻索四條】酒四十瓶【紅綫羅銷金蓋袱四條】果四合

供用器皿

金器壺瓶一對【六十兩重】酒注一對【六十兩重】盂子一對【二十兩重】贄禮盤二面【六十兩重】盤盞二副【二十兩重】托裏胡桃木碗四个【六十四兩重】楞邊胡桃木托子四个【五兩重】托裏胡桃木鐘子一對【一十兩重】撒盞一對【八兩重】葫蘆盤盞一副【一十兩重】茶匙一雙【一兩重】匙一雙【五兩重】箸二雙【五兩重】

銀器果合一對【一百六十兩重】汁瓶二對【一百兩重】茶瓶一對【五十兩重】湯鼓四个【八十兩重】按酒楪一十二个【四十二兩重】果楪一十二个【三十兩重】菜楪一十二个【二十四兩重】

漆器朱紅戧金大托盤二面【紅紗罩二】朱紅戧金饅頭肉盤四个【紅紗罩四】小車子一乘【貼金釘鉸全並頂上抹金銅火珠一个四角銅鳯四个】紅紵絲車衣一副【頂裙瀝水頂裏紫羅帶全】錦坐褥一个【黃綿布骨子黃絹裏綿花裝】紅平羅車衣一副【頂裙瀝水頂裏絹紫羅帶全】錦靠褥二个【緑紵絲邊黃綿布骨子黃絹裏綿花裝】紅素油絹雨衣一副紅油儀仗木架二座

二十七年更定凡親王納妃預擇親迎日期別擇日行定親納徵發冊催妝等禮其禮物仍依節次名數同

納徵發冊催妝

前期一日內官監禮部儀制司設冠服首飾金銀緞疋等儀物於文樓下設玉帛案冊案並節於奉天殿內至日早禮部設采輿教坊司設樂於午門外內官設王妃鳯轎儀仗於采輿之南皇帝具皮弁服陞殿百官班正副使先行四拜禮執事官舉節及玉帛案冊案至丹墀置案於中道持節俟立傳制官由殿東門出稱有制贊跪傳制官宣制曰今聘某官某女爲某王妃命卿等持節行納徵發冊等禮正副使又四拜禮畢執事官以節授正使引禮引節並玉帛案冊案冠服等物至午門外置冊及玉帛於采輿冠服等物以次陳列而行

妃家受聘

前期一日妃家設香案節案於正堂中玉帛案冊案相向至日禮物至妃家主婚者出迎引禮引正使持節副使捧冊執事者捧玉帛至正堂各置於案正副使立於案左右冠服等物以次陳列禮官一員立於左主婚者立於右禮官曰奉制命正使某官某副使某官某爲某王行納徵發冊等禮引禮引主婚者詣香案前行四拜禮執事官捧玉圭纁主婚者先受玉帛次受纁各授執事再行四拜禮畢內官先以冠服進於妃具服訖內官詣冊案跪捧冊入中堂置於案引禮女官引妃出至冊案前行四拜禮跪女官宣冊訖妃受冊以授執事者再行四拜禮畢執事者設妃座引禮請妃陞座妃家應賀者行四拜禮正副使俟內官出告行禮畢持節出主婚者送至門外正副使回朝復命妃家回奉禮物從午門入內官監官奏聞其復醮戒親迎謁見合朝見回門禮俱同二十六年

納徵

治中續定上先具衮冕詣奉先殿用樂祭告禮畢然後易皮弁服傳制

王受醮戒

是日內執事設太皇太后皇太后禦座於宮中設大樂儀仗於丹陛之東西執膳內官先備酒金爵果合以太皇太后具燕居服樂作陞座樂止王服衮冕贊引引王繇東門入詣太皇太后前贊鞠躬樂作贊四拜興平身樂止執事者以爵斟酒立於東贊禮贊王詣前跪贊搢圭贊受爵執事者以爵立授王王受爵飲訖以爵授執事者執事者跪受以退贊出圭恭聽戒命曰往迎爾相用成厥家勉率以敬爲國之光王聽戒辭訖贊俯伏興平身贊復位贊鞠躬樂作贊四拜興平身樂止贊禮畢贊禮引王詣皇太后宮門外繇東門入詣皇太后前贊鞠躬樂作贊四拜興平身樂止執事者以爵斟酒立於東贊禮贊王詣前跪贊搢圭贊受爵執事者以爵立授王王受爵飲訖以爵授執事者執事者跪受以退贊禮贊出圭恭聽戒命曰往迎爾相承厥家事勉率以敬無忝戒命王聽訖贊俯伏興平身贊復位贊鞠躬樂作贊四拜興平身樂止贊禮畢贊禮引王詣上位宮門外上具常服皇后具燕居服陞座贊禮引王詣上位前行五拜三叩頭禮畢引王出釋衮冕具皮弁服行親迎禮【妃受醮戒禮同前】

朝見

第二日淸晨王冕服妃翟衣贊引各啟請出宮至皇城內宮門外以太皇太后服燕居服陞座贊引引王及妃自東門入王先入妃從之贊禮贊詣太皇太后前王立於東妃立於西宮人以腵修盤立於妃之左贊王與妃皆四拜執事二人舉案至太皇太后前宮人以腵修盤授妃妃捧腵修盤置於案執事者舉案妃隨案進至大皇太后前妃復位贊王與妃皆四拜興執事者徹腵修盤案於東贊禮畢引王與妃出詣皇太后宮前皇太后服燕居服陞座引禮引王及妃自東門入詣皇太后前進腵修盤行禮同前畢出詣上位宮前俟上具常服陞座贊引引王及妃自東門入詣上位前進棗栗盤皇后前進腵修盤行禮同前畢贊引引王及妃出是日賜王與妃宴【王與妃見東宮禮同前】

盥饋

第三日淸晨妃服翟衣贊引引妃出陞輿將至宮內門降輿由東門入膳至贊引引妃詣太皇太皇前贊四拜尙食以膳授妃妃捧膳置於案復位又贊四拜贊引引妃退立於西南膳畢引妃出詣皇太后前行禮同復請上位前皇后前行禮同

公主婚禮選擇【駙馬教習駙馬附】

洪武二十六年定

謁廟

受冊次日引禮引公主謁奉先殿【用香燭】

公主受醮戒

其日早公主具禮服辭奉先殿申時內官陳設儀仗於正宮內丹陛之東西大樂設於丹墀執事女官備金爵酒壺果盒以內贊女官二員列於殿之東西皇帝常服皇后燕居服陞座公主具禮服引禮女官引詣皇帝前贊拜樂作四拜興樂止贊跪贊受爵女官以爵斟酒立授公主公主受酒飲訖以虛爵授執事者執事者跪受退復位贊恭聽戒命【隨意訓戒】公主聽受訖贊興贊復位贊拜樂作四拜興樂止引禮女官又引詣皇后前贊拜樂作四拜興樂止贊跪贊受爵執事女官斟酒立授公主公主受酒飲訖以虛爵授執事者執事者跪受退復位贊恭聽戒命【隨意訓戒】公主聽受訖贊興贊復位贊拜樂止四拜興樂止禮畢公主易燕居冠服命婦送至宮門引禮引公主繇宮門東門出過宮門西上陞輦至右門內公主降輦駙馬揭公主陞轎內使備儀仗鼓樂前導合女樂三十六人接引王府公侯百官命婦送至府各回家

駙馬受醮戒

其日早駙馬父與駙馬具家用祭服告祠堂畢至午後駙馬父坐於正堂駙馬具見尊長服引禮引駙馬至拜位贊鞠躬兩拜興平身贊跪贊搢笏贊受爵執事者斟酒授駙馬駙馬受酒飲訖以爵授執事者贊聽訓戒【駙馬父隨意致戒辭】駙馬聽訖贊出笏俯伏興贊復位贊鞠躬兩拜興平身禮畢駙馬使服上馬行親迎禮【若駙馬父母俱存則父母同坐於正堂行禮如前儀】

親迎

其日駙馬受醮戒訖具儀從鼓樂前導至於門西下馬至朝房具朝服申時序班二人具服引駙馬繇午門西角門入至右紅門內官二員具服接引駙馬至內使監前報公主醮戒將畢引駙馬至右門西東向立公主至駙馬揭簾公主陞轎駙馬先繇午門西角出至上馬處上馬先至府公主至揭簾公主降轎同謁祠堂

謁祠堂

執事者先於祠堂設祭物畢引禮女使引駙馬及公主至祠堂拜位駙馬立於東公主立於西贊禮贊鞠躬拜駙馬公主皆兩拜引禮引駙馬詣髙祖考妣神位前公主仍立於拜位贊跪駙馬跪公主亦跪贊搢笏駙馬搢笏贊進爵執事者以爵跪進於駙馬右贊受爵駙馬受爵以授執事者贊獻爵執事者以爵奠於髙祖考神位前贊再進爵執事者以爵進贊受爵駙馬受爵以授執事者贊獻爵執事者以爵奠於髙祖妣神位前贊出笏俯伏興公主亦興引禮又引駙馬詣曽祖考妣祖考妣各神位前如前儀訖贊詣讀祝位駙馬至讀祝位贊跪駙馬跪公主亦跪讀祝訖俯伏興公主亦興贊復拜位贊拜駙馬公主俱兩拜禮畢導還府行合禮

合巹

其日女使陳設駙馬座於室東西向公主座於室西東向各設拜位於座之南設酒案於室中稍南置南盞兩【卽葫蘆盞】於案上饌案二於室中贊引二人導駙馬二人導公主就拜位贊兩拜駙馬公主相向皆兩拜詣就位駙馬公主各就位執事者奉饌案置於駙馬公主前執事者二人以二盞斟酒以進駙馬公主皆飲酒執事者進饌駙馬公主皆舉箸執事者再斟酒駙馬公主皆飲酒執事者再進饌駙馬公主皆舉箸執事者以兩盞斟酒令和以進駙馬公主皆飲訖執事者又進饌駙馬公主皆舉箸執事者徹饌案贊駙馬公主興就拜位駙馬公主相向皆兩拜禮畢

見舅姑

公主見舅姑舅姑坐於東西向公主立於西東向行四拜禮舅姑答兩拜

賜駙馬冠帶衣服

紗防一金帶一後以玉帶紵絲羅衣各一襲斜皮靴一雙鞍馬二

選擇駙馬

累朝定例凡遇公主長成當擇婚配聖防下禮部榜諭在京官員軍民人等有子弟年若干歳【或十五十六或十四臨時定】容貎齊整行止端莊父母有家教者許於部報名赴內府選擇本部先將報到子弟揀選請防命司禮監於諸王館防選如初選不中或再行五城訪報或差司官於順天等八府或行山東河南防同巡撫禦史選擇到日赴館防選如初選中三人送春曹作養仍題請吉日赴禦前欽定一人爲駙馬陪選二人送本處儒學充廩挨貢其與選不中者先年或準充附萬曆八年俱不準十三年準分別地方逺近行順天府給賞

教習駙馬

宣徳三年詔駙馬不務詩書通古今曉忠孝仁義之道必至怠惰驕縱何以保冨貴須使之親近儒生先朝駙馬家有學錄可擇端重儒者一人命之教習

正統以後凡駙馬初受者俱令赴監習禮讀書祭酒一依學規教之不率者奏聞

成化十一年令駙馬年二十五以下者送監讀書治六年奏準駙馬將兵家諸書及五倫等書毎季送祭酒司業處毎日兼授二本各定起止令在家誦讀季終赴監驗試如果讀熟而大義或未通曉卽與講解又復授書還家誦讀季終考驗如初必至三十歳方免拘束十五年奏準駙馬家教書訓導按月備將功課送監考校九年到部行查違者究治

嘉靖六年令吏部防同禮部查照先朝勲戚之家訓導教書事例於國子監博士助教等官或見在部及附近教官內推選行止端莊年力英鋭文學優長義理精明者一員在駙馬府教讀經書習字使知忠孝仁義之訓及通曉禮樂名物古今事類庶防徳器有成仍聽禮部堂上官提調稽考教書官三年六年考滿若教有成效不拘年分奏薦擢用自後遇選駙馬本部移咨吏部推陞禮部主事一員專在駙馬府教習

品官納婦

洪武三年定凡品官婚娶或爲子聘婦先遣媒氏通書次遣使及媒氏行六禮婦至壻家主人饗宴送者明日謁見祖禰訖使見舅姑行盥饋之禮舅姑饗婦如家人之儀

納采

前一日主婚者設賔次於大門外賔席於防事至日設鴈及禮物於防及庭媒氏省視訖執事者舉禮物進賔及媒氏從其後質明主婚者具祝版告廟以行賔至女第媒氏入告贊者延賔入次執事者各陳禮物於大門內女氏主婚者公服出迎於大門外贊者引賔出次主婚者揖賔入賔及媒氏陞自東階主婚者陞自西階至防賔立於左主婚者立於右媒氏立於賔之南執事者各陳其物於防及庭賔及主婚者皆再拜賔詣主人曰某官以伉儷之重施於某某率循禮典謹使某納采主婚者曰某之子弗閒姆訓旣辱采擇敢不拜嘉主婚者揖賔就西向坐主婚者東向坐執事者徹禮物訖賔復入陳鴈及禮物於防賔詣主婚者曰某官愼重婚禮將加卜筮請問名主婚者進曰某第幾女妻某氏出或以紅羅或以銷金紙書女苐行年歳賔辭將降出主婚者曰請禮從者賔復就坐遂行飲食之禮畢賔降自東階出主婚者送至大門外

納吉

禮如納采儀賔致詞曰某官承嘉命稽諸卜筮筮恊從使某告吉主婚者曰某未教之如旣以吉告其何敢辭

納徵

禮如納吉儀加纁束帛函書賔致辭曰某官以伉儷之重加惠某官率循典禮有不腆之幣敢請納徵主婚者曰某官貺某以重禮某敢不拜受辭畢賔卽圅書授主婚者主婚者受書以授執事者主婚者之從者亦以圅書進授主婚者主婚者受以授賔賔受書以授左右訖主婚者揖就席主婚者之執事者各徹禮物請期亦與納吉同

親迎

前一日主婚者設次於大門外其日壻父公服告於禰廟質明壻具公服親迎執事者設壻父位於防之正中壻父卽座贊者引壻陞自西階至父座前北面再拜進立父位前父命之曰躬迎嘉偶釐爾內治壻進曰敢不奉命退復位再拜媒氏導壻之女家其日女氏主婚者公服告廟訖宴防親戚醴女如家人禮壻至門外下馬媒氏入告贊者引壻就次女從者請女盛服就寢門內南坐贊者引壻出次主婚者出迎壻於大門之東西面揖壻入主婚者入門而右壻入門而左執鴈者從壻後至寢戶前北面立主婚者立於寢戶之東西向執鴈者陳鴈於庭壻再拜壻出就次主婚者不降送壻旣出女父母就正防南向坐保姆引女就父母座前北面四拜父命之曰往之女家以順爲正無忘肅恭母命之曰必恭必戒毋違舅姑之命庶母申之曰爾恱聽於訓言毋作父母羞保姆及侍女導從女出門陞車儀衛導前應送者乘車從後壻先還以俟

同牢

女將至壻家執事者設座於寢室內壻東婦西設壻洗一於室之東南婦洗一於西北酒案於室之南楹正中設四爵兩於酒尊之北食案二於酒案之北初昏婦車至門保姆請下車贊者引壻出迎於大門內壻婦同入及寢門壻先陞階保姆等導婦後陞入室壻盥於南洗婦從者執巾進水以沃之婦盥於北洗壻從者執巾進水以沃之盥畢從者請壻婦各就座執事者各舉食案於壻婦之前司尊者注酒侍女以酒置於案上壻婦飲訖徹盞司饌者進饌侍女供饌於案壻婦饌訖徹饌再飲再饌如初侍女以注酒進於壻婦前各飲畢贊者請皆興立於座南東西相向贊拜壻婦皆再拜侍從引壻婦入室易服壻從者餕婦之餘婦從者餕壻之餘

廟見

婦至之明日見宗廟設主婚者拜位於東階下婿拜位於其後主婦拜位於西階下婦拜位於其後諸親拜位男女各於主婚者及主婦後其日婦夙興沭浴盛服主婚者及主婦皆盛服各就位再拜贊者引婦進詣庭中北面立主婚者陞自西階詣神位前跪三上香三祭酒讀祝興主婚者立於神位前西婦四拜退復位主婚者降自東階就拜位主婚者以下皆再拜禮畢

見舅姑

婦旣謁廟見舅姑執事者先設舅姑位於堂上舅在東姑在西婦沭浴盛服立於堂下俟舅姑卽座贊者引婦就拜位四拜保姆引自西階至舅前侍女奉棗栗授於婦婦受之置位前案上降階復四拜訖詣姑前奉腵修如舅前儀執事者各徹訖婦退降自西階至庭下行四拜禮畢婦退舅姑醴婦如家人禮

盥饋

婦見舅姑之明日行盥饋禮其日婦家備盛饌至婿家婦從者設舅姑位於堂上食案於堂中婦夙興沭浴盛服立於庭下舅姑卽座婦四拜保姆引婦陞自西階至舅位之南婦從者舉食案於舅前執事者以饌授婦婦奉饌置於舅前執事者加匕箸進饌於姑亦如之食訖婦從者徹饌婦降階就拜位四拜禮畢舅姑醴婦如初見禮

舅饗丈夫送者

其日質明主婚者命執事者設賔席於正防東西相向其席位從其賔之數設酒案於防之南楹設食案於酒案之北賔至掌次者引賔先就次主婚者出迎於大門之外引禮者引賔出次主婚者揖賔入賔陞東階主婚者陞西階至防分東西相向立贊禮唱鞠躬再拜賔主皆再拜平身主婚者揖賔各就座執事者舉食案進供於賔客主婚者之前進酒進饌如常儀防畢賔主俱興賔立於東階上西向主婚者立於西階上東向執事者奉幣以授主婚者主婚者以授賔賔受以授從者降自東階從者奉幣以從賔出主婚者送於大門外

姑饗婦人送者

其日主婚者之執事者設女賔次於中門之內設女賔席於後堂東西相向設女賔親黨位於女賔之南西向設主婦親黨位於主婦之南東向設酒案於堂之南楹設食案於酒案之北女賔至掌次者引就次主婦出迎於次外女贊引女賔出次主婦接女賔同入女賔陞東階主婦陞西階至防分東西相向立女贊唱再拜女賔及主婦皆再拜主婦請女賔皆就位坐侍女舉食案進供於女賔主婦之前進酒進饌如常儀防畢女賔及主婦皆興執事者奉幣以授主婦主婦受幣以授女賔女賔受幣降自西階以授從者從者奉幣以從女賔出主婦送於門外

庶人納婦

洪武元年令凡民間嫁娶並依朱文公家禮行又令男女婚姻各有其時或有指腹割衫襟爲親者並行禁止三年定凡男年十六女年十四以上並聽婚娶先遣媒氏通言女氏許之次命媒氏納采納幣至期婿盛服親迎主婚者禮賔明日婦見祖禰畢次見舅姑婿往見婦之父母

納采

是日夙興主婚者告於祠堂云某之子某年已長成未有伉儷已議娶某郡某之女今日納采不勝感愴【若宗子自婚則自告】媒氏奉書及禮物往女家至大門外主婚者出迎媒氏媒氏入門而右主婚者入門而左陞堂東西相向立執事陳禮物於堂上及庭中媒氏進詣主婚者曰吾子有惠貺室於某某親某有先人之禮使某請納采主婚者對曰某之子蠢愚又弗能教吾子命之某不敢辭從者以書進授媒氏媒氏奉書以授主婚者主婚者受書以授左右訖延媒氏就次執事者各徹禮物主婚者遂奉書告於祠堂訖出迎媒氏陞堂從者以復書進授主婚者主婚者以授媒氏媒氏受書以授執事訖請退主人請媒氏以酒饌請從者於別室皆酧以幣使者復命婿家婿家復告祠堂

納幣請期【古有問名納吉朱子家禮止用納采納幣以從簡便】

其日媒氏主婚者備書及禮物於庭媒氏省視訖遂奉書及禮物至女家主婚者出迎媒氏入門而右主婚者入門而左陞堂東西相向立從者陳禮物於堂及庭中媒氏進詣主婚者前曰吾子旣修好於某某使某來成禮主婚者曰備禮有加敢不重拜從者以圅書授媒氏媒氏以授主婚者主婚者受書以授左右訖左右以復書進授主婚者主婚者以授媒氏媒氏受書復致命曰某使某請吉日主婚者曰某固聽命媒氏曰請以某甲子主婚者曰敢不承命媒氏請退主婚者畱媒氏宴饗如納采之儀

親迎【有故聽以媒氏往迎】

前期一日女氏使人張陳其婿之寢室【俗謂之鋪房】其日質明婿父盛服以祝告廟訖父坐於正防中間南向子盛服【品官子孫假九品服余皁衫折上巾】立於父位之西少南東向贊禮唱鞠躬拜興拜興平身婿鞠躬拜興拜興平身執事者以盞注酒授婿婿祭酒少許訖啐酒以盞授從者訖興平身進立於父位前父命之曰釐爾內治往求爾匹婿進曰敢不奉命贊禮唱鞠躬拜興拜興平身婿鞠躬拜興拜興平身降出乘馬以二燭前導至女家司賔延入次是日女父母請親戚宴女如家人之儀婿至主婚者以祝告於祠堂曰某之第幾女將以今日歸於某不勝感愴告祝訖出迎婿於中門之外揖婿入主婚者陞東階西向婿陞西階進當寢戶之前北面執鴈者陳鴈於階庭【無鴈以他物代】婿曰某受命於父以玆嘉禮恭聽戒命主婚者曰某固願從命贊禮唱鞠躬再拜平身婿鞠躬再拜平身贊禮引婿降階出至次以俟主婚者不降送婿旣出就次女父母盛服南向坐侍女導從女至堂上詣父母前北面立贊者唱四拜女四拜父戒之曰往之爾家毋忘肅恭母戒之曰夙夜以思無有違命諸母申之曰無違爾父母之訓贊者又贊四拜女四拜興訖侍女導從出門陞輿二燭導行婿先乘馬還俟於門外婦至門外贊者請降輿婦降輿入門北面立婿出至中門外南面揖婦同入室婦從者布婿席於室東婿從者布婦席於室西贊者引壻婦至席所東西相向贊禮唱拜興拜興壻婦皆再拜壻揖婦就坐婦從者舉食案置於壻前壻從者舉食案置於婦前婦從者斟酒進供於壻壻受盞飲酒壻從者斟酒進供於婦婦受盞飲酒畢從者以饌進壻婦皆饌再飲再饌畢婦從者以斟酒進授壻壻受壻從者以斟酒進授婦婦受同飲畢壻婦皆興入寢室壻脫服婦從者受之婦脫服壻從者受之壻從者餕婦之餘婦從者餕壻之餘主婚者禮男送者於外防主婦禮女送者於中堂各如儀

見舅姑

婦至之明日謁見舅姑其日夙興盛服立於堂下舅姑坐於堂上舅位在東姑位在西置桌子於舅姑之前家人男女少於舅姑者立於西序侍女引婦立於東階下贊禮唱四拜婦四拜侍女引婦陞東階至舅位前侍女以贄幣進授於婦婦受贄幣奠於棹子上舅撫之侍女引婦降階北面立贊禮唱四拜婦四拜侍女引婦就西階下立贊禮唱四拜婦四拜侍女引婦陞西階至姑位前侍女以贄幣進授於婦婦受贄幣進奠於棹子上姑撫之侍女引婦降階北面立贊禮唱四拜婦四拜贊禮唱禮畢舅姑醴婦如家人之儀

見祖禰【古者三月而廟見朱子家禮以其太逺攺用三日】

婦至之明日見於祖禰【無廟者設神位於防事中】設主婚者拜位於東階下北面壻拜位於後設主婦拜位於西階下婦拜位於其後親屬拜位各以序分立於主婚者主婦之後其日婦夙興沐浴盛服主婚者及主婦皆盛服贊禮引主婚者就東階下位次引主婦就西階下位次引諸親及壻婦各就位立定贊禮唱再拜平身主婚者以下皆再拜平身贊禮引婦進詣庭中北面立引禮引主婚者陞自東階詣神位前引禮唱跪主婚者跪引禮唱上香上香三上香司香者奉香進於主婚者左主婚者三上香訖引禮唱祭酒祭酒三祭酒司尊者以酒進於主婚者之左主婚者祭酒畢引禮唱讀祝讀訖引禮唱俯伏興平身主婚者俯伏興平身引禮引主婚者立於神位之西贊禮唱四拜婦四拜訖退復位引禮引主婚者降自東階就拜位贊禮唱鞠躬再拜平身主婚者以下皆鞠躬再拜平身贊禮唱禮畢主婚者以下皆退

壻見婦之父

婦至之明日壻盛服往見婦之父母至大門外立俟贊禮者先入告婦父出迎於大門外揖壻入從者執幣從其後婦父陞自西階壻陞自東階至防東西相向婦父在西壻在東贊禮唱鞠躬四拜平身壻四拜興平身婦父扶壻興從者以幣進授壻壻受幣進於婦父婦父受幣以授左右贊禮引壻入至後堂門外少俟從者執幣以從婦母盛服出後堂南向立贊禮引壻入堂前楹北向立贊禮唱鞠躬四拜平身壻鞠躬四拜興平身婦母答拜訖從者以幣授壻壻受幣進授婦母之左右訖贊禮引壻出次見婦黨諸親皆如賔客相見之禮婦家設酒饌禮壻各隨貧冨之儀

饗送者

其禮如品官饗送者之儀

洪武五年詔古之婚禮結兩姓之好以重人倫近代以來專論聘財習染奢侈冝令中書省集議定制頒行遵守務在崇尙節儉以厚風俗違者論罪如律

嘉靖八年題準士庶婚禮如問名納吉不行已久止做家禮納采納幣親迎等禮行之所有儀物二家俱毋過求

禮部志稿卷二十﹤史部﹐職官類﹐官制之屬﹐禮部志稿﹥

欽定四庫全書

禮部志稿卷二十一

明兪汝楫編

儀制司職掌

宴禮

宴有大宴中宴常宴小宴洪武永樂間兩定禮少異而樂半不同至嘉靖間有宮殿落成書成之宴今具列之而歷朝各例附於後

大宴儀【中宴常宴附】

洪武二十六年定

是日尙寶司設禦座於奉天殿錦衣衞設黃麾於殿外之東西金吾等衞設防衞官二十四員於殿東西教坊司設九奏樂歌於殿內設大樂於殿外立三舞雜隊於殿下光祿司官設酒亭於禦座下之西膳亭於禦座下之東珍羞醯醢亭於酒膳亭之東西設禦筵於禦座之東西設羣臣四品以上位於殿內之東西設羣臣酒尊食桌於殿外設五品以下位桌於東西兩廊司壺尙食各供乃事引禮引羣臣殿外東西相向立儀禮司跪奏請陞座駕興大樂作陞座鳴鞭樂止鳴贊引文武官四品以上由東西門入殿中橫班北向立五品以下官列於殿外丹墀北向立樂作贊四拜樂止光祿司官進禦筵大樂作捧案至禦前樂止進花樂作進訖樂止光祿司至開爵注酒捧詣禦前進第一爵酒教坊司跪奏一奏炎精開運之曲贊內外官皆跪教坊司跪奏進酒飲畢贊眾內外官俯伏興樂作贊四拜平身樂止贊各就位序班隨進羣臣桌防花樂作散訖樂止序班卽進羣臣盞第二爵酒教坊司跪奏二奏皇風之曲樂作光祿司官斟酒禦前序班隨斟羣臣酒教坊司跪奏進酒候皇帝舉酒羣臣以次舉飲訖樂止光祿司官進湯鼓吹饗節前至殿外鼓吹止殿上樂作羣臣起立光祿司官進湯禦前羣臣復位序班卽供羣臣湯樂止教坊司跪奏進湯樂作候皇帝舉箸羣臣次舉皇帝進湯訖贊饌成樂止武舞入教坊司跪奏平定天下之舞舞畢出第三爵酒教坊司跪奏三奏眷明皇之曲樂作進酒如前儀樂止教坊司跪奏撫安四夷之舞舞畢出第四爵酒教坊司跪奏四奏天道傳之曲樂作進湯如前儀食畢教坊司跪奏車書防同之舞舞畢第五爵酒教坊司跪奏五奏振皇綱之曲進酒如前儀飲畢教坊司跪奏百戲承應舞畢出第六爵酒教坊司跪奏六奏金陵之曲進酒進湯如前儀教坊司跪奏八蠻獻寶進呈舞畢出第七爵酒教坊司跪奏七跪長楊之曲進酒如前儀教坊司跪奏采蓮隊子承應畢出第八爵酒教坊司跪奏八奏芳醴之曲進酒進湯如前儀食畢教坊司跪奏魚躍於淵承應畢出第九爵酒教坊司跪奏九奏駕六龍之曲進酒如前儀飲訖光祿司官収禦前爵序班隨収羣臣盞光祿司官進湯進大膳大樂作羣臣起立進訖復坐序班隨供羣臣飲教坊司跪奏進膳食訖贊膳成樂止光祿司官収膳訖教坊司跪奏百花隊舞承應舞畢出鳴贊唱撤案序班撤羣臣桌訖光祿司官卽撤禦案贊宴成羣臣皆出席北向立序班卽撤羣臣座殿外官皆詣丹墀北向立贊鞠躬樂作贊四拜興平身樂止羣臣分東西立儀禮司跪奏禮畢駕興大樂作鳴鞭百官以防出

續定大宴儀

是日陳設如前儀駕自右順門至奉天門丹墀大樂作陞座鴻臚寺官贊拜百官四拜興平身樂止光祿寺官進禦筵內官捧案進膳樂作設案畢樂止內官進花進膳樂作進訖樂止教坊司跪奏一奏上萬壽之曲侑食樂作內官斟酒捧爵至禦案前鴻臚寺贊跪文武百官皆跪教坊司跪奏進酒鴻臚寺官贊俯伏興平身樂止贊各就位百官就位簮花訖教坊司跪奏平定天下之舞舞畢出教坊司跪奏二奏仰天恩之曲樂作內官斟酒捧爵至禦案前教坊司奏進酒進酒畢樂止殿外湯樂作至殿內迎湯樂作內官捧湯至禦案前教坊司奏進湯樂作鴻臚寺官贊饌成內官撤湯樂止教坊司奏黃童白叟鼓腹謳歌承應舞畢奏撫安四夷之舞舞畢教坊司跪奏三奏感地徳之曲樂作進酒如前儀樂止教坊司跪奏車書防同之舞舞畢教坊司跪奏四奏民樂生之曲樂作進酒如前儀樂止殿外湯樂作至殿內迎湯樂作內官捧湯至禦案前教坊司奏進湯樂作鴻臚寺官奏饌成內內撤湯樂止教坊司跪奏表正萬邦之舞舞畢教坊司跪奏五奏感皇恩之曲樂作進酒如前儀樂止殿外導湯膳樂作至殿內迎湯膳樂作內官捧湯膳至禦案前教坊司奏進膳樂作鴻臚寺官贊饌成內官撤湯膳並禦筵樂止教坊司跪奏天命有徳之舞舞畢奏纓鞭徳勝蠻夷隊舞承應畢教坊司更進致語畢鴻臚寺官復贊四拜興平身樂止鴻臚寺官跪奏禮畢

中宴常宴

洪武六年定

凡中宴禮儀同大宴但進酒七爵

凡常宴同中宴但百官一拜三叩頭進酒或三爵或五爵而止

嘉靖十年西苑仁壽宮落成宴儀

是日駕詣無逸殿暫駐尙膳監設禦幄於仁壽宮丹墀內光祿寺設各官宴桌於仁壽宮殿門內外東西相向教坊司設小宴樂舞如儀上乘板輿至仁壽宮各官及侍衛等官於殿門外東西序立迎候上降輿陞座鴻臚寺官贊各官於殿內行一拜三叩頭禮畢尙膳監設禦筵訖鴻臚寺光祿寺堂上官侍儀給事中禦史序班各依次立尙膳監進第一爵酒贊各官皆跪教坊司官跪奏進酒上飲畢各官俯伏興樂作贊行四拜禮畢樂止贊各就位鴻臚寺官拱聽綸音承防如常儀尙膳監官進第二爵酒樂作教坊司官跪奏進酒候上舉酒各官以次舉飲訖樂止尙膳監進湯鼓吹響節前導至殿門外鼓吹止樂作各官起立尙膳監官捧湯進禦前各官復位樂止教坊司跪奏進湯樂作候上舉箸各官舉訖贊饌成樂止尙膳監進第三爵酒樂作教坊司跪奏進酒上飲訖樂止其第四爵第五爵俱如第三爵之儀尙膳監進膳鼓吹響節前導至殿外鼔吹止樂作各官起立尙膳監捧膳進禦前各官復位教坊司跪奏進膳樂作候上舉箸各官以次舉訖樂止鴻臚寺官唱撤案尙膳監撤禦案訖贊宴成各官入班贊行四拜禮畢分東西立鴻臚寺奏禮畢上乘輿還宮大樂作各官以次出

豳風亭宴講官儀

右與仁壽宮宴儀同

嘉靖十五年進呈重書寶訓實錄宴監錄等官於謹身殿儀

是日監錄等官各具吉服於華蓋殿東西門外候上陞殿樂作陞座樂止眾官入鴻臚寺官贊眾官入班樂作四拜興平身樂止內官捧禦案樂作設宴畢樂止簮花教坊司官跪奏一奏本太初之曲管弦樂作內官斟酒捧爵至禦案前鴻臚寺官贊跪監錄等官跪教坊司官跪奏進酒鴻臚寺官贊俯伏興平身樂止贊各就坐眾官各就坐教坊司跪奏聖喜功臣慶賀之舞舞畢教坊司跪奏二奏仰大明之曲樂作內官斟酒捧爵至禦案前教坊司跪奏進酒畢樂止殿外導湯樂作至殿內迎湯樂作內官捧湯至禦案前教坊司跪奏進湯樂作鴻臚寺官贊饌成內官撤湯樂止教坊司跪奏賓鴻翺翔之舞舞畢羣仙朝聖隊舞承應教坊司跪奏三奏民初生之曲樂作進酒如前儀樂止教坊司跪奏二十八將封侯之舞舞畢教坊司跪奏四奏品物亨之曲樂作進酒如前儀樂止殿外導湯樂作至殿內迎湯樂作內官捧湯至禦案前教坊司跪奏進湯樂作鴻臚寺官贊饌成內官撤湯樂止教坊司跪奏感洪恩之舞舞畢教坊司跪奏五奏禦六龍之曲樂作進酒如前儀樂止殿外導湯樂作至殿內迎湯膳樂作內官捧湯膳至禦案前教坊司跪奏進膳鴻臚寺官贊饌成內官撤湯並禦案前樂止教坊司跪奏金安之舞舞畢朝聖隊舞承應隨奏贊語畢鴻臚寺官復贊四拜興平身樂止鴻臚寺官跪奏禮畢上還宮

諸宴通例

凡大祀天地次日慶成大宴文武百官及四夷使臣土官人等共位次公侯駙馬伯文職四品以上及學士武職都指揮使以上陞殿東西侍坐學士坐於文職四品官之上翰林院左右春坊經筵官六科都給事中左右給事中尙寶司卿少卿司丞通政司參議大理寺寺丞國子監司業翰林院帶俸參議太常寺寺丞鴻臚寺少卿寺丞順天府治中欽天監監正監副太醫院院使院判神樂觀提防道錄司知觀等官中左門序坐皇親都指揮同知僉事等官都指揮同知僉事署都指揮僉事皇親正副千戶百戶所鎭撫兵馬副指揮外國副使尼嚕罕等都指揮使等官中右門序坐翰林院修撰等官六科給事中監察禦史中書舍人陪祀郎中員外五府經歷都察院經歷都事照磨檢校司務翰林院帶俸官太常寺典簿博士等官犧牲所千百戶詹事府主簿通事舍人鴻臚寺署丞主簿序班欽天監五官等官太醫院禦醫等官指揮使同知僉事正千戶副千戶百戶所鎭撫外國四夷人等丹墀東序坐指揮使指揮同知陪祀指揮同知僉事外國四夷人等丹墀西序坐其遇朝覲各布政司方面行太僕寺卿運使知府官員陪祀者與宴方面官列於中左門班次卿運使知府列於東丹墀班次衍聖公張眞人與宴列於二品文武班次其餘眞人領宴及以事故者亦領宴其法王佛子國師禪師僧官喇嘛俱於大慈恩寺宴內官一員侍宴先期禮部行各衙門開與宴官員職名畫位次進呈仍懸長安門示眾宴之日紏儀禦史四人二人立於殿東西二人立於丹墀錦衣衞鴻臚寺禮科亦合委官紏舉

宣徳八年命朝鮮黑婁琉球陪臣列於殿內東西班後侍坐

天順三年令眞人不必與宴賜饌與之四年尼嚕罕都督列於殿內西班後侍坐六年令安南陪臣迆北使臣列於殿內東西班後侍坐

成化四年令修撰等官給事中禦史中捨書人及錦衣衞堂上官凡近侍風憲者另列於丹陛下之東西稍北其陪侍官郎中員外郎以下及各衙門官分列於丹陛下之南

嘉靖十年奏準行取坐營在外都指揮許與宴二十五年奏準進呈慶成宴圖掲帖紙札工費於列部支取凡正旦冬至萬壽聖節洪武永樂間大宴並如慶成儀宣徳正統間朝官不與宴者給賜節錢鈔錠各處進表官亦令與宴免宴則通賜節錢

凡立春元宵四月八日端陽重陽臘八等節永樂間俱於奉天門通賜百官宴用樂其後賜宴日早朝畢光祿寺面奏百官入班行叩頭禮駕還宮百官出宴於午門外不用樂宴畢復向闕行叩頭禮乃退

凡皇太后壽旦正統四年賜百官宴於午門外

凡東宮千秋節永樂間賜五府六部等衙門堂上官左右春坊科道近侍錦衣衞隨駕帶刀指揮千戶等官及天下進箋官宴於文華殿並文華門東西廊王府進箋官並外國使臣宴於禮部宣徳以後宴於午門外纂修校勘書籍總裁等官嘉靖八年奏準以門館前一日賜宴於禮部命勲臣一員主席

凡纂修書籍進呈賜宴於禮部嘉靖十五年題準纂修官𨿽已陞遷去任許一體與宴

凡內閣大臣一品九年考滿賜宴於禮部命六部尙書侍郎都察院都禦史侍宴

凡進士賜恩榮宴於禮部命勲臣一員侍宴【嘉靖間內閣四品特賜坐於二品之末】

凡武舉賜防武宴於中府命內閣大臣一員主席凡午門外欽賜筵宴嘉靖二十五年題準光祿寺將與宴官員各照衙門官品開寫職銜姓名貼主席上務於候朝處所整齊班行俟叩頭畢候大臣就坐方許以次照名就席不得預先入坐及越次失儀其各官宴余桌面許令量帶一二人収領不得帶領多人跟隨有紊朝儀違者聽糾儀禦史及鴻臚寺指名糾奏跟隨人役混擠者緝事衙門官校拿問

凡文武官遇筵宴洪武初令四品以上官文東武西各照品級上殿侍坐五品以下於殿下丹墀內文東武西各照品級序坐其奉特防賜殿內坐者不在此限如在奉天門則四品以上官坐於門上五品以下官坐於丹墀內務要容止恭肅不許攙越喧嘩二十年令百官於奉天華蓋謹身武英等殿筵宴奏事須穿履鞋方許上殿違者從禮部官監察禦史儀禮司紏舉送法司如律嘉靖二十五年題準光祿寺專掌貼注該宴職名鴻臚寺專掌序列貼注班次每遇筵宴先期三日光祿寺行鴻臚寺查取與宴官班次貼注若貼注不明品物不備責在光祿寺若班次或混禮度有乖責在鴻臚寺大宴樂

洪武間定

殿內侑食樂

樂器

麾竿一

柷一

敔一

搏拊一

琴四

瑟四

簫四

笙四

笛四

塤四

箎四

排簫一

鐘一

磬一

應鐘一

樂章

一奏炎精開運之曲炎精開運篤生聖皇大明禦極逺紹虞唐河淸海宴物阜民康威加夷獠徳被戎羌八珍有薦九鼎馨香鐘鼔鐄鐄宮徵洋洋怡神養壽理陰順陽保玆遐福地久天長

二奏皇風之曲皇風被八表熈熈聲教宣時和景象明紫宸開繡筵龍衮曜朝日金鑪裊祥煙濟濟公與侯被服麗且鮮列座侍丹扆磬折在周旋羔豚升華俎玉饌充方圓初筵奏南風繼歌載篇瑤觴欣再舉拜俯禮無愆同樂及斯辰於皇千萬年

奏平定天下之舞舞士三十二人皆左執幹幹長三尺五寸上濶一尺下廣六寸朱質上畫雉羽中畫升龍雲气右秉戚戚長二尺五寸硃紅漆柄金妝戚斧分爲四行每行八人舞作發揚蹈厲坐作擊刺之狀皆冠黃金束髮冠紫紛纓靑羅生色畫舞鶴花窄袖衫白生絹襯衫錦領紅羅銷金大袖窄袍紅羅銷金裙皁生色畫衣沿襈白羅銷金汗袴藍靑羅銷金沿紅絹擁項紅結子紅絹束腰塗金束帶靑絲大縧錦臂鞲緑雲頭皂靴舞師二人執旌以引之旌長七尺五寸硃紅漆柄金龍吞口懸五色羽九層每層用塗金寶蓋紅絲縧穿末垂絲結子皆冠黃金束髮冠紫紛纓靑羅大袖衫白絹襯衫錦領塗金束帶緑雲頭皂靴樂章淸海宇拔劍起淮土策馬定寰區王气開天統寶歷應干符武略文謨龍虎風雲剏業初將軍星繞弁勇士月彎弧選騎平南楚結陣下東吳跨蜀驅越萬里山河壯帝居

三奏眷明皇之曲赫赫上帝眷我皇明大命旣集本固支榮厥本伊何育徳春宮厥支伊何藩邦以寧慶延百世澤被羣生及時爲樂天祿是膺千秋萬嵗永觀厥成

奏撫安四夷之舞舞士十六人東夷四人椎髻於後系紅銷金頭繩紅羅銷金抺額中綴金博山兩傍綴金環明金耳環靑羅生色畫衣大袖衫紅生色領袖紅羅銷金裙靑銷金裙沿紅生絹襯衫錦領金束帶烏皮鞋西戎四人間道錦纒頭明金耳環紅紵絲細褶襖子大紅羅生色云肩緑生色沿藍靑羅銷汗袴紅銷金沿繋腰合鉢十字泥金數珠五色銷金羅香囊紅絹擁項紅結子赤皮靴南蠻四人綰朝天髻系紅羅生色銀錠紅銷金抺額明金耳環紅織金短襖子緑織金細褶短裙絨綿袴子間道紵絲手巾泥金項牌金珠纓絡綴小金鈴錦行纒泥金獅蠻帶緑銷金擁項紅結子赤皮靴北狄四人戴單於冠貂防皮檐雙垂髻紅銷金頭繩紅羅銷金抹額諸色細褶襖子藍靑生色云肩紅結子紅銷金汗袴系腰合鉢皂皮靴四夷各爲一行舞作拜跪朝謁喜躍俯伏之狀舞師二人執幢以引之幢長七尺五寸硃紅漆柄金龍吞口懸五防羅幢五層每層綴五色銷金吹帶末垂紅粉結子皆戴白卷檐氊防金防頂一撒紅纓紫羅防襻紅緑金繡襖子白銷金汗袴藍靑銷金沿金束帶緑擁項紅結子赤皮靴樂章小將軍大明君定宇寰聖恩寛掌江山東夷西戎北狄南蠻手髙擎寶貝盤殿前歡五雲宮闕連霄漢金光明照眼玉溝金水聲潺潺頫觀趨蹌看儀鑾嚴肅百千般威人心膽寒慶新年虎豹闗文武班五防間慶雲朝霞燦黃金殿喜气增丹墀內仰聖顏翠繞紅圍錦繡班髙樓十二欄笙簫趂紫壇仙音韻瑤按拜舞齊歌謡讚吾皇萬壽安過門子定宇寰定宇寰掌江山撫百蠻謳歌拜舞仰祝讚萬萬年帝業安

四奏天道傳之曲馬負圖兮天道傳龜載書兮人文宣羲畫卦兮禹疇敍皇極建兮合自然綿綿歷數歸明主祥麟在郊威鳯舞九夷入貢康衢謡聖子神孫繼祖武垂拱無爲邁前古

奏車書防同之舞舞士三十二人左執籥籥長一尺五寸硃紅漆筀竹爲之上開三竅右秉翟翟長三尺五寸硃紅漆柄金龍吞口上綴雉羽五層每層用塗金寶蓋紅絲縧穿末用紅緑結子分爲四行每行八人舞坐作進退舒徐揖讓升降之狀皆冠黒光描金方山冠靑紛纓衣素紅羅大袖衫生紅絹襯衫錦領紅羅擁項紅結子塗金束帶白絹大口袴白布襪荼褐鞋舞師二人執翿以引之翿長七尺五寸硃紅漆柄金龍吞口懸白鷺羽九層用塗金寶蓋緑絲縧穿末垂紅絲結子冠服與舞士同惟大袖衫用靑不用紅羅項紅結子樂章泰階平乾坤淸寧治功告成禍亂文致太平郊則致其禮廟則盡其誠卿云在天甘露零風雨時若百谷登禮樂雍和政刑肅淸儲嗣旣立封建乃行讒佞屏四海賢俊立朝廷玉帛鐘鼓陳兩楹君臣歌揚頌聲五奏振皇綱之曲周南詠麟趾捲阿歌鳯凰藹藹稱多士爲楨振皇綱赫赫我大明徳尊逾漢唐百揆修庶績公輔理陰陽峩冠正襟佩都兪在髙堂坐令八紘內熈熈民樂康气和風雨時田疇見豊穰獻禮過三爵歡娛良未央

奏百戲承應

六奏金陵之曲鐘山蟠蒼龍石城踞金虎千年王气都於今歸聖主六代繁華經幾秋江流東去無時休誰言天塹分南北英雄豈但嗤曹劉我皇昔住濠梁屋神逰天錫眞人服提兵乘勢渡江來詞臣早獻金陵曲歌金陵進珍饌諧八音繼三嘆請觀漢祖用兵時爲嘗馮異滹沱飯

奏百戲承應

七奏長揚之曲長楊曳緑黃鳥和鳴防蓞呈鮮紫燕輕盈千花浥露日麗風淸及時爲樂芳尊在庭管音嘒嘒絲韻泠泠玉振金聲各奏爾能皤皤國老載勸載懲明徳惟馨垂之聖經唐風示戒永保嘉名無已太康哲人是聴

奏百戲承應

八奏芳醴之曲夏王厭芳醴商湯逺色聲聖人示深戒千春垂令名惟皇登九五玉食保尊榮日昃不遑餐布徳延羣生天庖具丰膳鼎鼐事調烹豈但資肥甘亦足養遐齡逹人悟玆理恆令五气平隨時知有節昭哉天道行

奏隊舞承應

九奏駕六龍之曲日麗中天漏下遲公卿侍宴多令儀簫韶九奏觴九獻鑪煙細逐祥風吹羣臣舞蹈天顏喜嵗熟民康長若此六龍廻駕鳯樓深寶扇齊開扶玉几景星呈瑞慶雲多兩曜增暉四序和聖人道大如天地嵗嵗年年柰樂何

奏隊舞承應

進膳樂

樂器

笙二

笛二

鼓二

板一

杖鼓八

樂章

水龍吟寶殿祥雲紫气蒙聖明君龍徳宮氤氳霧靄檜柏間靑松龍樓鳯閣雕梁畫棟此是蓬萊洞

太平淸樂

樂器

笙四

笛四

頭管二

四

板一

杖鼓八

小鼓一

方響一

樂章

太淸歌萬國來朝進貢仰賀聖明主一統華夷普天下八方四海南北東西托聖徳勝堯王保防家國太平天下都歸一將兵器銷爲農器旌旗不動酒旗招仰荷天地上淸歌一願四時風調雨順民心喜攝外國將寶貝攝外國將寶貝見君王來朝寶殿裏瑚瑪瑙玻璃在丹墀開天門托長生日月光天徳萬萬嵗永固皇基公卿文武來朝防開玳筵捧金杯

設立大樂

樂器

戲竹二

簫四

笙四

笛二

二

頭管二

琵琶二

二十二

方響二

鼓一

板一

杖鼓八

陞座還宮百官行禮樂章萬嵗樂朝天子見朝儀

迎膳樂

樂器

戲竹二

笙二

笛四

頭管二

二

鼓一

板一

杖鼔十

樂章

水龍吟【同前】

大祀慶成大宴用萬國來朝隊舞纓鞭得勝隊舞萬壽聖節大宴用九夷進寶隊舞壽星隊舞

冬至大宴用讚聖喜隊舞百花聖朝隊舞

正旦大宴用百戲蓮花盆隊舞勝鼓采蓮隊舞永樂間定

殿內侑食樂

樂器

麾一

簫四

笙四

笛四

塤二

箎二

排簫二

琴四

編鐘一

編磬一

柷一

敔一

摶拊一

應鼓一

樂章

一奏上萬壽之曲龍飛定萬方受天命振紀綱彛倫攸敍四海康普天率土盡來王臣民舞蹈嵩呼載揚稱觴奉吾皇聖壽天長

奏平定天下之舞引舞二人皆服靑羅包巾靑紅羅玉色羅銷金胸背襖子渾金銅帶紅羅褡防皂雲頭靴靑緑羅銷金包臀舞人三十二人服色與引舞樂工同樂章四邊靜威伏千邦四夷來賓納表章顯禎祥

承乾象皇基永昌萬載山河壯刮地風聖主過堯勝禹湯立五常三綱八蠻進貢朝今上頓首誠惶朝中宰相爕理陰陽五穀収成萬民歡暢賀吾皇齊讚揚萬國來降

二奏仰天恩之曲皇天眷聖明五辰順四海寧風調雨順百谷登臣民歌舞樂太平賢良在位邦家永禎吾皇仰洪恩夙夜存誠

奏黃童白叟鼓腹謳歌承應樂器笛四大鼓一小鼓一韸子二拍板二酒壺一酒鐘一杖鼓二樂章豆葉黃雨順風調五穀収成倉廩豊盈大利民生托賴著皇恩四海淸鼔腹謳歌白叟黃童共樂咸寧

奏撫安四夷之舞引舞樂工二人皆服紅氊防紅羅銷金項帕紅靑緑羅銷金襖子紅羅褡防紅靑緑羅銷金包臀皂雲頭靴�綴樂器笛二頭管三二琵琶二水盞一韸子二拍板二二十二髙麗舞四人皆服笠子靑羅銷金胸背襖子銅帶皂靴琉璃舞四人皆服綿布花手巾靑羅大防襖子銅帶白碾光絹間道踢袴皂皮靴北畨舞四人皆服狐防靑羅紵絲銷金襖子銅帶伍魯速回回舞四人皆服靑羅防比裏罕綿布花手巾銅帶皂靴樂章小將軍順天心聖徳誠化畨邦盡朝京逺人歸伏舞於龍廷貢皇明寶貝擎殿前歡四夷率土歸王命都來仰大明萬邦千國皆歸正現帝庭朝仁聖天階班列眾公卿齊聲歌太平慶豊年和气增鸞鳯鳴紫霧生祥雲朝霞映金鑪香味馨列丹墀禦駕盈弦管簫韶五音應龍笛間鳯笙渤海令金杯中酒滿盛禦案前列羣英君徳成皇圖慶嵩呼萬嵗聲過門子聖主興聖主興顯威靈蠻夷靜至仁至徳至聖明萬萬年帝業成

三奏感地徳之曲皇心感地靈順天時徳厚生含光大品物亨鐘奇毓秀產俊英河淸海晏麟來鳯鳴陰陽永和平相我文明

奏車書防同之舞舞人三十四人皆服皂羅頭巾靑緑玉色皂沿邊襴茶褐綫縧皂皮四縫靴樂章新水令錦衣花防設丹墀具公服百司同防麟至舞鳯來儀文武班齊朝賀聖明帝水仙子八方四面錦華夷天下蒼生仰聖徳風調雨順升平世徧乾坤皆讚禮托君恩民樂雍熙萬萬年皇基堅固萬萬載江山定體萬萬嵗洪福天齊

四奏民樂生之曲世間的萬民荷天地感聖恩乾坤定位四海春君臣父子正大倫皇風浩蕩人心載醇熈熈樂天眞永載明君

奏表正萬邦之舞引舞二人皆執紅纓纛服靑羅包巾紅羅銷金項帕紅生絹錦領中單紅生絹銷金通袖襖子靑綿縧銅帶織錦臂鞲皂雲頭靴各色羅銷金包臀紅羅褡防舞人樂工六十四人皆執幹一小鉞斧一服色與引舞同樂章慶太平姦邪濁亂朝綱構禍難煽動幹斨赫怒吾皇親徵灞上指天戈敵皆降武士歡白溝戰塲旌旗云合迷日光令嚴气張三軍踴躍齊奮揚掃除殘甲如風蕩凱歌傳四方仁聖不殺降望河南失欃槍滚繡毬肆旅拒恃力彊一心構殃築滄洲百尺城隍騁蠆毒恣虎狼孰能禦當順天心有徳隆昌倒戈斂甲齊歸降撫將生還逹故鄕自此仁聞愈彰陣陣嬴不數孫吳兵法良神謀睿算合陰陽八陣堂

堂行天上虎略龍韜孰敢當俘囚十萬皆疎放感荷仁恩戴上蒼得勝回兩傍四方展鳥翼風雲雁行出奇兵敵難量士彊馬彊徧百里眠旗臥鎗勝兵回樂洋洋小梁州敵兵戰敗神魂喪擁貎貅渡長江開市門肆

不移宣聖恩如天曠綸音頒降普天下仰吾皇

五奏感皇恩之曲當今四海寧頌聲作禮樂興君臣慶防躋太平衣冠濟濟宴彤庭文臣武將共荷恩榮忠心盡微誠仰答皇明

奏天命有徳之舞引舞二人俱執紅纓纛服靑幪紗如意冠紅生絹錦領中單紅生絹大袖袍各色絹防畫直纒黑角偏帶藍絹防皂雲頭皮靴白布韈舞人樂工六十四人皆執紅漆羽籥雉雞尾服色與引舞樂工同樂章慶宣和雨順風調萬物熈一統華夷四野嘉

禾感和气一干百穗一干百穗窄甎兒梯航萬國來丹墀太平年永固洪基正東西南北來朝防洽寰宇布春暉四裔咸賓聲教美自古明王在愼徳不須威武服戎狄祥瑞集鳯來儀佳期萬萬嵗聖明君主華夷六奏慶丰年之曲萬方仰聖君大一統撫萬民丰年時序雨露均穰穰五穀貨財殷酣歌擊壤風淸俗淳四夷悉來賓正統皇仁

七奏集禎應之曲皇天眷大明五星聚兆太平騶虞出現甘露零野蠶成繭嘉禾生醴泉湧地河水淸乾坤萬萬年四海永寧

八奏永皇圖之曲天心眷聖皇正天位撫萬邦仁風宣布禮樂張戎夷稽首朝明堂皇圖鞏固賢臣贊襄太平日月光地久天長

九奏樂太平之曲皇恩被八紘三光明四海淸人康物阜嵗屢登含哺鼓腹皆歡聲民歌帝力唐堯至仁乾坤永淸共樂太平

丹墀大樂

樂器

戲竹二

簫十二

笙十二

笛十二

頭管十二

八

琵琶八

二十八

方響二

鼓一

拍板六

杖鼓十二

陞座還宮

樂章

萬嵗樂與洪武間同

百官行禮

樂章

朝天子與洪武間同

導膳樂

樂器

戲竹二

笙六

笛六

頭管六

四

鼓一

拍板一

杖鼔八

樂章

水龍吟與洪武間同

迎膳樂

樂器

笙四

笛四

頭管四

二

方響一

大鼓一

拍板一

杖鼓四

樂章

與導膳同

進膳樂

樂器

笙四

笛四

頭管四

二

鼓一

方響一

拍板一

杖鼓四

樂章

太淸歌上淸歌開天門俱與洪武間同

大祀慶成纓鞭得勝蠻夷隊舞

萬壽聖節九夷進寶隊舞

冬至節讚聖喜隊舞

正旦節百戲蓮盆隊舞

嘉靖間續定慶成宴樂章

陞座萬嵗樂五百昌期嘉慶防啟聖皇龍飛天位九州四海重華曰大明朝萬萬世

百官行禮朝天子滿前瑞煙香繞蓬萊殿風回韶律鼓淵淵列陛上旌旗絢日至朱躔陽生赤甸气和融徹至上歷年萬千長慶天宮宴

上防衣上花水龍吟寶殿金鑪瑞靄浮陳玉案列珍羞天花彩照耀翠云裘鸞歌鳯舞虞庭樂奏萬嵗君王壽

一奏上萬嵗之曲聖主垂衣裳興禮樂邁虞唐簫韶九成儀鳯凰日月中天照八荒民安物阜時和嵗康上奉萬年觴祚無疆

奏平定天下之舞四邊靜天啟嘉祥聖主中興振紀綱頌洋洋功蕩蕩國運隆昌萬嵗皇圖壯鳯鸞吟維皇上天佑聖明景命宣五云輝三臺潤七緯光懸協气生嘉祥見正萬民用羣賢垂衮禦經筵宵衣勤政殿禮圜邱大祀精防明水潔蒼璧圓秉周文承殷薦眷皇家億萬斯年

二奏仰天恩之曲皇穹啟聖神欽幹運祗郊禋一陽初動靄先春萬福來同仰至仁祥開日月瑞見星辰禮樂協神人宇宙咸新迎膳水龍吟春滿雕盤獻玉桃葭管動日輪髙熹微賫色遙映兗龍袍千官舞蹈鈞韶疊奏曲度升平調進膳水龍吟紫禁瓊筵暖應冬八螭乘六龍玉巵瓊斚黻座獻重瞳堯天廣運舜雲飛動喜聴歌頌進湯太淸歌長至日開黃道喜乾坤佳气陽長陰消奏鈞韶音調鳯軫律協鸞簫仰龍顏天日表如舜如堯金鑪煙暖禦香飄玉墀晴霽祥光繞宮梅苑栁迎春好燕樂蓬萊島上淸歌云捧宸居五星光映三臺麗仰日月層霄霽仰日月

層霄霽中興重見唐虞際太和元气自陽回兆姓歡愉開天門九重霄日轉皇州曉燕天家共歌魚藻龍

鱗雉尾髙祝聖壽慶淸朝

奏黃童白叟鼓腹謳歌承應禦鑾歌雅奏樂升平瞻綘闕集瑤京黃童白叟喜气盈謳歌鼓舞四海寧金枝結秀玉樹含英聽康衢擊壤聲帝力難名

三奏感昊徳之曲帝徳運光明一陽動萬物生升中大報蒼璧陳禮崇樂暢歆太淸星懸紫極日麗璇庭乾坤瑞气盈海宇安寧

奏撫安四夷之舞賀聖朝華夷一統萬國來同獻方物修庭貢逺慕皇風自南自北自西自東望天宮佳气郁重重四靈畢至麟鳯龜龍殿前歡瑞云晴靄浮宮殿一脈陽和轉禮成交泰開周宴鳯笙調龍幄展天心感格人歡忭四海謳歌徧慶丰年賴皇天錫丰年勤禹稼力舜田喜慰三農願嘉禾秀瑞麥鮮賦九州貢八埏神倉禦廩咸充滿養民以養賢新水令聖徳精禋格昊穹大一統四夷來貢玉帛捧文軌同世際昌隆共聴輿人頌太平令誕明禋天監元後光四表惠澤周流來四裔趨前擁後獻萬寶充庭滿囿稽首頓首天髙地厚祝聖人多男福壽

四奏民樂生之曲大報禮初成像幹徳運皇誠神州赤縣永淸寧靈雨和風樂太平陰陽交暢品物咸亨元化自流行允殖羣生迎膳水龍吟五色祥雲捧玉皇開閶闔坐明光鈞天樂奏冬日禦筵張文恬武熈太平气象人在唐虞上進膳水龍吟玉律陽回景運新燕鎬京藹皇仁光昭云漢一气沸韶韺錦瑟和聲瑤琴淸韻瞻仰天顏近進湯太淸歌萬方民樂時雍鼔舞荷天工雷行風動喜今逢南蠻北貊東夷西戎來朝貢大明宮星羅斗拱九重天上六飛龍五色雲開雙彩鳯普天率土效華封允協河淸頌

奏車書防同之舞新水令五云深防九重城感洪恩一人有慶陽初長禮方行帝徳文明表率邦家正水仙子萬方安堵樂康寧九域同仁荷聖明千年撫運承天命露垂甘河獻淸見雙岐秀麥連莖喜靈雪隨冬應覩祥雲拂曙生神與化並運同行

五奏感皇恩之曲雙闕五星光霓旌樹紫蓋張璇臺玉曆轉煥陽鈞天廣樂諧宮商恩深露湛喜溢霞觴日月新龍章地久天長

奏表正萬邦之舞慶太平維天眷我聖明禮圜丘至徳精誠乾元永淸洪膺景命休徵應泰階平千秋嵗聖主乘龍禦萬邦慶雲翔化日重光羣臣拜舞稱壽觴載歌天保章滚繡毬五云車度九重利見飛龍耀衮章火藻華虫擊虎敔考鳬鐘鼉鼓逢逢八珍列九鼎丰隆堯眉揚彩舜重瞳萬國咸熈四海雍齊歌頌聖徳神功殿前歡萬年禮樂中興日大化覩重熈河淸海晏臻祥瑞五行順七政齊超三邁五貞元防旣醉頌鳬鷖天下樂萬靈朝拱接淸都享南郊欽天法祖願聖人承幹納祜中和位育龜獻範馬陳圖醉太平禮樂萬年規謳歌四海熈衣冠蹈舞九龍墀麗正仰南離紫雲髙捧唐虞帝垂衣天下文明治鎬烏岐鳯呈嘉瑞眞个是人在成周世

六奏慶丰年之曲聖人懋承幹綏萬邦屢丰年神倉禦廩登天田明粢郁鬯祀孔防輿情咸豫協气用宣萬古帝圖傳璧合珠聨

七奏集禎應之曲天保泰階平寶露降渾河淸嘉禾秀麥集休禎遐陬絕域喜气盈一人有慶百度惟貞萬國頌咸寧麗正重明

八奏永皇圖之曲鎬燕集天京頌魚藻歌鹿鳴邊陲安堵萬國寧重譯來庭四海淸咸池日曙昩谷云徵帝座仰前星豫大丰亨

九奏樂太平之曲皇極永登祥乾符啟泰運昌玉管回春動一陽金鑾錫燕歌九章虞庭獸舞岐山鳯翔日麗衮龍裳主聖臣良

迎膳水龍吟香霧氤氳紫閣重仰天徳瞻帝容星輝海潤甘雨間和風樂比鳶魚瑞呈麟鳯永獻捲阿頌進膳水龍吟萬戶千門啟建章臺階峻帝座張三垣九道北斗玉衡光元气調和雅韻鏗鏘昭代慶明良太淸歌萬方國盡來庭稽首歌帝仁仰荷生成振

乾綱陰陽順序民物樂生逢明聖萬年春永膺休命華夷蠻獠咸歸正蒼生至老不知兵鼔腹含哺囿太平九有享淸寧

奏天命有徳之舞萬嵗樂太平天子興隆日履初長陽回元吉醴泉芝艸休徵集曽聞道五星聚室賀聖朝一人元良百度維新握赤符凝應享太淸大禮方行祀事孔明感天心億載恆承慶明王愼徳四夷咸賓

奏纓鞭得勝蠻夷隊舞承應醉太平星華紫殿髙雲气彤樓繞九夷重譯梯航到皇圖光八表玉宇無塵明月皎銀河自轉扶桑曉平平蕩蕩歸王道百獸舞鳯鳴簫韶看花防普天下都賴吾皇至聖看玉關頻款天山已定四夷效順歸王命天保歌羣黎百姓天下樂九重樂奏萬花開望龍樓雲蒸霧靄仰天工雍熈帝載臣民歡戴溥仁恩徧九垓淸江引黃鐘旣奏陽和長徳盛天心貺人文日月明國勢山河壯衢室民謡頻擊壤

奏致語萬民安樂天下太平嵩呼萬嵗再動樂聲淸江引鈞天畢奏日方中旣醉歡聲動云章傍衮龍颷勢翔威鳯萬方安樂興嘉頌千秋嵗上下交歡燕禮成一陽奮萬彚咸亨風雲防合開明運紫極轉璇衡宴畢百官行禮朝天子文班武班歡動承明殿禮成樂備頌聲喧眞咫尺仰天顏日照龍筵回雉扇翠防旋奉仙鑾雲間鬥間五色金章燦

還宮萬嵗樂天回北極云成瑞望層霄重華日麗九垓八極樂雍熈祝聖壽萬萬嵗

小宴樂

永樂間定

侑食樂

樂器

簫二

笙二

二

樂章

一奏本太初之曲朝天子混兮沌兮水土成元龍不分南北與東西未辧天和地萬象包涵其中祕密難窮造化機是陰陽本體乃爲之太極兩儀因而立二奏仰大明之曲歸朝歡太極分混然方始見儀形淸浮濁偃乾坤定日月齊興照靑霄萬象明陽湏動陰須靜陰與陽皆相應流行二气萬物俱生

奏百戲承應

三奏民初生之曲沽美酒乾坤淸宇宙寧六合淨四維正萬象原來一气生定三才五行民與物共成羣太平令爲一類不分人品竟生食豈曉庖烹避寒

暑巢居穴遁披樹葉相尋趂如何是愛親世情治生𨿽混然安其性

奏百戲承應

四奏品物亨之曲醉大平黎民生世間萬物長塵寰陰陽交運轉循環久逺時庶繁相傳气候應無間品物交錯慿誰鑑望聖人出世整江山主萬民得安奏百戲承應

五奏禦六龍之曲淸江引人生久仰生聖君天使人生聖聖人受天機體天居中正禦六龍聖明登九重碧玉簫君坐神京海嶽共從新民仰君恩聖治有

人倫人品分萬物增聖承幹百福臻垂法明尊天命興後朝皆從正

奏百戲承應

六奏泰階平之曲十二月聖乃有言天天是無言聖聖人臨正萬物亨通恩威盛社稷安仁徳感江山定選用英賢興王政分善惡賞罰均平三公九卿左右股肱庶事康寧

奏百戲承應

七奏君徳成之曲十二月皇基以興聖帝修身奉天體道聖徳愈明敬天地勤勞萬民立法度上下咸寧堯民歌風俗禮樂厚彛倫爰興學校進儒經賢臣

良將保朝廷四野人民頌歡聲用的是賢英賢英定太平寰海皆歸正

奏百戲承應

八奏聖道行之曲金殿萬年歡三綱旣定九疇復興聖道如天嘉禾齊秀寒暑和平聖威無邊皇基穏勝磐石慶雲生景星長現三光輝耀百谷収成萬姓安寧得勝令聖徳感皇幹甘露降山川萬邦來朝貢奇

珍擺布金玉階下鳴鞭仰聖主陞金殿丹墀列英賢讚吾皇丰稔年

奏百戲承應

九奏樂淸寧之曲普天樂萬邦寧皇圖正父君母後天下咸欽君治外永聖明後治內長安靜後聖承幹皆從正徳相傳聖子神孫天威浩蕩江山永固洪福無窮沽美酒和气生滿玉京祥禋起映皇宮明聖開基整萬民風雲防帝庭奏簫韶九韻成太平令紫霧隠金鑾彩鳯祥光罩良將賢臣玉案列珍羞美醖寶鼎爇龍涎香噴至尊永寧儲嗣守成賀萬萬嵗一人有慶

奏魚躍於淵承應

設立大樂

樂器

笙一

笛二

頭管二

二

鼔一

板一

杖鼓八

陞殿還宮百官行禮

樂章

萬嵗樂朝天子與前同

進膳

樂章

水龍吟與前同

奉天門宴百官止用本太初仰大明民初生三奏樂章進酒進膳樂同惟百官行叩頭禮用天子樂章宴畢導駕還宮用禦鑾歌

嘉靖間仁壽宮落成宴樂章侑食

一奏本太初之曲朝天子帝誠帝明寶位基昌命仙苑開筵歌鹿鳴亭殿天章映我有嘉賓鼓瑟吹笙示周行昭徳音日升月恆萬載皇圖正

二奏仰大明之曲殿前歡天保定聖人多壽多男慶修和禮樂協中興麗正重明如山阜如岡陵如川方至莫不增協气生禎禎應百神受命萬國來庭

三奏民初生之曲沽美酒黃河淸寶露凝瑞麥呈靈鵲鳴諸福來同仰聖明喜萬寶告成占景緯泰階平太平令念農桑衣食之本仰君徳獨厚民生事耕

鑿羣黎百姓歌鹿鳴神人胥慶明主燕嘉賓承筐鼓瑟吹笙繼自今福增天定

四奏品物亨之曲醉太平瑤宮怡聖顏閬苑隔人寰吹笙鼓瑟賓防酒天開宴鹿鳴歌舞黃金殿賴吾皇錫福萬民安醉歌天保歡

五奏禦六龍之曲淸江引聖王有道樂升平燕防延休慶務本軫民生化凝天命忻落成萬載開鴻運碧玉簫帝重農桑法駕起明光麟防鳯翔宴陳天

保章開玳筵薦瑤觴旣醉頌洋洋聖徳巍皇恩蕩世際唐虞上

進膳水龍吟寶瑟瑤笙鼔吹喧聖天子禦華筵南山萬壽瑞日正中天百谷丰年八方珍膳人樂升平宴太淸歌瑞麥嘉禾臻瑞仰荷堯舜主愛育羣黎感天意五風十雨秋報春祈徧爾徳歡農桑日用衣食嘉賓和樂開筵地紅雲捧雕盤珍味山呼萬嵗福無疆日升川至上淸歌仰賴吾皇參天兩地凝和气四三王六五帝國家興賢才爲上瑞養萬民九域熈百祿咸宜開天門寶殿輝龍虎風雲防瞻丹墀覲紫微周詩歌旣醉螽斯麟趾開祥瑞仰飛龍在天位

幽風亭宴講官樂章侑食

一奏本太初之曲朝天子九重詔傳殿閣門秋宴授衣時節肅霜天禾稼登塲徧鼓瑟吹笙升平重見工歌七月篇春酒當筵獻願吾皇萬年嵗嵗臨西苑二奏仰大明之曲殿前歡鳯苑禦筵開黃花映玉階鹿鳴天保歌三代古調新裁奉君王萬壽杯日月明乾坤大看年年秋報太平有象元首明哉

三奏民初生之曲沽美酒熈春陽化日長執懿筐采柔桑拾繭繰絲有萬箱染紅黃孔陽爲公子翟衣裳太平歌勤樹藝嵗年丰穰九十月禾黍登塲爲春

酒甕浮新釀耕田樂齊歌齊唱饗公堂殺牛舉觴繼進著兕觥祝聖壽萬靈扶相

四奏品物亨之曲醉太平納嘉禾滿釀禦酒盈缸公桑蠶績制黃服龍衣衮裳螽斯蟋蟀諧淸唱水光山色明仙仗豳風亭殿進霞觴祝聖壽無疆五奏禦六龍之曲淸江引九月風光何處有鳯苑在龍池右農夫稼已登公子衣方授萬嵗君王頻進酒碧玉簫凡我生民農桑最苦辛終嵗經營气候變

冬春田畯欣婦子勤詠豳詩仰化鈞場圃新風雨順宴禦丹墀龍顏近

進膳水龍吟養老休農敞禦筵防春酒介耆年刲羊剪韭社鼔正闐闐香粳米顆升堂拜獻此樂眞堪羨太淸歌九月天開西苑宸居無逸殿講幄張筵集

儒流云蒸星璧緯珠纒暏禦制煥文章照回云漢堯天舜日民安宴禦廩神倉百谷登金輝玉燦休徵見大有丰年上淸歌鳯苑宸居公桑帝籍今方舉躬耕蠶勸士女獻羊羔升堂奏樂舞葵菽棗壺上珍廚萬壽山呼開天門豳風亭共仰吾皇聖百谷登萬國咸寧民康物阜禎祥應仰乾運俯坤靈

皇后親蠶宴內外命婦樂章

陞座天香鳯韶之曲春云繚繞芳郊曙喜乾坤萬象咸舒蘭臯蕙圃迎仙馭采柔條攀茂樹蠶宮繭館親臨禦璧月珠星照太虛開筵還駐翠銷旟萬載垂貞譽進膳沽美酒蠶禮成鳯輦停薦霞觴列云屏宮妃世婦仰坤寧祥雲映紫防同頌耀前星

回宮禦鑾歌維天啟聖皇君耕籍後躬桑身先田織率萬邦天淸地寧民康物阜百谷用成四夷來王治化登唐虞世發禎祥

東宮宴樂

永樂間定

樂器

簫四

笙四

四

樂章

一奏喜千春之曲賀聖朝開國承天聖感極多總一統封疆濶百姓快活萬物榮光共沐恩波仙音韻合贊升平詠歌齊朝拜千千嵗東宮滿國春和

二奏永南山之曲水仙子洪基永固海波淸盛世明時禮樂興華夷一統江山靜民通和樂太平讚東宮仁孝賢明秉鈞衡端正順乾坤泰亨坐中華萬世昌寧奏百戲承應

三奏桂枝香之曲蟾宮曲曉光融燕享春宮日朗風和气喜蔥蔥鎭領臺樞規宏綱憲禮節正公事聖上柔聲婉容問安寧勤孝防恭果斷寛洪剛健文明聖徳合同

奏百戲

四奏初春曉之曲小梁州端拱嚴宸事紫微秉運璇璣四時百物總相宜仰賴明君徳大業勝磐石皇儲仁孝明忠義美遐方順化朝儀孝能歡慈愛心敬篤上尊卑意禮上和下睦民鼓舞樂雍熈

奏百戲承應

五奏乾坤泰之曲滿庭芳春和玳筵安邦興國欽聖尊賢文英武烈於民便禮樂成全亨大業中庸不偏順天常節儉爲先逹文獻嚴儀訓典孝敬億千年奏百戲承應

六奏昌運頌之曲喜秋風文武安軍民樂宴文華防班僚五云齊動鈞天樂賀春宮讚皇朝

奏百戲承應

七奏泰道開之曲沽美酒布春風滿畫樓對嘉景鳯凰洲髙捧金波碧玉甌設威儀左右分品從列公侯太平令效聖上誠心勤厚主宗器嚴備春秋諧律

呂仙音齊奏欽王政皇天保佑拜舞頓首讚祝進酒千千嵗康寧福壽

迎膳樂

樂器

戲竹二

笙四

笛四

頭管四

二

琵琶二

鼓三

拍板二

杖鼓四

樂章

水龍吟方響笙鼔樂喧排寶器開玳筵鸞儀旌節錦繡景相連簮纓趨進皆來朝春滿文華殿

陞座還宮

樂章

千秋嵗與前同

禮部志稿卷二十一﹤史部﹐職官類﹐官制之屬﹐禮部志稿﹥

欽定四庫全書

禮部志稿卷二十二

明兪汝楫編

儀制司職掌

傳制儀

國初大祀天地前三日誓戒百官及遣官攝祭皆禦殿傳制具儀如左

誓戒儀

洪武二十六年定

凡大祀前三日陳設如常儀文武官各具朝服詣丹墀拜位鐘聲止儀禮司跪奏請陞殿樂作皇帝禦華蓋殿具皮弁服出陞座樂止鳴鞭訖贊四拜傳制官詣禦前跪傳制由東門出至傳制位稱有制贊跪宣制云洪武某年正月某日大祀天地於南郊爾文武百官自某日爲始致齋三日當敬愼之傳訖贊俯伏興樂作又四拜平身樂止奏禮畢

嘉靖九年續定

制曰某年十一月某日祗行大祀皇天禮於圜丘爾文武百官自今日爲始致齋三日其宜精白乃心益加敬愼之哉

遣祭儀

洪武二十六年定

凡遣官祭祀前一日陳設如常儀次日各官具朝服丹墀北向立皇帝禦華蓋殿具皮弁服鐘聲止執事官行一拜叩頭禮訖儀禮司跪奏請陞殿樂作陞殿樂止簾鳴鞭訖唱排班班齊百官一拜叩頭畢分東西立引禮引獻官詣拜位贊四拜平身傳制官詣禦前跪奏傳制俯伏興由東門靠東出至丹墀東西向立稱有制唱跪宣制【祭孔子則曰某年月日祭先師孔子大成至聖文宣王祭帝王則曰先聖歷代帝王命卿行禮】贊俯伏興樂作四拜樂止禮卑

凡傳制遣官代祀歷代帝王並旗纛孔子等廟前一日沐浴更衣處於齋宮次日還宮

嘉靖間更定

祭孔子制云某年某月某日祭至聖先師孔子命卿行禮每三年遣道士賫祝文香帛詣所在陵寢致祭制云某年某月某日祭先聖歷代帝王遣爾等賫捧祝文香帛詣陵寢致祭命所在有司行禮

傳制樂【與朝賀同】

樂章

典祀之曲氤氳滿庭香八音絲竹弄笙簧金石音韻彰匏土革木度鏗鏘髙捧降明香吾皇誠念詣神方神不佞禍淫福善理之常

進春儀【有司鞭春儀附】

凡進春先期數日奏聞欽天監遣官至順天府候气屆期奏進舊儀與見行微有不同備列於左

洪武二十六年定

是日早文武百官各具朝服於丹墀北向立應天府官置春案於丹墀中道之東引禮引府縣官就拜位贊鞠躬樂作四拜平身樂止典儀唱進春引府縣官舉春案樂作由東堦陞跪置於丹墀中道俯伏興平身樂作又四拜禮畢鳴贊唱排班引禮引文武官北向立贊班齊致詞官詣中道之東跪奏云新春吉辰禮當慶賀贊鞠躬樂作贊五拜三叩頭訖樂止儀禮司奏禮畢

萬曆八年定

先一日鴻臚寺執事官設春案一張於皇極殿外東王門檐下是日文武百官各具朝服侍班執事官先諧中極殿行禮如常鴻臚寺堂上官跪奏請陞殿導駕官前導教坊司樂作上禦皇極殿陞座樂止錦衣衛傳鳴鞭引入序班引順天府等官先就拜位鳴贊贊鞠躬樂作四拜興平身樂止內贊立於東王門外贊進春引入序班引順天府府尹至東王門外鴻臚寺堂上官招呼起案樂作擡案序班舉春案至正門外檐下置定樂止引入序班引府尹至案前立內贊隨至檐下立贊跪鴻臚寺堂上官傳跪外贊亦贊跪內贊贊進春府引贊臣某等謹進某年春又奏皇太后陛下春中宮殿下春某王殿下春俱在午門外伺候請命司禮監官捧進請防承防畢內贊贊俯伏鴻臚寺堂上官傳俯伏外贊亦贊俯伏樂作興平身樂止引入序班將府尹引下鴻臚寺堂上官招呼起案擡案序班舉春案至原處置定府尹仍入原班立外贊贊鞠躬樂作四拜興平身樂止順天府等官退下侍立對贊贊排班班齊文武百官入班立定鳴贊贊跪鴻臚寺堂上官一員於丹陛中道跪致詞云新春吉辰禮當慶賀致畢起身一躬由東邊門入殿內侍立鳴贊贊俯伏樂作興平身五拜叩頭興樂止鴻臚寺堂上官殿內跪奏禮畢傳贊禮畢鳴鞭駕興百官退進春樂【與朝賀同】

有司鞭春儀

永樂中定

每嵗有司預期塑造春牛並芒神立春前一日各官常服輿迎至府州縣門外土牛南向芒神在東西向至日淸晨陳設香燭酒果各官俱朝服贊排班班齊贊鞠躬四拜興平身班首詣前跪眾官皆跪贊奠酒三奠酒訖贊俯伏興復位又四拜畢各官執采杖排立於土牛兩傍贊長官擊鼓三聲擂鼔贊鞭春各官環擊土牛者三贊禮畢

頒誥勅【官員受誥封贈並焚黃儀附】

近制文武官誥勅於常朝日皇極門頒給領誥勅官具朝服行五拜三叩頭禮與洪武間所定不同今仍載舊儀備考

洪武二十六年定

陳設如常儀至日皇帝陞殿鳴鞭百官一拜叩頭畢引禮引受誥官詣拜位執事官舉誥案於丹墀中道或吏部或兵部官奏訖贊鞠躬樂作四拜平身樂止執事官舉誥案置於丹墀中道贊跪俯伏興樂作又四拜樂止禮畢

頒誥樂【與朝賀同】

官員受誥封贈並焚黃儀

洪武中定

凡受誥前一日本家設誥案於正防中設香案於誥案之南其日防亭鼔樂送【如無防亭用盤袱一人捧前行】受誥官前行誥將至受封者卽出大門外迎接命婦服冠服迎於門內候誥輿卽防亭入門隨至防前各就拜位執事者於輿內捧誥置於案贊禮者贊鞠躬五拜三叩頭如命婦則不必叩頭捧誥入受封贈並受誥官具香燭等物詣家廟或祠堂告知四拜訖受誥官並命婦於父母前行四拜禮八年令官員祖父母父母受封迎誥至家祖父母父母則與子孫各具服拜受男子受於正防婦人受於中堂如不存者子孫拜受擇日焚黃

凡焚黃前一日受誥於本家祠堂中設案桌一於中間設香燭桌一於案前置祝文於案至日淸晨孝子捧封贈誥命置祠堂中案上著能冩人以黃紙一副依誥命一般謄抄置於案桌執事者陳設祭物於案前孝子等各就拜位從祭子女列於後贊禮者贊鞠躬拜興拜興平身至香案前贊跪上香祭酒亞祭酒三祭酒讀祝執事者取祝文跪於右讀訖贊宣誥宣誥者立於東宣訖贊俯伏興平身贊焚黃讀祝者取祝文宣誥者取黃俱至焚所焚燒孝子酹酒禮畢

祝文式維洪武某年嵗次某甲子某月某朔某日孝【子孫】致祭顯【某考散官之靈某妣夫人之靈若靈在寫之靈若已除靈入伺堂則寫神主】追念音容不勝感慕玆者欽防聖恩追封顯【某考防官某妣夫人】謹於今日行焚黃禮特備牲醴告祭尙享

開讀儀

朝廷頒命四方有詔書有赦書有勅符丹符有制諭手詔詔赦先於闕廷宣讀然後頒行勅符等項則使者賫付所授官員祕不敢發開讀迎接儀各不同具列於後

洪武二十六年定

前期一日尙寶司設禦座於奉天殿設寶案於殿東錦衣衛設云蓋於奉天門教坊司陳中和韶樂於殿內禮部設宣讀案於承天門上西南向其日淸晨陳設如常儀教坊司設大樂於午門外承天門外東西相向儀禮司設百官拜位於承天門外橋南校尉四人擎云蓋於殿內簾前鼔初嚴文武百官各具朝服鼓吹嚴引禮引公侯侍班於午門外東西相向鐘聲止儀禮司跪奏請陞殿皇帝服皮弁服導駕官前導中和樂作陞座樂止鳴鞭捲簾禮部官捧詔書詣寶案前用寶訖捧置云蓋中校尉擎執云蓋由殿東門出大樂作自東陛降由奉天門至金水橋南午門外樂作公侯前導迎至承天門上鳴贊唱排班引禮引文武官就拜位唱班齊鞠躬樂作贊四拜樂止宣讀展讀官陞案稱有制贊眾官皆跪禮部官捧詔書授宣讀官宣讀官受詔書唱宣讀宣讀官宣訖禮部官捧詔置云蓋中贊禮唱俯伏興樂作四拜樂止唱搢笏鞠躬三舞蹈唱山呼百官拱手加額曰萬嵗唱山呼百官拱手加額曰萬嵗唱再山呼百官拱手加額曰萬萬嵗凡呼萬嵗樂工軍校擊鼓齊聲應之唱出笏俯伏興樂作四拜興平身樂止序班卽報儀禮司跪奏禮畢禮部官捧詔書分授使者畢駕輿中和樂作鳴鞭樂止百官以次退

嘉靖六年續定

前期一日鴻臚寺官設詔案錦衣衛設云蓋云盤於奉天殿內東別設云盤於承天門上設防輿於午門外鴻臚寺官設宣讀案於承天門上西南向教坊司設中和樂及設大樂如常儀鴻臚寺官列百官班次於承天門外橋南是日錦衣衞設鹵簿駕百官各具朝服入丹墀內侍立上具冕服禦華蓋殿鴻臚寺官引執事官進至華蓋殿就次行五拜三叩頭禮贊各供事鴻臚寺官奏請陞殿樂作導駕官導上陞座翰林院官先捧詔書於華蓋殿從至禦座前東立西向樂止鳴鞭報時雞唱定時鼔訖唱排班文武百官入班鴻臚寺贊四拜樂作興樂止百官出至承天門外伺候鴻臚寺官舉詔案於殿中贊頒詔翰林院官捧詔書授禮部官禮部官捧詔書置於云盤案上校尉擎云蓋俱從殿左門出【隆慶六年儀注詔從殿左門出至皇極門鴻臚寺卽奏禮畢駕興】至午門外禮部官捧詔置防輿內樂作公侯伯三品以上官前導引至承天門上樂止鳴贊唱排班引禮引文武百官就拜位樂作贊四拜樂止唱宣讀展詔官陞案稱有制贊眾官皆跪禮部官捧詔書授宣讀官宣讀訖禮部官捧詔書置云盤中贊俯伏興平身四拜樂止搢笏鞠躬三舞蹈唱山呼萬嵗者三唱出笏俯伏興樂作四拜興平身樂止序班報鴻臚寺官跪奏禮畢駕興百官以次出禮部官捧詔書授錦衣衛官置云匣中以防索系於龍竿頒降禮部官捧詔書置於龍亭內鼓樂迎至禮部授使者頒行天下開讀樂【與朝賀同】

迎接詔赦儀

洪武中定

凡朝廷遣使各處開讀詔赦如至開讀所本處官員具龍亭防輿儀仗鼔樂出郭迎接朝使下馬取詔書置龍亭中南向朝使立於龍亭之東本處官具朝服北面行五拜禮眾官及鼓樂前導引朝使上馬在龍亭後行至公廨門外眾官先入文武官分東西序立候龍亭至公庭中朝使立於龍亭之東西向如有出使官員贊者先唱曰出使官行禮禮生引出使官於公庭露臺上行五拜禮畢於露臺之上東向立贊眾官排班有武官處文東武西排班如有武官處文官依次左右排班班齊樂作贊四拜禮朝使捧詔授展讀官展讀官跪受詣開讀案宣讀出使官於露臺北向跪眾官皆跪宣讀訖開讀官捧詔授朝使朝使捧詔置龍亭中眾官俯伏興四拜三舞蹈跪山呼者三俯伏興四拜禮畢本處官班首詣龍亭前跪問聖躬萬福朝使鞠躬答曰聖躬萬福眾官乃退易服而見朝使行兩拜禮朝使答禮禮畢本處官復具鼔樂送詔於官亭

凡遇有詔書禮部差人賫往各處開讀所差人員必預先教其捧詔進退禮儀

凡使者欽賫詔書至各處開讀預期一日執知本處官司照依已降儀式迎接行禮

凡使者欽賫詔書至總兵官處近營十里先令人報知總兵官設香案於營內南向立金鼓旗仗率領諸將出營迎接見使者下馬立於道傍俟詔書過總兵官並眾官上馬從後至營門外各下馬使者前行總兵官並眾官後從至營內使者捧詔書以授宣讀官眾官皆跪宣讀畢以授使者復置於案眾官皆俯伏興平身行四拜禮禮畢使者東立西向總兵官西立東向行兩拜禮相見禮畢使者居東總兵官居西相向敍坐

凡遇詔赦經過道路官員軍民人等卽於道傍俯伏候詔赦過畢方起

凡出使在途如遇詔赦到各處出迎郊外與本處官一同隨班行五拜三叩頭禮有職者隨品序列無職差使人使服隨具服班之後不許攙越行禮畢同本處官導龍亭至衙門中隨大班依上項班次行禮

迎接詔赦官班儀仗行次圖

橫鉞斧槌劍令旗鼔樂文官耆儒甲士鼓角金鼓旗【四人】

天丁

天丁

天丁

天丁龍亭

香案

【士甲】

天丁

天丁

天丁

天丁橫鉞斧槌劍令旗鼓樂舞官耆儒甲士鼓角金鼓旗開讀詔赦文武官拜位圖式

橫鉞斧槌劍令旗鼓樂丹墀【位鼔角金鼔旗拜儒僧道甲士】

傘【禮贊】旗

【官生員吏典耆文】

龍亭【贊

武禮

官千百戶縂小】橫爪鉞斧槌劍令旗鼓樂丹墀【拜旗甲士位鼓角金鼓旗】

迎接勅符制諭儀

洪武間定

凡使者欽賫勅符丹符到處多系機密重事不許先期報知亦不許本處官司迎接使者與眾官直至衙門開看置勅符於案使者立於案東眾四拜使者取符宣讀訖復置於案眾官再行四拜禮畢本處官遂與使者行禮若與一二人止於本家接符從便安放使者以符授本官本官叩頭開看畢乃與使者行禮

凡使者欽賫制諭勅符手詔至總兵官處干系機密軍務經過去處不許報知本處官司亦不許迎接徑至總兵官營外先密遣人報知總兵官設香案於兵幕南向總兵官親出營迎接使者下馬捧制諭勅符前行總兵官後從至兵幕使者取制諭勅符置於案使者立於案東西向總兵官行五拜禮禮畢悉令屏去左右使者取制諭勅符親授總兵官開看畢卽収捲復置於案使者東立西向總兵官西立東向行兩拜相見禮畢使者居東總兵官居西相向敍坐

凡總兵官奉命徵討遇使者賫到制諭勅符手詔依儀行禮卽便依防奉行如有應合復奏事理隨時具禮奏請防不許遅延方命違則如律

進書儀

進書儀惟寶錄最重上具衮冕百官朝服進表稱賀其餘纂修書成則以表進重錄書及玉牒止捧進儀各列於後

進實錄儀

永樂元年定

前一日設香案於奉天殿丹陛之中表案於丹陛之東錦衣衞設鹵簿駕教坊司設中和韶樂及大樂如常儀設寶輿於奉天門是日早史官捧實錄置其中上禦華蓋殿具兗冕鴻臚寺官奏執事官行禮贊五拜奏請陞殿導駕官前導樂作上禦奉天殿樂止文武官各具朝服詣丹墀分左右侍班鴻臚寺官導引寶輿至丹墀上史官舉實錄置於案史官入班鴻臚寺官奏進實錄序班舉實錄案以次由殿中門入班首由左門入上興序班以實錄案置於殿中班首跪於案前贊史官皆跪序班並內侍官舉實錄案入謹身殿置於中上復座贊俯伏班首俯伏興復位贊四拜贊進表序班舉表案由左門入置於殿中贊宣表贊眾官皆跪宣訖贊俯伏興贊四拜興進實錄官退於東班侍立文武百官入班鴻臚寺官奏某官臣某同文武百官恭遇太祖聖神文武欽明啟運俊徳成功統天大孝髙皇帝孝慈昭憲至仁文徳承天順聖髙皇后實錄纂成羣臣懽忻禮當慶賀宣訖各官四拜興贊有制史官仍入班贊跪宣制云太祖聖神文武欽明啟運俊徳成功統天大孝髙皇帝孝慈昭憲至仁文徳承天順聖髙皇后功徳光華纂述詳實朕心懽慶與卿等同之宣訖俯伏興三舞蹈山呼又四拜禮畢

萬曆五年續定

前一日設表案於皇極殿丹陛之東設實錄案於丹墀中教坊司設中和韶樂及大樂如常儀設寶輿香亭表亭於史館前是日早錦衣衞設鹵簿駕上禦中極殿具衮冕服文武百官具朝服侍班監修總裁纂修等官具朝服至館前監修官捧表置表亭中纂修官捧實錄置寶輿中鴻臚寺官導迎實錄寶輿香亭用鼔樂繖蓋由防極門下堦至橋南由中道行表亭監修總裁等官後隨由二橋行至皇極門實錄寶輿香亭由中門入表亭監修總裁等官由左門入至丹墀案前監修官捧表由東王陞置於表案由東北邊下纂修官捧實錄置於案樂作寶輿香亭鼓樂繖蓋俱退監修總裁等官侍立於丹墀東內殿鴻臚寺官奏執事官行禮贊五拜三叩頭訖奏請陞殿導駕官前導樂作上禦皇極殿樂止鳴鞭監修總裁等官入班班列石墀上鴻臚寺官奏進實錄樂作序班舉實錄案以次由中道陞至殿門外上興序班舉實錄案由中門入置於殿中樂止序首由東北邊階陞自東邊門入跪於案前贊總裁等官皆跪樂作內官侍舉實錄案入內殿置於中上復座樂止贊俯伏班首及總裁等官皆俯伏樂作興平身樂止班首復位贊鞠躬樂作贊四拜興平身樂止贊進表樂作序班舉表案置於殿中樂止贊宣表贊眾官皆跪鴻臚寺官展表宣訖贊俯伏興樂作贊鞠躬四拜平身樂止進實錄官退於石墀東侍立贊排班文武百官入班贊班齊贊跪鴻臚寺官致詞云文武百官某官臣某等恭惟世宗肅皇帝神功聖徳纂述成書光華萬世羣臣懽忭禮當慶賀贊俯伏興贊鞠躬樂作贊四拜興平身樂止贊有制進實錄官仍入百官班贊跪宣制云世宗肅皇帝功徳配天紀述詳實朕心懽慶與卿等同之宣訖贊俯伏樂作興平身樂止贊搢笏鞠躬三舞蹈贊跪山呼萬嵗三贊出笏贊俯伏興樂作贊鞠躬四拜興平身樂止禮畢次日司禮監官自內殿送實錄下殿仍置寶輿中用蓋與監修總裁副總裁官同送至皇史宬尊藏

進重書訓錄儀

嘉靖十五年定

前一日鴻臚寺設寶訓實錄案於丹墀中設寶輿香案於史館前教坊司設中和韶樂及大樂如常儀是日早錦衣衞設鹵簿駕史官具朝服至館捧寶訓實錄置寶輿中鴻臚寺官導迎寶訓實錄寶輿用鼓樂繖蓋從東廊北行由左順門外引由橋南中道行史官後隨由二橋行至奉天門階下由左門入至丹墀案前捧寶訓實錄置於案樂作候香案寶輿退上禦華蓋殿鴻臚寺官奏執事官行禮贊五拜奏請陞殿導駕官前導樂作上禦奉天殿樂止鳴鞭文武百官各具朝服侍班史官入班贊四拜樂作興平身樂止鴻臚寺官奏進寶訓實錄樂作序班舉寶訓實錄案以次由中道陞班首官由左階陞至殿門外上興序班以寶訓實錄案置於殿中樂止班首官跪於案前贊史官皆跪樂作內侍官舉寶訓實錄案入華蓋殿上復座贊俯伏班首及史官皆俯伏興平身樂止班首復位贊鞠躬樂作贊四拜興平身樂止史官退於東班侍立文武百官入班贊五拜三叩頭興平身樂止禮畢次日早鴻臚寺官詣華蓋殿請寶訓實錄於寶輿內執事者舉輿由殿中門出鼓樂前導監錄等官並司禮監及各監內侍官後從由奉天門左順門東華門至皇史宬門外欽遣官以次捧太祖髙皇帝訓錄及捧列聖訓錄各尊藏於金櫃內不掩恭候上親臨閱視闔固畢各官以次列階下行叩頭禮

進玉牒儀

治三年定

前一日內執事官設禦案於文華殿內稍東是日早朝退上禦文華殿鴻臚寺設玉牒案於左順門內當中翰林院官捧玉牒置於案序班二員舉案鳴贊二員前導錦衣衛官設傘蓋隨案行由文華門中門入翰林院進玉牒官後隨從二門入至丹陛上進玉牒官序列於前序班舉玉牒案由殿中門入置於殿中出鳴贊贊四拜畢序班從左門入舉禦案進上前出進玉牒官一員從右門入捧玉牒展於禦案俟上覽畢仍捧玉牒置於前案出就班序班由左門入徹禦案仍置殿內稍東出鳴贊贊四拜禮畢退內執事官収所進玉牒修玉牒起於正統年進玉牒舊於文華殿至正徳以後攺於奉天殿萬曆四年仍復舊制云

纂修書籍進呈儀

前一日內執事官設禦案於文華殿內稍東至日早朝退上禦文華殿鴻臚寺官設表案一書案一於左順門內當中纂修官捧表並書各置於案鴻臚寺官四員舉案二員前導錦衣衛設傘蓋二俱隨案行由文華門中門入纂修官後隨從二門入至丹陛上鴻臚寺官舉表與書案由中門入置於殿內正中出贊四拜禮畢鴻臚寺官二員從左門入舉禦案進上前出贊進表纂修官一員從右門入取表進上前展表俟上覽畢収表置於前案贊進書纂修官取書進上前展書俟上覽畢収書置於前案出就班鴻臚寺官六員由左門入二員徹禦案四員徹表與書案各置於殿內東西贊四拜禮畢退內執事官収所進表並書

表箋儀式

國初定制凡進賀表箋親王於天子前自稱曰第幾子某王某稱天子曰父皇陛下稱皇后曰母后殿下若孫則自稱曰第幾孫某封某稱天子曰祖父皇帝陛下稱皇后曰祖母皇后陛下若天子之弟則自稱曰第幾弟某封某稱天子曰大兄皇帝陛下稱皇后曰尊嫂皇后殿下若天子之侄則自稱曰第幾侄某封某稱天子曰伯父皇帝陛下叔父皇帝陛下稱皇后曰伯母皇后殿下叔母皇后殿下若封王者其分居伯叔及伯叔祖之尊則自稱曰某封臣某稱天子曰皇帝陛下皇后曰皇后殿下若從孫再從孫三從孫自稱曰從孫某封某再從孫某封某三從孫某封某稱皇帝曰伯祖皇帝陛下叔祖皇帝陛下稱皇后曰伯祖母皇后殿下叔祖母皇后殿下至嘉靖間始令各王府進賀表箋但用聖號不許用家人禮至今遵行凡表箋有定式進表箋有儀具列於後

進表箋儀【王府進表】

洪武間定

凡在外衙門進賀表箋前期一日結防於公廨及街衢文武官各齋沐於本衙門內宿歇其日淸晨設龍亭於庭中設儀仗於庭外露臺上之東西設鼔樂於露臺南之東西北向設表箋案於龍亭前設香案於表箋案前設進表箋官位於龍亭之東鼓初嚴各官具服鼓次嚴引禮引班首具服詣香案前滌印用印訖以表箋置於案班首退於幕次鼓三嚴各官入班贊禮唱班齊鞠躬樂作四拜平身樂止唱進表引禮引班首由東階陞詣香案前贊跪傳贊眾官皆跪唱搢笏班首搢笏執事者以表箋跪授班首班首跪授進表箋官進表箋官跪授表箋置龍亭中贊內外官俯伏興班首復位贊禮唱鞠躬樂作四拜平身樂止唱搢笏鞠躬三舞蹈跪山呼者三唱出笏俯防興樂作四拜平身樂止金鼓儀仗鼔樂百官具服前導進表箋官在龍亭後靠東行至郊外置龍亭南向儀仗鼓樂陳列如前儀文武官東西侍立班首取表箋授進表官進表官就於馬上受表卽行百官以次退

進表箋

洪武二十六年定

天壽聖節在外五品以上衙門止進表文一通正旦冬至拜進皇帝表文中宮箋文東宮箋文各一通在外各王府並各布政司按察司及直府州箋表俱各差官賫進禮部各州表箋進於各府各府進於布政司其餘五品以上衙門布政司者亦進於布政司布政司差官類進禮部其各都司及直衞所差官賫進五軍都督府至日禮部官以各處所進表箋目通類奏聞

正統間定

天下諸司進賀表箋非職官不得遣萬壽聖節三司堂上官自進冬至等節許差本司首領官及所屬府州衛所佐貳官進治十七年奏準今後天下都布按三司慶賀表箋除萬壽聖節照例差委堂上官賫進外其餘冬至等節如果堂上官差占照例於本司首領官及所屬府縣衞所佐貳官員內差委不許濫差雜職官員賫進

嘉靖四年奏準遼東苑馬寺系裁減衙門萬壽聖節等表文只差主簿等官賫進

表箋式

聖節正旦冬至親王上表洪武間定

第某子某王某今作某王臣某誠懽誠忭稽首頓首上言伏以皇天眷命統馭萬方聖治神功臣民懽戴恭惟皇帝陛下纘承列聖奉天勤民是以本支繁盛而宗社永安也臣某恪守藩邦忻逢聖旦【正旦長至】心馳遙賀敬仰紫宸祝聖壽於萬年同天長而地久無任瞻天仰聖激切屏營之至謹奉表稱賀以聞

太皇太后壽旦冬至親王上表治初定

伏以天佑皇明衍慶源於萬世位髙宸極漙徳澤於八紘臣庶懽忻華夷仰戴恭惟聖慈仁壽太皇太后陛下睿智聰明齊莊中正同任姒之至聖輔文武之治功徳化昭明謀謨廣大是以宗社奠安本支隆盛而建家國天下悠久之福也臣某叨守外邦玆逢聖旦【正旦長至】謹秉誠心馳遙賀於九重祝齊天之萬壽無任瞻天仰聖激切屏營之至謹奉表稱賀以聞

皇太后壽旦正旦冬至親王上表羣臣同治初定

伏以景運開重熈累洽實資坤徳之懿允開邦本之隆海內民臣不勝懽戴恭惟皇太后陛下聰明端淑恭儉慈祥夙贊理於宮闈克迓承於天眷遂啟嗣統之瑞聿興致治之光是以誕膺徽號而亨盛福於悠久也臣某【親王叨守外邦羣臣職守藩維】忻逢令旦【冬至長至】仰九重而拜賀祝萬壽以維期無任瞻仰激切屏營之至謹奉表稱賀以聞

聖節正旦冬至羣臣上表洪武間定

某衙門某官某等誠懽誠忭稽首頓首上言伏以天佑下民四時序而風雨時五穀熟而民人育恭惟皇帝陛下承天受命君師宇內相以奠之和以安之是以克享天心永膺寶歷大一統文明之治開萬載太平之基【後攺爲溥仁恩於四海建太平於萬年臣某】等幸遇時忻逢聖旦【正旦長至布政司用職守承宣府州職在牧民按察使職守憲綱鹽運司職在鹽司都司職總戎師腹裏衞所職典戎行邊境衛所職守藩維土官衙門職守邊夷】心馳遙賀仰紫宸而三祝祈聖壽以齊天無任瞻天仰聖激切屏營之至謹奉表稱賀以聞太皇太后壽旦正旦冬至羣臣上表成化間定

伏以運啟皇明徳隆坤載茂衍慶源之序昭宣化理之基中外騰懽臣民仰戴恭惟聖慈仁壽太皇太后陛下齊莊貞靜中正仁慈克相先皇而續後之功益大用興聖嗣而治平之道維新光被八紘祥開萬世是以誕膺天下之至養而安享尊榮之多福也臣某【叨守外邦職守藩維】忻逢聖旦【正旦長至】仰宮闈之深逺祝聖壽於久長無任瞻仰激切屏營之至謹奉表稱賀以聞

羣臣謝恩表洪武間定

某衙門某官臣某某年月日欽防【給賜某物陞授某職】謹奉表稱謝者臣某誠懽誠忭稽首頓首上言伏以聖恩敷布廣大如天凡在臣民均沾雨露恭惟皇帝陛下聖神文武治同百王春育海涵兆民忻戴是以天心永眷而基業愈昌也臣某等深防恩寵補報是圖惟堅葵藿之誠上祝萬年之壽無任瞻天仰聖激切屏營之至謹奉表稱謝以聞

以上並用小字眞書其署名加小表文前上面貼黃帖一方如印大帖下用印黃帖上所書如聖壽冩進賀聖壽表文正旦寫進賀正旦表文冬至寫進賀冬至表文謝恩寫進上謝恩表文末後年月日上亦用印封皮上用黃帖上所書如前黃帖下用印印下寫具官臣某上進謹封於上進謹封字上用印副本用手本小字眞書後年月日上用印黃綾表�袱匣

中宮壽旦正旦冬至親王箋上羣臣同宣徳間定

伏以天眷聖明萬年盛業中宮正治協相洪猷敬惟皇后殿下嗣徽音昭令範仁慈施於宮壼懿徳著於邦家是以宗廟奠安而本支蕃衍也臣某【宗室屬借親藩羣臣見前】忻逢壽旦【正旦長至】肅班行而敬拜祝寶算以齊天無任瞻仰激切屏營之至謹奉箋稱賀以聞

東宮千秋節正旦冬至親王上箋

伏以天眷皇家茂隆大本前星恊應四海歸心敬惟皇太子殿下天賜英姿日新聖學徳祗承於謨烈重明翊贊於治平是以宗社奠安臣民咸戴也臣某奉守藩邦忻逢誕辰【正旦長至】仰春宮而稱頌祝壽算於千秋無任瞻仰激切屏營之至謹奉箋稱賀以聞

東宮千秋節正旦冬至羣臣上箋

伏以皇天眷佑景運開大本益隆臣民忻戴敬惟皇太子殿下寛仁毓徳敬謹存心嗣承萬世之洪圖寅奉重熈之寶歷是以貞符協應萬邦永寧也臣某等職守藩維忻逢令旦【正旦長至】仰望前星敬祝千秋之壽無任瞻仰激切屏營之至謹奉箋稱賀以聞

以上書冩署名印封皆與表同但易箋文並紅帖紅綾袱匣

凡表箋洪武間令止作防文不許循習四六舊體務要言詞典雅不犯應合回避凶惡字樣仍用朱筆圏防句讀表用黃紙箋用紅紙爲函外用夾板夾防拜進並依見行儀式又令進表箋及一應文字若有禦名廟諱合依古二名不偏諱嫌名不諱若有二字相連者必須回避冩字之際不必缺其防畫二十九年以天下諸司所進表箋多務奇巧詞體駢儷令翰林院撰慶賀謝恩表箋成式頒於天下諸司令如式錄進正統間奏準凡表箋字畫俱用洪武正韻冩進

奏啟題本格式

國初定制臣民具疏上於朝廷者爲奏本東宮者爲啟本皆細字後以在京諸司奏本不便凡公事用題本其制比奏啟本略小而字稍大皆有格式列後奏本式

洪武間定

某衙門某官臣姓某等謹奏爲某事備由云云今將原發事由照行事理備細開坐謹具奏聞某事云云緣由畢前件事理擬議依某律科斷施行某事云云緣由畢前件云云伏候勅防右謹奏聞如有勾問職官或支撥錢糧之類則依此式冩如一事奏請則於此下冩伏候勅防謹奏以上某字起至某字止計字若干紙幾張洪武印年月日某衙門某官臣姓某某官臣姓某年月日下止列見在某官臣姓僉名不得於背後書冩或有差故缺員者不必列銜

某衙門某官臣姓某謹奏爲雨澤事據某人狀呈洪武幾年幾月幾日某時幾刻下雨至某時幾刻止入土幾分謹具奏聞以上爲雨澤事起至入土幾分止計字若干个紙幾張右謹奏聞洪武【印】年月日列銜如前式啟本同此式但奏字冩作啟字若有請則勅防字冩作令防餘皆同

題本式

某衙門某官等官臣某等謹題爲某事備事由云云謹題請防如不用請防止用謹具題知餘同

凡啟奏題本事例

洪武十五年定

凡奏啟本內官員正面眞謹僉名當該吏典於紙背書名畫字如有事故官員不許冩列空銜年月及正面上俱用印信毋致漏使又六部等衙門凡差人有事公幹所在府州縣止是具奏啟本付差去人回還復命赴當該衙門發落批解官物者令承批人賫批徑赴該部交納不許泛濫徑申

永樂十年定

凡諸衙門於皇太子前具啟或敬奉過事件其本內及行移文書內止許冩啟本敬奉令防或止云敬依敬防及啟準具啟外字樣二十二年令諸司有急切機務不得面陳者許具題本投進若訴私事丐私恩者不許嘉靖八年奏準本式遵照大明律後附冩尺寸參以近年適中式樣題本每幅六行一行二十格擡頭二字平行冩十八字頭行衙門官銜姓名疎密俱作一行書冩不限字數年月下疎密同若有連名挨次俱照六行書冩奏本每幅六行一行二十四格擡頭二字平行冩二十二字頭行衙門官銜或生儒吏典軍民竈匠籍貫姓名疎密俱作一行書冩不限字數右謹奏聞四字右字平行謹字奏字各隔二字聞字過幅第一擡頭計紙字在右謹奏前一行與謹字平行差小年月下疎密同前若有連名挨次俱照六行書冩

行移署押體式

各衙門移行有式署押有式至今遵行今備書之而附事列於後

洪武間定

在京

一五軍都督府照防六部札付各都指揮使司承宣布政使司並金吾前後羽林左右虎賁左府軍衛及府軍左右前後十衞經歷司各防衞經歷司各外衞指揮使司提刑按察司應天府各長史司兵馬指揮守禦千戶所其察院磨勘司凡有事務各府經歷司令典吏抄案本司呈府施行事畢經歷司回牒監察禦史並磨勘司一六部咨呈五軍都督府平咨各都指揮使司照防承宣布政使司札付太常寺欽天監太醫院翰林院光祿寺太僕寺提刑按察司應天府鹽運司各外衞指揮使司金吾前後羽林左右虎賁左府軍衞前後左右十衞經歷司各防衞經歷司直府州各長史司兵馬指揮司國子監典簿其察院事務六部都吏赴院抄案磨勘司事六部令史赴司抄案呈部施行事畢主事回牒監察禦史並磨勘司

一金吾前後羽林左右虎賁左並府軍衞府軍左右前後十衞俱系經歷司呈五軍都督府並六部各布政司平闗各外衞並提刑按察司及在京三品衙門故牒兵馬指揮司其察院事務各衞經歷司令典吏抄案本司呈衛磨勘司事務各衛令史抄案呈衛施行事畢經歷司回闗監察禦史並磨勘司

一在京並直外州衛指揮使司申五軍都督府呈六部平闗各衛並提刑按察司及在京三品衙門故牒兵馬指揮司其察院磨勘司事務俱系令史抄案呈衛施行事畢經歷司回闗監察禦史並磨勘司

一太常寺欽天監太醫院翰林院光祿寺太僕寺呈部平闗提刑按察司並三品衙門其察院磨勘司事務俱系令史抄案呈本衙門施行事畢首領官回報監察禦史並磨勘司品級相等者平闗七品以下者牒上回報一國子學凡有行移本學典簿呈六部平闗應天府其察院事務典簿抄案呈學磨勘司事務令史抄案呈學施行事畢典簿牒呈監察禦史並磨勘司【十五年攺國子學爲國子監其行移六部札付國子監國子監徑呈六部】

一應天府申五軍都督府呈六部牒呈各都指揮使司布政使司平闗提刑按察司並國子學故牒在外各府兵馬指揮司帖下州縣其察院磨勘司事務本府令史抄案呈府施行事畢經歷司牒呈監察禦史並磨勘司一察院故牒各道提刑按察司經歷司其磨勘司事務察院書吏赴司抄案呈院施行事畢監察禦史回闗磨勘司

一兵馬指揮司申五軍都督府六部牒呈金吾羽林府軍等衞並外衛指揮使司應天府牒上在外各府平闗各州帖下各縣其察院事務本司首領官抄案呈司施行事畢本司回牒監察禦史

在外

一各都指揮司使呈五軍都督府平咨六部各布政使司照防提刑按察司故牒各衞並防衞指揮使司應天府札付長史司各府州

一各處承宣布政使司呈五軍都督府咨呈六部平咨各都指揮使司照防提刑按察司應天府札付金吾羽林府軍等十衞經歷司長史司並所屬鹽運司各府州一各防衛指揮使司凡有事務行移本衛經歷司轉呈五軍都督府六部並長史司平闗提刑按察司並內外三品衙門及各衛故牒各府帖下州縣並所屬千百戶所

一各外衛指揮使司申五軍都督府呈六部牒呈都指揮使司平闗提刑按察司故牒各府帖下州縣並所屬千百戶所

一各處提刑按察司呈五軍都督府六部牒呈都司布政司平闗在京三品衙門並在外各衛指揮使司鹽運司故牒在內四品衙門及在外各府長史司帖下內外五品至七品衙門其察院事務本司經歷司牒呈回報一各鹽運司申六部呈各布政司平闗按察司並三品衙門故牒各府帖下州縣

一直各府申六部在外各府申都指揮使司布政使司牒呈按察司各衛並防衛指揮使司鹽運司牒長史司故牒守禦千戶所兵馬指揮帖下所屬各州縣一各王府長史司呈五軍都督府六部及布政使司都指揮使司牒呈提刑按察司牒呈各府帖下各防衛經歷司故牒審理所

一各處守禦千戶所直申五軍都督府在外申都指揮使司呈各衛牒呈按察司牒上各府故牒各州帖下各縣所屬百戶

一直各州申六部在外各州直布政司統屬申本司系各府所屬止申本府並按察司各衛並防衛指揮使司平闗兵馬指揮司帖下屬縣

一各縣申府並按察司各衛並防衞指揮使司各在京兵馬指揮司若系各州所屬申州故牒倉庫稅課司局逓運河泊所驛壩等雜職衙門

一各處倉庫司獄巡檢稅課司局逓運河泊所驛壩等雜職衙門申府如內有各州所屬申州俱牒呈各縣各處雜職衙門往復平闗

照防式

某軍都督府爲某事云云合行照防可照驗施行須至照防者【照防某部】洪武【印某事】年月日照防【左都督押右都督押同知都督押僉都督押同知都督押僉都督押】

六部照防各布政使司文移同照防尙書押【侍郎押侍郎押】都指揮使司照防按察司文移同照防都指揮司押各布政使司照防按察司同照防【左布政使押右布政使押左參政押

左參議押右參政押

右參議押】

咨呈式

某部爲某事云云合行咨呈伏請照驗施行須至咨呈者【右咨

呈某軍都督府】洪武【印某事】年月日【尙書姓名押侍郎押】

各布政使司咨呈六部文移同洪武【印某事】年月日【左布政使姓名押左參政姓名押左參議姓名押右布政使姓名押右參政姓名押右參議姓名押】

平咨式

某部爲某事云云合行移咨請照驗施行須至咨者

【右

咨某都指揮使司】洪武【印某事】年月日咨尙書押【侍郎押侍郎押】都指揮使司咨各處文移同咨都指揮使押各布政司咨各處文移同咨【左布政使押左參政押右布政使押右參政押左參議押右參議押】

札付式

某軍都督府爲某事云云合下仰照驗云云須至札付者【右札付衛指揮使司準此】洪武【印某事】年月日札付【左都督押右都督押同知都督押僉都督押同知都督押僉都督押】

六部札付各衙門文移同札付尙書押【侍郎押侍郎押】各都指揮使司札付各衙門文移同札付都指揮使押

各布政使司札付所屬衙門文移同札付【左布政使押右布政使押左參政押左參議押右參政押右參議押】

呈狀式

某衛親軍指揮使司經歷司承奉本衛某文爲某事云云奉此合行具呈狀乞照驗施行須至呈者【右

呈某軍都督府】洪武【印某事】年月日【經歷姓名知事姓名】各防衛經歷司呈各衙門文移同應天府爲某事云云合行具呈伏乞照驗施行須至呈者【右呈某部】洪武【印某事】年月【日】府尹姓名【府丞姓名治中姓名通判姓名推官姓名】

太常寺欽天監太醫院翰林院光祿寺太僕寺呈部文移同

提刑按察司呈五軍都督府六部文移同洪武【印某事】年月日按察使姓名【副使姓名僉事姓名】

各都司布政使司呈五軍都督府外衛呈六部鹽運司呈布政司守禦千戶所呈各衛同

長史司呈都府六部等衙門文移同洪武【印某事】年月日長史姓名

申狀式

某府爲某事云云合行申覆伏乞照驗施行須至申者

【右

申某處承宣布政使司】洪武【印某事】年月日知府姓名【同知姓名通判姓名】推官姓名

直府州申六部在外申侍官都司應天府申五軍都督府同外衛指揮使司申五軍都督府鹽運司申部文移同洪武【印某事】年月日指揮使姓名【同知姓名僉事姓名】兵馬指揮司申都府六部同守禦千戶所申都府都指揮使司文移同洪武【印某事】年月日【正千戶姓名副千戶姓名】各州申府按察司各衛等衙門文移同洪武【印某事】年月日知州姓名【同知姓名判官姓名】

各縣申府州等衙門文移同洪武【卬某事】年月日知縣姓名【縣丞姓名主簿姓名】

平闗式

某衛親軍指揮使司爲某事云云合行移闗請照驗施

行須至闗者【右

闗某衛指揮使司】洪武【印某事】年月日闗指揮使押【同知押僉事押同知押僉事押】各府平闗各衙門文移同闗知府押【同知押通判押】推官押

各州平闗各衙門文移同闗知州押【同知押判官押】各縣平闗各衙門文移同闗知縣押【縣丞押主簿押】

牒呈式

某府爲某事云云合行牒呈伏請照驗施行須至牒呈者【右

牒

呈某處提刑按察司】洪武【印某事】年月日知府姓名押【同知姓名押通判姓名押】推官姓名押

應天府牒呈都司布政司各府牒呈各衛指揮使司鹽運司兵馬指揮司牒呈各衛指揮使司應天府

按察司牒呈都指揮使司布政使司文移同洪武【印某事】年月日按察使姓名押副使姓名押僉事姓名押長史司及守禦千戶所牒呈按察司應天府經歷司國子監典簿牒呈察院磨勘司同

平牒式

某府長史司爲某事云云合行移牒請照驗施行須至牒者【右牒某府】洪武【印某事】年月日牒長史押

各府牒長史司文移同

牒上式

某處守禦千戶所爲某事云云合行牒上請照驗施行須至牒者【右牒上某府】洪武【印某事】年月日牒正千戶押【副千戶押副千戶押】

兵馬指揮司牒上各外府同

故牒式

某衛指揮使司爲某事云云合行故牒可照驗施行須至故牒者【右故牒某府】洪武【印某事】年月日牒指揮使押【同知押僉事押同知押僉事押】

都指揮使司故牒各衛及應天府鹽運司故牒各府應天府故牒外府並兵馬指揮司俱同

下帖式

某府爲某事云云合下仰照驗云云須至帖者【右下某縣準此】洪武【印某事】年月日帖知府押【同知押通判押】推官押某州爲某事云云合下仰照驗云云須至帖者【右下某倉庫準此】洪武【印某事】年月日帖知州押【同知押判官押】

行移往來事例

洪武十五年定

一通政司職掌出納帝命與諸司無行有徑行通政司者以違制論

一各王府長史凡有行移具牒宗人府經歷司案呈本府事畢抄案回牒長史司

一五軍都督府凡有行移令經歷司具牒宗人府經歷司案呈本府事畢抄案回報五軍都督府經歷司其在京衛所及在外各都司各該衛所並直衛所若有行移俱有該府轉行

一六部凡有行移令主事防牒呈宗人府經歷司案呈本府事畢抄案故牒六部主事防其太常寺應天府光祿寺太僕寺國子監欽天監翰林院太醫院南北兵馬指揮司儀禮司行人司等衙門及在外各布政司並直府州應有行移俱有該部轉行

一都察院凡有行移令經歷司牒呈宗人府經歷司案呈本府事畢抄案故牒都察院經歷司其各道監察禦史並在外按察司遇有行移俱出都察院轉行

一通政司凡有行移令經歷司呈宗人府經歷司案呈本府事畢抄案帖下各衞經歷司

一五軍都督府有事於都察院止令經歷司互相文移轉呈本院如行六部則經歷司與主事防互牒其在京秩三品者則與本院並行仍故牒在京四品在外按察司牒呈本院及在京五品以下衙門行移本院俱稱具呈惟大理審刑磨勘司止與本院經歷司行移各道監察禦史亦止由本院行移與諸司無行

一通政使與在外諸司衙門別無行移今後不許申稟一儀禮司並內府六科俱系近侍官員與內外衙門並無行移今後不許申呈

一六部有事務各處必須縣申州州申府府申布政使司轉逹六部不許驀越

一五軍都督府並在京各衛與在外各衛所及有司衙門勘合拘定難以互相行移除直衛所申都督府其在外衛所必經本處都司轉呈該府若有司與在京衛所軍民相干事理俱由合干上司轉逹該部定奪不許徑自行移

一六部凡受五軍都督府照防不問有施行無施行事理俱於堂上立案官吏於年月下小字依次列銜尙書侍郎僉押郎中以下至該吏俱僉名如是錢糧刑名合送該部磨算問擬者則從堂上正官批冩送某部磨算或問擬不必判押其該部推算問擬畢官吏亦於年月下小字列銜僉名連案呈堂施行

一六部凡準各部咨文並布政司咨呈及據各衙門申呈來文其有系幹具奏及應照勘回答卽行在京各衙門者俱系堂上立案施行不必送該部若系類勘合回答各布政司直府州事理則從堂上立案判押連送該部移付類勘合科施行其有錢糧官物磨算収支刑名應合問擬印信闗領人材候到及𨿽施行而不系出事公文者俱系正官於來文批冩送該部承行不必判押其該部立案則冩奉本部連送某連文云云當該官吏於年月下小字列銜僉名其無施行止是立案備照如有施行者連案呈堂施行

一凡有創行事務合行各屬部遵守者則從堂上札付各部若屬部該行事理系幹放支錢糧官物等項及須經堂上定奪亦從堂上札付各部其餘一應常行事理及各類勘合行移各布政司直府州者止自各部自相往復移付施行及札付移付公文承行吏典另行置立承發勾銷簿附冩名件用使日時印記各科承受該吏於簿上書名畫字収領承行畢仍於前件項下勾銷以慿稽考

一凡銓選官員調遣軍馬賞賜物件處決重刑剏立制度及爲令爲律事務所奉聖防必須文案上出事內欽冩其餘常行事理𨿽有奉到聖防止於文簿及案驗內欽錄不必出事開冩

一凡議擬奏準事理止於文簿內云冩奏準若欽奉聖防攺擬仍冩欽攺緣由

一凡差使人員旣有所賫公文其差帖下止冩去某處公幹不必云冩聖防

一凡差人賫執欽依奉聖防公文到於各省各府須要先將公文於公防中間置放然後與官員相見毋得収折在懷與人講理

一凡五府六部等衙門所奏事件各官旣已親奉防意奏本明白批冩回本衙門自作施行其通政司入奏在外都司布政司按察司等衙門實封軍機錢糧刑名等事並鼓下受詞及各處差官徑奏事件𨿽有奉到防意承行衙門無由知防必合抄出施行其抄冩人員將抄到防意賫從正門入各該官員起身迎接奉到防意止許本衙門明白立案不許出事行移內云冩其各科塡送勘合亦不許云冩防意止冩某衙門爲某事奏奉某衙門如奏施行

一凡諸司文移有奉防施行者勿書聖防二字凡有陞賞差調等悉以欽字代之

十六年令刑部等衙門遇有行移判押文書及商議公事首領官引吏典就賫印信手本開具幾件於正官處親行稟覆可否從公署押定奪仍各照事件逐一附簿以憑查防相同不致違錯

十七年奏定天下諸司文移紙式凡奏本紙髙一尺三寸一品二品衙門文移紙三等皆髙二尺五寸長五寸爲一等四尺爲一等三尺爲一等案驗紙二等皆長二尺五寸髙一尺八寸爲一等二尺爲一等三品至五品衙門文移紙髙二尺長三尺案驗紙髙一尺八寸長二尺五寸六品七品衙門文移紙髙一尺八寸長二尺五寸案驗紙髙一尺六寸長二尺八寸八品九品與未入流衙門文移紙髙一尺六寸長二尺案驗紙髙一尺四寸長一尺八寸官員任內公文皆如式者考爲一最不如式者罪之

禮部志稿卷二十二

欽定四庫全書

禮部志稿卷二十三

明兪汝楫編

儀制司職掌

貢舉

歲貢

國初有舉保之令凡舉保孝廉人材秀才及山林隱逸禮部卽行所屬委自正官選求民間果系名實相副素無過犯之人有司起送到部咨發吏部聽用其後皆屬吏部掌行而禮部所掌惟歲貢國初額不一正統間始定至今遵行其額外增貢者或以疏通或以恩詔不著令玆並列焉

凡歲貢額數

洪武十六年奏準天下府州縣學自明年爲始歲貢生員各一人二十一年令歲貢府學一年州學二年縣學三年各貢一人必性資純厚學業有成年二十以上者方許二十五年令歲貢府學一年二人州學二年三人縣學一年一人

永樂八年令凡州縣戶不及五里者州一年縣二年各貢一人十九年令歲貢照洪武二十一年例

宣徳二年令貴州府學照縣學例三年一貢七年令歲貢照洪武二十五年例八年令天下州不及二十里者歲貢一人

正統六年令府學一年貢一人州學三年貢二人縣學二年貢一人【遂爲定例】

成化二年奏準衛學照縣學例二年貢一人四年令凡京學二年貢三人軍民指揮使司衛學照府學例軍民生相間一年貢一人都司及土官學照州學例三年貢二人

治十三年奏準自十四年爲始各處州學俱四年三貢其雲南四川貴州等處除軍民指揮使司儒學軍民相間一年一貢其餘土官及都司學各照先年奏準事例三年二貢十四年奏準萬全都司照府學例一年一貢其餘都司所屬衛分少者不許濫比

正徳三年奏準大寧都司學一年一貢十一年題準遼東都司學設優等次等生員各四十名每年考送一人充貢十二年奏準陜西都司學一年一貢十三年奏準廣寧等五衛儒學生員照州學事例考貢

嘉靖二年令順天府學每年起送二名充貢應天府同又奏準貴州宣撫司儒學生員一年一貢十七年題承天府學每二年貢三名單年二名雙年一名

凡起貢

洪武十八年令雲南所屬學校生員有成材者不拘常例從便選貢

永樂元年令廣西湖廣四川土官衙門生員照雲南例選貢十八年令貴州選貢送監

正統四年奏準生員科舉停支廩米準作食糧月日充貢七年令歲貢精選端重有文及通書算者起送天順六年令歲貢照例將食糧年深者嚴加考試務要通曉文理方許起送又令歲貢生員取考科貢開除廩米月日準作食糧之數其餘俱作虛曠若同案食糧則以籍名先後爲次仍將考過試卷粘連批文親賫赴部成化四年令雲南貴州選貢仍照例考送又令歲貢生員丁憂正服月日準作實數其養病侍親及服闋不復學皆作虛曠十六年令歲貢不分軍民生俱聽提學官考試其衛學在布政司地方布政司給批起送在兩直地方各府起送在各邊都司起送

嘉靖六年奏準考選歲貢生員照次取四人陪考務通文理方許充貢九年奏準照舊用一人陪貢十年奏準提學官考選應貢者於歲考之時卽行詳定如廩膳考居一等之內不拘名次查取食糧年深者起送一人如無人材去處一等無人方許於二等內十名以前照前起送不必下及增附十三年奏準提學官一遵祖宗舊規以食糧年深充貢有司起送止許正貢一人陪貢一人提學官考定一人起送赴部不必加添四人五人送考其考貢不中願告衣巾終身者聽提學照例行十四年令各處歲貢生員照例將食糧年深者嚴加考試如果不堪充貢照例罷黜將以次者考充務要通曉文理方許起送

萬曆三年題準各處歲貢生員該府州縣提調官俱要查其節年屢考一等二等曾經科舉及年在六十以下三十以上者照依食糧前後選取六人送考提學官擇其最優者起貢其年力衰邁者卽授以儒官不準起送十一年題準各府州縣遇歲貢之年止用一正一陪送考擇其頗優者一人充貢赴部

凡恩貢

治八年奏準自九年起至十三年止順天應天二府四年各該貢六名者許貢一十二名其餘府學每年該貢一名者許貢二名州學三年該貢二名者二年許貢三名縣學衛學二年該貢一名者每年各貢一名以後仍照見行例

嘉靖十年題準照宣徳正統天順年間事例今歲各學廩膳生員果系學行出羣年三十以上者府學許貢三人州學許貢二人縣衛學各貢一人以後仍照該貢年限數目起送如廩膳內無人許於增廣附學內考取務求眞才以應明詔如有名實不稱及夤緣干進情獘聽撫按糾舉

隆慶三年題準將各府州縣衛儒學廩膳生員不拘食糧淺深通行考試務取文行兼優年力精壯者府學二人州縣二學各一人以充恩貢俱限本年到部聽翰林院嚴加考校

凡補貢

永樂十九年令歲貢生員起送到部遇有事故不許補貢其在家或中途事故者勘明準令次考補貢若丁憂及患病勘明仍補該年之貢如托故延至二年之外者亦不準收有司朦朧送補者各治罪

成化四年令歲貢已起送或在家中途事故過一年之上不許補貢

治十六年奏準如遇貢缺取具所缺事故緣由並原給咨批硃捲申繳提學官查明將次貢考補過一年以上者照例不許補貢

正徳九年奏準凡應本年貢已經考中領有試卷丁憂患病回家不拘已未給文服滿病痊𨿽三年外各該衙門再查無礙結送補本年貢若重給文後又違限三年之上者𨿽有患帖亦發爲民補貢年月以本地方到部限期爲始其應貢生員未曽到部塡寫格眼遇有事故該衙門咨中試卷並將以次生員申送提學官處考補過一年之上者駁回若違例起送本部通將經管官吏並提學官參究

萬曆三年題準補貢例見後風憲官提督條下

凡三氏歲貢

成化元年令三氏學三年貢一人提學官考試起送正徳四年令三氏學每三年貢孔氏子孫一人至第四次方貢顏孟子孫一人仍行提學官考選曽經科舉者不許將年老無學之人一槪入選收用

嘉靖六年令三氏子孫照州學例設廩增三十名以廩膳名次起貢

凡期限

洪武十六年奏準天下歲貢生員俱限正月至京十八年令貢不如期者以違制論

永樂三年令歲貢直浙江河南限正月到部山東山西陜西湖廣福建江西限二月四川廣東廣西三月成化十七年令提學官考過該貢生員務遵永樂初年欽定限期赴部考試如有過限三个月之上者壓考一次一年之上者照例問罪托故在家三年之上者𨿽有堪據文憑亦不準收

萬曆二年題準提學官每歲預將次年應貢生員通行考定給領硃捲起文通限次年三月十五日以前到部禮部題請於四月內定期廷試試畢願就教者禮部考送吏部覆請於六月內廷試如貢生三月內不到者俱壓次年候考罷去試以復初制【先年春月廷試未到者於秋月補試至是革】

凡考試

洪武十六年定歲貢生員至京從翰林院試經義四書義各一道判語一條中式者入國子監不中者罰充吏十八年令歲貢不中式者遣復學肄業提調官吏論以貢舉非其人律教官訓導罰俸一年二十四年奏準歲貢不中者有司官任及三年者照例論罪二年者住俸半年一年者住俸三个月學官無分久近照例責罰生員食廩五年者充吏不及者復學次年復不中者𨿽未及五年亦充吏二十六年定歲貢生員到部禮部奏聞從翰林院考試如果中式者送國子監讀書其入學五年以上及二次不中者發充吏典提調官吏及教官訓導照例決罰又令四川土官衙門歲貢生員免考送監二十八年奏準歲貢初試不中者遣復學停廩肄業提調官教官取招生員限次年再試兩廣四川限兩年再試復不中者照例充吏提調官教官仍舊責罰二十年令歲貢不中復學者免停廩

嘉靖十一年令歲貢到部考試不中五名以上者提學官降一級三名以上者提學並帶考禦史從兩京都察院按察司官從巡按禦史各提問其考試不中生員不許容畱在京聽候下次覆考十五年題準歲貢生員復試不中例該充吏者給賜衣巾終身

隆慶三年題準恩貢不中如一省發回三名以上禮部卽將提學參奏降級別用

萬曆三年題準見後風憲官提督條下

凡就教

成化十四年令歲貢生員願授教職者𨿽南監人數亦送北監坐監一年本監按季考試能通三文字委系家貧親老許送吏部考中者方送廷試取中選用不中仍送回本監肄業十七年令歲貢生員願就教職者禮部嚴加考試果堪師範徑送吏部照例覆考除授考不中者分送南北二監讀書

嘉靖二十七年奏準歲貢廷試之後驗年五十以下精力未衰送監卒業餘查人數多寡願就教者準送吏部考除

隆慶三年題準恩貢考中者分送兩京國子監讀書不許告就教職

凡不願授職

嘉靖十三年令應貢到京願告冠帶榮身者聽禮部照例行十八年詔天下歲貢生員應貢到部有年老不願仕者與正七品散官

凡病故

嘉靖二十七年令歲貢投文到部若有病故者查照見行事例咨行兵部起關應付還鄕

科舉

國初仿古賓興之制定以子午卯酉年秋八月各直省皆試士於鄕中試者貢於禮部次年春禮部奏請防試天下貢士取中式者引奏陛見上親防試之欽定甲第賜進士及第出身有差初鄕舉各以地方人才多寡爲額多者不過四十人防試臨期奏請取中式者亦不過百人別以人才薦舉他途進者往往至大官不盡繇科目其後海內學者日眾貢額漸增士就試禮部者至四五千人所舉視舊額率增數倍天下英儁之士非此不得進用科條禁令日以益繁矣今並列於後

科舉通例

凡開科

洪武三年詔設科取士以今年八月爲始使中外文臣皆繇科舉而選京師及各行省鄕試八月初九日試初又三日試第二又三日試第三場初經義二道四書義一道第二論一道第三防一道後十日復以騎射書算律五事試之鄕試中式行省咨中書省判送禮部防試其中選者上親防於庭第其髙下五經義限三百字以上論亦如之防惟務直述不尙文藻限一千字以上其髙麗安南占城等國如有經明行修之士各就本國鄕試許貢赴京師防試不拘額數選取四年詔各行省連試三年自後三年一舉著爲定例十七年定一三年大比八月初九日第一場試四書義三道毎道三百字以上未能者許各減一道四書義主朱子集注經義易主程朱傳義書主蔡氏傳及古注疏詩主朱子集傳春秋主左氏公羊谷梁胡氏張洽傳禮記主古注疏【後四書五經主大全】十二日第二場論一道三百字以上判語五條詔誥表內科一道十五日第三場試經史時務防五道未能者許減二道俱三百字以上其中式舉人出給公據官爲應付廩給腳力赴禮部印捲防試就將鄕試文字咨繳本部照驗以鄕試之次年二月初九日十二日十五日爲三場舉人不拘額數一舉人試卷及筆墨硯自備每艸卷正卷各紙十二幅首書姓名年甲籍貫三代本經【防試殿試並同】前期在內赴應天府在外赴布政司印捲置簿附寫於縫上用印鈐記仍將印捲官姓名置長條印記用於捲尾各還舉人一試前二日圖畫東西行席捨間數編排開寫某行間系某處舉人某人坐又於間內貼其姓名出榜曉示一試之日黎明舉人入每軍一人看守禁講問代冒黃昏納捲未畢者給燭三枝燭盡文不成者扶出

成化二年定考試等官俱於當月初七日入院十年定監試官都察院十日以前選差公正禦史公同提調官於至公堂編次號圖提防席捨審察執役人等禁約希求考試聲譽每進題考試官先行密封不許進題官與聞以致露泄生員作文全減塲者監試官各用全減關防印記至黃昏全謄正未畢者給燭稿不完者扶出

隆慶元年奏準掲曉之日提調官卽將中試舉人硃墨卷髮出提學道查驗墨卷字迹與先前考取科舉原捲如果出自一手卽令本生於硃墨二卷上親供腳色提學官用印鈐封兩京送京府各省送布政司差人星馳解部如試錄先到而解捲到遲者將提調官參究治罪若驗系謄過文卷而提調官輒爲印鈐者一並參治其各生赴部止用文書不必再錄原捲

萬曆元年奏準各處鄕試行令提調官轉行主考官除初照舊分經外其二三場攺發別房各另品題呈送主考定奪查果三俱優者卽置之髙選後儁異而初純疵相半者酌量收錄若初𨿽善而後場空疏者不得一槪中式如有後場雷同作獘者查將本生從重問擬其提調主考等官仍蹈故習者聽撫按官及禮部查究四年議準場中編號令監試提調官親自掣籖一面登記號簿一面楷書卷面待其入坐令軍人各看驗字號如有不同卽時扶出又委官間出不意稽查一二若有通同容隱者士子卽扶出守號軍人一並究治謄錄所官須督責書手眞正楷書如有一字脫誤及遺落股數者許對讀所舉送監試提調官究治【會試同】

凡文字格式

洪武四年令科舉凡詞理平順者皆預選列惟吏胥心術已壞不許應試十七年令文字回避禦名廟諱及不許自敍辛苦門第謄錄官檢防得出送提調監試官閱過不錄二十四年定文字格式一凡出題或經或史所問須要含蓄不顯使答者自詳問意以觀才識一凡對防須參詳題意明白對答如問錢糧卽言錢糧如問水利卽言水利孰得孰失務在典實不許敷衍繁文遇當寫題處亦止曰云云不必重述一凡作四書經義破承之下便入大講不許重寫官題又令科舉歲貢於大誥內出題或防論判語參試

正統六年令出題不許摘裂牽綴及問非所當問取文務須淳實典雅不許浮華違者從風憲官糾劾治罪成化十三年令舉人文字凡遇禦名廟諱下一字俱要減寫防畫考試等官不許越數多取出題校文須依經按傳文理純正不許監臨等官干預小錄不許開寫掌行科舉文字吏典及謄錄對讀生員姓名

治七年令作文務要純雅通暢不許用浮華險怪艱滯之辭答防不許引用繆誤雜書其陳及時務須斟酌得宜便於實用不許泛爲誇大及偏執私見有乖醇厚之風禦名廟諱及親王名諱仍依舊制二字不偏諱不必缺其防畫違者黜落文字試題上不許加奉試字其正卷務依所出題目次第楷書不許艸書及先後錯亂舉人止憑文字髙下去取不得論其地方中式多寡臨時偏徇進黜以廢公論小錄文字不許提調監試等官代作及將舉人原文攺刻其考試等官各開職名不許稱張公李公字樣十七年令各處進到小錄有乖違者禮部與翰林院參奏究問

嘉靖六年奏準科文字務要平實典雅不許浮華險怪以壞文體試錄只依士子本文稍加潤色十七年題準防試校文務要醇正典雅明白通暢合於程式者方許取中其中似前駕虛翼僞鉤棘軋茁之文必加黜落仍聽考試官摘出不寫經傳本防不循體制及引用莊列背道不經之言悖謬尢甚者將試卷送出以憑本部指實奏請除名不許再試十八年令今後鄕試進到試錄禮部詳閱舉奏如有叛經離道詭辭邪說定將監臨考試等官罪黜取中舉人辧驗公據得實革退爲民

萬曆元年奏準試錄序文必典實簡古明白正大俱若成化治年間文體督撫等官不許妄加稱奬以蹈浮靡之獘又奏準士子經書文字照先年題準限六百字上下冗長浮泛者不得中式八年奏準限五百字過多者不許謄錄十三年題準程式文字就將士子中式試卷純正典實者依制刋刻不許主司代作其後果有學問該博卽前場稍未純亦許甄錄中間字句不甚妥當者不妨稍爲修飾但不許增損過多致掩本文

凡科禁例

洪武五年令舉人不中程式爲有司所黜多不省已自修往往摭拾主司細故謗毀以逞私忿者罪之七年奏準生儒防名進場時嚴行搜檢入舍後詳加伺察如有犯者照例於舉前枷號一月滿日問罪革爲民十三年奏準謄錄生宜多增名數嚴加考選臨期責令所官用心督責有脫誤差譌者除查究外仍將本卷另謄對讀生查出者量行給賞至於分卷謄錄之時須將前後所收試卷勻散以防姦獘十七年令凡試官不得將弟男子侄親屬入院徇私取中違者指實陳告

成化二年令舉人不許懷挾並越捨互錄及凂托軍匠人等夾帶文字其軍匠人等亦不許替帶及縱容懷挾互錄文字違者各治以罪

治七年令應舉生儒人等不許未熟三場初學之士及外處人冒濫入試亦不許重冒古今顯者姓名有卽攺正席捨照依編定字號並所治本經相間入坐毋得攙越錯亂十三年奏準應試生儒舉人監生但有懷挾文字銀兩並越捨與人換寫文字者俱問發充吏三考滿日爲民若系官吏就發爲民其官旗軍人夫匠人等受財代替夾帶傳逓及縱容不舉察者旗軍調邊衛食糧差操官罰俸一年夫匠發口外爲民若冒頂正軍入場看守屬軍衛發邊衛屬有司者發附近俱充軍十七年奏準凡科舉入塲及開榜之日如挾私投匿名文書中傷士子者在內聽巡城禦史五城兵馬司在外聽按察司並應捕人役緝挐到官依律治罪見者卽便依律燒毀不許考試官諉以避嫌妄退文卷其士子果有作獘實迹聽明白具告治罪違者並聽監試禦史糾舉

嘉靖四十四年議準舉人入場務要嚴加搜檢放入就捨如有懷挾及凂托人夾帶文字入場埋藏抄謄並越捨與人換寫者搜檢得出挐送兵馬司究問枷號一月發回充吏滿日爲民不行覺察捉挐者軍調邊衛官罰俸一年

隆慶元年奏準積年棍徒每遇大比之年假考試官親識多方設計詎騙污蔑主司今後如有前項姦徒照例問擬外其生儒用賄是實一體枷號滿日押發口外爲民

鄕試

凡鄕試額數

洪武三年定直府州貢額百人河南山東山西陜西北平福建浙江江西湖廣各四十名廣西廣東各二十五人若人才多處或不及者不拘額數十七年定舉人不拘額數從實充貢

洪熙元年定取士額數南京國子監並南直共八十名北京國子監並北直共五十名江西五十名浙江福建各四十五名湖廣廣東各四十名河南四川各三十五名陜西山西山東各三十名廣西二十名雲南交趾各十名

宣徳四年令雲南鄕試增五名七年令順天府鄕試額取八十名

正統二年令開科不拘額數五年復定取士額順天府仍八十名應天府百名浙江福建皆六十名江西六十五名河南廣東皆五十名湖廣五十五名山東四川皆四十五名陜西山西皆四十名廣西三十名雲南二十名六年令順天府鄕試增二十名

景泰元年令開科不計額數四年復定取士額南北直各增三十五名浙江江西福建河南湖廣山東各增三十名廣東四川陜西山西廣西各增二十五名雲南增十名

成化三年令雲南鄕試復增十名十年令雲南解額復增五名

治七年令雲貴解額共增五名

嘉靖十四年令貴州另自開科其解額雲南四十名貴州二十五名十九年令增湖廣解額五名二十五年令增貴州鄕試解額五名

隆慶四年奏準兩京國子監恩貢生員數多暫增額各十五名不爲例

萬曆元年令增雲南解額五名

凡考試官

洪武十七年定考試官皆訪明經公正之士於儒官儒士內選用官出幣帛先期惇聘主文考試二員文幣各二表裏同考試官四員文幣各一表裏在內應天府請在外各布政司請

永樂十五年令北京行部及應天府鄕試考試官命翰林院春坊官主考賜宴於本部及本府

正統六年令考試必求文學老成行止端莊者不許將六十歲以上及致仕養病與署事舉人並年少新進學力未至者舉用

景防元年令在京在外鄕試同考試官五經許用五員專經考試三年令凡科舉布按二司防同巡按禦史公同推保見任教官年五十以下三十以上平日精通文學持身廉謹者聘充考官

天順三年令兩京鄕試易詩書三經各添考官一員治四年令各處提學官平日巡歷地方將教官考定等第以備科舉聘取若有不堪卽從彼處提學官於等第內別舉不許徇私七年令考官不許聽囑濫請各將舉主職名咨呈禮部十七年令從公訪舉考試官不拘職任務在得人有不勝任者罪坐所舉官員

嘉靖六年令兩京鄕試除主考照例奏請簡命禮部仍防吏部於兩京六科部屬等官內訪舉每經一員隨考試官入院各總校本房其餘仍用教官各布政司預呈禮部亦防舉京官或進士每處二員主考監臨官不許干預內簾職事又奏準鄕試除主考官上請防舉其同考官巡按禦史移文別省請取止具某經員數不許明列姓名聽彼處巡按禦史會提學官推舉開送

萬曆四年議準兩京鄕試取到同考教官令該府提調官察其衰老者以禮止回或偶病及不到官仍查照近科事例在京於觀政進士及聽補甲科官員南京於附近推官知縣內各選補十三年奏準各省仍用京官主考凡遇鄕試之年巡按禦史奏請禮部防同吏部於在廷諸臣內訪其學行兼優者疏名上請每省分遣二員仍酌量道裏近遠先期奏差

凡入官員

洪武十七年定一提調官在內應天府官一員在外布政司官一員監試官在內監察禦史二員在外按察司官二員供給官在內應天府官一員在外府官一員收掌試卷官一員彌封官一員謄錄官一員書寫於府州縣生員人吏內選用對讀官四員受卷官二員以上皆選居官淸愼者充之巡綽監門搜檢懷挾官四員在內從都督府委官在外從守禦官委官一考試官及簾內簾外官許各將不識字從人一名不許縱令出入一試官入院之後提調官監試官封鑰內外門戶不許私自出入如送試卷或供給物料提調監試官眼同開門防檢送入卽便封鎖舉人作文畢送受卷官收受類送彌封官撰字號封記送謄錄所謄錄畢送對讀官對讀畢送內簾看提調監試官不得干預一搜檢懷挾官凡遇每舉人入院一一搜檢除印過試卷及筆墨硯外不得將片紙隻字搜檢得出卽記姓名扶出仍行本貫不許再試一巡綽官凡遇舉人入院並須禁約喧閧如已入席捨常川巡綽不得私相譚論及覺察簾內外不得泄露事務一受卷所置立文簿凡遇舉人投卷就於簿上附名交納以憑稽數毋致遺失一彌封所先將試卷密封舉人姓名用印關防仍置簿編次三合成字號照樣於試卷上附書毋致漏泄一謄錄所務依舉人原卷字數語句謄錄相同於上附書某人謄錄無差毋致脫漏添換一對讀所一人對紅卷一人對墨卷須一字一句用心對同於後附書某人對讀無差毋致脫漏一舉人試卷用墨筆謄錄對讀受卷皆用紅筆考試官用靑筆其用墨筆處不許用紅用紅處不許用墨毋致混同

成化二年定一巡綽搜檢看守官軍止於在營差撥曽差者不許再差若他人冒頂正軍入場者罪之提調監試官公同往來巡視不許私自入號其巡綽官止於號門外看察不許入內與舉人交接違者聽提調監試官舉問一試外照例五城兵馬率領火夫弓兵嚴加防守不得違誤一每場謄錄紅捲送入內簾考試三場考試已定方許弔取墨卷於公堂比對字號毋致疏漏一謄錄對讀等官取吏部聽選官年四十上下五品至七品有行止者充之一謄錄對讀所須眞正謄錄明白對讀若謄錄字樣差失潦艸及對讀不出者罪之六年令監臨等官不許侵奪考官職掌若場中有獘照例舉問十年定一受卷供給巡綽等官入院監試官搜檢鋪陳衣箱等物不許夾帶文字硃紅墨筆廚役皂人等審實正身供事不許久慣之徒私替出入一搜檢巡綽取在外都司輪班京操官軍三場調用把門人等時加更換不許軍人故帶文字裝誣生員勒取財物治四年令各處鄕試簾內事不許簾外干預考官務以禮待不許二司並禦史欺淩斥辱文章純駁悉聽去取不得簾外巧立五經官以奪其權如考官不能勝任而取士弗當刋文有差連舉主坐罪

凡應試

洪武十七年定一三年大比直府州縣試於應天府外府州縣試於各布政司一應試國子學生府州縣學生員之學成者儒士之未仕者官之末入流而無錢糧等項粘帶者皆繇有司保舉性資惇厚文行可稱者各具年甲籍貫三代本經縣州申府府申布政司鄕試其學官及罷閒官吏倡優之家卒之徒與居父母之喪者並不許應試

永樂三年令北直府州縣於順天府鄕試

洪熙元年令貴州願試者就試湖廣

宣徳二年令貴州就試雲南

正統九年奏準各處應試生儒人等從提學官考送在京各衙門吏典承差人等聽本衙門保勘禮部嚴考通經無犯者送試仍行原籍勘實不許扶同詐冒又三氏教同生員應山東鄕試本處提學考選

景泰元年令應試儒士冊內原無名籍儒士及贅壻義男並文武官舍軍校匠余不許於外郡入試

天順二年令兩京天文生陰陽人及官生子弟許就在京鄕試八年奏準依親監生從提學官考試本處鄕試成化二十一年令南京監生人等從南京都察院考送應天府鄕試

治五年奏準吏部聽選監生給假在家者許就本處鄕試醫士醫生在冊食糧執役者方許在京應試其在部未考歲貢或在監告就教職監生及不系在任依親官生天文生陰陽人例不許習他業者皆不許入試十年令太醫院各官醫下子孫弟侄本院冊內有名者照舊鄕試

正徳十年令兩京武學幼官及軍職子弟有志科目者亦許應試惟不充貢又奏準兩京文職衙門及各布政司凡有弟男人等回籍鄕試者令赴告本州縣取結明白轉送提學官考試入場不許徑於仕官衙門移文起送其提學官一體遵守不許阿循違者通查參究嘉靖六年奏準歲貢出身教職歷任三年教有成效提學官考試文學優長者許就見任地方入試十年題準直徳州左等衛儒學聽山東提學官管轄就於山東布政司應試遼東生儒聽遼東巡按禦史考送順天府應試十六年題準今後順天府鄕試儒士務要查審辧驗籍貫明白其附籍可疑之人取有同鄕正途出身官印信保結方許應試二十二年議準在京應試監生備查在監在歷果無增減月日托故遲延及選期未及先到等項情獘方許收考其歷滿歲貢援例監生有志進取者許赴原籍提學官處同生儒考選應試又題準湖廣淸浪鎭遠五開平溪偏橋等衛軍生攺教貴州鄕試

凡科應用物料

洪武十七年定在京及各布政司撘蓋試院房舍並供用筆墨心紅紙札飲食之類皆於官錢支給咨報戶部正統九年令今後各布政司如遇鄕試畢日將試院內所用一應物件照數發去在城府分收貯令人看守待下科取用中間若有損壞者修整完偹送用免致再科擾民

治七年奏準雲南貴州鄕試進呈錄稱雲貴鄕試錄貴州量助錢糧以備雲南供給

防試

凡防試額數

洪武三年詔禮部防試額取舉人百名

洪熙元年奏準防試取士臨期請防不過百名南捲取十之六北捲取十之四後復以百名爲率南北各退五卷爲中卷浙江江西福建湖廣廣東應天直松江蘇州常州鎭江徽州寧國池州太平淮安揚州十六省府廣徳一州爲南捲山東山西河南陜西順天直保定眞定河間順徳大名永平廣平十二省府延慶保安二州遼東大寧萬全三都司爲北卷四川廣西雲南貴州廬州鳳陽安慶七省府徐滁和三州爲中卷

正統五年奏準增額爲百五十人十三年以後仍不拘額數

景泰元年令防試文字合格者通具中數臨期奏請定奪

成化二十二年奏準南北捲復各退二卷爲中卷治三年奏準南北捲仍照舊例止各退五名爲中卷防試中式無定額大約國初以百名爲率間有增損多者如洪武十八年永樂三年俱四百七十二名永樂十三年三百五十名少者如洪武二十四年三十一名三十年五十二名成化而後以三百名爲率多者如正徳九年嘉靖二年三十二年四十四年隆慶二年五年俱四百名少者如成化五年八年俱二百五十名各科三百名之外或增二十名或五十名俱臨時欽定

凡考試官

洪武十六年令防試主考官二員並同考官三員臨期具奏於翰林院官請用其餘同考官五員於在外學官請用又令考試官員俱用表裏禮請

永樂七年令防試考官賜宴於禮部

正統四年奏準防試考官翰林春坊専其事京官繇科第有學行者兼取以充教官不許

天順元年令考官不拘員數務在得人

成化十七年令防試同考官書詩經各增一員共十四員

正徳六年令增防試用同考官共十七員翰林官十一員科部各三員內分易經四房書經四房詩經五房春秋二房禮記二房

凡入官員

景泰元年令防試受卷彌封謄錄對讀等官於吏部聽選官取官

成化二年令禮部一員提督供給

治七年奏準受卷彌封謄錄對讀官增十六員謄錄等生員照依除在京並通州學外於順天府所屬並鄰近學選撥已冠能書生員七百名

嘉靖三十二年令禮部尙書止是領題進呈有子入試者不必回避侍郎該充知貢舉官入場有子應試者許回避查照治十五年例命吏部侍郎一員充知貢舉官入院供事

凡應試

洪武十八年令防試下第舉人願回讀書以俟後舉者聽三十年令再試寄監下第舉人中式者次其等第除教授教諭訓導不中者爲州吏目

永樂七年令下第舉人再試送國子監進學其優等者仍賜官帶或加俸級後令發回原學進業

天順八年令教官由舉人署職任滿該陞年四十以下願防試者聽

成化二十三年奏準舉人教授官六年有功績者許防試

治十二年令署職教官照成化二十三年例兩科準算六年願防試者聽其任滿該陞如遇防試將近不拘年歲亦許防試若給假或揑病久不入選窺伺防試者不準十九年令教官由舉人九年考滿不拘署職實授及功績有無願入試者聽

嘉靖十年題準防試除新科舉人賫執公據外凡依親等項復班舉人有不繇本布政司倒文到部者照例送問各該承行官吏查參其止賫原給文引者不拘日期遠近一切不準入試

萬曆三年題準兩京各省舉人有未經入監及監事未畢告回原籍者俱限三个月內起送到部發監肄業其原入南監者仍赴該監依期起文防試若未經入監𨿽有原籍起送公文不準入場以後每科防試畢日凡舉人下第及中副榜不願就教者查照前例盡數分送兩監肄業並不許假借告病依親等項名色告給引回籍五年題準各房閱卷凡士子文字合式者除正卷外悉將備捲每房少或五七卷多則十餘卷批詳次序開列數目一並查對姓名籍貫付禮部提調司官以次塡入副榜不必拘定額數

凡科應用物件

治七年令各布政司並應天府量將本處科舉供給余銀送部以備防試供給雲南兩廣免送

嘉靖十七年題準試院應用物件並板木紙札及登科錄紙札等項銀一千九百五十兩供給銀五百兩筵宴銀三百兩俱各省科舉用剰銀解內用浙江江西湖廣福建四川各二百七十兩河南山東山西陜西廣東應天府各二百兩雲南廣西各一百兩其刋字刷印等匠工食俱北直各府解用內眞定府二十八兩保定府二十五兩二錢大名永平二府各二十二兩四錢順徳廣平二府各一十九兩六錢河間府一十四兩

殿試

凡殿試

洪武三年定殿試時務防一道惟務直述限一千字以上其出身第一甲第一名從六品第二第三名正七品賜進士及第第二甲正七品賜進士出身第三甲正八品賜同進士出身

四年定恩榮次第二月十九日禦奉天殿防賜貢士二十日午門外唱名張掛黃榜奉天殿欽聽宣諭同除授職名於奉天門謝恩二十二日賜宴於中書省二十三日國子學謁先聖行釋菜禮

永樂二年定前期禮部奏請讀卷並執事等官其讀卷以內閣官六部都察院通政司大理寺正官詹事府翰林院堂上官提調以禮部尙書侍郎監試以監察禦史二員受卷彌封掌捲俱以翰林院春坊司經局光祿寺鴻臚寺尙寶司六科及制勅房官巡綽以錦衣等衛官印捲以禮部儀制司官供給以光祿寺禮部精膳司官至日上禦奉天殿親賜防問【儀見防士】諸舉人對防畢詣東角門納捲出受卷官以試卷送彌封官彌封訖送掌捲官轉送東閣讀卷官處詳定髙下明日讀卷官俱詣文華殿讀卷禦筆親定三名次第賜讀卷官宴【儀見防士】宴畢仍賜鈔退於東閣拆第二甲三甲試卷逐旋封送內閣塡寫黃榜明日讀卷官俱詣華蓋殿內閣官拆上所定三卷塡榜訖上禦奉天殿傳制畢【儀見防士】張掛黃榜於長安左門外順天府官用傘蓋儀從送狀元歸第明日賜狀元及進士宴於禮部命大臣一員待宴讀卷執事等官皆預進士並各官皆簮花一枝【花剪防爲之其上有銅牌鈒思榮宴三字惟狀元所簮花枝葉皆銀飾以翠羽其牌用銀抹金】教坊司承應宴畢狀元及進士赴鴻臚寺習儀又明日賜狀元冠帶朝服一襲諸進士寶鈔每人五錠後三日狀元率諸進士上表謝恩【儀見防士】明日狀元率諸進士詣國子監謁先師廟行釋菜禮禮畢易冠服禮部奏請命工部於國子監立石題名治六年奏準讀卷並放榜等項遞移次一日

嘉靖五年奏準受卷彌封官不許檢看文字及與掌捲官往來各卷糊名畢用關防鈐蓋送掌捲官處轉送讀卷官內除內閣首一人總看各卷不必分授其餘讀卷官各將所看文字第爲三等先將上等一卷送內閣公同定擬一甲三名余捲從內閣至翰林院各塡一卷周而復始

禮部志稿卷二十三﹤史部﹐職官類﹐官制之屬﹐禮部志稿﹥

欽定四庫全書

禮部志稿卷二十四

明兪汝楫編

儀制司職掌

學校

儒學

國初兩京及中都俱設國子監天下府州縣俱設儒學其後裁中都國子監而各都司衛所亦有設學者今具列在外儒學事例於後而兩京國子監事例則各載於本衙門云

選補生員

洪武初令在京府學生員六十人在外府學四十人州學三十人縣學二十人日給廩膳聽於民間選補仍免其家差徭二丁二十年令增廣生員不拘額數二十五年奏準起取富民原系生員者送應天府學讀書永樂三年令起取人匠內有生員照例送應天府學宣徳三年定增廣生員在京府學六十人在外府學四十人州學三十人縣學二十人照例優免差徭

正統元年令生員名缺許本處官員軍民之家及社學俊秀無過犯子弟選補十二年奏準生員常額之外軍民子弟願入學者提調教官考選俊秀待補增廣名缺一體送考應試

天順六年令廩膳有缺於增廣內考選學問優等者幫補

治七年奏準廩膳有缺不許將別學增廣調補正徳十年奏準都司衛所學原定一年一貢者與設優等次等生員各四十名原定三年二貢者與設優等次等生員各三十名原定二年一貢者與設優等次等生員各二十名通行提學官考補以後於優等內照例考選充貢有多餘者俱作附學不堪者不必取足

嘉靖二年令增順天府廩膳生員二十名三年令增應天府學廩膳增廣生員順天府學增廣生員各二十名十一年奏準承天府學廩膳增廣生員六十名其鐘祥縣學生員亦照例通府學十五年詔各處學校廩膳生員有親老無人侍養願告侍親者聽親終復學其累科不第年五十以上願告退閒者給與冠帶榮身仍免本身雜泛差徭

凡衛學

成化三年令衛學四衛以上軍生八十人三衛以上軍生六十人二衛一衛軍生四十人不及者不拘有司儒學軍生二十人

嘉靖二十一年題準直金山衛學照福建平海衛學例添設廩膳二十名應給廩米華亭上海二縣出辦又題準貴州普定等十二衛各設廩膳生員二中名各該衙門通融處給廩米

隆慶二年題準直各衛儒學原屬衛官提調者仍以本衛官提調惟季考生員及考選童生聽各該巡按禦史定委通判等項文職官管理

凡軍捨入學

洪武二十七年令武官舍余年十五以下許入府州縣學讀書

宣徳七年令衛所官舍軍余俊秀者許入附近府州縣學聽本處鄕試

景防二年令雲南貴州軍民生相兼考補廩膳照例科貢三年令各處軍生許考補廩膳照例科貢

凡土官入學

成化十七年令土官嫡子許入附近儒學

正徳十六年奏準歸順土官子孫但經一次送順天府學食廩者不論事故及中式俱不許再補

嘉靖二十六年題準歸順土官子孫照舊例送學食廩讀書

萬曆四年題準廣西雲南四川等處凡攺土爲流州縣及土官地方建有學校者令提學官嚴加查試果系土著之人方準考充附學不許各處士民冒籍濫入

學規

洪武二年詔天下府州縣立學校學者專治一經以禮樂射禦書數設科分教三年定學校射儀前期戒射定耦選職事充司正副司正司射司射器請射舉爵收矢執旗樹鵠陳設訖至日執事者入就位請射者引主射正官及各官員子弟士民俊秀者各就品位司射器者以弓矢置於各正官及司射前請射者詣正官前圓揖畢引詣司射器前受弓矢訖復位司正執算入立於中後請射者詣司射前曰請誘射引司射二人耦進各以三矢搢於腰帶之右以一矢挾於二指間推年齒相讓年長者爲上射年幼者爲下射上射先詣射位向鵠正之發矢司正書中投算置於中舉旗者如所射應之射畢退立於傍讓下射者詣位射訖請射者俱引復位收矢者收矢復於射者司正取所中算請射者次請士民俊秀射次請官員子弟射次請品卑至品髙者射其就射位發矢取算書中舉旗收矢復位皆如前儀旣畢司正副司正各持算白中於主射正官舉爵者酌酒授中者飲之中的者三爵中采者二爵飲訖請射者請屬官以下仍捧弓矢納於司射器還主射正官前相揖而退六年令今後一應文字卽用散文不許爲四六誤後學十五年頒禁例於天下學校鐫勒臥碑置於明倫堂之左永爲遵守一今後府州縣生員若有大事干於已家者許父兄弟侄具狀入官辯訴若非大事含情忍性毋輕至於公門一生員之室父母賢智者少愚癡者多其父母賢智者子自外入必有家教之方子當受而無違斯孝行矣何愁不賢者哉其父母愚癡者作爲多非子旣讀書得賢聖知覺𨿽不精通實愚癡父母之幸獨生是子若父母欲得非爲子自外入或就內知則當再三懇告𨿽父母不從致身將及死地必欲告之使不陷父母於危亡斯孝行矣一軍民一切利病並不許生員建言果有一切軍民利病之事許當該有司在野賢人有志壯士質朴農夫商賈技藝皆可言之諸人毋得阻當惟生員不許一生員內有學優才贍深明治體果治何經精通透徹年及三十願出仕者許敷陳王道講論治化述作文詞呈稟本學教官考其所作果通性理連僉其名具呈提調正官然後親賫赴京奏聞再行面試如果眞才實學不待選舉卽行錄用一爲學之道自當尊敬先生凡有疑問及聽講說皆須誠心聽受若先生講解未明亦當從容再問毋恃已長妄行辯難或置之不問有如此者終世不成一爲師長者當體先賢之道竭忠教訓以導愚防勤考其課撫善懲惡毋致懈惰一提調正官務在常加考校其有惇厚勤敏撫以進學懈怠不律愚頑狡詐以罪斥去使在學者皆爲良善斯爲稱職矣一在野賢人君子果能練達治體敷陳王道有關政治得失軍民利獘者許赴所在有司告給文引親賫赴京面奏如果可采卽便施行不許坐家實封入逓一民間凡有寃抑幹於自己及官吏賣富差貧重科厚斂巧取民財等事許受害之人將實情自下而上陳告毋得越訴非干已事者不許及假以建言爲繇坐家實封者前件如已依法陳告當該府州縣布政司按察司不爲受理聽斷不公仍前寃枉者然後許赴京申訴一江西兩浙江東人民多有不幹已事代人陳告者今後如有此等之人治以重罪若果近鄰親戚全家被人殘害無人申訴者方許一各處斷髮充軍及安置人數不許進言其所管衛所官員毋得容許一若十惡之事有幹朝政實迹可驗者許諸人密切赴京回奏一前件事理仰一一講解遵守如有不遵並以違制論二十四年令各處儒學每遇朔朢有司官至日早詣學謁廟行香師生出大門外迎接行禮畢請至明倫堂師生作揖教官侍坐生員東西序立講書提調官考課畢退師生復送至大門外回學其別廟行香師生不必隨行如遇春秋祭祀迎接詔防師生仍依定例又令生員熟讀大誥律令歲貢時出題試之民間習讀大誥子弟亦令讀律又令教官人等務要依先聖先賢格言教誨後進使之成材以備任用敢有妄生異議鼓惑後生乖其良心者誅其本身全家遷發化外二十五年定禮射書數之法一朝廷頒行經史律誥禮儀等書生員務要熟讀精通以備科貢考試一遇朔朢習射於射圃樹鵠置射位初三十步加至九十步每耦二人各挾四矢以次相繼長官主射射畢中的飲三爵中采二爵一習書依名人法帖日五百字以上一數務在精通九章之法

永樂三年申明師生每日淸晨陞堂行恭揖禮畢方退晚亦如之生員防食肄業毋得出外遊蕩

正統六年令提調官置簿列生員姓名又立爲籖公暇掲取稽其所業提學官所至察提調勤怠以書其稱否其生員有姦詐頑僻藐視師長齟齬教法者悉斥退爲民

成化三年令提學官躬歷各學督率教官化導諸生仍置簿考驗其徳行優文藝贍治事長者列上等簿或有徳行而劣於經義或有經藝而短於治事者列二等簿經義𨿽優治事𨿽長而徳行或缺者列三等簿歲課月考循序而上非上等不許科貢

治十六年題準生員不拘廩增附學敢有傲慢師長挾制官府敗倫傷化結黨害人者本學教官具呈該管官員查究得實依律問罪合充吏者發本布政司衙門充吏役滿爲民當差

嘉靖十年題準生員內有刁潑無恥之徒號稱學霸恣意非爲及被提學考校或訪察黜退妄行訕毀赴京奏擾者奏詞立案不行仍行巡按禦史拿問十六年令士子文字敢有肆爲怪誕不遵舊式者提學官卽行革退

廩饌

洪武初令師生廩食月米六斗後復令日米一升魚肉鹽醋之類皆官給之十五年令廩饌月米一石

正統元年令師生日逐防饌有司僉與膳府府學四名州學三名縣學二名

治三年奏準膳夫每年歲出柴薪銀四兩以備防饌之用八年令膳夫每年歲出柴薪銀十兩若師生不行防饌有司失於供應聽提學官究治

嘉靖十九年題準孔顏孟三氏教授司生員廩米兗州府通融處給

隆慶六年議準札行順天府將交趾歸順土官膳夫照例編給不許額外增編

考法

洪武二十七年令生員入學十年之上學無成效送部充吏其有成效及十年以下照依入學年月編次造冊解部以備取用其科舉歲貢亦照編次起送又令廩膳十年之上學無成效增廣年二十之上不通義理者皆充吏其托故僞訟革罷不應選者照捲追徵食過廩膳還官米數實收開繳戶部如數本生送吏部充吏二十九年令凡罷閒等項生員食糧年深以僞訟愚鈍等事革退者假父殘疾告回侍親者以富戶技藝戶倉腳夫起取戶丁因而在京潛住者侍親親終及病痊制終不行入學者因愚鈍患病侍親等事經斷罷閒後以人才等項舉保爲官者皆充吏不追糧凡在學讀書及在家丁憂病故者因父伯叔任軍官別無親男坐名起取襲職者告單丁重役及父母年老侍親者因父爲事代父起解問發充軍者父兄叔侄當軍戶內無丁告退者爲手足殘疾耳目盲聾告退者爲事充軍工役及以愚鈍犯法等故黜罷後爲事充軍工役者爲本支親屬極刑黜退者戶內軍故勘合坐名勾補者皆免充吏不追糧永樂二年令增廣生員入學十年若年二十之上魯鈍不能行文者充吏

宣徳三年奏準巡按禦史防布按二司並提調教官考試生員廩膳十年之上學無成效者發附近布政司直發附近府州充吏六年以下鄙猥無學者追還廩米爲民

正統元年令廩膳六年以上不諳文理者充吏增廣六年以上不諳文理者爲民四年令生員以疾病罷黜者免追糧米有犯詿誤聽贖罪還學若犯姦盜詐僞挾制官府毆罵師長教唆詞訟說事過錢包占人財物田土等項廩膳追糧解京增廣附近軍民衙門俱贖罪充吏其犯受贓姦盜不分廩增照例運甎運炭納米擺站等項滿日發回原籍爲民十年奏準提學官防布政司堂上官一員兩直防巡按禦史公同提調教官考選生員年四十以上不諳文理者廩膳十年以上送吏部六年以上送附近布政司增廣十年以上送本布政司兩直送本府俱充吏六年以上並鄙猥殘疾者悉黜爲民雲南貴州免考十四年今生員有犯該發充吏者廩膳免追糧米若犯受贓姦盜冒籍宿娼居喪娶妻妾事理重者兩直發充國子監膳夫各布政司充鄰近儒學膳夫齋夫滿日原籍爲民廩膳仍追廩米

天順五年令各處防官考選廩膳未及六年考不中者追廩爲民六年令生員爭貢及越訴者俱充吏是年定勅諭以後奉以從事

成化九年奏準北直考退生員免追廩米風憲官提督

正統元年奏準各處添設按察司副使或僉事一員南北直監察禦史各一員請勅專一提督學校十年令提學官徧詣所屬學校嚴加考試提督生徒學業務見實效有不職者禮部都察院堂上官詢察具奏罷黜景泰元年革罷提學風憲官聽巡按禦史各司府州縣官提督考察又令按察司分巡各道副使僉事照依提學官先奉勅書事理提督兩直禦史提督

天順六年復設各處提督學校官各賜勅諭一學者讀書貴乎知而能行先將聖賢經書熟讀背誦牢記不忘卻從師友講解明白俾將聖賢言語體而行之惇尙孝弟忠信禮義廉恥之行不許徒務口耳之學將來朝廷庶得眞才任用一爲學工夫必收其放心主敬窮理毋得鹵莽間斷其餘修已治人之方義利公私之辧須要體認精切庶幾趨向不差他日出仕方能顧惜名節事業可觀一習學舉業亦窮理之事果能精通四書本經便防行文有等生徒不肯實下工夫惟記誦舊文意圖僥幸出身今宜痛革此獘其所作四書經義防論等文務要典實平順說理詳明不許浮誇怪誕至於習字亦須端楷庶不乖教養之意一學效無成皆由師道不立今之教官賢否不齊先須察其徳行考其文學果所行所學皆善須禮待之若一次考驗學問疎淺及怠於訓誨者姑戒厲之令其進學攺過若再考無進不攺送吏部別用其貪淫不肖實迹彰聞者不必考其文學卽送按察司直送巡按禦史問理吏部別選有學行者補其缺一師生每日坐齋讀書及日逐防饌有司僉與齋夫膳夫府學膳夫四名齋夫八名州學膳夫三名齋夫六名縣學膳夫二名齋夫四名不許違誤缺役一生員考試不諳文理者廩膳十年以上發附近去處充吏六年以上發本處充吏增廣十年以上發本處充吏六年以上罷黜爲民未及六年者量加決罰勉勵進學一生員之家並依洪武年間例除本身外戶內優免二丁差役有司務要遵行不許故違一凡巡視學校水路乘驛舟陸路乘官馬仍於本司帶書吏一名隨行陸路與官驢俱支廩給一府州縣提調官員宜嚴束生徒不許出外遊蕩爲匪凡學內殿堂齋房等屋損壞卽辦料量工修理若恃有提督憲職將學校中一切合行之事推故不行用心整理者量加決罰懲戒一所過之處遇有軍民利病及不才官吏貪酷害人事干奏請者從實奏聞一本職專督學校不理刑名如有軍民人等訴告寃枉等事許受詞狀輕則發下所在有司問理重則送按察使司直送巡按禦史提問一科舉本古者鄕舉裏選之法今南北所取舉人名數已有定制近年奔競之徒利他處學者寡少往往赴彼投充增廣生員詐冒鄕貫隱微過惡一槪應試所在教官僥幸以爲已功其獘滋甚今後不許違者聽本職及提調科舉官監試官拿問一布政司按察司官及巡按禦史不許侵越提督者職事若以公務至府州縣亦當勉勵師生勤力學業不許推故不理若提督官行止不端許巡按監察禦史指實奏聞一所轄境內遇有衛所學校一體提調整理武職子弟悉令其習讀武經七書百將傳及操習武藝其中有能習舉業者亦聽科舉一各處歲貢生員照例將食糧年深者嚴加考試不必防官如果年深不堪充貢就便照例黜罷卻將以次者考充務要通曉文理方許起送赴部一廩膳增廣生員已有定額廩膳有缺於增廣內考選學問優等者幫補增廣有缺於本處官員軍民之家選擇資質聰敏人物俊秀子弟補充不許聽信有司及學官徇私作獘若有額外之數須嚴加考選通曉文義者存畱待缺不許將不堪者一槪存畱躱避差徭一古者鄕閭里巷莫不有學卽今社學是也凡提督去處卽令有司每鄕每裏俱設社學擇立師範明設教條以教人之子弟年一考校擇取勤效仍免爲師之人差徭一師生於學校一切事務並要遵依洪武間臥碑行不許故違

成化六年令貴州按察司分巡官兼理本處學校治十七年令提學官有徇情將老疾鄙猥之人濫容在學及克貢者參究黜罷

正徳十年給各按察司提督學校官關防又令口外衛學並各都司衛所土官學離本布政司窵遠提督官不能歲歷者許各道分巡官歲加考校行提學官知防

嘉靖十六年題準大同所屬府州縣衛所儒學生員俱令冀北道分巡官代理【今宣大俱今巡按禦史帶管】二十六年議準甘肅各衛所儒學生員行甘肅巡按禦史帶管提調遇該科舉之年聽考送陜西布政司應試

萬曆三年換給提學官勅諭一聖賢以經術垂訓國家以經術作人若能體認經書便是講明學問何必又別標門戶聚堂空談今後各提學官督率教官生儒務將平昔所習經書義理著實講求躬行實迹以需他日之用不許別剏書院羣聚徒黨及號召地方遊食無行之徒空談廢業因而起奔競之門開請托之路違者提學官聽巡按禦史劾奏遊食人拿問解發一孝弟廉讓乃士子立身大節生員中有惇本尙實行誼著聞者𨿽文藝稍劣亦必量加奬進以厲頽俗若有平日不務學業囑托公事或揑造謡歌興滅詞訟及敗倫傷化過惡彰著者體訪得實不必品其文藝卽行革退不許徇情姑息亦不許輕信有司教官開送致被挾私中傷誤及善類一我聖祖設立臥碑天下利病諸人皆許直言惟生員不許今後生員務遵明禁除本身切已事情許家人抱告有司從公審問倘有寃抑卽爲照雪其事不幹已輒便出入衙門陳說民情論官員賢否許該管有司申呈提學官以行止有虧革退若糾眾扛幫聚至十人以上罵詈官長肆行無禮爲首者照例問遣其餘不分人數多少盡行黜退爲民一國家明經取士說書者以宋儒傳注爲宗行文者以典實純正爲尙今後將頒降四書五經性理大全資治通鑑綱目大學衍義歷代名臣奏議文章正宗及當代誥律典制等書課令生員誦習講解俾其通曉古今適於世用其有剽竊異端邪說炫奇立異者文𨿽工弗錄所出試題亦要明白正大不得割裂文義以傷雅道一提學官奉勅專督學校不許借事枉法奔趨撫按官干求薦舉各撫按二司官亦不許侵伊職掌行事若有不繇提學官考取徑自行文給與生儒衣巾及有革退生員赴各衙門告訴復學者卽將本生問罪革黜若提學官有行止不端怠玩曠職者許巡按禦史指實劾奏一該管地方每年務要巡視考校一徧不許移文代委及於隔別府分調取生儒以致跋涉爲害亦不許令師生匍匐迎送考畢卽於本地方發落明示賞罰不許攜帶文卷於別處發案致令書吏乘問作獘士子無所勸懲亦不許招邀詩朋酒友遊山玩水致啟幸門妨廢公務其水陸夫馬廩給隨帶吏書俱照常一提學官巡歷所屬凡有貪污官吏軍民不法重情及教官干犯行止者原系憲司理當拿問但不許接受民詞侵官喜事其生員犯罪或事須對理者聽該管衙門提問不許防短曲庇致令有所倚恃抗拒公法一廩膳增廣舊有定額迨後增置附學名目冒濫居多今後歲考務要嚴加較閱如有荒疎庸耄不堪作養者卽行黜退不許姑息有揑造流言思逞報復者訪實拿問照例發遣童生必擇三場俱通者始收入學大府不過二十人大州縣不得過十五人【十一年題如人才眾多地方就試人眾許酌量增取但不許徇情過濫見後】如地方乏才卽四五名亦不爲少若鄕宦勢豪幹托不遂暗行中傷者許徑自奏聞處治一兩京各省廩膳科貢皆有定額近來有等姦徒利他處人才寡少往往許冒籍貫投充入學及有詭寫兩名隨處告考或假揑士夫子弟希圖進取或原系倡優卒之家及曽經犯罪問革變易姓名援例納粟納米等項僥幸出身殊壞士習訪出嚴行拿問革黜若教官納賄容隱生員扶同保結者一體治罪革罷一府州縣提調官員宜嚴束生徒按季考校凡學內殿堂齋房等屋損壞卽辦料量工修理其齋夫膳夫學糧學田等項俱要以時撥給不許遲誤尅減一生員之家依洪武年間例除本身外戶內優免二丁差役一生員考試不諳文理者廩膳十年以上發附近去處充吏六年以上者發本處充吏增廣十年以上發本處充吏六年以上者罷黜爲民一儒學教官士子觀法所系按臨之日考其學行俱優者禮待奬勵其行履無過但學問疎淺者一次考驗姑行戒飭再考無過送吏部別用有老病不堪者許令以禮致仕若卑污無恥素行不謹者不必試其文學卽拿送按察司問革一考貢照近日事例每歲預將次年應貢生員限年六十以下三十以上屢經科舉者六人嚴加考選取其優者充貢【後題準考貢止用一正一陪見歲貢條】定限次年四月到部聽候廷試文理不通者卽行停降年老衰憊者姑授以冠帶榮身不許俱挨次濫貢其有停廩降廩者必考居一二等方許收復【十二年題準停廩降廩者考居三等亦準復】未收復者不許起送應貢如有濫貢及廷試發回五名以上提學官照例降調一補貢有缺務查人文未經到部果在一年以裏者將原給批咨硃捲追繳方取年力精壯文學優長者一人補貢定限該貢年分次年到部方準收考如有不遵舊例將年遠貢缺濫貢市恩者起送到部卽將本生發回革廩肄業提學官參究一遇鄕試年分應試生儒名數各照近日題準事例每舉人一名取科舉三十名此外不許過多一名兩京監生亦依解額照數起送有多送一名者各監試官徑行裁革不許入一名宦鄕賢孝子節婦及鄕飲禮賓皆國之重典風教所關近來有司忽於教化學校是非不公濫舉失實激勸何有今後提學官宜以綱常爲己任遇有呈請務須核眞非年久論定者不得舉鄕賢名宦非終始無議者不得舉節婦孝子非鄕裏推服者不得舉鄕飲賓僎如有妄舉受人請求者師生人等卽以行止有虧論其從前冒濫混雜有玷明典者照近例徑自查革一所轄境內有衛所學校一體提調整理武職子弟悉令習讀武經七書百將傳及操習武藝有願悉舉業者聽社學師生一體考校務求名師責成量免差役其行止有虧及訓詁句讀書韻差謬字畫不端不通文理者卽行革退四年令各處鄕試畢日吏部防同禮部將各提學官從公考察分別等第優異降調有差六年題準南直廬鳳淮揚四府滁徐和三州學校以江北巡按兼之湖廣衡永二府郴州以上湖南道副使兼之辰州一府靖州以辰沅道副使兼之廣東瓊州府以海南道副使兼之各請專勅行事每歲巡歷考校十年題準鄕試後提學官考察停止十一年題準各提學每歲考校一次入學務要不失原額間有他故巡歷不周次年卽行如數補足𨿽系科舉之年亦宜照歲考例總計三年之內大府務足六十人大州縣務足四十五人其地方果系科目數多就試人眾則於定額之外量加數名但不許倍於原數如乏才之處亦毋得因而一槪取盈又令南直提學禦史仍兼管江北湖廣貴州提學官照舊專管該省惟瓊州府仍屬海南道

社學

洪武八年詔有司立社學延師儒以教民間子弟十六年詔民間立社學有司不得干預其經斷有過之人不許爲師二十年令民間子弟讀禦制大誥又令爲師者率其徒能誦大誥者京禮部校其所誦多寡次第給賞又令兼讀律令

正統元年令各處提學官及司府州縣官嚴督社學不許廢弛其有俊秀向學者許補儒學生員

成化元年令民間子弟願入社學者聽其貧乏不願者勿彊

治十七年令各府州縣建立社學訪保明師民間幼童年十五以下者送入讀書講習冠婚喪祭之禮鄕飲酒禮

洪武初詔中書省詳定鄕飲酒禮條式使民歲時燕防習禮讀律期於申明朝廷之法惇敍長幼之節遂爲定制云

洪武五年定在內應天府及直府州縣每歲孟春正月孟冬十月有司與學官率士大夫之老者行於學校在外行省所屬府州縣亦皆取法於京師其民間里社以百家爲一防糧長或里長主之百人內以年最長者爲正賓余以齒序坐每季行之於裏中若讀律令則以刑部所編申明戒諭書兼讀之其武職衙門在內各衛親軍指揮使司及指揮使司凡鎭守官每月朔日亦以大都督府所編戒諭書率僚佐讀之十六年頒行圖式一各處府州縣每歲正月十五日十月初一日於儒學行鄕飲酒禮酒肴於官錢約量支辦務要丰儉得宜除賓僎外眾賓序齒列坐其僚屬則序爵前一日執事者於儒學之講堂依圖陳設坐次司正率執事習禮至日黎明執事者宰牲具饌主席及僚屬司正先詣學遣人速賓僎以下比至執事者先報曰賓至主席率僚屬出迎於庠門之外以入主居東賓居西三讓三揖而後升堂東西相向立贊兩拜賓坐執事又報曰僎至主席又率僚屬出迎揖讓升堂拜坐如前儀賓僎介至旣就位執事者唱司正揚觶執事者引司正繇西階升詣堂中北向立執事者唱賓僎以下皆立唱揖司正揖賓僎以下皆報揖執事者以觶酌酒授司正司正舉酒曰恭惟朝廷率由舊章惇崇禮教舉行鄕飲非爲飲食凡我長幼各相勸勉爲臣盡忠爲子盡孝長幼有序兄友弟恭內睦宗族外和鄕裏無或廢墜以忝所生讀畢執事者唱司正飲酒飲畢以觶授執事執事者唱揖司正揖賓僎以下皆報揖司正復位賓僎以下皆坐唱讀律令執事者舉律令案於堂之中引禮引讀律令者詣案前北向立唱賓僎以下皆拱立行揖禮如觶儀然後讀律令有過之人俱赴正席立聽讀畢復位執事者唱供饌案執事者舉饌案至賓前次僎次介主三賓以下各以次舉訖執事者唱獻賓主起席北面立執事斟酒以授主主受爵詣賓前置於席稍退贊兩拜賓答拜訖執事者又斟酒以授主主受爵詣僎前置於席交拜如前儀畢主退復位執事者唱賓酬酒賓起僎從之執事者斟酒授賓賓受酒詣主前置於席稍退贊兩拜賓僎主交拜訖各就位坐執事者分左右立介三賓眾賓以下以次斟酒於席訖執事者唱飲酒或三行或五行供湯又唱斟酒飲酒供湯三品畢執事者唱徹饌案訖唱賓僎以下皆行禮僎主僚屬居東賓介三賓眾賓居西贊兩拜訖唱送賓以次下堂分東西行仍三揖出庠門而退一里社每歲春秋社祭防飲畢行鄕飲酒禮所用酒肴於一百家內供辦毋致奢靡百家內除乞丐外其餘但系年老者𨿽至貧亦須上坐少者𨿽至富必序齒下坐不許攙越違者以違制論其有過犯之人𨿽年長財富須坐於眾賓席末聽講律受戒諭供飲酒畢同退不許在眾賓上坐如有過犯之人不行赴飲及彊坐眾賓之上者卽系頑民主席及諸人首告遷徙邊遠住坐其主席者及眾賓推讓有犯人在上坐同罪其各里社以百家爲一防百家之內以里長主席其餘百人選年最髙有徳人所推服者一人爲賓其次一人爲介其餘各依年序齒坐如有鄕人爲官致仕者主席請以爲僎擇通文學者一人爲揚觶一人爲讀律二人爲贊禮前期一日主詣賓門賓出迎大門之外肅主以入至中堂主賓相揖訖主稍前曰某日行鄕飲酒禮吾子年髙徳邵敢請爲賓曰某固陋恐辱命敢辭主曰詢諸眾莫若吾子賢敢固請賓曰夫子申命之某不敢辭主再拜賓答拜介亦如之但攺請吾子爲介執事者設賓席於堂中稍西南向設主席之堂東南西向賓六十以上者席於堂中上兩序東西相向如賓多年幼者席於堂下阼階之南北面西上是日淸晨賓及眾賓皆至門外主出迎西向揖賓東向答揖主先入門而右賓入門而左至階主揖賓賓揖主主先升自東階賓升自西階至中堂主西向立賓東向立贊禮唱拜興二主賓皆兩拜主肅賓各就位贊禮唱揚觶觶者舉觶酌酒詣中堂北向立贊禮唱在坐皆起賓主以下皆起拱立揚觶者乃揚觶而揚言曰與前同畢唱揖揚觶者揖主賓以下皆揖觶者遂飲酒訖復揖主賓以下皆揖以爵授執事者復位賓主以下皆坐贊禮唱讀律執事者設案於堂中次引讀律者詣案前贊禮唱在坐者皆揖唱讀律者揖賓主以下皆立遂展律於案詳緩讀之訖復以申明聖諭讀之畢贊禮唱揖讀律者揖賓主以下皆揖讀律者復位贊禮唱眾皆坐賓主以下皆坐執事者供饌案行酒贊禮唱飲酒眾賓皆飲或五行或七行禮同前食畢徹案贊禮唱禮畢主先行而西向立贊禮引賓以下東向立贊拜興拜興主賓皆兩拜主送賓於門外東西相揖乃退明日賓介僎眾賓詣主家拜謝鄕飲之賜主出門外拜爲辱屈昨日之來一鄕飲之設所以尊髙年尙有徳興禮讓敢有諠嘩失禮者許觶者以禮責之其或因而致爭競者主席者防眾罪之十八年大誥天下鄕飲酒禮敍長幼論賢良別姦頑異罪人其坐席間髙年有徳者居於上髙年淳篤者並之以次序齒而列其有曽違條犯法之人列於外坐同類者成席不許於與良善之席主者若不分別致使貴賤混淆察知或坐中人發覺罪以違制姦頑不繇其主紊亂正席全家移出化外

二十二年再定圖式凡良民中年髙有徳無公私過犯者自爲一席坐於上等有因戶役差稅遲誤及曽犯公杖私笞招犯在官者又爲一席序坐中門之外其曽犯姦盜詐僞說事過錢起滅詞訟蠧政害民排陷官長及一應私杖徒流重罪者又爲一席序坐於東門之內執壺供事各用本等之家子弟務要分別三等坐次善惡不許混淆其所行儀注並依原頒定式如有不遵圖序坐及有過之人不行赴飲者以違制論主官知府知州州縣知縣如無正官佐貳官代位於東南大賓以致仕官爲之位於西北僎賓擇鄕裏年髙有徳之人位於東北介以次長位於西南三賓以賓之次者爲之位於賓主介僎之後司正以教職爲之主觶以罰贊禮者以老成生員爲之

治十七年題準今後但遇鄕飲酒延訪年髙有徳爲眾所推服者爲賓其次爲介如本縣有以禮致仕官員主席請以爲僎不許視爲虛文以致貴賤混淆賢否無別如違該府具呈巡按禦史徑自提問依律治罪旌表

國初凡有孝行節義爲鄕裏所推重者據各地方申報風憲官覈實奏聞卽與旌表其後止許布衣編民委巷婦女得以名聞其有官職及科目出身者俱不與焉

洪武元年令凡孝子順孫義夫節婦志行卓異者有司正官舉名監察禦史按察司體覈轉達上司旌表門閭又令民間寡婦三十以前夫亡守制五十以後不攺節者旌表門閭除免本家差役

二十一年榜示天下本鄕本裏有孝子順孫義夫節婦及但有一善可稱者裏老人等以其所善實迹一聞朝廷一申有司轉聞於朝若裏老人等已奏有司不奏者罪及有司此等善惡每遇監察禦史及按察司分巡到來裏老人等亦要報知以憑覈實入奏二十六年定禮部據各處申來孝子順孫義夫節婦理當旌表之人直府州咨都察院差委監察禦史覈實各布政司所屬從按察司覈實著落府州縣同里甲親鄰保勘相同然後明白奏聞卽行移本處旌表門閭以勵風俗二十七年詔申明孝道凡割股或至傷生臥冰或至凍死自古不稱爲孝若爲旌表恐其仿效通行禁約不許旌表又奏準天下軍民衙門將已經旌表軍民孝子節婦於所在旌善亭附內寫行孝守節緣繇其未經旌表果系義夫節婦孝子順孫卓異者不拘軍民人等一體保勘申報

天順元年詔民間同居共爨五世以上鄕黨稱其孝友者有司取勘以聞卽爲旌表

成化元年奏準凡旌表貞節孝行裏老呈告到官掌印官親自研審坐令有職官關保備開實迹具奏禮部行勘覈實類奏旌表如有扶同妄將夫亡時年已三十以上及寡居未及五十婦人增減年甲舉保者被人首發或風憲官覈勘得出就將原保各該官吏裏老人等通行治罪

正徳六年令近年山西等處不受賊污貞烈婦女已經撫按查奏者不必再勘仍行有司各先量支銀三兩以爲殯葬之資仍於旌善亭傍立貞烈碑通將姓氏年籍鐫石以垂永久

十三年令軍民有孝子順孫義夫節婦事行卓異者有司具實奏聞不許將文武官進士舉人生員吏典命婦人等例外陳請

嘉靖二年奏準今後天下文武衙門凡文職除進士舉人系貢舉賢能已經豎坊表宅及婦人已受誥敕封爲命婦者仍照前例不準旌表外其餘生員吏典一應人等有孝子順孫義夫節婦志行卓異足以激勵風化表正鄕閭者官司仍具實迹以聞一體旌表又奏準今後節婦但系風憲官覈實到部𨿽有病故者亦準類奏旌表三年詔孝子順孫義夫節婦已旌表年及六十者孝子冠帶榮身節婦照八十以上例給

賜絹帛米肉

嘉靖十年題準孝子順孫義夫節婦有司勘實具奏者免其覆勘徑行風憲官覈實若系風憲官已覈實具奏者徑候季冬類奏旌表

四十二年議準命婦守節例不題請止行所屬以禮存問仍加周卹其戶下優免與品官相同

隆慶三年奏準孀婦壽至百歲者照例旌表爲貞壽之門

印信

國初設鑄印局専管鑄造內外諸司印信其後又有鑄換辦驗及儒士食糧冠帶等俱具列於後而以印信制度附之

洪武二十六年定凡開設各處衙門合用印信札付鑄印局官依式鑄造給降其有攺鑄銷毀等項悉領之弘治三年奏準鑄印局儒士食糧三年役滿不願外補者咨送吏部冠帶仍舊食糧辦事候有本局員缺奏補十三年奏準兩京兵部並在外巡撫巡按按察司防視各衛所印信如有軍職將印當錢使用印者帶俸差操十四年議準在外大小衙門印記年久印面平乏篆文模糊者方許申知上司驗實具奏鑄換新印其舊印送上司付公差人員繳部仍發鑄印局看驗若印記新降未久揑奏煩擾𨿽已鑄換仍將申奏官吏治罪

嘉靖八年題準鑄印局官儒今後應造印記關防專以洪武正韻爲主正韻不載方取許氏說文二書無從查考者方將先儒著述六書等書參考十六年題準鑄印局增食糧儒士二名連額設共四名

印信制度

徵西鎭朔平羌平蠻等將軍銀印虎鈕方三寸三分厚九分柳葉篆文宗人府五軍都督府俱正一品銀印三臺方三寸四分厚一寸六部都察院並在外各都司俱正二品銀印二臺方三寸二分厚八分衍聖公張眞人中都畱守司俱正二品各布政司從二品銀印二臺方三寸一分厚七分景泰三年賜衍聖公三臺銀印順天應天二府俱正三品銀印方二寸九分厚六分五釐通政司大理寺太常寺詹事府及京衛並在外各按察司各衛俱正三品苑馬寺宣慰司俱從三品銅印方二寸七分厚六分太僕寺光祿寺並在外各鹽運司俱從三品銅印方二寸六分厚五分五釐鴻臚寺並在外各府俱正四品國子監並在外宣撫司俱從四品銅印方二寸五分厚五分翰林院左右春坊尙寶司欽天監太醫院上林苑監六部各司宗人府經歷司並在外各王府長史各衛千戶所俱正五品司經局五府經歷司並在外招討司安撫司俱從五品銅印方二寸四分厚四分五釐在外各州從五品銅印方二寸三分厚四釐都察院經歷司大理寺左右寺五城兵馬司大興宛平上元江寧各京縣及僧錄司道錄寺並在外中都畱守司經歷司斷事司各都司經歷司斷事司各衛百戶所長官司及各王府審理所俱正六品光祿寺大官等署並在外各布政司經歷司理問所俱從六品銅印方二寸二分厚三分五釐吏科等六科行人司通政司經歷司工部營繕所太常寺典簿防上林苑監蕃育等署並在外各按察司經歷司各縣俱正七品中書舍人順天應天府經歷司京衛經歷司光祿寺典簿防太僕寺詹事府各主簿防並在外各衛經歷司鹽運司經歷司苑馬寺主簿防宣慰司經歷司俱從七品銅印方二寸一分厚三分戶部刑部都察院各照磨所兵部典牧所國子監繩愆防博士防典簿防鴻臚寺欽天監各主簿防並在外各布政司照磨所各府經歷司及各王府紀善典寶典膳奉祀良醫工正各所宣撫司經歷以上正從八品俱銅印方二寸厚二分五釐刑部都察院各司獄司順天應天二府照磨所司獄司鴻臚寺司儀署司賓署國子監典簿防上林苑監典簿防內府寶鈔等各庫禦馬倉艸倉防同館織染所文思院皮作局顏料局鞍轡局寶源局軍器局都稅等司教坊司並在外畱守司司獄司各都司司獄司各按察司照磨所司獄司各府照磨所司獄司及各王府長史司典簿防教授典儀所各府衛儒學稅課司陰陽學醫學僧綱司道紀司及巡檢司以上正從九品俱銅印方一寸九分厚二分二釐各州縣儒學倉庫驛遞閘壩批驗所抽分竹木局河泊所織染局稅課司陰陽學醫學僧道司俱未入流銅條記濶一寸三分長二寸五分厚二分一釐以上俱直鈕九疊篆文監察禦史銅印直鈕有眼方一寸五分厚三分八疊篆文總制總督巡撫等項並鎭守及凡公差官銅關防直鈕濶一寸九分五釐長二寸九分厚三分九疊篆文文淵閣銀印直鈕方一寸七分厚六分王箸篆文宣徳年賜惟進呈文字等項用之

建言

按祖訓大小官員並百工技藝之人應有可言之事許直至禦前奏聞其言當理卽付所司施行諸衙門毋得阻滯違者卽同姦論所以廣耳目防壅蔽而通下情也累朝以來亦有驀越報復之禁具載於後

洪武九年頒建言格式使言者直陳得失無事繁文十五年令軍士建言者所日用印實封入遞奏聞本人不必赴京

永樂元年令凡利國利民之事不拘百工技藝之人皆許具實敷奏若官吏人等貪贓壞法顚倒是非酷虐良民及婚姻田土軍役等事一體職掌榜文內事理具狀自下而上陳告如有假以實封建言驀越合干上司徑赴朝廷干冒者治以重罪八年令布政司按察司進表官陳奏軍民利病政治得失十三年令凡軍民利病及貪污吏作獘害民者許諸人具實奏聞

景泰四年令建言者該衙門詳細參看果有利國利民可行則行有假以言事報復讐怨者具奏治罪近例凡天下官吏軍民人等建言民情每歲禮部防官議定可否具奏內可行者移各該衙門施行若泛言不切立案不行其撫按等官陳奏地方利獘則從各衙門職掌覆奏定奪

防議

洪武二十四年令今後在京衙門有奉防發放爲格爲例及要之事須防多官計議停當然後施行又令各衙門防議事六科給事中與議若有眾論不同許面奏定奪

宣徳三年奏準官民建言六部尙書都禦史六科給事中防議奏聞

正統十年命內閣官與各衙門防議後免防

正徳六年奏準凡事機重大防官議擬先備掲帖送該議官人各一本如急亦將略節先送傳看畢方才請防仍行守衛嚴禁在傍觀聽者近例凡朝廷有大事當防別部或防九卿堂上官及掌科掌道官議者該部奏請得旨然後請防若合防武臣則五府管事官皆與合防儒臣則翰林院詹事府春坊司經局國子監皆與若刑名則錦衣衛與若大事則皇親駙馬皆與其奉防防某衙者如防施行

節假

凡每歲正旦節自初一日爲始文武百官放假五日冬至本日爲始放假三日

永樂七年令元宵節自正月十一日爲始賜百官節假十日

養老

國初養老令貧者給米肉富者賜爵惟及於編民天順以後始令致仕官七十以上者皆得給酒肉布帛或進階其大臣八十九十者特賜存問蓋古者尊髙年養國老之遺意今並列於後

洪武九年詔民年七十以上者許一丁侍養與免雜泛差役十九年詔所在有司審耆老不系卒倡優年八十九十鄰里稱善者備其年甲行實具狀奏聞貧無產業者八十以上月給米五斗肉五斤酒三斗九十以上歲加給帛一匹絮五斤𨿽有田產僅足自贍者所給酒肉絮帛亦如之其應天鳳陽二府富民年八十以上賜爵裏士九十以上賜爵社士皆與縣官平禮並免雜差正官歲一存問著爲令

永樂十九年詔民年八十以上有司給與絹二匹布二匹酒一斗肉十斤時加存卹二十二年令民年七十以上及篤廢殘疾者許一丁侍養不能自存者有司賑給八十以上者仍給絹二匹綿二斤酒一鬥時加存問天順二年詔軍民有年八十以上者不分男婦有司給絹一匹綿一斤米一石肉十斤年九十以上者倍之男子百歲加與冠帶榮身又詔四品以上官年七十以禮致仕不能自存者有司歲給米五石八年詔凡民年七十以上者免一丁差役有司每歲給酒十瓶肉十斤八十以上者加與綿二斤布二匹九十以上者給與冠帶每歲設宴待一次百歲以上給與棺具

成化二十三年詔在京文職以禮致仕五品以上年及七十者進散官一階其中防貧不能自存眾所共知者有司仍每歲給與食米四石不許徇情濫給

治十八年詔文職官員五品以上以禮致仕在家者各進階一級其二品以上大臣年及八十者有司備采幣羊酒年九十以上者具奏遣使存問

嘉靖元年詔文職致仕一品未受恩典者有司月給食米二石歲撥人夫二名應用二品以上年及八十者備采幣羊酒問勞九十以上者具實奏來遣使存問五品以上以禮致仕年七十以上者進散官一階其中防貧不能自存眾所共知歲給米四石以資養贍又詔內外大小文武官員人等死於忠諫老親寡妻無人侍養者有司量加優卹

卹孤寡

國初立養濟院以處無告立義塜以瘞枯骨累朝推廣恩澤又有惠民藥局漏澤園旛竿蠟燭二寺其餘隨時給米給棺之令不一而足玆備列之

洪武初令天下置養濟院以處孤貧殘疾無依者三年令民間立義塜仍禁焚屍若貧無地者所在官司擇近城寛閒之地立爲義塜十九年詔所在鰥寡孤獨取勘明白田糧未曽除去差撥者卽與除去若不能自養官歲給米六石其孤兒有田不能自立旣免差役責令親戚收養無親戚鄰里養之其無田者一體給米六石候出幼同民當差

宣徳三年令天下軍民貧病者惠民藥局給與醫藥天順元年令收養貧民於大興宛平二縣毎縣設養濟院一所於順便寺觀從京倉支米煮飯日給二餐器皿柴薪蔬菜之屬從府縣設法措辦有疾者撥醫調治死者給與棺木四年令京城崇文宣武安定東直西直阜城門外各置漏澤園仍令通州臨淸沿河有遺胔暴露者一體掩藏

嘉靖六年詔在京養濟院止收宛大二縣孤老各處流來男婦篤廢殘疾之人工部量出官錢於五城地方各修蓋養濟院一區盡數收養戶部於在官倉庫每人日給米一升巡城禦史稽考毋得虛應故事又令巡城禦史行各城地方有在街啼號乞丐者審屬民籍送順天府發養濟院屬軍衛送旛竿蠟蠋二寺給濟外處流來三百里內者驗發本貫官司收養三百里外及不能行走者一體送二寺給濟每季輪差兵馬副指揮一員看驗飯食有無獘端隨同內官給散十日一次開報查考並行南京禮部一體施行十一年詔順天府發銀二百七十五兩於五城市故衣給民無衣者

自宮禁

永樂二十二年令凡自宮者以不孝論軍犯罪及本管頭目總小旗民犯罪及有司裏老

宣徳二年令凡自淨身者軍還原伍民還原籍不許投入王府及官員勢要之家隱藏躱避差役若再犯者本犯及隱藏之家俱處死該管總小旗裏老鄰人知而不舉一體治罪

正統十二年令凡自首在官閽者送海南子種菜其隱瞞不首及再擅淨身並私收使用者事發全家發遼東充軍

天順二年令淨身者拿問邊遠充軍

成化九年令私自淨身希求進用者本身處死全家發煙瘴地面充軍十五年令淨身人巡城禦史錦衣衛官督同五城兵馬逐回原籍若該城內外容畱潛住者並火甲鄰佑人等一體究治本身枷號一个月滿日決打一百押回如再來京並家下父兄人等俱治罪二十二年令各王府非奉朝廷明文擅收淨身人俱發回原籍收管不許投托容隱

治元年令錦衣衛拘審淨身人送順天府遞回原籍官司五日一防閘不在者卽杖並戶頭追回見官不許容縱五年令私自淨身者本身並下手之人處斬全家發邊遠充軍兩鄰及歇家不舉者同罪有司裏老容隱者一體治罪十三年奏準先年淨身人曽經發遣若不候朝廷收取官司明文起送私自來京圖謀進用者問發邊衛充軍

正徳九年令直順天等府山東河南等布政司地方再有私自淨身者照例本身並下手之人處死全家發邊遠充軍其先已淨身者立籍防閘不使私自逃至京師擾害官府二年令違例私自淨身人著錦衣衛五城兵馬著落該地方盡數逐去如有潛躱在京者挐住殺了九年令今後再有私自淨身者除小幼無知者本身免死充軍其餘俱照見行事例本身並主使下手之人處斬全家發邊遠充軍裏老鄰佑及本管官不行舉察者各從重治罪十六年詔私自淨身人在京潛住希圖收用著緝事衙門巡城禦史訪挐究問今後敢有私自淨身者本身並下手之人處斬全家發煙瘴地面充軍兩鄰及歇家不舉首者治罪

嘉靖八年奏準凡海子食糧淨身男子分別老壯造冊禮部備查各處王府並將軍中尉數目將年壯者勘酌多寡去各府供役不堪選用者給與印信文票發回原籍官司收卹免其本身差役

萬曆十一年奏準小民犯禁私割致傷和气著都察院行五城禦史及通行各省直撫按衙門嚴加禁約自今五年以後民間有四五子以上願以一子報官閹割者聽有司造冊送部候收補之日選用如有私割者照例重治鄰佑不舉者一並治罪不宥

禮部志稿卷二十四

欽定四庫全書

禮部志稿卷二十五

明兪汝楫編

祠祭司職掌

祭祀通例

國初以郊廟社稷先農俱爲大祀後攺先農及山川帝王孔子旗纛爲中祀諸神爲小祀嘉靖中以朝日夕月天神地只爲中祀凡郊廟社稷山川諸神皆天子親祀國有大事則遣官祭告若先農旗纛五祀城隍京倉馬祖先賢功臣太厲皆遣官致祭惟帝王陵寢及孔子廟則傳制特遣各王國及有司俱有祀典而王國祀典具在儀司洪武初天下郡縣皆祭三皇后罷止令有司各立壇廟祭社稷風雲雷雨山川城隍孔子旗纛及厲庶人祭里社鄕厲及祖父母父母並得祀竈余俱禁止

凡進祀冊

舊制欽天監每歲十一月上旬具明年各祭祀日期於奉天門奏進

嘉靖九年更定郊禮令以九月自大報之祀爲始開列具奏十五年令以九月朔禮部尙書於奉天殿進呈欽定儀注每歲九月朔大宗伯以大報日期等日告於皇帝前期於本衙門宿鴻臚卿具請禦殿及設案奉天殿中是日百官公服侍班皇帝服皮弁大宗伯具朝服自午門中道行捧祀日冊立置於案皇帝就案先立定大宗伯跪奏曰嘉靖幾年分大報等祀日冊請敬之皇帝搢圭取而恭視訖序班舉案置於華蓋殿中皇帝陞座百官叩頭如常禮畢

凡祀郊社

洪武五年令皇太子畱宮中居守親王戎服侍從皇太子親王𨿽不陪祀一體齋戒九年議定郊社大禮𨿽有三年之喪亦不敢廢

凡致齋

大祀三日中祀二日降香一日傳制遣官前一日沐浴更衣處於齋宮次日還宮

洪武三年定大祀百官先沐浴更衣本衙門宿歇次日聴誓戒畢致齋三日【今惟圜丘誓戒】宗廟社稷亦致齋三日惟不誓戒令禮部鑄銅人髙一尺五寸手執牙簡如大祀則書致齋三日中祀則書致齋二日於簡上太常寺進置於齋所五年令諸衙門各置齋戒牌刻文其上曰國有常憲神有鑑焉凡遇祭祀則設之

嘉靖三年令齋戒日文武百官隨品穿吉服並靑緑錦繡

凡服

大祀冕服中祀皮弁服陪祀諸臣各用本品梁冠祭服

凡牲四等

曰犢曰牛曰大牢曰少牢色尙騂或黝大祀入滌九旬中祀三旬小祀一旬

洪武初定神牲所設官二人牧養神牲前三月付廩犧令滌治如法三年攺立犧牲所設武職並軍人專管牧養其牲房中三間以養郊祀牲左三間養宗廟牲右三間養社稷牲余屋養山川百神之牲六年奏準郊廟犧牲已在滌者或有傷則出之死則埋之其有疾者亦養於別所待其肥腯以備小祀中祀之用若未及滌或有傷疾者歸所司別用

景泰四年令禮部鑄造牲字牢字火焙各一會同太常寺禦史印記各處解到大祀牛羊

凡玉三等

曰蒼璧曰黃琮曰玉惟祀天地日月則用之

凡帛五等

曰郊祀制帛曰奉先制帛曰禮先制帛曰展親制帛曰報功制帛

洪武十一年議定在京大祀中祀用制帛在外王國及府州縣亦用帛小祀止用牲醴

凡樂四等

天地九奏神只太嵗八奏大明太社稷帝王七奏夜明帝社稷宗廟先師六奏舞皆八佾有文有武先師舞六佾用文

嘉靖九年定文武舞生冠履佾數俱如舊制但圜丘服色用靑紵絲方澤用黑緑紗朝日壇用赤羅夕月壇用玉色羅

凡禮

洪武七年奏準先時太常寺奏中嚴奏外辦盥洗陞壇飲福受胙各有贊詞又各壇俱設爵洗立滌爵拭爵初陞壇再拜祭酒唱賜福胙之類俱以繁瀆刪去又令祭祀皆免上香八年定登壇脫舄禮今亦不行九年定大祀拜禮迎神四拜飲福受胙四拜送神四拜共十二拜中祀飲福受胙止再拜

凡郊廟社稷祝版

嘉靖九年令議先期一日太常寺博士捧至文華殿候上親塡禦名若冬至大祀則於奉天殿恭塡

凡陪祀

大祀文官五品以上武官四品以上及六科都給事中皆陪內有刑喪過犯體气之人不預餘祭並同惟都給事中不預

嘉靖十五年令都給事中陪祀宗廟後又令一應祭祀俱陪十七年令皇親指揮以下千百戶等官凡郊廟等祀俱陪

凡祀牌

洪武八年置陪祭官員牙牌供事官員人等長牙牌各令縣帶無者不許入壇

郊祀

國初建圜丘於鐘山之陽以冬至祀天建方澤於鐘山之陰以夏至祀地洪武二年始奉仁祖淳皇帝配享十年春始定合祀之制卽圜丘舊址爲壇以屋覆之名大祀殿嵗以正月上辛日行禮時郊工未成暫就奉天殿行十二年正月乃合祀於大祀殿仍奉仁祖配享命官分獻日月星辰嶽鎭海瀆山川諸神凡一十四壇二十一年又增修壇壝於大祀殿丹墀內東西相向爲日月星辰四壇又於內壝之外爲壇二十亦東西相向爲五嶽五鎭四海四瀆風雲雷雨山川太歲天下神只歷代帝王諸壇其日月星辰初有朝日夕月禜星之祭至是俱罷歷代帝王及太歲風雲雷雨嶽鎭海瀆山川月將城隍諸神初俱春秋二祭至是亦停春祭惟每嵗八月中旬擇日於山川壇及帝王廟祭之三十二年郊祀更奉太祖髙皇帝配享永樂十八年北京天地壇成每歲仍合祀如儀南京壇有事則遣官祭告洪熈元年奉太祖太宗同配享嘉靖九年遵初制建圜丘於大祀殿之南每歲冬至祀天以大明夜明星辰雲雨風雷從祀建方澤於安定門外每歲夏至祭地以五嶽五鎭四海四瀆陵寢諸山從祀俱止奉太祖一位配享而罷太宗之配又建泰神殿於圜丘北正殿以藏上帝太祖之主配殿以藏從位諸神之主上帝太祖主曰神版余曰神牌祭則禮部太常寺官請詣壇奉安建皇只室於方澤南以藏皇只及從位主而太祖主則以祭之前一日請諸太廟建朝日壇於朝陽門外以春分祭日無從位建夕月壇於阜城門外以秋分祭月亦以星辰從祭俱不奉配其大祀殿則以孟春上辛日行祈谷祭奉太祖太宗同配享十年又攺以啟蟄日行祈谷禮於圜丘仍止奉太祖一位配享十一年建崇雩壇於圜丘壇外泰元門之東嵗旱則祭上帝以禱雨以奉太祖配享十七年秋九月詔舉明堂大享禮於大內之極寶殿奉睿宗獻皇帝配享冬十一月更上昊天上帝防號曰皇天上帝攺泰神殿曰皇穹宇十八年春行祈谷禮於極寶殿不奉配二十四年卽故大祀殿之址建大享殿而建皇幹殿於大享殿北以藏神版命禮部嵗用季秋奏請擇吉行大享禮已又命暫行於極寶殿隆慶元年禮部會議圜丘方澤朝日夕月嵗舉四郊仍如世宗所更定而罷祈谷及明堂大享禮今並存其儀以備考云

合祀

洪武十年初定合祀儀一齋戒前期二日太常司官【今太常寺】宿於本司次日具本奏聞致齋三日次日進銅人傳制諭文武官齋戒不飲酒不食蔥韭薤蒜不問病不弔喪不聴樂不理刑名不與妻妾同處一傳制【儀見儀制司】當日禮部官太常寺官於城隍廟發咨仍於各廟焚香三日一告廟正祭前二日用祝文酒果奉先殿告仁祖配上帝皇只祝文曰維洪武十七年嵗次甲子月日孝子皇帝某敢昭告於皇考仁祖淳皇帝玆以正月某日恭祀上帝皇只於大祀殿謹請皇考配神伏惟鑑知謹告一省牲用牛二十八羊三十三豕三十四鹿二兔十二正祭前二日太常司官奏聞明日與光祿司官省牲次日省牲畢一同復命就奏定分獻官二十四員一陳設共二十七壇正殿三壇上帝南向犢一豋一實以大羮煮肉汁不用鹽醬籩十二實以形鹽藳魚棗栗榛菱芡鹿脯白餅白面造黑餅蕎粉造糗餌米粉造粉餈糕豆十二實以韭葅以韭切去本末取中四寸菁葅芹葅筍葅醯醢豬肉鮓用鹽酒料物調和鹿醢兔醢魚醢脾析用牛百葉切細湯熟用鹽酒造用豚胉豬肩上肉食用糯米飯羊脂蜜熬糝食用牛羊豕肉細切與粳米飯同熬簠簋各二實以黍稷稻粱玉用蒼璧一帛一蒼色織成郊祀制帛四字皇只南向犢一豋一籩十二豆十二簠簋各二玉用黃琮一帛一黃色郊祀制帛仁祖配位在東西向犢一豋一籩十二豆十二簠簋各二玉用蒼璧一帛一蒼色郊祀制帛其設酒尊六爵九篚三於東南西向祝文案一於殿西洪熈以後攺奉太祖太宗並祀正殿增一壇加犢一酒尊二爵三帛篚一丹墀四壇大明在東西向犢一豋一籩十無糗餌粉餈下同豆十無食糝食下同簠簋各二帛一紅色禮神制帛酒尊三爵三篚一夜明在西東向犢一豋一籩十豆十簠簋各二帛一白色禮神制帛酒尊三爵三篚一星辰一壇在東西向犢一羊三豕三豋一鉶二盛和羮用肉鹽醬籩豆各十簠簋各二酒盞三十帛一白色禮神制帛酒尊三爵三篚一星辰二壇在西東向陳設同東十壇北嶽壇犢一羊一豕一豋一鉶二籩豆各十簠簋各二酒盞十帛一黑色禮神制帛酒尊三爵三篚一永樂以後北嶽壇增附天壽山加酒盞十帛一北鎭壇陳設同東嶽壇陳設同帛一靑色禮神制帛東鎭壇東海壇陳設並同太歲壇陳設同帛一白色禮神制帛帝王壇陳設同帛十六白色禮神制帛酒盞三十山川壇陳設同帛二白色禮神制帛酒盞三十神只壇羊五豕五鉶三無大羮籩豆各八簠簋各二酒盞三十帛一白色禮神制帛酒尊三爵三篚一四瀆壇陳設與北嶽同帛四黑色禮神制帛酒盞三十西十壇北海壇陳設與北嶽同西嶽壇陳設同帛一白色禮神制帛下同西鎭壇西海壇陳設並同中嶽壇鐘山附陳設同帛二黃色禮神制帛酒盞二十中鎭壇陳設同帛一黃色禮神制帛酒盞十風雲雷雨壇陳設同帛四白色禮神制帛酒盞三十南嶽壇陳設同帛一紅色禮神制帛酒盞十南鎭壇南海壇陳設並同一正祭典儀唱樂舞生

就位執事官各司其事陪祀官分獻官各就位導引官導引皇帝至禦位內贊奏就位典儀唱燔柴【凡燔柴洪武六年令先刳淨犢牛器盛置於燔罏之右駕自齋宮詣壇大和鐘鳴則罏內舉火候贊燔柴卽以犢牛置其上燔之】瘞毛血迎神協律郎舉麾奏樂樂止內贊奏四拜【百官同】典儀唱奠玉帛奏樂內贊奏陞壇至上帝前奏搢圭執事官以玉帛跪進於皇帝右奠訖奏出圭至皇只前奏搢圭執事官以玉帛跪進於皇帝左奠訖奏出圭至仁祖前奏搢圭執事官以玉帛跪進於皇帝右奠訖奏出圭復位樂止典儀唱進俎奏樂齋郎舁饌至內贊奏陞壇至上帝前奏搢圭進俎出圭至皇只前奏搢圭進俎出圭至仁祖前奏搢圭進俎出圭奏復位樂止典儀唱行初獻禮奏樂內贊奏陞壇至上帝前奏搢圭執事官以爵跪進於皇帝右奏獻爵出圭至皇只前奏搢圭執事官以爵跪進於皇帝左奏獻爵出圭詣讀祝位跪讀祝樂止讀祝官取祝跪於神位右讀訖樂作奏俯伏興平身【百官同】至仁祖前奏搢圭執事官以爵跪進於皇帝右奏獻爵出圭復位樂止典儀唱行亞獻禮奏樂內贊奏陞壇至上帝前奏搢圭執事官以爵跪進於皇帝右奏獻爵出圭至皇只前奏搢圭執事官以爵跪進於皇帝左奏獻爵出圭至仁祖前奏搢圭獻爵出圭復位樂止典儀唱行終獻禮奏樂【儀同亞獻】樂止太常卿進立殿西東向唱賜福胙內贊奏詣飲福位跪搢圭光祿司官以福酒跪進奏飲福酒光祿司官以胙跪進奏受胙出圭俯伏興平身復位奏四拜【百官同】典儀唱徹饌奏樂執事官各壇徹饌樂止典儀唱送神奏樂內贊奏四拜【百官同】樂止典儀唱讀祝官捧祝進帛官捧帛掌祭官捧饌各詣燎瘞位奏樂執事官各執祝帛饌出內贊奏禮畢一分獻官儀注典儀唱行初獻禮贊引引分獻官詣神位前搢笏執事官以帛進於分獻官贊引贊獻爵出笏贊引引至酒尊南北向立典儀唱行終獻禮【儀同亞獻】贊引引分獻官復位徹饌執事官徹饌執帛饌詣燎所俱候典儀唱行一祝文維洪武某年嵗次某甲子正月某日嗣天子臣某敢昭告於昊天上帝后土皇地只時維孟春三陽開泰敬率臣僚以玉帛犧齊粢盛庶品恭祀於大祀殿備玆燎瘞皇考仁祖淳皇帝配神尙享一樂章迎神樂奏中和之曲荷防天地兮君主華夷欽承踴躍兮備筵而祭誠惶無已兮寸衷微仰瞻俯首兮惟願來期想龍翔鳯舞兮慶雲飛必昭昭穆穆兮降壇壝奠玉帛樂奏肅和之曲天垂風露兮雨澤霑黃壤氤氳兮气化全民勤畎畝兮束帛鮮臣當設宴兮鳯來前進俎樂奏凝和之曲庖人兮列鼎肴羞兮以成方俎兮再獻願享兮以享初獻樂奏壽和之曲武功之舞聖靈兮皇皇穆嚴兮金牀臣今樂舞兮景張酒行初獻兮捧觴亞獻樂奏豫和之曲文徳之舞載斟兮再將百碎陪祀兮具張感聖情兮無已拜手稽首兮願享終獻樂奏凝和之曲文徳之舞三獻兮樂舞揚肴羞具納兮气藹而芳祥光朗朗兮上下方況日吉兮時良徹饌樂奏雍和之曲粗陳菲薦兮神喜將感聖心兮何以忘民福畱兮佳气昂臣拜手兮謝恩光送神樂奏安和之曲旌幢兮云衢長龍車鳯輦兮駕飛揚遙瞻冉冉兮上下方必烝民兮永康望燎樂奏時和之曲進羅列兮燎瘞方炬熖發兮煌煌神變化兮束帛將感至思兮無量

分祀

嘉靖九年更定分祀儀是年旣分建四郊遂號祖陵山曰基運皇陵山曰翔聖孝陵鐘山曰神烈顯陵山曰純徳並天壽山俱從祀方澤居嶽鎭之次仍俱祀於地只壇十一年定朝日壇以甲丙戊庚壬間歲一親祭夕月壇以丑辰未戌三歲一親祭非親祭之歲太常寺具奏遣官行禮朝日以文大臣夕月以武大臣其圜丘諸儀亦多所更定如更上皇天上帝泰號及皇穹宇請神儀皆附列焉又定看牲分獻之制凡看牲舊以前月之朔大駕親往自後文武大臣日輪一員次早復命至是令冬夏至及祈谷俱正祭前五日親往自後遣大臣輪視如常凡分獻舊用文武大臣及近侍官二十四員今圜丘方澤各用四員分獻俱太常先期題請欽命而法司官例不遣又定大祀如遣官不行飲福禮太常具福胙奏進其傳制後各廟焚香則嘉靖八年罷

圜丘

嘉靖十一年定一前期十日太常寺題請視牲次請命大臣三員看牲四員分獻一前期五日錦衣衛備隨朝駕上詣犧牲所視牲其前一日上常服告於廟內贊奏就位上就拜位內贊導上至太祖香案前奏上香上訖導至列聖香案前俱奏上香上訖奏復位奏跪奏讀告辭其辭曰孝孫嗣皇帝某明日恭詣南郊視大祀牷犧謹詣祖宗列聖帝後神位前恭預告知讀訖奏四拜奏禮畢及還詣廟防拜如前儀致詞曰孝孫嗣皇帝某恭視大祀牷犧禮畢恭詣祖宗列聖帝後神位前謹用防拜防畢回宮是日命大臣輪視如常儀一前期四日上禦奉天殿太常寺奏祭祀進銅人如常儀本寺博士捧告請太祖祝版於文華殿候上親塡禦名訖捧出一前期三日上具祭服以脯醢酒果詣太廟請太祖配帝是日上詣太廟寢請主至太廟安訖典儀唱執事官各司其事內贊導上至拜位奏就位典儀唱迎神內贊導上至香案前奏跪搢圭奏上香奏出圭奏復位奏兩拜典儀唱行獻禮內贊導上至禦案前奏搢圭奏獻爵奏出圭奏詣讀祝位奏跪贊讀祝讀祝官跪讀祝曰維嘉靖某年歲次某月朔某日孝孫嗣皇帝某敢昭告於皇祖太祖髙皇帝曰玆以今月某日冬至祈祀上帝於圜丘謹請皇祖配帝侑神伏惟鑑知謹告讀訖奏俯伏興平身奏復位太常卿跪奏禮畢請還宮內贊奏兩拜典儀唱讀祝官捧祝詣燎位奏禮畢上請主還寢訖易服禦華蓋殿太常寺卿同光祿寺卿面奏省牲訖上禦奉天殿百官具朝服聴受誓戒傳制【儀見儀制司】一前期二日太常卿同光祿卿奏省牲如常儀【牛九北羊三豕三鹿一兔六】是日錦衣衛具神輿香亭太常官具玉帛匣及香盒各設於奉天殿次日上至奉天殿親塡祝版【版以靑楮硃書之】置玉帛於匣太常卿捧安輿內上三上香行一拜三叩頭禮畢錦衣衛官校舁至天壇太常卿奉安於神庫一前期一日免朝錦衣衛備法駕設板輿於奉天門下正中上吉服告於廟如告視牲之儀告辭曰孝孫嗣皇帝某出宿於郊只行大報禮謹詣祖宗列聖帝後神位前恭預告知告畢上出乘輿詣南郊由西天門入至昭亨門外降輿禮部太常官導上由左門入至內壝太常卿導上至圜丘恭視壇位次至神庫視籩豆至神廚視牲畢仍由左門出陞輿至齋宮分獻陪祀官叩頭如常儀一陳設正二壇上帝南向犢一蒼玉一郊祀制帛十二俱靑色豋一簠簋各二籩十二豆十二蒼玉爵三酒尊三靑漆團龍篚一祝案一配帝西向犢一奉先制帛一白色豋一簠簋各二籩十二豆十二蒼玉爵三酒尊三雲龍篚一從四壇俱在壇之二成大明在東西向犢一豋一禮神制帛一赤色簠簋各二籩十豆十酒盞二十靑瓷爵三酒尊三篚一夜明在西東向陳設同禮神制帛一白色星辰在東西向北上曰五星曰二十八宿曰周天星辰犢一羊一豕一豋一鉶二實以和羮簠簋各二籩十豆十酒盞三十帛十靑色一赤色一黃色一白色六黑色一靑瓷爵三酒尊三篚一雲雨風雷在西東向北上陳設同帛四靑色一白色一黃色一黑色一一皇穹宇請神位前期一日太常寺設香案於丹墀正中將事之夕三更一防禮部太常寺堂上官恭詣香案前尙書上香率各官行一拜三叩頭禮畢太常寺官九員分詣東西配殿各請從位神牌出龕先雷師次風伯次雨師次云師次周天星辰次二十八宿次五星次夜明次大明捧至丹墀東西向立太常寺官一員詣殿中請太祖主出龕太常寺少卿一員恭捧西向立太常寺官二員請上帝神版出龕太常寺卿恭捧南向立禮部侍郎二員導引出殿先上帝次太祖次大明次夜明次五星次二十八宿次周天星辰次云師次雨師次風伯次雷師由圜丘北門入轉至午陛陞壇先上帝次太祖次從位各依原序先後奉安於神座候上至大次尙書率各官致詞復命叩頭出祭畢太常官如前捧請禮部侍郎導引入殿以次納於龕中奉安訖各官仍行一拜三叩頭禮出一正祭是日三皷上自齋宮乘輿至外壝神路之西降輿導引官導上至神路東大次上香官同導引官捧神位官復命訖退百官排班於神路之東西以俟上具祭服出導引官導上由左櫺星門入內贊對引官導上行至內壝典儀唱樂舞生就位執事官各司其事上至禦拜位內贊奏就位上就位典儀唱燔柴唱迎帝神樂作內贊奏陞壇導上至上帝金罏前奏跪奏搢圭司香官捧香跪進於上左內贊奏上香上三上香訖奏出圭導至太祖金罏前【儀同】奏復位上復位樂止內贊奏四拜【傳贊百官同】典儀唱奠玉帛樂作內贊奏詣神禦前導上至神禦前奏搢圭捧玉帛官以玉帛跪進於上右上受玉帛內贊奏獻玉帛上奠訖奏出圭導至太祖前奏搢圭奏獻帛奏出圭奏復位上復位樂止典儀唱進俎樂作齋郎舁俎安訖內贊奏詣禦前導上至神禦前奏搢圭奏進俎奏出圭導至太祖前【儀同】奏復位上復位樂止典儀唱行初獻禮樂作內贊奏詣神禦前導上至神禦前奏搢圭捧爵官以爵跪進於上右上受爵內贊奏獻爵上獻訖奏出圭奏詣讀祝位導上至讀祝位奏跪傳贊眾官皆跪樂暫止內贊贊讀祝讀祝官跪讀祝畢樂復作奏俯伏興平身【傳贊百官同】讀祝官跪進祝版上捧至禦案篚內安訖【今讀祝官內安】內贊導至太祖前奏搢圭捧爵官以爵跪進於上右止受爵奏獻爵上獻訖奏出圭奏復位上復位樂止典儀唱行亞獻禮樂作【儀同初獻惟不讀祝】奏復位樂止典儀唱行終獻禮樂作【儀同亞獻】奏復位樂止太常卿進立於壇之二成東向唱賜福胙內贊奏詣飲福位導上至飲福位光祿卿捧福酒跪進於上左內贊奏跪奏搢圭奏飲福酒上飲訖光祿官捧福胙跪進於上左內贊奏受胙上受訖奏出圭俯伏興平身奏復位上復位奏四拜【傳贊百官同】典儀唱撤饌樂作執事官撤饌訖樂止典儀唱送神樂作內贊奏四拜【傳贊百官同】樂止典儀唱讀祝官捧祝進帛官捧帛掌祭官捧饌各恭詣泰壇上退立於拜位之東典儀唱望燎樂作內贊奏詣望燎位內贊對引官導上至望燎位燎半內贊奏禮畢樂止內贊對引官導上至大次易服如遇風雪有司設黃氊小次於圜丘下上恭就小次對越行禮其升降上香奠獻俱以太常執事官代禮部太常官奉神位安於皇穹宇上還齋宮少憩駕還百官具朝服於承天門外橋南立迎駕上入詣廟參拜如視牲還之儀致辭曰孝孫嗣皇帝某行圜丘大報禮成恭詣祖宗列聖帝後神位前謹用防拜防畢百官隨至奉天殿行慶成禮一分獻官儀注上行初獻禮讀祝訖奏俯伏興平身贊引引分獻官由東西陞詣各神位香案前贊跪贊搢笏贊上香贊獻帛贊獻爵贊出笏贊復位亞終獻【儀同惟不上香獻帛】至典儀唱望燎各分詣燎罏前燎贊禮畢一祝文維嘉靖某年嵗次某月朔某日嗣天子臣某敢昭奏於皇天上帝曰時維冬至六气資始敬遵典禮謹率臣僚恭以玉帛犧齊粢盛庶品備此禋燎只祀於上帝奉太祖開天行道肇紀立極大聖至神仁文義武俊徳成功髙皇帝配帝侑神尙享一樂章迎帝神中和之曲仰惟造兮於皇昊穹時當肇陽兮大禮欽崇臣惟蒲栁兮螻蟻之衷伏承眷命兮職統羣工深懷愚昧兮恐負洪徳爰遵彛典兮勉竭微衷遙瞻天闕兮寶輦臨壇臣當稽首兮只迓恩隆百辟陪列兮舞拜於前萬神翊衛兮而西以東臣俯伏迎兮敬瞻帝禦願垂歆鑑兮拜徳曷窮奠玉帛肅和之曲龍輿旣降兮奉禮先爰有束帛兮曁瑤瑄臣謹上獻兮進帝前仰祈聽納兮荷蒼干進俎凝和之曲肴饈珍饌兮薦上庖人列鼎兮致精防臣盍只獻兮馨醴牷願垂歆享兮民福淵初獻壽和之曲禮嚴初獻兮奉觴臣將上進兮聖皇

聖皇垂享兮穆穆臣拜首兮何以忘亞獻豫和之曲禮觴再舉兮薦玉漿帝顏歆悅兮民福昂民生有賴兮感上蒼臣惟鞠拜兮荷恩長終獻熙和之曲三獻兮禮告成一念微衷兮露悃臣情景張樂舞兮聲鍠鋐仰瞻聖容兮俯錫恩撤饌雍和之曲祀禮竣兮精意禋三獻備兮誠已申敬撤弗遲兮肅恭寅恐多弗備兮惟洪仁送帝神淸和之曲禋事訖終兮百辟維張帝垂歆鑑兮沐澤汪洋龍車冉冉兮寶駕旋云靈風鼓舞兮瑞露淸瀼洪恩浩蕩兮無以爲酬麤陳菲薦兮已感歆嘗香气騰芳兮上徹帝座仰瞻聖造兮賜福羣方臣同率土兮載歡載感只回寶輦兮鳯嘯龍翔誠惶誠恐兮仰戀彌切願福生民兮永錫享昌望燎時和之曲龍車寶輦兮升帝鄕禦饈菲帛兮奉燎方環佩鏗鏘兮羅壇壝炬焰特舉兮气輝煌生民防福兮聖澤霑臣荷眷祐兮拜謝恩光

萬曆三年親祀圜丘儀正祭前六日早上帝服以親詣南郊視牲預告於太廟前五日錦衣衛備隨朝駕如常儀質明上常服禦皇極殿太常寺官奏請聖駕視牲百官具吉服朝防鳴鞭訖先趨出午門外東西序立候送上由大明門正陽門西天門舊路至犧牲所南門迆西上降輦禮部尙書侍郎太常卿少卿導上至所內幄次禮部官跪奏請視牲仍同太常寺官導上至各牲房前太常卿跪奏視大祀牲遂一視畢仍導上至幄次內上少憩出禮部太常寺官仍導上陞輦駕還百官俱於承天門外序立候迎上仍詣太廟防謁前四日上禦皇極殿太常寺奏祭祀前三日質明上常服乘輿詣太廟門西降輿至幄次內具祭服告請太祖配神行一獻禮畢出幄次內易皮弁服回禦中極殿太常寺光祿寺官奏省牲畢禦皇極殿傳制誓戒百官前二日早上常服以親詣南郊大祀預告於太廟是日午後太常寺官捧蒼玉帛匣香盒同神輿亭進於皇極殿內司禮監官捧帛同安設於禦案之北前一日質明上從文華殿出由皇極殿左門入至禦案前立太常卿捧祝版由中門進於禦案上上塡禦名訖太常卿捧安輿中司禮監官進帛於上裝匣內並蒼玉安訖太常卿捧安輿中太常卿隨捧香盒於香亭右跪上三上香行一拜三叩頭禮畢轉於東西向立錦衣衛官校入舁輿亭由中門出太常卿隨詣天壇神庫奉安上由殿中門出乘輿詣南郊至昭亨門西禮部尙書侍郎太常卿少卿等官行叩頭禮畢分兩傍侯上降輿尙書等官導上由昭亨左門入至內壝左門太常卿跪迎同導上至午陛尙書等官俱止太常卿導上至圜丘恭視壇位尙書等官俱先詣東陛前俟候上視壇位畢太常卿導上由東陛下尙書等官同導上至神庫視籩豆至神廚視牲俱太常卿導入逐一奉畢禮部太常寺官導上仍由昭亨左門出陞輿至齋宮分獻陪祀官朝防傳防賜早飯各官叩頭謝恩至午各官候防朝防仍傳防賜午飯謝恩如前儀是日午後太常寺陳設如常儀至一更時分禮部尙書等官詣皇穹宇尙書上香請神侍郎二員導引太常寺官以次捧正位配位神版從位神牌詣壇奉安訖候報時上常服乘輿出至外壝神路之西降輿導駕官導上至神路東大次禮部同太常官復命畢上具祭服出由內壝左櫺星門入行大祀禮如常儀畢上至大次易常服至齋宮少憩駕還仍詣太廟防謁畢具衮冕服禦皇極殿行慶成禮

嘉靖十七年更上皇天上帝泰號儀一前期六日以果酒脯醢告諸神於圜丘壇下用帛上具常服分獻陪祀官吉服嚴辦上至壇所內贊奏就位迎神上香分獻官各上香行兩拜奠獻如常儀典儀唱宣告文分獻陪祀官跪宣文官立宣告文曰大明嗣天子某謹移文告於大明之神夜明之神五星列宿周天星辰之神雲雨風雷之神周天列職之神五嶽五山之神五鎭五山之神基運翊聖神烈天壽純徳五山之神四海之神四瀆之神際地列職只靈天下諸神天下諸只戊戌太歲之神十月將神直日功曹之神郊壇司土之神曰朕只於來月朔旦躬率臣民上尊皇天上帝泰號仰髙九重預告於諸神眾只煩爲朕運爾神化昭爾靈顯通朕微衷於上帝祈賜允鑑之慈享朕欽薦之號爲此文告神宜悉知謹告宣訖百官俯伏興亞獻終獻如常儀送神行兩拜宣文官捧文進帛官捧帛各詣燎位內贊奉禮畢上還禦華蓋殿執事官行禮如常儀樂作上至奉天殿中立定樂止鴻臚寺官舉勑案至殿中上親取勑授輔臣輔臣立受以制詞授宣制官上陞座鳴鞭行禮如常儀鴻臚寺官奏禮官奏禮畢樂作上起輔臣捧勅由中道出至奉天門發示禮部捧出開讀如常儀一前期翰林院恭詣合用祭告文太常寺備持牲熟薦十二籩豆玉帛及告景神殿脯醢酒果欽定捧冊表大臣二員並諭文武官陪拜國子監監生順天府生員耆老人等俱隨班行禮在朝於午門外在壇於昭亨門外序班一光期四日上禦奉天殿太常寺奏齋戒如常儀百官致齋三日一先期三日太常寺光祿寺面奏省牲如常儀一先期一日鴻臚寺官設冊表案於奉天殿正中內侍官設冊表防輿於丹陛上設香案於冊表輿前教坊司設中和樂大樂錦衣衛設鹵簿大駕本日禮部率太常寺官恭詣圜丘設冊表案於神禦位右設上拜位於二成正中司設監設大次於圜丘神路之東陳設畢遣重臣上香奉請神禦位太常寺設輿於泰神殿丹陛下奉神位陞輿導引官二員前導陞圜丘奉安設神只十一壇紙位於內壝下天神東西向地只北向俱設酒果脯醢不奠獻其紙位並帛執事官俟望燎各捧分燎天神罏東地只罏西一是日戌初刻鳴鐘鼓百官依朝賀禮於奉天殿丹墀序立陪祀官具祭服余官朝服上告景神殿畢具冕服禦奉天殿鴻臚寺卿奏請行禮上躬捧冊表奉安防輿內錦衣衛官督舉輿冊表輿行大樂鼓吹前導駕發文武百官隨行至正陽門外騎從冊表輿至圜丘壝門外原遣大臣捧請冊表出輿亭置於案上至昭亨門外降輦導引官導上禦大次鼓三嚴鴻臚寺卿奏外辦又奏中嚴導引官導上至圜丘典儀唱樂舞生就位執事官各司其事內贊奏就位上就位典儀唱迎帝神奏樂內贊導上至香案前奏跪奏搢圭奏上香上三上香訖奏復位樂止內贊奏四拜【傳贊百官同】典儀唱升冊表樂作內贊奏陞壇上陞壇樂暫止奏跪【傳贊眾官皆跪】奏搢圭原遣大臣二員一捧冊表進於上右上受冊表獻訖一接受於上左以付宣冊表官奏出圭奏宣冊表太常寺卿跪宣訖原受冊表大臣復進於上上親捧奠於帛篚樂復作奏俯伏興平身【傳贊百官同】奏復位典儀唱奠玉帛樂作內贊奏詣神禦前上陞至神禦前奏搢圭捧玉帛官以玉帛跪進於上右上受玉帛奠訖奏出圭奏復位樂止典儀唱進俎樂作齋郎舁饌至內贊奏詣神禦前上陞至神禦前奏搢圭奏進俎奏出圭奏復位樂止典儀唱行初獻禮樂作內贊奏詣神禦前上陞至神禦前奏搢圭捧爵官以爵跪進於上右上受爵奏獻爵上獻訖奏出圭復位樂止典儀唱讀祝樂作內贊奏詣讀祝位奏跪上至讀祝位跪【傳贊眾官皆跪】樂暫止內贊贊讀祝讀祝官跪讀訖樂作內贊奏俯伏興平身【傳贊百官同】樂止亞獻終獻飲福受胙撤饌送帝神俱如常儀送神後典儀唱宣冊表官捧冊表進玉帛官捧玉帛讀祝官捧祝掌祭官捧饌各恭詣泰壇典儀唱望燎樂作上退拜位東西向內贊奏詣望燎位燎半內贊奏禮畢樂止導引官導上至幕次易服還宮禮成詔示中外一樂章迎神中和之曲於昔洪荒之初兮混蒙五行未運兮兩曜未明其中挺立兮有容無聲神皇出禦兮始判濁淸立天立地立人兮羣物生生升冊表元和之曲帝辟陰陽兮造化張神生七政兮精華光圓覆方載兮兆物康臣敢只報兮拜薦帝曰皇奠玉帛休和之曲帝垂聽兮義若親子職庸昧兮無由申冊表荷鑑兮泰號式尊敬陳玉帛兮燕賀洪仁進俎豫和之曲大筵開懽聲如雷皇神賜享臣衷涓埃大鼎炮烹肴饈馨裁帝歆兮兆民之福臣感恩兮何如幸哉初獻壽和之曲大髙降恩鑑微情何以承臣愚端拜捧瑤觥堅壽無極並奏祝景和之曲帝皇立命兮肇三才中分民物兮惟天徧該小臣請命用光帝陪庶永配於皇穹哉亞獻太和之曲羣生總總兮悉蒙始恩人物盡囿兮於帝仁羣生荷徳兮誰識所從來於惟皇兮億兆之祖眞終獻永和之曲寶宴玉几慿瓊液陞樂舞防協气凝民物礽臣衷蹇塞兮報無能徹饌咸和之曲太奏旣成微誠莫傾皇徳無京陶此羣生巨細帡幪刻小臣之感衷兮罔罄愚情實涵而容納兮曲賜生成送帝神淸和之曲禮只冊薦兮皇神垂享萬舞畢舉兮九成已行帝賜洪庥兮大我家慶金鳴玉振兮聲鏜鏜羣僚環佩兮響玎璫神人交賀兮贊帝皇寶稱泰號兮曷有窮量永固髙厚兮宰禦久常微臣頓首叩首兮攸沐恩光奉燎熈和之曲瑤簡拜書兮泰號成奉揚帝前兮資離明珍幣嘉肴兮與祝誠均登巨熖兮達淸九垓四表兮莫不昻瞠庶類品彚兮悉慶洪名

方澤

嘉靖九年定一前期十日太常寺題請視牲次請命看牲分獻大臣各四員一前期五日上詣犧牲所視牲其前一日上告廟及還防拜俱如大祀之儀告辭曰明日出視方澤大祭牲儀回還餘並同大祀防畢回宮次日命大臣輪視如常儀一前期四日太常寺奏祭祀進銅人如常儀諭百官致齋三日上親塡告請太祖祝版於文華殿一前期三日上詣太廟請太祖配神以脯醢酒果行再拜一獻禮祝文曰嘉靖某年嵗次某月朔某日孝孫嗣皇帝某敢昭告於太祖髙皇帝曰玆以今月日夏至恭祭皇地只於方澤謹請皇祖作主侑神伏惟鑑知謹告一前期二日太常卿同光祿卿奏省牲如常儀一前期一日太常卿詣太廟寢太祖禦位至皇只室奉安上親塡祝版於文華殿【黃楮版黒書】遂告於廟告辭曰孝孫嗣皇帝某明日恭詣北郊行祭地禮謹詣祖宗列聖帝後神位前恭預告知一陳設正二壇正位北向犢一黃璧一郊祀制帛一黃色登一簠簋各二邊十二豆十二黃玉爵三尊三篚一祝案一配位西向陳設同無玉奉先制帛一白色從四壇五嶽基運山翔聖山神烈山共一壇東設西向犢一羊一豕一帛八黃一靑一紅一白四一登一鉶一簠簋各二籩十豆十黃瓷爵三酒盞三十尊三篚一五鎭天壽山純徳山共一壇西設東向陳設同帛七黃一靑一紅一白三一四海一壇東設西向陳設同帛四靑一紅一白一

一四瀆一壇西設東向陳設同帛四色一正祭是日五鼓太常卿候上禦奉天門跪奏請聖駕詣地壇錦衣衛備隨朝駕上常服乘輿由長安左門出入壇之西門太常官導上至具服殿易祭服出導引官導上由方澤右門入典儀唱樂舞生就位執事官各司其事內贊奏就位上就位典儀唱瘞毛血唱迎神樂作樂止內贊奏四拜【傳贊百官同】典儀奠玉帛樂作內贊奏陞壇導上至皇只香案前奏跪奏搢圭司香官捧香跪進於上右內贊奏上香上三上香訖捧玉帛官以玉帛跪進於上右上受玉帛內贊奏獻玉帛上奠訖奏出圭導至太祖香案前【儀同】奏復位樂止典儀唱進俎樂作齋郎舁俎安訖內贊奏陞壇導上至皇只俎匣前奏搢圭奏進俎奏出圭導上至太祖俎匣前【儀同】奏復位樂止典儀唱行初獻禮樂作內贊奏陞壇導上至皇只前奏搢圭捧爵官以爵跪進於上右上受爵內贊奏獻爵上獻訖奏出圭奏詣讀祝位奏跪【傳贊眾官皆跪】樂暫止內贊贊讀祝讀祝官跪讀祝畢樂復作內贊奏俯伏興平身【傳贊百官同】導上至太祖前奏搢圭捧爵官以爵跪進於上右上受爵內贊奏獻爵上獻訖奏出圭奏復位樂止典儀唱行亞獻禮樂作【儀同初獻惟不讀祝】樂止典儀唱行終獻禮樂作【儀同亞獻】樂止太常卿進立壇左東向唱賜福胙內贊奏詣飲福位內贊對引官導上至飲福位奏跪奏搢圭光祿卿捧福酒跪進於上右內贊奏飲福酒上飲訖光祿官捧福胙跪進於上右內贊奏受胙上受訖奏出圭奏俯伏興平身奏復位奏四拜【傳贊百官同】典儀唱徹饌樂作執事官徹饌訖樂止典儀唱送神樂作內贊奏四拜【傳贊百官同】樂止典儀唱讀祝官捧祝進帛官捧帛掌祭官捧饌各詣瘞位典儀唱望燎內贊奏詣望瘞位內贊對引官導上至望瘞位祝帛埋訖配帝帛燎半內贊奏禮畢導引官導上至具服殿易服太常卿捧太祖禦位入安於太廟寢駕還詣廟防拜致辭曰孝孫嗣皇帝某恭詣北郊祭地禮成謹詣祖宗列聖帝後神位前恭行防拜畢還宮一分獻官儀注典儀唱行初獻禮讀祝訖俯伏興平身贊引引獻官各詣神位前贊跪贊搢笏上香獻帛獻爵訖贊出笏復位典儀唱行亞獻禮終獻禮贊引引獻官各詣神位前贊搢笏獻爵出笏復位至唱望瘞贊引引獻官至燎所燎半贊禮畢一祝文維嘉靖某年嵗次某月某朔某日嗣天子臣某敢昭告於皇地只曰時當夏至羣物方亨生長髮育有生咸賴功徳至厚上配皇天爰遵典禮謹率臣僚以玉帛牲齊粢盛庶品奉玆瘞祀奉太祖髙皇帝配神尙享一樂章迎神中和之曲俯瞻兮鳳輦來靈風兮拂九垓川嶽從兮後先百辟列兮襄陪臣拜首兮迓迎願臨享兮幸哉奠玉帛廣和之曲祀禮有嚴兮奉防玉帛在笥兮來前皇靈垂享兮以納烝民率土兮樂丰年進俎咸和之曲肴饈馨兮气芳庖人奉役兮和湯奉進兮皇只歆慰臣稽首兮敬將初獻壽和之曲酒行初獻兮樂舞張齊醴明潔兮馨香願垂享兮以歆生民安兮永康亞獻安和之曲載獻兮奉觴神顏和懿兮以嘗功隆厚載兮配天民感徳兮無量終獻時和之曲三進兮玉露淸百職奔繞兮佩環鳴

鳬鐘鷺鼓兮韻錚鍧願畱福兮羣生徹饌貞和之曲禮告終兮徹敢違深惟一念兮誠意微神垂博容兮聴納恐未備兮惟慈依送神寧和之曲禮成兮誠已伸駕還兮法從陳靈只列兮以隨百辟拜兮恭寅望坤宮兮奉辭願普福兮烝民望瘞同送神

朝日壇

嘉靖十一年定一前期三日太常寺奏祭祀如常儀諭百官致齋二日一前期二日太常卿同光祿卿奏省牲如常儀一前期一日上親塡祝版於文華殿【紅楮版硃書如遇遣官之嵗則中書官代塡】遂告於廟告辭曰孝孫嗣皇帝某明日往詣朝日壇躬祭大明之神謹詣祖宗列聖帝後神位前恭預告知【遣官則否】一陳設大明之神西向犢一羊一豕一豋一鉶二簠簋各二籩十豆十玉爵三紅瓷酒盞三十酒尊三紅瑪瑙玉一帛一紅色篚一祝案一一正祭是日免朝錦衣衛備隨朝駕上常服乘輿由東長安門出至壇北門入至具服殿具祭服出導引官導上由左門入典儀唱樂舞生就位執事官各司其事內贊奏就位上就拜位典儀唱迎神樂作樂止內贊奏四拜【傳贊百官同】典儀唱奠玉帛樂作內贊奏陞壇導上至大明神位前奏跪奏搢圭司香官捧香跪進於上左內贊奏上香上三上香訖捧玉帛官以玉帛跪進於上右內贊奏獻玉帛上受玉帛奠訖奏出圭奏復位樂止典儀唱行初獻禮樂作內贊奏陞壇導上至神位前奏搢圭捧爵官以爵跪進於上右上受爵內贊奏獻爵上獻訖奏出圭奏詣讀祝位上詣讀祝位奏跪【傳贊眾官皆跪】樂暫止贊讀祝讀祝官跪讀祝畢樂復作奏俯伏興平身【傳贊百官同】奏復位樂止典儀唱行亞獻禮樂作【儀同初獻但不讀祝】樂止典儀唱行終獻禮樂作【儀同亞獻】樂止太常卿進立於壇前之右唱賜福胙內贊奏詣飲福位導上至飲福位奏跪奏搢圭光祿官捧福酒跪進於上右內贊奏飲福酒上飲訖光祿官捧福胙跪進於上右內贊奏受胙上受訖奏出圭俯伏興平身奏復位上復位奏兩拜【傳贊百官同】樂止典儀唱徹饌樂作執事官徹饌訖樂止典儀唱送神樂作內贊奏四拜興平身【傳贊百官同】樂止典儀唱讀祝官捧祝進帛官捧帛掌祭官捧饌各詣燎位樂作內贊奏禮畢樂止導引官導上至具服殿易常服陞輦還防拜於廟致辭曰孝孫嗣皇帝某躬祭大明之神禮成恭詣祖宗列聖帝後神位前謹用防拜畢還宮【遣官則否】一祝文維嘉靖某年嵗次某月朔某日嗣天子某謹昭告於大明之神惟神陽精之宗列神之首神光下照四極無遺功垂今昔率土仰賴玆當仲春式遵古典以玉帛牲醴之儀恭祝於神伏惟鑑歆錫福黎庶尙享一樂章迎神熈和之曲仰瞻兮大明位尊兮王宮時當仲春兮气融爰遵祀禮兮報功微誠兮祈神照鑑願來享兮迓神聰奠玉帛凝和之曲神靈壇兮肅其恭有帛在篚兮赤

琮奉神兮祈享以納予躬奠兮忻以顒初獻壽和之曲玉帛方奠兮神歆酒行初獻兮舞呈齋芳馨兮犧色騂神容恱兮鑑予情亞獻時和之曲二齊升兮气芳芬神顏怡和兮喜將予令樂舞兮具張願垂普照兮民康終獻保和之曲慇懃三獻兮告成羣職在列兮周盈

神錫休兮福民生萬世永賴兮神功明徹饌安和之曲一誠盡兮予心懌五福降兮民獲禧仰九光兮誠已申終三獻兮徹敢遲送神昭和之曲祀禮旣周兮樂舞神享以納兮還靑鄕予當拜首兮奉送願恩光兮普萬方永耀熹明兮攸賴烝民咸仰兮恩光望燎之曲覩六龍兮禦駕神變化兮鳳翥鸞翔束帛肴饈兮詣燎方祐我皇明兮基緒隆長

夕月壇

嘉靖十一年定一前期二日太常寺奏祭祀如常儀諭百官致齋二日一前期一日太常卿同光祿卿奏牲省如常儀是日上親塡祝版於文華殿【白楮版黒書如遇遣官之嵗則中書官代塡】遂告於廟告辭曰孝孫嗣皇帝某明日往祭夜明等神於夕月壇謹詣祖宗列聖帝後神位前恭預告知【遣官則否】一陳設夜明之神東向犢一羊一豕一豋一鉶二簠簋各二籩十豆十金爵三白瓷酒盞三十酒尊三玉用白璧一帛一白色篚一祝案一從位一壇南向籩十豆十帛十靑紅黃各一白六一一正祭是日免朝錦衣衛備隨朝駕申時上常服乘輿由西長安門出至壇北門入至具服殿具皮弁服出導引官導上由中門入典儀唱樂舞生就位執事官各司其事內贊奏就位上就拜位典儀唱迎神樂作樂止內贊奏兩拜【傳贊百官同】典儀唱奠玉帛樂作內贊奏陞壇導上至夜明神位前奏跪奏搢圭司香官捧香跪進於上左內贊奏上香上三上香訖捧玉帛官以玉帛跪進於上左內贊奏獻玉帛上受玉帛奠訖奏出圭奏復位樂止典儀唱行初獻禮樂作內贊奏陞壇導上至神位前奏搢圭捧爵官以爵跪進於上右上受爵內贊奏獻爵上獻訖奏出圭奏詣讀祝位奏跪【傳贊眾官皆跪】樂暫止贊讀祝讀祝官跪讀祝畢樂復作奏俯伏興平身【傳贊百官同】奏復位上復位樂止典儀唱行亞獻禮樂作【儀同初獻惟不讀祝】樂止典儀唱行終獻禮樂作【儀同亞獻】樂止太常卿進立於壇前之右唱答福胙內贊奏詣飲福位導上至飲福位奏跪奏搢圭光祿卿捧福酒跪進於上左內贊奏飲福酒上飲訖光祿官捧福胙跪進於上左內贊奏受胙上受訖奏出圭俯伏興平身奏復位上復位奏兩拜【傳贊百官同】典儀唱徹饌樂作執事官徹饌訖樂止典儀唱送神樂作內贊奏兩拜【傳贊百官同】樂止典儀唱讀祝官捧祝進帛官捧帛掌祭官捧饌各詣瘞位樂作內贊奏禮畢樂止導引官導上入具服殿易常服陞輦還防拜於廟致辭曰孝孫嗣皇帝某祭夜明等神回還恭詣祖宗列聖帝後神位前謹用防拜畢還宮【遣官則否】一分獻官儀注初獻讀祝獻官朝上跪至俯伏興平身贊引引獻官由北級上至神位前贊搢笏上香獻帛獻爵訖贊出笏復位亞終獻上復位贊引引獻官至神位前贊搢笏獻爵出笏復位一祝文維嘉靖某年嵗次某月朔某日嗣天子某謹昭告於夜明之神惟神鐘陰之精配陽之徳繼明於夕有生共賴旣惟五星列宿咸司下土各有攸分予之資仰承帝命君此生民玆者時維秋分爰遵典禮以玉帛牲醴之儀用備常祭於神惟神歆鑑福我邦民尙享一樂章迎神凝和之曲陰曰配合兮承陽宗式循古典兮齋以恭覩太陰來格兮星辰羅從予拜首兮迓神容初獻壽和之曲神其來止有嚴其誠玉帛在篚淸酤方盈奉而奠之願鑑微情夫祀兮云何祈佑兮羣氓亞獻豫和之曲二觴載斟樂舞雍雍神歆且樂百職惟供願順歸兮五行祈民福兮惟神必從終獻康和之曲一誠以申三舉金觥鐘鼓鍧鍧環佩琤琤鑑予之情願永保我民生徹饌安和之曲禮樂肅具精意用申位坎居歆納玆藻蘋徹之勿遲儀典肅陳神其鑑之佑我生民送神保和之曲禮備告終兮神喜旋穹碧澄輝兮素

華鮮星辰從兮返神鄕露气淸兮霓裳蹁躚望瘞之曲肴饈兮焚帛薦之於瘞兮罔敢愆予拜首兮奉送願永貺兮民樂丰年

祈谷【今罷】

嘉靖十年定一前期五日上詣犧牲所視牲先一日告廟及還防拜俱如大祀之儀告辭曰明日恭視祈谷牲儀防辭曰恭視祈谷牲儀回還次日以復命大臣輪視如常儀一前期四日太常寺奏祭祀諭百官致齋三日上親塡告請太祖祝版於文華殿一前期三日上詣太廟請太祖配神以脯醢酒果行再拜一獻禮祝文曰維嘉靖某年嵗次某月朔某日孝孫嗣皇帝某敢昭告於皇祖太祖髙皇帝曰玆以今月日啟蟄之辰恭祀上帝於圜丘爲民祈谷謹請皇祖侑神伏惟鑑知謹告一前期二日太常卿同光祿卿奏省牲如常儀一前期一日上親塡祝版於文華殿遂告於廟告辭曰孝孫嗣皇帝某明日只詣南郊行祈谷禮謹詣祖宗列聖帝後神位前恭預告知夜二鼔禮部尙書上香侍郎導引太常卿捧請神版奉安於壇位俱如大祀之儀一陳設上帝位犢一玉用蒼璧一帛一靑色豋一簠簋各二籩十二豆十二蒼玉爵三酒尊三篚一祝案一配帝位同惟不用玉一正祭是日上常服乘輿至昭亨門右上降輿導引官導上至大次具祭服出由左門入至陛上行登禮如大祀之儀【惟不燔柴】上還至廟防拜致辭曰孝孫嗣皇帝某只詣南郊祈谷禮成躬詣祖宗列聖帝後神位前謹用防拜畢還宮一祝文維嘉靖某年某月某日嗣天子臣某只奏於皇天上帝曰候維啟蟄農事將舉爰以玆辰敬祈洪造謹率臣僚以玉帛犧齋粢盛庶品備斯明潔恭祀上帝於圜丘仰希垂鑑錫福烝民俾五穀以皆登普萬方之咸賴奉太祖聖神文武欽明啟運俊徳成功統天大孝髙皇帝侑神尙享一樂章迎帝神中和之曲臣惟穹昊兮民物之初爲民請命兮祀禮昭諸備筵率職兮祈洪庥臣衷微兮悃懇誠攄遙瞻駕降兮霽色輝歡迎鼓舞兮迓龍輿臣愧菲才兮後斯民願福斯民兮聖恩渠奠玉帛肅和之曲烝民勤職兮農事顓蠶工亦愼兮固桑阡玉帛只奉兮曁豆籩仰祈大化兮錫以丰年進俎咸和之曲鼎烹兮气馨香饈兮防醽帝垂享兮以歆烝民防福兮以寧初獻壽和之曲禮嚴兮初獻行百職趨蹌兮佩琤鳴臣謹進兮玉觥帝心歆鑑兮嵗丰亨亞獻景和之曲二觴舉兮致防淸醴載斟兮奉前仰音容兮忻穆臣感聖恩兮實拳拳終獻永和之曲三獻兮一誠微禋禮告成兮帝鑑是依烝民沐徳兮嵗丰禨臣拜首兮竭誠祈徹饌凝和之曲三獻周兮肅乃儀俎豆敬徹兮弗敢遲願畱福兮丕而曰雨曰兮若時送帝神淸和之曲祀禮告備兮帝鑑彰臣情上達兮感昊蒼雲程肅駕兮返帝鄕臣荷恩眷兮何以忘祥風瑞靄兮彌壇壝烝民率土兮悉獲丰康望燎太和之曲遙覩兮天衢長邈彼寥廓兮去上方束薦火兮希升聞悃愊已通兮沛澤長樂終九奏兮神人已和臣同率土兮咸荷恩光

大享【今罷】

嘉靖十七年定一前期五日上詣犧牲所視牲其先一日上告於廟及還防拜俱如大祀之儀告辭防辭攺稱大祀曰大享余並同次日以後命大臣輪視如常儀一前期四日太常寺奏祭祀如常儀諭百官致齋三日一前期三日上詣太廟寢殿告請睿宗配帝以脯醢酒果行再拜一獻禮祝文維嘉靖某年某月某日孝子皇帝某敢昭告於皇考睿宗獻皇帝曰玆以今月日恭行大享禮於大享殿謹請皇考配帝侑神伏惟鑑知謹告一前期二日太常卿光祿卿奏省牲如常儀一前期一日上親塡祝版於文華殿夜二鼓禮部同太常堂上官請安神禦版位俱如祈谷之儀一陳設上帝位犢一玉用蒼璧一帛十二靑色豋一簠簋各二籩十二豆十二玉爵三酒尊三篚一祝案一配帝位同惟不用玉一正祭與祈谷同一祝文維嘉靖某年某月某日嗣天子臣某恭奏享於皇天上帝曰時當季秋咸成農事羣生防利黎兆允安邦家是賴帝徳敷天臣統臣工宜爲酬享謹用玉幣犧牷只謝生成大福備此禋燎奉皇考睿宗知天守道洪徳淵仁寛穆純聖恭儉敬文獻皇帝配帝侑歆尙享一樂章迎帝神中和之曲於皇穆淸兮覆惟仁旣成萬寶兮惠此烝民只受厥明兮欲報無因爰稽古昔兮式展明禋肅肅廣庭兮遙遙紫旻笙鏞始奏兮祥風導云臣拜稽首兮中心孔懃爰瞻寶輦兮森羅萬神庶幾昭格兮眷命其申徘徊顧歆兮鑑我恭寅奠玉帛肅和之曲捧珪幣兮瑤堂穆將愉兮聖皇秉予心兮純一荷帝徳兮溥將進俎凝和之曲嵗功阜兮庶類成黍稷飶兮濡鼎馨敬薦之兮慙菲輕大禮不煩兮惟一誠初獻壽和之曲金風動兮玉宇澄初獻觴兮交聖靈瞻造兮懷鴻禎曷以酬之心怦怦亞獻豫和之曲帝眷我兮居歆紛繁會兮五音再奉觴兮莫殫臣心惟帝欣懌兮生民是任終獻熈和之曲綏萬邦兮屢丰年予躬兮實荷昊天酒三獻兮心益防帝命防輿兮勿遽旋徹饌雍和之曲禮旣洽兮神人肅雍享帝享親兮勉竭臣衷惟洪恩兮罔極儼連蜷兮聖容送帝神淸和之曲九韶旣成兮金玉鏗鏘百辟森立兮戚羽斯蔵皇天在上兮昭考在旁嚴父配天兮只修厥常殷薦旣終兮神去無方云上升兮鸞鵠防翔靈光回照兮郁乎芬芳載慕載瞻兮願錫亨昌子孫黎民兮維帝是將於昭明徳兮永懷不忘望燎時和之曲龍輿杳杳兮歸上方金風應律兮燎斯達精誠兮合靈光帝廷納兮玉幣將顧下土兮眷不忘願錫吾民兮長阜康

禮部志稿卷二十五﹤史部﹐職官類﹐官制之屬﹐禮部志稿﹥

欽定四庫全書

禮部志稿卷二十六

明兪汝楫編

祠祭司職掌

雩祀

國家凡遇水旱災傷及非常變異或躬禱或露告於宮中於奉天殿陛或遣官祭告郊廟陵寢及社稷山川無常儀嘉靖八年春祈雨冬祈雪皆禦制祝文躬詣南郊祠皇天后土遂躬祠山川神只於山川壇次日祠社稷壇冠服淺色鹵薄不設馳道不除皆不設配不奏樂後建崇雩壇始定雩祀之儀十七年躬禱雨於崇雩壇靑服用一牛以熟薦具禮樂與雩祀同亦不設配萬曆十三年上親禱郊壇卻輦步行有步禱儀詳具於後

嘉靖十一年定雩祀儀【嵗旱則於季春之末禮部奏請行禮】

一前期四日太常寺奏祭祀如常儀諭百官致齋三日一前期二日太常卿同光祿卿奏省牲如常儀次日復命一前期一日上親塡祝版於文華殿遂告於廟如祈谷之儀一陳設【與祈谷同】一正祭是日上乘輿至昭亨門西降輿過門東乘輿導引官導上至帷幕內具祭服出導引官導至壇門內內贊對引官導上至拜位行禮如祈谷之儀禮畢上至帷幕內易服駕還詣廟防拜回宮一祝文【臨時撰用】一樂章迎帝神中和之曲於穆上帝爰處瑤宮咨爾黎庶覆憫曷窮旗幢戾委蛇雲龍霖澤斯溥萬寶有終奠玉帛肅和之曲神之格思奠玆文纁盛樂斯舉香气氤氳精禋孔熯徹於紫冥懇祈膏澤渥我嘉生進俎咸和之曲百川委潤名山出云愆孔熾膏澤斯屯祈年於天載牲於俎神之格思報以甘雨初獻壽和之曲有嚴崇祀日吉時良酌彼罍洗椒馨

苾香功溥濟時雨時暘惟神是聴綏以多穰亞獻景和之曲皇皇禋祀孔惠孔明瞻仰來歆拜首欽承有醴維醽有酒維淸云韶侑獻肅雝和鳴聖靈有赫鑑享精誠終獻永和之曲靈承無斁駿奔有容嘉玉以陳酌鬯以供禮三再稱誠一以從備物致志申薦彌恭神昭景貺佑我耕農徹饌凝和之曲有赫旱暵民勞瘁斯於牲於醴載舞載詩禮成三獻敬徹不遲神之聴之雨我公私送帝神淸和之曲爰迪寅淸昭事顥穹仰祈甘雨惠我三農旣歆旣格言歸太空式霑下土萬方其同望燎太和之曲赤龍旋馭禮洽樂成燔燎旣舉昭假精禋維帝降康雨施雲行登我黍稌溥受厥明雲門之曲【祭畢使道童羣歌之】景龍精兮時見測鶉緯兮宵懸肆廣樂兮鏗鍧列皇舞兮蹁躚祈方社兮不莫薦圭璧兮孔防需密雲兮六漠霈甘澍兮九慰我農兮旣渥錫明昭兮有年

萬曆十三年步禱儀

一前期一日上具靑服以躬詣南郊祈禱預告於奉天殿行禮如常儀一前期一日太常寺進祝版上親塡禦名訖太常寺博士捧出安輿亭內擡至南郊神庫奉安一太常寺預設酒果脯醢香帛於圜丘牛一熟薦設上拜位於壇壝於正中一錦衣衛設隨朝駕不除道一正祭是日免朝昧爽上具靑服禦皇極門太常寺官跪奏請聖駕詣圜丘上起步行防駕侍衛幷導駕侍班翰林科道等官如常儀百官各靑衣角帶恭候於大明門外內閣禮部太常寺近前其餘文東武西各照常朝班行序立駕至魚貫前導卑者在前崇者在後緣道兩旁離禦路稍逺文武兩班就中又各自爲對至昭亨門照前序立候駕監禮禦史等官如常儀鴻臚寺仍委序班十餘員整肅班行不許諠嘩越次一駕至昭亨門導引官導上至左櫺星門外幕次少憩禮部尙書侍郎太常寺卿少卿跪奏詣壇位內贊對引官導上行典儀唱執事官各司其事內贊奏就位上至拜位典儀唱迎神內贊奏陞壇導上至香案前奏跪奏上香上三上香訖奏復位奏四拜【傳贊百官同】典儀唱奠帛行初獻禮內贊奏陞壇導上至神禦前奏獻帛訖奏獻爵訖奏詣讀祝位奏跪【傳贊百官皆跪】贊讀祝訖奏俯伏興平身【傳贊百官同】奏復位典儀唱行亞獻禮內贊奏陞壇導上至神禦前奏獻爵訖奏復位典儀唱行終獻禮【儀同亞獻】典儀唱送神內贊奏四拜【傳贊百官同】典儀唱讀祝官捧祝進帛官捧帛各詣燎位內贊奏禮畢導引官導上至幕次少憩上還仍詣奉先殿防謁如常儀

節拜

嘉靖初沿先朝舊儀每日於宮中行拜天禮後以爲瀆罷之遇正旦冬至萬壽聖節於奉天殿【今皇極殿】丹陛上行禮旣定郊祀遂罷冬至之拜惟正旦萬壽聖節行禮於極寶殿隆慶元年罷仍於皇極殿丹陛上行禮嘉靖中定極寶殿拜天儀【今罷】前期一日太常寺博士捧祝版於文華殿或精一堂或臨時於極門內候上親塡某太常寺辦祭品晡時同供事官入殿內陳設夜二鼓太常寺官入候行禮三鼓初上具服乘輿至淩霄門外降輿入門內太常寺卿跪奏神禦位奉安訖導引官導上至極門內由集眞門入至左陛內贊對引官導上由左門入就位典儀唱迎帝神內贊導上由中陛登臺至香案前上香復位四拜典儀唱奠帛行初獻禮內贊導至禦案前獻帛獻爵詣讀祝位讀祝行亞獻終獻禮典儀唱送帝神奏四拜奏詣望燎位禮畢上還宮祝文元旦維某年某月某日嗣天子臣某敢昭奏於

皇天上帝曰適維斯辰節當元旦嵗時所重爰奉典常只對皇穹仰瞻拜祝祈垂洪造大賜亨丰臣無任瞻奉之至謹奏萬壽聖節維某年某月某日嗣天子臣某謹昭奏於皇天上帝曰臣以昧愚微資上叨帝心簡在報稱無由稔諸愆戾今日臣生之辰只申叩拜仰只我天慈俯垂賜鑑伏望降歆益大生生之仁均囿民物於康和福壽之域臣下情不勝瞻對之至謹奏

社稷

太社稷

國初以春秋仲月上戊日祭太社太稷異壇同壝太社以後土勾龍氏配太稷以後稷氏配每獻禮先詣太社及配位壇獻畢次詣太稷及配位壇臨祭遇風雨則於齋宮望祭洪武三年於壇北建享殿又北建拜殿各五間以備風雨行禮十年攺建社稷壇於午門外之右先是社主用石髙五尺濶二尺上微尖立於社壇半埋土中近南向北稷不用主至是埋石主於社稷壇之正中微露其尖仍用木爲神牌而丹漆之祭則設於壇上祭畢貯庫壇設太社神牌居東太稷神牌居西俱北向奉仁祖神牌配神西向而罷勾龍后稷配自奠帛至終獻皆同時行禮洪武三十一年更奉太祖配神永樂中北京社稷壇成位置陳設悉如南京舊制洪熈後奉太宗同配嘉靖九年遵初制太社仍以後土勾龍氏配太稷仍以後稷氏配

洪武二十六年初定儀一齋戒與祭太廟同一告廟正祭前二日用祝文酒菓於奉先殿告請仁祖配社稷祝文與大祀同一省牲與太廟同牛三羊三豕三鹿一兔二一陳設太社在東北向犢一羊一豕一豋一鉶二籩豆各十二簠簋各二帛一黑色玉用兩圭有邸太稷在西北向陳設同仁祖配位在東西向陳設同無玉共設酒尊三爵九篚三於壇西北東向祝文案一一正祭典儀唱樂舞生就位執事官各司其事導引官導引皇帝至禦拜位內贊奏就位典儀唱瘞毛血迎神奏樂樂止內贊奏四拜【百官同】典儀唱奠玉帛行初獻禮奏執事官各捧玉帛爵獻於神位前讀祝官取祝跪於神位左內贊奏跪典儀唱讀祝讀訖進於太社神位前內贊奏俯伏興平身【百官同】樂止典儀唱行亞獻禮奏樂執事官各奉爵獻於神位前樂止典儀唱行終獻禮【儀同亞獻】太常寺卿進立於壇西東向唱賜福胙光祿司官捧福胙自神位前由正門左出至皇帝前內贊奏跪奏搢圭光祿司官以福酒跪進內贊奏飲福酒光祿司官以胙跪進內贊奏受胙出圭俯伏興平身內贊奏四拜【百官同】典儀唱徹饌奏樂執事官各詣神位前徹饌樂止典儀唱送神奏樂內贊奏四拜【百官同】樂止典儀唱讀祝官捧祝進帛官捧帛掌祭官捧饌各詣瘞位奏樂內贊奏禮畢一祝文維洪武某年某月某日皇帝某敢昭告於太社之神太稷之神惟神贊輔皇只發生嘉谷粒我烝民萬世永賴時當仲【春秋】禮嚴【告祀報謝】謹以玉帛牲齊粢盛庶品備玆瘞祭皇考仁祖淳皇帝配神尙享一樂章迎神廣和之曲予惟土谷兮造化工爲民立命兮當報崇民歌且舞兮朝雍雍備筵率職兮候迓迎想聖來兮祥風生欽當稽首兮告拜年丰初獻壽和之曲氤氳气合兮物遂蒙民之立命兮荷陰功予將玉帛兮獻微衷初斟醴薦兮民福洪亞獻豫和之曲予今樂舞兮再捧觴願神昭格兮軍民康思必穆穆兮靈洋洋感厚恩兮拜祥光終獻熈和之曲干羽飛旋兮酒三行香煙繚繞兮云旌幢予今稽首兮忻且惶神顏恱兮霞彩彰徹饌雍和之曲祖陳微禮兮神喜將瑯然絲竹兮樂舞願祥普降兮遐邇方烝民率土兮盡安康送神安和之曲氤氳氤氳兮祥光張龍車鳳輦兮駕飛揚遙瞻稽首兮去何方民福畱兮時雨暘望瘞時和之曲捧肴饈兮詣瘞方鳴鸞率舞兮聲鏗鏘思神納兮民福昻予今稽首兮謝恩光

嘉靖九年更定儀一前期二日太常寺卿同光祿寺卿面奏省牲如常儀一陳設太社居東北向太稷居西北向后土勾龍氏居東西向后稷氏居西東向陳設並如舊制惟帛春用告祀秋用禮神一正祭上乘輿由西闕門入至壇北門東降輿導引官導上由右門入至具服殿上具祭服導引官導上由拜殿右門出典儀唱樂舞生就位執事官各司其事上至禦拜位內贊奏就位上就位典儀唱瘞毛血迎神樂作內贊奉陞壇導上至太社神前奏跪奏搢圭奏上香司香官捧香跪於上左上三上香內贊奏出圭導上至太稷神前【儀同】奏出圭奏復位太常卿上配位香樂止奏四拜【傳贊百官同】典儀唱奠玉帛行初獻禮樂作執事官捧玉帛爵於各神位前跪奠訖樂暫止內贊奏跪【傳贊眾官皆跪】典儀唱讀祝讀祝官跪讀訖樂復作奏俯伏興平身【傳贊百官同】樂止典儀唱行亞獻禮樂作執事者捧爵於各神位前跪奠訖樂止典儀唱行終獻禮樂作【儀同亞獻】樂止太常卿於壇左東向立唱賜福胙內贊奏跪上跪奏搢圭光祿卿捧酒跪於上右內贊奏受胙上受胙訖奏出圭俯伏興平身奏四拜【傳贊百官同】樂止典儀唱讀祝官捧祝掌祭官捧帛饌各詣瘞位樂作捧祝帛饌官過禦前訖奏禮畢上至具服殿易服還宮一祝文稱嗣天子及后土勾龍氏后稷氏配神余並同一樂章仍舊

帝社稷【今罷】

嘉靖十年上命於西苑空閒地開墾爲田樹藝五穀建帝社帝稷壇壇址髙六尺方廣二丈五尺甃以細甎實以淨土繚以土垣北爲櫺星門髙六尺八寸廣五尺八寸神位以木爲之各髙一尺八寸廣三尺題曰帝社之神帝稷之神俱硃漆質金書壇之南置石龕以蔵神位髙六尺廣二尺壇之西爲祭器庫樂器庫壇之北樹二坊以表之曰帝社街每嵗以仲春秋次戊日上躬行祈報禮如次戊在朢後則以上已日臨期奏定一前期四日太常寺奏齋戒一前期一日太常寺奏省牲上親塡祝版於文華殿一陳設帝社牛一羊一豕一豋一鉶一籩豆各八簠簋各一帛一色春用告祀秋用禮神帝稷陳設同一正祭是日辰刻上具皮弁服乘版輿至豳風亭東降輿導引官導上至櫺星門內典儀唱樂舞生就位執事官各司其事上至禦拜位典儀唱送神樂作內贊導上陞壇至帝社帝稷香案前各三上香奏復位樂止奏兩拜【通贊陪拜官同】典儀唱奠帛行初獻禮樂作執事者捧帛爵於各神前奠訖樂暫止奏跪上跪【通贊同】內贊贊讀祝讀訖樂復作奏俯伏興平身【通贊同】樂止典儀唱行亞獻禮樂作樂止唱行終獻禮樂作樂止唱徹饌樂作樂止唱送神樂作奏兩拜【通贊同】樂止典儀唱讀祝官捧祝掌祭官捧帛饌各詣瘞位樂作奏禮畢上至豳風亭易服還宮一祝文維嘉靖某年嵗次某月朔某日嗣天子某致【告祭】於帝社之神帝稷之神【春云秋云】時當【務農之期萬寶告成】庸修恆祀特玆【告祈報謝】惟神歆鑑俾【五穀皆登萬方咸永福予民萬世攸】賴尙享一樂章迎神時和之曲【東金】風兮【地脈以融首務萬寶以充忻成】兮稼穡之工祀神於此兮苑中願來格兮慰予衷初獻壽和之曲神兮臨止禮薦淸醇菲幣在笥初獻式遵神其鑑玆享斯藻蘋我祀伊何祈報是因神兮錫祉財阜吾民亞獻雍和之曲二觴再舉申此慇懃神恱兮以納祥靄兮氤氳終獻寧和之曲禮終兮酒三行喜茂實兮稷黍粱農事待兮丰康予稽首兮以望徹饌保和之曲祀事告終三獻旣周徹之罔遲惠注田疇迓以休貺庇玆有秋送神廣和之曲【望瘞同】耕耨【伊首告就】力事豆籩粢盛賴之於此大田予將以祀神其少延願畱嘉祉副我潔防肅駕兮云旋普予兮有年

神只【今罷】

國初建山川壇於天地壇之西正殿七間祭太嵗風雲雷雨五嶽五鎭四海四瀆鐘山之神東西廡各十五間分祭京畿山川春夏秋冬四季月將及都城隍之神壇西南有先農壇東有旗纛廟南有耤田洪武二年封京都及天下城隍神三年正嶽鎭海瀆城隍諸神號合祀太嵗月將風雲雷雨嶽鎭海瀆山川城隍旗纛諸神又令每嵗用驚蟄秋分各後三日遣官祭山川壇諸神是日上皮弁服禦奉天殿降香中嚴坐殿上獻官復命解嚴還宮七年令春秋仲月上旬擇日祭未幾以諸神從祀南郊省春祭十年今中七壇上親行禮余以功臣分祀永樂中建山川壇位置陳設悉如南京舊制惟正殿鐘山之右增祀天壽山神嘉靖八年令以每嵗孟春及嵗暮特祀太嵗月將之神與享太廟同日凡親祀山川等神皆用皮弁服行禮以別於郊廟九年更風雲雷雨之序曰雲雨風雷又分雨師雲師風伯雷師以爲天神嶽鎭海瀆鐘山天壽山京畿幷天下名山大川之神以爲地只每嵗仲秋中旬擇吉行報祭禮同日異時而祭城隍神於其廟十年建天神地只壇於先農壇之南天神在左南向地只在右北向附祖陵基運山皇陵翔聖山顯陵純徳山神於地只壇幷號鐘山曰神烈山十一年令神只壇以丑辰未戌三年一親祭隆慶元年議罷惟太嵗月將特祭於山川壇如初

洪武二十六年初定儀一齋戒前一日太常司官宿於本司次日具本奏致齋二日次日進銅人凡正祭前二日太常司官同部官詣城隍廟發咨一省牲與太廟同牛十四後十五羊十三後十四豕十四後十五鹿一兔七一陳設正殿七壇太嵗犢一羊一豕一豋一鉶二籩豆各十簠簋各二帛一白色禮神制帛酒盞三十風雲雷雨陳設同帛四白色禮神制帛五嶽陳設同帛五五色禮神制帛各依方位五鎭陳設同帛五五色禮神制帛四海陳設同帛四四色禮神制帛四瀆陳設同帛四黑色禮神制帛鐘山陳設同帛一白色禮神制帛共設酒尊三爵七篚七於殿東南西向祝文案一於殿外正道西東廡三壇京畿山川犢一羊一豕一豋一鉶二籩豆各十簠簋各二帛一白色禮神制帛酒盞三十夏季月將陳設同帛三白色禮神制帛冬季月將陳設同帛三白色禮神制帛共設酒尊三

爵三篚三於壇南北向西廡三壇春季月將秋季月將陳設並同都城隍陳設同帛一白色禮神制帛共設酒尊三爵三篚三於壇南北向一正祭典儀唱樂舞生就位執事各司其事導引官導皇帝至禦拜位內贊奏就位典儀唱迎神奏樂執事官各詣神位前斟第一層酒樂止內贊奏四拜【百官同】典儀唱奠帛行初獻禮奏樂執事官各捧帛爵獻於神位前讀祝官取祝跪於皇帝左內贊奏跪典儀唱讀祝讀畢置於案上內贊奏俯伏興平身【百官同】樂止典儀唱行亞獻禮奏樂執事官各詣神位前斟第二層酒樂止典儀唱行終獻禮奏樂執事官各詣神位前斟第三層酒樂止太常司卿立於殿東西向唱賜福胙典儀唱飲福受胙光祿司官捧福胙自神位前由正門左出至皇帝前內贊奏跪奏搢圭光祿司官以福酒跪進內贊奏飲福酒光祿司官以胙跪進內贊奏受胙出圭俯伏興平身奏四拜【百官同】典儀唱徹饌奏樂執事官各於神位前徹饌樂止典儀唱送神奏樂內贊奏四拜【百官同】典儀唱讀祝官捧祝掌祭官捧帛饌各詣燎位奏樂內贊奏禮畢一祝文維洪武某年某月某日皇帝某致祭於太嵗之神風雲雷雨之神嶽鎭海瀆山川月將城隍之神惟神主司民物防贊天地化機發育有功歷代相承有秋報之禮今農事告成謹以牲帛醴齊粢盛庶品用申報祭尙享一樂章迎神吉日良辰祀典式陳太嵗尊神雷雨風雲京畿山川城隍之神濯濯厥靈昭鑑我心以以迎來格來歆奠帛靈旗涖止有赫其威一念潛通幽明弗違有帛有篚物薄而微神兮安畱尙祈享之初獻神兮我畱有薦必受享祀之初奠玆醴酒晨光初升祥微應候何以侑觴樂陳雅奏亞獻我祀維何奉玆犠牲爰酌醴齊二觴再升洋洋如在式燕以寧庶表微衷交於神明終獻執事有嚴品物斯祭黍稷非馨式將其意薦玆酒醴成我常祀神其顧歆永言樂只徹饌春祈秋報率爲我民我民之生賴於爾神維神佑之康寧是臻祭祀云畢神其樂歆送神三獻禮終九成樂作神人以和旣燕且樂云車風馭靈光昭灼瞻望以思邈彼寥廓望燎俎豆旣徹禮樂已終神之云旋倐將焉從以望以燎庶幾感通時和嵗丰惟神之功【永樂中正殿增天壽山一壇陳設同帛用黑色加爵篚各一】

嘉靖十年更定儀一前期二日太常寺官奏祭祀太常卿同光祿卿奏省牲如常儀諭百官致齋三日一前期一日上親塡祝版於文華殿遂告於廟告辭曰孝孫嗣皇帝某明日出往神只壇行秋祭禮詣祖宗列聖帝後神位前恭預告知【遣官則否】一陳設天神壇云師一壇雨師一壇風伯一壇雷師一壇俱南向每壇犢一羊一豕一豋一鉶二簠簋各二籩豆各十爵三酒盞二十共設酒尊四帛一篚一祝案一地只壇五嶽一壇帛五五鎭一壇帛五五山一壇帛五四海一壇帛四四瀆一壇俱北向帛四京畿山川一壇西向帛二牲五天下山川一壇東向帛二牲五籩俱同一正祭是日昧爽上具翼善冠黃袍禦奉天門太常卿奏請詣神只壇上陞輦鹵簿導從由先農壇東門入至齋宮更皮弁服詣天神壇典儀唱樂舞生就位執事官各司其事內贊導上至禦拜位典儀唱迎神樂作導上陞壇三上香訖復位樂止奏四拜【傳贊百官同】典儀唱奠帛行初獻禮樂作執事者捧帛爵於神位前跪奠訖樂暫止奏跪上跪【傳贊眾官皆跪】讀祝訖樂復作奏俯伏興平身【傳贊同】樂止行亞獻禮樂作執事者捧爵跪奠於神位前樂止行終獻禮樂作【儀同亞獻】樂止太常卿唱答福胙內贊奏跪上飲福受胙訖俯伏興【傳贊同】典儀唱徹饌樂作樂止唱送神樂作內贊奏兩拜【傳贊同】樂止典儀唱讀祝官捧祝掌祭官捧帛饌各詣燎位樂作捧祝帛饌官過禦前奏禮畢內贊對引官復導上至地只壇禦拜位典儀唱瘞毛血迎神內贊導上陞壇至五嶽香案前三上香【五鎭以下俱大臣上香以後禮俱同前】禮畢上易服還詣廟防拜致辭曰孫嗣皇帝某祭雲雨風雷嶽鎭海瀆等神回還恭詣祖宗列聖帝後神位前謹用防拜防畢還宮地只壇上香大臣儀注典儀唱迎神執事官導引各官由東西級上詣各壇香案前內贊奏搢圭【齊搢笏】奏上香【齊上香】奏出圭【齊出笏】奏復位【齊復位】照前序立【餘同前儀】一祝文天神壇維嘉靖某年嵗次某月某朔某日嗣天子某致祭於云師之神雨師之神風伯之神雷師之神惟神職司雲雨興布風雷贊輔上帝功施生民今農事告成以牲醴庶品菲帛之儀用修報祀惟神鑑之尙享地只壇維某年某月某日嗣天子某致祭於五嶽之神五鎭之神基運山之神翔聖山之神神烈山之神天壽山之神純徳山之神四海之神四瀆之神京畿天下山川之神惟神鐘靈毓秀主鎭一方參贊大化功被於民今農事旣成以牲帛醴齊之儀用修報祭神其歆哉尙享一樂章天神壇迎神保和之曲吉日良辰祀典式陳景雲甘雨風雷之神赫赫其靈功著生民參贊元化宣布蒼仁爰玆報祀鑑斯藻蘋奠帛以後俱仍舊地只壇迎神保和之曲吉日良辰祀典式陳靈嶽方鎭海瀆之神京畿四方山澤羣眞毓靈分隅福我生民薦斯享報鑑我恭寅奠帛以後俱仍舊

太嵗月將

嘉靖八年定一前期十日太常寺請命大臣一員行禮一前期三日太常寺奏祭祀如常儀一陳設太嵗神位犢一羊一豕一豋一鉶二簠簋各二籩豆各十爵三酒盞三十尊三帛一篚一兩廡月將共四壇每壇犢一羊一豕一豋一鉶一簠簋各二籩豆各十爵三酒盞三十尊三帛三篚一一正祭典儀唱樂舞生就位執事官各司其事贊引贊就位典儀唱迎神奏樂樂止贊兩拜典儀唱奠帛行初獻禮奏樂執事官捧帛爵詣各神位前奠訖樂暫止贊引贊跪典儀唱讀祝讀訖樂復作贊俯伏興平身樂止典儀唱行亞獻禮奏樂【儀同初獻惟不獻帛讀祝】樂止典儀唱行終獻禮奏樂【儀同亞獻】樂止掌祭官西向立唱賜福胙執事官捧福酒跪進於遣官右贊跪搢笏贊飲福酒訖執事官捧福胙跪進於遣官右贊受胙訖贊出笏贊俯伏興平身贊兩拜典儀唱徹饌奏樂樂止典儀唱送神奏樂贊兩拜樂止典儀唱讀祝官捧祝掌祭官捧帛饌各詣燎位奏樂捧祝帛饌官過遣官前訖贊禮畢一祝文維嘉靖某年某月某日皇帝遣某官某致祭於某甲太嵗之神四季月將之神【時維孟春聿新嵗序惟時嵗暮將屆新春】特用遣祭以牲帛庶品之儀神其歆此【祭報】誠敷佑康吉尙享一樂章迎神吉日良辰祀典式陳輔國佑民太嵗尊神四時月將功曹司辰濯濯厥靈昭鑑我心以候以迎來格來歆奠帛以後俱與神只壇同

禮部志稿卷二十六

欽定四庫全書

禮部志稿卷二十七

明兪汝楫編

祠祭司職掌

廟祀

國初於闕左建四廟徳祖廟居中懿祖東第一廟熙祖西第一廟仁祖東第二廟與主皆南向

洪武元年定以四時孟月及嵗除凡五享二年重定時享春以淸明夏以端午秋以中元冬以冬至惟嵗除如舊三年又定時享仍用四孟月孟春特享於各廟各具禮樂余時俱奉三祖神主合享於徳祖之廟徳祖仍南向三祖以次東西向初獻各奏本廟樂亞獻終獻徹饌還宮同奏徳廟樂九年始攺建太廟其制前爲正殿後爲殿俱翼以両廡殿九間以一間爲一室中一室奉安徳祖帝後神主懿祖東第一室熙祖西第一室仁祖東第二室主皆南向幾席牀榻衾褥楎椸篋笥帷幔器皿之屬皆如事生之儀及時享於正殿則設徳祖帝後神座居中南向懿祖神座左第一位西向熙祖神座右第一位東向仁祖神座左第二位西向凡座止設衣冠而不奉主又以親王配享於東壁功臣配享於西壁孟春擇上旬吉日孟夏孟秋孟冬俱用朔日嵗暮用除日俱行合享之禮奏徳廟樂罷特享禮及各廟樂三十一年奉袝太祖神主於殿西第二室南向正殿神座右第二位東向永樂中定都北京建廟一如南京之制洪熙元年奉袝太宗神主於殿東第三室南向正殿神座左第三位西向宣徳元年奉袝仁宗神主於殿西第三室南向正殿神座右第三位東向十年奉袝宣宗神主於殿東第四室南向正殿神座左第四位西向天順八年奉袝英宗神主於殿西第四室南向正殿神座右第四位東向成化二十三年憲宗將升袝而九室已備始奉祧懿祖熙祖而下皆以次奉遷乃奉祧憲宗神主於殿西第四室南向正殿神座右第四位東向治初始卽嵗除日行祫祭禮十八年奉祧熙祖仁祖而下皆以次奉遷乃袝孝宗神主於殿西第四室南向正殿神座右第四位東向正徳十六年奉祧仁祖太祖而下皆以次奉遷乃奉袝武宗神主於殿西第四室南向正殿神座右第四位東向嘉靖十年諭禮部以太祖髙皇帝重辟宇宙肇運開基四時享祭壓於徳祖不得正南面之位命祧徳祖而奉太祖神主居殿中一室爲不遷之祖太宗而下皆以次奉遷每嵗孟春特享夏秋冬合享攺擇季冬中旬大祫而以嵗除爲節祭歸之奉先殿特享則奉太祖居中太宗而下以次居左右各設一幄南向奉主於神座設冠服及冩於座之左右祭畢藏之合享則奉太祖居中南向太宗而下以次東西向大祫則奉徳祖於太廟居中南向懿祖而下皆以次東西向其親王功臣移配食於兩廡又以丙辛年孟夏行大禘禮於太廟奉皇初祖南向太祖西向配享十四年更建世室及昭穆羣廟於太廟之左右其廟制正殿五間殿三間各有門垣以次而南統於都宮太廟専奉太祖居之世室在左三昭之上奉太宗居之題曰太宗廟仁祖昭第一廟曰仁廟宣宗穆第一廟曰宣廟英宗昭第二廟曰英廟憲宗穆第二廟曰憲廟孝宗昭第三廟曰孝廟武宗穆第三廟曰武廟以立春日行特享禮於各廟立夏立秋立冬日行時祫禮於太廟奉太祖南向太宗居東西向稍近上仁宗而下東西序列相向季冬大祫則徳祖居中懿祖熙祖仁祖太祖以次居於左右俱南向太宗而下如時祫之序十七年攺上太宗廟號曰成祖加上皇考獻皇帝廟號曰睿宗先是特建世廟以祀皇考後攺建獻皇帝廟又攺題曰睿宗廟特享則於本廟行禮時祫則奉主合享於太廟二十四年重建太廟成奉睿宗升袝而罷睿宗廟祭殿神主則太祖居中成祖宣宗憲宗睿宗序於左仁宗英宗孝宗武宗序於右皆南向時享於正殿則太祖仍居中南向成祖而下以序東西相向孟春仍於上旬擇日孟夏孟秋孟冬仍用朔日俱合享祫祭仍以嵗除日凡�節俱如舊大禘禮亦罷二十八年奉孝烈皇后祔享太廟藏主獻皇后之側遇享居本次止設位�品而祝不及二十九年奉祧仁宗宣宗而下皆以次奉遷乃奉袝孝烈皇后神主於殿西第四室南向正殿神座右第四位東向祝仍不及隆慶元年世宗升祔禮部議廟享惟一帝一後後必元配乃奉孝潔皇后祔享而遷孝烈皇后神主於別殿六年奉祧宣宗英宗而下皆以次奉遷乃奉祔穆宗神主於殿西第四室南向正殿神座右第四位東向

廟號

洪武元年上髙祖考尊諡曰皇帝廟號徳祖妣曰皇后曽祖考尊諡曰恆皇帝廟號懿祖妣曰恆皇后祖考尊諡曰裕皇帝廟號熙祖妣曰裕皇后考尊

諡曰淳皇帝廟號仁祖妣陳氏曰淳皇后

永樂元年上髙廟尊諡曰聖神文武欽明啟運俊徳成功統天大孝髙皇帝廟號太祖後馬氏曰孝慈昭憲至仁文徳承天順聖髙皇后

嘉靖十七年加上髙廟尊諡曰太祖開天行道肇紀立極大聖至神仁文義武俊徳成功髙皇帝髙皇后曰孝慈貞化哲順仁徽成天育聖至徳髙皇后

永樂二十二年上文廟尊諡曰體天道髙明廣運聖武神功純仁至孝文皇帝廟號太宗後徐氏曰仁孝慈懿誠明莊獻配天齊聖文皇后

嘉靖十七年加上文廟尊諡曰啟天道髙明肇運聖武神功純仁至孝文皇帝廟號成祖

洪熙元年上仁廟尊諡曰敬天體道純誠至徳文欽武章聖達孝昭皇帝廟號仁宗

正統七年上後張氏曰誠孝恭肅明徳仁順天啟聖昭皇后

宣徳十年上宣廟尊諡曰憲天崇道英明神聖欽文昭武寛仁純孝章皇帝廟號宣宗

天順六年上後孫氏曰孝恭懿憲慈仁莊烈齊天配聖章皇后

天順八年上英廟尊諡曰法天立道仁明誠敬昭文憲武至徳廣孝睿皇帝廟號英宗

成化四年上後錢氏曰孝莊憲穆惠顯仁恭天欽聖睿皇后

成化二十三年上憲廟尊諡曰繼天凝道誠明仁敬崇文肅武宏徳聖孝純皇帝廟號憲宗

正徳十三年上後王氏曰孝貞莊懿恭靖仁慈欽天輔聖純皇后

治十八年上孝廟尊諡曰建天明道誠純中正聖文神武至仁大徳敬皇帝廟號孝宗

嘉靖二十年上後張氏曰孝康靖肅莊慈哲懿翊天贊聖敬皇后

正徳十六年上武廟尊諡曰承天達道英肅睿哲昭徳顯功宏文思孝毅皇帝廟號武宗

嘉靖十四年上後夏氏曰孝靜莊惠安肅溫誠順天偕聖毅皇后

嘉靖三年上獻皇帝尊諡曰恭穆獻皇帝七年加上曰恭睿淵仁寛穆純聖恭儉敬文獻皇帝十七年加上曰知天守道洪徳淵仁寛穆純聖恭儉敬文獻皇帝廟號睿宗

嘉靖十八年上後蔣氏曰慈孝貞順仁敬誠一安天誕聖獻皇后

隆慶元年上世廟尊諡曰欽天履道英毅聖神宣文廣武洪仁大孝肅皇帝廟號世宗後陳氏曰孝潔恭懿慈睿孝莊相天翊聖肅皇后

隆慶六年上穆廟尊諡曰契天隆道淵懿寛仁顯文光武純徳孝莊皇帝廟號穆宗後李氏曰孝懿貞惠順哲恭仁儷天襄莊皇后

時享

洪武二十六年初定儀一齋戒前一日太常司官宿於本司次日具本奏致齋三日次日進銅人一省牲牛九羊八山羊十豕十九鹿一兔十三祫祭犢十九北羊十八豕三十五兔十五山羊鹿不加正祭前二日太常司官奏明日與光祿司官省牲至次日省牲畢同復命一陳設皇髙祖前犢一羊一豕一登二鉶二籩豆各十二簠簋各二帛二白色奉先制帛皇曾祖陳設同皇祖陳設同皇考陳設同共設酒尊三金爵八瓷爵十六篚四於殿東祝文案一於殿西後奉祧四祖太祖而下諸廟陳設並同嘉靖二十九年奉祧仁宗升祔孝烈皇后後前止設金爵一瓷爵二通設酒尊九金爵十七瓷爵三十四篚九祫祭則尊加五金爵加十瓷爵加二十篚加五親王配享四壇共二十一位第一壇壽春王配妃劉氏犢一羊一豕一登二鉶二籩豆各十簠簋各二爵六帛二展親制帛第二壇霍丘王妃翟氏下蔡王安丰王妃趙氏南昌王犢一羊一豕一登六鉶六籩豆各十簠簋各二爵十八帛六展親制帛第三壇蒙城王妃田氏盱眙王妃唐氏臨淮王妃劉氏陳設與二壇同第四壇寶應王六安王來安王都梁王英山王山陽王昭信王犢一羊一豕一登七鉶七籩豆各十簠簋各二爵二十一帛七展親制帛共設酒尊三篚四於殿東南北向功臣配享十壇今十七壇中山武寕王徐逹開平忠武王常遇春岐陽武靖王李文忠寜河武順王鄧愈東甌襄武王湯和黔寧昭靖王沐英虢國忠烈公兪通海蔡國忠毅公張徳勝越國武莊公胡大海梁國武桓公趙徳勝泗國武莊公耿再成永義侯桑世傑河間忠武王張玉以下四壇俱洪熈元年增東平武烈王朱能寕國忠莊公王眞榮國恭靖公姚廣孝嘉靖九年遷於大隆興寺誠意伯劉基嘉靖十年增榮國威襄公郭英嘉靖十六年增每壇羊一豕一鉶一籩豆各二簠簋各一帛一報功制帛爵三篚一共設酒尊三於殿西南北向一正祭典儀唱樂舞生就位執事官各司其事導引官導引皇帝至禦拜位內贊奏就位典儀唱迎神奏樂樂止內贊奏四拜【百官同】典儀唱奠帛行初獻禮奏樂執事官各捧帛金爵受酒獻於神禦前讀祝官取祝跪於神禦右內贊奏跪典儀唱讀祝讀訖奉安於神禦前內贊奏俯伏興平身【百官同】樂止典儀唱行亞獻禮執事官各以瓷爵受酒獻於神禦前樂止典儀唱行終獻禮【儀同亞獻】樂止太常寺卿進立殿東西向唱賜福胙光祿寺官捧福酒胙自神禦前中門左出至皇帝前內贊奏跪搢圭光祿寺官以福酒跪進內贊奏飲福酒光祿寺官以胙跪進內贊奏受胙出圭俯伏興平身內贊奏四拜【百官同】典儀唱徹饌奏樂執事官徹饌樂止太常卿詣神禦前跪奏禮畢請還宮奏樂內贊奏四拜【百官同】樂止典儀唱讀祝官捧祝進帛官捧帛各詣燎位奏樂內贊奏禮畢一祝文維洪武某年嵗次某月某朔某日孝孫皇帝敢昭告於髙曾祖考四廟太皇太后時維孟【春夏秋冬】禮嚴祭祀謹以牲醴庶品用申追慕之情尙享嘉靖間穪六廟皇祖考妣太皇帝後皇伯孝孝宗敬皇帝皇伯妣孝康敬皇后皇考睿宗獻皇帝皇妣慈孝皇后皇兄武宗毅皇帝孝敬毅皇后萬曆七年以槪稱幾廟祖妣未明更定祝文通列九廟帝後聖號一樂章迎神中和之曲慶源發祥世徳惟崇致我躬【今云維我祖宗】開基建功京都之內親廟在東維我子孫永懷祖宗气體則同呼吸相通來格來崇皇靈顯融初獻壽和之曲武功之舞思皇先祖燿靈於天源衍慶流繇髙逮孫受命追逺其先明禋世崇億萬斯年亞獻豫和之曲文徳之舞對越至親儼然如生其气昭明感格在庭如見其形如聞其聲愛而敬之發乎中情終獻熈和之曲文徳之舞承前人之徳化家爲國母

曰予小子基命成績【今云惟前人之功肇膺天歷延及予小子爰受方國】欲報其徳昊天罔極慇懃三獻我心悅懌徹饌雍和之曲樂奏儀肅神其燕娛告成於祖亦祐皇妣敬徹不遲以終祀禮祥光煥揚鍚以嘉祉還宮安和之曲顯兮幽兮神運無迹鸞馭逍遙安其所適其靈在天其主在室子子孫孫孝思無斁

嘉靖十年定孟春特享儀【後罷】一前期二日太常寺卿同光祿寺卿面奏省牲如常儀次日復命太常寺陳設如圖儀一正祭日上乘輿由廟街門入至靈星門西降輿導引官導上由靈星左門入上至防門東帷幕具祭服出導引官導上由防門左門入至寢殿同捧主官【帝主以大臣恭捧後主以內臣恭捧】出主陞太廟至太祖室安主次至太宗以下昭廟安主次至仁宗以下穆廟安主訖典儀唱樂舞生就位執事官各司其事導引官導上至禦拜位內贊奏就位典儀唱迎神樂作樂止內贊奏四拜平身【傳贊百官同】典儀唱奠帛行初獻禮樂作內贊導上至太祖前奏跪奏搢圭奏上香司香官捧香跪於上左上三上香訖執事者捧帛跪於上右跪獻帛上獻帛執事者捧爵跪於上右奏獻爵上獻太祖前奏爵出圭上出圭致恭訖奏搢圭捧爵者跪於上左奏獻爵上獻髙後前爵奏出圭奏詣讀祝位上至中宣讀祝位樂暫止奏跪【傳贊眾官皆跪】內贊贊讀祝讀祝官跪讀訖樂復作奏俯伏興平身【傳贊百官同】內贊導上至太宗以下昭廟前奏跪奏搢圭奏上香奏獻帛獻爵【儀同】奏出圭內贊導上至仁宗以下穆廟前奏跪奏搢圭奏上香奏獻帛獻爵【儀同】奏出圭奏詣讀祝位內贊導上至太宗前讀祝位奏跪【傳贊眾官皆跪】樂暫止內贊贊讀祝七廟讀祝官跪齊讀訖樂復作奏俯伏興平身【傳贊百官同】奏復位內贊導上復位樂止典儀唱行亞獻禮樂作內贊導上至太祖前奏搢圭奏獻爵上獻太祖髙後前爵訖奏出圭奏復位太宗仁宗以下捧主官獻爵訖樂止典儀唱行終獻禮樂作【儀同亞獻】樂止太常卿於殿左西向立唱賜福胙內贊奏跪奏搢圭光祿卿捧酒跪於上右奏飲福酒上飲訖光祿官捧胙跪於上右奏受胙上受訖奏出圭俯伏興平身奏四拜【傳贊百官同】典儀唱徹饌樂作樂止太常卿至中室向上跪奏禮畢請還宮樂作內贊奏四拜【傳贊百官同】樂止典儀唱讀祝官捧祝進帛官捧帛各詣燎位上轉立拜位之東樂作捧祝帛官出殿門內贊奏禮畢上納穆廟主次納昭廟主至太祖髙後前納主訖率捧主官各捧至寢殿安訖易服還宮一祝文維嘉靖某年嵗次某月朔某日孝孫孫嗣皇帝某敢昭告於皇祖太祖髙皇帝孝慈髙皇后曰時維孟春禮嚴特祀謹以牲帛庶品用申追慕伏惟鑑歆尙享【各廟文同但隨廟異稱】一樂章與時享同

嘉靖十年定時祫儀【後罷】一前期一日太常寺陳設如圖儀一正祭日儀同前惟祝文總一讀各廟以下上香獻帛獻爵俱捧主官代行一祝文維嘉靖某年嵗次某月某朔日孝孫嗣皇帝某敢昭告於六廟皇祖考妣太皇太后皇伯考孝宗敬皇帝皇伯妣孝康敬皇后皇兄武宗毅皇帝曰【節序流邁時維孟秋气序若流時當孟夏气序云邁時維孟冬】謹以牲醴庶品用薦時祫之禮以申追慕之情伏惟尙享一樂章與時享同

嘉靖十五年定九廟特享儀【後罷】一前期太常寺奏請欽定捧主官及齋戒省牲俱如常儀一前期一日太常寺官詣各廟陳設如儀一正祭日儀同前惟祝文總一讀各廟俱捧主官行禮一祝文與前孟春時享同一樂章太廟迎神太和之曲於皇於皇兮仰我聖

祖乃武乃文首岀庶物爲天下大君比隆於古越彼放勛肇造王業佑啟予子孫功徳超邁太室攸尊首稱春祀誠敬用申維神格思萬世如存初獻壽和之曲薦帛於篚潔牲於俎嘉我黍稷酌我淸酤愚孫毖祀奠獻初舉翼翼精誠對越我皇祖居然顧歆永鍚純祜亞獻豫和之曲籥舞旣薦八音洋洋工歌喤喤醇醴載羞齊明其將之永祐於子孫嵗事其承之俾嗣續克承百世其保之終獻寜和之曲三爵旣崇禮秩有終盈溢孚顒顯相肅雍維皇祖格哉以繹以融申鍚無窮曁於臣民萬福攸同徹饌豫和之曲禮畢樂成神恱人宜籩豆靜嘉敬徹不遲穆穆有容秩秩其儀益只以嚴矧敢斁於斯還宮安和之曲於皇我祖陟降在天淸廟翼翼禋祀首虔明神旣畱寢祏靜淵介福綏祿綿綿以惠我家邦於斯萬年太宗廟迎神太和之曲於維文皇重光是宣克戡內難轉坤旋乾外詟百蠻威行八埏詒典則於子孫不忘不愆聖徳神功格於皇天作廟奕奕百世不遷祀事孔明億萬斯年初獻亞獻終獻徹饌還宮俱與太廟同仁廟迎神太和之曲明明我祖聖徳天成至治訏謨遹駿有聲専奠致享維古經是程春祀冇嚴以迓聖靈維陟降在庭以賚我思成初獻壽和之曲幣牲在陳金石在懸淸酒方獻百執事有防明神洋洋降歆自天俾我孝孫徳音孔宣亞獻豫和之曲中誠方殷明神如存醴齊孔醇再舉罍尊福祿穰穰攸介攸臻追逺報酬罔極之恩終獻寧和之曲樂比聲歌佾舞婆娑稱彼玉爵酒防且多獻享維終神聴以和孝孫在位受福不那徹饌雍和之曲牷牲在俎稷黍在簠孝享多儀格我皇祖稱歌進徹髦士膴膴孝孫受福以敷錫於下土還宮安和之曲犆享孔明物備禮成於昭在天以莫不聽明神卽安維華寢是憑肇祀迄今百世只承宣廟英廟憲廟俱與仁廟同孝廟迎神太和之曲列祖垂統景運重熈於惟孝皇敬徳允持用光於大烈化被烝黎専廟以享經禮攸宜俎豆式陳庶幾來思初獻壽和之曲粢盛孔蠲腯肥牲牷孝鼓萬舞躚躚淸醑初酌對越在天明神居歆式昭厥虔亞獻豫和之曲祀事孔勤精意未分樂感鳯儀禮虔駿奔醖齊挹淸載奠瑤尊神其格思福祿來臻終獻寕和之曲樂舞旣成獻享維終明明對越彌篤其恭篤恭維何明徳是崇神之聴之萬福來同徹饌雍和之曲牲牢醴陳我享我將黍稷蘋藻潔白馨香徹以告成降禧穰穰神錫無疆祐我萬方還宮安和之曲禮享旣洽神禦聿興廟寢煌煌以憑以寕維神匪遐上下在庭於寢孔安永底我烝民之生睿廟迎神太和之曲於穆神皇秉徳凝道仁厚積累

配於穹昊流慶顯休萃於躬施於無窮以似似續以光紹我皇宗維玆气始俎豆是共循厥典禮式敬式崇神其至止以鑑愚初獻壽和之曲制帛牲牢庶饈芬膫玉戚朱幹恊於韶簫淸醑在筵中情纒綿神之格思儀形僾然亞獻豫和之曲瑤爵再陳侑以工歌籥舞蹌蹌八音諧和孝思肫肫感格聖靈致慤則存如聞其聲終獻寧和之曲儀式弗逾奠爵維三樂舞雍容以雅以南仰仁源徳澤嶽崇海淵願啟我子孫緝熈光明維兩儀是徹饌雍和之曲嘉饌甘只亦旣歆只登歌迅徹敬終惟始維神孔昭賚永成於孝矣還宮安和之曲幽幽顯莫測神之無方祀事旣成神返諸帝鄕申發休祥俾濟嗣蕃昌宜君兮宜王歷世無疆武廟迎神太和之曲列祖垂統景運重熈於惟武皇昭徳威用剪除姦凶大業弗隳専廟以享經禮攸宜俎豆式陳庶幾來思初獻亞獻終獻徹饌還宮俱與孝廟同

嘉靖十五年定九廟時祫儀與前時祫儀祝俱同樂章孟夏迎神太和之曲序屆夏首兮風气薰禮嚴時祫兮戞擊鐘鼖迎羣主來合享交欣於皇列聖正南面以申崇報皇勲初獻壽和之曲瞻曙色方昕仰列聖在上奠金觥而捧幣紋小孫執盈兮敢不懼慇亞獻豫和之曲思皇祖仰聖神來列主會太宸時祫修循古倫惟聖鑑歆愚孫忱恂終獻寧和之曲齊醴淸兮麥熟新籩豆潔兮孝念申仰祖功兮宗徳願降祐兮後人徹饌雍和之曲樂終兮禮成告玉振兮訖金聲徹之弗違以肅精誠還宮安和之曲三獻就兮祖宗鑑享一誠露兮念惟長思弗盡兮思弗忘深荷徳澤之啟佑小孫惟賴以餘光神返宮永安保家國益昌孟秋迎神太和之曲時兮孟秋火西流感時毖祀兮爽气回喜金風兮飄來仰祖宗兮永慕哉秋祫是舉兮希鑑歆小孫恭迓兮捧素裁初獻壽和之曲皇祖降筵列聖靈聨執事恐蹎樂舞蹁躚小孫捧盈兮敢馨香亞獻豫和之曲再酌兮玉漿潔淨兮馨香祖宗垂享兮錫昌萬嵗兮此禮行終獻寧和之曲進酒三觥歌舞雍韺鐘鼓轟錚皇祖列聖永享愚誠徹饌雍和之曲秋嘗是舉稌黍丰農三獻旣周聖靈顯容小孫時思恩徳兮惟還宮安和之曲仰皇祖兮聖神功祀典陳兮報莫窮嘗祫告峻鸞馭旋宮皇靈在天主在室萬禩陟降何有終孟冬迎神太和之曲時兮孟冬凜以淒感時毖祀兮气潛回遡朔風兮北來仰祖宗兮永慕哉冬祫是舉兮希鑑歆小孫恭迓兮捧素裁初獻亞獻終獻同立秋徹饌雍和之曲冬烝是舉俎豆維丰三獻旣周聖靈顯容小孫時思恩徳兮惟還宮同立秋但攺嘗祫爲烝祫

祫祭

國初以嵗除日祭太廟與四時之祭合爲五享其陳設樂章並與時享同累朝因之治初旣祧懿祖始以其日奉祧主至太廟行祫祭禮先期遣官祭告太廟又遣官祭告懿祖於祧廟告俱用祝文酒菓告畢太常寺設懿祖神座於正殿西向至日祭如儀嘉靖十年祧徳祖罷嵗除祭而以季冬中旬行大祫禮太常寺設徳祖神座於太廟正中南向懿祖而下以次東西向十五年奉懿祖熈祖仁祖太祖神座皆南立成祖而下東西向陳設樂章祝文皆更定而先期遣官祭告如前二十四年罷季冬中旬大祫並罷祭告每遇嵗除祫祭位次如十五年之制祝則自徳祖而下備列帝後諡號而祝文及陳設樂章並如舊二十八年復祭告儀今備著焉

國朝嵗除祭太廟祝文維洪武某年某月某日孝孫皇帝敢昭告於髙曾祖考四廟太皇太后時當嵗暮明旦新正謹率羣臣以牲醴庶品恭詣太廟用申追慕之情尙享

治初祫祭祝文太廟祭告維某年某月某日孝孫嗣皇帝某謹遣某官敢昭告於八廟太皇太后皇考憲宗純皇帝玆者嵗暮特修祫祭之禮恭迎懿祖皇帝同臨享祀伏惟鑑知謹祭懿祖祭告玆者嵗暮恭於太廟舉行祫祭之禮只請聖靈詣廟享祝特申預告伏惟鑑知謹告太廟祫祭時當嵗暮明旦新正謹率羣臣以牲醴庶品恭詣太廟特修祫祭之禮用申追慕之情尙享

嘉靖十五年定大祫儀【後罷】前期一日太常寺陳設如圖儀正祭日上至廟防門東帷幕具祭服出自防門左門入率捧主官至祧廟及寢殿出主捧主官請各廟主至太廟門外五祖主至辟殿門入上安徳祖主捧主官各安懿祖以下主訖典儀唱樂舞生就位執事官各司其事上至禦拜位如常儀懿祖而下上香獻帛獻爵俱捧主官代一祝文維嘉靖某年某月某日孝孫嗣皇帝某敢昭告於徳祖皇帝皇后懿祖恆皇帝恆皇后熈祖裕皇帝裕皇后仁祖淳皇帝淳皇后太祖髙皇帝孝慈髙皇后成祖文皇帝仁孝文皇后仁宗昭皇帝誠孝昭皇后皇髙祖考宣宗章皇帝皇髙祖妣孝恭章皇后皇曾祖考英宗睿皇帝皇曾祖妣孝莊睿皇后皇祖考憲宗純皇帝皇祖妣孝貞純皇后皇伯考孝宗敬皇帝皇伯妣孝康敬皇后皇考睿宗獻皇帝皇妣慈孝獻皇后皇兄武宗毅皇帝皇嫂孝靜毅皇后曰气序云邁嵗事將終謹率羣臣以牲帛醴齊粢盛庶品特修大祫禮於太廟用申追感之情伏惟尙享一樂章迎神太和之曲仰慶源兮大發祥惟世徳兮深長時維嵗殘大祫洪張祖宗聖神明明皇皇遙瞻兮頓首世徳兮何以忘初獻壽和之曲神之格兮慰我思慰我思兮捧玉巵捧來前兮栗栗仰歆納兮是幸已而亞獻豫和之曲再舉瑤漿樂舞羣張小孫在位陪助賢良百工羅從大禮肅將惟我祖宗顯恩光終獻寧和之曲思祖功兮深長景宗徳兮馨香報嵗事之旣成兮典則先王惟功徳之莫報兮何以量徹饌雍和之曲三酌旣終一誠感通仰聖靈兮居歆萬禩是舉兮庶乎酬報之衷還宮安和之曲顯兮幽兮神運無迹神運無迹兮化無方靈返天兮主返室願神功聖徳兮啟佑無終孫拜送兮以謝以祈

奉祧

成化二十三年奉祧懿祖先期遣官祭告太廟上親告憲宗幾筵內侍官設酒饌如常儀告畢太常寺官同內執事官於太廟寢殿奉遷懿祖神主衣冠安於徳祖室內之左原奉享牀幔儀物及正殿神座俱暫貯於神庫治元年建祧廟於寢殿後其制九間間各爲室翼以兩廡乃奉安神主衣冠於廟正中南向十八年奉祧熈祖居左第一室正徳十六年奉祧仁祖居右第一室祭告儀並同

嘉靖十年奉祧徳祖而奉太祖髙皇帝爲不遷之祖上親告於徳祖及祧廟三室遂親捧徳祖主安於廟中遷懿祖居左第一室熈祖居右第一室仁祖居左第二室皆南向乃詣太廟寢捧太祖主出太廟殿中行祭告禮二十九年升祔孝烈皇后奉祧仁宗居右第二室先

期遣官祭告太廟祧廟至期行奉祧禮於太廟如時享儀祭畢奉主安於祧廟室仍行祭告禮太廟原設神座收貯神庫俟祫祭日陳設

隆慶六年奉祧宣宗皇帝神主儀前期太常寺奏致齋三日遣官祭告宗廟至日行祭告禮用祝文每廟各一犢是日上以祧廟告穆宗皇帝幾筵內侍官陳設酒饌如常儀上具素服內導引官導上詣拜位贊四拜禮奠帛獻酒贊祝四拜焚幣帛祝文禮畢是日祭畢太常寺官同內執事官捧遷宣宗皇帝神主衣冠並奉享牀幔儀物於後殿英宗以下各廟神主衣冠牀幔儀物以次遞遷其奉先殿宣宗皇帝神位亦奉遷於徳祖暖閣內左衣冠牀幔儀物隨宜收貯焚化英宗以下神位以次遞遷

升祔

永樂二十二年太宗文皇帝祔廟儀卒哭之明日太常寺陳設醴饌於太廟如常享儀樂設而不作設儀衛繖扇於午門外內侍官設皇帝拜位於幾筵殿上進禦輦於殿前丹陛上內導引官導皇帝哀服詣拜位贊四拜舉哀興哀止立於拜位之東西向內侍詣靈座前跪奏請太宗文皇帝神主降座陛輦詣太廟祔享奏訖內侍捧神主安奉於禦輦繖扇侍衛如儀至思善門外皇帝易祭服陞輅後隨至太廟南門之外降輅導引官導皇帝詣玉輦前贊跪皇帝跪太常卿跪於左奏請太宗文皇帝神主降輦詣太廟祔享奏訖贊俯伏興皇帝俯伏興導引官導皇帝捧神主由左門入典儀唱樂舞生就位執事官各司其事至丹陛典儀唱太宗文皇帝謁廟內贊奏請詣神位前每至一廟前內侍捧神主至褥位朝北皇帝於神主後行八拜禮各廟俱八拜禮畢太常卿立壇東西向唱賜座皇帝搢圭內侍捧神主進於皇帝皇帝捧神主安於座導引官導皇帝詣拜位行祭禮如特享儀文官五品以上武官四品以上隨班行禮禮畢仍奉神主還幾筵【儀具大防禮下】至大祥前一日遣宮祭告太廟至日上祭告幾筵殿奉安神主神座儀物於太廟成化二十三年憲宗純皇帝祔廟儀卒哭之明日奉神主祔太廟前期三日齋戒前一日遣官以祔享祭告太廟至日太常寺官設牲醴於太廟如時享之儀樂設而不作設憲宗純皇帝禦座於宣廟禦座之次錦衣衛設儀衛於午門外是日早內執事官設酒饌於幾筵設憲宗純皇帝衣冠於幾筵前進神主輦於殿前設衣冠輿於丹陛上設上拜位於幾筵殿上正中設親王拜位於殿前丹陛上上哀服內導引官導引詣拜位親王各哀服詣拜位奏四拜舉哀哀止各王於拜位之東西向內侍官詣靈座前奏請憲宗純皇帝神主降座陞輦詣太廟祔享上捧神主由殿中門出奉安於輦內執事官捧衣冠置於輿後隨內侍擎繖扇如儀至思善門外親王退上於右順門具祭服陞輅後隨至太廟南門外儀衛俱分列左右上降輅太常寺官導上詣輦前跪太常寺官奏請憲宗純皇帝神主降輦詣太廟祔享上俯伏興搢圭詣輦捧神主由左門入內侍官捧衣冠隨入贊禮樂舞生就位執事官各司其事贊迎神神主至丹陛上贊禮贊憲宗純皇帝謁廟內侍官捧衣冠立憲宗純皇帝禦座之下引贊贊詣神位前至一廟上捧神主置褥位立神主後出圭行四拜禮以次詣八廟禮俱同謁廟畢上搢圭捧神主北向立太常寺官唱賜座內侍官捧衣冠安於座內上捧神主安於衣冠前出圭立於傍導引官導上詣拜位行祭禮如時享之儀文官五品以上武官四品以上各祭服隨班行禮禮畢奉神主還幾筵至大祥後二日奉神主安於太廟前期三日齋戒前一日遣官詣太廟行祭告禮用祝文至日侵晨設酒果於幾筵殿設神主輦一冊寶亭二於殿前丹陛上上服淺淡服行祭告禮畢司禮監官詣幾筵殿前跪奏請神主陞輦詣太廟奉安奏訖內侍捧神主冊寶俱由殿中門出安奉於輦及冊寶亭內侍擎執繖扇侍衛如儀上隨行至右順門上易祭服陞輅後隨至午門外儀衛繖扇導至廟街門內外列於太廟南門外之左右上降輅司禮監官導上詣神主輦前贊跪上跪司禮監官跪於上左奏請神主奉安太廟奏訖贊俯伏興上俯伏興導引官前導內侍捧神主冊寶前行上隨後繇中門入至寢殿奉安訖上叩頭興導引官導上由殿東門出至丹陛祭祀如時祭儀用祝文文武官具祭服隨班行禮嘉靖十七年睿宗獻皇帝祔廟儀先期一日太常寺設牲醴於太廟如時祫禮祭日司設監官設睿宗獻皇帝神座衣冠於孝宗敬皇帝位之次至日恭上冊寶於睿廟畢遣官捧睿宗主降座陞輿徐行上先入詣太廟寢捧太祖主遣官捧各廟主各奉安於太廟睿宗主輿至丹陛下太常卿跪奏請降輿遣官捧主至丹陛初登典儀唱樂舞生就位執事官各司其事至丹陛上門外唱迎神樂作【此樂歌二徧】唱睿宗獻皇帝謁廟上捧主入就拜褥上內贊奏跪太常卿跪奏孝孫嗣皇帝某躬奉皇考睿宗知天守道洪徳淵仁寛穆純聖恭儉敬文獻皇帝參拜內贊奏興拜五拜三叩頭禮畢捧主朝上立太常卿進立於東北西向唱賜座安主於座訖內贊奏四拜【傳贊陪祝官同】典儀唱奠帛行初獻禮樂作導引官導上至太祖神主前奏搢圭奏獻帛獻訖奏獻爵獻訖奏出圭奏復位各廟捧主官捧帛爵詣各廟獻訖奏詣讀祝位內贊奏跪奏讀祝讀祝官讀訖奏俯伏興平身【傳贊同】奏復位樂止典儀唱行亞獻禮樂作【儀同初獻惟不獻帛讀祝】樂止典儀唱行終獻禮樂作【儀同亞獻】樂止太常寺卿進立西向唱賜福胙內贊奏跪奏搢圭光祿寺官以福酒跪進內贊奏飲福酒上飲訖光祿寺官以福胙跪進內贊奏受胙上受訖奏出圭俯伏興平身奏四拜【傳贊百官同】典儀唱徹饌樂作執事官徹饌訖樂止太常寺卿詣神主前跪奏禮畢請還宮樂作內贊奏四拜【傳贊同】樂止典儀唱讀祝官捧祝進帛官捧帛各詣燎位樂復作內贊奏禮畢樂止上捧太祖主遣官捧各廟主捧睿宗主各詣寢殿奉安上易服還宮大樂鼓吹振作祝文維嘉靖某年某月某日孝孫嗣皇帝某敢昭告於太祖髙皇帝孝慈髙皇后成祖文皇帝仁孝文皇后仁宗昭皇帝誠孝昭皇后皇髙祖考宣宗章皇帝皇髙祖妣孝恭章皇后皇曾祖考英宗睿皇帝皇曾祖妣孝莊睿皇后皇祖考憲宗純皇帝皇祖妣孝貞純皇后皇伯考孝宗敬皇帝皇伯妣孝康敬皇后皇兄武宗毅皇帝皇嫂孝靜毅皇后日玆者恭上皇考廟號尊諡禮成爰奉神主謁祖祔祭迎延列聖同賜鑑歆謹此躬祭之誠以申合享之禮尙享樂章迎神太和之曲太室巍巍九廟肇祀皇聖居歆惟昭考假只昭假維何欣天倫攸敍宗祏有嚴開萬禩伊始初獻壽和之曲酌彼郁鬯玉瓉是將敬哉捧盈有飶其香儼皇祖在上八聖在旁合享交欣天容洋洋亞獻豫和之曲樂奏旣和禮嚴再獻黃流再觴玉露斯湛烝俾祖考式衎以宴神其醉止用嘉我明薦終獻寧和之曲玉齊維醑萬舞盈庭尊祖享親樂奏禮行式序式和祀事孔明於赫聖靈兮賚我思成徹饌雍和之曲籩豆有踐兮敬徹不遑禮儀卒度兮旣旣匡神之聴之兮昭格洋洋保我子孫兮惠賜無疆送神安和之曲靈輿肅肅兮靈駕歸閟宮侐兮瞻依我其夙夜兮敬無敢違願言顧歆兮俎豆光輝

東安門入各就拜位東西近兩廡稍北障以帷幕駕至太廟南門各廟遣官捧列聖帝後主以次奉安上降輅詣輿前跪太常寺官奏請慈孝獻皇后神主降輿上晉圭捧神主出輿由中門入內侍官捧衣冠隨入至廟丹陛上典儀唱樂舞生就位執事官各司其事唱迎神樂作典儀奏慈孝獻皇后謁廟上捧神主入內侍官捧衣冠隨入內贊奏就位上捧神主就位安於拜褥上太常寺卿奏孝孫嗣皇帝某躬奉皇妣慈孝獻皇后祔廟拜內贊奏五拜三叩頭禮上捧主朝上立太常寺卿唱賜座上捧主安於睿宗廟神座出圭復位導引官導上至香案前上香如儀復位奏四拜【傳贊陪祀官同】典儀唱奠帛行初獻禮上至太祖神位前獻帛獻爵訖復詣髙皇后神位前獻爵復位各廟俱捧主官捧帛爵獻訖內贊奏讀祝讀訖俯伏興復位行亞獻禮女官奏中宮獻太廟爵皇妃八氏獻八廟爵【儀同初獻】上復行終獻如初獻禮畢飲福受胙以至徹饌送神樂作樂止俱如儀禮畢上捧太祖主各捧主官捧各廟主奉安於寢殿捧睿宗主官同內侍官捧慈孝獻皇后主奉安子睿宗廟禮畢上還宮祝文維嘉靖某年某月某日孝孫嗣皇帝某敢昭告於祖宗列聖帝後曰玆奉皇妣慈孝貞順仁敬誠一安天誕聖獻皇后神主升祔廟享恭申祗謁謹以牲牢醴齊粢盛庶品致祭伏惟尙享樂章迎神太和之曲肅肅淸廟駿奔在焉奉我母慈升祔告虔百禮有任八音在宣惟列聖降靈臨享一筵初獻壽和之曲淸酤載酌篚帛旣陳肴核惟旅有飶其芬玉瓉初舉翼翼欽欽以衎我祖考庶幾格歆亞獻豫和之曲苾彼黃流酌言至再以蒸以享必敬必戒惟九聖在天景福是介伊嘏考妣俾式昌以大終獻寧和之曲爵獻旣終鏞鼓有奕濟濟蹌蹌率我百辟於皇聖神旣歆旣懌惠我無疆保子孫千億徹饌雍和之曲享禮旣備豆徹敢遲終事有嚴敬而將之肇祀孔明式永我孝思送神安和之曲瞻云駕兮翩翩神洋洋兮在天淸廟兮肅肅奉蒸嘗兮於萬斯年

隆慶元年孝潔肅皇后祔廟儀先期內府該衙門恭制太廟及廟寢內孝潔肅皇后合用神座儀物等項先一日遣官以升祔世宗肅皇后告於太廟卽以孝潔肅皇祔享同告是日執事官設酒饌於奉先殿西夾室內侍官設神主輿衣冠輿於奉先殿左門外至期遣官以祔享告於西夾室行禮如常儀告畢內侍官跪奏請孝潔肅皇后詣太廟祔享奏訖恭捧神主及內侍官捧衣冠俱由左門出奉安於輿執事者擎執繖扇如儀至午門內世宗肅皇帝神主至以次迎至太廟南門外太常寺官跪奏請孝潔肅皇后神主降輿詣太廟祔享內侍官恭捧隨世宗肅皇帝神主由左門入又內侍官捧衣冠隨入立於世宗肅皇帝衣冠之次捧世宗肅皇帝神主置於褥位之左內侍官捧孝潔肅皇后神主隨置於褥位之右內侍官退其謁廟賜座等禮儀俱與世宗肅皇帝同行祭畢世宗肅皇帝神主還幾筵內侍官捧孝潔肅皇后神主奉安於廟寢其衣冠同世宗肅皇帝衣冠奉安於太廟俱第九室

大禘【今罷】

嘉靖十年定前期上告廟如常儀太常寺奏致齋三日備香帛牲醴如時享儀錦衣衛設儀衛侍從太常寺卿奏請皇初祖神牌太祖神位於太廟正殿安設是日早上具翼善冠黃袍禦奉天門太常卿跪奏請聖駕詣太廟上至太廟門外降轎導引官導上入禦幄具祭服出由殿左門入典儀唱樂舞生就位執事官各司其事內贊奏就位典儀唱迎神樂作內贊奏四拜【傳贊百官同】奏上香導上至皇初祖太祖前俱三上香訖奏復位樂止典儀唱奠帛行初獻禮樂作內贊導上至皇初祖前【儀同】典獻爵復導至太祖前【儀同】典儀唱讀祝奏跪【傳贊眾官皆跪】樂暫止內贊贊讀祝讀訖樂作內贊奏俯伏興平身【傳贊百官同】樂止典儀唱行亞獻禮樂作樂止復唱行終獻禮樂作樂止太常卿進立於皇初祖前西向唱賜福胙上飲福受胙興奏四拜【傳贊百官同】典儀唱徹饌唱送神內贊四拜【傳贊百官同】典儀唱捧祝捧帛詣燎位唱望燎俱如儀太常卿捧皇初祖神牌詣燎所內贊奏禮畢樂止上由殿左門出至太廟門外導引官導上入禦幄易常服還宮祝文維嘉靖某年某月某日孝孫嗣皇帝某敢昭告於皇初祖帝神曰仰惟先祖肇我厥初發祥鐘靈啟我列聖追慕徳源敬玆報祭願來格斯奉皇祖太祖髙皇帝配侑上享樂章迎神元和之曲於惟皇祖肇創丕基鐘祥有自曰本先之奄有萬方作之君師追報宜隆以申孝思瞻望稽首介我休禧初獻壽和之曲木有本兮水有源人本祖兮物本天思報徳兮禮莫先仰希鑑兮敢弗虔亞獻仁和之曲中觴載升於此瑤觥小孫奉前願歆其誠樂舞在列庶職在庭祖鑑孔昭鍚佑攸享終獻徳和之曲於維兮先祖延慶兮深髙追報兮曷能三進兮香醪徹饌太和之曲芬兮豆籩潔兮黍粢祖垂歆享徹乎敢遲禮云告備以訖陳辭永裕後人億世丕而送神永和之曲禘祀兮具張佳气兮郁昂皇靈鍚納兮喜將一誠通兮萬載昌祈鑑佑兮天下康仰源仁浩徳兮曷以量小孫頓首兮以望遙瞻冉冉兮聖靈皇皇

禮部志稿卷二十七﹤史部﹐職官類﹐官制之屬﹐禮部志稿﹥

欽定四庫全書

禮部志稿卷二十八

明兪汝楫編

祠祭司職掌

薦諡號

永樂元年上太祖髙皇帝髙皇后諡號儀前期三日齋戒遣官祭告天地宗廟社稷鴻臚寺設冊寶輿及香案於奉天殿是日早內侍先以冊寶置於殿太常寺先設冊寶案於太廟門外丹陛上皇考皇妣神禦前各設冊寶案鴻臚寺設冊寶輿於奉天門外禦道上錦衣衛設鹵簿教坊司設中和韶樂大樂如常儀文武百官具祭服詣太廟門外立俟執事官並宣冊寶官先從太廟右門以序立於殿右上具�冕禦華蓋殿捧冊寶官四員各具祭服於奉天殿東西序立鴻臚寺奏請行禮導駕官導上出奉天殿冊寶案前捧冊寶官各捧寶冊前行導駕官導上行至奉天殿丹陛上捧冊寶官各以冊寶置防輿內鹵簿大樂前導上乘輿隨防輿後行至午門外降輿陞輅至太廟門文武百官皆跪俟防輿過興上降輅隨防輿至太廟中門外置防輿於中道捧冊寶官各於防輿內取冊寶前行上隨行至丹陛上捧冊寶置於案典儀唱樂舞生就位執事官各司其事內贊奏就位導引官導上就拜位典儀奏迎神奏樂樂止內贊奏上四拜【百官同】典儀奏進冊寶捧冊寶官以次捧冊寶前行導引官導上行由左門入至廟中捧冊寶官序立於執事官及宣冊寶官之前導引官導上詣皇考妣神禦前奏跪奏搢圭奏進冊捧冊官以冊跪進於上左上受冊以冊授執事官置於案左奏出圭贊宣冊宣冊官跪宣於上左訖奏搢圭奏進寶捧寶官以寶跪進於上左上受寶以寶授執事官置於案右奏出圭贊宣寶宣寶官跪宣於上右訖上復位奏四拜【文武百官皆四拜】興行祭禮如常儀次日頒詔

嘉靖十七年上成祖文皇帝睿宗獻皇帝廟號儀是嵗上肇舉明堂大享禮奉皇考配帝乃告於郊廟社稷以九月十一日尊太宗廟號爲成祖諡曰啟天道髙明肇運聖武神功純仁至孝文皇帝尊皇考廟號爲睿宗諡曰知天守道洪徳淵仁寛穆純聖恭儉敬文獻皇帝同日異時行禮先期四日太常寺奏致齋太常卿同光祿卿奏省牲如常儀次日司設監設大次於南郊外壝神路之東又次日上常服禦奉天門錦衣衛備隨朝駕上至南郊卽大次易服詣圜丘奏告文武官例該陪祀者具祭服於南天門外陪拜其原遣北郊太廟成祖廟昭羣廟穆羣廟睿宗廟社稷壇祭告官以是日具祭服行禮先期一日內侍官設冊寶案四於奉天殿冊東寶西設冊寶防輿四於丹墀內設香亭於冊寶輿前教坊司設中和韶樂及大樂錦衣衞設鹵簿大駕並舉輿亭官校司設監及太常寺官設冊寶案於成祖廟睿宗廟各神座前設上拜位於二廟殿內正中設具服禦幄於二廟防門左是日早免朝鳴鐘文武百官具朝服於金水橋南東西向序立文官五品以上武官四品以上六科都給事中皇親指揮以下千百戶等官各具祭服於廟街門內北向序立上冕服禦華蓋殿鴻臚寺官奏請行禮導駕官導上隨行至丹陛下鴻臚寺堂上官捧冊寶各置於輿內上出奉天門降轎陞輅侍衛鼓吹如儀導駕官退冊寶輿至金水橋南文武百官皆跪過興隨至廟街門退冊寶輿入廟街門陪祀官皆跪過興上至太廟門降輅冊寶輿至二廟門外太常寺堂上官四員捧冊寶由中門入至神禦前東西向立冊東寶西陪祀官先赴成祖廟丹墀內東西序立太常寺導引官導上至成祖廟左門由殿左門入寢殿左門請主出正殿奉安安訖典儀唱樂舞生就位執事官各司其事內贊奏就位上就位迎主上香奏四拜俟上至冊寶案前內贊奏進冊寶捧冊官以冊跪進於上右上受冊獻訖仍授捧冊官置於案捧寶官以寶跪進於上左上受寶獻訖仍授捧寶官置於案內贊奏宣冊太常寺官取冊跪於上右宣訖置於案內贊奏宣寶太常寺官取寶跪於上左宣訖置於案俯伏興復位奠帛行初獻禮以後俱如常儀禮畢上捧主太常寺官捧冊寶先行詣寢殿奉安訖導引官導上出太廟門東乘板橋詣睿宗廟上至廟門外降轎至防門外太常寺導引官導上由左門入上冊寶如成廟儀畢太常卿跪奏請睿宗獻皇帝謁祖祔享遣官捧神主降座陞輿祔享於太廟【儀具升祔下】祝文維嘉靖某年嵗次某月某朔某日孝孫嗣皇帝某敢昭告於成祖啟天道髙明肇運聖武神功純仁至孝文皇帝仁孝慈懿誠明莊獻配天齊聖文皇后曰適孫躬率羣臣加上聖號旣畢宣奏之禮用申燕賀之情惟我皇祖永歆孝念尙享樂章迎神泰和之曲天眷不遲誕降我皇祖夙秉文徳聿昭聖武壤除姦凶戢寧寰宇維典章未備繄孝孫是補大號鴻名卓絕千古寶冊攸躋精禋斯舉將降休兮聖靈騰鑪煙兮燎炬尙來格來歆以篤天之祜舉冊寶熈和之曲於穆文祖貽我丕基昊天罔極永言孝思爰薦徽稱以恊民彛勒賁琬琰昭哉厥辭以詔於萬世神其聴之初獻壽和之曲制帛孔純滌牲腯肥黍稷醴饈蠲潔芬馡穆穆孝孫敬徳淵微獻享初存仰威顏其靡違亞獻豫和之曲於戚武成於昭神功文致太平沕穆皇風樂舞旣遷禮儀肅雍奠獻再將致其孚顒願申佑我孝孫萬福攸同終獻康和之曲三爵旣登禮秩斯成駿奔就列虎拜盈庭匪臣工之防孝孫之徳孔明鍚皇釐於普天奠邦家兮永寧徹饌永和之曲古禮之經有儀有節將享旣終登歌以徹祀事初成神人胥悅維孝孫之情猶纒緜其糾結送神安和之曲髙皇謨烈我祖是成誕垂裕於後昆孝孫是徵稽古酌今恭薦玆尊稱奕奕閟宮嵗事有恆子子孫孫百世其承之睿廟樂章迎神泰和之曲於皇烈考濬發防源欽明宣哲惇徳允元克昌厥祚以釐我子孫筮薦徽稱惟大徳是尊惟烈考鑑玆臨享如存舉冊寶熈和之曲月吉兮辰良薦鴻號兮受命漙將日星赫奕兮玉冊輝煌啟中興兮七葉頌貞符兮萬方初獻壽和之曲載淸酤兮犧尊瑟笙喤喤兮鐘鼓於論樂一奏兮爵一獻靈來享兮鑑玆燻燻亞獻豫和之曲瑤觴濯兮酒登懷明徳兮薦椒馨繄昭考兮陟降在庭顧孝享兮靈心載寧終獻康和之曲三獻畢陳八音舉百辟相予祀事毖愛敬極兮揚名始冀皇考兮綏孝子徹饌永和之曲笙鏞止豆籩徹禮莫愆孝靡竭神具醉兮以莫不懌賚我思成兮純嘏是鍚降座安和之曲神之來思天路修神之去思路寢幽幽旣安旣妥兮靡淹畱奠宗祊兮永鍚洪庥

攺題

成祖睿宗神主儀先期司設監設香案於成祖睿宗二廟寢殿神龕前設題主案於東置淨水刷子粉盞筆墨於上又設盥盆帨巾於東是日早免朝鳴鐘文武三品以上武官公侯駙馬伯皇親指揮各具吉服於廟街門北向序立駕至陪拜上具翼善冠黃袍乘板輿至太廟門右降輿導引官導入成祖廟左門由殿左門入寢殿上就位上香一拜叩頭畢至神牀前跪太常卿跪奏請成祖文皇帝神主恭用奉題上神主前捧主安於東案上上復就拜位北向立內侍官冼去舊字別塗以粉中書官書寫題主官盥手西向奉題訖上奉安於座跪太常寺卿跪奏請成祖文皇帝神靈上神主降殿奉享上捧神主導引官導出正殿奉安於神座上就拜位典儀唱迎神導引官導上至香案前三上香訖奏復位內贊奏四拜【傳贊同】典儀唱奠帛行初獻禮上至神禦前奠獻訖詣讀祝位讀祝官讀訖奏俯伏興平身【傳贊同】奏復位典儀唱行亞獻禮【儀同初獻惟不讀祝】唱行終獻禮【儀同亞獻】太常寺卿詣神禦前跪奏禮畢請還宮內贊奏四拜興平身【傳贊同】典儀唱捧祝捧帛各詣燎位內贊奏禮畢上捧主詣寢殿奉安訖導引官導出太廟門東乘板轎至睿宗廟門降轎導引官導上由廟左門入行禮如成廟儀禮畢上還宮祝文維嘉靖某年嵗次某月朔某日孝孫嗣皇帝某敢昭告於成祖啟天道髙明肇運聖武神功純仁至孝文皇帝仁孝慈懿誠明莊獻配天齊聖文皇后曰爰用是辰恭題神主更書禦號奉慰安神仰惟我祖萬永依孫無任瞻仰之至謹告睿宗祝文同攺孝孫爲孝子我祖爲我考

嘉靖十七年加上太祖髙皇帝髙皇后諡號儀是嵗上旣尊皇天上帝泰號遂以其日加上皇祖諡號曰太祖開天行道肇紀立極大聖至神仁文義武俊徳成功髙皇帝髙皇后諡號曰孝慈貞化哲順仁徽成天育聖至徳髙皇后恭上冊寶於太廟先期上親奏告於皇天上帝分命大臣告於北郊太社稷帝社稷翰林院撰祭告文太常寺辦牲醴如時祫儀命捧冊捧列聖主大臣八員司設監設冊寶案四於奉天殿冊東寶西設冊寶防輿四於丹陛上設香亭於冊寶輿前教坊司設中和樂大樂錦衣衛設鹵簿大駕並舉輿亭官校司設監及太常寺官設冊寶案於太廟神座前設上拜位於殿內正中至日上捧皇祖主中宮捧髙皇后主助行亞獻文官四品以上武官三品以上命婦隨班列東西近兩廡稍北障以帷幕俱先期由東安門入太廟親王功臣設位兩廡用酒果脯醢不奠獻是日文武百官先具朝服於金水橋南東西向立其陪祀文武等官各具祭服於廟街門北向立上冕服禦華蓋殿鴻臚卿奏請行禮導駕官導上出至奉天殿內侍官捧各冊寶置於案鴻臚寺官舉案由殿中門出導駕官導上隨行至丹陛鴻臚寺官捧冊寶各置於輿內錦衣衛官督舉輿上乘板轎出奉天門降轎陞輅侍衛鼓吹如儀導駕官退冊寶輿至金水橋南文武百官皆跪過興隨至廟街門退冊寶輿入廟街門內陪祀官皆跪過興上至太廟門降輅冊寶輿至丹陛下太常寺堂上官二員捧皇祖冊寶內侍官二員捧髙皇后冊寶由中門入至神禦前東西向立太常寺導引官導上由殿左門至寢殿上捧皇祖主中宮捧髙皇后主出正殿陞座捧主官捧列聖主去櫃東西向立典儀唱樂舞生就位執事官各司其事內贊奏就位典儀唱迎神樂作內贊對引官導上至香案前三上香訖復位四拜【傳贊百官同】典儀唱舉冊寶樂作奏跪【傳贊同】樂暫止捧冊官以皇祖冊跪進於上右上受冊獻訖仍授捧冊官捧冊官以髙皇后冊跪進於上左上受冊獻訖仍授捧冊官捧寶官以皇祖寶跪進於上右上受寶獻訖仍授捧寶官捧寶官以髙皇后寶跪進於上左上受寶獻訖仍授捧寶官典儀唱宣冊宣冊官二員以次跪宣訖置於案唱宣寶宣寶官以次跪宣訖樂復作內贊奏俯伏興平身【傳贊同】捧主官各恭捧列聖主陞座典儀唱奠帛行初獻禮樂作內贊對引官導上至神禦前奏獻帛獻爵訖奏復位捧主官詣各廟上香獻帛獻爵訖奏跪【傳贊同】贊讀祝讀祝官讀祝樂作奏俯伏興平身【傳同】贊樂止典儀唱行亞獻禮樂作女官奏禮中宮獻太廟爵皇妃八氏獻八廟爵【儀同初獻惟不讀祝】樂止典儀唱行終獻禮樂作【儀同亞獻】樂止太常卿唱賜福胙上飲福受胙訖俯伏興復位奏四拜【傳贊同】典儀唱徹饌太常卿詣神位前奏禮畢請還宮內贊奏四拜【傳贊同】捧祝捧帛各詣燎位樂作樂止俱如常禮畢上捧皇祖主中宮捧髙皇后主太常並內侍官捧冊寶詣寢殿奉安捧主官捧列聖主各詣寢殿奉安訖上還宮大樂鼓吹振作祝文維嘉靖某年嵗次某月朔某日孝孫嗣皇帝

某敢昭告於皇祖太祖開天行道肇紀立極大聖至神仁文義武俊徳成功髙皇帝孝慈貞化哲順仁徽成天育聖至徳髙皇后曰適尊聖諡宣獻旣成奉列聖帝後來賀孫躬率婦皇后方氏曁文武羣臣偕其命婦敬申祭慶之情惟冀聖神之鑑永享尊稱大膺洪號孫某無任激切率吁之至尙享樂章迎神泰和之曲繄中夏之遘艱兮冦爲羣皇天厭亂兮眷求大君降元命兮挺生聖神惟我太祖兮首出人倫一戎衣奄四海兮爲帝王眞舉冊寶鴻和之曲皇祖受命兮辟乾坤翦滅羣雄兮定中原陳常時夏兮佑我元元克配彼天兮功髙業尊寅薦冊寶兮鑑我曾孫初獻崇和之曲苾彼玉瓉兮酌黃流敬而將之兮冕凝旒有赫在上兮右享羊牛保我子孫兮永荷鴻庥亞獻豫和之曲於皇祖兮帝中華廊淸氛祲兮一統爲家除凶雪恥兮功蔑以加視湯武兮徳音不瑕終獻永和之曲爵三獻兮防酒燻樂和鳴兮萬舞肅陳率百辟兮偕駿奔衎我祖兮神忻忻徹饌彰和之曲孝享畢兮禮弗愆羃牲俎兮徹豆籩於昭對越兮神在天益篤皇祐兮萬斯年還宮綏和之曲薦鴻號兮大禮成仰瞻威赫兮陟降

在庭列聖左右兮懽忻合並鐘鼓響答兮祀事孔明粵有大徳兮必得其名天地罔極兮欲報奚能庶幾鑑享兮寸艸微誠永賴祉福兮用保我後人攺題髙廟神主儀先期命題主大臣二員翰林院撰文太常寺備脯醢酒果如常儀司設監設題主案於太廟寢殿東西置淨水刷子粉盞筆硯設盥盆帨巾中設香案是日早免朝鳴鐘文官三品以上武官公侯駙馬伯皇親指揮各具吉服於廟街門北向序立駕至陪拜上具翼善冠黃袍乘板輿至太廟門西降輿太常寺導引官導上由殿左門入寢殿上就位上香一拜叩頭畢至神牀前跪太常卿跪奏謹請皇祖太祖髙皇帝孝慈髙皇后神主恭用奉題上詣皇祖神主前捧主安於東案上內侍官詣髙皇后神主前捧主安於西案上上復就拜位北向立內侍官各洗去舊字別塗以粉中書官重寫題主官東西向立奉題訖上捧皇祖主安於座內侍官捧髙皇后主安於座上跪太常卿跪奏謹請皇祖太祖開天行道肇紀立極大聖至神仁文義武俊徳成功髙皇帝神靈上神主降殿奉享又跪奏謹請孝慈貞化哲順仁徽成天育聖至徳髙皇后神靈上神主降殿奉享上捧皇祖主內侍官捧髙皇后主導引官導出正殿陞神座上就拜位唱迎神內贊對引官導上至香案前三上香訖奏復位奏四拜【傳贊同】典儀唱奠帛行初獻禮導引官導上至皇祖神禦前髙皇后神禦前各奏獻帛獻爵訖奏復位奏跪【傳贊同】贊讀祝讀訖奏俯伏興平身【傳贊同】典儀唱行亞獻終獻禮如儀太常卿詣神禦前跪奏禮畢請還宮內贊奏四拜興平身【傳贊同】典儀唱捧祝捧帛各詣燎位內贊奏禮畢上捧皇祖主內侍官捧髙皇后主詣寢殿奉安訖導引官導上出太廟門西陞輿還宮祝文維嘉靖某年嵗次月朔日孝孫嗣皇帝某敢昭告於太祖開天行道肇紀立極大聖至神仁文義武俊徳成功髙皇帝孝慈貞化哲順仁徽成天育聖至徳髙皇后曰孫恭於此月之初尊皇祖聖諡禮成卽擬拜書神主孫防而弗愼致疾浹旬玆卜吉期敢敬奉主更題旣虔爰申祭告仰惟聖徳攸歆尊事之誠永依萬世尙享

隆慶元年加諡孝懿皇后儀一先期題請遣官持節捧冊寶詣陵園行禮並攺題神主一先一日鴻臚寺設節案內侍官設冊寶輿香亭俱於皇極門東一是日早遣官以加諡孝懿皇后告奉先殿上具素翼善冠麻布袍腰絰親告世宗皇帝幾筵各用祝文祭品如常儀至期上仍具前冠服禦皇極門百官俱照常烏紗防素服黒角帯入班行叩頭禮畢左右侍班序班引遣官入就拜位序班舉節案於皇極門正中遣官行五拜三叩頭禮畢序班舉節案內侍官舉冊寶輿香亭俱由左階降鴻臚寺奏禮畢上還宮錦衣衛官校接擡節冊寶輿香亭由午門左門出鼓樂前導設而不作遣官遣行至陵園行禮一是日太常寺先於陵圜陳設祭品如常儀鴻臚寺設節冊寶案於享殿內節中冊左寶右設香案於節案前內侍官設主案於殿東置淨水刷子粉盞筆硯盥盆帨巾等物節冊寶輿至陵圜由中門入至享殿前捧節冊寶官捧從殿中門入各陳設於案內贊贊遣官就位贊上香贊宣冊宣冊官取冊立宣訖復置於案執事官隨舉主案於香案前稍東西向題主官進至主案前東立西向內侍官至神牀跪奏謹請孝懿皇后神主恭用奉題內侍官盥手捧主案於案上洗磨舊字別塗以粉中書官重寫題主官盥手奉題訖內侍官奉主安於神座跪奏謹請孝懿皇后神靈上神主內贊贊遣官奠獻讀祝行禮如常儀禮畢內侍官啟匱覆主奉安於神座訖冊寶收貯享殿次日遣官持節復命

奉先殿【崇先殿附】

洪武三年冬以太廟時享未足以展孝思始於乾淸宮別建奉先殿朝夕焚香朔朢瞻拜時節獻新生忌致祭用常服行家人禮永樂定都建宮殿如南京嘉靖中每遇聖節及中元冬至皆有祭告先期太常寺題知光祿寺辦祭品至期內殿行禮觀徳殿奉安獻皇帝神主五年世廟成乃遷觀徳殿於奉先殿東攺題曰崇先殿薦享告祭俱如奉先殿之儀十五年罷中元祭十七年奉祔獻皇帝於奉先殿遂罷崇先殿祭

治二年奉安憲宗純皇帝神位於奉先殿儀是日上奉神主奉安於太廟訖上仍祭服陞輅詣武英殿前降輅陞幾筵殿奉迎神位內侍舉神位亭前行由中門出上陞輅後隨由思善門入奉先殿門外上降輅司禮監官導上詣神位亭前奏跪上跪司禮監官跪於上左奏請神位奉安奉先殿奏訖奏俯伏興上俯伏興導引官前導內侍於亭內神位前行上後從由中門入至奉先殿奉安訖上叩頭興就位行祭告禮用酒果用樂用祝文

忌辰

仁祖淳皇帝四月十六日淳皇后四月二十二日太祖髙皇帝五月初十日孝慈髙皇后八月初十日成祖文皇帝七月十八日仁孝文皇后七月初四日仁宗昭皇帝五月十二日誠孝昭皇后十月十八日宣宗章皇帝正月初三日孝恭章皇后九月初四日英宗睿皇帝正月十七日孝莊睿皇后六月二十六日憲宗純皇帝八月二十六日孝貞純皇后二月初十日孝宗敬皇帝五月初七日孝康敬皇后八月初八日睿宗獻皇帝六月十七日慈孝獻皇后十二月初四日武宗毅皇帝三月十四日孝靜毅皇后正月二十五日世宗肅皇帝十二月十四日孝潔肅皇后十月初二日穆宗莊皇帝五月二十六日孝懿莊皇后四月十三日神宗顯皇帝某月某某日顯皇后某月某某日光宗貞皇帝某月某某日貞皇后某月某某日

薦新品物

正月韭菜四斤生菜四斤薺菜四斤雞子二百六十个鴨子二百四十个二月芹菜三斤薹菜五斤冰蔞蒿五斤子鵞二十二隻三月茶筍一十五斤鯉魚二十五斤四月櫻桃十斤杏子二十斤靑梅二十斤黃五十个雉雞十五隻豬二口五月桃子十五斤李子十五斤夏至李子二十斤紅豆一斗沙糖一斤八兩來禽十五斤茄子一百五十个大麥仁三斗小麥麵三十斤嫩雞三十五隻六月蓮蓬二百五十个甜三十个西三十个冬三十个七月棗子二十斤葡萄二十斤梨二十斤鮮菱十五斤芡實十斤雪梨二十斤八月藕四十枝芋苖二十斤茭白二十斤嫩姜二十五斤粳米三斗粟米三斗稷米三斗鱖魚十五斤九月橙子二十斤栗子二十斤小紅豆三斗沙糖一斤八兩鯿魚十五斤十月柑子二十五斤橘子二十五斤山藥二十斤兔十五隻蜜一斤八兩十一月甘蔗一百三十根鹿一隻鴈十五隻蕎麥麵三十斤紅豆一斗沙糖一斤八兩十二月菠菜十斤芹菜五斤鯽魚十五斤白魚十五斤凡奉先殿供薦品物與南京奉先殿同其子鵞鮮筍梅子雪梨茭白橙子柑子橘子甘蔗俱南京太常寺預進太常寺收受奏送光祿寺供薦嵗以爲常

奉慈殿【孝殿神霄殿附今罷】

成化二十三年孝宗卽位追母妃紀氏尊諡曰孝穆慈慧恭恪莊僖崇天承聖皇太后祔葬茂陵別建奉慈殿於大內奉安神主一嵗五享四序薦新忌祭俱如奉先殿之儀

治十七年上聖慈仁壽太皇太后周氏尊諡曰孝肅貞順康懿光烈輔天成聖太皇太后十八年奉安於奉慈殿居中孝穆皇太后神主遷居於左

嘉靖二年追上壽安皇太后邵氏尊諡曰孝惠康肅溫仁懿順恊天祐聖皇太后本年奉安於奉慈殿居右七年復追稱孝惠皇太后曰太皇太后八年祔悼靈皇后陳氏神主於孝惠太皇太后之側嵗時薦享忌祭並同十五年上諭禮官廟中一帝一後祔葬乃有二三後今奉慈三後主旣不得祔廟其遷祔陵殿享祭又以皇太后太皇太后本子孫尊稱稱睿皇帝純皇后又嫌於嫡攺主題皇后勿書帝諡乃攺諡孝肅太皇太后爲孝肅貞順康懿光烈輔天成聖皇后奉遷神主於裕陵孝穆皇太后爲孝穆慈慧恭恪莊僖崇天承聖皇后孝惠太皇太后爲孝惠康肅溫仁懿順恊天祐聖皇后俱奉遷茂陵又攺諡悼靈皇后爲孝潔皇后奉遷神主於奉先殿之西室罷奉慈殿祭二十九年升祔孝烈皇后於太廟右第四室

隆慶元年孝潔皇后祔乃遷孝烈神主於奉先殿之西夾室攺題曰孝烈端順敏惠恭誠祗天衛聖皇后奏安景云殿更名曰孝又於神霄殿奉孝恪皇太后神主而祔孝懿皇后主於其側每嵗五享四序薦新忌祭日供俱如奉先殿儀六年孝懿莊皇后升祔

萬曆三年乃奉孝烈皇后及孝恪皇太后祔享奉先殿其神主遷於永陵攺題孝恪神主曰孝恪淵純慈懿恭順贊天開聖皇后二後神位卽以遷詣陵殿之日安於奉先殿而孝神霄之祭俱罷

隆慶元年奉安孝恪皇太后神主及祔孝懿皇后神主於神霄殿儀先是遣官一員以祔享告孝懿皇后陵園祭畢遣官就迎防神主回京至徳勝門幄次奉迎孝恪皇太后神主至別入幄次百官先於孝恪皇太后幄前行禮畢隨於孝懿皇后幄前行四拜禮神主以次進行入大明門至午門外上奉迎孝恪皇太后神主於午門內步行前導孝懿皇后神主輿以次後隨至奉先殿門外上捧孝恪皇太后神主出輿內侍官卽跪奏請孝懿皇后神主詣奉先殿捧神主隨上入至丹陛上孝恪皇太后神主至於褥位內侍官隨置孝懿皇后神主於褥位在孝恪皇太后之西南內侍官退上行禮畢內侍官仍捧孝懿皇后神主隨出詣世宗肅皇帝幾筵殿奉告行禮並同隨孝恪皇太后神主同至神霄殿門外上捧孝恪皇太后神主由殿中門入奉安於神座內侍官捧孝懿皇后神主亦奉安於座並行安神禮

景神殿【玉芝宮附】

嘉靖五年建世廟於太廟之東北以祀皇考至十五年攺建廟於太廟都宮之東南題曰獻皇帝廟遂攺世廟正殿曰景神殿寢殿曰永孝殿奉藏祖宗帝名禦容於其中十七年攺題獻皇帝廟曰睿宗廟等以睿宗升祔罷特廟之祭十八年令遇髙廟帝後忌辰祭於景神殿列聖帝後忌辰祭於永孝殿二十四年令遇忌辰照舊於奉先殿致祭四十四年神宮監奏睿宗廟柱產芝乃更名玉芝宮命毎日供膳及四時嵗暮大小節辰祭告牲帛諸品皆如太廟惟不用祝文樂歌及遣官陪祀止令駙馬都尉及皇親一人上香行叩頭禮隆慶元年議罷惟日供膳仍舊

嘉靖十八年顯陵襄事行慰神禮於永孝殿儀前期太常寺恭辦牲醴香燭制帛奏請簡命大臣陪拜各具吉服先期一日司禮監同太常寺官恭設皇考皇妣神座於永孝殿是日上具翼善冠黃袍率后妃至景神殿門外降輿導引官導上由左門入至永孝殿典儀唱執事官各司其事唱迎神上至香案前上香復位四拜【傳贊陪祀官同】典儀唱奠帛行初獻禮上詣皇考皇妣位前各獻帛獻爵訖復位讀祝俯伏興平身【傳贊同】行亞獻禮中宮獻爵內執事官奏禮行終獻禮上獻爵內贊奏四拜【傳贊同】典儀唱捧祝捧帛詣燎位禮畢太常寺官恭遷皇考皇妣禦座於景神殿奉安駕還宮

廟祀總例

凡太廟祭器

洪武元年令銀造者以金塗之酒壺盂盞每事皆八盤椀二百四十及楎椸枕簟篋笥帷幔浴室皆具已又令塗金者俱易以金

凡時物

洪武二年令太常先薦宗廟然後進禦二年定毎月朔望薦新品物皆太常卿供事其在月薦之外者太常卿奉防與內使監官各服常服捧獻不行禮

凡祭幣

洪武三年議準太廟毎室用幣二

凡太廟和羮

嘉靖三年奏準依福胙脯醢豚胉例另用一牛不許牲上取辦其牲醴分爲六塊一首一背四肢不許零碎

凡配享

洪武二年孟春享太廟以功臣七人配設靑布幃六間於太廟庭中內列功臣位遣官分獻讀祝三年定親王從享皆設位於東廡西向功臣配享皆設位於西廡東向四年罷廟庭幃設之次攺設黃布幃殿於廟內並具兩廡中居祖考神位廡列親王及功臣每奠獻祖考則遣大臣各分獻不讀祝是秋又命功臣仍於廡間配享不設布殿九年新太廟成奉安四代神主以親王並王妃二十一位侑於殿內東壁功臣十二位配於西壁不分獻自是四時之祭皆行合享之禮其壽春等王舊有皇髙伯祖等稱至萬曆七年罷止稱本爵

凡時享值國防

洪武二十五年議定樂備而不作

凡祝文

洪武二年定止稱孝子皇帝不稱臣遣太子行禮稱命長子某不稱皇太子嘉靖十七年令大祫祝文九廟帝後諡號俱全書時祫止書某祖某宗某皇帝備行宣讀

凡忌辰

永樂元年遇髙皇帝忌上率諸王祭奉先殿仍率百官祭孝陵萬曆四年題準凡郊廟奏祭祀日遇有忌辰則移前一日如致齋日內遇忌辰上具常服百官具靑緑錦繡其正祭日遇忌者如祭在日間除臨時照常具祭服行禮本日祭前祭後與致齋遇忌同如夜分祭畢是日上仍淺淡服色百官靑衣角帶辦事

陵寢【后妃太子諸王公主墳附】

皇祖陵熈祖陵在今鳯陽府泗州蠙城之北洪武初號曰祖陵【今號其山曰基運】卽祖陵望祭徳祖懿祖二陵設泗州祠祭署置奉祀一員陵戶二百九十三戶供灑掃毎嵗冬至正旦以三太牢淸明中元孟冬及每月朔朢以三少牢本署官行禮仁祖陵在中都鳯陽府太平鄕洪武初號曰茂陵尋攺皇陵【今號其山曰翔聖】設皇陵衛並祠祭署奉祀一員祀丞三員置陵戶三千三百四十二戶供直宿灑掃內選禮生二十四名供祭祀執事每嵗冬至正旦以太牢淸明中元孟冬以少牢俱署官行禮朔朢以少牢中都畱守司官行禮治元年勅內官一員監防凡官員以公事經過者俱謁陵聖祖陵太祖髙皇帝陵曰孝陵在南京鐘山之陽【今號神烈山】髙皇后馬氏合葬設神宮監孝陵衛及祠祭署每嵗聖旦正旦孟冬忌辰酒果行香淸明中元冬至太牢致祭特遣勲舊大臣一員行禮南京各衙門文武官俱陪祭國有大事遣大臣祭告親王之國過南京者官員以公事入城者俱謁陵出城者詣辭列聖陵成祖文皇帝陵曰長陵在京畿之昌平縣【今升爲州】初永樂七年營山陵於昌平之黃土山封其山曰天壽山遂葬焉是爲長陵文皇后徐氏合葬其後諸陵皆在天壽山仁宗昭皇帝陵曰獻陵昭皇后張氏合葬宣宗章皇帝陵曰景陵章皇后孫氏合葬英宗睿皇帝陵曰裕陵睿皇后錢氏合葬孝肅皇后周氏祔葬憲宗純皇帝陵曰茂陵純皇后王氏合葬孝穆皇后紀氏孝惠皇后邵氏俱祔葬孝宗敬皇帝陵曰防陵敬皇后張氏合葬武宗毅皇帝陵曰康陵毅皇后夏氏合葬世宗肅皇帝陵曰永陵肅皇后陳氏合葬孝烈皇后方氏孝恪皇后杜氏俱祔葬初世宗作壽宮於長陵東南之陽翠嶺嘉靖二十七年葬孝烈皇后是爲永陵隆慶元年奉安世宗皇帝梓宮乃是天壽山西南襖兒峪遷肅皇后梓宮合葬孝恪皇后亦自金山遷祔焉穆宗莊皇帝陵曰昭陵荘皇后李氏合葬神宗顯皇帝陵曰定陵顯皇后王氏合葬光宗貞皇帝陵曰慶陵貞皇后王氏合葬諸陵各設神宮監並衛及祠祭署凡淸明中元冬至太牢致祭遣官行禮文武衙門堂上官各一員屬官各一員分詣陪祭忌辰及聖旦正旦孟冬亦遣官行禮止用香燭酒果無帛各衙門官不陪祭諸王之國詣諸陵謁辭嘉靖十五年三月上躬行春祭禮七月攺命春以淸明秋以霜降遣官行禮各衙門官陪祭其中元冬至等節遣官行禮俱不陪祭九月上躬行秋祭禮自奉慈殿遷孝肅皇后神主於裕陵孝穆皇后孝惠皇后神主於茂陵躬行奉慰禮十七年二月上躬行春祭禮攺陵殿曰祾恩殿門曰祾恩門四月建成祖文皇帝聖迹亭於平臺山率從官行祭禮

別陵

睿宗獻皇帝陵曰顯陵在湖廣承天府之松林山【今號純徳山】獻皇后蔣氏合葬建享殿設神宮監顯陵衛祠祭署置奉祀一員以戚屬爲之給署印設禮生二十四名供祭祀執事陵戶六十戶供灑掃校尉二十名供巡視嘉靖十八年陞戚屬爲都督僉事給欽差純徳山掌祀闗防職専守防始於太常寺選補奉祀及增祀丞一員如七陵之制二十七年照長陵制設左司樂一員右司樂三員俳長四名色長十四名教師十六名供祀鑄給顯陵供祀教坊司印信每嵗淸明降降二聖忌辰遣鎭守湖廣勲臣行禮勲臣有故以守防奉祀官代行奉祀官有故則分守官代聖旦正旦中元孟冬冬至遣守防奉祀官行禮恭讓章皇后陵寢在金山祭遣內官行禮嘉靖二十五年令於未央宮荘田六百五頃九十七畝內量撥一半供奉香火景皇帝陵寢在金山景皇后合葬祭遣儀賔行禮【今遣駙馬及皇親】憲廟廢後吳氏葬金山祭以素饈遣內官行禮世廟繼後張氏葬金山祭以牲醴遣內官行禮妃嬪葬孝陵四十妃嬪惟二妃葬陵之東西余俱從葬長陵十六妃俱從葬獻陵七妃三葬金山余俱從葬景陵八妃一葬金山余俱從葬裕陵以後妃無從葬者裕陵十八妃一葬綿山余俱金山茂陵十四妃一葬陵之西南余俱金山康陵二妃葬金山顯陵一妃葬金山永陵三十妃二十六嬪惟五妃葬天壽山之襖兒峪余俱金山昭陵諸妃葬金山先是妃皆自爲墳憲廟十三妃始同爲一墓嘉靖三十年以古世婦禦妻皆九宜九妃爲一墓同一享殿內作七室兩廂等各備於是金山預造五墓墓各九數以次葬焉先是從葬諸妃嵗時俱享於殿內其別葬者俱遣內官祭以牲醴嘉靖十七年始命並入各陵從祭祾恩殿之兩傍以紅紙牌書曰大明某宗皇帝第幾妃之位祭畢焚之隆慶六年攺造木位刻列名號置各陵永逺從祀其世廟諸妃並遷祔永陵各置木位配享阿保諸夫人俱葬金山惟淸明霜降遣內官以牲醴祭之其餘一用素饈太子諸王王妃公主葬懿文太子陵在孝陵之左祭如孝陵四孟嵗暮忌辰加牲焉孝陵祠祭署兼主之懷獻世子悼恭太子俱葬金山哀衝太子莊敬太子初俱葬金山後遷襖兒峪祔其母妃墓傍憲懷太子葬金山俱祭以牲醴遣內官行禮惟悼恭用素饈哀衝莊敬遣皇親行禮蘄獻王越靖王貞惠妃吳氏滕懷王懷恭王貞烈妃楊氏許悼王秀懷王妃王氏忻穆王岐惠王妃王氏雍靖王妃吳氏壽定王妃徐氏繼妃吳氏汝安王妃季氏次妃晉氏涇簡王妃曹氏申懿王妃項氏蔚悼王景恭王穎傷王戚懷王薊哀王均思王靖悼王惟蘄滕二王葬綿山雍申二王葬蘭山余俱金山祭以牲醴遣內官行禮皇第八子永淸公主長泰公主仙逰公主太康公主長安公主思柔公主蓬萊公主太和公主棲霞公主俱葬金山祭以素饈遣內官行禮惟永淸用牲醴郢靖王梁莊王嶽懷王常寧長公主善化長公主俱葬承天府遇祭王則奉祀官行禮祭公王則內官行禮

山陵躬祭儀一發京先期太常寺備告廟及祀陵祭品如常儀翰林院撰祭告文錦衣衛設丹陛儀衛扈行兵部奏請簡命文武大臣居守京師請勅行事及奏請直守皇城四門京城九門分調提督武臣把守各山口闗隘選防扈駕軍馬奏差科道官防閘屍部闗給扈從官軍行糧工部差官修理橋梁道路光祿預備禦膳酒飯供具教坊司備大樂五府及九卿衙門正官司屬官各一員太常寺鴻臚寺堂屬官光祿寺太僕寺卿翰林院學士並日講官國子監祭酒順天府府尹六科官六員十三道官十三員俱從凡在途供事以便衣朝以吉服前期一日上率后妃告於廟至早免朝駕發由長安左門后妃輦轎由東安門出扈從官前行居守官同文武百官俱吉服趨徳勝門外送駕過退駕至行宮【今在鞏華城】進膳畢陞座從官朝見行叩頭禮如常儀次日早從宮朝參奏事畢鴻臚寺官引昌平州官吏師生及公差有事官員見行五拜三叩頭禮朝罷從官先行至天壽山行宮駕駕發后妃後從至天壽山紅門上降輦由左門入駕至行宮【今名感思殿】進膳畢上出陞座從官行叩頭禮畢退次日早從官朝參奏事如常儀一致祭是日免朝質明上具靑袍恭詣長陵致祭如常儀【隆慶二年仍詣永陵行禮萬曆八年仍詣永陵昭陵各行禮】遣官六員靑服各詣陵行禮從官俱靑布服恭詣長陵陪祀祭畢先趨赴行宮駕每日早朝參奏事如常儀一回鑾是日早免朝從官先行至沙河行宮駕駕至從官行叩頭禮如常儀次日早從官朝參奏事畢鴻臚寺官引昌平州官吏師生辭行禮如常儀朝罷從官先還駕由徳勝門入文武百官及軍民耆老人等俱於門外迎居守文武大臣伏謁駕前致詞行叩頭禮教坊司大樂鼓吹振作駕入告廟謁皇太后禮畢【隆慶二年發京前一日及還京日並謁告奉先殿世宗幾筵孝神霄二殿】還宮越二日上禦奉天門文武官各具吉服致詞行禮

山陵遣祭儀陳設用牲醴贊引引遣官由殿右門入典儀唱執事官各司其事贊引引遣官就拜位執事捧香合至香案贊引贊詣前導遣官至香案前贊跪贊上香遣官三上香訖贊復位贊四拜【通贊眾官同】典儀唱奠帛行初獻禮執事捧帛爵各跪獻於禦案前訖贊跪【通贊眾官皆跪】贊讀祝讀訖贊俯伏興平身【通贊眾官同】典儀唱行亞獻禮【儀同初獻惟不奠帛讀祝】唱行終獻禮【儀同亞獻】贊四拜【通贊眾官同】典儀唱讀祝官捧祝進帛官捧帛詣瘞位贊禮畢各陵祝文淸明霜降曰時維【仲春雨露旣濡季秋霜露旣降】追念深防不勝【怵淒愴】謹用祭告伏惟尙享中元冬至曰气序流邁時維【中元冬至】追念深恩伏增哀感謹用祭告伏惟尙享凡祝文皆備書諡號其文皆同但隨陵異稱顯陵祝文淸明霜降曰維某年某月某日孝子皇帝某謹遣某官敢昭告於皇考睿宗知天守道洪徳淵仁寛穆純聖恭儉敬文獻皇帝皇妣慈孝貞順仁敬誠一安天誕聖獻皇后尊靈曰時維【仲春雨露旣濡季秋霜露旣降】瞻望圜陵不勝【怵淒愴】謹用祭告伏惟尙享中元冬至曰气序流邁時維【中元冬至】追念深恩益增哀感謹以牲醴庻品用申祭告尙享忌辰曰惟我皇考皇妣諱日之辰瞻望徳恩【不勝伏增】哀感謹用祭奠伏惟尙享今稱孝曾孫皇曾祖考妣恭讓章皇后祝文孝孫嗣皇帝某謹遣某昭告於恭讓誠順康穆靜慈章皇后尊靈曰日月不居仙逰益逺玆遇某節不勝追慕謹用祭告伏惟尙亨景皇帝後祝文侄孫嗣皇帝某謹遣某官某昭告於恭仁康定景皇帝貞惠安和景皇后曰節序流邁時維某節追念親親良增傷感玆以牲醴用修時祭伏惟尙享

嘉靖十五年奉皇太后謁陵儀先期太常寺具酒果脯醢翰林院撰告辭上至長陵行謁告禮畢奉皇太后率皇妃入女官奏就位行四拜禮奏上香女官捧香皇太后三上香訖奏復位跪皇太后跪皇妃皆跪上跪於皇太后之左讀辭官跪於上後讀訖奏興四拜禮畢次詣獻陵上先謁告仍奉皇太后謁如前儀次謁景陵明日徧謁裕陵等四陵亦如之上還往西山拜恭讓章皇后及景皇帝後各陵寢行三獻禮又遣官前詣孝陵顯陵行祭告禮

嘉靖十八年駕幸承天府謁陵儀前期太常寺陳設牲犢酒醴香燭制帛上具常服詣陵由陵左門入殿左門內贊奏就位奏上香奏四拜奏奠帛行初獻禮贊讀祝奏跪讀祝官讀畢奏俯伏興平身奏行亞獻禮終獻禮如儀奏四拜焚祝帛禮畢從駕官及撫按等官俱吉服陪拜祝文維某年某月某日孝子皇帝某敢昭告於皇孝睿宗知天守道洪徳淵仁寛穆純聖恭儉敬文獻皇帝尊靈曰仰惟皇孝徳帝忻流慶小子丕緒天位十有八年南瞻嚴寢罔盡展祀之孝適以攺圜之事重子躬事來此敬申祭告伏惟聖靈歆鑑俯納孝思謹告萬曆三年孝烈皇后孝恪皇后神主遷祔永陵儀先期命大臣一員先詣永陵行祭告禮一員防送神主至殿內侍官先於永陵殿內會同神宮監官陳設各合用神座几案冊寶衣冠等案是日孝神霄二殿行奉遷禮畢神主輿由中門出至午門外錦衣衛儀衛前導由端門承天門長安左門俱中門出由徳勝門詣陵百官靑衣角帯先詣徳勝闗外神主輿至入班行五拜三叩頭禮輿過方退神主輿至紅門外內侍官各詣二後神主輿前跪奏捧神主出輿由左門入復陞輿至永陵由中門入至享殿門外內侍官各捧入孝烈皇后神主奉安世宗肅皇帝神寢之左室孝恪皇后神主安於右室冊寶衣冠俱各奉安於室訖遣官行安神禮禮畢回京復命

凡陵寢禁例

洪武二十六年令車馬過陵者及守陵官民入陵者百步外下馬違者以大不敬論正統二年諭天壽山祖宗陵寢所在敢有剪伐樹木者治以重罪家屬發邊逺充軍仍令錦衣衛官校巡視工部同欽天監官環山立界界外聴民樵采成化十五年令鳯陽皇陵皇城並泗州祖陵所在應禁山塲地土巡山官軍務要用心巡視不許諸色人等伐木取土石開窰燒造燒山及於皇城內外耕種牧放作踐有犯者正犯處死家口俱發邊逺充軍巡山官軍有科斂銀兩饋送不行用心巡視及守備畱守等官貪圖賄賂不嚴加約束以致下人恣肆作不能禁治者一體治罪治十三年議準西山一帯宻邇京師地方內外官豪勢要之家私自開窰賣煤鑿山賣石立廠燒灰者問罪枷號一个月發邊衛充軍幹礙內外官員參奏提問嘉靖十二年令錦衣衛選差百戶一員督令原差校尉於純徳山嚴加巡視有偸砍樹木作踐等項應提問應參奏者照例舉行其差委官校與軍衛有司俱無統屬不許濫理詞訟囑托公事及賣放犯人生事擾害故違者聴撫按官究實照例施行二十七年令於天壽山前後龍脈相闗處所大書禁地界石有違禁偸砍樹木者照例問擬斬絞等罪若止是潛行拾柴防艸比照家屬事例問發遼東地方充軍巡山官軍妄拿平人擾告居民者事發一體治罪

凡遇陵祭

正統元年諭是日與百官俱淺淡服色成化九年奏準孝陵祭祀凡南京文武大小官員有不赴者令禦史糾察

凡分官陪祭

嘉靖中題準除掌印正官及宿衛守衛差占外俱要以次長官許佐貳官如無佐貳官者方許首領官前去

國初追封諸王墳

壽春王妃劉氏霍丘王妃翟氏下蔡王安丰安妃趙氏防城王妃田氏寶應王六安王來安王都梁王英山王以上墳在鳯陽府西北二十五里地名白塔設祠祭署陵戶南昌王妃王氏盱眙王妃唐氏臨淮王妃劉氏山陽王招信王以上墳附葬鳯陽皇陵有同嵗時祭祀皆與享其分封諸王葬於本封之國者其子孫自主祭祀此不具列

外戚王者墳

王墳在鳯陽府盱眙縣津裏鎭洪武初設盱眙祠祭署置陵戶二百一十戶徐王墳在鳯陽府宿州新丰裏洪武初設宿州祠祭署置陵戶九十三戶滁陽王墳在直滁州洪武初立廟墳所【廟首宥氏】置陵戶十九戶以上皆嵗時祭祀

禮部志稿卷二十八

欽定四庫全書

禮部志稿卷二十九

明兪汝楫編

祠祭司職掌

羣祀

歷代帝王

洪武元年命以太牢祭三皇二年遣官致祭以勾芒祝融風後力牧配六年始建帝王廟於京師以祀三皇五帝三王及漢唐宋創業之君每歲春秋致祭後以周文王終服事殷唐髙祖本太宗力勿設主止各祀於其陵廟而增隋文帝七年春塑帝王衮冕坐像惟羲農不衮冕是秋上親臨祭焉廟同堂異室中一室祀三皇東一室五帝西一室三王又東一室漢髙祖光武隋文帝又西一室唐太宗宋太祖元世祖凡五室十七帝二十一年始定歷代名臣終始全節者三十七人從

祀兩廡列爲四壇宋趙普以負太祖不忠不得預元祀穆呼哩罷安圖祀巴延罷阿珠而太公望以從祀罷其故廟及武成王號是年帝王廟火攺建於雞鳴山之陽罷隋文帝而遷唐太宗與漢髙光同室凡十六帝又定以每歲春附祭歷代帝王於郊壇秋祭於本廟每三年傳制遣道士賫香帛令有司祭於各陵寢凡祭於陵寢之歲則停廟祭

嘉靖九年釐正祀典罷郊壇帝王附祭十年春爲位於文華殿祭之十一年春仍祭於文華殿夏始建廟於都城之西亦爲五室位次如舊是秋上親臨祭嗣後歲以春秋仲月太常寺先期奏請遣大臣一員行禮四員分獻凡祭於陵寢之歲則停秋祭二十四年罷元世祖及其臣五人復遷唐太宗與宋太祖同室凡十五帝從祀名臣三十二人

洪武二十六年定遣祭儀一齋戒前一日太常官宿於本寺次日具本奏致齋二日傳制遣官行禮一傳制儀見儀制司一省牲牛五羊五豕六鹿一兔八凡正祭前一日獻官承制畢詣本壇省牲一陳設五室十六位【今十五位】每室犢一羊一豕一每位豋一鉶二籩豆各十簠簋各二帛一白色禮神制帛共設酒尊三爵四十八【今四十五】篚一於中室東南西向祝文案一於西東廡第一壇風後臯陶龍伯益傳說召公奭召穆公虎張良曹參羊一豕一鉶九籩豆各四簠簋各一帛九白色禮神制帛酒盞二十七饌盤一篚一第二壇周勃馮異房齡李靖李晟潘美嶽飛穆呼哩博勒呼巴延【今黜穆呼哩等三人】羊一豕一鉶十【今七】籩豆各四簠簋各一帛十【今七】酒盞三十【今二十一】饌盤一篚一西廡第一壇力牧防伯夷伊尹周公旦太公望方叔蕭何陳平陳設與東廡第一壇同第二壇鄧禹諸葛亮杜如晦郭子儀曹彬韓世忠張浚博爾濟齊拉衮【今黜博爾濟等二人】陳設與東廡第二壇同一正祭典儀唱樂舞生就位執事官各司其事贊引引獻官至盥洗所贊搢笏出笏引至拜位贊就位典儀唱迎神恊律郎舉麾奏樂樂止贊四拜【陪祭官同】典儀唱奠帛行初獻禮奏樂執事官各捧帛爵進於神位前贊引贊詣三皇神位前搢笏執事官以帛進於獻官奠訖執事官以爵進於獻官贊獻爵【凡三】出笏詣五帝神位前儀同前爵五詣三皇神位前爵三詣漢髙祖光武唐太宗皇帝神位前爵三【今遷唐太宗於西室爵用二攺稱詣漢髙祖光武皇帝神位前】詣宋太祖元世祖神位前爵二【令黜元世祖而遷唐大宗爵仍二攺稱詣唐太宗宋太祖皇帝神位前】出笏詣讀祝所跪讀祝讀祝官取祝跪於獻官左讀畢進於神位前贊俯防興平身復位樂止典儀唱行亞獻禮奏樂執事官各以爵獻於神位前樂止典儀唱行終獻禮【儀同亞獻】典儀唱飲福受胙贊詣飲福位跪搢笏執事官以爵進飲福酒執事官以胙進受胙出笏俯伏興平身復位贊兩拜典儀唱徹饌奏樂執事官各於神位前徹饌樂止典儀唱送神奏樂贊四拜平身樂止典儀唱讀祝官捧祝掌祭官捧帛饌各詣燎位樂止贊禮畢一祝文維洪武某年歲次某月某朔某日皇帝謹遣具官某致祭於太昊伏羲氏炎帝神農氏黃帝軒轅氏帝金天氏帝髙陽氏帝髙辛氏帝陶唐氏帝有虞氏夏禹王商湯王周武王漢髙祖皇帝漢光武皇帝唐太宗皇帝宋太祖皇帝元世祖皇帝曰昔者奉天明命相繼爲君代天理物撫育黔黎彛倫攸敍井井繩繩至今承之生民多福思不忘而報特祀以春秋惟帝兮英靈來歆來格尙饗一樂章迎神仰瞻兮聖容想鸞輿兮景從降云衢兮後先來俯鑑兮微衷荷聖臨兮蒼生有崇睠諸帝兮是臨予頓首兮幸防奠帛秉微誠兮動聖躬來列坐兮殿庭予今願兮效勤捧禮帛兮列酒尊鑑予情兮欣幸方旋駕兮雲程初獻酒行兮爵盈喜气兮雍雍重荷防兮再瞻再崇羣臣忻兮躍從願覩穆穆兮聖容亞獻酒斟兮禮明諸帝熈和兮悅情百職奔走兮滿庭陳籩豆兮數重亞獻兮願成終獻獻酒兮至終早整云鸞兮將還宮予心眷戀兮神聖欲攀畱兮無蹤躡雲衢兮緩行得遙瞻兮達九重徹饌納肴饈兮領陳烝民樂兮幸生將何以兮崇報維歲時兮載瞻載寧送神旛幢繚繞兮導來蹤鸞輿冉冉兮歸天宮五云擁兮祥風從民歌聖祐兮樂年丰望燎神機不測兮造化工珍饈禮帛兮薦火中望瘞庭兮稽首願神鑑兮寸衷

嘉靖十一年定親祭儀先期太常寺預設牲醴香帛樂舞等如儀錦衣衛設隨朝駕設上拜位於殿中設禦幄於景徳門外之左是日早免朝上服常服禦奉天門太常寺卿跪奏請皇上詣帝王廟祭歷代帝王上乘輿由長安右門出至廟門由中門入至幄次降輿具祭服出導引官導上由中門中導至拜位典儀唱樂舞生就位執事官各司其事內贊奏就位上就拜位典儀唱迎神樂作樂止內贊奏搢圭奏上香上三上香訖奏出圭復位內贊奏兩拜興平身【傳贊陪祀官同】典儀唱奠帛行初獻禮樂作內贊奏詣神位前執事官各捧帛爵跪進於各神位前樂暫止內贊贊讀祝奏跪【傳贊陪祀官同】讀祝官取祝讀訖樂作內贊奏俯伏興平身【傳贊陪祀官同】樂止典儀唱行亞獻禮樂作【儀同初獻惟不讀祝】樂止典儀唱行終獻禮【儀同亞獻】樂止太常寺卿進立於壇東西向唱答福胙內贊奏詣飲福位奏搢圭奏跪光祿寺卿以福酒跪進於上右內贊奏飲福酒上飲訖光祿寺卿以福胙跪進於上右內贊奏受胙上受訖奏出圭俯伏興平身奏復位內贊奏兩拜興平身【傳贊陪祭官同】典儀唱徹饌樂作執事官於各神位前徹饌訖樂止典儀唱送神樂作內贊奏兩拜興平身【傳贊陪祭官同】樂止典儀唱讀祝官捧祝進帛官捧帛掌祭官捧饌各詣燎位樂作內贊奏禮畢樂止導引官導上入禦幄易祭服陞輦還宮樂章【仍舊】

嘉靖中更定遣官祝文【儀仍舊祝文某年月日遣官各帝稱號俱同但去元世祖】曰仰惟諸帝昔皆奉天撫世創治安民皇祖景慕不忘春秋致祭著在令甲玆朕特建殿宇恭修恆祀時仲【春秋】謹遣輔臣以牲帛庶品用享列聖予惟衝昧敬體皇祖追報之防惟諸帝鑑臨來格於斯庶副予誠之至尙饗分獻官儀注典儀唱分獻官陪祭官各就位行初獻奠帛禮畢唱分獻官行禮贊引引詣東西廡神位前贊跪贊搢笏上香獻帛爵出笏殿內贊跪分獻官跪各神位前俟讀祝畢俯伏興平身復位亞終獻禮【儀同初獻】余隨遣官行

先聖先師

嘉靖九年初祀伏羲神農黃帝堯舜禹湯文武周公孔子凡十一位於文華殿東間位各有主主各有龕防羲至武王南向周公西向孔子東向歲以仲春秋開講前一日上親致祭每月朔朢具酒果上服黃袍行禮間遣輔臣及大臣代拜十六年移祀於永明後殿行禮如初其後常遣官代行隆慶初罷仍於文華殿東室行禮一前期一日太常寺博士捧祝版於文華殿上塡禦名訖捧出一正祭日早太常寺進籩豆祝帛陳設畢上至行禮一陳設皇師防羲氏聖位皇師神農氏聖位皇師軒轅氏聖位帝師陶唐氏聖位帝師有虞氏聖位王師夏禹王聖位王師商湯王聖位王師周文王聖位王師周武王聖位每位鉶一籩豆各二禮神制帛一白色先聖周公之位先師孔子之位每位鉶一籩豆二帛一一正祭是日上具皮弁服由文華殿出內贊對引官

導上至拜位奏就位上就禦拜位內贊導上至伏羲氏前奏搢圭奏上香訖詣各神位前俱奏上香訖奏出圭奏復位上復位奏再拜訖讀祝官啟祝跪內贊奏跪上跪贊讀祝訖奏俯伏興平身讀祝官安祝退奏再拜訖贊焚祝帛上退拜位之東立捧祝帛官出門奏禮畢內贊對引導上出還宮一祝文維某年歲次某月某日皇帝某謹告於先聖諸師曁周公孔子曰予維後學之資必賴先聖遺集以爲進修玆於明日【春秋】開講學伏惟黙運神機覺我後學俾誠正之功不替庶治平之至可臻而聖道永有霑民之惠矣特用奠告惟聖師鑑焉謹告

先師孔子【釋菜啟聖祠附】

國初詔正諸神封號惟孔子封爵特仍其舊每歲二丁傳制遣官祭於國學每月朔朢遣內臣降香朔日則祭酒行釋菜禮洪武四年令進士釋褐詣國學行釋菜禮十五年始詔天下儒學通祀孔子頒釋奠儀二十六年頒大成樂器於天下府學令州縣如式制造二十九年黜揚雄從祀進漢董仲舒後遇登極皆遣官祭告闕裏又駕幸太學行釋菜禮永樂八年正文朝聖賢繪塑衣冠令合古制十九年北京國子監旣定其南監春秋命祭酒行禮稱皇帝謹遣正統元年刋定從祀名爵位次頒行天下二年以宋胡安國蔡沈眞徳秀從祀三年禁祀孔子釋老宮八年追封元吳澄爲臨川郡公從祀成化二年封董仲舒爲廣川伯胡安國建寧伯蔡沈崇安伯眞徳秀浦城伯治九年封宋楊時爲將樂伯從祀嘉靖九年釐正祀典始爲木主題曰至聖先師孔子神位攺大成殿爲先師廟殿門爲廟門四配稱復聖顏子宗聖曽子述聖子思亞聖孟子之位十哲以下及門弟子皆稱先賢某子之位左丘明以下稱先儒某子之位申黨卽申棖祀止存棖公伯寮秦冉顏何荀況戴聖劉向賈逵馬融何休王肅王弼杜預吳澄十三人俱罷祀林放蘧伯玉鄭眾盧植鄭服防範七人各祀於其鄕後蒼王通歐陽修胡瑗陸九淵增入從祀凡籩豆樂舞之數皆更定焉其內臣降香亦罷隆慶五年以本朝薛瑄從祀萬曆十二年以本朝王守仁陳獻章胡居仁從祀

洪武二十六年釋奠儀一齋戒與祀帝王同一傳制儀見儀制司一省牲牛一【今二】山羊五【今北羊】豕九【今十四】鹿一五【今一】一陳設正壇犢一羊一豕一豋一鉶二籩豆各十簠簋各二帛一白色禮神制帛共設酒尊三爵三篚一於壇東南西向祝文案一於壇西四配位每位羊一豕一豋一【今去】鉶二籩豆各十【今八】簠簋各一【今二】爵三帛一篚一十哲位東五壇豕一分五帛一篚一爵三每位鉶一籩豆各四簠簋各一酒盞一西五壇陳設同東廡五十三位共十三壇【今四十七位分十六壇】共豕一【今三】帛一篚一爵一每壇籩豆各四簠簋各一酒盞四西廡五十二位共十三壇【今四十八位分十六壇】陳設同一正祭典儀唱樂舞生就位執事官各司其事分獻官陪祭官各就位贊引引獻官至盥洗所贊詣盥洗位搢笏出笏引至拜位贊就位典儀唱迎神奏樂樂止贊四拜【通贊陪祀官同】典儀唱行初獻禮奏樂執事官捧帛爵詣各神位前贊引導遣官贊詣大成至聖文宣王【今稱至聖先師孔子】神位前贊搢笏贊獻帛執事以帛進奠訖執事以爵進贊引贊獻爵出笏贊詣讀祝位樂暫止跪【傳贊眾官皆跪】贊讀祝讀祝官取祝跪於獻官左讀訖贊俯伏興平身贊詣兗國復聖公【今稱復聖顏子】神位前搢笏獻爵出笏詣郕國宗聖公【今稱宗聖曽子】神位前沂國述聖公【今稱述聖子思子】神位前鄒國亞聖公【今稱亞聖孟子】神位前儀並同前贊復位樂止典儀唱行亞獻禮奏樂執事以爵獻於神位前樂止典儀唱行終獻禮奏樂【儀同亞獻】樂止典儀唱飲福受胙贊詣飲福位跪搢笏執事以爵進贊飲福酒執事以胙進贊受胙出笏俯防興平身復位贊兩拜【傳贊陪祀官同】典儀唱徹饌奏樂執事各詣神位前徹饌樂止典樂唱送神奏樂贊引贊四拜【傳贊陪祀官同】典儀唱讀祝官捧祝掌祭官捧帛饌各詣瘞位典儀唱望瘞奏樂贊引贊詣望燎位樂止贊禮畢一祝文維洪武某年歲次某月某朔某日皇帝遣具官某致祭於大成至聖文宣王【先師及四配攺定今稱並如前注】惟王【今曰惟師】徳配天地道冠古今刪述六經垂憲萬世謹以牲帛醴粢盛庶品祗奉舊章式陳明薦以兗國復聖公郕國宗聖公沂國述聖公鄒國亞聖公配尙饗一分獻官儀注【分獻以翰林院修撰等官二員國子監博士等官二員】典儀唱分獻官陪祭官各就位二拜復位讀祝訖唱分獻官行禮贊引贊詣盥洗所贊搢笏贊出笏贊陞壇贊詣神位前贊搢笏執事以帛進於分獻官奠訖執事以爵進於分獻官獻訖贊出笏贊復位亞終獻同至典儀唱望瘞各詣瘞位一樂章迎神大哉宣聖【今稱孔聖】道徳尊崇維持王化斯民是宗典祀有常精純益隆神其來格於昭聖容奠帛自生民來誰底其盛維王【今曰維師】神明度越前聖粢帛具成禮容斯稱黍稷非馨惟神之聰初獻大哉聖王【今曰聖師】實天生徳作樂以崇時祀無斁淸酤惟馨嘉牲孔碩薦修神明庶幾昭格亞獻終獻百王宗師生民物軌瞻之洋洋神其寧止酌彼金罍惟淸且防登獻成王於嘻成禮徹饌犧象在前豆籩在列以享以薦旣芬且潔禮成樂備人和神悅祭則受福率遵無越送神有嚴學宮四方來宗恪恭祀事威儀雍雍歆格惟馨神馭還復明禋斯畢咸膺百福

今定配哲從祀牌位四配復聖顏子【舊封兗國復聖公】宗聖曽子【舊封郕國宗聖公】述聖子思子【舊封沂國述聖公】亞聖孟子【舊封鄒國亞聖公】十哲先賢閔子【名損舊封費公】先賢冉子【名雍舊封薛公】先賢端木子【名賜舊封黎公】先賢仲子【名由舊封衞公】先賢卜子【名商舊封魏公】先賢冉子【名耕舊封鄆公】先賢宰子【名予舊封齊公】先賢冉子【名求舊封徐公】先賢言子【名偃舊封吳公】先賢顓孫子【名師舊封陳公】東廡先賢澹臺滅明【舊封金鄕侯】先賢原憲【舊封任城侯】先賢南宮適【舊封汝陽侯】先賢商瞿【舊封須昌侯】先賢漆雕開【舊封平興侯】先賢司馬耕【舊封睢陽】先賢有若【舊封平陰侯】先賢巫馬施【舊封東阿侯】先賢顏辛【舊封陽谷侯】先賢曹卹【舊封上蔡侯】先賢公孫龍【舊封枝江侯】先賢秦商【舊封馮翊侯】先賢顏髙【舊封靁澤侯】先賢壤駟赤【舊封上郢侯】先賢石作蜀【舊封成紀侯】先賢公夏首【舊封鉅平侯】先賢後處【舊封膠東侯】先賢奚容蒧【舊封濟陽侯】先賢顏祖【舊封富陽侯】先賢句井疆【舊封滏陽侯】先賢秦祖【舊封禋城侯】先賢縣成【舊封武城侯】先賢公祖句玆【舊封卽墨侯】先賢燕伋【舊封汧源侯】先賢樂欬【舊封建城侯】先賢狄黒【舊封林慮侯】先賢孔忠【舊封鄆城侯】先賢公西蒧【舊封徐城侯】先賢顏子僕【舊封宛句侯】先賢施之常【舊封臨濮侯】先賢秦非【舊封華亭侯】先賢申棖【舊封文登侯】先賢顏澮【舊封濟陰侯】先儒糓梁赤【舊封睢陽侯】先儒髙堂生【舊封萊蕪伯】先儒毛萇【舊封樂壽伯】先儒後蒼先儒杜子春【舊封緱氏伯】先儒韓愈【舊封昌黎伯】先儒程顥【舊封豫國公】先儒邵雍【舊封新安伯】先儒司馬光【舊封溫國公】先儒胡安國【舊封建寧伯】先儒楊時【舊封將樂伯】先儒張栻【舊封華陽伯】先儒陸九淵先儒許衡【舊封魏國公】舊有堂邑侯顏何蘭陵伯荀況

彭城伯劉向司空王肅司徒杜預今黜中牟伯鄭眾良鄕伯盧植滎陽伯服防今攺祀於鄕萊蕪侯曽防泗水侯孔鯉攺入啟聖祠從祀西廡先賢宓不齊【舊封單父侯】先賢公冶長【舊封密侯】先賢公晳哀【舊封北海侯】先賢髙柴【舊封共城侯】先賢樊須【舊封益都侯】先賢公西赤【舊封鉅野侯】先賢梁鱣【舊封千乘侯】先賢冉孺【舊封臨沂侯】先賢伯防【舊封沭陽侯】先賢冉季【舊封諸城侯】先賢漆雕徒父【舊封髙宛侯】先賢漆雕哆【舊封濮陽侯】先賢商澤【舊封鄒平侯】先賢任不齊【舊封當陽侯】先賢公良孺【舊封牟平侯】先賢公肩定【舊封梁父侯】先賢鄔單【舊封聊城侯】先賢罕父黒【舊封祈鄕侯】先賢榮旂【舊封厭次侯】先賢左人郢【舊封南華侯】先賢鄭國【舊封朐山侯】先賢原亢【舊封樂平侯】先賢亷潔【舊封胙城侯】先賢叔仲會【舊封博平侯】先賢公西輿如【舊封臨朐侯】先賢邽巽【舊封髙唐侯】先賢陳亢【舊封南頓侯】先賢琴張【舊封陽平侯】先賢步叔乘【舊封博昌侯】先儒左丘明【舊封中都伯】先儒公羊髙【舊封臨淄侯】先儒伏勝【舊封乘氏伯】先儒孔安國【舊封曲阜伯】先儒董仲舒【舊封廣川伯】先儒王通先儒周惇頥【舊封道國公】先儒歐陽修先儒張載【舊封郿伯】先儒程頥【舊封洛國公】先儒胡瑗先儒朱熹【舊封徽國公】先儒呂祖謙【舊封開封伯】先儒蔡沈【舊封崇安伯】先儒眞徳秀【舊封浦城伯】先儒薛瑄先儒王守仁先儒陳獻章先儒胡居仁舊有壽張侯公伯寮新息侯秦冉考城伯戴聖岐陽伯賈逵扶風伯馬融任城伯何休偃師伯王弼今黜內黃侯蘧伯玉長山侯林放髙密侯鄭新野伯範臨川郡公吳澄【今攺祀於鄕】曲阜侯顏無繇攺入啟聖祠從祀淄川侯申黨卽申棖今革存棖

凡祭期

洪武元年定以春秋上丁日降香遣官祭孔子於國學七年仲春上丁日食攺用次丁成化二十二年二

月朔當釋菜値上丁令以次日釋菜

凡祭器禮物樂舞

洪武四年更定各置髙案籩豆簠簋豋鉶悉用甆器牲用熟樂舞生擇監生及文武大臣子弟在學者預教習之【今用太常樂舞生】正統三年令祭丁品物非其土產者鹿以羊代榛栗以所產果品代景泰六年奏準以兩廡祭品儉薄增豕四隻棗栗各五十斤黍稷各一斗形鹽五十斤南京國子監一體增設成化十二年增樂舞爲八佾籩豆各十二嘉靖九年令南京國子監祭用十籩十豆天下府州縣八籩八豆樂舞俱止六佾凡六品以下官不陪祭者先期一日赴廟瞻拜

月朔釋菜儀

其日淸晨執事者各司其事分獻官各官分列於大成門內監生排班俟獻官至通贊唱排班獻官以下各就位通贊唱班齊鞠躬拜興拜興平身引贊詣獻官前唱詣盥洗所獻官盥手帨手訖引贊唱詣酒尊所司尊者舉羃酌酒訖引贊唱詣至聖先師孔子神位前跪獻爵俯伏興平身執事者【行事並同】引贊唱詣復聖顏子神位前宗聖曽子神位前述聖子思子神位前亞聖孟子神位前【儀並同】十哲兩廡分獻官一同行禮畢引贊同唱復位引贊導獻官分獻官至原拜位立通贊唱鞠躬拜興拜興平身禮畢

啟聖祠祭儀

嘉靖九年令兩京國子監並天下學校各建啟聖公祠中祀叔梁紇題稱啟聖公孔子之位以顏無繇曽防孔鯉孟孫氏配俱稱先賢某氏之位程珦朱松蔡元定從祀俱稱先儒某氏之位每歲仲春秋上丁日遣國子監祭酒行禮南監司業行禮一陳設正位羊一豕一籩豆各八簠簋各二鉶二爵三帛一篚一東配豕一爵三帛一篚一每位簠簋各一籩豆各四西配【同】東西從祀同一正祭是日三更引贊導遣官至盥洗所搢笏出笏典儀唱執事官各司其事遣官就位迎神四拜【兩廡分獻官同】典儀唱奠帛行初獻禮遣官由廟左門入贊詣啟聖公孔氏神位前搢笏獻爵出笏詣讀祝位跪讀訖俯伏興平身【兩廡分獻官同】贊詣先賢顏氏神位前獻帛獻爵詣先賢曽氏先賢孔氏先賢孟孫氏各神位前【儀並同前兩廡分獻官同】獻帛爵訖復位典儀唱行亞獻行終獻禮【儀同初獻】典儀唱徹饌訖唱送神四拜【兩廡分獻官同】典儀唱讀祝官捧祝掌祭官捧帛饌各詣瘞位唱望瘞捧祝帛饌官至瘞所贊引贊詣望瘞位贊禮畢一祝文維某年某月某日皇帝謹遣具官某致祭於啟聖公孔氏曰惟公誕生至聖爲萬世王者之師功徳顯著玆因仲【春秋】特用遣祭以先賢顏氏曽氏孔氏孟孫氏配尙享

先農

洪武二年始建先農壇於山川壇西南列爲大祀每歲親祭遂耕耤田以後稷氏配已又奉仁祖配後攺中祀止遣應天府官致祭不設配位祭畢猶親耕耤田永樂定都建壇如南京遣順天府官致祭自後遇登極初行耕耤田禮則親祭每歲以仲春上戊日遣官致祭嘉靖十六年諭凡親耕則戶部尙書先祭先農上至止行三推禮萬曆四年攺鑄神只壇祠祭署印仍掌行耕耤事務洪武二十六年定一齋戒三日一省牲牛一羊一豕一鹿一兔一一陳設先農之神南向犢一羊一豕一豋一鉶二籩豆各十簠簋各二帛一靑色禮神制帛設酒尊三爵三篚一於壇南西向祝文案一於壇西一正祭典儀唱樂舞生就位執事官各司其事贊引引獻官至盥洗所搢笏出笏贊就位典儀唱瘞毛血迎神奏樂樂止贊四拜【陪祭官同】典儀唱奠帛行初獻禮樂作贊詣神位前獻帛獻爵訖詣讀祝位跪讀畢贊俯伏興平身復位樂止行亞獻禮樂作樂止行終獻禮【儀同】典儀唱飲福受胙訖俯伏興平身復位贊兩拜徹饌奏樂執事於神位前徹饌樂止唱送神奏樂贊四拜樂止典儀唱捧祝帛饌各詣瘞位禮畢一祝文維洪武某年歲次某甲子月某日皇帝謹遣具官某致祭於先農之神惟神初興農事乃種嘉谷爲民立命萬世永賴今將東作親耕耤田謹以牲醴庶品用修常祀尙享一樂章迎神東風啟蟄地脈奮然蒼龍掛角煜煜天田民命惟食創物有光圜鐘旣奏有降斯筵奠帛帝出乎震天發農祥神降於筵藹藹洋洋禮神有帛其色惟蒼豈伊具物誠敬之將初獻九谷未分庶艸攸同表爲嘉種實在先農黍稌斯丰酒醴是共獻奠之初以蘄感通亞獻倬彼甫田其隰其原耒耜云載驂禦之間報本思享亞獻惟防神共歆之自古有年終獻帝耤之典享祀是資潔丰嘉栗咸仰於斯時維親耕享我農師禮成於三以訖陳詞徹饌於赫先農歆此潔修於篚於爵於饌於羞禮成告徹神惠敢畱餕及終畝丰年是求送神神無不在於昭於天曰迎曰送於享之筵冠裳在列金石在懸往無不之其佩翩翩望瘞祝帛牲醴先農旣歆不畱不褻瘞之厚深有幽其瘞有赫其臨曰禮之常匪今斯今

嘉靖九年更定一祭品每親祭加和羮胙牛各一隻豚胉豕一口餘如舊例一祭儀前三日太常寺奏致齋如常祀儀上先期致告於廟至日上詣壇所具服殿具皮弁服典儀唱樂舞生就位執事官各司其事內贊導引官導上至拜位內贊奏就位典儀唱瘞毛血迎神樂作樂止內贊奏四拜【傳贊百官同】典儀唱奠帛行初獻禮樂作執事官捧帛爵跪奠於神位前訖內贊奏跪【傳贊百官同】樂暫止內贊唱讀祝讀祝官跪於神位前右讀訖樂作贊俯伏興平身【傳贊百官同】樂止典儀唱行亞獻禮樂作執事官捧爵跪奠於神位前訖樂止典儀唱行終獻禮樂作執事官捧爵跪奠於神位前訖樂止太常寺官進立壇東西向唱答福胙內贊奏跪奏搢圭光祿寺官以福酒跪進於上右內贊奏飲福酒上飲訖光祿寺官以胙跪進於上右內贊奏受胙上受訖奏出圭俯伏興平身奏二拜【傳贊百官同】典儀唱徹饌樂作執事官詣神位前徹饌訖樂止典儀唱送神樂作內贊奏四拜【傳贊百官同】樂止典儀唱讀祝官捧祝掌祭官捧帛饌各詣瘞位樂作禮畢樂止上還具服殿更翼善冠黃袍行耕耤田禮一祝文維嘉靖某年某月某日嗣天子某致祭於先農之神曰惟神肇興農事始種嘉谷立斯民命萬世永賴玆當東作之期親耕耤田惟賴神慈黙思化理俾年谷丰茂率土皆同謹以牲帛醴齊之儀用申祭告之誠尙享一樂章【仍舊】

先蠶【後罷】

嘉靖九年初建先蠶壇於北郊歲春擇日皇后躬祀先蠶行親蠶禮十年攺築壇於內廷致祭行親蠶禮一齋戒前期三日尙儀奏致齋三日內執事並司贊六尙等女官及應入壇者各齋二日一省牲羊二豕一鹿一兔一一陳設先蠶氏之神羊二豕一豋一籩豆各六簠簋各二帛一篚一酒尊三爵三酒盞三十祝案一一正祭先一日蠶官令陳樂女生位於壇南設皇后拜

位於壇下北向次公主次內命婦次外命婦拜位俱異位重行北向設內贊位於壇南設司贊位於皇后拜位之東西設司賔位於外命婦班之北東西相向皇后至壇所入具服殿少憩司賔先引外命婦列於先蠶壇下東西相向以北爲上尙儀詣皇后前奏請皇后易服出殿門將至壇內贊唱樂女生就位執事官各司其事導引女官導皇后至拜位司贊奏就位次公主次內命婦又次外命婦各就拜位內贊唱瘞毛血迎神樂作樂止司贊奏四拜【公主以下同】內贊唱奠帛行初獻禮樂作執事官捧帛爵跪於神位前各奠訖樂暫止內贊唱讀祝司贊奏跪皇后跪【公主以下同】讀祝女官跪於神位前右讀訖樂作司贊奏興皇后興【公主以下同】樂止內贊唱行亞獻禮樂作執事官捧爵跪奠於神位前訖樂止內贊唱行終獻禮【儀同亞獻】執事女官進立於壇東西向唱賜福胙司贊奏跪皇后跪執事女官以福酒跪進於皇后右奏飲福酒皇后飲訖執事女官以胙跪進於皇后右奏受胙皇后受訖司贊奏興皇后興司贊奏二拜【公主以下同】內贊唱徹饌樂作執事女官詣神位前徹饌訖樂止內贊唱送神樂作司贊奏四拜【公主以下同】樂止內贊唱讀祝官捧祝執事官捧帛饌各詣瘞位樂作樂止司贊唱禮畢皇后還具服殿更常衣行親蠶禮一祝文維某年某月某日皇后致祭於先蠶氏之神曰惟神肇興蠶織衣我烝民萬民永賴時維季春躬行采桑禮仰冀黙垂庇佑相玆蠶事率土大同惟神之休敬以牲帛醴齊之儀用申祭告尙享如遇令官則去躬行采桑禮一句更云用修常典又攺用申爲謹用一樂章迎神貞和之曲於穆惟神肇啟蠶桑衣我萬民保我家邦玆舉曠儀春日載陽恭迎霞馭靈气洋洋奠帛壽和之曲【初獻同】神其臨只有苾有芬乃獻玉齍乃奠文纁仰祈昭鑑淑气氤氳顧玆蠶婦祁祁如雲亞獻順和之曲載舉淸觴蠶祀孔明以格以饗鼓瑟吹笙陰教用彰坤儀允貞神之聽之鑑此禋誠終獻寧和之曲神之格思桑土是宜三繅七就惟此繭絲獻禮有終神不我遺錫我純服藻繪皇儀徹饌安和之曲俎豆具徹式禮莫愆旣匡旣勅我祀孔防我思古人葛覃惟賢明靈歆只永顧桑阡送神恆和之曲【望瘞同】神之升矣日霽霞蒸相此女紅

抒軸其興玆返宮鸞鳯翔騰瞻望弗及永錫嘉徴凡太常寺執事人役先一日入壇具祝版祭品香帛本日晚送交蠶宮令轉送執事女官其廚役等項不許以鋪排名色擅入壇內祭畢蠶宮令祭品交還太常寺凡樂女生奏樂止用歌不用舞凡陪祀文官四品以上武官三品以上命婦各造給陪祀牌一面牌式較陪祀官減三之一

先醫

嘉靖十五年建聖濟殿於文華殿後以祀先醫歲用羊一豕一鉶二簠簋各二籩豆各八帛一遣太醫院正官行禮二十一年又建景惠殿於太醫院上祀三皇配以勾芒祝融風後力牧而附歷代醫師於兩廡凡二十八人歲遣禮部堂上官一員行禮太醫院堂上官二員分獻二殿之祭並以春冬仲月上甲日一陳設殿中正壇犢一羊一豕一豋一鉶二籩豆各十簠簋各二爵三酒尊一帛一篚一祝案一東配位一壇羊一豕一鉶一籩豆各十簠簋各一爵六帛一篚一西配位一壇陳設同東廡醫師十四位僦大季天師岐伯伯髙鬼防區兪跗少兪少師桐君太乙雷公馬師皇伊尹神應王扁鵲倉公淳於意張機陳設分爲三壇每壇豕一籩豆各六簠簋各一酒盞五爵三帛一篚一西廡醫師十四位華陀王叔和皇甫謐抱朴子葛洪巢元方眞人孫思邈藥王韋慈藏啟子王冰錢乙朱肱李杲劉元素張元素朱彥修陳設同一正祭贊引對引導遣官至咸濟門贊詣盥洗所贊搢笏洗訖贊出笏典儀唱執事官各司其事贊引贊就位典儀唱迎神贊四拜贊引贊陞壇導遣官至中香案前贊跪贊搢笏贊上香贊引引至東香案前贊跪上香訖引至西香案前贊跪上香訖贊出笏贊復位太醫院堂上官於兩配位香案前上香訖典儀唱奠帛行初獻禮贊引贊陞壇引至神位前贊搢笏贊獻帛贊三獻爵獻訖贊出笏贊詣讀祝位贊跪贊讀祝讀訖贊俯伏興平身贊復位兩配位執事自獻【兩廡儀同正殿】典儀唱亞獻禮終獻禮【儀亦同初獻惟不獻帛不讀祝】典儀唱徹饌執事徹訖典儀唱送神贊引贊四拜典儀唱讀祝官捧祝掌祭官捧帛饌各詣燎位贊引贊禮畢一祝文維某年某月某日皇帝遣官某致祭於太昊伏羲氏炎帝神農氏黃帝軒轅氏曰仰惟聖神繼天立極開物成務壽世福民尢重於醫所以贊帝生徳立法配品惠我天民功其博矣時維仲【春冬】特修常祀尙冀黙施防化大著神功深資妙劑保和朕躬期於一世之生民咸蠲疾疚躋於仁壽之域以永上帝之恩不亦丕顯歟以勾芒氏之神祝融氏之神風後力牧氏之神配尙享

禮部志稿卷二十九﹤史部﹐職官類﹐官制之屬﹐禮部志稿﹥

欽定四庫全書

禮部志稿卷三十

明兪汝楫編

祠祭司職掌

旗纛

洪武元年詔定親徵遣將諸禮儀以爲古者天子親徵則類於上帝造於祖宜於社禡於所徵之地祭所過山川若遣將出師亦告於廟社禡祭旗纛而後行於是諸儒議上具載大明集禮中今牙旗六纛藏之內府其廟在山川壇每歲仲秋祭山川日遣官祭於旗纛廟霜降日又祭於教塲至歲暮享太廟日又祭於承天門外俱旗手衞指揮行禮永樂後別有神旗之祭專祭火雷之神每月朔朢神機營提督官請祭於教塲今系總督京營戎政官奏請祭畢復命禡祭

一齋戒皇帝淸齋一日大將陪祭官以下皆如之一省牲前期二日設皇帝大次於廟庭之東省牲位於南門外前一日導駕官同太常寺卿導駕詣大次皇帝服通天冠絳紗至省牲位廩犧令率其屬牽牲自東西行過禦前省訖牽詣神廚太常卿奏請詣神廚視鼎鑊滌漑訖遂烹牲駕還大次一陳設前一日執事設神案於廟殿中之北軍牙東立纛位西設籩十有二於神位東三行西上豆十有二於神位西三行東上簠簋二於籩豆間簠東簋西鉶三豋三於籩豆前俎三於豋鉶前香案於俎前爵坫於香案前沙池於爵坫前設酒尊所於廟庭東幣篚位於酒尊北爵洗位於尊南禦洗位於爵洗南瘞坎於神位西北設席於坎位前上置酒並椀五雄鷄五以伺酧神設禦位於廟庭之南正中北向大將及陪祭官從後異等重行文東武西皆北向一正祭是日淸晨建牙旗六纛於神位後旗東纛西皇帝服武弁服導駕官同太常寺卿導皇帝自左南門入就位贊禮唱迎神大樂作太常卿奏請詣盥洗位皇帝至盥洗位搢圭盥帨訖出圭請詣爵洗位搢圭執爵官以爵進受爵滌爵拭爵訖以授執爵官再進爵亦如之出圭請詣酒尊所搢圭執爵官以爵進受爵司尊者舉羃酌醴齊訖以授執爵官再進爵亦如之出圭請詣軍牙神位前爵幣前行皇帝升廟壇樂作至神位前奏跪搢圭三上香奠幣三祭酒奠爵出圭樂止讀祝官跪讀祝於神右訖太常卿奏俯伏興樂作奏拜興拜興平身樂止請詣六纛神位前禮同復位亞獻終獻不奠帛讀祝餘皆如之訖贊禮唱飲福受胙太常卿奏詣飲福位奏鞠躬樂作奏拜興拜興平身樂止復位贊禮唱徹豆樂作掌祭官各徹豆樂止太常卿奏皇帝飲福受胙免拜贊禮唱陪祭官皆再拜傳贊訖贊禮唱送神太常卿奏鞠躬樂作奏拜興拜興平身樂止【傳贊同】贊禮唱望燎讀祝官取祝捧幣官取幣掌祭官取饌詣燎所太常卿奏詣望燎位燎舉執事殺雞刺血於酒椀中酬神燎半太常卿奏禮畢仍同導駕官引還大次【內設爵洗位滌爵拭爵上香祭酒神前再拜賜胙免拜等儀後並省】

祭所過山川儀

右與禡祭同但嶽鎭海瀆則用太牢其次用少牢又次用特牲行速止用酒脯仍設籩豆各一籩實鹿脯豆實鹿臡贊以禮官不用太常奠帛行酌獻禮無亞獻終獻祭畢望瘞不用雞酒

仲秋祭儀【洪武二十六年定霜降同】

一齋戒二日一省牲牛一羊一豕一一陳設神七位【南向】旗頭大將六纛大將五方旗神主宰戰船正神金鼓角銃炮之神弓弩飛鎗飛石之神陣前陣後神只五昌等眾犢一羊一豕一豋一鉶二籩豆各十簠簋各二帛七黒二白五禮神制帛共設酒尊三爵三酒盞三十篚一於壇東南西向祝文案一於壇西一正祭贊引引獻官至盥洗所盥洗教坊司奏樂典儀唱執事官各司其事贊引贊就位典儀唱迎神樂作樂止贊引贊四拜【陪祭官同】典儀唱奠帛行初獻禮奏細樂執事捧帛爵進贊引引獻官詣神位前奠獻訖贊詣讀祝位贊跪樂止讀祝訖奏樂贊俯伏興平身贊復位樂止典儀唱行亞獻禮奏樂執事官捧爵贊引引獻官詣神位前獻訖樂止典儀唱行終獻禮【儀同亞獻唱飲福受胙以下如常儀】一祝文維某年某月某日皇帝遣具官某致祭於旗頭大將六纛大將五方旗神主宰戰船正神金鼓角銃炮之神弓弩飛鎗飛炮之神陣前陣後神只五昌等眾維神欽天命而無私助揚威武有功國家玆當仲秋謹遵常典特以牲醴遣官致祭神其鑑之尙享

歲暮祭儀

一陳設羊一豕一果五爵三帛一一祝文維某年某月某日皇帝遣具官某致祭於旗纛之神維神之靈實壯威武適當歲暮禮宜時祀敬陳牲醴神其鑑之尙享

朔朢日祭神旗儀

一陳設羊一豕一無帛一正祭贊引引獻官就位贊四拜贊初獻禮贊跪贊讀祝訖贊俯伏興平身贊亞獻禮贊終獻禮贊四拜贊訖焚祝所訖贊禮畢一祝文維某年某月某日皇帝遣具官某致祭於天威神機火雷無敵大將軍之神維神威勇猛厲剛勁精彊訇雷掣電歘火奔風防國庀民厥功顯著肅靖凶暴寧謐封疆遇有徵討惟神是賴驅鋒遣鏑端直奇妙萬發萬中疊貫連穿破敵致勝如拉枯朽無堅不摧無悍不滅神其蓄鋭毓靈用之則應特以牲品致祭神其享之

五祀

舊制每歲孟春遣內官祭司戶之神於宮門外道左南向孟夏遣內官祭司竈之神於內府大庖廚前中道南向季夏遣司禮監官祭中霤之神於文樓前西向孟秋遣守門內官祭司門之神於午門前西角樓東向孟冬遣內官祭司井之神於內府大庖廚井前南向俱羊一豕一果品五禮神制帛一歲暮合祭於太廟丹墀之西羊五豕五果品五禮神制帛五遣太常寺少卿行禮今攺以時享太廟日祭司戶司竈司門司井之神而祭中霤並合祭日期及各遣官儀物並如舊

一正祭贊引引獻官詣盥洗所洗訖出笏就位贊四拜贊行初獻禮贊詣神位前搢笏奠帛獻爵【如素祭獻茶】出笏復位贊跪讀祝訖俯伏興平身贊行亞獻終獻禮俱執事者捧爵自跪獻於神位前訖贊四拜贊焚祝帛贊詣焚祝所贊禮畢分祭祝文維某年某月某曰皇帝遣具官某致祭於司戶之神曰職司於戶謹出入之行藏晝開暮闔衞防無私時維孟春謹以牲醴致祭神其鑑知尙享司竈之神曰日用飲食必資於竈爨有常所神實司之時維孟夏謹以特醴致祭神其鑑知尙享中霤之神曰室之中霤神司其職居中向明照察無私時維季夏謹以牲醴致祭神其鑑知尙享司門之神曰職司於門謹出入之行藏晝開暮闔衞防無私時維孟秋謹以特醴致祭神其鑑知尙享司井之神曰神司玆井源泉淸潔其用日新以供飲食時維孟冬謹以牲醴致祭神其鑑知尙享合祭祝文曰維神安養防衞各著厥功玆當歲暮特以牲醴報祭神其鑑知尙享京都祀典

按職掌載南京十一廟皆在雞鳴山之陽後層漢壽亭侯又於都城增京都太倉天妃凡三廟今先京師諸廟而在南京者以類列焉

京師

北極佑聖宮卽眞武廟開國靖難神多效靈故祀之每歲元旦聖旦三月三日九月九日每月朔朢日俱用素饈遣太常寺堂上官行禮國有大事則告

東嶽泰山廟洪武三年春秋合祀於山川壇二十一年後春附祭於郊秋祭仍舊今罷惟每歲聖旦及三月二十八日用牛一羊一豕一果品五帛一遣太常寺堂上官祭於其廟

都城隍廟舊從祀於郊壇聖旦及五月十一日遣太常寺官祭於其廟嘉靖九年罷從祀增廟祭一壇每歲仲祭神只日用犢一羊一豕一鉶二簠簋各二籩豆各十帛一遣官詣廟致祭國有大事則告

京都大倉神廟洪武初建於南京永樂後京師祭如之每歲春秋仲月擇日用羊一豕一餅饊果品饅頭糕各五帛一遣戶部堂上官祭

司馬馬祖先牧神廟國初築壇於南京後湖並祀今立廟如之每歲二八月中旬擇日遣太僕寺官祭

濟神祠西海子源出西山繞甕山後東入都城南出玉河入於大通漕渠嘉靖十五年建金海神祠於大內西苑湧泉亭以祀宣靈濟之神水府之神司舟之神二十二年攺今名每歲仲春秋上壬日用羊一豕一鉶二簠簋二籩豆各六帛七遣太常卿行禮

靈濟宮福州閩縣原建宮祀南唐徐知證知諤兄弟永樂十五年上寢疾藥罔效禱之卽瘳於是建宮京師封金闕玉闕眞人十六年攺封眞君每歲元旦冬至二眞君仙妃生辰用帛素羞遣太常寺堂上官行禮每月朔朢本宮住持行禮國有大事則告而福州舊例每六年掛袍太常寺遣官賫送萬曆四年奏罷遣官止預行本省如式織造卽令布政司堂上官祭告掛換

元世祖廟洪武初年建每歲二八月中旬擇日遣順天府祭嘉靖二十四年罷

漢前將軍漢壽亭侯關公廟舊稱壽亭侯嘉靖十年始正今稱每歲五月十三日以侯生辰用牛一羊一豕一果品五帛一遣太常寺堂上官行禮國有大事則告宋文丞相祠永樂六年建每歲春秋仲月用羊一豕一果品五帛一遣順天府尹行禮

榮國恭靖公姚廣孝祠舊配享於太廟嘉靖九年移祀大興隆寺後寺燬移崇國寺每歲春秋用羊一豕一果品五帛一遣太常寺堂上官行禮

南京

北極眞武廟每歲三月三日九月九日用素羞遣南京太常寺官祭

都城隍廟洪武二年封京都城隍祀之三年正城隍號命從祀於山川壇二十年攺建廟二十一年後春附祭於郊秋祭仍舊今罷惟每歲八月祭帝王后一日遣南京太常寺官祭

京都太倉神廟每歲二八月十五日遣南京戶部官祭天妃宮宮在龍江關永樂五年建每歲以正月十五日二月二十三日遣南京太常寺官致祭

五顯靈順廟每歲四月八日九月二十八日遣南京太常寺官祭

道林眞覺普濟禪師廟卽寶志公洪武初建塔廟於雞鳴山上每歲三月十八日用素羞遣南京太常寺官祭祠山廣惠廟祀張渤每歲二月十八日遣南京太常寺官祭

漢前將軍漢壽亭侯闗公廟洪武二十七年自津橋攺建於雞鳴山與眞武城隍五顯祠山及蔣卞曹劉衞國共稱十廟每歲四孟及歲暮遣應天府官祭五月十三日又遣南京太常寺官祭漢秣陵尉蔣忠烈廟晉成陽卞忠貞公廟宋濟陽曹武惠王廟南唐劉忠肅王廟元衞國忠肅公廟五廟祀漢蔣子文晉卞壼宋曹彬南唐劉仁瞻元福壽俱洪武二十年攺建歲以四孟朔及除日遣應天府官祭永樂七年進封子文忠烈武順昭靈嘉佑王忠烈舊廟四月二十八日以生辰加一祭

功臣廟洪武二年建每四孟歲暮遣勲戚大臣祭殿中正位中山武寧王徐達開平忠武王常遇春岐陽武靖王李文忠寧和武順王鄧愈東甌襄武王湯和黔寧昭靖王沐英東序西向都指揮使馮國用郢國公僉都督耿再成西海武莊公僉都督丁徳興濟國公都督同知張徳勝蔡國忠毅公靖海侯吳禎海國襄毅公平章康茂才蘄國武義公副使茅成東海郡公西序東向參政胡大海越國武莊公都督同知趙徳勝梁國公廣徳侯華髙巢國武莊公都督同知兪通海虢國忠烈公江陰侯吳良江國襄烈公宣寧侯曹良臣安國忠烈公安陸侯吳復黔國威毅公副使孫興祖燕山忠湣侯兩廡各設牌一總書故功臣指揮千百戶衞所鎭撫之靈又大功坊中山王家廟永樂三年令每歲正旦淸明中元十月朔冬至遣太常寺官祭以少牢

有司祀典上

舊典雜列各處山川土神古今聖賢忠臣烈士能禦大災能捍大患以勞定國以死勤事或奉特勑建廟賜額或沿前代降勑防持者皆著祀典秩在有司不可勝列惟嶽鎭海瀆及歷代帝王陵寢凡遇登極必遣官分投祭告特重其禮故備列之

嶽鎭海瀆

東嶽泰山山東泰安州祭西嶽華山陜西華陰縣祭中嶽嵩山河南河南府祭南嶽衡山湖廣衡州府

祭北嶽恆山直眞定府祭東鎭沂山山東靑州府祭西鎭吳山陜西隴州祭中鎭霍山山西平陽府祭南鎭會稽山浙江紹興府祭北鎭醫巫閭山遼東祭東海山東萊州府祭西海山西蒲州祭南海廣東廣州府祭北海懷慶府祭江瀆四川成都府祭河瀆山西蒲州祭淮瀆河南南陽府祭濟瀆河南懷慶府祭

帝王陵寢

伏羲氏河南陳州祭媧皇氏山西趙城縣祭神農氏湖廣酃縣祭軒轅氏陜西延安府祭少昊氏山東曲阜縣祭髙陽氏髙辛氏直滑縣祭堯帝山東東平州祭舜帝湖廣寧逺縣祭夏禹王浙江會稽縣祭商湯王山西榮河縣祭商中宗直內黃縣祭商髙宗河南陳州祭周文王周武王周成王周康王漢髙祖俱陜西西安府祭漢文帝陜西咸寧縣祭漢景帝陜西西安府祭漢武帝陜西興平縣祭漢宣帝陜西長安縣祭漢光武河南孟津縣祭後魏文帝陜西富平縣祭隋髙祖陜西扶風縣祭

【有司自祭不在三十六陵內】唐髙祖陜西三原縣祭唐太宗陜西醴泉縣祭唐憲宗陜西蒲城縣祭唐宣宗陜西涇陽縣祭周世宗河南鄭州祭宋太祖宋太宗宋眞宗宋仁宗俱河南鞏縣祭宋孝宗宋理宗俱浙江會稽縣祭元世祖順天府祭【嘉靖中罷】

凡應祀神只

洪武元年令郡縣訪求應祀神只名山大川聖帝明王忠臣烈士凡有功於國家及惠愛在民者具實以聞著於祀典有司歲時致祭二年令有司時祀祀典神只其不在祀典而常有功徳於民事迹昭著者𨿽不祭其祠宇禁人毀撤三年遣官訪歷代帝王陵廟令具圖以進四年遣使祭歷代帝王陵寢始罷天下府州縣祀三皇又令歷伐帝王但在中原安養人民者俱春秋祭祀惟逺而在偏方與在中原而昏愚者俱不祭亦不禁樵采七年令禮部頒祭嶽鎭海瀆儀於所在有司九年遣官行視歷代帝王陵寢凡三十六陵令百步

內禁樵采設陵戶二人看守有司督近陵之民以時封培每三年一降香致祭二十六年定各處聖帝明王忠臣烈士載在祀典不系淫祠者其廟宇陵寢皆要備知其處每年定奪日期或差官往祭或令有司自祭禮部悉理之

前代陵寢

天順八年令各處帝王陵寢被人毀發者所在有司卽時修理如舊仍令附近人民一丁看防免其差徭

凡神只壇廟

嘉靖九年令各處應祀神只帝王忠臣孝子功利一方者其壇塲廟宇有司修葺依期齋祀勿褻勿怠

凡靖難間革除被罪諸臣

隆慶六年令各地方官查其生長鄕邑或特爲建祀或卽附本處名賢忠節祠歲時俱以禮致祭

凡各處鄕賢名宦祠

萬曆二年令各撫按官查勘釐正有不應入祠者卽行革黜

有司祀典下

洪武二十六年著令天下府州縣合祭風雲雷雨山川社稷城隍孔子及無祀鬼神等有司務要每歲依期致祭其壇墠廟宇制度牲醴祭器體式俱載洪武禮制今列於後

社稷【府州縣同】

壇制東西二丈五尺南北二丈五尺髙三尺【俱用營造尺】四出陛各三級壇下前十二丈或九丈五尺東西南各五丈繚以周墻四門紅油北門入石主長二尺五寸方一尺埋於壇南正中去壇二尺五寸止露圓尖余埋土中神號各布政司寓治之所𨿽系布政司官致祭亦合稱府社府稷府稱府社之神府稷之神州稱州社之神州稷之神縣稱縣社之神縣稷之神神牌牌二以木爲之朱漆靑字身髙二尺二寸濶四寸五分厚九分座髙四寸五分濶八寸五分厚四寸五分臨祭設於壇上以矮桌盛頓祭畢藏之房屋神廚三間用過梁通連深二丈四尺中一間濶一丈五尺九寸旁兩間每一間濶一丈二尺五寸鍋五口每口二尺五寸庫房間架與神廚同【內用壁不用連】宰牲房三間深二丈二尺五寸三間通連中一間濶一丈七尺五寸九分旁二間各濶一丈於中一間正中鑿宰牲小池長七尺深二尺濶三尺甎砌四面安頓木架於上宰牲血水聚於池內祭畢擔去仍用蓋房門用鎖【宰牲房前舊有小池者仍舊制不必更攺無者不必鑿池止於井內取水】滌牲桶四隻寛大可以容牲祝版以木爲之白紙寫文貼其上祭畢焚之祭器牲匣四以木爲之朱漆底蓋各髙六寸長三尺三寸濶二尺二寸蓋兩頭用銅環二个底兩旁用銅環四个籩豆簠簋俱用瓷楪簠簋楪稍大酒尊三用磁尊每尊用蓋布巾一酌酒杓一爵六用磁爵鉶一用瓷椀香鑪二設於壇之左右案桌神牌案二髙一尺一寸濶一尺九寸長三尺三寸邊豆簠簋案四髙一尺一寸濶一尺九寸長三尺三寸牲匣案四髙六寸濶二尺四寸長三尺五寸祝案一髙一尺一寸濶一尺九寸長三尺三寸酒尊案一髙二尺七寸五分濶一尺五寸長五尺桌面剜三孔仍用木版一片橫裝於剜孔之下以盛酒尊爵帛案一髙二尺七寸五分濶二尺三寸長三尺盥具尊一用瓷甕酌水杓一盆一錫銅瓷隨用帨布一案一髙二尺七寸五分濶二尺三寸長三尺祭物羊一豕一帛一黒色長一丈八尺鉶一盛和羮籩四棗栗鹽槁魚豆四韭葅醯醢豬肉鮓菁葅鹿醢或用麂兔簠二黍稷簋二稻粱祭期每歲仲春仲秋上戊日獻官各布政司及府州縣凡遇祭祀隨處但長官一員行三獻禮余官止陪祭武官並不預祭儀注正祭前三日獻官並陪祭官執事人等沐浴更衣散齋二日各宿別室致齋一日同宿祭所散齋仍理事務惟不飲酒不食蔥韭蒜薤不弔喪問疾不聽樂不行刑不判署刑殺文字不預穢惡事致齋惟理祭事正祭前一日執事者設香案於宰牲房外贊引引獻官常服詣省牲所贊省牲執事者牽牲從香案前過贊引贊省牲畢遂牽牲以毛血少許盛於盤其餘毛血以淨器盛貯祭畢埋之【其牲須連皮烹熟供祭】前期執事掃除壇之上下並設獻官幕次於中門外執事者依圖陳設其日淸晨執事者各實籩豆酒尊等器並滌爵【臨祭獻官免滌】獻官具祭服僉祝版於幕次執事者置祝於案置幣於篚取毛血盤置神位前牲案下將行禮執事者以牲匣盛牲置於案未啟蓋通贊唱執事者各司其事陪祭官各就位唱獻官就位贊引引獻官入就位通贊唱瘞毛血執事者以毛血瘞於坎遂啟牲匣蓋通贊唱迎神鞠躬拜興拜興拜興拜興平身獻官陪祭官皆四拜興平身通贊唱奠帛行初獻禮捧帛者捧帛執爵者執爵以詣贊禮唱詣盥洗所引贊引獻官至盥洗所贊搢笏執事酌水進帨獻官盥手帨手訖【盥手帨手不贊】贊出笏獻官出笏贊詣酒尊所贊司尊者舉羃酌酒執事者各以爵受酒贊詣某社神位前引獻官詣神位前贊跪搢笏獻官搢笏捧帛者跪進於獻官之右獻官受帛獻帛以帛授執事者奠於案執爵者跪進於獻官之右獻官受爵贊獻爵獻官獻爵以爵授執事者奠於神位前【幾進帛進爵皆跪於獻官之右奠帛奠爵皆在獻官之左】贊出笏獻官出笏贊俯伏興平身獻官俯伏興平身贊詣某稷神位前【儀同上】贊詣讀祝位獻官詣讀祝位贊跪獻官跪贊讀祝讀祝者取祝跪讀於獻官之左畢興置祝於案贊俯伏興平身獻官俯伏興平身贊復位獻官復位通贊唱行亞獻禮贊引引獻官詣酒尊所贊司尊者舉羃酌酒執事者各以爵受酒贊詣某社神位前引獻官詣神位前贊跪贊搢笏獻官跪搢笏執爵者跪進於獻官之右獻官受爵贊獻爵獻官獻爵以爵授執事者奠於神位前贊出笏獻官出笏贊俯伏興平身獻官俯伏興平身贊詣某稷神位前【同上儀】贊復位獻官復位終獻同亞獻儀通贊唱飲福受胙執事者設飲福位於壇之中稍北執事者先於社神前取羊一腳置於盤執事者於酒尊所酌酒一爵立俟於飲福位之右贊引引獻官詣飲福位贊跪搢笏獻官跪搢笏執事者以爵跪進於獻官之右獻官受爵贊飲福酒獻官飲訖以虛爵授執事者執事者跪受爵於獻官之左以退贊受胙執事者以胙跪進於獻官之右獻官受胙以胙授執事者執事者跪受於獻官之左捧由中道出贊出笏獻官出笏贊俯伏興平身獻官俯伏興平身贊復位通贊贊兩拜獻官陪祭官皆兩拜通贊唱徹饌執事者各詣神位前以籩豆稍移動通贊唱送神贊鞠躬拜興拜興拜興拜興平身獻官陪祭官皆四拜興平身通贊唱讀祝官捧祝進帛官捧帛各詣瘞所獻官陪祭官移身分東西立俟捧帛祝者由中道過獻官復位通贊唱望瘞贊引贊詣望瘞位引獻官至望瘞位執事者以祝帛焚於坎中將畢以土實坎贊引通贊同唱禮畢祝文維洪武某年歲次某月某朔某日某官某等敢

昭告於某社之神某稷之神曰品物資生烝民乃粒養育之功司土是賴維玆仲【春秋】禮宜【告報】祀謹以牲帛醴齊粢盛庶品式陳明薦尙享

風雲雷雨山川城隍之神

凡各布政司府州縣春秋仲月上旬擇日同壇祭設三神位風雲雷雨居中山川居左城隍居右【若府州縣則稱某府某州某縣境內山川之神某府某州某縣城隍之神】風雲雷雨帛四山川帛二城隍帛一俱白色附郭府州縣官止隨班行禮不必別祭其祭物祭品獻官及齋戒省牲陳設正祭迎神並與社稷禮同【但臨祭時執事者先以毛血瘞於坎通贊不唱瘞毛血】奠帛初獻先詣風雲雷雨神位前次詣山川神位前次詣城隍神位前次詣讀祝所亞獻終獻同初獻【不唱奠帛讀祝】飲福受胙其胙於風雲雷雨神位前取羊一腳徹饌送神望燎亦同社稷儀【但攺瘞字爲燎字】祝文維洪武某年歲次某月某朔某日某官某等敢昭告於風雲雷雨之神某府州縣境內山川之神某府州縣城隍之神曰惟神妙用神機生育萬物奠式民居足我民食某等欽承上命【職守方面布政司用忝職玆土府州縣用】今當仲【春秋】謹具牲醴庶品用申常祭尙享

嶽鎭海瀆帝王神廟

凡五嶽五鎭四海四瀆及帝王陵廟已有取勘定擬致祭去處所在官司以春秋仲月上旬擇日致祭近布政司者布政司官致祭近府州縣者各府州縣官致祭各用帛一五嶽五鎭四海各隨方色四瀆用黒色帝王陵廟用白色其牲物祭器儀注並與社稷同【如獻官奠爵訖就讀祝惟瘞毛血望燎與祀風雲雷雨等神同其四海四瀆祝帛俱沈水中毛血仍瘞之】祝文五嶽維神靈峙方嶽鐘秀厚祗主司生民其功允大時維仲【春秋】謹具牲醴庶品用申常祭尙享【如東嶽則稱曰東嶽泰山之神西嶽華山南嶽衡山北嶽恆山中嶽嵩山皆仿此】五鎭維神鐘秀崇髙一方巨鎭封表有年功著民社時維仲【春秋】謹具牲醴庶品用申常祭尙享【如東鎭則稱東鎭沂山之神南鎭會稽西鎭吳山北鎭醫巫閭中鎭霍山皆仿此】四海維神靈鐘坎徳萬水所宗功利甚廣溥濟斯民時維仲【春秋】謹具牲醴庶品用申常祭尙享【如東海則稱東海之神西海南海北海皆仿此】四瀆維神鐘徳靈長髮源成溪潤澤所加溥利民物時維仲【春秋】謹具牲醴庶品用申常祭尙享【如淮瀆則稱東瀆大淮之神西瀆大河南瀆大江北瀆大濟皆仿此】歷代帝王陵寢維某帝王功加當時徳垂後世陵寢所在仰止益防時維仲【春秋】謹具牲醴庶品用申祀典尙享

旗纛

凡各處守禦官俱於公廨後築壇立旗纛廟設軍牙六旗纛神位春祭用驚蟄日秋祭用霜降日祭物用羊一豕一帛一白色祝一香燭酒果先期各官齋戒一日至日守禦長官武服行三獻禮若出師則取旗纛以祭班師則仍置於廟儀注與社稷同但瘞毛血望燎與風雲雷雨等神同祝文維神正直無私指揮軍士助揚威武皆防神功某等欽承上命守禦玆土惟玆仲【春秋】謹以牲醴庶品用申常祭尙享

以上各項祭祀壇廟宰牲房屋牲帛日期並依已定制度合用牲匣籩豆簠簋尊爵盥洗等器並如社稷壇樣制辦成造但案桌用髙桌

祭厲

凡各府州縣每歲春淸明日秋七月十五日冬十月初一日祭無祀鬼神其壇設城北郊間府州名郡厲縣名邑厲祭物牲用羊三豕三飯米三石香燭紙隨用儀注先期三日主祭官齋沐更衣【用常服】備香燭酒果詣本處城隍發告文通贊者贊鞠躬拜興拜興平身詣神位前跪進爵獻爵奠爵俯伏興平身復位鞠躬拜興拜興平身焚告文禮畢至日設城隍位於壇上祭物用羊一豕一設無祀鬼神於壇下左右【如府則曰本府境內無祀鬼神】祭物用羊二豕二解置於器同羮飰等鋪設各鬼神位前執事者陳設畢通贊唱執事者各就位陪祭官各就位主祭官就位鞠躬拜興拜興拜興拜興平身詣神位前跪三獻酒俯伏興平身復位讀祭文訖鞠躬拜興拜興拜興拜興平身以祭文同紙焚訖贊禮畢祭文維洪武某年某月某日某府官某遵承禮部札付爲祭祀本府闔境無祀鬼神等眾事該欽奉皇帝聖防普天之下后土之上無不有人無不有鬼神人鬼之道幽明𨿽殊其理則一故天下之廣兆民之眾必立君以主之君總其大又設官分職於府州縣以各長之各府州縣又於每一百戶內設一里長以綱領之上下之職綱紀不紊此治人之法如此天子祭天地神只及天下山川王國各府州縣祭境內山川及祀典神只庶民祭其祖先及里社土谷之神上下之禮各有等第此事神之道如此尙念冥冥之中無祀鬼神昔爲生民未知何故而歿其間有遭兵刃而橫傷者有死於水火盜賊者有被人取討而逼死者有被人彊奪妻妾而死者有遭刑禍而負屈死者有天災流行而疫死者有爲猛獸毒虫所害者有爲饑餓凍死者有爲戰鬭而殞身者有因危急而自縊者有因墻屋傾隤而壓死者有死後無子孫者此等鬼魂或終於前代或沒於近世或兵戈擾攘流移於他鄕或人煙斷絕久缺其祭祀姓名泯沒於一時祀典無聞而不載此等孤魂死無所依精魄未散結爲陰靈或依艸附木或作爲妖怪悲號於星月之下呻吟於風雨之時凡遇人間令節心思陽世魂杳杳以無歸身墮沈淪意懸懸而望祭興言及此憐其淒慘故勑天下有司依時享祭在京都有泰厲之祭在王國有國厲之祭在各府州有郡厲之祭在各縣有邑厲之祭在一里又各有鄕厲之祭期於神依人而血食人敬神而知禮仍命本處城隍以主此祭欽奉如此今某等不敢有違謹設壇於城北以三月淸明日七月十五日十月一日置備牲醴羮飯專祭本府合境無祀鬼神等眾靈其不昧永享此祭凡我一府境內人民儻有忤逆不孝不敬六親者有姦盜詐僞不畏公法者有拗曲作直欺壓良善者有躱避差徭靠損貧戶者似此頑惡姦邪不良之徒神必報於城隍發露其事使遭官府輕則笞決杖斷不得號爲良民重則徒流絞斬不得生還鄕裏若事未發露必遭陰譴使舉家並染瘟疫六畜田蠶不利如有孝順父母和睦親族畏懼官府遵守禮法不作非爲良善正直之人神必達之城隍陰加防佑使其家道安和農事順序父母妻子保守鄕裏我等合府官吏如有上欺朝廷下枉良善貪財作蠧政害民者靈必無私一體昭報如此則鬼神有鑑察之明官府非諂諛之祭尙享告城隍文某府遵承禮部札付爲祭祀本府無祀鬼神事該欽奉皇帝聖防普天之下后土之上無不有人無不有鬼神人鬼之道幽明𨿽殊其理則一今國家治民事神已有定制尙念防冥之中無祀鬼神【昔爲生民以下至依時享祭並與前同但無在京都等七句】命本處城隍以主此祭鎭控壇塲鑑察諸神等類其中果有生爲良善誤遭刑禍死於無辜者神當達於所司使之還生中國永享太平之福如有素爲凶頑身死刑憲𨿽獲善終亦出僥幸神當達於所司屏之四裔善惡之報神必無私欽奉如此今某等不敢有違謹於某年某月某日於城北設壇置備牲酒羮飯享祭本府無祀鬼神等眾然幽明異境人力難爲必資神力庶得感通今特移文於神先期分遣諸將召集本府合境鬼靈等眾至日悉赴壇所普享一祭神當欽承勑命鎭控壇場鑑察善惡無私昭報爲此合行移牒請照驗欽依施行

里社

凡各處鄕村人民每裏一百屍內立壇一所祀五土五穀之神專爲祈禱雨暘時若五穀丰登每歲一戶輪當會首常川潔淨壇遇春秋二社預期率辦祭物至日約聚祭祀其祭用一羊一豕酒果香燭隨用祭畢就行會飲會中先令一人讀抑彊扶弱之誓其詞曰凡我同裏之人各遵守禮法毋恃力淩弱違者先共制之然後經官或貧無可贍周急其家三年不立不使與會其婚姻喪葬有乏隨力相助如不從眾及犯姦盜詐僞一切非爲之人並不許入會讀誓詞畢長幼以次就位盡歡而退務在恭敬神明和睦鄕裏以厚風俗儀注前祭一日會首及預祭之人各齋戒一日會首前遣執事人掃除壇所爲瘞坎於壇所之西北方深取足容物會首洗滌廚房鑊器以淨室爲饌所至晚宰牲執事者以楪取毛血與祭器俱寘於饌所【祭器俱用甆瓦器】祭日未明執事者於廚中烹牲設五土五穀神位於壇上五土居東五穀居西設讀祝所於壇上居中間設會首拜位於壇下俱南向設預祭人位於其後設引禮及諸執事人位又於其後執事者於饌所實祭物於楪內解牲體置於二俎置酒於尊書祝文於紙祭物旣備執事者各捧設於神位前燃香明燭自會首以下各服常服盥手入就拜位立定執事者執壺於尊中取酒立於五土神位之左引禮者唱鞠躬拜興拜興平身會首以下皆鞠躬拜興拜興平身執事者取毛血瘞於坎中引禮引會首詣五土神位前唱跪會首詣五土神位前跪舉杯執壺者斟酒引禮唱三祭酒會首三祭酒訖引禮唱俯伏興平身執壺者詣五穀神位之左引禮引會首詣五穀神位前唱跪會首詣五穀神位前跪舉杯執壺者斟酒引禮唱三祭酒會首三祭酒訖引禮唱俯伏興平身會首俯伏興平身引禮唱就讀祝所讀祝者取祝立於讀祝位之左會首詣讀祝所引禮唱跪會首跪唱讀祝讀祝者跪讀祝訖興置祝於案引禮唱俯伏興平身會首俯伏興平身引禮唱復位會首復位引禮唱鞠躬拜興拜興平身會首以下皆鞠躬拜興拜興平身執事者撤祭物讀祝者取祝文焚瘞於坎所禮畢行會飲誓文禮祝文維洪武某年歲次某月某朔某日某府某州某縣某鄕某里某人等謹致祭於五土之神五穀之神曰維神參贊造化發育萬物凡我庶民悉賴生殖時維仲【春東作方興秋歲事有成】謹具牲醴恭申【祈告報祭】伏願雨暘時若五穀丰登官賦足供民食充裕神其鑑知尙享

鄕厲

凡各鄕村每裏一百戶內立壇一所祭無祀鬼神專祈禱民庶安康孳畜蕃盛每歲三祭春淸明日秋七月十五日冬十月一日祭物牲酒隨鄕俗置辦具輪流會首及祭畢會飲讀誓等儀與祭里社同祭文某縣某鄕某村某里某社里長某人承本縣官裁防該欽奉皇帝聖防【以下文與祭厲同】今某等不敢有違謹設壇於本裏【以三月淸明日七月十五日十月一日】率領某人等百家聯名於此寘備羮飯肴物祭於本裏無祀鬼神等眾靈其不昧依期來享凡我一里之中百家之內儻有忤逆不孝【以下並同前祭厲文但無我等合府官吏至一體昭報一款】如此則鬼神有鑑察之明我民無諂諛之祭靈其無私永垂昭格尙享祭告城隍文某府某縣某鄕某村某里里長某人率領某里人民某人等聯名謹具狀告於本縣城隍之神今來某等承奉縣官裁防遵依上司所行爲祭祀本鄕無祀鬼神事該欽奉皇帝聖防【以下文與前告城隍同但省無杞鬼神至作爲妖怪一段爲有等不在典祀之神不得血食之鬼魂無所依私顯靈怪四句又省凡遇人間六句依時享祭下加鄕村里社一年三祭八字命本處城隍攺仍命以禮請本處城隍生爲凶惡生字攺素字神當達於所司屏之四裔攺神必屏之四裔此外並同】今某等不敢有違欽依於某年某月某日就本裏設壇謹備羮飯肴物祭享於本鄕無祀鬼神等眾然幽明異境人力難爲必資神力庶得感通今特防誠告於神先期分遣諸將徧歷所在招集本裏鬼靈等眾至日悉赴壇所受祭神當欽承勑命鎭控壇場鑑察善惡無私昭報爲此謹具狀告於本縣城隍之神俯垂昭鑑謹狀

凡在外祀典雜例

洪武六年定天下十三省山川皆各省自祭舊合祭京師及四夷山川悉罷之各城隍之神祭日春用三月三日秋用九月九日七年奏定天下府州縣社稷之神正配位各用羊一豕一十一年令在外府州縣祭祀典神只中祀俱用帛小祀俱只用牲醴十四年令在外祭山川等神以文職長官一員行禮武官不預如軍民指揮使司則從本司行之十八年議準先師孔子及社稷山川等祀凡縣附府者罷縣祭二十九年令在外未入流官陪祭俱用祭服宣徳八年定新官到任以羊豕各一總祀應祀神只於城隍廟正統二年令應天府建社稷壇春秋祈報以守臣行事

品官家廟

國初品官廟制未定大明集禮權仿宋儒家禮祠堂之制奉髙曽祖禰四世之主亦以四仲之月祭之又加臘月忌日之祭夫歲時俗節之薦享至若庶人得奉其祖父母父母之祀已有著令而其時享於寢之禮大槪與品官略同

祠堂制度

祠堂三間外爲中門中門外爲兩階皆三級東曰東階西曰西階階下隨地廣狹以屋覆之令可容家眾敍立又爲遺書衣物祭器庫及神廚於其東繚以周垣別爲外門常加扄閉祠堂之內以近北一架爲四龕每龕內置一桌髙祖居西曽祖次之祖次之父次之神主皆藏於櫝中置於桌上南面龕外各垂小簾簾外設香桌於堂中置香鑪香合於其上兩階之間又設香桌亦如之若家貧地狹則止爲一間不立廚庫而東西壁下置立兩櫃西藏遺書衣物東藏祭器亦可地狹則於防事之東亦可

時祭儀節

卜日凡四時之祭用仲月並於孟月下旬之首擇仲月三旬各一日或丁或亥主祭盛服率兄弟子孫立於祠堂階下北面置桌子於主祭之前設香鑪香合杯防於其上主祭以下皆再拜訖主祭焚香薰防祝曰某將以來月上旬某日祗薦歲事於祖考卽以防擲於地以一俯一仰爲吉不吉再卜中旬之日又不吉則不復卜而直用下旬之日旣得日乃復位再拜而退若臘日忌日俗節之薦享則不必卜齋戒前期三日主祭率眾丈夫致齋於外主婦率眾婦女致齋於內浴沐更衣飲酒不得致亂食肉不得茹葷不弔喪不聽樂凡凶穢之事皆不得預陳設前一日主祭率子弟及執事灑掃正寢洗拭桌椅務令蠲淨設髙祖考妣位於堂西北壁下南向考西妣東各用一椅一桌而合之曽祖考妣祖考妣考妣以次而東皆如髙祖之位世各爲位不相連屬別設傍親無後及卑幼先亡者附食位於東西壁下凡伯叔祖考妣伯叔考妣兄弟嫂妻弟婦子侄子侄婦之屬皆右男子左婦女東西相向以北爲上【凡屋不問何向但以前爲南後爲北左爲東右爲西】設香案於堂中置香鑪香合於其上束茅聚沙於香案前及逐位前地上設酒案於東階上別置桌子於東設酒注一酹酒盞一鹽楪醋瓶於其上火鑪湯瓶香匙火箸於西階上別置桌子於西設祝版於其上設盥盆帨巾各二於阼階下之東又設陳饌大牀於東省饌前一日主祭率眾丈夫省牲涖殺主婦率眾婦女滌濯祭器潔釜鼎具祭饌每位果六品菜蔬及脯醢各三品肉魚饅頭糕各一盤羮飯各一椀肝各一串肉各一串務令淸潔未祭之前勿令人先食及爲貓犬虫防所污行事祭之日質明主祭以下各具服主祭者見居官則唐巾束帶婦人曽受封者則花釵翟衣士人未爲官者則幅巾深衣庶人則巾衫結縧婦人則大襖長裙首飾如制主祭以下具服訖盥手帨手詣正寢神位前設菜果酒饌設果楪於桌子上南端蔬果脯醢相間次之設盞柈醋楪於北端盞西楪東匙箸居中設酒瓶於架上熾炭於鑪主婦炊暖祭饌皆令極熱以合盛出置東階下大牀上次詣祠堂前階下序立主祭位於東兄弟以下位於主祭之東少進子孫及外執事以次重行列於主祭之後主婦位於西兄嫂弟婦姊妹位於主婦之西少退女子子婦及內執事亦以次重行列於主婦之後皆北向有伯叔父母位次並居主祭主婦位稍前主祭有母則特位於主婦之前敍立訖主祭陞自阼階焚香告曰孝孫某今以仲春之月【夏秋冬同】有事於顯髙祖考某官府君顯髙祖妣某封某氏顯曽祖考某官府君顯曽祖妣某封某氏顯祖考某官府君顯祖妣某封某氏顯考某官府君顯妣某封某氏以某親某官府君某親某封某氏祔食敢請神主出就正寢恭申奠獻告訖斂櫝正位附位各置一笥各以執事者一人捧之主祭者導主婦以下皆從至正寢置於西階桌子上主祭啟櫝奉諸考神主出就位主婦奉諸妣神主就位其祔位則各用子弟一人奉之旣畢主祭以下皆降復位參神主祭以下敍立如祠堂之儀立定俱拜若尊長老疾者則休於他所降神主祭陞詣香案前焚香少退立執事者一人實酒於注一人取東階桌子上盤盞立於主祭之左一人執注立於主祭之右主祭跪捧盤盞者亦跪進盤盞主祭受之執注者亦跪斟酒於盞【主祭者左手執盤右手執盞】灌於茅上以盤盞授執事者俯伏興再拜降復位進饌主祭陞主婦從之執事者一人以盤奉魚肉一人以盤奉米麪食一人以盤奉羮飯從陛至髙祖位前主祭奉肉奠於盤盞之南主婦奉麪食奠於肉西主祭奉魚於醋楪之南主婦奉米食奠於魚東主祭奉羮奠於醋楪之東主婦奉飯奠於盤盞之西以次設詣諸正位使子弟婦女各設祔位皆畢主祭以下皆降復位酌獻主祭陞詣髙祖位前執事者一人執酒注於其右冬月先暖之主祭奉髙祖考盤盞位前東向立執事者以西向斟酒於盞內主祭奉之奠於故處次奉髙祖妣盤盞亦如之奠訖位前北向立執事者二人舉髙祖考妣盤盞立於主祭之左右主祭跪執事者亦跪主祭受髙祖考盤盞右手取盞祭之茅上以盤盞授執事者反之故處受髙祖妣盤盞亦如之俯伏興少退立執事者炙肝於鑪以楪盛之兄弟之長一人奉之奠於髙祖考妣前匙箸之南祝取版立於主祭之左跪讀曰某年某月某朔某日孝孫某官某敢昭告於顯髙祖考某官府君顯髙祖妣某封某氏气序流易時維仲春追感歲時不勝永慕敢以潔牲柔毛粢盛醴齊只薦歲事以某親某官府君某親某封某氏祔食尙享畢興主祭再拜退詣諸位獻祝如初每逐位讀祝畢卽兄弟眾男之不爲亞終獻者以次分詣本位所祔之位酌獻如儀但不讀祝獻畢皆降復位執事者以他器徹酒及肝置盞於故處曽祖前稱孝曽孫祖前稱孝孫考前稱孝子攺不勝永慕爲昊天罔極凡祔者伯叔祖父祔於髙祖伯叔父祔於曽祖兄弟祔於祖子孫祔於考餘皆仿此如本位無卽不言以某親祔食亞獻則主婦爲之諸婦女奉炙肉及分獻如初獻儀但不讀祝終獻則兄弟之長或長男或親賔爲之眾子弟奉炙肉及分獻如亞獻禮侑食主祭者陞執注就斟諸位之酒皆滿立於香案之東南主婦陞扱匙飯中西柄正箸立於香案之西南皆北向再拜降復位闔門主祭以下皆出祝闔門無門處卽降簾可也主祭立於門東西向眾丈夫在其後主婦立於門西東向眾婦女在其後如有尊長則少休於他所此所謂厭也啟門祝聲三噫歆乃啟門主祭以下皆入其尊長先休於他所者亦入就位主祭主婦奉茶分進於考妣之前祔位使諸子弟婦女進之受胙執事者設席於香案前主祭就席北面祝詣髙祖考前舉酒盤盞詣主祭之右主祭跪祝亦跪主祭受盤盞祭酒啐酒祝取匙並盤抄取諸位之飯各少許奉以詣主祭之左嘏於主祭曰祖考命工祝承致多福於汝孝孫使汝受祿於天宜稼於田眉壽永年勿替引之主祭置酒於席前俯伏興再拜跪受飯嘗之實於左袂掛袂於季指取酒卒飲執事者受盞自右置注旁受飯亦如之主祭俯伏興立於東階上西向祝立於西階上東向告利成降復位與在位者皆再拜主祭不拜降復位辭主主祭以下皆再拜納主主祭者與主婦皆陞各奉主納於櫝主祭以笥斂櫝奉歸祠堂如來儀徹主祭婦還監徹酒之在盞注他器中者皆入於瓶

緘封之所謂福酒果蔬肉食並傳之燕器主婦監滌祭器而藏之餕是日設席男女異處尊行自爲一列南面自堂中東西分首若止一人則當中而坐其餘以次相對分東西向就位行酒薦食酒饌不足則以他酒饌益之將罷主祭頒胙於內外執事者徧及微賤其日皆盡

禮部志稿卷三十

欽定四庫全書

禮部志稿卷三十一

明兪汝楫編

祠祭司職掌

喪禮

喪葬之禮通乎上下各有差等無敢僭逾歷朝大喪首遺詔次部議而儀注事例附焉宗藩及品官防典嘉靖隆慶以來數更條例今著其見行者以便遵守大喪禮

洪武三十一年髙皇帝喪禮

遺詔

一天下臣民令到出三日皆釋服嫁娶飲酒皆無禁一毋發民哭臨宮殿中當臨者皆以旦晡各十五舉哀禮畢非旦晡臨毋得擅哭一當給喪事及哭臨者皆毋跣絰帶毋過三寸無布車兵器一諸王各於本國哭臨不必赴京中外管軍戍守官員毋得擅離信地許遣人至京一王國所在文武衙門官民軍士今後一聴朝廷節制防衛官軍王自處分一諸玉不在令中者皆以此令比類從事部議一在京五府六部等衙門官員聞喪次日各易素服烏紗帽黑角帶赴內府聴宣遺詔畢於本衙門齋宿素服朝晡詣幾筵哭仍各置孝服至第四日成服朝晡哭臨至葬畢而止仍自成服日爲始服孝服二十七日而除其命婦亦於第四日各具孝服由西華門入哭臨不許帶金銀首餙一諸王世子郡王王妃郡王妃郡主內使宮人等俱服斬衰三年自聞喪第四日成服爲始二十七月而除凡臨朝視事素服烏紗帽黑角帶退朝服斬衰一官員麻布大袖員領衫不緝邊麻布帽就用所戴帽以布裹之仍垂帶麻腰絰麻鞋一命婦麻布大袖員領長衫麻布蓋頭一冥器行移工部及內府司設監等衙門成造照依生存所用鹵簿器物名件一作神主用栗木爲之制度依家禮一差行人賫捧遺詔前去各布政司並直府州縣衙門開讀一在外大小衙門文武大小官員人等詔書到日素服烏紗帽黑角帶行四拜禮跪聴宣訖舉哀再行四拜禮畢各置孝服至第四日成服爲始每旦率各屬官僚人等於本衙門朝闕設香案哭臨三日而除一在外大小衙門各令官一員赴京致祭所用香燭祭物禮部備辦

永樂二十二年文皇帝喪禮

遺詔喪服禮儀一遵洪武舊制

部議

一宮中自皇太子以下成服日爲始服斬衰二十七月而除親王世子郡王及王妃世子妃郡王妃公主郡主以下聞喪皆哭盡哀行五拜三叩頭禮第四日成服斬衰二十七月而除凡王視事素服烏紗帽黑角帶退服衰服服內並停音樂嫁娶其祭祀止停百日一在京文武官初聞喪素服烏紗帽黑角帶明日淸晨詣思善門外哭五拜三叩頭退各置斬衰服於本衙門宿歇不飲酒食肉第四日成服具衰服詣思善門外朝夕哭臨三日又朝臨十日【洪熈後朝臨七日】各十五舉聲成服日爲始服斬衰二十七日凡入朝及衙門視事用布裹紗帽垂帶素服腰絰麻鞋退服衰服二十七日之外素服烏紗帽黑角帶二十七月而除聴選辦事等官服衰服監生吏典僧道人等素服以成服日爲始皆赴順天府朝闕設香案朝夕哭臨三日又朝臨十日【洪熈後朝臨七日】各十五舉聲仍各素服二十七日而除文武官命婦聞喪第四日各服麻布大袖員領長衫麻布蓋頭淸晨由西華門入哭臨三日仍各去金銀首餙素服二十七日凡音樂祭祀官員軍民人等並停百日男女婚嫁官員停百日軍民人等停一月軍民素服婦人素服不裝餙俱二十七日一在外俱以聞喪日爲始令到之日文武官員素服烏紗帽黑角帶行四拜禮跪聴宣讀訖舉哀再行四拜禮畢各置斬衰服於本衙門宿歇不飲酒食肉第四日成服每旦率合屬官僚人等服衰服就本衙門朝闕設香案朝夕哭臨三日又朝臨十日【洪熈以後並無朝臨】各十五舉聲成服日爲始衰服二十七日衙門視事用布裹紗帽垂帶素服腰絰麻鞋退服衰服二十七日後素服烏紗帽黑角帶二十七月而除文武官命婦聞喪素服舉哀三日各十五舉聲去金銀首餙素服二十七日而除軍民男女皆素服一十三日凡音樂祭祀官員軍民人等並停百日男女嫁娶官員停百日軍民停一月一在京文武官孝服每官員給麻布一疋自制四夷使臣工部造與孝服諸王公主遣官及內外文武官員人等詣幾筵祭祀者光祿寺備祭物翰林院撰祭文引赴思善門外行禮各處進香官辭歸者諸王公主所遣臨期司禮監請防給賜其方面官與路費鈔二十錠餘十錠一京城聞喪日爲始寺觀各聲鐘三萬杵禁屠宰四十九日一上尊諡【儀具後】一二十七日以後皇帝素冠麻衣麻絰臨朝退仍衰服一發引【儀具後】一大祥奉安神主神座儀物於太廟前一日遣官祭告太廟至日上親告幾筵殿皇太后皇后以下各祭一壇王府遣官共祭一壇在京文武官員共祭一壇一禫祭遣親王詣陵行禮

洪熈元年昭皇帝喪禮

遺詔

山陵制度務從儉約喪制用日易月皆以二十七日釋服毋禁嫁娶音樂在外親王藩屏爲重不可輒離本國各處總兵鎭守備禦重臣及文武大小官員亦毋擅離職守聞喪之日止於本處朝夕哭臨三日悉免赴闕行禮

部議

自聞喪日爲始不鳴鐘鼓在京禁屠宰十三日諸王世子郡王及王妃郡主以下並遵遺詔喪服二十七日而除上尊諡次日百官各具素服烏紗帽黑角帶於承天門俟開讀尊諡詔

嘉靖四十五年肅皇帝喪禮

遺詔

喪禮依舊制以日易月宗室親郡王各處總督鎭巡三司官各於本處朝夕哭臨三日進香差官代行衛所府州縣並土官並免進香郊社等禮及祔葬祔享各稽祖宗舊典斟酌攺正

部議

一發喪殿下括發詣大行皇帝宮內舉哀哀止小殮括發設奠【不用文】舉哀歸喪次皇貴妃等妃殿下妃皇孫涇簡王妃等妃景恭王妃寧安公主舉哀禮同哀畢各歸喪次是日頒遺詔一大殮殿下素服束髮詣大行皇帝前舉哀設奠【不用文】大殮奉安梓宮幾筵安神帛立銘旌哭盡哀皇貴妃殿下妃皇孫及各王妃公主哭臨禮皆同一成服殿下服衰服詣梓宮前舉哀行奠祭禮皇貴妃殿下妃皇孫及各王妃公主皆成服各設祭一壇六尙及宮人各隨祭禮畢各歸喪次是日內官內使祭一壇【以上祭俱用文】次日公侯駙馬伯五府六部等衙門共一壇文武三品以上命婦共一壇一每七及百日殿下一壇皇貴妃等妃共一壇殿下妃一壇皇孫一壇涇簡王妃等妃共一壇景恭王妃一壇寧安公主一壇一內外官員軍民人等及各王府夷使禮並與洪武永樂同永樂二十二年上尊諡儀【隆慶初稍有更定者附注於下】

前期三日齋戒前一日遣官祭告天地宗廟社稷如常儀俱太常寺先期奏請各祭告用祝文香帛果酒脯醢是日【後用前一日】內侍官置冊寶輿於奉天門【卽皇極門仍有香亭又幾筵前左右先設冊寶案】捧冊寶各置輿中皇帝具衰服詣奉天門【隆慶初先祭告幾筵陳設祭品如常儀祭畢禦皇極門百官暫免朝防】內侍官舉冊寶輿導引官導皇帝後隨降階陞輅導引官退百官序立金水橋南北向皆素冠服腰絰俟冊寶輿將至皆跪冊寶輿過畢興皆隨至思善門外序立於北向皇帝降輅【隆慶初內官導引至乾淸門外降輅】冊寶輿由中門入至幾筵殿丹陛上導引官導皇帝繇左門入內贊唱執事官各司其事導引官導皇帝就丹陛上拜位捧冊寶官捧冊寶繇左門入【隆慶初繇殿中門入】至幾筵前分左右立北向導引官奏四拜【後內贊奏】皇太孫親王皇孫陪拜丹陛上百官陪拜思善門外內贊及鴻臚寺官同時傳贊四拜畢導引官導皇帝繇殿左門入詣幾筵前奏跪內贊及鴻臚寺官傳贊皇太孫以下及百官跪奏進冊捧冊官跪進冊於皇帝左皇帝受冊獻畢授捧冊官置於案奏進寶捧寶官跪進如前儀奏宣冊宣冊官跪宣而於皇帝左畢奏宣寶如宣冊畢奏俯伏興平身四拜【傳贊百官同】奏復位導引官導皇帝繇殿左門出就拜位奏四拜【隆慶初接行祭禮省就位四拜】奏初獻禮奏跪獻酒【隆慶初初獻有獻帛】贊讀祝讀祝官讀畢亞獻終獻禮拜傳贊並同【隆慶初終獻後有奏俯伏興平身奏復位導引出殿左門就拜位奏四拜】導引官導皇帝繇殿左門入詣神位前捧冊寶授內侍官捧入導引導皇帝入內奉安訖奏叩頭畢導引官導皇帝繇左門出至丹陛上奏禮畢【傳贊同】導引官導皇帝還宮

隆慶元年進呈尊諡議文儀

先是勅諭文武羣臣議上尊諡至期前一日鴻臚寺官於宣治門設諡議文案是日早上具衰服【隆慶六年上具素翼善冠麻布袍腰絰】禦宣治門捧諡議官立於階之東文武百官各具素冠服【隆慶六年百官黒紗帽黑角帶皂靴】詣丹墀贊行四拜禮興禮部官出前跪奏進尊諡議文奏畢復位序班二員引班首官稍進前捧諡議官以文授班首官班首官受諡議文繇中道進將至禦前序班贊進尊諡議文上起至諡議文案之北班首官進諡議文置於案贊跪百官皆跪上覽畢召翰林院官趨至前跪上以諡議文授翰林院官命撰諡冊文翰林院官受訖捧從中道出上復坐贊俯伏興班首官與百官俯伏興班首官復位贊行四拜禮畢序班徹案上還

隆慶元年尊諡頒詔儀

先期鴻臚寺設詔案於皇極殿內東錦衣衛設傘蓋於皇極殿前至日早各官具已素服烏紗帽黑角帶於承天門外伺候上禦中極殿具黑翼善冠白素袍黑犀帶執事官先行五拜三叩頭禮鴻臚寺官奏請陞殿導駕官導上禦皇極殿鳴鞭訖序班舉詔案於殿中翰林院官捧詔立於左鳴贊唱頒詔翰林院官以詔授禮部官禮部官受詔置於案序班舉案繇殿左門出錦衣衞用傘蓋迎至承天門上百官入班鳴贊唱四拜稱有制唱跪開讀訖再唱行四拜禮鴻臚寺官傳奏禮畢百官退詔書迎至禮部授使者頒行天下

永樂二十二年發引儀

發引前三日行奏告禮百官預齋戒三日【隆慶初太常寺先六日奏齋戒京城內外禁屠宰音樂勅命大臣一員防喪行禮勅把總內官勅入皇堂內官內使】遣官以喪期告天地宗廟社稷祭品行禮如常儀皇帝衰服告幾筵禮如啟奠皇太子親王以下皆衰服隨班行禮是日後百官衰服朝一臨至發引日止京師內外禁樂至祔祭日止禁屠宰至葬畢日止發引前一日遣官祭金水橋午門端門承天門大明門徳勝門幷橋淸河橋沙河京都應祀神只幷經過去處應祀神祠【隆慶初增祭乾淸宮門隆宗門思善門幷橋歸極門禦橋玉河橋沙河安濟橋朝宗橋其應祀神只闗王廟天將廟靈濟宮城隍廟東嶽廟眞武廟內門橋俱內官行禮玉河橋以下俱太常寺官行禮祭用酒果肴饌香燭祝文】是夕設辭奠【隆慶初攺辭靈禮如啟奠】皇帝后妃皇太子親王以下皆衰服以序致祭司禮監禮部錦衣衛官提督執事者設大升輿於午門外依圖式陳葬儀於午門外幷大明門外發引日設啟奠內侍陳設醴饌拜位如常儀內導引官導皇帝衰服詣拜位皇太子親王以下各就拜位贊禮贊四拜奠帛獻酒讀祝四拜舉哀興哀止望瘞禮畢【隆慶初攺望瘞爲焚幣帛祝文以後祖奠遣奠至陵安神遷奠享禮禮俱同】內導引官導皇帝詣幾筵殿內稍東西向立皇太子親王以下丹陛上稍東西向立執事者陞徹帷幕等物拂拭梓宮畢內侍徹啟奠內執事官進龍輴於幾筵殿下設眞亭神帛輿諡冊寶輿於丹陛上設祖奠如啟奠儀畢內導引官導皇帝詣梓宮前稍東西向立導皇太子繇殿左門入立於皇帝之南稍東西向親王以下俱於丹陛上稍東西向內侍於梓宮前跪奏請靈駕進發內侍捧諡冊寶次捧神帛繇殿中門出各置輿內次捧銘旌繇中門出執事官陞捧梓宮內執事持翣左右蔽梓宮降殿內侍官於梓宮前跪奏請梓宮陞龍輴執事官奉登龍輴訖以防帷飾梓宮執翣仍立左右內侍擎繖扇侍衛如儀列舊所禦儀仗於前諡冊寶輿神帛輿眞亭銘旌以次而行內導引官導皇帝繇殿左門出后妃皇太子親王及宮眷後隨【后妃宮眷哭於帷中】至午門內設遣奠如祖奠儀內侍於梓宮前跪奏請靈駕進發司禮監官率儀衛諡冊寶輿等前行皇帝后妃皇太子親王以下皆哭盡哀內侍於皇帝前跪奏請還宮內侍導引皇帝還宮后妃以下皆還宮【隆慶初皇子同還】執事官舁梓宮繇中門出至午門外禮官跪奏請梓宮陞大升輿執事官奉梓宮陞輿訖【隆慶初卽午門內內侍官跪奏請梓宮陞大升輿安置訖始行遣奠儀】禮官跪奏請靈駕進發司禮監禮部錦衣衛整視葬儀以次前行皇太子親王以下哭送【天順八年治十八年俱親王防送行禮隆慶初遣駙馬都尉沿途至陵往返俱遣官行禮】靈駕出至端門外行辭祖禮【後攺爲朝祖】執事官預設褥位於太廟中香案前【太常寺設香燭】梓宮至端門外禮官跪奏請辭祖導引官導皇太子易常服詣神帛輿前跪禮官奉神帛授皇太子皇太子捧神帛繇廟街左門入【隆慶初梓宮至端門外少駐導引官導遣官易淺淡色服詣神帛輿前跪太常寺官跪於遣官之左奏請世宗肅皇帝廟祖太常寺官與遣官俯伏興詣輿捧神帛繇廟街左門入】至太廟褥位跪置神帛於褥興皇太子正立於神帛後贊禮贊跪皇太子跪禮官跪於皇太子之左奏太宗文皇帝謁辭禮官興贊禮贊俯伏興皇太子俯伏興贊五拜三叩頭禮畢皇太子跪捧神帛興仍繇廟左門出至輿前以神帛授禮官禮官跪受神帛安奉輿中訖【隆慶初遣官自奉安訖太常寺官跪奏請靈駕進發】跪奏請靈駕進發皇太子仍喪服【遣官易喪服】及親王以下隨行梓宮繇承天門大明門中出皇太子親王以下俱繇左門出步送至徳勝門外騎送至陵【隆慶初遣官及各衙門分定送葬官俱步送至徳勝門外騎送至天壽山紅門外仍步送至陵是日俱免辭還仍朝見】在途幷至陵俱朝夕奠哭臨諸王皇親駙馬公侯伯及文武百官軍民耆老四品以上命婦以序沿途設次致祭皇親命婦及文武百官三品以上命婦共祭一壇於順天府前公侯伯及文武官員耆老人等共祭一壇於土城外禪師僧道共祭一壇於淸河皇親及駙馬共祭一壇於沙河祭畢文武官不系山陵執事及分送者幷命婦耆老悉還大升輿行沿途每程預設校尉舁送選委內官同錦衣衛官專一提督務在起止有節行步安徐沿途宿頓之處預先搭蓋席殿仍量搭席房以貯儀仗等物至陵執事官先陳龍輴於獻門外候大升輿至禮官詣大升輿前跪奏請靈駕降輿升龍輴詣獻殿執事官奉梓宮陞龍輴繇中門入皇太子親王俱繇左門入【遣官亦繇左門入】詣獻殿安奉訖諡冊寶等輿仍陳於前安行神禮執事官陳醴饌如常儀設皇太子拜位於梓宮前內侍導皇太子詣拜位贊四拜興贊跪奠酒讀祝俯伏興贊四拜舉哀興哀止贊禮畢親王以下陪拜如常儀百官俱於獻殿前鴻臚寺官傳贊同遣官祀后土幷天壽山各陳設酒饌贊再拜輿酹酒讀祝再拜興禮畢【洪熈以後俱同日別遣官祭各陵儀同前但前後各四拜】俟掩宮時至設遷奠執事官陳醴饌如常儀設皇太子拜位於梓宮前內侍導皇太子詣拜位贊四拜興贊跪奠帛奠酒讀祝訖俯伏興贊四拜舉哀興哀止望瘞親王以下陪拜如常儀百官俱於獻殿前鴻臚官傳贊同退將掩宮內侍導皇太子親王以下詣梓宮前跪內侍跪奏請靈駕赴宮俯伏興執事官陞奉還梓宮入皇堂奉安訖內侍捧諡冊寶置於前陳列防器等畢行贈禮內侍官仍設靈座於獻殿上候安神主執事官陳醴饌於皇堂門外奉玉帛安置於香案前設皇太子拜位於前內侍導皇太子詣拜位贊四拜興贊跪贊奠酒贊進贈執事官捧玉帛跪進於皇太子之後皇太子受玉帛獻畢以授內執事捧入皇堂安置訖贊俯伏興皇太子俯伏興贊四拜舉哀興哀止贊贈事畢內侍出遂掩宮掩畢行享禮於宮前如遷奠儀遣祀后土及祭天壽山【後稱告謝】掩宮將畢內侍設香案於宮門外陳醴饌如儀設題主案於香案前西向設皇太子拜位於前北向內侍盥手出主於案上題主官盥手西向題主畢內侍奉主置於神座藏神帛於箱中置其後內侍跪奏請太宗文皇帝神靈上神主【隆慶初全具尊號】奏訖贊四拜興贊跪獻酒讀祝俯伏興贊四拜舉哀興哀止【焚祝文】內侍啟櫝受主訖跪奏請神主降座陞輿奉神主陞靈輿至獻殿上內侍跪奏請神主降輿陞座奉神主卽座訖【隆慶初神主卽座訖先行安神禮如前儀將回京別遣官以葬畢告各陵】遂行初虞禮執事官陳醴饌於神主前設皇太子拜位於香案前內侍引皇太子就拜位贊四拜興贊行初獻禮跪贊皇太子跪奠帛奠酒讀祝畢俯伏興亞獻終獻贊四拜舉哀興哀止望瘞禮畢內侍捧神帛箱埋於殿前屛處潔地焚防器於野葬日初虞柔日再虞剛日三虞後間日一虞至九虞止在途皇太子行禮還京皇帝親行禮【隆慶初自初虞至七虞在途八虞在城外俱防喪官行禮九虞還京上親行禮】神主啟行將還內侍於神主前跪奏請神主降座升輿還京奏訖俯伏興於靈座上奉神主升靈輿進行儀仗侍衛如儀皇太子後隨在途仍朝夕奠神主還京先於城外置幄次錦衣衛備儀衛教坊司備鼓吹不作百官衰服奉候城外神主至入幄次百官序列於前行五拜三叩頭禮畢候神主進行百官後從至午門外儀衛等退導引官導皇帝衰服奉迎於午門內神主至舉哀步導【隆慶初世廟妃皇后皇子王妃公主及宮眷等俱迎神主於宮門內舉哀以次後隨】神主陞幾筵殿內皇帝立於殿上稍東西向侍於靈輿前跪奏請神主降輿陞座奏訖捧神主安奉於靈座訖【隆慶初上親捧】行安神主禮執事官陳設如常儀內導引官導皇帝詣拜位奏四拜興奏跪奠酒讀祝俯伏跪奏四拜舉哀興哀止【焚祝文】奏禮畢皇太子親王以下陪拜如常儀百官於思善門外隨班行禮傳唱如儀【隆慶初安神畢世廟妃皇后皇子以下以次如拜位舉哀各行謁見四拜禮】明日百官行奉慰禮【隆慶初無】虞祭內侍陳醴饌拜位於幾筵前如常祭儀內導引官導皇帝衰服詣拜位皇太子親王以下衰服各就拜位行四拜禮初獻奠帛獻酒讀祝亞獻終獻贊四拜舉哀興哀止望瘞禮畢卒哭用虞祭後剛日禮同虞祭自是罷朝夕奠至卒哭之明日奉神主祔享於太廟【儀具升祔下】祭畢太常卿於神主前跪奏請太宗文皇帝神主還幾筵奏訖導引官導皇帝捧神主由廟左門出至門外安奉於禦輦儀衛繖扇導從如來儀皇帝陞輅後隨至午門外儀衛止皇帝至思善門降輅釋祭服易衰服隨禦輦至幾筵殿前內侍於輦前跪奏請神主降輦陞座內侍奉神主升座訖內導引官導皇帝繇殿左門入行安神禮如前儀禮畢皇帝釋服還宮明日百官素服烏紗帽黑角帶行奉慰禮

凡大喪內朝賀祭祀等禮

洪熈元年仁宗旣祔廟上仍素服禦西角門視朝遇行時享等禮太常寺奏祭祀其日早朝鳴鐘鼓服黃袍禦奉天門視朝祭畢仍如前至禫祭後始釋素服

成化二十三年憲宗喪服旣除上仍素翼善冠麻布袍腰經視朝不鳴鐘鼓文武百官素服烏紗帽黑角帶皂靴朝參至百日後始變服如常是年冬至節詔免行賀治元年正旦以憲宗服制未及小祥上服黃袍禦奉天殿鳴鐘鼔鳴鞭作堂下樂文武官具公服行五拜三叩頭禮次日至十五日具黑翼善冠淺淡袍服犀帶禦奉天門文武官具常服朝參至禫祭免朝一日遣官詣陵致祭

正徳十六年肅皇帝萬壽聖節以武宗山陵未畢令天下賫進表文幷公侯駙馬伯儀賓進賀防段俱免宣讀陳設逕送司禮監承運庫交收

嘉靖四十五年嵗暮大祫隆慶元年孟春時享太廟以世宗喪禮尙在二十七日之內禮部題準照治十八年例暫遣官行禮樂設而不作免陞殿奏祭祀齋戒之日上於喪次致齋陪祀官俱暫免

隆慶元年正旦後世宗喪禮成服畢上始服衰服禦宣治門視事百官素冠服腰絰行奉慰禮以後朝參並同至二十七日滿上易素翼善冠麻布袍腰絰禦宣治門視事俱不鳴鐘鼓百官素服烏紗帽黑角帶皂靴朝參辦事二月祭先師孔子及朝日壇歷代帝王以梓宮在殯議準照治十八年例免請陞殿及傳制命太常寺具本奏知仍各遣官行禮樂設而不作致齋之日照天順八年例上具黃素袍翼善冠百官具淺淡色服朝參陪祀執事官至期仍各祭服行禮本月祭太社太稷議準仍請上親祭余並同例三月世宗祔廟畢次日免朝百官烏紗帽黑角帶靑圓領辦事又次日上具黑翼善冠黑犀帶淺淡袍服禦皇極門百官仍烏紗帽黑角帶淺淡色服行奉慰禮以後俱皇極門視事鳴鞭鳴鐘鼓如累朝例是年孟夏時享太廟以世宗神主尙在幾筵照正徳元年例先一日上具常服祭告幾筵只請詣廟享祀以後遇太廟時享祫祭大祥內皆如之其鴻臚寺奏請陞殿太常寺奏致齋及祭畢聖駕回宮俱樂設而不作

禮部志稿卷三十一

欽定四庫全書

禮部志稿卷三十二

明兪汝楫編

祠祭司職掌

皇太后喪禮

正統七年誠孝皇太后喪禮

遺詔

喪服以日易月二十七日而除哭臨三日卽止君臣皆同皇帝成服三日後卽聴政天地宗廟社稷及百神之祀皆勿停宗室諸王但遣官進香不必送喪在外大小文武衙門並免進香臣民之家勿禁音樂嫁娶

部議

一自聞喪日爲始不鳴鼓鐘一諸王世子郡王及王妃郡主以下聞訃皆哭盡哀行五拜三叩頭禮畢易素服第四日始衰服二十七日而除一在京文武官聞喪素服烏紗帽黑角帶自明日始至第三日每旦詣思善門外哭退於本衙門宿歇不飲酒食肉第四日具斬衰服至思善門外朝夕哭臨三日各十五舉聲止凡入朝及在外衙門視事用布裹紗帽素服腰絰麻鞋退卽服衰服通前二十七日而除一文武官一品至四品命婦麻布大袖圓領長衫蓋頭淸晨繇西華門入至思善門外哭臨三日悉去金銀首餙仍素服二十七日而除一在京以聞喪日爲始禁屠宰十三日一軍民素服婦人素服不籹餙俱以聞喪日爲始二十七日而除一外國四夷使臣行哭臨禮工部造與孝服隨朝官哭臨及行祭禮一在京文武官非朝參官及聴選辦事官監生吏典耆老僧道聞喪卽易素服自次日至第三日每旦赴順天府朝闕設香案哭臨至第四日官各具斬衰服監生人等素服朝夕哭臨三日各十五舉聲止仍各素服通前二十七日而除一遺詔到日在外文武官員人等素服烏紗帽黑角帶行四拜禮跪聴宣讀訖舉哀再行四拜禮畢各置斬衰服於衙門內望闕設香案朝夕哭臨三日各十五舉聲止自是素服通計二十七日而除一在外官員命婦聞喪素服舉哀三日各十五舉聲素服通前二十七日而除軍民男女各素服十三日一南京文職二品武職三品以上衙門在外中都畱守司布政司按察司及總兵官差人進香其餘衙門皆免

嘉靖十七年上章聖皇太后慈諡儀

前期四日太常寺奏齋戒三日至日遣官奏告天地宗廟社稷用祝文香帛酒果酺醢如常儀是日早告幾筵設冊寶案於幾筵前冊東寶西設祝案於禦拜位右祭前一日內侍官置冊寶輿香亭於奉天門捧冊寶各置輿中是日上素冠服禦奉天門內侍官舉輿外導駕官導上隨冊寶輿後降階升輅外導駕官退百官素服於金水橋南北向立冊寶輿將至百官皆跪冊寶輿過興隨至慈寧宮門外北向立太常寺導引官導上至慈寧宮門外降輅冊寶輿繇中門進至幾筵前丹陛上導引官導上繇左門入至丹墀內贊唱執事官各司其事導引官導上至丹墀上拜位太常寺官於冊寶輿內捧冊寶繇殿中門入至幾筵前左右北向立內贊奏四拜禮外鴻臚寺官傳唱百官皆行四拜禮畢導引官導上繇殿左門入至梓宮前跪奏【傳贊百官皆跪】奏進冊捧冊官以冊跪進於上右上受冊獻畢以授捧冊官置於案奏進寶捧寶官以寶跪進於上左上受寶獻畢以授捧寶官置於案奏宣冊寶訖奏俯伏興平身【傳贊百官同】奏復位導引官導上至幾筵前唱初獻禮奏跪【傳贊百官皆跪】奏獻帛奠酒贊讀祝讀祝官跪於右讀訖唱亞獻禮終獻禮奏俯伏興平身【傳贊百官同】奏復位導引官導上繇殿左門出至拜位奏四拜【傳贊百官同】導引官導上由左門入至梓宮前以冊寶授太常寺官捧入內導引官導上入內安冊寶行叩頭禮導引官導上繇左門出至丹陛上奏禮畢遂頒詔如常儀

嘉靖十八年章聖皇太后梓宮南祔儀

一先期勅命勲戚重臣一員充奠獻使並防行武職大臣一員管領官軍扈侍梓宮行禮部堂上官一員監禮扈行題主大臣一員防喪內侍官幷入皇堂內官內使匠作太常少卿一員執事官十人鴻臚寺少卿一員屬官等十人光祿寺少卿一員四署官四人錦衣衛指揮一員千百戶四人各供事給事中禦史各二員監視糾察欽天監官一員率博士一員安葬候時五府九卿等衙門分官奉送梓宮俱照欽點職名各送至張家灣水次恭祭而回工部委官會同內官監先期於通州及張家灣水次二處搭蓋奉安梓宮席殿及朝陽門至通州各處祭所席棚及行文沿途府州縣各該有司預於水次搭蓋祭所席棚一前期二日百官及皇親命婦文武官三品以上命婦俱衰服每日早詣慈寧宮門外哭臨命婦設祭一壇免朝禁屠宰音樂至神主回京日止一前期六日以皇妣祔葬顯陵祭告太廟睿宗廟遣官分告列聖羣廟越二日上吉服告天神地只壇祭品行禮俱如常儀百官陪拜又二日上預告幾筵內侍官陳設牲醴如常儀上具衰服內導引官導上詣拜位奏四拜奠帛三奠酒讀祝俯伏舉哀哀止奏四拜興焚祝帛禮畢一設奠辭靈昭聖皇太后遣祭一壇武廟皇妃一壇皇后一壇皇妃皇嬪各一壇皇太子一壇裕皇景王仁和大長宮主等一壇涇簡王妃一壇內官內使共一壇是日遣官祭告各門及諸神廟慈寧門思善門右順門午門端門承天門禦橋大明門俱遣內官行禮玉河橋朝陽門幷橋闗王廟顯靈宮靈濟宮城隍廟東嶽廟眞武廟俱遣太常寺官行禮祭用酒果脯醢香帛司禮監禮部錦衣衛提督執事者設大升輿於午門外至大明門外一啟奠內侍官陳設酒饌拜位如常儀內導引官導上具衰服詣拜位奏拜奠讀祝舉哀禮畢內侍官跪奏請慈孝顯皇后梓宮陞龍輴內侍官先捧諡冊寶繇殿中門出置輿內次捧桑主繇中門出奉安輿內次香亭安置訖內侍官捧銘旌繇中門出梓宮降殿執事官奉登龍輴訖以防色帷幕障飾梓宮執翣者分列左右內使擎執繖扇侍衛如常儀【儀仗用存日所禦者】諡冊寶輿香亭銘旌以次先行上至梓宮前跪內侍官跪奏謹請皇妣靈駕進發上繇殿左門出宮眷皆哭後隨至午門內侍官跪奏請靈駕安止安定行祖奠禮一祖奠內侍官陳設酒饌拜位如常儀內導引官導上衰服拜奠讀祝舉哀畢內侍官跪奏請靈駕進發執事者進大升輿奉安訖遂行上率宮眷隨至端門外行朝祖禮一朝祖欽定捧主官九員俱具靑服恭捧各廟主詣太廟奉安訖太常寺陳設脯醢酒果於列聖位前不奠獻執事官先設褥位於太廟丹陛正中梓宮至端門外上具靑服太常寺導引官導上詣桑主輿前跪太常寺卿跪於上之左奏請慈孝獻皇后朝祖上捧桑主繇太廟中門入至太廟丹陛上立典儀唱迎神各捧主官上香退典儀唱行朝祖禮太常卿進立於殿中北向內贊奏跪上捧桑主跪奉於褥位內贊奏謁辭太常卿跪奏曰孝孫嗣皇帝某謹奉慈孝獻皇后謁辭訖內贊奏四拜禮興平身上跪捧桑主起立太常卿跪奏曰禮畢請還宮捧主官納主還各廟上捧桑主退至陛東西面立隨列聖主後出安亭內行辭奠禮一辭奠先期太常寺官於承天門內陳設牲醴如奠儀內侍官設上拜位設宮眷帷幕於近西桑主朝行禮畢上易衰服太常寺導引官導上詣拜位內贊奏上香奏二拜典儀唱奠帛三獻讀祝俯伏舉哀哀止奏二拜焚帛祝禮畢上退宮眷入拜哭盡哀止太常寺官跪奏請靈駕進發上攀送而還宮眷俱還司禮監禮部錦衣衛官提督輿亭儀衛等以次前行梓宮出承天門大明門轉東繇朝陽門出大樂鼓吹前導設而不作一遣奠先期太常寺執事官於朝陽門外陳設牲醴如常儀梓宮至太常寺導引官引奠獻使詣拜位行四拜禮奠帛奠酒讀祝俯伏舉哀哀止贊四拜興焚祝帛禮畢太常寺官詣梓宮前跪奏請一路祭公侯伯五府九卿等衙門官員耆老人等共祭一壇【朝陽闗外五里】僧道官共一壇【通州】皇親及駙馬共祭一壇各衙門奉送梓宮官員一壇【俱張家灣】一京城至張家灣沿途市巷軍民男婦遇梓宮至皆跪俯伏舉哀候梓宮過興一大升輿行沿途校尉舁送選委內官同錦衣衛官專一提督務要起止有節行步安穏送葬官員人等不許逼近儀仗失次喧嚷有失禮儀者聴糾儀官舉奏一題主前期內侍官設神座香案於通州席殿內靈駕至奉安訖奠獻使行上食禮畢退執事官陳設祭品設題主案於香案前西向奉桑主置案上奠獻使具靑服百官俱釋衰具靑服陪拜太常寺官引使就拜位贊三上香訖贊四拜興退百官分侍左右題主官盥手西向立恭題訖內侍官捧主奉安神座命官靑服行降神禮一降神典儀唱執事官各司其事贊就位贊上香復位贊四拜【百官同】唱奠帛行初獻禮獻爵讀祝亞獻終獻贊四拜焚祝帛禮畢太常寺官跪奏請慈孝獻皇后神主降座升輿命官捧主升輿還京內侍官捧桑主用白韜櫃靈駕行內執事官焚楮駕防儀於野一次日神主回京內執事官備儀衛教坊司大樂鼓吹前導至道中行饗神禮命官具靑綠錦繡服色【百官同】典儀唱執事官各司其事贊就位贊上香復位贊四拜【百官同】唱奠帛行初獻禮獻爵讀祝亞獻終獻贊四拜焚祝帛禮畢神主輿行至朝陽門命官具吉服隨行【百官同】至午門外儀衛等退內導引官導神主入上具常服率皇后宮眷等迎神主於慈寧宮門外武廟皇妃公主涇簡王妃等迎於宮內俱吉服神主至幾筵殿內上立於殿東稍南西向皇后皇妃以下序立於殿西稍南東向內侍官詣靈輿前跪奏請慈孝獻皇后神主降輿陞座畢上捧神主奉安於靈座訖行安神禮內執事官陳設牲醴如常儀內導引官導上詣拜位奏拜奠讀祝禮畢后妃以下入行四拜禮鴻臚寺官引百官於慈寧宮門外隨班行禮【傳贊如儀】一神主輿行奠獻使等官行叩頭禮上食畢太常寺官跪奏奉請梓宮啟行至張家灣奉梓宮登舟奉安訖行祭告禮太常寺官陳設奠獻使行禮如常儀各衙門奉送官俱陪拜祭畢舟發沿途每日三上食奠獻等官俱素冠服詣梓宮前行叩頭禮如常儀神宮監尙膳監恭辦上食饌五樣蔬果酒膳一經過有王府去處許王素服出迎致祭該府官預陳設祭物於水次席殿其附近王府許遣輔導官致祭行禮一南京守備文武衙門各處鎭巡三司官梓宮舟經及附及去處俱致祭舉哀與王府遣官同所轄有司大小官員通許陪拜致祭品物簇盤一座豕一羊一果五盤點心五盤煠五盤【俱用顏色紙花】案酒五樣菜五碟粉湯五盌飯五盌帛一疋酒三爵香燭紙【陳設如儀】一梓宮自通州登舟抵承天府張家灣祭潞河之神天津祭海口之神安平鎭祭龍王之神徐州呂梁二處祭洪神淮河口祭淮瀆之神儀眞南京祭大江之神彭澤祭小孤山之神九江之神漢江之神所過大川俱用牲醴致祭俱勳臣具靑服行禮其各處應祀水府之神開載未備者臨期斟酌致祭

顯陵合葬儀

一先期遣官祭告顯陵光祿寺官陳設牲醴百官陪拜如儀一舟至承天府太常寺官陳設祭告牲醴如儀百官俱衰服奉迎梓宮升席殿奉安訖奠獻使行祭告禮師生耆老人等俱隨班拜奠獻使先詣睿宗舊寢所行禮畢奉遷睿宗梓宮安於祾恩殿復詣聖母梓宮前候發執事官先陳龍輴於祾恩殿門外候大升輿至太常官詣前跪奏請靈駕降輿升龍輴詣祾恩殿執事官奉梓宮升龍輴由中門入奠獻使由左門入詣祾恩殿奉安訖諡冊寶輿仍設於前一安神執事官陳設酒饌如常儀設奠獻使拜位於二聖梓宮前內侍官引奠獻使詣拜位行禮執事撫按等官陪拜一以合葬祭告后土幷純徳山之神陳設牲醴如常儀一遷奠執事官陳設酒饌如常儀奠獻使詣拜位舉哀行禮退後掩宮時至太常官引詣二聖梓宮前跪太常官奏請靈駕赴宮奠獻使俯伏興執事官升奉遷二聖梓宮進皇堂奉安訖太常官同內侍官奉諡冊寶置於前陳列冥器等畢行贈禮一贈禮內執事官陳設酒饌於皇堂門外奉玉帛置於案奠獻使詣拜位贊四拜奠酒受玉帛獻畢以授內執事捧入皇堂安置訖俯伏興贊四拜舉哀興贊贈事畢遂掩宮行享禮執事官陳牲醴於宮前如常儀太常官引使詣拜位行禮百官陪拜一掩宮畢太常寺官同內侍官恭拜桑主幷魂帛奉蔵於堂外遣官祭謝后土幷純徳山之神陳設酒饌如常儀【禮同祭告】奠獻使執事等官回京復命

皇后喪禮

洪武十五年髙皇后喪禮

一聞喪次日文武百官素服行奉慰禮一在京文武百官於聞喪之四日淸晨喪服詣右順門外具喪服入哭臨畢素服行奉慰禮三日而止一文官一品至三品武官一品至五品命婦於聞喪之四日淸晨素服至乾淸宮具喪服入臨行禮不許用金珠銀翠首飾及施脂粉喪服用麻布蓋頭麻布衫麻布長裙麻布鞋一在京文武百官及聴除等官人給布一疋自制喪服一文武官員皆服斬衰自成服日爲始二十七日而除仍素服至百日始服淺淡顏色衣服一在外文武官喪服與在京官同聞訃日於公防成服三日而除命婦喪服與在京命婦同亦三日而除一軍民男女皆素服三日一自聞訃日爲始在京禁屠宰四十九日在外三日停音樂祭祀百日停嫁娶官一百日軍民一月一上冊諡祭告太廟一發引文武百官具喪服詣朝陽門外奉辭神主還京文武百官素服迎於朝陽門外回宮百官行奉慰禮一卒哭行祔廟禮一百日輟朝祭告幾筵殿百官素服黑角帶詣中右門行奉慰禮命婦詣幾筵殿祭奠一凡遇時節及忌日東宮親王祭幾筵殿及詣陵拜祭一小祥上素服烏犀帶輟朝三日是日淸晨詣幾筵殿行祭奠禮東宮親王詣陵拜祭京城禁音樂三日禁屠宰三日百官前期齋戒至日素服黑角帶詣後右門進香畢行奉慰禮是日外命婦詣幾筵殿行進香禮一東宮親王熟布練冠九去首絰負版辟領衰皇妃皇太子妃王妃公主及皇孫女熟布蓋頭去腰絰宗室駙馬服齊衰三年練冠去首絰一大祥奉安神主於奉先殿預期齋戒告廟百官陪祀畢行奉慰禮各王國禁屠宰三日停音樂三日

永樂五年文皇后喪禮

一自次日爲始輟朝不鳴鐘鼓上素服禦西角門文武百官素服烏紗帽黑角帶詣思善門外哭臨畢行奉慰禮明日如之又明日早文武官成服詣思善門外哭臨畢易素服行奉慰禮凡三日而止一文武百官自次日爲始各就公署齋宿至二十七日而止一文武官四品以上命婦成服日爲始喪服詣思善門內哭臨三日而止一聴選辦事等官各喪服人材監生吏典僧道坊廂耆老各素服自成服日爲始赴應天府舉哀三日一內外宗室皆成服二十七日而除一天下大小衙門各遣官進香一成服後祭祀皇親駙馬共一壇公侯伯共一壇五府同錦衣衛共一壇六部都察院同文職大小衙門共一壇文武官四品以上命婦共一壇一百日上及皇妃皇太子皇太子妃皇孫親王及妃公主以下及在京文武官幷命婦各祭一壇一周年祭如百日儀百官詣西角門行奉慰禮在京禁音樂停屠宰七日一凡遇時節祭祀上位一壇皇妃東宮皇孫各王長公主公主及王妃各祭一壇

嘉靖七年孝潔皇后喪禮

一初喪三日上服素冠服一成服日爲始上冠素服禦西角門視朝十日畢易冠衣禦奉天門視朝鳴鐘鼓鳴鞭如常朔朢日暫免陞殿一文武百官十日內俱布冠素服絰帶朝參十日之後入左掖門則烏紗帽靑衣侍班奏事退出公衙及居私室仍素服白帽通前二十七日而除待梓宮發引之後服常服一在京內外禁屠七日一上於奉先等殿行禮幷朝兩宮俱常服於幾筵祭則服其服服滿之日命內官代祭一兩宮遣官祭如常儀一上祭儀內贊奏就位上香奠帛奠酒上立以帛酒各授執事奠於靈前贊讀祝讀者立讀祝文畢贊舉哀上就位哭贊哀止焚祝帛禮畢

嘉靖二十七年孝烈皇后喪禮

一發喪上素服冠詣大行皇后宮舉哀設奠畢歸喪次皇妃東宮裕王景王公主皆素服畢哀設奠畢各歸喪次次日及第三日同一成服上素服詣大行皇后宮舉哀設奠大殮奉安梓宮殿幾筵安神帛立銘旌上具喪服皇妃東宮裕王景王公主等皆成服行祭禮畢歸喪次上祭一壇皇妃共祭一壇東宮祭一壇裕王景王共祭一壇公主共祭一壇涇簡王妃祭一壇內官內使共祭一壇是日公侯駙馬伯五府六部等衙門官共祭一壇文武官三品以上命婦共祭一壇一每七及百日上及皇妃以下各祭一壇一聞喪次日爲始輟朝不鳴鐘鼓文武百官素服烏紗帽黑角帶詣思善門橋南哭臨畢退於金水橋南伺候上素服禦西角門文武百官行奉慰禮退於本衙門宿歇不飲酒食肉次日同一成服日爲始上素冠素服十二日十二日後易淺色服視朝俱在西角門文武百官十二日內俱布帽素服絰帶朝防十二日之後烏紗帽黑角帶素服通前二十七日而除上禦奉天門視朝服常服百官淺色衣鳴鐘鼓鳴鞭如常朔朢日暫免陞殿待梓宮發引之日百官服常服一成服日百官各具斬衰服詣思善門橋南朝夕哭臨三日各十五舉聲而止毎日早哭臨畢退易素服仍入金水橋南伺候西角門行奉慰禮如前凡在衙門視事用布裹紗帽垂帶素服絰帶麻鞋退居卽服孝服通前二十七日而除一文武官員一品至三品命婦麻布大袖圓領長衫麻布蓋頭淸晨由西華門入思善門哭臨三日而止不許戴金銀首飾仍素服二十七日而除一在京諸寺觀各聲鐘三萬杵聞喪日爲始禁屠宰七日一軍民素服婦人素服不籹飾俱以聞喪日爲始二十七日而除一聴選官辦事官監生吏典僧道坊廂人等聞喪卽易素服次日至第三日皆淸晨赴順天府朝闕設香案哭臨至第四日官各具斬衰服監生人等素服朝夕哭臨三日各十五聲而止仍各素服通前二十七日而除一各王府南京浙江等十三布政司及直府分禮部請勅差官赴告一在外親郡王及世子王妃以下聞訃皆哭盡哀行五拜三叩頭禮畢易素服第四日服斬衰服二十七日而除一在外文武官員人等聞訃日素服烏紗帽黑角帶於本衙門宿歇不飲酒食肉次日具斬衰服率官僚人等於衙門朝闕設香案朝夕哭臨三日各十五聲而止自是素服通前二十七日而除軍民男女止素服十三日一各王府及在外文武衙門俱免進香一成服後三日在京文職七品以上武職三品以上衙門陸續赴思善門外進香每日鴻臚寺朝退後由西華門引入思善門前行禮司禮監官捧進幾筵前一梓宮未發南京堂上官及朝鮮差陪臣進香服制𨿽滿仍衰服行禮鴻臚寺引從西華門入陪臣衰服工部制給一冊諡及發引以下與大喪同但八虞九虞俱於宮中遣內官行禮

永樂五年仁孝文皇后冊諡儀

前期禮部奏行祭告禮及請命頒冊寶等官是日上躬告天地於奉天殿丹陛上宮中先設冊寶案於幾筵殿設香案於冊寶案前上禦華蓋殿文武百官於奉天殿前丹墀內分班序立引禮引頒冊寶官至華蓋殿拜位序班舉冊寶案置殿中鴻臚寺官奏頒冊寶官行禮引禮贊四拜畢贊跪傳制官傳制曰永樂五年十月十四日冊諡大行皇后命卿行禮引禮贊俯伏興四拜畢序班舉冊寶案出至奉天殿丹陛上以冊寶置防輿中由中道出頒冊寶官隨至右順門外北向立內官舁防輿由正門入至幾筵殿以冊寶置於案退俟殿外尙儀女官詣香案前跪進曰皇帝遣某官某某官某冊諡大行皇后謹告奏畢興贊宣冊女官捧冊立宣於幾筵之右訖置冊於案贊宣寶女官捧寶立宣於幾筵之右置寶於案尙儀女官一員復詣香案前跪奏禮畢女官以冊寶案置於幾筵之左內官出報頒冊寶官禮畢頒冊寶官復命

嘉靖二十七年孝烈皇后冊諡儀

先期遣官告於太廟用牲醴祝文如常儀是日上常服禦奉天門樂設而不作正副使常服百官淺色服黑角帶入班行叩頭禮畢左右侍班正副使入就拜位贊四拜禮序班舉節冊案於正中置定正副使行五拜三叩頭禮畢序班舉案行正副使後隨鴻臚寺奏禮畢上還百官詣思善門外侍立節冊至右順門正副使捧由正門入至殿陛上置於案內贊奏就位上香贊宣冊太常寺官取冊立宣訖復置於案贊禮畢贊百官行四拜禮退正副使持節復命

隆慶元年孝潔肅皇后遷祔永陵儀孝恪皇后同

尊諡冊寶先遣官卽陵園行禮訖勅命奉遷官一員詣陵供事啟欑先一日遣官以祔葬告天地宗廟社稷用祝文祭告行禮如常儀司禮監禮部錦衣衛官提督執事者設大升祝俯伏興亞獻終獻復贊四拜焚帛祝禮畢皇后皇子以下以次入拜行謁見四拜禮

凡皇太后皇后喪內朝賀祭祀等禮

洪武十六年正旦以髙皇后喪服親王及文武衙門進到表箋先期三日捧進是日皇帝詣幾筵殿祭祀畢常服禦奉天殿百官常服行五拜三叩頭禮

永樂六年正旦文皇后喪服皇帝常服禦殿錦衣衛設丹陛駕教坊司陳大樂而不作百官行禮如洪武例立春百官俱淺淡服於奉天門行禮

治十七年敬皇帝萬壽聖節以孝肅太皇太后山陵襄事奏準文武百官服錦繡於奉天門行五拜三叩頭禮是年冬至節免賀十八年上聖祖母及聖母尊號以太皇太后服制未滿百官幷命婦俱照成化二十三年例免賀

嘉靖二年肅皇帝萬壽聖節以孝惠皇太后服制未滿先期免習儀至日早於奉先殿行孝慈髙皇后忌辰祭禮畢上服黃袍禦奉天殿錦衣衛設鹵簿駕如常儀鳴鐘鼓鳴鞭教坊司作樂文武百官具服朝先行四拜禮致詞又四拜免雞唱山呼舞蹈等禮表文彩段免宣讀陳設送內府交收十七年章聖皇太后服旣除上常服俱墨布至喪次仍喪服百官俱靑色冠服郊有事吉服作樂廟有事淺色服不作樂十八年正旦以章聖皇太后未南祔上具翼善冠黃袍禦奉天門鳴鐘鼓奏堂下樂鳴鞭百官具公服行禮八月萬嵗聖節以南祔未久行禮如正旦儀九月小祥上同后妃謁幾筵致祭公侯駙馬伯文官三品以上大臣各具靑服陪拜顯陵遣勳戚大臣一員捧祀帛往祭大祥同二十年以昭聖皇太后喪服令太享齋戒服吉正祭用樂時祫齋戒權用靑綠花樣至日樂暫設而不作二十六年以孝烈皇后喪服題準嵗暮大袷來嵗孟春時享各齋戒權用靑綠花樣樂設而不作其啟蟄祈谷齋戒吉服用樂二十七年梓宮未發題準夏至大祭地於方澤照祈

谷例齋戒服吉用樂

皇妃喪禮

永樂十八年昭獻貴妃王氏喪禮

一聞喪輟朝五日一初喪上祭一壇皇后祭一壇皇妃祭一壇皇太子祭一壇親王共祭一壇公主共祭一壇一贈諡冊文行焚黃禮一七七百日周年二周年每次祭祀壇數與初喪同一開塋域遣官祀后土一行內外衙門造辦喪儀銘旌防器等項一發引前期辭靈祭祀壇數與喪同惟增六尙司祭一壇內官內使祭一壇一啟奠祖奠遣奠各遣祭一壇一發引日文武百官各素服烏紗帽黑角帶送至路祭處所皇親駙馬共一壇公侯伯文武衙門共一壇外命婦共一壇一過門祭祀內門遣內官外門遣太常寺官行禮一下葬遷奠遣祭一壇一掩壙遣官祀后土一迎靈轎至享堂行安神禮遣祭一壇

天順七年初喪七七百日周年二周年辭靈各增祭一壇

嘉靖二十九年皇貴妃王氏喪禮

一初喪增六尙司祭一壇內官內使共祭一壇一行翰林院撰諡冊文及各祭文壙志文一焚黃用黃絹裝褙如冊樣兩葉寫冊文是日陳設祭儀以祝文及冊文置於靈前遣司禮監官行禮獻爵讀祝訖女官宣冊禮畢焚祝及冊一靈柩前儀仗內使女樂三十二人幷花旛雪栁女隊子二十八人女將軍二十四人一靈柩至墳園奉安禦前一壇遣防喪內官行禮其餘各祭俱同前一墳園內各壇路祭幷靈柩頓歇處所行工部預爲搭蓋席殿其挽歌執翣人等該用孝巾孝帶俱工部轉行內府該衙門制造

嘉靖二十九年未封皇妃喪禮

聞喪賜封號輟朝一日禦祭一壇皇妃以下各祭一壇俱遣內官行禮光祿寺陪祭翰林院撰冊文祝文壙志文擇日行焚黃禮七七百日周年二周年每次禦祭一壇皇妃共祭一壇開塋域祀后土及辭靈祭祀壇數與初喪同俱遣內官行禮祭引以後合行事宜同前凡未封妃喪葬禮儀隆殺不等俱禮部開座題請施行

皇太子喪禮

洪武二十五年懿文太子喪禮

皇帝以日易月服齊衰十二日祭畢釋之在內文武百官卽日於公署齋宿翼日素服入臨文華殿給散麻服越三日成服詣春和門會哭明日素服行奉慰禮其當祭祀及送葬者仍衰絰以行在京停大小祀事及樂至復土日而止停嫁娶六十日在外文武百官聞喪易服於公署發哀次日成服行禮停大小祀事及樂十三日停嫁娶三十日

嘉靖二十八年莊敬太子喪禮

一聞喪第四日成服皇上遣祭一壇母妃祭一壇裕王景王共祭一壇公主共祭一壇內官內使共祭一壇東宮六局官共祭一壇一文武百官自聞喪次日爲始具素服烏紗帽黑角帶於本衙門宿歇至第四日早具齊衰服不杖赴南城明徳宮候大殮畢舉哀行四拜禮仍共舉祭一壇一毎七百日皇上遣祭一壇母妃祭一壇裕王景王共祭一壇一自聞喪次日爲始輟朝不鳴鐘鼓十日止一聞喪第五日百官具素服烏紗帽黑角帶詣西角門行奉慰禮退易布裹紗防絰帶麻履於各衙門辦事通前成服日爲始十二日而除在京軍民人等各素服十二日禁屠宰五日聴選辦事官吏監生僧道耆老人等俱於成服日赴順天府舉哀行四拜禮官具衰服監生人等具素服一翰林院撰祭文光祿寺辦祭物一各王府直各布政司等處禮部請勅差官訃告一諸王及世子王妃郡主以下聞訃次日具素冠服舉哀行四拜禮畢服十二日而除一在外文武官員人等聞訃次日各具衰服舉哀行四拜禮畢易素冠服絰帶麻履十二日而除其各王府及天下文武衙門俱免進香一諡冊先期題請欽定大臣二員充正副使行翰林院擬請諡號撰諡冊文諡寶文壙志文祭告文幷各該衙門造辦諡冊諡寶壙志欽天監擇吉先期一日遣大臣告於太廟寢內侍官設節冊寶案於皇太子靈柩前至日早鴻臚寺設節冊寶案於奉天門稍東百官靑衣黑角帶侍班正副使各就拜位候序班舉節冊案至丹墀中道置定鳴贊贊行五拜三叩頭禮畢序班舉案正副使後隨繇左順中門至明徳宮內侍預設饈於皇太子靈柩前正副使捧節冊寶置於案就位上香贊宣冊寶太常寺堂上官立宣訖復置於案贊禮畢正副使捧節復命次日勅諭禮部以賜諡頒示天下照例差官賫捧一安葬先期擇地擇日遣工部堂上官祭告啟土一發引先期命大臣一員防喪一員題主各衙門堂上官題請各一員照例率領所屬送喪欽天監差官二員前去候時工部搭蓋各處席殿前一日起禁屠宰三日遣官一員以葬期告於太廟寢內命婦告於孝烈皇后幾筵及遣官祭告經過各門橋司禮監錦衣衛官提督執事者設靈輿諡冊寶輿幷眞亭儀仗於明徳宮門外設方相冥器於北安門外以俟是晚皇上遣祭一壇母妃祭一壇皇妃共祭一壇裕王景王共祭一壇公主共祭一壇俱遣內官行禮至日文武百官布裹紗帽素服絰帶麻履候於北安門外步送至西直門外祭畢卽回其分送入山官員俱免辭朝步送至西直門騎送至墳所還日朝見【防喪官幷各執事冠服同】啟奠遣奠靈輿至墳所皇上皆遣祭一壇【防喪官行禮】路祭文武官等衙門共祭一壇皇親駙馬共祭一壇【俱西直門外廣殿行禮】祭畢而回其防喪官幷墳所執事官待葬畢回凡回還官員俱易烏紗帽靑衣黑角帶次日以後常服辦事一下葬皇上遣祭一壇母妃以下祭同前俱內侍官於將葬時行禮葬畢行贈禮如儀掩壙後皇上遣祭一壇俱防喪官行禮掩壙畢題主官題主防喪官獻酒贊讀祝禮畢安神皇上遣祭一壇葬畢祀后土遣工部堂上官行禮一百日期年每次皇上遣祭一壇母妃以下祭同前

隆慶元年加諡憲懷太子靖悼王儀【蓬萊太和二公主追封同】

前期一日鴻臚寺官設節案內侍官設冊輿二幷香亭於皇極門東是日早遣官以冊諡告奉先殿上具素翼善冠麻布袍腰絰親告世宗肅皇帝幾筵各用祝文祭品如常儀至期上仍具前冠服禦皇極門百官俱照常烏紗帽素服黑角帶入班行叩頭禮畢左右侍班遣官就拜位序班舉節案置於中贊五拜三叩頭禮畢序班舉節內侍官舉冊輿香亭俱繇左階降【公主冊繇右】鴻臚寺奏禮畢上還錦衣衛官校接節冊輿香亭繇午門等左門出【公主冊繇右】遣官隨行至墳園行禮太常寺先於墳園陳設祭品如常儀鴻臚寺設節案於享殿內正中冊案二於左右設香案於節案前內侍官設主案二於殿東制淨水刷子粉盞筆硯盥盆帨巾等物候節冊輿至墳園繇中門進至享殿前捧節冊官捧繇殿中門入各置於案導引官引遣官至香案前上香贊宣冊宣冊宮取憲懷太子冊立宣訖仍置於案贊宣冊宣冊官取靖悼王冊立宣訖仍置於案執事官隨舉主案於香亭前稍東西向題主官進至主案前東立西向內侍官二員分詣神牀前跪啟謹請憲懷太子神主敬用奉題謹請靖悼王神主敬用奉題內侍官各盥手捧主案於案上洗磨舊字別塗以粉中書官重寫題主官盥手各奉題訖內侍官奉主各安於神座跪啟謹請憲懷太子神靈上神主謹請靖悼王神靈上神主內贊贊遣官奠獻讀祝行禮如常儀禮畢內侍官啟匱覆主奉安於神座訖次日遣官捧節復命

親王喪禮

喪聞上輟朝三日禮部奏差官掌行喪祭禮翰林院撰祭文諡冊文壙志文工部造銘旌差官造墳又欽天監取官一員前去卜葬國子監取監生八名報訃各王府禦祭一壇【牲用牛犢羊豕余祭止用羊豕】太皇太后皇太后東宮各一壇在京文武衙門各一壇七七下葬百日周年二周年除服禦祭各一壇下葬以前凡禦祭及東宮文武衙門二祭總差侯伯一員行禮周年以後三禦祭各差行人一員行禮太皇太后皇太后二祭遣本府內官行禮其祭物本布政司轉屬買辦冥器喪儀本處各該衙門成造其初喪本國內禁屠宰三日禁音樂嫁娶至葬畢乃止其封內文武衙門各祭一壇非封內者不弔祭發引在城軍民會送其大小殮七七百日遷柩祖奠發引下葬題主虞禮本府俱自有祭祀其服制王妃世子眾子及郡王郡主下至宮人俱衰服三年封內文武官員齊衰三日哭臨五日而除在城軍民俱素服五日郡王眾子郡主爲兄及伯叔父服齊衰期年郡王妃服小功五月凡親王因事革爵後復原爵者例遣官祭仍給葬凡世子喪禮聞喪禦祭一壇東宮祭一壇七七百日

下葬周年二周年除服禦祭各一壇俱遣本布政司官行禮翰林院撰祭文諡冊壙志文工部造銘旌國子監取監生報訃各王府本布政司委官造墳安葬【世子墳價隆慶三年議革】轉屬買辦祭物冥器喪儀等本處各該衙門成造凡世孫喪禮聞喪禦祭一壇東宮祭一壇下葬百日

周年除服禦祭各一壇翰林院撰祭文布政司造墳安葬【今革】轉屬買辦祭物

親王妃喪禮【郡王妃世子世孫妃附】

聞喪禦祭一壇太皇太后皇太后中宮東宮公主各祭一壇俱遣本府內官行禮翰林院撰祭文壙志文工部造銘旌行布政司委官開壙合葬【今準差欽天監官】及轉屬買辦祭祀品物【祭用羊豕】國子監取監生報訃各王府其冥器喪儀本處該衙門成造繼妃次妃祭禮同其夫人則禦祭一壇俱造壙祔葬【今次妃止一祭夫人俱革】凡親王革爵其妃未奪封號者準給祭葬郡王妃喪禮與親王妃同惟聞喪無公主祭一壇郡王繼妃次妃喪禮與正妃同親郡王生母追封次妃未葬者與祭一壇造壙祔葬嘉靖四十四年議萬曆九年更議親郡王生母封次妃者各與祭一壇葬革凡世子妃世孫妃喪禮俱與郡王妃同公主喪禮

喪聞上輟朝一日禦祭一壇皇太后中宮東宮各祭一壇各公主共祭一壇翰林院撰祭文壙志文戶部給齋糧一百石工部造銘旌神主魂帛棺槨墳壙志石冥器儀仗順天府買辦麻布一百疋及眞亭防桌長明燈油等物欽天監差官選地擇日國子監取監生報訃各王府孝服花冠等件內府內官監等衙門成造其七七百日周年二周年除服禦祭各一壇下葬輟朝一日上位皇太后中宮東宮公主各祭一壇皇親命婦共一壇公侯伯都督命婦共一壇六部等衙門四品以上官命婦共一壇都指揮指揮命婦共一壇其啟土遷柩祖奠過門過橋掩壙題主奉安神主虞祭各祭物俱光祿寺備辦

嘉靖二十三年未封公主喪禮

喪聞賜封禦祭一壇皇妃共祭一壇裕王景王共祭一壇公主共祭一壇涇簡王妃祭一壇俱用素饈遣內官行禮欽天監差官擇地幷選出殯等項日期工部差屬官一員造墳享堂等項破土祀后土遣大臣行禮發引禦祭一壇皇妃以下祭同前俱用素饈遣內官行禮靈柩繇東上南門東上北門北中門北安門出各祭一壇內官行禮西直門祭一壇太常寺官行禮工部內監官於墳所安設享堂各用儀物俱行內府該衙門預行制造錦衣衛撥旗校擺路教坊司撥女樂三撥幷樂人三百員名送至墳所靈柩至墳及下葬各禦祭一壇用素饈遣內官行禮掩土後祀后土幷題神主安神各祭俱遣大臣行禮百日周年二周年每次禦祭一壇皇妃以下祭數同前俱用素饈遣內官行禮聞喪下葬俱免輟朝

郡王喪禮【長子附】

喪聞上輟朝一日翰林院撰祭文諡冊壙志文工部造銘旌行人司差官掌喪禮本處陰陽生一名卜葬國子監取監生報訃各王府禦祭一壇東宮一壇在京文武衙門各一壇七七百日下葬周年二周年除服禦祭各一壇下葬以前諸祭總遣行人一員行禮周年以後遣布政司官行禮本布政司委官造墳安葬【今減半給價】轉屬買辦祭物【祭用羊豕】冥器喪儀等本處各該衙門成造郡王及妃已經奏準襲封未及冊封而故者給祭葬與已冊封同但免輟朝報訃幷差官行禮其革爵後復原爵者與妃未奪封號者亦如之革管府事者與祿米革三分之一者比郡王例減半其革爵戴平頭巾閒住者止與祭一壇撥地安葬凡長子喪禮聞喪禦祭一壇下葬百日周年除服禦祭各一壇【自長子至中尉諸祭俱遣本府長史等官行禮】翰林院撰祭文本布政司造墳安葬【今革】轉屬買辦祭祀品物長子夫人已經奏準封妃未及冊封而故者例與妃同凡郡王嫡長孫故與祭三壇嫡曽長孫故與祭一壇凡郡主喪禮與郡王妃同惟無壙志文凡鎭國將軍喪禮與世孫同凡輔國將軍喪禮無周年除服二祭余與鎭國將軍同鎭國將軍革爵復冠帶者給祭如輔國將軍例凡奉國將軍喪禮無下葬百日周年除服四祭余與輔國將軍同凡鎭國輔國奉國中尉禦祭各一壇鎭輔二中尉有司造墳安葬奉國中尉有司量與造墳【造墳今並革】凡鎭國將軍夫人至中尉安人俱禦祭一壇造壙合葬【葬畢】凡將軍生母追封夫人者與祭一壇【今革】凡縣主郡君縣君喪禮禦祭中宮祭俱一壇造墳安葬葬革凡鄕君喪禮止禦祭一壇自王妃至鄕君諸祭俱遣本府內官行禮凡儀賓防典嘉靖四十四年議定系親郡王府者照例賜祭不給葬價系將軍以下者祭葬俱革萬曆七年更定親郡王儀賓祭葬一體幷革凡郡王將軍中尉郡縣主君墳價嘉靖四十四年議定俱免給萬曆七年更定郡王墳價量給一半若系帝孫者照舊全給其將軍以下並免凡親郡王將軍等葬俱世長子一人送至墳所當日

卽回凡王葬妃及將軍等葬其妻得親至墳所防視一次當日卽回凡將軍病故無嗣者其葬許弟一人送至墳所當日卽回凡妃夫人病故無嗣者其葬許侄一人送至墳所當日卽回凡親郡王將軍受封之後止許出城祭掃一次當日卽回凡宗室庶人幷母妻喪所在官司會同該府教授等官於本處空閒相應地面造墳安葬【今革】凡宗室爲事送發髙墻病故安葬在彼其女及婿願畱供祀者鳳陽府月給衣糧三石凡王府奏討墳戶嘉靖三年準撥附近民人三名防守萬曆九年議準親王每墳撥給軍校五名郡王不許

一槪濫給凡親王致祭舊例遣侯伯給勅行嘉靖四十四年議罷止差卿等五品以上官或禮部司官前去照行人差至郡王府給精微批不必請勅萬曆三年議準各王府奉差官不許擅爲題請寛限違者罪其輔導官

禮部志稿卷三十二﹤史部﹐職官類﹐官制之屬﹐禮部志稿﹥

欽定四庫全書

禮部志稿卷三十三

明兪汝楫編

祠祭司職掌

品官喪禮

初終

有疾遷於正寢養者皆齋徹樂飲藥疾困去故衣加新衣淸掃內外分禱所祀侍者坐持手足遺言則書之屬纊以俟絕气男子不絕於婦人之手婦人不絕於男子之手乃廢牀寢於地孝子啼餘皆哭男子白布衣被髮徒跣婦人靑縑衣被髮不徒跣女子子亦然【父爲長子爲人後者爲其本生父母皆不徒跣女子嫁者髽】齊衰以下丈夫素冠婦人去首飾孝子坐於牀東余在其後啼踴無算兄弟之子以下又在其後俱西面南上妻坐於牀西妾及女子子在其後哭踴無算兄弟之女以下又在其後俱東面南上借槁坐哭內外之際隔以行帷祖父以下於帷東北壁下南面西上祖母以下於帷西北壁下南面東上外姻丈夫於戶外之東北面西上婦人於主婦西南北面東上皆舒席坐哭若捨窄則宗親丈夫在戶外之東北面西上外姻丈夫在戶外之西北面東上若內喪則尊行丈夫外親丈夫席位於前堂在戶外之左右俱南面宗親戶東西上外親戶西東上乃復於正寢復者以死之上服左荷之升自前東榮當屋履棟北面西上左執領右執腰招以左每招曰某人復三呼而止【男子稱字及伯仲婦女稱姓】以衣投於前承之以篋升自東階入以覆屍復者降自後西榮乃立喪主【謂長子無則長孫】主婦【亡者之妻無則主喪者之妻】防喪【子孫知禮能幹者爲之】司書司貨【子弟或使僕爲之】執事者設牀於室戶內之西去腳舒簟設枕施幄遷屍於牀南首覆用殮衾去死衣卽牀而奠奠者以酒饌升自東階設於屍東當隅【內喪皆內贊者行事受於戶外入而設之】旣奠贊者降出帷堂掌事者掘坎於屏處盆盤之屬陳於西階下沐巾浴巾浴衣皆具於西序南上陳襲衣於房中掌事者爲湯以俟以浴盆及沐盤升自西階以授沐者【以侍者四人爲之六品以下二人】沐者入喪主以下皆出戶外北面西上俱立哭乃沐櫛束髮用組抗衾而浴拭以巾餘水棄於坎設牀於屍東袵下莞上簟浴者舉屍易牀設枕剪須斷爪盛於小囊大殮納於棺著明衣裳以方巾覆面仍以大殮之衾覆之喪主以下入就位哭乃含贊者奉盤水及笲升堂含者【六品以下喪主自爲之】盥手於戶外贊者沃盥含者洗飯玉實於笲執以入贊者從入北面徹枕奠笲於屍東含者坐於牀東西面發巾實飯含於屍口訖喪者復位襲者以牀升入設於屍東布枕席如初執服者陳襲衣於席遷屍於席上而衣之去巾加面衣設充耳著握手納履若舄覆以大殮之衾內外皆就位哭乃置靈座結白絹爲魂帛立銘旌倚於靈座之右諸子三日不食期九月之喪三不食五月三月之喪再不食

小殮

小殮之禮以喪之明日厥明陳其殮衣於東序【四品五品以下於東房】饌於堂東階下設牀施薦席褥於西階鋪絞衾衣舉之升自西階置於屍南先布絞之橫者三於下以備周身相結乃布縱者一於上以備掩首及足也侍者盥手舉屍男女共扶助之遷於牀上先去枕而舒絹疊衣以借其首仍捲兩端以備兩肩空處又捲衣夾其兩脛取其正方然後以余衣掩屍左袵不紐裹之以衾而未結以絞未掩其面蓋孝子猶欲俟其復生欲時見其面也殮畢覆以衾喪主西向憑屍哭擗主婦東向憑屍哭踴斬衰者祖以麻繩括髮齊衰以下裂布廣寸自項向前交於額上卻繞髻如著掠頭婦人以麻撮髻而髽殮者舉屍男女從奉之遷於堂中哭位如室內執事者盥手舉饌升自東階至靈座前祝焚香洗盞斟酒奠之喪主以下哭盡哀乃代哭不絕聲宵爲燎於庭厥明滅燎乃大殮

大殮

大殮之禮以小殮之明日夙興陳衣於東序饌於堂東階下如小殮之儀舉棺以入置於堂中少西侍者先置衾於棺中垂其裔於四外侍者與子孫婦女俱盥手掩首結絞共舉屍納於棺中實生時所落髮齒及所剪爪於棺角又揣其空缺處捲衣塞之務令充實不可揺動以衾先掩足次掩首次掩左次掩右令棺中平滿喪主主婦憑哭盡哀乃召匠加蓋下釘徹牀覆柩以衣設靈牀於柩東贊者以饌升入室西向奠於席前內外皆就位哭如初喪主以下各歸喪次

成服

大殮之明日厥明五服之人各服其服然後朝哭相弔諸子孫就祖父及諸父前跪哭皆盡哀就祖母及諸母前哭亦如之女子子就祖母及諸母前哭遂就祖父及諸父前哭如男子之儀主婦以下就伯叔母哭亦如之訖乃復位諸尊者降出還次喪主以下降立於東階下外姻在南俱西面北上哭盡哀各還次旣成服喪主及兄弟始食粥妻妾及期九月者蔬食水飲不食菜果大功以下異門者各歸其家自是每日晨起喪主以下皆服其服入就位尊者坐哭卑者立哭

朝夕奠

每日晨起侍者設盥櫛之具於靈牀側奉魂帛出就靈座然後朝奠執事者設饌祝盥手焚香斟酒喪主以下再拜哭盡哀食時上食至夕進夕奠如朝奠儀喪主以下奉魂帛入就靈牀哭盡哀朝夕之間哀至則哭自此以至於虞朝夕如之若遇朔朢則具殷奠比之常奠其饌爲盛禮如朝奠行之至夕徹去進夕奠如常禮有時物則薦之百日而卒哭

弔奠賻

始死訃告於親戚僚友弔者至執友親厚之人則入哭臨屍盡哀出拜靈座上香再拜遂弔喪主相持哭盡哀喪主以下哭對無辭凡弔者奠賻皆有狀先具刺通名喪主炷香燃燭布席皆哭以俟防喪者出迎賔賔入至防事進揖曰竊聞某人傾背不勝驚怛敢請入酹並申慰禮防喪者引賔入至靈座前哭盡哀再拜焚香跪酹祭酒俯伏興防喪止哭者祝跪讀祭文奠賻狀於賔之右畢興賔主皆哭盡哀賔再拜喪主哭出西向稽顙再拜賔亦哭東向答拜進曰不意凶變某親某官奄忽傾背伏惟哀慕何以堪處喪主對曰某罪逆深重禍延某親伏防奠酹並賜臨慰不勝哀感又再拜賔答拜又相向哭盡哀賔寛譬喪主曰修短有數痛毒柰何願慰孝思俯從禮制乃揖而出喪主哭而入防喪者送至防事茶湯而退喪主以下止哭【亡者官尊卽云薨逝稍尊卽云捐館生者官尊則云奄棄榮養】

擇地祭后土

三月而葬前期擇地之可葬者蓋地有美惡地之美者則其神靈必安其子孫必盛地之惡者則反是所謂美者土色之光潤艸木之茂盛他日不爲道路不爲城郭不爲溝池不爲貴勢所奪不爲耕犂所及卽所謂美地也古人所爲卜其宅兆者正此意而非若後世陰陽家禍福之說也旣得地喪主帥執事者於所得地掘兆四隅外其壤掘中南其壤各立一標當南門立兩標擇逺親或賔客一人告后土氏祝帥執事者設位於中標之左南向設盞陳饌於其前又設盥盆帨巾二於其東南其東有臺架告者所盥其西無者執事者所盥也告者吉服入立於神位之前北面執事者在其後東上皆再拜告者與執事者皆盥帨執事者一人取酒注西向跪一人取盞東向跪告者斟酒反注取盞酹於神位前俯伏興少退立祝執版立於告者之左東向跪讀之曰維某年歲月朔日辰某官姓名敢告於后土氏之神今爲某官姓名營建宅兆神其保佑俾無後艱謹以淸酌脯醢只薦於神尙享訖復位告者再拜祝及執事者皆再拜徹出遂穿壙乃刻志石造防器備大輿作神主以俟發引

發引

啟之日掌事者納柩車於大門之內當門南向進靈車於柩車之右先於墓所張吉凶帷凶帷西吉帷東俱南向設靈座於吉帷下如常儀啟之夕發引前五刻擊鼓爲節陳布吉凶儀仗方相志石及防器等物於柩車前紼披鐸翣挽歌者皆具二刻再擊鼓爲節內外俱興立哭於位執紼者皆入掌事者徹帷持翣者俱升以翣障柩執紼者乃升執鐸者入夾西階立執纛者入當西階南北面立執旌者立於執纛者南北向陳布訖三擊鼓爲節乃引靈車於內門外南向祝詣靈座前西向跪昭告曰孤子某【母則云哀子】謹用吉辰奉歸幽宅靈車就引神道紆回惟以荒蓼無任哽絕興立少頃執鐸者俱振鐸引柩詣階間南向持翣者常以翣障柩柩降階執纛者卻行而引止則回北向立執旌者繼纛而行止則北向立【無纛者則執旌者引】喪主以下以次從柩哭而降主婦以下又次之柩至庭喪主及諸子以下於柩東西向南上祖父以下於東北南面西上異姓丈夫於喪主東南西面北上妻妾女子子以下於柩西東面南上祖母以下於西北南面東上異姓婦人於主婦西南東面北上皆立哭內外之際障以行帷祝帥執饌者設祖奠於柩東祝以酒奠訖詣饌南北面跪曰永遷之禮靈辰不畱謹奉旋車式遵祖道尙享少頃徹之柩動旌次之纛次之喪主以下從哭於柩後婦人次之遂升柩就輿內外哭位如初在庭之儀乃設遣奠於柩車前如祖奠之儀祝奠酒訖少頃徹饌祝奉魂帛置靈車上別以箱盛主置帛後靈車動從者如常靈車後方相車次志石車次防器輿次下帳輿次米輿次酒脯輿次食輿次銘旌次纛次鐸次挽歌次柩車喪主及諸子俱絰杖衰服徒跣哭從餘各依服精粗爲序哭從出門內外尊行者皆乘車馬哭不絕聲出郭門親賔送者權停柩車乘者皆下哭贊者引親賔以次俱向柩立哭盡哀卑者再拜而退婦人亦如之親賔旣還乘車馬如初若墓逺及病不堪步者出郭喪主及諸子亦乘去塋三百步乃下靈車至帷門外回南向遂薦食於靈座前少頃徹之柩車至入凶帷南向祝設幾席於柩車之東初至宿次內外皆就柩車所分東西如常立哭遂設酒脯之奠柩車至壙前回南向哭位如在庭之儀掌事者陳防器於壙東南西向北上乃下柩於席丈夫柩東婦人柩西以次憑哭盡哀各退復位內外卑者哭再拜辭訣贊者引喪主以下哭於羨道東西面北上妻及女子子以下哭於羨道西東面北上哭踴無算婦人皆障以行帷掌事者設席於壙內遂下柩於壙內席上北首覆以夷衾持翣者入倚翣於壙內兩廂遂以下帳張於柩東南向米酒脯陳於帳東北食器設於帳前醯醢設於食器南借於版防器設於壙內之左右掌事者以纁授喪主喪主授祝祝奉以置柩旁喪主拜稽顙施銘旌志石於壙內乃掩壙復土喪主以下稽顙哭盡哀乃祠后土於墓左【如卜宅儀祝云某官封諡窆玆幽宅神其保佑俾無後艱】取木主而題之執事者設桌子於靈座東南西向置筆硯墨對桌置盥盆帨巾喪主立於其前北向祝盥手出主臥置桌子上使善書者盥手西向立先題陷中後題粉面題畢祝奉置靈座而藏魂帛於箱中炷香斟酒執版出於喪主之右讀云孤子某敢昭告於先考某官封諡府君形歸窀穸神返室堂神主旣成伏惟尊靈捨舊從新是憑是依畢喪主再拜哭盡哀止祝奉神主置靈車上執事者徹靈座遂行內外從哭如來儀

反哭

出墓門尊者乘車馬去墓百步許卑者乃乘靈車至宅內外乘者皆下靈車入至西階前回南向少頃靈車退祝奉神主置於靈座喪主以下升立哭於靈座東西向南上內外以次升祖父以下哭於帷東南面西上妻及女子子以下哭於靈西東面南上祖母以下哭於帷西南面東上外姻丈夫帷東北面西上婦人帷西北面東上親賔弔如初哭盡哀相者引喪主以下降各還次沐浴以俟虞

虞

柩旣入壙掌事者先歸修虞事或墓逺則但不出是日可也喪主以下旣沐浴執事者陳器具饌設盥盆帨巾各二於西階西南上酒瓶並架一於靈座東南置桌子於其東設注子及盤盞於其上火鑪湯瓶於靈座西南置桌子於其西設祝版於其上設蔬果盤盞於靈座前桌上匕筯居內當中酒盞在其西醋楪居其東果居外蔬居果內實酒於瓶設香案於堂中炷火於香鑪束茅聚沙於香案前具饌如朝奠陳於堂門之東祝出神主於座喪主及兄弟倚杖於室外及與祭者皆入哭於靈座前其向皆北面以服爲列重者居前輕者居後尊長坐卑防立丈夫處東西上婦人處西東上逐行各以長防爲序侍者在後乃降神祝止哭者喪主降自西階盥手帨手詣靈座前焚香再拜執事者皆盥帨一人開酒實於注西面跪以注授喪主喪主跪受一人捧桌上盤盞東面跪於喪主之左喪主斟酒於盞以注授執事者左手取盤右手執盞酹於茅上以盤盞授執事者俯伏興少退再拜復位旣降神祝進饌執事者佐之喪主乃初獻進詣注子桌前執注北面立執事者一人取靈座前盤盞立於喪主之左喪主斟酒反注於桌上與執事者俱詣靈座前北面立喪主跪執事者亦跪進盤盞三祭於茅束上俯伏興執事者授盞奉詣靈座前奠於故處祝執版出於喪主之右西面跪讀之云日月不居奄及初虞夙興夜處哀慕不寧謹以潔牲庶羞粢盛醴齊哀薦祫事祝興喪主哭再拜復位哭止主婦爲亞獻禮如初【不讀祝】親賔一人爲終獻禮如亞獻乃侑食執事者執注添盞中酒喪主以下皆出祝闔門喪主立於門東西向卑防丈夫在其後重行北上主婦立於門西東向卑防婦女亦如之尊長休於他所如食間祝進當門北面噫歆告啟門三乃啟門喪主以下入就位祝立於喪主之右斂主匣之置故處喪主以下哭辭神再拜盡哀止出就次執事者徹饌祝取魂帛埋之屏處潔地罷朝夕奠遇柔日再虞【乙丁己辛癸】禮如初虞【惟前期一日陳設具饌厥明夙興設蔬果酒醴質明行事祝出神主於座祝辭攺初虞爲再虞祫事爲虞事】遇剛日三虞【甲丙戊庚壬】禮如再虞【祝辭攺再虞爲三虞虞事爲成事若去家經宿以上則初虞於所館行之墓逺塗中遇柔日亦於所館行之若三虞必須至家始可行禮】

三虞

三虞後遇剛日卒哭前期一日陳器具饌【並同虞祭惟更設酒瓶一於酒瓶之西】厥明夙興設蔬果酒饌【並同虞祭】質明祝出主喪主以下皆入哭降神喪主捧魚肉主婦盥帨奉麪米食喪主奉羮主婦奉飯以進乃初獻【並同虞祭惟祝執版出於喪主之左東向跪讀爲異祝辭攺三虞爲卒哭哀薦成事下云來日隮祔於祖考某官府君尙享】亞獻終獻侑食闔門啟門辭神其儀並與虞祭同自是朝夕之間哀至不哭其朝夕哭猶故喪主兄弟蔬食水飲不食菜果寢席枕木

祔

卒哭明日而祔卒哭之祭旣徹卽陳器具饌陳於祠堂堂狹卽於防事隨便設亡者祖考妣位於中南向西上設亡者位於其東南西向母喪則不設祖考位置酒瓶酒瓶於阼階上火鑪湯瓶於西階上具饌如卒哭而三分母喪則兩分祖妣二人以上則以親者厥明設蔬果酒饌質明喪主兄弟皆倚杖於階下入詣靈座前哭盡哀止乃詣祠堂祝軸簾啟櫝奉所祔祖考之主置於座內執事者奉祖妣之主置於座西上喪主以下還詣靈座所哭祝奉主櫝詣祠堂西階上桌子上喪主以下哭從如從柩之次至門止哭祝啟櫝出主乃參神在位者皆再拜乃降神祝進饌酌獻先詣祖考妣前祝版云孝孫某謹以潔牲庶羞粢盛醴齊適於某考某官府君隮祔孫某官尙享【皆不哭】內喪則云某妣某封某氏隮祔孫婦某封某氏次詣亡者位前祝版云薦祔事於先考某官府君適於某考某官府君尙享三獻侑食闔門啟門辭神並同卒哭儀禮畢祝奉主各還故處先納祖考妣神主於龕中匣之次納亡者神主西階桌子上匣之奉而反於靈座出門喪主以下哭從如來儀

小祥

期而小祥喪至此凡十三月【不計閏】古者卜日而祭今止用初忌以從簡易前期一日喪主以下皆沐浴喪主帥眾丈夫灑掃滌濯主婦帥眾婦女滌釜鼎具祭饌【如卒哭】設次陳練服厥明夙興設蔬果酒饌質明祝出主喪主倚杖於門外與期親各服其服而入皆哭盡哀止乃出就次易服復入哭祝止哭乃降神初獻亞獻終獻侑食闔門啟門辭神並同卒哭之儀祝版云日月不居奄及小祥夙興夜處小心畏忌不惰其身哀慕不寧敢用潔牲庶羞粢盛醴齊薦此常事尙享自是止朝夕哭始食菜果

大祥

再期而大祥喪至此凡二十五月亦止用第二忌日祭前期一日沐浴陳器具饌【如小祥】設次陳禫服以酒果告遷於祠堂告畢攺題神主如加贈之儀遞遷而西虛東一龕以新者厥明行事皆如小祥之儀【祝版攺小祥曰大祥常事曰祥事】祝畢奉神主入於祠堂喪主以下哭從如祔之敍至祠堂前止哭執事者徹靈座斷杖棄之屏處奉遷主埋於墓側始飲酒食肉而復寢

禫

大祥之後間一月而禫禫者淡淡然平安之意蓋喪至此計二十有七月前一月下旬卜來月三旬中各一日或丁或亥設桌子於祠堂門外置香鑪香盒防珓於其上喪主禫服西向眾兄弟次之子孫在其後重行北上執事者北向東上喪主炷香燻珓命以上旬之日曰某將以來月某日祗薦禫事於先考某官府君卽以珓擲於盤以一俯一仰爲吉不吉更命中旬之日又不吉則直用下旬之日喪主乃入祠堂本龕前再拜在位者皆再拜喪主焚香祝執版立於喪主之左跪告曰孝子某將以來月某日只薦禫事於先考某官府君卜旣得吉敢告喪主再拜降與在外者皆再拜祝闔門退乃前期一日沐浴設神位於靈座故處陳器具饌厥明行事皆如大祥之儀喪主以下詣祠堂祝奉主櫝置於西階桌子上出主置於座喪主以下皆哭盡哀乃降神三獻侑食闔門啟門禮畢辭神乃哭盡哀送神主至祠堂

聞喪奔喪

始聞親死以哭答使者盡哀問故又哭盡哀乃易服遂日行百里不以夜行見星而行見星而捨道中哀至則哭哭避市朝望其州境縣境其城其家皆哭至於家內外哭待於堂上入門而左升自西階殯東西面憑殯哭盡哀少退再拜退於東序被髮復殯東西面坐哭又盡哀尊卑撫哭如常訖內外各還次厥明坐哭於殯東如初四日成服與家人相弔賔至拜之如初若未得行則設位四日而變服在道至家皆如上儀若旣葬則先之墓望墓哭至墓哭拜歸詣靈座前哭拜四日成服如儀齊衰以下聞喪爲位而哭若奔喪則至家成服若不奔喪則四日成服凡奔喪齊衰望鄕而哭大功望門而哭小功至門而哭緦麻卽位而哭不奔喪者齊衰三日中朝夕爲位會哭四日之朝成服亦如之大功以下始聞喪爲位會哭四日成服亦如之皆每月朔爲位會哭月數旣滿次月之朔乃爲位會哭而除之其間哀至則哭可也

攺

凡有攺葬者皆具事因聞於官勘驗得實始聽之將攺墓先於墓所隨地之宜張白布帷幕開戶向南其日內外諸親皆至墓所各就便次孝子以下及妻妾女子子俱緦麻服周親之下素服丈夫於墓東西向婦人於墓西東向皆北上婦人障以行帷俱立哭盡哀卑者再拜祝立於羨道南北向內外哭止祝三聲噫嘻啟以攺葬之故內外又哭盡哀權就別所掌事者開墳訖內外又就位哭如初掌事者設席於墓下舉棺出置於席上內外俱從哭於墓所分東西位如常儀祝以功布拭棺掌饌者設饌於柩南孝子盥手以盞跪奠酒再拜訖少頃徹奠進柩車於帷門外南向升柩於車遂詣幕所內外俱哭掌事者先設牀於幕下有枕席周設帷柩車至帷門外丈夫柩東婦人柩西俱立哭掌事者舉柩入設牀柩東舉屍出置於牀南首遂殮如大殮之儀【如不易棺則不設牀】乃設靈座於吉帷內幕下西廂東向乃葬將引柩告曰以今吉辰卽用宅兆不設祖奠無反哭無方相魌頭餘如常葬之儀旣葬就吉帷靈座前一虞虞如常儀其祝辭云維年月朔日辰孝子某敢告於考某官攺玆幽宅禮畢終虞夙夜匪寧啼號罔極謹以淸酌庶羞只薦虞事尙享孝子以下出就別所釋緦麻素服而還掌饌者徹饌掌事者徹靈座

喪儀【洪武五年定】

棺用油杉朱漆槨用土杉墻翣公侯六三品以上四五品以上二防器公侯九十事一品二品八十事三品四品七十事五品五十事六品七品三十事八品九品二十事引披鐸公侯四引六披左右各八鐸一品二品二引四披左右各六鐸三品四品二引二披左右各一鐸羽旛竿長九尺五品以上一人執之以引柩六品以下不用功布品官用之長三尺方相四品以上四目七品以上四目八品以下不用栁車上用竹格以防結之旁施帷幔四角垂流蘇志石二片品官皆用之其一爲蓋書某官之墓其一爲防書姓名鄕裏三代生年月日及子孫卒葬月日婦人則隨夫及子孫封贈二石相向用鐵束埋墓中祭物四品以上用羊豕九品以上用豕

庶人喪禮

初終

疾病遷居正寢淸掃內外分禱所祀使人坐持手足遺言則書之屬纊以俟絕气气絕乃哭廢牀寢於地乃易服男子扱上袵被髮徒跣婦人去冠被髮不徒跣諸有服者皆去華飾乃復侍者一人以死者之上服嘗經衣者左執領右執腰升屋中霤北向招之三呼曰某人復畢捲衣降覆屍上男女哭擗無數乃立喪主主婦防喪司書司貨防喪命匠擇木爲棺【或已有棺則不再治】訃告於親戚朋友執事者設幃及牀遷屍其上南首覆以衾卽牀而奠奠訖掌事者掘坎於屏處潔地乃陳襲衣於堂東壁下及飯含沐浴之具侍者以湯入喪主以下皆出幃外北面侍者沐髮櫛之晞以巾撮爲髻抗衾而浴拭以巾剪爪並沐浴餘水巾節棄於坎而埋之侍者設襲牀於幃外施薦席褥枕先置深衣大帶袴韈汗衫之類於其上遂舉以入置浴牀之西遷屍其上悉去病時衣及復衣易以新衣徙屍牀置堂中間喪主以下就位而哭喪主坐於牀東眾男子應服三年者坐其下皆借以槁同姓期功以下各以服次坐於其後皆西向南上尊行以長防坐於牀東北壁下南向西上借以席薦主婦眾婦女坐於牀西借以槁同姓婦女以服爲次坐於其後皆東向南上尊行以長防坐於牀西北壁下南向東上借以席槁妾婢立於婦女之後別設幃以障內外異姓之親丈夫坐於帷外之東北面西上婦人坐於幃外之西北面東上皆借以席以服爲行無服者在後若內喪則同姓丈夫尊卑坐於帷外之東北面西上異姓丈夫坐於帷外之西北面東上乃含喪主哭盡哀左袒自前扱於腰之右盥手執錢廂以入侍者一人挿匙於米盌執以從置於屍西以幎巾徹枕覆面喪主就屍東由足而西牀上坐東面舉巾以匙抄米實於屍口並實以錢侍者加幅巾充耳設幎目納履乃襲深衣結大帶設握手覆以衾置靈座設魂帛立銘旌諸子三日不食期九月之喪三不食五月三月之喪再不食

小殮

死之明日厥明執事者陳小殮衣衾於堂東北壁下設桌子於阼階東南置奠饌及杯注於其上巾之設盥盆帨巾各二於饌東設小殮牀施薦席褥於西階之西鋪絞衾衣舉之升自西階置於屍南先布絞之橫者三於下乃布縱者一於上侍者盥手舉屍男女共扶助之遷於牀上先去枕而舒絹疊衣以借其首乃捲兩端以補兩肩空處又捲衣夾其兩脛取其正方然後以余衣掩屍左袵不紐裹之以衾而未結其絞未掩其面蓋孝子猶欲見其面也殮畢覆以衾喪主主婦憑屍哭擗男子袒而括髮齊衰以下袒而裂布以免婦人亦用麻繩髽髻乃遷屍牀於堂中執事者舉饌升自阼階至靈座前祝焚香洗盞斟酒奠之喪主以下哭盡哀乃代哭不絕聲

大殮

小殮之明日執事者陳大殮衣衾奠具如小殮之儀舉柩入置於堂中少西侍者置衾於棺中垂其裔於四外侍者與子孫婦女俱盥手掩首結絞共舉屍納於棺中實生時所落髮齒及所剪爪於棺角又揣其空缺處捲衣塞之務令充實先掩足次掩首次掩左次掩右令棺中平滿喪主主婦憑哭盡哀乃加蓋下釘覆柩以衣設靈牀於柩東乃奠喪主以下各歸喪次

成服

大殮之明日厥明五服之人各服其服入就位然後朝哭相弔如儀成服之日喪主及兄弟始食粥妻妾及期九月者蔬食水飲不食菜果大功以下異門者各歸其家自是每日晨起喪主以下各服其服入就位尊長坐哭卑防立哭

朝夕奠

每日淸晨侍者設盥櫛之具於靈牀側奉魂帛出就靈座然後朝奠執事者執饌祝盥手焚香斟酒喪主以下再拜哭盡哀食時上食至夕進夕奠如朝奠儀喪主以下奉魂帛入就靈牀哭盡哀朝夕之間哀至則哭朔日之奠如朝奠之儀時物之薦如上食之儀

弔奠賻

凡來弔者必素服奠用香茶燭酒果賻用錢帛先具刺通名乃入喪主哭以俟防喪出迎賔賔入至防事進揖曰竊聞某人傾背不勝驚怛敢請入酹並申慰禮防喪引客入至靈座前哭盡哀再拜焚香跪酹茶酒俯伏興防喪止哭者祝跪讀祭文奠賻狀於賔之右畢興賔主皆哭盡哀賔再拜喪主哭出西向稽顙再拜賔亦哭東向答拜進曰不意凶變某親奄棄色養伏惟哀慕何以堪處喪主對曰某罪逆深重禍延某親伏防奠酹並賜臨慰不勝哀感又再拜賔答拜又相向哭盡哀賔寛譬喪主曰修短有數痛毒柰何願抑孝思俯從禮制乃揖而出喪主哭而入防喪者送至防事茶湯而退喪主以下止哭

擇地祭后土

三月而葬擇地之可葬者土色光潤艸木茂盛之處卽爲美地又須愼五患使他日不爲道路不爲城郭不爲溝池不爲貴勢所奪不爲耕犂所及乃可世人多拘俗師陰陽之說旣擇年月日時又擇山水形勢以爲子孫貧賤富貴壽夭賢愚盡系於此至有終身不葬或累世不葬棄捐不葬者悖禮傷義無過於此旣得地乃擇日開塋域祠后土南向設神位設盞注酒饌於其前又設盥盆帨巾於其東南告者吉服入立於神位之前北向執事者在其後東上皆再拜告者與執事者皆盥帨執事者一人取酒注西向跪一人取盞東向跪告者斟酒反注取盞酹於神位前俯伏興少退立祝執版立於告者之左東向跪讀曰維某年歲月朔日辰某敢告於后土氏之神今爲某親營建宅兆神其保佑俾無後艱謹以淸酌脯醢祗薦於神尙享訖復位告者再拜祝及執事者皆再拜乃徹遂穿壙作灰隔造冥器刻志石備大輿作神主以俟發引

發引

發引前一日執事者設饌如朝奠祝斟酒訖北面跪告曰今以吉辰遷柩敢告俯伏興喪主以下哭盡哀再拜乃遷柩役者入婦人退避喪主及眾兄弟斂杖立視祝以箱奉魂帛導柩前行喪主以下從哭男子由右婦人由左重服在前輕服在後服各爲序侍者在末無服之親男居男左女居女右皆次喪主主婦之後遂遷於防事執事者布席役者置柩於席上祝設靈座及奠於柩前向喪主以下就位坐哭借以薦席乃代哭如小殮之前親賔致奠賻者其儀並如初喪時日晡時設祖奠祝斟酒訖北向跪告曰永遷之禮靈辰不畱今奉柩車式遵祖道俯伏興厥明輿夫納大輿於中庭執事者徹祖奠祝北面跪告曰今遷柩就輿敢告遂遷靈座置旁側召役夫遷柩就輿喪主從柩哭視載婦人哭於帷中載畢祝帥執事者遷靈座於柩前南向乃設遣奠奠畢執事者徹奠祝奉魂帛置靈車別以箱盛主置魂帛後婦人蓋頭出帷降階立哭守舍者哭辭盡哀再拜柩行防器銘旌等前導喪主以下男女哭步從尊長次之無服之親又次之賔客又次之塗中遇哀則哭未至墓執事者先設靈幄在墓道西南向親賔次在靈幄前十數步婦人幄在靈幄後壙西防器等至靈車至祝奉魂帛就幄座遂設奠而退執事者先布席於壙內柩至脫載置席上北首執事者取銘旌去扛置其上喪主男女各就位哭賔客拜辭而歸乃窆喪主兄弟輟哭臨視喪主奉纁置柩旁再拜稽顙在位者皆哭盡哀加灰隔內外蓋實以灰乃實土而漸築之祠后土於墓左如前儀藏防器下志石復實以土而堅築之乃題主以生時所稱爲號題畢祝奉置靈座而藏魂帛於箱中炷香斟酒執版出於喪主之右跪讀之云孤子某【母云哀子】敢昭告於某親府君曰形歸窀穸神返室堂神主旣成伏惟尊靈捨舊從新是憑是依畢復位喪主再拜哭盡哀止祝奉神主升車執事者徹靈座遂行喪主以下哭從如來儀畱子弟一人監視實上以至成墳

反哭

喪主以下奉靈車在塗徐行哭至家哭奉神主入置於靈座喪主以下哭於防事遂詣靈座前哭盡哀有弔者拜之如初期九月之喪者可以飲酒食肉惟不與宴樂小功以下大功異居者可以歸

虞

葬之日日中而虞或墓逺則但不出是日可也柩旣入壙掌事者先歸修虞事具饌於堂東旣沐浴喪主以下內外俱詣靈座所喪子及諸子倚杖於室戶外內外俱哭掌饌者以饌入設於靈座前降出贊者請喪主止哭盥手詣靈座前以盞跪奠酒俯伏興西向立內外哭止祝進立於靈座右跪讀祝文曰維年月朔日辰孤子某敢昭告於考某人之靈日月遄邁奄及反虞叩地號天五情麋潰謹以淸潔庶羞哀薦虞事尙享祝興喪主哭再拜退復位內外哭盡哀喪主以下出杖降自西階就次妻妾女子子還別室少頃徹饌祝取魂帛帥執事者埋於屏處潔地罷朝夕奠遇柔日再虞遇剛日三虞

卒哭

三日而卒哭其日夙興掌事者具饌於堂東內外各衰服贊者引喪主以下俱杖升立哭於靈座東西向南上婦人升詣靈座西東向南上內外俱就位哭贊者升自東階入徹夕奠出執饌者以饌升設於靈座前贊者引喪主降盥手訖進詣靈座前以盞跪奠酒俯伏興少退西面立祝入立於靈座南北面內外哭止跪讀祝文曰維某年某月某朔日辰孤子某敢昭告於考某人【母則曰哀子曰妣某氏】日月不居奄及卒哭叩地號天五情麋潰謹以淸酌庶羞哀薦成事尙享祝興喪主再拜哭應拜者皆再拜哭盡哀喪主以下各還次自卒哭後朝一哭夕一哭乃諱名喪主蔬食水飲不食菜果寢席枕木

祔

卒哭之明日乃祔其日夙興執事者具器陳饌喪主以下入哭於靈座前乃詣祠堂奉所祔祖考之主置於座內執事者奉祖妣之主置於座還詣靈座所哭祝奉新主以行喪主以下哭從如從柩之次至祠堂門止哭祝出主置於座喪主以下各就位贊者曰再拜在位者皆再拜掌饌者以饌升各陳於座前設訖降出贊者引喪主盥手酌酒先詣祖考妣位前祝辭云孝孫某謹以淸酌庶羞告於某祖之靈隮祔孫某人之靈內喪則云適於某祖妣某人某氏之靈隮祔孫婦某人某氏次詣亡者位前祝辭云薦祔事於先考之靈適於某考之靈尙享喪主再拜興降出贊者引喪主詣諸座前各再拜乃復位贊者曰再拜在位者皆再拜祝先納祖考妣神主於龕中匣之次納亡者神主匣之奉之反於靈座喪主以下哭從如來儀

小祥

前期一日喪主及諸子皆沐浴具饌陳器設次陳練服於其所其日夙興祝入整拂幾筵以出內外衰服喪主以下倚杖於階東俱升就位哭盡哀贊者引喪主杖就次主婦以下各就次乃陳練服贊者引喪主倚杖如初乃升內外俱升就位哭贊者引喪主盥手奠酒祝進立於靈座右內外止哭祝讀祝文曰維年月朔日辰孤子某敢告於考某人之靈歲月驚迫奄及小祥攀慕永逺重增荼裂謹以淸酌庶羞只薦常事尙享祝興喪主哭再拜退復位內外哭盡哀喪主以下出杖降自西階就次妻妾女子子還別室自小祥之後止朝夕哭

大祥

前期一日喪主及諸子俱沐浴具饌陳器陳禫服於次乃告遷於祠堂告畢攺題神主而遞遷之虛東一龕以俟厥明祝先入拂幾筵降出內外於次哭盡哀掌事者設饌於靈座前內外俱就位哭贊者引喪主盥手奠酒祝立於靈座右跪讀祝文曰維年月朔日辰孤子某敢昭告於考某人之靈日月逾邁奄及大祥攀慕永逺無任荒踣謹以淸酌庶羞祗薦祥事尙享祝興喪主哭再拜退復位內外哭盡哀祝奉神主入於祠堂喪主以下哭送掌事者徹靈座斷杖棄之屏處始飲酒食肉而復寢

禫

大祥之後間一月而禫旣卜日前期一日喪主及諸子俱沐浴設神位於靈座故處乃陳器具饌其日夙興祝入拂拭幾筵詣祠堂出奉神主置於座喪主及諸子妻妾女子子內外俱升就位哭贊者引喪主盥手奠酒祝立於神座右止哭跪讀祝文曰維年月朔日辰孤子某敢昭告於考某人之靈禫制有期追逺無及謹以淸酌庶羞祗薦禫事尙享祝興喪主哭再拜退復位內外俱哭盡哀送神主還於祠堂

奔喪攺葬

右制與品官同

喪儀【洪武五年定】

棺所用堅木油杉爲上柏次之土杉松木又次之用黒漆金漆不得用硃紅防器一事功布以白布三尺引柩栁車以衾覆棺志石二片如品官之儀祭物用豕力不及者隨家有無

喪禮禁令

洪武五年詔古之喪禮以哀戚爲本治喪之具稱家有無近代以來富者奢僭犯分力不及者掲借財物炫燿殯送及有惑於風水停柩經年不行安葬宜令中書省集議定制頒行遵守違者論罪如律嘉靖十八年題準士庶喪禮各稱家之有無以爲厚薄時忌致祭亦隨所有以伸追慕不以富侈不以貧廢巨家大族能遵禮以爲細民之倡者有司量加勸奬

禮部志稿卷三十三

欽定四庫全書

禮部志稿卷三十四

明兪汝楫編

祠祭司職掌

恩卹

國初武臣亡歿念其勲勞賻卹之典特從優厚其後漸爲限制今並文武卹典著於後而外夷官員亦附焉

祭葬

洪武二十六年定一優給則例凡陣亡失陷傷故渰沒者全支邊逺守禦出徵並出海運糧病故者減半一品米六十石麻布六十疋二品米五十石麻布五十疋三品四品米四十石麻布四十疋五品六品米三十石麻布三十疋一公侯亡故不分病故陣亡止給麻布一百疋禮部奏輟朝三日仍具手本行移在京衙門知會一將引本官家人赴內府給與布疋一咨工部造辦防器棺槨及撥人匠甎石造墳安葬一札付欽天監選擇墳地一具手本赴光祿寺備辦祭物遣官行禮一禮部奏議封諡一自初喪至除服以次遣官致祭聞喪入殮首七至終七下葬百日新冬周年二周除服一都督至都指揮亡故禮部奏輟朝二日移咨工部造辦棺槨等項仍備辦祭物自初喪至除服節次遣官致祭聞喪下葬百日周年除服如合優給者照前則例並咨兵部照例追贈一指揮使至指揮僉事亡故禮部移咨工部造墳安葬亦節次遣官致祭安靈下葬周年除服照例優給追贈一衞所鎭撫千戶百戶亡故禮部移咨工部造墳安葬止二次遣官致祭安靈下葬照例優給追贈一公侯及在京一品二品父母妻喪三品四品父母喪曽授封贈及致仕者各照品級造墳安葬在外止祭祝未封贈者無一在外都指揮使至指揮僉事止是禮部遣人往祭一次若回京安葬則照例祭祝造墳千百戶則無祭葬例一公侯在外病故聞喪止輟朝三日靈櫬到京仍輟朝三日下葬輟朝一日

永樂以後續定凡公侯承襲病故者祭二壇若管府事有功迹加太子太保以上及守備南京者俱祭十六壇凡駙馬都尉病故者祭十五壇凡伯爵承襲病故

者祭二壇其年防襲爵不及而故者祭一壇若管事有功迹加太子太保以上者祭十五壇凡公侯駙馬伯病故俱輟朝一日齋糧麻布取自上裁其喪禮照依定制若公侯伯爲事病故者祭葬等項俱無凡公侯伯母與妻俱祭二壇有葬系皇親者加祭壇數取自上裁凡兩京二品以上文官並父母妻三品文官並父母

曽授本等封者照例祭葬其三品父母止授四品封及四品官並父母授本等封者俱止賜祭一壇若止授五品以下封者祭葬俱無其有出自特恩者不在此限凡一品官病故者輟朝一日祭九壇父母授封至一品者祭二壇妻祭一壇凡尙書左右都禦史在任病故者祭二壇其加有東宮三少或兼大學士贈一品者祭四壇父母妻祭俱一壇凡兩京三品官病故者俱祭一壇致仕者亦然其以侍郎兼學士贈尙書者祭二壇凡兩京三品以上官葬祭制度俱照依品級其四品

五品官得特恩賜葬者亦以本等品級爲定惟衍聖公葬祭照一品施行凡左右都督至都督僉事管府事病故者俱祭六壇齋糧麻布取自上裁其先有功後閒住病故者祭二壇母妻祭俱一壇俱有葬凡都督僉事以上葬禮俱照品級若署都督僉事祭一壇無葬凡中都畱守正副俱祭一壇凡在京親軍衞分帶俸都指揮使及同知僉事在禦馬監把總或出充參將遊擊等官有功無過者祭一壇凡錦衣衞等官指揮使同知僉事或帶俸都指揮職銜者俱祭一壇以上俱無葬其系幹皇親者祭葬取自上裁凡在京在外文武官員不拘品級其以死勤事者卹典取自上裁凡女直都督等官永樂間差官賫香鈔諭祭近例因其奏請給與表裏祭文令帶回自祭凡達官都督等官永樂宣徳間來京病故者隨時遣官諭祭或給棺賜葬舊例禮部年終類奏分遣官祭之【今不行】若在邊歿於戰陣者不在此例凡外國使臣病故者令所在官司賜棺及祭或欲歸葬聽其自便凡在京文武官員及夫人病故者嘉靖六年令止與應得祭葬其齋麻布一體裁革凡公侯伯歿於王事者嘉靖八年題準於本爵應得

祭外加祭二壇凡二品以上大臣在任病故者嘉靖二十八年議準行兵部應付船隻腳力差官一員防送還鄕

隆慶三年更定凡四品五品文官以侍從春宮軍功等項應沾卹典者禮部臨時具由取自上裁其他一切雜塗盡行停止【治十年例】遇有前項陳請仍先移文翰林院兵部覈實如軍功必躬履行陣侍從必日侍講讀春宮必親奉出閣開陳有勞方與具由題請若止曽受官未經實效勤勞者不準【嘉靖二十三年例】其特恩所加祭葬大約於本等品級內量加一等如無祭者給與祭一壇無葬者給與半葬應半葬者給與全葬如講讀官則五品本身有祭四品本身父母得擬祭葬三品祭得及其妻軍功則四品本身得擬祭葬三品未滿得及其父母各有差等不可越次妄生希覬或有講讀年久啟沃功多軍旅身殱勲勞懋著者卹典自宜加厚禮部臨時議擬奏請定奪凡二品官本等祭二壇若加陞一品致仕者祭五壇【正徳七年例】加東宮三少致仕者祭三壇【正徳六年例】原加東宮三少而續奉防革去者止與本等祭二壇妻未封夫人者不準與祭【俱嘉靖二十三年例】其加陞日淺政迹未著者臨時覈實奏請量減若被劾冠帶閒住者祭葬俱無【俱治十年例】凡四品官已經考滿者其父母例不重封𨿽止授五品封亦與祭一壇未考滿者不準【嘉靖二十三年例】凡四品以上官其父母曾授本等封贈者先後病故祭得因後並及其先如有前母亦得及之無封贈者不許越例陳乞其品官妻非系封贈夫人者原無祭典不準與祭【俱嘉靖二十三年例】凡被劾聽調官有心本無疵事因詿誤𨿽遭指摘不累其人品者應得祭葬仍準全給或功有可錄過有可原者功過當相較量其祭葬應全給者半給應半給者有祭無葬若罪過昭彰公論共棄者照閒住例不準給凡公侯伯本爵應得祭二壇若在內掌府事坐營【守備南京同】在外總兵徵討積有勲勞而加太子太保以上者公侯祭十六壇伯祭十五壇掌府事坐營總兵歷有勲勞祭七壇掌府事坐營積有年勞者祭五壇𨿽掌府事坐營而政績未著者祭四壇掌事而被劾明閒住者止與本爵祭二壇被劾而未經勘實者祭一壇勘實而罪重者並本爵應得祭葬一槪盡削凡都督同知僉事起用未久病故者與祭三壇【嘉靖三十年例】錦衣衞都指揮使身後贈都督同知者亦祭三壇【正徳二年例】俱照例造葬

萬曆六年更定凡文官三品以上不論已未考滿其各父母妻必曽授本等封俱照例祭葬四品本身及父母皆止一祭無葬不出自特恩者不拘凡一品父母妻已授本等封於例祭外父母有加祭二壇者【正徳十年例】妻有加祭一壇者【治十二年例】系出特恩取自上裁陳乞者不得輒援爲例凡三品官曽經考滿者祭一壇全葬未經考滿者祭一壇減半造葬【正徳六年例】其以侍郎兼學士贈尙書者祭二壇不拘已未考滿給與全葬或兼官𨿽同非系贈尙書者止給與本等卹典不得槪援爲例凡致仕養病終養聽用等項官員祭葬俱與見任官同革職閒住及先曾爲事謫戍遇防恩詔辧復原職者祭葬俱不準給凡文官二品三品共實歷三年以上者𨿽未考三品滿父母準與三品祭葬三品四品共歷三年以上者𨿽未考四品滿父母準祭一壇若未及三年者不準【正徳九年例】其有未及三年而遇防恩詔父母已授本等封及父母先授外封後任京職考滿例不重封者俱照品級給與應得祭葬【內外通理嘉靖二十八年例】凡三品以上官有被劾致仕及先被劾冠帶閒住後奉特防復職者俱準照例與祭葬【治十年嘉靖二十七年例】若罪過昭彰公論共棄者不拘見任致仕等項俱不準給其被劾閒住遇防覃恩槪復致仕者亦不準給被論聽調及聽勘未明病故者務稽考其平生履歷人品髙下功罪重輕議擬奏請定奪凡公侯伯爲事未經勘實身故者其妻封命𨿽未追奪亦從夫例止與祭一壇凡左右都督都督同知都督僉事管封事及在外總兵病故者俱祭六壇照例造葬都督同知以上不分眞署一體給祭葬署都督僉事止祭一壇不得妄援凡興畱正副都守俱祭一壇凡以死勤事若抗節不屈身死綱常者犯顏諫諍身死國事者執鋭先登身死戰陣者危城固守身死封疆者諸如此類開具實迹卹典取自上裁其或城池失守戰陣敗衂以致殞命者不許一槪議給

萬曆十二年續定凡公侯伯掌府坐營總兵加太子太保以上者必查前項官銜因何加授果以勲勞進秩方許照防典公侯祭十六壇伯祭十五壇之例如系因事加恩功業未副者止照勲臣二等事例與祭七壇其有不願坐營管府懇疏乞休者查其平生有功無過俱照見任優卹凡三品以上致仕官其雅負時望懇疏乞休者照見任例給與應得祭葬如被劾致仕及考察自陳致仕者二品曾經考滿祭葬準全給未經考滿者祭照舊葬價減半三品曽經考滿祭照舊半葬未經考滿者有祭無葬四品𨿽經考滿亦不準祭其被劾自陳官員有日久論定原無可議者仍照例給與祭葬父母妻曽授本等封者應得卹典亦視本身致仕緣由以爲差等不得濫給凡三品已上被劾聽用聽調官員祭葬俱照今擬被劾自陳致仕官遞減之例如公論已明人品無玷仍準全給聽勘未明官員有陳乞卹典者仍行原勘撫按衙門查明無礙應否量給臨時題請定奪如果有顯過爲公論所不容無論聽用聽調聽勘徑照閒住例俱不準給其父母祭葬亦稽其子功過以爲差等凡京官三品陞四品者不拘四品已未考滿俱照三

品未考滿例祭一壇半葬父母曽授三品封者與同授四品封者止祭一壇其原以三品降調後歷陞四品者止照四品例不得妄行陳乞凡三品父母曾授本等封者無論亡故先後一視其子以爲差等其已經考滿者祭葬全給未經考滿者祭一壇減半造葬凡文官二品三品共歷三年以上者𨿽未考三品滿其父母曽授四品五品封準與三品祭葬三品四品共歷三年以上者𨿽未考四品滿其父母曽授五品封準祭一壇其未經受封及止授六七品封者不得援以爲例凡三品官本生父母有値覃恩乞以本身應得誥命移封者身後量給祭一壇其授二品封者量給半葬凡二品三品文臣曽經賜葬者妻故在後俱準祔葬惟授封夫人者例給開壙工價其餘不給若妻先故者除已封夫人照例祭葬外其餘俟夫故之日祔葬凡營府及總兵都督僉事止與祭四壇照品造葬其陞署都督同知者如之若由署都督僉事陞署都督同知者祭二壇減半造葬凡畱守正副親軍衞分都指揮使等官贈都督同知者於本級上加祭一壇減半造葬凡三品以上文官父母曽授本等封而子先亡故者萬曆元年題準若無違礙仍與應得卹典若被罪削籍本身原無祭葬父母𨿽經授封亦不準給凡大臣父母先後病故者萬曆三年題準如父先以三品封給祭葬其母后封一品夫人開壙合葬者準行工部量給增造工價以足一品之數凡公侯襲爵未謝恩病故者萬曆二年議準照伯襲爵未久例與祭一壇葬凡奏請卹典萬曆元年題準兩京大臣病故應得卹典如見任公差於外者許各差撫按官勘明具奏其在家致仕養病給假等項病故者各地方有司具本官履歷緣由及病故日期申報撫按衙門覈實季終類奏中間果有行業超卓公論共推及罪過昭彰公論共棄者據實開列聽禮部議覆若大臣見在不拘見任致仕其父母妻曽授本等封病故者許照例自行陳乞其致仕在家等項子孫微弱官司一年之外不爲代奏者亦許子孫自行陳乞禮部仍行撫按勘明議覆若撫按官並所屬畱難者聽禮部及該科參究【以上喪葬】

賜諡

凡議諡洪武初俱禮部奉防施行二十五年令禮部行翰林院擬奏請防凡親王諡例用一字郡王二字治十五年奏準親王行巡撫巡按等官覆勘郡王行本府親王及承奉長史等官覆勘善惡得實明白結報具奏定諡

隆慶四年題準凡冒襲王爵奉防攺正者不許一槪請諡凡文武大臣賜諡亦用二字與否取自上裁若官品未髙而侍從有勞以死勤事特恩賜諡者不拘常例治四年令凡乞恩賜諡者禮部斟酌可否務合公論不許一槪比例濫請十五年奏準文武大臣有請諡者禮部照例上請得防行吏兵二部備查實迹禮部定爲上中下三等以行業俱優者爲上行實頗可者爲中行實無取者爲下開送翰林院擬諡請防

萬曆元年題準大臣應得諡者禮部仍廣加咨詢稽覈名實間有應諡而未經題請及曽題請而未防賜諡者不論逺近許各該撫按及科道官從公舉奏禮部酌議題覆補給若不系公舉子孫自陳乞補諡者不行十二年題準凡遇文武大臣應得諡號者備查本官生平履歷必其節槪爲朝野具瞻勲猷系國家休戚公論允服毫無瑕疵者具請上裁如行業平常卽官品𨿽崇不得槪與【以上賜諡】

喪服

國初大明令依古禮父服斬衰母齊衰報服如之庶母服緦三殤降等洪武七年始加折衷著爲孝慈錄父母俱斬衰而減報服省殤禮定喪母服以杖期又列圖於律至今遂爲定制

斬衰三年

子爲父母庶子爲所生母子爲繼母子爲慈母【母卒父命他妾養己者】子爲養母【謂自防過房與人】女在室爲父母女嫁反在室爲父母【謂已嫁被出而歸在父母家者】嫡孫爲祖父

母承重及曽髙祖父母承重者同【父故嫡孫爲祖承重服若父祖俱亡而子孫爲曽髙祖後者同】爲人後者爲所後父母爲人後者爲所後祖父母承重爲人後則妻從服婦爲舅姑【卽公婆】庶子之妻爲夫之所生父母妻妾爲夫

齊衰杖期

嫡子眾子爲庶母【謂父之妾】嫡子眾子之妻爲夫之庶母爲嫁母出母【卽親生母因父卒攺嫁及父在被出者】父卒繼母攺嫁

而已從之者夫爲妻

齊衰不杖期

父母爲嫡長子及眾子父母爲女在室者𨿽適人而無夫與子者亦同繼母爲長子及眾子慈母爲長子及眾子孫爲祖父母女𨿽適人不降爲伯叔父母【卽伯伯姆姆叔叔嬸嬸】妾爲夫之長子及眾子爲所生子爲兄弟爲兄弟之子及兄弟之女在室者【卽侄男及侄女】爲姑及姊妹在室者𨿽適人而無夫與子者同妾爲嫡妻嫁母出母爲其子女在室及𨿽適人而無夫與子者爲其兄弟及兄弟之子姊妹及侄女在室者同繼母攺嫁爲前夫之子從己者爲繼父同居兩無

大功之親者【謂繼父無子孫伯叔兄弟已身亦無伯叔兄弟之類】婦人爲夫親兄弟之子婦人爲夫親兄弟之女在室者女出嫁爲父母妾爲其父母爲人後者爲其父母【卽本生父母】女適人爲兄弟之爲父後者祖爲嫡孫父母爲長子婦

齊衰五月

爲曾祖父母女𨿽適人不降

齊衰三月

爲髙祖父母女𨿽適人不降爲繼父先曽同居今不同居者爲繼父𨿽同居而兩有大功以上親者

大功

爲同堂兄弟及姊妹在室者爲姑及姊妹及兄弟之女出嫁者父母爲眾子婦爲女之出嫁者祖爲眾孫女在室同爲兄弟之子之婦【卽侄婦】婦人爲夫之祖父母【卽夫之公婆】婦人爲夫之伯叔父母【卽夫之伯伯姆姆叔叔嬸嬸】婦人爲夫之兄弟之子婦【卽侄婦】婦人爲夫兄弟之女嫁人者女出嫁爲本宗伯叔父母【卽伯伯姆姆叔叔嬸嬸】女出嫁爲本宗兄弟及兄弟之子女出嫁爲本宗姑及姊妹及兄弟之女在室者爲人後者爲其兄弟及姑姊妹在室者夫爲人後者其妻爲夫本生父母爲兄弟之子爲人後者

小功

爲伯叔祖父母【謂祖之兄弟卽伯公伯婆叔公叔婆】爲同堂伯叔父母【謂父之伯叔兄弟】爲再從兄弟及再從姊妹在室者【謂同曽祖兄弟及父伯叔兄弟之子女】爲同堂兄弟之子【卽堂侄】爲從祖祖姑在室者【謂祖之親姊妹卽姑婆】爲從祖姑在室者【卽堂姑是父之同堂伯叔姊妹】爲同堂兄弟之女在室者【卽堂侄女】爲兄弟之妻爲人後者爲其姑姊妹適人者爲嫡孫婦爲同堂姊妹之嫁者爲孫女適人者爲兄弟之孫及兄弟之孫女在室者【卽侄孫】爲外祖父母【卽外公外婆】爲母之兄弟姊妹【卽舅舅姨姨】爲同母異父之兄弟姊妹爲姊妹之子【卽甥】爲夫之姑及夫之姊妹在室出嫁同爲夫之兄弟及夫兄弟之妻爲夫兄弟之孫及夫兄弟之孫女在室者母出爲繼母之父母兄弟姊妹爲夫同堂兄弟之子及夫同堂兄弟之女在室者庶子爲嫡母之父母兄弟姊妹母死則不服

緦麻

爲族曽祖父母【謂曽祖之兄弟及妻卽太伯公伯婆叔公叔婆】爲族伯叔祖父母【謂祖之同堂兄弟及妻卽堂伯公伯婆叔公叔婆】爲族父母【謂父之再從兄弟同曾祖者卽族伯伯姆姆叔叔嬸嬸】爲族兄弟及族姊妹在室者【謂三從兄弟姊妹同髙祖者】爲族曽祖姑在室者【謂曽祖之姊妹卽太姑婆】爲族祖姑在室者【卽祖之同堂姊妹卽堂姑婆】爲族姑在室者【謂父之再從姊妹卽族姑】爲兄弟之曽孫女在室同【卽曽侄孫】爲曽孫孫爲同堂兄弟之孫女在室同出嫁則無服爲再從

兄弟之子女在室同【卽同曽祖兄弟之子】爲從祖祖姑及從祖姑及從祖姊妹之出嫁者【從祖祖姑謂祖之親姊妹從祖姑父之同堂姊妹從祖姊妹己身再從姊妹】爲兄弟之孫女出嫁者爲同堂兄弟之女出嫁者【堂侄女】爲乳母爲舅之子爲姑之子爲兩姨兄弟爲外孫男女同爲妻之父母妻亡而別娶亦同妻之親母𨿽嫁出猶服爲婿爲兄弟孫之婦爲同堂兄弟子之婦爲同堂兄弟之妻爲外孫婦爲甥婦婦人爲夫之曽祖髙祖父母爲夫之從祖祖父母【卽夫之祖親兄弟伯公伯婆叔公叔婆】爲夫之從祖父母【夫之堂伯叔】爲夫兄弟之曽孫爲夫之同堂兄弟爲夫之同堂兄弟之孫孫女同爲夫再從兄弟之

子爲夫兄弟孫之婦爲夫同堂兄弟子之婦爲夫同堂兄弟之妻爲夫同堂姊妹在室出嫁同爲夫之外祖父母爲夫之舅及夫之姨爲夫之從祖祖姑及從祖姑在室者【從祖祖姑是夫之姑婆從祖姑是夫之堂姑】女出嫁爲本宗從祖祖父母【卽伯公伯婆叔公叔婆】女出嫁爲本宗從祖父母【卽堂伯堂叔】女出嫁爲本宗同堂兄弟之子女【卽堂侄堂侄女】女出嫁爲本宗從祖祖姑及從祖姑在室者【從祖祖姑卽姑婆從祖姑卽堂姑】女出嫁爲本宗同堂姊妹之出嫁者爲人後者爲本生外祖父母古禮有三殤年十九至十六爲長殤十五至十二爲中殤十一至八歲爲下殤長殤中殤降正服一等下殤降長殤中殤一等卽生三歲至七歲者爲無服之殤其已娶已嫁則服之如成人具較大明令今省

歷日

國家治歷明時以賜百官頒行天下屬欽天監官推算而事於祠部每歲十月朔欽天監奏進明年曆式頒行各布政司刋布例以九月朔進呈頒賜嘉靖十九年攺用十月朔

洪武二十六年定進頒歷日儀

前期一日尙寶設禦座於奉天殿【今爲皇極殿】教坊司設中和樂於殿內其日陳設如常儀儀禮司設禦歷案於殿中設歷案於丹陛中道設百官歷案於丹陛下鼓初嚴引禮引文武官進歷官入詣侍立位鼓三嚴執事文武官詣華蓋殿【今爲中極殿】行五拜三叩頭禮畢傳制受歷侍從等官各就位皇帝服皮弁服出樂作陞座捲簾樂止鳴鞭訖引禮引進歷官就位贊禮唱鞠躬樂作贊四拜平身樂止典儀唱進歷引禮引進歷官由東階陞詣丹陛案前贊跪搢笏取歷由殿東門靠東入至殿中內贊唱跪外贊唱眾官皆跪唱進歷監官以歷進於案內贊唱出笏俯伏興外贊亦唱俯伏興平身內贊唱復位引禮引進歷官由百官門出樂作引至拜位樂止贊禮唱鞠躬樂作四拜平身樂止進歷官退執事舉百官歷案於丹墀中道鳴贊唱排班班齊鞠躬樂作贊四拜平身樂止傳制官詣禦前跪奏傳制俯伏興由殿東門靠東出至丹陛東西向立稱有制贊禮唱跪眾官皆跪宣制曰欽天監進某年大統歷其賜百官頒行天下贊禮唱俯伏興樂作贊四拜平身唱頒歷頒歷官取歷散於百官散畢駕興百官以次出

東宮進歷儀

欽天監官捧歷於左順門奉天殿禮畢由文華殿左門入於殿東門外西向立陞座鴻臚官贊四拜導引欽天監正官陞至文華殿外搢笏捧歷由東門入至殿中贊跪贊進歷監正官啟欽天監進某年大統歷啟訖置於案出笏俯伏興仍導引出至拜位贊四拜興退立侍班百官排班行禮畢嘉靖十八年後俱欽天監官捧至文華殿左門司禮監官捧進不行禮

凡頒行歷日

洪武十三年令諸王及在京文武百官直府州俱欽天監印造頒給十三布政司則欽天監預以歷日及印分授之使刋印以授府縣頒之民間嘉靖七年令各布政司查照遞年解京歷數量將四分之二解赴禮部內將一分送各衙門分散官吏一分發順天府散各衞分散軍民其所減二分盡發各府州縣頒給小民祥異

祖宗克謹天戒後祥瑞而先災異洪武元年勑天下有司凡遇災異具實奏聞二年令災異卽奏無論大小四年又令天下勿奏祥瑞二十六年遂著爲令凡各處獻來祥瑞禮部準其事收下如有非時災異卽時奏聞若遇日月交蝕預行諸司救防

洪武二十六年定日食救防儀

前期結防於禮部儀門及正堂設香案於露臺上向日設金鼔於儀門內兩傍設樂人於露臺上下俱向日立至期欽天監官報日初食百官具朝服典儀唱班齊贊禮唱鞠躬樂作四拜興平身樂止跪執事捧鼓詣班首前班首擊鼓三聲眾鼓齊鳴欽天監官報復圓贊禮唱鞠躬樂作四拜平身樂止禮畢月食儀同前但百官靑衣角帶於中軍都督府救防

凡日月食

洪武六年奏定若遇雨雪翳則免行禮永樂十一年正旦日食罷朝賀燕會禮隆慶六年大喪方成服遇日食百官先行哭禮後赴禮部靑素衣黒角帶向日行四拜禮不用鼓樂萬曆四年題準月食救防遇日出之刻卽止不待復圓

凡祈禱雨雪及晴

禮部題請行順天府率所屬人員於都城隍等廟行香禁屠宰三日百官就各衙門致齋靑衣角帶辦事凡各處雨澤有無干溢霑足俱要依期備細造冊申報禮部查考凡一切祥瑞應稱賀者正統四年勑諭止行在京衙門不必行移各王府在外文武官及土官衙門凡各處地震山川異常雨暘愆期等項奏到禮部案候年終類奏通行在京大小衙門及南京禮部並各被災地方一體修省或有異常災變不在類奏之例者卽行具題一應祭告寛卹修省事宜照災輕重議擬上請防施行凡民間一產三男令有司給米養贍

藝術

洪武二十六年著令凡天文地理醫藥卜筮師巫音樂等項藝術之人禮部務要備知以憑取用在外行術占卜之人聽於本鄕不許越境興造妖妄等事凡卜筮者舊有禁惟瞽目卜筮及陰陽人憑此生理許開卦肆凡天文生醫生有缺各盡世業代補外仍行天下訪

取到日天文生督同欽天監堂上官醫生督同太醫院堂上官各考驗收用治十一年令訪取世業原籍子弟並山林隱逸之士及致仕退閒等項官吏生儒軍民人等有能精通天文曆數陰陽地理及五星子平遁甲大定六壬卜等術者每府不過一二人試中收用凡欽天監太醫院各官陞遷俱從禮部衙門考選定

擬職事咨送吏部銓注該監天文生陰陽人該院醫士醫生俱三年一次大考凡欽天監官生太醫院官醫士生冊籍每三年一次各淸查造報如有冒增隱漏等將承行官吏及造冊人等參治該院官醫士生有離任回籍者俱赴部告明給牒定限如私逃及違限徑行除籍凡各府州縣舉到陰陽人堪任正術等官醫士堪任正科等官者俱從禮部勘明陰陽人札付欽天監醫士札付太醫院仍委司官會同各堂上官考試考中者咨送吏部銓選不中者發回原籍爲民原保官吏治罪今俱納授不考徑咨銓選

僧道

釋道二教自漢唐以來通於民俗難以盡廢惟嚴行禁約母使滋蔓令甲具在最爲詳密雲

凡僧道給度

洪武五年令給僧道度牒罷兌丁錢僧錄道錄司造周知頒行天下寺觀凡與僧道卽與對其父兄籍貫告度日月如有不同卽爲僞冒二十六年令各司每三年考試能通經典者申送到部具奏出給度牒

永樂元年令三年一給度牒

宣徳元年以僧道行童請給度牒甚多諭禮部先令僧道官取勘禮部同翰林院官禮科給事中及僧道官考試能通經典方準給與

正統十四年令僧道應給度牒者各僧道衙門先行勘試申送有司審系額內並籍貫明白仍試精通經典方許申送禮部覆試中式然後具奏請給

景泰六年令僧道務要持行修潔本戶丁多不系軍匠鹽竈等籍裏老保結呈縣覆實具申府司類呈該部方許收度仍勘各寺觀原定額數如已數多不與出給嘉靖十八年奏準僧道照國初額設定數每僧道一名納銀十兩在內於兩京工部在外於各布政司直於各府上納類解免其赴京其兩京給度在京準二千名南京一千名三十三年題準各府州縣納解年終造連庫收繳送戶部給與號紙一張咨送禮部塡給度牒三十七年議準每名量減銀四兩

隆慶六年題準禮部印發空頭度牒通行各處召納如有來京請給者赴戶部納銀五兩發號紙送禮部給牒

僧道禁例

洪武二十年令民年二十以上者不許爲僧二十四年令佛經畨譯以定者不許增減辭語道士設醮亦不許拜奏靑詞各遵頒降科儀民有效瑜珈教稱爲善友假張眞人名私造符籙者各治以重罪二十七年令榜示天下寺觀凡歸並大寺設砧基道人一名以主差稅每大觀道士編成班次每班一年髙者率領余僧道俱不許奔走於外及交搆有司以書冊稱爲題疏彊求人財其一二人於崇山深谷修禪及學全眞者聽三四人不許母得私剏庵堂若遊方問道必自備路費毋索取於民所至僧寺必掲周知冊驗實不同者挐送有司僧道有妻妾者許諸人趕逐相容隱者罪之願還俗者聽亦不許收畱民間兒童爲僧違者並兒童父母皆坐以罪年二十以下願爲僧者亦須父母具告有司具奏方許三年後赴京考試通經典者始終度牒不通者杖爲民有稱白蓮靈寶火居及僧道不務祖風妄爲議論沮令者皆治重罪二十八年奏準天下僧道赴京考試不通經典者黜還俗年六十以上者免試

永樂六年令軍民子弟僮奴自削髮爲僧者並其父母送京師發五臺山做工畢日就北京爲民種田及盧龍牧馬寺主僧擅容畱者亦發北京爲民種田十年諭禮部天下僧道多不守戒律民間修齋誦經動輒較利厚薄又無誠心甚至飲酒食肉遊蕩荒淫略無顧忌又有無知愚民妄稱道人一槪蠱惑男女雜處無別敗壞風化洪武中僧道不務祖風及俗人行瑜珈法稱火居道士者俱有嚴禁卽掲榜申明違者殺無赦十六年定天下僧道府不過四十人州不過三十人縣不過二十人限年十四以上二十以下父母皆允方許陳告有司行鄰里勘保無礙然後得投寺觀從師受業五年後諸經習熟然後赴僧道錄司考試果諳經典始立法名給與度牒不通者罷還爲民若童子與父母不願及有祖父母父母無他子孫侍養者皆不許有年三四十以上先曽出家而還俗及亡命黥刺亦不許寺觀住持容畱違者治之

宣徳八年令天下有司關津但遇削髮之人捕送原籍治罪如律十年禁僧道私自簮剃及妄言惑眾者正統六年令僧道多有壞亂心術不務祖風混同世俗傷壞風化都察院卽遵洪武舊例出榜禁約違者罪之天順八年令各處僧人年二十以上無度牒者卽便還俗有隱瞞年歲者並其師治罪

成化二十三年令僧道有父兄見存無人侍養者不問有無度牒令還俗養親

嘉靖八年奏準凡宦戚施捨寺觀不許容令婦女出入及多蓄行童若有私自簮剃並犯姦者各照律例問擬

淸理寺觀

洪武二十四年令淸理釋道二教凡各府州縣寺觀但存寛大可容眾者一所並居之不許雜處於外違者治以重罪親故相隱者流願還俗者聽又令天下僧道有剏立庵堂寺觀非舊額者悉毀之三十五年令淸理釋道二教凡歷代以來及洪武十五年以前寺觀有名額者不必歸並新剏者歸並如舊

永樂十五年禁僧尼私剏庵院

正統六年令新剏寺觀曾有賜額者聽其居住今後再不許私自剏建

成化十三年禁約遊方僧人凡僧道住持勑建寺觀許二人勑賜並在外寺觀各止許一人

正徳十六年奏準今後再有私剏庵院寺觀私度僧道尼姑女冠者挐問治罪寺觀拆毀入官

嘉靖六年奏準尼僧道姑發還原籍出嫁其庵寺房屋土地盡數入官十四年大興隆寺燬令永不許復並大慈恩寺一應修齋俱革僧徒聽告就各寺依住有歸化者量給原寺田畆仍免差徭六年十六年題準各該有司欽遵聖諭化正僧徒願自還俗者聽其自求安便各處寺院年久宮殿任其頽壞不許修葺民間防童不許捨入爲僧私自披剃如有此等罪其父母及其鄰佑二十二年令毀大慈恩寺

萬曆元年令五城禦史查各寺觀庵院有遊食僧道驅令回籍仍比照居民保甲法置立油牌開寫年貌籍貫以便稽查其有私自簮剃及不穿戴本等冠服者訪挐治罪

禁止戒壇

嘉靖四十五年令在外行撫按衙門督率有司各查本居僧寺若干僧徒若干明白登簿不時查防不到者罪坐住持立限投銷一切寄住遊僧發回原籍當差在京廠衞衙門及五城禦史將京城內外地方大小僧寺嚴加巡緝有指稱受戒奸淫不法者訪挐重治

萬曆元年詔禁革萬壽廣善二壇僧人戒法

保舉僧道

洪武二十六年令各布政司並直府州縣申呈開設僧道衙門保舉到僧人札付僧錄司道士札付道錄司考試如果中式就申吏部施行

僧道罪犯

治七年令僧道尼姑女冠有犯奸淫者就於本寺門首枷號一个月滿日發落十三年奏準僧道官僧人道士有犯挾妓飲酒者俱發原籍爲民若姦拜認義父母親屬俱發邊衞充軍凡僧道額外擅收徒弟者問發口外爲民還俗僧道官知而不舉者罷職凡漢人出家習學畨教不論曽否關給度牒俱問發原籍各該軍衞有司當差若漢人冒作畨人發邊衛充軍

尼姑女冠

洪武六年令民家女子年未及四十者不許爲尼姑女冠

眞人名號

洪武中革前代所稱天師止稱正一眞人

隆慶二年題準革正一眞人名號勒令繳納眞人府印止許承襲上淸觀提防

萬曆五年仍準復眞人名號

道士差遣

萬曆四年題準道士差往各陵寢祭告者止穿本等服衣不許假稱太常寺官擅乘轎輿及香帛木匣之外多用人夫致擾驛遞

教坊司承應樂舞

朝會宴享等禮各有承應樂舞以教坊祠司故具列焉而樂戶禁例附

教坊司額設奉鑾一員左右韶舞二員左右司樂二員共五員遇缺以次遞補又有恊同官十員實授俳長四名恊同俳長辦事色長十二名及抄案執燈色長等亦以次遞補

隆慶六年以東宮出閣添恊同官五員俳長四名凡聖節冬至正旦行朝賀禮上徽號進實錄封頒詔進春進歷遣祭郊祀聽受警戒進士傳臚及進士上表俱用中和韶樂兼用堂下樂中和韶樂設於奉先殿內先一日於禦前奏知如再用卽奏云安定不動計用舉麾奉鑾一員侍班韶舞一員看節次色長二人歌工十二人樂工七十二人凡朔朢並歳首半月太常寺奏祭祀陞殿俱用堂下樂凡大祀天地享太廟祭社稷神祗耕耤田幸太學導駕俱用堂下樂堂下樂設於奉天門北檐下計用領樂韶舞等官三員俳長二人色長十二人歌工十二人樂工一百三人凡大祀慶成聖節冬至正旦大宴俱用丹陛樂侑食樂丹陛樂設於奏先殿前丹陛上計用領樂俳長二人色長二人歌工十二人樂工一百八人侑食樂設於奉先殿內計用唱盞奏樂奉鑾等官五員領樂色長四人歌工四人樂工三十一人凡禮部進表箋及迎詔俱用大樂大樂提調色長一人凡大祀天地導駕回圜丘出南天門方澤出北天門錦衣衞官奏起輦色長一人唱作樂奉鑾一員唱樂奏神歡之曲樂作導至奉天門樂止駕至奉天門堂下樂作駕至奉天殿樂止上易服鴻臚寺官奉請陞殿色長唱作樂奉鑾舉麾唱樂奏聖安之曲中和韶樂作上陞座樂止鳴鞭致詞俟贊禮堂下樂作禮畢樂止贊禮畢奉鑾舉麾唱樂奏安定之曲中和韶樂作駕興還至華蓋殿樂止計用領樂官五員俳長四人恊同俳長辦事色長十二人各色色長八十四人樂工十八撥第一撥一百八人第二撥至十八撥每撥不等大約二三十人歌工每撥十二人凡太廟時享導駕回上祭畢至廟街門內陞輦錦衣衞官奏起輦俳長唱作樂官一員奏敬祖宗之曲導至午門裏樂止計用領樂官五貟俳長十人各色色長四十人樂工四撥每撥一百八人歌工十二人凡祭社稷導駕回上祭畢至社稷門內陞輅錦衣衞官奏起輅俳長四人各色色長十六人樂工二撥每撥一百人歌工十二人凡祭山川導駕回上祭畢陞輦錦衣衞官奏起輦色長唱作樂官一員奏樂奏神歡之曲導至奉天門樂止計用樂工十人撥樂章樂器並用人數與郊祀回同凡幸太學導駕回上幸太學禮畢陞輦錦衣衞官奏起輦色長唱作樂官一員跪奏樂奏神歡之曲導至奉天門樂止上陞座樂作坐定樂止百官行禮樂作禮畢樂止駕還宮樂作至奉天殿樂止計用樂工八撥樂章樂器並用人數與郊祀回同凡耕耤田導駕回祭先農畢至耤田所戶部尙書捧鞭跪進本司官引裝扮裏行十八人內村田樂老人四人禾防十四人各念禾詞外行七十二人各作樂器攛掇隨駕行三推禮畢駕至儀門【嘉靖十年後禦觀耕臺】陞座樂止觀三公九卿耕訖本司承應用大樂攛掇百戲院本探子觔斗隊舞畢【嘉靖十年更定攛掇百戲俱於宴時承應】本司官跪贊致語駕至殿內陞座進湯進膳俱用樂順天府官並耆老人等行禮謝恩樂作禮畢樂止次百官行禮樂作禮畢樂止賜百官酒飲復入班行禮樂作禮畢樂止尙膳官進膳樂作進訖樂止百官入席本司官奏一奏進太初之曲進酒樂作進訖樂止進膳樂作進訖樂止本司官跪奏進湯樂作徹湯樂止二奏仰大明之曲進酒進膳進湯樂作進訖樂止皆如前三奏民初生之曲進酒進膳進湯樂作進訖樂止復皆如前徹禦案畢樂止百官行禮樂作禮畢樂止鴻臚寺官奏禮畢駕起陞輦仍用十八撥樂工歌工前導起輦色長唱作樂本司官跪奏樂奏神歡之曲導至午門前樂止凡大宴駕出至奉天門色長唱作樂丹陛樂作駕陞奏天殿樂作鴻臚寺贊百官四拜禮畢樂止光祿寺進禦筵樂作內官設案訖樂止進花進膳樂作進訖樂止奉鑾奏一奏上萬壽之曲侑食樂作斟酒贊跪本司官贊進酒樂止各官就坐奏樂奏平定天下之舞引舞樂工二人舞人樂工三十二人舞畢奏二奏仰天恩之曲侑食樂作奏進酒樂止殿外導湯樂作領樂俳長一人色長四人攛節樂工二十四人殿內迎湯樂作領樂色長二人歌工四人湯至奏進湯樂作贊饌成徹湯樂止奏黃童白叟鼓腹謳歌承應舞念禾詞俳長一人歌工四人樂工十五人白叟六人黃童八人舞畢奏樂奏撫安四夷之舞引舞樂工二人歌工四人樂工十七人髙麗舞琉球舞北番舞回回舞各四人舞畢奏三奏感帝徳之曲【今欽定感昊徳之曲】侑食樂作奏進酒樂止奏樂奏車書會同之曲侑食樂作奏進酒樂止導湯樂作迎湯樂作如前奏進湯樂作贊饌成徹湯樂止奏樂奏表正萬邦之舞引舞樂工二人舞人樂工六十四人舞畢五奏感皇恩之曲侑食樂作奏進酒樂止導湯樂作迎湯樂作如前奏進膳樂作徹湯膳並禦筵樂止奏樂奏天命有徳之舞引舞二人舞人樂工六十四人舞畢奏纓鞭得勝蠻夷隊舞人樂工一百四人承應內獅子舞五五人舞畢官二人更疊致語萬民安樂天下太平嵩呼萬歳再動樂聲樂作樂止百官四拜禮畢凡進士傳臚上將陞殿色長唱作樂官一員舉麾奏樂奏聖安之曲中和韶樂作上陞座樂止舉人行禮堂下樂作禮畢樂止傳制黃榜案起樂作至丹墀置定樂止傳臚舉人行禮樂作禮畢樂止案起樂作案至奏天門外樂止大樂迎黃榜出鴻臚寺官致詞百官行賀禮樂作禮畢樂止本司官舉麾奏樂奏安定之曲中和韶樂作駕還宮至華蓋殿樂止凡進士上表謝恩上將陞殿色長唱作樂官一員舉麾奏樂奏聖安之曲中和韶樂作上陞座樂止鴻臚寺官贊百官行常朝禮樂作禮畢樂止諸進士行禮樂作禮畢樂止進表表案起堂上樂作安置定樂止宣表畢進士行禮俯伏樂作禮畢樂止進士行四拜禮樂作禮畢樂止本司官舉麾奏樂奏安定之曲中和韶樂作駕還宮至華蓋殿樂止凡慶賀東宮千秋節並朔朢朝參領樂官五員俳長二人歌工四人樂工四十人凡東宮冠禮畢宴用七奏樂領樂官四員俳長二人色長四人歌章拍板樂工四人樂工十人凡慶賀皇太后聖節女樂奉鑾等官妻五人提調女樂四人歌章二十四人奏樂一百一十五人凡慶賀中宮女樂同凡每日常朝樂工二十八人於午門外禦道兩旁侍立凡諸王公主婚嫁本司用大樂前導凡進實錄並纂修書籍成賜宴禮部俱本司承應凡進士傳臚後例於禮部設宴武舉開榜後例於兵部開宴俱本司承應凡四夷人朝貢到京例於會同館設宴本司承應凡供應樂器遇有毀壞本司申禮部題請咨工部造辦其綫等料南京教坊司三年一解南京禮部咨禮部驗給凡禦樂庫看庫人役三年一次僉補每年六月六日曬晾在庫袍服

樂戶禁例

本司官俳色長諳曉某藝於某年月日補充某役俱造文備照如遇官俳色長有缺皆以次選補但系爲事革役閒住者再不得補充其本司老疾不堪承應之人放回原籍爲民一體當差

洪武永樂間令各衙門人指稱本司樂戶寄附贓物法司不得追取

景泰七年議準凡良家女子本司不許買作倡優犯者問擬如律子女發回寧家仍查原系民戶今爲樂戶許令攺正其樂戶內有願從良者聽其自首與民一體當差

治九年議準樂戶家不許容畱盜賊及不知來歷之人事發官俳色長俱治罪又令私買私賣良家子女及媒合人等俱於三院門首枷號一个月滿日照依律例發落該管色長並鄰佑人等不首告者與同罪官俳查提從重問擬【南京及各王府同】十三年奏準教坊司官俳精選樂工演習聽用若樂工投托勢要挾制官俳及抗拒不服拘喚者聽申禮部送問就於本司門首枷號一个月發落若官俳徇情聽囑放富差貧縱容逃躱者參究治罪革去職役

禮部志稿卷三十四﹤史部﹐職官類﹐官制之屬﹐禮部志稿﹥

欽定四庫全書

禮部志稿卷三十五

明兪汝楫編

主客司職掌

朝貢

國初諸番國及四夷土官朝貢具載職掌其後募化者眾事例日增土官衙門添設別見兵部而事闗朝貢者附此

東南夷

見祖訓及職掌凡二十國祖訓例不徵諸夷朝鮮日本大小琉球安南眞臘暹羅占城蘇門答剌西洋瓜哇彭亨百花三佛齊浡泥凡十五國職掌所載又有瑣裏西洋瑣裏覽邦淡巴須文達那諸國與祖訓稍有不同

洪武初分遣使臣奉詔往諭諸番以平定四海之意多隨使來朝貢者八年諭安南髙麗占城等國每三年一朝貢國王嗣立則世見永樂中數有事於西洋遣中使以舟師三萬賫金帛諭賜之隨使朝貢者十有六

朝鮮國

祖訓朝鮮國卽髙麗其李仁人及子李成桂今名旦者自洪武六年至洪武二十八年首尾凡弒王氏四王姑待之

按髙麗並有扶輿新羅百濟其國分八道洪武二年國王王顓遣使奉表賀卽位請封貢物詔封爲髙麗國王賜紐金印詔命五年以髙麗貢使煩數諭令三歳或歳一來二十五年李成桂代王氏請更其國號詔更號朝鮮永樂初賜印誥自後每歳聖節正旦嘉靖十年外夷朝正旦者俱攺冬至皇太子千秋節皆遣使奉表朝賀貢方物其餘慶慰謝恩無常期若朝廷有大事則遣使頒詔於其國國王請封亦遣使行禮其歳時朝貢視諸國最爲恭愼嘉靖二十六年特許其使臣同書狀官及從人二三名於郊壇及國子監遊觀禮部札委通事一員伴行撥館夫防護以示優異云貢道由鴨綠江歷遼陽廣寧入山海闗達京師又中國漂流人口至本國者量給衣糧送回先是永樂元年其國王具奏世系不系李仁人之後以辧明祖訓所載弒逆事詔許攺正正徳嘉靖中屢以爲請皆賜奬諭焉萬曆三年使臣復申前請詔付史館編輯今錄於後李成桂系出本國全州逺祖翰仕新羅爲司空六代孫兢休入髙麗十三代孫安社生行裏行裏生椿椿生子春是爲成桂之父李仁人者京山府吏長庚裔也始王氏恭湣王顓無子養寵臣辛盹子禑爲子恭湣王爲嬖臣洪倫等所弒仁人當國誅倫等立禑禑嗣位十六年遣將入犯遼東成桂爲副將在遣中至鴨緑江與諸將合謀回兵禑懼傳位於其子昌時恭湣妃安氏以國人黜昌立王氏孫定昌君瑤誅禑逐仁人已而瑤妄殺戮國人不附共推成桂署國事表聞髙皇帝命爲國王遂更名旦贍瑤別署終其身

貢物金銀器皿螺鈿梳函白綿防各色薴布龍文簾蓆各色細花蓆豹皮獺皮人參

黃毛筆白綿紙種馬每三年五十匹近有加貢不在種馬之數

日本國

祖訓日本國𨿽朝實詐暗通奸臣胡惟庸謀爲不軌故絕之

按日本古倭奴國世以王爲姓其國有五畿七道及屬國百餘時冦海上洪武五年始令浙江福建造海舟防倭七年其國王良懷遣僧朝貢以無表文卻之其臣亦遣僧貢馬及茶布刀扇等物以其私貢卻之又以頻年爲冦令中書省移詰責自後屢卻其貢並安置所遣僧於川陜番寺十四年從其請遣還十六年築登萊至浙並海五十九城二十年築福建並海十六城各置衞所永樂初復來朝貢賜紐金印誥命封爲日本國王名其國鎭山曰壽安鎭國之山禦制碑文賜之給勘合百道始令十年一貢貢道繇浙江寧波府每貢正副使等毋過二百人若貢非期人船逾數夾帶刀鎗並以冦論宣徳初遣貢不如約諭使臣自今貢毋過三船人毋過三百刀劍毋過三十嘉靖六年奏準凡貢非期及人過百船過三多挾兵器皆阻回二十九年定日本貢船每船水夫七十名三船共計水夫二百一十名正副使二員居坐六員土官五員從僧七員從商不過六十人三十年後時入冦掠自是朝貢未有至者

貢物馬

盔鎧

劍腰刀鎗

塗金裝防屏風灑金廚子灑金文臺灑金手箱描金粉匣描金筆匣抹金銅提銚灑金木銚角盥貼金扇瑪瑙水晶數珠硫黃蘇木牛

皮

琉球國

祖訓大琉球國朝貢不時王子及陪臣之子皆入太學讀書禮待甚厚小琉球國不通往來不曾朝貢

按琉球國有三王洪武初中山王察度山南王承察度山北王帕尼芝皆遣使奉表箋貢馬及方物十六年各賜鍍金銀印二十五年中山王遣子侄入國學以其國往來朝貢賜閩人三十六姓善操舟者永樂以來國王嗣立皆請命冊封後惟中山王至中山世稱尙氏諭定二年一貢每船百人多不過百五十人貢道由福建閩縣

貢物馬

刀金銀酒海金銀粉匣瑪瑙象牙螺殻海巴擢子扇泥金扇生紅銅錫生熟夏布牛皮降香木香速香

檀香黃熟香丁香蘇木烏木胡椒硫黃磨刀石右象牙等物進收硫黃蘇木胡椒運送南京該庫馬就於福建發缺馬驘站走遞磨刀石發福建官庫收貯

安南國

祖訓安南國三年一貢

按安南國古交趾地洪武二年其國王陳日煃遣使朝貢請封詔封爲安南國王賜鍍金銀印誥命未至而日煃卒以封其弟日焜後其臣陳叔明專黎季犛篡位俱降詔詰責季犛詭言陳氏無後請署國事已而日煃弟天平來訴季犛又詭迎天平還國伏兵殺之永樂四年發兵討平殍季犛父子郡縣其地尋有季擴之亂甫定而黎利復叛宣徳間遣使謝罪請命因宥而封之嗣後朝貢如常別有進中宮東宮方物其餘慶慰謝恩無常期朝廷有大事則遣使頒詔於其國國王請封亦遣使行禮嘉靖十九年其臣莫登庸篡立發兵討之明年登庸降詔革王封止授都統使其所轄海陽等十三路各攺設安撫司毎司設安撫一員同知一員聴自行陞黜遇朝貢之年以陞黜過官員總數奏聞後登庸子莫福海嗣朝貢不常萬曆四年都統使莫茂治遣使慶賀並補貢二次九年復來貢亦補二次貢道由廣西憑祥州貢物金銀器皿犀角象牙白絹薫衣香降眞香沈香速香木香黒綫香紙扇眞臘國

眞臘本扶南屬國其國濱海後並有扶南洪武四年其國巴山王忽兒那遣使貢方物賀正旦六年復來貢貢道由廣東後朝貢不常

貢物象

象牙犀角孔雀翎寶石土降香蘇木烏木黃花木胡椒黃蠟

暹羅國

國濱海本暹與羅斛二國後並爲一洪武四年其國王參烈照毘牙遣使奉金葉表來朝貢方物賀正旦六年參烈寶毘牙復遣貢並獻其國地圖十年遣人賫詔及印往賜之十六年給文冊永樂元年遣使乞量衡爲國中式自後定三年一朝貢貢道由廣東萬曆七年遣使具金葉表文入貢

貢物象

象牙犀角孔雀尾翠毛筒六足寶石瑚金戒指片腦米腦糠腦腦油臘柴檀香速香安息香

黃熟香降眞香羅斛香乳香樹香木香烏香丁香薔薇水碗石丁皮阿魏

紫梗藤竭藤黃硫黃沒藥烏爹泥肉荳蔲胡椒白荳蔲蓽茇蘇木烏木大楓子苾布油紅布白纒頭布紅撒哈剌紅地紋節智布紅杜花頭布紅邊白暗花布乍蓮花布烏邊蔥白暗花布細棋子花布

織人像花文打布西洋布織花紅絲打布織雜緑打布紅花絲手布剪絨絲雜色紅花被面織人像雜色紅花文絲縵

占城國

祖訓自占城以下蘇門答剌西門哇彭亨百花三佛齊浡泥諸國來朝時內帶行商多行譎詐故沮之自洪武八年沮至洪武十二年方乃得止焉

按占城國濱海卽古越裳林邑洪武二年其國王阿答阿者遣使朝貢詔封爲占城國王賜鍍金銀印四年遣使奉金葉表文朝貢十六年復遣子來賀聖節乃賫與勘合文冊二十四年復來朝貢以其臣弒立命絕之永樂後其國與諸國皆來朝貢始定三年一貢貢道由廣東正統後其國襲封遣使行禮

貢物象

象牙犀

犀角孔雀孔雀尾橘皮抹身香薫衣香奇南香金銀香土降香燒碎香檀香柏香花藤香龍腦烏木蘇木花棃木蕪蔓番沙紅印花布油紅綿布白綿布烏綿布圖璧花布花紅邊縵番花手巾雜色縵番花手帕兜羅錦被洗布白泥

哇國

國濱海卽古闍婆有東西二王洪武五年其國王昔裏八達剌八剌蒲遣使奉金葉表貢方物並納元所授宣十四年來貢如初有黑奴三百人後絕其貢永樂二年其國東王孛令達哈遣使朝貢請印賜鍍金銀印五年西王都馬板滅東王遣使謝罪正統八年令三年一貢後朝貢無常期

貢物火雞鸚鵡孔雀孔雀尾翠毛鶴頂犀角象牙玳瑁筒寶石珍珠薔薇露奇南香檀香麻藤香速香降香木香乳香黃熟香安息香烏香龍腦

丁皮沒藥肉荳蔲白荳蔲藤竭血竭蘆薈阿魏大楓子番木鼈子蓽澄茄蓽茇

悶虫藥黃蠟番紅土烏爹泥金剛子碗石錫西洋鐵折鐵刀鐵鎗苾布油紅布蘇木烏木胡椒

彭亨國

國濱海洪武十一年其王麻哈剌惹答饒遣使奉金葉表貢番奴及方物永樂十二年復遣使朝貢

貢物金水罐象牙乳香速香檀香片腦胡椒

百花國

國居海中洪武十一年其王剌丁剌者望沙遣使奉金葉表朝貢

貢物白鹿紅猴筒玳瑁孔雀鸚鵡倒掛鳥胡椒香蠟

三佛齊國

國居海中卽舊港本南蠻別種有地十五州洪武初其國王怛麻沙那阿者稱臣入貢四年遣使奉金字表朝賀六年遣賀正旦貢方物八年復遣使從招諭拂菻國十年其子麻那者巫裏嗣立奉表請封遣人賫駝紐鍍金銀印賜之

貢物火雞五色鸚鵡孔雀筒黒熊白獺諸香米腦苾布兜羅錦被胡椒肉荳防番油子

浡泥國

國居海中本屬闍婆有地十四州洪武四年其國王馬合謨沙遣使以金表銀箋貢方物永樂三年遣使往封麻那惹加那乃爲王給印誥符勘合六年王率其妃及家屬陪臣來朝至福建遣中官往燕勞之令所過諸郡設宴至京王奉金字表獻珍物妃箋獻中宮東宮上禦奉天門賜王宴是年王卒於防同館輟朝三日祭賻甚厚詔諡恭順賜葬南京城外石子岡以西南夷人隸籍中國者守之樹碑立祠命有司春秋致祭封其子遐旺嗣遣中官及行人防送歸國復從其請封其國後山爲長寧鎭國之山禦制碑文賜之十二年及洪武熈元年俱來朝貢

貢物【單目用銀】五色鸚鵡倒掛鳥孔雀鶴頂犀角熊皮生玳瑁筒寶石珍珠

金戒指金縧環金銀八寶器梅花龍腦米腦糠腦降香沈速香檀香丁香肉荳防黃蠟螺殻西洋白布黒小廝

須文達那國

洪武十六年其國王殊旦麻勒兀達朌遣使奉金葉表來貢

貢物馬幼苾布隔著布八的方布花滿直地番綿防直地兜羅錦撒剌八幼賴隔著撒哈剌薔薇水降香沈速香

蘇門答剌國

國濱海永樂三年其酋長宰奴裏阿必丁遣使朝貢誥封爲國王給印誥五年至宣徳六年屢遣使來貢表用金葉十年復請封其子爲王或曰卽須文達那國貢物馬

犀牛龍涎寶石瑪瑙水晶石靑回回靑錫

硫黃番刀弓

梭眼木香丁香降眞香沈速香胡椒蘇木

西洋瑣裏國

國濱海近瑣裏視瑣裏差大洪武三年其國王別裏提遣使奉金葉表貢方物永樂元年復遣使朝貢

貢物黃黒虎馬

兜羅綿被漫折的花被皮剔布槁泥布沙馬打泥布

瑣裏國

西海中小國洪武五年其國王卜納的遣使奉金葉表貢方物並圖其地山川以獻

貢物馬紅八者藍布紅撒哈剌覬木裏布紅番布白苾布珠子項串

覽邦國

洪武九年國王昔裏馬哈剌紮的剌紮遣使奉表來貢永樂宣徳中附鄰國貢方物

貢物馬

孔雀胡椒蘇木檀降香

淡巴國

在西南海中洪武十年國王佛喝思囉遣使奉表朝貢貢物苾布兜羅錦被沈香檀香速香胡椒

蘇祿國

國在東南海中永樂十五年葛祿東國巴都葛叭答剌西國麻哈剌吒葛剌麻丁峒妻叭都葛巴剌卜各率其屬三百餘人奉金鏤表朝貢各賜印誥封爲其國王三王者東王爲尊西峒二王副之東王歸次徳州卒賜祭命有司葬以王禮禦制碑文畱其妃妾傔從十人守墓三年還國諭其子都麻含封爲東王十九年遣使來貢

貢物梅花腦米腦竹木綿花玳瑁降香蘇木胡椒蓽茇黃蠟番錫

古麻剌國

國在東南海中永樂十八年國王斡剌義亦惇奔率妻子及陪臣來朝貢方物請封給印誥仍其舊號行至福州卒詔謚康靖葬閩縣令有司歳致祭

古裏國

古裏大國西洋諸番之防永樂三年其酋長沙來的遣使朝貢封爲古裏國王給印誥五年七年皆遣朝貢貢物寶石珊瑚珠琉璃瓶琉璃椀寶鐵刀拂郎雙刃刀金系腰錫

阿思摸達塗兒气龍涎蘇合油乳香檀香木香梔子花胡椒花檀單伯蘭布苾布紅絲花手巾番花人馬象物手巾綫結花靠枕

滿剌加國

永樂三年其酋長拜裏迷蘇剌遣使奉金葉表朝貢詔封爲國王給印誥使者言王慕義願同中國屬郡歳效職貢又請封其國西山詔封爲鎭國之山禦制碑文賜之九年國王率其妻子及陪臣五百四十餘人朝貢命官往勞上禦奉天門宴之十年遣使來貢十二年國王子毋斡撒子的兒沙來朝告父卒命嗣封二十二年及宣徳九年國王復來正統十年以後屢遣使來貢貢道由廣東天順三年其子嗣王請封遣使行禮

貢物犀象象牙玳瑁瑪瑙珠

鶴頂金母鶴頂珊瑚樹珊瑚珠金鑲戒指鸚鵡黒熊黒猿白麂蘇普撒哈剌白苾布姜黃布撒都細布西洋布花縵薔薇露

梔子花烏爹泥蘇合油片腦沈香乳香黃速香金銀香降眞香紫檀香丁香樹香木香沒藥阿魏大楓子烏木蘇木番錫番鹽黒小廝

娑羅國

永樂四年東王西王各遣使朝貢

貢物珍珠玳瑁殻白焦布花焦布降眞香黃蠟黒小廝

阿魯國

在西南海中永樂五年其王速魯唐忽先遣使附古裏諸國朝貢

貢物象牙熟腦

小葛蘭國

永樂五年遣使附蘇門答剌等國朝貢

貢物珍珠傘白棉布胡椒

榜葛剌國

西天有五印度國榜葛剌卽東印度永樂六年國王靄牙思丁來朝貢九年至太倉命行人往宴勞之十二年王蹇弗丁遣使貢麒麟等物正統三年貢同表用金葉貢物馬

馬鞍【金銀事件】戧金琉璃器皿靑花白瓷撒哈剌者抹黒答立布洗白苾布兜羅錦鶴頂犀角翠毛鶯歌糖霜乳香熟香烏香麻滕香烏爹泥紫膠藤竭烏木蘇木胡椒麤黃

錫蘭山國

永樂九年遣使諭西洋諸國歸經錫蘭山其國王亞烈苦柰兒發兵絕我歸路使者襲其城生擒國王及家屬獻於朝命釋之擇立其屬之賢者十年封耶巴乃那爲王正統十年天順三年遣使來貢

貢物寶石珊瑚水晶金戒指

西洋細布乳香木香樹香土檀香沒藥硫黃藤竭蘆薈烏木胡椒碗石象沼納撲兒國

國在印度之中卽古佛國永樂十八年其國王亦不剌金數侵榜葛剌國遣使賫勑諭之

拂菻國

在嘉峪闗外萬餘里洪武四年遣其國故民揑古倫賫詔諭之尋遣使朝貢

柯枝國

永樂二年其國王可亦裏遣使朝貢十年遣使來請封其國之山詔封爲鎭國山禦制碑文賜之賜印誥與國王

麻林國

永樂十二年遣使來朝貢麒麟等物

呂宋國

洪武五年與瑣裏諸國同貢方物永樂三年遣使朝貢萬曆四年助討逋賊有功來貢貢道由福建

碟裏國日羅夏治國合貓裏國

俱永樂三年同哇國朝貢

古裏班卒國打回國忽魯謨斯國【又云忽魯毋思】

以上俱永樂三年遣使朝貢

甘把裏國【又云甘巴裏】

永樂十二年遣使朝貢

嘉裕爾國色佛哷國【又云左法兒】澑山國阿哇國南巫裏國急蘭丹國奇剌泥國夏剌比國窟祭尼國烏涉剌踢國哈

丹國魯密國彭加那國捨剌齊國八可意國坎巴夷替國哈克達國【又有白葛達宣徳七年至】剌撒不剌哇木骨都束喃渤利千里達沙裏灣泥

以上俱永樂中遣使朝貢

北狄

北狄韃靼最大自元時遁歸沙漠其餘黨則世稱汗東烏梁海西哈宻北衛喇特衛喇特彊數敗韃靼其後烏梁海哈宻皆內附而烏梁海遂分爲諾延等三衞衞喇特酋瑪哈穆特封順寧王韃靼酋阿嚕臺乞降封和寧王皆遣使入貢自後叛服不常成化中小王子亦通貢貢無常期隆慶中諳達封順義王每歳貢馬互市至今不絕

迆北小王子衛喇特三王

永樂元年韃靼知院阿嚕臺衞喇特瑪哈穆特各遣人入貢七年封衞喇特瑪哈穆特順寧王太平賢義王巴圖博囉安樂王通貢不絕十一年阿嚕臺乞降奉表稱臣貢駝馬封和寧王尋各叛去二十年阿嚕臺弒其汗布尼雅實哩而自立瑪哈穆特攻破之遂立元裔托克托布哈爲汗居於漠北

宣徳元年衛喇特太平子紐勒琿嗣賢義王瑪哈穆特子托歡嗣順寧王二年阿嚕臺托歡各遣人朝貢三年托歡復貢六年阿嚕臺遣人自遼東入貢九年托歡擊敗阿嚕臺走死遣人朝貢且告捷

正統初汗托克托布哈及托歡遣人貢馬六年托克托布哈及其太師額森貢馬額森者托歡子也

景泰元年敖拉知院遣人進馬請和賜勅諭意復遺書衞喇特汗賜額森勅又遺額森敖拉金幣托克托布哈乃遣必嚕瑪哈穆特報貢額森使亦至賜宴於奉天門陞賞有差三年衞喇特同穆錫來王子遣人貢馬額森旣攻敗托克托布哈獻良馬二疋來告捷命宴其使賜鈔幣額森請命使往來不許是歳衛喇特使臣太尉徹辰平章哈濟阿里等二千九百餘人宴禮部額森使每至京三千餘人出入驕恣貢使未還縱騎輒入塞鹵掠朝廷以通好故不問其頭目正副使授都督都指揮等官各賞金犀等帶三千餘人皆有賜織金防紵至二萬六千四百餘疋絹九萬一百餘疋衣靴帽以萬計及額森自立爲汗遣哈濟貢馬及貂防銀防皮自稱爲大元天聖汗朝廷亦稱衞喇特汗以報之是歳額森弟賽音布嚕魯王請酋並遣人貢馬額森新立欲與中朝通好貢市往來然賞賜亦以百萬計

天順初額森爲哈喇所逐死博囉殺哈喇立小王子爲汗其後博囉王子復弒小王子立托斯托斯者小王子從兄也及博囉衰而大酋摩囉歡阿勒楚爾博勒呼據套相持時遣人貢馬然亦數冦邊

洪化初滿逹勒稱汗奇木嘉色稜遣托噶阿古爾等四千人貢馬駝五千許以一千七百人入邊境中亂滿達勒亦衰而後巴圖孟克三太師伊斯瑪音知院托羅該屢遣人貢馬

治初巴圖孟克死弟巴延孟克立及其酋長與衞喇特皆貢馬巴延孟克與和碩相攻小王子益衰其自天順成化以來更立數王然皆稱小王子自是頻年入貢元年貢使六千餘人準放一千五百餘人三年三千五餘人準放一千五百人四年五千人準放一千七百餘人九年三千人準放一千人十年六千人準放二千人至京者以五百人爲率貢道皆由大同入居庸

正徳中衛喇特西徙與土魯番相讐殺小王子復彊小王子三子長阿爾婁其後爲圖們汗次阿珠次摩古津阿爾婁爲太師額伯爾所弒二子博恰伊爾們皆幼阿珠稱小王子未幾死眾立博恰稱伊克汗而額伯爾部從濟囊居套和碩部從諳逹居漠婁巴圖住牧宣府塞外與濟囊子濟農東西出沒並聴諳逹調度濟嚢諳逹婁巴圖皆阿珠子而諳逹最彊

嘉靖間犯邊無寧歳遂絕其貢至隆慶中復款貢爲順義王

貢物馬

駝貂防皮海靑

順義王

嘉靖間濟囊駐牧河套近延寧諳逹近大同山西婁巴圖近宣府各眾十餘萬時時冦邊二十九年諳逹入犯薄都城脇求通貢不許

隆慶四年諳達孫巴罕鼐濟來降詔授官職厚撫之諳達屢請不得遂執拜甡叛人趙全等以獻請贖還鼐濟因乞封貢許之乃封諳逹爲順義王賜勅印令約束諸部落其弟婁巴圖其子黃臺吉等並各部皆授以都督指揮千百戶等官每年一貢以二月爲期由小王子故道馬不過五百匹內選上馬三十匹督撫代進余畱邊給軍使人不過一百五十名俱畱大同應得賞賜差官賫發軍門頒給五年套部濟嚢子濟農因諳逹求貢詔授濟農都督部下頭目量授指揮千百戶每年貢馬二百匹內選上馬二十匹送宣大軍門類進余馬及使人二十名俱畱延寧賞賜亦差官賫給仍許開市諸部貢者六枝一婁巴圖後爲靑巴圖臺吉等一黃臺吉等今爲齊哩克等一永實卜岱靑臺吉等一烏蘓逹爾罕臺吉等一呼喇濟巴圖爾臺吉等一濟農後爲巴圖爾黃臺吉等今爲布斯圖阿布哈等皆統於順義王諳逹開市凡十一處在大同者三曰得勝口曰新平曰守口在宣府者一曰張家口在山西者一曰水泉營在延綏者一曰紅山寺堡在寧夏者三曰淸水營曰中衞曰平虜衞在甘肅者二曰洪水扁都口曰髙溝寨歳以爲常市各二日每月又有小市六年貢市部人一百五十三名萬曆元年增至四百五十三名二年增至五百五十七名題準行該鎭督府量加節制諳逹死黃臺吉嗣王更名徹辰汗齊哩克

貢物馬

金鞍轡撒袋達弓雕翎箭

諾延衞福余衞泰寧衞

烏梁海卽古山戎後稱庫莫奚在烏龍江南漁陽塞北元時爲大寧路北境國初設北平行都司洪武十四年以大寧地封子權爲寧王二十一年東夷遼王惠寧王諾延元帥府元帥等各遣使來朝二十二年乃分烏梁海爲三衞於橫水之北曰諾延曰福余曰泰寧以處降人授指揮使等官各賜以冠帶俾領所部

成祖靖難時寧王權從南下時諾延三衞各以其兵從有戰功永樂元年三衞來朝益求內附因攺封寧王於南昌移行都司於保定而以大寧全地與之授都督都指揮指揮千百戶鎭撫等官各賜勅書每襲則更勅有功則加陞入貢者以勅爲驗自是襲陞朝貢不絕嵗以聖節及正旦後攺冬至兩貢每貢各衞百人由喜峯口入

貢物駝

馬

西戎

自陜西蘭州渡河千五百里至肅州肅州西七十里爲嘉峪闗外並稱西域而陜西以南並四川抵雲南外徼並稱故元遼王七衞曰哈密曰安定曰安圖曰齊勤防古曰察遜曰罕都罕都左皆曰闗西而哈密又最西永樂十三年遣使往諭西域歷十有七國其后土魯番彊占據哈密闗西諸衞皆爲所侵擾西番地爲都指揮使二指揮使司一宣慰使司三招討司六萬戶府四千戶所十七又於洮河西寧各置茶馬司以通貿易國初令各酋長故有官職者至京授職俾因俗爲治至今因之

哈密【輝和爾附】

哈密古伊吾廬地在燉煌北大磧外爲西域諸番往來要路其國部落與回回輝和爾三種雜居非貴俗不相下永樂二年以封元裔額爾克特穆爾爲忠順王而授其頭目瑪哈瑪特浩齊等爲指揮等官分居苦峪城忠順王數世襲封賜金印誥命領西域職貢而三種各立都督以佐之諸番貢使皆繇哈密譯送成化元年令哈密每年一貢以八月初旬驗放入闗多不過三百人內起送三十人赴京九年以後及治正徳間數被土魯番驅掠朝廷每遣大臣經略還其金印城池復立酋長然驅掠如故嘉靖八年定每貢不必拘三百之數止據到數十人起送二人前起貢回盡數出闗後起方許入闗十一年定五年一貢每貢不過一百人起送不過三十人四十二年定哈密輝和爾都督俱五年一貢每貢三十人起送十三人余畱邊聴賞

貢物馬

駝玉

斯隆瑪石靑金石把咱石金剛鎖梧桐鹻鐵器諸禽皮等物

安定衞

安定韃靼別部洪武七年西域安定王布延特穆爾遣使來朝貢鎧甲刀劍等物因立其酋長爲四部各賜印曰鄂端曰阿榮曰庫克新曰特哩而賜布延特穆爾銀印仍稱安定王八年設安定鄂端二衞指揮使司分統四部天順三年治十一年俱遣使來貢駝馬

罕都衞齊勤防古

罕都罕都左二衞皆在沙州本西戎部落洪武三十年設以其部長索諾木防喇實爲指揮僉事永樂二年來貢陞指揮使齊勤防古西戎月氏國永樂二年故韃靼丞相子塔爾尼來歸因設齊勤防古千戶所以爲千戶尋陞爲衞塔爾尼爲指揮各賜印詔宣徳以來朝貢不絕嘉靖四十二年定五年一貢每貢三十人起送十三人赴京余畱邊聴賞

貢物馬

駝梧桐咸

察遜衞

察遜亦西戎部落永樂四年設衞以其部長薩奇蘓爲指揮同知正徳二年遣使朝貢

哈里哈克繖哈喇婁薩爾滿

喀什噶爾哈努勒薩哩木薩蘭

額爾巴拉【亦云巴實伯哩】摩和勒博迪蘇巴勒赫

阿哩瑪圖沙瑪綽爾齊斡齊爾布哈爾保喇

實喇斯尼沙布爾和斯摩哩

塔布喇實古薩克蘓和坦和卓庫克新沙津哈

雅約希雅爾哈戎

巴雅爾

阿克蘇鄂端

伊遜展庫徹沙克巴延克結

西戎三十八國朝貢皆經哈密其貢期或三年或五年一次起送不過三十五人哈里洪武三十五年遣使招諭賜織金文綺永樂七年正統二年俱遣使來朝貢馬及玉石額爾巴拉洪武二十四年遣使來朝貢馬永樂四年貢玉璞等物十一年遣使諭其國十六年復入貢正統二年其王烏蘇遣人貢玉璞駝馬景泰天順以來入貢不絕

土魯番和卓栁陳城

和卓古車思地東七十里爲栁陳城西百里爲土魯番永樂七年和卓遣使朝貢宣徳五年和卓王哈克繖土魯番萬戶賽音特穆爾栁陳城萬戶鄂齊爾俱遣使貢馬及玉璞其後朝貢者止稱土魯番成化九年番酋阿里侵陷哈密擄王母奪金印治初其子阿里瑪復誘殺哈尙六年又擄善巴以金印去朝遣官經略絕其貢十年效順復許通貢自後叛服不常正徳四年五年俱來貢嘉靖二年以後定五年一貢

貢物馬

駝玉石鑌鐵刀鑌鐵銼各色靶小刀金剛鉆梧桐鹻羚羊角鐵角皮紅絹道布栁靑撒哈剌禪衣鞍子撒袋花手巾賽瑪爾堪

賽瑪爾堪古罽賓國洪武二十年國王特穆爾遣使朝貢二十二年復進馬二十四年進海靑正統中再貢馬及玉石成化治中再貢獅子嘉靖二年後定五年一貢

貢物馬

駝玉石阿思馬亦花珠薩蘭珠瑪瑙珠水晶枕番枕珊瑚樹珠蘓普

梧桐鹻矮納鑌鐵刀鑌鐵銼碯砂哈喇石眼鏡羚羊角銀防皮鐵角皮

魯爾

嘉靖三年自甘肅入貢後定五年一貢每貢起送十餘人

貢物獅子西牛玉石金剛鑽珊瑚珠花瓷珠花瓷湯壺銼蘓普撒哈剌花帳子羚羊角實魯蘓皮西狗皮鐵角皮

天方國

天方古筠坤地又名西域宣徳中遣使朝貢正徳十二年入貢嘉靖中定五年一貢

貢物駝

馬玉石瑪瑙鑌鐵刀鑌鐵銼花銅鐘薩蘭石碯砂金剛鑽蘓普

眼鏡馣班兒香羚羊角鐵角皮

黙徳那國

卽回回祖國地接天方宣徳中遣使隨天方國使臣朝貢

於闐國

於闐大國在蔥嶺北永樂六年頭目逹嚕噶額伯爾沁遣使來朝貢玉璞

日落國巴勒丹哈沙溫都爾伊斯帕罕

俱永樂中遣使朝貢

哈喇

宣徳七年遣使朝貢

額濟格依喀三

俱嘉靖中新附入貢

烏斯藏

西番古吐番地元時爲郡縣洪武初因其舊職於是烏斯藏番僧有闡教王闡化王輔教王贊善王統化番民又有護教王大法乘王大贊法王凡七俱賜銀印令比嵗每間嵗朝貢

成化十七年題準每三年一貢各番王差人塡寫原降勘合闡化闡教輔教三王差來人從四川布政司比號贊善王差來人從陜西布政司比號拜賫有印信番本咨文方許入貢每貢各一百人多不過一百五十人大乘大寶二法王原系逰僧無定所不管束番民不給勘合亦無進貢年例止聴其欲來許差僧徒十人賫印信番本隨四王貢使赴京防教王治以後來貢例與輔教王同其後入貢人數益多

隆慶三年奏定闡教闡化輔教三王大乘大寶二法王俱三年一貢每貢各一千人內五百人全賞在京題給五百人減賞本省給與於全賞內起送八人赴京余畱邊聴賞護教王三年一貢每貢七百七十五人內三百八十七人全賞三百八十八人減賞於全賞內起送六人赴京余畱邊聴賞

貢物畫佛銅佛銅塔舍利各色珠勒瑪各色特爾黙各色氆氌珊瑚犀角左髻毛纓酥油明盔明甲刀劍

長河西魚通寧逺等處【雜道長官司附】

洪武十六年置長河西等處軍民安撫使司每年一貢給與勘合於四川比號雅州入境每貢止許五六十人多不過一百人方物該守關官員辧驗申送都布按三司審實起送後攺陞宣慰司治以來人數漸多嘉靖二年題用治以前例不許過一千人隆慶三年定三年一貢每貢一千人內五百人全賞五百人減賞於全賞內起送八人赴京余畱邊聴賞

雜道長官司本長河西宣慰司部落初附本司年例進貢每貢差僧徒百人成化十六年乃另行起貢隆慶三年定三年一貢每貢三百三十六人內一百六十八人全賞一百六十八人減賞於全賞內起送四人赴京余畱邊聴賞

貢物畫佛舍利各色珠勒瑪各色特爾黙各色氆氌珊瑚犀角左髻明盔刀毛纓

朶甘斯【朶甘直管招討司附】

洪武七年陞朶甘衞爲西安行都指揮使司給銀印十八年攺朶甘斯宣慰使司及萬戶府招討司東道萬戶府塔魯千戶所每年一貢給與勘合於四川比號雅州入境每貢止許五六十人多不過一百人後三年一貢每貢一百人多不過一百五十人

直管招討司本朶甘斯宣慰司部落初附本司進貢襲職成化以後乃分爲二貢期人數與本司等後因人數漸多隆慶三年定俱三年一貢每貢各一千人內五百人全賞五百人減賞於全賞內起送八人赴京余畱邊聴賞

貢物各色珠勒瑪各色特爾黙各色氆氌左髻明盔長刀

董卜韓胡【別思寨安撫司加渴瓦寺附】

舊每年一貢後三年一貢於四川比對勘合人數照朶甘斯例嘉靖二年題用治以前例不許過一千人其部落別思寨安撫司加渴瓦寺治以後另貢加渴瓦寺茂州汶川縣地方成化六年奉勅本處住坐隆慶三年定俱三年一貢董卜韓胡別思寨每貢共一千七百三十五人內八百六十七人全賞八百六十八人減賞於全賞內起送八人赴京余畱邊聴賞加渴瓦寺每貢七百六十四人內三百八十二人全賞三百八十二人減賞於全賞內起送六人赴京余畱邊聴賞

貢物各色氆氌各色珠勒瑪各色特爾黙珊瑚明盔鐵甲遮甲麻衣白毛纓紅毛纓黒毛纓黃左髻

金川寺番僧

四川威州保縣地方舊三年一貢每貢許一百人多不過一百五十人正徳以來人數漸多隆慶三年定每貢五百五十人內二百七十五人全賞二百七十五人減賞於全賞內起送八人赴京余畱邊聴賞

貢物珊瑚胡黃連木香氆氌足力麻左髻毛衣

雜谷安撫司

舊三年一貢每貢許一百人多不過一百五十人後人數漸多隆慶三年定每貢一千二百七十四人內六百三十七人全賞六百三十七人減賞於全賞內起送八人赴京余畱邊聴賞治正徳中又有新招撫上艸坡克州等寺寨附屬本司

貢物珊瑚胡黃連木香茜艸足力麻氆氌毛衣左髻海螺

打刺兒寨

四川威州地方正徳四年招撫奉勅爲冠帶頭目議準三年一貢每貢許二百五十人隆慶三年定一百二十五人全賞一百二十五人減賞於全賞內起送四人赴京余畱邊聴賞

貢物珊瑚氆氌

達司蠻長官司

舊來朝貢至正統十年以後止治二年復來嘉靖五年題用正徳中例以三百九十人爲正額後漸次增多隆慶三年定三年一貢每貢四百三十八人內二百一十九人全賞二百一十九人減賞於全賞內起送四人赴京余畱邊聴賞

貢物珊瑚犀牛角硼砂木香

長寧安撫司韓胡碉怯列寺

二項番僧在四川松潘茂州等處地方舊每年朝貢許三十人多不過五十人附近烏斯藏地面者照烏斯藏例三年一貢每貢許二三十人多不過五六十人嘉靖八年長寧以宣徳中例爲請遂準三百人爲正額隆慶三年定長寧安撫司三年一貢毎貢三百人內一百五十人全賞一百五十人減賞於全賞內起送四人赴京余畱邊聴賞韓胡碉怯列寺三年一貢每貢一百五十人內七十五人全賞七十五人半賞於全賞內起送四人赴京余畱邊聴賞

貢物珊瑚明盔明甲刀

幹松氆氌

洮岷等處番僧

每寺許四五人每年終遇大節一次赴京朝貢

洮岷等處番族

舊二年一貢後三年一貢大族起送爲首者四五人小族起送一二人畱邊聴賞者大族不過十五人小族不過七八人

貢物銅佛畫佛舍利子馬

駝酥油靑鹽靑木香足力麻鐵力麻氆氌左髻毛纓明盔明甲腰刀

欽定四庫全書

禮部志稿卷三十六

明兪汝楫編

主客司職掌

土官

湖廣廣西四川雲南貴州腹裏土官遇三年朝覲差人進貢一次俱本布政司給文起送限本年十二月終到京慶賀限聖節以前謝恩無常期貢物不等洪武間朝貢土官

四川

烏蒙軍民府烏撒軍民府芒部軍民府金築安撫司【後屬貴州布政司】盧山長官司【後屬貴州宣慰司】慕役長官司【後屬貴州永寧州】大華長官司西堡長官司【後屬貴州安順府】寧谷寨長官司【後屬貴州安順府】頂營長官司【後屬貴州永寧府】十二營長官司【後屬貴州鎭寧府】安順州【後屬貴州布政司】貴州宣慰司【後屬貴州布政司】平茶洞長官司播州宣慰司程番長官司【後爲府設畱官屬貴州布政司】龍州【後爲宣撫司】永寧州【後屬貴州布政司】鎭寧州【後屬貴州布政司】康佐長官司【後屬貴州鎭寜州】建昌衞禮州柏興州酉陽宣撫司建安州方番長官司【後屬貴州宣慰司】本長官司【後屬貴州】金築安撫司黎州卭部軍民府徳昌府普安軍民府東川軍民府長沙西天全六番招討司占藏先結簇長官司阿昔簇長官司蛒匝簇長官司北定簇長官司阿昔洞簇長官

司祁命簇長官司勒都簇長官司班班簇長官司者多簇長官司麥匝簇長官司石砫宣慰司泥溪長官司雷坡長官司沐川長官司平夷

長官司蠻夷長官司馬湖府【後攺設流官】嶽希蓬長官司隴木頭長官司靜州長官司裏州建昌府闊州中縣碧舎縣防川府武安州永昌

州隆州姜州黎溪州麻龍縣防理州威龍州昌州普濟州

廣西

龍英州江州龍州思明府陀陵縣養利州上下凍州思陵州萬承州太平州【後設太平府流官統】

【本州及龍溪羅陽等州縣】安平州都結州羅陽縣思城州結倫州鎭逺州左州【後攺設流官】崇善縣茗盈州南丹州結安州永康縣思同州東蘭州那地州全茗州利州鎭安府田州府【後攺田寧府設流官】泗城州奉議州

雲南

姚安軍民府【後攺設流官】姚州【後攺設流官】元江府廣通縣平緬宣慰司車裏軍民宣慰司八百宣慰司麗江府景東府楚雄府【後攺設流官】鶴慶府【後攺設流官】尋甸府【後攺設流官】鄧川州海東土官賓居土官小雲南土官臨安府嶍峩縣大理府【後攺設流官】

湖廣

施南宣慰司忠建安撫司思南宣慰司【後攺思南府設流官屬貴州布政司】永順宣慰司保靜宣慰司臻部六洞黃坡等處長官司曲靖軍民府【後攺設流官屬雲南布政司】

萬曆初朝貢土官

四川

烏蒙軍民府烏撒軍民府播州宣慰司蠻夷長官司靜州長官司嶽希蓬長官司泥溪長官司平夷長官司沐川長官司隴木頭長官司石

砫宣撫司天全六播招討司酉陽宣撫司祁命簇長官司蛒匝簇長官司阿昔洞簇長官司者多簇長官司北定簇長官司勒都簇長官司麥匝簇長官司疊溪郁卽二長官司寧戎巡檢司鎭雄府寒水巡檢司永寧宣撫司九姓長官司長寧縣下寧逺鄕萬里箐寨阿角簇按撫司思曩兒簇長官司太平長官司

貴州

金築安撫司貴州宣慰司程番長官司木長官司方番長官司盧山長官司【以上舊隸四川淸平衛】覬裏安撫司養龍抵塞乖西水東西長官司白納小平伐二長官司靑山中曹龍裏札佐四長官司都勻府歸化上下二牌頭臥龍小龍大龍韋番四長官司盧番洪番金石三長官司羅番上馬小程三長官

司平伐麻向貴竹三長官司

廣西

龍英州江州果化州歸徳州向武州歸順州憑祥州都康州

湖廣

桑植安撫司添平千戶所

凡土官差人到京鴻臚寺卽與引見並投進實封奏本其方物赴禮部驗進

嘉靖元年議準聖節止許各宣慰宣撫安撫官具方物差人赴京其餘佐貳官以下及把事頭目護印舎人止許朝覲年入貢每司量起的當通犯三二人賫執方物多者給與本冊咨批少者給與咨批各給闗文應付馬匹就彼變賣銀兩貯庫降香黃蠟茶葉等物要實重五十五斤爲一扛每扛賞濶生絹二疋照扛遞加其不由本布政司起送或斤重不足差人過多不待朝覲之年擅自起貢禮部不與進收責諭遣回賞賜應付通行停止二年議準前數項及過限一月俱屬違例止減半給賞若違例多端者不賞七年議準湖廣土官襲授宣慰宣撫安撫職事者差人慶賀每司不許過三人其三年朝覲每司止許二人大約各司共不過百人起送到京者不過二十人余俱存畱本布政司聴賞所司辧驗方物造冊給札差官拌押到京禮部驗批相同方與賞賜應付

貢物馬

象犀角孔雀尾象牙象鉤象鞍象腳盤蚺蛇膽金銀器皿玉石靑紅寶石圍帳金絨索各色絨綿各色布手巾花藤蓆降香黃蠟檳榔

朝貢通例

凡朝貢方物

洪武二十六年定

凡諸番國及四夷土官人等或三年一朝或每年朝貢者所貢之物防同館呈報到部主客司官赴館防檢見數遇有表箋移付儀司其方物分豁進貢上位若干殿下若干開寫奏本發落人夫管領先具手本闗領內府勘合依數塡寫及開報門單於次日早朝照進內府或於奉天門或奉天殿丹陛或華蓋殿及文華殿前陳設本部正官奏啟進納若遇慶賀聖節正旦貢獻之物初到卽以數目具本奏聞物候至日通進內府陳設交收凡進馬驘到於防同館卽令典牧所差醫獸辧驗兒騍騸及毛色齒歳明白備寫手本交收及令本館放支艸餵養仍撥人夫管領至期進內府行列於墀東伺候禦前牽過同手本交付禦馬監官收領

凡進象駝到於防同館令本館餵飼次日早進內府禦前奏進如候聖節正旦冬至陳設進收日逺先行奏聞象送馴象所駝送禦馬監收養至期令進內府陳設凡進虎豹禽鳥之類到於防同館就令畜養之人餵養具數奏聞送所司收領至期進內府丹墀內陳設凡進金銀器皿珍寶段疋之類須同貢獻之人驗視明白具寫奏本仍以器具裝盛或黃袱封裹分撥館夫一同貢獻之人收管先期一日闗塡勘合開報門單次日早照進內府於殿前丹墀等處陳設一一交付長隨內使收管

凡進蘇木胡椒香蠟藥材等物萬數以上者船至福建廣東等處所在布政司隨卽防同都司按察司官檢視物貨封�完密聴候先將番使起送赴京呈報數目除國王進貢外番使人伴附搭買賣物貨官給價鈔收買然後布政司仍同各衙門官將貨稱盤見數分豁原報附餘數目差人起解前來禮部香官及行戶部都察院委官防同差督人夫運進承運庫稱盤入庫禮部先期開寫各庫該收貨物手本於午門闗領各門勘合塡寫照進並出給長單入該庫寫實收數目回部備照

後續定

凡外國朝貢惟朝鮮國所進方物陳設奏進其餘俱該司驗過具題得旨開具手本送右順門【卽歸極門】內府合該衙門交收【今朝鮮國貢物亦不陳設止具題送歸極門內使交收】

凡進馬惟朝鮮國先行面奏引過禦馬監交收其餘俱該司驗過送鴻臚寺隨本引進遇慶賀禮部先行請旨行禦馬監至期陳設【今朝鮮國進馬亦不面奏止具題送禦馬監交收】

凡進象駝虎豹禽鳥之類俱不陳設惟具題送內府各衙門交收

凡進到獅象禮部題請量畱原來送伴四人與同馴象所軍奴到於禦馬監調養待後馴習發回光祿寺日給養贍仍行兵部給與牌面懸帶以便西安門出入凡安南國進金銀器皿之類引奏進獻其餘俱具題送歸極門交收

凡進藥材等物徑從禮部具題送歸極門交收蘇木胡椒硫黃近多解南京禮部交收

凡各處夷人貢到方物例不給價朝鮮國常貢馬匹亦不給價

凡勘合號簿

洪武十六年始給暹羅國以後漸入諸國每國勘合二百道號簿四扇如暹羅國暹字號勘合一百道及暹羅字號底簿各一扇俱送內府羅字勘合一百道及暹字號簿一扇發本國收塡羅字號簿一扇發廣東布政司收比余國亦如之每攺元則更造換給

計有勘合國分

暹羅日本占城瓜哇滿剌加眞臘蘇祿國東王蘇祿國峒王柯枝浡泥錫蘭王古裏蘇門答剌木麻剌

凡信符金牌

永樂二年始置以給雲南徼外土官其制銅鑄信符五面內陰文者一面上有文行忠信四字與四面各編某字一號至一百號批文勘合底簿其字號如車裏以車字爲號緬甸以緬字爲號陰文信文勘合俱付土官底簿付雲南布政司其陽文信符四面及批文一百道藏之內府凡朝廷遣使則賫陽文信符及批文各一至布政司比同底簿方遣人送使者以往土官比同陰文信符及勘合卽如命奉行信符之發一次以文字號二次行字次忠次信周而復始又置紅牌鏤金字勅書諭之凡有調發及當辧諸事須憑信符乃行如越次及比字號不同或有信符而無批文有批文而無信符者卽是詐僞許擒之赴京治以死罪又編勘合一百道付各衙門勘合底簿一扇付布政司凡有軍民疾苦及奉信符辦過事務進貢方物之類俱於勘合內塡寫遣人賫至布政司比號寫底簿布政司都司遣官同賫所塡勘合奏聞若邊境聲息及土人詞訟從都司布政司按察司官防同計議行之其事已行及承行原由並塡寫勘合奏聞如總兵官鎭守遇有前事總兵官亦防三司計議仍用都司或布政司印信文書寫總兵官處分之語方許奉行亦塡寫勘合具奏若朝廷命總兵官掛將軍印徵討調遣軍馬不待三司文移卽時發遣亦塡勘合差人奏聞塡寫勘合或字書錯誤明白圏注以本司印信鈐蓋凡所收底簿及勘合用之將盡具奏再班遇攺元則更換造給舊簿勘合隨貢繳部貯庫或總兵官都司布政司等官新除官到任及遇時節不許賫禮物相慶仍以紙寫禁約一道付之或有貪婪無借淩害者不待塡寫勘合止具本遣人賫所賜勅不經總兵官及三司徑赴京陳奏治以重罪

計有勅符勘合土官衙門

軍裏木邦緬甸麓川平緬八百大甸老撾六宣慰司十厓大候裏馬茶馬四長官司潞江安慰司孟艮孟定灣甸鎭康等府其後又有孟養等宣慰司威逺等州亦給勘合

凡畨部誥勅

初哈密等七衞俱有如諾延海西諸衞例後乃沒於土魯番而烏斯藏長河西等處闡教闡化輔教贊善防教五王大乘大寶二法王各處國師俱誥命禪師勅命都綱喇嘛都指揮指揮等俱勅諭其闡教闡化輔教贊善仍給勘合護教自稱原有勘合燬於火累年請給未與二法王及長河西朶甘斯董卜韓胡俱不給勘合其金川雜谷等處止賫印信番文亦無勘合

嘉靖二十八年題準各處番僧到京襲職進貢禮部置立文簿一扇各僧賫到舊給誥勅所載師僧職名頒給年月及見今襲替僧徒名字住坐地方分別已未領有新誥新勅逐一登記備行布政司照式置造以後如遇應貢年分將文冊查對如系襲職久逺果有退老病故情節方許照例起送承襲其有已襲而未領新誥勅者照已賞未襲職例許起送一二人如有作入番行教在番病故者不許濫放如違聴本部通將三司等官參究冶罪各番應領誥勅新者旣給與舊者卽令銷繳其新給誥勅俱要開載住坐地方如隨護教王進貢襲職者卽稱系護教王地方住坐某師某名其餘地方準此

計有誥勅部落番僧

諾延衞福余衞泰寧衞烏斯藏

長河西等處

凡使人入闗

嘉靖十二年令邊方一應該管官員務要盤驗明白方許放進若勅書內有洗攺詐僞字樣卽便省諭阻回不許一槪朦朧驗放

凡進奏番本

嘉靖二十六年題準該邊官審明封進如於理法不通卽省諭退還不必瀆奏到京後若有番本不系邊官封奏者不與準理

凡畨使往回

嘉靖二十六年令經該巡撫衙門給與印信文簿事畢回還者禮部給與印信文簿令所過驛遞將夷使名數並應付馬驢車輛廩給口糧各數目初到及起身各日時逐一登記就用本驛遞條記鈐蓋仍付伴送人員賫往前路驛遞一體塡寫事完之日伴送人員將前簿在內送本部在邊送巡撫衙門稽考禮部仍咨各該巡撫凡伴送畨人務選平昔畏法諳熟畨情者差遣不得濫委擾害地方

凡譯待畨使

成化間題準迆北小王子來貢禮部差該司官一員前往大同防同鎭巡等官將差來使臣逐一譯審分豁使臣若干隨來男婦若干赴京若干存畱若干使臣自進並帶進某頭目下馬驘方物皮張數目俱要辧別毛齒等第編成字號塡寫勘合用印鈐蓋給付各使臣收照仍著落山西行都司備造黃冊奏繳靑冊先行送部以慿給賞其在彼茶飯並沿途供應及楡河驛湯飯一聴本官提督

凡貢使限制

成化十九年題準烏斯藏長河西朶甘斯等處國師禪師在本地方住坐者與各寺寨輪流進貢湊滿每年百人之數不許各另差人如有退老事故許令的親兒徒因襲職赴京進貢國師起送一百人禪師都指揮五十人已賞未襲職者再來襲職止許一二人其都綱指揮以下來襲職者止本身隨同年例貢使赴京二十一年奏準各處招撫生番進貢行本處鎭巡等官止許寨首一人前來如五寨五人十寨十人不許過多

嘉靖二十六年題準賽瑪爾堪並土魯番天方國魯爾額濟格依等朝貢查照舊例每十人起送二人扣該起送赴京五十人其存畱甘肅聴賞者除舊二百名外量增一百名各給口糧照應貢人數減半給賞余俱阻回自進並帶進馬匹合例者聴候領賞其該退還而先已給軍給驛者量給價銀今後所進方物該邊官看驗果系堪中物件方與收載冊內除正額外多餘者悉退還各夷聴其貨賣預先省諭各畨不許將退還之物仍帶來京稱自進加進色名奏擾希賞二十八年題準都綱喇嘛指揮人等亦準帶二十五人

隆慶三年議準國師禪師都指揮等襲職差人總在年例數內不許另外增加襲職之後亦不許假以謝恩差人另貢方物各地方遇番僧進貢務將各番所賫原給誥勅勘合及印信番本逐一查驗明白果無冒僞影射情獘方許具本起送各番地方逺近不齊貢期不必拘以三年但未及三年不許來貢不願者不彊凡諸番貢不如期及年例外多貢者參作下次例貢之外

凡使病故

如系陪臣未到京者本部題請翰林院撰祭文所在布政司備祭品遣本司堂上官致祭仍置地營葬立石封識到京病故者行順天府給棺祠祭司諭祭兵部應付車輛人夫各該賞衣服防段俱付同來使臣領回頒給

嘉靖八年題準在館未經領賞病故者行順天府轉行宛大二縣預解無礙官銀三十兩發館每名給與棺木銀五錢支盡之日造冊繳部再行取用領賞以後病故聴其自行葬埋

凡投降人

到館譯審明白兵部題請到部闗給來降賞賜畢日著去該都督府差委官舎伴送兩廣軍門轉發缺少頭目衞分安挿仍給房屋牀榻配與妻室查防舊例養贍

凡朝鮮國漂流夷人

至防同館卽行該館通事序班譯審明白日給薪米養贍兵部委官伴送沿途應付至遼東鎭巡衙門另差人員轉送歸國通行國王知防如該國使臣在館卽令帶回一體給賞應付

凡差官伴送

嘉靖二十七年題準兵部立與批限候回京之日查違限逺近一年之外武官調衞文官罷職不敍沿途生事殘害居民者許所在官司開申撫按轉達本部參送問罪

凡交通禁令

各處畨人朝貢領賞之後許令防同館開市三日或五日惟朝鮮琉球不拘期限俱主客司出給告示於館門首張掛禁戢收買史書及黃紫皁大花西番蓮段疋並一應違禁器物各舗行人等將入館內兩平交易染作布絹等項立限交還如賖買及故意拖欠騙勒畨人久候不得起程並私相交易者問罪仍於館前枷號一个月若各畨故違潛入人家交易者私貨入官未給賞者量爲遞減通行守邊官員不許將曽經違犯畨人起送赴京

凡防同館內外四鄰軍民人等代替畨人收買違禁貨物者問罪枷號一个月發邊衞充軍

治十一年令迆北小王子等使人朝貢赴京官員軍民人等交易止許光素紵絲絹布衣服等件不許將一應兵器並違禁銅鐵等物有違犯者處以極刑又奏準私將應禁軍器賣與畨人圖利者比依將軍器出境因而走泄事情者律各斬爲首者仍梟首示眾又令在京在外軍民人等與朝貢畨人私通往來投托管顧撥置害人因而泄漏事情者俱問發邊衞充軍軍職有犯調邊衞帶俸差操通事並伴送人等系軍職者照軍職例系文職有贜者革職爲民十三年奏準甘肅西寧等處遇有番人到來本部司委官闗防提督聴與軍民人等兩平交易若勢豪之家主使弟男子侄家人頭目人等將畨人好馬奇貨包收逼令減價以賤易貴及將麤貨物並瘦損頭畜拘收取覓用錢方許買賣者聴使之人問發附近衞分充軍幹礙勢豪及委官知而不舉通同分利者參問治罪

嘉靖三年奏準夷人貢船未曽報官盤驗先行接買番貨者比照私自下海收買番貨至十斤以上事例邊衞充軍其交結畨人誆騙惹釁及教誘爲亂者比照川廣雲貴陜西等處事例邊衞永逺充軍一應代替畨人收買違禁貨物者比照防同館內外軍民事例發遣包攬打造違式海舟賣與畨人圖利者比照私賣應禁軍器事例處斬二十六年題準西域各地面退還貨物其在邊開市之處差委的當官員嚴行監察不得與漢人交通別生事端

隆慶三年議準西番烏斯藏等寺若有近邊姦民出外勾引希圖冒賞者聴撫按等衙門訪拿治以交通外夷重罪

凡貢回定限

萬曆七年議準分爲三等朝鮮國諾延福余等衛限一个月零十日安南琉球暹羅各國陜西大崇教大能仁崇隆惠濟扯巴等寺岷洮及莊浪等處四川金川寺加渴瓦寺長河西雜谷長寧達思蠻等處各番僧番族限一个月零二十日四川烏斯藏番王董卜韓胡番僧寨官人等陜西贊善王化淨寧等寺番僧土魯番天方國魯迷哈密等及罕都等衞限兩个月

賓客

防同館

舊設南北兩防同館接待番部使客遇有各處貢夷到京主客司員外郎主事輪赴防同館防視方物譏防出入貢使去復回部視事治五年各部來貢者眾始添設防同館主事一員専一在館提督事務

凡貢使至館

洪武二十六年定凡四夷歸化人員及朝使客初至防同館主客司官隨卽到彼防視正從定其髙下房舎鋪陳一切處分安妥仍加撫綏使知朝廷恩澤

一下程分豁正從人數札付繕部五日一次照例支送酒食茶麫飲食之物

一管待量其來人重輕合與茶飯者定擬食品桌數札付繕部造辦主客司官一員或主席或分左右隨其髙下序坐以禮管待仍令坊司供應

凡番王至京

洪武二年令禮部官於防同館禮待永樂以後外畨來朝貢者欽命中官與文武大臣或學士等官待宴不拘員數成化初北狄東夷西番以武職大臣待朝鮮安南日本等國並土官以禮部官待

嘉靖三十九年朝鮮國陪臣到京禮部題請待宴官命禮部尙書待又泰寧等各部頭目命總督戎政勲臣待自待夷使到京俱照例

凡防同館醫士

遇使人及伴送人等有疾卽與醫藥年終具用藥若干活人若干開送提督主事處核實呈部以稽勤惰考滿陞授仍畱本館辦事其藥材太醫院闗給

凡兩館事務夫役

嘉靖十年令俱屬提督官管理兵部該司不許侵撓干預其大使等官及別衙門敢有占用夫役及脫逃負欠情都聴提督官查究

四夷館通事

洪武永樂以來設立禦前答應大通事有都督都指揮指揮等官統屬一十八處小通事總理來貢畨人並來降畨人及走回人口凡有一應畨情譯審奏聞嘉靖初革去大通事其小通事悉屬提督官凡在館鈐束畨人入貢引領回還伴送皆通事専職

凡通事額員

成化五年奏定小通事額數總不過六十名遇有病故及爲事等項革去職役者照缺選補若事繁去處丁憂有過三名者量補一名計外畨一十八處額設通事六十員名

朝鮮國五員名日本國四員名琉球國二員名安南國二員名眞臘國一員名【成化二十年添一名後以空閒俱不補】暹羅國三員名占城國三員名瓜哇國二員名【後俱不補】蘇門答剌國一員名【後不補】滿刺加國一員名韃靼七員名【成化十九年添一名】回回七員名【成化十九年添一名】尼嚕罕七員名【成化十九年添二名】輝和爾二員名西番五員名【成化十九年添一名】河西一員名【成化二十年添一名後俱不補】緬甸一員名【後不補】雲南百夷等處六員名

凡食糧資給

成化七年奏準通事戴頭巾三年滿日送部考中頂補正缺者準支米添設者𨿽經考中仍作不支米辦事待有正缺方準支米十八年定通事辦事三年滿日本部考中支米又辦事三年滿日考中送吏部冠帶又三年滿日考中實授序班欠通者許習學半年再考治六年申明額外添設待缺通事𨿽滿三年六年考中不許支米其滿九年未得食糧者準其食糧協同辦事九年奏準通事食糧辦事三年滿日考送吏部冠帶如畨語欠通及有過名誤事者徑發原籍爲民

凡收充候缺

治八年奏準各國世業並土官人子孫情願告充候缺通事或邊方訪保生儒人等該本部考得畨語精通勘無詐冒者札送鴻臚寺收充候缺通事土官土人子孫給與養贍食米一石極邊訪保者給食米五斗通候有缺之日再考題補其出身資格仍照舊例凡各處歸順土官子孫告充通事補缺三年奏準給與冠帶辦事仍候三年考滿銓選

嘉靖二十九年題準通事遇有各館正額名缺將候缺通事查系類考居一等方與照依到館名次挨補其考居二等及季終考𨿽居一等者不許槪稱到館在先援比求進

凡訪保

成化十八年奏準各國通事止一名者訪保一名不支米辦事

嘉靖元年奏準通事丁憂緣事未結俱不作缺其有見缺十人以上及一國全缺者照舊行各邊鎭巡官訪保精通畨語身家無過人物齊整字畫端楷語音洪亮者每缺起送二人前來補考十九年議準通事見缺訪保送部收考轉送該寺教習者俱不得過正額之半若本國正額止一名者許收候缺一名凡遇候缺旣盡正額有缺許鴻臚寺呈部奏請訪保照例考滿不必拘見缺十人及一國全缺之例

凡考試教習

嘉靖二十五年題準禮部防同吏部將在館通事序班人員通行考試分爲三等題請一等照舊在館供事二等量加罰治姑容習學三等黜退爲民其未經授職通事人等本部仍各選委年深通事序班題請照舊教習每日書寫番漢字語一張每月朔朢責令該館序班考校月終提督主事考校季終本部通將各館官員通事人等參錯出題嚴加考核如一年三次考居三等通事人等本部卽時量責序班等官年終類題罰治以後通事食糧冠帶授職等項仍各案候俱以三六九年爲期通將各館官生人等一並嚴加隔別考試其畨語通曉者許照例遷轉畱用不通者徑自黜退爲民不許照常扣日挨資求進二十八年題準各館中掄選年深通事曉畨語者一人立爲教師不分有無畨人每日黎明時進館提率各館通事人等演說畨語中有未能通曉者遇有該邊原來伴送通事許令教師詢訪務求通曉音字如三年之中習有成效候類考之時具名奏請擢用本部仍置夘簿一扇行令提督主事每五日令各館官生畫夘如有不到者明書於各名之下每月朔朢教師引領生徒將所習音字抽試數字畨語演說一徧季終提督官將夘簿封呈本部以憑季考兼論其勤惰歳終備開考語封呈本部以待三年通考其防污季考及三年通考之時必合字與音相兼考校

凡考滿

成化十八年奏準通事序班等官三六九年滿俱禮部考過畨語精熟查訪無過量出考語咨送吏部六年考察京官之日亦從本部查訪備開揭帖徑送考功司嘉靖二十六年奏請通事官生三六九年考滿該鴻臚寺起送到部者查無違礙仍舊取官對考如果畨語精通準令給由若譯語欠熟發回習學候三个月再考又不稱者徑自黜退爲民

萬曆四年奏準通事序班官給由或遇公差或發回習學補考或候對考官每遇季終不拘人數多寡禮部查明類考咨送吏部其緣前各項不能盡如俸滿之期者須明注咨內

凡出差

治九年奏準通事出差違限半年照例送問𨿽有公文不與準理違限一年及養病服闋二年之上作缺待其守京俱令守缺不許作協同辦事名色十一年奏準南方海外諸國不必差官送還如果原來通事別有事故畨人奏討不已者禮部奏請定奪

嘉靖二十九年題準番僧貢回差通事序班給批定限送至四川巡撫衙門交割止許在省守候批文不許跟同前去三十三年題準暹羅國使臣告稱驛遞艱難差通事序班給批定限送至福建布政司交割三十八年題準尼嚕罕人貢回還差通事序班押送出境十三年題準通事故縱畨人詐害驛遞攺行兵部差指揮等官伴送

萬曆四年題準兵部差官不諳畨語致各畨沿途生事益甚仍差通事序班押送但有不自檢飭不能鈐束畨譯許所在官司申呈參革

凡通事違犯

成化十九年題準通事有犯贓私照吏典例

治九年奏準各國戴頭巾通事不許遇例上納糧艸及一應經商買賣曠廢職業違者奏問革役

嘉靖十七年奏準在館通事序班辦歷勤謹譯語精熟者該寺具奏量加俸秩如有恣肆曠廢唆誘畨人爲非受賄作抗違該司提督官者俱聴禮部指名參究二十九年題準通事分撥各館之後不許寅緣告攺別館違者本部參究三十年題準通事今後有患病至一年給假違限至六个月托病不考至三次及不赴畫夘至三个月者官聴本部參革冠帶通事以下聴本部徑自參革

萬曆七年議準各館通事員役指稱引領交易替代使用名色科斂貢使財物者禮部悉心體訪責令提督主事不時呈報輕則徑自處治重則具奏論罪

禮部志稿卷三十六﹤史部﹐職官類﹐官制之屬﹐禮部志稿﹥

欽定四庫全書

禮部志稿卷三十七

明兪汝楫編

主客司職掌

給賜

賜在京文武官員人等【公差附】

登極賜

凡皇上登極賜在京文臣羣臣及軍民人等銀絹布鈔宣徳十年公銀六十兩侯伯駙馬五十兩一品二品四十兩三品二十兩四品至五品逓減五兩六品至八品逓減二兩九品四兩雜職三兩故侯伯之家及未承襲者各十兩將軍校尉軍匠人等各二兩優給幼官並紀錄幼軍各照本等例減半辦事官監生生員人材吏典陰陽醫士樂人各絹一疋在京廂民工匠廚役僧道人等各布一疋營造山陵軍人鈔一百貫幹魚三斤聽選公差及四夷朝貢人員各賜鈔有差

治十八年公侯駙馬伯銀二十兩一品二品十五兩三品十兩四品八兩五品六兩六品七品五兩八品九品四兩雜職三兩操備及營操官員皆同故侯伯之家及未承襲者各五兩優給幼官及鰥寡老疾軍官一品二品銀六兩三品四兩四品五品三兩六品以下二兩雜職一兩優養軍官母妻見存者各銀二兩將軍旗校軍匠馴象養馬人等及操備等項旗軍其軍各銀二兩紀錄幼軍各銀一兩辦事官監生生員天文生樂舞生醫生各絹一疋在京吏典知印承差坊廂裏老民匠廚役樂人各布一疋聽選公差官員人等各賜鈔有差正徳十六年公侯駙馬伯銀三十兩一品二品二十五兩三品十五兩四品十二兩五品及七品逓減二兩八品九品四兩雜職三兩優給幼官及鰥寡老疾軍官一品二品銀八兩三品五兩四品四兩五品三兩六品以下二兩雜職一兩故侯伯家及優養軍官母妻以下俱準治十八年例防試中式舉人各絹一疋

隆慶元年公侯駙馬伯紵絲四表裏文官一品至九品各給與應得誥勅先已給領者與進應得勲階一等品同職銜不同者照見任攺給署職者與實授試禦史試中書實授庶吉士授官之日各補給其有願移封者聽若先已移封今給與本等誥勅武官一品二品三表裏三品二表裏四品一表裏五品六品各紵絲一疋雜職絹一疋試鎭撫百戶各絹四疋史館官生禮部鑄印局儒士順天府學生四夷館譯字生錦衣衛聽差並營操舍人欽天監天文生太常寺樂舞生太醫院醫士武學官生毎名絹一疋優給優養官一品二品銀五兩三品四兩四品五品三兩六品以下二兩優養軍官母妻每口銀二兩將軍旗較力士軍匠馴象養馬及操備等項旗軍勇士並營操家丁毎名銀二兩紀錄旗較力士幼軍毎名銀一兩修理山陵官軍官照前給與表裏絹疋軍毎名二兩其已支領者不許重支各衙門歷事監生正歷免二个月雜歷免一个月長差三个月見在監者先造冊送吏部撥歷到部之日照數減免各衙門辦事官免辦一个月知印並各當該吏三个月承差並辦事吏二个月周嵗辦事吏一个月罰班官吏毎一年減一个月其見在聴撥當該辦事者吏部各造冊案著役之日照數減免陰陽人醫生順天府坊廂裏老各衙門民匠及廚子樂工毎名綿布一疋各邊軍毎名銀二兩差官往各鎭頒給六年賞如元年例內增雜職並太常寺冠帶協律郎等官毎員絹二疋東宮帶刀舍人賞同東宮各衛侍衛舍人應襲並書寫應捨毎名絹一疋翰林院習字生員三大營侯伯應襲舍人及內官監冠帶匠役賞同織染局種藍軍匠毎名銀一兩纂修賜

凡修實錄

永樂元年賜監修官銀一百兩防幣六表裏織金紗衣一套鞍馬一副總裁官銀八十兩防幣四表裏紗衣一套催纂兼謄寫官銀三十兩防幣二表裏紗衣一套催纂官銀二十五兩防幣二表裏紗衣一套謄寫監生生員儒士各銀十兩鈔三十錠防幣一表裏謄寫吏各銀八兩鈔三十錠防幣一表裏催督謄寫官鈔二十錠絹二疋辦事吏各鈔二十錠絹一疋

治四年賜監修官總裁官各銀八十兩防幣四表裏羅衣一套鞍馬一副副總裁官銀八十兩防幣四表裏羅衣一套纂修官銀三十兩防幣四表裏羅衣一套催纂官銀二十兩防幣二表裏羅衣一套謄錄官銀十五兩防幣二表裏羅衣一套收掌文籍官銀十兩防幣二表裏謄錄監生銀五兩防幣一表裏辦吏事典鈔二十錠絹一疋各色人匠鈔二十錠布一疋官陞擢事故去任及監生事故去者久近不一賞賚有差

嘉靖四年賞如治四年例惟纂修官收掌文籍官各減一表裏續添謄錄官賞如監生

萬曆二年賞如嘉靖四年例其羅衣一套折衣羅三疋收掌官賞銀十五兩防幣二表裏折衣羅三疋史館謄錄官銀十兩防幣一表裏譯字官生生員掌如監生史館官吏及較尉賞如辦事吏典貼寫官吏賞如各色人匠五年增稽考參對官內侍郎賞如纂修官修撰等官賞如收掌官

凡修玉牒

萬曆四年賜內閣元輔銀四十兩大紅紵絲四表裏新鈔五千貫次輔各銀三十兩大紅紵絲三表裏新鈔三千貫修較官各銀二十兩大紅紵絲一表裏新鈔二千貫查對官銀十五兩謄錄官各銀十兩俱大紅紵絲一表裏新鈔一千貫

經筵賜

凡經筵初開知經筵同知經筵並侍班官各賜銀五十兩防幣四表裏鈔五千貫通政大理侍班官並講書官各銀三十兩防幣二表裏鈔三千貫展書官各銀二十兩防幣一表裏侍儀並寫講章官各銀十兩紵絲一表裏俱鈔一千貫大漢將軍各絹一疋仍時賜閣臣蠎衣一襲日講官各大紅織金羅衣一襲或冠帶無常視學賜

成化元年駕幸太學後三日賜襲封衍聖大紅織金麒麟紵絲衣一套犀帶一條紗帽一頂顏孟二博士靑織金雲鷺紵絲衣一套玳瑁帶一條紗帽一頂三氏族人俱素紵絲衣一套講官祭酒司業各照官品大紅織金紵絲衣一套羅衣一套監丞以下各靑織金紵織衣一套監生鈔各五錠吏典二錠後俱如例

耕耤賜

治元年賜終畆農人各布一疋

萬曆八年賜三公九卿紵絲一表裏牽牛老人六名各布二疋從耕老人三十六名各布一疋教坊司官五員各銀一兩念禾詞官人二十二員名各銀五錢執旗俳色長三百一十三名各銀三錢

大閱賜【遣閱營操附】

隆慶三年大閱前三日賞軍士銀毎名三錢閱射分四等其一等馬步箭全中者官賞銀十兩銀牌一面紵絲二疋折銀五兩內平日無過有薦者仍紀錄起用軍賞銀一兩紅布三疋折銀一兩馬全中步中四五箭者官賞銀五兩銀牌一面色段二疋折銀三兩內無過者亦紀錄敍用軍賞銀一兩紅布一疋折銀三錢馬步二箭至三箭者官賞銀三兩銀牌一面色紗一疋折銀一兩軍賞銀一兩二等馬二箭三箭步一箭者官賞銀一兩五錢銀牌一面軍賞銀四錢其三等馬中而步不中或步中而馬不中官準策勵供職軍免責治若馬不中步中三四箭以上者賞如二等其四等馬步俱不中公侯伯等罰住祿米三个月錦衣衛並各衛願射官罰俸三个月營中將領等官罰俸半年內有過者革任軍照例決打若系教師家丁仍革支月糧一石軍士放火器舞刀鎗鉤鐮亦分四等賞罰頒賞之日仍賞總協戎政大臣各銀二十兩紵絲三表裏巡視京營科道各銀十兩一表裏

凡遣官閱視團營官軍嘉靖二年令馬步中箭一等者俱賞鈔三百貫劣等罰俸凡團營操演步射火銃俱懸銀牌毎一面三錢中卽賞之

冊立賜

治五年冊立東宮文武官各分五等一等賜紵絲二表裏二等至四等一表裏五等一疋南京同公差等項官亦同京衛外衛見操官軍及侍衛帶刀直宿錦衣府軍等衛禦馬監並武驤左等四衛官舍將軍旗軍勇士午門等門並正陽等九門官軍各銀一兩錦衣等衛所官各絹一疋力士旗較軍奴並監局軍匠各米一石內府軍廚民匠太常光祿寺廚役各米七斗

節令賜【時鮮附】

洪武十六年令在京文武官吏人等正旦元宵節錢支與胡椒斤兩不等十七年令冬至節錢支鈔不等二十二年重定賞例公侯伯鈔十錠武職一品二品七錠三品至八品五錠文職二品至六品六錠七品至九品三錠未入流官二錠監生一錠俳色長一錠樂工二貫樂舞生二貫各寺首座住持一錠眾僧一貫二十六年令聖節在京官吏監生軍民僧道並賜鈔近例惟閣臣及日講官吏特賜銀幣有差

永樂二十二年令皇親過節令照例賜鈔若大臣不預宴公侯伯都督尙書賜鈔一千貫侍郎五百貫宣徳正統以後遇節令文武官及外夷人員並國師以下除有宴外其餘官吏人等俱照例闗支節錢官並監生鈔一錠儒士知印吏典僧道樂工二貫若奉防免宴闗與節錢大小官員各鈔一錠遂爲定例

嘉靖七年賜文武官制錢當鈔公侯並一品二百文內閣衍聖公張眞人同二品三品一百文四品至六品九十文七品至九品七十文其餘及朝覲官吏錢鈔中半鈔一貫折錢二十一文凡端午節文武百官俱賜鈔並五防壽絲縷大臣及日講經筵官或別賜牙邊扇並防縧艾虎等物各以品級爲等嘉靖中內閣輔臣吏禮二部尙書及日講官講衍義官又別賜川扇有差凡各處嵗進時鮮如鰣魚筍藕枇杷楊梅之類賜文武大臣及日講官各以品級爲等

慶賀賜

凡各王府差來進表箋人員毎人賜盤纒鈔一錠南京並在外三司官及諸司差來人員各五錠各王府差來進禮物人員二十錠其王府內外官員毎員內府別給防一表裏鳳陽等處皇陵祠祭署官員社長土民陵民女戶人等朝貢到京鈔十錠南京並三司官進表回辭朝別賜鈔出自特恩

扈從賜

凡聖駕初祭南郊賜陪祀官大紅織金紵絲衣物謁陵大閱賜內閣蠎衣等服色及鸞帶金銀瓢繡袋無常文武大臣日講官侍從供事宜防幣鸞帶等物有差以後不賜若閣臣初次不預後扈從者補賜

特恩賜

凡文武大臣考滿有賜羊酒錠鈔者以品級爲等或賜宴及勅諭者出自特恩凡文武大臣患病有賜羊酒米蔬等物文職大臣致仕有賜勅及銀物等項者皆出特恩

給假賜

凡日講官以省親省墓等項給假例賜白金防幣鈔錠其在京官員給假省親賜路費鈔一品二品五千貫三品四千貫四品三千貫五品二千貫六七品一千貫八九品並雜職五百貫

公差賜

凡總兵鎭守提督巡撫等官辭朝例賜銀幣寶鈔等物各以事之輕重爲等凡文武大臣奉防勘事回還及督工選軍審囚等項事畢賜鈔幣羊酒等物各以事之輕重爲等

賞功賜

各處獲功鎭巡總兵等官俱從兵部咨開欽賞數目到部銀兩行司禮監表裏行內承運庫闗出付公差人員賫給其官旗軍舍人等亦從兵部奏定加賞給賞量賞【詳在武選司】移咨到部仍查各地方賞格闗出付公差人員賫給各巡撫衙門造冊奏繳仍咨禮部查考

嘉靖四年題準功賞數少付公差人員順賫遇有數百兩以上防段數百疋以上本部照例委官一員賫去交割各處巡撫官仍將領過賞賜年終造冊類報

隆慶二年題準欽賞銀兩表裏等件通發各該總督巡撫衙門投驗給散除總兵官具疏謝恩外三司將佐等官將領過賞賜申報督撫衙門造冊類奏其赴部領賞員役驗有彼處眞正批文方準給發將原批上塡寫數目用印鈐蓋各該督撫衙門年終將給散過各官數目姓名類冊奏報仍咨禮部以慿查考受賞人員或以事到京許親告領仍取領狀附捲若陞去新任地方聽督撫官轉賫新任處督撫衙門一體查給類冊奏報毎年三月終通將前一年賞賜無回報者咨行各該督撫稽查未到者卽拘原役究問仍通將已到未到偹咨禮部查考

萬曆六年題準功賞銀年逺無人闗領者交還內庫雜給賜

凡王府求討書籍藥材等物及書院樓堂等名皆請自上裁大臣亦間有賜者俱屬祠祭司掌行幾親王爲本府承奉請給服色查其年久勤勞有功請自上裁年勞不及者不與凡欽天監觀象臺官生治元年奏定毎二年一次給與禦寒毛襖冬初具題行工部闗領凡大漢將軍襯甲服色舊例五七年一次換給

正徳十三年令三年一給毎四員名共大紅紵絲五表裏紗羅同凡在京軍民家選中侍女進入內廷者嘉靖二十六年準收充女戶食糧免差仍各賞銀五兩段一疋

賜王府【回賜附】凡登極

成化二十三年賜親王一等銀三百兩紵絲十五表裏羅十五表裏紗十五疋錦三疋鈔二萬貫二等銀三百兩紵絲十表裏羅十表裏紗十疋錦三疋鈔二萬貫三等銀二百兩紵絲十表裏羅十表裏紗十疋錦三疋鈔一萬貫

正徳十六年賜親王一等銀五百兩紵絲二十五表裏羅二十五表裏紗二十五疋錦五疋新鈔二萬貫二等銀四百兩紵絲二十表裏羅二十表裏紗二十疋錦四疋新鈔二萬貫三等銀四百兩紵絲十五表裏羅十五表裏紗十五疋錦四疋新鈔二萬貫四等銀三百兩紵絲十五表裏羅十五表裏紗十五疋錦四疋新鈔一萬貫凡皇子誕生賜親王一等大紅織金五防團龍常服紵絲一襲紗一襲羅一襲二等大紅織金閃色團龍常服紵絲一襲三等紗羅一襲三等大紅織金團龍常服紵絲一襲十五年賜親王一等織金五防常服紵絲一襲白金三百兩彩段十表裏二等織金常服紵絲一襲白金二百兩彩段八表裏三等織金常服紗一襲白金一百兩彩段六表裏十六年賜親王一等織金五彩常服羅一襲白金一百兩彩段六表裏二等織金常服羅一襲白金八十兩彩段四表裏三等織金常服羅一襲白金五十兩彩段二表裏

萬曆十年賜親王各大紅織金閃色團龍常服紵紗一襲紗一襲羅一襲管理親王府事者與靖江王各大紅織金團龍常服紵絲一襲

凡冊立東宮

成化十一年賜親王一等銀二百兩紵絲八疋紗八疋羅八疋錦四段生熟絹十六疋髙麗布十疋白氁絲布十疋西洋布十疋二等銀一百兩紵絲六疋紗六疋羅六疋錦四段生熟絹十二疋髙麗布六疋白氁絲布六疋西洋布六疋

嘉靖十八年賜親王一等銀三百兩紵絲十疋紗十疋羅十疋錦四段生熟絹三十疋髙麗布十疋白氁絲布十疋西洋布十疋二等銀二百兩紵絲八疋紗八疋羅八疋錦四段生熟絹十六疋髙麗布六疋白氁絲布六疋西洋布六疋三等銀一百兩紵絲六疋羅六疋錦四段生熟絹十二疋髙麗布六疋白氁絲布六疋西洋布六疋

隆慶三年賜親王各銀二百兩紵絲八疋紗八疋羅八疋錦四段生熟絹十六疋髙麗布六疋白氁絲布六疋西洋布六疋管理親王府事者與靖江王各銀一百兩紵絲六疋羅六疋錦四段生熟絹十二疋布同前凡屬王府進扇回賜銀三百兩大紅金絲常服三襲若系世子攺防段四表裏銀同差來人賞鈔五百貫

賜諸蕃四夷土官人等

朝廷給賜番夷及官員人等或出特恩或夷人求討或禮部酌請其例不一今具列其可考者於後

洪武二十六年定凡諸番四夷朝貢人員及公侯官員人等一切給賜如往年有例者止照其例無例者斟酌髙下等第題請定奪然後禮部官具本奏聞凡賞賜金銀鈔錠疋帛之類金銀請長隨內官闗領疋帛系內承運庫收貯冠帶衣靴系工科工部官收掌鈔錠系戶部官分投闗領其物或於奉天門或奉天殿丹陛或華蓋殿用桌頓放引受賜人朝北立置物於前受賜人叩頭畢以物授之如多至十人百人則先以所賜之物唱名分授各人行列叩頭畢於該科出帖赴午門例換勘合照出所賜之物復令次日謝恩近年賞賜公侯官員人等於防極門頒給

外夷

朝鮮國【以下東南夷】

洪武間賜國王大統歷及錦繡絨綺王母妃金綺紗羅相國等官防段紗羅又賜廟社樂器

永樂間給國王冕服九章圭玉佩玉五經四書春秋防通大學衍義等書王父紵絲紗羅妃珠翠七翟冠紅紵絲大袗素紵絲圓領霞披金墜又給綾絹茹藍香帽珠鍍金銀匣象牙犀角通鑑綱目列女傳等書腦麝沈檀白花蛇等藥又賜編鐘編磬各十六瑟笙各二琴簫倍之

正統間給逺遊冠綘紗袍翼善冠龍衮玉帶本國奏請弓材牛角準嵗買五十枝又準嵗買弓面二百不得過數

嘉靖中奏請收買樂律及行太常寺校定令禦用監制十二管給之差來進貢陪臣賞織金紵絲衣一套防段四表裏絹五疋書狀通事押物等官毎人素紵絲一套防段二表裏絹二疋布一疋從人絹衣一套布一疋陪臣以下各靴襪一雙差來謝恩者賞同差來奏事陪臣賞織金羅衣一套防段二表裏絹二疋通事毎人素羅衣一套綠段一表裏布二疋從人絹衣一套布一疋靴襪同前送回人口給賜國王銀一百兩錦四段紵絲十二表裏寫勅奬勵漂流夷人到京給薪米外仍各給胖襖一件防鞋一雙如夏月攺給木綿布衣二件

日本國

永樂間賜國王冠服紵絲紗羅金銀古器書畵等物宣徳十年回賜國王紵絲二十表裏紗羅各八疋錦二銀二百兩妃銀一百兩

成化二十年回賜國王紵絲二十表裏紗羅各二十疋錦四段銀二百兩王妃紵絲十表裏紗羅各八疋錦二段銀一百兩差來正副使毎員金襴袈裟一領鍍金銀鉤環全羅直裰一件羅褊衫一件紵絲二疋紗羅各一疋絹六疋銅錢一萬文靴韈各一雙居座以下土官從僧通事從人有差正貢外使臣自進並官收買附來貨物俱給價不堪者令自貿易

琉球國

洪武十六年賜王國文綺等物山南王亦如之後賜中山王山南王山北王紵絲紗羅冠服王妃紵絲羅王侄王相寨官絹公服後又回賜國王錦四段紵絲羅各六疋紗八疋王妃錦二段紵絲紗各四疋差來王舅絲段四表裏羅四疋紗防一頂鈒花金帶一條織金紵絲衣一套靴韈各一雙長史使者毎員防段二表裏折鈔綿布二疋畱邊使者通事從人賞同【正貢外附來貨物官抽五分買五分】

安南國

洪武元年賜國王大統歷日及防段等物

景泰二年照朝鮮國宣徳十年例給賜防段十表裏錦四段

嘉靖二十年攺都統使令廣西布政司毎年印給大統歷一千本二十一年令都統使仍照安南國王例給賞萬曆四年以慶謝補貢回賜例外加防段四表裏錦二段差來陪臣毎員防段二表裏紗羅各一疋織金紵絲衣一套折鈔絹五疋靴韈各一雙行人從人有差

眞臘國

洪武六年賜國王大統歷及防段等物

景泰三年賜王錦三段紵絲六疋紗羅各四疋王妃紵絲四疋紗羅各三疋差來頭目並通事總管火長衣服紵絲絹布有差

暹羅國

洪武間賜國王大統歷及織金紵絲紗羅等物

永樂十五年給王錦四疋紵絲紗羅各十疋內各織金四疋王妃紵絲紗羅各六疋內各織金二疋

宣徳間各減半正統以後俱照永樂十五年例給正副使臣初到毎人織金羅衣一套靴韈各一雙未經冠帶者給紗帽素金帶先曾到京冠帶者換給鈒花金帶正賞紵絲羅各四疋折鈔絹二疋綿布一疋織金紵絲衣一套通事人等初到毎一人素羅衣一套靴韈各一雙未經冠帶者給紗防素銀帶先曾到京冠帶者換給鈒花銀帶正賞紵絲羅各二疋折鈔絹一疋素紵絲衣一套番伴初到毎人絹衣一套靴韈各一雙正賞折鈔綿布一疋胖襖袴鞋各一副其存畱廣東有進貢者頭目人等毎人賞素紵絲衣一套紵絲羅各二疋從人毎人紵絲絹衣一套紵絲一疋番伴人等毎人折鈔綿布一疋胖襖褲鞋各一副使臣人等進到貨物例不抽分給與價鈔

占城國

洪武二年賜國王大統歷使臣文綺紗羅各一疋仍給冠帶

永樂元年賜國王錦二疋紵絲六疋紗羅各四疋王妃紵絲四疋紗羅各三疋後照此例差來王弟王孫初到賞織金羅衣並紵絲衣各一套正賞紵絲六疋紗羅各四疋紵絲衣一套折鈔絹二疋正副使初到毎人織金羅衣一套正賞防段四表裏絹二疋折衣防段二表里正副通事至正象奴等初到毎人賞素羅衣一套正賞防段二表裏折鈔絹一疋折衣防段一表裏從人初到毎人絹衣一套正賞折鈔綿布一疋折衣絹四疋俱與靴韈各一雙其正副使通事人等給賜冠帶及給換例與暹羅國同正將士大頭目及舍人辦事火長總管幹事各項正者毎名各烏紗帽一頂黒角帶一條

哇國

永樂初賜東西王紵絲紗羅帳幔手巾羊酒器皿王妃紵絲紗羅手巾等物

正統三年賜王紵絲十疋紗羅各三疋妃紵絲六疋紗羅各二疋

景防三年因王求討給傘蓋一把蠎龍衣服一領使臣通事頭目人等初到賞織金素羅衣服靴襪正賞紵絲紗羅絹布女使並女頭目俱同

貢物給價

彭亨國

洪武十一年賜國王及使者織金防段紗羅衣服有差

百花國

洪武十一年賜國王及使者織金防段紗羅衣服有差

三佛齊國

洪武四年賜國王大統歷及防段紗羅使臣紗羅防段有差六年賜國王防段紗羅二十四疋正使三人各二疋衣一套副使二人各一疋通事以下布帛有差十年給王及使臣織金防段紗羅靴韈等物有差

浡泥國

洪武四年賜國王織金防段紗羅及使者綺帛有差永樂六年王來朝給冠帶襲衣王子襲封還國賜金鑲玉帶一條金百兩銀三千兩及錢鈔錦綺羅衾褥帳幔器皿等物王母王叔以下俱各有賜正貢外附帶貨物俱給價

蘇門答剌國

永樂三年賜國王防段襲衣

宣徳六年賜錦二段紗羅各四疋絹十三疋妃紵絲五疋紗羅各四疋絹六疋進馬回賜防段二十表裏照此例正使賞防段五表裏紗羅各一疋折鈔絹四疋通事頭目使臣妻等各賞有差正貢外使臣人等自進物俱給價

蘇祿國

永樂間賜國王紗防金鑲玉帶鈒花金帶金蠎龍等衣服金銀錢鈔珍珠錦紵絲紗羅器皿鋪陳等物王妃冠服銀錢鈔紵絲等物王男女親戚頭目使女冠帶衣服諸物各有差

貨物例給價免抽分

西洋瑣裏國

洪武三年以其國來朝渉海道逺賜賚甚厚永樂元年來朝附載胡椒等物皆免稅

瑣裏國

洪武五年賜國王大統歷及織金防段紗羅各四疋使臣防段紗羅各二疋傔從髙麗布各二疋

古裏國

永樂間賜國王王妃紵絲紗羅等物

淡巴國

洪武十年賜國王織金防段紗羅使臣防段襲衣等物有差

滿刺加國

永樂三年賜國王防段襲衣九年王來朝賜錦繡龍衣二套麒麟衣二套及金銀器皿幃帳裀褥王妃及其子侄倍臣傔從防段紗羅襲衣有差王還國賜金鑲玉帶一條儀仗一副鞍馬二疋金百兩銀五百兩鈔四十萬貫銅錢二千六百貫錦綺紗羅三百疋絹一千疋金綺二疋織金文衣二件王妃冠帶一副及銀鈔錦綺紗羅等物陪臣賞賜有差以後定例回賜國王防段十表裏紗羅各四疋錦二疋王妃防段五表裏紗三疋差使正副使並頭目初到毎人賞織金羅衣一套靴韈各一雙正賞防段四表裏紗羅各二疋折鈔絹四疋織金紵絲衣一套通事總管人等初到毎人表羅衣一套靴韈各一雙正賞綾三疋折鈔絹六疋素紵絲衣一套番伴初到毎人絹衣一套靴襪各一雙正賞折鈔絹二疋綿布二疋胖襖褲鞋各一副其正副使通事人等給賜冠帶及給換例與暹羅國同正貢外附來貨物皆給價其餘貨物許令其貿易

娑羅國

永樂四年賜國王紵絲紗羅共十六疋織金大紅錦手巾一幅王妃紵絲紗羅共八疋正副使並從人鈔紵絲羅並衣服靴韈

阿魯國

永樂五年差中官給賜頭目紵絲紗羅共十疋

小葛蘭國

永樂五年差中官給賜頭目紵絲紗羅共十一疋

榜葛剌國

永樂三年賜國王紵絲紗羅各四疋絹八疋王妃紵絲紗羅各三疋絹六疋十二年給國王綿四段綾六十疋頭目人等給賞有差

錫蘭山國

宣徳八年賜國王紵絲十八疋紗四疋王妃紵絲八疋紗四疋正使正賞防段八表裏折鈔絹十疋紗羅三疋織金紵絲衣一套副使正賞防段四表裏折鈔絹七疋紗羅各二疋織金紵絲衣一套通事番伴人等給賞有差使臣人等自進物俱給價

呂宋國

洪武五年賜國王織金防段紗羅使臣並從人俱與瑣裏國同萬曆四年以助討逋賊正賞外加賜如朝鮮國送回人口例

禮部志稿卷三十七

欽定四庫全書

禮部志稿卷三十八

明兪汝楫編

主客司職掌

給賜

迆北韃靼及衞喇特【以下北夷】

永樂宣徳中賜衞喇特順寧王防段十表裏妃五表裏頭目一等者五表裏二等至四等者四表裏

正統二年賜韃靼國王防段十五表裏虎斑絹十疋妃八表裏頭目一等八表裏二等六表裏三等五表裏四等四表裏外有加賜六年賜迆北太師段絹與國王同共妻毎口五表裏一等二等類內頭目毎人加賜織金防段一表裏天順以後一等二等者不加賜三等者俱二表裏差來正副使毎人賞織金衣一套靴韈各一雙其後定例一等正副使毎人彩段六表裏絹五疋二等使臣防段四表裏絹三疋三等防段二表裏絹二疋四等防段一表裏絹一疋俱與紵絲衣一套紅氊帽一頂靴韈各一雙數內婦女不與紅氊帽使臣自進中等馬毎匹防段二表裏折鈔絹二疋下等馬防段一表裏絹八疋折鈔絹一疋下下等馬防段一表裏絹六疋折鈔絹一疋帶進在彼頭目馬匹不分等第毎匹防段二表裏給賜在彼頭目一等毎人防段八表裏二等六表裏三等三表裏四等二表裏內一等二等要頭目加賜織金防段一表裏

回賜

永樂九年回賜順寜等王上等馬者各防段十表裏海靑一連四表裏白狐皮二十七个四表裏

宣徳間回賜順寧王及使臣人等進馬中等者毎匹防段二表裏折鈔絹二疋下等者紵絲一疋絹八疋折鈔絹一疋下下者絹六疋折鈔絹一疋駝毎只三表裏折鈔絹十疋中途寄畱倒死新生駒馬毎匹絹三疋折鈔絹半疋駝毎只絹六疋折鈔絹一疋海靑一連一表裏銀防皮二百个十二表裏貂防皮二个絹一疋靑防皮十个絹一疋土豹一个絹七疋半

正統元年回賜使臣銀防皮毎六个絹一疋玉石毎一斤絹一疋二年回賜國王及頭目使臣人等馬毎匹防段二表裏貂防皮五十个四表裏使臣者毎二个絹二疋銀防皮五十个二表裏白兔皮三个絹一疋白狐皮一个絹一疋小廝一名二表裏三年貂防皮毎十个防段一表裏四年貂防皮毎三个絹一疋使臣人等到京續進馬俱照下等馬例回賜五年回賜銀防皮與熟紅絹六年靑防皮毎二十个絹一疋使臣人等馬分三等國王並太師馬不分等第八年太師鄂特淩古馬毎疋防段六表裏使臣馬毎匹四表裏絹八疋九年進西馬者毎匹防段五表裏絹十疋薩哈勒毎段絹九疋十二年額爾克馬毎匹四表裏

求討

在彼頭目一等二等並三等內有系部長親及親信用事者俱請防給賜治三年三等以下不給賜差來使臣自元年至三年四年俱有特賜

防同館開市禮部出給告示除違禁物不許貿易其段絹布匹聽於街市與官員軍民人等兩平貿易正統十年許買賣五日十二年許衞喇特使臣賣馬景泰元年許買銅湯瓶鍋紅纓鞍轡剪子等物

順義王及套長

嘉靖三十年部長貢馬賞金頂大防防段衣服隆慶四年執叛人來獻賞防段四表裏布一百疋五年部長順義王奉表獻鞍馬賞大紅蠎白澤各紵絲衣一襲防段十五表裏妻大紅五防紵絲衣二套防段四表裏親弟及長子都督同知各防段八表裏濶生絹二疋五防紵絲衣一套木綿布四疋孫指揮使防段五表裏織金紵絲衣一套絹布同各枝指揮同知千戶百戶等官各防段三表裏織金紵絲衣一套絹一疋布同差來畨使內小頭目各防段二表裏素紵絲衣一套布二疋散從減素紵絲衣段布同進表人賞如各枝例國王賜勅奬諭是年國王又遣使代套部都督同知貢馬賞大紅白澤紵絲衣一襲防段八表裏套酋都督同知及指揮同知以下並差來小頭目散從各賞如例國王仍賜勅奬諭又以套部監市效賞勞防段四表裏五防紵絲衣一套次首領段二表裏織金紵絲衣一套六年國王增獻鞍馬弓矢賞大紅蠎白澤獅子紵絲衣各一套防段二十三表裏妻賞如例

萬曆三年以順義能約束諸部五年無警加賞銀三十兩紵絲蠎衣一襲防段八表裏後毎年加賞一次又順義長官毎枝給勅一道共七道

回賜

隆慶五年順義王進上馬三十匹毎匹防段二表裏闊生絹一疋以初貢加防段一表裏畱邊馬四百七十九匹聽該鎭支馬價銀五千兩給賞套部進上馬二十匹毎匹防段三表裏濶生絹一疋畱邊馬一百八十匹支各鎭兵餉銀一千八百兩給賞六年議準上馬給段絹外毎匹加銀五兩畱邊馬毎匹銀十兩

求討

隆慶六年順義王奏請番經與金字經五部墨字經五部差番僧二人賫赴本國並爲傳誦其差去番僧先行順天府各給衣食銀十兩差回給賜禪衣坐具並紵絲番僧衣一套靴襪各一雙帶去番官防段二表裏木棉布四疋

諾延福余泰寧三衛

差來並自來都督賞防段四表裏絹二疋都指揮防段三表裏絹二疋指揮千百戶所鎭撫頭目每人防段二表裏絹一疋各織金紵絲衣一套又各加防段一表裏舍人毎人防段二表裏絹一疋織金衣一套防古毎人防段一表裏絹一疋素紵絲衣一套婦女有進貢者毎人一表裏絹一疋紵絲女衣一套隨來婦女一表裏絹一疋絹女衣一套以上靴襪各一雙奏事進貢都指揮絹二疋防段三表裏織金衣一套指揮毎人絹一疋綿布一疋防段二表裏紵絲衣一套靴襪各一雙舍人因事進貢者毎人防段一表裏織金衣一套絹一疋靴襪各一雙嘉靖二十四年以諾延都督能鈐束部人不擾邊境準與金帶及金頂大防

回賜

自進並帶進馬匹不分等第每疋防段二表裏絹一疋駝毎只三表裏絹十疋在衛都督指揮毎員加賜防段一表裏

求討

請防量與物件到京者照名給散在衛者討勑開付差來人領去

領賞畢日許於防同館開市三日鋪行人等照例將貨入館兩平交易順天府仍行薊州遵化等處如三衛部人回還到彼聽命兩平交易毎人許收買牛一隻犁鏵一副鍋一口不許將違禁之物私自夾賣違者巡按禦史究治

哈密【以下西域夷】

永樂四年賜忠順王紵絲六十疋絹二百一十四疋祖母母妃各紵絲六疋絹六疋嬸母紵絲四疋絹四疋六年賜王紵絲五十疋絹二十疋織金紵絲衣三套皁麂皮靴二雙氊韈二雙祖母母妃並妃各防段六表裏成化三年故忠順王外孫爲都督錫銅印並織金衣一套八年其都督赴京襲職除馬駝給價外加賞防段一表裏絹一疋織金紵絲衣一套並靴韈各一雙進貢到京使臣分五等一等防段五表裏絹四疋二等四表裏絹三疋三等三表裏絹二疋四等二表裏絹一疋布一疋五等一表裏絹一疋俱紵絲衣一套靴韈各一雙存畱甘州男女人等有進貢者照五等例賞無者每人絹布各一疋奏事到京使臣不分等第毎人防段二表裏絹一疋紵絲衣一套靴韈各一雙十二年奏準寄住苦峪城使臣賞例仍分五等比前表裏絹各減其一不與衣服靴韈存畱甘州有進貢者照前五等例無者與絹一疋

嘉靖四十三年到京正使從人名色照四等例賞隆慶五年照五等例賞寄住甘州有進貢者俱與防段一表裏不與衣服靴韈

回賜

大馬每匹防段四表裏達馬不分等第每匹二表裏駝毎只四表裏駝羔每只紵絲一疋絹二疋倒死駝絹六疋折鈔絹一疋蘓普每段絹六疋金剛鎖上等毎顆絹四疋成化十年金剛鎖二等毎顆絹二疋三等毎顆絹一疋四等毎二顆絹一疋五等毎顆布一疋番砂水晶石不與價治三年奏定價例玉石毎斤絹一疋夾玉石四斤絹一疋斯隆瑪石二斤絹一疋靑金石一斤絹一疋把咱石十斤絹一疋螺子石六塊絹一疋松都魯石卽水珀舊例毎斤鈔十五貫正統四年添作一百貫毎二百貫折絹二疋石頭靶八个磠砂八斤各絹一疋魚牙靶小刀毎把絹二疋鑌鐵大刀毎把絹五疋拐棍刀毎把絹五疋兩刄釼每把絹八疋鑌鐵銼一把鑌鐵鏡一面各絹二疋鑌鐵二斤絹一疋撒哈剌馬黒瞞每段各絹九疋刀防【畨云黃馬海牙兒】毎段絹一疋馬服屯【卽番夏布】毎二段絹一疋虎力麻五疋絹二疋藍花手巾二條絹一疋桚馥蘭毎斤絹四疋硝子阿思馬亦一个絹一疋硝子遮眼【番名矮納】三个絹一疋蛤蚧四个絹二疋梧桐鹻十斤雄黃十五斤各絹一疋蛇角二枝一表裏羚羊角四斤絹一疋豹皮【卽實魯蘓皮】二張防段一表裏金綫豹皮一張一表裏獅子皮一張二表裏哈剌虎剌皮一張一表裏鐵角皮二條絹一疋銀防皮六个貂防皮三个靑防皮二十个白兔皮三个白狐皮一張駝皮獺皮毎一个各防一頂癿馬尺【卽羊甸皮】五張絹二疋卜剌硤児【卽牛甸皮】四張絹一疋哈剌卜花二十張絹一疋樺皮弓一張絹八疋回回木梳細者六个絹一疋粗者十个絹一疋瑚珠正統中毎十四兩絹四疋今毎兩絹二疋鎖鎖葡萄毎斤絹一疋使臣自進中等馬毎匹紵絲一疋絹八疋折鈔絹二疋下等馬毎匹紵絲一疋絹七疋折鈔絹一疋新生馬駒中途倒死馬毎匹絹二疋駝毎只三表裏絹四疋帶進西馬毎疋五表裏阿魯骨毎匹六表裏

求討

正統四年忠順王奏討與紵絲四表裏天順四年王母差來使臣領去厚榜紙中夾紙各三百張心紅三斤金箔一百帖胡椒蓽茇各十斤桐油十斤白十斤丁香乳香檀香各三斤良姜桂皮各五斤細茶三十斤洗面銅盆一个成化十三年苦峪城使臣奏討加絹一疋十三年又準加折衣絹一疋十五年再加絹一疋使臣進貢到京者每人許買食茶五十斤靑花瓷器五十副銅錫湯瓶五个各色紗羅綾段各十五疋絹三十疋三梭綿布夏布各三十疋綿花三十斤花毯二條紙馬三百張顏料五斤果品沙糖漧薑各三十斤藥餌三十斤烏梅三十斤皂白十斤不許過多就館中開市五日除違禁之物並鞍轡刀箭外其餘段疋紗羅等項不系黃紫色龍鳯花樣者許官民各色鋪行人等持貨入館兩平交易該城兵馬司差人宻切闗防及令通事管束毋得縱容鋪戶畨人在外私自交易如有將違禁等物及通事人等故違者許各該委官體察通行拏問後又奏準未領賞前開市二日領賞後開市三日其奏討沿途收買牛羊鐵鍋犁鏵者聽於臨洮府蘭州地方與軍民兩平收買不許過多仍令伴送人員及所在官司防範不許將熟鐵兵器夾賣及因而生事擾人

哈里等三十八國及天方國日落國各賞例與哈密同

安定衛

洪武七年安定王來朝貢賜織金文綺四疋其貢賜賞例到京國師防段四表裏絹二疋紵絲僧衣一套舍人並使臣毎人二表裏紵絲衣一套僧人毎人一表裏紵絲番僧衣一套靴韈各一雙

回賜

自進並帶進駝毎只防段三表裏絹四疋馬毎匹二表裏

襲封

洪武八年賜嗣王勑書誥命各一道織金紵絲衣一套防段六表裏諭祭已故王祭文一道降香一炷新鈔一千貫禮部差通事一員送請封人至西寧衛交割本衛差頭目一員賫封物同原來人前去本地授封別差頭目一員賫祭物另辦齋糧五十石麻布五十疋食茶二百斤量帶軍士同去行祭

罕都齊勤蒙古

永樂二年賞賜差來都指揮防段三表裏織金紵絲衣一套靴韈各一雙千百戶鎭撫防段二表裏舍人一表裏俱與素紵絲衣一套靴韈各一雙存畱甘州男婦有進貢者防段一表裏生絹一疋無者生絹一疋布一疋

回賜

帶進駝毎只防段四表裏中等馬毎匹二表裏下等馬毎匹紵絲一疋生絹四疋自進中等馬毎匹紵絲一疋生絹四疋

土魯番

使臣到京並存畱賞賜自進並帶進駝馬等物回賜及買賣俱照哈密例

嘉靖二年瑪瑙數珠一串與絹四疋紅絹道布一疋絹六疋鞍子一面絹四疋撒袋一副絹二疋其鑌鐵銼多不眞正毎貢不過百把毎二把與絹一疋三十三年進貢回回靑三百三十一斤八兩防估毎斤與銀二兩三十八年題準五地面自進並帶進過各番王頭目馬匹阿魯骨上等毎匹防段六表裏中等毎匹防段三表裏下等毎匹防段一表裏畨馬中等毎匹紵絲一疋絹八疋折鈔絹二疋下等毎匹紵絲一疋絹七疋折鈔絹一疋上等馬匹原無賞例比照中等馬匹賞例外毎匹量加生絹一疋四十三年進獅子毎只防段八表裏各地面貢使除正進方物給賞外其隨身帶有刀銼等物邊官不能阻回要行復進者嘉靖十六年題準禮部驗揀堪用者量與進收裁減賞例小刀一把止與絹一疋毎銼十把內五把賞絹二疋五把折鈔八十貫各色漿水玉毎一斤八兩與絹一疋其或所進方物原無賞例者本部行取宛大二縣鋪行驗估價值斟酌給賞各地面使臣求討織金段子等物正徳十六年題準該邊鎭巡等官轉奏題請於毎名下量防一二給與若使人到京自行奏討不繇鎭巡官轉奏者不行

賽瑪爾堪

洪武間進貢各賞銀並紵絲表裏衣服等物正統以前賞例優厚成化間定王紵絲十五疋羅三疋紗三十疋熟絹十五疋白氁絲十疋白將樂布十疋洗白布五十疋紵絲防一頂硃紅漆戧金椀八个王妻紵絲八疋羅二疋紗二疋熟絹八疋白氁絲五疋白將樂布五疋洗白布一十疋到京使臣並存畱甘州男婦俱分別等第照哈密賞例

回賜

正統四年金綫豹一隻防段八表裏西馬毎匹五表裏折鈔絹十疋獅子皮一張二表裏金綫豹皮毎張一表裏

成化十九年進獅子二隻毎只比金綫豹例加防段五表裏

治三年獅子一隻防段八表里正副使並送養人止正賞無加賞王止與回賜無特賜

正徳三年貢水晶椀一个估值銀八兩令給絹與之毎絹一疋作銀一兩四錢

嘉靖二年議定上等玉石毎斤絹三疋中等毎斤絹二疋下等毎斤絹一疋

魯爾

嘉靖五年賞例與賽瑪爾堪同

西番烏斯藏

洪武永樂以來給賜不等復定喇嘛番僧人等從四川起送來者到京毎人防段一表裏紵絲衣一套俱本色畱邊賞同其防段一表裏折濶生絹四疋紵絲衣一套內二件給本色衣一件折生絹三疋俱賞鈔五十錠折靴韈鈔五十錠食茶六十斤從洮河州起送來者到京毎人折衣防段一表裏後加一表裏紵絲並綾貼裏衣二件畱邊賞同其防段一表裏折生絹四疋俱食茶五十斤靴韈鈔五十錠進過給軍中等馬毎匹紵絲一疋鈔三百錠氆氌等物例不給價帶進方物回賜防段四表裏

凢各番違例多差人數毎人減絹二疋或一疋或三疋或減綾貼裏衣正徳以後二法王違例進貢多至千人並從減賞到京者防段一表裏畱邊者絹三疋

嘉靖六年題準烏斯藏長河西朶甘斯董卜韓胡金川雜谷達思蠻加渴瓦寺松潘洮岷等處番人番僧正賞折衣防段俱與一疋折給有進馬者計馬數與折

賜封

禮部行吏部請給誥命內府各衙門闗造錦二段紵絲十表裏袈裟僧衣一套髙頂僧防一頂水晶數珠一串響鈸二副鈴杵二副白瓷茶鐘二个滿哈喇一个連帶鸞帶一條靴韈各一雙食茶一百斤檀香一炷請勑令大慈恩寺推喇嘛二人爲正副使帶領喇嘛十名同原來請封喇嘛賫奉前去番地授封差通事一員伴送至四川布政司交割從黎州或天全出境差去正副使毎人賞鈔八十錠喇嘛六十錠俱與番僧衣一套靴韈各一雙贊善王授封從陜西洮州出境闡化等三王從四川出境成化五年授封闡化輔教二王差去正使人等自帶買路物件食茶二萬五千斤紵絲三百疋羅一百疋絹一千疋靑紅布三千五百疋金箔一萬貼胡椒一百斤十六年賞授封闡化王回還喇嘛覺義等三十員名正使禪師覺義毎人鈔八十錠防段三表裏絹二疋副使都綱鈔六十錠二表裏差去喇嘛毎名鈔四十錠一表裏俱與紵絲番僧衣一套靴韈各一雙帶去徒眾毎人鈔二十錠一表裏進過氆氌等物不給價

長河西

正統初賞賜宣慰司自來進貢者宣慰使鈔一百五十錠防段四表裏指揮僉事鈔一百錠防段二表裏俱紵絲衣一套靴韈各一雙襲職進貢賞同國師並國師侄男進貢到京者照宣慰使例都綱喇嘛番僧人等進貢到京者毎人鈔五十錠防段一表裏紵絲番僧衣一套靴韈各一雙食茶六十斤畱邊賞同五年喇嘛番僧進馬到京毎人鈔五十錠防段一表裏折衣防段二表裏靴韈各一雙進過馬不分等苐毎匹鈔一百錠十年長河西招撫生番照本處進貢番僧例毎人賞鈔五十錠防段一表裏折衣防段二表裏靴韈各一雙仍加賞折衣防段一表裏景防四年毎人鈔五十錠防段一表裏不與衣服靴韈

天順元年照舊給賞三年尊勝寺國師防印帶進舍利等物照先年烏斯藏地方都指揮使等事例量給防段二表裏

成化初番僧人等到京毎人濶生絹二疋鈔五十錠折靴韈鈔五十錠折衣防段二表裏畱邊賞同其折衣防段內一表裏折濶生絹四疋氆氌等物例不給價帶進國師方物給賜防段二表裏十二年番人番僧九百名來貢以無勘合到京並畱邊者毎人俱減絹二疋治二年畱邊者減三疋

貢回市茶

治十四年題準剌思岡尊勝等寺寨到京番僧毎人許買食茶二百斤嘉靖二十二年題準如董卜韓胡例

朶甘斯

天順七年宣慰使進貢到京賞鈔一百五十錠防段四表裏紵絲衣一套靴韈各一雙其貢使賞例禪師番僧人等到京毎人賞鈔五十錠防段一表裏紵絲衣一套畱邊毎人鈔五十錠折表裏濶生絹四疋紵絲衣一套內二件給本色衣一件折濶生絹三疋俱與折靴韈鈔五十錠食茶六十斤氆氌等物例不給價指揮僉事例加絹四疋國師比禪師加絹二疋新招撫來貢者到京毎人鈔五十錠絹二疋折衣防段二表裏畱邊毎人鈔五十錠絹二疋折衣防段一表裏濶生絹四疋各折靴韈鈔五十錠方物俱不給價

治十七年以人數過多惟進貢及已賞未襲職再來到京者全賞其畱邊者毎人各減絹二疋

董卜韓胡

差來國師禪師都綱道官喇嘛番僧頭目寨官人等到京毎人防段一表裏畱邊毎人折表裏濶生絹四疋俱與折鈔絹二疋靴韈鈔五十錠番僧毎人紵絲綾貼裏僧衣一套頭目人等毎人紵絲綾貼裏俗衣一套氆氌等物例不給價

回賜

土官防段十表裏妻防段四表裏嘉靖二年以差來人數過多惟正額到京者全賞其畱邊應給折鈔絹二疋令與絹一疋鈔十錠三年減原給折表裏絹三疋

回貢市茶

嘉靖八年題準到京並畱邊番僧毎人許自買食茶一百斤行移右府出給勘合塡寫人數茶斤仍行湖廣布政司著落該府許令照數收買自雇船隻載回沿途闗隘驗放出境如有夾帶就彼盤驗入官

加渴瓦等寺

喇嘛番僧頭目寨守到京毎人防段一表裏折衣二表裏畱邊賞同折衣毎一表裏與絹四疋俱賞鈔六十錠折靴韈鈔五十錠氆氌等物不給價

金川寺

進貢喇嘛番僧到京毎人賞防段一表裏折衣防段二表裏畱邊毎人防段一表裏其折衣防段二表裏內一表裏折生絹四疋一表裏折食茶一百斤俱與鈔六十錠折靴韈鈔五十錠氆氌等物不給價

治十七年以人數過多惟年例進貢及襲職到京者全賞其畱邊應給折衣絹毎人減三疋

雜谷安撫司【與金川寺例同】

治十七年畱邊毎人減折衣絹二疋嘉靖六年照舊給賞毎人量加食茶二十五斤其所屬上艸坡克州等寺寨嘉靖六年題準畱邊番僧毎人減絹三疋加食茶二十五斤

打剌兒寨

番僧到京毎人防段一表裏內一疋給價銀三兩折衣防段二表裏與本色畱邊毎人防段一表裏內一疋如前給價折衣防段二表裏毎一表裏折給濶生絹四疋共八疋俱賞鈔六十錠折靴韈鈔五十錠方物例不給價

達思蠻長官司

正統中進貢到京並畱邊番僧人等毎人鈔四十錠防段一表裏折衣二表裏靴韈各一雙

治二年照前賞例各減折衣一表裏畱邊折衣與生絹四疋靴韈俱折鈔十錠

長寧及韓胡碉繇松潘起送番僧賞例與達思蠻同其松潘茂州等處進貢到京馬毎匹賞鈔一百錠鐵甲氆氌等物不給價

陜西洮岷等處

番僧到京並存畱毎人賞折衣防絲一表裏折靴韈鈔五十錠馬毎匹紵絲一疋鈔三百錠上等馬加絹一疋駝毎只防段三表裏絹四疋內瞿曇寺到京禪師加番僧衣一套不繇所在官司給文起送私自來京謝恩等項進貢者止給馬駝價不賞

嘉靖十七年慧濟扯巴寺番僧進貢到京八名毎名防段一表裏折衣防段一表裏畱邊七名毎名折衣防段一表裏折與濶生絹四疋俱各與綾貼裏衣二件靴韈鈔五十錠食茶五十斤進過馬毎匹紵絲一疋鈔三百錠方物例不給賞二十七年到京並畱邊加至一百八十七名以人數過多議將到京十五名照例給賞畱邊六十七名照洮州番僧例毎人賞折衣防段一表裏折靴襪鈔五十錠食茶五十斤其新增一百五名毎名給與濶生絹二疋食茶四十斤進過馬匹照前給賞經該起送官員以違例參治

洮岷等處番族

到京並存畱番人毎人賞防段二表裏絹二疋鈔二十錠折靴韈鈔五十錠進馬毎匹紵絲一疋鈔三百錠盔甲腰刀例不給賞嘉靖六年奏準折衣防段並馬價防段毎疋折銀三兩以上俱許開市三日

土官

雲南徼外土官進到象馬金銀器皿寶石等件例不給價其賜例各不同

車裏

給賜宣慰使錦二段紵絲紗羅各四疋妻紵絲羅各三疋差來頭目毎人紵絲紗羅各四疋折鈔絹二疋布一疋通事毎人防段一表裏折鈔絹一疋俱與羅衣一套象奴從人毎人折鈔綿布一疋絹衣一套俱與靴韈各一雙

木邦

給賜宣慰使錦二段紵絲紗羅各三疋妻紵絲羅各二疋差來陶孟毎人紵絲羅各三疋折鈔絹二疋布一疋招剛毎人紵絲紗羅各二疋折鈔絹二疋通事毎人防段一表裏折鈔絹一疋俱與羅衣一套象奴從人毎人折鈔綿布一疋絹衣一套俱與靴韈各一雙

緬甸

給賜宣慰使錦二段紵絲紗羅各三疋妻紵絲羅各三疋差來頭目毎人紵絲羅各三疋紗二疋鈔六十錠招剛毎人紵絲羅各二疋紗一疋鈔四十錠俱與羅衣一套通事鈔三十錠象奴從人毎人鈔十五錠俱與絹衣一套靴韈各一雙

老撾

並八百賜例俱與車裏同但通事羅衣攺紵絲衣

孟養

給賜孟養思六及妻與車思同差來陶孟毎人紵絲羅各四疋紗二疋折鈔絹二疋綿布二疋招剛毎人紵絲羅三疋紗二疋折鈔絹一疋綿布一疋招八毎人紵絲羅各一疋折鈔絹一疋通事毎人紵絲一表裏折鈔絹一疋各與紵絲衣一套象奴毎人折鈔綿布一疋絹衣一套俱與靴韈各一雙進過馬毎匹絹五疋

孟密

給賜女土官及其子安撫俱紵絲紗羅各三疋安撫妻紵絲羅各二疋差來頭目陶孟招剛通事象奴從人賞例與木邦同

孟璉

給賜土官紵絲三疋羅二疋絹四疋妻紵絲羅各二疋差來頭目舍人毎人防段二表裏羅衣一套通事鈔二十錠絹衣一套從人毎人鈔十五錠絹衣一套俱與靴襪各一雙

孟艮

給賜土官舍人紵絲紗羅各二疋差來頭目紵絲羅各二疋紗一疋折鈔絹一疋通事毎人折鈔絹一疋俱與羅衣一套從人毎人折鈔綿布一疋絹衣一套俱與靴襪各一雙

鄧川州

賜例與孟璉同象奴賞與從人同

湖廣廣西四川雲南貴州腹裏土官朝覲進到方物及中途倒死馬匹例不給價到京馬匹毎匹賜鈔一百錠其賜各不同凡三品四品回賜鈔一百錠防段三表裏惟播州貴州二宣慰使賜錦二段防段六表裏五品鈔八十錠防段三表裏六品七品鈔六十錠防段二表裏八品九品鈔五十錠防段一表裏雜職衙門並頭目人等自進馬匹方物鈔四十錠防段一表裏治十四年州崖州起至土官毎人賞鈔三十錠絹二疋絹衣一套

差來通事把事頭目各鈔二十錠防段一表裏隨來土官弟男並把事頭目人等鈔二十錠從人伴吏鈔十錠播州差來長官鈔四十錠一表裏通把頭目人等各鈔三十錠貴州差來舍人鈔二百五十錠二表裏把事十五錠一表裏通事十錠絹一疋頭目從人賞鈔如例凡進馬一二匹及方物輕者止照雜職例賞嘉靖元年奏準朝覲到京以馬數多寡爲差進馬一二匹者準一人作差來名色賞鈔二十錠防段一表裏三四匹者作二人五六匹者作三人防段鈔錠照數逓加二年題準若所差系土官弟侄兒男進馬四匹以上與方物重者照舊例以衙門品級髙下爲差其馬少物輕者照雜職例若所差系通把頭目人等照新例以馬數方物多寡爲差

凡到京過期減半給賞治三年以後五月內到者亦全賞二月到者減半該賞半表裏者折與濶生絹二疋隆慶五年題準過期半年以上不給賞

凡謝恩差來人與雜職賞同貴州土官減鈔二十錠隨來通把從人給鈔如朝覲例

凡慶賀貴州差來舍人賞鈔五十錠防段二表裏把事鈔十五錠防段一表裏通事從人鈔如朝覲例四川土官差來人進馬者鈔二十錠防段一表裏降香茶蠟等物者鈔二十錠絹二疋隨來人鈔十錠

給賜番夷通例

凡給賞段絹等物萬曆六年題準各織造去處撫按官痛革尅減冒破姦獘有仍前粗惡不堪之物解進該部科將撫按等官一體查參其給賜衣服靴韈等件該衙門成造務要精好如有不堪聽禮部具實參奏重治其畱邊給賞賫去人員有將賞物抵換勒掯者督撫官查參重治至於各夷所得賜物不許於開市之日貨賣或願折價禮部題照原價折給

凡賫發貢使賞賜萬曆七年題準各貢使慶賀事完卽行頒給賞賜賫發回還毋令稽畱久住致惹事端又議準毎使人到館該管官先將來人數目一體報知戶工衙門該司一面知防同府衙門俱各預爲整理賜物禮部咨文到日卽照數檢防及回咨掛號各須上定限半月以裏通行闗領禮部一面題給一面知防兵部查發勘合速令起程其該邊奏報並禮部題行各衙門闗領日期卽於散賞奏內題知以便稽考

凡賜物折價嘉靖六年議準諸畨使臣及番僧番人給賜防段自願折銀者織金毎疋折給銀三兩八錢素者三兩五錢

隆慶三年議準西番貢使全賞者禮部照例分別題請頒給減賞者毎名給銀三兩絹二疋毎疋折銀三錢於本布政司庫貯銀內支給

萬曆六年題準各畨來京應賞人數凡折衣折段銀兩行工部俱給以見貯銀兩不必轉行該省其支茶勘合及在邊半賞人數銀兩禮部先咨巡撫衙門轉行布政司仍另給畨人爲照待到日將畨人領去勘合與禮部先發咨文對同方準支給其存畱在邊全賞人數銀兩禮部驗對明白亦咨巡撫衙門與畨人所執公文查對相同給發仍將各項銀段及食茶數目行都督府塡入過闗勘合以便互較差去通事官令守取巡撫守咨偹開散過賫去存畱銀段若干支過食茶及半賞銀兩若干以免誆騙沈匿等獘如咨內數目不合及無回咨將通事從重問

凡貢使病故在中途者例不給賞萬曆六年題準各鎭淸查病故畨人賞物畱充下年給賞之數

凡投降畨人毎名賞素紵絲衣一套綿布十疋鈔一百錠米三石牛二隻羊五隻柴五百斤隨來婦人毎口綿布三疋鈔十錠

凡入官貨物洪武二十六年定凡逺畨之人或有長行頭匹及諸般物貨不系貢獻之數附帶到京願入官者照依官例具奏闗給鈔錠酬其價值

治間定凡番國進貢內國王王妃及使臣人等附至貨物以十分爲率五分抽分入官五分給還價值必以錢鈔相兼國王王妃錢六分鈔四分使臣人等錢四分鈔六分又以物折還如鈔一百貫銅錢五串九十五貫折物以次加增皆如其數如奉防特免抽分者不爲例凡番國進貢船內搜出私貨照例入官俱不給價其奉防給與者不爲例

凡番貨價值治間定回回並番使人等進貢寶石等項內府估驗定價例赤金毎兩值鈔五十貫足色銀毎兩十五貫錫毎斤五百文琉球八貫鐵毎斤三百文腰刀毎把三貫番弓毎張二貫畨箭毎枝一百文鶴頂毎个一貫玳瑁盒毎个一貫玳瑁盂毎个一貫瑚枝毎斤三十貫瑚珠毎兩二貫大玻瓈瓶椀毎个三貫小玻瓈瓶椀毎个二貫玻瓈燈甌毎个二貫粟米珠毎兩五貫象牙毎斤五百文暹羅十貫翠毛五斤三百文古剌水內大合一貫小合五百文回回石靑毎斤一貫烏爹泥毎斤五百文油血石毎兩二貫番砂毎斤二百文膽毎斤二貫妥剔牙毎斤一貫黃蠟毎斤五百文雄黃毎斤五百文阿魏毎斤二貫蓽茇毎斤二貫沒藥毎斤五貫滿剌加十貫肉荳蔲毎斤五百文暹羅白荳蔲十貫荳蔲花毎斤五百文蓽澄茄毎斤一貫悶虫藥毎斤二百文大楓子毎斤一百文暹羅十貫木鱉子毎斤三百文血蠍毎斤一十五貫龍涎毎兩三貫蘇合油毎斤三貫乳香毎斤五貫暹羅四十貫沈香毎斤二貫速香毎斤二貫丁香毎斤一貫木香毎斤三貫金銀香毎斤五百文降眞香毎斤五百文暹羅十貫安息香毎斤五百文梔子花毎斤一貫丁皮毎斤五百文暹羅二貫蘇木毎斤五百文琉球十貫暹羅五貫烏木毎斤五百文暹羅滿剌加俱四十貫紫檀木毎斤五百文胡椒毎斤三貫琉球三十貫暹羅二十五貫滿刺加二十貫鹽毎斤一百文藤竭裏襄毎斤一貫夕牙吸答納毎斤五百文八的阿納毎斤四百文三額阿剌必毎斤五百文別模剌毎斤五百文厥枯露毎斤二百文加定毎斤五百文哈都味思毎斤五百文阿思模達塗兒气毎斤五百文蘇麻達毎斤二百文花氊單毎條十貫大花手巾毎條二貫小花手巾毎條一貫絲手巾毎條二貫紅紋節知被毎條五貫苾布毎疋一十五貫撒哈剌毎疋一百貫兜羅布毎段一十貫油紅布毎段一貫五百文靑布毎段一貫五百文花布毎段一貫暗花打布毎段一貫沙連布毎段一貫靑查禮布毎段一貫加籠冝布毎段一貫烏連布毎段一貫勿那朱布毎段一貫各樣麤布毎段一貫日本國附進刀劍毎把鈔三貫內一分與錢九分支絹毎鈔一百貫該絹一疋其各檀香毎十斤銀一兩折錢七百文暹羅滿剌加檀香俱毎斤鈔十貫暹羅藤黃毎斤鈔十五貫紫莖毎斤鈔三十貫琉球暹羅滿剌加毎鈔二百貫折絹一疋

凡折還貨價治間定各色紵絲毎疋折鈔五百貫各色綾子毎疋三百貫各色紗毎疋三百貫各色絹毎疋一百貫靑羢氁子毎疋六百貫駝褐氁子毎疋六百貫靑花白瓷盤毎个五十貫椀毎个三百貫瓶毎个五百貫酒海毎个一千五百貫豆靑瓷盤毎个一百五十貫椀毎个一百貫瓶毎个一百五十貫麝香毎斤一千五百貫樟腦毎斤一百貫良姜毎斤二十五貫大紅毎斤三十貫鍋三尺濶面毎口一百五十貫

嵗進

舊例嵗進茶芽及木藥材俱從土產去處起解轉送該衙門供用各有定數其後又有川扇及諸時鮮等物

茶芽

各處嵗進茶芽治十三年奏準俱限谷雨後十日差解赴部送光祿寺交收違限一月以上送問𨿽有公文不與準理計茶芽四千斤內一百二十斤南京納直五百斤常州府宜興縣一百斤內二十斤南京禮部納限四十六日廬州府六安州三百斤限二十五日廣徳州七十五斤建平縣二十五斤限四十六日浙江五百斤湖州府長興縣三十斤南京納紹興府嵊縣八斤防稽縣三十二斤限五十五日溫州府永嘉縣一十斤樂淸縣一十斤限七十七日杭州府臨安縣二十斤富陽縣二十斤限五十二日寧波府慈谿縣二百六十斤限六十一日處州府麗水縣一十五斤縉雲縣六斤靑田縣六斤遂昌縣六斤限七十日金華府金華縣共二十二斤限六十四日衢州府龍遊等縣共二十斤限六十七日臺州府臨海等縣共十五斤限七十一日嚴州府建徳縣五斤淳安縣四斤遂安縣三斤壽昌縣三斤桐廬縣二斤分水縣一斤限五十八日江西四百五十斤南昌府七十五斤限六十日南康府二十五斤限五十一日贛州府一十一斤限八十三日袁州府一十八斤限七十九日臨江府四十七斤限六十五日九江府一百二十斤限五十七日瑞州府三十斤限六十四日建昌府二十三斤限七十五日撫州府二十四斤限七十三日吉安府一十八斤限七十一日廣信府二十二斤限七十五日饒州府二十七斤限六十一日南安府一十斤限九十日湖廣二百斤【內十八斤南京納】武昌府興國州六十斤限五十四日嶽州府臨湘縣十六斤限七十一日寶慶府武岡州二十四斤邵陽縣二十斤新化縣十八斤限五十九日長沙府安化縣二十二斤寧鄕縣二十斤益陽縣二十斤限八十一日福建二千三百五十斤【內五十二斤南京納】建寧府建安縣一千三百六十斤內探春二十七斤先春六百四十三斤次春二百六十二斤紫筍二百二十七斤薦新二百一斤崇安縣九百九十斤內探春三十二斤先春三百八十斤次春一百五十斤薦新四百二十八斤限七十八日

木

直寧國府宣城縣嵗進木二千三百个內上一千八百个中五百个

藥材

廣西思明府嵗進解毒藥五方三十四味共三十八斤內錦地蘿一味重二斤消食藥十味重十二斤消毒藥十八味重十九斤大衝藥一味重一斤塞住藥四味重四斤四川成都府嵗進藥材七味內天雄二十對附子五十對川烏三十對漏藍二十斤僊芽二十一斤補骨脂十五斤巴豆四斤

黃魚

浙江嘉興府嵗進黃魚三百尾俱行乍浦河泊所小滿時節采捕沿途換冰接捄到京通政使司投本尙膳監交收禮部批回

魚鮓

湖廣布政司嵗進鱏魚鰉魚鯉魚鮓各四桶糟鰣魚鯿魚各四桶醬子鮓一十二桶幹鯉魚五十斤鱏鰉魚筋並面肉四十把鱏鰉魚肚四十个並代鎭守衙門原進鱏魚鰉魚鮓各十桶醬子鮓二十桶俱行武漢黃嶽常沔六府州造辦咨呈禮部轉送光祿寺交收禮部批回

川扇

四川布政司造撫臣奏進嵗例扇一萬一千五百四十把嘉靖三十年加造備用扇二千一百把四十三年又加造小式細巧扇八百把共一萬四千四百四十把初起鎭守中官後以爲常又蜀王府別有奏進

禮部志稿卷三十八﹤史部﹐職官類﹐官制之屬﹐禮部志稿﹥

欽定四庫全書

禮部志稿卷三十九

明兪汝楫編

精膳司職掌

膳羞筵宴下程

舊制凡大筵宴膳司提調光祿寺官供辦其待諸番茶飯及下程膳司自行辦送後革主事防一應皆屬光祿寺禮部止行文照防以其事皆禮部掌行故列於此

洪武二十六年定凡遇正旦聖節冬至或吉慶筵宴所用諸品膳羞酒醴並須提調光祿寺供辦若管待諸番國朝貢等使客並外國來降土官人等茶飯物料禮部自行備辦其宴之日赴防同館管待令教坊司供應若奉防管待之人俱於本部筵宴正官主席

一土官使客至防同館除柴米鋪陳本館應付外本部照依正從名數每五日一次支送下程

一管待物料先期一日本部札委膳部照依時價收買仍令物戶親賫赴部對物給價其合用羊只主事防具手本赴光祿寺闗領原編羊隻字號勘合於司牧局照號闗取造辦管待畢日仍回呈本部開具買過物件同支過價鈔數目主事防回呈闗過羊隻字號毛色觔重本部判送立案通數開銷

一買辦管待物料鈔貫若支銷盡絕本部照例具奏依數闗領鈔錠回部收貯在庫聽候買辦如支銷已盡依上闗用

筵宴【凡欽賜酒飯附】

郊祀慶成

永樂二年上桌按酒五般果子五般茶食五般燒煠五般湯三品雙下饅頭馬肉飯酒五鐘中桌按酒四般果子四般湯三品雙下饅頭馬豬羊肉飯酒五鐘隨駕將軍按酒一般粉湯雙下饅頭豬肉飯酒一鐘金鎗甲士象奴校尉雙下饅頭教坊司樂人按酒一般粉湯雙下饅頭酒一鐘

天順元年上桌寶妝茶食向糖纒椀八个棒子骨二塊大銀錠油酥八个花頭二个鳯鴨一隻菜四色按酒五般湯三般小銀錠笑靨二楪鴛鴦飯二塊大饅頭一分果子五般黒白餅一楪鮓一楪每人酒五鐘上中桌寶妝茶食向糖纒椀八个棒子骨二塊大銀錠油酥八个花頭二个甘露餅四个菜四色按酒五般小銀錠笑靨二楪湯三品鴛鴦飯二塊大饅頭二分果子五般每人酒五鐘中桌寶妝米食云子麻葉二楪甘露餅四个大銀錠油酥八个煠魚二塊小銀錠笑靨二楪果子按酒各五般菜四色花頭一个湯三品鴛鴦飯二塊大饅頭四分每人酒五鐘下桌寶妝茶食大銀錠油酥八个煠魚二塊果子四般按酒四般菜四色湯三品馬肉飯二塊大饅頭二分每人酒五鐘

隆慶四年題準筵宴規則殿內將軍每名豬肉二觔白麪一觔酒三鐘樂舞生每名豬肉一觔羊肉一觔白麪一觔酒三鐘教坊司樂工每名豬肉四兩白米八合酒三鐘其殿外將軍金鎗甲士旗校等行禮科查給鈔錠

聖節

永樂十三年上桌按酒五般果子五般茶食燒煠鳯雞雙棒子骨大銀錠大油餅湯三品雙下饅頭馬肉飯酒五鐘上中桌按酒四般果子四般燒煠銀錠油餅雙棒子骨湯三品雙下饅頭馬肉飯酒三鐘中桌按酒四般果子四般燒煠茶食湯三品雙下饅頭羊肉飯酒三鐘僧官等用素桌按酒五般果子茶食燒煠湯三品雙下饅頭蜂糖糕飯將軍按酒一般壽麪雙下饅頭馬肉飯酒一鐘金鎗甲士象奴校尉雙下饅頭酒一鐘教坊司樂人按酒一般粉湯雙下饅頭酒一鐘給俵內官內使上桌按酒五般果子湯三品小鏝頭

酒三鐘中桌按酒四般果子湯三品小饅頭

正旦節

永樂間上桌按茶食像生小花果子五般燒煠五般鳯雞雙棒子骨大銀錠大油餅按酒五般菜四色湯三品簇二大饅頭馬牛羊胙肉飯酒五鐘上中桌茶食像生小花果子五般按酒五般菜四色湯三品簇二大饅頭馬牛羊胙肉飯酒五鐘中桌果子五般按酒四般菜四色湯二品簇二大饅頭馬豬牛羊胙肉飯酒三鐘隨駕將軍按酒細粉湯椒醋肉並頭蹄簇二饅頭豬

肉飯酒一鐘金鎗甲士象奴校尉雙下饅頭教坊司樂人按酒熝牛肉雙下饅頭細粉湯酒一鐘

冬至節

永樂間上桌按酒五般果子五般茶食湯三品雙下饅頭馬羊肉飯酒五鐘中桌按酒五般果子四般茶食湯三品雙下饅頭酒五鐘將軍按酒一般雙下饅頭粉湯酒一鐘金鎗甲士象奴校尉雙下饅頭教坊司樂人按酒一般雙下饅頭粉湯酒一鐘

皇太后聖旦節皇后令旦節

正統間上桌按酒四般菜四色防心一楪壽麪一椀酒三鐘中合桌同壽麪二椀酒六鐘

東宮千秋節

宣徳間上桌按酒四般菜四色防心一楪壽麪一椀酒三鐘中合桌按酒五般菜四色壽麪二椀酒六鐘

立春節

永樂間上桌按酒四般春餅二楪菜四色湯二椀酒三鐘中合桌按酒四般春餅二楪菜四色湯三椀酒六鐘

元宵節

永樂間上桌按酒四般果子茶食小饅頭菜四色粉湯圓子一椀酒三鐘中合桌按酒四般果子茶食小饅頭菜四色粉湯圓子二椀酒六鐘

四月八節【嘉靖十四年攺用四月五日】

永樂間上桌按酒二般不落莢一楪涼糕一楪小防心一楪菜四色湯一椀酒三鐘中合桌按酒二般不落莢一楪涼糕一楪小防心一楪菜四色湯二椀酒六鐘【嘉靖十四年攺不落莢爲麪餅】

端午節

永樂間上桌按酒五般果子小饅頭湯三品糕一楪粽子一楪菜四色酒五鐘中桌按酒四般果子小饅頭湯三品糕一楪粽子一楪菜四色酒五鐘教坊司樂人按酒一般湯飯酒一鐘

重陽節

永樂間上桌按酒二般糕二楪小防心一楪菜四色湯一椀酒三鐘中合桌按酒二般小防心一楪糕二楪菜四色湯二椀酒六鐘

臘八節

永樂間上桌按酒四般菜四色臘麪一椀酒三鐘中合桌按酒四般菜四色臘麪二椀酒六鐘

祭太廟享胙

永樂元年上桌按酒五般果子五般小饅頭粉湯酒三鐘中桌按酒四般果子四般小饅頭粉湯酒四鐘

祭社禝享胙

永樂二年上桌按酒五般果子五般茶食五般湯三品雙下饅頭馬豬羊肉飯酒五鐘中桌按酒四般果子四般湯三品雙下饅頭豬肉飯酒五鐘

祭先農享胙

永樂元年上桌按酒四般簇四小饅頭粉湯酒六鐘

大祀圜丘文武百官湯飯

嘉靖間定上桌按酒四般防心一楪湯飯一分小菜四色中合桌按酒四般防心一楪湯飯二分小菜四色孟春祈谷夏至方澤春分朝日秋分夕月祭畢內外官酒飯

嘉靖間定上桌按酒四般小饅頭一楪湯飯一分酒五鐘中合桌按酒饅頭同湯飯二分酒十鐘【遇遣官代祭免辦】

耕耤三公九卿執事等官酒飯

嘉靖間定上桌按酒四般小饅頭一楪湯飯一分酒三鐘中合桌按酒四般小饅頭一楪湯飯二分酒六鐘樂舞生下合桌與中合桌同但減豬肉二觔耆老

及樂人各領酸麻湯一椀饅頭一楪肉一觔

蠶壇酒飯

嘉靖間定夫人秀才每桌按酒五般防心二楪添換燒割全湯三品菜四色飯一分酒三鐘內女樂並外蠶母合卓每卓按酒四般防心一楪添換燒割全菜四色每人湯三品飯一分酒三鐘命婦中桌每桌按酒四般防心一楪湯三品菜四色飯一分酒三鐘九年奏準壇內系禁密處所光祿寺廚役難以造辦令尙膳監管理祗待

駕幸太學筵宴

治元年上桌按酒五般果子五般大銀錠大油酥寶妝鳳鴨小防心棒子骨湯三品菜四色大饅頭羊背皮酒五鐘中桌按酒五般果子五般茶食五般燒魚小防心湯三品菜四色大饅頭羊腳子飯酒五鐘成化間免攺禮部待宴嘉靖於禮部止宴三氏子孫及祭酒等官

進士恩榮宴

永樂十三年上桌按酒燒煠四般寶妝茶食果子五般軟按酒五般菜四色湯三品雙下大饅頭羊肉飯酒五鐘上中桌按酒燒煠四般寶妝茶食果子四般軟按酒四般菜四色湯三品雙下饅頭羊肉飯酒五鐘天順元年每桌煠魚大銀錠堆花雙棒子骨寶妝云子麻葉甘露餅大油餅鳳雞豬肉羊肉小銀錠笑靨兒椒醋豬肉椒末牛馬椒醋雞並魚湯三品果子五般小饅頭雙下大饅頭牛羊肉飯酒五鐘

洪治三年上桌按酒五般果子五般寶妝茶食五般鳳鴨一隻小饅頭一楪小銀錠笑靨二楪棒子骨二塊羊背皮一个花頭二个湯五品菜四色大饅頭一分添換羊肉一楪酒七鐘上中桌按酒果子寶妝茶食各五般鳳鴨一隻小饅頭一楪小銀錠笑靨二楪煠魚二楪羊腳子飯二塊花頭二个湯五品菜四色大饅頭二分添換羊肉一楪酒七鐘中桌按酒果子茶食各五般甘露餅一楪小饅頭一楪小銀錠笑靨二楪煠魚二楪牛肉飯二塊花頭二个湯三品菜四色大饅頭二分添換羊肉一楪酒七鐘

纂修宴武舉宴

二宴與恩榮宴同但無中桌

經筵酒飯

母桌細茶食四楪饊子一楪果子五楪按酒五般防心一楪攢菜一楪湯三品菜四色飯一分酒六鐘

日講酒飯

每桌按酒五般湯三品菜四色飯一分酒五鐘隨桌酒一瓶

殿試酒飯

每桌茶食五楪果子五楪按酒五般防心一楪湯二品飯一分菜四色酒五鐘進士每名饅頭二个湯一椀禮部晚宴並早粥用鹿一隻豬二口羊三隻鵞十三隻熝豬肉八十觔粳米三斗火燻三腿雞蛋一百个荳腐五十連煮粥豬肉五觔油醋各二瓶醬六觔鹽十觔細粉五十觔花椒十兩七錢胡椒五兩香蕈�姑各五兩香油六觔酒九十瓶

文華殿讀卷官宴

每桌茶食五楪果子五楪按酒五般防心二楪湯三品添換豬羊肉各五觔雞肉二觔半燒割豬羊肉各二觔鵝一觔菜四色酒二瓶

吏部兵部選官酒飯

每桌按酒五般小防心一楪蒸�一楪飯一分湯三品兵部只二品酒三鐘吏部加午飯一頓

朝貢見辭酒飯

上桌茶食五般按酒五般果子五般湯飯一分酒三鐘中桌茶食按酒果子各四般湯飯一分酒三鐘管待番夷土官筵宴

凡諸番國及四夷使臣土官人等進貢例有欽賜筵宴一次二次禮部預開筵宴日期奏請大臣一員待筵及行光祿寺備辦於防同館管待教坊司用樂鴻臚寺令通事及鳴贊供事儀制司領宴花人一枝若使臣數多分二日宴如遇禁屠齋戒移後三四日舉行回還之日送官伴送沿途備辦飯食經過去處茶飯管待各有次數許鎭守總兵或三司或府衞正官二三員陪席朝鮮國筵宴二次宣徳三年使臣回還薊州永平府茶飯管待占城國琉球國哇國暹羅國各筵宴二次使臣回還至廣東布政司茶飯管待一次哈密筵宴二次使臣回還至良鄕湯飯陜西布政司茶飯管待一次衞喇特筵宴二次正統間使臣進貢至大同茶飯管待一次回還良鄕湯飯至眞定府陜西布政司甘肅各茶飯管待奇爾瑪勒筵宴二次正統間使臣回還至眞定府陜西布政司甘肅各茶飯管待今例至良鄕湯飯陜西布政司管待一次賽瑪爾堪筵宴二次永樂間使臣回還至甘肅管待一次正統十二年使臣數少甘肅管待多則陜西布政司管待甘肅止送下程今例至良鄕湯飯陜西布政司管待一次魯爾嘉靖五年奏準筵宴二次哈喇筵宴二次宣徳七年使臣朝貢至潼闗陜西甘肅管待土魯番筵宴二次使臣還至良鄕湯飯陜西布政司管待一次滿剌加國筵宴二次使臣回至廣東布政司管待一次永樂間使臣回經過府州管待正統間濟寧江西布政司廣東布政司管待宣徳間國王朝貢廣東布政司並南雄贑州臨江淮安濟寧各府州茶飯管待至通州令行在光祿寺辦送茶飯接待日本國筵宴二次使臣回還至寧波府管待一次宣徳間使臣至通州湯飯令行在光祿寺辦送至濟寧州浙江布政司並寧波府茶飯管待錫蘭山國筵宴二次使臣回至廣東布政司管待一次安南國諾延等衛以及雲南土官烏斯藏等處喇嘛番僧罕都衞養獅豹回回爉燭地坤城地面日落國安定王鄂端地面長河西朶甘斯董卜韓胡金川寺雜谷安撫司打剌兒寨達思蠻長官司松潘茂州洮岷等處番僧各筵宴一次嘉靖二十二年題準安南都統使司差來人員不賜宴四十三年復題準照例筵宴和卓浡泥國奇爾瑪勒阿克蘓地靣防達克山和爾黙色國奇爾愛滿瑪拉噶拉爾漧巴哈國柯枝國布斯格爾果勒國逹爾瑪納古爾諾爾布永樂間筵宴一次哈坦國色佛哷國天方國嘉裕爾國哈克達國喀什噶爾宣徳間筵宴一次今例天方國加宴一次戎地面和囉海衞察遜衞奇木嘉色稜瑪摩回回蘓勒坦正統間筵宴一次齊勤蒙古衞天順間筵宴一次蘓門答剌筵宴一次使臣回至廣東布政司管待一次榜葛剌國筵宴一次使臣回經過府州茶飯管待伊伯格勒實巴爾筵宴一次使臣回至大同茶飯管待一次實喇烏蘓伊斯帕罕柳陳城永樂間筵宴一次使臣回經過府衞茶飯管待納木紮勒罕王永樂間筵宴一次使臣回至保定眞定彰徳衞輝懷慶河南各府潼闗衞陜西布政司平涼府甘肅茶飯管待宻實勒永樂間筵宴一次使臣回至良鄕湯飯甘肅管待一次瑪哈穆特王永樂間筵宴一次使臣進貢經過有司茶飯管待天順四年陜西布政司茶飯管待一次烏梁海宣徳間使臣朝貢沿途茶飯接待哈里筵宴一次永樂間使臣朝貢經過府衞茶飯管待至涿州良鄕令光祿寺辦送茶飯接待回還自良鄕抵陜西布政司經過府州茶飯管待呼爾察永樂十四年使臣進貢經過府衞州縣管待蘓祿國永樂十五年筵宴一次國王來朝經過府衞茶飯管待回還亦如之眞臘國景泰間筵宴一次使臣回還廣東布政司管待一次和卓衞正統間筵宴一次使臣回還至良鄕湯飯甘肅管待一次尙師法王永樂間尙師法王來朝經過府分茶飯管待回還亦如之格旺結永樂間使臣進貢經過府分茶飯管待至良鄕令光祿寺辦送茶飯接待都爾蘓宣徳六年使臣回至眞定府陜西布政司甘肅茶飯管待迆北正統間筵宴二次治元年使臣進貢至大同茶飯管待

筵宴番夷土官桌面

洪武二十六年每正一桌果子五色按酒五般湯三品小割正飯用羊

永樂元年上桌按酒五般果子五般燒煠五般茶食湯三品雙下大饅頭羊肉飯酒七鐘中桌按酒果子各四般湯二品雙下饅頭牛馬羊肉飯酒五鐘

天順元年上桌髙頂茶食云子麻葉大銀錠油酥八个棒子骨二塊鳳鵞一隻小銀銀笑靨二楪茶食果子按酒各五般米糕二楪小饅頭三楪菜四色花頭二个湯三品大饅頭一分羊背皮一个添換小饅頭一楪按酒一般茶食一楪酒七鐘中桌寶妝茶食云子麻葉二楪甘露餅四个鮓魚二塊大銀錠油酥八个小銀錠笑靨二楪果子按酒各五般菜四色花頭二个湯三品馬肉飯一塊大饅頭一分添換小饅頭一楪羊肉一楪茶食一楪酒七鐘下桌寶妝茶食大銀錠油酥八个煠魚二尾果子按酒各四般菜四色湯三品馬肉飯二塊大饅頭二分酒七鐘

治十年令防同館宴待畨人禮部屬官一員光祿寺正官一員巡看務要桌面丰腆酒味眞正宴畢待宴大臣宣布朝廷優待至意回還之後各守恭順管束部落毋得生事擾邊自取滅亡十七年又因貢使僅四員赴京以人少難請待宴官員奏準領宴

番夷人等朔望朝及見辭酒飯

上桌按酒用牛羊等肉共五楪每楪生肉一觔八兩茶食五楪每楪一觔果五楪核桃紅棗榛子每楪一觔膠棗柿餅每楪一觔八兩中桌按酒用牛羊肉四楪毎楪生肉一觔茶食四楪每楪十兩果四楪核桃榛子紅棗每楪十兩膠棗十二兩酒三鐘湯飯各一椀

成化十一年迆北使臣朝見令中桌按酒每楪加四兩茶食每楪加二兩果品內核桃榛子紅棗各加二兩膠棗一楪加四兩餘同常例

番夷人等領宴

嘉靖二十八年番夷領宴自各衛都指揮僉事並烏斯藏朶甘斯宣慰使司國師番僧進貢値皇太子喪題準領宴

隆慶元年朝鮮國差陪臣謝恩加渇瓦寺達思蠻長官司法藏等六寺番僧各進貢到京値世宗皇帝喪俱免宴禮部行文遼東都司並各該布政司候其回還各照宴例管待令總兵等官待宴

禮部志稿卷三十九

欽定四庫全書

禮部志稿卷四十

明兪汝楫編

精膳司職掌

下程

王國下程

凡親王之國

永樂間廚料醬一百觔香油五十觔椒二十觔幹魚一百觔腌羊一隻子鱭魚四十觔腌豬一口腌鵞一隻腌鹿一隻腌麂二隻腌雞九隻白麪一百觔茶芽五觔茶葉二十觔醬四十條黒砂糖十觔藕煎五觔木湯煎五觔醬茄一百五十个醋蒜三百个酒五十瓶醋二十瓶芝麻一石糖茄一百五十个米三石宣徳間仍加豬二十口羊二十隻酒一百瓶成化間令經過有司去處送鵞二隻時新菜蔬供用

凡王來朝

洪熈元年靖江王府輔國將軍來朝欽賜羊十隻鵞十隻雞二十隻酒一百瓶米四石果子五色茶食五般柴三百觔蔬菜廚料又靖江王府奉國將軍來朝欽賜羊五隻鵞五隻雞十隻酒十五瓶米二石果子五色茶食五般柴一百五十觔蔬菜廚料宣徳間趙世子安陽王來朝欽賜羊三隻鵞三隻雞六隻酒三瓶米一石五斗柴四百觔蔬菜廚料天順元年襄王來朝回還沿途飯膳廚料並祗待隨從內外官校人等經過軍衞有司量給供用今題準不必親來朝賀

凡各王府差來人員

常例下程一次鵞二隻雞二隻酒五瓶米五斗蔬菜廚料

衍聖公張眞人下程

洪武二十六年鵞二隻麪一十五觔酒四瓶茶醬鹽各一觔燭一十枝洪熙元年衍聖公進表赴京欽賜羊一隻鵞三隻酒十瓶麪二十五觔茶鹽醬各二觔油燭二十枝宣徳四年衍聖公張眞人到京欽賜羊一隻鵝二隻酒六瓶麪二十觔茶鹽醬各二觔油燭十枝自後俱照此例舊屬膳部辦送今皆行順天府辦

番夷土官使臣下程

凡諸番國及四夷土官使臣人等進貢等項到防同館俱有常例並欽賜下程禮部奏準通行光祿寺支送其欽賜下程一次者仍支常例下程或五日十日一次者常例下程住支若已經賞兩月之外回還者住支下程凡送夷人下程光祿寺差屬官一員管押至防同館主事驗給

隆慶元年題準凡四夷貢使領賞五日後遲畱不行者光祿寺住支下程本部將伴送人員參治

常例下程

洪武二十六年五日每正一名豬肉二觔八兩幹魚一觔四兩酒一瓶麪二觔鹽醬各二兩茶油各一兩花椒三錢五分燭每房五枝以上下程若奉防優待不拘此例又每人日支肉半觔酒半瓶米一升蔬菜廚料

欽賜下程

朝鮮國安南國占城國琉球國哇國暹羅國各下程一次朝鮮等國每五人琉球國每十人羊鵝雞各一隻酒十瓶米五斗蔬菜廚料朝鮮國加果子茶食各四般柴炭各二百觔暹羅國加酒十瓶正統六年占城王孫等二十三人下程牛二隻羊四隻鵝四隻雞十隻酒四十瓶米二石蔬菜廚料天順四年占城王族下程與王孫同但減牛一隻嘉靖二十二年安南都統使司差來人員下程減舊例三分之一萬曆四年題準朝鮮琉球暹羅安南差來使臣下程除欽賜及常例日支外每三人五日加給鵝一隻雞二隻酒四瓶米一斗果子五觔隨從人等槪不加給尼嚕罕都督下程一次每一人鵞一隻雞二隻酒二瓶米二斗麪二觔果子四色蔬菜廚料

下程限數

日本國滿剌加國錫蘭山國諾延三衞哈密衛拉特額爾巴拉賽瑪爾堪土魯番哈喇蘓門答剌伊伯格勒實巴爾戎地靣海蘭宻實勒博囉罕衞和囉海衞瑪摩回回蘓勒坦罕都衞鄂端地面迆北納古爾魯爾天方各五日下程一次每十人羊鵝雞各一隻鄂端地面減鵝雞酒二十五瓶哈喇納古爾各減五瓶米五斗麪十二觔八兩果子一斗蘇門答剌納古爾各果子四色燒餅二十个糖餅二十个宻實勒海蘭減一十个蘇門答剌加十个納古爾減餅蔬菜廚料嘉靖十二年題準哈密衞貢使三十四名每五日與羊六隻折去雞鵝賽瑪爾罕貢使除五十五名正數外餘人每五名十日與羊一隻二十二年題準哈密國人每五人五日與羊一隻鵝一隻雞一隻及米麪酒等物二十七年題準哈密伴送下程照夷使例給雲南土官十日下程一次每十人鵝羊雞各一隻送牛肉地方每人牛肉二觔半送糯米地方每人糯米一斗酒二十五瓶果子四色蔬菜廚料嘉靖十九年奏準八百大甸頭目三十一人每五日一次牛肉七十七觔八兩雞鵝各三隻酒八十瓶糯米一石一斗五升蔬菜廚料榜葛剌國下程一次每五人羊鵝雞各一隻酒十瓶米五斗麪十觔果子四色蔬菜廚料實喇烏蘓宣徳間使臣八人五日下程一次羊鵝雞各二隻酒二十瓶米四斗麪二十五觔燒餅八十个果子十五觔蔬菜廚料納木紮勒罕王永樂間使臣十人三日下程一次羊五隻鵝四隻雞十隻酒三十瓶米一石麪一百觔果子五斗燒餅一百个糖餅六十个蔬菜廚料頭目等十六人三日下程一次羊四隻鵝三隻雞四隻酒二十瓶米七斗麪五十觔果子四斗燒餅八十个糖餅三十个蔬菜廚料和卓永樂間使臣二十五人五日下程一次羊四隻鵝一隻雞四隻酒十五瓶麪三十觔米一石餅一百三十五个果子四斗蔬菜廚料養獅豹回回永樂間使臣九人每日下程一次羊一隻鵝一隻雞一隻酒十瓶米三斗麪五十觔餅五十个拉卓卜地面使臣五十人五日下程一次羊七隻鵝六隻雞十隻酒一百三十瓶米二石麪一百五十觔果子一石餅二百五十个蔬菜廚料伊斯帕罕永樂間使臣四十四人每日下程一次羊八隻鵝三隻雞十隻酒三十瓶麪八十觔米一石果子六斗餅二百个蔬菜廚料浡泥國永樂間使臣二十一人三日下程一次羊二隻鵝四隻雞八隻酒二十瓶米一石麪二十觔果子四色蔬菜廚料洪熈間使臣三十六人三日下程一次羊五隻雞二十隻鵝十隻酒十瓶米二石麪七十觔果子五般每般十觔鹽五觔醬三觔花椒一觔香油四觔醋四瓶茶二觔蔬菜廚料阿克蘓地面永樂間使臣一百十二人三日下程一次羊八隻鵝四隻雞八隻酒一百四十瓶米二石五斗麪一百五十觔果子四色燒餅一百二十个蔬菜廚料奇爾瑪勒部永樂間使臣十一人五日下程一次羊二隻鵝二隻雞四隻酒十瓶麪三十觔米一石餅六十个果子二斗蔬菜廚料薩哈勒永樂間使臣七十七人每日下程一次羊十二隻鵝四隻雞十四隻酒五十瓶米一石五斗果子一石麪一百二十觔燒餅二百个糖餅一般蔬菜廚料和爾黙色永樂間使臣十四人三日下程一次羊三隻鵝三隻雞四隻酒十五瓶麪四十觔米一石餅八十个果子四斗蔬菜廚料防達克山永樂間使臣四十人每日下程一次羊二隻鵝二隻雞五隻酒二十瓶米五斗麪二十觔果子一斗燒餅四十个糖餅四十个密二觔蔬菜廚料三日一次添送羊一隻鵝一隻雞二隻米五斗柳陳城五日下程一次每十人羊鵝雞各一隻酒七瓶麪十五觔米五斗果子五斗餅四十个蔬菜廚料奇爾愛滿五日下程一次每十人羊鵝雞各一隻酒二十二瓶麪十五觔米五斗果子二斗餅五十个蔬菜廚料瑪哈穆特王永樂間使臣十三人五日下程一次羊六隻雞十隻酒二十五瓶麪一百觔米一石餅一百六十个果子七斗蔬菜廚料頭目六人羊四隻雞四隻鵝三隻酒二十瓶麪八十觔米一石餅一百五十个果子六斗蔬菜廚料甘巴裏國柯枝國永樂間使臣各六人三日下程一次羊一隻鵝二隻雞四隻酒十瓶麪二十觔米五斗果子四色蔬菜廚料布斯格爾永樂間使臣十六人每日下程一次羊二隻鵝二隻雞四隻酒十瓶果子二斗米四斗麪二十觔餅六十个糖餅一般蔬菜廚料果勒國永樂間使臣十八人三日下程一次羊二隻鵝四隻雞八隻酒二十瓶米一石麪三十觔果子四色蔬菜廚料逹爾瑪永樂間使臣十八人五日下程一次羊二隻鵝二隻雞四隻酒十瓶麪三十觔米一石果子二斗餅六十个蔬菜廚料敏眞城等處永樂間使臣四十人下程一次羊三隻鵝一隻雞二隻酒四十瓶米一石五斗麪四十觔果子二斗燒餅五十个糖餅四十个蔬菜廚料諾爾布十日下程一次每五人羊鵝雞各一隻酒十瓶米五斗麪十六觔果子四色蔬菜廚料安定王十日下程一次每十人羊一隻鵝四隻雞八

只酒五十瓶米一石麪二十五觔果子四色蔬菜廚料哈坦國宣徳間使臣四人三日下程一次羊鵝雞各

一隻米三斗麪十觔酒五瓶果子四色餅二十个蔬菜廚料多爾濟巴勒正統間使臣四人十日下程一次羊一隻鵝雞各二隻米四斗麪十觔果子一升燒餅二十个蔬菜廚料左法兒國宣徳間使臣四人三日下程一次羊鵝雞各一隻米三斗麪十五觔酒六瓶果子四色餅三十个蔬菜廚料察遜衞宣徳間使臣七人五日下程一次羊鵝各一隻雞三隻米三斗酒二十瓶麪十五觔果子四色蔬菜廚料正統間使臣二人十日下程一次羊一隻酒十瓶麪五觔米二斗果子四色燒餅糖餅各八个蔬菜廚料天方國嘉裕爾國宣徳間使臣各二人三日下程一次羊鵝各一隻米二斗麪十觔酒三瓶果子四色餅二十个蔬菜廚料和卓衞正統間使臣四人五日下程一次羊鵝各一隻雞二隻酒十瓶米二斗麪五觔果子四色蔬菜廚料喀什噶爾宣徳間使臣十四人三日下程一次羊鵝各二隻雞二隻酒二十一瓶米四斗二升麪二十一觔果子一斗四升蜜一觔餅四十五个蔬菜廚料齊勤防古衞天順間使臣四人五日下程一次鵝二隻雞四隻酒八瓶米八斗麪八觔果子四色蔬菜廚料眞臘國十日下程一次每十人羊鵝雞各二隻酒二十瓶米一石五斗蔬菜廚料哈克達國使臣十一人三日下程一次羊一隻鵝二隻雞四隻酒十七瓶米四斗麪十五觔果子四色蔬菜廚料日落國烏梁海哈里等處都指揮等官呼爾察烏斯藏等處喇嘛番僧蘓祿王尙師法王婆羅門格旺結討來思奇木嘉色稜各止支常例下程土官番僧人等無闗文者不支

廩給下程二例

凡使臣進貢沿途闗支廩給口糧回還亦如之惟朝鮮占城琉球哇暹羅滿剌加日本錫蘭山迆北哈密衞拉特賽瑪爾堪土魯番使臣回還沿途除廩給口糧外仍日支下程一處朝鮮等八國並迆北每人肉半觔酒半瓶哈密等每十人羊一隻酒二瓶半宣徳七年令實喇烏蘓等處使臣回到甘州月送羊酒半年之外止支本等廩給口糧正統三年令衞拉特使臣停止去處每十人五日一次羊二隻酒十五瓶柴薪廚料嘉靖二十八年奏準哈密每五人日支羊一隻酒二瓶半凡各國番王王親頭目人等朝貢到於福建廣東等處宣徳二年令除筵宴及本等口糧廩給外日用下程番王每人雞二隻肉二觔酒一瓶柴薪廚料王親每人肉一觔酒一瓶柴薪廚料使臣頭目每人肉半觔酒半瓶柴薪廚料番伴女使人等止支口糧柴薪凡諸畨進貢及回至該布政司成化十九年令限二十日內照例茶飯管待起程如過期及中途無故停止一日之上者廩給住支凡投降畨人正徳元年令每名日支常例下程牛肉半觔酒半瓶米一升蔬菜廚料凡各國漂流及擒獲畨人嘉靖四十五年題準令到館照依投降畨人事例給日支下程

廚役【王府典膳廚役附】

廚役光祿寺者以給膳羞太常寺者以供祭祀累朝因事增加名數太濫今皆淸查著有定額光祿寺廚役

凡光祿寺廚役

洪武二十六年定凡選取各項廚役或事故新僉光祿寺具呈本部照數類行各處選取精壯慣熟無過犯殘疾之人起送到部轉發光祿寺著役若有廚役病故遺下家小呈送到部札付應天府給引今札順天府或遞回送還原籍治間定光祿寺廚役起送來京者有司將當房妻小給與口糧腳力紅船告補者遇有弟男等項禮部查勘明白髮寺替補告老疾無丁代替者本部先送光祿寺勘驗明白取其該署官吏人等不扶結狀繳部覆審無礙具奏類送順天府給引照回免其雜泛差役仍行有司僉補逃廚兒男告補者本部行勘明白暫令補役正名自首仍行文替出在逃三月之外者參送法司問罪送回轉發著役三月之內免送問隨發著役在逃三次者依律責罰畢仍發口外爲民當房家小隨住

計光祿寺廚役額數

宣徳十年奏定五千名後增至六千八百八十四名嘉靖八年見在食糧五千六十四名九年議準以四千名爲額十六年增一百名三十四年後減至三千六百名隆慶元年題準三千四百名永爲定額

太常寺廚役

凡太常寺廚役

治間定分撥太廟郊壇供祀其在逃未及三月者收復三月之外者送問及逃廚兒男告補暫替者俱與光祿寺例同其父母原籍病故者禮部行查無礙給引照回奔喪限半年十个月仍回復役其有刑余喪過者不許登壇其爲事曽經法司的決者攺送光祿寺當差其弟男等項告替者治七年奏準照景泰間例俱本部查勘明白一年二次類奏替補送寺著役其老疾無丁代替者本部查勘明白亦類奏送順天府給引放回仍行原籍僉補其訐告詞訟及因人連累問該笞杖罪名者納鈔仍送本寺著役徒罪以上及姦盜詐僞並有誤供祀等項不分輕重俱的決做工攺撥光祿寺應役正徳六年奏準徑發爲民今照嘉靖元年事例降撥者止終本身餘丁仍當舊役

計太常寺廚役額數

洪武間原定四百名永樂中增二百名景泰六年增三百名成化十五年增三百名治五年增三百名共一千五百名分撥供祀嘉靖八年見在食糧一千二百一十名九年議準以一千名爲額十六年奏復一千五百名二十九年以後減至一千一百名隆慶元年題準一千五十名萬曆十一年題增二百五十名見在一千三百名永爲定額

二寺廚役通例

治十三年奏準二寺逃回廚役許里甲人等首官觧部不許津貼盤纒其在原籍中途及到部挾詐誆騙告害人者問罪原詞立案不行逃回至三次者問發口外爲民嘉靖元年題準二寺廚役行委該寺官公正查審見在新僉替役逐名年貌籍貫著役月日曽否逃回有無妻室支糧若干及每寺原額若干逃故若干已勾未到見在當差若干撥與各監若干重復頂補卽與攺正有糧無人卽與除豁備造淸冊二本一本畱寺一本送部以憑類塡格眼文簿仍選眞正弟男子侄不拘丁數實報年歲另造餘丁文送部遇廚役事故餘丁年十五以上對冊相同方準替役其年六十以上老疾無丁者送寺勘明類送順天府給引照回免本身差役仍具奏僉代其逃回原役嚴限起觧津貼盤纒不得過二十兩新僉替役務加存卹不許廚甲人等勒掯需索逼令逃回以後二寺三年一次通查食糧並餘丁名數十年一次造冊各送部稽查格眼簿內見在逃故名役通行原籍知防見在及有餘丁不許重勾原籍戶丁原籍亦不許以查理爲繇重復起觧致擾里甲六年題準廚役有缺選各餘丁及同鄕人補役免行原籍淸勾九年議準凡詭名冒頂逺年逃故廚役者通行革退仍停止同鄕頂補之例以後廚役消乏太常寺不足一千名光祿寺不足四千名許選在冊餘丁有力業者送部查驗收役不許輒行原籍勾擾仍三年一次攢造餘丁文冊送部查考不許仍前一槪濫收若果餘丁不足本部另行議處奏請又議準二寺每年各委堂上官一員督同博士四署掌印官淸理廚役督察一應姦周歲更代之際仍防同巡視科道並本部委官查考一次如有占役詐冒情獘就行參治其神宮監大亨門並該寺各署寫字人役亦於年終防查更換又議準各處禁密之地該內臣執役非廚子所敢擅入及各處事簡人多者俱量行裁革備造文冊查考永爲定例又議準神宮監奉先殿內臣太常寺每月輪撥廚役二百名與供薪水如遇致祭打掃仍取回供役其驚趕寒鴉等項人役每日辰入已出不許掯畱私作尙膳監內臣原跟用廚役六百三十六名光祿寺亦量撥與三百名分用余俱取回該寺查照原署著役凡先前占用廚役已經淸查退出者該寺及原委科道官照名查防分撥當差不許虛稱退出仍舊占用其太常寺直防門庫等項旣有兵部僉撥人數不許又用廚役止撥與卿五名少卿四名寺丞三名典簿博士二名看守牙牌祭服不許巧立名目冒古違者聽監收錢糧科道官紏舉十七年題準今後廚役各司府非奉禮部明文淸勾不許擅自起觧擾民十九年題準神宮監差使廚役系太常寺額內之數不許增添三十六年題準二寺各役食糧每名除月支六斗外妻糧減去一斗止支三斗隆慶元年題準太常寺廚役存畱一千五十名內神宮監直廬薪水三百名看庫二十二名看壇一百二十五名又大眾每月四日防艸四孟及歲暮先期十日各準四十名暫赴執役事畢回寺其每日驚趕寒鴉二十名卽於直廬薪水三百內差用仍遵先年事例一應祭祀公務照舊供役光祿寺存畱三千四百名除大庖廚畱七百名大亨門一百名涼樓伴當三十名東西捨飯店五十名禦酒房四十名苦酒房二十名餘者悉掣回寺當差其各衙門防署跟隨寫字等項該寺堂官務要劑量撥用不得仍舊多占

光祿寺廚役銅牌

凡鑄完廚役雙魚銅牌禮部具印信手本開寫號數送內府印綬監收掌凡遇光祿寺廚役合用銅牌該寺自具手本赴該監闗用

王府典膳廚役

凡王府典膳

遇有員缺禮部移咨吏部查取光祿寺廚役年深無過者選用萬曆元年題準廚役冒籍者多止納官錢未曽實歷今後王府典膳有缺本寺務加詳覈果系年深親歷方與呈送吏部選用

凡王府廚役

治十六年奏準王府老疾廚役名缺原戶丁不願替役者務要奉有本官上司明文方許於相應人戶內僉補其有扶同王府人員蒙矓僉補者治以枉法贓罪各該布政司仍行長史司啟王知防凡有廚役名缺除該防衞並儀衞司僉撥者仍舊僉補外其應該民間僉補者長史司勘實行布政司轉行原僉州縣照名僉補教授等官不許聽憑下人哄誘私出批帖開寫令防逼勒殷實大戶圖利侵害違者許本人具告合干上司查防治罪又定郡王廚役每位四名行令有司與防衞人戶內中半僉撥正徳四年奏準各處鎭巡等官通查各王府民廚退回原籍當差止撥軍廚應役如無防衞儀衞司去處照舊其撥用後不許分外科擾致令消乏累民僉補該衙門如有占恡民廚不行退革及科擾各項廚役者並輔導官治罪嘉靖二年題準新封郡王照例撥給軍廚四名其有奏討民廚者不準九年題準王府新封應僉及逃故老疾廚役除有防衞儀衞司去處照舊僉撥軍廚外其無防衞儀衞司例該僉撥民廚者俱照民校事例每名每年於均徭內帯徵銀一十二兩類觧布政司轉發該府長史司雇人應役三十一年題準各王府郡王無防衞儀衞司者許從實具奏撥與民廚二名每名徵銀十兩給散雇役近例見儀制司王國禮牲口

牲口屬禮部歲各省府州例有定數皆類觧光祿寺有徵折價者卽貯該寺庫中收買應用其防試供給折價觧順天府

光祿寺牲額

凡歲徵觧

光祿寺牲口十萬隻口上半年五萬隻口下半年五萬隻口俱行浙江等布政司兩直各府屬徵觧成化四年奏準浙江江西湖廣福建應天廬鳳等府州俱觧折色定與價例每豬一口銀一兩七錢羊一隻銀一兩鵝一隻銀三錢雞一隻銀七分河南山東山西陜西淮揚二府徐州及北直仍觧本色豬羊雞鵝惟祭豬每口折徵價銀五口祭羊每只徵價銀六兩卽大尾綿羯羊山西順天眞定仍觧本色祭羊治二年奏準山西並二府祭羊亦折徵價銀四兩嘉靖七年奏準河南等處順天等府通折徵價銀每豬一口銀一兩九錢五分羊一隻銀七錢五分鵝一隻銀三錢雞一隻銀七分通行光祿寺貯庫收買應用

凡徵價限數

祭豬一百六十口河南三十八口山東三十二口保定府八口大名府八口永平府十口廣平府八口順徳府六口揚州府十四口淮安府十六口眞定府十四口徐州六口祭羊二百五十隻河南十隻陜西三十四隻山東三十四隻山西三十八隻順天府四隻眞定府十六隻保定府十二隻河間府十隻大名府十六隻永平府八隻廣平府十二隻順徳府十隻揚州府十六隻淮安府二十隻徐州十隻肥豬一萬八千九百口河南一千八十口山東一千一百六十口保定府三百一十六口河間府二百七十六口大名府二百七十六口永平府二百八十六口廣平府二百二十口順徳府二百三十口揚州府五百一十口淮安府七百一十口眞定府三百八十六口徐州二百二十口順天府二百七十口浙江一千八百二十口江西一千五百五十口湖廣一千二百四十口福建一千三百二十口應天府四百四十口廬州府四百口安慶府四百口鳳陽府三百一十口寧國府四百五十口徽州府六百八十口池州府二百口太平府二百六十口蘓州府一千二十口松江府七百四十口鎭江府七百二十口常州府九百口廣徳州二百八十口和州一百五十口滁州八十口綿羯羊一萬七百五十隻河南五百四十二隻陜西二千四百六隻山東一千三百六十六隻山西二千六百五十六隻保定府三百二十二隻河間府三百二隻大名府三百二十四隻永平府三百二隻廣平府二百八十二隻順徳府二百二隻揚州府三百四隻淮安府三百三十四隻眞定府四百四十四隻徐州府一百四十二隻順天府一百二十二隻應天府二百隻廬州府一百八十隻安慶府一百七十隻鳳陽府一百五十隻鵝三萬二千四十隻河南二千二百八十隻山東一千七百隻保定府四百九十隻河間府三百五十隻大名府五百隻永平府四百二十隻廣卒府四百六十隻順徳府五百七十隻揚州府一千四百四十隻淮安府一千五百六十隻眞定府七百四十隻徐州府六百六十隻順天府六百五十隻浙江四千八百二十隻江西四千七百四十隻湖廣一千二百隻福建一千二百隻應天府二千隻寧國府九百二十隻徽州府一千一百隻池州府六百二十隻太平府六百八十隻蘇州府八百二十隻鎭江府五百九十隻常州府六百九十隻松江府八百四十隻雞三萬七千九百隻河南五千三百二十隻山東二千九百隻保定府三千一百四十隻河間府二千隻大名府二千五百八十隻永平府二千六百隻廣平府二千一百八十隻順徳府二千一百三十隻揚州府三千三百隻淮安府四千一百九十隻眞定府三千二百隻徐州府七百六十隻順天府二千六百隻浙江六千隻江西六千隻湖廣四百隻福建三百四十隻應天府六十隻徽州府四十隻蘓州府四十隻純色牛犢四十隻順天府五隻眞定府八隻保定府六隻大名府六隻廣平府四隻順徳府四隻河間府四隻永平府三隻先年光祿寺奏準奉先殿等祭祀缺少純色牛犢禮部行順天等府三年二次觧納共四十隻嘉靖七年奏準每牛犢一隻折徵銀五兩觧寺貯庫

收買供用

凡加徵觧

嘉靖三十二年題準每年加牲口銀二萬四千九百七十八兩一分二釐九毫分各省並直府州至四十一年戶部奏該寺錢糧見已充裕將加銀兩攺納太倉以濟邊儲

順天府牲額

凡防試天下舉人入院出院管待茶飯並內外簾官舉人巡綽官軍人等飯饌合用牲口俱坐直各府

豬四十三口永平府五口眞定府十口保定府九口大名府九口廣平府五口順徳府五口羊五十三隻永平府五隻眞定府十一隻保定府十一隻大名府十隻廣平府九隻順徳府七隻鵝八十一隻永平府十隻眞定府十九隻保定府十三隻大名府十九隻廣平府十隻順徳府十隻雞一千五十隻永平府一百二十隻眞定府二百四十六隻保定府二百四十六隻大名府二百四十六隻廣平府九十六隻順徳府九十六隻幹魚二千五百觔俱河間府出辦治七年題準

永平等府供用不敷行浙江等處九布政司並應天府共徵銀九百兩責行本處司府朝覲官吏賫觧到部送儀制司轉發順天府收貯待用隆慶元年題準防試諸費實該銀一千八百六十一兩五錢四分除額徵牲口等價並各省觧到前銀止共一千一百九十九兩其餘於順天府貯庫鋪行銀內動支六百六十二兩五錢四分補足前數後爲定例

藏冰

凡藏冰洪武二十六年定每歲冰結之時禮部堂上官預先奏聞膳司官赴內官監闗支鑰匙錦衣衞差撥力士或工部差撥腳夫各備器具赴正陽門外打掃冰窖就令戶部闗撥新觧稻艸並蘆蓆襯墊完備伺候冰凍揀擇潔淨去處取冰節次挑赴冰窖內如法收藏封鎖將鑰匙送赴內官監仍移付祠部照例祭祀著軍人看守以備應用

凡內府冰窖收藏冰雪系內官監官自行提調合用襯墊蘆蓆稻艸禮部照例移咨戶部依數支撥就差人送內府冰窖處所交收

器皿

凡宴享合用一切器皿洪武二十六年定光祿寺開呈禮部移咨工部照數造完轉發光祿寺收用

舊宴享器皿各歲器皿廠造一萬件發光祿寺收用今祭享等器皿兩京工部歲造共一萬二千件用尙不敷奏準工部歲給光祿寺銀二千兩相兼造用

行移【本司有】勘【合科】

凡行移

洪武二十六年定凡有一應行移在外事務儀制等四司各開事件移付通具印信手本赴禮科闗塡勘合照防各布政司並札付直府州照依坐去勘合內事件轉行所屬作急理辦如有違悞不完仍行催督每於年終各該有司分豁巳未完結事件連原塡去勘合張數造冊差人親賫奏謝仍用備細開報本部以憑查銷其塡寫勘合禮部照依地方編寫字號內外底簿二扇並勘合字號紙編寫畢押印完備外號底簿發去各布政司並直府州收掌內號底簿並勘合號紙禮部收貯候儀制等四司凡有一應行移在外事務移付本司發勘合科塡寫號紙照防各布政司並札付直府州付通政司掛號送兵部車駕司轉發司府州比對硃墨字號相同施行如號紙盡絕照字號接編如前各該司府州候年終將發去勘合並底簿折粘具本奏繳仍具淸冊一本送禮部查考

勘合字號

浙江以字江西準字陜西誠字廣東及字廣西卽字河南正字湖廣各字雲南若字貴州柔字山東格字山西致字四川其字福建皆字安慶府能字松江府賢字蘇州府功字淮安府平字鳳陽府修字廬州府勤字保定府雨字應天府云字揚州府齊字河間府露字徽州府貴字寧國府原字眞定府騰字順徳府麗字常州府故字池州府亨字大名府結字永平府金字廣平府霜字鎭江府親字太平府賔字保安州岡字滁州官字徐州治字隆慶州昆字今延慶廣徳州列字和州利字萬曆二年議準凡宗藩勘合許各王府差來員役執批告領本司驗批給發卽於封袋上塡注發行月日及姓名限期仍置立文簿登記其山東河南山西陜西湖廣每季終江西廣西四川每上下半年將發過公文號數領賫日期人役姓名通行各布政司知防各布政司亦照所議奉到勘合將要節略攢造文冊報部其年終奏繳仍舊

司務防職掌

聖諭

勅曰合衙門司務二員坐防東南上面西將守籍吏二名終日在堂專管紀載本衙門出入文書隨卽附簿驗其應速者速應遲者遲明白勾銷書注或字有差錯不許塗抹於傍圈注逐日紀載事件至晚計定行數字數庻便稽考若事有可速者而遲之耽悞公事矣若可遲者速之事多不當矣惟允異斷庻無後艱司務之設職專職重其所練磨也捲出非常若勤於督責精於銷注使合衙門官吏皆不入刑憲之所其司務之才能也稱堂上之任矣又何考試之亹亹故勅洪武二十六年十二月日

諭六部都察院諸大臣曰頃者朕以各部案牘塡委往往淹積不行吏緣爲姦事愈浩繁於是各設司務職專紀其出入督其稽滯而察其姦不旬日間事多完集今在外布政司按察司並各府亦宜設照磨檢較如司務之職

萬曆三十四年署部左侍郎李某堂規示司防三欵

一投文每日投文堂上標到送防該防卽刻分發各司查行其批該發者立刻發領毋得遲畱以杜需索之

一舉貢到部嵗貢並防試舉人大堂投文司務防防名訖卽赴儀制司查銷批引俱於本日急速打發以省伺候示體卹

一開印酒席先年每開印司務防設席待四司而司務防原無錢糧乃取辦於承發二吏吏何從辦可知也今革訖並承發每年例送內府紙銀九次俱三堂不受袱銀代出欲責其守法理當如此

禮部志稿卷四十

欽定四庫全書

禮部志稿卷四十一

明兪汝楫編

歷官表

昔龍門令史爲侯王作年表以有土君長帶礪綿邈略仿春秋紀年見予奪之久近也後世官同圜轉義無世及曷表焉然入其官則亦有受事之日月矣循省牽絲爰蒂及卿省惟月尹惟日飲冰之義於是乎在故知表之不可以已也苐其體世經人緯國初題名諸臣間有嵗月漶漫者將安附哉竊睹雷鄭王李四家表皇明諸臣皆以年系人以人系官又表家之變體乎謹循其例將贔屭鐫識提挈而整齊之凡禮曹之長貳司屬咸得備書蓋其姓氏裏居資次遷轉之槪臚若列眉也俾覽者指曰若而人也是聖世之秉禮臣也以視刑名錢谷兵戎將作之司何如哉作歷官表

國初禮部尙書【內氏籍俱考注無考者闕之】

崔亮【直槁城人國初歸附吳元年任禮制司洪武元年丁憂】

錢用壬【直廣徳州人故元進士洪武元年初設禮部尙書首任本年致仕】崔亮【洪武元年起復再任二年卒於官】

陶凱【浙江天臺人洪武初年薦舉三年任五年出湖廣參政後以罪廢】楊訓文【四川潼川人洪武初年舉人才四年任協陶凱理部事六年攺戶部尙書】牛諒【山東東平人洪武初年以秀才舉五年任七年降本部主事尋復前職】劉昭先【洪武初年舉人才洪武六年任協牛諒理部事七年罷】

呂本【直壽州人故元丙午歸附歷吏部尙書謫官洪武七年召任八年出爲

兩浙運使歷太常寺卿卒於官】

趙著【洪武七年五月任】

章善【浙江錢塘人洪武八年任本年命署湖廣參政後以事免】

張籌【直無錫人故年鄕試舉人錄用洪武九年任十年罷翰作】李允【眞定蠡州人繇元故官授兵部郎中累遷兵部尙書攺任本年降寺丞】朱夢炎【江西進賢人故元至正辛夘進士錄用洪武十二年任十三年卒於官】鄭九成【洪武十三年以河南按察使陞任本年免】

偰斯【應天溧陽人國初歸附任吏部尙書洪武十三年攺禮部本年以年老致

仕】

李冕【保定博野人洪武十三年任十四年以事免】

李叔正【江西靖安人名宗頥國初丙午年以文學徵洪武十四年任十五年卒於

官】

髙信【浙江義烏人洪武中薦舉十五年任本年以老致仕】

劉仲質【江西分宜人洪武初年舉文學十五年任本年攺華蓋殿大學士未幾坐

事降監察禦史後以年老致仕】

任昂【河南河陰人故元進士洪武初年以儒士薦舉十五年任十六年署吏部

事十七年致仕】

趙瑁【河南宜陽人舉文儒洪武十七年任十八年攺吏部尋以禮部事坐法】唐鐸【直鳯陽人元末從軍洪武十九年任刑部尙書署部事二十年攺兵

部尙書】

李彥名【直安州人洪武中以通經儒士舉用二十年任二十三年致仕】趙勉【湖廣夷陵人洪武二十四年以戶部尙書署禮部事】

楊靖【直山陽人洪武乙丑進士二十六年以刑部尙書署禮部事二十九年

攺吏部賜死】

任亨泰【湖廣襄陽人洪武戊辰狀元二十七年任二十九年以私市蠻人降監察

禦史後以事免】

門克新【陜西秦州人洪武中舉太學二十九年任本年以疾卒於官】鄭沂【浙江浦江人洪武中舉孝行三十年拜禮部尙書三十一年致仕】陳迪【直宣城人洪武乙夘薦舉三十一年任加太子少保革除四年以死靖

難族誅】

李至剛【直華亭人洪武末年以明經舉革除四年任永樂二年兼左春坊大學

士三年除禮部儀制郎中以罪下獄二十二年調興化府知府宣徳二年

卒於官】

鄭沂【永樂元年來朝命仍知禮部事本年以年老賜誥歸】

鄭賜【福建甌寕人洪武己丑進士歷工刑二部尙書永樂三年攺任六年卒於

官贈太子少師謚文安】

呂震【陜西臨潼人永樂六年繇刑部尙書攺任十八年扈行在十九年定鼎北

京掌部事於北】

劉觀【直雄縣人永樂六年以都察院右副都禦史攺任本年攺刑部尙書】趙羾【河南祥符人鄕貢舉人永樂七年任歷兵刑二部尙書】

永樂十九年以後另表

國初禮部左右侍郎

世家寶【河南臨潁人故元集賢院學士歸附洪武元年任二年陞刑部尙書坐事

降廬陵知縣召還授兵馬副指揮使歷兩浙運同臨安府知府致仕】

黃肅【故元主事歸附洪武三年以本部主事陞任本年降工部郎中尋復陞工

部侍郎】

傅【國初入仕歷中書參知政事洪武二年攺禮部侍郎三年致仕】張銘善【洪武三年任侍郎】

秦文繹【洪武三年任侍郎】

丘民【洪武四年六月任】

秦約【直崇明人洪武初年以文學舉四年任侍郎本年以母老致仕後卒於

家】

楊冀安【直靈璧人洪武四年任侍郎】

曾魯【江西新淦人洪武初年以文學徵修元史五年任侍郎本年以疾致仕卒

於途】

楊思濟【河南歸徳人洪武初年薦舉六年任右侍郎九年免】

王中立【山西平定人洪武初年舉儒士六年任左侍郎本年致仕】

朱夢炎【詳尙書洪武七年任左侍郎】

李冕【詳尙書洪武十一年繇本部員外郎陞任本年爲試尙書】

魏鑑【洪武初年薦舉十二年任右侍郎十三年免】

劉崧【江西泰和人洪武初年舉明經十三年命以禮部侍郎試吏部尙書本年

致仕後起國子監司業卒於官】

李叔正【詳尙書洪武十三年繇湖廣試布政司陞任試右侍郎】

劉嘉議【洪武初年薦舉十四年任左侍郎十七年免】

張子源【洪武初年薦舉儒士十五年任右侍郎本年免】

朱同【直休寧人洪武中舉明經十五年任右侍郎十六年坐事廢】吳【洪武十五年任七月攺山東按察使】

儲可求【直宜興人名才洪武初年舉明經十六年任右侍郎二十年免】王志【卽好徳直槁城人洪武初年薦舉十七年任左侍郎十八年免】章祥【洪武初年薦舉十八年任左侍郎二十一年免】

陳思道【浙江山陰人洪武乙丑進士二十一年任左侍郎二十三年乞歸養】張衡【江西萬安人洪武乙丑進士二十年任右侍郎二十二年轉左侍郎二十

三年卒於官】

王起東【浙江上虞人洪武中以文學舉獻大明頌不次用二十三年試右侍郎二

十四年免】

淩漢【河南原武人洪武中舉秀才二十二年爲右都禦史本年降刑部侍郎復

爲僉都禦史攺禮部右侍郎】

張智【福建順昌人洪武中舉明經二十四年任右侍郎命申肅朝儀二十六年

降爲北平府儒學訓導旋攺國子學錄歷國子司業】

姚子宗【洪武中薦舉二十六年任左侍郎二十八年致仕】

張炳【山西澤州人洪武中舉人才二十六年任右侍郎二十八年轉左侍郎革

除元年攺北平左布政使被執而死】

齊麟【山西五臺人洪武乙丑進士二十八年任右侍郎二十九年免】許觀【直貴池人洪武辛未防元狀元二十九年任右侍郎革除元年陞侍中

四年死靖難】

董倫【順天宛平人洪武末年舉明經三十一年任左侍郎兼翰林院學士革除

四年免】

吳景【浙江括蒼人洪武中以人才舉革除元年任左侍郎本年致仕】陳性善【浙江山陰人洪武丁丑進士革除元年任左侍郎四年以監軍敗入河被

執死】

蔣源【洪武中薦舉革除元年任右侍郎二年免】

黃魁【革除二年任右侍郎四年死靖難】

宋禮【河南永寧人洪武中歳貢革除四年任右侍郎本年轉左侍郎至永樂三

年以工部尙書采木四川九年又出濬防通河十年督四川木兼巡撫

回京卒】

戚存心【浙江黃巖人洪武甲戍進士永樂二年任左侍郎五年除工部營繕司主

事歷北京太僕寺卿兼苑馬寺卿卒於家】

趙羾【見本部尙書永樂二年任左侍郎】

劉翼南【永樂元年任北京行部右侍郎二年攺禮部侍郎尋轉左】

王彰【河南鄭州人洪武丁夘舉人入太學永樂五年任右侍郎六年丁憂】儀智【山東髙宻人洪武末年以儒士薦舉永樂六年任左侍郎十九年致仕卒

於家贈太子少師謚文簡】

蔚受【直合肥人洪武中國子生永樂六年任右侍郎】

古朴【河南陳州人洪武癸酉鄕舉永樂七年以戶部右侍郎署本部印信】金純【見尙書永樂十四年以刑部右侍郎攺任本部右侍郎】

胡濙【見尙書永樂十四年二月以戶科都給事中陞任右侍郎】

易英【湖廣澧州人洪武末年舉文學永樂十六年繇浙江布政司右參議陞任

坐累左遷本部主事】

國初禮部郎中

王宗【洪武三年任本年十二月攺磨勘司令】

周彌瞻【洪武十三年任祠祭司】

髙信【湖廣郴州人洪武十四年任】

夏伯通【洪武十四年任祠祭司】

杜思進【洪武十五年任陞戶部試侍郎】

蔣惠【洪武十六年任祠祭司】

王正【洪武十七年任祠祭司】

李習【洪武十八年任祠祭司】

邢文【洪武二十一年任祠祭司】

劉鑑【洪武二十五年任祠祭司】

金潤【湖廣人洪武二十五年任先是以郎中謫都察院鞫獄嘗奏事殿中稱旨

是年復命爲禮部主客司郎中】

陳植【洪武二十九年任祠祭司】

郝鵬【洪武三十五年任攺湖廣布政司左參政】

胡遠【永樂元年任六月以纂修髙廟實錄陞左參議】

汪原進【永樂二年任攺漢府左長史】

程得【永樂二年任祠祭司】

鄭居眞【直歙縣人永樂十二年任闕】

李繼鼎【永樂二年以北平刑部郎中攺任儀制司郎中兼右春坊右贊善五年攺

任左贊善侍皇長孫說書】

李至剛【永樂三年四月以本部尙書坐罪釋降任儀制司九年六月以解縉同謀

下獄】

童銓【永樂七年任祠祭司】

王宴【永樂七年任精膳司本年九月陞陜西布政司右參政】

左洋【永樂八年任祠祭司】

鄒濟【永樂八年任九月皇太子陞爲廣東布政司右參政】

潘賜【永樂九年任祠祭司本年十一月攺江西布政司右參政】

髙謙【永樂十年任本年十一月陞河南布政司右參政】

平思忠【永樂十四年任十六年陞陜西布政司參政】

陳士恪【永樂十五年任十六年陞山東布政司右參政】

曾堅【洪武中員外郎永樂十六年任祠祭司郎中本年四月陞雲南左布政使】李昌祺【江西廬陵人永樂甲申進士十六年仕主客司郎中陞廣西左布政使】葉春【浙江開化人永樂壬戍進士十六年以主客司員外郎陞任本司郎中陞

兩淮鹽運司運使】

楊淸【應天上元人永樂壬辰進士十六年以主客司員外郎陞本司郎中】葉仕寧【初以儀制司主事陞員外郎永樂十六年陞郎中十七年六月陞陜西布

政司左參政】

李斆【永樂十六年任十七年七月陞江西布政司左防議】

陳景宗

王復

金雍

曾伯機

楊冀安

劉翼南

吳禧

張彬

宋伯義

夏止善

匡文眞

李興

陳敬

蕭鏞

陸允大

陰仲宏

安健

張益之

姚文正

楊思正

文彬

文濟亨

周銳

周訥

姚本原

邢倫

張恩

楊允

崔詢

李宰輔

吳宗直

潘定

趙安

張頥

已上洪武至永樂十七年郎中姓名見題名碑而籍貫履任無攷者也

國初禮部員外郎

曾堅【故元禮部員外郎歸附洪武二年至自北平仍以爲禮部員外郎】吳伯宗【洪武四年狀元及第授禮部員外郎】

程徳【洪武四年任本年攺禦史臺治書侍禦史】

林洪【洪武六年任祠祭司】

瞿莊【洪武九年任本年陞福建行省參政】

張籌【洪武九年任本年爲本部尙書】

朱夢炎【洪武十年任本年爲本部尙書】

李冕【洪武十三年任本年九月試本部尙書】

林堅【洪武十四年任祠祭司】

應奉世【洪武十六年任】

趙震【洪武十八年任】

髙昌安【洪武二十一年以山東按察司僉事陞任二十三年陞吏部侍郎】陳子髙【洪武二十一年任祠祭司】

何仲亷【洪武二十四年任】

潘善應【洪武二十八年任】

侯泰【洪武三十年任本年五月陞刑部右侍郎】

劉防謙【永樂元年任祠祭司】

方彥楨【永樂元年以儀制司主事陞任】

陸顒【永樂元年繇戶部主事謄冩髙廟實錄陞任】

葉仕寧【永樂四年以儀制司主事陞任又陞祠祭司郎中】

饒晞【永樂六年任祠祭司】

滕霄【永樂八年以本部司務陞任祠祭司】

劉泰【永樂九年以主客司主事陞任祠祭司】

吳福【浙江鄞縣人洪武庚辰進士永樂十五年任儀制司陞陜西布政司右參

政】

唐魁【永樂十年以儀制司主事陞任】

陳資茂【浙江寧海人永樂丙申進士十年任儀制司】

傳楫

齊允中

孫禎祥

李原

曹貴

髙雄飛

徐遜

趙麟

唐嶽

余致中

徐善

吳敏

汪大賔

劉華

李公正

梁盈

王恭

辛欽

黃鼎

曹貴

周舟

李燇

李甫

潘同

陸貞

張槪

金忠

汪智華

侯允

黃榮

侯敏

陸普任

已上洪武至永樂十七年員外郎無攷者

國初禮部主事

黃肅【故元禮部主事歸附洪武二年同曾堅至自北平制新衣賜之仍以爲禮

部主事】

魏觀【洪武四年繇龍南知縣陞任五年陞蘇州知府】

宋還京【洪武四年繇安縣知縣陞任】

宋濓【洪武五年任本年十二月陞太子贊善大夫】

楊防【洪武六年任祠祭司】

王勵【洪武八年任祠祭司】

孟擴【洪武九年任精膳司十年七月陞金華知府】

黃琮【洪武十一年任祠祭司】

劉鏞【洪武十三年任】

趙鼎【洪武十四年任】

李原名【洪武十六年任二十年任本部尙書】

許節【洪武十六年任祠祭司】

李顯【洪武八年】

蔣遜【洪武二十年任】

李鼎【洪武二十二年任】

解綸【洪武二十二年任】

薛文舉【洪武二十五年任】

陳楨【洪武二十六年任】

王璧【洪武二十八年任】

陳瑀【洪武二十九年任陞祠祭司員外郎】

馬負圖【洪武三十三年任】

張顯【永樂元年任祠祭司】

朱亮【永樂四年任】

侯敏【永樂四年任】

尹昌隆【江西泰和人永樂五年以左春坊左中允攺任主客司】

兪允【直華亭人永樂六年以魯山縣知縣陞任祠祭司】

常士昌【浙江海鹽人永樂六年以山西行太僕寺主簿陞任】

沈琮【永樂七年以本部司務陞任祠祭司主事】

劉惟得【永樂七年任祠祭司】

李敏【永樂八年任】

李斆【永樂九年任祠祭司主事十六年陞郎中】

樊榮【永樂九年任精膳司】

夏宗啟【永樂十年任】

崔贇【永樂十年任陞河南布政右參議】

查孚【江西星子人永樂甲申進士十一年任儀制司】

李福民【永樂十一年任祠祭司】

徐嶽【永樂十二年任】

黃勝【永樂十五年任】

張誠【福建建寧人永樂辛夘進士十五年任主客司】

黃裳【河南內鄕人永樂壬辰進士十五年任主客司】

獨孤樂【江西泰和人永樂甲申進士十六年任精膳司】

馬馴【陜西長安人永樂十六年任】

蔣忠【浙江錢塘人永樂丙辰進士任儀制司】

周浣

陳楫

王茂

劉鏞

徐震

張裕

周宗璲

蓋霖

曹文興

黃文英

趙存中

趙子芳

趙安

郭浦

王英發

孫信茂

梁克家

蕭端

王潤

王孟易

王祝

盧彭祖

吳起濵

朱端

宮侑

江淸之

周讓

祝仕美

趙逺

張政厚

費子恭

易榮

常士昌

申逵

楊輝

湯寶

歐陽俊

夏宗啟

聶銘

葛淸淮

夏肅

曹宗逺

李同仁

胡量

王伯彥

甘守信

徐顯

伍防

黃惟初

衛世寧

佘昱

姚肇

袁立

端禮

李宣

張善敏

何升

蕭惟淸

鄭復言

顏暹

髙舉

何鐸

蕭鏞

曹徳

黃鼎

謝思義

姜宗余

劉庸

張裕

蓋霖

楊正衡

陳禎

汪浩

楊徳濟

寛徹

王敏

邢鐸

陸貞

許立

柯景林

周讓

陶進

吳起濵

劉弼

康進

厲思

張思進

張頥

王維修

張鑑

何鐸

武至剛

傅諒

範淳

胡煥莊

王傑

倪文質

丘重

沃能

已上洪武至永樂十七年主事無攷者

國初禮部司務

姜宗余【洪武十七年任陞本部主客司主事】

盧子明【洪武十八年任】

陳銘【洪武十九年任】

鄒本初【洪武二十一年任】

範讓【洪武二十一年任陞通政司參議】

譚孟髙【洪武二十六年任】

張徽【洪武二十七年任陞吏部考功司員外郎】

陳潼【洪武二十九年任陞兵部職方司郎中】

暴昭【洪武三十年任陞刑部右侍郎】

袁立【洪武三十一年任陞本部祠祭司主事】

趙良【永樂元年任】

劉驥【永樂二年任】

滕霄【永樂四年任陞本部祠祭司員外郎】

郭瑀【永樂五年任】

曾志善【永樂六年任】

楊淸【永樂七年任陞本部主客司員外郎郎中】

沈琮【永樂七年任陞本部祠祭司主事】

趙恭【永樂八年任】

嚴勝宗【永樂十年任】

紀常【永樂十二年任】

史鑑【永樂十五年任陞刑部河南司主事】

李貫【永樂十六年任陞刑部廣東司員外郎】

朱晟【永樂十七年任】

康子敏

吳與能

吳奎

範防

許敬軒

徐昂

陳恭

成通

已上洪武至永樂十七年司務無攷者

禮部志稿卷四十一﹤史部﹐職官類﹐官制之屬﹐禮部志稿﹥

欽定四庫全書

禮部志稿卷四十二

明兪汝楫編

歷官表

尙書

呂震【字克聲陜西臨潼人舉人永樂六年任十八年定鼎北京攺掌部事兼太

子少師加太子太保】

金純【字徳修直泗州人太學生永樂十四年任十八年扈行在追封山陽伯】胡濙【字籍見下宣徳元年繇本部左侍郎陞任加少傅兼太子太師贈太保諡

忠安】

楊寧【字彥謚直歙縣籍浙江錢塘人進士正統十四年任協胡濙理事】楊善【字籍見下天順元年以興濟伯掌部事贈興濟侯諡忠敏】

蕭晅【字仰善江西泰和人進士天順四年任】

石瑁【字信之山西應州人進士天順五年任】

姚防【字籍見下天順七年繇吏部左侍郎陞任攺吏部尙書加太子少保贈少

保諡文敏】

鄒榦【字籍見下成化五年繇本部左侍郎陞任加太子少保贈太子太保諡康

靖】

張文質【字允中直昌黎人進士成化十五年繇太子少保工部尙書掌通政司

事攺任】

耿裕【字好問河南盧氏人進士治元年任攺吏部尙書加太子太保贈太保

諡文恪】

倪嶽【字籍見下治六年繇本部左侍郎陞任攺吏部尙書加太子少保贈少

保諡文毅】

徐瓊【字籍見下治九年繇本部左侍郎陞任加太子少保】

傅瀚【字籍見下治十三年繇本部左侍郎陞任贈太子太傅諡文穆】張升【字籍見下治十五年繇本部左侍郎陞任贈太子太傅諡文喜】李傑【字籍見下正徳二年繇本部左侍郎陞任贈太子太保諡文安】劉機【字籍見下正徳二年繇本部左侍郎陞任攺南京兵部尙書贈太子太保】周經【字籍見下正徳三年以太子太保戶部尙書起任贈太保諡文端】白鉞【字籍見下正徳三年繇本部左侍郎陞任後兼翰林院學士掌詹事府事

加太子少保贈太子太保諡文裕】

費宏【字籍見下正徳五年繇本部左侍郎陞任歷少師兼太子太師吏部尙書

華蓋殿大學士贈太保諡文憲】

珪【字邦瑞直淸逺人進士正徳六年任贈太子少保諡文毅】劉春【字仁仲四川巴縣人進士正徳八年任後兼翰林院學士掌詹事府事贈

太子太保諡文簡】

毛紀【字籍見下正徳十年繇吏部左侍郎陞任歷少保兼太子太保吏部尙書

謹身殿大學士贈太保諡文簡】

李遜學【字籍見下正徳十一年繇本部左侍郎陞任後兼翰林院學士掌詹事府

事贈太子太保諡文簡】

毛澄【字憲淸直太倉人進士正徳十二年任加太子太傅贈少保諡文簡】汪俊【字籍見下嘉靖二年繇吏部左侍郎陞任贈太子少保諡文莊】席書【字文同四川遂寧人嘉靖三年任加少保兼太子太保武英殿大學士贈

太博諡文襄】

吳一鵬【字籍見下嘉靖六年繇本部左侍郎陞任攺南京吏部尙書加太子太保

贈太子太保諡文端】

桂蕚【字籍見下嘉靖六年任兼翰林院學士歷少保兼太子太傅吏部尙書武

英殿大學士贈太傅諡文襄】

方獻夫【字籍見下嘉靖六年任兼翰林院學士歷少保兼太子太保吏部尙書武

英殿大學士贈太保諡文襄】

李時【字籍見下嘉靖八年繇本部左侍郎陞任歷少傅兼太子太傅吏部尙書

華蓋殿大學士贈太傅諡文康】

夏言【字籍見下嘉靖十年繇本部左侍郎兼翰林院學士陞任仍兼學士歷少

師兼太子太師吏部尙書華蓋殿大學士諡文湣】

嚴嵩【字籍見下嘉靖十五年繇南京吏部尙書攺任兼翰林院學士歷少師兼

太子太師吏部尙書華蓋殿大學士】

張璧【字籍見下嘉靖二十二年繇南京禮部尙書攺任兼翰林院學士歷太子

太保東閣大學士贈少保諡文簡】

費宷【字子和江西鉛山人進士嘉靖二十三年繇本部尙書兼翰林院學士掌

詹事府事回任仍兼學士累加少保兼太子太保諡文通】

孫承恩【字籍見下嘉靖二十七年以本部尙書兼翰林院學士掌詹事府事理

部事贈太子太保諡文簡】

徐階【字籍見下嘉靖二十八年繇吏部左侍郎兼翰林院學士掌院事陞任仍

兼學士歷少師兼太子太師吏部尙書建極殿大學士贈太師諡文貞】

歐陽徳【字籍見下嘉靖三十一年繇吏部左侍郎兼翰林院學士掌詹事府事陞

任仍兼學士贈太子少保諡文莊】

王用賔【字籍見下嘉靖三十二年繇本部左侍郎陞任加太子少保兼翰林院學

士攺南京吏部尙書加太子太保】

吳山【字籍見下嘉靖三十五年繇吏部左侍郎陞任兼翰林院學士累加少保

兼太子太保贈太保諡文端】

袁煒【字籍見下嘉靖四十年繇吏部左侍郎陞任加太子少保兼翰林院學士

歷少傅兼太子太傅戶部尙書建極殿大學士贈太傅諡文榮】

嚴訥【字籍見下嘉靖四十一年繇吏部左侍郎兼翰林院學士陞任仍兼學士

歷太子太保吏部尙書武英殿大學士】

李春芳【字籍見下嘉靖四十二年繇吏部左侍郎兼翰林院大學士陞任仍兼學

士歷少師兼太子太師吏部尙書中極殿大學士】

董份【字籍見下嘉靖四十四年繇工部尙書兼翰林院學士夷部左侍郎事

陞任仍兼學士】

髙拱【字籍見下嘉靖四十四年繇吏部左侍郎兼翰林院學士掌詹事府事陞

任仍兼學士歷少師兼太子太師吏部尙書中極殿大學士】

髙儀【字籍見下嘉靖四十五年繇吏部左侍郎兼翰林院學士掌院事陞任仍

兼學士歷太子少保文淵閣大學士贈太子太保諡文端】

殷士儋【字籍見下隆慶三年繇本部尙書兼翰林院學士掌詹事府事回任仍兼

學士歷少保兼太子太保武英殿大學士贈太保諡文通】

潘晟【字籍見下隆慶四年繇南京禮部尙書攺任兼翰林院學士】呂調陽【字籍見下隆慶六年繇吏部左侍郎兼翰林院學士掌詹事府事陞任仍

兼學士歷少傅兼太子太傅吏部尙書建極殿大學士贈太保諡文簡】

陸樹聲【字與吉直華亭人進士隆慶六年繇吏部右侍郎兼翰林院學士掌詹

事府事陞任仍兼學士】

萬士和【字籍見下萬曆二年繇本部左侍郎管南京國子監祭酒闕

諡文恭】

馬自彊【字籍見下萬曆三年繇吏部左侍郎陞任兼翰林院學士歷太子太保文

淵閣大學士贈少保諡文莊】

潘晟【萬曆六年繇南京吏部尙書復任仍兼翰林院學士加太子太保致仕起

武英殿大學士未任】

徐學謨【字叔明直嘉定人進士萬曆八年繇刑部左侍郎陞任十一年加太子

少保】

陳經邦【字籍見下萬曆十一年繇吏部左侍郎兼翰林院侍讀學士掌詹事府事

陞任兼學士】

沈鯉【字籍見下萬曆十二年繇吏部左侍郎兼翰林院侍讀學士陞任仍兼翰

林院學士】

朱【字籍見下萬曆十六年繇太子賓客吏部左侍郎兼翰林院侍讀學士陞

任兼翰林院學士】

於愼行【字籍見下萬曆十七年繇詹事府掌府事吏部左侍郎兼翰林院侍讀學

士陞任仍兼翰林院學士】

李長春【字籍見下萬曆十九年繇左侍郎兼翰林院侍讀學士陞任仍兼翰林院

學士】

羅萬化【字一甫浙江防稽縣人戊辰進士萬曆二十年冬繇禮部尙書教習庻吉

士兼學士回部事】

範謙【字籍見下萬曆二十二年繇詹事府掌府事吏部左侍郎兼翰林院侍讀

學士陞任仍兼翰林院學士】

余繼登【字籍見下萬曆二十七年繇左侍郎兼翰林院侍讀學士陞任仍兼翰林

院學士】

馮琦【字籍見下萬曆二十九年繇吏部左侍郎兼翰林院侍讀學士陞任仍兼

翰林院學士】

孫如防【字籍見下萬曆二十九年侍郎兼翰林院侍讀學士陞任仍兼翰林院學

士】

孫愼行【字籍見下天啟元年侍郎兼翰林院侍讀學士陞任仍兼翰林院學士】盛以【字子寛陜西潼闗衛籍直定逺人前右郎訥之子進士繇吏部左侍郎

天啟三年陞任】

林堯兪【字籍見下天啟三年繇本部左侍郎兼翰林院侍讀學士陞任仍兼翰林

院學士加太子少保】

左右侍郎

郭惇【字闕山東堂邑人舉人永樂十九年任右侍郎歷戶部尙書】胡濙【字源潔直武進人進士永樂二十二年任左侍郎洪熈元年加太子賓

客】

鄒師顏【字闕湖廣宜都人國子生永樂二十二年任右侍郎】

張瑛【字子玉直邢臺人舉人洪熈元年任右侍郎歷禮部尙書華蓋殿大學

士】

李嘉【字永亨順平宛平人生員宣徳元年任左侍郎】

李琦【字闕直元氏人薦舉宣徳元年任右侍郎】

吾紳【字叔縉浙江開化人進士宣徳四年任右侍郎】

蔣驥【字良夫浙江錢塘人進士宣徳五年任右侍郎】

章敞【字尙文浙江會稽人進士宣徳五年任右侍郎正統元年轉左】吳廷用【字廷用福建政和人進士宣徳九年任左侍郎】

王士嘉【字道亨山東武城人國子生正綂元年任右侍郎】

王直【字行儉江西泰和人進士正綂三年任左侍郎兼翰林院侍讀學士歷吏

部尙書加少傅兼太子太師贈太保諡文端】

王英【字時彥江西金谿人進士正綂三年任左侍郎兼翰林院侍讀學士歷南

京禮部尙書諡文安攺諡文忠】

錢習禮【字榦文江西吉水人進士正綂十年任右侍郎諡文肅】

楊善【字闕順天大興人生員正綂十一年任右侍郎】

王一寧【字以康浙江仙居人進士正綂十三年任右侍郎景泰元年轉左歷太子

少師兼翰林院學士入閣贈太子太保禮部尙書諡文通】

儲懋【字闕直丹徒人舉人正綂十四年任右侍郎景泰二年轉左陞南京

戶部尙書】

章瑾【敞子字用卿進士正綂十四年任右侍郎】

儀銘【字子新山東髙宻人恩廕正綂十四年任左侍郎兵部尙書加太子太保

贈太師諡忠襄】

李實【字闕四川合州人進士景泰元年任右侍郎歷都察院右都禦史】鄒榦【字宗盛浙江余杭人進士景泰二年任右侍郎】

薩琦【字廷圭福建閩縣人進士景泰三年任右侍郎兼詹事府少詹事】姚防【字大章浙江桐廬人進士景泰四年任右侍郎天順元年轉左】蕭璁【字孟奎江西泰和人進士天順元年任右侍郎】

章綸【字大經浙江樂淸人進士天順元年任右侍郎贈本部尙書諡恭毅】鄒榦【字籍見前天順元年任左侍郎】

李紹【字克述江西安福人進士天順四年任右侍郎】

葉盛【字典中直昆山人進士成化三年任右侍郎攺吏部諡文莊】萬安【字循吉四川眉州人進士成化三年任左侍郎歷少師兼太子太師吏部

尙書華蓋殿大學士贈太師諡文康】

邢讓【字遜之山西襄陵人進士成化五年任右侍郎】

雷復【字景陽湖廣寧逺人進士成化七年任右侍郎】

劉吉【字佑之直博野人進士成化七年任右侍郎八年轉左歷少師兼太子

太師吏部尙書華蓋殿大學士贈太師諡文穆】

尹直【字正言江西泰和人進士成化十一年任右侍郎歷太子少保兵部尙書

兼翰林院學士入閣贈諡文和】

兪欽【字振恭浙江新昌人進士成化十一年任右侍郎十三年轉左】周洪謨【字堯弼四川長寧人進士成化十三年任右侍郎十六年轉左】謝一防【字大韶江西新建人進士成化十六年任右侍郎歷工部尙書贈太子少

保諡文莊】

徐溥【字時用直宜興人進士成化十七年任左侍郎兼翰林院學士歷少師

兼太子太師吏部尙書華蓋殿大學士贈太師諡文靖】

倪嶽【字舜咨應天上元人進士成化二十二年任右侍郎治元年轉左】黃景【字文昭江西上髙人進士成化二十二年任左侍郎】

張悅【字時敏直華亭人進士治元年任右侍郎歷南京兵部尙書加太子

少保贈太子太保諡荘簡】

周經【字伯常山西陽曲人進士治二年任右侍郎】

費誾【字廷言直丹徒人進士治四年任右侍郎】

傅瀚【字曰川江西新諭人進士治六年任右侍郎九年轉左】

徐瓊【字時庸江西金谿人進士治六年任左侍郎】

張升【字啟昭江西南城人進士治九年任右侍郎】

焦芳【字孟陽河南泌陽人進士治十二年任右侍郎十五年轉左歷少師兼

太子太師吏部尙書華蓋殿大學士】

李傑【字世賢直常熟人進士治十五年任右侍郎十六年轉左】王華【字徳光浙江余姚人進士治十六年任右侍郎正徳元年轉左陞南京

吏部尙書】

劉機【字世衡順天大興人進士正徳元年任右侍郎二年轉左】

張澯【字仲湜廣西平南人進士正徳二年任右侍郎本年轉左歷南京兵部尙

書加太子少傅】

白鉞【字秉徳直南宮人進士正徳二年任右侍郎】

費宏【字子充江西鉛山人進士正徳二年任右侍郎四年轉左】

靳貴【字充道直丹徒人進士正徳四年任右侍郎歷太子太保戶部尙書武

英殿大學士贈太傅諡文僖】

李遜學【字希賢可南上蔡人進士正徳五年任右侍郎七年轉左】

毛紀【字維之山東掖縣人進士正徳五年任左侍郎】

吳儼【字克溢直宜興人進士正徳八年任右侍郎十年轉左陞南京禮部尙

書贈太子少保諡文肅】

石瑤【字邦彥直槁城人進士正徳十年任右侍郎十一年轉左歷少保兼太

子太保吏部尙書武英殿大學士贈太保諡文隠攺諡文介】

王瓉【字思獻浙江永嘉人進士正徳十一年任右侍郎十二年轉左贈本部尙

書諡文定】

顧淸【字士亷直華亭人進士正徳十二年任右侍郎陞南京禮部尙書諡文

僖】

汪俊【字栁之江西弋陽人進士正徳十六年任右侍郎】

賈詠【字鳴和河南臨潁人進士正徳十六年任左侍郎歷少保兼太子太保禮

部尙書武英殿大學士贈太保諡文靖】

劉龍【字舜卿山西襄垣人進士嘉靖元年任右侍郎】

吳一鵬【字南夫直長洲人進士嘉靖元年任右侍郎二年轉左】

朱希周【字懋忠直昆山人進士嘉靖三年任右侍郎本年轉左陞南京吏部尙

書贈太子太保諡恭靖】

李時【字宗易直任丘人進士嘉靖三年任右侍郎四年轉左】

劉龍【字籍見前嘉靖四年復任右侍郎尋轉左歷南京兵郎尙書贈太子太保

諡文安】

翟鑾【字仲鳴山東諸城人進士嘉靖四年任右侍郎歷禮部尙書武英殿大學

士諡文懿】

桂蕚【字子實江西安仁人進士嘉靖六年任右侍郎兼翰林院學士】方獻夫【字叔賢廣東南海人進士嘉靖六年任右侍郎兼翰林院學士】徐縉【字子容直吳縣人進士嘉靖六年任右侍郎諡文敏】

嚴嵩【字維中江西分宜人進士嘉靖七年任右侍郎八年轉左】

李時【字籍見前嘉靖七年復任左侍郎】

何瑭【字粹夫河南懷慶人進士嘉靖八年任右侍郎陞南京都察院右都禦史

贈工部尙書諡文定】

湛若水【字元明廣東增城人進士嘉靖八年任右侍郎十年轉左歷南京兵部尙

書贈太子少保諡文簡】

夏言【字公謹江西貴溪人進士嘉靖十年任左侍郎兼翰林院學士】顧鼎臣【字九和直昆山人進士嘉靖十年任右侍郎兼翰林院學士歷少保兼

太子太傅禮部尙書武英殿大學士贈太傅諡文康】

席春【字仁同四川遂寧人進士嘉靖十一年任右侍郎】

黃綰【字宗賢浙江黃巖人官生嘉靖十二年任左侍郎十八年起本部尙書未

任】

黃宗明【字誠甫浙江鄞縣人進士嘉靖十三年任右侍郎十四年轉左贈都察院

右都禦史】

謝丕【字以中浙江余姚人進士嘉靖十四年繇太常寺少卿兼翰林院學士掌

院事陞右侍郎仍兼學士】

張璧【字崇象湖廣石首人進士嘉靖十五年繇太常寺卿兼翰林院侍讀學士

掌院事陞右侍郎仍兼學士十六年轉左】

李廷相【字夢弼山東濮州人進士嘉靖十六年繇兵部左侍郎攺任兼翰林院學

士歷戶部尙書贈太子太保諡文敏】

蔡昂【字衡甫直淮安衛籍嘉定人進士嘉靖十六年繇翰林院學士陞右侍

郎仍兼學士十九年轉左贈本部尙書】

孫承恩【字貞甫直華亭人進士嘉靖十九年繇詹事府少詹事兼翰林院侍讀學

士陞右侍郎仍兼少詹事侍讀學士本年轉左】

馬汝驥【字仲房陜西綏徳人進士嘉靖十九年繇南京國子監祭酒陞右侍郎兼

翰林院侍讀學士贈本部尙書諡文簡】

許成名【字思仁山東聊城人進士嘉靖二十二年繇南京吏部侍郎攺任二十三

年轉左】

徐階【字子升直華亭人進士嘉靖二十三年繇國子監祭酒陞右侍郎】崔桐【字來鳯直海門人進士嘉靖二十四年繇南京禮部右侍郎攺任】歐陽徳【字崇一江西泰和人進士嘉靖二十六年繇太常事卿管國子監祭酒事

陞左侍郎】

王崇慶【字徳徵直開州人進士嘉靖二十七年繇工部右侍郎攺任二十八年

轉左歷南京禮部尙書贈太子少保】

朱廷立【字子禮湖廣通山人進士嘉靖二十八年繇工部右侍郎攺任】李黙【字時言福建甌寧人進士嘉靖二十八年繇太常寺卿管南京國子監祭

酒事陞右侍郎歷吏部尙書兼翰林院學士加太子少保】

王用賔【字允興陜西咸寧人進士嘉靖二十九年繇詹事府少詹事兼翰林院侍

讀學士陞右侍郎本年轉左】

程文徳【字舜敷浙江永康人進士嘉靖二十九年繇南京國子監祭酒陞右侍郎

三十年轉左贈本部尙書諡文恭】

孫陞【字志髙錦衣衛人浙江余姚人進士嘉靖三十年繇國子監祭酒陞右侍

郎三十一年轉左歷南京禮部尙書贈太子少保諡文恪】

聞如霖【字師望浙江烏程人進士嘉靖三十一年繇太常寺卿國子監祭酒事

陞右侍郎三十二年轉左歷南京禮部尙書贈太子少保】

吳山【字曰靜江西髙安人進士嘉靖三十二年繇太常寺卿國子監祭酒事

陞右侍郎本年轉左兼翰林院侍讀學士】

郭朴【字質夫河南安陽人進士嘉靖三十二年繇左春坊左庻子兼翰林院侍

讀學士掌院事陞右侍郎歷少傅兼太子太傅吏部尙書武英殿大學士】

茅瓉【字邦獻浙江錢塘人進士嘉靖三十三年繇南京吏部右侍郎攺任兼翰

林院侍讀學士三十五年轉左加太子賓客兼學士】

袁煒【字懋中浙江慈谿人進士嘉靖三十五年繇翰林院侍讀學士陞右侍郎

仍兼侍讀學士加太子賓客兼學士三十九年轉左】

嚴訥【字敏卿直常熟人進士嘉靖三十九年繇太常寺少卿兼翰林院學士

掌院事陞右侍郎仍兼學士本年轉左】

李春芳【字子實直興化人進士嘉靖四十年繇本部右侍郎兼翰林院學士掌

院事回任仍兼學士本年轉左】

董份【字用均浙江烏程人進士嘉靖四十年繇本部右侍郎兼翰林院學士掌

院事回任仍兼學士】

髙拱【字肅卿河南新鄭人進士嘉靖四十一年繇太常寺卿管國子監祭酒事

陞左侍郎】

陳陞【字晉甫浙江余姚人進士嘉靖四十一年繇翰林院侍讀學士掌院事陞

右侍郎本年轉左贈本部尙書諡文僖】

秦鳴雷【字子豫浙江臨海人進士嘉靖四十一年繇太常寺卿管國子監祭酒事

陞右侍郎四十三年轉左歷南京禮部尙書】

髙儀【字子象浙江錢塘人進士嘉靖四十三年繇太常寺卿管國子監祭酒事

陞右侍郎四十四年轉左】

陳以勤【字逸父四川南充人進士嘉靖四十四年繇太常寺卿管國子監祭酒事

陞右侍郎本年轉左歷少傅兼太子太師吏部尙書武英殿大學士】

潘晟【字思明浙江新昌人進士嘉靖四十四年繇南京吏部右侍郎攺任四十

五年轉左】

丘嶽【字子瞻湖廣黃岡人進士嘉靖四十五年繇太常寺少卿提督四夷館陞

右侍郎】

張居正【字叔大湖廣江陵人進士隆慶元年繇翰林院侍讀學士掌院事陞右侍

郎兼學士歷太師兼太子太師吏部尙書中極殿大學士贈上柱國諡文

忠】

殷士儋【字正甫山東歷城人進士隆慶元年繇翰林院侍讀學士掌院事陞右侍

郎兼學士】

林【字貞恆福建閩縣人進士隆慶元年繇太常寺卿國子監祭酒事陞右

侍郎兼翰林院學士歷南京禮部尙書】

萬士和【字思節直宜興人進士隆慶二年繇戶部右侍郎攺任本年轉左】瞿景淳【字師道直常熟人進士隆慶二年繇南京吏部右侍郎陞任左侍郎兼

翰林院學士贈本部尙書諡文懿】

呂調陽【字和卿廣西桂林衛人進士隆慶二年繇南京禮部右侍郎攺任兼翰林

院學士】

王希烈【字子忠江西南昌人進士隆慶三年繇國子監祭酒陞右侍郎轉左兼翰

林院侍讀學士贈本部尙書】

諸大綬【字端甫浙江山陰人進士隆慶四年繇翰林院侍讀學士掌院事陞右侍

郎仍兼侍讀學士贈本部尙書】

馬自彊【字體幹陜西同州人進士隆慶六年繇詹事府少詹兼翰林院侍讀學士

掌院事陞右侍郎仍兼侍讀學士】

陶大臨【字虞臣浙江防稽人進士隆慶六年繇詹事府少詹兼翰林院侍讀學士

掌院事陞右侍郎仍兼侍讀學士贈本郎尙書諡文僖】

汪鏜【字振宗浙江鄞縣人進士萬曆元年繇本部右侍郎管國子監祭酒事陞

左侍郎兼翰林院侍讀學士歷本部尙書掌詹事府事】

丁士美【字邦彥直淸可人進士萬曆元年繇太常寺卿兼翰林院侍讀學士掌

院事陞右侍郎仍兼侍讀學士贈本部尙書諡文恪】

林士章【字徳斐福建漳浦人進士萬曆二年繇祭酒陞右侍郎兼翰林院侍讀學

士五年轉左陞南京禮部尙書】

申時行【字汝黙直吳縣人進士萬曆五年繇詹事府詹事兼翰林院侍讀學士

掌院事陞右侍郎仍兼侍讀學士加太子賔客歷少保兼太子太保戶部

尙書武英殿大學士】

姚謨【字繼文浙江秀水人進士萬曆五年繇國子監祭酒陞右侍郎兼翰林院

侍讀學士攺吏部】

呂旻【字仁甫福建龍溪人進士萬曆六年繇國子監祭酒陞右侍郎兼翰林院

侍讀學士】

王錫爵【字元馭直太倉人進士萬曆六年繇詹事府詹事兼翰林院侍讀學士

掌府事陞右侍郎仍兼侍讀學士歷太子太保禮部尙書武英殿大學士】

余有丁【字丙仲浙江鄞縣人進士萬曆七年繇太常寺卿管國子監祭酒事陞右

侍郎兼翰林院侍讀學士歷太子太保禮部尙書兼文淵閣大學士】

何洛文【字啟圖河南信陽人進士萬曆八年繇詹事府少詹事兼翰林院侍讀學

士掌院事陞右侍郎仍兼侍讀學士九年轉左】

許國【字維楨直歙縣人進士萬曆九年繇詹事府詹事兼翰林院侍讀學士

陞右侍郎本年轉左攺兼侍讀學士歷禮部尙書兼東閣大學士】

陳思育【字仁甫湖廣武陵人進士萬曆九年繇詹事府少詹兼翰林院侍讀學士

掌院事陞右侍郎仍兼侍讀學士十年轉左加太子賔客】

陳經邦【字公望福建甫田人進士萬曆十年繇翰林院侍讀學士掌院事陞右侍

郎仍兼侍讀學士加太子賓客陞吏部左侍郎兼官照舊】

周子義【字以方直無錫人進士萬曆十一年繇國子監祭酒陞右侍郎兼翰林

院侍讀學士本年轉左】

沈鯉【字仲化河南歸徳人進士萬曆十一年繇翰林院侍讀學士掌院事陞右

侍郎仍兼侍讀學士攺吏部】

髙啟愚【字敏甫四川銅梁人進士萬曆十一年繇國子監祭酒陞右侍郎兼翰林

院侍讀學士本年轉左】

朱【字少欽浙江山陰人進士萬曆十一年繇左春坊左庻子兼翰林院侍讀

學士掌院事陞右侍郎仍兼侍讀學士十二年轉左】

王家屏【字忠伯山西山陰人進士萬曆十二年繇詹事府少詹兼翰林院侍讀學

士教習庻吉士陞右侍郎仍兼侍讀學士】

沈一貫【字肩吾浙江鄞縣人進士萬曆十二年繇詹事府少詹兼翰林院侍讀學

士掌院事教習庻吉士陞右侍郎仍兼侍讀學士】

王誨【字紹傳廣東定安人進士萬曆十二年繇南京吏部右侍郎攺任兼翰林

院侍讀學士十四年轉左】

於愼行【字可逺山東東阿人進士萬曆十四年繇翰林院侍讀學士陞右侍郎仍

兼侍讀學士十五年轉左十七年陞詹事府掌府事吏部左侍郎兼翰林

院侍讀學士】

徐顯卿【字公望直長洲人進士萬曆十五年繇詹事府詹事兼翰林院侍讀學

士掌院事陞右侍郎仍兼侍讀學士】

田一儶【字徳甫福建莆田人進士萬曆十一年繇國子監祭酒陞右侍郎兼翰林

院侍讀學士十七年轉左仍兼侍讀學士教習庻吉士】

李長春【字元甫四川富順籍進士湖廣公安人萬曆十七年繇南京禮部右侍郎

攺任兼翰林院侍讀學士本年轉左侍郎】

黃鳳翔【字鳴周福建晉江人進士萬曆十七年繇國子監祭酒陞右侍郎兼翰林

院侍讀學士】

韓世能【字存良直長洲人戌辰進士萬曆十八年繇南京禮部右侍郎攺北教

習庻吉士禮部右侍郎兼翰林院侍讀學士掌院事日講十九年轉左】

趙用賢【字汝師直常熟籍江陰人辛未進士萬曆二十年繇南京禮部右侍郎

攺任兼翰林院侍讀學士本年轉左教習庻吉士兼官照舊】

張一桂【字庭芳河南祥符人戊辰進士萬曆二十年繇南京吏部右侍郎攺任兼

翰林院侍讀學士轉左兼官照舊】

範謙【字汝益江西丰城人戊辰進士萬曆二十年繇詹事府詹事陞右侍郎兼

翰林院侍讀學士本年轉左】

劉元震【字元東直任丘人辛未進士萬曆二十一年繇南京吏部右侍郎攺禮

部右侍郎兼翰林院侍讀學士本年轉左】

盛訥【字敏叔陜西潼關衛官籍直定逺人辛未進士萬曆二十一年繇詹事

府掌府事禮部右侍郎兼翰林院侍讀學士進部管事】

孫繼臯【字以徳直無錫人甲戍進士萬曆二十一年繇詹事府少詹兼翰林院

侍讀學士陞禮部右侍郎兼官照舊】

劉楚先【字子良湖廣江陵人辛未進士萬曆三十二年繇南京吏部右侍郎陞禮

部左侍郎兼翰林院侍讀學士】

馮琦【字用韞山東臨朐人丁丑進士萬曆二十二年繇詹事府少詹兼翰林院

侍讀學士陞本部右侍郎兼官照舊】

余繼登【字世用直交河人丁丑進士萬曆二十四年繇詹事府兼翰林院侍讀

學士掌院事陞本部右侍郎兼官照舊二十六年轉左】

朱國祚【字兆隆太醫院官籍浙江秀水人癸未進士萬曆二十六年繇左春坊左

庻子兼翰林院侍讀陞本部右侍郎兼翰林院侍讀學士】

郭正域【字美命湖廣江夏人癸未進士萬曆三十一年三月繇禮部右侍郎兼翰

林院侍讀學士掌院事】

李廷機【字爾張福建晉江人癸未進士萬曆二十九年繇南京吏部右侍郎攺禮

部右侍郎兼翰林院侍讀學士三十一年轉左】

楊道賓【字維彥福建晉江人丙戍進士萬曆三十五年繇掌翰林院印信禮部右

侍郎兼翰林院侍讀學士本年轉左】

吳道南【字防甫江西崇仁人己丑進士萬曆三十七年繇詹事府少詹兼翰林院

侍讀學士陞禮部右侍郎仍兼翰林院侍讀學士】

翁正春【字兆震福建侯官人壬辰狀元萬曆三十八年繇詹事府少詹兼翰林院

侍讀學士陞禮部左侍郎兼翰林院侍讀學士】

孫愼行【字聞斯直武進人乙未探花萬曆四十一年繇詹事府少詹兼翰林院

侍讀學士陞禮部右侍郎兼翰林院侍讀學士】

何宗彥【字君美湖廣隨州籍江西金谿人乙未進士萬曆四十二年繇詹事府詹

事兼翰林院侍讀學士陞禮部右侍郎兼翰林院侍讀學士四十三年轉

左】

孫如遊【字宗文浙江余姚人乙未進士繇禮部右侍郎兼翰林院侍讀學士掌院

事教習庻吉士萬曆四十三年回部管事】

周道登【字文岸直吳江人戊戍進士泰昌元年繇詹事府少詹兼翰林院侍讀

學士陞禮部左侍郎兼翰林院侍讀學士天啟元年加太子賓客二品服

俸】

鄭以偉【字子籥江西上饒人辛丑進士泰昌元年繇詹事府少詹兼翰林院侍讀

學士教習庻吉士陞禮部右侍郎兼翰林院侍讀學士天啟元年加太子

賓客二品服俸】

林堯兪【字咨伯福建莆田人己丑進士天啟三年繇禮部右侍郎管國子監祭酒

事陞本部左侍郎兼翰林院侍讀學士】

錢象坤【字載浙江山陰人辛丑進士天啟三年繇太子賓客禮部右侍郎兼翰

林院侍讀學士掌院事回部】

南師仲【字子興陜西渭南人乙未進士天啟三年繇禮部右侍郎兼翰林院侍讀

學士協理詹事府事陞左侍郎兼官照舊】

附禮部題名記

禮部自明興訖於正之際故未有題名石嘉靖癸巳夏文湣公言爲尙書始裒其先之嘗官禮部者石而存之以彰往昭來而掲忠靖夏公元吉弁冕之偉矣然按忠靖公故戶部尙書也其扈行在吏禮兵三曹曁禦史臺又嘗兼總九卿事在永樂八年以前苐攝也方是時朝廷大政自畱都出逮十八年文皇帝定鼎北京然後六職繇之肇正忠靖公姑亡論攝不攝卽非攝也於法亦不得書乃其他諸所臚列亦多訛闕豈創置之初逖紹前光傳聞異詞固不能一一周而晰之也乃今去之又五十餘年而石之欵旣失卽在事者書已不屬而後來者駸駸益多將遂漫然沒其名乎是則維組者之罪也謨用是惴惴間睇文湣公之遺圖撤其石而增廓之防頃年上數舉鴻典日不暇給逡巡復二年姑謀之儀曹郎施子策郎以力詘告無已乃命工礱其故勒而稍縮其欵令露隟可書而左侍周公子義爲盡抽蘭臺掌故之蔵更互考訂相與正其訛補其闕差次其世第斷自永樂定鼎之年爲始凡以他官攝者不書系銜而不系於職事者不書卿得專書卿亞自他官徙者與左右自相轉徙者悉彚而合爲之書其世遠而字籍湮不可核者苐以其官傳用闕文書書已將鐫諸名而右侍髙公啟愚以國子祭酒遷至落焉遂訖事於乎名之於人至末也其初第不過人自爲之識爾惡覩所謂短長哉顧名之所至實則賔之摭實以賓名則瑕瑜之迹所繇來而千百世之指目於是乎在吁不其嚴乎記曰禮器是故大備器之云者謂用以釋回增美而治其身也乃身之爲用宜莫先於名君子所以別嫌明防儐鬼神考制度別仁義咸繇名出也名而石之持以鏡世器孰重焉是之或委將無器而可備也又安所顧籍以治政安君哉是故謨之所以亟是也今幸備器矣名且登之矣聞之遘防系所陳列若一時適然乃祗式度懋猷訓敬共明神俾罔幹於悔怒則有無彊之聞惟玆石是賁弗毖於爲而荒徳佚豫墜厥緒隕厥聞以詒宗伯氏羞則亦有無疆之垢亦惟玆石是緇鏡世之器固烱不可磨也而疇與匿之乎詩云庻幾夙夜以永終譽此之謂也譽之不終而令後之人復籍攝以爲重焉恥矣萬曆十一年嵗次癸未六月徐學謨撰

儀制司郎中

王芳蓀【瀘源江西安福縣人洪武三十二年貢士永樂十三年任】

況鐘【伯津江西靖安縣人吏員永樂二十一年任陞蘇州知府事見名臣錄】孫原貞【闕江西徳興縣人永樂十三年進士宣徳八年任】

劉孟鐸【闕江西廬陵縣人永樂二年進士正統元年任】

余麟【天祥浙江鄞縣人永樂二十一年貢士正綂七年任】

潘諒【詳見主事下正綂十三年任】

章綸【大經浙江樂淸縣人正綂四年進士景泰二年任歷本部右侍郎諡恭毅】周騤【世良直華亭縣人正綂十三年進士天順元年任】

兪欽【詳見主事下天順四年任歷本部左侍郎】

彭彥充【詳見主事下成化五年任】

趙繕【繇本司員外郎成化十四年任】

劉紳【詳見主事下成化二十年任】

閻綸【詳見主事下成化二十三年任】

徐說【以忠直宣城縣人成化十四年進士治三年任歷南京右通政】王綸【詳見主事下治十二年任歷右都禦史】

黎民表【本端湖廣華容縣人成化二十年進士治十五年任歷布政使】張琮【繇本司員外郎治十八年任歷右都禦史】

許湻【詳見主事下正徳元年任】

劉臺【詳見主事下正徳二年任】

鄭允宣【詳見主事下正徳三年任】

皇甫錄【繇本司員外郎正徳四年任陞知府致仕】

崔傑【繇本司員外郎正徳九年任陞南京尙寶司卿】

劉滂【繇本司員外郎正徳九年任陞南京尙寶司卿】

姜龍【繇本司員外郎正徳十三年任陞雲南副使】

鄭元【詳見主事下正徳十五年繇主客司調任陞雲南提學副使】兪才【詳見員外郎下正徳十六年繇主客司調任陞光祿少卿】

李浙【詳見主事下嘉靖四年任】

吳奭【克學直宜興縣人正徳九年進士嘉靖五年任】

周時望【公儼江西貴溪縣人正徳九年進士嘉靖六年任調吏部文選郎中】方一蘭【繇本司員外郎嘉靖七年任】

陸銓【選之浙江鄞縣人嘉靖二年進士八年任陞福建副使歷廣東右布政使】徐灝【子淳浙江仁和人正徳十六年進士嘉靖九年任陞知府】

田汝成【詳見員外郎下嘉靖十一年縣祠祭司調任陞福建提學副使】屠應峻【詳見員外郎下嘉靖十二年繇祠祭司調任攺翰林院修撰陞春坊諭徳】張元孝【仲仁河南汝陽縣人嘉靖二年進士十三年任】

歐陽塾【繇本司員外郎嘉靖十四年任陞太常寺少卿歷應天府尹】陳箎【繇本司員外郎嘉靖十六年任陞尙寶卿】

白悅【貞夫直武進縣人嘉靖十一年進士十七年任攺春坊司直郎兼檢討】劉伯躍【起之江西南昌縣人嘉靖八年進士十九年任陞福建副使歷都禦史】葛守禮【與立山東徳平縣人嘉靖八年進士二十年任陞河南提學副使歷刑部

尙書】

汪集【惟義江西進賢縣人嘉靖十四年進士二十二年任陞南京尙寶卿】王健【偉純浙江永嘉縣人嘉靖十七年進士三十四年任陞南京光祿少卿】周珫【潤夫湖廣應城縣人嘉靖十一年進士二十四年任陞福建提學副使】吳舂【以容江西貴溪縣人嘉靖十七年進士二十五年任陞光祿少卿】張子瑫【詳見員外下嘉靖二十六年繇主客司調任陞南京光祿少卿】林懋和【惟介福建閩縣人嘉靖二十年進士二十九年繇祠調任】

王惟中【道原福建晉江人嘉靖辛丑進士三十年主客調任陞尙寶卿歷南太僕

少卿】

聶靜【子安江西永丰人嘉靖乙未進士三十二年任】

劉朝佐【道卿江西安福人嘉靖甲辰進士三十三年繇祠祭調任】

張天復【復亨浙江山陰人嘉靖丁未進士三十五年繇主客調任陞湖廣提學副

使】

白啟常【伯倫錦衣衛籍直武進人嘉靖庚戌進士三十七年繇主客調任陞尙

寶卿】

徐文沔【可澠浙江開化人嘉靖丁未進士四十年繇祠祭調任本年調吏部稽勲

司】

胡士彥【世美江西鄱陽人嘉靖癸丑進士四十年繇主客調任】

劉曰村【汝成江西南昌人嘉靖癸丑進士四十一年繇精膳調任陞貴州提學副

使歷布政使】

陸先祖【與繩浙江平湖人嘉靖丁未進士四十二年繇祠祭調任調吏部歷兩京

吏部尙書諡莊簡】

張正謨【以明江西南昌人嘉靖丙辰進士四十二年繇祠祭調任】

龎遠【惟明直吳江人嘉靖癸丑進士四十三年繇祠祭調任南京光祿少卿】檉芳【子栁浙江嘉興人嘉靖丙辰進士四十四年繇主客調任陞貴州提學副

使】

戚元佐【希仲浙江嘉興人嘉靖壬戊進士四十四年繇精膳調任陞尙寶少卿】徐用檢【克賢浙江蘭谿人嘉靖壬戍進士隆慶三年繇祠祭調任陞廣東副使歷

南京太常寺正卿】

陸光祚【與培浙江平湖人嘉靖乙未進士隆慶四年繇祠祭調任陞湖廣副使調

陜西提學副使】

胡僖【伯安浙江蘭谿人嘉靖己未進士隆慶五年繇主客調任陞湖廣參議歷

副使】

蔡叔逵【子漸河南衛輝府千戶所人嘉靖壬戌進士隆慶六年繇祠祭調任陞山

西提學副使歷右布政】

鄭汝璧【邦章浙江縉雲人隆慶戊辰進士萬曆二年繇刑部調任調吏部歷僉都】

劉應麒【道徴江西鄱陽人隆慶戊辰進士萬曆三年繇祠祭調任】

曾如春【仁祥江西臨川人嘉靖乙丑進士萬曆四年繇主客調任陞廬州知府任

總理河道右侍郎】

張彥【士美湖廣承天衛人隆慶辛未進士萬曆五年繇祠祭調任陞尙寶司少

卿歷太僕寺少卿】

劉應麒【萬曆六年復任陞廣東提學副使歷僉都禦史】

支可大【有功直昆山人萬曆甲戊進士八年繇主客調任陞廣東提學歷僉都

禦史】

施策【懋揚直無錫人隆慶辛未進士萬曆九年繇祠祭調任陞尙寶少卿歷

太僕卿】

趙世卿【象賢山東歷城人隆慶辛未進士萬曆十二年繇祠祭調任陞光祿少卿

任戶部尙書】

張之屏【憲夫山西沁水人萬曆甲戌進士十三年繇祠祭調任陞山東參政】丁汝謙【子益山西吉州人萬曆甲戌進士十四年繇祠祭調任陞四川副使】張忠【於道山東歷城人萬曆丁丑進士十五年繇祠祭調任陞湖廣參政】呂興周【維師廣西桂林中衛籍湖廣大治人萬曆丁丑進士十六年繇主客調任

陞光祿少卿歷應天府丞】

沈一中【長孺浙江鄞縣人萬曆庚辰進士十九年繇祠祭調任陞湖廣副使】徐卽登【獻和江西丰城人萬曆癸未進士二十年繇祠祭調任陞福建提學副使

歷河南按察使】

於孔兼【元時直金壇人萬曆庚辰進士二十年繇主客調任】

鐘化民【維新浙江仁和人萬曆庚辰進士二十一年繇主客調任攺光祿寺丞歷

僉都禦史】

何喬逺【稚孝福建晉江人萬曆丙戍進士二十一年繇精膳調任】

張我續【祧直邯鄲人萬曆庚辰進士二十二年繇祠祭調任陞陜西副使攺

河南提學】

袁一驥【良卿直江陰人萬曆癸未進士二十二年繇祠祭調任陞山東副使任

按察使】

蔡宗明【穉浙江黃巖人萬曆己丑進士二十四年繇精膳調任】

張世才【徳夫直山陽人萬曆己丑進士二十四年繇精膳調任】

朱敬循【叔理浙江山陰人萬曆壬辰進士二十五年繇主客調任調吏部任太常

寺少卿】

莊懋華【仲瑋福建晉江人萬曆己丑進士二十六年繇祠祭員外郎陞任陞山東

副使調四川提學】

臧爾勸【仲升山東諸城人萬曆壬辰進士二十七年繇主客調任陞陜西提學副

使】

李叔元【端和福建晉江人萬曆壬辰進士二十七年繇精膳調任】

王紀【惟憲山西芮城人萬曆己丑進士二十八年繇主客調任三十年陞光祿

寺少卿】

段猷顯【徽之河南啇城人萬曆壬辰進士三十年繇祠祭調任】

蔡獻臣【體國福建同安人萬曆己丑進士三十年繇主客調任陞常鎭兵備右參

政】

黃大節【思立江西信丰人萬曆丙戍進士三十一年繇祠祭司郎中補任添注】梅守和【詳見闕

繇精膳司調任本年陞任闕提學副使】

劉憲寵【詳見員外下萬曆三十三年陞任陞光祿寺少卿】

段猷顯【萬曆三十三年起復補任陞湖廣副使】

王編【詳見員外下萬曆三十四年陞任三十六年陞永平道參政】張嗣成【字籍見主事下萬曆三十四年繇精膳司郎中調任三十六年擬陞尙寶

少卿】

馮烶【居方浙江慈谿人萬曆壬辰進士三十七年繇主客司郎中調任本年陞

福建副使】

陳徳元【詳見員外郎下萬曆三十七年繇精膳司郎中調任】

解經邦【詳見員外郎下萬曆四十年繇精膳司郎中調任】

田大年【詳見主事下萬曆四十一年繇精膳司員外郎陞任】

洪世俊【用章直歙縣人萬曆乙未進士四十一年繇祠祭司郎中調任】金應鳳【伯翔浙江防稽籍山陰人萬曆戊戍進士四十三年繇主客司郎中調任】林宰【詳見主事下萬曆四十五年繇精膳司郎中調任】

王豫立【詳見主事下萬曆四十五年繇精膳司郎中調任】

饒景暐【詳見員外下萬曆四十六年繇主客司郎中調任】

朱防【詳見主事下萬曆四十六年繇主客司郎中調任】

須之彥【詳見員外郎下萬曆四十七年陞任四十八年八月攺陞光祿寺丞】徐謨【元範直吳江人萬曆辛丑進士泰昌元年繇精膳司員外郎陞任】楊備【無我江西南昌人萬曆丙辰進士天啟二年繇祠祭司郎中調任】石維屏【邦衛山東陵縣人萬曆辛丑進士天啟二年繇精膳司貟外郎陞任】周爾發【子祥福建同安人萬曆庚戍進士天啟三年繇主客司郎中調任】韓萬象【元虛山西太原人萬曆辛丑進士天啟四年繇主客司主事陞任】周應期【克昌浙江永嘉人己未進士天啟四年繇精膳司郎中調任】

員外郎

許敬軒【闕浙江天臺人監生宣徳五年任】

馮敏【闕

永樂十三年進士宣徳八年任】

鮑時【繇本司主事正綂元年任】

李春【宜時江西永丰人永樂二十二年進士正綂四年任】

吳紹生【闕

永樂十三年進士景泰二年任】

孟釗【克明河南泌陽人正綂元年進士景泰二年任】

李和【繇本部主事景泰五年任】

陶銓【文衡山西絳州人正綂十年進士天順元年任】

呂恕【希仁直故城人景泰五年進士成化二年任】

張謹【繇本司主事成化二年任】

樂章【宗堯廣西橫州人天順元年進士成化五年任】

趙繕【繇本司主事成化十一年任】

張習【繇本司主事成化十四年任】

邵新【繇本司主事成化十七年任】

楊棨【大極山東濟寧人成化十一年進士二十年任】

龍壽【時敷江西吉水人成化十四年進士二十三年任】

胡玉【繇本司主事治三年任陞精膳司郎中】

尹萬化【如川江西泰和人成化二十年進士治九年任陞精膳司郎中】程崧【繇本司主事治十年任】

張琮【繇本司主事治十一年任】

董忱【世行直上海人治九年進士十八年任歷大理少卿】

張潛【用昭陜西岷州籍太康人治九年進士正徳二年任陞精膳郎中歷參

政】

彭縉【繇本司主事正徳三年任歷參政】

皇甫錄【世庸直長洲人治九年進士正徳三年任歷陞知府】

崔傑【繇本司主事正徳四年任】

張繼孟【子醇浙江仁和人治十八年進士正徳六年任歷江西參政】劉滂【繇本司主事正徳七年任】

姚隆【原學畱守衛籍直嘉定人治十五年進士正徳九年任陞主客司郎

中】

劉文煥【子緯直定州籍懷仁人正徳三年進士十年任陞主客司郎中】姜龍【繇本司主事正徳十二年任】

侯綸【繇本司主事正徳十三年任陞精膳司郎中歷兵部左侍郎】孫存【繇本司主事正徳十三年任歷河南左布政使】

兪才【繇本司主事正徳十五年任陞主客司郎中】

楊應奎【繇本司主事正徳十六年任陞祠祭司郎中】

萬潮【繇本司主事嘉靖二年任歷巡撫雲南右副都禦史】

畢廷拱【朝璧廣東番禺縣人正徳六年進士嘉靖四年任陞祠祭司郎中】陳端甫【子章直武進人治十四年貢士嘉靖五年任陞闕僉事】方一蘭【繇本司主事嘉靖六年任】

陸堂【繇本司主事嘉靖八年任歷參政】

曾存仁【懋遠江西吉安人嘉靖五年進士八年任陞主客司郎中歷布政使】田汝成【叔未浙江錢塘人嘉靖五年進士九年任陞祠祭司郎中】

屠應埈【繇本司主事嘉靖十一年任陞祠祭司郎中歷春坊諭徳】

朱子和【節之四川瀘州人正徳十六年進士嘉靖十一年任】

王汝孝【紹甫山東東平州人嘉靖五年進士十一年任陞祠祭司郎中攺翰林修

撰歷都禦史】

歐陽塾【繇本司主事嘉靖十二年任】

陳箎【和韶福建莆田人嘉靖二年進士十二年任】

田頊【希古福建龍溪人正徳十六年進士嘉靖十三年任】

胡松【汝成直滁州人嘉靖八年進士十二年任歷吏部尙書諡莊肅】岑萬【體一廣東順徳人嘉靖丙戍進士十五年繇主客調任陞主客郎中歷布

政使】

皇甫涍【子安直長洲人嘉靖壬辰進士十六年任陞主客郎中攺春坊司直兼

檢討】

林介【於石福建莆田人正徳辛巳進士嘉靖十六年任陞主客郎中】尹耕【子華山西孝義人嘉靖壬辰進士十七年繇本司主事陞任歷知府】易寛【栗夫江西安福人嘉靖乙未進士十九年任陞祠祭司郎中四川提學副

使】

吳昆【美之直吳江人嘉靖戊戍進士二十年任歷知府】

張鉄【元錫山東冠縣人嘉靖己丑進士二十二年繇本司主事陞任陞陜西參

議】

錢萱【懋孝浙江海鹽人嘉靖乙未進士二十三年任】

張子瑫【仲玉浙江鄞縣人嘉靖辛丑進士二十四年任陞主客司郎中】髙尙志【徳崇山東冠縣人嘉靖十一年進士二十四年任陞精膳司郎中】袁衮【繇本司主事二十五年任攺吏部員外郎】

唐穆【景文廣東瓊山人嘉靖二十七年進士二十六年任】

王惟中【見郎中下嘉靖二十七年任】

劉斯潔【原靜直易州人嘉靖丁未進士二十九年繇本司主事陞任歷南京禮

部尙書】

陰標【時凖直容城人嘉靖辛丑進士】

陳全之【粹仲福建閩縣人嘉靖甲辰進士三十二年任歷參政】

宋廷表【進之廣西桂林人嘉靖丁未進士三十四年任陞精膳司郎中】張東周【子用湖廣蒲圻人嘉靖丁未進士三十五年繇主客司主事陞任】白啟常【見郎中下嘉靖三十五年任】

徐文沔【見郎中下嘉靖三十六年任】

胡孝【民行浙江仁和籍余姚人嘉靖丙辰進士三十九年任】

沈紹慶【子善直昆山縣人嘉靖庚戌進士四十年繇本司主事陞任歷雲南提

學副使】

勞堪【君任江西徳化人嘉靖丙辰進士四十一年繇本司主事陞任陞廣東僉

事歷副都禦史】

朱纁【甫應天溧陽人嘉靖己未進士四十一年繇中書陞任攺尙寶司丞】戚元佐【繇本司主事嘉靖四十三年任】

余立【繇本司主事嘉靖四十四年任歷兵部侍郎】

楊俊民【本之山西蒲州人嘉靖四十一年進士四十三年繇戶部調主客司主事

四十四年陞任歷戶部尙書】

張翰翔【汝陞應天溧陽人嘉靖己未進士四十五年繇戶部陞任陞廣

東僉事】

劉奮庸【試可河南洛陽人嘉靖己未進士隆慶元年任陞尙寶】

徐廷課【士敏直昆山籍太倉人嘉靖己未進士隆慶元年任陞浙江僉事歷參

議】

蹇達【汝上四川重慶衛人嘉靖壬戍進士隆慶元年任陞山東僉事歷兵部尙

書】

楊汝允【懋功江西南昌人嘉靖壬戍進士隆慶二年繇主客司主事陞任】葉憲【徳成江西南昌人嘉靖己未進士隆慶三年繇祠祭司主事陞任歷山東

按察司僉事】

王世懋【敬美直太倉人嘉靖己未進士隆慶三年繇南儀制司主事陞任攺尙

寶司丞歷南京太常寺少卿】

陶允淳【懋初浙江防稽縣人嘉靖乙丑進士隆慶四年繇主客司主事陞任攺尙

寶司丞】

聶廷璧【祖雍江西金谿人嘉靖乙丑進士隆慶五年繇祠祭司主事陞任陞河南

僉事歷副使】

沈華【瑞伯浙江秀水人嘉靖壬戍進士隆慶六年繇精膳司補任攺尙寶司丞

歷南京大理寺卿】

王鼎爵【家馭直太倉州人隆慶戊辰進士萬曆元年繇精膳司主事陞任歷河

南提學副使】

徐成位【惟得湖廣景陵人隆慶戊辰進士萬曆二年繇本司主事陞任歷按察使】鄒學桂【國材浙江余姚縣人隆慶戊辰進士萬曆三年繇精膳調任陞祠祭司郎

中歷任左布政使】

孫鑛【文融錦衣衛官籍浙江余姚人萬曆甲戍防元五年繇主客司主事陞任

調吏部歷右都禦史】

張淳【希古直桐城人隆慶戊辰進士萬曆六年繇精膳司主事陞任歷陜西

參政】

曹誥【繇本司主事萬曆七年陞任】

沈璟【繇本司主事萬曆八年陞任調吏部歷光祿寺丞】

喬巖【巽甫河南商丘縣人隆慶辛未進士萬曆九年繇主客司主事陞任歷山

西參政】

耿鳴世【茂謙山東新城縣人隆慶戊辰進士萬曆十年繇精膳司主事陞任歷陜

西參議】

張泰徵【懋同山西蒲州人萬曆庚辰進士十一年繇主客司主事陞任】丁汝謙【見郎中下萬曆十一年繇主客司主事陞任】

孫成名【登甫浙江慈谿人隆慶辛未進士萬曆十三年繇主客司主事陞任歷提

學】

張坤【伯簡湖廣鐘祥人萬曆癸未進士十三年繇精膳司主事陞任】王之猷【爾嘉山東新城人萬曆丁丑進士十四年繇祠祭司主事陞任歷按察司

使】

張泰徵【萬曆十七年復除陞主客司郎中河南參議歷陜西參政】

蔡逢時【應期直宣城人萬曆庚辰進士十七年繇祠祭司主事陞任歷河南參

政】

兪士章【汝成直宜興人萬曆癸未進士十九年繇精膳司主事陞任陞主客司

郎中湖廣提學僉事歷參政】

何喬逺【萬曆二十年繇】

王守素【徳孚應天溧水人萬曆庚辰進士二十年繇主客司主事陞任陞主客司

郎中調吏部歷光祿卿】

楊鳳【儀虞河南杞縣人萬曆癸未進士二十一年繇戶部主事陞任歷任南京

太僕寺少卿】

王就學【所敬直武進人萬曆丙戌進士二十一年繇本司主事陞任調吏部】袁茂英【君學浙江慈谿人萬曆丙戍進士二十三年繇主客司主事陞任陞精膳

司郎中闕副使調廣東提學】

周嘉賓【仲召四川內江人萬曆癸未進士二十四年繇祠祭司主事陞任】沈儆炌【叔永浙江歸安人萬曆己丑進士二十四年繇祠祭司主事陞任陞精膳

司郎中福建提學副使】

臧爾勸【見郎中下萬曆二十六年繇主客司主事陞任陞主客司郎中】李杜【汝唐直大興籍山西大同人萬曆丙戍進士二十六年繇主客司主事

陞任】

王紀【萬曆二十七年繇精膳司調任陞主客司郎中】

段猷顯【見郎中下萬曆二十八年繇兵部武選司調任陞祠祭司郎中】劉憲寵【抑之浙江慈谿人萬曆壬辰進士二十九年繇本司主事陞任】王編【道林山西寧鄕人壬辰進士萬曆三十年繇祠祭司員外郎復補】嶽和聲【爾律浙江嘉興人宋末避仇姓樂今奉防欽攺壬辰進士萬曆二十三年

繇精膳司員外郎復補】

陳徳元【叔仁浙江秀水人萬曆戊戍進士三十七年繇主客司主事陞任】解經邦【叔憲陜西韓城人萬曆乙未進士三十七年繇精膳司主事陞任】吳邦相【立甫浙江仁和籍直休寕人萬曆辛丑進士三十八年繇曹州知州行

取陞任】

嶽和聲【萬曆三十八年補任】

孫鼎相【叔亨山西沁水人萬曆戊戍進士三十九年繇主客司陞任】賈之鳳【萬曆四十年繇本司主事陞任】

馮曾櫿【闕搆直金壇人萬曆甲辰進士四十一年繇精膳司主事陞任】饒景暐【闕江西進賢人萬曆乙未進士四十四年繇祠祭司主事陞任】王化行【萬曆四十四年繇本司主事未任】

程再伊【連叔江西鄱陽籍直休寧人萬曆戊戍進士四十五年繇精膳員外復

補】

程子鏊【萬曆四十五年繇本司主事陞任】

須之彥【萬曆四十六年繇本司主事陞任】

熊文燦【太蒙貴州永寧衛籍四川瀘州人萬曆丁未進士四十七年繇精膳司主

事陞任】

張光房【翁俌山西澤州人萬曆辛丑進士四十八年繇主客司主事陞任】虞徳隆【元起直金壇人萬曆辛未進士天啟元年繇主客司主事陞任】劉康祉【受浙江永嘉籍龍泉人萬曆庚戍進士天啟三年繇主客司主事陞任】周以謙【去滿四川安居人萬曆癸丑進士天啟三年繇兵部武庫司調任】

主事

湯寶【惟賢應天句容人監生永樂十三年任】

史彥明【闕

人監生宣徳五年任】

鮑時【惟時江西安福人永樂二十二年進士宣徳五年任】

陳安【處善江西淸江人永樂十九年進士宣徳五年任】

丘觀【闕

人永樂十二年貢士宣徳八年任】

劉球【求樂江西安福人永樂十九年進士宣徳八年任歷翰林院侍講諡忠湣

見名臣錄】

潘諒【友信直武進人宣徳元年貢士正綂元年任】

姚秩【宗禮直上海人監生正綂四年任】

張偉【闕福建沙縣人正綂元年進士四年任】

龍粲【叔明江西泰和人正綂三年貢士七年任】

馮學明【文顯廣東保昌人監生正綂十年任】

八通【彥亨應天上元人學生正綂十三年任】

李和【時中直遷安人正綂十年進士十三年任】

兪欽【振恭浙江新昌人景泰二年進士天順元年任】

彭彥充【仲英江西安福人天順元年進士四年任陞祠祭司員外郎】張謹【文謹山東新城人天順四年進士七年任】

劉釗【勉時直當塗人天順四年進士八年任】

徐紳【公儀河南杞縣人景泰五年進士成化二年任】

趙繕【希成山東臨淸人天順四年進士成化五年任】

髙岡【鳴鳳廣東義州衛人天順八年進士成化五年任】

張習【企朗直吳縣人成化五年進士八年任】

邵新【復初浙江淳安人成化五年進士十一年任】

劉紳【大章陜西邠州人成化十一年進士十四年任】

閆倫【天敍河南息縣人成化十一年進士十七年任】

胡玉【伯堅直泰州人成化十七年進士二十年任】

喬宇【希大山西樂平人成化二十年進士二十三年任歷少保吏部尙書】杜桓【公武江西吉水人成化十四年進士二十三年任陞主客司員外郎】王爵【天錫江西安福人成化二十年進士二十三年任】

祁仁【天元浙江山陰人成化二十年進士治三年任】

王溥【公濟湖廣江夏人成化二十年進士治四年任】

王綸【汝言浙江慈谿人成化二十年進士治六年任陞主客司員外郎】龍防【舜卿江西宜春人治三年進士六年任歷太平知府】

李昆【承祐山東髙宻人治三年進士七年任】

程崧【徳望江西徳興人成化二十年進士治九年任】

張琮【廷獻應天江寧籍吳江人治三年進士九年任】

鄭允宣【喜言應天上元人治六年進士治九年任】

許淳【文厚四川成都衛人成化二十三年進士治十二年任陞祠祭司員外

郎】

劉臺【衡仲四川巴縣人治九年進士十四年任】

唐禎【原善直華亭人成化二十三年進士治十五年任陞主客司員外郎】陸昌【尙徳直吳縣人治九年進士十五年任陞精膳司員外郎】陸松【文東浙江平湖人治三年進士十八年任歷南京光祿寺卿】彭縉【文卿湖廣襄陽人治十八年進士正徳二年任】

崔傑【世興直吳縣人治十八年進士正徳二年任】

向一陽【汝防四川雙流籍湖廣巴陵人治十八年進士正徳四年任】許廷弼【世良河南蘭陽人正徳三年進士五年任】

吳期英【中順江西永新人正徳三年進士五年任歷知府】

劉滂【伯雨浙江慈谿人治十八年進士正徳六年任】

杜宷【仲和四川遂寧人正徳三年進士六年任】

唐鵬【云卿直丹徒人正徳三年進士九年任陞主客司員外郎】鄭元【伯生湖廣夷陵籍浙江仁和人正徳六年進士九年任陞主客司員外郎】侯綸【廷言山西太原左衛籍直滑縣人正徳六年進士十年任】萬潮【汝信江西進賢人正徳六年進士十年任】

姜龍【夢賓直太倉人正徳三年進士十一年任】

薛瑞【舜輯直長洲人正徳三年進士十二年任】

孫存【惟甫長滁州人正徳九年進士十二年任】

兪才【徳重四川內江人正徳九年進士十三年任】

楊應奎【文煥山東益都人正徳六年進士十四年任】

劉竑【闕廣東陽江人治十八年進士正徳十四年任】

徐一鳴【伯和湖廣醴陵人正徳十二年進士十五年任調吏部歷江西提學副使】髙尙賢【大賓河南新鄭人正徳十二年進士十六年任陞精膳員外郎】張澯【景川廣東順徳人正徳六年進士十六年任陞精膳司員外郎】張鏜【廷進萬全都司人正徳六年進士嘉靖二年陞任苑馬少卿】李淅【邦秀江西南昌人正徳十六年進士嘉靖三年任陞主客員外郎】方一蘭【世佩福建莆田人嘉靖癸未進士三年任】

陸堂【防堂直常熟人嘉靖癸未進士五年任】

潘潢【薦叔直婺源人正徳十六年進士嘉靖五年任歷吏部左侍郎南戶部

尙書諡簡肅】

歐陽塾【崇儒江西泰和人嘉靖丙戌進士七年任】

李欽昊【子翼順天東安人嘉靖癸未進士七年任】

屠應埈【文升浙江平湖人嘉靖丙戌進士九年任】

毛渠【世澤山東掖縣人嘉靖丙戌進士九年任歷太僕卿】

萬方【見員外郎下嘉靖十一年任】

楊儀【夢羽直常熟人嘉靖丙戌進士十二年曆山東副使】

皇甫孝【見員外郎下嘉靖十四年任】

張鏊【濟甫江西南昌人嘉靖丙戍進士十四年任陞祠祭員外郎歷南兵部尙

書】

趙維垣【伯師貴州永寧衛人嘉靖壬辰進士十四年任歷福建左布政使】尹耕【見員外郎下嘉靖十五年任】

黃獻可【堯兪福建莆田人嘉靖壬辰進士十六年任】

張鉄【見員外郎下嘉靖十七年任】

張惟一【守中直安肅人嘉靖戊戌進士十八年任陞祠祭員外郎】王楠【惟髙直興州後屯衛籍浙江防稽人嘉靖戊戌進士十九年任陞鴻臚

卿】

南逢吉【元貞陜西渭南人嘉靖戊戍進士十九年任陞主客員外郎歷紹興知府】萬士和【思節直宜興人嘉靖辛丑進士二十三年繇庶吉士攺授歷本部尙書

諡文恭】

袁衮【補之直吳縣人嘉靖戊戌進士二十三年任】

李寵【汝承陜西涇陽人嘉靖戊戌進士二十五年任陞主客員外郎山東提學

僉事】

章煥【懋寔直吳縣人嘉靖戊戌進士二十五年任陞吏部稽勲員外郎歷漕

運副都禦史】

鄭廷鵠【元侍廣東�山籍浙江徳淸人嘉靖戊戍進士三十六年任攺吏科給事

中】

尢瑛【汝白直無錫人嘉靖甲辰進士二十七年任陞僉事】

劉斯潔【見員外郎下嘉靖二十七年任】

夏器【廷璜福建南安人嘉靖庚戌防元本年任攺光祿寺丞歷吏部郎中】王任用【汝欽直太倉人嘉靖丁未進士十九年繇太常寺博士陞任】賈衡【守凖直束鹿人嘉靖丁未進士三十三年任】

吳仲禮【大節直貴池人嘉靖丁未進士三十三年任】

陳言【宜昌福建莆田人嘉靖丁未進士三十四年任】

雷金科【公憲福建建安人嘉靖癸丑進士三十五年任】

吳承燾【仁甫直吳江人嘉靖癸丑進士三十五年任調吏部驗封司曆太常寺

少卿】

阮自嵩【惟中直桐城人嘉靖丙辰進士三十六年任】

劉曰材【見郎中下嘉靖三十六年任】

沈紹慶【見員外郎下嘉靖三十六年任】

馮叔吉【汝廸浙江慈谿人嘉靖癸丑進士三十六年任】

史起蟄【徳龍直江都人嘉靖癸丑進士三十七年任】

胡士彥【見郎中下嘉靖三十八年任】

吳紹【汝復浙江秀水人嘉靖己未進士本年任歷參議】

勞堪【見員外郎下嘉靖四十年繇刑部調任】

葉憲【見員外郎下嘉靖四十一年任復除祠祭司】

沈節甫【以安浙江烏程人嘉靖己未進士四十一年任歷工部左侍郎】戚元佐【見郎中下嘉靖四十一年任】

余立【季禮廣西馬平人嘉靖壬戍進士四十三年繇戶部調任】

胡僖【見郎中下嘉靖四十三年任】

徐雲程【允登江西淸江人嘉靖乙丑進士本年任歷浙江按察司按察使】劉南金【獻卿河南杞縣人嘉靖己未進士四十四年繇戶部調任】

劉大受【子可順天大城人嘉靖己未進士四十五年繇戶部調任攺使部歷太常

少卿】

徐用檢【見郎中下嘉靖四十五年繇兵部調任】

鐘崇文【仲謨江西南昌人嘉靖壬戍進士隆慶元年繇工部調任歷廣西僉事】吳教【汝範山東朝城人嘉靖己未進士隆慶二年任歷浙江僉事】李逢陽【維明南直金吾衛籍江都人隆慶戊辰進士本年繇戶部調任】蔣思孝【移之貴州普安衛籍應天深陽人嘉靖己未進士隆慶三年繇行人陞任

歷雲南副使】

劉應麒【見郎中下隆慶四年繇庶吉士攺授】

徐成位【見員外郎下隆慶五年繇知縣陞任】

嶽相【維終山東壽光人嘉靖己未進士隆慶六年任歷光祿寺少卿】鄒學柱【見員外郎下隆慶六年繇知縣陞任】

支可大【見郎中下萬曆二年繇二甲第一名本年選任】

張程【以孚江西安福人隆慶辛未進士萬曆二年繇庶吉士攺授歷尙寶少卿】曹誥【見員外郎下萬曆五年繇戶部調任】

李一中【時卿直建徳人隆慶戊辰進士萬曆六年任歷河南副使】孫代【紹甫陜西扶風人嘉靖己未進士萬曆七年任攺光祿寺丞歷浙江參政】沈璟【伯英直吳江人萬曆甲戌進士七年繇兵部調任】

董嗣成【伯念浙江烏程人萬曆庚辰進士本年選任】

張敬修【君平錦衣衛官籍湖廣荊州衛人萬曆庚辰進士本年選任】張敬【爾和山東淄川人萬曆丁丑進士九年繇中書舍人陞任】

文在中【徳克陜西三水人萬曆甲戍進士十年繇國子監博士陞任謫長沙】王執禮【子敬直昆山人嘉靖乙丑進士萬曆十年繇刑部調任攺尙寶司丞歷

應天府丞】

呂興周【見郎中下萬曆十年繇祠祭司補任】

屠隆【長卿浙江鄞縣人萬曆丁丑進士十一年繇知縣陞任】

陳應芳【元振直泰州籍江西吉水人萬曆甲戍進士十二年繇知縣陞任歷太

僕少卿】

李同芳【濟美直昆山人萬曆庚辰進士十二年任歷按察使】

向東【紹明浙江慈谿人萬曆庚辰進士十三年繇行人陞任歷江西副使】李正防【汝明浙江縉雲人萬曆庚辰進士十四年繇助教陞任】

張我續【見郎中下萬曆十四年繇知縣陞任】

於孔兼【見郎中下萬曆十五年繇推官陞任】

張一心【道宗直獲鹿人萬曆丁丑進士十五年繇知縣陞任】

袁一驥【見郎中下萬曆十五年繇助教陞任】

姜鏡【永明浙江余姚人萬曆癸未進士十六年繇行人陞任歷贑州知府】兪士章【見員外郎下萬曆十六年繇知縣陞任】

王守素【見員外郎下萬曆十七年繇推官陞任】

沈一中【見郎中下萬曆十七年繇工部屯田司補任】

陳汝璧【立父湖廣沔陽人萬曆癸未進士十七年繇推官陞任】

張廷棟【惟任福建龍谿人萬曆庚辰進士十七年繇行人陞任】

曽鳳儀【舜徴湖廣耒陽人萬曆癸未進士十八年繇監丞陞任】

唐伯元【仁卿廣東澄海人萬曆甲戍進士十八年繇主客補任歷吏部文選郎中】李復陽【宗誠江西豊城人萬曆癸未進士十七年繇知縣陞任調吏部】郭如川【先至四川富順人萬曆癸未進士十九年繇知縣陞任】

何喬遠【見郎中下萬曆十九年繇刑部雲南司調補陞本司員外郎】諸壽賢【延之直昆山人萬曆丙戍進士十九年繇助教陞任】

王宗蓁【時榮湖廣京山人萬曆丙戍進士二十年繇行人陞任】

張納陛【以登直宜興人萬曆乙丑進士二十年繇刑部調任】

顧允成【季時直無錫人萬曆丙戍進士二十一年繇國子監博士陞任】洪文衡【平叔直歙縣人萬曆己丑進士二十一年繇戶部雲南司調任調吏部】劉廣業【仲約河南洛陽人萬曆己丑進士二十一年繇工部虞衡調補任按察使】吳正志【之矩直宜興人萬曆己丑進士二十一年繇推宜陞任】

郭如川【萬曆二十二年補任】

蔡宗明【見郎中下萬曆二十二年繇工部虞衡司調補】

王就學【見員外郎下萬曆二十二年繇戶部貴州調任】

萬建昆【李瑜江西南昌人萬曆己丑進士二十三年繇荊州府推官陞任】賴克俊【伯升福建晉江人萬曆乙未進士二甲第一名本年選任歷主客司郎中】周誦【淑逺陜西西安左衛人萬曆己丑進士二十四年繇戶部四川司補任歷

參政】

周應明【子良湖廣麻城人萬曆己未進士二十五年繇刑部貴州司調任】莊懋華【見郎中下萬曆二十四年繇工部屯田司調任】

彭遵古【季�湖廣黃安籍麻城人萬曆丙戍進士二十五年繇主客司補任】梅守和【季方直宣城人萬曆戊戍進士二甲第一名本年選任】

王紀【見郎中下萬曆二十六年繇推官陞任】

劉憲寵【見員外郎下萬曆二十七年繇工部虞衡司調任】

袁宏道【中郎湖廣公安人萬曆壬辰進士二十八年繇國子監助教陞任】潘士達【去聞浙江安吉籍烏程人萬曆壬辰進士二十七年繇推官行取告補】田大年【億伯湖廣江陵人萬曆壬辰進士二十九年繇戶部福建司調任】王士騏【冏伯直太倉人萬曆己丑進士二十九年繇兵部武選司調任調吏部

考功】

張嗣誠【伯行山東萊陽人萬曆乙未進士三十年繇工部營膳司調任】張其亷【無隅直嘉定人萬曆乙未進士三十一年繇車駕司調任】胡國鑑【正甫直宣城人萬曆壬辰進士三十二年繇行人陞任】

王三才【學參浙江蕭山人萬曆辛丑進士三十二年繇工部虞衡司主事調任】林茂槐【穉虛福建福淸人萬曆乙未進士三十三年繇南京吏部考功司補任】呂圖南【爾博福建晉江籍南安人萬曆戊戍進士三十三年繇中書舍人陞任】馬應龍【伯先山東安丘人萬曆壬辰進士三十四年繇主客司復補】魏可簡【子雍直昌黎人萬曆己丑進士三十四年任】

袁宏道【萬曆三十四年補任】

吳正志【萬曆三十五年補任】

鄭振先【太初直武進人萬曆乙未進士三十五年繇兵部武選司補任】遊漢龍【伯起直婺源人萬曆戊戌進士三十六年繇山東章丘知縣行取任】王豫立【定甫陜西涇陽人萬曆己未進士三十六年繇河南嵩縣知縣行取任】胡汝政【子徳四川井陘人萬曆乙未進士三十六年繇南京吏部驗封司補任】鮑應鰲【山甫直歙縣人萬曆乙未進士三十七年繇兵部武選司主事調任】姚防嘉【仲禮浙江防稽籍山陰人萬曆辛丑進士三十七年繇潮州府推官行取】

潘潤民【汝霖貴州前衛人萬曆丁未進士三十八年繇庶吉士攺授】趙國琦【伯玉江西南昌人萬曆乙未進士三十四年繇工部都水司調任】林宰【徳衡福建漳浦人萬曆辛丑進士三十八年繇直無錫知縣行取任】賈之鳳【儀虞山西陽城人萬曆戊戍進士三十八年繇精膳司調任】朱防【澹父四川劍州人萬曆庚戍進士二甲第一名辛亥八月選】程子鏊【和以直歙縣人萬曆辛丑進士三十六年繇浙江慈谿知縣行取戶部

主事三十八年攺任】

王豫立【萬曆四十年補任】

王道成【成我陜西蘭州人萬曆辛丑進士四十年繇華陽縣知縣行取任】王象晉【康侯山東新城人萬曆甲辰進士四十一年繇中書舍人陞任】王化行【二南福建閩縣人萬曆丁未進士四十一年繇行人陞任】

楊作楫【夢符四川蓬谿人萬曆丁未進士四十一年繇山西襄陵縣朝覲畱部任】趙國琦【萬曆四十一年補任】

萬廷搢【無執江西南昌人萬曆甲辰進士四十一年繇精膳司補任】莊祖誥【汝欽四川成都人萬曆辛丑進士四十二年繇兵部武選司調任】康新民【朝徹四川合州籍江西安福人萬曆丁未進士四十二年繇河南固始縣

知縣陞任】

須之彥【君美直嘉定人萬曆戊戍進士四十三年繇工部都水司調任】孫體元【復一山東濱州人萬曆辛丑進士四十四年繇精膳司】

賈允元【善長直無錫人萬曆庚戍進士四十五年繇行人陞任】

張翼明【伯寅河南永城人萬曆庚戍進士四十六年繇刑部貴州司調任】鄧良知【未孩江西新建人萬曆癸丑進士泰昌元年繇宣城知縣畱都陞任】劉應震【元禎山東沂水人萬曆癸丑進士泰昌元年繇南宮知縣畱都陞任】劉宗周【起東浙江防稽籍山陰人萬曆辛丑進士天啟元年繇行人起補】張時暘【初旭南直當塗人萬曆丙辰進士天啟二年繇臨海知縣行取陞任】林枝橋【仲廣東新防人萬曆丙辰進士天啟二年繇當塗知縣行取考選陞】李宜培【存赤河南郟縣人萬曆癸丑進士天啟二年繇戶部調任】

陳以聞【石湖廣麻城人萬曆丁未進士天啟三年繇工郎調任】

莫儼臯【寅南直華亭人萬曆丙辰進士天啟三年繇中書陞任】

附禮部儀制淸吏司題名記

儀制爲禮部首司郎中員外郎各一人主事二人掌貳尙書侍郎舉其儀制辧其名數者也夫自朝廷以至閭閻達乎蠻貊名以分殊事與時異儀節有經物采有章辭令有式書文有體宗子爵封予奪隆殺之度學校貢舉程藝論才之紀以至優老卹防之恩旌善達隠之規官方民僞之察腐身燻子之禁所以明等威別嫌疑遂良禁姦悅邇柔遠篤親養賢其所系至重所務至繁也故必明達端潔精敏恭愼之士循儀式修章程執典要以不失乎其守而後能善於厥官然猶未也儀章以定志而淑俗宗法以樹屏而固本學以育才才以干國禮之實也實之弗至則𨿽文備法行君子有餘慮焉嘗昧昧而思之應文者茍具歟承式而頒之者偸窳歟議法闊略創始而未覩其終沿故而未究其變歟若此者蓋亦有之然非獨此其咎也教弛道微學不率徳故檢制周而仁義漸摩之意薄積習風成莫知所救然則𨿽有明達之才出之以端潔行之以精愼儀式章程執而不失猶未必盡慊於志矧疏怠曲狥私室賄成則又何賴焉頃予佐部時官儀制者張仲玉子瑫唐景文穆章懋實煥鄭元侍廷鵠未幾章調稽勲鄭攺給事中唐以憂去侍之者王道元惟中尢汝白瑛劉原靜斯潔數子皆海內俊茂其資性明達各有所至其於端潔精愼則日孜孜焉已故事凡有奏議尙書謀之侍郎以授於郎中郎中受而咨於其寮乃屬艸以待修潤予每讀之輒嘆其揆義酌情正名辧物能發予之所欲言至於所謂有餘慮者未嘗不相與內歉於心日思其救之之術而未能也君子之於天下審已度勢未易直遂則畜其志以有待惟所得自盡者無問巨細罔敢不至焉斯亦可矣司自永樂以來郎中員外郎主事各若干人仲玉始集其氏名邑裏歷任年歳區別其官次第而刻之石其間致位通顯爲時名臣必所謂明達端潔精敏恭愼可以爲後人法鑑者也來請予記予惟仲玉於職所得盡𨿽細弗遺此足徵之矣爲紀事始且以見百司庶務舊所未備者皆有待乎後之人非獨題名然也嘉靖二十八年歳己酉九月朔歐陽徳書

萬曆庚子冬王君惟憲長儀署而題名之碑適滿辛丑十月冊立冊封徽號禮成十一月皇太子冠禮成明年二月婚冠成諸大夫乃舉酌相慶也命工礲石將新之防惟憲擢勲卿去夏段君徽之代之秋獻臣復代之旣受事乃重訂其姓字履歷無令掛漏是署額員四自嘉靖六年而教習尙主者主事一人焉嗣是時建無定員迄今上三十年而添注者二人則田君億伯槪王君道林潘君去聞是矣王以需次潘以行取蓋一時之盛然亦漢廷所謂積薪矣萬曆三十年壬寅孟冬望日蔡獻臣等重立石

禮部志稿卷四十二﹤史部﹐職官類﹐官制之屬﹐禮部志稿﹥

欽定四庫全書

禮部志稿卷四十三

明兪汝楫編

歷官表

祠祭司郎中

周騤【世良順天籍直隸華亭縣人正統十三年進士調儀制司】章規【字籍見員外下】

孫洪【伯大山東昌邑縣人景泰五年進士】李【闕】

於【闕】

黃【闕】

王沂【字籍見主事下】

龍【闕】

林壂【世南福建閩縣人成化十四年進士】王云鳳【字籍見員外下歷副都禦史言行見名臣錄】程【闕】

許淳【字籍見員外下調儀制司】

宋【闕】

王壽【字籍見主事下】

彭防【字籍見主事下歷陞布政】

李【闕】

祝鑾【字籍見主事下】

屠應塤【字籍見主事下陞副使】

楊應奎【文煥山東益都縣人正徳六年進士陞知府】汪必東【希會湖廣崇陽縣人正徳六年進士】畢廷拱【敬夫廣東番禺縣人正徳六年進士】歐陽必達【字籍見主事下歷陞吏部尙書】王煒【克新順天固安縣正徳六年進士】田汝成【禾叔浙江錢塘縣人嘉靖五年進士歷陞提學副使】屠應埈【文叔浙江嘉興縣人嘉靖五年進士歷陞諭徳】王汝孝【紹甫山東東平州人嘉靖五年進士歷陞右副都禦史】李遂【邦良江西丰城縣人嘉靖五年進士歷陞南京兵部尙書】毛渠【世澤山東掖縣人嘉靖五年進士歷陞太僕寺卿】張鏊【字籍見員外下歷陞提學副使】王希旦【福建侯官縣人舉人】

熊過【叔仁四川敍州人嘉靖八年進士】夏浚【字籍見主事下歷陞提學副使】易寛【栗夫江西安福縣人嘉靖十四年進士歷陞提學副使】王健【偉純浙江永嘉縣人嘉靖十七年進士調儀制司陞南京光祿寺少卿】張鈇【元賜山東冠縣人嘉靖八年進士陞防議】髙簡【公敬四川緜州人嘉靖八年進士調吏部文選司】張維嶽【字籍見員外下】

張希舉【甫卿江西南昌縣人嘉靖二十年進士陞提學副使】林懋和【字籍見員外下調儀制司】

莫如忠【字籍見員外下嘉靖二十九年繇精膳司調任陞提學副使】張緯【字籍見主事下嘉靖三十年繇精膳司調任】劉斯潔【原靜直隸易州人嘉靖二十六年進士三十二年任陞防議陞副都禦史】劉朝佐【道卿江西安福縣人嘉靖二十三年進士三十二年任調儀制司】余文獻【伯初江西徳化縣人嘉靖二十三年進士三十三年任陞提學副使】陳全之【字籍見主事下嘉靖二十四年繇精膳司調任陞知府】田揚【廷翰福建晉江縣人嘉靖二十九年進士三十五年任陞防議】楊豫孫【字籍見員外下嘉靖三十五年繇主客司調任歷陞副都禦史】徐學謨【字籍見員外下嘉靖三十五年繇精膳司調任歷陞副都禦史】李纘【字籍見員外下繇精膳司調任】徐文沔【可繩浙江開化縣人嘉靖二十六年進士三十九年繇儀制司員外陞任

調吏部稽勲司】

雷金科【公憲福建建安縣人嘉靖三十二年進士四十年繇精膳司調任】何汝健【體幹南京畱守左衛籍直隸無錫縣人嘉靖三十二年進士四十年繇精

膳司調任】

陸光祖【與繩浙江平湖縣人嘉靖三十六年進士四十一年繇南京祠祭司復除

歷陞大理寺卿】

張正謨【字籍見主事下嘉靖四十二年繇主客司調任調儀制司】龎遠【惟明直吳江縣人嘉靖三十二年進士四十二年繇主客司調任調儀

制司曆陞南京光祿寺卿】

屠羲英【淳卿直隸寧國縣人嘉靖三十五年進士四十三年繇戶部貴州司調任

陞提學副使歷陞南京光祿寺卿】

柴淶【字籍見員外下嘉靖四十四年繇主客司調任歷陞布政】沈節甫【字籍見員外下嘉靖四十四年繇本司員外陞任攺尙寶司丞】常三省【希曽直隸泗州人嘉靖三十五年進士繇兵部車駕司調任】範惟丕【於公直隸華亭縣籍吳江縣人嘉靖三十八年進士四十五年繇主客司

調任陞光祿寺卿】

楊俊民【伯章山西蒲州人嘉靖四十一年進士隆慶二年繇主客司調任陞提學

副使歷陞太僕寺少卿】

王續之【大卿四川南充縣人嘉靖四十一年進士隆慶三年繇主客司調任歷陞

防政】

徐用檢【字籍見員外下隆慶三年繇主客司調任調儀制司陞提學副使】陸光祚【與培浙江平湖縣人嘉靖三十八年進士隆慶三年繇精膳司調任調儀

制司陞提學副使】

楊汝允【懋功江西南昌縣人嘉靖四十一年進士隆慶四年繇主客司調任陞知

府】

蔣彬【原中直吳縣人嘉靖三十八年進士隆慶五年繇兵部員外郎陞任陞

知府】

蔡叔逵【於漸河南衛輝府人嘉靖四十一年進士隆慶六年繇主客司調任調儀

制司陞提學副使】

王象坤【子厚山東新城縣人嘉靖四十四年進士隆慶六年繇精膳司調任陞副

使】

劉應麒【字籍見員外下萬曆三年繇精膳司任調儀制司】張彥【字籍見主事下萬曆三年繇主客司員外陞任調儀制司】鄒學柱【國材浙江余姚縣人隆慶二年進士萬曆五年繇儀制司員外陞任陞知

府】

錢拱宸【恭卿浙江烏程縣人隆慶二年進士萬曆七年繇主客司復任陞知府】施策【萬曆八年繇主客司郎中調任調儀制司】李一中【字籍見員外下萬曆九年繇本司員外陞任】趙世卿【象賢山東歷城縣人隆慶五年進士繇楚府左長史加陞南京兵部武選

司郎中致仕起用】

張之屏【憲夫山西沁水縣人甲戌進士萬曆十二年繇主客司郎中調任】丁汝謙【子益山西吉州人甲戌進士萬曆十三年繇主客司郎中調任】張志【字籍見主事下萬曆十四年繇主客司郎中調任】李同芳【濟美直隸昆山縣人庚辰進士萬曆十五年繇精膳司郎中調任】陳應芳【世龍直隸泰州所籍江西吉水縣人甲戌進士萬曆十七年繇主客司員

外陞任】

沈一中【字籍見員外下萬曆十八年繇本司員外郎陞任】馬慥【顧甫陜西同州人甲戌進士萬曆十九年繇兵部武選司郎中補任】徐卽登【字籍見員外下萬曆十九年繇主客司郎中調任】蔡逢時【字籍見主事下萬曆二十年繇精膳司郎中調任】張我續【字籍見主事下萬曆二十年繇本司員外陞任】袁一驥【字籍見主事下萬曆二十二年繇主客司員外郎陞任】楊鳳【儀虞河南杞縣人癸未進士萬曆二十二年繇儀制司員外陞任】來三聘【任卿浙江蕭山縣人癸未進士萬曆二十二年繇儀制司員外陞任】洪起睿【爾介福建南安縣人壬辰進士萬曆二十五年繇主客司員外陞任】曾鳳儀【字籍見員外下萬曆二十六年繇主客司員外郎陞任】葉茂才【未任】

黃大節【思立江西信丰縣人丙戌進士萬曆二十七年繇精膳司員外陞任】段猷顯【徽之河南商城縣人壬辰進士萬曆二十九年繇儀制司員外郎陞任】吳黙【字籍見員外下萬曆三十年繇本司員外陞任】李炳【字籍見主事下萬曆三十一年繇主客司郎中調任】張鶴鳴【元平河南潁川衛籍直隸潁州人壬辰進士萬曆三十四年繇南京吏部

考功司郎中補任】

魏可簡【字籍見員外下萬曆三十五年繇本司郎中陞任】顧自植【公立直隸吳江縣人壬辰進士萬曆三十七年繇精膳司郎中調任】鮑應鼇【字籍見員外下萬曆三十七年繇本司員外郎陞任】洪世俊【用章直隸歙縣人乙未進士萬曆四十一年繇主客司員外陞任】林宰【徳衡福建漳浦縣人辛丑進士萬曆四十一年繇主客司員外陞任】史樹徳【仲培直隸金壇縣人辛丑進士繇南京吏部文選司郎中萬曆四十四年

補任】

胡承詔【君麻湖廣景陵縣人辛丑進士繇南京吏部稽勲司郎中萬曆四十六年

補任】

陸完學【字籍見員外下萬曆四十七年繇本司員外郎陞任】熊文燦【太蒙貴州永寧衛籍四川瀘州人丁未進士泰昌元年繇儀制司員外郎

未任】

賈允元【善長直隸無錫縣人庚戌進士繇主客司員外郎陞任】楊備【字籍見主事下天啟元年繇精膳司員外郎未任】陳藻【字籍見員外下天啟二年繇本司員外郎陞任】楊覲光【星甫山東招逺縣人丁未進士天啟三年繇精膳司郎中調任】莊廷臣【字籍見員外下天啟四年繇本司陞任】周以謙【去滿四川安居縣人癸丑進士天啟四年繇儀制司員外郎陞任】

員外郎

章規【守規浙江鄞縣人景泰二年進士陞本司郎中】彭彥充【仲英浙江安福縣人天順元年進士陞儀制司郎中】周【闕】

於【闕】

沈熊【文瑞浙江歸安縣人天順四年進士歷陞知府】陳【闕】

王沂【字籍見主事下陞本司郎中】

金【閩】

王云鳳【應詔山西和順縣人成化二十年進士陞本司郎中】翁健之【應干浙江余姚縣人成化二十三年進士陞精膳司郎中歷布政】黎民表【字籍見主事下陞儀制司郎中歷布政】許淳【四川成都左防衛人成化二十三年進士陞本司郎中】鄭【闕】

李珪【用獻江西永新縣人治九年進士】王壽【字籍見主事下陞本司郎中】

鄭【闕】

陸淞【文東浙江平湖縣人治三年進士陞主客司郎中歷南京光祿寺卿】劉鈁【陞精膳司郎中】

賈詠【鳴和河南臨潁縣人治九年進士仕至文淵閣大學士】劉滂【伯雨浙江慈谿縣人治十八年進士陞儀制司郎中歷南京尙寶司卿】吳期英【江西永新縣人正徳三年進士】徐鉞【用寧湖廣興國州人治三年進士歷知府】倪宗正【本瑞浙江余姚縣人治十八年進士陞主客司郎中歷知府】鄭佐【字籍見主事下歷防政】

商良輔【浙江淳安縣人官生】

楊崇【闕】

翁磐【四川瀘州人舉人陞主客司郎中歷防議】盧襄【師陳直隸吳縣人嘉靖二年進士】洪伊【承志直隸歙縣人貢士陞精膳司郎中】林云同【汝雨福建莆田縣人嘉靖五年進士陞提學僉事歷南京工部尙書】孫昻【一鶚山東昌邑縣人正徳十六年進士】劉伯躍【字籍見主事下陞儀制司郎中歷都禦史】張鏊【濟甫江西南昌縣人嘉靖五年進士陞本司郎中】徐樾【字籍見主事下陞精膳司郎中歷布政】林應標【君表福建莆田縣人嘉靖二年進士】江曜【字籍見主事下】

王宗恆【直隸武邑縣人嘉靖八年進士陞精膳司郎中】胡東魯【望之河南鄢陵縣人舉人陞精膳司郎中歷防議】施千祥【字籍見主事下陞僉事】

徐緯【字籍見主事下歷僉事】

張維一【守中直隸安肅縣人嘉靖十七年進士】張惟嶽【堯臣浙江杭州右衛人嘉靖十四年進士陞本司郎中】林懋和【惟介福建閩縣人嘉靖二十年進士二十二年繇庶吉士任陞本司郎中】莫如忠【子良直隸華亭縣人嘉靖十七年進士陞本司郎中】胡汝霖【仲望四川綿州人嘉靖十四年進士陞提學僉事】陰標【字籍見主事下陞精膳司郎中歷防議】薛應旂【仲常直隸武進縣人嘉靖十四年進士陞精膳司郎中歷提學副使】尢瑛【汝白直隸無錫縣人嘉靖二十三年進士二十九年繇儀制司主事陞任】王采【以素湖廣麻城縣人舉人】

楊豫孫【幼俊直隸華亭縣人嘉靖二十六年進士三十三年任陞本司郎中】徐學謨【字籍見主事下陞精膳司郎中】李纘【存孝福建晉江縣人嘉靖二十九年進士三十三年繇精膳司主事陞任

陞精膳司郎中】

胡士彥【世美江西鄱陽縣人嘉靖三十二年進士三十九年任陞主客司郎中】查志立【鳴朝浙江海寧縣人嘉靖三十五年進士三十九年任陞主客司郎中歷

防議】

張正謨【字籍見主事下陞本司郎中】

柴淶【季東浙江鄞縣人嘉靖三十五年進士四十一年繇主客司主事陞任陞

主客司郎中】

萬廷言【曰忠江西南昌縣人嘉靖四十一年進士四十四年繇兵部武選司主事

陞任】

沈節甫【以安浙江烏程縣人嘉靖三十八年進士四十三年繇儀制司主事陞任

陞本司郎中】

成鐘音【本諧順天府遵化縣人嘉靖四十一年進士四十五年繇兵部武選司員

外郎調任攺吏部】

陳於陛【字籍見主事下嘉靖四十一年任攺吏部歷南京通政】徐雲程【允登江西淸江縣人嘉靖四十四年進士隆慶元年繇儀制司主事陞任

歷防政】

徐用檢【克賢浙江蘭谿縣人嘉靖四十一年進士隆慶二年繇儀制司主事陞任

陞精膳司郎中】

吳教傳【汝範山東朝城縣人嘉靖三十八年進士隆慶二年繇儀制司主事陞任

歷按察司僉事】

胡僖【伯安浙江蘭谿縣人嘉靖三十八年進士隆慶二年繇精膳司主事陞任

陞主客司郎中歷防議】

李逢陽【維明南京金吾衛人隆慶二年進士四年繇儀制司主事陞任陞主客司

郎中】

曾如春【仁祥江西臨川縣人嘉靖四十四年進士隆慶六年繇主客司主事陞任

陞主客司郎中】

劉應麒【道徵江西鄱陽縣人隆慶二年進士六年繇儀制司主事陞任陞精膳司

郎中】

曹大埜【仲平四川巴縣人隆慶二年進士萬曆元年繇精膳司主事陞任陞提學

僉事】

王世懋【敬美直隸太倉州人嘉靖三十八年進士萬曆元年任攺尙寶司司丞陞

防政】

蔣思孝【移之貴州普安衛籍應天溧陽縣人嘉靖四十四年進士萬曆三年補任】雷大壯【欽履河南上蔡縣人嘉靖四十一年進士萬曆四年繇兵部車駕司員外

郎調任】

徐秋鶚【字籍見主事下萬曆五年繇本司主事陞任陞主客司郎中】祝教【字籍見主事下萬曆六年繇本司主事陞任陞精膳司郎中】施防【萬曆七年繇本司主事陞任陞主客司郎中】李一中【時卿直隸建徳縣人隆慶二年進士萬曆八年繇儀制司主事陞任】陳述齡【子壽湖廣沔陽州人萬曆二年進士九年繇精膳司主事陞任】吳興周【字籍見主事下萬曆十一年繇儀制司主事陞任】髙桂【崇坊山東濰縣人萬曆五年進士十四年繇儀制司主事陞任】向東【紹明浙江慈谿縣人萬曆八年進士十六年繇儀制司主事陞任】張坤【伯簡湖廣鐘祥縣人萬曆十一年進士十七年任】沈一中【長孺浙江鄞縣人萬曆八年進士十七年繇儀制司主事陞任】徐卽登【獻和江西丰城縣人萬曆十一年進士十八年繇主客司主事陞任】馬猶龍【穉卿河南固始縣人萬曆癸未進士萬曆十九年繇刑部浙江司主事陞

任】

張我續【叔子直隸邯鄲縣人萬曆八年進士二十年繇主客司主事陞任】曾鳳儀【舜徵湖廣耒陽縣人癸未進士萬曆二十年繇儀制司主事陞任】劉廣業【仲約河南洛陽縣人萬曆十七年進士二十二年繇儀制司主事陞任】蔡宗明【穉浙江黃嚴縣人己丑進士萬曆二十三年繇儀制司主事陞任】熊鐘文【質卿江西南昌縣人壬辰進士萬曆二十三年繇精膳司主事陞任】莊懋華【仲瑋福建晉江縣人己丑進士萬曆二十六年繇儀制司主事陞任】鄧光祚【日昌廣東曲江縣人己丑進士萬曆二十六年繇精膳司主事陞任】馬洙【字籍見主事下萬曆二十七年繇本司陞任】吳黙【言箴直隸吳江縣人壬辰進士萬曆二十九年繇精膳司主事陞任】李杜【汝唐直隸泰興縣籍山西大同縣人丙戌進士萬曆三十年繇儀制司員

外郎復補任】

吳用先【體中直隸桐城籍休寧縣人壬辰進士萬曆三十二年繇主客司主事陞

任】

潘士達【去聞浙江安吉籍烏程縣人壬辰進士萬曆三十三年繇儀制司主事陞

任】

王三才【學參浙江蕭山縣人辛丑進士萬曆三十四年繇儀制司主事陞任】魏可簡【子雍直隸昌黎縣人己丑進士萬曆三十五年繇儀制司主事陞任】何起升【旭如四川富順縣人壬辰進士萬曆三十五年繇主客司主事陞任】鮑應鼇【山甫直隸歙縣人乙未進士萬曆三十七年繇儀制司主事陞任】王光經【景濟浙江永嘉縣人丁未進士萬曆三十八年繇精膳司主事陞任】韓萬象【元虛山西太原人辛丑進士萬曆四十年繇主客司主事陞任】潘潤民【博霖貴州前衛人丁未進士萬曆四十年繇儀制司主事陞任】盧惟屛【字籍見主事下萬曆四十一年繇本司陞任】朱防【澹文四川劍州人庚戌進士萬曆四十三年繇儀制司主事陞任】陸光學【汝成直隸武進縣人丁未進士萬曆四十六年繇主客司主事陞任】秦士文【字籍見主事下萬曆四十七年繇本司陞任陞主客司郎中】康斯民【朝徹四川合州籍江西安福縣人丁丑進士萬曆四十六年繇主客司主

事陞任】

楊若梓【育原順天府通州人癸丑進士萬曆四十八年繇信陽州知州陞任添注】陳藻【汝鑑福建莆田縣人庚戌進士萬曆四十八年繇主客司主事陞任陞本

司郎中】

莊廷臣【龍祥直隸武進縣人庚戌進士天啟元年繇精膳司主事陞任】周鏘【慕幹錦衣衛籍浙江海寜縣人癸丑進士天啟四年繇主客司主事陞任】

主事

李溫【景和直隸漷縣人天順四年進士陞精膳司員外郎】易貴【天爵貴州長官司人景泰五年進士】淩鎬【叔京浙江新城縣人天順四年進士】陸【闕】

夏【闕】

陸淵之【克深浙江上虞人成化二年進士陞精膳司員外郎歷陞布政】陳【闕】

王沂【希曽直隸武進人成化十一年進士陞本司員外郎】李【闕】

徐【闕】

丁鏈【質純江西丰城人成化十四年進士】陳

蔡淸【介夫福建晉江縣人成化二十年進士攺吏部稽勲司主事歷提學副使

南京國子監祭酒】

仲裴【與成直隸寶應縣人成化二十年進士】宋端儀【孔時福建莆田縣人成化十七年進士陞主客司郎中】尹萬化【如川江西泰和人成化二十年進士陞儀制司員外郎】黎民表【本端湖廣華容縣人成化二十年進士陞本司員外郎】徐九齡【壽卿浙江徳淸縣人成化二十三年進士】姚鏌【英之浙江慈谿縣人治六年進士陞精膳司員外郎歷副都禦史兵部

侍郎】

沈瀚【東之直隸昆山縣人成化二十年進士陞主客司員外郎】林沂【居魯福建莆田縣人成化十七年進士】皇甫錄【世庸直隸長洲縣人治九年進士陞儀制司員外郎】王壽【希仁直隸婺源縣人治九年進士陞本司員外郎】彭縉【文卿湖廣襄陽縣人治六年進士陞儀制司員外郎歷防政】王泰【時直隸上海縣人治十二年進士陞主客司員外郎歷防政】金澤【徳潤應天江寧縣籍浙江鄞縣人成化二年進士】彭防【師舜江西安福縣人治九年進士陞主客司員外郎本司郎中】陳防【嘉言直隸無錫縣人治六年進士陞精膳司員外郎歷布政】方獻科【更名獻夫字叔賢廣東南海縣人治十八年進士歷陞大學士】王防【景昭直隸華亭縣人治十五年進士】張繼孟【子仁浙江仁和縣人治十八年進士陞精膳司郎中歷防議】宋冕【孔瞻浙江余姚縣人治十五年進士陞主客司員外歷副都禦史】祝鑾【鳴和直當塗縣人正徳三年進士陞精膳司員外本司郎中】屠應塤【文伯浙江平湖縣人正徳六年進士陞精膳司員外本司郎中】唐鵬【云卿直丹徒縣人正徳三年進士陞主客司員外郎】何棠【愛之直泰興縣人正徳六年進士陞精膳司郎中】孫存【性甫直隸滁州人正徳九年進士陞儀制司員外郎歷布政】吳奭【克學直隸宜興縣人正徳九年進士嘉靖五年任歷儀制司郎中】劉彭年【惟靜四川巴縣人正徳九年進士陞主客司員外郎歷右都禦史】馮涇【伯淸浙江慈谿縣人正徳九年進士陞主客司員外郎】侯一元【應干陜西秦州人正徳九年進士歷陞精膳司郎中】鄭善夫【繼之福建閩縣人治十八年進士歷陞南京刑部郎中】歐陽必達【任夫江西安福縣人正徳十二年進士歷陞本司郎中】鄭佐【時夫直隸歙縣人正徳九年進士陞本司員外郎】董言中【愼已山東蒙陰縣人正徳十六年進士陞精膳司員外郎】彭黯【道顯江西安福縣人嘉靖二年進士歷陞太常寺少卿】曾存仁【懋逺江西吉水縣人嘉靖二年進士陞儀制司員外歷布政】吳龍【允際浙江孝丰縣人嘉靖五年進士陞精膳司員外郎歷防政】王愼中【道思福建晉江縣人嘉靖五年進士陞主客司員外郎歷防政】陳束【約之浙江鄞縣人嘉靖八年進士攺翰林院編修】劉伯躍【起之江西南昌縣人嘉靖八年進士陞本司員外郎】徐樾【子直江西貴溪縣人嘉靖十一年進士陞本司員外郎】歐陽塾【崇儒江西泰和縣人嘉靖五年進士陞儀制司員外郎歷南京工部侍郎】夏浚【惟明江西玉山縣人嘉靖八年進士歷陞本司郎中】江曜【景昭浙江仁和縣人官生陞本司員外郎】許勉仁【希顏四川雙流縣人嘉靖八年進士陞精膳司員外郎】許論【廷議河南靈寶縣人嘉靖五年進士歷僉都禦史】冦陽【體幹山西楡次縣人嘉靖八年進士歷布政】衛元確【少幹廣東東莞縣人嘉靖十一年進士繇庶吉士任陞精膳司員外郎】髙簡【公敬四川緜州人嘉靖八年進士】林應亮【熙載福建侯官縣人嘉靖十一年進士陞精膳司員外郎歷戶部右侍郎】葛守禮【與立山東徳平縣人嘉靖八年進士陞主客司員外郎歷尙書左都禦史】吳昆【美之直隸吳江縣人嘉靖十七年進士歷陞主客司郎中】施千祥【善徵福建福淸縣人嘉靖十四年進士陞本司員外郎】徐緯【文成浙江山陰縣人嘉靖十七年進士陞本司員外郎】錢萱【懋孝浙江海鹽縣人嘉靖十四年進士陞儀制司員外郎】張子瑫【仲玉浙江鄞縣人嘉靖二十年進士陞儀制司員外郎歷南京光祿寺少

卿】

塗鉉【廷舉江西丰城縣人嘉靖二十三年進士】張緯【朝文江西南昌縣人嘉靖二十年進士陞主客司員外郎】方廉【以淸浙江新城縣人嘉靖二十年進士陞主客司員外郎歷漕運副都禦

史】

陰標【時凖直隸容城縣人嘉靖二十年進士陞本司員外郎】任士慿【可依山東平原縣人嘉靖二十六年進士繇庶吉士任調吏部歷陞副都

禦史】

聶靜【子安江西永丰縣人嘉靖十四年進士歷陞儀制司郎中】白啟常【伯倫直隸武進縣人嘉靖二十九年進士陞儀制司員外郎歷尙寶司卿】張天復【履亨浙江山陰縣人嘉靖二十六年進士陞儀制司員外郎歷防政】陳全之【粹仲福建閩縣人嘉靖二十三年進士三十年復任陞儀制司員外郎】髙仕【淳甫直隸華亭縣人嘉靖二十六年進士】宋大勺【道成浙江余姚縣人嘉靖二十年進士二十二年復任陞精膳司員外郎

歷提學副使】

趙周【公溥雲南太和縣人嘉靖二十九年進士三十四年任陞主客司員外郎

歷防議】

徐學謨【子言直隸嘉定縣人嘉靖二十九年進士三十四年任陞本司員外郎】陳錫【元之浙江臨海縣人嘉靖三十五年進士本年任】郭陳藩【鎭夫山東金鄕縣人嘉靖二十六年進士三十五年補任陞精膳司員外

郎歷防政】

胡孝【民行浙江仁和縣籍余姚縣人嘉靖三十五年補任三十六年任陞儀制

司員外郎】

張正謨【以明江西南昌縣人嘉靖三十五年進士三十六年任陞本司員外郎】曾同亨【於野江西吉水縣人嘉靖三十五年進士四十年繇刑部調任攺吏部歷

巡撫都禦史】

路王道【汝遵山西屯畱縣人嘉靖三十二年進士四十年任陞主客司員外郎歷

光祿寺卿】

陳於陛【子納直隸曲周縣人嘉靖三十八年進士四十一年任陞本司員外郎】馮敏功【元卿浙江平湖縣人嘉靖四十一年進士四十二年任陞主客司員外郎

歷防政】

吳教傳【汝範山東朝城縣人嘉靖三十八年進士四十三年繇行人任】吳維京【樞季浙江孝丰縣人嘉靖四十一年進士四十四年任】蹇達【汝上四川重慶衛人嘉靖四十一年進士四十四年任陞儀制司員外郎】吳自峒【伯髙直隸桐城縣人嘉靖四十一年進士隆慶元年任攺尙寶司司丞陞

少卿】

劉繼文【永謨直隸靈璧縣人嘉靖四十一年進士隆慶元年任攺給事歷布政】葉憲【徳成江西南昌縣人嘉靖三十八年進士隆慶元年任陞儀制司員外郎】林奇材【際卿福建晉江縣人嘉靖三十八年進士隆慶元年任陞儀制司員外郎】蔣勸能【汝才浙江余姚縣人嘉靖四十四年進士隆慶二年繇行人任陞主客司

員外郎歷防議】

周思充【道可浙江余姚縣人嘉靖四十一年進士隆慶三年任攺禦史歷防議】徐秋鶚【光祖廣西馬平縣人隆慶二年進士四年繇庶吉士任陞本司員外郎】聶廷璧【祖雍江西金谿縣人嘉靖四十四年進士隆慶五年繇南京吏部調任歷

防議】

施防【懋揚直隸無錫縣人隆慶五年進士本年任尋告攺南京吏部】張淳【希古直隸桐城縣人隆慶二年進士五年任陞主客司員外郎】張彥【士美湖廣承天府人隆慶五年進士本年任陞主客司員外郎】王藻【國華直隸眞定衛籍山西淸源縣人隆慶二年進士六年任攺禦史】郭子直【舜舉浙江海寧縣人隆慶二年進士萬曆二年任】祝教【子教浙江山陰縣人嘉靖四十四年進士萬曆三年補任陞本司員外郎】劉垓【達可湖廣潛江縣籍江西安福縣人隆慶五年進士萬曆五年任】李楨【維卿陜西慶陽衛人隆慶五年進士萬曆六年任陞精膳司員外郎】呂興周【維師廣西桂林中衛籍湖廣大冶縣人萬曆五年進士六年任】施防【萬曆七年復任陞本司員外郎】張志【於道山東歷城縣人萬曆五年進士繇庶吉士萬曆七年任】文在中【徳克陜西三水縣人萬曆二年進士十年繇儀制司主事補任】盧洪春【思仁浙江東陽縣人萬曆五年進士十一年繇推官陞任】王之猷【爾嘉山東新城縣人萬曆五年進士十一年繇推官陞任】汪可受【以受湖廣黃梅縣人萬曆八年進士十四年繇知縣陞任】蔡逢時【應期直宣城縣人萬曆八年進士十四年繇知縣陞任】王謙【子鳴浙江烏程縣人萬曆十七年進士本年六月任】黃中色【元采山東滕縣人萬曆十一年進士十七年繇河內縣知縣陞任】陳泰來【伯符浙江平湖縣人丁丑進士萬曆十九年繇國子監博士陞任】顏素【尙白直隸懷寧縣人甲戌進士萬曆二十年繇中書科舍人陞任未任陞

尙寶司司丞】

龍膺【君禦湖廣武陵縣人庚辰進士萬曆二十年繇國子監博士陞任】查允元【仁卿浙江海寧縣人萬曆十四年進士二十一年繇主客司主事補任】王之棟【養隆直隸寧晉縣人萬曆十一年進士二十一年繇推官陞任】袁一驥【季友南直江陰縣人萬曆十一年進士二十一年繇儀制司主事補任】章嘉楨【元禮浙江徳淸縣人庚辰進士萬曆二十一年繇兵部武選司調任】李懋檜【克蒼福建安溪縣人庚辰進士萬曆二十一年繇南京通政司經歷陞任】王孝【子順直隸吳江縣人己丑進士萬曆二十一年繇行人司行人陞任】周嘉賓【藎宇四川內江縣人癸未進士萬曆二十三年繇工部都水司主事補任】沈儆炌【叔永浙江歸安縣人己丑進士萬曆二十四年繇工部虞衡司補任】周繼昌【文伯直隸無錫縣人己丑進士萬曆二十五年繇工部營繕司補任】馬洙【汝魯山西蒲州人己丑進士萬曆二十六年繇推官陞任】李炳【虎文山西鎭西衛官籍岢嵐州人壬辰進士萬曆二十六年繇知縣陞任】張養才【汝才陜西同州人壬辰進士萬曆二十七年繇行人陞任】王用謨【嘉甫山東萊陽縣人壬辰進士萬曆二十九年繇行人陞任】鄭友周【仁甫山西定襄縣人壬辰進士萬曆二十九年繇刑部河南司調任】朱冠【元甫直隸淸風縣人乙未進士萬曆二十九年繇知縣陞任】李範廉【儇卿福建晉江縣人乙未進士萬曆三十二年繇南京吏部文選司主事

補任】

諭安性【中卿浙江嵊縣人戊辰進士萬曆三十三年繇南昌府推官陞任】張延登【濟美山東鄒平縣人壬辰進士萬曆三十四年繇知縣陞任】秦道顯【如晦河南洛陽縣人乙未進士萬曆三十六年繇工部虞衡司調任】饒景暐【叔靜江西進賢縣人乙未進士萬曆三十六年繇行取工部選政】梁克從【爾徽河南鄢陵縣人戊戌進士萬曆三十七年繇知縣行取陞任】姚若水【乂之直隸桐城縣人辛丑進士萬曆三十七年繇太常寺博士行取補任】郭士望【應璜湖廣蘄水縣人甲辰進士萬曆三十八年繇行人行取】盧維屏【憲辟山西忻州人辛丑進士萬曆三十八年繇知縣行取陞任】程再伊【連叔江西鄱陽縣籍直隸休寧縣人戊戍進士萬曆三十三年繇知縣行

取】

饒景暐【字籍見前萬曆四十年二月復補】陸卿榮【孟欿直武進縣人甲辰進士萬曆四十年繇推官陞任】馬之圖【啟文河南商城縣人甲辰進士萬曆四十年繇知縣陞任】秦士文【質文山東蒙陰縣人甲辰進士萬曆四十一年繇冶縣知縣行取任添注】朱汝鏊【雨化浙江歸安縣籍長興縣人甲辰進士萬曆四十一年繇當塗縣知縣

行取任】

周京【寤西山東沂州人癸丑進士本年九月任】朱世昌【泰徵直江寜縣人雲南曲靖縣籍辛丑進士萬曆四十二年繇兵部武

選司調任】

楊備【無我江西南昌縣人丙辰進士本年六月選任】王履嘉【原禮直隸華亭縣人浙江嘉興縣籍庚戌進士萬曆四十五年繇商丘縣

知縣行取添注】

夏嘉遇【玉甫直隸華亭縣人庚戌進士萬曆四十六年繇保定府推官行取補任】周爾發【子祥福建同安縣人庚戌進士萬曆四十年繇知縣行取補任添注】盧洪珪【君瑜浙江東陽縣人癸丑進士泰昌元年繇山陽縣知縣陞任】張廷拱【尙宰福建同安縣人辛丑進士泰昌元年繇知縣行取補任】呂維寧【心一山西翼城縣人癸丑進士泰昌元年繇中書行取補任】李華【瓠庵河南汝陽縣人丙辰進士天啟二年繇知縣行取回避陞任】遊王庭【泰來江西臨川縣人丙辰進士天啟二年繇知縣行取陞任】董暹【長馭湖廣江夏縣人甲辰進士矢啟二年繇南京吏部考功司主事補任】張天麟【季昭浙江永嘉縣人壬戌進士本年六月選任】南居業【吳嶽陜西渭南縣人甲辰進士天啟三年任】丘履嘉【字籍見前天啟三年九月復補】

附祠祭淸吏司題名記

維大宗伯之屬有四其一爲祠祭按周肆師掌立國祀之禮以佐宗伯卽其職也今制建郎中員外郎各一人主事二人蓋仿古而更定之然其所事事眎古

罔或異是故自祠祀享祭天文漏刻以下至卜筮醫藥道佛等靡不經理而尢莫重於祭凡省牲眂滌奉齍戒具辦物修儀卜日類頒於有司以謹百事者則員外主事分其任郎中董其成必有肅敬之心而後無所於慢必有堅彊之力而後無所於惰故曰國之大事而盡祭之義非賢勿與也仰惟我皇上禦極尊事天地孝事宗廟釐正祀典務協厥中嵗時祈報心切乎民宣傳之命時下於部具奏牘以只承徳意至篝燈聽漏而猶不敢息是以帝鑑孚歆靈澤響答二儀順軌百嘉鬯遂𨿽沴气間萌旋銷匪異識者謂享祀精防之應諒哉則夫官斯者在昔諸君固皆裒然之選而當其難者無如今日慶時之遇亦或前此所鮮也寛自膳司郎遷任至愚極陋恆兢兢然惟弗堪是愳賴同寅施子善徵徐子文成錢子懋孝張子仲玉相砥切以翼其不逮始獲少免於慢且惰之患垂及二年齋居之暇見儀門垣陰橫亙一石蘚漬礫壅刮拂而眎之有祠祭司題名記六字而虛其下方乃嘆曰嗟事當夫義成之須果至寶棄道側過者爭拾之利其有也玆所謂題名者匪石也榮名爲寶顧可瓦礫之乎意前之人所欲爲未竟或以最速遷予獨得久任固可無諉乃謀於錢子張子二子曰吾志也其遂成之爰募工礱斵而立於署防之左稽籍閱名得其可知者百餘人勒之其姓存名闕者仍紀以俟旣成復相與觀而嘆曰諸君之聚散久近若適然爾然出處大節一覽而在某也砥行立名樹勲建績有輝昭代而流聞百世可以則也某也若有遺行匪其責也可以戒也嗚呼瑕不掩瑜瑜不掩瑕斯非涖官者之箴也或曰同類相求同明相照君子毀方瓦合有能爲可名而不能使人之必名者子曷擇焉曰幽谷之蘭不以無人而不芳南威之容善毀者不能易其好故是非易眞者蔽於時也久斯定矣矧玆明聖之朝大公無諱孰爲可戒其誰不知之而敢私耶傳不云乎比物比志夫碑所以志也志則傳故斯舉也匪繄自鏡抑俾諸君之名不至於湮微而嗣者有攷也又何擇焉或者唯唯而退乃敬質於大宗伯陽峯張公毅齋孫公報曰可因書以爲記嘉靖癸夘嵗冬易寛撰主客司郎中

呂防【字籍見員外下成化十一年繇本司員外任陞南太僕寺卿歷南太常寺

卿】

李云【時望直隸宜興人乙未進士治元年任】程愈【節之浙江淳安人辛丑進士治六年任】彭桓【宣武江西吉水人庚戌進士繇本司員外任治十年曆防政】南鏜【彥聲陜西商州人甲辰進士治十三年任歷南太僕寺卿】龍防【舜卿江西宜春人庚戌進士治十七年任陞太平知府】劉挺【咸卓江西萬安人庚戌進士正徳三年任歷左布政】裘壤【本原浙江慈谿人癸丑進士正徳三年任歷福建右防政】陸淞【文東浙江平湖人庚戌進士正徳四年任歷南光祿寺卿】李從正【山西蔚州衛人舉人正徳十五年任陞九江知府】劉滂【伯雨浙江慈谿人乙丑進士正徳六年任歷南京尙寶卿】都穆【敬直隸吳縣人乙未進士繇本司員外任歷太僕寺卿】李茂元【本貞河南祥符人乙丑進士繇本司員外正徳十四年任陞山西副使】劉文煥【子緯直隸定州人戊辰進士正徳十一年任陞防州知府】姚隆【厚學畱守衛籍直隸嘉定人甲戌進士正徳十年任陞荊州知府】鄭元【伯生湖廣夷陵州籍浙江仁和人辛未進士正徳十三年任歷雲南學副】倪宗正【本端浙江余姚人乙丑進士正徳十四年任陞南雄知府】餘才【徳仲四川內江人甲戌進士正徳十五年任陞光祿寺少卿】郁侃【希正直隸上海人壬戌進士正徳十六年任陞湖州知府】孫存【性甫直隸滁州人甲戌進士正徳十六年任歷按察司】萬潮【汝信江西進賢人辛未進士嘉靖二年任歷右副都禦史巡撫延綏】張【鵠舉順天大興人甲戌進士繇本司員外嘉靖三年任】陳九川【惟濬江西撫州所籍直隸宣城人甲戌進士嘉靖四年任次年以夷情謫

戍】

翁磐【四川瀘州人舉人嘉靖五年任陞廣東防政】曾存仁【懋達江西吉水人癸未進士繇本司員外嘉靖八年任歷布政贈工部尙

書】

陸堂【肯堂直隸常熟人癸未進士嘉靖八年任歷防政】張嶽【維喬福建惠安人丁丑進士嘉靖十年任歷總督都禦史贈太子少保諡

襄惠】

張鏜【廷進宣府籍臨淸人辛未進士嘉靖十二年任歷太僕寺少卿】李瑜【字籍見員外下繇本司嘉靖十一年任】陳篪【和詔福建莆田人癸未進士嘉靖十年任歷尙寶卿】岑萬【體一廣東順徳人丙戌進士繇本司員外嘉靖十五年任】李義壯【稚夫廣東南海人癸未進士嘉靖十六年任至右僉都禦史巡撫貴州】程嘉行【公敏江西樂平人癸未進士嘉靖十六年任】白悅【貞夫直隸武進人壬辰進士繇本司員外嘉靖十七年任陞尙寶司丞】皇甫涍【子安直隸長洲人壬辰進士嘉靖十七年任】林介【子石福建莆田人辛丑進士嘉靖十八年任雲南知府】許論【廷議河南靈寶人丙戌進士繇本司員外嘉靖十七年任至兵部尙書太

子太保諡恭襄】

汪集【惟義江西進賢人乙未進士繇本司員外嘉靖十九年任歷都禦史】林應亮【熙載福建侯官人壬戌進士嘉靖二十二年任至戶部右侍郎總督糧儲】吳昆【美之直隸吳江人戊戌進士嘉靖二十二年任陞嚴州知府】沈繼美【子克四川保寜守禦千戶所人丙戌進士嘉靖二十二年任陞雲南右防

議】

王楠【惟喬興州後屯衛官籍浙江防稽人戊戌進士嘉靖二十二年任歷南鴻

臚寺卿】

南逢吉【元貞陜西渭南人戊戌進士嘉靖二十四年任陞保寧知府】張子瑫【仲玉浙江鄞縣人辛丑進士嘉靖二十五年任陞南光祿寺少卿】林懋和【惟介福建閩縣人辛丑進士歷布政使】朱衡【惟平江西萬安人壬辰進士嘉靖二十八年任至工部尙書太子太保】劉文光【子實江西髙安人】

王惟中【道原福建晉江人辛丑進士嘉靖二十九年任歷南太僕寺少卿】吳桂芳【子實江西新建人甲辰進士嘉靖三十一年任至南京兵部右侍郎】聶靜【子安江西永丰人乙未進士嘉靖三十二年任調儀制司】余文獻【伯初江西徳化人甲辰進士嘉靖三十二年任陞副使】張天復【復亨浙江山陰人丁未進士嘉靖三十三年任歷防政】楊豫孫【幼啟直隸華亭人丁未進士嘉靖三十五年任至僉都禦史大理寺卿】項志徳【福建福淸人舉人嘉靖三十五年任】白啟常【肇倫前任郎中悅之子庚戌進士嘉靖三十六年任陞尙寶卿】郭東藩【鎭夫山東金鄕人丁未進士嘉靖三十七年任陞防議】胡士彥【世美江西鄱陽人癸丑進士嘉靖三十九年任調儀制司】查志立【鳴朝浙江海寧人丙辰進士嘉靖四十年任隆慶二年復任陞河南防政】胡孝【民行浙江仁和籍余姚人丙辰進士嘉靖四十年任陞知府】張正謨【以明江西南昌人丙辰進士嘉靖四十二年任調儀制司】龎遠

【惟明直隸吳江人癸丑進士嘉靖四十三年任調儀制司陞南光祿少卿】姜子羔【宗孝浙江余姚人癸丑進士嘉靖四十三年任歷南太僕寺卿】柴淶【季東浙江鄞縣人丙辰進士嘉靖四十三年任陞山東副使歷按察使布

政司】

吳紹【汝復浙江秀水人己未進士嘉靖四十三年任陞廣東防議】包檉芳【子栁直隸華亭人丙辰進士嘉靖四十四年任歷提學副使】範惟丕【於公直隸華亭縣籍吳江縣人己未進士嘉靖四十四年繇兵部職方司

任歷光祿寺少卿副使】

楊俊民【字籍見主事下嘉靖四十五年繇精膳司任至戶部尙書太子太保贈少

保】

馮敏功【見員外下隆慶二年繇本司任歷江西防政贈太僕】王續之【大卿四川南充人壬戌進士隆慶二年繇精膳司郎中任歷湖廣左布政】徐用檢【克賢浙江蘭谿人壬戌進士隆慶三年繇精膳司郎中任至南太常寺卿】李向陽【忠卿四川雅州人己未進士隆慶三年繇戶部陜西司調任陞提學副使】楊汝允【見主事下隆慶三年繇儀制司員外任陞姚安知府】胡僖【伯安浙江蘭谿人己未進士隆慶四年繇祠祭司員外任陞副使】蔡叔逵【見員外下隆慶五年繇本司任調祠祭司儀制司曆山東右布政】曾如春【見主事下隆慶六年繇祠祭司員外任至總河工部右侍郎】王庭詩【言卿陜西華州人乙丑進士萬曆元年繇精膳司員外任歷湖廣左布政】錢拱宸【見員外下萬曆三年繇本司任歷福建右防政】徐成佐【惟徳湖廣景陵人戊辰進士萬曆三年繇儀制司員外任歷福建按察使】沈華【見主事下萬曆五年繇精膳司員外任】王鼎爵【見員外下萬曆四年繇本司任丁丑復除戊寅告攺南吏部歷河南學副】徐秋鶚【光祖廣西馬平籍直隸靑陽人戊辰進士萬曆六年繇祠祭司員外任歷

浙江右防政】

支可大【有功直隸昆山人甲戌進士萬曆七年繇精膳司員外任至右僉都禦史

巡撫湖廣】

施防【懋陽直隸無錫人辛未進士萬曆八年繇祠祭司員外任歷太僕寺卿】蔣思孝【移之貴州普安縣籍應天府溧陽縣人乙丑進士萬曆八年繇精膳司員

外任歷雲南副使】

張之屏【見員外下萬曆十年繇木司任調祠祭司曆陜西防政】董嗣誠【伯念浙江烏程人庚辰進士萬曆十二年繇精膳司員外任】林鳴盛【元和福建莆田人甲戌進士萬曆十二年繇兵部武庫員外陞彰徳知府】張志【於道山東歷城人丁丑進士萬曆十四年繇精膳司郎中任陞湖廣防政】呂興周【維師廣西桂林中衛籍湖廣大冶縣人丁丑進士萬曆十四年繇祠祭司

員外任歷應天府丞】

髙桂【仲芳山東濰縣人丁丑進士萬曆十六年繇祠祭司員外任在告】向東【紹明浙江慈谿人庚辰進士萬曆十七年繇祠祭司員外任陞江西副使】徐卽登【見主事下萬曆十九年繇祠祭司員外任歷河南防政】董嗣誠【伯念萬曆十九年繇精膳司郎中復任建言爲民】於孔兼【元時直隸金壇人庚辰進士萬曆二十年繇精膳司員外任】兪士章【汝誠直隸宜興人癸未進士萬曆二十年繇儀制司員外任歷福建防政】鐘化民【見員外下萬曆二十一年繇本司任至右副都禦史撫河南】王守素【見主事下萬曆二十一年繇儀制司員外任調吏部驗封司曆光祿寺禦】陳鳴華【章閭福建晉江人丙戌進士萬曆二十二年繇戶部山西司郎中調任陞

廣東學副】

劉廣業【仲約河南洛陽人己丑進士萬曆二十三年繇戶部山西司郎中調任歷

陞陜西右布政使】

朱敬循【叔理浙江山陰人壬辰進士萬曆二十五年繇精膳司員外任調儀制司

又調吏部文選司至右通政】

熊鐘文【質卿江西南昌人壬辰進士萬曆二十六年繇祠祭司員外任】臧爾勸【見主事下萬曆二十六年繇儀制司員外任歷浙江按察司】賴克俊【伯升福建晉江人乙未進士萬曆二十七年繇精膳司員外任】王紀【惟憲山西芮城人己丑進士萬曆二十八年繇儀制司調任歷光祿少卿】蔡獻臣【體國福建同安人己丑進士萬曆二十八年繇文選補任調儀制司員外

任調祠祭司陞陜西防政】

李炳【虎文山西鎭江衛官籍岢嵐州人壬辰進士萬曆三十年繇精膳司員外

任調祠祭司陞任防政】

祁光祖【見員外下萬曆三十一年繇本司任陞陜西學副】李杜【見主事下萬曆三十二年繇祠祭司員外任】吳用先【見主事下萬曆三十三年繇祠祭司員外任陞浙江右防政】寧中立【見員外下萬曆三十四年繇精膳司終養補任攺尙寶司丞歷少卿】鄭友周【仁甫山西定襄人壬辰進士萬曆三十四年繇膳司員外任陞四川副使】王三才【學參浙江蕭山人辛丑進士萬曆三十四年繇祠司員外任陞山西學副】馮烶【見員外下萬曆三十六年繇本司員外任三十七年調儀制司】何起升【見主事下萬曆三十七年繇祠祭司員外陞任】林茂槐【穉虛福建福淸人乙未進士萬曆三十八年繇精膳司員外陞用】吳相邦【立甫浙江仁和籍直隸休寧人辛丑進士萬曆四十年繇儀制司員外任】潘潤民【霖貴州前衛人丁未進士萬曆四十一年繇儀制司員外陞任】金應鳳【見員外下萬曆四十三年繇精膳司郎中復除添注】盧維屏【憲辟山西忻州人辛丑進士萬曆四十五年繇祠祭司員外郎陞任】饒景暉【叔淨江西進賢人乙未進士萬曆四十五年繇儀制司員外郎陞任】朱防【澹文四川劍州人庚戌進士萬曆四十六年繇祠祭司員外郎陞任】程子鏊【和以直隸歙縣人辛丑進士萬曆四十六年繇儀制司員外郎陞任】秦士文【質成山東蒙陰人甲辰進士萬曆四十七年繇祠祭司員外郎陞任】康新民【朝徹四川合州籍江西安福人丁未進士天啟元年繇祠祭司員外陞任】桂紹龍【見員外下天啟元年繇本司陞任】孫織錦【伯闇河南許州人庚戌進士天啟元年繇南文選補任添注】王時和【見員外下天啟二年繇本司陞任】周爾發【子祥福建同安人庚戌進士天啟三年繇膳司員外郎陞未任調儀制司】張廷拱【尙宰福建同安人辛丑進士天啟三年未任】虞徳隆【見主事下天啟三年繇儀制司員外郎陞任】

員外郎

呂防【浙江秀水人舉人成化十五年任】杜桓【公武江西吉水人戊戌進士治元年任】林壂【世南福建閩縣人戊戌進士治三年任】宋端儀【孔時福建莆田人辛丑進士治五年任】王綸【汝言浙江慈谿人甲辰進士治八年任至副都禦史巡撫湖廣】錢榮【世恩直隸無錫人癸丑進士治十二年任】沈瀚【東之直隸昆山人甲辰進士治十四年任】劉凖【直隸博野人官生治十五年任歷尙寶卿】唐禎【元善直隸華亭人丁未進士治十八年任】羅欽忠【允恕江西泰和人己未進士正徳元年任至通政使】王泰【時直隸上海人己未進士正徳二年曆左防政】金逵【達卿應天江寜當戶浙江鄞縣人丙辰進士正徳二年任陞湖廣僉事】彭防【師舜江西安福人丙辰進士正徳四年任歷貴州左布政使】韓俊【克昌廣東文昌人丙辰進士正徳五年任】宋冕【孔瞻浙江余姚人壬戌進士正徳六年任】徐鉞【用寧廣東興國州人庚戌進士正徳六年任】陶驥【良伯直隸華亭人乙丑進士正徳七年任】唐鵬【云卿直隸華亭人乙丑進士正徳十年任】劉彭年【惟靜四川巴縣人甲戌進士正徳十二年任至右副都禦史巡撫貴州】邊寧【汝靜直隸任丘人舉人正徳十三年任歷山東副使】馮涇【伯淸浙江慈谿人甲戌進士正徳十五年繇儀制司主事任以主事諫南

巡廷杖致斃世廟卹助喪葬】

葉珩【鳴玉福建莆田人丁丑進士繇本司主事正徳十六年任歷右布政】李文中【雲南臨安衛籍湖廣蘄州人嘉靖三年任陞防政】李浙【邦秀江西丰城人辛巳進士嘉靖四年任】丘其仁【主靜福建莆田人丁丑進士嘉靖五年任陞潮州知府】孫昻【一鶴山東昌邑人辛丑進士繇本司主事嘉靖七年任】李瑜【江西吉水人舉人嘉靖九年任陞本司郎中】呂璋【尙徳錦衣衛籍湖廣荊門人癸未進士嘉靖十一年任陞河南懷慶知府】王愼中【道思福建晉江人丙戌進士嘉靖十年任歷防政】胡松【汝茂直隸滁州人己丑進士嘉靖十二年任至吏部尙書贈太子少保諡

莊肅】

葛守禮【與立山東徳平人己丑進士嘉靖十九年任至右副都禦史贈太子太保

諡端肅】

吳舂【以容江西貴溪人戊戌進士嘉靖二十年任陞光祿寺少卿】張希舉【直卿江西南昌人辛丑進士嘉靖二十四年任歷布政使】李寵【汝承陜西景陽人戊戌進士嘉靖二十六年任歷防政】張緯【朝文江西南昌人辛丑進士嘉靖二十七年任】方廉【以新浙江新城人辛丑進士嘉靖二十九年任至副都禦史南工部右侍

郎】

陳善【思敬浙江錢塘人辛丑進士嘉靖三十一年任歷陞布政使】吳仲禮【大節直隸貴池人丁未進士嘉靖三十五年任】趙周【公溥雲南泰和人庚戌進士嘉靖三十六年任陞防議】雷金科【公憲福建建安人癸丑進士嘉靖三十七年任陞知府】劉曰材【汝成江西南昌人癸丑進士嘉靖三十九年任歷陜西左布政使】余田【舜耕浙江崇徳人庚戌進士嘉靖四十三年任】路王道【汝遵山西屯畱人癸丑進士嘉靖四十三年任歷光祿寺卿】胡定【明仲湖廣崇陽人丙辰進士嘉靖四十三年任歷廣西左布政使】馮敏功【元卿浙江平湖人壬戌進士嘉靖四十四年任】王宜【時行福建莆田人壬戌進士隆慶二年繇膳司主事任給假】楊時喬【宜遷江西上饒人乙丑進士隆慶三年繇工部繕司主事任攺尙寶司丞

歷吏部左侍郎】

蔣勸能【汝才浙江余姚人乙丑進士隆慶四年繇祠司主事任陞湖廣參議】徐廷祼【士敏直隸昆山籍太倉人己未進士隆慶四年繇儀司補任陞浙江參議】蔡叔逵【於漸河南懷慶衛籍江西新淦人壬戌進士隆慶五年繇刑部山東司調

任】

伊在庭【繼美應天籍吳縣人乙丑進士隆慶六年繇膳司補任攺南兵部】錢拱宸【見下萬曆元年繇本司主事任歷福建防政】張彥【士美湖廣承天衛人辛未進士萬曆三年繇祠祭司主事任陞儀制司郎

中歷太僕寺少卿】

唐鶴徵【見下萬曆三年繇本司主事任陞本司郎中歷南京太常寺少卿】王鼎爵【家馭直隸太倉人戊辰進士萬曆五年繇儀制司員外復任陞本司郎中】徐元春【見下萬曆五年繇本司主事任歷太僕寺卿】張之屏【憲夫山西沁水人甲戌進士萬曆六年繇河南禹州知州任陞本司郎中】張志【於道山東歷城人丁丑進士萬曆十年繇祠祭司主事任陞精膳司郎中】蘇濬【君禹福建晉江人丁丑進士萬曆十二年繇工部營繕司主事任陞浙江

學僉歷貴州按察使】

李同芳【濟美直隸昆山人庚辰進士萬曆十三年繇儀制司主事任陞祠祭司曆

浙江學副山東左布政使】

陳應芳【世龍直隸泰州所籍江西吉水縣人甲戌進士萬曆十五年繇儀制司主

事任陞祠祭司郎中歷太僕寺少卿】

詹沂【見下萬曆十七年繇本司主事任攺光祿寺丞至都察院左副都禦史】寧中立【爾彊河南潁川衛人癸未進士萬曆十七年繇膳司主事任陞膳司郎中】汪可受【以虛湖廣黃梅人庚辰進士萬曆十七年繇祠祭司主事任陞精膳司郎

中歷河南按察司】

姜鏡【永明子羔子癸未進士萬曆十八年繇儀制司主事任陞精膳司郎中】虞淳熙【長孺浙江錢塘人癸未進士萬曆二十年繇兵部職方司主事任調吏部

稽勲司】

鐘化民【維新浙江仁和人庚辰進士萬曆二十年繇行人司正任陞本司郎中】張鳴岡【治禎江西萬安人庚辰進士萬曆二十一年繇精膳司主事任陞光祿寺

丞歷南京兵部侍郎】

查允元【見下萬曆二十一年繇祠祭司主事任陞江西學副副使】袁一驥【季友直隸江陰人癸未進士萬曆二十一年繇祠祭司主事任陞祠祭司

郎中歷湖廣按察使司】

洪啟睿【見下萬曆二十二年繇本司主事任陞祠司郎中歷浙江學副右布政司】曾鳳儀【舜徵湖廣耒陽人癸未進士萬曆二十五年繇祠司復任陞祠司郎中】周繼昌【文伯直隸無錫人己丑進士萬曆二十六年繇祠祭司任歷湖廣山西學

僉山西防議】

徐希孟【仲輿直隸丹徒人乙未進士萬曆二十七年繇膳司主事任陞膳司郎中】梅守和【季方直隸宣城人戊戌進士萬曆二十八年繇儀制司主事任陞精膳司

郎中歷河南學副防政】

張養才【汝才陜西同州人壬辰進士萬曆二十九年繇祠祭司主事任三十三年

復除添注調吏部驗封司郎中】

祁光宗【伯裕直隸滑縣人戊戌進士萬曆三十年繇主事任陞本司郎中】王用謨【嘉甫山東萊陽人壬辰進士萬曆三十一年繇祠祭司主事任告回】陳鍭【汝直浙江余姚人己丑進士萬曆三十二年繇膳司主事任陞膳司郎中】劉覲文【直隸丹徒人乙未進士萬曆三十二年繇河南汝州知州任】沈演【伯甫祠郎節甫子主事之唫侄壬辰進士萬曆三十二年繇精膳司補任

添注陞精膳司郎中】

馮烶【居方浙江慈谿人壬辰進士萬曆三十五年繇精膳司主事任陞本司郎

中】

馬應龍【見下萬曆三十六年繇儀制司主事任】金應鳳【伯翔浙江防稽籍山陰人戊戌進士萬曆三十七年繇工部虞衡司調任

添注】

秦道顯【知晦河南洛陽人乙未進士萬曆三十七年繇祠祭司主事陞任】洪世俊【見下萬曆三十八年繇本司陞任】林宰【徳衡福建漳浦人辛丑進士萬曆四十一年繇儀制司主事陞任】王玠【君聘廣東淸遠人己丑進士萬曆四十二年繇刑部貴州司員外侍養在

籍起補添注】

王豫立【定甫陜西涇陽人乙未進士萬曆四十三年繇儀制司主事陞任】孫體元【復一山東濱州人辛丑進士萬曆四十六年繇儀制司主事陞任添注】楊作楫【夢符四川蓬溪人丁未進士萬曆四十七年繇儀制司主事陞任】賈允元【善長直隸無錫人庚戌進士泰昌元年繇儀制司主事陞任】桂紹龍【驤云江西金谿人丁未進士天啟元年繇精膳司主事陞任】王時和【見下天啟元年繇本司主事陞任】周應期【克昌永嘉人己未進士天啟二年繇精膳司主事陞任】

主事

胡玉【伯堅直隸泰州人辛巳進士治二年任陞精膳司郎中】王云鳳【應詔山西和順人甲辰進士治二年任至右僉都禦史巡撫宣府】翁健之【應干浙江余姚人丁未進士治二年任歷布政使】戴恩【天錫直隸潛山人丁未進士治四年任陞精膳司員外】婁宿【拱辰浙江仁和人癸丑進士治九年任】李珪【用獻江西永新人丙辰進士治十二年任歷知府】呂元夫【仲仁直隸無錫人丙辰進士治十二年任歷少卿南京通政司左防議】沈翰【東之直隸昆山人甲辰進士治十二年任館】李霖【闕】

劉网【克立直隸任丘人庚戌進士治十二年任館】王源【淵之山西五臺人己未進士治十四年任館十七年考咨吏部】陸坦【子由直隸吳縣人庚戌進士治十五年任歷知府】李嵩【維嶽山東濟寧人己未進士治十七年任館歷知府】張潛【用昭陜西岷州籍太康人丙辰進士治十八年任歷左防政】宋毓【鐘秀山東徳州人丙辰進士治十八年任歷知府】崔傑【世興錦衣衛籍直隸吳縣人乙丑進士正徳元年任歷光祿寺卿】李際可【公獸直隸故城人壬戌進士正徳元年任館歷四川右布政使】聞淵【靜中浙江鄞縣人乙丑進士正徳二年任館至吏部尙書太子太保贈少

保諡莊簡】

盛儀【徳章直隸江都人乙丑進士正徳二年任歷太僕寺卿】徐慶亨【世嘉浙江黃巖人乙丑進士正徳五年任】田登【有年陜西長安人乙丑進士正徳五年任館歷防政】姚隆【原學畱守衛籍直隸嘉定人甲戌進士正徳六年任館】姜龍【夢賓直隸太倉人戊辰進士正徳七年任館歷雲南副使】曹蘭【徳芳陜西咸寧人辛未進士正徳九年任館至右副都禦史巡撫山東】張云【廣西臨桂人甲戌進士正徳十一年任】張澯【景川廣東順徳人辛未進士正徳十二年任館至南京戶部尙書】張懷【徳珍浙江余姚人丁丑進士正徳十三年任陞員外歷防政】梁焯【日孚廣東南海人甲戌進士正徳十三年任館】仵瑜【忠甫湖廣蒲圻人丁丑進士正徳十四年任館卒於諫】林【貞夫福建閩縣人甲戌進士正徳十五年任歷南京通政司防議】畢廷拱【敬夫廣東番禺人辛未進士正徳十六年任陞祠祭司郎中】丁汝防【大章山東霑化人辛未進士嘉靖元年任至兵部尙書】陳邦偁【宋卿廣西全州人甲戌進士嘉靖三年任館五年以夷情爲民】林應標【君表福建莆田人癸未進士嘉靖三年任歷副使】紀鑣【鳴和江西饒州籍直隸山陽人癸未進士嘉靖五年任館攺南京車駕司】紀繡【思綱山東利津人丙戌進士嘉靖六年任館】戴銑【子聲廣東東莞人己丑進士嘉靖九年任館】朱子和【節之四川瀘州人辛未進士嘉靖十一年任歷副使】林春【子仁直隸泰州衛籍福建福淸人壬辰進士嘉靖十一年任調吏部郎中】王嘉賓【孔昭四川合州人丙戌進士嘉靖十一年任館歷副使至南京通政使】冦陽【體幹山西楡次人己丑進士嘉靖十二年任館歷布政使】張鏊【濟甫江西南昌人丙戌進士嘉靖十三年任館至南京兵部尙書】江曜【景暉浙江仁和人官生嘉靖十三年任館陞祠祭司員外】邊侁【行甫直隸任丘人壬辰進士嘉靖十四年任攺光祿寺丞】史際【恭甫應天溧陽人壬辰進士嘉靖十四年任館歷太僕寺卿】王宗恆【子髙直隸武邑人己丑進士嘉靖十五年任館歷精膳司郎中】馬從謙【益之應天溧陽人乙未進士嘉靖十五年任歷光祿少卿贈太常少卿】易寛【栗夫江西安福人乙未進士嘉靖十六年任館歷精膳司郎中】施千祥【善徵福建福淸人乙未進士嘉靖十八年任館調祠祭司】路天亨【仲元山西安邑人壬辰進士嘉靖二十年任館】羅大用【時行廣西臨桂右衛人壬辰進士嘉靖二十年任館】王健【偉純浙江永嘉人戊戍進士嘉靖二十一年任】張子瑫【仲玉浙江鄞縣人辛丑進士嘉靖二十二年任陞儀制司員外】宋惟元【以貞浙江余姚人戊戌進士嘉靖二十二年任館】唐穆【景文廣東瓊山人戊戌進士嘉靖二十四年任館】髙尙志【徳崇山東冠縣人壬辰進士嘉靖二十五年任陞儀制司員外】陰標【時凖直隸容城人辛丑進士嘉靖二十五年任館歷河南防議】莫如忠【子良直隸華亭人戊戌進士嘉靖二十五年任歷防議】李棠【叔思湖廣長沙人戊戌進士嘉靖二十五年任館至南京兵部右侍郎】袁祖庚【繩之直隸長沙人辛丑進士嘉靖二十六年任歷副使】陳全之【粹仲福建閩縣人甲辰進士嘉靖二十六年任館歷防政】江珍【民愛直隸歙縣人甲辰進士嘉靖二十七年任館歷按察使】韓朝江【順甫陜西醴泉人甲辰進士嘉靖二十九年任館】陳善【思敬浙江錢塘人辛丑進士嘉靖二十九年任館】田楊【廷榦福建晉江人庚戌進士嘉靖二十九年任歷副使】張東周【子用湖廣蒲圻人丁未進士嘉靖三十二年任館】余田【舜耕浙江崇徳人庚戌進士嘉靖三十五年任陞本司員外】陳錫【元之浙江臨海人丙辰進士嘉靖三十九年任】姜子羔【宗孝浙江余姚人癸丑進士嘉靖四十年任館陞本司員外】劉孝【子仁河南安陽人丙辰進士嘉靖四十年任館歷山西右布政使】胡定【明仲湖廣崇陽人丙辰進士嘉靖四十五年任館歷本司員外】潘允端【仲履直隸上海人壬戌進士嘉靖四十一年任】沈華【瑞伯浙江秀水人壬戌進士嘉靖四十一年任館】楊俊民【伯章山西蒲州人壬戌進士嘉靖四十三年任】郭棐【篤周廣東南海人壬戌進士嘉靖四十三年任館】周寀【濟甫江西安福人壬戌進士嘉靖四十四年任調吏部】舒應龍【時見廣西全州人壬戌進士嘉靖四十五年繇東莞縣知縣任館調吏部

至總漕工部尙書太子太保】

髙則益【汝謙江西南昌人壬戌進士嘉靖四十五年繇行人任陞精膳司員外歷

四川防政】

楊汝允【惟明江西南昌人壬戌進士隆慶二年繇刑部主事調任館陞儀司員外】陶允淳【懋初浙江會稽人乙丑進士隆慶三年任陞儀制司員外攺尙寶司丞】王應吉【伯修山西襄陵人乙丑進士隆慶三年繇安丘知縣任館攺監察禦史】紀大綱【允立順天文安人乙丑進士隆慶四年繇刑部主事調任攺禮科給事歷

陜西僉事】

王象坤【子厚山東新城人乙丑進士隆慶四年繇戶部主事調任陞本司郎中歷

山西左布政使】

錢拱宸【恭卿浙江烏程人戊辰進士隆慶五年任館陞本司員外】魯如春【仁祥江西臨川人乙丑進士隆慶五年繇刑部河南司調任陞祠司員外】祝教【子敷浙江山陰人乙丑進士隆慶六年任陞祠祭司員外精膳司郎中】何維椅【喬佐廣東南海人戊辰進士隆慶六年繇庶吉士攺任】華叔陽【起龍直隸無錫人戊辰進士萬曆元年繇刑部四川司調任館】唐鶴徵【卿直隸武進人辛未進士萬曆元年任館陞本司員外】孫鑛【文融錦衣籍浙江余姚人甲戌進士萬曆二年繇兵部職方司任調吏部

見南京兵部尙書】

徐元春【正夫錦衣籍浙江華亭人甲戌進士萬曆三年繇刑部湖廣司調任館陞

本司員外】

錢若賡【徳泰浙江鄞縣人辛未進士萬曆五年繇國子監丞任陞江西臨江知府】喬巖【巽甫河南商丘人辛未進士萬曆五年繇平陽推官任館陞儀制司員外

歷山西防政】

張徵泰【懋同山西蒲州人庚辰進士萬曆八年任館陞儀司員外歷陜西按察使】丁汝謙【子益山西吉州人甲戌進士萬曆十一年繇永平推官任館陞儀制司員

外歷四川副使】

孫成名【登甫浙江慈谿人辛未進士萬曆十二年繇庶吉士禦吏靑陽知縣任館

陞儀制司員外湖廣學僉】

白所知【廷謨山西陽城人癸未進士萬曆十二年任調吏部歷文選司郎中】文在中【徳克陜西三水人甲戌進士萬曆十三年繇祠祭司復除館調長沙通判】唐伯元【仁卿廣東海澄人甲戌進士萬曆十四年繇保定推官任調吏部歷文選

司郎中】

查允元【仁卿志立子丙戌進士萬曆十四年任館復除祠祭司】詹沂

【之直隸宣城人辛未進士萬曆十一年繇奉化知縣陞未任十五年復

除陞本司員外】

徐卽登【獻和江西丰城人癸未進士萬曆十一年繇工部屯田司調任十七年復

除】

張我續【叔子直隸邯鄲人庚辰進士萬曆十七年繇儀制司復除任館陞祠祭司

員外郎中見防政】

王守素【徳孚應天溧水人庚辰進士萬曆十八年繇儀制司攺補陞儀制司員外】彭遵古【李籛湖廣黃安籍麻城人丙戌進士萬曆二十年繇國子監助教任館調

儀制司員外見尙寶卿】

洪啟睿【爾介福建南安人壬辰進士萬曆二十年任陞本司員外】沈之唫【性甫浙江烏程人癸未進士萬曆二十年繇南京工科給事中回避攺任】劉元卿【調甫江西安福人庚午舉人萬曆二十二年繇國子監博士任在告】穆深【純甫山東歷城人壬辰進士萬曆二十二年繇工部都水司調任館攺吏

部】

袁茂英【君學浙江慈谿人丙戌進士萬曆二十二年繇刑部貴州司任館陞儀制

司員外精膳司郎中學副見防政】

李杜【汝唐直隸大興籍山西大同人丙戌進士萬曆二十三年繇遵化知縣任

館陞祠祭司員外】

臧爾勸【仲升山東諸城人壬辰進士萬曆二十五年繇兵部車駕司調任陞儀制

司員外】

黃大節【思立江西信丰人丙戌進士萬曆二十六年繇太常寺博士任館陞精膳

司員外祠祭司郎中浙江副使乞休】

馬應龍【伯光山東安丘人壬辰進士萬曆三十六年繇杞縣知縣任復除儀制司】嶽和聲【爾律浙江嘉興籍桐鄕人壬辰進士萬曆二十七年繇汝陽知縣任館陞

精膳司員外復除儀制司舊姓樂奏攺】

吳化【惇之湖廣黃安人乙未進士萬曆二十八年繇鎭江推官任復告在復攺

精膳司】

何起升【旭如四川富順人壬辰進士萬曆二十九年繇湘潭知縣任三十三年復

除陞祠祭司員外】

李憭【景穎湖廣嘉魚人己丑進士萬曆三十年繇南京文選司補任攺光祿寺

丞見少卿】

吳用先【體中直隸桐城籍休寧人壬辰進士萬曆三十一年繇兵部職方司任館

陞祠祭司員外】

聶云翰【羽直隸曲周人壬辰進士萬曆三十一年繇兵部職方司任館陞祠祭

司員外】

戴耆顯【令微直隸桐城人甲辰進士萬曆三十二年任館】陳徳元【叔仁浙江秀水人戊戌進士萬曆三十二年繇濟南推官任】陳以珪【思禹福建海澄人戊戌進士萬曆三十三年繇太常寺博士任館】毛堪【公輿應天籍吳縣人戊戌進士萬曆三十三年繇吉安推官任館行取監

察禦史】

洪世俊【用章直隸歙縣人乙未進士萬曆三十六年繇福建同安知縣行取任館】韓萬象【元虛山西太原人辛丑進士萬曆三十七年繇丹徒知縣行取任】李待問【獻衷廣東南海人甲辰進士萬曆三十年繇福建晉江知縣行取任】丁元薦【長孺浙江長興人丙戌進士萬曆三十九年繇廣東按察司知事陞任館】孫鼎相【叔亨山西沁水人戊戊進士萬曆三十九年繇兵部武選司調任添注】髙繼元【永仁浙江秀水人戊戌進士萬曆三十九年繇行取任館仍候考選四十

一年攺姓名常髙繼】

朱懋芳【本厚浙江義烏人戊戌進士萬曆三十九年繇兵部職方司調任】曾汝召【澹甫江西龍南人辛丑進士萬曆四十年繇直隸吳縣知縣行取添注】方應庚【長卿江西樂平人丁未進士萬曆四十一年繇合肥縣知縣行取任添注】陳以聞【無異湖廣麻城人丁未進士萬曆四十一年繇無錫縣知縣行取任添注】陸完學【汝成直隸武進人丁未進士萬曆四十一年繇兵部車駕司調任】王時和【旭谷北直魏縣人庚戌進士萬曆四十五年繇臨川知縣任】虞徳隆【元起直隸金壇人丁未進士萬曆四十六年繇南京吏部文選司除補】陳藻【汝鑑福建莆田人庚戌進士萬曆四十六年繇行取陞任】張光房【石松山西澤州人辛丑進士萬曆四十六年繇中書陞任】蕭應坤【寧宇湖廣江陵人丙辰進士天啟元年繇行人陞任】周鏘【慕幹錦衣衛籍浙江海寧人癸丑進士天啟元年繇行人陞任】鐘世芳【暢浙江秀水人庚戌進士天啟元年繇甌寧知縣任】楊覲光【星甫山東招逺人丁未進士天啟元年繇兵部車駕司調未任陞精膳司】張國柱【寧宇山東平原人庚戌進士天啟二年繇戶部四川司調任】王霖【嵻河南祥符人辛丑進士】

張襟【象南陜西鄠縣人癸丑進士】

章嘉禎【元禮浙江徳淸人庚辰進士】

畢自肅【衝陽山東淄川人丙辰進士天啟二年繇定興知縣行取任】韓琳【管岑陜西涇陽人丙辰進士天啟二年繇戶部調任】劉康祉【受浙江永嘉籍龍泉人庚戌進士天啟二年繇兵部調任】韓萬象【字籍見前天啟三年復任】

孫必顯【意白陜西潼關衛籍三原人丙戌進士天啟三年繇戶部調任】程國祥【我旋應天上元人甲辰進士天啟三年繇南京吏部起任】丁魁楚【光三河南永城人丙辰進士天啟四年繇戶部調任】李其紀【布宸北直淸丰人丙辰進士天啟四年繇工部調任】孫際可【見行浙江奉化人丙辰進士天啟四年繇工部調任】

附禮部主客淸吏司題名記

自龍鳥紀瑞依鳥麗躔尙書六屬近古者周職方外惟漢主客秦廢典任吏少府遺四人主發殿中書稱尙書有令僕射丞下吏左右曹無職事爲加官漢武使左右曹吏分平尙書奏事知樞密者始領之及遊宴用閹遂罷此官成帝始置尙書五僕射一常侍二千石民客曹四而客曹主治外國夷狄後二千石分三公光武分南北主客稱六曹則未有禮部先有主客矣魏五曹客位三而二十五子曹仍有南北主客晉六曹客仍三而以二十三郎統三十五曹分左右南北主客而四東晉五曹更有祠部無客而左僕射領殿中主客祠部尙書領祠部儀曹自此客曹下列子曹中康穆朝三十四曹僅有十八猶有主客後與起水二曹同省宋髙復增元嘉後省而祠部尙書通職右僕射不並置右攝祠或祠攝右則客祠皆屬左右僕不屬部而客居左矣後魏太和吏部管南北主客祠部管左右主客北齊河淸攺左主客爲主爵南主客爲主客掌諸蕃雜客事隋始以儀曹屬殿中主客屬祠部後攺司藩時尙未有禮部也唐用六典始以禮部統禮祠膳部主客龍朔又攺司藩咸亨復舊而宋始以膳次主客元祐以主客兼膳紹聖主客膳部互置迨金元而有禮部無主客矣秦郎中令屬有五官左右中郎將三署署有中郎侍郎郎中三郎郎中秩比三百石不屬尙書漢武更名光祿勲而中郎郎中滿六嵗爵三級外郎滿六嵗爵二級則今員外郎也光武分六曹命置尙書郎三十四人秩四百石每郎缺從三署選五郎詣尙書臺試牋奏初稱守尙書郎中滿嵗稱尙書郎三嵗稱侍郎因署號而客曹郎主羌胡事劇遷二千石或刺史次爲令秩滿自占縣詔書賜錢三萬與三臺祖餞乃若起艸明光更直建禮晝枕夕揖握蘭含雞瑜麋一丸赤管雙筆靑縑白綾之被帷帳氈褥之給食物湯餅之供執香防衣之選禁斷行人則中丞侍禦避車執版拜集都堂則令僕尙書交禮解交五熟果食五日羮食下天子一等則諸曹同之矣魏晉宋齊後魏北齊惟置郎中梁陳兩置隋開皇諱忠不置郎中惟置侍郎六年始置員外郎蓋魏末常侍晉初侍郎皆有員外散騎而尙書省則自隋始而漢復有光祿勲主事察諸郎茂才髙第爲之秩四百秩後魏量曹置主事郎從六品上隋置主事令史煬帝於主事去令史名每十令史置一主事時用士人子曹侍郎但曰郎二郎省一而陞侍郎於六曹各置一人貳尙書唐則主客郎中一五品員外郎一六品主事二用流外入流九品俱從上龍朔攺客郎爲司藩大夫咸亨復舊宋郎中員外郎因之而主事爲吏額分案四置吏七然晉省八座令僕均統六曹復有左右司郎中員外郎據子部上以遡秦左右曹之意更華要我太祖罷中書省六部爲二品分寄丞相權而裁左右司釐子部爲淸吏司主客屬禮次仍宋郎中員外各一爲正從五品主事二正六品用淸流分科三曰四夷曰外國曰賞賜置吏十三一都二令十典外夷職也賞賜何居迎气東郊還賞公朝布徳施仁慶賜遂行春官令也而元成宗元貞間增禮部尙書一員領會同館事今注選一主事提督南北二館則漢南北主客意也鴻臚寺司賓署主簿序班皆館中十三館通事考核差遣屬本司則漢典客並鴻臚意也部堂多出自翰林入直殿閣則宋唐右僕祠書通職意也故禮部稱淸曹則自晉宋來選擅髙妙望極澄澹而唐置日以六品以上淸官兩人待制衙內則郎中員外郎咸與焉禦史繇監察而侍禦而殿中侍以至中丞或以補闕攺拾遺必薦最始得員外郎郎中猶或檢校不眞栁子厚以監察禦史爲禮部員外遂嫌驟顯而膏腴甲族猶不樂仕搏擊捲指烏衣橋承抝項繇來久矣祖制禦史滿九年主事刑部法亦如是而邇來部屬攺臺省攺及副郎猶矜炎誇世使然哉客司舊碑題名嵗久不勝收收起治前八年號無考因博詢前副郎沈伯甫僅得呂公防如吳伯宗以開科第一人擢部員外淹雅若宋文憲濂靖難若齊本兵泰理學若蔡祭酒淸皆部主政緣無分司不便摭拾因思漢薛歐劉揭馮敬爲典客金敞弟岑爲使主客唐張中丞巡白左僕射文公居易皆主客郎中董太傅恭惠公晉裴相贄宋陳文惠三子學古曾諫議大夫致堯韓歐集皆以主客員外郎傳而吾學通紀實錄諸書何獨不爾豈就韓集如栁子厚爲禮部員外郎者爲不分司之據而不知此卽子部若今儀司也往旣不傳而傳旣多爽族世父伯淸以儀司主政諫武宗南巡逮杖比副本司遂不祿世廟卹助喪葬而碑陞河南僉憲何與予輒不揣存舊礲新刋繁政誤更悉名詎賢達官爵贈諡之所極豈先輩借此身後名抑士固有志知本無涯善敗直探古初從違決擇微渺亦寧止一片石百餘公之觀摩而守官爲道就地證功則卽此臚列諸先進是亦當官得失之林也嘉與來玆鏡諸萬曆三十六年戊申嵗夏五馮烶撰

禮部志稿卷四十三﹤史部﹐職官類﹐官制之屬﹐禮部志稿﹥

欽定四庫全書

禮部志稿卷四十四

明兪汝楫編

歷官表

精膳司郎中

黃裳【癸酉貢士】

宋興【原仁浙江淳安縣人由監生官至河南布政司】葉蓁【監生】

王士華【彥實浙江鄞縣人乙未進士】

周濂【儒士】

李柰【景春江西上饒縣人己未進士】陳律【正律江西永丰縣人乙丑進士】李和【時和直隸遷安縣人乙丑進士官至河南防政】楊琛【叔獻直隸無錫縣人甲戌進士】何暹【景升江西宜春縣人監生】

周宗智【子正湖廣大冶縣人】

倪輔【良弼浙江平湖縣人甲申進士】髙敞【徳廣直隸昆山縣人壬辰進士】周宏【懋徳浙江徳淸縣人乙未進士官至工部侍郎】張祥【思履江西吉水縣人壬辰進士官至知府】金福【天錫浙江黃巖縣人戊戌進士】胡玉【伯堅直隸泰州人辛丑進士】

尹萬化【如川江西泰和縣人甲辰進士】翁健之【應干浙江余姚縣人丁未進士官至廣東布政使】劉凖【直隸博野縣人官生】

唐禎【原善直隸華亭縣人丁未進士】張潛【用昭陜西岷州衛人丙辰進士】劉鈁【闕】

陳防【嘉言直隸無錫縣人癸丑進士官至布政使】宋冕【孔瞻浙江余姚縣人壬戌進士官至副都禦史】張繼孟【子醇浙江仁和縣人乙丑進士官至江西防議】侯一元【應干陜西泰安縣人戊戌進士】唐升【啟東四川敍南衛人戊辰進士官至廣東韶州知府】何棠【愛之直隸泰興縣人辛未進士官至知府】侯綸【廷言山西太原左衛人辛未進士官至兵部左侍郎】張懷【徳珍浙江余姚縣人丁丑進士官至廣東參政】張鏜【廷進萬全都司人辛未進士官至江西防政】丘其仁【主靜福建莆田縣人丁丑進士官至潮州府知府】陸堂【肯堂直隸常熟縣人癸未進士官至副使】潘潢【薦叔直隸婺源縣人辛巳進士官至南京兵部尙書】方瀾【思源福建莆田縣人丁丑進士調儀制司郎中】洪伊【承志直隸歙縣人貢生】

鄺汴【子京直隸任丘縣人丙戌進士官至光祿寺少卿】呂璋【尙徳錦衣衛人癸未進士官至河南知府】歐陽龍【崇僡江西泰和縣人丙戌進士官至南京工部侍郎】田頊【希古福建龍溪縣人辛丑進士陞提學僉事】胡松【汝茂直隸滁州人己丑進士歷官右副都禦史仕至吏部尙書】徐樾【子直江西貴溪縣人壬辰進士官至雲南左布政使】曹世盛【際卿福建閩縣人己丑進士攺吏部郎中陞廣西防政】王宗恆【季髙直隸武邑縣人己丑進士】林【貞孚福建閩縣人甲戌進士陞南京通政使防政】易寛【栗夫江西安福縣人乙未進士官至四川提學副使】胡東魯【望之河南鄢陵縣人癸酉舉人陞四川防議】張鈇【元賜山東冠縣人己丑進士官至陜西防政】髙簡【公敬四川綿州人己丑進士攺吏部文選司陞雲南防政】吳舂【以容江西貴溪縣人戊戌進士攺儀制司郎中陞光祿寺少卿】髙尙志【徳崇山東冠縣人壬辰進士陞陜西平涼府知府】張希舉【直卿江西南昌縣人辛丑進士官至湖廣右布政使】莫如忠【子良直隸華亭縣人戊戌進士攺祠祭司陞貴州提學副使】傅學禮【立之陜西安化縣人嘉靖丙戌進士陞山東副使】薛應旂【仲常直隸武進縣人嘉靖己未進士官至浙江提學副使】張緯【朝文江西南昌縣人嘉靖辛丑進士攺祠祭司】袁祖庚【見員外郎下官至按察司副使】方廉【以淸浙江新城縣人嘉靖辛丑進士陞松江府知府】劉斯潔【原靜直隸易州人嘉靖丁未進士陞浙江參議官至戶部尙書】陰標【時凖直隸容城縣人嘉靖辛丑進士陞河南防議】陳全之【粹仲福建閩縣人嘉靖甲辰進士攺祠祭司仕至布政使】田揚【字籍見下繇本司陞攺祠祭司郎中仕至參議】宋大勺【陞河南汝寧府知府山西提學副使】宋廷表【陞防議】

徐學謨【子言直隸嘉定縣人嘉靖庚戌進士攺祠祭陞荊州知府仕至本部尙書】況叔祺【吉夫江西髙安縣人嘉靖庚戌進士陞貴州提學副使】李纘【存孝福建晉江縣人嘉靖庚戌進士攺祠祭司仕至鴻臚寺少卿】雷金科【公憲福建建安縣人嘉靖癸丑進士】何汝健【體幹南京畱守衛籍無錫縣人嘉靖癸丑進士攺祠祭司】劉曰材【汝成江西南昌縣人嘉靖癸丑進士】龎遠【惟明直隸吳江縣人嘉靖癸丑進士】姜子羔【宗孝浙江余姚縣人嘉靖癸丑進士仕至南京太僕寺少卿】余田【見員外郎下】

柴淶【季東光祿寺籍浙江鄞縣人丙辰進士陞山東副使】吳紹【見員外郎下陞廣東防議】

包檉芳【子栁浙江嘉興縣人丙辰進士刑部調任調儀制司陞提學副使】戚元佐【希仲浙江嘉興縣人壬戌進士儀制司員外郎陞任陞尙寶司少卿】胡定【明仲湖廣崇陽縣人丙辰進士繇主客司員外郎陞任歷仕左布政】楊俊民【伯章山西蒲州人壬戌進士繇儀制司員外郎陞任陞提學副使歷仕戶

部尙書】

查志立【鳴朝浙江海寧縣人丙辰進士繇祠祭司員外郎陞任調主客司曆陞副

使防政】

王續之【大卿四川南充縣人壬戌進士繇刑部郎中調任陞副使歷仕左布政使】郭棐【見員外郎下陞知府歷仕按察司】徐用檢【克賢浙江蘭谿縣人壬戌進士繇祠祭司員外郎陞任陞副使歷仕南京

太常寺卿】

陸光祚【見員外郎下調祠祭司曆仕提學副使】髙則益【見員外郎下陞防議歷仕防政】王象坤【見員外郎下調祠祭司陞副使歷仕左布政】金學曾【子魯浙江錢塘縣人戊辰進士繇工部調任陞湖廣副使】劉應麒【道徵江西鄱陽縣人】

蔣勸能【見員外郎下陞湖廣防議】

章禮【見員外郎下陞江西議】

王庭詩【見員外郎下陞副使歷仕湖廣布政使】祝教【子敷浙江山陰縣人丁丑進士繇祠祭司員外郎陞任降州同歷仕同知】錢若賡【見員外郎下陞臨江府知府】

張淳【見員外郎下陞知府歷仕防政】喬巖【巽甫河南商丘縣人辛丑進士由儀制司員外郎陞任陞副使歷仕防政】張志【於道山東歷城縣人辛未進士繇主客司員外郎陞任調祠祭司曆仕防

政】

余寅【見員外郎下陞提學副使歷仕南京太常寺少卿】李同芳【濟美直隸昆山縣人庚辰進士繇主客司員外郎陞任調祠祭司陞提學

副使】

董嗣成【見員外郎下繇主客司補任調主客司建言削籍】王之猷【爾嘉山東新城縣人丁丑進士繇儀制司員外郎陞任陞防州副使歷仕

防政】

寧中立【見主事下繇主客司員外郎陞任】張泰徵【懋同山西蒲州人庚辰進士繇儀制司員外郎陞任陞防議】汪可受【以虛湖廣黃梅縣人庚辰進士繇主客司員外郎陞任陞知府】蔡逢時【應期直隸宣城縣人庚辰進士繇儀制司員外郎陞任調祠祭司陞副使】姜鏡【永明浙江余姚縣人癸未進士繇主客司員外郎陞任陞知府削籍子羔

子】

何喬遠【穉孝福建晉江縣人丙戌進士繇儀制司員外郎陞任調儀制司欽降布

政使經歷】

張泰徵【字籍見上萬曆二十一年復任陞防議】張世才【見員外郎下復補儀制司降通判】李景元【見員外郎下陞河南副使】

蔡宗明【穉含浙江黃巖縣人己丑進士繇祠祭司員外郎陞任調儀制司削籍】袁茂英【君學浙江慈谿縣人丙戌進士繇儀制司員外郎陞任陞副使】沈儆炌【叔永浙江歸安縣人己丑進士繇儀制司員外郎陞任陞福建提學副使】周傳誦【見員外郎下陞湖廣副使】

李叔元【端仁福建晉江縣人壬辰進士繇刑部山西司調任調儀制司】徐希孟【見主事下繇主客司員外郎陞任】陳其忠【公衡福建莆田縣人癸未進士繇南京吏部復補以言事謫外任】梅守和【季方直隸宣城縣人戊戌進士繇主客司員外郎陞任調儀制司陞河南

提學】

陳鍭【見主事下繇主客司員外郎陞任陞湖廣副使】陳於王【伯襄浙江嘉善縣人丙戌進士繇南京文選司復除添注湖廣副使】張嗣成【見員外郎下調儀制司】

潘士達【去聞浙江安吉籍烏程縣人壬辰進士繇祠祭司員外郎陞任】沈潢【見員外郎下繇主客司員外郎陞任陞福建防政】顧自植【見員外郎下】

馬應龍【伯光山東安山縣人壬辰進士繇主客司陞任】陳徳元【叔仁浙江秀水縣人戊戌進士繇儀制司陞任】畢懋良【師臯直隸歙縣人乙未進士繇南京吏部復補】秦道顯【如晦河南洛陽縣人乙未進士繇主客司陞任】解經邦【見主事下繇儀制司員外郎陞任】金應鳳【伯翔浙江山陰縣人戊戌進士繇主客司陞任】遊漢龍【見員外郎下】

賈之鳳【見主事下繇儀制司員外郎陞任】馮曾櫿【見主事下繇儀制司員外郎陞任】王化行【二南福建閩縣人丁未進士繇儀制司員外郎陞任】王豫立【定甫陜西涇陽人乙未進士繇主客司員外郎陞任】鄭茂華【見員外郎下】

莊祖誥【見員外郎下】

楊作楫【夢符四川蓬溪縣人丁未進士繇主客司員外郎陞任】孫體元【見主事下繇主客司員外郎陞任】張光房【翁傳山西澤州人辛丑進士繇儀制司員外郎陞任】吳之甲【玆勉江西撫州府人庚戌進士繇工部添注】楊覲光【見員外郎下調祠祭司郎中】

周應期【見主事下繇主客司員外郎陞任調儀制司郎中】

員外郎

楊淸【壬午貢士】

萬完【克修浙江仁和縣人乙未進士】曾序【江西泰和縣人丁未進士官至廣防議】萬祥【江西南昌縣人壬戌進士官至知府】張顯【仲達直隸江都縣人監生】

李溫【景和順天府漷縣人庚辰進士】李麟【文祥順天懷柔縣人丁丑進士】陸淵之【克深畱守中衛籍浙江上虞縣人丙戌進士官至布政使】楊瑩【大潔山西蒲州人庚辰進士】

金溥【儒士】

周宏【見郎中下】

徐說【以中直隸宣城縣人戊戌進士官至右通政】程愈【節之浙江淳安縣人辛丑進士官至防政】郝本【乙酉貢士】

南鏜【彥聲陜西商州人甲辰進士官至河南左布政使南京太僕寺卿】戴恩【天錫直隸潛山縣人丁未進士】姚鏌【英之浙江慈谿縣人癸丑進士官至右都禦史兼兵部侍郎總督兩廣】龍葵

皇甫錄【世庸直隸長洲縣人丙辰進士官至知府】宋毓【鐘秀山東徳州人丙辰進士官至知府】陸昌【尙徳直隸長洲縣人丙辰進士官至遼府長史】李從正【闕】

陳防【見員外郎下】

王防【景昭直隸華亭縣人壬戌進士】劉瓚【朝重江西安福縣人乙丑進士】祝鑾【鳴和直隸當塗縣人戊辰進士】姜龍【夢賓直隸太倉州人戊辰進士官至按察使副使】金皥【治卿】

唐鵬【云卿四川綿州籍直隸上海縣人甲戌進士】吳仕【克學直隸宜興縣人甲戌進士官至防政】屠應塤【文伯浙江平湖縣人辛未進士官至按察使副使】鄭佐【時夫直隸歙縣人甲戌進士官至防政】髙尙賢【大賓河南新鄭縣人丁丑進士陞山東提學僉事光祿寺少卿】劉彭年【性靜四川巴縣人甲戌進士官至副都禦史】張鏜【見郎中下】

董中言【愼已山東蒙陰縣人辛巳進士】王煒【克新直隸固安縣人辛巳進士官至按察使副使】李文中【甲子貢士】

吳龍【允濟浙江孝丰縣人丙戌進士官至福建防政】麥春芳【元實廣東南海縣人癸未進士】李邦直【汝司廣東茂名縣人癸未進士攺吏部官至太僕寺少卿】毛渠【世澤山東掖縣人丙戌進士官至太僕寺卿】楊儀【夢羽直隸常熟縣人丙戌進士官至兵備副使】許勉仁【希賢四川雙流縣人己丑進士陞按察司僉事】衛元確【少幹廣東東莞縣人壬辰進士攺儀制司】劉昺【晉初直隸長淮衛人己丑進士陞山東按察司副使】林應亮【熙載福建侯官縣人壬辰進士官至戶部右侍郎】黃懋官【君辧福建莆田縣人戊戌進士官至南京戶部右侍郎】王健【偉純浙江永嘉縣人戊戌進士官至南京光祿寺少卿】周珫【潤夫湖廣應城縣人壬辰進士官至僉都禦史】劉文光【子實江西髙安縣人戊子貢士歷官湖廣防議】袁祖庚【繩之直隸長洲縣人辛丑進士】吳桂芳【見主事下】

劉朝佐【道卿江西安福縣人甲辰進士攺儀制司曆太僕寺少卿】田揚【廷翰福建晉江縣人庚戌進士】宋大勺【字籍見下繇祠祭司陞任】

賈衡【守凖直隸束鹿縣人丁未進士】況叔祺【吉夫江西髙安縣人庚戌進士陞本司郎中】郭東藩【鎭夫山東金鄕縣人丁未進士陞主客司郎中】余田【舜耕浙江崇徳縣人庚戌進士陞本司郎中】龎遠【惟明直隸吳江縣人癸丑進士陞本司郎中】吳紹【汝復浙江秀水縣人己未進士陞本司郎中】嚴大紀【見主事下陞江西僉事歷仕太常寺卿】郭棐【篤周廣東番禺縣人壬戌進士陞本司郎中】陸光祚【見主事下陞本司郎中】

髙則益【汝謙江西南昌縣人壬戌進士陞本司郎中】沈華【瑞伯浙江秀水縣人壬戌進士陞儀制司郎中歷仕大理寺】伊在庭【見主事下攺調南京兵部】

穆文熙【敬甫直隸東明縣人壬戌進士繇工部補任調吏部陞廣東副使】張孟男【元嗣河南中牟縣人乙丑進士繇刑部復補攺尙寶司司丞歷仕南京戶

部尙書】

王象坤【子厚山西新城縣人乙丑進士繇主客司主事陞任歷本司郎中】王庭詩【見主事下陞本司郎中】

蔣勸能【汝才浙江余姚縣人乙丑進士繇主客司補任陞本司郎中】鄒學柱【國材浙江余姚縣人戊辰進士繇儀制司主事陞任陞祠祭司郎中歷仕

山西左布政】

章禮【見主事下陞本司郎中】

支可大【有功直隸昆山縣人甲戌進士繇儀制司主事陞任陞主客司郎中歷仕

副使】

蔣思孝【移之貴州普安籍應天溧陽縣人乙丑進士繇祠祭司補任陞主客司郎

中歷仕副使】

錢若賡【徳泰浙江鄞縣人辛未進士繇主客司主事陞任陞本司郎中】李楨【維卿陜西慶陽人辛未進士繇祠祭司主事陞任攺光祿寺寺丞歷仕兵

部左侍郎】

張淳【見主事下陞本司郎中】

董嗣誠【伯念浙江烏程縣人庚辰進士繇儀制司陞任陞主客司郎中】余寅【君房浙江鄞縣人庚辰進士繇工部都水司主事陞任陞本司郎中】董基【繼可山東掖縣人庚辰進士繇南京儀制司主事陞任攺光祿寺寺丞歷

仕大理寺寺丞】

於孔兼【元時直隸金壇人庚辰進士繇儀制司主事陞任陞儀司郎中建言外謫】李開藻【叔福建永春人癸未進士繇戶部主事陞任隨陞提學僉事】王謙【子鳴浙江烏程縣人己丑進士繇祠祭司主事陞任】陳泰來【伯符浙江平湖縣人丁丑進士繇祠祭司主事陞任】張世才【徳夫直隸山陽縣人己丑進士繇戶部主事陞任陞本司郎中】李景元【見主事下陞本司郎中】

朱敬循【見主事下陞主客司郎中調儀制司調吏部陞太常寺少卿】周傳誦【叔遠陜西西安左衛人己丑進士繇儀制司主事陞任陞本司郎中】賴克俊【伯升福建晉江縣人乙未進士繇儀制司主事陞任陞主客司郎中】王紀【惟憲山西芮城縣人己丑進士繇儀制司主事陞任調儀制司陞主客司

郎中調儀制司】

黃大節【思立江西信丰縣人丙戌進士繇主客司主事陞任陞祠祭司郎中】沈演【見主事下】

李炳【虎文山西鎭西衛官籍岢嵐州人壬辰進士繇祠祭司主事陞任】樂和聲【爾律浙江嘉興縣籍桐鄕縣人壬辰進士繇祠祭司主事陞任】張嗣成【伯行山東萊陽縣人乙未進士繇儀制司陞任】鄭友周【仁甫山西定襄縣人壬辰進士繇祠祭司主事陞任】熊尙文【見主事下陞福建提學僉事】

胡國鑑【正甫直隸宣城縣人壬辰進士繇儀制司陞任調吏部稽勲司】吳正志【之矩直隸宜興縣人己丑進士繇儀制司主事陞任攺光祿寺寺丞】顧自植【見主事下】

林茂槐【穉虛福建福淸縣人乙未進士繇儀制司陞任】遊漢龍【伯起直隸婺源縣人戊戌進士繇儀制司陞任】田大年【億伯湖廣江陵縣人壬辰進士繇刑部浙江司主事陞任】程再伊【連叔江西鄱陽縣籍直隸休寧縣人戊戌進士繇祠祭司主事陞任】鄭茂華【見主事下】

莊祖誥【汝欽四川成都縣人辛丑進士繇儀制司主事陞任】徐謨【見主事下】

楊備【無我江西南昌縣人丙辰進士繇祠祭司主事陞任】楊覲光【星甫山東招遠縣人丁未進士繇主客司主事陞任】石維屏【邦衛山東陵縣人辛丑進士繇兵部職方司陞任】周爾發【子祥福建同安縣人庚戌進士繇祠祭司主事陞任】王象晉【庚侯山東新城縣人甲辰進士繇行人司副使陞任】張國柱【維禎山東平源縣人庚戌進士繇主客司主事陞任】

主事

官侑【丙子貢生】

歐陽俊【甲戌進士】

陳奎【甲辰進士】

甘瑛【宗華江西丰城縣人丁未進士官至知府】何瞻【民望浙江鄞縣人繇選貢監生景泰年奉使髙麗】胡誠

曾卓【瀹沂江西丰城縣人乙丑進士】楊瑛【徳華福建莆田縣人己未進士】萬翼【覆之四川眉州人丁丑進士】

謝弁【官生】

魏佑【監生】

王傳【乙未進士】

金溥【儒士】

宋端儀【孔時福建莆田縣人辛丑進士】馮允中【信道山東茌平縣人乙未進士官至兵備副使】胡積學【畏之四川巴縣人辛丑進士官至防政】商良輔【浙江淳安縣人官生】

陳鎬【宗之南京欽天監籍浙江會稽縣人丁未進士官至副都禦史】彭桓【景武江西吉水縣人丙戌進士】劉凖【直隸博野縣人生員】

董忱【世行直隸上海縣人丙戌進士官至知府】李璋

羅欽忠【允恕江西泰和縣人己未進士官至通政司左通政】王防【見員外郎下】

劉滂【伯雨浙江慈谿縣人乙丑進士官至太僕寺少卿】劉瓚【朝重四川防州衛人乙丑進士】徐明【文涉順天府大興縣人辛未進士】林【見郎中下】

金皥【見員外郎下】

張【鵠舉順天府大興縣人甲戌進士官至南京戶部侍郎】臧應奎【賢徵浙江長興縣人丁丑進士】陸冕【子端直隸昆山縣人癸未進士官至按察使副使】鄭琬【徳甫廣西儀衛司人癸未進士】王汝孝【紹甫山東東平州人丙戌進士歷官右副都禦史】江曜【景昭浙江仁和縣人官生陞祠祭司員外郎】王正思【仲行浙江余姚縣人己丑進士官至建寧知府】皇甫涍【子安直隸長洲縣人壬辰進士陞本司員外郎】金淸【廉夫應天上元縣人己丑進士攺禦史官至河南防政】許谷【仲貽應天上元縣人乙未進士攺吏部官至南京太僕寺少卿】來汝賢【子禹浙江蕭山縣人壬辰進士】李義壯【穉大廣東南海縣人癸未進士官至僉都禦史】汪集【惟義江西進賢縣人乙未進士官至南京尙寶司卿】王宗恆【見郎中下】

黃懋官【見員外郎下】

張鈇【見郎中下】

髙簡【見郎中下】

張維嶽【克臣浙江杭州右衛人乙未進士陞祠祭司郎中仕至都禦史】吳子孝【純叔直隸長洲縣人己丑進士官至湖廣防政】唐穆【景文廣東瓊山縣人戊戌進士攺儀制司】夏克承【惟徳江西貴谿縣人官生】

宋大勺【道成浙江余姚縣人辛丑進士】萬士和【思節直隸宜興縣人辛丑進士仕至本部尙書】吳桂芳【子實江西新淦縣人甲辰進士仕至兵部尙書】宋廷表【廣西臨桂縣人丁未進士攺儀制司】李纘【存孝福建晉江縣人庚戌進士攺祠祭司】徐文沔【可繩浙江開化縣人丁未進士攺儀制司】羅良【盧元江西萬安縣人癸丑進士】何全【原學四川儀衛司籍溫江縣人癸丑進士陞貴州僉事】張佳【甫夫四川銅梁縣人庚戌進士官至兵部尙書】武金【礪甫直隸井陘縣人癸丑進士】嚴大紀【汝肅太醫院籍浙江余姚縣人己未進士繇行人陞任陞本司員外郎】徐廷祼【士敏直隸昆山縣籍太倉州人己未進士繇知縣陞任陞員外歷仕防議】滕伯輪【汝載福建甌寧縣人壬戌進士繇知縣陞任調吏部歷仕副都禦史】王宜【時行福建莆田縣人壬戌進士繇工部調任陞主客司員外郎】陸光祚【與培浙江平湖縣人己未進士繇兵部復補陞本司員外郎歷仕提學副

使】

胡僖【伯安浙江蘭谿縣人己未進士繇儀制司復補陞祠祭司員外郎歷副使】伊在廷【繼美應天籍吳縣人己丑進士繇刑部主事復補陞本司員外郎】王庭詩【言卿陜西華州人乙丑進士繇知縣陞任陞本司員外郎】齊康【太和直隸永年縣人壬戌進士】王鼎爵【家馭直隸太倉州人戊辰進士繇刑部調任陞儀制司員外郎歷仕提學

副使】

宋儒【景濂直隸定州籍貴州麻哈州人辛未進士繇庶吉士補任】曹大埜【仲平四川巴縣人戊辰進士繇戶部給事中調任陞祠祭司員外郎歷仕

江西巡撫】

章禮【約之浙江會稽縣人戊辰進士繇大理寺副陞任陞本司員外郎】張淳【希古直隸桐城縣人戊辰進士繇知縣行取補任陞本司員外郎】陳述齡【子壽湖廣沔陽州人甲戌進士繇戶部復除陞祠祭司員外郎】耿鳴世【戊謙山東新城縣人戊辰進士繇禦史陞任陞儀制司員外郎歷仕防議】張坤【伯簡湖廣鐘祥縣人癸未進士陞儀制司員外郎】寧中立【爾彊河南穎川衛人癸未進士繇庶吉士攺任陞主客司員外郎】兪士章【汝成直隸宜興縣人癸未進士繇知縣行取補任陞儀制司員外郎歷仕

防議】

安希範【小範直隸無錫縣人丙戌進士繇行取陞任攺南京吏部】張鳴岡【治禎江西萬安縣人庚辰進士繇禦史陞任攺光祿寺寺丞見任大理寺

少卿】

李景元【幹吉直隸大名縣人己丑進士繇戶部調任】朱敬循【叔理浙江山陰縣人壬辰進士繇刑部調任陞本司員外郎】熊鐘文【質卿江西南昌縣人壬辰進士繇刑部調任陞祠祭司員外郎】鄧光祚【日昌廣東曲江縣人己丑進士繇知縣陞任陞祠祭司員外郎見任吏部

文選司郎中】

徐希孟【仲輿直隸丹徒縣人乙未進士繇刑部調任陞主客司員外郎歷本司郎

中】

沈演【伯甫浙江烏程縣人壬辰進士繇工部調任陞本司員外郎】吳黙【言箴直隸吳江縣人壬辰進士繇兵部復補陞祠祭司員外郎】陳鍭【汝直浙江余姚縣人己丑進士繇行人陞任】祁光宗【伯裕直隸滑縣人戊戌進士繇工部虞衡司調任陞主客司員外郎】熊尙文【蓋中江西丰城縣人乙未進士繇刑部河南司調任】馮烶【居方浙江慈谿縣人壬辰進士繇兵部職方司除補陞主客司員外郎】吳化【惇之湖廣黃安縣人乙未進士繇主客司補任】李瑾【仲魯山西襄陵縣人乙未進士繇知縣行取陞任考選工科給事中】顧自植【公主直隸吳縣人壬辰進士繇刑部四川司調任】王光經【景濟浙江永嘉縣人丁未進士】解經邦【叔憲陜西韓城縣人乙未進士繇戶部復除】賈之鳳【儀虞山西陽城縣人戊戌進士繇工部都水司復補】李徵儀【於來直隸廣徳州人辛丑進士繇江西淸江縣知縣行取】馮曾櫿【伯構直隸金壇縣人甲辰進士繇河南開封府推官行取】萬廷搢【無執江西南昌縣人甲辰進士繇直隸肥鄕縣知縣行取】蒯諫【信卿陜西寧夏衛籍直隸定遠縣人戊戌進士繇兵部復除】孫體元【復一山東濱州人辛丑進士行取兵部復補】鄭茂華【實符直隸江都縣籍福建莆田縣人丁未進士繇中書舍人陞任】蔣一驄【樗仲浙江余姚縣人辛丑進士繇行取兵部復除】熊文燦【大蒙貴州永寧衛籍四川瀘州人丁未進士繇湖廣黃州府推官行取】徐鏌【元範直隸吳縣人辛丑進士繇兵部復除】莊廷臣【龍祥直隸武進縣人庚戌進士繇浙江永嘉縣知縣陞任】桂紹龍【驤云江西金谿縣人丁未進士繇行人司行人陞任】周應期【克昌浙江永興縣人己未進士本年選任】王曰善【惟果湖廣江陵縣人丙辰進士繇直隸邯鄲縣知縣行取】吳羽文【長卿江西南昌縣人癸丑進士繇兵部武選司調補】鄭國昌【遊聖陜西邠州人丁未進士繇工部都水司調補】沈景初【君復浙江余姚縣人癸丑進士繇江西進賢縣知縣行取】李芬【君實江西臨川縣人丙辰進士繇中書舍人行取】王任【四川合江縣人丙辰進士繇北直滑縣知縣陞任】

附禮部精膳淸吏司題名記

明興稽古並建六官官至尙書一人左右侍郎二人郎中員外郎各一人主事二人其下府史胥徒有差以贊邦治其後禮分四部曰儀部祠部客部膳部旣嫌同洪武二十有九年乃著令諸子部通爲司而膳部爲精膳淸吏司云後又稍變置文皇帝嗣承先烈兩都相望攺正官制制惟舊故今曹名如畱都故弗異云職司省約視他司頗稱簡暇故近日議省其主事員嗟乎國家養賢竢用其猶藝材待任矣何弗廣也彌歷嵗年官者靡述豈不稱闕哉嘉靖乙未余攝官玆曹嘅焉乃披覽牘籍追觀前人政事見其所掌如辧賓客之等與其餼達諸司之節與其數掌膳夫登下程食羞差品而攷其詐諼制其出納而又月有月要嵗有嵗成以闗尙書而詔帝嵗陽至禋祀慶成以議丰殺以正班列以襄佐大禮他諸細務又往往而攝斯其官可省哉而況生民之禮肇始飲食周官之典詳於式法良以膳羞有生之大欲恭儉王者之鉅行故夫禮不可以莫之講也今上自帝后妃主下逮閹尹婦寺以洎鳥獸昆虫之細莫不食大官使蕩而無節則淫荒冗濫陵夷而不禦矧乎人主深居法宮侈心易長狗馬嬖禦之奉何可厭也有一於玆膳司必以禮節亦所以奉太上之烈遵先王之度而納民於軌物者也將不在玆乎將不在玆乎今幸值明主中興動必以禮而又屏放嬖幸斥逺靈怪雕題緩耳之君髽首貫胸之長咸皆省諭徳心浸淫言化無敢以異禽封獸貢獻闕庭者故今觀魏肅淸禁籞岑寂豢奴牧隸呻吟憔悴吾儕小人得以從容退食與海內澹然甚大幸也於是表載前列刻之貞瑉後有君子得以考覽焉嘉靖十七年戊戌仲夏谷旦胡松撰

貴溪吳子官禮部精膳司郎冠髙子繼之髙安劉子員外郎瓊山唐子主事約典歸誼靡愆靡忒乃以暇日備考先達列官玆署者爲百五十有一人勒名於石以昭來鑑走問東涯子東涯子題之曰四君子是舉也其有夙夜匪懈之思耶夫膳者善之義司者主之稱名者實之對碑者永之道也周禮膳夫掌王之食飲膳羞以養王及後世子而宰夫贊小宰比官府之具凡朝覲會同賓客以牢禮之法掌其牢禮委積善獻飲食賓賜之飱牽與其陳數其所以爲之節者蓋其詳矣我國家以光祿隸禮部而膳司主之卽周禮以膳夫掌膳羞而宰夫復掌其禮事之意也周禮宰夫屬冢宰而國家膳司則屬之宗伯宗伯典禮言有專焉重之也惟天子南面而治饗四海報養燕勞饋予以來四方不移不嗇不夷隤於防禮所生也而精義之蘊亦無乎不在豈籩豆之飾品物之羞而可以語所司哉今觀百五十有一人者蓋自永樂稱行在部以至今日時不同而官同官不同而所司同類多克舉其職蜚聲郎署薦服大僚卓然爲名世臣其或沮於梗槪靡究所施見訾公議爰疚厥祿者亦各存其名類而題之攷其實而鑑戒昭矣且今仕者往往重京朝官京朝官職有銜秩有階祿有稽其入對也有籍蓋名無不題而碑焉非此無所托以有永也夫舉所司以爲守而陳往迹以比類賢不賢皆可指而言也間亦有號稱通顯而心迹可疵靡竟所施而貞介可範者四君子當自得之後之觀今亦猶今之觀昔也故曰是舉也有夙夜匪懈之思焉乃復貽之箴曰巍巍帝闕百辟承之翼翼蘭省天祿是司罔滔罔湎令徳令儀爰有大饗牢饋是羞貢篚來廷亦罔不柔奉我天度守我天常肅肅大夫鑑往惟良鳴佩鏘鏘大夫至止載瞻於碑其道如矢一讀而僂再讀而俯三讀以思協我規矩直淸其徳曰爲古師古人在列敢告司碑嘉靖二十五年丙午季冬朔日萬逮撰

凡署皆有題名司故有之且再矣官是者遞遷遞至則遞而勒石嵗久而復盈自予來承乏於玆考其名若郎中則李幹吉員外郎則周淑逺主事則鄧日昌而後闕弗載矣今更伐一石次序題之而營其隙地以待來者修故事也旣成碣於防事之左制如初於是同捨相與縱觀各以所聞見稍稍尙論因舉手澤石曰是硌硌者庶托不朽乎詰者曰然結繩勿論自唐虞而下若九官十六族奮庸熙載號能其官者代不少若而人名至今存也其石安在彼湮滅不稱者不可勝數何必乏此一片石耶皆相顧攺容曰子無乃稱吾曹識之矣困爲之記若夫明職業考善敗以昭鑑戒則向者胡萬兩先生之言具在萬曆壬寅夏梅守和題禮部司務

滕霄【河南汝州人由本部祠祭司員外郎調任知府】陳珪【正統四年任】

周濂【正統五年任】

雍順【監生正統十三年任】

何懷【景泰五年任】

何源【江西建昌縣人舉人天順元年任】張本【監生天順八年任】

王大經【舉人成化二年任】

時中【舉人成化五年任】

金鐘【浙江靑田縣人舉人成化五年任】劉琛【監生成化八年任】

王均美【舉人成化十四年任】

余鏞【廣東順徳縣人舉人成化二十年任】劉鈁【舉人成化二十一年任歷陞本部精膳司郎中】方佐【舉人成化三十三年任】

郝本【舉人治三年任陞本部精膳司員外郎】戴儼【舉人治六年任】

奚頊【舉人治九年任】

鄺郊【舉人治十二年任】

王思【舉人治十五年任】

程鶚【舉人治十八年任】

劉秉常【舉人正徳六年任】

陳端甫【直隸武進縣人舉人正徳九年任陞儀制司員外郎廣東僉事】陳濟【舉人正徳十二年任】

李輔【舉人正徳十二年任】

李瑜【江西吉水縣人嘉靖三年任調吏部陞禮部主客司員外郎郎中四川防

議副使太僕寺卿】

範韶【直隸寶應縣人舉人嘉靖二年任陞戶部員外郎郎中浙江防議】洪伊【直隸歙縣人舉人嘉靖三年任調吏部陞禮部精膳司員外郎郎中】王【浙江永嘉縣人舉人嘉靖八年任陞兵部員外郎郎中貴州防議】胡東魯【河南鄢陵縣人舉人嘉靖九年任復除兵部調吏部陞禮部精膳司員外

郎郎中四川防議】

何勗【湖廣江夏縣人舉人嘉靖十年任陞戶部員外郎郎中姚安府知府】陳灝【直隸山陽縣人舉人嘉靖十年任調吏部陞刑部員外郎郎中】楊美冕【浙江鄞縣人舉人嘉靖十一年任陞工部員外郎郎中】胡瀚【河南內鄕縣人舉人嘉靖十五年任陞戶部員外郎郎中】羅淮【浙江慈谿縣人舉人嘉靖十七年任調吏部陞兵部員外郎郎中】井震【河南洛陽縣人舉人嘉靖十八年任陞戶部員外郎郎中廣西知府】吳夢麟【順天府通州人舉人嘉靖十八年任】徐應奇【舉人嘉靖十九年任陞廣西知府】李世徳【河南祥符縣人舉人嘉靖二十五年任調教諭陞國子監助教南京戶部

主事】

陳銓【直隸邯鄲縣人舉人嘉靖二十七年任】方興邦【福建甫田縣人舉人嘉靖二十九年任調吏部歷陞兵部武選司郎中】吳侖【山東徳州人舉人嘉靖三十四年任陞戶部湖廣司員外郎】茹子嘉【山西澤州籍貴州人舉人初任翰林院孔目嘉靖三十五年陞任陞工部

虞衡司員外郎】

吳讓【江西浮梁縣人舉人初任都察院司務嘉靖三十八年復除】劉承恩【山西襄垣縣人舉人嘉靖三十八年任】吳桓【直隸吳縣人舉人初任易州學正嘉靖三十八年陞任】康憲【福建長汀縣人舉人嘉靖四十一年陞任調吏部】林啟昌【福建莆田縣人舉人國子監學正嘉靖四十三年陞任】周應【廣西全州人舉人翰林院孔日嘉靖四十三年陞任】王道立【直隸太倉州人舉人國子監學正嘉靖四十三年任】蕭自修【陜西髙陵縣人舉人國子監學正隆慶元年任陞戶部員外郎四川防州

府知府】

李載贄【江南廬江縣人舉人國子監學正】劉師顏【雲南人】

裴守一【山西長子縣人舉人】

程道淵【江西樂平縣人舉人萬曆十年任陞刑部山西司郎中】鐵世林【雲南永昌衛籍浙江杭州府人舉人萬曆五年任】髙薦【湖廣石首縣人舉人萬曆十年任陞戶部浙江司員外郎陞副使】王崇雅【山西蒲州人舉人萬曆十一年任陞戶部貴州司員外郎】黃應奎【浙江錢塘縣人舉人歷南京國子監學正萬曆十六年任二十三年陞刑

部陜西司員外郎】

郭棟【河南安陽縣人舉人萬曆十七年任】徐文鬥【江西彭澤縣籍建徳縣人舉人歷南京翰林院孔目萬曆二十三年任】夏思【直隸廣徳州人舉人歷南京國子監學正萬曆二十三年任】熊裕【江西南昌縣人舉人歷國子監學錄萬曆二十四年任】衛廉【山西猗氏縣人舉人歷翰林院待詔萬曆二十五年任】黃彬【江西南城縣人舉人歷國子監學正萬曆三十一年任】鄢應薦【湖廣沔陽州人舉人繇國子監學正萬曆三十六年任】李文綬【福建晉江縣人舉人繇國子監學正萬曆三十三年任】潘龍【貴州赤水籍浙江海鹽人舉人禮部司務萬曆三十六年任】劉孔祿【江西安福縣人舉人翰林院待詔萬曆三十九年任】

附司務題名碑記

防事題名其典不見於周漢之防後人仿年表而起義端有作者今中外諸司凡涖政之所往往有穹碑夫士大夫入官涖事晨宵所直精神所寓恆積嵗而後去去之日邈無所系於其故乃其數嵗之間所以殫慮凝矚以毗一時之政令者遂無以托於方來而方來之論世者則又嘆於文獻之不足昔賢所爲是非沿古而義實有禆者此碑是也禮部曁四司皆有碑而司務防事尙缺司務綜領四司之文案稽覈出納以贊大卿之政任劇而職專聖祖特賜敕以優之防事之有敕惟此官爲然以故守是官者常久於其位精神所寓視他爲深春卿掌禮儀文案之政令其文獻尢宜有所托以示後遡情宣徳辛亥防事落成迄今百九十年矣玆欲考其官於此者則黯然莫存將與形響而垂盡有志之士能無興懷嘉靖甲寅莆田方君爲司務雅抱斯志會遷未果己未秋浮梁吳君至撫感前修思任其事頃之姑蘇吳君至儀與協祠署徐大夫嘉兩吳君之有志也署有巨石舉以贈之於是兩吳君搜閱故牘濟以諮詢得四十四人姓氏嵗籍略備乃銓次登石以樹於防事之左隅而屬余記其嵗月嗟夫彼四十四君者方其注神殫力思以夙夜之勤勞流聲永譽孰知其名之無所寄以永存也百九十年之間時移政熄逺者飄風近者駒影又孰知有兩吳君者踵出爲之表其懿也且一石之建制無所嫌而義資於政乃歷百九十年而莫克舉豈其思之匪存哉夫亦以創始之難而稽往之逺也今兩吳君踴奮而功集博捜而牘全肇曠儀以彰往秉逸獻以裕來二君之志則遠矣余惟古之修墜典而表前聞者卽以厥修而自貽令問二君所借以不朽者豈惟玆石哉謹記賜進士出身禮部祠祭司郎中華亭楊豫孫謹撰

禮部志稿卷四十四

欽定四庫全書

禮部志稿卷四十五

明兪汝楫編

奏疏

類奏疏【凢類奏內條欵不闗禮務者不錄】

陳三事疏

洪熙元年禮部左侍郎胡濙言十事內三欵【闕】

曰篤親親書曰克明俊徳以親九族九族旣睦平章百姓又曰立愛惟親立敬惟長始於家邦終於四海惟陞下於宗親誠能推恩義以懷之分寶玉以遺之則親親恩篤而天下化矣

曰親經史謂經以載道可以觀帝王致治之本史以紀事可以鑑前代興王之繇伏願萬機之暇法干行健繼離向明常接儒臣講論經史則聖智益博睿謨益廣而與二帝三王同一揆矣

曰嚴祀事書曰鬼神無常享享於克誠仲尼曰祭如在祭神如神在近見各處應祀神祗壇廟傾頽棲神無所甚失國家所以祀神之道乞令所司以時修葺此有國家之大事也防上上嘉納之

覆行三事防

正統二年八月河南布政司李昌祺言三事

一城市鄕村舊時俱有社學近年廢弛卽令各按察司

添設僉事專督學政乞令府州縣正官量所轄人戶多寡創修社學延師訓之遇儒學生員名缺卽於社學無過犯髙等子弟內選補庶得學業易成

一近者禁約僧尼誠爲厚俗首務比見河南各府縣衛所有軍民男婦自稱端公師婆托神惑眾人有病不事醫藥惟飲符水以故死常八九傷人壊俗尢甚僧尼乞嚴加禁治再犯及邀請容隠者悉罪之

一前代忠臣烈士載在祀典若宋丞相文天祥授仕於傾危之際脫身於俘執之中倡義勤王艱難萬狀功𨿽未究忠則有餘竟能取義成仁從容就義爲千萬世臣子之式而鄕無時祭諡乏美稱人皆嘆惋以爲缺典乞準察張巡許逺例頒降祭文儀注令吉安府支給官錢收買牲醴春秋正官於廬陵祠堂行禮仍乞追賜美諡表顯忠貞以勸來裔上嘉納之命行在禮部會官議行

議行五事疏

正統七年國子監祭酒李時勉言五事

一聖朝科舉之設皆欲得人以資任用未嘗有輕重分也比繇教官九年考滿以舉人有無多寡爲黜陟遂重科舉而輕嵗貢第以次起送不復論其學之淺深及貢入監考其大義十無一二可否各衙門取撥歷事多不諳書又有貌陋老病者虛費朝廷作養乞今後嵗貢生員務選資質端重通曉文義書算者充貢其愚劣貌陋者悉黜爲民教官考滿嵗貢皆中科舉𨿽不及數亦本等用科貢俱中者陞用科貢俱不中者降用如此則科貢俱重而人才輩出

一撥歷監生永樂間俱以入監年月爲先後厥後祭酒陳敬宗奏準以坐監年月爲先後而兩監邇年仍以入監年月爲先後以此丁憂省祭之徒在家延住七八年者有之十餘年者有之詐稱丁祖父母或繼母嫡母憂有司朦朧保結比至入監卽得取撥仿效成風不可遽止乞今後惟依實坐監年月淺深以次取撥其丁憂省祭之類俱不作數如此庶勤怠有所懲勸虛詐無繇效尢

一嵗貢中式生員分撥南北二監肄業已有定例緣本監各衙門取撥辦事歷事數多監生不敷兼在監諸生多年老少諳書算乞今後嵗貢生員四十以下告願讀書者存畱本監以備取撥

一醫學所以療疾全生不爲不重本監𨿽有官醫二名每遇監生患病省令醫治緣無官給藥材多有艱難不能措辦乞勅太醫院量給藥餌陸續送監收貯監生有病令醫者對癥修治

一近年有俗儒假托怪異之事飾以無根之言如剪燈新話之類不惟市井輕薄之徒爭相誦習至於經生儒士多捨正學不講日夜誦憶以資談論若不嚴禁恐邪說異端日新月盛惑亂人心實非細故乞勅禮部行文內外衙門及提調學僉事禦史並按察司官巡歷去處凡遇此等書籍卽令焚毀有印賣及藏習者問罪如律庶俾人思正道不爲邪妄所惑詔下禮部議尙書胡濙等以其言多切理可行但欲取太醫院藥於本監治病原無舊例難從上是其議

覆行三事疏

正統七年直大名府內黃縣掌縣事知州宋安言三事

一各處迎詔官員俱乘騎於儀從前導引禮曰下公門式路馬況詔勅降臨龍亭在後臣子何可乘騎前驅乞勅自後官員迎詔俱於儀從前步行導引老疾艱於防步者許於龍亭後乘騎隨行

一各處故官多有不肖子孫將父祖所遺紗羅紵絲錦綺衣服鬻於樂人及假鄕村報賽男婦妝飾作戲古人𨿽貧不鬻祭噐況父祖遺衣乎乞勅該部移文禁止一禮曰鄰有喪舂不相里有殯不巷歌今各處愚民有遭父母兄弟之喪殮葬之期宰牲筵欵弔祭姻朋甚至歌唱以恣歡乘喪以嫁娶者傷風敗俗莫此之甚乞勅該部嚴禁約之上命該部議行

議覆四事疏

成化十一年正月國子監祭酒周洪謨言四事

一今臣庶祠堂之制悉本家禮髙曾祖考四代設主俱自西而東考之神道古無其說惟我太祖髙皇帝太廟之制允合先王左昭右穆之義宜令一品至九品止立一廟但以髙卑廣狹爲殺神主則髙祖居左曾祖居右祖居次左考居次右於禮爲當

二在外衙門時節行禮宜令致仕官與有司官依品級髙下序列班次

三天下府州縣學祭先師孔子多有禮無樂宜令禮部以樂歌之詞舞佾之數行下有司置造樂噐俾士子以時習肄

四欽天監所藏選擇曆書系洪武間譔定頒行今民間不見此書宜遵舊制刋布天下事下所司議聞禮部覆奏洪謨所言祠堂之制乞命翰林院參酌更易具奏處置所言在外行禮班次緣致仕與見任同乞通示天下遵守及受封官亦合與致仕同所言學校祭祀先師合用樂舞緣樂歌八佾舞用人數多而州縣學生數少乞行天下止令俟丰稔之時補造樂器所言頒行選擇曆書乞令欽天監印造遇陰陽學官赴監聽考者人給一本使與官民之家遵用從之

覆奏四事疏

治元年禮部覆奏左都禦史馬文升所奏四事其曰逐術士者宜令各該巡城監察禦史及五城兵馬司並錦衣衛巡捕官逐一搜訪但有扶鸞禱聖驅雷喚雨捉鬼耳報一切邪術人等及無名之人俱限一月內盡逐出京仍有潛住者有司執之治以重罪主家及四鄰知而不舉者連坐其曰淸僧道者宜令兩京僧道籙司並天下諸司通查勅建勅賜並古剎共若干所給度僧道共若干名備造文冊送部存照仍將十年一度之例停止待額數不足之日所在官司照額起送給度內外衙門不得指以救荒納粟爲繇奏請給度違者科道糾之其有擅自修蓋者卽便拆毀如無度牒僧道行童發回當差敢有私創寺觀及容隠僧道行童者僧道官並住持俱發附近衛分充軍所司官員不舉以枉法論其曰懷四夷者今後入貢夷人筵宴宜令光祿寺堂上官一員提調要務丰潔本官差官一員督察其朔望並陛辭酒食令該日侍班禦史巡視但有尅減菲薄者將光祿寺官並局長等究問其曰節財用者成化四年以前每嵗用甘松等料共千六百三十五觔以後增至千八百八十五觔十一年後又增至二千八百六十五觔𨿽稱各年間拖欠本部亦已累行催納緣俱系民間出辦差人解運勞費實多其光防寺供用牲口正統年間每年各色數止四萬至天順間漸增數多成化元年奏準每年不過十萬十六年以雞三千折豬三千鵞五百折羊五百添湖廣等處買辦以小易大價過十倍況近年以來各處防荒人民艱食乞將內府供用庫二次增添香料數內量減一二光祿寺牲口願納雞鵝者免其折納豬羊仍於十萬數內量減以蘇民困上曰所言皆是逐術士爾部中仍出榜禁約香料照成化四年數觧納折納豬羊令光祿寺計算以聞

陳七事疏

治二年禮部尙書耿裕等以災異言七事

一寅畏天戒謂自元年三月至二年六月各處報奏天鳴地震地陷山崩風電雷雨白毛黒气等項災異不止二三十次其大水渰沒田禾人畜系戶部抄行者猶不在此數天心仁愛一至於此先帝大祥已屆禫除有期陛下孝思之心當於此而益加切防防之慮當於此而益加審倘左右之人有先意逢迎導聲色而倡遊觀通禱祠而進珍玩者宜痛絕之庶以盡今修省仰答至誠一省減貢獻謂各處鎭守內官與掛印總兵官今後遇慶賀萬壽聖節各仍舊進馬二匹不許過多其副總兵防將協守分守守備內外官俱不許進貢科擾違者許防奏究治

一停止折納謂雞豬鵝羊其價多寡不倫乞令光祿寺止折納豬三千口羊五百隻其雞鵝仍舊解納爲便一革退軍廚謂光祿寺廚役原額六千三百八十四名成化十一年奏添五百名二十三年太監山靑又奏添一千名每名月食糧一石又日支白米八合濫費無已乞將靑奏添之數悉令革退遇大庖廚等處缺役卽於原額廚役內揀選僉補以後內外官不許輙奏收役一愼重教職謂今後教職請仍舊止於科貢二途出身者考授其餘納粟出身者不許濫與

一均平取士謂今後會試取士請仍舊照宣徳年所定南北中之數南取六北取四中取二以爲常

一攺調官員謂今後有與王府結親官員除防衛儀衛司軍職照例不必攺調其餘不分軍民職官但在一城居住者請俱令照例攺調或致仕閒住上曰寅畏天戒是防防杜漸之意朕當體行光祿寺折納豬準減一千口軍廚仍舊其餘皆準行

覆奏三事疏

治二年禮科給事中王綸陳十事內三欵曰廣科目以崇文學者謂我朝三年一開科解額有限取士之途尙未廣乞斟酌量添名數其嵗貢生之爲訓導者三年後宜考選許其鄕試曰去淫邪以惇大化者謂京師西山四月八日有香山之防正月十五有戒壇之會男女混狎乞嚴禁之曰嚴遴選以得眞才者謂各處嵗貢生員俱以食糧年深輪充取之旣不精及赴禮部願就教職者試於內廷又多傳逓懷挾之乞愼擇之於先痛革之於後庶教職漸可得人下禮部覆奏以爲方今鄕試舉人數額比舊已多難再增加嵗貢生已就教職者亦不許與在學生徒一槪奔走鄕試余所言多可采用其曰體天心修實徳者惟皇上尢加之意上從其議

看詳三事疏

治四年鴻臚寺右少卿李鐩應詔言十二事內三欵一定禮制諸司職掌所載冠禮止有親王而東宮者不載婚禮止有親王公主而東宮者不詳及建立東宮冊封親王幸太學畊耤田上徽號等禮又皆不錄乞勅禮部取近年行過儀注並廷試進士面諭大臣天下諸司朝覲諸未偹禮儀逐一議處得宜或續於職掌之後或別爲一書與職掌並行

一置齋房每大祀時分獻陪祭等官俱無齋房臨時借居道士房榻貴賤雜處且宣召不便乞勅工部於壇內空地仿天壽山朝房體制蓋造齋房

一禁邪妄乞勅工部毀戒壇勅禮部都察院禁僧人坐禪打會奉籙受戒等事下所司看詳以聞

議覆六事疏

治四年南京國子監祭酒謝鐸言六事

一曰擇師儒謂願求道徳之士如唐之韓愈宋之楊時

者以爲太學師又必得防靜恬退嚴重剛方之士爲各布政司提學憲臣庶無負教化之實

一曰愼科貢謂今之所當科舉者𨿽可得豪傑之士亦間有虛浮躁競之風其所習多俗儒纂錄支言長語不知經火大義乞一切禁絕今之所謂歲貢𨿽稍勝輸粟之徒亦多因循姑息之獘其補廩或以家貧久次乞憐而得宜痛加裁革庶幾升於國學皆可任用

一曰正祀典謂孔廟未從祀者若山先生楊時乃伊洛正傳息邪放淫以承孟氏宜進已從祀者若臨川郡公吳澄受宋之恩如此其久歷元之官如彼其榮迹其所爲曾不及洛邑之頑民宜黜乞升時以上祔宋諸賢之位黜澄以下從莽大夫之列則於世教不爲無補一曰廣載籍謂本監書板舊多藏貯散在天下未免有遺乞勅各布政司凡系經史書板盡送南京國子監以復國學儲書之舊免有司贈饋之勞

一曰復會饌謂宜修饌堂以便往來造器皿以供日用一曰均撥歷謂科貢多而納粟少十分中乞以六七分屬科貢三四分屬納粟庶得變通之義下禮部覆議謂鐸所奏深切時獘俱可行但欲黜吳澄升楊時從祀先此已屢有陳奏具難別議從之

陳八事疏

治四年禮部尙書耿裕等應詔陳八事

一曰尙勤儉謂勤則心不他役政事不怠聖學無間儉則志不外奪用度裁省物無妄費皇上自卽位以來勤儉著聞惟日愼一日不替初心則可以感格天意一曰議宗室謂天下王府冊封婚塟居第食防等費皆出內帑與下民供億本部查自今年正月至四月郡王將軍下至夫人儀賔受封薨逝已八十餘人夫天下地有定所賦有定額加之水旱頻仍人民凋耗而宗室之費日增計三月數尙如此一年可知推而至於百年之久又將焉出宜下文武大臣會議務爲善後之計一曰減齋醮謂皇上臨禦之初禁止齋醮雨雪未見愆

期比因雨雪不降啟建禳熒齋醮動經旬月所費不貲茫無應驗以初時禁止較之啟建祈福誠爲無益宜仍禁絕以除姦蠧

一曰汰冗員謂官多則民擾而增設衙門百費紛起尢爲不便本部自去冬十月至今嵗四月僅半年間該鑄開設衙門印信闗防銅牌已八十有餘似此增設無嵗無之乞命吏部查天下添設官員及新增衙門凡有冗濫悉加裁省

一曰省供應謂山東河南北直等處連年亢旱民多逃亡宜將光祿寺奏各處豬羊雞鵝治五年前所欠悉與蠲免其已徴未解價銀髮災傷處賑濟治六七年停免原之半俟年丰補納庶民困少蘇

一曰免廚役謂太常寺新僉山東河南北直廚役多難起觧緣其地災傷僉觧費廣俱累里甲乞悉令停止以少安人心

一曰罷營造謂天時亢旱軍民憂惶土役繁興人力困祖宗陵寢固不可不修至於浣衣局果園溝渠河岸等役皆可少緩宜命督工官將完者趍完未興工者卽皆罷之

一曰止差遣謂近年降人押送兩廣或差部屬或進士或通事初無定例而通事在外越禮犯分往來騷擾自今但差兵部屬官及行人爲便疏奏上曰所言是尙勤儉朕當自勉議宗室汰冗員仍防官議處齋醮卽令停止供應可省工役不急者所司查勘以聞廚役及押送官如議

議覆五事疏

洪治七年五月欽天監天文生聞顯言五事

一謹齋戒惟大臣在衙門宿歇而屬官不至至者又或飲酒不謹宜行禁約

一遵制書近在外布政司等官到京每年各以歷饋送或貨賣京民至以易食物輕防國制乞行禁治

一觀天文六年十月庚辰二鼓東有星如雞蛋大靑白色光起栁宿東行至近濁四鼓南有星亦如雞蛋大靑白色光起南河東河行至近濁尾迹炸散十一月甲辰夜三鼓太陰與司怪星相犯本監官將二雞蛋大星攺作彈丸大太陰淩犯隠匿不奏且本臺官例與天文生上臺協同觀多懶惰不行乞許天文生呈究

一明事例京官軍民勢豪之家奢靡相尙婚姻醵會率用大樣餅�糖纒髙頂獅人渾金衣服寶石首飾越禮僣分無所不至先年累有禁令未聞問發何人乞勅該部嚴加申明

一公考試兩京應試生儒人等舊例止許三千三百有餘司小試者拘此一縣或所取多不過七八人少不過一二人乞不拘以名數但文理平通者取之入試則人才無所遺下禮部議以爲舊例京官大小俱齋宿者惟大祀天地爲然如太廟社稷等祭惟陪祭執事等官齋宿余無所預今顯欲大小官凡祭皆一體齋宿紛擾難從其所言齋宿不謹聽科道並防閘官劾治欽天監進歷日頒行之後卽分布內外各衙門蓋欲小民知畊作早晚之宜識吉防趨避之道所宜逺近通傳監歷安能徧及以故每年各布政司曆流傳到京資助分布顯不諳大體輙欲禁革遂使公用之制書下同違禁之私物宜行天下凡監歷傳布出外及各布政司曆傳布來京者俱勿禁中有貨賣及易物者許巡按巡城禦史並五城兵馬捕治之內靈臺天象小者俱不該占其言臺官上臺占宜行本監查例遵守但靈臺郎李英擅圏注二雞字及本監防顯假陳言以泄私忿俱當究問其言奢靡事宜申明舊禁如有仍前僣用違式者許科道官指名糾劾及該巡城禦史錦衣衛五城兵馬司緝拏治罪各處鄕試因先年入塲人眾難於供給俱有奏準定數遵行已久若不拘額數恐一時任意增添僥幸愈多徒爲紛擾上是其議令只照奏準及見例行顯挾私奏擾並李英刑部俱違治二次流星例不占奏仍令吳昊張紳具實以聞旣而昊等伏罪上曰爾軰職專占天象失於占奏法當治旣伏罪姑宥之

陳五事疏

治十七年禮部尙書張升等言五事

一禁侈靡謂服捨婚喪國有定制近年織異色花樣造違式房屋而京師尢甚今後請悉遵諸司職掌及洪武禮制制度違者依律治罪

一重名器謂金蟒等衣非人臣常用之服今後內外官不許一槪奏請違者許科道官指名糾劾治以重罪一省供應謂光祿寺寄庫進素價銀乞發出補該寺之急以省民財

一並解納謂內府香料並太醫院藥材惟蘇松四川遼東總解其餘皆陸續起解爲害多端請自明年爲始各該地方將額辦香料等物徵完在官差人總解

一裁冗濫謂近年添設通事過多貪冒之徒得以濫補補後三年月有食糧之資實授序班嵗有皂俸銀之給及差送夷人復唆使沿途生事作獘爲甚今後除一國全缺該補外余缺必總類十名以上方許奏行各邊起取及行人大通事訪保庶僥幸之徒不致濫進得防卿等所言切中時省供應朝廷自有處置餘皆準行

覆行四事疏

隆慶元年禦史王得春條奏四事

一淸宮闈謂累年選入宮人充滿掖庭其中老弱幽閉者未免抑鬱愁怨有傷和气宜悉簡出

一禁諂諛謂邇年多獻祥瑞以干恩澤偹極諛辭卽有災異匿不以奏甚非憂治危明之意乞曉諭中外臣工毋得仍蹈故轍四方水旱疾疫冦賊姦宄卽宜據實報聞

一愼題覆謂比來章奏繁多必該部秉公執奏明防斷而行之乃爲遵君命重主威之義近言官論事奉防擬議該部率多委曲遷就以致政令不一下不知所守請勅各部今後章疏是者卽爲覆行非者卽與論罷不必依違兩可以紊國是

一愼貢選謂近奉詔令用人毋拘三途誠爲美意但嵗貢中沈淪日久壯志已隳似難責其防勵宜查覆選貢例與正貢並行又宜愼選提學無尙虛名其取士不當者卽加顯黜禮部覆奏從之

覆十四事疏

禮部尙書沈鯉題爲正學校崇節儉以隆聖治事該禮科抄出給事中孟養浩李汝華禦史李天麟等各具題到部及諸臣條議未偹者逐一擬議上請伏乞聖明裁定勅下本部勒成書冊通行各直省撫按並提學官轉行各該府州縣查照題奉欽依內事理永爲遵守施行等因

一明大義夫國家養士以學校而取士以科目者何爲乎蓋鄕舉裏選之制不可復不得已而觀人於言語文字之間以求其賢與才者爲國家用其大義本如是也今之士不復如此義久矣父兄之教其子弟師友之相爲勸勉童防之習爲誦讀者惟知取靑紫榮身家爲事如古人之明體適用修已治人以畢吾性分能事者不惟無其實而亦不知其名如是而欲人心吏治之復古得乎合無將提學勅諭首一二條極切士習凖有司衙門戒石制度勒之貞瑉竪於甬道使士子朝夕諷誦仍刻爲書冊廣布於里社小學斯人知爲學大義而士習可正吏治或可復古也伏乞聖裁

一重始進夫所謂始進者除童生送考生員起貢舉人防試各照常規起送外至於生員科舉一得中式卽有民社之寄於稽覈更宜加詳且人數不多卽品藻亦易爲力請令自今以後各省提學道於考試發案之日卽同各提調官及本學師生將取中科舉生員當堂逐一審問如有犯該不孝不弟慢師傲長酒賭博出入公門武斷鄕曲教唆詞訟包攬糧差舉放私債防妓宣淫營私保舉雜處下流卑污茍賤者許其指名開報當卽革退卽以三等首名附二等之末補其額數仍照案內次序取具五人互保一人容隠則四人連坐俱各不準應試所在監臨禦史遇該大比先於本年正月申提學道及提調官務將科舉生員嚴行稽察仍不時體訪果有行劣者卽坐名行布政司及提學官革其應試則始進以正而人知惇行繇此矣伏乞聖裁

一崇行誼查得近年提學奬率士類未嘗不諄諄以徳行爲言而考藝論業亦未嘗不孳孳於窮經明理惇本尙實之務乃士習卒不可變而尙徳之風未有自學校先之者則以其有名無實人不信服故也合無自今已後凡提學出巡一到地方卽將所訪行優行劣生員公同提調等官多方防問於合學諸生舉其與公論符合毫無可疑者各量其善惡輕重分別賞罰務禆羣情快愜的然可示勸懲不得虛應故事使人以爲口實如是已畢方另日考校文藝如賞過行優生員以文藝考居劣等者免其降黜罰過行劣生員有年靑而姑容肄業者𨿽文字考居優等止許給賞不許補廩幫增則一先後低昻之間卽可以示崇尙之意而人不以爲文具矣伏乞聖裁

一督提調夫帝王平治天下大端惟治教養三事皆缺一不可者也國朝崇重教化載在律令防典到任須知及教民榜文等項條格者班班可考曷嘗不以教化爲先務哉乃近年以來有司旣視之以爲迂濶而上司考課有司者亦不據此以爲殿最無惑乎風化不行而士習日卑也合無行令撫按衙門申飭所屬司道開注有司考語除操守外卽以治教養分爲三欵各疏事迹於下三事俱偹者爲上考二爲中一爲下提學官出巡事畢除自已觀風問俗興賢舉孝修明禮教仍專以教化一事考課有司分別等第開報撫按以憑舉劾吏部行取推陞亦據撫按所開以爲上下至於作興學校則遵照勅諭臥碑事理勤加考課或以本州縣編定季考銀兩隨便動支以爲奬賞之用伏乞聖裁

一社學之制創自國初不惟防養甚便且使窮鄕遐壤庠序之教所不能徧者無不知有弦誦之音意至宏逺矣惟近年有司不肯設署教讀或間設一二而各鄕不徧及待不以禮者蓋裏無其師而社學之廢也久矣夫論文藝則生員爲上論防養則教讀爲專故小學之師不但可置於里社卽城市皆所宜設也合無行令各提調官於在城坊廂在鄕村落量其民居疎宻道裏逺近置立教讀名色給與方巾圓領免其雜派差役使專教幼子弟先習小學與禮儀孝弟之事如有通曉文藝堪以作養者亦許提調官於提學按臨之日附搭取中童生一體選考其教習有法誨人不倦者嵗終量加奬賞或破格優免以示激勸伏乞聖裁

一鄕飲酒禮乃貴徳尙齒之意故賔介雍容禮文揖遜俾觀者有所興起至盛典也近來有司視爲故事多將考察去任衙門退役及爲事犯罪之人爲其子孫顯貴或在冠裳之列徇情濫請有傷風化且辱盛典合無通行各該有司查照律令憲綱務要愼加推擇每次舉行之後卽將所請職名逐一開送撫按及提學分巡道備加查訪果否允協輿情中間有無私獘其巡按禦史及該道出巡之日遇該考察有司卽以此爲一事如有前項罷閒有過之人濫與鄕飲者追究原舉師生一並罰治有官職者與注劣考伏乞聖裁

一聖訓六言勸化民俗而設木鐸徇於道路則所以提撕警覺之也近年以來此舉久廢合無行令各掌印官查復舊制於城市坊廂鄕村集店量設木鐸老人免其差役使朝暮宣諭聖訓伏乞聖裁

一鄕約之設所以訓民卽古道徳齊禮之遺意也爲有司者能鼔舞有術民未有不勸於善者宜於所轄地方酌量道裏逺近隨庵觀亭館之便置鄕約所以皇祖聖訓大明律例著爲簡明條示刋布其中卽於本裏擇眾所推服者一二人以爲約長使其督率裏眾勸勉爲善掌印佐貳教官仿古巡行阡陌之意每月一次分投各所集眾前來聽講聖訓律例使各家諭戶曉講畢仍令約長舉報本裏爲善爲惡之人及曾攺過自新怙終不悛者而質於眾果無異同隨卽登記簿籍分別懲勸如果年髙有徳者或旌以扁額或免其雜役或申準合干上司給與冠帶榮身以示鼓舞伏乞聖裁

一鄕賢崇祀載在令甲典至重也苐舉行日久寖失初意有官以賄敗及居鄕不檢者往往緣子孫顯貴朦朧混入有志之士羞與爲伍冒濫之獘至今極矣合無今後督學官每嵗終將所屬府州縣舉到鄕賢已準入祀者造冊二本申送部科以憑咨訪查考如有濫舉市恩不協公論卽指名參革以光祀典伏乞聖裁

一名官崇祀以其在任能爲百姓禦災捍患澤及一方故士民相與屍而祝之以報功也近來祀典太濫有等碌碌無聞民未見徳一旦爲其子孫見爲顯官卽與曲意阿承使得濫與俎豆之列殊可痛恨合無今後督學官偹查某人在任功績果否顯著人心有無翕服如果無礙方許送入仍照鄕賢例嵗終一體申送部科查考不得曲徇私情致傷公道伏乞聖裁

一義夫節婦禮宜表揚據各處奏到甚多其中不無寒防沈滯而仕宦顯貴之家獨得先防褒表何以服人心而昭公道合無行令督學官於按臨考試之日卽令各提調官將其境內節義應該旌表者卽便具申案仍於賞罰生員已畢舉其所申名氏面加諮訪不惟可見的實亦免吏役阻勒致使寒防之家久爲沈滯伏乞聖裁

一各處旌表孝行確當者固多其中容有名實不相副者蓋據一時之迹而未暇究其生平也今後除割股一事原有明禁無得槪舉外其以廬墓等項推舉孝行者必其平素爲人果能服勞奉養不致虧體辱親無間父母昆弟之言者方許題請表揚其有嫡孫承重能盡孝祖父母者亦許一體旌表伏乞聖裁

一婚塟宴會房屋車輿衣服首飾傘蓋器皿等項俱經本部遵照成憲題有定式又該都察院題刋憲約不啻三令五申矣乃風俗奢靡如故則倡率未至而禁令不嚴也合無行各撫按嚴督所屬有司約會境內士夫力行儉約以倡眾庶倡之不從則量其情之輕重罰糓備賑或陞其戶口則重其徭役以困辱之如有工匠人等造作淫巧與違式違禁之物者依律問罪以澄其源伏乞聖裁

一非鬼而祭人以爲諂卽當祀神祗與家廟祭獻禮固不廢法亦當嚴邇來有等姦徒創立淫祠廣設齋醮謬爲長生禱嗣懴罪祈福之說以致無知小民聽從虛誑不憚逺道攜挈妻孥焚香祭拜望空禱祝如白蓮無爲等教者誘惑愚頑釀成禍亂相應榜示驅逐永爲禁革伏乞聖裁

禮部志稿卷四十五

欽定四庫全書

禮部志稿卷四十六

明兪汝楫編

奏疏

聖政疏

隆重圖書疏

治四年大學士丘濬言臣前此上書欲將臣所進大學衍義補書中所載切要之務陸續陳獻奉防卿欲有言具奏來看臣見本書內備規制下圗籍之儲有云人君爲治之道非止一端然皆一世一時之事惟所謂經籍圖書者乃萬年百世之事是皆自古聖帝明王賢人君子精神心術之防道徳文章之懿行義事功之大建置議論之詳今世賴之以知古後世賴之以知今日也凡歷幾千百年而後至於我今日而我今日不有以修葺整比之使其至今日而廢墜放失焉後之人推厥所繇豈不歸其咎於我哉是以自古帝王任萬世世道之責者莫不以是先務我太祖髙皇帝肇造之初庶務艸創日不暇給首求遺書於至正丙午之秋是時猶未登寶位也旣平元都得其館閣祕藏而又廣購於民間沒入於罪籍一時儲積不減前代然藏蓄數多不無亂雜積歷年久不無防蠧經該人眾不無散失今內閣儲書有匱書目有簿皆可查考乞勅內閣大學士等計議量委學士並講讀以下官數員督同典籍等官撥於吏典班匠人等逐廚開盤將書目一一比較或有或無或全或失或多或少分爲經史子集四類及雜書類書二類每類若干部部若干捲各類總數共若干要見實在的數明白開具奏報又以木刻考較年月委官名銜爲記識於每捲之末立爲案卷永逺存照臣竊惟天下之物𨿽奇珍異寶旣失之皆可復得惟經籍在天地間爲生人之元气紀往古而示來今不可一日無者無之則生人貿貿然如在防途中行矣其所闗系豈小小哉民庶之家遷徙不常好尙不一旣不能有所廣儲𨿽儲之亦不能久所賴石渠延閣之中積聚之多收藏之祕扄鑰之固類聚者有掌故之官闕略者有繕寫之吏損壞者有修補之功散失者有購訪之令然後不致於浥爛散失爾前代藏書之多有至三十七萬卷者今內閣所藏不能什一數十年來在內者未聞有所考校在外者未聞有所購求臣恐數十年之後日漸損耗失今不爲整理將有後時無及之悔伏望體聖祖詔求遺書之心任萬世斯文在玆之責母使後世志藝文者以書籍散失之咎歸焉不勝千萬世儒道之幸臣所進大學衍義補一書其間條目𨿽多然皆一代一時之事惟此則萬世之事故首以此上請而條列合行事宜於後

一自古藏書之所非止一處漢有東觀蘭臺鴻都等處唐有祕書監集賢書院等處宋有崇文館祕書省等處我朝稽古定制罷前代省監館閣掌書之官並其任於翰林院設典籍二員掌凡國家所有古今書籍圖書之在文淵閣者永樂中遣翰林院修撰陳循往南京起取本閣所貯古今一切書籍自一部至有百部以上各取一部北上余悉封識收貯如故則是兩京皆有儲書也今天下書籍盡歸內府兩京國子監𨿽設典籍之官然所收掌止是累朝頒降之書及原貯書板別無其他書籍其官幾於虛設請於內閣見存書籍內查有副余之本各分一本送兩京國子監典籍防收掌仍勅兩京內外守備大臣會同南京司禮監禮部翰林院官查盤永樂中原畱南京內府書籍有無多寡全欠具疏奏知量爲起取存畱分湊補其正有一本無副餘者將本書發下國子監勅祭酒司業行取監生抄錄字不必工惟取端楷錄畢散各堂教官校對不許差錯每卷末識以謄寫監生校對教官銜名其師生只照常例俸廩別無支給挨次差撥如常合用刋字折背刷印匠作及給筆之費行各該衙門量爲撥辦不限年月書成裝釘陸續送兩監典籍掌如此則一書而有數本藏貯而有異所永無疎失之虞矣

一我太祖髙皇帝聖徳神功超出萬古帝王之上禦極三十年多有制作皆出自宸禦札非若前代帝王假手詞臣之比也今頒天下者惟皇明祖訓大誥三編太誥武臣資世通訓禦制詩文𨿽已編輯刻板藏在內府天下臣民得見者尙罕今編類在內閣書目者有禦注洪範禦注尙書禦注道徳經文華寶鑑昭鑑錄外戚事鑑存心錄精誠錄省躬錄志戒錄永鑑錄忠義錄爲政要錄彰善癉惡錄武臣鑑戒醒貪簡要錄務農技藝簡要錄女戒務本之訓等書是皆我聖祖精神之所運心畫之所形手澤之所沾漑者也存之足以範百王垂之足以鑑萬代其間𨿽或有成於眾手何者不本於聖心若夫大明帝紀皇明寶訓大明寶訓洪武聖政記大明日曆等書則又當時儒臣纂成卷帙者也今皆藏在內閣天下臣民無繇得見臣竊惟帝王有我聖祖制作之一二爲其子孫者莫不寫之琬琰頒布天下傳之將來以爲父祖揚名而我聖祖之功之徳萬世如見固不假乎言語文字以傳然聖子神孫繼述之孝顯揚之心則有不容已者臣請勅內閣大臣督領翰林官屬將祕閣所藏已成編捲者逐一校對無差雕印頒行若其辭語近質不可行逺卷帙浩繁難以盡布請如洪武六年翰林學士詹同宋濓等纂集日曆以爲寶訓事例仿唐人貞觀政要體制將前項書籍撮其防要舉其宏綱分門別類以成一書命工刻梓頒布天下垂憲後世俾學校用以教人科舉用以取士朝廷用以資治則聖祖之聖徳神功與六經而並行同天地而長久矣

一漢唐宋創業之君承亂離之後莫不先收圗籍中世以後稍有散亡遺闕輙遣使分行天下括訪懸賞以購之授官以酬之𨿽以五代亂離之世尙且不廢況今百年承平內外無事國家猶有餘力采輯佛道之書以爲藏經雕以良梓飾以文綾徧賜天下寺觀儲以髤紅函匱載以金碧輪藏況此儒家經訓書籍乃自古帝王傳心之要道經世之大典天地山川人物風俗之所存禮樂刑政制度文爲之所具烏可吝纎防之費而不爲經久之計以遺千古之嘅嘆哉臣請勅內閣將考校見有書籍備細開具目錄付禮部抄謄分送兩直十三布政司提督學校憲臣榜示該管地方官吏軍民之家與凡官府學校寺觀並書坊書鋪收藏古今經史子集下至陰陽藝術稗官小說等項文書不分舊板新刻及抄本未刻者系內閣開去目錄無有者及𨿽有而不全者許一月以裏送官其有王府處啟知借錄多方差人詢訪設法搜求期於盡獲無遺仰所在有司將各處賍罰紙札並給官錢借辦筆墨之費分散各處儒學生員謄寫惟取成字不拘工拙但不許潦艸失眞就令各學教官校對旣畢以原本歸主不許損壞不還其所得書目先行開具陸續進呈通行各處互相質對中間有重複者止令一處抄錄錄畢裝成卷帙具本差人類觧赴京一自古帝王藏國史於金櫃石室之中蓋以金石之爲物堅固耐久非土木比又能扞格水火使不爲患有天下者斵石以爲室錮金以爲櫃凡國家有祕宻之記精防之言與凡典章事迹可以貽謀傳逺者莫不收貯其中以防意外之虞其處心積慮可謂深且逺矣後世徒有金櫃石室之名而無其實典守𨿽設官藏貯𨿽有所然無禦災備急之具不幸一旦有不測之事出於常慮之外遂使一代治體事功人文國典因而散失後之秉史筆者無所慿據往往求之於艸澤訪之於傳聞簡牘無存眞贗莫辧非無大功異政不得記載而明君賢臣爲人所誣揑者亦多有矣是以古之君子憂深思逺者恆於無事之時爲先事之慮當平寧時無故而爲急切之語固若不識忌諱者然原其心則不失爲忠愛之深也仰惟我朝得國之正三代以來所未有也列聖相承承平百餘年聖徳神功如天地日月巍乎煥然所以傳之天下後世者惟賴乎實錄之書今內閣所藏者太祖髙皇帝實錄一部二百五冊寶訓十五冊太宗文皇帝實錄一部百三十四冊寶訓十五冊仁宗昭皇帝實錄一部二十一冊寶訓六冊宣宗章皇帝實錄一部一百十六冊寶訓十冊英宗睿皇帝實錄一部三百六十一冊寶訓十二冊憲宗純皇帝實錄一部二百九十三冊寶訓十冊與夫藏在內閣每朝又各一部此外別無他本矣夫旣無金石藏書之具又無名山藏副之制臣愚過慮欲乞朝廷於文淵閣近便去處別建重樓一所不用木植專用甎石累砌爲之如民間所爲土庫者收貯要文書以防意外之慮乞勅內閣儒臣計議督令內閣辦事中書舍人等官遇其理辦本等文書稍有暇隙不妨本職分寫累朝實錄各一部不限年月書成盛以銅櫃庋於樓之上層凡內府衙門收藏一應干系國家大事文書如玉牒之類皆附焉其制勅房一應文書如詔冊制誥勅書等項艸檢行禮儀注應制詩文等項底本前朝遺文舊事等項雜錄亦令書辦官員遇暇陸續抄錄不限年月書成盛以鐵櫃貯於樓之下層凡內府衙門所藏文書可備異日纂修一代全史之用者如永樂以前文武貼黃之類皆附焉如此則祖宗之功徳在萬世永傳信而無疑國家之典章垂百王逓沿襲而有本矣議者謂文書浩大書辦人員數少嵗月易邁何時訖功臣請樓成之後先將合貯文書之見有者權寘其中待後陸續寫完新本易出舊本仍貯故處以備考用太宗皇帝當多事之秋猶聚眾千百纂集永樂大典以偹學者考究以此方彼孰重孰輕伏乞睿照

一藏書之所分爲三處二在京師一在南京則是一書而有三本不幸一處有失尙賴有二處之存其在國子監者如內閣例盛以廚櫃寘於典簿防載道所中責付典籍掌管祭酒監丞等官時常提調監防然惟掌其外門之鑰及爲水火盜賊之備而已若夫廚櫃鎖鑰則收在內閣每歳三伏日如宋朝曝書給酒食費之類先期奏請翰林院量委堂上官一二員偕僚屬赴國子監曬晾書籍因而查畢事封識扄鑰嵗以爲常南監鑰則付南京翰林院掌印官收掌其曝書給酒食亦如北監之例皆不許監官擅自開櫃取書觀閱並轉借與人內外大小衙門因事欲有稽考者必須請防違者治以違制之罪疏入上從之

請便殿親政疏

隆慶元年禮部尙書髙儀等言人君紹極繼先統乃天命維新之會臣民觀化之時惟我皇上嗣登寶位已四月於玆矣一時羣臣感遇昌期胥竭忠猷謀入告惟恐或後如大學士陳以勤首先效納條爲十事以爲聖明保大嗣服之助已防溫防嘉納其他科道官有論奏亦各奉有兪防臣等詳閱諸臣之疏中間條例𨿽有不同至於請禦文華殿見輔臣面加詢問親決庶政一事則甚有禆於聖治今日要務信莫有先於此者臣等切惟唐虞君臣萃聚一堂都兪吁咈情意罔間其導下之言也則曰予違汝弼又恐其不盡言也則曰汝無面從所以君臣道合血脈流通古今稱盛治者莫及我朝列聖相承每每接見輔弼延訪大臣或同遊詠或燕對無時明良善具庶事咸熙國家萬世太平之業端肇於此惟我皇上登極數日卽出禦門朝寧威儀已復祖宗之舊但大庭之上體統森嚴拜起惟諾勢相懸隔如止循例具文上有懷而不得下問下有見而不敢上陳竊恐情意旣不相接見聞不免日壅諸司奏牘中外事機豈能一一盡白於聖衷今山陵已畢典禮就緒經筵日講復賜舉行惟便殿親政尙未之及伏望皇上仰借列聖之盛典俯納諸臣之忠言自今開講以後每日朝罷卽禦文華殿除內閣輔臣日侍講讀自宜隨入供事其六部都察院大臣仍乞皇上不時名見卽將覽過題奏干系大賞罰大黜陟大典禮大刑獄大軍機大防計與凡一切大政令當斟酌詳議者特降淸問許部院官陳述始末內閣輔臣卽擬可否皇上加以睿斷親賜裁答倘有疑難𨿽再三商確然後答防亦無不可科道掌印官每次各畱二員隨進如諸臣陳述未詳擬議未當者許公同評正至於輔臣講讀之餘仍乞皇上親發玉音咨詢治道或以章疏應票者令卽在禦前看詳面請宸斷如此則萬幾之理日熟於聖四海之內可運諸掌上矣上報可

祀典疏

議覆南京祀典疏

成化八年南京太常寺少卿劉宣言自古聖帝明王未嘗不謹於祀事我祖宗定鼎金陵百祀具舉及北都以後南京祀典或存或廢禮制亦多蹈舊襲訛而未偹者謹條陳十二事

一太廟自太祖以上五廟帝後冠服寶座皆全太宗有冠服而無寶座文皇后則俱全仁宗宣宗止有寶座無冠服昭皇后章皇后及英宗寶座冠服俱未備斯蓋太宗在禦文後已入太廟英宗嗣位兩宮尙享孝養遂致因循禮制偏廢乞先成寶座徐請列聖遺衣奉安一孝陵等祭專命駙馬都尉趙輝先師孔子主祭專命國子監祭酒或代以禮部堂上官假令臨期有故不及奏請欲更他官則未有成命請於五府六部大臣內各增一員遇有事故卽代行事

一北京都城隍每嵗郊祀及祀太歲等神皆得祔祭五月十一日復遣太常寺官祭於其廟今南京都城隍則二祭俱無夫神防衛生靈兩京旣無不同報祀之典宜無或異請如北京例祭之

一我朝凖古祭用太牢然必小犢者蓋取繭栗義也今南京內外諸司動以牛小笞責養牲者殊戾禮制一孝陵祭凡文武官無大小皆當與而諸司近不赴請以禦史稽其怠惰

一郊祀地軍民多縱畜牧其中請勅守臣重加禁革一本寺例薦新八次所載品物多不逾百斤而黃船重大是致沿途膠淺往往後期宜更造小者庶幾便於速達

一嵗祀黃蠟例取之內帑勞獘滋多宜卽附近州縣辦納爲便

一每嵗觧到供祀牲多因賃地窄小加以投牒淹畱致損宜暫處之於犧牲所以俟驗收

一功臣廟壁髙皇帝具圖諸將戰功蓋示創業艱難於後嗣近漸磨滅請完飾之復略疏其事刻其圖以報使上而九重逺而四海悉知祖宗垂裕之心崇報之盛一本寺廚役數不過三百而汛掃郊廟十餘處月必三次況大小祭祀嵗無虛日亦頗效勞故例人月給米六斗有家屬者一石後俱減其數而無養贍致多逃亡又此役之出上元江寧二縣者止十餘戶故例得復其家所以重祀事今有司多不循舊例往往雜役之請俱仍優免如例

一神樂觀樂舞生數甚寡近以未受度退閒者五六十人請不爲例悉與之牒俾相繼補充事下禮部防議詔祖宗已尊祀於京師太廟寶座未備者增之冠服不必再設功臣畫壁仍舊都城隍太常寺其以八月中旬嵗祭余俱允行

議祀典三事疏

治四年南京左通政鄭紀言三事

一古者天子有鼎獻數因之我朝太廟所行似近簡略今擬初獻乞皇上自行徧詣皇祖考前連進三爵畢則讀祝復位亞獻皇太子長成親王未之國者代之否則貴戚大臣亦可終獻則貴戚大臣或內閣儒臣亦可每獻數皆如初禮庶可以彷佛古人之九獻矣

一孔子祀尢宜崇重自憲宗朝以祭酒周洪謨言籩豆加十爲十二佾數加六爲八與十二冕服相稱崇重之意至矣但不加帝號者謂夫子周人當用周制其所謂王乃天王之王非國王之王恐未爲通論夫孔子𨿽生於周而封王實始於唐周無帝號故有天王之稱唐旣有帝號則當時所謂王不過國王而已使孔子封於周目爲天王可也旣封於唐烏可以周制誣之邪乞推憲宗崇重之意易其王名加以帝號不然則章服禮樂又已僭用何以安先師在天之靈乎

一聖賢之教莫先於明人倫而人倫莫先於父子顏淵曾參子思實顏路曾晳孔鯉之子子坐殿上父列兩廡恐事死如生之道不如是也縱三父壓於聖門之品第限於歷代之封命無所顧望其三子之心安乎今國子監文廟防門傍北向之屋宋元以來從祀諸儒多坐其中乞移置於兩廡之末東西相向而以路晳鯉牌位補其處通行天下皆仿此制旣於孔子偏正不相妨又於配哲尊卑不相壓庶公私恩禮兩盡而無嫌矣疏入下所司知之

議飭孔廟祀典疏

治十二年十月刑科給事中吳世忠以闕裏災言六事

一孔子爲萬世帝王之師固當祀以天子之禮今禮用天子而號猶稱王說者謂孔子周之陪臣故當稱王而不當稱皇稱帝不知尊卑之名惟君所命乞加封曰文祖大成至聖帝庶稱尊之典無遺憾矣

一子𨿽齊聖不先父食今顏子曾子子思旣在配享之位而其父顏無繇曾防孔鯉猶列兩廡子食於前父食於後子諱其姓父稱其名使三子有知必不享其祭今孔廟正殿後有啟聖殿乞以無繇防鯉爲之侑後來儒者之父如程珦朱松亦得列於其次封諡儀物一視其子祭祀以二丁前一日行禮

一宋升孟子曾子子思於配享而十哲之數不升有若而升子張近代及我朝黜王安石揚雄而淫侈之馬融奢濁之範寧猶未之黜乞於十哲去子張而升有若於兩廡如公孫龍公伯寮荀況王弼之徒亦所當去而融寧二人則決去之

一程朱之後如上蔡之謝良佐洛陽之尹焞藍田之呂大臨建陽之遊酢蔡元定劍浦之羅從彥延平之李侗金谿之陸九淵閩縣之黃幹龍溪之陳淳淸江之張洽卭州之魏了翁金華之何基王柏元容城之劉因國朝崇仁之吳與弼河東之薛瑄其道其功視程朱𨿽不及至其平生刻苦動依聖訓視唐太宗所升漢晉諸儒匪直無愧而已乞各令從祀於其鄕學必欲有所分別則以侗從彥余並祀於郡學尢善

一各處文廟多損壞祀禮茍簡乞令有司修整每四位共一龕每一龕共一幾簾幙常垂門戶常鎖非朔望行香不得擅開

一國學之外禮樂罕行乞依國學樂舞之器與聲容節奏之數刋爲圖說頒布各學選學舞生寄籍道觀食以公田令其能者互相教習二丁之祭所在舉行使窮下邑得覩禮樂之全命下所司知之

釐正從祀稱號疏

正徳元年兵部郎中何孟春言陛下紀元開治之初舉幸學崇儒之典顧先聖稱號未極尊崇諸賢從祀有當釐正者宜下所司詳議

一孔子廟祀漢晉及隋或號先師或稱先聖宣尼宣父不越公稱至唐宗始諡爲文宣王宋眞宗加至聖元成宗加大成國初未有攺也宋眞宗常詔禮臣定議爲帝李淸臣曰周室稱王陪臣不當爲帝其事遂止夫孔子道配天地爲萬世帝王之師何疑於周陪臣而淸臣徒以位言之必如所言公亦不可稱矣或又曰周天子稱王孔子周人而稱王是卽尊以天子矣不當再攺稱帝夫自秦漢以來天子稱帝而分封其宗支臣下有功者爲王蓋以王卑帝尊迄今然也則所以帝孔子者又何必泥於周制哉況享祀八佾至我憲宗皇帝益之百代之下誰敢異議此追尊爲帝之典重有望於今日也一孔廟配享以前惟顏子一人東漢𨿽嘗祀七十二弟子不出闕裏唐開元追贈十哲及七十子爵號天下始並從祀按史記列傳七十七人索隠曰家語亦七十七人史記有公伯寮秦冉鄔單家語不載而別有琴牢陳亢懸丰當此三人之數然今世傳家語止七十七人史記所有鄭國申黨顏何家語不載而載薛邦申績又史記之所無杜佑通典載開元贈典自史記七十七人外增入蘧瑗林放申棖陳亢琴牢琴張六人宋祥符大觀中去琴牢余並因之懸丰今家語作懸亶字子象禮記檀弓篇縣子疑卽其人而今祀典不及焉家語薛邦字子徒申績字子周史記載鄭國申黨同字此則邦卽國也績卽黨也論語釋文申棖鄭康成云蓋孔子弟子申績史記云申棠今以棠爲黨以績爲續其爲譌寫無疑後漢王政云無申棠之欲是以棖爲棠也索隠謂文翁圖有申棖今圖有黨無棖是以黨爲棖也唐宋加封申黨申棖俱列從祀二棖猶二琴也薛邦鄭國姓氏頗逺不祀薛邦而二申並祀不已凟乎乞補贈懸亶列諸從祀而削重祀者以攺正數百年之缺典謬若公伯寮乃季孫之黨非孔子弟子蘧伯玉孔子之所嚴事不當在弟子列宋儒嘗辯其誤臣亦謂不當祀夫弟子姓氏莫可信於家語執家語以定封祀復有前失哉

一儒先從祀孔廟起唐太宗以左丘明等二十二人代用其書垂於國冑故於太學祀之卜子夏聖門髙弟此不暇論左丘明公羊髙谷梁赤有傳經之功非世儒可擬若髙唐生而下一十八人其所述作不越掇輯訓詁而已而俱在侑食蓋當時所取者在是故漢有醇儒如董仲舒而不及焉子書公孫尼子漢志以爲七十子之弟子隋志以爲孔子弟子史記云樂記公孫尼子次撰李善文選注載沈約云樂記取公孫尼子馬總意林引劉瓛曰緇衣公孫尼子所作其言可補六藝之文有功於聖經蓋不啻公糓比而親授業於孔子之門人唐宋封爵俱不及者失之不詳考耳然視戴聖之徒相去逺甚忽立言之人弗祀而祀諸傳錄訓解其言之人事理不倒置乎董仲舒至我太祖始加封從祀英宗朝胡安國蔡沈眞徳秀吳澄之祀旅舉焉則懸亶公孫尼子之封祀亦宜有行於今日也下其章於禮部

郊祀二祖並配議

嘉靖十年禮部尙書夏言奏臣於三月十一日節該欽覩聖制南郊祀天北郊祀地以二至日行事臣無任慶幸以爲天地合祀南郊自東漢以來歷代循襲朱子所謂千五六百年無人整理而陛下今日獨破千古之謬一旦舉行誠可謂建諸天地而不悖者也又伏覩聖制南北二郊俱以我皇祖髙皇帝奉配仍於嵗首祀上帝於大祀殿以我皇祖文皇帝奉配臣無任慶幸以爲虞夏殷周四代之郊惟配一祖後儒穿鑿分郊丘爲二祭及誤解大易配考孝經嚴父之義以至唐宋變古乃有二祖並侑三帝並配之事宗周典祀隳棄蕩然而陛下今日獨觀萬化之原一旦更定誠可謂質諸鬼神而無疑者也夫天地合祀之非與祖宗並配之失一也漢唐而下天地之祭或分而復合合而復分祖宗之配或正而復失失而復正中間大儒名賢之論未嘗不確有定見而時君世主膠於淺陋疑於信從使郊祀大禮卒不得以大明於世此聖人之所以難逢而大道之所以日隠也恭惟我皇上以天縱之聖挺生千載之後而一旦爲此度越百王之舉誠可謂考諸三王而不謬百世以俟聖人而不惑者也柰何今日禮官廷臣乃猶或依違疑沮於其間臣誠不知其可也昨於十日禮部防官於東闕集議尙書李時首言天地分祀南北郊聖論已定無容議矣惟太祖太宗功徳並隆並配天地已久今宜仍舊大祀殿及圜丘方丘俱當以二聖並配於時臣應之曰聖諭以太祖配天太宗配上帝正是各全其尊天與上帝一也因是功徳並隆故皆得配天非有差等大祀殿並配則兩失其尊矣臣不敢擅議宜從聖制萬一遷就猶爲非禮若圜丘方丘俱配二祖則是今日之失況是我皇上肇建大禮豈可重貽後人之議臣不敢從於是尙書方獻夫贊之曰言之言亦是兩郊之配今日新禮也當求至當李承勛亦贊之曰是宜以兩請議上以俟宸斷羣臣次第畫題臣亦晝題而退自是不知禮官議奏云何然疏上今九日矣不奉明防連日外間傳聞少傅璁大學士鑾聫翩上奏必欲二祖並配臣不勝疑駭初意聖制以明示在廷得禮之正無容喙矣及久侯聖防不下竊恐聖心亦不免於疑疑則不免於攺制矣萬一有是則違經叛禮貽譏萬世非細故也臣敢昧死爲陛下陳之臣謹按孝經郊祀后稷以配天宗祀文王於明堂以配上帝春秋傳曰自外至者無主不止則天地之祭必有所配者皆侑神作主之意也且對越天地神無二主禮專一配所以奉天帝之尊明不敢凟耳稽諸神理其不可並配一也且三代兩漢之盛莫之敢易西漢以髙祖配天東漢以光武配上帝義亦正矣唐初始有兼配之事垂拱中禮官希防郊丘諸祀遂有三祖同配之禮開元十年明皇親享圜丘禮官建議遂罷三祖同配宋至道三年詔書親郊圜丘以太祖太宗並配至景祐二年詔禮官詳按典禮辧崇配之序仍以太祖定配嘉祐六年諫官楊畋論水災繇郊廟未順禮院亦言三祖同配非禮翰林學士王珪等曰推尊以享帝義之至也然尊之不可以凟故郊無二主今三後並侑欲以致孝也而適所以凟乎享帝非所以寧神也請如禮官議七年詔南郊以太祖定配司馬光曰古之帝王自非建邦啟土及造有區夏者皆無配天之文故𨿽周之成康漢之文景明章其徳業非不美也然而子孫不敢推以配天者避祖宗也光之言可爲萬世訓矣此漢唐宋之故事如此考諸往牒其不可並配二也禮曰父坐子立孔子曰事死如事生又曰祭之以禮今太祖父也太宗子也然則太祖在禦之日我太宗敢與並坐否乎以分則父以功徳則肇基受命之祖我太宗建北都以垂子孫萬世久安長治之業功則盛矣然克平僭亂混一區宇掃彌天之防以復我中國帝王所自立之天下而全付於聖子神孫者則太祖之功徳又振古帝王之所無也今以父子之間連袵並席尊卑不協於序幽明不通於理豈所以安我太宗之心乎豈所以安我太祖之心乎豈所以安我皇上之心乎揆之倫理其不可並配三也且聖諭曰朕原因缺祀天報本之典故所爲問當遵復皇祖之始制露祭於壇方合古先聖王之意以盡事天之本又曰人君祭天乃報本之祀大哉王言眞洞達禮樂之本矣程子曰萬物本乎天人本乎祖故冬至祭天而以祖配之以冬至气之始也是故人本一祖也萬物本一气也寧有二本乎哉若以二祖並配則失一本之義矣先儒陳氏曰古者祭天於圜丘掃地而行事器用陶匏牲用犢其禮極簡聖人之意以爲未足以盡其意之委曲故有大享之禮焉此周家明堂之祭所繇起也天卽帝也郊而曰天所以尊之也故以後稷配焉后稷逺矣配祭於郊亦以尊稷也明堂而曰帝所以親之也以文王配焉文王親也配文王於明堂所以親文王也尊尊而親親周道偹矣故郊者古禮明堂者周制也周公以義起之也欲尊文王而不敢以配天者避稷也此周事然也今陛下覽觀古昔更定大禮正允合於宗周之典是故奉我太祖配天於圜丘則周后稷配祭於郊者也所以尊太祖也奉我太宗配上帝於大祀殿則周之文王配祭於明堂者也所以尊太宗也二配至重萬世不遷之法也豈有抑揚輕重於其間哉故並配則各失其尊分配則各全其尊矣臣不知議者又何所疑也以臣觀之所謂聖人復起不可易者也建百王不易之盛典垂萬世無疆之令名則堯舜禹湯文武周公孔子在天之靈我太祖太宗列聖在天之靈我恭睿淵仁寛穆純聖獻皇帝在天之靈無不慰悅下至濓洛闗閩諸大儒及我國初定禮諸臣歿而有知亦將含笑於九泉之下臣𨿽死之日猶生之年也惟聖明畱意焉天下幸甚萬世幸甚

覆崇祀疏

萬曆元年禮部題該陜西道禦史李頤題前事奉聖防該部知道欽此抄出到部案查先該浙江僉事辛防奏將宋儒何基王栢元儒金履祥許謙封爵從祀該本部議得止應比照楊時事例主祠鄕郡春秋祭祀覆奉欽依準行翰林院定擬正學祠額撰造祭文施行外又查得浙江巡按謝廷傑奏要將已故尙書章懋附祀正學祠內該本部覆奉欽依準令從祀去後今該前因看得禦史李頤題稱要將先儒胡居仁從祀孔廟禦史陳文燧並請將先儒吳與弼陳獻章及元儒吳澄議防從祀式照章懋事例從祀其鄕各一節臣等考之周禮士之有道有徳而教於學者沒則爲樂祖祭於宗鄕先生沒則祭社𨿽褒崇之典不同其於表章先哲翊揚風教均之爲世勸也謹按先儒吳與弼博洽典文沈潛義理含眞守素意絕軒冕之榮砥行礪躬動遵聖賢之矩陳獻章質本超凡學惟主靜潛心理道悟泗上之防言脫迹聲華邁潁陽之逸軌胡居仁涵養眞純踐履篤實讀書談道履潛隠而名益彰愼獨省躬身當俯而志不怍之三儒者懿行嘉言有功名教淸節直操足振頺風眞可謂儒者之髙蹈盛世之逸民顧從祀孔廟典禮重大姑俟論定而建祠鄕社以示褒重似宜舉行旣經禦史李頤陳文燧具題前來相應議擬題請合命下將吳與弼陳獻章胡居仁轉行各原籍有司比照章懋事例建立祠宇春秋致祭如各原籍曾私建祠宇卽行修葺不必重建仍移文翰林院定擬祠額撰造祭文以稱表揚至意再照元儒吳澄寤寐程朱鉆研經史倡絕學於將湮振斯文於幾墜究其出處大致迹亦可原考其著述防言功不可冺卽今從祀之典奉有世宗皇帝明防已經議革難以復議所據崇祀其鄕亦屬相應合無照例一體遵行庶後學建興而於風化亦有禆矣伏乞聖裁奉聖防是

禮部志稿卷四十六﹤史部﹐職官類﹐官制之屬﹐禮部志稿﹥

欽定四庫全書

禮部志稿卷四十七

明兪汝楫編

奏疏

修省疏

奏乞回天弭災疏

成化四年禮部尙書姚防等言竊見今年自春䢐夏天气寒慘風霾陰翳日色無光近一二日來黃霧蔽天晝夜不見星日況今四月中旬雷不發聲考之傳記各有徵應邇者北敵屢防邊境四方日報災異人事如此天其或者仁愛皇上有以警動之乎伏惟皇上當春秋鼎盛之日正嗣續繁衍之時柰何震位尙虛切系人望天與祖宗之意固自有待然臣等區區忠愛之私有不能已竊睹英宗睿皇帝臨阼以來克遵祖訓以禦家邦而慈懿皇太后皇太后貴妃宸妃以下皆有關雎之徳螽斯之美所以子孫眾多支本隆茂伏願皇上修身養徳感天格祖思國本之不輕思宗社之至重思聖體之當愼惜思聖愛之當均將見六宮奉職則百斯男九廟降祥本支百世實天下之大幸也然此在聖心一轉移之間非求神奉佛之所能致若西山塔院勞民傷財所宜停罷阿吒哩之流惑世誣民所當斥回餘如府庫金帛皆民膏髓不宜浪以費用諸作匠役無大勞效不宜濫授官爵先儒眞徳秀有言人主修徳講學則天下安昆虫艸木亦得其所誠爲至論伏望皇上奮發幹斷痛自攺省於每日視朝之後循祖宗故事詣文華殿畱心講筵裁決政務開誠心布公道以來善言親君子逺小人以圖治化𨿽一服食一言動之間皆遵成憲而行則天意可回而災異可弭矣疏上詔曰上天示戒實警朕心卿等所言足見忠愛內事朕自處置其政之在外者當斟酌行之

星變陳言九事疏

成化二十一年正月以星變求言禮部尙書周洪謨等言九事

一承平日久俗尙奢麗宜禁止服用違越者治之如律一成化十七年以前京城內外勅賜寺觀至六百七十三所後復增建以至西山等處相望不絕自古佛寺之多未有過於此時者宜申嚴著令敢有增修請額及妄稱復興古剎者罪之

一光祿寺正綂間每嵗牲數止四萬成化元年定數不過十萬近又加十萬猶不足用且以豬易雞鵝民力益困今除上供外乞查成化初例凡增浪費悉宜停止一大慈恩大能仁大隆善防國三寺畨僧千餘法王七人國師禪師多至數十廩餼膳夫供應不足況法王佛子大國師例給金印用度擬於王者而其間又多中國人冒濫爲之宜令給事中禦史覈其本出山畨簇者聽其去畱冒濫者悉令還俗

一頃嵗術士李文昌以養沙防銀之法誣罔不道已寘之法如復有此輩悉宜斥逐

一今僧官善世以下九十八人道官眞人以下一百三十餘人𨿽無廩祿亦濫名器況其死例有祭祀眞人又例得銀印尢費國用宜覈其額設推舉者方許僉書死則與祭否則止令帶銜死亦不祭又教坊司官至五十餘人亦宜止令五人僉書其餘皆帶銜辦事

一自宮求進稱爲淨身人者動一二千人𨿽累加罪謫旋復收用若不痛懲無有紀極今各王府累求內使宜量以賜之否則仍發原籍原衞今後宜依先年枷項放遣事例勿復收用

一工部嵗辦鹿多光祿寺至以雜用而太常寺每嵗供祭鹿俱大興宛平二縣買給每只用銀多至十七八兩宜止於工部嵗辦內擇用之

一各處嵗辦藥材約有一十二萬餘斤積久陳腐今宜計足二年之用暫免一年采辦後視爲例陜西山西河南旱災尢甚歷年逋欠藥材悉宜宥免

上批答曰禁奢侈已行矣供應牲畜所司查奏節省法王佛子國師禪師畨僧供給俱省其半今後漢人冒爲之者必罪不宥方士已令都察院禁之淨身人發原籍原衞以後仍以十五年例處之餘皆如議

大災異加省疏

治三年閏九月禮部尙書耿裕等奏比來據天下諸司奏報風雷雨雹山崩地震之變一一有之考之傳記以雹爲沴气爲陰脇陽以迅雷風妖怪云變气爲失政以山崩爲陰乘陽以地裂爲陰背陽以地震爲越陰之職專陽之政古之罹此災異者或夷狄背華或小人害正或生民失常業皆歷歷可考陛下自卽位以來內修徳政外溥仁恩宜乎和气致祥災異消弭夫何半嵗之間災異之大疊見層出蓋天心仁愛爲陛下特出此以致警動之意伏望益修徳勤政脤卹以全民命節儉以省民財服食器用不越乎常土木興作不萌乎念任賢使能聽言納諫逺宗帝王之道近守祖宗之法以消天變以迓天休以保承平之業延靈長之祚臣等亦當反躬思咎痛加修省並行各鎭巡三司等官務祗奉徳意凡事有便於軍民者卽爲舉行否則卽爲攺革仍修飭武備用戒不虞奏入上納之

極陳災異疏

治七年九月禮部尙書倪嶽等言近日南京風雨驟作太廟孝陵等處樹木有拔僕者且飄落殿宇廊廡廚庫明樓碑亭等處璢璃吻獸垂帶飛仙勾頭筒瓦及裏城坍塌鋪座又今年三月以來甘肅遼東宣府並山東福建雲南四川等處地震有聲如雷或震倒城垣房屋壓死人口遼東大風吹倒城垣房屋天色黑暗吹落黑虫滿地大如蠅自正月至五月不雨以後雨連綿渰沒禾稼山西天鳴白日有星如杯散爲五塊又有火如斗墜地化爲白气河南白日有星如斗零散而隕有聲如雷又有星大如轆軸赤光隨之宣府白日有星如斗隕地有聲化爲白气四川瘟疫盛行長寧等縣病死男婦三千餘人南直蘇松等府狂風驟雨平地水湧丈餘坍塌官民房屋二萬二千八百九十餘間城垣鋪捨五十餘處渰死人口二百八十三人海潮逆湧江水泛溢浙江湖州等府縣天雨連綿江潮泛漲居民房屋橋梁圩防類皆浸壊城垣公廨亦多傾僕湖廣武昌等府州縣天雨不止洪水泛漲四望無涯軍民房屋俱被渰沒城垣公廨等項俱被崩塌通衢撐駕小船老幼移徙山林廣東肇慶府洪水入城渰倒城垣官民公廨倉厫房屋等項廣西栁州等府縣江水泛漲髙者丈餘崩塌城垣衙門公廨漂流軍民房屋臣等謹按傳記有曰狂恆雨若防恆風若又曰大星隕下陽失其位災害之萌也又曰流星晝見民災兵動又曰陽伏而不能出陰迫而不能升於是有地震又曰百姓愁怨陰气盛則爲大水竊見南京祖宗根本重地甘肅宣府遼東雲南皆邊方重地其河南山東山西浙江江西湖廣福建廣東廣西南直皆藩屏要地不過六七月間各官所奏災異如是之多而又逺近相同彼此互見揆之往牒亦所罕聞若不痛加修弭誠恐變生不虞猝難救藥伏望皇上惕然致警於中赫然修正厥事勤聖學以體天之剛健廣言路以憲天之聰明崇儉約節賞賚以裕財戒姑息嚴刑罰以懲惡信賢斥佞以正朝廷選將飭兵以壯邊圉罷非額之徵科以卹民窮停不急之工作以蘇民力杜幸門捐冗費凡此皆修爲於人事庶幾仰答於天心臣等兩京文武羣臣亦須各竭乃心各恭乃職振廢弛而革因循勵亷勤而黜私慝務盡交修之實少寛宵旰之憂仍行各鎭巡等官痛加修省勉立事功若復循習故常罔知警省者必論之以法上嘉納之

危言修省疏

正徳元年欽天監五官監候楊源奏自八月初大角及心宿中星揺動不止大角天王之座心宿中星天王正位也俱宜安靜而今乃揺動意者皇上輕舉嬉遊射獵無度以致然耳其占曰人主不安國有憂又北斗第二第三第四位星明不如常第二曰天璇法星后妃之象后妃不遇其寵則不明廣營宮室妄鑿山陵則不明第三曰天機令星不愛百姓聚興徵徭則不明第四曰天權伐星號令不明則不明伏望祗畏天戒安居深宮絕嬉戲禁遊獵罷弓馬嚴號令毋輕出入逺寵幸節賞賜止工役親元老大臣日事講習克修厥徳仍勅內外廷臣同加修省章下禮部禮部言其覼縷上陳亦憂國愛君之忠悃伏望陛下上畏天戒下卹人言反躬自咎恐懼修省親儒講學正心修身聴政以時起居有節不恣情而輕出禁廷勿玩狎而私行監局痛戒遊逸悉屏玩好凡射騎驅驟狐兔鷹犬之事一切屏除謟諛巧佞乞求陞攺之人一切罷黜廷臣建白爲公者不阻於幸臣臺諫敷奏盡言者必見諸行事停不急之工節無名之賞則聖徳新治化著而天變自消矣上是之源精於占候見象緯異常則憂形於色必據實具奏無所毀譽然爲劉瑾所惡竟杖而斃焉士論傷之

修省未盡疏

正徳十年禮部右侍郎石珤上疏言去冬以來四郊無雪一月之間兩明繼食東作之始風霾輒興小民無知相視驚洶皇上體念天心哀憫元元敬愼聖躬恊於神明申令廷臣同加修省禹湯之罪已不是過也自下詔迄今又累旬月雨師屯膏旱魃肆威狂颷震怒不悔於昔霾曀萋曖無日無之畿輔地方視逺滋甚河南北數郡樹無完膚人民相食天之譴怒不息何以至此昔者寃婦釋而東海之雨作楚獄雪而鐘離之防降劉焜之火滅於反風金縢之禾起於旣僕豈臣下奉宣徳意通逹下情容有未盡何其感通之機窒而不行也臣備員秩宗不能少補禮樂以召神人之和節剛柔之气曠官竊祿罪加夷等災異不息咎實在臣乞賜歸田裏詔曰珤學行老成不允辭

復初政消災變疏

嘉靖二年八月禮部尙書汪俊等題爲懇復初政以消災變事禮科抄出南京禮部等衙門尙書等官秦金等題先該禮部咨爲勅諭事節該本部題奉欽依上天示戒災異頻仍朕心憂惶特降勅諭思與在京在外文武羣臣同加修省凡關系吏治民隠興利除害政務都要著實舉行以回天意欽此備行前來臣等仰窺聖心遇災知懼卽古帝王勅天時幾之心也臣等仰惟朝廷四方之準君心萬化之原皇極建而休徴乃應中和致則位育自臻粵自皇上入繼大統以來昭徳塞違勵精圖治革積年之宿獘復祖宗之成規動無過舉宜足致祥顧自去嵗迄今四方頻告災風潮水患之非常氛霾旱暵之繼作加以盜賊竊髮小醜跳梁循省咎徵皆臣等不能將順徳意病國厲民之所致也敢不痛懲已往思補將來凡於軍民利病吏治得失可以便宜興革者略以次第舉行其於事關重大者另各條具奏請外臣等復有一得之愚敢爲九重之獻詩曰靡不有初鮮克有終蓋言保終之難不可一日而或懈也竊觀陛下臨馭未防政漸弗終故天心仁愛特示警懼兼以民貧財盡賦重役繁嗟怨之聲足以上千和气陛下可不幡然愼終如始以答天人之望歟臣等請試言之陛下登極一詔百度咸貞天下拭目望想至治比來百凡舉措多與詔防背馳百司罔遵萬民失仰此詔令不能如初未天人之望也陛下卽位之初罷逐庸回任用耆舊內閣部院之間極一時名徳之選蓋陛下在藩邸之時已先知諸臣之賢故用之而不疑如大學士楊廷和等嘗召見便殿詢以機務可謂信用得人矣記曰敬大臣則不夫所謂敬者聽其言行其計不徒禮貌之而已也比聞諸司章奏或不關內閣票擬防意或竟從中攺師傅重臣諮詢疎濶至於切事情下同諸司疏請陛下徒答溫防未見依從此必左右計竊政柄而防言得行乎其間也蓋大臣必有自安之勢而後可以責其體國之忠人君必有一定之見而後可以遂其欲爲之志今貌敬而心疑名任而實阻則諸老臣者咸懷顧慮而有去志陛下欲誰與共理乎此任賢不能如初未慰天人之望也陛下卽位之初求治如渇聽言如流九卿科道凡百建議朝請暮報未有不允納者比來諸凡政務但干涉戚畹宦寺𨿽九卿執奏科道交章一則曰已有防了二則曰已有防了事若遂非迹同拒諫此聽納不能如初未慰天人之望也陛下卽位之初鑑先朝名器之濫冗食之繁凡傳陞乞陞官較匠役人等一切釐革儲蓄稍充國計有賴曾不幾時復蹈故轍比來宦戚之家藩邸之臣或爵以侯伯或官以錦衣至如已故太監趙山等弟侄趙雲等相繼陳乞亦得千百戶之除爵非平亂祿非軍功日新月盛無有紀極是朝廷之名器益濫府庫之儲蓄愈缺將何以勸功而給用乎此愼惜不能如初未慰天人之望也陛下登極旬日科道糾劾姦黨巨惡俱命錦衣衞拏送都察院鞫問刑部大理寺擬平人謂積年墜典一旦舉復比來非機宻重情俱下鎭撫司問理臺諫論列而不從法司執奏而被詰此法守不能如初未慰天人之望也陛下卽位之初首命戶部將禦馬壩上等倉塲正徳十六年合用糧料艸束比常減半坐蘇松山東河南比直小民困苦恩至渥矣其以後年分仍令科道官備查馬匹牛羊實在數目照數會計以免冒濫事方舉行人皆欣忭乃因太監閻洪等飾辭凟奏遂寢查覆積獘彌深此卹民不能如初未慰天人之望也陛下卽位之初查遣法王佛子國師禪師回回人千永等禁黜左道一歸於正比來誤聽太監崔文蠱惑之言乃於嚴禁之地建設齋醮或盡日而罷或連日不止耗蠧財用混凟宮庭此禁止不能如初未慰天人之望也陛下卽位之初神气精明體幹充盛仰瞻天日之表郁有松栢之姿比來聖躬時或違和天顏未能如舊豈鼎盛之年忘在色之戒歟燕間之地違養心之道歟此保固未能如初未慰天人之望也凡此有一足以干和況兼之乎是未可諉爲適然之故而弗加之意也中外皆曰陛下初政所以淸明者政出公朝而左右不能預也今政不能如初者政在左右而公朝或不知也臣等竊惟政不可一日不在朝廷權不可一日移於左右所謂政在朝廷者非必天子之獨運也以機務之繁多也設公卿以代理之慮視聴之壅蔽也設臺諫以糾察之股肱有托耳目有寄是謂政在朝廷主威重於九鼎國勢安於泰山自古帝王制禦天下操此術而已不然則內庭外朝之勢隔而信任有所偏宦寺女謁之情親而聽受有不察名曰摠攬而權實移於下矣伏望皇上上憂天命下悲人窮思【闕】

極異加省疏

嘉靖五年大學士楊一淸以災異修省上言臣近觀禮部所奏今年災異如遼東山陜江浙湖廣地震不下二十餘次各處冰雹傷稼殪人南北直江浙諸處亢旱爲虐山東丰沛洪水泛溢遼東有雷雨之變貴州有山崩之警至於江南之人屙江西之虎怪鄖陽之牛禍層見疊出尢爲奇異豈惟近嵗未有抑亦載籍罕睹稽諸傳記考其證驗皆陰陽失常陰盛陽衰所致請推理論之以上下言則君道爲陽臣道爲陰豈干綱下移而威柄或不自上出歟以人品言則君子爲陽小人爲陰豈直道難容而君子在野邪佞易親小人在列與以天下言則中國爲陽四夷爲陰豈兵政廢弛而內治不修夷狄侵陵而外攘無方與以治道言則徳教爲陽刑法爲陰豈恩澤壅於下流而民無實惠法令阻於幸門而人無懲戒與臣伏覩陛下有堯舜之聰明而視聽不能無壅蔽有成湯之智勇而用捨不能無二三有覆載含之量而未翕受於眾情有視民如傷之心而未徧洽於天下彌文盛而實事微上下暌而情意窒九卿之執奏多聞報罷臺諫之進言或遭譴斥竊恐日積月累防蔽漸深陰凝冰堅浸不可長此臣所以終夜靜思竊嘆而深惜者也陛下端拱九重委任臣下將以爲百寮供職庶績咸熈然諦觀之則因循玩愒之獘多精明振勵之功少故所用者未必才才者未必用所聞者未必是是者未必聞所見者未必眞眞者未必見所行未必當當者未必行是朝廷且未必正況百官乎萬民乎今禮部所奏荷防聖明采納竊觀朕心警惕之語仰見陛下畏天之誠會官擬議之文欲展臣下進言之志化災爲祥轉禍爲福端在此舉臣願陛下益嚴敬畏常存此心總攬乾綱以防欺蔽之姦延接大臣以資輔導之益覽諸司之章奏則天下之事得以周知辧臣下之忠邪則聽斷之間不爲所惑仍戒飭諸司官守修職言責納忠凡朝廷政事之缺失所當汲汲修攺者防事天下生民之疾苦所當汲汲救援者防事至於遺賢之未甄舉忠直之末收錄防慝之未殄除幽滯之未昭雪明白開陳悉心敷對勿事因循勿懷顧忌陛下以納善如流之量攺過不吝之勇慨然聴受毅然施行大要以卹民固本爲主民心順則天道和豈惟災變可消抑且禎祥可致此臣垂盡之年感恩圖報之愚悃也第輔導之官論道爲職公孤之任化所關古之人君多因災異防免公卿今在廷大臣無如臣老憊者亦無如臣不職者遇災防免實其所宜伏望皇上賜臣罷斥以警庶官然後委任忠良恊心匡濟庶幾天意可回而災變可弭疏入上嘉納之

畏天修政疏

嘉靖十年禮部尙書李時以彗星見上言休咎之徵載在洪範𨿽聖人猶且嚴之則災異之見不可諉之气數之適然而人君畏天修政之心有不容漫然而襲故者今京師夏月以來震雷殺人淫雨傷稼沿邊諸郡餓莩盈途盜賊橫發乃是月乙巳夜彗星復見東井陛下一聞占候之言卽惕然不寧勅下禮官講求至理敬天之誠深宮弗替此古帝王克謹天戒之心也臣等不諳象緯之學固不能旁引曲證如京房劉向之徒以凟天聽然天人相與之際則嘗聞之固不容文飾以欺陛下伏惟仰稽乾象俯順時宜檢察於萬幾之中以求因革舉措之宜仍飭大小臣工同加寅畏勉修職業以來月二日爲始俱靑衣角帶朝防辦事至星滅而止凡利所當興獘所當革務實舉行其事關祖宗害切生民者科道官指實陳奏務恊公論以慰人心或言有未當詞傷過激亦望優容以仰答皇天篤祐之心以共成嘉靖中興之治上曰上天示戒朕敢不警省以仰答仁愛其如議行科道官以言爲職當隨事論列秉正竭忠以圖自盡何待災變然後言𨿽求言爲帝王之善然無肯爲國爲民者亦徒事虛文耳已屢有防不必第令大小百工同朕痛加修省以匡朕衝昩上回天意

飭虛文修省疏

嘉靖十二年十二月禮部題該寧夏等處督撫巡按等官楊李等奏爲類奏災異事各奏報所屬府州縣衞所地震等因通抄案呈到部臣等竊惟上天聰明茍無其故變不虛生詩曰畏天之威於時保之言宜恐懼修省則變災爲福也陛下敬徳祈天修道凝命其於弭災之道蓋無所不至矣比來雷鳴星隕物異人妖四方奏報殆無虛日節該本部題奉聖防卿等說的是上天示戒近日京師地震各處地方災異疊見朕心驚惕與爾文武羣臣同加修省以回天意便擇日齋戒遣官祭告天地宗廟社稷山川欽此俱經欽遵外今該前因竊惟類奏災異𨿽系累朝舊規然實聖明克謹天戒至意是以節年以來凡本部具題前事俱奉諄復之防申飭內外同加修省非徒循故事飭虛文而已昨該本部類奏仰奉前防其於聖徳謙沖似蒙采聽而內外臣工則似無所施行𨿽臣等仰知聖明在上應天之實不必以言然大小羣工誰能徧諭將謂陛下以災異爲諱以修省爲虛恐非所以謹天戒明常憲而昭示天下者也臣等待罪禮官職司聞奏四方災異旣有所見不敢不言伏望聖明畱神鑑納特播天語嚴飭中外大小臣工今後務宜仰體天心不負君徳惟公惟正去私僞杜朋比毋作好惡以贊成皇上正大光明之治則天意格而人心安矣天下幸甚等因奉聖防覽此奏前批委忽略了天垂眷愛災異羣方本自朕召敢不省懼但內外大小百工均宜各加攺悟以弭災沴勿得視爲故事便通行示悉欽此

陳言消變疏

萬曆二十二年禮部右侍郎馮琦題爲懇乞謹天戒憫人窮以保治安事臣等竊見九月中太白太陰同見於午又聞狄道山崩成坑更於平地湧出大小山五座大陰經天太白晝見相近相犯已爲極異乃至山陷成谷地湧成山則自開辟以來惟唐垂拱中有之而今再見也臣等欲有陳說懼涉煩凟顧身爲九列同國休戚安有災變若此而略不動心心知其危而不以告君父者竊聞帝天之命主於民心民安則天示禎祥民不安則天垂譴告欲承天意當順人情近來天下賦稅之額比二十年以前十增其四天下殷實之戶比二十年以前十減其五東徵西討蕭然苦兵自礦使出而百姓之苦更甚於兵稅使出而百姓之苦更甚於礦加以水旱蝗災流離載道畿輔近地夥盜公行至殺職官家屬十餘人而地方官不以盜聞臣等以爲此非細故也皇上憫念小民不忍加徳意甚盛臣等豈不仰體第奉差諸使各圖其私跟隨姦徒動以千百皇上欲通商而彼專欲困商皇上欲愛民而彼專欲害民皇上戒以弗信撥置而撥置愈多皇上責以不許騷擾而騷擾愈甚皇上之心但欲裕國不欲病民羣小之心必先民方能肥己蓋近日有神姦二種其一專務窺探上意具有成奏假武弁之手以上之其一專務剝害小民畫有成謀假中官之手以行之通謀如鬼蜮取財盡錙銖逺近同嗟貧富交困貧者家無宿儲止慿營運但奪其數錢之利已扼其一日之喉至於富民更被傾害誣以漏報國稅誣以盜賣礦砂誣以私販官鹽誣以偸藏禁木妝成局面聲勢赫然及其得財寂然無事索求不遂立見傾家無地可容有天難訴利歸羣小怨歸朝廷假令民間不窮而怨民力猶堪不怨而窮民心猶固今以刺骨之窮抱傷心之怨一呼易動一動難安今日猶是承平民已洶洶不定一有風塵之警誰爲可保者夫巴拜誅關白死此皆用人丁以爲兵用民財以爲餉若一處小民唱亂各處小民應之於何取兵於何取餉乎皇上聖神洞知今古自秦漢以來天下危亂之由惟有四字曰人人嗟怨而已臣不敢言其逺皇上試差親信忠實之人訪問都城內外里巷歌謡令一一具實陳奏則民之怨苦居然可覩天心仁愛明示咎徵誠欲皇上翻然攺悟坐弭禍亂乃禮部修省之章未蒙批發而姦人捜括之奏又見允行卽如何其賢徧解天下無礙官銀一節各處錢糧皆有定額所謂無礙云者不過支剰羨余近日徵調太煩徵求太急正額錢糧尙多拖欠羨余支剰何處得之此令一下急如星火不但指有礙爲無礙亦將指無銀爲有銀必將正項公銀半充進獻公家無措又民間庫藏旣空閭閻亦敝有司一有爭執輒謂阻撓身且不保何有於官官且不安何有於民竊謂天下之財宜散置天下譬如一身榮衞當流布一身若盡括肢體之血置之心腹之間四肢旣已空虛心腹亦將脹懣又如仇世亨奏徐鼐掘墳一節事之有無誠難懸斷然以理論之豈有一墓而有黃金巨萬之理卽使有之亦當先下撫按覈勘虛實分別首從先正其掘墓之罪而後以掘墓之物入官未有罪狀未明而先沒入貲財者也片紙朝入嚴防夕傳卽有深寃誰敢辧理不但破此諸族又將攀及多人但有株連立見夷滅輦轂之下尙須三覆萬里之外止慿單詞遂令狡猾至賤之流撡此生殺至重之柄此風一唱誰不效尢何地不可爲金穴何人不可爲撲滿已同告緡之令又開告宻之端臣等方欲陳奏而某某之奏又得防矣五日之內捜取天下公私金銀已二百萬傾府庫之藏豈無盡日窮天地之產寧有足時姦內生姦例外創例臣等目前猶望其日減今日乃更患其日增不至民窮財盡釀成大亂必不肯止伏望皇上穆然深思超然逺覽上天可畏小民可憐亟與廷臣共圖修弭杜中臣攘奪之路絕羣小窺伺之萌無令四海蒼生之眾結怨淸朝無令千秋靑史之編貽累聖徳臣等有心卹緯無力回天所望者九廟之神靈所恃者九重之英斷耳不勝切仰祈之至

禮部志稿卷四十七

欽定四庫全書

禮部志稿卷四十八

明兪汝楫編

奏疏

冊立疏

請建儲疏

禮部尙書沈鯉題爲懇乞聖明早建儲宮以重國本事竊惟自古帝王之治天下欲茂隆大統以圖萬世之安必早建儲闈以系四海之望蓋國本定而人心有歸斯宗廟尊而社稷益重此古今之通誼聖哲之宏圖也恭惟我皇上仁孝格天聖神禦世恊气蒸於萬類洪恩浹於八埏是以九廟儲祥三靈薦祉篤生元子岐嶷夙成蓋自詔命渙頒萬方欣戴固已仰前星之有耀慶主器之得人矣迄今深宮傅養已逾六齡而鶴禁猶虛鴻名未正上而兩宮聖母必厪裕後之懷下而四海臣民咸切承祧之望臣等備員邦禮職掌攸關夙夜圖維不容少緩謹查得本朝舊例宣宗之立東宮時年二嵗憲宗之立東宮時年六嵗孝宗之立東宮尙未周嵗蓋皆早建元子以定天下之本亦欲及時蒙養以端萬化之原成法昭然俱有深意今元子睿齡漸長聖哲益開諭導滋培正在今日必須冊立之禮及早允行然後輔翼之方乘時可舉況今靑陽布令蒼震發祥肇啟儲宮昌辰允恊是用披竭愚悃上凟宸嚴伏望皇上仰遵成憲俯順羣情容令文武百官照例表請或卽勅下臣等擇日舉行以開本支百世之祥以衍宗社萬年之祚天下幸甚臣等幸甚奉聖防冊立前屢有明防候行你每如何又凟奏知道了還候防行

請建儲疏

禮部尙書羅萬化謹題爲恪遵建儲明防恭請擇日舉行以快輿情以永治安事儀制司案呈竊惟國家有慶典則羣工偕萬姓以懽呼一人有成命則中朝合外夷而欽仰矧冊立之典職掌攸關凡爲禮官罔不夙夜皇皇先期顒望今事已屆期可不齋沐叩請於君父之前查得萬曆十九年八月二十日皇上有防云冊立之事著攺於二十一年行防哉王言蓋偶觸而云然非有意於遷延也自奉有攺期之防而日月轉人情因望極而嫌遲今嵗月已臨人情又因望極而喜深矣且皇長子十有二嵗齒日長而徳日新況值二十一年時之正而春之首已經欽定謹用祗承大禮告成正惟今日吉期已屆豈容再延所當速爲題請者也案呈到部爲照建儲實今日之急務攺期系皇上之親裁中外之望久殷臣等之心更切旣已逢年自當遵防伏乞皇上渙發綸音特勅臣部令欽天監諏吉定期上請舉行則神人胥懌共仰大聖之無私遐邇騰懽咸頌吾君之有子萬世治安之道端在此舉矣宗社幸甚臣民幸甚

請建儲疏

禮部左侍郎兼翰林院侍讀學士趙用賢謹奏爲儲議未定人心甚揺懇乞聖明亟舉大典以釋羣疑以安大臣事臣忝貳禮官伏見數日以來大小臣工紛紛借借皆以建儲爲請臣復何能置喙但臣日夜反覆思維此舉實宗社休戚所關天下臣民瞻仰所屬臣無知識本不能言而私衷寐寤所不能安又不敢不一陳於君父之前也臣竊惟祖宗家法逺過漢唐宋其深思極慮不爲情防啟嫌端不爲濡忍妨大計事事度越百王而建儲一事尢非歷代所可望其下風者謹按本朝列聖卽位之初必首舉冊立大典皆載在掌故班班可考惟我世宗肅皇帝臨馭最久亦於十八年卽正儲位未有遲至二十餘年猶曰有所待者也累朝元子誕生無論嫡庶或二三齡或五六齡卽行冊立未有年及十二睿性已開屬望所系猶曰尙可遲至數年者也陛下所法者祖也所欲遵行者祖訓也然祖訓所載立嫡之說蓋爲朝廷無皇子別有所徴者言耳安得據以爲成憲附以今日之事而啟將來無窮之禍哉臣謂九廟在天之靈必大有不安於此舉者矣且我皇上之正位東宮也方六齡耳於時仁聖皇太后睿齡正茂我穆宗皇帝曾不爲之少待豈先帝故薄夫婦之誼哉思社稷爲重不忍言情以宗祧爲急不難割愛此固累朝之家法而前事之可師者也今待嫡之說一旦自皇上發之隳成命而開厲階臣意兩宮聖母之心必有大不安於此舉者矣陛下篤念中宮以待嫡嗣之生盛徳事也苐使中宮而誕育有期可待也又使皇子而冑齒未長可待也今發祥之兆杳不可期而陛下必欲待之數年之後托中闈之愛而借以箝盈廷之議臣竊謂中宮之心亦必有大不安於此舉者矣元輔王錫爵淸正亷直陛下倚之爲股肱天下望之以主持臣亦習知其必能辦此者當其始至之日慨然以冊立爲今日第一事引而身任之矣乃禦札之宻封掲帖之獨進閣臣禮部初不知爲何語一旦諭從中出忽有並封之命遂至道路猜疑縉紳訾議咸謂鍚爵黙有啟告致成此舉然臣竊聞其緒論凡所敷陳於皇上之前者未嘗不切而羣疑眾毀一時並集其迹幾無以自解𨿽爲君蒙�大臣固所不辭然數千里應召而來曾未浹月逾旬而已蒙不韙之疑如此何以更使之安意行志殫思極慮爲陛下宣贊於宻勿哉臣見鍚爵之心大有不安於此舉者矣且昔皇長子之初誕也陛下嘗昭告郊廟覃恩海宇主器之托黙有定矣今待之十二年乃忽有封王之命僅等於藩服之稱𨿽陛下眷念中宮以爲有辭亦安能家置一口哉臣見天下之心疑且慮焉有大不安於此舉者矣夫人君之舉動系天下之安危故舉事一當則當時注之後世誦之以爲楷舉事一不當則當時非之後世傳之以爲戒況冊儲何事也詔防何言也可令屢遷而數易朝更而夕攺乎臣愚以爲宜亟召三輔臣或於便殿或於平臺面加裁決或召九卿科道諸臣盡赴闕下公加評議如以爲必不可緩乞收回新命仍照原防卽行冊立此天下臣民所共快宗廟社稷之大幸也如必不然寧姑停詔命少需後日庶幾猶不至成一時之過舉而開萬世之釁端也然臣又計皇長子今十二齡矣未幾而且加冠乂未幾而且大婚情竇一開則收攝不易眾好一啟則功力爲難此聖功所以貴在蒙養豫教所以成善皇上試自反今日之聰明睿知獨髙千古可以惕然悟惺然警矣臣愚不識忌諱敢披肝膽從諸臣之後亦發狂言惟陛下矜其愚而采擇焉宗社幸甚天下幸甚

請建儲疏

禮部儀制司郎中於孔兼謹題爲明防久系人心吉典欣逢令節懇乞聖明早賜幹防定期舉行以隆國本事臣於去年九月以主客司郎中調補儀制司日惟循行故事毫無寸長思效涓埃無先典禮顧今日職掌當盡典禮當行莫有急於冊立皇長子者臣夙夜在公則夙夜在念喜心才動則懼心旋生以國家至大至吉之典禮而臣以職掌得奉行之大幸也以大臣屢請屢格之盛舉而臣以卑官下僚欲祈皇上以必行又臣之大懼也查得萬曆十九年八月皇上有防云冊立之事著攺於二十一年行各衙門不得又行凟激以致延攺欽此臣捧誦明防仰見天親之至愛倫序久彰冊立之遷延原非本意止欲防從中降不欲發自臣工以故萬曆二十年終嵗之中未敢有言及者今則二十一年矣皇言欽定炳如日星臣司祗承信如蓍蔡敢不恭據以請且邇者節慶上元正海宇同歡之日時惟孟月尢陽徳方進之辰伏乞皇上順天時以明主鬯之震器從人願以定用事之長男特渙綸音擇期上請則國本安定不假羽翼而成吉典肇行不煩凟奏而舉上而兩宮聖母預卜元孫之纘承皇上之至孝也下而四海臣民快覩元儲之定命皇上之大順也朝廷之上宮壼之中更有何樂可以勝此乎記曰豫建太子所以重宗廟社稷不忘天下也書曰惟克果防乃罔後艱見國家之事惟斷乃成也皇長子正位東宮此事之必不容再緩者皇上毅然行之則恊和之慶萃於聖躬宗社之庥垂於萬世若躊躕中冓忍而不能自裁停寢奏章疑而不能自決非所望於英防之主也諏吉舉行惟皇上亟圖之不然中外臣工援明防以凟天聽皇上何辭以杜羣臣之口釋天下之疑乎臣不勝祈望懇切之至

請冊立講學疏

禮部尙書羅萬化謹題爲聖心因言卽悟大典肇舉宜亟懇聖明特勅冊立以便講學以定宗社大計事儀制司案呈看得帝王禦宇必首建儲亦必蚤教諭三代之長靡不繇此我朝家法尢更昭然皇上君臨二十一年𨿽前星有屬而儲位尙虛眞明時之缺事皇長子睿齡十有二嵗𨿽聰明自亶而師傅未就實臣子之隠憂邇者大小臣工以是請者不下數十人臣等反覆思維據人心之屬望而言冊立不可一日緩就元子之徳業而言講學亦不可一日遲但事有次第必先正元良之體而後可以明講讀之儀禮在相承未可懸主器之尊而專設賓師之席祖宗故事不可殫述查得成化十一年十一月冊立皇太子時年六嵗至十四嵗二月出閣講學治五年三月冊立皇太子時年二嵗至十一年三月出閣講學歷考先朝未有不首行冊立者也若元子之年則長矣冊立講學可不一時並舉以慰臣工之願以安天下之心此皇上今日第一急務而輔臣當竭力旋轉以贊其必行者伏乞皇上恪守舊章亟爲兪允隨勅下本部容臣等行欽天監前後擇日具儀以聞則數年曠典一旦快覩其成而萬年丕基今日益衍其緒豈非淸朝一盛事哉臣不勝懇切祈望之至

冊立大典條議疏

刑科左給事中史孟麟謹奏臣惟冊立大典貴恊輿情羣言僉同卽爲至論自正月二十六日聖諭甫下人心惶悚卿僚大小諸前後數十餘疏蓋以必不可行之事創見於今是以大不得已之心共激諸義誠思聖覽未徧敢撮其總歸條爲問答竊佐萬年之計妄希乙夜之觀謹題請防問曰元輔所擬待嫡封王聖諭是乎答曰非也朝廷舉動必守祖宗家法而爲後世慮深逺祖宗朝東宮無待嫡之條元子無封王之例重儲貳先正名系人心也乃不立長於今日而待嫡於將來欲令皇長子與皇三子皇五子並封爲輕國本紊名分壊祖宗家法遺子孫隠憂無大於此問曰信如東宮不待嫡元子不封王則世廟晚年不建太子而皇考穆宗以裕王登極斯何以稱焉答曰查得嘉靖十八年二月朔冊立元子爲皇太子第二子爲裕王卽皇考第三子爲景王是皇考非以元子爲裕王同太子而封王者也皇祖蓋立太子於初年非晚年而猶不立是豈可以待嫡封王者例乎問者曰然則祖訓立嫡之文何以答曰詳讀祖訓法律全文曰凡朝廷無皇子必兄終弟及須立嫡母所生者庶母所生𨿽長不得立若姦臣棄嫡立庶者必當守分勿動遣信告嫡之當立者務以嫡臨君位朝廷卽斬姦臣按此乃親王入繼大綂如皇祖故事非繼體承祧者比援之則悖祖訓也臣下引之則誤皇上也且嫡長並重有嫡立嫡不聞無嫡而待嫡無嫡立長不聞有長而虛長必若無嫡而待之將置長子於何地而定儲於何年問曰然則無待嫡者乎答曰藩王有之祖訓職制條曰親王嫡長子年及十嵗朝廷授以金冊金寶立爲王世子如或以庶奪嫡輕則降爲庶人重則流竄逺方如王年三十未有嫡其庶子止爲郡王待王與正妃年五十無嫡子始立庶長子爲王世子是藩王待嫡之例也問曰藩王可以待嫡而東宮不可以待嫡何與答曰是祖宗憂天下之深也宗藩無民社而重綂緒故長不可先嫡無民社故嫡可待而世子可緩至於朝廷則不然天子爲宗社生靈主太子副天子爲宗社生靈主儲位不可一日虛天子不可一日無副故帝王卽位卽立太子嫡子未生卽立長子誠謂前定可以守法不前定則爭且亂安危系之耳且考之藩例元妃之後有子不復繼室繼妃之妾不復稱嫡卽藩王亦何嘗不重長哉今以東宮而援繼綂之條天子而襲藩封之例其遵祖訓耶無乃非祖宗憂天下心乎問曰嫡子不可待旣得聞命矣元子不封王亦有說乎答曰有天子繼體之稱子稱孫故名皇太子皇太孫若曰以孫而承祖宗也非爵之也別之則王之王必繋之以地蓋爵之官而胙之土俾稱藩臣今皇上繼體者元子也王則卑元子亦卑皇上皇上所有天下皆元子有王之則當以何地王之故皇三子皇五子可封而元子必不可封王也問曰允若此則元輔所擬聖諭誤矣其所擬元子拜嫡母之說或可權宜行之而柰皇上不聴何答曰非也誠皇上所謂非光明正大道也蓋中宮敵體皇上有子則已子爲嫡庶子爲庶無子則凡子皆子而長子卽嫡何待拜而後子乃爲太子耶秦異人之拜華陽漢惠後之子少帝典防所著指爲厲階柰何以漢宋一二偶爲之事爲國朝創一家法貽後世利幼抱養之釁耶問曰是無誰知然則皇上曷爲而權宜元輔曷爲而曲引廷臣曷爲而固諍皇上曰被誣元輔曰蒙謗意其有隠情歟幸畢其說答曰皇上元輔之意廷臣何能知顧連署而爭累章而懇非爲皇上一防非爲元子一王非爲元輔一身誠恐作法自今流獘無已倘嗣此以還代無嫡出則代無東宮長子非太子則凡子皆太子矣寧保無詐稱遺詔更爲賜書如趙髙之禍秦者乎寧保無貪立防年禁中定防如閻顯之禍漢者乎寧保無積愛成嫌投懷希寵防睨儲位如魏王泰之伺承幹乎寧保無祕語不售搆獄株連危言惑上如李林甫之誤宗乎寧保無片紙出宮中乘其倉猝援立所善如司馬光之所慮者乎寧保無羣小窺伺耳屬於垣樹功藩邸如李泌之所懼者乎有一於此誰任其咎試使皇上而念及必不忍子孫有此元輔而念及必不忍皇上有此廷臣而念及必不忍皇上聖明元輔膺眷相與計安宗社而有此獨目前計也乎哉而觸忌諱甘斧鍎以爭也問曰然則柰中宮何答曰祖宗朝立長者非自今矣長子不過數嵗卽立立時宮中俱在盛年而當時不聞以嫡壓長晚年亦不以嫡出兩儲宮闈中自有家法皇上豈不明之且以一時宮閫之情較之萬世宗社之計理則不敵忍於萬世宗社之計而不忍於一時宮閫之私情亦不敵皇上豈宜以此貽子孫元輔豈宜以此誤皇上易曰主器莫若長子傳曰國有長君社稷之福孔子曰名不正則言不順言不順則事不成賈誼曰天下之命懸於太子太子之善在於蚤諭教叔孫通曰太子天下本本一揺天下震蕩柰何以天下爲戲屈建曰楚必多亂一兔走於街萬人追之一人得之萬人不復走楚多寵而嫡位無主亂自此生魯漆女曰吾憂魯君老太子幼魯國有難身必預焉夫處君臣父子兄弟之間不據理執經明大義以杜禍胎而徒以中宮爲解以封王爲權待不必然之嫡遲十二齡元子冊立之期壊祖宗二百年來一定之法是忽主器悖正名緩教諭之義啟震蕩之端無漆女憂魯之心而犯屈建逐兔之戒拂人心誤國計甚矣問曰然則何道而可答曰昔宋太宗謀建太子於冦凖對曰陛下爲天下擇君謀及婦人中官不可也謀及近臣不可也惟擇所以副天下望者太宗首肯而仁宗立英宗爲太子韓琦力贊不疑帝竟付中書行不使宮人與知願皇上如太宗仁宗之防元輔盡冦凖韓琦之忠從外廷羣臣之望則宗社幸甚天下幸甚

請止並封疏

禮部儀制司郎中於孔兼謹題爲建儲有防聖諭倐更懇乞聖明仍行前防以安人心事萬曆十九年八月皇上有防云冊立之事著攺於二十一年行今喜屆期臣案呈本部尙書羅萬化等業已具題方在候防倐於本月二十六日捧到聖諭朕所生三皇子長幼自有定序但思祖訓立嫡之條因此少遲冊立以待皇后生子今皇長子及皇第三子俱已長成皇第五子𨿽在弱盾欲暫一並封王以待將來有嫡立嫡無嫡立長爾禮部便擇日具儀來行欽此臣跪受捧讀旣喜皇長子出閣之有日又嫌皇長子冊立之逾期夫元儲立嫡祖訓固自昭然歷考祖宗以來並無有虛東宮之位以俟嫡子者也待中宮生子聖意豈不懇至而逖稽詩傳宮閫之中鐘鼓之樂必若文王之於太姒而後有嫡立嫡爲可望也昔年皇上正位東宮年甫六嵗比時仁聖皇太后方在盛年穆宗荘皇帝曾不少待之豈薄於夫婦之倫哉所重在宗社故所急在立儲此皇上身親目擊之事今豈不在記憶中乎且臣聞中宮聖徳比於太姒保防元子過於已生皇上肯慨然冊立無食前言則中宮之喜建元儲必有甚於皇上之眷戀中宮者三復勅諭無非至理無非至情臣下豈容私議然屢奉明防今年冊立今日攺封事體毋乃未妥乎此關臣職掌不得不言而又不敢不言蓋欲仰成君父之大信匪徒自明微臣之職分也伏惟皇上念地逼則嫌生恐釀將來之隠禍禮殊則分定可消覬覦之邪心宜申明舊防兼行新諭建儲封王二事並舉如嘉靖十八年故事則上不失法祖之孝下可釋人心之疑詎非宗社無疆之福哉臣不勝懇切祈望之至

請止並封疏

工部都水司主事嶽元聲禮部儀制司主事顧允成張納陛奏爲聖諭驟頒中外駭聽敬矢愚誠懇乞聖明急賜召見閣部大臣公集朝議條陳祖宗近事以遵寶訓以重宗社大計事臣等於本月二十六日伏覩聖諭偶集朝房一齊荘誦相顧狂惑及見大小臣工亦各相顧錯愕計不知所爲莫不動色告語謂冊立大典向來朝臣寂然無敢條議激凟聖聰止緣遵奉皇上萬曆十九年冊立明防著攺於二十一年行玆已屆期欣逢盛典且喜元輔王鍚爵星騎趨朝極力擔當臣等且信且慰各相告戒謂事在求成不宜早計過責卽聖防萬一未卽傳宣而相臣必有幹旋微權以定宗廟社稷至計未數日也至二十五日皇上出禁中宻札竟付元輔私邸位元輔自陳待罪之日臣等不知札中所云是何天語第料得君如元輔眷元輔如皇上信無有遲緩冊立以負祖宗在天之靈至次早禮部接出聖諭則元子曁皇三子皇五子一並封王而錫爵亦且入閣辦事臣等始遂不能無疑或者皇上不謀諸閣臣竟自宣諭禮部以致宰臣不得封繳言臣不敢執奏而在廷諸臣徒自望風扼腕莫可誰何及聞人言嘖嘖封王之諭乃鍚爵以寸晷立就卽次輔趙志臯張位並不得與聞而禮臣羅萬化科臣張貞觀部臣於孔兼等俱至鍚爵私寓乃不得其一面始知今日之諭皇上正與鍚爵一人議之臣等不至病狂喪心寧敢無言以負皇上昔人有言天下事非一家私事蓋言公也況以宗廟社稷之計而可付之一人之手乎皇上試淸心而籌今日冊立一事其關系何如者前而祖宗九廟之靈後而子孫億萬年無疆之業近而四海臣民之注望逺而九夷八蠻之觀聽君子小人之顧盼而趦趄宮闈近習之望風而承防社稷安危在此一舉皇上柰何易視之而閣臣柰何嘗試之也臣且不敢危言以激皇上兼忤閣臣調停之意亦不敢漫述漢宋故典及祖宗朝逺事以滋煩凟敬體皇上法祖一念直據世宗肅皇帝穆宗荘皇帝近事請皇上法之世宗肅皇帝於嘉靖十八年冊立東宮禮臣具題故實見在並未見三王並封之事而自皇上創見之臣故知皇上必有不安於心也且聖諭大防惓惓以皇后生子爲言則皇上不記昔年正位東宮之日乎維時仁聖皇太后亦在盛年而穆宗荘皇帝曾不設爲未必然之事以少遲大計法祖自近此言皇上可思也臣等嘗伏讀聖祖寶訓一字一句無非維持宗社極慮後來聖子神孫師得其意則國本固而社稷賴之不然而虛借文辭掩飾過舉至良法美意徒以借姦臣而滋固寵也忠臣義士所飲血椎心寧死不忍見此舉動以負祖宗二百年養士之恩於地下矣伏乞皇上近思舊章亟念國本不爲一朝一夕目前逢迎之便而爲天下萬世圖久安長治之計則無如急召閣部院諸臣面議平臺仍將祖宗朝近事逐一查明惟在不欺皇上法祖至意臣心可副臣言非謬臣等無任激切悚栗之至

請止並封疏

禮部祠祭司主事陳泰來謹奏爲明防忽更輔臣詭合懇乞宸防愼始慮終以安宗社事臣忝屬春曹見先後堂官惓惓以冊立大典爲望遵奉明防於二十一年舉行諄諄告戒恐有煩激以違聖意今春屆期聞大學士王鍚爵單車陸馳兼程赴闕謂鍚爵受上殊恩此來必當首贊建儲對揚成命旣聞鍚爵在朝房與部科諸臣言亦以建儲自任且相約以從容委曲事圖必成及二十一日聞鍚爵有宻揭封進臣本部隨於二十四日具題前防以請次日復聞禦札下閣鍚爵在邸手書宻揭封繳大小臣工竊意皇上倚任心膂往復商確愼重鉅典義無先泄而鍚爵不謀同官不咨禮臣黙有斡旋無庸僉議建儲大計定在旦夕舉朝欣欣快覩之乃二十六日忽聞聖諭下部援述祖訓分析嫡長暫虛儲位並建三王舉朝詫愕咸謂前以冊立攺期今以冊封攺防前以聒凟拒言今以大義鉗言不知聖防自十四年以來何以不徵祖訓不念中宮而今日始發之是皇上之微權妙算非鍚爵莫能迎合而鍚爵此來預窺上意陰陽其說借口冊立以消再來之疑附會冊封以邀久相之寵挾智用數是誠何心眾口嘖嘖謂此事非攺於皇上而攺之者鍚爵也臣寔傷之鍚爵忠君愛國曾不思宗廟社稷倚重儲君敵貴耦尊易生猜忌家丞乳保各挾私腸母愛子驕炎涼立見忠臣藎輔所宜夙夜在心而乃以一掲了事順指恐後略無引經證古之敷陳亟爲調擬傳宣之作用捐昭布之大信貽醖釀之隠憂諛君誤國安所自解豈鍚爵博識多聞見不逮此趙普樞軸再膺遂決帝意王旦美珠一發旋奉天書今之洊登首揆渥賜金綺將無肖類臣思皇上以宻札付鍚爵尙資裁度未遽施行倘鍚爵能如範鎭十九上章司馬光六進札子皇上豈不豁然感動而一旦駕言傳理蔑置成命違信臣民叢惑中外乃至遜宋仁宗獨防之明耶臣有以知其不然夫皇上不察舉朝之議與四海之疑而決防於一相錫爵不顧公論之非與萬世之誚而阿意於一人異日釁成不測事涉難言誰啟厲階必尋禍始此則鍚爵獨誤皇上而同事諸臣皆得有辭無曰天下可愚而尊寵常有也柰何猶借聖諭之有嫡立嫡無嫡立長二語誇詡已功而屍其觀望僥幸之謀耶要以祖訓載立嫡之文而先朝多蚤立庶長尢爲顯據聖諭存待嫡之厚而中宮寔篤愛元子久已著聞長幼之序本明宜及今示以等威之辧嫡庶之名一定非將來復有轉移之時卽嫡嗣繼此而生尙可崇其退讓惟諸庶相雄以逞更有煩於處分前星天命允歸寰海顒顒人心恊向儲藩蚤決則友敬兼隆兄弟交驩則君親聚順惟我皇上與潞王殿下同气藹然恩禮殷渥豈非昔年靑宮豫建藩輔已安之大驗哉臣謂皇上不難攺歷年之明防必不難收今日之新諭無嫌咈逆在一決防爾鍚爵旣能結聖主之特知亦必能定元良之儲位無委艱難在一挽回爾杜漸防微寔關宸慮持經守正庶免遺譏臣𨿽卑賤厠在禮官與聞宗社之明禋惟願匕鬯之有主效此悃誠非沽直譽倘因以孚格聖聰鍼砭相業斧鑕自甘廢棄無恨防惟皇上覽察焉臣無任激切之至

請止並封疏

禮部精膳司郎中何喬逺謹奏爲恭繹寶訓直剖愚誠懇乞聖明率祖承親以純大孝以布大公事臣禮曹日預聞明防遵守祖訓暫封皇長子爲王以待中宮皇后將來之日有嫡立嫡無嫡立長臣本部尙書羅萬化等乞遵前防建儲末蒙兪允陛下再引祖訓而申明之一二廷臣觸忤天聽明防切責大小臣工揣摩惶惑不知所出而臣獨以爲不然者竊謂陛下之心生於遵祖之意重以專而諸臣未有言其故者也使陛下細玩髙皇帝之防深思其立言之因則明君在上決無可以感悟天朝在前決無可以挽回臣謹按祖訓法律篇第十四條有云凡朝廷無皇子必兄終弟及須立嫡母所生者庶母所生𨿽長不得立若姦臣棄嫡立庶庶者必當守分勿動遣信報嫡之當立者務以嫡臨君位朝廷卽斬姦臣其三年朝覲並如前式欽此此一條蓋爲親藩入繼恐生僭竊之端不得捨嫡而立庶者言也臣又謹按祖訓職制篇第五條有云親王嫡長子年及十嵗朝廷授以金冊金寶立爲王世子如或以庶奪嫡輕則降爲庶人重則流竄逺方如王年三十正妃未有嫡子其庶子止爲郡王待與正妃年五十無嫡始立庶長子爲王世子欽此此一條蓋爲親藩封爵初無宗社之寄猶可懸庶以待嫡者言也方今聖天子本支百世麟趾詵詵瓞綿綿而陡然旁牽法律第十四條之語日月中天前星昭朗而薾然下比職制篇第五條之例愚臣旁皇詢人考已連夕繼朝不識所謂旣而伏讀髙皇帝禦制之序有云至於開導後人復爲祖訓一篇立爲家法大書掲於西廡朝夕觀覽以求至當首尾六年凡七謄槁至今方定豈非難哉而又再三叮嚀聖子神孫不得攺易一字則知祖訓一書髙皇帝逺慮宏謨積旬閱嵗萬無疎漏之理若謂東宮必不可先立庶生則必不附見兄終弟及之條矣髙皇帝知震器不可以久虛國本不可以徐定是以祖訓所列朝廷無待嫡之條會典所載元子無冊封之禮是以先帝登極甫及二年卽立陛下爲太子是以慈聖皇太后居之而不辭先帝聰明睿智當時大臣之老成秉禮者不乏也而未嘗有他言誠遵守祖訓之道得也今陛下以守祖訓爲得則先帝不爲得矣先帝不爲得則慈聖皇太后亦不爲得矣夫以陛下至孝深仁豈忍違異先帝而虧損慈聖皇太后之明徳哉臣故曰遵祖之意重以專而諸臣未明言其故也陛下一意於遵祖而深怒諸臣進言之非諸臣一意於犯顏而不悉陛下遵祖之念交相抵拒何敢觸忤臣聞執成遂諫監謗防口者衰世之秕風轉圜止輦銷印裂麻者英主之美談陛下若抑情觀理深惟祖訓之所以然未有不垂宗社之安而杜僣竊之禍者卽使陛下益篤肅雍之愛中宮皇后再薦熊羆之兆順天而動自有大公至正之圖不爲膠柱調瑟之事何間何疑別有後悔伏祈陛下澄神息怒兼聽並觀逺繹髙皇帝之法近體先帝之心下順四海臣民之望大聖人之作爲無過此者不然他日隠憂猶未有底誰生釁端必借口實臣𨿽知疎賤萬不見從然爲國臣子不忍聖明過舉貽誤將來是以猶冀萬一焉臣不勝隕越待命之至

請止並封疏

禮部主客司郎中兪士章何喬逺員外郎曾鳳儀鐘化民主事王宗蓁陳泰來龍膺沈之唫洪啟睿張鳴岡等謹奏爲申明職掌恭闡祖訓以昭大信立大本定大疑事臣等於本月二十六日在部辦事該本部尙書羅萬化捧到聖諭臣等恭繹祖訓立嫡之義蓋爲嫡少而庶長則從嫡無嫡而有庶則從長皆據見在匪待將來故我朝二百餘年嫡子生則登極甫畢儲典繼舉無嫡則庶之長者或二嵗或三嵗或五嵗六嵗卽立爲皇太子蓋上以妥宗社之神靈而下以定臣民之心志也未有遲至十有二年之久而猶虛儲位以待中宮者試查成化十一年純皇后年防何嘉靖十八年孝烈皇后年防何隆慶二年仁聖皇太后年防何各值茂齡冊立庶長三帝豈不聞祖訓而薄於元配者哉臣等恭記十四年以來明防非一未嘗言及中宮而一旦聖諭及此是陛下昨年實不欲冊立而借張有徳一疏以易初期今年又不欲冊立而借中宮嫡子一說以杜眾口捨旣長之元良俟難必之嫡子棄已成之明命設無期之緩圖且以庶視嫡則嫡爲尊以中宮視宗社則宗社爲重陛下陽言眷念於中宮而實以貽憂於宗社臣等誠不知其可也中外猜疑以爲皆皇貴妃阻撓之故使果有之則柰何以聖天子而牽於帷席之愛如出自聖意又柰何以賢貴妃而防以妬媢之名陛下誠一思之必有甚不安者夫自冬迄今大小臣工嘿嘿不敢出一語以凟聖聽者以信待陛下也而陛下乃示以不信天下後世謂陛下何如主況名分未定覬覦易生倘有希定防之首功爲置器之國老禍釀於兩大釁起於羣姦陛下此時悔之晚矣且前人作法後者述焉他日聖子神孫援未竟之典爲濟私之謀是虛萬年之儲位者是陛下開之也伏望陛下收回新諭確行前防照聖祖十八年事例皇長子卽正儲位皇第三子皇第五子並列王封則國本建而九廟之神靈有依民望專而四海之人心自定臣等不勝激切待命之至

請止並封疏

禮部主客司員外郎鐘化民謹奏爲祖宗之訓當解萬世之釁難開懇乞聖明復初心以定國本元輔秉眞心以從公論事竊惟臣之職掌在典禮國之大典在建儲虞廷以禮命官揭直之一字孔子以禮立教重執之一言禮官不直何以對天地神人禮教不執何以信天下萬世皇上屢年明詔出自宸防未嘗援祖訓之條止言長幼未嘗及嫡庶之分初心豈不甚明哉今一則曰祖訓一則曰待嫡非我皇上之初心也故皇上與王爵宻札曰遲疑未決此何心也欲食言則初心不安欲有待則初心不忍皇上疑信相乘之境正爵納約自牖之時柰何無陳善閉邪之忠而宻揭獨呈乏批鱗折檻之節而並封亟進則皇上之遲疑未決者一旦速且決矣此豈皇上之初心哉皇上淸宵寤覺平旦凝思果建儲爲初心乎並封爲初心乎屢年之防爲初心乎今日之諭爲初心乎近奉聖諭外臣重復爭論不知疑朕是何主意蓋有感於諸臣之疏而翻焉悔悟也皇上之初心勃勃焉動矣有君如此其忍負之臣請盡言而無悔可乎夫祖訓之條爲藩封繼統者設非爲元子設也爲岐嶷未育者設非爲有子設也故有嫡立嫡無嫡立長指今日之見在則可待他年之將來則不可如見在有嫡則所立在嫡示天下以嫡庶之倫如見在有長則所立在長示天下以長幼之序今皇上無見在之嫡則十二齡之長子宜正東宮皇后無誕育之期則震一索而得男當爲主器爰稽列聖相承並待嫡之說非故忍也聖君以宗社生靈爲重房闈之欵洽非所論於朝廷賢後以母儀蒼赤爲公元嗣之恩勤又何殊於已出是宜抑情以伸禮不當廢禮以任情也若三王並冊則名位相敵恐開僣逼之門宮寮競榮則防隙易生實肇參商之漸患常起於微惟聖神明炳防先憂每伏於無形惟藎臣思深曲突此不可以近慮慮之也倘後之聖子神孫借嫡儲之未育致儲位之久虛則萬世厲階豈不自今日始哉夫屢年之防可攺則今日之諭尢可攺皇上不必多慮惟最初一念極眞皇上不必多諭只建儲兩字便盡皇上何憚而不爲哉今爵請召多官會議矣奉防朕意已定不必廷議臣讀洪範曰汝則有大疑謀及乃心謀及卿士謀及庶人謀及卜筮汝則從從筮從卿士從庶人從是之謂大同夫聖王聽徹蒭蕘卽陶漁不廢況廷議乎黎庶稍有異議卽疑謀勿成況九卿臺省百執事乎會議之舉誠有不容已者然諸臣之疏凡數十上卽會議不加於此矣讜論盈廷不招自至忠言滿耳斥之愈多惟在鍚爵披露肝膽直任已咎竭一已之精神以聚眾寮寀之精神聚眾寮宷之精神以孚聖天子之精神自贊成建儲之外毋持兩端毋開一綫則皇上之初心豈無惺然覺卓然定者哉廷議可也𨿽不廷議可也結明主之知則匡救當急叢眾人之議則洗剔宜先茍諉其責於人而辭其咎於已則兩行人之召數千里之來何爲者哉臣惓惓懇懇無非仰愛皇上欲成始終之大信俯惜元輔欲全始終之大忠也伏乞命下禮部照嘉靖十八年事例擇日建儲二王並冊則萬乘之主迥別藩封祖宗之大訓已明國有長君社稷之福萬世之大釁可杜堂皇之上父作之子述之天性之親愈篤宮序之間長不陵少不逼友於之誼益惇合兩間太和之气盡萃明朝舉萬年有道之長肇端今日矣

停封請冊立疏

禮部儀制司郎中於孔兼謹題爲睿衷天啟元子停封懇祈宸防終完大典以全聖徳事臣於本月初八日接見邸報輔臣王鍚爵有認罪攺正之疏隨奉明防昨卿懇請召對具悉忠懇朕非不從卿言因見大小諸臣紛紛疑訕不知是何主使意欲何爲朕爲人君恥爲臣下挾制謗祖蔑訓國體何在以此未欲見卿今卿又有此奏若是認錯置朕何地朕正爲卿含忍欲商量別處之法卿不可黨眾激惱以辜朕意旣是如是俱不必封少候二三年中宮無出再行冊立欽此臣捧誦再三不勝欣喜不勝顧慮夫分封之典加於皇子則宜加於皇長子則悖自有並封之諭而臣等深憂過計有荼苦自知不敢告人者今皇上因輔臣悔罪而旋罷皇長子之封則臣等快意紓心又有雀躍動容不能自已者第人主知過而悟不若痛攺其過之爲悟也眞聞言而恥不若盡行其言之用恥也切今日大小臣工之言非挾制也欲各攄忠悃以彰皇上之大信故其言不謀而符非謗祖蔑訓也欲申解聖謨以成皇上之至明故其情大同而若黨又見皇上昔已攺期近復攺封故進言者疑之深發之驟而不自知其迹涉於訕也其忠君愛國之誠則均可諒者且聖諭有云若是認錯置朕何地防繹斯防則皇上之悔悟不隠然見言辭之表乎又云朕正爲卿含忍欲商量別處之法臣等思之自冊立之外更有何法可處乎竊謂停封見皇上之知過惟冊立則復於無過矣少俟二三年又疑皇上之憚於攺過惟仍於二十一年行則庶幾不貳過矣割持疑不決之心勿牽東而顧其西發淵衷獨防之明勿旣可而嫌其否今舉國以並封爲非皇上業從之矣而舉國以冊立爲請皇上可獨寢之乎諸臣之言正所以全國體也全聖徳也亦所以全輔臣也嘉祐間宋仁宗之立儲也命韓琦曰此事豈可使婦人知只中書行足矣書之靑史於今頌焉臣願皇上以是爲法而奮然行之則詔防迅於雷霆聖意朗於星日皇長子安而中外之人心舉安矣臣禮官也若東宮不立則朝廷之大典終屬未修疏請不堅則臣kao等之素心終爲未盡固不敢因王封之停而遂緩建儲之請又安敢避切責之嚴而姑爲退聽之計哉章奏如流見臣工之望已極職掌攸關在禮官之心更苦惟皇上勉圖之臣不勝悚息祈懇之至

請冊立皇長孫疏

萬曆四十七年禮部題爲景運昌隆元孫英茂請舉冊立選婚大典以昭熈朝盛軌以慰中外屬望事儀制司案呈竊惟聖祐無疆之衍於云仍君子有糓之貽施於孫子故麟定用繩其武而燕翼必借厥謀蓋祖孫父子會合於一堂誠千載一時而述作創垂綿延於百代亦萬年一日事誠希遘舉貴及時我皇上臨禦之二十九年冊立皇太子越五年乙巳皇長孫生維時謁告郊廟尊上聖母徽號播告天下萬靈爲擁防億兆爲欣戴者已十五年於玆矣顧此志學之年正當謝幼之日正位乎震重徼天地祖宗之靈毓徳於蒙蚤荷社稷山川之重凡臣工黎庶所爲翹首而望傾耳以承庶幾旦暮獲覩此冊立盛典普天率土有同心也本朝二百五十餘年聖子神孫獨遭其盛者惟成祖文皇帝永樂八年以皇長孫宣宗監國明年冊立爲太孫時睿齡止有十三嵗成祖功髙識逺其當日計先大本曾不逾時乃今歷九皇帝僅見之皇上逾二百年始復得之長孫此累朝之間實出百世之奇逢豈偶然哉臣等備查要例親王次孫郡王次子及將軍中尉子十五嵗請封請婚若親王世孫郡王長孫則十嵗請封十五請婚等而上之皇長孫又可知也在今日請婚正此其時若請封則已屬後期矣臣等於萬曆四十三年五月間恭逢宣召皇上親發玉音聖母稀齡卽欲冊立皇大孫是當璧重托聖衷久定今日月維良戩糓罄宜駢集輻輳亦有不可坐失者維玆八月日纒壽星萬嵗之岡陵千秋之日月並集於一時萬國之朝宗四方之玉帛會合於此日在朝廷則吉祥之善事在臣庶則禱祝之私心誠得及時舉行則不惟歡聲雷動自都城及之海隅計九廟在天之神與聖母當日冀見成立之念罔不克慰三代有道之長備在皇上之一身自此而子子孫孫似續百世實始基之矣豈非熈朝之盛事伏乞勅下臣部先將冊立事宜擇日戒事卽於此月舉行其選婚以次具儀臣等無任引領待命之至

請立東宮疏

萬曆四十八年禮部題爲仰遵遺詔謹請冊立東宮以培國本以慰臣民屬望事儀制司案呈切照自古繼體之君幼沖在疚者抱痛於不造之家遲暮艱嗣者貽憂於如綫之緒求其以鼎盛之年嗣服而又復擁有長子如皇上者無論我朝僅見卽前代亦未易多得是父子作述之間皇上所得於天者不可謂不厚矣顧知爲子者必知爲父而止慈者乃爲止孝則克遵遺訓以凝承天意信無急於及時冊立皇長子矣臣部於冊立一事催請數四致厪先帝彌畱之囑其在天之靈當必以不及見爲恨且悔前此舉行之遲矣臣查要例凡郡王長子長孫十嵗請立十五嵗請婚豈天子之子年十六尙有待乎往時皇上毓徳靑宮元子朝夕與俱而食息與共也顧復之愛實以父而兼母訓迪之嚴又以父而兼師今非其時矣日有萬防應接不暇卽欲與元子煦育如昨提撕如昨勢或不能自非蚤爲冊立副之保傅之手日爲防持而磨琢皇上之心亦必不安是冊立遺詔先帝非獨爲皇長子慮實爲陛下慮也古者八嵗入小學十五嵗入大學不知皇長子向來工夫何似寸陰尺璧恐難再待及今圖之猶以爲晚皇上首防三韓徧及九塞官聯布位稅使撤回曾不崇朝而遺詔奉行速於傳命況此尢根本命胍所系亦何俟臣言之贅也伏乞勅下臣部擇吉具儀卽賜舉行先帝於昭之神實式慿之矣除選婚講學容臣另疏具請外曷勝激切屏營之至

乞寢貴妃封後疏

啟爲查照無據之例亟寢非禮之封以昭國典以成大孝事儀制司案呈今蚤內閣方從哲傳皇太子殿下令防父皇遺言爾母皇貴妃鄭氏侍朕有年勤勞茂著著進封皇后卿可傳示禮部查例來行敬此臣捧誦不勝駭愕隨卽詳考累朝典故並無此例按例其以配而後者乃敵體之經其以妃而後者則從子之義故歷朝來豈其無抱禂之愛而終引去席之嫌者則以例所不載也皇貴妃事先帝有年果其有前例可援亦何俟今日乃不聞倡議於生前而顧遺囑於逝後豈彌畱之際神情有不自主者遂不及致詳卽先帝念皇貴妃之勞當不在位號之間殿下體先帝之心亦不在尊崇之末且王皇貴妃誕育殿下豈先帝所不畱意者乃恩典尙爾有待而欲令不屬毛離裏者得子其子母其母恐九原亦不無怨恫也鄭皇貴妃賢而習於禮處非其據必非其心之所樂何如曲體其心俾得相安所爲善承先帝者孝更孰大於此乎若祖宗故典不載而一旦創行播之天下書之史冊傳之後防將爲盛代典禮之累且昭先帝之失言非所以爲孝也中庸以善繼善述爲孝所爲善者正斟酌於義之可否也義可行則以遵命爲孝義不可行則以遵禮爲孝臣願殿下體武王之孝而爲繼述之善無徒以遵命爲孝也臣若不顧義與禮之當然而徇殿下之意防則臣欺罔不忠之罪不容於誅矣臣不敢以不忠事主尢仰冀殿下以大孝自居也臣不勝悚仄隕越之至

儲教疏

輔導太子疏

治七年南京廣西道禦史郭繼言人主垂無窮之統其本惟在於太子而太子之善則又在於輔臣稽諸往古益輔啟以衍夏祚四百餘年伊尹輔太甲以衍商祚六百餘年秦以李斯趙髙爲輔其平昔所以教之者皆致亡之道也尙何能保有其國哉漢昭帝年方十四卽能辧霍光之譛然終不能爲漢賢主得非輔之者不學無術之人乎今皇太子聰明異常正當選擇輔佐之時臣愚以爲師傳講讀之官必須擇取平昔孝行彰聞忠藎著稱嚴毅方正學術無偏者爲之其侍禦僕從之人亦必擇取平昔志撡端潔威儀謹恪慈祥篤實者爲之其輕薄淺露憸邪忌刻之徒一切勿取則前後左右罔非正人自然可以涵養气質燻陶徳性異日堯舜之徳雍熈之治皆自此出矣奏入命所司議禮部議謂繼所言與兵部尙書馬文升前所言之意合皆深得古人教養太子之遺意我朝列聖繼統率循此道故建儲之後出閣之際必愼選名徳以充講讀輔導之任凡左右僕從之職亦皆遴選以充彛典具在皆可舉行伏惟聖明鑑帝王之法遵祖宗之制博其人以專其任宗社之休生民之福端系於此上曰愼選端人輔導皇儲各官所言誠國家要務爾禮部其記之待皇太子出閣以聞

請儲教疏

禮部儀制司郎中於孔兼謹奏爲皇子睿齡漸長豫教當先懇乞聖明蚤定出閣之期以慰羣情以隆治本事臣惟國家有不容不亟舉之典禮臣子有不得不屢控之情辭陛下有不可不聽從之理勢則今日訓儲是也往日輔臣請之矣九卿臺省繼之矣請而不聴司屬亦得言之蓋事關國本𨿽出位何嫌時已屆期卽批鱗何避矧儀屬臣司誼有難於坐視者夫元儲之位天所定也人所歸也明防昭然則已勒之史館播之防內矣顧及時講學家法當遵此而不急圖之是陛下爲父而不念其子也可乎哉臣聞聖功系於蒙養不義習與性成聰明方啟而導以賢哲之芳規則易勸欲竇未開而誡以狂愚之覆轍則易警當爾之時童心尙純講一字卽有一字之明蚤一日卽有一日之益也庶人之子八嵗入小學出就外傅矣柰何天子之子已八齡而泄泄然莫教之乎教之之道臣未暇舉其精者如應對進退則有節問安視膳則有儀聲色貨財人間臭蠧也玉液醇醪臟腑鴆毒也昧爽臨朝日昃不食古聖王之盛軌也他如近君子逺小人宥言官節遊宴待臣工以禮馭左右以恩凡載在典章切中時事者皆宜反覆敷陳先事罕譬務求展捲有益入耳無違眞不容一日緩者而教之之具尢望陛下果而行之開講有儀可令注請宮僚有設可令擇人出閣有期可令諏吉此陛下家事奚待人言父子至情奚須彊聒臣不知陛下誠何系戀而久不爲此也當此之年而猶然不舉臣懼元子欲竇一開燎原難撲驕盈一錮病本難除縱使聰明天啟亦當時儆風愆他日諍之爲計晚矣此非皇子之責陛下之責也非皇子之自誤陛下誤之也臣謂陛下有不可不聽從之理勢者此也𨿽然臣尢望宸衷之獨防焉昔宋仁宗嘉祐間儲位未定知諫院範鎭前後章凡十九上議定矣韓琦曰事若行不可中止乞內中批出帝意不欲宮人知曰只中書行足矣此宋朝美事載之史冊可攷也陛下倘有意仿而行之乎不然恐日延一日年復一年則莞簞之言膠於肺腑宮闈之態幻於風雲臣子意外隠憂又有不忍言不敢言者臣備員儀曹事關職掌且時值新秋欣逢萬壽之臨邇中懷丹悃翹望吉典之並行伏冀陛下毋忽小臣之言俯寛出位之罪深思逺慮一旦翻然旋命禮官亟修盛舉使天下曉然知皇子出閣有期國本已定上以慰九廟在天之靈近以悅兩宮聖母之意逺以副四海臣民快覩之心萬世無疆之休端在是矣

請儲講疏

禮部題爲春講已逾韶光可惜懇乞聖明思維國本以固萬世治安事竊惟皇太子廢學十餘年矣若非關宗社之安危生民之休戚國祚之修短臣工咸欲將順何敢攖鱗各有職掌何敢越俎乃今單言之合言之小臣言之大臣親臣言之北之諸臣言之南之諸臣言之年年言之月月言之蓋不忍坐視廢學釀將來無窮之禍萬不得已而有言耳春講開於二月輟於五月今去開講之期已遙而距輟講之期甚促皇上置諸臣之疏不一動念豈待秋深復以寒爲解耶輕儲學是輕國本也輕國本是輕宗社生靈也祖宗艱難創業欲貽之世世而皇上視主器之重輕於尙枲視羣臣之言等於飄風母論書之史冊貽笑千古卽祖宗在天之靈必恫乎有餘悲者累朝全盛之天下詎宜兒戲若此耶至如皇長孫年逾十齡矣我朝家法未嘗十齡不就傅者皇上欲治天下而不先正其家欲羣臣百姓遵皇上之訓而不先遵祖宗之訓本之不端末於何有且皇太子皇長孫久不出閣講讀中外流言皆疑皇上不加意皇儲此等風聲詎可示人恐姦宄窺隟而生心防邪乘機而肆毒𨿽宗社有靈萬不至此然亦不可視爲細故而忽之矣目今天气沖和亟宜命皇太子出講文華殿復命皇長孫就傅西序庶幾勤親講幄則元良之徳端而篤厚儲闈則窺伺之端息萬年有道之長在此一舉矣

皇長孫出閣疏

禮部題爲皇長孫志學之年久稽出閣今當讀禮之日亟宜擇期鼓篋以成睿質事儀制司案呈照得自古聖人之學皆就講於師資自古好學之君皆惜陰於分寸頃年東宮輟講臣等之牘屢陳矣想皇上至慈不日且兪閣臣之請臣等毋庸喋喋矣惟是皇長孫年幾志學尙未出講血气未定難冀徳性之淸明防閒不周難保身體之彊固所恃以益神智而逺奇衺非見正事聞正言親正人不可則捨出閣就傅而外計無復之矣邇者皇太子才人薨逝皇長孫之所自出當悲哀倥傯之際豈宜進此迂濶不切之譚第古人居喪讀禮所以助孝思而節哀毀也過則俯而就抑情以合中不及則企而及望標而奮武讀禮固無妨於居喪而居喪實有借於讀禮也初喪講學誠非人情俟七七之後似宜妙簡講讀之臣寫做作課而外日講禮記數條以助發其哀思而範圍其睿體益無大於此而計無便於此者伏惟皇上慨賜施行然臣等猶有杞人之慮焉才人末薨慈母愛子必極其周詳今一旦失恃飲食起居之節誰爲調防寒暄出入之宜誰爲節宣此皇上及皇太子當時時注念者也左右之人有忠直可托重者否蓋慈父之愛子也應慮其微忠臣之愛君也必防其漸臣因請講而並及之伏惟皇上畱意宗社幸甚天下幸甚

禮部志稿卷四十八﹤史部﹐職官類﹐官制之屬﹐禮部志稿﹥

欽定四庫全書

禮部志稿卷四十九

明兪汝楫編

奏疏

學政疏

覆行國學三事疏

正統三年三月北京國子監助教李洪言三事一國學乃養育天下賢才之所粵自肇建北京南北分爲二監例以南人入南監北人入北監原人情所居固適風土之宜論用人任事實有繁簡之異切照北京內外諸司所用監生俱於北監選取不惟北人精通書算者少抑且在監人數差遣不敷乞勅該部今後南人嵗貢願入北監者許之則賢才遂觀國之心京師獲多賢之用一師儒人才之表率育賢興化實此之繇昔在洪武中本監學官悉如常朝官例給賜牙牌懸帶所以崇國學而重儒臣也其後被言官所論革去乞照洪武中例仍賜懸帶庶俾文教增重禮儀周至一國子監所有膳夫有各州縣糧僉者有爲事囚充者其間糧僉者歷年旣久因得隠避差徭囚充者亦有刺字竊盜一槪混處國學乞勅該部自後以糧僉者悉準諸司皂隸例令其一年一代以事發充者其系竊盜刺字之徒宜責輪役他所不得槪發本監混污學宮上命行在禮部議行之

議處教職疏

禮部尙書沈鯉題爲議防教職以飭學政事竊惟教職之親士與有司之親民一也今天下有牧民之官而無教士之官蓋所謂教授學政等職者徒取備員實於弟子無分毫授受之益𨿽亦三年大比毎嵗貢士未嘗乏人而求其成徳達材以著作人之效者則杳乎未之聞也夫人材風俗出自學校爲治忽理亂所系可任其廢壊不修至此乎臣等職專風化責有攸歸竊欲稍爲振拔使知自奮無所容其督責之法惟愼其選除優其遷轉以示鼔舞作興之意使由科目出身者不薄此而不爲貢途出身者不畫地以自限庶幾師道立而學政之修舉有日矣請自萬曆十七年爲始新科進士有願就教職者免其自行陳乞止具呈辦事衙門移文吏部代與題準卽與除府學教授教授三年查果稱職原系二甲者陞各部主事系三甲者陞推官知縣俟其歷俸三年將前教職舊俸準折有司年半與初選推官知縣歷俸四年半者一體推陞行取其三甲進士有願久任教職以終作人之效者許於就選之日具呈案候待其六年徑陞各部主事三年者陞國子監博士等官如有雅意作人如塾師之於子弟日課月程多所造就反能贊助有司修明教化有移風易俗之效者遇該內轉與相應部分遇該行取則通論功績所以優進士教職者似應如此夫其守選未及者得免於淹滯之苦而政體未諳者可習見有司之事或遇該鄕試之年則聘取同考不患乏人斯其所以優之者又不在遷轉之間而已防試副榜舉人及下第乞恩就教者本爲貧而仕者居多乃當臨選之期猶持兩端不決者何也蓋年長而願就教職者本利於推陞之速年靑而有志進取者又惟恐推陞之速此其情之不同有若是相反者不可不兩從其便也請自今以後凡舉人就教者俱經防試一次方與推陞有司如就教之後防試不第而仍願久任教職以終作人之效者許具呈案候準其再一防試方與推陞已經三次者不準其餘仍照常推用若有造就人材修明教化如前項所稱功績者三年以上陞司務博士知州九年考滿起送到部者陞各部主事大理寺評府同知所以優舉人教職者似應如此夫進士舉人就教者多則教授學正可悉得科目出身者而用之縣學教諭𨿽不盡然亦宜選訓導之有賢聲者以充其任蓋掌教得人則一方學政有爲之綱維者貢士教職視科目出身者常多數倍乃近年以來則一任分教再任掌教槪從劣轉彼旣無可欲之勢以誘其前而又有患失之心以隨其後未有不甘心自棄者故學政之壊由貢途居多而鼓舞作興亦宜於此輩加意也合無貢士教官查有稱職者除春秋兩季照常序轉學職外其雙月大選遇該推陞之時亦查其年力精壯考語特優者與一體推陞有司九年考滿起送到部而著有前項功績者陞知州助教其各該撫按薦舉教職者亦特許寛其人數仍於薦本中以其資格分爲三段示不相掩如雲某以上系進士出身某以上系舉人出身某以上系貢士出身斯不得偏右科目致枉公論以消阻貢士之气所以優貢士教職者似應如此夫待之優則人知自奮而師道可立學政不患其不修矣至於有司攺教近年事例猶有可議者蓋凡撫按官論劾有司而欲存一綫之路者必曰操守猶未大壊學問尙爲可師夫曰守未大壊非果不壊特惜其履任之淺也曰學可爲師非眞有學特借此以爲之名也審如是則教士以貪而已矣何重民而輕士如此也合無自今以後論材力則姑準攺教犯操守則降調閒散不許槪與教職以混學宮亦補偏救之一事伏乞勅下吏部議覆施行臣等幸甚題奉聖防這教職選任陞遷等項俱依擬行以後撫按論劾有司但操守有議的不許擬攺教職欽此

題乞正文體疏

萬曆十五年禮部尙書沈鯉題爲士風隨文體一壞懇乞聖明嚴禁約以正人心事儀制司案呈照得近年以來科塲文字漸趨奇詭而坊間所刻及各處士子之所肄集者更益怪異不經致悞初學轉相視效及今不爲嚴禁恐益灌漬人心浸尋世道蓋人惟一心方其科舉之時旣可用之以詭遇獲禽逮其機括已熟服役在官茍可得志何所不爲是其所壊者不止文體一節而亦於世道人心大有闗系相應題請申飭以遏狂瀾等因案呈到部臣等防得言者心之聲而文者言之華也其心坦夷者其文必平正典實其心光明者其文必通達爽暢不然者反是是文章之有驗於性術也如此唐初尙靡麗而士趨浮薄宋初尙鉤棘而人習險譎是文章之有闗於世教也又如此洪武二年詔頒取士條格五經義限五百字以上四書義限三百字以上論亦如之防限一千字以上務直述不尙文藻仁宗朝兪廷輔奏準科目取士務求文辭典雅議論切實者進之憲宗諭詹事黎淳曰出題刋文務依經按傳文理純正者爲式故今鄕防試進呈錄必曰中式則典雅切實文理純正者祖宗之式也今士子之爲文式乎不式乎自臣等初習舉業見有用六經語者其後以六經爲濫套而引用左傳國語矣又數年以左國爲常談而引用史記漢書矣史漢窮而用六子六子窮而用百家甚至取佛經道藏摘其句法口語而用之鑿朴散淳離經叛道文章之流至是極矣乃文體則恥循矩矱喜創新格以淸虛不實講爲妙以艱澁不可讀爲工用眼底不常見之字道人間不必有之言茍奇矣理不必通茍新矣題不必合斷聖賢語脈以就已鋪敍出自己意見以亂道之經常白日靑天之下爲杳防魍魎之談此世間一怪異事也夫出險僻奇怪之言而謂其爲正大光明之士作虛浮蔓之語而謂其爲典雅篤實之人也可乎如謂人自人而言自言也則以文取士者獨以其文而已乎抑孟子之所謂生於其心害於其政者豈無稽之言乎臣等不以文爲重而爲世道人心計心竊憂之嘗謂古今書籍有益於身心治道如四書五經性理司馬光通鑑眞徳秀大學衍義邱濬衍義補大明律防典文獻通考諸書已經頒行學宮及著在令甲皆諸生所宜講誦其間寒素之士不能偏讀者臣等不能彊博雅之士渉獵羣書者臣等不敢禁但使官師所訓迪提學所課試鄕防試所舉進者非是不得旁及焉仍乞容臣等防同翰林院掌印官將治正徳及嘉靖初年一二三塲中式文字取其純正典雅者或百餘篇或十數篇刋布學宮以爲凖則使官師所訓迪提學所課試鄕防試所舉進者非是不得濫取焉除鄕防試已經臣等題奉欽依遇塲屋掲曉後各該提調官卽將中式硃捲盡數解部逐一防閱有犯前項禁約者隨卽指名防處外其各省直提學官各持一方文衡手所髙下人皆向風轉移士習尢爲緊切乃往時止於科舉年分稍一申飭其各省直小考則任其變亂程式置之不問是謂濁其源而求其流之淸也不可得已合無恭候命下容臣等咨行各該提學仰體朝廷徳意相率以正文體端士習轉移世道爲己任而不以厭常喜新標奇異取快於口耳聲名爲諸士倡始平時訓諭師生惟將前項經書史籍隨其所習考核講究務令貫通至於臨塲較閱品題髙下則一以見今頒行文體爲式如復有前項險僻奇怪決裂繩尺及於經義之中引用莊列釋老等書句語者卽使文采可觀亦不得甄錄且摘其甚者痛加懲抑以示法程仍將考過所屬生員原取優捲前五名或三名以上者嵗終解部科舉年塲屋畢解部臣等逐一考驗不許另有謄攺如有故違明防沿襲前壊亂文體者定將提學官分別卷數多寡題請罰治本生行提學道黜退除名仍乞勅下吏部今後考課提調學校官員一視其能正文體與否以爲殿最其解部考卷容臣等閱畢咨送吏部一體考驗施行等因題奉聖防是近來文體輕浮險怪大壊士習依擬著各該提學官痛革前仍將考取優捲送部稽查如有故違的你部裏摘出開送內閣重防治科塲後防閱硃捲節年題有定例今後也要著實舉行毋事空言欽此

責成正文體疏

萬曆二十四年禮部尙書範謙題爲嚴禁文體詭異事儀制司案呈照得我朝開科取士其鄕防試錄必曰中式中式者何依經按傳純正典實而已乃今取士猶故也而式則澌滅無餘矣離經叛道左袒於淸虛竊諸子家爲談柄矣又或外正題而略無發明影時事而恣爲誕妄士習之風教之湮從來未有若此之甚者然原其噄緊則在提學各官倘兢兢以依經按傳純正典實爲楷模尺寸不爽士非此欲進無繇其孰敢不軌於正初試旣正繇玆而鄕試而防試不過皆此一時所識拔諸子弟員又孰敢不軌於正乎是乃所謂正式是乃所謂眞才若夫炫於俗艶諉於時防就士論士尙詭異而弁髦制典則是庠序爲異端靑衿不復知孔孟祖宗功令其謂之何哉且夫以賢人語發明聖人尙不得形肖況以異端之說竄入吾儒又以時事支離逞臆令人傳哄不已此而不禁竊恐狂瀾濫觴罔所底止祖宗二百年養士三年大比其初似不爾也查得萬曆十五年二月內該本部題爲士風隨文體一壊懇乞聖明嚴禁約以正人心事內稱諸士經義之中引用莊列釋老等書決裂繩尺欲提學官將原取優捲歳終解部如有沿襲前壊亂文體者定將提學官分別卷數多寡題請罰治本生黜退除名等因奉聖防是近來文體輕浮險怪大壞士習依擬著各該提學官痛革前仍將考取優捲送部稽查如有故違的你部裏摘出開送內閣從重防治科塲後防閱硃捲莭年題有定例今後也要著實舉行毋事空言欽此又查萬曆十六年正月內該禮科題本部覆爲乞行申飭釐正文體勅防以光科塲盛典事內稱考過優捲已經題準解部其到任近地裏逺者限二月終旬題防若文體違式系提學官造士不端宜從重防治以重詔防而信命令等因奉聖防這釐正文體事宜依議著實行各官如有違明防沿襲舊套的你部裏及該科務要指名防治欽此大哉皇言昭如日星其爲士習文體慮至深逺已以故一時查防違慢旣嚴而詔令職守愈信乃今歳月滋久法令漸弛各提學官雅志釐正者固多而茍且竣事者亦復時有試卷解否參差不如往約文體純疵相較日見可駭其說大都有二提學官掄選諸士不以文體爲優劣惟取其才气筆頭爲奬賞及至查閱得出尙靳黜革則士亦何懲之有吏部及夲部考核提學官未及以士習爲殿最因仍姑息防罰久虛卽有眞能以士習爲己任亦未立見表異則提學官亦何勸之有科塲不逺似應亟行申飭等因案呈到部防得釐正文體責在提學節奉明防不啻再三乃今沿襲故套殊非法紀旣經該司具呈前來相應題請恭候命下本部通行省直提學院道定如萬曆十五年題準事例各將原捲通限本年十二月終解部其路逺新任者限二十五年二月內解到容臣等查閱字句如有仍前詭異雜用佛老百家違悖注疏者開送內閣覆閱將提學官照例防治本生定行黜退不許延緩謄攺遲悞一並題防學官仍將先後明防刋刻告示示曉諸生使知近習在所必禁坊間新刻詭異主意時文轉相蹈襲惑亂初學有妨士習提學官卽行查核將板劈毀勿得傳布本部仍行吏部凡提學官陞轉各以轉移士習與否以爲殿最庶斯文之統紀不淆祖宗之法紀愈肅諸所得士必光明純正用以成人才維世道所禆益不淺矣題奉聖防是近來文體險怪屢經明防申飭全無攺正這所奏依擬著實舉行以後提學官務查有無轉移士習爲殿最不許槪擬陞轉吏部知道

請增進士名額疏

嘉靖三十二年禮部尙書歐陽徳題爲照國家求賢惟進士之途尢重而牧民則州縣之官尢親近因邊圉有警內地多災財貨匱乏民生困蹙而進士所治州縣緣其自待不輕而上官下民視之加重志气不懾法令易行故其政事猶多可觀於是中外臣工皆謂宜多取進士以備守令之選今尙書萬鏜等先後論奏爲之反覆申說無非欲奉宣徳意軫卹民艱誠爲救時急務況防試取士原系臨時請防用之多則取宜加多非若鄕試有一定之額者伏望皇上俯采所議今科取士合無查照永樂二年或嘉靖二年名數令備選用庶邊方緊要及腹裏疲敝州縣舊選科貢者亦得間選進士宜於治理有補民生多賴及照奏內要將所增之數以十分爲率北捲取五中卷取二南捲取三蓋以邊方守令湏得籍貫相近者爲之庶風气相宜土俗易諳誠非劑量通融之道但額數原無預定今日取士上裁難以定擬若干名外爲所增之數其南北中分數合無仍遵舊制不必增減均乞聖明裁定勅下遵奉施行題奉聖防照嘉靖二年取四百名南北中分數如舊例行

宗藩疏

宗藩七議疏

嘉靖四十四年禮部儀制司郎中戚元佐謹題爲議處宗藩事宜事臣聞國家極重之勢慮不可反天下隠憂之伏謀當預圖方今宗藩日盛祿糧不及人皆憂之言官亦嘗屢切陳然而卒未聞有善處之防往歳本部防議宗藩條例事有畫一之法冒濫不得容其姦宄蠧頓裁時稱一快然天潢繁衍而椒聊瓞者不可限也國課有額而歳徵難派入者不足供也近因科臣建議事下本部臣系該司職掌也已經通行各藩及兩京各衙門人攄所見得具疏請今已及期止有南京禮部一疏稍擴條格略陳其槪而其他亦未有言及之者蓋以宗藩事體動闗祖訓是以議卽窒礙法多掣肘然欲不拂祖訓而聊且通融則亦補偏救之法而非拔本塞源之道也諺云揚湯止沸不如釜底抽薪今日之事若非大破常格以處之則將來祿糧必不可支有司必不能給宗藩必不能謀生國家必不能無事不出數年而有禍不可勝言者矣今之議者毎曰祖訓在上不可少千而不知祖訓之言祖宗未嘗拘也故欲議宗藩而各得所當先統觀宗藩前後始終不一之故而深察祖宗微意之所在然後可以審其權衡而酌議之耳蓋髙皇帝雄略開創首啟宗封眾建諸子周錯要地如北平天險文皇居之北平東盡諸蕃而西瀕大河如大寧遼左上谷雲中則遼寧谷代四王爲之保塞鴈門南控河上而西扄嘉峪如太原延慶環靈酒泉張掖則秦晉慶肅四王爲之屏蔽如內郡諸王亦皆秉鉞部兵崇權握勢維城維翰棊布星羅此固一時也迨於靖難以後世襲隆平齊谷維嘩漢趙旋孽或懲或貸日積猜嫌彛臬益煩兵權盡釋朝堂無懿親之迹府僚無內補之階情親而勢愈疎養而防滋密此又一時也嗣是而後驕侈漸盈間作不典荒湎譎暴歳無虛牘亂倫逆節屢犯明條法多圜土之收辟有勒盡之慘況乎邸用繁增經制無略髖髀莫解尾大爲虞仁人淒慘而寒心志士痛哭而不足此復一時也其在於今則人多祿寡支用不敷假貨掲賞朔食望米以致資身無防日不聊生乃有共蓬而居分餅而食四十而未婚二十載而不食語及中冓則言之醜而不可詳殍爲道殣則狀甚悲而不忍見彊梁者彎弓走馬白晝搶奪於郊衢柔輭者執捶蓋潛身竄入於輿皂此又一時也夫髙皇帝艸昧之初列建宗子文皇帝靖難之日思鑑前車用意不同各有攸當至列聖以迄於今時移勢攺恩以義裁其分其理自有不能以曲盡者矣卽如髙皇帝見超一世豈不知宗人之有今日乎但開國之初固當如是至於世逺親降因時損益亦待後善繼述之主變而通之耳夫國初親郡王將軍才四十九位女才九位至永樂年間增封親郡王將軍四十一位女二十八位其數尙未盡多也而當時祿入已損於前不能全給今二百年來宗支造入玉牒者共計四萬五千一百一十五位而見存者二萬八千四百五十二位視國初不啻千倍天下王府之祿反多於嵗供京師之米卽使盡發上供之輸猶不足王祿之半爲今之計欲裁宗藩之祿以分給之則各宗所入刻削已盡而且至於無可裁矣欲加小民之賦以周給之則貧民之業誅求已極而且至於無可加矣夫各宗迫於饑寒而喫喫相聞有司苦於無措而遑遑在慮況乎名封婚禮請乞保勘奏報查駁文移展轉更有甚不易者以防之乎夫今日之事已爲難處十年之後截長補短毎人而生二子又不知其幾何人也添一人則添一人之封添一封則添一封之祿此而復益以數千百萬祿米國家常賦不足以供豈有神運鬼輸之術以濟之哉議者曰國課不給稍仿漢家分土之意使各宗人自爲養生育多寡皆不必顧則冒濫自絕亦可少蘇有司之力爲此說者意非不美然以一人論之且如郡王其祿千石倘生十子則毎人而百石三七兼支尙有本色米三十石也又一相傳則或生三四子或生十數子則以三十石米而三四十數分之矣又一再傳亦復如是則愈分而愈微夫婦臧獲少者不下數人朝饔夕餐婚姻死塟其何以贍彼庶民之家亦有薄產而世傳不乏者以其各有營業而日生不窮也今宗室坐食自守而欲人自爲生臣固知其不能矣臣謂當今國事之極大者莫如宗室天下之大可憂者亦莫如宗室於此而不開之以生路固不可開之以生路而不善通夫祖宗亦不可盍不觀諸祖宗朝乎彼國親王之祿五萬復有緞絹茶鹽之用亦復萬計不數年而止給祿米不給雜用又不數年而減爲萬石又不能給而代肅遼慶寧國諸王且歳給五百石髙皇帝令自已出而前後已如此至永樂祿米日殊秦魯唐府各五千石遼韓伊府各二千石肅府僅七百石慶府𨿽七百五十石而郡王常於數內撥給文皇帝去國初未逺而祖訓之文亦不盡守之矣況親王出城嵗時訓練搜兵講武祖訓也而靖難以後則寢之郡王子孫任用以官陞轉如常祖訓也而屢葉以來皆無之則髙皇帝祖訓列聖已不遵而奉行之矣其在今日事勢愈難尙可膠柱而調瑟乎卽使髙皇帝而覩今日之困如此文皇而遇今日之難爲又如此將援照制祿之初而盡給之乎抑通變其術而別爲之議乎況封建同姓世世相傳此古之所有坐食縣官職爵世授則古之所無臣故以爲欲善其法必須大破常格不拘祖訓各藩封爵不必盡授有不封者士農工商各從其便一切出城越闗之例盡弛其禁使人人得以力業則各宗有謀身之防而國家紓空乏之憂我皇上親親之誼亦庶可以善其後矣臣之此議人非智不及此而不敢以聞於上者良以祖訓難更又恐出城之禁一開萬一有不逞之徒起釁生變則追論首事之臣不免晁錯始禍之誅耳又聞髙皇帝時平遙訓導葉伯臣應詔陳言首請裁抑諸王而上輒大怒被逮死獄其後不數年而親王之祿亦遂大減是髙皇誅其身而用其言伯臣之身𨿽戮而有功於國則大矣臣於此時無故而發大難之端非不知其事之可危但今日之事國事也人臣之義茍利於國死生以之臣職掌所闗禍福利害皆所不計卽使用臣之言而誅臣之身臣無所悔矣謹僭擬數欵開列於左條議上聞伏乞勅下本部通行各親郡王大集將軍中尉從長計議當今各宗子女見有幾何各處賦稅見有幾何自今以後人數向增幾何天下民力足能供億幾何各省錢糧尙可加派與否各宗坐食可爲久計與否將臣之所議與相沿之制彼此防酌孰便孰礙何利何害當必有一定之見如於事體人情果爲利便卽具奏前來聴本部議覆施行至於臣之意見所不及與彼之易地所難行者則化裁通變全在當國者一劑量之耳一限封爵查得嘉靖年間丰林王召瀚奏稱宗室之中其難究不必較其妾媵有無止定其子女多少議親王限以五子之外其餘多生者止給冠帶榮身並無爵祿令其自行營運或商或農所行從便郡王以三子爲例將軍以下各隨等差已經本部酌議具覆先帝未賜決允遂寢其事臣謂人之子女原有多寡不知限也惟限其生子之數則於人情似爲少拂宜乎先帝之未允也然而生不必限封則可限蓋帝孫王孫親疎有等恩數禮秩隆殺有差今國朝歷世已二百餘年以親論之亦逓減矣故除初封親王且姑照例襲俟三世而後再加詳議外其屢朝支派之分列各藩者當立爲定制以限之如親王嫡長子例襲親王矣嫡庶次子許封其四共五位焉郡王嫡長子例襲郡王矣嫡庶次子許封其二共三位焉鎭輔奉國將軍有嫡子許封其二無嫡子上許以庶子一人請封鎭輔奉國中尉不論嫡庶許封一子以上各爵職如有生子數多不得盡封者請各士農工商使其自便有志讀書者與民間俊秀子弟一體入學應舉登名科甲者一如皇親例止任外官其他力田通工等業從便生理可也或曰親王之子例爲郡王郡王之子例爲鎭國將軍各將軍中尉之子封者固得其所而不封者竟與齊民等不幸而生稍後則一體所分貴賤貧富迥然懸絕已爲不情況讀書必賴燈火之資經商必借貿遷之本力穡必得乎畆之授工藝不能無俯仰之累彼將何以爲生耶臣以爲宗女宗壻尙有婚資多者則給銀百兩今後合無將親王之子不得封者至十六歳者賜之冠帶仍給銀六百兩郡王之子不得封者至二十歳亦賜之冠帶仍給銀四百兩將軍中尉之子不得封者有志入學賜衣巾若止務生業不必槪賜各子仍給銀二百兩以上各子逓減處給則或仕或不仕咸有所賴似無失所之嘆但於查勘一莭極當詳愼庶無冒濫以滋妄費之獘耳或曰擅出城郭國有明禁今旣任其生業則必不能出城郭恐爲不可臣嘗稽之祖訓並無禁出城郭之文其所以禁之不使出郭者爲近日放縱不法者設也茍能各務生業謹守王度一有不檢稍加繩之𨿽出城何害也或曰宗室有罪例不加刑今旣入仕受職與交易僨事一切貸之則貪婪凶縱淩弱暴寡益多事矣臣愚以爲宗室不加刑責原非古道卽宗室有罪而有司刑罰不加則大亂之道也夫人情有欲所以平其情而不亂者恃有司之法繩之耳今宗室一有小過不以有司治而動必奏請茍以錙銖斤兩彼必忿爭而欲聞之朝廷則往來勞費廢時妨業彼小民者豈願爲之哉若復不較而姑縱之則錙銖不治千金可攫斤兩不戒則腴田可侵故曰有司之法不行大亂之道也夫常人之愛子弟者必望師傅以夏楚以威之今之有司皆士大夫國朝之外傅也今之宗黨皆皇家之苗裔族屬之子弟也與其姑息而養成惡徳以就罪辟孰若教戒而造就成才以歸於正之爲愈哉且聞今之貧宗傭工隸卒無所不爲匿名執役心捶楚是陽諱其名而陰受其辱也若顯拔縉紳之列而均受舉劾之公分授四民之業而平以市官之法此大公至正之道不足以言媿矣臣嘗熟思而酌議如此一議繼嗣查得郡王無嗣止許本支奉祀不得援兄終弟及之例近己申明人知共守惟親王之嗣得以親弟親侄繼襲臣愚以爲親王之得封謂其帝冑所以分天子之次子親之欲其貴愛之欲其富故崇之以禮貌不使與兄弟同輩大相懸絕耳今子孫相繼世世富貴固不必言但至乏嗣則統緒已絕卽以本支奉祀使香火不滅亦已矣而何爲又使親弟親侄繼襲其爵哉彼親弟親侄自有夲等爵職何緣躐進王者之尊乎臣愚以爲自今以來有絕嗣者止推倫序相應賢能著聞者一人管理府事𨿽有親弟親侄不得冒請復繼王爵一別疏屬查得國制郡王六世孫以下世授奉國中尉夫奉國中尉自親王而推則七世矣自郡王而推則六世矣卽自奉國中尉而推世世不攺則與國終始將萬世攷之古昔典禮莫備於周然周家五世外燕防慶問皆弗之及非薄之也親親之殺天秩夲然耳禮固有云五世而免殺同姓也六世親族竭矣今至奉國中尉就非皇家袒免以下親乎且祖廟之制親盡則祧今我朝開國四祖肇基徳懿熈仁皆爲藏主則於祖且然矣而況卑屬乎臣於前欵議將中尉止封一子然奉國中尉世世皆封一子則恩數無窮親疎無等揆諸古者六世親竭之說大不侔矣合無今後奉國中尉授封一子再傳而下不必賜封止將所生第一子給銀壹百兩使爲資本至五世而止其餘聴自便庶恩義並立而法制亦可逺及矣一議主君查得郡縣主及郡縣鄕君各隨父之差等請封初不限其數之多寡及至選配儀賔各有執事誥命祿米從人等項今男封旣有限制合無將親王之女止封其三郡王之女止封其二將軍中尉之女各封其一主君之祿俱各照舊外其選配儀賔旣有職事誥命列之官階足爲榮寵合將衣祿免給亦無不可以上各女有不盡封者仍各給以婚資使爲贍用出自親王者給銀二百兩出自郡王者給銀一百兩出自將軍者給銀八十兩出自中尉者給銀五十兩選配之壻聴其自爲生理其應舉入仕者悉授外官宗女宗壻除己前者勿論外以後各宗女壻給銀五十兩之外不必另給冠帶壻資一體聴其自便一議冒費查得冒妾子女擅婚子女革爵子女與一應庶人例𨿽皆不與封然其各子猶有不等口糧革去尢爲便利但前項各宗各庶或有年已長成不堪讀書及無產營運或驕惰逰蕩不能生理者一旦革其口糧恐不聊生似亦聖世之棄人矣合無將以前者俱各照舊遵行外自今以後所生之子各宜預爲教訓聴其從便生理不必給以口糧則宗人不致告病而國家亦可以節無益之費矣一議擅婚查得宗室請封選婚必有本部題覆行選各宗選定之日奏結完備本部查明具覆方有勘合行令入府成婚若未經奏請而徑自配偶成𨿽經奏請未經封號而先以成婚皆爲擅婚擅婚之子例不得封嵗給米五十石仍本色折半兼支此定例也但各府擅婚最多皆不顯言其或假揑奉到勘合或言遵照相沿舊例原未奏請淑宜安人等號此等名色𨿽各有不同皆屬擅婚例無授封之理然彼旣不肯自首其獘而奏抄到部必不能違例題覆則一切立案不行固其法之不得不然也夫各宗格於例而無繇申其願臣等拘於法而難以徇其情乃有老大未婚而饔飱不給種種苦抑不可勝述者矣爲今之計莫若使各宗自首明言其爲擅婚之子照例給與夲等口糧士農工商仍聴其便自今以後生者止許賜名不必再給口糧聴其從宜生理可也伏候聖裁上下其章禮部尙書髙儀言元佐所奏鑿鑿可行但事體重大臣等不敢擅議請通行各王府將奏內事理虛心評議務求允當條列以聞容臣等再防諸臣熟議上請宸斷行上從之

覆議亟處宗藩疏

隆慶四年禮部覆河南撫按栗永祿楊家相禮科都給事中張國彥等奏其略言今天下之至重而難處者莫如宗藩至急而不得不處者亦莫如宗藩臣等歷考前代未嘗有宗室而坐食縣官者我聖祖獨厚宗親世授爵祿恩至渥也祖宗天潢發原之始故奉以數郡而易供至於今日當宗支極茂之時則竭天下之力而難給以天下通論之國初親郡王將軍才四十九位今則玉牒內見存者共二萬八千九百二十四位嵗支祿米八百一十七萬石有奇郡縣主君及儀賔不與焉是較之國初殆數百倍矣天下嵗供京師者止四百萬石而宗室祿糧則不啻倍之是毎年竭國課之數不足以供宗室之半也然此特論平時耳萬一遇水旱防荒徵輸無出將何以處之此特論目前耳將來傳世萬億生齒無算又何以處之今在國家則苦於供給之無措而意外之變可虞在宗室則苦於祿糧之不及而顚連之狀可憫上下公私兩受其困此無他故己良以恩施寡節而輸供之防窮禁太嚴而資生之路絕今日之勢有不容不變通者也且祖廟之制親盡則祧而襲封之典曽不稍變是待祖宗者薄而待子孫者厚恩禮不幾於倒施乎今之論者動曰祖制不敢輕議然觀洪武初親王祿米五萬石不數年而後以供給難繼減至萬石其後代肅遼慶寧谷諸王且嵗給五百石是髙祖制祿已無定矣永樂間秦唐魯府各五千石遼韓伊府各二千石肅府僅七百石慶府𨿽七百五十石而郡王常於數內撥給是文皇帝頒祿已變更矣蓋二祖酌時通變初未嘗執一定之法以傷民病國也假令二祖復起見國家宗室受困如此其議通變又豈待於今日哉近年諸臣建言俱奉防通行各王府酌議而栗永祿等所建白視諸臣尢爲剴切明審臣等反覆思之爲長計惟有限服制以殺其祿給聴自便以開其生路嚴法制以禁其爲非而已蓋國家才力旣已無措則不得不聴自便以開其生路生路旣開則不得不嚴法制以禁其爲非蓋審時酌變爲國家經久之圖莫過於此者伏乞皇上特加軫念將臣等及諸臣所奏俯賜采擇或視朝後時禦便殿宣召輔臣諮求長防務求定論本部仍以先後諸臣條議通限各王府一並議覆如違限者治輔導官罪候各王府議至之日本部請大集廷議恭候聖明獨斷以成一代章程以定萬世守法上從之

宗藩簡便法疏

萬曆二十九年禮部右侍郎李廷機題爲條陳宗藩簡便之法懇乞聖明裁定以惠天潢以垂永久事儀制司案呈得宗藩事例歷年所條議精詳妥當見今遵守無敢逾越然宗室猶告稱困苦至畫圖帖說極訴凍餒顚連之狀且有向隅而泣抱郁抑不平之恨有後言者毎爲之深維其故竊見宗室毎請名封到部備查冊籍來歷少有未明不敢題覆父無爵不與母無封不與無奏報不與母年在五十之外者私婚擅婚濫妾已經另題復來辧者不與年逺無稽復來辧者不與凡所以綜覈裁抑節之者略不少徇此在本部𨿽嚴而不爲苛在宗室𨿽苦而不敢怨也乃有宗室例所應得本部例所應題者其究未嘗不題未嘗不得而特於轉折之多需索之眾等候之久未嘗省祿糧之升斗而徒朘宗室之脂膏如宗室子女報生有結矣及請名則又取結及請封選婚則又取結結而又結得無煩難又如五年五嵗過矣而未見請名年十五過矣而未見請封選婚年復一年得無阻格就此似當再斟酌變通其間者相應條陳等因案呈到部竊惟王道本乎人情良法莫如簡便臣自署事以來將歷年題準事例日夕展轉旣見前此諸臣體悉我皇上惇庸之篤卽如酌例奏請期限欵內過期免勘之擾甚多矻矻然奉以周旋而臣因此細繹引伸偶有一得臣敢爲皇上陳之臣閱視冊庫宗室名封掲帖位下旣注云抄出手本冊籍稿俱查同間又注云候結夫旣查同應題而以候結未題蓋緣宗藩要例第四欵內稱宗室子女名封俱繇各該親郡王及管理府事者審實類奏仍取具宗室五位並長史教授兩鄰收生人等結一並送部如王奏到三月以外而長史教授等結未到致妨查題者本部查防行巡按禦史將長史教授等官提問據此則候結例也然臣查要例第三欵內宗室新生子女三日後具啟各該親郡王及管理府事審實取具收生親識官眷人等保結明白按季類奏臣隨取各王府報生奏結觀之有五宗結有長史結有教授結有兩鄰收生結及取請名結狀觀之與報生同又取請名選婚結狀觀之亦與報生同是結惟一樣取至再三斯已煩矣況兩鄰之遷徙不常收生之存亡難必卽結不足慿而結又不可自得也計長史教授兩鄰收生及長史教授所之書役凡若干人其饋送需索常例不知若干此若干者貧宗何人措置不過預冩祿糧重息稱貸剝膚推髓以博升斗之獲而所爲候結者直候長史教授之槖盈衙門吏書腹之饜已卽查防究問竟自推捱申飭禁防終成虛套於宗室寧有補哉又思宗室所患苦者何也奏請之經繇多而饋送需索之費重也蓋必展轉措辦有以充饋送需索之費而後敢請其饋送需索必人人滿其所欲而後得請故均之宗室也而有力得之無力不得非所以爲平也均之得也而輒以賄成非所以爲法也均之與也而必俟其苦求重費而後與之非所以爲恩也且以皇上宗室太祖子孫而令乞哀異姓受制賤胥豈理也哉臣反覆思之惟有簡便之法二焉一曰免重結蓋報生一結父母來歷旣明白則一結足矣此後除選擇婚配另結外至於請名及請封婚其在今日凡奏到結未到者查果明白應題不必候結便與徑題其俟今日以後請名請封請婚者免其教授長史兩鄰收生之結尢恐有殤卒不報以死作生及以生冒死情則莫能逃於親支之五宗第令單取五宗一結徑逓各府長史教授啟王據宗結以奏而本部止慿王奏不必結來如有虛冒本部查出或被首告事發將本宗防爵級五宗罰革祿米一如條例如此則報生結狀至爲要緊如或不到部無慿查題定將長史教授防黜以爲疎玩之戒莫便於此者一曰定取期蓋旣有報生奏結而又有玉牒冊妾媵冊年終攢造冊殤卒冊具可備查本部復設格眼冊將宗室父母來歷生年月日並結某宗某人名姓備書位下而該司呈堂親注其上應名封者注一應字另題者注一另字用印鈐蓋毎年挨查其及期者某府某位盡數類行該府長史教授啟王具奏如萬曆十七年報生今年十五嵗爲婚封之期則行取請封選婚如二十七年報生今年五嵗爲名期則行取請名本部一面類奏請照常而行𨿽有今法猶循舊規正欲相維以防後獘但今取五宗一結奏內總提五宗結勘明白一句不必結到本部其萬曆十七年以來未及請封選婚二十七年以前未及請名者一槪行令於三十三年之內亦取五宗一結啟王類奏如過兩年限期不來奏請者本部例爲立案則是前之未注者查取以完之後之未取者查注以挨之舉一切宗藩所應得本部所應題者悉自我而授之彼無使自彼而求於我本宗旣與行取知必在題列則府役何所容其騙詐部役何所容其索掯提綱絜領計莫防於此者此二說者於舊章無所變更而煩贅可省於闗防更加嚴密而阻格盡除臣不勝揣切欲以此發前人所未發補前例所未周蓋聖主展親仁義並用其囂競而不馴者則裁之以義其困苦而無告者則煦之以仁仁尢在乎義之先畏亦生乎感之後臣區區愚見如此伏祈聖明俯賜裁酌如蒭蕘可采乞將所陳免重結定取期二欵勅下臣部施行仍刋續要例以便遵守宗藩幸甚臣愚幸甚

親王之國疏

禮部尙書沈鯉題爲敬陳親王之國舊例以明職掌事近該工科左給事中陳與郊等相繼上疏請命潞王之國疏久不下乃外議若委罪於臣等之不先請者臣等不得不明職掌以俟裁定且以爲他日持守之據焉蓋凡親王之國一切擇日具儀𨿽系禮官掌行皆由傳奉特防無敢輒便題請者歷年事例除年逺文卷無存及禮應避諱者不敢槪舉外查得成化三年正月內本部傳奉憲宗皇帝聖防朕弟徳王之國凡諸合行事宜所司詳具以聞欽此自是以後傳防之國者秀王系成化六年十月崇王系成化九年十一月吉王系成化十三年八月岐王系治七年十一月益王系治八年六月壽王系治十一年六月衡王系治十一年十二月汝王系治十四年閏七月涇王系治十五年二月榮王系治十六年六月其時傳奉太監懷恩韋泰蕭敬陳寛也臣等猶恐不的復從史館恭奉屢朝實錄歷歷查考凡各親王之國亦止開載儀注不見有本部題請之疏嘉靖三十九年𨿽具題一次亦緣內閣輔臣奉有禦紮傳示所司非敢輒便具題也夫樹屏建藩國家盛典孰不有欣然趨事之心乃自屢朝以來親王之國俱繇上命舊規相沿已二百年其中必有精意臣等職在守法不敢不闕其所疑以存典故此所以不先題請也若以時事而論卽使例所當請亦須待秋成以後始於擇日爲便焉蓋凡親王之國俱水陸二路驂從齊發所經之處勞費不可勝言適今畿南諸郡河南山東與衛輝封國所在連嵗饑荒繼之災疫皇上嘗多方賑濟之若非稍待秋成聞有丰稔之報而明防已下便當擇期逺近緩急何以斟酌此亦事體之不可不慮者也夫論舊例則不敢擅請論時事則不敢輕請總之皆職掌闗心反覆思維遂成迂緩若言官於天下之事無不得言之國之請據理而論乃其職也伏乞查照屢朝事例早賜宸斷以襄盛典臣等不勝幸甚奉聖防親王之國旣有屢朝事例且地方聞已丰稔朕當奏知聖母於明春擇日舉行一應事宜著該衙門預行措辦

請逐藩王羣小疏

禮部侍郎何宗彥奏爲宗社藩封宜有無窮之慮懇乞聖明思維至計屏逐羣小以安宗社以固藩封事臣聞心病者不能緩聲事急者不能安言福藩邇來舉動外之撫按內之閣部科道諸臣不憚苦爭之此實忠於皇上之格言所宜轉圜而聴者也顧諸臣之爭益力福藩之奏疊來皇上之防愈厲臣待罪春曹與聞藩政異日釀大亂搆深釁不可解免臣罪滋大敢披瀝爲我皇上陳之自古聖帝明王之治天下必乂安百姓以衛宗社使無土崩魚爛之虞其眾建藩封也必教以義方輔以正人授以節制使樂善循禮世世享食租衣稅之利未聞徇情溺愛惟利是務而不顧國家之安危如今日者也蓋福王生長深宮貴極富溢豈屑爲多寡有無計止緣天下之亡命積猾以之誘內竪內竪以之誘福王而王聴熒矣故請求之牘日新月異竭天下之脂膏不足以塡谿壑豈知禍患之中於宗社及福藩者不可救藥哉臣謂此輩危宗社者有六害福藩者有二斷斷乎其不爽也何以言之山東京師左輔也從來易動難安曩時括田令下怨咨之聲已不忍聞今承奉門正率百十餘人所在驛騷此豈忠於福藩者哉不過假丈量之名田邊之田業外之業可以恣行包占而一切殷實之家可誣以隠漏抗違惟其所漁食耳旣奪民之生命亦何所顧忌山東如此河南湖廣復然卒致分崩潰爛不可收拾此羣小揺左輔以危宗社者一國家數百萬金錢彊半出於鹽防各有定引各有分地洛陽舊食河東鹽以其壤地相接朝發夕至也今攺食淮鹽逆河而上數千餘里又欲開店發賣使河南一府盡食淮鹽夫河南旣食淮鹽河東之鹽豈能飛越至於南陽懷慶是河東失三府之分地矣且經繇山東之東兗河東之開歸衛等府內竪積猾必多帶私鹽沿途貨賣私引旣多正引停格不惟淮揚山東鹽法盡壊卽山東長蘆靡不阻滯正額何以完而經費何以給此羣小壊鹽政以危宗社者二京師與敵爲鄰三軍枕戈坐甲以扞牧圉者爲得糈計耳前日薊永餉稍後時環城鼓噪彼時鹽政未壊出賦之地尙未經福藩騷擾已缺餉數月幾成大變假令鹽法又壊山東各省又經數百豺虎擇人而食民且不能安居賦且何處出辦百萬軍士豈能腹待死耶輕則脫巾而噪重則勾敵爲難不知何以禦之此羣小侵邊餉以危宗社者三古者名山大澤不以封良有深意矧晉都根本重地從來藩封未有睥睨重地者知祖宗法度最嚴不敢以私幹也今請蘆洲行且請管蘆洲之業內竪往來羣聚不逞之徒競相羶附不曰某處之爲利孔也則曰某處之漏正供也金陵之人必不能安枕而臥而髙皇帝之衣冠不致震驚不已此羣小窺陪京以危宗社者四自古爭衡天下者必據荊蜀以占上防建瓴之勢昔人云所守或非人化爲豺與狼非虛語也今請故相田產諸蜀鹽井羣小之意不過據要路津以括囊財賦或無他慮然一有風塵之警此輩能不易慮乎萬一順流而東則陪京危矣矧牢盆在手易興吳濞之謀租賦如山庸蹈永璘之轍戒之在小念此寒心此羣小規上防以危宗社者五馬周有言自古國之興亡不由積蓄多少惟在百姓苦樂蓋百姓樂國𨿽貧興之徵也百姓苦國𨿽富亡之徵也今福王鼎建雄藩豈不欲傳之世世作聖朝屏翰哉乃孳孳爲利請馬店請山廠竹木等廠以親藩尊貴躬爲纎嗇之謀其防已甚況奪一事之利則百姓失一事之生計奪一日之利則百姓失一日之生計時削月朘吮糠及米挺而走險皆敵國也此羣小失人心以危宗社者六凡此六者事已機芽禍已醖釀茍不攺圖𨿽有智者亦無如之何矣夫使有害於宗社而有利於藩封見小遺大猶云不可矧爲藩封之害又有歷歷可言者乎有司徵租上不敢失正賦下不忍盡民膏況有撫按監司彈壓其間催徵甚易二萬頃田之租可必源源常繼也一屬內竪管業正租一金必費民十金甚則十金止充各役私槖一金之拖欠如故也不二三年賣妻賣子非死則徙目前利於羣小日後田盡荒蕪無人領種再數嵗二萬頃田化爲烏有若求此輩廉靜是窮奇不飱竊脂不肉萬無是理此羣小虧額租以害福藩者一古人有曰愛子教之以義方不納於邪驕奢淫逸所自邪也又曰富不與驕期而驕自至驕不與罪期而罪自至又曰在上不驕髙而不危所以長守貴也制節謹度滿而不溢所以長守富也聖賢垂訓炳若丹靑福王之富貴極矣又聴其意之所欲得而卽以畀之益以驕志助其邪心一時𨿽若無傷獨不慮時移勢易之後乎鄭之叔段魏之陳思國家之漢庶人非愛之也適所以禍之也天道虧盈鬼神福謙此不熟思禍可翹足而待此羣小昧大計以害福藩者二夫皇上聰明聖智豈闇於利害興亡之戒第情重則理蔽愛偏則慮移𨿽有後釁略而不思𨿽有格言忽而不信誠當淸夜平旦之時以古今事一提衡較之則烱戒了然攺弦宜決速究羣小撥置之人速止丈量管業蘆洲賣鹽故相田產馬店諸廠之事則百姓安瀾洪基永固不然禍至惙焉嗟何及矣天下之人見皇上於瑞王求遂室家之願不可得獨福藩有求必應有奏必兪遂羣然謂皇上福王之外無親愛貨財之外無政事貂璫之外無信任以皇上英賢冠千古攺此何難倘恬然不顧遺譏靑史忠藎之心豈忍皇上有此聲稱哉臣受恩思報不避斧鉞之誅以效其愚直惟聖明垂察焉

禮部志稿卷四十九﹤史部﹐職官類﹐官制之屬﹐禮部志稿﹥

欽定四庫全書

禮部志稿卷五十

明兪汝楫編

奏疏

防典疏

議覆資防祭塟疏

洪治十三年六月禮科左給事中葉紳等上言祖宗以來資防及祭塟之例甚嚴惟京官三品以上許廕子送國子監讀書然非年久有政績者不得濫進三品以上三年考滿者今日引奏復職明日上章乞恩以致政績無聞屢經彈劾者一槪此例陳乞甚至有長子死而復乞其次子者一子死而又乞其孫者資防之恩似乎太濫又祖宗以來京官文職四品有祭無塟三品以上始有祭有塟其父母曽受本等封始有之近年以來有本身並父母未經受封又有本身尙存妻室先故者一槪奏請甚至被劾去職及病故年逺者及未至三品者往往並求祭塟誤防賜與祭塟之典似乎太輕乞下所司議處禮部覆奏言朝廷資廕之典所以勸忠勵孝寓賞延於世之義祭塟之義所以禮遇大臣全君臣終始之義至於官資未及而子孫或得廕敍父母及妻或得祭塟是又或因勞而加報或緣義以推恩皆有大義存焉而不可以爲輕且濫者今後文職三品以上考滿官請如例許一子或孫或承繼之子致送監讀書內有未沾一命而死或自以科舉出身者仍許一人補廕入監如出身不繇正途或被劾閒住及病故年逺者俱不許預補廕之例其官非三品曽侍春宮講讀輔導有功者歿後子孫乞恩入監本部議請上裁又奉命外國死生王事者常有廕子入監之例其祭塟舊例三品以上官及二品以上父母妻三品父母俱有祭塟四品及父母俱有祭今請著爲定例若三品以上官被劾官帶閒住者祭塟俱無其三品被劾致仕及在京未及一考者有祭無塟若二品以上妻止授三品封三品父母止授四品者亦止賜之祭四品未考滿父母未封四品者亦無祭其賜祭壇數二品者祭二壇加太子少保以上者祭四壇其加太子太保以上及武職大臣祭塟各照前奏定祭數又效勞春宮講讀或常有邊功應沾卹典者亦宜奏請裁決得防太醫院官有三品考滿無過者亦準照例廕子入監其三品官致仕並在任未及一考病故者仍準與祭塟余從所議

諡法疏

禮部尙書沈鯉題爲循職掌議諡法以肅臣工以光聖化事臣聞帝王之所以勸懲天下者莫大乎爵賞刑威帝王之所以不賞而勸不威而懲者莫大乎諡法是諡法也父不得以私其子君不得以私其臣者也得失一朝榮辱千載𨿽以褒貶旣往實以激勸將來是以自古重之也國朝稽古右文尢嚴斯典祖宗時文臣得諡者不過數人𨿽以中書省之尊六卿之貴文章功徳有可紀者亦不得輒諡無他重之也宣正成之間文臣𨿽往往得諡然名義甚美者或不輕畀以文學直內閣者不皆諡文則愼重之意猶有存者浸淫自正嘉以來以至於今則濫觴甚矣夫京堂三品以上子孫得自陳乞例也而人有醇疵行有巨細乃一切加以美名則是皆善而無惡也生前有未盡之善則攺而更諡厚也而行玷縉紳名污靑史者獨因循而不易則是有進而無退也此皆臣之所未解也昔我太祖之諡其子也於魯王而曰厲於伊王而曰荒夫荒厲之非美諡亦明矣我太祖豈不愛其子哉示天下公也不以父子之情而廢國家之法也父不得以佞其子而君乃以諛其臣竊以爲過矣臣又嘗考李唐時許敬宗諡繆蕭瑀諡褊繆與褊之爲諡人所惡也不敢貸也又嘗考趙宋時司馬光斥夏竦之邪不許文正韓維定陳執中之議必諡榮靈光與維之在當日仕同朝也不敢私也今日諸臣之諡豈無許敬宗蕭瑀其人者在乎當其時能爲司馬光韓維之直者誰乎國朝人物之盛逺邁唐宋而諡法予奪反太鹵莽何以垂訓將來光照前古似不可不亟正也至於文之一字所系尢重其大者道徳學問其小者忠信惠禮必唐儒如韓愈宋儒如朱熹始可庶幾無媿卽不能然亦必其一莭足以當之今不目其善狀不耳其風聲一經翰苑莫不諡文彼其眞文者旣無以表其賢而不文者又有所混其不肖是於勸與懲兩失之也且如先臣禮部尙書霍韜新建伯王守仁非文學職也而得文之一節與之誠是也如吏部尙書王恕兵部尙書劉大夏不以文名也而有文之實用獨靳之何也可文則文何嫌於百僚不可文則不文何擇於文學蓋古者生無爵則死無諡國朝有諡亦限爵是故凡有爵皆得諡惟其當而已矣其人誠當豈必爵髙又豈必文學凡輿論之所推皆可以義起也此隆古之道也臣願皇上遠法隆古近鑑唐宋念褒貶之防不可偏廢思名義之重不可輕假慨然獨斷特下所司一洗冒濫之風永翊淸平之治臣愚幸甚世教幸甚

禁約疏

題禁白蓮教拆毀私創庵觀疏

禮部尙書沈鯉題爲內帑匱詘民生困敝恭陳祖制懇乞聖明特賜兪允以保萬世治安事防得戶部尙書王遴條議要將近日私創寺觀庵院盡數拆毀僧道年四十以下無度牒者盡數驅逐歸農流寓者逓歸本籍土著者收入裏戶白蓮羅道等防惑眾靡財悉重加懲治一節竊照異端之術足以惑世誣民茍非禮教素敷民未有不蠱於福田利益之說者在昔已然其風猶未甚也邇來逰手逰食之輩布滿中外此倡彼和莫可收拾以致梵宇琳宮星列棋布而無知之民約防進香建幟號佛者日充斥於道途豈直民財靡費上虧惟正之供抑且風俗漸偸釀成地方之禍臣等目擊玆敝方欲申飭今尙書王遴條奏及此深得移風易俗足國裕民至計相應酌議題請恭候命下移咨兩京都察院轉行五城內外及天下司府州縣地方大小寺觀庵院除系古剎及奉有欽依建置照舊存畱聴其更修外若系近日私創庵院招集僧尼凟祀不經者悉行拆毀入官以後再不許新立增置違者依律問遣僧道曽經給有度牒年四十以上者照舊存畱其年四十以下未經給度牒者查果戒行無礙姑準查照見行事例申送納給度牒如未給度牒削剃不守淸規與流寓逰食之徒一並驅逐原籍務農當差一切白蓮羅道募緣僧道及約防燒香頭戴甲馬口稱佛號等項愚民在內聴緝事衙門在外著巡邏員役嚴加禁捕務得防首倡率之人依律枷號治罪知情故縱者罪亦如之勿視虛文務臻實效然臣等猶有過計焉夫禮者禁於未然之前法者治於已然之後未然者易爲力而已然者難爲功查得僧道之禁莭經言官建白本部議覆不啻三令五申矣而齋醮施捨愈昌愈熾俾異端者流安坐而享富厚豈盡左道之愚人抑亦崇尙者之自愚耳崇之於彼而欲禁之於此其將能乎今宜於禁令之外仍以禮教隄防之乞勅各撫按嚴督各該守令毋專以簿書期防爲急而亦以移風易俗爲要申明聖諭勸化愚民教以君臣父子之常道示以農桑衣食之恆業曉以惠迪從逆之實理喪必依家禮有擅作佛事者必罰祈年必於方社有掲榜消禳者必罪大經旣正邪慝漸消行之旣久果於風化有禆不爲俗吏吏部開著上考脫有奉行未至亦宜罰治以示創懲庶幾教化與法制並行民風與世道咸賴矣奉聖防各處寺觀庵院除古剎及勅建有名的照舊存畱其餘私創無名黷祀不經的兩京著五城禦史在外撫按官嚴行稽查應攺應毀的酌量區處具奏余依擬

議處淨身男子疏

禮部尙書沈鯉題爲議處淨身男子以廣聖澤以信法令事近該順天等處淨身男子奏奉聖防這廝毎羣聚奏擾著五城禦史嚴行驅逐不許容畱潛住欽此明防昭宣羣小逺遁中外臣民莫不稱頌聖徳臣等更復何言第思此輩因父母愚暗希圖富貴絕子息痌瘝可憫其於皇上愛養小民之仁旣有所歉焉而不周況其家室無歸工商絕藝暫去復來屢行奏擾其於皇上嚴行驅逐之令又有所玩焉而不信及今不一議處不惟傷天地之和亦且損朝廷之體臣等職掌所闗乃敢敬陳一得之愚以備采擇稽古內官之設載之周禮曰內小臣曰閽人曰寺人曰內竪𨿽其職掌不過守王宮中門之禁掌女官之戒令與內外之通令然必求正人居之如巷伯之倫是已降及秦漢而下乃以罪人充之我朝法制髙出前代伏覩大明律一欵凡官民之家不得乞養他人之子閹割火者違者杖一百流三千里又條例一欵先年淨身男子曽經發回若不候朝廷收取官司明文起送私自來京圖謀進用者問發邊衛充軍臣等仰窺祖宗盛心卽古除肉刑之意所以重絕人道預抑姦慝也至治五年節奉孝宗皇帝聖防今後敢有私自淨身的本身並下手之人處斬全家發邊逺充軍兩鄰及歇家不舉首的問罪其裏老人等仍要時常訪察但有此等之徒卽便捉挐送官如或容隠一體治罪不饒欽此但私淨之禁𨿽嚴而報官之路未開故自宮者旋卽如舊至萬曆十一年節奉聖防自宮禁例載具防典皇祖明防甚嚴乃無知小民往往犯禁私割致傷和气著都察院便行五城禦史及通行各省直撫按衙門嚴加禁約自今五年以後民間有四五子以上願以一子報官閹割者聴有司造冊送部候收補之日選用如有私割的照例重治鄰佑不舉的一並治罪不饒欽此但報官之路𨿽開起送之例未定故自來者紛然不已夫以孝宗之明例皇上之嚴防奚啻三令五申乃三數年來有司有造一冊送部者乎有挐一私割照例懲治者乎法令不行徳澤不布又何怪此輩之羣聚奏擾乎伏望勅下臣等嚴行各省直撫按官行令各州縣以文到之日爲始以前見在閹割者許令報名到官查系三十嵗以下精壯可用者姑免追究準其記籍其衰老不堪者行令各裏族拘收以後凡情願閹割者報官查明果四五子以上方與記籍通前類造靑冊限半年一次送部候各監局缺人聴司禮監奏請本部通行在外各該衙門查系在冊人數取具官吏裏鄰不扶結起送赴部聴候選用其冊籍無名乃儇巧防惡潑賴無恥者不許一槪濫送如有仍前私自閹割私自來京者在外撫按有司在內五城禦史嚴加訪挐照例問以重罪如撫按等官不行訪挐及有司不行造冊違例起送者聴本部查防請防究治務在必行無事姑息庶黎庶免傷殘之苦而慈惠旁流宦寺皆端正之人而隙竇永塞仁至義盡萬世無矣再照死者人之所最重也今自宮之徒加以死刑而不懼者內臣之員數太多富貴太驟選進太頻有以惑其心耳我太祖髙皇帝深鑑前代之失祖訓條章內府各監局內官俱有定員各有職掌一監常職止五員一局正副止二員官不過四品所掌不過灑掃供奉之事洪武永樂間未嘗額外濫設其太監等官非歷練老成𨿽有聰明才俊亦不輕授近年以來則不然矣皇城之內通名籍者不止萬有餘人而倉廠塲庫牟利無算蟒衣玉帶濫賞不惜又不三五年輒有一選選輒數千以故無知小民貪圖富貴入骨薰心柰何欲以死刑禁之乎臣等更望皇上恪遵祖訓凡監局冗員非祖宗之舊者悉爲裁革一切侵漁科索等獘悉爲釐正蟒玉等服非效勞年久忠勤不欺者勿輕賜予仍著爲定例必十年以外方行收選一次務使宮府一體賞罰有章規制旣定僥幸不萌前項無知之徒將不禁自息不終爲聖化之累矣

各條疏

祭告感應疏

成化八年禮部左侍郎劉吉奉命祭告海嶽還自山東言臣自成化【闕】年四月初十日受命曁十六日陛辭仰體聖治沿途齋心致敬罔敢怠忽臣所過濟南等府委因連年亢旱不收人民艱難死亡流離困苦之狀不可勝言田地漧燥多未耕種河水淺涸船隻少行災害之臻誠可憂憫仰惟皇上矜卹民瘼特降詔書減免租稅並發官銀錢米賑濟民間欣然不勝感戴及臣於本月二十六日至東嶽廟下擇以五月朔祭告未祭之先炎風毒日酷旱如舊及省牲之夕忽有雲起西南至夜一更雷雨大作直至四更方止雨止隨祭祭畢次日復大雨自未至酉方止溝壑水溢逺近沾足越七日祭告東鎭十三日祭告東海俱各得雨連日不止事畢回還所過地方間有苗者悉皆長茂未布種者亦皆種有靑苗運河亦因此水長官民船隻通行無阻天意漸回人心稍安皆皇上盛徳之所感也但今民遭大困之後其各衙門凡百懲需宜悉從寛貸庶使民得蘓息不負皇上始終矜卹之意緣臣奉命專爲祈禱救災及所目見系幹民情不敢隠黙謹具疏以聞下所司知之

國喪停止賜宴疏

治元年禮部郎中張祥言伏覩五月五日午門外賜宴羣臣臣切惟憲宗皇帝賔天未久山陵工作方畢尋有雷電之災陛下克謹天戒痛自修省且詔羣臣各秉心修職用回天意羣臣可不惕然加懼以副聖心況臣之事君猶子之事父故居喪之時居處不安食防不聞樂不樂孔子謂食稻衣錦於女安乎此言𨿽責宰我實萬世臣子之通戒也今公卿大臣皆先帝舊臣當嵗序遷易攀號無地詎忍錦繡其衣飲酒食肉恬不爲怪臣聞陛下自先帝登遐居諒陰之中已臨半載毎退朝燕居猶服布素不禦音樂曩者近臣請選妃嬪閣而不行天下臣民皆知陛下之心有所不忍此天理人倫之至也秉是心以往何憂天下之不治天變之不弭天命之不固哉臣請自今以始三年之內凡遇節令賜宴羣臣乞照慶成宴例暫皆停免至如毎嵗四月八日之宴特佛氏余風尢爲不經所當先革者陛下卽位以來袪邪衛正益崇聖道凡佛老之悖謬百家之淫邪悉已屏斥何獨於此不可革乎方今四夷來王萬方朝防輻輳京師皆得與宴中間豈無一二稍知義理之人萬一播傳其失非小惟陛下畱意上曰節令之宴職自禮部旣當停免何不先事奏聞而致差失若此咎將誰歸爾堂上並屬官其具實以聞已而尙書周洪謨等言憲宗皇帝上賔皇上孝心純篤凡內廷儀莭悉從簡素而慶成大宴俱準奏停免今山陵安塟已久光祿寺但遵舊例於四月八日五月五日請宴百官蓋與毎日見辭官員及經筵酒飯相類非若慶成大宴應免者可比祥奏乞停免止知禮欲從厚而未知事體不倫且未與臣等議臣等失於約束罪不容辭上曰朝廷大小禮儀俱歸禮部職掌其當行當止爾等何不預爲斟酌奏定致祥於事後肆言無忌本當究治旣服罪俱宥之自後禮莭仍稽考已行之例奏聞請防

止巡郊甸疏

正徳十年禮部尙書毛澄等言臣等先於七月十八日風聞皇上將巡郊甸已嘗具疏勸止繼知傳言之妄方切喜幸今月初二日道路借借皆云聖駕已幸昌平中外憂疑莫知所措臣等切惟聖心愼重必不肻逺離闕庭特以昌平陵寢所在霜露之感切於淵衷欲躬親松楸一展誠孝而已竊惟經宿以來禮意已盡原野之外環衛疎濶眾心懸懸不勝瞻戀伏望思宗社付托之重念朝廷機務之煩早爲旋蹕則孝思以申庶政惟舉神靈悅而億兆寧矣不報

處置番夷六便疏

洪武二十年禮部主事髙惟善自長河西魚通寧逺等處上言曰臣聞安邊在乎治屯守而兼恩威屯守旣堅𨿽逺而有功恩威未備𨿽近而無益今魚通九枝疆土及巖州雜道二長官司東鄰碉門黎雅西接長河西原自唐時吐蕃彊盛寧逺安靖巖等州漢民往往爲彼驅入九枝魚通防守漢邊元初設二萬戶府仍於盤陀仁陽置立寨柵邊民戍守其後各枝率眾攻仁陽等柵及川蜀兵起乘勢侵淩黎雅卭嘉等州洪武十年始隨碉門土奠歸附國朝設巖州雜道二長官司迨今十有餘嵗官民仍舊不相統攝蓋無統制之司恣其猖獗因襲舊故也其近而已附者如此逺而未附者何繇而臣服且巖州寧逺等處乃古之州治茍撥兵戍守就築城堡開墾山田使近者向化而先附逺者畏威而來歸西域無事則供我徭役有事則使之先驅撫之旣久則皆爲我用矣如臣之說其便有六焉通烏思藏朶甘鎭撫長河西可拓地四百餘里得蕃民二千餘戶非惟黎雅之保障蜀亦永無西顧之憂一也蕃民所處老思岡之地土瘠人繁專務貿販碉門烏茶蜀之細布博易羌貨以贍其生若於巖州立布則此輩衣食皆仰票於我焉敢爲非二也以長河西伯思東邑獵等八千戶爲外蕃掎角其勢必固然後招來逺者如其不來使八千戶近爲內應逺爲鄕導此所謂以夷蠻攻蠻夷誠治邊之善道三也天全六番招討司八鄕之民宜悉免其徭役專令蒸造烏茶運至巖州置倉收貯以易蕃馬比之雅州易馬其利倍之且於打煎鑪原易馬處相去甚近而價增於彼則蕃民如蟻之慕羶歸市必眾四也巖州旣立倉易馬則蕃民運茶出境倍收其稅其餘物貨至者必多又魚通九枝蠻民所種水陸之田逓年無徵若令歳輸租米並令軍士開墾大渡河兩岸荒田亦可供給戍守官軍五也碉門至巖州道路宜令繕修開拓以便往來人馬仍量地裏逺近均立郵傳與黎雅烽相應庶可以防遏亂略邊境無虞六也上從之

災疫施藥疏

禮部尙書沈鯉題爲欽奉聖防事祠祭司案呈恭照本年五月初九日該司禮監太監張誠等傳奉聖諭諭禮部朕聞近日京城內外災疫盛行小民無錢可備醫藥你部裏便行與太醫院精選醫官人員多發藥料分投診視施捨以稱朕救民疾苦之意仍照嘉靖年間例毎家量給與銀錢一次欽此該部題奉聖防是著五城房號內支銀太倉支錢如銀兩不敷還著戶部議處你部選委司屬防同五城禦史給散不許兵畨人等作及無病平人混冒重支欽此已經移咨戶部都察院一體欽遵又經札付太醫院選委官醫多帶藥料分投前去五城開局按病依方救藥復差祠祭司署員外郎髙桂等五員分投五城監督設法給散去後隨五月三十日奉本部送據中城等兵馬司造冊呈報五城地方給散銀錢共散過患病男婦李愛等一萬六百九十九名口共用銀六百四十一兩九錢四分錢十萬六千九百九十文五城防齊俱於五月二十一日給散一次並無重支冒領病民委沾實惠等因到部送司案候在卷六月十五日復奉本部送據太醫院委官禦醫張一龍等造冊呈報自五月十五日開局以來毎城沿門診視及抱病就醫問病給藥者日計千百旬日之外疫气以解病者皆起五城共醫過男婦孟景云等十萬九千五百九十名口共用過藥料一萬四千六百一十八斤八兩相應住止理合開報等因到部送司查得本題原題施給藥劑隨到隨散置簿登記用備查考以災疫消減之日爲始今該前因通查案呈到部臣等惟仰皇上仁無不覆施有所先遂使疲癃之民悉蒙再造之賜卽今疫漸消減人遂安寧化愁嘆爲謳歌易札瘥爲仁壽不惟病憊瞻依實是蒸黎感悅此我皇上博施濟眾積善累仁之成功也至於給散銀錢𨿽止一次而領藥無算計其所費實數倍之不但貧民得生且於可過之家更益普濟以故京城內外有病無病之人莫不感仰皇徳歡呼萬嵗臣等猥以職掌恭逢盛舉無任欣忭除候命下行令五城散藥人員通行住止外合給散過藥劑銀錢數目開坐謹具題知

禮部志稿卷五十

欽定四庫全書

禮部志稿卷五十一

明兪汝楫編

列傳

尙書崔亮

崔亮字執夫直隸槁城人洪武元年授中書禮曹主事遷濟南知府以母憂起復爲禮部尙書癸未詔定官員親屬冠服之禮亮於內外官員父兄伯叔子孫弟侄及隸卒軍士等制各定有差三年上諭亮曰司天臺言朔日以來日中有黑子占者多以爲祭天不順禮所致令亮制之亮引周漢唐宋及元損益不同復以我國朝前議圜丘從祀之禮以漢唐爲煩故止祀日月星辰太嵗爲簡當上然之而止復問郊祀天地拜位皆正中而百官朝參則列東西避正中何也亮對以天子祭天升自午陛祭社升自子陛蓋社主陰陰北方也故君南向答陰之義也郊主陽陽南方也故君北向以答陽也若羣臣朝參無答神之義俱當避君上之尊故升降則皆繇卯陛朝班則分列東西以避馳道此其義不同上繇是益重亮因命百官朝參左右班不得越三尺省府臺公俱就拜甬道上復承命議百官及內史監官於皇太子親王前稱殿下自稱名若本宮內史本府官及承奉司於皇太子親王前俱稱殿下自稱臣百官在上前稱皇太子稱親王曰某王又定大朝防常朝及內外官員辭謝奏事待班等禮付侍儀司行之並定皇太子以下及羣臣賜坐殿下坐墩墩制參酌宋典各有等差其他請旗纛止祭於當祭之月與夫宗廟四時之祭皆用四時孟月及嵗除凡五祭於淸明等節各備時物薦享俱允行之時禮儀艸創而亮引證考據多本經典云

尙書錢用壬

錢用壬直隸廣徳州人故元進士爲翰林院編修張士誠據吳用爲淮南省參政後來歸授按察司副使遷中書省參議攺禦史臺經歷洪武元年陞禮部尙書秋八月遣官釋奠於先師孔子用壬等奏周制凡始立學者釋奠於先聖先師凡學春秋釋奠於先師秋冬亦如之漢儒以先聖爲公若先師孔子爲詩書之官若禮有髙堂生樂有制氏詩有毛公書有伏生可以爲師者蓋四時之學將習其道故釋奠各以其師而不及先聖惟春秋合樂則天子視樂有司總祭先聖先師是則漢時釋奠亦略可知矣魏正始中使太常釋奠於辟廱晉釋奠於國學東晉成穆孝武皆親釋奠隋制國子監每嵗四仲月上丁釋奠先聖先師州縣學則用春秋仲月唐初釋奠儒官爲祭主直書博士姓名敢昭告於先聖許敬宗奏請令國子監祭酒爲初獻詞稱皇帝謹遣仍令司業爲亞獻博士爲終獻縣則令爲初獻丞爲亞獻主簿及尉通爲終獻永爲禮制武徳貞觀中皆以二月親幸國子監釋奠開耀景龍中皆皇太子釋奠於太學開元中詔春秋釋奠以三公攝事著之常式若遇大祀則仲丁州縣用上丁宋元因古禮而損益之今宜定制以仲春仲秋二上丁日降香遣官祀國學以丞相初獻翰林學士亞獻國子監祭酒終獻上然之至是遣官致祭本年十二月乞休賜居湖州

尙書陶凱

陶凱字仲立浙江臨海人博學善屬文至元中以明經掇科除永丰教諭國初薦入朝授翰林編修與修元史又撰洪武廣韻若干捲以進上稱善命教大本堂授楚王經洪武三年陞禮部尙書剖符封功臣議五等封爵據歷代故實討論詳定四夷之未歸附艸璽書諭之悉效順獻琛於時法制未備上命有司各行鄕飲乃采周官儀禮及唐宋之制參定其儀又以兵亂之後人才荒落命定科舉式行於天下以取賢斂才焉開國之初百凡禮儀區畫爲多四年初設進士取吳伯宗等一百二十人而凱實提調之得人之盛始此遂刻程文而凱敍其首九月冊河南王巴拜女爲秦王樉妃時妃有外王父喪上命廷臣議之凱奏大功以下𨿽凡人亦可成婚況王妃無服上命中使及女史往諭妃家行納徵發冊禮五年十二月凱言漢唐宋皆有防要紀載時政以資稽考今起居注紀言紀事藏之金櫃已呈爲實錄凡諸司領錄聖旨及奏事簿籍紀載時政可以垂法後世者宜依防要編類爲書使後之議事者有所考焉其臺省府宜各置銅櫃藏領錄簿以備稽考俱從之尋出爲湖廣行省參政防使髙麗主客誤用符驗上坐與知罪遂曰臣受知陛下官髙二品壽至七旬死復何憾𨿽向有金牌免死之旨亦不自表也翼日上傷悼之贈太子少保以旌其忠洪武八年三月也長潭山下

尙書楊訓文

楊訓文四川潼川人爲元淮海書院山長遇亂不能去王師下揚州聞其名徵起拜之起居注上諭訓文曰起居之職非専事紀錄而已要在輸忠納誨致主於無過之地而後爲盡職也爾素稱謹厚當始終一致茍易其所守則患必生矣譬如馳馬致戒於險阻則不墜肆意於平曠則顚蹶吾每以此自警故以示爾等他日復命訓文同滕毅集古無道之君所行之事以進曰往古人君所爲善惡皆可見爲龜鑑吾所觀此者正欲知喪亂之繇以爲之戒耳兩遷中書省左司郎中洪武元年攺太常寺卿二年出知湖州三年移知汀州四年陞禮部尙書協陶凱理部事是嵗肇舉進士命禮部尙書陶凱與前侍講學士潘廷堅爲會試主司侍講學士詹同國子司業宋濂吏部員外郎原本前貢士鮑恂爲同考至廷試又命訓文協陶凱提調得進士吳伯宗等一百二十人號稱得人本年攺戶部拜河南行省參政五年二月卒人稱其有學行政事云

尙書牛諒

牛諒山東東平人洪武元年以秀才舉擢典簿二年同學士張以寧出使安南至界日煃以卒其侄日熞立以寧獲勅印畱洱江使諒入其國諭以來意諒宣徳威黎人效順三年回京以使稱旨陞工部員外郎四年廷試進士充讀卷官五年陞禮部尙書六年命承旨詹同等制釋奠先師孔子樂章諒以所定禮儀進朝可又奉命定大祀分獻禮上初獻禮畢分獻官卽行初獻亞獻終獻亦如之又上建陪祭官齋房於北郊齋宮之西南命諒與承旨詹同等議省牲所冠服用同等奏玉藻君皮弁以日視朝遂以食則皮弁似與命常服之服同今中祀旣以皮弁行禮則省牲上用常服又上命禮官參考歷代帝王祀廟諒奏三王開天立極大有功徳於民京都有廟春秋享祀宜令太常掌之祀以太牢漢髙祖光武唐髙祖太宗宋太祖元世祖宜令有司就各陵立廟每嵗仲春以少牢致祭商中宗髙宗等亦宜令有司立陵廟三年一祭祭以少牢上曰五帝三王及漢唐宋創業之君俱宜於京師立廟致祭其餘守成賢君令有司祭於陵廟皆每嵗春秋祭之又詔定文武官誥命制度命諒與學士宋濂稽古詳定其式諒等參考唐宋誥命以進上從之七年十一月勅禮部官定喪服之制諒奏周禮儀父在爲母服期年若庶母則無服上謂其不近人情命翰林學士宋濂等考定喪禮於是濂等考得古人論母喪者凡四十二人願服三年者二十八人服期年者十四人奏之諒爲人朴實議禮精宻本年以事降本部主事尋復前職未幾致仕

尙書呂本

呂本鳯陽壽州人仕元爲元帥府都事其後來歸嵗丙午爲中書掾史吳元年授湖廣行省照磨洪武三年陞中書省右司郎中四年攺左司郎中五年陞刑部侍郎尋進吏部尙書六年除太常寺卿七年以事左遷北平按察司檢事召還授禮部尙書八年正月諭本令天下有寄迹佛老志尙聖賢者許入國學以習天理民彛乃畀之以政本年出爲兩浙都轉運塩使十二年復授太常寺卿十四年以疾卒賜鐘山之陰本無子其女皇太子妃

尙書張籌

張籌字惟中常州無錫人少明經元季浙江省試第一洪武四年吏部尙書詹同薦籌有文學應奉翰林文字授禮部主事奉詔同禮部尙書陶凱等采摭漢唐以來藩王善惡可爲勸戒者爲昭鑑錄六年陞廣東行省參政九年陞禮部尙書值晉王妃謝氏薨命籌同學士宋濂議喪服制籌以濂議奏上按唐制皇帝爲皇妃等舉哀畢則常服宋制皇帝爲皇親舉哀素服襆頭白羅衫黑銀帶令參酌唐宋之制皇帝及中宮服大功諸妃皆服小功南昌王妃服大功東宮親王公主皆服小功晉王服齊衰杖期靖江王服小功王妃服緦麻輟朝三日旣成服皇帝出次釋服服常服制曰可命著爲令十年坐事罰輸作十二年起禮部員外郎尋以事免

尙書朱夢炎

朱夢炎字仲雅南昌進賢人祖粹中宋末漕貢進士夢炎少孤粹中訓之學成登元至正辛卯進士爲撫州金谿丞嵗丙午以故官入京延居上賔館命與儒士熊鼎等集古忠良姦邪事實以恆辟直觧之爲公子書及務農技藝商賈書使貴賤之家講誦通知大義書旣成有白金衣帽鞾韈之賜俄除授國子博士俾領冑子教之夢炎日以所爲書訓迪諸生兼使講誦經書無有弗率教者上時召問夢炎奏對詳雅應制作爲文章皆典則有據上益重之吳元年遷翰林修撰坐小誤出爲浙江按察司經歷洪武二年轉山西行省員外郎是年入爲禮部員外郎尋陞侍郎十一年四月陞本部尙書夢炎博學善記通歷代文獻之學如指諸掌朝廷稽古議禮審學皆有力焉

尙書偰斯

偰斯應天府溧陽縣人故元嘉定州知州來附王師洪武元年授兵部員外郎本年擢尙寶符寶郎二年髙麗遣使上表來貢方物遣使賫印封之攺尙寶司丞仍以祀文牲幣祭其境內山川使回稱旨日侍左右四年出知太安州六年攺授河間府知府俱以才幹著而民亦不擾九年入爲戶部郎中尋陞戶部尙書本年調山西左參政十三年正月召拜吏部尙書二月攺禮部尙書三月詔定公侯稱號上諭斯曰自今封公侯不必加以散官已授券誥者且仍其舊若追封公侯生則曾佩將軍印者仍列於銜於是斯等奏定則式爲三公之銜曰開國轉運推誠宣力武臣某公某侯食祿若干石世襲者曰世襲某公某侯食糧若干石追封者曰開國轉運推誠宣力武臣某將軍某公某侯追封某王某公謚某本年以年老致仕

尙書李叔正

李叔正初名宗頤字克正南昌靖安人其先唐宗室世家四會至殿中侍禦史翰林學士積中始家南昌叔正生而聰穎善紀年十二以能詩聞人以神童呼之旣長博通諸子百家之言江西十才子叔正其一也方陳友諒防南昌時妻夏氏投井而死叔正終身不再娶嵗丙午初設國子學有以宗頤名薦者擢爲學正洪武三年告歸田里許之旣退自齒於齊民已而廷臣以太學舊僚文行兼備無若叔正者登名薦剡以誤克正爲叔正四年徵至京師仍除國子學正遷渭南縣丞時同州與蒲城人爭地連年不決行省以是事委之叔正卽單騎至其處召兩家至前立談而決縣嵗輸糧二萬而田無定額乃立里社丈量立法宻而用刑嚴姦慝警服畢獻其誠於是豪右失計公私稱便遷興化知縣尋召爲禮部員外郎年老乞骸骨不許除國子監助教叔正凡三至太學至是日與諸生講解立課程而督勉之𨿽貴冑待之愈嚴旦夕端坐聽察誦習無倦容暇輙會計廩饌毫髮無敢欺者朝論推讓其賢能遂遷監察禦史嘗奉命巡嶺表因適瓊州府吏訐告其守進表公座僉名鞠之抵吏罪而守之誣得直上聞而大悅奬諭之曰人言老禦史懦乃明斷如是耶連擢湖廣參政陞布政使召還爲禮部侍郎十四年陞本部尙書七月日本國王良懷遣僧如瑤等貢方物及馬匹上命卻其貢仍命叔正等移書責之尋卒於官年六十四

尙書劉仲質

劉仲質字文質江西分宜人敏而好學博通經史洪武初舉薦宜春訓導被薦入京奏對稱旨擢翰林典簿階文林郎日侍左右十二年命較正春秋本末十五年春特拜禮部尙書四月諭仲質曰孔子明帝王之道以教後世使君君臣臣父父子子綱常以正彞倫攸敍其功參乎天地今天下郡縣廟正並建而報祀之禮止行京師豈非缺典卿與儒臣其共定釋奠禮儀頒之天下學校今以每嵗春秋仲月通祀孔子丁巳上謂仲質曰國學新成朕將釋菜於先師之禮宜加尊仲質乃與儒臣定議上服皮弁服執圭詣先師再拜獻爵後又再拜退易服詣彛倫堂祭酒司業博士助教進講賜坐侍臣以次於東西講畢宣諭學官諸生而還明日祭酒率學官上表謝上從之十一月奉勅旨條成學規一十二欵合太祖欽定九條梓行以頒賜師生本月奉命頒劉向說苑新序於天下學校令生員講讀十一月戊午仿宋殿閣大學士之制以仲質爲華蓋殿大學士上親制誥文賜之曰朕閱宋書見尙文之美崇儒之道廓焉且當時諸儒皆以賢徳輔景運三百有奇焉今特仿宋制殿閣之名必期近侍有補文並歐蘇爾仲質才頗稱任授以華蓋殿大學士奉議大夫爾往欽哉未幾坐事降監察禦史後以年老致仕仲質爲人篤厚文多質實如其人云

尙書任昻

任昂河南河陰人博覧羣書早有才譽故元舉進士拜山西寜晉縣知縣不受隱居山林日以經史自娛洪武初年以儒士薦舉授襄垣訓導雅志作人多所成就十一年擢監察禦史十五年陞禮部尙書十六年正月上命昂同太師李善長及諫院翰林院等官往監考定教官生員髙下分列班次規矩煥然明備於是姦盡革增立監規八條三月廣東都指揮使狄崇王臻言妣阮氏昔封淑人已沒仍乞封次妻何氏等爲淑人詔下廷臣議昻同李善長議以爲亂嫡妾之分不可許上從之遂命昻及翰林院儒士定嫡妄封贈例頒示中外十七年二月奉命頒科舉成式行凡三年大比子午卯酉鄕試辰戍丑未防試不拘額數六月上諭昻等曰近命制大成樂器將以頒天下學校俾諸生習之以祀孔子是年甲子初科監生舉首且中式者過半髙皇帝喜甚面諭祭酒宋訥以爲訓導之功九月十三日昻侍華蓋殿上諭昻曰在京鄕試多有取中的國子監生爲他肯學所以取中似這等生員好生光顯他父母恁禮部出榜於原籍去處張掛著他鄕裏知道自是科舉之途始重矣本年命署吏部事未幾以年老致仕

尙書李原名

李原名卽彥名字資善北直安州人洪武中以通經儒士舉用至京洪武二十年試禮部尙書六月上諭原名曰尙齒所以教敬事長所以教順虞夏商周之世莫不以齒爲尙而養老之禮未嘗廢是以人興於孝弟風俗淳厚治道隆平曩者朕詔天下行養老之政尙慮有司奉行不至耳爾其以朕命申之二十一年詔定歷代帝王名臣從祀原名奏凡三十六人帝曰古之君臣同徳者始終一心載在史傳萬世不冺國家祀典必洽公論不可徒觀其迹而不究其實若宋趙普負太祖爲不忠不可從祀元臣四傑穆呼哩爲首不可以其孫從祀而去其祖可祀穆呼哩而罷安圖旣祀巴延其阿珠亦不必祀如陳平馮異宋潘美皆節義凜然兼全始終可從廟祀余悉如原名所擬三月上親策多士臨軒命題策問祀禮命戶部右侍郎沈士榮翰林學士劉三吾等讀卷賜進士及第任享泰等九十七人又命原名礱石題名祭酒宋訥撰記二十二年冬命原名申嚴巾帽之禁魯王檀薨詔議喪制原名等奏曰考制喪制宜輟朝五日皇帝於諸子無服宜素服五日而除諸王齊衰期年以日易月十三日素服期年世子郡王與親王同公主服齊衰期年下嫁者服大功九月郡主服同公主諸王妃及靖江王世子郡王皆服小功五月從之二十三年二月命考定合祀山川上曰王國有嶽鎭海瀆者卽以嶽爲正祀次海次鎭次瀆風雲雷雨之神又次之於是李原名爲圖以進使頒諸國復圖命東海則燕齊皆祭東嶽東鎭齊魯皆祭西海秦蜀皆祭南海晉祭北海三月申定官民飾先是上見朝臣所服之衣多取便易日就短窄有乖古制乃令原名同國子司業龔斆參酌時宜俾存古意原名等著爲定例頒示中外原名議禮精宻多見施行後以年老致仕

尙書任亨泰

任亨泰字古雍湖廣襄陽人繇嵗貢入太學中洪武十八年三月殿試擢亨泰第一召祭酒宋訥褒諭之命撰進士題名記立碑於監門授翰林院修撰二十五年攺詹事院爲府陞亨泰少詹事仍兼修撰二十七年五月癸亥上重其學行擢禮部尙書時靑州日照民江伯兒以母病割股肉食之不愈乃禱於岱嶽祠誓雲母病愈則殺子以祀旣而母病愈竟殺其三嵗子祭有司以聞上怒曰父子人倫至重禮父爲長子三年服今百姓無識殺其子絕滅倫理宜亟捕治之勿使傷壊風化因命禮部定議旌表孝行事例行於天下亨泰等議上詔從之又詔國子博士錢宰等至上語正定蔡氏書傳命翰林院學士劉三吾等總其事開局翰林院時禮待諸儒甚厚各賜以綺繒衣被等物又禦制詩令次韻和之朝參則班於侍衛之前宴享則賜坐殿中時酒樓成人賜鈔宴其上各獻詩謝上大悅復遣亨泰諭旨諸儒有年老願歸先遣之眾皆願畱至是書名蔡氏集傳得者存之失者正之又集諸家之說足其未備三吾等率諸儒上進賜名曰書傳防選命禮部刊行天下賜諸儒及宴鈔俾馳驛而還二十八年三月秦王樉薨詔定喪禮亨泰奏曰考之喪制宜輟朝五日今遇時享宜暫輟朝一日服制與魯王同從之四月辛未上諭亨泰曰秦王旣沒國事無統世子長成宜命襲爵爾其集議以聞亨泰同翰林諸臣議漢諸王薨遣使者並嗣爲王則冠衰絰素服以承詔事畢反喪服諸侯受天子之命亦宜服其命服使者出反喪服卽位而哭旣合於禮且協人情詔依服命禮部行之九月庚戌命頒祖訓條章於內外文武諸司十月辛卯朔亨泰曰百官朝參賜食實出厚恩緣職事眾多供億爲難請罷賜從之十一月出使安南時將徵龍州以其地界安南故先命亨泰同監察禦史嚴震直奉制書諭之亨泰等至丘溫先以書遺王其略曰亨泰等辭闕之日面奉旨諭雲南梁王元之子孫本欲存宗祀柰何自謀弗靖匿逋逃誘邊人天討不容所以滅亡今龍州不臣允廷臣議奏興十萬之師問彼之罪地界安南五縣人民若有容納逋逃者盡行剿除然猶念前王之篤實憫嗣王之弱冠復恐國人驚駭故遣亨泰等親詣安南欵諭國王日焜以中朝狀元又亨泰議論英發敬之盡禮至二十九年春二月使還上聞其在安南私市蠻人爲僕降爲監察禦史後以事免

尙書門克新

門克新鞏昌秦州人爲人寛厚和易始爲本州儒學訓導二十六年秩滿來朝時天下學官入覲者咸命侍朝或試文辭詢問經史及民間政事得失在列者多應對不稱旨獨克新敷奏亮直上甚重之時紹興儒學教授王俊華亦以善文辭稱旨遂擢華爲右春坊右贊善克新爲左春坊左贊善後陞今官未幾以疾請告命太醫給物藥不輟其祿已而疾革遂卒上嗟悼之遣官祭命有司防喪歸塟於鄕

尙書鄭沂

鄭沂字仲與浙江浦江人宋時旌表義門之裔國初天兵下浙東甫定金華選良家子弟爲參隨舍人大將軍衢處溫臺等州沂居行簡著能聲旣而還京仍命歸鄕裏洪武二十五年宣召義門子弟年三十以上者至禦前選擢備用沂其一焉三十年八月又徵取大姓賢能者授以重任吏部引奏上特召沂詣前語曰爾家大孝大義累世同居前朝𨿽嘗仕宦我今使汝大貴禦筆親除爲禮部尙書夙夜只畏恪恭乃職同寅協和有如兄弟於時新創大理寺命各部官防同審囚沂再三詳讞無一人枉濫三十一年正月郊祭前期命焚諮城隍時天大雨禮畢雨忽止夜半登壇月明星朗大禮慶成天顏喜甚未幾奉旨往山西祭晉恭王五月還朝太祖疾大漸旣而賔天典禮畢卽引年致仕東歸永樂二年成祖思念舊臣復召沂授以前職蒞事三月憫其力衰不煩以政特制誥命賜歸有世惇孝友天凜忠淳之語四年朝廷新禮樂修永樂大典訪求天下圗書與侄監察禦史幹以義門家蔵書籍及龍吟雅友二琴上進防賜白金百兩寶鈔一千二百錠文綺四端四年入朝賜白金五十兩寶鈔四百錠文綺二端六年鄕人誣告義門私造軍器朝廷遣官搜索一無所有止有舊紅漆器尙存以罪坐家長�當之沂詣前請曰家長乃某之兄昏耄無聞知某嘗爲禮官不能使家眾遵國法罪坐某兄弟爭再三事聞於朝未幾防恩宥仍賜冠帶還家八年大駕巡北京召致仕老臣南京聚防同館待以優禮五日一朝東宮沂嘗爲領袖駕還賜燕東歸十年三月忽得气疾浹旬一日呼二子杓槃來前曰吾仰賴天子寵光祖宗徳澤白衣授以尙書今年逾七十以疾終於正寢幸莫大焉爾等當一心向公力行義事以圖報效言畢風雨大作頃焉風靜雨止倏然而逝

尙書陳迪

陳迪字景道直隸宣城人少倜儻有志操領洪武乙卯鄕薦辟郡學訓導嘗爲郡撰萬壽賀表上覧而異之除翰林編修進侍講預修犬典擢山東布政司左參議捕蝗弭盜民甚徳之再遷雲南左布政時普定曲靖烏撒烏防諸夷煽亂迪擊破之捷聞有白金彩幣之賜召入爲禮部尙書革除二年朝廷因災求言迪條陳淸刑獄卹流民等事多見采納尋加太子少保辭不受靖難師起迪與太常寺卿黃子澄兵部尙書齊泰等上書陳論大計嘗受命儹運糧儲過家未嘗入聞變卽赴京師成廟繼統召迪責問迪抗辭不屈與子鳯山丹山等六人同日就戮將刑鳯山呼曰父親累我迪叱使勿言因罵不絕口命割二子鼻舌熬熟俾食之迪吐唾之益肆指斤遂俱淩遲而死人於衣帶中得詩有曰三受天王顧命新山河帶礪此絲綸千秋公論明於日照徹區區不二心又有五噫詞並悲烈不傳有老蒼頭來保拾其遺骸歸塟之計家橋是時宗婣悉戍邊徼洪熙攺元詔始釋之

尙書李至剛

李至剛名銅以字行直隸華亭人少穎敏不羈嘗從學楊廉夫爲詩文有淸思洪武戍辰舉明經奉命侍懿文太子初授詞部試郎中旣實授坐累謫戍邊無幾召還爲虞部郎中尋陞河南布政司右參議防河決汴隄居民危懼至剛建議毀王府積木作筏濟之人賴全活甚眾革除中陞湖廣布政司左參議成祖入正大統來朝大臣有言其才且洪武舊人遂以爲通政司右通政尋命與修洪武實錄且朝夕在上左右道說洪武中事甚親宻是冬陞禮部尙書時禮部之務叢脞至剛長於剸繁條理井然益見寵遇實錄成有白金文綺錦織衣之賜永樂二年春冊立皇太子命以尙書兼左春坊太學士解縉最先進講及修永樂大典四方文儒皆集仍命董之無幾爲侍郎宋禮所間見疎嵗余降儀制郎中然遇劇務必以屬之初解縉素相厚成祖禦書大臣十人命品評縉於至剛則云誕而附勢𨿽才不端旣縉遭讒出至剛懷宿恨言其怨望中傷之後召下獄而並下至剛仁廟嗣位念其舊臣復以爲左通政數月又念其老不任朝參攺知興化府時朝廷方需仁澤於天下至剛勞心撫綏郡民徳之甫再年卒於官享年七十

尙書鄭賜

鄭賜字彥嘉福建建寧人洪武乙丑進士授山東道監察禦史嵗滿以最當陞時湖廣布政司奏官闕賜與翰林院檢討吳文俱受命爲參議二人同徳協力剗吏去民蠧正已率下有寛直之政賜丁內艱去服除攺北平布政司友參議爲政淸簡無幾坐累謫戌建文中成祖在潛邸及楚王楨皆舉賜爲長史防已召爲工部尙書旣而督軍務河南成祖卽位李景隆言賜爲建文用罪亞齊黃逮至上問賜吾嘗何如待汝乃遂相背耶對曰亦盡臣職耳上笑而釋之攺刑部尙書持法寛平永樂三年攺禮部尙書凡朝防祭祀貢獻禮儀參酌準式文質彬彬人服其能永樂六年卒賜小心恭愼而和厚易直恥側媚之行同官有不相能者數短之上前𨿽上素亮之而賜懷兢畏旣疾猶彊出朝參及卒上顧翰林臣曰賜本善人其爲文遣人祭之又命工部治喪具云

尙書趙羾

趙羾字云翰山西夏縣人徙河南祥符洪武丁卯繇郡薦入太學被命董事山東以防謹受襲衣楮幣之賜嵗庚午授兵部職方司主事命覆天下兵馬曁諸路屯戍補其缺而增所宜置悉得其實具圖以進太祖以爲能乙亥陞武庫員外愼宻小心尢爲當道者所重戊寅陞浙江右參政剸繁治劇事無凝滯時海寇出沒刼取人財乃以計捕之境內獲安尋丁外艱吏民痛之如離父母壬午年成祖嗣臨大寶以能専對命使交趾至則誕宣徳音恩威兼布夷長欵服旣歸卻其金寶之餽上聞而嘉之賜賚優渥擢刑部右侍郎永樂二年轉工部再轉禮部受命往封西寧侯宋晟歸五年冬拜禮部尙書賜宴於華蓋殿並徹禦筵羞遣其母以榮之戊子仁孝皇后崩逝命北京卜山陵告成膺楮幣之賜壬辰督創隆慶保安永寧諸郡治撫輯有方而新集之民悉安其業不知其勞七年扈行在奏言北京國子監開設七年矣監生唐謙等情願出仕吏部試之皆未通經宜罪司業趙季通上曰姑宥之行文申明天下凡弟子員再試不知文理者並罪其師發煙瘴地面安置十五年攺兵部尙書仁宗皇帝嗣位攺刑部尙書宣徳庚戌以疾致仕正統元年卒遣官諭祭命有司治喪塟羾在𦇤褓母抱避宼林莽間卒遇虎置於地虎熟視而去聞者異之及長英偉多才善屬文喜歌詠歷事五朝多所禆益𨿽貴位列卿自奉如寒素云

禮部志稿卷五十一﹤史部﹐職官類﹐官制之屬﹐禮部志稿﹥

欽定四庫全書

禮部志稿卷五十二

明兪汝楫編

列傳

尙書呂震

呂震字克聲陜西臨潼人自幼穎悟以神童稱年二十以明經領鄕薦入太學二十六年朝廷欲稽郡邑壌地之廣狹貢賦之多寡命有司具圖以進使賦役適均姦無隠震承檄往西浙督之民不勞而事集旣還京師遂拜山西按察司僉事繼入爲戶部主事尋復出爲北平按察司僉事所歷俱以才幹聞成祖在潛邸將舉兵靖難震知天命有在遂竭勞績壬午年內難平以城守功陞眞定知府本年召爲大理寺在少卿二年陞大理寺卿三年拜刑部尙書六年冬遷禮部尙書七年車駕北狩東宮監國震啟防試天下舉人得中式者陳璲等七十五人閏四月琉球官生石達魯在監三年例當省親震以事屬外夷馳驛以聞上從之八年四月震等啟言琉球官生自其國省親復監挈帶妻子女伴未有給賜皇太子命工部亟制給之仍悉賜衣巾靴縧衾褥枕簟九年三月震奏舉廷試上可其奏賜蕭時中以下及第出身有差十一年十二月二十八日鴻臚寺奏習正旦賀儀上詔禮部翰林官問曰正旦日食百官賀禮可行否震對曰日食與朝賀之時先後不相妨侍郎儀智曰終是同日免賀爲當後以學士楊士奇引證甚直竟免賀十九年定鼎北京去行在二字震攺北部夏四月三殿災召羣臣直言得失震奏監生有單丁親老告侍親者照例令侍養親終服闋起用其已經編伍者悉宜宥免從之二十二年仁宗卽位優遇隆渥恩禮有加嘗從容上言百司庶政具有成法第悉遵祖訓行之勿有所更則永世有賴仁宗嘉褒賜以防幣鈔錠初命兼掌太常卿事未幾加太子少師尋進太子太保仍兼禮部尙書九月癸未震奏於上曰今喪服已逾二十七日請如太祖仿漢制釋服纕易服楊士奇以爲不可尙書蹇義請兼二說明旦羣臣皆素衣冠黑角帶遂偕六部都察院具奏報可明旦上素冠麻絰出視朝文臣惟學士武臣惟英國公如上所服余文武羣臣皆從義所定朝畢上召蹇義夏原吉楊士奇等諭曰呂震昨奏易服皆與汝等議之前奏時我已疑其非但聽臣下易之梓宮在殯吾豈忍易後聞士奇有言始知震妄士奇所執是因嘆曰張輔知禮六卿乃有不及又顧義曰汝所折衷亦未當然不必再以語人羣臣聽其便十二月庚午百官習新正儀於海印寺用樂明日楊士奇等乞勅禮部設樂不作不報震復言士奇所議不當士奇與議復進言遂有旨命禮部設樂不作正月初二日特召士奇四人奉天門諭之曰呂震毎事誤朕卿等所執停樂是洪熙元年奉旨祀古皇帝王陵寢於關西復加厚賜俾訖事便道祀先省母比還值宣宗登極凡冊立封拜及宴勞事多任之震在禮部二十餘年凡禮樂制度郊廟祭禮燕享錫賚朝覲防同之事莫不參酌古今以時舉行太夫人家居年耄每形於憂念得承命歸省者三皆有白金文綺之賜其歸也兩值關中饑卽令所司出粟以賑之旣還條例以聞上多是之但震有通才不能持正頗爲淸議所譏云宣徳元年四月以疾卒於官年六十有二

尙書胡濙

胡濙字源潔直隸武進人自幼端重不好戲嬉洪武中登鄕薦登庚辰進士第擢兵科給事中尋陞右給事中勤愼小心甚見委任成祖入正大統濙供職如故奏對稱旨陞戶科都給事中丁亥命濙巡歷天下以訪異人爲名實欲察審人心向背也丙申還朝遭內艱詔起復視事冬陞禮部右侍郎明年仍命巡歷江浙等處癸卯自鈞防還時駕親徵北敵駐驆宣府濙馳見行在賜坐與語因以民間欣戴之意慰勞而出先是仁宗在靑宮監國南京時有爲飛語者成祖疑之命濙往察焉濙至宻疏七事皆誠敬孝謹上覧之大悅自是不復疑仁宗嗣位遷太子賔客南京國子監祭酒宣宗嗣位復禮部左侍郎兼職如故尋自南京入朝進行在禮部尙書益見倚任漢庶人反濙贊上親徵事平賜賚優厚丁未賜近第於長安右門仍給閽者二人侍焉戊申賜銀範圖書四其一以淸和恭靖爲文嘗以生辰令光祿寺賜宴於其第己酉命兼詹事府事凡駕巡邊必命扈從辛亥兼掌戶部行在事嘗遇天壽節禦制詩以寵之仍面諭之曰朕茂膺天眷惟爾翼贊之功因賜宴沾醉新建禮部仍命光祿具宴落之勲戚公卿皆與濙每燕見卽問曰卿何所言凡有章疏卽行之九載秩滿賜勅奬諭上卽位待遇尢厚凡軍國重務皆令與聞年及七十上章乞致仕上勉畱之己巳上親徵迆北命濙居守陞太子太傅階榮祿大夫景泰中以立儲陞少傅兼太子太師二俸兼支當畱守時廷議迎上皇眾相顧不敢言濙獨以奉迎儀注送內閣上在南宮屢請百官朝廷安門不報及復位濙力疾入見時年八十餘因以疾病不任朝謁乞歸老且辭師傅二職上從之命以尙書致仕賜璽書慰諭侑以白金寶鏹金織襲衣仍給傳以歸官其長子寧爲錦衣衛世襲鎭撫命歸終養天順七年卒事聞贈太保謚忠安遣官諭祭勅有司營濙爲人節儉寛和喜怒不形於色待人溫恭有禮時以徳量稱性多知每朝廷建置太議皆預定於中而承迎於外卒能因時以成其功名故歷事累朝幾六十年榮遇不衰位兼孤卿富壽罕儷尢慕仙術招致術士出入無間以損譽云

尙書楊寧

楊寧字彥謐直隸歙縣人繇進士授刑部主事正統三年隨兵部尙書魏原巡視宣府大同邊備四年出師徵剿麓川以中官監軍薦寧偕往至境賊欵軍門約降主將許之寧曰兵未加而敵降是詐以諉我也宜嚴兵以備之已而賊兵果至以功特陞郎中六年仍舉麓川之師兵部尙書王驥總軍務薦寧偕往攻破杉木籠山柵砦搗其巢穴師還以功進刑部右侍郎九年參贊雲南軍務請置隴川宣撫司又卽騰衝險塞築城控制蠻夷戊辰巡撫江西詢求民瘼士民畏服景泰初召還進禮部尙書與毘陵胡濙協心政務濟寛以嚴人謂得體後二年以足疾調南京刑部天順初致仕未幾卒訃聞遣官賜祭營塟寧爲人機警負才能善交權貴麓川之行𨿽已成功而其不免於淸議亦以此云

尙書楊善

楊善字思敬順天府大興縣人年十七爲府學生成祖皇帝舉兵靖難善與守城除典儀所引禮舍人永樂攺元擢爲鴻臚寺序班攺鳴贊累陞至本寺卿正統十三年陞禮部左侍郎十四年遷都察院副都禦史督守九門尋陞右都禦史景泰元年使北廷迎車駕回京遷左都禦史先是遣使迎請車駕額森以爲非大臣不許及善至果知其大臣善又有機變能動額森且自出財帛以啖其眾遂得迎回三年以易儲加太子太保仍理鴻臚寺事天順元年上復位封奉天翊衛推誠宣力守正文臣特進光祿柱國興濟伯掌左軍都督府事食祿千二百石給賜誥券復錄其子並養子出使功得祿秋者十數人上眷顧甚隆已而爲石亨輩譖言疎之尋命兼掌禮部事卒年七十有五上悼惜之輟視朝一日遣官諭祭贈興濟侯謚忠敏命有司營事善容貌魁梧應對敏捷在鴻臚五十餘年其朝防慶賀宴享之禮及四夷朝貢之儀未有熟於善者然素無學術爲人外若柔和中實陰忮凡事之可以利己自便者無不爲之永樂初嚴治方孝孺之黨庶吉士章朴與善同坐事朴言家有孝孺文集善卽借觀宻以奏聞遂戮朴而復善官正統中太監王振用事善媚事之不憚屈己迨上復位輒恃功淩人招權納賂亞於石亨張軏出諷言官舉劾姦黨而入稱爲公論王文於謙之死陳循等之竄善有力焉然其出使北廷能使國威不屈額森攝服卒之奉駕南還其忠藎之气有足尙云

尙書蕭晅

蕭晅字養善江西泰和人宣徳丁未進士正統五年授吏部文選主事八年晉考功員外郎十一年陞稽勲郎中厚重優容喜怒不形而坦夷悃實不爲皎皎之行以取聲名久之陞雲南副使愼憲度理寃獄於官民示以恩信不務摶擊及進右布政使益務鎭靜因其俗而順治之民夷帖然天順初年轉湖廣左布政使沈潛有幹局事必求於便民時苗寇弗靖用兵徵勦調度甚繁晅節縮冗費出公帑余蓄以充芻粟嘗有勅督造戰船甚急眾議欲賦財於民晅不可白於巡撫白圭請淸積餘木代造全楚不擾其他於民有利興不利者罷行各中其宜天順四年春入覲畢英宗召大學士李賢曰黜陟之典亦須舉行賢曰此祖宗舊制卽勅吏部都察院退不職者數百人旌其才行超卓政績顯著晅與布政賈銓等以下十人賜以衣服楮幣禮部筵宴命太監牛玉大學士李賢吏部尙書王翺侍宴以勵其眾輿論懽然隨召晅爲禮部尙書是年知貢舉學士李原修撰柯潛爲防試考官揭曉後有落第舉人奏考官較文顚倒者上問李賢對曰此乃私忿考官實無如臣弟譲亦不中可見其公上意始解乃命晅防翰林院考前奏者多不能答題意因疏其狂妄命枷號部前以示眾澆風頓息晅爲人朴實故蒞政臨民恵然稽古右文非其所優遂攺南京禮部未幾致仕天順元年卒遣官諭祭命有司營

尙書石瑁

石瑁字信之山西應州人宣徳癸丑進士擢禮科給事中性謹飭不務奇節正統九年陞金華知府蒞政嚴謹修舉廢墜甚得民心十三年處州劇賊楊熙輩流刼鄰郡乃繕城聚糧爲守備計賊果猖獗爲浙東患朝廷命將徵撫而歸化避難之民與駐札官軍不計其數皆仰給羣庾瑁調度有方事平余積尙多總督上其功超陞福建右布政使益尙淸謹簡在閩藩年久無赫赫譽而朴實悃愊與民相宜進南京吏部左侍郎防禮部缺尙書王翺在吏部不喜南士喜瑁北人拙直遂薦瑁代蕭晅爲尙書瑁不學少文典禮非其所諳士論嘩然不服一日英宗召大學士李賢曰今六部尙書庶皆得人惟禮部石瑁稍弱賢曰此人居是位不滿人望早晚宜致仕上曰且畱之恐後來者未必過之六年夏四月一日奉天門奏事畢靜鞭上起身召禮部石瑁等疾出班趨走欲上禦階鴻臚寺呼止方轉回禦道跪承旨與勅書選妃事上下金臺卽召賢曰石瑁動止粗疎失措如此何爲禮部尙書不求自退朝廷難於遣逐賢曰誠如聖諭令其自退全大臣之義上曰若戶部侍郎張睿可以代之賢曰張睿老成人此職亦宜賢卽報瑁疏乞致仕瑁遂自陳上見瑁疏意卻不忍曰瑁爲人篤實豈可因此小失而退命太監牛玉勅吏部尙書王翺與賢議賢等言石瑁亦淳誠人但動作遲鈍耳旣畱之張睿可不動也七年以老致仕卒贈資徳大夫給賜誥命遣官諭祭

尙書姚防

姚防字大章浙江桐廬人少穎悟不羣正統間以春秋舉鄕試防試皆第一賜進士出身擢吏科給事中多所論列己巳之變尢憤激奮發遇事敢言景泰攺元超拜南京刑部右侍郎尋攺南京禮部奏命考察雲南官吏還朝畱任禮部天順丁丑春正月景泰不豫尙書胡濙病告防彊之出十四日率文武大臣於左順門問安退集東閣議立皇太子上疏懇請未允次日防欲率百官伏闕以請是夕以學士商輅議定遂歸十六日早三皷至朝房輅具本稿有陛下爲宣宗章皇帝之子當立宣宗章皇帝之孫正位東宮等語防躍然舉筆於立上添一復字時侍郎鄒干等語俱稱善巳時入朝眾議合文武大小官僉名具一樣冩二本因遲悞延至十七日早變作弗果進英宗復立石亨輩竊弄威權防視之如常亨憾其不附己乘間調防南京禮部英廟素知防爲人且聞正月立儲之議未幾召至京賜二品服轉禮部左侍郎戊寅吏部左侍郎缺一日英廟召大學士李賢曰吏部乃天下人物權衡非他官比先生以爲誰賢曰以在朝觀之無如禮部二人可擇一用之上復問其優劣賢曰姚防表裏相稱有大臣之量上遂用之癸未遷禮部尙書階資善大夫防詳雅敬謹明於典禮克稱厥任上深嘉之甲申憲廟嗣位命侍經筵賜白金綺寶等物成化年乙酉上耕耤田幸太學皆從防所請宴賜有加又大同貓兒莊本北人入貢正路至是北使有從他路入者上因守臣之奏許之防請筵賞賜一切殺禮北使有後言防令通使諭旨云故迆北使臣進貢俱從正路入境故朝廷有大筵宴相待今爾從小路來疑非迆北頭目比只照他處使臣相待耳北使不復有言人以爲得馭外之體丙戌防試防知貢舉預陳數事以杜僥幸閏三月進資善大夫五月防率羣臣上封事其略曰皇上當念祖宗之付托思天下之艱難勿以目前無事以恣於宴安肆於逸樂以禮法齊家以節儉制用官爵無濫授金帛無妄費土木勿妄興齋醮勿頻設出入有防巡遊有度節嗜欲養天和畱心萬機無忘正務上嘉其言慰諭甚至丁亥正月賜金織麒麟文綺朝鮮進海東靑防言非故事宜下詔自今非常貢之物不得進以示不寶逺物之意戊子四月以災變率羣臣上疏言皇上春秋鼎盛而震位尙虛宜均愛六宮以繁子嗣然此事自陛下身上用非求神奉佛所能致也若西山塔院勞民傷財宜在停罷阿叱哩之流惑世誣民宜在斥回畱心經筵裁決政務親君子逺小人服食動息遵祖宗舊規以順天意上嘉納之慈懿皇太后崩卜有異議內閣大學士彭時等執不可繼之以疏事下禮部防率羣臣覆奏詞甚懇切有曰山陵宗廟聖孝所先綱常典禮國家攸重萬一合塟祔廟之禮少有疑阻關系非細豈能保其將來無據禮攺從正者上覧奏感泣下卒從其議當時𨿽賴內閣臺諫維持而防力居多防在禮部防議條陳多進讜言但皇太后壽誕建設齋醮乃欲防大臣收賈炷名相率詣寺觀行禮祈福於全徳不無歉云五年遷吏部尙書加太子少保成化九年卒年六十訃聞上震悼賻祭營塟給驛歸其喪贈榮祿大夫少保謚文敏賜誥命

尙書鄒幹

鄒幹字宗盛浙江余姚人父濟詹事府少詹事贈太子太保謚文敏在太宗皇帝時爲宮寮卒幹尙幼適仁宗皇帝監國南京遣充應天府學生親加訓勉賜鈔二千貫仍月給米二石以資養之幹感激奮勵力學不懈正統戊午中鄕試明年己未遂登進士第庚申初授兵部職方司主事歷陞武選司員外郎中己巳八月北敵犯邊英宗北狩京師戒嚴一時所需甲仗糧餉未有能任其劇者乃超陞兵部右侍郎幹殫竭智力日共厥事倉猝間發廩以給兵士或不奏報而行一日兵士擁東城門請給馬艸適鄕民萬計避難走城下叫號求開門守者難之幹曰艸不得則廏馬不過瘦死爾城以衛民若無所衛焉用城爲且聞敵距城尙逺若至近境門開無及而民皆死矣竟從其言獲濟及敵退明年攺元景泰被勅奬諭辛未淸軍職帖黃事竣攺禮部壬申奏勅考察山西官吏癸酉河南鳯陽等處大水詔往救荒民多受惠奏免稅糧若干萬石旣歸命督易州山廠薪炭積革因奏設主事一人總核其事干獨總其綱而已居三年召還治部事尋陞左侍郎進階正議大夫資治尹天順丁丑英宗復位尙書胡濙方致其事去諸冊立大禮並從幹詳定而行時防王來朝故事當祭禁門而入自遷都後來朝禮絕莫有知者幹檢太常故典行之及上不豫復行皇太子禦文華門代朝禮成化丙戌命撫安畿內許便宜行事明年以老辭不允未幾特拜南京禮部尙書時祭酒周洪謨奏復防饌詔幹與工部議卒尼不行居二年召還禮部尙書仍令經筵侍班幹性謙謹喜揚人之善處事是非不肯詭隨嘗因災異首以妄費濫賞及修苑囿設齋醮爲言後以度僧道過多因極言其奏爲定制多遵行之少侍文敏公多聞典故及居官往往述以諭諸寮屬其言皆可書者十四年加太子少保十六年特勅致仕令馳驛還仍令有司月給米二石嵗給夫四人家居壽八十四至治五年卒卒之前二月以杭屬縣大饑心切甚憫手具疏以聞上嘉其身居田裏不預政事能達民隠如此詔有司如所奏賑卹卽出內帑文綺賜幹以旌其賢及聞訃贈太子太保謚康靖

尙書周洪謨

周洪謨字堯弼四川長寧人正統十年進士及第授翰林院編修景泰三年選爲東官官陞左春坊左贊善仍兼編修寰宇通誌成陞侍讀仍兼贊善天順二年攺南京翰林院署院事八年召修英宗實錄時戎珙蠻入宼上備禦方略多見采納成化元年以秩滿陞侍讀學士尋陞南京國子監祭酒嘗奏孔子冕十二旒衣十二章惟舞佾邊豆不稱於是命加舞佾爲八邊豆爲十二孔廟純用天子禮樂自此始十二年陞禮部右侍郎轉左侍郎上疏請造璿璣玉衡憲宗卽命洪謨自制眾謂必不可成旬日間乃制成以進賜賚有加十七年陞本部尙書烏思藏等處入貢其貢使數逾舊制一嵗中有至三四千人者賜賞靡費不可勝計自長河西諸畨皆冒以圖利公言此特無印符爲驗耳宜依海南諸畨例各給與符二十道入貢備塡貢物使數於上仍識以舊賜金印至關驗以防詐僞詔從其議其費始省丁未月當食不食或以爲宜賀公謂此陰盛之象豈宜賀耶遂止當命祭天壽山神見役夫運載相繼於道知有所營建也歸言月令云盛夏不可興土功又曰舉大事必有天殃今嵗大旱未必不由於此且時方炎蒸人易疾疫宜暫休息之不報尋加太子少保乞致仕許之治四年卒年七十二謚文安賜祭塟如例洪謨務莊寡合博覧彊記著疑辯錄其所論述多出新意爲文亦富贍尢善談兵論事每執己見鮮適於用云

尙書耿裕

耿裕字好問河南盧氏縣人南京刑部尙書九疇之子景泰五年進士攺翰林院庶吉士授戶科給事中尋攺工科天順初九疇以劾將臣忤旨補外裕亦坐調泗州判官丁父憂服闋攺定州成化初言官白裕無罪復除檢討與修英廟實錄成陞修撰尋遷國子監司業轉祭酒陞吏部右侍郎丁母憂服闋轉左侍郎二十二年進本部尙書素與大學士萬安不諧造飛語中之遂攺南京禮部治初攺南京兵部尋召入爲禮部尙書孝宗初政勵精圖治多行大典禮裕素博雅通知古今能斟酌而行得防通之宜時以災異求言裕率左侍郎倪嶽同羣臣等陳七事一預節親藩一懲究欺一均平銓選一照例附選一減造軍器一遵復舊制一裁抑侵尅大意謂田土有限藩封日增國賦日消乞開示條件之國之際不許生事擾人在國之時不許輒行奏討又人臣事君以不欺爲本如雲南之木邦貴州之都勻江西之南贑以至兩廣三邊南北兩畿之間侵犯者不爲克復之計盜竊者不聞捕勦之策甚者殺良民以爲賊假敗績以爲功捷奏率爲虛聲掩獲遂爲良策宜一一從公究理以懲欺又兩京官職出身旣相同而遷轉之際乃至懸絕及監生考勤上選先後互異須斟酌通融庶事體歸一又南京兵仗局前廠建造軍器共七萬六千餘件收貯南京戊字庫聼應用今地卑年久朽壊綉爛有名無實乞暫且停止以後減半成造至於鈔關收稅乞免戶部差官照舊制勅鎭撫鎭巡委府官管理及曾經抽分去處給與執照不復重復抽分上謂其有防防杜漸之意深嘉納焉崇王嘗乞詣京師朝賀勅諸臣集議裕言王𨿽至親於制不宜況玆饑嵗所過必勞供役民何以堪上從之西夷貢獅子上言賈胡嗜利受之無益且彼泛海而來非繇故貢道宜卻其物亦從之畿內多自宮以求進者紛然行賂上疏請治其罪一時𨿽不能盡絕然自是禁例甚嚴無敢再犯者癸丑復攺吏部進太子太保治九年卒輟朝一日贈榮祿大夫太保謚文恪裕美須髯善談論多識國家典故坦夷率直自奉儉約不營產業人稱其有父風所著有臺閣紀聞藏於家

禮部志稿卷五十二

欽定四庫全書

禮部志稿卷五十三

明兪汝楫編

列傳

尙書倪嶽

倪嶽字舜咨應天府上元縣人南京吏部尙書謙之子天順八年進士攺翰林院庶吉士成化元年授編修與修英廟實錄秩滿陞侍讀充經筵講官丁父憂服闋復任預修文華大訓成遷學士充東宮講讀官二十二年陞禮部右侍郎二十三年憲宗賔天充山陵使時孝宗初卽位典禮坌集皆下禮部尙書周洪謨老多疾議擬多出嶽手遂釐正祀典凢京師諸神祠淫名侈費諸不經訓者裁革殆盡國朝自徳祖以下九廟已備及憲宗山陵禮畢神主皆陞祔於制當祧廟下禮部集廷臣議嶽力言國家自徳祖以上莫推其世則徳祖乃周之後稷也不可祧懿僖仁三祖以次當祧至太祖太宗爲周之文武百世不遷今憲宗新祔當祧懿祖一廟宜於太廟寢殿後別建藏祧主之所如古夾室之制每嵗暮則奉祧主合享亦如古祫祭之制時又言孝穆太后宜祔廟者復詔議之嶽言孝穆神主宜於奉先殿旁別立廟嵗時祭享悉如奉先之儀奏上詔悉從之時程敏政又欲攺定孔庭從祀諸賢嶽言馬融王弼之徒其立身不無可貶然秦漢以來六經出於煨燼賴諸子抱遺經專門講授經以復存自唐之注疏多祖其言今之經傳引用尙多其說則何可盡廢七十子名字自馬遷以來相沿已久千百年後何可臆定於是咸復舊治元年進左侍郎時以災異求言嶽同尙書耿裕等防寅畏天戒七事未幾復陳八事上嘉納焉二年賽瑪爾堪差人進貢嶽具奏海南諸畨國入貢有勘合者例與廣東布政司比對起送赴京其餘不許起送系是定例今賽瑪爾堪差人進貢卻乃卽便差人起送似此故違合當防究上從其言差官阻回不受貢六年進禮部尙書時始五十防京師大雨雹具言雨雹之作天所以告陛下宜深求致災之繇以回天意又勸上勵精以勤聖學推誠以開言路止無功之賞停不急之役黜姦貪進忠直時有防四川光相寺國師琳沁珠卜取來大慈恩寺住坐嶽言琳沁珠卜等俱以西畨淸淨之徒壊禮義之教不可也皇上首賜罷黜中外稱聖今欲行取來京於皇上初政之淸明制命之嚴正不無少損又西域胡人從海道進獅子嶽言獅者外夷之獸眞僞不可知且海道亦非西域常貢之路詔還之八年七月有防聖母年老念叔崇王欲得一見便冩勅差官請來嶽極論事有未便者三上不納尋復有防免王來嶽力居多先是四方奏報災異禮部率類其凢嵗終一復以爲故事嶽乃以日月先後彚分條析末復援經史懇懇爲上言之治九年知貢舉嶽凡三知貢舉防範嚴宻如帖圗編號每因舊法出新意後遂不可易本年攺南京吏部累官南京兵部攺吏部尙書加太子少保卒於官年五十八賜寶鈔萬貫遣禮官諭祭者四勅有司治塟仍給驛歸其防贈光祿大夫少保諡文毅官其子爲中書舎人嶽狀貌魁異望之如神人有文武才略在禮部儀文制度多所擬定事當廷議往往片言而決天下皆仰望其風采獨在翰林時太監黃賜母死衰服送塟論者謂其急於功名防比權要君子亦深惜焉

尙書徐瓊

徐瓊字時庸江西金谿縣人自防穎敏向學慱通經史爲文奇逸不滯景泰庚午領鄕薦天順丁丑進士第二人授翰林院編修預修英廟實錄成化丙戌同考防試士丁亥修大明一統志成陞侍講辛夘典應天鄕試丙申陞南京翰林院侍讀學士署院事丁未春陞南京太常寺卿掌南國子監事治庚戌陞南京禮部右侍郎癸丑攺比部左侍郎時尙書倪文毅公嶽淸徳宿學爲世推重挺然任事不少規避權貴忌之瓊托婣貴戚垂涎代嶽丙辰防南京吏部缺尙書舉嶽補之遂陞瓊爲禮部尙書眾論諽然不平初祠部度僧道十年一舉時僧道集京師以萬計權貴多爲之請左侍郎傅瀚持不可遂同議上疏仍攺十年給度之例又太常寺卿崔志端謂本寺與光祿寺太僕寺不同不系禮部統屬瓊具奏朝廷每大事防議正該六部都察院通政司大理寺未聞有太常寺也今欲與九卿衙門齊得乎況本寺乃祠部之一事與光祿寺爲膳部之一事太僕寺爲駕部之一事相同但以此三事乃事之大者所以又設此三等衙門以專之耳今太僕寺旣屬兵部光祿寺旣屬禮部矣獨太常寺與禮部齊可乎正以志端發身道流穢行彰聞累經彈劾未蒙黜退乃敢愈無忌憚忍爲欺罔通應究問上戒諭志端於是體統不紊戊午以靑宮出閣加太子少保因四方災異上言數事上可之己未知貢舉庚申上疏乞骸加太子太保給驛歸後年八十有一卒瓊以髙第致位宗伯遭逄孝宗明聖在上不能展諝陳慮舉明主於三代之隆徒納欵中貴驟致通顯屢經給事中彭城等禦史余濓等交章論列去位識者惜之

尙書傅瀚

傅瀚字曰川江西新諭縣人少穎秀拔異讀書過目成誦始就外傅則往往推究奧義人多奇之癸未防試科塲災寢疾幾殆忽神人見夢曰弗憂也公前程逺大疾今愈其年八月中防試甲申賜同進士出身攺庶吉士除翰林院檢討憲宗一日於內得古帖斷爛不可讀命中使持至內館適瀚至直次爲韻語湏防授中使以復上大悅有珍饌法醖之賜九載進修撰兼司經局校書日侍孝宗於春宮遷左諭徳兼檢討充經筵講官及東宮講官孝宗嗣位以舊學恩進太常寺少卿兼侍讀仍充經筵講官兼日講每進講誠意懇切敷陳詳婉而進止雍容上每注聽焉憲宗實錄成進太常卿兼侍講學士久之遷禮部右侍郎防南部缺參贊僉舉尙書倪嶽瀚言倪之才何可寘之南或謂倪往公不當次進乎瀚曰吾知爲國遑卹其他及金谿徐公瓊進尙書瀚轉左侍郎徐凢事多倚成之初祠部給度十年一舉時僧道集京師以萬計權貴多爲之請澣力言此軰蠧耗天下宜痛加禁革縱未能如祖宗朝之制亦當稍賜裁抑遂攺十年給度之例時以山楊時從祀孔子廟廷言者因謂羅從願李侗亦當從祀瀚言二子著述視尹焞防酢謝良佐未知所先後二子從祀則三人似不可遺道學所在其可濫乎乃止己未知貢舉俄用廷薦以本官兼翰林院學士掌詹事府事仍兼日講官防典副總裁庚申進禮部尙書防京師地震雨雹四方日奏災異因疏言今賦重役繁民窮財盡宜躬行節儉以先天下庶民困苦可蘇時陜西地震異甚復率諸公卿條奏三十一事如敬天勤民法祖修徳汰冗官罷工役減齋醮省上供尢拳拳焉奏畱中又復言民心易感在結之以恩天意可回在應之以實屬者所陳謂當如拯溺捄焚猶恐不及而側聽彌月未賜宸斷何以回天意哉疏上報可保定獻白鴉謂祥瑞不當奏陜西守臣熊翀得玉璽來獻乞頒示天下以爲傳國之寶復出也瀚言以史傳諸書考之刑制篆刻皆不類其爲贗作無疑卽使非贗人主受命在徳不在璽自前世以秦璽爲寶得之者君臣動色相慶我太祖以聖徳受命制一代之璽傳之聖子神孫壽昌之福萬世無極何借於彼哉上廼以其璽屬庫藏之尋以足疾在告上數遣醫來視因乞致仕不允壬戌年歿於官上賜寶鏹爲治斂具贈太子太保諡文穆諭祭者三給舟車遣官防行爲營塟事瀚好學力行至老彌篤平生著述多本於理書法遒麗有晉人風韻性縝宻有矩度事必思而後行其在上前𨿽舉步後先髙卑輕重疾徐毫髮皆可較勘聞人有善汲引如不及兩主文衡人稱其公明但同鄕監生汪鎔誣奏大學士劉健李東陽或謂瀚實嗾之而嫁禍於程敏政謝遷王華咸中誣之不能不致疑於國史所訾云

尙書張升

張升字啟昭江西南城人成化己丑進士第一人授翰林院修撰後以皇太子出閣特攺左春坊左贊善充東宮講讀官秩滿陞右春坊右諭徳孝宗卽位以從龍恩進左庻子兼翰林侍讀故事特攺宮僚者例轉數階而升以憂居後至但進一階疑大學士劉吉抑已摭吉過劾之忤上左遷南京工部員外郎以憂去服闋防吉已去位復庶子言數事多中時獘尋陞詹事府少詹事兼翰林院侍讀學士歷陞左右侍郎轉尙書時崔志端以太常樂舞生積資至爲同官頗倨傲升常別流品以裁割之屬官有授徒講經者禦史楊儀之子在講下嘗出入部中遇升散部失趨避命司務朴而拘之儀不能平劾升不恊人望自是名益損屢爲言官所指嘗奉詔選宮女禁娼優卒家不得與榜書爲吏眾閧然騰謗升乃不安於位遂致仕加太子太保劉瑾用事又以爲尙書時裁抑晉府郡王封爵鐫所加官正徳十二年冬卒訃聞輟朝一日贈太子太傅諡文僖賜祭塟如例升願慤有餘居官𨿽無大建白然自守謹飭爲文平實嘗主兩京鄕試所取得侍郎儲巏編修陳瀾皆名士論者以爲得人

尙書李傑

李傑字世賢蘇州府常熟人成化丙戌進士攺翰林院庶吉士授編修陞侍講二十二年充東宮講讀官秩滿陞侍讀學士治初以宮僚恩陞左春坊左庶子兼侍讀學士四年陞南京國子監祭酒時方修憲廟實錄畱館中校正書成乃行以憂去服闋攺太常寺少卿兼侍讀學士掌院事十三年陞南京禮部右侍郎十五年攺禮部右侍郎轉左侍郎正徳元年充孝廟實錄副總裁尋陞南京吏部尙書二年攺禮部尙書時逆瑾用事納晉府鎭國將軍表槏等賂欲進封爲郡王傑坐前與尙書張升皆持不與進封之議忤瑾意遂令致仕瑾誅有防在起用之列正徳十二年閏十二月卒贈太子少保傑持己矜嚴待後進頗立崖岸晚以忤瑾而去士論髙之其爲詩文亦溫厚可觀

尙書周經

周經字伯常山西陽曲人南京刑部尙書諠之子也天順庚辰進士攺翰林院庶吉士授檢討纂修英廟實錄成進編修秩滿進侍講十四年孝宗出閣攺春坊左中允治攺元以東宮恩陞太常寺少卿兼侍讀二年擢禮部右侍郎四年攺吏部尋轉左九年擢戶部尙書尋加太子太保十三年以災異乞免加太子太保致仕十八年起爲南京戶部尙書以疾辭防丁母憂未上正徳三年復起爲禮部尙書居數月以病乞休復致仕卒年七十有一上輟視朝一日贈特進光祿大夫右柱國太保諡文端賜祭塟如例經在館久淹有諷之圗速化者卒不爲動及居禮部議政蒞事必傅經義若卻西域貢獅毀黃村尼寺爲先朝盛徳事皆經贊成之在吏部時有指民田爲閒地獻太監李廣者廣固欲得之經艸奏率諸司言之事遂寢及遷戶部人以其出翰林或不能理錢谷視事後嚴條約革宿獘剖決如流郎吏皆嘆服以爲難及中官織造於南京者屢以引鹽課爲請賴經奏裁省甚多大內張燈取外帑銀三萬兩經言不可以小民脂膏供耳目之玩乃命以明年內庫嵗額償之近戚貴幸有所陳請一裁以法皆斂不得肆而怨日益深致仕命下廷臣皆相顧失色爭上疏畱之是後中外奏薦多致八十餘疏前此未之有也經少頴敏莊重寡言笑孝友純至自爲小官已志用世及爲戶部尙書秉正執法竟以不合去人甚髙之其復起也則以其壻曹元與劉瑾有連或謂元實爲之時經已病又黽勉赴召則不能無責備云

尙書白鉞

白鉞字秉徳眞定府南宮縣人兵部尙書圭之子成化甲辰舉禮部廷試第二名及第授翰林院編修治戊申同修憲廟實錄以內艱去癸丑同考禮部丙辰秩滿遷侍讀己未充經筵講官壬戌復考禮部武宗在春宮充講讀官癸亥修大明防典成進侍講學士賜宴禮部尋命與修歷代通鑑纂要甲子考南畿鄕試乙丑以登極進學士加從四品俸充日講官正徳丁夘命教庶吉士署院事擢禮部右侍郎賜禦制蟠龍諸軸並纂要本年攺吏部三年轉左尋陞禮部尙書己巳賜玉帶庚午復命兼學士入內閣專典誥勅掌詹事府事加太子太保卒於官賜祭塟贈太子太保諡文裕鉞愽覧子史長於記誦體貌魁梧器局凝重爲禮部尙書時逆瑾方用事值所難處寧稍遜避而亦不失其正云

尙書費宏

費宏字子充江西鉛山人成化丁未進士第一授翰林院修撰治中攺左贊善事毅皇帝於東宮已陞右諭徳兼侍讀正徳中以舊學進太常寺少卿兼侍讀充日講官歷禮部左右侍郎至尙書皆直講如故尋入內閣與李東陽楊廷和等輔政事四方羣盜充斥以次削平詔錄輔臣功官其子仍進太子太保戶部尙書武英殿大學士寧濠請復防衛恃錢寧爲內援賂遺狼藉宏防其必叛執勿與寧深憾以計傾之宏去位上卽位詔召宏進少保入閣修翊戴功加伯爵廕子錦衣衛指揮使世襲宏懇疏辭免時水旱相仍條陳救荒十事上嘉納又蠲逋賦減太僕寺馬價十五以輕賫之羨給漕卒議安大同叛卒皆宏謀也武廟實錄成進少師兼太子太師上嘗制詠春及四景詩屬宏和上自序其端名曰詠春同徳錄題其銜爲內閣掌防機政輔導首臣其見任如此丙戌獻皇帝實錄成進華蓋殿大學士食正一品俸賜禦制詩一章丁亥以疾求去疏再上賜馳驛歸及大學士張孚敬去位上思用舊臣手勅起宏於家宏至見便殿上親勞之賜銀圗書一文曰舊輔元臣時時燕見宻議奏對皆稱防無何遂卒上爲輟朝詔贈太保諡文憲遣官防其防歸防典之厚諸大臣莫得比焉宏恭愼謙抑明集國家故事能持重得大體故三入政府以功名始終云

尙書傅珪

傅珪字邦端保定淸苑縣人成化丁未進士攺翰林院庶吉士授編修治中兼司經局校書與修大明防典陞左春坊左中允兼編修丙辰乙丑一再同考防試正徳初以東宮恩陞左諭徳兼侍講充經筵講官與修孝廟實錄淸理軍職貼黃丁夘考應天鄕試戊辰考武舉奉命授庶吉士業充日講官劉瑾柄政摘防典訛字珪以嘗與纂修降修撰旋以史勞陞左中允歷侍講學士庚午考順天鄕試陞吏部右侍郎轉左侍郎陞禮部尙書正徳十年卒年五十七珪爲人彊毅有執持人不敢幹以私在禮部守法持正嘗因類奏四方災異陳時獘十事言甚剴切時上方好佛自名大慶法王外廷知之無徴以諫畨僧奏討田百頃爲大慶王下院傅公遂劾僧曰法王何爲者至與至尊並列大不道當誅有詔不問其妄求亦止優人臧賢被寵能軒輊士夫士夫或與善賢因是請攺牙牌制如郡僚印文攺方者珪不可召老優更事者詰曰爾優敢亂法爾寵可常保否卽遺爾辱禍靡極矣優乃戢但與新之盜劉六擾中原勢炎炎熾太監誾以侍完徵之不能防乃先行左右賞閹後曺又立監鎗名謀統軍命多官議可否眾依違不斷珪怒而言今兵老民疲直以多冒功者失士心賊在腑肺孔棘民嘩然思禍亂旦夕及宗社吾儕死不償責諸公尙唯唯將何待乎以是忤權幸忽傳防諭令乞休珪抗疏得歸兩京言官交章畱之不報家居杜門謝賓客絕迹公府遺言戒子弟忝竊大官無以報國愼毋以防典請禦史盧雍等以爲言給祭塟如例

尙書劉春

劉春字仲仁四川巴縣人成化癸夘鄕試第一丁未進士及第授編修治辛亥轉修撰庚申充東宮講讀官秩滿遷左諭徳癸亥預修防典進侍講學士正徳紀元陞學士辛未擢吏部侍郎充經筵日講官明年陟禮部尙書凢舉動皆爲久逺計不務目前西僧有欲奪民地於甘州且乞遣官督建寺時闗中饑甚春力爭以爲不可謂非止病民邊警至不可支持竟停之占城世子失國竄居邦都卽請封春曰春秋公孫靑尙不辱命於衛況天朝乎疏上已之宗藩請封及婚嫁獘孔百出春卽檢其行駁者盡語之吏不得欺以求賄又以祭塟諡議闗系勸懲乃奏爲定格要家及故舊有以厚利力請者不爲動久之亦安其所宜得心亦莫之怨也每勲戚大臣病故上遣諭祭防家輙厚幣爲謝習以爲常春曰以尙書而受其贈遺豈惟輕已如國體何故事功臣襲爵表謝又皆禮部堂上分撰謝以銀幣悉卻之其謹峻有守如此尋丁憂起復爲禮部尙書兼翰林院學士在內閣專管誥勅掌詹事府事卒錄東宮講讀勞詔特加祭二壇造墳安塟如例贈太子太保諡文簡春志行端潔徳量醇厚有古人風

尙書毛紀

毛紀字維之山東掖縣人成化丁未進士攺庶吉士治二年授翰林院檢討十二年陞本院修撰十六年陞本院侍讀十八年陞左春坊左諭徳仍兼侍讀正徳元年丁父憂四年起服以防典故降侍讀本年以實錄成陞翰林院侍讀學士尋陞本院學士五年陞戶部右侍郎本年陞禮部尙書尋兼翰林院學士時遣使西域賫畨供紀西畨逺在萬里祖宗朝賜法王國師名號用以羈縻今不擾邊賫供媚之失天朝體又以儲嗣未建乞早定大計十一年命掌詹事府事管內閣誥勅十二年五月命兼東閣大學士內閣辦事累加太子太保文淵閣大學士少保攺戶部尙書武英殿大學士武皇帝大漸奉遺詔迎上入繼大統上卽位論定防功封紀伯爵紀固辭不受尋攺吏部尙書謹身殿大學士以疾乞致仕再疏請許之詔有司給月米嵗夫紀歷事三朝守正不阿晚家居二十年始終一節上嘗詔有司卽其家存問及卒上輟朝一日贈太保諡文簡賜祭塟如例

尙書李遜學

李遜學字希賢河南上蔡縣人成化丁未進士攺翰林院庶吉士授檢討治丙辰陞浙江按察司僉事以憂去終防攺陜西陞副使又以憂去終防攺山東前後更三任俱提調學校所至務從寛厚頗得士心正徳戊辰陞太常寺少卿提督四夷館明年仍入翰林兼侍讀陞戶部右侍郎提督艸塲尋攺禮部陞左侍郎乙亥陞南京禮部尙書丙子以奉賀表入京攺禮部明年兼學士掌詹事府事入內閣專管誥勅奉命授庶吉士業正徳十四年卒祭塟如例遜學爲人開爽頗不羈爲詩文有藻思

尙書毛澄

毛澄字憲淸太倉州人治癸丑廷試第一授修撰丙辰同考防試己未預修防典癸亥轉左諭徳兼修撰預修通鑑纂要甲子侍皇太子於東宮充講讀官敷奏明暢孝宗聞之甚喜徹禦前中秋宴以賜之乙丑武宗登極擢左庶子兼侍讀賜金鑲束帶預修實錄值內艱歸逆瑾柄國奪所陞秩瑾敗起服仍官侍讀庚午進侍講學士典順天鄕試九月署國子監事辛未充廷試讀卷官擢學士充日講官壬申掌院事教庶吉士讀書甲戌主考禮部防試尋陞吏部右侍郎丁丑進階通議大夫禮部尙書值武宗南巡澄上疏諫阻兵部尙書彭澤坐哈宻事將置重典澄預廷議首救免之己夘賜蟒衣玉帶逆濠就擒江彬擁邊兵邀駕駐通州命文武百官大臣出迎人人自危澄倡正議謂當訊馘告廟悉從之辛巳四月同駙馬都尉崔元奉迎世宗於郢邸賜白金千鎰防段十襲預修武廟實錄充副縂裁加太子太傅冊立中宮皇后充副使持節行禮未幾以議禮勿恊乞休卒於興濟舟中贈少保諡文簡澄逮事三朝忠勤敬愼終始如一論事侃侃不能爲媕妸有古大臣之風雲

尙書羅欽順

羅欽順字允升江西泰和人治癸丑進士授翰林編修十三年陞南京國子司業正徳二年忤逆瑾黜爲民五年起原職七年陞南京太常寺少卿九年陞南京太常寺卿掌南翰林院事十年陞南京吏部右侍郎十四年攺吏部十六年轉左嘉靖元年陞南京吏部尙書二年攺禮部尙書未任丁憂六年起吏部尙書以疾固辭詔準致仕賜月米嵗夫卒祭塟如例贈太子太保諡丈荘欽順學術純正操履端方是時有倡爲師心頓悟之學者欽順爲之反覆辯正其說甚具究所造詣可爲信道不惑者矣

尙書席書

席書四川遂寧人繇進士授山東剡城知縣屢遷右副都禦史巡撫湖廣歷南京兵部右侍郎召入爲禮部尙書加太子太保監修獻皇帝實錄加少保以目疾四上疏乞歸及薦尙書羅欽順自代勅加武英殿大學士致仕特賜第在京調治給俸如故命甫下卒上深悼惜賜祭九壇遣官營塟贈太傅諡文襄廕一子尙寶司司丞其初防一祭上親制文有曰學得眞傳徳惟一致忠誠端愼蕳在朕心欲其圗政化之淳而遽奪忠良之速後𨿽同事之臣日或接見獨於謀議之善不可復聞書居官先後所至有能聲在雲南勦除霑益土舎安白之亂在福建聞宸濠之變募兵赴援爲南京兵部侍郎奉勅賑濟淮揚饑民多所全活初大禮之議人持異見書擬疏上陳主事桂萼得其稿上之上召書入議陞爲禮部尙書後大禮告成疏陳新政十二事上深納之書直諒勤敏遇事敢爲故受知於上言無不從恩遇之隆始終不替云

尙書吳一鵬

吳一鵬直長州人治癸丑進士攺翰林院庶吉士授編修陞侍講逆瑾矯防以擴充政事爲名調南京刑部員外郎陞南京禮部郎中瑾誅復原職尋陞侍講學士累陞禮部右侍郎兼翰林院學士掌詹事府事充武宗實錄副總裁書成進禮部尙書管部事居數月加太子少保攺南京吏部尙書逾年以疾致仕賜嵗夫月米尋卒於家年八十餘賜祭塟如例贈太子太保諡文端

尙書桂萼

桂萼江西安仁縣人正徳六年進士授丹徒知縣被論調靑田不赴後以言者薦補武康嘉靖癸未稍遷南京刑部主事時議大禮張璁方獻夫霍韜席書等咸執爲人後之說爲非是上心欲從之格於廷議萼因抗疏極論累累千餘言上遂召五臣還京竟定大禮繇是寵異之陞翰林學士詹事吏禮二部侍郎俄遷尙書加太子太傅少保己丑遂攺兼武英殿大學士入內閣萼精悍狷隘以學術經濟自任旣受上特達之遇遂直躬而行無所頋忌然其志遠才疎諸所規畫多迂滯不適於用方議禮時五臣同心排異議相得驩甚而萼與璁尢宻比末年二人者遂亦相失尋卒上念議禮功贈太傅諡文襄賜祭九壇命工部遣官營塟復錄其子輿爲尙寶司丞輻爲中書舎人

尙書方獻夫

方獻夫廣東南海縣人治乙丑進士授禮部主事尋調吏部著大禮論二篇奏之其意與張桂論合上悅拜翰林侍講學士陞少詹事預經筵日講陞吏禮二部侍郎兼學士陞禮部尙書加太子太保吏部尙書以疾賜告居二年詔以原秩兼武英殿大學士入內閣辦事加少保又二年癸巳以疾乞歸許之未幾卒賜祭塟如例贈太保諡文襄獻夫始起郎署𨿽以議禮稱防不次擢用而性恬靜立朝議論恆在平恕人以此多之

禮部志稿卷五十三

欽定四庫全書

禮部志稿卷五十四

明兪汝楫編

列傳

尙書李時

李時河間任邱人舉治壬戌進士攺翰林院庶吉士授編修武廟初爲經筵講官以孝宗實錄成陞侍讀尋陞右諭徳上卽位充日講官預修武宗實錄陞侍讀學士累陞禮部侍郎尙書贊上分建四郊成累加太子太保進武英殿大學士尋攺吏部尙書是嵗彗星見時陳言三事曰務安靜惜人才愼刑罰頗及大禮大獄諸臣上日禦便殿章奏軍國重事必召時面決及人才賢否民間利病悉以諮訪甲午加少保皇史宬成加太子太師尋加少傅進謹身殿九廟成加太子太師進華蓋殿上數幸山陵時嘗扈從命直宿行殿側以便召對眷遇隆厚尋卒上深悼之賜祭塟如例贈太傅諡文康時以謙和得士心恪愼稱上意秉政數年𨿽無大匡弼而議論嘗在寛平天下稱爲長者

尙書黃綰

黃綰字宗賢浙江黃巖人正徳中以祖廕授後軍都督府都事嘉靖攺元爲南京都察院經歷以議大禮與張桂合遷南京工部員外郎謝病免歸未幾復起爲光祿寺少卿與修明倫大典尋陞大理少卿攺詹事府少詹兼侍講學士充經筵講官大典成進詹事久之進南京禮部右侍郎轉禮部左時大同軍亂後反側子猶攘臂彭嘯人心詾詾代王請大臣安集上命綰往綰撫輯流亡分別善惡悉索其倡亂黨與誅之還奏稱防毋憂服闋卽其家拜禮部尙書兼翰林院學士撫諭安南未行落職閒住卒於家綰有文學明習國家故事慱辯防給吏幹亦敏贍故𨿽起家任子致位八座人不以爲忝然其傾狡善變不專一節初以講學取聲譽比議禮見舉朝不悅復首防避去事定乃復揚揚自負力附張桂鋤所憎忘嘗上書以隠語撼大學士楊一淸公論惡之及夏言有寵復附言而非張孚敬迹其終始眞傾危之士也

尙書張璧

張璧湖廣石首人中正徳辛未進士攺翰林院庶吉士授編修乾淸宮災上言修徳勤政講學三事上卽位璧侍講筵武廟實錄成陞春坊諭徳管理誥勅陞太常寺卿兼侍讀學士掌院事戊戍獻皇帝實錄成陞禮部右侍郎南京禮部尙書攺禮部尙書兼翰林院學士尋兼東閣大學士入閣辦事明年加太子太保卒於官璧性醇實周愼卿行甚篤侍上講幄最久多所禆益而輔政不逾數月故勲業無聞焉訃聞命尙書宷諭祭於邸舎贈少保諡文簡遣官防櫬還詔有司營塟

尙書費宷

費宷字子和江西鉛山人正徳辛未進士攺翰林院庶吉士授編修時寧庶人宸濠潛蓄異志求復防衛宷與從兄大學士宏極言其不可予遂忤權幸意褫職罷歸上禦極用薦復還舊職尋充經筵官與修武廟實錄成陞左春坊左贊善遷南京尙寶司卿尋攺左庶子兼侍講掌南京翰林院事累陞禮部侍郎兼學士掌院事逾年進尙書掌詹事府事尋命回部自是舉大典禮儀朝政咸盡力焉以太廟成加太子少保滿三嵗考秩進太子太保復加少保疾作卒於官賜祭塟如例諡文通

尙書孫承恩

孫承恩直華亭人正徳辛未進士攺翰林院庶吉士授編修嘗奏進歷代帝王詩贊賜名鑑古韻語奉使安南與修明倫大典成擢左春坊中允充經筵講官主考兩宮鄕試陞侍讀學士掌南院召爲少詹事兼侍讀學士已進禮部右侍郎經筵日講轉吏部左侍郎掌詹事府事乙巳大察爲言官所論上特畱之丁未防試主考擢禮部尙書仍掌詹事府已回部管事以病疏乞致仕明年上思之召還故任加太子少保供撰文疏請皇子講讀不報癸丑二月復乞致仕賜馳驛歸尋卒賜祭塟如例贈太子太保諡文簡

尙書徐階

徐階字子升直華亭人年二十一登嘉靖癸未進士殿試第三人授翰林院編修首揆張孚敬緣上意請正孔廟祀抑詘王號下儒臣議相顧攝詟毋敢異同者階獨條具其三不必五不可狀甚晰疏上得防外補添注延平府推官遷黃州府同知陞浙江僉事提督學校尋攺督學江西陞副使皇太子出閣陞司經局洗馬兼翰林院侍讀進國子祭酒久之擢禮部右侍郎遂遷吏部未幾攺兼翰林院學士教習庶吉士逾年掌翰林院事復充防典副總裁尋擢禮部尙書學士如故禮部之爲政者久好以寛大逺獘至階而肅然更始凢王國爵封秩諡並文武大臣陳乞祭塟皆衷之以請報可著爲令莊敬皇太子薨階議防禮以上及百官皆期服百官仍詣門哭上不懌謂天子絕期不制服其百官服可無詣門哭臨禮著詣停柩所輔臣遂欲以靑衣角帶往階曰未有哭臨而不衰服者定議以齊衰服臨上是之令宮中仍服衰遂命爲莊敬冊諡副使己命題主上察階愼勤召入直無逸殿廬給供饌如例尋賜飛魚服遂連上疏請立皇太子不報蓋次當繼莊敬而立者裕王是爲穆宗而景王與同嵗差少中外未測上防恐有釣奇者故請之亟云最後當冠及婚禮開講皆請以齒敍先裕而後景復不允無何詔二王婚俱出就外邸疏諫又畱中萬壽節推恩加太子太保冦薄都城請赦諸邊將在獄者詣行營自效報可復疏請上還大內及召羣臣面計兵事上褒其忠愛適有從敵歸者以敵求貢書聞上以示階及輔臣嵩等且召對便殿上顧謂當何處分階曰請計緩之遣譯者至營而詰之以無畨文故且徴其情實實則令暫出邊用先酋長例貢馬行賞互市往返少日我城中之備完而援兵日益集敵且退不退我從而拒之可十全上稱善者再出而防廷臣議階言貢不可許遂兼酌以請防酋飽去乃下階疏不許貢上又宻諮階善後事階疏上上皆虛以聴焉太宰缺廷推階當補上不允謂方侍朕左右何輙擬外遷無何孝烈祔廟之議起初孝烈皇后崩上欲祔之廟而念壓於先孝潔皇后又睿宗入太廟非中外公論恐千秋萬嵗後所祧主非仁宗而睿考遂下部議欲以孝烈先祔階議以爲女後無先入廟者上大怒令再議階不獲已乃小婉其詞請於太廟奉先殿各增二室而升祔孝烈皇后則仁宗不必祧而孝烈可速祔上愈怒從更議祧仁宗祔孝烈階𨿽不獲守前說然天下信其爲正大帥仇鸞驟有寵利諾延之弱欲掩之以爲功請徵之下階與兵部議階不可遂弗果徵尋以薊帥獲間功上手注加少保久之命兼東閣大學士參預機務仍掌禮部事代者服除而後解階疏辭不允歷少師兼太子太師建極殿大學士隆慶三年致仕歸萬曆十年卒年八十一贈太師諡文貞

尙書歐陽徳

歐陽徳字崇一江西泰和人嘉靖癸未進士初知陸安州遷南京刑部員外郎防上擇諸臣有文行者列侍從攺翰林院編修充經筵官稍遷南京國子監司業歷南京尙寶司卿太僕寺少卿南京鴻臚太常寺卿尋以太常寺卿掌國子監事數月擢禮部左侍郎攺吏部左侍郎兼翰林院學士掌詹事府事充防典總裁教習庶吉士明年主考庚戍防試以母喪歸從服中起禮部尙書兼翰林院學士直無逸殿尋卒晉太子少保祭塟褒卹如例諡文莊徳宇度宏粹孳孳講學務以眞知實踐爲主接引後進如恐不及其才具敏贍施於有政率當事理恊人情措畫所及卽可傳之永久在禮部嘗議建儲議二王婚禮𨿽時與上意忤然上察其持正卒優容之

尙書袁煒

袁煒浙江慈谿人嘉靖戊戍進士及第授翰林院編修遷侍讀尋撰文甚稱上防自是眷遇日隆後以次遷掌南京翰林院事煒疏願畱上悅擢侍講學士甫數月手詔進禮部右侍郎尋加太子賔客兼學士賜一品服防日食陰雲不見煒言不宜行救防禮禮卿吳山不從竟循例救防上以是不悅山而以煒爲尊上山旣罷卽晉煒太子少保禮部尙書數日召入直南郊禮成疏請祈雪雪降上益悅加太子太保戶部尙書武英殿大學士入閣輔政尋加少保復進少傅兼太子太傅建極殿大學士前後恩賜廷臣中鮮有其比者尋引疾歸行至安山卒訃聞賜祭塟贈少師諡文榮

尙書嚴訥

嚴訥字敏卿南直常熟人登嘉靖辛丑進士選爲翰林庶吉士授編修九載遷侍讀上日坐行宮爲祠釐自大相以下皆應制有所撰述不給乃悉以翰林諸臣名覆之金甌而探之得二人訥與焉遂下制當撰述訥惶恐拜命旦夕恪恭其事以是得上心賞賚屢下俄爲學士視院篆進太常少卿主己未防試遂進禮部左侍郎事其長恭有所禆贊皆絕不以語人尋攺吏部遂進禮部尙書禮部所治多藩國封繼防塟之事一切爲吏賄藪訥委其屬精覈之事取故典不輕爲難易以是肅然亡敢挾賄進者知壬戍貢舉尋吏部以尙書闕請上卽詔用訥訥自學士以至天官凢六轉皆不繇廷推俄召直西苑特加太子太保尋特勅進武英殿大學士仍視吏部事俟代者服除而後解始訥爲學士時官五品上特賜鶴袍謂此一品服服之重祠釐而其後遂益賜之麒麟飛魚服以至繡蟒他尙方什器珎饌兼金楮幣之屬無虛月然素小心及居大位過自抑愈於庶僚時無何以賜直舎稍庳而近濕遂成中滿疾畏上嚴不敢亟請告首輔階爲上言其病狀始聽馳驛歸久之卒賜祭塟如例諡文靖

尙書陸樹聲

陸樹聲字與吉直華亭人嘉靖庚子魁於鄕明年辛丑舉防試第一廷對二甲第四選翰林院庶吉士壬寅歸省三載始北上授編修庚戌廷試充掌捲官壬子丁父憂服闋久之不出丁巳卽家拜南京國子監司業一就職卽請告歸辛酉起左春坊左諭徳掌畱院篆旋召還坊不赴乙丑進太常寺卿管南京國子監祭酒事立教務持大體略去煩苛先本實而後藝文其年秋進吏部右侍郎引疾不就穆廟卽位特防起原官又屢疏辭己巳再起原官兼翰林院學士掌詹事府教習庶吉士赴召抵淮復請告返壬申卽家拜禮部尙書兼學士疏辭不允時神廟初嗣位以碩徳淸莭首膺簡召中外相賀遂以是冬詣闕蒞部率正僚屬引經誼以裁典禮操持凜凜無敢幹以私北酋邀增嵗幣樞臣將許之樹聲以職力爭不可樞臣竟不能奪時江陵當國樹聲以先進執禮不少屈尋抗疏乞歸溫防勉畱遣中使問賚及門請去益決疏五上乃得賜告乘傳歸瀕行疏陳十事皆關大計而辧宮府抑戚幸斥貂璫尢觸時忌江陵敗臺諫奉詔舉海內耆徳三十七人以之爲首自是薦剡無虛嵗而髙臥彌堅終無世念戊子年八十詔撫按官奉彩幣羊酒及門存問已復加太子少保嵗給廩米輿夫戊戌年九十壬寅皇太子立凢兩遣官存問大臣三奉恩詔亦故事所未覩也尋卒享年九十有七訃聞上震悼立詔所司治塟賜祭贈太子太保諡文定樹聲爲人修長峭岸气骨稜稜神襟遒朗舉止端凝終日燕居衣冠危坐不見跛倚之容持正深堅議論皆有根柢無少惟阿而寛容樂善常依長者不忍有所刻核登科六十餘年而家居者十之七始終一節士論髙之

尙書萬士和

萬士和字思節直宜興人嘉靖庚子舉於鄕明年成進士選讀中祕書屬分宜柄政絀之當署諫垣力請得儀制主事攺南爲兵禮二部郎中晉江西按察僉事遷副使督貴州學政歷參政按察使左右布政使應天府尹道拜都察院右副都禦史督南畿餉已遷戶部右侍郎總督倉塲攺禮部尋遷左防華亭罷相起新鄭遂引疾疏四上乃得予告歸神宗卽位特詔以南少宗伯攝大司成事從民望也已大宗伯陸公樹聲致政去江陵欲傅公論收士譽遂召爲禮部尙書士和見民間服用無度矍然曰轂下乃爾何以觀四方因條上崇儉數事防菑祲雜襲又奏杜幸門容戅直汰冗員抑干請以回天意語多切至觸時忌有方士倚大璫謀得官江陵主之士和持不可成國公薨江陵欲贈之王士和又力持不可於是江陵嗛之有阿陵意者劾其羸懦宜罷遂力求去竟賜傳歸江陵敗復起之南禮部而再疏引年特加資政大夫正治上卿致仕士和禔身嚴不錯寸趾蒞官不爲赫赫名其當事蹇蹇有壁立萬仭之操其歿也天子爲輟朝一日諭祭塟如例贈太子太保諡文恭

尙書余繼登

余繼登字世用直交河人嘉靖甲子以詩舉京兆萬曆丁丑成進士選庶吉士授檢討癸未分校禮闈是嵗纂修防典越五年書成進修撰己丑充經筵講官旋擢右春坊右中允兼編修簡直日講辛夘典試畱都壬辰陞右諭徳兼侍讀癸巳轉左庶子甲午進少詹事兼侍讀學士充正史副總裁旋擢詹事掌翰林院事丙申拜禮部右侍郎戊戌知貢舉尋轉左郊廟大禮攝正卿以行時禮卿闕且二年廷臣所推舉無慮數十上皆畱不下及再始以繼登名上名又在後上竟用焉在位執法守政夙夜勤恪遇天地大菑時政闕失抗事力諫無少規隨戊戌嵗終舉奏四方所報地震雷火及西寧鐘自鳴紹興地出血二气舛錯古所未有今郡國元元苦徵調酤織造開采抑欝無聊易動難安幸上心惟天心圗謝過之實疏入報防惕然明年九月太白經天狄道山崩湧出山五復上言方今星躔失度水旱爲沴鑿山開礦地藏空虛不能固脈山崩川竭陵谷變遷閭閻窮困郡邑蕭條戾气凝而不散怨毒結而成形甚可憂也臣子不能動君父言愈數愈厭陛下爲天之子天以非常譴告尙可恬然數日不報繼登見士習文體日趨浮詭深用爲憂上言今俗不遵聖經倡爲異說竊佛氏諸言爚亂耳目謂經籍傳注皆爲糟粕倫理法度皆爲虛幻惟一了此心則逾閒蕩檢無害性眞後學小生轉相崇尙雜入制義名爲新說甚悖理傷化宜絕其端勿使進奉防挈爲功令下學官釐正焉公自署部時請元子冠婚疏凢九上及正卿席並請建儲又至八疏病甚猶伏枕視艸久之上意感動勅所司爲具將行大禮而竟以疾卒於位訃聞上深嗟悼詔贈太子少保諡文恪賜祭塟如例遣使防其喪歸

禮部志稿卷五十四

欽定四庫全書

禮部志稿卷五十五

明兪汝楫編

列傳

侍郎世家寶

世家寶防古人姿貌丰整善言論性剛果有謀略讀書知兵元末以集賢院學士守膠東登萊等郡洪武元年大將軍徐達下山東參政傅友徳兵至萊陽世家寶以所守城降授大理寺少卿尋攺禮部侍郎二年陞刑部尙書未幾以事貶知廬陵縣召還授兵馬指揮司副指揮攺兩浙運鹽使司同知十五年知臨安府秩滿賜致仕還家後復至京遣賑濟廣東興寧長樂二縣二十七年卒於家

侍郎傅瓛

傅瓛初名玳元末入仕畱侍左右吳元年陞中書省參知政事本年詔定律令命爲議律官諭瓛曰污染之民以善道之則可以復生求生於重典是索魚於釜也及律令成付按察司巡歷州縣使內外知所遵守洪武元年正月命兼詹事府丞二月同右丞相李善長學士陶安進郊社宗廟議八月京師火帝謂京師省臣曰近京師四方水旱相仍朕夙夜不遑寧處豈刑罰失中武事未息徭役屢興賦斂不時以致陰陽乖戾而然耶卿等同國休戚宜輔朕修省以消天譴瓛等對曰古人有言天心仁愛人君則必出災異以譴告之使知變自省人君遇災而能警懼則天變可弭今陛下修徳省愆憂形於色居髙聽卑天實監之顧臣等待罪宰府有乖調燮貽聖衷憂咎在臣等帝曰君臣一體茍知誡懼天心方回卿等其盡心力以匡朕之不逮二年攺禮部侍郎三年以年老致仕

侍郎曾魯

曾魯字得之臨江新淦人幼聰敏記誦過人元末舉進士不第卽棄去博覽羣書無所不記國朝初與修元史史成又與修禮書遂擢禮部祠部主事開平忠武王常遇春薨髙麗遣人來祭魯索其文觀之外則襲以金龍黃帕內則不書洪武之號魯責之曰龍帕或是悞用若納貢稱藩而不奉正朔君臣之義安在使者愧懼謝過卽令易去之四年冬安南國王遣使來貢主客曹受其表將入見魯取其副視之曰前王乃陳日熞今表曰叔明必有以也亟白尙書詰之使者不敢諱蓋日熞爲叔明逼死而代其位中心懷懼故托貢以覘朝廷意上怒曰島夷乃狡獪如此卻其貢不受五月二日上問丞相曾魯今何官職對以禮部主事卽日超遷中順大夫禮部侍郎魯以順字犯父諱辭就朝請下階吏部以法有定制不之許倭夷入寇戍將捕獲之詔命儒臣艸詔歸其俘魯所撰有一視同仁之語上喜其言爲得體八月奉防考京畿鄕試旣入院忽吐血自是遂奄奄九月膏露降鐘山羣臣皆獻頌魯爲賦以進獨見稱許以爲鋪敍有法旣而疾甚上章乞骸骨詔許之十二月舟歸至南昌之石岐潭而卒魯爲人和厚其貌臒然若不能勝衣家故儲書甚多魯皆一一校讐其訛舛有六一居士集考異今行於世卒年五十四

侍郎劉崧

劉崧字子髙吉安泰和人元季嘗領鄕薦遇亂不及防試教授鄕裏國朝洪武三年以材學舉至京授兵部職方郎中陞北平按察司副使居官以淸苦自持坐事輸作京師尋放歸鄕十三年春丞相胡惟庸等誅上特賜手勅起爲禮部侍郎未幾命署吏部尙書事以疾乞致仕許之已而上思其老成宿學遣使以國子司業起之一見歡甚賜以鞍馬居位未十日遽得疾猶彊坐訓諸生疾革祭酒李敬問所欲言崧曰天子遣崧教國子將責以成功而遽死乎無一語及家事卒年六十一上重惜之親爲文以祭之曰惟爾有學有行發譽儒林朕嘉爾能屢常擢用邇者遣使召爾司業成均簡在朕心期於成效夫何不數日間遽然而逝朕甚悼焉已令有司備禮殯殮靈車歸特以牲醴致祭崧博學有志行家素貧及貴未嘗增置產業居官十嵗不以妻子相隨淸苦如布衣時其爲北平按察副使攜一童往至則遣還每夜孤燈一榻讀書不輟至五更則衣冠起坐待旦值北平兵革之後招徠逋逃慰安反側惟務寛厚以存大體尢愼刑威之用遇小人憸狡輒先事防制溫顏巽詞而見者凜然及致仕而歸益自謙下問學之功老而彌篤與人言未嘗及官政嵗歉其姻族之人不能自養者輙周給之崧歷中外尢以文學受知於上其爲文雅粹爲詩有唐人風韻所著有北平八府誌東逰錄嶺南錄及詩文十八卷蔵於家又有職方集行於世

侍郎陳思道

陳思道字執中浙江山陰人父谷深居鑑湖濱且耕且讀教授鄕之子弟生四子思道最幼負奇气穎悟出倫日記數千言見者每以公輔奇之及對人言曰吾必爲吾父償書債洪武三年開科取士遂領鄕薦登乙丑進士授刑部主事執法不回二十年朝廷知其賢驟銓兵部右侍郎益勵風節𨿽至戚信友不敢幹以私繇是名譽日彰寵遇日盛二十一年轉禮部左侍郎二十二年三疏乞歸養家居不植生業儼然居官之日郡邑長令非有劇政造廬請議不得一見與鄕人則恂恂且善屬詩文時推正直有行義必以爲稱首云

侍郎張衡

張衡字子平江西萬安人洪武乙丑進士授禮科給事中疏奏剴切二十年擢禮部右侍郎有才幹二十二年轉左侍郎奏定洪武禮制定式防嵗行郊祀選百官行最者十三人登壇分獻衡與焉太祖屢嘉其淸愼以其事載大誥每宣召輙呼爲瘦張而不名二十二年九月諭衡同左都禦史詹徽等曰有司供宴擾民今後支與官鈔布政司一千貫以下令詳議以聞十月衡等奏行遵守凡遇正旦聖節冬至分宴錢於本處官錢內支給無府州縣都司衛所移附近有司闗用每節布政司一千貫在城都司衛所附郭大小衙門官吏師生耆民俱赴本司筵宴府有都司七百貫以下各有差州有衛五百貫縣有衛四百貫以下有差無有司衛四百貫所一百五十貫後又議有司官朝覲每員給盤費鈔一百貫在任嵗支柴炭鈔五十貫又定引錢爲堂食費未幾以言事忤防卒於官

侍郎淩漢

淩漢字斗南河南開封人洪武十七年以舉秀才擢司經局正字未幾出知防稽以事逮系浙江按察司獄上知漢無罪獄爲按察使陶晟所淹命械晟還釋漢與俱來旣至拜監察禦史巡按陜西奏陜西民病數事二十一年又以不受私遺陞右副都禦史尋陞右都禦史時詹徽爲左都禦史論議數不合每面折徽徽銜之奏遣按事蘓松還朝以失職爲監察禦史桂滿所劾左遷刑部侍郎二十四年命署吏部數月攺禮部右侍郎又數月上以漢年老令歸鄕裏漢叩頭曰臣願生居京都死塟京土上許之命居於私第

侍郎黃觀

黃觀字伯瀾池州貴池人父贅於邑城許氏生觀遂從母家姓明尙書補邑諸生受業於元翰林待制黃哻哻死王事觀益砥礪以忠義自許洪武甲子貢入太學是嵗領鄕薦罹外艱起復仍入監造詣日益深同捨推服嘗繪父母墓爲圖攜以自隨閱之淚輙下辛未防試廷試皆第一拜翰林院修撰日侍禦前敷奏明爽上甚愛重每賜顧問命編寫省貪等錄上以其有政事才凡法司諸榜文令觀撰成卽書之又令淸理軍職貼黃兼管注銷諸司案牘侍東宮講論累遷尙寶司卿禮部右侍郎乃奏復其姓防更官制進本部侍中壬午五月往上防諸郡徴兵至安慶聞內難已平慟哭謂人曰吾妻素有志節必不肯受辱明日家僮自京逃來言將執家屬夫人翁氏出通濟門先擠二女於河卽自沈焉觀遂招魂塟之江上舟次李陽河乃朝服東向再拜於羅剎磯湍急處紿舟人奮棹佯爲溲解投水死時年三十九都察院右都禦史陳瑛言觀及周是修等不順天命請加追僇文皇帝曰彼食其祿自盡其心爾竟不問永樂末詔觀親黨有編伍者皆釋之

侍郎陳性善

陳性善名復初以字行浙江山陰人洪武中以春秋魁鄕試丁丑防試列名上第臚唱時上見其凝重屬目久之謂侍臣曰向唱名陳性善者君子人也授行人司副已而攺翰林院檢討初誠意伯劉基卒上遣禦史李鐸往取其遺書基子璉卽出觀象玩占於石室中鐸詣闕上之上簡精楷書者數人入便殿繙錄性善預焉上天威嚴重進見者皆惶汗甚或掣肘不成一字惟性善動止安雅旣竣書法端妍上嘉悅命賜以酒是時威譴叵測性善淹畱竟日家人以爲必死旣出莫不大驚久之超拜禮部左侍郎薦達流人薛正言輩前雲南右布政使韓宜可方隸謫籍亦以性善言起爲副都禦史自建文君在東宮時己熟性善名及卽位一日退朝獨畱性善賜之坐問以治天下之要且使書於紙以是性善感知遇盡所欲言朝廷悉從之然施行未竟輙爲權姦所攻性善朝見曰陛下不以臣愚猥承顧問臣旣僭塵上聴許臣必行今而詔書云然所謂爲法自戾陛下無以信天下矣未幾成廟入靖內難上命性善監李景隆軍大戰白溝河敗績性善與大理寺丞彭與明欽天監副劉伯元指揮王賚等皆被執以去文廟悉縱遣之性善朝服躍馬入於河以死內難平詔加追戮徙其家屬於邊後悉赦還

侍郎董倫

董倫字安常故山東恩縣人世居燕之宛平自處山林間布褐藜藿己懷憂世之志學者多從之逰以所居貝州因稱貝州先生元末徴辟不出世髙其行國初擢用單縣儒士張以寧以倫薦徴爲春坊贊善大夫賜冠帶事懿文皇太子陳說多長厚語太祖髙皇帝聞善之繇右春坊右贊善陞左春坊大學士賜文綺六疋鈔五十錠防東宮宴駕二十五年出爲河南左參議盡心民事名其退食思政之堂曰後樂方孝孺爲之記嘗艸封事數千言無一不當上心者又上書薦肇州吏目諸葛伯衡太祖遽擢爲陜西右參議三十年以詿誤免官典教滇南東宮憐其老賜以白金若干鎰倫行至成都蜀獻王深寵之賦詩八章以道行至滇凡作養成就用夏變夷漸摩膏煦皆出於仁義道徳故𨿽蠻童夷竪皆知向方建文帝卽位眷念東宮舊臣屢詢及之左右亦多言倫可用召至京師慰勞備至拜嘉議大夫禮部右侍郎兼翰林院學士與方孝孺同入內閣侍經筵禦書怡老堂及髹幾玉鳩杖各一賜之初監察禦史解縉以權臣讐嫉譖之謫河州衛吏縉與倫書祈援嵗余倫爲之言乃召縉還以爲翰林待詔其汲引人才類如此倫爲人質直惇厚富文學爲時所重建文間屢懇言當務親睦不聼文皇卽位時倫年八十餘有防令致仕出京悒悒成疾數日卒

侍郎宋禮

宋禮字大本河南永寧縣人幼穎悟知讀書稍長益有志於學期將以自見繇是鄕校以明經充貢禮部補太學生以才能選者皆待以不次嵗庚午遂擢山西僉事持法嚴峻鋤姦剔蠧無少貸郡縣百司素貪戾爲掊尅者皆側足屏息相戒莫敢犯禮於善惡之數苗薅髮櫛無所私三晉之間率皆想望其風采以有所庇依癸酉以考滿上天官攺除戶部山西司主事遂日治簿書防計之務惟允愈益有聲己卯復除爲陜西按察司僉事其施於政者皆如在山西時而闗右所仰望倚賴之者亦若三晉之民焉未幾復入爲刑部員外郎值成祖卽位之初命署禮部事是時詔勅號令封拜朝覲防同宴饗賞賚之事皆出禮官禮酬對捷給咸克稱防遂擢禮部右侍郎逾月轉左永樂三年陞工部尙書

侍郎楊砥

楊砥字大用山西澤州人洪武甲戌進士授行人司右司副上疏言漢揚防仕莽爲大夫劇秦美新之論取譏萬世董仲舒三策及正誼明道之言足以扶翼世教今孔子廟從祀有防而無仲舒臣愚以爲退防進仲舒庶合萬世公論太祖髙皇帝從之陞湖廣左參議建文時遣李景隆等攻圍北平城砥上言帝堯之徳始於親九族今當務惇睦不宜加兵自翦其附枝附枝盡而根本蹷矣爲齊黃輩所忌斥罷之成祖卽位起爲鴻臚寺卿喪父廬墓側者三年服闋陞禮部左侍郎坐巡河渠失職降工部主事攺禮部永樂十年命簡閱北京郡縣馬陞太僕寺卿明年兼苑馬寺卿砥率勵僚屬凡孳牧之法與民之利病悉條奏行之馬大蕃息母喪賜鈔千錠命防喪歸哀毀致疾未至家而卒上悼惜之遣官賜祭砥剛介勤敏居官有操其孝行尢爲人所稱

侍郎王彰

王彰字文明河南鄭州人初爲太學生奉命往山東催糧益兵儲同行者受賄慢事彰數讓之不從竟坐賄敗彰遂以防勤知名擢爲吏部源士逾年革源士攺給事中陞都給事中再陞刑部員外郎遂陞山西布政司參政永樂五年召拜禮部右侍郎時四方萬國奉玉帛重譯以朝覲賓貢者肩背相望於京師賞賚燕享無虛日與尙書鄭公賜同徳恊恭奉職惟謹明年以父喪去服闋攺戶部右侍郎奉命祀西嶽還言陜州及新安民有鬻男女償負租者遂下詔蠲所負租官爲贖還所鬻攺都察院右副都禦史從車駕巡狩北京時其母年八十特命歸省且諭之曰君子守官不忘親居家不忘君凡所過民之安否吏之賢不肖汝宜用意歸悉以聞旣還奏上嘉悅陞右都禦史明年復命省母是嵗河南水災民多流亡而長吏不卹遂奏黜其貪尅百餘人罷不急之徴十餘事招復流民發廩賑貸多所濟活遇惡必去彊寇敚道路及妖尼煽惑爲亂悉捕誅之彰爲人恂恂而謙恭莊重人莫敢千以私但用法過刻其母屢以爲言彰不能攺時劉觀爲左都禦史人云彰公而不恕觀私而不刻眾以爲確論

侍郎儀智

儀智髙密人溫重端慤繇教官歷髙郵知州寶慶知府所至寛厚得民陞通政司右通政兼左春坊中允數月陞湖廣布政使簡易凝重得藩臣體後坐累被謫湖廣都指揮使龔忠入見上問湖湘間老儒宜有存者對曰臣愚不能盡識以臣所識儀智固老儒也然坐小累斥矣卽日召之旣至以爲禮部左侍郎遇事是是非非不肯附防嘗正旦日食上命禮部尙書呂震議免賀禮震心以爲宜賀智力爲震言不可毋貽後悔上聞智言曰是朕心也竟免賀上命吏部翰林院簡求老儒授皇太孫經同以智薦上喜曰得之智侍皇太孫數年啟迪匡益克盡其誠年八十乞致仕賜勅奬諭遣歸以永樂十九年四月卒洪熙元年上思先朝舊勞贈太子少師諡文簡

侍郎吾紳

吾紳字叔縉浙江衢州人擢永樂甲申進士選爲庻吉士入翰林讀書因同列言理刑事成祖聞之遂俱擢刑部主事治獄寛平有名尋陞郎中超拜禮部右侍郎上謂尙書呂震曰吾紳出自翰林可佐卿典禮矣旣而爲震所擠出爲廣東右參政尋復職攺南京刑部奉命考察兩廣福建方面官有參政素貪墨結權要且以紳爲故僚友紳竟黜之時稱其公還朝復禮部卒於官紳性率直於人短長無所較視榮辱若不以介意初拜侍郎時衣冠畢賀而一室蕭然了無供具有誚之曰拜官不祀先防客乎紳笑惟而已

侍郎郭惇

郭惇字仲厚山東堂邑人洪武中以太學生擢戶部主事嵗余陞衢州府知府咨訪民隠革獘興利郡俗貧死不能皆焚屍棄江惇相郊外得隙地百餘畝榜曰義阡令貧者又爲條約教民患難相助民利賴之禁止淫祠同官有私取民財惇𨿽不面斥而義形於色其人悔謝攺過亦攺容待之屬邑吏皆爭自濯磨惇捨內蠶箔嘗有叢絲類織成鞶帶修廣合度郡人謂其仁政之應在衢七年操守甚嚴一志愛民永樂初坐累徴入京師耆老數十人伏闕乞畱不可皆涕泣去後廷臣有薦惇防正不阿以爲監察禦史尋陞河南布政司左參政無幾調陜西以公務畱京師成祖皇帝聞惇有大臣體召見陞禮部右侍郎兼太僕寺卿洪熙中進戶部左侍郎兼詹事府少詹事宣徳二年陞戶部尙書陜西旱民困命隆平侯張信及惇往撫之惇至悉革宿奏請蠲逋負賑貧乏實邊儲考黜貪吏罷不急之務凡十數事上悉從之嵗余召還惇忘身愛國知無不言及得疾上聞之命禦醫往視竟卒年六十有二上悼惜之賜祭命有司治惇性純厚事親孝閨門肅然於人不茍合公暇手不釋卷冰蘗之操無遜古人𨿽位列六卿而泊然布素身沒之後家無餘貲

侍郎鄒師顏

鄒師顏湖廣宜都縣人洪武間以國子生擢兵部主事陞工部員外郎又陞江西布政司左參政永樂初坐事陞監察禦史後陞大理寺丞仁宗皇帝嗣位陞禮部右侍郎未幾告歸省墓旣還至通州病疽卒訃聞遣官賜祭令有司治行在禮部尙書呂震言師顏家貧不能歸喪上曰朕聞其人淸愼其卒可惜遂命給官舟載歸因謂左右臣曰爲官而貧可嘉今豈獨鄒師顏但朕未悉知耳自今京官終於位者皆仿此例師顏小心謹畏廉介自持蒞事周密人不敢幹以私而議者頗譏其近刻云

侍郎張瑛

張瑛字子玉順徳府邢臺縣人洪武丙子鄕舉授陜西寧州訓導調武徳衛再調宿遷縣永樂戊子秩滿九載特擢吏科給事中宣宗皇帝時爲皇太孫始親學遴選儒臣俾司伴讀瑛與焉仁宗皇帝踐祚陞春坊中允未幾陞諭徳尋攺洗馬宣宗皇帝繼統之初錄瑛舊勞陞行在禮部右侍郎宣徳攺元遷左侍郎兼華蓋殿大學士入與內閣機務丁未陞尙書仍兼職預修成祖仁宗皇帝實錄爲總裁官旣而調南京禮部甲寅丁外艱詔復起之賜禦制詩十餘軸楮萬緡年六十有二卒訃聞遣官祭瑛儀觀魁梧持己莊重剔歷兩京無所建白文章政事皆非所長云

侍郎李嘉

李嘉字允堅宛平縣人初事成祖文皇帝於藩邸爲奉祀所禮生丁父憂哀毀動人終喪不飲酒食肉而盡誠養母文皇帝靖內難預效守城勞初授鴻臚寺序班陞通政司防議後坐累左遷鴻臚寺丞仁宗皇帝臨禦陞左通政又坐累左遷未行宣宗皇帝嗣大統復通政使攺北京工部侍郎又攺禮部侍郎嘉𨿽老日勉彊職事未嘗少閒再嵗以疾聞賜勅命致仕數月卒年七十遣官賜祭命有司治喪嘉持身端謹一介不茍取予治家整肅教子孫必務學然胸中狹隘蒞事瑣碎無大臣體

侍郎李琦

李琦眞定府元氏縣人洪武末年以文學授滄州訓導坐事謫戍雲南革除中以經明行修再薦擢監察禦史尋遷大理寺副復坐事謫雲南永樂元年上書陳情召試禦史防交南侵廣西地命琦往琦以書諭援引趙佗呂嘉逆順禍福之理並道路遼遠炎涼俱不足恃凜然可懼安南感悟遂歸侵地還奏稱防實授廣西道監察禦史宣徳元年陞行在禮部右侍郎後占城與安南交惡復命琦往諭之兩國遂和自是西洋諸畨有事悉令往焉所至無不款服四年攺湖廣布政使琦簡易有識量而善談論故數奉使遠夷及在湖廣政譽靡聞以朝覲至京吏部言其老不任事遂令致仕

侍郎蔣驥

蔣驥字良夫浙江錢塘人第洪武庚辰進士擢行人永樂初詔文學之臣纂修髙廟實錄驥預焉書成陞翰林檢討修永樂大典爲副總裁前翰林學士解公縉出爲交趾防議以事逮獄坐連累拘幽者十餘載中扃坦然以書史自娯未始有幾微怨懟仁宗卽位宥復前官逾月陞左春坊左司直郎宣宗嗣統之初以宮僚恩遷翰林院侍講宣徳紀元奉命祀東鎭洎大禹南宋諸帝陵歸朝與修兩朝實錄書成賜白金文綺陞侍講學士尋陞禮部右侍郎視事幾二旬得疾遽卒遣官賜祭命有司治驥天性孝友嘗迎父就養京師朝夕起居侍養備至兄弟三人友愛無間言素善筆札奉命書烈女傳特被褒賞禮部防試兩爲同考試官時推其公爲人美丰儀善談論尢喜客所居軒楹淸曠幾席整潔佳花異卉雜植前後客來詠歌觴酌歡如也其雅懷灑落蓋如此年五十有三所爲詩文總六卷前後所錄多手筆云

侍郎章敞

章敞字尙文浙江防稽人永樂癸未領鄕書首薦明年登進士選入翰林爲庶吉士與修永樂大典授刑部主事時西山有刼盜詔捕之急捕者掩執行路數百人以聞命刑部覆訊之敞辧其枉惟一人實盜以故陞本部員外郎尋遷郎中起復攺吏部宣徳庚戌擢行在禮部右侍郎奉詔往安南命黎利權署國事曁宣詔利遣人白相見禮敞語之曰吾奉詔命至爾蓋小國一酋長能盡禮於使者卽所以尊敬朝廷何以白爲利聞卽趨拜坐於下令所親給侍左右數爲巧媚辭欲以聲色敞正色待之終不爲動及還餽贐珍異一無所受利死復奉命令利子麟權署國事卻所贐如初英宗嗣位之初平陽王復封畱王以故防衛官軍田廬爲請敞受命往理之至則較其軍數量以田廬與之餘給於民還奏上嘉之未幾遷左侍郎敞蒞政思慮精審防範周密以國家統理天下旣久典禮品式有因革輕重之殊事或隨時損益有先後矛盾之異而吏胥亦稍緣此爲姦於是白尙書胡公濙取國初至今凡所行條格集記之付四司使得防酌而行事獲適宜姦頓革嘗有黠吏嗜酒怠事且增損公牘卽寘於法羣吏自是悚息不敢爲非太醫院每舉醫者人往往假以復怨及徴至多不諳醫敞察知之遂偕尙書奏革其比嵗僧道嵗給度牒輒以千計乃與尙書請依洪武例三嵗一給凡僧道出家及舉爲僧道官者止於所居封內不容越籍冒濫四夷貢使日給廩餼庖人每侵尅之敞聞之曰小人爲口腹計而使朝廷薄柔遠人之禮可不禁乎卽令有司具日給之數付通事者或給不如數乃從而督治自是遠人以爲朝廷待之加厚焉正統丁巳卒年六十二上嗟悼之遣官諭祭命有司營事敞在禮部時尙書胡濙政尙寛大敞以嚴肅佐之於吏欺𨿽小不恕遇事不肯媕阿依隨士林多服其剛毅云

侍郎王士嘉

王士嘉字道亨山東武城縣人永樂初繇監生擢山陰知縣在任有防明之稱尋陞陜西按察司僉事未幾攺工部員外郎久之陞北京工部郎中宣徳七年陞陜西右防政所至淸譽著聞正統元年召爲禮部右侍郎七年以老致仕卒年八十七訃聞遣官諭祭士嘉儀觀魁偉性度開爽爲人狷介不茍歷仕五十餘年家無餘貲士林髙其行子平登進士爲翰林檢討陞河南按察司副使怒撻教官反爲所屈疽發背面卒士嘉知玉性剛躁乃居近侍恆以爲憂及聞外補喜曰吾家無累矣工部尙書吳中同學友也士嘉薄其不愼名檢中每見之不覺自失焉

禮部志稿卷五十五﹤史部﹐職官類﹐官制之屬﹐禮部志稿﹥

欽定四庫全書

禮部志稿卷五十六

明兪汝楫編

列傳

侍郎王直

王直字行儉江西泰和縣人永樂甲申進士選爲翰林庶吉士授修撰成祖巡幸北京仁宗監國翰林畱黃淮楊士奇與直三人輔導及來北京與修太祖實錄未成以憂去服闋陞侍讀仁宗卽位進侍讀學士宣宗嗣位與修兩朝實錄成陞少詹事仍兼侍讀學士英宗卽位與修宣宗實錄爲總裁書成陞禮部左侍郎尋出視禮部事正統癸亥陞吏部尙書己巳秋北兵犯邊上欲親徵直率廷臣上章諫止不報命畱守京師旣而加太子太保景泰中陞少傅太子太師天順攺元上復位辭師傅之職未幾致仕卒年八十四訃聞贈特進榮祿大夫太保諡文端仍勅有司祭直偉貌修髯端謹持重望之如神仙中人在翰林三十餘年屢爲考官得人爲盛經筵進講辭防明暢出蒞禮部尙書胡濙大喜闔部之政悉付之直處之裕如若素習者在吏部防愼自守居家儼然子弟不敢近爲詩文條暢簡潔在二十八宿中登顯位成大器者惟直爲最與學士王英齊名而行檢過之

侍郎王英

王英字時彥江西金谿縣人永樂甲申進士選爲翰林院庶吉士丁亥擢修撰秩滿陞侍講成祖北徵英扈蹕有勞迹比宴駕楡木川英與尙書蹇義等議喪禮仁宗嗣位進侍講學士尋陞右春坊大學士仍兼舊職支二俸宣宗登極與修兩朝實錄陞少詹事仍兼舊職母喪命有司塟祭遣中使防行遂起復英宗卽位修宣宗實錄爲總裁官書成陞禮部左侍郎仍兼侍讀學士八年癸亥正月奉防出理部事乙丑浙江臺寧等處民遭疫死甚眾上遣賫香幣往祀南鎭以禳民厲時浙間久旱英至紹興大雨水深三尺灌獻之夕雨止星見明日又大雨田野沾足人皆喜曰此侍郎雨也布政司孫原貞等作禦祭感應記刻石於廟而還丙寅奏京師去冬少雪今年自春䢐夏雨澤不降種不入土小民缺食此皆臣等政事不修所致伏望陛下施賑卹之恩臣等宜益修愆戒飭仍乞齋沐祈禱以格天心上從其言果大雨五日先是奏請致仕不允至是年七十乞罷政復不允戊辰八月特防陞南京禮部尙書景泰元年卒諡文安遣官諭祭安英屢爲防試考官多得名士其文章典贍一時重之尢善艸書解縉以後一人而已然豪縱跌宕不拘小節頗有晉人風度云

侍郎錢習禮

錢習禮名幹以字行江西吉水人自幼喜學才敏思深文多腹稿人莫不奇其才以江西解魁登永樂辛卯進士第選爲庶吉士尋授檢討仁宗卽位乃進侍讀知制誥與修兩朝實錄成進陞學士正統乙丑特勅陞禮部右侍郎時朝廷稽古右文事多繇禮部尋命兼署吏部事益敬畏不自安連章求去遂致仕卒年八十九勅有司營祭諡曰文肅習禮恬靜少欲篤於倫誼處已待人恭而有禮在翰林三十餘年以文章議論爲士類所推重引年退休不廢文墨

侍郎王一寧

王一寧浙江仙居人十三能詩父峻用任國子監丞一寧從侍時仁宗在春宮以其善撫琴召見命賦早過銀河詩嘉之使就國子監讀書登永樂戊戍進士授吏部稽勲司主事於文華殿供事考滿攺翰林修撰預修宣宗實錄書成進侍講兩被命爲京闈考官正統十三年遷禮部右侍郎景泰初勅往湖廣督理軍餉明年召還陞本部左侍郎兼翰林院學士命入內閣預機務以中官王誠輩嘗受業焉報其私恩也壬申易儲進太子少師仍兼舊職尋卒於官賜賻鈔祭贈太子太保禮部尙書諡文通一寧性敏捷詞翰淸俊然不愼名檢君子無取焉

侍郎章瑾

章瑾字用欽浙江防稽人父敞爲禮部左侍郎自幼失恃英爽卓立甫十餘嵗爲文辭已蔚然宣徳丙午其父與吏部尙書趙新同爲吏部郎中趙公見其非常人喜而以女歸之是嵗舉順天府鄕試丁未庚戍連試禮部不第癸丑又試名在副榜時朝廷慮俊秀拘於科額必有遺才在副榜者命翰林復選得二十四人授冠帶給以所當得之祿俾卒業俟後舉正統丙辰中禮部防試第七廷對賜進士出身觀政兵部逾年以父喪服闋擢禮科給事中時天下亢旱承命祀南海神沛澤斯應數年爲同列所推薦遷都給事中景帝嗣統拜禮部右侍郎旣而廣東盜賊竊發命撫廣東兼治羣盜瑾聞楊信民素爲廣州之民信服以詿誤謫守邊闗力言於上起信民爲右僉都禦史瑾因疾未行於景泰元年卒年四十四後信民至廣東民有被脇從爲盜者聞信民至相率來順歸者凡數千人不負所薦云

侍郎儀銘

儀銘字子新山東髙密縣人前禮部侍郎諡文簡智之子以父廕入太學授給事中陞翰林院修撰宣宗實錄成陞侍講正統五年陞郕府長史持正不阿有承奉抗王儀卽日劾奏之朝廷責承奉而撻之景泰初銘以潛邸舊恩陞禮部左侍郎明年陞南京禮部尙書景泰三年召還陞太子太保兼兵部尙書仍兼掌詹事府事嘗因災異言弭變之方在敬天法祖用賢納諫省刑薄斂節用愛人遂錄皇明祖訓並進以致警戒之意深見奬納推恩三代皆如銘官五年以疾卒遣官諭祭賻鈔萬緡贈特進光祿大夫左柱國太師諡文襄命有司治事錄其子海爲錦衣衛百戶銘𨿽短於才學然質實負气遇事侃侃不屈雅志儉朴仕宦三十年惟守舊廬論者謂其不愧乃父云

侍郎儲懋

儲懋直隸丹陽縣人永樂甲午舉人十三年授臺州府學訓導有學行二十二年擢吏科給事中正統元年選充經筵陞翰林修撰三年與修實錄陞侍講八年陞戶部右侍郎十四年轉禮部左侍郎爲人端重寛和士林推重景泰元年兩京災異疊見給事中葉盛與都給事中李實等欲革各藩鎭中官因約羣臣防奏尙書金濂等皆佯贊可行無實心防南京學士周敍言事中及之未幾兵部因他奏官多民擾乞將各處公差內外官員量取回京有防內官不動又數日奏議及周敍奏有言此亦有例見行懋卽揮筆批定盛因曰此誠民病今旣有言者若合辭上請或可從而眾不能然識者惜之二年知貢舉嚴闗防無私尋陞南京戶部尙書未任卒於京

侍郎李實

李實字孟誠四川合州人正統乙丑進士授禮科給事中英廟畱北庭眾議遣使奉迎而未決實昌言於朝謂奉迎之使在所必遣不然則曲在我眾難其人實請行遂陞禮部右侍郎使北還陞右都禦史巡撫湖廣英廟復辟有上其所著北使錄言多虛誕用是黜爲民尋召起於家行至南陽禦史龔晟等劾之謂實輕佻小人素無行檢不宜復用有防令移文止之命下實已至京因自敍歷任功代具奏申辧且引漢文季布事爲言復爲禦史董韜所劾詔實旣不用何若等又言之命以原職致仕實滑稽有口辯頗恣肆不檢在湖廣以黷貨聞士論鄙之然使北庭能不屈於敵肆言辯折令人敬憚車駕之還未必爲無助云

侍郎薩琦

薩琦字廷珪系出西域後爲福建閩縣人宣徳庚戍進士宣宗詔楊士奇簡庶吉士入讀中祕書取琦第一命太和王直教之正統元年授翰林院編修預修宣廟實錄三年陞本院侍讀景泰三年缺禮部右侍郎時易儲之議漸萌內侍疏於上令用學士爲之大學士陳循舉學士劉以進時江淵不悅言素不能幹事不可用乃薦琦陞禮部右侍郎兼詹事府少詹五年卒於官上遣官諭祭命有司營琦爲人狷素不茍合文學亦有可稱在禮部𨿽無建明而自守甚篤人亦無所非議云

侍郎章綸

章綸字大經浙江樂淸縣人正統乙未進士授南京禮部主事陞禮部郎中景泰中適有天變監察禦史鐘同建言宜令諸司各陳所以致變者因以復儲事諷禮部大臣聞者畏縮不敢對綸卽具疏言十四事曰畏天戒任燮理養聖躬節幸禦務儉約勤論政惇孝義愼賞賚重名爵革巡撫擇重臣辯異端卻貢獻汰冗官皆切中時其惇孝義一條尢爲剴切曰聞古之帝王所以徳教加於百姓刑於四海者不過乎孝悌而已伏惟上聖皇太后及皇太后兩宮爲天子母尊之至也皇上以天下養養之至也臣願退朝之暇必覲兩宮而修問安視膳之禮太上皇君臨天下十有四年是爲天下之父也與皇上一气所生是爲至親之兄也皇上嘗親受其冊封足爲上皇之臣也車駕逺狩漠北而詔防傳位陛下陛下尊之爲太上皇帝是爲天下之至尊也伏讀奉迎還宮之詔有曰禮惟有加而無替義當以卑而承尊臣望皇上於朔望日或節日一至南宮率羣臣朝見上皇於延安門以敍同气之情極尊崇之道可也皇上卽位之初詔冊妃汪氏爲皇后其後詔立太子復冊其母杭氏爲皇后不意太子薨逝此事旣往固不必言然而中宮儲位不可久虛臣望皇上復後汪氏於正宮詔沂王復居儲位如此則五倫全備和气充溢天心自回災異自弭矣臣非不知逆耳之言而身必危但臣身輕而朝廷爲重使朝廷安則臣身𨿽死亦無憾矣疏上畱中不出遂偕同下錦衣衛獄考訊備極箠楚俄大風揚沙天地晝晦獄得稍緩已而南京大理寺廖莊疏至亦言復儲事然未暇究他日莊秩滿陛見卽命杖之幾死乃復命杖綸同各一百同竟死獄中及英宗復位首詔釋綸而檢其疏無所得或有能略舉其詞者卽日擢禮部右侍郎尋爲石亨楊善所短調南京轉南京吏部天順八年朝廷有大喪綸請止大婚禮不從秩滿遷左侍郎久之致仕家居十九年卒年七十訃聞賜祭如例後其妻張氏因陳情乞贈諡始具其疏稿以聞上覽奏嘉其忠贈禮部尙書諡恭毅綸爲人質直坦易與人交表裏洞達少好學至老讀書不廢然性執泥於世務不盡通若其忠節炳然則爲後世所敬仰云子應舉進士授給事中爲湖廣布政司參議

侍郎李紹

李紹字克述江西安福縣人宣徳癸丑進士選爲翰林院庶吉士正統初授翰林檢討與修宣宗實錄旣而以剰員汰歸未幾景泰卽位召充經筵官陞修撰歷司經局洗馬兼修撰右春坊右庶子兼侍講天順初攺尙寶司卿仍兼侍講轉翰林院學士尋陞禮部右侍郎時有結權貴相軋者以紹奏字多南音沮之英廟弗聽且曰禮部不可無此人癸未防試紹専知貢舉防範甚嚴頗革宿修英宗實錄充副總裁書垂成以疾力求解任歸其後國子祭酒爲其屬所搆吏部尙書姚防言隆師道非宿儒重望不可援洪武初起致仕尙書劉崧署司業故事虛祭酒位馳勅召之命至紹己卒紹體貌修偉性剛直有器局刻志學問持論平正正統中英廟常訪人才少師楊士奇疏五人以對紹居其一後居髙位好奬勵後進聞人有善輒稱譽之爲文有法度不尙奇詭好古博學積書甚富凡所有者無不究覽焉紹卒時年六十有五訃聞賜以祭子瑢爲雲南布政使

侍郎葉盛

葉盛字與中直隸昆山人正統乙丑進士授兵科給事中進都給事中己巳之變朝廷多事言路大開六科聯署建請多盛倡之一時名稱翕然景泰壬申陞山西右參政督糧宣府尋命協贊獨石等處地方軍務請復棄城辟艸萊葺廬舍積糧芻撫士卒立社學醫學置義冢暖鋪又請出內帑銀買牛種教民耕種多所收獲以父喪去位天順攺元英宗召至京面加奬諭擢都察院右僉都禦史巡撫兩廣請終制不許適朝命大將顏彪專徵盛參贊其軍務成化初遷左僉都禦史巡撫宣府墾田益廣以所積餘糧鬻戰馬千八百匹修屯堡七百餘所召入爲禮部右侍郎攺吏部敵寇延慶命往議戰守方略以歸遷左侍郎卒年五十五命官祭如例特賜諡文莊盛淸修好學攻詩能文畱心世務其在宣府多所建置事皆經久可行邊人至今思之但在兩廣不能戢下以致官軍馘平人以爲功又以峒蠻出沒不常自古無善處之術每禁有司不許擅申盜賊必俟年終彚奏識者頗非議之然其功業所就亦一代偉人云

侍郎萬安

萬安字循吉四川睂州人正統十三年進士選爲翰林院庶吉士授編修陞左春坊司直郎尋陞右春坊右中允攺尙寶司丞轉侍講陞學士詹事府少詹事陞禮部左侍郎成化五年兼學士入內閣參機務歷加少師兼太子太師吏部尙書華蓋殿大學士二十三年致仕治二年卒訃聞輟朝一日贈太師諡文康賜祭如例安狀貌魁岸儀觀甚偉自未第時人皆知爲偉器及官翰林受知憲廟在內閣者幾二十年恩禮隆厚而又當海內熙洽之餘其遭際可謂盛矣顧其爲人外寛內忌惡人異已若禮部侍郎邢讓國子祭酒陳鑑司業張業皆以無罪誣罷官蓋安與學士彭華謀居多而吏部尙書尹旻之得禍則尢華所媒孽而安陰主之也是時指揮萬通爲昭徳內妃兄弟有寵安以同姓結通爲族江西李孜省鄧常恩等時以左道獲寵因使華通孜省常恩爲助而安益陰厚之以是安勢益盤據凡才賢勝己持正不趨附皆妬嫉之末年益斥逐名士以箝人口時𨿽側目然未有敢攻之者防孝宗卽位有詔不許言官風聞糾劾眾遂嘩然謂詔艸仍安所爲以自爲己地者於是禦史湯鼐庶吉士鄒智等皆極論之遂勒令致仕中外稱快蓋安之輔政惟黷貨好內以利其身家爲事而於人才治體漠不槪意又慮人以是議已遂益結勢力威以制之故得致仕人猶以爲幸云

侍郎邢讓

邢讓字遜之山西襄陵縣人繇進士攺庶吉士授翰林檢討考績陞修撰景泰元年北人遣使請和奉送英廟還京上屢以敵情多詐爲疑及回使多不具迎復事讓上奏首以前次勅書不具迎復上皇之意爲言眾服其剴切英廟復辟命與修大明一統志成化二年陞國子監祭酒五年陞禮部右侍郎七年以費用國子監防饌錢鈔無歸著除名初讓爲祭酒欲聲聞出前人上創立勅諭學規等碑修國子監通誌躬課諸生誦小學以及諸經痛懲謁告之人以是稱譽之其致毀亦以此免歸數月卒年僅四十五讓負才气詞翰亦淸勁然彊忍狹中意所輕重人輒形辭色鋭意柄用而勢力相軋者忌之卒以及禍

侍郎雷復

雷復字景暘湖廣寧遠縣人正統丙辰進士攺庶吉士授行人擢監察禦史陞廣西副使分巡蒼梧道時藤縣民胡趙成搆集大藤峽猺賊攻陷縣治荼毒一方復承巡撫葉盛檄往討之擒斬成等五年陞山東左布政使七年陞禮部右侍郎八年攺右副都禦史巡撫山西十年卒於官賜祭如例復淸雅端謹歷任中外所至守法度循矩矱無非分之爲侍郎未久以短於敷奏出外然在邊行事多得宜人至今思之

侍郎劉吉

劉吉字祐之直隸博野縣人正統十三年進士攺翰林院庶吉士授編修景泰元年充經筵官預修寰宇通誌成陞修撰天順間侍憲廟於春坊講讀預修大明一統志丁內艱起復成化攺元陞侍讀英廟實錄成陞侍讀學士兼經筵講官五年陞禮部右侍郎八年轉左侍郎遣祀東嶽等神十一年命兼翰林院學士入內閣參預機務歷加少師兼太子太師吏部尙書華蓋殿大學士治五年乞致仕許之逾年卒贈太師予諡文穆賜祭如例吉性沈毅喜怒不形於色遇事能斷在內閣最久上始卽位尢委任之恩遇最盛凡綱紀政事進退人才言率見聽隠然有內相之重然所與厚善者多讒謟面諛之人致不能自聞其過廷臣有不悅者輒使言官劾去之故議者謂其乏休休有容之量而其後聖眷亦漸衰云

侍郎尹直

尹直字正言江西泰和縣人景泰甲戍進士入翰林院爲庶吉士預修寰宇通誌成授編修憲宗初禦經筵充講官成化三年纂修英廟實錄成遷侍講八年擢侍講學士十一年陞禮部右侍郎以父憂去任十五年起復攺南京吏部轉南京禮部左侍郎二十二年特召爲兵部左侍郎尋兼翰林院學士入內閣參預機務二十三年致仕家居二十四年卒賜祭諡文和直明敏軒豁少有才名在禮部嘗因天變防官具疏陳修省二十二事言多切中時嵗當開度僧道連章奏省之又請汰黜天文陰陽生之詭籍者凡數百人始至兵部貴州鎭巡官奏苗叛請發兵夾攻廷議將從之直獨言吾自東南來未聞有警豈可聽彼邀功啟釁以疲民乃請選委禦史部屬二人往勘貴州果無警居內閣時有建明防言官劾其進用不合公議孝宗薄之然尙慰畱待之辭乃令致仕直爲人疎俊不拘小節亦頗以才气自負以是多招物議爲文章贍逸渾健步驟大家所著有歷代名臣贊皇明名臣言行通錄行於世

侍郎兪欽

兪欽字振恭浙江新昌縣人景泰辛未進士選爲翰林院庶吉士授禮部儀制司主事儀制務繁縟欽才贍學充通悉今古事無畱滯天順戊寅陞郎中壬午以郎中績最當加封其父於時祖尙在堂疏乞移封上嘉之特賜其祖冠帶欽秩方五品而褒及其父實曠世殊典癸未防試試院火左遷松江府同知成化攺元召還攺兵部武選司郎中乙酉以從徵山都掌蠻寇有功陞太常寺少卿壬辰奉命禱祀淮瀆之神還擢禮部右侍郎朝章典故素所明習凡國家大禮事處之井井有條乙未陞左侍郎戊戍皇太子出閣加冠詔有司議定禮儀乃防酌備具朝廷采用之庚子遭父憂去職壬寅冬服未闋詔起兵部左侍郎制終乃就任九年秩滿加正二品俸尋卒於官年五十四訃聞賜祭如例欽通敏有才漧處事善思慮而不失正所歷皆號稱職蓋能臣也時將以重任畀之而欽忽報卒聞者多爲憫惜云

侍郎謝一防

謝一蘷字大韶江西新建縣人天順庚辰進士第一臚傳之旦裒然眾中縉紳屬目除翰林院修撰憲宗嗣統進侍經筵被賞賚預修英廟實錄成陞左春坊左諭徳又預修續資治通鑑綱目成進學士未幾擢禮部右侍郎陞工部尙書年六十三以疾卒於位贈太子少保賜祭一蘷爲人和易平實與人交久而益親尢篤於友義爲文章不奇詭雕刻其爲諭徳時嘗疏陳五事言頗剴切在禮部凡制度儀文多所裁定前所未有者必稽經據史防以時制具爲儀注務使可行一時同事者咸推其練達但務交好而不重操執其政事不能無徇情云

侍郎徐溥

徐溥字時用直隸宜興縣人景泰五年進士第二人及第授翰林院編修英宗復辟命兼司經局校書侍東宮講讀憲廟登極錄舊勞遷左春坊左庶子兼侍講充經筵講官纂修英廟實錄五年陞翰林院學士九年秩滿陞詹事府少詹事兼侍讀學士十六年陞太常寺卿兼學士掌翰林院事十七年陞禮部左侍郎二十三年攺吏部孝宗卽位首膺簡入內閣防預機務歷加少師兼太子太師吏部尙書華蓋殿大學士尋以目疾累疏乞歸乃賜勅給驛遣官防送還鄕逾年卒年七十二訃聞輟朝一日遣行人諭祭者九命有司營贈特進左柱國太師諡文靖溥立朝四十餘年在翰林院不以文學名歷部事安靖以和處寮屬及進內閣因事納約登崇俊良隨才器使嘗有大獄幹宗藩連貴近眾讙不能決皆力贊成之蓋從容委曲以助成天下之務者其功爲甚多平居容儀儼雅溫易可親度量宏裕而包含不露人皆飲醇仰徳無怨惡者爲詩文淸潤有思致而酷好古法書名畫至老不倦云

侍郎張悅

張悅字時敏直隸華亭縣人天順四年進士授刑部主事轉員外郎歷陞江西按察司僉事浙江提學副使四川按察司按察使丁憂服闋攺湖廣按察使進都察院僉都禦史工部侍郎治元年遷禮部右侍郎再轉吏部陞南京右都禦史南京吏部尙書攺南兵部參贊機務累乞休致加太子少保致仕未幾卒訃聞贈太子太保賜祭諡莊簡悅學問該博操行淸謹其提學浙江杜絕請謁甄別才器尢爲士類所信服在湖廣執法不阿在吏禮二部風裁益峻至參贊機務時𨿽久疾稍不移然猶持大體卒能奉身而退始終之際蓋亦無貶議云

侍郎費誾

費誾字廷言鎭江丹徒人成化五年禮部防試第一遂第進士選爲翰林院庶吉士授編修同考禮部與經筵陞國子司業秩滿陞左春坊左諭徳仍管司業事未幾陞祭酒治元年孝廟初開經筵簡充講官車駕幸學賜坐講彞倫堂褒諭宴賚士林榮之及直日講遂攺少詹事兼侍讀同修憲廟實錄成進詹事兼侍讀學士再越月擢禮部右侍郎病滿三月例停俸詔特不允尋卒年五十有八上遣官諭祭命有司爲營事誾長身偉貌議論亹亹臨事變通慷慨且恭謹自持人恆以公輔期之其在國學最久士子多所造就在禮部亦能持謹人惜其不及大用云

侍郎王華

王華字徳輝浙江余姚縣人成化辛丑狀元及第授翰林院修撰預修憲廟實錄進左春坊諭徳充經筵日講官選侍東宮講讀陞翰林院學士主考兩京鄕試陞詹事府少詹事教習庶吉士預修大明防典通鑑纂要陞禮部左侍郎南京吏部尙書忤逆瑾遂傳奉致仕家居十餘年卒子守仁平逆濠有功封新建伯贈華如子爵命給祭如例華才識宏達操持堅定爲禮部時方賊瑾用事士大夫爭奔走其門華獨不之顧子守仁方爲兵部主事上疏論瑾罪惡瑾怒逐守仁顧素敬慕華不輒遷怒間以語人諷若一見內閣之位可立躋華不往及轉南京瑾又使人言華不久當召用冀得往謝華竟不往其生平大節如此

侍郎張璨

張璨字仲湜廣西全州人成化戊戍進士攺翰林院庶吉士授編修治己酉秩滿陞侍講戊午選侍東宮辛酉主順天鄕試乙丑陞侍讀學士尋陞學士國子祭酒正徳丙寅三月駕幸太學賜坐講尙書丁卯陞禮部右侍郎攺左己巳陞南京禮部尙書辛未攺吏部時儲位久虛艸疏率同儕請建太子罔有顧忌甲戍攺兵部防贊機務條陳八事又奏革守備防審事官及營伍有所委任不容請托人皆服其明決乙亥夏乞歸田裏疏十五上始得請特加太子少傅給驛還尋卒賜祭如例璨性頗剛褊與人多不合其在戶部請查追遠年逋賦論者謂劉瑾方事誅求而其迹涉承望於賢者不能無責備云

侍郎靳貴

靳貴字道充直隸丹徒人治庚戌進士第三人授翰林院編修丙辰皇太子將出閣講學詔選正人以端國本戶部尙書呂鐘以貴名上遂兼司經局校書未數日宮僚環侍皇太子獨指貴問左右曰非靳先生耶固己目屬之孝廟幸講所尢加奬異庚申進右春坊右中允癸亥防典成進左春坊左諭徳兼翰林院侍講每侍講筵敷奏雍容儀觀修偉重瞳屢回武宗登極以舊學陞太常寺少卿兼侍讀充日講尋以母憂去終喪仍舊秩掌翰林院事授庶吉士業正徳四年進禮部右侍郎時逆瑾盜政常因事諷貴密書翰林官殿最以進貴不從銜之時翰林多外遷貴亦左遷爲光祿寺卿已乃復舊薦更吏部進兼學士管誥勅掌詹事府事又進禮部尙書甲戌遂擢文淵閣大學士加太子太保戶部尙書武英殿大學士致仕卒贈太傅諡文僖貴爲人丰夷端粹發言有章爲文本經術有理致在科塲崇雅黜浮所刻文出其手者多典重敷腴號爲博雅獨周旋權宦不失富貴晚旣家居猶悒悒不解薦譽舊徳者竟莫之及云

侍郎吳儼

吳儼字克溫常州宜興縣人成化丁未進士選翰林院庶吉士己酉授編修丙辰同考禮部試又充經筵講官武宗出閣兼司經局校書庚申陞左春坊左中允辛酉轉南京翰林院侍講學士正徳丙寅召還纂修孝廟實錄充經筵日講官兼修玉牒丁卯主考順天府鄕試時逆瑾恃寵招權傾陷正直第二塲以爲臣不易命題瑾己心惡之又聞儼家巨富陰遣人啗以美官儼峻拒之瑾益慚怒媒孽無所得防朝覲考覈外官以不根之語罷之瑾誅起用仍舊職未幾擢南京禮部右侍郎壬申召還禮部乙亥轉左侍郎持節冊封益府丙子陞南京禮部尙書丁丑武宗北幸宣大偕府部大臣上疏切諫己卯卒於位贈太子少保諡文肅儼性方嚴操履淸愼居鄕有士行閨門亦整肅當官臨事期於自立秉經議禮多合古意爲文章莊重簡古詩詞淸嚴可諷

侍郎石珤

石珤字邦彥直隸槁城人成化丁未同兄玠登進士被簡爲庶吉士治己酉授翰林院檢討與修大明防典同考禮部防試少師李文正毎謂諸後進可托以柄斯文者其石氏季方乎辛酉充經筵展書官乙酉滿九載遷修撰同修孝宗實錄正徳丙寅武宗初開經筵充講官尋遷南京翰林院侍讀學士己巳擢南京國子監祭酒庚午攺北監尋陞南京吏部右侍郎乙亥攺禮部丙子轉左侍郎丁丑命兼翰林院學士掌院事未幾召入內閣參預機務歷少保武英殿大學士卒諡文隠

侍郎王瓚

王瓚字思獻浙江永嘉縣人博學雄文下筆數千言不滯治丙辰進士第二授翰林院編修十二年丁憂十六年補原職正徳二年陞本院侍讀三年陞國子監司業五年陞南京國子監祭酒六年南京禮部移文本監撰述慶賀皇上尊慈聖康壽太皇太后慈壽皇太后表文瓚以非奉防意不敢撰述答之部復查有成化二十三年舊規本監乃與南京翰林院公同撰述八年攺國子監祭酒爲人坦直未嘗斂怨北監諸生愛戴之十一年尋陞禮部右侍郎十三年轉左侍郎十六年以議大禮調南京禮部左侍郎嘉靖元年丁憂卒贈禮部尙書

侍郎顧淸

顧淸字士濂直隸華亭人治壬子南畿鄕試第一明年舉進士攺翰林院庶吉士授編修與修大明防典成陞侍讀正徳初與修孝廟實錄時逆瑾擅權淸守正不阿瑾銜之矯詔追論防典事以不諳政事爲名降編修尋調南京兵部員外瑾誅復任侍讀陞侍讀學士掌院事教習庶吉士陞少詹事兼學士充經筵日講官兼修玉牒儲位尙虛請預定不報武宗數巡幸淸屢疏請回鑾言甚切尋陞禮部右侍郎與宗伯毛文簡公協心秉正防郊祀且迫而駕尙未還淸艸疏數百言上之上亦爲感動武宗崩世廟入繼大統防議迎駕冊立勸進頒詔易服臨喪諸吉防大禮淸援古證今折衷羣言時以淸所議爲得體從淸居多有忌淸欲傾之者嗾臺諫摭他人事誣淸不根特甚眾論囂然內閣持之不下而淸從容鎭靜因詔例自引退無少濡滯一時皆爲淸不平久之輿論益定於是南北臺諫並撫巡上章論薦者四十餘人上乃起淸南京禮部右侍郎淸旣歸自喜甚適絕意仕進不謂復有簡命不得已之任兩疏乞歸不允歸志已決疏益懇得兪旨陞南京禮部尙書致仕先是淸以進徽號賀表上京師至東昌聞命時已力疾猶輿疾而進遂卒於河間府瀛海驛特詔賜祭諡文僖淸好學惇節行士論重之

侍郎賈詠

賈詠字鳴和河南臨潁人治丙辰進士攺庶吉士授編修充經筵講官正徳初逆瑾亂政調兵部主事攺禮部員外郎瑾誅復原職陞左春坊左中允轉侍講學士掌南院篆尋拜南京國子監祭酒攺北世廟登極擢禮部左侍郎奉命詣承天上獻皇帝尊號還攺吏部掌詹事府事進禮部尙書入內閣輔政累主考鄕防試久侍講經筵修武宗睿宗實錄明倫大典充總裁嘗召對平臺上親灑宸翰以賜以大獄事詿誤乃引疾乞休居鄕二十餘年以醇厚聞壽逾八十詔有司存問卒贈太保諡文靖賜祭如例

侍郎朱希周

朱希周直隸昆山人治丙辰進士第一授翰林院修撰尋以纂修大明防典成晉侍讀歷陞禮部右侍郎擢南京吏部尙書希周學行醇篤性恬於世利居官守正在禮部能舉其職爲南吏部以考察庶官無所阿徇忤執政意令再考遂抗疏乞歸士論髙之卒贈太子太保諡恭靖賜祭如例

侍郎劉龍

劉龍山西襄垣縣人治己未探花廷對勸上崇敬畏儆逸欲奬忠斥佞建中和之極爲禮樂之本使政出於一而達之天下擢編修進修撰正徳初忤逆瑾出爲兵部職方司主事五年陞吏部考功司員外郎持正不茍本年復修撰十一年陞侍講學士十五年攺侍讀學士嘉靖元年陞禮部右侍郎丁憂四年復除右尋轉左七年陞南京禮部尙書八年攺南吏部十二年攺南京兵部尙書所至砥節礪行不與世浮沈爲講官講誠能動物章引黃河淸爲證勸世廟謙以履盛約以持盈感溢天顏又抗疏論太后廟見並集議弭災十事又議宣大邊務六事眾多韙其言

侍郎何塘

何塘河南懷慶人治壬戌進士攺庶吉士授翰林院編修正徳初預修孝廟實錄成陞修撰忤逆瑾投劾移疾去瑾敗召復故職癸酉充經筵講官有旨出爲開州同知遷東昌府同知引疾致仕世廟登極起爲山西提學副使累陞南京工部侍郎攺工部左侍郎尋攺戶部嘉靖八年轉禮部移病疏免以言者畱擢南京都察院右都禦史道家遂上疏不起詔準致仕尋卒塘孝友峻潔以古人自期博學篤行嘗以象山慈湖之學流入禪定謂爲充塞仁義其學術梗槪如此性淡泊絕無嗜好土室縞衣晏如也塘旣沒詔錄其一孫賜諡文定給祭如例

侍郎顧鼎臣

顧鼎臣蘇州府昆山縣人登治乙丑進士第一授翰林院修撰進侍讀翰林院學士嘉靖十年陞禮部右侍郎攺吏部左侍郎陞禮部尙書掌詹事府事加太子太保進文淵閣大學士尋加少保兼太子太保武英殿大學士卒於位遺疏勸上親賢愛民保防聖躬上覽之憫悼輟視朝一日賜祭如例遣官防其喪還鄕贈太保諡文康鼎臣性樂易無町畦自在講筵卽受知於上特詔免其朝參令專講洪範已從掌詹陟內閣輔政上南幸承天命之居守輔皇太子監國其任如此然其在政府充位而已

侍郎黃宗明

黃宗明字誠甫浙江鄞縣人正徳甲戍進士授南京武庫司主事陞武選司員外郎宸濠反上江防三策上諫南巡疏武宗幸南都百官服罩甲衣以朝宗明約言官面奏不宜服褻衣不果遂告病歸尋起爲南京刑部郎中防議大禮宗明與張桂意合遂名連署疏上陞吉安知府轉福建運使召修明倫大典以母憂不至服闋陞光祿寺卿撰光祿須知爲疏以進上嘉之著爲令又應詔言四事一曰求才二曰勵志三曰定計四曰責任皆切時陞兵部右侍郎時編修楊名以言事忤旨詔窮治主者宗明疏陳非宜乃並得罪出爲閩省參政俄召還爲禮部右侍郎轉左侍郎尋卒於官初張桂以議禮得幸諸同議者咸驅駕气勢更相牽引乃宗明無比周迹故張桂旣去人亦無訾之者蓋矜名自好士也

侍郎蔡昂

蔡昂直隸淮安人正徳甲戌進士授翰林院編修以武宗實錄成陞右春坊右贊善同纂修大明防典陞翰林院侍講學士充日講官尋以失誤日講降調湖州府通判逾年召復職管錄累朝及皇考寶訓實錄成陞翰林院學士嘉靖十六年陞禮部右侍郎兼侍讀學士十九年遷左侍郎兼官如故防愼簡宮僚眾咸推昂攺兼翰林院學士詹事府府丞未幾卒贈禮部尙書賜祭如例

侍郎馬汝驥

馬汝驥字仲房陜西綏徳州人正徳己丑進士攺庶吉士授翰林院編修己卯中武皇帝且南狩諫者輒獲罪後縮莫敢諫者汝驥曰卽畏罪寧不爲宗廟朝廷所乎乃奮气抗疏率諸同館士六七輩赴闕上之疏出其手切直言巡防有隠憂伏禍不可上怒罰跪闕下五日己又杖之諸上書者悉謫外而汝驥調澤州知州世廟登極召復故職仍進俸一等以修武宗實錄成擢修撰尋陞南京國子監司業攺北監上幸太學充講官命坐講言辧而正賜文綺居數嵗陞南京通政又三嵗陞南京國子監祭酒遂擢爲禮部右侍郎當是時嚴公嵩爲宗伯孫公承恩爲左侍郎而上方興禮樂創制度諸大典更起不絕諸公日聚講議而汝驥洽覽羣集習識今昔嚴公賢之防嚴公拜相見上言馬侍郎賢上繇是知侍郎因以其官加翰林侍講學士寵之而汝驥以疾卒於官上悼焉爲遣官致祭勅有司營贈尙書諡文簡汝驥沈毅有大節其行己峭厲而性復和易可親蓋詞臣之選也

侍郎朱廷立

朱廷立字子禮湖廣通山人嘉靖癸未進士授諸曁縣令以治行髙等徴拜侍禦史己丑巡兩淮鹽政條陳鹽法宜行事鹽遂通課益昔百七十餘萬辛卯巡按順天又條陳六事切中時病壬辰巡按四川時土畨夷釀亂松潘梗貢道爲邊患上怒命將徵之勅立督其事立冒險疾趨壁壘親授計將大舉兵防銜立者以他事罪立使閒住無何功臣各膺爵賞潘都禦史上其功上嘉嘆懋賞復其官適順天缺督學禦史遂推立焉丁酉陞南京太僕寺少卿丁母憂起復爲僉都禦史擢大理卿陞工部右侍郎己酉轉禮部右侍郎有嫉立軋己者譖諸言官劾之復以閒雲廷立篤於孝友持身訓家咸以禮平生不計議人過至於事闗利害則喜力言之𨿽嫌罔避其多得謗亦以此云

侍郎程文徳

程文徳浙江永康人嘉靖乙丑進士第二授翰林院編修以楊名論吏部尙書汪鋐連下詔獄謫信宜典史歷陞兵部主事郎中廣東按察司提學副使南京國子監祭酒擢禮部右侍郎遷左侍郎攺吏部尋加翰林學士掌詹事府事教庶吉士簡撰文文徳素講理學所撰不稱旨防推南京吏部尙書上疑文徳欲脫不經之奉特旨調南京工部左侍郎文徳疏辭勸上享安靜和平之福上益怒以爲謗訕削籍爲民及卒貧無以殮文徳篤學修行稱爲儒者好談當世之務嘗自以其學未究於用而迂濶極行識者不以爲然後贈禮部尙書諡文恭

侍郎孫陞

孫陞字志髙浙江余姚縣人前死節都禦史燧之子舉乙未進士第二人授翰林院編修以校錄列聖禦文五經二十一史成遷右春坊右中允復與修大明防典丙午主應天鄕試晉國子監祭酒辛亥陞禮部右侍郎值華亭徐公爲尙書協恭一心諸大典儀如請行裕景府冠讀禮商決居多癸丑攺吏部旋丁內艱服除徴拜禮部左侍郎旋攺吏部丁巳進南京禮部尙書卒於官詔贈太子少保諡文恪陞爲人孝友長厚父燧死寧庶人之難終身不書寧字亦不爲人作壽父文事伯兄如父居官被服雅素口不談人過蓋篤行君子也子鑨鋌錝鑛皆先後舉進士至通顯

侍郎閔汝霖

閔汝霖浙江烏程縣人嘉靖壬辰進士攺庶吉士授翰林院編修尋陞右春坊右中允歷左諭徳翰林院侍讀學士掌院事太常寺卿掌國子監事遂陞禮部右侍郎遷左尋攺兼學士教習庶吉士簡撰文復攺吏部左侍郎掌詹事府事進南京禮部尙書致仕汝霖顓謹有文以撰失上防南遷尋罷同鄕進士董份復陷之竟鬱鬱而卒上聞賜祭如例

侍郎林燫

林燫字貞恆福建閩縣人尙書廷機之子嘉靖丁未進士攺翰林院庶吉士授檢討選侍景恭王講讀滿九載擢修撰進司經局洗馬兼官如故與校錄永樂大典明年與纂承天大誌尋志成賜金帛陞國子祭酒大典成進太常寺卿祭酒如故遷禮部右侍郎兼翰林院學士經筵開充日講官仍充世廟實錄副總裁攺吏部右侍郎無何攺南京吏部久之始進工部尙書尋攺南京禮部尙書卒年五十七燫幼而朗秀讀書日恆數千言性尢耿介不偶合當景王之國吏部以故事請相嵩時柄政意猶豫曰史官侍王邸豈亦故事耶徐文貞公階方副揆力爲慫恿得母從之國相嵩念燫且造謝燫陽爲不悟也者不謝也嵩敗宦稍稍達其佐禮部則髙文端公儀爲之長儀海內夙望長者虛心待之燫亦侃侃亡隠多所裨益諸陵貴人以大水請修治冀得遂所欲燫周視還奏惟長陵小毀當葺余俱已之所省費以萬計嘗再考防闈一典順天試及掌成均學門生故吏偏天下其卻眞定鳯陽二守賂尢著嗜書手不時釋爲文能復古根柢理道不好爲浮靡以躐名譽惜其早世不盡究其用云

侍郎瞿景淳

瞿景淳字師道直隸常熟人嘉靖甲辰進士第二人及第授翰林院編修滿九載遷侍讀陞左春坊左諭徳丁母憂歸服除守故官遷侍讀學士視翰林篆總校永樂大典亡何以太常寺卿領南京國子祭酒事已卽南京爲吏部右侍郎三載當入奏績而防穆宗登極以禮部左侍郎召旋用大典總校勞兼翰林院學士仍佐部事食二品俸比朝畱侍經筵修世宗實錄尋以病發疏乞骸骨遂予告歸歸一載而卒上爲下所司治諭祭贈禮部尙書諡文懿景淳爲人醇謹以學行聞歷典試多所奬拔士論稱之

禮部志稿卷五十六

欽定四庫全書

禮部志稿卷五十七

明兪汝楫編

列傳

郎署

宋濓

宋濓字景濓浙江金華人幼聰敏彊記從同郡吳萊黃溍學爲古文有聲元至正間有薦濓翰林編修官者濓以親老不就隱居小龍門山中嵗辛丑金華旣歸附上遣使以書幣徴之與括蒼劉基葉琛章溢四人同見上甚禮重之擢濓江西等處儒學提舉旣而命授皇太子經甲辰十月攺起居注乙巳三月以疾告歸上賜以金帛太子亦厚遺之濓歸奉表謝上賜書嘉勞之其略曰先生之師吾子訓飭甚嚴是不佞也以時言講解釋聖賢之意是不固也以忠貞立心以節儉制行是得儒者之道也昔聞古人今親見之仍侑以文綺洪武三年修元史詔徴濓與翰林待制王禕爲總裁官六月除翰林學士亞中大夫知制誥兼修國史三年以失朝防左遷編修四年遷國子司業秋以議祭孔子禮稽緩貶知安逺縣是年十一月召還爲禮部主事五年冬遷太子贊善大夫六年七月復命爲翰林侍講學士中順大夫知制誥同修國史仍兼贊善大夫八月上命濓與詹同樂韶鳳等纂修大明日曆一百卷又與吳伯宗朱右等修寶訓五卷每旦侍膳燕見必命茶賜坐濓不能飲一日侍飲醉行不能成步上見而歡甚爲詩賜之仍命侍臣咸爲歌辭且曰使後世知吾君臣同樂如此也九年拜翰林學士承防嘉議大夫知制誥兼修國史仍兼贊善大夫擢濓長孫愼爲殿廷儀禮司序班復召濓仲子璲爲中書舎人子孫聫班內廷儒者榮之濓旣老難於步趨上命選良馬以賜復爲作良馬歌命詞臣咸賦之以示優寵年六十八上憫其老賜致仕歸鄕裏及陛辭上以禦制文集賜之加鈔防段及衣三襲命其孫愼防至家濓上表稱謝上復賜手詔答之自是每嵗一朝至則恩遇之甚厚十三年璲以事得罪濓當連坐有司請罪之上以濓舊臣特命居於茂州十四年五月行至防州卒所著有潛溪集四十卷蘿山集五卷龍門子三卷浦陽人物記二卷翰苑集四十卷歸田集四十卷長子瓉與璲俱以能書名

吳伯宗

吳伯宗撫州金谿人洪武四年進士第一時初開科取士得伯宗上甚喜賜袍笏冠服擢禮部員外郎命與學士宋濓等同修日曆胡惟庸方用事欲人附己伯宗性剛直不肯與之相降屈惟庸每銜之八年竟坐忤庸庸中傷以事謫居鳳陽伯宗上書論時政因言惟庸專恣不法不宜獨任以事恐久爲國患詞甚剴切上得其言卽召還賜襲衣鈔錠奉使安南得馴象方物以歸除國子助教十二年命進講東宮首陳正心誠意之說皇太子嘉納之明年攺爲翰林典籍禦制十題命賦之伯宗援筆立就詞語峻潔上嘉其才敏賜織金錦衣十四年除太常寺丞辭不拜十五年除國子司業復固辭由是忤防貶陜西金縣教諭至淮安召還除翰林檢討未幾拜武英殿大學士十六年冬坐弟仲實爲三河知縣薦舉不以實伯宗爲所累復降爲翰林檢討十七年卒伯宗爲人溫厚詳雅博學能文章所著有南宮集使交集成均玉堂等集

魏觀

魏觀字起山武昌蒲圻人初以文學薦爲國子助教歷浙東提刑按察司僉事吳元年遷兩淮都轉運鹽司入爲起居注三年正月陞太常卿七月轉翰林侍讀學士十二月拜國子祭酒四年八月以考祭孔子禮不以時奏貶爲龍南知縣甫至官召還爲禮部主事五年三月出知蘇州府深懲陳寧苛酷之獘一以寛厚爲政明教化正風俗郡中翕然陞四川防政未行上以蘇州大郡政務繁劇非其人不可使理命仍知蘇州焉

陳敬

陳敬者世家增城之石灘洪武十四年以賢良舉授禮部主客司郎中遇事剛果敢爲人多忌之以事左遷雲南曲靖府幕官尋署劍州州事劍州鄕寇竊發來攻州城敬不欲爲偸生計親率壯士禦之眾寡不敵其下欲退敬瞠目大罵賈勇前進遂力戰而死軍民咸聚哭賻焉上聞命有司卹其喪

王鈍

王鈍河南太康人洪武中舉秀才授禮部主事攺湖廣長沙府通判坐事免復舉明經授北平府通判入爲吏部試郎中陞福建布政司左防議陞本司左防政奉使僰夷僰夷致贈遺固辭不得彊受之至雲南悉納布政司官庫太祖髙皇帝嘉之陞浙江布政使建文中陞戶部尙書成祖卽位命解戶部之務月給尙書俸之半居京師後命往北京山東撫綏軍民經理屯戍永樂三年以老賜敇奬諭命仍以浙江左布政使司之職致仕還鄕鈍有文學持身亷靜然爲人脂韋遇大議媕婀無所可否云

崔恂

崔恂靑州臨淄人洪武間由鄕貢舉人擢禮部主客員外郎陞兵部車駕郎中永樂二年陞雲南左防政恂資質厚重以謙謹自持事其母孝居官𨿽逺地必迎就養及卒人多惜之

林鴻

林鴻字子羽福淸人少任俠不羈讀書能彊記髙皇帝時部使者以人才薦授將樂儒學訓導居七年擢拜膳部員外郎髙皇帝臨軒試龍池春曉孤鴈二詩一日名動京師是時鴻年未四十髙皇帝治尙操切而鴻性脫落不善仕又久爲散秩無自表見遂自免歸歸益閉門謝客肆力爲詩其後閩人言詩者皆本鴻云

尹昌隆

尹昌隆江西人洪武中舉進士授修撰攺監察禦史建文初視朝頗晏昌隆疏諫制以昌隆所言切中朕過禮部可徧行天下使朕有過人得而知之及文皇帝舉兵南向昌隆上書言今事勢日去而北來章奏有周公輔成王之語不若罷兵息戰許其入朝彼旣欲伸大義於天下不應便相違戾設有蹉跌便須舉位讓之猶不失作藩王也不報文皇帝入南京指爲姦黨驅出戮之昌隆當陛大呼曰臣當時曽上章勸以位讓陛下奏牘尙在可覆按也上乃命緩昌隆刑閱其奏上流涕詔特貸昌隆死且諭之曰朕長子在北京爾往事之爾能盡誠輔導朕不忘爾昌隆頓首謝永樂二年冊立皇太子授昌隆左春坊中允前後在東宮隨事匡諫多所補益太子甚重之後陞禮部主事尙書呂震方承寵用事羣臣無比昌隆適有事請不得以舊事東宮遽唘令防行之震大怒奏昌隆傲慢狠愎事多專行無屬官禮且身爲王官事須上奏而乃假托宮僚怙賴恩私陰欲樹結潛蓄無君之心又言昌隆身事庶人名在黨籍僥幸茍免見利忘義其心叵測其行匪良不宜任用上乃命逮昌隆下獄尋遇赦復官丁父憂歸後起復至京往謁震震溫言接之入理前奏詔繋昌隆錦衣衛獄且籍其家後數年谷王謀反事發詞連昌隆以曽經保奏爲長史乃坐以同謀詔公卿雜問昌隆初不服震折之昌隆知不可免乃無言獄具上剮死夷其族

宋琰

宋琰字廷圭浙江奉化縣人永樂乙未進士授翰林庶吉士與修性理大全攺中書舎人宣徳初陞行在禮部主事預修宣宗實錄轉吏部考功入內府授內使書太監王振重之正統中陞河南右防政景泰四年入爲太僕寺卿遷兵部右侍郎上初復位攺南京兵部卒賜祭琰爲人惇雅好學旁通風鑑星命諸術

洪英

洪英字實夫福建懷安縣人永樂乙未防試第一登進士入翰林爲庶吉士擢禮部主客司主事歷吏部文選考功主事兩爲防試同考官進考功郎中陞山東左布政使正統乙巳邊寇犯順陞都察院左副都禦史巡撫山東督役夫臨淸築運河堤景泰壬申進右都禦史巡撫浙江防有防考察百官賢否以行黜陟英惑於左右之言去取有未當者因懇乞致仕歸英爲人端凝詳雅在官無赫赫之譽而亦不失爲善人長者云

曹義

曹義字子宜應天府句容縣人永樂中以舉人選入翰林譯夷字舉進士爲翰林庶吉士十六年授編修轉禮部儀制司主事仍於翰林供事宣徳十年陞吏部文選司員外郎正統九年秩滿陞本司郎中尋陞本部右侍郎十四年北兵犯邊京師戒嚴義與中貴守朝陽東直二門又奉命獨守崇文門景泰攺元陞南京兵部尙書天順元年上復位奉表來賀命致仕賜以璽書卒年七十六訃聞遣官諭祭命有司營義爲人平易不檢時薦舉方面得以髙下其說人多餽遺之亦善營利在吏部家人猶多爲賈典選幾二十年無淸譽第篤於友道而不遺故舊云

吳政

吳政浙江麗水縣人由進士擢禮部主事尋陞員外郎以干濟稱宣徳中陞本部右侍郎巡撫湖廣鋤彊扶弱民用以寧正統中轉南京工部左侍郎未幾致仕至是卒遣官諭祭命有司治喪

孫原貞

孫原貞本名瑀以字行江西徳興縣人舉永樂乙未進士授禮部主事遷郎中正統中陞河南防政進浙江右布政使時閩浙羣盜𨿽更赦罷兵尙未帖服原貞度其必反圗上方略請爲備禦未幾賊果叛發兵徵討命防議軍事乃督兵深入擒其賊首捷聞陞兵部左侍郎防贊軍務鎭浙江進尙書奉命考福建吏治遂畱鎭焉復與都禦史劉廣衡平浙江賊五年仍鎭浙江天順初以老命致仕上卽位詔進階一級卒年八十七訃聞遣官祭如例原貞居官以淸愼自將多著勞效令終壽考亦世所難得云

丁鎡

丁鎡字永時直南陵縣人由楷書生員預修永樂大典永樂十七年授行在戶部主事繼調吏部文選司復調禮部祠祭司二十一年扈駕北徵洪熙元年陞本司員外郎宣徳四年丁父憂服闋調戶部正統初陞浙江鹽運使以亷能稱九年述職來京上嘉鎡治行超卓宴賞厚甚仍命吏部紀名以待陞用十四年陞河南布政使景泰元年召還陞刑部左侍郎已而爲禦史所劾令致仕遣官諭祭命有司爲營事

陳士啟

陳士啟字震之江西泰和人由進士觀政右軍都督府時成國公朱能掌府事得士啟喜甚閒暇輒從講論古大臣賢將所以事君使人之道能禮遇加厚召入翰林爲庶吉士修永樂大典書成擢禮部祠祭司郎中直道自任不爲茍免薦陞山東布政司右防政靑州嵗歉郡具饑民數上聞朝廷遣使偕士唘如數賑之粟比至而饑民倍增使者議再奏俟報士唘曰民命在旦夕若再俟報浹旬間悉餒死矣請發奏後卽出粟脫有罪請自任不敢以累使者遂獨具奏朝廷從之所至民有爭訟羣邑未決而伏馬首以訴者從容數語諭之皆帖服其爲政亷平無所矯拂所至其民愛之

李昌祺

李昌祺名貞江西廬陵縣人少穎異以進士選翰林庶吉士預修永樂大典號稱博洽書成擢禮部主客司郎中亷愼效職宣徳薦陞廣西左布政使以徳化人谿洞諸蠻聞聲斂迹不復爲患未幾以詿誤謫役房山已而宥還攺河南左布政使亦有惠政及民尋丁內艱詔特起之正統中疏乞致仕從之景泰三年卒家事蕭然幾不能斂其詩敏贍流麗時輩稱之

劉球

劉球字廷振江西安福人自幼舉動不凡長老目爲國器永樂辛丑進士擢禮部儀制司主事正統初充經筵官預修宣宗實錄成攺侍講正統間上疏言十事疏入命五府六部都察院集議咸言球所言惟擇太常寺官當從之請令吏部推舉翰林修撰董璘聞之遽自乞爲太常寺官球坐璘累執下錦衣衛獄數日錦衣衛指揮馬順承中官王振意以球病死聞碎其屍棄之士論惜焉正統乙巳贈翰林學士諡忠湣

李斆

李斆字居學順天府涿州人永樂初詔開北京國子監斆以郡庠生被選時仁宗以皇太子居守北京發策以奉聖徳安民生爲問斆以敏對擢居第一賜衣一襲鈔四十錠命爲監生首久之授京衛經歷陞禮部主事屢扈駕巡幸及北徵十五年遷祠祭司員外郎奉使陜西還奏關中旱甚詔如所言賑之又明年陞江西左防議尋攺四川洪熙初入朝奏除四川嵗買茶課宣徳五年奏請松潘邊餉宜從近地轉輸以便民得許著爲令秩滿遷右防政正統初陞右布政使疏言軍食鹽待民運不便宜從軍自請給從之及奏罷嵗造水戰鞍等軍器丁母憂家居又奏成都各處抽分物貨局及鹽井嵗久淡竭宜定減課額皆從之奪情復任六年以大臣舉選吏部左侍郎尋卒命有司諭祭爲治墳斆剛直勤愼在蜀十餘年不以家隨政績著聞蜀人稱之及居吏部人望有不足云

鄒濟

鄒濟字汝舟余杭人初爲縣學訓累官平度州知州預修太祖髙皇帝實錄陞禮部儀制郎中從總兵官英國公孫輔徵安南掌奏記還陞廣東布政使司右防政坐事左遷吏部郎中尋擢左春坊左庶子秩滿陞詹事府少詹事未幾卒於官爲人和易不見崖岸於物無忤兼通老釋之學善伺上意寵遇特厚洪熙元年上追念之贈太子少保諡文敏命有司立祠墓側嵗以春秋祭焉

葛淸隱

葛淸隱江西廬陵人自樂舞生擢爲山川壇奉祀陞太常寺淸愼端厚熟於典禮秉誠持敬以奉神明仁宗皇帝爲皇太子監國每嵗代祀天地宗廟山川淸隱相禮深見嘉重後坐略攺禮部主事永樂十九年以老致仕仁宗皇帝嗣位特敇召之迨至上矜其老不欲煩以政仍令致仕

葉春

葉春浙江海鹽縣人初爲禮部主客司主事陞郎中再陞兩淮鹽運使攺福建布政司右防政宣徳三年調四川未赴任奏浙江土豪爲民患郡縣不能制上命大理寺卿熊槪錦衣衛指揮任唘及春巡撫蘇常及浙江諸郡察捕彊豪以安善良春𨿽行事於其鄕能持公道旣還陞刑部右侍郎居無幾遘疾卒訃聞賜祭命有司治

況鐘

況鐘字伯律江西靖安縣人由學吏從事禮部尙書呂震保授儀制司主事尋陞郎中尙書胡濙薦陞蘇州府知府賜璽書以往郡多宿獘鐘剔除之首黜貪污數人凡政令便於民者靡不興復未幾以憂去民歌之曰況太守民父母願復來養田叟七邑耆民赴闕保畱詔從之奏蠲重額糧七十萬餘石開豁枉爲軍者八千百餘戶爲教條以教民立善惡簿以季考月書久而不悛者罪之秩滿軍民耆老萬餘人仍保畱詔進三品祿正統七年卒鐘有治劇才故郡事𨿽殷理之綽有餘裕當時論者以爲能吏云

禮部志稿卷五十七

欽定四庫全書

禮部志稿卷五十八

明兪汝楫編

列傳

郎署

滕員

滕員字尙黙建之甌寧人幼以開敏聞於鄕年十一補郡庠弟子員未幾領鄕薦卒業太學聲譽焯焯日起同舎生鹹心服之正統己未吏部考選居優等得廣之韶州府同知一時同選者咸謂君才與官宜無異言者之任值嵗歉公私無積貯守以下無借手地員至傾嚢得白金若干兩告糴鄰郡命裏耆籍民之窘甚者朝夕給之全活數千人郡治舊爲淮王府王遷國之饒得請復爲郡其規制奢大非人臣所宜居又吏胥公退無所於處往往雜就民居員截長縮大削雕還朴復爲郡治如常式又度地爲吏舎限其出入絕吏民交搆之獘自昔郡吏惟取充數鮮有通文墨者動輒假手他人員痛革之凡上下文移具爲成式以示吏俾其如式艸創而爲之潤色焉受其指畫後爲通習所郡地界江閩湖三藩之衝主戶少而客戶多少拂其意輒相扇弗靖而翁源乳源二邑尢甚員躬巡行省揭榜開諭許其占籍遂與編戶無異凡郡之政員方一一興革之以丁內艱解任吏民不忍員去至有垂涕者比聞員服闋當之京耆老數百人詣闕乞再任之朝議已除代者不允員適至遂有祠部之除淸白之操賢能之聲著聞逺近在郎署逾三年爲正統己巳扈駕北狩歿於王事明年防恩褒防進其階爲奉政大夫

孫洪

孫洪字伯大山東昌邑縣人景泰五年進士授兵部主事遷郎中丁憂服闋攺禮部郎中成化間歷陞河南右防政左右布政使遷右副都禦史巡撫大同以威寧海子之捷進左副都禦史食正二品俸進右都禦史巡撫河南後爲周府儀賓劉宣所奏下獄尋命致仕洪有幹局爲防政時以贊畫撫治流民有勞巡撫河南奏停王府造作蠲逋負浚滏河以興水利人頗稱之其爲儀賓所奏亦王府怨之而致是云

杜謙

杜謙字益之直昌黎人景泰五年進士授工部主事管理呂梁洪三年考滿攺禮部主事陞員外郎中用尙書姚防薦擢浙江右防政歷左右布政司召爲順天府尹尋陞工部侍郎成化二十三年爲言者所劾因陳乞致仕許之後以詔書恩進階資善大夫卒賜祭如例謙少有孝行居浙江時人稱爲重厚長者子源亦第進士官至靑州知州

髙敞

髙敞字徳廣直昆山縣人成化八年進士授禮部主事歷陞員外郎郎中順天府丞以父憂服闋攺應天府進府尹在禮部時數奉使於外嵗無寧居畿內饑嘗上疏請發內帑銀五萬兩賑濟所活甚眾及爲府尹政頗尙平易然亦無大治績云

於冕

於冕字景瞻浙江錢塘縣人少保兵部尙書謙之子景泰元年以謙功廕授世襲副千戶謙死冕亦從坐謫戍龍門屢上書訟其父寃憲宗登極謙寃昭雪並復冕官冕自陳不願武職攺兵部員外郎累陞禮部郎中南京太僕寺少卿應天府府尹致仕卒於家賜祭如例冕𨿽不由科目然頗涉書史有幹局歷官能舉其職不愧其父云

王沂

王沂字希曾直武進縣人南京吏部尙書防之子成化十一年進士授禮部主事歷陞員外郎郎中山東右防政湖廣右防政丁父憂服闋轉山東左布政使治十四年陞右副都禦史巡撫眞定等府兼提督紫荊三關累疏乞休不允卒於官年六十二訃聞賜祭給驛歸其喪沂嚴毅謹恪天性孝友在禮部時外國以獅子來貢希重賞又有貢刀劍數至三萬者沂言夷人貪詐無厭量損其賜直且定數注爲例憲朝上賓凡山陵廟祧遷祔之議儀文艸創多所考據及巡撫時賦役繁重力爲裁省滹沱河水溢壊民田廬奏請築堤捍之功成賜綺幣奬勞自處儉約家𨿽富無貴侈態居官二十餘年終始一致人以爲有父風雲

陳鎬

陳鎬字宗之其先防稽人占籍南京欽天監成化丙午舉應天鄕試第一明年舉進士授禮部主事攺南京吏部歷陞員外郎中山東按察副使提督學校轉江西防政尋陞湖廣右布政使平漢沔劇盜有功庚午進都察院右副都禦史巡撫湖廣明年以病乞歸命未下而卒鎬明敏有吏幹董學時較閱精當得士心巡撫時漢沔之盜黨未平建議散其眾歸農眾賴以安鎬與弟欽同科進士而皆有才名欽亦爲廣東提學副使

蔡淸

蔡淸字介夫泉州府晉江縣人福建鄕試第一成化甲辰進士授祠祭主事攺稽勲尋署驗封員外郎以父憂歸服闋除主客轉南京文選郎中乞終養歸遂丁母憂服闋卽其家拜江西按察司副使提調學校屢辭始就職旋復乞致仕去未幾擢祭酒命未至而卒淸天資沈潛深探理學所養純粹內外一致在江西務端士習正文體嘗曰學宜養正性持正行聖賢言語熟復玩味則舊去新來日攺月化天性孝友內外親族貧無衣食者及不能者皆收卹之家屢空勿計也體𨿽孱脆而好學不倦其學術徳器爲一時名儒蓋於模範甚稱惜享年不永莫究其用云

王綸

王綸浙江慈谿人成化甲辰進士初除工部都水司主事以內艱去攺禮部儀制司曆員外郎郎中治庚申陞廣東防政尋轉布政正徳己巳由廣西布政陞都察院右副都禦史巡撫湖廣兼理軍務未幾遭外艱值郴永盜賊猖獗特詔奪情督軍閱三月賊平始許終制遂以疾卒與祭一壇綸以能醫遊公卿間公卿多喜之者而才能亦足集事故卒至臺省大官其气岸簡伉酬應頗刻覈且有淩忽之態自敵已以下多惡之

呂防

呂防字秉之翰林學士贈禮部左侍郎諡文懿原之子也以廕錄爲國子生成化初又以東宮恩授中書舎人仍上疏乞應試遂薦京闈中書舎人之得應試也實自呂防始秩滿遷禮部員外郎郎中擢南京太僕少卿攺通政丙辰擢太常寺卿正徳丁夘始致仕閱四年卒詔祭如制防爲人坦易喜讀書作詩文習典故文與行能世其家

徐說

徐說字以中直宣城縣人成化戊戌進士授禮部祠祭司主事轉員外郎郎中陞南京右通政治十五年致仕至是卒賜祭如例說性遲重居官勤政務然遇事多淟涊依違寡方正之操人不能無訾議云

王云鳳

王云鳳字應韶山西和順縣人成化甲辰進士授禮部主客司主事遷祠祭司員外郎郎中副使楊茂元言事獲罪上疏救之又奏太監李廣專恣不法乞正典刑防郊祀云鳳騎而入壇遂得罪謫陜州知州廣敗乃陞陜西提學副使條約甚嚴再陞山東按察司使亦以嚴明稱母喪去官逆瑾羅織罰米千餘石家遂懸磬張防爲吏部時言於瑾擢云鳳國子祭酒司務孫璁者瑾女弟之夫也亦怙瑾勢云鳳嘗與往還璁後爲瑾所疎以病免歸云鳳不知也復郊餞之瑾語人曰孫璁何人也士大夫至往餞之云鳳祭酒亦可爾耶遂攺南京通政尋謝病歸復起爲右僉都禦史巡撫宣府在任僅兩逾月凡上數十疏如建儲及充調邊軍皆及之防父喪去官至是卒鳳好奇立異鋭於取名然中實靡定爲節不終人多薄之

姚鏌

姚鏌浙江慈谿縣人治乙丑進士授禮部主事累陞都察院右副都禦史巡撫延綏工部右侍郎督易州山廠右都禦史提督兩廣軍務以平叛夷岑猛功陞左都禦史太子少保未幾猛部盧蘇等復亂官兵討之不克禦史石金劾鏌失策遺患遂落職致仕久之以薦起兵部尙書兼左都禦史總制陜西三邊未任乞休報允尋卒賜祭如例鏌端嚴博大任職以公亷見稱

邵鋭

邵鋭浙江仁和人由正徳三年進士攺庶吉士授翰林院編修調寧國府推官陞南京吏部主事禮部員外郎江西提學僉事福建提學副使湖廣右防政河南按察司廣東山東左右布政使至太僕寺卿引疾歸卒詔賜祭贈都察院右副都禦史諡康僖鋭質任自然不爲矯飾而言動必依於禮一時稱爲端士故官不過三品而防典特厚云

張嶽

張嶽福建惠安人正徳丁丑進士授行人率同官諫毅皇帝南巡杖闕下調南京國子監學正上登極復行人歷司副至禮部主客司郎中出爲廣西提學僉事已攺江西坐前所貢士黜落多謫廣東提舉知亷州遷浙江督學副司右僉都禦史撫治鄖陽攺江西進右副都禦史總督兩廣軍務討封川文徳大猾胸諸巢平之進兵部右侍郎明年平陽懷逺諸獞進攻馬鞍魚窩平之召攺刑部爲禦史奏畱不果行又明年平連獞尋進右都禦史時鎭銅仁諸苖叛亂朝議請遣大臣一人總視湖廣川貴師詔以嶽往嶽謀度苖情謂前時主撫守皆非計乃大集土漢兵檄諸將分道進斬獲以數千計防有思川之敗詔奪一官未幾惡首盡殄首惡龍許保等前後成擒三方底定功未上而嶽卒其後兵部覈其功復右都禦史贈太子少保諡襄惠賜祭如例

唐禎

唐禎字元善直華亭人生而穎敏性復淳厚鄕先生見者皆器之家故饒裕而能自刻勵讀書百里外止以一僕自隨淸苦如寒士不數年而學成領成化癸夘鄕薦丁未擢進士治初修憲宗實錄分遣進士詣四方采摭時事以禎往浙江禎悉心搜訪其所纂輯視他省獨精詳諸公稱之時二親並恙禎切於晨夕卽以疾謁告歸承顏視膳雍容膝下者逾三年而母卒執喪哀毀見者動容服終有勸之仕者以父老辭曰吾懼養之弗及也居嵗余父彊遣之入都始授車駕之命明年以父喪歸辛酉攺禮部儀制司主事乙酉陞主客員外郎進署精膳郎中事丁夘卒於官禎爲人坦易色笑可親而中有矩度發皆中理儀曹重事在貢舉禎兩提調視範周宻人言不興哈宻貢數倍常而物皆濫惡禎在主客曰是虛名而糜我實賜也且以折估聞使者來愬嘩於庭不去禎使譯諭之曰爾欺爾主易爾貢以爲利不爾罪足矣而又敢嘩耶不聽且移文邊關詰爾主爾罪安歸使者情得乃屈服精膳主天下貢茶至者必先呈樣樣者其名實則以爲私積所從來久矣禎至飭門者正供外無得入流風一淸人以此重之

潘璜

潘璜直婺源人舉進士由知縣擢戶部主事尋攺禮部與修明倫大典復攺吏部擢禮部郎中歷福建提學副使累遷吏部左侍郎戶部尙書調南京工部尋攺南京兵部致仕卒璜有文學行誼修飭士論重之

孫迪

孫迪字仲約浙江錢塘人迪生而秀穎志趨異凡子弟讀書過目輒記不忘稍長入邑庠授春秋語止偘偘出一時流輩上逾數年迪益自刻勵問學期大樹立又六年成進士選任翰林庶吉士不數月用薦者超擢禮部精膳員外郎奉命督運淮安旣至遂病不起年始二十有七迪嘗讀書觀古今治亂遇豪傑功業之士必慷慨拊髀恨不生其時躬上下論議至�衂者不啻吐涕斥不一顧視故其臨政施事一以理自許而惜年不永未竟其志云

錢萱

錢萱浙江海鹽人少敏慧嘉靖七年由國子生中順天府鄕試乙未舉進士爲刑部湖廣司主事以母喪歸畢攺禮部祠祭司是時上方崇制作稽古秩祀諸所請覈牘委積案而萱則與其長貳旁討廣證去取隆殺咸合宜品部嚴費二尙書數譽其才因攺陟儀制司員外郎甲辰提調防試後坐累謫爲廣東徳慶州同知

來汝賢

來汝賢字子禹浙江蕭山人起童子華采振暴及壯乃益沈思術學探抉微鄕學及禮部試皆第二廷試同進士出身爲奉新令奉新江西陋邑也其俗獷鬭狠訟抵訐扲鍵務必勝不勝則陰持上官短以責右已無何依違之不且立去汝賢至批根其尢痛法繩之又開學館延進諸生爲指示經法爲文章躬行於是皆輯不爲非在奉新十月而徙丹陽丹陽又道衝兩都舟車至者日數十百日出河滸造請諸大夫賢者磬折爲禮視供具徒一一指授無失賓客意久之歸縣中爲民均賦平爭訟調繇作不暇給矣又時時進學宮諸生講說經訓勸行如奉新時遂以治行髙等入爲兵部職方主事調禮部精膳以疾乞歸尋卒年僅三十有六

劉元卿

劉元卿字調父江西安福人自幼雄奇穎敏時有以正學倡諸裏者聞之喜動於心陳諸宋儒語錄堆案盈幾玩而三思焉適郡太守公辧諸士試元卿盡以所學發於論太守大奇以爲眞儒再出入闈遂魁江西仍以學自砥礪辛未業入彀主司以其策多憤激語置之殿江陵聞而大怒下禮部以飭多士乃歸而倡學裏中裏中勃然興起甲戌不第扶其引杜門不出矣而從遊者日眾剏復禮識仁中道一徳諸院咸有常防西鄕諸習俗得之一變旣而以薦起爲國子博士尋晉禮部主事元卿已絕意仕進彊應聘出埋光鏟采冀與各賢一移世軸覩時不可爲遂飄然還裏在國子薰徳者甚眾在儀部疏從祀諸先大儒釐正女直儀皆其鉅者惜乎其大有爲之才而未竟其用也元卿性敏又諳於典故有可補閭閻者聞必行行必力所著書甚富皆行於世

陳九川

陳九川字惟濬直寧國人癸酉舉鄕試甲戌登進士第請告歸起授太常博士乙夘武宗將南巡眾莫諫獨與舒國裳夏良勝萬潮連疏諫止有防荷校跪午門外五日杖五十除名直聲動朝野而病日甚然南巡竟止識者壯之辛巳世宗卽位拔諸諫臣仍補太常癸未進禮部儀制員外郎冊封弋陽王乙酉轉主客郎中正貢獻名物節犒賞費且數萬羣小懷銜防是時有他甘心者思借爲媒嗾通事假夷語奏之下詔獄數瀕死不變言官論救不聽丙戌戍鎭海衛己丑郊祀覃恩解還後兩遇詔得閒住致仕九川凡再履機危而卒不肯濡滯依違以爲身家之謀而易其計蓋性成然也

李逢陽

李逢陽字惟明國初籍金吾後衛居南京幼端謹如成人家庭間顰笑不茍𨿽盛暑恆整衣冠危坐終日無傾側容視世沒溺財利惟恐污之戊午舉於鄕隆慶戊辰第進士時方選庶吉士逢陽本第七人當道雅屬意逢陽固辭弗就乃授戶部主事攺儀部郎中防選宮人惟簡其貌類端淑者艶冶悉置不與奉命遣祭楚王事竣以百金爲贐卻之歸未幾友人楊希淳病逢陽親視湯藥或謂宜少避者不從楊卒未浹旬亦竟不起逢陽篤於踐履不事空談其沒也人咸惋惜之

王洪

王洪字希範浙江錢塘人生八嵗卽知務學及冠入郡庠從訓導胡粹中授春秋日記數千言無遺忘下筆爲文辭沛然有奇气率所事所言若老成人粹中大器之年十八舉進士任行人將命關陜得使職人賢之未幾陞吏科給事中遂爲檢討修大典爲副總裁考滿陞修撰又陞侍講三以大比典文衡取士甚公職侍講逾三年遷禮部主事適尙書呂公巡行關陜凡部事悉命洪敷奏論事詳明同列敬服朝廷方屬意洪永樂十八年竟疾以卒年四十有二其疾也得賜藥物其卒也又得賜棺且給舟載歸恩惠隆至人莫及云

吳覬

吳覬字相虞直昆山人自幼秀朗異常兒稍長裏胥責役卽詣縣令自陳家有老母實不能逺離性竊有志於學幸矜念耳令異其言問論語書數條向答無滯立遣就邑庠生弟子員越二年以能書赴京預修永樂大典書成取賞而還嵗戊戌膺貢入太學又明年中順天府鄕試宣徳五年授刑部廣東司主事逾年攺行在雲南司兩司皆兼理京府號繁劇覬皆優爲之日收善譽正統丙辰乞歸省祭還朝攺禮部主客司賢譽不減刑部時以母髙年且無他子弟力乞歸養大宗伯吳公畱之至再不可得旣歸孝養備至母卒喪盡禮優遊林下者四十年始卒年八十有五

仵瑜

仵瑜字忠父湖廣蒲圻人生而忱恂篤厚溫惇身若不勝衣言悛悛若不出諸口孝友之行本諸天性弱植操修夙夜匪懈正徳庚午發解廣省丁丑成進士己夘授禮部主客司主事大宗伯稱賞乃毛公獨至未幾上疏病歸新天子出離禦宸號召黎老登庸宅俊光昭大烈赫赫濯濯與天下更始乃復如京師上疏論天下事一曰勤學二曰篤親親三曰開言路四曰敬大臣五曰選諍臣六曰去浮屠七曰拯困窮八曰重守令九曰修武備十曰儲人才疏上上嘉納之下諸司條行乃仍厥官提督四夷館甲申春上召輔臣於平臺於暖閣諭以尊稱之典大學士楊廷和蔣冕毛紀力諫以爲幹正統違大議上瀆九廟內間兩宮未敢輕議上意不豫者久之乃主事桂萼窺伺風防竊取席書張璁霍韜方獻夫諸議奏之上下其議在廷諸臣堅執以爲不可時廷和去冕卽繼去禮部尙書汪俊又去乃以書爲禮部尙書萼璁獻夫爲學士諸臣羞與爲伍遂不謀而同抗言力辧或謫或罷或繋獄無虛日秋七月乙亥上降手敇攺稱孝宗敬皇帝爲皇伯考恭穆獻皇帝爲皇考昭聖皇太后爲皇伯母章聖皇太后爲聖母諸司俱奏以爲不可十月五日戊寅少宰氏何孟春率百官伏闕死爭大學士毛紀石珤取帖伏於前時近年上命司禮監宣諭乃下學士丰熙給事中張翀禦史兪翺郎中余寛黃待顯陶滋相世芳寺正母徳純於獄百官號泣聲震闕廷瑜嘆曰吾禮官也有死而已已而未末申初有駕危言以嫁禍中傷者上復命內使宣諭時大臣已退惟諸司在上大震怒悉下百官於錦衣衛獄庚辰械至午門前杖三十死者十有六人編修王恩王相給事中張原毛玉裴紹宗禦史胡瓊員外郎張燦主事臧應奎安璽楊余禎胡璉殷承敍司務李可登而瑜亦竟不起矣時伏闕後十日也享年四十有八

禮部志稿卷五十八﹤史部﹐職官類﹐官制之屬﹐禮部志稿﹥

欽定四庫全書

禮部志稿卷五十九

明兪汝楫編

登極備考

登極儀

告祭及追尊

洪武元年正月乙亥上服衮冕先期告祭設昊天上帝位於壇之第一成居東皇地只居西皆南向各用玉一幣一犢一籩豆各十有二簠簋各二設大明夜明位於壇之第二成星辰社稷太嵗嶽鎭海瀆山川城隍位於壇內之東西各用犢一幣一籩豆各十簠簋各二其儀迎神燔柴奠玉帛進爼三獻飲福受胙徹豆送神望燎瘞各行再拜禮樂舞如制祝曰惟我中國人民之君自宋運告終帝命眞人於沙漠入中國爲天下主其君父子及孫百有餘年今運亦終其天下土地人民豪傑分爭惟臣帝賜英賢爲臣之輔遂勘定采石水寨蠻子海牙方山陸寨陳埜先袁州歐普祥江州陳友諒潭州王忠信新淦鄧克明龍泉彭時中荊州姜玨濠州孫徳崖廬州左君弼安丰劉福通贑州熊天瑞永新周安平鄕易華平江王世明沅州李勝蘇州張士誠慶元方國珍沂州王宣益都老保等偃兵息民於田裏今地幅二萬餘里諸臣下皆曰生民無主必欲推尊帝號臣不敢辭用是以今年正月四日於中山之陽設壇備儀昭告於上帝皇只定有天下之號曰大明建元洪武簡在帝心尙饗先是自壬戌以來連日雨雪陰沍自正月旦雪霽粵三日省牲云陰悉斂日光皎然曁行禮天宇廓淸星緯明朗眾皆欣悅禮成遂卽位於郊壇南備儀衛法從丞相率百官北面行禮呼萬嵗者三禮畢上率世子曁諸子奉神主詣太廟追尊四代祖考妣爲皇帝皇后奉上玉寶玉冊冊曰孝孫嗣皇帝稽首頓首上言尊敬先世人之至情祖父有天下之子子孫子孫有天下追尊於祖考此古今之通義也遇天下兵起躬擐甲冑調度師旅戡定四方以安人民土地日廣皆祖宗深仁厚徳所致也諸臣庶推尊爲皇帝先世考妣未有稱號謹上皇髙祖考尊號曰皇帝廟號徳祖皇髙祖妣曰皇后皇曾祖考尊號曰恆皇帝廟號懿祖皇曽祖妣曰恆皇后皇祖考尊號曰裕皇帝廟號熙祖皇祖妣王氏曰裕皇后皇考尊號曰淳皇帝廟號仁祖皇妣陳氏曰淳皇后伏惟神明在上鑑此孝思每廟牲幣祭器及禮義樂武同郊壇惟不用玉不燔柴祭訖退上顧謂李善長曰朕荷先世積累之勤慶及予躬撫臨億兆今遵行令典尊崇先代齋肅一心對越神靈所謂焄蒿淒愴若或見之善長對曰陛下誠孝感通達於幽顯上曰奉先思孝祭神如在誠敬無間神靈其依茍或有間非奉先思孝之意也遂命世子先至社稷壇立石主上至設位於兩壇之間詣各神位前行禮其禮如宗廟儀事畢上還禦奉天殿尙寶司拱衛司金吾衛陳設如儀中書省左相國宣國公李善長等率文武百官上表稱賀

謹按髙皇初用王禮後正大位其儀始備文皇靖難以乙丑至金川門以乙巳卽帝位倉卒其儀不詳昭皇以儲宮嗣位稍有更定肅皇入自藩國與嗣皇異累朝所因者昭皇儲宮禮也

朝賀備考

朝儀

朝賀贊詞

洪武二年上以羣臣每遇正旦聖節朝賀行禮呼萬嵗者三𨿽云臣子祝上實以虛語因諭宰臣更其詞如遇賀之日贊禮者云贊呼眾皆曰願君有道又贊呼曰則天下和平仿此意與諸儒議之於是廷臣議曰三呼之詞乃臣子祈君之至誠若如聖諭則謙徳有餘然於臣子之誠不盡今更其詞令贊禮者始贊呼則眾曰天輔有徳又贊呼曰海宇咸寧再贊呼則曰聖躬萬福制可

朝賀贊詞仍舊

庚午禮部尙書崔亮太常少卿陳昧等言舊制朝賀之禮贊禮者旣唱三舞蹈訖復三唱山呼而羣臣拱手加額與樂工軍校齊聲稱萬嵗者三近攺擬山呼爲贊呼百官應之曰天輔有徳曰海宇咸寧曰聖躬萬福臣等切謂殿廷之禮主於尊嚴贊呼之際貴乎齊一令百官三呼應聲讙嘩不齊誠爲失禮況山呼故事循行已久甚爲嚴肅宜仍其舊從之

朝參避正中

洪武三年上問禮部尙書崔亮曰朕郊祀天地拜位皆正中而百官朝參則班列東西以避正中此何禮也亮對曰臣聞天子祭天升自午陛祭社升自子陛蓋社祭土而主陰陰北方也故君南向答陰之義也郊祭天而主陽陽南方也故君升自午陛而北向以答陽也何佟之議曰祭社北向君答之故南向祀天南向君答之故北向若夫羣臣朝參於上非答神之義俱當避君上之尊故升降則皆由卯陛朝班則分列東西以避馳道此其義不同也上曰臣之事君君之事天其道不相遠也因命侍儀司自今百官朝參左右班相去不得越二尺其省府臺官俱就甬道上拜謁但不得直行甬道而已

殿廷雜儀

洪武九年禮部言凡殿廷頒降詔書冊命宜從中道中門出近東而行其內外官員賫捧禦制文字及禦用之物進呈不許直行中道或左右或取別以行至禦前正中跪進見光祿司進禦膳等物亦不可當中道直行許於正道邊左以進凡禦座處卽爲正道如上禦奉天殿則於正門邊東入將至禦前正中供具膳畢而出亦如之若上帝所往來處其奉禦內使捧執禦用之物聴使令者皆須近後取便左右行不許隨後徑馳中道違者杖一百從之命著爲令

肅文武朝參

洪武二十四年禮部言朝廷之禮貴於嚴肅而近者文武官入朝往往爭趨競進品級紊亂髙下失倫甚非所以明禮法振綱紀請自今朝參之時將軍先入近侍官員次之公侯駙馬伯又次之五府六部又次之應天府及在京雜職官員又次之有不如儀從監察禦史及儀禮司糾復從之

免命婦望朝

永樂元年壬辰禮部言洪武間京官文武四品以上命婦望朝中宮隆寒盛暑雨雪皆免上命並免望但遇節來朝

飭陪京朝賀

成化八年南京鴻臚寺序班李琰奏近者南京文武官員凡遇拜賀聖節等禮多因循不謹乞勅禮部移文南京所司凡遇大朝賀悉照在京事例各衙門官員先具職名手本送南京鴻臚寺報名至期聼糾儀監察禦史等官防閘如有托故不至及不具服攙越怠慢者具奏執問庶使朝儀整肅事下禮部復奏從之

申明朝儀八事

成化十四年鴻臚寺卿施純禮科都給事中唐章禦史王濬等以近者朝班驚喧不定各奏朝參官多罔遵禮度乞將朝儀榜示於長安左右門上命禮部通查朝儀舊制以聞制是禮部尙書鄒干等備錄洪武年間朝參禮儀奏請申明榜示朝門曉諭禁約凡八條一朝班公侯序於文武班首次駙馬次伯自一品以下各照品級文東武西以次序列風憲糾儀官居下朝北紀事官居文武第一班之後稍近上以便觀聴勿得越次如有陳奏從班末行至禦前跪奏畢卽入班立一文武百官禦前侍坐遇有大小官奏事須起立侯奏畢復坐勿得倨坐如有旨賜坐則復坐一文武官出入朝門各照品級第加敬遜如一品以下官遇公侯駙馬加敬禮立則旁立行則後從三品四品官遇一品二品官加遜禮行立俱後五品以下仿此不得攙先越次如有事宣召勿拘一百官朝參遇有聖諭教誡須當専心致意拱聴卽便省身克己不許放肆馳心外想一百官自入午門內不許吐唾如朝參近侍禦前有病咳者卽許退班一百官奏對務必從實知則爲知不許妄對一凡大小官員如隨上行丹墀身常朝北不得向南或右環轉隨侍不許背北上陞奉天門及丹墀其隨從官員勿得徑行中道並正道有旨令行許側邊隨行一百官入朝門須拱手端行威儀整肅不許行私揖禮

請肅朝儀

治十五年禮部復奏禮科都給事中吳仕偉等所言肅朝儀事謂朝廷之上以嚴爲主今文臣官入朝之際有推擠諠嘩或步趨放肆者有進掖門而掉臂過禦橋而附身者甚至班行逾越尊卑失次請如仕偉等所言令禦史序班糾奏從之

朝參面糾

嘉靖七年十月內禮部題該鴻臚寺左少卿王道中等題爲朝儀事仰惟皇上每日視朝禦奉天門侍班禦史序班咫尺天顏如遇文武官員數少得以面糾至於每月望及奏祭祀日期皇上禦奉殿內侍班官員俱在丹墀之下東西序立難以面糾及至其本糾劾則百官俱散緩不及事以此因襲日久各衙門官員凡遇升殿之日勤於朝參者固多而偸安一時不到朝參者亦不爲少乞望天語叮嚀戒諭各衙門官員以後凡遇望及奏祭祀陞殿之日務要依期朝參等因抄呈到部看得本官題稱乞要著爲定例許禦史序班照依殿內奏事復命事例徑赴禦前從實糾舉本寺與錦衣衛堂上官趨候明旨處斷俟出奉天門外公同弔取門籍文簿逐一查防許禦史序班具本指名劾奏一節查得本年九月內該給事中王汝梅題亦爲前事節該奉聖旨這本說的是近來在朝官朔望日多不朝參好生不謹禮部便通行各衙門省諭今後再似這等朕別有區處該各衙門知道欽此欽遵已經通行去後左少卿王道中復有此奏臣等切惟皇上禦門親正百官朝參員數多寡昭然在列然必鴻臚寺髙唱奏事然後禦史序班敢向禦史面糾隨奉明旨查防請究此舊例也若遇朔望及奏祭祀陞殿之日百官卽有失儀者亦必具本參奏不敢面糾見查大明會典內亦云文武官遇陞殿有違越失儀者從監察禦史儀禮司糾劾中間並不曾言劾及他事亦並無面糾之辭何也蓋朔望非奏事之期殿陛乃尊嚴之地故惟重體勢之髙而暫略煩瑣之務其與禦門之時實爲不同祖宗設立儀法深有至意今陞殿之日若許其面糾則一二小臣得以擅入禁地近觸天顏恐傷體勢若只具本指名劾奏所指安得其眞而是非混淆挾詐遂起末流有不可禁者前項二條具舊章所弗載難便宜行但臣子之職惟勤爲最先朝參之禮不可以少怠近者常朝官員因循玩惰誠亦有之凡遇陞殿之期至於朔望亦往往不肯赴朝上厪聖諭下動論列實諸臣之罪也臣等請自今後凡遇朔望及奏祭祀陞殿之日朝參官員不論多少皇上間出不意特旨宣諭鴻臚寺官許令公同錦衣衛官俟駕退之後弔取門籍文簿朝參各官俱出奉天門外金水橋邊聴侯逐名查防奏請罰治不必付諸糾劾以起事端則天威不測大震疊乎庶工體勢愈尊用克存乎舊典朝綱振肅而怠玩俱知所警矣奉聖旨是

鴻臚寺題免朝例

嘉靖十一年八月內禮部題該鴻臚寺題爲申明舊例請宸斷以便遵守事及與通政司彼此辯爭前後肆奏本部仰遵聖諭備查典章俱經依擬明白復查得今年正月間因聖體違和暫免朝參該寺題稱免朝日久一應領勅繳人員若俱於禦前面奏恐聖體於視朝之初起數太多未免煩勞欲要暫於左順門領繳等因奉聖旨是欽此本部看得該寺原題止是一時權宜未嘗擬爲定例近日以來一應領勅繳勅並例該面辭面見人員但偶遇陰雨免朝之日該寺卽令赴左順門繳進此則甚非祖宗舊制況非該寺原題本意本部因復奏前事合就題請今後領繳例該面辭面見等項𨿽遇免朝仍侯視朝之日面奏所以重體統而防壅隔其所闗系未爲輕小適聞奉旨免朝日期領繳等項不系重大事情照該寺題準事例行欽此臣伏讀綸音不勝疑駭切意本部題復之章因司事者互相講論言語煩多恐未經聖覽前項防意恐出閣臣一時票擬未曾注意臣切謂朝廷差官降勅未有不系重大事情且頒勅必於禦前所以重皇命可以防詐旁出之姦繳勅必於禦前所以達下情可以防遲畱隠匿之至於禮該面辭面見人員卽遇免朝日期豈不能少待而遽然廢上下之禮殆非臣子之心所敢安者以此爲不系重大事情則禦前進奏之事無復有重大於此者也且禦前與勅上勤天語陛下愼重絲綸特令翰林院學士捧下今乃以爲不系重大事情恐非所以仰承聖謨矣臣實愚昧不通遠猷廟堂批答必有深意但在廷臣工本部僚佐議與臣合非一人私見伏乞聖明於該科取本部原題特加省覽仍賜問閣臣所以票擬之意萬一臣有所見於朝廷大禮不爲無補伏望聖裁重降禦批攺回前命則宗社幸甚等因題奉聖旨卿說的是勅書領繳見辭官員都照舊例行如遇雪雨風寒暫三五日免視朝都著候待若朝廷小有不豫免朝日多準今春該寺奏準事例行著爲令

請申勅朝儀

嘉靖四十二年禮部復給事中王楷奏請申飭朝儀大小官員不得從人多帶入朝直宿官軍不得坐臥禦道商販人等不得擅入長安門其習儀之日常朝官不得無故不至違者俱論如法報可

慶賀儀

罷聖節冬至表箋

洪武五年命罷天下進賀聖節冬至表箋上謂侍臣曰正旦爲嵗之首天運維新人君法天運以施政治進表稱賀禮固宜然若生辰冬至亦皆稱賀於文繁矣且生辰父母劬勞之日朕皇考皇妣蚤逝每於是日不勝悲悼況忍受天下賀乎宜皆罷之羣臣對曰臣子敬君之心無時不有惟不可煩瀆故因聖壽及時序致祝頌之誠請如舊禮行之上不許

表賀夷貢麟鳥

正統三年十月禮部尙書胡濙等奏比者榜葛剌國遣使以麒麟鸚鵡等物詣京朝貢斯皆皇上徳被萬方仁及庶類是以遠仁慕義航海來獻誠國家億萬年太平之徵也請率在廷文武羣臣進表行慶賀禮仍命天下文武五品以上衙門悉以表稱賀從之

慶賀表箋

凡遇萬壽聖節該親王及天下文武衙門進賀表文例該陳設宣讀如遇免朝止將前項表文照例於是日早用鼓樂迎至午門前司禮監官捧進先期開坐題請凡遇中宮殿下千秋令節該親王進到慶賀箋文是日早用鼓樂迎至午門前司禮監官捧進在京文官四品以上武官三品以上命婦朝賀先期具題請防

凡遇皇太子千秋節親王及天下文武衙門進到箋文照例於是日早用鼓樂迎至午門前司禮監官捧進先期具題請防

嘉靖二十四年六月恭遇太廟告成詔告天下行移各王府並在外文武五品以上衙門拜進表文慶賀先期題請本年南京禮部等衙門賫捧慶賀皇太子箋文到部看得前項箋文原無題奉明防令其拜進今旣賫捧前來亦臣子一念忠敬之私合行進收以後如有進到者俱照例施行等因奉聖防是欽此

凡朝鮮安南琉球日本暹羅等國王差陪臣賫捧表箋管送方物赴京慶賀謝恩等項除方物另行外其表箋例該本部引奏進收如遇免朝將前項表箋俱送至午門前司禮監官捧進先期題請一具手本二本一本行司禮監知會請期一作交單

進表賞賜

凡各王府差來賫有禮物人員該給賞盤纒鈔二十錠防緞一表裏無禮物人員賞鈔一十錠文武衙門差來官員賞盤纒鈔五錠行移內府照例奏請頒給本司給散

慶賀糾儀及賜宴班次

成化四年正月申定監察禦史殿中糾儀及丹墀賜宴班次中書舍人李應禎奏凡遇行慶賀禮奉天殿預執事者給事中十員該給賞盤纒鈔錠中東西立翰林院中書舍人各四員爲侍班官分立於導駕官後監察禦史四員爲糾儀官立於侍班官下若慶成宴中書舍人位給事中禦史前而宴品均一初無厚薄皆舊制也近時禦史越班立導駕官下可爲失憲體而亂舊章禮部列宴席以中書舍人位給事中禦史後及光祿寺設宴品亦於給事中禦史厚而中書舍人薄可謂諂勢要而蔑禮法乞各正其失禮科給事中參應禎以小事瀆聖聴宜究治事下禮部尙書姚蘷等議擬禦史在殿中糾儀有侍班官則立侍班下稍南無侍班官則立導駕官下稍南其丹墀宴序中書舍人從近例坐於給事中禦史後宴品亦當均一而於給事中參則漫不可否上旣準擬且謂禮科挾私參奏當治其罪姑宥之其宴序可視正統年間例行旣而防復奏正統間文案不存無從查考乞如今議爲宜上亦是之

飭南京官儀

成化十一年南京監察禦史楊成奏南京進賀聖節表行禮時適有兩臣見五府及所隸武官大約不過三四十人且班行失序跪拜參差及導送輒張雨蓋有策馬前馳及便道先回者蓋緣𨿽設官糾儀而無簿籍可稽以至漫視不謹及見每嵗正旦冬至等節行大禮大臣僅見遵守其部屬或越於近侍佐貳或先於正官或常服以取自便或歷階互爲談謔褻慢不恭難以悉數臣惟南京根本重地其禮文隳廢且如此則外而三司府縣可知矣章下禮部而復奏以爲祖宗成法具悉典禮但日夕廢墜誠有如成所言者合勅南京禮部移文府部諸司凡遇大禮預具各官姓名送掌禮及糾儀官至日通爲檢查敢有仍前蹈者疏名以聞其在外聴禮生呈舉上司轉爲奏聞悉麗於法如此庶禮儀整肅人知遵守從之

賀皇太子設位

嘉靖二十八年禮部奏故事皇太子朝賀設座文華殿中今易用黃瓦則東宮受賀之位似應避尊上曰東宮受賀位當設文華殿之左南向然今侍衛未備已之

謝恩儀

藩王謝恩

凡王府已受冊封賫捧謝恩表箋到部例該本部引奏進收如遇免朝將前項表箋俱恭送至午門前司禮監官捧進先期本部具題請防

侯伯謝恩

凡公侯伯及衍聖公襲爵謝恩本部先期題知例該鴻臚寺設案本爵具朝服本部引奏行五拜三叩頭禮如遇免朝止令本爵先期一日赴鴻臚寺報名次日早具朝服赴午門前照例行禮所進表文仍令本爵親捧至左順門司禮監官捧進

狀元謝恩

凡狀元上表謝恩於三月二十二日本部表具奏本奏目狀元率諸進士赴午門前行禮表文狀元親付司禮監官捧進凡遇出朝備黃綾殼表副表目三本二本送鴻臚寺宣讀一本本部備照如免朝不用

習儀

習儀所

凡正旦冬至聖節百官先期之三日及二日習儀正旦冬至於朝天宮聖節於靈濟宮嘉靖九年更定郊祀冬至習儀於先期之七日及六日二十一年令聖節正旦冬至俱赴朝天宮習儀

翰林院官習儀

成化十四年十一月始令翰林院官習儀先是翰林官僚自永樂宣徳以來相免習儀至是錦衣緝事官校奏學士王獻檢討張奏不赴習儀上命鞫問之獻奏舉相之例以聞宥之仍詔自今行大禮先期習儀內閣辦事者免其餘俱習儀如常

糾儀

輿馬僭越

治八年六月南京監察禦史王存忠等奏舊例凡武官𨿽公侯伯不得乘轎出入以習勞苦今成國公朱儀魏國公徐俌武靖伯趙承慶南京錦衣衛帶俸指揮使王鋭乘轎出入儀俌慶俱乘八人轎僭越更甚其各衛指揮而下乘馬又多用紅氊鞍籠馬杌胡牀導從亦所當禁下禮部復奏請俱論之以法上皆宥之仍諭不得再犯以朱儀年老任重特命乘四人轎

申飭領等議

嘉靖十一年八月先是正月間上體違和數不視朝鴻臚寺因請諸領勅繳勅及辭見人員暫受事左順門蓋本一時權宜後因循遂爲定制部以爲非祖制執奏不可得防免朝領繳勅書諸事非系重大其該照寺題準例行於是尙書夏言言朝廷差官降勅未有不系重大事情者且領勅必於禦前所以重大帝命以防詐旁出入姦繳勅必於禦前所以達下情可以防遲畱隠匿之至於禮該面辭面見人員卽遇免朝豈不能稍待而遽廢上下之禮殆非臣子之心所安以此爲非重大則禦前奏進之事無復重大者臣愚以此必出一時閣臣票擬之詞宜更加察上深然之詔勅書繳領見辭官員並遵舊制行如遇雨雪風寒暫三五日不視朝並令候待若免朝日久方準照該寺題準例行著爲令

禦殿稱賀侍班

嘉靖十二年先是上以大祀禦殿誓戒羣臣中書舍人無侍殿者禦史楊行中奏之上怒其怠玩逮掌中書傅棨等四人下詔獄棨等奏辯言故事誓戒無中書侍班下禮部復議言陞殿禮儀翰林院官與中書舍人俱用四人東西侍班第緣會典開載互有詳略故於誓戒進歷等禮有翰林無中書棨等沿習舊規罪亦可原今宜著爲令凡禦殿稱賀諸禮皆中書舍人與翰林諸臣分班對立毋得異同上從其請因貸棨等

糾行禮不到

嘉靖三十一年八月二十四日該鴻臚寺序班曹榮題爲糾儀事參南京大理寺卿今陞戶部左侍郎總督倉塲督理西苑農事余緒謝恩行禮不到事屬違慢節奏聖防余緒不敬恩命著革了職冠帶閒住早朝各項官員人等違失不止一人一次侍班的先後不到彼此黨容自肆無禮今後著廠衛看著重治各該衙門知道欽此

議糾朝儀班行

隆慶元年都給事中辛自修等以朝儀久曠班行不肅請令禮部官考議成式疏下禮部及禮科會議至是奏言國家初制百官以品序列故令皇極殿前所列品山表識森然其後更定制度又有不拘於品者如內閣官錦衣衛陞立寶位之東西翰林院學士列僉都禦史之上其他翰林官不論品級敍於京堂之內科道官自爲一等列於部屬之先及鴻臚寺尙寶司列於西階三科六道與東班對侍𨿽若次第參差班行混淆然或以顧問糾察或以奏事承防莫不有因難以輕攺今後常朝悉如此例其餘官員仍依品級崇卑衙門資序爲列如有紊越聴糾儀官糾舉至於各官被服束帶會典所載甚明不得僭用以乖典制從之

禮部志稿卷五十九

欽定四庫全書

禮部志稿卷六十

明兪汝楫編

宴饗備考

宴儀

設事饌供事

洪武二年禮部言光祿寺卿職禦膳今宰相儒臣侍食亦卿供之於禮未安宜設直長四員遇百官賜食禦前者則令供事從事

宴官禁限

洪武六年禮部言文武官犯杖罪三次者賜宴不得上殿及內廷從之

宴夷使班次

洪武二十四年禮部言明年正旦朝賀及筵宴其髙麗國權國事王瑤子奭班次宜列於六部尙書之次其從臣於中左門序坐凡諸畨國使臣悉以此爲序從之

萬壽宴百官定位

永樂元年禮部以萬壽聖節宴百官預定其位次進呈上命駙馬儀賓及隨侍各王來朝官宴於三公府四品以上文武官諸學士及在京僧道官大龍興寺住持侍宴奉天殿在京各衙門堂上六品以上官近侍官修史官宴於中左門在外進表官四夷朝貢土官宴於中右門余文武官宴於丹墀內

慶成簪花

禮部儀制司每年大祀慶成如遇辦事準精膳淸吏司手本開具數目偹辦宴花本司行工部都水淸吏司如數造辦預先送司分派至期進朝簪戴殿上官東七員西七員俱司防四司中左門進士八員中右門進士八員丹墀東丹陛下之東稍北進士四員丹陛下之東稍南進士四員丹墀西丹墀下之南進士並副使四員【是日俱穿履鞋】殿上東一班至六班共若干員【翠花若干】監生儒士辦事當該官吏八名殿上西一班至六班共若干員【翠花若干】監生儒士辦事官吏七名東西大小花各二箱毎箱若干枝在東者置於殿內東第一門之墻下在西者置於殿內西第一門候駕至毎人手執十枝以備取用取訖復取以事完爲度殿內與宴官承防官侍班官俱各親簪錦衣衛侍班官分官一員簪帶光祿寺鴻臚寺執事屬官監生送與令其自相簪帶金甲將軍明盔內官送與手接殿外錦衣衛侍班官鴻臚寺贊官俱先送【羅花若干枝】金甲將軍先總付一頭領之教坊司官彼自來領辦事吏一名中左門一班至六班若干員【翠花若干羅花若干】監生儒士當該吏五名中右門一班至五班共若干員【翠花若干】監生儒士當該吏五名每邊花五箱每箱若干枝在東者置於西欄桿下在西者置於東欄桿下候宴桌將齊先催光祿寺擺饅頭照紅帖每饅頭一分揷花一枝臨時彼自取帶丹墀東丹陛下之東稍北一班至二班共若干員【翠花若干羅花若干】監生儒士當該辦事官五名三班至四班共若干員【翠花若干羅花若干】五班至六班共若干員【翠花若干羅花若干】監生儒士當該辦事官吏五名丹陛下之東稍南一班至二班三班至四班共若干員【翠花若干羅花若干】監生儒士當該辦事官吏五名五班至六班共若干員【羅花若干】監生儒士四名東丹墀花一箱若干枝專散與金甲將軍等項當該辦事吏一名一班至二班共若干員【羅花若干】監生儒士當該辦事官吏五名三班至四班共若干員【羅花若干】儒士當該辦事官吏六名五班至六班共若干員【羅花若干】儒士當該辦事吏六名毎邊花六箱每箱若干枝先照班次置次置定各於饅頭揷完俱送至文武樓姜擦下數入二箱畱一箱百十餘枝候臨時取用其一箱送至殿內聼侯如無不拘糾儀禦史序班巡綽錦衣衛千百戶尙膳監千百戶光祿寺官俱先送與儒士辦事吏二名【翠花若干羅花若干】西丹墀花一箱若干枝専散與大漢將軍等項辦事吏一名

以上監生儒士辦事官先一日早赴司領花次日五更俱赴午門外取齊

宴例

罷百官朝參宴

洪武二十八年禮部臣言百官朝參賜食實出厚恩緣職事眾多供億爲難請罷賜從之先是每旦視朝奏事畢賜百官食上禦奉天門或華蓋武英等殿公侯一品侍坐於門內二品至四品及翰林院等官坐於門外其餘五品以下官於丹墀內文東武西重行例位贊禮贊拜叩頭然後就坐光祿司進膳案然後以次設饌食罷百官乃拜叩頭而退率以爲常至是始罷之

節錢鈔

成化元年禮部奏冬至節例賜百官宴請命光祿寺治具上命給以節錢鈔免宴祖宗以來凡遇聖節正旦冬至皆賜羣臣宴官卑祿薄者給以鈔免宴謂之節錢俾均惠其家屬自正統以來內臣用事者畏侍宴久立遂罷宴皆給以鈔因而成例

午節賜廷臣宴

嘉靖十五年五月朔上諭大學士李時曰端午節候朕奉兩宮賞節昨有慈諭罷免朕惟宴樂一節不可少不可過少則不見交忻之情過則有傷耽樂之好若夫君臣一賞足寓交泰之意卿其會勲言一計之已復諭曰宴禮必得樂歌今教坊司不知備否其語俚俗我太祖太宗屢有宴賜其樂儀今存否可同一會議禮官擬上其儀朕裁擇焉於是禮部尙書夏言等言皇上欲以端陽之節舉君臣宴賞以見交懽之情甚盛典也蓋君臣之禮以嚴敬爲主然一於嚴敬則情或不通而無以盡忠告之益此有周盛時所以有君歌鹿鳴臣歌天保之詩先儒謂太和元气在成周宇宙間良以是也臣等謹擇儀注以上與是年進寶訓實錄賜宴儀同見職掌

乞舉行宴禮

嘉靖二年上以四方災傷重大令暫免明年慶成宴翰林院修撰唐臯及兵科給事中裴紹宗各言祭祝之禮莫重於郊丘君臣之情必通於宴享往以國戚兩廢大禮今且從吉宜卽舉行豈可以災傷之故復免章下禮部議復言災傷免宴仰見皇上防災之心今各官復有所請乞仍賜舉行從之災異不免宴

隆慶三年以嵗多災異年谷不丰諭禮部暫免慶成宴於是禮部言慶成大宴乃郊禋盛典上以昭成帝祉下以惠浹羣工國家𨿽有災變不得己者也且皇上登極以來彞章首舉費不甚繁輟而不行是謂缺典惟上仍賜舉行以從羣望不允禮科都給事中王之垣等復以爲請得防待明年行

大樂備考

設樂

朝賀樂

吳元年癸酉命自今凡朝賀不用女樂

設樂閱試

吳元年秋七月乙亥先是命選道童俊秀者充樂武生至是始集上禦防門召樂士朱升及範權領樂武生入見設雅樂閱試之上親擊石磬命升辧識五音升不能審以宮音爲徵音上曰升每言能審音至辧石音何以宮作徵耶起居注熊鼎對曰八音之中石聲最難和古惟後蘷能和磬聲故書曰予擊石拊石百獸率舞上曰石聲固難和然樂以人聲爲主人聲和卽八音諧和矣因命樂生發歌一曲上復嘆曰古者作樂以和民聲格神人而與天地同其和近世儒者鮮知音律之學欲樂和顧不難耶鼎復對曰樂音不在外求實在人君一心君心和則天地之气亦和天地之气和則樂亦無不和矣上深然之

定樂舞

吳元年十月癸亥定樂舞之制樂生用道童如故舞生以軍民俊秀子弟爲之文武各六十四人文生唐帽紫大袖袍執羽籥武生唐帽絳大袖袍執干戚俱革帶皂靴尋攺用襆頭緋紫袍靴帶仍舊

考宮縣樂

洪武二年九月癸丑命考宮縣樂制詔有司訪求能通律音者送京師

定宴享九奏樂章

洪武四年吏部尙書詹同禮部尙書陶凱制宴享九奏樂章成上之其曲一曰本大初二曰仰大明三曰民初生四曰品物亨五曰禦六龍六曰泰階平七曰君徳成八曰聖道成九曰樂淸寧先是上厭前代樂章率用諛詞以爲容悅甚者鄙陋不稱乃命凱等制其詞旣成上命協音律者歌之謂侍臣曰禮以道敬樂以宣和不敬不和何以爲治元時古樂俱廢惟淫詞艶曲更唱疊和又使噍殺之聲與正音相雜甚者以古先帝王祀典神只飾爲舞隊諧戲殿廷殊非所以導中和崇治體也令所制樂章頗協音律有和平廣大之意自今一切流俗諠譊淫防之樂悉屏去之

太和鐘制

洪武六年鑄太和鐘成其制仿宋景鐘以九九爲數髙八尺一寸拱以九龍植以龍簴建樓於圜丘齋宮之東北懸之毎郊祀俟駕動則鐘聲作旣升壇鐘聲止則眾音作禮畢升輦又擊之俟導駕樂作則止然未有以名之禮官奏曰昔黃帝有五鐘其一曰景鐘景大也惟功大者其鐘大故宋之鐘亦緣以爲名請名之曰景鐘上曰古鐘名宜更之遂取周易保合太和之義更名之曰太和鐘

樂章寓規諫

洪武七年八月乙卯翰林院奏進回鑾樂歌先是上以祭祀還宮宜用樂舞前導命翰林儒臣撰樂章以致敬愼監戒之意諭之曰古人詩歌辭曲皆寓諷諫之意後世樂章惟聞頌美無復古意夫常聞諷諫則使人惕然有警若頌美之辭使人聞之意怠而自恃之心生蓋自恃者日驕自警者日彊朕意如此卿等其撰述毋有所避至是上所撰神降祥神貺酣酒色荒禽荒等曲凡三十九章曰回鑾樂歌其辭皆陳規諫其舞分爲三隊隊皆八人禮部圖其制以上命樂工肄習之

請設特鐘特磬

嘉靖十四年太常寺卿張鶚請設特鐘特磬以爲樂節復宮縣以備古制候元气以定鐘律禮部言特鐘特磬所謂金聲玉振之也羣廟行禮奏樂必得此爲節而後可舉誠宜特設也樂縣之制夏商以前無聞見於周官則有宮縣軒縣判縣特縣之別天子宮縣四面以象四方體十二時列十二律特鐘特磬各居其中編鐘編磬各分其列四隅四正各有序配然猶屬器數之末廟庭之中周旋未便不得更制也惟候气以定鐘律則自古作樂之本無易此故黃鐘爲聲气之元候气之法實求中气以定中气最爲作樂本原其說若重室墐戶截管實灰復緹按歷气至則吹灰動素證以累黍具有成法依所奏築室於圜丘外垣隙地選天文生知歷候者往相其役待有次第本部委官考驗從之已乃詔取山西長子縣羊頭山黍大小中三等各五斗以偹候气定律

用樂

進膳免樂

洪武三年禮部尙書陶凱等言古者人主進膳日舉樂今擬上禦謹身殿早膳侍衛指揮使布列甲士兩行光祿卿具服率其屬以黃紗罩所進膳由中道入儀鑾使具服率其屬以黃蓋復之以金盆罐隨入教坊司官奏樂內使監率內使執香鑪香盒唾盂唾壺拂子諸物侍左右上禦東西耳房及兩廡進膳則免樂上曰古之帝王功徳隆盛治洽生民上下之間熙然太和𨿽日一舉樂未爲過也今天下𨿽定人民未蘇北徵將士尙在暴露之中此朕宵旰憂勤之不暇豈可忘將士之勞而自爲佚樂哉俟大兵凱還士卒無戰伐之勞人民罷轉輸之苦然後以樂侑膳未晚也

攺定樂章

成化元年國子監助教劉翔奏今日郊廟樂章皆太祖髙皇帝祀仁祖淳皇帝配天時享之事皇上奉列聖配天時享郊廟樂章別當有作章下禮部會內閣並羣臣集議言我朝郊祀樂章歌頌報稱可萬世通行享廟迎神樂章有曰助我眇躬基建功終獻樂章有曰承前人之徳化家爲國毋曰予小子基命成績乃是創業之事仁廟初已易助我眇躬爲致我祖宗又易後四句爲惟前人功徳肇膺天位延及予小子奄受方國於詞於義皆當其餘亦皆推原祖宗積慶發祥衍及無窮之意可萬世通行不須別有攺作從之

雩祀樂奏

嘉靖十二年禮部尙書夏言按古者大雩之祀命樂正習盛樂舞皇舞蓋假之聲容之和以宣暢陰陽之气雨必陰陽和而始降也然上世之禮無考而後代之制不同臣等參酌古今爲之會通一切奠獻樂歌且如常儀惟盛樂皇舞之說宜稍遵古禮定爲聖制三獻禮成之後九奏樂止之時燎將舉贊者宜贊樂奏雲門之舞樂舉乃贊禮畢仍命儒臣櫽括云漢詩辭別制雲門一曲使文武舞士並舞而合歌之雲門者乃帝堯之樂周官大司樂以祀天神之舞取其云出天气雨出地气也仍於神樂觀增設鼓吹數畨選教舞童百人靑衣執扇繞壇周旋歌雲門之曲而舞曲凡九成其舞節樂數宜下太常會本部議奏因其儀言大雩乃祀天禱雨之祭如遇一嵗天气亢暵則於季春之末禮部具奏請行

擬雩祀用盛樂

嘉靖十六年禮部言古者龍見而雩與啟蟄而郊之意同宜用盛樂通典曰禜於南郊之旁命樂正習盛樂舞皇舞蓋樂舞者所以震蕩聲容宣暢和气詔告天地感通神明兾陰陽和而雨澤降也先本部議擬雩壇祈禱禮儀神樂觀正樂外增設鼓吹選教舞童靑衣執雨扇繞壇周旋歌雲門之曲而舞已經選有樂章而儀物未備宜命所司造舞衣羽旄等物選見在樂舞生年幼質秀者百人教習歌舞充雩壇用庶鉅典靡闕得防報罷

審樂

審樂音

吳元年甲寅命協律郎冷謙協樂章聲譜令樂生肄習之

考正四廟雅樂

吳元年十月戊午考正四廟雅樂令協律郎冷謙校定音律及編鐘編磬等器

請勅儒臣審定雅樂

景泰元年國子監助教劉翔言祖宗以來禮樂之文制作寖備惟慶成之宴視樂之儀釋奠之祭雅樂未作臣以爲宜勅儒臣推演道徳教化之意君臣相與之樂作爲詩章協之律呂如古之靈臺辟雍淸廟湛露之樂以備一代之典至於春秋監學之祭太常典司禮樂而贊相之際過於急促殊無從容悠緩之意首唱升壇亦甚無謂夫旣有廟宇則非壇墠矣又所設樂器悉列於露臺之上使堂上堂下之樂混於舞列甚乖禮制乞下禮官從宜攺正庶首善之地禮序樂和足爲四方之式史氏曰前此幸學釋奠皆不設樂慶成宴惟用教坊供應春秋所奏大成雅樂數宻淺短倏然而鳴詘然而止殊不成聲大率如樂終之亂故翔槪及之時以襲用旣久竟莫之攺

訪名儒以正雅樂

治十五年禮部覆吏尙馬文升議我太祖髙皇帝常命儒臣考正八音修造樂器重定樂章其樂歌之詞多自裁定但迄今百三十餘年樂音不復校正中間容有舛訛當釐正者近聞皇上命太常寺知音官於內府造大祀樂器以純金爲鐘以西玉爲磬夫自堯舜作樂以來鐘必用靑銅磬必用靈璧石若用純金西玉爲鐘磬恐其聲不可合眾音不足以感格神明且今太常之官恐亦不足以當制器協律之任請勅禮部移文天下諸司博求中外臣工及山林畝有精曉音律者禮送赴京本部仍會太常寺再加講論以求至當然後相與造樂器正樂音庶聖祖所定之樂可復於今日可於後世矣上嘉納之

應詔考定聲樂

嘉靖八年初禮部以上釐正郊典謂當考定雅樂疏請令吏部及科道求精曉音律如宋之胡瑗李照者吏科都給事中夏言遂以致仕甘肅行太僕寺丞張鶚應詔上令吏部趣召之鶚至卽定元聲復古樂大樂之正必先定元聲元聲起自防罔旣覺之時亥子相乘之際積絲成毫積毫成釐積釐成分一時三十分一日十二時故聲生於日律起於辰气在聲先聲在气後若拘於器以求气則气不能致器而反受制於器何以定黃鐘起歷元故莫若用蔡元定多截竹以擬黃鐘之律長短每差一分冬至日按律而依法而取如眾管中先飛灰者卽得元气驗其時如在子初二刻卽子初一刻移於初二刻矣如在正二刻卽子正一刻移於正二刻矣願命欽天監知歷官一人同臣參考元聲庶幾可得又言編鐘十六古人非徒示觀美蓋爲旋宮而設其下八鐘黃鐘大呂太簇夾鐘姑洗仲呂防賔林鐘是已其上八鐘夷則南呂無射應鐘黃鐘大呂太簇夾鐘是已近世止用黃鐘一均而不徧具十六鐘則古人立樂之方已失況太常止以五凡工尺上一四六勾合字眼譜之去古益遠且兩律兼一字如黃鐘爲黃合似矣又以大呂爲下四太簇爲髙四夾鐘爲下一姑洗爲髙一夷則爲下工南呂爲髙工之類何以旋宮取律所以止於黃鐘一均而已且黃鐘大呂太簇夾鐘爲上四淸聲何也蓋黃鐘爲君尊上無比黃鐘爲官則十一律皆受制焉臣民事物無敢淩越也至於夾鐘爲宮則下生無射爲徵無射上生仲呂爲商仲呂下生黃鐘爲羽然黃鐘正律之聲長非仲呂爲商三分去一之次所以用黃鐘爲羽也子聲卽上黃六之淸聲正爲不敢用黃鍾全聲而用其半矣姑洗以下之均率若此四淸聲之所由立也編鐘十六其理亦然宋胡瑗知此故以四淸聲皆小其圍徑以就之黃鐘太簇二聲𨿽合大呂夾鐘二聲又非遂使十二律五聲皆不得正李照範鎭上用十二律不用四淸聲其合於三分損益者則和矣至於夷則以降其臣民事物又何能尊卑有辧不相淩犯耶臣又考周禮圜鐘函鐘黃鐘天地人三宮之說有薦神之樂有降神之樂所謂薦神之樂乃奏黃鐘歌大呂子丑合也舞雲門以祀天神乃奏太簇歌應鐘寅亥合也舞咸池以祀地只乃奏姑洗歌南呂辰酉合也舞大韶以祭四望乃奏防賔歌林鐘午未合也舞大夏以祭山川乃奏夷則歌小呂己申合也舞大武以享先祖舞大濩以享先妣所謂降神之樂冬至祀天南郊之圜丘則以圜鐘爲宮黃鐘爲角太簇爲徵姑洗爲羽是三者陽律之相繼相繼者天之道也夏至祭地於澤之方丘則以函鐘爲宮夾鐘爲角姑洗爲徵南呂爲羽是三者陰呂之相生相生者地之宮也祭宗廟以黃鐘爲宮大呂爲角太簇爲徵夾鐘爲羽是三者律呂之相合相合者人之情也且圜鐘夾鐘也生於房心之气爲天地之明堂祀天從此起宮在琴中角弦第十徽卯位也函鐘林鐘也生於坤位之气在井東輿鬼之外主地只祭從此起宮在琴中徵弦第五徽未位也黃鐘生於虛危之气爲宗廟祭人鬼從此起宮在琴中宮第三徽子位也至若六變而天神降八變而地只格九變而人鬼享非有難易之分蓋陽數起子而終於少陰之申陰數起午而終於少陽之寅圜鐘在卯自卯至申六數故六變而天神降函鐘在未自未至寅八數故八變而地只格黃鐘在子自子至申九數故九變而人鬼享此皆以本元之聲召本位之神故感通之理速也或者乃謂自漢以來天地鬼神聞新聲習矣何必攺作不知自人觀天地則由漢迄今誠千七百年矣自天地觀人亦頃刻間耳自今正之猶可及也並進所著樂書二部其一曰大成樂舞圖譜自琴瑟以下諸樂逐字作譜其一曰古雅心談列十二圖以象十二律圖各有說又以琴爲正聲樂之宗系凡郊廟大樂分注琴弦定徽各有歸旨且自謂心所獨契斷輪之妙有非口所能言者疏下禮部議復謂音律久廢卽今太常協律等官不過循習工尺等字譜不復知有黃鐘等調臣等近奉詔演習新定郊祀樂章間舉古人遺制爲問茫無以對今鶚奏謂四淸聲所以爲旋宮謂取琴聲不當接徽蓋已深識近樂之至欲取欽天監知歷者以互相參考尢爲探本窮源之論似非目前司樂諸官所及上乃授鶚太常寺寺丞令詣太和殿較定舞鶚遂上言臣常閱周禮有郊祀之樂有宗祀之樂尊親分殊聲律自別臣伏聽世廟樂章律起林鐘均殊太廟臣竊異之蓋世廟與太廟同禮而林鐘與黃鐘異樂函鐘主地只也位寓坤方星分井鬼樂奏八變以報資生之功故用林鐘起調林鐘畢調也黃鐘主宗廟也位分子也星隸虛危樂奏九成以報本源之徳故用黃鐘起調黃鐘畢調也理義各有歸旨聲數黙相感通況天地者父母之象大君者宗子之稱今以祀母之樂奏以祀子恐世廟在天之靈必不能安且享矣不知譜是樂者何所見也臣觀舊譜樂章字用黃鐘聲同太廟但審聽七聲中少一律今更補正暫依奏格則祖孫一气相爲流通函黃二宮不失均調尊親之分兩得神人之心胥悅矣乞禮官速攺正之詔下禮部尙書李時等復奏曰鶚所言與臣等所聞於律呂諸書者深有所合蓋黃鐘一調以黃鐘爲宮太簇爲商姑洗爲角防賔爲變徵林鐘爲徵南宮爲羽應鐘爲變宮舊章用合用四用一用尺用工去防賔之勾而越次用再生黃鐘之六此舊樂章之失也若林鐘一調則以林鐘爲宮南呂爲商應鐘爲角大呂之半聲爲變徵太簇之半聲爲徵姑洗之半聲爲羽防賔之半聲爲變宮邇者沈居敬更協樂章用尺用合用四用一用工用六夫合黃鐘也四太簇之正聲也六黃鐘之子聲也以林鐘爲宮而所用爲角徵羽者皆非其一均之聲則謬甚矣況林鐘一調不宜用於宗廟而太廟與世廟不宜異調所見尢眞自今宜用舊協音律惟加以防賔勾聲去再聲黃鐘之六攺用應鐘之凡以成黃鐘一均庶於我皇上感格之誠深有所補上曰樂音卽爲更定勿誤廟享之用

奏進樂書乞與正樂議

嘉靖二十四年初禮部尙書嚴嵩覆奏本部於禮科抄出新選山西遼州同知李文察奏云臣聞諸周禮奏黃鐘歌大呂舞雲門以祀天神奏太簇歌應鐘舞咸池以祭地只奏夷則歌小呂舞大濩以享先妣奏無射歌夾鐘舞大武以享先祖聞諸詩肅雝和鳴先祖是聽聞諸書舜命防典樂教冑子自古聖帝明王未有捨是而能以化成於天下者矣陛下之聖徳復古樂於今日正所急之先務也故敢將順其美於樂記而有補說之作以足陳澔集說之意所以明樂理也於律呂新書而有補注之作以發蔡元定之蘊所以明樂聲也於伏羲卦圖文王卦圖夏禹九疇圖箕子洪範圖而有觧說之作所以明樂理之原也於興樂而有要論之作所以明古樂必可興於今日也不揣愚賤冒瀆奉獻以爲興樂采擇之備覧且四聖圖中非徒寓乎樂理體無不具用無不周有養身之術焉有正心之方焉有修身之要焉有行政之道焉故臣又作四圖用說第一圖用說所以保聖躬也第二圖用說所以明聖心也第三圖用說所以一聖動也第四圖用說所以直聖政也爲此將臣所撰四聖圖解二卷樂記補說二卷律呂新書補注一卷興樂要論三卷共二帙親賫謹具奏聞等因奉聖旨禮部看了來說臣等竊惟我太祖髙皇帝定鼎之後拳拳以復古樂爲念但時當艸創欽爲未就仰惟皇上以羲黃堯舜之徳際重熙累洽之運期值百年聖兼述作旣制大禮以定天下之式必作大樂以平天下之情但樂之道廣大防妙非惟情義難明而其所謂制度者亦失久矣西漢去聖未遠樂家有制氏世在樂官但能記其鏗鏘鼓舞而不能言其義況數千載之後乎今遼州同知李文察奏進樂書乞與正樂一節臣等看得其所進樂記補說補注等書所以明樂聲樂理之原亦有前人所未者其議於人聲中考定五音以爲制律气之本其法似爲直截昔宋人楊傑議曰八音皆不能無失惟人稟中和之气而有中和之聲八音律呂宜皆以人聲爲度且人言人志詠以爲歌五聲隨歌是爲依永律呂協奏是爲和聲此皆取之虞書者也李文察所議似與此合惟我皇上聖徳居位懋建中和之極實秉制作之權則考定元聲興作雅樂今日實惟其時也宜令文察及太常知音律者選能歌樂舞生百餘人協同肄習本部及該寺正官以時按試聲律諧協吹律候气鹹有應驗更議擢用詔授文察太常寺典簿與該寺官協同肄樂

習樂

奏演習大樂

成化二十一年禮部言今教坊司樂工奏中和韶樂者多不諧協而善彈瑟及箜篌擊鐘磬者殊少恐因循失傳漸致大樂不備宜令樂官選其中子弟於本司演習每奏樂二十一色通用八十四人人加以四人共選三百三十六人如此數大樂不至廢弛制可

預行選擇樂工演習

嘉靖元年禮科給事中李錫言南郊耕耤國之大禮而教坊承應閧然喧笑殊爲瀆褻古者伶官賤工亦有因事納中之義請自今凡遇慶成等宴例用教坊皆預行選擇演習必使事關國體可爲監戒庶於戲謔之中亦遇箴規之益下所司知之

禮部志稿卷六十

欽定四庫全書

禮部志稿卷六十一

明兪汝楫編

冠婚備考

加冠

命掌冠禮官

成化十四年三月甲子皇太子行冠禮詔以少傅兼太子太師英國公張懋持節兼掌冠禮禮部尙書鄒幹贊冠太子少保戶部尙書兼翰林院學士萬安宣戒於文華殿行禮

皇太孫冠禮

永樂九年皇太孫冠時命定國公徐景昌持節掌冠戶部尙書夏原吉贊之禮部尙書呂震宣戒

親王冠禮

景泰四年沂王濙王冠詔免告廟以大學士陳循兵部尙書於謙持節掌冠吏部尙書何文淵兵部尙書儀銘贊冠左春坊大學士商輅宣戒

皇子冠禮

成化二十三年五皇子冠至日早上告奉天殿皮弁服禦奉天殿傳制遣官持節行禮冠所在奉天門前東廡左順門之北持節官以英國公張懋保國公朱永襄城伯李瑾慶雲伯周壽新寧伯譚祐其宣宣戒官以內閣臣萬安劉吉尹直持節官卽命以掌冠所謂賓也禮畢謁見聖慈仁壽皇太后皇上皇后次謁皇妃東宮及妃四拜用樂次日上常服陞金臺百官常服稱賀皇太子各詣奉天門東廡序座百官常服四拜

簡婚

諭定選婚地方

正統五年太皇太后諭禮部尙書胡濙等曰皇帝婚期已邇皇后之位必在得賢蓋以上配宸嚴祗奉宗廟表正六宮母儀天下而隆國家萬世之本也爾禮部其榜諭北京直南京鳯陽淮安徐州河南山東山西陜西於大小官員民庶有徳之家用誠簡求務擇其父母克修仁義家法齊肅女子年十三至十五容貌端潔性資純美言動恭和咸中禮度者有司以禮令其父母親送赴京吾將親閱焉

皇太子選婚

天順七年諭禮部尙書姚防等曰去年皇太子選求婚配至今未有相應者今再出榜曉諭在京並北直南京應天淮安州山東等地方大小文武官員庶民良善之家女子年十八容貌端荘性資純美者盡數報官如本家隠匿不報親鄰人等首報待遣選擇

奉誥諭簡婚

嘉靖攺元慈壽皇太后誥諭禮部皇帝年及婚期宜愼簡賢淑以爲之配爾禮部其榜諭北京直南京鳯陽淮安徐州河南山東於大小官員庶民良善之家預先用心選求務擇其父母行止端莊家法齊整女子年十四十五容貌端潔性資純美言動法恭咸中禮度者報名在官待遣去官員再行訪選堪中者有司以禮令其父母親送赴京欽哉故諭

冊婚使

正徳七年英宗納皇后錢氏以英國公張輔爲正使大學士楊士奇爲副使持節行納采問名禮成國公朱勇爲正使大學士楊溥吏部尙書郭璡爲副使持節行納吉納徴告期禮又張輔爲正使楊士奇曁戶部尙書王佐爲副使持節行發冊奉迎禮共詣中軍都督同知錢貴宅行禮

天順八年憲宗聘皇后吳氏以防昌侯孫繼宗爲正使大學士李賢爲副使持節納采問名懷寧侯孫鏜爲正使吏部尙書王翺兵部尙書馬昂爲副使持節行納徴納吉告期禮又繼宗正使賢曁禮部尙書姚防副使行發冊奉迎禮共詣中軍都督府都督同知吳俊卿宅行禮

正徳元年七月納皇后夏氏命英國公張懋爲正使大學士劉健爲副使持節納采問名保國公朱暉爲正使尙書李東陽謝遷爲副使納吉納徴告期八月以懋爲正使劉健禮部尙書張升爲副使奉冊寶奉迎至都督同知夏儒宅行禮

嘉靖元年納皇后陳氏命定國公徐光祚爲正使大學士楊廷和爲副使持節行納采問名武定侯郭勛爲正使大學士蔣冕費宏爲副使納吉納徴告期成國公朱輔爲正使廷和曁大學士毛紀爲副使奉冊寶奉迎詣鴻臚卿陳萬言宅行禮俱如儀

皇太子婚禮

納妃

洪武元年十二月禮部奏定皇太子納妃儀上曰贄禮不用笄用金盤古禮有親迎執綏禦輪今旣用轎則掲簾是矣其合依古制用匏鴈以玉爲之妃朝見入宮中乘小車以帷蔽之謁廟則皇太子俱往禮成後三日乃宴羣臣命婦餘如所定儀

洪武四年夏四月以皇太子將行婚禮先期告四廟各用犢一祝文曰深荷祖宗積徳福延後嗣今長子標年已長成謹擇今月二十六日與開平忠武王常遇春女常氏爲婚敢用祭告冊寶俱用金與皇太子同寶篆文曰皇太子妃之寶冊文眞書鐫刻之曰昔君天下者必重後嗣爲蒸民主皆選勲徳之家貞良子女以嫓之朕子標年已長成以爾常氏實朕功臣開平忠武王長女今吉日在期先正其名特以冊寶命爾爲皇太子妃尙其思爾父勲敬【闕】

其一曰往迎爾相承我宗事爲承宗者言也其一曰往迎爾相用承厥家爲承家者言也今畱京所以承宗封國所以承家戒命之辭伏俟聖裁廟見古以三月內世以三日蓋先告祖考而親迎合成其爲妻明日夫率以見舅姑又明日盥饋於舅姑成其爲婦又明日率以見祖考先後之序如此累朝率與合同日至成化中東宮納妃始攺從古宜以攺定者爲正朝見盥饋先朝有太皇太后有皇太后有中宮儀文各異今二王率妃詣上前行禮後宜於各母妃前行禮以章婦順又防典東宮不回門親王不回門然未有定期今宜待之國前一月擇日行餘如舊上覽之不悅曰旣曰王禮自依典制何不同之有第速降冊立太子分別成婚任爾等爲之勿以煩朕於是禮部遂擇日具冊立儀以請上以問大學士嚴嵩嵩對所司豈敢不遵前奉聖諭俟明命處分上乃詔部臣曰其遵朕初諭上曰諭禮部二王親迎受醮戒於文華殿賜爵如冠儀東向賜坐飲訖跪輔臣捧授戒命不宣用金龍箋書於是禮官具儀先一日內監設制案於文華殿中捧戒命置於案設香案制案之南設王拜位於香案前設醮席於西東設幕次於殿之東廂房教坊司設大樂錦衣衞設儀仗俱於丹陛之東西內官光祿寺官設酒果金爵案於殿內西南隅東向是日內侍導王先入幕次具衮冕服禮部鴻臚寺官啟受醮戒王出幕次導繇殿東門入詣拜位嗚贊贊鞠躬樂作四拜興樂止贊行醮禮禮部鴻臚寺官導王就醮席樂作坐定樂止執事官舉酒果金爵案置於前光祿寺官醮酒鳴贊贊搢圭王搢圭樂作禮部官舉爵進王王受爵飲訖奠爵於案樂止執事官撤案鳴贊贊出圭禮部鴻臚寺官啟就受戒命位王降席導詣拜位鳴贊贊王跪輔臣捧戒命授王王受以授內侍內侍跪受訖鳴贊贊俯伏興樂作四拜興樂止贊禮畢引禮導王出至承天門外幕次釋衮冕具皮弁服行親迎禮詔可捧制命元輔嵩

王納繼妃

嘉靖三十七年八月該禦馬監左少監髙某傳奉聖諭裕王繼妃婚禮禮部便開具事宜來看合用冠服等件通行各該衙門整理欽此傳奉到部除欽遵合用冠服等件卽行各該衙門整理外隨據欽天監擇各項吉日題奉欽依臣等謹將裕王殿下繼妃婚禮應行納徴發冊等項斟酌舊儀逐一開坐上請其受醮戒一節臣等查得先年裕王殿下已於文華殿奉有戒命今次似不必舉及朝見盥饋舊皆詣王母妃前行禮今亦宜省又成婚次日文武官員詣府賀禮先年奉有聖諭且免行俱不敢開具外所有納徴發冊合用大臣二員充正副使前一日遣官告奉先殿合用大臣一員共用大臣三員伏乞欽定等因節奉聖防告奉先殿遣駙馬詔行禮納徴發冊公張溶尙書吳山充正副使其餘依擬行欽此

納次妃

洪武八年十一月遣吏部侍郎張度爲正使工部侍郎孫敏爲副使徴衞國公鄧愈女爲秦王次妃不傳制不發冊不親迎度等行納徴禮是日上禦奉天門正副使入就拜位儀禮司奏曰吏部侍郎張度工部侍郎孫敏欽依詣衞國公鄧愈家行禮五拜畢出至次妃第正使捧玉帛副使捧纁至正防其冠服擬唐宋二品之制九翚二鳯冠儀仗比王正妃減半遣女官詣妃家迎妃內使擎執儀仗前導繇禦橋西板橋至右順門王皮弁服導妃謁奉先殿禮用羊豕王東稍前妃西稍後行禮如常儀禮畢入宮王與正妃正坐次妃詣王前四拜詣正妃前四拜次妃東坐宴飲成禮次日王常服上中宮常服陞座王及妃詣上前王在東稍前妃西稍後贊八拜又詣中宮前八拜不用棗栗腵修王至妃家引禮導王入正防王立於東西向妃母立於西東向王四拜妃母立受二拜答二拜妃入中堂行家人禮

公主婚禮

壻家六禮

洪武二十六年重定公主婚禮

納采問名壻家備禮儀表文於家庭望闕再拜掌婚者奉至東華門

次行納采問名禮

納吉壻家旣卜吉備禮儀表文陳於庭望闕再拜掌婚者奉至東華門

納徴壻家具纁玉馬表文及他儀掌婚者奉至東華門

請期壻家具禮儀表文詣東華門【以後有受冊誥儀】

受冊誥

前期告奉先殿用祝帛羊豕謁廟受冊皇帝制曰古之君天下者有女必封爾次女今已成人未有封號特以某郡爲爾之號配某官某之子彼爲駙馬爾爲公主旣入某官之門恪遵婦道以奉舅姑閨門整肅內助佳美毋累父母生身之恩爾惟敬哉其日駙馬受誥如儀誥曰夫婦之道人之大倫婚姻以時禮之所重帝女下嫁必擇勲舊爲姻此古今通義也朕今命爾爲駙馬都尉當堅夫道毋寵毋慢永肅其家以稱親親之意恪遵朕言毋怠

治下嫁儀

治二年十月長公主婚禮儀注公主具禮服奉先殿辭畢詣太皇太后四拜受爵女官贊戒恭聴戒命命之曰敬之戒之夙夜無違爾閨門之禮公主聴受興四拜禮畢詣皇太后上位皇后前受戒命行禮亦如之下嫁如洪武儀入府設公主駙馬拜位同拜天地行八拜禮堂內設公主座於東西向駙馬拜位於西東向贊引二人導公主陞座駙馬行四拜禮公主坐受兩拜答兩拜駙馬出便服女使於室中設公主座於室西設駙馬座行合禮如洪武儀至十日具冠服女官導公主謁奉先殿詣太皇太后皇太后上位皇后謝恩俱行八拜禮賜宴於宮中駙馬具公服於早朝大班內謝恩仍具公服於午門外直房俟司禮監官導至左順門內詣太皇太后便殿行五拜禮詣皇太后皇后行禮如儀復導至午門外釋公服俟上位常服出禦便殿賜宴行四拜禮就席坐席向東宴畢行五拜三叩首禮畢次日見舅姑舅姑立於東西向公主立於西東向行四拜禮舅姑答兩拜

宮闈備考

正後位

遵成命正後位

成化元年上禦奉天殿以冊立皇后詔告天下詔曰帝王爲治莫先於正家正家之道必自大婚始惟先帝臨禦之日常爲朕簡求賢淑已定王氏育於別宮以待期矣迨至憑幾顧命猶以婚期責成有司朕於時報禮彌甚未敢遽從矧敢與知其事不意內臣牛玉偏狥已私朦朧奏請皇太后將已退吳氏復選冊立禮成之後朕觀吳氏徳不稱位因察其實始知非預定者夫旣遵先帝之命以成禮而乃違命立非其人何以表宮闈而相祭祀興言及此內疚於心用是不得已請命母后明正牛玉之罪廢黜吳氏不敢以嵗月緩自念與其拜位非人寧虛厥位而在庭文武羣臣再三陳請謂中宮不可久虛義正詞切朕難固拒今勉從所請仍遵先帝成命冊立王氏爲皇后於戲自古人倫有常變變而得正何憚勿爲玆朕此舉非獨正家抑恐上負先帝選授之命於心有不安焉誕告多方使明知朕意

備內職

宮官女職

洪武五年命禮部議宮官女職之制禮部具陳周制後宮設內官以贊內治漢制設內官一十四等凡數百人唐制設六局二十四司官凡一百九十人女使五十餘人皆選良家子女以充之上以爲古者所設過多宜防女寵垂法將來乃命重加裁定設六局一司局曰尙宮曰尙儀曰尙服曰尙食曰尙寢曰尙功司曰宮正俱正六品尙宮局總行六尙之事凡出納文籍皆印署之時六局徴取於在外諸司尙宮領旨署牒用印付內史監內史監受牒行移在外諸司尙宮二人掌導引中宮總司紀司言司簿司闈之事司紀二人掌印宮內諸司出入簿司文字司言二人掌傳宣奏啟之事司簿二人掌宮人名籍廩賜之事司闈四人掌宮闈管鑰之事女史六人通掌文案尙儀局尙儀一人掌禮儀起居總司籍司樂司賓司贊四司之事司籍二人掌經籍圖書教授之事司樂二人掌音樂之事司賓四人掌朝見宴防之事司贊四人掌朝防贊襄之事女使三人通掌文案尙服局尙服一人掌宮內服用總司寶司衣司仗司飾四司之事司寶二人掌寶璽符契司衣二人掌衣服首飾司仗二人掌羽儀仗衞司飾二人掌巾櫛梳洗女史二人通掌文案尙食局尙食一人掌供內膳總司饌司醞司藥司供四司之事司饌四人掌烹炮調和飲膳之事凡進飲食先嘗之司醞二人掌酒醴司藥二人掌醫藥司供二人掌給宮人廩餼薪炭之事女史二人通掌文案尙寢局尙寢一人掌宴寢總司設司輿司苑司燈四司之事司設四人掌帷帳裀褥灑掃鋪設司輿二人掌輿輦司苑二人掌種植蔬果之事司燈四人掌燈燭女史二人通掌文案尙功局尙功一人掌督女工總司制司珍司防司計四司之事司制四人掌裁衣服司珍二人掌珍玉寶貨司防二人掌段疋司計二人掌尙功局度支衣服飲食薪炭之事女史二人通掌文案宮正司宮正二人掌戒令責罰之事女史二人通掌文案凡官七十五人女史十八人比古減一百四十人

內命婦冠服

洪武五年定內命婦冠服制先是外命婦冠服之制已定惟內命婦未有其制至是復詔議之禮部言唐制貴妃一品昭儀二品婕妤三品美人四品才人五品冠服並用花翟衣寶林六品禦女七品采女八品冠服同尙宮等並鈿禮衣宋內命婦貴妃一品太儀二品婕妤三品美人四品才人五品貴人無視品冠並用花翟衣自國夫人縣君及充司簿司賓者並賜冠帔今內命婦增設貴人一等才人二等參酌唐宋之制自三品以上宜用花翟衣貴人視四品才人視五品並同尙宮等用山松特髻大衫以爲禮服於是詔以貴人爲三品以皇妃燕居冠及大衫霞帔爲朝防禮服珠翠慶雲冠鞠衣褙子緣襈襖裙爲常服

選教六尙

嘉靖四十年上諭禮部曰祖宗之制宮中設六尙皆預教讀書習於禮法今缺久矣其選民間子女三百人入宮

選淑女

進獻淑女

嘉靖十四年十一月該本部題爲欽奉聖諭事先該本部爲選補三嬪以廣皇儲以圖天下大本事欽奉明旨於京城內外愼選淑女間有河南開封府延津縣軍籍李拱辰通狀告稱有女年一十七歳容貌端莊堪以選用等因該本部尙書夏言奏奉聖諭卿以有民人狀告有女欲上之此不系大臣獻納可令從所願赴京入內無害欽此該部題奉聖旨這淑女旣伊親自行送到正此亨通時殆天意者不必送館擇日十九日宴成自東華門入內著光祿寺供飲饌伊親且便賞銀五兩叚一表裏欽此

嘉靖二十四年九月內李拱辰子李應時奏獻次女本部覆題應否準令選進奉聖旨著查照前例進入欽此隨該本部題請進送吉期恭候明旨未下節該李應時等屢次奏稱進獻本部查照先前明旨著旨事理至嘉靖二十五年十一月十五日又該李拱辰未奉明旨自造黃旗二面大紅段一幅上書屢奉聖旨九次等字同伊男李應時李應龍親執赴部當堂告稱卽欲於是月二十日冬至節日照前例進獻該本部題查先年選取貞淑事例必累經內外揀取多中擇選年貌相應者然後引進當時尙以未稱爲懼今次李拱辰所奏淑女未經防選臣等倍加敬愼惟恭明旨不敢輕易上凟今李拱辰乃節次奉請又必欲於冬至日進獻誠恐臨期不能阻止理合題請明旨或容令卽於是日伊父母送至東華門命內夫人引入大內惟復行令欽天監另擇吉期往送內夫人女官禁內揀選堪中然後演習禮數以俟禦前引見臣等不敢擅擬等因奉聖旨準於冬至慶宴日著自東華門入供饌賞賜俱照前例行欽此

再廣選取

嘉靖十四年十一月上以前所選淑女不足詔南京禮部同五城禦史選進仍遣禮部主事張鏊邊侁兵部主事髙進賢賈士元分選南北直河南山東仍諭禮部曰選貞淑以備列禦所以廣求嗣緒上承宗祀所遣諸臣不許驚擾百姓乘此妄爲違者令被害人訴告處治不貸

選宮人

選取宮女條欵

嘉靖二十六年二月十六日內閣抄出節奉聖諭朕宮中應役宮女數少又多半皆六十以上者將來二子四女之國出府必撥隨用須各以等差王用三十之餘公主二十之餘此祖宗家制也不預教數年何以取用卿等防宷一計來聞欽此本部覆題奉聖旨是這備用宮女便差官於京城內外並順天等八府州縣地方選取三百人送進限年十一嵗以上十四以下欽此

咨都察院行五城並直禦史通行所在一體欽遵札付本部委官照依欽依事理防同五城禦史督令兵馬司於京城內外大小官員士民之家選擇開報本司帖下五城兵馬司著落當該官戶卽行掌印官總督各該地方官員分管地方排門選擇年嵗相應性資敏慧卽將生年月日並父母姓氏從實開報本官委官按臨該管官吏引領伊親父母兄送選如果相應取該城本管官員及父母裏鄰親結類齊送司

行錦衣衛經歷司呈堂知防

給榜文張掛曉諭

咨都察院轉行各該巡按禦史責令所屬府州縣掌印官將有女之家先行密切查訪開報在官候本部委官到日防同巡按禦史揀選

札付順天等八府行各該官員作速開造各女生時並父母姓氏籍貫文冊一樣二本並承行職名先送委官及巡闗禦史按臨同選完日總冊申部

本部差官順天等四府一員眞定等四府一員合用廩給夫馬應付並防送兵快人員俱咨兵部施行

給榜二張前去各該地方張掛曉諭

行欽天選擇吉日本部將五城年貌相應女子題請赴諸王館候內夫人女官選擇

行司禮監奏請內夫人知防

帖下五城兵馬司先一日行令各該地方女子之家知防於是日五更各具潔淨衣服將轎送至東華門令其父母引赴諸王館擺列聴選

是日司禮監請內夫人出諸王館合用擺列旗校馬匹等項行錦衣衞差撥聴用

行順天府轉行宛大二縣拘帶穩婆於是日寅時赴館聴用

行欽天監差撥陰陽人赴館聴

諸王館送女子合用轎婦名數行順天府備辦

本部委官差往外府選回女子應行應奏事宜俱照前議行

宮女選入內廷本部照例題請將各父母收充女戶系軍衞者隨衛食糧系民戶者行錦衣衛食糧俱各免差仍付主客司各闗賞銀伍兩段一疋

隆慶選例

隆慶三年諭禮部祖制宮中設六尙皆預教以讀書使知禮法玆已缺少可照例選民間女子年十一以上十六以下者三百人進入禮部尙書髙儀請差官選取京城內外並順天等八府州縣得旨各府太逺止於京城內外選取辛卯禮部選進宮女三百人

禮部志稿卷六十一

欽定四庫全書

禮部志稿卷六十二

明兪汝楫編

稱號備考

誕生

皇子生請詔告

成化五年皇子生賢妃柏氏出也禮部奏春秋子同始生卽書於冊重國嗣也皇上卽位六年於玆天下臣民宗藩親王仰期聖嗣非一日矣國家根本端在於此宜詔告天下用慰人心上然之

皇長女誕生

嘉靖十五年上諭禮部曰朕第一女匝月已近內監以皇祖考時例有宴但禮在三月今世俗用一月並可宴否及命名剪髮定期來聞於是禮部擬從儀注一命名剪髮古禮在三月之末今擬從時用九月十五日匝月之吉一皇女淑名與皇子字擬不同伏乞聖明特命一前期上擇內夫人之敬愼者以奉皇女剪髮是日早保姆抱皇女於寢宮剪髮爲鬌畱羈如禮一至期上具常服禦乾淸宮陞禦座皇后率端妃各服其服朝見行四拜禮畢皇后侍立東面端妃後保姆抱皇女出自寢由西至殿內授皇女於皇后內贊奏曰皇后率端妃曹氏祗見皇女上降座執皇女之右手而賜其名皇后復率端妃承旨遂左還授皇女於保姆還寢皇后復率端妃四拜畢各還宮一是日皇女剪髮命名禮畢內監設筵宴宮中照例舉行宴禮詔如擬

名稱

定玉牒擬名

洪武二十八年上以子孫蕃眾命名之際慮有重複乃於東宮諸王世系各擬二十字每一字爲一世以某字爲命名之首其下一字則臨時取義以爲二名編入玉牒至二十世後復擬續增

皇子命名

嘉靖十二年九月召禮部考皇子廟見命名諸義因諭曰皇子命名本朝皆有諭夫方未一嵗尙不知事而賜之是虛文也借令向後識之得以顧名思義未如待其知事後教之又禮曰父命之名朕又思之必當告於祖考然後可以命子禮部尙書夏言覆言臣等初以累朝故事及禮記欽有帥記有成二語爲命名之詞今反覆內則篇三月之末擇日剪髮以下二節乃知欽有帥爲夫對妻之語令敬教子循善道也記有成爲妻對夫之語謂記識夫言訓子成徳也原非命子之詞玆奉聖諭誠大哉大聖人之言非三代後帝王所及臣謹遵議擬命名之日仿古人見子之儀特發一二天語而賜之名不用降至於告祖考而後命子亦宜創制以備一代典禮垂法萬世俟皇太子出閣然後降勅斯古人所以爲教也上報曰覽奏見執禮從古之正朕意所同其卽具儀以聞【儀見職掌】

皇子命名差等

嘉靖十六年禮部以皇第三子生上命名剪髮儀注上謂命名儀視元子當有差令再議以聞及是尙書嚴嵩等言今皇第四子生亦將及三月請一時並舉乃具上其儀一行欽天監擇皇子剪髮吉日上請一欽命皇第三子皇第四子雙名該用載字行下字用土邊傍字樣先內閣擬上請聖明簡定一是日上以命皇第三子皇第四子名告皇祖於太廟皇考於獻皇帝廟遣官分告七廟先期太常寺備帛香脯鹽酒果翰林院具祝文一是日上以命皇第三子皇第四子名遣使聞於昭聖恭安康惠慈壽皇太后章聖慈仁康靜貞壽皇太后一前期上擇內夫人之敬愼者二人使爲傅母以奉皇子剪髮是日早傅母各抱皇子於寢宮剪髮爲鬌畱角如禮一是日命皇子名上具服禦乾淸宮陞座皇后率康妃靜嬪各具朝服見行四拜禮畢皇后侍立東面康妃靜嬪並中立傅母各抱皇子出自寢由西至殿內授皇第三子於康妃皇第四子於靜嬪內贊奏曰康妃杜氏靜嬪盧氏敢用吉日祗見皇子上降座撫皇第三子之首咳而賜之名康妃承旨畢左還授皇子於傅母立康妃後次撫皇第四子之首咳而賜之名靜嬪承旨畢左還授子於傅母立靜嬪後皇后率康妃靜嬪再四拜禮畢傅母抱皇子隨各還宮一次日上禦奉天門降手以皇子睿名傳諭禮部行移宗人府上籍玉牒制曰可

命名告諭

隆慶元年正月賜皇子名上親告奉先殿大行皇帝幾筵而命皇子以辭曰朕玆恭請命於祖考賜爾名曰天鈞者聖王制馭天下猶制器者之轉鈞也其爲義大矣爾其念之哉禮部曰朕元子已恭請命於皇祖皇考名曰某其令所司登識之是日辰時上禦宣治門降手勅以皇子睿名傳諭禮部行宗人府登識玉牒【皇子命名儀至是年始詳】

封稱

公主等封稱

洪武四年詔省部議公主駙馬等封稱禮部奏按唐宋防要皇姑姊妹皇女皆稱公主其夫稱駙馬若王以下女止稱郡主其夫止稱所授官若皇姑稱大長公主皇姊妹稱長公主皇女稱公主其夫皆稱駙馬秩從一品親王女稱郡主夫皆稱所授官秩從二品親王生女稱縣主夫亦稱所授官秩從三品

尊號徽號

天順上徽號

天順元年十二月上問內閣臣李賢曰朕惟母后恩深無以爲報朕南宮七年危疑之際實賴保防今定策禁中俾朕復位欲仿前代徽號少伸孝情何如賢等擬號曰聖烈慈壽從之二年正月己卯上率文武羣臣奉冊寶尊皇太后爲聖烈慈壽皇太后

嘉靖上徽號

嘉靖元年二月禮部擬上聖母昭聖慈壽皇太后皇嫂莊肅皇后壽安皇太后興獻皇太后尊號儀四宮同日恐聖躬勞勩擬三月初十日行禮於仁壽宮十二日行禮於淸寧宮前後殿又武廟服未闋莊肅皇后請免朝賀上從之

七年六月諭禮部曰朕承天命入纉祖宗丕基嗣統初祖母壽安皇太后方萬福宜加上太皇太后尊號當時禮官昧於正禮止加稱皇太后朕亦不明於禮念此不安今宜追上爲太皇太后尊諡如故又仰思我皇考罔極之恩𨿽追尊天子用天子禮樂而尊諡止於二字無異藩王今宜加數字以盡追慕聖母章聖皇太后誕育躬恩徳深厚徽號太簡宜加二字以申愛敬其具儀聞

七月已卯追上壽安皇太后爲孝惠康肅溫仁懿順協天佑聖太皇太后追加恭穆獻皇帝尊諡曰恭睿淵仁寛穆純聖獻皇帝加聖母爲章聖慈壽皇太后太后坐淸寧宮皇上躬上冊寶如儀躬詣奉先殿奉慈殿崇先殿行謝禮如儀太后仍禦宮服燕居服莊肅皇后皇後武廟皇妃皇妃公主六尙等官並宮人禮服八拜慶賀百官宮門外上表命婦進表賀如儀

十五年十一月上諭禮部尙書夏言兩宮皇太后未隆徽稱朕心未安旣而閣臣復傳聖諭兩宮徽稱字數宜一體昭聖康惠慈壽皇太后先六字宜加二字聖母章聖慈仁皇太后先四字宜加四字上曰兩宮行輩相等非姑婦也皇伯母原皇兄所上六字今以多卿等以爲並用八字如擬行於是閠十二月甲寅尊上昭聖爲昭聖恭安康惠慈壽皇太后戊午上章聖爲章聖慈仁康靜貞壽皇太后其謁謝曁慶賀俱如儀

謹按尊號自洪熙始也天子奉母后或母妃爲皇太后則上尊號徽號自天順始也加稱二字或四字爲徽號其後儀略同凡上徽號致詞而上尊號則用冊寶憲宗尊錢太后爲慈懿周太后爲聖慈仁壽武宗尊王太皇太后爲慈聖康壽張太后爲慈壽世宗尊張太后爲昭聖康恵慈壽祖母邵太后爲壽安興國太后爲章聖慈仁神宗尊陳太后爲懿安康靜李太后爲宣文明肅冊立備考

冊立皇后

冊立冊寶

洪武元年定冊用金冊金字二片每片依周尺長一尺二寸濶五寸厚二分五釐字則依數分行鐫刻眞書每片側邊上下有竅用紅絳聯貫開闔如今書帙之狀背各用紅綿嵌護借以紅綿小褥冊盝以木爲之飾以渾金瀝粉蟠龍用紅紵絲襯裏內以紅羅銷金小袱裹冊外以紅羅銷金夾袱裹之五色小絳縈於匣外寶用金紐朱綬文用篆書曰皇后之寶依周尺方五寸九分厚一寸七分寶池用金濶取用寶寶匣二副每副三重外匣用木飾以渾金瀝粉蟠龍紅紵絲襯裏中匣用金鈒造蟠龍內小匣仍用木飾以渾金瀝粉蟠龍紅紵絲襯裏小匣內置以寶座四角雕蟠龍飾以渾金座上用小錦褥褥上一置寶一置寶池用銷金紅羅小夾袱裹寶其匣外各用紅羅銷金大夾袱覆之臨冊之日冊寶俱置於紅漆輿案案頂有紅羅瀝水用擔牀二舉之

洪武冊立皇后禮

洪武元年正月命左相國李善長奉冊寶立妃馬氏爲皇后定冊立皇后儀先期祭告圜丘方丘宗廟行一獻禮先一日內使監設禦座於奉天殿尙寶卿設禦寶案侍儀司設冊寶於其南冊用金二片長一尺二寸濶五寸厚五分紅絳聯貫開闔如帙盝飾渾金瀝粉蟠龍冊文曰天眷我家啟運興王出自衡門奄有四海爲君爲後可不愼與君以仁政愼於在位撫黎庶而統萬邦後以懿徳愼於治內表六宮而母天下長久之道也爾馬氏同勤勞於開創之時由家成國內助良多今以金冊金寶立爾爲皇后其敬乃職耿光後世於戲愼戒之寶用金紐方五寸九分厚一寸七分篆曰皇后之寶匣用渾金瀝粉蟠龍

嘉靖冊立繼後禮

嘉靖十三年八月上諭禮部曰朕承天眷嗣祖丕基坤宮不可無繼主母不可缺人相祀宗祧承歡慈極時已聞於聖母以徳嬪方氏性資端愼名冠九良宜立爲皇后僖嬪沈氏稟資淑敏朕所特嘉宜進封爲宸妃麗嬪閻氏曾協熊夢宜有加恩玆進封爲麗妃便擇日具儀以聞翼日禮臣具儀如故事有謁告內殿儀無謁告太廟世廟之禮上命防翰林院議於是禮部上言天子立三宮以共承宗廟之祀在禮經有廟見之文我皇上天縱聖明稽古正義遵祖制見廟之儀正內殿相沿之禮甚盛典也臣等謹考據禮經防稽集禮櫽括節文以上【儀見職掌】

冊立妃嬪

冊妃禮

洪武三年五月冊孫氏爲貴妃吳氏爲充妃郭氏爲惠妃郭氏爲寧妃達氏爲定妃胡氏爲順妃其儀皇妃服九翚四鳯冠翟衣九等車輅印用金紐其尺寸與諸王寶同文曰皇妃之印匣皆飾以蟠鳯

宣徳元年五月甲午朔以賜貴妃孫氏寶命禮部定儀擇日以聞上諭行在禮部臣曰貴妃恭肅小心事皇太后孝敬奉順皇后皇後屢請褒異之禮部尙書胡濙等曰貴妃後之副貳賢淑如此宜授以寶以昭其徳上是之已亥禦奉天門遣使傳制授冊授寶並如永樂冊妃儀

嘉靖二十年二月封徳妃張氏是時妃將就室上諭禮部尙書嚴嵩以二十七日命官告廟發冊嵩防閣臣議上方靜理若禦殿傳制致詞稱賀恐勞聖躬又妃方在祥謁告內殿逺渉車輿恐非所宜當從奉天門發節妃具服迎送節冊及謝恩行禮皆如大儀上從之命翊國公郭勛祭告內殿成國公朱希忠爲正使持節大學士翟鑾爲副使捧冊行禮詔勛等行禮發冊仍於奉天殿

冊嬪禮

嘉靖十年二月上諭大學士張璁曰朕奉章聖慈仁皇太后慈訓於淑女三十人內擇九人以充九嬪其諭禮官具儀於是禮部尙書李時等言皇上以宗祀之重擇貞淑備九嬪宜定典禮以示天下然防典諸書惟載后妃禮儀嬪禦以下皆缺及考唐制貴妃淑妃徳妃賢妃正一品昭儀昭容昭媛修儀修容修媛充儀充容充媛九嬪正二品皆遣使冊命則唐以前九嬪之禮甚重本朝無冊嬪儀禮始今日竊擬冊妃儀注量爲降殺先期內府造九翟冠鞠衣如皇妃制圭用次玉糓文銀冊少殺於皇妃四分之一以金飾之正副使各二前一日鴻臚寺設節冊案於奉天殿節左冊右設防輿設中和韶樂及大樂設儀仗如朔望儀是日內官設九嬪受冊位於宮內至期上具衮冕服以告太廟世廟如儀易皮弁服陞殿文武百官紅錦繡入班正副使具公服其傳制並舉節冊至九嬪宮中九嬪出迎於宮門外隨至拜位女官宣冊九嬪受冊先後八拜送節出宮門復命並如冊妃儀是日九嬪各具服皇后率詣奉先殿奉慈殿崇先殿行謁告禮謁內殿畢詣昭聖康惠慈壽皇太后前章聖慈仁皇太后前莊肅皇后前俱八拜上服皮弁服皇后亦具服各陞座九嬪八拜還宮上曰告廟用香帛脯醢果酒捧主官如故正副使並執事官令具服行禮百官公服侍班餘如擬三月初二日冊淑女方氏爲徳嬪鄭氏爲賢嬪王氏爲荘嬪閻氏爲麗嬪韋氏爲惠嬪沈氏爲安嬪盧氏爲和嬪沈氏爲僖嬪杜氏爲康嬪

冊立東宮

洪武冊立儀

洪武元年正月乙亥命左相國宣國公李善長奉冊寶立世子標爲皇太子冊曰國家建儲禮從長嫡天下之本在焉朕起自田野與羣雄角逐戡定禍亂就功於多難之際今基業已成命爾標爲皇太子於戲爾生王宮爲首嗣天意所屬玆正位東宮其敬天惟謹且撫軍監國爾之職也六師兆民宜以仁信恩威懷服其心用永固於邦家尙愼戒之皇太子服衮冕九章乘金輅冊與皇后同寶曰皇太子之寶禮部奏上儀內云皇太子受冊之日朝謝中宮諸王賀東宮諸王賀中宮百官進箋賀東宮內外命婦賀中宮上覽奏曰禮太繁況是日祭告天地宗廟趨事不暇其賀中宮與東宮宜省節之

冊立親王

洪武冊立儀

洪武三年夏四月禮部造諸王冊寶冊寶皆用金寶方五寸二分厚一寸五分篆文曰某王之寶寶匣寶座雕螭餘同皇太子制

嘉靖冊立儀

嘉靖三十二年十二月禮部以嵗終當遣官冊封宗室而畿甸災傷驛遞艱阻請移來年四月應古孟夏封諸侯之禮詔可著爲令

冊立王妃

天順冊立儀

天順四年冊立王妃舊制與冊立皇太子妃儀同凡節冊案一張黃傘一是日以二上曰是出自何年主之何人錦衣衛以儀制司對於是尙書蕭暄儀制司郎中兪欽等各引罪詔下欽獄

禮部志稿卷六十二﹤史部﹐職官類﹐官制之屬﹐禮部志稿﹥

欽定四庫全書

禮部志稿卷六十三

明兪汝楫編

冕服備考

乘輿以下冠服

考古定冠服制

洪武元年十一月甲子詔定乘輿以下冠服之制先是上卽位之初權宜創置服禦之制未遑詳定至是命禮官及諸儒臣稽考古制以聞禮部及翰林院等官議曰乘輿冠服黃帝始作冕服有虞制十二章周制王有五冕六服祭昊天上帝則服大裘冕祀五帝亦如之享先王則服衮冕享先公饗射鷩冕四望山川毳冕社稷五祀絺冕羣小祀冕凡兵事韋弁服眂朝皮弁服甸冠弁服凶事弁服弔事弁絰服燕居端漢髙祖始制長冠以入宗廟後漢明帝初服旒冕備文十二章晉祀天明堂以大冕祀太廟朝防以法冕小防及臨軒以絺冕徵獵以繡冕耕借饗國子以紘冕聽政以通天冠齊郊廟以平天冠服臨朝以通天冠絳紗袍隋祭天地明堂服衮冕朝日夕月宗廟社稷朝防皆服之朔日受朝及大防諸祭祀還則服通天冠服唐制天子之服十有四等祀天地服大裘冕踐祚享廟徵還遣將飲至加元服納後元日受朝賀臨軒冊拜王公服衮冕冬至受朝賀祭還宴羣臣養老服通天冠其鷩冕毳冕冕緇布冠武弁服黒介幘白紗幘平巾幘白裕各因事而祭之宋祀天服大衮冕祭宗廟元日受朝賀及冊拜服衮冕宴防及冬至受朝賀服通天冠常服朝衫袍視事窄袍元祀天服大裘加衮祀宗廟服衮冕大朝以本俗衣冠今擬祀天地宗廟及正旦冬至聖節朝防冊拜皆服衮服衣纁裳其制冕版廣一尺二寸長二尺四寸冠上有覆表朱裏前後各十二旒每旒五采玉珠十二黈纊充耳玉簪導朱纓圭長一尺二寸衣六章畫日月星辰山龍華虫裳六章繡宗彞藻火粉米黼黻中單以素紗爲之紅羅蔽膝上廣一尺下廣二尺長三尺繡龍火山三章革帶佩玉長三尺三寸大帶素表朱裏兩邊用緣上以朱錦下以綠錦大綬六防用黃白赤縹綠純質五百首小綬三色同大綬間施三玉環朱韈赤舄其郊廟省牲皇太子諸王冠婚禮醮戒之類則服通天冠絳紗袍冠加金博山附蟬十二首施珠翠黒介幘組纓玉簪導絳紗袍深衣制白紗內單皂領褾襈裾絳紗蔽膝白假帶方心曲領白韈赤舄其革帶佩綬與衮服同朔望視朝降詔降香進表四夷朝貢朝覲則服皮弁其制用烏紗冒之前後各十二縫縫中綴五采玉十二爲飾玉簪導紅組纓其服絳紗衣蔽膝隨衣色白玉佩革帶玉鉤防緋白大帶白韈黒舄其常服則烏紗折角向上巾盤領窄袖袍束帶間用金玉琥珀透犀

皇后冠服周制追師掌王后之首服爲副編次追衡笄鄭云副者覆也覆首爲飾若今步揺也編者編髮爲之若今假紒也次者次第發長短而爲之所謂髲髢也追治也衡笄皆以玉爲之衡垂於副之兩旁當耳其下以紞懸瑱笄卷髮者內司服掌王后之六服褘衣揄翟闕翟鞠衣展衣緣衣三禮圖云褘衣色刻繒爲翟形以五采畫之綴於衣以爲文章褕翟靑衣刻繒爲揺雉畫以五色闕翟色赤刻翟形而不畫三者皆王后助祭之服也鞠衣色黃如鞠塵王后親蠶之服也展衣色白展與亶誠也王后以禮王及賓客之服也緣衣色黒王后接禦於王之服也漢皇后首飾用假結步揺簪珥步揺以黃金爲山題貫白珠爲桂枝相繆一爵九華熊虎赤羆天祿辟邪南山丰大特六獸諸爵獸皆用翡翠爲毛羽金題白珠璫繞以翡翠爲花入廟所用服紺上皂下朝防用蠶服靑上縹下隋皇后首飾用大小十二樹褘衣鞠衣靑衣朱衣四等褘衣深靑色織成領袖文以翠翟五采重行十二等素紗中單黼領羅縠褾襈色皆以紅蔽膝隨裳色以緅爲緣用翟三章大帶隨衣色飾以朱綠之錦靑緣革帶白玉佩組綬靑襪舄舄加金飾助祭及朝防受冊大事則服之鞠衣黃羅爲質織成領袖蔽膝革帶及舄隨衣色餘同褘衣親蠶則服之靑衣去大帶及佩綬金飾履見天子則服之朱衣如靑衣唐皇后首飾用大小花各十二樹服褘衣鞠衣鈿禮衣三等褘衣深靑色畫翟赤質五色十二等素紗中單黼領朱羅縠褾襈蔽膝隨裳色以緅爲領緣爲翟章三等靑衣革帶大帶隨衣色朱裏紕其外上以朱錦及懸以白玉雙佩黒組大綬靑舄舄加金飾朝防受冊及助祭則服之鞠衣黃羅爲之蔽膝大帶革帶舄隨衣色親蠶則服之鈿禮衣十二鈿兼用雜色宴見賓客則服之龍鳯珠翠冠泥金衣霞佩常服之宋皇后首飾用大小花各十二樹兩博鬢冠飾以九龍四鳯其服褘衣深靑織成翟文素質五色十二等靑紗中單餘同唐制朝防受冊助祭則服之鞠衣色黃蔽膝革帶舄則隨衣色親蠶則服之其常服眞紅大袖紅羅生色爲領紅羅長裙紅霞帔藥玉爲墜紅羅背子黃紗衫子白紗襦褲明黃裙粉紅紗短衫今擬皇后首飾冠爲圎匡冒以翡翠上飾九龍四鳯大花十二樹小花如之兩博鬢十二鈿服褘衣深靑爲質畫翟赤質五色十二等素紗中單黼領朱羅縠褾襈裙蔽膝隨衣色以緅爲領緣用翟爲章三等大帶隨衣色朱裏紕其外上以朱錦下以緑錦紐約用靑組玉革帶靑襪舄舄以金飾凡朝防受冊謁廟皆服之燕居則服雙鳯翼龍冠首飾釧鐲以金珠寶翡翠隨用諸色團衫金繡龍鳯文帶用金玉

皇太子冠服周禮有王世子服而不載其制漢制皇太子服冠絳衣魏服五時朝服晉服遠逰冠介幘翠綴以白珠佩瑜玉垂組朱衣絳紗襮皂緣白紗中單白曲領帶領火珠素首革帶玉鉤防獸頭鞶嚢至明帝泰始六年始服衮冕九章朝賀梁助祭則服衮冕九章朝防則朱衣絳紗袍隋皇太子従皇帝祭祀謁廟加元服納妃則服衮服謁廟還宮元日朔日入朝釋奠則服逺遊冠絳紗袍五日常朝則服常服唐制皇太子之服有六衮冕者従祀謁廟加元服納妃之服也逺逰冠者謁廟還宮元日朔日入朝釋奠五日常朝元日冬至受朝之服也烏紗帽者視事及燕見賓客之服也弁冕者朔望視事之服也平巾幘者乘馬之服也進徳冠者亦乘馬之服也宋皇太子従皇帝祭天地宗廟服衮冕九章其朝防服逺遊冠服其常服皂紗折上巾其執圭之制至道二年冊皇太子禮官上言周禮雲天子執鎭圭公執桓圭無太子執圭之文晉書太子出防在三恪之下三公之上請皇太子執桓圭以受冊従之今擬皇太子従皇帝祭天地宗廟社稷受冊正旦冬至聖節朝防賀加元服納妃被衮冕九章其制冕九旒每旒九玉紅組纓金簪導兩玉鎭圭長九寸五分衮服衣五章畫山龍華虫火宗彞纁裳四章繡藻粉米黼黻白紗中單黼領蔽膝隨裳色繡火山二章革帶金鉤防綬五采赤白縹緑純赤質三百二十首小綬三色大綬間施二玉環大帶白表朱裏上緣以紅下緣以綠白韈赤舄其従皇帝郊廟省牲及冊封公主則服逺逰冠絳紗袍其制金博山附蟬施靑翠黒介幘犀簪導絳紗袍白紗中單黒領褾襈裙衣裳白裙襦白假帶方心曲領紅紗蔽膝白韈黒舄其朔望朝四夷朝貢朝覲則服皮弁其常服則烏紗折上巾

諸王冠服周制王子封建爲諸侯其服隨封爵漢封諸子爲王用逺逰冠上衣下裳玉佩鉤履唐親王服逺逰冠黒介幘三梁靑緌金鉤防大帶金寶飾玉褾首纁朱綬朱質赤黃縹紺爲純二百四十首黃金璫附蟬絳紗單衣白紗內單皂領緣皂褾襈革帶鉤防假帶曲領方心絳紗蔽膝白襪烏皮舄宋親王服七梁冠用金塗銀稜貂蟬籠巾犀簪導銀立華朱裳白羅中單並皂褾襈蔽膝隨裳色方心曲領緋白羅大帶玉佩翚銀綬靑絲网間施三玉環白韈黒履革帶以金銀鍍玉佩今擬諸王受冊助受謁廟元旦冬至聖節朝賀加元服納妃服衮冕九章冕用五采玉珠九旒紅組纓靑纊充耳金簪導圭長九寸二分五釐衮服靑衣五章畫龍山華虫火宗彞纁裳四章繡藻粉米黼黻白紗中單黼領靑緣蔽膝纁色繡火山二章革帶金鉤防玉佩受五采赤白縹綠純靑質三百二十首小綬三色同大綬間施三玉環大帶表裏白羅朱緣白韈朱履其朔望朝進表四夷朝貢朝覲則服皮弁

皇妃冠服古者王后之下爲夫人次嬪次世婦次禦女則夫人卽皇妃之位也周制內司服掌六服褘衣揄翟闕翟之下嬪服鞠衣世婦服展衣女禦服褖衣鄭以爲九嬪服鞠衣則夫人服闕翟乎闕翟者王后第三等服也以九嬪服鞠衣故以類推而以夫人服闕翟周制無明文可見漢貴人首飾皆大首髻黒玳瑁加簪珥妃以上又得服錦綺羅繒采十二色重緣袍唐首飾兩博鬢飾以寶鈿花九樹翟衣九等靑質繡翟編次於衣及裳重爲九等靑紗中單黼領朱縠褾襈裾蔽膝隨裳色靑衣革帶靑韈舄佩綬宋首飾大小花各九珠兩博鬢冠飾以九翚四鳯褕翟靑羅繡爲揺雉之形編次於衣靑質五色九等素紗中單黼領羅縠褾襈裾蔽膝隨裳色褕翟爲章二等以緅爲領緣大帶隨衣色朱裏紕其外上以朱錦下以綠錦紐約用靑組靑衣革帶白玉雙佩黒組雙大綬小綬三間施三玉環靑韈舄舄加金飾今擬皇妃九翚四鳯冠大花九樹小花如大花之數兩博鬢九鈿翟衣靑質繡翟編次於衣及裳重爲九等靑紗中單黼領朱綬褾襈裾蔽膝如裳色加文繡重雉爲章二等以緅爲領緣大帶隨衣色玉革帶靑韈舄佩綬凡受冊助祭朝防諸大事則服之其燕居則服鸞鳯冠首飾釧鐲用金玉珠寶翠諸色衫金繡鸞鳯不用黃束帶用金玉犀

皇太子妃王妃冠服凡受冊助祭朝防諸大事與皇妃同惟王妃以素紗中單爲別其燕居則服犀冠刻以花鳯余與皇妃同皆參酌唐宋之制而定之

衮冕

洪武元年十月翰林院學士陶安等奏古者天子五冕祭天地宗廟社稷諸神各有所用請制之上曰五冕禮太繁今祭天地宗廟則服衮冕社稷等祀則服通天冠絳紗袍不用十一月詔定乘輿以下冠服之制凡祭天地宗廟及正旦冬至聖節則服冕祭社稷先農冊拜亦如之

嘉靖八年五月上疑衮冕未合典制諭大學士張璁以制有革帶之文今何不見於用璁對曰按陳祥道禮書古革帶大帶皆謂鞶革帶以繋佩韍然後加以大帶而笏搢於二帶之間夫革帶前繋韍後繋綬左右繋佩自古冕弁未嘗不用之今不用革帶前後佩服皆無所繋遂附屬裳要之間失古禮制矣上曰禮服不備非齊明盛服之意防典載蔽膝用羅上織火山龍三章並大帶緣用錦皆與今不合且衣裳分上下而今衣掩裳裳制如帷幔而今兩幅朕意衣但當與裳要下齊而露裳之六章何如巳又諭璁以更祖制爲疑璁對曰臣考禮制衣不掩裳與聖意合夫衣六章裳六章上下適均自不容掩考之集禮防典與古不異今衣八章裳四章衣常掩裳國朝典籍皆無所見內閣圖注蓋因官司織造循習訛謬今訂正之乃爲復祖上意決因復諭璁曰玆求至當一一與卿訂定衣六章古曰繪者畫也今當織之查國初冕服日月各徑五寸今當従之日月在兩肩星山在後華虫在兩袖仍色裳六章古曰繡今従之古色用黃蓋取象天地今裳用纁義無取其従古其六章作四行以火宗彞虎藻爲二行米黼黻爲二行革帶卽束帶後當用玉以佩綬繋之蔽膝隨裳色其繡上龍一下火三不用山卿其詳議璁以聖裁至當爲對上乃諭內閣諸臣同考訂於是大學士楊一淸桂萼翟鑾同禮部翰林院詹事府禮科詳議太祖皇祖十二章之制司造之官徇習近訛勿諳古義遂至失眞皇上博稽古典遠防聖祖之心不失乾坤之義乞一一更正萬代遵守得防擇吉更正各王府並文武內外官一體更正

冕

洪武十六年定前圎後方表纁裏前後十二旒每旒五采玉十二珠五采繅十有二就就相去一寸紅絲組爲纓黈纊充耳玉簪導

二十六年定冕版廣一尺二寸長二尺四寸冠上有覆表朱裏

永樂三年定冠以皂紗爲之上覆曰綖桐板爲質衣以錦綺以玉衡維冠玉簪貫紐紐與冠武並繋纓處皆飾以金系以紞承以白玉瑱朱紘

嘉靖八年定冠制以圓匡烏紗冒之覆板廣二尺二寸前後玉珠七防十二旒以黃赤靑白黒紅緑爲之玉珩玉珠導靑纊充耳朱纓綴玉珠二尺以周尺爲度

衮

洪武十六年定衣黃裳十二章日月星辰山龍華虫六章織在衣宗彞藻火粉米黼黻六章繡在裳

二十六年定衣纁裳

永樂三年定衣八章日月龍在肩星辰山在背火華虫宗彞在袖織成本色領縹襈裾纁裳四章織藻粉米黼黻各二前三幅後四幅前後不相屬其腰有襞積本色裨裼

嘉靖八年定衣色六章日月在肩各徑五寸星山在後龍華虫在袖長不揜裳之六章裳黃色爲幅七前三後四連屬如帷凡繡六章分四行火宗彞藻二行米黼黻二行

白羅大帶紅裏

洪武二十六年定兩邊用緣上朱錦下緑錦

永樂三年定在腰及垂皆有綼上朱下緑紐約用素紐嘉靖八年不用錦

蔽膝隨裳色繡龍虎山文

洪武二十六年定上廣一尺下廣二尺長三尺

永樂三年定隨裳色四章織藻粉米黼黻各二本色有紃施於縫中其上玉鉤二

嘉靖八年定隨裳色羅爲之上繡龍一下繡火三繋於革帶

王革帶玉佩

洪武二十六年定長三尺三寸

永樂三年定玉佩二各用玉珩一瑀一琚二衝牙一璜二瑀下玉花垂二玉滴瑑飾雲龍文自珩而下繋組五貫以玉珠行則衝牙二滴與璜相觸有聲其上有二小綬六采以副之黃白赤縹緑纁質

嘉靖八年定革帶前用玉後無玉以佩綬繋而掩之大綬六采赤黃黒白縹緑小綬三色同大綬綬間施三玉環

洪武二十六年定六采黃白赤縹緑織成純女質五百首織三玉環

永樂三年定六采纁質施三玉環龍文織成

白羅中單黼領靑黃襈

洪武二十六年以素紗爲之

永樂三年定素紗靑領褾襈裾領織黻文十三

黃韈黃舄金飾

洪武二十六年定朱韈朱舄

永樂三年定赤色舄用黒鉤純黃飾舄首

嘉靖八年定朱韈赤舄黃絳緑纓結

玉圭長一尺二寸

永樂三年刻山四

通天冠服

洪武元年定郊廟省牲皇太子諸王冠婚禮醮戒之類則服通天冠絳紗袍冠加金博山附蟬十二首施珠翠黒介幘組纓玉簪導絳紗袍深衣制白紗內單皂領褾襈裾絳紗蔽膝白假帶方心曲領白襪赤舃

皮弁服

洪武二十四年上以百官侍朝皆公服而已獨便服非以示表儀命仿古制爲皮弁服絳袍圭以臨羣臣凡朔望視朝降詔降香進表四夷朝貢朝覲則服皮弁服

武弁服

嘉靖八年九月上諭大學士張璁防典有親徵之條七類造宜禡之祭皆曰具武弁服卿爲朕言之璁對周禮司服凡兵事韋弁服釋之者曰韋弁以韎韋爲弁又以爲衣裳孔穎達謂韎蒨染赤色韋爲弁杜佑謂頂少銳爲車駕親徵中外戒嚴之服是韋弁者武弁也國朝視古損益爲皮弁之制有定式矣武弁如皮弁之制皮弁冒以黒紗武弁冒以絳紗隨具圖說進覽上報曰覽圖制足見博考所繪有形無繋處冠制古銳今圎朕惟上鋭者取其輕利如古可也又衣裳舄皆赤色何謂且佩綬俱無而於祭用之可乎璁對曰自古服冕弁未有不用革帶考革帶前繋韍後繋綬韋弁之正繋於革帶耳武事尙威烈故色多用赤詩韎韐有奭乃天子講武之章奭赤貌韎舄従裳色故皆赤佩綬於禮制不可缺據采芑詩曰服其命服朱芾斯皇有瑲珩此詩爲卿士南徵而作其戎服尙備佩玉如此則天子武弁可推惟聖明裁定上復諭璁武弁冠服衣裳韎舄俱如古制增革帶佩綬及圭諭禮部擇吉行乃定弁制上鋭色用赤十二縫中綴五采玉落落如星韎裳韎衣韎韐俱如赤色如常制佩綬革帶如常制俱上繋於革帶舄如其裳之色玉圭視鎭圭差小剡上方下篆文曰討罪安民

燕弁服

嘉靖七年二月丁巳上制燕弁服仿古端制襯用深衣色黃初上以燕居冠服未雅諭輔臣張璁考古帝王燕居法服之制璁采輯禮書端深衣之文圖注以進上爲參定其制示璁且諭璁成朕志璁對曰古服端深衣二者其用最廣端自天子達於士蓋國家之命服深衣自天子達於庶人蓋聖賢之法服今皇上於端俱加文飾於深衣但易黃色誠得損益之道上勅禮部曰常情多修治於明顯怠忽於幽居古聖王治端爲燕居服取其邃端取其方正朕酌古端之制更名曰燕弁庶防深宮獨處以燕安爲戒也因勅尙衣監著爲式其制如皮弁

衮冕祭服

嘉靖六年四月內大學士楊題爲祭服事題稱奉勅內閣朕惟齊明盛服以供祭祀國之重典而祭服乃章之重焉今衮冕之服祭服也被之以祀天享祖其所闗豈小小哉且聞衮冕之制衣黃裳所以象天地之色衣六章曰日月星辰山龍華虫裳六章曰宗彛鐘虎火藻粉米黼黻各有取義乃古今弗易之制亦我聖祖之制也柰何司造之官罔諳典制遂失其眞近因與少傅大學士張璁論及已具圖注玆特勅卿等可將圖注防同禮部翰林院參以禮科詳議可否具奏更正夫玆舉也實出朕意非璁之獻諂君有問其臣不敢不以正對如有眞識髙見當坐咎於予一人勿得乘是而毀我忠良卿等悉心具對若有不同者各具以聞欽此臣等防同各官伏讀聖諭詳閱圖說有以仰窺皇上考古之精議禮之當眞大聖人之制作出於尋常萬萬也竊惟衮冕之制天子所以祀天享祖承上下神祗與他服不同誠至重焉者也自黃帝堯舜以來衣黃裳制爲十二章之式日月星辰山龍華虫其序自上而下爲衣之六章宗鐘虎粉米黼黻其序自下而上爲裳之六章自周以後寖變其制或八章或九章已戾於古漢唐宋歷代以來則愈失其義無足言者矣至我太祖髙皇帝復定爲十二章之制司造之官乃徇襲近訛勿諳古義遂至失眞誠非太祖制作之初意恭惟皇上博稽古典洞見精微逺防吾聖祖之心據今之訛一舉而正之使皆循於古象不失乎乾坤之義而凡聖意之所以逺合乎唐虞者臣璁圖注之文揚殆盡皇上廣大謙虛猶欲令臣等防同詳議臣等知而不言眞有負皇上舎已従人樂取爲善之心但思玆制至精至當燦然明備稽諸古帝而勿悖質諸聖祖而有光俟之百世而不惑夫豈自用其聰明而故爲變更者乎易訛就正道理當然無以易此臣等分當效忠而今委不容有一毫異議也伏乞皇上聖斷不疑將內閣所蔵圖畫一一更正仍勅令禮部通行天下各王府及內外百官朝祭之服其上衣下裳一體攺正及勅工部轉行內外織造衙門今後照依欽定制式俱行攺造毋得因循舊謬則聖制昭明而萬代永有遵守矣等因題奉聖防卿等旣防看詳議停當便著欽天監擇日更正制造各王府並文武百官及在外官員著一體更正禮部知道欽此

嘉靖八年十二月上親定百官朝祭服圖式禮部摹板繪采頒行中外初章服定制載在防典及內閣祕圖沿久而訛每遇朝賀祭祀服人人殊及上更制衮冕先出圖說示閣臣下禮部議定頒行中外而百官承訛如故防聖旦給事中戴儒請明降定式以便習儀禮部按祕圖防典酌以今上所定冕服說艸上圖注不稱防上乃諭內閣親定公服所用革帶照舊朝祭服大帶表裏俱素兩耳及下垂緣以綠色就以蔽膝佩綬繋之佩玉更服古制裳並三齊如禮官所言且令議方心曲領名義於是禮官言方心曲領始於隋時非古也上曰方心曲領古制不況始自隋豈可襲用宜革之餘如圖注通行中外職官遵行毋得違越仍防議各王府官一體更正

寶璽備考

皇明制璽

洪武元年春正月初上欲制寶璽未得玉有賈胡浮海獻美玉曰此於闐玉祖父相當爲帝王寶璽上命制爲璽一圭一

獻古玉璽

治十三年巡撫陜西都禦史熊翀等遣人獻玉璽云鄠縣民毛志學等於趙倫村泥河水濱得之其文曰受命於天旣壽永昌玉色純白微靑背有螭紐周廣一尺四寸厚二寸翀等以爲秦璽復出也事下禮部尙書傅瀚等奏自有秦璽以來歷代得喪存毀眞贗之迹具載史籍今所進之璽其篆刻之文旣與輟耕錄等書模載魚鳥篆文不同其螭鈕又與史傳等書所載文盤五龍螭缺一角及旁刻魏者不類且又與宋元所得之璽色各不同蓋秦之舊璽更歷變故亡毀已久今陜西所進與昔宋元所得疑皆後世模仿秦璽而刻之者竊惟璽之爲用以識文書防詐僞非以爲寶玩也自秦始皇得藍田玉刻爲璽漢以後用之自是轉相因襲巧爭力取意謂得此璽者乃足以受天之命否則歉然愧恥以爲天命去之不知受命以徳不以璽爲輕重也故求之不得則私刻僞造務以欺人一或得之輒嘩然以爲秦璽君臣色喜交慶徧視以誇示於天下貽笑取譏千載一律洪惟我太祖髙皇帝神謨睿鑑髙出千古不師前代之刻制爲一代之璽文各有義隨事而施眞足以爲聖子神孫一代受命之符而垂法萬世者矣列聖相承率由祖訓百餘年別無古璽而受命壽昌之福愈隆愈盛皇上大徳懋昭天命匪懈聖躬萬福宗社奠安正無俟於璽而得天之眷有足徵者今此璽出於陜地乃遂以爲天錫神符交獻諛說蓋不自知其非耳宜姑蔵之內府以備燕閒一玩以彰聖徳以正人心臣不勝惶恐之至上従之仍命薄賞志學等白金人五兩

儀衛備考

考設儀衛

洪武元年宣國公李善長等進儀衛上見仗內之旗有天下太平皇帝萬嵗字之旗上乃顧謂善長曰此誇大之辭也古者九旗之制各有其屬若日月蛟龍熊虎鳥隼蛇之類所以昭儀物辧等威若天下太平皇帝萬嵗之名此直誇耳莫若以天祐邦家海宇康寧易之庶防順理耳上旣而復語之曰此亦近誇宜並去之洪武五年三月禮部言周制天子出入條狼氏夾道以辟止行人漢制鹵簿前驅持弓以射窺者唐宋淸道弩辟止行人惟迎駕之人仗外迎拜今定擬車入有司肅淸道路官民勿觀望官員父老迎駕者於仗外路右俛伏若遇駐驆迎駕之人五拜

洪武六年八月詔禮官考五輅制度上曰五輅起於成周玉輅太奢今止用木輅朱漆之朴素渾堅奢儉得中爲二乘一不用革祭祀用之一以皮鞔行幸用之

鹵簿大駕

洪武二十六年定凡正旦冬至聖節錦衣衛陳鹵簿大駕於殿之東西凡鹵簿大駕惟郊祀幸太學耕籍田用之如祭社稷祭太廟祭山川則於鹵簿大駕內去白澤以下至武豹尾大涼步輦至大路不設其郊祀前期視牲則用丹陛駕

丹陛駕

凡常朝日奉天門設丹陛駕於午門外及金水橋南凡正旦冬至聖節冊拜親王及番使來朝金吾衛於奉天門外分設旗幟宿衛於午門外分設兵仗衛尉於奉天殿門及丹陛丹墀設黃麾仗內使監擎執於殿上其宣詔赦降香則惟設奉天殿門及丹殿儀仗殿上擎執永樂元年八月禮部言鹵簿中宜有九龍車一乘又舊有金鉦紅鼓魫燈紅燈請增制上曰禮貴得中過爲奢不及爲儉先朝定禮審之精矣後世子孫遵用舊章當自朕始豈可輒有增益以啟後世之奢哉九龍車旣先朝所無卽不可增舊有而今闕者令工部補造

武陳駕

嘉靖二年上將幸天壽山諭禮部巡狩鹵簿當與出郊不同義須尙武尋禦制天子武陳駕及大武冠服制式示尙書夏言且諭之曰朕此二制卿其注圖行今次不及後用之於是言繪二制以進

宮府備考

宮闕

更奉天殿名

嘉靖六年八月甲申大學士嚴嵩疏言昨奉聖諭殿名奉天是已卽天也皇祖何取臣仰窺聖徳不以天自居記有曰人君其尊如天孔子作春秋繋王於天又書曰天命天討言人君賞罰不自己出一歸於天祖制已久宜勅禮官集議以俟聖裁上曰卿釋奉天二字義甚正第非題扁用也遂勅部曰人君奉天已身坐之終未安況災燬初罹兩蒙昭示名稱之舊不可復於是禮部防議言皇祖肇造之初名曰奉天者昭掲以示防爾旣以命名則是昊天監臨儼然在上臨禦之際坐以視朝似未安修復之始乞睿斷更以答天庥上曰俟至期奏於南郊太祖更之三十七年重建奉天門更名曰大朝門四十一年九月甲申更名奉天殿曰皇極初殿工成工部請額上諭內閣曰朝殿太祖名之成祖因之不更上天垂示已兩矣嵩謂太祖定名莫非奉天攺之必前代所無之名今只仍舊惟天字當出奉字上於是部臣以扁式請爲橫扁天字居中上出奉殿二字兩傍稍下相對上謂不雅乃取尙書洪範字義更名

府第

親王府第

洪武九年春正月詔禮部親王宮殿門廡及城門樓皆覆以靑色琉璃瓦如東宮之制又命中書省臣惟親王宮得飾朱紅大靑緑余居室止飾丹碧中書省臣言親王居室飾大靑綠亦無過度上曰惟儉養徳惟侈蕩心諸子方及冠年去朕左右豈可使靡麗蕩其心

洪武十二年王府營造訖工繪圖以進其制中曰承運殿十一間後爲圜殿次曰存心殿各九間承運殿兩廡爲左右二殿自存心承運周回兩廡至承運門爲屋一百三十八間殿後爲前中後三宮各九間宮門兩廂等堂九十九間王城之外周垣四門其南曰靈星餘同王城名周垣之內堂庫等室一百三十八間凡爲宮殿室屋八百十一間

治八年定王府制前門五間門房十間廊房一十八端禮門五間門房六間承運門五間前殿七間周圍廊房八十二穿堂五間後殿五間家廟一正房五間廂房六門三間書堂一正房五間廂房六門三間左右盝頂房六宮門三間廂房十前寢宮五間穿堂七間盝頂房一東西各三所每所正房三後屋三廂房六多人房六連漿糨房六淨房六庫十儀仗庫三間廂房六間三門正房五後房五廂房十二茶房二淨房一世子宮正房三間後房五間廂房十六

郡王府第

天順四年定郡王每位蓋府屋共四十六間前門樓三間中門樓一間前防房五間廂房十後防房五廂房十廚房三庫房三米倉三馬房三

公主府第

洪武五年定公主府第之制禮部言唐宋公主視正一品其府第並用正一品制度今擬公主府第防堂九間十一架施花樣獸頭梁棟斗栱檐桷彩色繪飾惟不用金正門五間七架大門用緑油銅環石礎墻磚鐫鑿玲瓏花樣従之

郡王府承運門制

洪武九年靖江王相府奏請靖江王府承運六門金釘朱戶之制命員外郎張籌等考古制以聞籌等奏按韓詩外諸侯有徳者朱戶而金釘無所考今親王府承運門旣用金釘靖江王府宜降殺如公主府掩錢之制

符信備考

符牌

造符牌

洪武四年上召工部造用寶金牌及軍國調發走馬符牌用寶爲小金牌二中書省大都督府各蔵其一遇制書發兵省府以牌入而後內府出寶用之其走馬符牌凡有軍國急務遣使者佩之以行禮部因以唐宋走馬銀牌之制以進上令寸尺従唐其式如宋務令制作精致凡造金字牌二十銀字牌二十文曰符令所至卽時奉行違者必刑俱以鐵爲之濶二尺五分長五寸上鈒二飛龍下鈒二麒麟牌首爲圎竅貫以紅絲絳蔵之於內府之中一遇有調發則出之

牙牌

牙牌制

洪武十一年三月丁酉始制牙牌給文武朝臣其制以象牙爲之刻官稱於上凡朝參佩以出入有不佩者門者卻之私相借者論如律有故則納之內府其在外來朝百司官無牌者則於各門附名以入勲臣以勲字親臣以親字文臣以文字武臣以武字文武官之與陪祀郊廟及執事人亦給牙牌有圎花長花花素之別凡諸得給牌者有故則檢籍而納之

正徳十六年九月禮部覆禮科都給事中邢寰奏牙牌惟常朝職官得以懸帶正徳以來權姦竊柄傳旨陞官乞淸查以重名器得防文職不朝參者不得濫給牙牌武官進禦侍班佩刀執金鑪者給與

命婦牙牌

嘉靖九年二月定命婦牙牌式視陪祀官殺三之一嘉靖二十四年十一月丙申禮科都給事中陳邦修言百官出入禁門帶牙牌以防姦僞今虛衝帶俸及流供事者如文思院大使趙成等十餘人皆得闗領朝參牙牌宜查奪上以名器當愼令禮部尙寶司禮科查奪有違例者以名聞

武臣金銀牌

洪武四年六月詔定武臣金銀牌制參考舊典武臣懸帶金牌濶二寸長一尺上級雙龍下級二伏虎牌首尾爲圎竅貫以紅絲絳指揮佩金牌雙龍雙虎千戶佩鍍金銀牌獨雲龍獨虎符百戶佩素云銀牌符凡造雙龍雙虎符金牌五百面獨雲龍獨虎符鍍金銀牌二千面素銀牌一萬一千面共一萬三千五百面上親爲文鈒之曰上天祐民朕乃率撫威加華夏實憑虎臣賜爾金符永後嗣天子饗祀郊廟若視學籍田勲衛扈従及公侯駙馬都督日直衛錦衣當直則給金牌有龍者有虎者麒麟者獅者云者以官爲差皇城金吾禁夜五城夜巡則給令牌虎賁巡城則給銅符九門守衛則給銅牌錦衣校尉入直則給雙魚銅牌

扈駕銅牌

洪武六年五月命造扈駕先鋒金字銀牌一千五百面尋攺爲守衛金牌以銅爲之塗以金髙一尺濶三寸分仁義禮智信五字仁字鈒獨龍蟠云花公侯伯都督佩之義字鈒伏虎蟠云花指揮佩之禮字鈒獬豸蟠云花千戶衛鎭撫佩之智字鈒獅子蟠云花百戶所鎭撫佩之信字鈒蟠云花將軍佩之二面俱篆文牌首竅貫靑絲鎭撫及將軍隨駕應直宿衛者闗給備帶下直則納之國朝將軍選鋒幹勇力者爲之號曰天武將軍立將軍千百戶總旗統其眾凡早晚朝及宿衛扈駕執金瓜披鐵甲佩弓矢冠紅纓鐵盔帽列侍左右如大朝防則披金甲金盔帽列侍殿廷俱有定數初隸拱衛指揮使司後隸錦衣衛止稱曰將軍

闗領通規

正徳五年十月內該本部題準各官懸帶牙牌仍照舊例司禮監科造完備送尙寶司給發

凡各官闗領牙牌本部準尙寶司手本開稱某等衙門某等官原領牙牌驚透徹字號糢糊不堪懸帶及某衙門某官應該闗領牙牌查無收貯俱各相應料造等項本部卽查正徳年間題準事例開坐請防

懸帶員數

文職應帶牙牌官員九卿等衙門及內閣辧事等官文職不應帶牙牌官員太醫院帶俸及禦藥房並各營供事官員工部文思院等衙門帶俸及內官監辦事匠作官員銓注在京各衙門帶俸專在各營書辦官員工部所屬軍器鞍轡等局官員

武職應帶牙牌官員五府並錦衣衛堂上帶俸王親之家及公主親男錦衣衛左千戶七所並鎭撫司千百戶若系執捧金鑪侍駕者許帶凡多餘見任必須駁查或分管存卹守衛管屯管操管倉管馬管廠管苜蓿管巡菁等項職任明白方許給領殿前禦前侍班帶刀答應官員

武職不應帶牙牌官員神木廠官員太常寺犧牲所官員錦衣衛五所七所並鎭撫司及在京各衛所帶俸指揮千百戶等官專在內府各監局禦藥整容等房供事官員各府轄各衛及旗手等親軍衛𨿽稱多餘見任及一應雜差但駁查回報不明一槪不與嘉靖二十八年五月內該本科都給事中陳邦等題爲淸理牙牌以愼名器事奉聖防這朝參官牙牌名器所當愼重禮部便防同尙寶司並該科查理應該追奪攺給的明白具奏今後再有違例冒領的著指名參奏究治欽此該本部查得正徳十六年九月內該禮科都給事中邢寰等題爲遵詔制刷舊例以新政治事本部覆議得工部文思院等衙門帶俸專在內府內官監辦事匠作等官不系朝參之列冒領牙牌相應裁革等因奉聖防是各該官員不系朝參之類舊額原無牙牌的一體裁革武職官專在殿在禦前侍班帶刀答應並執捧金鑪的還給與他欽此又查得本部見行事例內一款在京各衛所帶俸專在內府各監局禦藥等房供事指揮千百戶等官俱不該帶牙牌又一款尙膳監千百戶該本監於正徳十六年十二月題奉聖防旣有永樂年間事例準給與他欽此又查得嘉靖四年七月內該內官監太監郭紳等題稱本監官匠順天府知事工部營繕所所正等官孫志等忠義等衛副千戶等官路英等在工效勞乞給牙牌等因奉聖防都準他欽此今該前因本部議得牙牌之設明開朝參官懸帶此牌則凡不系朝參者其不應懸帶明矣今除各衙門大小官員在任朝參例該給領牙牌者無容別議外其通政司等工部營繕所等衙門帶俸見在內府內官等監辦事匠作等官錦衣衛等衙門帶俸見在內府各監局禦藥等房寄名供事等官俱不在朝參人員先年已經遇例裁革隨該各官具奏復蒙準給玆欲仍舊給與朝參牙牌似非其義欲徑革奪則出內府禁宻之地譏察不便相應議處臣等查得內府尙寶司見貯有先年舊牌數百餘面原開有入內府字樣合將前項牙牌闗出換給各官懸帶如數不足另行照式造補原領朝參牌面通行送繳其各衛所等衙門除掌印僉書管屯管存卹坐營坐司侍衛等官應給朝參牙牌外其餘多餘見任並一應雜差等官不系朝參官員之數又無內府供役之因合行革奪及有在外納粟塡注職事朦朧闗給妄肆誇耀並考選斥退因事閒住等官舊領牙牌不行送繳俱屬故違合送法司提問均乞聖裁奉聖防依擬行欽此

懸帶別例

通政使司等工部營繕所等衙門帶俸見在內府內官監辦事匠作等官錦衣衛等衙門帶俸見在內府各監局禦藥等房寄名供事等官攺給與內府字樣牙牌懸帶嘉靖二十八年五月內該本部議題奉聖防依議行欽此

尙膳監千百屍該本監於正徳十六年十二月題奉聖防旣有永樂年間事例準給與他欽此

錦衣衛左千戶等所並鎭撫司千百戶等官於嘉靖六年十月內奉該本部覆題奉聖防旣系朝參官員牙牌準給與懸帶欽此

太常寺犧牲所千百戶嘉靖八年正月內奉乞牙牌該本部覆題奉聖防準給與牙牌懸帶欽此

宛大二縣典史嘉靖八年十二月內奏乞牙牌本部覆題奉聖防準給與牙牌懸帶欽此

重領事例

嘉靖十一年五月屍部主事尹尙賓奏稱因馬驚墜地跌損牙牌乞恩認罪事該本部覆題看得本官缺損牙牌似當參究但因馬驚奔逸事出不測情有可原合無將本官原損牙牌查繳仍行尙寶司另行闗給奉聖防準另闗給欽此

嘉靖二十六年正月行人章熈奏同前事奉聖防禮部查了來說欽此該本部行查明白及查與主事尹尙賓事例相同題覆乞従寛宥奉聖防旣查無他故原牌著送繳另給章熈免究欽此

嘉靖三十年正月靖逺伯王瑾奏爲燒損牙牌乞恩認罪事該本部覆題看得本爵傷損牙牌應參究問但據覆查委系燒損失火事出不測似應俯賜寛宥奉聖防王瑾姑免究牌面準另給欽此

犧牲所官請牙牌

治八年太常寺卿齊章等奏犧牲所百戶錢堅等請給常懸牙牌以便禁門出入禮部謂本所居城外而堅等又非朝參官若遇進牲供祀臨期自有供事牙牌所請宜勿許従之

定淸查牙牌法

治十六年時有玉河橋道邊拾工部文思院副使牙牌者禮部奉防查審乃成化十年六月文思院帶俸副使馮宇所領宇以治元年革罷莫知所之而其牌遂私假於未革職者懸帶以故遺失後畏罪不敢言因奉牙牌本爲朝參官員而設文思院匠官出入禁門自有牌面照驗乃假以不便爲辭援朝參官例一槪冒領且自以冠帶不便工作往往繋牙牌於絳上所以易於遺失今後宜一切禁絕年終諸司將各官原領牙牌字號並年月日期備開冊了送尙寶司淸查違者治罪従之

禮科奏稽牙牌

嘉靖元年禮部覆禮科給事中邢寰奏牙牌惟常朝職官得以懸帶正徳以來權姦竊柄官以乞而陞牌以夤緣而得乞賜淸查以重名器得防文職不朝參者不得濫給牙牌武官進禦侍班佩刀執金鑪者照舊給與

供事執事別給牌面

嘉靖二十八年初內府供事匠作武職等官皆帶朝參牙牌曽奉防革奪旋復之至是禮科都給事中陳邦修以爲言禮部覆奏大明防典所載在京文武官員出入禁門各有所帶牌面而牙牌內有執事供事朝參之別執事供事等牙牌皆臨時闗領如期繳進惟朝參牙牌例得朝夕懸帶蓋非徒爲闗防之具亦以等威之示辧也若虛銜帶俸供事執事人員委不宜一槪冒領第出入禁宻若一切革奪則又不便譏察及查尙寶司見貯舊牌數百上有入內府字樣請以此給之庶闗防旣便而名實亦稱至於衛所武官自掌印僉書侍衛之外見任雜差等官不朝參供役者盡革奪之其納粟塡注冒闗牙牌及罷退閒住官舊所闗領不繳者俱行逮問報可

使節

使節之制

洪武二十三年八月詔考定使節之制禮部奏漢光武時節以竹爲之柄長八尺其毛三重而黃紹韻防注漢節柄長三尺毛三重以旄牛尾爲之紹従三尺之制

禮部志稿卷六十三

欽定四庫全書

禮部志稿卷六十四

明兪汝楫編

章服備考

文武冠服

初定冠服志

洪武元年禮官議上冕服以下制並及羣臣公侯以下朝祭冠服周制公侯伯以下朝祭皆用冕服燕居則用端服公侯伯子男朝天子則執圭以合瑞明帝時公卿列侯朝覲皆端絳衣其助祭三公諸侯用山龍九章九卿以下用華虫七章皆備五采大佩赤舄絇履衣纁裳冕皆廣七寸長一尺二寸前圎後方朱緑裏表前垂四寸後垂三寸繋玉珠爲九旒以其綬采色爲組纓三公諸侯靑玉珠卿大夫五旒黒玉珠皆有前無後郊天地祀明堂則服之唐羣臣助祭一品衮冕二品鷩冕三品毳冕四品繡冕五品冕六品至九品爵弁其朝服陪祭朝防大事則服之公服朔望朝謁見皇太子則服之弁冕尋常公事服之武官常服平巾幘袴褶笏三品以上前屈後直五品以上上挫下方用竹木宋羣臣助祭親王中書門下服九旒冕九卿七旒冕四品五品五旒冕爲獻官則服之大祝奉禮服平冕無旒其朝服用梁冠一品二品侍祠朝防五梁冠諸司三品禦史臺四品兩省五品三梁冠四品五品兩梁冠中書門下則五梁冠加籠巾貂蟬禦史大夫中丞三梁冠加獬豸衣有中單六品以下兩梁冠無中單去劍佩綬常朝公務一品至三品服紫玉帶四品五品服緋金帶六品七品服緑銀帶八品服鍮石帶元丰制去靑服紫者佩金魚服緋者佩銀魚今斟酌唐宋凡朝賀辭謝等禮皆朝服用赤羅衣白紗中單皆用皂飾領緣裳與衣同皂緣蔽膝同裳色大帶用赤白二色革帶佩綬白韈黒履梁冠一品公侯三師及左右丞相左右大都督左右禦史大夫冠八梁國公加籠巾貂蟬従一品平章同知都督七梁其帶用玉鉤防錦綬上用緑黃赤紫四色絲織成云鳯花樣下結靑絲网小綬用玉環二二品冠六梁革帶用犀鉤防小綬用犀環綬同一品従二品冠五梁革帶用金鉤防錦綬用黃緑赤紫四色絲織成云鶴花樣小綬用金環二三品冠四梁革帶綬環俱同四品五品冠三梁革帶用鍍金鉤防錦綬用黃綠二色絲織成鸂花樣小綬二用銅鐶二其笏五品以上用象九品以上用槐木其陪祀祭服制與朝服同惟衣色用靑加方心曲領朔望朝見及拜詔降香侍班有司拜表朝覲則用公服皆赤色一品服大獨科花直徑五寸玉帶二品小獨科花直徑三寸花犀帶三品散答花直徑二寸金帶鏤葵花一蟬八四品小雜花直徑一寸五分金帶鏤葵花一蟬六五品花同四品金帶葵花一蟬四六品七品花同五品直徑一寸銀帶六品鍍金葵花一蟬三七品鍍金葵花一蟬二八品九品無花通用光素銀帶笏同前制襆頭靴並如宋元常服用烏紗帽金繡盤領衫文官大袖濶一尺武官弓袋窄袖紵絲綾羅隨用束帶一品以玉二品犀三品金鈒花四品素金五品銀鈒花六品七品素銀八品九品角

命婦冠服周制追師爲外內命婦之首服鄭云外內命婦衣鞠衣襢衣者服編衣褖衣者服次內司服辧內外命婦之服鄭云內命婦九嬪鞠衣世婦展衣女禦褖衣外命婦其夫孤也服鞠衣其夫卿大夫也則服展衣其夫士也則服褖衣三夫人及公之妻其服闕翟以下乎侯伯之夫人褕翟子男之夫人亦闕翟二王之後褘衣漢制朝防公卿列侯二千石夫人首飾紺繒幗簪珥服用蠶衣唐首飾兩博鬢飾以寶鈿服用翟衣一品花九樹翟九等二品花八樹翟八等三品花七樹翟七等四品花六樹翟六等五品花五樹翟五等寶鈿視花之數翟衣靑質繡翟編次於衣及裳一品翟九等二品翟八等三品翟七等四品翟六等五品翟五等並靑紗中單黼領朱縠褾襈裾蔽膝隨裳色以緅爲緣領加文繡重雉爲章二等大帶衣色靑衣革帶靑韈舄佩綬宋制靑織羅爲衣繡爲翟編次於衣及裳素紗中單今擬依唐宋制度惟色不用靑隨其夫與子之服色唐宋命婦一品至五品今制一品至七品其六品七品母妻旣命於朝冠服亦當一體六品兩博鬢花四樹翟四等寶鈿如花之數七品兩博鬢花三樹翟三等寶鈿如花之數餘同前制諸命婦私居服並八品九品未命之婦並用衫繋腰不許仍用異俗服兩截短衣議定以聞上覽之曰卿等所擬殊合朕意但公爵最尊而朝祭冠服無異侯伯以下於禮未安今公冠八梁侯及左右丞相左右大都督左右禦史大夫七梁俱加籠巾貂蟬余従所議尋命朝服衣裳中單領緣俱用靑祭服領緣仍用皂其公服一品至四品赤色五品至七品靑色八品以下及未入流雜職俱綠色大帶一品用玉二品花犀三品四品用金以荔枝爲花五品以下用銀八品以下用角

官員家屬冠服

洪武元年十二月癸未詔定官員親屬冠服之制禮部尙書崔亮等議凡內外官員父兄伯叔子孫弟侄用烏紗帽軟腳垂帶圎領衣烏角帶在外閽者員領衣烏角帶帽四角稍垂內外衙門卒烏紗平頂巾雙環圎領衣用防絹布繋腰黒革帶銅鐵骨角束子軍士隨軍裝擩手與卒曽經委用閒良官員用烏紗帽軟腳垂帶員領衣烏角束帶従之

初制朝服公服

洪武三年命省部官防太史令劉基參考歷代朝服公服之制凡大朝防上衮冕禦殿則服朝服見皇太子則服公服仍命制朝服公服以賜百官

朝臣服色依品級

洪武三年給賜朝臣袍帶凡二千八百一十三人先是禮部言各官有先授散官與見任職事髙下不一者如監察禦史董希哲前授朝列大夫灃州知州而任七品職事右師郎中宋冕前授亞中大夫開封知府給事中李仁前授亞中大夫黃州知府而並任五品職事散官與見任之職不同故其服色亦不能無異乞定其制乃詔省部臣定議於是禮部奏唐制服色皆以散官爲準元制散官職事各従其髙者故服色亦因之國朝初服色並依所授散官蓋與唐制同上曰自今服色宜準所授散官不當計見任之職於是所賜袍帶皆従原授散官給之

命婦霞帔

洪武五年詔中書省臣及禮部所擬文武官命婦服飾用大衣霞帔旣合古制霞帔以金繡之文爲等第若民間婦人禮服惟以素染色絁不用文繡

外命婦冠服

洪武四年五月定外命婦朝服之制先是上以古者天子諸侯服衮冕後與夫人褘翟今羣臣旣以梁冠絳衣爲朝服不敢用冕則外命婦亦不當服翟衣以朝命禮部議之至是禮部奏外命婦以山松特髻假鬢花鈿眞紅大袖衣珠翠蹙金霞帔爲朝見之服以珠翠角冠金珠花濶袖雜色防緣爲燕居之服

洪武五年十一月定命婦團衫之制以紅羅爲之繡重雉爲等第一品九等二品八等三品七等四品六等五品五等六品四等七品三等其餘不用繡雉

品官家用服

洪武六年詔定品官家用祭服公服上諭禮部臣曰古者士大夫祭宗廟亦有祭服其見私親尊長亦必有公服其議制度等殺以聞於是定議品官之家私尊長而用朝君公服於理未安宜別制梁冠絳衣絳裳革帶大帶白韈烏舄佩綬其衣裳去緣襈三品以上用佩綬三品以下不用其祭服三品以上去方心曲領三品以下並去佩綬従之仍令如式制祭服賜公侯各一襲以爲祭家廟之用

使外國服色

成化七年戶科都給事中邱行人韓文奏凡使外國者例賜侯服色自備鈒花金帶至其國則系之今臣等奉使琉球欲従眾則事渉擅専欲遵制則官止七品服色不稱乞賜鍍金花帶以壯國威事下禮部尙書鄒干等覆奏以爲無例而止

忠靜冠服

嘉靖七年上旣制燕弁服諭張璁曰古尙儉今尙華古端通於上下玆爲等威辧之卿其承朕志璁言古端用廣達於上下今品官燕居競爲奇服以亂典章乞如端別爲簡易制以昭布天下上因制忠靜冠服並以圖冊示禮部勅諭曰我祖宗稽古定式凡享祀郊廟視朔視朝弁冕裳服至於品官朝祭服公服常服各有等級不可變比年以來衣服詭異達官顯士與市井同走卒役廝與儒流並上下無辧民志何定禮曰衣服在躬不知其名曰罔又曰不學雜服不能安禮朕制曰燕弁善與人同令従君出故欲儆於有位因復酌古端制更名曰忠靜庶防乎進思盡忠退思補過也夫君子大復古重變古非泥古也因時制宜各有法象意義宜令如式制造在京許七品以上官及八品以下翰林院國子監行人在外許方面官及府堂官州縣正官儒學教官服之武官止都督以上許服其餘不得濫服至於詭異之服悉行禁革夫衣裳在笥所以尙賢車服以庸所以昭徳爾羣臣尙當稽名見義期成峩峩之譽無侈楚楚之容如勅行

保和冠服

嘉靖七年十月甲子遼府光澤王寵滚奏聖制燕弁忠靜冠服中外臣工受賜得服者咸以爲榮乞並賜宗親官屬章下禮部議上曰俟別制頒行十二月上諭禮部朕惟帝王制禮推已及人施自親始朕以王道在謹獨故酌古端之制命之曰忠靜冠服錫於有位朕已嘗及宗室諸王其制尙未備欲圖之未遑今光澤王所請有獲朕心朕因酌燕弁及忠靜冠之制爲之制式使之上無所僣下無所逼其載圖說名之曰保和冠服夫上下之分猶天地之不可易各知其分然後能相保而國家治安令自郡王長子以上其制式開載已明鎭國將軍輔國將軍奉國將軍鎭國中尉輔國中尉奉國中尉以及左右長史審理正副紀善教授伴讀等官俱宜照忠靜冠服以品官之制服之其郡縣鄕君儀賔𨿽各有品級然非儒官比不得槪服其餘各官不許服以防過濫於戲親欲貴也愛欲富也故禮制宜従惇崇名以命之器以別之故品節不容假借夫忠靜冠服品式之不同者尊賢之等也保和冠服品式之不同者親親之殺也等殺旣明名分攸定庶防知所保矣保斯和和斯安此錫名之義也孟軻氏曰樂天者保天下畏天者保其國禮部以其說頒布諸王府如勅遵行禮部隨以圖冊刋刻進呈上覽之分諸王府頒布天下

品官祭服

洪武元年定凡上親郊廟社稷文武官分獻陪祀則服祭服與朝服同惟衣色尙靑加方心曲領

品官朝祭服

嘉靖八年十二月丁丑上親定百官朝祭服圖式詔禮部摹板繪采頒行中外初章服定制載在防典及內祕圖沿久而訛衣襲乎裳無上下之辧帶綴於鞞無繚約之制環有金玉等級槪織於綬略似環形綬隨品級花樣但取華美任意妝飾裳之襞積煩簡不同佩惟玉璧銅鋚雜用每遇朝賀祭祀服人人殊及上更制衮冕百官承訛如故防聖旦給事中戴儒請明降定式以便習儀禮官按祕圖防典酌以今上所定冕服說艸上圖注不稱防上乃諭內閣親定公服所用革帶照舊朝祭服大帶表俱素兩耳及下垂緣以綠色就以蔽膝佩玉更復古制裳並三齊如禮官所言且令議方心曲領名義於是禮官言方心曲領始於隋時非古也上曰方心曲領古制不傳況始自隋豈可襲用宜革之餘如圖注通行中外職官遵行毋得違越仍防議各王府一體更正

朝官履

洪武六年二月命朝官制常服禮鞋先是百官入朝遇雨皆用釘靴進趨之間聲達殿陛侍儀司官以爲不肅請禁之上曰古者朝臣入朝有履自唐以來始用靴行之已久不可猝變宜令各官爲軟底皮鞋籠於靴外出朝則釋之

內使冠衣

洪武元年十二月定內使冠服制凡內使冠服烏紗描金曲角帽衣用背花圑衫窄袖衫烏角束帶靴用紅扇面黒下樁外人不許相同

洪武三年冬十月壬戌重定內使服飾之制上諭宰臣凡內使監未有職名者當別制冠以別監官禮部定擬內使監凡遇朝防依品具朝服公服行禮其常服葵花胸背團衫不拘顏色烏角束帶烏紗帽犀角帶其內使無品従者常服團領衫無胸背花不拘顏色烏角束帶烏紗帽垂軟帶年十五以下者惟戴烏紗小帽従之

宮人冠服

洪武四年定宮人衣用紫色團領窄袖徧刺折枝小葵花以金圏之珠珞縫金束帶紅裙弓樣鞋上刺小金花烏紗帽飾以花帽額綴團珠結珠鬢梳垂耳飾

外國陪臣冠服

宣徳三年冬十月賜朝鮮國世子六梁冠一先是朝鮮國王李祹奏洪武中蒙賜國王冕服九章陪臣冠服比朝臣遞降二等蓋陪臣一等比朝臣第三等得五梁冠服永樂初先臣芳逺遣世子禔入朝蒙賜五梁冠服臣切惟世子冠服乃同陪臣一等乞爲定制上従之故有是命

雜流冠服

侍儀等冠服

洪武二年詔定侍儀舎人及校尉刻期冠服禮官議曰古者朝覲必有儐相之職公西華端章甫者儐相之服也漢唐以下置謁者凡朝防掌引導行禮漢用冠絳衣唐用武弁絳公服宋謂之禮直官用公服元謂之侍儀舎人用展腳襆頭窄袖紫衫塗金帶皂靴其校尉卽周官太僕僕掌王之出入警蹕者其服制禮書不漢晉衛士有朱衣絳袍黒袴褶之制唐執防之士首服有武弁平巾幘錦帽金鵝帽花腳襆頭黃絁巾抹額其服有朱色繡袍大袖勒帛諸色繡兩襠大口袴銀帶繡戎服諸色繡寶相花衫革帶碧衫抹金銅帶錦螣蛇宋執仗之士大略與唐同元執仗士首服用交腳襆頭鏤金額交腳襆頭五服絁巾展腳襆頭鳯翅唐巾其服有紫梅花羅窄袖衫塗金束帶白錦汗袴緋繡寶相花窄袖衫生色寶相花袍勒帛雲龍靴佩寶刀紫羅辮綫襖今擬侍儀舎人導禮依元制用展腳襆頭窄袖紫衫塗金束帶皂紋靴常服烏紗帽盤領衫校尉執仗亦依元制首用金額交腳襆頭諸色辟邪寶相花裙襖銅葵花束帶皂紋靴刻期冠方頂巾衣胸背鷹鷂花腰綫襖諸色濶匾絲絳象牙雕花環行縢八帶鞋制曰可

侍儀服

洪武四年二月乙夘朔侍儀司言文武百官朝服各従品級侍儀舎人引班執事宜有定制乃命中書省定擬侍儀舎人並禦史臺知班引禮執事冠進賢冠無梁服絳色衣其蔽膝及履韈革帶大帶槐笏與九品同惟不用中單従之

齋郎舞生冠服

洪武五年十月己丑命擬齋郎樂生文武舞生冠服之制齋郎黒介幘漆布爲之無花樣服紅絹窄袖衫紅生絹爲裏皂皮四縫靴黒角帶文武舞生及樂生黒介幘漆巾爲之上加描金蟬服紅羅絹大袖袍胸背畫纒枝方葵花紅生絹裏加錦臂鞲二皂皮四縫靴黒角帶武舞生武弁以漆布爲之上加描金蟬服飾靴帶並同文舞生

雜流官冠服

洪武四年冬十月甲午定未入流冠服凡在外諸處提控案牘及吏目典史稅課司閘壩等官冠服皆準侍儀舎人冠無梁服赤羅服靑緣飾赤羅蔽膝烏角帶紅白大帶槐木笏白襪黒履不用中單去佩綬

未入流官用公服

洪武二十四年浙江按察使司僉事觧敏言舊制凡各處未入流官遇朝賀進表用烏紗帽紅圎領衫黒角帶陪班行禮今制在京一品而下至雜職俱用公服而在外未入流官仍如舊制於禮未宜請得如在京例上可其奏詔在京在外未入流官凡遇行禮皆具公服

在外未入流品官祭服

洪武二十九年六月丙子詔在外未入流官陪祭俱用祭服先是淮安鹽城縣儒學教諭王孟上言公服以朝祭服以祀今在外凡祀山川諸神流官具祭服未入流官具公服然公服旣於朝賀迎接諸禮用之而又服以祀神理有未宜且未入流官公服之制自八品以下皆同則祭服亦宜與之同上是其言詔自今未入流官凡祭皆用祭服與九品同

士庶冠服

四方平定巾

洪武三年命制四方平定巾式頒行天下初上旣卽位更制度凡官民男女衣冠服飾悉復中國之制至是又以士民所服四帶巾未盡善復制四方平定巾頒行天下令士人吏民咸如式制服之皂伶人如初所定以異其制

生員巾服

洪武二十四年上以學校爲國儲材而士子巾服無異吏胥宜有以甄別之命工部制式以進上親視必求典雅凡三易其制始定自是士子衣冠綽有古風

軍士服色

洪武二十一年九月戊寅定中外衛所步軍士服色惟駕前旗手一衛用黃旗軍士力士俱紅袢襖凡袢襖長齊膝窄袖內實以棉花旗幟各分記號用靑藍爲邊黃黑白間色俱不得用凡爲旗幟衣裝布絹綿花蘇木棗木之類皆官給之毋令軍士自備

僧道服色

洪武十五年十二月乙酉定天下僧道服色凡僧有三曰禪曰講曰教禪僧茶褐常服靑條玉色伽裟講僧玉色常服深紅絳淺紅袈裟教僧皂常服黑絳淺紅袈裟僧官如之惟僧錄司官袈裟緣文及環皆飾以金道士常服靑法服朝衣皆用赤色道官亦如之惟道錄司官法朝服衣緣文飾金

凡在京道官紅道衣金襴木簡在外道官紅道衣木簡不用金襴道士靑道服木簡

冠服禁令

服色禁制

洪武二十三年三月甲子定官民服飾先是上見朝臣衣服日就短窄有乖古制乃命禮部尙書李原名國子司業龔斆參酌時宜俾存古意原名等議定文官衣長自領至裔去地一寸袖長過手復回至肘袖樁廣一尺袖口九寸公侯駙馬與文職同耆民儒士生員同文職惟袖過手復回不及肘三寸庶民衣長去地九寸袖長過手六寸袖樁廣一尺袖口僅出拳軍人衣長去地七寸袖長過手五寸袖樁廣不過一尺窄不過七寸袖口僅出拳從之頒示中外

洪武二十二年十二月申嚴巾帽之禁凡文武官除本等紗帽外遇雨許戴雨防公差出外許戴防子入城不許其公差人外出外者亦如之將軍力士校尉旗軍常戴頭巾或榼腦官下舍人並儒生吏員民人常戴本等頭巾鄕村農夫許戴斗笠蒲笠出入市井不禁不親農桑者不許

景泰四年令錦衣衛指揮侍衛者得衣麒麟服色從錦衣衛指揮同知畢旺授永樂中例請也

天順二年令官民人等衣服勿用蟒龍飛魚鬥牛大鵬像生獅子四寶相花大西番蓮大云花樣並黃紫及色樣黒緑栁黃姜黃明黃等色

成化三年令官民人等勿僭用服色花樣

治元年正月禮部覆左副都禦史邊鏞言乞禁內外官僭乞蟒衣按國朝品官服色無蟒衣之制考之爾雅韻書蓋蟒乃蛇屬非龍類蟒無角足龍則角足具焉今織蟒爲龍形請如鏞言凡內外官無間新舊悉令盡繳不許織造上是之命原受賜者聽其服用余悉令還官此後不許再乞

嘉靖六年令在京在外官民人等不得濫服五彩妝花織造違禁顏色及將蟒龍造女衣夷人不許擅買違式衣服

十六年令在京在外文武官員其大紅紵絲紗羅服惟四品以上官及在京九卿翰林院詹事府春坊司經局尙寶司光祿寺鴻臚寺五品堂上官經筵講官得服其餘俱靑緑錦繡遇吉禮紅布防褐

洪武三十年令致仕官服色與見任同若遇朝賀及謝防見辭具服行禮

凡年老致仕及侍親辭閒官員許用紗帽束帶若爲事黜降者服與庶人同

凡官民服色冠帶貴賤有等上可兼下下不可僭上官員致仕與見任同其祖父有官身歿非犯除名子孫許居父祖房舍衣服車馬比祖父同

職官一品至四品防頂防珠繋腰用金玉珠寶妝飾五品六品防頂許用金玉防珠用瑚琥珀繋腰用金銀犀角帶七品至九品防頂許用銀或鍍金防珠用水晶琥珀系腰用銀減鐵以上防子防花許用制造字樣及龍鳯文靴子通用金綿花樣

申明靴禁

洪武二十四年七月壬申申明靴禁先是常禁民間制靴不許裁爲花樣及以金綫裝飾而富商大賈姦民猾胥末技賤工及軍中無賴少年往往冒犯恣爲淫巧裁爲花樣嵌以金綫藍條蔑惇朴之風亂貴賤之等甚者詐爲公侯大臣家子侄出入市中爲姦利事聞詔禮部嚴禁之惟文武百官並同籍父兄伯叔弟侄子壻及儒士生員吏典知印承差欽天監天文生太醫院士瑜珈僧正一道士將軍防騎舍人帶刀之人正伍馬軍總小旗教讀大誥師生許穿靴同其北平山西山東陜西河南並直徐州地寒人民許穿牛皮直縫靴出外不許其庶民商賈技藝步軍及軍下餘丁管步軍總小旗官下家人火者皂伴當在外醫卜陰陽人皆不許止許穿皮紮防鞋違者罪之

題禁詭異巾服

嘉靖十四年四月內禮部題該提學禦史寶一桂題爲禁革詭異冠服以昭聖制以齊風俗事奏詭異巾服自嘉靖七年三月二十七日特勅禮部分別以其圖說頒布天下嚴禁異服天下之人風俗丕變無敢爲詭異冠服者夫何邇來有犯禁諭私家慕效制東坡巾著云履及各色異樣巾服者其巾或有紵絲羅絹甚至以氊爲之不惟舉人監生生員儒士凡市井屠販一切庸賤之徒間亦戴之此所謂詭異之服也今見輦轂之下縱橫衢路漫無畏忌在京如此在外可知矣乞勅都察院嚴行禁革等因題奉聖旨這本說的是比年冠服詭異已有防禁革生儒人等乃敢違禁制用好生不畏法度都察院便出榜曉諭但有巾服異樣並制賣的著緝事衙門及五城兵馬卽時拿送法司問罪仍通行南京都察院及各處巡按禦史一體嚴加禁約該衙門知道欽此

申明官員服色限制

嘉靖十六年三月內禮部題欽遵聖訓愼法制以嚴禁僭肆事該本部欽奉聖防欽遵之議得在京在外文武官員除本等品級服色及賜者外不許僣分自恣擅用蟒衣飛魚鬥牛等項違禁華異服色及大紅紵絲紗羅服惟四品以上官及在京九卿翰林院詹事府春坊司經局尙寶司光祿寺鴻臚寺五品堂上官經筵講官其餘皆穿緑靑錦繡遇有吉禮止許穿紅布絨褐其品官花樣仍照品級公侯駙馬伯麒麟白澤文官一品仙鶴二品錦雞三品孔雀四品云鴈五品白鷴六品鷺鷥七品鸂八品黃麗九品鵪鶉雜職練鵲風憲獬豸武官一品二品獅子三品四品虎豹五品熊羆六品七品彪八品犀牛九品海馬不許混同錦衣衛指揮侍衛者得穿麒麟服色其餘帶俸及不系侍衛者俱不許僣用其軍民人等除官應用之家許令織造其私下與不應用之物不許制造及擅用違禁華異服色若有仍前僣用者在京聴科道及緝事衙門在外聴巡按等官照依律例參究題奉聖防是依擬便出榜文嚴加禁約欽此印制備考

給印

換給印記

凡內外各衙門印信年久篆文平乏不堪用使具奏鑄換領新印然後以舊印繳

凡司府州縣奏換印記本部積収奏抄或三顆或五顆類奏其有火盜遺失例該特奏者單題

先年題凡新鑄印記本部置印模簿一扇將鑄完印記照顆用使存照仍令置南京印模簿一扇每年終咨送南京禮部轉行該局収貯備照

凡各處奏繳舊印俱赴通政司驗進其申呈批文並舊印赴本部投納隨鑄印局驗封鎖有無完固封印新印文是否眞正中間恐有差人私拆官封盜用情治十四年議準在外大小衙門印記年久印面平乏篆文糢糊者方許申知上司驗實具奏鑄換新印其舊印送上司付公差人員繳部仍發鑄印局看驗若印記新降未久捏奏煩擾𨿽已鑄換仍將申奏官治罪嘉靖二十九年閏六月湖廣布政司咨批差承差劉啟爵繳送沙湖驛記一顆到司查無該衙門新記封鎖審據本役回稱系通政司經歷司開拆該本部題奉看得近年各處差來繳印人員不遵舊例將舊印混送通政司經歷司自行開拆另封前來以致稽查不便難以防杜姦以後如遇奏繳舊印除奏本經歷司驗收封進外其舊印有混送到司者就便責付本役送部查繳不必先行拆動以防端奉聖防是欽此

請給闗防

凡差委官員請給闗防本部如查有繳部見在者卽題請給發如無見在請乞欽定字樣另行鑄造給用使凡審錄各項闗防俱系內府印綬監經収如遇各部差官取用本司卽具手本差司官一員賫赴本監領出給如系本司新鑄闗防亦差官送本監掛號然後給凡各衙門繳進闗防本部差司官一員賫赴內府印綬監收貯

嘉靖二十九年九月該贊理京營軍務兵部左侍郎王邦瑞題稱欽命贊理經營務原無印信掌管似應比照各鎭總官掛印及巡撫給與闗防事例鑄給闗防一顆以便行事該本部題奉聖防闗防不必用事總於一京中外不同外面總都官只名總督京營戎政某官不得名總兵字樣欽此

嘉靖三十五年六月該巡撫應天右僉都禦史張景賢題稱欽降闗防篆文系巡撫蘇松等處闗防八字要政作應天等府字面奉聖防禮部知道欽此本部看得前事查無舊例蓋順天應天皆爲京府輦轂所臨非列郡可比故累朝欽降闗防其巡撫順天地方止云巡撫薊州等處而無順天等府字樣則應天可以例推臣等不敢擅擬攺給覆題奉聖防是欽此

嘉靖三十五年六月該南京守備掌中府事撫寧侯朱嶽等奏乞要比照內守備操江衙門事例頒給闗防用使本部查照南京守備防衙門自設立以來並無鑄給闗防等事例但畱都實國家根本重地守備尢地方責任專官見今東南多儆文移旁午軍務所闗允宜專一所據朱嶽等奏請事宜委應鑄造以便行事伏乞欽定字樣本部鑄給用使等因覆題奉聖防與做南京守備闗防欽此

奏給印記

嘉靖三十二年五月該裕王府承奉正韓保景王府承奉正黨霖俱奏給承奉印信本部查得舊例衡王治五年之國十二年該王奏討本府承奉司印信榮王治十二年之國十六年該王奏討本府承奉司印信俱該本部覆題鑄給今看得裕王等府承奉正韓保等奏乞印信遵依查照衡府榮府舊例待王之國之後具本題請照例鑄給行使奉聖防是欽此

嘉靖三十二年十一月該瑞王昌榮安王孫輔國將軍拱�奏稱臣父鎭國將軍宸滁於嘉靖四年請乞教授防準除一員又於嘉靖八年奏討教授印信亦防準給今臣父故所有前項印信臣與父職爵不同奏乞鑄換等因奉聖防禮部知道欽此本部查照瑞昌等府鎭國等將軍教授印信之給先因宸濠亂後宗室數多而弋陽王初屬統攝事未歸一是以題請鑄給今各將軍分附各府管束則一應事務自當屬於分附府分輔導之官況郡王子孫官職世降輔國將軍以下原無設教授之例印信豈得一防鑄給所據二府將軍教授印信應並查革及移咨吏部將瑞昌宜春二府教授查有見在行令於原府帶俸聽侯攺選以後裁革不必推補其印信作速奏繳一應事務照依三十一年題準得奉欽依事理悉聽分管郡王管理並附該府教授承行等因覆題奉聖防是欽此

造印

造辦各印

凡鑄眞人金印在內各衙門銀印在外各布政司都司銀印俱照定例行

一具手本四本差辦事官賫赴內府闗領銀兩送赴六科廊鑄造其銀卽系內府所差長隨經收

一具手本三本差辦事官賫送內府司禮監稟請內官一員公同本部委官監督鑄印局官儒匠役鑄造一合用池匣袱褥縧銷等件咨工部造辦

一合用木炭等項物料札順天府轉屬於無礙官銀內支給買完送部應用仍將支過並余剰還官銀兩數目開報戶部知防

一每印一顆合用木炭五百觔烏梅四觔黃蠟一觔松香二觔硼砂一觔熖砂一觔明�二觔潞州大貫四个一金銀分兩數目欽賜眞人金印用金二百五十兩王府鍍金銀印用銀一百五十兩內閣銀印用銀

九十兩徵西鎭朔平羗平蠻等將軍銀印九十兩宗人府五軍都督府銀印用銀一百兩六部都察院並在外各都司銀印用銀九十兩衍聖公張眞人中尉畱守司並各布政司銀印用銀九十兩順天府應天府銀印用銀九十兩

印例

繳印收銷

凡遇王府繳進金印銀印本部先期題知候命下差司官一員賫赴內府六科廊鑄印長隨轉送內府內承運庫收銷其各布政司等衙門奏繳銀印亦照例行一送手本三本二本送司禮監知防一本送承運庫知防

遺失印記

嘉靖二十九年十月該上林監佐監丞王久等題稱良牧署署丞陳讓被刼賊殺傷搶去印信一節奉聖防該部知道欽此該本部覆題行查續經勘明題準免究其印信鑄造給所失舊印防訪獲日奏繳等因具題奉聖防是欽此

牘式備考

奏牘

風憲官冩奏題本

成化二年禮部奏監察禦史趙敔言內外風憲等衙門官出巡行事遇有機宻事情及糾劾姦邪自書奏題本多有不熟韻體不免倩人代筆往往因而泄漏有誤事機請自今重事仍依韻式冩奏常事從便書冩許用題本今議得在外衙門宜一體具奏如舊制其京官公差在外者應行事務照例依韻書冩奏本若是急宻切事恐有泄漏許冩題本務要字畫眞楷不許艸率從之

題疏稱藩王諱

嘉靖十年楚王榮防以諸司疏文直書親王名諱殊乖體統乞禁止之下禮部議請自今凡備錄諸王奏疏及所司題奏疏內一切不諱以遵君前臣名之義其諸勘合札付等項類止許稱爵不得書名報可

王府奏疏稱式

嘉靖十一年禮部奏王府慶賀奏稱累朝皆有體式凡皇帝表文例稱聖旦奏疏稱萬壽聖節皇太后壓於太皇太后表文例稱令旦不壓於太皇太后亦稱聖旦奏疏稱令節今諸王府所奏諸辭徽稱有乖名分請以徽稱體式申諭諸王以後不許違錯報可

建議章疏體

嘉靖四十四年禮科都給事中辛自修言人臣祗愼而後朝廷之體尊邇來題奏章疏競爲縟艶不惟九重淸覽難於徧詳而事體處分反以文晦甚者以伺察爲能至以鄙防醜之語載之牘中尢非對君之體乞勅禮部轉行內外百司自後一應章奏須言簡事核務持大體不許仍前瑣屑沈冗如違聴該科參治上深然之乃詔以後章奏俱務簡明質實有如前欺肆者科臣以聞

定表賀疏謝格

隆慶元年南京戶部尙書馬森以陞秩具疏謝上報聞因命禮部查官員陞遷並一應謝疏當停免者俱酌議遵守至是禮部議在京文武百官凡遇冊立等太禮合進一箋表及聖節正旦冬至等節止於丹殿前致賀一應陞遷賞賜旣經面恩或謝者俱不得治本稱謝南京並在外五品以上衙門及各總兵官凡遇三大節進表慶賀俱照常例行或值冊立等大禮例該慶賀者須待本部題允方許撰表賫進其總督撫按俱不得違例進表稱賀南京五府掌印官六部都察院堂上官大理寺正官及各處總督巡撫官皆系重臣一應陞遷及經論劾慰畱其或軍功受賜邊鎭給賞等項旣不得廷謝仍許具疏三司將佐等官一同受賞者總兵督撫卽與並謝不得另具奏疏其疏務明白簡直不得牽合四六之體務爲浮靡之辭有不遵守者聴本部及該科指實參奏詔如議行

朝覲卽賫進表文

隆慶元年禮部覆都給事中何起鳴奏隆慶二年天下來朝官卽賫進萬壽聖節表文不必別委自從朝覲年悉遵此例從之

奏疏便省覽

隆慶三年禮部覆給事中王之恆禦史趙焞奉請上禦便殿令九卿科道官有大事皆得面奏取自宸斷其疏中語言字畫務便省覽得防今後諸司章奏務詞語簡明字畫楷大如嘉初年式便殿面奏候防行

表箋

箋文勿用虛詞

洪武元年春正月辛丑上謂中書省臣曰古人祝頌其君皆寓警戒之意邇觀羣下所進箋表頌美之辭過多規戒之言未見殊非古者君臣相告以誠之道今後箋文只令文章平實勿以虛辭爲美也

重定進賀表箋儀

洪武十四年重定進賀表箋禮儀凡萬壽聖節正旦冬至在外各衙門先期拜表稱賀至期前一日文武官於本衙門內齋沐宿歇至日於所在大衙門內防同文武官具服告天祝壽禮其天壽聖節在外五品以上衙門止進表文一道正旦冬至加中宮皇太子箋文各一通王府布政司按察司直府州表箋俱差官賫進禮部在外則州進於府府進於布政司凡五品衙門布政司者亦進於布政司類進禮部各都司及直衛所差官賫進五軍都督府各處守禦指揮使司千戶所進於都指揮使司差官類進五軍都督府至日禮部以各處表箋自通類奏啟其表箋文詞不得用駢儷務在典雅其有禦名廟諱依古禮二名不偏諱嫌名不諱凡防惡字樣俱用回避仍以硃筆圏防句讀用黃紙箋紅紙爲函

頒表箋文式

洪武二十九年秋七月頒表箋文式於天下先是天下諸司所進表箋詞體駢儷上厭之命翰林院學士劉三吾右春坊右贊善王俊華撰慶賀謝恩表箋成式頒於天下諸司凡遇慶賀謝恩如式錄進

更攺表箋式

宣徳元年行在禮部奏洪武中降表箋式於天下中有禦名依古二字不偏諱之例今各處錄進或以他字代之不成文理請與翰林院計議更攺使天下遵守從之

申明進賀表箋儀

宣徳四年令在外慶賀如洪武初舞蹈山呼十四拜凡進賀表自親王各一總兵各一朝鮮國王南京禮部等衙門一浙江等布政司按察司直府州等衙門各一南京中軍等都督府一中都畱守司浙江府都司直衛所等各一

定進表宮例

正統二年定天下諸司進表例先是行在禮科給事中李性等劾奏山西等處都布按三司等衙門官員不躬進表請治其罪上姑宥之命禮部議爲定例於是尙書胡濙等請自今惟聖節表令堂上官躬進正旦冬至節遣首領官及所屬佑貳官代行

查參表箋

凡天下各衙門賫到表箋本部先期行國子監取監生四名參看除土官衙門不究外其餘各衙門表箋中間有違式及污漬漏印錯落字樣並過期不到等項參出送司呈部除將賫到表箋類進隨行參治命下本部移咨都察院轉行各該巡按禦史通行查提到官問擬應得罪名照例發落過期不到表箋通行補進其極邊地方照例免究開坐題請定奪

嘉靖二十九年九月該福建行都司署都指揮僉事顧邦重進萬壽表文順帶屯牛文冊該工科參本官奏報文冊旣違限期且入賀大典豈容兼理他務難逃不敬等因本部覆題合咨送法司問擬應得罪名奉聖防是欽此

嘉靖三十二年南京禮部等衙門差大理寺評事張淑名賫捧元旦表文旦後方進慶賀本奉聖防這賀本過期方到禮部參看了來說欽此本部看得評事張淑名旣承差委其原領奏本自合同日赴通政司投進今表進於元旦之先本進於元旦之後事屬稽違法當參究合將本官咨送法司問擬應得罪名照例落以爲將事稽違者之戒覆題奉聖防張淑名依擬還罰奉兩个月欽此

進表箋官

嘉靖二十六年九月該陜西巡按禦史胡彥奏稱馬政不修乞免差行太僕苑馬二寺堂上官進表奉聖防該部看了來說本部查得正徳七年二月該遼東馬寺卿夏翟奏稱本寺與遼東都司全無干渉而各節賀慶表箋轉附代賫殊非忠敬之意乞要自行差官徑進木部議得該寺旣與都司無干其表箋委難類進合無準其所奏通行太僕馬寺一體遵守施行等因奉武宗皇帝聖防依擬行欽此今看得禦史胡彥所奏相應議處合命下本部移咨都察院轉行陜西撫按衙門行令二寺今後凡遇萬壽聖節表文照舊差堂上官員賫進如果地方事有各官俱有差占許先期申請撫按衙門差委該寺首領或所屬官一員代賫仍一面具實奏行本部以憑查考其堂上官往回亦不許在途遷延及枉道回籍以致虛曠誤事如違聴巡禦史參究奉聖防是欽此

揭帖

春坊揭帖

禮部尙書某今將某年某月某日早吏部兵部引奏請防事件開列於後

一吏部奏引選大小官員進士人等某人等共若干名請防又奏各衙門辦事進士歷事監生共若干个請防又奏考驗過三考役滿吏典若知印及上銀實撥當該免考吏某人等共若干名請防

司禮監請選官印子

一兵部奏後面跪的若干名是某等衛所某等官舍內若干名告替職若干名告襲職又有若干名告優飬若干名告優給是幼男婦女見在門外伺候又有若干名此告優養優給在衛所聴候俱有官吏保結明白查照黃選相同於例都該替職襲職優飬優給請防又奏後面跪的若干名是某等衛所某等官他父兄等項患風癱等病俱在原衛令他男弟等項前來替職俱有官吏人等保結是實查照黃選相同緣各官俱年未六十嵗查得舊例這等告的果有殘疾也準他替如今他們所告殘疾是實請防又奏先以欽準襲職優給官員具奏附選

司禮監請選官印子

書牘

定書札式

洪武三年上諭中書省臣曰今日於書札多稱頓首載拜百拜皆非實禮其定爲儀式令人遵又小民不知避忌取先聖先賢漢唐國寶等字以爲名字宜禁革之於是禮部定議凡致書於尊者稱端肅奉書答則稱端肅奉覆敵巳者稱奉書奉復上之與下稱書寄書答卑幼與尊長則曰家書敬覆尊長與卑幼則云書付某人其名字有天國君臣聖神堯舜禹湯文武周漢晉唐等國號相犯者悉令更之

皇太子與諸王式

洪武十二年六月壬申翰林儒臣議皇太子與諸王書則曰記問答諸王書曰記答諸王奉書皇太子則曰謹啟上攺皇太子與諸王書曰記諭余從之

文移

諸司文移式

洪武十五年閏二月甲申命禮部定諸司文移式先是以六部轄各布政使司都察院轄各按察司五軍都督府轄各都司衛所惟今吾等十二衛指揮使司系親軍王府長史司及防衛俱無統屬文移未定其式至是定議六部及親軍諸衛欲移文防衛皆由都督府行於本國境內都指揮使司轉達若五軍都督府及親軍並在京各衛欲移文長使司者皆由六部行於本國境內布政使司轉達其防衛及長使司申文亦如之其六部及京衛文移在外都指揮使司並直衛所由五軍都督府行之五軍都督府於各布政司並直府州由六部行之其於按察司皆內都察院行之著爲令

洪武十六年七月五軍都督府有事於都察院令經歷司呈院如行六部則經歷司於主事防互牒其在京秩三品者與本院平行仍故牒在京四品在外按察司帖下在京五品以下衙門行移文本院俱稱具呈惟太理審刑磨勘司與本院經歷司行移各道監察禦史止由本院與諸司無行

禮部志稿卷六十四﹤史部﹐職官類﹐官制之屬﹐禮部志稿﹥

欽定四庫全書

禮部志稿卷六十五

明兪汝楫編

頒令備考

制

制儀

凡大祀前三日陳設如常儀文武官各具朝服詣丹墀拜位鐘聲止儀禮司跪奏請陞殿樂作皇帝禦華蓋殿具皮弁服出陞座樂止鳴鞭訖贊四拜制官詣禦前跪制由東門出至制位稱有制贊跪宣制云洪武某年正月某日大祀天地於南郊爾文武百官自某日爲始致齋三日當敬愼之訖贊俯伏興樂作又四拜平身樂止奏禮畢

凡遣官祭祀前一日陳設如常儀次日各官具服於丹墀北向立皇帝禦華蓋殿具皮弁服鐘聲止執事官行一拜三叩頭禮訖儀禮司跪奏請陞殿樂作陞座樂止捲簾鳴鞭訖唱排班班齊百官一拜叩頭畢分東西立引禮引獻官詣拜位贊四拜平身制官詣禦前跪奏制俯伏興由東門靠東出至丹陛東西向立稱有制唱跪宣制【祭孔子則曰某年月日祭先師孔子大成至聖文宣王祭帝王則曰先聖歷代帝王】命卿行禮贊俯伏興樂作四拜樂止禮畢

凡制遣官代祀歷代帝王並旗纛孔子等廟前一日沐浴更衣處於齋宮次日還宮

洪武二十九年凡制遣使持節俱由東階左行

制樂【與朝賀同】

樂章典祀之曲氤氳滿殿香八音絲竹弄笙簧金石音韻彰匏土革木度鏗鏘髙捧降明香吾皇誠念詣神方不佞禍淫福善理之常

頒詔

頒詔諸蕃皇帝服通天冠絳紗袍出禦奉天殿樂作陞座禮部官捧詔書於寶案前用寶中書省官禮部官同捧至禦前呈奏以黃金袱裹置盤中置於案引禮導使者就丹墀拜位典儀贊拜樂作使者四拜興樂止承制官由中門出至丹陛上曰有制使者跪承制官宣制曰皇帝勅使爾某奉詔往諭某國爾宜恭承朕命宣制訖使者俯伏興樂作四拜樂止禮部官詣案捧詔降自中陛以授使者大樂振作使者捧詔至午門外置龍亭中侍儀奏禮畢皇帝還宮各司正官一員送詔書出國門外其賜蕃國印綬則曰皇帝勅使爾某國王印爾其恭承朕命如有賜物則並宣之

湔除

頒行湔除詔

每年十二月二十五日欽奉勅書一道湔除在京及南京見在任文武羣臣除贓罪外自本年十二月日以前所犯罪名紀錄在官者悉與湔除除謄黃通行外將原奉勅書次日面繳如遇免朝止將書隨本繳進本日黎明本部堂上官並儀制司官會同三法司官俱到左順門司禮監官到各官行一拜三叩頭禮跪翰林官以勅立授禮部官各官復叩頭禮畢禮部官以勅付儀制司郎中前行各官隨後由午門左門出俱到本部設香案於露臺上各官望闕行一拜三叩頭禮至川堂開勅謄黃頒行各衙門

湔除

成化元年禮部三法司曰新正在邇萬物咸亨在京文武羣臣除罪外自天順八年十二月二十五日以前所犯罪名紀錄在官者悉與湔除俾圖自新仍命有司行文於天下諸司

纂修備考

纂修官例

修實錄官

太祖實錄永樂初命曹國公李景隆監修戶部尙書夏原吉學士解縉禮部尙書李至剛總裁再命原吉及太子少師姚廣孝監修學士胡廣楊榮總裁太宗仁宗實錄英國公張輔少師蹇義少保夏原吉監修少傅楊士奇太子少傅楊榮太子少保金幼孜總裁太常卿楊溥爲副總裁大學士陳山張瑛續總裁宣宗實錄英國公張輔監修少傅楊士奇楊榮尙書楊溥總裁少詹事王直王英爲副總裁英宗實錄會昌侯孫繼宗監修少保李賢尙書陳文彭時總裁少卿劉定之吳節爲副總裁憲宗實錄英國公張懋監修少傅劉吉尙書徐溥侍郎劉健總裁尙書邱濬少詹事汪諧爲副總裁孝宗實錄初命少師劉健李東陽少傅謝遷總裁吏部侍郎張元禎詹事楊廷和學士劉忠爲副再命東陽少傅焦芳王鏊少保楊廷和總裁尙書梁儲爲副而監修則仍公懋武宗實錄則定國公徐光祚監修少師楊廷和少傅蔣冕毛紀少保費宏總裁後廷和冕紀皆去申命宏及少師楊一淸少保石珤賈詠而尙書毛澄侍郎羅欽順爲副後增侍郎吳一獻皇帝實錄定國公徐光祚尙書席書監修少師費宏楊一淸太保石珤尙書賈詠總裁

嘉靖實錄官

隆慶元年勅諭太師兼太子太師成國公等曰玆者恭修皇考世宗肅皇帝實錄已勅禮部采取事績命爾希忠爲監修官大學士階春芳朴以勤居正爲總裁官禮部尙書兼翰林院學士髙儀爲副總裁左春坊左諭徳兼翰林院侍讀姜金和等爲纂修官於元年六月初一日開館朕惟我皇考臨禦天下四十有五年功徳巍巍如天之大固未易以名言然其政令賞罰之施制作文章之盛言爲典謨動成規範其事布之天下其文具在有司可得而稱述玆命爾等稽古義例纂緝成編以佑後人貽萬世其一時吏職之稱否臣下之媺惡亦得附見以垂鑑戒爾等宜悉心綜理夙夜勤事毋忽以致遺毋誇以失實毋偏以廢公毋怠以玩歳殫乃心力用昭一代之令典以覲我皇考之耿光稱朕意焉欽哉

隆慶實錄官

萬曆元年勅諭太師兼太子太師成國公等曰朕惟帝王繼世而興纘承大業莫不有功徳之實敷布天下亦莫不有紀載之書垂示於後世典謨紀班班可考祖宗列聖代有實錄藏之天府洪惟我皇考穆宗莊皇帝淵毅夙成寛仁內植動符天心徳洽民心北狄南夷欵關獻馘外寧內戢遠至邇安𨿽臨禦僅六載而功烈邁軼百王非有紀述不足以彰盛美而播休光爾禮部其遵祖宗故事通行諸司采輯事實送翰林院纂修實錄其以太師兼太子太師成國公朱希忠爲監修少師兼太子太師吏部尙書建極殿大學士張居正太子少保禮部尙書兼武英殿大學士呂調陽爲總裁禮部尙書兼翰林院學士陸樹聲吏部右侍郎兼翰林院侍讀學士諸大綬禮部左侍郎兼翰林院侍讀學士王希烈詹事府掌府事禮部左侍郎兼翰林院侍讀學士馬自彊禮部右侍郎兼翰林院侍讀學士陶大臨太常寺卿兼翰林院侍讀學士掌院事丁士美左春坊左諭徳兼翰林院侍讀申時行右春坊右諭徳兼翰林院侍讀王錫爵爲副總裁右春坊右諭徳兼翰林院侍讀余有丁等爲纂修官一應合行事宜悉照例舉行欽哉故諭謹按永樂中詔重修髙廟實錄布衣陳濟與學士解縉等爲總裁而禮部尙書李至剛及講讀以下僅爲纂修官

又按國朝修實錄例以內閣大臣總裁而元勲上公一人監修獨髙廟實錄初以曹國公李景隆監修戶部尙書夏原吉副之後睿宗實錄復用禮部尙書席公書吏部尙書廖公紀蓋特典也

又按勲臣三世各再監修國史者英國公張輔子懋曾孫溶文臣再監修國史者夏原吉再總裁國史者三楊劉健張居正

纂修事例

遣官詣郡縣求志

永樂十六年六月乙酉詔纂修天下郡縣誌書命行在戶部尙書夏原吉翰林院學士兼右春坊右庶子楊榮翰林院學士兼右春坊右諭徳金幼孜總之仍命禮部遣官徧詣郡縣博采事迹及舊誌書

愼重修牒

正徳元年大學士劉健等言玉牒所以紀載宗支乃朝廷重事也今又及十年續修之期乞勅宗人府禮部查照所收文案明白送院續修但宗支日繁所司開送名爵諡號嫡庶行次婚配生卒年月類多闕漏不詳或相抵牾𨿽參互考訂終恐不得其眞謂宜定著其式移文各王府長史司子女己未請名受封婚嫁薨故之類如式造冊奏繳務令考據詳審謄冩眞正如有茍簡錯誤及視常怠玩者所司參究庶幾無誤修葺從之

更定進玉牒儀

正徳元年故事進王牒於文華殿行禮如常儀太常寺少卿兼侍讀學士楊時暢以爲玉牒所載甚重宜於奉天殿進呈庶盡尊祖敬宗之義上命內閣大學士劉健等與禮部議從其言乃更定儀注行之

玉牒事宜圖說

嘉靖二十四年九月初一日內閣題玉牒事宜禮部尙書嚴嵩等爲照玉牒紀載宗支以垂萬世系朝廷重事其制不敢不倍加詳愼其舊牒內有事當釐攺者理合開具上請臣等看得第一冊內例有總圖備載天潢世系於首所以表帝王之統合同气之親也切因世代未遠人數未多有紙一面列書代氏而以硃綫各系所出之子孫於下但近年以來宗蕃衍已倍於前其數不下累萬玆仍用前制不惟紙狹不足備載而字迹微眇硃綫紛亂難以尋檢不無遺漏混淆之況將來天支萬代愈難增續臣等竊意略仿古史世表之法以橫格分代數而列書其名氏於上其各派所出子孫則從而逓書於各派之下庶世次不紊一覽可見仍餘下方以俟後來增入臣等又思得玉牒之修當以帝系爲宗統其中𨿽有系長出但不有天命位在藩封如懿文太子秦晉二王不敢以加於成祖之前又有𨿽系長出但旣殤而追受封號如悼恭太子嶽懷王哀衝太子𨿽當以冊內載之不敢列於圖之前俱所以尊帝統也其無所妨如頴傷等王則仍書之又壽春王熙祖之長子仁祖之兄也南昌諸王仁祖之長子太祖之兄也俱在太祖有天下之後追封爲王今靖江王則南昌王之後也以太祖之聖子神孫視之則有堂從之分舊圖以列於帝系之前今移置本支之後亦所以尊帝統也以上諸事皆因舊圖而少加釐攺謹著爲帝王世系總表一冊上進奉禦批卑不可先尊亡不可先存著照今擬用

令提學官采輯

隆慶元年禮部奏纂修世宗實錄事迹令各省提學官采輯編彚賫送史館免差官采訪從之

纂修恩例

定實錄賞格

永樂元年上以太祖皇帝實錄將成命禮部預定賞格尙書李至剛以修元史賞例進上覽之曰此述前代興亡之迹今朕紀皇考神功聖徳貽範萬世豈可比而同之爾擬議非倫矣遂親定監修官銀百兩防幣六表裏織金紗衣一襲鞍馬一副纂修官各銀五十兩防幣四表裏紗衣一襲催纂兼謄寫官銀三十兩防幣二表裏紗衣一襲催纂官銀二十五兩防幣二表裏紗衣一襲謄寫監生生員儒士各銀十兩鈔三十錠防幣一表裏謄寫吏各銀八兩鈔三十錠防幣一表裏催督謄寫者鈔二十錠絹二疋辦事吏各鈔二十錠絹一疋

謹按錄成監修官總裁官以下與纂修官例有白金防幣或羅衣鞍馬之賜此外有催纂官謄寫官催督官收掌文籍官賞賚有差在局謄寫監生生員儒士謄寫吏典辦事吏典各色人匠皆及之

又按錄成之後例有遷官其監修總裁加秩則始自正統五年前固無之

又纂修官事故去任及監生事故去久近不一陞擢賞賚有差

議事備考

會議

覆奏會議事理

治二年刑科給事中胡金言我祖宗成憲或會舉官員或會問刑獄或會議政事此固良法美意然而所會舉之人所會問之刑容有未能悉當者姑以會議一事言之陛下卽位以來用賢納善出於天性故凢內外臣工交章累疏莫不欲罄一得之愚圖報萬一言𨿽未當亦防優納中間或有勅多官會議者然章下該部必緩至數旬積至數章累至數事然後報於該議者至臨議之際誦者不過槪論大略聽者或不能周知其詳疏條浩繁坐起疲倦類多遷就莫可致詰或云此見行條例或云此泛言難準甚至以人微而棄其言以勢重而附其說謂之會議而乃至於如此豈不有孤陛下采納之盛心哉乞勅該部此後凢會議章疏須預令會議衙門俱得徧閱事由無拘章疏多寡俱在五日內會議從容論辧各盡所長何者爲可行何者爲未當不以人廢言不以言徇勢庶所采者公論而所行者良法下禮部覆奏以爲會議舊有成規有半年一議者有半月一議者亦有五日內卽議者大要酌事勢緩急而爲次第也有會一二衙門議者有兼會公侯伯都督並翰林院詹事府國子監十三道禦史議者亦因事勢輕重而欲各伸所見也況今天下之廣建言者無日無之而諸司政務日不暇給若不拘章疏多寡事理巨細俱於五日內議得無講說太煩有妨政務乎上曰今後有要務關民情者半月內議之若利諸事果應急議者限五日議聞

會議先告節略

正徳六年八月監察禦史江萬實言朝廷凢大事必令會官議擬正欲合眾論之公以求事理之當然非素有一定之見豈能決擇於立談之間況竊聽於旁者每如堵墻機宻重務不免泄自今凡有會議先具揭帖送與議者至期乃議若事急者本日將議之先亦宜告節略仍禁諸人不得竊聼庶盡羣見而機事亦宻禮部議從之

會議建言

凡天下官吏軍民人等建言民情每嵗本部議定可否俱赴禦前奏過其間可行者移咨該衙門施行若泛言不切立案不行至於天下巡撫官各陳地方利則從各部會議具奏定奪

凡朝廷有大事當會議者該部奏請各部都察院通政司大理寺堂上官或掌科掌道官若合會武臣則五府管事官皆預合會儒臣則翰林院詹事春坊司經局及國子監皆預

嘉靖三十一年十一月內該本部題爲申明會議建言事查得大明會典內一欵凡天下官吏軍民人等建言民情每嵗本部會官議定可否俱赴禦前奏過其間可行者移咨該衙門施行若泛言不切立案不行又一洪武二十四年令在京衙門奉防爲格爲例及重事須會多官計議然後施行又一欵景泰四年令建言者該衙門詳細參看果有利國利民可行則行有假以言事報復讐怨者具奏治罪欽此參詳例意前後互凡事體重大及應該議擬裁斷著爲格例施行者然後多官集議凡建言民情亦須各衙門參詳應該會議之事然後本部會官定議非不論小事一該會議及未經各衙門詳看而輒會議也近來各處建言有稱撫按見行要得久遠遵守者則不待議有須行撫按勘報及知的確者則不能遽議有累經題奏欽依著之令甲難以變更者則不當復議若槪行會議似涉泛濫與先後例意不合又照洪武年間有直陳得失無事繁文之式永樂年間有驀越合干上司徑赴朝廷干冒之禁合無今後凡有建言民情本部卽行各該衙門參詳撫按查勘不能遽議者徑行勘覈累經題著令格不當更攺或中間稍有損益者徑自題覆違式違禁挾讐報怨者徑參治罪其事體重大應該議擬裁爲格例而一向未經題定或𨿽曾題定而時異勢殊應得更革者然後回報本部年終會議取自上裁其各該衙門參詳過徑行徑題參等項事件亦隨報本部年終具節略開坐題知庶防會議不濫事體可久等因奉聖旨是欽此

會議應與官

正綂十年五月禮部言天下諸司官吏軍民建言例會廷臣議行竊見宣徳中尙書蹇義夏原吉已解職務特詔與議正統初學士楊士奇楊榮楊溥輪畨會議今士奇榮已故惟溥尙在請學士陳循曺鼐馬愉參之上以溥老禮宜優間令循等與議

建言

禁建言假公營私

永樂元年癸丑禮部尙書李至剛上言以爲論道經邦必求賢才興利除害必開言路昔太祖髙皇帝勵精圖治聽納無遺三十年間化行俗美皇上卽位以來悉遵成憲廣開言路博采羣謀凡有可行無不聽納然無知小人往往假此爲名或搜求細事拑制諸司或懷挾私讐陷害良善或妄稱奏疏躱避差徭或馳騁小才希求進用甚者無稽泛言煩瀆聖聴𨿽稱興利除害其實假公營私誠宜榜示天下果有益國便民之事𨿽百工技藝之人皆許具實陳奏若官吏人等貪污顚倒曲直酷虐良善及婚姻田土軍民役等事必令自下而上陳告若有假以實封建言驀越上司徑赴朝廷干冒者治以重罪上可之

寛宥建言得罪

正統元年直六安州英山縣知縣賀完言書曰嘉言罔攸伏萬邦咸寧切見各處官吏人等先有上書陳言者本爲開張治道及軍民利病一時詞語鯁直犯冒天威遷降遠方及發充軍爲民以此人多畏罪保祿不肯進言乞取回量才擢用或仍復舊職庶使下情得以上達上命行在禮部議行

參詳建言

嘉靖三十三年禮部覆通政司議自今凡建言民情本部卽行各衙門參詳撫按見行小民稱便者徑行查照遵守應該撫按查勘不能遽議者徑行勘覈累經題著令格不當更攺或中間稍有損益者徑自題覆違式違禁挾仇報怨者徑參治罪其事體重大應該議擬裁爲格例而一向未經題定而時異勢殊應議更革者回報本部嵗終會議取自上裁其徑行徑覆徑參者亦報部嵗終開具節略奏聞報可

旌表備考

旌表總例

旌表節孝

諸司職掌本部據各處申來孝子順孫義夫節婦理當旌表之人直府州咨都察院差委監察禦史覈實各布政司所屬從按察司覈實著落州府縣官同里甲親鄰保勘相同然後明白奏聞旌表

大明令凡民間寡婦三十以前夫亡守志五十以後不攺節者旌表門閭除免本家差役

大明會典洪武間詔申明孝道凡割股或致傷生臥冰或致凍死自古不稱爲孝若爲旌表恐其仿效通行禁約不許旌表

嘉靖二年奏準今後天下文武衙門凡文職除進士舉人系貢舉賢能已經竪坊表宅及婦人已受勅詔封爲命婦者仍照前例不準旌表外其餘生員吏典一應人等中間孝子順孫義夫節婦志行卓異足以激勵風化表正鄕閭者官司仍具實迹以聞一體旌表又奏準今後節婦但系風憲官覈實本部𨿽有病故者亦奏準類奏旌表

嘉靖四年二月內禮部題爲旌表事查得節年捲內凡節婦該有司具奏到部行勘覈實案候類奏旌表間有覈實到部者或病故不與旌表緣查節婦必須年三十以下守節至五十以上者志行已定方許有司具奏但中間行勘並風憲官覈實往返經年加之官吏裏胥刁蹬又不可以嵗月計也所以一經行勘之後回文未及到部遂致抱節而死者容或有之此其平生志行堅定不獲表彰良可矜卹況奉明詔訪求特加旌表無非激勸風俗之盛典也合無今後節婦但系風憲官覈實到部者𨿽已病故應同見在亦準類奏旌表等因題奉欽依準議行欽此除欽遵外伏覩嘉靖三年四月十九日貞烈詔書內一欵孝子順孫義夫節婦有司開具實迹奏聞以憑旌表不許裏書人等掯勒刁難致令無由上達若守節年久果有貞烈實迹例該旌表而身故者一體奏聞舉行欽此欽遵今照各處有司援此將遠年已故孝子節婦一槪具奏乞要旌表今若不拘久近則自洪武永樂年間已故孝子節婦皆來奏擾有礙舊例相應再爲酌處覆奉欽依今後除正徳十六年以前身故者爲舊例所拘仍舊不準旌表其嘉靖元年以後民間果有孝子順孫義夫節婦未經有司具奏病故者遵照詔書內事理許其一體奏聞舉行照例旌表

嘉靖十年十月內禮部題爲旌表節孝事查得本部節年稿簿內開凡民間孝子順孫義夫節婦等項見行事例先據有司具奏到部仍行有司覆勘回文至日復行彼處風憲衙門覈實取具結狀到部案候類奏旌表中間多有六七十嵗以上年已衰邁而文移勘覆動經數年寵光未沐已先朝露蓋有抱節操行終身不獲表異之榮者臣等看得旌表節孝事例實爲朝廷激勵風俗之盛典所以必行再三覆勘者恐有僞爲無非欲考其實耳然至於文移輾轉動淹嵗月吏緣爲姦恩不下究亦不可不爲之所也覆奉欽依今後凡民間孝子順孫義夫節婦等項但系有司勘實具奏者免其覆勘徑行風憲官覈實若風憲官覈實具奏者免其再覈候每季終類奏旌表一次

凡節婦等項必系撫按衙門保奏方與覆題旌表其司府州縣衛所舉奏者俱咨都察院行彼處撫按衙門覈勘取結回部方與類題其已經奏過應該旌表者付精膳司類給勘合行各該原籍官司照例給與無礙官銀三十兩令本家自行起蓋牌坊除已故不優免外見在者仍照例優免二丁侍養身終之日子孫仍舊當差

類表節孝

正徳八年二月山東巡按禦史張璿奏山東賊所過州縣有子救父婦衛夫而死者凡百有十九人宜皆旌表禮部議以人多費廣宜準山西例於所在旌善亭側立石牌二各聯書姓名籍貫並疏其孝義貞烈大略於下仍官給殯殮費他凡被賊處有奏至者皆如例行詔下所司

類表貞烈

正徳十年二月旌表定遠居民方淳妻丁氏等俱不受賊污而死有司具實以聞禮部議定遠兵燹之餘公私匱竭立坊於門恐人眾不能徧及宜如近例刻石於旌善亭以彰貞烈人給銀三兩以助殮塟詔可

旌孝

定旌表孝行例

洪武二十七年靑州府日照縣民江伯兒以母病割脇肉食之不愈乃禱於岱嶽祠誓雲母病愈則殺子以祀神旣而母病愈竟殺其三嵗子以祭有司以聞上怒曰父子天倫至重禮父爲長子三年服今百姓無知賊殺其子絕滅倫理宜亟捕治之勿使傷壊風化遂逮伯兒杖一百謫戍海南因命禮部定議旌表孝行事例行於天下禮部議曰人子之事其親居則致其敬養則致其樂有疾則托之良醫投之以善藥至於呼天告神斯又懇切之至此爲人子所當然也臥冰割股前古無聞𨿽出後世亦是間見至若割肝殘害尢甚且如父母止有一子割肝刲股或至喪生臥冰或至凍死使父母無依宗祀永絕反爲不孝之大者原其所自皆愚昧之徒務爲詭異以驚世駭俗希求旌表以規避徭役割股不已至於割肝割肝不已至於殺子違道傷生莫此爲甚自今人子遇父母有疾醫治弗愈無所控訴不得已而割股臥冰亦聴其所爲但不在旌表之例詔從之

宣徳元年六月旌表孝子權謹等孝行上諭行在禮部尙書胡濙曰孝者人道當然賢智之人不待勸勉中人以下須激勵乃能爲善旌表之意正如此若權謹則朕所知謹質實人也宜旌之使人人見而思奮其於治道豈不有益

例外旌奨

嘉靖三十年二月該巡撫宣府右僉都禦史劉【闕】直隸巡按禦史胡宗憲各題稱開平衛軍人萬國正因母董氏病危割肝救療母愈身亡乞要旌表本部查有會典不許旌表前例難以題請移咨都察院轉行該管衙門徑自以禮表異優卹

例外不準旌表

宣徳元年五月行在禮部奏錦衣衛總旗衡整女母病篤刲肝煮液飲之而痊宜旌表上曰爲孝有道孔子曰身體發膚受之父母不敢毀傷剖腹刲肝此豈是孝若致殺身其罪尢大況太祖皇帝已有禁令今若旌表使愚人效之豈不大壊風俗女子無知不必加罪所奏不允

旌節

守節未旌而沒

治十六年十一月掌國子監事禮部右侍郎謝鐸奏臣祖母趙氏守節四十餘年未防旌表而歿請以本身應得誥命移爲旌表之恩禮部覆奏上曰趙氏準與旌表鐸應得誥命仍給之

貞節已故追旌

治十七年旌表直隸太倉州民顧妻兪氏貞節舊制節婦已故者不與旌表之列中書舍人顧守元奏臣父棄背時母兪氏年僅二十四嵗遺腹有臣甫及三月臣旣生復嬰險疾每見臣疾勢危迫輒欲自縊保防成立又教誨之臣竊科第以有今日皆母氏力也有司舉臣母守節艱苦之狀禮部行勘得實例當旌表類奏之際臣母不幸卒於官邸禮部拘例不爲覆奏使臣母一生苦節冺滅無聞實爲可憫伏乞一體旌表則臣母𨿽死猶生而臣之志願亦永畢矣禮部覆奏許之

姑婦同旌

成化二十一年十二月福建武平縣奏本縣民王宗安妻鐘一娘夫亡守節年已八十有九其子英妻鐘妙賢亦守節三十八年禮部奏一娘已老恐以例覆勘而先婦死終不能沾恩乞先旌之妙賢則仍待覈實上以姑婦一節可嘉命俱旌之不必覆勘

表四節之門

成化二十三年二月桐城縣陶氏有婦三世四人夫亡皆守節無二志有司以事聞上曰朝廷旌表節義所以激勵風俗然通都大邑有司僅舉一二𨿽所遺者多而亦可見全節之難也今陶氏一家之內三世四婦相繼守節蓋有所視法而然誠天下所罕有者其卽旌表爲四節之門不必如例覆勘

旌未嫁節

宣徳元年九月監察禦史尹崇髙奏諸曁縣孟氏女蘊許嫁縣學生員蔣文朂未嫁文朂充貢入監爲禦史病卒蘊年才二十號哭歸蔣氏執喪三年甘守苦節年已六十乞旌表其門上謂行在禮部臣曰夫死婦守節世恆有之此女但許嫁能執婦禮守志不二可謂貞女人所難能者宜旌表以勵風化

例外旌奨

嘉靖二十九年十二月該浙江東陽縣知縣鄭綺奏稱本縣民人趙惟機妻郭氏事姑至孝乞要旌表本部查無旌表孝婦事例移咨都察院轉行巡按衙門許有司量行旌表以勵風化

命婦表貞烈例

隆慶二年旌表山西石州生員喬芝母蘇氏及其女車同軌妻喬氏爲貞烈之門蘇氏者副使喬應光妻也隆慶元年九月十三日北兵攻陷州城蘇氏義不受辱攜其女喬氏入井其同居王氏等十人亦相繼赴井死事聞禮部言蘇氏𨿽業已受封而貞烈異常又能率居民等同時殉節宜一體旌表詔從之

禮教備考

鄕飲酒禮

申明鄕飲酒禁

治元年國子監生張裕言天下有司行鄕飲酒禮齒徳不稱者或濫與賔席有齒徳者或終身不與況酒食太丰非惇本化俗之意乞命所司禁止禮部會議宜申明禁約上如議

舉行鄕飲酒

洪武五年詔天下舉行鄕飲酒禮上以海內宴安思化民俗以復於古乃詔有司舉行鄕飲於是禮部奏取儀禮及唐宋之制又采周官屬讀法之旨參定其儀在內應天府及直隸府州縣每嵗孟春正月孟冬十月有司與學官率士大夫之老者行之於學校在外行省所屬府州縣亦皆取法於京師其民間里社以百家爲一會糧長或里長主之百人內以年最長者爲正賔余以齒序坐毎季行之於裏中大率皆本於正齒位之說而賔興賢能春秋習射亦可通行焉所用酒肴母至奢靡若讀律令則以刑部所編申明戒諭書兼讀之其武職衙門在內各衛親軍指揮使司及指揮使司凡鎭守軍官每月朔日亦以大都督府所編戒諭書率僚佐讀之如此則眾皆知所儆而不犯法矣制曰可

附考

邱濬曰按先儒謂鄕飲有四一則三年賔興賢能二則鄕大夫飲國中賢者三則州長習射四則黨正蠟祭【黨正國索鬼神而祭祀則以禮屬民而飲酒於序以正齒位】今世所行惟存一鄕大夫飲國中賢者耳

又按鄕飲之名始於成周漢唐以來亦間行之然無定制我太祖禦制大誥有云鄕飲酒禮敍長幼論賢良別姦頑異罪人其坐席間年髙有徳者居於上年髙淳篤者並之以次序齒而列其有曾違條犯法者列於外坐不許幹於善良之席主者若不分別致使貴賤混淆察知或坐中人發覺主者坐以違制姦頑不繇其主紊亂正席全家移出化外大哉王言其垂世警俗之意深矣謹按秦漢而下行此禮者一見於東平永平之郡學再見於晉武太和之辟雍三見於唐貞觀之鄕校習射

申明生員習射

正統二年江西樂安縣教諭鄭顒奏舊制生員學書習射皆有成規蓋欲文事武備不可偏廢近年以來専習文辭不嫻書射有負作養上命行在禮部申明舊制行之

徳政備考

卹養

給育孳生

永樂元年禮部言鄱陽縣民張公受妻徐氏一產三男宜循舊制賜鈔十錠米五石其所產子令兩家無子者代育每家月給米五斗事故罷給從之禮部又言直隸上海縣許安孫妻沈氏一產三男命循例優給

京城卹養

成化二年十二月禮部尙書姚防等言今京城街市多有疲癃殘疾之人扶老攜幼呻吟悲號非徒足以干天地之和而四夷朝使見之亦將爲其所議乞勅五城禦史拘審其有家者責令收管無家者收養上曰無問老小男女有家無家及外來者順天府盡數收入養濟院記名養贍無令失所

卹療

惠民藥局

永樂四年十二月上與侍臣語知京師之人多有疾不能醫藥者嘆曰內貯藥材廣而不能濟人於闕門之外徒貯何爲命太醫院如方制藥或爲湯液或丸或膏隨病所宜用於京城內外散施仍訪朝臣中有通於醫者俾分任其事又曰朕一衣一食不忘下人之艱猶於咫尺不能有濟何況遠外遂命禮部申明恵民藥局之令必有實局勿徒爲文具而已

振刷恵民藥局

嘉靖二十一年禮部左侍郎孫承恩上言邇者盛夏炎郁散爲疾厲都城內外之民僵僕相繼臣考之周禮醫師之屬有疾醫以掌萬民之疾病凡以惠元元重民命也乞命太醫院及順天府恵民藥局依按方術預備藥餌於都門居民輻輳之處招諭散給庶阽危貧困之人得以有濟𨿽有厲气不爲災矣上曰頃聞疫气流行民多札瘥朕甚憫焉其令太醫院差官順天府措置藥物設法給恵上親撿方書制爲濟疫小飲子方頒下所司遵用濟民仍命禮部刊行

推廣給藥

上遣官施藥於朝天宮畢諭禮部曰朕祗承祐仰體生徳命官施藥濟民昨侍郎孫承恩等奏邊方軍民亦宜拯濟況今疲於徵伐之後豈免疾災玆一體施濟卽遣錦衣衛千戶同道錄司官一員賫赴宣大山西等處會同撫按官立法給散俾務均霑恵以廣同仁之義

遣官施藥治療

嘉靖三十八年上諭禮部近因春冷人多生疾令太醫院依方修藥隨病治療差官同錦衣衛官於九門分布給散立夏日止

掩骼

瘞流骸

宣徳元年五月陜西淳化縣丞吳整言自京師通州至河南兩岸多漂流骸骨乞官爲瘞之上諭行在禮部尙書呂震曰文王仁及枯骨丞所言當從之其卽施行勿緩

建言給山地爲義冢

正統十三年浙江左布政使孫原貞言杭州嘉興等府在城軍民多無祖塋凡有物故悉從火化棄骨水中非其故違法律良由山地各有業主故𨿽孝子慈孫亦莫能盡其安之心考之前代有漏澤園義冢之設乞勅該部會議行文各府縣查勘官民山地置立義冢繚以垣墻令彼悉得安厝免致暴棄事下禮部議之

閹禁

逮杖自宮

成化十年十一月辛未有自宮者三百一十四人先已奉旨謫戍皆逃至京師復希進用禮部以聞上曰錦衣衛其逮至重杖而訊之今後似此輩者所司無得擅收具奏仍嚴加禁約錦衣衛官奏執自宮者五十四人命枷項於禮部前並各大市街示眾前此自宮者甚眾日赴禮部喧訴求進尙書鄒干等以爲言有旨錦衣衛執之已而皆逃匿五十四人者猶喧訴不已因執以聞乃有是命

嚴行禁處自宮

成化十一年禮部奏近有不逞之徒往往自宮及其弟男子侄以希進用聚至四五百人告乞奏收羣眾閧然阻遏無計奏入有旨此輩逆天悖理自絕其類且又羣聚喧擾宜治以重罪但遇赦宥錦衣衛執而杖之人五十仍押送戶部如例編髮海戶當差是後有再犯者本身處死全家邊遠充軍禮部仍移文天下禁約成化二十二年禮部以自宮求進者累有處斬事例而往往不遵𨿽發充軍爲民到彼卽逃近復千百成羣在部告擾乞行禁處上謂此輩相效成風不畏明憲命巡城禦史同錦衣衛坐城官嚴督五城兵馬司官並其所主之家俱逮送錦衣衛自宮者痛杖五十不分新舊充軍爲民悉逓原籍還家仍令所司羈管毋容外出所主之家法司議罪以聞

自宮希用王府

治三年正月襄陽之鄰境頻年旱荒民有自宮者王俊等十六人襄王見淑奏乞畱府應用禮部言俊等故違禁例長史不能諫王請並治以罪命逮問俊等罪訖仍發原籍爲民長史姑宥之

查奪閹人濫賞

正徳元年禮部以大學士劉健等言南海子閹人選入千餘蟒龍玉帶之賞太濫覆議謂私閹累有禁例其潛住京城者宜力加斥逐蟒衣玉帶之濫賞者請命司禮監查究追奪上是之私閹令通查舊例申明禁約而嚴治其敢犯者

禮部志稿卷六十五

欽定四庫全書

禮部志稿卷六十六

明兪汝楫編

臣禮備考

辧儀等

官儀尙左

吳元年十月丙午命百官禮儀俱尙左攺右相國爲左相國左相國爲右相國余官如之

給事禦史爭坐次

景泰元年給事中李侃與禦史朱瑄同事會坐侃坐瑄左十三道監察禦史陳述等連章劾侃六科給事中李實等又奏欲坐禦史左命禮部會官議尙書胡濙等言先奉宣宗皇帝聖旨禦史給事中照品級坐從之已久給事中張讓等奏近因禦史朱瑄給事李侃爭論坐次命廷臣會議議者言六科十三道俱系朝廷近侍風憲官今後在內則先近而後遠給事坐禦史左在外則先正而後從禦史坐給事左奏槁已成都察院左都禦史陳鎰獨不肯署務令攺議臣竊惟六科十三道系朝廷近侍風憲官言責所系國家治否所關今上皇播遷未返天象垂戒方嚴百姓流移四時旱澇苗蠻猖獗黠猾凶頑爲臣子者自宜同心協力以濟爲心獻忠效謀以宗社爲事其朱瑄李侃所奏已付之廷議自有公論爲禦史者當俟聖斷柰何於先啟爭端之朱瑄則回防不言後辧曲直之李侃則痛加參奏同惡相濟假公營私鎰叨總臺憲自當推原理法之重大彰無我之公卻乃阻抑近侍挾制多官會議罪實在鎰並禦史陳述等俱當明正其罪帝曰今多事之時爲臣者正當同心協力防國保民禦史給事中俱近侍官乃常以私忿攪擾朝廷禮部其會官議以聞尙書胡濙言已奉聖斷只依品級序坐今張譲所奏無容別議從之

內閣近侍官班次

景泰二年戶部尙書兼翰林院學士陳循奏內閣系掌制誥機宻重務衙門近侍之職莫先於此永樂初年本閣官員凡遇聖上視朝立在金臺東錦衣衛在西後因不便移下貼禦道東西對立已爲定例近日因兩衙門官俱上奉天門奏事五府官𨿽品髙皆立西檐柱外獨六卿序立東檐柱內遂使內閣官無地可立此系朝廷不可不辧者昔孔子在宗廟朝廷一便言誠以禮法所在政事所出之處不可不明辧也又臣等叨防皇上擢任同知經筵事會講之日班或列於六卿之下恐識者笑玷辱此職自臣等始也又每午朝進近禦榻奏事臣所奏俱系制誥機宻重務不宜在五府六部奏雜事後孔子曰君子無所爭必也射乎古人大射之禮尙且如此況於聖明禮樂文物之朝內閣經筵神明制作之所可以茍乎下禮部議覆詔常朝內閣學士與錦衣衛官東西對立經筵日同知經筵官序於尙書都禦史上午朝翰林院先奏事

官員拜禮

洪武二十年冬十月重訂官員拜禮其一凡朝見稽首頓首五拜乃臣下見君上之禮先稽首頓首四拜後一拜叩頭成禮稽首四拜者百官見東宮親王之禮其見父母亦四拜其餘官長親戚朋友相見止許行兩拜禮

申飭官儀違越

隆慶四年都察院左都禦史葛守禮等言我朝設官分職品制截然具在乃人情務於好上法制廢於因循沿至於今遂成陵替官名九品混若一途綱紀紊矣輦轂之下奢僣無節法守亂矣監司守令體統倒置士庶仿效悖逆成俗矣臣以爲宜申明禮制自朝儀始嚴令大小臣工各安名分守禮節以綱紀四方敢有違越者許各衙門長官並臣等及該科參究吏部仍察訪別處挽回陵替之風章下禮部請申明禁約從之

公侯伯駙馬朝參

治十五年舊例公侯伯駙馬朝參不置門籍至是防朝而無籍可稽錦衣衛請置門籍英國公張等奏勲戚大臣自祖宗定朝儀以來皆與文武品官事體不同宜如舊禮部覆奏命公侯伯駙馬朝參如舊不許逸惰

南京官儀二議

嘉靖十六年南京禮部尙書霍韜言元旦冬至萬壽聖節臣下拜賀皆行十二拜禮惟南京行八拜禮不宜獨簡出制帛文武百官俱吉服騎導於郭門之外拱立路隅帛過乃退而一嵗兩送或失之煩乞一嵗一行六科遇部院三品以上大臣引馬遜避臣前具奏奉有明旨而抗違不遵如故殊失大小相臨之禮疏下禮部覆言三大節在京有宣表致詞及制俱舞蹈山呼行十二拜禮導送郊外至日止行八拜禮此祖宗舊制非臣下敢自爲隆殺似難輕攺其送制帛儀𨿽無舊典無非敬事郊廟之儀每年二次舉行無容別議且六科遇部院大臣引馬避遜旣有明旨自當遵守得旨慶賀制帛禮儀俱照舊六科道路遜避照在京一體遵行

定部院謁見禮

嘉靖四十四年以部爭禮儀奏令禮部會同禮科詳議部院謁見禮儀以聞禮部尙書髙儀等覆奏憲臺職司綱紀其威儀體貌系百僚具瞻不當因人隆殺選郎𨿽居要路然品秩班行亦六曹儔侶豈宜獨示優崇祗緣事權所在莫敢誰何故節年禮儀逓相引重甚至大臣仰揖司官訛以訛非所以一體統而崇遜譲也自今考滿官見都察院一如見部禮以杜紛爭其九卿翰林等官由吏部後門者亦不得徧揖四司報可

勲冑乘轎禁例

嘉靖三十六年禮部題該給事中黎良題稱伏覩孝宗皇帝欽準條例內一欵在京堂上文職四品以下及五府管事在京在外鎭守守備等項公侯伯都督等官不分老少俱不許乘轎違者參問其餘軍職若上馬拏交牀出入擡小轎者先將服役之人問罪指揮以下參問京衛調外衛外衛調邊衛俱帶俸差操欽此近見在京公侯等官乘轎者多亦不知何所據依而倡爲此風也臣又疑英國公張懋在先朝亦常乘轎蓋聞先朝任其才而優其老亦人惟求舊杖於鄕杖於國之意耳乃出於一時之特恩要不可援以爲例也夫何近年以來無分老少不辧公侯厭馬弗乘乘轎相競其罪有不可逭焉者伏望陛下俯賜綸音責令乘轎公侯伯等官從實具奏回話務見朝廷曾否錫予法制有無違礙如果故違憲章擅作威福各加法制其有隱情不行具奏認罪者許科道官備訪指名劾奏仍勅禮部再行申明舊例以後公侯伯等官如有仍前違制乘轎者見任者革去管事帶俸者量減俸米各永不推用等因題奉聖旨這本說的是今後兩京五府及在外鎭守守備等項公侯伯都督等官皇親駙馬在京四品以下文職在外除巡撫都禦史其都布按三司以下官員俱不許乘轎兵部尙書下營之日也只許乘馬其餘軍職不許上馬拏交牀出入乘小轎但有違的在內聼科道在外聼巡按禦史糾劾從重罰治應參問降調的照例行該衙門知道

定班行

駙馬班次

洪武三年命定駙馬都尉班次禮部奏按宋制駙馬班次出入皆依官品今駙馬官職當依百官由西門出入其班次品級當在百官之上如一品在一品之上二品在二品之上從之

朝參官員坐次

洪武十六年詔定朝參官員坐次凡奉天門賜坐公侯至都督僉事坐於門內守衛指揮坐於都督僉事之後稍南六部尙書及署都督府事官坐於門外皆東西相向六部侍郎十衛指揮應天府尹國子祭酒翰林院官僉都禦史坐於西角門內若華蓋殿則公侯及都督僉事坐於殿內尙書及署都督府事官坐於鹿頂內皆東西相向六部侍郎及十衛指揮應天府尹國子祭酒翰林院官諫官僉都禦史坐於鹿頂外東西相向

侍班官員

洪武二十三年詔更定侍班官員禮部奏定今後文武官除分詣文華殿啟事外凡遇陞殿各用禮鞋照依品級侍班如有違越失儀者從監察禦史儀禮司糾劾東班則六部堂上官各司部掌印官都察院堂上官十三道掌印禦史通政使司大理寺太常寺應天府正佐官翰林院侍讀侍講學士修撰編修春坊學士光祿寺欽天監正佐官尙寶司太醫院官五軍斷事官及京縣正佐官西班則五軍都督及首領官錦衣衛指揮各衛掌印指揮給事中中書舍人

三司奏本序次

天順七年七月福建三司官以賊情事聞其奏本先布按二司後都司上謂都察院官曰三司品有定制今失序如此其行事可知其禁約各處三司奏本序次悉如品級若都布二司有犯該按察司覈之者送巡按禦史鞠問違者重罪之

南京會議坐次

成化五年閏二月禮部右侍郎葉盛言在京法司凡遇審錄俱於承天門東西分爲四行列坐公侯駙馬伯東班前行都督等官後行尙書都禦史侍郎等官西班前行通政司大理寺佐貳官並六科掌科給事中後行及禮部會議民情俱於闕左門東直房中序坐尙書左右都禦史等官坐於上侍郎副都禦史等坐於下通政司參議大理寺寺丞等官東傍六科掌科都給事中西傍俱有次序南京乞如北京坐次從之

南京公侯班首

嘉靖三十四年八月該南京魏國公徐舉撫寧侯朱嶽因習儀互爭班首訐奏該本部尙書王賔覆防得徐舉朱嶽一則以革任未革爵又有奉祀之命謂公當先於侯一則以守備南京坐府掌事欲以侯而先乎公臣等謂照朝廷班序以爵之大小爲先後而事權非所論故守備之任可以公亦可以侯而班爵之制公爲先侯次之魏國公徐舉以元勲世臣爵列上公𨿽因言官論列奉旨革任緣有奉祀之命爵祿固存非若文臣罷閒遂不得有列於朝之比撫寧侯朱嶽守備南京事權爲重然慶賀祝願臣子同情天威在上不違咫尺固未有朝廷之上可以不於其爵而於事權者又況徐舉原系欽定班首先後之間亦自較然惟是二臣以世勲大臣之貴當廣眾森嚴之地互相忿爭大失體統鴻臚寺鳴贊閻曲序班王汝徵職掌朝儀不能據禮糾正反爲阿曲均屬有罪合命下移咨南京禮部行令今後一應習儀序班致詞稱賀俱以徐舉爲首表賀僉名朱嶽先之伏乞天語嚴加儆戒俾各安分守毋得妄爭其鳴贊閻曲序班王汝徵似應量加罰治以儆其餘奉聖防是著徐舉充班首官今後不許妄爭閻曲王汝徵各罰俸一个月欽此

申飭南京公聚儀節

嘉靖十五年南京禮部尙書霍韜言禮儀定式京官三品以上乘轎官員相遇回避有等制甚明也邇者南京文武官無論品秩崇卑皆用肩輿或乘女轎街衢相遇卑不避尊舊年給事中曾鈞騎馬衝尙書劉龍潘珍兩轎之間鈞尋與龍互相訐奏臣禮官也乞申明禮制俾臣有所遵守詔下禮部都察院會防以聞時禮科都給事中李充濁等給事中謝廷蒞等及南京給事中曹邁等各抗章謂近侍之臣不當逥避又雜舉公會案次得與尙書同列以証之章俱下所司旣而韜謂禮部尙書夏言指使充濁言引避不與議左都禦史王廷相乃與禮部侍郎黃宗明張璧議覆曰臣等按大明會典京官常朝儀條內公侯序於文武班首次駙馬次伯一品以下文東武西依次序立其班列之定體如此又大宴儀條內云公侯駙馬伯文職四品以上及學士陞殿東西侍坐六科都給事中中左門序坐六科給事中丹墀東西坐其宴之定體如此又公聚序坐條內云在京法司會官審囚俱於承天門外東西兩行列位公侯駙馬伯列於東班督府等官列於西班通政司大理寺佐貳官並六科給事中列於西班後行禮部會議民情俱於闕左門東直房序次尙書左右都禦史等官上坐侍郎副都禦史對坐通政司參議大理寺寺丞等官列於東旁六科都給事中列西旁南京文武衙門公事會集聚坐亦如之其會議序坐之定體如此又官員相遇回避條內云七品遇四品以上引馬回避五品引馬側立遇六品趨右譲道而行其回避之定體如此又觀給事中敎塲比試與五府侯伯大臣並坐選官賜酒飯與吏部尙書對坐與兵部尙書侍郎並坐此皆會典之所不載夫尙書侍郎一也在吏部則對坐在兵部則並坐亦非定體矣但與大臣一時同事禮體之變又如此必欲從變推類衡決常禮亦所不可今六科給事中朝參宴會遵常達變咸循理制其途遇九卿大臣亦皆引馬回避成規具在其南京六科給事中途遇九卿大臣立馬拱手不知所始禮典旣不該載事例亦無可查且皇明一王之制萬國同文豈以南北殊俗異政兩京文職四品以下不許乘轎已有定制其用蔽幃女轎出入皆違犯典章所宜禁止請勅南京諸臣四品以下遵制乘馬毋得輒用肩輿其六科途遇部院大臣亦如在京引馬遜避違者聼禮部都察院及科道糾正上從其議仍詔已後有故犯者必參治其罪

明職守

太常用儒臣

正統八年翰林侍講劉球言十事內一欵曰選禮臣以隆祀典今之太常卽古之秩宗必得淸愼習禮儒臣爲之然後可交於神明故舜命伯夷以惟淸意正在此今太常卿與少卿俱缺久無儒雅之臣考禮正儀於其間祀享寧無未防禮度寧無少乖宜選用諸儒臣爲之庶祀典克修命部院大臣集議覆球所言惟太常寺官當從之

分別司寺職掌

嘉靖十一年七月內禮部題該鴻臚寺卿王道中等題爲申舊例請宸斷以便遵守事又該通政使陳等題爲明職掌以正體統事奉聖旨該部一並防了來說欽此通抄到部查得大明會典開載通政司職掌一欵本司官職専出納帝命通達下情關防諸司出入公文奏報四方臣民實封建言陳情伸訴及軍情聲息災異等事又一欵凡天下臣民實封入逓或人賫到司須於公防眼同開拆仔細檢看事干軍情機宻調撥軍馬及外夷來降進貢方物急缺官員提問軍職有司官員並請旨定奪事務卽於底簿內謄寫略節緣繇當將原來實封禦前陳奏畢就於奏本後批寫旨意送該科給事中收轉該衙門抄出施行其進繳稅糧文冊勘合通關起解軍囚等項附簿明白止送該科收不須入奏又一欵凡在京大小衙門但系奏出不分公事私事並在外鎭守等項內陳情已事巡撫都禦史巡按等項禦史總兵副參及分守守備備倭等項武職宣慰宣撫招討等司及府州縣等衙門一應錢糧軍馬刑名乞恩認罪繳勅等項本冊俱赴本司投進又查得鴻臚寺職掌一欵凡謝恩見辭官員人等先於本寺報名該見辭及領勅繳勅或賜酒飯者預先日具本題知次日早俱於午門外行禮畢本寺官仍引赴禦前叩頭又一欵凡公差給繇官吏將文冊投下明日引入又一欵凡王府並鎭守守備備倭等官外夷宣慰宣撫招討等司進貢賫本人員天下諸司朝覲給繇官員並奏繳軍職文憑稽考公文完銷勘合及總兵等官會奏聲息等項本冊俱赴本寺引奏又一欵凡在外總兵等官奏報捷音本寺官引差來人於禦前宣奏又一欵凡復命朝見人員繳勅進題本及四夷朝貢人員進畨字文書俱本寺官接至西陛授內官捧進及查得嘉靖十一年正月該鴻臚寺卿王道中題爲朝儀事仰惟聖體違和暫免朝參數日卽今早臻勿藥獲遂康寧視朝之初誠恐面見面辭人員旬日所積會於一旦未免起數大多累動綸音久勞聖體合無以後凡遇免朝之日一應面見面辭官員午門外行禮該繳勅者本寺官員引領進繳其復命當引等項人員各令具本奏知庶幾聖明視朝之初起數減少不至於過勞等因奉聖旨是欽此臣等防得我朝分建百司以釐庶務而於章奏之復送案牒之往來又該通政司以總之紀其時日而考其出入名爲喉舌之司以防壅隔之也至於鴻臚寺之職止於整肅朝儀宣制命引領進奏人員於各衙門文案奏疏全不相干其各處王府及在外大小衙門差來進貢賫本人員及朝覲給繇官吏並在京在外復命謝恩赴任等項人員例該面進見辭者先期赴本寺報名本寺卽將朝見緣繇具本題知次日皇上禦朝之時本寺官次第引見其間或有繳勅領勅封進圖本及外夷畨字文書者俱從本寺官當禦前引奏接逓進呈非如通政司之實封可以開拆公文必須編號也其職掌之詳載在會典條目甚明但近來在外官員人等多有不明司寺職掌徑將實封本冊赴該寺投逓該寺亦或間與封進相承日久因以爲例非舊制也合無今後除在京衙門題本系有印信及官吏連名僉署者俱遵照舊規於左順門徑自投進外其餘一應職行奏本並在外衙門題奏等本俱從通政司投逓類封進覽其面辭面見人員應該繳勅領勅投逓圖本文書者俱從該寺先期題知臨朝引入面奏進呈不得擅將本冊收受封進仍進前項同寺職掌通行天下王府及大小衙門知會以便遵守再照得鴻臚寺先因聖體違和視朝之時誠恐起數太多有勞宣命題稱今後凡遇免朝一應面見面辭官員應該領勅繳勅者俱於左順門領繳復命等項人員俱從本寺具本奏知此蓋一時權宜之防耳今遂沿以爲例凡遇免朝卽謂不須陛見徑將勅書領繳非祖宗之制也況今皇上勵精圖治視朝臨政鮮有暇日正宜延見羣臣以宣徳意其領勅在外公幹事完回還人員正宜面奉天顏親進奏疏以通下情所據前事相應遵復照常舉行合無今後應該面見面辭及領繳勅復命等項人員𨿽遇皇上暫時免朝仍視朝之日於奉天門奏見庶使中外臣工皆知尊君之禮而於祖宗立法防範壅隔之意益嚴矣奉聖旨免朝日期領勅繳勅等項不系重大事情照該寺題準事例行其餘依擬欽此

受賞賜

定頒賜受賜禮

洪武三年九月上諭禮臣近頒賜之禮失序今後當以所賜物先置奉天門內引人入見聼宣諭後給若物在後與貢獻何異

洪武八年二月重定頒賜及迎接詔告儀凡朝官受賜於禦前跪受衣則服以拜賜皆五拜禮在官受賜者初四拜旣受賜復四拜

止賞賜辭免虛文

嘉靖十一年十一月內禮部題該巡按貴州監察禦史周�奏爲欽防恩賞乞容辭免事【云云】等因本部防得禦史周�奏要辭免賞賜一節固見本官處心廉譲不敢自有其功之意但查有前項勞績已經兵部議擬題奏欽依給賞乃系國家彞典似難準辭再照近來各處受賞官員不以誠體陛下褒功至意往往循習故事輒具疏辭免煩瀆天聼且差人賫進往返道路糜費供億非惟辭涉不情抑且有乖大體合無通行各該地方撫按等官除有誤恩濫及應該辭免者自合照例辭外其餘有功人員旣經覈實該部題奏欽依禮所當受者今後止許具本稱謝毋得輒復辭免以示虛文違者許禮科參究其今次禦史周�辭免賞賜合無行令祗領惟復聼其辭免奉聖旨周襗已賞了不準辭近來受賞官員往往具辭委的煩擾依擬行各該地方撫按等官今後有功人員該賞的止許具本稱謝不必辭擾欽此

儀從

武官公使人數

洪武三十年上以武官多私役軍卒逾法制命禮部考定其從人額數於是禮部議指揮及同知六人僉事及千百戶衛所鎭撫四人皆於正軍伍內取用輪畨更直每三日一易下直則歸隊伍操練凡衛所直六人守門二人守監四人守庫一人止選老軍充役每月一更直

洪武三年十二月詔定公侯儀從禮部尙書陶凱等考定以唐宋之制爲準於是賜功臣魏國公徐達以下儀從各有差

洪武十年八月壬申定官員儀從及公使人數初丞相大都督準侯例儀從用十五人從一品十三人正從二品九人三品七人四品五人五品四人六品四人七品三人八品九品二人至是議自從五品以上仍前例六品至九品比前例各減一人其各司聼差公使人數中書省禦史臺各二十六人六部各十人斷事司察院各八人應天府十五人上元江寧二縣各十人

洪武十三年三月癸巳詔以京衛軍士充公侯儀仗戶韓國公李善長魏國公徐達皆二十戶曹國公李文忠等皆十九戶侯皆十五戶先是以京民充之近因善長以老疾辭儀從故命易以軍士仍給之

凡官員鞍轡馬頷下纓並秋轡俱黑色不得用紅纓及描金嵌金天靑硃紅裝飾公侯及一品二品銀鋄鐵事件描銀防三品至五品銀鋄鐵事件油畫防六品至九品擺錫事件油畫防一軍民用鐵事件黑綠油防凡官員傘蓋不得用金繡硃紅裝飾公侯及一品二品銀葫蘆頂黑色茶褐羅表靑絹裏三檐雨傘油絹三品四品黑葫蘿頂餘同二品五品黑葫蘿頂靑羅表靑絹裏兩檐雨傘油絹六品至九品黑葫蘿頂靑絹表靑絹裏兩檐雨傘油紙軍民不得用羅絹涼傘止用油紙雨傘

在朝公卿大臣乘安車肩輿景泰間在京文職官自三品以上乘肩輿正統後因太監汪直奏革部覆得旨如景泰時行治間河南等道監察禦史奏禁約八人擡部議兩京及在外文武官員應乘轎者乘轎應乘馬者不得乘轎得防八人轎嚴加禁約

官司備考

公儀

郡縣禮生儀從

洪武二十年定縣禮生及儀從人先是命郡縣籍民充儀從及選民生資質祥雅者爲禮生遇迎接詔赦進賀表箋及春秋祭祀則令贊禮供事而郡縣富民夤緣有司假此爲名影蔽差役或因以爲姦至是事聞命罷之遇迎接詔赦之類以儒學生員贊禮畢仍令肄業儀從則以弓兵皂之徒爲之

都布二司慶賀序秩

洪武十五年廣東布政司使請於禮部曰本司秩從二品都指揮使司正二品正旦等節慶賀行禮請定著衙門禮部以聞上命行禮宜於布政司班列則以秩爲序

軍衛與有司行禮

永樂元年壬申巡按福建監察禦史周新言朝廷設立軍民諸司彼此頡頑兩非統屬今福建都司所轄各衛官每府官過衛門或道路相遇怒府官不下馬甚至鞭辱僕隸及各衛千戶所遇有公務不申本衛徑令有司理辦少或不從輒訶責吏典有乖治體請自今府官以公事至衛者行正道平禮相見道途相遇分道而行遇聖節正旦冬至衛官悉於府治行禮其千戶所遇有公務不許徑移文府縣亦不許淩辱有司官吏又開讀詔書乃各布政司職掌旣已差人於各府開讀衛所官一同行禮而都司又差人下衛所開讀科斂軍士筵晏餽送擾眾非一請今以後開讀詔書除附近府縣衛所一同行禮外抄謄遵守其邊海衛所亦從布政司差人開讀爲宜上悉從之命禮部行諸司遵守

慶祝拜禮

宣徳四年八月直隸安慶府潛山縣知縣兪益言洪武初凡遇正旦等節在外大小衙門慶賀禮儀俱行舞蹈山呼十四拜禮後來惟五品以上衙門進表之日行此禮至節日止於露臺上設香案告天祝壽行九拜禮固是定制緣五品以下不進表者尙多亦止行九拜禮臣下之心皆有未安宜仍舊行舞蹈山呼十四拜禮庶展臣子至敬之心從之

到任祭牲數

宣徳七年直隸廬州府英山縣知縣賀完奏洪武中定新官到任儀注凡新官到任父老人等導引入城徧謁神祠如儀致祭其儀物皆出於官若山川城隍等神俱用二牲其餘忠臣烈士用一牲今在外各衙門新官到任有用二牲徧謁祭告者有用二牲於城隍廟設壇總祭者其禮不一宜有定規命行在禮部議令羊豕各一總祀應祀神只於城隍祠從之

憲司與衛進表行禮

正統六年山東濟南衛指揮同知鄧鑑奏按察司與衛俱三品衙門舊例行文平關正綂初年以來按察司始札付各衛經歷司比者山東按察司進表之日令衛官赴司隨班行禮有違洪武禮制乞勅該部申明舊例行文平關進表行禮各於本衙門爲當上命禮部議尙書胡濙等言各衛與按察司平關未可從其進表行禮宜各於本衙門從之

京衛赴京行禮

景泰六年南京守備平江伯陳豫言江北和陽六衛綂隸督府凡拜表慶賀一切禮儀例應赴京行禮但諸衛分守江外所寄甚重一遇時節傾城官屬盡數渡江或值風濤甚至旬日不能還衛城池管鑰委付無所實非所宜禮部言六衛𨿽爲京衛實爲外衛無別關防不可不嚴且遠隔江濤往復不便今後請但令各衛長官一人及首領官一人入京行禮余悉畱衛治事從之

致仕與有司班次

成化十一年正月國子監祭酒周洪謨言時節行禮宜令致仕官與有司官依品髙下序列班次事下所司議禮部覆奏所言致仕與見任同乞通行天下遵守及受封官亦與致仕者同

官民相見揖拜禮

洪武五年三月辛亥命重定官民相見禮先是元俗官僚相見跪一足爲禮拜則叩首旣拜復跪一足屬官下人見上司官長卽引手於後退卻若避之然上甚厭之至是復定爲儀凡內外諸官每旦會公堂肅揖就坐幕官先揖長官退就幕署其屬官見上官必序立堂陛之上躬揖上官隨坐隨立拱手答禮幕官答拜如初見及以事出而還見上官再拜見幕官亦然上官拱手幕官答拜品秩等者互揖凡內外掾吏令史書吏宣使奏差人等晨謁長官階下一揖長官不答幕官拱手如節序及公參或差遣辭見俱兩拜長官不答幕官答凡典吏見幕官亦序立階下肅揖幕官不答如時節公參差遣辭見兩拜幕官拱手凡子孫於祖父母每旦肅揖若遠出旬日及節序慶賀皆四拜余尊長亦然若尊長之疎遠出旬日及節序慶賀兩拜

都禦史與禦史體式

治十七年十月巡撫遼東都禦史張鼐言臣竊惟都禦史之於禦史名器不無上下之別今巡按禦史余濂批語皆以上臨下之詞且臣若果恣意變法濂自當指實劾奏豈可不顧名分有失大體乞將臣放歸田裏仍命大臣及科道官辧別是非復斟酌巡撫巡按公會禮儀及移文體式通行遵守上下其章於刑部仍命與禮兵二部議濂亦上疏自辧以爲臣所謂不許擅變成法者乃爲都司衛所而言鼐因臣劾奏乃捃摭他詞欲致誣害且巡撫巡按事有關涉行令所司轉達亦事體因襲之舊於是禮兵刑三部議今後巡撫巡按公會文移宜各遵禮制都察院正坐禦史傍坐都禦史札付禦史禦史則具呈都禦史或有各屬相關事情應轉行者則抄案轉行其有事幹軍馬糧餉彼此相關仍行知會

申明一城衙門共開讀

景泰六年十一月參贊延綏軍務大理寺少卿曹璉言舊制凡朝廷頒降詔勅各衙門通行迎接於大衙門開讀以次衙門謄黃遵奉今往往不遵此例各別差人賫捧一城之內至開讀至五七次者且如綏徳一城有鎭守衙門官有衛有州而州所部衙門復無慮五六旣賫至鎭守等官處矣復頒之於衛衛又頒之於州州又徧頒於所部非惟煩防不敬抑且賫來人使往來重疊供給饋送不勝其擾乞勅所司申明舊制重行禁約從之

榜令

申明亭書罪犯

洪武十五年上諭禮部臣曰天下郡邑申明亭本以書記犯罪者姓名照示鄕裏以勸善懲惡使有所儆戒今有司槪以百姓雜犯小罪書之使良善一時過誤者爲終身之累𨿽欲攺過自新其路無由爾禮部詳議來言於是禮部上自今犯十惡姦盜詐僞干名犯義有傷風俗及犯賍至徒者書於亭以示懲戒其餘𨿽雜公私過誤非干風化者一切除之以開良民自新之路其自私毀亭捨除所懸法令及塗沒姓名者監察禦史按察司官以時按視罪如律制可

旌善申明二亭紀錄

洪武十七年壬寅命禮部錄有司官善政著聞者揭於其鄕之旌善亭刑部錄內外諸司官之犯法罪狀明著者揭於申明亭以示勸戒

振飭申明旌善亭

正統三年戶部廣西司主事張淸言洪武間設立申明旌善二亭所以勸懲善惡也近年有司視爲文具廢弛不舉將何以示勸懲廣西樂平府知府唐復亦以爲言行在禮部會議宜行天下府州縣修葺二亭復置板榜於內如有爲善爲惡之人備寫事迹掲於亭以勵風俗上命有司行之

禮部志稿卷六十六﹤史部﹐職官類﹐官制之屬﹐禮部志稿﹥

欽定四庫全書

禮部志稿卷六十七

眀兪汝楫編

聖學備考

聖覽

進覽大學衍義

治十五年江科給事中陶諧言經史繁多難於徧覽惟宋儒眞徳秀大學衍義一書簡而明約而盡乃治道之指南請以是書一置經筵以備進讀一置宮禁以備退覽庶益盛徳大業於無窮有防令禮部看議以聞禮部言衍義一書已命儒臣於經筵進講今諧復以爲言誠以治天下之大本大端莫要於此伏乞聖明俯納其言益勤聖學不獨外而經筵𨿽內而宮禁亦置一編用備觀覽則聖徳愈宏治道益隆矣納之

推行聖學

治十一年禮部覆奏部院大臣所言內一事曰推行聖學者請因今日所講之書驗古人已行之事獨運於心以謹用人之道上曰推行聖學朕自體行其餘俱從所議

經筵儀

初定經筵儀

正統元年禮部尙書胡濙等進經筵儀注先是少傅兵部尙書兼翰林大學士楊士奇少傅工部尙書兼謹身殿大學士楊榮禮部尙書兼翰林院學士楊溥言伏惟皇上肇登寶位上以繼承列聖下以統禦萬邦其根本在致力於聖學自古聖賢之君未有不由講學而能致治者也書曰王人求多聞時惟建事學於古訓乃有獲又曰僕臣正厥後克正僕臣諛厥後自聖後徳惟臣不徳惟臣繇是言之凡經筵講讀之官左右侍從之人必皆選正人用之君徳庶有成也於是上命太師英國公張輔等推舉講讀官以聞上賜勅諭以輔知經筵事士奇榮溥同知經筵事少詹事兼侍讀學士王直少詹事兼侍講學士王英侍讀學士李時勉錢習禮侍講學士陳循侍讀苗衷侍講髙谷修撰馬愉曹鼐兼經筵官翰林院春坊等衙門儒臣分直侍講又以太子太保成國公朱勇少保兼工部尙書吳中吏部尙書郭璡禮部尙書胡濙兵部尙書王驥刑部尙書魏源都察院右都禦史顧佐侍班至是禮部進儀注一每月初二十二二十二會講每日止用講讀官四員學士輪流侍班不用侍衞侍儀執事等官侍班講讀等官入見行叩頭禮東西分立先讀書次讀經或讀史每伴讀十數徧後講官直說大義惟在明白易曉講讀後侍書官侍上習書畢各官叩頭退

經筵會講禮儀

嘉靖攺元七月該本部題爲經筵事欽奉勅諭禮部朕惟講學修徳乃帝王首務玆欲於八月初二日禦經筵爾禮部其具儀並合行事宜來聞故諭欽此欽遵防同華蓋殿大學士楊廷和議得筵官經筵會講禮儀開坐上請節奉聖防是欽此

初禦經筵禮儀

先期講讀官撰四書經書講義各一篇務要明白簡當切於正道各豫置於所講書

會講禮儀

每月初二十二二十二會講先期司禮監官陳設禦案如前至期候上禦文華殿侍衞侍儀執事進講禮同但各官止行叩頭禮是日各官俱靑素衣服供事

侍班官

內閣六部都通大詹事府翰林院國子監光祿寺五府錦衣衞鴻臚寺六科【舊例禮科轉行】

【各科】太常寺【遇講讀之初例該祭】

講書官【兩班輪流】

詹事祭酒學士諭徳侍讀編修

展書官【兩班輪流】

翰林院修撰編檢等官八員

冩講章並起止官【兩班輪流】

中書等官八員

執事官

鴻臚寺堂上官一員錦衣衞堂上官一員侍儀禦史二員給事官二員鳴贊序班八員侍衞將軍二十員

嘉靖九年三月該兵部咨稱駙馬都尉鄔景和系是管領大漢將軍侍衞帶刀人員例該經筵侍班該本部覆題奉聖防是欽此

罷雜流官侍班

成化四年二月六科給事中十三道監察禦史皆言掌太常寺禮部尙書李希安發身道士不宜令預經筵上曰經筵之設所以講明道學關系甚重故侍從皆用文學之臣希安旣非儒流可罷侍班但令供禮官之職

經筵進講

洪武朝進講

髙皇帝干戈未戢文徳先陳軍旅之際延召名儒如戊戌之春卽召儒士許元葉瓚玉胡翰汪仲山李公常金信徐孽童冀吳履張啟敬孫履防食寧越行中書省日令二人進講經史敷陳王道卽位之後大開講筵靡間寒暑時發宏議覃爲訏謨有老師聞人所不能窺一班者如洪武三年二月禦東閣翰林學士宋濂待制王褘等進講大學傳之有土有人章上曰人者國之本徳者身之本人主有徳則人歸之如就父母有土有財自然之理徳不足以懷眾𨿽有財何用哉

十六年六月禦謹身殿東閣大學士吳沈等講周書國則罔有立政用憸人上曰國家不可有小人有小人必敗君子故唐虞任禹稷必去四防魯用仲尼必去少正夘不幸有小人如畜毒藥不急去之必爲身患小人巧於悅上忍於賊下人君若喜其順適任其所爲而不問以爲怨將在彼譬如犬馬傷人人不怨畜犬馬者乎沈曰小人中懷姦邪而其所言甚似忠信不可不察上曰然小人善於逢迎彼知人君所樂不顧非義乃傅防曰是可爲知人主不樂爲者不顧天下國家亦傅會曰是不可爲自古知人爲難知言亦不易也

十八年五月禦華蓋殿大學士朱善進讀心箴畢上曰人心道心有倚伏之機蓋仁愛之心生則忮害之心息正直之心存則邪詖之心消羞惡之心形則貪鄙之心絕忠慤之心萌則巧僞之心伏故人常持此心不爲情欲所蔽則至公無私自無物我之累九月命大學士朱善講周易至家人上曰齊家治國其理無二使家長幼內外各盡其分事事循理則一家治矣達之一國天下舉而措之朕觀其要只在誠實而威嚴誠則篤親愛之恩嚴則無閨門之失

二十年五月禦華蓋殿侍臣進講因論人之善惡感召不得其常上曰爲惡或免禍然無可爲之惡爲善或未防福然無不可爲之善人惟修其在已禍福聽天彼不然者時未至耳

二十六年秋七月選秀才張宗濬等俾隨詹事府左右春坊官分班入直文華殿侍講畢進說民間利害田裏稼穡等事間陳古今孝弟忠信文學材藝諸故事日以爲常二十八年十二月侍臣進講尙書無逸上曰國家以勤興以逸廢勤與逸理亂所繋成王時天下宴然周公作是書上自天命下至生民閭裏怨詛莫不具載朕毎反覆詳味求古今之用心書於殿壁朝夕省閱以爲鑑戒今日聞之愈益警惕

永樂朝進講

文皇表章經學時抒藻思永樂二年八月大學士解縉等進大學正心章講義上覽之至再曰人心不可有所好樂一有好樂泥而不返則欲必勝理若心能靜虛事來則應事去如明鏡止水自然純是天理朕毎朝退黙坐未嘗不思管束此心又思爲人君者但於宮室車馬服食玩好無所增加則天下自然無事

宣徳後歷朝進講

列聖相承崇師重道宣皇寫竟簡編丕降著述細旃之談流爲琬琰宣徳二年三月禦文華殿儒臣講孟子上曰伯夷太公皆歸文王武王伐紂太公佐之伯夷扣馬見何不同太公心在當時伯夷心在萬世無非爲天下計也二年冬十月禦文華殿儒臣進講易觀大象畢上曰古者帝王巡狩禮後世何以不行亦世勢不同也舜時五載一巡狩二月東嶽五月南嶽八月西嶽十一月北嶽一年徧天下五年又去後世人君一出千乘萬騎百姓供億不亦難乎成周十二年一巡已與虞時不同況後世乎予以爲治貴實效誠如古帝王選任賢良撫養百姓崇徳報功畢恊至公不患制度不一民風不振若以後世侍衞之眾徵求之廣欲行時巡之制難矣

二年十二月侍臣進講貞觀政要上曰唐太宗致治之美庶防成康實本乎此予謂安天下必先正其身未有身正而影曲上理而下亂者治國如栽樹本不揺枝葉茂盛君道淸靜則百姓安樂皆要語也

三年二月禦文華殿儒臣講舜典畢上曰觀二典三謨則知萬世君臣爲治之道不出乎此以閏月定四時天道以明奠髙山大川分別九州任土作貢地道以成克明峻徳協和萬邦人道以建九官十二牧後世建官不同不出乎此當時君臣都兪吁咈更相告戒用圖治功气象藹然何后世之不及也十月儒臣進講春秋畢上曰聖人匡世之功憂世之心備見此書當時先王禮樂法度日廢亂臣賊子接迹而起有此書而後天下皆知尊周又曰孔子以尊周爲本孟子乃以王天下勸齊梁何也聖賢之心無非爲天下計孟子時不有王者興何以解生民之塗炭遂賜講官坐命左右賜果茗

六年三月禦便殿命翰林儒臣進講大學平天下章畢上曰治天下不可無財用如生之者眾四語不必徵暴橫斂而國用有餘矣又曰秦誓曲盡君子小人情狀人君審此則好惡用舎當矣漢唐中葉小人幸位妨賢病國卒爲厲階聖賢之言萬世鑑

九年十二月翰林侍臣講周書畢上因論周之王業及成康治效曰當時皆以周之不造及成王定奄平淮東土始寧繼得罪人又大雷電以風王迎周公歸遷殷頑民而王室以安自是刑措四十餘年歷代八百則知始之震撼正天以維持鞏固之也譬如人之身不幸有疾加意調治所以培固元气克臻壽考天之所定豈偶然哉孝皇虛懷聽納天語叮嚀惟恐不盡治十七年九月召大學士劉健等至暖閣諭曰昨令李榮諭日講官陳善閉邪陳字當作敷陳又言他字未當不若啟沃之然不必深忌須直言無諱道理皆書中本有非是自撰若不說盡終無進益論思輔導皆所當言可諭講官不必顧忌昨似有顧忌耳是日天顏甚悅恐因此有所觀望故特示詳悉如此十八年三月張元禎上疏勸經筵講太極圖西銘性理諸書上嘉納之索太極圖一觀曰天生此人以開朕也世皇銳意典謨旣以無逸名殿時灑宸章刋爲注疏四年十一月上謂無逸一篇聖祖禦序洪範均治天下之法因命輔臣撰序刋布已復再注尙書名曰三要六年六月上諭內閣令翰林講官日輪一員將經書通鑑撮其有闗君徳政事與修省之道者直其義以贊所未曉庶心得其防而理自通大學士楊一淸等言自古經史大義盡具宋儒眞徳秀所撰大學衍義一書中請修先朝故事日令儒臣進講上曰大學衍義可令直解參以時事以開朕學若日逐進覽恐不得精冝五日一進不以寒暑廢庶得探索精研不徒勞精神虛延日月一淸等復請於經筵講官內與日講官各分爲兩班每逢三八日以次輪講臣等仍日輪一員侍班至於春秋月日和煦涼爽之時經筵日講俱照舊規惟三八日專講大學衍義上曰講學爲治之首君道當先朕虛懷以受卿等及講官盡心講說開誠啟沃以資朕學卿一淸等侍班賈詠等日輪一員如有召論不在此例至於春秋之時不必於三八日可以該朝兩宮之日旣免日講只於午後進講衍義庶並行而無廢乃命侍郎溫仁和桂萼張璁詹事董玘侍讀學士徐縉祭酒嚴嵩庶子穆孔暉諭徳顧鼎臣張璧許成名洗馬張瀚贊善謝丕更直進講十月上以日講論語曽子有疾章諭諸臣無忌還當補講又以講官董玘行立無讓之體令輔臣諭之玘自是見上屛息上謂其知攺令供職旣侍讀汪佃講洪範九疇不稱防上親講解其義謂輔臣曰人君盡倫理於上萬姓化於下倫序明而道大備福將自至以佃講讀遲鈍令吏部攺調外任因命內閣選擇翰林諸臣稱職者畱用不稱者量材除他官三月禦經筵國子監祭酒陸深奏講章爲內閣所攺上曰此故事也汝有所見當別疏具聞若任巳意必有雜說以亂理學

十年四月上幸西苑禦無逸殿命大學士李時翟鑾坐講時進講書無逸篇鑾進講詩風七月之章武定侯郭勛及九卿大臣皆侍講畢上禦豳風亭賜輔臣並勛等及翰林儒臣宴亭下退而勛等奏謝上曰朕以無逸殿豳風亭𨿽觀耕之所亦勤學所寓昨舉落成之禮因命輔臣進講賜卿等宴卿等當協心匡輔以躋太和十一年九月講官侍讀學士吳惠郭維藩進講旣退上諭輔臣李時等曰講官惠言省無益之費停得已之役維藩言去操切更張之獘務淳厚博大之體者云何卿等以朕意問之有可補救時冝者令條列以對於是惠疏言方今民窮財盡而宮殿興作不已采木燒磚大爲川廣蘇常之患此宜停罷各省嵗辦物料宜勅有司準以折色解京從冝置辦毋使民困於徵解之苦此宜節省且謂自鹽法阻壊糧艸攺折諸邊積貯空虛宜減價惠商疏通餘鹽其輸邊糧艸可仍復本色以爲足國經久之計維藩疏言今者士風漸漓一切好更張以取聲譽以譸張爲變通安靜爲迂腐嚴急爲才幹寛厚爲無能好惡任情不以爲恥如此則俗薄而政龎非細故也宜申飭臣工崇本實修職業乞於各衙門條陳之防擇其籌慮深長事可經久者方賜施行毋徇操切之論求人過甚立法太嚴庶防養成惇大之俗且請復庶吉士之選以育人才停選貢之例以疏壅滯疏上各報聞二臣頗有所指切上亦不罪也

十二年十月禮部尙書夏言以學士進講上制聞過篇賜之講

日講儀

正統元年二月定日講儀上禦文華殿內閣學士侍班不用侍衞侍儀等官凡日講官或四或六開讀初吉服五拜三稽首後常服止一拜三稽首先一日進講義其日講讀官先入直房候駕出內官傳宣入文華殿閣臣於屏左右講官於東西暖閣門南各東西立少選閣臣進屛內講官進屛南仍東西立候上口宣先生來同承防入稽首東西立讀書者先至禦前一揖向左盤旋二步至案展書壓金尺或壓兩旁或直或監執牙籖讀五過掩書一揖退讀經者亦如之以次進講進退之節皆如讀儀講畢壓金尺盤旋二步一揖退文華殿賜茶文華門賜酒飯一拜三叩首酒飯後俟進字畢進講史書如前儀講畢一拜三叩首一揖上出案舉手北向一揖時上日禦文華殿誦書講學至午後還宮

治間孝宗皇帝毎日講二次

治十八年十月武宗皇帝卽位大學士劉健等言伏覩先帝初年日講常至嵗暮不輟臣等擬於十一月初二日爲始伏乞聖明遵照先朝事例每日禦文華殿暖閣令臣等兩次進講則聖學可成太平可致實宗社萬年無疆之慶除經筵事冝俟明春別請今將日講儀注條上一伏覩皇上在春宮講讀論語尙書各未終捲今合於每日接續講讀先讀論語五徧次讀尙書五徧講官各隨卽講明講畢各官皆退

一講讀後皇上裁決政務有暇卽防字體隨聖意寫字一幅不拘多寡俟午講時臣等恭防進呈

一近午初時講大學衍義歷代通鑑纂要講畢各退一每日各官講讀畢或聖心於書義有疑卽問臣等再用直解務求明白

上曰朕以哀疚故久輟講今聞卿等述先帝顧命知講學誠不可緩其如期舉行正徳元年九月司禮監示欲免午講閣臣劉健等疏陳不可經書固聖賢大道通鑑乃古人事迹請如舊每日進講二次上曰已知之嘉靖六年毎月之三日八日用日講官二人講大學衍義閣臣一人侍賜茶酒飯如日講儀

隆慶六年毎日早閣臣及講官講畢各退上進暖閣少憩司禮監將章奏進覽閣臣等進西房候上諮問卽召至禦前敷陳疏中事情已乃率領正字官恭侍上還宮隆慶間毎日視朝畢卽禦講筵萬曆後以三六九日視朝不講餘日冬夏不輟萬曆九年閣臣請章奏重大事情先進後殿面陳及講祖宗訓錄出仍同講官進講史書儲宮備考

儲敎上

洪武元年正月以李善長爲太子少師兼詹事馮勝兼少詹事楊憲傅瓛兼府丞徐達兼太子少傅常遇春兼太子少保鄧愈湯和兼諭徳章溢兼贊善劉基兼率更令三月以劉基爲禦史中丞兼太子贊善十月以梁貞王儀爲太子賓客秦鏞盧徳明張昌爲太子諭徳上曰朕命卿等輔導太子必先養其徳性使進於髙明然後於帝王之道禮樂之敎及往古成敗民間稼穡朝夕論說日聞讜言使無非僻之幹積久以化他日爲政自然合道卿等勉之十一月命諸儒作鐘山龍蟠賦置酒驩甚禦制時雪賦東宮官各賜袍服

二年十一月建大本堂取古今圖書充其中延四方名儒敎太子諸王分畨夜直選才俊之士充伴讀上時賜宴賜詩商搉古今評論文字無虛日

三年四月命博士孔克仁等授諸子經定東宮官屬之制上召東宮官屬及王府官屬諭之曰輔導之臣猶法度之器先正已而後正人蓋徳義者正人之法度善惡者修身之衡鑑汝觀之梓匠𨿽有材木必加繩削乃能成器太子諸王必得賢輔開導贊助乃能成徳古人已行之事可爲鑑戒者采摭編次朝夕觀覽以廣知識亦有助於輔導羣臣頓首謝復顧謂劉基曰古賢聖之君不忘修省冨貴易驕必至於荒縱未有不覆基頓首曰陛下此言萬世之福也五年十二月復以宋濂爲太子贊善

六年七月以儒士桂彥良爲太子正字

九月命諸司常事啟皇太子重事乃奏聞上謂皇太子曰人君統天下人情物理必先周知然後臨事不惑吾自起田裏至於今日凡治軍旅理民事無不盡心恆慮故嘗深念古人爲治必廣視聽凡言之善者卽行之不善者𨿽不行亦思繹至再果不可然後置之夫慮事貴明處事貴斷庶防不汝生長宮掖未涉世故若局於見聞則視聽不廣且目𨿽能視不逾於閾耳𨿽能聽不越於庭而欲天下之務一一當理難矣汝冝親賢樂善以廣聰明逆耳必求其善順言必審其非汝其敬之七年正月上召太子宮臣諭之曰汝知重器乎對曰商彛周鼎上曰非也太子天下重器人有彛鼎尙知寶愛太子主器之重寶愛之者必擇端人爲輔朝夕與俱使熟聞善言不邇詖行以成其徳若委之便嬖近習是委重器於塗矣汝等日輔太子講論誦說必導之以正使其道明徳立才器充廣庶防他日克勝重任以副朕望九年正月太子諸王侍上曰汝等聞修徳進賢之道乎太子對曰儒臣講說知其略矣未領其要上曰藻率雜佩爲身之容恭遜溫良爲徳之容見於外者可以知內古之君子趨蹌有節升降有數周旋跬步不違矩度者其徳充也已徳旣修足以服人賢者彚進不肖者自去天下國家未有不治不知務此鮮不敗矣夫貨財聲色戕徳之斧斤讒佞諂諛杜賢之荊棘當拒之如虎狼避之如蛇虺溺於所好必爲其所防汝等愼之

十年十二月上諭李善長等曰人君聰明𨿽是天性然物理必察識而後知人情必諳練而後熟若臨事不熟驟然斷決恐未盡善旣行之後覺其非而欲攺之妨事已多前者令皇太子射奏朝臣啟事練習國政恐聽覽之際處置未當自今政事啟於東宮者卿等二三大臣更爲參決可否十二年三月上禦華蓋殿皇太子侍上曰比讀何書對曰商周之書上曰讀書亦知古君道否君道以事天愛民爲重其本在敬身人君一言一行上通於天下系於民敬以將之而後無不善善天必鑑之不善天亦鑑之一言善四海防福一行不謹四海罹殃可不敬乎二十五年九月以馮勝傅友徳李景隆藍玉詹徽茹瑺任亨泰杜澤楚樟康鐸楊靖皆兼東宮師傅等官二十六年正月上禦文樓太子侍上問近講經史何事對曰昨講漢書七國叛漢上曰孰曲孰直對曰曲在七國上曰此講官一偏之說冝言景帝爲太子時常投博局殺吳王世子以激其怒及爲帝又聽鼂錯之說輕意黜削諸侯土地七國之變實由於此若爲諸子講此則當言藩王必上尊天子下撫百姓無撓公法如此則爲太子者知隆親親之恩爲諸子者知盡君臣之義嘉靖三十二年二月上諭大學士嚴嵩等曰二王講讀朕聞昨秋止將尙書過口二三豈成學業自書入經先讀大學熟記徹講續以中庸卿導防字若何昔仰荷皇考恩敎子至慈之中朕不用力今日何事克善不令力學又誤矣嵩等對曰皇上追念皇考訓思令二王殿下力學臣等不勝欽仰先書入經乃聖賢敎人次第臣等去秋所進書程據舊儀以大學與尙書每日並讀並講當導諭行

儲敎下

請諭敎太子

治十年禮科給事中葉紳等言古帝王之有天下未嘗不以儲貳爲重敎諭爲急故早建太子以系天下之心預選宮僚以輔太子之徳所以享國長安率由玆道陛下以社稷爲重四海爲心旣早建太子以定大計矣今皇太子春秋漸盛新命加冠諭敎之道不容或緩宜令諭徳等官量授經書敎以誦讀正字等官量書字帖敎以仿習庶習與智長化與心成實社稷萬年無疆之休也章下禮部覆奏紳等所言敎諭太子實朝廷重大本之事乞賜采納詔待明年春暖以聞

皇儲四事

治十六年吏科給事中吳舜上疏言輔養皇儲四事一乞勅宮僚弗辭寒暑竭力供事而其所以爲敎必以仁孝禮義爲本一乞專設東宮師傅一二員求徳望素協如尙書吳寛侍郎謝鐸者今以舊官供事俟其功迹顯著然後加以師傅之銜至如詹事庶子下至校書正字等官亦必求中正之士出自進士正途者用之一乞勅皇太子延訪宮僚朝夕與處講求古之帝王言行以爲法戒仍以大小宮僚輪直進言務引當道一乞求正直素聞善於開導者三四人以充司直淸紀司諫之職仍勅皇太子虛已受言以爲他日納諫之地疏入上命禮部同吏部議處以聞尙書張升等言舜以太子天下之本必賴師傅輔弼之官朝夕啟沃宜賜施行其欲擇師傅並選補司直淸紀司諫等官則非臣等所敢擅議乞勅內閣大臣同各衙門堂上官議擬具奏上命姑已之

博選鴻儒充宮僚

嘉靖十五年監察禦史餘光言今者聖嗣誕生異日正位東宮統臨大寶宗廟社稷天地生靈所關非小而其本則在於蚤諭敎而已祖宗設東宮官屬如詹事府左右春坊司經局等官皆爲輔導而置請博選鴻儒充師保賓客之任以立敎於豫禮部議覆皇儲爲天下本當愼防養請以光言下吏部預訪人材俟冊立舉行報可

東宮出閣講學五事

嘉靖二十三年南京禮科給事中遊震得奏請東宮出閣講學因條陳五事一大明集禮皇太子加元服參用周文王成王冠禮之年近則十二逺則十五若出閣講學則年八嵗則猶未及元服也今東宮出閣未及冠期宜加便服以從安適俟年十二以上始行冠禮則講學不至過時一出閣講學之後宜習宮庭朝參之禮及臨見羣臣參決機務等事一皇太子始出就學禮文冝從簡便令講讀儒臣更畨陪侍隨事納忠不必盡拘講筵之禮庶可使之好學不倦一國初所定皇太子答拜禮非人臣所敢當宜聘有徳望大臣致仕年七十以上者使爲賓客不煩以職事優之拜禮乃爲得宜一仁宗宣宗在東宮皆監國視事故備諸官屬及憲宗睿宗皆八九齡故司直以下皆不備官今皇太子猶衝年講讀之外似不必備設宜漸簡正士儲之翰林察其徳業修舉者以次推補事下禮部部言請俟出閣之日備查累朝舊典防酌諸事宜以聞上然之

集議儲養要務

隆慶四年南京禮科給事中張崇倫等以東宮出閣屆期上言五事一崇孝敬以事君父二惇齒讓以賓耆舊三謹服器以養儉徳四勤接見以資輔導五愼選用以備官屬南京貴州道禦史楊邦憲等亦請擇簡講讀儒臣務略去禮文令其以經史諸書及國朝訓典從容勸講凡坊閒一切蕪雜之書悉屛去之內直之司必用老成質實者使隨事納規啟發尢易皇上尢當克謹身敎以敬天勤民惇仁尙儉之事親爲解說訓飭之斯儲養元良之要務章下禮部知之

禮科給事中張國彥四川道監察禦史李采菲南京禮科給事中張崇儉貴州道監察禦史楊邦憲等以東宮出閣各疏陳輔導事冝章下禮部尙書潘晟等覆言諸臣獻議𨿽殊大意有十曰愼選宮僚曰久任輔導曰精擇近侍曰親近師友曰內崇孝敬曰外崇齒讓曰仁體天地曰儉法祖宗曰欽崇正訓曰躬垂聖敎宮僚在閣臣吏部遴選得人上請久任左右近習在司禮監審擇質疑問難親接儒臣一切孝敬仁儉有闗儲敎者在皇太子遵修古以光睿徳至於燕閒之際質問所業時加訓迪則惟皇上加意議上報可禮部覆都給事中雒遵等奏東宮輟講之日除宮中溫習外冝於朔朢日令輔導講讀等官恭詣文華殿啟請半月內課程疑義庶養正之功緝熙無間上是之

皇太子出閣讀書

天順二年禮部請皇太子出閣讀書上命吏部禮部防翰林院定擬講讀等官及講讀以聞禮部進皇太子出講學儀注

一欽天監選擇四月初八日乙丑巳時吉

一是日早鴻臚寺報事官於文華後殿行四拜禮鴻臚寺官請東宮陞文華殿執事官導引至殿陞座三師三少並宮僚以次序立於丹陛上行四拜禮畢各官以次退出內侍官導東宮至後殿陞座以書案進每日侍班侍講讀官入分班東西立內侍展書侍讀講官以次進讀叩頭而退

每日讀講常儀

一每日早朝退後東宮出閣陞座內侍以書案進不用侍衞侍儀執事等官惟侍班侍讀講官入行叩頭禮畢分班東西向立內侍展書先讀四書則東班侍讀官向前伴讀數十徧退復原班次讀經書或史書則西班侍讀官向前伴讀亦然務要字音正當句讀分明讀畢叩頭而退一每日已時侍班侍讀講及侍書官俟東宮陞座畢入照東西向立侍班內侍展書先講早所讀四書則東班侍講官向前進講一徧退復原班次講早所讀經史書則西班侍講官向前進講亦然務要直言解說明白易曉講畢內侍收書訖侍書官向前侍習冩字務要開說筆法防畫端楷冩畢各官叩頭而退

一午膳後從容遊息或習騎射

一每日晚讀本日所授書各十數徧至熟而止

一凡讀書三日後一溫須背誦成熟遇溫書之日免授新書講官通講須曉大義

一凡冩字春夏秋月每日冩一百字冬月毎日冩五十字一凡遇朔朢及大風雨雪隆寒盛暑暫停講讀冩字一每日合用侍班官二員侍讀講官四員侍書官一員吏部禮部防翰林院選擬皇太子出閣侍班講讀等官以聞侍班官則吏部尙書兼學士李賢日侍不更太常寺少卿兼學士彭時翰林院學士呂原每人更侍一日詹事府詹事陳文少詹事劉日侍不更翰林院學士林文李絡劉定之侍讀學士錢溥每人更侍一日講讀官翰林院學士倪謙尙寶司卿兼侍講黃練尙寶司司丞兼編修萬安尙寶司司丞兼編修李泰左春坊左中允孫賢右春坊右中允劉翊左春坊左贊善牛綸右春坊右贊善司馬恂八人更畨四人一日侍書官太常寺少卿黃采中書舎人兼正字吳謙二人更侍一日上悉從之

東宮冠讀

嘉靖二十四年二月上諭禮部朕皇太子當冠並習講讀一應合行禮儀查照祖宗時舊例一一舉行卽各擬至當不必續奏已復奉聖諭東宮冠讀禮朕復思二三子各當行此各節次祖宗舊典俱在卿嵩防讀璧寀承恩查擬一一舉行禮部尙書費寀等言東宮冠讀儀節繁多一時未易盡習攷之周制文王年十二而冠成王十五而冠大明集禮防用文成冠禮之年近則十二逺則十五則在今日東宮殿下加冠似爲太早乞將冠禮暫勅停止先以童服出就講讀則事爲有序而禮不難行又會勳輔大臣言皇太子旣不便出閣乞命司禮監愼選老成端厚知書內伴恭伴讀書習字兼演習禮儀俟睿性漸開禮節日熟然後出閣講讀疏入上乃諭輔臣嚴嵩等曰朕先與卿等計定東宮冠讀遵祖宗法制舉行旣而禮官引文成之年歲不同累朝之令典謂爲未可卿等從而同之今只令輔臣該部挨當行之年具奏行禮嵩等因言皇太子數歲而冠原無定期不必盡泥文成之年伏乞俯從原定吉期或移取通利之辰遵奉舉行得防覽奏足見敬畏朕知已嵩復言東宮殿下時已十嵗今冠讀之諭一下中外忻傳合無是日稍減繁儀止取成禮此外或可頻接外臣漸廣視聽如冠禮暫輟或以童服出就儒臣時習講讀久之則睿性益開而知所嚴重矣得防冠乃成人之禮太子繼體承命之重必典禮具備方可行旣而復諭嵩東宮冠讀已聞中外只可移取通利之辰不宜暫罷問冠禮內儀物有絲巾何爲嵩言彼在束髮乃婚禮內物不用爲當又問廟見童服當是何服色嵩言今日之見系在內殿家人禮也比與宗廟大禮不同似應照常所用吉服行禮已奉諭東宮廟見等儀非一節卽今將入夏令恐難勉行俟秋爽舉未遲

選宮僚

永樂二年夏四月命僧錄司左善世道衍爲太子少師復其姓姚賜名廣孝賜勅諭曰卿秉性篤實學行老成今建儲嗣簡求賢輔以卿舊人特授太子少師夫太子天下之本必賴啟廸匡正輔成徳器尙勉盡厥職副朕眷倚之重又命禮部尙書李至剛兼左春坊大學士陞翰林院侍讀學士解縉爲本院學士兼右春坊大學士翰林院侍讀黃淮爲左庶子胡廣右庶子胡儼左諭徳皆仍兼侍讀翰林院侍講楊榮右諭徳仍兼侍講以翰林院侍講楊士奇兼左春坊左中允攺北京刑部主事尹昌隆爲左中允陞翰林院修撰李實右春坊右中允仍兼修撰命吏部左侍郎許思溫兼左春坊贊善陞翰林院編修陳仲完左贊善仍兼編修檢討王汝玉爲右春坊右贊善仍兼檢討陞國子監博士徐善述監察禦史王子沂俱爲左春坊左司直郎國子監助敎晁鑄刑科給事中王文貴俱爲右春坊右司直郎刑部司務楊正爲左春坊淸紀郎國子博士楊斌右春坊右淸紀郎教授程僖教諭黃貫俱左春坊司諫教諭張詳梁善俱右春坊司諫陞翰林院編修楊溥中書舎人姚友直俱爲司經局洗馬溥仍兼編修戶科給事中吳牧兼司經局較書吏科給事中梁質兼司經局正字陞敎諭劉眞爲較書訓導王雅爲正字天順二年三月吏部禮部防翰林院選擬皇太子出閣侍班講讀等官以聞侍班官則吏部尙書兼學士李賢日侍不更太常寺少卿兼學士彭時翰林院學士呂原更侍詹事府詹事陳文少詹事劉欽日侍不更翰林院學士林文李紹劉定之侍讀學士錢溥更侍講讀官翰林院學士倪謙尙寶司卿兼侍講黃諫尙寶司司丞兼編修萬安尙寶司司丞兼編修李泰左春坊左中允孫賢右春坊右中允劉翊左春坊左贊善牛綸右春坊右贊善司馬恂八人更侍四人一日侍書官太常寺少卿黃采中書舎人兼正字吳謙二人更侍

成化十四年二月皇太子出閣講學命大學士萬安戶部尙書劉翊禮部尙書劉吉提調講讀翰林院學士王獻詹事府少詹事黎淳翰林院學士謝一防右庶子汪諧洗馬鄭環羅璟更番侍班學士彭華侍讀學士江朝宗左庶子劉健左諭徳程敏政侍讀周經修撰陸鈛張升張頥更番講讀經攺左中允升攺左贊善修撰傅瀚兼較書太常寺少卿謝宇禮部員外郎淩暉兼正字通事舎人選除二員翌日攺鴻臚寺序班耿寧紀本爲之治十一年二月大學士徐溥等以皇太子將出閣講學請以太常寺卿兼翰林院侍讀學士程敏政侍讀學士楊守阯左春坊諭徳李旻司經局洗馬梁儲充侍班官太常寺少卿兼侍讀學士李傑太常寺少卿兼侍講學士焦芳侍讀學士兼左諭徳王鏊右諭徳王華洗馬楊傑侍讀劉機江瀾白鈛侍讀武衞左中允楊廷和右中允張天瑞左贊善費寵充講讀官編修兼較書吳儼靳貴禮部員外郎兼正字周文通大理寺右寺副兼正字劉棨俱更直供事又請攺敏政爲詹事兼學士陞鏊爲少詹事兼侍讀學士上俱從之仍命溥及大學士劉健李東陽謝遷提調各官講讀嘉靖三十一年八月命翰林院編修髙拱檢討陳以勤充裕王講讀官伴讀攺國子監助敎尹樂舜鄭守徳俱翰林院待詔侍書中書舎人吳昂吳應鳯

隆慶六年二月以東宮出閣講學命禮部尙書髙儀吏部侍郎張四維洗馬余有丁贊善陳棟充侍班官少詹事馬自彊陶大臨編修陳經邦何洛文檢討沈鯉張秩充講讀官檢討沈淵許國充較書官制勅房辦事大理寺左寺正馬繼文徐繼申充侍書官先是大學士髙拱等請選東宮輔導官僚防同吏部推舉上曰東宮官冝加愼選不必備員於是拱等疏名以聞上從之仍諭拱居正提調各官講讀

冊立議

隆慶冊立

隆慶二年正月禮部尙書髙儀等復上疏請立東宮其略言自古明王圖治忠臣謀國莫不以建儲爲重所以定國本安人心也恭惟皇上篤生元嗣已逾六齡主器得人臣民懽戴早建豫養冝在此時臣伏覩宣徳治中皇子皆二齡而冊立成化中皇太子六齡而冊立具在國史今皇子𨿽在衝年而舊典可據且奇表秀發睿質異常必冊立之儀旣行則敎養之道可舉惟皇上早從眾心擇日行禮實宗社萬世無疆之休疏入上乃許之曰卿等請建皇儲至於再三瀝誠彌切陳義甚正特允所請其擇日具儀以聞三月辛酉上禦皇極殿傳制冊立皇子爲皇太子命成國公朱希忠爲正使持節大學士徐階爲副使捧冊寶詣文華殿行禮故事冊立東宮次日百官上表稱賀卽詣文華殿上箋賀皇太子典璽官陳設太子座於殿中自嘉靖十五年殿易瓦及上禦經筵已設寶座正中於是禮部以皇太子受賀不當復設座殿內乃請上裁上命設於文華殿東廊西向

受朝儀

東宮未出閣受朝儀

隆慶五年正月大學士李春芳等言先朝故事東宮未出閣時閣臣以朔朢次日行謁見禮卽今春和乞命臣等舉行如例不惟臣等獲遂仰瞻之私而東宮殿下亦可閒習禮儀養成儲徳且今歲來朝官員咸願一覩睿容請於二月上旬之吉許臣等率諸臣於文華門朝見以慰天下臣民之心上許之命以二月二日謁見於是禮部奏上儀注一前期一日內侍官設東宮座於文華左門外西向至日錦衣衞設儀仗於門外東西一是日文武百官及天下來朝官員各具常服詣文華門外北向序立俟東宮具常服出陞座文武百官先入班贊鞠躬四拜禮畢分班序立鴻臚寺官引來朝官員詣前北向立本寺致詞贊鞠躬四拜禮畢皇太子還宮

稱禮

定臣下名稱

洪武三年命禮部考定百官及內官於皇太子前所稱禮並諸王前禮部尙書崔亮等防議百官及內使監官於皇太子諸王前稱殿下自稱名東宮官及本宮內使於皇太子前稱殿下自稱臣王府官及本位承奉司官於親王前稱殿下自稱臣百官在上前稱皇太子稱親王曰某王從之

啟事東宮稱臣

洪武十四年十月給事中鄭相同言國初之制凡啟事東宮惟東宮官屬稱臣朝臣則否蓋尊無二上之意今一體稱臣於禮未安詔下羣臣議翰林編修吳沈等奏曰東宮國之大本所以繼聖體而承天位者也臣子尊敬之禮何得有異相同之言非是請凡啟事東宮者稱臣如故從之

皇長孫讀書

永樂五年夏四月皇長孫出閣就學上召太子少師姚廣孝翰林院待詔魯瑄鄭禮等諭之曰人於學問常以先入之言爲主朕長孫天資明睿爾等冝盡心開導凡經史所載孝弟仁義與夫帝王大訓可以經綸天下者日與講說浸漬久涵養深則徳性純而器識廣他日所資甚大不必如儒生繹章句工文辭爲能也廣孝等稽首受命賜金織羅衣各一襲命大官給旦暮酒饌又召前禮部儀制司郎中兼右春坊右贊善李繼鼎至復以爲右贊善命侍皇長孫說書

【附】親王讀書

書堂在皇極門右廂講官以部臣或進士攺翰林官充之

二王講讀

嘉靖四十年禮部奉欽定二王講讀禮儀欽天監擇吉日時出閣內侍官先一日設椅子二把於北第一間書堂內坐西面東是日早輔臣三員率領各講讀侍書官共十二員伺候二王殿下同入北書堂內序坐定講臣等同各官進入行四拜禮畢各退於館外北廊拱候各官行禮畢裕王殿下就於本書堂裏間就坐景王殿下入南書堂裏間就坐輔臣三人各率該講讀侍書官分投進入授書講書其日內侍官捧書展於案上就案左立講讀官以次進立於案前授書各十徧訖令防先生毎喫酒飯內侍官答應各官出酒飯畢時再入侍書官進至座前看冩字冩畢講讀以次進講讀畢各官行一拜禮退臣等各看所冩字照例圏注於旁以備勸益次日以後每日早二王殿下分詣各書堂各官分投進見行一拜禮其授書講書防冩字並如前儀輔臣三員止侍書三日三日後各講讀侍書官皆知規矩已定徑自如儀授書講書防冩字輔臣皆不預至冩字畢二書堂每日總輪一內侍官捧各仿紙來內閣輔臣照例圈注二王殿下每日所讀書大學一本書經一本授書務要字樣眞正講書直說大意務要通曉三日一溫書就溫講仍進講章冩字先用影本以後冩熟對帖自冩【闕】各官酒飯止是初入書堂時令防說一次以後日不必再說只於講書罷令防與先生每茶喫內侍官答應嵗率爲常每年假日聖節前後通九日千秋節十日正旦初一至二十日花朝一日淸明一日端陽前後通三日七夕一日中秋一日重九前後通三日冬至前後通五日臘八一日除夕前五日每月朔朢各一日遇大風雨暫免遇大寒大暑該住歇時請防定奪

凡講讀侍書官俱於右順門南廊給與酒飯

先期一日各該內外執事官俱赴書堂演禮【此儀本部行內閣題請萬曆六年定諸王講讀儀循此小有增易】

嘉靖三十二年禮部言二王講讀舊規以二月八月初旬輟以五月十一月初旬今以閏三月請以四月輟講不爲例內侍書官每日啟王溫肄仍舊書百字送內閣圏注講讀等官每半月恭詣各府起居如王更欲授書進講及質問疑義字法各官亦得以自效詔可禮部志稿卷六十七

欽定四庫全書

禮部志稿卷六十八

明兪汝楫編

視學備考

視學釋奠

成化視學

成化元年二月上視國子監是日上具皮弁服躬詣先師孔子行四拜禮命少保吏部尙書兼華蓋殿大學士李賢太子少保戶部尙書馬昂兵部尙書王竑工部尙書白圭吏部左侍郎兼翰林院學士陳文吏部右侍郎兼翰林院學士彭時戶部左侍郎楊鼎兵部右侍郎王復分獻四配十哲兩廡翰林院官俱陪祀禮畢幸彛倫堂祭酒司馬恂司業張業講書畢駕還宮戊午上禦奉天門賜祭酒司業監丞學官及孔顏孟三氏子孫襲衣諸生寶鈔己未詔宴孔顏孟三氏子孫衍聖公孔緒等於禮部故事視學祭酒以下皆宴於奉天門至是免宴以緒等逺來特宴之

治視學

治元年三月上視學行釋奠禮禦彛倫堂授經於祭酒司業賜之坐講明日祭酒費誾率學官監生上表謝恩上禦奉天殿受之賜祭酒司業並三氏子孫及學官監生襲衣寶鈔等物有差又明日祭酒復率學官監生謝恩

增視學釋奠儀

治元年太子太保吏部尙書王恕言臣竊觀皇上視學釋奠儀注分獻官始終不拜恐非禮也臣愚以爲分獻拜位當在殿陛之下列於陪祭官之前上在殿陛上拜分獻官陪祭官俱在殿陛下拜上獻爵畢分獻官以次詣神位前奠爵訖復退於殿陛下原拜位立定贊送神上拜分獻官陪祭官俱拜似爲近禮臣讀禮記文王世子篇有曰凡始立學者必釋奠於先聖先師及行事必以幣今皇上嗣登大寶初幸太學卽所謂始立學也臣以爲釋奠當用幣爵亦當三獻今儀注無獻幣是行春官釋奠之禮非始立學釋奠之禮也似爲未安或以爲舊儀如此臣以爲舊儀是當從之或有差誤亦當更之以求乎冝不可以訛承訛也禮部覆奏自永樂以來列聖視學祭先師孔子儀注爵止一獻無奠帛之禮每年春秋二丁朝廷遣官釋奠有奠帛三獻爵之儀今恕所奏𨿽與永樂以來儀注不同然與見行丁祭禮儀無異合增入奠帛三獻爵其分獻官各就殿陛下與陪祭官俱拜則禮儀全備上曰分獻官拜禮準行余惟循舊制三月太子太保吏部尙書王恕言近陳愚見請皇上視太學釋奠先師孔子當奠幣用樂爵當三獻分獻官當陪拜伏奉聖防分獻官拜禮準行其餘仍舊臣竊又以爲我朝列聖卽位之後所行之禮有一行而不再舉者惟耕耤田及幸太學二事然耕耤有奠幣三獻齋戒省牲之禮何獨於幸學釋奠而乃不然乎昔太宗文皇帝將幸太學命禮部詳議禮儀尙書鄭賜言宋制謁孔子服鞾袍再拜太宗曰見先師禮不可簡必服皮弁行四拜禮其事載諸五倫書人以爲太宗尊儒重道之意超越前古今陛下釋奠先師而禮比先農則載諸史冊傳之萬世豈不爲盛事哉命復下禮部防議於是禮部及詹事府國子監翰林院春坊等官言禮記曰凡學春官釋奠於其先師注云釋奠者但奠置所祭之物而已無食飲酬酢等事以其主於行禮非報功也又云凡始立學者必釋奠於先聖先師及行事必以幣注云諸侯初受封立學行釋奠之事必奠幣爲禮也又云凡釋奠者必有合也有國故則否注云凡行釋奠之禮必有合樂之事若國有防喪則否又云太學始敎皮弁祭菜示敬道也注云學者入學之初有司衣皮弁之服祭先師以蘋藻之菜示以尊敬道藝也蓋古者見師之禮以菜爲質故始入學者必釋菜以禮其先師而學官四時之祭乃皆釋奠釋奠釋菜皆祭之略者也故以行禮而行釋奠則無幣差厚於釋菜之意卽今天子視學所行是也以報功而行釋奠則有幣卽今二丁所行是也三代之禮無所於考漢祀孔子未行釋奠唐制天子北面跪祭周廣順二年車駕幸曲阜始拜奠祠前宋大中祥符元年幸曲阜謁文宣王廟始鞾袍再拜至我朝太宗皇帝視學躬行一奠四拜之禮尊師重道蔑以加矣列聖相承率循無攺至成化元年始加牲用樂𨿽極尊崇之禮然旣非釋奠之正又非釋奠之全卒至紛紛實繇於此此則所謂有其舉之莫之敢廢者矣今恕言奠帛三獻之禮必須讀祝飲福受胙始爲全備原無舊典固難以擅行其欲比依先農之祀又系大明集禮所載洪武舊制亦難以擅攺宜但於視學之前致齋一日至期加幣一段樂設而不作余仍其舊庶防其可上曰尊先師當以禮旣成化初年有所舉惟孔子前加幣用太牢攺分獻爲分奠其餘儀物俱從永樂年例行

幸學頻行

嘉靖十年羽林前衛指揮使劉永昌疏言臣竊觀史傳皆以數幸大學爲帝王盛節我國朝幸學之禮僅於登極後一行之其於作興之道或有未盡伏望皇上每遇春秋開講經筵之始先期幸學拜祭先師仍禦彛倫堂進講宣諭賞賚如制則人心感奮而敎化大行矣詔下禮部議尙書夏言等覆言臨幸太學尊禮先師實帝王崇儒重道之盛舉我皇上經筵日講未嘗暫輟又於文華東室奉三皇二帝三王及周公孔子神位春秋開講祭告月朔躬行瞻謁近於西苑無逸殿落成命大學士坐講豳風無逸諸篇右文崇道之實誠遠邁前代矣顧臨雍盛事惟於登極一行而近日釐正先師祀典以來未嘗恭謁永昌欲於春秋開講先期幸學則歳且再行車駕太數臣竊擬明年朝覲考察防試之後天下大夫士防集之時冝一舉行上曰先師祀典旣正朕當躬謁如議以明年三月內舉行

視學觀禮

隆慶元年六月命禮部遣官行取衍聖公孔尙賢及翰林院五經博士顏肇先孟彥璞仍取孔氏老成族人五人顏孟族人二人馳驛來京以聖駕將幸太學也命公侯伯應襲子弟俱赴國子監習禮以禮部言視學在邇欲其迎駕聽講故也朝鮮國王李垣遣陪臣吏曹參判洪春年等賫表文方物馬匹慶賀冊立中宮賜宴賞如例春年等以上將幸太學乞畱觀禮許之

幸學隆施

隆慶元年八月癸未朔上幸太學行釋奠禮於先師命大學士徐階李春芳陳以勤張居正衍聖公孔尙賢吏部尙書楊博兵部尙書郭幹吏部侍郎趙貞吉分奠四配十哲兩廡禮部侍郎潘晟致奠啟聖祠畢上禦彛倫堂命武官都督以上文官三品以上及翰林院學士坐賜茶授祭酒司業經坐講上宣諭諸生曰聖人之道如日中天講究服膺用資治理爾師生其勉之甲申上禦皇極殿衍聖公孔尙賢率三氏子孫管祭酒事侍郎趙貞吉司業萬浩率學官諸生上表謝恩賜冠服鈔錠有差仍賜三氏子孫及祭酒司業宴於禮部

遣官釋奠

洪武初定制

洪武元年三月丁丑遣官釋奠於先師孔子初禮官奏周制凡始立學者必釋奠於先聖先師凡學春夏釋奠於先師秋冬亦如之漢儒以先聖爲周公若孔子以先師爲禮樂詩書之官若禮有髙堂生樂有制氏詩有毛氏書有伏生可以爲師者蓋四時之學將習其道故釋奠各以其師而不及先聖惟春秋合樂則天子視學有司總祭先聖先師是則漢時釋奠亦略可見矣魏正始中使太常釋奠於辟雍晉釋奠皆於國學東晉成穆孝武皆親釋奠隋制國子監每嵗四仲月上丁釋奠先聖先師州縣學則用春秋仲月唐初釋奠儒官自爲祭主直書博士姓名敢昭告於先聖許敬宗奏請令國子祭酒爲初獻詞稱皇帝謹遣仍令司業爲亞獻博士爲終獻縣學則令爲初獻丞爲亞獻主簿及尉通爲終獻永爲禮制武徳貞觀中皆以二月親幸國子監釋奠耀景龍中皆皇太子釋奠於太學元中詔春秋釋奠以三公攝事著之常式若遇大祀則用仲丁州縣用上丁宋元因古禮而損益之今冝定制以仲春仲秋二上丁日降香遣官祀於國學以丞相初獻翰林學士亞獻國子祭酒終獻上然之至是遣官致祭牲用牛羊豕各一幣一白色籩八實以形鹽槁魚棗栗榛菱芡鹿脯豆八實以韭葅醓醢菁葅鹿醢芹葅兔醢筍葅魚醢簠簋各二實以黍稷稻梁豋一實以太鉶二實以和犧尊象尊山罍各一實以醴齊盎齊事酒樂用大成豋歌樂四配位牲用羊豕各一幣一白色籩四實以形鹽槁魚棗栗豆四實以芹葅兔醢菁葅鹿醢豋一實以太簠簋各一實以黍稷其從祀十哲兩廡各籩二實以栗鹿脯豆二實以菁葅鹿臡簠簋各一實以黍稷先期皇帝齋戒獻官及陪祀執事官俱散齋二日致齋一日前祀一日淸晨有司立仗百官具公服侍班皇帝服皮弁服禦奉天殿降香獻官捧由中道出至午門外置龍亭內儀伏鼓吹導引至廟學是日獻官法服並執事官集齋所省饌省牲告充告腯視鼎鑊滌漑告潔至日丑前五刻執事者各實祭物於器獻官及陪祀執事官各就位監禮監祭官閱陳設糾不如儀者贊禮唱有司謹具請行事唱迎神樂作獻官及在位官皆再拜樂止贊禮唱奠幣獻官詣盥洗位搢笏盥帨出笏詣大成至聖文宣王神位前樂作獻官搢笏上香奠幣出笏再拜以次詣兗國復聖公郕國宗聖公沂國述聖公鄒國亞聖公神位前並如前儀復位樂止贊禮唱進俎樂作獻官至大成至聖文宣王神位前搢笏奠俎出笏以次詣四配神位前如前儀出笏復位樂止贊禮唱行初獻禮獻官詣爵洗位搢笏滌爵拭爵以爵授執事者詣酒尊所搢笏以爵受酒以授執事者出笏樂作獻官詣大成至聖文宣王神位前跪搢笏上香祭酒奠爵出笏樂止讀祝官取祝跪讀訖獻官俯伏興再拜以次詣四配神位前並如前儀亞獻終獻儀並同初獻但不用祝行終獻禮時贊禮唱行分獻禮分獻官詣盥洗位搢笏盥帨出笏詣爵洗位搢笏滌爵拭爵以爵授執事者出笏詣十兩廡神位前搢笏奠帛上香祭酒奠爵出笏俯伏興平身復位贊禮唱飲福受胙初獻官詣飲福位再拜跪搢笏奉爵者以爵進獻官受爵飲福酒奉胙者以胙進獻官受胙以授執事者出笏俯伏興再拜亞獻官以下皆再拜復位贊禮唱徹豆樂作掌祭官各徹豆樂止贊禮唱送神樂作獻官以下皆再拜樂止讀祝官取祝捧幣者捧幣各詣瘞位獻官詣望瘞位東西各二人以炬燎火俟半燎實土半坎贊禮畢其祝文曰惟王徳侔天地道冠古今刪述六經垂憲萬世玆維仲【春秋】謹以制幣牲齊粢盛庶品式陳明薦以兗國復聖公郕國宗聖公沂國述聖公鄒國亞聖公配尙饗徵儀備考

親徵遣將

詔定軍禮

洪武元年閏七月詔定軍禮中書省臣防諸儒臣議古者天子親徵所以順天應人除殘去暴以安天下自黃帝習用干戈以徵不享此其始也周制天子親徵則類於上帝冝於大社造於宗廟禡於所徵之地及祭所過山川師還則奏凱獻俘於廟社後世又有宣露布之制若遣將出師則授以節鉞亦告於廟社禡祭旗纛而後行宋又有祭告武成王之禮歸則奏凱獻俘然後天子論功行賞於是歷考舊章定爲親徵遣將諸禮儀奏上詔並從之

親徵儀【見職掌】

遣將出師儀授節鉞禮儀前期拱衞司設大將軍次於午門外兵部官備節鉞陳於奉天殿內架上內使監設禦座於殿中侍儀司設大將軍拜位於丹墀中道稍西又設授節鉞位於禦前俱北向設內贊位及授節鉞官位受節鉞執事位於大將軍受節鉞位之北東西相向百官侍立位於文武樓之北東西相向通班贊禮位於大將軍丹墀拜位之北通班在西贊禮在東引大將軍二人位於通班之次其餘侍衞陳設如朝防儀是日鼓初嚴侍儀導從官入迎車駕次嚴文武官具朝服入侍立位大將軍朝服入立候於丹墀之西北所部將士鼓吹皆於午門外鼓三嚴皇帝服武弁服出樂作陞座樂止鳴鞭捲簾報時訖引班引大將軍就丹墀拜位贊禮唱鞠躬拜樂作四拜興樂止引大將軍由西陛陞西門入內贊接引至禦前唱鞠躬樂作再拜興樂止唱跪搢笏大將軍跪搢笏授節鉞官取節鉞至禦前跪承制興立於大將軍之東北宣制訖先授節次授鉞大將軍以次受訖以授執事者執事者跪受立於西唱出笏俯伏興樂作大將軍出笏俯伏興復再拜樂止自西門出執節鉞者前行至位分立於左右樂作贊禮復唱鞠躬四拜興禮畢樂止皇帝興樂作還宮樂止大將軍出勒所部建旗幟鳴金鼓正行列擎節鉞奏樂前導百官以次送出

告祭廟社儀與遣官奏告廟社禮同就命大將以牲幣行一獻禮師還則陳凱樂俘馘於廟社門外而祭告之與出師祭告儀同

祭武成王廟儀前期二日有司請大將以下次及省牲位於廟南門外前一日及諸將陪祭官詣廟所致齋執事者於齋所肄儀大將省牲廩犧令牽牲自東過大將軍前省訖詣神廚視鼎鑊滌漑遂烹牲大將還齋所執事者灑掃陳設至日淸晨讀祝官於大將幕次僉祝版執事實祭物於器訖大將以下具服入就位贊禮贊拜大將以下皆再拜訖贊引引大將詣盥洗所帨訖詣武成王神位前搢笏上香奠幣出笏再拜興詣配享神位前如前儀復位贊禮唱進俎贊引復引詣武成王神位前搢笏進俎配位前亦如之復位贊禮唱獻官行禮贊引引詣爵洗所贊搢笏受爵滌爵拭爵以授執事者出笏詣酒尊所搢笏受爵酌酒以授執事者引詣神位前贊跪搢笏受爵三祭酒奠爵讀祝官讀祝訖大將興再拜詣配位前如之復位初大將行禮時贊引引分獻官各詣兩廡神位前分獻如正獻禮贊飲福受胙引大將詣武成王神位前跪搢笏飲福酒受胙出笏興再拜復位徹豆贊賜胙正獻官免拜分獻以下皆再拜贊禮唱望燎執事者以祝幣詣燎所大將望燎燎半贊禮畢以次出禡祭軍牙六纛儀與祭武成王同但奠幣行三獻禮大將初獻次將亞獻終獻不進熟

奏凱儀先期大都督以露布聞大將未至前一日所司設大將次於午門外內使監官陳禦座於午門樓上前楹當中南面侍儀司設大將拜位於樓前北向諸將位於大將之後文武百官位於諸將之南文東武西奏凱樂位於大將位前協律郎位於奏樂位之北司樂位於協律郎之南俱北向贊禮位於樓前大將拜位之北文武官侍立位於兩傍諸將侍立位於文武班之北俱東西相向大將侍立位於諸將之北東向引班舎人位各於所引官之北東西相向又設獻俘位於樓前少南獻俘將校位於獻俘位北刑部尙書奏位於將校之北皆北向又設刑部尙書受俘位於獻俘西東向設露布案於內道正中南向受露布位於案東西向承制位於案東北西向宣露布位於文武班之南北向至日侵晨大將以下入就侍立位皇帝常服乘輿出升樓卽禦座侍衞如常儀大將以下就拜位贊拜大將以下皆四拜退就侍立位贊奏凱樂恊律郎執麾引樂工就位司樂俛伏跪請奏凱樂恊律郎舉麾鼔吹振作徧奏樂曲其曲隨事撰述樂止司樂跪唱謹奏樂畢恊律以下以次退凱樂初奏將校引俘侍立於兵仗之外樂畢贊宣露布承制官承防以露布付受露布官詣露布案跪受由中道南行以授宣露布官宣訖將校引俘至位刑部尙書跪奏曰某官某以某處所俘獻請付所司奏訖退就受俘位俟防其就刑者立於西廂東向以付刑官其宥罪者樓上承制官宣防曰有勅釋防樓下承傳宣防釋訖贊禮贊所釋之俘謝恩皆四拜呼萬嵗者三將校以所釋俘退如有所賜就宣防賜之大將以下就拜位皆四拜搢笏舞蹈山呼萬歲者三出笏復四拜乃出文武官就位四拜搢笏舞蹈山呼如常儀復四拜班首稍前跪稱賀致詞訖俯伏興復位及眾官復四拜禮畢乘輿降樓還宮百官以次出外論功行賞儀前期內使監陳禦座香案於奉天殿如常儀尙寶司設寶案於殿中侍儀司設詔書案於寶案之前誥命案於丹陛正中之北設皇太子諸王侍立位於殿上之東北設承制位於殿上之東宣制位於丹陛誥命案之北吏部戶部禮部尙書位於殿上之東南設大都督府兵部尙書位於殿上之西南應受賞官拜位於丹墀中序立位於丹墀西南受賞位於誥命案之南受賞執事位於受賞官序立位之西每官用捧誥命捧禮物各一人俱北向余陳設如期防議是日鼓三嚴執事官各就位皇帝服衮冕禦輿以出樂作陞座樂止捲簾鳴鞭報時訖皇太子諸王具衮冕自殿東門入樂作至殿內侍立位樂止受賞官入就拜位樂作四拜樂止承制官跪承制由殿中門出吏部戶部禮部尙書由殿西門出立於誥命案東承制官至丹陛中南向稱有制受賞官皆跪宣制曰朕嘉某等爲國建功宜加爵賞今授以某職賜以某物其恭承朕命宣畢受賞官俯伏興樂作再拜樂止行賞受賞官第一人詣案前跪搢笏吏部尙書捧誥命戶部禮部尙書捧禮物各授受賞官以授左右出笏俯伏興復位余官以次受賞訖承制官吏部尙書等俱至禦前復命退復位樂作受賞官皆再拜樂止搢笏鞠躬三舞蹈呼萬嵗者三出笏俯伏興樂作復四拜樂止樂畢皇帝興樂作至謹身殿樂止皇太子諸王還宮受賞官及文武官以次出至午門外以誥命禮物置於龍亭用儀仗鼓樂各送還本第明日進表稱謝如常儀

獻俘

徵倭獻俘

嘉靖三十五年十二月該提督軍務工部尙書趙文華奏稱擒獲賊首陳東等三名倭首辛五郎等四名及首賊徐海首級函解到京乞要獻俘奉聖防禮兵二部查議來說欽此該本部防同兵部防得陳東等本以華民背逆天道勾引倭奴辛五郎等侵擾內地流毒三省惡逆深重罪不容誅玆當奏凱之辰宜舉獻俘之典臣等謹查的大明防典獻俘事冝開具奏請其倭賊陳東等七名一面押送法司訊罪一面行欽天監擇吉獻俘其徐海首級法司驗收候陳東等取決之日一並通行傳首梟示浙江閩廣沿海地方永爲倭逆入犯之戒等因奉聖防這備制所擬都依行欽此

前期禮部告示文武百官具朝服詣午門前行慶賀禮先一日內官監設禦座於午門樓前楹正中是日早錦衣衞設儀仗於午門前禦道之東西敎坊司陳大樂於禦道南西北向鴻臚寺設贊禮二人於午門前東西相向設文武官侍立位於樓前禦道南文東武西相向及刑部獻俘官位於午門前禦道東稍南西向設獻俘將校位於午門前禦道西稍南北向引禮引文武官東西序立獻俘將校引俘列於午門前西邊文武班之後候文武班齊獻俘將校引俘至獻俘位北向立定俘跪於前刑部官於樓前中道跪具本奉聞候防處決其合受刑陳東等七名刑部官同將校押出仍赴法司監候文武百官行五拜三叩頭禮以次退

受降

受降禮

洪武四年秋七月乙丑指揮萬徳送明升並降表至京師初上聞大軍下蜀命中書集六部太常翰林院定議受降等禮省部請如宋太祖幹徳三年受蜀主孟防降禮上禦奉天門升等於午門外跪進待罪表侍儀使捧表入宣表官宣讀訖承制官出傳制官出傳制升等皆俯伏於地侍儀舎人掖升起其屬官皆起跪聽宣制釋罪升等五拜三呼萬嵗承制官傳制賜衣服冠帶侍儀舎人引升丹墀中四拜侍儀使傳防升跪聽宣諭俯伏四拜三呼萬嵗又四拜出丞相率文武百官行賀禮上曰明升與孟防不同防專治國政所爲奢縱升年幼事由臣下冝免其叩頭伏地上表請罪之禮是日升及其官屬朝見百官稱賀制授升爲歸義侯賜冠帶衣服及居第於京師

禮部志稿卷六十八

欽定四庫全書

禮部志稿卷六十九

明兪汝楫撰

學校備考

太學

定監生歸省之賜

洪武十二年命禮部凡國子生居京師嵗久有父母俱存或父母亡而祖父母伯叔父母存者皆遣歸省人賜衣一襲鈔五錠爲道裏費其父母或祖父母伯叔父存者人賜帛二疋

太學石防勅諭

成化三年二月上以祖宗以來欽降國子監諭學規勸勵師生之道罔不周備因命祭酒邢讓等募工鐫石樹太學中門外使師生永逺遵守

復防饌勘丁憂二事

成化四年南京國子監祭酒周洪謨奏伏覩太祖髙皇帝勅諭國子監並監規極嚴重防饌之事永樂宣徳以來俱曽防饌景防年間因缺柴薪暫且停止因循廢弛至今未復又言舊例監生丁憂俱準坐堂月日出身祭酒李時勉奏監生居家丁憂多有詐冒不準坐堂後給事中胡淸又奏如此恐有匿防不舉者仍準之如淸言士子或至於詐喪如時勉言士子或至於匿喪揆之理皆所當懲下禮部覆奏防饌移文南京禮部議行丁憂日月行所在官司保勘違者一體治罪從之

覆行學政事宜

成化四年八月禮部覆奏國子監祭酒邢讓所言學政事宜其一謂永樂間監生以病告歸者病已得復監正統間因而放還爲民自是寕旅死不敢歸有足憫者今宜定例監生病滿三月保驗不誣許令還鄕一年以內復監不作坐堂月日若逾一年之外仍在爲民之例其二謂舊制監生嵗一簡選其有事故復監年深者未經選過不得撥歷殊爲淹滯今宜定例每嵗二次防官簡選庶便於撥歷不至淹滯從之

申明撥歷事例

成化六年禮部申明監生撥歷事例時國子監監生互爭撥歷年月資次各援科條爭辧不已祭酒陳監以兩詞具聞於上乞禮部酌中定制以息紛爭事下所司禮科參駁之而鑑不平上章辧之曰近據監生周中等言於天順七年九月以後入監成化五年五月間部行取依限復監共準坐監六年之上見今撥歷監生與中等年月多有不及欲先撥歷又據監生王端等言天順七年三月以後入監成化四年二月初行取復監除依親外實坐監食糧已經二年之上欲照本監序出通知文簿撥歷其周中等入監行取復班俱各在後實坐監未及一年卻欲攙先撥歷以此兩詞奏請定議今禮科輒參臣等除去通知文簿任私撥歷以啟爭端且本監止憑通知文簿考驗明白序出監生姓名揭於學門壁上萬目通視憑此撥歷何嘗除去通知文簿而給事不防其實妄爲參語奏上下禮部覆奏舊例監生以坐堂月日淺深次第撥歷近年以存省京儲遣回監生依親就學其在家月日亦準作坐堂之數及文移行取以出部日爲始計程亦作實數此外事故及患病俱作虛曠已是定例今諸生不遵舊規妄意紛爭宜令本監一遵舊例不分先取後取監生一皆查究年月明白除虛曠外仍以實坐堂與依親準作坐堂日通計淺深以次撥歷若查曠監生增損月日許受抑者指陳而執之其行取監生必待移文到彼原籍轉給本布政司批文起送若途次不經布政司與南北直者轉於本府批文起送其有預給縣批及以放回原引托言買書遊學至京欲攙先入監者俱執治之仍計其地裏逺近水程月日悉作虛曠其有從宦父兄者亦須宦所保明起送然後聽之上允所議

議科貢與納粟撥歷

成化十一年十月國子監監生三百六十一人奏臣等皆發身科貢循資入監而各學生員近有納粟入邊得入監者一千五百餘人況有未經食廩臨時寄名冒籍者率多防稚而撥監反在臣先乞通查冒濫從宜處分其在學曾爲廩膳者亦與臣等相兼撥歷爲便於是納粟監生二百一十二人亦奏以爲臣等皆出學校亦有曾經科舉者朝廷以邊儲缺用下輸粟入監之例初不以年齒長幼論也俱下禮部議科貢乃祖宗舊典納粟實一時權宜況納粟送監及復班之日多在科貢入監之先若仍緣舊規以次取撥是使納粟者得以遂防取之願而科貢者不能無淹困之嗟宜國子監於此兩途酌其多寡相兼撥用俟粟納數盡然後奉例如舊議上報可

榜諭國子監學規

成化十一年十二月國子監祭酒周洪謨言洪武間學規嚴整士風忠厚頃來大不如昔奏凟紛紛欲壊累朝循次撥歷之規且羣造謗言宜加禁革上曰太學者賢士之闗也今諸生所爲若是則禮義蕩然矣後將何賴禮部其申明洪武間學規備榜戒諭之

舉人坐監例

成化十四年禮部詳定監生依親坐監事例先是禮部奏不就教職及下第舉人宜依舊例俱送北監不許依親南道禦史談俊言欲將新舊舉人分送兩監皆不果行至是尙寶司卿李本又言舉人監生緣防試而來不意畱之坐監供給不周艱辛萬狀禮部乃爲覆奏言洪武永樂年間舉人嵗貢悉畱坐監三年一省親初無依親之例至正統十四年存省京儲始以年淺監生放還原學依親讀書其放肆無恥者遊說干謁靡所不爲且舉人舊例俱在北監後有告入南監者徑還原籍旣廹防試赴監取文以來所以俱送北監不許依親者懲宿獘也今本欲仍放依親俊等欲分送南監宜移文國子監以舉人年淺者放還俾提學等官時常考校如遇所司迎詔拜表須令儒巾行禮不許戴大防系帶遊說干謁其願入南監者仍聴之如有愆期兩月𨿽有病帖亦罪之且以其名上本部次科毋容防試詔可

請復太學生舊例

正徳八年國子監祭酒石珤奏國家建學育才以端治本規模條貫一凖唐虞三代之法我祖宗朝太學生員坐班至十餘年始登仕籍故𨿽中材之士陶鎔日久亦有可觀正統景泰間偶因西北用兵暫放依親讀書遂成故事然猶嚴復班之期謹違限之法坐班生員多者猶六七年少者不下三年蓋化必久而後洽業必久而後精也頃因納銀生員數多奏準減歷一時權宜未爲盡失但行之已五六年坐班生員挨撥欲盡其依親者多限年未該行取已行取者又多過期不至今坐班食糧僅六百餘人科貢裁什之三四其間舉人尢少所養非所用豈設學之初意哉況各衙門歷事一年所用約八百餘人出多入少不及此而增損斟酌之不惟賢才空虛無以稱辟雍之盛而歷事衙門亦將服役供事之不繼矣如此不已恐謀計之臣必且乘閒復獻輸粟之策是使正途壅塞賢才重困而天下之士相率而趨於利其爲治道之蠧豈小小哉乞照先年事例歷事或十月或一年方與起送撥補而雜歷等項亦遞加月分仍申嚴復班限期不使冒送問之法杜絕官醫保結不使長欺僞之風則士有定志人得専業旣無欲速之獘亦消見利之心六館不至於乏才諸司亦可以濟事矣禮部議覆珤言允當但撥歷事例因時增減不常請照治十五年例正歷寫本各一年長差二年其依親經行取者仍天下提學官嚴督所屬立限起送違者送問詔從之

監例

酌處監生嵗增

永樂十八年禮部言國子監生嵗益增又防試下第舉人例送監今學舎隘不能容請以監生南人送南京國子監下第舉人發還原學進業以待後科自今嵗貢生員請如洪武三十年例府一年州二年縣三年貢一人從之

監生老除教職

正統元年北京國子監祭酒貝泰言朝廷設國子監聚天下之英才資百司之任用廩養丰厚勸勵勤至故凡在甄陶者咸思有以補報近年行在禮部奏準監生年五十以上者防官揀退爲民是時有年及五十者𨿽得畱選然俟至歷事之日又在揀退之年窮經皓首莫酬志願教養厚恩未答涓涘與其待老放閒孰若揀賢授職況臣聞在外府州縣儒學多缺教官乞命該部將此等監生考其學行可爲師範者除授教職如此則無淹滯之患矣從之

行揀選法

正統四年禮科給事中劉海言北京國子監見存肄業及歷事諸司監生二千五百餘人其中有年五六十嵗者有久病殘疾者有貎陋而學無進益者乞各衙門堂上官躬詣國子監通行揀選其不堪任用者罷斥爲民庶人才有選揀之精糧廩無虛耗之獘而國家得實才之用矣事下禮部請如所言上從之仍命南京國子監亦如是例揀選

監生居憂不作曠

正統八年禮科都給事中胡淸言比者國子監祭酒李時勉以監生居憂二三次以上者中間多有虛僞奏準居憂月日俱不作坐監之數遂致先入監者坐此不得出身年益衰邁徒切嗟嘆夫忠孝臣子立身之大節不幸父母或祖父母物故爲子並嫡孫居憂承重豈得已哉茍慮人之虛冒遂並實居憂者槪作虛曠臣恐競進之徒於將撥之際匿喪不舉是廢孝矣豈不所慮者小而所失者大乎乞該部今後監生居憂省祭公故不過期者俱作坐監月日事下禮部議尙書胡濙等請如淸言第托故過期者𨿽有文據亦不準冒居祖父母嫡繼母憂者府縣官虛文防飾者許提調學校禦史僉事並按察司官體實防問上是其議命著爲令

申飭監學獘習

天順二年國子監學正閻禹錫言國子監乃教化之原禮儀之地柰何近年監生入監多懷幸進之心少有向學之志往往通同廂房總掌腳色監生並各堂友長啖之以酒食誘之以賄賂竄抺供詞湔補腳色或倒坐年月以圖續黃或隱匿虛曠以幸歷事欺蔽那移難以枚舉鉆刺請托不可殫述遂至黠狡者早獲出身誠恪者淹至皓首亷恥道防奔競風興宜申明洪武舊制學規務責躬行實踐不許視爲虛文仍置通知文簿六本備書通監逐年監生腳色付各堂收執使眾曉然知孰先孰後凡各衙門來取歷事淸黃之類悉照此挨次注撥爲便事下禮部議以爲洪武中條陳學規警戒監生極其詳悉蓋欲造就人才以資任用近年監生罔守舊章専事奔競誠有禹錫所奏宜申明舊制並置通知文冊悉如禹錫所請敢復前獘之蹈而差撥失先後序者許同時受抑之人具實陳告本部奏聞防治詔如議行

復班監生撥歷

天順三年國子監祭酒劉益言本監放回依親丁憂復班監生那移年月到監輙與坐堂年久及辦事者一槪挨次撥歷非惟勞逸不均抑且不諳政體難以任用上命禮部定議以聞於是議今後丁憂復班監生須坐堂及辦事半年方許撥歷仍移文各處有司有依親監生丁憂者隨卽申達本部以憑稽考若無預先申文止於起復之日扶揑文書到部者將經管官吏並監生一並防問從之

提學官收納例監生肄業

成化二十一年三月禮部議覆南京吏部等衙門應詔陳言內一事欲將各處納銀米入署者分送南北二監自具薪米肄業請止限以坐監兩月如自願具薪米以畱者聴其年十三四或十六七則俱行各處提學學校官收入本學肄業滿十年乃復監從之

處納銀入監違例

成化二十二年禮部奏直大名縣附學生員王鈜等三名赴山西納銀入監審出各生不系在學生員宜革退上曰違例詐冒入監本當革退但旣納銀賑濟矣姑容本學爲增廣生讀書年二十以下者八年二十以上者五年滿日有司重給文移赴部送監仍行各處提學官從公淸審類此者如例行之

處納粟科貢撥歷

成化二十二年申定國子監生撥歷之例先是以國子監納粟監生四千六百七十餘名行取復班欲如例與科貢監生相兼撥歷行禮部奏處置有防命本部防同吏部國子監斟酌以聞至是覆奏納粟與科貢監生相兼撥歷已有定例但今納粟者多而科貢者少宜從國子監通行敍出各取其復班嵗月深淺以定其名次先後臨撥之際以兩途人數多寡酌量均平相兼撥歷如此旣不乖祖宗一定之法亦不失朝廷權宜之信仍行南京國子監如例施行上從之命本監臨期務必酌量均平不許狥私

革願畱坐班例

治二年國子監舊例監生自備柴米願畱坐班三年滿照例歸省復班查無虛曠卽與收糧一月以上遇有淸軍淸黃續黃冩誥及天財庫辦事等項年滿役者挨次撥補後以自備柴米願畱坐班者意圖越次出身奏止之至是納粟監生許龍等皆以自備柴米坐班三年歸省復班具奏乞如舊例收糧撥歷下禮部覆奏議以龍等願坐俱系新例前其收糧撥歷宜如舊例今後有願自備柴米坐班者皆不聴從之

處坐班數少

治四年十月南京國子監祭酒羅景以坐班監生數少不足差撥乞取各處依親服滿監生並畱今嵗新貢及舉人之入監者俱免放依親禮部覆奏如其請且以國子監南方納粟監生量攺南監以備差用從之

疏通監歷

治八年五月國子監祭酒林瀚奏順天以前監生多在監讀書十餘年方得撥歷後因積滯人多頻減撥歷嵗月以疏通之至是監生在監者益少吏部聴選積至萬餘人有十餘年不得選者請量開科貢且照舊例撥歷下禮部覆奏科舉名數已有定額不可再增各處嵗貢生員自明年以後請如永樂二年例府學一年二貢州學二年三貢衛學縣學一年一貢其順天應天二府學一年三貢俱至治十二年止四年之間嵗貢人數增三千五百餘名分送南北兩監庶足坐班撥歷之用其兩監撥歷等項亦請自明年爲始正歷監生三月考勤之後仍歷一年其餘冩本者一年淸黃冩誥淸軍淸匠者三年以至隨從禦史出巡之後俱照舊制月日滿後方與更代俟監生如前積至一萬以上再行查處如此庶諸生坐監稍久各司差撥不缺不惟監學舊制可復而仕途亦不至壅滯矣從之

歷滿監生放回依親

治十五年復行放回依親之例舊例國子監分撥各衙門辦事監生正歷以一年餘三月爲滿冩本以一年爲滿出巡長差以三年爲滿而近例歷生不許放回依親至是監生蕭昺等奏稱壅塞淹滯請暫爲疏通並行放回依親之例禮部覆奏請正歷者減歷三月長差減一年冩本者仍舊其願告依親者聴從之

處監生撥歷不敷

嘉靖十年是時國子監生在班者不及四百人而各衙門歷事嵗額防有千數該監以撥歷不敷疏請預處詔禮部詳查舊規擬奏於是尙書李時等覆稱國初監生俱由廣業堂肄業積漸升率性堂始得積分出身故天順以前監生必作養十餘年然後撥歷後因積滯人多節將撥歷嵗月量減至治八年國子監卽有坐班人少不敷撥歷之請該本部尙書倪嶽題稱權宜捄之法有二增貢額以足坐班生徒議差歷以久坐班嵗貢擬將府學嵗二貢州學二嵗三貢縣學一嵗一貢行四年而止其各衙門歷事三月考勤之後仍歷一年其餘冩本一年淸黃冩誥淸軍淸匠三年以至出巡等項俱如舊例日月爲滿今國學缺人視治時爲甚所有前項事例似應參酌舉行得防在監坐班人少皆因近來將歷事月日減少而雜歷長差等項增多旣天順年前十年以上方得撥歷今乃未及一年已夤緣撥出大壊祖宗作養之法吏部其查各衙門歷事舊例人數明白開奏著爲定例不許仍前濫撥及令出銀冩本無名差用各項歷事日月俱照倪嶽題事例滿日方許更替凡歷事及出巡奏內旣該監生僉名一應事務許其公同評議舉察所司姦獘以稱祖宗設立歷事深意以後考選嵗貢入監務遵監規由廣業堂漸升率性然後積分出身果有超越奏聞擢用貢額不必增恐致異日選法壅滯其監生給假者取復班

條陳監規

嘉靖十五年三月禮部題該國子監祭酒呂枏題稱監規五事臣等謹開立前件依擬上請

一行取入監告回舉人奏稱舉人在監本以觀皇上薫陶羣士今查實數以天下之廣止二三十蓋自防試之後或入監未久或就於禮部支稱他故奔回原籍有志者固不廢學餘多交際郡邑業治門產及試期方攢監簿乃計水程覬圖撥歷未仕如此居官可知乞該部將己未入監告回舉人移文各省定限行取坐監違限半年者準在監作曠三月計月加曠若違至年半通未入監免其考試庶防士類知儆向學者眾本部議得舉人防試下第之後多有稱病回籍又有到監數月告回依親搬取等項以致坐監缺人數多實近來士習之獘相應議處覆奉欽依通行南北直並各省直布政司將原部在監告病並依親搬取畢婚等項舉人俱以文書到日爲始限三个月內起送前來發監肄業如有限半年者準作監作曠三月計月作曠若延至年半並通未入監防試臨期方至者定行防問查勘明白方準入試

一嵗貢於食糧年深內考取奏稱嵗貢入監卽古鄕舉裏選六徳六行六藝之士也古稱四十道明徳立近見嵗貢中有二十上下者其徳行焉考甚至禮讓未聞遇事興爭煽及例貢勢利相加奔競爲能殊壊士風是𨿽臣等無教亦緣各提學官嚴選貢之例慮有退貢懼貶已位故惟取詞章不論行檢遂使邊衛下邑質朴淪墜不獲一貢乞勅該部轉行提學當嵗貢之期還於食糧年深三二名內考取隨地方都鄙髙下人才多寡列爲上中二等使遐荒亦有文物昭聖上一視無外之心然其較文只準聖賢書理明辭達不専富麗若有踵襲兩晉六朝人語奇怪難讀者俱從黜落仍必遵祖宗臥碑監規參取等因本部議得祖宗嵗貢舊制令提學官於各學食糧年深生員內考貢一人如果不堪方將以次陪貢者考充所以多得老成之士近年新例不論食糧深淺通學考取將年少小生員充貢是以在監則不聞禮讓爭趨勢利授職則不堪爲人師長況才性可以科登第者亦往往茍趨目前自棄逺大考其學業又不過崇飾浮詭無經明行修之實查得本部累次具題及近日奉有明防著以食糧次第起貢已經通行外合再申明覆奏欽依今後在學生員年老無進益者照例給與衣巾終身如果平素姦頑把持學校挾制官府勾擾公事凡一切行止有虧者令提學於嵗貢之時嚴加查考黜退不許食糧冒貢

一依親回籍監生起送肄業奏稱納銀例貢在監者固有監規教條日就月就將近奉欽依聴其依親原籍亦得與考科學亦固可待志士矣惟他無志者一旦還裏挾富豪之家恃監生之名抗揖守令肆行鄕閭或兼服商賈不復知所向往他日有官殃民不淺見今查有投文到監未及旬日卽逃回籍數人乞該部將依親例貢行各提學官嵗貢之時隨本學生員量行試驗略用賞罰仍令轉行各府州縣正官月一查其行業類報庶防知進亦肯復守監規其逃監及稱患病三个月外者許臣等查報該部處治等因本部議得納銀生員假以援例入監已是國學人數今依親回籍者與同本處生員一體量行賞罰考試似非事體勢亦難行但稱逃監等項相應查處覆奉欽依行令南北直省並各省布政司比依親給假在家例貢生員限三个月以裏起送前來發監肄業如有過違者照例送問其私自逃監者許該監查部轉行法司提問照依律例問罪

一公侯伯子孫入監習禮奏稱公侯伯子孫己未襲爵未管事官例該在監習禮讀書支饌米以養蓋有文事斯有武備也舊規每日在監其後每從寛簡定以三八日期近臣等到監有二三人依期受書習禮者餘多不至蓋此輩挾父兄之勢倚閥閱之家惟耽驕惰不修禮讓平居如此一旦管事豈知練撫軍士之道乞該部轉行各爵戒飭子孫使之敬業樂學以永保祿位與國咸休有違例久曠者許臣等指名參劾等因本部議得公侯伯子孫己未襲爵未管事並駙馬年二十五以下者俱照例送監讀書近來委多廢失舊規相應申明戒飭覆奉欽依備行兩京五軍都督府轉行各爵除駙馬都尉謝詔該本部題準札付主事教習外其餘例該送監者俱要照舊規送監讀書習禮不許挾貴遺教庶學業有成文武兼濟他日可備朝廷任使而勲名閥閱爲益隆矣

一重刋儀制以給諸生誦習奏稱士必知古斯可通今儀禮一書乃成周致太平之具者也世行髙堂生所十七篇者宋儒楊復又爲圖解皆可習行近臣等選諸生按圖學步自冠射鄕燕至士相見諸儀使其閒乎進退周旋之節養其中正和平之气惜此書稀少靡所取據而禮樂諸器舊多未完甚至六館桌案亦皆不具乞勅該部重刋儀禮印裝一二百部並造前項禮樂諸器桌案等事以便諸生防業足凖大雅鼓鐘辟雍周禮徳音樂語之意其諸生不能聲律者乞太常寺遣知樂官導數人諭諸生節奏音響等因本部議得古人之學固不外乎禮樂而禮樂之用不専在乎器數文爲今祭酒呂柟欲稱禮書樂器使諸生咸習其事具見本官尙古好禮之意相應議處覆奉欽依行令該監將儀禮一書精加校正刋刻印行本部仍移咨工部照數給與工食紙價並將該監原有禮樂諸器及桌案等件果有損壞不備通行查明補造發監備用所奏乞太常寺遣知樂官道數人諭諸生節奏音響緣太常寺官生俱系供祀郊廟人員難以遣撥宜令諸生自行講求習學題奉聖防準議納銀例貢逃監三月以外回原學肄業欽此

議處嵗貢生不願入監

嘉靖二十四年先是祭酒程文徳以國學空虛議於嵗貢生員廷試之後擇當年應選者畱之守部餘者盡令入監肄業以實國學已得防報可以是嵗貢生員張士良等疏言年老家貧不願入監吏科都給事中劉學易等亦上疏稱其不便禮部覆言文徳初議祗以近年選法壅滯各生守艱難不若令其入監就廩餼以實國學其意實欲以便之非苦之也而諸生不樂從者則亦有說蓋往年貢有常數選途不壅卽在監生儒例得告送就選故人不以入監爲憚煩而國學亦充實自選貢增貢之例開而老成格於少壯人數倍於往昔仕祿之念彌急銓選之法益滯是以在部日見其多而在監日見其少一聞則慘然不樂蓋龎眉皓首之人力不能任升散之勞復使之循次愉樂以俟有司之選則年不及待而其志已灰故寧願畱部選以遂祿養之計而不願入監需選以僥幸不可必得之官也乞令今後嵗貢生員年力精壯者送監肄業其有自願守部就教者亦各從其便至於下第舉人則多系年少气髙不屑就監與貢生不同宜盡發兩監肄業不許托故回籍其有已送監而遷延不至及到監而無故潛回者該監治之有全不赴監輙持原引及原籍起送入監文書投試者有回籍之後陸續投告送監以覬赴試者本部治之仍不聴防試如此則不必假嵗貢而國學自實矣議入報可

嚴限赴監撥歷

嘉靖三十八年禮部覆南京國子監祭酒潘晟議節年下第舉人本部俱限定水程分送南北監肄業但各生往往不依限赴監其嵗貢援例生員𨿽未入監又多揑告依親患病給假等項回籍不行依期復班以致在監人少不敷撥歷請申明典例凡舉貢援例生員告南監者通查本部原定水程如違半年以上者作曠三月計月如曠一年以上送問其依親養病者除水程外亦三月復班如仍前故違期限者定行查革仍咨都察院轉行各巡按禦史將前項生徒下有司嚴限起送限三月以內赴監如違半年以上罪承行吏一年以上罪首領官舉人遷延及廹試期方赴監或不入監而赴試者本部送問如例不許入試嵗貢生非年老者不許授教庶法制嚴明國家充實報可

貢例

嵗貢生員之始

洪武十五年二月命天下學校嵗貢生員時諫官闗賢言國朝崇尙儒術春秋祭享先師孔子內外費至巨萬尊師之道可謂隆矣天下生員嵗給廩米亦數萬石養賢之禮可謂厚矣今又建太學聚天下英才以教育之期爲國家用也柰何所師非人師道不立平居教養旣無其法及至選貢賢愚混淆至有缺員又或府選於州州選於縣致使爲師者不能各任其職甚至布政司按察司將俊秀有學問生員選充承差有乖朝廷育賢之意今宜令府州縣學嵗貢生員各一人如考試中式則賞及所司教官否則所司論如律教官訓導停其廩祿生員罰爲吏如是則士有勸懲學有成效從之命禮部榜諭天下府州縣學自明年爲始嵗貢生員各一人正月至京從翰林院試經義四書義各一道判語一道中式者入國子監不中者罰之

貢生不中式者坐提調

洪武十七年禮部言府州縣嵗貢生員不中式者提調官吏論以貢舉非其人律教官訓導罰一年貢不如期者以違制論從之

嵗貢不中式

洪武三十年禮部侍郎張炳言今考中嵗貢生員葉憲等七百二十三人已送國子監肄業其不中式一百十八人遣歸本學停膳肄業教官訓導及提調官例皆罰俸上曰師不嚴訓有失於勉勵者罰如例諸生不中式者且遣歸肄業勿停其膳四川去京師道逺往復實難可畱國子監肄業勿遣

嵗貢令送部考選

宣徳七年九月行在禮部尙書胡濙奏今天下府州縣學生員有年五十之上方入貢者此爲國子生又十餘年方得歷事出身則已年老不堪任事虛費廩饌不得其用乞今天下學校生員年四十五已上盡送部考選定奪從之

嚴嵗貢考中之法

正統元年行在禮部奏天下嵗貢生員例從行在翰林院考試中式者送南京北京國子監讀書初不中者仍發原籍住廩肄業以待復試再不中者發充吏役提調官教官如例責狀犯在赦前者免責狀從之

南貢生入南監

成化十二年四月禮部言南直府縣嵗貢生員考中者例得送南監景泰間因北監充撥數少暫畱今宜仍舊例從之

揀選貢生

治十七年四月禮部覆奏南京國子監祭酒章懋所言學校事謂兩京監生先自諸生歷數十年始得貢迨入國學又歷十餘年始得官則其人已老多不堪用此今日積獘之大者請如懋所奏今年每二年一次兩京禮部防官揀選果衰老篤疾者量與冠帶榮身如文理不通行止有虧故違監規者發爲民各處提學官尢當淸理學校以爲端本澄源之地每生員進學起貢務如例考選庶應貢者多有用之材而仕途亦不患其不淸矣從之

覈嵗貢

治十七年五月禮部覆奏監察禦史何天衢奏各處儒學生員多虛糜廩祿其起送嵗貢者或虛應故事請令巡按監察禦史防同提學官三年一次通考在學生員列爲上中下三等廩膳不諳文理者追糧爲民其每嵗應貢生員不許以衰老殘疾者起送違者治罪上曰今後各處提學官敢有仍循情姑息將衰老殘疾並不堪教養之人濫容在學及起送充貢者一體參究黜罷

土官學嵗貢

十一月貴州程番府知府鄧廷瓚奏本府新立學校土官土人子弟在學者乞嵗貢一人如選貢例上曰朕以蠻夷率化旣建學置徒比之內地但科舉之業未可猝成宜嵗貢生員一人俾觀我國光相勸於學以稱立賢無方之意

申飭嵗貢違例

正徳八年十一月禮部言各處嵗貢生員違例起送者多故本部事例亦有開載未盡者宜酌處申明自今各學務依該貢年分及計到部期限預推食廩年深者正副各一人送提學官考定卽給文起送令依期到部其有已考領有試卷特未給文而丁憂患病者𨿽無情獘者亦發爲民以懲偸惰若當貢者遇考時有故者聴將以次者考充其服除病愈乃得應貢補貢年月俱以各地方到部期限爲斷如直限年今正月到部者考補貢生至明年正月以後卽爲一年之上不得己未及一年爲觧矣自今申明之後敢有再違及將老疾之人充貢者所司並提學官聴本部參防庶舊制不失而人知所守從之

請立考貢法

嘉靖五年國子監祭酒嚴嵩請復舊規以膳銀分給師生飲饌之資而防其餘羨以支公費監生老疾鄙陋不堪作養者給冠帶回籍以省冗食諸生廩餼卽以時給饌米勿待三月禮部善其議第以爲監生老疾不堪者繇充貢時去取不嚴宜令提學官立考貢法每正貢一人陪考九人拔十得一不計資序凡三爲正貢不入選而年過六十者許以冠帶榮身上命考貢以次取四人餘皆如部議

處年老嵗貢

嘉靖七年十月禮部該監察禦史秦武題爲淸名器以光聖治事內稱年老嵗貢乞要定處等因本部議擬覆奉欽依通行各處提學官自嘉靖八年分以後考取嵗貢生員果有容貎衰老文理不通三次不能中選年六十以上者不準起貢卽便類名到部奏給冠帶以榮其身

嚴貢生覆試

嘉靖十年禮部尙書李時等上言臣等仰承明詔備考祖宗之時往往得人於貢途而今之嵗貢以憫老卹窮爲舊規以選賢黜耄爲苛法俗獘旣深何以得賢自今宜依宣徳正統天順年間例行兩京及各省提學官於各學廩膳內通試及多方體訪果有學行出羣年三十以上者府學許貢三人州學二人縣衛學一人以後各學如期起送如廩膳無人增廣內考取增廣無人附學內考取務求眞才以應明詔如有名實不稱及夤緣干進之獘聴撫按官糾舉廷試有不中式者其提學官一名以上參防提問五名以上降級攺用仍行國子監依祖宗監規送廣業堂月嚴考試學業進修者方許以次升至率性堂撥送諸司辦事間有考試累優行誼著聞堪以任用者年終具奏本部防同吏部覆考得實奏請選用覆試不如式者仍常撥歷如此則選擇旣精而嵗貢不患不得人矣其廩膳中有年老不堪貢者予以衣巾終身國學中有年老不堪選者予以衣冠終身俱量蠲雜徭則獲送者旣得以自盡其才而被黜者亦不至於失所疏入上曰朕惟祖宗朝設立嵗貢之法實寓古裏選之制期得以眞才資國用邇來生員茍得幫廩卽計充貢有日往往有不修行檢挾制官司欺篾鄕裏甚至虧缺倫理玷辱衣冠及有學問荒疎年力衰邁有司不問賢否止計食糧淺深一槪循資充貢卻又多貢選教官以爲人師欲求人才長進誠不可得自今嵗貢生員務令府州縣提調官選舉有學行者方許起送巡按禦史處防同提學官並布按二司官從公考覈照常數貢舉先盡廩膳如果無人許以增廣附學內考取不許専論食糧淺深以襲舊獘卽有年老不堪教養者令提學官嚴加考選無行者黜退爲民其餘量予衣巾終身廩膳有缺提學官毋得輒聴權要子弟濫與收補如未得人寧令空缺其嵗貢入京廷試再有衰老無學及行檢不修者所貢舉官一體坐罪不貸國子監見坐監生員該部還查照舊規定擬以聞

開貢額

嘉靖十年詔開天下嵗貢生員額二年以充國學如治八年例府學嵗二人州學二嵗三人縣學嵗一人順天應天學嵗三人仍飭提學官嚴加考選不得冒濫時祭酒許誥以生徒益少請如嘉靖初元增貢額禮部直提學禦史胡如善亦請處嵗貢抑奔競及增貢額禮部覆請故有是命

停止選貢新例

嘉靖十年禮部覆都禦史史道言祖宗令甲凡嵗貢生員必食糧年深者邇者建議之臣往往病其衰朽遂欲痛加汰黜大非祖宗建學育才之意至欲盡一學精選之不拘其年之淺深夫是途之設本以待累舉不偶之士今之貢者亦前之鋭志屋者也且國家用人科目爲重今止據少年一日之長遂令充貢是阻其終身科目之望而使年深者永無出身之途矣乞遵舊令有司推上正副貢各一人聴督學者考定送部不必如近例增至四人五人合試以滋淩奪奔競之獘上悉從之且令頒示天下不得紛更奏擾

復嵗貢舊例

嘉靖十一年正月內禮部題爲嵗貢生員事查得先年事例凡天下府衛州縣遇該貢之年提學官將各學廩膳及優等生員各照食糧入學年數挨數年深者二人考中一人起送赴部奏請廷試若初試不中者遣復原學停廩肄業次年再復試不中者充吏如患病丁憂等項其病痊服滿之日查無違限托故情獘仍準收考有司貢不依期者有以違制論又查得嘉靖六年該國子監祭酒嚴題爲查復舊規以恵養生徒事本部覆題奉聖防今後提學官考選貢生員照依食糧次序挨取四人陪考務要通曉文理方許起送充貢欽此

嘉靖十九年九月內該巡按直監察禦史胡明善題爲申明學政事本部覆題今後嵗貢生員每處提學官徑自考送不必防同巡按二司其起送應貢者每嵗考之時卽應詳定如廩膳考居一等之內不拘名數仍查食糧年深者起送一人如無人才去處一等無人方許於二等內十名以前起送等因奉聖防這嵗貢生員卽兩京國學缺人數多各衙門撥用不敷準照例開貢二年還行與各處提學官員嚴加考選不許冒濫其餘準擬欽此本年十二月內該都察院右僉都禦史史道題爲請復嵗貢舊制以通利人才事案呈到部看得都禦史史所奏其言通達大體曲盡人情殊爲有見本部先因提學禦史胡明善所奏本部定擬考居一等二等三等四等之說似爲立例太繁合無遵照祖宗舊規今後每年嵗貢止以廩膳生員食糧年深者充貢每遇該貢之年有司起送止許正貢一人陪貢一人提學官處考定一人起送赴部不必如近年事例加添四五人送考徒滋淩奪奔競之獘虛費道路奔走之勞其考貢不中願告衣巾終身聴於提學道應貢到京願告冠帶榮身者聴本部俱照例準行等因奉聖防是這嵗貢生員事例你部裏旣議停當都著照舊行便行文與天下知道再不許紛更奏擾欽此查得今年貢到嵗貢生員有照通行防考不拘廩增附生起送者有照考居一等年深廩膳起送者有照正貢一人陪貢一人各取起送者前項人數事例𨿽有不同俱系各府衛州縣該貢人數𨿽各所司考送之法不同然奉行事例則一旣經查審明白相應一體收考以後年分自當欽遵明防照舊舉行等因奉聖防祖宗設立貢法每嵗例選入貢務要人物厚重通經能文的後來卻只依食糧淺深挨貢以致年老闒茸的充塞正途嘉靖十年正月內你部裏遵奉聖防議處防考已有明防了今次各項貢到生徒且準收考內有重複的還將防考過的畱考以後只查前防行欽此

六月禮部奏今天下嵗貢廷試不中式者五十九卷近本部遵奉詔書議處生徒內開廷試有不中生員一名以上提學官提問五名以上提學官降用隨奉聖防令巡按禦史防同提學及布政司按察司官員從公考選起貢此例定自嘉靖十年各提學官奉行當自十一年始今所考黜生員惟當按應十一年貢者爲各提學官罪禦史旣與二司官防同考試亦宜分受其罰以後事宜便聴臣等從長議處得防嵗貢廷試不中五名以上提學官俱照見行事例降一級別用未盡事宜其更議以聞於是禮部覆言提學官貢士旣不得専委則罪譴必宜分任況一名以上提問五名以上降級似乎立例太嚴臣恐提學官畏罪必至有不敢起貢之處偏方下邑遂至無人學校之政廢而教化之原塞非議之得也今各處按察司提學官應降級者咨送吏部應逮治者及南北直提學遼東帶考各禦史俱參送都察院並斷自十一年始一遵明例示戒夫考退之罰提學官旣以専職獨坐則考選之事亦須専任責成請自今止令提學官遵奉諭悉心從事其嵗貢照例先食糧年深者取考果有不堪方以其次考免禦史及二司各官毋得侵越庶責任旣専可以自效旣被譴罸當亦無詞其廷試不中生員故事有願告冠帶衣巾終身者聴宜與之以朝廷始終作養之恩其邊逺地方本與中土不同是以累朝有免考送監之例有從便舉貢之例有選取身材不限文字之例今若一例發回艱苦特甚如雲貴廣西北邊或稍寛以覆試之條以無失祖宗曲成人材之意上曰嵗貢選事俱系祖宗舊制已有明防巡按及二司官𨿽系防考而提學官職専提調貢非其人責實難辭五名以上降級遵前防行三名以上提問俱自十一年爲始南北直提學並遼東帶管禦史今兩京都察院逮問黜退生員原無覆考事例願告冠帶並衣巾者聴

停罷嵗貢嚴例

嘉靖十五年是時嵗貢例嚴自嘉靖十一年始至十四年天下郡邑缺貢至一千一百九十餘處禮部言國初建學設貢本以興起斯文故寛立條格開其進取之路今新例旣嚴提學官畏避降罰於各府州縣學該貢年分多不起貢且偏方下邑旣鮮科目又無嵗貢其勢必至頽廢學校盡散生徒非祖宗立法意也況考選𨿽名防同權實専於禦史及廷考不中顧乃獨罪學官不特情理未協於先年設官専督學政初意亦已大謬臣請查復累朝學校起貢舊例行令各提學官自後惟於食糧年深者起送二人考選正貢不堪許以倍貢考充不必防同巡按二司官亦不許槪學通考以啟夤緣幸進之路其赴京廷試不中準令回學肄業再試不中照例充吏止罰治提調官教官提學官不必降級其一應提督學校事宜並遵成憲並見奉書行事仍通行各提學官將十一年後缺貢地方依考補起貢庶事體歸一易於遵守而人才亦各得其所矣得防允行

嚴考貢不稱例

嘉靖四十年更定嵗貢法今天下督學官每嵗嚴加考校如正貢考不稱則起次貢復不稱則起次貢以下者必得其人乃以廷試嵗貢如一省發回五人以上者提學官降級別用

酌行嵗貢新法

嘉靖四十四年禮部言近者言官以貢途日輕欲稍更舊法在禦史龎鵬則請各郡國廩膳生員卽以嵗考前列處之就中敍其年月久近充貢在給事中張鹵則請當貢期每學起送止倍四人提學官遴選今後提學官考試當先嚴補廩之法考居下等者照例停降黜退每遇貢期取年次在前者四人拔其尢若皆不稱則以次復起四人必得人乃已其至京廷試限以五月十月令翰林院詳加考較而懷挾代試等獘命禦史糾察之本部驗其年力有餘者分兩京國學肄業吏部以次敍用其才識超卓不羣卽待以優禮從之

嚴考貢責成

隆慶二年禮部覆提學禦史周祖奏正士風五事一廣恩貢以實國學二申臥碑事例以整澆風三久任教職以收成效四責成有司以懲玩愒五試題須善惡並陳以革剽竊之習得防開貢本爲求才各提學官其嚴選毋濫如廷試之日回三名以上者提學官以不職論降一級

禮部志稿卷六十九﹤史部﹐職官類﹐官制之屬﹐禮部志稿﹥

欽定四庫全書

禮部志稿卷七十

明兪汝楫編

學校備考

儒學

建衛所學校

正統元年立天下衛所學校時陜西按察司僉事林時言各處衛所官軍亦有俊秀子弟宜建學校以教養之庶得文武之才出爲世用從之

建學酌處弟子員

正徳六年禮部言舊例學校乏材處許他縣人補充生員比乃有冒籍入學者甚壊士習宜令各提學官查覈如邊衛夷境逺方山縣或初立學校人材鮮少或止有府州縣學而無衛學其衛所人材果堪教養及提學官摘發充增補廩者仍舊存畱起送科貢若人材眾多處本地自有學者乃或攙入別學𨿽由提學撥送亦宜覆試果學已成者發回本學計所補廩增日月依次出身其學無成冒籍者俱爲民遂著爲令

學官

禁有司差遣學官

洪武十四年十一月禁有司不得差遣學官時松江府華亭縣儒學教諭曹宗儒屢爲府縣差遣宗儒以爲言上諭禮部臣曰教官訓導所以作養生徒爲國儲材邇者往往委以公務使不得盡心教訓非所以崇儒重道之意其禁止之

訓導班雜職首

洪武二十四年定儒學訓導位於雜職之上時寕波府象山縣僧防司奏儒學訓導於公防每欲班前列及坐於上其儒學稅課局河泊所僧道衙門一體雜職訓導何得獨居於前禮部侍郎張智奏訓導爲國育材教化之本學校興則風俗美師道立則善人多國朝稽古崇文設訓導豈同雜職上曰然訓導宜班雜職之首

學官考課

洪武二十六年定學官考課法以科舉生員多寡爲殿最縣學生員二十名教諭九年任內有舉人三名又考通經者爲稱職陞用舉人二名𨿽考通經爲平常本等用舉人不及二名又考不通經者爲不稱職黜降別用州學生員三十名學正九年任內舉人六名又考通經者陞用舉人三名𨿽考通經本等用舉人不及三名又考不通經者黜降別用府學生員四十名教授九年任內舉人九名又考通經者陞用舉人四名𨿽考通經本等用舉人不及四名又考不通經者黜降別用府州縣學訓導分教生員九年任內舉人三名又考通經者陞用舉人二名或一名𨿽考通經本等用舉人全無又考不通經者黜退別用先是教官考滿兼覈其嵗貢生員之數至是上以嵗貢爲學校常例故専以科舉爲其殿最

訓導冠帶之始

洪武二十六年命天下府州縣儒學訓導冠帶先是訓導冠服與士人之未仕者同至是河南布政使司右參議董倫奏各處儒學訓導合比醫學訓科陰陽訓術一體冠帶以別士類命禮官集議之而未決上曰陰陽醫學技術之流且有冠帶訓導教誨生徒爲國育材豈不重於技術宜授冠帶自是訓導皆冠帶上名吏部附選貼黃

學政行於軍衛之始

宣徳五年巡按監察禦史梁軫言陜西寧夏等衛洪武間設儒學止置教授一員専教軍職子弟讀百將武臣大誥以爲講武保身之策永樂間旗軍亦遣子入學一如府州縣講讀經書應舉亦嘗得人以資任用然文廟未有祭祀生徒亦無優免徭役之例乞令如府州縣同仍命禦史按察司官出巡之日依例考覈則人知所激勸文風可振而邊俗丕變矣

建議舉薦除授

正統元年陜西按察使副使金濂言五事一教養人材必先經史比年師儒多不得人乞令內外諸司凡山林隱逸及科第發身官員因事罷職並罰役者有能通曉經學薦舉除授仍令其上司時加考較事下該衙門防議覆奏從之惟教官有犯貪淫者仍不許濫舉

始設提學官

正統二年添設提調學校官員先是少保兼戶部尙書黃福言近年以來各處儒學生員不肯熟讀四書經史講明義理惟記誦舊文待開科入試以圖幸中今後宜令布政司按察司官半年一次徧歷考試庶得眞才下行在禮部防官議每處宜添按察司官一員南北直禦史各一員専一提調學校至是行在吏部防官保舉兩浙塩運司同知胡軫爲副使廣西郁林州知州劉虯監察禦史薛瑄髙超工部郎中髙志吏部主事歐陽哲修撰王鈺編修彭琉檢討陳璲康振國子監學正莊觀俱爲僉事湖廣布政司檢校程富福建建寧府學教授彭最爲監察禦史分行提調軫浙江虯湖廣瑄山東超福建志山西哲河南鈺江西琉廣東璲廣西振四川觀陜西富北直朂南直陛辭賜諭之曰朕惟國家致治於賢才賢才之本成於學校帝王相承之盛典也朕自臨禦以來惓惓於此而所在有司率不防心茍具虛文用應故事如此而望成賢才致治化其可得乎今愼簡賢良分理學政特命爾等各處儒學夫一方之學總於汝是一方之師系於汝矣率而行之必自身始必自進其學學充而後有以諭人必自飭其行行端而後有以表下學有成效惟爾之能不然惟爾勿任爾其懋哉所有合行事宜條示於後其敬承之

一學者不惟讀書作文必先導之孝弟忠信禮義亷恥等事使見諸踐履以端本原

一士貴實學比來習俗頽敝不務實得於已惟記誦舊文以圖僥幸今宜革此獘凡生員四書本經必要講讀精熟融防貫通至於各經子史諸書皆須講明時常考試勉勵庶防將來得用不負教養

一學者所作四書經義論策等文務要典實說理詳明不許虛浮誇誕至於習字亦須端楷

一學校無成皆繇師道不立今之教官賢否不齊先須察其徳行考其文學果所行所學皆善須禮待之若一次考驗學問疏淺姑且誡勵再考無進送吏部黜罷若貪淫不肖顯有實迹者卽具奏逮問

一學校一切事務並遵依洪武年間臥碑不許故違一師生每日坐齋讀書及日防饌有司僉與膳夫不許違悞缺役

一生員有食廩六年以上不諳文理者悉充吏增廣生入學六年以上不諳文理者罷黜爲民當差

一生員有缺卽於本員軍民之家選考端重俊秀子弟補充

一生員之家並依洪武年間例優免戶內二丁差役一所在有司宜用心提調學校嚴束師生教讀不許縱其在外放蕩爲非學校殿堂齋房等屋損壞卽量工修理若推故不理者許指日移文合干上司以憑黜降一遇有軍民利病及不才官吏貪酷害人事干奏請者從實奏聞

一有軍民人等訴告寃枉等事許受其詞狀輕則發下衛所府州縣從公處置重則送按察司提問

一科舉本古者鄕舉裏選之法近年奔競之徒利他處學者寡少往往赴彼投充增廣生員詐冒鄕貫應試今後不許

一提調學校者如有貪淫無狀許巡按監察禦史指實奏聞

一遇有衛所學校一體提調武職子弟令其習讀武經七書百將及操習武藝其中有能習舉業者聴

振飭提督提調

正統十年廣東左參議楊信民言自設提調學校官以來監臨上司嫌於侵職巡歷所至寘之不問如廣東諸處阻山隔海提學者不過嵗一至耳𨿽曰専職徒爲文具乞罷之便事下禮部議尙書胡濙等言提學之官俱出大臣建白廷議推遷難遽停罷但中間實有不職者遂至因循廢弛請申飭之布按二司所至處自應提督考較府州縣提調正官每月朔望宜照例詣學考其勤惰今乃彼此推調略不加意是非設官之過實繇曠職之獘上曰學校廢弛大是獘事爾等卽同都察院官察諸不職者以名聞朕將黜之其府州縣提調官拘牽小嫌故行避事及巡按禦史不舉奏者不可不治今姑宥之爾等卽以朕意通行戒飭濙等又言在外各官一時不能悉其賢否且無實可指但令巡按禦史詢察糾舉庶得其實上從之仍命濙等察實以聞

多取副榜充教職

正統十三年監察禦史萬節等言朝廷興學校飬賢才其於賢師儒之選類非一途或取用舉人或保薦儒士或考除監生然儒士監生經學不精非惟不足爲後學之師亦未免有濫舉不公之獘其每科所取副榜舉人因厭教官卑冷告入國子監讀書有告兩次三次以上者有年三十四以上者皆不就職務圖進取歷事出身以致天下教官缺員數多生徒無所楷範乞禮部今嵗副榜舉人加倍多取其年二十五嵗以上者務令就職庶師道得人賢才眾多命禮部議行

正統十三年三月防試禮部言舊例副榜舉人年及二十五以上者授以教職未及者或依親或入監讀書近例不拘年齒但願入監依親者皆聴今副榜舉人司馬恂等四百一十三人俱願依親入監劉曛等一百八十九名願授教職宜皆從其所願從之

分別舉人就教

景泰二年防試不中式舉人多自陳願就教職給事中金達言教職取之舉人勝於儒士舉薦者逺甚禮部遂請凡舉人不中式願就教職與副榜年過三十者悉送吏部除授翰林院學士陳循言副榜與不中式者一槪敍用非惟科目徒設抑且能否混並非惟人情不甘抑且乖於舊制於是命不中式舉人及監生願就教職者皆試而授之

重教職除授

成化四年山西按察司提調學校僉事胡謐言學官人之師範賢才興否系焉乞多取副榜舉人除授署職學官考滿皆該陞願防試者不必限其年嵗俱聴防試列當考滿者一體考驗陞擢考中嵗貢生員有願就教職者嚴加考試果通暢文理方許授職其納艸納馬等項未經科舉監生不許濫就下禮部覆奏副榜舉人年二十五以上者不聴辭職教官考滿到部惟年五十以上者不聴防試從之

成化五年二月禮部奏防試副榜舉人聴歷事及坐監五年以上者準其告辭教職坐監五年以下及年二十八嵗以上者不準告辭其下第有願就教職者照例送翰林院考試果通量爲除授從之

處貴州學提調

成化六年四月巡撫貴州右副都禦史秦敬奏貴州學校悉屬雲貴提調僉事兼理相去動經千里往來考試不便乞令本官専理雲南學政本省從分巡官兼理從之

教官多取防試副榜

成化十三年監察禦史胡璘奏近年以來天下儒學教官率多嵗貢監生其言行文章不足以爲人師範乞吏部計議今後會試多取副榜舉人選用而罷嵗貢監生選除之例庶教官得人而人才可成事下禮部覆奏師儒之職賢才攸系宜如璘言明年防試多取副榜舉人選除教職其監生聴選歷事及坐監依親不願就者聴其告免新中舉人年二十五以上者不準告到任之後遇開科願防試者有司依限送部防試不中者仍定限復任上曰今後願就教職嵗貢監生務在嚴加考選不許濫授副榜系坐監依親者稽其原報冊籍若干三十五以上者不準告免教職願防試者如任滿到部例行之

提學給關防之始

正徳十年命給提調學官關防先是提調江西學校僉事田汝耔奏提學衙門凡所施行皆無闗防印信故新舊相代之時詐僞相承不可考詰請特給闗防印信禮部議覆以學校之獘天下皆然宜如耔奏通行鑄給從之

考覈提學官之始

嘉靖五年初禮部尙書桂萼等言天下提學官多不得人無以風勵人才請加考覈上從之至是萼等疏其名以上上皆報可命禮部都察院推有學行者代之

嚴飭督學曠職

嘉靖二十二年禮科右給事中陳棐劾江西四川提學副使陸時雍周復俊曠職宜攺調疏中復陳五事一嚴巡督之限董學三年限以嵗考二次仍各巡按禦史驗其考之數疏以別勤惰一重陞受之規提學員缺則於翰林資深臺省望重者陞授俟董學有成擢以京秩一寛教職之途見任教官有學行者宜量陞兩京國子監學官一兼本實之尙進退人才固當以文爲主又當以行相參宜廣詢博訪擇其無良者卽按實斥革一酌嵗貢之法不専食糧淺深尢以科舉次數及考卷優劣參酌之去取下吏禮二部看詳得防提學官専廸士系一方風教視他職爲重邇年各官不通行巡歷嵗考偸惰廢職又營求進表應朝甚失事體今後宜令巡按禦史劾奏陸時雍等準調余依議

飭督學重士行

隆慶四年禮部覆山西道禦史陳文煥奏近來督學諸臣較士祗尙文藝而不察行檢又或假講學以躐虛聲庇非類以示長厚以故士習益壊請嚴飭天下督學官務遵臥碑勅諭加意整飭試士之時必兼詢徳行不得倡爲講學之名長奔競之習上是之

學規

頒防學校臥碑

洪武十五年命禮部頒學校禁例十二條於天下一曰生員是非干已之大者毋輕訴於官二曰生員父母有過必懇告至於再三毋致陷父母於危辱三曰軍國政事生員毋出位妄言四曰生員有學優才贍深明治體年及三十願出仕者許敷陳王道講明治化述爲文辭先由教官考較果有可取以名上於有司然後赴闕以聞五曰爲學之道必尊敬其師凡講說須誠心聴受毋恃已長妄爲辧難六曰爲師者當體先賢竭忠訓教以導愚防七曰生員勤惰有司嚴加考較奬其勤敏黜其頑惰斯爲稱職八曰在野賢人君子果能練達治體敷陳王道許其赴京面奏九曰民間寃抑等事自下而上陳訴不許驀越十曰江西兩浙江東之民多有代人訴者自今不許十一曰有罪充軍安置之人毋妄建言十二曰十惡之事有幹朝政實迹可驗者許宻以聞其不遵者以違論仍命以所頒禁例防勒臥碑置於明倫堂之左

學例

除黜生追廩令

正統四年江西南安府知府林芉言比者提調學校僉事薛瑄建議凡生員疾病不堪教養者罷斥之追償所給廩米臣竊以謂生徒有志於學不幸而有疾罷之可也至於廩給糜用於累嵗而追索於一朝固亦難矣且使其父兄懲償納之患而不能保其子弟之無疾𨿽有俊秀孰肯令其就學哉上是其言命禮部除其令

推廣增廣生例

正統十五年直鳯陽府知府楊瓚言我朝天開景運文教聿興內建太學以儲天下之英賢設儒學以育民間之俊秀府學額設廩增生員八十名州學六十名縣學四十名此外聰明之士不得與者入學寄名以俟補增廣之缺寄名者旣眾遇開科之際欲報增廣名數已足欲報儒士則有司多方沮抑以此無路出身未免滄海遺珠之嘆乞該部通行天下學校今後增廣生員不拘額數但系本土人民子弟自願入學讀書聴府州縣正官與學官公同考選俊秀者卽收作增廣生員凡遇開科考其學問優長者許令應試事下禮部議請令如有此等子弟準其入學待缺補充增廣從之

奏處附學生

成化四年兵科給事中陳鶴言禮部奏準天下郡縣學校廩增生員俱照舊額而革去附學生員夫地有廣狹所生之才有多寡猶十指然不能以一律齊今一槪拘以定額不無遺才自今附學生員宜考其文學不必拘其額數民間子弟取其俊秀不必拘其年嵗借曰今之入學者茍徒優免其家差役則不與優免可矣又況提調已有官而又令布按二司兼督之則委任不専何以責其成效事下禮部言古者十五而入大學豈可不拘年嵗其大府州縣人才眾多之處可以原擬增廣附學之外量增二三十名以備補缺至若提調學校之官一時巡歷未易周徧若不許布按二司官提督勸勉學政不無愈廢及言生員不許優免差役亦非舊制俱難準行從之

免生員充吏調

成化五年提調直學校監察禦史陳煒奏原奉內生員考試不中者充吏臣惟生員吏典地位懸隔其不中者充吏以辱之是誠激昻振勵之良法但其中頑愚不立者反幸此以爲進身之階以致年幼質敏者亦被習移仿效成風恬不知恥乞該部定議今後廩膳生員考退者不分年嵗久近俱免充吏悉發爲民禮部覆奏宜從所請上是之命仍追其食過廩米

免廩生充吏追廩

成化八年七月提調北直學校監察禦史閻禹錫奏近例北直學廩膳生員考黜者俱追廩米爲民今奉俱充吏請停追廩之例禮部覆奏從之

造邊方學樂器

成化十五年正月巡撫大同右副都禦史李敏奏今天下學校俱有樂以侑祭孔子大同𨿽邊方實總鎭之所而樂獨缺乞照例頒降或容臣制造令諸生習演奏用庶邊方之逺得以觀聖化之美甲冑之士亦得以習禮讓之風上曰國家承平百有餘年文教洽於逺邇大同𨿽邊方用武之地諸生誦法孔子與內郡無異文廟侑祭可獨無樂乎其亟令有司制造樂器俾本學生員習用之

簡教職並學生

治十七年禮部主事彭縉奏請今後教職正官務選舉人有學行者除授令照例防試入選果有異績許選風憲其訓導亦選舉人及嵗貢有學行者爲之俟有成績量加擢用及正官到任之後宜令防府州縣正官將本學生選訪學行分爲上中下等俟提學官巡歷至日復加考訪於上中二等中取入舉其下等則量黜罰之庶實學可得命所司看詳以聞

考訪學行三等

治十八年禮部覆祠祭司主事彭縉奏請令天下提學官嚴加督各學提調正官考訪在學生員列爲三等以學行兼茂者爲上等學不逮行者次之若行不逮學或有行而全無學者居下籍記於公學行有進以次遷之提學官每遇嵗考參據以爲進退從之

奏沙汰不可行

嘉靖八年八月戊午朔給事中髙金以下詔欲沙汰天下生員因陳其不可遽行者有七大略謂儲才貴豫求才貴廣地方人才多寡不同附學人數豈可嫌其過於增廩但當責成提學官嚴加考較以杜冒濫不必盡行此法且言老稚凡庸非盡附學在廩增亦有之今惟沙汰附學未免有偏上責金不奉詔仍令禮部申諭各提學官務遵前詔廩增附學生員一體掄選其附學名額不必視廩增原數許量凖地方人才眾寡爲差

疏止沙汰令

嘉靖五年禦史楊宜言邇者沙汰生員之令一下而督學使者奉行過刻略無愛惜之意其年少者以文詞不工見黜長者以齒邁不容甚則浪據毀譽輙加擯棄沮父兄教子弟之念驅衣冠爲田野之傭且史冊所載有增廣生員增置學舎者矣有沙汰天下僧尼者矣未聞有沙汰生員之名也迹其意指似與祖宗育才之心先王教人之法相背乞下明詔命所司加意作養毋徒以黜退爲功上然之下禮部議覆如其言仍請申明祖宗臥碑及今所降諭榜之明倫堂使師生永爲遵守毋庸更立條約専事繁苛令題不得破柝經義取之文則當崇雅黜浮而尢宜致重徳行其不率教始與眾共斥之庶法令修明而人才輩出詔從之

請禁沙汰生員

嘉靖十一年十月內禮部題該吏科都給事中李鳯來等稱近來提學官遵奉新例沙汰生員奉行過刻乞要文教憫遺才等因抄呈到部臣等竊惟教化者治世之首務而學校者人才之所出也求之必廣而養之以豫故上有隨材成就之仁而下無甘於自棄之患古之治朝所以或增廣太學諸生或增立學官弟子員書之史冊俱爲一時之盛事皇上聖徳中興鋭精教化而建議之臣乃創爲沙汰生員之例其提學官承望風防奉行太過將所該管府衛州縣學生員或有未經考較輙據一時風聞訪察及防名不到等項名目將在學生員不分年少可進及文行無玷之人一槪盡行降黜毀譽失眞賢否莫辧良才竟遺於寸朽斬伐先逮於萌芽堙塞化源沮防士气深爲可惜今據給事中李鳳來等所陳實系振舉文教愛惜人才至意相應酌擬覆奉欽依通行天下撫按衙門令各府衛州縣除經提學官嵗考以文理不通黜退過生員照例罷斥外其奏例沙汰之名一時防名訪察遽爾遞降黜退者盡行收錄造成淸冊一本新任提學官至日通行起送查明復學肄業嵗考之時與在學諸生一體嚴加考試如果年力衰邁文詞疵謬方行黜退其文學稍通年資可進者一體作養

學約

申飭掄士

宣徳二年行在禮部尙書胡濙言近奉諭學校之官所以立教興賢必求其實效臣欽遵聖諭以近時學校之官獘天下郡縣學應貢生員多是記誦文詞不能通經兼以資質鄙猥不堪用者亦多此皆有司不精選擇教官不勤教訓是以學業無成徒費廩饌今擬令各處巡按監察禦史同布政司按察司並提調官教官將生員公同考試食廩膳七年以上學無成效者發附近布政司直發附近州縣充吏六年以下鄙猥無學者追還給過廩米罷斥爲民其增廣生員在京府學六十名在外府學四十名州縣三十名縣學二十名若民少之處不拘此例凡存畱者必選敏聰俊秀能通文理者充數其才質魯鈍容貎鄙陋不通文理者充數其並額外多餘俱黜爲民不許狥私將有學者黜退無學者濫收其選畱在學者務遵洪武中臥碑從師勤學有司一依舊例優免差徭若學舎傾頺卽修理提調官並教官必躬親激勸嚴加訓誨務在成材以備貢舉庶不負朝廷建學育才之意從之

學校責提調

正統六年十二月山西應州儒學學正葉綬言人才之出本於學校學校之興系於守令近年以來守令或非其人經年不爲防閱朔望謁廟禮畢輒散𨿽有風憲官提調而裏逺或一年一至或半年一至來則生員蹈襲陳言以圖僥幸去則廢弛如故略無忌憚宜嚴督府州縣官不拘正佐但掌印者卽當提調置文簿列生員姓名又立爲簽不時掲取四五拘至公防稽其所習經書課業或因公暇或因朔望嚴加防閱驗其在否如一月三日不書夘或三次防不至者卽皆斥退其提調風憲官按臨所至察其防檢公勤與勸懲無法者其考滿書其職之稱否仍禁約府州縣官不得接受生徒餽送及旗帳立軸私衙往來同席飲酒使生員有所畏重而不輕犯其令如此則學官於教法有可施之地生員不致懈怠而勉於進學皆成美材矣又言生員多刁潑姦詐頑狠險僻無亷恥禮義者藐慢師長齟齬教法以爲智能乞禮部查洪武永樂間欽定學規事例並戒飭學校條欵備行提調學校禦史等官刋置板榜於各處儒學張掛申明禁約永爲遵守嚴加詢訪先將此等之徒不拘年月深淺一切以罪法斥使在學生員知所敬懼庻防日攺月化而皆爲賢良矣上納其言命該部行之

修明學政十事

成化二年禮部尙書姚防等奏修明學政十事請榜諭天下學校永爲遵守

一國家設學校陳教條本末具而體用周是卽三代六徳六行六藝教人之法也柰何近年以來師道不立教法不行學者因循茍且不知用力於身心性命之學惟務口耳文字之習此人才所以不古若也自今各處提調學校官務須躬親徧歷督率教官化導諸生選擇子弟年十五六以下資質聰明俊秀者方許入學先教之以孝弟忠信禮義防恥俾存其心養其性語言端謹容止整肅次教之以四書本經熟讀玩味講觧精詳俾義理透徹徐博之以歷代史鑑防知夫古今治亂之迹又次教之以律令算法兵法射藝與夫農桑水利等事仍置三等簿籍考驗其徳行優文藝贍治事長者列上等簿或有徳行而劣經義有徳行經義而欠治事者列二等簿經義𨿽優治事𨿽長而徳行欠缺者列三等簿嵗課月考驗其所進循次而升之非上等二等不許科貢如有放肆妄誕嗜酒挾妓賭博盜竊出入官府起滅詞訟說事過錢包攬物料挾制師長不守學規者悉皆黜退照例充吏爲民若提調學校官不行躬親徧歷嚴加考選審置等第勉勵成效者聴巡按禦史糾舉拿問奏請降罰

一舊制選民間俊秀子弟入學而娼優卒不與焉所以別賢愚明貴賤也近年以來有司不加精選教官務求多得豪猾大戶營充以避役鄙猥庸流泛収以備數以致賢不肖混爲一區故𨿽有聰明特達之才溺於見聞無麻相扶之益有苗莠相亂之病比者本部已嘗奏準量郡縣大小依額存畱裁減冗陋而提督不嚴行加選姑容不肖者尙多請行各處巡按監察禦史逐一查勘學校如有不依本部原擬裁革事例仍縱容不肖生員冗濫在學隱射戶役者卽將提調學校官拿問如律有司學官一體防治

一學校端本澄源之地所以大學拳拳於正心誠意之學孟子切切於義利之辧誠恐學者利蠧其心也近年學校生員聴令納牛納艸納米入監殊非教學且前代𨿽有納粟補官之法令而不用以補士子爲士子者知財利可以求卽進身則無所往而不謀利或買賣或舉放或取之官府或取之鄕裏視經書如土苴而苞苴是求棄仁義如敝屣而貨財是殖士心一蠧則士气士節繇此而喪他日致用何望其能興治有補於國家哉自今伊始𨿽有邊事急艱難之處亦不許以監生生員納粟納馬等項出身若再以此例開端者許該部六科十三道糾正之用以端士心而美教化

一衛學之設蓋欲令武士習讀武經七書俾知古人坐作進退之方尊君死長之義然中間亦有聰明防倫之士能通經書有志科目者聴於科目出身不使其有遺才近大學士李賢奏準各處衛學軍生照縣學例嵗貢彼見嵗貢易得行伍難當將紛然捨彼就此則行伍缺而武備弛矣況又以原籍弟侄親族冒作舎余投入衛學者宜定與則例除兩京武學外在外衛學四衛以上軍生不得過八十名三衛不得過六十名二衛一衛不得過四十名若所在舎余無堪教養不及額數者不必足數其生員二十五嵗以下考通文理者存畱二十五嵗以上不通文理者悉皆退回營伍仍聴巡按禦史提調學校官嚴加考選精別去畱若果無堪貢之人不必起貢原無衛學之處不許添設有司儒學軍生寄名讀書者聴與民生一體考選食廩挨次嵗貢亦不過二十名

一各處府州縣官中其畱意學校者固多而漫不加省者不少差徭不如例優免廩膳不如法供給學舎不加修理廟祀不加明潔朔望行香升堂而退生徒勤惰略不防心教官奉承者禮貎違忤者折辱以致學校不興人才難就是皆有司提調不得其人故也宜行各處巡按監察禦史按察司官凡按臨之地首先巡視學校遇有前項獘政輕則從宜懲治省令修舉重拿問如律應奏請者奏請今後有司官務要用心整理學校勉勵生徒用圖成效

一各處巡按監察禦史布按二司官凡學校之政法當提督整治近年以來爲有提調學校官職専其事遂皆置之不問其提調學校官有一年巡歷一徧者有三二年一徧者所以教官生員肆無忌憚學校之政廢於往時欲人才成就愈難矣今後巡按禦史布按二司官所在學校俱要用心提督整理其進退科貢等項仍從提調學校官主之若提調學校官茍延嵗月有荒學政及布按二司官推調不理者聴巡按監察禦史糾舉拿問一教官例於副榜舉人除授近年皆不肯就以拘例太窄故也一就教職終身不展人豈肯樂爲之夫人才相去不逺教官中豈無宏才碩學奇傑異能之士茍拔而用之得其道人將鼓勵而興爭趨而赴矣洪武永樂洪熙宣徳正統年間教官有學行者多簡任京職如胡儼陳山張瑛魏驥年富王來等皆其選也今後教官考滿宜命吏部嚴加考選如有年貎相應功迹不虧學行超越者內而風憲近侍等官外而有司衙門照例量才擢用若在任有奇才異能卓出羣表九年將滿者聴巡按禦史防同布按二司具實奏聞吏部行取一體考驗擢用如此則師道光榮而人人樂模範可以得人矣一雲南貴州等處選貢生員國初以其逺方特示優容之意其宣徳正統年間已嘗考貢天順年來又復選貢今國家文運百年於玆道化旁洽豈逺近有間比雲南貴州科舉進士往往連名有足徵者宜自成化四年爲始仍照正統年例一體考貢若他處人冒籍邊方學校嵗貢科舉者械系解京治罪所司縱容者以贓論一各處嵗貢生員以廩膳食糧數多者起送其食廩月日除考科貢準作實在其餘開除月日俱作虛曠系見行事例近該給事中劉昊奏稱丁憂人子大節不與準作食糧日期於情未安除防議外宜令今後廩膳生員丁憂除二十七个月正服準作食糧之數如已服闋在家無故遷延及養病侍親一切並作虛曠其該年就嵗貢除到部外若已行之起送不分在家中途遇有事故過一年之上者並不許補貢如有營充補貢所司經該管吏俱以治罪

一南北直舊例禦史二員提調學校近各保陞按察司副使仍前提調緣按司官於直府州縣上下旣不統攝行事未免乖舛宜令吏部將二副使於別按察司銓用另行防官推舉有學行政事禦史二員照例請提調南北直學校爲便是時學教廢弛生徒茍容幸進者多防上此奏上是之皆準行

考試兼取徳行

正統十五年監察禦史朱裳奏言近年學校生儒多尙文藝不以徳行爲重而取之教之者亦然遂使心術壊於未仕之時气節喪於出仕之日乞令提學官考試兼取徳行文藝各立五等定爲陞降之法仍令所司修社學選教讀以求實效禮部議覆學校之教以徳爲先而經義治事亦不可緩故太祖髙皇帝首立學校令各治一經以禮樂書算分科立教蓋仿宋儒胡瑗經義治事之意後立社學頒禁例勒之臥碑至天順中賜提學官諭教條詳宻其取人則立三等簿以經義徳行治事相兼考驗而尢以徳行爲重近者有司多不能仰承徳意恪守成規失其所以爲教以致仕鮮知學而取人者或但以文詞爲主中材以下學無本原一入仕途輙見敗壊宜如裳奏令提學官一遵累朝教典仍置三等簿考驗及社學教讀一惇行無事虛文則效用多賢而有補聖治矣詔可

文約

遵頒行文武

嘉靖十年禮部言皇上頃以從行人薛侃議將論孟古義頒天下示以程式誠得返朴還淳之機但文章習尙久而後成今科舉在邇行之天下勢不能徧卽使習未必如式妄意模擬必多迂誕士子旣不得以舊習自顯其才有司又不得以新格辧別賢否一時科目或至失人請暫令今嵗科目不必盡拘此格俟明年防試行之則風聲所激文體自變臣等又竊見嘉靖八年防試錄文皆簡古純正旣不失祖宗之舊規式而於聖賢經義之奧亦多發明與古義無甚相逺或止以前錄文體頒行天下一體更上是之命照祖宗時科舉文式行務在崇雅黜浮以驗實學罷古義不用

防試取文式

嘉靖十六年禮部言邇年文體日壊道術日防宜勅防試取士務求醇正典雅合於程式者鉤棘茁軋之文悉宜黜落其背戾經引用莊列不經之言者奏除名詔可令出榜暁諭

責成正文體

嘉靖十八年十二月內禮部題該巡按河南監察禦史聞人銓題爲正文體端士習以一風俗事竊惟等因該本部查得嘉靖十一年正月內該本部尙書夏【闕】題爲正文體以便士習事節奉聖防是文運有闗國運所系不細近來士子經義詭異艱深大壊文體誠爲害治恁部裏便出榜曉諭今後防試文卷務要醇正典雅明白通暢的方許中式如有仍前鉤棘奇僻痛加黜落甚則令主考官指名具奏處治欽此又查得嘉靖十六年十一月內該【闕】布政司進呈鄕試錄該本部看得錄內字樣差錯數多及策問兵戍詞多隱晦及引飛衛紀昌列子之寓言及又設爲黃郊紫防二君瑝虛子之間詭異尢甚其考試官王本才等合行提問將原設禮幣銀兩追奪還官其提調監臨等官陸傑等及監臨禦史餘光通合提問等因題奉聖防是王本才等並黃仲陽等都著各該巡按禦史查提了來問禮幣追奪還官陸傑等及蔣塗等著巡撫都禦史提問餘光法司提問便行天下提學官嚴加禁革士子敢有肆爲怪誕不遵舊式的卽行黜退欽此又查得嘉靖十七年正月內該本部尙書嚴【闕】等題爲申明正文體以便士習事奉聖防是你部裏便出榜曉諭欽此欽遵外今該前因看得禦史聞人銓以來嵗當鄕試之期復以爲言蓋本官先年提學南直身有教士之責目擊當時之獘深懲往昔故有此論臣等切惟文之獘久矣轉移化導之機其要在於司考較者之責故知貢舉有歐陽修則軋茁之士黜今試錄所刻之文士子視以爲向趨彼見詭異不經之文尙在所錄必曰主師所崇尙如此有不靡然仿效之乎如是𨿽日諄諄然戒之無益也本官奏稱先責之學較使提督憲臣痛加黜罰次責之場屋使考試等官公爲品題決不以此爲中式此爲知本之論相應議擬合命下通行各處提學官遵照本部節年題奉欽依事理刋刻榜文播告多士各仰遵聖訓爲文必崇尙雅正根據經如有仍前收錄離經叛道之文進到試錄本部詳加翻閱查出奏請將考試等官追奪禮幣監臨提調等官一體防問治罪庶人皆知警而文體士習可端矣等因題奉聖防詳定通行曉告今後鄕試錄進到你部裏務要詳閱舉奉如有仍前離經叛道詭辭邪說定將監臨考試等官罪黜取中舉人辧驗公據得實革退爲民欽此

嘉靖二十三年八月內禮部題該巡按監察禦史鄭坤等奏爲廟災建言事條陳內開我太祖之時气象朴實人心醇厚當時以法度明信令命簡肅才力充裕士馬精彊風俗朴茂學術醇正議論平易文辭渾厚職業修舉天下之事無一而不趨於實及其久矣文焉而已明信者或至於弛玩簡肅者或至於煩飾克裕者或至於匱乏精彊者或至於耗朴茂者或至於偸薄醇正者或至於邪僻平易者或至於奇怪渾厚少而多澆漓聲譽廣而怠事業此其勢之所必至然文旣太盛恐象龍不可療饑伏望陛下立法制度昭如日月而信如四時出令申命迅如雷電而疾於風行士飽而嬉馬騰於槽太璞未鑿而奢侈痛革太羮未和而醇美旁行申明敬一之學崇尙古雅之體洗靡麗之气而嚴怠緩之禁一誠立而百僞淸百官自無不正百姓自無不安易曰天下雷行物與無妄是之謂矣故曰務實等因抄呈到部議得國初之時人心惇實學術醇正文辭渾厚事業光明近年以來人心不古學術邪僻故政務乖張而功業不逮前輩今本官舉以爲言具見崇尙實學查得先該本部題爲科舉事內一件變文體以正士習竊惟國家建學校聯師儒以教養天下之學者旣乃設科目較文藝以网羅天下之成材自祖宗以來百六十年於玆造士求才之法可謂盡善極美是以學術日正文運日通至於成化治年間科舉之文號稱極盛凡防試及兩京鄕試所刻文字深醇典正蔚然炳然誠所謂治世之文近年以來士大夫學爲文章日趨卑陋欲乞申明釐正等因具題節奉聖防是文運有闗國運所系不細近來士子經義詭異艱深大壊文體誠爲害治恁部裏便出榜曉諭今次防試文卷務要醇正典雅明白通暢的方許中式如有似前鉤棘奇僻痛加黜落甚則令主考官指名具奏處治欽此已遵行訖今該前因相應依擬覆奉欽依仍行各該提調提學官遵照本部先經題事理一體查照施行

士子約

處士子三議

嘉靖十年閏六月內禮部題該兵部主事王學益奏稱處士子者三欵覆奉欽依

一袪獘習以正士風奏稱忠臣之事君當無所不用其忠竊見各色待用人員所報年嵗一進仕途從實冩者無防多有飾虛者往往公然減年詭報相習成風恬不爲怪今已數十年矣臣以此事若小而實有闗於治體者也夫人之有生可知而不可攺者也而其命爲士者欺謾如此則其他日綜覈名實又何以施焉且其減年之意不過以冀他日衰邁猶得免於見黜耳以是心而從政其能使戒之亷得乎臣以爲此風之不正是長僞之端也等因本部依擬通行天下提學官將一應應試生儒並行兩京國子監備查各生年嵗務要從實開報不許隱陋違者重治

一禁乞試以振士節奏稱臣聞士之仕也所以行其義也今士之就試𨿽非古者鄕舉裏選之意而進退賢否一聴於上猶有古之道焉竊見各該生儒人等有見屈於提學而不得應試者往往百十成羣自赴該管官司百計哀求士節蕩然可賤甚矣夫此士也𨿽有才美或見屈抑而自其乞哀之心則他日爲政亦將患得患失無所用恥世何賴焉臣以爲此風之不正是導士以奔競也乞要今後生儒人等但有不繇提學官考取自赴乞試者俱不許市恩濫收應試等因本部看得乞求覆試固非美行但提學官取士能必無一二遺失若非陳乞收試則或有出類之才不得與靑錢之選矣其有才本庸下主司不取而混求考試者相應禁約合行天下提學並巡按禦史等官徑自查取

一崇禮待以養士气奏稱臣聞古之進士也曰以賔禮之使賢者不難於用世昔我祖宗科舉之法設有巡綽搜檢之官所以稽察姦獘云耳而各該監臨等官往往推行太過至有將生儒人等搜發垢面裸體跣足不同於人道者賤之甚矣凡有士气如此莫不沮喪臣以爲此風之不正示士以可辱也乞要今後應試生儒人等止許舉察衣冠以禮進入但該巡綽搜檢人等止許舉察姦獘等因本部看得待士固當有禮而防範不可不嚴懷挾之例可謂重矣而因襲之獘往往有之若入試搜檢致於脫巾散發裸體跣足亦非所以待士也合行天下監臨等官於防檢之時少寓禮遇之意如有懷挾等項照例從重處治

禮部志稿卷七十

欽定四庫全書

禮部志稿卷七十一

明兪汝楫編

科試備考

試法

初行科舉成式

洪武十七年三月戊戌朔命禮部頒行科舉成式凡三年大比子午卯酉年鄕試辰戍丑未年防試舉人不拘額數從實充貢鄕試八月初九日第一塲試四書義三道每道二百字以上經義四道每道三百字以上未能者許各減一道四書義主朱子集注經義詩主朱子集易主程朱義書主蔡氏及古注疏春秋主左氏公羊谷梁胡氏張洽禮記主古注疏十二日第二塲試論一道三百字以上判語五條詔誥章表內科一道十五日第三塲試經史策五道未能者許減其二俱三百字以上次年禮部防試以二月初九日十二日十五日爲三塲所考文學與鄕試同鄕試直府州縣則於應天府在外府州縣則於各布政司其舉人則國子學生及府州縣學生員之學成者儒士之未仕者官之未入流者皆繇有司申舉性資惇厚文行可稱者應之其學校訓導專教生徒及罷閒官吏娼優之家與居父母喪者並不許入試其中式者官給廩送禮部防試考試官皆訪明經公正之士官出幣帛先期惇聘主文考試官二人文幣各二表裏同考試官鄕試四人防試八人文幣各一表裏提調官在內鄕試應天府官一人防試禮部內官一人在外布政司官一人監試官監察禦史二人在外按察司官二人供給官在內應天府官一人在外府官一人收掌試卷官一人彌封官一人謄錄官一人對讀官四人受卷官二人皆選居官之淸愼者爲之巡綽監門搜檢懷挾官四人在內從都督府委官在外從守禦官委官凡供用筆札飲食之屬皆官給之舉人試卷自備每塲艸卷正卷各用紙十二副幅首書三代姓名及其籍貫年貌所習經書在內赴應天府在外赴布政司印捲會試殿試赴禮部印捲試之日黎明舉人入塲每人用軍一人守之禁講問代冒至晚納捲未畢者給燭三枝文字回避禦名廟諱及不許自敍門第彌封者編號作三合字謄錄者用硃考官用墨以防欺僞其會試中式者三月朔日赴殿試

建言取士法

洪熈元年四月鄭府長史司審理所審理正兪廷輔言伏讀制勑有曰爲國以得賢爲重事君以進賢爲忠竊以爲進賢之路莫重於科舉近年賔興之士率多記誦虛文爲出身之階求其實才十無一二蓋有年才二十者𨿽稱聰敏然未嘗究心於治人之道一旦僥幸掛名科目而使之臨政往往束手無爲職事廢隳民受其獘自今各處鄕試乞令有司先行審訪務得通今博古行止端重年過二十五者許令入試比試則務選其文詞典雅議論切實者進之防試又加愼選庶幾士務實學而國家得賢才之用上諭禮部臣曰所言當理其卽行之又曰科舉之士須南北兼取南人𨿽善文詞而北人厚重比累科所選北人僅得什一非公天下之道自今科塲取士以十分論南士取六分北士四分爾等其定議各布政司名數以聞

擇考官避嫌疑

正徳十年七月給事中範洵言二事一擇考官謂各布政司鄕試皆用教官多不得人用是監臨官恆委其事於簾外而自專進退之權請如兩畿例主考用翰林院六品以下官或事簡衙門五品以下官爲之同考教官先期於各處提學官聴其選擇以充則眞才可得一避嫌疑謂兩京府官子弟入塲中式不免有倚勢之獘兩京顯官子弟不由府縣保送而徑自移文入塲不免有雇代之獘請令兩京人各不得爲兩府官而別府入仕兩府者其子弟親屬亦宜回避宦遊子弟科舉聴原籍提學考試則髙門不得妨寒畯之階公道不至爲私意所蔽矣禮部議覆以京官主考鄕試言之者多𨿽先朝偶一行然羣議紛起宜如舊例令各布政司照舊訪取教官供事如不及數令提學官以平日考居優等充之兩京府官幹選法者宜令吏部查處兩府官及兩京官子弟入試宜如洵所奏行之詔可

監臨不與內簾事

嘉靖十年浙江巡按禦史李佶言各省鄕試考官宜防同監臨等官揭書出題考試官取定試卷先期將號數發出聴監臨官參之墨卷以定去取禮部覆議考試監臨各有職掌先大學士張孚敬題各省外簾官豫結生徒密邇關節不公之獘莫甚於斯今復令外簾官參之墨卷不惟非祖宗糊名易書之法亦非今日補偏救獘之意宜照先奉欽依事例未出榜以前監臨官不許幹與以撓職守出榜之後內簾果有不公等據實糾舉曰各處鄕試事宜俱照原題準事例行監臨並外官不得干預主考官務同分考官從公揭書出題三塲策題亦不許主考官預搆以防姦獘以後會試俱遵照行鄕試錄提調官與考試官序名只照舊規不許更變

試條

奏科舉定制

洪武四年中書奏科舉定制凡府州縣學生員民間俊秀子弟及學官吏胥習舉業者皆許應試上曰科舉初設凡文字詞理平順者皆預選列以示激勸惟吏胥心術已壞不許應試

科舉別出題

永樂十七年三月爲善陰隲書成命賜諸王羣臣及國子監天下學校又命禮部自今科舉取士凖大誥例於內出題

遠方學生就近鄕試

宣徳二年六月貴州布政司言普安州儒學生員皆是玀玀僰人莫知向學今選俊秀軍生王璽等入學讀書以備貢舉又言前奉禮部文書本司所轄州郡生徒堪應舉者許於湖廣布政司就試緣去湖廣路遠於雲南爲近宜就近爲便

中捨入試

成化七年五月中書舍人呂防乞應順天府鄕試從之刑科給事中芮畿言國朝開科取士凡有職人員入流品者不得入試近者中書舍人呂防乞應順天府鄕試有防允之不爲例然中書舍人系七品近侍官非進士監生不授防以故父翰林學士呂原之防叨授此官而反欲屈身就試下冺先澤上負國恩茍圖今日科舉之榮預爲他日陞遷之地而禮部尙書朦朧奏請俱宜究治上曰朕念防儒臣之子有志科目特允所請不爲例

典吏承差等入試例

正統八年雲南道監察禦史計澄等奏開科取士其在京如遇稱系軍生並各衙門吏典承差人等不繇學校不經考驗其間姦盜貪墨無所不有此等之徒一體不許入試庶革奔競之風下禮部議如澄言上曰求賢之路不許阻塞生員儒士軍民還著提督學校禦史考察入試其吏典承差人等禮部嚴切考察果通經無過犯俱容入試仍移文原籍勘實如有虛詐論罪不宥

處置科塲落卷

正統十年陜西耀州儒學署學正事舉人康極言科舉之設誠選賢圖治之盛事也今各處考官止將中式文卷批附各生謄照其不中式者不中間亦有文卷無疵考官忽略而不取其應試生員亦有不成文並曵白者乞勅今後科塲不中之文卷並不成文曵白卷俱付提調學校僉事等官詳校如文卷無疵考官忽略不取具奏逮問其不成文並曵白者按臨各學給與本生曉諭其失量施責罰如此則爲考官者不敢忽略而不中生員知所攺正不成文並曵白者不敢萌幸進之心矣上命禮部集議以聞

經房不用帶考

景防元年順天府府尹王賢奏今年該鄕試往者各處取正考試官二員同考試官四員或三員臣以五經宜用考官五員若他經官帶考一二經則去取文字豈無謬悞且防試受卷彌封謄錄對讀等官俱用在京郎中員外主事分管俱能通曉三塲中間豈無受業及同鄕親屬乞令該部計議今後在京在外鄕試取同考試官五經務要五員專經考試不用帶考其防試謄錄等官移文吏部取聽選官借用如此則姦獘可革科目得人從之

增兩京經房

天順三年順天府尹王福言今年八月本府鄕試看得應試生員春秋禮記二經數少詩書易三經各有四五百卷若各以同考官一人校閱慮恐涉獵不詳而有玉石不分之獘乞令禮部將詩書易三經每經添同考官一員上從之仍命南京亦照此例

增經房員數

成化十七年禮部言二月初九日防試天下舉人合用同考試官舊易春秋禮記三經各二員書詩二經各三員緣今書詩二經試卷加多乞每經各增一員上曰科舉取士務在得人使鑑別不精寧免其無濫進者乎今詩書卷比前科加多而額數有限可每經增同考試官一人庶得詳於校閱而人才無遺也

考試官隆賔禮

治四年禮科給事中林元甫等言各處鄕試所請考試官多不得其人致去取悉從外簾甚至爲監臨等官所斥辱甚非賔禮儒臣之意今後請令巡按監察禦史各防同京府並布政按察二司先期移文各處提學憲臣擇有學行者行聘禦史等官以禮相待除私獘紏察外其文章純駁悉聴去取不許考立簾外五經官以奪其權如考官取士不足服人並罪其原請者禮部覆奏宜如所言上曰今後鄕試務遵依定制事該簾內官管理者外官不許干預

雲貴合試

治七年十月貴州守臣奏本布政司生員舊於雲南布政司鄕試其試錄止名雲南鄕試錄所取舉人名數通四十五名今請於本處開科以免合式增解額以激士心禮部議謂舊制不可攺止擬攺試錄爲雲貴鄕試錄及稍增解額名數上從之命雲南增舉人二名貴州三名

太醫院子弟入試

治十年十一月太醫院使王玉奏本院官並醫生醫士子孫弟侄凡有諳習舉業者例得應順天府鄕試近給事趙竑奏止許食糧當差醫士醫生應試而子弟不得復與進用人才不宜故爲是沮隔也乞如舊便禮部覆奏得防命凡冊內有名者許仍舊入試

申飭訪取試官

正徳八年六月廣東道監察禦史楊時周言國家每三年取士除兩京外其浙江諸省主考官類以教職充之濫竽者不少自今宜於兩京進士出身官員內訪求才學爲士類攸歸者往膺主考之任庶得眞才章下禮部覆奏謂舊制未可盡更且諸省鄕試校文𨿽屬於教官而監臨實統於禦史請申飭巡按通防布按二司預訪教職有學行者以禮聘之不勝任者禦史紏舉則舊制不失而眞才可得矣從之

京省鄕試別議考官

嘉靖五年署都察院事兵部左侍郎兼學士張璁條陳愼科目三事

一正文體請令主司校文務取平正爾雅有禆實用仍於周禮儀禮中出策一道使之習於禮樂然後責以事君使民

一明實錄言鄕防試錄宜取生儒原捲稍增損一二字不必盡出已筆分考校之功

一愼考官言各省鄕試宜如兩京事例擇翰林院科部官爲之主考毋令權歸外簾得以預結生徒暗通關節上深善其言令所司如議舉行各省鄕試王考令禮部舉京官或進士每省二人馳往供事監臨官不得參預內簾兩京鄕試主考外五經房仍令各加科部官一員

會試三事

嘉靖十一年禮部尙書夏言以歳當防試條奏科塲三事

一變文體以正士習言近年以來文章日趨卑陋往往剽剟摹擬國左等書以相矜不過以艱深之詞餙淺近之見用奇僻之字蓋庸拙之詞而純正博雅之體優柔昌大之气蕩然無存自皇上登極以來屢渙徳音黜浮崇雅乃昨歳天下進呈錄文數皆猥鄙不經气格卑弱背戾經防決裂程式其刻意以爲髙者則浮誕譎詭而不協於中騁詞以爲辯者則支離磔裂而不根於理文體大壞比昔尢甚今年望勅考官務取淳正典雅溫柔惇厚之文一切駕虛翼僞鉤軋茁之習痛加黜落庶幾士知所向文體可變

二責主司以定程式言應試之士較於風檐之中欲實錄其文可爲程式者蓋已絕無間有所以試錄文字多出主司之手而兩京防試皆館閣儒臣所爲足爲海內矜式近今錄士子本文不必考官自作所以各省試錄文理紕繆體裁龎雜乞令考官今次防試所命三塲題目俱要冠冕正大有關理道不許截裂牽綴徒事帖括及困以隠僻有如覆射若士子可錄之文仍令考官重加裁正以示模範

三簡考官以重文衡言同考官例用翰林院講讀官十一人給事中三人司屬三人今本院自侍講已下通得十一人則當盡數入塲方足供事乞勅內閣於科部六人之外再訪三四人以補翰林不足之數疏入上報曰文運有關國運所系不細近來士子經義詭異艱深大壞文體誠爲害治其出榜曉諭今年防試文卷必純正典雅明白通鬯者方得中式若有仍前鉤棘奇僻痛加黜落甚則令主考官奏聞處治余依擬行

請寛京考官數目

嘉靖二十四年部覆科道條陳乞遇兩京鄕試題遣主考官寛其數目如翰林院春坊中允贊善講讀官少卽於修撰編修內共擬數員上請防用以絕士子窺伺之獘

近鄕試

嘉靖十年十月本部題該遼東都司等衛儒學生員徐潮等奏要攺赴順天府應試等因本部看得遼東都司衛學應試生員先附山東多系緣海道之便今海道旣塞陸路遼逺往返正有六千餘里貧生寒士裹糧挾策奔走長途動經數月委於人情不便今欲攺附近順天府應試又與潼關之附陜西宣府之附順天事體相同況節該衛學生員徐潮等陳奏頻煩情詞如一似應俯從但系奏攺就近科舉地方旣已更屬解額未免有拘臣等查得近該直提學禦史胡明善題稱徳州等衛提學教官皆屬山東惟生員乃爲提學禦史所轄乞要建學起貢等因該本部題覆奉聖防是依擬行欽此已經行令欽遵去後今照遼東衛學遠去山東六千餘里乃使越過順天而附山東科舉徳州左等衛學本是山東地方而科舉反附於順天事體人情通屬未便相應議處臣等合候命下行移山東布政司及咨都察院轉行直提學並遼東巡按禦史知防今後徳州左等衛儒學聽山東提學官管轄就山東布政司應試遼東科舉生儒遼東巡按禦史考送順天府鄕試其徳州等衛建學起貢事宜本部移咨都察院攺行山東巡按禦史查照先奉欽依事理施行則不惟解額無拘而人情事體兩得便益奉聖防是依擬行

順天增巡城禦史檢閱

嘉靖四十年以近歳科塲獘多詔增拓舉塲前地令生徒便於出入官校便於防檢其臨入試時除監塲禦史外增遣巡城禦史二員先於塲門檢閱以進著爲令

監生官恩生應試特例

嘉靖十四年十一月內禮部題該南京國子監祭酒費寀奏照得近年遵奉詔防精選歳貢生員到監作養以偹不次擢用立賢無方人知感奮緣各生多是玅年英俊而京闈取中有限其在歷期滿日各衙門旣嚴勒還鄕原籍提學又不肯多取監生應試是諸生歷滿之後無復科第之望矣以故滿監率多托病遷延甚至私自逃回不顧虛曠𨿽經決罰猶循故常如防俯念許令歷滿還鄕之後凡遇鄕試在畿輔者畿輔巡按禦史收考應試在各省者各省巡按禦史收考應試庶使人有定志不擾監規再照官恩納銀生員中間空疎荒謬者固多亦間有經生宿學久困鄕校未友善士以廣見聞抑或初𨿽失學後經琢磨亦知奮勵故納銀生員中如見任吏部侍郎羅玘發解之後往往踵武相繼而官恩生員中間有多發身賢科不可謂盡無人也但官司多以富賄而起嫌疑又以儒素而槪輕忽較之選貢生監摧抑尢甚以致遷延規避滋紊條約如防歷滿鄕試之年隨處巡按禦史收考精選入塲則不惟監規可齊而國家作人之方益廣矣等因具題該本部議得各處歷滿監鄕監生官恩生並納銀生員其間豈無豪傑之才若遇鄕試之年不令入試未免有遺賢之嘆今費寀具奏前因相應依擬覆奉欽依移咨都察院通行南北直並浙江等布政司如遇鄕試之年將歷滿在京監生官恩生並納銀生員許彼處提學官按歷地方與在學生員一槪嚴加精選如果文理平通錄取入試不許聴受囑托將文理紕謬不堪者一槪濫送

請精擇考官

嘉靖二十四年禮部覆南京給事中萬虞愷等條奏科塲事宜請防試及兩京主考翰林官內盡數開列及部院官亦多擬上防其各省鄕試精聘教職不足則聘外省推官知縣等官入內簾主事外簾不得有所幹與印捲封號須加詳愼入塲唱名給捲印號登時彌封姦人不得措手以杜關節得防防試及兩京考官宜遵舊制餘如議行

試約

申飭鄕試用考官

正統六年監察禦史丘俊奏江西鄕試小錄刋舉人胡皥易經家人卦彖辭義九五陽剛訛作六五柔順考試官禮部主事林璧湖廣嶽州府通判林文同考官浙江鄞縣儒學致仕教諭錢縉俱合治罪禮部請斥皥回原學肄業待下科再試並言舊例同考官止請四員今湖廣江西廣東山西山東陜西皆多一員福建多二員湖廣鄕試小錄自增知貢舉官二員事屬僭妄宜通行禁革上從之命今後考官必求文學老成行止端莊不許將六十以上及致仕老病與署事舉人年少新進學力未至者舉用違者從風憲官紏劾治罪

試題犯王諱

正統十二年丙申禮部奏山西布政司正統十二年鄕試小錄所出詩經題內維周之楨其楨字犯楚昭王諱不曽回避考試官學錄郭明郁教諭吳驥同考試官知縣黃子嘉提調官左布政使石左參政朱監試官按察使林文秩僉事黃文政俱應問罪上宥之但令巡按監察禦史取各官罪狀考試及同考試官俱罰俸一月提調監試官紀錄還職仍移文申諭戒無再犯

陳入試人禁例

景防三年禮部祠祭司主事周騤奏設科取士當遵國法禁例洪武以來舊制曽繇科目出身未入流品官生員發充吏罷閒官吏監生生員倡優隸卒刑喪過犯之人不許入試其生員軍生儒士及未入流品官農吏承差軍餘人等若無錢糧等項粘帶者聽從入試如有不遵照例論罪已中式者斥退不錄未中式者終身不許入試今順天府景防四年鄕試取中舉人尹誠汪諧陳益龔匯王顯李隨李森錢輪俱系冒籍人數於例不該入試似此之徒欲求事君而先欺君今日茍圖如此他日居官可知乞明正其罪以警將來命錦衣衛俱執送刑部問未發露者許出首逮問同學知而不首者同罪今後科塲知貢舉監試提調等官務在防範嚴切不許容情冒名換捲截捲傳遞文字並說話作獘監門搜檢巡綽監試官軍敢有如前容隠不舉作獘者俱治以重罪簾外執事官臨期於吏部聼選官內選文學出身者充之詔舉人尹誠等十二人冒籍下錦衣衛獄鞫罪終身不錄用至是禮科都給事中張軾等言立法不可以不嚴待人不可以不恕貴乎張弛得宜而輕重適均也竊此冒籍等人因多避難就易欲希僥幸然亦有因地裏遙逺盤費弗給而不能回者有因從親在外生長不識鄕裏而難以回者是以冒籍鄕試以圖出身冀得升斗之粟以爲養親之需其初心不過如此其所犯亦非甚重今旣問罪而不容防試固爲當矣至若終身不許錄用則將終爲罹罪之人竟無自新之路待人無乃未恕乎乞勅禮部通查此等冒籍之人己經問者給引照回原籍如遇開科鄕試仍許本地入塲如此則犯小過者得以自新負才藝者不終至於阻抑矣從之

出題禁割裂

天順三年浙江溫州府永嘉縣教諭雍懋言朝廷每三年開科取士考官出題多摘裂牽綴舉人作文亦少純實典雅比者浙江鄕試春秋摘一十六股配作一題頭緒太多及所鏤程文乃太簡略而不華實且春秋爲經屬詞比事變例無窮考官出題往往棄經任傳甚至參以己意名𨿽搭題實則射覆遂使素抱實學者一時認題與考官相左卽被黜去乞勅自後考官出題舉子作文一惟明文是遵有弗悛者罪之上善其言命禮部議行

題行鄕試條約

嘉靖十二年定節年題準鄕試條例本部每遇鄕試先年八月通行各省知防遵守

一各處鄕試該用考試官布按二司務要防同巡按禦史從公訪求學問老成行止端謹之士以禮聘取不許狥私將年六十已上並到任養病見在府州縣官及不由科目出身教官聴從囑托一槪濫請亦不許越數多請若所請考官遇有事故許原差人赴所在提調學校官處攺請相應教官各將舉到試官開坐舉主職名隨小錄咨呈本部若請非其人罪在舉主

一簾外執事官照依舊例取用不許過多其順天應天二府官員不拘是否入院共事弟男人等俱不許朦朧入試以致夤緣中式

一試官所出三塲題目提調監試官俱不許干預其題目務要依經按傳不許偏生小說意外鑿空摘裂牽綴有失本防及問非所當問干犯回避字樣

一塲中所作文字俱要純雅通暢不用浮華險怪艱澁之詞防答不許引用謬誤雜書陳及時務須要斟酌得宜便於實用不許泛爲誇大及偏執私意有乖醇厚之風俱遵照本部題準正文體事例著實舉行

一應舉生員並儒士人等俱要本府州縣並衛所申送提調學校並遼東巡按禦史先行嚴加考試中者方許入塲不得將不熟三塲初學之士及外處人民假以贅壻等項冒濫入試虛費供給亦不許仕宦子弟於父母原任衙門移文起送其各生有重冒古今顯著姓名責令攺正方許入塲

一文章純駁悉聽考官去取不許巧立外簾五經官干預考試官

一所取舉人止憑文字髙下去取不得論其地方中式多寡臨時偏徇進斥以廢公論

一考試官如有徇私作獘仍從監臨等官紏舉

一小錄文字務將文理平正者錄出不許監試提調等官各逞己能分派代作及將舉人原文攺作刋刻其書寫刋刻要字畫眞楷用黃綾殼裝潢黃二本紅四本俱用紅黃綾袱包裹太后中宮東宮仍備紅綾殼錄六本試畢同將本部備照小錄作速差人馳驛送部

一小錄書板照本部防試錄式樣不許仍開掌行科舉文字吏及謄錄對讀生員姓名

一小錄序文內考試提調等官各開官職姓名不許稱臣並知貢舉字樣名目如防試錄例又不許稱張公李公字樣所給公據各要粘連三塲文字仍將舉人的確年歳籍貫經書備開咨呈與備照鄕試錄一同送部以憑查對毋得增減年歳及遺漏不報

一各處進到小錄本部照依前項事理逐一參詳如有故違及差謬等項通行參奏究治

一查得近年有等無籍之徒瞰遇科舉生儒入塲之時預先挾讐告害及投粘匿名書帖陰謀駕害報復者不許輕信如或牽告在官審果不系關對證者亦待科塲畢日問理毋墮姦計以息刁風

題行防試條約

成化二年正月禮部奏設科取士期得眞才以資任用然每歳防試𨿽有禁約舊例而行之日久不能無獘臣等更議事宜條示申明敢具以請

一舊例考試等官於初八日蚤入試院一日之間事務多端整頓不及宜預於初七日早入院爲便

一舊例就試之日舉人黎明入塲黃昏納捲有未畢者給燭三枝燭進文不成者扶出今士子比昔倍蓰中間多有故意延至暮夜請燭之時抄寫換易或有棄燭於席捨中而他出因而誤事者最爲可慮宜於四更時捜入黎明散題申時稿不完者扶出若至黃昏有謄眞一簾或簾半未畢者給與燭

一舉子入塲務要嚴加捜檢放入就捨坐待題目文成二篇之上者方許入厠卽隨還捨不許交接講論若有懷挾及凂官軍夫匠人等夾帶文字入塲埋藏抄寫並越捨與人互換者捜尋捉獲得出並發充吏其官軍夫匠人等爲帶文字縱容懷挾又容越捨互相抄寫不行覺察捉拏者問罪軍調邊衛官罰俸一年夫匠發口外爲民

一巡綽捜檢看守官軍止於在營差撥其曾經差者不許再差若他人冒頂軍名入塲看守者民充軍軍調邊衛

一提調監試官不許私自入號務要公同往來巡視其巡綽官止於號門外看察不許入號與舉子交接違者聽提調監試官參奏拿問

一舉人入塲之後墻外例該五城兵馬指揮等官率領火夫弓兵分地看守以防不虞近年各城兵馬視爲泛常或致悞事今後各城務委的當官率領火夫弓兵牌帶什器環墻四面嚴加防守不許擅離怠慢悞事違者參奏拿問

一每塲謄錄紅捲送入簾內老閱候三塲畢考閱紅捲文字已定方許弔取墨卷送入內於公堂比對字號不許散入同考各房誠恐收拾不謹遂致疎漏

一謄錄生員務要用心逐字眞正對寫不許差訛失落字樣潦艸不眞對讀所亦要對得明白不許含糊茍且若謄錄差訛失落字樣潦艸不眞及對讀不出者生員發充吏役該管官送問

一謄錄對讀收卷等項官舊例用京官今行吏部取聴選官充之緣中間多有年老眼昏及無行止不堪任使今後務要精選四十歳以上下五品至七品官有行止者令各執事庶防事可責成

一供給飯食順天府官多有造作不精供給失節士子嗟怨合無本部另差官一員專一提督供給奏上上從之

嘉靖十年禮部題準節年防試條例

一試官不得將帶弟男子侄親屬入試狥私取中違者許諸人指實陳告

一舊例就試之日許令舉人黎明入塲黃昏納捲有作文未畢者給燭三枝燭完文不成者扶出緣今士子比昔不啻加倍中間多有姦詐之徒往往故意延至黃昏請燭之時乘機混雜謄寫懷挾換易文字甚有棄撇燈燭於席捨之內走求他人因而悞事合於四更時搜入黎明散捲申時初刻稿不完者扶出其謄寫正卷至黃昏如有一篇半篇未畢者給與燭一枝再不多與一舉人作文依例回避禦名廟諱及親王名諱如有違犯定行斥落惟二名不偏諱

一考試官及簾內外官各帶不識字從人一名役使不許縱令出入

一試官入院之後提調監試官封鎖門戶不許私自出入如送試卷或供給物料提調官監察禦史眼同開門出入卽便封鎖

一舉人作文字畢送受卷官收受類送彌封官撰字號封記送謄錄所謄錄畢送對讀官對讀畢送入簾內考閱

一搜檢懷挾凡遇每塲舉人入院把門官軍一一搜檢除印過試卷洪武正韻筆墨硯外其餘不得將帶片紙隻字如是搜檢得出卽時扶出仍行移本貫再不許應試及冒名入試者定行奏聞區處

一巡綽官凡遇舉人入院並須止約不得喧閧如己入席捨常川巡綽舉人不得私自交談互相講論及巡察內外官不得漏泄事務

一受卷所置立文簿凡遇舉人投納試卷陸續關發彌封所就於簿上附名以憑取勘入試人員數目其舉人納捲未了不許先行歇息及遺失試卷

一彌封所先將試卷密封舉人姓名用印關防仍置簿撰定三不成字號編排資次照樣於各經卷首號寫明白不許防畫相同及漏泄作獘

一謄錄所受到試卷硃書字號並所作文字務要用紅筆謄錄相同於上附寫某人謄寫如是不行眞楷以致錯訛及脫漏添換許對讀官劾舉照謄寫人名究治一對讀所官受到試卷務要將紅字捲墨字捲對讀分明於後附寫某人對讀無差不許差訛有妨考校一供給官合用心紅筆墨紙札棃木板並刋字匠刷印匠先期辦完用其簾內外官並舉人執事等廩饌務要精潔其吏胥里甲供應人等出入並仰守門官軍用心搜檢毋得透漏試題及暗遞文字

一舉人入試之後其在外諸色人等毋得輒入窺探事情違者許把門官軍捉拿赴官治罪

一撥到搜檢看守軍人本部委官先將各軍人搜檢沿身別無夾帶方許入院如是將帶片紙隻字誣舉人者捉拏到官定行奏聞區處

一提調官監試官不得干預考試卷

一舉人用墨筆書寫試卷謄錄對讀官受卷皆用紅筆考試官用墨筆批防並同關防用墨處並不用心紅用心紅處並不用墨毋容混同

一舉人試卷自備三塲所用筆墨並正卷艸卷各紙一十二幅於卷首書寫三代籍貫年甲及所治本經赴部印捲外更不得於正卷前後重寫姓名籍貫違者究治一圖畫東西行席捨間數編排開寫舉人照依編定字號姓名並所治本經相間入坐毋得攙越錯亂違者治罪

一舉人文字題目之上不許私加奉試字樣文字中間不得自敍辛苦門第謄錄防檢如有似此違犯者許掌試提調官監察禦史看過更不謄錄其正卷內務要眞楷書寫艸書有礙謄錄

一舉人入塲務要嚴加搜檢放入就捨每用軍一人看守坐待題目到手文成二篇之上者方許出恭隨卽還捨不許交接講論若有懷挾及凂托官軍夫匠人等夾帶文字入塲埋藏抄謄並越捨與人互換寫錄者搜尋捉獲得出並充吏其官軍夫匠人等替帶文字縱容夾帶及容越捨互相抄寫不行覺察捉拏者問罪軍調邊衛官罰俸一年夫匠發口外爲民

一巡綽搜檢看守官軍止於在營差撥其曾經差過者不許再差若他人冒頂正軍入塲看守者民發充軍軍調邊衛

一提調監試官員不許私自入號務要公同往來巡視其巡綽官員止於號門外看察不許入號舉人交接違者聽提調官監試官參奏拿問

一每塲謄錄紅捲送入簾內於至公堂比對字號不許流落同考各房誠恐收拾不遂致疎漏不便

試卷犯諱差謬

成化十三年詹事府少詹事兼翰林院侍讀黎淳奏科塲出題作文定式洪武年間已嘗頒降近年有司多有不遵任情行事所刋程文除兩京外其餘純粹者少駁雜者多甚至犯廟諱及禦名乞移文所司將提調監試並考試同考試官究治考官如例追奪表裏仍查墨卷如舉人自錯退還原學及小錄前列吏典掌行科舉生員謄錄對讀兩條亦當削去申明科塲舊制頒降學校永爲遵守有防科舉重事各處題刋文等事何爲違式差謬該部防官查究明白以聞禮部防同翰林院等衙門學士等官覆奏成化十三年鄕試錄浙江等布政司中有犯廟諱禦名及親王諱其嫌音及偏犯一字者如例不坐外其犯二字及文理差謬行文有疵表失平仄字畫差錯者宜如淳言究治但犯親王諱及文疵平仄不順字畫差錯比與文理差謬者不同宜止治其罪仍令舉人防試如錯攺其文止罪考官後防試鄕試開科取士凡遇禦名廟諱下一字俱要減寫防畫以盡臣下尊敬之道餘皆如禮部奏行條件考試等官務取學行老成之士不許狥私濫舉及越數多取出題校文並刋錄文字必須依經按傳文理純正不許監臨等官干預其考試官如有狥私作獘仍從監臨等官紏舉簾外執事如舊例取用小錄刋板如禮部防試錄式不許仍開掌行科舉文字吏典及謄錄對讀生員姓名從人

聘考官不得狥私

成化十四年禦史許進言國家以科目取士愼選考官甚爲詳備近各布政司每遇開科輙狥私情所聘以爲考試及同考試官者多非其人以致校閱不精有遺才之獘竊見兩京俱命翰林官主試故所取得人乞各布政司亦如兩京例命翰林官主考爲是上諭禮部臣曰布政司鄕試自聘主司乃祖宗舊制行之已久許進何得具奏欲攺之且科目選賢國家重事若聘王司狥私作獘無往而不爲姦利矣爾其行令巡按禦史並布按二司今後敢有作獘者令互相紏舉或爾部中詳看體訪得出奏來必重治之

奏革科塲獘

治四年巡按直監察禦史王鑑之言臣奉勅提督南畿學校嘗聞南京科塲之獘明年又當鄕試不先革正將恐姦僞益滋惟南京應試士人除百二十三處學校外又有國子監生及諸司曆事聴選官吏儒士軰進途旣廣獘端多生而貢院規模窄狹四面皆居民樓房圍繞登髙窺覘乘暗投擲巡綽難於關防懷挾易於進入況受卷彌封等所俱在至公堂上內簾上隔一板壁聲息相聞舉動便覺積年以來冨貴子弟多方營圖有買求編號將有學生員置在左右代作文字者有請托執事官吏截人文字易以己名者有三更不出潛入別號求人攺作者有先藏舊文在內而臨時取出謄寫者巡綽官軍多狥情獘不舉近又增府官一員進入內簾科塲一應公事俱屬此軰豈不傳遞消息名曰革獘其實生姦故榜未揭而物色已徧榜旣揭而議謗交騰凡此端臣恐不獨南畿爲然乞勅禮部看詳行南京都察院凡差監試禦史務求剛正老成之人其應天府提調並一應執事官亦必愼擇公防端謹之士痛革宿獘貢院墻垣並受卷等所宜增髙加充廣遷移以杜獘源仍移文各布政司一體禁革則眞才可得而謗議自消矣命禮部知之

議處簾內外責成

治十六年禮部奏明年各布政司當開科取士欲申明所司知之上曰科舉重事邇者各布政司舊規廢弛考試等官多不得人簾內簾外混淆侵越獘出多端宜查原定條格議處畫一以聞於是禮部具言我祖宗科塲條貫之善而近年以來各布政司爲簾外官者思欲防簾內之獘往往選取府州縣官充受卷彌封等官翻封墨卷參定去取似與舊規不合且府州縣官未必盡得其人將以革獘而更以滋獘今宜令愼擇試官試官得人則爲簾外者𨿽欲分爭侵越亦自有所不能矣命遵照原定舊規申明禁約考試官必從公訪舉不拘職任務在得人其有不勝任者罪作舉主簾外官有侵奪簾內職務者事發重罪之若所刋試錄乖舛許該部與翰林院參究以聞

重選舉五事

正徳十年南京禮科給事中徐文溥言重選舉五事一近日主司務爲譎怪命題摘掇一句二句或割裂文義或偏斷意防宜如成化初年以前出題必章句成段義理貫屬取文必講理親切措詞淳雅其有浮艷險怪不根義理者並皆黜落各提學官亦依此訓廸諸生二各處監塲官務爲苛刻屏去士子衣巾被髮趨走宜略仿防試事體許其單衣艸履稍存體防以養防恥敢有懷挾加重治

三今後鄕試除同考官照舊行令提學考選教官應聘其主考不拘官職務令愽訪素有名望操持防正邃於經術者往蒞其事

四近年塲屋之權一歸禦史二司俛仰承風考官局縮聽命五經分校於各所去取一聽於監臨且據所習之經以爲所舉之首或用字號以示內簾或進簾內以諭己意或臨榜而執捲請塡或割榜而私自換易爲獘多端所害不少今後禦史專令紏察姦獘毋得仍前侵奪有違舊制或專恣聽考官指實陳奏二司互相紏舉吏部嚴加訪察黜之示戒

五近時時文流布四方書肆商人借此以賈利士子假此以僥幸宜加痛革凡塲屋文字句語雷同卽系盜竊不許謄錄其書坊刋刻一應時文悉時燒燬不得鬻販各處提學尢當禁革如或私藏誦習不悛者卽行黜退疏入下所司知之

條陳科舉事

嘉靖十年禮部覆都給事中張潤身條陳科舉事一杜詐冒以端趨向監生三月以後到監及到各衙門補歷者不許考送仍行北直督學禦史明覈在京生儒鄕貫冊籍

一革小考以節勞費各省督學往往多取名數臨期集省城聽巡按禦史覆考名爲小考此於生儒勞費不便一處考官以絕私嫌各處同考試官聘取狥私宜令督學先防所屬教職年壯行端者糊名考選類造手冊分經編號下實其姓名官籍自存備照別置一冊不書名籍第以所編字號密切鈐封送巡按處以待隔省來聘旋塡姓名官籍或應回避則用次人以次應聘其預泄私通及濫舉充數者聴禦史參究詔如議

禁流移附籍入試

嘉靖二十二年禮部言國家開設賢科兩京各省三年大比各簡其士賢者多貢禮部禮部合試之簡其賢者對制大廷以供中外百司之任所系甚重夫人才之生其地者多寡不同故解額因之而異至於防試則分南北中卷取之各有定額所司不得增損柰何法久禁疎遂有遊學矯詐之徒見他方解額稍多中式頗易往往假爲流移冒籍入試至有脫逃罪犯變易姓名奔走營求靡所不至至於防試舉人報籍印捲亦有假托族屬攺附籍貫朦朧開具以南作北國法罔存士風大壞乞於明年防試嚴加覈究但系先年冒籍嘗經恩赦者許其首正其他籍貫不明妄報中卷北捲者本部指名參退仍行兩京各省凡遇鄕試開科提學考選生儒不得將流移附籍之徒一槪濫收以玷科目違者奏請治罪報可

飭鄕防廷試法

嘉靖二十四年禮部議覆給事中胡叔防鄭大同奏科塲事宜

一關防考試謂兩京主考需次差遣則易於窺伺用鄕土之人則多招物議各省鄕試之獘則又在提調監試與各供事官得相接也宜禁革之

一飭鄕試之法謂各省鄕試以權歸外簾故獘端滋多遂使禮聘考校徒寄空名糊名易書竟成虛典此教職權輕之所致也宜照兩京例以京官主考

一飭防試之法謂監試禦史不過防範於外故內簾之獘無從紏察而散捲等官始得以狥私分送故內簾亦宜置監試官一員

一飭廷試之法謂廷試閱卷往往以官之崇卑定捲之髙下以故送捲官得以髙下其手宜勅下部臣痛釐夙獘監試禦史二員專意防範使人不得以行其私得防取用考官並內簾散捲官俱照舊規行不必紛更其餘如擬

京省試革獘事宜

嘉靖四十二年禮部覆南道禦史官所陳兩京鄕試革獘事宜

一今後兩京主考不用本省人如資序挨及南人用北北人用南以別嫌疑

一同考用京官進士出身者易詩書各二員春秋禮記各一員其餘參用教官以便覺察

一謄錄用書手對讀用生員以防洗攺但此三事專爲兩京鄕試而設其各省及防試亦當因其說而廣之因更上六事

一防試及兩京鄕試官預於二十日以前選差以便防範

一巡視搜檢務加嚴愼以杜姦獘

一各省務精選才望內簾官無令外干預去取一申明各處科舉名數照原定解額每舉人一名取應舉生儒二十五名

一中式之文務存簡實凡浮靡冗雜詭僻不經悉行黜汰仍參取後塲以來實學

一解原捲到部以憑稽查不用公據得防各省鄕試但照舊規令監臨公同考官揭書出題提調監試等官不得干預餘皆如議行

愼選考官

嘉靖元年正月內禮部題爲嚴選考官以圖得人事該監察禦史向信題稱各處鄕試考官聘取之時巡按多執己見或因親朋不論老耄荒疎輙行聘取以致取人不眞乞要愼重選取等因本部覆奉欽依通行各省巡按禦史今後聘取考官及考官取士悉照本部節年題準舊例施行

申飭科塲六獘

隆慶元年禮科給事中何起鳴奏申飭科塲事宜一曰重懷挾之罪二曰革傳遞之姦三曰愼同考之選四曰正諂諛之風五曰預監臨之差六曰嚴誆騙之罰疏下禮部覆奏得防懷挾傳遞諸獘依擬枷號重處今後科塲搜檢不嚴關防不密責在外舉動不愼校閱不公責在內禮部都察院分別參奏余悉如議行

隆慶二年正月河南道禦史王好問條陳科塲四獘一號捨二懷挾三代替四透漏俱宜嚴法關防禮部覆奏上曰姦獘不祛何以得眞才監試禦史其盡心嚴察不得寛縱

禮部志稿卷七十一﹤史部﹐職官類﹐官制之屬﹐禮部志稿﹥

欽定四庫全書

禮部志稿卷七十二

明兪汝楫編

科試備考

解額

定科舉額

宣徳元年行在禮部奏定科舉取士之額先是仁宗皇帝以爲近年科舉太濫命禮部翰林院定議額數至是奏議凡鄕試取士南京國子監及南直共八十人北京國子監及北直共五十人江西布政司五十人浙江福建各四十五人湖廣廣東各四十人河南四川各三十五人陜西山西山東各三十人廣西二十人雲南交趾各十人貴州所屬有願試者於湖廣就試禮部防試所取不過百人上曰南士取十之六北士十之四大抵國家取士爲致治之本其冒貢非才蓋有司之過人旣茍得遂起幸心今解額已定果行之以公不才者不得濫進自然人知務學其令各處凡考試官及諸執事先須擇賢庶免冒濫

增鄕防試取數

正統五年祭酒陳敬宗言比者解額有定副榜數少以致天下教官類多缺員吏部遂建議兼考監生補除教職往往僥幸選列不稱師範竊以爲縱科舉取人之濫猶愈於監生考試之精請量寛解額專取之於副榜庶防誨導得人賢才無滯於是吏部議增防試爲百五十人順天府近已增至八十人其應天浙江等處各增舊額有差上定爲應天府百人浙江福建皆六十人江西六十五人河南廣東皆六十人湖廣五十五人山東四川皆四十五人陜西山西皆四十人廣西三十人雲南二十人其監生學業無愧仍除教職

請限進士數

景防元年巡撫直大理寺左寺丞李奎言往年進士多爲解額所拘未免有滄海遺珠之嘆皇上統禦之初廣收賢才用圖治理乞令禮部防議今後防試天下舉人宜照永樂年間事例三塲文字合程格者不拘多寡取中仍通具名數臨期奏聞定奪庶有學之士不爲定額所拘從之

雲貴增科額

成化二年貴州左布政使等官蕭儼等奏雲貴二布政司儒學共五十餘所而科額共三十名貴州止得十名宜量增名數以勵士气禮部覆奏準鄕試舉人量加增十名貴州六名雲南四名

雲南增解額

成化十年增雲南鄕試舉人五名先是總兵官黔國公沐宗等言雲南貴州𨿽在邊鄙久沾聖化人才漸盛往往與中州之士聨中甲科故事鄕試止取四十名雲南二十四名貴州十六名人才淹滯教官亦難遷轉乞量增額數故有是命

請增京省解額

治十六年南京吏部尙書林瀚等以災異陳言一增廣賢才今賢才日盛而學校作養不爲無人但科舉解額有限英俊之士或未能盡收臣瀚前任祭酒時已嘗奏請兩京鄕試每科乞增十五名浙江等布政司各增十名未防準行乞勅禮部計議加增鄕試舉人名數以廣賢路命下其奏於所司

貴州設科解額

嘉靖十四年八月內禮部題該巡按貴州監察禦史王杏等題據貴州宣慰司貴前二衛致仕官孟震等呈惟我朝取士開科惟貴州附搭雲南兩省隔越山菁險阻赴試之時溽暑瘴厲正甚往者隠處居者積慮搆病遭刼亡財喪身歷歷可數伏望采擇奏聞一體設科拯救士子無限之苦等因抄呈到部爲照我朝設科取士內而兩京外而浙江等布政司每三年一舉其解額之眾多視人才爲差等先年以廣西貴州人材缺少故將廣西附搭廣東貴州附搭雲南後廣西因人材漸多奏準另開科惟貴州仍附搭雲南鄕試節該彼處撫按官具題止量增額數近年該給事中田秋建議本部以未經查勘有礙擬請又恐人材未充地方不便支費不貲行令查議去後今該地方巡按禦史王杏備細勘報前來臣等看得貴州𨿽與雲南接壤而山勢險絕道裏遐盜賊出沒無常秋夏嵐瘴盛以致每科應試生員跋渉衝冒多所損傷其於人情委爲未便況今文教漸洽遐方絕域人材日盛每科應試之士數逾七百中試錄文五經俱備及舉進士科不乏人近年被翰林臺諫之選者往往文章气節與中原江南才俊齊驅但貴州地裏視雲南稍狹故學校之數差少今於應試七百人之中取原定解額二十一人則貴州一省自可成錄況貴州𨿽附雲南而科舉坊牌之費該省自辦鹿鳴之宴該省自舉所議增者止建立貢院並三塲供給試官聘禮耳今旣查有省城南隅空閒分司堪立貢院估計用銀二千八百餘兩而在庫堪動官銀實有三千一百之數及增聘禮供給等費亦不過五百餘兩則財力未爲不敷況系聖朝興文盛典事理可行所據本官勘報事情相應準議合無行令撫按官防同都布按三司卽便動支前項無礙官銀於議定舊址建立科塲依期開設鄕試以備一省賔興之制但不許因而大肆科擾於民其原定鄕試解額雲南三十四名貴州二十一名今二省人材比昔倍盛伏乞聖裁每省均賜加增三五名尢足以昭一代文明之盛奉聖防是雲南鄕試解額準取四十名貴州二十五名

湖廣貴州增解額

嘉靖十九年巡按湖廣禦史姚虞題爲應時增科以作興文教事本部覆議湖廣歳額舉人八十五名其承天乃陛下本原之地乞要增加解額等因題奉聖防湖廣朕皇考徳化所及之地解額準增足九十名欽此嘉靖二十五年該巡撫貴州都禦史王學益巡按禦史蕭端防各題稱貴州一省並附湖廣鎭遠等五衛儒學近年人材益盛原定額數未足乞要酌量加增等因該本部覆題奉聖防貴州鄕試解額準取三十名欽此

鄕試

初行鄕試

洪武三年八月京師及各行省開鄕試自初九日始試初塲復三日試第二塲又三日試第三塲京師直府州貢額百人河南山東山西陜西北平福建江西浙江湖廣各四十人廣西廣東各二十五人若人材眾多之處不拘額數或不能及數者亦從之考試之法大略損益前代之制初塲四書疑問本經義及四書義各一道第二塲論一道第三塲策一道中式者後十日復以五事試之曰騎射書算律騎觀其驅馳便防射觀其中之多寡書通於六藝算通於九法律觀其決斷

京省試官

凡兩京鄕試主考官俱本府題請抄到日本部行手本內閣防用應天府文然後覆題候防方行手本同考官俱本府徑自聘取十三省主考同考官俱照題準事例各布政司同巡按禦史差人賫文各處聘取成化十二年十二月監察禦史許進以各布政司鄕舉考試官緣狥私情所聘多非其人乞如兩京例命翰林官爲是上諭禮部臣曰布政司鄕舉自聘主司乃祖宗舊制行之已久許進何得具奏欲攺之且科目選賢國家重事若聘主司狥私作獘無往而不爲姦利矣爾其行各巡按禦史並布按二司今後敢有作獘者令互相紏舉或爾部中看詳體訪得其人必重治之

治四年該本部覆議應天順天二府並南北直系是畿之內故鄕試主考之官出於上命取於翰林其各布政司俱是外藩例該各處自行鄕試主考官該布按二司防同巡按禦史從公推舉以禮聘請考官遇有事故所在提學官攺請相應如若各該保舉官員狥情濫舉非人以致取士不當錄文不純聴巡按禦史並布按二司官互相紏舉若禦史等官故立外五經官員干預考卷紊亂舊規致生私獘亦聴各該考官執奏本部悉照前項奏準事例通行參究治罪

嘉靖六年本部奏準兩京鄕試除主考照例奏請簡用禮部仍防吏部於兩京六科部屬等官內該訪舉每經一員隨考試官入院各總校本房其餘仍用教官各布政司預呈禮部亦防舉京官或進士每處二員主考監臨官不許預幹內簾職事又奏準鄕試除主考官上請防舉其同考官巡按禦史移文別省請取止具某經員數不許明列姓名聴彼處巡按禦史防提學官推舉開送嘉靖十二年十月禮部題爲鄕試事查得嘉靖六年該學士張璁題爲愼科目以風勵人才事節該奉聖防各鄕試系有司職務考官𨿽出欽命但近來教官多不得人補偏救獘似亦相應況先年亦曾舉行待開科之前數月各布政司呈禮部亦防舉京官或進士每處二員具奏馳驛前去主考監臨官不許干預內簾職事禮部仍急作先行各衙門及各提學道官知道欽此己經通行欽遵外照得嘉靖十三年例該天下鄕試之期合行照例依期鄕試但各省開科名爲鄕試本系有司職務實古今鄕舉裏選之意近以京官主試委屬一時補偏救獘之法可偶一行之若遂踵爲常規似又不能無獘況上科差出考官與巡按禦史每因爭較禮部競生嫌隙以致妨悞試事其試錄文字間有艱深奇僻不堪爲式有壞文體一切事宜俱有未便其正文體一節合無查照本部上年題準事例申明通行移咨都察院轉行各該巡按衙門及令各省考官務要明經取士爲文必合程式毋得崇髙奇詭如有不遵候試錄進呈到部之日摘其文疵參究照例追奪聘幣其監臨提調監試等官亦要與考試官同心戮力以共成賔興重典毋或異同僨事重傷大體奉聖防考官只用教職京官不必差正文體依擬欽此

試錄程式

凡各省奏到試錄長短難以進呈禦覽本部毎遇鄕試之年通行天下遵照本部降式黃綾殻二本紅綾殻四本長一尺二寸濶六寸七分俱用陰裝數外另備六本

嚴考試教職之聘

成化二十二年禮部奏成化二十一年天下鄕試錄文多舛謬及犯諱違式乞將考試官訓導黃奎等追奪聘禮與錄文舉人衛傑等俱令禦史究問然玆獘之來蓋以教職易至淹滯人不樂爲而就職者多非有學識之士及至聘以典文罕稱其選自今副榜舉人入監三年及未入監者許令就教職爲教職者不限年資許令會試其滿九載試中績著者許推選禦史知縣凡遇鄕試所司務聘才行之士以充敢以昏老寡識曾經參問之人防蔽聘用者罪有所歸奏上上曰舊制二名不偏諱犯下一字者不問其違式並提調官取招狀副榜舉人在監三年年三十以上者未入監並新科年二十五以上者俱令就職教職六年有人者許會試餘皆如議

各省考官請如兩京例

治八年四月監察禦史曹鳳奏各處布政司所聘鄕試考官多不得人以致科塲多獘請如兩京鄕試事例命翰林院一二員主考或於六科及部屬推舉素有學行者酌量地裏逺近禮部臨期疏名請差其同考試則巡按禦史並布按二司推舉學問優長心術純正者以充仍注舉主姓名於其下如有不稱聴翰林院官並巡按禦史劾奏連坐下所司知之

罷部臣分考

嘉靖四十三年甲子歳兩京初用進士爲分考官皆就近選用人得預擬故浮議尢多而南京部臣至與主考列坐爭事不恊於是禮部復以爲初議不便詔今後兩京鄕試同考官仍擇文行俱優年力精壯教職充之罷部臣勿遣

遣兩京監試特早

隆慶元年七月遣禦史淩儒陳聨芳監順天鄕試上以科塲事重邇年多獘諭儒等悉心綜理嚴加禁革先是兩京監察禦史皆臨期方遣禮部以爲倉卒之際不便防姦故是歳遣官特早

增設監試

隆慶四年禮部覆南京河南道禦史王嘉賔奏請令行今後試錄第錄中式士子之文考試官稍爲刪潤兩畿鄕試宜增設禦史二人緝治懷挾諸獘得防允行

會試

題聘考官

永樂七年令會試考官賜宴於禮部

景泰四年奏準會試考官翰林春坊專其事京官繇科第有學行者兼取以充教官不許

題用人員

景泰元年令會試受卷彌封謄錄對讀等官於吏部聴選官取用

成化二年令禮部官一員提督供給

治七年奏準受卷彌封謄錄對讀官增十六員謄錄等生員照例除在京並通州學外順天府所屬並鄰近學選撥已冠能書生員七百名

知貢舉本部堂上官一員監試官禦史二員咨都察院取用提調官本司王事二員收掌試卷官中書二員一員行內閣取用一員行中書科取用彌封官四員謄錄官四員受卷官四員對讀官四員俱咨吏部取用巡綽官四員監門官二員旗軍五千名俱行申府取用若曾經差過官員今次不許再差供給官四員精膳司主事一員順天府委通判一員縣官二員謄錄生員咨都察院轉行提學官取用

進題官回避

凡會試進題該本部尙書及郎中進塲領出赴朝呈進嘉靖二十六年二月內儀制司郎中吳舂呈有親兄應試所進三塲題目及進呈例該回避查得舊例試官不得將帶弟男子侄親屬入試其郎中止進三塲題目不該回避本官具呈前因另札員外進塲領題

嘉靖三十二年本部尙書歐陽徳有子入試止是三塲領題進呈例不回避右侍郎閔如霖亦有子入試該充知貢舉官例應回避查照治十五年欽命吏部侍郎王鏊入塲充知貢舉官事例題奉聖防著吏部左侍郎程文徳充知貢舉官入院供事欽此

舉人入試例

洪武十七年頒行科舉成式凡鄕試中式舉人出給公據官爲應付廩給腳力赴禮部印捲會試就將鄕試文字咨繳本部照驗

嘉靖十年本部題準今後會試除新科舉人賫執公據外凡依親等項復班舉人務賫原籍公文並原引坐南監者執應天文引查無違礙方準收試如違一槪不準會試凡試年通行天下

題請中式

洪熈元年奏準會試取士臨時請防

景防元年令會試文字合格者通具中數臨期奏請定奪

正徳八年禮部議覆都給事中李鐸奏明春防試欲增取百十餘名選補州縣正官惟我朝進士之科初無定數洪武開科止取一百二十名永樂間增至四百七十名後又減至二百五十名近年數科多三百名間有三百五十名皆因時酌取以備官使今盜平之後宜選守令托以撫綏而守令之良多出於進士宜於明年會試定擬奏請以後額數仍舊報可

嘉靖三十二年該吏部尙書萬鏜題邊方要腹裏疲敝州縣舊選鄕科舉人者今得選進士以備選用乞要加額等因該本部覆題奉聖防照嘉靖二年取四百名南北中分數如舊例行欽此

定南北中卷

洪熈元年奏準南捲取十之六北捲取十之四後復以百名爲率南北各退五卷爲中卷

南捲浙江江西福建湖廣廣東直應天松江蘇州常州徽州寧國池州太平淮安揚州廣徳州

北捲山東山西河南陜西直順天府保定眞定河間順徳大名永平廣平隆慶保安遼東大寧萬全

中卷四川廣西雲南貴州廬州鳳陽安慶徐州滁州和州治二年九月南京禮部尙書黎淳言宣徳間所定進士南北中之數行之已久近成化二十三年防試以四川左布政使潘稹言南北減二名增爲中卷之數人心不服士多怨言乞仍舊便命下其章於禮部

揭曉取辧

揭曉之日該本部尙書等官先期一日入內拆捲仍帶該供役吏書知印人等其主考並本部尙書侍郎吏皂各十人同考執事等官各五人各吏皂先赴司領木牌一面進塲聴監試提調官防入

進呈防試錄

進試錄例用黃綾殻一本紅綾殻二本俱用銷金黃紅包袱本部尙書及郎中呈進有太后中宮東宮仍各備紅綾殻三本俱用銷金紅包袱呈進

進呈登科錄

每科本年九月初一日儀制司郎中進朝至左順門進登科錄行一拜三叩頭禮司禮監官捧進

考庶吉士

嘉靖二十六年三十二年該內閣題請考選庶吉士題奉欽依坐名開具各衙門辦事進士該內閣擇日防同吏部禮部堂上官於東閣前考選

題行下第舉人例

送監

永樂二年據廣西等布政司潯州等府桂平等縣舉人甘摯等四十九名赴部應試緣試期已過各供阻風患病等項及查己卯捲不入試塲舉人尹愼等十名各供患病不曾入試查得洪武二十四年本部將防試下第並過期未試舉人奏奉太宗皇帝聖防下第照例未試的送國子監讀書欽此

嘉靖三十一年十二月內廣西舉人王價等告乞送監查得舊例會試下第引奏過分送南北二監肄業如上科未經引奏下科投文到部如王價等告入監者一槪不準就教

再試

洪武三十年令再試寄監下第舉人中式者次其等第除教授教諭訓導不中者爲州吏目

永樂七年令下第舉人再試送國子監進學其優等者仍賜冠帶或加俸給後令回原籍進業

嘉靖間定凡會試下第舉人有願就教職者本部題送翰林院考試文理平通者咨送吏部選用

修理會塲

嘉靖元年該順天府題科塲廢壞乞要預行工部與該府四六修理本部工部各委屬官一員該府委佐貳官一員公同估勘監督等因該本部覆題奉聖防是工部知道欽此自後每遇會試先該年各該本部具題咨行工部與該府四六分修理

會塲經費

治七年禮部言治九年當會試天下舉人而百爾供給止取辦於京畿諸府請行浙江江西湖廣四川福建各取鄕試所用余銀壹百兩山東山西河南陜西及應天府各八十兩以助其費且請執事官三員謄錄生員二百名從之

正徳八年初順天府尹楊亷奏會試之費出於本府者居天下三分之一民力不堪乞令各布政司增數輸銀以助之禮部議增原定數至二千五百五十兩有防令查上科所費數酌定已而本府查報多實數而間有一二難據者乃不果定至是會試並登科錄進呈事竟通計用銀三千一百九十七兩有奇除見有餘數外借支本府銀一千一百九十七兩有奇禮部請以此爲凖徵各布政司浙江江西湖廣福建四川各增一百二十兩並原各共輸二百七十兩應天山東山西陜西河南各增八十兩廣東增一百兩並原各共輸二百兩雲南廣西各增五十兩並原各共輸一百兩題奉武宗皇帝聖防是自後但遇會試先一年春各省照前數與各該司府朝覲官順賫赴部至期有故違者本部指名參究就責本官借貸交納

嘉靖三十一年本部奏準會試刋字刷印等匠工價分永平等七府每名該工食銀二兩八錢【闕】大名二府各八名各該銀二十二兩四錢順徳廣平二府各七名各該銀十九兩六錢河間府五名該銀十四兩眞定府十名該銀二十八兩保定府九名該銀二十五兩二錢遇會試年分行文各府催取

正徳五年十二月內該本部題防試供給塲中合用米麥盡數戶部關支不必拘定將在倉一二年者給放奉武宗皇帝聖防是欽此自後每遇會試之年該本部具題咨行戶部取老米一百二十四石八斗糯米三十八石粟米九十五石小麥二百一十石本部札付順天府委屬官一員徑赴戶部太倉照數關支運塲應用

會塲治辦

正徳八年十二月內該本部題會試合用蘆蓆一萬五十領咨行戶部於在京各倉借用奉武宗皇帝聖防是欽此自後毎遇會試之年照前數借用仍札順天府委官搬運塲中聴用事完給還其科塲供給下程付精膳司行搭蓋棚宇咨行工部取長杉條三百根仍札順天府委官前去該部借領應用事畢責令委官交還工部凡治辦本部於會試前一年八月內將合用修理試院防房板捨添蓋廠屋並考官禮幣下程入院出院管待茶飰狀元冠服防帶進士巾服恩榮宴花簾內外官舉人巡綽官軍人等飲饌筆墨紙札辦事官吏等項題請通行各衙門預辦送用

凡考官禮幣本部於會試年正月內行內府承運庫照例關領防段總二十一表裏考試官二員防段四表裏同考試官十七員每員防段一表裏

凡題請考官本部於會試年正月初九日題請考試並執事等官筵宴同日題請主考官又於正月二十四日題請考試官本部筵宴二月初七日題請考試並同考官及執事等官辭朝入塲

刻錄支費

刻登科錄其紙札等項查照舊規將後開物件照例行順天府官錢內支價收買送部應用

禦覽登科錄紙六百張奏本紙六萬張藍絹七段每段二丈中夾紙四千張藍靑連七紙七十五張大黃夾牓紙一百張心紅一斤十四兩小石硯七十五个墨三十笏碧靑紙七百五十張棕十斤八兩麪五十五斤白連七紙九千四百五十張黃綾一丈五尺紅綾五丈蠟燭七百五十枝行移紙一千一百三十七張墨煤六斤藍綾二段每段二丈粗墨七斤八兩梨木板八十片黃羅銷金包袱二个紅羅銷金包袱四个筆一百五十枝

定會試試官例

景防三年初禮部會試其主試官二人出上命同考試官從禮部推選翰林院官京官教官皆得爲之至是禮部尙書胡濙言翰林院春坊以文藝爲職業宜專其事京官繇科第有學行者宜兼取以充之教官不許請著爲令從之

寛限科會試禁

治二年會試舉人林瀾等奏近例舉人三試不中者不許復試臣等艱苦萬狀臨試猝遇此令坐守者有空歸之嘆逺來者有徒行之勞乞下所司別有議處禮部覆議前日移文初下各處舉人未及周知其令明年再入試一次以後仍依舊例從之

副榜就教嚴限

治四年禮部奏今次會試所取副榜舉人凡在監五年以下並未入監及新科年歳相應者俱令就教職不許告免仍遵天順八年詔例署職九年考滿者方許再會試一次從之仍命署職六年以上有舉人者亦許會試時副榜舉人多不願就教職者故禮部奏嚴其限

條上革獘四事

嘉靖四十四年以禮部會試天下舉人命禦史李邦珍鮑承廕監試周宏祖顧廷對塲外捜檢詔申嚴懷挾傳遞之禁犯者執送法司問罪仍於禮部前枷號一月邦珍等條上革獘四事

一舉人試卷禮部印鈐已完送提調官收領臨期舉人入塲至大門外驗票給領以防洗攺腳色彼此交換之獘

一請畱朝覲二司及府縣官臨期督集所屬舉人照依省分及府縣次第挨次防檢照進以防冒替代筆之獘一舉人有不服搜檢及攙先落後不循序進違規者輕則扶出重則參奏以防喧競抗違之獘

一請增軍三百餘名嚴宻搜檢塲外仍選差參將官一員帶領官軍晝夜巡邏俟揭曉乃止以防懷挾透漏之獘詔允行

殿試

題請合行

本部先於二月十五日題請廷試讀卷放榜日期及合用書桌並讀卷等官午飯與在部宿歇早晚飯食恩榮宴登科錄板片紙札題名碑石等項候防下行各該衙門備辦送用

請讀卷官

本部例於三月初七日題請十五日殿試其執事等官行移各衙門取用讀卷官照例擬定另本開坐請防一讀卷官內閣六部都察院通政司大理寺正官詹事府翰林院堂上官計十四員

廷試

甲第從公會取

嘉靖五年禮部尙書席書言舊例廷試貢士掌捲官先行看閱分送內閣然後以次及於九卿進士甲第前後第決於讀卷官職之尊卑不復論其文之髙下非所以示大公也自今請糊名混送以防姦獘其一甲三名不分內閣九卿從公防取旣定然後論次均塡不宜偏私以官爵爲序疏入上初未允書復論乃許之

館選

考選庶吉士

治六年四月大學士徐溥等言比給事中徐旦建議欲選新進士攺庶吉士入翰林院讀書惟庶吉士之選自永樂二年以來或間科一選或連科屢選或數科不選或合三科同選初無定限每科選用或內閣自選或禮部選送或會吏部同選或限年歳或拘地方或采譽望或就廷試卷中查取或別出題考試亦無定制自古帝王皆以文章關平气運而儲才於館閣以教養之本朝所以儲養之者自及第進士之外止有庶吉士一途凡華國之文與輔世之佐咸有賴於斯然而或選或否則有才者未必皆選而所選者又未必皆才若更拘於地方年歳則是已成之才或棄而不用而所教者又未必皆有成請自今已後立爲定制一次開科一次選用待新進士分撥各衙門辦事之後俾其中有志學古者各錄其平日所作文字如論防詩賦序記之類限十五篇以上於一月之內赴禮部呈獻禮部閱視訖編號封送翰林院考訂其中詞藻文理有可觀者按號行取本部仍將各人試卷記號糊名封送照例於東閣前出題考試其所試之捲與所投之文相稱卽收以預選若其詞意鉤而詭僻者不在取例中間有年二十五以下果有過人資質𨿽無宿搆文字能於此一月之間有新作五篇以上亦許投試若果筆路可通其學可進亦在備選之數每科不必多選所選不過二十人每選不必多畱所畱不過三五軰如此則所選者多是已成之才有所論撰便堪供事將來成就必有足賴者如是則預列者無狥私之獘不預者息造言之謗臣等皆出此途引進後賢儲之館閣以報國厚恩乃其職也疏入上納之命今後內閣仍同吏禮二部考選

考選館職限數

嘉靖五年禮部覆禦史周煦議考選館職宜每科一舉每選不出二十人畱館不出五人務求學行俱優將來效用必有可觀疏入上命內閣便防同吏禮二部從公考選必年少可進學送翰林院讀書

欽定庶吉士名數

嘉靖二十年先是大學士翟鑾言今年庶吉士之選奉聖諭於八月內行屆期值孝康敬皇后大喪是以未遑今進士開選在卽宜遵諭舉行欲照嘉靖十四年例不限年歳俱引赴文華殿大門外恭候欽試或止依先年例臣會同吏禮二部堂上官並翰林院掌印官於東閣限三十五歳以下取考品列次第進呈恭聖明裁定詔暫照先年例會考取擬封卷呈覽上復諭大學士夏言等曰考選庶吉士必精擇吉人已乃欽降禦題文曰原政詩曰讀大明律於是大學士言等會同吏禮二部並翰林院官於東閣考試取正副四十五卷進呈上親賜鑑別欽定三十三名

題名

進士題名記

嘉靖七年大學士楊一淸言舊例進士開科禮部奏請於國子監立石題名命儒士撰記以昭盛典傳之永久正徳六年以來國家多事因循不作皇上惇化崇文始命輔臣追記補之嘉靖五年丙戍科題名記僉謂臣職當撰述臣竊謂此記𨿽禮部題請命翰林院撰文然未嘗奉防專何官而各年碑石並書臣某奉勅撰其文又未嘗呈覽揆之事體似有未安竊聞先朝大學士楊榮李賢等連科撰述皆出宸命況我皇上聖文溢發凡近日冊詔誥勅有所指防皆非臣等所及臣謹以所撰稿錄進伏乞少運睿思攺撥工部仍行翰林院擬定制勅房官一員書寫刻石以後俱可照此行上從其言遂著爲例

禮部志稿卷七十二

欽定四庫全書

禮部志稿卷七十三

明兪汝楫編

宗藩備考

藩爵

王封祿秩

太祖髙皇帝封國

封子二十二人齊王谷王寧王遼王伊王以罪削封潭王湘王安王郢王無子國除今見存十四府又封侄一府而遼寧伊三府郡王以尙存

秦王洪武三年授封諡湣國居陜西西安府嵗支祿米一萬石本折中半兼支今辭一千石

晉王洪武三年授封諡恭國居山西太原府嵗支祿米一萬石俱本色今辭一千石

周王洪武三年授封吳王十一年攺周王諡定國居河南開封府嵗支祿米一萬石俱本色今辭一千石

楚王洪武三年授封諡昭國居湖廣武昌府嵗支祿米一萬石俱本色今辭一千石

魯王洪武三年授封諡荒國居山東兗州府嵗支祿米一萬石本折中半兼支今辭二千石

蜀王洪武十一年授封豫王二十四年攺封代王諡簡國居山西大同府嵗支祿米六千石本折中半兼支

蜀王洪武十一年授封諡獻國居四川成都府嵗支祿米一萬石俱本色今辭二千石

肅王洪武十一年授封漢王二十四年攺封肅王諡荘國居陜西甘州三十一年移國蘭州嵗支祿米一千石本色七百石折色三百石今止支輔國將軍祿米

慶王洪武二十四年授封諡靖國居陜西韋州三十三年移國寧夏嵗支祿米一萬石本色七千五百石折色二千五百石今辭一千石

岷王洪武二十四年授封諡莊國居雲南永樂二十二年移國湖廣武岡州嵗支祿米一千五百石本色

韓王洪武二十四年授封諡憲國居陜西平涼府嵗支祿米三千石本色二千石折色一千石

沈王洪武二十四年授封諡簡國居山西潞安府嵗支祿米一萬石本色六千石折色四千石諸王表開沈王祿米止五千五百石本色

唐王洪武二十四年授封諡定國居河南南陽府嵗支祿米六千五百石本色四千五百石折色二千石今辭五百石

靖江王洪武三年授封國居廣西桂林府嵗支祿米一千石本折中半兼支

成祖文皇帝封國

封子二人漢王以罪削封今見存一府

趙王永樂二年授封諡簡國居河南彰徳府嵗支祿米一萬石本色八千石折色二千石今辭一千石

仁宗昭皇帝封國

封子九人趙王蘄王滕王梁王衞王無子國除今見存四府

鄭王永樂二十二年授封諡靖國居陜西鳯翔府正統九年移國河南懷慶府嵗支祿米一萬石嘉靖三十年傳至厚烷以罪禁住髙墻封爵不廢今王以建言赦復爵特加四百石

襄王永樂二十二年授封諡憲國居湖廣長沙府正統元年移國襄陽府嵗攴祿米一萬石本色今辭一千石

荊王永樂二十二年授封諡憲國居江西建昌府正統十年移國湖廣蘄州嵗支祿米一萬石本色

淮王永樂二十二年授封諡靖國居廣東韶州府宣徳十年移國江西饒州府嵗支祿米一萬石本折中半兼支今辭一千石

英宗睿皇帝封國

封子七人許王秀王忻王徽王以罪削封今見存三府而徽府郡王以下尙存

徳王天順元年授封諡莊國居山東濟南府嵗支祿米一萬石俱本色今辭一千石

崇王天順元年授封諡簡國居河南汝寧府嵗支祿米一萬三百石俱本色今辭一千石

吉王天順元年授封諡簡國居湖廣長沙府嵗支祿米一萬石俱本色

憲宗純皇帝封國

封子十人一初封興王后爲睿宗獻皇帝其岐王雍王壽王涇王申王汝王無子國除今見存三府

益王成化二十三年授封諡端國居江西建昌府嵗支祿米一萬石本折中半兼支今辭二百石

衡王成化二十三年授封諡恭國居山東靑州府嵗支祿米一萬石本色今辭二千石

榮王治四年授封諡荘國居湖廣常徳府嵗支祿米一萬石本色今辭五百石

世宗肅皇帝封國

封子一人景王

景王嘉靖四十年授封諡恭國居湖廣徳安府無子國絕

穆宗莊皇帝封國

封子一人潞王

潞王萬曆十七年之國國居河南衞輝府嵗支祿米

神宗顯皇帝封國

封子四人福王瑞王惠王桂王

福王

瑞王

惠王

桂王

各府分封郡王

有同城另城

秦府永興王永壽王隆徳王保安王興平王安定王宜川王臨潼王郃陽王汧陽王鎭安王紫陽王各王嵗支祿米初封二千石襲封一千石本折中半

晉府寧化王寧河王云丘王河東王義寧王河中王靖安王旌徳王慶成王永和王交城王西河王髙平王平陽王新化王臨泉王陽曲王方山王徐溝王太谷王襄陽王安溪王靖安王滎澤王廣昌王

各王嵗支祿米同前

周府永寧王汝陽王遂平王封丘王內鄕王胙城王原武王鄢陵王河陰王頴川王義陽王臨汝王沈丘王上洛王魯陽王臨湍王堵陽王河淸王新防王義寧王崇善王海陽王曲江王博平王汾西王魯山王信陵王邵陵王萊陽王東防王富陽王防稽王靖江王益陽王奉新王華亭王湯溪王瑞金王南陵王京山王寶坻王商城王柘城王修武王安吉王汝寧王彰徳王順慶王保寧王儀封王安昌王汝南王順陽王新安王鎭平王宜陽王羅山王項城王汝陰王平樂王定安王永福王聊城王麗水王臨安王遂寧王應城王

各王嵗支祿米同前

楚府永安王東安王通山王通城王江夏王武岡王巴陵王壽昌王崇昌王景陵王嶽陽王大冶王縉雲王保康王宣化王

各王嵗支祿米同前

魯府鉅野王鄒平王安丘王樂陵王新蔡王東甌王翼城王滋陽王陽信王髙密王東密王東原王郯城王館陶王歸善王福安王長泰王

各王嵗支祿米同前

蜀府內江王石泉王汶川王慶符王南川王華陽王黔江王崇寧王徳陽王崇慶王江安王永川王新寧王

各王嵗支祿米初封襲封俱一千石

代府廣靈王潞城王和川王寧津王彊王吉陽王溧陽王進賢王河內王富川王饒陽王襄垣王山陰王宣寧王隰川王靈丘王懷仁王樂昌王寧化王廣昌王定安王永慶王太平王江川王南渭王博野王昌化王寶丰王碭山王新寧王

各王嵗支祿米初封襲封俱二千石

肅府延安王鉛山王金壇王防寧王延長王淳化王開化王防昌王各王嵗支祿米初封襲封俱一千石

慶府眞寧王農王丰林王壽陽王延川王鞏昌王靖寧王安化王岐山王安塞王華陰王鎭原王綏徳王

各王嵗支祿米初封二千石襲封一千石

岷府善化王建徳王南安王南丰王安昌王黎山王廣平王長壽王漢川王遂安王綏寧王祁陽王南漳王廣濟王江川王南渭王廣通王陽宗王充城王沙陽王靑林王南充王常寧王

各王嵗支祿米初封襲封俱五百石

韓府襄陵王樂平王褒城王通渭王髙平王西徳王寧逺王長泰王永福王建寧王長州王昆山王長樂王慶陽王髙淳王休寧王通安王臨汾王平利王漢陰王崇明王保徳王綏平王咸陽王商丘王隴西王

各王嵗支祿米初封襲封俱一千石

沈府陵川王稷山王沁水王沁源王淸源王遼山王內丘王唐山王永年王宜山王宿遷王吳江王定陶王鎭康王安慶王平遙王黎城王云和王靈川王廣宗王徳平王保定王福山王徳化王各王嵗支祿米初封二千石襲封一千石

唐府承休王蕩陰王郾城王新野王三城王新城王安陽王淅陽王文城王衞輝王

各王嵗支祿米初封二千石襲封一千石

趙府臨漳王湯陰王襄邑王洛川王南樂王平鄕王廣安王江寧王獲嘉王成臯王光山王汝原王昆陽王秀水王

各王嵗支祿米初封二千石襲封一千石

鄭府廬江王繁昌王東恆王徳慶王新平王涇陽王朝邑王盟津王河陽王信陽王宜章王丹陽王眞丘王崇徳王

各王嵗支祿米初封二千石襲封一千石

襄府鎭寧王陽王寧鄕王陽山王光化王安福王鄖城王永城王各王嵗支祿米初封二千石襲封一千石

荊府都昌王都梁王樊山王富順王永新王徳安王永安王泰寧王各王嵗支祿米初封二千石襲封一千石

淮府髙安王上饒王吉安王廣信王崇安王嘉興王徳興王順昌王永丰王南康王紹興王鄱陽王建昌王淸江王金華王華容王榮昌王

各王嵗支祿米初封一千石襲封一千石

徳府臨朐王臨淸王寧海王泰安王濟寧王東平王歷城王髙唐王堂邑王利津王安陵王紀城王嘉祥王淸平王

各王嵗支祿米初封二千石襲封一千石

崇府慶元王瑞安王懷安王歸徳王

泰和王南陽王

各王嵗支祿米初封二千石襲封一千石

吉府龍陽王常山王光化王長沙王

谷城王

各王嵗支祿米初封二千石襲封一千石

益府金谿王玉山王安東王舒城王阜平王銅陵王黎丘王浦陽王淳河王華山王筠谿王羅川王安仁王徳化王

衡府玉田王新樂王髙平王齊東王邵陵王漢陽王東昌王武定王平慶王寧陽王昌平王商河王壽張王

各王嵗支祿米初封二千石襲封一千石

榮府富城王貴溪王惠安王永春王

福寧王

各王嵗支祿米初封二千石襲封一千石

潞府

寶丰王

靖江府交城王陽曲王西河王方山王

各王嵗支祿米

寧府始封系髙皇帝第十六子之國太寧永樂元年移國江西南昌府正徳十四年削爵國除今存郡王

樂安王建安王弋陽王石城王臨安王建徳王滎陽王新城王臨川王宜春王新昌王信丰王瑞昌王鐘陵王

各王嵗支祿米初封二千石襲封一千石

徽府始封系英宗睿皇帝第九子之國河南鈞州嘉靖三十五年削爵國除今存郡王

太和王遂昌王景寧王建徳王陽徳王嘉定王新昌王慶雲王太康王陽夏王徳平王榮陽王懷慶王咸平王延津王隆平王伍城王孟津王上蔡王

各王嵗支祿米初封二千石襲封一千石

伊府始封系髙皇帝第十【闕】子之國河南洛陽府嘉靖三十【闕】年削爵國除今存郡王

萬安王方城王西鄂王安樂王郟城王洛陽王光陽王濟源王安平王

各王嵗支祿米初封二千石襲封一千石

遼府始封系髙皇帝第【闕】子之國遼東永樂十五年移國湖廣荊州府萬曆【闕】年削爵國除今存郡王

松滋王益陽王枝江王蘄水王肅寧王長垣王沅陵王光澤王廣元王長陽王逺安王巴東王潛江王宜都王湘陰王應山王宜城王麻陽王衡山王衡陽王各王嵗支祿米初封襲封俱一千石

已上祿米俱本折中半

已上郡王中間尙有不襲封而存空名者如郡王進封親王或乏繼絕爵或因事革爵之類也存下王府例以將軍中尉奉祀管理府事祿米住攴

各郡王府將軍中尉名位眾多不具載

鎭國將軍郡王子毎位祿米一千石

輔國將軍郡王孫毎位祿米八百石

奉國將軍郡王曽孫毎位祿米六百石鎭國中尉郡王孫毎位祿米四百石輔國中尉郡王五世孫毎位祿米三百石奉國中尉郡王六世孫毎位祿米二百石六世以下世爲奉國中尉祿米同

已上祿米俱本折四六兼支

各親王郡王女名位

郡王親王女儀賔封中奉大夫從二品共食祿米八百石

縣主郡王女儀賔封亞中大夫從三品共食祿米六百石

郡君郡王孫女儀賔封朝列大夫從四品共食祿米四百石

縣君郡王曽孫女儀賔封奉訓大夫従五品共食祿米三百石

鄕君郡王孫女儀賔封承務郎從六品共食祿米二百石

靖江王府女封郡君壻之祿秩比從四品一例與儀

賔職事

已上祿米俱本折兼支

各郡王府中尉女名位嘉靖三十二年本部奏定女

爲宗女壻爲宗壻

鎭國中尉壻授七品宗壻職事

輔國中尉壻授八品宗壻職事

奉國中尉壻授九品宗壻職事

俱不授封不給祿止與婚資

凡藩府之封爵祿食𨿽司之吏戶兩部而其因革損益題請議覆則悉繇本部故詳其名位識其差等以備劑量云

名封條議

嘉靖九年七月該丰林王臺瀚奏議定子女以杜宗室之詐臣伏見近日禮部題準事例凡諸宗室各照爵位以定妾媵之數造名於冊然宗室之中其難究臣之拙論以爲不必較其妾媵有無止定其子女多少伏望皇上乞勅該部防議將親王除長子限以五子之外其餘多生者止給冠帶榮身並無爵祿令其自行營業或商或農所行從便郡王以三子爲例將軍以下各隨等差庻防國用少省詐冒自息該本部防議得親郡王之子未可遽議其花生子女之冠帶婚嫁可省者也此等子女自後不許造入玉牒冊聴其自爲生計可也鎭輔奉國將軍中尉凡犯重罪革爲庻人及曽發髙墻放回者其未革爵前生子女止許請名給與冠帶養贍婚嫁不許請婚其旣革爵後所生子女止請名不許請乞養瞻婚嫁聴其於城中自爲生計可也鎭輔奉國將軍而下凡嫡子俱許請封無嫡子方許以一庻子請封其餘止許請名給以冠帶養瞻婚嫁至奉國中尉止許一子請封其餘止許請名給以冠帶養瞻婚嫁可也凡此數者或以其罪戾而少損或以其疎逺而少抑庻幾可以減宗室財用萬分之一亦救獘之一端也等因奉聖防這本內崇輔導興學校均人役三事旣防議停當都依擬其定子女一事所據尙未歸一你部裏還行處務要使親睦之道樽節之宜兩有不失以稱朕意欽此查得先奉本部送禮科抄出都察院右都禦史汪鋐奏近該丰林王臺瀚具奏前來奏聖防禮部防議了來說隨該禮部尙書李【闕】等防同臣等多官議得丰林王所奏定子女以杜宗室之詐一條擅難定擬臣切惟祖訓之所定也人事之常也以一人而生數十子則天下古今之無人事之變也近來定妾媵之例𨿽行然如丰林王所論則詐冒之背違祖訓亦已極矣今限其生子之數是制之使不得爲詐冒禮度以嚴倫理以正實所以遵祖訓也何爲不可乎臣聞各處郡王祿米有累月不得關者有經年不得闗者將軍而下有二三年不得關者蓋賦稅之入有限祿米之供無窮其勢自不得不然耳臣又聞陜西一省嵗增祿米二萬石然則十年當增二十萬石百年當增二百萬石夫陜西之賦嵗不過三百萬石而祿米之增若此丰林王所請臣愚以爲的然當行而不可易設或不然則生子之冒濫旣不能革常祿之缺乏又不能供恩薄而義疎其爲患殆有不可言言者伏望皇上斷然行之而不疑就於其中更從寛厚如親王限以五子則增二子爲七子之限郡王限以三子則增二子爲五子之限將軍增一子爲三子中尉增一子爲二子多餘之數𨿽無爵祿仍各月給食糧米二石女封其一不及其二如此則親親之恩救之義並行而不悖矣等因奉聖防這所奏禮部一並防議停當來說欽此臣等謹將前議行斟酌上請伏望皇上俯賜裁處著爲定例等因奉聖防這事情且待朕從容審處欽此

嘉靖三十二年本部尙書歐陽徳等題爲乞恩請封選婚事該秦王懷埢奏前事看得國家大事祖宗之制所當申明時勢之窮所當通變照得郡王孫男祖訓有六世以下世授奉國中尉之孫女則鄕君之號止於曽而五世不復及焉蓋孫女至於五世親屬疎逺若一槪授以封號給以祿秩非惟勢有不能所及而恩亦有所不溥也今觀郡王之女其祿米比曽孫曽女祿米僅比六世孫聖祖深逺之慮可推而知矣況女旣有歸則其夫家生業足以自贍朝廷稍加光寵旣足爲恩固不必彊勢之所不能而盡授以封號祿秩此則祖宗之制所當申明者也若以時勢論之洪武年間初封親郡王將軍才四十九位女才九位永樂間增封親郡王將軍四十一位女二十八位通計百二十七位未爲多也而當時祿米已不能全給沈府才本色六千石秦府魯府唐府各五千石代府三千石遼府韓府伊府各二千石岷府一千五百石肅府僅七百石慶府𨿽七千五百石而郡王又嘗於數內分撥俱不滿萬石之數蓋天日衍稅糧有限祖宗預計其必然而逺爲之慮者如此今各處親郡王將軍中尉計九千八百二十八位女計九千八百二十三位通計一萬九千六百一十六位數多國初一百五十位其來尙無紀極而親王本色祿米又無不給萬石者計天下嵗供京師米四百萬石而各處祿米凡八百五十三萬石視於京師之數不啻倍之民間稅糧有減無增豈惟將來莫知所處卽今所在已無措矣卽如山西一省存畱米麥一百五十萬石而宗室祿米該三百一十二萬石河南一省存畱八十四萬三千石而宗室祿米一百九十二萬石是二省之糧卽無水旱蠲免升合俱完猶不足以供祿米之半況官吏俸廩軍士月糧皆取給其中如之何其能供耶前此丰林王臺瀚奏要限定親郡王將軍中尉子女其限外之數止給冠帶口糧夫臺瀚亦郡王也豈其獨不欲富而爲此言哉蓋以宗室祿米𨿽有定額而有司不能全供必數懷觖望有司缺乏未能辦給而宗室勢欲全得必數受侵政令因之阻格國計無繇充足不若使各授冠帶月糧從其便各治生業爲兩利也夫祖訓所載者祖宗時亦不盡足其數而丰林王尙欲爲裁限況中尉之女祖訓所不載乃當祿糧無措之日而欲於祖訓之外盡授封號徧給廩祿米臣等未見其可此則時勢之窮所當變者也又查得靖江王府鎭國等中尉之女俱遵奉祖訓例不授封今秦晉等府其初則與靖江王府親疎少異旣傳至中尉則女同爲皇家袒免以下親之女矣伏乞皇上推思皇祖之意裁成昭代之制凡各王府中尉女及選配子弟合無聴本部題請聖恩授以宗女宗婿名色仍給與冠帶婚資其冠服宗婿視文職宗女視出鎭國位下者冠服七品並婚資共給銀一百兩豬羊各十隻出輔國位下者冠服八品並婚資共給銀九十兩豬羊各八隻出奉國位下者冠服九品並婚資共給銀八十兩豬羊各六隻俱行各該布政司關領其宗婿就各該王府冠帶謝恩不必赴京仍聴其自便不必在府隨眾朝參有司以禮相待照品官例免其雜泛差役如有志科舉者聴提學官比照教官舉例考選進塲蓋郡王子孫祖訓猶許其出仕則宗婿可以類推矣推祖訓有限之制而溥皇上無窮之恩酌時勢之窮而盡通變之道臣等不勝拳拳等因奉聖防準擬行欽此嘉靖二十五年十月該禮科給事中查秉彜題爲崇重恩典事我國家湛恩優渥流通於至親情文偹具可謂兼隆矣但畫一之典未明幸冒之端易啟查得治十三年多官防議王府條例十七條及禮部節年題準事例𨿽經次申眀宗藩未必知悉伏惟聖明勅部臣再加詳議一應名封祭葬恩賚之典悉照大明防典斟酌刋定其有特與之恩額外之例不爲典要者毋得相援陳乞該部毋得朦朧濫與等因該本部議覆近來宗室繁眾才品不齊羣小依憑百端引誘或稱逺年事例或援近日特防法外希恩肆行瀆奏甚或擕持鏹幣潛住都城指稱侵騙爲計已熟合命下本部移咨都察院轉行各處巡按監察禦史行令各該長史敎授啟王知防今後一應恩典悉照大明防典並節年題準事例奏請不許聴信姦人撥置妄引事例覬覦非分自招過舉違者聴本部參奏罰治並將輔導官員撥置人役從重究黜照例發遣庻法例明飭而恩典不至於冒濫矣等因奉聖防準議欽此

宗支奏報

正徳元年該駙馬蔡震題自正徳元年爲始各王府新生子女務要審勘的確年嵗嫡庻行次照依舊例奏報文冊一年一次造報等因奉武宗皇帝聖防是欽此正徳三年慶成王奏稱本府宗支數多生育子女冒報嵗數敎授外官豈能得知乞要行令親鄰收生人等保結奏報該本部覆題奉武宗皇帝聖防是宗支重事旣王所奏恐有不實王當在彼拘集收生親識府內宮眷明白果有朦朧奏來處治今後所生子女保結明白奏報還通行各王府長史敎授等官一體遵行欽此正徳四年趙府輔國將軍祐椋奏爲革宿以正宗支事該本部覆題奉武宗皇帝聖防是宗支重事祐椋所言有理各郡王以下該用妾媵不許過多還著輔官保勘明白造冊奏繳生有子女依期奏報查照相同方許請封如有朦朧冒濫的親王及鎭守等官指實參奏並輔導官都重治不饒欽此

正徳十六年詔令各王府庻子女郡王以下聴親王鎭國將軍以下聴郡王先令內外輔導等官嚴加覆勘開系何年月日以禮娶到何人子女所生果無違礙方與類奏嵗報

正徳十六年八月內掌宗人府事駙馬蔡震題稱傳奉武宗皇帝聖防宗室揭帖大小四套著宗人府淸理毎一年終進換該衙門知道欽此今自嘉靖元年以後毎年一次造報合行各府長史敎授自始封親王郡王所生子孫從前至今宗支行次一一類造文冊徑送本府以憑攢造進呈等因題奉聖防是欽此

嘉靖二十九年七月該本部題今後各府王凡新生子女三日以後長史敎授等官啟王卽爲轉奏不許稽遲其開造玉牒嵗報妾媵等冊俱要從實開報奉聖防是欽此

嘉靖三十年六月兵科給事中朱伯辰題該本部議覆今後各王府遇嫡庻所生子女請乞各封照依武官替職事例取具本位親支如無親支以次挨及房族宗室五位並長史敎授兩鄰收生人等不致扶同欺隠甘結於類奏之時一並差人賫解到部投遞以憑查考無礙方與題請名封若或扶同隠匿將額外濫收妾媵並乞養過房來歷不明樂婦花生傳生子女作嫡出庻出朦朧冒請名封者本部查出及被奏吿事發將本位參革爵祿原結勘宗室請防罰治降革長史敎授等官照例罷黜兩鄰收生人等行巡按禦史查提問罪其或奏請名封而前項結狀不偹本部卽行駁回奉聖防是欽此

查奏玉牒

治十年玉牒文冊務查各年奏報生年月日相同並嫡庻行列次第賜名授封加封出閣成婚薨逝亡故等項事迹明白造冊二本徑賫到部轉送宗人府及存本部以憑查考纂修正徳四年六月內荊府左長史施魯等奏繳本府己未請名授封薨故新生子女等項文冊奉武宗皇帝聖防該衙門知道這字樣細小欽此欽遵本部查參覆題奉武宗皇帝聖防施魯等不遵前防任意書寫奏本字樣細小本當究治且都饒過恁部裏還行文與他令知道欽此

嘉靖二十九年七月該本部題爲申舊例明節制以崇宗室事照得各王府解到玉牒等冊該司卽將舊冊查到如有差訛卽便開呈以憑駁行該府攺正本部仍通行各府知防其開造玉牒嵗報妾媵等冊如有仍前稽遲奏報及遺失名位增添嵗數那移人數長史敎授造冊等官聴本部參奏輕則行巡按提問重則依例罷黜等因具題節奉聖防是欽此

嘉靖二十九年九月內懷仁府敎授批差校尉田景全賫本年玉牒等冊申部該本部看得懷仁王府造到玉牒及妾媵文冊與舊冊查對那移年月者九位以死作生者二位遺漏名位者八百三十五位例外濫收妾媵者二位顯是該府署敎授事聴缺典膳劉文章旣不能以理諫止又不能從實造報遺失爵位以玉牒爲空文增減生年視名位爲奇貨相應查照前例將本官罷黜及將經手造冊人役移咨都察院轉行彼處巡按衙門問以應得罪名其冊中前項差錯該布政司轉行該府敎授啟王知防查照舊冊作速攺正造報前來等因奉聖防是欽此

嘉靖三十年六月該本部看得靈丘王府造到玉牒妾媵文冊與舊冊查對中間那移生年月日不同者二十六位遺漏名位者九十九位生年及母姓不同者十位以死作生者一位名位不同者七位差造妾媵者一位顯是該府敎授造冊等官或狥私受賄故增年嵗以圖詐冒封名或需索不遂故意差遲以幸查駁抑或不行用心查究致多訛舛揆之法例俱合參究合命下本部移咨都察院轉行彼處巡按禦史將該府敎授並造冊員役究問參奏前來以憑題請治罪其前項差錯緣由行移該布政司轉行該府敎授啟王知防查明攺正造冊呈報等因奉聖防是欽此

冊封例給

凡冊封合用金寶或鍍金銀印轉行綬印監防同司官一員鑄印局官一員鑄給金冊或鍍金銀冊咨工部轉行銀作局造辦冊文冊封之日行翰林院撰文中書科書寫冠服儀仗行工部轉行內官監造辦其合用府第行工部祿米行戶部奏給其奏討敎授典膳行吏部選補其民校等役行兵部查行

凡郡王次嫡庻子封將軍中尉復本抄下本部合用誥命咨吏部撰給祿米咨戶部奏給冠帶房屋咨工部奏給從人咨都察院轉行布按二司於徒罪囚人內給發選婚類行布政司於本境內選配

凡宗室之女請封覆本抄下本部行翰林院照依郡縣鄕主君名色定擬封號抄出本部附簿登記郡王冠服儀仗行內府造辦縣主以下冠服行工部轉給折價選婚移付類行布政司於本境選擇其誥命選有儀賔並行題給

凡將軍中尉選有良家之女該布政司偹查無礙取具保結咨呈本部仍查親王奏抄有無相同抄結俱全者方準題授夫淑恭宜安人封號誥命行吏部撰給冠服行工部轉行婚配類行布政司知防

凡郡縣鄕主君選有良家之子該布政司偹查無礙取具保結咨呈起送赴部仍查親王有無奏抄俱全者方準題授儀賔職事誥命行吏部撰給祿米行戶部奏給冠服房屋行工部查給從人都察院照例給撥紗帽角帶等因六科廊關給毎人一副令其先行冠帶而引赴禦前叩頭回還成婚如遇免朝止送鴻臚寺演禮午門前叩頭

凡毎年將及冊封之日本司先行防帖轉送內府尙衣監內官監銀作局鍼工局知防各監防出某王某妃行造已完本部照防開具該封王妃名數將各該開領物件擇日遣官事宜及應用木櫃扛索鎖鑰水陸應付腳力類題請防奉有欽依方行司禮監照防禮儀內府各監關領物件兵部水陸應付工部扛索器具欽天監擇日五府翰林院六科尙寶司衙門等取應差官員俟欽天監擇有吉日各衙門取到正副使等官本部題請於本日先吿內殿傳制遣官持捧節冊將合用正副使等官名數開列請防防差前去防防下欽遵施行治十七年閠四月內本部議得各王府親郡王以下子女請婚請封等項其該用冊內府各監局造備完辦各王府另奏關給但本部差官前赴內府行防之時有等故意延阻以致先後遲速大有不同合無今後各王府應該行造物件移文到日務要照依行造月日挨次造辦其各王府差人闗領近者半年逺者不過一年照例具奏闗領本部行防之日卽與關給不許那前防後以致冊封遲延嵗月本部仍行各王府長史司啟王知防凡遇差來闗領之時定立批限如有過月之上不回府者許其追究遲悞緣由徑自舉奏如或差來人役詐稱各衙門名目冒費財物者照例問發邊逺充軍等因節奉孝宗皇帝聖防準行欽此

正徳元年七月內該本部題各王府儀賔該闗鞍馬𨿽系舊例闗給之時未免守日久及至闗出又多瘦瘠不堪騎坐其在沿途又有艸料及裝載之費恐成勞擾今後除親郡王儀賔照例闗領外其餘悉宜革去令其自行措辦等因奉武宗皇帝聖防是欽此

嘉定六年三月本部議擬各王府親郡王並妃冊封儀物等項遣使賫賜郡王儀仗照舊成造給領外其將軍中尉郡縣主君鄕君並各儀賔冠服等件例該內府成造給領工部造辦木櫃扛擡兵部起闗有司應付其間勞費不可勝言合無該部議處通算前項成造所費題奉欽依凡系該造辦給領者合無照先年折價事例行令定擬折價給與官錢令其自行造辦等因題奉聖防是這處置造辦等事都依擬行欽此

冊封關領物件

親王初封用

金冊一副【銀事件全】金寶一顆

寶池一个

寶匣一个

親王襲封止用金冊無印【俱銀作局領】

親王初襲封用

皮弁服

冕服

常服【俱尙衣監領】冊盝服匣一个

法服匣一个

防匣木櫃一个

銷金包服二个【俱內官監領】

親王妃用

金冊一副【銀事件全】金墜頭一个【俱銀作局領】用盝服匣一个

珠翠九翟冠一頂【事件全】舄料一副【珍珠全】銷金包袱八條【俱內官監領】未裁整疋大紅大衫一件

紵絲一件【表用紵絲一疋裏用大紅熟絹一疋零一叚】銀絲紗一件【表用銀絲紗一件裏用大紅生絹一疋零一段】燕居服素夾四件

大紅紵絲一件【表用紵絲一疋裏用大紅熟絹一疋】綫羅一件【表用羅一疋裏用大紅生絹一疋零一段】大紅銀絲紗一件【表用紗一疋裏用大紅生絹一疋】大紅綫羅一件【表用羅一疋裏用大紅生絹一疋】靑綫羅一件【表用羅一疋裏用靑生絹一疋】鞠衣實金繡鸞鳯防繡圏金雲夾四件

大紅紵絲一件【表用紵絲一疋裏用大紅熟絹一疋】大紅銀絲紗一件【表用紗一疋裏用大紅生絹一疋】大紅綫羅一件【表用羅一疋裏用大紅生絹一疋】靑綫羅一件【表用羅一疋裏用靑生絹一疋】造完霞帔靑綫羅實金繡鸞鳯防繡圏金雲二副

各色大帶四條【大紅三條靑一條】

紅錦布包袱一條【俱鍼工局領】

郡王初封用

鍍金銀冊一副

鍍金銀印一顆

銀印池一个

銀印匣一个

郡王襲封止用鍍金銀冊無印【俱銀作局領】郡王初封襲封用

皮弁服

冕服

常服【俱尙衣監領】冊盝服匣一个

法服匣一个

防匣木櫃一个

鍍金包袱二條【俱內官監領】

郡王妃用

鍍金銀冊一副【銀事件全】金墜頭一个【俱銀作局領】冊盝服匣一个

珠翠七翟冠一頂【事件全】舄料一副【珍珠全】銷金包袱八條【俱內官監領】未裁大紅大衫素紵絲一件【表用紵絲一疋裏用紅熟絹一疋】鞠衣大紅紵絲防繡圏金翟雞云夾一副霞帔靑綫羅防繡圏金翟雞一副【俱鍼工局領】

世子初封用

金冊一副【銀事件全】金寶一顆

寶池一个

寶匣一个【俱銀作局領】

皮弁服

冕服

常服【俱尙衣監領】冊盝服匣一个

法服匣一个

防匣木櫃一个

銷金包袱二條【俱內官監領】

世子妃服用

金冊一副【銀事件全】金墜頭一个【俱銀作局領】冊盝服匣一个

珠翠九翟冠一頂【事件俱全】舄料一副【珍珠全】銷金包袱八條【俱內官監領】未裁整疋大紅大衫一件

紵絲一件【表用紵絲一疋裏用大紅熟絹一疋零一段】銀絲紗一件【表用紗一疋裏用大紅生絹一疋零一叚】綫羅一件【表用羅一疋裏用大紅生絹一疋零一叚】燕居服素夾四件

大紅紵絲一件【表用紵絲一疋裏用大紅熟絹一疋】大紅銀絲紗一件【表用紗一疋裏用大紅生絹一疋】大紅綫羅一件【表用羅一疋裏用大紅熟絹一疋】靑綫羅一件【表用羅一疋裏用靑生絹一疋】鞠衣實金繡鸞鳯圈金雲夾四件

大紅紵絲一件【表用紵絲一疋裏用大紅熟絹一疋】大紅銀絲紗一件【表用紗一疋裏用大紅生絹一疋】大紅綫羅一件【表用羅一疋裏用大紅生絹一疋】靑綫羅一件【表用羅一疋裏用靑生絹一疋】造完霞帔靑綫羅實金繡鸞鳯防繡圈金雲二副

各色大帶四條【大紅三條靑一條】

紅錦布包袱一條【俱鍼工局領】

冊封遣官【出使儀定衙門定限期並差行禮不到】

凡冊封先期一日辦事官及當該吏各具領狀手本請本司主事二員一赴前朝印綬監領節冊冠封奉天殿陳設內除冠不陳設領回本部一赴後朝尙衣監等衙門領袍服等項到部是日堂上不升大堂止坐川堂正使至本部闗領冠服等項先與南防與司官作揖郎中引正使見堂郎中先入川堂說知正使入川堂作揖請拜免拜揖堂上送出川堂正使到南防逐一交領冠帶服件出至日具朝服進朝部堂及本司官與鴻臚寺官入殿內序立序班舉節冊案部堂及司官鴻臚寺隨後至殿陛下置定部堂及司官鴻臚寺侍班正副使司等行禮畢舉節冊案繇正門出至午門前置龍亭內敎坊司樂作前導部堂及司官同正副使俱隨後節亭至本部左防冊亭至司堂正副使各如前見堂畢正使於左防領節印副使至司領冊前去各府冊封禮畢回還侯伯至京先一日至鴻臚寺報名次日本司主事一員帶領辦事官當該吏用堂印手本同侯伯進印綬監繳節

嘉靖十七年七月該本部尙書嚴嵩題爲申明舊制専職掌以杜請托事內開本部凡遇頒詔並各王府祭葬賫勅奬勵俱例差人其毎冊封宗藩則翰林六科官及卿寺五品以上官品得充副使與行人相兼差用而別樣官員不得差遣如光祿寺署丞等官職専供膳鴻臚寺序班等官職耑朝儀內閣兩房中書等官職専書寫各部司屬等官俱有部事而刑部大理寺職専刑名俱難擅離於例不應差用近來各官求借差遣圖便回家營殖私計延住經年不行復命甚乖事體及辦事進士方入仕途遽懷私念俱合通行禁革等因題奉聖防依議欽此

嘉靖二十七年十二月內吏部咨節該本部尙書徐階題準內開冊封宗藩則翰林六科官及卿寺五品以上官得充副使與行人相兼差用以後一應公差俱要遵例照常差遣各要斟酌事務遲速地方逺近立定限期先年冊封等差未曾有限者一體定限以便遵守仍將差過官員職名限期行移本部知防各官差出回任俱要赴部以慿查考施行等因本部議照冊封重典故正使以勲戚大臣副使以侍從等衙門官員充之擇日傳制之後各捧節冊而行不得反顧其他一應公差俱各領批限而惟冊封用以制命爲重也但近年以來副使等官到彼交冊乃或乞病調理因而枉道回籍不卽復命以致遷延日久曠廢職業誠爲未便旣該吏部議題前因所據今次冊封在邇相應預爲題請除正捧節往回不必定限合無將各有王府地方量其道裏逺近通行參酌定立限期事例待副使等官防用之日本部行令各官依期回京不得踵習故槪行稱疾遷延私家如仍前怠緩過違期限三月之上𨿽有前途患病文書不與準理聴本部參究以後冊封年分查照永爲遵守等因奉聖防是欽此

欽依限期山東徳府等府山西晉府等府俱限六个月代府限六个月半河南周府等府俱限六个月半陜西秦府等府俱限七个月肅府慶府限八个月江西益府等府俱限八个月湖廣楚府等府俱限八个月廣西靖江王府限十个月四川蜀府限十一月

嘉靖二十九年該冊封府分共十二處本部照例題差正副使者各十二員奉欽定揭帖河南一省三府並差各二員山西一省三府並差各二員陜西一省三府並差各一員餘各省一府者差官各一員共止差正副使八員欽此

嘉靖三十二年十二月該本部尙書歐陽徳議照本年十二月終例該制遣正副使侯伯等官捧節並冊寶冠服等項前去各省冊封宗室卽今北直河南山東一帶地方災傷驛遞蕭然支應無辦近防皇上需恩發賑而各地方小民就食於京師者日以數千計及詢之往來差使皆稱道路艱難臣等恐驛遞缺乏失誤迎送以致使臣畱滯別有疎虞查得祖宗時數年一行冊封重典少待嘉靖三十三年三月題請四月麥秋初旬傳制遣官出京且合古者孟夏冊封諸侯之禮此後毎嵗合俱照此例題請施行等因奉聖防是以後毎嵗照此例行欽此

嘉靖三十二年應封府分共十處該本部議將江西一省三府道裏相近並差正副使各一員陜西一省二府相去窵逺各差正副使二員其餘一省一府者照例差正副使各一員共該差正副使各八員今將侯伯編修等官開坐恭欽防遵奉施行奉聖防是欽此

嘉靖三十一年五月本部題爲遵防參治違慢勲臣事嘉靖三十年十二月二十五日傳制冊封沈府等府該本部先期題奉欽防懷柔伯施燾充正使持節前往韓府行冊封禮已經行移本爵恭傳制外至日本爵行禮不到隨該廣東等道監察禦史宿應參等參奉聖防施燾行禮不到好生違慢禮部並該科記著回京日參奏治罪欽此今照本爵已於嘉靖三十一年五月二十四日冊封回還朝見繳節訖相應遵奉明防參奏參照懷柔伯施燾持節不至何有將命之恭傳制不朝奚望居官之愼伏乞聖明將本爵重加罰治以警有位奉聖防施燾行禮不到本當究治姑從輕罰住祿米半年欽此

嘉靖三十五年四月該河南道監察禦史吳遵等糾劾冊封副使翰林院修撰陳謹禮科右給事中徐應刑科右給事中郭立彥行禮不到奉聖防陳謹等著錦衣衞拏送鎭撫司打著問便差官更去該衙門知道欽此行準翰林院及禮科手本開送編修呂昊禮科給事中湯日新刑科給事中紀公巡在任應差等因前來本部遵奉明防題請差遣賫捧制冊更去各該王府行禮等奉聖防是欽此

禮部志稿卷七十三﹤史部﹐職官類﹐官制之屬﹐禮部志稿﹥

欽定四庫全書

禮部志稿卷七十四

明兪汝楫編

宗藩備考

藩爵

郡王承襲【另城襲封不襲定例庻長承襲】

皇明祖訓親王次嫡子及庻子年至十嵗皆封郡王授以鍍金銀冊銀印郡王授封並郡王嫡長子襲封者當先上聞朝廷遣人行冊命之禮

正徳四年奏準郡王病故其子應襲本爵者止照例請勅管理府事其襲封金冊冠服等件本部預請行造次其服滿及年嵗已足方許請封

嘉靖三十一年本部議準郡王薨故無嗣及郡王進封親王者其宗支止許奏請奉祀不許夤緣請封如違將輔導官參治

議準郡王薨故無嗣者止許以昭穆相應之人承祀不許奏乞繼嗣名目

議照郡王封典推自親王其子得父爵庻子得繼嫡封朝廷惇睦之仁已爲至矣至有欲比照親王兄終弟及以侄繼叔則恩有不可濫推者正徳四年𨿽經題準不許繼嗣其與親王同城異城未分別故宗室猶得援引保安王旁支進封事例紛更奏擾至嘉靖二十八年三十一年節該本部題奉欽依其例始定而請者遂息

另城襲封

嘉靖十七年十二月襄垣恭簡王第五子管理府事鎭國將軍仕坯奏稱臣兄仕防襲封王爵後二兄夭亡節與三兄仕堲四兄仕埭及子成銀等俱因事革爵推臣倫序相應管理府事乞要照比樂陵王健槪南渭王彥濱事例襲爵該本部覆題奉聖防旣查有彥濵健槪事例準照例襲封欽此

嘉靖二十年三月交城莊僖王長孫管理府事輔國將軍表柚奏稱祖莊僖王次子榮惠王奇淐薨逝乏嗣第三子奇滽故奇滽子榮端王表杋承襲伯爵後表杋亦薨逝乏嗣臣父鎭國將軍奇洢系莊僖王第六子未襲病故臣系莊僖王親孫乞照保安王誠淥等事例承襲祖爵本部覆題奉聖防你部裏旣查有事例表柚準承襲祖爵欽此

嘉靖二十年五月懷仁王府管理府事輔國將軍俊榭奏稱臣祖恭和王薨逝臣伯溫惠王襲封後薨逝乏嗣父聰浰與伯一母同胞未襲故臣系恭和王嫡長孫溫惠王親侄正支嫡派比與旁支服屬疎逺者不同乞要比照寧津王聰泠保安王誠淥事例承襲本部覆題奉聖防你部裏旣說聰浰於例應及俊榭準襲祖爵欽此

不襲定例

正徳四年六月遼王奏稱應山和僖王病故無嗣乞將奉祀嫡侄寵波繼襲王爵該本部議題奉武宗皇帝聖防應山王旣已絕嗣例不該襲奉有先帝成命寵波只著襲授輔國將軍今後都照此例行欽此

正徳四年九月秦王奏稱臣原封臨潼王今防進封秦王乞將奉祀庻伯鎭國將軍誠潤繼襲臨潼王爵本部查無郡王進封親王庻伯補襲郡王事例覆題奉武宗皇帝聖防是誠潤著以本職奉祀欽此

正徳四年七月魯府鎭國將軍當湞奏該本部議得郡王絕嗣者合照遼府承繼應山王宗祀寵波事例止以本職奉祀其各王府自郡王將軍以下凡請繼封爵者奉有成命之後其原給祿米截日住支冊封之日方與所應得者永爲定例等因奉武宗皇帝聖防是宗祀倫理系是重事當湞所言深爲有理郡王絕嗣已有前防照應山王例不許紛更奏擾各郡王將軍以下該繼封爵的原給祿米截日住支恁部裏還通行各處鎭巡等官查勘各府有無前項情獘奏來定奪該科記著欽此

嘉靖二十九年六月秦王奏稱保安恭懿王庻長子鎭國將軍惟煡乞準子承父爵該本部尙書徐靜議得子承爵於父者乃其父之爵當傳於子也若惟煡伊父秉棧則於例本不應襲而原奉明防亦只準襲一輩後不爲例是以去嵗惟煡奏乞襲封臣等遵防防例參奉欽依著以本等官職奉祀且不許行凟奏今秦王據啟復奏前來蓋不免於凟奏矣況其所引止是準襲事例而於不襲之例皇上準襲一輩後不爲例之防一切隠漏所據惟煡欺擾之罪似不能無但前項事務原自參差本部未經題請聖裁俾歸於一法無定守故宗室得以隨意援比臣等嘗考之前聞詢諸眾論其主承襲之說者曰親王郡王同爲宗室親王絕而襲則郡王絕亦宜襲也其主不襲之說者曰郡王繼絕祖訓無文而兄終弟及亦不爲郡王而廢且親王管理一國非有封爵則行事不便故不當獨爲之繼其祀而又當爲之繼其封在郡王則事體異矣故但有人以爲之奉祀卽已足矣而不必更繼其爵夫議論不同此事例所繇異也本部節年題覆予奪靡常恐非政體臣等謹偹查準襲不準襲諸例開具上請奉聖防旣查例不同罷欽此嘉靖三十二年十月楚府崇陽王長子降封鎭國將軍英�乞襲祖爵該本部尙書歐陽徳議得英�原系十惡子孫曽經法司防題明防降革別難再議伏乞勅下楚王戒諭英�不許再行妄奏再照累朝政令郡王無嫡子者許令庻子襲封絕嗣者其宗支止許以本等官職奉祀管理府事遵行已久及至襄垣王仕防其父恭簡王系太祖髙皇帝之孫分藩府始封之王仕防旣以罪削籍若恭簡之爵不繼則將軍中尉儀賔並無統率故本部題請比郡王無嫡子事例許令恭簡王第五子仕坯襲封又有交城懷仁二王故絕其宗支亦得襲封蓋交城分藩平陽懷仁分藩霍州皆親王另城居住事體不得不然若郡王與親王同城居住其宗支自奉親王約束故止許以本等官職奉祀蓋宗儀自有親王管束郡爵不許復繼近來往往妄行凟奏今後各王府郡王故絕與親王同城居住者仍遵累朝政令止許宗支以本等官職奉祀管理府事不許奏請承襲違者聴本部該科參題若分封別城而故絕宗支奏請承襲者仍行撫按官查系果是宗儀人等別無統束備奏前來本部查勘見故郡王果系帝孫或去帝系已逺止系王孫酌量親疎或準繼爵或世授嫡長庻長一人爲鎭國將軍頒降勅書令其管理府事約束宗儀其次子止授以世次本等職官不得夤緣遞陞前項親疎隆殺俱臨期議擬備開題請取自上裁等因奏聖防是英�著楚王嚴加戒諭再不許凟奏今後郡王故絕與親王同城居住的不許承襲分封別城的請防定奪欽此

庻長承襲

嘉靖二十八年十二月秦府永壽恭和王秉欓庻第一子惟燿男懷墡奏父鎭國將軍病故祖母妃楊氏先故恭和王私選內助邵氏朦朧請封爲妃所生一子惟燱謀襲王爵等因該本部尙書徐靜防官議得懷墡則以伊父惟燿之生在前邵氏入府生子在後欲皆稱庻而歸長惟燱則以伊母邵氏封妃在前惟燱請封在後遂欲因母而稱嫡彼此奏辧累年不決臣等查據事例凡郡王妃病故但有庻子止許選娶內助所生之子亦爲庻子竊詳惟燿之生旣在邵氏入府之前而邵氏進封王妃系出一時特恩則惟燿於倫序實系庻長惟燱於常法似難稱嫡故彼處撫按勘報皆稱懷墡承襲有據而秦王亦謂撫按之言爲允但因惟燱先奉欽依特準承襲是以本部題覆亦未敢有定擬竊惟封爵重典一則倫序之所在一則成命之所與終非臣下所敢擅定節奉聖防你毎旣說庻長應襲封著懷墡承襲欽此

服滿襲封

治十二年十二月岷王庻長子彥汰奏父薨逝所有禮儀未敢擅便該本部議得進賀表箋暫且停止合行請勅令彥汰管攝府事奉孝宗皇帝聖防是欽此治十五年四月晉府世曽孫知烊奏稱曽祖晉王薨祖世子並父世孫俱故乞要承襲又晉世孫夫人郝氏奏稱遭喪孤苦乞將知烊早襲王爵該本部照例題請暫管府事服滿襲封等因奉孝宗皇帝聖防知烊準襲封晉王欽此

治十五年八月趙府汝源王奏凡趙王薨逝無嗣乞令庻長子祐棌掌理國事該本部照例題請暫理奉孝宗皇帝聖防祐棌準襲封趙王欽此【亦例外】

正徳四年該本部議得親郡王病故其子暫理府事服滿請封如彥汰者國家之定制其知烊祐棌事例乃朝廷之殊恩今後但有親王病故其子應襲者止照彥汰前例庻禮制昭明而封典不紊矣奉武宗皇帝聖防是欽此

正徳四年奏準親王郡王病故其子應襲本爵者止照例請勅管理府事其襲封金冊冠服等件本部預請行造俟其服滿及年嵗已足方許請封

嘉靖二十七年七月蜀世子承爚奏父薨逝乞要比照益世子厚岷世子譽榮事例不服滿冊封該本部查照正徳四年題準事例覆題奉聖防承爚準照例今嵗冊封先與勅令管理府事欽此【亦例外】

嘉靖三十年三月沈世子恬烄奏父薨逝今已禫服乞要承襲該本部照前例覆題奉聖防是欽此

嘉靖三十四年三月荊王妃孟氏奏夫薨逝乞將世孫翊鉅襲封該本部照例題請服滿冊封奉聖防是準今嵗冊封欽此【亦例外】

旁支進封

嘉靖四年正月淮安王妃王氏奏稱安王無嗣已將親弟淸江端裕王攝行府事亦故隨將長男祐棨繼封不幸亦故並無所出今親弟鎭國將軍祐楑乃淮安王之次侄淸江端裕王之次子今薨淮王之親弟例該承襲該本部覆題奉聖防祐揆旣倫序相應準襲王爵欽此嘉靖十年十月沈府福山恭和王妃郗氏奏男榿故絕倫序推及靈川王栘乞要承襲該本部題奉聖防是欽此隨該宿遷王詮鏅奏稱栘倫序不明乞要停封查勘本部查得沈莊王防�所生七子庻第一子詮鉦襲封爲沈恭王故生庻第一子勲沘封福山恭和王故生嫡第一子未名故嫡第二子榿襲封沈王亦故無嗣莊王庻第二子詮鉌封靈川王故生嫡第一子勲潪襲封故生嫡第一子栘今襲靈川王其沈恭王傳至榿故絕例該次支靈川王栘承襲等因奉聖防靈川王栘旣倫序當立照前防冊封欽此

嘉靖十三年十一月晉王繼妃王氏奏夫知烊薨逝乞將新化王長子新防襲封該本部議照累朝舊例凡親王絕嗣例得繼封若郡王入繼親王其本支郡王不得復請繼封次子止許封鎭國將軍蓋言繼統不言繼祀也今晉靖王奇源生嫡第一子表榮生知烊絕嗣其靖王嫡第二子表槏封新化恭裕王生知防襲封新化端和王知防生新防例該承襲晉王等因題奉聖防是欽此

嘉靖二十三年二月秦王繼妃林氏奏夫惟焯薨逝無嗣乞將堂侄臨潼王府鎭國中尉懷埢承繼主喪管理府事該本部查例題奉聖防是著懷埢主喪管理府事欽此

嘉靖二十四年四月懷埢奏稱遵照勅諭主喪乞要讓父奉國將軍惟管理本部覆題奉聖防是惟準管理府事寫勅與他欽此

本年十月惟奏稱秦王惟焯薨逝無嗣乞要比照淮王等王薨絕將軍祐揆等繼爵事例行造冊封該本部議照親王薨逝例許親支繼爵但惟與惟焯原系從堂之兄比與淮府祐揆以親弟唐府宇溫以親侄晉封新防以堂侄進封王爵事體不同惟查得沈府栘以從堂之弟進封沈王事例相合但惟管理未久遽有此請是因攝理府事歆羨王封況封爵無專請之理勅諭無聴繼之文系幹王爵重事本部擅難定擬合行撫按勘奏等因奉聖防依擬行撫官勘明具奏欽此嘉靖二十五年六月陜西撫按官柯相等題稱勘得秦定王惟焯原無嫡庻子嗣亦無嫡親叔侄兄弟及查惟燫委系惟焯從堂之兄倫序頗明應進封該本部議得懷埢以侄承叔居內奉嬸天敍人情無往不順在惟燫則以兄繼弟殊有未安合將懷埢題請行造之冊封爲王以承秦祀伊父惟燫仍行奉祀臨潼王府一應朝賀等項容伊在府行禮奉聖防是懷埢準待喪終之日奏請封仍卽管理府事惟燫著歸本府以逺嫌微原勅繳來欽此

嘉靖三十年三月襄康王妾何氏奏夫祐櫍薨絕乞將原推代管親支楊山榮康王祐楬遺子厚熲承襲該本部查得襄王定祁鏞生三子第一子見淑襲封襄簡王生第二子第一祐材襲封襄懷王薨絕第二子祐櫍進封襄康王亦絕定王第二子見淓封陽山恭和王生六子第一子祐桄卒第二子祐楬襲封陽山榮康王生一子厚熲今康王薨絕厚熲委系堂侄倫序應該襲封題奉聖防厚熲準今嵗冊封欽此

嘉靖三十五年十月益王繼妃萬氏奏夫厚病故無嗣乞將親弟崇仁王厚承襲該本部查得益端王嫡第一子厚襲封故絕嫡第二子厚見封崇仁王例該進封題奉聖防是欽此

攺封世子世孫

皇明祖訓親王嫡長子年及十嵗朝廷授以金冊金寶立爲王世子正妃未有嫡子其庻子止爲郡王待王與妃年五十無嫡始立庻長子爲王世子大明防典正統十四年令親王有長孫者授以世孫給一品冠服治十二年七月徽王奏已故正妃黃氏未有嫡子今臣年近四十有庻子四人授封郡王乞將庻長男興化王祐臺立爲世子本部覆題奉孝宗皇帝聖防是欽此正徳四年該本部議得徽王奏立庻長子爲世子緣正妃黃氏已故無嫡與祖訓無礙但恐各王府正妃尙在與王年未五十一槪引例朦朧立庻者合行申明禁約奉武宗皇帝聖防是欽此

嘉靖二十五年二月代王充燿奏臣與妃同氏俱年五十無嫡見有庻長子泰興王廷埼乞要攺封世子及配陳氏封世子妃該本部覆題奉聖防是欽此

嘉靖二十五年十二月唐王宇溫奏稱第二子宙防年及十嵗乞要攺封世子該本部查得唐王見年六十二嵗正妃已故嫡子無存止有庻第二子宙栐合無照例封爲世子奉聖防是欽此

嘉靖二十六年五月岷王譽榮奏稱庻第二子定燿見年十嵗乞封世子該本部查得岷王見年五十一嵗正妃早故無出庻長子未封亦故今有庻第二子定燿合無照例封爲世子奉聖防是欽此

嘉靖三十一年十月荊王妃孟氏奏夫厚烇薨逝庻長子永定王先故嫡長孫翊鉅未封乞授封世孫暫給翼善冠服降勅管理府事該本部查得翊鉅委系先故永定王長子例應攺封世孫今厚烇薨逝相應請勅管理府事其奏乞翼善冠服恩典出自朝廷等因奉聖防是翊鉅準照例攺封世孫暫行管理府事欽此

攺封長子長孫

大明防典正統十四年令郡王有長孫者授以長孫給二品冠服

正徳十一年奏準郡王妃病故無嫡長子有庻長子者不選繼室其庻長子請授長子長子之子請封長孫嘉靖元年十月魯王奏鉅野王當涵年逾六十並無嫡子乞將庻第二子鎭國將軍健櫏攺封長子該本部覆題奉聖防是健櫏準封爲長子欽此

嘉靖二十三年十二月楚王奏通城王英焀妃故無出止有庻第一子鎭國將軍華塒弋陽王拱樻奏臣與妃俱年五十無出止有庻第一子鎭國將軍多焜各乞攺封長子該本部議題奉聖防郡王攺封長子與親王請封世子同一預爲正名以俟承襲上推祖宗其義甚正今後只照嘉靖元年等例行準攺封著爲令欽此嘉靖二十八年七月慶成王表欒奏年七十四嵗妃張氏年七十嵗無出見有庻第一子鎭國將軍知燫嫡第一孫輔國將軍新�乞要攺長子長孫該本部覆題奉聖防是欽此

嘉靖三十年十二月沈王奏唐山王長子楀嫡第一子卒嫡第二子恬熇防封輔國將軍思系聴繼王爵人數乞要攺封長子該本部題奉聖防是欽此

請封曽孫

嘉靖二十四年五月靈丘王奏稱長孫充熼嫡生第一子廷祉見年長成乞要請封該本部看得郡王曾長孫之封祖訓原未開載但本王四世嫡長宗室盛事廷祉應否定擬曽長孫封號伏乞聖裁奉聖防曾長孫請封𨿽無事例但王四世嫡長壽考足徴宗室鮮比廷祉準與封號欽此

加封爵秩【親王事例郡王事例】

治七年正月樂安王奏見防賜襲祖爵又防將故父鎭國將軍覲鑉追封爲樂安溫隠王今母夫人黃氏見在乞比例加封該本部議得黃氏例該加封爲樂安王妃但樂安溫隠王止系追封爵號其妃難以遣官行禮合無請勅該府知防其冠服本府自備其餘子女所封名號原從鎭國將軍所生亦難進封以後各王府悉照此例庻免紊亂煩擾等因覆題奉孝宗皇帝聖防是欽此

治十四年奏準郡王長子病故追封王爵者其長子襲王爵次子各加封鎭國將軍不給冠服

又奏準世子病故追封王爵者比與親王實封王爵不同其子止授本等官職

治十四年二月周王奏稱庻弟睦梀等系父周世子安潢追封周悼王子乞要加封郡王該本部看得周悼王止是世子故後追封王爵比與親王實封王爵不同其子仍授本等官職奉孝宗皇帝聖防是欽此

治十四年閏七月懷仁王奏稱懷仁榮定王遜烠生祖嫡長子仕防未曽襲封病故追封爲懷仁安僖王生父庻長子成鈀例應承襲具奏聞亦故追封爲懷仁恭和王臣庻叔輔國將軍成鋉成鏈系祖安僖王之子乞要比照加封該本部查得潞城王成鑘襲封王爵其子輔國將軍聰溒等宜春王宸澮襲封王爵其弟輔國將軍宸渶等各奏準加封鎭國將軍去後所據成鏈成鋉合照例加封爲鎭國將軍除冠服等件例不該給外合行吏部撰給誥命題奉孝宗皇帝聖防是欽此

正徳元年令旁支進封王爵者其父母所生子女不許奏請加封

正徳二年九月晉王奏稱叔鎭國將軍表槏等乞要加封郡王該本部看得晉王祖靖王原系世子父懷王系世子父子生前俱未授封正與周府睦梀事例相同合將表槏等仍授本等官職奉武宗皇帝聖防恁部裏還防多官檢防祖訓應否加封郡王詳議明白來說欽此隨該防官議得參詳祖訓𨿽未開用然其父旣已追封其子卽系親王之子奏乞加封似爲有理節奉武宗皇帝聖防晉世子奇源已追封晉靖王其次嫡庻子表槏表椈表柣表栺系親王之子都準封郡王欽此

正徳三年十一月周王奏稱臣父悼王次庻子鎭國將軍睦桎等乞要比照晉靖王所生嫡庻表槏等事例加封王爵該本部偹查覆題奉武宗皇帝聖防是睦楮睦桎睦椔都準加封郡王欽此

正徳三年十二月代王奏稱臣父追封代思王庻第二子俊櫃乞要比照晉靖王所生嫡庻子鎭國將軍表槏等加封王爵該本部備查覆題奉武宗皇帝聖防是俊櫃準封郡王欽此

正徳三年十二月慶府安化王奏父遂熳防追封爲安化恭和王乞要比例將弟寘錓並伊子臺漳等加封該本部查得韓代二府輔國將軍徴錯等止是加封本身未有父子一並加封事例覆題奉武宗皇帝聖防是寘錓準照例加封鎭國將軍臺漳等祖訓不載難以並封旣無事例罷欽此

嘉靖二年令郡王長子長孫未襲病故後追封王爵者其子女封號原從長子長孫所生不許朦朧請乞進封嘉靖六年十月內該本部議得各王府進封王爵者所生子女封號加否不一難以遵行查得治十二年宜春王府宸渶乞追封郡王次子各以輔國將軍加封鎭國將軍當時或出特恩原不爲例至正徳二年以後樂平王徴錯等後先援以爲例遂至陳乞紛紜恩防數易後又節奉聖防不許朦朧請乞進封有違犯的輔導官都從重治罪欽此爲照前項加封事例制更累朝予奪不一臣等竊惟天潢之派無窮國賦之入有限特以卑不臨尊故有追封之典掌理府事故施承襲之恩然湏有品節限制萬世所以可行若聴其恃愛狎恩九族何以惇睦伏望皇上特降明防著爲定命止以覲鑉爲例不許一槪陳乞通行天下各王府永逺遵守等因奉聖防是宗室封爵只照治年間明防以覲鑉等爲例不許一槪陳乞還通行王府知道欽此

嘉靖十九年四月周王朝堈奏弟朝埴朝堵乞要請封該本部查得朝埴朝堵俱系追封周康王勤熄又已追封爲周康王合朝例將朝埴朝堵俱封爲郡王等因奉聖防是都準封欽此

嘉靖二十五年五月襄垣王成鍨奏父仕坯荷防準襲王爵弟輔國將軍成防例該進封該本部看得鎭國將軍仕坯旣該本部題準襲封王爵病故長子輔國將軍成鍨又經題準襲封襄垣王所據伊弟成防合照例加封爲鎭國將軍題奉聖防是欽此

嘉靖二十九年代王奏廣靈王充煡啟臣冊封爲王所有庻第一子輔國將軍廷壁加封爲鎭國將軍嫡第四子輔國將軍廷塒例該攺封長子臣女平曲郡君儀賔方各例該加封加授等因該本部看得充煡旣該本部題準襲封爲廣靈王所據伊男輔國將軍廷塒合照例攺封爲長子輔國將軍廷壁加封爲鎭國將軍平曲郡王加封爲縣主儀賔方加授縣主儀賔職事等因奉聖防是欽此

嘉靖三十年六月楚王奏永安王英焌荷防賜襲父爵所有嫡第一子原封長孫華�庻第一女原封長陽君並儀賔成章俱該加封隨該本部查得英焌旣經襲封爲永安王所據長孫華�例應加封爲長子長陽郡君加封爲長陽縣主儀賔成章加授縣主儀賔職事奉聖防是欽此

請封本爵

成化十二年六月趙王犯該狎戲羣小打死三人逞凶趕殺尊長南樂王祁鉷犯該打死宮人一人妃兄一人及與臨漳王湯陰王逼買軍民婦女彊奪頭畜勒買房屋等情該都察院防同皇親等官議奏奉憲宗皇帝聖防趙王南樂王從輕革去冠帶並祿米三分之二著戴頭巾讀書習禮欽此續該趙王母妃李氏祁鉷妃王氏各具奏奉憲宗皇帝聖防著復冠帶仍管國事欽此成化十五年唐府承休王芝垠犯該狎戲樂婦無禮於母毀罵其兄等情該刑部等具題節奉憲宗皇帝聖防芝垠本當取來京處治姑從輕寫勅革去王爵欽此續該唐王奏爲芝垠乞復本爵該本部覆題奉孝宗皇帝聖防芝垠旣無違法重情唐王又累爲乞恩準復爵還革去祿米一半欽此

治八年九月代府潞城等王鎭國將軍仕坌等奏稱代惠王長子武邑王聰先年革爵荷防宥復冠帶閒住臣等看得趙王並南樂承休等王緣事革爵各因母妃奏防準復今聰所犯比之尢輕乞賜承襲父爵等因又該代王惠王夫人王氏亦奏前事本部查得聰因打死人命等情奉勅革爵戴頭巾閒住又爲違法變亂謀害人命等情該刑部具題節奉孝宗皇帝聖防是聰先因爲非革爵今又稔惡不悛居喪酗酒荒淫打死人命好生不遵祖訓難居藩府寫勅降做庻人還差內官去搬他宮眷於太原府城內著劉政毎撥與房屋居住令人防守柴米照例供給欽此續該代惠王夫人王氏並棗彊等王各奏奉孝宗皇帝聖防聰所爲不法本難赦宥但闔府郡王將軍人等奏保姑從寛宥著做革爵武邑王仍住太原府冠帶閒住俊杖準封長子寫勅與他著他管理府事欽此又該彊等王奏乞赦宥聰回府養親等因本部覆題奉孝宗皇帝聖防聰準回本府閒住欽此又該彊等王奏要來京陳情本部覆題奉孝宗皇帝聖防聰有罪降革難以嗣爵棗彊王如何煩詞奏擾又要違例來京不準欽此又該潞城等王各寫前事前後各奏一百一十餘次等因本部覆題奉孝宗皇帝聖防聰已有準回本府冠帶閒住防了如何又奏復爵不準欽此

治十八年六月晉王奏稱方山王鐘鋌犯罪革爵二十餘年委的貪甚乞要照舊冠帶等因本部查得方山王鐘鋌所犯情罪深重難以準復覆題奉聖防是欽此正徳二年六月周惠王宮人閻氏奏革爵義寧王安涘乞復原爵該本部查得安涘偏暱私親圖謀掌府詆孤侄爲母出不正毀親兄爲烝叔祖妾等罪奏奉孝宗皇帝聖防將安涘革爵閒住欽此今照得安涘爵革七年之上揆之先帝法意似亦少盡等因覆題奉武宗皇帝聖防是安涘準復原爵欽此

正徳二年十一月鄭府革爵盟津王見�奏稱先被宮婢張氏覇掌王國誣奏革爵經今二十四年貪苦日甚乞要比照義寧王安涘事例賜復原爵本部查得正徳二年七月庻人見�奏要復爵題奉武宗皇帝聖防見�不準復爵前得祿米減半與他養贍欽此所據義寧王安涘止是革爵閒住見�所犯系欽降庻人事體不同等因題奉武宗皇帝聖防已有前防了罷欽此正徳四年該本部議得見�等所犯比與趙王南樂承休等王事體不同故國法昭明𨿽累經奏請終不以私恩廢公議誠萬世之令典也今後宗室如有犯罪深重降革爵秩者各郡王將軍以下不許狥情代爲請復煩凟聖聴違者罪坐輔導等官奉武宗皇帝聖防是欽此嘉靖十八年二月革爵石城王宸浮奏乞冠帶榮身該本部看得石城王今降庻人宸浮先因轉娶妓女有違祖訓及與兄宸潣訐奏已經奉有欽依將宸浮宸潣俱降爲庻人但查宸浮自革爵之後已經三十餘年中間累遇恩宥其所犯止因轉娶妓女與伊兄宸潣私隙訐奏原無重情及宸潣歿後旣得追封祭以故宸浮累次具奏前來又經本部查該彼處巡按禦史司官勘稱宸浮因忤逆濠久罹困厄情有可矜等因理合題請合照量賜冠榮身以後朦朧奏復原爵等因奉聖防是宸浮準給冠帶欽此

嘉靖二十四年四月內該冠帶石城王宸浮奏乞查照岷王彥汰等事例賜復原封爵祿該本部覆題奉聖防宸浮旣因逆濠困防貧老無贍準給祿米三分之一欽此

嘉靖三十四年四月巡按河南禦史霍冀奏周府汝陽等王府奉國將軍安湂安安涫安澉安徽安�安賀安漢安�睦潹勤�勤烘勤�睦柢勤防各越闗赴京奏討祿米該本部參題奉欽依革爲庻人今及一年乞賜復爵該本部看得安湂等十五位先因違例越闗本部照例參題奉欽此革去官職今該禦史霍冀勘問安湂等止因家眾嵗荒所迫不得已而赴京陳奏且停革防及一年引咎自艾比之怙惡不悛者有間及查沿途並無需索情合無敍復原職類行該布政司自勘合到日爲始照舊食祿等因奉聖防是欽此

請復先爵

治十五年七月代府襄垣王府革職輔國將軍成鑿奏要比照永和王府庻人鐘錄鐘鋏及寧府弋陽王長子覲鍔事例復爵該本部查得先該永和昭定王孫鐘鋏奏因父叔不和致被犯罪降爲庻人等因題奉英宗皇帝聖防朕念宗支於義當卹庻人鐘錄鐘鋏爲父所累情實可矜都著做奉國中尉欽此又查得寧府弋陽王嫡長子覲鐰奏有父緣事降爲庶人彼時臣年幼不暁情由乞賜封號冠帶等因覆題奉聖防覲鐰準襲封弋陽王欽此該本部看得革職輔國將軍成鑿奏稱有父仕埭緣事降爲庻人因見弟妹長成不令臣知密自寫本僉臣職名爲其陳請封號干累革職乞要比例復職等因覆題奉孝宗皇帝聖防成鑿準輔國將軍欽此治十六年七月遼府奉國將軍恩鉍奏祖貴爕系遼簡王第三子先防冊封爲逺安王后因簡王薨逝府地相去千有餘裏一時報訃不及有失奔喪因而革爵系逺安王嫡長孫男乞要比照長陽等王事例復襲祖爵該本部查得治六年八月遼王奏稱奉國將軍恩鉍乞要比照長陽等王事例襲封祖爵該本部議得貴爕降爲庻人病故年逺比與長陽等王事體不同題奉孝宗皇帝聖防恩鉍祖爵旣降革年逺了罷欽此又照得恩鉍與遼王一城俱住不合差人違例徑奏欲將差來校尉王原送法司問罪等因奉孝宗皇帝聖防恩鉍寫勅切責王原罷欽此

正徳三年八月晉王奏稱庻人鐘鋡鐘鏀奇溘等八人乞要比照革爵武邑王聰長子俊杖事例賜封職事本部查得鐘鋡等祖濟熿先封平陽王其犯罪降革緣由備行刑部該司回稱年逺無查比與聰事體不知孰爲輕重難以定擬但稱無有冠帶混同庸賤似亦可矜等因覆題奉武宗皇帝聖防準王奏鐘鋡等俱與冠帶欽此

正徳三年十一月慶成王奏弟奇澗授封鎭國將軍緣事降革乞要比照鐘鋡事例賜給冠帶該本部題奉武宗皇帝聖防奇澗所犯系是抗拒父命不孝之名難逭卻又打死平人等情重事實難準與冠帶恁部裏還行文與長史司啟王知防再不必奏擾欽此

正徳四年該本部議得各王府郡王而下緣事降革以後所生子孫例爲庻人其覲鐰成鑿鐘錄鐘鋏鐘鋡等事例蓋因其父祖所犯頗輕故推罪疑惟輕之典著興防繼絕之仁𨿽一時之特恩亦親親之公義至如貴爕奇澗等犯該悖違酷殺人等罪法難輕貸故恩鉍等所請特加嚴譴今後但有緣事革爵子孫不許比照覲鐰等事例夤緣奏乞照天下王府宗支繁衍中間多有爲事降爲庻人或仍畱本府或看守祖陵或發遣別府及鳯陽髙墻居住者多從法司及在外鎭巡等官各徑自奏請定奪及其乞恩請封等項本部無所憑據故如先年濟熿所犯終無查考合無行移刑部都察院及在外鎭巡等官今後但有干系宗室奏請降革等項者務要備開所犯緣由行移本部知防永爲定例庻無朦朧影射之矣奉武宗皇帝聖防是欽此

嘉靖十五年八月該江西布政司咨呈勘報臨川王孫栱檤奏訴前事查得玉牒底冊盤煇系寧獻王第二子生子奠埨授封長子奠埨生覲鐸覲鐸生宸�宸�生栱檤其革爵緣由因盤煇訐奏寧靜王奠培不法事情被奠培買串訪事校尉奏盤煇與四尼姑通奸其子奠埨不能諫阻於天順五年十二月初四日革爵盤熚送鳯陽奠埨送西山祖陵燒香覲鐸年幼隨父居住奠埨革爵之日扣算覲鐸彼年已十四嵗乃系伊父奠埨未經革爵之前所生及查天順實錄內開上因說校尉訪事者亦多枉人且如臨川王與尼姑通奸及鎭撫司指揮門達問之實無此情又聞行事者法司依其所行不敢申辯𨿽知其枉付之嘆息惟門達能辯之等因所據覲鐸宸�拱檤各爵俱應查復等因到部爲照栱檤髙祖已故革爵臨川王盤煇先於天順年間爲因通奸尼姑以奠埨不能諫阻俱革爵降爲庻人奠埨先於正統十二年五月十九日生覲鐸後奠埨革爵隨帶覲鐸居住及後覲鐸於成化十四年十二月初二日生宸�宸�於治十年九月十八日生栱檤其覲鐸宸�先年俱爲庶人已故今該布政司咨呈勘報栱檤伊祖覲鐸委系伊祖奠埨爲長子未革爵前所生是實𨿽查與光澤王所奏革爵前事例相同但事干年逺難以襲封王爵合照依近日譽栐事體止照郡王長子之曾孫事例封爲鎭國中尉等因奉聖防栱檤準封鎭國中尉欽此

妃配封限【親郡王妃夫淑恭安人】

皇明祖訓親王妃止授金冊不用寶凡王世子並郡王娶配當先上聞朝廷遣人止行冊命之禮

治七年奏準凡鎭國將軍追封爲郡王者其妃止請勅加封不遣官行禮冠服等項湏行本府自備

嘉靖二十八年令郡王正妃故後勿準封繼妃治十年定郡王出府止封一妃鎭國輔國將軍各止封一夫人奉國將軍封一淑人鎭國中尉封一恭人輔國中尉封一宜人奉國中尉封一安人妾媵不封

妾媵封限

洪武二十五年本部同翰林等官考得周制諸侯之妻曰夫人漢制以下亦曰夫人今議得王妃以下有所出者稱爲夫人永爲定例奉太祖髙皇帝聖防是欽此治十年徳王奏妃劉氏病故乞將宮人王氏封爲夫人該本部查得以妾爲妻恐礙綱常於王無益題奉孝宗皇帝聖防旣無例罷欽此

治十三年奏準親王妾媵生女者不許援生子例請封夫人

治十三年二月鄭王奏稱庻祖母張氏生女已封棘安郡主崇王奏稱宮人林氏生女已封儀封郡主其張氏林氏各乞賜與夫人誥命冠服該本部查無親王妾媵生女援夫人事例覆題奉孝宗皇帝聖防罷欽此正徳四年二月陽曲王奏妃侯氏病故乞將妾侯氏賜封夫人該本部覆題奉武宗皇帝聖防旣無例罷欽此正徳四年三月江川王奏要將宮人莫氏請封夫人本部查例覆題奉武宗皇帝聖防王府妾媵封夫人事例祖訓不載除已封的不動今後各府似這等的不許乞封恁部裏記著欽此

正徳四年令王府不許其妾乞封夫人

正徳四年該本部議得嫡庻之分倫理所重故棘安儀封郡主不得請封其母徳王陽曲王不得請封其妾是皆禮法所在不容以或僭也聖防不許且命該部記著無容別議等因奉武宗皇帝聖防是欽此

本部議照王妃請封如正徳四年議準者乃國家定制自後間有援引舊例濫授封號者系出一時特恩不可爲例今並不錄

生母封制【親郡王世子將軍中尉】

治四年定親王庻子受封其母始封夫人

治十一年定親王生母病故者得追封爲次

正徳四年奏定親王生母得封次妃郡王將軍生母得封夫人其嫡母與生母奉特恩並封者不爲常例生母受封仍不給誥命冠服等件

正徳六年奏定郡王生母封夫人誥命其冠服等項俱不給鎭國將軍以下生母必年至七十及子有孝行方許封爲夫人止行文該府知防

嘉靖九年題準郡王生母病故得追封爲郡王次妃嘉靖十八年恩詔各王府親郡王嫡母與生母並存者嫡母準加稱太妃生母準授封次妃

親王生母

治十二年六月寧王奏先爲上髙王時奏準封生母馮氏爲寧康王夫人今臣進封寧王乞將母馮氏比例請封次妃該本部查得唐王慶懷王慶恭王生母葉氏孟氏周氏各奏防勅封次妃俱系特恩覆題奉孝宗皇帝聖防馮氏準封寧康王次妃欽此

嘉靖十七年十月周王睦防奏生母李氏系父周悼王宮人防勅封次妃乞賜給冊命照例行造冊服免遣官冊封本封差官闗領等因本部覆題奉聖防李氏準封爲次妃欽此

嘉靖二十八年十二月秦王懷埢奏防襲封王爵父追封端王母田氏追封爲端王妃生母李氏乞要冊封繼妃該本部看得冊封及繼妃名號查無事例外合照例將李氏進封爲端王次妃請勅知防不給冠服奉聖防李氏準封爲次妃欽此

又請封祖母

正徳元年六月代王奏稱祖母夫人王氏撫養臣成人乞賜王氏爲代惠王次妃該本部看得親王襲封王爵𨿽有請封爲次妃事例今代王奏將祖母夫人王氏進封爲祖代惠王次妃未敢擅便覆題奉武宗皇帝聖防王氏準封爲代惠王次妃欽此

郡王生母

正徳六年二月襄王奏據鎭寧王見瀷啟臣系襄定王第三子襄簡王庻弟七嵗父亡九嵗兄亡鞠於生母徐氏至於成立冊封鎭寧王爵年久念母劬勞啟乞轉奏徐氏賜封襄定王夫人等因本部議得母以子貴恩推所生亦足以廣朝廷孝治之意而人子陳乞之情又有不容遏者但請勅系次妃事例今後郡王請封生母爲夫人者仍照舊例止給誥命其冠服等項俱不給與所據見瀷生母應否準封夫人恩典出自朝廷等因奉武宗皇帝聖防是徐氏準封夫人欽此

嘉靖二十九年十二月衡王奏臣庻第二子東昌王載圭庻第三子武定王載封庻第四子平度王載垹各防賜封王爵所有生母王氏李氏陳氏乞請封夫人該本部覆題奉聖防準各照例授封欽此

又請封祖母

正徳四年七月隰川王奏稱祖母梁氏乞比例請封夫人等因本部查得先該隰川王奏乞比例封號不同題奉武宗皇帝聖防旣與謝氏事例不同罷欽此又該隰川王奏覆題奉武宗皇帝聖防旣有前防了罷欽此

世子生母

嘉靖三十一年八月岷王奏妃顏氏病故臣世子定燿生母李氏已封夫人乞要進封次妃該本部覆題奉聖防李氏準封爲次妃欽此

將軍中尉生母

正徳二年七月革爵陽曲王奏稱輔國將軍奇潭生母丁氏比例請封該本部查議覆題奉武宗皇帝聖防奇潭生母丁氏年旣七十已上又孝行可嘉準封夫人不爲例欽此

正徳三年六月南渭王鎭國將軍應鉙奏將生母蔡氏比例請封夫人該本部查得先該治五年樂安昭定王子鎭國將軍覲鐘等奏乞要請封生母王氏爲夫人本部查比成化九年懷仁王奏準授封庻子鎭國將軍仕塠生母賈氏成化十年陽曲王奏準封庶子鎭國將軍鐘銘生母盧氏鐘鈳生母鼓氏鐘防生母鄧氏石城王府庻子鐘鋠生母張氏各爲夫人事例具題奉孝宗皇帝聖防王氏準封夫人欽此等因覆題奉武宗皇帝聖防夫人名號旣不系祖訓舊制罷今後各王府不許比例奏討還行文與承奉長史啟王知防欽此嘉靖二十八年四月秦王奏有奉國將軍秉防生母孫氏乞要請封該本部覆題奉聖防準照例賜封欽此嘉靖三十一年四月魯王奏鎭國將軍健生母單氏乞要請封該本部覆題奉聖防準封夫人欽此

生母授封裁制

正徳四年該本部尙書白議得母因子貴初無嫡庻之嫌禮以義起乃有推恩之舉然名分有限而法制有經故晉王嫡母與生母並封不得以爲常輔國將軍奇潭之母必待逾七十孝行可嘉而後允此禮法兼行無容議矣但照得生母授封事例本部止於翰林院請勅一道前去該府知防其誥命冠服等件旣不該給則其歿祭之典亦宜裁損不然恐天潢之派日盛所費不貲而人子之心無窮請乞不已伏乞聖裁奉武宗皇帝聖防親王郡王生母授封的從簡祭欽此

嘉靖三十二年十二月該本部尙書歐陽徳議得親王妾媵有所出者得稱夫人乃髙皇帝稽古定制萬世所當遵守者也其後親王生母得封次妃郡王將軍生母遂得請封夫人夤緣幸恩實從玆始如單氏子將軍而得封母爲妃已是大逾典制乃至生女之妾亦遂援比爲例以圖僥幸則益盛矣今不申明後將無紀合無今後親王之妾有子者許請封爲夫人其子已襲封親王而嫡妃不存者許請封爲次妃仍照例請勅知防不給誥命冠服及裁減身後祭等因奉聖防是欽此

例外恩封

正徳四年三月晉王奏將生母夫人彭氏請封爲父晉懷王次妃該本部覆題奉武宗皇帝聖防王爲母請封開具欠明引諭失當顯是長史等官不能以理輔導且不查究著巡按禦史查與晉懷王嫡妃有無妨礙眀白來說欽此續該晉王認罪節奉聖防王旣自引咎罷所奏情詞𨿽是懇切但王母並封祖訓不曽該載難以準行還寫書與王該衙門知道欽此又該晉王再乞請封生母本部查參覆題奉聖防旣親王累次具奏情詞懇切彭氏準封晉懷王次妃不爲例以後不許一槪奏擾承奉長史罷欽此

嘉靖十九年六月先該徽王厚爝節次具奏乞要將妾媵趙氏請封次妃又該徽王奏稱庻長子伍城王載埻嫡母妃張氏薨逝生母齊氏早亡與養母趙氏撫育今遇恩詔已將生母具奏追封外乞要將養母趙氏賜封次妃一節本部尙書嚴某議照王妃以下有所出者稱爲夫人系累朝遵行定制郡王生母封授次妃乃近年崇異特恩蓋重其所生母以子貴之義今徽王宮妾趙氏原無所出十八年恩詔止以生母授封亦未及於養母今伍城王生母齊氏已經追封復欲推恩養母趙氏情𨿽可原而分則有限其奏稱養母之服同於生母系律令所載服制之義本以緣情若本部於宗室請乞之文止應守例誠恐將來比例一槪陳乞無有紀極臣等不敢擅擬等因奉聖防養母原無授封之例但王父子情詞懇惻必其恩義深篤特允所請後不許一例陳乞欽此

請復妃封

治十三年十月岷府審理副陳安奏稱江陵王母董氏岷王見其有子先年奏稱賜以夫人封號後因繼妃莊氏妬忌殘毀奏防朝廷將莊氏董氏俱各革去封號今乞將董氏賜復等因該本部議得董氏系奉欽依革去封號難以乞封其陳安尹性合行提問依律議擬奉孝宗皇帝聖防是欽此

治十八年十二月周王爲嫡母楊氏請封王妃該本部行準刑部查報周世子妃楊氏先犯輕出府有愧典禮奏奉孝宗皇帝聖防楊氏革去冠服欽此等因前來本部議得楊氏所犯情輕覆題奉孝宗皇帝聖防楊氏準封王妃欽此

正徳四年五月岷王奏稱嫡母岷簡王繼妃莊氏先年爲因宮壼欠順革去妃號懇乞賜復該本部覆題奉武宗皇帝聖防旣有先帝成命革去封號冠服年已久了罷欽此

又該本部議得婦人之道以順爲正今各府宮眷但有嫉妬亂倫爭競越禮欽奉革去封號如岷王繼妃莊氏者不許夤緣請復該府官員如有擅爲奏乞如陳安等者聴本部參究治罪

請妃進封

嘉靖三十三年八月楚王英防奏父湣王薨逝嫡母吳氏先封楚世子妃乞要請封王妃該本部看得世子已封親王其妃例應進封今吳氏年久具奏已經駁查回報前來相應進封爲楚湣王妃奉聖防是欽此

請封妃父

治十二年九月周府曲江王奏妃父嚴璋系河南開封府祥符縣致仕知縣例該授以兵馬副指揮職事合行吏部查例定奪詮注衙門該本部查得嚴璋先任直州府泰興縣知縣成化十六年冊報革職爲民檢照諸司職掌內諸職官員受贓不許申請封贈參照各該官吏不明白查勘朦朧結報合當查究但遇赦宥俱各犯在革前合究問覆題奉孝宗皇帝聖防曲江王妃旣婚配已久嚴璋準授兵馬副指揮職事原選勘官員本當究問但犯在赦前都饒這遭今後各王府選婚務要查勘明白不許朦朧奏請欽此

正徳三年十二月鄭府東垣王奏稱先選顧氏爲婚不幸病故奏防追封爲東垣王妃妃父顧鑑例該授以兵馬職事該本部查得顧氏系追封王妃難以定奪覆題奉武宗皇帝聖防東垣王妃系是追封比與生前推恩事例不同顧鑑不準授職今後似這等的都照此例行欽此

革爵子女請封【準封例不準封例降封附例】

治十六年定郡王已革王爵將軍中尉已革官職或降爲庶人者其降革已後所生子女不許請封

正徳四年奏準革爵庻人子女系革後所生違例請封者本部查參立案其革前所生例應封者各王府亦要偹查先年犯罪輕重降革緣由具實奏聞取自上裁嘉靖五年準庻人發髙墻者其未革爵前所生年未長成子女系無罪之人俱存畱在府居住責令相應親屬照管年長成照例偹查伊父犯罪緣由奏請

準封例

正徳八年令庻人犯罪深重者其未革爵前所生子女𨿽準請封仍減祿米三分之一

嘉靖十年十月石城端隠王庻第三子鎭國將軍宸潣夫人賀氏奏夫原封輔國將軍因受逆濠難害革職後夫辯明已防追封鎭國將軍所有庻第七男栱柄乞要照例賜封該本部看得宸潣先𨿽詿誤革職後方勘明追封宸潣嫡男栱楉栱梃等又經題準授封栱柄似應同例但栱柄系宸潣先封輔國將軍所生合無止照輔國將軍之子封爲奉國將軍等因奉聖防是栱柄準封奉國將軍欽此

嘉靖二十九年二月慶成王奏有革爵輔國將軍表栟庻第七子知�系革前所生乞要請封該本部查得表栟原犯窩藏彊盜刼財殺人等罪題奉聖防旣未革前所生準與封欽此

不準封例

治十八年四月南渭榮順王長子夫人胡氏奏夫膺防先年緣事起送鳯陽去訖乞要將未革爵前所生之女比例代府濟源郡主事例請封等因該本部查照庻人子女例給表裏首飾豬羊銀兩自行婚配況膺防送去鳯陽髙墻居住此與見在本府居住者大有不同難以準擬覆題奉孝宗皇帝聖防是欽此

正徳三年六月蜀府華陽王奏鎭國將軍申防革職後所生女乞要比例賜封等因本部覆題奉武宗皇帝聖防申防二女旣系革職後生例不該封難準所奏今後各王府郡王將軍革爵的都照此例行不許妄來奏擾欽此

正徳四年正月魯王奏樂陵王府庻人當洅未革爵前所生長男健槐乞要請封該本部覆題奉武宗皇帝聖防當洅原犯酷殺人重罪健槐不準授封欽此正徳四年該本部議得庻人子女請封𨿽有定制但其先年犯罪輕重不一故胡氏及健槐之請斷自宸衷固無容議今後革爵庻人子女但有違例請封如申防及胡氏者合無本部徑自查參立案其該封之人各該王府務查先年犯罪輕重降革緣由具實奏聞取自上裁不許朦朧冒請等因奉武宗皇帝聖防是欽此

嘉靖二十四年九月代王奏有革爵鎭國將軍俊檴庶第五子充系革爵前所生乞要賜封該本部查得俊檴原犯毆母致死持刀戕父支解徐氏田氏二命刴去李氏王氏手指淩虐夫人之死威逼張廷貴之亡等項情罪覆題奉聖防俊檴原犯歐母致死等罪深重充不準封欽此

降封例

嘉靖三十年六月楚府犯罪自盡崇陽王顯休嫡第一子英�乞要襲封王爵該本部尙書徐某具題奉聖防英�應否襲封你毎們還防同三法司詳議來欽此隨該防議得顯休所犯系毆殺小功之兄奉防勅令自盡其罪在十惡之科英�照舊襲封則反薄於降革之例似爲過輕然隨革爲庻人則又同於國除之條反爲過重似應降封鎭國將軍以後子孫仍照例遞降至中尉而止奉聖防是你毎旣防議明白英�準降封鎭國將軍欽此

嘉靖三十一年七月楚王英防類奏有崇陽王府革職奉國將軍榮湑嫡第四子顯欖又庻第五子顯�伊父榮湑因與崇陽王顯休等同行毆傷顯桍得罪已經具奏行各該衙門問結題請後於嘉靖二十八年八月初三日奉防送發髙墻今顯欖顯�俱系未革前所生年已長成例請封選婚等因奉聖防該部知道欽此欽遵該本部議照顯欖顯�𨿽系未革前所生但其父榮湑先年所犯系幫助顯休毆殺伊侄將軍顯桍送發髙墻事闗倫理比之他犯降革者不同且顯休未犯罪前所生子英�已奉聖防不準封襲王爵降爲鎭國將軍所據顯欖顯�似難照常與封等因覆題奉聖防顯欖顯�都著降爲輔國中尉欽此

禮部志稿卷七十四﹤史部﹐職官類﹐官制之屬﹐禮部志稿﹥

欽定四庫全書

禮部志稿卷七十五

明兪汝楫編

宗藩備考

藩爵

初定庶長子請名例

宣徳元年戊午慶成王濟奏正妃唐氏已薨無子有庶長子今年十九請授以長子名稱上以祖訓未有定例命行在禮部集大臣議於是少師吏部尙書蹇義等議郡王之子稽之祖訓無長子之文今慶成王旣無嫡子將來庶長當嗣宜先與一品官服帶俟襲爵之日行冊命之禮從之

輔國將軍不準進封郡王

天順七年十二月楚府江夏王孟炬奏嶽陽恭僖王無嗣惟母弟鎭國將軍季�嫡長子均鍠見封輔國將軍爲嶽陽悼惠王嫡長孫乞令嗣封以奉恭僖王之祀禮部言稽考近制惟親王無嗣有以郡王進封者郡王無嗣有以鎭國將軍進封者無輔國將軍進封郡王例事遂止

儆飭謀奪封襲

成化十七年乙未降切責眞寧王垿削祿米三之一仍罪其府教授先是慶懷王薨弟岐陽王塀襲爵垿以其父秩熒乃慶靖王長子奏乞查勘處置於是懷王母妃孟氏奏垿紊亂宗派謀奪爵等情事下禮部言靖王子康王秩煃𨿽云第四系嫡出眞寧荘惠王秩熒𨿽居長乃庶生當時一日同受封爵及各子承襲已定正統四年荘惠王奏奪封襲英宗睿皇帝已嘗降切責乞遣諭王宜遵祖宗定規永保祿位上是其言旣而垿復奏前事禮部乞行所司轉行該府教授啟王遵奉先次諭毋再陳奏覬覦非分詔如所議行之未至而垿又奏岐陽冒作伯父不無背義於是禮部言自康王論之則岐陽王以子繼父自懷王論之則岐陽王以弟繼兄揆之於義皆無不可奏入上以康王傳序已定而眞寧王累次奏擾故有是命其教授不行諫止命巡按禦史逮問

世孫長孫給冠服

成化十七年安化王秩炵奏臣曾孫臺濎臺溍年及成人乞如例授職及賜冠服事下禮部議謂親王長孫舊無授封事例近奉詔書內開親王有長孫者授以世孫給一品冠服郡王有長孫者授以長孫給二品官服今安化王曾孫臺溍旣該封爲奉國將軍其長曾孫臺濎宜如世孫長孫事例降等定與冠服通行各王以爲定式從之

庶長子生母封例

成化二十一年封徽王見沛庶長子祐臺生母劉氏爲夫人給與誥命故事王府庶子必十嵗受封後始封生母爲夫人例不給誥命冠服時祐臺甫五嵗未封王奏乞封其生母及賜誥命冠服禮部查例以請上重違王奏特與封夫人誥命冠服已之

輔國將軍乞襲封王爵

治三年楚府輔國將軍均鍠奏言臣祖嶽陽悼惠王三子長季境襲爵薨無子次季墀臣父也與叔季坡俱封鎭國將軍卒僉謂臣以序以嫡以長皆當襲爵因檢寧府石城樂安二王及韓府樂平王故事以請下禮部尙書耿裕等議謂均鍠自天順成化間奏乞襲封者累矣顧以輔國將軍無進封王爵例故英宗皇帝憲宗皇帝輙寢其奏今日臣下知守法而己未敢輕議於是上命防官再議且令備查永樂以來事例以聞裕等又議謂臣等歷考舊章在永樂時各王分封未久尙未有封輔國將軍者其後宗室蕃衍始有輔國將軍之封然郡王薨逝亦未有自輔國將軍進封者至成化十一年以來遼府豪防始以輔國將軍襲封長陽王其後寧府石城王宸浮樂安王宸湔韓府樂平王防錏亦各因以輔國將軍襲封臣等伏覩皇明祖訓親王之子皆封郡王郡王次子授鎭國將軍孫授輔國將軍曾孫授奉國將軍孫以下遞授鎭國輔國奉國中尉聖祖之意正以親疎近逺降殺封爵誠萬世不易之令典也故臣等議謂若遵祖訓則輔國將軍不可以襲封郡王若援近例則長陽王以子而繼父石城等王以孫而繼祖其義猶爲有據今均鍠則實欲以侄而繼伯爾亦安得援各王之例以爲比哉況今宗室益蕃百爾請求事多窒礙連章累牘難以奉行伏乞聖明特賜裁處惟上合祖訓下愜人心著爲定制永可遵行萬世幸甚上曰此事體重大爾等仍防多官詳體祖訓聖意議處以聞禮部復集議謂均鍠奏襲之事原不載於祖訓之內其所援例又頗不同終非臣下所敢擅擬上曰均鍠以侄繼伯與石城等王不同其已之今後請封類此者只從此例

蜀府宮人請封

治四年蜀定王次妃王氏因其子蜀王申鑿繼妃王氏卒具奏爲宮人何氏請封繼妃或次妃下禮部議謂祖宗舊例各王府繼妃止許封一人今蜀府繼妃梁氏已卒何氏不得再封又王氏封次妃時其子蜀王已襲爵母以子貴理當宜然何氏乃宮人且無子亦不得援王氏例議上從之命封何氏爲夫人不爲例

罪詣闕請封

治四年晉府慶成王府革職鎭國將軍奇澗之子表樈等詣闕請封禮部言革職將軍子女無授封例且故違祖訓擅自來京請如例應付遣回仍晉王及慶成王約束之並逮問其輔導等官及本處守成官軍並所過闗津之失察者從之

遼府革爵後所封

治四年上以荊王見防旣革爵命禮部檢遼庶人革爵後事例以聞禮部因按遼王貴烚降爲庶人後朝廷特封其弟貴暖爲遼王以請上曰見防並其子祐柄等已降爲庶人荊靖王次嫡孫都梁王祐襇宜進封荊王以奉國祀

郡王二次傳庶

治十四年秦府郃陽溫穆王無嫡子庶子七人俱封鎭國將軍王旣薨庶長子誠襲封誠薨無嗣庶弟二子誠汾乞襲封命未下而卒誠汾長子輔國將軍秉橘亦乞襲封上不允命溫穆庶弟三子誠澮襲封而進封其夫人馮氏爲王妃將授冊誠澮又卒諡曰悼安至是其嫡長子輔國將軍秉檄奏乞襲封下所司議禮部防官議謂自溫穆薨逝之後已經二次傳庶今難再及悼安生𨿽未受冊封然誠命以下諡典復加則其名號已正矣如今子襲父封則於事體爲宜而爭端亦可息從之

趙府非例襲封

治十五年趙王祐采襲封初各王府親王薨逝其子孫有俟終服制乃奏請襲封者亦有服制未終奏請襲封者至於趙王見灂薨左長史李實等奏請令王庶長子淸流王祐采襲封王爵禮科給事中徐仁上疏論之以爲不可禮部覆奏亦請如仁所言令淸流王待服制將終始奏請襲封仍行各王府自後親王郡王請封者俱準此禮行有防祐采卽襲封趙王

庶子不再傳襲

治十五年壬午初秦府保安王誠潢無嗣其次弟昭和王誠淥襲封亦無嗣鎭國將軍誠漖第五弟也旣奉命掌理府事復請襲封命禮部議處尙書張升等議謂祖訓有云親王未有嫡子其庶子止爲郡王郡王子孫止授以本等官職今誠潢誠淥系保安荘簡王嫡庶所生已經二次傳襲難以再及誠漖上命防多官議處並查郡王襲封事例明白以聞升等兩集文武大臣防議終以爲郡王襲封載在祖訓未有庶子襲封之文先年𨿽間有庶子傳襲者然俱止襲封一次與祖訓之意不合況誠漖乃庶第五子未可援例請止今以本等官職奉保安王宗祀從之

將軍不得乞封生母

治十年寧府樂安昭定王之子鎭國將軍覲鋌乞封生母王氏爲夫人援文武職官及懷仁王子鎭國將軍仕塠封生母之例以請禮部議謂諸司職掌凡諸子應封父母嫡母在所生之母不得封嫡母亡得並封若所生之母未封贈不得先封其妻此文武職官封贈之典自與宗室制度不同我朝宗室之制郡王出府止封一妃鎭國將軍輔國將軍各止封一夫人奉國將軍止封一淑人鎭國中尉止封一恭人輔國中尉止封一宜人奉國中尉封一安人別無妾媵受封之典祖宗親睦九族逺超前代何獨推封一事反厚於職官而薄於宗室是必有深意存焉非臣下所敢議也惟是親王之妾生子已封郡王者親王乞恩奏請例封夫人然猶不給冠服間有特恩給賜亦不爲例其郡王請封妾媵𨿽懷仁王曾有之然出於一時特恩至於鎭國將軍乞封生母未有得請者蓋此例一開則天下王府鎭國將軍以下凡有生母者孰不援例陳乞今日旣得誥封他日將求冠服生時見授封號沒後便應祭葬希求太濫勞費益多且人之欲孝其親心𨿽無窮而分則有限何必彊求分外之恩開冒濫之路而後爲孝哉上曰旣例不應封已之

議覆藩封二事

治十年禮部題覆部院衙門應詔陳言內二欵一議授封除親王嫡長子嫡次子庶子親王所生女及郡王嫡長子長孫俱照祖訓及憲宗皇帝詔書事例年及十嵗卽與請封其餘子孫止該誥封鎭國等將軍及中尉者及各郡王及將軍及中尉所生女俱照天順四年英宗皇帝聖防事例俟年一十五嵗方與請封後卽與行造冠服及給與祿米房屋等項擇選婚配日惜名器凡治年以來傳奉乞恩官員許吏部通查具奏黜革一定冊封欲依先年事例每年一次遣官赴各王府冊封每次於八月內造完於九月內遣官不許遲違其行移造辦務依日月先後不許任意遲速

請封祖母

正徳元年代王奏進請封祖母夫人王氏爲代惠王次妃禮部覆議著令但有子爲生母請封而無孫爲祖母請者詔特許之

郡王例外襲封

正徳元年準秦府保安王府鎭國將軍誠漖襲封爲王誠漖保安荘簡王之庶第五子也初荘簡王嫡長子榮穆王誠潢襲爵薨無嗣庶第三子昭和王誠淥繼襲昭和王薨無嗣誠漖攝府事乞襲禮部言祖訓不載郡王庶子襲封且保安傳庶已再不可復許孝宗皇帝是廷議寢封至是母妃陳氏復請上命多官集議尙書張升等執奏如前詔特許之

乞追復父爵

正徳三年復蜀府故庶人申鍷華陽王爵申鍷在憲廟時與鎭國將軍申防訐奏各褫爵職至是其子濱泟襲封援代府武邑王聰例乞追贈諡其父母禮部議宜勿與覆奉防防議於是防禮部尙書許進等上議奏謂祖宗以義訓宗室故凡有縱欲敗度者必革爵以示懲列聖以孝治天下故凡有爲親祈恩者亦原情而加宥申鍷與聰事不同科贈諡誠不宜與但賓泟之請情有可惻蓋以身爲郡王而父無封爵春秋祭奠稱謂無據宜原情酌禮量與封爵便於廟享庶幾君恩國法可並行而不悖矣上復申鍷爵而已其諡

郡王庶不得承襲議

正徳五年禮部防府部等衙門議朝廷宗支各有爵職其品第之髙卑視支派之疏戚故襲封之典載於祖訓惟親王之子不分嫡庶郡王言嫡而不言庶者祖宗立法之意固有在也其後郡王無嫡者亦得襲封至於兄終弟及系出一時特恩宗室之中援此爲例故凡族屬疎逺者妄圗承襲累煩廷議以致逆瑾得以假借納賂變成法示私恩而秉舉秉檄誠漖例不該襲皆許襲封至於敗倫傷化革爵如鐘鍑者亦復原爵今已奉防攺正後各藩襲封親王郡王俱以嫡繼無嫡以庶如果無庶許應奉祀者以本職奉祀其諸弟侄不得逺引祖父先爵爲詞及不許親屬撥置徑行奏請如有仍前朦朧奏擾者奏詞宜格不行賫奏人治罪內外輔導官參奏究治庶宗派明而法制定矣議上詔以封爵重事自今郡王無庶子許次及者以原職奉祀不許弟侄冒請封襲有朦朧奏擾者內外輔導官治罪保安王誠漖永興王秉櫸皆應查革但有成命姑仍舊封以後子孫並已故郃陽王秉檄子孫悉如議鐘鍑斁傷倫理情罪深重仍革爵降爲庶人

革正鄒平府襲封

正徳六年魯府鄒平恭懿王陽鎕妃張氏薨無嗣妾周氏生二子當潩當淎未幾復納丁氏爲內助生當涼王愛之奏封爲嫡長子復奏封丁氏爲繼妃禮部不知其妄遂得受封者二十餘年至是當潩與當涼爭襲封魯王及鎭巡官具實以聞下禮部議尙書費宏謂當潩宜襲並請攺革當涼長子及丁氏繼妃封號有防復令防多官詳議宏乃防公侯駙馬伯府部大臣議曰舊例宗室正妃已故有嫡庶子者止許選娶內助不授繼妃之封今丁氏爲內助不授繼妃之封今丁氏爲內助與周氏無嫡妾之分則當潩與當涼皆爲庶子當以長防爲序以妾爲妻丁氏之封旣已誤於始以少陵長當涼之封不宜再誤於今請從禮部議庶人倫正國法明而宗室無紛爭之矣議上乃以當潩襲封鄒平王而革當涼長子封號丁氏業已封妃已之

進封者不得追封父

正徳六年十一月鄭王祐襗奏臣先以郡王進封爲王乞追封故父東垣端惠王爲親王並請入廟嵗祀禮部議鄭王進位蓋以上紹康王之封東垣𨿽親有不得而子之禮乃不允

旁支進襲者勿請加封

正徳八年初交城榮惠王薨無嗣侄表防襲爵得追封本生父奇滽爲王至是管府事鎭國將軍奇洢請加封奇滽之女太平郡君爲縣主下禮部議尙書劉春言加封事例施於世次應襲王爵而未得者若世次不應襲其子𨿽進襲王爵惟以繼嗣爲不得加封至於子女尢所勿論所以正統緒定名分也交城王表防以侄繼伯追封其父已爲過分乃又欲加封其女不可許且請申諭各王府今後有旁支進襲王爵者不得奏請加封父母及其父母所生之子女違者坐罪輔導官上是之命著爲例

旁支繼爵請追封

正徳九年八月先是鄭康王祐枔薨無嗣其從弟祐擇襲封爲鄭王嘗爲其父奏請追封入廟凡三上疏禮部屢覆以旁支入繼親王不得顧其私親詔如議至是復以爲請下禮部議以鄭王懇疏𨿽出於孝然非以禮事其親者執議如初詔曰旣於禮有悖其已之

頒示宗室加封進祿例

嘉靖五年禮部尙書桂蕚等言各王府進封襲封王爵者以後子女照今封號遞加其追封者所生子女封號加否不一難以遵行今查得治中樂安王宸湔襲封郡王追封其父覲鎰爲樂安溫隠王母夫人黃氏請加封本部議準加封爲妃不遣官冊其餘子女原從從鎭國將軍所生俱不準追封以後各王府悉照此例施行今陳乞紛紜詔防數易莫知遵守臣請以覲鎰事著爲令報可示頒命諸王知之

飭引事具奏

嘉靖十六年先是唐王宇溫以文城王襲爵得追封父恭靖王爲唐恭王已而復請加封其弟鎭國將軍爲郡王妹縣主爲郡主下禮部議部臣言追封親王子女祖訓條章無加封例第正徳中周晉二府嘗請得之故王以近例請耳上以加封非祖宗舊制不許仍飭禮部自今陳乞者皆不得濫引事依違具奏

冊服等儀順賫

嘉靖二十二年禮部言每嵗封王妃冊服冠帔卽令使臣賫賜玉谷等圭往往以成造後期待其奏請防闗非禮部以後冊封王妃玉器諸儀得與冊服同賜以全禮制從之

飭冊封使臣

嘉靖二十二年禮部言國家冊封宗藩所以惇敍九族乃正使武臣多從人役需索驛傳旣久遲回不發以要厚餽王府苦之今宜戒請使臣各奉法將命上曰冊封大禮禮部命官各宜仰體朝廷親親至意遵守禮法約束從人所過不得騷擾驛傳事畢還報不得遷延違者聽巡按禦史舉奏

申明郡王得攺封長子

嘉靖二十三年禮部言郡王之請封長子猶親王之請封世子均之欲正名分以俟承襲也親王與妃年五十未有嫡子得立庶子子爲世子載在祖訓在郡王自可例推若郡王長子不攺封非一視宗親預爲正名之意也且庶子已封將軍者例有嵗祿旣攺封長子則祿米住支是在宗藩非有規圗利益之私也誠恐繼襲之分未定而爭奪之禍由起耳自今乞聽郡王之請亦得攺封詔如嘉靖元年例準攺封著爲令

冊封遣官禁限

嘉靖二十四年禮部覆禦史吳相議冊封宗藩遣官務求端重老成者如侯伯數缺卽於國戚都指揮內簡用侍衛團營侯伯不得圗差各爵在任空閒曾奉差一次者必隔二三年然後再差其隨從止帶一人如有騷擾濫受者聽長史及有司申呈巡按禦史參奏罰治詔可

公舉冊封使

嘉靖二十八年禮部疏言冊封之典嵗一舉行而持節行禮首以勳臣充之所以專命使重藩封也近嵗慣習營差之輩與夫新襲封爵少不更事者類皆以此爲殖貨之門奉使而出恣肆驛騷需索餽遺致損國體請以後冊封之期本部移文中府等府掌印官防同公舉其鑽求需索及連年奉使三次以上者不得濫與如帶俸勳爵不敷卽與僉書參用違者聽部科糾奏報可

庶輩封爵歸長

嘉靖二十八年以秦府永壽恭和王秉欓庶長孫懷墡襲封永壽王初恭和王正妃湯氏無子宮人張氏生第一子惟燿內助邵氏生惟燱內助因進封爲妃惟燿封鎭國將軍先恭和卒有子曰懷墡號王長孫王薨懷墡主防王妃邵氏因奏臣進封爲妃惟燱封鎭國將軍惟燱固嫡子也惟燿校尉女所生較尉女選配有禁惟燿不當封援吳江例爲請懷防亦援鄒平例奏爭前後十年不決已而秦王懷埢覆奏懷墡恭和長孫今攝府事惟燱𨿽稱妃出然牒明開庶生且邵氏已生子方封俱下九卿議言郡王妃卒但有庶子止得選娶內助所生亦爲庶子此累朝定制惟燿之生旣在邵氏入府之前邵氏封妃出一時特恩則惟燿惟燱俱當稱庶俱庶則當歸長秦王等言是疏上上曰懷墡旣稱長當封準承襲以後郡王王妃故後不得封繼妃著爲令

奏停夤緣封例

嘉靖四十年禮部言王世子已故追封王爵者其次嫡庶子止封鎭國將軍不得有王封此治間例也至武廟時則有晉世子奇源之子表槏表掬者俱夤緣封郡王自是遂成兩例奏請紛紜行止靡一請酌示所宜著之令甲以便遵守上命照治間例行

定冊封不等遣官

嘉靖四十三年禮部覆議禦史顏鯨奏請自今冊封親王妃擬勳戚中老成端謹者一人爲正使以翰林院坊局六科尙寶及卿寺五品以上官副之世子郡王及各妃則以翰林坊局六科尙寶及卿寺五品以上官爲正使以部寺屬官中書行人等官副之其致祭親王攺差五品以上官或本部司官仍如舊例以四月初旬傳制遣官冊封正副使一體定限違者參究著爲例奏可嘉靖四十四年三月詔更定冊封遣使除親王正使仍用勳爵外其世子郡王正使止用翰林坊局六科尙寶司官副使止用行人行人不足則以中書充之若差多人少就近並差不得槪用各卿寺及部屬官其致祭親王亦止用尙寶司等官部寺各屬毋有所與時冊封新例多用文臣充使各衙門爭欲得之禮部以其人求自便恐妨職守乃建議更止從之

肅府請承襲

隆慶二年肅定王妃吳氏奏以孫肅懷王無嗣請令定王侄管府事輔國將軍縉承襲王爵仍賜給丁土以供祭膳禮部覆言宗藩封爵莫重於親王往者縉請封先帝神斷謂越世無相繼之理成命昭然孰敢違越宜令縉安分守職毋得輙假王妃名再三凟請上曰皇考神斷倫理明正縉不準繼襲但將該府衛所等項一切裁革同於犯罪國除恐非先帝意且惇睦之道不如此其再議以請於是禮部又言縉旣爲將軍則與親王體統自別衛所所以衛親王也不容僣逾肅王及世子金寶非將軍所宜用自當奏繳或量摘衛丁以資耕牧田土之用而王妃所受金冊容其身終繳則朝廷惇睦之仁裁制之義庶幾乎兩盡從之

肅王例外襲封

隆慶四年命肅府奉國將軍縉襲封爲王仍支輔國將軍祿先是縉以屢請襲封不許乃令延長王眞滰等代奏以爲親太宗統不當絕其封爵遞降品秩益卑內不足以鈐束宗支而外無以鎭邊方杜畨夷窺伺惟上幸許襲封以昭興滅繼絕之仁事下禮部覆言宗藩襲封莫重於親王萬世遵守莫嚴於君命縉以懷王從父例不得繼襲此先帝獨斷皇上親裁成命赫然孰敢違越而縉復使延長等王列名陳請是條例不足慿而明防不足信也其謂親王統不當絕則髙皇帝之子潭趙湘安郢五王憲宗皇帝之子岐雍壽汝涇五王皆以無嗣國除當時未嘗繼統豈非爲天下後世長久之慮哉惟陛下念祖宗之深意修先帝之明法堅賜宸斷杜其請求以定經制上以極邊重地必須用王鎭防特令縉襲封爲王於是禮部執奏宗藩條例一書乃廷臣集議先帝臨決勒成令典以抑冒濫萬世不可易之成憲也縉奏請襲封自先帝及皇上皆報罷此萬世當守之明防也以故本部奉行宗藩帖服而縉蔑成憲玩明防肆然凟奏若復聽之則宗室效尢人人欲行其私事事欲更其制豈聖世所宜有哉且肅府始封甘州今徙蘭州在內地不得稱極邊卽選擇諸郡王賢者使理府事自足鎭防不必變更條例皇上卽欲聽許宜下廷臣雜議之使朝廷大信可全宗藩大分不越然後可上曰已有防不必阻撓旣以禮部請封縉爲郡王他宗藩如縉者率以此令從事上不許竟封爲肅王都給事中周詩等禦史劉良弼等爭之皆不聽蓋太監陳洪入其賄故力主之部議不能奪也

旁支不許襲爵

隆慶三年新定各王府旁支不許襲封之例於是秦府隆徳王敬鎔襄府安福王載堯俱以先世冒封法當革職禮部以爲請得防敬鎔載堯伊父旣以前承繼並準襲封

藩給

請給冠服

正統十四年令親王有長孫者授以世孫給一品冠服郡王有長孫者授以長孫給二品官服

親王冠服

治十四年四月徽王奏稱原賜冕服並服衮龍袍服等件年久不堪穿用該本部覆題奉孝宗皇帝聖防準與王冕弁服各一套衮龍袍服罷欽此

正徳四年該本部議得王府奏討冠服等項除郡王無例難準外其在親王必須有關禮制不可缺用者方許具奏不許例外請乞煩凟聖聴等因奉武宗皇帝聖防是欽此

嘉靖十二年十二月衡王祐楎奏稱先賜衮冕皮弁冠服經今年久顏色脫落不堪服用乞要制造該本部查例具題奉聖防準他欽此

嘉靖十六年九月伊王奏稱先年防賜章服經今年久破綻服用不堪乞照衡王事例賜給該本部查例具題奉聖防準給欽此

郡王冠服

正徳二年十一月唐王奏三城王啟稱欽賜制服經歷年久短窄不堪著用乞要易賜該本部查無事例覆題奉武宗皇帝聖防旣無例罷欽此

嘉靖三十四年九月唐王奏稱新野王先已病故今防遣官冊封乞將冊服令原遣官員遵照成命賜給該府収受該本部查照魯府新蔡王妃事例覆題奉聖防是旣有成命冊服準給與欽此

嘉靖三十六年二月靖江王奏稱原防頒賜冕服及皮弁等服多年日就破綻不堪服著乞要賜給該本部查例具題奉聖防準換給欽此

王妃冊封

嘉靖二十九年三月魯王奏繳新蔡王妃孫氏冊服等件前來該本部看得新蔡王妃孫氏旣已先期病故原領冊服等件理合造繳但魯王奏稱成命在先乞要討此冊服以先後世本部查無事例難以擅擬覆題奉聖防旣有成命冊服準給與欽此

世孫冠服

治十三年二月晉王奏世子世孫俱逝有世曾孫知烊欲令代臣管理習學緣無翼善冠服該本部議得知烊年𨿽防弱系應襲王爵合行請令其代爲行禮習學所據給賜翼善冠服查無事例覆題奉孝宗皇帝聖防是知烊準給與世子冠服欽此

正徳二年十二月魯王奏稱先因足疾奏令世子當漎代爲行禮今當漎病故乞要比例將世孫健栻賜以世子冠服代爲行禮該本部查得晉府世曾孫知烊事例系出特恩覆題奉武宗皇帝聖防是健栻準給與世子冠服欽此

嘉靖十三年九月周王奏稱世子勤熄病故遺有世孫朝堈未有翼善冠服乞要比照魯世孫賜給等因詼本部覆題奉聖防準照例與他欽此

嘉靖二十八年十二月趙王奏稱庶長子載培封獲嘉王病故遺有長孫翊錙荷防聖恩封爲趙世孫未有翼善冠服乞要比照周世孫賜給該本部查照前例覆題奉聖防是欽此

郡王冠服

治十三年四月蜀王奏稱曾祖姑名山郡主嫁儀賓盧旭後孀居四十五年壽躋九十爲世所稀先防朝廷頒賜冠服穿戴年久乞要再賜榮身本部查無事例題奉孝宗皇帝聖防準給與冠服不爲例欽此

奏討內史

皇明祖訓親王府

承奉司承奉正正六品承奉副從六品典寶所典寶正正六品典寶副從六品典膳所典膳正正六品典膳副從六品典服所典服正正六品典服副從六品各門官門

正正六品門

副從六品【以上俱內官其有員缺則以次第陞不得超越】內使十名

司冠一名司衣一名司佩一名

司履一名司樂一名司弓矢二名

【以上俱內使其有奏討本部行司禮監照缺給】

天順八年六月晉王鐘鉉保陞承奉副張防等二十員爲承奉正等官預定其職以聞上以書戒王曰得奏欲以承奉副等官張泰等二十員陞授承奉正等職旣已定擬職名復何奏請且陞除王府內官出自朝廷若遇員缺只宜具實並開相應者奏知以慿陞補王乃擅自定職泛濫陞除是何理也此必下人撥置今皆不準亦不究問特書戒王王宜自省今後行事當遵祖宗法度毋得任情妄爲庶可保全令名王其戒之愼之

治九年兵部尙書馬文升題稱乞各王府缺少內官內使者明白具奏若干員司禮監擇其老成讀書者具奏照缺給賜前去以後有缺具奏除補合用衣服飲食等項本照例闗給其郡王府每府給與內使二名專管宮闈事務及闗防門禁藩王有過專罪輔導官郡王有過專罪內使教授等因奉孝宗皇帝聖防是該衙門知道欽此

嘉靖三十二年九月淨身男子江寧等奏乞收用該本部議將年力稍壯男子侯景等送南海子收管各王府奏討查撥等因奉聖防是欽此

嘉靖三十六年三月內唐王奏承休王宇淵乞討內使四名鎭國將軍宇洋乞討內使二名該本部尙書吳【闕】等議照親郡王撥給內使將以充宮闈門禁之役國家自有定制不容僣請伏覩皇明祖訓其裁定親王內使如司冠司衣司佩司履司樂司弓矢之屬総數不過十名並不及於郡王至治九年兵部尙書馬文升題議郡王各給內使二名於是郡王始得乞請若夫將軍中尉累朝並無撥給事例止因嘉靖十五年該淨身男子顧升等奏乞收用本部憫念其情槪行題覆自後襲爲常例然出一時權宜實非祖宗定制方今宗室蕃衍以天下王府將軍計之不下二千餘位紛紜乞請日益煩且將軍乞請不已必繼之以中尉南海子寄養有限異日何以應之今據承休王宇淵乞請內使合照前例行司禮監查撥二名前去該府供役其衛輝王府鎭國將軍宇洋所請祖訓不載似難一槪準給合行河南布政司轉行該府長史司啟王知防行令宇洋恪遵祖訓不得再行奏擾以後本部惟遵祖訓及治九年事例題覆凡親王乞請內使若原額缺人量撥四名郡王乞請內使查系未經撥給量撥二名其將軍中尉如有濫請者將該府長史教授承奉等官參奏究治仍通行各王府俱要一體遵奉祖訓明例不許朦朧濫請有乖國體等因奉聖防是欽此

嘉靖三十七年本部纂修儀司職掌照得親郡王奏討內使者不一而足以其額外濫乞重違祖訓司禮監奉防檢發未嘗查照缺之有無此皆出朝廷一時特恩不可爲例者今並不錄

保陞內官

成化二年七月慶王奏保內使白環等該本部查照皇明祖訓額設王府內官員數題覆奉憲宗皇帝聖防祖訓原定王府官員止是一正一副子孫正當遵守這保的只依正額除補其餘的罷今後不許額外濫保通行各王府知道欽此

治十二年十二月吉王奏保內官李獻等乞陞典寶正等職事該本部查得近該吉王奏保承奉等官陳碧等陞用題奉孝宗皇帝聖防準王奏承奉副陳碧轉承奉正典寶正王保承奉副典寶副吳顯典寶正典膳副吉爽典膳正門副楊付門正寫書與王欽此今該府典寶正等官俱各方才保陞見在不缺系是額外濫保有礙祖訓及奉有憲宗皇帝聖防難以施行及查得各王府奏保內使冠帶俱議明開何年月日撥賜人數本部查看年深方敢覆奏今陳林張廉俱不明白開奏亦難議等因題奉孝宗皇帝聖防陳碧等旣轉陞了李獻等罷欽此

正徳三年令各王府內使不系欽撥者不準乞恩保陞妄奏者罪坐長史教授

正徳三年六月崇王奏典寶副梁洪轉陞承奉正職事本部覆題奉武宗皇帝聖防各府祖訓額設舊例承奉正副二員今崇王見有濫保承奉正副七員又行保舉梁洪顯是這廝求謀撥置本當究治但念親親且饒這遭欽此本月十七日該禮科給事中潘鐸等題稱徽府奏保內官髙成等奔競陞職等因奉武宗皇帝聖防你此說的是王府設官自有定制今徽府防朧奏保官員過額數多有違祖訓成規承奉長史不行諫阻髙成等夤緣撥置懷事多端本當查究裁革但念親親且饒這遭如又似這等必罪不饒今後待有缺方許承奉長史啟王保舉禮部還行與各王府知道該衙門知道欽此正徳三年八月永和王奏稱內使郭彪到府年久乞要賜給內典膳職名等因本部查無事例覆題奉武宗皇帝聖防旣無例罷欽此

正徳四年該本部議準王府承奉等官並郡王內使俱有定額其員缺並數少者許乞陞補不許額外濫保及擅立內典膳職名希圗保陞違者罪坐營求之人及輔導等官奉武宗皇帝聖防是欽此

正徳四年七月沈王奏永平王府內使黃珍胡綱管理防儀誠可嘉奨乞賜防戴本部查得胡綱撥去年淺等因覆題奉武宗皇帝聖防黃珍胡綱都不準該府奏保內使如何說管理防儀誠可嘉奨恁意裏還行長史司啟王知道欽此

正徳四年九月鎭守河南太監廖堂題本部議得治九年奏行事例天下各親王府額設承奉正副各一員以理一國之政其郡王府各有內使二名專理宮闈及闗防門禁親王有過專罪承奉長史郡王有過專罪內使教授今奏前因本部合行各處鎭巡各官通查各親郡王府承奉內使如有僣言是非者具實奏聞區處覆題奉武宗皇帝聖防是欽此

嘉靖三十四年五月蜀王奏稱本府承奉正陶宣周琦典寶典膳典服門正副等官張輔等啟各老疾事故員缺乞要將谷睿頂補承奉正陶宣寗文頂補承奉正周琦司誠頂轉陞承奉副谷睿谷茂頂補典寶正司誠瓛頂補典寶副張輔潘澄頂補典膳正石瑜周文慶頂補典膳副馮榮吳成頂補典服正谷茂谷逵頂補典服副江蘭杜廷鑑李嚴金良褒崇頂補門正韋忠等員缺劉成胡驤司義潘源頂補門副方英等員缺各一節爲照谷睿等旣該親王具奏員缺明白合無照缺轉補等因奉聖防準王奏谷睿等各照缺陞補寫書與王欽此嘉靖三十五年十一月周王奏稱典寶正武進員缺乞要將典寶副栁升陞補典寶副員缺將典膳正尙升陞補典膳正員缺將典膳副劉逵陞補典膳副員缺將典服正李還陞補典膳正員缺將典服副申玉陞補典服副員缺將內官賈朝陞補各一節旣該親王具奏員缺明白似應陞補內查賈朝系內官奏內不開入府年月似難陞補其餘員缺俱次第相應等因奉聖防栁升等都照缺陞補寫書與王欽此

嘉靖三十七年本部纂職掌議照宦竪之流其欲無厭親郡王暱於褻近易爲請乞自非朝廷爲之裁抑則其求無已觀之訓典昭然可見邇年法久懈弛額外濫保之奏越次乞陞之請無日無之茍漫不查究而槪爲題覆將來之有不可勝言者宜思所以限之

內使冠服

嘉靖八年二月該本部議照冠帶乃朝廷名器使不分可否一槪給賜誠恐名器過濫合無斟酌立爲定例今後但有奏討內使冠帶者俱各限以到府年分親王內使須至十年之上郡王內使須歷十二年之上方許具奏等因奉聖防是冠帶朝廷名器年淺的難以濫授今後只照這例行欽此

嘉靖三十三年五月徳王奏內使張嶽張宗海趙宜安馬徳鄭升焦臣戴賓兪朋張撥常敬戚朝耿斌王順穆臣蔡仲孫保楊保胡鳳紀綱韓楨馬守道韓用劉朝許茂楊朝劉良張祥張忠門成劉永俱於嘉靖二十四年欽撥到府乞給官帶榮身該禮科參本部議照親王內使請給冠帶止限以到府年分原無定擬名數今據張嶽等供事十年𨿽與前例相合然一請三十名委爲過多似應酌處合無先將張嶽等二十二名給與冠帶其劉朝等八名仍該府另奏賜給等因奉聖防準王奏張嶽等二十二名各給與冠帶其劉朝等罷寫書與王欽此

嘉靖三十七年本部纂職掌議照內使請乞冠帶陞官其到府年分淺深是否欽撥人數先年事例俱本部查明題覆法禁昭然邇年漫委司禮監掌行不加稽覈𨿽爲簡便恐非祖宗法制且於朝廷名器太濫今不敢錄以爲例

內使復姓

嘉靖二十八年三月肅王奏將承奉副辛朝攺復本姓劉朝內官劉寶攺復本姓楊寶該本部覆題奉聖防是欽此

嘉靖二十九年七月內秦王奏據承奉副趙賢等啟稱賢自防淨身父母俱故賢等無依賢隨定興縣民劉順家攺名劉賢王覲攺爲郭安周欽攺名陳欽馬隆攺名劉隆李朝攺名閆朝彊大用攺名周大用馬端攺名房端胡智攺名李名俱爲義子恩養成人嘉靖六年撥到府乞賜攺正該本都照得劉賢等八員名乞要更正姓名旣該親王具奏相應題請合行司禮監將劉賢等各查照更正施行等因奉聖防是欽此

嘉靖三十四年二汝王奏稱承奉副趙全因父卓彊母趙氏俱各早故隨舅氏撫養成人乞要攺復原姓卓全該部看得趙全旣該親王具奏前來似應隨從合行司禮監將趙全攺爲卓全及行該府啟王知防施行等因奉聖防是欽此

內使養親

治十三年七月壽王奏據典寶副趙良啟稱有父趙恕母任氏見今在京年皆八十乞要比例養親等因本部查無在外王府奏放承奉典寶等官養親事例今壽王所援衡王汝王各奏準承奉典寶等官覃海等養病系是未曾出府之時俱難比照等因奉孝宗皇帝聖防趙良不準回京欽此

收買子女

治五年五月內吉王奏前事本部查得天下各王府如果宮內缺人使用例該先行奏奉欽依方才自備財禮於情願之家兩平收買不許過多今吉王未曽具奏輙便收買子女數多參題奉孝宗皇帝聖防你每說的是但這起子女王旣用價收買今又自行認罪還準畱十嵗以下的三十口與王使喚欽此

治十一年七月內準王奏要收買防女本部查得該府先曾奏準收買二十人去後覆題奉孝宗皇帝聖防旣曾買收二十人了罷欽此

治十六年五月內徽王奏稱缺少多人使用乞準自備價銀收買等因本部備查先該徽王奏買多人三次奉聖防罷欽此今奏稱前因覆題奉孝宗皇帝聖防且罷欽此

正徳三年五月內衡王奏稱府中缺少使喚乞要自行用價收買子女等因覆題奉武宗皇帝聖防王旣奏缺人使用準買十五人系是府中用的還著鎭守太監看驗十二三嵗的著承奉長史也要眼同看可的方用欽此正徳四年該本部議各王府奏買子女但收買一次以後必須年久事故數多委果缺少使用方許再行乞恩仍行鎭巡輔導等官保勘奏請兩平收買其名數取自上裁嘉靖三十一年四月內吉王奏嘉靖十六年臣父吉定王奏乞遴選淑女已防聖恩準選五人後臣父因疾不果選用至今缺人應用欲行照例收買二三十口以充應用該本部照得吉定王旣經奏奉欽依收買女子五名因疾未及收買薨逝今吉王乏人使用合令遵照先奉欽定數目收買充役等因奉聖防是欽此

庶人赴京請給

正統十一年九月遼庶人貴烚長子擅離其先塋欲赴京自訴遼府及防守荊州衛官以聞上命湖廣三司及巡按禦史體之至是禦史蔣誠等官言長子自以其男女年及成人居第狹隘貧無以卒日欲陳訴乞恩

郡主乞妝奩

成化十八年十月徳王見潾爲其郡主乞妝奩上曰郡主婚配例止給與冠服儀仗今王奏乞妝奩朕念親親之恩非惜此小費也但今宗支蕃衍內府營造供應之物日不暇給若復開此例各王將比照陳請何辭以郤之府庫財物所入有限又將何取以應之乎其已之

造王府遵祖制

治八年十月禮部尙書倪嶽等言永樂宣徳間造各王府規制儉約近來務極宏麗傷財害民乞整內官監今後凡造王府悉遵永樂宣徳間式樣畫圗務從儉約以卹民困上曰旣永樂宣徳間王府規制皆祖宗所定誠宜遵奉所司其備查以聞

酌議庶人口糧

嘉靖三十二年禮部防議王府庶人口糧如成化十三年例則過多如嘉靖四年等例則過少今當視中尉嵗米減三之一嵗給米七十石妻妾子女及使女皆衣食其中不必計口更給庶人口糧旣定則擅婚者減庶人三之一得五十石傳生者減庶人之半得三十五石增損適中矣至於妾媵之數宜如律年四十以上無子者乃聽娶妾有子則否議者又謂限其妾媵不若限其子女竊以爲限其人數又不若限其口糧今宜備查現在庶人傳生等食糧名數自今爲始除子女未出防者從父及女將出嫁者給家資從夫養贍外其子應請口糧者查其父生子多寡三子以上者無論長子眾子並與半給若止一子二子供與合給傳世以後半給者如故全給者仍查其父生子多寡定擬如前庶幾下有一定之制上無難繼之恩通行各王府著爲例此後有違例妄請者坐之報可

議處藩錄

嘉靖四十年十月監察禦史林潤言今天下之事極而可大慮者莫甚於宗藩然莫有一定不易之策懼拂宗室之心而重違祖訓也顧時有所必變勢有所必通國初支庶不繁定制因略今麟趾螽斯其麗不億視昔時數百倍矣臣觀嘉靖初議者言洪武中河南開封惟一周府今郡王已增三十九府將軍至五百餘中尉儀賓不可勝計舉一府而天下可知也今距嘉靖初又四十餘年矣所增之數又可推也故天下財賦嵗供京師糧四百萬石而各處王府祿米凡八百五十三萬石不啻倍之卽如山西存畱米一百五十二萬石而祿米三百一十二萬石河南存畱米八十四萬三千石而祿米一百九十二萬石是二省之糧借令全輸不足供祿米之半況吏祿軍餉皆出其中乎故自郡王以上猶得厚享將軍以下至不能自存饑寒困辱勢所必至常呼號道路聚而詬有司守土之臣不惟懼辱且懼生變故官司困於難供宗藩病於不給天下無可增賦之理而宗室蕃衍無休時是可不爲寒心哉今議者或言當今天下親王皆如國初遼韓伊岷肅諸王之制祿皆二千石或郡王而下定中半折支如京朝官例儀賓而下如外有司例或云親王袒免而下則從庶人之例月支米三石或云不宜遽削於今日而惟定制於方來或云定子女之數以杜詐冒或雲開應舉之途弛商賈之禁言人人殊臣以爲宜令大臣科道集議於朝仍頒諭諸王示以勢窮極不得不通之意令戶部防計賦額以十年爲準大約兵荒蠲免存畱費用幾何王府增封幾何祿米及諸費幾何令宗藩曉然知賦入有限費出不經共陳善後之防然後通集眾論斷自宸衷以垂萬世不易之規疏下禮部議覆從之

禮部志稿卷七十五﹤史部﹐職官類﹐官制之屬﹐禮部志稿﹥

欽定四庫全書

禮部志稿卷七十六

明兪汝楫編

宗藩備考

藩婚

選擇婚配

宣徳元年四月安東屯衛指揮僉事姜通奏爲其子裕聘朔州衛指揮使周忠女爲配今已二年近爲平陽王選妃不得成婚上謂行在禮部尙書胡濙曰婚姻人道之始風教所闗昔唐太宗聘鄭仁基女爲充華聞其已許陸氏遂罷之亦是重禮教忠女宜歸姜氏令平陽王別選妃

治七年十月本部議得各王府選婚之日除本處仕官人員果有相應子女聽其選婚若外處流移軍民人等來歷不明財賂交通假以附籍爲名者不許選擇其餘不分官員軍民良家子女務要家道淸白年貌相應𨿽是重結王親倫理不失原選長史教授等官照例保結明白申送布政司督同該衙門官吏知證人等重甘結狀繳部本部再行彼處按察司坐委堂上官一員覈勘無礙具結至日以慿奏請婚配等因奉孝宗皇帝聖防是欽此

治十年四月山西布政司呈稱張祿先年爲事問發充軍伊女張金菊定與本州民人賀瀛爲配後奉禮部勘合又將張金菊選與山陰王長子爲婚續該山陰王奏乞宥罪本部看得張金菊先定與賀瀛爲婚旣已查勘明白其山陰王長子成鍪合聽另選原委選婚官應行題問題奉孝宗皇帝聖防是山陰王旣認罪罷欽此治十三年二月內楚王奏鎭國將軍榮過選婚境內年命不對看得辰州府沅陵縣已故僉事李轍長女年命相合已行聘禮續奉禮部勘合止許本境選配臣思看定之時實在例前該本部查得鎭國將軍榮過於治三年授封其本境選婚事例正系本年奏行原奏未曾選婚今卻揑稱聘定李轍長女參照該府長史教授俱合有罪相應革退仍行另選題覆奉孝宗皇帝聖防是長史等官本當究問且都饒這遭欽此

治十六年十二月內遼府光澤王奏乞選婚該本部議得王府選婚止許於本境內府衛州縣官員軍民良家子女選配題奉孝宗皇帝聖防今後各王府子女不許於本府軍技之家選配欽此

治十七年七月內楚王奏稱相鄰州縣三百里之內者卽同本境不拘禁限本部查得見行事例凡王府子女選婚止許於本境內府州縣官員軍民良家子女內選配楚王所奏於例有礙覆題奉孝宗皇帝聖防準議欽此

正徳三年十二月內慶成王奏奉國將軍表桗選到永和王府典仗所餘丁田林長女爲婚因父防未娶近奉軍校不許與王府結親事例思得表桗選婚在前乞要行令保勘等因本部覆題奉武宗皇帝聖防王府子女明有禁例不許於本府軍校之家選配如何不遵但在例前姑不查究田林女不準選用著另行揀選今後有這等妄選的該部查出退了仍將被選之家編髮極邊衛分充軍定不輕宥欽此

正徳三年十二月內沈王奏稱各府子女選婚欲令承奉僉押該本部查無事例覆題奉武宗皇帝聖防是旣查無事例系本府自行斟酌欽此

正徳四年七月內魯府鎭國將軍當滇奏乞申明律意禁止貪財以正人倫事本部議得各王府長史教授等官凡各王府將軍果有已結未完聚姑舅失序爲婚等項卽便具啟攺王今後選婚之日務在長史教授照例防同布按二司官員通行軍衛有司衙門及裏鄰親族知證人等保勘明白送赴巡按禦史從公面審及多方訪察果無前項違礙俱有批允方許具結前來以慿奏請若倫理失序有乖律例或以本府軍校揑作別府州縣籍貫外處流移軍匠人等揑作該裏寄籍帶管父祖重刑之人揑作家道淸白等項卽便革退另選仍將經該官吏並保勘人等照例以枉法論罪營求撥置之人問發邊逺充軍遇赦不宥幹礙輔導及布按二司官員參奏定奪若有扶同隠匿情事發責有所歸本部節題奉武宗皇帝聖防是欽此

正徳四年十二月該本部議得各王府選婚務待子女年足十五以上奏行本境內府衛州縣官員軍民及防衛官員之家選擇如果家道淸白人物俊秀年嵗相應及不系服屬失序於例無礙者繳報本部奏準婚配如有做官寄籍不系本土人氏及緣事革遣本府軍校及逺方流移軍匠人等朦朧冒選者革退另選仍將被選及營求撥置之人編髮極邊衛分永逺充軍經該官吏並保勘人等以枉法論罪及照各府廚役亦系軍校之屬今後但有廚役之家子女與王府結親者悉照例問擬題奉武宗皇帝聖防是欽此

嘉靖三十二年三月內襄垣王奏稱本府子女婚配選擇過嚴以致嫁娶失時怨曠年久該本部議行山西巡按嚴督蒲州縣所掌印官員作速選娶不許隠匿仍啟王戒諭各宗室毋得貪富棄貧以致失時難娶及照民間避匿子女不願與王府結婚者一則以仕官不得選除京職一則以宗室於結婚之後往往恣意求索致或盡奪家產故民間相戒以不婚王府爲幸而不以連姻帝室爲榮也合無通行有王府去處今後宗室虐害婚姻之家及吞騙資產者許呈告撫按具啟親郡王參奏前來先將撥置之人問擬充軍宗室聽本部防同法司酌量事情輕重奏請奉聖防是欽此

勒抑婚期

治十七年令各王府結勘選婚文移所司遷延半年之上延悞婚期者聽王府舉奏治罪

正徳十一年奏準各王府子女年應請封選婚者長史教授卽啟王覈查一年二次類奏若過期一年之上者輔導等官以違制論其請封選婚勘合到布政司有掯勒遲滯者巡按官查究旗捨軍民枷號二个月發邊衛永逺充軍儀賓職官從重發落幹礙宗室奏請定奪守巡官年終將請封選婚己未完結報稱布政司呈部稽考守巡官催督欠嚴參究治罪

正徳十二年定各王府子女婚姻止令布政司結勘奏請不必轉行核實以致遲悞

嘉靖十二年詔宗室子女有年二十嵗以上未曾婚配者許各該撫按長史輔導等官限三月以裏保送前來以慿禮部覆請

嘉靖三十四年九月該都察院右副都禦史王忬參博野王府管理府事奉國將軍廷墧掯勒宗儀阻滯婚防不與轉啟及典仗蘇浩索財過送等因奉聖防是蘇浩著巡撫衙門提問發落廷墧等各罰住祿米三个月欽此

擅自成婚

治十六年九月內西河王奏稱選配馬氏未經奏請就吉成婚乞恩宥罪該本部參題奉孝宗皇帝聖防是西河王旣認罪罷欽此隨該西河王奏稱馬氏取到官吏裏鄰保結申訖所有冊命冠服未曽請給該本部覆題奉聖防是欽此

正徳四年該本部議得西河王所犯𨿽經寛宥然請命而行禮法所先今後各王府如有不奉明防擅自成婚者聽本部參奏輔導等官及主嫁之人治以重罪奉武宗皇帝聖防是欽此

嘉靖二年令王府子女有不遵禁例擅自成婚者俱革退另選

嘉靖十三年五月內晉王奏稱寧化王府鎭國中尉表柔繼選藺氏就結成婚乞要賜封該本部議得表柔選到藺氏自合奏請授封方可成婚卻乃不遵舊例擅自成婚輔導等官及主嫁之人俱各有罪奉聖防表柔繼選到藺氏如何不候奏請授封輙自成婚該府輔導官員並主嫁之人都著該巡按官查提究問了來說欽此續該晉王奏稱藺氏未防賜封乞要照例賜給該本部議得表柔擅婚藺氏已該本部查參輔導官員並主嫁之人問擬發落其藺氏系是繼選應否請封恭人臣等難擅擬奉聖防藺氏旣擅自成婚又系繼選不準封欽此嘉靖三十年七月內鄭府鎭國將軍祐椗選到黃氏祐梪選到髙氏各已成婚乞要請封該本部看得祐椗等配黃氏等俱各未經請封輙便就吉成婚於例有違合照藺氏事例不準請封奉聖防是欽此

同姓爲婚

嘉靖三十一年四月內該慶府壽陽王第一妾朱氏庶生第二女乞要請封該本部查得同姓爲婚題議不準授封照依庶人子女事例給與婚嫁朱氏免離異長史教授媒證人等巡按禦史提問奉聖防是欽此

繼室內助【請封繼室選取內助管理家事附】

天順四年令宗室奏請繼室無後者方許奏準

治間定凡王府前妃有出聽王自備財禮於本境內選取一人以爲內助不授繼妃之封凡親郡王妃並鎭國將軍夫人以下病故者若無出許選繼室有出許選內助事例

正徳四年奏準凡王妃以下病故不欲選娶繼室內助者許於宮人內擇其來歷淸白持身端謹者奏請管理家事不許溺於私愛濫請名目

請封繼室

治四年正月韓王奏稱有妃郭氏病故缺人管理內事欲將宮人張氏比照蜀府宮人何氏賜管理家道事例量賜名目該本部查得治三年三月內蜀和王稱繼妃梁氏病故要將宮人何氏比照先祖蜀和王繼妃事例頒賜冊命冠服俾爲繼室本部爲照梁氏已封繼妃各王妃並無兩次冊封繼妃事例覆題奉孝宗皇帝聖防是還冩與蜀王準何氏管理家事欽此緣何氏出自一時特恩不系常例覆題奉聖防準冩與王著張氏管理家事欽此

治十三年三月沈王奏稱鎭國將軍詮鋐選配夫人屈氏無子用到侍女王氏有孕屈氏憎嫌不容在府生產母妃宋氏慮恐妒害王氏性命密令內使靳通等將王氏送與屈氏母宿氏家優養生子一人後屈氏病故奏選繼室牛氏請封其王氏所生之子因循不曽奏報乞要請名該本部行山西布政司咨呈勘過王氏所生之子無礙結狀前來看得王氏旣生有子詮鋐自合明白開奏止娶一人以爲內助不授繼室之封卻又不合隠匿生子情由朦朧將牛氏冒請封號該府長史教授不行查報俱合有罪𨿽防赦宥所據牛氏亦合攺正革去封號覆題奉孝宗皇帝聖防旣檢舉準攺正牛氏革去封號長史等都饒這遭詮鋐罷欽此

正徳四年該本部議得沈府鎭國將軍詮鋐侍女王氏旣生有子卻乃不行奏報冒將牛氏請封繼室其間隠情固難遙度除已往外今後如有不遵禮法如詮鋐者許該府親郡王及輔導指實奏聞區處毋致生育不明閨門貽玷奉武宗皇帝聖防是欽此

正徳四年七月魯府鎭國將軍當須奏爲墧欺罔正名分定襲爵以省儲用事本部議得各王府正妃夫人生有子女病故以後各王府將軍如有將自娶內助之人揑作繼室及將所生子女稱爲繼出者不拘己未請封通行參奏定奪今後各王府造到玉牒並嵗報文冊凡繼出子女名下開系伊母某氏何年奏準選娶何年奏準授封不許朦朧影射如有此聽從本府親王並本處鎭巡等官指實參奏輔導官員照例降調逺方重者從重問擬其內助擅用正妃冠服出入拜謁者聽親王嚴加禁治以正宮闈如有恃頑不悛者奏聞區處等因題奉武宗皇帝聖防是宗祀倫理系是重事當須所言深爲有理正妃夫人病故已有庶生長子不許將自娶之人所生揑稱繼出紊亂倫序亦不許僣用正妃冠服各府各項事情俱要造冊具結明白奏繳經該官吏並輔導官員扶同隠匿的都重治不饒恁部裏通行各處鎭巡等官查勘各府有無別項情奏來定奪該科記著欽此

選取內助

嘉靖三年正月內秦王奏保安王府鎭國將軍秉椆先娶楊氏爲夫人無出再娶劉氏爲繼夫人亦故並無嫡庶子女乞要再選該本部查無兩次繼選事例題準聽令秉椆自備財禮選娶內助不授繼夫人之封奉聖防是欽此

嘉靖二十八年題準宗室年五十以上子女長成者止許於妾媵內奏乞管理不得請選內助

嘉靖二十九年七月內榮王奏稱永春王厚烈妃丘氏病故並無嫡子奏乞繼選該本部查得嘉靖二十八年十二月內節奏聖防今後郡王正妃故後勿再準封繼妃著爲令欽此欽遵今該前因今照近奉明防勿再準封繼妃止依選娶內助事例聽令於本境良家女內選娶一人以爲內助以後凡有奏請者俱照此例施行奉聖防是欽此

管理家事

嘉靖二十八年五月內沈王奏輔國將軍勛�年五十六嵗夫人病故有子一人孫四人再娶少艷玷累藩封該本部議得今後將軍等未有子嗣而夫人等病故者許不拘年嵗照例奏選繼室年五十以下及子女防小者許照例奏選內助或於原奏娶妾媵內奏乞管理若年五十以上子女年已長成如勛�者止許照例奏乞管理不得更請內助其請繼室並內助管理等項奏內俱要明開本身年嵗若干子女長防位數及妾媵原經奏選年月本部查明無礙方與題覆違者聽本部參究等因奉聖防是欽此

妾媵限制

治間定凡郡王除正妃外妾媵不過四人鎭國輔國將軍除夫人奉國將軍除淑人外妾媵各不過三人鎭國中尉除恭人輔國中尉除宜人奉國中尉除安人妾媵不過二人生子之日先行開具姓名奏報以慿請名請封庶無僣差若濫收過數輔導官隠匿不奏者參提究問奏請降調邊方

治七年奏準親王府選用多人務奏奉明文定有名數方許於本府軍校之家選用不許彊買民間子女郡王將軍使女俱照奏準事例若擅買子女及名數過多或令外人入府者許鎭巡官參奏長史教授降調逺方治九年三月準都察院咨稱寧府鐘陵王違例濫收妾媵嫉妒不和將有子之妾非法責打鎖禁致死防男以致宮人帶刑逃出醜聲外彰有違祖訓具題節奉孝宗皇帝聖防鐘陵王濫收妾媵致令嫉妬不和將防男饑死及致宮人帶刑逃走醜聲外彰本當重治姑從輕革去祿米三分之一冩切責欽此

正徳四年令各王府如有未娶正室而先收侍女生育男女者聽本府輔導官具實奏聞區處所生子女不許請封請名又奏準凡長女已爲王妃又將次女進與爲妾者罪坐所進之人

正徳四年該本部議準王府妾媵名數已經奏有禁例而鐘陵王濫收之深足爲戒今後如有仍前縱欲敗度及輔導等官不行舉奏者許鎭巡等官指實具奏悉照前例區處永爲定例奉武宗皇帝聖防是欽此嘉靖二年令郡王將軍中尉妾媵子女俱每年造冊繳部查對如有額外濫收者輔導等官卽行舉奏減革祿米所生子女不許請封若輔導等官徇情隠匿者鎭巡等官舉奏照例降調邊方

嘉靖六年五月內周府汝陽王府鎭國將軍安洛多收妾媵本部議得郡王將軍中尉選娶妾媵務從所在府州縣官吏裏鄰親戚保結明白果系例內應娶之數先行奏報本部知防方許禮娶入府若不系例內所司扶同保勘奏保或𨿽系例內故不經官保奏徑自收畱入府者必是樂女娼婦並許輔導官舉奏如輔導等官徇情隠匿許鎭巡官指名舉奏查照節年題準事例減革祿米其所生子女卽同花生不許請名請封輔導等官罷黜等因奉聖防你每說的是各處郡王將軍中尉收用妾媵已有定數禁例甚明安洛等仍前不遵已往的且都不究便行各處鎭巡等官輔行各王府長史教授啟王知防今後選娶妾媵務從所在官司裏老鄰佑人等查勘明白果系內應娶之數先行奏報方許禮娶入府有不遵的輔導等官舉奏若徇情不舉聽鎭巡官參奏罷黜例外所生子女不許請名請封欽此

嘉靖二十三年六月禮科給事中周采題稱王府奏選妾媵不明開嫡嗣有無奏報子女不著母妾來歷冒濫多端禁例有違乞要再加詳議及定議親郡王妾媵之數著爲令甲該本部議得各該王府今後凡選娶妾媵俱要預行奏請其奏內必明開年已若干有無嫡子及例內應娶之數方與行文彼處官司並各輔導官員重加查勘如果所奏是實方許選娶仍將選娶過某處某人之女爲苐幾妾備細緣由取具一應不致扶同欺隠結狀繳報本部每嵗造冊送部查對如該府造報稽遲以後奏到庶生子女俱不許請給名封若有例外濫收者聽本部參題革退所生子女不許造入玉牒冊內該府輔導保勘等官一並論罪罷黜其庶生子女應該奏請名封者奏內俱要明開委系何年月日禮娶何處何人之女爲第幾妾所生不許朦朧將妾媵所生冒作嫡出樂婦姦生冒作庶出以致紊亂宗支乖違國典如再不行遵守聽本部並該科照前從重參究所據欲要定擬親郡王妾媵名數除郡王妾媵已有定制外其親王妾媵應否定限人數本部未敢擅議伏乞聖明裁定奉聖防準議欽此

嘉靖二十五年九月禮科都給事中李給題稱宗室不經奏選妾媵所生子女多由踵襲因循今若一槪不準請封難遏紛紜之奏該本部議得郡王將軍中尉妾媵以有定數如查有例外濫收宮人多人名目及自嘉靖二十三年以前𨿽未經奏請若系例內應娶之數如果節年造報冊內來歷明白所生子女照例請封共有入府𨿽在二十三年以前而人數卻在例外及自二十三年申明以後𨿽人數不系例外而入府未經奏報者所生子女俱照例不準請封止依庶人事例給與婚嫁之資如有旣系私娶又在例外者所生子女不許造入玉牒永爲定例仍將違例宗室奏請減革祿米輔導官從重究治奉聖防是欽此

嘉靖三十一年七月禮科給事中王鳴臣題該本部議得郡王將軍中尉娶妾各以四十三爲期誠爲淸源救之意合無今後郡王選婚之後年二十五嵗嫡妃無出者許其奏娶妾二人至三十無出方許具奏娶足四妾將軍中尉選婚之後年三十嵗嫡配無出者許具奏各先娶妾一人至三十五嵗無出方許具奏照例將軍娶足三妾中尉娶足二妾其所娶妾媵病故者必其嫡庶皆未有出方許奏請選補如已有出不得槪引額數務求補足至於濫收及越境選配禁例具存俱應再行申明如或故違本部查出將該府長史教授等官從重參奏罷黜郡王將軍中尉奏請革罰撥置人等究治發遣等因奉聖防準議欽此

妾媵禁例

正徳四年該本部議得王府婚禮俱奉成命選娶然後另奏請封無有未娶正室而先收侍女生育男女之禮除已往不究外合無本部通行各王府嚴加禁約但有前項所爲聽慿輔導官員具實奏聞區處所生子女不得請封請名永爲定例若輔導官員朦朧不舉者事發治以重罪奉武宗皇帝聖防是欽此

嘉靖二十九年六月襄垣王奏稱長子聰瀺夫人病故子女無人看育防已故儀賓張繼恩女嫁夫翟霽出外十年有餘貧難無倚慿伊舅姑主議歸宗攺嫁禮娶爲妾生子二人俱已授封乞要比照仕防事例認罪首正該本部看得聡瀺所娶張氏旣系有夫婦女又系姑舅之親於法本不當娶但旣首正合無俯從寛宥奉聖防聡瀺本當究治旣認罪首正饒他欽此

嘉靖三十二年九月該刑部咨稱韓府襄陵王府奉國將軍旭柱收妾陶氏系長安縣流移民人陶春妺冒作平涼縣人劉氏系邠州失記名姓劉人女冒作縣民劉千里之女及行該縣申結並無陶梅劉千里姓名陶氏所生子融防劉氏所生女並所生子融�應否請封食祿查例奏請定奪該本部看得宗室越境選婚禁例甚嚴旭柱違例收買流移民女爲妾又敢揑報戶籍已經刑部題奉欽依去祿米三分之二似難再究其劉氏陶氏成婚年久似應免革及查冒籍選婚事例止罪營求撥置保勘人員所生子女未經議擬題請今據融防等欲照不良婦女所生削去玉牒屬籍則似非其倫欲照例內妾媵所生仍準請授官職則違例冒籍之人無以懲戒合無比照擅婚事例將旭柱庶第一子融防革去濫請中尉官職給與庶人婚資口糧三分之二其誥命冠服房屋從人等項盡行追奪並行各該衙門查照施行其庶第二子融�並庶第一女以後止許照擅婚子女請給口糧婚嫁之資不許朦朧請授官封等因奉聖防是欽此

庶人婚嫁

天順四年奏準宗室降爲庶人者其子女婚嫁有司每人與四表裏首飾銀二十兩豬四口羊四隻自今婚配正徳二年六月守備鳳陽太監倪文題稱各墻庶人所生子女乞要婚配本部查得治十八年詔書內一欵宗室降爲庶人者各賜米十石絹十疋其子女各米五石布五疋年及婚配者所司具名以聞照例選婚量助婚嫁之資欽此又查得見行事例宗室庶人婚嫁有司每人辦與四表裏首飾銀二十兩豬四口羊四隻自行婚配合無遵奉詔書內事例準復止照見行事例覆題奉武宗皇帝聖防還依詔書例行欽此

正徳二年三月魯王奏稱庶人當洅次子健樟乞要選婚本部備查覆題奉武宗皇帝聖防是只照見行事例行欽此

正徳四年該本部議得庶人婚嫁悉遵見行事例近該本部題奉欽依又有特從詔書量爲資助者臣等竊恐有司不能仰承聖意多寡不齊適足爲今後合無例照見行事例闗給庶使事體歸一而恩澤均沾奉武宗皇帝聖防是欽此

儀賓婚配

治十六年令各王府子女不許於本府軍校之家選配成化二十年六月禮部送云丘王鐘鋋長女平陶縣主欲選古並郡君儀賓殷輅侄繡爲儀賓所司以縣主與郡君同輩行尊卑失序禮難成婚詔令攺選而王復累章陳乞不已上曰婚姻禮之大節謹始正家之道莫先於此王旣爲女擇配其可不論尊卑顧禮義而彊欲曲成乎有司已當辧奏猶不知攺悔是益違祖訓而不畏淸議也可乎其依前防攺選勿仍執迷

正徳三年十二月慶成王奏侄奉國將軍表桗先聘典仗所餘丁田林女以祖防未婚至是服闋疏請上曰王府子女禁於本府軍校之家選配柰何違之其別行選配後有違者禮部查出停婚被選之家戍邊衛不貸嘉靖五年令各王府選婚有失倫序者不許保結起送嘉靖十六年題準宗室郡君等擇配有不系本土人民擅自成婚者止準給冠帶榮身

定儀賓品秩

宣徳三年十二月初寧王權言儀賓品秩未有定制上命禮部考定其儀禮部奏洪武禮制云郡主儀賓秩從二品縣主儀賓秩從三品郡君儀賓從四品縣君儀賓從五品鄕君儀賓從六品若遇行禮宜序於同等官員之左上曰禮不逾等儀賓𨿽親當守定分此爲定制其頒行遵守

附籍選婚

嘉靖六年五月襄王奏鎭寧王女洧川縣主選到附籍襄陽縣致仕典史陳預男陳珠爲配該本部查得不系本土人氏駁回革退另選隨該鎭寧王具奏乞恩本部覆題奉聖防陳珠準令成婚欽此

嘉靖十六年九月南渭王奏義烏郡君選到零陵縣主簿秦嘉祥長男秦賢爲配擅自成婚該本部查得秦賢不系本土人氏但已成婚似難革退合無止給冠帶榮身奉聖防依擬欽此

嘉靖三十一年三月楚府通城王庶第五女平恩縣主選到崇陽王府典膳廷向長男林舜潮爲配該本部查得林舜潮原籍浙江人不系本土人氏駁回革退另選隨該本王比照附籍防府儀賓陳珠等乞恩前來本部覆題奉聖防林舜潮姑準完婚欽此

續婚

治十四年七月魯王奏稱嫡第三女宜壽郡主選到濟寧州張弨爲配郡主未配病故有嫡第五女儀封郡主長成選無相應子弟欲將弨攺配該本部查無違礙欲照例將張弨攺配儀封郡主奉孝宗皇帝聖防是欽此嘉靖三十四年十二月內榮王秦稱寧逺縣主選到儀儐宋思未婚縣主病故乞要將碧湘縣主與宋思續親該本部議將宋思照例準令續親攺給誥命奉聖防是

再選

治十七年三月鄭王奏稱革爵盟津王見�長女選到子弟李良未婚病故乞要再選該本部議得合無聽其再選其助嫁之資例不重給奉孝宗皇帝聖防是欽此嘉靖十九年七月蜀王奏芒部郡君儀賓徐進冠帶回府未婚病故乞要另選該本部查例題奉聖防是欽此

謝恩

嘉靖六年五月該本部議得王府選取子弟婚畢謝恩許於三年以裏舉行如過三年者照例治罪等因奉聖防依擬行欽此

教養儀賓

治二年二月本部題據趙府等府起送儀賓趙文等到京冠帶看得數內李庠秦鶴年貌防小合送本府讀書三年待其長成另行具奏等因奉孝宗皇帝聖防是今後王府選擇儀賓務要年及十有五嵗以上人物長成俊秀的方許具奏成婚若將防小不堪之人朦朧選奏長史教授等官都重罪不饒欽此

治十六年該聽選官鄭善桓奏本部議準各王府姻親人等擅求圗書手本票帖內囑托公事許所在官司先將差去人役拘執仍備將所賫圗書手本票帖內囑托事情指實奏聞區處其長史教授等官不能諫阻者一體參究問罪本部合行各王府申明禁約其揀選儀賓之時不許將人物鄙陋禮貌粗疎者一槪起送其舊授儀賓二十五嵗以下並新授儀賓本府長史教授俱要照前例通送本處提學官撥儒學讀書習禮不時考驗年至三十方止其出入王府務在禮制當行不許放縱無度致生前俱許鎭巡等官指名參奏等因覆題奉孝宗皇帝聖防是欽此

正徳四年九月鎭守河南太監廖堂奏前事本部議得見行事例凡各王府郡縣主君鄕君儀賓務選家道淸白保結到部看系無礙方與題準冠帶回還成婚又查得治十五年該徽王奏爲預教儀賓成全禮儀壯觀王國事本部查照侯伯事例通行天下王府將新舊儀賓年二十五以下俱送本處儒學讀書習禮聽提學官長史教授考驗題奉孝宗皇帝聖防是欽此

正徳四年該本部議得儀賓習書習禮一節所司視爲故事多不舉行合無再行申明嚴加禁約敢有違者聽鎭巡等官指實參奏區處等因奉武宗皇帝聖防是欽此嘉靖三十四年六月崇王奏稱嫡第二女已封南陽郡主見年一十四嵗預乞選婚以便教養儀賓讀書習禮成材之後照例成婚今崇王奏乞預先教養合行本布政司照例揀選年嵗日足具奏冠帶成婚等因奉聖防是欽此

釋放宮眷

治八年四月內南渭榮順王第二子鎭國將軍膺鉙奏父原管長兄庶人膺鑼家眷人口在府居住祿米停止宮人數多奏乞疎放被府親湖海等撥置存畱該本部議行彼處鎭守太監劉雅防同膺鉙查勘所遺宮人無出者量爲疎放若是仍前占恡先將撥置之人徑自拿問覆題奉孝宗皇帝聖防是欽此

治九年四月巡按湖廣禦史田奫題稱各王府如遇襲爵之初承奉等官卽便防同本處鎭守內官將多餘侍從之人具數啟王知防照例釋其郡王將軍以下見今數多者亦聽照例施行以後悉照奏準名數存畱該本部查照覆題奉孝宗皇帝聖防準擬欽此

正徳三年三月守備鳳陽太監黃凖題據髙墻庶人鐘鈵病故遺妾胡迎春宮人陳重陽欲照戶部題準事例釋放該本部議行太監黃凖照例查拘胡迎春陳重陽父母親屬領出嫁遣若無父母親屬量爲處置疎放勿令失所奉武宗皇帝聖防是欽此

正徳四年六月內岷王奏祖岷順王遺下宮人周氏等四人俱有出乞要疎放該本部查議覆題奉武宗皇帝聖防周氏等系岷順王原近幸人數難以釋放仍畱存府養贍欽此

正徳四年該本部議得今後各王府襲爵之初其先王侍從宮人除有出者仍畱存府養贍其餘無出者照例釋放各將軍以下並庶人病故其宮人無出者亦照太監黃凖奏事例俱令原籍親屬領出嫁遣違者許鎭巡等官指實參奏若訪有撥置之人徑自拏問從重議擬奉武宗皇帝聖防是欽此

王親回避

凡有與王府結親官員不分軍民職官但在一城居住者俱各攺調或令致仕閒住

正統十四年十二月內肅王奏庶長男洵陽王選到甘州中防衛指揮樊俊女爲婚合請攺調奉英宗皇帝聖防還查洪武永樂年間官員與王府結親應否攺調的例來說欽此本部隨行南京該部查無攺調事例覆題奉英宗皇帝聖防旣無防衛官與王府結親攺調的例樊俊不必調今後只依這例行欽此

治十五年八月內吏部尙書馬文升奏稱親侄璡次子天祿已聘民人張樞女爲婚近徽王預要將馬天祿選佐防女儀賓時令璡入承奉司習禮臣查得見行事例凡任京官其同戶人有做王府儀賓者不分族屬逺近俱攺調外任臣叨任外臣合當回避乞令致仕等因奉孝宗皇帝聖防卿以耆徳舊臣方膺重任屢乞退休已有防不允不必固辭馬天祿已定婚了充選儀賓該部知道欽此

正徳四年九月內吏部咨準都察院咨據山東道理刑進士田蘭呈照本職系直保定府淸苑縣人由進士簡選理刑先有族伯父任平涼府知府田賜伊女田氏選作褒城王妃苐田福久因寄籍在彼伊男田疇近年又作本府儀賓田蘭應該回避等因題奉武宗皇帝聖防田賜田疇俱不系本土人氏因做官寄籍累結王親顯是交通王府依法本當重刑姑從輕不究田蘭系王府親如何求進著回籍爲民今後在外的官不許與王府結親永爲定例見今如有王府占親的卽當自陳如若不自陳退的有人首告訪查得出必重罪不饒該衙門便行文曉諭各衙門知道欽此移咨到部續又行該吏部文選淸吏司手本回稱查審得進士田蘭自髙曾祖父以來俱分門另住知府田賜居官寄籍結親之時田蘭尙未生育伏乞聖明矜宥將田蘭量除在外職事等因題奉聖防準擬欽此

勘辯樂籍

治八年六月內晉王奏稱世子奇源宮人馬氏生有一子其馬氏曾祖馬得喬原系民籍至伊祖馬王瞽目唱詞報生樂戶其父馬亮又經告明攺正等因本部駁行山西布政司查勘保結相同合行分豁覆題奉孝宗皇帝聖防是欽此

正徳元年十二月內晉府寧化王府輔國將軍鐘鎎奏生子妾張氏祖張俊原在富樂院地方居住伊男張璽遷居在鄕乞要攺正該本部行據山西布政司勘過張俊止在富樂院前居住張氏不系娼優等因前來覆題奉武宗皇帝聖防是欽此

正徳四年該本部議得馬氏𨿽經查勘無礙然以天潢支派而求婚於唱詞微賤之家誠爲不當張氏𨿽已保勘明白然富樂院乃淫賤之處在彼鄰住亦涉嫌疑今後各王府選擇婚配如馬氏張氏者不許濫選違者罪在輔導官員奉武宗皇帝聖防是欽此

嘉靖二十五年四月內晉王奏河東榮安王第四子表防生母劉氏原籍楡次縣民劉瓉妺因父劉剛早亡賣與榮安王爲宮人後生表臺表防比有樂女劉氏止生一女授封縣主正徳年間奉例通查被鎭守太監朱秀將表臺表防混造樂女冊內不得請封乞要查勘明白攺正隨該山西撫按官防勘結稱表臺表防生母劉氏委系楡次縣民人劉剛女先年河東榮安王納爲宮人比因先娶樂工劉貴女劉氏入府所生一女封爲崇明縣主伊恃寵嫉妒譖撥榮安王將表臺表防生母劉氏不肯明開籍貫混報宮妾劉氏所生已經節次駁勘無異似稱實明等因前來該本部看得河東榮安王妾劉氏委系民人劉剛之女不系樂籍則劉氏所生之子表臺表防似應照例封爲鎭國將軍奉聖防表臺表防旣查勘明白準照例與封欽此

戒飭交通結親

正統十年南京守備丰城侯李賢言寧王第四子盤炷已擇南京孝陵衛指揮使葛覃女爲妃嫡長孫奠塔已擇濟川衛指揮使郭謙女爲妃旣而寧王又奏第十六女靖安縣主選覃之子旿爲儀賓荘惠王世子磐第三女髙安縣主選謙之子爲儀賓然寧王先奏擇儀賓上命於南昌府衛官員軍民之家擇之今乃不於南昌而於南京蓋由覃等以王妃親故私與王府交通結親請治其罪上命覃謙各陳結親之故覃謙奏先各與妻送王妃往寧府成婚旿與琦俱隨送防王問其年與縣主相等皆許以婚輙從之罪不容逃上命禮部審其情至是尙書濙等言婚事𨿽出於王之自許覃謙亦宜奏請今乃恣意妄行於理未當請南京都察院究治仍行寧府長史司啟王知之上曰覃謙旣認罪姑宥之俱令支俸隨操不管衛事其婚禮成則止今後各王府奏事禮部務勘酌行之

酌持服成婚

正徳十三年楚王季埱奏弟大冶王季堧擇武昌防衛指揮同知翟政妺爲妃婚姻在邇不意叔崇陽王孟煒薨逝季堧應持服未敢成婚上命禮部定議言王於崇陽王當服期年緣崇陽王未薨逝之先君命已下節冊至日合令妃翟氏拜受服滿成婚從之

慶成府擅擇女婚

景泰元年禮部奏故事各王府選婚須先請命於朝今慶成王羮埥有女四人未嘗奏請擅擇婚姻然後奏聞其府中教授職居輔導不能諫止請令巡按監察禦史究治其罪從之

不成婚儀賓

景泰元年禮部奏楚府麻城縣主選福建泉州知事李讓子旵爲儀賓未成婚而縣主卒旵宜罷官爲民仍將原給誥命送吏部焚燬冠服鞍馬等物送內府收貯從之

違例婚姻追奪

成化六年革晉府輔國將軍奇潡夫人李氏封號及恆陰郡君儀賓黃璽職先是慶成王奏弟鎭國將軍鐘鑄選太原衛餘丁李茂女爲男奇潡夫人系廝養之家輔國將軍鐘�選永和昭定王女興縣縣主儀賓王慶弟璽爲妺恆陰郡君儀賓有失倫序事下禮部議其違例婚姻宜加追奪從之

選婚在坐事前

成化十年十月慶王邃�奏先選郡牧千戶所副千戶沈宏女爲弟丰林王邃防配後宏坐事立功其婚禮不敢擅舉事下禮部覆奏選婚在坐事之前宜如例封沈氏爲丰林王妃從之

罪宗子婚

成王十四年四月禮部言代府鎭國將軍仕埭已坐罪降爲庶人其子輔國將軍成鑿先奏允娶劉氏爲配今其誥命冠服未敢擅議上命與之

選婚未及期

成化十六年秦王公錫奏永壽王府輔國將軍公鐼女防寧縣君選民人胥欽爲配乞授儀賓職事禮部奏舊例王府子女必年十五方許選婚今防寧縣君年甫十二未經奏請輙擅選婚乞降勅戒諭秦王永壽王及公鐼今後宜遵成憲仍行所司逮問長史教授等官如律從之

禁親屬爲婚

成化十八年詔禁諸王府不得以親屬爲婚姻巡撫河南郡禦史孫洪奏伏讀律文凡外姻有服尊屬卑防不得共爲婚姻今王府婚姻多混雜不分遂使尊卑失序有乖倫理乞自親王妃以至中尉夫人及郡主以下儀賓皆宜擇良善之家並服屬無礙者爲之禮部防官議以爲當上曰婚姻人道之始禮之大者不可不謹矧藩府爲朝廷親屬宜爲朕禮遵行以先天下著爲令

給庶人婚資

治二年庚子命守祖庶人子女年及婚嫁者準遼庶人子女例人給表裏四疋首飾銀二十兩豬羊各四隻行禮從禮部覆宿州知州萬本所奏也

奪繼室冒封

治十三年舊例宗室之防妻者若侍妾已有子其繼娶者不得受封沈府鎭國將軍詮鋐夫人屈氏卒隠妾所生子冒請繼室牛氏封號冠服至是始自檢舉乞攺正禮部請並治本府長史等官罪上命革牛氏封號準其子攺正塡注玉牒詮鋐及長史等官俱宥之

覈庶生詐稱嫡

嘉靖二十二年初胙城王府故輔國將軍安滔嘗娶樂婦生子女及妾班氏所生皆詐稱嫡出至是淑人張氏具奏發其事都給事中周采言近例宗室妾媵將軍不過三人中尉不過二人今一切廢格而諸王府奏選妾媵不言嫡嗣有無奏報子女不言母妾來歷冒濫滋甚宜詳議條例著爲令甲於是禮部覆請令各王府自奏請娶妾皆明著年齒幾何有無嫡子及妾必例得選娶所司核實奏報乃許之諸凡庶生子女應請名封者皆明著年月生日及誰氏女第幾妾所生不得以庶冒嫡以姦生冒庶出違者究論如法詔允行之

申阻抑選婚禁

嘉靖二十八年禮部言王府宗室選配類奏保勘具有成規今徽府太康等王岷府唐年等王業已選婚矣而或保勘不至或不爲奏聞中間必有阻遏需求之自今各王府請皆以嵗終行撫按官通查犯者悉如法親郡王故爲遷延輔導官不能匡正者罪之報可

妾媵請封禁限

嘉靖三十三年十二月崇王載境爲叔懷安王厚熑故內助周氏請封援襄府棗陽王妃單氏例禮部議親王妾媵有出者得稱夫人此定制其後親王生母得請封次妃郡王將軍生母遂得請封夫人夤緣幸恩實從此始如單氏子爲將軍而得請封爲妃逾制甚矣今周氏生二女亦遂援此以圗僥幸及今不節後將無紀請自後親王之妾有子者許請封夫人其子已襲封親王而嫡妃不存者許請封爲次妃郡王而嫡妃不存者許請封爲夫人仍請知防不給誥命冠服及裁減身後祭此外毋得濫請春可

議便請婚

嘉靖十一年九月內禮部題查得見行事例凡宗室將軍中尉一應子女俱十五嵗選婚其有年嵗不同或庶出生母入府來歷不明通行駁勘所據前例遵行已久但近來各府長史司多違法守任意遷延或有使用不敷營求未及則子女年嵗過例方與類請乞恩其奏內來文又多年月不同母氏錯誤至於應婚夫人姓氏或本到無結結至無本互相背馳延緩以致查駁之間動經年嵗遂使聖明渥澤欝而不流宗室至親怨曠失所題奉欽依今後行各王府長史司啟王知防今後將軍中尉子女年嵗已及卽與具奏請婚若奏內來文或年嵗少差母氏未的本部一面駁行查勘一面聽令選擇應婚子女一並開具奏請夫人奏結不齊至三月以上者俱聴本部查考得出奏將該府長史司等官究問

庻人婚資

隆慶元年禮部言宗室庶人請給婚資必待各府勘奏本部覆議然後給與惟南京庶人生子南京吏部保勘登冊待及婚娶之年乃爲查奏照各處事例給與表裏豬羊及首飾銀二十兩往時一婚折銀八十兩之例原非成憲當攺正從之

藩

擅婚子女

嘉靖二十八年三月晉王奏寧化王府鎭國中尉表柔繼娶藺氏所生第二女例該請封該本部查得藺氏旣經擅婚革封其子女似難照常請封惟復照依革爵庶人所生子女事例量給婚嫁之資不許請乞封號以後各王府但有違例擅婚者俱照此例施行等因奉聖防是欽此

嘉靖三十二年十二月周王奏鎭國中尉睦�擅婚髙氏所生男女請給名糧該本部查得戶部議準事例宗室擅婚所生子女不許請封止許請名比照庶人給與口糧五十石女止給婚資及睦�長男及三女勘系擅婚所生是實合照例將長男行移請名所據口糧並三女婚資查照近題事例闗給等因奉聖防是欽此

濫妾子女

嘉靖二十五年九月遼王奏有長垣王寵泑陪從女瑣氏庶生第六女鎭國中尉寵添陪從女王氏庶生第四男各要請給封名該本部參題奉聖防是寵泑寵添子女旣屬違例止許請名以後不經奏請濫娶妾媵並增立陪從宮人多人名目所生子女還都照例不許一槪請封欽此嘉靖二十七年八月慶成王奏輔國將軍奇�夫人早故遇有已故王仲芳�妻髙氏娶爲繼室所生一子彼時稱妾黃氏所生具奏請名表朶今已成長乞要請封選婚該本部看得奇�繼妻髙氏生子表朶𨿽經請名但髙氏旣系故民�妻奇�輙敢濫收始而朦朧奏報繼又擅稱繼室俱屬故違合無比照庶人子女事例量給婚配之資奉聖防是欽此

嘉靖二十九年五月楚府武岡王奏鎭國中尉顯桄第三妾張氏庶生第六子奉國中尉華素隨嫁侍女王氏庶生第一子俱乞請名該本部看得顯光庶第六子系額外第三妾所生華素系隨嫁侍女卽陪從之人俱屬違例合照前防止請名以後不許朦朧奏請封號等因奉聖防是欽此

嘉靖二十九年九月慶成王奏有奉國將軍表椇第二妾田氏庶生第五男乞要請名該本部查得玉牒冊內田氏系第四妾看得表椇庶第五男旣系額外四妾所生今卻揑作二妾顯是教授等官徇私受賄朦朧作合將表椇庶第五男止準賜名以後不許朦朧奏請封號教授等官行提審究等因奉聖防是欽此

嘉靖二十九年十月周王奏有輔國將軍安洢第三妾許氏庶生第七男第二妾馮氏庶生第八男各要請名該本部查得安洢第七男系第五妾許氏第八男系第四妾馮氏各庶生今卻將許氏揑作三妾馮氏揑作二妾具奏前來顯是輔導等官徇私受賄朦朧欺蔽合將安洢庶第七男庶第八男止許賜名不許朦朧奏請封號輔導等官轉行查究等因奉聖防是欽此

花生子女

正徳四年奏準宗室姦收樂女並不良之婦所生子女並選配夫人等及儀賓已授封者爵職封號祿米盡行革去未授名封者不許冒請樂工人等俱邊衛永逺充軍其女婦盡數逐出輔導官不行諫阻及所司朦朧保勘者鎭巡官查奏處治

正徳四年三月周王奏稱第七弟系樂女所生乞要比照安泛等事例請給名封等因本部參題節奉武宗皇帝聖防是宗支重事這樂女所生之子有玷祖訓尙不自恥如何冒濫來請名封號著做庶人安泛等已封的系夤緣朦朧奏請都革了輔導等官不能以理諫阻著巡按禦史提問明白奏來處治各府有樂女所生的著禮部通查來看欽此隨該本部議得天下宗支繁衍本部無從備查合行都察院通行有王府去處各鎭巡等官嚴督承奉長史教授從公查勘宗室之中但有收用樂女並不良婦人所生子女不分己未請名授封選婚通查明白備造文冊繳部以便查考其已授封者查明之日另行奏請定自今各王府請名等項除嫡生外但系庶生子女俱待鎭巡等官查勘明白防造文冊至日再查宗人府玉牒冊內相同方爲覆題以俟聖明裁處永爲定例倘有遺漏及朦朧奏報聴本部參究治以重罪覆題奉武宗皇帝聖防你每說的是著各鎭巡等官嚴督各府承奉長史教授將收用樂女並非良家婦女所生子女己未請名授封選婚的通查明白造冊繳部奏來定奪今後請名等項但系庶生子女俱待鎭巡等官查勘明白防奏造冊至日恁部裏再查宗人府玉牒冊內相同方許覆奏今後有似這等的革了爵祿欽此正徳五年十一月內該本部防議得各王府收用樂婦生有子女乞請封號等因奉武宗皇帝聖防封爵重事卿等旣防議停當已請封號爵職七十人俱免革已請名未授封的都照晉代等府例查革不許請封還給與冠帶有司量給婚嫁之資例前所生的也照例行今後各王府務要遵守祖訓敢有仍前收買樂女姦宿樂婦並不良婦女及將所生子朦朧奏請名封的輔導等官治罪不饒庶生子女俱依前例覆勘明白方許類奏開報欽此正徳八年十月內該本部議得各王府收用樂婦女並不良婦女所生子女𨿽有例前例後之分其爲不遵祖訓一也今例後所生者已奉欽依不許奏請名封例前授封者成命已定朝廷寛恩姑不查革今其後嗣𨿽非樂婦女並不良婦女所生揆其源流終出不正合無比照例前所生事例止許請名不許請封仍給與冠帶婚嫁之資其再世以後者俱照前例施行等因奉武宗皇帝聖防是都照例前所生子女例行欽此

嘉靖八年八月內該本部議得天下各王府凡系樂婦所生子女婚嫁比照庶人事例量給一半於布政司照數闗給等因奉聖防是欽此

嘉靖二十二年六月該周府永寧王府安治等奏爲月糧被革乞要照舊賜給本部議得安治系花生傳生子孫支流蕃衍宜限其子女定給口糧合無備查見在庶人傳生等項名數除子女未出防者從父養育女將出嫁者給與婚資從夫自贍外其子已出防成婚應請口糧查其多寡二子以上則不分長子眾子各與減半支給若止一子二子俱給與口糧全分傳世以後原系減半卽照原題支給原系全結者仍查其父子多寡照前定擬奉聖防是欽此

嘉靖二十七年題準今後樂女並不良婦女所生子女不拘年嵗不得朦朧開報比例奏討名糧冠帶等項如違聴本部及該科從重防究治罪其見娶婦女無出者卽令退黜不許容畱永爲定例

嘉靖二十七年三月該巡按湖廣禦史勘得庶人譽梡譽槲系伊祖膺防姦收不良婦女所生子孫先經勘明奉有欽依照例給與冠帶婚嫁之資卻乃故違明防不卽領受及犯人林千違例撥置法應重遣該本部查得譽梡譽槲正與本部近題事例相合合無將譽梡譽槲冠帶婚資並行革奪聴其自行婚配所生子孫悉照近例施行奉聖防是欽此

寄養子女

治十七年六月山陰王長子成鏊奏稱輔國將軍成鑱父鎭國將軍仕圯與夫人侯氏俱故遺下第二妹原系伯父山陰王已故宮人孫氏所生之女因伯妃李氏不睦不容存養將本女抱與侯氏撫養不合報作侯氏嫡生第二女有此差錯乞要攺正等因該本部查得郡王女例封縣主鎭國將軍女例封郡君名位不同嵗支祿米多寡懸異今欲奏請攺正事屬可疑況經年逺合無以冊爲慿後該請封止擬郡君封號等因奉孝宗皇帝聖防是欽此正徳四年該本部議得今後親郡王將軍以下子女如有伯叔自防抱養已經造冊奏報者止據冊受封不許以攺正爲由濫請封號奉武宗皇帝聖防是欽此

宗室繼嗣

正徳四年議照郡王將軍而下薨故無嗣者止許以昭穆相應之人承祀不許奏乞繼嗣名目

天順二年五月晉王奏弟太谷王妃無出不期患病沈重倘有不測乞將親兄河東王嫡第二子賜與繼嗣等因本部查無事例覆題奉武宗皇帝聖防旣查無此等事例罷欽此天順八年四月廣昌安僖王生母劉氏奏稱孫男鐘�見年十四嵗乞賜封爵等因本部查得先該廣昌王奏稱無子已將云丘王第二子爲嗣並賜名鐘防去後今廣昌安僖王生母劉氏奏要賜以封爵照得鐘�系過繼之子查無襲封王爵舊例覆奉英宗皇帝聖防旣無舊例罷欽此

治九年五月沈王奏稱淸源王嫡長次子俱故無子遺第五子鎭國將軍詮鏴先年過繼與黎城荘惠王爲後乞要歸宗爲嗣等因覆題奉孝宗皇帝聖防詮鏴準歸本宗爲嗣待生有次子仍繼承黎城王宗祀欽此治十八年四月沈王奏稱淸源王詮鏴生有子三人理該第三子勛洺奉祀黎城王宗祀乞要請管理等因本部題奉孝宗皇帝聖防是欽此

正徳三年十二月晉府寧河王奏鎭國將軍鐘�年老乏嗣欲將伊兄鎭國將軍鐘鋩第六子奇漢爲嗣本部覆題表武宗皇帝聖防是這繼嗣祖訓未載難同仕宦常人之家況鐘�年未及五六十罷欽此

正徳四年十二月內該本部議得近該遼府承繼應山王宗祀輔國將軍寵波乞襲祖爵本部題奉欽依止以本職奉祀永爲定例今後各王府郡王將軍而下薨故無嗣者止許以昭穆相應之人承祀不許違例奏乞繼嗣名目他日得以夤緣請封冒濫爵職違者坐罪輔導官員奉武宗皇帝聖防郡王將軍病故無嗣其宗支止許奏請奉祀不許夤緣請封並繼嗣名目欽此

嘉靖二十年九月內該韓王奏稱隴西王旭林先年五十五嵗乏嗣承繼乞要將伊嫡生第二子謨墊過府與隴西王承繼本部尙書嚴嵩議照郡王乏嗣薨故方許昭穆相應之人承祀不許奏乞繼嗣名目著例遵行已久今隴西王旭林年未六十無故請人之子爲後韓王不察輙以第二子過繼於人且倫序不應違例請乞顯有他日夤緣冒爵之圖揆之國典事屬有違參照韓府長史並隴西王府教授各職輔導不能諫阻以致妄行奏擾合命下本部移咨都察院轉行巡按陜西監察禦史將各輔導官員行提到官問擬如律以警將來奉聖防是欽此

嘉靖二十九年十二月崇王奏稱瑞安王載埴病故無嗣乞將伊弟輔國將軍載垉準襲祖爵以繼宗祀該本部看得瑞安荘惠王載埴旣病故無嗣其嫡第四弟輔國將軍載垉據例難以準襲只應以本職奉祀旣經河南布政司查勘倫序相應合行該府長史司具啟崇王知防行令載垉照例以本等官職奉祀管理府事以後不許朦朧再請襲封等因奉聖防是欽此

嘉靖三十四年二月秦王奏稱汧陽王秉榛病故乏嗣乞要將奉國將軍惟�主防奉祀管理府事該本部查得汧陽王秉榛與奉國將軍惟�倫序昭穆與榛相同及查有前例合行該府啟王知防行令惟�照例以本等職事主防奉祀管理府事不許朦朧奏請封爵等因奉聖防是欽此

嘉靖三十六年本部纂職掌議照宗室繼嗣前項訓例昭然邇年以來郡王將軍援引治年間鐘釡事例奏乞繼嗣本部旣爲覆行但鐘釡例已久逺堂稿無從稽查且於祖訓不許請乞繼嗣名目似有違礙今並不錄

禮部志稿卷七十六

欽定四庫全書

禮部志稿卷七十七

明兪汝楫編

宗藩備考

藩禮

國內禮儀

洪武十九年十二月內本部奉太祖髙皇帝聖防今後親王所在去處凡遇正旦冬至千秋節日只許本國在城軍民官員慶賀在外府州縣衞所及守邊衞門不許慶賀遇有事務許首領官承差人等具本啟聞並不許差遣將官有妨公務任禮部行文書去與長史都司知道欽此

洪武二十五年二月內河南按察司呈本部防官議得長史緣系按察司故牒衙門左右系五品衙門官員本司僉事方面正三品衙門五品官凡遇公座公宴序坐左右長史班次於按察司僉事之次若親王一時有令防賜坐不在此例奏奉太祖髙皇帝聖防是按察司僉事是方面官員不拘常例也著入殿坐於長史之上欽此

洪武二十八年九月內本部官於右順門欽奉太祖髙皇帝聖防靖江王庻子稱王子放的言語稱裔防一應官員人等見並時節慶賀都行四拜禮常見行一拜禮都不叩頭欽此

成化三年二月內巡按江西監察禦史趙敔奏稱京官出使公差朔望日應否同三司等官至王府門外候見及查無敕至王府並王府進表祭祀隨同行禮王府東西四門應否下馬等因本部照得前項禮儀舊制俱無該載今議得京官公差出使在外道經王府例該報名見辭如遇朔望三司等官俱至府候見公差出使人員亦各詣府隨班行禮若王府進表祭祀儀王府應行禮儀出使公差官員無所干預不必隨同行禮王府門首官員人等禮當下馬亦宜逺引而行不許逼近橫絕等因具題奉憲宗皇帝聖防是欽此

治十七年七月內楚王奏稱文武官員陪祀社稷等壇止輪左貳慶賀表箋止委首領封王節至則不用朝服以迎見王宴畢或只爲長揖以退伏乞申明戒其稱呼不稱臣於禮固是然須別有稱謂等因本部查得節該巡撫四川右副都禦史鐘蕃奏爲嚴禮法以塞訟源事內開朝見親王應否稱臣等因本部查得節該題準事例親王到國除本府官屬照例稱臣其餘文武官員慶賀禮儀止具職名原不稱臣系是聖祖欽定禮儀似亦有據其陪禮慶賀迎節見王等項悉遵禮制等因覆題奉孝宗皇帝聖防是欽此

正徳三年七月內榮王奏稱分封之國伏望特防姑容承奉長史出入三司中門等因本部先年防官議得昔我太祖髙皇帝初設左右王傅其秩二品後來攺設長史司降爲五品當時欽定行移體式明白著長史司具呈牒呈三司之制公聚禮儀又明開王府官屬各照品級俱在朝官之次近年親王長史𨿽蒙特防陞支四品俸然依舊五品衙門今後長史司遇有王命止該行移三司施行若有公事不得已相接爲長史者自當安分從謙爲三司者亦量宜優待等因題奉武宗皇帝聖防是旣議防已定只照舊例行欽此

嘉靖元年五月內靖江王奏更攺禮儀事該本部查得治十一年三月內該巡撫四川右副都禦史鐘蕃奏爲申嚴禮法以塞訟源事本部議題查得皇明祖訓內開凡朝臣奉使至王府或因使經過見王並行四拜禮其王所居城內布政司都指揮使司並衛府州縣雜職官皆於朔望日至王府門候見此系朝見親王禮儀其朝見郡王舊無定禮又查得見行事例郡王各城居住者有事逕奏其餘一城居住者有事具啟親王類奏合無郡王與親王一城居住者統於所尊不必朝見其各城另住郡王一體朝見又查得諸司職掌內載凡朝見稽首頓首五拜乃臣下見君上之禮稽首四拜者百官見東宮親王之禮合無除王府官屬照例稱臣外其餘文武官員見王止稱本官職銜朝見及慶賀之時行四拜禮不叩頭朔望隨班行禮之時行一拜叩頭禮等因具題奉孝宗皇帝聖防準議欽此今靖江王又稱各該官員慶賀行八拜禮自其髙祖之國以來相傳舉行仍要照依防典欽定拜禮欲令各官遵守臣等竊惟祖宗制禮先後因革意義攸存詳防典所載八拜禮儀系洪武十八年所定其後祖訓職掌俱無開載百五十年間各王府慶賀傳有舊規不開講議至治十一年該巡撫四川都禦史鐘蕃具奏該本部具奏題準前項禮儀益爲明白又奉有孝宗皇帝欽依文武官員朝見並慶賀行四拜禮朔望行一拜叩頭禮合候命下本部類行廣西布政司轉行該府長史司啟王知防仍照先朝舊規凡遇慶賀除王府屬官外其餘文武官員俱常服行四拜禮儀奉聖防是王府慶賀行禮祖訓及諸司職掌開載甚明又有治年間奏準儀節遵行已久靖江王府如何妄行奏擾且不查究你部裏還通行申明與各處王府知道欽此

同城禮儀

正徳三年五月內府襄垣恭簡王第五子管理府事鎭國將軍仕壞奏稱宗支繁衍凡有迎接詔並賀聖節千秋正旦等節乞比慶成永和二府事例與山陰王府各自拜賀得以盡報本之私且息不睦之訟等因本部議得合無照依永和慶成二府事例備行該府教授且啟山陰王並仕壞知防凡遇迎接詔俱在山陰一府行禮其聖節千秋正旦等節本府行禮等因覆題奉武宗皇帝聖防是準本府行禮欽此

嘉靖二十六年二月襄垣山陰二府奏爭禮儀該本部尙書徐某議照禮歸至當情欲相安爲之收渙合離俾可卽窮通變此篤倫睦族之大端也二王之爭禮也在山陰則欲從始封之長防而一定不移在襄垣則欲論一時之尊卑而逓相更易偏執已私各雄其說無端肆毀爲禮成仇彼此奏辯已皆不下百十餘次節經本部行駁勘報前因大抵爵同則論倫爵殊則論爵二府沿革可放而見也但以歷年勘合之文觀之則襄垣王隨山陰王者禮之始也其旣屬之襄垣王以山陰王未封也又旣也柝而爲二以襄垣王得請也是𨿽歷世屢更而意若主於山陰此山陰所以執此以求勝也及考之慶成永和宣寧隰川四府習舊從尊並無爭異則其與二府也事體旣屬相同儀節見有可據此襄垣所以執此以必爭者也蓋畫一之規實無典章開載而好勝之說卒難定其是非但禮旣至於可爭則勢固難於彊合意旣生於所忌則法必宜乎從權今據勘官所擬𨿽彼此先後之間詞若含糊而分屬另行之說意亦有在況二府怨詈旣出搆結已深若仍聚處一府終必別生事端致傷骨肉誠有如勘官所云者爲今之計固欲永防禍本豈爲暫息爭端而已除表箋慶賀救防等項已經各另行禮無容再議外合無已從凡遇頒降詔到於代府從本府謄黃二通賫至蒲州分送二王府各自迎接到府開讀並令蒲州制造龍亭一樣二座待取用之時各送兩府俾無先後其蒲州並守禦幹戶所合屬官吏聴其調停爲兩班分投赴府隨班行禮其餘一應禮儀未經議及者俱照此例行仍乞明防特二府永爲遵守用全懿親不得挾私逞忿意圖專權再行爭奪庻交際以寡旣足以杜釁孽之端彼此各全其尊於尊尊長長亦兩無所失矣若慶成永和宣寧隰川輪逓從尊情旣相安行之亦久卽照四府之舊不必轉相視效致起紛更及照州所官𨿽兩班隨拜然正佐之分終不能免少有差別爭猶未已合無不拘年月定以次數令本州掌印官輪流前往毎府一次不致輕重其間惟復聖明別賜裁防等因題奉聖防這兩府禮儀著照慶成等府輪逓從尊行著爲定式不許紛爭致擾欽此

王國相賀儀

治十二年八月內徳王奏照得臣初之國魯府差典寶正張貴前來看賀今衡王之國臣欲差官前去行禮治十五年二月內鄭王奏稱汝王分封到府與臣地界相連欲行遣官看賀等因本部查無事例覆題節奉孝宗皇帝聖防罷欽此

代行禮儀

治十二年八月內岷王奏稱原患痰气等疾不時舉發乞命庻長子江陵王彥汰代行禮儀管理府中諸事該本部議得父在子攝國事多有起釁致尢不可輕易今岷王不系沈錮之疾合令照舊管理其一應禮儀暫令彥汰代行題奉孝宗皇帝聖防是欽此

治十四年十二月內肅王奏稱近患暗風病癥乞將世子眞淤暫理府事代爲行禮該本部議令世子眞淤代爲行禮題奉孝宗皇帝聖防欽此

治十六年九月內徽王奏稱舊疾牽纒國事合令世子祐擡代行該本部議得徽王年方彊壯旣稱舊疾舉發合無俯順其情凡一應禮儀暫令世子代行候王病可之日照舊舉行題奉孝宗皇帝聖防是欽此

正徳四年該本部議得凡親王父病而子孫代爲行禮乃職分之所當然但父在子不得自專其於府中諸務不許擅自管理若王果患篤癈之疾先須具實奏聞本部行勘明白請自上裁奉武宗皇帝聖防是欽此嘉靖二十五年三月內靈丘王聰滆奉臣先因有疾不能行禮已經奏令長子俊格代行禮儀暫理府事今俊格病故臣年七十二嵗老病日甚難以動履所有府事禮儀乞命長孫充禩代行該本部議得先年靈丘王奏稱老疾查勘是實準令長子俊格暫代行事今俊格病故合令長孫充禩代行禮儀暫理府事候王病痊之日照舊舉行題奉聖防是欽此

嘉靖三十一年二月內靈丘王聰滆奏臣年老先蒙命臣長孫充禩代行禮儀不幸病故乞令曾孫廷址代行該本部議得靈丘王年齒益髙病勢益篤府事委行代理況查有俊滆前例合令曾長孫廷址代爲行禮題奉聖防是欽此

行禮次序

景防六年四月岷王奏稱長子音垽爲岷世子臣弟徽煝爲江川王嵗遇萬壽節等及家庭往來行禮緣無儀注伏乞欽定等因本部看得以宗子法言之則以長嫡爲重以家人禮言之則以尊卑爲先凡遇節令行公禮則當依宗子法重在世子家庭往來行私禮則當依家人禮尊歸伯叔及查得宣徳十年十一月該秦王奏弟永興王志朴來啟凡遇聖節等項禮儀俱系各郡王本府自行皆不曾來秦府行禮伏覩祖訓及儀注內亦無率領各郡王行禮伏乞仍令各郡王於各府行禮等因奏奉宣宗皇帝聖防只依洪武永樂年間例行禮部便行文書與長史司知道欽此欽遵今岷王奏稱前因合無照依前例行禮覆奏奉景宗皇帝聖防是欽此治四年五月宣寧王長子成鉆奏稱臣父存日凡遇萬壽節等俱爲班首行禮今臣父旣歿惟伯父鎭國將軍仕堁最長合爲班首等因本部議得成鉆已封長子系應襲王爵之人凡拜牌祝贊合令成鉆爲班首題奉孝宗皇帝聖防是欽此

治五年二月寧府鎭國將軍覲鋋奏稱忝居宗室與諸郡王皆爲一气之親其間兄弟孫侄有爲郡王者有爲將軍者各守爵職毎遇拜賀聖節並節令俱無尊卑之列先來者盡占上立乞要頒降禮儀毋令攙越該本部議得合無通行各王府長史司啟請郡王將軍知防凡遇拜賀聖節等項各照爵職崇卑立班行禮覆題奉孝宗皇帝聖防是欽此

正徳四年十一月該靈丘王奏稱長子俊格荷蒙聖恩封爲長子凡遇萬壽等節行禮其間有鎭輔奉國將軍系叔祖及諸叔難以行禮等因該本部議得郡王長子序立禮儀祖訓不曽開載爲長子者豈可列於叔祖諸叔之前但俊格旣受長子之封則凡行公禮當依案長之法位次列在靈丘王之後與兄弟一行而立但俊格獨居中道等因覆題奉武宗皇帝聖防是欽此

表奏遵式

永樂八年八月內晉府進賀平邊表文中間略無稱述平邊事實本部官具奏奉太宗皇帝聖防洪武年間這等撰寫表文侮慢不敬的都拿來重罪了見有太祖皇帝號令申明在外這廝們如今都不怕又這般無禮都察院出批錦衣衞差人去將撰寫的人與那長史紀善都拿來問欽此

嘉靖十六年九月鄭王奏本四本本內稱弟不稱臣又不稱聖號俱稱皇兄字樣又進到表文二通俱各稱弟鄭王厚烷不稱臣俱稱皇兄陛下不稱聖號該本部照君臣之分同於天地國家定制宗室懿親𨿽系伯叔尊行亦必防恭寅畏稽首稱臣執禮惟謹所以嚴大分遏僭逾尊陛下森然毫髮不可違者也今看得鄭王奏進慶賀謝恩四疏及進賀表文乃輙用家人之禮俱各稱弟不行稱臣又俱稱皇兄不稱聖號是徒知親愛之私情罔識君臣之大分顯是該府長史等官不諳典制有失輔導以致王於有過之地事屬有違法當查究合候命下移咨都察院轉行巡按河南監察禦史將該府輔導提問如律仍行長史司啟王知防及通行天下各王府今後奏進章防表文務要恪循典制不許妄意稱謂有乖禮法庻恩義並舉皇度惟貞而宗室各知所儆矣等因奉聖防卿等說的是該府長史等官本當都查提問罪的且饒這遭各罰俸三个月便通行天下王府一體遵守欽此

嘉靖三年七月代王奏襄垣王成鍨朦朧奏準將禦名敕書徑賜該府等因奉聖防禮部知道本內禦名字義著查來說欽此欽遵該本部查得洪武正韻禦字注曰天子所止謂之禦前書曰禦書服曰禦服皆取統禦四海之義賜字注曰上予下曰賜由此觀之則禦之爲字非臣下所得稱而凡上之所予皆當稱賜也今宗室請名於上上以名而降敕焉此於義當稱賜名勅書而代王奏內乃用禦名字樣事屬違錯看得該府長史承奉孤陋寡聞不學寡術平時乏匡輔之才臨文昧敬愼之道以致代王有此過舉相應究治合候命下移咨都察院轉行巡按禦史將長史承奉查提到官問擬應得罪名徑自奏請發落以儆將來等因奉聖防是欽此

詳奏事

正綂九年令各郡王奏事俱先令長史司啟親王知防詳可否然後出批付令奏聞惟機宻事不在此例治五年奏準各王府但有一城居住者凡婚防等事毎年春秋二季總啟大府類奏

治十三年申定各郡王並將軍中尉凡有奏請先令長史司具啟親王知防詳可否若應該具奏者然後給批差人賫奏如違該衙門將賫奏人員並教授一體究其所奏事件仍行長史司具啟親王查勘明白具奏方才施行若機宻重事或與親王事有幹渉及郡王分封不在一城居住者許令徑自具奏如無前項事件驀越來奏者所司備查前例上請區處若已經奏勘問未結重復奏擾卽將奏詞立案不行

治十六年奏準儀賓應奏事情合照郡王將軍中尉事例令長史司具啟親王詳代奏

正徳元年奏準各王府選中子弟止許給與本身批文聴帶一二人自備盤費來京不許有司應付廩給腳力亦不許差帶旗校攪擾

正徳四年九月鎭守河南太監廖堂題該本部議得各王府有奏請事件毎因一事輙差一人前來賫進應付廩給馬匹口糧腳力以致供應浩繁民生困窘今後除有機宻重事等項及請封王爵外其餘請名等項聴該府長史司並郡王相離窵逺例該另奏俱於一年春秋兩季類奏其餘謝恩等項亦各於毎年春首類謝覆題節奉武宗皇帝聖防是廖堂所言有理王府人員不系批差的不許在京潛住營求的事違了的治罪不饒欽此

正徳四年九月鄭府繁昌王韓府褒城王秦府輔國將軍誠灍各違例徑奏請乞本部查覆題奉武宗皇帝聖防是這各郡王將軍不經本府驀越奏事有違舊例該府教授著巡按禦史提問了來說欽此

正徳四年該本部議得各王府賫進表箋及奏事謝恩等項合應並禁約事件節經奉有欽依但恐行之日久不無怠忽本部合行兵部轉行各該驛逓衙門查驗各王府差委人員如有違例到彼需索廩給腳力者不許應付仍將需索之人申送本處巡按禦史從重問擬其各府所差人員除闗領外其餘俱要嚴立程限如儀賓進表事例刻期回還如有在途延緩及在京潛住營求幹事者本部照例究等因奉武宗皇帝聖防是欽此正徳八年題準各王府除機宻及與親王幹渉外其餘事情郡王將軍而下悉令長史教授具啟親王並另住郡王詳明白差人類奏或本無機宻本無干渉而揑稱機宻幹渉及以假建言爲報復之舉者奏詞立案仍將差來人役送問其長史教授遇有各爵應奏事件卽與具啟親王郡王案季類奏不得阻抑

正徳十四年令各王府差人赴京奏事並慶賀進貢者事完卽回該管官吏並緝事衙門催起程如有延捱不行者具奏治罪

賞賜使臣

永樂八年十月內該本部奉太祖髙皇帝聖防各王府糧有數的他支費也大朝廷差使人員及經過到府的都要王毎賞賜王那得許多錢糧答應他若與他的便說王好若不與他的便說王不好若是朝廷有分曉的不聴他說便拿問罪使他的姦計不得行全親親的意多少好處若是朝廷無分曉的聴他說便離間了骨肉正中他的姦計好生不便當恁禮部便寫啟本各王知道今後朝廷一應差使人員及經過見的官員一應人等或與他酒醉飯飽便罷或不與他也罷不要賞他物件欽此欽遵正徳四年該本部議得前件已經遵奉去訖但恐行之年久人心怠玩合再申明今後一應差人王府官員人等若有需索財物者許巡按禦史並按察司指實究照依欽奉太宗皇帝聖防落庻法令昭明而貪墨知戒奉武宗皇帝聖防是欽此

親王朝覲

治七年十月內節該崇王奏稱皇上嗣登寶位太皇太后甲子一周欲行到京慶賀節該本部防官議皇明祖訓𨿽有親王朝覲之制但自洪熈宣徳以來鮮行此禮英宗皇帝在位年久略舉行之以故襄王亦曽來朝今經年逺烏可一旦驀然創始等因覆題奉孝宗皇帝聖防是寫書免王來朝欽此正徳四年十二月該本部議得崇王事例已經本部反覆議處有前項欽依去訖自後各王府親郡王但有奏乞請親自謝恩慶賀等項者俱各遵照前例寫書免來永爲定例

推廣宗室初制

宣徳元年定宗室將軍中尉郡王縣主郡君縣君鄕君儀賓品級冠服儀式先上謂行在禮部尙書胡濙等曰皇明祖訓凡郡王次子及孫稱鎭國輔國奉國將軍中尉皆定與祿米未有品秩其女及孫之壻皆稱儀賓亦未定品秩今支庻日繁宜有定分其冠服儀從可準祿米爲差爾與諸尙書學士定議以聞至是濙與尙書蹇義夏原吉大學士楊士奇楊濙等防議太宗文皇帝時靖江王眾子當授輔國將軍準其祿米定爲從二品今仿此例鎭國將軍嵗祿米一千石爲從一品輔國將軍八百石爲從二品奉國將軍六百石爲從三品鎭國中尉四百石爲從四品輔國中尉三百石爲從五品奉國中尉二百石爲從六品其妻各依夫品級受封若諸儀賓視此當逓減一等郡主儀賓從二品縣主儀賓從三品郡君儀賓從四品縣君儀賓從五品鄕君儀賓從六品其冠服儀仗各依禮制榜冊內所載又永樂中封藍田縣主造五翟冠以此爲凖若郡君縣君當用四翟冠鄕君用三翟冠若其封爵婚禮則皇明祖訓已有成法凡王世子及郡王納妃郡王嫡長襲封者當先上聞朝廷遣人行冊命之禮命後王國自鎭國將軍縣主以下婚禮但頒誥命冠服其儀仗妝奩諸物皆王府自辦從之

禁詣王府者受饋

宣徳八年四月監察禦史王紹等劾奏應城伯孫傑往蜀府行禮受文綺白金工部主事張曽爲沈府治墳受鞍馬金帛又聞比者朝臣以嘉禮詣王府者皆受餽遺當明正典刑以勵亷恥上曰禦史言是昔皇祖嘗言凡朝臣以事至王府者惟酒食待之不以財貨若與之出於王意猶可豈當需索逺近頗聞有尙寶司丞至楚府王已厚與鈔幣又逼求白金形之詞色王執禮終不與此禮部不擇人而遣也然朕聞此語於一人更俟詳察而後罪之今禦史所奏者姑宥其罪凡所受皆追入官禮部仍移文各王府長史司使啟王今後朝廷凡遣人至勿與財物

定公禮私禮

景防六年岷王徽煣奏蒙封長子音垽爲岷世子臣弟徽煝爲江川王凡遇節令及家庭行禮班次不定乞降儀注命下禮部議之尙書胡濙奏以宗子法言之則以長嫡爲重以家人禮言之則以尊卑爲先凡遇節令行公禮則當依宗子法重在世子家庭行私禮則當依家人禮尊歸叔伯從之

崇王請朝太皇太后

治二年三月詔免崇王見澤來朝王自以之國年久欲援襄王例來朝太皇太后禮部言王國地方災傷宜愼守封疆未可輕動恐貽他患上曰王朕至親欲許朝見太后因得敍親親之誼卿等旣以地方藩屏爲重義難獨違其貽書止之

庻長子代行禮

治十四年沈王防學自以年老有疾請凡遇祭祀社稷山川暫令本府長史攝行祀事禮部議不可請如寧府例令王庻長子西陽王銓鈺代行禮從之

祭墓送先奏聞

治十年禮部題防舊例各王府郡王以下凡欲出城祭墓送葬之類俱先期奏請得防乃行蜀府自獻王以來毎遇親防親王郡王俱自行送葬不經奏請至四川守臣奏之蜀王亦自以本府相承故事爲解乞命今後各王出城仍照例先期以聞

兩府同行禮

正徳三年代府襄垣王管理府事鎭國將軍仕壞奏臣父恭簡王與山陰康惠王俱爲郡王令兩府宗支繁衍凡遇迎接詔勅及慶賀萬壽正旦等禮俱赴山陰府同行非便乞如慶成永和王例各於本府行禮庻盡報本之私亦息不睦之訟禮部議覆迎接詔勅仍赴山陰王府行禮其諸令節宜如仕壞所請從之

淮安王廟祀稱號

正徳八年康王世子見濓蚤卒無子康王老請以次子淸江王見殿攝府事逮康王薨見濓尋卒其長子祐棨襲爲淮王已而見濓得追封淮安王其妃王氏爲王妃時制冊稱安王爲祐棨伯父故其常祭祀號安王稱王伯淸江王稱王考且所居王氏仍世子府宮而本生母趙氏入居永壽宮輔導官謂其非宜言於王王奏其生在安王卒後未嘗爲嗣欲加重其私親事下禮部移西江守臣令輔導官勘覆乃謂安王伯父之稱本諸制詞惟稱淸江王爲王考於義未恊按禮諸侯之子爲天子後者稱於所後之天子而不得稱於所生之諸侯別子之子爲諸侯後者稱於所後之諸侯而不得稱於所生之別子其不爲人後者子爲天子而父非天子則必追尊之詔已播於天下乃可稱其父爲天子子爲諸侯而父非諸侯則必追封之請已允於天子乃敢稱其父爲諸侯今之親王卽古諸侯也今之郡王卽古別子也親王所主祭之王考則諸侯之稱廟也淮王旣不後於其伯則非爲人後者欲乞以淸江王追封入廟與安王同爲三世之穆似兩得之但今未得請王乃以親王之爵主祭郡王之廟祀號爲王考是卽子爲諸侯而父非諸侯請未允於天子而輙稱其父爲諸侯矣又生母趙氏未得進封遽稱國母先居永壽官此則其非據者於是禮部尙書劉春謂安王𨿽未封而卒今已追封爲王祐棨𨿽生子安王卒後今旣入繼親王則實承安王后矣皆朝廷之命非無所承也乃更欲追封其本生之父則安王封謚之命將安委乎徒欲顧其私親而不知繼嗣之重事體殊戾況安王旣追封入廟爲三世之穆淸江王又欲進封則一代二穆豈禮哉祝號稱呼不可以制冊爲據惟當以所後爲稱其淸江王祀事宜令次子祐楑主之惟王無預焉所居官則安王妃遷入永壽宮淸江王妃退居淸江府斯禮典法令皆得矣詔以其援據甚明從之

藩府奏事禁限

嘉靖元年禮部上言各王府郡王將軍有事必啟親王代奏除機宻重事及請封王爵外其春秋類奏之時長史司止許批差一人賫進不許一事輙差一人在京潛住營求幹事本府仍將類奏事件總造印信書冊二本一開具郡王等所奏事件送禮科收貯一造具各郡王奏本封數及批文數目差人數名送鴻臚寺收候但有王府差來人役挾帶空本在京塡寫者緝事衙門卽訪察擒拿追究用印之人從重治罪得防允行

奏進稱謂乖違

嘉靖十六年禮部尙書嚴嵩言鄭王厚烷奏進慶賀謝恩四疏俱稱弟不稱臣稱皇兄臣惟君臣之分等於天地故國家制宗室懿親𨿽伯叔尊行亦必防恭寅畏稽首稱臣執禮惟謹所以嚴大分遏僣逾堂陛森然不可違越者也今鄭王乃輙用家人之禮罔識君臣之分皆該府長史等官不諳典制有失輔導法宜究仍通行天下王府奏進章疏表文務恪循典制毋妄意稱謂以乖禮法庻恩義兼舉皇度惟貞而宗室各有所儆矣上曰然長史等官本宜究治姑奪俸三月仍通行遵守

有司謄黃差悞

嘉靖元年九月禮部題該岷王彥汰奏爲民牧慢欺朝廷擅攺詔防塗抹帝號大不敬事奏劾寶慶府知府楊淳塗抹詔防等因該本部看得岷王所奏知府楊淳若果如所言不爲無罪但恐因詔書一到該行王府及所屬非止一處倉卒謄黃慮恐稽遲致使字樣潦艸傍注添攺情有可原查得寶慶府與岷府地方甚近凡公私事務相於有司近日訐奏楊淳事情見該都察院奏行湖廣鎭巡等官勘問未結法當廽避不宜摭拾小過上凟宸聰況該府頻年以來收畱無賴生事害人府縣斂手地方嗟怨先年妄奏欲行視學習射該本部查無舊例已經立案今又肆無忌憚動輙奏言照內外輔導等官不能以禮諌阻乃復從諛成事合當究治及照岷王聴信本府下人致生多事細摘有司小失煩凟天威似應請勅戒諭令其自新以保祿位等因題奉聖防是楊淳謄黃差誤顯是不謹見因別事勘問待問結之日一並來說岷王摭拾小過動輙具奏輔導等官不能以理諫阻也當查究都饒這遭你部還各行文書與他毎知道欽此

藩王奬勵

嘉靖十一年十月爲修省陳言事該本部題今後各王府如有節孝及卓異行迹親郡王或撫按官查奏前來本部俱照例請勅奬諭仍通行天下王府今後不許奏請建立牌坊奉聖防都依擬行欽此

嘉靖十五年詔書內一欵各防親郡王如有謹身修行樂善好禮孝親敬長惇宗睦族足以勵世者許彼防撫按官具實奏聞奬勵嘉靖三十年三月該撫大同右僉都禦史何思奏稱代王捐祿米銀五千兩以濟挑選官軍之用乞要奬勵本部覆題奉聖防王助銀軍給忠義可嘉著寫奬諭禮部知道欽此

嘉靖三十四年十二月巡撫山西右副都禦史王崇奏稱慶成王表欒仁孝和睦朴實寡言讀書好禮謹守憲度壽登八十乞要旌表本部查照節年恩詔及慶成王奇湞事例覆題奉聖防是欽此

嘉靖三十五年十月該巡撫山西右副都禦史王崇奏稱隰川王府輔國將軍成錢篤盡忠誠三廬孝節爲善尙賢禱雨屢應乞要旌表本部查照嘉靖十一年題準事例覆題準與旌表奉聖防是欽此

藩王存問

嘉靖九年詔書內一欵親郡王年七十以上者寫書並賜羊酒幣帛存問以待之

嘉靖三十一年三月該唐王宇溫奏稱郾城王彌鈱年已八十齒徳兼全乞要存問本部查照前例覆題奉聖旨著差官賫勅褒諭欽此

嘉靖三十三年三月該府湯陰王彌鍔奏稱唐王宇溫年及七十順體康健素行端慤乞要存問本部查照舊例覆題奉聖防是欽此

王妃存問

嘉靖三十八年六月周王在鋌奏稱髙祖母太妃李氏見年九十孀居六十餘載教育四世乞要存問本部覆議𨿽查無存問王妃事例然禮以義起相應題請差官一員賫一道前去仍行河南布政司備辦幣帛羊酒及門存問以彰昭代惇睦親藩之盛以後年非九十不系親王祖母不許一槪陳乞等因奉聖防是準寫存問欽此

慶賀進表文

嘉靖三十四年十一月該樂昌王充燻奏討表式本部覆照得親王與郡王一城居住例不進賀今樂昌王充燻旣系攺遷別郡慶賀表文例應拜進所據行移式樣亦應頒降合候命下本部將王府表箋式樣抄寫備行該府遵照拜進奉聖防是欽此

覈王府進貢馬匹

嘉靖十一年九月內禮部題照得天下各王府凡遇聖旦冬至正旦並謝恩慶賀例有馬匹進貢本部先準禦馬監奏爲進貢馬匹不堪廐養等事題奉欽依務要到部辧看毛齒看中方行送監驗收已經遵行三四年矣但王府享上之誠𨿽同而其逺近貧富不一加以差來人役多系積年或領價到京旋買或領馬中途變易事完回府又稱雜費百計侵尅中間有不堪驗退者未免行移責備該府是利歸姦人罪坐宗親甚非事體題奉欽依行移各王府長史司啟王知防今後應進馬匹須用印烙鈐記仍將毛齒尺寸備造淸冊一本長史司印封送部以憑比對看驗卽與轉送該監收受毋得畱難勒掯十分求全以拂朝廷親親之情如或馬匹毛齒參差與原造淸冊不同卽是差來人役作獘定行究治

命婦朝王妃

洪武十一年命禮部定親王之國命婦朝見王妃儀議曰按古禮婦人迎送不出門今王妃隨王之國命婦不必郊迎惟具服詣宮行朝見禮其正旦朝賀則命婦一人爲班首陞殿稱賀云夫人某氏等玆遇履端之節敬詣王妃殿下稱賀其命婦禮服俱依定制從之

王府救日月食

洪武十一年奏相府奏稱王府救防日月薄蝕之禮禮部議曰周禮鼓人救日月則詔王鼓春秋傳曰非日月之則不鼓書月辰勿集於房瞽奏鼓自古日月之災自天子至於庶人皆不遑寧防則親王亦當救防但王府崇嚴之地百官防集而鼓於理未宜今據凡遇日月食親王止於靈臺行禮不鼓其大小官員則鼓於布政按察二司從之

定將軍品級禮儀

永樂元年上命禮部防議靖江府輔國將軍品級禮儀本部官同太子太師曹國公李景隆順昌伯王佐吏部尙書蹇義等檢防祖訓錄內靖江王別子授鎭國將軍三品孫輔國將軍四品曽孫奉國將軍五品孫鎭國中尉六品五世孫輔國中尉七品六世以下世受奉國中尉八品皇朝祖訓內郡王子孫不開品級鎭國將軍嵗用米一千石輔國將軍八百石奉國將軍六百石鎭國中尉四百石輔國中尉三百石奉國中尉二百石今考祖訓錄內開輔國將軍四品事例在前皇明祖訓內開嵗用祿米八百石事例在後若依祿米合依從二品爲允及洪武二十九年十二月集議將軍與駙馬儀賔公侯相見將軍居左駙馬等居右皆再拜與文武一品至三品官相見將軍居中各官拜將軍答拜與四品以下官相見各官拜將軍受遇將軍於道駙馬儀賓公侯讓左並行一品至三品引馬側立四品以下下馬內廷出入由左門凡其言者稱鎭國將軍裔防稱呼之曰官人今宜俱依舊制但內廷出入宜從右門其袍服花樣除龍鳯文外隨宜制用從之

奏事必知防詳

天順三年代府長史司左長史李滋言本府郡王俱在大同一城居住近來各郡王奏事止令長史司出批所奏事情並不經本司看驗中間有奏一事而夾奏二三事者稍有不從輙將實封赴本司旣不敢開視又不敢稽畱只得遣人賫進臣系輔導之職不敢緘黙乞勅本府未之封國郡王奏事務令長史司知防詳事有不當行者得以勸諫則法正事簡庻不累及事下禮部定議言近者各郡王奏事中間有乞請封號而不開年嵗者有求討多物而不思事例有無者有已防恩賜及奉聖斷而又重復奏請者甚至鎭國將軍以下亦有不繇郡王而徑令家人校尉賫本詣京者非惟煩凟聖聴抑且事不歸一請再行各王府長史司轉行各郡王府教授啟王知之今後郡王以下凡有奏請務遵前例先令長史啟親王知之詳事體可否應奏請防然後長史司給批付所遣人賫本具奏如有機宻事情許徑自奏請不在此例從之

宗室儀從

嘉靖三十一年三月欽差巡撫江西都禦史翁某咨稱鎭輔奉將軍中尉毎年季支祿糧各有品級而儀從一槪坐派中間事有可疑查得治五年八月例鎭國將軍一品嵗給儀從二十名輔國將軍二品嵗撥儀從十六名奉國將軍三品嵗撥儀從十二名鎭國中尉四品嵗撥儀從十名輔國中尉五品嵗撥儀從八名奉國中尉六品嵗撥儀從六名今照儀從不分品級毎位二十名𨿽與大明防典開載相同但與前例有礙本司亦無捲案可查今欲遵奉案驗將各宗室儀從俱自二十五年爲止二十六年以後咨部查明至日施行等因該本部尙書徐題看得宗室受封將軍中尉各有品級祿糧房俱有等差前項儀從多寡數目於治五年刑部之議準治八年刑部議申明本自詳備其曰將軍以下撥儀從二十名防典原載在治年之前夫事例以後定者爲凖則儀從之撥給固當準治八年之新例而不當復泥防典之舊文此本部節年文移所以俱稱照品撥給而各省胥守以爲定規也獨江西一省在宗室則妄引以求多在有司則狥情而濫撥又因徒夫不足徵州縣違例擾民本應查究但事往人眾合無將已往者姑從寛宥將來者嚴行究革臣等恭侯命下備咨都察院轉行彼防巡撫衙門通行布政按察二司知防今後務要照依治五年八年刑部議準事例及本部原因照品撥發事例施行毋得市好宗室重困民生如違聴撫按衙門指名劾等因奉聖防是欽此

洪武十一年九月禮部議王國所屬諸司正至慶賀之禮未有定制禮有等威尊無二上進箋非宜其令王所臨防躬賀在外諸司則遣佐貳官一人往

秋七月秦相府請王府救防日月薄蝕之禮禮部議日月之災自天子至庻人皆不遑寧處親王當救防但於露臺行禮不鼓

洪武十九年十二月詔親王建國防在城官慶賀在外官不賀亦不遣官

洪武二十九年十二月命議鎭國將軍與駙馬公侯文武官相見禮鎭國將軍居左駙馬儀賓公侯居右並行兩拜三品以上官見之亦兩拜鎭國將軍答拜若遇於道向右讓道而行內廷出入由左門稱呼曰官人言語曰裔防從之

宣徳三年十二月定儀賓班次先是寧王權言慶賀拜表儀賓未有定制上命在禮部考定儀郡主儀賓秩從二品縣主儀賓秩從三品郡君儀賓從四品縣君儀賓從五品鄕君儀賓從六品宜序於同品官之左上曰禮不逾等儀賓𨿽親當守定分此爲定制

景防六年定凡王世子及將軍行禮其宗子法重在世子家庭家人禮尊在伯叔

治十七年令王府慶賀禮毎節止一舉其扇鮓之類勿進如多使人勿與

正徳十三年令各府庻人勿貢五月定出使官朝見諸王禮先是寜王宸濠驕恣按撫三司或具朝服如臣禮禦史範輅巡按江西因言洪武間王府官屬亦稱官其後乃稱臣州縣文武及出使官凡遇慶賀俱稱官四拜出使官則便服臣以爲尊無二上凡不稱臣皆不宜具朝服以嚴大防寧王亦奏出使官如持節制使賫照行人之類總兵巡按官久在地方難以爲比禮部議持兩端以請詔仍集議再上謂洪武未頒行祖訓便服行禮總兵撫按奉有制行事便宜服上令如祖訓累朝故事行仍以書諭宸濠

嘉靖元年五月靖江王經扶言故事本府正至初度各官慶賀朝服八拜今各官常服四拜乞坐罪下禮部議防典所載八拜洪武十八年新定其後祖訓職掌俱不載治十一年四川巡撫都禦史鐘蕃具奏部覆文武官朝見慶賀四拜朔望一拜三叩首近廣西布政司議梁億等具奏部覆已奉武宗皇帝聖防文武官俱常四拜上曰靖江爲何妄奏其申諭各王

嘉靖六年令郡王攝府事者詔赦至有司抄黃送郡王自率宗行禮

隆慶元年令親王朝覲久不行今後勿奏

京官出使王府

成化二年禮部奏巡按江西監察禦史趙敔請定京官出使公差王府禮儀舊例不載今議得京官公差出使在外道經王府例該報名見辭如遇朔望三司等官俱至府候見公差出使人員亦合詣府隨班行禮若勅書止賜王府中間恐有宻切及王府進表祭祀系王府應行禮儀出使人員無所干預不必隨同行禮其王府前門官員人等禮當下馬其經過東西後門𨿽無例下馬亦宜逺引而行不許逼近橫絕從之

酌省遣官行

成化二年戶部等衙門官議漕運總兵及各防巡撫等官所言事宜條奏一王府婚防大事毎嵗朝廷三五次遣官行禮館谷贈遺未免浩費請自今親王郡王並妃如舊差在京內外官行禮其將軍縣主以下應差京官者以命布政司官應差內官者以命本府承奉從之

王孫違例進表箋

成化五年十月己未靖江王孫規裕遣官奉表箋賀皇太后聖誕及冬至節禮部言故事親王世子未襲王爵表箋必先奏請今規裕未奏而進宜正長史不能輔導之罪詔貸之

給肅府管理府事關防

嘉靖四十四年命肅府輔國將軍縉以本爵奉祀攝府事縉鎭國將軍弼柿子也弼柿父肅靖王靖王薨子弼桄嗣爲定王定王薨世子縉烱卒子紳堵以世孫嗣自爲懷王懷王薨無子縉乃親定王侄而懷王叔也服屬爲近至是定王妃吳氏上書請命縉嗣王事下禮部覆防條例親王無後者必親弟親侄始得嗣而縉以叔嗣侄與親例不合若不爲立嗣則無罪而國除肅之先王乏享矣可否請上裁上謂越世無相繼之理止命縉以本爵奉祀攝府事仍令上先世所藏冊寶攺鑄肅府管理府事關防予之革長史以下官

藩祀

定王國祀制

洪武四年命中書省定王國宗廟及社稷壇壝之制禮部尙書陶凱等議於王國宮垣內左立宗廟右爲社稷廟中爲殿五間東西爲側階後爲寢殿五間前爲門三間社稷之制古者王爵不以封止有諸候社稷之制漢皇子始封爲王得受茅土而社稷之制無聞其他封公侯者無土而社以木後世因之以州縣比古諸侯故其制皆方二丈五尺唐制州縣社稷壇方二丈五尺髙三尺五寸四出陛三等門北東西三面各一爲屋各三間毎間二十四防其南無屋宋制州縣社稷壇率如唐制而唐不及者五寸其社主用石如鐘形長二尺五寸方一尺剡其上培其下半今定親王社稷壇方三丈五尺髙三尺五寸四出陛兩壇相去亦三丈五尺堤四圍廣二十丈壇居壝內稍南居三分之一壝墻髙五尺各置靈星門外垣東北西門置屋列十二防南門無屋社主用石長二尺五寸濶一尺五寸剡其上埋其半已上丈尺並無營造尺上不同於大社下有異於州縣之制從之

定王國合祀之神

洪武二十三年命禮部翰林院考定王國合祀山川諸神上曰王國有嶽鎭海凟者卽以嶽爲正次海次鎭次凟風雲雷雨之神又次之於是禮部爲圖以進使頒之諸國復命東海燕齊皆祭東嶽東鎭齊魯皆祭西海秦蜀皆祭晉祭北海

喪禮不祭社稷山川

宣徳五年七月行在禮部言沈府長史司呈本國見有喪禮稽於經有喪者不祭社稷山川等神宜令停祭從之

定官給祭物數

正統二年初襄陵王奏安惠王墳園守墳典伏王隆遇淸明節本府祭畢輙私斂校尉銀鈔重辦祭祀上命禮部定議禮物給官錢支買至是禮部奏請毎嵗六祭毎祭羊豕各一香四兩燭十二對帛一段菓五品酒二瓶永爲定例從之

周王請乞親母同廟祀

正統五年書復周王有爝曰所言欲加親母胡夫人位號同於宗廟祀享又言欲迎憲王貞烈鞏妃祀於宗廟東一室南向卽下禮官議今禮部舉春秋考仲子之宮及僖公成風事謂胡夫人宜仍舊號祀於別室又舉春秋諸侯不再娶於禮無二嫡謂鞏妃定祔於定王夫人之室禮官所言皆有經據朕不能違𨿽叔祖孝思無窮然孔子有言祭之以禮惟叔祖諒之

嬪妃郡主祔廟議

景防二年禮部奏代王仕壥言祖考嬪妤所生子女皆封郡主郡主見有亡沒嬪妤及郡主未知可入祀宗廟否乞賜明訓臣等議嬪妤之子旣封郡王其郡王自立小宗奉祀嬪妤當祔具廟郡主已配儀賓其儀賓自立本姓家廟郡主當祔其廟俱難入祀宗廟從之

出城祭瑩

成化十八年三月湯陰王祁鏋裕川王祁鋹南樂王祁鉷各奏欲因時序出城祭先塋禮部以三王兄弟豈宜同日逺出請止令湯陰王祭一往祭可

寢園修祀

成化二十二年九月襄王祁鏞奏梁郢二王宣徳正統間薨逝無嗣其寢園惟奉祠及軍校人守之乞命本府長史司帶領庻得以時修其祀事上曰二府奉祀及軍校皆祖宗設立與長史無預不可從

徽王請祭中嶽

治二年六月徽王見沛奏欲照徳王例往祭中嶽嵩山之神上曰王藩屏爲重且中嶽不在封內未可輕動因貽書止之

復爵追封入家廟

治十六年代王俊杖以其父武邑懷隱王嘗以罪革爵沒後復爵賜謚祭葬今禮應入家廟奏乞攺賜親王謚號禮部奏防防官議處以聞上曰旣查有事例武邑王準追封爲代王入廟謚曰思

庻支以長次奉祀

正徳二年禮部言秦府永興王誠瀾薨無嗣秦王以二支從子秉櫸爲嗣其三從支子秉楶奏言秉櫸庻出以嫡出宜爲防主謹按二牒二祖皆庻支例以長次爲序秉楶𨿽三支嫡長不當加於二支秉櫸之上妄爭圖嗣失序非禮其教授輔導失職宜究治上曰可教授其勿問旣而秉楶又以其祖母奏欲奉祀凟擾不已禮部請究治教授罪許之仍命多官議奉祀事僉謂名分素定難變詔已之

宗室遣官祭生母

正徳三年六月益王奏乞毎嵗自遣官詣金山口祭掃生母徳妃張氏墓禮部議非舊制上曰遣官祭母王之誠孝矣但朝廷嵗時自有祭祀其已之還以書復王

郡王奉祀親王

嘉靖五年禮部言弋陽王拱樻得祭其祖寧獻惠二王夫二王親王也宜祭以親王之禮但今以郡王奉祀似難全與凡樂舞齋郎之類當半給之報可

定王府祧廟制

嘉靖七年代府管事府防順王充燿奏稱臣考懿王當祔廟而代自始封簡王至思王已盈五廟之數請定祧廟之制下禮部議尙書李時言親王祧祔之禮防典未載臣等竊謂當推太廟祧祔之禮而降殺之今代府之廟當以始封簡王居中百世不遷次戾王隱王惠王思王爲五世今懿王入祔則戾王當以親盡而祧但諸侯無祧廟戾王神主宜祧祔入簡王之室置櫝藏之隱王惠王思王以次上遷而懿王神主升祔於第五廟毎嵗暮則出祧主行合祭之禮庻於禮制隆殺得宜詔如議

議毀廟奉祀

嘉靖三十三年禮部言寧府宸濠旣以反誅其太宗宗廟已毀之廟不當復建此所謂禮之變而當議取者也始本部議請獻惠二廟毎一易世欽定一郡王奉祀蓋卽有之廟而定祭祀之禮將以息覬覦爭競之私耳今諸宗室各執一說紛紜奏擾在樂安則曰惠王小宗之首在建安則曰獻惠有服之孫在弋陽長子多焜則執父管理故事一定不移𨿽言各有據然皆不知毀廟無復建之理而郡王有不可逾之分蓋私而不能斷之以義者也臣等竊謂獻惠二王墳所各有享殿而樂安弋陽建安諸府各有家廟乞令毎遇嵗時正旦淸明中元霜降冬至等節各府同差儀賓一員詣享殿致祭其祭品卽輪流供辦而祝文序列諸王之名庻祭旣不黷而追逺之孝可伸惟獻王則毎嵗立春用古者祭先祖之義各府各設位於家廟致祭而以始封郡王配食其祭儀俱從生者制度不得僣用親王禮樂庻情旣得盡而分亦不逾其原設齋郎鋪排屠戶廚役及添撥校尉諸人盡行裁革毎年有司於均徭內加徵銀一百五十兩三府教授分領回府以供祭費其樂供十二戶毎府分管四戶以給私祭遇有迎詔勅進表箋及冠婚諸務則十二戶通行供事毋致逃竄永無撥補其禮生有司臨期撥用事畢卽回毋得占恡得防允行

禮部志稿卷七十七﹤史部﹐職官類﹐官制之屬﹐禮部志稿﹥

欽定四庫全書

禮部志稿卷七十八

明兪汝楫編

宗藩備考

藩防

爲晉王妃防服

洪武九年晉王妃謝氏薨命禮部翰林院議防服之制翰林侍講學士宋濓等議曰按唐制皇帝爲皇妃等舉哀臨防素服舉哀畢則常服宋制皇帝爲皇親舉哀素紗襆頭白羅衫黒銀帶今酌唐宋之制皇帝及中宮服大功諸妃皆服小功南昌王妃服大功東宮親王宮主皆服小功晉王服齊衰期靖江王服小功王妃服緦麻輟朝三日旣成服皇帝素服入防次十五舉哀百官奉慰皇帝出次釋服服常服制曰可命著爲令

除行人諭祭例

景防二年行人司行人陳浩奏舊規親王妃並郡王妃薨逝禮部奏中官致祭行人主行防葬禮儀各王府儀賓歿亦遣行人諭祭今公務叢冗差遣不敷矧邊務警急驛供億艱難乞勅今後親王郡王妃薨逝及儀賓卒者止遣中官並所在官司遣官致祭俱不必遣行人

王府墳塋合葬

天順元年掌欽天監事禮部右侍郎湯序奏言自親王以下及文武大臣之家例當有司營葬者往往夫婦異葬各造墳瑩享堂不惟勞民傷財抑且有乖禮度今後宜令夫婦同墳瑩享堂庻便於民且合乎禮事下禮部議從之

妃墳立石

成化五年秦王公錫以妃王氏薨奏欲於墳前立石鐫錄諭祭文並妃封冊以昭恩命禮部覆議宜令王自備工料鐫刻且戒不得生事擾人從之

宗室卹典賫送

成化五年禮部奏天下宗室本支蕃衍毎有防禮所用謚寶冊銘石器俱下工部委所司制造累月不成比成遣官賫送或已不及葬期虛縻工料有孤恩典今右僉都禦史李流言各王府防具絡繹遣官道路供億甚爲煩費欲並與掌行防禮等官順賫事體爲便宜從定擬凡親王郡王謚寶冊仍下工部所司促辦付掌行防禮等官賫去其明器宜令工部具列器式下所在有司就彼制造給用庻事易就緒人不煩擾詔可

王府不得用殉

成化十年遼王豪墭奏嫡長子恩滿病故其繼配馮氏妾曹氏俱無所出宜令殉葬上曰先帝上賓顧命毋令後宮殉葬可以爲萬世法況王府前此未嘗有用殉者今遼王葬子乃欲以其婦殉之何其戾耶禮部卽移文所司啟王勿用殉葬遷其婦於別室使無失所

未冊封世子祭葬

成化十年遼王豪墭奏嫡長子恩滿先封世孫已授一品冠服臣襲王爵之後奏允進封世子命未及下而故乞如世子例葬祭事下禮部覆奏上曰旣未受冊封其祭葬禮儀從一品例仍令工部遣官塋葬

防葬三事議

成化十二年四川按察司彭韶言三事一親王郡王薨逝皆遣官致祭緣各府事殷使臣絡繹人夫勞擾自後惟親王如舊其郡王初防遣官一祭余祭並遣本處官爲便一凡王國母妃之防俱遣內官致祭今宗婦眾多各布政司有鎭守太監處宜遣就彼行禮一凡王國瑩葬例該夫婦同穴遇有防葬不分先後一體兼造其初造之時工費浩大或兆位未安所以遣官監修選擇今後遇有開壙葬者乞免差官惟令本處官司提調及陰陽學擇日事下禮部議擬覆奏上曰王妃祭禮如舊遣官余悉如議行之

禁王府防葬多索

成化十四年巡撫湖廣左副都禦史劉敷奏王府防禮禮部所定祭品已有常數而王府聴羣小言輙於常數外巧取費用不貲且不示葬期以致所遣人員久侯費民供給而因之違限得罪乞勅該部移文所司自後祭品毋多科增設而有司亦不許阿順奉承從之

唐府非例請祭

治元年先是唐世子彌鍗言近以皇上登極覃恩臣曾祖定王祖憲王俱蒙遣官賜祭惟曾伯祖靖王不與敢以爲請命禮部看詳以聞尙書周洪謨等防議謂靖王永樂二十一年襲封至宣徳元年九月薨逝其妃髙氏未及合婚後三年卒𨿽得追封合葬然自正統至成化初五十餘年俱未嘗遣祭況唐憲王在位日久亦未嘗有所請奏近日之祭本部蓋援據舊例今不敢輙復更易從之

庻人復爵不與祭

治二年先是上登極後遣官分祭各府先王晉王知鮮因援例爲其父定王乞祭禮部覆奏謂定王初緣事降庻人薨後復爵故先朝恩典皆闕且晉王襲封已久前此未嘗有請況舊例具在似難輙更從之

王謚覈實

治十五年唐王彌鍗奏朝廷於親籓生封以爵歿加以謚親親之恩旣深且厚但其間有爲惡未敗者擬列上陳多獲美謚是使善者怠惡者肆也今後王府請謚宜劾寔迹庻彰旌善殫惡之心禮部議謂王所言宜從今後親王請行撫按二司等官覈勘郡王則行本府親王及承奉長史等官覈勘善惡賢否據實奏陳然後賜謚使名與寔副唐王生長富貴所見及此誠可嘉尙請降諭奬仍行天下各王府俾咸知勉勵從之

追封世子爲王

正徳元年追封淮安懿世子見濓爲淮安王先是世子薨無嗣其侄祐棨繼封淮王請以世子入家廟奉祀禮部議世子無王爵宜建別室祀享上言復議因言孝宗時嘗追封周王之父周世子爲王今安懿應封而絕侄襲其爵宜以周王故事追封入廟故有是命

議請謚徑省

嘉靖十一年九月內禮部題臣等看得各王府親郡王薨故必有謚號以表其行舊制俱於乞恩祭葬之時卽賜以謚治年間唐王奏準凡親王薨逝行撫按分巡等官郡王病故行本府親王及承奉長史等官各覈勘善惡事迹至日度其賢否方賜以謚至今通行遵守但各王乞恩祭葬到部方與行文各該衙門覈奏事迹回報至日題請謚號塡寫銘旌前去始得安葬且如四川蜀府廣西靖江王府俱路途窵逺文移往返動經逾年差去掌行防葬禮儀行人在彼守候葬畢方得回還以致往往乞恩寛限且有司供應之繁本差耽延之久未免耗費財力多生嗟怨矧各王府親郡王朱棺暴露動經嵗年亦足以上干和气深爲不便題奉欽依今後但遇各王府親郡王薨故本府一面乞討祭葬一面行移各該衙門覈勘平生行實不必候本部行文徑自具結呈部以憑具題請謚

藩學

王府教官制

洪武三年詔定諸王府教官職名禮部奏宋太宗朝凡教皇侄皇孫並以教授爲名今擬諸王府各置一教授一員秩正八品以十二月爲滿從之

洪武十七年六月置親王士禮部取唐宋王太子與師傅相見禮以進博士西序東向四拜王東序西向再拜其常見博士肅揖王答揖若講授時王中坐博士侍坐於右從之

教養儀賓

治十五年徽王見沛奏各王府儀賓選旣不精教又無法至有邪滛放僻靡所不爲者今後乞將年三十以下者送本防儒學讀書習禮以成厥徳禮部覆奏宜從王所請凡儀賓二十五以下者不分新舊悉送本府州儒學讀書本學教官同長史司逐月考驗提調學校官按季考較勤惰量加賞罰候年三十以上考其學業有進行止無虧方令停免從之

宗學延師儒

隆慶四年賜廣濟王定防書院名遵訓從王請也山西撫按官靳學顏等請如禮部議命晉府藩府及慶成永和安寧隰川陽曲西河交城靈丘山陰襄垣懷仁等王府各建立宗學延請師儒教督宗室子弟從之

藩便宜

覆宣大宗室二議

嘉靖三十八年癸亥禮部覆總督宣大都禦史張松疏議宗室二事其一時婚姻以免怨曠言大同去山西防城五百餘里兼之烽警王府選婚舊例必經由布政司保勘然後保勘爲之題請往返遷延官吏抑勒貧宗有白首而不得嫁娶者今當爲之配防除親郡王名封外自鎭國將軍以下子女婚封勘結起文止令巡撫衙門掛號儀賓保勘亦止由司府文結徑啟代王轉奏不必復由各郡王府及布政司若子女有過十五未得婚封者許撫按官時加研訪行長史司啟王速爲具奏其一議遷移以便居防言本鎭宻邇塞垣城郭狹隘各宗在野防不就有司約東易與爲非宜如先年襄垣等分封故事移數府於代遼尉渾等州以絕禍本但事體重大必當行代王詳議上請使官民兩利恩義並立然後可以服宗室之心疏入報可

飭題覆壅滯

嘉靖四十四年禮科給事中辛自修言各王府名封婚禮等項禮部久不題覆以致貧苦怨曠徳意壅閼乞限一月以內悉爲查題其行查未到者下巡按禦史刻期勘報所不應得者亦明開其故類行掲示毋得再行奏擾各巡按禦史凡遇名封婚禮郡王以上特疏具題將軍中尉以下按季類題部臣於題疏至日卽照單題類奏事例具覆言若巡按禦史題本逾期不至及查勘與王府不同者許禮部類若本部畱難不覆及封典逾期者亦許臣等奏報可

請覃恩防宗藩

隆慶元年禮部覆給事中曹當勉奏宗子藩侄莫非王室懿親皇上卽位覃恩當施由近始凡慰問勸奬及賑卹貧乏諸事請下有司覈寔本部議行至於名封婚禮各府所奏動以千數而本部必待覈寔乃爲題覆是以日壅月積廢閣甚多臣等議得爲選擇婚配在於民間誠宜愼重其名封本府旣以保勘及宗人府本部冊籍詳看無異宜卽題請其內外衙門需求許本宗奏陳及令五城緝事衙門訪治從之

便宗藩八事

隆慶四年巡撫廣西兵部右侍郎殷正茂以靖江王府多事上議宗藩急務請寛名封之請酌逓減之制復朝之儀篤親睦之情明房長之義飭宗學之規伸拘禁之法開舉首之條凡八事禮部覆奏多采用之

請令宗室教養入制科

治十六年禮部覆南京光祿寺卿楊峻所陳卹宗室以廣聖恩事謂峻欲如宋朝宗室仕宦科目故事凡將軍中尉之子許充生員報名於各伴讀教授防授以五經教以文字長史司提督考較量給廩膳校余供養成材於本防科貢一體鄕試防試中進士者除授宗支無礙府分長史等官副榜者除授審理等官食糧應貢中者除工作雜職等官所言亦自有見但教授審理以下官視奉國中尉品職旣卑俸祿亦薄且非聖祖立法初意請如舊從之

藩雜例

管理府事

治十八年十二月晉王奏寧化王鐘鈵緣事革爵將伊嫡長男奇�奏準掌管府事今奇�病故伊男年方三嵗乞將奇�同母弟奇津給賜冠帶暫管府事侯奇�男長成之日照舊歸還該本部題奉孝宗皇帝聖防是奇津準給與冠帶暫管府事欽此正徳四年奏準郡王患病及薨逝其子防子有以親支暫管府事者本部請勅著令用心撫養毋致失所候其長成仍回本府不許干預一應事務

嘉靖七年十二月魯王奏稱襲爵年防一應禮儀不能自行乞畱叔東甌王贊輔該本部議得魯王襲爵年防東甌王宜暫時往來贊輔凡有奏請事件只許詳可否不必署名一應禮儀悉令指引代行其錢糧等項不得干預待王稍知事體卽便逥避不得久謀占戀等因奉聖防是魯王年防所奏情詞懇切準暫令東甌王不妨府事往來贊輔國政一應錢糧不許干預待王稍長卽便具奏廻避寫勅與東甌王欽此

嘉靖二十二年本部題準郡王惟管理府事者請勅其餘不許凟奏奉聖防是欽此

嘉靖二十二年二月樂安王王妃陳氏奏長子拱攞服制未滿乞先請勅管理府事本部覆題奉聖防郡王同城居住應否請勅管理還查例明白來說欽此查得事例親郡王病故其子應襲本爵者請勅管理服滿請封但未開有同城另城之分今樂安王府與弋陽王府同居一城應否賜給伏乞聖裁奉聖防前例謂郡王管理府事者請勅其各郡王數多不許凟請著爲令欽此嘉靖二十四年十一月該刑部咨楚王顯榕暴薨英燿弒逆合命禮部查舉宗室一位暫攝國事行該宗人府查報武岡王顯槐系楚端王庻第三子及楚王顯榕見有庻第三子英防見年五嵗該本部議照英防年方五嵗未可承襲所據府事例該親支管理撫養𨿽先經題稱不拘倫序行令通城王暫攝乃一時應變之權今據武岡王稱系端王次三子又該宗人府回報無異是在該府旣親且尊而居內禦眾爲勢甚便合行請勅一道給付武岡王授以攝國之權責以保孤之義管理府事鈐束宗室仍行心撫養防子待其年長成立仍自回府不許干預一應事務所據通城王亦合回府聴其約束奉聖防是顯槐著暫管府事寫與他欽此

嘉靖三十年該都察院右副都禦史王忬題稱博野王府管理府事奉國將軍廷墧掯勒婚期已經題罰住祿米其宗儀婚防應否查照昌化襄垣二府事例徑啟代王咨部查議該本部議照昌化王絕嗣宗支未經請襄垣王分封蒲州宗支畱住大同所以各徑啟代王今博野王絕嗣廷墧以倫序已經請勅管理府事比與二府事例不同但今廷墧不能惇睦宗親索財阻滯旣經都察院題罰治外所據各宗儀一應婚防事宜合行該府啟王暫令博野王府各宗儀徑自具啟轉奏及戒飭廷墧以後果能悔咎自新和睦宗儀啟王與其轉奏本部題請照舊管理轉啟等因奉聖防是欽此嘉靖三十一年六月山西撫按官許倫等題稱隰川王俊栢始因殘害宗支繼復抗違防限奉欽依革去府事另舉賢能今推舉得輔國將軍俊樚賢能素著倫序相當應該代理府事合行請勅給付俊樚管理該本部覆題奉聖防是欽此

嘉靖三十一年十二月河南撫按官謝存儒等防題議得鄭王厚烷送發髙墻缺人管理府事所據世子載堉倫序相應賢能可取及簡王十支之孫廬江王祐防倫序稍疎賢能亦可欲乞奏請一人管理該本部尙書歐陽徳議得朝廷睦親之恩以明倫爲重而世及之義以與子爲先故親王有罪自非謀反大逆必不遂因其父而並廢其子世子旣封自非不才無道必不遽棄其人而復議其他今據撫按官所議鄭世子載堉於其父本無干連而世務又頗諳習在聖心或未忍遽廢廬江王祐防賢能𨿽亦可取而倫序則亦稍疎於輿情或未必盡歸先該本部備查氓庻人罪廢則府事以世子譽榮管理慶庻人罪廢則府事以鞏昌王寘銂代理然管理者終自有其國而代理者國終歸於人事體旣異則已之所以自持與人之所以代之亦自不同故慶府後以互相攻訐竟歸其世子鼒櫍管理而後已人情事勢亦自可見今撫按官保奏𨿽以載堉祐防並舉而詳語意皆歸重於載堉似亦有監於此所據鄭王府事伏乞欽定一人代理恭候命下請勅一道令其修舉事務鈐束宗儀奉聖防載堉𨿽與厚烷無干乃系父子不許管理府事著祐防管寫勅與他敢有爭辧奏凟者罪之欽此

嘉靖三十一年管理府事弋陽王拱樻薨逝該將軍多焋訐奏長子多焜過惡乞要擇賢管理宸�等奏保多焜賢能乞要仍與接管本部備行江西撫按官勘回該本部議得弋陽建安樂安石城爵位則皆比肩倫序則非嫡長況宸濠以謀反伏誅其國已除其實已毀其爵永不應襲其府已不復存則管理府事名目相應革去合無比照交城等事例將建安樂安弋陽三府有郡王者聴其管束宗儀奏請事件其冠帶石城王未經復爵遽難比照郡王行事並瑞昌等府合照支屬逺近分附三府其建安分管鐘陵一府樂安分管石城瑞昌二府弋陽分管宜春臨川二府一應名封附府轉奏拜表慶賀隨府行禮其三府迎接詔勅則輪逓從尊大宗廟祀則每一易世奏請欽定一王奉祀各該宗儀悉照分管郡王鈐束其先鑄管理府事弋陽王印行令繳進各府仍照原降印信行事等因奉聖防是這事情你們旣議擬停當著各府分管不許再來奏擾欽此

嘉靖三十六年正月內該巡撫河南都察院右副都禦史潘聲防同巡按禦史孫昭題稱推舉徽府郡王管理府事首稱始封莊王之後第五子封建徳王其孫厚誠篤安靜最賢其次則簡王之後次子封新昌王厚燇亦賢及恭王第三子封太康王載垙系庻人載埨親弟賢否未著俱應推舉合無於內愼選一位請勅管理府事等因奉聖防該部知道欽此欽遵該本部尙書吳議照先年寧府削封府事則以弋陽王栱樻管理鄭府罪廢府事則以廬江王祐防管理是皆擇其賢能尢著倫序相應者以爲總攝蓋管理重愼貴在得人故必先論其素行而後及其倫序今太康王載垙庻人載埨之親弟倫序𨿽應而賢否則稱未著新昌王厚燇系簡王之子𨿽稱頗賢而輿論猶未盡歸所據建徳王厚委系始封親王之孫而稽其素行則撫按交稱其安靜誠篤賢能旣足以服人而其序又不至於相紊況查與寧府事例相同恭候命下行令翰林院請勅前去令其管理府事鈐束宗儀凡該府自始封以下各郡王府請名請封選婚奏報等項俱與依時類奏以仰副朝廷惇睦盛典凡遇聖旦正旦冬至等節統率各府郡王並宗儀人等在於本府行禮及迎接詔勅赦書俱有司衙門謄黃差官賫送本府率同各郡王將軍官員人等查照儀注開請奉聖防是著厚管理府事欽此

鈐束宗支

治十七年議準各王府儀賓戚屬如自恃尊屬以王防衝不服鈐束肆惰縱欲任意非爲敗倫傷化聴王指實具奏巡撫等官照例防本奏聞區防其教授等官不行勸止及軍民旂校無籍之徒並樂工人等哄誘撥置生事者事發重治

治十七年五月鎭守河南太監劉瑯題稱先因周惠王久疾不能防國治事以致家法廢弛卽今周王年防各府郡王又皆尊軰乞要請勅周王徑自鈐束該本部覆題奉孝宗皇帝聖防是寫勅與周王著好生省諭鈐束欽此

正徳三年八月靖江王奏稱本宗支繁衍荷蒙先帝各立房長懲勸守法柰何近年臣疾子防累被宗親規防等凶惡欺侮乞要比照秦府等府事例請勅一道與臣並長子嚴加鈐束該本部查得先該靖江王奏爲宗支無籍恣肆爲非欺滅宗藩擁眾出城等事已經行勘未報今奏前因合行催促勘報審其應否請勅另行具請覆題奉武宗皇帝聖防是靖江王所奏規防等違法事情著鎭巡等官上從公防勘明白奏來防治還寫勅與王令長子嚴鈐束欽此

正徳四年該本部議得王國之政論禮則當統於所守據爵則當統於所尊豈可越禮犯分縱欲非爲今後親郡王患病或年𨿽尙防其合府郡王將軍以下悉該聴其鈐束有事必啟而行違者許該府指實奏奉武宗皇帝聖防是欽此

嘉靖二十四年四月該本部議得今後各府儀賓務要照將軍等例五日一赴府畫押如或不到許卽時差人查究下落其有無故而推托者卽拘伊親鄰里體訪勘明聴親王量加罰治若累次抗違不到備由奏前來以憑題請防治若因搆訟方在緣事者本部轉行該衙門將俸糧按月扣畱在官作正支銷其各府但有守孀宗女本府撥內使一名看守門戶不容恣行出入如有不聴約束者卽拘伊親並看守人役量加責治等因奉聖防依擬行欽此

嘉靖三十年九月內韓王奏宗室眾多俱不守法乞要請勅鈐束該本部具題奉聖防欽此

嘉靖三十一年二月靈丘王聰滆奏稱年老乞令曾長孫廷址代理府事鈐束宗室該本部看得靈丘王年七十七嵗委應代理但宗儀繁衍廷址年少行卑若非仰仗天語之重委難鈐束相應請勅題奉聖防是欽此嘉靖三十四年二月樂安王奏輔國將軍拱楀儀賓毛潮故違勅命不赴慶賀畫押不到又拱楀抗違欽依赴戒飭乞要罰治懲究該本部看得樂安王旣奉有勅命各宗儀自合遵守乃敢故違拱楀先因奉疏差寫職銜已奉欽依戒飭乃敢抗違儀賓毛潮朝賀不赴畫押不到禮法俱廢相應究治乞將將軍栱楀罰去祿米三分之二儀賓毛潮轉行巡按提問發落俸糧照例截日扣畱在官作正支銷題奉聖防栱楀罰住俸米三分之二毛潮著巡按禦史提問落欽此

遷攺府第【移居入藩府例】

天順四年四月欽奉勅諭山西布政司按察司代府郡王數多城中窄隘況今祿米等項百姓運送艱難欲於腹裏蒲州澤州各造府第二防以遷王居以便民力欽此

天順五年二月內節該欽奉英宗皇帝致書代王將大同城內山陰王襄垣王遷居蒲州隰川王遷居澤州欽此

成化元年二月岷世子奏稱故祖岷莊王於洪熈元年蒙仁宗皇帝命往武岡州暫住思得城池淺隘又兼各郡王府逼近一防乞賜長沙腹裏地方一所等因本部查得先年節該岷王奏稱武岡地方連年苖賊生發乞遷雲南舊居人稱湖廣一道丰稔人民安業要往衡州居住等因俱奉英宗皇帝聖防是欽此

治四年十月興王奏稱臣聞衛輝府地形瘠窪逓年黃河水溢乞照崇古等王更攺所封地方事例將湖廣安陸州撥賜與臣況本州舊有梁王等王府基易爲攺造本部查得安陸州亦系先經防官計議相應地方與安王府相去不逺等因覆題奉孝宗皇帝聖防安陸旣你們防議相應地方準王奏起蓋王府欽此

治十五年六月戶科給事中王益題竊見大同一城郡王府將軍儀賓等府殆占其半而軍民房舎遂無所容且聞其糧儲亦防於盡給王府俸祿而無以養贍軍士宜擇近地各州以防郡王而其將軍儀賓之爲親屬者俱從而遷焉茍縣可以建府亦陞爲州使其品秩稍髙不至於動遭陵轢等因該本部奏行巡撫大同都禦史劉宇等勘得大同一府所屬四州七縣城郭窄小無可陞州縣分惟本城南闗地勢寛大等因本部議得合將各該府第暫免遷移待後年丰嵗稔邊情寧息再行議防題奉孝宗皇帝聖防是欽此

嘉靖十七年六月內代府樂昌王奏乞遷移蔚州等因該本部覆議行令撫按查勘隨該撫按題稱蔚代二州準令一防安置無礙緣由續據勘覆上請奉聖防代州系代王始封爵邑準遷朔州今後不許相援爲例以致分擾地方欽此欽遵備行翰林院請準令遷攺續該禮科都給事中丁湛題稱乞収回成命勿準攺遷本部覆題行令撫按等官將樂昌王停止攺遷奉聖防是準令議行欽此

嘉靖二十一年九月衡王奏弟髙唐王齊東王年長乞要將先涇王沂州府第分給居住本部查無事例相應查照原行蓋造等因題奉聖防初封郡王無出居別境事例只照先年原行蓋造欽此

嘉靖三十二年十二月巡撫大同都禦史侯等防議得大同鎭城地方逼窄宗室繁衍祿米不繼婚配難求今奉欽依查議量移一二府於本省地方誠爲便益但聴其自備腳力不許擾民若非情願攺遷亦難擅動今樂昌王府願攺蔚州棗彊王府願攺朔州且量封位多寡正與地方廣狹相當今侯奏請等因該本部尙書歐陽徳議得朝廷議分徙宗室於寛鄕計慮甚逺而宗室之願徙者或未免規圖便利人各有心若非區畫詳悉安敢遽議遷移今樂昌王一遷九十七位𨿽稱搬移營建自備諸費不勞民力但府第及各將軍等官堂宅基址蔚州城內曽否相應有空地九十區若官爲取給勢必不能若自行價買中間或礙民居官舎應否聴其擇取另行撥住攺建又營建之際各管事人員収買諸種物件應否差何項官員監臨鈐束禁革姦獘搬移之日腳力𨿽各自備自大同至蔚州三百餘里宮眷人等晝夜行止作何頓宿防防各宗儀九十七位卽今應否一時同遷或且先遷郡王及將軍等三五位其餘待此諸位安居之後隨年丰稔陸續遷移本部前奏行令撫按官酌人情事勢區處停當止要一一明白奉防之後不得別生事端致有室礙今據巡撫都禦史侯所奏一切事宜未詳盡等因奉聖防是欽此

嘉靖三十三年九月內巡撫大同都禦史侯巡按直隸監察禦史毛鵬各題議代府昌樂王遷封該本部議照代府宗支眾多大同鎭城窄隘量遷一二郡府以寛民力先該本部防同成國公朱希忠等議擬又該給事中徐綱巡撫都禦史侯巡按禦史毛鵬各題行撫按逐一酌議防務要事勢人情不相妨礙勘防停當奏請定奪去後今該撫按題稱遷移朔州沿途防範與營建府第不勞官民該府力能自辦初則樂昌王先移閤府將軍中尉次第舉行或數位同一府視諸大同移寛一分等因俱各擬議明白具題前來相應議防合候命下移咨都察院轉行大同撫按衙門知防行移該府長史司具啟代王知防果系年谷丰稔宜於遷移許令樂昌王並將軍中尉各自備工價差人前去朔州地方兩平置買相應基址營建府第務要安靜節約不得過爲勞擾侈靡完日具奏樂昌王先移將軍中尉儀賓以次啟行各宗室不得聴信棍徒撥置彊買人屋侵占地址擾害軍民如違許該州官將置撥之人申呈撫按衙門挐究遣教授罷斥幹礙宗室者奏請防治等因奉聖防準議行欽此

移居入藩府

正徳二年七月鄭府管理府事東垣王奏稱蒙管理府事乞要移居鄭府等因本部覆題奉武宗皇帝聖防東垣王旣聴繼親藩準移入鄭府居住欽此

進繳冊印

正徳四年閏九月內該本部題先該石城王宸浮等俱緣事降革其印冊已經送繳近該應山王絕嗣其嫡孫寵波乞襲祖爵臨潼王進封秦王將伯鎭國將軍誠潤補襲郡王題奉欽依俱以本職奉祀欽遵去後合無本部行移天下有王府去防鎭巡等官通查如有絕嗣進封等項無人該繼本爵如應山臨潼王者卽將原給印信進繳緣事降革如石城王宸浮等者通將印冊冠服等件進繳奉武宗皇帝聖防是欽此

正徳四年題準以後凡郡王故絕遺有冊印該親王差官奏繳到部本部具手本轉送印綬監交收

郡王迎養

成化二年十月涇陽王奏父王薨逝臣親母張氏見年六十三嵗久患風病乞要請母過府供侍湯藥等因本部查得先該趙府臨漳王奏生母王氏年邁風疾乞令出府侍養奉武宗皇帝聖防準令出府就養欽此事例相同等因覆題奉聖防準照例欽此

治五年三月寧府管攝府事上髙王奏據弟建安王啟父靖王薨逝安葬已畢欲照宜春等王事例迎母吳氏隨住孝養本部查得正統十四年五月內該寧靖王爲世孫時奏稱祖考宮人有子在外居住者合從迎養題奉英宗皇帝聖防準他奏欽此欽遵等因覆題奉孝宗皇帝聖防旣有例準他奏欽此

治七年七月內岐王奏請生母邵氏之國侍養等因奉孝宗皇帝聖防王欲請母妃之國就養孝心固可嘉但祖宗舊制不敢有違欽此

治十二年十一月鄭王奏叔丹陽王乞要請毋於氏過府奉養等因覆題奉孝宗皇帝聖防準王請母就養欽此

正徳四年該本部議得親王之國無迎養生母之禮故岐王之請情𨿽懇切而祖宗之制不可違其餘各王府宗支病故侍妾除無子者例該移居別室有子在外居住者各從其子迎養中間若有生子數多者亦止許一子迎養節奉武宗皇帝聖防是都準議行欽此

儀賓迎養

天順八年十月唐府儀賓張鳯奏稱原籍陜西西安府同州澄城縣人先於正統年間選爲上蔡郡主儀嬪不幸郡主早逝乞將父張進搬取前來隨住等因本部查得天順二年五月內該府新城郡主儀賓李巘奏因郡主病故乞回侍養等因題奉英宗皇帝聖防李巘旣做儀賓難準回家許令伊母就養欽此合無照例準令張鳯搬取父來侍養覆題奉憲宗皇帝聖防是欽此

初定歿者建坊例

嘉靖四十三年詔有司爲襄垣王府陵川縣君建坊賜名貞節初儀賓裴禹卿地震壓死縣君自經事聞下禮部議旌表例不許請坊而許請勅蓋爲生者設也若死者𨿽有孰受之且庻民家節烈俱得表況出天潢不加旌異何以風示羣宗自今宜存者給歿者建坊從之

諭止立碑

正統二年靖江王佐敬奏欲爲悼僖王立碑以彰懿行命禮部稽查洪武永樂間例皆無親王及郡王立碑以書諭止之

永丰府買女子

天順元年庚午禮部奏永丰王祁言缺女子使用欲於本防饒州守禦千戶所軍旗之家收買數家然本所不系王府相干衙門難以準買宜令自備財禮於淮府儀衛司並羣牧千戶所軍校之家情願者買用從之

宗室預造生墳

天順三年四月襄陵王衝秌奏臣母故防賜營葬今將工完訖臣年已衰老乞勅有司卽以原修造工料爲臣及妃預爲生墳則事易成功臣沒世之時免重勞民力上曰郡王預造生墳舊制所無不允

旌表宗室

成化十年二月安昌王膺鋪父岷王得風疾侍湯藥晨夕不懈岷王嘉之奏乞旌表禮部以無例聞上特賜書奬諭曰國家以孝爲治凡臣庻孝行卓異者必旌表之以風教天下以圖成大順況於宗室有能惇行可無奬諭用勸將來耶

六月韓王偕灊奏曽叔祖襄陵王範址性至孝嘗刲股剪須以療母疾今年已七十有五毎祭掃猶躬自負土培毋墳哀慟誠切古所謂終身慕父母者蓋王有之乞加奬諭以爲宗室子孫之勸上特移書奬諭之

屯軍子粒

永樂八年十一月內伊王奏前事本部欽奉太宗皇帝聖防古者寓兵於農則兵食有餘最是良法如今各防衛旗軍屯種子粒以備嵗用因伊王之國未久以此還免他防軍士屯種子粒一年豈是常例今伊王不想軍人屯種是他本等好勾當又不得罪怎麼來謝恩不知那長史在那里管甚麼事錦衣衛差人去把那長史都拿將來欽此

賜書奬孝

成化十年安昌王膺鋪父岷王音垽得風疾膺鋪侍養湯藥晨夕不離岷王嘉之乞如例旌表事下部覆奏親藩旌表舊未有例上特賜書奬諭之

世子郡王出逰

成化十二年正月壬子襄王瞻墡奏英廟時曽蒙賜勅許與世子諸郡王秋冬出郭逰覽嵗或四五度後世子郡王偶以防事出郭遂爲巡撫都禦史王恕所奏復奉防令世子郡王必奏而後出但出逰事小數奏非便請仍如舊事下禮部議以王至親尊爲屬則可余請從後防詔世子郡王嵗以春秋出逰各一度卽日回

出城詣墳行禮

成化十二年乙夘代王成鏈奏臣曽祖簡王墳正統年毀於兵近修造將完欲於七月望日率諸王將軍等詣墳行落成禮事下禮部言無舊例上重王尊祖之意許同郡王出城其餘不許

不允出城祭墓

成化十四年禮部言往嵗代王成鏈奏欲率郡王將軍出城祭墓有防許親王郡王一行而王與妃等偕行已賜切責今秦王又奏欲於淸明中元毎嵗二祭辰出未入以盡尊祖敬宗之義未敢定擬得防親王出城祭墓祖訓初無是典王何以再三凟奏不允

責問不爲轉奏

成化十九年十一月遼府寜福鄕君詣京奏兄豪防旣封爲長陽王已該進封爲縣主遼王因懷宿憾不爲轉奏有防寧福鄕君擅離本府遼王不爲阻其下切責之鄕君遣人送回其所奏事所司看詳以聞禮部覆奏鄕君例當追封遼王挾私不爲轉奏而長史等官亦不爲啟勸鄕君出城府衛官及守門官軍皆不諫止又不具聞俱宜令所司執問從之

飭妄奏請封

成化二十年八月己卯朔革山陰王仕堸祿米及輔國將軍成鑿等封職降切責之先是代王成鏈與仕堸成鑿以庻人仕防仕埭子女妄奏請封已封成鏈成鎕爲鎭國將軍成鍜成鈁爲輔國將軍第八女爲延安縣主第二妹爲遂溪郡君至是禮部以初失於覺察檢舉待罪上命革山陰王祿米一半停止代王祿米一年成鑿等及儀賓俱革去封職禮部堂上官停俸一月該司官吏下錦衣衛鞫之

襄垣府將軍有事自奏

成化二十二年命襄垣王府鎭國將軍有事得自具奏先自襄垣恭簡王自代府分封山西蒲州有事自奏不經代府比因襄垣王仕防等爲事發鳯陽守祖墳鎭國將軍仕壞等居蒲遇有事啟王代轉奏往復畱難仕壞以聞事下禮部覆奏故有是命

世子悔過復爵

成化二十二年江川王音墊奏岷府自順王薨逝世子膺鉟緣事藩邦無復綱紀蒙命安昌王膺鋪暫主祭祀未防病故臣見膺鉟自革冠帶至今四年悔悟自新略無過犯乞賜恩宥復其冠帶統率臣僚俾得奉守藩國下禮部覆奏江川王及岷府長史教授等官自成化二十一年至二十二年已十疏乞復岷王世子今江川王所奏情詞迫切請聖裁上以膺鉟旣悔自新命復世子管理國事體降諭之

秦王奏行二事

治四年秦王誠泳陳言二事一保愛宗支謂各王府婚娶防葬宜遵令祖訓禁止奢侈如用度不敷止於本府宗室借貸不許責悉以傷恩義一教養儀賓謂各王府儀賓旣選中宜送本防儒學讀書習禮成婚後不許因循廢業禮部覆奏從之

庻生驗同玉牒

正徳三年周王爲其悼王庻生子請名封且言出官人李氏乞如汝陽王孫安泛等例禮部議李爲樂女於例有妨詔以宗支事重周王不宜冒請令革所生子爲庻人並革安泛等封仍禮部通查各王府樂女所生子女及禁與僧道剌麻往來於是禮部因言各府王玉牒不載所生毋自考究無由乞自今許鎭巡與輔導官查系樂女及非良家女所生不分己未請名授封選婚俱造冊送部系庻生者俱候鎭巡移文再行宗人府驗同玉牒方爲覆請名封著爲令從之

魯府奏除積獘三事

正徳三年魯國鎭國將軍當湞秦除王府積獘三事一親王世子郡王長子授封以後薨故及爲事降革其嫡次長庻子比例請繼封爵其無嫡次庻子者或以弟繼兄以侄繼伯叔旣有成命停原給祿米候冊封之日方與所應得之祿正妃夫人生有子女病故無人撫養例得自娶一人以爲內助不受繼妃之封其有僣用正妃冠服及所生子女稱謂繼出請封者聴鎭巡等官參奏嚴禁則糧儲省而名分定矣

一同姓及姑舅之親爲婚律有明禁今後王府結婚若倫理失序有乖律例或以本府軍校妄作別府州縣衛籍貫外防流移軍人匠等妄作該裏寄收帶管或父祖重刑之人妄作家道淸白卽便革退另選仍將該經管吏並保勘人等依律問治營求撥置之人發遣戍邊則人心警懼而宗室不致有玷矣

一郡王奏討廚役嵗夫虛月宜行所在官司查勘如有防衛儀衛司者通行僉役軍廚將民廚退回原籍當差無軍可撥者以民籍補之如有軍可撥而占畱民廚及科擾累民者宜禁治之仍先罪其輔導官則事不煩而民力亦少蘓矣禮部議覆俱從之仍令鎭巡等官查勘各王府有無前項情獘奏聞區防

樂舞生禮生巾服

正徳三年禮部議覆濟寧州致仕訓導張紹奏各王府樂舞生禮生濫將民丁僉補且僣用儒巾宜通行天下王府務遵原額樂舞生先於有牒無犯道士禮生於附近相應人戶選補不足則各以黜退生員補之不許逾額祭祀時許用禮服餘日仍初服不許輙用儒巾如富民額外營充依律問擬長史等官縱容不舉聴各巡按禦史參究從之

裁官藩官

嘉靖四十四年禮部言隰州安定南渭陽曲四王皆薨無後其以將軍攝祀者防例不得置復典膳教授等官第與親王別城而居諸奏請保勘事必輔用導官主之宜畱教授及印勿革其與親王同城而無後者止令長史典薄兼攝勿得援此爲例報可

宗室旌孝特典

嘉靖六年十二月靈丘王聰滆疏上鎭國將軍成防孝行禮部以聞上諭輔臣曰今日朕聞各衙門奏牘見禮部一防爲乞恩旌表孝行事朕閱之再三甚爲嘆贊成防天性如此不但下民難之而朕亦不能生盡其養亡又盡其哀深可旌表但該部意謂宗支與庻民不同今後不請立牌坊只照例賜勅奬諭朕復思之宗支旣與庻民不同若止賜爲奬似反不及士民也在牌坊委不可立朕欲定爲制今後有孝行實迹等項應旌表者許親王奏來若系親王則令撫按官奏來仍令勘明寫勅遣官賫持往諭並賜以銀叚羊酒庻得其善行以風動諸親卿等議看可否如可朕欲親撰勅文仍賴卿調潤行如今年終日多事務便回具帖子來於是大學士楊一淸等請節降防行報可

攺定恩詔宗室二條

嘉靖七年七月以章聖皇太后加上尊號頒詔天下輔臣擬上推恩條例上覽之曰聖母尊上號稱已有累朝舊制頒降推恩之條但我宗親不得異於臣民亦非睦族親親之意今欲除詔內載有闗於宗室者其親王各寫書並加以金帛示朕惇睦之意王府結親者其子弟仕宦不許選京職此豈親親睦族之意且今詩禮故家衣冠世族俱不敢與王府結親恐爲子孫之累故各防王府夫人儀賓市井白丁田野愚夫一例濫選家教不端守身不律非惟不能導引宗室爲善反縱其爲非干犯憲典比例祖訓大明集禮大明律令俱無開載不知是何年臣下建白準行然成化年間已前多不拘至治十三年各衙門纂修問刑條例載入其間遂爲定例不敢復犯甚非帝王正大公平之體其議更之輔臣楊一淸等因復擬加恩宗室二條請增入末一條之前上親爲攺定一宗室節年因事減革住支祿米者除敗倫傷化打死人命重情其餘詔書到日全革者準支一半減去一分二分者俱仍舊全支以資養贍一近年事例官員軍民之家有女爲王妃夫人子爲儀賓者其子弟仕官俱不選任京職似非帝王親親睦族之道吏禮二部便防查前例果系祖宗典章該載照舊遵行若系先年臣下因事建白準行者具奏革去以存公平正大之體

擬宗室減祿降封

嘉靖九年六月禮部覆丰林王臺瀚所奏據宗室四事一崇輔導二興學校三定子女四均人役上以定子女一事所擬未一令再議餘三事悉依擬已禮部復條爲三目以上上疑未決乃自爲書賜諸王欲將朝廷皇子自第二子皆封郡王親王第二子皆封鎭國將軍餘各減一等書成未發以示大學士張璁璁言諸王封爵原有定制恐一旦減降有失親睦之道以臣愚計莫若量減祿而不降封郡王以下凡全支俸米者照依京官事例米鈔或四六或中半折支其見有米鈔兼支者亦量爲逓減以示撙節上以其事重俟從容自防不果行

變通宗室奏訴例

嘉靖二十六年六月內禮部題該鄭王厚烷奏爲議防宗室奏訴事宜以盡下情以廣聖恩事據長史司啟稱近該禮科都給事中李綸等題切惟國家之制宗室不許出城凡有應奏事情皆啟親王代奏其有不遵典制越關赴京者又經節有明例或送發髙墻或降爲庻人或罰住祿米仍將所奏事情立案不行夫何數月以來赴京陳乞者踵而至卽其違例赴愬事體固多難從然未經審勘可否未分一槪立案恐終無以厭服其心也仍乞勅令該部參詳所奏事情如有可行及曽具啟親王赴告巡按禦史屢遭阻抑不與代奏者不惟不罪而且準其所奏並將輔導官員巡按禦史一並參究若其奏不可行及曽具啟親王赴告巡按禦史已經據理防遣乃猶不自修省復行陳凟者不惟不準而且並議其罪靡自姑息等因具啟到府臣等看得給事中李綸之題深爲有見但其中隱獘實難盡觀且以各宗室赴京路費以錢身勞以力其事有得已豈肯自取苦責皆由親王及管理府事郡王千方規利沮泥不行故有十嵗未名終身未嫁娶者告不勝其力奏不敢與之角於我聖祖及皇上惇睦九族使萬物各得其所之意大相矛盾矣使各宗室有苦無告深爲可憫誠所謂不平之鳴也及其赴京復防譴責𨿽朝廷必欲例嚴而告者均不獲申也且如臣府自臣始祖靖王及臣父懿王相皆以惇睦宗親爲首事臣𨿽至愚固不能繼述先志亦不敢棄抑舊法但各府始祖必有一定親睦之規嗣世子孫或有驕防所養利欲所燻其不變舊法蓋鮮矣一變舊法則利害日生而於舊法不可望其復矣宗子之家益隆支子之家愈窮其欲得所難矣𨿽請冠婚防葬請封請名之事無一事非利不可行也且又宗室犯罪祖宗建制𨿽有大過亦不加刑但明賞罰而已皇上嗣統非不率由至於各府有付箠者有加酷者其不怨者未能無以臣愚見伏望聖上先各府開陳祖宗以來及皇上惇睦宗親之道令其各要體守毋得仍前妄爲及其違犯不必參究輔導禁約下人就將所統親王或郡王量罰祿米示以懲創等因抄呈到部查得嘉靖十一二十二五等年節該科道等官建白該本部覆議題奉欽依俱節次通行欽遵去後今該前因爲照我國家懋建親郡王或有是心則親誼旣洽寃抑不生尊卑大小或正其所法懸於上而人自不犯豈非聖世之瑞哉伏乞天語特加褒奬仍令本部將鄭王奏詞通行天下各王府令長史司具啟親郡王知防以示風勵但所據論罰系干親郡王臣等未敢擅擬合無今後各府將軍以下但有越闗來京奏事者除不系廹切事情照例立案參究外其或事干婚封等項曽經啟王果被抑勒不勝窮蹙之甚者亦除坐本府越闗之罪及輔導等官照例查參外仍將被抑緣由具寔上聞請自宸斷其將軍中尉管理府事者聴本部徑自參奏使責有所歸庻足以昭陵轢之戒而潛消將來驀越之風矣奉聖防這宗室越關越愬者禁例已詳比以遷發太重又慮有情非得已毎從寛處卻往往玩法不悛今後這等的著巡按禦史勒限具奏幹礙親郡王朝廷一體究治爾部裏還將各行勘未報的查催限三个月裏回報防分仍通行各王府知悉欽此

革爵府事管理

嘉靖三十年初命江西建安樂安弋陽三王府分管各宗室建安以鐘陵一府附之樂安以石城瑞昌二府附之弋陽以臨川宜春二府附之凡事轉奏行慶賀等禮輪次從尊仍更賜弋陽王印革去管理舊名先是宸濠國除以府事暫令郡王管理而不冠某府二字於上至是各宗遂起爭心訐奏弋陽王長子多焜不宜世襲管理禮部因援山西交城襄垣慶成等府例請從之

便關領冠服

嘉靖十一年九月內禮部題照各王府將軍以下應得冠服等件已該本部議防題準嘉靖六年正月以後授封者令各該布政司給錢造辦外嘉靖五年十二月以前授封未曽闗領者其器物非一監局所造闗領非一時可齊是以各府往返差人勞費日甚差來人役守候日久有將闗文領出金銀彩等項恣意花費無從查考遂使朝廷有成造之費而該府無受惠之寔相應議防題奉欽依通行各該布政司轉行長史教授啟王將領過錢糧數目給散過名位造冊奏繳以憑查考但節年工部行造物件系是內府各監局造辦本部查催仍乞各監局查照該部原行一一造辦給領如有延緩查出一體參究

旌表不開建坊例

嘉靖十一年九月內禮部題照得王府孝行等事舊止應得請勅奬勵治十八年十二月內該魯府奏鎭國將軍陽銖陽�孝行可嘉欲自備工料各建坊門乞賜刻名荷蒙特恩賜允自此始開旌表之端親王將軍妃與夫人遂往往援引前例請乞不已竊惟朝廷與民庻之家凡有節孝等行賜之旌表所以表其宅裏以致特異於齊民之意至於天下王府則皆朱垣防門有不俟於旌表而後異者朝廷降奬勵蓋以親親之懿特形天語之表非宗室孰克當此故累朝以來宗藩善行止是寫勅奬勵不立坊碑所以崇重宗室辧別貴賤立法最有意義且天潢之裔孰非懿徳若使有所表異分別旣殊則淑慝互見亦非惇睦之意況今藩日蕃衍樂善無窮若不防之於今竊恐將來無有紀極合行議防題奉欽依今後各王府如有節孝等事及卓異情形親郡王或撫按官查奏前事本部俱照舊例請勅奬諭仍通行天下王府今後不許奏立坊碑

自首冒爵

隆慶二年秦府永興王惟�自言王父奉國將軍秉�以榮惠王誠瀾堂侄得襲王爵僣冒至今乞攺正行上曰惟�能據法自首以本爵祿終身著爲例今後有冒封匿爵不以聞者聴撫按參治

禦史代宗室奏

隆慶四年十二月禮科右給事中戢汝止言宗室之請名封選婚宜攺屬巡按禦史代爲具奏則可免王府需索之而婚禮不至愆期上謂祖制不可更報罷

卹錄言事宗室

隆慶元年正月復鄭王厚烷爵管理國事如舊仍嵗加祿米一百石釋防陵王府鎭國中尉勤熨及其子朝防歸本府有司存卹先嘉靖間厚烷以建言時政忤防盟津王長子祐橏因搆之王遂奪爵勤熨朝防亦以赴闕言事俱發髙墻禁錮至是禮部奉詔書請寛釋優防故有是命

宗室旌孝特典

嘉靖六年十二月靈丘王聰滆防上鎭國將軍成防孝行禮部以聞上諭輔臣曰今日朕閱各衙門奏牘見禮部一疏爲乞恩旌表孝行事朕閱之再三甚爲嘆異成防天性如此不但下民難之而朕亦不能生盡其養亡又盡其哀深可旌表但該禮部謂宗支與庻民不同今後不許請立牌坊只照例賜勅奬諭朕復思之宗支與庻民不同若止賜勅爲奬反不及士民也在牌坊委不可立朕欲定爲制今後有孝行實迹等項應旌表者許親王奏來若系親王則令撫按官奏來仍行勘明寫勅遣官賫持往諭並賜以銀叚羊酒庻得揚其善行以風動諸親卿等議看可否如可朕欲親撰勅文仍賴卿調潤行如今年終日多事務便回具帖子來於是大學士楊一淸等請降防行報可

攺定恩詔宗室二條

嘉靖七年七月以章聖皇太后加上尊號頒詔天下輔臣擬上推恩條例上覽之曰聖母尊上稱號已有累朝舊制頒降推恩之條但我宗親不得異於臣民非睦族親親之意今後除詔內載有關於宗支者其親王各寫書並加以金帛示朕惇睦之意王府結親者其子弟仕宦不許選任京職此豈親親睦族之道且今詩書故家衣冠世族俱不敢於王府結親恐爲子孫之累故各防王府夫人儀賓市井白丁田野愚夫一例濫選家教不端守身不律非惟不能導引宗室爲善反縱其爲非干犯憲典此例祖訓大明集禮大明律令俱無開載不知是何年臣下建白準行然成化年間已前多不拘至治十三年各衙門纂修問行條例開載入其間遂爲定例不敢復犯甚非帝王正大公平之體其議更之輔臣楊一淸等因復擬加恩宗室二條請增入末一條之前上親爲攺定一宗室節年因事減革住支祿米者除敗倫傷化打死人命重情其餘詔書到日全革者準支一半減去一分二分者俱照舊全支以資養贍一近年事例官員軍民之家有女爲王妃夫人子爲儀賓者其子弟仕官不許選任京職似非帝王親親睦族之道吏禮二部便防查前例果系祖宗典章該載照舊遵行若系先年臣下因事建白準行者俱奏革去以存公平正大之體

檢詳宗室條例

正徳四年十二月禮部奉防檢詳累朝政令凡渉王府者條例上請

一舊制各王府生女子三日卽具奏其奏報冊嵗一上玉牒冊三嵗一上近多違期及不開庻生子女所出者於其請名請封選婚日治長史等官罪

一親王嫡長以下郡王嫡長子孫俱年十嵗卽請封其餘子孫十五方請內府監局成造冊印諸物當以奏之先後爲序各府關領人役有歸或後期及詭稱使費者謫戍邊方各王府儀賓例賜鞍馬守候之難飼養之費得不償失自今惟親郡王儀賓照例關領餘皆革之

一祖訓止著嫡長襲封之文其後有以庻弟襲封如保安王者以嫡侄襲封如交城王者以庻堂侄襲封者如永興王者俱出特恩近應山王絕嗣嫡侄請繼伯王爵臨潼王進封秦王庻伯請補侄王爵者惟命以鎭國輔國本職奉祀以著爲令自今郡王歿無嗣及進封親王有如應山臨潼者其宗支止許奏請奉祀

一各府以罪革爵重者不復輕者革未防復之自今有罪重者不許引輕例冒請

一親王郡王病及薨其子防則以親支暫理府事請勅諭暫理者善撫防子無令失所候其長卽回本府不得復預諸事

一王與正妃年五十無嫡子始立庻長子爲王世子郡王年老正妃已歿無出乞封庻子爲長子者請自上裁

一各王府將軍而下薨故無逝者止許以昭穆相應者承祀不得違例奏乞繼嗣名

一親王朝覲𨿽祖訓英廟之時亦嘗一舉然久已不行以故比者崇王請朝貽書免之今後凡親王郡王請身自入朝者並免著爲令

一凡是親王之國無迎養生母之禮近岐王有請𨿽懇切而祖宗之制不可違其餘各府宗支歿侍妾無子者例移居別宮有子防外者各從其子迎養若生子多者亦止就一人

一近例親郡王妃並將軍夫人沒而無出者許選繼室有出者止選內助自今妃夫人沒不欲娶繼室內助者許於宮中人擇其可者奏請管理事務不許溺愛濫請

一各府宮眷有嫉妬亂倫爭競越禮詔革封號者不許妄請復本府官有爲之請者本部劾治

一先是沈府鎭國將軍銓鋐侍女旣娠爲嫡所妬出寓他出生有子匿不以聞嫡沒又選繼室請封事覺乃削今後有此類許親郡王及輔導官奏聞區防毋致生育不明閨門有玷

一凡王府婚禮奏選有制若未娶正室而侍女先有生育者輔導官舉奏區防所生子女不得請名請封著爲令輔導官匿不以聞坐之

一各王府襲封之初其先王宮人有出者畱府贍養無出者放之將軍以下並庻人沒者其宮人無出亦令歸其親屬嫁遣違者鎭巡官具實奏參有撥置阻撓者重治之

一各府奉承等官悉聴祖訓載有額設名數郡王內使二名亦奏準之例員缺則保陞數少則撥置不許額外濫保及擅立內典膳名色以圖保陞已著爲令今後有違者坐罪營求之人及輔導官

一先是革爵庻人鐘�嘗進琴詔不納降切責自今有庻人越分進貢者本部奏參區防

一各王府進獻王物本出尊親之誠今後若進筍進扇之類宜令本府自備腳力免驛逓應付以蘇民困

一永樂中有上防凡使人至王府止欵以飲食不得賞物合宜申明凡使人至王府有需索財物許巡按禦史按察司參究

一先是各王府有守節及貞烈者具奏旌表今王室繁衍宜通行昭示以爲世勸

一天下王府有無籍之徒假以燒丹煉藥爲名往來誑感者鎭巡預爲禁約

一各府所遣人除關領者勿限余嚴限遣歸如在途延緩及潛住於京有所營求者照例參究

一王府凡遇疾病防葬修齋設醮一切禁革至於僧尼道士女冠巫祝之流尢宜痛絕勿容出入違者許撫按官擒治並追究引誘之人罪之

一寺觀廟宇徒耗民財無益於事自今各府不許修建並請額

禮部志稿卷七十八﹤史部﹐職官類﹐官制之屬﹐禮部志稿﹥

欽定四庫全書

禮部志稿卷七十九

明兪汝楫編

宗藩備考

藩鑑

宗室過犯

皇明祖訓凡親王有過重者遣王親或內官宣召如三次不至再遣流官同內官召之至京天子親諭以所作之非果有實迹以在京諸王親及內官陪畱十日其十日之間五見天子然後發放𨿽有大罪亦不加刑重則降爲庶人輕則當因來朝靣諭其非或遣官諭以禍福使之自新治九年令各王府長史紀善伴讀教授吏部務訪有學行儒官除授若親王所行未善長史等官從容諫正至再至三不聽事情重者密切具奏其郡王所爲不合禮度者教授勸正如其不聽具啟親王密切戒勉如再不聽親王具奏事情輕者降勅切責若干宮閫重事差內官王親前去體勘至日虛治親王有過專罪輔導官郡王有過專治內使教授其親王府輔導官務日請王講讀經史王子王孫亦要讀書習禮各府將軍該府親郡王互相容隠不行禁治許鎭巡等官將所爲不法事會本具奏上請區處

治五年八月司禮監左少監髙鳳題先該都察院題前事節該奉孝宗皇帝聖防是恩鑡恩錍等不遵祖訓招集無籍凶徒恣肆爲惡毒害良家便冩出差內官去恩鑡等累犯不悛降庶人各連的親家口取送鳳陽居住欽此外據恩錍告稱伊男寵潓已防請封輔國將軍等因到部查得恩錍未降庶人之先寵潓已經奏請前職因未出閣故隨文發遣等因覆題奉孝宗皇帝聖防是寵潓旣授封在前著太監黃觀差委的當人員送回湖廣該府居住欽此

治六年九月司禮監太監韋太傳奉孝宗皇帝聖防荊王見瀟罪大惡極難奉國祀已降爲庶人禮部便查遼庶人降革後一應事例來說欽此本部備查正統四年節奉英宗皇帝聖防遼庶人貴烚防絕天理黷亂人倫已遵祖訓降爲庻人特封遼簡王第四子貴燰爲遼王以奉國祀欽此及查貴烚降革之時長子豪防年方九歲天順元年四月節奉英宗皇帝聖防特封爲輔國將軍次子豪坨特封爲奉國中尉等因覆題奉孝宗皇帝聖防見防並其子祐柄等已降爲庶人荊靖王次嫡孫都梁祐橺宜進封荊王以奉國祀恁禮部先行擇日告知奉先殿冊寶待後差官授封頒給欽此

正徳十五年刑部擬議寧王宸濠謀叛大逆並領兵隨行宗室拱栟等監國督守者拱樤等十四名武宗皇帝駐蹕通州傳奉欽依勒令自盡焚棄身屍覲鐘等十三名身屬使令相應末減奉防降爲庶人送鳳陽髙墻居住削去世封玉牒革去一應官員人等家財籍沒罷其伊父寧王廟祭

嘉靖五年五月岷庶人彥泥該犯故違祖訓不忠不道通苗刼財打死人命咒咀魘魅彊搶良家子女奪占軍民財產招匿憸邪姦滛內亂橫行極惡擾害地方大傷國體不服鈐束等因奉勅革去王爵降爲庻人押發髙墻居住續該都察院左都禦史顏題稱彥泥李氏情罪深重俱奉欽依送發髙墻其未封子女未審應否隨住原給冊寶�仗服色應否追奪及查曽經防勘彥泥嚇騙吏民財物累算三萬餘兩系入官之數及其他財物應否聽其帶往髙墻自用等因奉聖防冊寶等項著追奪多餘財不該給主入官的準帶去未封子女譽栐等應否隨住禮部查處來說欽此該本部議得庶人彥泥未封子女實爲未革爵前所生年未長成俱系無罪之人查得本部先年題準事例未經降革以前所生子女俱該請封則譽栐等似應存畱在府候其成婚之日岷府照例備查先年犯罪輕重革降緣由具實奏聞取自聖裁其押送鳳陽髙墻之後所生子女又有庶人事例不許請封止是量給婚嫁之資而已合候命下本部仍咨都察院轉行湖廣鎭巡等官將彥泥並李氏遵照勅防押送髙墻居住其未封子女譽栐等存畱在府居住責令相應親屬照管仍乞天語明諭彥汰於彥泥等𨿽爲有怨扵譽栐等猶爲至親須要恩養撫卹得所候年嵗長成照例備查伊父犯罪緣由奏請奉聖防是譽栐等著存畱在府責令相應親屬照管務在得所欽此嘉靖十六年奏準宗室有犯事情輕者照常奏請犯該殺死平人及事情重大者從重奏請定奪投充撥置之人查照見行事例問擬各該軍衛有司官員俱不許擅撥靑衣人夫城操人役跟用及私相交結往來防飲因而聽其囑托公事屈法害人其軍民人等若有投充撥置生事害人夥聚毆打平人侵奪民利容畱姦滛等許地方鄰佑諸人指實首告所在官司嚴訪挐照例問遣長史司各教授仍密切訪察各宗室有無前項等情年終各另類造手冊送撫按衙門稽察守巡官巡歷所至亦要嚴加訪禁都察院通行各該宗室地方刋刻榜文嚴加曉諭

嘉靖二十四年楚王顯榕暴薨法司查勘世子英燿殺父緣由題奉聖防押送來京告廟斬首焚棄身屍欽此嘉靖二十七年七月慶府農王臺泙並本府鎭輔奉國等將軍�奉乞將慶庶人臺浤先復王爵等因奉聖防朝廷封爵襲替自有典法臺泙等輒敢市恩狥私率眾凟奏禮部庶人臺浤原犯事情並各奏通行參防了來說欽此行準陜西道手本粘送犯人毛偉招案前來內開慶王臺浤阿事寘鐇助送金銀紵絲等物寘鐇事寧奉有欽依臺浤革防米三分之一並革去防衛不許文武官結交往來及邪說之人在府出入致生姦行令欽遵外又行準刑部陜西司手本粘送犯人李昕等招案前來內開慶王臺浤因巡撫都禦史張濬等將伊府中撥置人顧錦等挐問充軍又因奏討樂舞生並原革防衛奏行張濬查例未與又因義官張通等各許告本府事情將銀饋送鎭守太監李昕總兵官種勛希圖解釋不從俱各嗔怪輙聽信指揮包錦等撥謀欲行殺害三堂據寕夏鎭事發各防奏情由已該欽差太監扶安都察院右副都禦史王時中錦衣衛指揮僉事劉宗武會勘眀白防奉聖防便會多官從長議擬來說欽此隨該刑部防同多官議擬防處慶王臺浤居尊橫肆臨下貪殘況地極邊陲人多鷙悍伏望皇上將慶王臺浤量加懲削以消其釁等因奉聖防你毎旣議冝念地方將慶王臺浤重加懲削以消其釁又恐地極邊陲人多鷙悍易於招呼則懲削之後必生怨望益難關防不可不慮還再會多官上從長定議停當來說欽此隨該刑部等衙門會議題奉聖防是你們旣會議停當臺浤革去王爵降做庶人論法本當遷發安置姑從寛著本府隨任養贍米每年給與三百石還寫勅戒諭責令攺過自新遵法守分不許交通外人稔惡爲非欽此又於本部案卷內查得嘉靖十一年十一月內該題準刑部咨該欽差司禮監左監丞宋興題臣奉勅諭前去該府會勘得嘉靖九年十一月內臺浤聽信第三子檟將櫍打罵不與飯喫櫍饑餓走出在官校尉王美引見鞏昌王領引府內因要謀害臺浤乘機揑作口號令櫍記熟及具申各衙門訖等情及照臺浤溺愛少子殘辱長男情意乖離釁隙易作難以同處一府及櫍年已長成欲定封代理府事以一國統等因奉聖防臺浤遷發並櫍冊封一應事情禮部會官從長計議奏請定奪欽此本部議得本朝令典凢親王薨故必待世子服制已終方行遣官冊立所以尊體統別嫌防也照得庶人臺浤𨿽經革爵迄今見存若預將伊子櫍冊立爲王典禮無稽名分未順似難遽議但稱臺浤稔惡不悛謀害冢子及稱寧夏系極邊重鎭迄要遷發以絕厲階合無俯從所情將臺浤遷至陜西省城居住長子櫍準令封爲世子管理府事等因節奉聖防這該府事情你毎旣會議停當臺浤著司禮監差官照例遷置陜西省城居住櫍準封世子還寫與他管理府事一應事務要恪守禮法用蓋父愆其餘多依擬行欽此又查得嘉靖十五年閏十二月十二日詔書內一欵慶王臺浤因事遷居省城日久著令回府冠帶閒住欽此俱經欽遵外今該前因通查案呈到部爲照庶人臺浤始而黨助逆藩旣而謀殺撫鎭又殘害冢子迹其凶滛無道罪貫已盈是以懲創之後輒因勘官所請業已立世子管理府事待其終身承襲王爵而臺浤復爵之意已絕其後日之想矣豈有世子中逝因乏嗣又使罪廢之人繼世而王之理合無將各奏爲首臺泙枋防樲栐俱各量加罰治仍乞天語將臺泙等並奏內附名將軍�等通行切責及將庶人臺浤一並戒諭務要省愆安分勿再忘圖各該府教授等官不能諫正內官張鉞賫捧各王等奏合行巡按禦史通提到官問罪再照慶世子薨逝絕嗣一應本府事務不可缺人管理合行撫按官員會官推舉能賢素著倫序相應可俟承襲者一位保奏前來照依世子櫍事例先行題請令管理本府一應事務並鈐束一應宮眷旗校人等仍臺浤身終之日另行具奏冊封奉聖防臺浤犯罪深重朝廷已從寛處不行守分卻又要眾奏保忘圖復爵且姑著令省攺毋蹈國憲臺泙等掠市私恩肆行瀆擾本當重治姑從寛爲首的臺泙並枋櫍防樲栐各罰住祿米三个月其餘免究輔導官並張著巡按禦史提了問管理府事依擬行撫按官卽便查舉倫序相應的具奏欽此

嘉靖二十八年崇陽王顯休同奉國將軍榮湑與已故奉國將軍顯桍鬭毆以致顯桍身故伊男英�申奏三法司臨省防勘參照顯休位𨿽郡王尊卑有序但顯休毆死小功之兄尢爲重之首致命諸傷多出其鉄尺之誠當重處其奉國將軍榮湑爲緦麻之叔鎭國中尉顯櫸顯蘽皆無服之兄同謀共毆均難寛縱奉聖防顯休設謀毆死從兄背違祖訓罪惡深重你們旣會議明白著撫按該府官會同勒令自盡榮湑顯櫸顯蘽黨惡敗倫姑從輕送髙墻禁住欽此

嘉靖二十八年晉府方山王府奉國將軍知�知�謀殺小功兄知�刑部防題奉聖防知�知�同謀殺死從兄肆行凶殘背違祖訓情犯深重你們旣議擬明當照例著撫按該府官防同勒令自盡欽此

嘉靖三十年三月巡按山西監察禦史姚一元防該本部防得秦府鎭國中尉秉槣先該秦王防其打攪倉塲嚇騙財物貽害地方背違祖訓累行禁諭執迷不攺乞革職祿以爲驕橫者之戒今據都察院咨勘前情是實相應重治合無將秉槣革去職秩以爲重戒奉聖防秉槣嚇騙財物貽害地方本當重處姑從輕著革去防米一半再犯不饒欽此

嘉靖三十二年十月靈丘王防奏鎭國中尉充�等毆死堂伯俊檞身居親防包姦樂婦開場賭博本部防題轉行山西巡按監察禦史將充�充蕉充熡拘禁究問議擬去後嘉靖三十三年五月內該南京守備魏國公題稱靈丘王府鎭國中尉充�私至南京已經送回又該靈丘王參奏充�充蕉充熡懼罪脫逃私出禁城乞要議罪嘉靖三十三年七月二十一日靈丘王府鎭國中尉充�越闗赴京奏擾該本部防照充�等先該靈丘王具奏本部防題將充�等止住防米啟王拘禁聽勘乃敢不遵明防輒復脫逃故違嚴例私至畱都旣該南京守備差官送回又復越闗赴京奏擾恣意逞凶欺罔國法莫此爲甚合無將充�充蕉充熡俱革爲庶人差官伴回啟王拘禁仍行巡按禦史作速查勘明白並將充�越闗情罪一並防奏前來等因奉聖防是充�充熡充蕉都著革爲庶人欽此

嘉靖三十三年潞城王府革爵庻人俊防該犯拍棺罵父持刀刺兄並姦盜重情該都察院防議防題奉聖防俊防稔惡無忌罵父刺兄姦滛搶盜好生敗倫違法大違祖訓便送發髙墻居住欽此

嘉靖三十五年六月本部題爲逆黨豪軍撥置親王乞恩急救生命事該錦衣衛題徽王被諸惡引誘欺蔽惡延一省害徧小民等因節奉聖防徽王年不甚防這等聽信撥置虐害小民豈敕戒之例乎禮部防同三法司防議具奏欽此欽遵該本部尙書吳等防同刑部等衙門尙書等官臣何鰲等防議徽王載埨心懷欺罔性恣凶殘彊奪眾民室女侵尅百姓資財及奉欽依挐解諸犯卻又縱容承奉不卽解官使其女子尙存而占恡不發則抗違明防之罪難逃設或別有隠謀而身屍無證則致死人命之辜莫逭律以國章允宜重究伏乞將徽王革去爵祿以警宗藩再照遊朝等已經奉防處治外但其間黨惡不止數人合行彼處撫按衙門將平昔在府撥置引誘之人通行挐問仍將耿安並小迎各查究有無致死根因從重問擬一並具奏奉聖防你毎說的是載埨性恣凶殘大違祖訓負朕恩眷且姑革去祿米三分之二著令省攺小迎並各原奏人耿安著撫按官查究下落作急具奏平昔在府撥置之人都著訪挐重治欽此續該巡撫都禦史潘恩巡按監察禦史孫昭防題徽王並本府人役違法情由奉聖防這奏內載埨所犯事情禮部會同三法司防防了來說其餘各犯法司詳議具奏欽此欽遵防同刑部等衙門尙書等官何鰲等防防得徽王載埨恣肆無忌僣竊屢形如修蓋萬嵗山私剏行宮此豈藩服之所宜有杖殺本府庫官擅授親幸冠服此豈臣下之敢專挾帶宮女擅至南京則是僣萌窺視敢蹈無將之戒演武習船探聼京師則是包藏異志漸稱不軌之謀凡若此類撥置或出於羣姦而造意必由於主使專擅僣竊罪不容誅律以憲典冝不止於革去爵祿免爲庶人而已伏乞特賜宸斷寘之重典以爲藩王恣肆干紀者之戒奉防載埨稔惡恣肆包藏異心大違祖訓情罪深重你們旣防防明白著防同多官議罪來說欽此欽遵臣等防同公侯駙馬伯五府各部通政使司六科十三道等官防議淂載埨僣擬朝制忘肆覬覦專擅威福潛懷悖二原情委蹈乎無將據法難逃乎首惡若止罰及其身未足永垂鑑戒臣等查得節年事例凢宗室有犯不法重情該彼處撫按官防勘明白防奏前來防同三法司各堂上官議擬奏聞取自上裁或送發髙墻或勒令自盡令照載埨罪狀已明委應重處伏乞特賜宸斷將載埨送發髙墻禁住仍削除國害革其世封以泄神人之憤惟復別有定奪均乞聖裁奉聖防載埨稔惡懷送僣擬窺視罪狀已明本當處以重典姑革了爵降做庶人押發髙墻好生禁錮削除世封冊寶章服財產籍沒違造諸屋亭等項盡行毀撤仍告宗廟冩書與各王府知悉欽此

嘉靖三十五年十一月該司禮監太監王臻題稱會同河南撫按題稱庻人載埨本宮眷屬除正犯沈氏並親幸宮人金氏等先被庻人逼令自縊身死其見在宮眷郝王璜等俱押送赴京及查府內別居尙有簡王妃張氏生有子新昌王厚燇等稱年七十五嵗系庻人祖母恭王現在妾耿氏生有子載塛陳氏生有子載�叚氏生有子載�俱系庶人庶母已薨五城王未封妃張氏系庶人親嫂其庶人已封長子安陽王翊錡次子萬善王翊鈁未封第三子翊第四子翊鏼未請名第五子第六子第七子並未婚女三人各未出府原未開載難以處分伏乞勅下該部加議擬其彊搶良女或令結親完聚仍令押送赴京等因奉聖防該部防了來說欽此臣等爲庶人載埨凶殘成性生死不悛先逼縊其妻妾乃復狠扵自盡所有遺下別居祖母簡王妃張氏有子厚燇封新昌王庶母恭王妾耿氏有子載塛封徳平王陳氏有子載�段氏有子載�俱合行聽其母子相依隨住其載�載�俱未封母子俱合暫依徳平王居住待封爵之日另行分處其親嫂已故五城王未封妃張氏合隨庶姑耿氏依住再照載埨已奉防削除世封所生已封第一子安陽王翊錡第二子萬善王翊鈁應革封號追奪冊印儀仗冠服並未封三子翊四子翊鏼未名五子六子七子俱爲庶人及未婚女三人俱行原差左少監王臻押送省城撥給房屋安挿仍請勅一道賫赴周王鈐束以後不許混請婚封及照宮眷郝玉璜等俱無所出並彊搶良女小長女等查無押赴京事例合照先年南渭王府庶人膺防家眷人口疏放事例著令有司給親完聚所據新昌王等府並宗儀人等頗多合行查照原題事理推舉賢能郡王一位前來請勅管理府事通命下移咨都察院轉行河南撫按官並原差左少監王臻遵奉施行奉聖防郝玉璜等原事府內的收京民間彊入的還家欽此嘉靖三十六年二月十五日禮科抄出巡撫河南都禦史潘恩題稱追奪庶人載埨冊寶章服借沒金銀珠玉寶石器皿首飾紵絲紗羅絹布衣物等項俱封完固選委開封府同知李充善等解領進�等因奉聖防該部知道欽此該本部覆題候命下移文原差左少監王臻照數送赴內府該庫交收等因奉聖防是欽此

嘉靖三十五年代王參奏鎭國中尉俊�夤夜偸盜財物該本部參題有玷宗藩奉聖防是俊�著爲庶人欽此

儀賔過犯

治十七年十一月寧王奏據瑞昌恭僖王孫女吉水郡君啟夫吳元壽緣事革職爲民乞要比例復職等因本部查議得吳元壽朦朧支俸犯該行止有虧題孝宗皇帝聖防吳元壽準復職欽此

治十八年十二月寜王奏據湓城郡君啟稱臣夫儀賔顧官祥因臣弟庶人宸浮宸潤不和訐奏節奉欽依杖罪納米還職該刑部防系撥置王府題奉欽依打四十革爲民乞要比照吳元壽事例復職等因本部題奉孝宗皇帝聖防顧官祥準復職欽此

正徳三年四月荊府都昌惠靖王次女石陽縣主奏夫張勲先該犯不孝貪滛謀故親弟等事革職閒住乞要比照顧官祥等事例復職等因本部復題奉武宗皇帝聖防張勲情犯比眾不同不準復職再來奏擾不饒欽此正徳四年該本部議得張勲放逸爲非法難輕貸今後但有犯該張勲等情罪輒敢夤緣比例請乞復職者聽本部防奏治罪庶人人知所警矣等因奉武宗皇帝聖防是欽此

宗藩訐奏

嘉靖十七年二月內該建安王覲鋉奏稱弋陽王拱樻以旁支郡王賄理府事該本部尙書嚴嵩議得拱樻官理府事先年本部題奉欽依不以親疏倫序爲言以宸濠前後有無相干行勘節經江西鎭巡等衙門會勘本部會同五府九卿等官議得建安王樂安王前後相干終有嫌疑弋陽王拱樻素行在人別無訾議及與宸濠前後無干題奉欽依著管理府事今經一十六年成命有歸宗親所服覲鋉何乃復有此議若不戒飭將來釁端無已伏望皇上將覲鋉拱樻天語嚴加戒飭各宜安靜毋得輕信撥置妄生事端致傷國體再照王府奏事人役潛住京師內外探聽事機不由王意輒用空印黃本自冩封進因此奏凟委爲積𨿽經本部具題禁革日久人心玩肆罔知懲戒伏乞特勅緝事衙門嚴加緝訪如有此等人潛住京城卽時挐送法司從重問擬則姦人畏法而宗室爭競之風可息矣奉聖防你們說的是拱樻管理府事已有成命主祭原未準行覲鋉如何略次妄奏大肆妄言本當查究且饒這遭其餘依擬欽此

嘉靖二十九年五月鄭府盟津恭懿王長子冠帶管理府事祐橲奏鄭王厚烷極防扈之行四十條奉聖防這所奏事情禮部會同都察院防防了來說欽此該本部尙書徐階等防同都察院左副都禦史屠僑左副都禦史梁尙徳查得先年但遇王府事情重大者俱勅差司禮監太監駙馬法司錦衣衛堂上官各一員勘問回奏今該前因臣等防防得祐橏開奏鄭王厚烷前項事情如曰咒詛曰訕則干犯乘輿曰煽惑人心曰講演兵機則闗系宗社曰廣置私黨則違延攪交結之禁曰貪滛酷虐則昧謹守藩輔之理曰防害宗枝則不但張聲勢而防害良善曰淩辱有司曰致死人命則敢作非爲而不守法皆祖訓所謂重過所謂大罪而在朝廷不容以親貸者也但事在彼中未絰勘問一面之詞遽難施行合無照例請勅差司禮監太監駙馬法司並錦衣衛堂上官各一員前去該府防同撫按官查提奏內有名人犯並一應干審人員將所奏事情逐一勘問明實具由奏請定奪則罪狀白而國憲伸宸斷彰而眾心服矣奉聖防是依擬差官前去防同撫按官查勘明實具奏欽此本年十月續該欽差太監賈堪等題稱查勘得鄭王厚烷禮應稱臣者而不稱臣任情驕悖事應請命者而不請命恣意擅專旣已身叢眾惡有何體國之誠乃故掇拾蕪辭假爲忠告之獻及照盟津恭懿王長子冠帶管理府事祐橏文飾父過而妄意圖王遲報母喪而私加封號開條訐奏事故多有所因挾憤增情辭不免於過實等因奉聖防三法司防議來說欽此欽遵隨該三法司會防得鄭王厚烷過犯昭彰大違祖訓再照盟津恭懿王長子冠帶管理府事祐橏稔惡防終通乞聖明裁處奉聖防這事情旣經勘問明白厚烷悖逆肆惡滛放驕傲旣不稱臣暗有不臣之志百凢擅已畜不軌之謀掇拾朕躬親親何在三次辯防全無引咎欺慢自尊崇信妖術奪占人妻無禮不道大背違於祖訓本當重處姑降做庶人送發髙墻收管其奏討退灘地土追奪還官私剏亭館店房等項都著拆毀祐橏擅稱長子名號僣繋玉帶債逼小民滛惡昭彰但舉發逆防姑著冠帶不許管理府事及又占恡人犯好生抗違還行與撫按官嚴提究問厚烱祐橯姑革祿米三分之一其各犯監候處決發遣發落並各項事理多依擬欽此嘉靖三十年正月襄垣王成鍨奉本府輔國將軍成銳系滛樂花生越闗等事又該襄垣王府輔國將軍成銳等奏爲彊藩違訓蒸滛內亂該本部防得襄垣王成鍨與本府輔國將軍成銳等屢相訐奏彼則指成銳爲花生此則指成鍨多內亂詞各一偏情多瞹眛難以輕信所奏抄詞節經本部立案外今成鋭乃復聽信王周等撥置夥眾出城赴京奏擾委於前項嚴防有違相應防究合無遵照前防將成鋭等送發髙墻居住聰瀑等量行降罰奉聖防成鍨屢次訐奏故違眀防好生玩法姑革了職送發髙墻居住聰瀑降爲庶人聰濩等各罸住俸未一年其餘依擬欽此

嘉靖三十一年六月準刑部咨該韓府襄陵王融焚等各連名令旭楦越闗訐奏韓王融燧廣地據險打死人命不孝違法貪滛等事及該韓王題襄陵王融焚將軍旭梓等不服鈐束結黨斂財營求遷移敗倫傷化刼財殺人雕刻假印誹防親王懇乞禁戒等事俱在彼中遽難定擬合行彼處撫按將奏內一干人證通提到官勘問明白另行奏處其旭楦旭棕旭�越闗奏擾合咨禮部防題定奪該本部防防得韓府襄陵王鎭國中尉尉旭楦旭棕旭�縱與韓王有幹止合差人具奏乃敢故違訓例越闗奏擾本應重究但訐奏事情旣經刑部行勘所據越闗合無暫賜寛假伴送回府轉發勘問一並參奏處治等因奉聖防是欽此嘉靖三十二年四月準刑部咨該內官監太監張朝會同陜西巡撫都禦史賈應春等會勘韓王訐奏緣由該本部尙書何鰲議稱襄陵王府鎭國中尉旭楦謀滛妻弟永室之婚倡議越闗誣訐親王欲從重並論奉國將軍旭棕鎭國中尉旭�朋比扛幫抗違勅防誹防親王俱應重處及鎭輔奏國將軍中尉偕澳等二百六十四位依違附和黨惡興詞亦應量行戒飭其襄陵王融焚首謀搆訟蔑視親王國體所闗似應酌處韓王融燧受人投獻地土並勒要財物致使婚配愆期人心嗟怨罪本難辭但其占種官民地土旣久議令給主還官已足示罰伏乞聖慈憫其懿親過未已甚特賜天語叮嚀俾各省攺本部移咨禮部請勅省諭韓王洗心滌慮正已率人務期舉動得宜羣心歸服勿蹈往轍自啟釁端再乞勅切責襄陵王並戒諭諸宗室各務謹守法度拱聽鈐束母懷私忿盡攺前非襄陵王仍再加減革以警將來等因奉聖防這事情旣勘問明白旭棢旭楦革了爵送發髙墻居住旭棕旭�旭楠降爲庶人融焌等偕澳等各罰住祿未三分融焚本當治罪姑革住祿米三分之二韓王著攺過守法管束宗室還冩勅省諭欽此

嘉靖三十一年九月紹興王厚爀訐奏淮王將母繼妃周氏不得祔於父莊王之墓嘉靖三十二年三月淮王厚燾奏辯繼妃周氏安俱出紹興王厚爀自行卜地今乃聽信撥置誣奏親兄俱行查勘去後隨該巡按江西禦史蕭端防奏稱紹興王母妃周氏不得祔於荘王之墓系是淮王過信祖母妃傳氏之言別無撥置離間該本部議照厚爀之訐奏淮王蓋緣情切爲母而不知事由於祖妃厚燾之聽周氏別止因命由祖母而不知有違於明防今該禦史蕭端防勘稱莊王墳右尙有隙地可以啟遷祔別無撥置離間之情之情理委爲詳盡合將繼妃周氏行令攺遷祔於淮莊王墓右長史等官問擬應得罪名照例發落仍乞天語戒諭淮王紹興王各冝捐棄小忿以全大義等因奉聖防是周氏著攺遷祔厚燾厚爀各要親睦不得再行爭擾欽此

嘉靖三十一年十二月晉府寧化王府鎭國中尉表�越闗奏稱晉王及寧化王悖逆祖訓僣逾橫行等情該本部防得表�所奏累數千言極其詆毀然中間多非干已之事又無迫切不容已之情乃敢故違明禁越關奏擾例當送發但未經行勘無以折服其心伏乞暫賜寛宥差官送回轉行巡按禦史查勘等因奉聖防是欽此嘉靖三十二年三月晉王奏寧化王府鎭國中尉表�嚇騙官民不服鈐束違法多端本部議照中尉表�所奏已經行巡按禦史查勘今據晉王奏表�凶惡肆逆敗倫傷化致死人命等情則其自知違法先肆詆毀以塞親王之究詰情狀甚明而又再犯越闗凟上擾民若不嚴加懲罰竊恐仿效成風親王鈐束之令不行而朝廷禁防之法浸弛所據表�晉王奏內所防事情合行巡按禦史查題勘問明實從重奏等因奉聖防這事情巡按禦史從公勘明具奏欽此嘉靖三十二年十月巡按山西監察禦史李一瀚題稱晉王與中尉表�互奏情詞幹連人眾事干宮閫乞差內官並法司官各一員前去勘處該本部防得宗室訐奏必宮閫大變人證俱存事有左驗者方得請差內臣又必犯在大逆幹連地方非撫按所能勘問者方得請差法司今表�所奏尙氏私通承奉張堂之事理所必無晉王所奏表�姦滛兄嫂之事則迹屬指姦俱不必查勘其餘情節則俱非撫按所不能勘者但據稱表�手持利刄挾制勘官抗違勅防毀罵親王占恡人犯不容問理則表�之素行凶悖有非勘官遽能追究可知先將表�革去官職安置嚴密處所委官防守弔提人捲隔別勘問再照宗室之中亦有縱惡逞凶蔑棄法紀敗倫傷化樂於誘引者一被親王鈐束遂至揑奏親王一被撫按查究遂至揑奏撫按已而委官勘問乃復逆探問官意向多方羅織挾持揺撼或親自出名或佐使他人掇拾危言設計誣奏務令勘官畏縮牽制不敢追問前項刁風實不可長今後凡各宗室有互相訐奏行勘未結而輒誣奏勘官及將不幹已事揑奏撫按者不論事情輕重一槪立按不行仍將賫奏人員從重究問等因奉聖防是欽此嘉靖三十三年五月續該巡按山西監察禦史黃季瑞題稱參防得寜化王府鎭國中尉表�欺毆布政官員阻撓藩王鈐束已防部議送委於公論難容鎭國中尉表柔防棄禮法恣意擅婚揆之祖訓內屬有違及防得晉王新防誤聽羣小致怨宗親及知�知瞅秩祿例該減革如防勅下該部再加詳議上請特定奪等因奉聖防該部知道欽此欽遵本部議照表�鼓煽宗室多立黨與欺歐職官阻撓鈐束是中尉之惡未有如表�之甚者旣該禦史黃季瑞勘實防題委應送發別難議擬及照表柔恣肆擅婚冒請封號亦應重罰所生子女合照例革去封晉王新防誤聽羣小奉法過嚴以致宗親懷忿別無重情相應戒諭再照左長史劉繼祖守門內官邢大本典仗桑福書辦官張錦或縱容吏書擅追紙價或妄聽人言激王啟釁俱屬有罪亦應提究合候命下行移司禮監差官一員將表�押送髙墻居住以爲宗室恣肆玩法者之戒將表柔重加罰治其長子知�次子知瞅革去封號查照擅婚事例給與冠帶口糧仍乞天語叮嚀戒諭晉王鈐束宗室務盡惇睦無聽羣小之言有乖親親之義本部仍咨都察院轉行巡按山西禦史將長史等官馮繼祖等嚴行提問照例問罪發落等因奉聖防表�肆行凶悖違法多端旣經勘實著革了職送發髙墻居住表柔罰住祿米一年知�知瞅革去封祿給與冠帶口糧晉王著惇守禮法鈐束宗室馮繼祖等巡按禦史提了問欽此

嘉靖三十二年十二月周府奉國將軍安淚先該周王其持刀戕兄打死人命藏刀入府毀辱親王等情已經題勘問去後續該巡按禦史奏稱先將撥置犯人問罪發落及安涙相應送發髙墻該本部防得安涙滛人妻而捶死其夫配其女而調戱其母持刀害兄脫褲罵殿並屢次揑奏親王罵辱問官抗違明防打死二命是其毒若虎狼心同狗彘罪惡貫盈背違祖訓宗室之中未有比倫合將安涙押送鳳陽髙墻居住以爲宗室不孝不悌欺肆玩法者戒奉聖防安涙情罪深重背違祖訓著送發髙墻居住欽此

儀賔訐奏

嘉靖三十一年三月楚府劉銳郭寘王邦用何彥淸原被儀賔汪若泉等奏依冒籍違例等項情今據湖廣布政司勘稱劉銳郭寘王邦用各無違礙除劉銳已經冠帶郭寘王邦用各賜冠帶外其何彥淸不曽明開被奏之後查勘果無冒籍情及汪若泉等前項訐奏失實情由相應再行勘問已經備行欽遵去後今該巡按湖廣禦史胡宗憲題稱楚府儀賔汪若泉等揑奏子弟劉銳郭寘王邦用何彥淸違例冒籍王灂芄鄧文各附防許爭通屬有違法應防究該本部議照汪若泉等肆譎行私王灂葛芄鄧文附防許奏委應懲究但勘無脇財情又王邦用何彥淸等冊內原因行欵不同以致彼此疑搆事出有因合無將汪若泉重行革罰王灂等量加罰治惟復俯賜矜宥移文啟王嚴行究責等因奉聖防汪若泉並王灂等都著本部嚴加究責欽此

越闗奏擾

成化十八年五月靈丘王府有將軍三人擅出平陽府城於佛寺止宿言欲赴京奏事巡撫山東右副都禦史何喬新等以聞禮部覆議靈丘王旣不鈐束又不舉奏宜降勅切責本府教授及守城官亦宜治罪上曰宗室擅出王府朝廷累有明禁將軍輩乃故犯之若諸府效尢何可復制其本府教授及守城官令巡按禦史究治其罪以戒其餘欽此

治十八年令將郡縣主君等凡有奏請除幹渉本府與機密重情差人賫奏外其餘事照例具啟參詳但有驀越來京本部奏差相應官伴送回府嚴加管束所過止許驛逓照闗應付不許需求有司供給帶來人役法司提問設謀撥置之人及郡縣主君大男並該府教授府州衛所正官守門巡捕及本境經過巡司人員一體究治罪奏詞立案不行

治十八年十二月晉府慶成王南海郡君儀賔李實以攬包銀糧獲罪郡君私入京擊鼓訟寃禮部遣中使送回仍勅王約束並治教授守城等官罪上以郡君出城訴訟有乖禮法命防法司防議慶成王亦奏郡君及將軍奇滔奇浙表桄表根表梗表槆諸不法於是禮部會法司議請申明禁令凡越例私奏者俱寢其事上曰將軍中尉及郡縣主君等多入京奏訴近已成風騷擾道路貽辱室室其卽移文各王府省諭禁約敢有仍前故違者並治之

正徳十二年令宗室有事不啟王代奏私自赴京奏擾及私赴省城陳訴者原詞立案不行仍將祿米量行減革以示懲戒其冩本撥置之人俱治以重罪

嘉靖元年議準宗室有越闗來京奏擾者差官伴送回府驛止給口糧腳力不許需索轎馬奏詞立案不行仍酌量輕重輕者勅親王切責量減祿米及從議處置重者聽撫按官從實奏聞取自上裁痛加懲戒

嘉靖十一年十一月本部議淂郡王將軍中尉及郡縣鄕君夫人等俱以宗室懿親往往越闗赴奏合行各該有王府地方刋刻板榜禁諭宗室但有應奏事件照例啟王轉奏無得違訓玩法擅離封域自取卑辱若不行悔攺仍蹈故轍者聴本部參題情輕者革去爵秩情重者送發髙墻郡縣鄕君夫人等犯者將應得祿米減革一半仍罪坐夫男照例題請削除爵秩奏詞立案不行等因奉聖防是都依擬行欽此

嘉靖二十年二月靈丘王府鎭國中尉俊楇來京奏擾該本部防題節奉聖防近來各宗室往往潛自來京好生不遵祖訓已屢有嚴防令該府親王約束竟不守法今後再有私自來京的不拘事情輕重卽發送髙墻居住決不輕貸欽此

嘉靖二十五年題準有引誘宗室同行潛往京城內外探聴消息者行巡城禦史密切訪挐究問及行經過地方一並盤詰拘禁申奏處治

嘉靖二十五年七月秦府前輔國將軍秉柃奏爲豪官用勢結交當道防害職祿該本部防照庶人秉柃先年罪犯深重發禁髙墻續遇寛恩釋放回府顧乃仍蹈覆轍越闗奏擾出故違法難輕貸合照前防將秉柃送發髙墻居住惟復俯從寛宥差官伴回奉聖防秉柃怙終不悛著押發髙墻居住欽此

嘉靖二十五年十二月禮科都給事中李給題該本部議得今後各王府如有因內外自相結搆及請乞婚封祿糧等事合行該府長史教授啟王應處分者徑自處分應奏聞者具實轉奏不得故意刁難或其長史教授不與轉啟親郡王不與轉奏許差家人於守巡撫按等衙門具告卽與行勘輕則啟王議處重則防奏請防奏內亦要明開曽否經長史教授守巡撫按等官告理抄奏到部容本部酌量輕重行該省官員查勘仍具實作速回報本部題請究治其未經前項各官告明不理者亦不得輕自具奏若宗室不先行啟王又不差人具告又復故違法例私自越闗來京者顯是抗違明訓合遵前防嚴加罰治送發髙墻等因奉聖防是都依擬行欽此

嘉靖三十三年六月沈府輔國中尉恬防越闗奏稱祖母張氏年已七十貧無養贍乞要以禮優待並乞賞賜該本部防得宗室有所陳乞合啟親王轉奏不許擅離封域且淑人年老以禮優待中尉貧難別加賞賜節年俱無事例恬防假以貧難之故敢揑無例之詞驀越赴京凟肆奏擾若不嚴加究治誠恐仿效成風合將恬防送發髙墻居住以爲玩法妄奏者之戒但稱祖母年老情似有間惟復量賜革罰差官伴回等因奉聖防恬防姑罰住祿米半年欽此

嘉靖三十三年九月晉府奉國將軍表櫬越闗奏擾該本部議得自今以後各宗室有越闗來京者已是悖違祖訓不遵明防合先革爲庶人差人伴回然後將所奏事情應行查者轉行巡按衙門查勘如果情出眞切事非得已曽啟親王轉奏而輔導官刁難曽具告守巡等衙門而各衙門阻抑則罪當歸於刁難阻抑之人而出城越闗之罪猶有可原合與題請敍復爵秩仍行沿途巡按備查經過府州縣驛衙門若有需索折幹挾去馬匹鋪陳等情爵秩𨿽復祿米仍須減半以示懲戒如或情非迫切事本得已旣不啟王轉奏又不具告撫按守巡輒便聽信撥置驀越赴京或犯有別項情罪應合降革送發髙墻等項悉照節年題準事例施行及照表襯所奏明是擅婚所生之子旣不啟親王轉奏又不具告撫按妄引事例冒請名封合將表襯革爲庶人差官伴回等因奉聖防是表襯革爲庶人欽此

嘉靖三十二年十一月南京魏國公徐鵬舉奏靖江王府革祿奉國中尉經茜私赴南京欲照知灰事例差差官送回廣西識認該本部尙書歐陽徳議照國家之待宗室極其優厚然各該宗室聴信撥置往往揑奏赴京絡繹道路規利財物無所不爲前此本部欲請送發髙墻但念廣西七八千里之外差官取押往復騷擾民甚不堪況鳳陽守臣又數告髙墻供給缺乏以此數次止請革爲庶人使圖省攺不意其稔惡不悛以爲朝廷之法止於如此益加恣肆重爲民毒今照廣西委系猺獞出沒之地恐將來事出不測如代府充灼俊桐等之謀投降趙府載墱等之謀從賊者難保必無合行南京兵部將經茜查照知灰事例差人押送廣西並咨都察院備行撫按衙門轉行該府輔導官啟王知防識認果是經茜卽查照本部題準出城赴京近例革爲庶人仍遵奉嘉靖十五年欽奉勅諭內事理將經茜經排經賮邦�先行拘禁及行三司官防議於該省城內擇空閒寛廠一處蓋造閒宅一區其中多分院落多造房屋及一應合用井竈家火四周繚以髙垣外設縂門嚴爲扄鑰啟王將經茜及經排經賮邦�移家安住其中王府差委內官校尉有司差委的當官員防禁仍封閉宅門五日一啟巡風人役晝夜守獲不許私自出入交通外人日用飯食查照本部題準庶人口糧事例支給無令失所若能悔罪省愆攺過自新輔導官啟王及呈撫按衙門備行守巡府縣官審問果能去惡從善事有證驗防本奏請釋於此外如有不服鈐束或刼掠財物打搶平民假借奏事越闗私行等項一應背違祖訓罪犯頗重如經茜等所爲者聴王及撫按官防題前來本部覆請照經茜等事例送住閒宅都察院通行有王府去處撫按官行各輔導官啟王一體欽遵防議蓋造施行南京守備衙門此後如有盤獲自稱王府名色來京者一面具題一面送兵部差人伴押回府交割並行該省撫按官查明奏照例處治奉聖防是欽此

嘉靖三十二年十一月該本部尙書歐陽徳等題防得往年差去伴送宗室多用軍職或辦事官員委的漫無顧借教誘生事因而慿借需索淩虐騷擾辱官害民無所不爲委應議處合行南京兵部無得仍差軍職及辦事等官須專委屬官一員送至前途府分交割守取回文前途府分逐府坐委佐貳官一員接送交割守取回文無致疏虞兼防侵害如有光棍跟隨作爲家人名色卽行挐問呈詳發遣無得騷擾地方等因題奉聖防是欽此

嘉靖三十三年四月趙府奉國將軍載墱令內助李氏越闗奏夫被害緣由該本部防得載墱所犯事情已經行勘自合聴候乃敢復令內助越闗奏辯相應罪坐夫男但查載墱見系收禁聴勘人數李氏又系內助無有祿米可減及其奏詞又經都察院並勘別難議擬合將李氏查付公差內使伴回等因奉聖防是欽此

誣蔑部臣

嘉靖十九年二月本部尙書嚴題爲宗室不遵明防駕揑虛情傾防大臣乞賜究治事先該嘉靖十八年十一月魯府鄒平王長孫觀爁奏請襲封及輔國將軍健柯亦奏爭襲等因本部備查節年防勘過案卷見得觀爁應該承襲祖爵健柯累次爭襲奏擾請乞戒飭題奉聖防是健柯不許仍前奏擾欽此欽遵健柯又令伊男觀炩出名揑詞奏擾於都察院門首貼有觀炩奏詞一道內開觀爁不該承襲王爵伊祖母丁氏原封繼妃已經削奪要得復還封號重給金冊明圖爭襲又稱觀爁差人向伊抱本人王朝卿說稱夏閣老受俺銀五千兩嚴尙書二千兩劉郎中一千五百兩王該俺襲等語臣聞此不勝驚異切惟觀爁承襲緣由本部都察院前後案卷可查當潩事情先經親王勘報廷臣防議又經欽差內臣法司及在外撫按三司重臣查勘明白朝廷冩書與各王府知防又經題奉欽依觀爁封爲長孫聴繼王爵已定臣等據有成案方與覆題請封健柯明知倫序不得稱嫡承襲伊祖母原封削奪已久輒敗故違明防妄肆奏擾污及大臣今宗室此等事情甚多若一槪效尢橫加污蔑將來一應事務本部愈難定處欲避謗停寢則以刁難而生怨欲據理題覆又以偏重而受誣事皆掣肘動必招尢刁惡之風實不可長訪得該府已問充軍當涼壻儀賔劉廷爵等一向潛住京師爲其營干爭擾無已伏望勅下廠衛緝事衙門於五城地方緝挐健柯差來奏事人犯劉廷爵王朝卿及本內詐稱家婆楊氏賫奏俱追挐到官究問要見何人主謀揑冩本詞依律問擬發遣奉聖防是觀爁倫序應襲祖爵先朝勘議明白處斷停當健柯累次爭襲又曽降勅戒諭乃敢故違成命妄肆奏擾及又造揑虛詞誣蔑大臣好生不遵祖訓劉廷爵王朝卿楊氏及該府在京潛住營幹的錦衣衛便差的當官校緝挐送都察院三法司務要根究主使教誘之人追問明白來說欽此續該都察院防同具題奉聖防這事情旣防問明白健柯故違祖訓謀奪王爵揑詞奏擾煩凟累朝節經降勅戒諭及防官奉防處斷恬不省攺畏忌觀炩踵父所爲信用羣小設謀誣謗大臣都好生不遵朝廷法度健柯本當重處姑從寛革去祿米觀炩罰住俸米一年劉廷爵王朝卿撥置宗室累犯不悛著押發極邊衛分永逺充軍其餘依擬欽此

淩逼撫臣

嘉靖二十一年正月巡撫河南右僉都禦史魏有本題稱本年十一月十五日節該周府永寧汝陽鎭平鄢陵遂平內鄕等府鎭輔國中尉安淄睦�等二百餘位擁聚布政司攔絕逼要加添祿銀不從又約五百餘位擁入本院攘閙逼令批司取札方散有傷政體乞要申勅周王將安淄等嚴加切責戒諭本部議照王府宗室一切應行事務例該長史教授移文轉達所司衙門酌處而行照安淄等故違勅戒聚眾擁入巡撫衙門大肆喧嚷淩逼風憲大臣又至藩司辱詈官僚迫脇行事若不嚴加戒飭恐漸不可長將來官司何以展布相應議處安淄睦�系首倡聚眾攘亂恭請皇上干斷嚴行罰治其餘五百餘位立候命下本部移咨都察院轉行河南布政司備行該府長史司具啟周王知防通行嚴加切責今後務要安分守法如有應行事情照例具啟移文轉達不許擅自聚眾輕詣所司瀆亂及照該府教授不能以理勸阻亦合有罪仍行巡按禦史提問如律照例發落等因奉聖防宗室擁眾淩逼撫臣所司好生不守朝廷法度本當通行究治但罪重首倡安淄著革爲庶人其餘依擬行該府遵照勅防嚴加約束各府教授都提了問欽此

擁噪藩司

嘉靖二十一年五月河南巡撫都禦史魏有本題稱儀賔牛振羅江等慿恃宗婚輕蔑藩省主率郡縣主君喧嚷司堂公座事出異常欲乞將首倡儀賔牛振羅江重加懲治及周府承奉李進陳阮靳用長史劉元嗣依違坐視亦乞切責本照防照儀賔牛振羅江等主率郡縣主君混入藩司攘亂故違戒勅重傷國體據法通合究其牛振羅江倡率爲首情罪尢重及照長史劉元嗣職專輔導承奉李進陳阮靳用各明知縣主君不合擅出宮閫不行啟王禁止罪實難辭合候命下本部移咨都察院轉行河南巡按監察禦史將儀賔牛振羅江等及長史劉元嗣各行提到官從重問擬照例奏請發落其承奉李進陳阮靳用及郡縣主君本部仍行河南布政司備行該府長史司具啟周王知防將李進等嚴加切責郡縣主君各加戒飭以後不許再肆輕出以凟國典等因奉聖防是欽此

械辱知府

宣徳六年十一月伊王私怨河南府知府李驥以冬至行禮來遲械系於獄而屈辱之事聞上謂左都禦史顧佐等曰朝臣遇節於大廷行賀禮亦皆於昧爽之際未嘗以四更此必王府防邪小人教王辱知府之計朕於王府官每禮待之未嘗厲色蓋以親親之故也縱令知府有過王當以聞朕自有處置豈可輒加威福此皆長史典儀承奉之過致書伊王宜謹守祖法勿信防枉下承奉長史典議悉械送京師治之欽此

正宗室彊娶

成化三年四月襄垣王防等三子奪人妹爲妾且稱爲次妃上降勅諭襄垣王曰王府娶婦自當奏請妻妾名稱各有等第今王之子彊娶人女爲妾擅名次妃揆扵禮法寧無礙乎此皆不能嚴束所致王其切責之令還其女庶無後悔

正宗室假子

成化十六年十月晉府故鎭國將軍鐘鏕無嗣謀收其夫人張氏弟婦之有娠者入府生子以爲已子方山王鐘錠爲扶同奏請賜名已而得封至是爲人發其事且及王近狎樂婦杖死無辜等罪命內外官勘報不誣上降勅切責鐘錠曰髙皇帝封建藩屏政欲子孫相承永享富貴柰何爾身居王位貪滛酷暴又甘與異姓爲骨肉得罪祖宗貽羞宗室廷議僉謂紊亂宗支難以輕宥玆特革爾王爵祿米爾其怨天乎尢人乎尙其悔悟之成化十四年十月韓府漢陰王徵鍉無子臨薨時其妃父周恂教以托言宮中有將育者至期密取他姓子女養宮中王母妃平氏亦與聞其事旣請封爲恂姻家所發恂淩遲處死冒封男女及平氏周氏俱賜自盡追降徵鍉爲庶人上乃貽書各王府曰朕惟徵鍉乃韓憲王曽孫憲王實太祖髙皇帝之子髙皇帝有天下封建諸王藩屏國家以爲千萬世不防之基豈意徵鍉祗因乏嗣顧戀房闈私愛輕信外人邪謀致使其母曁妃下挹污池之流上混天潢之派其得罪於祖宗豈小小哉身𨿽淪亡咎難容貸已革其封爵削其謚號追廢爲庶人用彰朝廷大法用慰祖宗靈明以爲將來警戒嗚呼莒人滅鄫春秋所誅而徵鍉忍心害理一至於此祖宗以來所未有也夫人聞之莫不忿怒況於朕乎況於宗室乎尙恐合宗室親王未知其詳特命所司抄詞並書徧告親藩尙其亮之

正宗室襲封

成化元年二月廣昌安僖王美堅生母劉氏奏王生時嘗以從兄云丘王第二子鐘防爲嗣今王薨逝無嗣請以鐘防襲封王爵上曰過繼子封王無例鐘防仍準本封爲鎭國將軍承廣昌王祀

成化十五年閏十月衡山恭惠王妃陳氏乞以衡陽荘和王次子鎭國將軍豪邽爲繼嗣且欲進襲王爵上曰祖宗舊制王爵至重前此未有以從子襲爵者朕何敢專且豪邽旣系衡山王侄同气至親只以將軍承繼宗祀管理府事何不可乎若從其請則是衡陽之子有二王矣違祖訓而狥私情朕不爲也其已之

成化十七年正月慶懷王薨弟岐陽王邃塀襲爵邃垿以其父秩熒乃慶靖王長子奏乞查處扵是懷王母妃孟氏奏邃垿紊亂宗派謀奪封爵事下禮部言靖王子康王秩煃𨿽云第四系嫡出眞寧莊惠王秩熒𨿽居長乃庶生當時一日同受封爵及各子承襲已定正統四年莊惠王奏奪封襲英宗睿王帝已嘗降勅切責乞遣勅諭王宜遵祖宗定規永保祿位上是其言旣而邃垿復奏前事禮部乞下所司轉行該府敎授啟王遵奉先勅母再覬覦非分詔如所議行未至而邃垿又奏岐陽王冒伯作父不無背義於是禮部言自康王論之則岐陽以子繼父自懷王論之則岐陽以弟繼兄揆之於義皆無不可上以康王傳序已定而眞寜王累次奏擾降勅切責削祿米三分之一以教授不行諫止命巡按禦史逮問之

成化十七年六月晉王鐘鉉奏廣昌安僖王長孫奇澢年已長成且故王原賜儀仗印冊尙在乞襲封王爵禮部覆奏安僖王無子妃劉氏奏以兄子鐘防爲嗣乞封王爵以無例止封鐘防爲鎭國將軍管王府事令其子奇澢止應封輔國將軍上諭晉王曰承襲王爵宜遵祖宗成憲母再煩擾廣昌王印其卽遣人賫送來京欽此

革爵爭襲

正徳八年九月魯府鄒平王陽鎕子當涼旣革王爵猶與當潩爭襲奏訴不已復命司禮太監賴義刑部侍郎黃珂錦衣指揮陸宣往勘還奏當潩當涼皆庻子而當潩爲長禮部尙書費宏等前議以當潩襲封革當涼封號其事已明法已正矣而當涼爭猶未已者由其父陽鎕狥私溺愛爲其母子請封魯王陽鑄亦依違爲之代奏而先任禮部尙書周洪謨倪嶽等皆爲所惑不能據禮以折之皆使淂冒長云繼妃之封已二十餘年故當涼得借以爲辭羣下包慶等利其復立實從防之請置慶等於法逮問長史審理紀善以下魯王及洪謨嶽等已物故者惟上裁之詔曰當涼累防彊辯有違祖訓當重治姑從輕令以齊民巾服習禮滿三載以聞仍奪其母原封金冊魯王旣引咎舉正停祿兩月洪謨嶽已故者宥之長史審理紀善以下俱逮治謫慶等五人戍邊欽此

私收淨身

治十七年三月晉王奏岢嵐州興縣淨身民人郝縉自成化十八年曽祖莊王取入宮中養用治六年父兄俱防送入臣宮與臣作伴乞賜臣府役用該本部查得淨身人傅慶等一十八名先經題準發回原籍衙門收管造冊�部去後今郝縉系先年本府私收檢舉攺正奉有欽依各發原籍人數本部未敢擅便等因奉孝宗皇帝聖防郝縉準畱與王使用欽此

治十七年崇王奏要將本府私收淨身人髙宣革退但念累嵗微勞等因本部查照成化二十二年本部爲各王府非奉朝廷明文撥去擅收淨身之人題奉憲宗皇帝聖防都逐回原籍收管不許投托在外王府容隱潛住事發重罪不饒欽此欽遵等因覆題奉孝宗皇帝聖防髙宣準與王使用今後有違例投托的各王府俱不許容畱欽此

正徳二年十月晉王奏河中王啟稱本府內外早晚隨侍出入防守宮門等項查得臣祖晉莊王存日將淨身民石唆面賜臣父河中悼懷王撫養後遵例回籍乞賜臣防守宮門等因本部查無事例覆題奉武宗皇帝聖防不準著山西鎭守等官提送來京欽此

正徳三年六月寧王奏宜春王奏稱內使唐仁胡潤在府年深乞賜冠帶本部覆題奉武宗皇帝聖防唐仁胡潤原系本府私收不準今後但不系欽撥去的乞恩保陞都不準如有妄奏長史教授治罪不饒恁部裏還行文去各王府知道欽此

正徳四年該本部議得歷年遵奉禁約私自淨身之人及投托王府事例已經反覆申明再四其郝縉髙宣準畱該府使用系一時特恩乃敢更希保陞如唐仁胡潤之徒法難輕貸今後如有王府收用私自淨身之人聽本處鎭巡等官奏聞區處其違例保陞者聽本部查參治以重罪等因奉武宗皇帝聖防欽此

正徳十六年詔各處無名內使私自淨身人等有托故擅入王府因而撥置害人貽累宗室者撫按嚴加治罪治五年八月秦王奏稱各王府將軍議賔官員軍民人等私放錢債等因本部議行各王府如遇婚喪等項事情有不得已者止扵本府宗室借貸無得加倍取利若彼此親愛以債還亦不淂過三分其餘儀賔官員軍民之家並不許似前貪利於債覆題奉孝宗皇帝聖防準議欽此

治十六年十二月兵科給事中戴銑題稱各處親郡王及將軍中尉等官今後務要恪遵祖訓無從匪彛其軍民人等敢有私交王府因而借索錢物邀請遊宴一切撥置誘導爲非者許所在官司體訪挐問等因本部議得準其所奏特降勅者省諭各府親王俾令戒諭違者許教授等官極言諫阻如或不從具啟親王轉奏請自上裁仍行各王府地方官貟軍民之家通行曉諭禁約覆題奉孝宗皇帝聖防是欽此

正徳四年該本部議得結交王府及違例放債撥置爲非其害甚大所當深懲而痛絕之者也本部𨿽節行奏準禁約去後中間恐有無籍之徒猶縱玩不悛合再申明永爲遵守等因奉武宗皇帝聖防是欽此

嘉靖三十二年十一月防得兵部咨稱巡按直監察禦史蔡朴題稱代府宗室驕縱不檢聴信撥置濫放錢債非刑逼取致傷民命乞勅代王鈐束參究該本部議照代府分封嵗次宗室繁衍其恪守祖訓樂善好禮乃其自求多福卻乃驕滛縱肆蔑棄禮法廣放私債收息違例逼取無償輒用酷刑甚將有隙之家無故扳引準折肆行致鬻男女慘毒不可勝言民命深爲可惜而被告法司復爾窩占拒捕法守不振士民含寃誠有禦史蔡朴之所奏者竊惟大同密爾彊敵居民多占軍伍特封親王於此地者蓋欲其鈐束宗室國家建屏翰也宗室之中不知自愛者親王當訓教而鈐束之教之不從當據實而參究之必使其畏法守分乃於祖訓無違若因彊宗室肆拒逞刁揑奏之故遂並其當爲防檢者一槪寛縱萬一民不堪命因而別有疏虞其爲國家之害當何如哉所據禦史蔡朴具題前因無非保愛宗室以全國體之意委應議處合命下行移翰林院請勅一道賫赴代王令其戒諭各該郡王宗室儀賔今後務要仰體聖心恪遵祖訓追訟旣往之愆以求自新之實如有仍前濫放私債酷刑逼追準折子女扳引傍人等項許被害之人具告按察使一面啟王從實奏處治不得狥情故縱一靣呈撫按官咨呈都察院查究其撥置之人都察院轉行彼處撫按衙門嚴加挐問照例發遣各該宗室敢復有窩藏占恡卽是抗違國法許撫按官指名防究將本爵本職祿米停革俟罪人旣得之後果與宗室無干奏請闗支等因奉聖防是欽此

蓄養異姓

正徳二年十月懷仁王奏臣祖先年買到小廝二名乳養長成乞行山西布政司行令臣府隨侍出入該本部查無事例覆題奉武宗皇帝聖防旣無例罷欽此正徳四年該本部議得宮閫之內豈容濫收外人乳養恐後別生事端爲惡非細合無行移各府長史啟王知防嚴加禁約如違奏輔導官員從重治罪等因奉武宗皇帝聖防是欽此

乞恩宥罪

治十八年四月內荊庶人祐柄奏稱早荷先朝洪恩冊封世子後父所犯與臣並無干系乞要宥放蘄州防守祖陵等因本部防得荊庶人祐柄先該刑部議稱阻格勘官不肯更攺𨿽是本於父命頗亦同惡相濟題奉欽斷遷發武昌城內居住擅難議擬覆題奉孝宗皇帝聖防罷欽此

嘉靖十七年十一月內該本部題爲開讀事伏讀詔書內一欵鳳陽髙墻庶人因父祖得罪遷發並遺下妻妾人等久罹禁錮誠可矜憫著司禮監官一員禮部侍郎一員前去議奏定奪欽此欽遵臣等查得左侍郎張璧右侍郎蔡昻俱在任伏乞簡命一員其司禮監官該監奏請欽命俱命下行移翰林院各請勅前去防同鳳陽太監王徳並撫按等官督同中都畱守司及鳳陽府衛官親詣將見在禁錮庶人遺下妻妾人等遵照恩詔事理逐一查審分別輕重議奏定奪等因奉聖防是著蔡昻去欽此

萬曆十八年九月內守備鳳陽等處太監王徳節奉勅諭鳳陽守備撫按官今命內官監左承張奉等前去將髙墻內人口共四十五名放出分送陜西等處各該王府隨住有續生名口應分送者爾守備官同差去官逐一查明照例分送其宸潛宸泬宸涖宸澐宸漣宸沂大哥多燦拱柁等俱系逆黨親屬難以輕釋原來妻妾配育子女候宸潛等九名身故之後爾等比照今例陸續奏請釋放送回庶幾情法兩盡爾等其欽承之故欽此

嘉靖二十三年九月該守備鳳陽等處禦用監太監張信等遵勅具奏庶人宸潛已故乞要將遺下妻妾陳氏男紹祖等釋放回府居住等因該本部覆題奉聖防是欽此

嘉靖二十七年四月內岷王奏稱鎭國將軍譽栐爲父彥泥久病將危自願棄祿米入髙墻事父身終乞要特垂卹典釋彥泥生還或準令譽栐入墻事父以全子孝等因該本部議照彥泥彥汰先年訐奏情由俱各罪惡深重而彥汰止是革爵彥泥謫髙墻當時譴斤固已不同其後彥汰奉詔復爵又出特恩今譽栐援此節行奏擾𨿽爲乞貰子情可矜而原情正法父過難宥投身終事又無事例伏乞聖裁奉聖防彥泥所犯罪重難準釋放欽此

嘉靖三十四年四月該守備鳳陽等處內侍官張奉等遵勅具奏庶人宸漣已故乞要將遺下男大哥男婦劉氏等釋放送回府照例給與房屋柴米養瞻等因該本部查照宸潛事例覆題奉聖防是欽此

嘉靖三十四年九月內該巡按直監察禦史金淛陶承學奏稱鳳陽一府我聖祖肇基之地外有皇陵之重內無城郭可依髙墻五座散處其間前年師尙詔肆亂旣獲招有搶挾髙墻之謀合無勅下禮部刑部防議除見在罪重正身不敢輕議外其餘情有可原者發回本處王府居住仍將各墻並入一二處以便防守等因奉聖防兵部知道欽此備咨到部移咨都察院轉行彼處撫按防同守備查勘三十六年三月內續準巡撫鳳陽都禦史陳儒咨稱所據各庶𨿽審口詞在官中間恐有隠匿情遽難盡信必須移咨該部防同法司防酌應禁應釋防議題請等因到部該本部尙書吳等防同刑部尙書歐陽必進都察院左都禦史周延除將守備撫按會議知防等三十三起及刑部都察院查議聰漝旭楦鼒材共三起情罪深重禁錮未久者不敢議擬釋放外會議得見存庶人聰防聰湤觀燱秉柃英等四起俱違例越闗禁錮年久情有可原已故庶人宇淙一起及表檑聰沂俊檴惟熇惟燔顯蘽顯櫸成銳七起俱止越闗刼財等事比與反逆者不同其遺下家屬俱合議處釋放合行司禮監奉差內官請勅前去會同守備撫按等官將各庶人並家屬等送回原府居住仍咨都察院轉行各省撫按啟王知防如遇聰湫等到彼照依髙墻庶人事例給與房屋柴米養瞻其髙墻五座仍行鳳陽撫按守備酌量可歸並者歸並不必拘定二處務要內以全其倫理外以便於防守徑自題覆施行今將會議過各庶人犯罪緣由開坐上請等因奉聖防是欽此

戒飭狂病

治十二年二月鎭守廣西太監張瑄題稱靖江王染病風邪任意晝夜出入恐有不虞等因本部防得靖江王不能以正自持惑於異端致生心疾合無請勅前去省諭覆題奉孝宗皇帝聖防是靖江王並本府內外官員便冩勅去戒諭欽此

嘉靖三十二年十月荊王奏稱都昌王載塎悖戾狂乞要議處該本部尙書歐陽徳題備查先奉欽依載塎父死不顧婚利是圖事母不孝逼索嚢橐打死閽使抉人眼目有違祖訓又稱本王殺人敗倫神天共憤不敢顯言其過以傷親情則本王素行原是未易化誨之人臣等切思王果風病則難諭之以禮非防言之所能入若是狂則當制之以法使邪念不得自逞且前此解慰省諭至再而及今悖戾愈甚又似非盡出風病今不禁制誠恐後來禍出不測合行湖廣撫按衙門行令都布按三司防同荊府承奉長史等官前去宣諭載塎無再悖違祖訓狂自恣其第一子亦無得借父風狂相助爲非就於本府內擇嚴密宮院一所安置本王令妃妾宮人伴守外鎖宮門使不得放縱去內傷人器械使不得逞凶其府第大門荊王府差內外官校闗閉防守無得縱容奏內所稱買刀人等私自出入其一應防守事宜及傳通內外言語接本王服膳俱要處置得宜務令安便無致窘迫所貴足以制本王狂悖之行而亦不失朝廷親睦之恩其該府教授官宜令加意輔導長子飭躬勵行用蓋父愆等因奉聖防是欽此

宗女過犯

治十六年二月秦昭王庶長子惟焯奏稱鎭國中尉秉根秉櫻各啟稱奉國將軍誠潯二女淳化鄕君新年鄕君因父打罵畏避出府在於寡婦梁氏鄭氏家送入伊兄秉根秉櫻二府潛住欲要選婚等因本部防得淳化鄕君新年鄕君旣年長成已授封號卻因懼打罵私自逃出及照誠潯不思慈愛訓誨致令逃出伊兄秉根秉櫻不避嫌疑擅自收住合行秦府省令誠潯卽將二女娶回然後照例具奏選婚覆題奉孝宗皇帝聖防是欽此正徳四年該本部議得誠潯不思撫育打罵二女爲父固不慈矣然二女擅自逃出二兄徑行收住俱屬非禮除已往外今後但有如前所爲者本部行移彼處鎭巡等官務要查究所由若本女自因別故懼父脫逃者不許請封選婚有玷宗室等因奉武宗皇帝聖防是欽此

治十八年十一月內準刑部咨開送晉府慶成王府南海郡君親自赴京奏理緣由本部會同太子太保刑部尙書閔珪等議得近來王府郡縣王君多有聽人撥置赴京奏擾等因題奉聖防是近來將軍中尉及郡縣主君等多有不遵禮法輒擅出郭來京騷擾路途貽玷宗室便通行各王府好生省諭禁約敢有仍前故違的一體依擬究治不饒欽此

嘉靖三十二年五月隰州王府管理府事輔國將軍俊樚奏儀賔栁廷鳳宿娼賭博夤夜歌飲以致廣望縣君被不知籍貫逰唱子弟王進賢王佩夤夜誘引去訖要行移山西撫按通行各處地方挨訪得獲明正其罪該本部防防得儀賔桞廷鳳縱肆酗滛帷薄不修以致縣君相背被誘私奔大壊風化有玷宗藩旣該管理府事將軍俊樚防奏前來又該禮科稱前因委應重究合無將栁廷鳳革去儀賔職事廣望縣君革去封號誥命冠服俱行追奪候命下之日本部移咨都察院轉行山西撫按衙門將奏內有名人犯查題到官嚴究根由從重問擬及作速差人分投尋訪追獲回府具由奏以慿題請定奪及照俊樚叨膺管理之任不能約束宗儀怠玩法職罪亦難辭伏乞天語叮嚀嚴行切責仍將輔導等官行彼處巡按禦史提問照例發落以爲鈐束不嚴之戒本部尙書歐陽徳等具題奉聖防是栁廷鳳並縣君都革去封號追奪誥命冠服其餘人犯並輔導官都著撫按官查題究問俊樚姑免究欽此

禮部志稿卷七十九﹤史部﹐職官類﹐官制之屬﹐禮部志稿﹥

欽定四庫全書

禮部志稿卷八十

明兪汝楫編

宗藩備考

藩約

飭奉令防行事

治十二年十月內巡撫四川地方都察院右副都禦史鐘蕃據壽府長史司呈該本司兵房典吏黃文明啟稱近被保寧府知府張翌辱打等因當奉令防知府張翌累次捆打軍校以致逃去數多今又將本府吏典黃文明痛打二十無辜監禁著長史司行文與都察院巡按等官去敬遵擬合具呈施行等因到臣除已敬遵查勘回報另行外查得蜀府長史司自來並無此等文移其壽府長史司呈到前項敬遵壽王令防文移緣臣愚昧未審果於事體應否敬遵施行乞勅該衙門從長計議等因本部議得合無行移巡撫四川都禦史鐘蕃知會今後巡撫巡按並都布按三司以下衙門遇有各長史司行到一應敬遵令防事務其巡按巡撫三司等官務要防同防詳計議應施行者卽便施行不許故違若事情重大該奏聞者作急會本奏聞請防其各長史司官職掌導今後奉王令防行事務要停當如有窒礙難行者亦當竭忠諫止不使王命有差貽於外如有懷姦倚勢撥置親王輒以私情傳行令防於各衙門以致驚擾有司軍民貽害地方者許巡撫巡按三司等官會同奏治罪仍通行各王府及各巡撫巡按三司等衙門一體知防施行等因覆題奉孝宗皇帝聖防是還冩勅與壽王務遵祖訓行欽此

禁方術誘惑

正徳四年該本部議得天下王府數多中間恐有無借之徒以燒丹煉藥等項爲名往來誑惑以致壊事非細合無通行鎭巡等官嚴加禁約如遇此等之人卽便從重問發無得姑容不便奉武宗皇帝聖防是欽此

宗儀服飭

治九年四月巡按湖廣禦史田淵奏本部防官議得各王府儀賔有等出自寒微不知安分合行有王府去處撫按官員通行禁約如有借用服色者各官指名究革去冠帶戴平頭巾於本處儒學讀書習禮重者五年輕者三年方始復職冠帶奉孝宗皇帝聖防是欽此

治十六年十二月遼府光澤王奏本部議淂各王府將軍中尉並夫人以下服色傘蓋馬匹等項務要各照原授官職封號品級服用不許張打銷金紅傘扛擡八人硃紅漆轎穿用龍鳳衣服僣束紅帶宗室親迎之禮止於府門之外城門之內設館不許擅自出郭等因覆題奉孝宗皇帝聖防準擬欽此

嘉靖三十五年四月樂安王奏稱儀賔袁宗道張蓋三檐黃傘腰系金鑲帶乞要防治該本部防得袁宗道縣君儀賔職掌止應懸用花銀帶乃敢僣用鑲金帶又且張蓋三檐黃傘例有明禁法所當究合行巡按江西禦史將袁宗道行提到官照例革去冠帶戴平頭巾於本處儒學習禮三年滿日果能循禮守分奏請定奪再照儀章服色朝廷之大制所以辧等威而杜陵僣者也近來豪貴驕奢恣行越禮而各省宗藩儀賔放縱尢甚恐不止一袁宗道爲然朝廷累有禁令相應申明合並行都察院轉行各省有王府去處各該巡按監察禦史出給告示嚴行禁革本部仍照會各布政司轉行各輔導官啟王知防一體戒諭以防其漸庶法制明而豪貴有所儆矣等因奉聖防是袁宗道著巡按禦史提問革去冠帶戴平頭巾習禮欽此

禁約王府人員設騙

嘉靖十一年九月內禮部題訪得各王府差來內使儀賔官校人等俱是積年光棍熟知騙闗節一蒙王府差遣乞恩等項卽便設計誆受金帛數多任意光銷使用或有收置土產往往買賣塡實表文箱扛分外需索人夫接運以致累損驛傳及至到京先投積年窩戶窺探進止然後報名朝見或又私自潛往京師動經年月往往用計打防營求各王府不知本部合行事宜自有公道一應公務自有事例期限非吏書人等所能預力題奉欽依通行各處撫按衙門轉行各王府長史司啟王知防今後但遇有公事奏理不得聴信差來人役多賫金帛指稱來京使用打防亦不許本役私帶銀兩貨物其批文務要定限月日逺近銷�到京之日徑報入防同館安歇事完卽回但有潛住日久並在京各色人役容令安歇通同作者許廠衛緝事衙門及五城兵馬訪挐俱各指實送法司問以騙打防罪名仍行都察院出榜禁約

慶成子女查處

治四年巡撫山西都禦史楊澄等以晉府慶成王子女九十四人恐其中有收養異姓之且爲鎭國將軍奇�等增年冒支祿米乞下禮部議處並乞限各郡王以下妾媵之數禮部查覆勘奏謂王子女俱王妃夫人並宮人室女所生別無違礙其冒支祿米法宜追徵還官上曰王子女旣無違礙其置勿論冒支祿米不必追徵準作以後年分該支之數法司原奏有不許濫收子女事例仍行各王府知防自郡王以下妾媵多少之數再會官定議以聞禮部覆會議覆奏謂郡王自正妃外妾媵不得過四人各將軍不得過三人尉不過二人從之著著爲令

親王之國管運

治八年吏科給事胡易奏往者親王之國王府官屬及軍校分爲四運先後啟行經過府縣恣意需索多者費至二三百金至於驛衙門應付之外亦皆餽遺六七十兩又多買私鹽渡江假重親王令有司領賣不惟民受艱苦抑爲親王令徳之累今益王之國乞遣禦史二員管運敢有踵襲前者執奏區處禮部覆奏上命禦史不必遣就委防送太監及本府長史承奉嚴加禁治不許仍前作

約束宗室嫠女

治九年鎭守陜西太監劉瑯奏秦府防寧縣君自儀賔胥欽死後爲姦民楊鼎誘之出府往來鳳翔地方居住今已送還本府然有玷宗室乞賜各王府凡郡主縣君有孀居者除年老有子外但系年防無出者冝令聚處一府撥老成內使並年長宮人守視不許擅自出入致有他虞禮部覆奏宜如所請若有他虞罪坐守視之人仍行彼處軍衛有司一體防範從之

儀賔進表違例

治十六年遼王寵涭奏各王府儀賔進表多私有瀆奏請於原批內量其水陸程限執回本府查照有違限一月之上者許長史司啟王防提問罪其應奏者不許假托郡縣等主名因宜以各郡王並將軍中尉其奏例除系機密重情與王親幹渉外其餘並令長史司具啟親王詳可否不當具奏者卽寢不行仍諭各王府長史司一體遵守禮部覆奏從之

收買子女奏聞

治十一年十二月徽王見沛秦府中收買子女欲照逺年事例不必奏聞煩凟禮部覆奏王府選用多人例須奏聞是朝廷定制請降勅諭王命不必降勅惟移文長史司啟王知之

先是有防命秦府鎭國將軍誠澮襲封郃陽王誠澮未及受冊而卒禮部以祭禮儀爲請上命照郡王事例行

頒宗室定式之始

嘉靖七年禮部言王府事例成憲具存而亡賴姦人乃有假請托以紿物者使宗室有越分妄求之愆有無辜妄費之怨所求遂則利歸羣小不遂則怨歸公朝請將正徳四年本部題準累朝政令及攺元以來事干宗室擬議奏行可爲定例者並查附錄刻成一書頒行天下王府知會凡有襲爵請封請名夫人儀賔故絕王爵乞封妾媵等欲具奏乞恩者長史教授查例而行春秋兩季遣官累奏不合例者卽爲諫阻仍前將礙例事情奏擾則坐長史教授撥置之人其差人誆帶財物者俱聽緝獲送回照例發遣內府各監局應造冊封冠服儀物如期亟辦毋令遲悞爲姦人借口詔如議行

懲創越訴之由

嘉靖二十四年鄭王厚烷言各宗室赴京事實非得已皆由親王多方規利沮泥不行故有十嵗未名終身未嫁娶者棄徳不顧惟利是圖宗子之家益盛庶子之家愈窮且宗室犯罪祖宗定制縱有大過亦不加刑至於各府有箠楚酷者請先勅各一府體遵守無得妄爲及宗室有犯不必究輔導禁戒下人就將所統親王或郡王量罰防米以示懲創下禮部議其如奏上曰宗室越闗赴愬禁例已詳比以立法太重又應有情外得已每從寛處乃往玩法不悛自今如此者巡按禦史勒限勘奏幹礙親郡王朝廷一體究治禮部將各行勘來報者查催限三月中具報仍通行各王府知之

禁革二議

嘉靖二十四年部覆科道條陳宗藩各府親王凡遇宗人其啟封婚等事如無違礙依期轉奏及禁奏事人役指稱闗節久住京師一革吏各王府奏請名封多有原詞差悞查對玉牒不同以致查駁文移往返動經旬月事非盡由本部宜勅令查對明白如違聽本部防究則吏盡不得容隠而求索之可淸矣

嚴懲越闗撥置人役

嘉靖二十八年周沈二府及靖江王府諸宗室將軍同銑等越闗赴京十餘輩皆得重譴以去而來者不止禮科都給事中楊思中等言此實無借小人慫慂其中事成則自爲利觸禁伏法則不與其憂詿悞宗室爲罪不細自今宜窮治以警將來下禮部亦言國家之待宗室名封婚祿給予如制優厚之若此有寃欲言則令親郡王轉奏輔導官不得阻抑體念之若此而擅離封域則有革爵髙墻之例所以禁制之如此今屢創不悛恬不畏法由左右不得人而羣小漏网者眾也請申飭王府各撫按諸司凡宗室奏訴事情啟王轉聞或遏抑不行者得言撫按爲之代奏有越闗奏擾者皆治如法其撥置與俱來者所司逮捕以重論所過有司驛逓嚴加稽察不得容隠詔悉如議

酌行懲越闗法

嘉靖三十二年晉府方山王府奉國將軍表襯以越闗革爲庶人禮部議宗室來京無問事情輕重俱發髙墻奏詞立案爲法未免過嚴故不能盡法若酌量行勘具奏論治行法漸至過寛而越闗日眾計其驛需索所得倍於嵗防及勘又從末減是以無復畏憚請自今越闗者先革爲庶人然後行勘情有可原則爲請復仍查所需索革防示懲如無迫切事情不啟各王不告有司輒聴撥置而來者盡法如例報可

停越闗路給

嘉靖四十三年以宗室越闗者多詔禮部榜示各驛逓今後凡遇宗室往來不得擅給口糧夫馬仍查本身之外如有私帶姦徒聴所在官便宜收捕其各宗應發閒宅禁住如未請名仍行該府嚴查眞僞議處故事宗室赴京者得縣次續食送宅者亦日給口糧旣而貧宗陰利其資越闗日眾姦民無賴者率許充未名王子甘投閒宅希冒口糧至是懷仁王府充鮒及其所擕僞宗三哥子事發故有是命

禁約宗室奏請設騙

嘉靖二十五年九月內禮部題該給事中李綸等奏稱朝廷親親王府爲重惇敍九族聖王所先側聞各府宗室凡遇請名請封該府辦事人役卽假以見部使用爲由騙財物其請求之旣得則以爲打防之已驗其請之不遂也則以爲財力之未敷致使朝親親之典反爲姦猾射利之資𨿽經節有禁約然而效尢不止伏乞勅下緝事衙門凡有王府人役挾帶財物潛住京師者卽系指稱打防之徒當時訪挐以彰國法又聞各處宗室節因生育蕃滋防糧時或拖欠故間有貧乏不能自給者而請名請封以至子女之婚配該府長史司官又或厚索謝禮方肯報結又親王之府多有撥置生事之人遇有宗室代奏事情亦必假以親王之意下索常禮稍不如意百計畱難以致子女之配婚失時宗室之困抑無訴此非所以親九族而示萬民乞要禁革畱難等因本部查得嘉靖二十四年節該給事中等官查秉彛等具奏該本部覆議題奉聖防準議欽此俱經通行禁約去後今該前因相應申明覆奉欽依通行各該巡按禦史行令各該長史教授啟王知會今後各宗室具啟封婚等事情各置立簿籍稽查如無違礙卽與依期奏請毋令使事歸下人致將具啟事情任意行止耽延嵗月不與轉奏亦不得聴信羣小撥置將內外之事一槪混行奏擾如有仍前故意畱難不遵舊例者許被害宗室差人徑赴該省撫按衙門告理將撥置人役指實具奏以慿查防治罪及行五城將各府奏事已完人役嚴行禁革不許久住京師地方歇家毋得容隠如違本部體訪得出從重防究治罪仍聴緝事衙門指實一並訪挐如此庶法例明而國體不致虛冒矣

嚴懲宗室奏訴撥置

嘉靖二十九年六月內禮部題該給事中楊思中題爲申嚴禁例杜驀越以保安宗室事竊惟國家親親之制恩典旣渥防範亦密故宗室不得擅離封域一切應奏事宜皆啟親郡王轉奏其有私自驀越來京者輕則降革防爵重則發送髙墻而輔導守門及沿途經過人員皆治罪焉以此爲防無非欲其全尊大之體享安靜之褔也柰何法𨿽嚴而犯者益眾卽今數月之間來者已十餘次自此以往將不可勝計矣豈其盡有隠欝而不得伸者卽宗室派衍天潢爲國懿親使之有隠而不伸者非情也若聽其奔走往來混防於道途庸眾之間而損威傷重者非禮也查得嘉靖二十五年該禮部題奉欽依議得宗室奏訴事宜如親郡王阻抑不與轉奏許差人具告撫按衙門議處如撫按推避差人赴京陳奏蓋亦慮其刁難抑掯之而委曲立法宜乎無不伸之情矣乃今不得遵守皆親赴闕門𨿽觸冒禁例而不悔是豈無故哉臣等訪得無籍生事之徒投充跟用假此以遂其騙詐之私在府則爲之教唆起防在途則爲之伴送指引在京則爲之探聴窺視事成則自以爲功有要其厚賄不成則亦索其盤費顧募之資宗室生長富貴鮮經世故墮於術而不知則越闗逾境罔自愛惜者有由然矣幸蒙皇上矜念本支特加曲宥所奏之事亦多允行不然則情旣不伸且防於罪非所以保安於宗室萬全之地也查得王府撥置事例犯者問發邊衛充軍若跟隨赴京之人誘引王使實與撥置同今止防論其驀越及輔導等項人員之罪而不及其跟隨引誘之人於法似有未盡有未盡之法則有未懲之姦宜來者之未已也伏乞勅下禮部再申前議等因抄呈到部查得正徳三年四月內該寧化王府革爵庶人鐘鈉第六子奇浚私自來京奏討冠帶等因本部查例覆題奉武宗皇帝聖防奇浚越訴來京便差的當人送回寫書與晉王嚴加管束所奏事情照例不行其設謀撥置同來之人就著巡按禦史用心追究務要得獲奏來處治教授守門巡捕等項人役本都當查究且饒這遭今後將軍中尉庶人有私逃來京的定發鳳陽髙墻內居住恁還通行文書與各府長史知道欽此又查得嘉靖十一等年節該本部議得郡王將軍中尉等俱以宗室懿親不遵禮法往往越闗赴京陳奏覆奉欽依移咨都察院通行各該有王府地方刋刻板榜禁諭各該宗室但有應奏事情照例啟王轉奏毋得違訓玩法擅離封域自取卑辱若不行悔攺仍蹈故轍者聴本部防奏情輕者革去爵秩情重者送發髙墻奏詞徑自查防立案不行欽遵禁約去後今該前因爲照我國家之於宗室名封婚防請給有定期授予有定制所以優厚之者旣如此慮其情有不能通寃有不能白申親郡王但有虧卽與分理轉奏及不許輔導等官抑勒所以體念之者又如此至擅離封域重則發處髙墻輕亦革去爵秩所以禁制之者又如此爲宗室者寧無感恩守訓知恥畏罪之心哉然而違例越奏前後不已只今數月之間周府輔國將軍同銑等沈府奉國將軍楧等靖江王府奉國中尉約耵等來者九十餘輩防治未畢而周府鎭國中尉睦�庶長男山陰王府輔國將軍成鍬庶長男等又已越闗而至此其故何也臣等再三尋訪委由無借之徒投充跟用撥置宗室紿以赴京親奏則事皆可得宗室一時誤聴帶領同來偶遂所圖彼則指爲己功邀求賞勞或罹於罪彼則閧然而散不與其憂及或本部防奉欽依差官奉回該府彼則又跟隨撥置橫索經過驛逓衙門供億打發肆無忌憚計其所得宗室不過十之二三而彼無不滿其欲者大抵宗室出城有利有害惟此輩有利無害故無借之徒一日不去則宗室越奏之擾終不可得絕該科所論可謂切而中矣合將前項節年題奉明防事例並加申明通行各王府及撫按衙門知會如遇宗室一應奏訴事情照例啟王轉奏或被故意刁難阻滯不行許家人赴撫按衙門從實具告爲其代奏議處如有不獲準理方許令人赴京抱奏各該衙門查處情詞果有寃枉應辯防價應給卽與施行若未經啟告徑自驀越闗奏擾除照例防究奏詞一槪立案不行外仍容本部及緝事衙門並巡視五城禦史密切體訪撥置同來之人並窩藏之家挐送法司照依律例從重問遣及行各該撫按轉行各有司驛逓今後遇該宗室伴送回還但有批闗無名之人跟隨同行不拘人數多寡卽便挐送撫按衙門硯審來歷問發不許容縱則宗室不惑於誑誘不防於罪愆朝廷優厚體念之恩旣全而禁制之法亦行矣再照前項無借之徒不獨宗室出城一被其撥置其於各府例不該行事亦用前術挾錢物假充官旗名色賫本到京交通積年光棍歇家任意費用及至回府借口打防揑數花銷財旣侵匿事復無證私槖充盈而各宗室之財力則陰受耗蠧內外百司之名節則咸被玷累其爲可惡視前所云尢有甚者本部及緝事巡視衙門一體嚴訪挐問仍行各布政司轉行長史司啟王各自查訪痛行黜逐奉聖防是各宗室奏訴事情著照例啟王轉奏如有阻抑許令赴撫按衙門告理代奏今後越闗來京將撥置同來之人訪挐治罪其各府例不該行事務潛住打防人役著緝事衙門嚴訪挐問重治欽此

懲訐奏姦

嘉靖四十四年詔鴻臚寺自後各王府以訐愬等項私事至者先將賫奏人役簿錄在官俟命下之日查有姦卽拘送法司問奏其以進表公事至者事畢卽勒限出京不許潛畱探伺時襄垣王成鍨薨以冒封事當革襲其曽孫充煌狃嚴氏時事欲防朧襲之其宗室中有鎭國中尉俊橇者有憾於充煌因訐奏故襄垣王府仕防昔以罪廢五十年餘成鍨以孽支夤緣得之今死其子孫當降還原爵如宗藩條例且訐充煌諸貪滛不法事防下都察院充煌自其祖父時黠奴數輩絡驛占京邸賄通禮部姦胥作以爲常至是知俊橇疏行詐署襄垣諸宗室名保充煌俊橇及山陰王俊柵以宗藩條例查革冒封欵出俊柵所條議也防入報寢諸奴卽復爲一防上之禮科都給事中辛自修言襄垣分封山西蒲州去京師二千餘里玆二疏前後同詞而相距不數日且署名乖錯中多竄攺疑必潛匿京師姦人所爲請行山西巡按禦史究並治其輔導官罪禮部覆如其議因有是令

外戚備考

外戚優典

嫡長子食父防

洪武十二年禮部尙書朱夢炎言祖訓錄已定公主郡主縣主嵗賜防米之數其有適長子者今宜從其父之品秩食防而不任事如駙馬從一品郡主之夫從二品縣主之夫從三品其子當父之品防從之

妃父防祭奠

正統十三年襄王瞻墡妃父指揮僉事李玉卒欲遣官祭奠及王主各外戚家嵗時俱缺弔賀禮部尙書胡濙請如韓王往南京向山祭掃祖墳例允其所請上覽奏責濙以祖塋比外戚尊卑親疏莫辧仍命稽考洪武永樂間舊例以聞

爲後父立廟

治三年禮部覆奏戶部會多官議孝穆皇太后宗親在昔兵燹之餘人民奔竄嵗月悠逺往事已無蹤迹求之恐愈久愈鑿況前日已誤信李文貴等濫授官爵今日豈容再悞請如太祖髙皇帝卽宿州爲孝慈髙皇后父徐王立廟事例爲孝穆皇太后父母定擬封號立祠於廣西附郭地方春秋遣布政司官致祭卽以沒入李文貴等賀縣田八十畝爲奉祭之資似爲得宜上曰孝穆皇太后早棄朕躬朕每念及此戚然如割初謂宗親尙可求訪故寧受百欺有所不惜今卿等旣爲嵗久無從物色請加封立廟嵗時致祭以仰慰聖母在天之靈是或一道矧皇祖亦有故事朕心𨿽不忍又奚能違其悉準所議外戚限制

王府不許乞外戚官帶

正統十三年沁源王佶防奏長子防琦已擇潞州民女鮑氏生三嵗父友才卒系伯父友榮撫養乞賜冠帶上不允命禮部通行各王府禁約今後爲妃及夫人伯叔兄弟求職違者罪之著爲令

禮部志稿卷八十

欽定四庫全書

禮部志稿卷八十一

明兪汝楫編

祀法備考

定郊廟祀法

郊社宗廟議

洪武元年二月朔中書省臣李善長傅瓛翰林學士陶安等進郊社宗廟議先是上禮官及翰林太常諸儒臣曰自昔聖帝明王之有天下莫嚴於祭祀故當有事內必致其誠敬外必偹其儀文所以交神明也朕誕膺天命統一海宇首建郊社宗廟以崇祀事顧艸創之初典禮未備其將何以交神明致靈貺卿等其酌古今之宜務在適中定議以聞至是善長等奏有國大祀曰圜丘曰方丘曰宗廟曰社稷各具沿革以進圜丘之說曰天子之禮莫大於事天故有虞夏商皆郊天配祖其來尙矣周官大司樂冬至日祀天於地上之圜丘大宗伯以禋祀昊天上帝孝經曰郊祀后稷以配天宗祀文王於明堂以配上帝皆所以重報本反始之事禮之見於遺經者可攷也秦人燔書滅學仍西戎之俗立四時以祀白靑黃赤四帝漢髙祖因之又增北畤兼祀黒帝至於武帝有雍五畤之祠又有渭陽五帝之祠又有甘泉太乙之祠而昊天上帝之祭則未嘗舉行至元帝時合祭天地光武祠太乙遵元始之制而先王之禮變易盡矣魏晉以來郊丘之說互有不同宗鄭者以爲天有六名嵗凡九祭六天者北辰曜魄寶蒼帝威靈仰赤帝赤煙怒黃帝捨樞紐白帝白拒招黒帝協光紀是也九祭者冬至祭昊天上帝於圜丘立春立夏季夏立秋立冬祭五帝於四郊王者各稟五帝之精而王天下謂之感生帝於夏正之月祭於南郊四月龍見而雩総祭五帝於南郊季秋大享於明堂是也宗王肅者則以天體惟一安得有六二嵗二祭安得有九大抵多參二家之說行之而至唐爲尢詳武徳貞觀間用六天之義永徽中從長孫無忌等議廢鄭議用王肅說幹封中復從鄭議焉宋太祖幹徳元年冬至合祭天地於圜丘神宗元丰中罷合祭哲宗紹聖徽宗政和間或分或合髙宗南渡以後惟用合祭之禮元初用其國俗拜天於日月山成宗大徳六年建壇合祭天地五方帝九年始立南郊專祀昊天上帝泰定中又合祭然皆不親郊文宗至順以後親郊者凡四惟祀昊天上帝今當遵古制分制天地於南北郊冬至則祀昊天上帝於圜丘以大明夜明星辰太嵗從祀方丘之說曰按三代祭地之禮見於經傳者夏以五月商以六月周以夏至日禮之於澤中方丘蓋王者事天明事地察故冬至報天夏至報地所以順陰陽之義也祭天於南郊之圜丘祭地於北郊之方澤所以順陰陽之位也然先王親地有社存焉禮曰享帝於郊祀社於國又曰郊所以明天道社所以神地道又曰郊社所以祀上帝又曰明乎郊社之禮或以社對帝或以社對郊則祭社乃所以親地也書曰敢昭告於皇天后土則古者亦名地只爲后土也曰地只曰后土曰社皆祭地也此三代之正禮而釋經之正說自鄭惑於緯書而謂夏至於方丘之上祭昆崘之只七月於泰沂之壇祭神州之只析而二之後世宗焉一嵗二祭自漢武用祠官寛舒議立后土祠於汾陰睢上禮如祀天而後世又宗之於北郊之外仍祠后土元始間王莽奏罷甘泉泰畤復長安南北郊以正月上辛若丁天子親合祠天地於南郊而後世又因之多合祭焉由漢歷唐千餘年間親祀北郊者惟魏文帝之大和周武帝之建徳隋髙祖之開皇唐宗之開元四祭而已宋元丰中議專祭北郊故政和中專祭者凡四南渡以後則惟攝祀而已元皇慶間議夏至專祭地未及施行今當以經爲正擬以今嵗夏至日祀方丘以五嶽五鎭四海四瀆從祀宗廟之說曰傳謂萬物本乎天人本乎祖故爲之宗廟以享祖考而致其報本之意也徳有厚薄故制有隆殺自天子至官司其制不同周制天子七廟而商書伊尹曰七世之廟可以觀徳則知天子七廟自古有之不獨周爲然也若夫太祖百世不遷三昭三穆以世次比至親盡而遷焉此有天下之常禮也若至周穆王時文王親盡當祧共王時武王親盡當祧其以有功當宗故皆別立一廟而謂之文世室武世室亦皆百世不遷漢髙承秦之獘未嘗立七廟至太上皇崩始詔郡國立廟而皇祖以上無聞焉惠帝詔有司立原廟又以沛宮爲髙祖廟又於陵傍立寢園廟自後每帝輙立一廟不序昭穆景帝尊髙祖爲太祖文帝爲太宗宣帝又尊武帝爲世宗皆世世不毀至元帝始罷郡國廟及寢園廟光武中興於洛陽立髙廟祀髙祖及文武宣元五帝天子親奉祀於長安故髙廟祀成哀平三帝京兆尹侍祠又別立四親廟於南陽舂陵祀父南頓君祖鉅鹿都尉曾祖欝林太守髙祖舂陵節侯皆嵗時郡縣侍祠至明帝遺詔藏主於光烈皇后更衣別室後帝相承皆藏主於世祖之廟由是同堂異室之制至於元莫之能攺唐髙祖追尊髙曾祖考立四廟於長安太宗議立七廟虛太祖之室宗創制立九室祀八世文宗開成中禮官以景帝受封於唐髙祖太宗創業受命有功之主百代不遷親盡之主禮合祧遷至禘洽則合食如常其後以敬文武三宗爲一代故終唐之世常爲九世十一室宋自太祖追尊僖順翼宣四祖每遇禘則以昭穆相對而虛東向之位神宗熙寧中奉僖祖爲太廟始祖至徽宗時增太廟爲十室而不祧者五宗崇寧中取王肅說謂二祧在七世之外乃建九廟髙宗南渡祀九世至於寧宗始別建四祖殿而正太祖東向之位元世祖中統三年初建宗廟於燕京以太祖居中爲不遷之祖至泰定中爲七世十室今擬四代各爲一廟廟皆南向以四時孟月及嵗除凡五享孟春特祭於各廟孟夏孟秋孟冬嵗除則各祭於髙祖廟社稷之說曰周制小宗伯掌建國之神位右社稷左宗廟社稷之祀壇而不屋必受霜露風雨以達天地之气凡起大事動大眾必先告於社而後出其禮可謂重矣蓋古者天子社以祭五土之只稷以祭五穀之神其制在中門之外外門之內尊而親之與先祖等人非土不立非谷不食以其同功均利以養人故祭社必及稷所以爲天下祈福報功之道也然天子有三社爲羣姓而立者曰大社其自爲立者曰王社又有所謂勝國之社屋之不受天陽國𨿽亡而存之以重神也後世天子之禮惟立大社大稷以祀之社皆配以勾龍稷皆配以周棄漢因髙祖除亡秦社稷立官大社大稷一嵗各再祀光武立大社稷於洛陽在宗廟之右春秋二仲月及臘一嵗三祀唐因隋制並建社稷於含光門之右仲春仲秋二時戊日祭之宗升社稷爲大祀仍以四時致祭宋制每嵗以春秋二仲月及臘日祭之元世祖營社稷於和義門內少南以春秋二仲月上戊日致祭今宜祀以春秋二仲月上戊日從之

社壇不屋

洪武元年十月壬子先是上嘗命中書省及翰林院官議於社稷壇創屋以備風雨至是翰林學士陶安奏考諸禮天子大社必受風雨霜露以達天地之气若亡國之社則屋之不受天陽也今於壇創屋非所宜若祭而遇風雨則於齋宮望祭上是之

奏躬祀去煩儀

洪武七年禮部奏凡大祀皇帝躬省牲其中祀小祀宜命官省牲又舊儀凡皇帝躬祀入就位時太常司奏中嚴外辦盥洗升壇飲福受胙各致贊詞又凡祀各設爵洗位滌爵拭爵飲福受胙初升壇再拜及祭酒唱賜福胙之類俱似煩凟悉宜刪去詔從之命著爲式

定祭祀日期

洪武七年命太常卿議祭祀日期於是定議風雷雲雨境內山川嶽鎭海瀆皆以春秋仲月上旬擇日以祭歷代帝王陵寢仲春上旬甲日祭城隍之神於山川後一日祭社稷之神春秋二八月上戊日祭無祀鬼神春於淸明日秋以七月望日冬用十月一日書之於牌依時以祭著爲式其祭日遣官監察不敬失儀者罪之

增修南郊壇壝

洪武二十一年增修南郊壇壝於大祀殿丹墀內疊石爲臺四東西相向以爲日月星辰四壇又於內壝之外亦東西相向疊石爲臺凡二十各髙三丈有奇周以石攔陟降爲磴道臺之上硺石爲山形鑿龕以置神位以爲五嶽五鎭四海四瀆並風雲雷雨山川太嵗天下諸神及歷代帝王之壇壇之後樹以松栢外壝東南鑿池凡二十區冬月伐冰藏淩陰以供夏秋祭祀之用其歷代帝王及太嵗風雲雷雨嶽鎭海瀆山川月將城隍諸神並停春秋祭每嵗八月中旬擇日祭之日月星辰旣已從祀其朝夕日月禜星之祭悉罷之仍命禮部更定郊廟社稷諸祀禮儀著爲常式

堤河神位號

正統五年工部左侍郎李庸言固安堤通濟河皆已建祠設像而祀典未秩稱謂無名請令禮官定議封號太常嵗修時祀事下禮部議尙書胡濙等言洪武中以嶽鎭海瀆封爵不經止稱爲某嶽某瀆之神一洗相沿之陋今固安通濟無緣復襲繆典至欲秩祀太常則永樂中間濬濟寧通漕爲萬世利其祠廟尙未有常祀今崇報之典不應有加於彼請但於朔望今耆老土人供奉香火其固安堤稱爲瀘溝河之神通濟河稱爲通濟河之神於禮爲當從之

定諸神祀法

太常司奏用唐制

洪武元年十二月乙酉太常司奏周禮以禋祀昊天上帝又以實柴祀日月星辰以槱燎祀司中司命風師雨師天府若祭天祀司民司祿而獻民數谷數則受而藏之漢髙祖命郡國立靈星祠唐制立秋後辰日祀靈星立冬後亥日遣官祀司中司命司人司祿以少牢宋祀如唐而於秋分日祀壽星今擬立秋後辰日祀靈星立冬後亥日祀司中司命司人司祿如唐制爲壇於城南上從之

訪求祀典

洪武元年三月丙子命中書省下郡縣訪求應祀神祗名山大川聖帝明王忠臣烈士凡有功於國家及惠愛在民者具實以聞著於祀典令有司嵗時致祭

考羣神古制定祀

洪武元年十二月上以太嵗風雲雷雨及嶽鎭海瀆山川城隍諸神止合祭於城南諸神享祀之所未有壇壝專祀非隆敬神祗之道命禮官考古制以聞至是禮官奏太嵗者十二辰之神按說文嵗字從步從戌木星一嵗行一次歷十二辰而一周天若步然也自子至已爲陽自午至亥爲陰所謂太嵗十二辰也陰陽家說又有十二月將十二時所直之神若天乙天罡太乙功曹太衝之類𨿽不經見歷代用之唐宋不載祀典元每有大興作祭太嵗月將日直時直於太史院至若風師雨師之祀則見於周官秦漢隋唐皆有祭天寶中又增雷師於雨師之次因升風雨雷師爲中祀宋元因之又按嶽鎭海瀆之祀虞舜以四仲月巡狩而祭四嶽東嶽曰泰山四嶽之所宗也故又曰岱宗南嶽曰衡山西嶽曰華山北嶽曰恆山而未言五嶽王制曰天子祭天下名山大川五嶽四瀆始有五嶽之稱蓋以中嶽嵩山並列也又周官小宗伯兆四望於四郊鄭謂四望爲五嶽四鎭四瀆者江河淮濟也四鎭者東曰沂山西曰吳山南曰防稽北曰醫無閭詩序又曰巡狩而祀四嶽河海則又有四海之祭蓋天子方望之事無所不通而嶽鎭海瀆在諸侯封內諸侯亦各以其方祀之奏罷封建嶽瀆皆領於祀官及漢復建諸侯則侯國各祀其封內山川天子無預焉武帝時諸侯或分或廢五嶽皆在天子之邦宣帝時嶽瀆始有使者持節侍祠之禮由魏及隋嶽鎭海瀆皆卽其地立祠命有司致祭唐宋之制有命本界刺史縣令之祠有因郊祀而望祭之祠又有遣使之祠元遣使祀嶽鎭海瀆分東西南北中爲五道其天下山川之祀虞書曰望於山川徧於羣神周頌曰懷柔百神周禮小宗伯兆山川丘陵墳衍各因其方王制凡山川之小者其祭秩視伯男子劉向謂山川能生物出雲雨施潤澤品類以百數故視伯子男其在諸侯封內者諸侯又自祭之如楚祭睢漳晉祭惡池齊祭配林是已秦罷封建則皆領於祀官焉由漢唐以及宋元嶽鎭海瀆之外又有其餘山川之祀不獨嶽瀆也城隍之祀莫詳其始先儒謂旣有社矣不應復有城隍故唐李陽冰縉雲城隍記謂祀典無之惟吳越有之然成都城隍祠太和中李徳裕所建張說有祭城隍文杜牧有祭黃州城隍文則不獨吳越爲然又蕪湖城隍建於吳赤烏二年髙齊慕容儼梁武陵王祀城隍神皆書於史又不獨唐而已宋以來其祀徧天下或錫廟額或頒封爵至或遷就傅防各指一人以爲神之姓名如鎭江慶元寧國太平華亭蕪湖等郡邑皆以爲紀信龍興贑袁江吉建昌臨江南康皆以爲灌嬰是矣張說祭荊州城隍文曰致和產物助天育人張九齡祭洪州城隍文曰城隍是保甿庶是依則前代崇祀之意有在也今國家開創之初嘗以太嵗風雲雷雨嶽鎭海瀆及天下名山京都城隍及天下城隍皆祀於城南享祀之所旣非專祀又屋而不壇非禮所宜考之唐制以立春後丑日祭風師於城東北立夏後申日祭雨雷於城東南以今觀之天地之生物動之以風潤之以雨發之以雷陰陽之幾本一气使然而各以時別祭甚失享祀本意至於海嶽之神其气亦流通暢達何有限隔今宜以太嵗風雲雷雨諸天神合爲一壇嶽鎭海瀆及天下山川城隍諸地只合爲一壇春秋專祀上從之遂定以驚蟄秋分日祭太嵗諸神以淸明霜降日祀嶽瀆諸神壇據髙阜南向四面垣圍壇髙二尺五寸方濶二丈五尺四出陛南向陛五級東西北向陛三級祀天神則太嵗風雲雷雨五位並南向位皆用太牢一籩豆各八簠簋各二酒尊三帛一樂用雅樂其儀先期一日皇帝服通天冠絳紗袍詣壇省牲詣神廚視鼎鑊滌漑至日侵晨車駕至大次皇帝服通天冠絳紗袍侍儀司奏外辧太常卿引詣禦位迎神協律郎舉麾奏中和之曲太常卿奏謹具請行事再拜陪祭官皆再拜奠帛行初獻禮樂奏保和之曲詣盥洗位晉圭盥帨出圭詣爵洗位滌爵詣酒尊位酌醴齊詣風雲雷雨神位前上香奠帛樂奏安和之曲祭酒奠爵俯伏再拜次詣五嶽五鎭四海四瀆神位前並如上儀皇帝初獻第一壇將半分獻行禮詣盥洗所盥帨詣爵所滌爵詣酒尊所酌酒詣各神位前奠帛奠爵再拜皇帝初獻禮終詣讀祝位跪讀訖俯伏興再拜復位行亞獻禮樂奏肅和之曲各壇掌祭官搢笏斟酒於器太常奏再拜行終獻禮樂奏凝和之曲各壇掌祭官搢笏斟酒於器太常卿奏再拜飲福受胙太常引皇帝詣飲福受胙位再拜跪搢圭祭酒飲福酒受胙出圭俯伏興再拜復位分獻官陪祭官皆再拜徹豆樂奏壽和之曲掌祭官各徹豆送神樂奏預和之曲皇帝再拜在位官皆再拜望燎樂奏熙和之曲太常卿奏請詣望燎位讀祝官奉祝掌祭官奉牌位帛饌各詣燎壇燎畢奏禮畢還大次其樂章迎神云吉日良辰祀典式陳太嵗尊神雷雨風雲濯濯厥靈昭鑑我心以以迎來格來歆奠帛云靈旗戾止有赫其威一念潛通幽明弗違有幣在篚物薄而防神兮安畱尙其饗之初獻云神兮我畱有薦必受享祀之初奠玆醴酒晨光初升祥徵應何以侑觴樂陳雅奏亞獻云我祀維何奉玆犧牲爰酌醴齊貳觴載升洋洋如在式燕以寧庶表微衷交於神明終獻云執事有嚴品物斯祭黍稷非馨式將其意薦玆酒醴成我常祀神其顧歆永言樂只徹豆云春祈秋報率爲我民我民之生賴於爾神惟神佑之康寧是臻祭祀云畢神其樂欣送神云三獻禮終九成樂作神人以和旣燕且樂云車風禦靈光昭灼瞻望以思邈彼寥廓望燎云俎豆旣徹禮樂已終神之云還倐將焉從以望以燎庶幾感通時和嵗豊惟神之功祀地只則五嶽五鎭四海四瀆並列南向次鐘山江東兩淮兩浙江西湖廣山東山西河南陜西北平福建廣東廣西海南海北左右兩江山川之神並都各府城隍外夷山川之神皆東西相望位皆用犢一羊一豕一籩豆各八簠簋各二酒尊三帛一樂用雅樂其樂章迎神云吉日良辰祀典式陳惟地之只百靈繽紛嶽鎭海瀆山川城隍內而中國外及四方濯濯厥靈昭鑑我心以以迎來格來歆奠帛以下並同太嵗諸神庚戌命都督孫遇仙等一十八人祭天下嶽鎭海瀆之神人賜冠帶及衣二襲白金十兩米十五石是日上服皮弁服禦奉天殿禮官以香及祝文進上躬署禦名以香祝授使者百官公服送至中書省使者就行香用黃金爲合以貯之黃綺旛二白金二十五兩以供市祭物牲用太牢幣各從其方色其祝文東嶽曰惟神磅礡英靈參贊化育位於東方爲嶽之首及出膚寸之云不崇朝而雨天下滋於稼苗民賴以生功被於世歷代帝王咸惇祀典或躬臨以奉祭或遣使以伸忱朕充膺天命肇造丕基禮宜致祭今國治未周新附未撫或居以圗治或出而視師是用命使以表朕衷惟神鑑焉西嶽曰惟神气應金方靈鐘兌位奠於西極屹立巍巍長物養民功被於世南嶽曰惟神祝融諸峯奠彼南服崇髙峻極徳配離

明長物養民功被於世北嶽曰惟神鎭並臨代峙立朔方終始陰陽徳著悠久養民阜物功被寰中中嶽曰惟神嵩髙攸宅表此中區四嶽依宗羣山環拱養民育物躬被寰中東海曰惟神百川朝宗涵育深廣鐘靈坎徳潤衍震宗滋物養民功被於世西海曰惟神灝靈所鐘道裏遼邈坎徳深廣潤衍兌方滋物養民功被於世南海曰惟神環玆粵壤物鉅靈鐘坎徳深大離明斯配潤物養民功被於世北海曰惟神防攸司遐逺莫卽鐘靈坎徳奠位陰方潤物養民功被於世江瀆曰惟神岷蜀發源浩萬里朝宗於海坎徳靈

長潤物養民澤被於世河瀆曰惟神發源昆崘亙絡中土配精天漢坎徳靈長潤物養民澤被於世淮瀆曰惟神源深桐柏演迆楚甸出雲致雨潤物養民坎徳靈長澤被於世濟瀆曰惟神沈浸覃懷功配三瀆流澄蕩濁坎徳靈長潤物養民澤被於世東鎭曰惟神鎭彼瑯琊羣山所仰宣澤布气育秀鐘靈生物養民功被於世西鎭曰惟神作鎭汧陽羣山所仰宣澤布气育秀鐘靈生物養民功被於世南鎭曰惟神作鎭防稽羣山所仰宣澤布气育秀鐘靈阜物養民功被於世北鎭曰惟神鎭彼平營羣山所仰宣澤布气育秀鐘靈阜物養民功被於世中嶽曰惟神鎭彼霍邑三晉所瞻育秀暢靈奠玆中土生殖庶物功被寰宇余文並同東嶽祭畢命鑴於石仍賜守祠者白金十兩俾嚴奉無怠忽

定中祀五神儀

洪武二年九月乙巳詔以司中司命司民司祿及壽星五神爲中祀每神祭用羊豕各一共用牛一命翰林院撰祝文司中曰惟皇上帝降衷於民神實司之均其稟法予統臨天下之初肇修祀事重念興兵以來損傷甚眾神其體天之命多產淳良以厚天下之俗司命曰乾道變化各正性命惟神正直司其善惡予統臨天下之初肇修祀事神其順天之令賞善罰惡使下民知所勸戒司民曰上帝好生育此下民億兆之數神實司之予統臨天下之初肇修祀事神其布天之徳正直是與司祿曰天生百谷以養下人惟人之祿神實司之予統臨天下之初肇修祀事神其奉天之道俾餘年谷丰登生人咸遂壽星曰天有賞罰神實司之惟神正直善良者必增以壽凶暴者必減其算故上帝任之歷代之所崇祀予統臨天下之初考諸舊典敬修祀事惟神無私以鑑以察以體上帝之命

享先農合祀諸神

洪武三年正月甲子享先農合祀太嵗四季月將風雲雷雨嶽鎭海瀆山川城隍旗纛諸神上初以太嵗風雲雷雨皆天神以嶽鎭海瀆天下山川城隍皆地只各爲壇專祀於國城之南然祭之時日與其品物各不同至是復以風雷雲雨嶽鎭海瀆皆陰陽一气流行無間者遂合二壇而一之而增以四季月將旗纛諸神凡設壇十有九太嵗春夏秋冬四季月將爲第一次風雲雷雨次五嶽次五鎭次四海次四瀆次京都鐘山次江東山川次江西山川次湖廣山川次淮東淮西山川次浙東浙西福建山川次廣東廣西海南海北山川次北平陜西山川次左江右江山川次山東山西河南河北山川次安南髙麗占城諸國山川次京都城隍次六纛大神旗纛大將五方旗神戰船金皷銃礟弓弩飛鎗飛石陣前陣後諸神各壇之祭皆上躬自行禮先祭禮官奏祝文太嵗以下至四海凡五壇上稱臣者請親署名其鐘山等神上稱餘者請令禮官代署上曰朋友書牘往來尙親題姓名況神明乎必皆親署及登壇太常司丞任以忠以實對上曰人臣愛君以道朕之於神惟恐誠敬未盡何敢憚勞汝當悉體朕意後勿復然

頒社稷壇制

洪武元年己丑頒社稷壇制於天下郡邑壇俱設於城西北右社左稷壇各方二丈五尺髙三尺四寸出陛三級社以石爲主其形如鐘長二尺五寸方一尺一寸剡其上培其下之半在壇之南方壇周圍築墻四面各二十五步祭用春秋二仲月上戊日各壇正配位各用籩四豆四簠簋各二豋鉶各一俎二牲正配位共用羊豕各一

定神號

洪武三年詔定嶽鎭海瀆城隍諸神號詔曰自有元失馭羣雄鼎沸土宇分裂聲教不同朕奮起布衣以安民爲念訓將練兵平定華夷大統以正永惟爲治之道必本於禮考諸祀典如五嶽五鎭四海四瀆之封起自唐世崇名美號歷代有加朕思之則有不然夫嶽鎭海瀆皆髙山廣水自天地開辟以至於今英靈之气萃而爲神必皆受命於上帝幽微莫測豈國家封號之所可加凟禮不經莫此爲甚至如忠臣烈士𨿽可以加封號亦惟當時爲宜夫禮所以明神人正名分不可以僣差今宜依古定制凡嶽鎭海瀆並去其前代所封名號止以山水本名稱其神郡縣城隍神號一體攺正歷代忠臣烈士亦依當時初封以爲實號後世溢美之稱皆宜革去惟孔子善明先王之要道爲天下師以濟後世非有功於一方一時者可比所有封爵宜仍其舊庶幾神人之際名正言順於禮爲當用稱朕以禮事神之意五嶽稱東嶽泰山之神南嶽稱衡山之神中嶽嵩山之神西嶽華山之神北嶽恆山之神五鎭稱東鎭沂山之神南鎭防稽山之神中鎭霍山之神西鎭吳山之神北鎭醫無閭山之神四海稱東海之神南海之神西海之神北海之神四瀆稱東瀆大淮之神南瀆大江之神西瀆大河之神北瀆大濟之神各處府州縣城隍稱某府某州某縣城隍之神歷代忠臣烈士並依當時初封名爵稱之天下神祠無功於民不應入祀典者卽淫祀也有司無得致祭於戲明則有禮樂幽則有鬼神其禮旣同其分當正故玆詔示咸使聞知是日上躬署祝文遣官詣嶽鎭海瀆以更定神號告祭其東嶽祝文曰惟神磅礡東海之西中國之東參穹靈秀生同天地形勢巍然古昔帝王登之以觀滄海察地利以安生民故祀曰泰山於敬則誠於禮則宜自唐始加神之封號歷代相因至今曩者元君失馭海內鼎沸生民塗炭予起布衣承上天后土之命百神陰佑削平暴亂正位稱尊職當奉天地享鬼神以依時統一人民法當式古今寰宇旣淸特修祀儀因神有歷代之封號予詳之再三畏不敢效蓋神與穹壤同始靈鎭東方其來不知嵗月幾何神之所以靈人莫能測其職必受命於上天后土爲人君者何敢預焉予懼不敢加號特以東嶽泰山名其名依時祀神惟神鑑知餘四嶽五鎭四海四瀆祝文惟起語異餘皆同仍遣祕書監直長夏祥鳳等頒革正神號詔於安南占城髙麗

雩祀建燎壇

嘉靖十一年禮部尙書夏言奏雩壇在泰元門外道裏回逺車駕經由無駐蹕之所祭時設幕次雩壇旣祀上帝禮當升煙俗謂祈水不宜用火乃爲坎瘞非禮臣等以爲雩祀焚帛宜用燎壇請於雩壇外壝之內神路左方建燎壇一座靈星門外之左空地一區可設幕次詔從其請遂名其壇門曰崇雩

稱天地壇名

嘉靖十三年詔更圜丘名爲天壇方澤名爲地壇禮部尙書夏言奏圜丘方澤本法象定名未可遽易第稱圜丘壇省牲則於名義未協今後冬至大報啟蟄祈谷祀天夏至祭地祝文宜仍稱圜丘方澤其省牲及一應公務有事壇所稱天壇地壇從之

罷革元君臣祀

嘉靖二十四年禮科右給事中陳棐言元世祖不宜祀歷代帝王廟下禮部集廷臣議如棐奏上曰元末冦亂又甚於五季者帝王廟並墓祭俱斥罷棐復言帝王廟已撤前元之祀而廟在兩京者亦宜斥去之又請攺南京廟祀碑文並燬銷元君臣神主下禮部議覆俱報可

防議郊社諸典

隆慶元年正月禮部遵詔防議郊社諸典禮及祔祔享之制

一郊社之禮臣等謹議天地分祀昉於周禮圜丘方澤之文自漢以來歷代分合不常諸儒議論不一我太祖定鼎之初與一時儒臣斟酌考訂首建分祀之禮其後因感齋居陰雨始攺合祀至我皇考大行皇帝仍建四郊如洪武初年之制蓋太祖始分而後合皇考攺合而後分然皇考之更制卽太祖之初制也今分祀已久似難紛更宜照例南北二郊於冬夏至日恭請聖駕親詣致祭仍奉太祖髙皇帝配其東郊以甲丙戊庚壬年西郊以丑辰未戌聖駕親祭余嵗遣官代行其太嵗仍於嵗暮孟春遣官專祭至如天神地只已從祀南北郊其仲秋神只壇之祀不宜復舉

一祈谷之禮臣等謹議禮稱元日祈谷於上帝其詳亦不可考我國家先農之祭蓋卽祈谷之遺意自皇考俯納言官之請肇舉此典夫旣祭先農復云祈谷二祀並行於仲春不無煩數且極寶殿當禁嚴之地而使百官陪祀宵分出入事體深有未安臣等竊以爲宜罷祈谷之禮止於先農壇行事爲當恭遇聖主登極則親祀先農並行耕耤禮其餘每嵗仲春仍遣順天府官代行庶合祖宗舊典

一大享之禮臣等謹議明堂大享𨿽稱古制而制度之詳亦不可考見皇考肇舉此祀無非追崇睿宗以昭嚴父配天之孝但自皇考視睿宗則睿宗爲嚴父自皇上視睿宗則睿宗爲皇祖若以今日仍奉睿宗配帝似於周人宗祀文王於明堂之義不甚協恐非所以安睿宗之靈而安皇考之心也故臣等以爲大享之禮可罷一社稷之禮臣等謹議天子社以祭五土之神稷以祭五穀之神名曰太社太稷而帝社稷之名則自古及祖宗朝皆無之國初太社稷之建而遵古禮而皇考仍以勾龍后稷配實合太祖初制無容別議至於帝社稷之祭不無嫌於煩數臣等竊以爲止宜照舊奉太社太稷之祭其帝社帝稷宜罷勿舉

一陵葬廟祔之禮臣等謹議我國家自宣宗以前陵寢合皆止一後至裕陵則二後同祔茂陵則三後同祔若太廟祔享則惟一帝一後又後惟元配始得升祔恭惟孝潔皇后爲皇考大行皇帝元配禮應合永陵祔享太廟先年神主回京時本部曽請祔享以其時未有本室暫祔奉慈殿側以俟孝烈皇后𨿽曽正位中宮然非元配今先已祔廟又奉孝潔皇后同祔則二後並配非祖宗舊制若因孝烈皇后先祔而遂使孝潔皇后不得升祔則捨元配而祔繼配亦非祖宗舊制況孝潔皇后宜祔之禮皇考先年已有欽依近日復有遺命臣等竊以爲皇考大行皇帝升祔太廟之時宜請孝潔皇后祔享而移奉孝烈皇后於別所仍於大行皇帝發引之先遷奉孝潔皇后梓宮於永陵與聖母梓宮同日祔孝烈皇后旣以祔葬似當次列祔其孝潔皇后孝烈皇后尊諡乞臣等撰擬議文奏進薦上冊寶庶幾名分正而典禮全矣上曰禮官旣防議允當其如議行之

夏至祭方澤

隆慶元年四月始命夏至祭方澤以夘時行禮先是冬至祀天孟秋享太廟春秋祭社稷先師孔子歷代帝王俱用子時祭朝日壇以夘時祭夕月壇以酉時祭春孟夏孟冬時享及祫祭太廟俱午時夏至祀地時未有定至是太常寺以請遂定於夘時

祀儀物

祭祀拜褥

洪武三年命制郊丘祭祀拜褥禮部奏郊丘之褥當用席爲表蒲爲裏宗廟社稷先農山川之褥宜用紅文綺爲表紅木綿布爲裏從之

立神帛制敕局

洪武三年上命中書禮部立局造神帛誥仍定議其制度於是省部議神帛織文曰禮神制幣誥織文曰大明官誥勅織文曰大明敕命文武百官一品至五品誥織用五色絲六品至九品用純白綾俱織某年月日造及局官姓名旣奏上命凡神帛織文郊祀上帝及配享皆曰郊祀制帛太廟祖考曰奉先制帛親王配享曰展親制帛社稷歷代帝王先師孔子及諸神只皆曰禮部制帛功臣曰報功制帛蒼白靑黃赤黒之色各以其宜誥故文臣字用玉箸篆武臣用栁葉篆誥織文曰奉天誥命敕織文曰奉天勅命俱用升降龍紋左右盤繞

定祭祀幣數

洪武三年禮部奏按古者禮神每神幣一故今郊祀天地及嶽鎭海瀆等神皆如其數如五嶽則用幣五是也至於太廟毎室奉安皇后二位神主當用幣二而止用幣一恐於節文未稱各室宜增幣一庶爲得宜且天地山川等神幣帛旣依古制天用蒼地用黃日用赤月用白皆用本體之色而五嶽五鎭四海亦各隨其方色其四瀆及天下諸水宜用黒色從之

太廟欝鬯

洪武三年禮部尙書崔亮等奏周禮大宗伯以吉禮事邦國之鬼神以肆獻祼享先王以灌欝鬯謂始迎屍求神時也禮記郊特牲曰魂气歸於天體魄歸於地故祭有求諸陰陽之義殷人先求諸陽聲是也周人先求諸陰灌是也祭統云祭之屬莫重於灌凡大祭有三始宗廟以樂爲致神始以灌爲歆神始以腥爲陳饌始按說文祼祭也從示果聲酌鬯以灌地夏氏曰灌也謂以圭瓚酌於爵以獻屍屍受酒而不飲因灌於地故謂之灌也鬯說文曰鬯以秬穣欝金艸芬芳攸服以降神也徐氏曰秬黒黍也服服事也周人尙臭灌用欝鬯以秬黍欝金艸取汁而煮之和釀其气芬香調鬯故謂之秬陸佃云秬者百谷之華鬯者百艸之英故先王主以合鬯圭瓚禮書曰圭柄也瓚杓也徐氏曰瓚亦圭也圭狀剡上邪銳之於其首爲杓形謂之瓚於其柄爲注水道所以灌瓚之言進也以進於神今定擬宗廟之祭奠帛之前宜舉用灌禮所用圭瓚宜依周制以玉爲之瓚口徑四寸深至圭二寸通長一尺二寸博二寸五分厚五分鼻一寸作龍形流空五分瓚盤用金爲之口徑九寸深五分足徑七寸髙九分其欝金今擬用糯米代黒黍爲酒以欝金汁和之上可其奏遂命作太廟圭瓚

儀行分獻

洪武七年上謂翰林學士承防詹同曰大祀旣終獻方行分獻禮於禮未當卿等其議之於是同與學士宋濂議以上行初獻禮奠玉帛將畢卽分獻官行初獻禮亞獻終獻皆如之上從其議又謂古人祭用香燭皆所以導達陰陽以接神明初無上香之禮遂命凡祀罷上香

祭祀拜禮

洪武七年九月乙丑禮部太常司奏祭祀拜禮考之禮記一獻三獻五獻七獻之文皆不再拜禮唐宋郊祀每節行禮皆再拜然亞獻終獻天子不行禮而使臣下行之今議大祀中祀自迎神至飲福送神宜各行再拜禮上命節爲十二拜始迎神四拜至飲福受胙復四拜又至送神四拜而畢著爲定議

洪武九年十月上謂太常卿唐鐸禮部尙書張籌翰林學士承防宋濂等曰書稱禮煩則亂向者羣臣議以每獻行再拜禮似於煩凟朕定迎神及飲福受胙送神各四拜卿等以爲何如鐸等奏曰禮貴誠一不尙繁文況周旋起伏事久則勞勞則怠心生居敬行簡誠如聖諭然大祀天地宗廟飲福受胙旣行四拜則日月星辰社稷一切中祀飲福受胙但宜行再拜禮庶有品節上然之命著爲令

定牲幣之屬

洪武十一年上以凡祭祀大祀中祀用制帛外其小祀又有用楮錢者其事出於近代甚爲不經命禮部議之禮部議曰按周禮大祀用玉帛次祀用牲幣小祀用牷牲今議在京大祀中祀俱宜用幣在外王國及府州縣祀典神只亦如之其餘小祀只用牲醴

印記牲牢

景泰三年命工部鑄造牲字牢字火烙各一防同禮部官並監察禦史印記各布政司解到大祀牛羊從太常寺掌寺事禮部尙書蔣守約請也

處積余神帛

治十五年禮部議覆南京太常寺卿楊一淸等所奏謂自洪武以來本寺收貯積余神帛凡九百八十餘段內鮮明堪用者五百二十三段足充南京四年祭祀之用請行南京司禮監暫免派徵造甚不堪者請用禮記祭服幣則焚之祭器則埋之之義令所司焚化從之

揀選大祀牲

治十五年禮部覆吏部馬文升議大祀牛犢舊例俱取辦於直和州沿途有司止飼以谷艸或九月十月方抵京其各角有長至數寸者恐不足以副皇上敬天之誠請行令南京禮部每年春初差官於和州所屬揀選純色牛犢角如繭栗或一寸以下者飼以稻艸到京以八月初旬爲期違者治罪

祭犢徵折色

嘉靖十年河南南陽府黃騰奏嵗運祭祀牛犢日久道逺人畜罷敝貽累貸償及浙江州縣凋瘵不能辦納欲派鄰邑禮部言不特河南卽眞定保定永平河間等郡皆須陸行以達京師今宜俱攺收折色如數輸入至若和州江浦等處水艸便利舟航易達仍舊揀選牛犢四十五隻亦足以供大祀余則臨時買用其淅川縣均派可否當下所司議處從之

大祀設小次

嘉靖十一年禮部尙書夏言奏古者掌次之法天子祀帝則張大次小次今大次則設矣而小次未備昨年大祀中夜風雪臣等猶且僵立聖躬豈宜衝寒宜作黃氊幄一具備小次之制以禦風寒上慰諭允行之

嚴祀事

祭祀存心錄

洪武三年三月己亥命禮官及諸儒臣編存心錄上以祭祀爲國大事念慮之間儆戒或怠則無以交神明乃命禮官及諸儒臣編集郊社宗廟山川等儀及歷代帝王祭祀感通祥異可爲鑑戒者爲書以進

齋戒文

洪武二年翰林學士朱升等奉撰齋戒文曰凡祭祀必先齋戒而後可以感動神明戒者禁止其外齋者整齊其內沐浴更衣出宿外舍不飲酒不茹葷不問疾不弔防不聴樂不理刑名此則戒也專一其心嚴畏謹愼不思他事茍有所思卽思所祭之神如在其上如在其左右精白一誠無須防間此則齋也大祀齋戒七日前四日爲戒後三日爲齋中祀齋戒五日前三日爲戒後二日爲齋旣進覽上曰凡祭祀天地社稷宗廟山川等神是爲天下生靈祈福宜下令百官一體齋戒若自有所禱於天地百神不闗於民者恐百官齋戒不致專精則不下令又謂省臣曰朕每祭享天地百神惟伸吾感戴之意祈禱福祉以祐生民未嘗敢自邀恵也且齋戒所以致誠誠之至與不至神之格與不格皆系於此故朕每致齋不敢有一毫懈怠今定齋戒之期大祀以七日中祀以五日不無太久大抵人心久則易怠怠心一萌反爲不敬可止於臨祭齋戒三日務致精專庶幾可以感格神明矣太常著爲令

誓戒儀

禮部尙書崔亮奏按周禮太宰祀五帝則掌百官之誓戒大神只享先王亦如之唐制凡大祀齋戒皆前七日集尙書省太尉誓曰某月日祀某神只各其職不共其事國有常刑宋南郊儀注前七日命太尉誓百官於尙書省曰今年某月日皇帝有事於南郊各揚其職不共其事國有常刑元制祀前五日百官於中書省受誓戒今擬大祀前七日陪祀官詣中書省受戒誓曰皇帝有事於某所百官其聴誓戒各其職不共其事國有常刑制可

飭牲房

洪武三年命禮部攺作天地等壇牲房先是上以郊祭之牲與羣祀之牲混養不足以別事天之敬乃因其舊地攺作而加繪飾中爲三間以養郊祀牲左三間以養后土牲右三間以養太廟稷牲余屋以養山川百神之牲凡大祀犧牲前一月大駕必躬視滌養繼命羣臣更日往視嵗以爲常

鑄銅人識齋戒

洪武三年上諭禮部尙書陶凱曰經言鬼神無常享享於克誠人謹方寸於此而能格神明於彼繇至誠也然人心操捨無常必有所儆而後無所放耳乃命禮部鑄銅人一髙尺有五寸手執簡書曰齋戒三日凡致齋期則置朕前庶朕心有所警省而不敢放也

考齋戒日期

洪武四年禮部奏按歷代祭祀齋戒日期不一黃帝受圗籙齋七日夏禹受山神書齋三日周大祀七日戒三日齋秦凡祭齋三日漢武帝祭太乙甘泉齋一日元帝定齋律祭天地齋七日祭宗廟齋五日唐大祀齋七日中祀齋五日小祀齋三日今擬親祭天地宗廟齋五日祀日月星辰社稷山川風雲雷雨齋三日降香齋一日

太子親王齋戒

洪武五年禮部尙書陶凱等奏考之歷代天子祭祀不載太子陪祭之文宋眞宗天禧三年郊祀皇太子於正陽門習儀立於禦座之西奏告太廟於屏外下馬步進至郊壇卽遙望壝外下馬又南郊鹵簿使主署言皇太子從至郊宜用東宮儀仗詔不允其親王陪祀則與宰相分班行禮今擬凡遇上親祀皇太子畱宮中居守親王戎服侍皇太子親王𨿽不陪祀宜一體齋戒請著爲令從之

陪祀齋房及省牲冠服

洪武六年建陪祀官齋房於北郊齊宮之西南公侯十五間百官十七間樂舞生二十三間復命禮部尙書牛諒翰林承防詹同等議省牲所用冠服同等奏謹按玉藻君皮弁以日視朝遂以食則皮弁似與今常服之服同今中祀旣以皮弁行禮則省牲宜用常服

齋戒儀

洪武六年復命定祭祀齋戒禮儀凡祭天地正祭前五日午後沐浴更衣處外室次日早百官於奉天門觀誓戒牌次日告仁祖廟退處齋宮致齋三日行事享宗廟正祭前四日午後沐浴更衣處外室次日爲始致齊三日行事祭社稷朝日夕月周天星辰太嵗風雲雷雨嶽鎭海瀆山川等神正祭前三日午後沐浴更衣處外室次日爲始致齋二日行事凡傳制降香遣官代祀歷代帝王並孔子等廟先一日沐浴更衣處外室次日遣官

祭期適當聖節

宣徳元年十二月上禦左順門謂行在禮部尙書胡濙曰明年二月祭先師太社還用上丁上戊日不可攺初有言是月上旬祭期適當萬壽聖節恐妨行禮請攺用中旬上曰此祖宗以來定禮今以爲未便而輕攺豈誠敬事神之意至是申命焉

大祀飭齋戒

宣徳七年庚午以大祀南郊上禦正朝文武羣臣受誓戒禮畢上禦齋宮命內官內使各謹齋戒如有飲酒食葷及隨侍入壇而唾地者皆罪之令司禮監專糾察縦容者同罪

嚴祀事

隆祀南郊

宣徳八年正月車駕詣郊壇自祖宗以來皆朝百官後乃行至是上先日諭禮官明旦早行不視朝旣至南郊躬詣神廚凡諸祭物一一閱視召太常寺官諭之曰祭物固應精潔典祭之官皆以防誠爲本宜秉寅淸以率百執事分毫無慢庶幾神明有歆享之樂晚禦齋宮旗手衛奏請暮夜如故事放煙火不從顧謂侍臣曰朕早來不侍朝之故蓋一心對越無暇他及今又暇觀煙火乎是晚陰雲四合至夕雨雪行禮之際云斂風靜星月朗霽天气融和助祭執事咸中禮度上大恱

建齋宮以親祭山川

天順二年上召內閣臣李賢問曰祭山川壇欲以勳臣代之可乎賢曰有故須代但祖訓以爲不可上曰理當自祭苐夜出至彼無所止宿已命工部郊天地壇建一齋宮矣賢曰須減殺其制可也上曰固然是後日未夕時駕出至齋宮祭畢至明而回

嚴飭百官誓戒

治十六年十二月吏科給事中許天錫奏皇上嗣大歷服以來防默體道兢防事天每當郊祀之期殫致精明之徳又恪遵成憲誓戒百官頃年以來文武官員自受誓戒之後往往放慢惰行有齋戒之名無齋戒之實混凟精禋臣實懼之今王春在邇大禮將興乞禮部嚴加禁約違者罪之仍行南京諸司一體遵守禮部覆奏從之

大祀親省牲

洪武二年上謂禮部尙書崔亮曰先賢有言見其生不忍見其死聞其聲不忍食其肉此人情之常今祭祀省牲於神壇甚邇揆之人心殊爲未安於是亮奏考古省牲之儀逺神壇二百步上喜曰必如是而後可也亮復奏大祀之牲上宜躬省若中祀小祀請依舊典令太常卿禮部官省牲上曰朕旣齋戒以事神於省牲朕豈憚勞耶於是凡親祀上皆躬省牲

躬祀周天星辰

洪武四年五月上躬祀周天星辰正殿設十壇中設周天星辰位中位用牛一羊一豕一太羮一和羮二餘九壇各用羊一豕一和羮二每壇籩豆各十簠簋各二酒盞各三十爵一共設酒尊三帛十共一篚俱白色祝一前期齋如朝日儀前祭一日中書丞相常服詣省牲所省牲祭日淸晨皇帝服皮弁服就禦位執事陪祀官各就位典儀贊迎神協律郎舉麾樂奏凝和之曲執事官斟酒於各壇第一行皇帝再拜陪祀官各皆再拜典儀唱奠帛行初獻禮皇帝詣盥洗位搢圭盥手出圭詣酒尊所司尊者舉羃酌泛齊司爵官以爵受酒捧帛官捧帛以俟皇帝詣周天星辰位位前協律郎舉麾奏保和之曲武功之舞皇帝跪搢圭奠帛獻爵出圭讀祝官取祝跪讀訖皇帝俯伏興平身復位再拜典儀唱行亞獻禮協律郎舉麾奏中和之曲文徳之舞執事者斟酒於各壇第二行樂止皇帝再拜典儀唱行終獻禮協律郎舉麾奏肅和之曲文徳之舞執事者斟酒於各壇第三行樂止皇帝再拜典儀贊飲福受胙皇帝詣飲福位跪搢圭執事者以福酒跪進皇帝受爵飲福酒以爵授執事者光祿卿以胙跪進皇帝受胙以授左右出圭俯伏興平身再拜陪祀官俱再拜復位典儀唱徹豆協律郎舉麾奏雍和之曲樂止皇帝再拜陪祀官俱再拜讀祝官捧祝掌祭官捧帛饌各詣燎位典儀唱望燎皇帝詣望燎位各執事官捧帛祝饌置燎所舉火樂止太常寺卿奏禮畢其祝文曰維神布列周天各司捨度光燭於下人所瞻仰今季秋之時穹碧澄淸萬象輝輝朕遵古典躬伸祭祀神其鑑知其樂章迎神云星辰垂象布列穹擇玆吉日祀禮是崇濯濯厥靈昭鑑我心謹以迎庶幾來歆奠帛云靈馭蒞止有赫其威一念潛通幽明弗違有帛在筐物薄而微神其安畱尙其享之初獻云神兮旣畱品物斯薦奉祀之初醴酒斯奠仰惟靈耀以享以歆何以侑觴樂奏八音亞獻云神旣初享亞獻再升以酌醴齊仰薦於神洋洋在上式燕以寧庶表微衷交於神明終獻云神旣再享終獻斯備不腆菲儀式將其意薦玆酒醴成我常祀神其顧歆永言樂只徹饌云祀事將畢神旣歆止徹玆俎豆以成其禮惟神樂欣無間始終樂音再作庶達微悰送神云三獻禮終九成樂作神人以和旣燕且樂云車風馭靈光昭灼瞻望以思邈彼寥廓望燎云神旣享祀靈馭今還燎煙旣升神帛斯焚巍巍霄漢倐焉以適惓惓予懷瞻望弗及

太子諸王祀纛

洪武七年正月詔太子率諸王詣閱武塲祭旗纛之神爲壇七各用羊豕一帛赤色行三獻禮是日皇太子及諸王皆具儀衛執事者捧旗纛於馬上以序前行至壇皇太子先行禮次諸王禮畢諸王詣皇太子行幕進胙訖奉旗纛還宮

親制樂章

洪武八年夏四月皇太子攝祭皇地只於方丘天下山川神只俱更設豋一鉶二每位增設酒斚嶽鎭海瀆俱十五天下山川神只俱三十始用上親制樂章初圜丘方澤樂章俱翰林學士朱升等所撰其文過深而詞藻麗遂更制之其迎神曲云仰皇只兮駕來川嶽從迎兮威靈備開香煙繚繞兮神臨禦街漸陞壇兮穆穆靄瑞气兮應結樓臺以微衷兮率職幸望聖恱兮心諧但允臣兮固請願嘉烝民兮永懷奠玉帛云臣奉兮以筐玉帛是進兮嵗奠以常百辟陪祀兮佩聲瑯瑯惟南薫兮解慍暎燎炎兮煌煌進俎云庖人兮淨大烹牲兮气靄而芳以防衷兮獻上曰享兮曰康初獻曰初獻行兮捧觴聖靈穆穆兮洋洋爲烝民兮永昌鑑丰年兮耿光亞獻云雜殽羞兮已張法前王兮典章臣固展兮情悃用斟醴兮載觴終獻云爵三獻兮禮將終臣心眷戀兮無窮恐殽羞兮未具將何報兮神功徹饌云俎豆徹兮神熙鸞輿駕兮旋歸百神翼翼兮云衣敬奉行兮弗敢違送神云祥風興兮悠悠云衢開兮民福畱嵗樂烝民兮大有想洋洋兮舉觴載酒望燎云殽羞玉帛兮瘞坎中遙瞻隠隠兮龍旗從祀事成兮盡微衷感厚徳兮民福雍雍

十一月冬至祀

昊天上帝於圜丘星辰太嵗風雲雷雨嶽鎭海瀆天下神祗俱更設豋一鉶二各位增設酒斚星辰天下神祗各三十太嵗風雲雷雨嶽鎭海瀆各十五其樂章用上所更制者迎神云仰惟兮昊穹臣率百職兮迓迎幸來臨兮壇中上下防衛兮景從旌繚繞兮四維重恱聖心兮民獲年丰奠玉帛云民依時兮用工感帝徳兮大化成功臣將兮以奠望納兮微衷進俎云庖人兮列鼎殽羞兮以成芳俎兮載獻願享兮以歆初獻云聖靈兮皇皇穆嚴兮金牀臣令樂舞兮景張酒行初獻兮捧觴亞獻云載斟兮載將百辟陪祀兮具張感聖情兮無已拜手稽首兮願享終獻云三獻兮樂舞揚肴羞具納兮气靄而芳光朗朗兮上方況日吉兮辰良徹饌云粗陳菲薦兮神喜將感聖心兮何以忘民福畱兮佳气昻臣拜手兮謝恩光送神云旌兮云衢長龍車鳳輦兮駕飛遙瞻冉冉兮去上方可見烝民兮永康望燎云進羅列兮詣燎方炬焰發兮煌煌神變化兮物全於上感至恩兮無量

遣官祭旗纛

洪武九年二月遣官祭旗纛初旗纛與太嵗風雲雷雨諸神合祭於城南是年正月旣別建旗纛廟於山川壇左遂定以上躬祀山川之日遣旗手衛官行禮其正祭旗頭大將六纛大神五方旗神主宰戰船正神金皷角銃炮之神弓弩飛鎗飛石之神陣前陣後神只五昌等眾凡七位共一壇其祭物與先農同帛七黒二白五其祝文曰惟神欽天命而無私助威武有功國家玆當仲春謹遵常典特以牲醴遣官致祭神其鑑知

親禱山川諸神

嘉靖八年八月上諭禮部惟我太祖髙皇帝定嚴祭祀之條於皇明祖訓內山川諸神之祭皆無遣代之者後以出入不便命官行禮今災變多端宜禱於神以祈轉化今年秋祭山川諸神朕欲親往其爲朕具儀該禮部覆奏舊山川等祭例於中夜行禮聖駕先一日出郊宿於齋壇祭畢復俟侵晨回鑾計越兩日方可畢事臣等以爲祭有大小禮有隆殺若祀山川禮儀與祭天無異非所以明品秩而尊神靈宜比祀先農例先時齋戒至五鼓駕出詣郊壇昧爽行禮百官陪從其侍衛儀從悉依今春祈禱之儀上曰祭祀重事不可茍簡人君事天若事親禮神猶敬長應行禮儀仍詳議以聞議上有先期遣告太廟及是日迎神送神諸禮上曰廟告官不必遣其迎神用兩拜禮送亦如之部復奏洪武十年太祖髙皇帝祭山川諸神上親行中七壇禮余壇以功臣分祀及詳祀文內載月將城隍等神俱爲一通則兩廡六壇俱在祀內似可免分獻又近年遣官行禮亦無分獻者乞聖裁報曰祝文如舊兩廡遵我太祖欽定典禮東廡遣大學士翟鑾西廡遣吏部尙書方獻夫各行祀行禮畢駕回作樂如例上復與輔臣楊一淸等議所服欲用皮弁一淸等考之防典集禮中俱不載服制疑未敢決旣而見內閣所載存心錄內載祭太嵗風雲雷雨嶽鎭海瀆儀注皇帝俱皮弁行禮因上言太祖髙皇帝載之存心錄正與聖諭相合聖祖神孫一道非臣下所能仰及宜下所司著之令甲使後世有所遵承制曰可

陪祀

陪祀官報名

成化四年三月吏部左侍郎崔恭淸明節陪祭獻陵裕陵不於糾儀官處報名禮科給事中張賓劾其不恭上宥之命禮部仍查舊例以聞旣而禮部以正統十二年監察禦史萬節等奏準見行事例覆奏命如例行之

立陪祀條約

成化十四年禮部尙書鄒干等奏頃者有事山川文武官失於陪祀幸防聖恩寛宥乞立爲條約俾知遵守自今應陪祀官有故不與者先期於本部委官處開報其公侯駙馬伯都督及見任指揮故爲推托者聴其首領官狀聞凡失儀並來遲者聴糾儀並禮官劾舉庶典祀祗肅人知警懼奏上報可

陪祀妄奏乞蟒衣

治十五年正月駙馬都尉崔元林嶽廣寧伯劉佶南寧伯毛良俱以有事大祀奏乞蟒衣禮部言凡蟒衣系朝廷特賜今元等妄引事例奏擾俱宜究問得防姑宥之

入覲官得陪祀

嘉靖十一年正月禮部奏往以正月之吉大祀天地入覲臣僚四品以上皆得陪祭今大報之禮行於冬至而祈谷之典舉於孟春諸臣當覲者見集闕下請令四品以上皆得陪祀祈谷如昔年大報例從之

定降臣陪祭

洪武三年詔禮部考定元降臣髙昌王岐王陪祭禮儀尙書陶凱等言謹按唐諸蕃酋長在朝陪祭班於蕃客位宋降王李煜劉鋹陪祭各依所授官職立班今岐王髙昌王旣未授名爵宜借三品法服隨班陪祭從之

陪祀官齋戒

洪武四年太常司言郊祀圜丘考之周禮祭前十日習射澤宮選可與祭者唐郊祀文武官九品以上並齋戒陪祀除三省樞密院官侍從尙書親王室外自余官內有職掌及許赴陪位者齋戒陪祀今擬武官四品文官五品以上並陪祀其餘老疾瘡疥及刑余防過體气者不許與祭從之時方以十一月七日郊祀於是太常復條奏行禮以第先祭六日百官沐浴宿官署翌日昧爽朝衣詣奉天殿丹墀受誓戒畢丞相曁太常官詣城隍發咨以大祀之期徧告於百神復詣各祠廟壇所行香三日次日上詣仁祖廟告請配享禮畢仍還齋宮制可

陪祀牙牌

洪武八年始制陪祀官入壇牙碑凡天子親祀則與祭者佩以入其制有二圓者與祭官佩之方者執事人佩之俱藏之內府遇祭則給畢則納之無者不得入壇

考定陪祀官復命儀

正統六年鴻臚卿楊善奏孟春享太廟賜陪祀官胙應臣等引奏謝恩其光祿寺卿柰亨不預報知法當究問亨奏舊制大祀天地及祭太廟社稷看牲省牲官復命俱在百官行禮之先今孟春享太廟楊善止容天地壇看牲官於奉天殿復命俟百官行禮畢方令太廟省牲官於奉天門復命事屬紊亂乞治其不敬罪上兩釋之至是善復移文禮部亨不由業儒發身不諳祖宗制度妄加訾議乞考定申明尙書胡濙等議奏自今看牲省牲及遣祭旗纛等神凡遇聖駕陞殿俱於殿中復命若遇奉天門視事亦於百官未行禮之先復命從之著爲令

戒飭陪祀官怠忽

正統十二年戊午河南道監察禦史萬節等奏國家以祭祀爲重祭祀以誠敬爲先皇上比年以來每遇淸明躬謁陵寢中元冬至等特遣勳戚行禮各官陪祭柰各衙門罔體皇上之心不以祀神爲重有無故而不分官陪祭者有托故而令他官代之者有至彼報名而復出山口宿歇者有在彼宿歇而髙臥齋房不起者有邀集同行伴侶在齋房酣飲者有不用本等衣冠而在班列嬉笑者今冬至在邇乞禮部移文各衙門嚴加戒飭如有仍前怠忽者聴監察禦史及禮部鴻臚寺官指實劾奏拿問治罪從之

請令主事與陪祀

景泰二年禮科都給事中金達言爲國之道祀典當先任官之方正名是重我朝祀郊社宗廟文官五品以上得陪祀邇年將年深主事署郎中以理政務而獨不得陪祀今孟春時享及郊祀在邇乞令陪祀非惟臣下得駿奔有事之榮誠足以廣皇上尊祖敬天之意事下禮部議陪祀官宜遵舊制其署職年深者吏部查奏定奪從之

給事禦史糾察陪祀

景泰三年禮部奏近該給事中孫瑉言太宗仁宗宣宗陵寢之所朝廷每遇令節特命貴戚大臣主祭文武官員亦皆陪祀爲臣子者正當齋明盛服以承祭祀可也柰何近來陪祀官員多不敬謹或止附於近寺觀而不赴齋宿者有之名𨿽齋宿而又肆行酣飲者有之或未祭而遽然先回者有之或正祭而公然髙臥者有之其武職之中或就攜坐臥之物而行禮或就著兩截之衣而與祭或笑嘩全無忌憚或跪拜略不加心威儀放蕩殊無可觀誠敬廢弛莫此爲甚若此何以達精誠而致明徳之馨香乎又何以昭列聖之靈貺而致感格乎往者監察禦史萬節奏行禁約人皆視爲虛文卽今中元令節在邇該部嚴加禁約仍先令給事中禦史各二員糾察敢有仍前故違者指名奏聞其各該衙門陪祀官員亦須各具姓名開報給事中禦史點閘查究從之

糾陪祀百官縱弛

天順四年禮科給事中禦史等奏翰林院學士呂原等或以文儒而起居禁密或由工藝而濫致顯榮爲卿屬者或矜以自髙任戎事者多肆而無忌邇者天順四年正月初九日大祀天地初八日法駕臨郊百職肅雍周道無啟行之擾四門淸穆明堂輯至止之儀天意監觀人心瞻仰豈期各官忘其戒謹安於故常馳騎直前至天門而不下肩輿徑造臨禦道而弗趨罔思聖明之具臨不顧神靈之如在放縱者固其所也謹厚者亦復爲之是豈不知魯大夫循墻而走之恭蘧伯玉至闕而止之義畏心旣弛敬意何存宜將各官拿送法司明正其罪以爲祭祀不敬之戒監察禦史郎勝等亦以爲言上曰爾等所言極當但祀禮旣成悉姑容之再犯不宥舊例駕未至壇百官出入西天小門者俱不下至是上益嚴祀事預遣人直門伺察得原等十九人令禮科劾以警眾仍令禮部張榜禁約自後凡過西天小門者必下

查治陪祀怠慢

嘉靖十三年閏二月禮部尙書夏言祭先農之神是日陪祀官不到者眾言因劾奏之上曰祀典重事嵗祭先農皇祖定制非有所增諸臣無慢禮專恣逸縱每有臨期托故不行陪祀法當查治今姑宥之再有怠慢者必置於法本日陪祀官不到過多監禮官何漫不糾舉都察院查覈以聞

示陪祀官祭祀時

隆慶元年禮部言郊廟社稷諸祭太常寺先期具奏行禮止奏日不奏時以故陪祀諸臣供事失期者眾請以後並奏日時從之

遣祀

遣祭儀

洪武二十六年定凡遣官祭祀皇帝具皮弁服升奉天殿樂作百官朝服一拜稽首東西立引禮導獻官詣拜位四拜傳制官丹陛東西向立曰有制百官皆跪宣制祭孔子則曰某年月日祭先師孔子大成至聖文宣王祭帝王則曰先聖歷代帝王命卿行禮贊俯伏前一日沐浴更衣處於齋宮次日還宮

嘉靖間更定祭孔子制曰某年某月某日祭至聖先師孔子每三年遣道士賫祝文香帛詣所在陵寢致祭制曰某年某月某日祭先聖歷代帝王遣爾等賫捧祝文香詣陵寢致祭命所在有司行禮

登極遣祭

正統元年行在禮部尙書胡濙等奏今年七月朔例遣道士賫香帛徧歷天下祭皇陵及歷代帝王陵寢嶽鎭海瀆玆遇皇上登位攺元例遣官祭告其遣道士祭禮宜停止從之

遣賫香帛分祭

成化十九年乙未遣樂舞生十八人賫香帛分祭嶽鎭海瀆等神禮部言此乃皇上齋心事神以回天意非常祭比宜給與新鈔一千貫令有司備祭品所祭諸神近布政司者遣巡撫官或布政司掌印官在各州縣者遣本府掌印官祭從之

望祭省有司科斂

治十八年丁丑翰林院編修畢濟川言祭禱名山精誠感格無逺不至固不必遣人親詣其地也如龍虎山武當山先朝嘗遣內臣往建醮筵有司並緣科斂動以千計欺上罔下害不可言陛下崇正黜邪必無是舉萬一托此以展孝敬但當遣官就近望祭則無勞民傷財之患禮部覆奏從之

賫香祝

成化元年三月遣太常寺樂舞生賫香祝付所在有司祭歷代帝王及先師孔子陵墓故事三年一祭於八月二十一日行禮故先期遣之

遣祭官由門

治八年九月南京守備司禮監太監陳祖生奏魏國公徐俌每承命孝陵至祭皆紅劵門並金門陵門之右門入至殿內行禮事屬僣逾宜令攺正俌上章辯以爲入必由紅劵門者所以重祖宗之祭尊皇上之命出由傍小門所以守臣下之分循守故事幾及百年豈敢擅易事下禮部議謂今長陵等陵及太廟每遣官致祭所由之門並行禮殿內與孝陵事體大略相同宜令俌如舊行禮從之

禮部志稿卷八十一﹤史部﹐職官類﹐官制之屬﹐禮部志稿﹥

欽定四庫全書

禮部志稿卷八十二

明兪汝楫編

郊祀備考

郊祀

洪武二年上以每嵗祀天地社稷嶽鎭海瀆靈星諸神皆設壇祭有定期然祭之日或爲風雨所飄頓而升降岀入之際奔走百執事之人冠服沾濕非惟不便於行事又因以防神因諭禮官考求前代有於壇爲殿屋蔽風雨便於行事者至是禮部尙書崔亮奏考宋祥符九年議南郊壇祀昊天上帝或值雨雪則就太尉齋防望祭元經世大典載社稷壇壝外垣之內北垣之下亦嘗建屋七間南望二壇以備風雨曰望祀堂請依此制於圜丘方丘壇南皆建殿九間社稷壇北建殿七間爲望祭之所遇風雨則於此望祭焉上從之亮又奏靈星壽星司中司命司民司祿諸神卽周禮幽禜之祭也漢嘗立靈星祠以祀之然星之祭所以壇而不屋者將以通天地風雨霜露之气也屋而祭之似乖於禮故唐宋不用然諸壇旣爲殿屋則靈星諸祀亦爲殿望祀爲便上曰風雨星辰之神其气流通其神無所不在且祭壇有屋所以棲神气風雨便於行事何不可也靈星諸神其準漢制於城南爲壇屋以祭亮又奏太常議壽星於聖壽日致祭同日祭司中司命司民司祿示與民同受其福也八月望日則祀靈星皆遣官行禮以爲常制從之

郊前祭告百神

洪武二年二月禮部尙書崔亮奏按禮運曰禮行於郊則百神受職沈括援唐制曰凡有事上帝則百神皆預遣使祭告惟太廟則皇帝親行祭告今擬圜丘方澤大祀前期上親告太廟仍遣使預告百神如祀圜丘則曰某年月日皇帝有事於圜丘咨爾百神以相祀事方丘亦如之仍增天下神只壇於圜丘之東方澤之西其神主皆題曰天下神只詔從之

郊祭用陶器

洪武二年八月丁禮部奏按禮記郊特牲曰郊之祭也器用陶匏瓦器尙質故也周禮籩人凡祭祀供簠簋之實疏曰外祀用瓦簋今祭祀用磁已合古意惟盤盂之屬與古之簠簋豋豆制異今擬凡祭器用磁其式皆仿古之簠簋豋豆惟籩以竹詔從之

木輅祀天

吳元年丙午夏四月乙夘上閱古車制至周禮五輅曰玉輅太侈何若止用木輅詹同對曰昔顏淵問爲邦孔子答以乘殷之輅卽木輅是也孔子以其朴素渾堅質而得中故取焉上曰以玉飾車考之古禮亦惟祀天用之若常乘之車只宜用孔子所謂殷輅然祀天之際玉輅或未備木輅亦未爲不可參政張昶對曰木輅戎輅也不可以祀天上曰孔子萬世帝王之師其斟酌四代禮樂實爲萬世之法乘木輅何損於祭祀事在誠敬不在儀文也昶頓首謝

初定郊壇

吳元年秋七月癸丑圜丘方丘及社稷壇成圜丘在京城東南正陽門外鐘山之陽仿漢制爲壇二成第一成廣七丈髙八尺一寸四出陛正南陛九級廣九尺五寸東西北陛亦九級皆廣八尺一寸壇面及趾甃以琉璃磚四面琉璃闌干環之第二成周圍壇面皆廣二丈五尺髙八尺一寸正南陛九級廣一丈二尺五寸東西北陛九級皆廣一丈一尺九寸五分壇南趾及闌干如上成之制壝去壇一十五丈髙八尺一寸甃以磚四面爲靈星門南爲門三中門廣一丈二尺五寸左門一丈一尺五分右門九尺五寸東西北各爲門一各廣九尺五寸去壝一十五丈四面爲靈星門南爲門三中門廣一丈九尺五寸左門一丈二尺五寸右門一丈一尺九寸五分東西北爲門各一各廣一丈一尺九寸五分四面直門外各爲甬道其廣皆如門爲天庫五間在外墻北靈星門外南向廚房五間西向庫五間南向宰牲房三間天池二所俱在外墻東靈星門外東北隅牌樓二在外墻靈星門外橫甬道東西燎壇在內壝外東南丙地髙九尺濶七尺開上南出戶方丘在太平門外鐘山之北爲壇二成第一成廣六丈髙六尺四出陛各廣一丈八級第二成四面各廣二丈四尺髙六尺四出陛南面陛廣一丈二尺八級東西北面陛各廣一丈八級壝去壇一十五丈髙六尺四面爲靈星門正南爲門三中門廣一丈二尺六寸左門一丈一尺四寸右門一丈六寸東西北爲門各一各廣一丈四寸周圍爲外墻四面各六十四丈皆爲靈星門正南爲門三中門廣一丈六尺四寸左門一丈二尺四寸右門一丈二尺二寸東西北爲門各一各廣一丈二尺四寸庫五間在外墻北靈星門外南向廚房五間宰牲房三間皆南向天池一所在外墻西靈星門外西南隅瘞坎在內壝外壬地社稷壇在京城之西南皆北向社東稷西各廣五丈髙五尺四出陛每陛五級壇用五色土色各隨方上以黃土覆之壇相去五丈壇南各栽松樹二壇同一壝壝方廣三十丈髙五丈甃以磚四方有門各廣一丈東飾以靑西飾以白南飾以赤北飾以黒瘞坎在稷壇西南磚砌之廣深各四尺周圍築壇開四門南爲靈星門三北防門五東西防門各三東西北門皆列二十四防神廚三間在墻外西北方宰牲池在神廚西社主用石髙五尺闊二尺上微銳立於壇上半在土中近南北向稷不用主

定朝日夕月禮

洪武三年正月禮部奏定朝日夕月禮按周禮大宗伯以實柴祀日月星辰玉人之事圭璧五寸以祀日月星辰禮記曰王宮祭日也夜明祭月也祭日於壇祭月於坎以別幽明以制上下考之古者祀日月其禮有六郊特牲曰郊之祭大報天而主日配以月一也玉藻曰朝日於東門之外祭義曰祭日於東郊祭月於西郊二也大宗伯肆類於四郊兆日於東郊兆月於西郊三也月令孟冬祈來年於天宗天宗日月之類四也覲禮拜日於東門之外及祀方明禮日於南門之外禮月於北門之外五也霜雪風雨之不時則禜日月六也說者謂因郊防而祀之者非正祀也類禜而祀之與覲諸侯而禮之非常祀也惟春分朝之於東門之外秋分夕之於西門之外者祀之正與常者也蓋天地至尊故用其始而祭以二至日月次天地春分陽气方永秋分陰气向長故祭以二分爲得陰陽之義若其次則大次小次重帟重案其牲體則實柴其服則冕端其圭之繅借則大采小采禮之之玉則一圭邸璧祀之之樂則奏黃鐘歌大呂舞雲門凡見於周禮者如此秦祭八神六曰月主七曰日主雍又有日月廟漢郊太乙朝日夕月攺周法常以郊泰畤質明出行宮東向揖日西向揖月又於殿下東西拜日月宣帝於神山祠日萊山祠月魏明帝始朝日東郊夕月西郊唐以二分日朝日夕月於國城東西宋以春分朝日秋分夕月爲大祀元於郊壇以日月從祀其二分朝日夕月皇慶中議建立而不見施行今旣以日月從祀於郊壇制朝日壇宜築於城東門外髙八尺夕月壇宜築於城西門外髙八尺俱方廣四丈兩壝壝各二十五步燎壇方八尺髙一丈開上南出戶方三尺神位以松柏爲之長二尺五寸濶五寸趺髙五寸朱漆金字朝日以春分日夕月以秋分日星辰則祔祭於月壇從之

圜丘從祀簡當

洪武三年上諭中書省參政陳亮侯至善曰司天臺言朔日以來日中有黒子其占多端朕觀存心錄以爲祭天不愼所致今郊壇從祀禮文太簡宜命禮部太常司詳議圜丘方丘增以十二月將旗纛之神於是禮部尙書崔亮奏成周祭天惟祀帝與日月漢祭天有列星一千五百十四位唐宋及元損益不同國朝前議圜丘從祀之禮以漢唐爲煩凟元止祀日月星辰太嵗爲簡而當

郊祀陳圗籍

洪武三年癸酉太常少卿陳昩奏按周禮孟冬祀司民司祿而獻民數谷數則受而藏之蓋民食皆命於天故民數有拜受之禮今圜丘郊祀宜以戶口錢糧之籍陳於防下禮畢藏之內府以見拜受民數谷數於天之義亦聖朝一代之制也於是上命中書省臣凡行郊祀禮以天下戶口錢糧之籍陳於防下祭畢收入內庫藏之其天下城池山川地理形勝亦皆圗以成書藏之內庫以垂久逺

朝日夕月祝文

洪武五年二月丁亥朝日儀與四年九月祭星辰同迎神執事者不斟酒亞獻終獻各執事者以爵受酒奠於神位之前其祝文曰混沌之初兩儀無象神光未著乃穹壤旣立神光運行照臨下土萬象昭明形影俱分四時序而天地位民物防恩凡有國者咸修祀事今年仲春式遵古典謹以玉帛牲齊用伸祭告

八月夕月儀

八月夕月儀與朝日同祝文曰維神鐘陰之精配陽之徳歷代相承祭以秋夕今玆時以秋分特備牲醴祭奠伏惟神鑑

增列郊壇從祀

洪武三年禮部奏大明夜明星辰太嵗旣從祀於圜丘而五嶽四海五鎭四瀆亦旣從祀於方丘矣獨風雲雷雨及天下山川不得以類從祀非通敬於神明者也宜增列於圜丘方丘從祀之次上從之遂命於圜丘壇下壝內增設壇從祭風雲雷雨之神於方丘壇下壝內增設壇從祭天下山川之神其禮如太嵗嶽鎭

夕月祀儀

洪武三年八月己夘夕月於西郊附祭周天星辰三獻禮俱先詣夜明神位前次詣星辰神位前儀並同朝日但夜明犢用白星辰犢用純帛俱白色其祝文夜明曰惟神太陰所鐘承光於日配陽之徳麗於穹碧維此秋夕云斂气淸仰瞻素輝神馭以升夜明有壇用申報祭惟神鑑臨萬古不昧星辰曰惟神羅列周天耿耿其輝旣瞻月馭眾象以微上之所躔不必有應爰遵古典用伸報稱仲秋禮記設壇旣崇神其歆格鑑此寸衷其樂迎神奏凝和之曲徹豆奏壽和之曲送神奏豫和之曲望燎奏熙和之曲其樂章迎神曰吉日良辰祀典式陳太陰夜明以及星辰濯濯厥靈昭鑑我心以以迎來格來歆余並同朝日

別設星辰壇

洪武三年九月天壽聖節祭太廟上謂中書省臣曰日月旣皆設壇專祭而星辰乃祔祭於月壇非禮也宜別設壇專祭周天星辰於是禮部議於城南諸神享祭壇正南向增造屋九間朝日夕月祭周天星辰俱於是行禮其朝日夕月仍以春秋分祭星辰則於天壽聖節前三日致祭從之

初祀圜丘

洪武元年十一月庚子冬至祀昊天上帝於圜丘正壇第一成設上帝位南向玉用蒼璧帛用蒼色牲用蒼犢籩豆簠簋視宗廟豋一實以太羮爵三壇上設大尊二著尊犧尊山罍各一壇下設大尊一山罍二實以五齊三酒祝一同玉帛設於壇西第二成設大明位在東星辰位次之夜明位在西太嵗位次之位用純犢一幣各一大明用赤夜明星辰太嵗皆用白籩豆各十籩視上帝則減糗餌粉餈豆則減食糝食簠簋及豋同上帝東西各設著尊二犧尊二實醴齊盎齊事酒【儀見職掌】

初祀方澤

洪武二年夏至祭皇地只於方丘正壇第一成設皇地只位正中南向玉用黃琮幣用黃色第二成設五嶽位在東四海位次之五鎭位在西四瀆位次之位用純犢一五嶽五鎭帛各五四海四瀆帛各隨其方色散齋之日皇帝備法駕至天下神只壇祭告其正祭儀物禮樂並與圜丘同但攺望燎爲望瘞其望瘞儀與社稷同祝文曰臣荷眷佑戡定區宇爲億兆主今當夏至萬物咸亨敬以玉帛犧齊粢盛庶品備玆禋瘞用伸昭告其樂章迎神曲曰坤徳博厚物資以生承天時行光大且寧穆穆皇只功化順成來禦方丘嚴恭奉迎奠玉帛云地有四維大琮以方土有正色制幣以黃敬存於中是薦是將奠之幾筵臨鑑洋洋進俎云奉時純牡其牡童犢烹飪旣嚴俎豆維肅升壇昭薦神光下燭眷佑邦家報效惟篤初獻云午爲盛陽陰徳初萌天地相遇品物光榮吉日令辰明祀攸行進以醇醴展其潔淸亞獻云至廣無邊道全持載山嶽所憑海瀆咸賴民資水土旣安且泰酌酒掲防功徳維大終獻云庸之資有此疆宇匪臣所能仰承祐助恩崇父母臣歡鼔舞八音宣疊佑明醑徹豆云牲牷在俎籩豆有實臨之肹蠁匪惟飲食登歌乃徹薦獻爰畢執事奉承一其嚴栗送神云神化無方妙用難量其功顯融其祀悠長颷輪云旋龍控鸞翔拜送稽首瞻禮餘光望瘞云牲醴制幣餕饌惟馨瘞之於坎以達神靈奉神於陰典禮是程企而望之厚壤寛平禮成駕還率百官詣太廟以牲齊告祭還禦奉天殿百官行慶成禮

更定圜丘方澤從祀儀

洪武七年秋七月議增圜丘方丘從祀更定其儀並圜丘壇第一成設昊天正位仁祖淳皇帝配位如舊第二成東設大明位西設夜明位內壝之內東西各三壇星辰二壇分設於東西星辰之次東則太嵗及五嶽壇西則風雲雷雨及五鎭壇內壝之外東西各二壇東四海壇西四瀆壇天下神只二壇分設於海瀆之次正配位共設酒尊六於壇西大明夜明位各設酒尊三星辰牛一羊豕各三太嵗牛羊豕各一餘悉如舊儀風雲雷雨帛四白色嶽鎭海瀆帛與二年夏至祭方丘同余並同太嵗壇天下神只帛四白色牲用羊豕各五籩豆各八籩視大明夜明則減白餅黑餅豆減脾析豚胉簠簋三鉶三壝內東西各設酒尊三帛篚三壝外東西各設酒尊三帛篚二每位爵各三方丘壇第一成設皇地只正位仁祖配位設如圜丘第二成東設五嶽位西設五鎭位內壝之內東西各二壇東四海壇西四瀆壇天下山川壇二復分設於海瀆之次內壝之外東西各設天下神只壇一其陳設正配位如圜丘嶽鎭海瀆與二年夏至同但嶽鎭各設酒尊三天下山川壇牛一羊豕各三餘與嶽鎭海瀆同天下神只與圜丘同壝內東西各設酒尊三帛篚二壝外東西各設酒尊三帛篚一每位爵各三前期皇帝齋三日前祀之四日百官於奉天門觀視戒牌是日太常卿至天下神只壇奠告中書丞相詣京都城隍發咨次日皇帝詣仁祖廟請配享其樂舞之制圜丘方丘樂各用編鐘十六編磬十六琴十瑟四搏拊二敔一柷一塤六�六簫八橫笛四笙八應鼓一籥四鳳笙四協律郎一人服祭服手執麾幡樂生七十三人舞武舞舞文舞各引舞二人執羽節武舞生六十二人各執干戚文舞生六十二人各執羽籥其樂章並與元年冬至二年夏至同

攺建合祀

洪武十年詔攺建圜丘於南郊初圜丘在鐘山之陽方丘在鐘山之陰上以分祭天地揆之人情有所未安至是欲舉合祀之典乃命卽圜丘舊址爲壇而以屋覆之名曰大祀殿太師韓國公李善長等董上丁亥冬至始合天地於奉天殿祝文曰禮以義起貴乎情文兩盡曩者建國之初遵依古制分祀天地於南北郊周旋九年於心未安誠以人君者父母天地仰覆載生成之恩一也及其嚴奉禋祀則有南北之異揆以人事人子事親曷敢異處竊惟典禮其分祀者禮之文也其合祀者禮之情也徒泥其文而情不安不可謂禮方攺建祀殿功未就緒今朝堂適成時當冬至合祀於殿庭自今以春夏合祀於南郊永爲定禮謹奉皇考仁祖淳皇帝配惟上帝皇地只鑑之

十一年大祀殿成殿十二楹中四楹飾以金余施三采正中作石臺設上帝皇只神座於其上每嵗正月初旬擇日合祭上具冕服行禮奉仁祖淳皇帝配享殿中殿前爲東西廡三十二楹正南爲大祀門六楹節以步廊與殿廡通殿後爲庫六楹以貯神禦之物名曰天庫皆覆以黃琉璃瓦設廚庫於殿東少北設宰牲亭井於廚東又少北皆以步廊甬道殿兩廡後繚以周墻至南爲石門三洞以達大祀門內謂之內壇外周垣九里三十步石門南爲甬道三中曰神道左曰禦道右曰王道道之兩傍稍低爲從官之道齋宮在外垣內之西南東向於是勑太常曰近命三公率工部役梓人於京城之南創大祀殿以合祀皇天后土冬十月告功已成特命禮部去前代之祭期以嵗正一祀古人祀天於南郊蓋以義起耳故曰南郊祀天以其陽生之月北郊祭地以其陰生之月孰知至陽祭之於陰月至陰祭之於陽月於理可疑且掃地而祭其來甚逺蓋言祀地尙實而不尙華後世執古而不變遂使天地之享反不及人之享亦執古而不變則當污尊而壞飲茹毛而飲血巢居而穴處也以今言之世果可行乎斯不必然也今命太常每嵗合祭天地於春首正三陽交泰之時人事之始也其後大祀殿復易以靑琉璃瓦云

大祀殿禮成

洪武十二年正月己夘合祀天地於南郊大祀殿命魏國公徐達及公侯等分獻日月星辰嶽鎭海瀆山川諸神凡一十七壇正殿三壇昊天上帝皇地只壇俱南向仁祖配位壇西向丹墀之東爲壇曰大明西向其西爲壇曰夜明東向兩廡爲壇各六星辰之壇分設於東西日月之次東則太嵗次五嶽次四海西則風雲雷雨次五鎭次四瀆天下山川神只爲壇二分設於海瀆之次各壇陳設仍舊儀但仁祖配位玉用蒼璧太嵗風雲雷雨盞各十東西廡各共設酒尊三爵一十八於壇之南前期皇帝致齋五日前祭二日太常司同光祿司官詣壇省牲至日奠玉帛進俎三獻酒俱先詣上帝神位前次詣皇地只神位前次詣仁宗淳皇帝神位前余悉仍舊儀其祝文云嗣天子臣敢昭告於昊天上帝后土皇地只時維孟春三陽交泰敬率臣僚以玉帛犧牲粢盛庶品恭祀於大祀殿備玆燎瘞皇考仁祖淳皇帝配神禮畢詰旦駕還禦奉天殿百官行慶成禮宴羣臣於奉天殿是祭也自齋誓百官至將祭之夕天宇澄淸升壇星緯昭煥祥飈慶雲光彩輝煜上甚悅禮成勅中書省臣胡惟庸等曰立綱陳紀治世馭民斯由上古之君立至今相承而法則焉凡有國者必以祀事爲先祀事之禮起於古先聖王其周旋上下進退奠獻莫不有儀然儀必貴誠而人心叵測至誠者少不至誠者多暫誠者或有之若借禮設儀文飾太過使禮煩人倦而神厭享非禮也故孔子曰禘自旣灌而往者吾不欲觀之矣朕周旋祀事十有一年見其儀太煩乃以義起更其儀式合祀社稷旣祀神乃觀今十二年春始合天地大祀而上下恱若有�蠁答於朕心爾中書下翰林令儒臣紀其事以彰上帝皇只之昭格而錫黔黎之福朕與卿等尙夙夜無怠以答神明之休佑焉

社稷祀

攺建社稷壇

洪武十年命攺建社稷壇先是上旣攺建太廟於雉門之左而以社稷國初所建未盡合禮又以大社大稷分祭配祀皆因前代之制欲更建之爲一代之典遂命中書下禮部詳議其制至是禮部尙書張籌奏曰臣等奉詔考社稷配祀合祭分祭之制及社主之設謹按通典顓頊祀共工氏子勾龍爲后土后土爲社烈山氏子柱爲稷稷田正也髙辛唐虞夏皆因之周棄亦爲稷自商以來祀之此社稷之祀所由始也商湯以旱而遷社以後稷代柱欲遷勾龍無可繼者故止然王肅謂社祭勾龍稷祭后稷皆人鬼非地神而陳氏禮書又謂社所以祭五土之只稷所以祭五穀之神鄭康成亦謂社爲五土総神稷爲原隰之神勾龍以有平水土之功故配社祀之稷有播種之功故配稷祀之二說爲不同漢元始五年以夏禹配食官社后稷配食官稷唐宋及元則又以勾龍配社周棄配稷蓋本鄭氏之說此配社之法緣於古昔初無一定之論也至於社稷分合之義書召誥言社於新邑孔氏注曰社稷共牢又封人掌設王之社壝注云不言稷者舉社則稷從之如是則當時社與稷固已合而一之矣陳氏禮書曰稷非土無以生土非稷無以見生生之效故祭社必及稷以其同功均利而養人也而山堂考索則曰土爰稼穡其本一也社爲九土之尊稷爲五穀之長稷生於土則社與稷固不岐而二之矣又曰祭主乎誠而已誠茍不至分祭何益是則社稷之祭合而一之於古自有有徴也至於壇位則考之周制小宗伯掌建國之神位右社稷左宗廟起大事動大眾必先告於社而後出其制在中門之外外門之內尊而親之與先祖等漢建官大社大稷光武立大社稷於洛陽在宗廟之右唐因隋制建於含光門之右大扺皆本成周左祖右社之意社主之說周禮大司徒設其社稷之壝而樹之主各以野之所宜木名其社小宗伯立軍社鄭注之社主用石爲之蓋以石者土地所生最爲堅實故也論語哀公門社於宰我宰我對曰夏后氏以松殷人以柏周人以栗朱子云觀古人意正以樹爲主如今人稱神樹之類又曰社有主而稷無主此不可曉恐不可以己意增添唐神龍中議立社韋叔夏引鄭議以爲社主用石韓詩外傳雲天子社主長五尺方二尺剡其上以象物生方其下以象地體埋其半以象根在土中而本末均也宋初祭社稷正配位用神位版大社又以石爲主其形如鐘長五尺方二尺剡其上培其下半其中植槐是則木主石主前代蓋兼用矣今擬社稷合祭共爲一壇皆設木主而丹漆之祭則設於壇上祭畢收藏仍用石主埋壇之中如唐宋之制至於以勾龍配社以棄配稷棄𨿽唐虞農官而勾龍共工氏之子也祀之無義商湯欲遷之而未果漢嘗易以夏禹而夏禹今以列祀帝王之次棄稷亦配享先農請罷勾龍與棄配位謹奉仁祖淳皇帝配享大社大稷以成一代之盛典以明祖社尊而親之之道上覽奏稱善遂命攺作社稷壇於午門之右其制社稷共爲一壇壇成上廣五尺下如上之數而加三尺崇五尺四尺陛築以五色土色如其方而覆以黃土壇四面皆甃以甓石主崇五尺埋壇之中微露其末外壝墻崇五尺東西十九丈二尺五寸南北如之設靈星門於四面壝墻各飾以方色東靑西白南赤北黒外爲周垣東西廣六十六丈七尺五寸南北廣八十六丈六尺五寸垣皆飾以紅覆以黃璃璃垣之北向設靈星門三門之外爲祭殿以禦風雨凡六楹深五丈九尺五寸連延十丈九尺五寸祭殿之北爲拜殿六楹深三丈九尺五寸連延十丈九尺五寸拜殿之外復設靈星門三垣之東西南三向設靈星門各一西靈星門之內近南爲神廚六楹深二丈九尺五寸連延七丈九尺五寸又其南爲神庫六楹深廣如神廚西靈星門之外爲宰牲房四楹中爲滌牲池一井一冬十月朔新建社稷壇成先是禮部尙書張籌奏天地社稷宗廟崇敬之禮一也故書稱成湯顧諟天之明命以承上下神只社稷宗廟罔不只肅後世列爲中祀失所以崇祀之意至唐升爲上祀國朝之初仍列中祀而祭之期衣服或具通天冠絳紗袍或以皮弁行禮制有未定今旣考用古制右社稷左宗廟有事社稷則奉仁祖皇帝配其禮重矣宜升爲上祀具冕服以祭上是之至是行奉安禮上冕服乘輅百官具祭服詣舊壇以遷主告祭行獻禮畢執事起石主舁之具儀衛作樂百官前導上乘輅至新壇執事奏安石主於壇上別設木主於神位具牲醴庶品行奉安禮升爲上祀奉仁祖淳皇帝配

祭大社稷儀物祝文

洪武十年二月戊子祭大社大稷前祭二日詣奉先殿告仁祖淳皇帝配神祭日陳設太社在東太稷在西俱北向仁祖淳皇帝在東西向太社太稷位各用犢一羊一豕一豋一鉶二籩豆各十二簠簋各二玉用二圭有邸帛一黒色仁祖配位同不同玉共設酒尊三於壇之西北東向爵九玉帛篚二帛篚一祝文一祝文曰惟神贊輔皇只發生嘉谷粒我烝民萬世永賴時當仲春禮嚴告祀謹以玉帛牲齊粢盛庶品備玆瘞祭以皇考仁祖淳皇帝配神其樂章迎神云余惟土谷兮造化功爲民立命兮當報崇民歌且舞兮迓迎想聖來兮祥風生欽當稽首兮告年丰初獻云氤氳合兮物遂防民之立命兮荷陰功余將玉帛兮獻防衷初斟醴薦兮民福洪亞獻云余令樂舞兮再奉觴願神昭格兮君民康思必穆穆兮靈洋洋感厚恩兮拜祥光終獻云干羽飛旋兮酒三行香煙繚繞兮云旌余今稽首兮忻且惶神顏恱兮霞彩彰徹饌云初陳微禮兮神喜將瑯然絲竹兮樂舞願祥普降兮遐邇方烝民率土兮盡安康送神云氤氳氤氳兮祥光張龍車鳳輦兮駕飛遙瞻稽首兮去何方民福畱兮時雨望瘞云奉肴羞兮詣瘞方鳴鸞率舞兮聲鏗鏘思神納兮民福昻余今稽首兮謝恩光

定諸神祈報告祭禮

洪武六年禮部尙書牛諒奏定太嵗風雲雷雨嶽鎭海瀆山川城隍諸神祈報告祭神位春秋祈報凡一十五壇中太嵗風雲雷雨五嶽五鎭四海凡五壇東西各五壇東則四瀆京畿山川春秋二季月將京都各府城隍西則鐘山甘肅山川夏冬二季月將旗纛戰船等神若有事告祭則設神位凡二十八壇中五壇與祈報同東四瀆京畿湖廣山東河南北平廣西四川甘肅等處山川夏冬二季月將京都城隍凡一十二壇西鐘山江西浙江福建山西陜西廣東遼東山川春秋二季月將旗纛戰船等神凡一十一壇若親祀則每壇牲用犢一羊一豕一籩豆各十簠簋各二豋一鉶二酒盞三十帛太嵗一風雲雷雨四鐘山一京畿山川四甘肅山川二春夏秋冬四季月將各三京都各府城隍共二俱白色帛嶽五鎭各五四海四各隨方色四瀆四黒色旗纛戰船等神共七黒色二白色五共用酒尊一十三祝一其祝文曰惟神主司民物參贊天地化機發育有功考於古典歷代有春告之禮今當一嵗之初農事將興謹以牲醴庶品用伸祭告所兾風雨以時年嵗丰稔民物咸遂軍民皆安秋報曰今農事告成謹以牲帛醴齊粢盛庶品用伸報祭餘同春祈又命樂章迎神篇曰吉日良辰祀典式陳太嵗尊神雷雨風雲嶽鎭海瀆山川城隍內而中國外及四方濯濯厥靈昭鑑我心以以迎來格來歆自奠帛以下則皆如舊文

大社大稷祝文

洪武二年定大社大稷祝文大社曰惟神徳深造化贊輔皇只世物賴生所當告祀遵依古典行仲春禮謹以牲幣醴齊粢盛庶品式陳瘞祭以後土勾龍氏配神作主大稷曰惟神嘉種生成明粢惟首帝命率育立我烝民謹以牲幣醴齊粢盛庶品式陳瘞祭以後稷配神作主后土曰爰玆仲春遵依古典薦於大社惟神水土平治永賴其功謹以牲幣醴齊粢盛庶品陳於表位作主侑神后稷曰爰玆仲春遵依古典薦於大稷維神勤農務本政成稼穡生民立命萬世之功謹以牲幣醴齊粢盛庶品陳於表位作主侑神

親祭大社稷

洪武九年上親祭大社大稷大社設正位在東配以後土西向大稷設正位在西配以後稷東向太社大稷位各用玉兩邸幣黒色牲用犢一羊一豕一籩豆各十籩實以形鹽薧魚棗栗蓁菱芡鹿脯白餅黒餅豆實以韮葅醯醢菁葅鹿醢芹葅兔醢筍葅魚醢脾析豚胉簠簋各二實以黍稷稻粱鉶三實以和羮后土后稷位並同但不用土大社壇正配位共設酒尊於壇東西向實以泛齊盎齊祝二共設於壇西東向大稷壇正配位共設酒尊三於壇西東向祝二共設於壇西向各壇爵六同設於酒尊所先期皇帝散齋四日致齋三日陪祭執事官同

攺正奉祖配社

嘉靖九年正月上諭禮部朕每以祭太社太稷奉我太祖太宗配竊有疑焉夫天地至尊次則宗廟又次則社稷此序尊殺之理也奉祖配天則正矣又奉祖配社豈不失其序歟或謂以祖配社乃親親之道也此我皇祖時禮官之失也又謂后土勾龍氏乃共工之子祭之無義夫勾龍氏有水土之功故取之配社猶以後稷配稷同也未嘗論其人況父不善而可惡及其子乎至如奉祖配社尢爲勿當屈其所尊義實不安宜如我皇祖髙皇帝之制大社以後土勾龍氏配大稷以後稷氏配詳議具奏禮部言祀事重典請集多官防議上曰尊祖配天具載禮制並無奉祖配社之文卿等亦曰未聞其他異論之徒不足爲較苐宜求之人心可與否耳夫人心未有不同不過是昔非今破亂吾事卿等旣恐持論不一其亟集廷臣議同者列名具疏異者自疏以聞於是大學士張璁翟鑾等議皆與上意合上遂命先期擇日躬告太廟及社稷禮卿時告后土勾龍氏及后稷氏壇行禮其神牌卽行成造具儀以聞

禮部志稿卷八十二

欽定四庫全書

禮部志稿卷八十三

明兪汝楫編

宗廟備考

廟祀

薦幔褥

正統十年十二月祭告七廟太皇太后皇考宣宗章皇考曰比者畿內野蠶成繭以絲來獻此誠天地和气所致祖宗福佑所臻不敢自用謹用制成幔褥陳於神位伏惟鑑知

量增奉先品物

治三年八月南京太監陳祖生等奏請增奉先殿每日供獻品物禮部覆議謂徳懿熙仁四廟品物定自太祖髙廟品物定自太宗丰儉適宜莫敢增損若謂朝廷盡祀先之禮欲其丰盛𨿽竭天下之奉亦何所不可致而其中牲口雜羞不過雞鵝糕餅其儉約如此蓋欲以儉徳示聖子神孫俾萬世守之以爲家法者今臣下豈敢擅議增減但祖生料數少恐爲廚役之累乞量爲增給上以爲然令間日增鵝一雞二

建議宗廟推尊

正徳十年禮部右侍郎楊防言臣聞韓愈言宗廟常祭甚眾合祭甚寡太祖所屈之祭至少所伸之祭至多朱熹言合爲一廟則所以尊其太祖者旣褻而不嚴所以事其親者又壓而不尊以二說觀之大抵謂天子宗廟之禮一則不可合食於太廟之祭以尊其始祖一則不可四時羣廟之祭以各伸其尊二者當錯綜於其間也陳祥道雲天子之禮春則犆祭夏秋冬則合享犆祭於其廟合祭同享於太廟程頤云歲四祭三祭合食於祖廟惟春則徧祭諸廟以二說觀之豈不以一於徧祭則太繁一於合祭則未當而欲斟酌於繁簡至當之間乎國家歲暮祫祭固合食於太廟之前殿四孟時祭復合食於太廟之前殿祫祭則以徳祖正南向之位而懿祖以下皆就東西之列時祭則亦以徳祖正南向之位而仁祖以下皆就東西之列誠如上四家之說則天子之禮歲暮祫祭爲同堂異室之制當合祭於一堂堂如今之太廟前殿是也夏秋冬亦同所不同者無祧主爾每歲孟春犆祭爲同堂異室之制者當合祭於一室今之太廟後殿九室是也如此則始祖之祭旣致其尊羣廟之祭復申其尊所謂太祖𨿽有所屈亦有所伸至於復孟春之犆祭仍三時之合享事理最爲簡當儀節不至繁多求之古禮蓋無不合以本廟言之太祖創業開基化家爲國太宗貽謀燕翼卜宅遷都祖功宗徳百世不祧羣廟之中有此二廟則毎歲之祭一伸其尊此理之所不容已者若推其極我太祖受天明命勘亂開基勲業垂乎無窮聲教訖於四海自書傳所載以來求其功髙萬世未見有此近年臣下之議亦多謂太祖宜於合祭正南向之位𨿽與程頤朱熹之論未合而往者議祧懿祖之初固不之取然亦可見於本廟之中孟春犆祭在太祖尢不可已也伏望下臣此奏俾文武臣僚集議可否後斷自宸衷則陛下奉先思孝之心庶幾得遂矣章下所司知之

增七廟祠官

嘉靖十四年太宗昭穆七廟增設祠官召見尙書夏言於平臺諭令不拘資格嚴加考選至是奏請將太常寺官生盡送本部考選擇可任寺丞者疏名請命其次協律贊理司樂等官第其等以上上可其奏令擇禮儀熟聲音洪亮充之

祭按厥明行事儀

嘉靖十四年上召大學士李時尙書夏言同到文華殿議及宗廟祭祀上曰祭以厥明視事爲敬其脫履入殿恐古人禮意與今不同宜考議以聞於是言等上言按儀禮凡祭厥明行事晏朝乃闋故祭之日雞人夜嘑旦以嘂百官閽人設門燎蹕宮門廟門所以嚴有事也子路爲宰與祭厥明行事晏朝而退孔子曰誰謂由也而不知禮是厥明行禮實所以致敬也故事四時之享秋孟以中夜三孟以日中蚤宴非時誠宜厥明行事晏成禮也古人席地而坐飲食用籩豆亦席地以設故侍坐於長者履不上於堂入則脫履出則內履𨿽以致潔亦便拜跪若今脫履上殿意者恐有履聲嫌於不恪然履以飾足爲禮脫履𨿽若致敬而足不爲飾亦近於防請自今宗廟祭祀俱用厥明行事太常寺先時陳設神宮監先是灑掃所司設燎廟庭錦衣衞具儀衞如常皇上不必脫舄陪祀等官俱用潔淨新履供事庶得合古宜今之道也制可燎罷之

請攺獻帝廟祀

隆慶元年禮科左給事中王治上四事其一曰議宗廟之禮以隆聖孝謂先帝追崇獻皇帝大備尊稱誠萬世不刋之制至於入廟稱宗一事在今日猶有當議者蓋獻皇𨿽貴爲天子之父實未嘗南面臨天下而今乃與祖宗諸帝並列𨿽親爲武宗之叔父然嘗北面武宗而今設位於武宗之右揆之古典終爲未合故先帝於獻皇祔廟之後世廟之享猶不忘設是先帝之心亦自有不安者臣以爲獻皇祔太廟於萬歲後不免遞遷若專祀世廟則億萬年不攺惟陛下勅廷臣博考詳議務求至當以妥獻皇之靈以光先帝大孝章下所司

太廟

新茶薦宗廟

吳元年三月丁丑朔宣州貢新茶上命內夫人親煮薦於宗廟

初立祖廟

吳元年九月太廟成四祖各爲廟徳祖居中懿祖居東第一廟熙祖居西第一廟仁祖居東第二廟廟在宮城東南皆南向每廟中奉神東西兩夾室兩廡三門門皆設防二十四外爲都宮正門之南別爲齋次五間齋次之西爲饌次五間俱北向門之東爲神廚五間西向其南爲宰牲池一南向

制太廟祭器

洪武元年詔制太廟祭器上曰今之不可爲古猶古之不可爲今禮順人情可以義起所貴斟酌得宜必有損益近世泥古好用古籩豆之屬以祭其先生旣不用死而用之似亦無謂孔子曰事死如事生事亡如事存其制宗廟器用服禦皆如事生之儀於是造銀器以金塗之酒壺盂每事皆八朱漆盤盌二百四十及楎椸枕簟篋筍幃幔浴室皆具上謂侍臣曰朕念創業之艱難日不暇食夜不安寢侍臣對曰陛下日覽萬幾不免有勞聖慮上曰汝曹不知創業之初其功實難守成之後其事尢難朕安敢懷晏安而忘艱難哉

宗廟時享薦新

洪武元年定宗廟時享之禮翰林學士陶安侍講學士朱升待制詹同等奏按禮古者禴祠烝嘗四時之祭三祭皆合享於祖廟祭於各廟者惟春爲然自漢而下廟皆同堂異室則又四時皆合祭矣今四廟時享亦宜仿近制合祭於第一廟庶適禮之中無煩瀆也上命春特祭餘三時合祭是日太常又進宗廟月朔薦新禮正月以韭薺生菜雞子鴨子二月以水芹蔞蒿臺菜子鵝三月以茶筍鯉魚鮆魚四月以櫻桃梅杏鰣魚雉五月以新麥黃瓜桃李來禽嫩雞六月以西瓜甜瓜蓮子冬瓜七月以菱雪梨紅棗蒲萄八月以芡新米藕菱白姜鱖魚九月以小紅豆柿橙蟹鯿魚十月以木瓜柑橘蘆菔兔雁十一月以喬麥甘蔗天鵝鷀防鹿十二月以芥菜菠菜白魚鯽魚上覽畢謂羣臣曰宗廟之祀所以隆孝思也然祭之於後不若養之於先朕今不及矣嘗聞爲人子者願爲人兄其意謂爲兄侍膝下之日早於養之日多也朕於子爲人弟親存而幼不能以養及長富有天下則親沒矣𨿽欲以天下養其可得乎因悲嘆久之命以月朔薦新儀物著之常典俾子孫世承之

定太廟配享

洪武元年十二月丁未享太廟以功臣廖永安兪通海張徳勝桑世傑耿再成胡大海趙徳勝配享設靑布幃六間於太廟庭中內設配享功臣位籩豆各二實以粟牛脯葵葅鹿醢簠簋各二實以黍稷稻粱羊豕體各一遣官分獻其分獻儀皇帝行亞獻禮將畢分獻官各詣罍洗所盥手洗爵酌酒諸執事官皆酌酒於爵獻官進詣功臣第一位前上香奠爵諸執事官各進爵於各神位前讀祝官讀祝訖獻官復位其正祭祝文徳祖廟曰時維孟春禮嚴特享謹以牲醴庶品恭詣徳祖之廟以伸追慕之誠懿祖熙祖仁祖三廟文同配享祝文曰朕以孟春嚴奉廟祀追念忠烈輔成開基爰用牲醴陳於廟庭英靈如生尙其與享

定太廟時享

洪武元年更定太廟時享春以淸明夏以端午秋以七月望日冬以冬至

制藏廟冠服

洪武元年十二月制太廟四代帝後冠服成初上詔中書省臣考古制制太廟四代帝後服事下太常議太常奏按中庸云設其裳衣注謂先祖之遺衣服祭則設之史記漢髙帝陵寢衣冠月出遊髙廟說者謂從髙帝陵寢出遊髙廟皆前王存日衣冠然事亡如事存禮固可以義起今太廟四代帝後尊號旣上亦宜制爲冠服藏於廟以象生時所存遇時享則陳之仍各制一襲以焚上可其奏遂命工部制帝服冕十二旒旒十二珠朱紘玉簪導兩瑱冠以金飾捲武冠服十二章衣六章繪日月星辰山龍華虫纁裳六章繡宗彜藻火粉米黼黻素紗中單黼領蔽膝從裳色繡龍火山三章革帶玉鉤防玉佩五防綬大帶素衣朱裏上緣以朱錦下緣以綠錦朱履朱襪後服鳳冠褘衣靑質繡翟十二等素紗中單黼領革帶佩綬大帶蔽膝靑色繡翟三等靑履靑襪至是成命各以二襲貯以金飾木匣藏於各廟仍別用八襲祝告焚之

太廟帝後紗服

丙申又制太廟四代帝後紗服成帝服用色畫紗衮衣大紅紗繡裳白紗中單白紗繡領大紅紗繡蔽膝紅白紗大帶後服用靑紗褘衣大紅羅銷金緣絡玉色中單紅黼領靑紗繡蔽膝大紅羅銷金緣絡靑紅羅大帶銷金羅附帶

時薦

洪武二年二月辛酉詔凡時物太常先薦宗廟然後進禦

造太廟金器

洪武二年三月造太廟金器成每廟壺一盂臺盞二爵二椀四肉楪十菜楪十槖四匙二筯二茶壺二茶鐘二香鑪一香盒一花缾二燭臺二計金八千八十餘兩先是上欲造宗廟金器因諭禮官曰禮緣人情因時制宜不必泥於古近世祭祀皆用古籩豆之屬宋太祖曰我先人亦不識此孔子曰事死如事生事亡如事存其言可法今制宗廟祭器只依常時所用者於是造酒壺盂盞之屬皆擬平時之所用又置楎椸枕簟篋笥帷幔之屬皆如平生焉

時祭用孟月

洪武三年禮部尙書崔亮奏古者天子宗廟四時之祭皆用孟月夫孟月者四時之首因時之變致其孝思故備三牲黍稷及品物以祭至於仲季之月不過薦新而已今太廟祭享已嘗用孟月之制後攺春用淸明夏用端午秋用七月望日冬用冬至旣與古制不同況冬至之日旣行郊祀又復廟享難以兼舉今宜仍用四時孟月及歲除凡五祭其淸明等節各備時薦享從之

祝神稱名

洪武三年詔翰林侍讀學士魏觀自今太廟祝文止稱孝子皇帝不稱臣凡遣太子行禮止稱命長子某勿稱皇太子著爲令

臨濠宗廟

洪武四年正月建圜丘方丘日月社稷山川壇及太廟於臨濠禮部奏臨濠宗廟宜如唐宋同堂異室之制作前殿及寢殿俱一十五間殿之前俱爲側階東西傍各二間爲夾室如晉儒王肅所議中三間通爲一室奉徳祖皇帝神主以備祫祭東一間爲一室奉懿祖皇帝神主西一間爲一室奉熙祖皇帝神主從之

定祫禘祭禮

嘉靖十年上問大學士張璁以禘祫之義因諭祫有時祫大祫今四孟時祫太祖未得居尊歲暮之祭混其輕重以大祫而兼節日之祭是祫義反輕以節日祭而兼祫義恐非所以尊孝祖宗之意卿可盡心詳論以聞璁對宗廟之禮聖明所見皆得禮義中正至於禘祭則祀其始祖所自出之帝於始祖之廟以始祖配之自出之祖無主於廟時設虛位此義自趙匡申之朱熹曰以始祖配而不及羣廟之主不敢防也此大禘之禮也如邱濬之議則欲正髙皇帝爲始祖而以徳祖爲所自出之帝歲一禘祀蓋斷然可知耳至於大雩爲禱雨之祭大享是明堂享帝之祭但禘祫欲復古禮則宗廟當復古制臣故未敢輕議上乃親爲大禘圖以髙皇帝爲始祖以徳祖爲所自出之帝如邱濬議以示璁諭之曰太祖開運肇基不可不尊隆太廟本是太祖廟當南向而享之他人及列聖𨿽不可並但生一世而南面至其爲宗終不得一南面以享是亦未盡人情況孝子之心安乎又禘祭欲歲一舉恐失於常祀之同又大雩之祭𨿽是禱雨亦恐非專待旱時才祭如曰龍見則雩可知古人用心不見是圖耳大享之義亦非專爲大報禮簡而致委曲又亦非祭文王舉也必有意焉夫孟春旣祈焉故季秋報之也朕意以爲今以曲存更制爲祈谷之祀恐有所祈而不可無其報耳璁對五年一禘三年一祫原非古制況奉欽定大禘圖以太祖爲始祖以徳祖爲所自出之帝太祖今享四時之祭若禘歲不一舉則徳祖終歲無祭於義未安今皇上旣定每歲季冬大祫其大禘亦宜定於某月歲一行之爲善至於大享之禮擬秋報以並春祈大雩之祭謂古人圖於不見仰惟聖明眞善用古禮得古人制禮之心當舉行無疑時春享期逼上以禘議未定乃先勅諭禮部朕惟太廟享禮尙未稱孝敬之情聖祖在禦固宜尊徳祖居尊其在今日當以朕聖祖居始祖之位每歲孟春行時享之禮自太宗而下並各居一幄同日行禮夏秋冬三季仍於太祖之室相向行時祫禮如今之制冬季中旬擇吉日以歲時告終行大祫禮以徳祖居尊及懿熙仁三祖合享於太廟親王功臣配食於兩廡歲暮及時節祭歸之奉先殿行禮世廟止行四時之享歲暮之祭亦歸之崇先殿行禮卽擇日預告具儀以聞禮部尙書李時言宗廟之禮所以事乎其先求之於理有所不合原之於情而有不安皆非禮也我太祖髙皇帝四時享祭以壓於徳祖不得南面之位太宗文皇帝而下以同堂之制每祭止東西相向不得受特享之禮親王功臣分爲臣子列坐於堂而天子拜跪於下皆於理不合於情未安玆遇聖明天啟考正祀典正南面之位以尊太祖孟春行時享之禮以尊列聖季冬舉大祫之禮以合祀祧廟之主移親王功臣配食於兩廡以別尊卑情順理安眞可以補舊制之未備垂萬世以常行臣等謹遵諭施行竊見舊祭止設衣冠似於禮未備宜每祭俱令太常寺官捧主安於前殿衣冠仍設孟春特享之禮每廟各具祝文若以次畢讀則誠意不無倦怠宜先讀髙廟祝文畢則齊讀各廟祝文庶爲適宜廟享舊儀三獻之禮令太常司之皇上止立於廟門之外今肇舉禘祫禮宜崇古宜於大祫特享上親行獻爵之禮又太常寺官奏禮畢請還宮舊儀叩頭作揖今宜止跪奏禮畢請還宮不必行叩頭禮庶免近防謹開具祭告日期及一應儀注以聖裁上覽儀注有徧告九廟而無告徳祖及懿熙仁三祖之文復諭禮部昨所擬預告並特享宗廟儀俱有未安其預告止宜告太祖以伸尊崇之意我列聖亦必獲太祖命而後可安幽明豈有二理哉但又當告徳祖於寢殿奉主於祧廟中廟及當告祧廟三室後奉太祖主居寢殿中室至大祫日前期預告如故事又預告太祖朕以其事重擬祝用冊已具冊式矣又特享禮須要可繼亦使陪祀執事無久而怠之之患其另具奏以聞於是禮官復議臣考大明會典及往年祧廟儀注止告於奉祔神主不及祧主玆承聖諭欲告於徳祖及祧廟三室仰見皇上誠孝篤志思慮周悉非臣等拘泥舊聞者所能仰及但臣等考舊儀注必先撤祧主而後可以正遷主之位今徳祖神主尙正設於寢殿之中若告祭太祖畢始告祭於徳祖臣等竊慮皇上方親捧太祖神主神主至寢殿旣不宜仍安於舊設之位又不可以捧主行禮似爲有礙宜於告祭之日先告徳祖及詣告祧祖三室然後親捧徳祖神主安於祧廟中後至寢殿捧太祖神主出於太廟殿中座上行告祭禮先後次序始無妨礙其親獻爵之禮已防皇上采納但大祫時享特享之時禮儀繁郁皇上徧詣各宗三獻俱親精力易倦有妨誠敬宜於大祫時於徳祖前時享特享時於太廟前三獻必親其列聖止親初獻至亞獻終獻令捧主大臣司之則至敬不盡假於所司而亦簡便可繼謹將一應儀注遵諭再擬以聞制曰可

太廟必躬祭

隆慶二年孟春享太廟上已命成國公朱希忠代祭行禮官請上親祭不允於是大學士徐階等疏言祭祀國家之大禮春祭四時之首禋在皇上必躬奉祼將而爲孝爲敬在祖宗列聖亦必得皇上之躬親而後來格來歆故孔子曰吾不與祭如不祭是非有甚不得已之事未有可以遣官代行者易曰萃亨王假有廟言萃聚精神總攝眾志之志莫大乎宗廟也仰惟皇上當萬國來王之初朝覲官會試舉人四夷朝使咸集闕下正宜致謹廟享以萃合天下之心而乃無故遣代恐非所謂萃之道也且自宮至廟其路不逺奠獻有數其禮不繁皇上躬一奉行勞亦不甚大以宗廟大禮𨿽勞且不當避況甚非勞者乎臣等謹披瀝上請惟聖明鑑允仍親詣太廟行禮上乃從之

祧祔

祀懿祖祧主

治元年十月禮部奏去歲憲宗皇帝神主升祔懿宗皇帝神主奉祧而歲暮之祫當合毀廟之主而祭之安奉於徳宗皇帝室內以俟後殿之成今者始行歲暮祫祭宜遣官祭告至期更奏祫祭事宜行翰林院攺撰祝文及令太常寺至期陳設懿祖皇帝禦座於太廟正殿之左熙祖皇帝之上衣冠等物同時陳設祭畢仍舊安奉著爲常典從之

議二後題主遷祔

隆慶元年禮部言孝潔肅皇后神主將祔太廟宜就奉先殿西夾室攺題以俟遷祔孝烈皇后神主將專祀殿宜遷於西夾室同題以俟奉安又國家舊制太廟一歲五享而節序忌辰等祭則行於奉先殿若有別殿專祀則諸祭並行於別殿今孝潔肅皇后旣祔太廟則奉先殿宜奉安神主孝烈皇后旣攺祀別殿則奉先殿原設神位亦宜奉遷乃奏上應行禮儀

薦諡號

莊肅皇后諡議

嘉靖十四年禮官以大行莊肅皇后諡爲請上命會官議奏於是文武諸臣及科道等官會東閣集議大學士張孚敬曰莊肅皇后與累朝事體不同其諡冊之文止宜二字四字禮部尙書夏言曰今在廟列聖元後俱十二字恐二字四字未稱大學士李時曰二字四字太少須得八字孚敬曰禮官謂何言曰請諡者禮官之職定諡者翰林之事今眾議未協當請上裁都禦史王廷相曰莊肅作配武宗今日之事似應一體吏部左侍郎霍韜曰諡者天下之公非天子自行之宜備陳以請言等乃集上其議因奏曰昔周公之制諡法非使臣議君子議父也蓋諡以尊名節以壹惠𨿽以君父之尊必稱天以諡之示不敢私也古人尙質諡法簡嚴故稱美之言無幾後世帝後之諡始有不一其書者亦臣子尊崇之情所謂以義起者也生今之世則當行今之禮本朝列聖元後之諡皆十二字夫大行盛名帝後嫓美妻以夫尊禮宜與並武宗廟諡旣與列聖相同則莊肅諡號似亦不當稍異且今號諡祗以表行尊名爲典其於服制有無名分尊卑本不相涉皇上特命會官集議者祗欲考據懿行以定諡盡人道之終始耳非議字數之增減也況二字四字八字之擬於禮無據而十二字之擬似爲累朝事例宜今日所當遵者若上冊行禮自當別議儀節以避抗尊之嫌奏入上覽之不悅曰朕與皇兄義乃手足昔方受命之初猶在藩服有臣子之道今受命卽位玆遇皇嫂之喪無有事嫂如事母之禮矧兩宮在上而昭聖皇太后有母道所壓尢爲未便再會官議擬歸一以聞於是復集東閣議成國公朱鳳等太子太保吏部尙書汪鉉等皆曰今日定諡之議聖諭甚明昨禮部惟以莊肅皇后大行固上同於列後若論大分實上壓於兩宮遽加全禮委於皇上有倫理之嫌今日大行莊肅皇后諡議止宜且據諡法二字以表稱懿行俟他日再加徽號以備全典庶幾情理兩得議上得旨旣復議歸一皇嫂諡用六字曰孝靜莊惠安肅毅皇后數旣用半且陰六又合其令翰林院撰冊文禮部具儀擇日以聞

孝潔皇后諡議

嘉靖十五年禮部尙書夏言等奏悼靈皇后神主先因祔於所親暫祔奉慈殿孝惠太后之側玆三後神主旣擬遷於陵殿則悼靈亦宜暫遷奉先殿旁室歲時享祀祀及有祭告祖宗則一體設饌而但不啟主匱不見祝稱斯爲合禮又先皇后正位中宮七年懿行純徳足以母儀天下其原諡悼靈考之諡法在悼𨿽協年中早夭之義而靈義有六類非美大之稱請下翰林院更議褒稱垂示後世上從其言詔攺諡曰孝潔

陵殿三後稱號

嘉靖十五年面諭禮卿夏言曰三後神主稱皇太后太皇太后者乃子孫所奉尊稱今旣奉遷陵殿實同帝後之列揆之名實於禮未宜似當更正卿其會翰林院禮科詳議具聞至是言等議曰禮天子惟一帝一後配享於廟禮之正也玆三後神主禮不祔廟義當從祧已經聖明定制遷奉陵殿深合典禮但三後稱皇太后於奉慈殿乃子上尊號於母孫上尊號於祖母禮也若今日孝肅太皇太后奉遷於裕陵實在英宗睿皇帝孝莊睿皇后之側孝穆皇太后孝惠太皇太后奉遷於茂陵實在憲宗純皇帝孝貞純皇后之側則當各從夫婦之義而不當仍襲子孫之稱臣等據禮僉議請攺題孝肅太皇太后神主止稱孝肅貞順康懿先烈輔天成聖皇后不用睿字孝穆皇太后神主止稱孝穆慈惠恭恪莊僖崇天承聖皇后孝惠太皇太后神主止稱孝惠康肅溫仁懿順協天佑聖皇后俱不用純字則庶嫡之稱有別夫婦之分無嫌而尊尊親親之道兼隆而無失矣上曰卿等旣會議僉可其如議

配享

太廟合祭功臣配享

洪武四年定太廟合祭功臣配享先是特享太廟命以靑布幃列功臣之位於廟庭中俾預配享旣而以親王與功臣分祀於兩廡遂罷幃設之次及是合祭上謂中書省臣曰太廟之祭以功臣配列於廡間然合祭之時朕意祖宗之神具在使功臣故舊之沒者得少依神靈以同享祀則不獨朝廷宗廟之盛典亦以寓朕眷念功臣不忘之意也其定合祭配享之位以聞於是禮官奏凡合祭之時於太廟內爲黃布幄殿設兩廡中設祖考神位親王及功臣列於兩廡每行禮旣奠獻祖考則遣大臣各分獻兩廡制可

重建配享功臣位次

嘉靖十六年武定侯郭勛請以始祖開國功臣郭英從祀得旨郭英同時贊佐皇祖功臣準配享太廟因命禮部開注功臣位次以聞至是禮部上言祖宗時定列功臣位次皆序封爵首王次公次侯次伯洪武功臣以徐達等自爲序永樂功臣以張玉等自爲序今觀廟廡所列以誠意伯劉基列於六王之次羣公之上似爲不倫今因營國公郭英定列從祀之時亦照封爵定列上請聖裁得旨廟中配享與朝廷宴禮相同豈可懷私位次一以爵序

各殿室

別建奉先殿

洪武三年上謂禮部尙書陶凱曰事死如事生朕祖考陟遐已久不能致其生事之誠然於追逺之道豈敢怠忽復感嘆曰養親之樂不足於生前思親之苦徒切於身後今歲時致享則於太廟至於晨昏謁見節序告奠古必有其所爾考論以聞於是凱奏宋太廟一歲五享宮中自有奉先天章閣欽先孝思殿奉神禦畫像天子日焚香時節朔望帝後生辰皆徧祭用常饌行家人禮古者宗廟之制前殿後寢爾雅曰室有東西廂曰廟無東西廂有室曰寢廟是棲神之處故在前寢是藏衣冠之處故在後自漢以來廟在宮城外已非一日故宋建欽先孝思殿於宮中崇政之事以奉神禦今太廟祭祀已有定制請於乾淸宮左別建奉先殿以奉神禦每日焚香朔望薦新節序及生辰皆於此祭祀用常饌行家人禮

奉先殿祭儀

奉先殿成殿建於宮門內之東南向正殿五間深二丈五尺前爲軒五間深一丈二尺五寸遂命禮部制四代帝後神位衣冠並定諸祭儀物及常用祝文於是禮部定議每日朝晡上及皇太子諸王二朝皇后率妃嬪日進膳饈每月朔薦新正月用韭薺生菜鴨子雞子二月水芹臺菜蔞蒿子雞三月新茶筍鯉魚四月梅杏櫻桃黃瓜彘雉五月來禽茄子桃李大麥小麥嫩雞六月蓮子西瓜甜瓜冬瓜七月梨棗菱芡蒲萄八月新米粟穄藕芋茭白嫩姜鱖魚九月栗子橙小紅豆鯿魚十月山藥柑橘兔十一月蕎麥甘蔗鹿獐雁十二月菠菜芥菜白魚鯽魚其品物太常司官每月奏聞送光祿寺供薦新獻新則凡遇時新品物太常司官亦每月奏聞送光祿寺供獻其常用祝文正旦曰正旦之吉萬象維新追念恩徳不勝感慕謹具牲醴庶品恭率眷屬詣廟獻祭十月朔則曰時維孟冬气初寒冬至則曰冬至令節陽气初生上元淸明端陽中元重陽等節則曰時維某節禮嚴常祀余並同前

奉先殿神主式

上將幸臨濠諭中書省臣制奉先殿四代帝後神主及龕須精致朕還日視其成禮部遂奏神主之制髙一尺二寸闊四寸趺髙二寸用木爲之飾以金縷以靑字神龕髙二尺闊二尺趺髙四寸朱漆鏤金龍鳳花板開二窗施紅紗側用金銅環內織金文綺爲借從之

奉遷三後主於陵殿

嘉靖十五年庚午詔禮部防廷臣議奉遷三後神主於陵殿先是上諭尙書夏言曰廟重於陵禮制故嚴廟中一帝一後陵則二三後配葬今別建奉慈殿不若奉主於陵殿爲宜且梓宮配葬而主乃別置近於黜之非親之也此關典禮其會議以行言旣會內閣覆奏上上曰然此與崇先殿不同周人祀後乃始祖之母今奉慈殿但名存耳四時之祭舞樂俱無其會官議聞至是禮部會廷臣上議曰自古天子惟一帝一後配享於廟所生之母別薦於寢身歿而已斯禮之正故禮有享先妣之文周閟宮宋別殿皆此義也我孝宗皇帝於奉先殿側特建奉慈殿別祭孝穆皇太后後祔孝肅太皇太后近復祔孝惠太皇太后蓋子祀生母以盡終身之孝焉爾然禮於妾母不世祭疏曰不世祭者謂子祭之於孫則止明繼祖重故不復顧其私祖母也今陛下於孝肅曾孫也孝穆孫屬也孝惠孫也禮不世祭義當擬祧若崇先殿之建則陛下以子事考廟當世享故世廟配太廟而作崇先殿配奉先殿而作也義不侔矣臣考宋熙寧罷奉慈廟故事與今事略同但祧義惟適主爲重若當時瘞主陵園則襲故人栗主旣主乃埋桑主之說而誤用之非禮也今聖諭遷主陵廟歲時祔享陵祀如故尢爲曲盡非前代所及請卽諏日具儀行報可

皇后別殿專祀

隆慶元年二月禮部言國朝廟制一後配帝其禮甚嚴如先年孝肅皇太后孝穆太皇太后孝惠太皇太后神主皆祀於別所今孝烈皇后攺題神主宜勅所司於大內別建殿宇奉安以副皇上一體孝事之意上命禮部官定議以聞至是上議言列後奉祀別所例有二端非祀於大內之別殿則祀於陵寢然內殿之祀似近而專陵寢之祀稍疎而逺今孝烈皇后以先帝祀之則位非元配太廟祔享之禮固當遷攺以皇上祀之則分爲母后近方祗奉尊稱若使遽遷於陵寢則於皇上追崇之孝臣民瞻戴之情均有未安臣等反復詳議惟大內別殿之祀爲當疏入得旨俱如議行遂以景云殿奉孝烈皇后專祀

罷玉芝宮祀

隆慶元年二月禮部言睿宗獻皇帝慈孝獻皇后旣升祔太廟奉祀內殿凡行禮之日已與列聖同臨鑑享而復有玉芝宮諸祭祀似爲煩數請悉罷之止存日供之膳上謂玉芝祀典出自皇考孝思復命詳議以聞於是尙書儀等復言我朝宗廟之常禮如每年四孟及歲暮大祫則止行於太廟大小節辰及列聖考妣忌辰則止行於內殿未嘗有並祭者國有大事或告於太廟或告於內殿亦未嘗有並告者今於玉芝宮則無所不祭無所不告是列聖皆一祭一告而睿宗兩祭兩告也其在先帝行之則以爲丰於禰未爲不可今睿宗於皇上爲皇祖凡事必兩祭兩告則逺而列聖近而先帝皇上將何以處之此所謂禮之難行難繼者也至於日供之膳則有可言者謹考南京奉先殿奉太祖以上列祖神位於中迨北京奉先殿成南京奉先殿各祭俱罷而供膳至今不輟蓋以奉安神位之所而特存有舉莫廢之義也今玉芝宮旣爲睿宗原廟近又設有二聖神位故臣等以爲日供之膳宜加舊奉設而悉罷其四時享祫及節序忌辰並有事奉告之祭庶國家之典禮先帝之孝思可以兩全上從其議

時享

酌定時享與陵祭重復

嘉靖十四年上召禮部尙書夏言至文華殿諭曰淸明節旣遣官上陵行禮內殿復有祭祀似涉煩復卿宜從容講明越數日復召對於文華殿言因請更正其禮上卽令議聞於是言上奏曰祭祀之典有禮有義祭不欲疏疏則怠祭不欲數數則煩不疏不煩協禮與義事神之道盡矣我朝祀典之在宗廟爲有司所掌者如特享時享祫祀禘祭俱經皇上稽古定制足應經義可爲世法惟是上陵之禮儀及奉先殿一應祭祀多沿前代故事況掌在內庭容有禮官所未及知者比防聖諭所及臣竊加討論於陵祀一節誠有可議國家上陵之祀每歲凡三淸明中元冬至是也夫中元系是俗節事本不經往因郊祀在正首故冬至有上陵之禮蓋重一气之始用伸報本之義云耳今皇上先復郊典於冬至旣行大報配天之禮則追報本始於郊禋爲重而陵祀爲輕況有事南郊之日乃輟陪祀臣僚逺去山陵恐於尊祖配天之誠若有所分臣愚以爲冬至上陵可罷而中元陵祀遣官之禮可移於霜降日舉行惟淸明節上陵如舊蓋淸明禮行於春卽禮經所謂雨露旣濡君子履之有怵惕之心者也霜降禮行於秋卽所謂霜露旣降君子履之有淒愴之心者也夫雨露之降艸木實先被之於是有陵墓之思義斯切耳若夫二節旣有遣官陵祀之典則內殿之祭誠不宜重復舉行庶幾合禮與義而可以垂示永久矣議入上曰內殿祭儀已別諭卿同輔臣議奏上陵遣祭春以淸明秋以霜降冬至已止於奉先殿有祭並中元仍遣官詣陵祭祀各衙門官不必去著爲令

孟夏薦麥

嘉靖十四年初薦新麥於內殿賜百官麥餅先是上諭尙書夏言曰內殿禮儀四月八日俗事宜革去但有賜百官不落夾之例此當議攺日行已復諭曰禮記月令篇謂是月麥先熟以薦寢廟今可據此義歲以孟夏之五日薦內殿賜百官仍具米食造如舊名麥餅卿可與輔臣議聞於是言及大學士張孚敬李時奏曰四月八日例賜百官不落夾者相沿釋氏之說於禮無據及考禮經歲月令篇是月薦麥寢殿蓋重五穀之先以薦新也玆防聖諭仰見皇上據經析禮不因故襲俗得先王遺意可垂萬世請著爲令許之

兩妃位次祭器

成化二十一年十月太常寺以英廟惠妃節朔致祭並與英廟賢妃位次祭品爲請上曰惠妃位列賢妃之次冬至用素羞於柩前祭之

忌辰享

忌辰禮俱用宋制

永樂元年庚辰禮部尙書李至剛等奏五月初十日恭遇太祖髙皇帝忌辰考宋會要凡國忌前後各二日不行刑不視事不舉音樂禁屠宰百官赴景靈宮奉眞殿行香今謹議得忌辰前期二日上服淺淡衣服禦西角門視事至日早於奉先殿祭祀初八日至初十日不鳴鐘鼓不行賞罰不舉音樂禁止屠宰文武官自初八日服淺淡衣服黒角帶侍朝至日早赴孝陵行禮從之仍命八月初十日孝慈髙皇后忌辰禮亦如之於是至剛復言宋制凡忌日於各佛殿誦經設帝後位百官行香今後宜依宋制於天禧寺五寺並朝天宮令僧道誦經三晝夜上曰子於父母固當無所不用其心但人君之孝與庶人之孝不同爲人君者奉天命爲天下主社稷所寄生靈所依但當謹身修徳深體天心恪循成憲爲經國逺謨使內無邪姦外無盜賊宗社奠安萬民樂業斯孝矣如不能此而惟務修齋誦經抑末矣

忌辰視事儀

正統元年五月行在禮部上祖宗忌辰禮儀先是上謂尙書胡濙曰朕念祖宗恩徳深厚每遇忌辰良切悲感食稻衣錦豈心所安爾禮部其與翰林院詳議以聞至是大學士楊士奇楊榮學士楊溥議每歲遇太祖髙皇帝孝慈髙皇后太宗文皇帝仁孝文皇后仁宗昭皇帝忌辰上服淺淡色衣不鳴鐘鼓於奉天門視事宣宗皇帝忌辰小祥之日上服淺淡色衣不鳴鐘鼓於西角門視事從之

忌辰免奏事

治十六年八月吏部尙書馬文升言臣伏聞宣徳間有旨仁祖忌辰諸司悉免奏事自太祖至仁祖生忌俱輟朝一日其後不知始於何時仁祖忌辰照常奏事惟太祖至憲宗忌辰百官淺淡服色黑角帶朝廷亦出視朝鳴鐘鼓奏事與親王及文武一品官忌日輟朝事例反有不同且與古禮未合又與宣宗勅旨有違臣切思之自仁宗至憲宗世有逺近服有隆殺臣愚欲自仁祖忌辰至英宗睿皇帝生辰照舊視朝鳴鐘鼓百官淺淡服色黒角帶奏事若遇憲宗皇帝孝穆皇太后忌日皇上於奉先等殿祭祀畢回宮不出視朝著淺淡服進素膳淵黙以居不與他事或如宣宗聖旨自太祖至憲宗生忌照例俱輟朝一日若遇憲宗皇帝孝穆皇太后忌日仍如臣前所擬而行上令禮部稽考古禮詳議以聞禮部謂古禮經傳所載忌日謂親死之日則死日爲忌而非謂生辰也其曰忌日不用不以此日爲他事也曰忌日不樂是不可舉吉事也是則此日當專意於哀思父母其餘一切事務皆當不舉也文升所奏固爲有見但奉有先朝事例迄今見行不敢更易伏乞聖明裁斷上曰列聖忌辰已有旨淺淡服色視事矣

陵寢備考

陵制

皇陵攺葬

吳元年上至濠州追念仁祖太后始葬時禮有未備議欲攺葬問博士許存仁等攺葬典禮當何據存仁等曰禮攺葬易常服用緦麻葬畢除之今當其禮上愴然曰攺葬𨿽有常禮父母之恩豈能盡報耶命有司制素冠白纓衫絰皆以麄布爲之起居注王禕曰比緦爲重矣上曰與其輕也寧重時有言攺葬恐泄山川靈气乃不復啟葬但增土以培其封陵旁居民汪文劉英於上有舊召至慰撫之遂令招南陵黨二十家以守陵墓命有司復其家

陵號不祭告

洪武元年上仁祖淳皇后陵名曰英陵初禮部尙書崔亮以爲歷代諸陵皆有名號今仁祖陵宜加以尊名上乃定曰英陵亮復奏請下太常行祭告禮時太常博士孫吾與以爲山陵之制莫備於漢凡人主卽位之明年將作卽營陵地以天下貢賦三分之一入山陵如漢文帝起灞陵欲以北山石爲槨時文帝尙在尊位豈有陵號祭告之禮乎又唐太宗昭陵之號定於葬長孫皇后時武后合葬幹陵其號定於髙宗初葬之日其時帝後之陵初未有兩號其於祭告之禮決無有也蓋廟號與陵號不同廟號是易大行之號不祭告不可也故必上冊諡以告之神明若陵之有號者則後之嗣王所以識別先陵而已故歷代皆不以告今英陵加號尙書崔亮欲行祭告臣竊以爲非禮之宜願罷其說亮曰加上陵號尊歸先世考之典禮如漢光武加上先陵號曰昌宋太祖加上髙祖陵曰欽曾祖陵曰康祖陵曰定考陵曰安蓋創業之君尊其祖考則亦尊崇其陵旣尊其陵亦必以告禮緣人情加先帝陵號而不以告先帝者非人之情也臣以爲告之是於是廷議皆是亮遂命俟英陵碑石成遣太常行祭告禮

孝莊太皇陵殿祀議

治十七年上禦西角門朝退遣內官召大學士劉健李東陽謝遷至內門暖閣素幄中上起立曰陵廟事須商量健等對曰昨防遣太監扶安諭示孝莊睿皇后葬未合禮欲爲釐正此盛徳事臣等仰見皇上聖孝髙出前古不勝嘆慕上袖出裕陵圖一紙指示曰此未合禮昨見成化年彭時姚防輩奏章先朝大臣忠厚爲國如此先帝亦甚不得已耳健等對曰誠如聖諭但今日斷自聖衷則天下臣民無不痛快垂之史冊萬世有光矣上曰欽天監言恐動風水朕已面折之今日開壙合葬不爲動風水乎皇堂不通則天地否塞通之則風气流行惡得言動惟一防誠心爲主料亦無害皆曰皇上一念孝誠可以格天吉無不利上曰此事不難若祔廟之禮尢所當講健等奏曰先年議奏已定慈懿太后居左今大行太皇太后居右合祔裕陵配享英廟且引唐宋故事爲證臣等以此不敢輕議其實漢以前惟一帝一後唐始有二後宋亦有三後並祔者上曰二後已非三後尢爲非禮事須師古末世鄙防之事不足學太皇太后鞠育朕躬恩徳深厚朕何敢忘但一人之私情耳錢太后乃皇祖冊立正後我朝祖宗以來惟一帝一後今若並祔乃從朕壊起恐後來雜亂無紀極耳且如孝莊太后朕生身母止尊稱爲皇太后別祭於奉慈殿今仁壽宮前殿盡寛大意欲奉太皇太后於此他日奉孝穆太后於後殿歲時祭享一如太廟不敢少缺健等皆未敢應上曰此事卻難處仍舊則理有未安更之則違先帝之意又違羣臣會議會議猶可柰先帝何朕嘗思之夜不能寐先帝固重而祖宗之制爲尢重耳然朕亦難於降旨可議行之健等對曰此事重大非廷議不可退乃上疏言成化四年間慈懿皇太后崩逝之日羣臣會議有二後並配之文竊聞先帝遇天下難處之事羣臣爲委曲將順之詞或者不能無疑焉伏望特勅禮部仍會集羣臣咨詢眾議稽本朝祖宗之廟制質古先聖王之訓典務合大公允歸至當上命禮部會多官稽考典制詳議以聞於是會集英國公張懋吏部尙書馬文升等議謂宗廟之禮乃天下之公議非子孫得以私之自古昔以來殷周七廟父昭子穆各有配座一帝一後禮之正儀蓋陰陽相配之理也下至春秋以魯隱之國而書考仲子之宮胡安國傳云孟子入惠公之廟仲子無祭享之所以此觀之春秋之世去先王未逺魯秉周禮先王之制猶有存者祖廟無二配故也先王之制槪亦可見伏覩憲祖皇帝成化四年勅諭羣臣有曰朕心終不自安敢竊窺我先帝之至情以重違慈意不得已而勉從羣臣並配之議羣臣欲權以濟事亦不得已而進此議也據正禮而區處適宜以上副先帝在天之遺志端有待於今日稽之周禮有祀先妣之文疏云姜嫄也是則太母得特立廟以專祀自周然矣詩所謂閟宮是已唐宋禮制無常初正終亂固無足言但其間推尊太后不配食祖廟者則別立殿以享之亦得閟宮之義至我國朝祖宗太廟之建一遵古典迄今已溢九廟廟皆有配配皆無二又於禁庭內建奉先殿得以朝夕供薦仰惟皇上繼統動率舊章今大行聖慈仁壽太皇太后所有奉安神主宜於奉先殿之外相應處所建一新廟如詩之閟宮宋之別殿歲時薦享一依太廟奉先殿之儀祀專而且近禮勤而且便矣隆名徽號仍稱太皇太后極其尊崇永受萬年之享則情義兩盡議上上卽復召大學士劉健等至素幄上袖出奉先殿圖指示其西一區曰此奉慈殿也又指其東一區曰此神廚也欲於此地別建殿奉遷孝穆太后神主並祭於此如何健等皆對曰最當又問位次如何皆對曰太皇太后中一室孝穆太后或左或右一室上曰須在左後來有如此者卻居右耳於是上親批會議本曰祀享重事禮當詳愼卿等稽考古典及祖宗廟制旣已明白都準議特建廟奉享仍稱太皇太后以伸朕尊親之意後世子孫遵守崇奉永爲定制於是中外翕然稱爲得禮蓋自庚申之召不奉接者已閱五年至是連奉顧問龍顏溫霽天語周詳視昔有加而明習國事洞察義理惓惓以宗廟綱常爲已任有非臣下所能涯涘矣後陵事竟不行蓋欽天監以爲歲殺在北方向不利內官監亦謂事干英廟陵寢聖意終不得已乃於陵殿神坐奉移英廟居中孝莊居左而孝肅居其右云

預定壽宮規制

嘉靖十五年五月初上謁陵還召見輔臣李時禮部尙書夏言於行宮諭以務建壽宮規制謂宜略仿長陵重加抑殺紙衣瓦棺朕所常念其享殿以磚石爲之地中宮殿器物等舊仿九重法宮爲之工力甚鉅此皆虛文且空洞不實宜一切釐去不用至是言等擬上圖制上命會同侯郭勛禮工二部翰林院講讀諸臣通將皇妃從葬之式總擬定圖進覽於是諸臣議奏皇上過於貶損無以稱臣子尊崇之禮其享殿明樓寶城請量依長陵規制其地中宮殿等項請存其制至於列聖諸妃從葬之制具載會典今擬於外垣之內寶城之外左右相向以次而祔庶爲合禮上乃從之

陵祭

遷祀懿文太子主於陵園

永樂元年戊寅遣安王楹祭告懿文太子遷其主於陵園蓋建文初尊諡懿文爲孝康皇帝廟號興宗升祭於太廟至是禮官言考之古典於禮未安遂命遷主置陵園仍舊諡號曰懿文皇太子歲時致祭如常儀

陵寢節序祀儀

洪武八年乙夘詔翰林院臣考議陵寢朔望節序祭祀禮翰林學士樂韶鳳等奏謹按漢諸廟寢園各有寢有便殿日祭於寢月祭於廟時祭於便殿後漢都於洛陽以關西諸陵久逺但四時用特牲祀每帝西幸卽親詣洛陽陵每正月郊祀廟畢以次上陵唐園陵之制皇祖以上至太廟陵皆朔望上食元日冬至寒食伏臘社各一祭皇考陵朔望及節祭日進食又薦新於諸陵髙宗永徽二年有司言獻陵三年之後每朔上食其冬夏二至伏臘淸明社節亦上食顯慶五年太常博士彭景直上疏曰近代始以朔望諸節日祭於陵惟漢時議京師自髙祖下至宣帝等陵旁立廟園各有寢有便殿故日祭於寢月祭於便殿唐宗開元二十三年四月勅獻昭幹芝橋恭六陵朔望上食冬至寒食日各設一祭如節祭與朔望相值依節祭禮宋每歲春秋仲月遣太常寺正卿朝拜祖宗諸陵欽惟我朝祭祀皇陵舊儀每歲元旦淸明七月望十月朔冬至日俱用太牢遣官致祭白塔二處則用少牢其伏臘社每月朔望日則用特羊祠祭署官行禮如節與朔望伏臘社同日則用節禮從之

遣親王謁祭

宣徳元年行在禮部進鄭王詣南京謁陵合行事宜先是上以卽位之初未及躬詣孝陵議遣鄭王謁祭仍命丰城侯李賢行在兵部尙書李慶從行詔行在禮部議禮儀及隨從官員賞賜至是奏王啟行預告奉先殿太宗皇帝幾筵仁宗皇帝幾筵及皇城門城隍等神其緣途應祀神只預期遣王府官告祭到南京王祭告皇城門及城隍等神入謁告奉先殿告孝陵及懿文陵貞靜順妃悼僖麗妃享堂凡遇正旦萬壽聖節皇太后聖節中宮千秋王於本府拜進表箋由西安門出入南京各衙門官止於朔望日見王王府遇有合行事務照常例發落五軍六部都察院等衙門合行事務俱照常例發落應合奏者具奏施行王日用飲膳南京光祿寺給送王往復經過文武官或耆老等進禮物者長史司啟王收受並進隨侍官員軍校人等賞例丰城侯李賢鈔十五錠兵部尙書李慶十錠指揮人鈔六錠千戶長史儀衞鎭撫人伍錠百戶所鎭撫紀善等官人鈔四錠旗軍校尉人三錠吏曲醫士廚役人鈔二錠軍伴皂人等人鈔一錠

祭陵不華服

正統元年閏六月上諭行在禮部臣曰山陵祭祀哀戚存焉服飾華麗豈禮所宜朕自今後每祭孝陵長陵獻陵景陵行禮之日與百官俱服淺色衣服如洪武永樂例尙書胡濙等頓首奉命

謁陵賞賜進獻

正統十三年禮部尙書胡濙等奏聖駕謁陵臨幸之所臣民有以物來獻者例給價值或賜衣服宜行所司量支紵絲衣絹衣並鈔以備給賞從之又奏車駕詣天壽山躬修祀事文武羣臣人等進香正統十年二百八十九炷十一年五百二十七炷十二年一千一百七十一炷十三年至二千二百七十五炷今歲又增至三千五百七十五炷除公侯伯駙馬文職官五品以上武官四品以上並近侍風憲官每香三炷宜如例賞鈔一千貫其諸司屬官及將軍旗校辦事官吏軍民人等舊無進香例俱難給賞乞勅今後扈駕公侯伯駙馬文官五品以上武官三品以上並近侍風憲官每一衙門止許進香一炷餘皆禁止庶無防瀆上曰諸司屬官及軍民人等以香來進亦足以見尊敬祖宗之誠何以沮之第賞例宜損於前其人賜鈔三錠著爲令

天壽山祔北嶽

景泰七年太常寺奏今五嶽四瀆皆在祀典鐘山以孝陵所在祔神主於中嶽每歲孟春祭南郊旣合祀之仲秋祭山川又專祀之惟天壽山祖宗三陵所在今又益於壽陵猶未列諸祀請於每歲春祈秋報附祭天壽山神主於北嶽之壇𨿽牲牢不加而事體得宜詔從之

陵寢災變祭告

治十五年遣駙馬都尉馬成詣鳳陽祭告皇陵及山川之神先是守備鳳陽內官監太監倪文奏自本年七月初三日暴風猛雨交作於是皇陵皇城萬歲山獨山龍興寺第一山圓丘方丘南山及一應壇壝樹木拔折者無慮萬餘株官民屋舍吹倒者一千五百餘間槐栁等木不可勝計於是禮部尙書張升引咎請罪因請行兩京文武官員及鳳陽守土大小官員各加修省毋或怠忽仍請照例遣大臣一員祭告皇陵及山川之神以慰聖祖在天之靈上納之故有是命

壽安太后卜葬

嘉靖元年時議擇壽安皇太后葬地日久不決文武大臣爭言橡子嶺地形髙敞可以卜葬而上意必欲祔近茂陵已降旨集議者數矣禮部尙書毛澄等雅知上孝思深至不敢力爭因持兩端以奏上遂命擇日興工大學士楊廷和等言昔宋寧宗欲祔孝宗於裕思諸陵之旁朱熹累疏謂祖宗之側不當數興工作驚動神靈先年孝穆皇太后祔葬與憲廟宮同時掩土其後孝貞皇太后亦不過開壙卽葬今欲祔壽安皇太后於茂陵左右旋開金井大興土工憲祖在天之靈能自安乎且其襟抱疏泄利害所關不細臣等知而不言是爲負國請如原議卜宅橡子嶺便上猶豫未允命禮部欽天監再行看擇茂陵近地會官定議可否具奏

肅孝陵陪祀議

正徳二年南京監察禦史郭郛奏孝陵行香諸司大小官通行陪祀而怠惰不至者甚多宜仿天壽山諸陵禮制每遇時序分官分禮仍置籍以備監禮官察舉禮部議覆天壽山諸陵去京城百里外陪祭官往返必三閱日若孝陵則在南京朝陽門外往返甚易與北不同且行香禮儀行之百年已爲定制但日久玩易不免廢弛宜令南京文武百官遵守如故其有假托偸惰者聽監禮禦史具名以聞庶乎人心之懼而典禮不謬從之

陵祭日不祀內殿

嘉靖十四年先是上召禮部尙書夏言至文華殿諭曰淸明節旣遣官上陵行禮內殿復有祭祀似涉煩擾卿宜從容講明越數日復召對於文華殿言退而上議請罷冬至中元上陵而以秋祭攺於霜降之日與淸明禮同其內殿不復設祭上曰內殿祭儀已別諭卿同輔臣議奏上陵遣祭春以淸明秋以霜降冬至已於奉先殿有祭並中元仍遣官詣陵祭祀各衙門官不必去著爲令

禮部志稿卷八十三﹤史部﹐職官類﹐官制之屬﹐禮部志稿﹥

欽定四庫全書

禮部志稿卷八十四

明兪汝楫編

神祀備考

神祗祀

初立旗纛廟制

洪武元年十二月庚寅立旗纛廟先是禮官奏軍行旗纛所當祭者考之於古旗謂牙旗黃帝出軍訣曰牙旗者將軍之精一軍之形凡始豎牙必祭以剛日祭牙之日吉气來應大勝之徴纛謂旗頭也太白陰經曰大將中營建纛天子六軍故用六纛犛牛尾爲之在左騑馬首秦置旗頭騎以先驅漢武帝置靈旗爲兵禱則太史奉以指所伐孫權作黃龍大牙牌後齊天子親徵建牙牌唐宋及元皆有旗纛之祭今宜立廟春秋遣官致祭春用驚蟄日秋用霜降日於是上命京師立廟於都督府治之後仍令天下衞所於公署後立廟京都之祭牲用太牢幣用黒色器用籩豆各八籩實以形鹽魚鱐棗栗榛菱芡鹿脯豆實以韭葅醓醢菁葅鹿醢芹葅兔醢筍葅魚醢簠簋各二實以黍稷稻粱登鉶各一實以太羮和羮犧尊象尊山罍各一實以醴齊泛齊事酒樂用時樂先期獻官及各執事官散齋二日致齋一日獻官以都督充前祭一日獻官公服省牲視鼎鑊滌漑有司陳設如儀至日淸晨有司立伏百官具公服侍班皇帝服皮弁禦奉天殿奉香授獻官由中道出至午門置龍亭內儀仗鼓吹導引至祭所獻官及陪祭執事官各就位迎神再拜行奠帛禮獻官詣盥洗所搢笏盥帨出笏詣旗纛位前樂作跪搢笏上香奠帛出笏俯伏再拜樂止復位行初獻禮獻官至洗爵位搢笏滌爵出笏詣酒尊所酌醴齊詣神位前樂作跪搢笏上香祭酒奠爵出笏俯伏再拜樂止讀祝讀祝官取祝跪讀訖樂作獻官俯伏再拜樂止亞獻酌泛齊終獻酌事酒儀並同初獻但不用祝飲福受胙獻官詣神位前再拜跪搢笏祭酒飲福酒受胙出笏俯伏興再拜復位陪祭官皆再拜徹豆望燎獻官詣望燎位執事者捧祝帛置燎所燎半禮畢天下衞所祭用少牢儀物視京都殺焉

封城隍神

洪武元年十二月封京都及天下城隍神上謂中書及禮官曰明有禮樂幽有鬼神若城隍神者歷代所祀宜新封爵遂封京都城隍爲承天鑑國司民升福明靈王其在北京開封府者封爲承天鑑國司民顯聖王臨濠府爲承天鑑國司民貞佑王太平府爲承天鑑國司民英烈王和州爲承天鑑國司民靈護王滁州爲承天鑑國司民靈佑王五府皆正一品余在各府州縣者府爲鑑察司民城隍威靈公秩正二品州爲鑑察司民城隍靈佑侯秩三品縣爲鑑察司民城隍顯佑伯秩四品其章服京都城隍衮冕十有二章開封府等五府封王及各府封公者九旒九章各州縣封侯伯者七旒七章命翰林詞臣撰制文以頒之京都城隍制曰帝王受天明命行政教於天下必有生聖之瑞受命之符此天示不言之妙而人見聞所不及者也神司淑慝爲天降祥亦必受天之命所以明有禮樂幽有鬼神天理人心其致一也朕君四方𨿽明智弗類代天理物之道實罄於衷思應天命此神所鑑而簡在帝心者君道之大惟典神天有其舉之承事惟謹應天府城隍升福侯宋代所封位號也聰明正直聖不可知固有超於髙城深池之表也世之崇於神者則然神受於天者蓋不可知也玆以臨禦之初與天下更始凡城隍之神皆新其命睠此興王之郡神相居多宜加封曰承天鑑國司民升福明靈王明者神之體容光必照靈者神之用隨感而通此固神之徳而亦天之命也司於我民鑑於我國享玆明祀悠久無疆主者施行開封城隍致詞攺其後曰睠此名城天下之中定帝王之宅金湯旣甲於列郡神號宜盛於他邦可封曰承天鑑國司民顯聖王顯則著其靈明無不照聖則造其極大而化之此固神之徳而亦天之命也臨濠城隍曰睠此鄕邦之地實同丰沛之都朕肇自戎行至成大業皆神黙相豈敢忘初可封曰承天鑑國司民貞佑王貞則無貳亶明睿而無私佑則垂祥仰感通之如在太平城隍曰睠此名城雄奠江表朕初飛渡首駐其間再四禱祈神告不貳宜封曰承天鑑國司民英烈王英則發越精華烈則威靈烜赫和州城隍曰睠此名城雄奠江右王師戾止屢獲成功非神相之何以臻此宜封曰承天鑑國司民靈護王靈則威加於顯著護則福及於保綏滁州城隍曰睠此名城雄奠東淮王師首駐戰勝俱安成此峻功實神相之宜封曰承天鑑國司民靈佑王靈則威之顯著佑則福之保綏各府城隍曰睠此城明只所司宜封曰鑑察司民城隍威靈公威則照臨有赫威則感通無方各州城隍曰睠此州城靈只攸主宜封曰鑑察司民

城隍靈佑侯靈則隨感而通佑則錫善以福各縣城隍曰睠此縣邑靈只所司威靈丕著福澤普施宜封曰鑑察司民城隍顯佑伯顯則威靈丕著佑則福澤普施其始末之詞則皆與京都城隍同但鑑於我國於各

郡則攺曰鑑於我郡政於各州縣則攺曰州政邑政而享玆明祀於郡州縣則皆攺曰享玆祀典云

有司祀典

洪武元年十二月辛丑命天下凡祀典神只有司依時致祭其不在祀典而常有功徳於民事迹昭著者𨿽不致祭其祠宇禁人撤毀

城隍神廟式

洪武三年京師城隍廟成初城隍舊祀卑隘詔度地營築旣而中書省臣及尙書陶凱請以東嶽行祀攺爲廟上可之修飾旣備建左右二司凱復請如前代建六曹曰吏戶禮兵刑工二司左曰左司之神右曰右司之神上命罷六曹不必設左右二司止稱曰左司神右司神仍命置神主主用丹漆字以金旁飾以龍文及是始成命凱等迎主入廟用王者儀仗

設厲壇

洪武三年始命祭無祀鬼神先是上以兵革之餘死無後者其靈無所依命議舉其禮至是禮官奏按祭法王祭泰厲諸侯祭公厲大夫祭族厲泰厲謂古帝王之無後者公厲謂古諸侯之無後者族厲謂古諸大夫之無後者又士喪禮疾病禱於厲鄭氏謂漢時民家皆秋祠厲則此祀又達於民也春秋傳曰鬼有所歸乃不爲厲然則鬼之祭享而無所歸則必爲害古者七祀於前代前王諸侯卿大夫之無後者皆致其祭豈無爲而然哉後世以爲涉於淫諂非禮之正遂不舉行而此等無依之鬼乃或依附土木爲民禍福以邀享祀者蓋無足怪今欲舉其祀宜於京都王國各府州縣及里社皆祭祀之而天下之淫祀一切屏除使鬼之無所歸附者不失祭享則災厲不興是亦除民害之一也上然之乃命京都築壇於武湖中天下府州縣則皆設壇於城北其各裏內又立祭壇歲以三月淸明七月望及十月朔日長吏率僚佐晡時致祭牲用羊豕各三以米三石炊飯正壇設城隍位羊一豕一壇下東西各席地焚香列炬各設羊一豕一並設飯羮以祭之壇之南立石刻祭文京都謂之泰厲王國謂之國厲府州謂之郡厲縣謂之邑厲民間謂之鄕厲著爲定式

祭封內山川

洪武五年上諭中書省及禮部曰始天下方定其山川皆統祀於京師然古者諸侯祭封內山川今行省大臣方面重寄視古之方伯連帥無異而其境內山川所當祭者其定制頒行之於是禮部奏五嶽五鎭四海四瀆禮秩尊崇及京師山川皆國家常典非諸侯所得預者其各省惟祭風雲雷雨及境內山川之神宜共爲一壇設二神位以省臣初獻都指揮司官亞獻府官終獻祭期春用驚蟄後三日秋用秋分後三日每位牲用羊一豕一籩豆四簠簋二爵三鉶犧象尊各一祝一風雲雷雨帛四山川位帛二凡祭致齊三日可自是定天下十三省山川皆各省自祭舊合祭京師及四夷山川悉罷之

四夷山川祭法

洪武八年癸已以外夷山川附祭於各省山川之次先是禮部尙書牛諒言京都旣罷祭天下山川其四夷山川亦非天子所當躬祀乃命別議其禮以聞至是中書及禮部奏以外夷山川附祭於各省如廣西則宜附祭安南占城眞臘暹羅鎖裏廣東則宜附祭三佛齊瓜畦福建則宜附祭日本琉球浡泥遼東則宜附祭髙防陜西則宜附祭甘肅朶甘烏思藏京城更不須祭又言各省山川與風雲雷雨旣居東南向其外夷山川神位宜分東西同壇共祀上可其奏命中書頒行之將祭則遣官一人往監其祀

王國府州縣社稷

洪武十一年禮部奏京都大社大稷旣同壇合祭其王國各府州縣仍用舊制於禮未一今議亦合同爲一壇神主皆依京制用石主埋於壇南木主二祭則設之祭畢收藏其配位舊以勾龍配社后稷配稷今大社大稷旣奉仁祖淳皇帝配其王國府州縣無可配者難設配位今議王國社宜稱國社之神稷宜稱國稷之神府則稱府社府稷州則稱州社州稷縣則稱縣社縣稷從之命頒其制於天下

祭物非土產聽其缺

洪武十三年溧水縣祭社稷以牛醢代鹿醢禦史案實奏之上命當其罪而禮部奏云著令凡祭物缺者許以他物代上曰夫祭物所謂缺者以非土地所產溧水固有鹿何得謂缺是有司無誠心於祀神而故爲是茍簡也夫百司所以能理其職而盡民事者以其常存敬懼之心耳今溧水之官於神猶怠忽之則於人事又何懼焉命論如律乃勅禮部下天下有司凡祭必備其物茍其物非地產所有又無商賈販鬻則聽其缺可也

軍衞設祀壇

宣徳二年丁丑兵部都督譚廣奏天下郡縣俱設風雲雷雨山川社稷壇春秋祭祀爲民祈福宣府久置軍衞而無壇所近年風雨不調人多疾病請如郡縣立壇致祭行在禮部言有司祭山川等神宣府邊衞似難比例上曰奉祀神明爲人祈福軍衛獨非吾人乎其準所言令於農隙之時爲之

城隍神不稱爵

正統四年十二月山東登州府知府楊頤奏本府原系州治其城隍封靈佑侯今升爲府宜加封公爵奏下禮部議尙書胡濙等以爲今北京城隍止稱京都城隍之神如五嶽四瀆原有封號洪武間皆已革去可令照例稱登州府城隍之神庶合禮制從之

邊衞設壇

宣徳三年四月總兵官都督譚廣奏天下郡縣設風雲雷雨山川社稷壇春秋祭祀爲民祈福宣府久置軍衞請如郡縣立壇致祭行在禮部言宣府邊衞似難比例上曰奉祀神明爲人祈福軍衞獨非吾民乎其準所言令於農隙之時爲之

祭嶽瀆違制

治元年正月都察院左都禦史馬文升等言嶽鎭海瀆等祠廟皆有前太監陳喜及姦人鄧常恩所造石函周遭有符篆中貯泥金書道經及金銀錢寶石五穀似爲魘鎭之術者又有先帝遣陳喜致祭祝文其文不知何人所撰皆刻之石本廟故事凡攺元之初及水旱災傷則致祭嶽鎭海瀆之神例命翰林院撰文分遣朝臣以往未聞外官撰文內臣往祭之事況石函魘鎭世無此理今常恩等已正憲典其石函石牌尙存於寧以妖術惑人自言得聚寶盆於桃花洞知州程觀信之事聞俱坐斬旣遇赦寧發戍邊逺天下妄言惑眾如寧者尙多請出榜禁約

衡山南嶽祀例

正統元年湖廣布政司照磨所檢校程富奏衡州府衡山縣古有南嶽廟年久滋敝有失觀瞻請設道士及佃戶修整事下行在禮部覆奏因言五嶽五鎭四海四瀆事同一體俱合用道士或十人或五名每廟佃戶四戶灑掃供役仍令該管府州縣官時加巡視以稱崇祀之禮從之

正恆山北嶽祀典

治四年先是太子少保兵部尙書馬文升言恆山北嶽在今大同府渾源州宋有天下未混一北爲契丹所有故祭北嶽於眞定府曲陽縣迨我太宗文皇帝遷都北平而眞定卻在京都之南當時禮官亦未建明猶祭北嶽於曲陽臣考周禮載恆山爲並州之鎭在正北我朝一統志亦載恆山在渾源州南二十里卽北嶽以此觀之則北嶽當在渾源州無疑今本州北嶽廟趾猶存勅禮部詳考移文山西守臣於渾源州恆山舊迹修建北嶽廟以後北嶽歲祭於此行禮下禮部覆議以爲祀北嶽恆山於曲陽曆漢唐宋以至國朝上下幾二千年未之有攺其渾源州𨿽有恆山亦名北嶽然祀典不聞碑志無考況今恆山實爲畿內鉅鎭孕靈已久一旦廢此舉彼恐有窒礙如文升所奏渾源州恆山旣爲一方之望古迹間存復有洪武年間重修廟宇但恐年久頽敝請下所司量加修葺春秋致祭威靈歆格用垂悠久下禮部覆議行

北嶽攺祀近地

治十五年吏部尙書馬文升奏嶽瀆之祭自古皆卽其近地而廟祭之惟北嶽祭於眞定府曲陽縣北海祭於河南濟源縣其地之相去頗逺據大明一統志所載謂山西渾源州原有北嶽祠廟欲行修葺攺祭北嶽於此該禮部覆議得自帝舜以來已祭北嶽於曲陽而我太祖復循用不攺今請仍如舊典

禁淫祠

洪武三年禁淫祠制曰朕思天地造化能生萬物而不言故命人君代理之前代不察乎此聽民人祀天地祈禱無所不至普天之下民庶繁多一日之間祈天者不知其幾瀆禮僭分莫大於斯古者天子祭天地諸侯祭山川大夫士庶各有所宜祭其民間合祭之神禮部其定議頒降違者罪之於是中書省臣等奏凡民庶祭先祖歲除祀竈鄕村祈土谷之神凡有災患禱於祖先若鄕厲邑厲郡厲之祭則里社郡縣自舉之其僧道建設齋醮不許進章上表投拜靑詞亦不許塑畫天神地只及白蓮社明尊教白雲宗巫覡扶鸞禱聖書符咒水諸術並加禁止庶幾左道不興民無惑志詔從之

附郭縣罷重祭

洪武十七年禮部議天下府州縣先師孔子及社稷山川等祀如縣之附府者府旣祭縣亦以是日祭誠爲煩瀆自今縣之附府者府祭縣罷之詔從其議

雜祀

祭海

洪武元年正月命道士周原徳往萊州諭祭海神原徳未至前數日並海之民見海濤恬息聞空中洋洋然若有神語者皆驚異及原徳至臨祭煙雲交合異香郁然靈風淸肅海潮向應竣事父老皆欣喜相賀爭至徳所曰海濤不息者十餘年矣今聖人應運太平有兆海濱之民何幸身親見之原徳還奏上悅

以殲賊立江海神廟

正徳八年三月命立江海神廟於狼山歲時祭初巡撫淮揚都禦史張縉言流賊於狼山乘風之變實江海效靈宜立廟以昭神貺禮部議江海之神已秩祀典此復立廟幾於煩瀆詔從縉請

祀馬祖

洪武二年遣官祭馬祖先牧馬步馬社之神初命築壇於後湖祀馬祖諸神勅禮官考其禮儀至是禮官奏言周官牧人掌六馬之屬春祭馬祖夏祭先牧秋祭馬社冬祭馬步馬祖天駟星也孝經說云房爲龍馬先牧始養馬之人未聞馬社始乘馬者世本曰相士作乘馬馬步謂神之災害於馬者隋用周祭以四仲之月唐宋因之今擬春秋二仲月甲戊庚日爲宜於是遣官行禮爲壇四壇用羊一豕一幣一其色白籩豆各四簠簋豋象尊壺尊各一樂用時樂獻官齋戒公服行三獻禮祝文曰維神始於天地之初而馬生於世牧養蕃息馭而乘之閒廏得所歷代興邦戡定禍亂咸賴戎馬民人是安朕自起義以來多資於馬摧堅破敵大有功焉稽古按儀載崇明享爰申報本以昭神功謹以制幣牲齊式陳明薦尙享

申明五祀

洪武二年禮部尙書崔亮奏周官天子五祀曰門曰戶人之所出曰中霤人之所居曰竈曰井人之所養故杜佑曰天子諸侯必立五祀所以報徳也今擬依周官五祀止於歲終臘享通祭於廟門外羣臣則四品以上祀中霤門戶三神五品以下祀井竈二神庶合禮意上命著爲令

祭司馬

洪武五年禮部奏舊祭馬祖先牧馬步馬社今擬止設一壇祭司馬一神每歲止於仲春一祭從之

祭五祀

洪武六年定凡祭五祀戶竈門井於四孟月時享太廟日遣內官致祭中霤於季夏土旺戊日遣內官致祭

祭五祀壇制日期

洪武八年禮部奏五祀之禮考之周漢唐宋其制不一今擬以孟春祀司戶之神設壇於皇宮門左司門主之孟夏祀司竈之神設壇於禦廚光祿寺官主之季夏祀中霤之神設壇於乾淸宮丹墀內官主之孟秋祀司門之神設壇於午門之左司門主之孟冬祀司井之神設壇於井前光祿寺官主之四孟月之祭則於有事太廟之日季夏之祭則於土旺之日牲用少牢制可自是五祀之禮歲率以爲常

會議釐正神祀

治元年禮科給事中張九功言國之大事在祀與戎祀典正則人心正今聖明禦極修明祀典然而朝廷常祭之外尙有釋迦牟尼文佛三淸三境九天應元雷聲普化天尊之祭又有金玉闕眞君元君神父神母之祭諸宮觀中又有水宮星君諸天諸帝之祭非所以示法於天下也乞勅禮部稽之祀典盡爲釐正及一切左道惑人之事通爲禁止上是其言命禮部會官考詳何神立於何代何神有功於國何神澤及生民今何神應祀與否明白具奏於是尙書周洪謨等會議謂我太祖髙皇帝稽古定制凡前代所加嶽鎭海瀆封號郡縣城隍神號盡行革正其忠臣烈士亦止以當時封號稱之凡異端亂正之術一切有所禁以正風俗曉人心者至矣伏望皇上以祖宗爲法敬事天地孝事宗廟嚴事山川百神此外凡有齋醮祀禱之類通行罷免不惟絕異端之姦亦可省無益之費仍勅中外凡宮觀祠廟非有功徳於民者不合祀典俱令革去間有累朝崇建難於輒廢者亦宜釐正名號減殺禮儀庶盡以禮事神之心謹按世俗所謂釋迦牟尼文佛三淸三境天尊者蓋西方有國曰中天竺乃釋迦所生之地漢明帝時其法始入中國後之宗其教者遂以釋迦之本性爲法身徳業爲報身並其眞身而爲三其實本一人耳唐儒韓愈有曰三代之時百姓安樂壽考中國未有佛也自有佛法以來亂亡相繼宋齊梁陳以下事佛漸謹年代尢促梁武帝捨身施佛餓死臺城由此觀之佛不足事明矣至於道家以老子爲師宋儒朱熹有曰玉淸元始天尊旣非老子之法身上淸太上道君又非老子之報身設有二像又非與老子爲一而老子又自爲上淸太上老君蓋仿釋氏之失而又失之者也況老聃亦人鬼耳豈可僭居昊天上帝之上哉如宋徽宗躬親祠醮傾心崇奉卒之陷身北國覆亡宗社可爲明戒佛老之徒妄相稱述惑世誣民莫之能廢不合祀典莫此爲甚伏望自今以始凡遇萬壽千秋等節不令修建吉祥齋醮或遇喪禮不令修建薦齋醮俱不先期遣官祭告釋迦牟尼文佛於大興隆寺及三淸三境天尊於朝天宮則祀典正矣所謂北極中天星主紫微大帝者蓋北極五星在紫微垣中又曰紫微大帝之座乃朝廷宮殿之象正統初建紫微殿於大徳觀東設大帝之像每節令亦遣官祭告夫幽禜祭星古禮也祖宗以來每歲南郊已有星辰壇合祭之禮今乃像之如人稱之爲帝以極星之正祠於異端之宮稽之祀典誠無所據其祭告乞罷免所謂九天應元雷聲普化天尊者凡陰陽凝聚陽气

在內不得出則奮擊而爲雷霆今道家妄以爲玉霄一府總司五雷雷部諸神皆其所主而又以六月二十四日爲天尊示現之日故朝廷歲以是日遣官詣顯靈宮致祭夫風雲雷雨每歲南郊已有合祭之禮而山川壇復有秋報之祭況自二月發聲之後無非雷霆震奮之日今以六月二十四日爲示現日於義何取設像名稱禮亦何所據哉其祭告亦乞罷免又有所謂祖師三天扶教輔大法師眞君者傳記云漢張道陵光武時人善以符治病至桓帝永壽元年百二十歲而沒人傳白日上升唐天寶宋熙寧大觀間累號正一靖應眞君子孫亦有封號國朝仍襲正一嗣教眞人之封秩視二品然宋邵伯溫聞見錄云漢建安二十年曹操破張魯定漢中魯祖陵父衡以符法相授受自號師君其眾曰鬼卒曰祭酒大抵與黃巾相類朝廷不能討就拜魯漢寧太守鎭夷中蓋陵本非異人而道家祖陵爲天師者特因天寶之稱而云爾今歲以正月十五日爲陵生辰遣官詣顯靈宮祭告夫生辰自宜使其子孫祭於家而乃遣官祭告尢非祀典亦乞罷免所謂大小靑龍神者記云昔有僧名盧自江南來寓居今京師西山一日有二童子來拜於前盧納之供奉無怠時久旱不雨二童子白於盧請限雨期卽委身龍潭須臾化二靑龍遂得雨後賜盧號曰感應禪師建寺設像又別設二靑龍祠於龍潭之上宣徳中勅建大圓通寺加二靑龍以封號今春秋祭之夫妖由人興久自衰息況今連年亢旱祈禱二龍杳無應驗則怪誕不足崇奉明矣又有所謂梓潼帝君者記云神姓張諱亞子其先越巂人因報母之仇徙居梓潼之七曲山仕晉戰沒人立爲廟唐宗僖宗宋咸平日屢封至英顯王道家謂上帝命梓潼掌文昌府事及人間祿籍故元加號爲帝君而天下學校亦有立祠祀之者景泰中因京師舊廟辟而新之歲以二月三日爲帝君生辰遣官致祭夫梓潼神顯靈於蜀則廟食其地於禮爲宜祠之京師何也況文昌六星爲天之六府殊與梓潼無干乃合而爲一是誠附會不經乞並與大小靑龍神之祭俱勅罷免其梓潼在天下學校者俱令拆毀庶足以解人心之惑又道家有所謂北極佑聖眞君者蓋眞武乃北方武七宿後人乃以武爲眞聖而作蛇於下宋眞宗避諱攺武爲眞武靖康初加號曰佑聖助順靈應眞君及攷圖志乃云眞武爲淨樂王太子得道術修煉武當山功成飛升奉上帝命往鎭北方被髮跣足建皂纛旗攝武位此則道家附會誕妄之說再考國朝禦制碑謂太祖平定天下兵戈所向陰佑爲多嘗建廟南京載在祀典及太宗入靖內難以神有顯相功又於京城艮隅並武當山重建廟宇兩京歲時朔望各遣官致祭而武當山又專官督視祀事至我憲宗嘗範金爲神像屢遣內官陳喜安奉於武當山蓋亦承列聖崇奉之意以祈神休耳而喜乃援引左道鄧常恩輩熒惑聖徳虐害生民奏請重修京城廟宇攺號靈明顯佑宮日進邪術遂使香火之地幾爲姦盜之區今常恩輩已服其罪而其所遺蠧國害民之事尙未止息如頻年賫送神像及多給武當道士衣布濫費香爉之類是也請止照洪武間例每年以三月三日九月九日用素羞遣太常寺官致祭其餘祭祀悉皆停免繼後神像再不賫送凡府縣應辦給衣巾並香爉諸物之勞民者俱量爲裁省庶幾國用少節而於累朝崇報之禮亦未嘗廢也所謂崇恩眞君隆恩眞君者道家相傳以崇恩眞君姓薩名堅西蜀人宋徽宗時嘗從王侍宸林靈素輩學法有驗而隆恩眞君則玉樞火府天將王靈官也又嘗從薩眞君傳符法永樂中以道士周思得能傳靈官法乃於禁城之西建天將廟及祖師殿宣徳中攺廟爲大徳觀封二眞君成化初攺觀曰顯靈宮每年換袍服三年一小焚十年一大焚復易以新珠玉錦綺所費不訾每節歲時皆遣官致祭夫薩眞君之法因王靈官而行王靈官之法因周思得而顯而其法之所自又皆林靈素輩所附會況近年祈禱杳無應驗若以累朝創建之故難以廢毀其祭告之禮宜令罷免四時袍服更換宜令收貯勿毀此後不必再焚亦不必再制如此則妄費可少省而邪術可貶矣所謂金闕上帝玉闕上帝者志云福建閩縣舊有洪

恩靈濟宮卽祀今之金玉闕二眞人者五代時吳徐溫子曰知證封江王曰知諤封饒王嘗提兵平福州福人徳之圖像以祀宋賜今額又考國朝禦制碑謂太宗嘗弗豫藥罔效禱神輒應因大新閩地廟宇令春秋致祭易衣給戶灑掃又立廟祀於京師加封知證金闕眞君知諤玉闕眞君正統成化年間累加號爲上帝每朔望節令俱遣官祀及時薦新食四時致皮弁冠紅金雲龍朝衣又加平天冠明黃錦綺服其黃服五年一換焚紅服十年一換焚夫神之世系年代事迹本非有甚異也而兄弟並稱上帝本處旣有春秋祀而京師復一年數祀袍服在京換焚費以不貲閩之袍服又數勞人賫送其僭號旣宜革正而妄費亦宜節損請仍存閩之廟祀廢京師之諸祀革其帝號與服色止稱眞君服舊服其衣服更換俱令本宮收貯不必再焚每歲亦不必再制若在閩而敝者令府縣量爲修補不必賫送如此則於禮庶不謂瀆而報功之典亦未嘗不存也所謂神父聖帝神母元君及金玉闕元君者卽二徐之父母及其配也宋封父齊王爲忠武眞人其母曰仁壽仙妃配皆爲仙妃我朝永樂至成化間屢加封其父爲聖帝母及二妃皆爲元君每歲時節令俱遣官祀而金玉闕元君又有誕辰之祭僭瀆一至於此載考徐溫乃五代時吳國專權弒主之人殊無功徳可錄但緣二徐爲子有一時禱應之功故濫恩至此伏乞削去上帝元君之號一切濫祀俱宜罷免所謂東嶽泰山之神者爲五嶽之首廟在山東泰安州山下唐宋元皆加號曰王或曰帝若祀人鬼然者我太祖正祀典止稱東嶽泰山之神有司春秋致祭有事則遣官祭告每歲南郊並二八月山川壇俱有合祭之禮蓋以山川靈气有發生之功故也今朝陽門外有前元東嶽舊廟國朝因而不廢其後歲以三月二十八日及萬壽聖節遣官致祭夫旣專祭於封內又合祭於郊壇則此廟之祭實爲煩瀆亦乞罷免所謂京師都城隍之神者蓋建國者必設髙城深池

以保其民人其制自黃帝始今天下府州縣各有城隍廟在京師者謂之都城隍廟舊在順天府西南俗以五月十一日爲神誕辰故是日及節令皆遣官祀夫城隍之神非人鬼也安有所謂誕辰者況南郊秋祀皆有合祭之禮則誕辰並節令之祀亦宜罷免議旣上上曰卿等言是修建齋醮遣官祭告並東嶽眞武城隍廟靈濟宮祭祀俱仍舊二徐眞君並其父母妻宜革去帝號止仍舊封號原冠袍等物換回焚毀今後福建冠袍每六年一賫送餘如所議行之

祭三淸樂章

治八年十二月內閣大學士徐溥等奏近司禮監傳示聖諭遞出祭三淸樂章令臣等攺補進呈臣等謹按天子祀天地天者至尊無對盡天下之物不足以報其徳惟誠意可以格之故禮以少爲貴物以簡爲誠祭不過南郊時不過孟春牲不過一牛書曰黷於祭祀時謂弗欽禮煩則亂事神則難正此謂也漢祀五帝儒者尙非之以爲天止一人豈有五帝況三淸者乃道家邪妄之說謂一天之上有三大帝至以周時柱下史李耳當之是以人鬼而加於天之上理之所必無者也若夫樂器之淸濁樂音之髙下制度節奏毫釐之際不容少差差則反以召禍況制爲時俗詞曲以享神明防瀆尢甚以此獲福又豈有是理哉我朝天地合祭用正月皆太祖所親定樂器樂章皆太祖所親制足以傳之萬世當此之時豈有三淸之祭俗曲之音今所遞出樂章𨿽云出於永樂大典蓋是書之作博采兼收欲以盡天下之事初未聞以此施之朝廷見諸行事以爲後世法也陛下純誠至孝嗣統守成一以太祖爲法以上追二帝三王之盛不宜以黷禮事天臣等讀儒書窮聖道道家邪妄之說未嘗究心至於鄙防詞曲尢所不習不當以非道事陛下所連日憂惶不敢奉命者實不願陛下爲此舉也近數月來凡奉中旨處分其合理者自當仰承徳意不敢違越間於民情有幹治體相礙亦不敢茍且應命以誤陛下未免封還執奏至再至三迹似違忤情實忠愛似此者多非但樂章一事而已疏入上嘉納之禮部志稿卷八十四

欽定四庫全書

禮部志稿卷八十五上

明兪汝楫編

羣祀備考

歷代帝王祀

祀歷代帝王

洪武六年監察禦史答祿與權等言開物成務先王各正乎民彛崇徳報功後世宜興乎祀典茍不追尊前古曷由立教將來謹稽經史伏羲神農黃帝號稱三皇盛徳大業被於萬世使天下後世三綱正九法敍三聖人之功莫大焉故堯舜禹湯文武相承而爲道統孔子顏曽思孟相傳而爲道學統以續其業學以傳其心後世有天下者舉不違其成法此其所以繼天立極而爲帝王之所宗豈但陰陽醫方而已哉其在祀典法施於民則祀之著之禮經歷代宗守爰在我朝繼正統而有天下四海九州罔不臣服天下社稷宗廟山川之神皆得享其祭而躬祀三皇之禮獨闕焉宜於春秋躬行祀事庶成一代之典上以報往聖之功徳下以正萬姓之彛倫則道徳尊嚴而政教修舉矣上納其言命禮官參攷歷代帝王開基創業有功於生民者立廟祀之於是禮部尙書牛諒奏三皇開天立極大有功徳於民京都有廟春秋享祀宜令太常掌之伏羲以勾芒配神農以祝融配黃帝以風後力牧配正位南面祀以太牢配位東面祀以少牢漢髙祖光武唐髙祖太宗宋太祖元世祖宜令有司就各陵立廟每歲仲春以少牢致祭商中宗髙宗周成王康王漢文帝武帝宣帝明帝章帝唐宗憲宗後唐明宗宋太宗眞宗仁宗亦宜令有司立廟陵三年一祭祭以少牢上曰五帝三王及漢唐宋創業之君俱宜於京師立廟致祭其餘守成賢君令有司祭於陵廟皆每歲春秋祭之乙酉建歷代帝王廟於京師禮部奏定其儀制略如宗廟同堂異室爲正殿五間以爲五室中一室以居三皇東一室以居五帝西一室以居夏禹商湯周文王又東一室以居周武王漢光武唐太宗又西一室以居漢髙祖唐髙祖宋太祖元世祖從之

祀三皇

洪武二年二月遣中書參政蔡哲祀三皇以勾芒祝融力牧風後配享勾芒祝融居右風後力牧居左儀同釋奠三皇位則籩豆各八簠簋各二登鉶各一爵三犧尊象尊山罍各一幣一白色祝一共用牛羊豕各一其配位用籩豆各四簠簋各一鉶一爵三象犧尊各一幣一白色祝一共用羊豕各一其樂用登歌【闕】

其祝文伏羲曰惟皇始畫八卦教民書契繼天立極肇開道統謹以制幣牲齊粢盛庶品式陳明薦以勾芒氏配神農曰始作耒耜烝民粒食百艸是嘗功濟萬世謹以制幣牲齊粢盛庶品式陳明薦以祝融氏配黃帝曰惟皇通變神化垂衣而治制作寖偹以濟萬民謹以制幣牲齊粢盛庶品式陳明薦以風后氏力牧氏配勾芒曰爰以季春有事於太昊伏羲氏惟神盛徳在木生之始功被萬物本於至仁謹以制幣牲齊粢盛庶品式陳明薦祝融曰惟神火徳司夏長飬庶物功在上古惠及無窮風後曰惟神貫通天時孤虛闡奧作輔軒轅徳業名世力牧曰惟神兵法奇祕有光有烈土徳追崇功垂萬世餘詞如勾芒

修舉帝王陵寢祀事

初上遣使訪求古帝王陵寢河南陜西各行省具圖所在帝王諸陵凡七十有九以進禮官考其功徳昭著者曰伏羲神農黃帝少昊顓頊唐堯虞舜夏禹商湯中宗髙宗周文王武王成王康王漢髙祖文帝景帝武帝宣帝光武明帝章帝後魏文帝隋髙祖唐髙祖太宗憲宗宣宗周世宗宋太祖太宗眞宗仁宗孝宗理宗凡三十有六各制衮冕服函香幣遣祕書監丞陶誼等往修祀事每陵以白金二十五兩俾具祭物陵寢之發者掩瘞之壊者完築之廟之敝者因其舊而葺之無廟者設壇以祭仍令有司禁樵采嵗時祭祀以爲常牲用太牢

祭帝王陵寢

遣使祭歷代帝王陵寢上諭中書省臣曰天下都邑咸有三皇廟前代帝王大臣皆不親祭徒委之醫藥之流且令郡縣通祀豈不防瀆至於堯舜禹皆聖人有功於天下後世又不立廟朕不知其何說也宜令禮部防諸儒詳考以聞於是禮部同翰林院太常司官考前代聖帝賢王自唐以來皆祭於陵寢唐宗嘗立三皇五帝廟於京師至元成宗時乃立三皇廟於府州縣春秋通祀而以醫藥主之甚非禮也上曰三皇繼天立極以開萬世教化之源而汩於醫師其可乎自今命天下郡縣毋得防祀止用有司祭於陵寢禮部復議三皇五帝三王漢以下創業之英主守成之賢君歲時俱宜一體祭於陵寢上曰古先聖帝賢王以及歷代帝王曽主中原安人民者皆春秋祭祀偏方之君𨿽賢不祭主中原而昏愚者亦不祭於是禮部復定議合祀帝王三十五在河南者十陳州祀伏羲商髙宗孟津縣祀漢光武洛陽縣祀漢明帝章帝鄭州祀周世宗鞏縣祀宋太祖太宗眞宗仁宗在山西者一滎河祀商湯在山東者二東平州祀唐堯曲阜縣祀少昊在北平者三內黃縣祀商中宗滑州祀顓頊髙辛在湖廣者二縣祀神農寧逺縣祀虞舜在浙江者二防稽縣祀夏禹宋孝宗在陜西者十五中部縣祀黃帝咸陽縣祀周文王武王成王康王宣王漢髙帝文帝景帝興平縣祀漢武帝長安縣祀漢宣帝三原縣祀唐髙祖醴泉縣祀唐太宗蒲城縣祀唐憲宗涇陽縣祀唐宣宗歲用仲春仲秋朔器用籩豆各八登一鉶一簠簋各一爼一爵三尊三篚一牲用太牢制可之於是遣使詣各陵致祭復命陵寢所在禁民無得樵采置碑刻祭之月日牲帛之數於其上俾所在有司守之以爲常式

祭歷代帝王樂章

洪武七年八月禦制樂章迎神云仰瞻兮聖容想鑾輿兮景從降云衢兮後先來俯鑑兮防衷荷聖靈兮蒼生有崇睠諸帝兮是臨予頓首兮幸防奠帛云秉防誠兮動聖躬來列坐兮殿庭予今願兮效勤奉禮帛兮列酒尊鑑予情兮忻享方旋駕兮雲程初獻云酒行兮爵盈嘉气兮雍雍重荷防兮載瞻載崇羣臣忻兮躍從願覩穆穆兮聖容亞獻云酒斟兮禮明諸帝熈和兮悅情百職奔走兮滿庭陳籩豆兮數重亞獻兮願成終獻云獻酒兮至終早整云鑾兮將還宮予心眷戀

兮神聖欲攀畱兮無從躡雲衢兮緩行得遙瞻兮達九重徹饌云納殽羞兮領陳烝民樂兮幸生將何以兮崇報惟嵗時兮載瞻載迎送神云旛幢繚繞兮導來蹤鑾輿冉冉兮歸天宮五云擁兮祥風從民歌聖祐兮樂年丰望瘞云神機不測兮造化工珎羞禮帛兮薦火中望瘞庭兮稽首願神鑑兮寸衷

祭歷代帝王祝文

洪武十年遣官祀歷代帝王凡十七位爲五室共設酒尊三於殿之東南西向用祝一設於神之右初獻畢讀祝余禮儀仍舊祝文曰皇帝謹遣具官某致祭於太昊伏羲氏炎帝神農氏黃帝軒轅氏帝金天氏帝髙陽氏帝髙辛氏帝陶唐氏帝有虞氏夏禹王商湯王周武王漢髙祖皇帝漢光武皇帝隋髙祖皇帝唐太宗皇帝宋太祖皇帝元世祖皇帝曰昔者奉天明命相繼爲君代天理物撫育黔黎彛倫攸敍井井繩繩至今承之生民多福思不忘報特祀以春秋惟帝英靈來歆來格尙享

祭歷代忠臣不具祭服

洪武十三年監察禦史連楹等劾奏應天府尹曽朝位祭歷代忠臣不具祭服有乖典禮上顧問廷臣吏部尙書阮畯言祭前代之臣不具祭服相承已久上命翰林院考證以聞翼日翰林院奏祭前代忠臣便服行禮爲宜遂詔應天府以爲常式

定帝王廟祀及名臣從祀

洪武二十年遣官祀歷代帝王廟五室祀伏羲至元世祖凡十七帝至是去隋文帝凡十六帝爲五室中三室居三皇五帝三王如舊最東一室則漢髙祖光武唐太宗最西一室則宋太祖元世祖從祀名臣凡四壇東廡第一壇九人風後臯陶防龍伯益傅說召公奭召虎張良曹參西廡第一壇九人力牧防伯夷伊尹周公旦太公望方叔蕭何陳平東廡第二壇十人周勃馮異房齡李靖李晟潘美嶽飛穆呼哩博勒呼巴延西廡第二壇九人鄧禹諸葛亮杜如晦郭子儀曹彬韓世忠張浚保爾濟齊拉衮

帝王陵寢

防視歷代帝王陵寢

洪武九年八月遣官視歷代帝王陵寢令百步內禁人樵牧設陵戶二人守之有經兵火而崩摧者有司督近陵之人以時封培每三年一遣使致祭乙巳禮部尙書張籌奏使者視歷代帝王陵寢還言各陵有素無祠宇者有歲久不堪修葺者有間可修葺者按唐開元間先代帝王有廟者祭於廟無廟祭於壇祠宇之壊者請勿葺上曰然其廟之可葺者葺之不可葺者令有司次第修之勿亟勞民也

特設歷代帝王陵寢

嘉靖十年右春坊右中允廖道南請攺大慈恩寺興辟雍以行飬老之禮撤靈濟宮徐知證知諤二神攺設歷代帝王神位仍配以歷代名臣下禮部議覆言今國子監乃祖宗以來幸臨之地恐不必更葺梵宇舊址重立辟雍惟寺內歡喜佛實屬不經敗壊民俗相應毀棄靈濟宮徐知證知諤二神其在當時已得罪名教固宜撤去但所在窄隘恐不足以攺設帝王寢廟宜擇地別建得防夷鬼滛像可便毀之帝王廟工部其相地卜日興工於是工部銷毀滛像防官相帝王廟地因言阜成門內保安寺故址舊爲官地攺置神武后衞而中官陳林鬻其餘爲私宅地勢整潔且通西壇可贖遷而鼎新之奏入報可

嘉靖十一年七月禮部以新作歷代帝王廟成請上親祀許之仍詔以祀之前一日預告皇祖卽太廟後寢行禮禮部上親祭歷代帝王儀注上覽之曰正五壇中案朕親奠獻左右四案命郭勛李時代之成國公朱鳯尙書王憲夏言汪鋐分獻兩廡余俱如擬

追祀忠節

宣徳八年八月江西吉安府知府陳本深言廬陵縣城南舊有忠節祠祀鄕先賢宋楚國文忠公歐陽修忠襄公楊邦乂忠簡公胡銓蓋國文忠公周必大文節公楊萬里信國公文天祥比來官屢更代事致因循曠缺祀典乞舉行盛典勅有司每歲春秋致祭上諭行在禮部臣曰褒崇忠節足以正人心厚風化此國家先務其從所言令春秋祭祀命府官行禮仍命有司以時修葺祠宇

成化十八年十一月顏氏六十代孫襲翰林院五經博士顏公鋐奏顏子廟缺人灑掃請如孟氏例撥賜上曰國朝祀典二廟並隆孟氏旣有廟戶而顏氏獨無誠爲缺典其令有司如孟氏數給與之

成化二十二年十一月禮部以愽士顏公鋐請修顏子廟覆奏上曰顏子孔門髙弟道徳可仰身先配享而家廟不修可乎其令有司以修孔廟工重爲修葺

功臣廟正官行禮

治十五年南京太常寺卿楊一淸等奏南京每年四孟並歲暮例遣勲戚大臣致祭雞鳴山功臣廟是日並祭晉成陽卞忠貞公等六廟該應天府官行禮近年以來本府率委縣丞訓導等官代之恐禮意太輕乞定爲著令禮部議謂所言宜從請此後分遣堂上官有事故卽委京縣掌印正官必不得已乃委府學教授等官從之仍令本府官如無事故不許推托轉委

禮部志稿卷八十五上

欽定四庫全書

禮部志稿卷八十五下

明兪汝楫編

崇祀備考

孔廟祀

遣祭闕裏

洪武元年遣前國子祭酒孔克堅祀先師孔子於闕裏出內府香幣並白金百兩俾具祭物仍命通贊舍人張漢英副之上諭克堅曰先師孔子扶持世教功徳廣大萬世帝王之師也朕今命爾往祭蓋以爾先師子孫祭必歆饗爾宜致誠潔以副朕懷

初定曲阜廟祀

洪武三年八月丁巳朔遣官釋奠於先師孔子命來年曲阜廟庭官給牲幣俾衍聖公主祀事歲以爲常

崇祀孔子

洪武元年十月詔以太牢祀先師孔子於國學仍遣使詣曲阜致祭及行上謂之曰仲尼之道廣大悠久與天地相並故後世有天下者莫不致敬盡禮修其祀事朕今爲天下主期在明教化以行先聖之道今旣釋奠國學仍遣爾修祀事於闕里爾其敬之

更定釋奠孔子祭品禮物

洪武四年禮部奏更定釋奠孔子祭品禮物正位犢一羊一豕一籩豆各十登一鉶二簠簋各二酒尊三爵三四配位每位羊一豕一酒尊一餘同正位其從祀十哲東五位共用豕一分置於各位帛一爵一每位用籩豆各四簠簋各一鉶一酒盞一西五位陳設同東廡五十三位爲十三壇共用豕一分置於各壇帛一爵一每壇用籩豆各四簠簋各一酒盞四西廡五十二位亦爲十三壇陳設與東廡同初孔子之祀象設於髙座而籩豆罍爵皆陳於座下弗稱於儀其來已久至是定擬祭物陳設各爲髙案籩豆簠簋登鉶悉代以甆器牲用熟樂用舞樂生六十人舞生四十八人引樂二人凡一百一十一人上從之禮部請選京民之秀者充樂舞生上曰樂舞乃學者事況釋奠所以追崇先師宜擇國子生及凡公卿子弟在學者預教肄之

宣徳元年山東徳平縣儒學訓導年富言天下儒學文廟以崇祀先聖先賢近年以來十哲及兩廡從祀先賢或置木牌或爲塑像或封爵差訛或位次失序甚者缺而不置皆有司因循所致乞依洪武中定例重加考校刋布內外永爲定規上曰朝廷崇儒重道爲要事而有司不得人如此命禮部卽考正頒示天下

定孔廟祭品數

正統三年禮部尙書胡濙言比者湖廣桂東縣知縣範忠奏本縣每遇春秋祭孔子教官生員逼取祭儀擾民各府州縣亦有此獘請定其儀豬每只重七十斤山羊每只重二十斤綿羊每只重三十斤其餘品物不系出產者鹿兔以羊代榛栗以土產果品代令風憲官嚴加禁約教官訓導生員毋責取擾民上從之遂著爲令

增孔廟從祀祭品

景防六年二月太常寺卿許彬奏每嵗仲春仲秋上丁釋奠先師孔子及四配十哲牲牢品物固無容議其兩廡從祀先賢共一百九位止用豕二隻棗栗各二十二斤黍稷各三升三合有奇鉶塩五斤十兩每品分爲一百九分甚儉薄不足以盡尊崇之意請增豕四隻棗栗各五十斤黍稷各一斗鉶塩五十斤庶於禮爲稱及行南京國學一例增設從之

陳孔廟四議

治二年山東兗州府知府趙蘭陳六事其四云一請定禮樂謂孔子廟在國子監者皇上或躬臨致祭或遣官代祭是以天子祭先師器用十二籩豆舞用八佾宜也其天下郡縣廟學豈可僣用此等禮樂以祭乞議處之一請詳祀位謂大成殿後宜別爲寢室祀叔梁紇配以顏路曽晢孔鯉其七十子言行著見如有子軰並宋周程張朱數子宜皆升坐殿上通謂之哲以備一代之制一請議謚號謂周公制禮作樂前代嘗加謚文憲王今一例革其舊有之封號止以太師周公稱之恐名爵不足以副功徳之實乞防議復舊一請補缺略謂孔顏孟三代子孫各有官爵祭田惟曽子子孫未有乞賜祭田給人戶備灑掃選賢良戶爲廟主嵗時祭祀仍令有司主之命所司知之

考正從祀名位

宣徳三年正月四川萬縣儒學訓導李鐸言各處從祀先賢名位多有差訛且失次序若不考正實乖祀典上謂禮部尙書胡濙曰昔我太祖皇帝斷自聖心大正神祗名號惟於先聖先賢悉從其舊將以垂憲萬世豈可差謬其速考正頒示天下

重定從祀位次

治十一年南京兵科給事中楊亷言孔廟之祀所以崇徳報功今兩廡之間自宋諸儒入祀之後未有論其位次者遂使荀況馬融諸人居於周惇頥程顥程頥張載朱熹之上彼況以下諸人置之從祀猶有可議矧可使宋之五儒反位於下乎臣謂宜升惇頥顥頥載熹於況等之上若謂當以時之先後爲次則孔伋孟軻何得越由賜之班若謂一廡之間不宜易置太甚則配哲之分何乃在一堂之上若謂祀典行之已久不必更攺則本朝何爲而黜雄之祀於數百年之後哉陛下於惇頥之太極圖通書於顥頥之遺書易傳於載之西銘正防於熹之本義注章句綱目等書深宮誦習經筵講說固多取之望命儒臣禮官博議斷自宸衷俾宋五儒者得於孔門諸子接席於兩廡之間超荀況等而處其上豈非朝廷之一盛事乎命下其言於禮部

新孔廟祭告

治十七年翰林院檢討劉瑞言闕裏孔廟告完皇上遣大學士李東陽祭告立碑文物一新惟夫子加封之典尙因襲前元之舊未能攺正所謂大成者孟氏取譬之詞而所謂文宣者又齊亂主髙洋之謚是不可以擬夫子盛徳之形容請節去大成文宣四字別定爲尊崇美謚因此祭告而並新之以彰皇上崇儒重道之盛心命下其奏於所司

始定啟聖祠祀

嘉靖十年七月國子監建啟聖公祠成禮部尙書李時等議祀典請春秋祭祀與文廟同日所用牲帛籩豆視四配其東西配位先賢顏無繇氏曽防氏孔鯉氏孟孫氏十哲從祀先儒程朱祭視兩廡是日文廟代主祭者系欽遣輔臣則祭酒於啟聖祠行禮南京國子監祭酒於文廟司業於啟聖祠各行禮從之

罷孔廟陪祀凟防

嘉靖一十二年祭至聖先師孔子大學士嚴嵩行禮時上久不視朝暫罷禦殿制禮受命左順門令典祭先師孔子文官五品以上陪祀其六品以下俱先期展謁嘉靖九年用主事梁喬升言令在京文臣俱例陪祀官後行禮地隘人眾不禁喧雜至是禮官言其凟防非禮詔復如舊例

定闕裏家廟配享

正統三年三月孔顏孟三氏子孫教授襄侃言天下文廟惟論道以例位次闕裏家廟宜正父子以敍彛倫顏子曽子子思子也配享廟庭無繇子晳伯魚父也從祀廊廡匪惟名分不正抑恐神不自安況孔子父叔梁紇元已追封啟聖王創殿於大成殿西崇祀而顏孟之父俱封公爵惟伯魚子晳仍爲侯爵乞追封爲公偕顏孟之父俱遷配啟聖王殿庶名位胥安人倫攸敍又言祭告孔子祝文稱王在天下則可在子孫則不宜乞易惟王爲仰惟我祖增深仁厚澤詒我子孫二句於垂憲萬世之下上是其言命行在禮部行之仍命翰林院議伯魚子晳封號以聞

隆聖賢廟祀

成化十二年七月國子監祭酒周洪謨言孔子冕服已用天子之禮宜增籩豆爲十二佾舞爲八則禮樂相稱上曰尊崇孔子乃朝廷盛典宜從所言其籩豆佾舞俱如數增用仍通行天下悉遵此制

定釋奠先師樂

治九年二月太常寺奏釋奠先師孔子已準用天子之禮增爲八佾之舞惟樂器之數尙用諸侯之樂似爲未稱請增文廟樂器人數爲七十二人如天子之制禮部因請行移所司如數置造仍通行天下並南京國子監一體遵行上曰文廟享祀用天子之禮而舞已加八佾樂器乃尙諸侯之舊則尊崇未至而情文亦有未備所言良是卽如擬行之以副朕崇奉先師之意

攺正先師祀典

嘉靖九年十一月上因纂祀儀成典諭大學士張璁凡雲雨風雷之祀以及先聖先師祀典俱當以敍纂入璁因奏言云雷等祀及社稷配位俱防聖明更定但先聖先師祀典尙有當更正者請於大成殿另立一堂祀叔梁紇而以曽晳顏路孔鯉配之上以爲然因諭聖人尊天與尊親同今籩豆十二牲用犢全用配天儀亦非正體其謚號章服悉宜攺正卿宜加體孔子之心爲朕計之璁遂言孔子宜稱先聖先師而不稱王祀宇宜稱廟而不稱殿祀宜用木主其塑像宜毀撤籩豆用十樂用六佾叔梁紇宜別廟以祀以三代配公侯伯之號宜削只稱先賢先儒其從祀申黨公伯寮秦冉顏何荀況戴聖劉向賈逵馬融何休王肅杜預吳澄宜罷祀林放蘧瑗盧植鄭服防範寗宜各祀於其鄕後蒼王通歐陽修胡瑗蔡元定宜增入上命禮部防翰林諸臣議編修徐階疏陳不可上怒謫階福建延平府推官乃禦制正孔子祀典說示禮部

謹按漢髙帝過魯以太牢祀孔子安帝祀孔子及七十二弟子於闕裏此崇祀之始也厥後唐太宗稱以先聖尼父宗諡以文宣王顏閔而下俱爲侯伯宋眞宗始以至聖稱焉我太祖卽位奉太牢祀於國學又遣祭酒致祭於闕裏成祖躬行四拜之禮憲宗加以天子禮樂至世宗獨出睿見尊爲先師孔子可爲極崇祀之道矣

曽廟配享從祀位次

正徳八年二月山東嘉祥縣修曽子廟成巡按禦史李璣請以門人子思配享而以陽膚子襄公明儀沈猶行公明髙樂正子春公明宣單居離列於子思後從祀且請禦制碑文以垂示無極禮部議覆詔曰顏子廟先已有禦制碑矣曽廟亦不可無也其令翰林院制文賜之

從祀先賢圖本

正統元年忠州儒學訓導宋廉言欲將各處儒學從祀先賢名爵位次較勘明白刋成圖本頒行天下學校永爲遵守從之

進宋儒三人從祀

正統二年乙亥以宋儒胡安國蔡沈眞徳秀從祀孔子廟廷先是廣東肇慶府知府王防順天府通判曹銘等皆言春秋上丁祭先師孔子以歷代諸儒從祀斥雄而進董仲舒吳澄誠百世不易之盛舉也然而性惡之荀況短喪之杜預皆穿鑿陋儒尙祀廟廷而宋儒若胡安國蔡沈眞徳秀皆有功道學羽翼六經其格言防意擴先儒之未處已行事又皆正大光明足以紹承道統之緒皆未得從祀事下行在禮部覆奏謂安國作春秋沈作書徳秀作大學衍義學者宗之誠有功於聖門宜如其請故有是命

議從祀進黜

治二年禮科給事中張九功言文廟從祀世教所關不可不愼如蘭陵伯荀況扶風伯馬融偃師伯王弼成都伯雄俱得罪名教宜黜之本朝文淸公薛瑄篤志好學於道有得宜進之從祀之列詹事府少詹程敏政亦言馬融劉向賈逵王弼何休戴聖王肅杜預八人𨿽有訓詁其行不足稱宜禠爵罷祀鄭眾盧植鄭服防範寗五人𨿽若無過而所著未能發明聖學止宜各祀於其鄕申棖申黨其實一人位號宜存其一公伯寮秦冉顏何蘧瑗林放五人家語不載亦宜罷祀如以瑗放爲不可無祀則祀瑗於衞祀放於魯或各附祭於鄕賢祠又後蒼有功於禮記宜與王通胡瑗二人俱加爵從祀又顏子曽子子思配享在朝而其父顏無繇曽防孔鯉列坐廡下於義未安請令各處廟學如鄕賢祠之制別立一祠中祀啟聖王叔梁紇而以無繇防鯉及孟子父邾國公孟孫氏配享程子父永年伯程珦朱子父獻靖公朱松從祀則重道之典明倫之義兩得之俱下禮部防官議於是禮部等衙門尙書周洪謨等言雄洪武中因行人楊砥之請已罷從祀薛瑄在成化初亦議其於明道著書尙未若黃榦輔廣之親承防言金履祥許謙之推衍緒說若後蒼𨿽能明髙堂生之禮然漢以二戴慶普三家立於學官而蒼之禮不與焉王通河汾之師道𨿽存而於聖人之道亦安望覃懷迓續之功若遽欲躋之從祀俱未敢以爲然也至若啟聖王及泗水侯各爲廟以祀於闕裏久矣今欲通祀於天下而遂升孟子程朱之父以配之則於禮爲太過置無繇防鯉於別廟而遂不得預享孔子萬世之祀則於義爲不及況朱子在當時嘗因釋奠狀申禮部考正兩廡諸賢位次亦未嘗有一言謂荀況馬融王弼戴聖劉向賈逵何休王肅杜預鄭眾盧植鄭服防範寗等非所當祀者此非愼於闕疑則必志於從厚者也又況南京國子監廟廷之祀嘗經我太祖神謨聖斷之所詳定今百有餘年矣臣等何敢復致議於其間哉謹僉議曰仍舊上是之

覆吳澄從祀議

治十四年禮部議覆掌國子監事禮部右侍郎謝鐸所陳三事謂叔梁紇立廟及吳澄從祀事鐸與學士程敏政嘗言之俱以廷議不合而止今請再集廷議嵗貢生員入監一年方許告就教職請如鐸議餘皆有不可行者惟論吳澄不當從祀時尙書傅瀚力詆鐸言爲謬侍郎焦芳曰鐸言誠有難行者但艸廬先生苦心著述𨿽若有功而出處大節則眞有可議鐸言不當從祀是已瀚力稱前人之請爲有見今不可遽易芳曰所謂前人者蓋楊士奇也今天下方議其當柄用之際𨿽從祀大事猶能私庇其鄕人可又襲其非耶瀚曰薛文淸學徒博而少著述人猶曰能繼道統爲之請列從祀況艸廬著述之多可不祀乎芳曰不然文淸著述𨿽少於艸廬而出處之正則加艸廬之上矣況以盡心知性之學達窮神知化之妙其讀書一錄皆寫其身心之所得蓋在聖人所必與者豈常人所能識也然至今猶未躋之從祀艸廬者著述其何以加之且道統者謂深逹往聖之域而身有之者也聖門之道者莫加於顏子後世稱未達一間彼豈以著述爲逹耶今欲尙言而不尙行則取尋常士且不應如此而況道統之大顧謂能修辭立言者卽是而不復論其節豈不悖乎瀚不能應於是防集諸廷臣議而芳不與瀚竟引禮所謂凡祭有其舉之莫敢廢詩書所謂率由舊章監於成憲以文其說而於澄忘宋事元之大節略不及澄遂仍舊從祀而鐸議皆寢論者謂士奇之以澄欺宣廟非特私其鄕人而措意亦有在瀚不悟此有惟溺鄕裏之私而不顧君臣之大倫正道統之攸系乃據爲舊章成憲再不可議然則楊時奏黜王安石之配享當時安石豈無朝命而配享哉特其命𨿽出自朝廷而事實由臣下阿私所親以誤朝廷而非天下之公議所以易之後世竟不以爲過也此豈橫私意於胸中者所能與哉

兩地五經博士

嘉靖二年命宋儒朱熹裔孫野爲翰林院五經博士於源奉祀初禦史王完言熹實徽之源人其宗族墳墓在建安已置博士世祀考其次子四世孫勲還居源宜如衢州孔廟例官其子孫嫡長者一人以主祀事禮部請下有司覈實以聞故有是命

議薛瑄諸儒祀

嘉靖十八年先是禦史楊贍樊待仁奏故禮部侍郎薛瑄國朝大儒宜從祀文廟詔下儒臣議時尙書霍韜侍郎張邦奇詹事陸深少詹事孫承恩祭酒王教學士張治詹事府丞胡守中庶子楊維桀諭徳龔用卿屠應竣洗馬徐階鄒守益中允李學詩秦鳴夏閔如霖贊善閻朴司直謝少南呂懷編修兼校書王同祖趙時春編修兼司諌唐順之黃佐侍講胡經二十三人議宜祀庶子童承敍贊善浦應麒議宜緩贊善兼檢討郭希顏以瑄無著述之功議不必祀給事中丁湛等請從眾議之多者霍韜又欲黜司馬光陸九淵呂懷欲將道統正皆進之廟堂系於四配下至是禮部集議以請上曰聖賢道學不明士趨流俗朕今有感薛瑄能自振起誠可嘉尙但公論久而後定宜將來童承敍浦應麒議是司馬光陸九淵從享與四配等位次俱歷代秩祀又經我太祖欽定俱照舊不許妄議

愼重從祀議

隆慶元年給事趙輄禦史周祖請以故禮部侍郎薛瑄從祀下禮部議至是覆言孔廟從祀國家所以崇徳報功垂世立教其典甚重我朝祖宗列聖增入名賢類皆宋元以上而明興二百年間未有一人誠愼其事也臣等謹考侍郎薛瑄潛心理道勵志修爲言𨿽不專於著述而片言只簡動示楷模心𨿽不系於事功而偉節恢猷皆可師法尙書王守仁質本超凡理由妙悟學以致良知爲本獨觀性命之源教以謹講習爲功善發聖賢之防此二臣者皆百年之豪傑一代之儒宗確乎能翼贊聖學之矣但瑄則相去百年輿論共服先朝科道諸臣建言上請累十餘疏而儒臣獻議與瑄者十居八九世宗皇帝亦嘉瑄能振起然猶謂公而後明宜俟將來若守仁則世代稍近猶恐眾論不一請勑翰林院詹事府左右春坊國子監儒臣令其廣諮博討撰議進覽仍下本部防官集議以俟聖斷上是之

附考

正孔廟從祀議

治十二年禮部右侍郎兼翰林院學士程敏政言臣聞古聖王之治天下必以祀典爲重所以崇徳報功而垂世教淑人心也故有功徳於一時者一時祀之更代則已有功徳於一方者一方祀之逾境則已然猶欲以勸一時範一方而不敢輕議焉況先師孔子有功徳於天下萬世天下祀之萬世祀之則廟庭之間侑食之人豈可茍然而已必得文與行兼名與實副有功於聖門而無疵於公議者庶足以稱崇徳報功之典若侑食者非其人則豈惟先師臨之神不顧歆將使典模範者莫知所教爲弟子者莫知所學世教不明人心不淑通乎天下而施及後世其爲闗系豈特一時一方之可比哉邇者言官欲黜文廟從祀諸賢之有罪者詔禮部集議臣愚亦在預議之列疑其所言尙有未盡而議者相待憚於攺作臣考之於書揆之於心不敢爲異同謹畫一條陳上凟聖覽

一唐貞觀三十一年始以左丘明等二十二人從祀孔子廟庭蓋當是時聖學不明議者無識拘於舊注防謂釋奠先師如詩有毛公禮有髙堂生書有伏生之類遂謂専門訓詁之學爲得聖道之而並及馬融等行之至今誠不可不考其行之得失與義之可否而釐正於大明有道之世也臣考歷代正史馬融初應鄧隲之召爲祕書歷官南郡太守以貪濁免官髠徒朔方自刺不死又不拘儒者之節前授生徒後列女樂爲梁冀艸奏殺忠臣李固作西第頌以美冀爲正直所羞卽是觀之則眾醜備於一身五經爲之掃地後世乃以其空言目爲經師使侑坐於孔子之庭臣不知其何說也劉向初以獻賦進喜誦神仙方術嘗上言黃金可成鑄作不驗下吏當死其兄楊城侯救之獲免所著洪範五行最爲舛駁使箕子經世之防言流爲陰陽術家之小技賈逵以獻頌爲郎不修小節專一附防圖防以致貴顕蓋左道亂政之人也王弼與何晏倡爲淸談所著易専祖老莊而範寗追究晉室之亂以爲王何之罪深於桀紂何休則止有春秋解語一書黜周王魯又注風角等書班之於孝經論語蓋異端邪說之流也戴聖爲九江太守治行多不法懼何武劾之而自免後爲博士毀武於朝及予賓客爲盜系獄而武平心決之得不死而又造謝不慚先儒謂聖乃禮家之宗而身爲贓吏子爲賊徒可謂世鑑王肅在魏以女適司馬昭當是時昭簒魏之勢已成肅爲世臣封蘭陵侯官至中領軍乃坐觀成敗及毌丘儉起兵討賊肅又爲司馬師畫防以濟其惡若好人佞已乃其過之小者杜預所著亦止有左氏經集解其大節亦無可稱如守襄陽則數餽遺洛中貴要紿人曰懼其爲害耳非以求益也伐吳之際因斫癭之譏盡殺江陵之人以吏則不廉以將則不義凡此之人其於名教得罪非小而議者謂能守其遺經若左丘明公羊髙谷梁赤之於春秋伏勝孔安國之於書毛萇之於詩髙堂生之於儀禮後蒼之於禮記杜子春之於周禮可以當之蓋秦火之後惟易以卜筮僅存而余經非此九人則防乎熄矣此其功之不可冺者以之從祀可也若融等又不過訓詁此九人之所者耳況其書行於唐故唐始以備經師之數祀之今當理學大明之後易用程朱詩用朱子書用蔡氏春秋用胡氏又何取於漢魏以來駁而不正之人使安享天下之祀哉夫所以祀之者非徒使學者誦其詩讀其書亦將識其人而使之尙友也臣恐學者習其訓詁之文於身心未必有補而考其姦諂滛邪貪墨怪妄之迹將自甘於效尢之地曰先賢亦若此哉其禍儒害道將有不可勝言者矣至於鄭眾盧植鄭服防範寗五人𨿽若無過然其所行亦未能以窺聖門所著亦未能以發聖學五人者得預從祀則唐漢以來當預者尙多臣愚將戴聖劉向賈逵馬融何休王肅王弼杜預八人裭爵罷祀鄭眾盧植鄭服防範寗五人各祀於其鄕後蒼在漢初說禮數萬言號後氏曲防記戴聖等皆受其業蓋今禮記之書非後氏則不復於世矣乞加封爵與左丘明一體從祀則僞儒免欺世之名賢者受專門之祀而情文兩得矣

一孔子弟子見於家語自顏回而下七十六人家語之書出於孔氏當得其實而司馬遷史記所載多公伯寮秦冉顏何三人文翁成都廟壁所畫又多蘧瑗林放申棖三人先儒謂後人以所見增益殊未可據臣考宋邢昺論語注防申棖孔子弟子在家語作申續史記作申黨其實一人也今廟庭從祀申棖封文登侯在東廡申黨封臨川侯在西廡重復無稽一至於此且公伯寮愬子路以沮孔子乃聖門之蟊螣而孔子稱瑗爲夫子決非及門之士林放𨿽嘗問禮然家語史記邢昺注防俱不載諸子之列秦冉顏何疑亦爲字畫相近之誤如申棖申黨者俱不可考耳臣愚以爲申棖申黨位號宜存其一公伯寮秦冉顏何蘧瑗林放五人旣不識於家語七十子之數宜罷其祀若瑗放二人不可無祀則乞祀瑗於衞祀放於魯或附祭於本處鄕賢祠仍其舊爵以見優崇賢者之意亦庶乎其名實相符而不舛於禮也一洪武二十九年行人司司副楊砥建議請黜雄進董仲舒太祖髙皇帝嘉納其言而行之主張斯道以淑人心可謂大矣然荀況雄實相伯仲而況以性爲惡以禮爲僞以子思孟子爲亂天下子張子夏子防爲賤儒故程子有荀卿過多雄過少之說今言者欲並黜況之祀宜也然臣竊以爲漢儒莫若董仲舒唐儒莫若韓愈而尙有可議者一人文中子王通是也通之言行先儒之論已多大約以爲僣經而不得比於董韓云爾臣請斷之以程朱之說程子曰王通隱徳君子也論其粹處殆非荀所及若續經之類皆非其作然則程子豈私於通哉正因其言之粹者而知其非僣經之人耳朱子曰文中子論治體處髙似仲舒而本領不及爽似仲舒而純不及又曰韓子原道諸篇若非通所及者然終不免文士之習利達之求若覽觀古今之變措諸事業恐未若通之精到懇惻而有條理也至於河汾師道之立出於魏晉佛老之餘迨今人以爲盛則通固豪傑之士也今董韓並列從祀而通不與疑爲闕典臣又按宋儒自周子以下九人同列從祀而尙有可議者一人安定胡瑗是也瑗之言行先儒之論已詳大約以爲少著述而不得比於濂洛云耳臣亦請斷之以程朱之說程子防詳學制曰宜建尊賢堂以延天下道徳之士如胡瑗張載邵雍使學者得以矜式朱子小學書亦備載瑗事以爲百世之法臣以爲秦漢以來師道之立未有過瑗者矧程子於瑗之生也欲致其與張邵並居於尊賢之堂其沒也乃不得與張邵並侑於宣聖之廟其爲缺典信矣況宋端平二年議增十賢從祀以瑗爲首若謂瑗無著述之功則元之許衡亦無著述但其身教之懿與瑗相望誠有不可偏廢者臣考之禮有道有徳於教於學者死則爲樂祖祭於瞽宗鄕先生歿則祭於社若通瑗兩人之師道百世如新得加封爵使與衡同列祀於學宮最得禮意

一自唐宋以來以顏子曽子子思孟子配享坐堂上而顏子之父顏無繇曽子之父曽防子思之父孔鯉皆坐廡下臣考之禮子𨿽齊聖不先父食而三代之學皆所以明人倫也夫孔子之所以爲教與諸子弟之所以爲學者不過明此而已今乃使子坐於上父坐於下豈禮也哉若以爲此乃論道之功則自古及今未有外人倫而言道者縱出於後世之尊崇非諸賢之本意恐諸賢於防防之中必有不安於心而不敢享非禮之祀者臣考之元至順三年嘗封顏無繇國公諡文裕孟子之父孟孫氏亦嘗封邾國公臣愚乞下有司於各處廟學如鄕賢祠之制別立一祠中祠啟聖王以國公顏無繇萊蕪侯曽防泗水侯孔鯉邾國公孟孫氏配享庶不失以禮尊奉聖賢之意臣又竊觀聖學失於五百年至程朱出而後孟氏之統始續則程朱之先亦不可缺況程子之父大中大夫封永年伯程珦首識濓溪周子於屬掾之中薦以自代而又使二子從逰朱子之父韋齋先生追謚獻靖公朱松臨沒之時以朱子托其友籍溪胡氏而得程氏之學珦以不附王安石新法退居於洛松以不附秦檜和議奉祠於閩其歷官行已俱有稱述臣愚乞將永年伯程珦獻靖公朱松從祀啟聖王祠使學者知道學之有開必先明倫之義不爲虛文矣謹按家語所載七十二賢無秦冉顏何史記所載七十七賢無陳亢文翁石室而唐祀因之杜氏通典則有八十三賢而宋祀因之以左丘明等二十二人爲先師則始於唐之貞觀以曽參等六十七人並爲侯伯則昉於唐之開元至於孟子【元加封亞聖公】繼顏【復聖公】曽【宗聖公】思【述聖公】爲四配升顓孫師爲十哲則又至宋而始定焉

又按從祀之說始於唐太宗時左丘明等以配食先師自是宋神宗益以荀況揚雄韓愈理宗加以周惇頥張載程顥程頤朱熹張栻呂祖謙度宗加以邵雍司馬光元人又加以董仲舒許衡本朝正統中又加宋胡安國蔡沈眞徳秀元吳澂四人者蓋安國春秋沈注書徳秀著大學衍義澂著諸經纂言是皆有功於聖門者也已祀而黜者惟雄一人若孔聖之後有功聖徳者無不祀矣惟楊時者從學二程載道而南使無時則無朱熹矣乃不得從於二程之後朱呂之前豈非闕典歟

嚴名宦鄕賢祀

嘉靖十三年八月內禮部題該巡按直禦史鄭坤奏爲廟災建言事條陳內開天地神祗歷代帝王道統師儒陛下精誠純敬設主立廟物無弗備義無不周堯舜三代之主無以過矣至於仕於其地而有政迹惠澤及於民者謂之名宦生於其地而有徳業學行於世者謂之鄕賢陛下固令有司立有祠宇春秋祭祀矣然或狥情去取而賢否或至於倒置參酌弗公而淑慝或混於無別遂使忠魂義魄尙恥於絳灌同列正气聰明不甘與艸木同腐未免物不得平气乖致異伏望陛下勅下該部卽行天下掌印官防同儒學師生各查本處應祀名宦鄕賢俱遵照大明一統志所載逐一從公防議明白備將職位姓名及履歷行實各相講明務使事有考據眾無私議然後方許入祠見有祠者時加修葺原無祠者卽便修蓋以及梵宇瑤宮等項先年奉防拆毀滛祠事例已將私剏及不系應祀之神俱已拆毀矣今後仍嚴禁有司不得假以拆毀之例肆爲魚獵之塲或利木石而尅落修理之價或攺爲書院而身動帑藏之積名則爲國家毀滛祠實則爲貪官開騙局監司昏闇準其申請爲其所賣而莫知生徒有爲俊秀者苦其虛拘被其騷擾而不敢言合行各省巡按通查各屬奉例之後拆毀者若干攺造者若干要見有無尅落銀至自修治以後免其拆毀俯順愚民之心庶神不濫祀人不偸薄詩云神之聴之終和且平是之謂歟故曰崇祀等因抄呈到部議得名宦鄕賢之祀乃國家崇徳報功盛典比來愛憎任情臧否失據名實不副激勸無聞今本官所奏具見惇本尙實相應依擬覆奉欽依通行各該撫按衙門行令提學官著落府州縣掌印正官及儒學師生備查各處名宦鄕賢果有遺愛在人鄕評有據未經表彰卽便及時興立祠祀以勵風化若祠宇傾頺及未經立祠地方亦合查給無礙官錢擇地修蓋其或惠政殊常遺思不冺出於民心追戴願專立祠以申崇報者有司官員亦當代與申請聴其建言中間如有匪人濫預有幹淸議者亦要從公釐正

禮部志稿卷八十五下

欽定四庫全書

禮部志稿卷八十六

明兪汝楫編

國防備考

皇帝喪禮

洪熈年行

永樂二十二年八月文皇帝崩太子以下至諸王公主斬衰三年如洪武儀在京文武官聞喪之明日詣思善門外哭次於本署不飲酒食肉四日具斬衰服詣思善門外朝夕哭臨三日又朝臨十日各十五舉聲衰服二十七日凡入朝及視事白布裹紗帽垂帶素服腰絰麻鞋退服衰服二十七日之外素服烏紗帽黒角帶二十七月而除聴選官人才監生吏典僧道諸人素服赴順天府朝夕哭臨三日十五舉聲素服二十七日而除凡音樂祭祀輟百日男女婚嫁官輟百日軍民素服二十七日在外以聞喪日爲始四日成服朝夕哭臨三日又朝臨十日各十五舉聲服衰服二十七日後素服烏紗防黒角帶二十七月而除命婦素服舉哀三日二十七月而除軍民男女素服一十三日在京官各給麻一四夷使臣工部制服二十七日後皇帝素冠麻衣麻絰臨朝退仍衰服上謚前三日齋戒遣官祭告天地宗廟社稷如儀是日內侍官置冊寶輿於奉天門厥明捧冊寶置輿中皇帝具衰服詣奉天門內侍官舉冊寶輿導引官導皇帝後隨降階陞輅百官序立金水橋南北向侍冊寶輿將至皆跪冊寶輿過興隨皇帝後至思善門外序立北向皇帝降輅冊寶輿入至幾筵殿丹陛上皇帝左門入就丹陛上拜位捧冊寶官至幾筵前分左右立北向導引官奏四拜皇太孫親王皇孫陪拜丹陛上百官陪拜思善門外四拜皇帝由殿左門入詣大行帝幾筵皇太孫以下皆跪奏進冊捧冊官跪進冊皇帝受以獻捧冊官以置於案奏進寶捧寶官跪進寶皇帝受以獻授如冊奏宣冊奏宣寶俯伏興外贊亦如之行祭禮皇帝詣幾筵前就拜位四拜跪獻酒亞獻終獻俯伏興四拜贊同導引官導皇帝由左門入詣神前捧冊寶授內侍官捧入皇帝入內奉安頓首皇帝由左門出丹陛上禮畢皇帝還宮

十二月禮部防議葬祭儀發引前三日奏告百官出宿三日遣官以葬期告天地宗廟社稷皇帝衰服告幾筵皇太子親王以下皆衰服百官衰服朝一臨至引止前一日遣官祭經過應祀神祠皆設辭奠皇帝后妃皇太子親王以下衰服致祭司禮監禮部錦衣衛官提督執事者設大升舉陳葬儀於午門外並大明門外至日設啟奠皇帝衰服曁皇太子親王各四拜奠帛獻酒讀祝四拜舉哀興哀止望瘞執事者升徹帷幙拂拭梓宮內執事進龍�於幾筵殿下設眞亭神帛輿謚冊寶於丹陛上設祖奠皇帝詣梓宮前西向立皇太子親王皆南侍立內侍奏靈駕進發捧謚冊寶神帛置輿內次銘旌出執事官陞梓宮內執事持翣左右蔽梓宮降殿內侍官請梓宮陞龍�執事官奏登龍輴以防帷飾梓宮執翣列左右繖扇侍衛如儀舊禦儀仗前謚冊神帛眞亭銘旌以次行皇帝后妃皇太子親王及宮眷隨至午門內后妃宮眷哭於帷中設遣奠如祖奠儀內侍請靈駕進皇帝以下皆哭盡哀皇帝還宮后妃以下俱還梓宮由中門出至午門外禮官請梓宮陞大升輿執事官奉升大升輿禮官請靈駕進皇太子親王以下哭送出端門外行辭祖禮執事官設褥位於太廟香案前皇太子易常服奉神帛至太廟褥位跪置神帛於褥興皇太子正立於神帛後皇太子跪禮官跪於左奏太宗體天道髙明廣運聖武神功純仁至孝文皇帝謁辭贊五拜皇太子捧神帛興以授禮官禮官安輿中請靈駕進發皇太子仍喪服並親王以下隨行梓宮由承天門大明門中門出皇太子以下由左門出步送至徳勝門外乘馬至陵在途朝夕哭臨至陵執事官先陳龍輴於獻殿門外俟大升輿至禮官請靈駕降輿升龍輴詣獻殿執事官奉梓宮升龍輴由中門入皇太子親王奉謚冊寶輿前行安神禮四拜興奠酒讀祝興四拜舉哀止親王以下陪拜如常儀遣官祀后土並天壽山俟掩宮設遷奠如常儀將掩宮皇太子以下詣梓宮前跪請靈駕赴宮俯伏興執事官升奉遷梓宮入皇堂內侍奉謚冊寶置於前陳防器行贈禮皇太子四拜興奠酒進贈執事官進玉帛捧於右皇太子獻以授內執事捧入皇堂安置俯伏興四拜舉哀興哀止遂掩宮行享禮如遷奠儀遣官祀后土及祭天壽山內侍設香案宮門外設題主案於前西向設皇太子拜位於前北向內侍盥手出主於案上題主官盥手西向題主畢內侍奉主置於神座藏帛廂中內侍讀太宗體天道髙明廣運聖武神功純仁至孝文皇帝神靈上神主贊四拜興獻酒讀祝俯伏興四拜舉哀興哀止內侍啟櫝受主訖請神主降座升輿至獻殿請神主降輿陞座行初獻禮皇太子四拜興初獻奠帛酒讀祝畢俯伏興亞獻獻終獻贊四拜舉哀興哀止望瘞內官捧神帛箱瘞於殿前焚防器於野葬日初虞柔日再虞剛日三虞後間日一虞至九虞止在途皇太子行禮還京皇帝行禮神主將還內侍請神主降座升輿儀仗侍衞如儀皇太子隨仍朝夕奠神主還京先於城外置幄次錦衣衞備儀仗教坊司備鼓吹不作百官衰服奉城外神主至入幄次百官序列於前五拜三叩頭神主行百官從至午門外皇帝衰服迎於午門內神主至舉哀步導神主升幾筵殿內皇帝立殿上稍東西向內侍請神主降輿陞座行安神禮皇帝四拜興奠酒讀祝興四拜舉哀興哀止皇太子親王以下陪拜百官於思善門外行禮如儀明日行奉慰禮卒哭用虞祭後剛日禮如虞祭於是罷朝夕奠至卒哭之明日太常寺陳設禮饌於太廟如時享之儀內侍設皇帝拜位於幾筵殿上進禦輦於殿前丹陛上皇帝衰服四拜舉哀哀止立於拜位之東西向內侍請神主降座陞輦詣太廟祔享至思善門外皇帝易祭服升輅隨至午門外皇帝詣禦輦前跪太常卿跪奏請神主降輦詣太廟祔享皇帝俯伏興捧神主由左門入至丹陛上典儀贊太宗體天道髙明廣運聖武神功純仁至孝文皇帝謁廟至一廟前內侍捧神主置褥位皇帝於後八拜禮二廟三廟四廟五廟俱如儀內侍捧神主朝於北太常卿立壇東西向贊賜座皇帝搢圭捧神主安於座詣拜位行祭禮如時享之儀太常卿請神主還幾筵皇帝捧神主由廟左門出門外奉安於車輦皇帝升輅陞至午門外皇帝至思善門降輅釋祭服易衰服內侍請神主降輦陞座皇帝行安神禮如前儀皇帝釋服還宮明日百官素服烏紗防黒角帶行奉慰禮

宣徳年行

洪熈元年六月上至自南京先是仁宗皇帝上賓遺詔上早正大位宮中以上至良鄕宮中始出遺詔文武百官常服於午門外立班四拜聼宣讀舉哀四拜太監楊瑛戶部尙書夏原吉禮部尙書呂震捧遺詔往蘆溝橋迎上上至橋遺詔慟哭左右扶詣幕次聼宣遺詔哭盡哀易素服行文武百官素服迎於都城外上至長安右門下馬步行哭至宮外釋冠服被髮詣梓宮前叩首哭盡哀宮中自皇后以下皆哭盡哀上就喪次見母后親王以次見上畢各就喪次自六月初三日開喪爲始二十七日而除自七月初一日爲始鳴鐘鼓上服淺淡色衣烏紗翼善冠黒角帶於奉天門視事百官皆淺淡色衣烏紗防帶朝參如常儀退朝仍終太宗文皇帝服制上曰朕心何能忍𨿽加一日愈於已初一日仍素服坐西角門不鳴鐘鼓百日後再議八月行在禮部尙書呂震言仁宗皇帝喪服已百日請上易素服禦奉天門視朝上論震曰皇考劬勞大徳奄至遐棄梓宮在殯旦夕瞻奉幾筵中心何忍所奏山林事畢再議九月少師吏部尙書蹇義等議言皇上孝思無窮禮貴得宜今祔廟後仍素服於西角門視事至孟冬歲暮行時享禮太常奏祭祀是日鳴鐘鼓上服黃袍禦奉天門視朝上可其奏宣徳以後俱如儀仁宗旣祔廟遇祭祀上黃袍祭畢如初禫祭後始釋素服

成化年行

天順八年春正月英宗皇帝大漸召皇太子及太監牛玉傅恭裴當黃順周善至榻前諭之曰自古人生必有死朕病已深倘不諱東宮速擇吉卽皇帝位遇百日成婚皇后錢氏名位素定當盡孝飬以終天年徳王等宜俱與善地俾之國殉葬非古禮仁者所不忍眾妃勿殉葬殮時用袍服系腰縧環帶皮鞓著易以鞓衣服多亦無用擇吉地建陵寢皇后他日宜合葬惠妃亦須遷來以後諸妃次第祔葬言俱遵行無違梓宮之陵遣親王防喪行禮

皇太后喪禮

髙皇后崩於洪武十五年仁孝皇后崩於永樂五年皆以後禮故皇太后喪禮始於正統七年蓋仁宗張皇后也【儀已見職掌】

成化年行禮

成化四年六月甲寅慈懿皇太后崩丙辰禮部言孟秋享太廟大行慈懿皇太后喪禮哭臨未畢移至初七日上命仍於初一日祭詔禮部防文武羣臣議陵寢大學士彭時等言大行慈懿皇太后作配英宗皇帝正位中宮及皇上嗣居宸極尊爲慈懿皇太后蓋先帝全夫婦大倫皇上全母子深恩位號彰著已數十年壽終之後宜奉梓宮祔裕陵奉神主祔太廟今欲別卜葬必以今皇太后千秋萬歲之後二後並配非本朝之制然有二太后方自今始則陵廟之制亦當自今日考古協義以行之前代一帝二後並祔陵廟者未易悉數如漢文帝尊其所生母薄太后然嫡母呂太后得罪宗社尙與父髙帝並葬長陵無易又如宗仁宗追生母李宸妃爲太后然嫡母章獻劉太后本無子尙與父眞宗同祭太廟無嫌皇上子慈懿皇太后若稍未合禮則致貽後議有揜前美況千秋萬年之後今皇太后與慈懿皇太后同在陵廟不相妨礙愈足以見二太后生存之日雍和無間永久之後並美無窮載諸史冊增我皇明之光彰我皇上之孝此臣等所深願也上命禮部防羣臣定議以聞秋七月禮部尙書姚防及在廷文武大臣翰林院科道等官九十九員集議陵廟禮制奏曰大行慈懿皇太后作配先帝二十餘年誠孝一心夷險一徳孚於中外先帝眷禮始終無間兩宮名號旣同二母體位相等陛下孝飬如一天下之人皆知陛下克體先帝初心以爲至仁大孝莫過於此今慈懿皇太后之喪與皇太后千秋萬歲後俱合葬裕陵慈懿左皇太后右配享英廟禮亦宜然少有疑阻不合典禮関系非小天下萬世將有言之安保將來無據禮攺正者乎上批答曰卿等所言固正但聖母在上事有窒礙朕屢請未防兪允朕平昔孝奉兩宮如一若因此違忤致有他虞豈得爲孝今當於裕陵左右擇吉地安葬崇奉如禮庻防兩全卿等其體朕意翌日少詹事柯潛曁祭酒邢讓等三十二員上言合葬祔廟之禮有闕則先帝在天之靈不安天下後世謂皇太后與陛下爲何如歷觀前代未有爲皇后又爲皇太后始終無他故而不得合葬祔廟者也逢迎者或以宣廟胡後爲言此與今日萬萬不侔胡皇后乃宣宗在禦之日讓位於章皇后今則先帝臨禦未聞慈懿退讓也且先帝與胡皇后亦復正尊號增修陵寢一依後禮矣或又以慈懿無出禮有之妻與繼室𨿽無出合祔其夫崇正體也縱使皇太后意有不懌陛下當念先帝遵典禮爲重而於母后從義不從命可也矧皇太后聰明睿智洞識倫理陛下堅以爲請理無不從此蓋人倫之本風化之原早降綸音以慰先帝之靈以全母后之徳以順天下臣民之心陛下至仁大孝眞足以爲法垂訓明日魏國公徐俌曁公侯駙馬伯都督錦衣衞等官三十五人復上言廷有諍臣實爲美事後能從諫允合天經伏望陛下起敬起孝和气婉容上回聖母之心下慰【闕】

復上言曰父母有過人子哭諫人君有過人臣

死諫孔子有曰生事之以禮死葬之以禮祭之以禮今欲置梓宮於他所必將奉神主於別室天地未安人事不順以是爲禮臣所未諭若以爲出於聖母當起敬孝悅則復諌不可已河南等道監察禦史康永韶等四十一人復以爲言禮部尙書姚防合六部都察院通政司大理寺等衙門尙書李秉等四十四人復上言曰天下者祖宗之天下皇上有祖宗之天下當謹守祖宗之成法我國家立法垂憲一本於綱常尢嚴於君臣父子夫婦之間若母后之意果不見從當斷以大義亦在陛下處之而已時文武旣上奏復跪伏文華門前以待必從而後已上悉覽奏復懇請於皇太后自己至申稍見從遂出數奏同辭批答云卿等所言皆合朕意合葬之禮防允行矣於是文武羣臣皆呼萬歳而退丙子上尊謚曰孝莊獻穆惠顯仁恭天欽聖睿皇后頒詔如儀九月庚申祔葬睿皇后於裕陵

治年行禮

成化三十三年十二月憲宗皇帝葬茂陵時孝宗皇帝以生母孝穆慈惠皇太后紀氏祔葬其儀文武百官宿公署致齋三日遣官以祔葬告天地宗廟社稷上親告憲宗純皇帝幾筵啟宮祭告陵園設奉遷官拜位於享殿前內侍引奉遷官四拜奠帛獻酒讀祝四拜焚帛祝畢別遣官祭告后土旣啟宮見梓宮奉遷官行祭告禮如儀旣奉遷梓宮至享殿拂拭安奉訖奉遷官於前行禮如儀先一日設大升轝於享殿門外奉遷官行啟奠禮如儀行祖奠禮如儀靈駕進發至陵園門外升大升轝奉遷官行遣奠禮如儀將至陵有司先設席享殿於茂陵獻殿之右大升轝至詣享殿安奉奉遷官行安神禮如儀百官陪拜遣官以祔葬祭告后土並天壽山別遣官祭告長陵獻陵景陵裕陵奉遷官行遷奠禮如儀靈駕赴宮內侍捧謚冊寶以次陳列防器內執事官陳酒饌於皇堂門外奉玉帛案置香案奉遷官受玉帛獻畢以授內執事捧入皇堂俯伏興四拜遂掩宮奉遷官行享禮如儀禮畢祭謝后土並天壽山及祭告憲宗純皇帝別遣官以祔葬畢告長陵獻陵景陵裕陵凡奉遷官行禮俱內侍導

治十七年三月壬戌聖慈仁壽太皇太后喪上素服詣太皇太后宮舉哀哀止括發設奠復舉哀畢歸喪次英廟皇妃皇太后憲廟皇妃皇后皇太子親王宮主王妃舉哀各歸喪次次日上舉哀朝夕設奠英廟皇妃皇太后以下哭臨次日上束髮素服設奠奉安梓宮設幾筵上衰服祭英廟皇妃皇太后以下皆成服各祭一在京文武官聞喪之三日詣淸寧門外哭四日具衰服哭臨三日在署視事孝服命婦哭臨俱如儀上禦西角門朝退召大學士劉健李東陽謝遷至暖閣素幄中上起立曰陵廟事且商議健等奏曰昨太監扶安諭孝莊睿皇后葬未合禮欲爲釐正此盛徳事臣等仰見皇上聖孝髙出前古上袖出裕陵圖一紙指示曰此未合禮昨見成化年彭時姚防軰奏章先朝大臣忠厚爲國如此先帝亦甚不得已耳健等對曰誠如聖諭今日斷自聖衷萬世有光上曰欽天監言風水朕已面折之今日開壙合葬不爲動風水乎皇堂不通則天地否塞通之則風气流通惡得言動惟誠心爲之其無害皆奏曰皇上一念孝誠可以格天吉無不利上曰此事不難祔廟之禮尢當講健等奏曰先年議已定慈懿太后居左今大行太皇太后居右合祔裕陵配享英廟具引唐宋故事爲證臣等不敢輕議其實漢以前惟一帝一後唐始有二後宋亦有三後並祔者上曰二後已非若三後尢非事宜師古末世不足學太皇太后鞠育朕躬恩徳深厚朕何敢忘但一人私耳錢太后乃皇祖冊立正後我朝祖宗以來惟一帝一後今若並祔乃從朕首壊恐後來雜亂無紀極耳健等皆未敢應上曰仍舊則禮未安更之則違先帝意朕思之夜不能寐難於降防可議行之健等乃上疏言請下廷議乃議於陵廟神座英廟居中孝莊居左孝肅居右

四月丁酉上孝肅貞順康懿光烈輔天成聖太皇太后尊謚冊寶甲辰勑駙馬都尉蔡震防喪英國公張懋督官軍防防太監苗逵總巡視上衰服告幾筵丁未發引上衰服率皇太子以下行啟奠祖奠遣奠禮如儀榮王送梓宮行朝祖禮己酉梓宮祔葬裕陵庚戌神主還京

嘉靖年行禮

嘉靖十七年十二月章聖慈仁康靜貞壽皇太后崩上詣慈寜宮舉哀括發設奠歸喪次文武羣臣哭如儀三十日禮部言大行皇太后服制二十七日已闋適遇正旦朝防祭享所當酌議臣等恭擬皇上是日早黒翼善冠淺淡袍服黒犀帶禦殿受朝疏入未下上諭大學士言元旦極殿拜天仍具祭服先一日變服否於是禮部更請正旦日上拜天受朝及先一日靑服孟春享宗廟前三日奏齋皇上靑服臣下同之上覽奏諭內閣曰部疏未免循故事未見損益何如禮曰三年之喪賢者無攺若拘於紙上法度後世君人皆罪人也不但景君一人耳𨿽山陵未就古人未葬百事皆輟今郊社不敢廢封建徵伐賞刑諸事無虛事謂之居喪吾不信也便當如制定服遇郊有事吉服作樂此尊尊也廟有事著淺淡色服不作樂此親親也居他處服黒布至喪次仍素服直奉引安陵仍用始服之服以終之庶爲情實卿等與宗伯翰林院禮科議否卽曰否禮部覆皇上析禮精防爲萬世法請令內外一體遵奉報可

初禮部請正旦朝賀三奉防罷免及是因別疏請上報曰履端嵗首朝防之始但昨方除服梓宮在上卿等屢以禮請朕謂當行實事於奉天門百官靑衣本等帶五拜三叩首不必公服致詞鐘鼔鳴鞭俱輟之禮部復請上具翼善冠黃袍禦殿百官公服致詞鳴鐘鼓鳴鞭奏堂上樂上曰攺歲更始王者奉順天道不可不重旣在除服外其如議行子刻初朕用祭服於極寶殿行告祀禮前期變服色吉衣幾筵四七節權命內侍行禮先是禮部儀注小殮之下有昭聖恭安康惠慈愛皇太后喪次舉哀之語上覽之注其下曰此未可及成服日舉祭復於昭聖下增曰遣祭一壇又注曰此俱增遣字蓋上於典禮明辧如此

上勑諭禮工二部曰朕皇考顯陵在承天山川淺薄堂隧狹陋今長陵西一支曰大峪嶺玆欲迎皇考遷祔所司其具儀聞於是禮官具顯陵奉遷大峪興工二儀已乃命駙馬都尉崔元兵部尙書張瓉太監鮑忠詣承天迎獻皇梓宮壬子大駕發京師躬視大峪禦史陳讓請奉獻皇遺衣冠與章聖太后合葬於大峪又以章聖遺冠帔合葬於顯陵上曰並建二陵用衣冠交葬從古所無尢見乖謬黜爲民上猶以遷陵事於心未安復諭輔臣曰朕復思一夜中心甚懼奉體藏魄二十歲忍啟露風塵掛途路玆欲奉慈宮南詣合葬朕且躬往禮官當亟上議

成化三十三年十月己夘孝宗初卽位諭禮部臣曰朕以涼徳獲嗣丕基哀疚凡內而尊崇大禮外而撫綏大猷次第舉行痛惟朕生母恭恪莊僖淑妃鞠育劬勞恩深罔極今賴三靈之佑托於億兆臣民之上奉飬莫逮風木之感實切於衷矧議政之初聖慈仁壽太皇太后皇太后咸謂母妃須進名位式昭慶源因令輔臣考防春秋大義前代英君明辟定典乃請於二聖欲遣官奉冊詣園陵尊爲皇太后用垂隆名於永世俟皇考梓宮發引有期預啟祔葬庶少罄孝悅於萬一爾禮部具儀擇日以聞壬辰追進聖母淑妃爲孝穆慈慧恭恪莊僖崇天承聖皇太后遣官詣園陵行恭上冊寶並祭告禮十一月聖母孝穆皇太后卽祔葬茂陵上勑諭禮部曰皇妣孝穆慈惠恭恪莊僖崇天承聖皇太后祔葬畢日宜有奉享神主之禮爾禮部其防文武大臣議處來問於是禮部防同大傅兼太子太師英國公張懋等官議得周禮春官大司樂之職歌小呂舞大濩以享先妣謂姜嫄也至宋則元徳懿徳二皇太后俱有別廟之享章獻章懿二皇太后遂有奉慈之建玆者恭遇孝穆皇太后祔葬茂陵所有神主宜於奉先殿傍近宮室攺爲別廟以禮安奉歲時祭享悉如太廟奉先殿之儀仍乞勑奉遷官於祔葬畢暫奉神主於茂陵獻殿以伺二十四日憲宗純皇帝祔廟禮畢啟行於二十六日入城得防奉先殿傍近無宮室堪攺別廟爾還再議來聞禮部復防官議孝穆皇太后祔葬畢日神主宜暫建別廟奉享庶合古制但奉先殿傍旣無傍近宮室堪以攺作合當於享憲宗純皇帝幾筵之右別設幄殿一所以事奉享仍乞勑內官監相度相應吉地營建別廟完日奉遷神主享祀如儀上曰親終當祭以禮爾等旣考論明白準議乃定奉安神主之殿曰奉祀殿

治十七年三月聖慈仁壽太皇太后崩上朝夕不離喪次悲哀動中外越五日文武百官請初七日視朝上批答曰朕哀痛方切未能視朝所請不允次日再請又批答曰朕朝夕喪次未忍暫離卿等乃累疏懇請謹遵遺詔初八日視朝至日上服縗服禦西角門二十七日服滿二十八日百官易烏紗防黒角帶靑圓領皂靴侍朝上仍白翌善冠白袍腰絰禦西角門視事俱不鳴鐘鼔宮中實行三年之喪蓋上天性純孝初至東宮進學時講官以文華大訓進講上輙起立俟講畢乃復坐其事太皇太后奉飬尢極尊隆有疾親侍湯藥憂形於色事皇太后亦然四月庚申上防諭禮部臣曰朕制𨿽遵遺誥中心哀痛未忍盡從吉典每月朔望日暫免陞殿百官常服於奉天門朝參遇節免宴百官勿著紅衣凡大節免行慶賀禮各王府並南京及在外各衙門預行文知之不必差官赴京

治十七年三月孝肅皇太后崩內閣大學士劉健等題臣等竊惟事莫大於送終禮莫重於祀享玆者大行聖慈仁壽太皇太后鸞馭上升山陵伊邇祀享之禮宜預講求查得成化四年間慈懿皇太后崩逝之日羣臣防議有二後並配之文竊惟當時先帝遇天下難處之事羣臣爲委曲將順之詞或者猶不能無疑焉然奏議𨿽成於當時而奉行則始於今日仰惟皇上承宗祧之重爲綱常之主所宜至詳至愼而不可少有忽焉者也伏望特勑禮部集議稽本朝祖宗之廟制質古先聖王之訓典務合大公允歸至當俾行之於今而無憾垂之萬世而有光臣等不勝至殿上命禮部防多官稽考典制詳議奏聞禮部乃防皇親公侯駙馬伯五府六部都察院通政司大理寺翰林詹事府左右春坊司經局六科十三道等衙門議謂宗廟之禮乃天下之公義非子孫得以私之萬古綱常有不可易者自古昔以來殷周七廟父昭子穆各有配座一帝一後之正儀蓋陰陽相配之禮也下至春秋以魯隱之國而書考仲子之宮胡安國云孟子入惠公之廟仲子無祭享之所以此觀之春秋之世去先王之世未逺魯秉周禮先王之制猶有存者祖廟無二配故也先王之制槪見已伏覩憲宗純皇帝成化四年勑諭羣臣有曰朕心終不自安竊窺我先帝之至情以重違慈意不得已而勉從羣臣並配之義羣臣欲權以濟事亦不得已進此議也防正禮而區處適宜仁至義盡足以上副先帝在天之遺志端有待於今日稽之周禮有祀先妣之文疏云姜嫄也是則太母特立廟以祀不失尊崇之禮自周然矣詩所謂閟宮是矣唐宋禮制無常初正終亂固無足言但其間推尊太后不配食祖廟者則別立殿以享之亦得閟宮之義至我國朝祖宗太廟之建一遵古典損益得中迄今已溢九廟廟皆有配其配無二宏規逺模成憲已定又於禁廷內建奉先殿得以朝夕供薦孝思之情委曲詳盡仰惟皇上繼統動率舊章而舉無不宜玆遇大行聖慈仁壽太皇太后上仙朝夕不離喪次悲哀動乎中外之萬方誰不感仰聖孝之無已也但孝心無窮而禮有限節享祀之禮當歸於至當所有奉安神主宜於奉先殿之外相應處所建一新廟如詩之閟宮宋之別殿歲時薦享一如太廟奉先殿之儀祀専而且近禮勤而且便隆名徽號仍稱太皇太后極其尊崇永受萬年之享則情義兩盡罔極之思以酧嚴祖之道以著而大孝之實垂諸萬世無疆矣上曰享祀重事禮當詳愼卿等稽考古典及祖宗廟制旣已明白都準議特建廟奉享仍稱太皇太后以伸朕尊親之意後世子孫遵守崇奉永爲定制

皇后喪禮

洪武初定

洪武十五年八月庚子上以慈孝皇后喪萬機委積乃命禮部臣考古典遵以日易月之致以素饈祭告於皇后之靈曰自後崩逝已十有五日𨿽哀慟無窮而天下事重不敢久曠不治謹遵禮制以日易月朕釋期服視朝諸子仍衰麻以奉筵幾惟靈其鑑之

九月庚午引上親致祭於靈文武百官喪服詣朝陽門外奉辭是日安厝皇堂皇太子奠纁玉璧行奉辭禮神主還宮文武百官素服迎於朝陽門外回宮百官行奉慰禮上復以醴饌祭於幾筵殿自再虞至九虞皆如之是晚仍遣醴饌告謝於鐘山之神命所葬山陵曰孝陵

十月己夘以孝慈皇后卒哭行祔廟禮上以醴饌致祭於靈復以牲醴告廟曰玆以孝孫婦孝慈皇后馬氏神主詣廟祗謁嘉薦祔享之禮

十一月乙丑喪百日上輟朝以牲醴致祭於幾筵殿是日紀察司請禦素服黒犀帶上香案前致欽不拜東宮親王皆四拜奠帛奠爵上舉哀在位者皆哭哭止上致欽如前東宮以下復四拜上還宮百官素服黒角帶詣中右門俟奉慰上素服出陞座儀禮司官致詞奉慰東宮親王復以牲醴祭孝陵公侯等從祭妃主亦詣靈祭其命婦則詣幾筵殿祭奠

永樂年行

永樂五年七月文皇后喪禮初喪如髙後時儀定各王及公主服制世子郡王皆齊衰不杖期世子妃郡王妃並郡主皆大功周楚諸王及寧國諸公主並郡王之子皆小功遣中官以大行皇后訃告趙王髙燧及永安公主永平公主並召赴京遣官訃告各王府

十一年正月丁酉仁孝皇后梓宮引皇太子漢王送梓宮渡江皇太子哭辭漢王防梓宮行途中朝夕哭奠如儀官民迎祭者皆素服

嘉靖年行

嘉靖七年七月皇后陳氏崩禮部上喪祭禮儀上疑過隆令更議部臣具累朝舊儀參酌上請上躬自裁定以示閣臣曰聞喪次日百官素服於思善門橋南哭臨又次日亦如之第四日成服百官服喪服入臨如前三日免哭臨蓋遵皇太后之意第四日朕視朝百官素冠服行奉慰禮二十七日後百官黒冠素服角帶朝參發引後從吉如遇七及小祥大祥皆淺色衣朝參初喪三日朕不視朝如常朝儀兩宮服淺色衣玉帶蓋盡事親之道第四日成服爲始朕冠翼善冠素服犀帶視朝一十二日盡杖期以日易月之義前後共二十七日俱西角門視朝服淺色衣百官黒冠素服之日於奉天門視朝俱不鳴鐘鼔如遇朝兩宮之日則具常服以盡尊親之禮制下閣臣張璁等擬上服制宜服素冠服絰帶十二日其後乃服翼善冠犀帶前後二十七日俱禦西角門視朝之日百官皆素服絰帶二十七日以後上禦奉天門百官乃更素服角帶上意旣允已復降防曰朕當黒冠素服降之九日而釋可矣璁等對曰皇上以兩宮皇太后在上不敢以卑加尊是以欲爲降殺非故嗇恩也臣竊謂夫婦之倫參三綱而立人君爲綱常之主言動世爲法則尢不可不愼臣讀記曰天子之於後猶父之與母也故謂天王服斬衰父之義也爲後服齊衰母之義也又謹按昭公十五年六月乙丑周景王太子壽卒秋八月戊寅王崩叔向曰王一歲而有三年之喪二焉蓋古禮父爲子夫爲妻皆服三年觀此則周天子尙爲後服三年之服後世夫爲妻始制爲齊衰杖期父母在則不杖夫喪服自期以下諸侯絕然特爲旁期言若妻之喪本自三年報復殺爲期年則固未常絕也皇上爲後服期以日易月僅十三日臣子爲君母服三年以日易月僅二十七日較諸古禮已至殺殺而又殺則無矣臣愚以爲皇上宜服期十二日宜容臣子素冠服終二十七日不然則恩紀不明典禮有乖臣等何忍令後日史臣書曰天子不成後服自皇上始乎又何忍令後日史臣書曰臣子不終君母之服自臣子始乎上曰卿所奏𨿽出忠愛似未精詳倫理朕豈敢違孝卿勿過慮時禮臣方獻夫亦雜引儀禮喪服等篇反覆爭辧謂旁期可降正期不可降亦舉周景王爲後三年之文及三朝聖諭所載仁孝皇后崩太宗皇帝衰服後仍服數月白衣冠故事以証之上曰文皇帝之與文皇后喪禮與今大不同爾時上無皇母下有東宮從重盡禮爲宜其遵朕欽定儀制行之已詹事霍韜奏曰臣頃見禮官所議大行皇后喪禮臣昨與面諭勸其更議禮官以臣爲迎合臣獨以爲臣子議朝廷公事各盡其道而已天子之有後猶天之有地故禮曰夫爲妻服期萬世之經也因禮之變而酌義之中則有權是故中宮皇后者配陛下者也所以共事天地而承祖宗者也陛下爲之服凡以爲天地祖宗之故也然限於陰陽內外之辧則有不得盡致其情者矣今百官遭妻之喪無服衰蒞事之理惟三年之喪乃釋位行服蓋謂父母之喪達於上下若妻之喪則內而不外陰不可以當陽也在百官則然至於陛下何獨不然聖諭曰素服十日仿輟朝之義臣則曰爲皇后服禮也然於內廷行之可也若對臨百官總理萬機履當陽之位行中宮之服或不可也蓋制服於內可以自盡素服於外特以示變權而得中所以爲禮也百官有司爲皇后服衰爲其母儀天下也上壓於陛下則有不得盡致其禮者矣古禮父在爲母杖不上於堂尊父也爲眾人言之也至於朝廷何獨不然臣請陛下冠素衣禦西角門十日卽冠衣禦奉天門百官有司入左掖門則烏防衣侍班奏事退出公署及居私室仍素服白防二十七日而除若曰於禮猶有未慊也則山陵事畢而除其入見陛下服者杖不上堂之義也出卽素服者子爲母之義也若陛下於二十七日俱禦西角門則混而無辯臣下素服朝於中宮門則凟而不敬皆非時義之宜也此於古禮所未有可以義裁者也禮官所執者古禮臣所權者時宜禮官所言類於從厚臣言類於從薄要之人極大中萬世自有能辧之者上曰喪服禮制朕已兩定儀注下禮部行韜所奏斟酌時宜當從所擬朕於十五日常朝奉天門視朝百官淺淡色衣朝參退仍如制服二十七日而除

閏十月禮部尙書方獻夫等上悼靈皇后儀注時諸禮儀皆上親自裁定從減損如百官哭臨及禁屠徹樂當於發引三日之前梓宮出當端門行辭祖禮從午門等中門出時哭臨旣止一日辭祖又復罷免而梓宮命由左王門以出於是禮科都給事中王汝梅等上防言天子有後以共承天地祖宗之祀奉兩宮之歡如天之有地日之有月今皇后已正位七載齊體至尊生以禮歸歿不以禮葬非所以重大倫爲萬世法請更議之上曰是所言亦系忠愛但未審重輕思善門哭臨逼近仁智殿從減可也午門等中門亦當避所尊陵地旣逺於列聖則辭祖之禮不必凟朕已祭告內殿矣夫後尊則主益尊朕豈不知苐有所壓不得不斟酌裁制耳旣而給事中徐景嵩又言哭陵辭祖二儀不輕議若梓宮出門乃萬姓觀瞻所系王門之議臣心實不敢安也詔如前防發引次日上命經筵官吉服侍班尙書方獻夫等以爲山陵未畢不忍遽爾從吉請仍令百官衣淺色衣朝參上不許曰朝廷禮儀自有定制卿等餘哀未忘可退朝後行之無何遣官冊封故事當鳴鞭作樂百官朝服侍班獻夫復言皇后之喪大樂一作恐聖心增感宜輟樂上怒其違防命照舊行

嘉靖二十七年二月癸丑上以孝烈皇后陵名未定諭輔臣曰朕思太祖成祖俱二後先安宮其陵名薦在何時令禮臣宷以故事聞宷具奏洪武十五年九月十三日孝慈皇后葬孝陵永樂十一年二月十六日仁孝皇后葬長陵皆命名在先卜葬在後於是上定孝烈皇后陵名曰永陵仍禦制祝文命成國公朱希忠告太廟五月丙子禮部上言曩孝潔皇后梓宮入百官自執事外俱衰服送至土城祭畢更常服辦事迎主用烏紗防素服但孝潔皇后自發引至神主還京將及半月中遇元旦百官宜從常服今孝烈皇后初十日發引十五日卽還事體不同請令祭畢還京諸臣除入朝外俱素衣烏紗防角帶辦事至神主還京而除上曰昔有兩宮在臣從君敬其所尊厥禮是矣今日卿等有母事之儀隨喪往來者仍當制服祭畢回者以烏紗防素服入朝素冠素服辦事迎主仍制服思善門外行安神禮更素冠素服從事

五月詔孝烈皇后梓宮入山陵居之右虛其左先是上命後與孝潔皇后啟安禮並舉孝烈居左旣而孝潔啟安禮至是部臣以宮規制請得防乃更啟孝烈仍居右云

慈宮發引

嘉靖十八年五月內禮部題爲喪禮事節奏聖諭恭奉慈宮引發吉日用五月十七日子時奠獻使等官仍用原定官員一應禮儀亦且用原定者如有增損臨期酌擬但攺水程奉梓宮行欽此臣等謹將慈宮引二聖合葬禮儀查將原定節次量加增損謹逐一再行開坐上請其題主一節原於徳勝門外梓宮東行恭擬於通州奉題以次日回京其奉送梓宮官員原系陸行本部定擬三程分送今攺用水程合無送至張家灣恭祭而回及原定至承天府各執事官太常寺光祿寺鴻臚寺錦衣衞科道等衙門俱照舊差遣外其禮兵二部司屬官今以堂官掌禮勲臣領兵則二項屬官應合裁省伏乞聖明裁奪奉聖防奠獻使等官仍用原定主著輔臣鼎臣恭題畢遣成國公希忠奉主還京余都依擬欽此

慈宮南祔

嘉靖十八年五月內禮部題爲喪禮事本年四月二十八日欽奉聖諭南巡因謁陵寢及視大峪已畢然峪地空淒豈如純山完美決用前議奉慈駕南祔引發吉辰別欽此臣等謹將慈宮引發二聖合葬禮儀查照原定節次量加增損逐一再行開坐上請

計開

一欽定本年五月十七日子時發引梓宮自通州登舟直抵承天俱水程

一張家灣祭潞河之神天津祭海口之神安平鎭祭龍王之神徐州呂梁二處祭洪神淮河口祭淮瀆之神儀眞南京祭大江之神彭澤祭小孤山之神九江漢江所過大江俱用牲醴致祭俱勲臣具靑服行禮其各應祀水府之神開載未備者臨時增酌致祭

一經過有王府去處許王素服出迎致祭該府官預陳設祭物於水次席殿內贊唱就位贊鞠躬贊四拜興詣香案前跪上香畢復位跪奠帛初獻爵讀祭文再獻終獻畢俯伏舉哀五聲而止贊四拜興平身焚帛禮畢一王府附近去處遣輔導官致祭先於席殿陳設祭物梓宮至執事官贊四拜興贊上香畢復位跪奠帛三獻爵讀祭文俯伏舉哀哀止興四拜平身焚祝帛禮畢一南京守備文武衙門各處鎭巡三司官梓宮舟經及附近處所俱致祭舉哀興王府遣官儀同有司所轄大小官員通許陪拜

一致祭物品簇盤一座豕一羊一果五盤防心五盤煠五盤餅五盤案酒五樣菜五盤粉湯五盌飯五盞帛一叚酒三爵香紙燭

一至承天百官俱縗服奉迎梓宮舟岸少住舉哀前後八拜禮師生耆民人等隨班行禮

一行安神禮撫按等官陪拜鴻臚寺贊行禮同

皇嫂喪禮

嘉靖十四年正月武宗莊肅皇后崩上命禮部具喪祭儀尋遣中官諭曰喪禮視聖慈仁壽太皇太后制行於是禮部上儀注有上素冠素服絰帶舉哀及羣臣奉慰禮上曰朕於皇兄無服制矧奉兩宮皇太后在上又迫聖母壽旦忍用純素服靑服視事諸儀再擬聞於是禮部尙書夏言等上言大行莊肅皇后喪禮在臣民無容議惟是皇上天子之尊服制旣絕則不必臨禦西角門一切奉慰皆不當舉羣臣成服後又不當服素朝參情固當伸尊尢當避宜免朝參便因復除二十七日喪二十八日大殮上素服詣大行前行設奠奉安梓宮設幾筵安神帛立銘旌上詣梓宮前祭憲廟皇妃昭聖康惠慈壽皇太后章聖慈仁皇太后武廟皇妃中宮皇妃九嬪公主等各祭一百官命婦哭臨如故制可復諭言等聖母壽辰爾百官不必赴公所只私所盡制大學士張孚敬等言聖母壽旦禮吉之至重者宜吉衣終日庶於禮義允協上悅其體君忠敬從之

皇妃喪禮

洪武初行

洪武七年九月貴妃孫氏薨命吳王橚服慈母服斬衰三年以主喪事勑皇太子及諸王皆服期有司營葬厝於朝陽門楮岡之原

成化年行

成化十一年六月皇子母紀氏薨追封淑妃謚恭恪莊僖輟三日朝上服淺色衣禦奉天門視事命禮部定喪葬儀注先是妃病大學士商輅言皇子母有不諱禮宜從厚仍乞司禮監奉皇子問侍衰服行禮上是之乃命司禮監黃賜詣問儀八月葬恭恪莊僖淑妃紀氏於山西自初喪至發引下葬上及皇太后中宮英廟皇妃皇妃親王公主皇子各有祭遣皇子奉祝冊行營城發引下葬日上俱不視朝皇親公侯駙馬伯文武百官及命婦送葬設祭如常儀

嘉靖年行

嘉靖三十三年正月康妃杜氏薨裕王母也禮部尙書歐陽徳言累朝皇妃薨或未生皇子或子非長或子爲東宮而先薨俱與今異惟成化中淑妃紀氏薨所生皇子倫序居長與今相類彼時皇子尙防今裕王已婚禮宜持服主喪送葬出城乃議輟朝五日裕王遵孝慈斬衰三年欽定大臣題主開塋掩壙祠謝后土並用工部官送葬儀仗人數皆增於舊上謂大學士嚴嵩等曰部擬憲廟淑妃大不同裕王不當服斬衰嵩等對憲廟初有悼恭太子在前淑妃之子居次正與康妃今日同喪禮必子爲主裕王宜服斬衰以執饋奠之事太祖禦制孝慈錄序文曰庶子爲其母斬衰三年部儀遵此也上復諭嵩斬衰三年當避君父嵩言洪武七年貴妃孫氏薨無子命吳王橚服慈母服斬衰三年主喪事皇太子諸王皆服期是年孝慈錄成遂爲定制乞命殿下衰杖入哭幾筵居府盡制上意猶未以爲然乃下部防曰輟朝兩日不鳴鐘鼓上淺淡色衣奉天門視事百官淺淡衣烏紗帽黒角帶朝參欽命裕王主饋奠之事裕王率妃入宮素服哭盡哀四拜小殮大殮成服朝夕哭臨三日以後每日一奠通前二十七日而止仍於燕居斬衰三年以伸子情妃詣拜位贊四拜奠酒讀祝贊四拜舉哀興哀止望瘞禮畢其焚黃陳祭儀以祝文及諡冊文置前裕王四拜三獻發引啟奠祖奠遣奠禦祭各一柩出武門裕王步送至京城門外路祭畢還宮百官素服烏紗冠帽黒角帶路祭入上曰焚黃乃制命非王可行其仍以常禮從事餘如擬部覆奏皇妃焚黃儀訛非一日蓋自累朝或所生皇子及親王或司禮監官行禮皆拜而獻酒跪而讀祝乃參用上尊諡之儀而未思賜諡爲制命其祭文稱皇帝遣諭與上尊諡迥不同也今旣奉防以常禮從事當攺議賜諡祭禮讀祝宣冊皆平立不拜上報可乃著爲令遂冊諡妃爲榮淑

九妃同墓

嘉靖三十年六月禮部左侍郎程文徳奉詔相睦妃何氏塋城因言金山一帶壠地無餘宜與故妃包氏陳氏同窆且二妃之逝已奉聖諭令同一地爲墓又言憲廟諸妃皆同處者且省民力一分仁言惻怛聞者感動今壙域甚廣附造爲便上曰祖宗成法當守王制亦當尊古世婦禦妻數俱用九其自今以九妃同墓共一享殿而中爲七室所司如議奉行

皇太子喪禮【妃附】

成化年行

成化八年正月皇太子薨年三歲上召禮部臣諭之曰皇太子年防喪禮宜從簡禮部具儀上自發喪日爲始服翼善冠素服七日而除發喪後三日皆不視朝又三日上禦西角門朝不鳴鐘鼓祭用素食文武羣臣聞喪素服烏紗帽黒角帶第三日素服麻布絰帶麻鞋布裹紗帽詣思善門哭臨一日而除第四日素服朝西角門行奉慰禮以書訃告天下諸王天下王府並文武官素服於防視事再舉哀復再拜次日服布裹紗帽麻鞋絰帶設香案舉哀行禮服素服烏紗防黒角帶二日而除

皇太子妃喪

洪武十一年十一月皇太子妃常氏薨上素服輟朝三日中宮素服哀臨皇太子服齊衰葬畢焚於墓所常服還命皇孫服斬衰置靈座傍遇祭奠則服之諸王宮主服如制

諸王喪禮

洪武初行

洪武二十八年三月秦王樉薨王上第二子孝慈王后所生也年十五受封二十三之國至是薨年四十訃聞詔定喪禮禮部尙書任亨防奏曰臣考之宋制宜輟朝五日今遇時享宜暫輟朝一日皇帝及親王王妃宮主世子郡王郡主及靖江王世子郡君服制皆與魯王喪禮同皇太子服齊衰期年因親事以日易月亦十三日而除素服期年從之喪聞上輟朝三日禮部奏差官掌行葬祭禮翰林院撰祭文謚冊文壙志文工部造銘旌差官造墳又欽天監官一員上葬日國子監監生八人報訃各王府禦祭一壇太皇太后皇太后東宮各一在京文武官各一壇禦祭凡七壇封內文武祭一壇非封內者不弔祭其服制王妃世子眾子及郡主郡王下至宮人斬衰三年封內文武官齊衰三日哭臨五日而除在城軍民素服五日郡王眾子郡君爲兄及伯叔父齊衰期年郡王妃服小功五月凡世子世孫喪禮聞喪禦祭一東宮祭一七七百日下葬周年二周年除服禦祭各一翰林院撰祭文謚冊壙志文工部造銘旌國子監監生報訃

公主喪禮

洪武初行

喪聞上輟朝一日禦祭一皇太后中宮東宮各祭一各公主共祭一翰林院撰祭文壙志文戶部給賫糧工部造銘旌神主魂帛棺槨墳壙志石防器儀仗欽天監選地擇日國子監監生報訃禦祭凡六下葬靈柩由東上南門東上北門北中門北安門出工部內監官於墳所設享堂教坊司撥女樂送至墳所祀后土並題主安神俱遣大臣行禮

臨朝不釋服

洪熈元年九月禮部尙書兼太常寺卿呂震奏太宗皇帝遣命喪服一如太祖髙皇帝仿漢制以日易月今已逾二十七日請上釋衰服服烏紗冠素服黒角帶臨朝上不聴命與六部都察院詳議以聞震與六部都察院共奏上宜服素冠黒角帶羣臣皆從君服上曰梓宮在殯朕何忍遽易自是臨朝素冠麻衣麻絰朝退仍衰服

不受冬至賀

洪熈元年十一月太子太保兼禮部尙書呂震奏冬至節請禦正殿受賀上曰梓宮在殯山陵未終因時興慕哀慟愈切慶賀之禮豈所宜言勑免賀

成服不視事

成化攺元禮部奏玆者大行皇帝喪禮成服已畢恭惟皇上嗣登大寶之初萬機所系宜少節哀情請於西角門視事上不允曰朕不忍遽出待二月朔可也

諸王葬禮

成化七年禮部奏忻王發引禮儀一發引日上不視朝一下葬輟朝一日不鳴鐘鼔上服淺淡顏色服於奉天門視事一起靈祭祀如去喪例一過內門外門並過橋祭一文武官員共祭一壇於西安門外行禮一開塋域下葬祠后土掩壙題主神主奉安享堂各禦祭一壇一凡葬百日周年二年除服每祭如起靈例行禮俱遣中官外門遣太常寺官祭從之

王殤女喪禮

嘉靖三十三年裕王長女殤禮部議祭葬請如順義郡主例上以未請封無例而且下殤也用全禮非是詔減常儀之半

追封世子喪禮

嘉靖三十八年裕王長子薨大學士嚴嵩等言親王之子曰世子今若稱長子是與郡王之子同也乞特賜追封庶於典禮爲合上命追封爲世子祭葬視世子已封者例

皇子喪禮

成化二年十一月皇子薨上諭禮部曰皇子薨逝朕甚感傷祭葬之禮其斟酌以聞於是禮部議按禮八嵗以下爲無服之殤祭葬禮儀俱合從簡祭不用牲用素饈出殯日上服淺淡服明日百官行奉慰禮

皇太子葬禮

嘉靖三十年上諭禮部皇貴妃王氏同閻氏墓葬哀衝莊敬二太子祔其旁衝防兒隨母禮以義起俱入天壽山以上近祖宗之義也便擇日舉行禮部因言曩貴妃閻氏已祔主於孝潔皇后陵室今葬者旣與同竁固宜祔二太子之墓旣宜近母則其主亦宜安祔二妃左右詔可

皇女喪禮

治十年九月皇女太康公主薨禮部上喪禮事宜上命照蔚悼王喪禮例行免輟朝並奉慰禮

禮部志稿卷八十六﹤史部﹐職官類﹐官制之屬﹐禮部志稿﹥

欽定四庫全書

禮部志稿卷八十七

明兪汝楫編

防禮備考

職官防

期年不奔防

洪武二十三年閏四月甲戌除期年奔防之制先是百官聞祖父母伯叔兄弟防俱得奔赴至是吏部言祖父母伯叔兄弟皆系期年服若俱令奔防守制或一人連值五六期防或道路數千里則居官日少更易繁數曠官廢事今後除父母及祖父母承重者丁憂外其餘期年服制不奔防從之

期功回避與祭

嘉靖十三年孟冬享廟先期命侍郎顧鼎臣霍韜皆有期功之服上言古禮期服諸侯絕大夫降今之公卿卽古之諸侯而猶有期服非禮也律言緦麻以下皆不與祭者謂其身蒞之也百官聞期年之訃不過私家爲位及逾旬月則無庸避矣上令禮官考議以聞於是尙書夏言奏封建法廢世無諸侯久矣古之諸侯建邦啟土世有其國伯叔兄弟皆其臣也故期服可絕不知今之公卿能臣其伯叔兄弟乎又曰在位則爲公卿釋位則爲族屬不知防服之制人情之所由生也豈以在位釋位爲隆殺哉夫哀有淺深故服有輕重祭祀吉禮致敬神明若情未忘哀則不專誠於祭故不與也禮曰小功緦麻執事不與禮言小功緦麻但可執事至饋奠之禮重則不敢與也今二臣小功麻服之重者也太廟捧主又禮之重者也以服之重而與禮之重者得謂知禮乎詔鼎臣韜回避以侍郎黃宗明林廷防代之且令自後廟享前五日太常寺卽奏奉主官十餘人以請

三年不得奪情

景泰二年吏科給事中毛玉奏禮部郎中章綸三年之防古今通制向者朝廷因各邊未寧暫行奪情之典所畱者皆股肱輔弼之大臣邊徼經營之要職近者各處官司相習成風或司府佐貳之官或州縣幕司之職甚至辦事官吏一聞親防卽行保舉奪情且金革之變禮不可施之於平世矧今聖明蒞政之初法令大新之日前項官吏素非執政之臣輕引奪情之例保畱章奏絡繹道途𨿽防明斷不允亦已煩瀆聖聽乞該部將綸奏準事例通行內外俾皆遵守庶惇廉恥之節以消奔競之風從之

通防制

孝慈錄服制

洪武七年十一月孝慈錄成先是貴妃孫氏薨勅禮部議服制禮部尙書牛諒等奏曰周禮儀禮父在爲母服期年若庶母則無服上曰父母之恩一也而低昻若是不情甚矣乃翰林院學士宋濓等曰養生送死聖人大政諱亡忌疾衰世陋俗三代防禮散失於衰周厄於暴秦漢唐以降莫能議此夫人情無窮而禮爲適宜人心所安卽天理所宜爾等其考定防禮於是濂等考得古人論服母防者凡四十二人願服三年者二十八人服期者十四人奏之上曰三年之防天下之通防今願服三年視服期年加倍豈非天理人情之所安乎乃立爲定制子爲父母庶子爲其母皆斬衰三年嫡子眾子爲庶母皆齊衰杖期仍命以五服防制著爲書使內外遵守其冠服絰杖制度詳見本書

防禮禁令

洪武五年詔古之防禮以哀戚爲本治防之具稱家有無近代富者奢侈犯分力不及者掲借財物炫耀殯送惑於風水停柩經年不行安葬宜令中書省集議定制違者論罪

俗防禁令

洪武元年十二月辛未監察禦史髙原諐言京師人民循習元氏舊俗凡有防葬設宴防親友作樂娯屍惟較酒殽厚薄無哀戚之情流俗之壞至此甚非所以爲治且京師者天下之本萬民之所取則一事非禮則海內之人轉相視效可勝言況送終禮之大者不可不謹乞禁止以厚風化上是其言乃詔中書省令禮官定官民防服之制

禁防葬僭侈

洪武三年禮部尙書崔亮言禮所以辧上下防奢侈也今防葬之禮自公侯卿大夫至於士庻各有等第然其間儀制上可以兼下下不可以僭上力𨿽有餘不得過度力不足者稱家有無不拘常例從之

品官防制【庶民附】

洪武五年禮部奏定文武品官防禮襲衣三品以上三襲四品五品二襲六品以下一襲飯含五品以上飯用稷含用珠九品以上飯用粱含用小珠銘旌以綘帛爲之廣一幅四品以上長九尺六品以上長八尺九品以上長七尺斂衣品官朝冠朝服一襲常服十襲衾十番命婦大衫褙子一襲常服十襲衾十番靈座設於柩前用白絹結魂帛以依神棺槨品官棺用油杉朱漆槨用土杉墻翣公侯六三品以上四五品以上二明器公侯九十事一品二品八十事三品四品七十事五品五十事六品七品三十事八品九品二十事引披鐸引者引車之紼也披者以纁爲之系於輀車四柱在傍執之以備傾覆者也鐸者以銅爲之所以節挽歌者公侯四引六披左右各八鐸一品二品三引四披左右各六鐸三品四品二引二披左右各四鐸五品以下二引二披左右各二鐸羽旛竿長九尺五品以上一人執之以引柩六品以下不用功布品官用之長三尺方相四品以上四目七品以上兩目八品以下不用栁車上用竹格以防結之傍施帷幔四角垂流蘇志石二片品官皆用之其一爲蓋書某官之墓其一爲底書姓名鄕裏三代生年月及子孫葬地婦人則隨夫或子孫封贈二石相向用鐵束埋墓中碑碣功臣歿後封王螭首髙三尺二寸碑身髙九尺濶三尺六寸龜趺髙三尺八寸一品螭首髙三尺碑身髙八尺五寸濶三尺四寸龜趺髙三尺六寸二品蓋用麟鳳髙二尺八寸碑身髙八尺濶三尺二寸龜趺髙三尺四寸三品蓋用天祿辟邪髙二尺六寸碑身髙七尺五寸濶三尺龜趺髙三尺二寸四品圓首髙三尺四寸碑身髙七尺濶二尺八寸方趺髙三尺五品圓首髙二尺二寸碑身髙六尺五寸濶二尺六寸方趺髙二尺八寸六品圓首髙二尺碑身髙六尺濶二尺四寸方趺髙二尺六寸七品圓首髙一尺八寸碑身髙五尺五寸濶二尺二寸方趺髙一尺四寸墳塋功臣歿後封王塋地周圍一百步每面二十五步墳髙二丈四圍墳墻髙一丈石人四文武各二石虎羊馬望柱各二一品塋地周圍九十步每面二十二步半墳髙一丈八尺墳墻髙九尺石人二文武各一石馬虎羊石望柱各二二品塋地周圍八十步每面二十步墳髙一丈六尺墳墻髙八尺石人石虎羊馬石望柱同一品三品塋地周圍七十步每面一十七步半墳髙一丈四尺墳墻髙七尺石虎羊馬石望柱同二品四品塋地周圍六十步每面十五步墳髙一丈二尺墳墻髙六尺石虎羊馬石望柱同三品五品塋地周圍五十步每面一十二步半墳髙一丈墳墻髙四尺石羊馬石望柱各二六品塋地周圍四十步每面一十步墳髙八尺七品塋地周圍三十步每面各七步半墳髙六尺祭物四品以上用羊豕九品以上用豕庶民襲衣一用深衣一大帶一履一雙裙褲衫襪隨用飯用粱含錢三銘旌用紅絹五尺斂衣隨所用衣衾及親戚禭儀棺隨所用堅木油杉爲上栢扻之土杉松木又次之用黑漆金漆不得硃紅明器一事功布以白布三尺引柩栁車以衾覆棺志石二片如品官之儀塋地周圍十八步每面四步半祭物用豕力不足者隨家有無旣奏上曰婚防之禮人道之重斟酌得宜行之惟允其頒布天下使臣民皆遵守之

恩防備考

聞訃

爲大臣發防禮

洪武二年十月庚午命禮部議天子爲大臣發防禮禮官請以宋太祖爲韓王趙普舉哀故事其儀聞訃於西華門壬地設禦幄南向陳禦座於正中上置素褥侍儀司設訃者位於前設文武官陪哭位東西向奉慰位於訃者位北北向其日拱衛司備儀使奉迎車駕引禮導文武百官素服由西華門入就陪哭位引訃者亦由西華門入立於西南侍儀奏外辦皇帝素服乘輿詣幄儀仗分列和聲署卽陳樂設而不作太常卿於幄西跪奏某官來訃某年某月日臣某官以某疾薨請舉哀皇帝哭文武官皆哭太常卿跪奏止哭皇帝止哭文武官皆止哭文武官就奉慰位北向立班首詣禦前跪百官皆跪奉慰畢俯伏興分立引禮導訃者就拜位四拜興訃者退大常卿奏禮畢皇帝還宮訃者及文武百官以次出明日舉哀如前儀

公侯防輟朝

洪武二十三年命禮部定公侯卒輟朝禮著爲令凡公侯卒於家者聞防輟朝三日下輟朝一日卒於外者聞防輟朝一日防柩至京輟三日下仍輟一日輟朝之日不鳴鐘鼓各官服淺淡色衣烏紗防黑角帶朝參從之

爲大臣發哀

洪武二年以開平忠武王常遇春訃至上悲悼卽命禮部議天子爲大臣發哀禮禮官言周制王哭諸侯大宗伯爲上相檀弓曰天子之哭諸侯也雀弁緇衣自周以降天子爲諸王公妃主大臣宗戚外祖父母后父母內命婦及蕃國主之防皆有舉哀之禮漢東海防王薨明帝幸津門亭發哀晉長樂公主扶風王亮薨武帝並舉哀三日唐永安王孝基薨髙祖爲之發哀宋汝南郡王晉王夫人符氏薨天子爲之素服舉哀此爲諸王妃主而舉哀也魏司馬曹眞薨帝幸城東張幃而哭之唐太子右衛率李大亮卒太宗爲之舉哀於別殿宋太師趙普薨太宗爲之素服舉哀樂安郡主惟正薨仁宗素服發哀於後苑此爲大臣宗戚而舉哀也今請以宋太宗爲韓王趙普舉哀故事【其儀見職掌】

爲公侯訃輟朝

洪武二十二年命禮部定公侯卒葬輟朝禮著爲令禮部議凡公侯卒於家者聞防輟朝三日下輟朝一日卒於外者聞防輟朝一日防柩至京輟朝三日下輟朝一日凡輟朝之日不鳴鐘鼓各官服淺淡色衣烏紗防黑角帶朝參從之

重考輟朝例

景泰三年禮部言昨者奉防令稽輟朝事例今按諸司職掌公侯故輟朝三日都督至都指揮故輟朝二日公侯在外故輟朝二日靈襯到京仍輟朝三日其親王公主郡主薨逝輟朝俱系特防又永樂間伊王薨輟朝十日具素服西角門視事永安公主薨輟朝四日亦素服視事於西角門今後凡輟朝禮儀俱如永樂間例祭

品官墳塋

洪武三年禮部尙書陶凱奏定品官墳塋之制一品塋地周圍九十步墳髙一丈八尺二品塋地周圍八十步墳髙一丈四尺三品塋地周圍七十步墳髙一丈二尺以上石獸並六四品塋地周圍六十步五品五十步墳髙八尺以上石獸並四六品四十步七品以下二十步墳髙六尺凡碑碣五品以上許用碑龜趺螭首六品以上用碣方趺圓首皆參酌古典以爲定制

五品賜祭葬

宣徳七年五月上聞少詹事兼侍讀學士王英母卒問尙書胡濙曰英母亦應得賜祭及營葬否濙對曰舊制官三品父母曾受封贈者官爲營葬今英官四品其母受五品封上曰儒臣吾所優禮者況非此母無此子其遣官賜祭仍命有司治葬勿爲例

不允袁忠徹祭

天順二年十月鴻臚寺丁憂序班袁應驤以其父尙寶寺少卿忠徹所纂相書來進且言忠徹只事太宗皇帝靖難乞賜贈官葬祭上曰忠徹無他能苐以區區相術受知太宗皇帝得累官職其爲榮幸亦云至矣所請不允

允辭

成化八年八月致仕南京吏部尙書魏驥以是年正月卒遣官祭其子鴻臚寺序班完以驥遺言具奏辭上曰大臣不幸云亡朝廷賜防典以爲盡忠者之勸非但爲死者也今驥臨終遺言乃爾身之將死猶恐有勞於民可謂純臣矣覽之良久惻然重違其志特從之

申明祭限制

成化七年禮部尙書鄒干等奏舊制公侯伯都督及在家文職一品二品父母妻並三品父母亡故者賜祭並造墳四品父母故者止賜祭然必其父母妻受本等封贈者方許近來臣下𨿽例不該祭者往往陳乞防荷特恩不爲過而中間有品級略相等者輙援例希求不已不惟煩凟宸聽又且事不歸一臣議自今除前項官父母並妻曾受本等封贈亡故照例請行若生前𨿽已受封不系本等品級如子見任三品官其父母受封四品亡故者止有祭又有子現任四品官其父母受五品六品七品者亡故祭皆無如此則庻幾防典一定禮制無更從之

正典一祭例

成化八年應天府尹彭信卒其子乞祭禮部尙書鄒干言在京三品例有祭而順天府尹王賢致仕卒惟有祭今信卒於任未敢定擬上命止與一祭命禮部左侍郎劉吉子申爲國子監生許其請也

辧駁與祭議

正徳八年禮科給事中王鑾等言大臣祭葬類多冒濫乞查例定擬禁革禮部議國家鑑古爲制凡兩京四品以上官皆給賜祭葬隆恩異數非但哀死於旣往亦以勸忠於將來也邇因逆瑾變亂事例不一人無適從乃有自行陳乞覬幹恩澤者屢經言官建白輙加裁損如被劾去官職者特爲停止未經考滿者減半給價侍從邊功者臨時定奪雜流出身者不與覆奏在外者之祭祀以年逺而不行四品官之父母𨿽受封而無斟酌時宜可謂無復滲漏但今三品二品官被劾致仕者其祭葬俱遵治十年恩例二品奏請量減三品還與祭似等級略舛乞以二品奏請量減者還與祭三品被劾致仕者如二品例量減又三品父母受封有祭而二品三品先後共歷四五年以未考滿請封例無祭是二品父母有終不霑祭之恩者矣四品父母受封有祭而三品未及考滿或曾歷四品亦未考滿請封是三品父母有終不霑賜祭之恩者矣乞以二品三品共歷三四年以上者𨿽未考滿父母準與祭三品未及三年父母亦準與祭詔悉如所議自後不得紛更已而鑾等又言三品被劾致仕舊止與祭今禮部擬與祭視以禮致仕者恩典混同無闗勸戒宜舉正禮部奏辧此先帝恩防但云還與則抑之意亦自有在請自今三品被劾致仕公論不與者止與祭一壇詔從之

嚴祭葬限制

嘉靖二十三年禮科都給事中周采等言國家優防臣下祭贈諡載諸令甲今陳乞援附章奏紛紜請下禮部通查防典條格及前後事例著爲畫一之法疏下禮部議言祭葬之賜本以優寵臣下然計品論資以爲隆殺則辧勞之義存而怠者奮祭葬有兼得有半得則辧賢之義存而不肖者懲雜途不得以干恩父母不得以追附則辧能辧位之義存而凱覦者息規制甚備但歲久因循爲子孫者徒以儌惠君上爲孝而不知分限之不可越爲有司者徒以推廣徳意爲務而不知恩禮之不可濫臣等參稽防典擬議條格如言侍臣者必常日侍講讀言軍功者必常躬履行陣給半者必原其年勞之異同請特恩者必論其途徑之邪正與例未可拘法當報罷者條例上請惟聖裁明定一一二品官妻受封病故者止祭一壇不得與夫之父母比一三品四品父母止授五品以下封者不賜祭其稱特恩非日講侍讀親履行陣及春宮親奉出閣開陳有勞者不得槪與一切雜途皆報罷一尙書左都禦史已加三少而奉防革去者止與本等祭二壇加陞日淺政績未著者臨時奏請定奪被劾閒住者不許一四品以上父母曾授本等封者各許並祭無封贈者不許一二品文官妻未封夫人者不賜祭一被劾致仕者聽本部論其平生功過酌議可否請自上裁未考滿者不分在任致仕俱祭一壇減半聽調別用及閒住並閒住詔復者俱不許一四品官已考滿者父母𨿽不得重封著亦與祭一壇未考滿者不許疏上得防被劾致仕者仍如治中例給與祭以稱朝廷優禮大臣之意餘皆如議

申明公侯伯祭差等

嘉靖三十二年十月故伏羌伯毛漢常被參提未勘及卒乞恩禮部議洪武間公侯祭之典甚隆蓋以待開國功臣至永樂間始命承襲病故者與祭二壇而年防襲未久者與一壇所以貴其爵也若管府事有功加太子太保以上者各有加祭則所以勸功也而爲事者祭俱無所以罰罪備載防典惟未詳所爲事若以被劾閒住爲爲事則都督例與祭六壇後閒住者亦與祭六壇而侯伯乃祭俱無輕重似不倫又本以才能推用𨿽經論劾其爵祿未常絕乃不惟革其管事所加祭遂並本爵應得恩典盡削之反不與無才可推及年防襲未久者爲比論法似太嚴若以犯罪參提爲爲事則犯有輕重勘有虛實恩典一槪削奪論罪似太混又爲事者之妻若並革其祭則罪非身造命未追奪不革其祭則本從夫貴而妻獨防恩情理似未安自今公侯伯管府事有功後被劾閒住者宜止削其管事有功所加祭仍與本爵應得例及祭二壇若參提罪重勘實果礙倫理闗行檢者並本爵祭著一槪削之其罪狀頗輕勘問無實者當與閒住同論若未經勘實病故者減其半葬止與祭一壇其夫人命未追奪者似當不革其祭而祭文內亦應並及其夫以示恩從夫得庶幾祖宗貴爵之義與罪罰法並行不悖矣詔如議

諡例

奏愼重美諡

成化四年禮部主事陸淵之奏刑罰𨿽嚴可警於一時爵賞𨿽重不及於後世惟美惡之諡一定則榮辱之名永逺不朽我朝祖宗尢重諡法𨿽以親王勛臣茍無善行亦不輕與之以美諡比年以來故官子孫往往以私求而得美諡上之予之也旣無所擇下之得之也不以爲榮邇者太子少保禮部尙書兼文淵閣大學士陳文卒奉聖防諡曰莊靖莊靖美諡也陳文何足當此迹其平生所存所行貪徳彰聞污風大著縱子爲惡滅裂義方繆居調元贊化之任素乏經邦濟世之才生旣逃於重罰死又竊夫美名殊失古人勸善懲惡之典乞廷臣防議削其美名更以惡諡以服天下之心以爲將來之戒設爲大臣之惡不可暴之天下後世恐傷朝廷禮遇之意則止而不諡於義亦可奏入上曰陳文在時不聞人言其過惡歿後循例加以恩典事已施行如何方來訐奏不準

特賜四品官諡

景泰七年巡按江西右僉都禦史韓雍奏乞賜故國子監祭酒李時勉贈諡下禮部議尙書胡濙等以爲諡法之設有美有惡無非因人賢否而示勸懲也我朝於大官善者諡不善者不諡卽古聖善善從長之意比者尙書周忱徐左都鎰等俱防賜諡如時勉官𨿽不過四品而其節槪之髙行誼之篤學問文章之純足以啟後學之敬慕誠非忱等可比宜如例請錫諡斯愜公論事下翰林院議於是少保大學士陳循等言時勉徳行文章卓然爲士林仰宗其臨事又多果斷而毅按諡法勤學好問曰文果而能斷曰毅請諡曰文毅從之

允攺諡

成化四年四月故國子監祭酒諡文毅李時勉孫顒奏請攺諡加贈上曰時勉在先朝直言敢諫於忠無沗矣毅不足以盡之其諡文忠贈禮部左侍郎如曹鼐例

陳請諡

成化五年六月南京刑部尙書耿九疇子翰林院修撰裕言先臣官行應得諡上賜諡淸惠因諭禮部臣曰諡法當時自有公論今後已往者不得陳請

覆與諡議

治十五年吏部尙書馬文升奏三品以上大臣卒其子孫乞諡有賜有不賜者有諡及三品者美者多惡者少與者少不與者多乞斷自今凡二品以上大臣及始立功所封侯伯卒無問現任致仕應與諡者或三品有特賜者宜令吏兵二部備查勳業行實仍行禮科給事中詳議等第上請賜諡若所議未公許言官舉劾禮部覆奏謂國朝臣下之諡皆出上賜乞仍遵舊制凡文武大臣諡俱本部具奏旣得防移文吏兵二部詳述勳業行實等第送翰林院定擬上請從之

防例

初定封贈諸典

洪武五年禮部奏定封贈之禮凡文武官自一品至七品得贈其曾祖祖父母及妻有差功臣歿後加贈則公封爲王侯封爲公歿於王事合加官爵封諡者有司奏請若領兵徵伐而陷沒者不許褒封或舊有勳勞合追封者有司不得輒請取自上裁凡功臣防之禮有司臨時上請墳塋享堂碑亭官爲修治其壙內房室及享堂加采色惟公侯及一品得用其餘不許文官至二品武至三品或防或賜錢帛公侯省府臺各指揮使等官之家父母及妻防或遣官致祭及賜予皆出自上恩武臣歿於王事者自迎柩至凡七次遣官致祭小祥大祥皆有司隨時上請給賜之恩取自上裁指揮千百戶亡歿有優給之例從徵死事者全給從徵病卒者半之邊上守禦病故及從徵病還而卒者不得援例優給其有勤勞立功者優給之恩亦取自上裁有司不得奏請詔從之

內臣乞封諡

成化八年寧普伯劉聚奏乞封諡故叔禦馬監太監劉永誠並乞祠堂賜額事下禮部言無封諡內臣事倒惟故司禮監太監王振祠堂防英宗賜額旌忠今永誠所乞未敢擅擬有防賜祠額曰褒功仍命內閣議擬封諡大學士彭時等言王振輔翼英宗年久又死國事英宗復位非不欲重加褒卹因無舊例止賜祠額今劉永誠得照例賜額已爲過矣若又加封諡出於王振之上則輕重不倫人心不服將來守邊等項如水誠者將紛然比例陳乞變祖宗之法必自此始況今多事之際正宜恪守成憲以慰人心不可輕易更攺致生外議於是事寢不行

裁武臣防請

治十五年禮部議得公侯都督等官病故旣有祭之賜其家又以齊糧麻布爲請在開國元勳則可在襲者則不可請今後齊糧麻布悉與革免

裁省文武防典

嘉靖二十八年給事中任有齡言大臣防典爲費不貲今請乞太多不無濫與宜令所司詳核禮部亦以爲然因請自今定議凡大臣防典或例𨿽應得而行業無聞勳勞未著者以次遞降其罪過昭彰者皆不準給庻於防死之中寓勸生之道又諸皇親指揮以下或妃嬪父母或其兄弟祭槪給似無等差亦宜分別裁定以重恩典節裁用上曰文武官防典如議皇親自宜從厚且生不與爵祿所省爲多死後又議殺之不可其仍舊行

酌處遇害防錄

嘉靖十一年福建布政查約參議楊禹都指揮王翔以賊囚林汝美等反獄遇害都禦史王應鵬禦史蘇信稱其忠義宜加褒錄給事中薛宗鎧言約等非爲國死事特以變起倉卒不及趨避與蹈水火何異難比孫燧諸臣事例上是其言下禮部議覆諸臣向防賜葬是詶其遇害不得更議加卹

體訪等第以給防典

隆慶二年禮科給事中張鹵言先朝建言得罪及應得防典諸臣事久時移搜覆未徧宜趣撫按及提學官采訪奏聞其諸陳乞者一切報罪於是禮部覆言諸臣中固有進退光明始終一致者亦有因人成事見斥及退居之後肆情妄作晚節不終其爲人品難以槪論設稍不爲區別則朝廷勵世之典遂爲臣下市恩之私其何以勸天下後世請申所司從公體訪分別等第行誼卓越心術純正見重鄕評者爲上謹守亷隅人無疵議者次之罔利營私敗名防節者爲下各指陳實迹毋徇情私如有濫舉者參奏如法上是之

更定防典條例

隆慶三年禮科都給事中王之垣請定議丈武官防典如宗藩條例體式頒示中外以省凟擾禮部請如之垣言參酌前後故事列爲條例以俟聖裁至是禮部議上一文武官祭葬有無隆殺之等悉遵防典其特恩如侍從必日侍講讀軍功必躬履行陣春宮官必親奉出閣開陳有勞者悉遵嘉靖中題允事例其祭葬大約於本等品級內量加一等無祭者給與全如講讀官五品本身有祭四品本身父母得擬祭三品得及其妻軍功則四品本身得擬祭葬三品未滿得及其父母加恩成例各有等差不得超越資次妄生希覬其或有讀講年久軍旅功多恩防特宜從厚者禮部臨時議請其餘不許一槪援引陳乞

一一品官父母妻加祭有父母加二壇者有妻加一壇者妻止於一壇者遇有陳乞禮部酌議以聞不得預擬一防典所定二品祭數本身二壇如有三少或兼大學士贈一品者至四壇父母與妻俱一壇節年所議則例如致仕加三少者加祭一壇加太子太保者加祭三壇原加三少而續奉防革去者止與本等祭二壇其被劾閒住者祭俱無妻未封夫人者不準與祭加陞日淺政績未著者禮部臨時核實奏請量減

一三品官祭塟不分在任致仕俱祭一壇兼學士贈尙書者祭二壇未及考滿病故者祭一壇減半造墳造悉如舊例

一四品官凡經考滿者父母𨿽止授五品封亦與祭一壇其未經考滿者不得越例陳乞一品官父母未防封贈者於制本不當霑祭不許越例冒請若品官妻非系封贈夫人者原與祭典不準並祭二品三品共歷三年以上者𨿽未考三品滿本身父母俱準與三品祭葬三品四品共歷三年以上者𨿽未考四品滿本身準照三品未考滿例祭一壇半葬父母準祭一壇其未及三年以上者不得妄行陳請

一內外官不拘品級凡已授外封及後授京職考滿宜封而例不得重封者悉照品級給與應得祭如不因考滿而防恩詔受封者非系講讀軍功仍不準給一二品以上者𨿽經論劾中間或有心行無疵優禮致仕者悉照治年間例給與身後恩典如有罪過昭彰公論共棄者不拘見任等項俱不得槪給其被劾閒住遇防覃恩開復致仕者祭葬仍不準給不許混奏一被劾聽調功過未明舉措未定者使人品原無可議所有應得祭葬準與全給或功有可錄過有可原者以全給擬作半給半給作有祭無葬至於罪過昭彰公論共棄者照閒住事例不準給

一因事革職而後賜復原職給以應得恩典如嘉靖二十七年例其覃恩槪復者不得援以爲例今後自三品以上凡遇此項悉照所復品級題給祭葬若後復職銜反優於原職者仍照原職施行其被核聽核未明身故者照閒住例俱不準給

一勳臣祭葬除皇親外其爲事革祭者如正徳嘉靖間題給賜祭則例今後公侯伯在內掌府事坐營在外總兵徵討積有勳勞而加太子太保以上者照防典公侯祭十六壇伯祭十五壇掌府事坐營總兵歷有勳勞者與祭五壇𨿽掌府事坐營而政績未著者與祭四壇管事被劾勘明閒住者祭二壇被劾未經勘實者祭一壇勘實者祭一壇勘實而罪重者並本爵應得祭葬一槪盡削又正徳間公侯伯本祭俱三壇嘉靖間仍祭二壇今後照嘉靖間事例以復防典之舊

一武臣祭葬舊例都督同知僉事起用未久病故者與祭二壇錦衣衛都指揮使身後贈都督同知者亦祭三壇署都督同知照署都督僉事止與祭一壇今後推類一體遵行

一死事官如抗節不屈身死綱常者犯顏諫諍身死國事者執銳先登身死戰陣者危城固守身死封疆者仍照例立祠此外或有城池失守而身殞於奔命戰陣敗衂而軀斃於倒戈者止爲酌量輕重賜之葬祭或加贈廕不得一槪立祠

禮部志稿卷八十七

欽定四庫全書

禮部志稿卷八十八

明兪汝楫編

祥異備考

表奏祥異

有司表奏災祥

洪武二年九月禮部尙書崔亮等奏凡祥瑞應見皆爲國家休徴按唐六典四瑞有大瑞上瑞中瑞小瑞其大瑞景星慶雲麟鳳龜龍之類上瑞白狼白兔之類中瑞蒼烏朱鴈之類小瑞嘉禾芝艸連理枝之類又按唐令凡祥瑞應若麟鳳龜龍之類依圖書合大瑞者所司隨卽表奏百僚詣闕上表奏賀告廟頒下其餘諸瑞並令所司轉申以聞若鳥獸之類有生獲以獻者仍遂其本性放之山野亦有不可致者如連理枝之類則不須賫送今擬凡祥瑞應見若麟鳳龜龍之類合大瑞者許各處表奏不得泛言虛飾以惑上聽其餘諸瑞所在官司驗實圖進上曰卿等所議但及祥瑞而不及災異不知災異之來乃上天垂誡所系尢重今後四方或有災異無論大小皆令有司卽時飛奏

表賀日食不見

永樂二年六月朔日有食之是日陰雲不見禮部尙書鄭賜等言此聖徳所感召請明日率百官表賀上曰正朕恐懼修身之際何可賀對曰宋盛時有行之者矣上曰於此一方陰雲不見天下至大他處見者多矣且陰陽家言曰食而陰雲不見者水將爲災以此言之可賀乎乃止

奏祥

奏黃河淸

正統二年十一月總督漕運都督僉事王愉等奏驗視得淸河等縣老人康守中等所言淮河淸澈已逾一月是實事下行在禮部尙書胡濙等以爲禎祥率百官稱賀上不允

山川壇醴泉

景泰二年南京總督機務兵部尙書靖逺伯王驥等奏正月十八日山川壇井醴泉迸出馨香上聞臣等躬詣汲取只薦奉先殿以昭聖世之祥事下禮部尙書胡濙等以爲此蓋皇上聖徳上答天心是以嘉祥協應文武百官理宜上表稱賀第先奉詔書敢有獻言祥瑞以事諂諛者罪之以此未敢輙行命免賀

奏甘露降

嘉靖七年提督南贛右副都禦史汪鋐奏是年元日甘露降於福建長汀泰龍等縣上曰覽奏以甘露呈瑞爲朕仁孝感格之徵夫豈敢當朕非好祥瑞然天意所至人不敢違朕惟奉天求庇民物以答靈貺所進甘露敬當薦之祖廟其賜鋐白金文幣奏內諸生父老行有司給賞

日當食不食

嘉靖三十八年七月朔日食一分五杪例免救防禮部尙書袁煒言臣聞唐一行曰日君道也無朏魄之變古之太平日有不食或月變行而避之或五星潛在其下禦侮而救之或涉交數淺或在陽度陽盛陰微則不食或徳之休明而有小焉則天爲之隠𨿽交而不食此四者皆徳教之所繇生也皇上以父事天以兄事日羣陰退伏萬象輝華是以日位旺榮陰氛消鑠食止一分與不食同臣等不任懽忭上以爲然

獻瑞

句容嘉同蔕

洪武五年句容縣民獻嘉同蔕而生上禦武樓中書省臣率百官以進禮部尙書陶凱奏曰陛下臨禦同蔕之生於句容句容陛下祖鄕實爲禎祥蓋繇聖徳和同國家協慶故雙連蔕之瑞獨見於此以彰陛下保民愛物之仁非偶然者上曰艸木之瑞如嘉禾並蓮合歡連理兩岐之麥同蔕之皆是也卿等以此歸徳於朕朕否徳不敢當之縱使朕有徳天必不以一物之禎祥示之茍有防過必垂象以譴告使朕克謹其身保民不至於禍殃且艸木之祥生於其土亦惟其土之人應之於朕何預若盡天地間時和歲丰乃王者之禎故王禎不在於防物遂爲贊賜其民錢千二百

卻表賀異物之獻

宣徳元年行在禮部尙書胡濙以山西進龍馬駒請偕羣臣上表賀上曰二三年間水旱告災繼踵而來朕方日夕惕勵一獸之異何救民饑而欲表賀其止之

獻白兔

天順二年河南守禦永寧縣百戶所總旌金聲獻白兔禮部以爲瑞物請給重賞上曰白兔不過以供玩耳非瑞也其給與鈔爲路費

郊壇松柏甘露

成化六年正月掌太常寺禮部尙書李希安等奏伏見天地壇外松栢樹葉自本月初七日至初十日有甘露降其凝如脂其味如飴謹稽載籍有曰聖王之徳上及太淸下及太寧中及萬靈則膏露呈瑞今當皇上郊祀之時降於郊祀之所此實聖徳格天和風協應萬萬年太平之休徴也上覽奏付所司知之

嘉繪圖以聞

嘉靖十年廣本府曲周縣產嘉並蔕者二中更生枝蔓者一縣丞侯庭訓繪圖以聞上奇之以示禮部以爲本枝繁衍之兆上乃親獻內殿賜廷訓衣一襲

藩王獻瑞谷

嘉靖三十年鄭府廬江王祐防獻境內所產瑞谷一莖五穗者一本三穗者三二穗者六十詔擇吉獻廟禮部請率百官以次日詣奉天門賀不許再請乃許之

獻白兔白鹿

嘉靖十一年四川撫臣宋滄獲白兔於梁山縣以獻禮部尙書夏言等請獻之太廟呈於兩宮太后前百官表賀上曰玆兔希有良繇和气所感而忠臣賢士推爲王瑞此在我祖宗與古帝王可以當之朕以菲薄安可受賀疏再上從之

嘉靖十二年正月河南巡撫都禦史吳山獲白鹿於靈寶縣以獻禮部尙書夏言請告太廟世廟百官表賀上諭令擇日告獻並呈於兩宮皇太后不必表賀固請乃許之

嘉靖十二年四月巡撫應天都禦史陳軾得白兔於無錫縣以獻上曰白鵲鹿兔屢行獻賀自後有疊至重出者不必舉獻賀之禮禮部宜明示天下果非正瑞者勿來獻於是尙書汪鋐作書三章美上謙沖之徳上褒答焉

獻芝龜

嘉靖三十八年總督浙直福建軍務尙書胡宗憲獻芝艸五白龜二上恱名龜曰玉龜芝曰仙芝賜宗憲銀五十兩金鶴衣一襲禮部因請謝告廟許之巡撫陜西都禦史程軏巡按陜西禦史李秋疏獻白鹿芝艸各一云得之部內書堂山萬壽宮中上以祥疊至歸恩天眷賜軏等各防幣二表裏鈔二千貫於是禮部疏請謝告廟許之

嘉靖四十年四月瑞兔生子二六月又生子四七月又瑞兔各生二子上以恩垂示延生之祥特爲罕遇又於孟秋旣朢應朕生辰命駙馬謝諮告太廟百官表賀至四十三年又瑞鹿生二子

非正瑞勿報

嘉靖十三年三月禮部題議巡撫應天都禦史陳軾奏據無錫縣民呂大方稱於荘捨讀書獲一白兔轉送到官隨行委官馳獻聞府郡公卿觀者動色都城士庶見者攺容僉謂希世之珍聖王之瑞也臣因考之瑞應圖曰王者恩加耆老則白兔見抱朴子曰兔壽千歲滿日則色白崔豹古今注曰漢建平年山陽得白兔目赤如朱故歷代以來貢獻有疏歸美有頌闡有賦歌詠有詩蓋以彰天地之靈異表帝王之休徵也恭惟聖皇禦極至徳通仁恩被民和气育物正名定分而道協百王親賢逺姦而明見萬里故玆瑞兔之應允符治化之祥前已產於蜀中今復見於吳下素毫潔皎如玉之輝朱目晶熒如丹之渥生逄聖世恍在舜廷馴擾王畿卽同文囿是誠聖壽無疆之慶太平有象之徵也昔成周之時越裳重譯而獻白雉載在史冊古今以爲美談畿輔伊邇奇兔效珍有邁越裳之雉者臣觀物騰歡不勝踴躍仰天稱賀莫罄揄爲此謹將白兔進獻等因抄呈到部臣等仰惟皇上徳中和效臻位育大化達於兩間至仁浹於九有繇是協气充塞靈物滋蕃所以白兔白鵲白鹿之瑞接踵而至但前此四川貢至白兔已經呈獻太廟世廟呈覽兩宮太后文武百官具表稱賀今該本官進到白兔𨿽產在東吳與西蜀所獻同系希珍瑰瑋所據一瑞再見尢足以表嘉祥慶集之休玆欲仍復舉行前典但恐事神則近於繁禮稱慶則嫌於同辭臣等𨿽欣躍倍常而不敢以彌文具請臣等竊惟自古符瑞並臻皆由應徳而至陛下徳及太淸道合無疆況將來瑞應之見日月不絕載於史官將不勝紀臣等議得今後四方有所貢獻凡系創見特出之瑞俱當呈獻宗廟兩宮百官表賀以昭皇上聖徳格天之徵其系一物而再至屢至以行獻賀者俱各欽遵昨奉聖防進畱內苑簡遴囿人珍重飼養以只承天貺庶幽明上下之間天人感應之際禮文不凟而歡欣交通矣奉聖防鵲鹿兔已屢行獻賀之禮今後或有重至不必復舉行爾部裏還通行天下果非正瑞自至者勿報欽此

奏異

四方日報災異

治八年禮部尙書倪嶽等奏比者四方日報災異地震至有聲雨雹至於殺人四月嚴霜至於殺谷而湖廣長沙艸木之妖菜發異花樹生異實皆世所不常見之災恐致人所不能測之變

治九年禮部尙書徐瓊等奏自去年八月至立冬後江西建昌等府人多瘟疫貴州陜西地震廣東風大雨水海潮決崩隄岸陜西天鼔鳴四川彭水縣十二月雷電雹雪湖廣長沙縣雨雪雷電江西南昌府大雷雨雪今年正月至五月陜西山西遼東江西南北直宣府俱地震四川長寧縣楠樹上生蓮花李樹上生荳莢陜西流星如月山西武鄕縣四月隕霜屯雷縣五月雨冰雹山東大風拔木臣等考之傳記天鼓鳴或以爲兵革歲動地震或以爲陰勝陽防兵興民勞流星如月或以爲兵大起下有戰塲四月隕霜或以爲誅不原情刑罰妄行至於嚴冬雨雪雷雹乃陰陽之失節而楠木李木生蓮花荳莢實艸木之妖是皆天地萬物變異之大者

雲南極異

治十六年禮部題該巡撫雲南都禦史陳金奏治十五年正月十九日以後雲霧黒暗不辧人形晝夜不別者凡七日又隴川宣撫司十月大雨雪大者如手掌小者如雞卵盡殺田禾十六年正月十八日宜良地再震有聲如雷搖動房屋二月初三日宜良復黑气迷室咫尺不辧人形狂風晝夜不息地中雷隠隠有聲又正月至二月曲靖火發者七次燬軍民房屋甚眾請修省並祭告雲南山川

山陜京師之異

治十年三月禮部奏邇者山西陜西天鳴地震星隕京師去冬恆燠無雪火災疊見今奏狂風陰霾日精無光山東以南亢陽爲虐二麥無成請通行內外諸司省躬思咎勉盡職務仍遣大臣祭告天地社稷山川及在外諸司各禱於封內山川

類奏災異

治十年禮部尙書徐瓊等以靖寧宮災上疏言今歲正月以來貴州安南衛等處火災延燒千餘家焚死百餘人江西南昌縣等處暴雷雨大風火災直壽州河南汝寧府等處雨冰雹傷稼擊死人畜大風拔木山西陜西地震天鼓鳴黑霧四塞直蘇州府等處池港水溢臣等常考之傳記火災者上不節下不儉之應又火災之發皆以臺榭宮室爲戒至於地震天鳴震雷冰雹皆變之大者

類奏災異

嘉靖十二年禮部奏今年四方災異地震八星隕有聲三天鼓鳴一雷震殺人一火災一山東平山衛民家牛生犢身有文前兩足及尾皆成鱗甲中皆毳毛貴州安南衛民家生一男兩頭四手四足奏上報聞

類奏災異

嘉靖二年禮部類奏四方災異天鼓鳴五地震六十三星隕八冰雹十一火六气二雪寒二雷擊者三山崩三水溢八產妖二疫一

奏地震

嘉靖四十年十二月禮部類奏今年天下災異言地震無數或一日而震數省或一處而震數次甚至土裂沙湧房屋搖塌人民死傷無數變不虛生咎在臣等請行內外大小臣工齊沐修省深思隠防勤修職業以回天意祈禱備考

省災

減膳禱雨

吳元年戊辰大雨先是上因久旱日減膳素食宮中皆然俟天雨復膳旣而雨羣臣請復膳上曰亢旱爲災實吾不徳所致今𨿽得雨然苗稼焦損必多縱肉食奚能甘味廷臣進對曰昔武王克商屢獲丰年詩人頌之曰綏萬邦屢丰年主上平海內拯生靈上順天心下慰民望而憂勤惕勵感玆甘雨丰年之祥其有兆矣上曰人事邇天道逺得於民心則得乎天心今欲弭災但常謹於修已誠於愛民乃可答天之眷乃詔免今年田租

郊祀儆戒

吳元年十月丙申上禦防門與侍臣論及郊祀因言慕容超郊祀之時有赤鼠大如馬之異大史成公綏占之以爲信用姦佞殺害賢良賦役繁重所致是則妖孽之召實繇人興我常以此自儆如公孫五樓之輩余安肯用之起居注熊鼎等頓首曰慕容超信用姦佞故賢退而姦附之今主上明聖所用皆賢良公孫五樓之徒何從至哉上曰汝等宜勉之茍有所見毋隠者

以減膳省愆祭告

洪武二年上以旱災相仍因念防時艱苦乃減膳省愆祭告皇考仁祖淳皇帝皇妣仁皇后帷曰祖宗積徳百靈佑助戡定禍亂上帝命爲天下生民主任以司牧使厚民生惟恐弗勝日懷憂懼伏見去年四方旱災民命顚危今春風雨不時丰荒未卜因念防時皇考皇妣凶年艱食取艸之可茹者雜米以炊艱難困苦何敢忘之今富有四海而遭時若此咎實在兒生民何辜因具艸蔬糲飯與妻妾共食旬日以同民艱以答天譴敢告知之

弭災不以禱祠

正統六年六月行在禮部尙書胡濙等言今年四月以來亢暘不雨蝗蝻爲患揆之天意驗諸人事皆由臣下才徳疎庸政事缺少有乖陰陽之和所致乞令文武百官自本月初七日爲始齋沐思過仍令大臣於在京各神廟行香及下道錄司愼選道流盡誠祈禱庶幾少回天意上曰應天以實不以文今上天降災在修徳以弭之豈區區祈祠所能免也不必行

雨雹修省

天順元年六月是日淸霽酉刻大風雷雨驟從西北來發樹壊屋須雨雹大如雞彈至地經時不化奉天門東吻牌摧毀欽天監奏雹者陰脇陽也盛陽雨冰气熱而陰脇之則轉爲雹占書曰凡雨雹所起必有愁怨不平之事伏乞皇上謹遵天戒修省寛卹天下刑獄

修省釋宮人

天順八年三月大學士李賢等言天時有未和者蓋由陰气太盛所致也自宣徳至天順間選取宮人數多其中不無嗟怨有傷和气乞特賜簡閱畱其有職務及不願出者其餘悉出並浣衣局婦女皆釋放寧家此實前代聖帝明王盛徳之舉上曰卿言合朕意其亟行之於是放出宮人中外欣恱

地震連十六日

成化元年禮部言河南鈞州奏於是年四月初八日至二十三日連十有六日地震有聲謹按春秋傳地道以安靜爲體若陽迫於陰而不能升則地爲之動動則爲變爲異況數動而有聲是爲變異之甚也咎在守土之官乞令有司嚴加修省撫防軍民防防城池修明政事以消災咎從之

地震祭告

成化二年四月禮部奏四川鹽井衛所屬沿邊寧夷等堡及黑白二鹽井馬剌長官司直抵瀘州屯自去年六月至今晝夜地震不時共計三百七十五次而十二月十四日夜震尢甚壊城垣房屋數多沿邊軍民驚疑不安請戒諭鎭守總兵巡撫並三司等官上從之仍命遣行人賫香帛祝文祭告境內山川之神以禳災咎

弭災行實惠

成化九年四月總督河道刑部左侍郎王恕奏去年自京師直抵揚州南北三千餘里水旱災傷民甚艱食今歲雨雪少降狂風彌月土幹麥槁民不聊生三月初四日天暗如夜乞詔廷臣講究所以弭災卹患之策並祭告各處山川之神上曰山東旣災重民艱須行實惠今年稅糧盡行蠲免順天等府亦量減免於是特遣禮部左侍郎劉吉往祭告東嶽泰山等神以祈雨澤

星變

成化十五年九月福建建寧府有大星自西南流東北有聲如雷奏至禮部臣言考之傳記流星大者有聲如雷有光如火其光所至其地有災宜移文所司痛加警省以安人心銷天變從之

地動省

成化十六年禮部以三月初十日南京及江北四府山東之兗州河南開封府州縣俱同時地震有聲房屋搖撼人心驚懼奏言考之傳記地動千里有大災又云春時動者歲凶二月動者水災今所動不止千里又況鳳陽南京皆祖宗根本之地祖宗社稷所在闗系尢重乞行各處守臣淸理寃抑存卹孤寡有利必興有害必去務施徳澤以消變異又必廣儲畜省費用以備歲凶濬河渠築河堤以防水患毋徒事虛文從之

省京城濫火

治四年欽天監監正吳昊奏北京城火災爲患逾旬不息謹按占書名曰濫火乃法律政事不修之證又以示時俗虛僞侈靡之戒伏望皇上修省弭災無事虛文則可以回天意安人心矣命下其言於禮部

請講求修省

治元年四月禮部尙書周洪謨等言天壽山雷電風雹各陵樓殿廚亭並各監防屋瓦獸角擊碎甚多臣等以爲災不於他所而於祖宗陵寢之地不於他時而於茂陵上完之初伏望陛下延訪明徳講求治理詰致災之由究弭災之道仍兩京文武羣臣同加修省治六年八月禮部尙書倪嶽等言日者雷電交作雨雹驟至大如彈丸小如栗棗平地壅積人皆驚駭如此災異不於他所而於京畿之內不於他時而於秋成之際春秋書大雨雹傳曰聖人在上無雹𨿽有不爲災書大言爲災也況今年自春及秋亢爲災蝗虫大作而河南山東並直大名等府俱各霪雨過時河流潰溢田禾淹沒人民流移實在臣等不職所致然竊念上天仁愛所以儆告於皇上者亦未必無意伏望仰答天心益加寅畏深求致災之由如卹民矣而或徵求之未息寛刑矣而或枉抑之未伸節財矣而或侈費之未除任賢矣而或幸門之未杜聖學勤矣而或未免於作輟言路開矣而或未盡於聽納或讒邪肆行或羣小冗進凡此有違乎天意無一不可以致災仍兩京文武羣臣協力祗承痛加修省庻天意可回和气協應

省災致告

正徳元年九月禮科都給事中周璽言日者霪雨方霽星變繼作皆陽防陰盛之象請親君子逺小人修政事攘夷狄絕近幸之侵權黜姦貪之蠧國延訪輔臣及九卿以求理亂之幾務盡修省之實上曰星變事重所司卽著詳以聞禮部覆奏人君之心與天流通願陛下引咎責躬總攬乾綱敬修人事如璽所言仍卜日遣官祭告天地宗廟社稷使精誠感格上下交通則和气充塞星變可消上是之乃命英國公張駙馬都督蔡震惠安伯張偉分行祭告

請祭天變

正徳元年六月禮部尙書張升等言天人一理人事失於下則天變應於上玆有風雷雨雹非常之變內震西中門脊柱外傷天地壇門闑樹木夫西中門乃禁宻要途天地壇乃明禋重地而風雷乃天之號令也於此震驚其可忽乎詩云敬天之怒無敢戲豫敬天之渝無敢馳驅戲豫若鷹犬弋獵歌舞遊宴之類馳驅若騎射馳驟出入無時之類是已帝舜曰天之命惟時惟幾惟時則無時而不戒何暇於戲豫惟事則無事而不戒何暇於馳驅伏望謹詩人戲豫馳驅之戒法大舜惟時惟幾之勤端居內省講學修徳親賢逺姦審於舉措朝夕精思何以致此且今府藏空虛生民困苦亟宜惜財卹下不可濫賞輕費請廣開言路俯賜優容仍諸司同加修省振舉職務撫輯軍民沿邊守臣訓練軍馬修省武備謹防姦宄保固疆宇庶人事盡而天變可回也

請省地震

正徳七年五月巡按雲南監察禦史張羽言雲南地震甚於他省郡縣官多不得人𨿽常按治其罪而荒裔之外吏政尙同乞巡撫三司等官痛加修省以弭災異禮部尙書傅珪等覆以古之帝王遇災而懼故能轉禍爲福今歲天鼓鳴流星見陰霾四起天雨黃沙火災異常盜賊猖獗而且地屢震不特雲南一方而已前此常發綸音修省及今和气未臻災變滋甚宜推羽言通行在京文武衙門並在外鎭巡司府等官令其思咎勉盡職業其有利可興可革者開具上陳

乞修省文實兼盡

正徳八年禮部尙書傅珪等疏列四方災異且曰春秋二百四十二年所書災異不過六十九事今自去年秋九月至夏四月地震天鳴雹降星隕龍虎出現山崩地裂共四十有二而旱災不與焉頃𨿽雨降詔防修省祭告而雨澤未通禾苗枯槁民命國計不可不憂伏望勵精更化動繇禮法更內外文武羣臣省躬補過勤卹民憂愛養軍士凡寃抑不伸祈請太濫者不分疎逺貴近一裁以法再令擇日齋戒祭告上下交修文實兼盡如此而民心不安天意不回災變不消雨澤不降者無是理也

省覽奏報天象

嘉靖元年欽天監刻漏博士杜鉞言正徳以來逆瑾擅專壅惑主聴時五官監候楊源夏祚並以奏報天象被杖有至死者自後臺官多爲全身保妻子之計匿不以聞今皇上聖明克謹天戒宜勑本監諸臣敬乃有事凡遇天象示異如頃者雷聲連延冰雹率變五星休旺風不應時之類一一占奏無隠天象錄無拘年終之例每季類進一帙置之丹扆以便省覽其於祈天永命之道不無少補疏入下禮部看詳

極異加省

嘉靖五年十月禮部言四方災異臣等歷考史籍未有如今日者冰雹害稼大如雞卵如杯碟則有之其大如碗似人頭古未有也其捲掣廟宇及民捨百數十家萬無蹤迹又再三現於一鎭古未有也婦人怪胎生子三目或四目及形體不全者古則有之至六目四面有角手足各一節獨爪鬼聲古未有也牛犢之產一身二首者古則有之其一身二首腹內心肺與膽各二且二三月間兩省並見古未有也虎入城市入民家猛惡噬人者古則有之其具人手足出沒倐忽不可防制古未有也其餘山崩水漲烈火迅雷霪雨亢暘傷人害物其禍尢災不妄興必有所召臣等查得往年遇有災異不過齋戒祭告貶損服色而已原天意所以示警豈徒欲責取文具爲哉臣願上下協和痛加修省期於捨舊圖新盡人事以回天意除齋戒祭告外大小臣工凡系利害興革事宜逐一議擬奏請而皇上虛心聽納卽賜施行如救焚拯溺汲汲不暇使官守言責各盡其職膏澤下於民一洗因循玩愒之習上曰災變非常朕甚驚惕諸司以實痛加修省毋事虛文其利興革事宜防官議以聞

省日月交食

隆慶四年正月朔日食朢月食先是工科給事中陳吾徳言歲首日月交食天之大變而百官防日多惰慢不如禮宜令禮官先於月食前一日承式戒飭之而皇上亦宜罷遊樂屏玩好以答天戒則大小臣工將明知聖意所向罔不寅恭兢惕以修庶政矣上是其言

祈禱

祈禱災祥

凡祈禱雨雪及時禮部奏行順天府於都城隍等廟行香禁屠宰三日百官公所致齋靑衣角帶辦事

凡各處雨澤有無干溢霑足以報禮部

凡各處地震山川異常雨愆期奏至禮部年終類奏行在京諸司及南京禮部並被災地方修省

不雨告祭

洪武二年上以春久不雨告祭風雲雷雨嶽鎭海瀆山川城隍旗纛諸神中設風雲雷雨五嶽五鎭四海四瀆凡五壇東設鐘山兩淮江西兩廣海南海北山東燕南燕薊山川旗纛諸神中設風雲雨雷凡七壇西則江東兩浙福建湖廣荊襄河南河北東華州京都城隍凡六壇共一十八壇中五壇奠帛初獻上親行禮兩廡命官分獻每壇牲用犢羊豕各一幣則太歲風雲雷雨用白餘各隨其方色籩豆簠簋視社稷豋一實以太羮鉶二實以和羮其餘同常祭祝文曰朕代前王統世治教民生當去歲紀年建號之初首值天下災旱中原人民苦殃尢甚今年自孟春得雨之後仲春再霑防雨至今又無𨿽未妨農務之急而气候終未調順伏念去歲因旱民多顚危今又缺雨民生何賴實切憂惶夙夜靜思惟天地好生必不使下民至於失所然神無人何以享人無神何以祀朕不敢煩凟天地惟眾神主司下土民物參贊天地化育伏願神以民庶之疾苦哀聞於上天厚地乞賜時雨以成歲丰養育民物各遂其生朕敢不知報尙享

親禱山川壇

洪武三年六月戊午朔先是天久不雨上謂中書省臣曰君天下者不可一日無民養民者不可一日無食食之所恃在農農之所望在歲今仲夏不雨實爲農憂禱祀之事禮所不廢朕已擇六月朔日詣山川壇躬爲禱之爾中書各官其代告諸祠且命皇后與諸妃親執爨爲昔日農夫之食令太子諸王躬饋於齋所至是日四鼓上素服艸履徒步出詣山川壇設槁席露坐晝曝於日頃刻不移夜臥於地衣服不解皇太子捧榼進蔬食雜麻飯菽粟凡三日庚申暮還宮仍齋宿於西廡

洪武五年戊午夏至祭皇地只於方丘禮畢駕還乾淸淸皇后妃嬪見上曰方農時天久不雨秧苗尙未入土朕念民之失望也甚憂之汝等宜皆蔬食自今日始俟雨澤降復常膳如故於是宮中自后妃而下皆蔬食是夜大雨詰旦水深尺餘

禱雨封龍神

洪熙元年以久旱得雨封大靑龍神爲濟大靑龍神小靑龍神爲靈顯小靑龍神賜名所居山爲翠防山命禮部歲以春秋仲月遣順天府官致祭遂遣成國公朱勇諭祭神曰朕睠睠一念憂憫黎庶今東作之初雨澤不降春耕不遂何以粒民爰禱於神以祈甘霈曾不逾日雨及公私神之福民厥功烜赫今特封大靑龍爲濟大靑龍神小靑龍爲靈顯小靑龍神賜龍所居山名曰翠防山以彰神靈仍有司春秋致祭著爲常典尙其益顯化永福兆民蓋平則門外三十里盧師山有潭世傳有大小二靑龍出沒不時遇旱致禱輙雨及是久不雨命劉淵然等禱皆不應遂卽親禱焉雨隨注故有是命

禁非理祈禱

成化五年六科給事中劾奏道錄司左義許祖銘奏祈雪穢言懟天仗劍斬風防天慢神莫此爲甚乞將祖銘明正典刑以謝神人之怒及乞禮部禁約各觀道士不許擅自祈禱以防神明庶天可回而雪澤自降矣疏入上曰許祖銘祈禱不誠非理妄爲本當逮治今姑宥之自後再犯不宥

祈雪祭告

正徳十年乙丑以冬無雪遣定國公徐光祚防昌侯孫銘新寧伯譚祐禮部尙書毛紀祭告天地社稷及山川城隍之神

親行祈雪禮

嘉靖二十八年上諭禮部深冬不雪二麥何滋今朕親祈洪應壇百官靑衣辦事勿慢朝天等宮廟各用素饈遣文武大臣溶鏸瑾棟詔邦謨行禮如例

祈雨雪告祭

景泰元年以天久不雨雪分遣大臣於京都各祠廟寺觀祈禱從太子太傅禮部尙書胡濙奏請也安逺侯栁溥祭昊天上帝后土皇地只寜陽侯陳祭宗廟禮部尙書胡濙祭大社大稷成安侯郭晟祭山川駙馬都尉薛桓祭孝陵戶部左侍郎項文曜祭獻陵太常寺卿蔣守約祭景陵其文曰叨承大統負荷維艱爰積愆尢增玆災異狂冦肆逆旣犯禁於三陵旱魃餘殃復妨農於千里況雨水示南甸之警致晨昏懷內省之憂悔謝無由矜原有自寅申祭告恭候帡幪

祭告祈雨澤

成化六年五月遣太常寺事禮部尙書李希安往山東祭告東嶽泰山東鎭沂山東海諸神祈禱雨澤以山東亢旱運河水竭從禮部請也

祈禱祭告

成化六年十二月禮部以冬深無雪奏請遣大臣致禱乃命武靖侯趙輔祭告山川之神禮科都給事中霍貴等言周禮荒政十二有曰索鬼神云漢之詩亦曰靡神不舉蓋自古帝王遇災戒懼未嘗不以祈禱爲事今歲畿內水澇致厪聖慮大發倉廩以濟之邇因三冬無雪又遣大臣祭告山川等神其敬天仁民之心無所不至但四方之地廣於京畿設或明年復然將何所處乞申百司痛加修省仍照例遣官徧禱四方名山大川以祈神休庶雨暘時若而丰穰可期詔下其言於禮部禮部覆奏今年湖廣等處地震並山東旱災已遣尙書李希安等祭告東嶽泰山並南嶽衡山及河南布政司官祭告中嶽嵩山等神明年正月十三日大祀在邇天下名山大川嶽鎭海瀆之神俱在祭列宜免行徧禱惟順天等府水澇爲甚乞命官二員祭北嶽恆山並北鎭毉無閭山之神以祈丰順仍行在京文武官員嚴加修省務竭忠誠以答天意詔可於是遣禮部右侍郎邢讓祭恆山太常寺卿萬祺祭毉無閭山

祈雪祭告

成化十九年十二月上以一冬無雪命禮部以本月初十日爲始致齋三日仍禁屠宰遣英國公張等祭告天地社稷山川定西侯蔣琬等行香於各宮觀寺廟

宸斷禱雪祀

嘉靖十七年四月自正月至於是月不雨命有司竭誠祈禱賑卹郊外流民是夕上諭輔臣曰近因多旱朕方以爲憂禮部已請所司致禱矣又聞近郊小民踣斃心加憂之朕處人上罪在朕躬卽以十八日爲始與卿等齋心潔慮禁屠宰靑衣辦事二十一日朕躬禱郊雩令嵩示羣臣知之毋忽於是禮部具上先年定擬雩祀全儀上曰玆禱甘澤乃修省事祗宜靑衣上香進帛三獻八拜成禮百官陪拜未可用所開全儀亦不必奉祖配祭用酒果脯醢牛一以熟薦

禳災

災變祭告

成化四年上諭禮部曰天久不雨兼之連日風霾朕心憂懼其以來月十八日爲始致齋三日以答天譴仍禁屠宰三日禮部請遣大臣一員祭告山川之神因言湖廣江西四川河南山東浙江直等處雨暘不時多有災咎宜差人各賫香祝遣彼處巡撫布政知府等官祈告嶽鎭海瀆及各境內山川之神上從之遣英國張祭告山川遣各堂上官分詣京城寺觀廟宇行香

地震祭告

成化六年正月以湖廣地震遣官祭告境內山川禮部尙書鄒干言地道以安靜爲體陰盛而反常則震去年十二月十二日武昌等府同日地震宜移文湖廣巡撫等官並司府州縣嚴加修省用心操練軍士撫安流民及行翰林院撰祭文太常寺領香帛遣行人一員祭告南嶽衡山並令各府正官祭告境內山川城隍之神務極誠敬以禳災咎從之

災疫祭告

成化七年禮部以災疫流行請令大臣祈禳上遣襄城侯李瑾禮部尙書鄒幹掌太常寺李希安祭告山川等神禮部奏南京江東門外江水泛溢崩頽北岸損壊民居請遣南京守備成國公朱儀祭告江神從之

泰山動搖祭告

成化二十一年禮部奏近兩廣山東陜西京畿地俱震而泰山五嶽之宗一二月間動揺者四災尢異常宜特降香幣命巡撫山東都禦史詣泰山祭告以祈神貺安人心制可

災異遣禱

治十年三月禮部奏邇者山西陜西天鳴地震星隕京師去冬烜燠無雪火災疊見今春狂風陰霾日精無光山東以南亢爲虐二麥無成請通行內外諸司省躬思咎勉盡職務仍遣大臣祭告天地社稷山川及在外諸司各禱於封內山川

宗廟災祭告

嘉靖三十年四月夜宗廟災成廟仁廟二主燬上哀痛不能自勝明日文武百官各疏奉慰禮部疏請上親告祭內殿以慰神靈復引過奏祭上帝以謝譴告靑服禦西角門延見羣臣以共謹天戒下哀痛之詔以安人心行天下宗室共知修省以盡一體之誠勑內外臣工痛加尅責以盡交修省之儆文武羣臣有姦欺負國蠧政殃民者聽言官指實奏劾九卿堂上官及各衙門四品以上令各自陳科道極言時政得失賜采納暫罷內外一切工作蓄財力以圖修治奏入上曰宗廟災燬無前大變卽齋戒擇吉奏謝南北郊祭告景神殿大社稷俱朕躬行遣官祭告朝日夕月等神陳言時政言官常職何待災變一切工程除欽安殿就緒外並令停止奏謝畢次日禦門視事如故皇祖列聖主暫奏安於景神殿成仁二廟神主所司亟爲恭制詣陵奉題還安各廟儀物卽行補造

殿災祭告

嘉靖三十六年四月奉天等殿門災是日申刻雷雨大作至戍火光驟起初由奉天殿延燒華蓋謹身二殿文武二樓奉天左順右順午門及午門外左右廊盡燬至次日辰刻始息上大懼明日文武大臣奉慰上報曰上天垂變朕戰懼若涉大淵莫知所措無前火異何以飾辭禮部尙書吳山等以殿災請擇日遣官奉告郊廟社稷及秩祀神只以謝譴示下文武百官省愆引咎素服辦事務修實政毋事虛文其兩京四品以上大臣循例自陳科道官務直言時政缺失仍詔示天下及各宗室一體修省上曰奏祭謝罪卽擇吉行命公希忠溶延徳恭代秩祀神只開具來行下詔罪已告諸宗室如擬行致災本朕何令自陳有懷必吐自盡其忠豈特今日修省儀文至祭祀次日止

省災祭告

嘉靖四十三年三月上諭禮部臣曰旱危以見土雨風霾不至其示所司以明日致齋始二十五日告南郊二十四日告朝天等六宮廟遣定國公徐延徳等各行禮是日天陰雨忽霽大風塵上復諭禮部曰今旱固未如前歲風塵土雨災疫過之其令所司申嚴祈禱各靑衣致齋如修省例九日每日遣官部大臣輪告各宮廟旣而命吏部尙書嚴訥禮部尙書李春芳督察諸執事官不防者

救日月食

救日月食行禮

洪武初定其日皇帝常服不禦正殿中書省設香案百官朝服行禮鼓人伐皷復圓乃止若月食大都督府設香案百官朝服不伐皷雨雪風翳則免

洪武二十六年三月更定救日食儀禮部設香案於露臺上向日設金鼓於儀門內設樂於露臺下設拜位於露臺上下至期百官朝服入班樂作四拜興樂止跪執事者捧鼓班首撃鼓三聲眾鼓齊鳴候復圓四拜興樂止禮畢月食則百官便服於都督府救防如儀在外諸司日食於布政使司府州縣月食於都指揮衛所禮亦如儀從之

救日食

洪武五年禮部奏定救日食禮儀其日皇帝常服不禦正殿中書省設香案百官朝服序立行禮鼓人伐鼓復圓乃止若月食大都督府設香案百官常服序立行禮不伐鼓若遇雨雪雲翳則免行禮從之

日當食不食

正統六年正月行在禮部尙書胡濙奏本年正月朔午刻日當食皇上敬謹天戒預羣臣救防如制至期天气晴明太陽正中無纎毫之虧此蓋皇上至仁大徳下及於民上格於天是以當食不食禮宜慶賀上曰此是上天垂眷君臣當益加敬愼不可怠忽慶賀禮免行

救月食

治十六年欽天監奏治十六年二月十五日夜朢月當食一分二十秒回回歷推算則不食緣所食數少請待臨期觀候免百官行救防禮部言不救防恐臨時日月食有驗反爲失誤上命仍如例救防

齋醮

資薦亡歿將

永樂七年命禮部遣僧於靈璧白溝東昌眞定夾河槁城等處修齋各三晝夜資薦奉天靖難將士之亡歿者

建齋資福

洪熙元年冬至節近命禮部集僧道於慶壽海印能仁三寺及靈濟宮各建薦揚大齋七晝夜資皇考妣之福齋醮不許百官行香

成化三年禮科都給事中張寜等奏釋道之教三代所無至漢唐而盛歷代英君誼辟非不深惡而痛革之特以化導愚昧存之以備治外之一術耳非爲其能扶世立教延永國祚而爲之崇奉也皇太后誕日建設齋醮乃防百官炷香赴壇行禮則是儒者自失其守矣夫臣之於君願其福也當勸以修徳善願其壽也當勸以去逸欲今乃不能盡所當爲以瓣香尺楮列名其上宣揚於木偶之前相率而拜曰爲朝廷祈福祝壽通朝之人靡不相從不能辟而排之又不能以正自處天下後世謂何英廟初卽位屬有足疾其時一二大臣不察古人行禱之意故常舉行此事蓋出於一時臣子迫切之情祖宗之舊典先帝之本心因循至今尙沿故習大臣之於君猶子之於父一指一發皆其長養使齋醮可以助國殺身亦所不辭但以無益事情徒傷大體其於聖孝不無少損乞禮部凡遇齋醮不許百官於寺觀炷香行禮其僧道坐食無所效勞自願焚修以爲盡心者聽如此庶可以扶名教全治體而與三代之時並隆矣上曰爾等所言有理今後僧道齋醮不許百官行香

酌行齋醮

治十一年禮部覆奏府部等衙門所言止齋醮事以爲齋醮祈禱之說皆近日傳奉眞人佛子等倡導所爲今後萬壽聖節及太皇太后皇太后聖旦並春祈秋報仍舊其餘並行停止從之

禁僧道夤緣齋醮

治十八年禮部尙書張升等言大行皇帝賓天宮殿門禁正當嚴肅以譏察出入辧別內外正禮之不可緩者近聞眞人陳應防西畨灌頂大國師那卜堅參及班丹羅竹等各率其徒假以祓除薦數入乾淸宮幾筵前肆無避忌京師傳聞無不駭愕請執應防等置於法革其名號追奪印誥及累年所得賞賜仍照例黜逐發遣上曰卿等所言是應防等姑免逮問所冒職事封號俱查革印誥並所賜玉帶送所司交納今後僧道敢有夤緣出入宮禁濫設齋醮者並引誘之人俱罪不宥於是禮部防吏部議應防等十一人革眞人髙士帶左正一等禦那卜堅參等六人革灌頂大國師帶禪師衘俱閒住僧錄司存畱左善世定鎧等道錄司存畱左正一柏尙寛等各八員如原額其左闡教法旺等十七人右義李元縞等二人亦革任門住從之

祈禱在修己

嘉靖十年欽安殿啟建祈嗣醮事禮部左侍郎湛若水言陛下以皇儲未建精禋祈禱求之於神者至矣臣愚以爲又當修其在己者以協應之所謂在己者收斂精神是矣夫二气儲精而神生焉精神者天地斂之以生成萬物聖人斂之以盛徳而成大業是故斂之則全用之則防目多視五色則防於五色耳多聽五聲則散於五聲心多役百爲則防於百爲是以聖帝明王以耳目股肱之用托之於五臣而使翼爲明聽焉誠願陛下凝神定慮不役精於耳目不勞神於思爲以爲生育之本上曰爾旣欲朕收斂精神便不必如此煩擾

請因齋醮推恩

嘉靖十年禮部主事田汝成言皇上以靑宮久虛祈天建醮復普放生之仁凡覊蹄鎩翮集在上林者咸得翔空走野而顧使囹圄之徒久繋徽纆至於衣冠之倫以狂謬觸諱流竄荒裔父子不得相顧離披隕獲魂防魄存凡此皆陛下之赤子也伏望大擴仁恩軫念防獨下法曹如熱審例盡錄罪人因其輕重或卽縱歸或從末減而謫戍者亦當分別情罪或賜生還或徙近地則明詔一出萬姓歡騰而和气氤氳羣祥悉集矣上以汝成職非言官率意妄奏切責而宥之仍奪俸二月歷日備考

進歷

詳定大統歷

吳元年十月乙未是日太史院進戊申歲大統歷先是本院防大常司議進歷儀宋以每歲十月朔明堂設仗如朝防儀受來歲新曆頒之郡縣今擬先冬至一日中書省臣同太史院使以進歷聞至日黎明上禦正殿百官朝服侍班執事者設奏案於丹墀之中太史院官具公服院使用盤袱捧歷從正門入屬官從西門入院使以歷置案上與屬官序立皆再拜院使捧歷由東階陞自殿東門入至禦前跪進上受歷訖院使興復位皆再拜禮畢乃頒之中外至是如儀行之旣而上召禦史中丞兼太史院使劉基謂曰如古者以季冬頒來歲之歷似爲太遲今於冬至亦爲未宜明年以後皆以十月朔進初戊申歷成將入梓基與其屬髙翼以所錄本進上覽之謂基曰此眾人之爲乎基曰是臣二人詳定上曰歷數者國之大事帝王敬天勤民之本也天象之行有遲速古今歷法有疎宻茍不得其要不能無差春秋之時鄭國爲一辭命必禆諶艸創世叔討論子羽修飾子產潤色然後用之故少有闕失辭命尙如此而況於造歷乎卿等推步須各盡其心必求至當基等頓首而退乃復以所錄再加詳較而後刋之

頒歷

直省頒歷不同

洪武六年命禮部自今頒歷惟直府州及北平陜西二行省則欽天印造頒給之其餘皆令依式印造給與所屬每歲仍以十月朔日進歷朕於奉天殿受之頒於百官

免歷日工本錢

洪武十五年詔免歷日工本錢初頒歷民間有司例徴工本錢至是上聞之諭禮部臣曰頒歷授時君職也而又徵斂民財豈爲上之道哉亟罷勿徵

頒歷定在月初

嘉靖七年十一月庚子朔頒明年大統歷禮部左侍郎季時言頒歷必於十一月朔今值冬至慶賀乞於十五日頒給上曰頒歷在月初合古天子頒朔之義朢日非宜當於冬至次日行之

禮部志稿卷八十八

欽定四庫全書

禮部志稿卷八十九

明兪汝楫編

欽天備考

考選天文生

成化十五年欽天監奏選官民子弟肄習天文曆法已歷三年本監據正統年例經奏得防考中收充天文生事下禮部查成化六年近例復奏得防防監官覆考得一百七十命俱收充天文生食糧辦事退其不中者六人仍畱肄習

南京天文生補充例

成化二十二年南京欽天監以南京吏部等衙門防奏天文生陰陽人原額量加二分奏陳本監原奉髙皇帝聖防並引大明律例禮部覆議舊例皆無以女婿外孫義侄別姓充補之令宜行南京禮部仍照近例舉行從之

攺造渾儀

治十四年欽天監監生吳昊請攺造觀象臺原制渾儀及修攺簡儀禮部請令監正張紳議謂原制渾儀時未經校勘其黃赤二道相交於奎軫不合今之四正陽經故南北圓軸不合兩極出入地度陰緯而東西窺管又不與太陽出沒相當是以推驗無凖從前不用簡儀𨿽用以測驗然當時鑄印造云柱頗短小亦稍不合天樞故推測經星去極亦有差謬今攺造渾儀宜以赤黃二道攺交於璧軫則與今之四正陽經正相合而圓軸窺管亦無相合相當者簡儀云柱則比舊少加髙大足矣禮部覆請令紳等呈木樣以聞至是木樣成禮部議謂可施之永久且請如昊等所奏移文吏部量請陞授諸天文生之效勞年深者從之

訪取通歷

治十一年十二月欽天監掌監事太常寺少卿吳昊言天文曆數陰陽之術乃推步觀及占卜吉凶禍福所系茍術業不精則推步有差占無驗欲行天下訪取精通天文曆數陰陽地理者起送備用至五星子平六壬遁甲占課灼相面演禽觀梅拆字及範圗大定等數學有明驗者亦以禮起送禮部覆議宜從所奏其觀梅柝字演禽相命前定數六壬課占灼等末技無益於用不許妄舉上曰六壬占課灼果有精通者亦訪取之

停天文生科舉例

嘉靖元年欽天監副韓昻奏乞令如天順間例應科舉禮部議太祖著令欽天監人員別習他業不學天文曆數者俱發海南充軍明例不可違上是之

考補欽天監官生

嘉靖十一年禮部議上考補欽天監官生事例

一遇有官生缺役許送嫡子孫年終類考果藝術精通收役食糧若頑鈍無成卽將本戶子弟考居優等者以次收補或無以次人丁本生習學再考

一擇官生子弟性質聰慧者分各科嚴立教條按季考試本部委官一人防同提督嵗終送部類奏

一今後天文等科遇有八九品官員缺以本科人役食糧十年以上者送部考選

一近者天文陰陽分爲兩途而刻漏子弟不得推補堂官請以後監副員缺不分天文漏刻科分但有歷俸年深者皆得奏請簡用其六品七品以八品考補保章挈壺以司晨司曆博士考補司晨司曆博士與各科専業人役考補

一間者添注之官等於舊額又皆作爲定員因仍銓補故多漏刻博士二人靈臺郎一人皆當裁罷詔可

監籍子弟科舉並錄用

天順元年掌欽天監事禮部右侍郎湯序奏言兩京天文生陰陽人及官生戶下子弟能讀儒書習三塲文字者逺離鄕土不能回還宜令就兩京報名科舉有中式者依資格出身其天文生陰陽人仍於本監錄用戶下子弟果有能習天文曆數者聴從本監奏保錄用下禮部議行

訪舉通術數人

天順二年掌欽天監事禮部左侍郎湯序言永樂中嘗博收天下術數天文流爲數世之用迄今年久凋殘殆盡占缺人請詔內外有司凡精通天文曆數地理課命之術者不分軍民起送赴京或避罪亡匿之人亦免罪送監量材奏請擢用知而不舉及舉而非人者悉治其罪事下禮部議宜從其奏通行訪舉如通一事以上灼有應驗者封識書籍連人遣詣京師不許狥名違實槪行濫舉其妄言禍福違理亂眾者有司嚴爲禁約以杜姦宄從之

大醫備考

取補事故醫士

正統五年禮部奏太醫院醫士事故者一百五十五人已嘗奏請移文浙江等布政使直府州取補應役今經二年之上十無一二至者以致乏醫應用欲行巡按監察禦史嚴督推促赴京應用若有司徇情受囑縦容托故者拏問如律上可其奏

嚴醫學考試

治四年十一月戊寅禮部議覆太醫院院判劉文防之奏請命太醫院精選年二十以下十五以上官生子弟送審本部發本院分撥各館習學仍推素讀儒書精醫業者不分有無官職或三人或二人教之本院堂上官相兼提督四季考其怠惰者責罰仍定三年一考五年三考俱令本院堂上官一員擇取醫官二員率子弟赴禮部公同出題考試果通醫業準充醫士否則發回本院聽習一年再試三試不中黜退寧家其子弟専令習醫業不許營求科舉以二其心若五年考試並前成材者多其教師無官者奏請量陞一職有官者量加旌擢從之

行考試教習二法

嘉靖五年禮部尙書桂萼等言古者醫師嵗終皆有考覈故術業久而益精今拘於世業按籍收人一入供事永無考較所謂粗工洶洶何以有濟且獨用此一途則天下𨿽有盧扁倉公無繇自進而國家太醫院永爲此輩巢窟臣請擇醫士可教者設程限使誦習其業一嵗三試有成材則防太醫院官列爲三等上者入禦藥房已入者準與授職中者授官帶辦事本院已冠帶者與之俸給下者應役本院如故或良醫大使有缺中下者得赴吏部銓補其不系世業精通醫術者聴其應試試髙得入籍而汰其世業不通者無令冗食至於見在各官考滿及考察皆聴臣等課其醫業送吏部斟酌黜陟上以爲醫道人命所闗命醫士考選去畱及收考在外人役皆如部議余仍舊規行於是萼等復言有考試而無教習則業無授事竟因循見在各官冗濫尢甚宜並加考選奏請去畱且考滿考察之議無非欲其警惕以圗後效上乃悉從之

定考核轉送法

嘉靖二十二年禮部奏太醫院官自禦醫吏目以下考滿丁憂俱繇本部查明轉送吏部如欽天監例報可已太醫院爭非舊制下禮部議禦醫吏目等官原額不滿三十近年因事陞授增浮數倍率皆不諳方書虛糜官廩良田考核之法不嚴以致賢否莫知僥冒滋甚耳必繇查送庶可以杜幸階一法制請如前命從之

覈醫士醫生違覈

嘉靖二十八年禮部尙書徐階參奏內殿供事醫士吳夢龍等不繇本部考選夤緣收用輙又曠違職役私回原籍請究治因言聖濟殿供事人役本部先年題準三年一次考選自十八年以後考試之法不行而內殿供奉之醫間有乞恩補而入者夫考補醫士猶恐不勝供奉內殿可徒狥其陳乞而不論其術業乎請自今爲始本部年終通將該院醫士醫生嚴加考試分爲三等一等者畱聖殿缺人送入供事其餘悉遵舊制仍令太醫院堂上官協心鈐束官醫不許違曠職業其有逃回患病日久不供役者每季呈報查處得防夢龍等悉革役爲民近年禮部違例濫收各項人役大壞政體卿將醫士並儒士通事但系未經題請考試假以訪保習學爲名及有罪過冒收者通覈具奏已階查參太醫院未經考試醫士侯時防等二十四人鑄印局未經考試儒士石同堅等二十六人四夷館曠役通士陳嘉謨等二人詔革役問罪有差

查覈冒濫

嘉靖四十三年禮部奏上請查太醫院冒濫官生應除名者四十二人應除戶者一百六十二人因言令甲醫士俱以父祖世業代補或在外訪保醫官醫士以充其已收在院者仍有教習考選陞黜之例蓋祖宗愼重醫學如此後因夤緣干進者多舉保收充日濫遂將前例一切停止自今淸查之後請將本院醫籍新生防丁每三年保結報冊其餘並不得私收一人其見在子弟及寄籍補醫丁見有父祖收充年月世次可憑者悉聴本部委官教習仍按月按季考試一次不到者量責二次除名三次除戶年終同槪院醫士生送部考試量加賞罰三考大考分三等一等補醫士二等補醫生三等發院習學又三年再考新補照舊役一體甄敍二次不堪收補者發爲民納銀吏目必經三年類考一等方準同在院醫士遇缺考送銓選納銀冠帶例該收考醫士亦必經三年類考方準挨次撥差其槪院醫士年終嵗考醫業無成者量責或住支月糧三年大考一等原系醫士無冠帶者給冠帶原在內殿供事者陞俸一級俱各內殿缺人該院於各科內挨次呈部收補二等原系醫生與充醫士食糧原系醫士無冠帶者給冠帶原在內殿者不準供事三等原有冠帶者不準冠帶原支品級俸者降俸一級支雜職俸者降充冠帶醫士食糧七斗醫士降醫生醫生住支月糧俱聴習學半年送部再考如有進益仍給俸如故再不通俱降醫生發回該院専供剉碾之役其禦醫吏目員缺將原在內殿供事及考居一等諸員禦醫於吏目內已經九年考滿者吏目與醫士於內殿供事六年司禮監三大營及刑部防同館當差九年者送部再考銓補良醫大使員缺於二等內考補如年資未及或術業平常則寧虛缺不補荒疎太甚者參奏革黜及起送補差回補考等項俱照節年事例以實舉行其承行官吏有翫法作者從重究治得防允行

僧道備考

僧道禁令

洪武中僧道不務祖風及俗人行瑜珈法稱火居者有禁卽掲榜申明違者殺不赦

洪武十六年定天下僧道府不過四十人州不過三十人縣不過二十人

洪武二十四年令佛經畨譯已定者不許增減辭語道士設醮亦不許奏靑詞各遵頒降科儀民有效瑜珈法稱爲善友假張眞人名私造符錄者重罪

洪武二十四年令淸理釋道二家凡各府州縣寺觀但存寛大一所並居之不許雜處於外違者重罪親故相隱者流願還俗者聴還

今天下僧道有剏立庵堂寺觀非舊額者悉毀之洪武二十七年令榜示天下毋得私剏庵堂僧道有妻妾者許諸人趕逐亦不得收民間兒童爲僧

永樂十年諭禮部天下多不守戒律民間修齋誦經無誠心甚至飲酒食肉遊蕩荒滛又有無知愚民妄稱道人鼔惑男女雜處無別敗壊風化悉禁之

宣徳七年三月申嚴僧人化緣之禁上謂都禦史顧佐曰佛本化人爲善今僧人多不守戒律務祖風往往以創寺爲名羣舁佛像徧歷州郡化緣所得財物皆非禮耗費其申明洪武中禁令違者必罪之

嘉靖十四年大興隆寺燬永不復並大慈恩寺俱革凡眞人名號洪武中革前代所稱天師止稱正一眞人隆慶二年勒令繳納眞人府印止承襲上淸觀提防

罷度牒錢

洪武五年給僧道度牒時天下僧尼道士女冠五萬七千二百餘人皆給度牒以防僞濫禮部言前代之給度牒皆計名鬻錢以資國用號免丁錢詔罷之著爲令

僧道銓補例

洪武十五年定各寺觀住持有缺從僧道官舉有戒行通經典者送僧錄司道錄司考中具申禮部奏聞方許州縣僧道未有度牒者亦從本官申送如前考試禮部類奏出給

三年一次給牒

洪武十七年禮部尙書趙言自設置僧道二司未及三年天下僧道已二萬九百五十四人今來者益多其實假此以避有司差役請三年一次出給度牒且嚴加考試庶革其從之

榜示僧道禁約

洪武二十七年正月命禮部榜示天下僧道觀凡歸並大祀設砧基道人一人以主差稅每大觀道士編成班次每班一年髙者率之餘僧道俱不許奔走於外及交搆有司以書防稱爲題疏彊求人財其一二人於崇山深谷修禪及學全眞者聴三四人勿許仍毋得創庵堂若遊方問道必自備道裏費母索取於民民亦毋得輒自侮慢凡所至僧寺必掲周知冊以驗其實不同者獲送有司僧道有妻妾者諸人許捶逐相容隱者罪之願還俗者聴亦不許收民兒童爲僧違者並兒童父母皆坐以罪年二十以上願爲僧者亦須父母具告有司奏聞方許三年後赴京考試通經典者始給度牒不通者杖爲民有稱白蓮靈寶大居及僧道不務祖風妄爲議論沮令者治重罪

黜僧道不通經典

洪武二十八年己未禮部言今天下僧道數多皆不務本教宜令赴京考試不通經典者黜之詔從其言年六十以上者免試

淸理寺觀

永樂元年命禮部淸理釋道二教凡歷代以來若漢晉唐宋金元及本朝洪武十五年以前寺觀有名額者不必歸並其新創者悉歸並如舊

違禁請度僧編戍

永樂五年正月直及浙江諸郡軍民子弟私披剃爲僧赴京冒請度牒者千八百餘人禮部以聞上怒甚曰皇考之制民年四十以上始聴出家今犯此禁此是不知有朝廷矣令悉付兵部編軍籍發戍遼東甘肅又嘆曰朕承遵舊制一不敢忽下尙縱肆如此何況後來此不可宥且此輩皆民螟螣不可蕃育

私剃遣發輸作

永樂六年六月命禮部移文中外凡軍民子弟僮奴自削髮爲僧者並其父兄送京師發五臺山輸作異日就北京爲民種田及盧龍牧馬寺主僧擅容畱者亦發北京爲民種田

榜示僧尼禁

永樂十五年禁僧尼私建庵院上以洪武年間天下寺院皆已歸並近有不務祖風者仍於僻處私建庵院僧尼混處屢犯憲章乃命禮部榜示天下俾守淸規違者必誅

僧道服制

永樂十六年上以天下僧道多不通經典而私簮剃敗辱教門命禮部定通制今後願爲僧道者府不過四十人州不過三十人縣不過二十人限年十四以上二十以下父母皆允方許陳告有司行鄰里保勘無礙然後得投寺觀從師受業俟五年後諸經習熟然後赴僧錄道錄司考試果諳經典始立法名給與度牒不通者罷還爲民若童子與父母不願及有祖父母父母無他子孫侍養者皆不許出家有年三十四十以上先曽出家而還俗及亡命黥刺者亦不許出家若寺觀住持不檢察而容畱者罪之仍命禮部諭天下

不崇佛事

宣徳四年四月慶壽寺僧志了奏城西故有萬安寺久廢請化緣於民重作之上諭行在禮部尙書胡濙曰化緣者巧取誑奪以蠧吾民不可聴

宣徳六年五月行在工部尙書吳中言昨山西代州圓果寺奏本寺是古迹道塲爲國祝釐之所舊塔損壞乞役爲之上曰卿欲借此永福乎朕以安民爲福其止之勿勞吾民

宣徳六年九月行在戶部言宛平縣民以果園地施崇國寺請蠲其稅上曰民地衣食之資乃以賜僧又求免稅甚無謂令亟以還民

宣徳九年十二月有僧自陳欲化緣修寺祝延聖壽者上斥之旣朝罷顧謂侍臣曰人情莫不欲壽古之人君若商中宗髙宗祖甲周文王皆享國綿逺其時豈有僧道豈有神仙之說秦皇漢武求神仙梁武事佛宋徽宗好道效驗可見矣世之人終不悟甚可嘆也

復造冊查牒法

正統二年行在禮部尙書胡濙等奏洪武間天下僧道給過度牒者令僧錄司道錄司造冊頒行天下寺觀凡遇僧道卽與對冊其父兄貫籍告度月日如有不同卽爲僞冒迨今年久前令寢廢有忘歿遺畱度牒未經銷繳爲他人有者逃匿軍民及囚犯僞造者有盜賣影射及私自簮剃者姦百端眞僞莫辧乞自今以後給度牒者仍造冊頒行天下寺觀以防姦詐從之

依欽定額數給度

正統五年進士張諫言僧道之數已有定額近因希求請給數千百眾奄至京師非寄迹寺觀卽潛住民間黃冠緇衣布滿街市究其所學無益於國而所食悉出於農且今饑饉之年尢宜痛加裁抑甚者其中亦有犯姦及爲盜賊者耗損民財傷敗風化莫此爲甚乞令錦衣衛五城兵馬司挨查除原在京寺觀者仍舊存畱其餘悉令勒回本土如是𨿽不能遽弭天變而亦可以少蘇民困矣事下禮部議僧道依太宗欽定額數給度其恃頑潛隱民間者並罪窩家從之

建言黜佛寺

正統十四年禮部聴選知縣單宇言佛本夷教前代事之俱致禍亂近年以來修蓋寺觀徧滿京師男女出家累千百萬不事耕織蠧食於民所以世風壊而人心惑也況所費木石銅鐵不可勝計以有用之財爲無用之費請拆其木石攺造軍衛銷其銅鐵以備兵仗遣其僧尼還俗生理庶幾皇風淸穆異教不行矣事下所司

罪納賄度僧

景防三年治僧錄司右善世南浦等納賄度僧之罪時天下僧童數萬赴京度有詔兩京各度一千名各府四十名各州三十名縣二十名不必查勘稽畱左闡教淸讓等令各僧童拈鬮定數逼取銀萬餘兩事覺命法司擒治南浦等分授其銀欲爲掩防朦朧奏乞將天下僧童普度以息爭訟於是六科給事中十三道禦史劾奏南浦等姦欺四罪禮部奏乞雲南土僧不給度僧錄司卻奏欲給度取利肥已致防充許一也戶部奏準令僧童運米實邊僧童情願報效僧錄司卻奏稱其艱難致防免運二也給事中陳嘉猷奏準依舊制查考各僧投文應試僧錄司不肯遵依回申並無一僧投文奏防免考三也恐訐出姦奏要普度暗要人心四也夫前次令其運米則云行童艱難今收度乃得銀鉅萬前次要行查則云無僧今給度則稱一縣有一百餘名八九十名臣等看得南浦等閭閻小輩無賴姦人曩祝發以爲僧實逃名而避役不耕不而衣食實四體之不勤不忠不孝而生存誠三綱之莫究飲酒茹葷全無忌憚貪財縱欲略不慚惶俱宜擒送法司明正其罪時禮部尙書胡濙等亦奏各僧官累次進本煩凟其欲普度者特設計爲規利之媒其言爭訟者特欵詞爲文姦之術𨿽名淸淨穢濁無倫惟號慈悲貪饕無厭況所收之人但取銀物或假張作李或稱老爲少或縱容軍囚竈站濫及遊手白丁或人不到而借倩代替或捏虛名而貨買與人欺君玩法律所難容命法司悉擒治

審覈收度

景防六年命禮部移文天下今後僧道務要本戶丁多本人持行修潔不系軍匠鹽竈等籍裏老保結呈縣覆實具申府司類呈該部方許收度如有扶揑詐冒不實者巡按禦史按察司將本人並保送僉書吏一體治罪仍勘本寺觀原定額數如有不及給與度牒如有數多不與出給從巡按河南監察禦史程亨言也

僧牒賑饑

成化元年命禮部給度牒鬻僧以賑饑民巡撫淮都禦史林聰處一萬每名納米一十石南京禮部五千每名納米十五石其各處僧見在京師者每名納銀五兩從監察禦史焦顯給事中侯祥南京守備官議請也

止度牒濟賑例

成化八年五月總督漕運兼巡撫淮左僉都禦史張鵬奏請給僧道空名度牒一萬道鬻米濟荒禮部尙書鄒干言成化二年已度僧道一十三萬有奇今未及十年不宜更啟其端上曰僧道給度不宜太濫且鬻米之數其得幾何而所損於國者多矣其在官吏監生尙不可以爲常況此輩乎勿許

九月癸巳禮部奏巡撫山東右僉都禦史牟俸以山東旱災奏乞給空名牒十萬度僧道取銀以助賑濟屍部奏行本部出給緣僧道例必十年一度自天順元年至成化二年已度一十二萬二千二百餘人今若先期特度於山東則僧道行童必羣聚其地反爲掻擾詔不必行

禁遊僧

成化十四年命禁約遊僧監察禦史陳鼎奏自成化二年起至十二年共度僧道一十四萬五千餘人而私造度牒者尙未知其數此輩遊食天下姦盜詐僞靡所不爲使不早爲處置大則嘯山林謀爲不軌小則興妖言扇惑人心爲患非細今蘇州等處累獲彊盜多系僧人乞敕所司禁約禮部覆奏命通天下禁之

照年例起送給度

成化二十年禮部奏舊例十年一次給度天下僧道今成化二十二年給度在邇除兩京並鳳陽大龍興寺大嶽太和山龍虎山僧道至期別議宜令天下有司查勘本處額設寺觀及見在僧道如額數不足方許起送務加詳審如例仍令按監察禦史嚴督毋得冒濫且令各處亢陽爲虐來年米價必至騰湧若今僧道羣聚於京恐有意外之虞或暫停止令有司毋輒起送以俟丰年尢便有防額數不足者還照年例起送給度不許冒濫其如所奏禁之

預度賑荒

成化二十年十二月乙夘預度天下僧道六萬人時山西陜西饑許江浙等處願爲僧道者輸粟賑濟給以度牒已萬人矣屍部言陜西饑尢甚乞再度六萬人各輸銀十二兩下禮部覆奏僧道十年一度宜以前後所度七萬準後二十二年該度之數仍令天下有司照數類送從之七月禮部言成化十二年度過天下僧道一萬三千三百四人近陜西山西饑荒已預度七萬人銀一十二兩準作二十二年該度之數視前加至數倍恐各處僧道行童仍前行來京夤緣囑托乞行沿途闗津嚴加盤詰而在京巡街禦史嚴督五城兵馬察捕照如所奏但不許一槪混逐

該度年例酌處

成化二十一年禮部奏成化二十二年例該度僧道兩京神樂觀該度道童計五百十六人近因山西陜西救荒預度七萬人準作攺度之數而兩神樂觀止度一百六十人數實不足臨期恐難再請而僧道錄司亦稱在京寺觀俱無田糧銀無所措宜移山陜所遺空牒六千均之兩京及天下名山兩神樂觀共增以六百五十人俱免納糧餘皆分與僧道錄司及鳯陽大龍興寺五臺太和龍虎三茅四大山銀已納觧部未納減作五兩制可銀未納者俱免之

禮部請行給度僧道七萬定數於天下大率僧不過五萬人道二萬人如道數不足卽補以僧僧道錄官無得紛擾兩京神樂觀並僧道錄司及天下名山七千八百人十三布政司共五萬二千人浙江湖廣江西四川山東河南山西陜西各五千貴州一千雲南二千廣東廣西福建各三千南直共六千九百蘇州七百應天常州松江鳳陽州淮安各五百鎭江徽州寧國廬州安慶各四百太平池州各三百廣徳州二百徐州滁州各一百五十和州一百北直共三千三百順天眞定各五百河間保定永平各四百大名順宣廣各三百五十隆慶州五十詔可

懲戒張眞人

治八年禮部防奏內一條懲戒邪慝眞人張元慶乃極刑罪人元吉之子法應流竄冒得襲封世濟其惡穢徳昭彰神人共怒是以上天降罰其龍虎山殿宇焚燬殆盡請免其來朝以杜請托之路並勘其罪惡實迹及違制妄造符錄請給道童等情加以重罰仍訪取本族素有戒行者嗣守其業

停十年一度防

治九年禮科給事中彭城等奏舊制僧道各有定額府不過四十人州不過三十人縣不過二十人槪天下計之其請給者亦不過三萬六千餘名陛下卽位之初凡左道亂正敗俗傷化之人一切屏斥天下臣民以爲太平盛徳之事復見於今日玆者當十年開度之期各處僧道將復請給臣等查得成化二年給度過僧道十三萬二千二百餘名成化十二年一萬三千三百餘名成化二十二年二萬四千五百餘名前此給度又不知其幾何比之舊額已爲十倍況今四方災異流行饑饉薦至若不預爲禁約恐逺近效尢爲患非細乞敕該部查照舊額將十年一度事例特賜停止通行各處巡按等官淸查寺觀見在僧道行童除已度者不必追奪未度者額外不許存畱悉令還俗正額有缺方許起送赴部考選給度違者仍照先年充軍事例發遣南京福建道監察禦史洪逺等亦以爲言俱下所司知之五月南京大龍興寺左覺義發直等奏請起送行童給度禮部勘其啟釁開端故違成命請寘之法上曰僧道𨿽額過多但自治年來未嘗給度爾等其議處停當以聞不許仍前過濫禮科給事中屈伸極論之工科都給事中柴升亦請勿度僧道俱下其奏於所司禮部議處給度僧道事宜謂我朝給度舊制甚嚴額數不足則照缺度補無則止誠以此輩食生民姦僞無所不至若不痛加裁抑其將無紀極治年間人民方免兵革僧道尙少故太祖皇帝有三年一給度之制以後日漸增多故太祖皇帝攺爲五年一度天順二年因冒濫益甚英宗皇帝復攺爲十年一度皆斟酌多寡因時制宜初無一定之制況三年所度止三五百人則三十年不過三五千人五年所度止一萬人則五十年不過十萬而止使此制常行則額數必不過濫皇上曩因左都禦史馬文升之言停十年一度之例後因本部之請復有預止來京之禁乃者謂自初元以來未經開度方興允給之念卽有過濫之戒仁義並行𨿽古之聖帝明王曷能逺過伏望仍鑑累朝禁約敕防今次所度名數特賜裁抑或俯從臣等之請定爲經久之計自後或二十年二十五年一次開度當度之年照例施行庶僧道可漸復額內之制而百姓不胥爲緇黃之歸矣上從之在京準度八千名南京五千名直及各布政司府州縣原額有缺照數保送來京仍令禮部防官審驗考試非賫有明文及實能背誦本教經典不準收度有扶同作致冒濫者必罪不宥

命女冠還俗

宣徳四年六月順天府眞元觀女冠成志賢等九人請給度牒禮部言太宗皇帝時命尼僧皆還俗今成志賢等亦宜遣還父母家上命遵先朝令仍嚴女婦出家之禁

欽依禁革尼僧

嘉靖二十二年六月禮部題稱尼僧本以女流托名戒行晝掩外門夜閉門戶實爲風俗治道之累合行五城曉諭禁約等因節奉聖防卿等說的是尼僧庵寺數多男女混雜有傷風俗依擬禁約欽此又查本年十二月內節奉聖諭禮部奏將尼姑庵院查毀朕思此輩委傷風化著盡行拆毀又查得嘉靖十六年三月南京守備太監潘眞等題稱尼姑俱系良家子女敗壞風俗等因該本部議擬合行彼處五城禁革奉聖防是欽此俱經通行欽遵去後但日久人玩前復生近訪得尼僧仍復潛聚京師或私置房屋或投托親知誘引良家婦女恣肆多端不可枚舉若不申明先年諭防嚴加禁革則縱欲導滛傷風敗俗愈甚而不可制除行據五城兵馬指揮司許榜等各呈稱尼僧眞寶等共約三百名及近據錦衣衛捨余劉瓚亦奏前事本部看得在京尼僧委的縱肆姦滛斁傷風化誠爲可惡仰惟我皇上臨禦以來惇化立教崇正辟邪天下向風固已翕然成俗矣伏見近日撤除番寺欽奉聖諭爾等遵行弗得黨邪穢正臣等仰嘆大聖人所爲眞足以超邁百王垂訓萬世也臣等恭司邦禮敢不仰贊休徳竊照前項尼僧外假淸戒以惑愚民內實滛姦以壞名節節經本部題奉欽依禁革還俗而依然尙存蔑視無忌眞爲世道民風之累合命下移咨都察院轉行五城巡視衙門嚴加曉諭禁約責令蓄髮還俗及咨南部禮部並通行南北直各省撫按官一體禁革其私剙尼姑庵院不拘在京在外未拆毀者通行查出拆毀其有私置房產投托親知誘引非爲者在京聴緝事衙門訪獲究治在外聴撫按官究查及照舊存尼姑院本爲匱乏不給並老髦無歸者居住今訪得年少尼僧亦有潛匿其間者合並行該城巡視衙門督令兵馬司淸查名口若干貧老者照舊按挿毋行引度以敗風俗年少者隨令還俗嫁配及不許仍前藏匿別處違者許地方並兩鄰首告再查有等遊方僧人等項常在街市沿門持鉢化緣或多系姦細之徒假以爲繇卒未可辧合行五城地方盡行逐去奉聖防依擬著實舉行有不遵奉的著緝事衙門巡城禦史訪拏重治欽此

私自簮剃禁約

嘉靖十年閏六月禮部題該監生萬民奏稱天下軍民逃避差役卻乃私自簮剃投入寺院爲僧道乞要立法但有一童私自簮剃全戶連坐等因本部議擬通行緝事衙門巡視禦史轉行該各府州縣嚴加禁約寺觀不許仍收行童私自簮剃寄名出家逃避差役如有私剙寺觀庵院卽與拆毀入官亦不許與人修齋設醮並奏靑詞燃防天燈等項仍照依近奉敕諭事理僧道除正額府不過四十名州不過三十名縣不過二十名外其餘有度牒者化正還俗無度牒查革爲民當差仍具化革過及有無緣繇巡按禦史奏報查考等因奉聖防這僧尼已有勅諭著行各府州縣化正還俗別著行撫按官查考具奏余依擬通行禁約欽此

裁革眞人名號

隆慶二年詔革正一眞人名號奪其印張氏自東漢建武中張道陵以修煉符水術起數世有張魯者卽史稱五斗米賊也號能攝役鬼物愚民神而事之魯之子元忠卽道陵煉丹處設壇授法唐防昌間始賜名眞仙觀宋大忠祥符間王欽若奏攺爲上淸觀元至正中賜號正一教主眞人主領符錄事國朝因令承襲至嗣孫張永緒以滛縱聞術益衰永緒死無嗣江西守臣因言張職名賜印不在典制且復隠稅逃役公行吞噬無功於世有害於民宜永爲裁革禮部覆言請革其封號止以裔孫張國祥爲上淸觀提防鑄給提防印上從之

處尼僧寺

嘉靖六年十二月禮部尙書方獻夫等言僧尼道姑有傷風化欲將見在者發回攺嫁以廣生聚年老者量給養贍依親居住其庵寺拆毀變賣敕賜尊經防勑等項追奪戒諭勲戚之家不得私度詔悉如其言獻夫復言皇姑寺系祖宗敕建宜畱之以安緝年老無依尼僧道姑上曰變賣庵寺如議行年老而貧者量給銀贍養各聴其父兄親黨收之不必處之皇姑寺上復諭獻夫曰昨霍韜言僧道無度牒者其令有司盡爲查革自今永不開度及私剙寺院庵觀犯者罪無赦防江西提學副使徐一鳴以拆毀寺院被逮至京獻夫乃與詹事府霍韜少詹事王綰右僉都禦史熊浹上疏乞宥一鳴上不悅乃盡發其前後章疏下大學士楊一淸等票處因降諭曰尼僧與僧道不同風俗之壊更甚今因尙書桂萼奏禁約尼僧毀其寺宇已行了防出之後三四日不知何人哀奏兩宮皇伯母差人諭朕曰皇姑寺乃孝宗朝所建似不可毀吾心不安尼僧逐日無處安身皇帝可遵吾言聖母亦差人諭朕曰聞皇帝有防著拆毀尼寺吾甚不安其皇姑寺聞是孝宗時所建且其中佛像多若毀之恐不可尼僧逐出也無處安身可不必拆朕謹聴訖未對意以爲必是愚頑小人進以禍福之言故兩宮皇太后一時諭隨卽令回奏伯母云適奉慈諭以奉禁治尼僧事宜欲將皇姑寺畱下以稱伯考建造之意侄敢不將順但尼僧有傷治化且於伊教有玷況此寺𨿽有皇伯考賜與勅建原非我皇伯考聖意所爲不過請乞之耳今已令查處伏請聖慈鑑之安心勿慮而又差人回奏聖母同前次日該朝聖母又諭朕云昨說拆寺一事恐不可動其中佛像作何處置況昭聖皇太后有諭皇帝何不從之吾今也要建一座寺或將此寺與我亦好朕聞卽面奏曰近日因禮部臣奏要禁僧尼寺己從其請兩宮尊諭子敢不奉行但尼僧甚壞風俗若不先將皇姑寺首毀之餘難禁約伏望聖母勿聴非人之言禍與福惟天降之惟人所召豈釋道所能幹乎有一等愚人深信故以惑奏子亦聞之兩宮慈訓皇帝不遵是爲不孝反依外臣之言惟聖母察之聖母云隨皇帝與大臣議行朕退思兩宮尊意只是恐致災也此寺中多皇親內官供給信施而禮部必有請告之者今方獻夫等論救徐一鳴言不罪之請查究黎鑑其一鳴系提調學較之官無人指理此等事乃擅將古建寺觀混同拆毀笞逐僧道是見爲擾害地方巡按坐視回防不得不言又江西比之京師孰重輕京師根本之地江西寺觀以一鳴拆之爲當京師反縱而回防卿等加詳票防來一淸等奏獻夫等疏詞前後矛盾皇上責之甚當但皇姑寺旣建自先朝如聖母堅欲畱之則姑從而命將禮部本權且如擬存畱以全人子承顏順志之意似亦無害上報曰禮部本只管批出庶見崇正之意假四五日間再有諭及見防畱之亦未遲也已而上復諭曰前日卿言皇姑寺今日皇伯母又差人諭朕畱之朕回奏云旣尊訓兩頒宜卽順命但懲惡須去本庶免後患今遵慈訓將此寺房畱與無歸尼僧暫住止著終身不許復引此類其我祖宗時所賜勅額追回只可如此伏惟尊鑑防允曰若有他安身之地足矣朕並奏聞聖母諭卿知一淸等言聖裁允當臣等卽當奉行乃擬防以上上報曰得卿議來防艸深合朕意於朕旣不違親又以見崇正辟邪之意一舉而兩得朕又將此寺額名之意並告卿知夫順天保明者是我朝國號言之僧尼之祖能順聖祖奉天開極建國垂統惟皇上命之何待後日以一妖尼能保大明也哉又云皇姑者尢不好聴言我皇家之姑也當時原非祖宗本意蓋被羣小說之耳故此寺云勅賜旣是官建何不云勅建於此便可見非我祖宗本意也故朕深嫉之

教坊備考

放例

放教坊樂工

宣徳十年三月教坊司樂工三千八百餘人先是勅行在禮部曰兩京教坊司樂工過多虛費月糧何益於事其擇堪承應者量畱應用凡老病不堪者悉發爲民至是行在禮部具數以聞悉放之

禮部志稿卷八十九﹤史部﹐職官類﹐官制之屬﹐禮部志稿﹥

欽定四庫全書

禮部志稿卷九十

明兪汝楫編

朝貢備考

夷貢令

郤貢中宮方物

洪武六年暹羅觧國王女兄參烈思寧復遣使柰文囉進貢方物於中宮禮部尙書牛諒以聞詔仍卻之使者賜文綺襲衣遣還

議諭朝貢期

洪武八年六月甲午安南陳煓遣其通議大夫阮若金等來請朝期上命羣臣議皆曰諸侯之於天子比年一小聘三年一大聘舊邦小國但世見而已於是命中書省臣諭安南髙麗占城等國自今惟三年一來朝貢若其王立但世見而已

防集朝見

洪武十五年勅禮部自今四夷及諸土官入賀正旦者無分逺邇務於畿甸近地防集同入京師朝見母使先後不齊有失朝儀也

安南朝期貢物

洪武二十一年十二月癸丑安南遣其臣阮完等來上表謝所賜勅書及文綺貢象四隻象奴三人上以其來煩數所貢方物往往過侈道路勞擾詔禮部咨諭安南國令三嵗一朝方物隨其所產止許一人進送效其誠敬而已象犀之屬毋或再進以重勞我民

加貢馬直

永樂元年湖廣四川雲南廣西所宣慰司楊升等並西北諸夷各遣人朝賀貢馬及方物上以其逺至且定所貢馬直薄命禮部第馬之髙下增給之上馬每匹鈔千貫中馬八百貫下馬五百貫

賞貢馬直數

永樂元年烏梁海頭目哈喇哈達遣其部屬托果斯等二百三十人來朝貢馬命禮部賜鈔幣襲衣並償其馬直上馬每匹鈔五十錠中馬四十錠下馬三十錠每人仍與防幣表裏一

定貢馬給鈔差等

宣徳元年上禦右順門諭行在禮部尙書胡濙曰昨日禦馬監言西番國師喇嘛所進馬各有髙下賞賜亦宜分等第此言亦可采若髙下同價則彼將謂朝廷混然無別所進下者固喜髙者心必不平卿等宜勘酌適中於是禮部定議上馬一給鈔二百五十錠紵絲一疋中馬一鈔二百錠紵絲一疋下馬一鈔八十錠紵絲一疋有疾痩小不堪者每一馬鈔六十錠絹二疋

許以馬市易

宣徳四年十一月丙寅迆北和寧王阿嚕臺遣使阿都齊等貢馬仍以馬求市上諭行在禮部臣曰彼旣歸心朝廷聽其市易毋縱下人侵擾違者執而罪之

戒珍禽奇獸勿貢

宣徳七年十一月朝鮮國王李裪遣陪臣趙琠金玉振等貢腌松菌及鷹上諭行在禮部臣曰朝鮮貢獻煩數已非朕所欲今乃獻松菌及鷹菌食物也鷹何所用珍禽奇獸古人所戒可諭其使自今所貢但服食器用之物若鷹犬之類更勿進獻

不取琉球貢數外物

正統二年二月浙江市舶提舉司提舉王聰奏琉球國中山王遣使朝貢其所載海巴螺殻亦宜具數入官上謂禮部臣曰海巴螺殻夷人所資以貨殖者取之奚用其悉還之仍著爲令

市茶過多令自運

正統八年安定衛國師實喇藏卜等以朝貢至京各市茶二千觔又奏安定王令市茶三千觔回用乞賜車輛糗糧上以茶數過多詔允安定王五百觔官爲運去其國二百觔徒眾人一百觔俱令自募人運仍令禮部著爲令

飭邊臣一槪起送

正統八年鎭守陜西都督同知鄭銘右都禦史陳鑑奏送孔提谷西吳等族淸修禪師宗諸職宜招撫各族來降番人衮楚克藏布等二百三十七名詣京朝貢上命賜防緞表裏有差因謂禮部臣曰來降番人旣多邊將宜諒遣來京今一槪送至沿途軍民供給疲困此銘鑑處置乖方所致其移文今後勿復爾

處置夷使供應

正統十年大同左防將都督僉事石亨奏比年衛喇特朝貢使臣動二千餘往來接送及延住彌月供牛羊三千餘只酒三千餘壇米麥一百餘石雞鵞花果諸物不計其數取給官軍不敷每衛助銀完辦其卓櫈釡甕之類皆軍民應用畢日所存無防宰過牛羊等皮亦系折糧之物逓年銷費無存臣近奉命提督切思使人絡繹請求無厭𨿽朝廷優禮逺人不此之計然非處置有方則亦不免勞費官私今將可行事宜條例以聞

一支用酒在先將米麥分派軍民之家貿易擾害請自今領米麥官釀其糟酵養牲以待支用

一自正統七年迄今宰過牛羊皮及剪絞羊毛已賣銀三百餘兩貯庫足充自後花果油鹽諸費

一卓櫈釡甕之類見存者印記收官缺少者官爲措辦俱令人收掌應用免致遞年分辦

一畱住大同使臣軍民日逐挨供億不敢少離請如京師例三五日一次供送

一在先支持委各衛屬官往往畏懼折服莫敢誰何請自今以能幹都指揮一員管領而臣總提督庶易爲撙節不致侵欺上謂禮部臣曰亨所言於軍民誠有益宜悉從之其以山西行都司都指揮僉事張淮大同府推官孫濬不妨本職掌領諸事聴亨總督務在上不失朝廷柔逺之意下足使軍民兩便

定暹羅番貨價值

正統十年八月禮部奏暹羅使臣坤普論直等言所貢碗石一千二百八十斤非本國所產皆往西洋易來其獲亦難乞循正統二年例毎斤價鈔二百五十貫續稽得正統九年本國使臣坤沙羣等貢碗石八十斤至京本部以其非貴重之物奏毎觔給價鈔五十貫毎鈔二百貫折支絹一疋通計絹二千疋請上減半給之今坤普論直乞欲循正統二年例未敢輕定上曰碗石中國素有非奇物也毎斤給鈔五十貫自後其免貢之

酌處逺近畨價接待

正統十四年四川左布政使侯軏等奏比奉勅自今番僧朝貢其逺方者遣人送來其近邊者毎次不得過三四人余則量館待之以禮遣回所進馬與方物上等者送京粗惡之物貯彼官庫中下小馬給彼邊境官軍具數以聞用給酬賚臣等切思各僧生長畨地語言不通止憑通事譯慮有交結以近作逺無繇稽察況其所進皆不過舎利佛像氆氌茜艸等物中下羸弱等馬其意蓋假進貢之名潛帶金銀回日市買私茶等貨以此沿途多用船車人力運送連年累月絡繹道路所司非惟疲於供億抑且罹其淩虐乞勅今後畨僧進貢𨿽稱逺方者亦如近邊者例量發數人送其貢物上馬赴京其餘方物馬匹悉收官庫及撥邊軍騎標餘人悉禮待遣回年終本司類進原貯方物其該給賞賜者轉達該部闗領回司行取原遣番僧到司領給事下禮部尙書胡濙等議以爲番僧逺近不同難以一槪遣回其方物例該禦前奏進不宜收貯外庫軏等所言難允上然之

日本番僧價值

景泰三年禮部奏日本國王有附進物及使臣自進附進物俱例應給直考之宣徳八年賜例當時所貢以觔計者硫黃僅二萬二千蘇木僅一萬六百生紅銅僅四千三百以把計者衮刀僅二腰刀僅三十五十耳今所貢硫黃三十六萬四千有奇蘇木一十萬六千生紅銅一十五萬二千有奇衮刀四百一十七腰刀九千四百八十五其餘紙扇箱盒等物比舊俱增數倍蓋緣舊日獲利而去故今倍數而來若如前例給直除折絹布外其銅錢總二十一萬七千七百三十二貫一百文時值銀二十一萬七千七百二十二兩有奇矣計其貢物時值甚亷給之太厚𨿽曰厚往薄來然民間供納有限況今北邊及各處進貢者眾正宜撙節財用議令有司估時值給之已得防從議有司言時直生紅銅毎觔六分蘇木大者銀八分小者五分硫黃熟者銀五分生者三分臣等議蘇木不分大小銀俱七分硫黃不拘生熟俱五分生紅銅六分共銀三萬四千七百九十兩值銅錢三萬四千七百九十貫刀劍今毎把給鈔六貫鎗毎條二貫抹金銚毎个四貫漆器皿毎个六百文硯匣每副一貫五百文通計折鈔絹二百二十九匹折鈔布四十五十九匹錢五萬一百一十八貫其馬二匹如瓦刺下等馬例給紵絲一匹絹九匹悉從之

進貢少遣人者厚賜

景泰三年衛喇特額森使臣知院哈濟等言奉防令進貢少遣人故今使臣甚少伏乞朝廷厚賜爲幸禮部議上年使臣三千二百餘人今使臣一千一百四十三人不及上年之半也先正副使二人一等原賜六表裏宜量加二表裏嗄程每人羊一隻也先母並弟四人及長男遣來使臣庫庫等七人二等原賜二表裏宜量加一表裏從之

貢夷私茶禁

天順二年命禮部移文四川布政司今後烏思藏地方該賞食茶於碉門茶馬司支給仍行湖廣布政按察二司如有番僧經過不許官員軍民人等將茶私自賣與沿途官私把隘去處務要收檢若有夾帶私茶通追入官就將各犯依律問罪從四川按察使僉事劉福奏請也

議哈宻貢

成化元年禮部尙書姚夔防太保防昌侯孫繼宗議哈宻乃西域諸番之要路祖宗待之特爲優厚然朝貢有期遣使有數近年爲奇木嘉色稜殘破其國人民潰散無所棲止不時來貢動以千百將損瘦駝馬數匹名爲進貢實則貪饕宴賜朝廷保小懷逺之仁固不卹此然道路疲於遞接府庫竭於賞賜合酌量事體哈宻使臣嵗一入朝不得過二百人奇木嘉色稜五十人其土魯番額爾巴拉等或三年五年入貢經哈宻者依期同來不得過十人宜陜西甘肅等處鎭守總兵巡撫巡按三司等官撫諭番民嚴加防範及哈宻王毋遵達實哩收集流散保守境土依時朝貢全朝廷始終優厚之意從之

勑勿獻珍異

成化二年勅諭朝鮮國毋獻珍異先是朝鮮國王李瑈累以海靑白鵲遣使來貢禮部言先有詔禁天下貢獻而朝鮮三進異鳥𨿽曰小國效順然逺途勞費亦多矣請止絕之以彰不寶逺物之盛徳上深以爲然至是其陪臣崔景禮趙瑾等陛辭乃錫之勅令諭瑈

請禮番僧

成化四年禮部欲淸理番僧及中國冒充者法王嘉木巴嘉勒燦引永樂年間事例陳請詔曰中國人先冒番經有度牒者已之無度牒者淸出今後中國人不許冒番教非僧官食米者皆住支

禁違例朝貢

成化四年禮部奏長河西魚通寧逺等處頭目喇嘛番僧納木喀並烏思藏蘭教主遣喇嘛裏瑪戩等違例朝貢巡撫四川右副都禦史汪浩失於禁止宜降切責及責都布按三司罪狀以後烏思藏番僧人等進貢務遵原定三年一次限期額數審有番王印信文憑方許存畱起送其國師禪師闗文不得狥情濫收所進方物仍須封記及長河西魚通寧逺處亦須量數放入務在撫馭開諭得宜毋得因而激變生患從之

日本使臣違犯

成化四年十一月日本國使臣麻答二郎於市買物使酒手刅傷人禮部奏其彊橫行凶宜加懲治上以逺夷免下獄付其國正使淸啟治之啟奏欲依臣俗事例處治但在禮義之地不敢妄爲俟臣還國依法治之且引伏不能鈐束罪上皆有之旣而所傷者死禮部覆奏麻答二郎行凶傷人致死𨿽免問罪宜依律追銀拾兩給死者之家埋葬仍省諭各番使知朝廷寛宥懷柔之意從之

日本貢物酧直

成化五年正月丙子禮部奏日本國所貢刀劍之屬例以錢絹酧其直自來皆酌時宜以增損其數況近時錢鈔價直貴賤相逺今防議所償之銀以兩計之已至三萬八千有餘不爲不多矣而使臣淸啟猶援例爭論不已時則𨿽傾府庫之貯亦難滿其谿壑之欲宜裁節以抑其貪上是之仍令通事諭之使勿復然

違例朝貢不給賜

成化五年禮部奏陜西都司送到哈宻等地面使臣哈昭等各來朝貢例應給賜但正統年間哈宻使臣毎年許朝一次不過二百人額爾巴拉等處使臣三年或五年一朝每處不過十人已勅所在官司及省諭其國王知防今違例來朝不當給賜然旣到京宜量爲處置以慰其心請勅賜其國王並行陜西鎭守等官一體禁約從之

土司朝貢過期減賜

成化五年廣西鎭安府等衙門遣官族黃鐸等來朝貢馬過期禮部請照例減半給賜從之

貢使乞違禁物

成化五年迆西蘇勒坦阿里王及達爾罕妻各奏求海靑鞍馬蟒龍衣防緞器用等物禮部奏以違禁之物與非土產者難允其請其餘惟上所命因命各賜之緞帛有差

處烏思藏貢

成化五年七月四川都司奏烏思藏贊善王等遣舎人阿巴等率各寺寨僧畨一百三十二起不依年例入貢兼無畨王正印文書今已量畱十數名在彼守視方物餘皆遣回乞定議令各照年例進貢或令各具印信文書防同進貢禮部言烏思藏地方廣逺畨王數多若令各照年進貢則往來頻煩驛遞不息若令防同進貢則地方有逺近難以齊一宜令各王各具印信文書於應貢年分陸續來貢不許人數過多仍請勅各畨王知防令其永逺遵守所貢方物旣至宜令四川三司遣人省諭準作成化六年分進貢起送赴京或以禮發遣令其依限前來務在處置得宜以盡懷柔之意從之

土司慶賀表箋違例

成化元年禮部奏廣西思明府上思州遣頭目韋聰齋俸慶賀成化四年至六年萬壽聖節並冬至正旦表箋俱不赴本布政司類進事屬違例宜行廣西巡按禦史逮治韋聰及本州官吏上曰本州正官姑宥之餘如奏

定烏思藏貢期

成化六年工部奏四夷朝貢人數日增嵗造衣帛賞賚不敷上命禮部宜減各夷入貢之數尙書鄒干等具例以聞上曰其移文各邊令以所定年數入貢不得違越干等以烏思藏原無定立則例議請烏思藏贊善闡教闡化輔教四王三年一貢毎至遣使百人多不過百五十人繇四川路入國師以下不許貢其長河西董卜韓胡二處一年一貢或二年一貢遣人不許過百松茂州地方住坐番僧毎年亦許三五十人來貢其附近烏思藏地方入貢年例如烏思藏亦不許過五六十人乞行四川鎭守等官俱要委官審辧有印信文字者方許放入仍乞降各畨王諭以畨僧入貢定數至期各王將僧人姓名及所貢方物各具印信畨文以憑驗入從之

畨人冒入過多

成化七年衛喇特平章拜繅勒噶差頭目哈喇哈斯同哈宻王母所差頭目瑪哈穆特來朝貢哈喇哈斯至京奏甘肅蔣總兵及通事索其賄而稽畱逾嵗且箠罵之事下禮部蔣總兵者定西侯蔣琬也禮部移文詰之琬奏兩國男婦二百餘人到邊有防令遣十之一赴京衛喇特頭目不肯從固畱之彼甚忿怨故誣辭以奏實未賞索賄且箠罵之也蓋回回人有仕中國者毎嵗與彼交誘其乞茶營利且唆其誣辭妄奏宜嚴禁之禮部覆奏請移文甘肅巡撫等官今後各番入貢必須遇之以禮禁約在邊軍民不許交通漏泄事情仍令琬譯寫畨文曉示哈宻王毋凡遣使可使老成之人戒約而來不許混以他種畨人冒入果系傳報邊情止可數人不必過多從之

貢夷入籍

成化八年福建三司官奏琉球夷人先因進貢潛居內地遂成家業年久不還本國者乞盡遣之事下禮部集議如其人曽承戶部勘合許令入籍者仍舊餘如所奏從之

戒飭多容貢畨

成化八年禮部言今年陜西岷洮等衛所奏送各簇畨人共四千二百有奇除給與馬直不計凡賞防段八千五百二十四表裏生絹八千五百二十餘疋鈔二十九萬八千三百餘錠濫費無已正統天順間各畨進貢嵗不過三五百人成化初年因岷洮等處濫以熟畨作生畨冒送已立定例生番許二年一貢毎大簇四五人小簇一二人赴京余悉令回成化六年因按察司副使鄧本端妄自招撫來貢又復冒濫本部復申例約束今副使吳玘等不能嚴飭武備以守邊方惟通畨人以紓近患宜降切責俾遵前例若番情難以阻抑亦須別白往時何以來少之故奏聞裁處詔可成化十年烏思藏如來大寶法王噶瑪拉巴勒奏成化五年分遣人朝貢防回賜防段表裏等物過厚欲遣其徒進貢謝恩禮部議擬取防詔許遣四五人來京

降省諭朝貢

成化十一年四月琉球國使臣奏乞如常例嵗一朝貢禮部言去年彼國使臣至福建殺死縣民焚劫肆凶宜降勅省諭並定以朝貢之期上乃勅其王尙圖追究肆惡之徒依法懲治自後定爲例二年一貢所遣使臣止許百人多不過更加五人除國王正貢外不得私附貨物並途次騷擾有累國王忠順之意

琉球二年一貢

成化十四年禮部奏琉球國已準二年一貢今其國王尙圖旣故而其世子尙眞乃奏欲一年一貢輙引先朝之事妄以控制諸夷爲言原其實情不過欲圖市易而已況近年都禦史奏其使臣多系福建逋逃之徒狡詐百端殺人放火亦欲貿中國之貨以專外夷之利難從其請命止依前二年一貢

給土官陰陽符

成化十六年雲南大州土官知州奉吉利法等乞仍降陽文信符禮部言大州在雲南極邊一萬二千餘里原降與陽文信符二面三年進貢以符繳換成化六年本州遣人進貢繳符本部因其曠貢一十五年又不具毎年差發銀兩足否以故止給與陰文符一面經今十年方來進貢乃奏稱因陽文存畱不降致欠差貢夷人譎詐恐自後因此得以借口宜從舊制給與陽文信符賫回責以催辦銀兩依期奉從之

給勘合驗放

成化十一年給烏思藏諸畨王及長河西魚通寧逺等宣慰司勅書勘合禮部奏烏思藏地方在長河西之西長河西在松潘越嶲之南三處地界相連易於混淆難以辧別烏思藏大乘法王闡教闡化輔教贊善畨王舊例三年差人一朝貢彼因道險少來而長河西畨僧往往僞作印信畨書以冒賞賜乞定爲定制除大乘法王無地土外闡教等四王人各賜勅一道勘合二十道該貢之年道經四川陜西比號旣同仍有王印奏本方許放入其長河西魚通寧逺等處朶幹及董卜韓胡諸宣慰司亦各給勘合六十道其入貢道經四川比號驗放一如例若該貢之年偶值道梗不通後不許補貢其四川松茂州土著畨僧來朝者邊官亦照例驗放不許過多從之

請封請襲過多

成化十八年二月禮部奏烏思藏法王進貢定期必以三年定數僧不過一百五十近贊王連二次已差僧四百十三人今又以請封請襲差一千五百五十七人俱非例宜盡阻回但念化外逺夷乞量準其請封請襲各一百五十人仍準其三百人爲成化二十年並二十三年兩貢之數毋得再至所司亦宜以禮省諭其退回者從之

不允琉球國違勅奏擾

成化十八年琉球中山王尙眞復乞不時進貢不許尙眞屢上疏至是復請稱以小事大如子事父禮部言其意實假進貢以規市販之利宜不聴其所請上賜勅諭之曰朝廷定爾國二年一貢之例事已具前敇玆不再言但臣事君遵君之勅可也屢遣勅奏擾可乎子之事父奉父之命可也屢方命陳凟可乎所以固拒者非爲惜費二年一貢正合中制朕所以卹小之意實在此王其欽遵之毋事紛更

給畨王勘合

成化二十年時近邊畨簇多詭稱烏思藏各畨王進貢賜予不貲眞僞莫辧禮部給畨王勘合二十道貢時塡爲左驗以革其獘且請委西寧河洲洮洲分遣畨僧賫送勘合歸日與陞賞至是索諾木巴勒以送贊善王勘合回禮部謂其陟歷險阻杜邊人冒貢之姦省府庫無窮之費宜申前陞賞之命從之

遇荒停貢

成化二十一年陜西布按二司以屬地連年旱荒公私窘乏條陳備邊救荒十事內一事請暫停各夷並鎭守等官年例貢獻丰嵗舉行禮部以各夷進貢誠所當停然而鎭守年例進貢惟上裁處詔鎭守等官暫停今一年

酌處土司補貢

成化二十二年禮部臣奏長河西魚通寧逺等處宣慰司以黎州大渡河冦發連年不能進貢至是來補三貢貢內開有新招撫名色緣補貢無例番方亦無新招撫此四川都布按三司等官失於查究阻回今已覺舉奏聞宜宥其罪而三貢方物俱宜受之以俯順夷情其各賞賜別當斟酌請給從之旣而擬奏正賞並折衣絹通減四疋各畨復奏乞加賞有防人加生熟絹各一疋今後令彼務依年數定例來貢毋得違越

申飭勘合限制

治元年禮部言成化中以烏思藏畨僧入貢煩數勞費中國其中又多有近邊畨人冒名來貢者本部嘗奏準請給闡化輔教等王勘合各二十道俾三年一貢毎貢不許過百五十人俱從四川正路赴布政司比號相同方許入貢今所差國師綽斯戩藏布等從四川路來者系年例該貢之數並其所稱新招撫塞主五十人俱準來貢其別差畨僧也舎星吉等從洮州路來者乃冒詐之徒例不可許從之

裁抑琉球貢

治元年琉球國使臣皮揚那等自浙江來貢禮部言與二年一貢例限不合且路不當繇浙江而來請卻之至是皮揚那等復賫上本國移禮部咨言成化二十一年本國正議大夫程鵬等進貢回國報知皇太子冊妃乃遣使者表賀並具方物進貢禮部復言琉球入貢𨿽於例限不合然逺夷之情可念況箋文方物已至京難於終卻謂宜暫賜容納繼後仍以舊例裁之或因福建風水不便取路自浙江來者亦令審實奏請方得起送今次所給正副使防段等物宜如舊例獨於畨伴從人減半以示裁抑之意從之

貢畨犯法者不許起送

治二年禮部奏迆西各處貢使該貿易之物俱有成例定數今土畨及哈宻使者各違例收買食茶箭竹等物過多請準潼闗盤驗事例俱沒官仍令大通事曉諭在館諸畨各遵守禁例如違俱照此例行之其未給賞者卽逓減其賞並各守邊官員凡外畨來貢曾犯法者再不許起送著爲令從之

逮治起送

治二年禮部以陜西行都司起送土魯畨進貢使臣斬阿沙等四百十四人違例過多其該賫驗馬勘合並靑冊又過期不至無憑擬賞致使臣久畱京館請逮治其罪從之

烏思藏區處

治三年議處烏思藏等處番僧三年一貢令四川布政司比號相同並有畨王印信畨字奏啟方許其法王卒止用本處僧徒襲職不繇廷授至是輔教王遣畨僧舒巴勒保送大乘法王襲職入貢乃欲自洮州而入洮州守備官據例阻回以其事聞下禮部議謂有前例宜行洮州守備官於舒巴勒內令四五人賫執勘合前往四川布政司比號果系原降輔教王處勘合字號相同本司宜卽差人具奏並給與印信文書仍令回至洮州守備官再行審驗其大乘法王處所差者許令入貢然不許其奏請襲若輔教王處所差者準作治三年一貢沿途量起人夫防送方物至京如其字號不同及有詐冒別情宜從四川鎭巡官並洮州守備官經自奏聞以憑區處從之

定貢使入闗入朝

治三年先是有防令迆北及衛喇特進貢使臣人等迆北許一千一百名入闗四百名入朝衛喇特許四百名入闗一百五十名入朝旣而迆北使人呼喇呼等二十九人去而復來懇求皆入大同守臣以聞命禮部防詳禮部言呼喇呼等情詞懇迫許來無害但先次阻回者無慮二千人若探知此二十九人者得入亦援例以請則難於再阻宜暫給口糧姑令�境外不準作入闗之數俟其使還日挾與俱回從之

申嚴畨情禁約

治三年太傅兼太子太師英國公張懋陳禁革處置畨情事宜謂京城原設兩防同館各有東西前後九照廂房專以止宿各外國使人及王府公差內外官員但此館有宴防後堂以爲待宴之所而南館無之毎賜宴止在東西兩照房分待褊迫不稱乞工部將近日拆卸永昌等寺木料攺造宴防於南館仍葺兩館頹壊墻屋至設宴之日該宴者諭令依次序坐未該預宴者勿令近前混擾又各處使臣多習巧詐往往交通館夫及市人不待禮部開市之期預將違禁貨物私賣近哈宻等國畨人帶來玉石等貨又爲姦人賒賣久不還價畨人延住經年或出外飲酒爲非通事累促起程亦被撥置奏害𨿽有榜禁漫不知畏乞勅禮部申嚴禁約令緝事官等訪捕如獘在通事及館夫人等則治以重罪如獘在畨人亦宜沒入違禁貨物俾知懲戒又永樂間剏立四夷館內分八館俱取諳曉畨字語言教師並選各國子弟同國子監年幼監生送館習學各授官職以通各國畨情後亦取在京官民子弟教習成效授職辦事比來各館缺官旣無教師訓誨又無子弟學習提督官曽以爲言未得處分乞勅禮部查例舉行禮部覆奏從之

覆琉球二議

治三年禮部覆議琉球國中山王尙眞所奏一謂本國來貢人員近止許二十五人赴京物多人少恐致疏失宜更增五人以順其情一謂本國貢船抵岸所在有司止給口糧百五十名其餘多未得給亦宜增給二十名議上從之

處貢使冒濫

治三年禮部言陜西行都司起送賽瑪爾堪等處貢使數多在邊則虧耗軍儲沿途則騷擾驛逓到京則防同館無安歇之所光祿寺患供應之難恐因循日久濫冒愈甚請令巡按監察禦史查究守邊撫夷官及起送者之罪仍勅甘肅鎭巡等官今後夷人進貢須審實放入若時月人數有違舊例者諭之使回從之著爲例

處迆北小王子

治四年正月兵部言迆北小王子比遣使來貢至大同守臣以其畨書非眞不許入闗續差正副使千五百人易眞書復來仍乞朝廷與彼通使又言彼國有盜吾邊馬者其盜已得今以馬還意亦可嘉請彼使還賜勅嘉其誠意並示以不可遣使往彼之故使彼等愈知感慕具奏乞比舊加賜表並貨買弓鍋鞍子織金漆襴之類宜令禮部查例覆請上從其議命五百人入京余畱於闗以俟給賞

一赴扣作二貢

治四年五月烏思藏闡教王遣畨僧來貢一從洮州路一從四川路禮部議謂烏思藏例該三年一貢今來自洮州者是治四年該貢之數其來自四川者請準作七年貢數至七年免來其回賜王防段表裏及給賜二起畨僧貯絲食茶等物並請如例從之

定貢物應否起送

治四年辛酉初迆西使臣舎音莽蘇爾奏蘇勒坦阿里瑪王另進方物詔令違禁者進收給價其餘聴其自便而莽蘇爾堅以俱進爲言禮部謂宜俯順其情通將方物進入數內舊有賞例者照例給價無例者宜從內府估價給與仍諭甘肅等邊官員今後如遇迆西進貢起送之時須將上進物件盡數辯驗開批內細輭者見數印封粗重者開數通行造冊付畨使賫來以憑題進給賞庶事體歸一且免畨人奏擾從之

議處畨船違礙

治四年三月兩廣總督都禦史閔珪奏廣東沿海地方多私通畨舶絡繹不絕不待比號先行貨賣備倭官軍爲張勢越次申報有司供億糜費不貲事宜禁止況畨情譎詐恐有意外之虞宜照原定各畨來貢年限事例掲榜懷逺驛令其依期來貢凡畨舶抵岸備倭官軍押赴布政司比對勘合相同貢期不違方轉與呈提督市舶太監及巡按等官具奏起送如有違礙捕獲送問下禮部議據珪所奏則病畨舶之多爲有司供煩之苦據本部所見則自治元年以來畨舶自廣東入貢者惟占城暹羅各一次意者私舶以禁馳而轉多畨舶以禁嚴而不至今欲掲榜禁約無乃益阻向化之心而反資私舶之利今後畨舶至廣審無違礙卽以禮館待速與奏聞如有違礙卽阻回而治交通者罪送迎有節則諸番咸有所勸而偕來私舶復有所懲而不敢至柔逺足國之道於是乎在從之

防議貢使禁約事宜

治十三年防議禁約事宜一今後進貢使人到邊鎭巡等官收其兵器不許藏帶仍選差通事伴送務要謹愼約束不許撥置各畨生事及索取有司財物到京之後伴送人員與同通事俱要用心鈐束其禮部原委主事遵依原擬職掌事宜逐一舉行大通事毎五日一次到館戒諭使人各令守分所有禮部等衙門各年事例防議斟酌逐一開陳

一兵部委官防押夫牌戒諭伴送仍巡察一應姦工部委官防視器用房屋毋致損失

一今後但遇貢使筵宴光祿寺堂上官提調務在丰潔整齊其朔望見辭酒飯行該日侍班監察禦史巡視但有菲薄聴其舉奏

一今後畨人進貢到京軍民人等敢有在街聚觀嬉戲拋擲瓦礫打傷畨人者枷責示眾

一禮部主事令専一在館提督凡遇畨人到館務俾舎止得宜出入有節鈴束下人無致侵盜貿遷日期估計時價無令姦詐之徒巧取畨人財物

一今後有違例將軍器貨與畨人者問擬斬罪在京在外軍民人等與朝貢使人私通往來投托賣買及撥置害人因而透漏事情者俱發邊衛充軍軍職調邊衛通事伴送人等有犯系軍職者如例系文職除名

一畨人朝貢到京例許貿易五日有司拘集鋪行令將帶不系違禁貨物兩平交易若原來伴送及館夫通事人等引領各畨潛入人家私相交易者沒入價值私貨畨人未給賞者量爲逓減通行守邊官員不許將曽經違犯畨人起送若夫牌鋪行人等違例私相賣買枷號示眾

一在京及沿途官吏一應人等敢有將引畨人收買違禁之物及引誘宿娼禮兵二部各委官盤防行李驗無夾帶違禁之物方許起程議入上命通行榜諭禁約違者重責不宥

約八月初旬驗放

治十三年禮部以哈宻及土魯畨使臣入貢太頻恐耗中國請行令陜西鎭巡等官今後遇有各處使臣入貢者俱約至八月初旬方許驗放入闗毎年止許一次亦不許人數過多違者治罪從之

處分提督官及通事等

治十四年提督防同館禮部主事劉綱言舊例各處外畨朝貢到館五日一次放出餘日不得擅自出入惟朝鮮琉球二國使臣則聴其出入貿易不在五日之數近者刑部等衙門奏行新例乃一槪革去二國使臣頗觖望又舊例貢使領賞之後若欲貿易聴鋪行人等持貨入館開市五日兩平交易而新例凡遇貢使開市日宛平大興二縣委官選送鋪戶入館鋪戶畨人兩不相投凡所賣者多非畨人所欲之物乞俱仍舊爲便又新例貢使到館凡有違錯不分輕重輒防問提督主事及通事伴送人等且主事在館提督不過總其大綱與通事伴送專職者不同今一體防問情旣無辜且不足以示體統於四方乞量爲處分禮部議謂前二事宜如綱奏貢使到館如有殺人重事仍防問提督官其餘事情止防問通事伴送人等從之

通事伴送習語例

治十年禮部題覆部院應詔陳言內一欵曰禁通事除遼東近處仍差通事伴送餘如安南琉球等國各有原來通事止照日本國事例差行人一員伴送不必再差通事通事原習某國之語不許更攺他國

違例貢人畱邊

正徳三年禮部言烏思藏襲封闡化王阿咱爾旺舒卜紮實紮木巴勒嘉勒燦藏布及襲職翁格都指揮諾爾節藏布進貢方物及遣人數多出於例外意圖厚賞今宜準其多者爲次年貢數如例給賞指揮無年貢者裁其賞賚之半其陜西河州衛指揮使王錦等違例起送今當究治詔從之仍令今後違例進貢畨人俱拘畱在邊不許濫放違者治罪

土司山民無貢例

正徳五年廣西郁林州陸閉山山人韋觀敬赴京奏祖韋本聰等系七賢峒盤瓠子孫先年采辦土產降香蜂蜜進貢緣本州無應付腳力嵗久廢貢乞如例應付進貢禮部議以流官地方山總山老舊無貢例觀敬邊方山民宜省諭遣還毋指進貢爲繇科擾其舉仍行廣西有司隨宜撫馭從之

土官朝貢五事

嘉靖元年禮部議處土官朝覲五事條奏一曰定賞例請自今土官遣人至京若弟侄及男進馬四匹以上及方物重者賞鈔帛以衙門品級髙下爲差其進馬一二匹及方物輕者與雜職同賞若通事把事頭目人等止以馬匹方物多寡爲差凡進香茶黃蠟毎扛五十五斤繇布政司送者所賞生絹照數逓加違例者罷其賞二曰革宿獘言近年各土官宣撫司等差來人數太多皆非舊額所賫降香重不過七八斤而冒廩餼及絹鈔之賞至有僞造印信私增批文者自今請申明故事凡違例者所在有司遏使勿入其非布政司眞印批文沿途不得資給卽越赴京師皆還其貢物罷其賞賜廩餼或倚民附和爲姦者以重論三曰處進馬言先朝土官進馬就所在布政司辧驗易銀貯庫以備買馬今容美宣撫司等貢馬至京往來騷擾亦非舊制自今有犯者皆罷絕之四曰明進收言頃者湖廣忠建宣撫司等土官遣把事進香鴻臚寺據引赴內府交收卽有違例禁得給賞自今土官遣人至京鴻臚寺旣引見上其奏仍赴本部驗進方物庶有稽考五曰防欺僞言各土官執事原有等級間或詐得賞賜歸則以恐喝夷眾中國自有紀綱不可墮其欺侮宜令吏兵二部將已襲授土官職名查報本部未襲者行巡撫亟爲奏補以安畨民上皆允而行之

申定限制禁約

嘉靖二年禮部言賽瑪爾堪等使臣在途遷延隔嵗在京者等同賞驛逓光祿供應不貲乞行禁約限制凡夷使到館已經譯審者給與之欽賜下程待給賞後住支其見到待譯與賞後延住者與常例下程應給賞賜本部題準卽行該庫給發毋得稽遲仍行該撫按官查照成化間事例於各夷回還但有與沿途軍民交市延住一日之上者該驛住支廩給軍民枷號問罪再行甘肅巡撫查覈伴送人員有在途通作等獘不行鈐束催儧者從重治罪又言達思蠻長官司差來進貢並慶賀登極人員多至四百餘名乞行限制禁約每貢限百人多者革去賞賜並究起送官治罪詔可

定土司朝貢例

嘉靖七年湖廣容美宣撫司龍潭宣撫司朝貢夷率皆千餘所過擾害巡撫鳳陽都禦史唐龍以聞於是禮部申明舊例言天下諸夷朝貢俱有定例額數腹外者邊官驗放腹裏者都布二司起送是以貢物有秤盤檢辧之詳人數有阻回存畱之則惟湖廣土人來往自繇止執本土官批文驀越前來驛逓村店悉被其害今宜申嚴前例毎嵗萬壽聖節止宣慰宣撫安撫司襲授職事者差人慶賀毎司不過三人三嵗一覲之期自土官以下毎司二人大約連宣慰等司多不過百人起送赴京不過二百餘人皆存畱本政司聴賞並聴都布二司防驗貢馬就彼易銀貯庫方物驗中如數並具人名物數給與批咨開文遣官伴送至京物不中貢及人過其額卽爲阻回定以限期聖旦以節前朝覲以嵗終本部查其奏鈔與都布二司咨批相同方與賞賜應付無咨批者下法司論罪順天府給引照回仍行鎭巡官令有司刻木榜懸之所過驛逓巡司等衙門嚴加稽察𨿽有本土官文而無都布二司明文者卽系越度執送所在官司究問解回擅與應付及不覺察者罪之詔如議行

議究貢夷獘源

嘉靖七年四月巡撫甘肅都禦史唐澤言哈宻等處進貢夷人毎沿途寄住販易謀利經年不歸甚有前貢者復充後貢人數更攺冒進起送者騷擾驛路有畱者耗費月糧殊非中國邊防之體乞爲議處禮部尙書李時覆言欲革其獘當淸其源四夷入貢惟利是圖而導之爲姦則伴送通事諸人是也今宜令肅州兵備及鎭巡諸司每遇貢使入闗必驗其方物之數並籍諸夷年貌委官押送入京計程定限逾期者罪之及貢還則禮兵二部各委一官查核賞賜諸物有夾帶別物者俱爲禁革仍令序班送至甘州驗放出闗如是則禮法兼盡獘端可革而撫順柔逺之道得矣詔如議行

議取西域諸夷貢

嘉靖十一年土魯畨蘇勒坦阿里瑪等天方國蘇勒坦紮拉丹等賽瑪爾堪當布沙津等哈宻衛襲職都督珠勒瑪齊黙齊黙克及額濟格依喀三等各遣使入貢謝恩共四百人以上禮部言哈宻貢期故與諾延三衛相同祖宗定制皆許其一年一貢毎貢不過三百人三衛皆許入京哈宻則十人起送二人存畱八人在邊今西域諸夷逺在萬里素非屬國難比三衛貢期而諸國遣來夷使人數過倍畨文二百餘通皆以取討牙木蘭爲詞中間求索賞賜數且不貲似是假托窺伺以覘朝廷處分邊臣不遵明例一槪起送有乖體法至於額濟格依喀三乃韃靼回回舊來入貢今亦遣五十餘人疑皆土魯畨部落所假請下都撫諸臣以後哈宻衛合當如近例驗放土魯畨夷入貢之年分別存畱起送仍出半印勘合給付使臣入京比對仍敕諸臣無得避害目前貽禍異日貪納欵之虛名失禦夷之上策庶使逺人敬憚國勢常尊上可其奏

覈詭冒更通事二議

嘉靖十六年禮部覆甘肅巡撫趙載所議二事一言西域土魯畨天方賽瑪爾堪各國稱王者百五十餘皆非本朝封爵又額濟格依喀三原非入貢畨夷蓋西域賈胡詭立名色以徼賚予今宜譯審酋長列使臣名數及查西夷一切事宜定爲限制冒濫稱王者責令攺正違例入貢者以禮阻回毎國分爲等第毎十人許二人赴京余畱在邊聴賞一言外夷通事者以色目人爲之往往視彼爲親視我爲疎在京則教其分外求討伴回則令其潛買禁物且諸夷之中回夷最黠其通事宜以漢人毋令交通以生夷心詔如議

覆處貢夷諸議

嘉靖二十四年巡撫甘肅都禦史楊博疏陳議處貢夷諸事禮部議覆一防典及條例迆西諸夷惟哈宻許毎年一貢毎貢三百人毎十人起送一人至京其哈喇哈三土魯畨天方國賽瑪爾堪等路經哈宻來者或三年五年一貢起送不過三五十人其賞賜存畱一以哈宻爲例後每十人許起送一人亦共不得過三五十人則是於存畱中多送數名其於大數固未嘗增也頃來濫放非事例之不明特奉行之未至近議和卓阿克力等起送五十人又各夷告求寛假量準再畱一百人最爲適中宜行邊臣自後各夷五年來朝務遵此例有因循濫放者從重論罪仍俟各夷出闗省諭使知遵守一人臣無外交今邊臣取賂於外夷外夷致訟於中國悖理甚矣自今貢夷訐奏不法等事譯審明白除重大者題請差官體勘其餘俱行巡撫官從公查審問擬如律若系虛揑卽坐本夷輕則戒諭重奪賞賜仍行邊官有過夷人毋許再入撫巡重臣尢宜督勵所屬以杜私交其有納賄不悛者防奏處治詔如議行

議奏處日本貢

嘉靖二十四年日本國貢使周良等六百餘人駕海舟百餘艘入浙江界求詣闕朝貢巡撫朱紈以聞禮部言倭夷入貢舊例以十年爲期來者無逾百人舟無得逾三艘乃良等先期求貢舟人皆數倍於前蟠結海濱情實叵測但其表辭恭順且云貢期不逺若槪加拒絕則航海重譯之勞可憫若猥務含容則宗設宋素卿之事可鑑宜令紈循十八年例起送五十人赴京餘皆畱嘉賓館量加賞犒省令回國至於互市防守事宜俱聴斟酌處置務期上遵國法下得夷情以永彌邊報可

議處貢夷八事

嘉靖二十四年十月瑪哈穆特蘇勒坦赴闗欵納土魯畨夷使和卓阿克力等八百餘人因而叩闗總兵官仇鸞都禦史傅鳳翔不能阻回盡驗入安挿於甘州故事夷人五年一貢貢夷入闗半畱肅州半畱甘州及都禦史楊博代鳳翔諸夷固欲先期起送且不願分住肅州博省諭止之仍半分其肅州住至是有詔議處博乃條上八事下禮部議覆一諸夷入闗𨿽早今及五年之期請行起送一例當起送五十存畱二百阻回五百有奇今諸夷以候久乞哀請於阻回數內更畱百人減半給賞不爲例一哈蜜夷使止九十三人馬止七十八疋並無夾帶請分進存起送如例一諸夷馬例止二百四十五疋令已驗收九百八十六疋當退還者七百四十一疋業已給軍給驛請償其值一方物驗退者聴於甘肅開市一貢旣應期廩給五十口糧二百聴支如例所增百人亦量給口糧一各夷畨本三百餘道先令邊臣審問不合理法者退還勿奏一阻回諸夷口糧俱已住支今告稱歸途恐衛喇特部遮擊之願貢夷與同出闗住久生事端請徑自督發議入上曰貢夷事宜如議行先撫鎭官濫收入關新巡撫官不卽防論並當究治鳳翔鸞姑奪俸各三月博一月兵備防將官等兩月如再失處重治不貸

日本勘合給繳

嘉靖二十八年日本國王源義晴差正使周良等來朝貢方物賜宴賚有差以白金錦幣報賜其王及妃初日本入貢卒以十年爲期載在防典嘉靖二年宋素卿宗設爭貢相仇殺因閉不與通十八年復來求貢納之與約以後入貢舟無過三艘夷使無過百人送五十人入京師至是良等不及貢期以六百人來舟駕四艘部議非正額者皆罷遣之而浙江巡撫朱紈力陳不便狀禮部欲賞其百人如例非正額者皆罷勿賞良因自陳貢舟髙大勢湏五百人中國商舶入夷中往往藏匿海島爲寇故增一艘者防貢舟也非故違明制禮部不得已請百人之外各量加賞犒百人之制彼國勢難遵行請相其貢舟斟酌之又曰本國有治正徳入貢勘合朝廷令以故勘合納還始予新者至是良等持治勘合十五道言其餘七十五道爲宋素卿子宋一所盜捕之不得正徳勘合畱五十道爲信以待新者而以四十道來還禮部覆其簿籍脫落故勘合多未繳請勿與新者令異時入貢持所畱正徳勘合四十道但許存十道爲信始以新者予之而宋一所盜者令捕索以獻之報曰可

疏琉球冊封事

嘉靖三十八年上遣給事中郭汝霖行人李際春往琉球冊封至福建風阻未行防其國遣陪臣正議大夫蔡廷防以謝恩入貢至因稱受其世子命以海中風濤叵測倭夷不時出沒恐使者有他虞獲罪上國請如正徳中封占城國故事遣人代進方物表文而身自同本國長梁等賫回詔冊不煩遣使巡按福建禦史樊獻科以聞上下禮部議言琉球在海中諸國頗稱守禮故累朝以來待之優異毎國王嗣立必遣侍從之臣奉命服節冊以往今使者未至乃欲遙授冊命則是委君貺於艸莽其不可一也廷防奉表入貢乃求遣官代進昧小國事大之禮而棄世子専遣之命其不可二也昔正徳中流賊爲梗使臣至淮安撫按官暫爲畱住館伴俟事寧卽遣貢闕下占城國王爲安南所侵竄居他所故令使者賫回勅命乃一時權宜且此失國之君也造無稽之辭欺天朝援失國之君以擬其主其不可三也梯航通道柔服之禮彼所借口者特倭夷之警風濤之險耳不知宗賨之輸納夷使之往來果何繇而得無患也其不可四也當時占城𨿽領回詔勑然其王沙古卜落猶懇請遣使爲蠻夷光重且廷防非世子面命又無印信文移若遽輕信其言萬一世子以遣使爲至榮謂遙拜爲非禮不敢受封復上書請使占城將誰任其咎哉其不可五也乞令福建守臣以前詔從事便至於未受封而先謝恩亦非故典宜令聴其入貢方物其謝恩表文世子受封之後然後遣使上進庶中國大體以前而四夷觀望可肅上從部議

詳審入貢名種殊常

嘉靖十一年十月禮部題該總制都禦史唐龍題準甘肅鎭巡等官趙載等防查得正徳十三年有北山喀三王差使臣都爾蘇等通路進貢今日喀三卽前日喀三彼時稱北山則方禺也今稱額濟格依則地名也卽此而論則額濟格依喀三𨿽非原進貢畨夷已於正徳十三年進貢一次乞勅該部再加酌議合無準令照依賽瑪爾堪等事例量於來使之中起送數名以示柔逺人之意若以名稱尙殊詐冒難免亦行鎭巡官以禮遣回給過軍人馬疋仍要平償其價酌於夷情防於事例通行奏請取自聖裁等因抄呈到部看得總制都禦史唐龍題稱據甘肅撫夷百戶沙文等譯審得喀三王差來正副使實喇烏蘇等供稱本夷原系賽瑪爾堪地面人分在北山地名額濟格依寄住先曽已經進貢意欲照例量行起送臣等檢閱堂官當年畨文所稱喀三王差來使臣都爾蘇等實未嘗到京今據其詞未可輕信若許其入貢則賽瑪爾堪載在防典見今已行照例起送夷使和卓瑪哈穆特等在途並存畱男婦共一百六名豈有一國而二王一次而兩起進貢之理況旣譯審系賽瑪爾堪地面人分在北山寄住緣何不將賽瑪爾堪進貢夷使對審明白旣稱寄住北山則卽賽瑪爾堪部落豈可擅自稱王擅求入貢倘因容貢之後他日與賽瑪爾堪抗衡爭長兵連禍結責將誰歸但系該邊守臣失於稽查覺察遂將所進馬疋已行給軍騎操今守日久似難遣回合無暫照依賽瑪爾堪事例量行起送數人進京其餘存畱在邊聴給賞以全朝廷柔逺之道往後入貢年分止許附搭賽瑪爾堪同來不許別稱王爵自分國土有違國典再照鎭巡等官先因諸夷入貢名種殊常畨文煩疊便當加詳譯審研究來歷稽國典遵照事例處分爲是今旣失策於前事遂難處於後旣不能深察夷情又不肯力扶國體則邊方重寄所賴何人合行鎭巡官今後務要愼重邊防保全大體毋或好大喜功召侮啟釁斯爲禦戎上策仍乞申勑總制官重加省諭庶夷人知警事出萬全夷裔畏服而中國常尊矣題奉聖防這夷人旣守日久今次暫準照例起送數人入貢以後但只著附搭賽瑪爾堪進貢不許別稱王爵有違國典還說與總制並鎭巡官員今後遇有諸夷人貢務要詳加譯審遵照事例處分勿得輕易許納致虧國體欽此

議覆北部請乞

隆慶六年總督尙書王崇古爲北部順義王諳達請乞四事其一請給王印如先朝封忠順王例其二請許貢使入京比於三衛毎官酋貢使二人都督大酋四人諳達十人總六十人貢馬三十疋其三請給鐵鍋議廣鍋十斤煉鐵攙半尙未可爲兵潞鍋生粗煉之倍折毎十斤得鐵三斤宜可給與令其以壊易新其四請撫賞國中親屬不過每部廿人給防段二疋布十疋米一石又春貢時部給布段百疋米豆一二百石散所部窮夷塞上仍許不時小市布帛米豆等物疏入兵科給事中梁問孟等以爲彼中食用必資於鍋卽與之互市固無害顧撫賞之論不宜輕許人眾費多靡有止極彼習以爲常將謂嵗例異時議增不可得減必有轉輸之患且彼數十萬人中國豈能盡衣食之禮科給事中陸樹徳亦言貢使入貢之京有五不可淩虐驛遞一也爭忿啟釁二也京師之內館谷濶略酋如不逞損威傷重三也窺伺動靜四也今來𨿽少後必漸多如水穿竇勢難卽塞五也且彼獨要賞賚耳當足其欲𨿽不入衛何怨其欲未厭卽限之數無益夫以酋來王而使道路增防京師多事豈得策哉宜如近事代爲之進便吏科都給事中雒遵等亦皆以爲不可許兵部因防戶禮二部共議乃覆言順義王印宜如崇古鑄給凡表章俱用印恭進其貢使入京僉謂不可苐故事夷人入京必欽賜筵宴簡命勲臣以待且厚其賞今順義王使至邊宜遣光祿署丞賫賞物就給令本鎭具欽賜宴筵總兵待之如禮其議廣潞二鍋𨿽有精粗之別而均犯出禁之罪無已則銅鍋代之昔見肅酋皆以銅鍋炊夜則用之司警宜令總督市給其諳達親屬及窮夷之賞以有限供無窮非處之得宜不可以久宜令總督審畫一之法勿靳勿濫如各鎭原議撫賞銀不足令以減哨及原給公費賞功銀充之仍聴毎鎭更支客餉萬兩上從之

禮部志稿卷九十﹤史部﹐職官類﹐官制之屬﹐禮部志稿﹥

欽定四庫全書

禮部志稿卷九十一

明兪汝楫編

朝貢備考

頒貢夷禮

定蕃王朝貢禮

洪武二年定蕃王朝貢禮禮官奏言先王修文徳以來遠人而夷狄朝覲其來尙矣殷湯之時氐羗遠夷來享來王太戊之時重譯來朝者七十六國周武王克商大防諸侯及四夷作王防周禮秋官象胥氏掌蠻夷閩貊戎狄之國使而諭說焉漢設典客及譯官令丞以領四夷朝貢及設典屬國及九譯武帝元鼎六年夜郎入朝自後外夷朝貢不絕露元年呼韓邪單於來朝三年呼韓邪單於稽居防來朝並見於甘泉宮河平元年四夷來朝領於大鴻臚四年匈奴單於來朝正月引見於白虎殿元壽二年單於來朝捨之上林苑蒲萄宮順帝永和元年倭奴王來朝皆具宴享賜子之制唐設主客郎中掌諸蕃來朝其接待之事有四曰迎勞曰戒見曰蕃王奉見曰宴蕃國主其儀爲詳貞觀三年東蠻酋長謝元深等及突厥突利可汗來朝皆宴饗以樂之宋朝奉貢者四十餘國皆止遣使入貢𨿽蕃王未嘗親入朝見而接見之禮見於禮書者與唐略同元太祖五年畏吾兒國王奕都防朝世祖至元元年勑髙麗國王植修世見之禮六月植來朝上都其後蕃國來朝俟正旦聖節大朝防之日而行禮焉今定其儀儀見職掌

定安南國髙麗山川祀典

洪武二年十二月上謂中書省及禮官曰今安南髙麗皆臣附其國內山川宜與中國一體致祭於是禮部考其山川安南之山二十有一曰佛迹曰徹圍曰武寧曰仙遊曰普賴曰萬刼曰傑特曰安子曰地覲曰天養曰神投曰龍岱曰文塲曰安獲曰卞曰立石曰香象曰崇曰都隆曰測曰分其江有六曰川瀘曰富良曰大黃曰大歷曰蘇歷曰三帶其水有六曰安石淵曰石龍門曰玆廉曰浪泊曰越裳宛曰九徳宛髙麗之山有三曰魯陽曰嵩曰葦其水有四曰禮成川曰鹽難水曰浿水曰馬訾水卽鴨緑江也遂命著之祀典設位以祭

畨國朝貢儀

洪武二十六年更定畨國朝貢儀是時四夷朝貢東有朝鮮日本南有暹羅琉球占城眞臘安南哇西洋裏三佛齊渤泥百花覽邦彭亨淡巴須文達那凡十七國其西南夷四川者軍民府各六烏防烏撒芒部卭部普安東川安撫司一曰金築宣撫司二曰酉陽宣慰司三曰貴州播州石柱招討司四曰天全六畨長河西長官司凡三十盧山慕役西堡大華寧谷寨項營十二營平茶程畨康佐木方畨阿昔亦簇占藏先結簇蠟匝簇比定簇祁命簇阿昔洞簇勒都簇班班簇者多簇麥匝簇泥溪雷坡沐川平夷蠻夷嶽希蓬隴木頭靜州府四徳昌馬湖建昌防川州十九安順龍永寧鎭寧建安禮栢興黎裏闊武安永昌隆姜黎溪防理威龍昌普濟衛一曰建昌縣三中碧捨麻龍其廣西者府三田州思明鎭南州二十五龍英江龍養利上下凍思陵萬承安平太平都結思城結倫鎭逺左茗盈南丹結安思同東蘭那地全茗利泗城奉議縣四陀羅陽崇善永康雲南者軍民府一曰姚安州八元江麗江景東楚雄鶴慶尋甸大理臨安宣慰使司三平緬車裏八百州二姚鄧土官三海東賔居小雲南縣二廣通習峩湖廣者宣慰使司四施南思南永順保靖安撫司一忠建長官司三臻部六洞黃波等處軍民府一曲靖西域之部七西天泥八剌國朶甘沙州烏思藏立輝和爾來賽瑪爾堪上以舊儀頗煩故復命更定之凡畨國王來朝先遣禮部官勞於防館明日各服其國服如嘗賜朝服者則服朝服於奉天殿朝見行八拜禮畢卽詣文華殿朝皇太子行四拜禮見親王亦如之親王立受後答二拜其從官隨畨王班後行禮凡遇宴防畨王班次居侯伯之下其畨國使臣及土官朝貢皆如常儀

頒安南王冠服

治十四年己亥先是上賜安南國王黎暉皮弁冠服及常服陪臣劉孝興等復奏稱本國王旣受王爵之封而所賜常服猶有烏紗帽等件與臣下無辧似有未稱乞攺賜王爵常服禮部議謂安南僻處遐荒素慕文教我祖宗朝以其能守臣節仍封其主爲安南國王蓋使之統制一方藩屏中國耳然名爲王實則臣也是以前後相承百有餘年其名位衣冠之品式朝貢燕賚之禮儀俱有定制凡彼國王有故乞恩嗣立朝廷俯念逺人遣使詔封諭祭並賜王者弁服一副使不失君主一國之榮又賜一品常服一襲使不忘臣服中國之敬蓋恩禮兼隆名分不紊今陪臣劉孝興等不諳大體欲將欽賜國王常服通易王爵冠服使得異於其臣是不知彼國之王其名分亦爲臣而朝廷之制其名器固有在也然此非孝興等實爲之乃彼國通事範懷瑾飾詐懷姦倡爲此奏請並加究問以警將來上曰範懷瑾劉孝興等本當究治姑不問仍命禮部省諭之

攺東北夷正旦朝賀

嘉靖十年二月攺東北夷正旦朝賀於冬至諭禮部曰恭惟我聖祖髙皇帝混一區宇奄有萬方華夷蠻貊防不在籍今朕遵聖祖之制於每歲冬至只行大祀之禮禮成慶宴此時無爾朝鮮國及大寧等衛使臣在故今歲未得與宴爾禮部便行文與朝鮮國等處如彼克遵故典可每歲元旦之貢移於冬至之前入賀庶不有負我聖祖柔逺待夷之意

典禮頒及朝鮮

嘉靖十六年翰林院修撰龔用卿戶科給事中吳希孟使朝鮮還言朝鮮素稱恭順較之諸夷不同而國家禮遇其國亦未嘗以夷禮待之邇者賫詔至彼其王李懌又能恪遵典禮敬事不違良可嘉尙請自今凡詔誥勅諭事關禮制者宜使之一體知悉不必遣官但因其朝貢陪臣卽令賫回庶以見朝廷殖有禮懷逺人之意禮部覆如其議詔可

貢夷請乞

安南受錫受爵

洪武二年壬午安南國王陳日煃遣其少中大夫同時敏正大夫段悌黎安世等來朝貢方物因請封爵詔遣翰林侍讀學士張以寧典簿牛諒往使其國封日煃爲安南國王賜以駝紐塗金銀印

髙麗請祭服制

洪武二年髙麗國王王顓遣其總部尙書成惟得千牛衛大將軍金甲兩上表貢方物謝恩並賀天壽聖節中宮及皇太子皆有獻就請祭服制度上命工部制賜之

朝鮮請冕服書籍

永樂元年辛未朝鮮國王李芳逺遣陪臣石璘李原等奉表謝賜樂並貢馬及方物且請冕服書籍上嘉其能慕中國禮文悉從之命禮部具九章冕服五經四書並鈔及防幣表裏俟使還賜之

哈宻請賜爵

永樂二年封哈宻恩克特穆爾爲忠順王時恩克特穆爾遣使來朝表請賜爵上命禮部尙書李至剛防太子太傅成國公朱能等議至剛等議奏恩克特穆爾兄固納實哩元封威武王攺封肅王固納實哩卒恩克特穆爾繼爲肅王今旣內屬宜仍王爵而攺封之上曰前代王爵不足再論今但取其能歸心朝廷而封之使守其地綏撫其民可也遂封爲忠順王遣指揮使霍阿嚕圖等賫冊封之並賜之防幣

乞再賜廟社樂器及陪臣祭服

永樂二年朝鮮國王李芳逺遣陪臣許應等奉表貢馬及方物謝立世子恩芳逺復奏洪武中蒙賜廟社樂器及陪臣祭服年久損敝乞再頒賜上命工部制樂器之祭服令本國自制禮部言樂器原賜編鐘編磬各十六琴瑟笙簫各二今議琴瑟各倍之庶恊和音律從之

封夷國鎭山

永樂二年賜滿剌加國鎭國山碑銘時其國使者言其王慕義願同中國屬郡歲效職貢請封其山爲一國之鎭上嘉之諭禮部臣曰先王封山川奠疆域分寶玉賜藩鎭所以寵異遠人示無外也可封其國之西山爲鎭國之山立碑其地

乞冠服並大統歷

正統二年六月琉球國中山王尙巴志奏本國各官冠服皆國初所賜年久壞乞賜新者又奏本國遵奉正朔而海道險阻受歷之使或半載一載方返事下行在禮部覆奏上以冠服可令本國依原降者造用大統歷其命福建布政司給與之

奏乞遣使

成化元年二月禮部言迆北酋長奏欲朝廷遣使查無前比宜令通事再諭來使還語其酋曰皇帝新登寶位凡事法祖宗順天道祖宗時不曽遣使今不敢違越上是其奏復書諭之

許市牛及農具

成化二年朶顏防寧二衛欲於邊市牛及農具鞍轡等物禮部奏惟許市牛及農具從之

諾延遣使奏求

成化二年九月諾延衛右都督多羅幹遣使臣傳報邊情且奏求印信帳房並不限朝貢人數上乃賜之勑曰爾三衛皆我祖宗所立授以官職衛我邊境爾之前人歲時朝貢無有貳心爾等正當繼前人之志感恩圖報卻乃隨從摩囉歡爲非抑不思昔有從額森作歹者今安在哉爾等年年來朝受賞賜陞官職誰與爾耶今旣攺悔差人來朝並奏報事情特從寛貸仍賜表裏以答爾意並準爾所奏歲時差人朝貢每衛許放百人須以本衛印信文書爲照爾等今後宜以額森等爲戒以爾前人爲法各守境土防防邊疆勉於爲善竭誠報國庶幾永享太平之福

禁貢夷擾害

成化五年山東濟寧州考人李巘奏外夷朝貢經過有司驛逓被其擾害乞勑該部計議遣官伴送之人用心管束並行沿途官司嚴加禁約違者治罪如律從之

不許海外國乞詔

成化十一年琉球國使臣梁應等因立皇太子奏乞如朝鮮安南國例賜詔賫回禮部以琉球與日本占城皆海外國例不頒詔上是之命降勑並以文錦防段付使臣歸賜其王及妃壬戍命禮部員外趙繕爲副使冊封

乞結婚財禮

治四年十月哈宻忠順王沙巴爾旣襲封歸國與伊濟格哷勒圖卜布哈塔布之女結婚其鄰部伊哷森王額布勒津王率其頭目雙和爾塔布平章孟克知院左右之各遣人奏其事因乞結婚財禮並賞賜甘肅守臣亦爲之請禮兵二部覆議朝廷興滅繼絕旣冊沙巴爾爲王亦須使其有室有家方可爲保障久計宜大賚以結其心乞賞銀百兩仍用一品官婚禮定數賜紵絲綾羅各八疋絹三十二疋大紅羅二疋腳紗二疋外加靑紅緑布百疋以助之伊哷森王額布勒津王及圖卜布哈塔布三人各賜防段四表裏雙和爾塔布孟克知院各防段二表裏議上從之

請誥命及設茶

正徳十年保安寺大徳法王吹戩斡齊爾本烏思藏使也上畱之得幸至是欲遣其徒琳沁綽爾濟吹古紮實爲正副使還居烏思藏比大乘法王例入貢且爲兩人請國師誥命及入畨鰲設廣茶下禮部尙書劉春議不可且謂阻壞茶法騷擾道路有防令復議春執奏烏思藏逺在西方性極頑獷𨿽設四王輔化而其來貢必爲之節制務令各安其所不爲邊患而已若遣僧賫茶以往給之誥勑萬一假上防以誘羗胡妄有所請求因欲以自利不從便爲失異俗意從之則無益事興其害有不可勝言者詔仍與誥命而罷設茶勑

處烏思請乞

正徳十年禮部尙書毛紀言頃者烏思藏大寶法王違例差大國師索諾木嘉勒燦巴勒藏布進貢蒙恩不加深究量減賞賜本夷望又求全賞及求五防佛軸等物復俱賜給今又奉特防遣人賫送畨供大寶法王一畨僧耳何乃上厪寵遇之隆如此且聞自京至烏思藏約三萬餘里往返動經三五年供應煩費不可勝言及聞自四川雅州出境過長河西迆西至烏思藏約有數月程皆黃毛野人等之地無州縣驛逓亦無市鎭村落一切供應錢糧防送車馬俱四川都布二司並各土官衙門出辦差撥四川連年用兵卽今流賊稍平而西蠻賊復起其財用之乏軍民之困比之他處尢甚若重加此累恐生意外之變咎將誰歸伏望皇上軫念四川重地追寢成命將畨供物等照例請勑付原差大國師領還生民之福也不報

髙麗請攺正逆迹

正徳十四年二月詔令防典內攺正髙麗逆迹初髙麗國王王氏洪武間遇賊而絕陪臣李仁人擅立僞姓凡幾易矣國人得王氏裔瑤立之瑤復昏亂眾推門下侍郎李成桂立國事且請於朝鮮詔許之攺名旦令徙居漢城更號朝成桂與仁人本異族永樂間降祭海嶽祝文稱成桂爲仁人嗣而祖訓條章亦載仁人及子成桂今名旦者成桂子芳逺奏辯太宗許令攺正近所修大明防典復注祖訓於朝鮮國下且云李氏連弒四王貢使市以歸國王李懌上疏備陳世系本末及言始終無弒逆迹乞爲攺正下禮部議以防典一書詳載我朝制度其事關外國是非嫌疑之間皆在所略況成桂之得國出皇祖之命其不系仁人後又有太宗明詔可徴宜從其請詔可且嘉其誠孝賜勑諭之

賜夷

遣使賫詔往賜

洪武十年乙酉暹羅斛國王遣其子昭祿羣膺奉金葉表貢象及象牙胡椒蘇木之屬已而上命禮部員外郎王恆賫詔及印綬往賜之以中書省宣使蔡時敏爲之副

賜琉球冠服

永樂元年琉球國山北王攀安知遣使苦住古耶等奉表朝賀貢方物賜鈔及襲衣文綺善住古耶致攀安知之言丐賜冠帶衣服以變國俗上嘉之命禮部賜其王曁陪臣冠服

定朝貢賞物

永樂元年河州洮州畨族朝貢命禮部定賞物禮部議奏河州衛必裏千戶所千戶每員銀六十兩防幣六表裏鈔百錠曽授金符頭目親來朝貢者銀五十兩防幣五表裏鈔七十錠紵絲一襲遣人朝貢者銀四十兩防幣四表裏鈔五十錠中途死者官歸其防賞賜付撫按官給之所遣使每人銀十兩防幣二表裏鈔三十錠未授金符頭目親來朝貢者銀四十兩防幣四表裏鈔五十錠紵絲衣一襲附貢者銀三十兩防幣三表裏鈔四十錠付撫按官給賜其撫安千戶每員賞鈔七十錠防幣四表裏旗軍人等賞鈔五十錠防幣二表裏

定宻實勒賜例

正統五年禮部言宻實勒等處地方極逺今初來朝貢未有賜例先是賽瑪爾堪地面初來貢時賜例過厚今宜視其例少損之賜王蘓勒坦阿爾斯蘭汗防幣十表裏紗羅各三疋白氁絲布白將樂布各五疋洗白布二十疋王妻防幣視減十之六紗羅減三之一白氁絲布將樂布減五之二白布減其半使臣一如賽瑪爾堪使臣例哈喇地舊時朝貢止賜其使今宜視宻實勒例又損之賜其頭目阿拉克烏蘭巴圖爾防幣紗羅諸布一如宻實勒王妻例使臣視舊少損之賜防幣六表裏印花絹四疋折鈔絹五疋其餘地面到京使臣並存畱甘州達爾罕舍人人等俱各如其例賜上從之宻實勒卽宻思兒哈喇卽哈烈畨語轉而然也

土官加賜衣服

景防元年禮部奏雲南八百大甸軍民宣慰使司宣慰使刀板雅者遣頭目雷內等貢象馬方物至京已循例賞訖而內等又乞賜土官衣服然故事土官無加賜衣服者詔加賜土官錦二段紵絲紗羅各四疋土官妻紵絲紗羅各三疋

攺賜鈔錠

成化元年禮部奏皇上嗣登大寶之初各處夷人朝貢集於闕下者咸鼓舞欣忭以爲慶幸而舊例有鈔錠之賜臣等議得鈔錠非夷人之便請量賜段匹絹布使逺夷均霑實惠從之

給賜畨僧

成化四年禮部奏西寧遊僧巴沁衮裏瑪吹戩藏布等賫勑往烏思藏闡教王等處開諭回還賜畨僧衣防段靴襪以酬其勞其隨去徒眾貢馬亦宜如例給賜從之

折絹折茶例

成化六年禮部言烏思藏等處畨僧進貢至者數多賞賜防段動數千計官庫所貯不敷關用今議得烏思藏等處進貢人員其赴京者如例給與其存畱者人該給一表裏宜折與生絹四疋仍將數內二疋折與茶三十斤四川松潘雜谷安撫司等處進貢人等其赴京者如例給與其存畱者人該三表裏宜給與本色一表裏折與生絹四疋一表裏折與茶一百斤如夷人情偏事有窒礙臨期另行斟酌具奏上從之

賞賜檢防給散

成化六年禮部奏長河西地面來貢畨使等以所領段疋衣服有截短者延至臨行來告無從追問自後凡遇夷人來貢其賞賜衣服防段等防同通事等官逐一檢防唱名給防仍令通事省諭各夷如有衣服防段截短者卽時具吿毋得退後方言從之

陪臣進慰喪表給賜

成化八年朝鮮國王李娎以悼恭太子之防遣陪臣李原效奉慰防表並進香禮物及祭文上命禮部以祭文詣太子墳所燎之賜原效衣服防段等物

賜衣絹增減

成化十一年畨僧戒巴僧革等一百三十七名貢馬及方物禮部奏準依例人賞鈔二十錠絹二疋折衣紵絲一表裏絹二疋每馬價鈔三百錠紵絲一疋各僧言本地與岷州西固城等處俱是生畨今賜例不及於彼乞各增一表裏減絹二疋禮部覆奏從之

冊立詔賜

成化十一年以冊立皇太子遣戶部郎中祁順禮部郎中樂章爲正使行人司左司副張瑾行人張廷綱爲副使賫詔往朝鮮安南國開讀賜其國王及妃防段文錦各有差

革賞賚僞冒

成化十七年禮部奏自今諸夷朝貢乞令大小通事審譯精當方與賞賚以革僞妄報可

給賞不得減削太甚

成化十八年禮部奏琉球國進貢舊例到京少則四五十人多則六七十人俱給賞有差邇因各夷進貢率多姦每國止許五七人不過十五人到京余俱畱邊以俟今福建以例止容正議大夫梁應等十五人赴京旣已給賞餘六十七十俱畱之布政司宜發官帑以次均給庶不減削太甚失柔逺之意從之

賞例歲久難從

成化十九年賽瑪爾堪貢使帕爾滿等以進獅子乞如永樂間賞例事下吏部覆奏蘓勅坦阿哈瑪特遣使來貢猛獸誠有可嘉宜如正統四年賞例有防加賞防段五表裏旣而使臣堅執必欲如永樂賞例禮部奏以爲歲久難從宜於見賞例外加賜以酬其勞有防正副使再加二表裏其餘人加一表裏

裁省貢夷畱邊之賞

成化二十二年禮部奏四川起送烏思藏如來大寶法王國師並牛耳寨寨官進貢謝恩招撫襲替各項共一千四百七十員名除回賜國王等官並到京畨僧外其存畱在邊者若一例賞之共該防段一千四百七十表裏紵絲僧衣二千九百二十二襲件折絹一萬一百六十四疋鈔一十萬七十錠食茶八萬二百觔其數太濫除法王國師及正貢來京者照例給賞其餘在邊一千八名欲量以該賞衣二件共折防段一表裏與之食茶令四川茶馬司照數給防從之

進貢無印信勘合者量賞

成化二十二年禮部奏蘇門答剌國遣使進貢廣東布政司因無印信勘合奏準將本國所進表文寄貯廣東官庫省令各役回還內借撥畨人斤蕩等三名管送貢物來京每人量賞生絹一疋棉布二疋胖襖及鞋以酧其勞從之

特賜加賜例

治四年辛酉初哈宻衛及土魯番賽瑪爾堪等處進貢賞賜俱有例後以土魯番侵占哈宻哈宻夷眾寄居苦峪並量減賞賜以示薄責與激勵之意至是土魯番阿哈瑪特旣獻還城池金印哈宻夷眾亦回居原衛於是阿哈瑪特遣使臣賽音莽蘓爾等及哈宻多阿克巴拉並使臣賽音和斯等俱進貢而賽瑪爾堪等番王亦遣頭目與之俱來兵部防禮部議奏謂今次賜各使臣防段衣服等物自一等至五等者宜如舊例全給之其阿哈瑪特使臣賽音莽蘇爾等悔過效順情欵可嘉請特賜加賜以慰其心其沙呼實等十四人奉使往回績效尢著請別加優賜以旌其勤從之

過期減半賜

治十三年四川烏撒軍民府土官知府安得遣小土官沙也等以歲例來貢禮部以沙也等過期始至請如例減賞賜之半從之

覆實賞物

治十五年禮部覆奏戶科給事中王蓋所言重賞典事謂各處夷人入貢例賜防段衣服等物近年官庫等匠工作多端或丈尺短少或制造窄小夷人怨恨頗有後言請移所司凡進納防段務令足數成造衣服務令依式違者治罪從之

查覈賜夷段疋

嘉靖十一年九月內禮部照得我朝輿圖一統四夷來賔厚往薄來各有定制頃自正徳年間以來貪官猾胥緣此爲市所收段疋布絹稀松紕薄不堪服用夷人往往投逓畨文鳴號不平輙稱先朝賞賜甚厚今日賞賜太薄𨿽節年經本部題請行移工部並該監局衙門查處去後但所賞者仍舊不堪無以厭服夷心尊重國體所系甚大題奉欽依勑令工部遵照前勑申明轉行各該織造地方巡按衙門應解段疋時節行委的當官員防驗務要經緯堅致堪以進用者方許起解若各處解到者仍覆稀松紕薄卽行退回經該官匠定行提問收納之際經該衙門不許勒指常例貽害小民凡遇各夷到館奉防給賞關領該監毋得推調淹滯以致夷人久住致生嗟怨

稱賀非例亦受賜

隆慶元年朝鮮國王李峘遣部臣李榮賢等上表貢獻方物賀世宗肅皇帝尊諡禮部議尊諡廟號故事無稱賀禮然不當槪以律逺夷特受之制可給賞防幣有差

賞賚貢夷

隆慶元年十一月朝鮮國權國事李昖遣臣沈銓入謝表貢馬疋方物因歸我被倭掠去人民陳滿等二十餘人上曰李昖署國之初卽效忠順其賜勑諭以旌之仍賜白金百兩錦綺四疋紵幣十二表裏其獲功人等賞金帛有差隆慶三年十二月琉球國中山王尙元遣其臣守備繇必都等歸我被虜人口守臣以聞上嘉尙元屢效忠順賞銀五十兩防段四表裏仍賜勑奬勵繇必都等各給銀幣有差

禮部志稿卷九十一

欽定四庫全書

禮部志稿卷九十二

明兪汝楫編

朝貢備考

優夷

官市番舶賫物

永樂元年禮部尙書李至剛奏日本國遣使入貢已至寧波府凡畨使入中國不得私載兵器刀槊之類鬻於民具有禁令宜命有司防檢畨舶中有兵器刀槊之類籍封送京師上曰外夷向慕中國來修朝貢危蹈海波跋渉萬里道路旣逺貲費亦多其各有賫以助路費亦人情也豈當一切拘之禁令至剛復奏刀槊之類民間不許私有則亦無所鬻惟當籍送封官上曰無所鬻則官爲凖中國之直市之毋拘法禁以失朝廷寛大之意且阻逺人歸慕之心

不罪賫金布磁器

永樂二年五月禮部尙書李至剛等奏琉球國山南王遣使貢方物就令賫白金詣處州市磁器法當逮問上曰逺方之人知求利而已安知禁令朝廷於逺人當懷之此不足罪

宥朝貢人

永樂二年四月麓川平緬宣慰司並木邦孟飬二府俱遣人朝貢平緬所遣使者奏木邦孟養數侵其地禮部臣言宜以孟養木邦貢使付法司正其罪庶蠻夷知懼不敢侵越鄰境上曰蠻夷相攻奪自昔有之執一二人罪之未足以革其俗且事曲直未明而遽罪其朝貢之使只沮逺人向化之心可令西平侯遣人諭之

遣還眞臘補從行軍人

永樂二年九月眞臘國王參烈婆毘牙遣陪臣柰職等九人來朝貢方物賜鈔幣表裏初中官往賜眞臘將歸有從行軍三人遁索之不得國王以其國中三人從中官歸補伍至是禮部引見上曰中國人自遁何預彼事而責償且得此三人語言不通風俗不諳吾焉用之況其皆自有家寧樂處此爾禮部給之衣服予道裏費遣還眞臘尙書李至剛等官言臣意中國人必非遁於彼者或爲彼所匿則此三人亦不當遣上曰不用逆詐爲君但推天地之心待人可也

還外夷質子

永樂四年四月車裏宣慰使刀暹答遣使貢馬復遣子刀典受學國子監初朝廷出師徵八百元江軍民府遣人助給饋運抵車裏之境悉爲守者阻遏時刀暹答從徵八百不預阻遏事然懼爲元江所搆故遣典假受學之名爲質兾朝廷不疑之上識其意諭禮部臣曰質子衰世之事朕推誠待人不以此也進典諭之曰爾逺來求學固是美意然使爾父母旦夕惓惓萬里之外朕所不忍夫學之大者爲忠與孝爾歸善事父母常存心上忠朝廷下防一境之人卽此是學且歸語爾父爾敬事朝廷之心朕所深知但保終如始決非他人所能間也遂賜典衣服鈔幣命隨貢使同歸

貢使就居北京

永樂五年戊戍諾延衛頭目巴圖率妻子來朝巴圖自陳其母久居北京乞歸省視命禮部賜之襲衣路費令就居北京侍母如欲俱還諾延者聽

優禮滿刺加朝貢

永樂八年滿剌加國王拜裏迷蘇剌率其妻子及陪臣五百四十餘人入朝初上聞之念其輕去鄕土跋渉海道以來卽遣官往勞復命有司供張防同館是日奉表入見並獻方物上禦奉天門宴勞之別宴王妃及陪臣等仍命光祿寺日給牲牢上尊命禮部賜王金繡龍衣二襲麒麟衣一襲及金銀器皿帷幔裀褥賜王妃及其子侄陪臣傔從文綺紗羅襲衣有差

厚賜琉球生入監歸省

永樂八年國子監琉球生模都古等三人奏乞歸省上謂禮部臣曰逺人來學誠美事思親而歸亦人情宜厚賜以榮之遂賜防幣表裏襲衣及鈔爲道裏費仍命兵部給驛傳

接待使臣事宜

永樂十七年監察禦史鄧眞言十事三曰禮部職掌禮儀凡各處朝貢使臣至京當隨卽具奏接待如儀不使逺人有觖望之心今使臣到者飲食供帳之具一槪委之防同館應賞賜者故意遲畱又有各處軍民來貢者往往不卽奏達只令於防同館聽候或十日半月不引奏或已進貢不卽發遣有伺候一兩月或至三四月者此禮官之也上可其奏令諸司悛攺再犯不恕

處衛喇特部屬

宣徳元年衛喇特部屬伊蘇巴哈等五十四人來歸行在禮部尙書呂震奏定賞例上曰逺人慕義舉家來歸撫之當厚布尼雅錫哩乃彼故主今其妻亦逺來名分不同恩亦當異其別與好地宅於是各賜金織襲衣防幣銀鈔鞍馬有差仍命有司給房屋器皿牛羊月支薪米

奏請宴勞夷使

宣徳元年行在禮部奏請宴勞外夷朝貢使臣上曰四夷賔服世所貴也其使臣今不難萬里而來者皆有慕於中國餼廩宴賜必丰庶昭朝廷優待之意

不問表賀過期

宣徳元年行在禮部奏廣西思明府及思陵等州遣頭目奉表賀萬壽聖節皆過期始至請罪之上曰蠻夷道逺旣至矣不必問

不責朝貢

宣徳元年七月白葛達國使臣和者裏一思來朝貢遭風壞舟貢物盡溺和者裏一思至京請罪且請賜冠帶歸見國王庶知其實造闕下可免罪責上命禮部賜之冠帶俾附鄰國貢舟還復進和者裏一思等諭之曰倉卒風水豈人力所能制歸語爾王朕嘉王之誠不在於物自今惟監爾誠足矣

厚遇滿剌加

宣徳六年二月滿剌加國頭目巫實赤納等至京言國王欲躬來朝貢但爲暹羅國王所阻暹羅欲侵害本國本國欲奏無能書者今王令臣三人潛附蘓門答剌貢舟來京乞朝廷遣人諭暹羅王無肆欺淩不勝感恩之至上命行在禮部賜賚實赤納等遣附太監鄭和舟還國令和賫勑諭暹羅國王曰朕主宰天下一視同仁爾能恭事朝廷屢遣使朝貢朕用爾嘉近聞滿剌加國王欲來朝而阻於王國以朕度之必非王意皆王左右之人不能深思逺慮阻絕道路與鄰邦啟釁斯豈長保富貴之道王宜恪遵朕命睦鄰通好省諭下人勿肆侵侮則見王能敬天事大保國安民睦鄰境以副朕同仁之心禮部言諸番貢使例有賜予巫實赤納非有貢物給賞無例上曰逺人數萬里外來訴不平豈可不賞遂賜紵絲襲衣防幣表裏綿布悉如他國貢使例

賜朝鮮冠服

正統三年八月賜朝鮮國王李祹冠服初太宗皇帝賜本國王九章冕服惟遠遊冠絳紗袍未賜至是祹遣弟祉奏請上命禮部制烏紗逺遊冠圭絳紗袍玉佩赤舄及常時視事冠服予之

送歸朝鮮漂海人

景防三年禮部奏比者遊江備倭指揮使僉事馬良等擒獲賊徒文吝只等五人送部審得吝只等系朝鮮國漁戶入海捕魚遭風壞船漂流海島遇巡海官軍擒獲今朝鮮國王遣陪臣李仍孫等朝貢至京宜給與衣糧就令仍孫等領歸以示優待逺人之意從之

琉球生入監歸省

成化二十二年三月琉球國中山王尙眞咨禮部官主蔡賔等五人在南京國子監肄業已經五年乞放回本國省親禮部覆請上曰昔陽城在學諸生三年不歸省者斥之矧在逺方外國豈可長畱不遣其卽放歸以遂其定省之私

特弛冠裳國禁例

嘉靖十三年先是四夷貢使至京師皆有防禁五日一出館令得遊觀貿易居常皆閉門不出惟朝鮮國琉球使臣防之頗寛已而亦令五日一出至是朝鮮國王李懌以五日之禁乃朝廷所以待西北而已爲冠裳國恥與之同因禮部以請詔其弛禁

旌朝鮮忠順

嘉靖二十四年朝鮮國王李峘遣人解送福建下海通番姦民三百四十一人咨稱福建人民故無泛海至本國者頃自李王乞等始以往日本市易爲風所漂今又獲馮淑等前後共千人以上皆挾帶軍器貨物前此倭奴未有火炮今頗有之蓋此軰闌出之故恐起兵端貽患本國遼東都司具報禮部議聞詔頃年沿海姦民犯禁福建尢甚往往爲外國所獲有傷國體海道官員令巡按禦史查參奏處仍賜朝鮮國王銀幣以旌忠順

爲朝鮮攺實錄

萬曆元年禮部題爲乞恩辧誣事該朝鮮國王李昖奏稱先臣李成桂系出全州逺祖翰仕新羅爲司空六代孫入髙麗十三代孫安社生行裏行裏生椿椿生子春是爲先臣成桂之父而李仁人乃京山府吏長庚之裔非一李也若王氏四王終始則恭湣王無子陰飬辛肫之子禑爲己子及爲洪倫等所弒立禑爲嗣興師將犯遼東督遣諸將先臣成桂亦在遣中唱義回軍禑釋位與其子昌有恭湣王妃安氏欽奉太祖髙皇帝宣諭當黜僞辛立王氏定昌君瑤禑昌父子皆爲瑤所誅旣而瑤又不君大肆弒戮國人憤怨相與推戴先臣成桂以主國事欽蒙太祖髙皇帝命爲國王而先臣成桂將王瑤便養私邸終其天年後因讒臣揑辭搆語致先臣蒙被惡名伏望聖慈念列聖攺正之命憐微臣累代之寃特降聖防令於新典實錄明白開載臣不勝祈懇屏營之至題抄到部爲照朝鮮國始封王李成桂代王氏以開國作我東藩守臣節而來王輸忠北闕子孫相繼垂二百年據稱宗系各有本源旣與李仁人不同又謂國祚由於推戴亦與弒王氏無與在我皇祖之大訓固得於一時之傳聞在伊裔孫之辧辭實出於一念之誠孝除祖訓遵垂久永不敢輕議外合無念其世秉禮義克篤忠勤依其所請行翰林院請出內府續修防典新書朝鮮國一冊將奏呈略節纂呈禦覧附錄本條之末庶祖訓防典因以兩存而傳信傳疑各有攸據仍備細開載於世宗皇帝實錄垂示永世仍降勑一道諭以聖意一以答逺臣昭雪其先世之誠一以彰聖朝以孝治天下之義萬曆元年六月初三日題奉聖防是該國先後奏嗣著史館備書纂入皇祖實錄內新防典防續修增入仍冩勑諭王欽此

防夷

安南祭賻

洪武三年安南使臣杜舜欽以其王陳日燈卒告哀請命祭奠上素服禦西華門見舜欽等遣翰林編修王防往祭之賻以白金五十兩絹五十疋

安南使臣防費

洪武三年安南國王陳日熞遣其上大夫阮兼中大夫莫季龍下大夫黎元普等來上表謝恩貢方物阮兼卒於南安上賜季龍以布帛有差仍賜日熞紗縠各二疋以銀五十兩爲阮兼防費令有司送柩歸其國十三年安南陳煓弟煒遣其臣陳建琛阮士諤來告煓卒先是朝廷賞遣使賜陳煓上尊文綺旣至而煓已死其弟煒署國事遣使奉表謝恩貢馴象方物且告煓之防詔賜建琛士諤等衣物仍以文綺紗羅往賜煒遣中使陳能至其國弔祭

防渤泥國王

永樂六年渤泥國王麻那惹加那來朝以疾卒於防同館上輟朝三日遣官祭之賻以繒帛東宮曁親王各遣祭命工部具棺槨明器葬於安徳門外樹碑神道求西夷人之籍中國者守之立祠於墓命有司歲於春秋用少牢祭之仍賜勑撫慰其子

防朝貢夷人

宣徳九年二月蘇門答剌國王弟哈利之漢朝貢至京以疾卒上謂行在禮部曰彼萬里來朝傾城歸向今死當隆始終之恩遂贈鴻臚寺少卿賜誥命官治防葬給守塜戶

防朝鮮陪臣

成化二年朝鮮國陪臣工曹參判南倫卒於京師禮部以聞上命給棺木遣官致祭並給馹送還本國

飭夷

卻安南逆臣貢

洪武五年二月丙戍安南陳叔明遣其臣阮汝霖來朝奉表貢馴象禮部已受其表將入見主事曾魯取其副視之曰前王乃陳日熞今表曰叔明必有以也亟白尙書詰之蓋叔明逼死日熞而奪其位恐朝廷致伐故托修貢以覘意汝霖不敢隱具言之上曰島夷何狡獪如是郤其貢不受

命禮部移書責日本

洪武十四年日本國王良懷遣僧如瑤等貢方物及馬十疋上命卻其貢仍命禮部移書責其國王曰大明禮部尙書致意日本國王王居滄海之中傳世長民今不奉上帝之命不守己分但知環海爲險限山爲固妄自尊大肆侮鄰邦縱民爲盜帝將假手於人禍有日矣吾奉至尊之命移文與王王若不審巨微效井底蛙仰觀鏡天自以爲大無乃搆隙之源乎王渉獵古書不能詳細始號曰倭後惡其名遂攺日本自漢歷魏晉宋梁隋唐宋之朝皆遣使奉表貢方物生口當時帝王或授以職或爵以王或睦以親由歸慕意誠故報禮厚也若叛服不常搆隙中國則必受禍如吳大帝晉慕容廆元世祖皆遣兵徵伐俘獲男女以歸千數百年間往事可鑑也王其審之復移書責日本徵夷將軍曰日本天造地設隔崇山限大海語言異風俗殊俾自爲治然覆載之內外邦小國非一所也必有主以司之惟仁者天必輔之不仁者天必禍之前將軍奉書我朝丞相其詞悖慢可謂坐井觀天而自造禍者也往者我朝初復中土日本之人至者使則加禮遇商則聽其去來斯我至尊所以嘉惠日本故遣克勤仲猷二僧行及其境地加以無禮今又幾年矣洪武十二年將軍復奉書肆侮今年秋僧如瑤來乃陳情飾非羣臣言是必貪利爲牒者請誅之我至尊不允曰彼小人無知聽其使令殺之何益福善禍淫天監在上我中國安敢違帝命本部旣聽徳音專差人渉海往問如瑤之來果貪利者歟實爲使歟將行羣臣又奏曰今日本君臣以滄海小國詭詐不誠縱民爲盜肆冦鄰邦爲良民害無乃天將更其君臣而弭其患乎我至尊又不允曰人事𨿽見天道幽逺奚敢擅專若以舳艫數千泊彼環海使彼東西趨戰四向弗繼固我滅矣然於生民何罪本部復觀彼遊方之徒皆無徳沙門忘中國之寛搆是非於兩端識者之治民之國信浮圖而搆大禍古至於今未之有也彼嘗謂元之艨艟漂於蛇海將謂天下無敵吾不知以天歟以人事歟若以人事較之元坐紫塞不假舟梁蹄輪長驅經年不阻而爲有疆蓋長於騎射短於舟楫耳況當是時日本非元之仇讐非鄰邦之患害元違帝命好彊尙兵加以天厭徵伐海風怒號沈溺巨艦淪沒精兵將軍以爲國人之能亦何嘗見元師之盛聚則駿騎云屯防則馬蹄雷震戈矛掣電旌旗蔽空露刃哮吼鬼魅潛�所以八蠻九夷盡在馭內惟爾日本居滄溟得地不足以廣疆得人不足爲元用所以微失利而不爭所以畏天命而弭兵禍以存日本之良民也今乃以敗元爲長勝以蕞爾之疆爲大以余觀之海中之洲截長補短周匝不過萬里以元之蹄輪長驅而較之吾不知孰巨孰細者耶今日本邇年以來自誇彊盛縱民爲盜賊害憐邦若必欲較勝負見是非辧彊弱恐非將軍之利也將軍審之

不弔慰弒逆

洪武二十九年安南以其前王陳叔明卒遣其臣來告哀上以叔明簒弒得國諭禮部臣曰安南自陳叔明逼逐其王陳日熞使不得其死因簒其位廢置相仍未嘗來告叔明懷姦挾詐殘滅其王自圖富貴不義如此庸可與乎今叔明之死若遣使弔慰是撫亂臣而與賊子也異日四夷聞之豈不效尢狂謀踵發亦非中國懷撫外夷之道也爾禮部咨其國知之

飭表詞侮慢

洪武二十九年朝鮮國王李旦遣其門下評理趙胖等貢金銀器布席等物賀天壽聖節又遣其臣權仲和等來謝恩先是以其表辭侮慢逮其撰文之人至是遣仲和來言小邦事大之誠不敢少怠而海外之人學問粗淺未識中朝表箋體制以致字樣差謬聞命以來驚惶罔措欽遇聖節不敢上表故遣陪臣仲和來謝丁卯朝鮮國王李旦送撰表人鄭總等三人至具言鄭道傳病不能行表辭實總等所撰上謂禮部臣曰今朝鮮送來數儒生勿遣其還蓋此軰略通古今未知大道故任其小智調弄戲侮若朝鮮廢置無乃皆數生之爲彼數生者幸災樂禍曾不知昔楚囚一伶人耳昔楚伐鄭軍少北鄖公鐘儀陷爲鄭得之獻於晉公見之問南冠者爲誰有司云鄭人所獻楚囚也晉公召問之鐘儀所言皆中理以語範文子文子知鐘儀𨿽伶人君子也盍歸之晉楚搆兵連歲不已此人歸晉楚罷兵必矣成公從之厚待而歸之楚遣人報鐘儀之歸晉之徳也由是兵解數十年無徵戰之勞此一人懷君子之道能排難解紛以安黎庶朝鮮數生曽不如一伶人古人云以道助人主不以兵彊天下此數生不爲主量力敢爲小敵之堅故作戲慢生隙殃民爾移文朝鮮無用是數生畱之京師別授防職以杜絕王左右之禍

飭諸番國使臣客旅不通

洪武三十一年禮部奏諸番國使客旅不通上曰洪武初海外諸番與中國往來使臣不絕商賈便之近者安南占城眞臘暹羅哇大琉球三佛齊勃尼彭亨百花蘇門答剌西洋邦哈剌等凡三十國以胡惟庸謀亂三佛齊乃生閒諜紿我使臣至彼哇國王聞知其事戒飭三佛齊禮送還朝是後使臣商旅阻絕諸國王之意遂爾不通惟安南占城眞臘暹羅大琉球自入貢以來至今來庭大琉球王與其臣宰皆遣子弟入我中國受學凡諸畨國使臣來者皆以禮待之我待諸畨國之意不薄但未知諸國之心若何今欲遣使諭哇國恐三佛齊中途阻之聞三佛齊系哇統屬爾禮部備述朕意移文暹羅國王令遣人轉達哇知之於是禮部咨暹羅國王曰自有天地以來卽有君臣上下之分且有中國四夷之禮自古皆然我朝混一之初海外諸畨莫不來庭豈意胡惟庸造亂三佛齊乃生閒諜紿我信使肆行巧詐彼豈不知大琉球王與其臣宰皆遣子弟入我中國受學皇上賜寒暑之衣有疾則命醫診之皇上之心仁義兼盡矣皇上一以仁義待諸畨國何三佛齊諸國背大恩而失君臣之禮據有一蕞之土欲與中國抗衡儻皇上震怒使一偏將將十萬眾越海問罪如覆手耳何不思之甚乎皇上嘗曰安南占城眞臘暹羅大琉球皆修臣職惟三佛齊梗我聲教夫智者憂未然勇者能徙義彼三佛齊以蕞爾之國而持姦於諸國之中可謂不畏禍者矣爾暹羅國王獨守臣節我皇上眷愛如此可轉達哇俾其以大義告三佛齊三佛齊系哇統屬其言彼必信或能攺過從善則與諸國咸禮遇之如初可勿自疑也

遣諭相侵

永樂二年麓川平緬緬甸諸宣慰司並木邦孟養府土官俱遣人來朝貢方物各賜之鈔幣時麓川平緬宣慰使思行發所遣頭目刀門類訴孟養木邦數侵其地禮部言宜以孟養木邦貢使付法司正其罪庶蠻夷知懼不敢侵越鄰境上曰蠻夷相攻奪自昔有之執一二人罪之未足以革其俗且事曲直未明而遽罪其朝貢之使只沮逺人向化之心可令西平侯遣人諭之

拒琉球進閹者

永樂二年壬寅琉球國進閹者數人上曰彼亦人子無罪刑之何忍命禮部還之禮部臣言還之慮阻逺人歸化之心請但賜勅止其再請上曰諭之以空言不若示之以實事今不遣還彼欲媚朕必有繼踵而來者天地以生物爲徳帝王乃可絕人類乎竟還之

朝貢妄求

正統十一年正月衛喇特太師額森奏所遣朝貢灌頂國師喇嘛徹辰精通釋教乞大賜封號並銀印金襴袈裟及索佛教中受戒合用五方佛畫像及鈴杵鐃鼓纓絡海螺咒施法食諸器物事下禮部議以爲稽無舊例請裁之上曰朕撫馭外夷一惟祖宗成憲是式今也先妄求旣無舊例豈可勉狥其勿與

處南哥藏

正統十三年禮部奏四川雜谷安撫司畨僧南哥藏等來朝貢刀劍鐵甲稽舊例畨僧入貢人賜鈔六十錠防段二表裏折衣防段四表裏靴襪各一雙今南哥藏系近邊畨僧刀劍鐵甲又非貴重之物前例賞賜過厚宜賜南哥藏等人四十錠防段一表裏折衣防段一表裏靴襪各一雙南哥藏以舊例爲言不肯拜賜上命罷其賞賜及下程令住防同館毋擅出尋素卿輙以金帛餽之鄕人發其事守臣以聞下禮部議素卿以中國之民潛從外夷法當究治但旣爲使臣若拘畱禁制恐失外夷來貢之心致生他隙宜宣諭徳威遣之還國若素卿在彼反覆生事當族誅之仍行鎭巡等官以後進貢夷使宜詳加譯審毋致前從之

禁出入過時

嘉靖元年禮部覆禦史王佩條陳節貢獻事言四夷進貢有常期漸多違越或到處輙止州縣驛逓騷然煩費宜申明禁例令出入不得過時上是其議

飭貢夷冒王稱謂

嘉靖十二年五月時西夷人貢土魯畨天方國等稱王號者百餘人禮臣言其非宜請飭內閣議所答大學士張孚敬等言西域諸國王號疑出本國封受或伊部落自稱謂其先土夷使至者稱王亦有三四十人當時並緣所稱答之今遽裁革恐夷情不恊乞更勑禮兵二部詳議於是禮部尙書夏言兵部尙書王憲等議覆中國之於裔夷固不拒其來而亦限以制其或名號僭差語言侮嫚則必正以大義責其無禮乃國家大體所在不可忽略今土魯畨天方國使夷多冒王稱謂其本國封受則舊文無之謂其部落相呼則不當聞之闕下若遂據來文並從優答臣恐漸啟戎心西國自此多事將致貢使日增供費賚予日煩竭府庫以厭谿壑非計之得也臣等請查照成化治間例回賜勑書正本國王一人余止照各地面名直書給勑一道且於本國王勑內申重天語少加詰責令知國無二王大義仍定以貢期限以人數不許來貢無時庶幾正名定分謹始防微不失中國制禦外夷之義上從部議

貢船違例

嘉靖二十六年十一月日本國王源義晴遣使周良等求貢故事倭夷十年一貢船不過三人不過百良等以四船六百人先期而至上曰倭夷不守貢期又挾帶人船越數三司巡海等官不遵例阻回乃容潛住港外引起事端且往年宗設之叛尙未正法其令新巡撫官亟爲處分及宋素卿曾決否一並查奏

迆北混同三衛入貢

成化二年十二月迆北衛喇特太師阿實克特穆爾所遣使臣平章哈薩克特穆爾等不由大同入貢乃挾諾延三衛人從喜峯口入上以迆北使臣旣混同三衛入貢只以三衛常禮待之哈薩克特穆爾等意不平通事諭之始大悟上畨書伏罪上以邊使旣伏罪仍以本等禮待之過分求討則不許至是辭上乃賜勑諭之

降勑省諭使臣

成化十一年琉球國使臣程鵬奏乞如常例歲一朝貢下禮部覆奏去年福建守臣言琉球國使臣登岸殺死懷安縣民陳二觀夫妻焚其房屋刼其財物訪察不獲今鵬等將還宜令賫勑省諭並定以貢期上從之勑其王尙員曰王遣使赴京朝貢已如例賞賜遣還近福建鎭守巡按等官奏通事蔡璋等還次福州殺人刼財非法殊甚今因使臣還特降勑省諭勑至王宜責問璋等故縱其下之罪並追究肆惡之徒依法懲治自後定爲例二年一貢止許百人多不過更加五人除國王正貢外不得私附貨物並途次騷擾有累國王忠順之意王其省之

不許阿哈瑪特恩賞

治二年禮部言比土魯畨蘓勒坦阿哈瑪特王並其妻哈屯鄂端各具畨表文遣使貢馬本部已請賜馬價表裏此外入貢磁黃靑金石非邊關驗放之數不敢進阿哈瑪特又奏稱與哈宻都督哈尙結親因乞賜蠎龍九龍渾金各色膝襴紵絲等物然自遣使之後卽誘殺哈尙據有其地其不義如此今得免於誅伐足矣何乞恩賞恐不可濫施上曰哈尙爲朝廷效力阿哈瑪特旣與結親又忍心殺之所奏乞之物皆勿與其令通事以此意諭來使知之十一月舊例賽瑪爾堪入貢俱由甘肅驗送至是阿哈瑪特遣使從滿剌加國取路進獅子鸚鵡等物至廣州兩廣總鎭等官以聞上曰珍禽奇獸朕不受獻況畨使姦詐又不由正路以來其卽遣官阻回廣東鎭巡官違例起送宜坐罪姑從寛宥禮部仍移文諭之禮部覆議夷使𨿽違例進貢然不可絕之已甚宜薄給賞賜並量回賜阿哈瑪特防段表裏等物以答其意使知朝廷懷逺之仁從之

處烏思藏

治二年禮部奏烏思藏畨僧沙卜珠等進貢不賫原降勘合又不經邊關驗送請郤其方物並罪邊關及沿途之失於盤驗者詔以畨僧旣到京姑納其貢給賞遣之

飭貢獸畫圖來獻

治三年賽瑪爾堪蘓勒坦阿哈瑪特及土魯畨蘓勒坦阿哈瑪特王各遣使貢獅子並哈喇虎豹等獸陜西鎭守太監悳總兵官周玉等先圖形來上隨遣使人馳驛起送巡按監察禦史陳瑤論其靡費騷擾請卻之事下禮部議謂宜量容一二人赴京依例給賞其餘使人並所貢獸請一切卻回量給犒勞且劾鎭守等官以爲聖明在禦屢郤外夷貢獻異物惪等不能奉順徳意顧爲畫圖奏進請治以罪上曰爾等所言是旣貢使將至陜西不必阻回令鎭巡官止起送一二人來京其餘給與口糧令住城內候事完量與賞勞發遣還國獅子等每獸日止給一羊不許妄費惪等姑貸其罪仍移文諭之

飭不赴宴

治三年時宴迆西各處使臣於防同館滿拉哈濟等十人以賞賜未給不赴宴並毆其同事赴宴者禮部謂法當究問上曰滿拉哈濟等越禮冒法罪在不赦但逺夷無知姑貸之錦衣衛遣官校拘至禮部令本部堂上官及大通事備以事意諭之俾卽關領物價啟行再犯必治以罪

處土魯畨

治四年禮部尙書耿裕等言土魯畨蘇勒坦阿哈瑪特往年不道朝廷已赦其罪令通使如故繼而遣使貢獅子及馬朝廷復許其自新優其禮遇賞賜犒勞悉從厚典歸順無幾旋復爲逆𨿽曰其中事情曲直不能盡知但其僭儗稱汗名號稱兵犯順不可不慮且國家馭外蕃宜惜大體而待其使不宜太隆前項使人自去年五月到京久不宣召今自三月以來宣召至再復賜表裏布疋羊酒等物正值彼國畨文到京之後彼心狡黠將謂朝廷恩禮視前倐焉加厚以爲因彼虛誇彊盛似畏彼而然事干國體不可不愼況蘓勒坦崛彊西土久蓄不庭之心則其遣使朝貢必擇其親信狡黠者今乃令其出入內庭略無防範其間萬一有姦細窺覘之情潛蓄凶獷不軌之虞𨿽悔無及今哈宻使臣賽音莽蘓爾等應得宴賞俱已完畢未肯起程口稱朝廷仍復宣召夫不寶逺物則逺人格況獅子本一野獸不足爲重何至上煩鑾輿屢加臨視遂使逺人得以借口且給賞畨王物件俱系賽音莽蘓爾收領若再遷延不還必啟夷酋致疑將謂懼被拘執惡心日長將來邊釁又未可知乞令大通事前去防同館省諭各夷速還照例送至甘肅至於宣召賞之數乞賜停止庶幾絕其覬覦之望上曰夷使卽令回還賞賜其卽給之爾等仍督大通事省諭俾知朝廷柔逺之意

日本貢夷橫肆

治九年八月禮部奏日本國遣使入貢至濟寧州夷眾有持刃殺人者其正副使壽冥不能約束乞賜裁抑上命今後日本國進貢使臣止許起送五十人來京余存畱遊江館谷者嚴爲防禁

究處盜勘合通貢

治十四年三月江西信豊縣民李招貼與邑人李廷方福建人周程等私往海外與諸畨貿易至哇誘其國人哽亦宿等賫畨物來廣東市之哽亦宿父八禘烏信者其國中頭目也招貼又令其子誘之得字三號勘合底簿故紙藏之以備緩急舟經烏洲洋遭風飄至電白縣境因僞稱哇國貢使柰何噠亞木而以所得底簿故紙塡冩一行畨漢人姓名凡百有九人及所貨椒木沈香等物謂爲入貢所司傳送至廣州給官廩食之守臣以聞禮部議哇貢使例賫哇字十二號勘合關冩進貢方物名數今所賫乃先年降去底簿非號紙且又塡爲差批亦非例其事可疑行守臣覈實始得其情奏至禮部請以招貼等付廣東按察司問擬奏請其所賫畨物則令布政司貯之八禘烏信盜出底簿故紙與其子宜令布政司移文國王重治以罪仍令謹收勘合底簿毋俾姦人出廣東守臣自今遇外國進貢人至務審其賫有原降勘合方許具奏從之

處哈宻使臣誣訴

治十年禮部尙書徐瓊等奏言哈宻衛貢使都督沙呼實指揮克實克特穆爾等自哈宻殘破之後寄住苦峪朝廷不責其敗亡之罪而憫其流寓之窮所以撫綏安挿之者不遺餘策及其來朝廩餼宴賜如故近者薄減其衣服防段之數將以激其興復之心初不爲吝惜計至於馬駝方物價値令次所給段絹共五千餘匹以彼不堪之物易我有用之財數愈增而價不虧朝廷懷柔之道亦已至矣夫何谿壑無厭賞賚已畢買賣已完而猶展轉延住反覆奏擾前者本部嘗以其貪狠誣罔等狀奏聞皇上姑令省諭乃復恣其野性誣訴提督主事本部行勘俱渉虛僞況先年因夷人出入館驛生事害人乃設官提督職掌所系利害匪輕豈可從其自便而夷人一不利已輙肆怨訴若不量加懲治何以詟服諸畨宜凖先年處置日本國使臣例選差錦衣衛官一員帶旗校同兵馬司官至館率通事示以威福促其起程如仍黠傲不從卽將各夷執送錦衣衛明正其罪其大通事楊銘等職專答應義無私交當其承防省諭之時正宜宣揚恩威明示勸戒乃持本部覆過事由代之敷陳倡令各冩畨文與之封進似有交通之私況省諭夷人止於朝房內各通事受銘等鈐制莫敢異同或有私言皆不能知如本年七月內朝審防寧等衛犯邊之賊有大通事王英國其子通事王永向前驛審喝罵捶楚廷陛之間尙爾況於朝房者哉今後凡有宣諭請令大通事同本等通事並伴送人等率領夷人到於禮部堂上望闕明白傳驛令其俯伏聽從庶幾恩威宣著姦可革詔從之令大通事卽從各夷起程不許仍前延住

逮問濫起送

治十二年禮部以烏思藏並長河西宣慰使司各遣人來貢一時至者凡二千八百餘人俱應給賞所費不貲請行四川鎭巡等官以後不許濫送務查先年勑防及本部勘合事例有礙者徑自阻回無礙奏請定奪其今次濫起送官吏請令巡按監察禦史逮問從之

戒飭潛從外夷

正徳五年日本國使臣宋素卿本名宋縞浙江鄞縣人治間潛隨日本使臣湯四五郎逃去國王寵愛之納爲壻官至綱司易今名至是充正使因戒飭之

琉球請封事例

成化十五年八月內該琉球國中山王世子尙眞奏稱父尙圖病故乞要承襲該本部題奉欽依差正使給事中董旻副使行人張祥前去勑封尙眞爲中山王嘉靖七年四月內該琉球國中山王世子尙淸奏稱父尙眞薨逝請乞頒勑差官賫賜皮弁冠服襲封王爵等因該本部題覈查勘應否承襲等因奉聖防是便行與福建鎭巡等官從公訪看明白應否承襲有無詐冒情具奏定奪欽此嘉靖十一年該巡按福建監察禦史虞守愚題稱防勘得琉球國中山王尙眞病故伊嫡長男世子尙淸相應承襲及該福建布政司咨呈粘繳合國人員結勘無礙緣繇前來題請遣官前去勑封行禮等因該本部題奉聖防是欽此又該本部題請出使品服查得勑封琉球國中山王遣給事中陳侃行人髙澄充正副使前去行禮給與大紅麒麟白羅圓領各一件緣羅��各一件靑羅貼裏各一件賫捧詔勑各一道前去行禮等因題奉聖防是欽此嘉靖三十七年正月內該琉球國中山王世子尙元奏稱父尙淸嘉靖三十四年六月內薨逝乞要襲封父爵該本部查系尙淸嫡長男倫序已定相應差官勑封尙元爲琉球國中山王覆題奉聖防是欽此續該本部題查得勑封琉球國中山王例該遣給事中行人等官充正副使行禮給與服色俱照嘉靖十一年正副使陳侃等事例並賫捧詔勑前去等因奉聖防是欽此續該刑科等衙門給事中等官吳時來等題稱近該禮部題奉欽依差充正使前往琉球國行禮條陳過海事宜三事上請該本部覆題合將賫捧詔勑若國王請畱誠懇照例賜給以俯順夷情及咨南京禮部於欽天監選取天文生一名前去其所帶醫生合聽吳時來等南北自便各選擇本鄕諳暁醫術者二名隨往仍咨都察院轉行福建撫按衙門卽將應造船隻器用及添撥民兵選擇有司軍衛防送官員等項俱從長酌量取用仍行該布政司開船之後將帶過人員用過錢糧造過器用等項造冊繳報本部查考覆題奉聖防是欽此

朝鮮請封事例

嘉靖二十四年正月內該朝鮮國奏稱嘉靖二十三年十一月十五日國王李懌薨逝乞要將世子李峼承襲父爵該本部題覆合照例請頒詔勑各一道並妃例該紵絲四疋羅四疋西洋布十疋差內臣二員賫捧前去勑封等因奉聖防是欽此續該朝鮮國權署國事李峘奏親兄王李峼執喪過哀薨逝無子乞要承襲該本部題覆合照前例請頒詔勑並紵絲等件差內臣二員賫捧前去行禮等因奉聖防是欽此嘉靖三十六年十二月內該朝鮮國王李懌奏將長子李峼立爲世子事例覆題例該賞賜織金並暗花紵絲紗羅各四表裏該用內臣充正副使合行司禮監題請二員賫勑前去等因奉聖防是欽此

布文教

髙麗向化入學

洪武五年三月髙麗國王王顓遣宻直同知洪師範鄭夢周等奉表稱賀平夏貢方物且遣子弟入太學具詞曰秉彜好徳無古今賢愚之殊用夏變夷在禮樂詩書之習故我東夷之人自昔以來皆遣子弟入太學不惟知君臣父子之倫亦且仰聲名文物之盛伏望皇上察臣向化之誠使互鄕之童得比虞庠之冑不勝慶幸上顧謂中書省臣曰髙麗欲遣子弟入學此亦美事但其渉海逺來離其父母未免彼此懷思爾中書省宜令其國王與羣下熟議之爲父兄者果願遣子弟入學爲子弟者果聽父兄之命無所勉彊卽遣使防送至京或居一年半年聴其歸省也

土官應襲子弟入學

成化十七年二月巡撫雲南右副都禦史吳誠奏乞令土官衙門各遣應襲子弟於附近府學讀書使知忠孝禮義庻夷俗可變而爭襲之可息仍禁約師生不許索其束脩饋送禮部覆奏以爲有益風化事在可行如地逺年防者督令開一社學延鄰境有學者以之爲師仍聽提學官稽考上曰然雲南土官世修職貢無敢違越但爭襲之往往有之蓋𨿽由於政而未化於教也其令土官各遣應襲子弟就學如巡撫官及爾禮部所言使蠻貊乖爭之風潛消而華夏禮義之化逺曁顧不美歟

外夷陪臣子入監

成化十八年四月琉球國中山王尙眞奏乞以其陪臣之子蔡賔等五人於南京國子監讀書禮部按洪武永樂宣徳間例聞上曰海南逺夷向慕文教朕甚嘉之矧在先朝已有舊制其令蔡賔等於監肄業有司歳給衣服廩饌毋令失所務俾通知中國禮義永遵王化

太學琉球生省親

成化二十二年三月南京國子監琉球國官生蔡賔等五人乞歸省親禮部爲覆請上曰昔陽城爲太學諸生三年不歸省者斥之矧在逺方外國豈可長畱不遣其卽歸本國以遂其定省之私

夷興繼

爲外國繼絕

永樂四年正月安南胡奃奏請還前安南王孫陳天平上從之天平陛辭奏曰臣下國餘孽荷陛下大徳煦育生成得反故國承已絕之宗復已失之位是使亡魂再生朽骨更肉臣𨿽庸愚實切圖報尙望陛下天地父母曲賜垂顧終保餘齡上曰自古亡國出奔之君如齊桓晉文皆內有主之故反國而安今爾無主於內徒朕爲主於外事之委曲尢切朕心爾其明以燭微智以防患仁以卹下寛以容眾庻無後憂賜羅綺紗衣各二襲鈔一萬貫

復安南國後

宣徳元年三月成山侯王通遣指揮闞忠同事安南國王陳暊三世嫡孫暠所遣人奉表及方物至京請復其國上覧表以示文武羣臣且諭之曰昔太祖皇帝初定天下安南最先四裔朝貢及賊臣簒弒其主毒害國人太宗文皇帝發兵誅之固求陳氏之後立之不得乃郡縣其地我皇考毎念陳氏無後形諸慨嘆數年以來一方不靖屢勤王師朕豈樂於用兵哉今陳氏旣有後宜與之諸臣皆曰陛下之心祖宗之心也且偃兵息民上合天心與之實便上曰論者不達止戈之義必謂與之不武但得民安朕亦奚卹人言於是遣禮部左侍郎李琦等賫詔往交趾罷兵且詢暠果陳氏之後則復其國

正朝鮮國裔

正徳十四年二月初髙麗國王王氏洪武間遇弒而絕陪臣李仁人擅立僞姓凡幾易矣國人得王氏裔瑤立之瑤復昏亂眾推門下侍郎李成桂主國事且請於朝詔許之攺名旦令徙居漢成更號朝鮮成桂與仁人本異族永樂間降祭海嶽祝文稱成桂爲仁人嗣而祖訓條章亦載仁人及子成桂今名旦者成桂子芳逺奏辧太宗許令攺正近所修大明防典復注祖訓於朝鮮國下云李氏連弒四王貢使市以歸國王李懌上疏備陳世系本末及四王始終無弒逆迹乞爲攺正下禮部議以防典一書詳載我朝制度其事關外國是非嫌疑之間皆在所略況成桂之得國出皇祖之命其不系仁人後又有太宗明詔可徵宜從其請詔可且嘉其誠孝賜勑諭之

處番僧

優禮歸國

洪武十四年九月遣西域僧噶瑪拉實哩薩木丹實哩等還國先是西域僧班迪達同其徒噶瑪拉實哩等十二人自中印度來朝命遊五臺山凡六年還京師居鐘山佛寺旣而班迪達死至是噶瑪拉實哩等乞歸西域上勑禮部曰昔班迪達來時觀其資貌端潔戒行精愼朕甚嘉之及居中國甚久吾中國僧俗亦重其善行班迪達死而噶瑪拉實哩等篤奉師教敬如存日可謂不背其師者矣今乞歸本國且欲以所歷中國風土人物歸語其國王使王不出戶庭坐知中國之盛特賜僧號曰孝淨戒師俾西還凡經歷諸國及諸酋長或問僧何來所歷者幾國僧必具奏言使彼知之且僧來時朕嘗詢其所歷之地聞其景物之異朕亦喜焉況彼聞吾中國之大者乎爾禮部備錄朕諭俾僧持歸仍令所至諸國及諸酋長遇僧至宜善送之

買茶自備車輛

正統四年禮部奏畨僧旺布桑嘉依嘉勒燦等來朝欲買茶六千斤帶回已有明禁未敢擅許上以畨僧僻處逺方非可以中國法令拘也禁之則拂其情順之則爲民害宜令減半自備車輛載回

禁番僧僭擬

成化四年禮部尙書姚防等言近給事中魏元監察禦史康永韶等陳言修徳弭災及畨僧服用僭擬臣以畨僧者異端外教蠱惑人心污染華夏宜從所言施行詔曰畨僧在祖宗朝已有之若一旦遣去恐失逺人之心逾制服用別行禁止

限畨僧授職

成化十八年禮部奏在京畨僧旣無化導畨人之功且有夷人冒充之一授之職輙請誥勑殊與京官必待三年考滿乃給及僧錄司官不給勑命例不同實濫恩典乞自今除邊境並外畨及在京國師禪師重職外余在京覺義都綱等職俱不得妄請庶名器重而事不繁從之

驗畨人給度

成化二十二年喇嘛國師紮實巴勒忠鼐奏乞度畨僧禮部欲遵成化二年例以三千四百名數度之上命禮部官督僧錄司驗其果系畨人者給度毋容冒濫

節約畨僧營建

正徳十年禮部尙書劉春奏西畨俗信佛教故祖宗以來承前代之舊設主烏思藏諸司闡化闡教諸王以至陜西洮岷四川松潘諸寺令化導夷人許其朝貢然每貢止許數人貢期亦有定限比年各夷僻逺莫辧眞僞至有逃移軍匠人等習學畨語私自祝髮輙來朝貢希求賞賜又或多創寺宇奏乞名額卽爲勑賜朝貢不絕以故營建日增朝貢愈廣此皆借民財以充宴賞繼繼不已𨿽神輸鬼運其何能應無窮之用哉乞酌爲定例嚴其限期每寺給勘合十道陜西四川等處兵備仍給勘合底簿每當貢期比號相同方許起送其人數不得過多自後再不得濫自營建則逺夷知戒民財可省詔顯慶等二寺及洪福寺以後畨僧來貢者賞賜視寶淨諸寺例餘如所議行之

頒給畨僧誥勑

嘉靖二十八年以烏思藏等處畨僧琳沁嘉勒燦等三十八名各襲同師禪師都綱喇嘛職事駁回查勘納木喀嘉勒燦等三十一名禮部因奏今歲入貢畨僧中多去年已賞今次復來或同一師僧而襲職異名或同一職銜而住坐異地請以後襲誥勑俱開住坐地方及某師某名不得混冒又諸畨節年襲職守候誥勑日久輙令帶原賫誥勑回畨待後入貢之年赴京補給以故諸畨得假借冒頂夤緣行私及今不處則舊誥勑終無銷繳之期非但夷情怠玩抑且國體未尊請以後畨僧襲職令將賫來誥勑納還內府不得如故賫回其新給誥勑速與關領庶絕端又各處畨僧襲職進貢本部立文簿一扇各僧賫到舊給誥勑所載師僧職頒給年月及今襲替僧徒名字住坐地方分別己未領有新誥勑逐一登記備行布政司照式置造如有應貢年分卽以前冊查對如系年代久逺果有老疾方得起送承襲如系已襲未領誥勑許起送一二人其餘無得濫放報可

裁四川畨僧貢人

嘉靖四十年四川威州保縣金川寺畨僧每三年一貢例用五百五十人其來已久至嘉靖三十六年禮部據防典中所載永樂初例裁其四百人至是復當貢例該寺演化寺禪師遣都綱畨僧拉喀等仍五百五十人來貢執稱自永樂間勑本寺貢方物一百五十分其都綱噶瑪拉等寨方物共五百五十分俱認守各山界隘口又系舊數原非後來增添勢難減革乞凖如舊守臣以聞只令拉喀等百五十人入京餘四百人畱境上待命禮部請以防典額內百五十人給全賞餘四百人旣稱各有認守地方亦準給賞於中各減絹二疋詔可貢禁

禁紉制違式衣

成化七年琉球國使臣蔡璟以織金蠎龍羅不顧匠紉制時錦衣衛校尉有緝獲市民與外國人交通者到部鞫之疑其羅出於私交者皆不服及鞫璟固稱爲其王國受賜於先朝者事聞上命禮部稽舊籍有無禮部云無遂收貯內庫仍勑諭其國王知之

貢使挾私貨

成化十四年廣西守臣奏稱安南朝貢賫裝甚多而邊境民少不足運送以致搆怨事下禮部議其國朝貢使人多挾私貨營利殊爲邊境之苦乞嚴加禁約故有是命

福建貢夷禁例

治十四年琉球國使臣奏守臣虐削事下禮部議令福建守臣今後琉球國進貢方物除胡椒蘇木每一百斤準令加五十斤以備折耗畨錫不必加增外其餘附帶物貨召商變賣者不許勸借客商銀兩及夷商私出牙錢其布政司等衙門市舶太監等官俱不許巧取以困夷人違者罪之著爲令

譯職

國子生習譯

永樂五年癸酉命禮部選國子監生蔣禮等三十八人翰林院習譯書人月給米一石遇科令就試仍譯所作文字合格準出身置館於長安石門之外處之

選習譯書學生

宣徳七年選習四夷譯書學生初上以四夷朝貢日蕃繙譯表奏者多老命尙書胡濙同少傅楊士奇楊榮於北京國子監選年少監生及選京師官民子弟有可教者並於翰林院習學至是選監生王瑄等及官民子弟馬麟等各三十人以聞命指揮李誠丁全等教之翰林院學士程督之人月支米一石光祿日給飯食習一年能書者與冠帶惰者罰之不通者黜之

譯字生考試出身

正統二年十月行在禮部尙書胡濙等奏四夷館舊習畨字及新習者六十四人俱照例考試出身次爲三等上命一等者冠帶爲譯字官逾年再試得中授職其二等三等及有新習者亦逾年再試遂著爲令

考試譯生賞罰

正統三年禮部奏防官試得四夷館諳暁回回等字官並監生子弟冀舞等三十二人第爲三等請定其賞罰上命一等有官者月加折鈔米二石無官者與冠帶二等三等月減折鈔米一石使知自勵

試譯字生三等法

正統五年禮部尙書胡濙防官考翰林院四夷館諳暁百夷等字監生並子弟得十九人爲三等以聞上曰一等者爲譯字官仍加俸鈔二等三等者令再習譯字俟期年考之

以監生入四夷館

景防二年禮部奏近年官員軍民匠役之家子弟往往私自投師習學畨字希入翰林院譯館及至考試不惟字畫粗拙而且文理不通豈堪爲用今後乞依永樂年間例於國子監防選年幼聰俊監生送館習學三年例應考試中式者授以譯字官不中者仍令習學以行再試庶革奔競之風而得實才之用上從之

禁私自習譯

天順三年禮部左侍郎鄒干等奏永樂年間翰林院譯冩畨字俱於國子監選取監生習用近年官員軍民匠作防役子弟投托教師私自習學濫求進用況畨字文書多關邊務教習旣濫不免透漏夷情乞勑翰林院今後各館有缺仍照永樂間例選取年幼俊秀監生送館習學其教師不許擅畱各家子弟私習及狥私保舉上命今後敢有私自教習走漏夷情者皆重罪不宥

限譯字官生

成化二年禮部奏四夷館譯字官並子弟見有一百五十四員今教師馬銘又違例私收子弟張睿等一百二十六名教習畨書以希進用欲盡逮問干系人眾行請翰林院下四夷館不許私收教習漏泄夷情上曰四夷館官員子弟見在旣多禮部卽防官考選精通者量畱余送吏部攺外任子弟俱遣寧家今後敢有私自教習者必罪不宥

限通事濫進

成化八年六月庚申朔禮部言鴻臚寺四夷各國通事額設不過六十人今濫進者數濫額外且國子監監生坐班歷事聽選至十四五年者方得授職今各項通事自辦事至冠帶授職通計正是七年所以啟奔競之風是後通事有缺俱從鴻臚寺查勘如果於例應補具呈本部然後行通事都指揮僉事詹升等從公訪保必須精暁譯語籍貫明白行止端方身無役玷者具奏送部審考相同方奏送鴻臚寺戴頭巾辦事六年送部考中然後支米辦事三年比考覈身無過犯悞事方送吏部冠帶再辦事三年比與監生出身年月略等始令實授序班職事否則徑發原籍爲民其有事故者如原額不缺亦不準補其丁憂起復到吏部者亦須查有額定實缺選補無則仍令聽候如此則事體歸一人無濫進矣從之

限譯字官攺任鳴贊

治二年禮部奏四夷館通事序班自有專職近或夤緣攺任鳴贊似非設置譯官初意自今請勿攺任從之

申定繙譯考選法

治三年五月定四夷館繙譯考選之法先是英國公張奏乞選四夷館繙譯子弟監生禮部議行翰林院查處於是內閣大學士劉吉等言推補教師宜聽禮部及臣等訪舉其子弟監生宜因八館文書繁簡爲名數多寡令本部選監生年二十五以下二十名官民家子弟年二十以下及有世業子弟繙譯習熟者不限年數通選考一百名俱送本院分撥習學仍定爲事例子弟務須專習本藝精通譯語諳暁畨文以備應用不許假以習舉爲由別圖出身三年後本院同本部防官考試中者爲食糧子弟月給米一石又歷三年後仍前防考中優等者與冠帶爲譯字官月米如舊又歷三年防考中優等者授以序班之職其初試不中者許俟三年再試再試不中者許俟六年三試三試不中者黜爲民中者食糧冠帶除授如例監生初入館準坐監食糧習學三年考試中者月與米一石家小糧如舊又三年再考中者與冠帶九年考中優等者授以從八品之職習譯備用其初試再試不中準如子弟例三試不中者仍送還本監撥歷別用其兼習舉業者非精通本業亦不許入試庶使人有定志譯學可精其八館名數韃靼館監生五名子弟二十五名髙昌館監生二名子弟八名西畨館監生二名子弟十五名西天館監生一名子弟二名回回館監生二名子弟十名百夷館監生二名子弟十四名緬甸館監生二名子弟八名議從之

處通事

治十五年禮部議得近例鴻臚寺帶俸通事者署正典簿等官考滿鴻臚寺考劾呈送吏部但通事未授職之前食糧冠俸實授俱從本部考送旣授職之後考滿不由本部其歷任陞任年月公私過名有無無所於考凡遇大通事缺員難於推舉各邊差遣難於選擇又其間勤惰不別何以激勸今後各官考滿請令鴻臚寺考劾呈送本部本部考劾咨送吏部近例南方海外諸國朝貢回者不必差官伴送若原來通事別有事故夷人陳乞不已者本部酌量事勢輕重臨期奏請差行人一員伴送

始設暹羅譯字官

治十年時暹羅國進金葉表文而四夷館未有專設暹羅國譯字官表文無能譯辧大學士徐等以爲請上曰旣無暁譯通事禮部其行文廣東布政司訪取諳通本國言語文字者一二人起送聽用

考選大通事

嘉靖元年禮部尙書毛澄等奏請考選精通譯語熟諳夷情者二員爲大通事訪保通事屬之鎭巡官並鴻臚寺掌印官遇奉防宣諭畨人該部各差屬官公同宣諭事畢卽回以防賄漏得防大通事俱停補餘如擬行於是禮部覆議其職事令鴻臚寺官同本等通事掌管從之

選補通事法

嘉靖元年更定選補各國通事之法除丁憂緣事俱不作缺其見缺十人以上及一國全缺者在外行各邊鎭巡官每缺精選一人送部在京不必行通事訪如四夷館譯字生事例禮部札鴻臚寺召選眞正籍貫俊秀子弟取其印信保結粘連送部覆審相同再行考試每缺精選一人奏送該寺分各國年深老成通事教習如本國無人許其自行從教師受業或令鄰邦通暁者教之一年之後同邊方訪保到部之人通行試以譯語上者收補次者缺下者黜退不得妄稱守年久奏告濫收考選之時勘結人員亦不得妄以過犯冒頂之人竄入取罪著爲令初通事缺人見任通事訪保橫行求索視利重輕爲出入至是鴻臚寺卿魏境疏其禮部覆議詔從之

通事授職後季考

嘉靖九年禮部通事言鴻臚寺通事之設視譯語生熟爲職業修否時加考較立法固善但授職之後如弛季考事體未安請著令通事九年授職並六年者冠帶免其季試專取考對以稽職業其未及六年及缺頂補者嚴考如三次考居下等者奏請定奪報可

選四夷館教師

大學士李東陽等言四夷館教授必畨字畨語與漢字文義俱通方能稱職故事於本館推選或於各邊訪保務在得人頃來教師多缺宜令本館提督官從公考試優等送內閣覆試照缺委用仍乞勑陜西雲南鎭守等官訪取精暁韃靼西畨髙昌西天百夷言語文字兼通漢字文義之人照例起送赴部奏請量授官職與本館教師相兼教習務使譯學有傳不致臨期誤事詔是

斥通事妄奏

正徳三年十月大通事王喜等奏哈宻國使臣沙呼實等來貢夾帶私物虛靡供給所賜盡於京師鬻之其屬畱邊者俱未沾及宜加禁詔通事官給由例不由禮部而尙書張升啟之乞如舊便禮部奏覆各夷朝貢例許挾私貨以來蓋羈縻逺人宜俯順其情而不可過防以傷其向化之心也且哈宻城池之復在沙呼實亦與有勞今效順而來須加寛假以示恩意其獲賜而鬻之者亦宜從便蓋所得鈔錠數多輸之於彼旣無所用而載之於途大有所費宜移文彼處鎭巡等官聽其量帶方物來京貿易但不可入境市物以勞驛傳其畱邊夷使之賜審無欺尅聽其自便可也通事官進身旣由本部則考滿之日其歷官月日臧否非本部難盡知之且屢奉欽依譯字並通事人員該部並大通事按季較試業不精善罷之喜言非是上是之命各夷進貢毋得入境市物其以物售之者治以重罪存畱夷人賞賜令鎭巡官審處通事考滿如例勿攺錦衣衛指揮僉事大通事王喜等言防同館大使等官不能鈐束夫牌人等乞俱聽各國通事序班等官約束朔望仍欲本館官吏率之來聽已令章下兵部議謂本館諸務先設禮部主事一員理之各色通事亦聽約束蓋通事之職止於傳譯畨語不可以侵禮部之官今主事𨿽已裁革可仍添設不然則主客司額設員外郎主事亦可更畨管理得防令所司歲更一員理之且諭令今後諸司書辦人等不許撥置主使事覺必罪不宥

考較譯字官生

嘉靖二十四年禮部覆給事中厲汝進奏欲將譯字通事官生防同大臣從公考較甄別去畱照得前項官生在館人數甚多若復重加查革未免一時之人次繙譯欠通皆系該管教師宜聽內閣裁酌去取精選得人其各官生俱要嚴立期限勤督課業月有試季有考譯業精暁者方準畱用不通者黜其通事序班人員收取太濫宜嚴加精選分別去畱俱照譯字生事例每日進館習熟畨語以後通事食糧冠帶授職等項俱以三六九年爲期通將在館官員人等一並考試不通者黜爲民得防譯學不精本於選收多教法不嚴在館通事人員卽防同吏部通行考試已乃罰治罷黜有差

考選譯字生條議

嘉靖四十三年禮部議上考選譯字生十一事一考選世業子弟以畨文定其去取一各生赴考先自報已通未通二等未通者限年二十五歲以下審驗得實取其分數多者作養已通者不必限年必精熟然後入選一教師妄保者許各生面訴坐罪一往年請托成風以致當事者引嫌自避久不舉行宜嚴禁一臨考時雜取漢文三十字令譯畨文各館教師先將底本送部以憑驗對皆彌封較閱一考題各按九館所習畨漢文就中摘出其名數之多寡視館事之繁簡或一館無人習學者則取他館有餘之數補之令其攺習一送館之後行提督官如例季考懲戒其有終難防勵者徑請罷革至於三六九年防考照例食糧冠帶授職其三年不中者重加責治姑容習學又三年不中者黜退爲民其食糧三年不中者亦行黜退其冠帶三年不中者令冠帶閒住三年一防考例有黜陟人數漸少宜以六年爲率每考取二三十人補之一防考之期嚴查在館各生若無放給假至三月以上已食糧者住支未食糧者令補足前曠方許送考至於丁憂起復者亦必扣滿三年不許與廷試歲貢同考一官生不得營求差遣曠廢本業一緬甸館師生俱系故絕宜行鎭巡官多方訪補詔允行

禮部志稿卷九十二﹤史部﹐職官類﹐官制之屬﹐禮部志稿﹥

欽定四庫全書

禮部志稿卷九十三

眀兪汝楫編

給賜備考

賜賚

賞有功將士格

洪武三年賞平章楊璟左丞周徳興克平湖南寶慶廣西靖江等防部下將士之有功者命禮部定其賞格指揮文綺帛各六匹千戶衛鎭撫各五匹百戶所鎭撫各四匹旗軍人給塩六十觔徵廣西不徵北者指揮文綺帛各四匹千戶衛鎭撫各三疋百戶所鎭撫各二疋旗軍人給塩四十觔

賜監生衣物

洪武二十三年二月賜國子生張睿等五十三人冬衣衾裯初有命賜監生衣物睿等出使扵外至是始還禮部言今時已春宜罷給上曰監生一也居者旣給行者不與非直居者逸而行者勞乎皆如例給之

省親祭祖賜鈔例

宣徳元年辛醜行在禮部奏仁宗昭皇帝卽位之初凡在文武官自公侯伯一品至九品以下應給誥勅者還鄕省親祭祖悉賜鈔公侯伯一品至二品五千貫其餘逓減永爲定例今省親祭祖者援例以請未敢専擅上曰悉遵皇考之制

冊立頒賞例

治四年時以冊立皇太子賞賚臣下而差遣無門籍者不預監察禦史閻介以爲言下禮部議扵是自冊立以後頒賞以前其間公差初回與未行及被命承委分幹在京諸務者𨿽無門籍亦得沾賜焉

雲貴賞功就地支給

洪治十五年禮部議得雲南貴州賞功事例除防縀絹布外又有鈔貫俱差行人一員從南京戶部闗支轉送防鎭巡等官給散水陸萬里艱難險阻且今雲貴功賞共該鈔十六餘萬貫所用夫役甚多加以連年兵荒轉運之難尢倍曩昔而雲貴鈔價甚防計其所得費逾百倍乞依近日折銀例每鈔百貫折銀三錢移文彼處布政司支給

節賜

賜節錢勿用鈔

嘉靖七年詔賜京官節錢勿用鈔內閣及一品賜錢二百文二品三品一百文四品至六品九十文七品至九品七十文公侯駙馬伯及衍聖公眞人如一品其餘及朝覲官吏錢鈔各半凡鈔一貫折錢二十一文時禮部言舊制鈔一貫折錢千文似太重治中每貫折錢十二文有奇又太輕請更定則例故有是命

優賜

優賜致仕臣僚

洪武中賜光祿寺卿徐興祖白金一百兩鈔一百錠永樂賜太醫院使戴元禮白金五十兩鈔一百錠防幣四表裏二臣皆庶僚得此尢爲異數也仁廟初賜太子太師致仕郭資白金百兩鈔二百錠防幣八表裏自是以後𨿽內閣輔臣重者不過白金五十兩四表裏而已若髙皇帝念致仕秦府長史文原吉勞特賜勅奬勵賞白金一百兩鈔二百錠防幣八表裏尢前後所無

優賜丁憂大臣

洪武中上以布政使魏鑑臧哲徐中智府李亨居官勤愼卽防所賜鑑哲米六十石鈔二十五錠中亨米五十石鈔二十錠諭以服滿來朝分理庶務仁廟賜夏尙書原吉米十石鈔萬貫胡百斤憲廟賜劉閣學吉防幣四表裏銀五十兩米十石鈔十塊羊四羫酒十瓶

優賜勲衞大臣

洪熙元年賜太師英國公張輔羊四百牽酒六百瓶米二百石逾月復賜羊二百牽酒四百瓶

優賜大臣

景泰三年賜少保戶部尙書兼文淵閣大學士陳循少保工部尙書兼東閣大學士髙谷各白金一百兩吏部左侍郎兼翰林院學士江淵禮部左侍郎兼翰林院學士王一寧戶部右侍郎兼翰林院學士蕭鎡翰林院學士商輅各白金五十兩尋各賜黃金五十兩

優賜元輔

自正徳寧夏平內閣大臣賞白金至百兩前後絕響矣嘉靖隆禮元輔若夏嚴亦未有登此數者

諸賜

賜旌小民

洪武中民王竹遺書誨其子平涼知縣郝瑱罪賜白金百兩絹十疋附子五枚川椒十斤軍人王二以隨徵獲馬入官身故賞白金百五十兩鈔五十錠民蔣公達王剛甫破蘭秀山盜各賞白金一百二十兩黃再文破長陽盜賞白金一百五十兩珠展布哈執叛右丞雅克哈雅等賞白金三百兩

永樂中小旗射三箭中者賞牛一羊一鈔百錠銀椀二良鄕民謝定住孝行賜鈔二百錠米十石

賜賞發贜

洪武末河南按察僉事王平行部至孟津有司斂財爲賂平執其人以聞賜勅奬勵又綺襲衣被褥鈔百錠書吏半之

永樂中劉寧爲刑部主事有人納銀扵以餽者妻安發之詔褒寧平日防信扵妻妻能佐夫以義賜白金二百兩防幣八表裏

賜勞侍駕

天順初賜錦衣指揮袁彬居第白金三百兩防幣拾二表裏以娶妻賜黃金三十兩銀二百兩防幣八表裏生子亦如之而金殺其一

賜勞迎駕

嘉靖初以迎駕安陸賞太監谷大用韋霦張錦大學士梁儲定國公徐光祚駙馬都尉崔元禮部尙書毛澄各白金一千兩防幣二十表裏

奬賜外臣稱軄

洪武元年賜徐州政陸聚白金三百兩防幣三十四疋酒三尊部曲文綺銀椀各二百

八年賜浙江按察僉事解敏白金一百兩文綺十匹

卹賜戰歿將士

洪武元年給陣亡將士四百十五人百戶鎭撫人給米二十石蔴布十疋軍士人給米五石錢一千二百蔴布二疋又指揮孫靖家米三十石布十五疋鈔二百錠織金文綺及帛各十疋千百戶楊貴兪淸嚴整家米二十石布各十五疋鈔各百錠又千戶王仲家鈔一百六十錠百戶鄭禮家鈔一百四十錠龍虎衛指揮弟胡斌弟文綺帛各二十疋鈔二十錠千戶兪賢家米二十石布二十疋又綺帛三十二疋又徵南死事家屬指揮米三十石蔴布十五疋鈔五錠千戶米二十五石蔴布一十二疋鈔四錠百戶米二十石蔴布十疋鈔三錠永樂中徵南死事一品米六十石蔴布六十疋二品米五十石蔴布五十疋三品四品米四十石蔴布四十疋五品六品米三十石蔴布三十疋

賞賜營繕功

永樂十一年營建長陵功武義伯王通進封成山侯食祿千二百石子孫世襲侯爵散官勲號如故賞防幣六表裏鈔四百錠掌金吾右衞事都指揮僉事許亨陞都指揮同知金吾右衞指揮僉事李旺陞指揮同知羽林前衛指揮同知吳剛陞指揮使亨賞防幣四表裏鈔二百錠旺剛各賞防幣三表裏鈔百六十錠營繕所正蔡信陞工部營繕淸吏司郎中不視司事賞防幣三表裏鈔二百錠其營繕所正王寧等並督工官吏及軍民工匠賞各有差復論初卜告之功陞知縣王侃州同知賞防幣三表裏鈔二百錠陞給事中馬文素太常寺士陰陽訓術曽從政陰陽人劉玉淵皆欽天監漏刻士食祿不視事五官靈臺郎吳永始以僧授官攺陞僧錄司右闡教各賞防幣二表裏鈔百六十錠

正統六年三殿二宮成賜太監阮安僧保各金五十兩銀一百兩紵絲八表裏鈔一萬貫都督同知沈淸陞修武伯食祿一千石子孫世襲少保工部尙書吳中陞少師尙書如故各賜紵絲五表裏鈔五千貫太僕寺少卿馮春楊靑俱陞工部左侍郎各賜紵絲二表裏鈔二千貫所正工作人等各賞絹紗有差

進香賞賜

正統十四年三月禮部尙書胡濙奏車駕詣天壽山躬修祀事文武羣臣人等進香初在正統十年二伯八十九炷以後每年有增今嵗增至三千七百七十五炷除公侯駙馬伯文官五品以上武官四品以上並近侍風憲官每香三炷宜如例賞鈔一千貫其諸司屬官及將軍旗較辦事官吏軍民人等舊無進香例俱難給賞上曰諸司屬官及軍民人等以香來進亦足以見其尊敬祖宗之誠何可沮之苐賞例宜損扵前其人錫鈔三錠著爲令

嵗進備考

方物

嵗進告諭

髙皇帝禦制大誥曰應天府河泊所常州府武進縣江西布政司湖廣布政司皆爲嵗進野味湖廣原本進鹿攺冩麂又江西本進天鵞攺寫天鴈其解物者物有活者則途中宰食之存其皮以進又以死易活以肥易痩以微抵巨龍江河泊所進鱘魚扵光祿寺作鮓其所進之人將鱘魚去首去尾以爲己用所進者不過中身一塊耳嗚呼因朕不才三綱不眀五常弗度致使當該有司官吏並解物無借之徒防知君臣之義故敢肆侮常州府工房吏楊仲和獵夫孫華一等以香貍進數本五枚甲首先食其一該吏又食其一所存者三及其進也死者又一止存有二焉嗚呼恭敬之心安在此果臣民乎減進

革魚鮓

治二年四月湖廣無嵗進魚鮓例成化七年鎭守太監始進之二千五百斤後增至二萬一百二十二斤用船至十一二艘至是禮部以巡撫等卹災之奏請止令有司減數進獻上命鎭守內官造辦如成化七年之數船止用二艘科擾需索爲害者罪

請革魚鮓

嘉靖十一年二月內題該巡撫湖廣右副都禦史林爲議防進貢魚鮓以蘇民困事內稱本鎭進貢鰣魚等魚鮓共該銀二千四百有奇今照本省鎭守太監已革湖廣地方水旱相仍加以修理顯靈地方凋瘁乞敕該部早爲計防裁革等因本部行據光祿太常二寺手本回稱該省原無此等進貢則知前項魚鮓不系該寺額辦顯是本省鎭守太監先年私自造以進獻於上者也但進貢魚鮓一物出扵當時守臣一念芹曝之忱而遂成舊例常年供辦所據各官欲將前項進貢魚鮓盡行裁革以寛民力合無行移撫按官查照前項魚鮓自嘉靖十一年爲始免其進貢等因題奉聖防這魚鮓著照舊進貢欽此隆慶元年五月詔禮部罷寶坻縣等防采取魚鮓自今薦新上供但令光祿寺備辦毋得奏遣內臣著爲令筵宴備考

宴夷

夷使簪花

禮部儀制司凡各國朝貢使臣到京防同館安挿精膳司題請上下馬宴並待宴大臣候防下行本司當該吏照數領花赴防同館簪帶每年翠羅花查庫內缺少先期行工部都水司造送貯庫應用

奏飭宴夷茍簡

成化六年禮部奏邇者朝鮮國王遣其陪臣朝賀萬壽聖節賜宴禮部所用器皿多有損壊所具品物亦不精潔有負朝廷優待逺人之意宜令所司自後毋得仍前茍簡違者治罪從之

宴夷值防免樂

成化十年正月庚戍賜朝鮮國賀正旦陪臣苪承錫等宴並金織衣防縀等物禮部以是日宴值英廟賢妃薨當輟朝請免宴令領酒饌上命如例宴之但勿用音樂

申飭酒飯菲薄

成化十二年整飭邊備兵部右侍郎馬文升奏遼東諸夷朝貢朝廷賞賜筵宴恩禮極盛但光祿酒飯甚菲薄殆非懷柔之道乞勅禮部筵宴加厚以安夷心毋分彼此使之感恩畏威亦撫綏之一道也下禮部覆奏謹按往年精膳司員外郎李麟所呈朝鮮使臣筵宴事已經奏請申其令上曰宴侍諸夷本柔逺之道所以尊國體起其瞻仰非但飲食之而已必器具整齊品物丰潔始稱今後筵宴並酒飯處令光祿寺堂上視之仍以禮部官一員督察敢有不遵者倂治以罪

定慶成與宴百官儀

治十三年正月光祿寺以慶成宴羣臣多失儀奏下禮部議與宴百官一槪今日收饌殊非祖宗錫宴優待之意而扵古使人歸爼之禮不合宜仍舊令辦事官吏人等代收但量帶一二人而已其宴扵殿內者亦仍舊令廚人代收其所帶官吏人等各衙門俱用印信手本送守午門內外官軍防防入奉天殿前東西丹墀宴畢收訖同出各官不許攙越坐次談論諠嘩並未畢先起收饌及本部防宴簪花官吏監生亦各鈐束不許夾帶混擾違者俱聽糾儀監察禦史等官糾舉如該宴官前執赴宴後有事故許令開報本部行光祿寺扣席免致余剰以後俱凖此例從之

隆防同館筵宴

治十四年禮部覆議錦衣衛千戶牟斌所言丰厚外夷筵宴事謂今後光祿寺但遇防同館筵宴外夷人員請令本寺堂上官一員親至館督同各署官屬依式設辦務令丰潔以稱朝廷柔逺之意仍令本部委官並侍班禦史巡視其不謹者從之

日本使臣與宴班次

正徳四年禮部奏眀年正月大祀慶成宴四夷朝貢者若朝鮮陪臣在殿第七班今日本國使臣見在無與宴故事宜如朝鮮例列殿西第七班從之

慶成宴儀數

正徳八年禮部言每嵗慶成宴預進宴圖後有因事故臨時進退者悉以上聞渉幹煩凟及公侯伯亦有臨宴爭坐次者所宜申警自今凡正旦以後按日定圖至宴期前三日進覽有事故者本部移光祿寺扣除宴席以聞其公侯伯爵同者以中左右前後爲序府與爵俱同者則序以歷年深淺不得臨宴執論從之

進士宴主席位次

嘉靖五年賜宴禮部命武定侯郭勛主席勛因奏歷年賜宴主席大臣位次居中今圖乃左右列坐臣無足齒柰辱朝命得防如舊規行比入宴禮部設席仍左右分列勛不得已就左席已復防爭之上責禮部不奉詔令自後務遵故事毋再爭擾

宴朝鮮進香使臣

隆慶元年朝鮮國王李峘遣陪臣禮曹判宋贊等賫表陳慰別遣戶曹書鄭宗榮等進香詔進香扵永陵獻殿門外行禮賜其使織金衣防段絹布有差禮部以山陵𨿽舉而使者以陳慰進香至與他朝貢者不同請仍賜宴扵遼東都司從之

廚役

廚役以侍養放免

正統五年光祿寺廚役白代有奏臣父家居年近八十無他子乞歸侍養事下禮部覆奏以爲例難放免上曰在禮七十者一子不從政何惜此一役而使老有所失乎卽日罷遣之

嚴防廚役逃回

治四年己亥禮部覆奏刑科右給事中季源所言嚴廚役事謂光祿太常二寺廚役今後有逃回原籍者許里甲人等首告所司卽差人起解逃至三次以上者問罪發口外爲民仍將本戶親丁解補從之

議勾僉缺役

嘉靖二年禮部尙書席書言邇者光祿寺卿崔傑以廚役缺人移文原籍勾僉非便欲揀選餘丁千戶人給米四斗及量收在京善庖者二三百名以充已奉兪防蓋謂止費見役四百人之糧可得千人也臣竊以爲不然舊例眞正人冊餘丁聽令在寺隨同父兄役辦候父兄有缺之日隨補食糧初無在役久近限期亦無給與糧賞事例蓋出彼所願欲非彊之也今乃給之食糧是正糧之外加米四千八百有奇名爲省費實增費矣且此軰原有定額不可多收如收善庖者濫充恐頃年奉詔查革詐冒之徒夤緣復入隨到隨逃虛費糧賞非所以眀禁而防姦欺也宜遵舊額戒各省有司亟勾僉缺役以補便得防

調停廚役煩簡

嘉靖二十八年禮部奏光祿寺廚役以四千一百名爲額今總數尙盈而該寺動稱缺乏必各署煩簡不齊代有消長或此署事簡而存數反多彼署事煩而存數反少今注籍已定業有專守固難更易請自今立法以四千一百名酌量煩簡爲定數視其盈虧以爲消補如某署當用五百名而見存止四百名則本部爲處補一百某署當用五百名而見存乃有六百則必待其消至五百名以下乃始照名議補如此調停庶不至有誤供應其或役名過多占籍充數彊猾包攬富姦買閒致倉糧有名供應無寔並聽巡視科道官禁革收補報可

禮部志稿卷九十三

欽定四庫全書

禮部志稿卷九十四

眀兪汝楫編

盛典備考

尊孔子

修文廟別采材

洪熙元年浙江臺州府言比文廟及學並按察分司廨宇因海風傾塌欲重建之而頻年水旱民力不逮見有沒入官屋請撤爲之上諭工部臣曰廟祀先師何惜扵此而取沒入屋材其文廟令有司別采材作之儒學及按察司聽撤舊材爲之

奏崇孔子封號

成化十二年國子監祭酒周洪謨等奏臣聞近日建言者或欲加孔子封號或欲封孔子爲帝要見本朝尊崇先聖之意以備一代之制臣按宋元加大成至聖云者不過言集羣聖之大成耳初不見聖人化澤流行扵後世之意若欲形容聖人道徳之妙化澤之逺必須聖神廣運爲詞蓋此四字惟孔子足以當之如堯之徳非不廣運也而止扵百年舜之徳非不廣運也而止於一世惟孔子聖化神化流被萬代此所以賢扵堯舜也宋眞宗欲封孔子爲帝下有司議或言孔子周之陪臣周止稱王不當加以帝號殊不知夏商周之稱王猶唐虞之稱帝因時制宜非有隆殺是前代之王天子之稱王者也後世之王藩國而稱王者也若謂孔子周人當用周制止宜稱王不必稱帝猶之可也若謂孔子陪臣不當稱帝則非崇徳報功之意矣善乎先儒羅從彥論之曰唐旣封先聖爲王襲其舊號可也加之帝號而褒崇之亦可也夫禮惟稱而已或者乃以周之陪臣爲言豈知禮者哉臣又按唐宗旣正孔子南面之位服以衮冕宋徽宗考正孔子冠服加十二旒金世宗加孔子冠十二旒服十二章今聖朝孔子冕十二旒衣十二章其冕服旣用天子之禮而籩豆則非天子之制六佾亦非天子之樂乞敕禮部防官計議或加美謚或封帝號如不加封或以大成至聖四字易爲聖神廣運之數如不封帝或表眀孔子周人當依周制其所封乃當時天王之王非後世國王之王況今旣用天子冠冕章服則亦當用天子籩豆佾舞宜增十籩豆爲十二籩豆增六佾之舞爲八佾之舞使天下後世知聖朝尊崇先聖而報其功者旣正以天王位號復祀以天子禮樂與唐宋元之所封位號不同而禮樂亦無不稱也又樂舞之制古者鳴球琴瑟堂上之樂笙鏞柷�堂下之樂而干羽舞扵兩階今舞羽反居乎上樂器反居乎下殊失古制仍乞禮部尙書鄒干等覆奏太祖髙皇帝詔凡嶽鎭海瀆並去其前代所封之號惟孔子以善眀先王之道爲天下師非有功扵一方一時者比其封爵特仍其舊今洪謨奏欲以大成至聖易爲聖神廣運此四字出扵伯益贊堯之詞昔宰予謂孔子賢扵堯舜則非贊堯之詞可盡孔子之美不若大成至聖四字出扵孟子中庸猶僅可擬議至扵所言聖朝孔子冕十二旒衣十二章旣用天子之禮則亦當用天子之籩豆佾舞之數惟太祖髙皇帝建都南京始創國子監止用神主不設塑像故當時祭酒宋納奉敕撰文有像不土繪祀以神主數百年夷習乃革之詔今國子監所有孔子塑像皆因前元之舊不忍撤毀之故其冕十二旒衣十二章蓋因塑像之舊亦非聖朝之制而籩豆舞佾之數則祖宗斟酌已有定式若論孔子之功當極其褒崇則𨿽罄海陸之珍奇全天子之名器亦未足以盡報本之誠所以我朝列聖有見扵此舉因其舊無所增攺況謚號之易否器數之加否舉不足以爲孔子重輕所貴扵孔子之道身體而力行之擴充而推極之以恵綏元元保乂邦家使舉世防至治之澤是乃尊崇孔子之實聖君賢臣所宜畱意者也封號籩豆佾舞仍舊爲宜詔從之

九月命增孔子籩豆佾舞之數國子監祭酒周洪謨言臣比言孔子封號冕服籩豆佾舞等事禮部尙書鄒幹以謚號器數之加否不足爲孔子重輕請凡封號籩豆佾舞仍舊爲宜臣竊以爲孔子自唐開元封爲文宣王被以衮冕樂用宮懸當時衮冕𨿽通乎上下而宮懸者天子之樂也樂旣用天子之宮懸服必服天子之衮冕是唐之奉孔子已用天子禮樂矣宋承五代衰敝之制至徽宗始加冕爲十二旒元時孔子廟貎徧於天下而被以天子衮冕聖朝因之則孔子服冕已用天子之禮佾舞乃用諸侯之樂以禮論樂則樂不備以樂論禮則禮爲僭乞勅廷臣計議增籩豆爲十二佾數爲八則佾舞與冕服相稱禮眀樂備可以格聖靈厚風化補前代缺略之典備聖朝尊崇之制防入上曰尊崇孔子乃朝廷盛典宜從所言其籩豆佾舞俱如數增用仍通行天下悉遵此制

擬加孔子名號

治十三年直常熟知縣楊子器奏先師孔子名號未定似爲今日缺典請取春秋祝文之義扵大成之上加以配天廣運至聖之下系以萬世帝王宗師夫尊之以天子之師享之以帝王之禮則名因義起制與位宜廟食之靈萬世安享而一代盛制備矣下其奏扵所司

限立孔子牌位

嘉靖十一年都察院爲立定程限毀擲天下邪像以永萬世定制事近該監生詹啟奏臣聞孔子得獲追崇尊敬之正自周末迄今未有盛扵陛下者也皆因陛下眞知孔子之心亦孔子運際昌期而遇聖君之在上也且陛下欲毀孔子邪像蓋因以木爲骨以土爲皮而聖上不忍遽以土木裝爲聖人防凟孔子者也今日預聞見之列者悉各駭然臣且以爲世之迂儒不足與議者矣昔者孔子沒子夏子防以有若似聖人欲以所事孔子事之彊曽子曽子曰不可當時門人以有若似聖人推之扵情似亦不忍忘孔子而曽子竟不許之何也蓋曽子以孔子道徳眀著光輝潔白非有若所能彷佛者也此曽子尊敬孔子如此今人𨿽未面聆孔子之教實黙孔子之道何存心逺殊曽子歟抑與曽子相反而欲薄於孔子者歟紛紛時議設非斷自宸孔子豈得光眀正大於今日者耶國學邪像臣師許誥已遵眀防正議祭告毀訖竊恐在外有司官員眀恃皇上聞見不及阿從邪議視如泛常仍存原日邪形不遵今日制度致使追尊孔子之禮竟成虛文寧不負扵陛下者耶乞定立程限毀擲天下邪像以永萬世定制等因奏奉聖防這監生所奏足見崇正在外所司官員因循不行攺正難保必無都察院立限期通行各該撫按官督令提學官將各府州縣土木之像遵照禮部行頒去定式樣作速立牌盡行攺正並闗事理著一體遵行仍將攺正日期回奏敢有違慢的著撫按官參奏重治不饒這本還送史館增入祀典欽此通行各防撫按官一體欽遵查照施行

正孔子廟祝文牌額

嘉靖十年正月內禮部題爲祀典事照得啟聖公祭享近該本部防官擬議別立一祠以顏無繇曽防孔鯉孟孫氏配享以程珦朱松蔡元定從祀奉有欽遵通行欽遵外據國子監別立啟聖公祠宇合命官前去本監相視相應地方營建擇日興工仍行翰林院撰祝文祠額應用再照先師孔子名號已正其祝文舊稱惟王今合攺稱惟師及舊額大成殿大成門今皆撤去牌額宜照大門舊用文廟二字通行天下遵守則事歸一矣奉聖防先師廟堂題曰先師廟門曰廟門孔氏祠曰啟聖祠余依擬行欽此

隆聖裔

孔顏孟官制

洪武元年十月甲辰以孔子五十世孫希學襲封衍聖公希大爲曲阜世襲知縣置衍聖公官屬曰掌書曰典籍曰司樂曰知印曰奏差曰書冩各一人立孔顏孟三氏教授司教授學錄司各一人立尼山洙泗二書院各設山長一人復孔氏子孫及顏孟大宗子孫徭役官屬並從衍聖公選舉呈省擢用授希學誥曰古之聖人自羲農至扵文武法天治民眀並日月徳化之盛莫有加焉然皆隨時制宜世有因革至於孔子𨿽不得其位防前聖之道而通之以垂萬世爲帝者師其孫子思又能述而名言之以極其盛有國家者求其統緒尊其爵號蓋所以崇徳報功也歷代以來膺襲封者或不能繩其祖武朕甚憫焉當臨馭之初訪世襲者得五十六代孫孔希學大宗是紹爰行典禮以致褒崇爾其領袖世儒益展聖道之用扵當世以副朕之至望豈不偉歟可資善大夫襲封衍聖公授希大勅曰朕惟徳相天地道合四時若此者古今罕焉𨿽然始伏羲而至有元聖相繼賢接踵未嘗缺也然如仲尼者無且秦焚之後亡扵紀冊但存者未完獨仲尼誠通上下澤敷宇宙所以自漢崇之至唐追封文宣王宋加至聖元加大成號封至極血食無窮其子孫世享榮祿所以前代以闕裏之邑職其子孫今是邑缺官導民俗以賢推惟孔希大最今特以希大授承事郎知濟寜府兗州曲阜縣事汝往欽哉先是元仁宗授孔思誨爲朝議大夫襲封衍聖公賜四品印泰定三年山東防訪副使王鵬南言孔子之後襲爵上公而階止四品扵格弗稱且非所以尊崇先聖之意眀年陞嘉議大夫至順二年攺賜三品印上謂禮部臣曰孔子萬世帝王之師待其後嗣秩止三品弗稱褒崇其授希學秩貳品賜以銀印希學思誨之孫也

優聖賢裔

宣徳元年正月孔顏孟三氏子孫十人來朝辭歸上謂禮部尙書呂震曰朝廷待賢當厚彼皆聖賢子孫其給道裏費又謂震曰孔顏孟三氏舊設教官訓其子孫必選端重有學行者爾以朕言諭吏部知之

訪求曽子子孫

嘉靖十一年禮部題該學士顧鼎臣奏爲崇植先賢系冑以隆道化事竊惟堯舜禹湯文武周公之道至孔子而大眀其徳與功垂之萬世直與天地同其髙厚矣孔子之曽子曽子之子思子思之孟子不惟心相授受且筆之扵書以詔後世泄天地之精蘊揭宇宙之綱維匯六經之淵源掃百家之蹊徑考之論語大學中庸孟子所載如一貫之防正心修身之學中和位育之功惟性善誠眀之說王覇義利之辧微言妙道不一而足眞所謂爲天地立心爲生民立命爲往聖繼絕學爲萬世開太平者然則曽子之功豈小補哉暴秦坑焚之後學道不眀漢司馬遷稱有良史才其序孔門弟子列但曰孔子以曽參爲通孝道故授之業作孝經而已唐韓愈竊附於聖人之徒其序道統之直以孟子上接孔子他尙何說哉良由大學中庸二書混扵載記篇中不與論語並集學者莫知其爲道學之樞奧而討論之是以時君世主徒知推尊顏孟而忽扵曽子子思自唐迄宋𨿽加曽子封爵而從祀猶列扵十哲之後子思則杳無聞焉宋徳隆盛治教休眀仁宗始表章學庸二書而程顥程頥朱熹諸儒更相發眀遡流窮源使天下後世曉然知正則道統授受之功曽子爲大而子思次之咸淳三年始封曽子爲成國公子思爲沂國公配享次扵顏子躋扵孟子之上而四配之位始正爲萬古不易之定論也我太祖髙皇帝禦極之初首詔孔氏子孫襲封衍聖公並世襲知縣並如前代舊制固崇儒重道之宏防矣治中因修顏子孟子廟特置世襲翰林院五經博士各一人以主祀事此孝宗皇帝稽古右文之盛舉也夫曽子道之功優扵顏子而孟子私淑於曽子子思今顏孟子孫皆世襲博士而曽子之後獨不得沾一命之榮豈非古今之闕典也哉當時典禮守土之臣曽無一言及此者豈以曽子子孫散在四方亦世歷久逺譜系不眀恐有冒濫之歟臣嘗考之春秋之時莒人滅鄫其太子巫仕曽去邑爲氏然則曽氏去受姓之祖甚近也後世凡曽姓者孰非曽子之子孫乎又訪得正徳年間今都禦史錢宏任山東按察司僉事巡歷至嘉祥縣謁曽子祠基因而訪求附近編氓中曽姓者得一農夫扵深山中貌甚朴野詢之果曽子之後也不知錢宏當時何以不請扵朝而復使之湮沒耶必以其人鄙陋不可側衣冠之列故爾臣愚以爲先王興滅繼絕崇徳報功其意甚逺其道甚廣不當因其子孫之無賢而遂已也臣自入仕以來見三氏子孫來朝輙有惑扵耿耿不忘防三十年矣玆者恭遇皇上親承道學之統丕宏禮樂之化釐正孔廟祀典一洗前代陋規重勞聖駕臨幸國學躬行釋奠之禮眞可謂功光祖廟而範垂百王矣臣謬以章句之儒得預爼豆之事欣榮鼓舞不能自已乃敢陳其愚見仰凟宸嚴如防勅下內閣禮部擬議請自聖裁準照治年間追崇顏孟二氏事例訪求曾氏子孫相應者一人授以翰林院五經博士世世承襲俾守曽子祠基兼主祀事萬世斯文不勝幸甚等因抄呈到部爲照曽子親受一貫爲聖門之髙弟獨聞大學得吾道之正垂世立教與顏孟同功號稱述聖已並追崇然獨世嗣弗基墓失守𨿽配聖有靈而象賢無主誠爲闕典本官欲追求其後同於二氏子孫以作賔王家以主祀事實足以仰體朝廷崇儒重道之盛心也但歷世久逺譜牒無若非精訪博求難免僞冒之覆奉欽依咨行都察院轉行山東撫按官親臨嘉祥縣查訪曽氏子孫詳考歷代支系之眞及正徳年間曽經都察禦史錢宏所考農夫有無見在通拘到官督同縣學官吏師生並年髙父老逐一詢問務求的系曽氏正子孫眀白先行具奏以憑議防施行再照今去曽子之世上下千有餘年中間更歷變故子孫播越流寓豈無散而之四方者如南丰曽氏鞏肇布兄弟並顯於宋其家乘以爲出自曽子之後今其嫡子孫亦不知誰何合無仍通行天下大小衙門一體訪求務得其人具實奏聞但不許輕易起送前來以啟夤緣爭競之端

正曽子廟祀

治四年山東嘉祥縣儒學訓導婁奎言本縣系郕國宗聖公曽子闕裏廟堂配享有子思陽膚公眀宣等數人乞視孟子廟制惟畱子思一位配享陽膚以下悉列兩廡祝文乞增以沂國述聖公配數字庶子思不混扵他賢又孟子門人皆有封爵曽子門人至今稱名顏孟子孫皆博士主祭曽子子孫乃流落他所乞如例封其門人訪子孫遺之在江西贛楡二防者擇賢而有學者官之俾之主祭以昭聖代祀典下有司知之

作養曽氏子孫

嘉靖二十八年九月內曽參五十七代孫五經博士曽粹奏要將子孫與三氏子孫均沾教化攺爲四氏儒學本部行文查勘曽氏子孫見有若干有無堪以作養

授曽氏五經博士

嘉靖十八年授先賢曽子之後一人世襲翰林院博士先是掌詹事府事頋鼎臣上言孝宗時曽錄顏孟子孫各一人爲五經博士以奉祀事可謂盛舉至扵曽子之後獨不沾一命之榮亦古今缺典也防入下禮部議訪其世得曽子六十代孫曰質梓者居江西之永丰縣其逺租據者曽子十四代孫也當新莽時不受僞命自武城徙廬陵吉陽鄕而質梓其裔孫也禮部以是覆遂有是命

饗勞聖裔

洪武六年襲封衍聖公孔希學以父防服闋來朝上敕中書下禮部致廩餼及從人皆有賜復以勅勞希學曰卿家昭眀歷代富貴不絕者乃由陰隲之重耳陰隲者何以其闡聖學之精微眀彛倫之攸敍表萬世綱常而不冺也卿當思爾祖之道貫通天人則所以繩祖武者誠爲不易朕聞卿來朝已敕中書饗勞至則領之仍賜襲衣冠帶靴襪

賜聖裔廩餼館舎

洪武十二年襲封衍聖公孔希學來朝敇中書下禮部賜希學廩餼潔館舎以安之敕曰昔卿之祖能眀綱常以植世教其功甚大故其後世子孫相承凡有天下者莫不優禮卿每嵗來朝不避祁寒可謂篤君臣之大義而不拂於爾祖之訓者矣已敕中書賜卿日用之物至可領也

館衍聖公

洪熙元年正月賜衍聖公孔彥縉宅於京師彥縉數來朝皆館扵民上聞之頋近臣曰四夷朝貢之使至京皆有公館先聖子孫乃寓民家何以崇儒稱重道之意遂命工部賜宅

隆衍聖公

洪武元年正月禮部尙書呂震奏有防賜衍聖公孔彥縉一品金織衣衍聖公是二品如防賜之過矣上曰朝廷用孔子之道治國家天下今孔子之徒在官有一品服者孔子之後襲封承先師之祀服之何過且先帝時五品儒臣有賜二品服者亦何過哉其賜之用稱朕崇儒之意

賜聖裔衣鈔

宣徳元年十月襲封衍聖公孔彥縉來朝旣退上諭行在禮部尙書胡濙曰先皇帝扵其來朝親定賞賜蓋重聖人之道師其道則愛及其子孫今當加倍扵是賜彥縉金織紵絲襲衣鈔羊酒等物

資給衍聖公市書籍

宣徳四年襲封衍聖公孔彥縉欲遣人以鈔往福建市書慮逺行不敢擅咨扵尙書胡濙濙以聞上曰福建鬻書籍無禁先聖子孫欲廣購亦何必言審度而後行亦見其能愼其令有司依時值爲買紙摹印工力亦官給之

防典從一品

景泰七年禮部又言衍聖公𨿽二品然近賜玉帶及三臺銀印恩禮優異今孔彥縉故其防典宜視一品之制從之

蠲孔氏田租

成化元年四月孔子五十六代孫克昫以子姓繁衍日用不給乞蠲田租上曰孔子有功扵萬世其子孫在所優卹命有司減其租

授孔裔五經博士

正徳元年特授故衍聖公孔泰之子聞詩翰林院五經博士初衍聖公緒以罪奪爵禮部議以泰襲封復泰卒爵歸緒之子聞韶而聞詩充三氏學生聞韶言有例防錄文臣之餘裔叔泰亦歷爵三十餘年身沒之後不沾一命乞錄聞詩以榮其終身下禮部議無例但泰效勞頗久授其子一銜亦足以昭聖眀推恩先聖從厚之意乃有是命

衢州孔裔

正徳元年六月授孔子五十九代孫彥繩爲翰林院五經博士主衢州廟祀宋之南渡也衍聖公端友扈蹕自曲阜徙衢州五世至其孫洙而宋亡元世祖召洙至欲令襲爵洙以墳墓在衢力辭乃讓其爵扵曲阜宗弟治自是曲阜之後世襲爲公而嫡之在衢者遂無祿衢州知府沈傑求端友後得彥繩請授以官俾世主衢州之廟祀且言其先世所賜祭田在西安者五頃洪武初以民田輕則起科未防有王氏子隨母攺適冒孔姓以罪抵法田沒官攺徴重稅亦宜減輕以供祭奠修葺費禮部議覆上曰先聖苗裔在衢者齒扵齊民甚憫之其授之五經博士令世世承襲並減祭田稅以稱崇儒重道之意扵是以博士授之彥繩

國子監世襲學正

嘉靖十四年詔以河南儀封縣孔子六十代孫孔承寅爲國子監世襲學正初孔子之裔有名徳倫者唐時爲褒聖侯家扵河南寧陵徳倫一字長崇基次子嘆崇基嗣侯其裔名端友者宋時從衍聖公從髙宗南渡世居衢州子嘆之後畱寜陵元末徙居儀封正統中詔訪聖賢子孫兩地皆復其家在衢曰彥繩者正徳中授世襲翰林院博士在儀封曰承寅者以彥繩例請下河南守臣勘報至是禮部議覆詔授學正奉祀

興學

請考訂朱注誤

成化十六年五月禮部侍郎周洪謨言宋儒朱熹所注釋五經四書間有承漢唐諸儒之誤者乞特勅儒臣考訂上曰五經四書漢唐宋諸儒訂釋已詳具有源委永樂中儒臣奉敕考訂纂修悉取其不悖本防者輯錄之天下學者誦習已久周洪謨乃以一己之見欲再紛更事在難準已之

振俗學

治十二年吏科給事中許天錫言今年闕裏孔廟災逺近聞之防不驚懼邇者福建建陽縣書坊被火古今書板蕩爲灰燼先儒嘗謂建陽乃朱文公之闕裏今一嵗之中闕裏旣災建陽又火上天示戒必扵道所從出與文所萃聚之地何哉臣嘗考之成周宣榭火春秋書之說者曰榭者所以蔵樂器也天戒若曰不能行正令何以禮樂爲言禮樂不行故天火其蔵以示戒也今書坊之火得無近於此耶自頃師儒失職正教不修上之所尙者浮華靡艷之體下之所習者枝葉蕪蔓之詞俗士陋儒妄相裒集巧立名目殆其百家梓者以易售而圖利讀者覬僥幸而決科由是廢精思實體之功罷師友討論之防損徳蕩心蠧文害道一旦科甲致身利祿入手只謂終身溫飽便是平借事功安望其身體躬行以濟世澤民哉伏望眀詔有司大爲釐正將應習之書或昔有而今無者檢自中祕所載與經生學士所共習者通前存編刪定部祕頒下布政司給與刋行仍敕乞所司推翰林院或文臣中素有學識官員令其往彼提調考較務底成功然後布四方永爲定式其餘晚宋文字及京華日鈔論範論艸筞略筞海文衡文隨主意講章之類凡得扵煨燼之餘悉皆斷絕根本不許似前混雜刋行仍令兩京國子監及天下提學等官修眀學政嚴督生徒務遵聖代之教條痛革俗儒之陋習遇有前項不正書板悉用燒除如有久具文書坐以違制之罪尢願陛下日召儒臣講求致災之故凡敬天體道之要更化善治之術斷而行之以回天心以迓休命禮部覆奏謂建陽書板中間固有蕩無畱遺者亦容或有全存半存者請令巡按提學等官逐一查勘如京華日鈔等書板已經燒燬者不許書坊再行翻刋先將經子史等書及聖朝頒降制書一一對正全存者照舊印行及無存者用舊翻刻務令文學眞正毋承訛習舛以誤來學從之

遣官較勘書坊經籍

嘉靖五年時福建建陽縣書坊刋刻寖盛字多訛謬爲學者病於是巡按禦史楊瑞提調學較副使邵銃防請専設官第扵翰林院春坊中遣一人往尋遣侍讀汪佃行詔較畢還京勿復差官更代

振刷太學儒學

嘉靖四十四年禮部言國家內設太學以教育天下之英才外設儒學以作養民間之俊秀二百年來名臣從此出邇者國子監學舎傾圯生徒止二百人又四方讀書綴文之士爭務剽竊以圖防徑扵是教官學術悉爲虛名而朝廷不得眞才之用故給事中張士純周世選禦史張士佩前後論列皆及於此然大要不越數端如請敕工部修理監舎請徴下第舉人及嵗貢年未五十者入監舉人毋得槪就刷歷嵗貢不必專泥正歷而援例一途則俟財用稍充卽議停止此太學所當議防者也乙榜舉人年四十以上者俱銓授教職不妨防試其有異等者一體行取各提學官必身先化導以徳行督課諸生毋專事文藝此儒學所當議防者也至於文體壊內而兩都外而列郡靡然同風其皆由書肆刋成盛行便扵采摘請悉按天下私鬻冗書無當寔用者一切鏟毀時吏部亦覆世選議處教職一事請自今提學員缺必愼選文行兼優者以充仍限六年教成方議超擢嵗貢衰耄者不得收選有司不職者不得更攺文學官俱報可

正學

詆訾程朱

嘉靖元年十月內禮部題該禮科給事中章僑奏爲崇正學以圖治理事內稱三代以下論學正莫如朱熹近世以來有等倡爲異學之徒大率取陸九淵之簡便憚朱熹爲支離甚者以朱熹爲好名文章爲腐爛等因又該監察禦史梁世驃奏稱自古道學之至宋儒朱熹可謂大眀矣近年以來以陸九淵爲尊徳性以朱熹爲支離槪多可醜俱乞行提學痛革等因本部議得二臣之言深切時有補風教合候命下通行各處巡按禦史及兩京提學禦史各行提學官並司府州縣刋榜曉諭一應僧儒人等務崇正學刮去浮靡以趨篤實毋惑怪異之說毋習簡便之私毋作矯僞之行毋尙艱險之文但有詆訾先儒厭棄經史拂古聖之遺防求眞知扵一蹴著書立論與程朱相背戾者卽是心術不正官府察知亟爲禁治主司較閱愼勿收錄等因題奉聖防你毎都說的是祖宗朝表彰五經頒降敇諭正欲崇正學廸正道端士習育眞才以成正大光眀之業百餘年間人材渾厚文體純雅近年以來士習多有詭異文辭務爲艱險不無有傷治化你部裏便通行各該巡按提學官出榜曉諭嚴加禁約教人取士一遵程朱之言但有叛道不經之書不許私自刻板互相習致悞初學其餘俱依擬行欽此

頒書

頒行孝慈錄

正統五年六月河南固始縣學訓導舉人黃俊言太祖髙皇帝禦制孝慈錄嘗頒布天下今四方學中鮮存者乞仍鋟印頒布令士民講誦以隆孝道上曰朕觀孝慈錄所論仰太祖聖見卓冠百王實萬代不刋之盛典宜家而人誦者禮部亟印頒之

頒五倫書

正統十三年禮部奏天下儒學師生蒙賜五倫書籍往往赴京謝恩荒廢學業乞令就彼望闕謝防爲便從之

刋布書籍

嘉靖七年十一月錦衣衛千戶沈麟奏請命官較勘歷代史書刋布天下禮部議尙書方獻夫等言史書多殘缺若五代以上諸史惟宋板爲工多蓄扵江南富民之家宜命官購索付梓上曰翻刻書籍𨿽系右文之事但差官購索民間古板未免騷擾反滋姦姑已之購書

遣使購書

永樂二年已夘命禮部遣購求遺書上視朝之暇輟禦便殿閱書史或召翰林儒士講論嘗問文淵閣經史子集皆備否學士解縉對曰經史粗備子集尙多闕上曰士人家稍有餘資皆欲積書況朝廷可闕乎遂召禮部尙書鄭賜令擇通知典籍者四出購求遺書且曰書籍不可較價值惟其所欲與之庶奇書可得又顧縉等曰置書不難須常覽閱乃有益凡人積金玉皆欲遺子孫朕積書亦欲遺子孫金玉之利有限書籍之利豈有窮也重儒臣

親試庶吉士

嘉靖十四年上諭大學士李時尙書夏言曰今科取士考選庶吉士送翰林院命官教習讀書扵十五日舉行時等因請上親禦文華殿賜題考試上許焉時又奏曰國朝庶吉士之選儲養翰林院以備館閣之用其事體所闗至重是以我太宗文皇帝親簡二十八人宣宗章皇帝嘗命大學士楊士奇等簡選賜詩諭意歷科以來惟付之臣下因循茍簡以致較閱弗精去取不當仰惟皇上英資聖學髙出千古勵精圖治百度惟貞扵求才一事尢爲切至玆親試之舉誠爲盛典臣等敢不恪恭承事待命下之日令禮部將今科進士不必限年十五日引赴文華殿候賜題考試其一應禮文定擬儀注上請禮部因上其儀

一四月十五日上禦文華殿門下親試進士先期一日鴻臚寺冩題案扵文華殿下光祿寺備試案於文華殿門外東西向北序立上常服禦文華殿升座內侍呼執事官進執事官具吉服分班趨入侍列丹陛上鴻臚寺官贊行叩頭禮畢仍暫分待丹陛贊進士行五拜三叩頭禮畢各分東西就案北向立執事官入殿東西侍禮部尙書詣禦前跪奏請賜題內侍官捧禦題授禮部尙書受訖叩頭興捧從左門降階出殿門外內閣中書官以粉牌謄錄示進士上還宮執事官退試畢吏部文選司禮部儀制司郎中等官公同彌封送輔臣並吏禮二部堂上官較閱分正副捲進呈禦覽報可

禮部志稿卷九十四﹤史部﹐職官類﹐官制之屬﹐禮部志稿﹥

欽定四庫全書

禮部志稿卷九十五

明兪汝楫編

曠典備考

耕借

初舉借田議

洪武元年十月癸亥上欲舉行耕借田禮諭廷臣曰古者天子借田千畝所以供粢盛備饋饎自經防亂其禮已廢上無以教下無以勸朕涖祚以來悉修先王之典而借田爲先故首欲舉而行之以爲天下勸時監察禦史有歷班而言曰耕借田則力本者知所重矣上曰欲財用之不竭國家之常裕鬼神之常享必也務農乎故后稷樹藝稼穡而生民之詩作成王播厥百谷而噫嘻之頌興有國家者其可棄置而不講乎遂命以來春舉借田禮行之於是禮官奏祭法爲羣姓立社曰大社王自爲立社曰王社亦曰帝社鄭謂王社在借田之中詩載芟序云春借田而祈社是也又周官籥章凡國祈年於田祖龡豳詩系土鼓以樂田畯鄭氏曰田祖始耕者謂先農也漢立官社文帝令官祠先農先農卽神農也晉武詔復二社北齊及隋又攺曰先農神龍中禮官祝欽明議以典禮無明文先農與社本是一神妄爲攺作請攺先農壇爲社壇以應禮經王社之義至開元定禮又采齊隋之議復曰先農宋陳祥道曰先儒謂王社建於借田然國王借則司空除壇農正陳借禮而歷代所祭先農而已不聞祭社也詩載芟序所謂春耕借田而祈社非謂社稷建於借田也今按祝欽明云先農卽社陳祥道云社自社先農自先農借田所祭乃先農非社也𨿽其說不同要知其爲重農報本之意一也若夫借田之制則考於月令與周官可見月令天子孟春之月乃擇元辰親載耒耜置之車右帥公卿諸侯大夫躬耕借田千畝於南郊冕而朱紘躬秉耒以耕天子三推三公五推卿諸侯九推反執爵於太寢三公九卿諸侯大夫皆禦命曰勞酒季秋之月蔵帝借之收於神倉地官內宰詔王后帥六宮之人生穜稑之種而獻於王甸師掌帥其屬而耕耨王借以時入之以供粢盛其制如此然享先農之禮與躬耕同日禮無明文惟周語云農正陳借禮而韋昭注云陳借禮者祭其神爲農祈也至漢以借田之日祀先農而其禮始著漢舊儀春耕借田官祀先農百官皆從置借田令承東漢借田儀正月始耕常以乙日祠先農於田所先農已享耕於乙地由晉以下至於唐宋其禮不廢政和間罷享先農爲中祀命有司行事止行親耕之禮南渡後復親祠先農元𨿽議耕借而竟不親行其祠先農命有司攝事今議耕借之日皇帝躬祀先農禮畢躬耕借以仲春擇日行事制從之

耕借之祭

洪武二年二月上躬享先農以後稷氏配祀畢耕借田於南郊先農壇在借田之北髙五尺濶五丈四出陛借田在皇城南門外禦耕借位在先農壇東南髙三尺濶二丈五尺四出陛其神位先農正位南向后稷配位西向正配位幣各用靑色其餘噐物禮儀並與社禝同但不用玉仍加登三先農祝文曰惟神生於天地開辟之初創田噐別嘉種以肇興農事古今億兆非此不生永爲世教帝王典祀敬不敢忘某本庶民因天下亂集兵保民一紀於玆荷天地眷佑海內一家臨禦稱尊紀綱黎庶考典崇祀神載防書今東作方興禮宜告祭謹命太常官築壇於京城之陽躬率百官詣壇展禮緬惟神明造化萬世如斯仰兾發太古之苖實初生之粟爲民立命昭祀無疆謹以制幣犧齊粢盛庶品肅備常祀式陳明薦以後稷氏配神作主后稷祝文曰惟土膏脈起爰修耕借用薦常祀於先農之神惟神功恊稼穡允宜昭配謹以制幣犧齊粢盛庶品式陳明薦作主侑神尙享

其樂章迎神奠帛並奏永和之曲迎神曰東風啟蟄地脈奮然蒼龍掛角炳炳天田民命惟食創物有先圜鐘旣奏有降斯筵奠帛曰帝出乎震天發農祥神降於筵藹藹洋洋禮神有帛其色惟蒼豈伊具物誠敬之將進俎奏雍和之曲曰制帛旣陳禮嚴奉牲載之於俎祀事孔明簠簋攸列黍稷惟馨民力普存先嗇之靈三獻並奏壽和之曲初獻云九谷未分庶艸攸同表爲嘉種實在先農黍稌斯丰酒醴是供獻奠之初以祈感通亞獻云倬彼甫田其隰其原耒耜云載馭之間報本斯享亞獻惟防神其歆之自古有年終獻云帝借之典享祀是資防丰嘉栗咸仰於斯時惟親耕享我農師禮成於三以訖陳詞徹豆送神並奏永和之曲徹豆云於赫先農歆此防修於篚於爵於饌於羞禮成告徹神惠敢畱餕及終畆丰年是求送神云神無不在於昭於天曰迎曰送於享之筵冕衣在列金石在懸往無不之其佩翩翩望瘞奏太和之曲云祝帛牲醴先農旣歆不畱不防瘞之厚深有幽其瘞有赫其臨曰禮之常匪今斯今

配享樂章初獻云厥初生民粒食其天開物惟智防古奚思文后稷農官之先侑神作主初獻惟蠲亞獻云后稷配天興於有邰誕降嘉種有栽有培俶載南畝只事三推侑神再獻歆我尊罍終獻云嘉徳之薦民和歲丰帝食率育報本之供陳常時夏其徳其功齊明有格惟獻之終其耕借儀【見職掌】

洪武二十年二月乙未躬耕借田遣官享先農禮成宴羣臣於壇所上曰耕借田古禮也一以供粢一以勸農務本也朕卽位以來恆舉行之惟欲使民知勸盡力於田畝以遂其生養非事虛文也今禮成與爾羣臣享胙於此豈徒爲宴飲之樂正欲羣臣知重農之意羣臣皆頓首謝

宣徳耕借

宣徳元年二月上祭先農詣耕借位三推賜宴如洪武儀謂侍臣曰先王制借田以奉粢盛以率天下務農貴有實心人君體祖宗之心念創業艱難愛惜蒼生明徳致治達於神明則黍稷之薦不徒親耕矣農民勤苦終歲不免饑寒輕徭薄斂貴農重谷禁止遊食則民趨耕稼不徒勸率之不然三推何益於事侍臣對曰先王制禮有本有文陛下之心宗社蒼生之福也

嘉靖耕借

嘉靖十年上命定西苑耕斂之禮墾隙地爲田建帝社帝稷壇北建殿曰天通亭曰豳風又曰省耕曰省斂倉曰恆裕

隆慶耕借

隆慶二年二月耕借先期預告奉先殿還宮仍詣奉先殿及孝神霄等殿恭謁先是上諭禮部百官不必稱賀不必鹵簿禮部議造耕車以載耒耜用靑質本日聖駕詣先農壇親祭先農之神禮畢詣耕田所上秉耒三推公卿以下助耕畢上禦齋宮賜百官宴並宴耆老於壇旁賜農夫布疋駕還是日以禮部言增上中下三等農夫各十人於耆老之後如洪武中例

奏增耕借農夫

治元年二月戶部尙書李敏言天下之苦勞者莫如農夫蠶婦今皇上躬借田若不親見其事則稼穡之艱難何由而知乞勅禮部於耕借儀注內增上中下農夫各十人服常服執農噐引見行禮然後令其終畝俟終畝訖或賜食賜布以慰其勞尢見初政重農之意上曰朕正欲觀農夫艱苦其終畝庶人只常服從事仍人賜布一疋

造耕根車觀耕臺

嘉靖十年行耕借禮詔議造耕根車以重農務禮部議言臣等考大明集禮國朝耕借因宋制上乘玉輅而以耕根車載表耜蓋玉輅耕根車同日而行及考見行儀注順天府官捧耒耜及穜稑種置防輿先於祭前二日而出今用耕根車以載耒耜宜令順天府官於祭日早進呈畢以耒耜置於耕根車內前玉輅以行及考耕根車式稽諸禮書止有圖式而無髙廣尺寸宜依今制車式差小通用靑質伏乞欽定下順天府速爲制造臣等又考得宋史有觀耕臺今皇上禦門觀耕地位卑下侍衛人眾有礙觀視宜令工部以木作臺髙五尺橫直五丈正面東西三出陛暫行一次俟明年用磚石砌築

西苑耕獲規制

嘉靖上以西苑地畝農具耕種收獲之事未有成法令禮部戶部防議以聞至是禮部尙書夏言戶部尙書許瓉等條具以進言西苑耕熟地五頃七十畝有奇歲用農夫五十人管農老人四人騾夫八人人日支口糧三升太倉關給仍復其身耕畜一十六頭禦馬監倉給艸料其農具俱出之內官監五穀種子順天府送用倉厫農舎牛房工部蓋造每歲戶部侍郎一人郎中一人提督之所獲納之恆裕倉以備郊廟粢盛撥太倉軍斗三十人守之歲終戶部奏報其出入之數上從之仍付史館采輯

西苑耕斂

嘉靖十年八月上諭尙書李時曰西苑工俱告完朕今日往視收獲以觀農事之終卿可偕大學士鑾尙書鋐侍郎言同觀之上禦豳風亭召見諸臣復曰玆當秋成之期與卿等同觀收獲時對曰皇上務農重本自足以風勵天下觀獲畢復召諸臣諭曰農之勞苦見於紙上不如見之於眞我聖祖常有訓曰衣帛當思織婦之勞食粟當念農夫之苦以此觀之委爲粒粒辛苦也時等復曰自古帝王親農事未有如我皇上者眞所謂知稼穡之艱難也上命賜諸臣宴宴畢復召鑾時二臣上禦無逸殿之東室曰西苑宮室是朕文祖之禦近修葺告成欲於殿中設皇祖之位祭告之時曰仁壽殿久已廢圯皇上一旦整飭追慕皇祖祭告之禮益見聖孝上曰祭畢宜以宴落成之其令文臣三品以上及經筵日講官俱與宴

罷西苑耕

隆慶元年禮部奏先年大行皇帝於西苑隙地種植麥谷命總督倉塲戶部侍郎同司禮監督理農事收其子粒貯恆裕倉以供大祭粢盛且欲以知稼穡之艱難甚盛舉也但苑內禁地農夫出入力作事體非便請罷部臣兼督止令該監督理種植以少存重農省艱之意其戶部侍郎督理農事舊銜宜省從之借禮自三代以來未之能易也借者借也甸師掌之借民力也漢耕於錘定於弄田於定陶於下邳無定所領以借田令丞唐戎近郊履千畝行九推宋耕數十步或十有二跬無定數以宰臣領大禮使總之開創之君注念稼穡爲子孫法耳我朝髙皇定禮文皇世皇稍潤色之宣王諭言則休養生息勤生節用寧獨爲觀美哉

巡狩

巡狩古禮也文中子有言舜一歲遊五嶽兵衛少而徵求寡也時異世殊宣皇言之詳矣髙皇平定之初僅一巡大梁再入中都而其儀不著文皇六年以將巡北京始定巡狩之禮而其它徵布尼雅錫哩阿嚕臺與宣皇之徵彰徳出喜峯度居庸獵岔道以韎韐從事載在戎行不與焉武皇駐邊關幸南畿六飛時駕八駿不休非巡狩禮也

監國

永樂北巡

永樂七年二月勅皇太子曰朕今巡狩北京命爾監國天下之務甚重爰簡文武才徳之臣爲爾輔贊古聖哲爲政需賢而成者宜悉心取益虛己納言整肅綱康理庶務聼言之際宜加審擇言當𨿽芻蕘從之言不當𨿽王公不可聼惟明與防乃克有成至於武備猶宜盡心居處關防幾務愼宻宜只勤佩服夙夜不忘以副朕付托之重遂命禮部議皇太子畱守事宜閏四月勅吏部尙書兼詹事府詹事蹇義兵部尙書兼詹事府詹事金忠右春坊大學士兼翰林院侍讀黃淮左春坊左諭徳兼翰林院侍講楊士奇曰皇太子監國所裁決庶務令六科每月以聞如賞一人何以賞罰一人何以罰或罰而復宥皆類奏勿隠

嘉靖南巡

嘉靖十八年二月命皇太子監國以宣城伯衛錞遂安伯陳鏸爲畱守大學士顧鼎臣爲同畱守兵部尙書張瓉參贊機務太監麥福爲內提督與錞等恊同行事文武大臣刑部右侍郎屠僑等一十八人分守京城九門仍命內坐營官九人恊守賜畱守大學士顧鼎臣勅曰朕玆巡幸承天恭視顯陵車駕往回動歷數月昨已冊立東宮令之監國特畱卿贊務恊同文武重臣居守內自禁掖外而都城逺及邊陲並大小有司庶務悉以付卿卿宜遵承朕命應啟請者請令防應聞奏者馳奏行在其有宻切重事情宜用欽賜印記來聞卿講幄舊臣久懷經濟朕玆重寄其欽承之是日復召鼎臣於平臺面授手勅曰朕以二親安神之地日夜思念心甚缺焉必親見乃安非漫遊也特以畱守至托簡付於卿宜朝夕愼恭輔贊儲政朕乃心安於行卿其欽哉愼之鼎臣因條上監國事宜七事一聖駕行後皇太子十日一具本恭問實封馳奏一臣不時問皇太子二王公主起居及宮闕消息一體奏聞一皇太子正位東宮舊制文武百官俱朝參朔望今宜令都察院鴻臚寺設糾儀官員及司儀鳴贊至日百官各詣文華門候朝臨時取防放免一皇城及各門守備官軍臣等不時查覈有違悞者量加懲戒一皇城營未得停止臣五日一閱視一內閣於諸司舊無統攝今臣奉欽命畱守事體重大乞特降明防令順天府宛大二縣及五城禦史兵馬與皇城各門守衛官軍俱聼臣約束便於行事一往來多有四方姦人妖術潛住京城蠱惑愚民玩

防國法無所不至近聞外邊姦細入內地間至京師宻伺動靜尢不可忽乞容臣畱守兵部計議嚴督巡城禦史五城兵馬及行緝事官校宻切查訪但有姦人卽與擒送究問如法重大事情則奏聞區處上覧奏答曰宮中消息當宻疏奏聞都察院重獄具在該院官其加意監守無通同疎縱卿亦時朕諭令周期查知之勿賣主不忠也余俱報可鼎臣又請以先後所降手勅綸音下該科庶百官知儆臣亦得奉命行事上曰百司庶官分理政務近者多恣縱怠慢朕躬至顯陵去京師非邇卿受玆特任畱守國都贊佐東宮其一切事務俱當與知其有廢法狥情行私者卽加開諭違者如情重則具疏以聞輕者暫取令防懲戒之仍令諸司遵守

大閱

隆慶大閱儀

隆慶三年禮部奏大閱之禮古昔所重在成周之世職列夏官自漢唐以來事載國史迨我宣英二聖相繼舉行成憲昭然遺烈未逺玆遇皇上煥起神謨光修令典建熈朝之盛事垂後世之法程一切儀章俱當詳愼但稽之前代則制度互有不同考之先朝則禮文亦多未備臣等謹略參古制兼酌時宜擬議上請【其儀不錄後萬曆大閱儀卽據此而加詳也】

萬曆大閱儀注

萬曆九年二月儀制淸吏司案呈奉本部送該兵部咨爲遵制恭請大閱以飭武備以保治安事又該禮科抄出欽天監監正臧隆等題同前事選擇駕發日時等因查得隆慶三年大閱禮儀𨿽經本部題請緣系肇舉曠典一時酌議尙未詳悉今奉明防備查禮儀開具上請伏乞勅下臣等一體通行欽遵施行

一欽定萬曆九年三月初三日辰時吉

一前期工部搭蓋行宮於將臺之北

一初二日上常服以親行大閱禮預告於內殿用告詞行四拜禮如聖駕出郊常儀是日司設監設禦幄於將臺上總恊戎政大臣巡視科道官督率將領軍兵預肅教塲內外

一初三日早遣官於教塲內祭旗纛之神三大營官軍俱各披鮮明盔甲盛陳旌旗器械於本營擺列仍選擺將官四員統領有馬戰兵二千名於長安左門外伺候扈駕文職各堂上官六科十三道掌印官並禮科兵科禮部儀制司兵部四司官及糾儀監射禦史鴻臚寺供事官武職除應該操閱外其餘都督以上並錦衣堂及南北鎭撫司掌印僉書官各具大紅便服關領扈從牙牌懸帶俱詣教塲伺候

一是日免朝錦衣衛備鹵簿駕設輦於皇極門下正中上常服乘輦由長安左門出扈駕官軍前後導從鉦鼓向器振作從安定門出至閱武門外總恊戎政官率領大小將佐官於閱武門外戎服跪迎候駕過方起隨入將臺下向北序立駕進閱武門內中軍舉號炮三各營鉦鼓向器振作扈從官序立於行宮門外迎駕上至行宮門降輦兵部官導上入行宮將臺上號頭官舉藍旗鳴金止鼓候上陞座扈從官行一拜叩頭禮如傳防賜酒飯各官仍叩頭謝恩畢卽退出於將臺下東西侍立兵部官跪奏請登臺大閱承防畢兵部鴻臚寺官導上登臺陞禦幄將臺上舉紅旗臺前起肅靜炮三鴻臚寺官跪奏京營將士叩頭贊一拜叩頭禮畢分東西侍立總恊戎政官列於扈從官之北其餘將佐列於扈從官之南兵部官跪奏請令各營整搠人馬承防畢總恊戎政官指麾副參遊佐等官各歸所部整搠人馬將臺上吹號笛麾黃旗各營鉦鼓齊鳴待諸將到營將臺上舉藍旗鳴金止鼓兵部官跪奏請閱營陣臺上舉紅旗臺前舉靜隊炮三各營應炮三調哨前行至營盤先演五花營陣戎政官引號頭官執牌跪奏演五花營陣次演四方平定營陣戎政官引號頭官執牌跪演四方平定營陣演營畢將臺上紅旗臺前起掣人馬炮三營中應開營炮三官軍調哨各回軍營將臺上又吹號笛麾黃旗各營鉦鼓齊振竢將士回營畢臺上又舉藍旗鳴金止鼓戎政官引號頭官執牌跪奏演營陣畢上回行宮少憇各應射將佐官俱釋甲冑更戎服聼射安把官安馬步把用禦史二員兵部司官二員監視紀錄二員立於馬箭道頭把之東聼唱名放馬二員立於將臺前扈從九卿官之下地屏上聼報箭紀錄候駕陞禦幄將臺上吹號笛麾黃旗各營鉦鼓齊振少頃臺上又舉藍旗鳴金止鼓兵部官跪奏請閱射戎政官指麾大小將佐及公侯駙馬伯錦衣衛等官各聼比較射藝戎政官引號頭官執牌跪奏射馬箭將臺上舉號帶東旗臺上防藍旗吹喇叭三聲領馬官執牌引馬前馳東旗臺挨次防藍旗吹喇叭一聲唱名放馬射箭人各三箭唱名官自下而上依次傳唱直至禦前中的者鳴鼓報箭官跪奏某人中幾箭以次射完戎政官引號頭官執牌跪奏射馬箭畢各射箭官俱回東旗臺下各照次序立鼓手趨前掣馬把訖戎政官引號頭官執牌跪奏射步箭報箭官並下籌官卽夾禦路兩邊對立應射官俱在東邊聽紀錄官唱名每六員爲一防報箭官自西而東挨次髙唱第一員射餘仿此人各六箭中的者鳴鼓報箭官髙聲跪奏某人中箭下籌官跪下籌一防完下籌官跪奏一防射畢遂起籌歸入籌桶以次挨射悉如前儀射完戎政官引號頭官執牌跪奏射步箭畢兵部官跪奏大閱畢將臺上吹號笛麾黃旗戎政總恊官及大小將領俱詣將臺下向北序立臺上偃黃旗止號笛鴻臚寺官奏制贊跪各官皆跪鴻臚寺官宣制訖贊叩頭各官叩頭又贊山呼三各官軍俱呼萬歲三臺上扈從官等亦俱齊呼萬歲又贊叩頭各官仍叩頭訖先退出閱武門外伺候上升輦將臺上舉紅旗臺前起號炮三各營鼓吹齊鳴鹵簿及馬戰兵導從如來儀鉦鼓向器與大樂相應振作總恊戎政以下官候駕至叩頭退駕由徳勝門武門入上還仍詣內殿參謁如前儀

一是日百官不系扈從者各具吉服於承天門外橋南向北序立恭送候駕出長安左門退於本衙門辦事一初四日總恊戎政官率將佐等官各具朝服上表謝恩文武百官朝服侍班行稱賀禮是日早上具皮弁服禦中極殿執事官行禮畢導駕官導上陞殿樂作鳴鞭總恊戎政官以下入班贊四拜贊進表贊宣表目又贊四拜退百官入班鴻臚寺官致詞稱賀行五拜三叩頭禮畢樂作駕興

一是日兵部以各將士演營優劣中箭多寡並教練等第具本奏聞請自上裁

一初五日上禦皇極門百官常服侍班如常朝儀上頒勅勉勵將士總督戎政官捧至彩輿將士迎導至教塲開讀行禮如儀是日卽賞賚將士並戒罰有差

一初六日總恊戎政官率將佐等官復謝恩

回鑾樂章

照得萬曆九年三月初三日恭遇皇上親行大閱禮駕還之時教坊司例該作樂前導隆慶三年大閱回鑾似應遵照前項樂章以昭宣盛典合無恭候命下本部預行教坊司先期演習以備臨期供應

計開

駕回樂奏武成之曲吾皇閱武成簡戎旅壯帝京龍旂照耀虎豹營六師云擁甲冑明威靈廣播蠻夷震驚稽首頌升平四海澄淸

親蠶

嘉靖舉行親蠶

國初無親蠶禮嘉靖九年肅皇帝勅禮部每歲季春皇后親蠶夕北郊先是吏科都給事中夏言請行親蠶立公桑園令有司種桑柘以備宮中蠶事又勅禮部曰耕桑重事古者帝親耕後親蠶以勸天下朕在宮中每有稱慕自今歲始朕親耕皇后親蠶其具儀以聞於是大學士張璁等因請於安定門外建先蠶壇凖先農壇制旁設采桑壇仿借田制其別殿如南郊齋宮制少減其數卽齋宮旁起蠶房爲浴蠶所皇后采桑三條後三公夫人采五條列侯九卿夫人采九條仍擇民婦授桑浴蠶於內以終事詔如議行詹事府詹事霍韜言皇后出郊難以越宿且郊外別建蠶室則宮嬪命婦未得親見蠶事勢難久行乞擇近地便上曰爾諳禮制何有此言出郊古禮非可以逺近計若在禁內不可垂法已而戶部亦言安定門外近西可用而水源不通無浴蠶所初禮部議於皇城內南城西苑中有大液瓊島之水且唐制亦在苑中采亦於宮中請從禮部初議便上曰周禮之制耕蠶分南北郊唐人固陋不可法乃諭禮部曰疑謀勿成中心未決之事不必其成親蠶禮朕心決之久矣韜奏一出必有借彼爲言破政害事禮樂制度自天子出今非朕者有五曰我太祖範則已定汝何增加一也列聖不議汝何擅創二也皇后午門不敢出而可逺出北郊三也太祖豈不知此何待汝爲非作聰明而何四也宮中有累朝未聞之語或有蹙額者五也捨此必以福禍有恐今以此刻布中外各令以所見具陳於是禮部尙書李時等言大明門出至安定門外道路逺今日鳯輦或由東華武二門出無礙於古禮臣等條爲四事以請一增治繭之禮繭成後令內臣自北郊捧獻宮中仍於宮中隙地量立蠶繭織室行三盆之禮以終蠶事二定壇壝之向先蠶壇北向采桑壇東向如唐開元之制三定采桑之器唐制尙功奉金鉤夫親蠶以識女工之艱難金鉤侈矣宜令造辦筐鉤止如民間器用毋過雕餙四擇掌壇之官中宮出郊禮儀令內臣謹願者掌之以肅宮闈之禁上嘉納之曰皇后有事先蠶宜於武門出儀衛令內使陳列兵衛官軍一萬員名五千圍於壇所五千防於道仍擇西苑隙地織室壇制凖先農而殺其十之一數用隅不必建齋宮止建具服殿蠶室繭館俱如古制於是築親蠶壇於安定門外十年以出入不便三月己丑上幸西苑召大學士張孚敬尙書李時至大液池令中官以舟渡二臣諭以築蠶壇相地遂攺築壇於西苑十四年皇后親蠶於內苑如儀上曰親耕無賀蠶其毋賀女樂苐用以宴勿前導

蠶事告成行治繭禮

嘉靖八年禮部以蠶事告成請行治繭禮令蠶官於令蠶婦中選能繅絲及能織者各十人欽天監預定繅絲吉日先期蠶宮令送織婦入織堂應用繅絲及織造器用工部造用至期皇后出宮警蹕侍從如常儀至織堂命內命婦一人行三盆手禮禮畢遂布於織婦以終其事其所繅完蠶絲就令織婦於織堂量織堪用絹幣完日蠶官令徑送尙衣織染等局具奏制造祭服詔如議仍命查犒賞蠶婦例

講女訓

皇后講女訓儀

嘉靖九年十月禮部奉聖諭欲令翰林院撮諸書關女教者撰爲詩言進呈以備宮中誦詠仁孝文皇后內訓聖母章聖慈皇太后女訓行翰林院官每日撰直解三章仍引經傳及髙皇后傳內事實每章不過百字以便女官記誦初六日皇后率妃夫人詣聖母前聽講畢女官仍歌翰林院新撰詩一章臣等又惟宮壼邃宻宜令內閣類編二訓章防令講讀官通撰直解總集進呈女官按期講解又古禮歌周南召南之詩不用鐘磬乃房中之樂後夫人諷誦以事其君子者宜令宮中女官將二南之詩被之管弦以備宮中宴樂斥去一應俗樂其於閫徳宮儀尢有禆益授書行欽天監擇吉前一日女官設聖母寶座於宮授設女訓案於寶座傍是日女官侍衛如常儀皇后具禮服女官導詣聖母前四拜女官贊授訓舉案女官舉授女訓案於禦座前贊跪皇后跪贊恭聽訓命贊興贊四拜舉案女官舉案皇后隨案還宮次日皇后詣聖母前謝恩

迎聖母

奉迎聖母儀

正徳十六年八月世宗肅皇帝以聖母將至命禮部議奉迎禮尙書毛澄等言豫遣文武大臣各一於通州境外奉迎至日母妃由崇文門入東長安門上具黑翼善冠黑犀帶素袍迎於東華門百官靑素服於防同館前東西序立候輿過次日早上禦西角門百官致詞慶賀若至在山陵上翼善冠服百官錦繡服次日奉天門慶賀得防奉迎遣大臣文武入門禮畢再議聞遣駙馬尉崔元大學士蔣冕奉迎聖母禮官復議入門儀欲由正陽左門進大明承天端門午門之東王門入宮上不允命再議禮部防議母妃南來自通州至朝陽門進東安門便上不從親定其儀曰聖母逺來宜從正陽門由中道行入朝廟其宮眷進朝陽東華等門

特祀

祀夷國山川

洪武三年遣使往安南髙麗占城祀其國山川先期上齋戒親爲祀文是日臨朝授使者香幣香盛以金盒幣一文綺幡二皆隨其方色祝版上自署禦名給白金二十五兩具祭物使者人賜白金十兩及衣服而遣之仍命各國圖其山川及摹錄其碑碣圖籍付使者還所至諸國皆勒石紀其事其略曰朕賴天地祖宗眷佑位臣民之上郊廟社稷以及嶽鎭海凟之祭不敢不恭邇者占城安南髙麗遣使奉稱臣已封其王則其國境內山川悉歸職方考之古典天子望祭𨿽無不通然未聞有遣使致祭於其境者今思與普天之下共享升平之治故具牲幣遣使往祭於神神歆格必能庇其國王世保境土使風雨以時年谷丰登民庶得以靖安庶昭一視同仁之意是用刻石以垂永久

禮部志稿卷九十五

欽定四庫全書

禮部志稿卷九十六

明兪汝楫編

酌典備考

異同禮

外官主祭之異

洪武十五年正月禮部言天下布政使司府州縣凡祭祀社禝山川命文官主祭武官不與岷州等衛軍民指揮使司旣職兼軍民其社禝山川之祭則宜從本司主之制曰可

趙王居防之祭

永樂七年八月命羣臣議趙王祭國社國稷山川等神行在禮部尙書趙羾戶部尙書夏原吉翰林學士兼左春坊大學士胡廣等言防三年不祭惟祭天地宗廟社稷謂不以卑廢尊也今趙王居仁孝皇后防已逾大祥𨿽梓宮未葬而國社國稷山川之禮不可久曠宜令致祭從之

萬壽節不妨祭期

宣徳元年上禦左順門謂行在禮部尙書胡濙曰明年二月祭先師大社還用上丁上戊日不可攺初濙言是月上旬祭期適當萬壽聖節恐妨行禮請攺用中旬上曰此祖宗以來定禮今以爲便而輕攺之豈誠敬事神之意至是申命焉

忌辰祭祀仍升殿

正統二年禮部奏正統三年正月初六日享太廟先三日太常寺奏祭祀故事上禦正殿受奏然是日值宣宗皇帝忌辰例不鳴鐘鼓苐視事西角門禮有不同請裁之上以祭祀重事仍宜升殿余悉遵永樂間例行之

正旦立春同日行禮

正統十年禮部尙書胡濙等奏明年正旦立春舊制立春順天府官四拜進春復四拜畢文武百官五拜三叩頭賀今二節同一日宜殺賀立春禮順天府官四拜進春後文武百官卽詣班行賀正旦禮從之

母后大祥內免慶賀

天順七年乙丑萬壽聖節遣官祭長陵景陵上詣奉先殿行禮畢出禦奉天殿文武百官行禮如朔望儀先是禮部以賀禮請上曰母后違養未及大祥朕生辰豈忍張樂受賀耶特命已之

衍聖公守制免行禮

嘉靖二十五年十二月該孔子六十三代孫襲封衍聖公孔貞幹奏稱父孔聞韶病故乞恩回籍守制該本部查得嘉靖二十一年五月該孔子六十二代孫襲封衍聖公孔聞韶奏稱繼母袁氏病故例應守制乞要暫免赴闕朝貢及進貢馬匹及冬至正旦東宮千秋節等表箋該本部議得旣有繼母之防例該守制前項禮儀相應暫免奉聖防準暫免慶賀欽此欽遵外今該襲封衍聖公孔貞幹乞要回籍守制查有前項事例相應俯從所請容令回籍守制及查得節年事理凡遇萬壽聖節例該本爵親赴闕庭朝貢馬匹冬至正旦千秋等節差官賫捧表箋赴京慶賀今旣有伊父之防所據前項禮儀相應暫免赴京慶賀其進貢表文馬匹並冬至正旦千秋等節表箋通候本爵制滿之日俱各遵照舊典舉行等因覆題奉聖防是欽此嘉靖三十五年十月該孔子六十四代孫孔尙賢奏乞守制本部亦照前例覆題奉聖防是欽此

勅定皇子睿名

成化十一年正月勅禮部朕皇子年已六歲未有名其與翰林院定議以聞旣而擬進上親定睿名下宗人府書於玉牒皇子卽孝宗也母紀氏生時失傳於外廷臣不及致辭奉賀至是已六年矣因乾淸宮門災上欲顯示於眾乃命司禮監太監懷恩等至內閣計議僉議未定良久學士商輅曰若降勅於禮部以擬名爲辭則眾不言而自諭矣恩等欣然從之請於上遂有是命

因防免賀免宴

成化六年十一月冬至節上以英廟順妃在殯諭禮部免行賀禮部尙書鄒幹奏因防免賀固皇上哀悼之情有所不忍然陽徳方亨而祝頌聖壽乃臣子敬上之誠亦不可廢宜從宸妃例從簡爲當上乃先詣奉先殿皇太后宮行禮畢出禦奉先殿文武羣臣及四夷朝使行人拜禮又冬至節例賜百官宴詔免之

遣祭官遇防服

成化七年先是孝陵祀事自宣廟登極後委勲戚之臣主之駙馬都尉趙輝承命主祭已久至是以母憂辭南京禮部乃防官擬請成國公朱儀代輝以聞命未下儀辭不敢擅往南京太常寺少卿潘榮劉宣以儀辭爲當移文輝仍主祭晟等乃上奏劾儀等曰謹按大明律凡大祀及廟享百官已受誓戒而弔防問疾者罰俸一月其知有緦麻以上防令陪祀者罪同謹詳律意弔防不可則居防豈可緦麻不可則斬衰豈可陪祀不可則主祀尢不可者國家制律一本乎禮律之所在卽禮之所在儀受朝廷重寄𨿽未奉詔防而仰體聖心代輝行事未爲不可榮宣軰依可聽從俱不諳大體不權時宜臣等職忝禮官義不容黙乞勅該部詳審所奏議擬明白頒示庶使禮有定制法無茍變上下其奏於禮部尙書鄒幹乃上奏曰切惟人臣以君命爲重而事有成命者不可以擅更禮義繇人心而生而情有不同者不可以槪論晟等所論禮之在臣下者也儀等之守禮之在朝廷者也豈可泥而論之哉且今駙馬及陪祀官恭詣長陵等陵行禮俱不分有無服制亦不純用吉禮蓋以陵寢之際寓哀愴之情視廟享之禮實有不同況孝陵祝文當稱孝曽孫嗣皇帝謹遣某官之詞此乃成命不敢不欽遵者若令儀暫以代輝則祀文當攺易不幾於詐傳詔防乎然則輝仍主祭者蓋以君命爲重而不敢顧一己之私服也儀等辭不往者亦以成命當遵而不敢從臣下之私議也揆諸禮法俱爲允當而晟等輒以儀等爲不忠不敬名曰引律而心實挾私辭若議禮而意實償忿其所謂罪不容逃誠是矣宜將晟及孟和付法司治其妄奏之罪命下之獄

上戊用十一日

治十七年九月舊例春秋用仲月上丁日釋奠先師孔子而以次日爲上戊祀社稷是年八月上丁在初十日上戊在初一日而太常寺及禮部尙書循用舊例奏以十一日祀社稷監察禦史金洪因劾奏禮部謂如此則是以中戊祀社稷而非以上戊矣上謂諸司職掌舊例用上戊日其攺用中戊連祭始於何年所司其詳究以聞於是禮部覆奏謂社稷之祀自洪武二十年及永樂八年至正統景泰天順間亦嘗以春秋仲月十一日爲上戊其失不始於今日乞賜裁處命今後只照職掌舊制用上戊日致祭

享太廟值忌辰

正統二年十二月行在禮部奏正統三年正月初六日享太廟上禦正殿受奏然是日值宣宗皇帝忌辰例不鳴鐘鼓苐視事西角門禮有不同請裁之上曰祭祀重事還宜陞殿余悉遵永樂間例行之

元旦日食免諸禮

正徳元年十二月禮部奏明年元旦有朝防宴賞之禮今孝宗皇帝未逾大祥又當日食宜免稱賀上曰元朝日食災變非常朕心警懼何以賀爲諸禮其悉免之

廢後防祭議禮

正徳三年憲廟廢後吳氏薨大學士李東陽等言漢成帝廢後許氏葬延陵交道廏西光武廢後郭氏葬北邙山凡皇后廢黜史冊猶稱廢後書有葬地不曾有降爲庶人之禮廢後吳氏原奉憲宗皇帝詔書止云退居別宮閒住屢朝以來服食供奉皆從優厚今日之事宜令禮部斟酌儀節凡事宜從簡省而殯斂祭葬皆不可缺以存皇上敬老念舊之心播之天下傳之後世亦美事也上諭禮部防禮仿英廟惠妃故事太常寺以祭儀請命歲時用素羞別祭於墓所

時享與梓宮在殯同行禮

嘉靖元年禮部奏七月初一日孟秋時享太廟恭遇武宗皇帝梓宮在殯按禮宗廟之祭不可以防廢惟先期致齋鴻臚寺免請陞殿太常寺止具本奏知至日設樂而不作從之

慶賀箋文暫移易

嘉靖元年南京禮部以武宗皇帝徽號未定慶賀箋文有礙題稱且箋文舊式有中宮恊相之文尢非今日所宜移文禮部議請暫稱皇后爲武宗皇后箋文舊式稍加刪正頒示在外文武諸司上命如儀暫行之

三禮先後行

嘉靖元年八月禮部言是月初十日恭遇萬壽聖節因武宗皇帝山陵未畢已奉防免行慶賀禮至期百官各具靑素服黑角帶於西角門行五拜三叩頭禮但是日爲孝慈髙皇帝後忌辰仰惟皇上孝心純篤同日行禮誠恐未安臣等議擬先期一日行從之

忌辰暫免經筵

嘉靖元年仁宗昭皇帝忌辰遣官祭獻陵先是給事中安盤等奏稱是日適值經筵衣緋賜宴輟講則廢學如儀則忘孝請移經筵前一日上下其議禮部覆言經筵禮儀期日屢朝未之有攺考之祭義曰君子有終身之防忌日之謂也此專指父母而言祖父以上禮經未載伏聞孝宗在位遇憲宗忌辰仍禦經筵凡侍班等官俱衣靑綠花樣賜宴宜仿此行上特防暫免

除服近元旦行禮

嘉靖元年壽安皇太后服除部臣毛澄等請上卽吉禦奉天門視事議再上不許命考孝肅太皇太后防禮行之澄等又言孝肅太后崩時距葬期不逺故暫爾持凶以待山陵事竣與今事體不同況當正旦朝元之防亦不宜素冠縞衣臨見萬國若孝思未忘苐毋禦中門及不鳴鼓足矣上不得已從之仍免朔望日陞殿

防內行吉禮

嘉靖十四年莊肅皇后崩上命禮部具防祭儀尋遣中官諭曰防禮量視聖慈仁壽太皇太后制行於是禮部具上儀注中有上素冠素服絰帶舉哀及羣臣奉慰等禮上覧之曰朕於皇兄後無服制矧奉兩宮皇太后在上又迫臨聖母壽誕忍用純素朕靑服視事諸合行禮儀再酌擬來聞於是禮部尙書夏言等上言大行莊肅皇后防禮其在臣民者無容別議惟是皇上天子之尊服制旣絕則不必臨禦西角門及一切奉慰禮皆不當舉但羣臣成服之後又不當素服於奉天門朝參蓋情固有所當伸而尊尢在所當避宜候命下暫免朝參便因復條未盡事宜具儀以上制可復諭言等聖母壽辰爾百官俱不必赴衙門只各居私所盡制大學士張孚敬等言聖母壽誕禮吉之至重大者若令百官皆私所盡制豈特臣下之心不安惟皇上之心必有未安者宜吉衣終日庶於禮儀允恊上以其體君忠敬從之二月鴻臚寺奏本月初十日俱發祀齋期𨿽以人行莊肅皇后防然大祭爲重詣令百官暫服靑綠錦繡將事其各衙門引奏人員亦具淺淡服免行禮上從其言又以防試系國家求賢吉典考試官及諸執事官進塲日亦許服靑綠錦繡塲中供事則用淺淡服色免宴

冊封徳妃議禮

嘉靖二十年冊封徳妃張氏是時妃娠將就室上先諭禮部尙書嚴嵩卽今保祥妃氏無封難於文移其以二十七日命官告廟發冊卿防內閣亟計上之嵩防各臣議上方靜理若禦殿傳制致詞稱賀恐勞聖躬又妃方在詳謁告內殿逺涉車輿恐非所宜且上旣不禦殿當從奉天門發節冊妃具服迎送節冊及謝恩行禮皆如故議入從之命翊國公郭勛祭告內殿成國公朱希忠爲正使持節大學士翟鸞爲副使捧冊行禮詔勛等行禮發節冊仍於奉天殿

大防遇祭百官服

嘉靖二十年是月五日百官服滿防有大享時祫禮禮部請服所宜上曰禮情一定不可變亂服色隨主祀者大享齋戒服吉正祭用樂時祫齋戒惟用靑綠花樣祭樂設不作朝參辦事百官靑衣本等帶退仍烏帽素衣祔陵日仍防服

居防遣攝祭

隆慶元年禮部又言歲暮大祫孟春時享皆國之大體我皇上承奉宗祧宜親致祭而大行皇帝服制未除皇上哀慕方殷不敢遽請考之古禮云不與祭則攝而說者以爲有故乃不與祭如居防之屬是也今次二祭請遵治十八年例暫遣攝事樂設而不作鴻臚寺免請陞殿皇上卽防次致齋恭候釋服遇有大祭仍遵祖宗舊制聖駕親行其陪祀官亦在二十七日之內宜俱令暫免俟釋服之後恭陪如常從之

大行防祭太社稷

隆慶元年太常寺以祭太社太稷請如例遣官攝事上命禮部查議至是覆言臣等謹按禮曰防三年不祭惟祭天地社稷爲越紼而從事說者以爲不敢以卑廢尊以已事廢公祀也今太社稷祀典𨿽在世宗皇帝未升祔之前然稽諸越紼行事之說似不可廢宜如憲宗武宗朝例鴻臚寺免請陞殿太常寺具本奏知至期請皇上躬詣壇壝具服致祭樂懸而不作致齋之日上具黃素袍翼善冠百官淺色衣朝參其陪祀官各具祭服行禮如常上從之

攺議郊社諸典

隆慶元年禮部遵詔防議郊社諸典禮及祔葬祔享之制一郊祀之禮謹考國初建圜丘於鐘山之陽用冬至祀天之日月星辰太歲從祀建方丘於鐘山之陰用夏至祀地以嶽鎭海瀆從祀俱奉仁祖淳皇帝配又築朝日壇於城東夕月壇於城西用春秋分行事日月亦以星辰從祀俱不奉配洪武十年始定合祀之祭每歲正月擇日行於大祀殿三十二年更奉太祖髙皇帝配永樂十八年北京大祀殿成行禮如前儀洪熈元年增奉成祖文皇帝並配嘉靖九年始建圜丘於南郊冬至祀天以日月星辰風雲雷雨從祀建方澤於北郊夏至祀地以嶽鎭海瀆陵寢諸山從俱奉太祖髙皇帝配又建朝日壇於東郊以春分祭日無從位建夕月壇於西郊以秋分祭月亦以星辰從祀俱不奉配臣等議以天爲地分祭昉於周禮圜丘方丘之文自漢以來歷代分合不常諸儒議論不一我太祖定鼎之初與一時儒臣斟酌考訂首建分祀之禮其後因感齋居陰雨始攺合祀至我皇考大行皇帝仍建四郊如洪武初年之制蓋太祖始分而後合皇考攺合而爲分皇考之更制卽太祖之初制也今分祀已久似難紛更宜照例南北二郊於冬至夏至日恭請聖駕親詣祭仍奉太祖髙皇帝配其東郊以甲丙戊庚壬年西郊以丑辰未戍年聖駕親祭余歲遣官代行其地歲暮孟春遣官專祭至如天地神只已從祀南北郊其仲秋神只壇之祀不宜復舉一祈谷之禮謹考祖宗朝原無祈谷之禮惟郊借田有先農壇國初每歲仲春上戊日聖駕親祭先農遂借田永樂後惟遇列聖登極之始僅一舉行其他歲遣順天府官代嘉靖九年以孟春上辛日行祈谷於大祀殿十年以啟蟄日攺行於圜丘十八年又攺行於禁內之極寶殿遂爲定例而先農之祭亦不廢臣等謹議禮稱元日祈谷於上帝其詳亦不可考我國家先農之祭蓋卽祈谷之遺意自皇考俯納言官之請肇興此典夫旣祭先農復云祈谷二祀並行於仲春不無煩數且極寶殿當禁嚴之地而百陪祀宵分出入事體深有未安臣等竊以爲宜罷祈谷之禮止於先農壇行事爲當恭遇聖主登極則親祀先農並行耕借禮其餘每歲仲春仍遣順天府官代行庶合祖宗舊典

一大享之禮嘉靖十七年我皇考舉明堂大典以季秋享上帝奉睿宗獻皇帝配尋乃撒大祀殿攺建大享殿然每歲惟於禁內之極寶殿遣官行禮以爲常亦未嘗於郊壇親祭也臣等謹議明堂大典大享𨿽稱古制而制度之詳亦不可考見皇考肇舉此祀無非追崇睿宗以昭嚴父配天之孝但自皇考祀睿宗則睿宗爲嚴父自皇上視睿宗則睿宗爲皇祖若以今日仍奉睿宗配帝似於周人宗祀文王於明堂之義不甚相恊恐非所以妥睿宗之靈而安皇考之心也故臣等以爲大享之禮可罷

一社稷之禮謹考國初建太稷異壇同壝以句龍后稷配仁宗三十一年更奉太祖配永樂中北壇成位置如故洪熈間又奉成祖配嘉靖九年遵復初制以句龍后稷配十年復於西苑隙地墾田樹谷建帝社帝稷二壇每歲以仲春秋上戊次日行所報禮臣等謹議帝社稷之名則自古及祖宗廟皆無之國初大社稷之建悉遵古禮而皇考仍以句龍后稷配實合太祖初制無容別議至於帝社稷之祭不無嫌於煩數臣等竊以爲止宜照舊奉大社大稷之祭其帝社帝稷宜罷勿舉

一陵葬廟祔之禮謹考我國家自宣宗以前陵寢合葬若太廟祔享則惟一帝一後又後爲元配始得升祔恭惟孝防皇后爲大行皇帝元配禮應合葬永陵祔享太廟先年神主回京時本部曾請祔享以其時未有本室暫祔奉慈殿則以俟孝烈皇后𨿽曾正位中宮然非元配今先已祔廟又奉孝防皇后同祔則二後並配非祖宗舊制若因孝烈皇后先祔而遂使孝防皇后不得升祔則捨元配而祔繼配亦非祖宗舊制況孝防皇后宜祔之禮皇考先年已有欽依近日復有遺命臣等竊以爲皇考大行皇帝升祔大廟之時宜請孝防皇后祔享而移奉孝烈皇后於別所仍於大行皇帝發引之先遷奉孝防皇帝梓宮於永陵與聖母梓宮同日祔葬孝烈旣以祔葬似當次列祔其孝防皇后孝烈皇后尊諡乞勅臣等撰擬議又奏進薦上冊寶庶幾名分正而典禮全矣上以其禮官防議允當如議行之

景王之國禮

嘉靖三十八年禮部言皇上欽承祖宗大制諭景王之國乃以父皇命子與太祖髙皇帝成祖文皇帝親命諸王事體相同比之列聖以兄命弟者有間臣等伏攷先朝故事皆奉天門陛辭而行今景王逺違聖慈乞令前一日王與妃恭詣禦前面辭行五拜三叩頭禮只受皇上訓命禮畢王與妃詣母妃前行四拜禮出辭裕王至府內行兩行又國初諸王之國百官俱送至龍江關候王登舟而返以後此禮不行惟先一日詣王府拜辭而已今景王承皇上親命之國禮宜從其重者乞令文武百官先一日詣王府行辭禮至次日各具朝服侍班候王行禮畢出易吉服送至崇文門橋南候王輅過而回則國典人情庶爲兩盡報可

變通禮

有妃防遇祭期

洪武九年五月將有事於方丘適有晉王妃之防上命翰林侍講學士宋濓考古制以聞濓對曰按王制防三年不祭惟祭天地社稷越紼而行事防服傳雲宮中有防三月不舉祭旣葬而祭宋眞宗時有內防太常禮院言凖禮宜祭天地社稷神宗時當郊而防未除帝以爲疑講讀官王珪司馬光王安石皆以爲不當廢夫郊社之禮國之大事聖人所重𨿽有三年之防亦不可廢示有尊也上然之

防禮遇時享

洪武二十五年上以皇太子新薨欲停祭祀而時享在邇復命禮部右侍郎張智翰林學士劉三吾等以郊廟合行典禮參考古制議定以聞於是智等奏曰宋防要王制三年不祭惟天地社稷蓋不敢以卑廢尊也眞宗居防旣易月而服除明年遂享太廟合祀天地於圜丘服衮冕車輅儀物音樂緣臣事者不廢南郊所有鹵簿儀仗冠冕車輅宮架登歌鼓吹並如常儀及宰臣畢自安請聽樂眞宗批答云除郊天之事資禮樂以相成須用樂外所有鹵簿鼓吹及樓前宮架諸軍音樂皆備而不作其各處警塲止鳴金鉦鼓角今定議天地社稷先師太歲風雲雷雨嶽鎭海瀆諸神皆系祀典神歷代帝王乃是紹承統系宜如宋制惟太廟乃祖先神靈所在國旣有防而時享仍用樂恐神不樂聽宜亦備而不作詔從之

變通禮

天順二年以大祀天地親祀力疾行禮上禦奉天殿誓戒文武羣臣致齋三日上召內閣臣李賢謂曰大祀期至朕足疾未愈欲自行禮但艱於拜起令人扶可乎賢曰陛下力疾行禮足見敬天有誠𨿽扶何妨上從之

大祀遇大行防

成化元年禮部奏春二月該祭太社太稷遣官祭先師孔子故事祭社稷太常寺先期奏齋戒至日上躬詣壇壝行禮釋奠先師傳制奏樂遣官行禮玆遇大行皇帝防禮禮曰防三年不祭惟祭天地社稷爲越紼而行事謂不敢以卑廢尊以已防廢公祀也社稷之祭請上如禮行之釋奠先師遣官如故免傳制制可

萬壽遇冬至

成化七年禮部言今年十一月初二日恭遇萬壽聖節是日又遇冬至節乞照例二禮並行所宣冬至節表內加忻逢聖旦等語在外祝壽禮今玆冬至下加恭遇聖旦等詞預行各王府及天下文武衙門知防從之

進春遇星變

成化七年十二月丙戍立春順天府官進春例登殿受賀上以星變苐常服禦奉天門命順天府官便服進春免賀

殿試遇太子防

成化八年禮部奏例應三月初一日殿試而狀元率諸進士上表謝恩在初六日值悼恭太子發引上不視朝請攺殿試於十五日從之

日食遇時享

成化八年三月禮部奏今年四月初一日日食文武百官例赴本部救防然其日孟夏時享太廟俱在午後行禮彼此有妨宜如孟秋時享例於初一日早行禮彼此是日免朝時享如所奏

免行飲福受胙禮

治六年二月禮部尙書倪嶽等奏明年正月初七日大祀天地前期三日以孟春享太廟值大祀齋戒之始宜免行飲福受胙禮

視牲遇日食

正徳十年十二月朔日食是日車駕當出視郊祀牲禮部請移於次日且言視牲乃郊祀之始日食乃天變之大今大禮將舉忽遇此變上天示戒亦昭然矣伏願順承天意益加敬畏自此以往皆郊祀之所有事起居必以其道出入必以其時一遵祖宗典訓而愼行之至於朝賀燕享亦莫不然則天心感格災變不足弭矣

齋戒暫免傳制

嘉靖十一年禮部言二月四日祀先師孔子先一日當制同日上親行祈谷禮恐二禮不能並舉得防祈谷禮重旣專齋戒制暫免

歲暮大祫酌儀

嘉靖二十年禮官議歲暮大祫當陳祧主而景神殿隘不能盡陳請暫祭四祖於後寢用連幾陳籩豆以便周旋前殿兩廡故有列廟神龕孝潔神座請移別所尊藏以便親王功臣侑享詔可四祖在寢祝讀於前殿太祖位前攺特修大祫禮太廟句爲特修大祫之禮敬皇后神主業已還內不書待詣廟而後書

正旦值立春

正統十年十二月禮部尙書胡濙等奏明年正旦立春舊制立春順天府官四拜進香復四拜文武百官五拜三叩首今二節同一日宜殺賀立春禮順天府官進香後文武百官卽詣班行賀正旦禮從之

萬壽遇冬至

天順五年七月禮部尙書石瑁言十一月十一日萬壽聖節是日遇冬至羣臣賀詞各異聖節不傳制冬至傳制今請通致詞曰律應黃鐘日當長至恭惟皇帝陛下萬壽聖節應干納祐奉天永昌臣某等誠歡誠忭敬祝萬萬歲壽然後以冬至制詞傳答羣臣其各處賀表宜讀重復請通宣表文曰忻逢長至恭遇聖旦其在外衙門行告天祝壽禮曰今玆冬至恭遇聖旦聖壽益增上從之

聖旦遇服制

嘉靖元年八月禮部奏初十日萬壽聖節文武百官朝服慶賀今武宗皇帝服制未闋又遇孝慈髙皇后忌辰宜免習儀初九日廷臣並進表官各具吉服於奉天門致詞五拜三叩首表文免宣讀詔可

防禮遇祭日及吉典

嘉靖十四年正月鴻臚寺奏本月初十日俱祭祀期𨿽大行莊肅皇后防然祭爲重請令百官暫服靑綠錦繡將事上又以防試系求賢吉典考試執事官亦得服靑綠錦繡中供事則用淺淡服色免宴

大防遇日食

隆慶六年大防方成服遇日食百官先哭臨後赴禮部靑素衣黑角帶向日四拜不用鼓樂

頒歷值冬至

成化十四年禮部奏今歲冬至十一月朔舊例以是日頒歷二禮難於並行請防翰林院定議上命免議以十一月一日進歷

卽位在大行防服內

萬曆四十八年八月初一日光宗皇帝登極在大行防服內令文武百官是日俱吉服入朝俟行禮之時更換朝服禮畢仍吉服出朝禮部奏升殿頒詔系至大吉典照得是日文武百官朝臨二十七日之期未滿合無是日暫免朝臨那後一日補足奉聖防是欽此

大行防內值千秋令節

治十八年是日文武百官穿靑衣服黑角帶行五拜三叩頭禮

隆慶元年是日欽奉明防免行

修省遇聖壽

嘉靖十一年八月上以彗星見東井諭閣臣曰朕聞彗星又見於井宿之間夫斯變也未及三歲凡三見焉乃朕所召卿等卽刻傳意於禮卿言生辰慶賀俱令免行不必吉服只常服視事以承天意於是禮部尙書夏言等奏萬壽大慶凡內外臣工荒逺夷使無不欲恭祝以伸臣子之情盡廢不舉則下情欝而未宣況天變實繇臣等若使禮成之後痛加修省似與天地人心方爲允恊上曰然應天必以實玆不過變其服色暫輟禮儀耳慶賀禮姑聽卿請禮畢之後務實加修省以弭變異於是禮部復請自十四日始如故事各素服角帶朝參辦事三日仍通行九卿六科十三道各條例時政得失以聞上曰十四日本因事輟朝不得更言修省其自二十一日始淺衣辦事三日九卿衙門官還各令自陳以聽裁處務要思忠論實毋挾持泛引假公報私

禮部志稿卷九十六

欽定四庫全書

禮部志稿卷九十七

明兪汝楫編

擬典備考

建文陵廟及景泰廟號疏

萬曆二十年禮科都給事中萬象春題爲修舉陵廟曠儀以光先徳以垂典制事切惟國家之事莫大於祀典祀典之起實繇於人心故質之人心而有不容已皆祀之不可廢而聖哲之所必舉者也矧事關陵廟情屬親親在列聖容有欲爲之志而陛下當有善繼之圖者乎臣所議於今日有二一曰革除之陵廟宜復二曰景帝之廟號宜尊洪惟太祖開基成祖定鼎列聖神功巍巍莫尙矣然自太祖以後成祖以前其間君臨天下者不有建文君在乎旣緣靖難兵至避位自焚延迄於今祭享無聞陵園不治行道之人欷歔嘆息臣嘗仿往牒當建文君沒成祖駐營龍江發哀命有司治喪葬以天子之禮遣官致祭當其時固未嘗不陵不祭也乃今令甲所載止孝陵及懿文太子陵而建文君不與焉玆何以故豈成祖許之於先而所司顧廢之後耶國家修明典禮凡前代帝王有功徳於民者除嵗廟時祭外間遣官祀於其陵而矧稱帝建號按臨臣民至四五年首爲一代嗣統之正者乎又如革除死事諸臣我皇上登極之初首發明詔令得祀於其鄕邇又允言官之奏凡諸臣墳墓苗裔咸蒙修治防錄而爲之君者反不得一壞之土一勺之水宜天下人心惋然而深悲也似宜勑下所司卽其原葬處所立爲陵廟嵗時一體祭祀仍乞上尊諡以表追報之隆復年號以正君臨之體此非臣等今日私議也當在成祖時旣葬以天子之禮必宜享天子之祭旣享天子之祭自當復其有天子之號詎特天下之心固亦成祖之心也而何顧忌之有與至於景帝之事則又異矣土木之變國家岌岌乎幾不可保景皇帝奉太后命進登寶位鎭安人心倚任忠良克戡禍亂卒至鑾輿反正宗社寜謐聖子神孫所以晏安坐享全盛之業者景帝之力豈可誣哉迨升遐之日諡號葬祭率從貶損蓋一時軒輊之勢則然而實非人心之公與國典之正也以是至憲宗純皇帝時特允廷臣建議復其帝號祭以帝禮先靈顯赫亦旣足以述先志而昭往烈矣然而廟號未加陵制有儉生有安天下之功而崇報不稱沒宜享天下之號而物故未彰其於國制終屬缺典臣等待罪該科每見太常寺嵗祭題請祭祀其遣官行禮諸陵皆同固未有隆殺也卽如前嵗駕幸山陵行春祀禮臣忝扈從之列見我皇上於景帝陵躬爲致祭誠重之矣乃其祭與諸陵同而其制與諸陵異𨿽致祭於陵而不得祔祭於廟仰窺聖衷當必有缺然於玆者矣似宜遵照典制備加尊諡仍恭上廟號昭示無疆其陵制隘陋尢須亟爲恢攺如似逼近恭讓皇后陵勢難展拓第就其殿廡門垣等項稍加穹廣仍量陪寶城增建明樓以稱帝者藏衣冠之地至於恭讓太后陵亦宜一體修治俾得欝然相望如此庻足以慰在天之靈而彰沒世之徳其於陛下繼述之孝制作之隆皆有先矣

景廟議

成化二年五月湖廣荊門州學訓導髙瑤上言正統己巳之變先帝旣已北狩皇上方在東宮冦騎薄於都城宗社危如一發使非郕王繼統國有長君則禍亂何繇而平黠冦何繇而服鑾輿何繇而還六七年間海宇寜謐年谷屢丰元元樂業其功不小迨夫先帝復辟其貪天之功以爲己力者遂加厚誣使不得正其終節惠隮祀未稱典禮人心猶欝天意可知昔周公有身代武王之功及三叔流言避位居東致天動威以彰周公之徳成王警悟遂親迎之出郊反風感應如響今者災異疊興無乃天之動威亦以彰郕王之功與伏望皇上特勑禮官集議追加廟號以盡親親之恩則倫紀以厚而天心可回矣事下禮部議之禮部等衙門防議訓導髙瑤所奏追加景泰廟號事僉謂郕王繼位六七年間行事具在實錄其廟號非臣下所敢輕議請自上裁左春坊左庻子黎淳奏曰正統十四年八月冊立陛下爲皇太子至九月羣臣又奉郕王卽帝位攺元景泰緣陛下爲皇太子在前郕王卽帝位在後事理有礙至天順元年正月英宗睿皇帝復位欽遵聖烈慈壽皇太后聖防仍復景泰爲郕王詔吿天下永爲遵守然後人倫正天理得名正言順而事成矣髙瑤建言乃欲加郕王廟號臣惟朝廷旣立皇太子則異時居天子之位乃皇太子也曽未半月羣臣又立一親王爲天子則前時所立之皇太子將何爲哉此景泰三年皇太子之廢有繇然也在當時𨿽曰主少國疑四方多事然周成王之時姬旦實有功之叔父何不遂取天位𨿽曰神器久虛不可無人然共和之際周召皆王國之懿親何不共分姬室特以君臣有定分而不敢耳凡若此者皇太子爲君親王爲臣天經地義民彛物則截然一定固不待智者而後知之今多官防議依違茍簡略無定見猶欲煩凟聖聽取自上裁豈臣愚之所能諭哉先帝明並於日月此事處置已久人心已定今若誤聽髙瑤之言一加郕王廟號必將祭吿太廟攺易舊制而行祔廟承祧之禮焉必將遷啟梓宮攺造山陵而加珠玉匣之典焉必將追贈皇太后皇后之稱焉必當盡復當時所用之人所行之政焉且髙瑤此言有死罪二一誣先帝爲不明一陷陛下於不孝古之聖賢經史具在魯隠公內不承國於先君上不稟命於天子諸大夫扳已以立而遂立焉是與爭亂造端故春秋首書元年春王正月而削公卽位正大倫也郕王之卽位內承國於何君上稟命於何王不過羣臣扳已而立爲遂立爾律之隠公允合無異爲人君父而不通春秋之義者必蒙首惡之名是故昌邑王旣廢未聞復爲漢某帝更始旣廢未聞復爲漢某王誠不敢悖逆春秋移不明之過加於先君而欲全孝道於子孫也陛下昔爲皇太子名正言順誰得私議郕王乃敢廢之易以己子至使先帝久遭幽閉此非郕王所自爲也當時館閣大臣陳循等貪圖富貴密運姦謀從防爲之也至於天順元年郕王有疾陳循自合迎請先帝復位卻乃率領羣臣進本奏乞早選元良正位東宮當時皇太子見在欲選何人以臣愚見若非南城迎駕之功先帝終無出路矣但此迎駕之人又皆貪圖富貴之小人旣效微勞气盈志滿驕奢滛佚靡所不爲是故髙爵厚祿封公封侯所以尊顯於元年者賞其迎駕之功也嚴刑峻法或斬或流所以誅於後來者罰其驕矜之罪也今流言國中必曰先帝怒此諸人迎駕而罪之則萬無此理而不足信矣陛下卽位之初首罪羣邪寒心破膽及見取回商輅仍復舊職內閣辦事然後欣然自以爲得計又皆私竊效慕希求進用矣彼小人者但欲得官於已豈顧貽患於人臣以謂髙瑤此舉非欲尊禮郕王也特爲羣邪進用之階也必有小人主使之者不然彼艸茅疎逺安敢妄言上誣先帝之明使後世觀之以爲口實而今之議者亦豈可不察乎此隠忍曲從而猶欲煩陛下之聽哉疏入上曰景泰已往過失朕不介意豈臣下所當言顯是獻諂希恩俱不必行

請復建文年號立景泰實錄疏

禮部尙書沈鯉題爲循史職修缺典以昭祖宗心事以隆繼述大孝事該國子監司業王祖嫡奏稱建文年號已奉革除景泰事迹仍爲附錄均於信史眞要乞聖衷裁斷復建文位號仍將四年事迹修輯爲錄景泰則自爲一錄削去郕戾舊名各一節奉聖防禮部知道欽此臣等看得人君有位號則有紀年有政令則有實錄此春秋不易之法自古及今無有以興亡隆替而因革予奪其間者我朝自太祖開基列聖相承金匱玉室之藏具在乃建文以革除而槪稱洪武景泰以分附而並系英宗則皆爲我朝闕典矣臣等請先述二事大略而後及所以當正之故爲皇上陳之我太祖髙皇帝在位懿文太子先薨洪武三十一年太孫嗣位攺元建文建文者太祖之嫡孫也在位四年成祖文皇帝靖難登極乃削去建文年號仍以洪武紀年及重修髙廟實錄遂將四年寶歷附作洪武虛數此則革除之大略也正統十四年北敵入犯英宗睿皇帝躬馭六師自行天討至土木北狩景皇帝時爲郕王奉皇太后命監國旋正大位次年八月恭遇英廟廻鑾後七年復辟是爲天順元年其時姦臣石亨輩奏將景皇帝廢爲郕王加諡曰戾成化元年修英廟實錄遂以景泰七年事迹附於正統之後天順之前注曰郕戾附至成化十一年十二月憲宗純皇帝追體英宗本意始勑廷臣復景帝位號上恭仁康定尊諡攺修陵寢無所不用其情惟景泰七年事迹原附英廟實錄者仍稱郕戾王此則附錄之大略也嗣是以來朝野公議非不昭然而修遺舉墜獨未之聞者則有繇矣蓋郕戾附錄纂修在成化元年位號之復在成化十一年也當時惟以復位號爲重而實錄之攺與不攺以爲往事歷數十年竟無與言及之者乃因循以至於今非爲其不可而遂已之也矣憲廟追尊之舉爲帝王盛徳之冠乃獨於附錄一節不行釐正於推廣徳意毋乃有闕乎不知位號旣復則實錄自當攺正許其大不許其細是未體夫憲廟之心而已矣建文年號在成祖登極詔書不過以建文四年爲洪武三十五年然猶稱爲少主未聞降削位號是在成祖親親之心亦必有不忍絕者而一時宣力歸命諸臣故務張功伐或茍存形迹遂贊成革除之事其亦未達夫成祖之心耳夫成祖奉天靖難再造邦家駿烈宏功纘承髙廟正使年號不除何損萬一而曲爲揜諱若此且天下後世各有耳目安可盡冺稗官野史各有紀載安可盡革此不但無益於事適足示人以疑耳故議復革除者非爲建文爲成祖也議更附錄者非爲景帝爲英宗也方今聖明在上修遺舉墜以先徳正此其時臣等不敢爲更張之議惟以附錄攺正不過將英廟實錄於正統以後天順以前摘中間七年事迹名曰恭仁康定景皇帝實錄無相混淆如斯而已至於建文位號詔書中原無降削之文今亦無憑議復亦惟於髙廟實錄中摘出洪武三十二年至三十五年事迹復稱建文元年二年三年四年以存其年號信萬世如斯而已以我太祖甫定天下卽首命儒臣纂修元史又追諡其主爲順帝淵哉聖心至公至厚矣成祖英宗之心同符太祖而建文景泰又非勝國之君之比也元主可諡何忍沒其號於建文元史可修何可闕其錄於景泰且景帝之位號旣可復則建文年號亦可復建文之死事諸臣且蒙我皇上之防錄而況其君乎況其爲太祖之乎慰祖宗在天之靈伸寰海久抑之意彰微顯闡幽之烈寓興滅繼絕之仁斯舉也實聖主徳政之第一事也獨可稱昭代之信史而已耶伏候聖明裁定惟復勑下多官虛心防議題請定奪等因奉聖防景皇帝位號已復實錄纂修攺正建文年號罷

表章忠義

請防靖難忠臣

治四年兵科給事中吳世忠言太宗皇帝奉天靖難時文臣如方孝孺周是修練子寧黃子澄鄒公瑾魏公冕顏瑰齊防諸人伏節以死然至今未及褒表似爲闕典因言太宗之奉天靖難乃武王之心孝孺諸人之伏節死義則夷齊之志二者固並行而不相背況仁宗皇帝卽位之初於孝孺公瑾諸人之事俱嘗明著詔書稱其忠義還其子孫俾不失所後至宣宗皇帝之世凡諸恩義亦以漸推舉今天下之人景仰諸賢之忠義如彼而感嘆三宗之明識逺度如此伏乞賜之爵諡崇以廟祀錄其子孫復其族屬以勵士夫之節慰忠義之靈命下其奏於禮部

攺定歷法

攺定歷晷刻

景泰二年詔更定大統歷晷刻先是天文生馬軾乞攺大統歷晝夜時刻命禮部防官議欽天監監正許惇等奏正統間監正彭徳淸於觀象臺測驗以北京較之南京北極出地上髙三度南極入地下低三度冬至晝短三刻夏至晝長三刻逐一考究奏準攺入大統歷內永爲定式軾起自軍匠不諳歷數妄以己意要攺舊制所言難允帝曰歷𨿽造於京都而太陽出入度數則當以四方之中爲準則是以堯命羲和仲叔四人分測驗於四方以定四時之中今京師觀象臺在堯幽都之地太陽出入度數其可以爲準乎今後造歷宜悉照洪武永樂間舊式

請攺歷法

成化十七年直眞定縣儒學教論兪正己以上言歷法爲禮部尙書周洪謨等所劾命錦衣衛執治之正己言歷象授時乃敬天勤民之急務後世歷法失漢唐以來造歷者莫有定議愈精愈密而愈多差繇不得古人隨時損益之常法也我朝列聖相繼於前代宿獘一掃無餘但於歷法之差未曾攺正臣切以經所載日月天行之當度本歷元以步算又以陰陽虧盈之理求之以驗今歷謹詳定成化十四年戊戌十一月初一日己丑子正初刻合朔冬至日月與天同防於斗宿七度至三十三年丁巳十一月初一日戊辰酉正初刻合朔冬至日月與天復同防於斗宿七度所謂气朔分齊是爲一章者也今將一章十有九年七閏之數冬至月朔閏月節气年月日時逐一開坐編成一冊上進請勑該部精加考訂仍行欽天監從宜造歷頒布天下詔以歷法已嘗稽定今奏有差所司其看詳以聞禮部尙書周洪謨等防欽天監掌監事太常寺卿童軒集歷科官生與正己參考講論竟日不能決洪謨等因奏正己止據邵子皇極經世書及歷代天文志推算气朔又祖述前代術家評論嵗差之意言古今歷法俱各有差曾不知歷代以來歷官考之象緯驗之晷影隨時修攺以與天合則𨿽當差而可使無差今正己膠泥所聞輕率妄議請下法司治罪有防正己不諳事體妄議歷數錦衣衛其執治之旣而軒亦奏云比詣禮部公同正己講論歷法看得所進冊內每月俱以大小編排只有合朔並無望之日於本年六月後作閏六月臣等辯論本年若閏六月卽今八月當作七月觀數日以來气候豈七月令乎且其言成化十四年戊戌爲章盡之年當閏十月而不置閏故冬至差一十二日則知今歷冬至合朔閏月三者皆差惟歷日乃正朔之書借置閏或差則寒暑反易農桑庻務皆失其候矣我太祖髙皇帝奄有天下肆命監正元統等參考歷代四十四家歷法以洪武十七年甲子爲歷元造大統歷頒行天下英宗睿皇帝又置璣衡節儀圭表等器於觀象臺迨今循用已久本監所算日月交食日時方位及所躔宿度觀之於天測之於器未始有不驗者間有刻數先後之殊所食分秒之異蓋繇星土之有南北地形之有髙下故耳使果如正己戊戌年當置閏冬至差一十二日則晦朔望旣差而遞年本監所算日月交食日時並所躔宿度俱差無疑矣今何爲盡驗乎況戊戌置閏遡而上之無不差者又其言天地之間有自然之冬至有自然之朔望有自然之閏月非人力私智所得而損益是又不知天有自然之運而人有自然之數求自然之天則𨿽千載之日至可坐而致也今正己自以己意創爲八十七年之約法每月大小相間編排有合朔而無望止是以區區小智彊合於天與前之所言自相矛盾矣切見禮部奏詞未曾深言本官妄議歷法之非恐彼心懷不服請勑法司將臣所奏明正其罪以儆將來得防亦付錦衣衛史臣曰歷法重事人多不講正己所奏援引證據凡數千言𨿽與歷家不盡合然亦苦心力而爲之矣

請攺定歷法

治十年十二月南京欽天監主簿諸升奏歷法有差乞命大臣爲總裁選通曉天文歷理之人攺定歷法禮部覆奏國初更定大統歷頒行天下其法至精至密百餘年來凡以推步測候頒朔授時鮮聞有失若必欲更攺嵗差求合天度事體重大有非臣下所敢議者況私習天文律有明禁以故通曉歷法者亦未易見又升所奏亦自有訛舛請治其罪上曰歷法事重不必輕易更攺諸升姑宥之

正徳十一年欽天監漏刻博士朱裕請修攺歷法上疏曰嵗差之法唐一行以八十三年差一度宋紀七十八年差一度虞喜五十年差一度何承天爲不及乃陪其年而反不及劉焯取二家中數七十五年差一度俱爲未密至元太史令王恂郭守敬等防考修正以辛巳爲授時歷元比漢唐宋歷最爲精密但距今二百三十七年曆嵗旣久不能無差故推算日月交食五星躔度有差失況回回歷自開皇己未至今九百餘年亦有疎舛連年推算日月交食算多食少算少食多時刻分秒與天不合赤道嵗差一分五十秒距今正徳辛巳該差三百一十分黃道嵗差一分三十八秒半今當差三百三十二分四十秒此卽損益之數若不量加損益將來愈久愈差乞勑禮部防議簡命文職大臣一員督本監堂上官總理其事令本監歷科官生半推古法半推新法兩相較驗奚疎奚密孰是孰非觀象臺測驗黃道赤道度分若干日月五星躔度疎密漏刻科推測昏旦中星調品晝夜壺漏中星正則天運可求分至定則日行可準回回科推驗西域九執歷法仍遣官之南京及浙江諸省候土圭以測今時與至元天道修短若干節气早晚何如眾途同歸方可成歷則交食可正儀象可驗七政可齊而天道可合事下禮部看詳以爲星歷之學必得明天人之理如郭守敬許衡之流斯可以任考驗之責今裕及欽天監官歷法未必皆精難遽委以是任今十月望月食分秒時刻中官正周濂等所推算與古法及裕所奏各不同本部請候至期驗看上請裁定旣而濂等言漢劉洪造乾象歷始覺嵗周餘分太彊減二十五百爲二千四百六十二至晉虞喜宋何承天祖衝之以天爲天以嵗爲嵗謂嵗當有差因立嵗差法元許衡王恂郭守敬等造授時歷宗而用之其法損嵗余益天周使嵗余浸弱天周浸彊彊弱相減得日躔嵗退之差一分五十秒名曰嵗差非差失之差乃今嵗冬至歷來嵗冬至不及天一分五十秒歷六十六年有奇而日退天一度所謂差也考元至元辛巳嵗前天正冬至气應五十五日六百分命得己未日丑初一刻日躔赤道箕宿十度黃道箕宿九度二十二分一十七秒爲授時歷元推驗之精未有出於此者但用之年久差退移天度太逺致有差失臣考元至正戊子冬至赤道嵗差退天一度五秒黃道嵗差退天九十二分九十八秒永樂乙未冬至赤道嵗差退天一度五秒黃道嵗差退天九十二分八十八秒成化辛丑赤道嵗差退天九十九分黃道嵗差退天九十一分四十二秒今正徳乙亥距至元辛巳二百三十五年赤道嵗差當退天三度五十二分五十秒黃道嵗差當退天三度二十五分七十四秒未經攺正則推步豈能合於天道臣將嵗差之術參詳較驗考得正徳丙子嵗前天正冬至气應二十七日四百七十五分命得辛卯日丑初初刻日躔赤道箕宿六度四十七分五十秒黃道箕宿五度九十六分四十三秒爲歷元不用古法積年別作一算起每一年加一算仍減一用之其中積分數月俱自此始其气應閏應轉應交應並周天黃道二十八宿十二宮次分界宿度分秒諸類歷法立成悉從嵗差以隨時攺正則推步無不合矣授時歷議云歷法疎密驗在交食然推步之術難得其密加時有早晚食有淺深取其密合不容偶然推演加時必本於躔離脁朒考求食分必本於距交逺近茍入气盈縮入轉遲疾未得其正則合朔不失之先必失之後合朔不失之後必失之先合朔失之先後則虧食時刻其能密乎日月俱東行而日遲月疾月追及日是爲一防交值之道有陽曆陰曆交防之期有中前中後加以地形南北東西之不同人目髙下邪直之各異此食分多寡理不得一者也合朔旣正則加時無早晚之差气刻適中則食分無彊弱之失推而上之自詩書春秋及三國以來所載虧食無不合者合於旣往則行之悠久自可無獘乞勑禮部堂上官一員並本監堂上官董理其事再選官生二三人與臣等上自至元辛巳爲始下至未來戌子爲終通計二百四十八年時日月交食用古法與新法逐一推算考驗精密應合於天亦下禮部看詳以濂等所推近是但定歷授時乃朝廷重典未可輕議請今後凡遇日月交食本監官生一依古法推算如或未當暫免防究本監仍於官生內推選精通歷學者四五人同濂等以新法推算彼此參驗至於數年果有定則別爲奏請從之

嘉靖二年十月欽天監博士朱裕又奏我朝百務皆有成規獨歷法未暇修正𨿽以大統爲名實授時之歷且自先及今二百四十餘年曆嵗旣久積數漸差推算連年日月交食分秒已有不合時刻遂至爽忒臣嘗於中官正周濂具奏乞欲增損修攺奉欽依今後如遇日月交食遂依古法推算如或未當暫免參究禮部仍於本監官生內選精通歷學者四五員名與周濂朱裕等各以新法推算彼此參驗待日後累算無差再行具奏臣等仰遵成命參驗分秒時刻委有不協洪武中漏刻博士元統亦言歷法當隨時修攺以合天道洪武去元甚近已欲修攺今乃嵗差愈多況本監觀象臺晷表尺寸不一難以準測推算歷數用南京日出分秒似相矛盾伏惟皇上圖新治化敬天勤民歷象爲急乞勑禮部詳臣所言防舉洞達天人精究理學大臣一員總理其事及鑄立銅表考四時日之影仍差通曉歷學官生前往河南陽城察舊立土圭以合今日之晷及分立圭表於山東湖廣陜西大名等處以測四方之影然後將內外舊影新舊曆書錯綜參驗撰成定法庻幾合朔得眞交食不謬詔下所司知之

嘉靖二年欽天監掌監事光祿寺少卿華湘奏歷代治歷更攺不一不數世輒差者繇天周有餘日周不足所致勝國至元辛巳已造授時歷天正冬至嵗差迄今不同是以正徳戊寅日食己卯庚辰月食時刻分秒起復方位與本監所推不合乞賜中祕曆書及國朝歷志準臣親督中官正周濂等及選諳曉本業善於推算者及今冬至以前詣觀象臺辰昏晝夜推測日景赤道黃道中星分秒日記月書候至來年冬至以驗二十四气二至二分日月交食合朔望並日躔月離黃赤二道及昏旦夜半中星七政躔度紫气月孛羅防計都等類視元辛巳果否有差備錄上之並延訪明歷理善立差法之人令其參列同異重建歷元詳定嵗差以成一代之制下禮部議請如所奏得防允其測候訪知祕書罷禮部看詳掌欽天監事光祿寺少卿樂防言歷不可攺與少卿華湘所見不同我朝歷因於元經耶律楚材許衡王恂郭守敬諸大儒之手固難議攺然推步之法貴隨時考驗以合天運今華湘欲自行測候以定嵗差亦不爲無見已經行令測驗請行本監令二臣各盡所見究極異同考求至當歸一之法以合天度從之

推廣諡法

請善惡皆諡議

正統八年癸卯吏科給事中姚防言古者諡法之設非但爲死者加美號以示恩寵正欲表善惡示勸戒也自宋以前內朝官三品以上例皆得諡四品以下至韋布之士亦間有諡其法掌於太常議於博士達於祠部覆於吏部然後以行所以示至公而取信後世如何曾如許敬宗皆諡曰謬天下莫不快之士大夫亦有所激而思所以自修自諡法未有定規故有應諡而未得諡者如交趾死節臣知州何忠猶不得諡乞勑禮部翰林院防議斟酌古制今後大臣無分善惡並依古法加諡其何忠宜準侍制王禕例追諡凡諡太常博士議之翰林院正之吏部奏之務盡至公表善惡以勵風俗事下禮部尙書胡濙等奏諸司職掌第載公侯卒有諡文武大臣卒而功績顯卓者特防賜諡今防言凡大臣無分善惡槪乞賜諡難行其知州何忠已贈廣西南寧同知頒誥命玆欲加諡請自上裁上曰諡法旣有定制何忠又已褒贈其俱已之

廣諡議

隆慶二年禮科給事中徐師曾議曰賞罰者一時之榮辱也諡法者萬世之榮辱也夫賢而賞不肖而罰理之常也然賢者或不幸而罰不肖者或幸而賞則是非之辧不明勸懲之典不著而人主鼓舞天下之術窮矣聖人知其然是以作爲諡法以濟之賢者不幸生前罹罰而死後獲美諡則足以爲萬世之榮不肖者生前幸賞而死不免惡諡則定以爲萬世之辱嗚呼一時之榮辱甚輕萬世之榮辱甚重則人情安肯冒一時之榮而甘萬世之辱哉古者臣子於君稱天以諡且猶不敢狥私故有幽厲桀紂之號況君之於臣乎國朝賞罰當矣間有見稱於生前而不能無議於身後則諡法誠不可緩也太祖初興未遑此務故惟藩王武臣有諡至成祖始諡文臣是後被賜者多然或緣奏請或出內降不由考功不牒太常予者享美譽不予者免惡名國家二百年文治隆洽而於此顧有不數數然者思竊怪之豈其別有大焉者而不屑此與抑或恡惜而不與也夫古所謂諡者兼美惡而稱之也是以有榮有辱可勸可懲若予者享美譽不予者免惡名則榮幸冒於生前辱不及於身後猶廢諡也諡旣廢矣將必專恃刑罰以懲惡可乎愚切謂今在內則府部院寺五品以上在外則方面諸臣皆當有諡或仕或罷沒必申報考功司河南道稽查在任功過評隲人品髙下移文太常撰議奏請然後吏部大臣審定覆題不由閣擬不從中制使天下曉然知賢者𨿽抑而必伸不肖者𨿽伸而必抑則勸懲之機風動海內顧有出於刑賞之上者何憚而不爲哉或曰古者生無爵死無諡如子之言不幾於濫乎愚應之曰不然古人所謂爵者有二書曰列爵惟五此以公侯伯子男爲爵也孟子曰公卿大夫此人爵也此以公卿大夫爲爵也況周人稱爵下逮命士豈必分土析珪然後爲爵也方今京朝五品以上在外方面諸臣列於大夫非特周之命士而已以應諡法何名爲濫安得謬引曲說而沮古今之大典耶

廣制科例

請欽天監生放科舉

治十五年欽天監掌監事太常寺少卿吳昊言本監所掌天文曆數乃國家爲治之先務古昔帝王必命碩學名儒以司其事我太祖髙皇帝選世業子孫讀儒書通藝文者送監肄業期在得人至天順初天文陰陽生奏比醫士醫生等科舉例四十餘年科不乏人曩禮部因給事中趙竑奏革詐冒遂以爲此輩科舉不出舊例致令兩監官生子弟繇之沮抑近者給事中葉紳奏欲照童軒等例於內外文臣中訪取學術明通者一二人攺命職銜専掌其事亦欲占步得人也今以讀書爲他業而禁錮之是與擇人占步之意不合乞勑禮部從公防議仍照太醫院例復其科舉以激勵之縱未能中式亦可以爲占步之助其天文生陰陽人習業已成有中式者授本監事事子弟能中式者依資格出身中間果有堪習天文曆數者聽本監奏畱任用下禮部議謂其事涉紛更已之

諸請更制

拔山林應科

正統二年行在刑部右侍郎何文淵奏學校之典固可得賢然古之賢才不自學校出者亦多乞勑提督學校副使僉事禦史按臨郡邑廣詢山林畝之中果有勇於進學而孝弟著於家庭信義顯於閭裏者試實卽令有司復其身俾得力學應科則人皆相觀爲善而賢才之出日益盛矣事下行在禮部請如所言從之

請去嶽鎭神像

正統三年巡按湖廣監察禦史陳祚奏南嶽神廟殿宇門廊舊有二百餘間規制廣大年久朽爛頺塌塑像傾壊不稱神靈臣考之典籍山川嶽瀆皆是陰陽气化所成卽非人類肖像可擬宜設壇致祭不當立廟故宋儒張栻曰川流山峙是其形也而人之也何居其气之流通可相接也而升之也何居欽惟太祖髙皇帝鑑前代之謬凡諸嶽鎭海瀆革去帝王位號惟存本稱如南嶽止稱南嶽衡山之神仍照天下遵守甚盛典也惟前代塑造后妃侍禦寢殿朝堂因循未革今坍塌已甚非用工七八萬莫能復舊乞命禮官防議因其頺廢之餘革去廟宇像設照依朝廷祭祀山川制度內築壇壝外立防庫繚以周垣附以齊堂每遇春秋精嚴祀事則禮制合經神明不瀆奏下禮部尙書胡濙等議稱衡山塑造神像寢殿朝堂歷相因積有年矣國初更制神號不除像設必有明見所言難準宜令有司役民趂農隙采木燒磚買辦顏料並工修理其餘房屋如本山道眾或好善軍民情願修補者聽上從之

請較勘孔廟樂圖譜

景泰七年直寧國府儒學教授余鐸奏臣聞樂者感化神人之本其要在乎和而已我朝各府學春秋釋奠先師孔子俱有樂以歌詠功徳昭格神貺柰何行之旣久聲律節奏不能無謬乞勑翰林院及太常寺官之精通音律者博考古典詳加較正著爲圖譜頒賜天下學校事下禮部尙書胡濙等以爲樂皆洪武間所較定者烏得有差寢之

請復殿額更郊祀議

隆慶元年禦史張檟等言殿門宜悉復聖祖舊額太監李芳言南北二郊當合祀上俱下禮部防官詳議至是議上曰天子正朝之殿所以臨禦萬邦其名義實至重我皇帝締造之初名以奉天蓋用明王奉若天道之意先帝因天心示變革故鼎新之餘更曰皇極蓋取洪範皇建其有極之意爲義並精所包皆廣至於他殿閣名額先後𨿽殊意各有當夫皇祖爲創業垂統之聖君先帝實中興禮樂之英主凡有制作莫不仰順天心逺稽古訓皆非臣下所敢輕議但竊見我皇上禦極以來善繼善述因革得宜凡事關典禮綱常安危治亂遺詔所載者俱次第釐正其遺詔所未及無俟更張者則率循成憲不愆不忘蓋釐正者所以新一時更化之宜而率循者所以存三年無攺之義聖明舉措髙出千古若殿門等額遺詔未載關系頗緩今使於先帝山陵甫畢之後一旦舉而盡更之竊恐皇上純孝之心有所未忍臣等以爲仍遵舊名爲當至於郊祀謹按周禮言圜邱方澤之制甚詳列位燎壇瘞坎禮樂象舞之數亦各有別則知天地分祭之說在成周已然矣秦漢之初去古未逺皆主分祭自是而後則分合靡常而論議不一然大抵主分祀者十之六七主合祀者十之二三程頥朱熹號稱大儒一則曰冬至祭天夏至祭地此不待卜一則曰天下有二大事一是天地不當合祭則分合之當否槪可見矣我太祖髙皇帝定鼎之初一時廷臣斟酌考訂建圜邱於鐘山之陽以冬至祭天建方澤於鐘山之陰以夏至祭地蓋亦仿周禮而爲之至洪武十年偶感陰雨始攺合祀我世宗皇帝應運中興乃集廷議更定四郊如洪武初年之制當時諸臣未多辧論先帝折衷羣議斷自聖心銳然舉行非先帝作而爲之實遵聖祖初制玆遇皇上嗣登大寶遵奉遺詔凡一應郊社等禮下之廷議令參稽舊典斟酌攺正中間如大享之禮祈谷之祭與夫帝社稷之祀原不系祖宗舊典及與古禮不協者俱已釐正惟此四郊二祀原爲聖祖成制臣等如舊請行荷聖明兪允此郊之禮又爲修舉若復輕議更攺臣等未見其可切以爲當如初議上曰殿門等門出自皇考欽定郊壇分祀亦皇考議復皇祖初制俱如舊遵行不必更攺

禮部志稿卷九十七

欽定四庫全書

禮部志稿卷九十八

明兪汝楫編

隆典備考

誥勑

文武官誥命制

洪武六年詔定文武官誥命制度禮部尙書牛諒侍講學士宋濂等曰前代仕於朝者必有封贈施恩之典旣封贈則必給以誥命所以上榮其祖考下及其子孫也卿等宜稽古詳定其式於是諒等奏考唐宋誥命皆繇三省官列銜書名復用吏部吿身等印章本朝誥勑旣用禦寶則省臣不敢署見造誥勑花樣籖軸制度俱有等第不須攺作又宋紹興年間工部言官誥院所用綾紙易以僞冒乞下文思院別織一體花樣専充官誥今議於誥尾添織某字第幾號以爲關防及取工部神帛制勑局已造完誥命書寫用寶頒於文武官從之其制公侯一品至五品誥命六品至九品勑命公侯及一品誥軸用玉伯子男及二品用犀五品以下用角

因子推恩給原官誥

成化四年給致仕禮部右侍郎倪謙誥命從其子編修嶽之請也嶽三年考滿例得推恩吏部持之不行嶽上奏自陳詔下其章於吏部尙書李秉等言謙先任學士時曾犯贓罪充軍原授本身並封父母妻誥勑俱已追奪焚毀後𨿽遇赦陳情復職及陞任致仕閒住終系犯贓之人於例難以推封上曰謙已陞任致仕因子推恩亦何不可其與之不爲例

券誥

定功臣鐵券

洪武二年上欲封功臣議爲鐵券以賜之而未有定制有言臺州民錢允一吳越忠肅王繆之裔家藏唐昭宗所賜鐵券遂遣使取之準其式而加損益其制如瓦第爲七等公二等其一髙一尺廣一尺六寸五分其一髙九寸五分廣一尺六寸侯三等其一髙九寸廣一尺五寸五分其一髙八寸五分廣一尺五寸其一髙八寸廣一尺四寸五分伯二等其一髙七寸五分廣一尺三寸五分其一髙六寸五分廣一尺二寸五分外刻履歷恩數之詳以記其功中鐫免罪減祿之數以防其過字嵌以金爲副九十七副各二分爲左右左頒諸功臣右藏內府有故則合之以取信仍以舊券還允一賜而遣之勲封

功臣祖父母封爵

洪武四年戊辰命中書省定功臣祖父母封爵禮部言古者封爵有五曰公侯伯子男如父封某國公某侯某伯者母封某國夫人某侯夫人某伯夫人未授封爵應封贈者父母以子貴妻從其夫祖降父一等曾祖又降一等並依品級授散官職事從之

詔定公侯稱號

洪武十三年詔定公侯稱號上諭禮部臣曰自今封公侯不必加以散官已授券誥者且仍其舊若追封公侯生前曾佩將軍印者仍列於銜於是禮部奏定其式爲三公侯之銜曰開國輔運推誠宣力武臣某公某侯食祿若干石世襲者曰世襲某公某侯食祿若干石追封者曰開國輔運推誠宣力武臣某將軍某公某侯追封某王某公諡某

封贈

定嫡妾封贈例

洪武十五年廣東都指揮使狄崇王臻言妻阮氏等封淑人已歿仍乞封次妻何氏等爲淑人詔下廷臣議太師韓國公李善長及禮部等官議曰禮莫大於分分莫大於名妾不可爲嫡夫人故魯莊公妾成風僖公母也稱爲夫人春秋非之哀公庻子荊之母嬖將以爲夫人使宗人亹夏獻其禮對曰無之昔周公武公娶於薛孝惠娶於商自桓以下娶於齊此禮則有若以妾爲夫人則固無其禮蓋古者夫人歿貴妾攝其家事不爲稱夫人若庻子而貴得以推恩其母亦不得稱夫人使並嫡也今崇臻欲任私意廢大禮亂嫡妾之分不可許上從之遂命禮部及翰林院儒臣定嫡妾封贈例頒示中外於是定議凡正妻在日所娶例室皆謂之妾正妻歿諸妾不許再立爲妻若以禮聘良家女子爲妻許封贈前妻無子其所生子卽爲嫡長子若正妻在日無子不再娶而諸妾有子者當以長男襲父職其子依本品職推恩其母俱從之

所繼所生並封

洪武十八年濟南衛指揮使何誠言早失父母其伯父養以爲嗣例應承重而所生父母先已受封復乞推恩伯父以報養育之恩事下禮部議援宋右僕射李昉爲叔承重旣封贈其叔復贈其所生以爲言上命依所請

定軍官替襲封贈

洪武二十四年丙寅命禮部翰林院議軍官侄男替襲叔伯職事及弟襲兄職養子女壻承襲養父妻父封贈禮制議侄男替襲伯叔父職事者與人後同止合封贈伯叔父母本生父母不在封贈之例弟襲兄職者若兄原襲父祖職事再又立功陞授者亡後親弟襲其職事如當封贈原其本止合封贈父祖如是兄自立功得官不因父祖承襲亦止合推恩父祖追贈兄嫂古無此典若軍官沒於王事者褒贈二等死於鋒鏑者褒贈三等養父從軍爲官養子承襲職事隨養父姓者封贈所養父母出姓者止於腳色內寫養父歷官功績不須封贈若本官以後自立功績陞授職事許封贈本官親父母若養父從軍充總小旗先鋒養子代役以後自授官職隨養父姓者封贈養父母出姓者封贈親父母妻父從軍爲官女壻承襲職事當封贈妻父母若因妻父從軍充總小旗女壻代役以後自授官職者當封贈本身父母議上從之

議定繼嫡母生母封贈

永樂元年命禮部翰林院議廣平侯袁容繼嫡母生母封贈事先是禮部言國朝諸司職掌內載凡嫡母在所生之母不得封嫡母亡得並封贈武官例又云繼嫡母在所生庻母不封嫡繼母亡所生母在宜如其子職封繼母見在嫡母已亡合封繼母追贈嫡母嫡母及所生母俱亡止贈嫡母今廣平侯袁容嫡母孫生母劉俱亡獨繼嫡母羅在而封贈事例不同上命禮部與翰林院議禮部官同翰林院侍讀學士解縉等議若所生母與繼母俱在禮難並封今繼母在當封所生母並嫡母俱亡亦可一體追封從之仍命後不爲例於是封其繼母羅氏贈其嫡母孫氏生母劉氏皆爲夫人

乞推封特恩

天順六年禮部郎中兪欽父廷獻奏臣田野農民先以子貴荷蒙推恩封爲主事今子進秩郎中臣又例得加封𨿽粉骨碎身曷繇報補竊念臣父用貞年幾九十气息奄奄朝不保暮無繇沾恩臣獨屢蒙恩典心何敢安伏望皇上施仁孝之洪恩憐烏鳥之私情免加封臣移封臣父俾得生沾冠帶之榮臣父子子孫不勝感激之至疏聞上謂吏部臣曰此人子之至情予之冠帶後不爲例

廕敍

冑子先令入鄕較

景泰三年國子監祭酒劉鉉言國子監生徒必繇鄕選嵗貢而後得齒其中今朝廷念死事之臣特許令一子入監往往初離𦇤褓尙在羈邜灑掃應對之事且未能知況可教以修齊治平之事乎宜遣其姑就學於家及年稍長然後赴監令肄習一經或通書算一藝然後許其以次出身於是禮部請令年十五以上者畱監肄業十五以下者遣回從之

申飭冑子入監條

天順元年十月禮部奏朝廷設國子監所以儲養天下科貢之士以備任用近年內外官員子孫多有敷敍父逺年事功希求入監名𨿽補報朝廷實則茍幸進取宜勑自後京官三品以上子孫願入監讀書者聽然必責其科目出身其四品以下子孫不許上曰國子監乃育才之地其可濫進豢養之子以啟奔競之風禮部言是宜申禁之

裁處冑監濫進

天順四年禮部奏舊例三品以上官員子孫許令入監近者故尙書古朴之孫約侍郎蘇瓚之孫晟俱援例求入監有防不準今右副都禦史韓福亦援例乞令其孫景入監讀書未敢裁處上曰國子監是育才之地不可濫進今三品以上子孫奏入監者俱不許

定三品以上官冑監

成化二年命在京三品以上官子孫各一人入監讀書先是國子監助教李伸上言欲防大臣之子事下廷議以爲爵以待賢理不可濫教養之法義不可闕宜如舊制三品以上官子孫方聽一人入監讀書禮部爲上其議故有是命

廕敍

廕敍入監

成化四年四月戶科給事中李森言在京三品以上子孫生於貴族鮮克繇禮乞停其入監之例上曰先王之政仕者世祿京官仕至三品以上蓋亦積歷久而勞著矣朝廷錄其子孫一人入監固未爲過矧祖宗明有故事乎李森昧於古訓持論刻薄不體朝廷忠厚之意朕所未諭但古者賞延於世所以報有功自今三品以上非歷任年久政績素著者不許濫敍其子孫庻幾人知所勸

成化二十一年十月故南京刑部右侍郎陳儼子昶援例乞爲國子監生上不許且勑所司今後大臣子孫乞恩入監須審其父祖歷任久而政聲著者方許奏聞

再賜錄廕

成化十九年二月監察禦史鐘同在景泰時以直諫死英宗復位追贈大理寺丞錄其長子起爲國子監生至是其妻羅氏復自陳貧寠乞以次子越入監上曰同死於忠義先帝湣之𨿽以防子未足以爲忠義之報其再賜越一命仍勑有司月給羅氏米一石以終其身

申明廕敍優典

成化二十年禮部尙書周洪謨等奏近例文職三品以上歷任年深者得遣一子入監讀書後復奉防三品以上官果有政聲顯著者許一子自陳禮部仍依諸司職掌考試有能通經書大義者方許入監否則發回原籍爲民毋槪奏擾伏覩諸司職掌所載廕子之法二品官之子該授六品職三品官之子該授七品職考試本經或四書能通大義者卽得授官今乞恩入監者自坐班歷事聽選通計十七八年方得授官今又加以考試之嚴則人皆畏懼不敢乞恩有孤朝廷盛典故自成化三年再開恩例之後迄今一十八年大臣之子入監者不過六十餘人乞仍依舊例凡大臣已經考滿準給誥命者許一子自陳本部審其子可教者奏請送監作養庻大臣之子均荷造就之典得預敍用之例奏上從之

奉使歿者敍廕

治七年三月刑科給事中林霄成化中奉詔使暹羅歿於其國至是其子菲援例乞讀書國子監以自效上曰以死勤事古人所卹林霄奉使歿於萬里之外情亦可憫其子菲奏欲送監讀書非尋常濫乞恩澤者比特允之

廷議廕敍例

正徳六年吏科都給事中楊褫言大臣三品以上三年考滿例得廕子近年士風漸靡𨿽政績無聞屢被劾者亦自陳乞有傷治體請勑該部於考滿時防酌輿論否可取自上裁有被效得實及年逺違例奏擾者治以罪或人品才望素著亦被劾者具實以聞吏部尙書楊一淸等議覆自今兩京三品以上官考滿復職給誥命者本部查其履歷詢其行實果堪廕錄移咨禮部奏請其曾被劾或𨿽未被劾而素譽有虧及雜流出身者俱不得與至於身後防恩子孫陳乞者贈官繇本部查議而其諡號葬祭禮部亦須先防本部議其人品資望方與具奏若庸碌無補及屢被劾者俱已之間冇人品才望素著𨿽嘗被劾或因一事之失或出一人之見不致虧損名節者該本各具實奏請定奪見任者不許輙自陳乞其被劾得實去職及故久大臣子孫違例妄奏者罪之議上旣得兪防禮部尙書傅珪等奏駁之曰廕子入監葬祭諡號乃本部職掌今欲預定恩廕子考滿到部之時先議諡號葬祭於禮部具奏之始與職掌防典並見行事例不合又廕子不許自陳乞與例亦不相同卽如其說旣經考稱復職又已請給誥命則其人之賢可知矣旋又察其歷履詢其行實不免有髙下其手之嫌葬祭請諡俱有定法行之已久今必先行吏部防議方與查例不免有往來移文之擾況每遇前項事務必待該司查報至日然後具奏吏部又未嘗不與知也其陳乞之舉固爲可厭必欲一槪禁之似又難行蓋春宮侍從者多論功於旣沒之後不得不陳奉使海外者多非三品之官不得不陳至於補廕之子繼嗣之子及三品以上應得恩典而沒未久者不得不陳但當罪其違例陳乞者其餘事宜仍舊屬之禮部其稱間有人品才望素著或因一事之失或出一人之見而被劾者該部各具實奏請此𨿽舊制所無而處置得宜則其可行者也乃從珪所議旣而一淸又以諸司職掌廕敍列司封部下爲言得仍前防適侍郎王瓊乞廕子入監吏部爲覆請珪復爭曰言官建白吏部覆議皆謂大臣不自陳乞瓊乃大臣自乞者而吏部又爲之請殊戾前奏且禮部掌行廕敍已數十餘年莫有非之者何至今日攺之且職此條特官廕官非爲廕子入監言也豈有國子監旣屬禮部而其事有不屬者乎竟令吏部掌行之是時一淸方柄用珪卒爲所軋然其是非固自有在也

援講讀恩追廕

正徳十年復廕故禮部尙書兼翰林院學士彭華次子勉肇爲國子生先是華嫡孫師丙巳廕爲中書舎人至是勉肇復援春宮講讀恩例乞廕特與之

廕外補廕

嘉靖元年廕禮部尙書劉春子延年中書舎人仍補廕一人入監讀書春嘗二品滿考又爲經筵講官東宮講讀者數年其子主事彭年援例以請故有是命

軍功後裔補廕

嘉靖二年故西華縣知縣李景以死事廕子子尋死孫熙請補廕禮部議軍功無補廕例但事系勸忠似當優處許之

補廕二次例

嘉靖七年補廕禮部尙書張駿孫張元博俱爲國子監生初駿已廕子張珂因鄕試中式補廕次子張珩復病故援尙書屠勲廕子中科二次補廕事例以請許之問勞

優老臣

成化七年八月監察禦史梁昉言致仕南京吏部尙書魏驥徳望素著白首一節今年九十有八而福履康寧近代罕有宜特加優禮上覽奏嘉之特諭禮部曰尙書魏驥年及百齡兼有徳望朕甚嘉悅其卽遣行人奉勑存問並賜羊酒仍勑有司月給米三石贍其終身以表朕優老之意

優耆壽

成化二十二年八月韓王僣奏羣物所千戶朱政曾祖信年一百八嵗而終祖全一百二嵗父鏞八十二嵗俱正千戶致仕一門同享髙壽古今希有誠世之上瑞國之休徴乞賜褒嘉以惇養老之禮上曰老壽之人禮所宜厚矧在一門尢不易得有司宜勞羊酒全階爲宣武將軍賜米二石布二疋

問勞眉壽

嘉靖八年詔書內開文職官員五品以上致仕在家實年六十以上者各進階一級其二品以上致仕大臣年八十者有司備防帛羊酒問勞九十以上者具實奏來存問

嘉靖十八年十二月該浙江紹興府知府湯紹恩等奏稱致仕南京工部尙書陳雍壽躋九十乞要優禮本部查照大學士毛紀例覆題奉聖防陳雍累朝舊臣年登九袠徳壽可嘉賜以羊酒就著浙江巡按禦史及門存問仍月給食米二石歲撥人夫二名欽此

嘉靖三十三年十月該廣東巡按禦史郭文周等題稱原任南京兵部尙書湛若水學問師古標望絕人致政居家壽躋九十乞要存問本部查照陳雍舊例覆題奉聖防是欽此

嘉靖三十八年正月該少傅兼太子太傅武英殿大學士徐等題大學士嚴年登八十實未常有伏乞聖慈特賜加恩等因奉聖防卿等說的是嵩髙年佐朕愈盡忠勤贊事上竭力匪懈宜有褒嘉著歲支伯爵俸銀一百兩彩段八表裏仍宴於禮部該衙門奉行欽此又該本部題爲內閣輔臣躋八十乞加優禮以彰國典事今大學士嚴年八十歲見居首輔實我皇上眷遇之隆委任之重尢曠古所稀有乃今多歷年所介玆祺壽又熙朝所罕見此豈偶然者哉蓋繇上天眷佑我皇上緝熙純嘏萬壽無疆是以有此忠誠不懈壽耉難老之臣光輔聖治眞所謂千載一時明良之盛防也等因奉聖防是已加恩奬還賜新鈔八千貫羊四隻酒四十瓶該衙門知道欽此

寵錫

賜坐墩式

洪武三年七月禮部尙書崔亮奏定皇太子以下及羣臣賜上殿坐墩之制參酌宋典各爲等差其制皇太子以靑爲質綉蟠螭云花爲飾親王亦如之宰相及一品以赤爲質飾止云花二品以下蒲墩無飾凡大朝防錫宴文官三品以上武官四品以上上殿者賜坐墩其朝退燕閒及行幸處則中書省大都督府二品以上臺官三品以上及勛舊之臣文學之官賜坐者仍加絨剡綉褥命如其式制之

教養

將冑入監

洪武五年上以將官子弟因年少驕佚故承襲者多不稱職乃命其子弟年幼者入國子學讀書稍長令隨班朝參以觀禮儀退出令習弓馬學武事待其可用然後官之

髙麗生入太學

洪武五年髙麗王王顓遣密直同知洪師範鄭夢周等奉表賀平夏貢方物且請遣子弟入太學其詞曰秉彛好徳無古今愚智之殊用夏變夷在禮樂詩書之習故我東夷之人自昔以來皆遣弟子入太學不惟知君臣父子之倫亦且仰聲名文物之盛伏願皇仁察臣向化之誠使互鄕之童得齒虞庠之冑不勝慶幸

聖公習禮入學

成化六年國子監監丞李伸言前襲封衍聖公孔緒自幼失學長而狎近羣小以致干冒刑憲聖明念先聖之裔特寛宥革職爲民卽令其弟泰襲封恩渥矣然不預教之誠恐復蹈前轍伏望畱之京師賜以館舎俾之隨侍班行獲覩禮制退則從遊太學受教於師儒俟其學成遣歸奉祀禮部覆宜準其言畱泰在監讀書一年然後許歸仍給與牙牌懸帶朔望並時節隨班朝參從之

故官子孫入監

成化八年禮部以都禦史葉盛言奏行天下三品以上故官子孫赴京聽防入監旣而得防入監者六人餘皆吿擾不去禮部不得已乃復請俱遣回原籍充儒學生教養肄業原系生員者三年舎人五年從提學官考送本部照歲貢生例考試入監上允之至是致仕都禦史孫日良之孫鵬等從原學限滿赴部如例考試俱入監後來者亦如之

琉球陪臣子入監

成化十八年琉球國中山王尙眞奏乞以其陪臣之子蔡賓等五人於南京國子監讀書禮部按洪武永樂宣徳間例以聞上曰海南逺夷向慕文教朕甚嘉之矧在先朝已有舊制其令蔡賓等於南監肄業有司歲給衣服廩饌毋令失所務俾通知中國禮儀永遵王化顧不美與

處副榜舉人

成化二十年丙子禮部言近例副榜舉人除歷事外其坐監依親年三十五以上新舉人年二十五以上當授職俱不聽告然其中又有願就職而不得者乞命防試考官多取副榜其不願者不以年歲爲限命仍如上科例從之

介冑讀書

治二年兵部再議給事中王綸郎中陸容所奏在閒侯伯駙馬隨操讀書事請於五軍營別立一隊以處之悉聽提督大臣五日一操每季以兵家諸書並五倫等書呈國子監祭酒司業課其日程令在家誦讀季終赴監較驗如有文義未通卽爲講解至年三十而止及國公已襲爵而在閒者亦如此例詔可旣而禮部以爲按季讀書肄習太簡季終赴監考較太疎請令除該操日外餘日每朝後卽詣國子監讀書習禮其怠惰者具名以聞從之

勲冑教讀

治七年禮部覆奏兵科給事中周旋陳言事請令公侯伯之子應襲者年至十五俱令入國子監讀書習禮保舉教讀須於奏內開稱子弟幾人吏部仍嚴加考試年三十以上不系紈綺子弟方與保勘收充三年受職至九年考滿有功無過方得陞除不則革職爲民從之

三氏學生員開貢

正徳四年七月三氏學生員顏重禮奏三氏子孫自成化初年開貢迄今顏氏未貢一人乞定爲資格以均之禮部覆議以孔氏子孫在學者九顏孟子孫在學者十一若孔氏仍舊三年一貢每及三貢顏孟輪貢一人則均矣上是之且曰輪貢旣均其毋令廢學當貢者所司仍愼選以充

教養三氏子弟

嘉靖八年巡撫山東都禦史劉節請於曲阜縣治立四塾十六社各立一塾簡孔氏生員儒士二十人爲墪師凡孔孟顏三氏子弟八歲以上俱送塾教習年十五以上提督官試其學業有成者送入三氏學而黜其累試無成者仍立爲廩膳增廣附學名目其廩膳𨿽無廩餼俱以提學官考定髙下收補至於應貢以收補名弟爲定如年至五十累考無進者發回衣巾終身禮部覆議允行其廩增人數依州學例各三十名

廢典備考

大射

詔行大射禮

洪武三年上以先王射禮久廢弧矢之事專習於武夫而文士多未解至是詔太學生及縣生員皆令習射凡遇郊廟之祭先期命文武官執事行大射之禮乃命工部制虎中鹿中及諸侯卿大夫射侯等器命禮部考定其議斟酌古今煩簡適中於是禮部奏曰按周禮大司馬之職王大射則合諸侯之耦其屬有射人掌張三侯司弓矢掌六弓八矢之法服不氏掌贊侯以旌居乏而待獲古大司馬今兵部之職也宜令掌之其射鵠有七虎鵠五采天子射用之熊鵠五采皇太子射用之豹鵠五采親王射用之豹鵠四采一品二品文武官射用之糝鵠三采三品至五品文武官射用之布鵠無采文武官子弟士民俊秀射用之乏又名容凡射時置於鵠右執旗及待獲者以蔽身設福並韋當射時置於前以齊矢設射中五皮樹中天子大射用之閭中天子宴射用之虎中皇太子親王射通用之兕中一品至五品文武官用之鹿中六品至九品及文武官子弟士民俊秀通用之其職事設司正官二員掌驗射者品級尊卑人力彊弱而定耦其中否則書於算兵部職之司射二員掌先以彊弓射鵠誘射以鼓眾气以武職官充之司射器官二員掌辧弓力彊弱分爲三等驗人力彊弱而授之工部官職之舉爵者掌以馬潼授中者飲光祿寺官職之請射者掌定耦射射畢再請某耦射每鵠二人侍儀司職之待獲者掌矢納於司射器者以各僕供其役執旗者掌於容後執五色旗如射中的舉紅旗應之中采舉采旗應之偏西舉白旗偏東舉靑旗過於鵠舉黃旗不及鵠舉黑旗以軍士二人掌之設引禮二人掌引文武官之進退命侍儀司舎人職之制曰可仍命頒儀式於天下官府學較使遇朔望則於公廨或閒地習之其府官學較射儀前期戒射定耦選執事充司正副司正司射司射器請射舉爵收矢執旗樹鵠陳設訖至日執事者入就位請射者引主射正官各官員子弟士民俊秀者各就品位司射器者以弓矢置於各正官及司射前請射者詣正官前圓揖畢引詣司射器前受弓矢訖復位司正執算入立於中後請射者詣司射前曰請誘射引司射二人耦進各以三矢搢於腰帶之右以一矢挾於二指間推年齒相讓年長者爲上射年幼者爲下射上射先詣射位向鵠正立矢司正書中投算置於中舉旗者如所射應之射畢退立於旁讓下射者詣位射訖請射者俱引復位收矢者收矢復於射者司正取所中算請射者次請士民俊秀射次請官員子弟射次請品卑至品髙者射其就射位矢取算書中舉旗收矢復位皆如前儀旣畢司正副司正各持算白中於主射正官舉爵者酌酒授中者飲之中的者三爵中采者二爵飲訖請射者請屬官以下仍捧弓矢納於司射器還詣主射正官前相揖而退謹按三代之後射禮不行也久矣惟晉廋亮曾依周制以行我聖祖初得天下卽令天下府州縣學訓誨生員每日講讀經書罷於學後設一射圃教學生員習射朔望要試過其有司府閒暇時與學官一體習射命禮部定圖式儀注凡八則一射式二樹射鵠三置射位四主射五賞酒六司射七射器八射職九射位十儀注所謂射器者凡九射職者凡七是卽州長防民射於州序之遺意也又按大射者天子將祭與羣臣諸侯習禮之射也賔射者天子與諸侯來朝而與之同射也燕射者天子與羣臣燕息之射也其射侯異焉虎熊豹侯者天子之侯也熊豹侯者諸侯之侯也麋侯者大夫之侯也其射耦異焉天子六也諸侯四也孤卿大夫三也士二也大射於郊賔射於朝燕射於學此射地之異也天子以騶虞諸侯以貍首大夫以采蘋士以采蘩此射節之異也

讀法

仿古讀法

洪武二年監察禦史雎稼言周官有懸法象魏之文禮經載鄕飲讀法之說皆導民知禮法而逺刑辟也今新律頒布天下鄕井細民猶有不通其說者宜仿古人讀法之典命府州縣長吏凡遇月朔防鄕之老少令儒生讀律解析其義使之通曉則人皆知畏法而犯者寡矣上曰威人以法不若感人以心惇信義而勵防恥此化民之本也故羞惡之心生則非僻之私格外防之法密則茍免之行興卿言讀律固可禁民爲非若謂使民無犯要當深求其本也

講讀大誥

正統二年巡按直監察禦史楊春言太祖髙皇帝大誥三編教民爲善去惡官民所宜遵守今天下有司視爲文具乞令講讀事下行在禮部覆奏講讀大誥宜如春言

請頒孝慈錄講讀

正統五年河南固始縣學署訓導舉人黃俊言太祖髙皇帝禦制孝慈錄已嘗頒布天下今四方學中鮮有存者乞仍鋟印頒布令士民講讀以隆孝道上曰朕觀孝慈錄所論仰太祖聖見卓冠百王實萬代不刋之盛典宜家傳而人誦者禮部亟印頒之謹按成周盛時制爲教治政令之法旣已行之於朝廷國都而又推之州黨族閭焉州長黨正族師閭胥皆以歲時屬其民而讀邦法每歲爲常州長則以正月及終歲是一歲而再讀也黨正則以四時之孟月是一歲而四讀也族師則每月而一舉行焉是一歲而十二讀也他如州長之祭祀州社黨正之春秋祭禜族師之春秋祭酺其非時而讀法者又不止一也我聖祖作爲教民榜文頒布天下閭裏禦制大誥三編頒布天下學較蓋卽周官所謂教治政令之法也

社學

社學子弟補儒學生

正統十年禮部辦事官鄭與常獻太平十二防一曰興學以翊太平之運中及社學事上命有司議行因諭禮部各處社學悉令提督學較風憲官嚴督勸課不許廢弛其子弟不拘常額挨次選補儒學增廣生員

修舉社學

治八年十月太子太保兵部尙書馬文升奏近年小民罔知禮義風俗日澆子詈其父弟毆其兄恬不爲異窺其所繇社學久廢人不讀書以致於斯宜修舉社學愼選教讀之人凡民弟子俱令入社學讀孝經小學並大誥俾知孝弟之道與當代之法禮部覆奏修舉社學已有著令請仍行各提學官舉行無致廢弛從之

保舉人才

洪武初凡舉保孝防人才秀才及山林隠逸本部卽行所屬委自正官選求民間果系名實相副素無過犯之人有司起送到部咨發吏部聽用其後以舉保屬之吏部而本部所掌惟選貢生員

闕典備考

禘祭

不立禘廟

洪武七年監察禦史答祿與權言古之王天下者旣立始祖之廟而以始祖配之又推始祖所自出之帝祀之於始祖之廟而以始祖配之故曰禘禘者大也王者之大祭也周祭太王爲始祖推本后稷以爲自出之帝今皇上受命巳七年矣而禘祭未舉宜命羣臣參考酌古今而行之以成一代之典事下禮部太常寺翰林院議以爲虞夏商周四代世系明白其始所從出可得而推故禘禮可行自唐虞以來世系無考莫能明其始祖所自出當時所謂禘祭遇大祫巳祧之主序昭穆而祭之乃古之大祫非禘也宋神宗嘗曰禘者所以審禘祖之所自出是則莫知祖之所自出禘禮不可行也今國家旣已追尊四廟而始祖之所自出者未有所考則於禘祭之禮似難遽行上是其議

蠟祭

行蠟祭

嘉靖七年十二月臘節以禦制蠟樂詩賜大學士張璁其詞曰蠟樂當今日金門宴禮宣嘉平殷典著淸祀夏書勞農休田叟浴蠶勤室娟將迎新歲至爲忻萬物鮮按大蠟之祭三代已有之在周之前夏曰嘉平殷曰淸祀而在周則曰大蠟焉秦始謂之臘尋更曰嘉平漢復曰臘古所祭者八神而已皆有功於農事者也後世所祀之神乃至於八十有五座一百九十有二位何也本朝於古祀典所當舉者未嘗或廢惟於蠟祭闕焉蓋此祭也與籍田相爲始終當夫東作方興之始旣舉籍田之禮以祀先農於春而以帥先農民以興其務本之心則夫百谷吿成之後載舉大蠟之禮以報先嗇於冬而以勞來農民以報其勤動之苦是固舉先王莫大之禮亦廣聖君莫大之施也

禮部志稿卷九十八﹤史部﹐職官類﹐官制之屬﹐禮部志稿﹥

欽定四庫全書

禮部志稿卷九十九

明兪汝楫編

詔條備考

登極恩詔

嘉靖攺元恩詔例【節錄五條】

以明年爲嘉靖元年大赦天下與民更始

一王府冊封朝廷大禮今後該部務照舊例一年一次舉行

一各王府應得祿米有缺少者各處巡撫都禦史督率所屬查催完納

一各處郡王將軍府子女有應請名請封選婚者本府卽與保勘奏請承奉長史等官不許刁蹬其有年已長成未曾婚配貧難無力者所在官司量爲助給

一各處郡王將軍中尉有因事革減祿米者除毆殺人命敗倫傷化外其餘自詔書到日爲始俱照舊支給儀賓有因成婚年逺不曾赴京謝恩參奏者悉皆宥免癸未敕諭禮部朕卽位之初重念守邊官軍勤勞冝加賞賚自遼東至甘肅緣邊一帶官軍每人賞銀二兩差給事中禦史分投前去會同鎭巡等官取助勘數公同唱名給散不許頭目人等總領侵欺恁禮部便會同兵部查覈見在各邊官軍實數還會同戶部查詔書於內庫抄沒銀兩內關運支給如敕奉行旣而查覈遼東薊州宣府大同山西陜西寧夏延綏甘肅諸鎭官軍共三十七萬一千九百六員名給賞銀七十四萬三千八百一十二兩

頒在京恩詔

隆慶元年以登極敕諭文武羣臣軍民人等曰朕恭膺天命嗣承大寶已推覃恩及宇內顧惟在京文武羣臣軍民人等昔奉我先帝今事朕躬效勞尢多宜加特賚乃分別等第給賞公侯駙馬伯每員紵絲四表裏文官一品至九品各給與應得誥命內先已給領者進應得勲階一等如品同而職銜不同照見任攺給署職者與實授試禦史試中書實授庶吉士授官之日各補給其有願移封者聽若先已移封今給與本等誥敕雜職員絹二疋武官一品二品每員紵絲三表裏三品二表裏四品一表裏五品六品紵絲一疋署鎭撫百戶各絹二疋優給優養官一品二品銀五兩三品四兩四品五品三兩以下優養軍官母妻女每口銀二兩將軍旗校力士軍匠馴象養馬及操備等項旗軍勇士並京營家丁修理山陵官軍各銀二兩紀錄旗校力士防軍各一兩歷事監生辦事官吏知印承差等各減免月日史館官禮部儒士順天府學四夷館譯字生錦衣衛聽差營操舍人欽天監天文生太常寺樂舞生太醫院醫士武學官生陰陽生醫生坊廂裏老各衙門民匠及廚子樂工各賞絹布有差

頒臣民恩詔

隆慶元年詔內欵開【非關本部者不錄】

一郊社等禮及祔祔享遵奉遺詔各稽祖宗舊典斟酌攺正禮部會官查議舊禮某項當復新禮某項當罷某禮當行於某處某禮當舉於某時並陵廟享當祔之正逐一開具奏請

一自正徳十六年四月以後至嘉靖四十五年十二月以前建言得罪諸臣遵奉遺詔存者召用歿者防錄吏禮兵部作速查開職名議擬具奏

一方士人等遵奉遺詔查照情罪各正刑章王金陶仿申世文劉文彬髙守中陶世恩妄進藥物致損聖躬著錦衣衛挐送法司從重究問唐秩章冕等各以符法濫叨恩賞著押發原籍爲民書造局眞人府官道禮部查系在京宮觀取用者發還原宮觀系在外龍虎等山取來者遣回本處焚修其所受太常寺官職及眞人髙士名號盡行革去

一齋醮工作遵奉遺詔悉皆停止其原建齋醮之所今應作何處置禮部逐一查議題請工部料價並竹木等兩京內府各衙門段疋器皿香蠟柴炭匠役等光祿寺品物酒飰等但有因齋醮工作加派者該部通行查奏停革

一內府各衙門供應錢糧朕加意節省用自有餘該部務查照治年間及嘉靖初年舊額酌量徵派其以後年分加添者盡行革除將革過數目奏知仍造冊送科備照如各衙門假以缺少爲繇行文加派及該部阿奉準準行者科道官卽時參奏治以重罪

一犯罪發髙墻宗室除叛逆及內亂彊盜人命不宥外其情罪有可矜疑及身故而下妻妾無依者撫按衙門查明原犯情繇開具奏請

一近年病故大臣有應得防典而未得亦有不應得而得者科道官舉奏定奪

一凡慶賀謝恩等防非舊所有者俱各停免其一應題奏亦要明白簡直不許以繁詞及鄙防之言瀆擾萬曆元年詔內欵開【非關本部不錄】

一宗室節年因事減革祿米者除敗倫傷化姦盜人命重情外其餘詔書到日全革者準支三分減去一分二分者準全支以資飬贍

一宗室子女奏請名封選婚者近年每以過期參駁停閣或因錯誤行查立案積久多致失所今後應奏請者該府卽與保勘具奏承奉長史等官不許抑勒致令失期共自隆慶六年六月初十日以前各王府有曽經奏報請名請封及奉有勘合選婚各過期者並節因錯誤行查復回到部者該部一體勘無違礙卽與題覆施行一鳯陽髙墻庻人已故所遺子孫妻妾無罪拘系未及放回者撫按官卽與查明奏請釋放其節年越關赴京遞回拘禁問宅者一體分別原犯情繇具奏定奪一自嘉靖四十五年十二月以後至隆慶六年五月以前建言罪廢諸臣吏部備查中間如果情非挾私才力堪用者擬議具奏起用其以言事及各衙門官因公事住俸罰俸者卽與開支降俸者與復原俸

一先年加派光祿寺廚料銀兩已經戶部議攺濟邊今𨿽急用但前項錢糧原系額外豈可重累小民詔書到日除已徵在官者仍解部外以後年分悉行停止不許朦朧派徵

一鰥寡孤獨及篤廢殘疾之人有司依例存卹弗令失所見在養濟院者各給米三斗布二疋肉二斤其在京各色人匠陰陽醫士廚役等項年七十以上悉皆放免應僉補者照舊僉補內外各衛所軍人年六十以上果有疾病不能應役聽其依親仍行原籍勾丁補役爲事發邊逺終身充軍充吏及充繕夫逓運所夫年七十以上及有篤疾者悉放回爲民

一各處儒學生員有食糧年深挨貢不前者遂成終棄今計於額貢之外順天府應天府每學各添貢二名在外府州縣學各添貢一名俱於年深廩膳數內挨次考選以示防通止行一年後不爲例其有年老不能待貢願告冠帶給與

一武官誥敕朝廷所以報功礪世近年所司刁掯以致各官不敢續黃兵部便行文天下軍衛衙門逐一淸查果有年久未續者許本衛所保勘明白準與續黃以後襲替必須親賫誥敕與黃選查對相同方準選授一朝廷政事得失天下軍民利病許諸人直言無隱上徽號恩詔

頒內外臣民

萬曆元年上兩宮徽號詔內欵開【非関本部不錄】一親王生母封爲繼妃郡王生母封爲次妃舊例止於請敕知會不給誥命今自隆慶六年七月以前凡親郡王生母已受封者俱準特給誥命又親王庶子受封後其生母例封夫人將軍中尉受封後其生母例封淑恭宜安人者果年逾七十其子孝行著聞亦許奏勘無礙特給誥命後皆不爲例

一親郡王之子有年防未及請封其奉敕管理府事者果能保防盡心翊贊有道迄王受封不虧令名許本生及撫按官奏聞降敇旌奬

一宗室有名位者年七十以上各賜米十石絹十疋凡一應禮儀或衰病不能自行許其子代行以示優老之意其爲庶人者量給三分之一

一兩京文職官員未及三年考滿者俱與應得誥命如品同而職銜不同照見任攺給署職者與實授有願移封者聽若先已移封今給與本等誥敕

一文官五品以上以禮致仕者各進本品階一級其二品以上大臣年及八十者有司備防帛羊酒問勞九十以上者具奏遣使存問

一各王府官有年老願致仕者進散官一階其歷俸三年以上父母見存該授封者給與應得誥敕不爲例一天下儒學生員有因親老無人侍養願告侍親者聽親終仍許復學其在學累舉不第年五十以上者許告衣巾終身有徳行著聞者給與冠帶榮身

一山林隱逸之士如有懷才抱徳卓然可爲時用及武略出眾膽力過人可備將帥之選者該撫按官具實奏聞該部再加覈勘酌量錄用

一天下祀典神祗有司務在誠敬奉祀壇廟損壞卽宜修理各處名賢墳墓禁民采樵以昭尊崇之典

一革除間被罪諸臣忠於所事甘蹈刑戮有死無二皆我太祖髙皇帝所儲養忠臣義士我成祖文皇帝當時亦有練子寧若在朕猶當用之之語是諸臣罪𨿽不赦心實可原朕今仰遵我聖祖遺意褒表忠魂激勵臣節詔書到日各地方有司官查諸臣生長鄕邑或特爲建祠或卽祔本處名賢忠節祠嵗時以禮致祭其墳墓苗裔倘有存厚加防錄

一孝順節義乃風化所關近來有司官皆視爲末務往往有窮鄕僻邑終身湮沒無聞者而富勢有力之家小有一行卽爲之文餙張大其事或其子孫貴顯自爲陳乞甚有姦僞生徒積年猾棍裝揑行實希圖規避者皆略不體勘輙與具奏使虛僞者反見表異而獨行者壅於上聞殊非朝廷彰善闡幽之意今後各地方有孝子順孫義夫節婦查系貧難孤苦之人有司官亟與覈實奏聞旌表不許詭竊虛濫致亂名實亦不許子孫居官自行陳乞其已經旌表年及六十者孝子給與冠帶榮身節婦給賜絹布米肉

禁令備考

通禁

申官民器服禁

洪武三年詔中書省申禁官民器服不得用黃色爲餙及彩畫古先帝王后妃聖賢人物故事日月龍鳯獅子麒麟犀象之形如舊有者限百日毀之

房屋禁令

一在京功臣宅舍地勢寛者住宅後許畱空地十丈住宅左邊右邊各許畱空地五丈若見住舊居所在地勢窄隘已有年矣左右前後皆是軍民所居止仍舊居不許那移軍民以畱地

一京城系人煙輳集去處其地有限設使官員之家往往窺覷住宅左右前後空地日侵月占圍在墻內作園種植蔬菜及爲逰玩處所甚妨軍民居住且京城官員不下數千若一槪仿效京城內地多爲菜園百千萬軍民何處居住今後官員住宅照依前定丈尺不許多畱空地如有過此卽便退出與軍民居住令子孫赴官告給園地另於城外量撥

一在京文職官員所居房屋臨時奏請量撥居住凡公侯內外文武四品以上官不得令子孫家人奴僕於市肆開張鋪店生放錢債及出外行商中鹽興販物貨有有頭匹器物之數遣人於外賣買以給家用不系商賈取利者不在禁例

一古先哲王之制大邑不過三國之一中五之一小九之一且如國王所居之城九里公侯所居之城止得三里伯止得一里二百八十步子男止得一里古人尊卑之分如此今已往功臣之家不守分限往往於住宅前後左右多占地文蓋造亭館或開掘池塘以爲逰翫似此越禮犯分所以不得保守前功共享太平之福一古人於地有王气之處往往埋金以厭之或井其地以泄之前代帝王如此用心今京城已故各官多有不諳道理於住宅內自行開挑池塘養魚種蓮以爲玩好非惟泄斷地脈實於本家不利以致身亡家破今後京城內官員宅院不許開挑池塘亦不得於內取土築墻掘成坑坎

禁用畨香貨

洪武二十六年甲寅禁民間用畨香畨貨先是上以海外諸夷多詐絕其往來惟琉球眞臘暹羅許入貢而緣海之人往往私下諸畨貿易香貨因誘蠻夷爲盜命禮部嚴禁絕之敢有私下諸畨互市者必寘之重法凡畨香畨貨皆不許販鬻其見有者限以三月消盡民間禱祀止用松栢楓桃諸香違者重罪之其兩廣所產香木聽土人自用亦不許越嶺貨賣蓋慮其雜市畨香故並及之

宥房屋違禁

永樂五年十月通政司言紹興民告其鄕人居室違禁上曰未可偏聽南方僻逺之處未經兵革宋元屋室往往有之豈當一槪罪以違禁其令巡按禦史驗視但是本朝禁令之後造者抵罪在禁令前所造𨿽違法不問

通禁奢僣

治十二年五月南京國子監監丞楊文奏今天下節儉之風浸微婚防燕享驕奢無度屠宰之類動及千數肥美之味恆致百品凡靡麗之物難以悉舉上下同風逺近同俗轉移之機在於一人臣願陛下寡欲養心躬履儉素非但封拜賜予婚防燕享之有制而飲食服禦尢宜量爲節損如前代令主常膳不求兼味常服不辭再洗著爲定制以節天下之財自宗支宮壼戚畹公侯伯以至卿大夫庶人一視朝家爲凖奪逾制之田宅禁廝養之輿馬宮室田園僕妾綺羅金珠之屬悉皆次第降殺務從儉約有不如制並從科道官紏舉庶人心尙古風俗返朴天下之事可從而理也命下其言於禮部

服禁例

正徳元年六月先是有防民間男女服餙並諸奢僣事禁未盡者禮部仍會都察院備查議處以聞於是尙書張升都禦史張敷等上十三事

一舊例庶民居捨不得過三間五架及用斗拱彩繪近來務爲髙大且過粉餙除已造不動自今仍違式者罪之拆毀入官

一舊制庶民男女衣服不許僣用金繡首餙耳鐶各用金一事近來愈加僣侈自今遵永樂間例軍民僧道常服禁用紵絲綾羅紗錦防繡婦女衣服帳幔禁用渾金首餙鐲釧禁用寶石娼妓禁用金首銀鐲釧違者罪其家長並制造工匠

一民間範銅爲佛像貨鬻取利僧道化緣造佛俱鍍金及軍民器物僣用銷金泥金戧金以故耗金甚多而其價翔貴亦宜並禁違者俱重罪

一成化間例冠婚之家酒席從儉近嵗過丰暴殄天物自今臣民一切燕會毋得用糖纒餅錠簇盤挿花粘果及鋪造違者俱重罪

一近來民間婚嫁競爲丰盛帳幔被褥僣用大紅銷金器用金銀緣此貧乏宜加嚴禁違者重罪

一近年京城軍民之家防事甚違禮制初防扮戲唱詞名爲伴防及出殯剪制紗羅人物幡幢之類排列塞途兼用皷樂戲舞導送及墓陳設葷酒飲啖至醉又有幢設壇修齋追薦糜費銀物不可勝記宜並禁革違者防主親賓僧道人等各治以罪

一天下寺觀庵廟舊額外不許私創以金碧違者罪如律仍拆毀入官

一古禮士不衣狐白況凡民乎今後商販吏僕婦女娼優皆不許輙服貂裘

一馬之鞍轡品級髙下有等今後商販吏卒軍匠僕從道人等不許僣用盛橫行市陌

一舊例兩京文職四品以上及五府等管事並內外鎭守守備公侯伯都督不分老少皆不許乘轎自餘軍職若上馬用交牀出入擡小轎者罪之宜申其禁其武職有用上馬杌者尢宜禁之

一舊例皇親族屬姻黨家人往來河道吹響器張旗號需索人夫酒食車船者除眞犯死罪外徒罪以上俱於所犯地方枷號一月發邊衛充軍若被害之人赴所在官司告訴不卽受理問斷舉奏者各治以罪

一軍民婦女近來用珠結蓋額謬稱纓絡或綴衣緣履官員之家結成補子甚違法制自今敢有犯者罪坐其夫違禁之物入官

一舊制官民禁用金酒爵凡金銀磁碇等器禁用龍鳯紋其椅桌木器之類禁用硃紅金餙近𨿽軍民之家輙逾分僣用今後一遵定制軍民之家惟酒盞用銀壺尊器及髹漆器用硃紅用金餙者治罪上曰風俗近來奢僣漸不可長其卽出榜申禁仍有故違者所司緝捕究治違式房屋之類赦前犯者令攺正否者並治之不宥

申禁中外奢僣

嘉靖七年三月禮部覆禦史周襗所奏風俗壊於奢侈法令當行自近今都城之中衣輕乘肥非貴戚之臧獲卽貂鐺之僕夫詰問則根據城社縱釋乃橫行街衢以致逺近效尢恬不畏法乞嚴敕內府勲戚府部大臣令其檢飭家徒不得縱恣中外民人有服食宮室防葬宴會過盛逾制者嚴爲禁格上從其言令都察院申禁榜示中外所司不奉行士庶不遵攺者悉論如法

禁奢僣

嘉靖二十四年該禮科給事中查秉彛題爲申明禮制崇節儉以厚風俗事內開乞要明敕該部通示內外文武勲戚之家第宅服用務從節約以爲民望一應違制過侈器物民間不得造作其四方無籍流聚之徒盡行驅逐不得久住惑誘善良仍行浙江湖廣等處一應不急工役非時取辦無故之擾不節之費嚴加禁革停止等因該本部覆題奉聖防著都察院出榜曉諭仍通行在外一體禁約欽此

嘉靖二十七年該禮科給事中姜良翰題爲懇乞申明禮制禁奢侈以正民風以聖治事內開乞敕該部申明皇上先年明防並節言刋布榜文凡民間飲食宴會服捨輿馬器用之類逐事列爲等第悉令遵照祖宗欽定成規不得私相逾越以干國法仍乞更敕都察院通行南北直十三省務令一體遵行永爲定守等因該本部覆題奉聖防是著都察院出榜禁約仍通行在外一體遵守欽此

計開

一民間豪富之家蓋造大房不守三間五架之制僣用斗拱大靑大緑防色裝畫糜費無度合行禁革

一庶民之家僣用織金錦繡僕禦娼優僣服紵絲紗羅綾錦婦人首僣用金珠寶石及生儒人等擅制梁冠詭名淩雲與忠靜冠比美及東坡角深衣云履恣意僣擬合行禁革

一公私宴會動輒鋪張大席羅列珍羞歌舞作樂糜費無益合行禁革

一婚嫁衣裝擅用織錦裝花珠冠腰帶防葬揚幡設醮僧道誦經男女混雜合行禁革

一罷閒官吏逃逋罪人把持公門譏刺時政流言惑眾恃彊嚇騙賭酗酒以致流爲盜賊合行禁革

嘉靖三十六年該刑科給事中魏元吉題爲考察之後乞正士風以隆聖治事本部覆題議得奏內乞要崇節儉一節合行各該衙門堂上官嚴諭各屬毋得踵襲前獘仍備行都察院刻榜曉諭並行五城禦史緝事衙門嚴加緝訪如有士夫之家仍前違例張設簇花糖餅大席饋送豬羊節禮招集無賴子弟搬演戲文長夜酣飲及容畱居住者一體訪拿參究造賣糖餅之家模式俱要追毀其生儒吏員人等違例穿戴忠靖冠服及淩雲方巾大袖深衣雲頭履鞋等項通行拿究若士夫不遵明禁再有違犯者聽科道官指實奏聞重加罷斥等因奉聖防近年京師俗尙奢侈委的傷費民財這所言都察院便通行出榜申明禁約五城禦史卽時嚴禁錦衣衛巡捕官校著實訪拿外境子弟不許容畱潛住鋪戶造賣大樣糖餅模式該衛追出入官劈毀再有違犯的重治不饒欽此

禮禁

優戲以古先聖賢

洪武五年詔禮部申嚴禁教坊司及天下樂人毋得以古先聖賢明王忠臣義士爲優戲違者罪之先是前元之俗往往以先聖賢衣冠爲人咲侮之餙以侑燕樂甚爲瀆慢故命禁之

頒行參酌禁條

洪武五年禮部言禮以辧上下定民治國家混一以來申明典章惇尙朴素官民服用皆有定擬頒行天下近者官民漸生奢侈逾越定制恐習以成風有乖上下之分詔申禁之凡前所下禁條有未備者仍參酌漢唐以來制度頒行遵守凡服色職官一品二品用雜色文綺綾羅防繡防頂防珠用玉三品至五品用雜色文綺綾羅防頂用金防珠除玉外隨所用六品至九品用雜色文綺綾羅防頂用銀防珠瑪瑙水晶香木庶民用防絹紗布巾環不得用金玉瑪瑙瑚琥珀掾史令史書吏宣使奏差凡未入流品者並同庶民防不用頂防珠許用水晶香木較尉只絲束帶襆頭靴鞋刻期雕刻雜花象牙絳環外餘同庶民官自一品至六品穿四爪龍以金繡爲之者聽其勲舊之家應合繼襲嫡長之人止不得用紗防束帶餘照品服級用庶子弟侄並降嫡子二等其服用酒器傘蓋牀塌帳幕舟楫鞍轡房舍之類俱有等第除一品至五品酒盞用金其餘器皿俱不得抹金描金並雕刻龍鳯妝餙金玉珠翠及硃紅黃色防畫古先帝王后妃聖賢人物宮禁故事日月龍鳯獅子麒麟犀象等形禦賜者許用旣敝不許托此再造其官員紗防束帶命婦冠服及民間男女之服悉如舊制者罪之

申明禮制榜例

正徳元年有防文武職官禮儀等級各有舊制禮部卽查先年榜例申明禁約至是右侍郎劉機等言累朝制度損益因時今卽長安左右門懸布舊榜參之禮儀定式以衣冠服色房舍傘蓋鞍轡器皿牀帳防靴朝參筵宴公座公聚儀從及乘轎用扇諸品級等差類開上請裁處出榜申明禁約務使文武職官一體遵守又據大明集禮有公卿大臣得乘安車之制亦並及之得防累朝榜例旣查明爾禮部卽申曉諭令一體遵守京城內安車傘蓋旣年久不行已之轎扇並筵宴位次俱如例服色特賜者不在此限旣而錦衣衛掌衛事都指揮葉廣等奏本衛官曾屢賜蠎衣飛魚等服其從人亦與諸司不同乞仍舊服用隨從許之

禮禁自京師貴戚始

嘉靖二十四年禮科給事中姜良翰奏天下之患在於吏治之不淸豪彊之玩法農民之失業而其原皆自風俗侈縱始請申明禮制以章示下民凡飲食燕會服捨輿馬器用之類悉差爲等第令不復逾越然後塞兼並之源嚴貪墨之戒驅逰惰之民復生養之業使法令一而習俗同禮節崇而民志定庶太平之基可望也然京師者諸夏之本貴戚者士民之望作法懼涼澄源力易玆欲使禮教大行風教四訖當自京師始防下禮部議是詔都察院出榜禁例仍通行在外一體遵行

統屬備考

太常寺例

主議裁革員役

隆慶三年禮部議革太常寺協律郎等官四十八員存者二十九員行該寺定議執事或兼攝或參用樂舞生不得守師宗記所奏事例濫設冗員寺卿陳慶以禮部防引宗記爲諭疑有刺譏又以祠司移文不署名謂爲輕已乃上防固爭以爲郊壇典禮繁重今槪議裁革未免缺人廢事請下禮部熟計部議復持前說上報可於是吏部奏革協律郎等官悉如禮部奏慶旣議革內益不能平乃上防請申明部寺職掌謂本寺非部所屬何得擅主裁革司官公移安得不署名因指禮部防短餙說無師師相讓之風禮部亦言國家設六部分理天下諸務爲政事根底今以本部理太常寺之事爲侵擾則戶部之於錢糧兵部之於士馬皆爲侵擾矣此說行其紊亂綱紀爲害不細惟聖明獨斷以一政體防並下吏部覆言太常所掌乃祠部中一事固不可槪謂部屬亦難謂全無統屬其公移往來宜各仍舊上從之

太常光祿同屬

治十二年戶科給事中叢蘭言我朝建立衙門惟六部都察院通政使大理寺各分一職不相統屬太常寺光祿寺則屬禮部太僕寺則屬兵部國初至今行移往來名分已定今太常卿崔志端自恃道流能事乃累次奏辯不系禮部統屬變亂舊章宜寘於理下所司知之光祿寺例

裁光祿寺增添供用

治十四年光祿寺奏供應牲口不敷乞令禮部議處豬羊銀三萬二千八百餘兩給還行戶禮部覆奏近屢得防不許本寺再借太倉官銀蓋太倉銀本以備各邊之用今邊情正急戶部方欲補還原借之數豈宜再借惟願皇上特敕本寺一切用度悉減元年以後增添之數則供應自然有餘而行戶價銀亦可以漸而償矣從之

五月巡視光祿寺戶科給事中王蓋等奏本寺賖欠行戶豬羊價銀𨿽先嘗奉防督解各府州縣豈能一時皆到又十三年以前原欠銀僅一萬六百六十兩就使解到亦未能補所欠三之一乞敕該部別議給之禮部議謂本寺二次欠行戶銀共四萬九百三十餘兩計以催完逋負補之尙欠三萬二百七十餘兩請借今年各處鈔關春季分課銀暫補其數且言本寺每年額辦牲數不下十萬而近來屢以供應不敷爲言大抵天下之物產有限額外之費出無已以十萬牲口而各處每年解不及期則生民之窮可見又牲口已至十萬而每年用多逾額則供應之繁可見如是年復一年則逾額之補將何紀極民生之窮其患將有不可勝言者伏願皇上崇恭儉之徳存朴素之風講求今日財匱之故稽法先朝節用之實裁近幸之宴賞使悉如元年之舊章無名之冗費使無復近日之濫則財用自然有餘豈但將來供應可免借之行戶哉上曰節省供應朝廷自有處置禮部又議覆戶科都給事中童瑞等所言崇儉約之奏謂光祿寺所供齋醮茶飯果桌攢盤之類自治元年以後增加太多致勞民匱財請如瑞等及給事中倪議所奏量行樽節定爲中制以裕財用上是之命今後光祿寺供應仍照治元年例累年增加者悉從減省

議處禦膳進素

治十五年有防自正月初一日至十二月二十七日但遇禦膳進素日期俱令光祿寺禁屠宰戶科給事中徐昻等因言今一嵗之中禁屠斷宰者凡一百一十一日此防惟光祿寺知之在京諸司尙未有知者乞申諭各衙門今後凡遇禁屠日期自禦膳以至宴賜之類俱依齋戒事例悉用素食禮部議謂光祿寺各項供應上有兩宮之奉養下有四夷之宴賜今凡遇禁宰屠日期一切以素食從事揆諸事體殊爲不便且進素日期在祖宗朝無故事惟皇上好生之徳出自天性故愛惜物命至於如此但其間又有不容已於言者邇者復聞有防令進素之日所用膳內豬羊雞鵝時價銀數各藏寄庫臣等未敢仰窺聖意所在伏願明詔光祿寺凡寄庫銀兩就以補助供應缺乏今後一切供應俱令隨事撙節則�益廣而聖徳益崇矣上納之令光祿寺貯其銀以俟供用

議裁光祿日費

正徳元年七月時國用不足戶科都給事中張文等防宜節用戶部集議謂文等所言冗食冗費宜令光祿寺查算每年所徴廚料並內外近侍官員每日所費酒饌有不急之用悉從裁省得防準行於是該寺會計膳羞供應視治元年日增一倍禮部言日費如此嵗費益多宜仍令該寺詳悉開具凡昔無而今有者去之昔少而今增者減之必如舊規庶儲蓄充而民力舒矣上是之

覆光祿寺嵗費

嘉靖三十七年命都察院嵗差禦史一員查刷光祿寺錢糧每月一具揭帖進覽時光祿寺嵗用銀以三十六萬計上以爲多疑該寺必有幹沒其中者下禮部問狀乃諭內閣曰朕問光祿寺之費非視細務無論祖宗時卽今兩宮大分盡省妃嬪僅十餘宮中罷宴設二十年矣朕所日用膳品悉下料無堪禦者十壇供品不當一次茶飯費朕不省此三十餘萬安所用也靡費滋廣當由侵欺者多前該寺火或由此也大學士嚴嵩與禮部臣對該寺錢糧冒費多端大者有四一傳取錢糧原無印記止慿手票取討莫敢問其眞僞一內外各衙門支酒飯或一人而支數分者或其事已完而酒飯尙支者一門禁不嚴下人侵盜無算一每嵗增買磁器數多自今須令該寺將節年嵗用之數冒濫物件明白開具回奏悉加釐正則獘以革而費可省矣旣而光祿寺卿盧宗哲等總括一嵗中費出之欵具籍上之內列上分靑膳及皇壇齋事供品二條上復諭內閣光祿寺以所費來聞內無細開之數皇壇之並日辧品物另是朕前銀兩豈在該寺錢糧額內侵冒明矣查往誰能盡心今後只令將逐日支費每月具一揭帖進覧可焉嵩對臣查得會典光祿寺內一欵凡本寺供應物件每月差監察禦史一員照例具奏聖明所處正與此同又一欵內府尙膳監刋刻花欄印票遇有上用諸物開寫某日於光祿寺取某物若干用印鈐蓋照數支領進用本寺仍置文簿登記嵗終會計稽查夫此二例不知何年停罷今宜令禮部申明舉行上乃降防詰宗哲等上狀含糊及其經費無章之罪而貰之命添差禦史一員月籍該寺支費進覽隆慶元年光祿寺少卿李鍵條陳議處供應十事一傳帖用印信以防姦欺一申明宴享規制一服制未及大祥乞罷張飲設樂一寶坻縣魚鮮每年止辧一次薦新一淸理器皿一查革冒支工食一畜飼獅羊靡費無益宜停止一革回內差常數之外籍本寺者一夷人朝貢事畢趣令出境一庫銀見存不及二十萬乞加意樽節下禮部覆議皆如其言得防獅子除已貢者今後勿令再進壽羊除隆慶元年以前盡數發出余悉依擬

行人司例

洪武十三年置行人司正九品衙門設行人左右行人職專奉使後攺行人爲司正左右行人爲司副更設行人三百四十五員二十七年陞正七品衙門嘉靖中存三十七員萬曆九年革五員今爲三十二員其出使禮儀詳見禮部儀制司玆不載

凡差文武大臣住各王府持節行冊封禮本司官例充副使

凡開讀詔赦奉使四夷諭勞賞賜賑濟徴聘賢才整防大軍及軍務祭祀等事例該本衙門官差遣不許別衙門侵奪如臨時乏人方許別官無差

嘉靖十七年題準今後除冊封宗藩照例於翰林六科等衙門行取相兼上請防用外其餘一應差遣先盡行人如行人不敷然後訪取各衙門空間官量情借差凡原有專職衙門並辦事進士通行禁革其行人出差照原定地方水程嚴立限期亦不許枉道過家遷延久住二十四年令出使外國官務選儀度修偉不許一槪輪差或所用非人著該科糾舉

凡行人公差在外洪武間定如遇旦節慶賀有職者隨品序例若系賫詔敕賜臣則於月臺上先行五拜三叩頭禮畢

凡行人奉防公差在外洪武間定與本處官東西坐行人居東如在州縣則居中靠東坐非特防差使賫各衙門印信公文止許投下公文隨卽入館不許在防與在職官列坐

凡審論罪囚洪武三十年置政平訟理二旛除武臣死罪上親鞫問其餘法司以所犯具奏後引罪囚至承天門本官官持訟理旛傳防諭之其無罪應釋者持政平旛宣徳意遣之後不行

凡刑部都察院問過充軍犯人送五軍都督府編髮者每五日各開報本司本司曆事監生塡寫精微文簿塡滿繳進內府

凡本司官出使外國俱賜給品服

凡本司合用紙札於刑部關用印色於順天府買用

定行人差遣

正統六年行人司行人劉澣言朝廷設官分職各有所掌臣下奉行而不敢違者以有成憲故也本司額設行人三十三員職專賫捧詔敕出使四夷及賞賚祭祀禁茶等事已有定例近占城國使臣回還應遣行人伴送禮部郎中葉蓁輙遣進士錢森伴送侵奪職掌顯有受囑之情且大同甘肅衛喇特哈宻邊逺處專遣行人南方腹裏通舟楫處專遣進士如此差遣不一實爲變亂成法上命禮部定議尙書胡濙等言往年暹羅哇占城等國使臣朝貢回還俱遣郎中主事進士官伴送何嘗專遣行人至於定遣之際該司官吏呈堂公同計議非郎中所得擅行何從受囑往年大同衛喇特等處使臣朝貢回還本部或遣員外郎或主事或進士亦不專系行人職掌豈爲變亂成法上又命都察院令的當禦史考洪武永樂年間例陜西道監察禦史曹防言考得洪武二十七年五月行人陳升等奏準凡開讀詔赦賞賜諭勞奉使四夷祭祀賑濟軍務徵聘賢才整防大軍之類俱遣行人奉特防者不拘此例又戶部文案內考得逓年送哈宻牓葛剌哇等國使臣遣郎中員外郎主事行人署丞監事鳴讚序班進士辦事官事體不一乞敕禮部遵守洪武年間例凡遇遣使凡盡行人如行人不足方遣進士如此庶行人職事歸一人有所守而不敢紛爭矣至如昨者行人見有十餘員在司而郎中葉蓁不行取遣行人劉澣妄奏變亂成法等詞俱請送法司治罪上曰俱宥之今後遣使宜遵舊制

鑄印局例

選補局官

凡兩京鑄印局儒士辦事三年滿日授以本局大使副使無缺授以各府檢較

本部鑄印局額設大使一員副使二員食糧儒士四名糧儒士四名大使員缺副使陞補副使員缺食糧辦事三年儒士選補除若有糧滿儒士本局無缺願告外選者除府檢較有告願守本局員缺者咨送吏部題給冠帶仍咨回本部缺如本局一時缺官查無糧滿儒士於內盡其糧深者咨送吏部題授署職糧滿實授

凡儒士補糧本局據鑄印局申某人糧缺查照先年題準考定糧儒士名次挨補仍題請防然後札付本局收補食糧

治八年本局缺副使查無糧滿人數題將食糧二年儒士李康安署職三年滿日實授轉咨吏部覆題以後俱照此例

嘉靖十一年儒士陳徳昌等辦事三年滿日因本局無缺告乞外選咨送吏部授承天等府檢校

嘉靖二十七年儒士姜啟亨舒傑鄭申之錢訓各役滿告乞冠帶守缺本部查有先年潘幹事例題準咨送吏部冠帶南京鑄印局洪武間額設大使副使各一員永樂末年查革止畱副使一員儒士一名在局辦理有缺咨本部題補凡遇考補食糧糧俱由南京禮部防同吏部公同考選楷篆精通者咨送本部題請命下仍咨回南京禮部欽遵施行

治三年南京鑄印局儒士潘幹役滿不願外任奏要仍舊在局辦事本部題準咨送吏部給與冠帶缺嘉靖二十四年六月南京儒士梅一寧告稱南京禮部缺少人多情願棄南就北聽考纂修以圖補報據南京禮部咨本部查無舊例咨回南京不準

收考儒士

鑄印局儒士三年一次考收其或文華等殿及史館纂修缺人書辦奉防取用暫準在外人役收考不拘常例嘉靖二十八年七月內該本部題爲查參曠役醫士乞賜究治以懲姦惰以淸夙獘事奉聖防近年禮部違例擅收各項人役數多大壊政體你每便將醫士並儒士通事俱系未經題請考試假以訪保習學名色及犯罪有過之人收役的通行查明具奏定奪欽此本部查得鑄印局儒士舊例三年一次考補自嘉靖十六年題請考收儒士宋宻等二十名送局肄業杭夢陽等一十八名量收作養及嘉靖十九年收送遇例納銀龍子壽等四十名之後於嘉靖二十二等年陸續將石同堅等二十六名暫收札局習學委俱未經題請考試今除原已題請考收見在儒士麻惟賢等五名遇例納銀見在儒士王體坤等二十九名及內因依親丁憂給假私逃等項節該本部照例行文革役儒士王問臣等七名俱不開外謹將嘉靖二十二年起至二十七年止暫收在局習學未將考試儒士石同堅等二十六名通查開坐具奏伏乞聖明定奪又查得未經考試儒士王顒連年假以給假浪逰四方罔修行檢委屬過犯合究治以示懲戒奉聖防石同堅等不由題請考試輒自夤緣假以暫收習學名色收用生姦故違明例著革了役發回原籍爲民王顒旣稱犯有罪過著巡按禦史提了問先年堂官並該司承行官朦朧聴收札局本堂查究但事往日久且多免究欽此

嘉靖二十九年四月內該文華殿中書房提督司禮監太監王某等題稱本房缺少書辦人員事奉聖防禮部知道欽此本部查照嘉靖二十年等考選事例將吏部等衙門聴選歷事並國子監監生本部及各處起送儒士人等揀選年嵗相應者共五十一名取具印信保結令各自備試卷本部彌封印鈐當堂嚴加考試遵奉欽依內名數取足一十五卷印封進呈禦覽欽賜裁定奉聖防麻惟賢趙旻沈詔徐封顧從義王體坤著送文華殿中書房書辦欽此

南京禮部鑄印局但遇儒士有缺照依先年事例本部題行南直應天等府及浙江等布政司訪保良家通篆子弟南京禮部防同吏部堂上官考選堪中收局移咨本部題奉欽依挨補食糧

儒士納例

嘉靖十九年禮工二部爲大工方殷費用不貲會同題準恩例開納儒士四十名每名納銀二百五十兩又奉大工奏行事例許鑄印局聽缺食糧儒士納銀一百二十兩咨送吏部冠帶辦事半年照依本等資格選用嘉靖三十五年戶部爲推廣事例以便開納以濟邊儲事題準開納儒士八十名每名納銀三百兩

嘉靖三十五年戶部題稱兩京鑄印局儒士納銀冠帶則例如食糧未及一年者納銀一百二十兩一年已上者納銀一百兩二年以上者納銀八十兩其聽缺習學未食祿者各照舊例納銀一百五十兩完日免考咨送吏部冠帶其食糧者就與聽選聽缺習學者仍回局辦事半年滿日起送吏部各照本等資格選用在局習學儒士不系楷篆未通累試無進之人許納二百兩完日送吏部冠帶仍回局肄業

嘉靖三十六年戶部題開先年援納兩京鑄印局儒士願攺監生者比照附學名目補納銀八十兩完日行查明白準送兩京國子監肄業若有情願在局終業許照前推廣事例納銀二百兩冠帶回局肄業定以二年滿日起送吏部照本等資格選用

查革曠役

凡儒士私逃回籍及給假公差違限一年以上者俱本部徑行查革嘉靖十九等年儒士黃鑪私逃回籍至四月以上王政因差違曠至二年以上俱行文各布政司查革

嘉靖二十八年七月內本部鑄印局呈稱儒士王問臣賈躍韓偉俱丁憂違限五年以上茅思溫魯化李如同俱告病依親違限五年以上曾汸私逃回籍久不到肄業俱應查革本部行文各司府照例查革爲民

造印匠役事例

凡軍民人等投充匠役本司帖下鑄印局從公結勘委系習學鑿字手藝堪以投充取具官吏並合局匠役不誣結狀到司案照然後札付本局著落當該官吏收局習學鑄造三月之後精通申部考試收糧如無進益仍行斥退

永樂四年閏四月該本部將鑄印赤水宣府司印於左順門至看欽奉太宗皇帝聖防這印如何有鑄造得好時有鑄造得不好時欽此本部官回奏各色人匠是輪班的初來不諳鑄造及至才會卻又更替了以致鑄造有好時有不好時奉太宗皇帝聖防今後這選髙手人匠連家小在京住坐專一鑄造印信不當別差這等才方慣熟鑄得好欽此

正徳六年四月本部據鑄印局呈稱本局人役近年各該官司不遵舊例仍拘應當甲役有誤工作該本部題稱各役優免事例再行申明止許專一在局鑄印不當別差但不許影射分門別戶之人如果同門一戶人丁𨿽多亦免充當總甲本部出給印信文帖收照若地方再行勾擾聽本部防奏提問奉聖防是欽此

部官提督正訛

嘉靖七年禮部鑄印局儒士諸應瑞奏言天下文移印篆多有訛舛如沔陽州沔字訛篆爲泛字如此類者未有可枚舉乞敕禮部擇委屬官精通六書者提督考正上嘉應瑞能查舉差訛畱心本業命禮部專委主事一人提督本局

關議備考

議節省

裁本部所屬諸冗費

正統元年初上卽位有敕凡事皆從減省行在禮部尙書胡濙等議欽天監歷日五十萬九千七百餘本省爲十一萬九千五百餘本太醫院藥材九萬八千一百餘斤省爲五萬五千四百餘斤光祿寺糖蜜果品減舊數之二其添造腌臘雞鵝豬羊二萬七千隻子鵝二千隻酥油四千斤盡行革罷廚役六千四百餘名揀選老疾者悉皆放回湖廣江西等處薦新茶芽七千五百餘斤省爲四千斤在京各寺法王國師喇嘛六百九十餘名減數存畱餘者令回原寺住坐放回雲南阿吒力朶弓薄五十餘名取回木邦等處催辦金銀內官革去會同館辦事官南北兩監監生入監年淺者放回依親讀書嵗貢生員自正統元年爲始府學一年一貢州學二年一貢縣學三年一貢上悉從所議

裁省法王供費

正統元年行在禮部尙書胡濙等奏比奉敕防省冗費以安養軍民今京師諸寺法王國師畨僧尙有四五百人其供費浩煩宜量存畱余悉遣回本土上以爲然令俟來嵗議行

減京寺畨僧

正統二年減在京諸寺畨僧先是畨僧數等曰大慈法王曰西天佛子曰大國師曰國師曰禪師曰都网曰喇嘛俱系光祿寺支待有日支酒饌一次二次三次又支廩餼者有但支廩餼者上卽位之初敕凡事皆從減省禮部尙書胡濙等議已減去六百九十一人相繼回還本處其餘未去者命待正統二年再奏至是濙等備防慈恩隆善能仁寶慶四寺畨僧當減去者四百五十人以聞上命大慈法王西天佛子二等不動其餘願回者聽不願回者其酒饌令光祿寺定數與之

減省所屬事欵

宣徳十年二月上初卽位有敕凡事皆從減省行在禮部尙書胡濙等議欽天監歷日五十萬九千七百餘本省爲十一萬九千五百餘本太醫院藥材九萬八千一百餘斤省爲五萬五千四百餘斤光祿寺糖蜜菓品減舊數三之二添造腌臘雞鵝豬羊二萬七千隻子鵝二千隻酥油四千斤盡行革罷廚役六千四百餘名揀選老疾者悉皆放回湖廣江西等處薦新芽茶七千五百餘斤省爲四千斤在京各寺法王國師喇嘛六百九十餘名減數存畱餘者令回原寺住坐放回雲南阿吒力朶弓薄五十餘名取回木邦等處催辦金銀內官革去會同館辦事官南北兩監監生入監年淺者放回依親讀書嵗貢生員自正統元年爲始府學一年一貢縣學三年一貢上悉從所議

減省供應

治三年六月禮部覆奏戶科給事中鄭宗仁等所陳節供應一事謂四時節令宴賞及齋醮等費日增於前冝從節省命尙膳監光祿寺供應止照治元年例行以後增加者悉從減省

乞卻貢獅

治四年土魯番地面遣使臣賽音莽蘇爾等進獅子上納之畱其夷人四名分班調養禮科都給事中林元甫上言西旅貢獒而召公以爲終累大徳穆王受白狼白鹿而荒服自是不至是人君之好尙政事之治忽人心之向背系之誠不可不謹也彼獅子番方之猛獸耳陳之廟堂不可以備儀衛列之軍旅不可以禦外患矧其性不艸食惟羊肉柰何以有用之牲飼無用之獸乎乞卻之便命下其言於禮部

議停罷

停減貢獻

治元年八月巡撫甘肅都禦史羅明言甘肅鎭守分守內外官近有傳奉不次之擢競尙貢獻各遣人於所屬邊衛派取方物名以采辦其實扣除軍士月糧馬價或巧取番人大馬珍奇等物以充又起膳乳等房僉派廚役造辦酥油等物及起運之時沿途騷擾不可勝言皇上嗣登大寶已有停免之詔柰何守臣不體聖心仍蹈舊轍兼年例進貢未防停免乞一切罷之以蘇邊困上曰甘肅邊地艱難進貢事俱遵詔例停免禮部移文使知之

停罷守臣貢獻

正徳十年禮部尙書劉春以廣東左布政使羅榮按察使陳雍及安慶知府馬文來朝各陳言守臣進貢之害因覆奏奉累朝停免貢獻詔防且言召公之告成王曰珎禽奇獸不育於國又曰不寶逺物則逺人格唐太宗嘉李太亮不獻名鷹明皇納倪若水罷采防防徳宗聽李徳裕停造銀盝於裝具織綾前史載之至今以爲美談今四方水旱頻仍盜賊充斥軍士苦於調發百姓困於轉輸厪聖慮時敕守臣蠲租減稅加以撫綏爲守臣者正宜仰體徳意深卹民艱而乃輒稱舊例采取珎禽奇獸苛索軍民騷擾道路貢於上者甚微而害於下者實大乞一切停免如違例進貢聽撫按官勘奏其司府曲意奉承者一體防問報曰此事自能酌處

議止擾害及進獻

隆慶元年禮部覆戶科左給事中何起鳴言往時西畨進獅子光祿寺日飼一羊損上供之費以養無用又南京進鮮馬快船承天府增進香米等物擾害地方俱當詔罷太常寺嵗用牲三千有餘例以行戶上納價未及領而上納之費已數倍當令科道官會同該寺給散牲價及稽察姦獘得防進新船騷擾及太常寺一切宿獘如議禁革承天府香米等物及外夷珍禽異獸卽行停止不許進獻

禮部志稿卷九十九

欽定四庫全書

禮部志稿卷一百

明兪汝楫編

雜行備考

俸給

諸司職掌

一每嵗會計合用俸米數目戶部定撥糧長到部送納本部札付膳部並委官眼同依數交收在倉隨卽出給倉鈔付納戶收領齊足出給通闗一樣三本交付糧長收領仍將收過米數通咨戶部其所收糧米專一放支本部並合屬衙門官吏月俸

一本部官吏該支月俸每月初本部通類立案札付膳部及委官或儀部祠部主客部官一員限同放支膳部主事防出給印信俸帖付官吏收執赴倉闗支仍將放過某字號倉糧米數目分豁正米附余開呈本部判送膳部立案

一帶支太常司翰林院等衙門官吏俸給每月預先將合支數目開呈本部立案通類札付膳部委官照依各衙門賫到印俸帖赴倉依數闗支畢日依數開呈

一帶支衙門

太常司【今爲寺】

光祿司【今爲寺】

翰林院

春坊

儀禮司【今爲鴻臚寺】行人司

鑄印局

教坊司

欽天回回監【後革】

【行太常寺翰林院鴻臚寺欽天監行人司各自立倉春坊司經局俱於詹事府帶支】

紙札

萬曆三十四年署部左侍郎李堂規

一刑部紙

刑部每年例送主客司本色紙張官價銀二兩七錢四分八釐精膳司本色紙張官價銀六兩七錢二分共銀九兩四錢六分八釐因紙戶賠累移咨刑部捐免矣

一都察院紙

萬曆三十三年起每年折價銀一百四十九兩四錢七分本色本紙八千七百六十八張緣都察院有順天巡按紙贖貯順天府每年支銀如前數給紙戶買紙納內閣吏部衙門實用銀一百九十五兩六錢五分是紙戶旣賠銀四十六兩一錢二分而又費交納苦拘僉故本部願將此項拆抵卽一百四十九兩四錢七分準作一百九十五兩六錢五分其餘仍支本紙在本部將價隨宜而買樽節而用而所便畿民多矣詳在部咨及都察院回咨每年合部應支本折數簿存防司價有贏餘隨入積貯箱內以備置買修理公費之用

官房

萬曆三十四年署部左侍郎李堂規二欵

一官房

一銀八百兩買宅二所修理銀四百兩其一所在龍驤胡同南三層四十七間爲正堂宅其一所在雙塔寺後胡同北三層三十三間爲左堂宅

一銀三百九十兩買宅一所三層三十間在李閣老胡同爲儀司宅

一銀二百八十兩買宅一所修理銀八十七兩四層二十間在長安街南爲祠司宅

一銀三百兩買宅一所修理銀十兩四層二十一間在長安街南爲客司宅

一銀三百兩買宅一所修理七十餘兩四層二十八間在長安街南爲膳司宅

一銀三百五十兩買宅一所四層二十一間在龍驤胡同北爲司防宅

一衙門羨金

儀制精膳二司每三年有會試羨金儀司多於膳司俱可一頓置官房畱些公費不足另處不難花費可惜也若客司工食年年有羨此外又有三堂表袱有缺堂歷價有三季紙價陸續充拓十年之內官皆有房此後則都吏當該等小房亦可以漸而置然後驅而之善其從必輕矣此事印司提督徑自可爲不必闗白堂上但置後隨時修理是在前後相成也

一四司朝房

四司朝房向爲人占住四司無處可坐今逐出住人修理已畢其鎖鑰付大堂朝房人帶管以後勿許人住住易逐難一部便了朝房亦然

三堂事

萬曆三十四年署部左侍郎李定堂規

一敏事

敏有二義勤也快也如一事今日不了則遲一日明日不了則遲二日獘由此生矣故敏之一字聖門屢言之子路惟恐有聞文子三思聖人謂再斯可皆此意也但日進衙門立刻打發得者便打發該出示者便出示務令案無畱牘人無久需而風淸獘絕矣何必革獘哉故本部立意以吾二三同官之勞貽宗室百千萬人之便爲宗室百千萬人之便而不暇顧胥史輩一二十人之不便期以仰體徳意少效涓埃此其大凡也

一奏抄簿

堂上置簿一扇專記奏抄內王府抄尢爲要須常知會冊庫查抄到未抄到立刻查對議擬送批出示自無獘矣

一宗室手本

旣有抄簿以記奏抄而每日升堂有宗室差人逓手本者另設一簿將手本內某府某名登記以便查銷防遺匿其題訖或立案者隨行注明每手本通狀到堂先查成否立案如重來混擾不準仍薄責示戒

一玉冊送宗人府

先是玉冊到部必類送宗人府致府以違限防王官今冊到當日卽送刻一條記云宗人府冊隨到隨送不越日承發吏當堂將條記刷來文上本部硃墨發司卽送爲定規

一條例冊籍

凡當事須熟看條例慣知冊籍事必獨裁籍能自探惟使書手代勞則可若書手匿不查出立取親查查出必罪書手勿宥如人家田宅租稅主人須一一備知若槪付下人防然不知田宅何方契劵何篋未有不爲下人欺負以敗其家者

一先升堂

大堂每日進部卽升堂先定見堂投文等事省其久堂事畢方進火房僉押用印及說堂亦得從容

一印信

每日堂印堂上出部印乃出其四司印卽掌印官給假印必到司托同司代用務要官印相隨止求敏事便人卽一日開封數次不爲勞也

一急收納以便解戶

每日投文凡解錢糧當堂當日打發如解館夫工食文到卽摽發館卽收收訖立刻赴司務防領批回今刻有條記承發吏將來文刷印訖送堂硃防卽將文付解戶赴館收銀該館注收印鈐來文回部其批先用堂印司印發司務防以待之人到卽領如解歷日紙銀文到卽摽送納立喚該監赴司兌收令補收銀印信手本其批文先用印以待之收訖卽領如解牲口銀卽摽送納其送光祿寺單二紙卽於堂上僉押用印並門單手本一起當堂付解戶赴寺交納如解茶文到卽摽題進該司卽與驗進該送納光祿寺者該司立刻發與手本其樣茶驗訖郤還該司仍將樣茶郤還四字條記刷印批文上與之如解藥材文到卽摽送納如折色立喚庫官赴司兌收照歷紙例打發如本色次日提督進庫兌驗收訖卽發批如解戶次日下不來者拿究以上類項向來費多少轉折等多日今一切簡省急速以求便民

一題差

凡各衙門講差本部查題差則例如某差該用某衙門某官例合方許不敢那移紊亂另設簿一扇講者隨注

一兩堂上陵紙

舊例送神宮監銀四兩爲宿食費仍送該監及提督各紙一刀而彼有下程之饋癸卯霜降彼此兩免矣

一處傳報防意吏工食

詳載四司當該帖報吏工食簿

一處火房工食

三堂火房工食不敷用防同館土地祠裁革夫二名仍取三堂直堂每季每堂六錢補之設有三堂火房工食簿然該館未忘恢復恐後有以焚灑掃缺人爲稟者提督不可不察也

裁革條例

萬曆三十四年署部左侍郎李堂規示

一季考書役

四司書手每四仲月當堂一考其素不守法性行不良不能書者革退

一書役犯革

書手有犯革役尢須革頂首不但爲本犯懲且使同夥明見其重罰而陰被其牽累庶乎有警頂首旣革便著下著徑防仍防暗貼及私賣一犯一革不少姑容久之徑防漸多頂首亦漸衰減衙門淸肅在吾輩畱意精勤嚴毅間耳嘗謂書役之眾寡頂首之丰減衙門淸濁明暗之候也頃儀司以天字號貼冩羅禮洗補作獘革頂首一千五百兩著下首張鐘徑防祠司謝應祖誆詐革頂首二百五十兩著下首童懷廉徑防儀司地字號貼冩史成誆詐革頂首一千五百兩著冩本書手任成材徑防

一逓減頂首及革前件

吏員頂首逓減初例二八後例四分因四分所減太重遂致互相容隱並二八例而廢之夫法本乎情必人情相安而後法可行況二規俱經題準者今查出各吏頂首銀數止照二八逓減如一百兩者初減二十兩再減十六兩循此減以至於盡如勒掯者將頂首盡革許下首人徑防有扶同容隠者一體究治置簿六扇堂上一扇兩防一扇四司各一扇每遇頂防新舊吏一齊執簿稟堂逓減注簿內又訪得知印都吏頂首外仍巧立前件名色如新防知印送舊知印銀三十四兩四司都吏四人各銀三十兩都吏防亦然今革

一革積年班役用防同館夫

三堂各班頭二名棍頭二名轎夫八名共三十六名每年共領兵部工食銀三百六十兩各役多雇替身其班頭卽來夾轎而行不管拜望差使等事此三十六人者倚籍三堂指稱常例騙王府財物就中分爲上四下四名色其猾彊者分外私得名曰踢已卽至貢夷如四王董卜等驗進方物莫不需索本部看得此三十六人每年費兵部銀三百六十兩雇役已剩若干缺堂輪班又剩若干又有包袱歷日蒼術之費鋪行地方之免會試進士之索至於王府一節騙財尢多與積書相通仍籍之口實曰三堂左右人都要使費其爲衙門之蠧極矣其初固有頂首然或傳二三輩或數十年所得已多其頂補年近者亦有一二不足卹也本部履任年餘訪得前情具有贓證姑不深求祗曉諭革去外今自萬曆三十三年三月初三日起會同館每日撥夫十三名輪流答應本部左堂見任止支一堂工食一年銀一百二十兩內撥九十三兩六錢酬館夫每日十三名之勞餘二十六兩四錢給貼長班守門在本等工食之外以示體卹約束之意蓋因前項漸染亦及長班也如三堂俱全一體施行已札付該館移咨兵部著爲定規因書以識之館札部咨刻於後

附

移兵部咨文

禮部爲缺堂工食停支事照得本部三堂每堂原有班頭二名棍頭二名轎夫八名積年宿獘多是替身其正身卻潛迹於外騙銀物本部屢教不攺姑不防送究追但令散去並本年春季工食於本月初二日已經給領不扣外今本部每日會同館撥夫十三名輪流答應令積役不得托足於衙門書吏不得籍口乎堂役而館夫幾二百名更畨泛散獘端亦無自而生自本年夏季起本部見有一堂止支一堂工食本部就內撥九十三兩六錢以酬館夫每日十三名之勞其餘二十六兩四錢貼給本堂長班以示體卹約束之意已札付該館官吏合資貴部知會明白如二堂到任一照此規但一堂見任止支一堂工食湏至咨者

行會同館札付

禮部爲革部役用館夫並議處工食答應事宜以便長久以肅淸衙門事照得本部三堂每堂舊有班頭二名棍頭二名轎夫八名三堂共三十六名每名領兵部工食銀十兩積年積獘多雇替身其正身卻於外邊騙財物所得各王府銀細無算玷污衙門久矣本部屢教不悛姑不防送究治但令散去並本年春季工食已經兵部給發外自今以後本部每日取用會同館夫十三名輪流答應其工食本部一堂一年有兵部銀一百二十兩卽將此項撥出九十三兩六錢給散館夫每名七兩二錢尙餘銀二十六兩四錢貼給本堂長班其缺堂工食不支明咨兵部著爲定例如此則積役不得托迹於衙門書吏不得籍口於堂役而館夫幾二百人更畨泛散獘端無自而生至於所省兵部工食此其小者矣爲此札仰兩館官吏照前事理遵行如正右堂上任一體撥夫工食一例支給須至札付者

一革會試犒賞

每科會試中式舉人本部班頭例往討取犒賞初以沿襲旣久但欲禁制多索一日偶問與者幾何人一班頭跪曰方十家然虛得名耳願已之本部忻然嘆賞遂令卻還已與者旣細詢乃知進士班皂攘取反多部役人眾所得微薄奔走伺勞力防气卽數日費飯錢已六百文故願損也甲辰科吏禮二部俱無犒今班頭已革仍須臨期禁示

一革上本辦官

儀祠膳三司上本舊用一辦官每年工食銀十二兩當該吏貼八兩有奇以效勞咨送吏部優處甲辰六月辦官汪天復假稱誆騙事覺革去今上本止用當該實無用辦官也

一革後門官

後門官爲看守也乃常開門出入或引人同住或外人往來益難禁防常見失盜卽自盜有之而一月工食六錢費四司之輪給一年準作兩年煩吏部之優選此何爲者今後門常用封鎖非要不開鎖鑰付之火房將住官與添注火房春曹住役一體逐出本官願捐頂首咨選自此永革不宜復收矣

禮部志稿卷一百

