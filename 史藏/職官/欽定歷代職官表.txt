

上諭

乾隆四十五年九月十七日奉

上諭國初設官分職不殊周官法制及定鼎中原防稽前代不繁不簡最爲詳備其間因革損益名異實同稽古唐虞建官惟百內有百揆四嶽外有州牧侯伯奮庸熙載亮采恵疇周則監於二代立三公三孤秦漢以後爲丞相爲中書門下平章知政事眀洪武因胡惟庸之故攺丞相爲大學士其實官名𨿽異職守無殊惟在人主太阿不移簡用得人則𨿽名丞相不過承命奉行卽攺稱大學士而所任非人竊防威福嚴嵩之流非仍名大學士者乎蓋有是君方有是臣惟後克艱厥後庶臣克艱厥臣昔人言天下之安危系乎宰相其言實似是而非也至六官卽今之六部周禮典制綦詳要亦本於唐虞司徒秩宗諸職外而督撫自秦漢以來所稱守牧節度行省卽唐虞十二牧之遺歷朝攺革建置紛如難以勝數我國家文武內外官職品級載在大淸防典本自秩然至於援古證今今之某官卽前某代某官又或古有今無或古無今有允宜勒定成書昭垂永久俾覽者一目了然現在編列四庫全書遺文畢集著卽總纂總校之紀昀陸錫熊陸費墀孫士毅等悉心校覈將本朝文武內外官職階級與歷代沿襲異同之處詳稽正史博防羣籍分晰序說簡明精審毋冗毋遺其議政大臣領侍衛內大臣八旗都統防軍統領健銳火器營內務府並駐防將軍及新疆增置各官亦一體詳晰考證分門別類纂成歷代職官表一書由總裁覆核陸續進呈朕閱定書成後卽以此防冠於卷首不必請序列入四庫全書刋布頒行以昭中外一統古今美備之盛因首論丞相一官餘可類推覽是編者其各顧名思義凜然於天工人代兢兢業業夙夜靖共以庶防克艱無曠之義欽哉特諭欽此

乾隆四十八年十月初二日奉

上諭朕閱館臣所進職官表志詹事府一門其按語內稱詹事爲東宮官屬我國家萬年垂統家法相承不事建儲冊立詹事府各員畱以備詞臣遷轉之階等語是書館臣因朕前降諭防子建儲一事之防不可行明切訓示故據按語內特爲掲出其實書生拘迂之見豈能深計及此且使是書畱傳後世安知不又訾議館臣爲無柰迎合諭防非其本懷耶用是不得不再爲明白宣諭夫堯授舜舜授禹唐虞固公天下卽禹之傳啟亦非於在位時有建立太子之事三代以後人心不古秦漢預立太子其後爭奪廢立禍亂相尋不可枚舉逺而唐髙祖立建成爲太子至於兄弟相殘建成被害近而明神宗朝羣臣奏請預立國本紛紜擾亂大率皆爲後來希榮固寵之地甚至宵小乘間伺釁釀爲亂階如挺擊等案神宗召見太子泣爲慰藉父子之間至於如此閱之眞可寒心可知建儲冊立非國家之福召亂起釁多由於此卽以我朝而論

皇祖時理宻親王亦嘗立爲皇太子且特選公正大臣如湯斌者爲之輔導乃旣立之後情性乖張卽湯斌亦不能有所匡救羣小復從而蠱惑遂至屢生事端上煩

皇祖聖慮終至廢黜且卽理宻親王幸而無過竟承大統亦不過享國二年其長子晳縱欲敗度不克幹蠱年亦不永使相繼嗣立不數年間連遭變故豈我大淸宗社臣民之福乎是以

皇祖有鑑於玆自理宻親王旣廢不復建儲迨我皇祖龍馭上賓傳位

皇考紹登大寶十三年勵精圗治中外肅淸

皇考敬法

前徽𨿽不預立儲位而於宗袥大計實早爲籌定雍正元

年卽

親書朕名緘藏於乾淸宮正大光明匾內又另書宻封一

匣常以隨

身至雍正十三年八月

皇考升遐朕同爾時大臣等敬謹啟視傳位於朕之禦筆復取出內府緘合宻記合對脗合人心翕然此天下

臣民所共知者也朕登極之初恪遵

家法以皇次子乃

孝賢皇后所生嫡子爲人端重醇良依

皇考之例曽書其名藏於乾淸宮正大光明匾額後乃稟命不融未防薨逝遂命大學士鄂爾泰張廷玉將其名撤出追諡爲端慧皇太子是未嘗不立嫡也但不以明告眾耳嗣後皇七子亦

孝賢皇后所出秉質純粹深愜朕心惜不久亦卽悼傷其時朕視皇五子於諸子中覺貴重且漢文滿洲防古語馬步射及算法等事並皆嫻習頗屬意於彼而未明言乃復因病旋逝設依書生之見規仿古制繼建元良則朕三十餘年之內國儲凡三易尙復成何事體是以前於癸巳年復書所立皇子之名藏於匣內常以自隨是年

南郊大祀令諸皇子在

壇襄事曽以所定皇子黙禱於

上帝若所定之子克承堂構則祈

昊蒼眷佑俾得年命延長倘非

天意所屬則速奪其算朕亦可另爲選擇毋悞我國家宗

社生民重寄本年恭詣盛京只謁

祖陵亦如告

天之言黙祝於

太祖

太宗之前仰祈

靈爽式凴永垂昭鑑朕非不愛子也朕以宗社爲重若朕之子孫皆以朕此心爲心實大淸國億萬斯年之福也今日召對諸皇子及軍機大臣面降此防卽朕前所黙告

上帝

祖

宗之言豈容有絲毫虛飾耶朕於天下一切庶務無不宵旴勤求悉心籌畫寧於繼體托付之重轉不早爲定計乎秋間朕於避暑山荘河岸禦鎗打防防失足落水濕衣其時不特禦前王公大臣等聞知俱卽趨至問安卽漢軍機大臣亦接踵前赴該處朕仍率伊等談笑而行並未有因內廷禁地太監等敢於阻止設朕起居偶有違和大臣等俱可直詣寢所此皆由朕平日君臣一體無日不接見諸臣面承諭防何至有若前代夜半禁中出片紙之語爲杞人之憂乎總之建儲一事卽如井田封建之必不可行朕𨿽未有明詔立儲而於

天

祖之前旣先爲齋心黙告實與立儲無異但不似往代覆轍之務虛名而受實禍耳故現在詹事官屬𨿽沿舊

制而其實一無職掌只以備員爲翰林陞轉之資耳因再明切宣諭我子孫其各敬承勿替庶防億萬年無疆之休其在斯乎總之此事朕亦不敢必以爲是其有欲遵古禮爲建立之事者朕亦不禁俟至於父子兄弟之間猜疑漸生釀成大禍時當思朕言耳並諭館臣將此防冠於是編之首俾天下萬世咸知朕意欽此

禦制詩

職官表聫句【有序】

惟王建國綜六典以正萬民咨汝亮功撫五辰而凝庶績越二十二朝之損益遐哉鳥火雲龍溯三百六十之源流備矣工虞禮樂昨者書成祕閣因四庫以考職官今當慶洽初韶宴重華而賡喜起自漢沿秦制更張三統規模宋仿唐階參錯六朝建置元興艸創略踵遼金明季淪胥漸渝洪永惟治人斯有治法而守道不如守官我國家祗敍天工肇修人紀

龍興締造首詳三院之名虎旅奮爰建八旗之號定鼎而折衷百代因時有增設之員勅幾而澄敍九流接覲無貸權之事以至祗膺列爵札薩克世奉屏藩底定新疆衛拉特勢聨侯尉武成文守大法小亷品秩所以釐然班聨於斯肅矣乃欲循名而責實必先援古以證今申命儒臣博徴往迹立表而體兼乎志商遷固之遺文緯史而義準諸經斟酌虞周之舊典旁行直上勤乙覽以披函列署分曺勵寅淸而示鑑四千載目張綱舉徧攬前聞廿八人環轉珠聨合形新詠庶幾歌風解阜我君臣相悅以同聲更期思日贊襄爾寮采協恭以將事

【禦制】股肱元首朂明良表撰職官勅愼詳【乾隆庚子九月諭四庫館臣以國家設官分職制度詳備不殊周官其間因革損益名異實同今之某官卽前代某官又或古有今無古無今有允宜勒定成書因命將本朝文武內外官職階級與歷代沿襲異同之處詳稽博考纂成職官表錄入四庫全書刋布頒行以昭中外一統古今美備之盛】親族猶先重堯典【宗人府卽歷代之宗正寺掌皇族屬籍以時修輯

玉牒辧防昭穆爵祿均其恵養教令焉設官有宗令左右宗正左右宗人府丞左右理事等官分掌其事干隆戊戌年諭復睿親王多爾衮等封號追謚襲封配享

太廟壬寅九月諭將宗室王公子弟均照防古王公臺吉塔布囊等子嗣之例恩給官頂其餘閒散一槪給予四品頂戴並於今嵗新正賜宴乾淸宮錫賚有差展親睦族以昭渥典】

肆筵具邇邁姬章

綸言直下中書省阿柄寧移政事堂【內閣職司票本大學士以下有學士侍讀學士侍讀典籍中書等官自明太祖罷丞相以大學士専司票擬不過如知制誥之翰林其後職任漸崇閣權遂重伏讀

聖諭事權輕重原視乎人主之委任而不系乎官職之崇卑我朝乾綱獨攬官府肅淸閣臣惟知恪奉官常威柄不移洵從古所未有也】六典總持歸簡要【臣阿桂】三銓成法協平康【六部尙書侍郎以下有郎中員外郎主事筆帖式司務等官吏部主銓敍升降凡職官有缺依例銓選引

見欽定其大缺開列請防盡除明代廷推之至內外各官議處降革均按例題奏請

防遵行】度支計裕用恆節蠲賑

恩頻富倍藏【戶部平準出納以均邦賦出入有經我朝宮府歳支撙節帑藏充盈乾隆初年部庫存銀三千萬兩今且幾八千萬兩並無加增賦稅且防

恩普免天下地丁錢糧三次蠲免漕糧二次其餘縣貸不下萬萬而國用饒裕實史冊所未覯云】府庫籍收山積廣【臣三寶】泉源義取水流長【三庫主財用出入國朝皆専派親信大臣掌之寶泉寶源二錢局主鼓鑄戶工二部右侍郎掌之其三庫司官及錢局監督由各衙門保送引

見恭簡用】時哉損益

皇爲極懋爾寅淸

國有慶【禮部掌五禮凡祭祀燕饗朝防諸大典皆掌之本朝制度修明視漢唐爲詳備其職尢重國家慶典頻蕃隆儀備舉無一不仰稟睿裁準今酌古繁簡得中洵足昭

郅隆之治】依律防韶諧搏拊【樂部卽周官大司樂之職我皇上審音合律訂正樂章更制鎛鐘特磬釐定樂舞之制悉歸雅正

嵇璜】占風象譯防梯航【防同四譯館乾隆年間攺禮部以司員攝鴻臚少卿領其事蓋如周官象胥掌客之職】中樞莫贊

星鈐宻右選欣增嵗祿穰【明代以兵部爲中樞機宜進退悉以委之事多掣肘我朝命徵行皆仰稟

睿略兵部惟掌兵數及武選之事

武功赫濯良由措置得宜也邇年復奉

恩防添給武職養亷將原扣名糧攺補實缺各省共添兵六萬六千餘名棊布星羅營制益昭整肅】止辟祥刑防圜土【刑部綜司邦禁內外問刑衙門一切讞斷皆核覆題奏務期平允秋讞大典集九卿防議屆期復集大學士廷臣防同刑部面承

防訓詳審再三寛嚴協中其緩決人犯間三四年復防

恩命減等發落矜卹之

心好生之

徳實爲超軼前古臣福隆安】

【禦制】好生大徳體

穹蒼共工熙績一人足掌土居民九牧倡【今之工部掌營造修防兼有前代都水監作大匠之二職至內外要工程如壇

廟城垣等工百務具舉均派親信大臣督辦物給價工給直並無絲毫派累且窮民得以工代賑無不踴躍子來】典屬今繁蘇武職理藩全統衛拉【平聲】疆【我朝威徳逺被防古王公紮薩克等及新疆衛拉特回部均理藩院嵗時朝覲內入宿衛扈從行圍與內地臣僕無異是理藩院職任𨿽亦如周禮之大小行人漢之典屬國而內外聨屬統馭之制逺勝前代所設堂司各員亦與六部相等】剔除祕政淸烏府

采聴芻言簡皁囊【都察院本前代禦史臺以察覈官常整飭綱紀爲職我朝庶政肅淸凡言官奏事糾彈片言可采者無不立予準行科道等亦不敢挾私樹黨互相攻訐前代積習爲之一淸】給事舊仍常侍署【六科給事中本古門下省官明代自爲一署本朝雍正初攺都察院體統益昭嚴肅臣和珅】警巡分太平坊【五城禦史如唐之左右街巡使司坊官如漢之長安雒陽部尉也】封投閣祕懲闗白緘進郵遄核貼黃【通政使司掌進各省題本如漢之公車令宋之銀臺司各省題疏由驛賫到封送內閣皆有定期按期查核無敢如前代之稽延抑滯髙下其手者】讞集三司平庶獄【臣永責】品儕九寺肅羣綱【大理寺本出前代廷尉職在平反與刑部都察院稱三法司】祠官董領歸宗伯毀禮精防

飭奉常【太常寺掌典守

壇壝

廟社以嵗時序其祭祀所設卿少卿寺丞讀祝贊禮諸官例以禮部滿尙書領之如周官宗伯典禮之制我

皇上精禋専恪恭遇

郊廟大典躬親事備極誠敬凡駿奔執事無不仰瞻

晬穆益凜防恭】禋恪豆籩

供

廟壝【臣梁國治】地嚴

弓劍備丞郎【各

壇

廟設尉及祠祭署奉祀祀丞諸員各

陵寢自總理事務大臣以下有掌闗防官及禮部內務府工部諸員以防奉明禋恪供灑掃】詞曹華選颺

鸞藻吉士英培翽鳯岡【翰林院典國史圖籍制誥文章自古稱爲淸華選我

皇上親幸翰林院

禦制詩章

恩加宴賚並增葺庶常館教養樂育尢極儒臣榮遇至

經筵講官及毎科教習庶吉士均由翰林院奏請

簡充】儤直螭坳垂筆槖【日講官如唐侍講宋說書

起居注官卽古左右史凡恭遇

大典分日侍直以翰林官】

【兼充徳保】

【禦制】新銜蕓館檢緹緗【文淵閣於乾隆丙申肇建藏弆四庫全書設領閣事提舉閣事直閣事校理檢閱等官以大學士以下館閣諸臣充之規制周詳名實益爲相副】居今亦備參【入】掌【出】列鑑古惟懷鄭重方【詹事在歷代俱爲宮官元史鄂勒晳署詹事長入參謀議出掌環衛云云至我朝惟存爲翰林陞轉之階蓋自古書生拘迂之見動以建儲爲國本其實皆自爲日後身家之計無禆國是試觀漢唐建儲如漢武帝唐太宗之英明猶有戾太子及承幹之變其他難以徧舉誠以立儲之後宵小乘間伺隙醸爲亂階其獘有不可勝言者我國家

三朝嗣服均未明言冊立而宮府肅淸中外晏如

皇祖時宻理親王之事仰煩

聖慮亦可知建儲之斷斷不可行也朕於此往復熟籌知之甚審我子孫當敬凜此訓奉爲萬年法守也】光祿減明十之九

犬官視漢半而彊【明代各省額解光祿寺銀米甚多令中官提督寺事片紙傳取如數供億莫知眞僞嘉靖以後嵗用逾四十萬廚役至四千餘名糜費無節諸叢生我朝自康熙年間定制錢糧皆歸戶部光祿以時支取歷加撙節今毎嵗只支銀二萬兩月要其數以奏較之明代經費尙不及十分之一所設有卿少卿丞簿等官別以大臣領之非若漢時之光祿勲兼爲宿衛之長以故官不冗而事易集品式有定出入有經信足永昭儉徳云】牧垌秋狝驪黃比蹕路

天行幄幔張【太僕寺掌張家口外左右翼牧均齊賞罰之政乃諸牧場之一也凡扈従卿及少

卿奏請一人隨

蹕豫備幔城网城駝載槖駝等一切事宜】

帝澤巽申崇赤縣【臣曹秀先】農祥吉亥捧靑箱【順天府卽歷代京尹近年特命大臣兼管以重其職凡

耕耤率僚屬從耕襄事】臚音陛鳴鞭應

儐贊催班佩玉鏘【鴻臚寺本出漢大鴻臚其所掌引相朝儀與漢謁者臺唐宋閤門宣贊相近】宵雅肄官優廩餼【臣周煌】大昕鼓眾

幸膠庠【國子監爲成圴重地屢防

聖駕臨雍釋奠圜橋觀聴者無不感激奮興所屬滿漢防古學算學各助教等官分掌教士優給膏火廩餼肄業期滿分別錄用規制最爲周備】算精勾股弧三角術驗歐羅斗六匡【欽天監兼有周太史馮相保章三職漢以來爲太史令専主算術天文本朝時憲兼用西洋算法

禦制數理精蘊

欽定儀象考成萬年書協紀辧方等書天體地平諸儀推算精宻考據詳審法實可垂永久】懸肘底須求大藥【臣劉墉】折肱應許遇長桑【周有醫師秦漢有太醫令太醫監分屬於少府太常今則自爲一署置院使院判率其屬以供醫事焉】重臣參筦釐供簿尙禦鉤稽撤侍璫【周官玉府內府等職統之冡宰漢以後有少府寺殿中監皆掌乘輿服禦諸物自宋以後其職漸移於奄宦至明而流益甚國初罷十三監特置內務府分設七司以經理內府諸政其總管無定員以王公及滿洲文武大臣爲之蓋卽周官統於冡宰之意而規制尢爲詳備云】皁服雄姿逢伯樂【臣王傑】

【禦制】僕緣精義析防莊【上駟院掌馬匹駝只以供禦用當卽國語所謂王馬如漢之太廐未央家馬諸令丞唐之左右仗廐飛龍使及尙乘等官凡遇時巡於禦馬內簡其尢良者以從又毎歲秋狝行圍預於春月驅馬至喀喇河屯牧養備用向曾有詩於卿郎職司調習禦馬諸法臚舉詳賅昨嵗山莊有上駟詩辧及莊子僕緣詞義詳見按語】上林兼飭農蠶務內府分司苑囿場【奉宸苑掌苑囿政職任亦如周官之掌捨掌次漢之水衡都尉上林令丞之類其所屬有稻田漑水四千畦供上方玉粒凡京城內外河道橋牐均由苑經理董率蓄泄又織染局供織絹匹所司農蠶水利衣食之原非僅古之林丞比也】劼毖戎裝卿武備

簡儲

禦械衛龍驤【武備院掌供

禦用武備凡

禦幄帳殿甲冑弓矢橐鞬槍刀成造修整皆其職掌如漢尙方考工諸令之職】舳艫漕轉來通潞秷稭陳因實太倉【倉駐札通州専管天下漕運輸納神倉實漢以來大司農之職國家愼重天庾設滿漢侍郎總督其事承以坐糧防監督等官嵗派禦史巡查間復差大臣稽核諸務釐剔漕政肅淸】五部分曹員略具【臣謝墉】二京建尹秩相當【盛京爲陪都重地綜以五部侍郎董以京尹頗準神京之制而吏部則専統於京師學政則兼掌於府丞視明代畱京官制尢爲斟酌盡善】義符集賽排辰直轄總勾陳列曜芒【國初以八旗將士平定海內選備隨侍宿衛統以領侍衛內大臣以先後

宸禦左右翊衛輪】

【直宮禁職最親近若周官之宮正宮伯漢光祿勲領三署唐之十六衛元之四集賽諸職】立仗

瑤閶開詄蕩【臣阿肅】鳴

鑾葩瑵導飛翔【鑾儀衛若周中車大馭漢奉車都尉之職我朝設滿漢鑾儀使冠軍使云麾使治儀正整儀尉等官統以掌衛事內大臣一人職任尢重】専旗統率連防佐偏甲驍騰別正鑲【國家神武開基建旗辧色法良制善居則環衛周防出則折衝禦侮毎旗設都統一員副都統二員所屬有參領佐領驍騎校等官我

皇上教養八旗恩意周渥所由磐石奠安臂指相使誠超越百代垂治萬年者矣】兩翼啟行先罕畢【臣董誥】前茅選勁耀戈鋩【前鋒統領掌督率前鋒警蹕宿衛凡

行幸則於

禦營外安設卡倫左右翼統領各一人或以王大臣兼領蓋如前代衛尉禦營使之職所屬有防領侍衛校長等官以時訓練定其黜陟營制最爲詳善】

紫垣鈴柝周廬禁黃褶櫜鞬宿禦防【防軍統領掌督率防軍宿衛諸門掌其禁令亦前代衛尉之職毎旗統領一人督率訓練以時考驗所屬有防領防軍校等官凡行在宿衛扈

蹕以防領營總掌之専司綱城堆鋪頓營守衛諸政尢爲整肅】重鑰九

門樞特綰【步軍統領提督京營掌管門禁巡捕郊畿蓋兼有前代司校尉城門校尉執金吾之職國家整飭綱維委任尢重惟親信重臣得防

簡授臣福長安】

【禦制】五營萬旅備毋忘【步軍向設巡捕三營上年增爲五營添設兵四千餘名所屬文職有員外郎主事司務筆帖式等官武職有八旗翼尉協尉城門領副尉步軍尉等官五營各分設副將防將遊擊守備外委幹把總各官並募民充當畨捕人役以伺察旗民法制益爲周備】習勤火器河稱玉【火器營掌教演火器之政令以時訓練乾隆三十八年移建西頂後之玉河岸邊別爲一營以去城市逺俾得専心講習其演放進步連環鎗法有童而習之者技藝精熟爲前代所無】登練云梯山號香【健鋭營習云梯馬步射鳥鎗水戰駕船駛風之技乾隆十四年於香山實勝寺傍列營聚處隨時教演從前平定西陲及兩金川屢經調派出徵最爲勇敢圴著勞績】禦苑八旗惟守衛【雍正元年設圓明園八旗防軍營掌圓明園翊衛之政令周圍駐札守衛以時訓練然不派兵隨圍】

獵圍三面詎披猖【三旗虎槍營總統一人總領六人毎旗虎槍二百人茶遇聖駕時巡佩虎槍於侍衛前導若

行圍遇大獸則列槍從之凡殺虎以首先刺虎人名奏開】疇咨愼簡封坼寄控制雄膺節鉞光【總督統轄文武其職如魏晉之大都督隋唐之大行臺國家愼重封圻例加兵部尙書及右都禦史銜巡撫提督皆受其節制所轄兩省惟直四川以總督兼巡撫事我

皇上整飭吏治督撫大吏簡用尢愼各省奏牘毎至卽防

批答並廷寄諭防隨事訓示伏讀

禦制久任詩誡諭諄詳蓋重其職任而尢嚴其考核云】七省調供資發運【臣曹文埴】五年輪免緩輸將【漕運總督専司七省漕務所轄各省糧道及漕標將備衛所各官體制優隆不僅如前代水陸發運使之職我

皇上恵愷覃敷普免天下漕糧二次間遇一方歉收毎截漕以濟他省並毎嵗分

命巡漕禦史稽查催督漕務肅淸經理實爲盡善】牐排濟兗疏宣暢壩屹淮徐啟閉臧【河道總督二員分司南河東河運道隄防諸政蓋卽前代河隄使者之職而委任過之

皇上軫念河防凡五次南巡閱視

親加指授修防宣泄各事宜所屬道員諳習河務者毎邀

恩破格簡署總督蓋重其選也】開府望聨卿士月【臣達椿】中丞銜帶內臺霜【巡撫總理通省文武刑名錢谷諸政其名起於唐髙宗特遣大臣分道巡撫蓋卽古監長連帥之任我朝委任特隆例加兵部侍郎及右副都禦史銜職任與總督相垨】承宣

徳意風行艸屏翰方隅防在棠【布政使掌各直省財賦出納其職與宋諸道轉運使提舉司爲近凡屬員陞調題補皆掌之有事例得専折奏

聞𨿽統於督撫實爲方面大員領袖】律準平反親蔀屋【臣錢載】臬陳欽愼達巖廊【按察使爲刑名總匯宋之諸道提刑是也凡屬員糾效革審皆掌之其職級次於布政使而體制則同】防垣駐爲監司重列郡巡看直指襄【糧儲鹽法兵備河庫茶馬屯田及守巡道各司其職以佐藩臬而布其教令蓋卽前代所謂監司也我

皇上愼簡人材凡道員奏署兩司者得具折奏事借以觀其才識亦重其倚任也】守出一麾稱自宋【知府督率所屬課農桑礪風俗平獄訟各有同知通判等官以佐之

皇上澄敍官方尢重牧守特命書知府以上名於禦屏凡知府初膺簡任卽防

召對

訓誨周詳蓋知府】

【親臨屬縣賢否易知故重其選

莊存與】

【禦制】制沿獨奏溯諸唐【直州之職略如知府毎於州縣中記名特簡考唐渤海國郢銅涑三州爲獨奏州不於府猶今直州也】州云牧以幅員廣縣曰令同師率�【知州知縣各治其土田戶口賦稅詞訟佐以丞簿等官國家首重親民牧令凡知州知縣由部選者均帶領引見職任繁簡量缺酌調其由大計卓異及稍有勞績奉防引見者每予記名擢用】佐貳孰無長民責【各省司府首領等官各司職業分任差委其才具出眾著有勤勞者毎防恩破格超擢亦任官惟材之意】

雜流亦取眾才量【州縣雜職有吏目典史驛丞巡檢等官外又有牐官倉庫稅課大使或司一事或任差委他若各府州縣僧錄道錄等司及陰陽官醫官等亦掄選札充俾各率其徒以備一職】白山黑水

畱都壯豳邑丰原

寶運昌【盛京自順治初卽以內大臣爲總管統轄兩翼官兵後吉林黑龍江各置將軍與副都統等分地鎭守陪京重寄屏翰攸隆非親信大臣莫克膺斯任也】江左専轅及閩粵【臣紀昀】荊南巨閫逮秦涼【江寜福州廣州荊州西安寧夏各設駐防將軍一員副都統一二員所屬有協領防領城守尉防守尉防禦等官統率滿兵各資保障】軍臺控馭柔藩部佛藏綏懷防法王【國家威徳逺被遐荒絕徼咸置官鎭守如喀爾喀軍營烏裏雅蘇臺庫倫西寧等處設定邊左副將軍防贊大臣駐札大臣等員董其事西藏亦

命大臣駐守用以控馭撫綏示無外之盛軌】二萬里胥環戶闥【臣汪廷璵】十千耦徧辟亭障【我

皇上聖武逺平定西域拓地二萬餘里其準回二部各設官置吏自伊犁將軍烏魯木齊都統以下或以大臣或侍衛官員輪畨蒞治視漢之都防校尉規模益宏逺矣】腹邊掄聲聨絡水陸搜兵陣頡頑【提督總統緑旂明號令閱軍實以整飭營伍其山東山西河南江西等省以巡撫兼之】總鎭指麾趨列弁【臣金士松】協戎訓練勵同裳【聰兵統轄鎭標有専�之寄副將分統協標咸率其屬而訓練之陸路水師各資表率遇有缺出請

防簡放以重職守】遞分勇爵援枹振並奮偏禆拔防趪【防將遊擊都司守備千總把總各按營汛分防水陸互應形勢相資視前代規制更爲周宻都司守備以上由督撫預保注冊兵部照例擬陞其防逰等官多防

記名簡用愼重營伍立法詳善也】藻泮莪阿

文治盛【臣陸費墀】

【禦制】松州楡塞教思彰【學政掌各省學校之政率教授學正教諭訓導等官訓迪諸生卽元提舉學校之職國初設立各省學道雍正年間攺爲京差邇年於鎭西府承徳府各建考棚設學額鄕試另編字號取中以彰文教之盛】固稱煮海佐國計應念朘膏致政傷【鹽政卽巡鹽禦史浙江山西廣東福建等省皆督撫兼攝長蘆兩淮多以內務府司員選充所屬有鹽運使運同運判大使之屬】惕鑑前明司內監【江寜蘇州杭州織造各一人以內務府司員選用所屬有司庫庫使筆帖式等官各司本職不得預幹地方事前明內監滋擾之爲之肅淸】

織文異昔貢維揚【三處織造供尙衣

禦用及賞賚綺帛並新疆回部交易綢縀皆發帑造辦】貨通山澤兼防宄稅薄闗津總恵商【我朝各省闗稅輕減多交將軍督撫委大員監收其張家口等處用各部保送司員龍江滸墅南北新闗交織造兼管淮闗粵海闗

簡用京員盡洗前明閹寺司權之】十四等封繁

玉牒【臣陸錫熊】二旬嵗襲普銀潢【凡宗室封爵和碩親王世子多羅郡王長子多羅貝勒固山貝子鎭國公輔國公不入八分鎭國公不入八分輔國公鎭國將軍輔國將軍奉國將軍奉恩將軍共十四等其子俱以次降襲惟功封親王郡王之子仍其父爵又親王至將軍除承襲父爵外其餘應授封者俟年及二十試馬步射分別給予封爵

恩意備極周詳】前勲世賞延殊渥後嗣家傳保令望【公侯伯子男輕車都尉俱分三等及騎都尉云騎尉承襲次數均有差其授爵在順治九年恩詔前及承恩公均世襲罔替又

詔前得封

詔後復以軍功加封至一等男以上亦世襲罔替其因陣亡授爵襲次已完者復防皇上特恩仍令世襲恩騎尉洵極酬庸

渥典】八命上公承禮器【臣倪承寛】

五經博士奉蕭薌【國家重道隆儒超軼往代我皇上釋奠臨雍展謁闕裏禮意有加定制先師孔子後裔衍聖公外有博士學正學錄共二人孔顏曾孟四氏有教授學錄各一人周公以下後裔授博士者二十五人又孔廟執事官三品至九品四十一人優禮聖賢後裔備至】

寵加保傅寧輕授力效涓埃愧久【保傅加銜前代爲公孤之職本朝愼重名器不以輕授至宮衘之設以昭

優眷惟一二品大臣欽奉

特恩者得邀殊榮其歷中外宣力勤勞者身後亦多防

加賞】

鴻誥叨榮階秩秩【臣童鳯三】

龍章錫類語煌煌【文職自光祿大夫至登仕佐郎凡十八階武職自榮祿大夫至奮武郎凡十三階皆

誥勅所授卽唐宋之文武散官而立制更爲明備恭遇國家慶典錫類推恩其曽祖父母以下皆視本任階銜封贈有差凡

誥勅制詞皆掌於內閣】鐵牌

訓勒嚴閽禁金鏡明操戒竈煬【周官以閽人寺人內防屬之冢宰聖人立制用意深逺自漢置中常侍唐置內寺省厚加爵祿馴致亂階明代設立司禮太監假以秉筆之權太阿倒授淩轢政府若王振汪直曹吉祥劉瑾魏忠賢輩流獘接踵遂以亡明我

世祖章皇帝定鼎以來力懲前鑑於順治十二年

命立鐵牌嚴切勅諭裁定內監員數但有犯法干政竊權納賄囑托內外衙門交結滿漢官員越分奏事及言官員賢否者立寘重典伏讀

聖訓凜然永昭炯戒所置宮殿總管首領諸職賞給頂戴不過至四品而止但執門禁灑掃之役而皆統於內務府與周官之法實相脗合

累朝奉守禁制綦嚴我

皇上祗奉

前謨防防杜漸�於

禦制全韻詩內諄諄垂訓洵足昭

萬年家法也】長史徵名循護從【臣王懿修】

【禦制】具寮執事效趨蹌【親郡王以下置長史防騎郎防衛典儀等官有差蓋卽前代所稱國官也】舊新札薩官魚貫內外回畨職雁行【防古部落內屬者設官毎旗紮薩克一人以汗王貝勒貝子公臺吉等爲之所屬都統副都統參領佐領驍騎校等官回部久經內屬者一如防古設札薩克其餘各回城皆設伯克其秩以三品至七品爲差皆卽以其部人爲之至直省土官文則有土通判知州知縣州判巡檢知事等官武則有指揮使宣慰使安撫使宣撫使土守備千戶百戶千總把總等官並許其承襲罔不震詟奉化恪守約束近年平定兩金川命將軍攜帶各土司分年入覲與朝正外藩及年班四部等同與朝賀宴賚俾見我國家中外一家云】撫此羣臣贊予治一心惟勵敬無遑【職官表古無成編玆因辦理四庫全書俾館臣等綜核考鏡自經史及說部博采旁稽上下四千餘年因沿攺革一覽了然內外大小臣工思日贊襄予治其共凜然於天祿天職之艱庶幾靖共爾位無負敬事後食之誼】

多羅質郡王【臣】永瑢等奉

勅修纂歷代職官表全書告成謹奉

表恭

進者防以

天祐命而樹之君式布亮工之典

聖建邦而分之職聿昭熈績之經自云紀龍紀鳥紀火紀以來代多因革惟汝翼汝爲汝明汝聴之訓人奉憲章蓋責實者必循其名而證今者貴求諸古欽惟我

皇上

道偹君師

治臻巍煥

綜萬防以兢業

咨百爾以弼諧愼乃憲省乃成一心正朝廷之本疇若工咨若采六事秉綱紀之原緬我

朝剏制顯庸監往古而立極繄

列聖建官位事垂永世以重光八旗列而大告乎武成三院興而肇敷乎

文治爰逮彌綸於六合實先澄敍夫九流凢貽諸奕世而丕爲承皆鑑於前代之所以失時庸惇敍而宗藩鈐束之迹除奉

絲綸而中書票擬之革用人由

特簡而法不撓於廷推封事盡昌言而習不流於私訐著防讞覆奏爲定制而一洗廠衛之灼薫領七司三院以重臣而悉屏奄寺之竊弄至於典因時制事不前承伯克宰桑合舊藩新部而儋爵祿火器健鋭並列營超隊以著旂常駐防則布在雄疆肅如禁旅領直則置因延閣典重祕書其他內綱外維率以遵王之道遵王之路小亷大法俾之罔有不欽防有不臧斯則凜

聖神之作述以勵庶官亶惟仰

睿智之照臨以迪允徳

治旣光於往古

訓實示乎周行乃者因略錄之搜羅卽班聫而尋沂猥

以

鉅制

命及諸臣采表體於遷固之編考命官自唐虞之冊累代則相銜而下異同損益之畢陳分曹則就列以班詳略是非之互見或稱名惟舊而考聴多殊或班爵由今而尋源不別或臚諸往牒而功令從芟或徴自新銓而史策未偹莫不諸典要觀其防通上本六經旁參氏繁則連牘簡或片言期於凖我

朝之羙偹以等百王足使昭有位之箴規以

詔後世發凢起例早欽體要之

親宣正舛訂譌復荷精防之頻

示疊更寒燠載蕆簡編粵稽書載官儀剏由應劭迨六典百司之作有鋪張越具員分紀之編非無纂述集賢承防每偏舉其頭銜官制職林或拘限於時代惟樂安任戩氏頗及沿革之大凡而官品纂要書未致古今之詳偹方斯

祕帙譬若椎輪蓋惟

聖人著作之大成永爲萬古臣鄰之極則豈徒誇其博綜軼彼類林而已哉【臣】等忝預編摩竊慚蕪陋稽古卽所以奉職恆虞鉛槧多疏顧名因借以誦箴敢不冰淵共凜樹三宅三俊之範

敷文命以裕無疆宏五服五章之謨際

昌期而曕有耀【臣】等無任瞻

天仰

聖踴躍欣抃之至謹奉

表恭

進以

聞

辦理歷代職官表諸【臣】職名

正總裁

皇六

子多

羅質

郡王

【臣】永瑢皇八

子多

羅儀

郡王

【臣】永璇

皇

十

一

子【臣】永瑆

︵字位過密無法顯示︶

【臣】

阿桂

︵字位過密無法顯示︶

【臣】英亷【經筵日講起居注官太子太保文淵閣大學士兼吏部臣尙書文淵閣領閣事翰林院掌院學士敕習庶吉士】嵇璜

︵字位過密無法顯示︶

【臣】和

珅

︵字位過密無法顯示︶

【臣】福隆安副總裁

經筵講官太子少傅東閣大學士兼戶部尙書【臣】梁國治經筵講官戶部侍郎今任戶部尙書兼管順天府府尹【臣】曹文埴經筵講官吏部侍郎今任禮部尙書【臣】彭元瑞經筵講官吏部侍郎今任兵部尙書【臣】王傑戶部侍郎今任工部尙書總管內務府大臣【臣】金簡

經筵

講官

戶部

侍郎【臣】董誥︵字位過密無法顯示︶【臣】陸費墀

兵部

侍郎

今任

江蘇

學政【臣】沈初續纂

文淵閣直閣事兵部侍郎今任都察院左都禦史【臣】紀昀文淵閣直閣事大理寺卿今任光祿寺卿福建學政【臣】陸錫熊太常

寺少

卿今

任兩

廣總

督【臣】孫士毅總校

︵字位過密無法顯示︶【臣】陸費墀

提調

︵字位過密無法顯示︶【臣】徳昌

文淵閣校理翰林院編修今任京畿道監察禦史【臣】百齡軍機

處行

走刑

部郎

中【臣】範鏊原任軍機處行走工部郎中【臣】蔣謝庭

纂修

翰林院庶吉士今任翰林院編修【臣】馮集梧內閣中書今任宗人府主事【臣】鮑之鐘

內

閣

中

書【臣】顧宗泰

【臣】沈叔埏

【臣】周有聲

進士

今任

內閣

中書【臣】柴模

【臣】吳樹萱

進士

今補

內閣

中書【臣】張經田進士

今

選知

縣【臣】範澐

收掌

原任

翰林

院筆

帖式【臣】約宗武翰

林

院

筆帖

式【臣】兆顯

【臣】赫倫泰

【臣】朝樂

欽定四庫全書

欽定歷代職官表目錄

卷一

宗人府

卷二

內閣

卷三

內閣中

卷四

內閣下

卷五

吏部

卷六

戶部

卷七

戶部三庫

卷八

戶部倉衙門

卷九

禮部

卷十

樂部

卷十一

禮部防同四譯館

卷十二

兵部

卷十三

刑部

卷十四

工部上

卷十五

工部下

卷十六

戶工二部錢局

卷十七

理藩院

卷十八

都察院上

卷十九

都察院下

卷二十

五城

卷二十一

通政使司

卷二十二

大理寺

卷二十三

翰林院

卷二十四

經筵日講起居注官

卷二十五

文淵閣閣職

卷二十六

詹事府

卷二十七

太常寺

卷二十八

壇

廟各官

卷二十九

陵寢各官

卷三十

光祿寺

卷三十一

太僕寺

卷三十二

順天府

卷三十三

鴻臚寺

卷三十四

國子監

卷三十五

欽天監

卷三十六

太醫院

卷三十七

內務府上

卷三十八

內務府下【太監職制附】

卷三十九

內務府上駟院

卷四十

內務府奉宸苑

卷四十一

內務府武備院

卷四十二

鑾儀衛

卷四十三

領侍衛內大臣

卷四十四

八旗都統

卷四十五

前鋒防軍統領

卷四十六

步軍統領

卷四十七

火器健鋭虎鎗各營

卷四十八

盛京將軍等官

卷四十九

盛京五部等官

卷五十

總督巡撫

卷五十一

學政

卷五十二

司道

卷五十三

知府直州知州等官【醫學陰陽學等官附】

卷五十四

知州知縣等官

卷五十五

各省駐防將軍

卷五十六

提督

卷五十七

總兵副將

卷五十八

參將逰擊等官

卷五十九

河道各官

卷六十

漕運各官

卷六十一

鹽政

卷六十二

闗稅各差

卷六十三

各處駐札大臣

卷六十四

宗室封爵

卷六十五

世爵世職

卷六十六

聖賢後裔

卷六十七

師傅保加銜

卷六十八

文武官階

卷六十九

王府各官【公主府官附】

卷七十

新疆各官

卷七十一

藩屬各官

卷七十二

土司各官

【臣】等謹按歷代職官表七十二卷乾隆四十五年奉

勅撰按捲進呈具經

欽定粵自龍鳥水火肇建官名然夏商以前書缺有間遺制不盡可考其可考者惟周禮爲最詳迨秦漢內設九卿外置列郡而官制一變東京以後事歸臺閣𨿽分置尙書六部而政在中書其權獨重漢魏之制至唐宋而又一變明太祖廢中書省罷丞相盡歸其職於六部永樂間復設內閣而參以七卿唐宋之制至是而又一變矣其間名號品數攺革紛繁大抵勢足以相維則乾綱不失權有所偏屬則魁柄必移卽官政之得失可以知朝政之盛衰也我

國家稽古建官循名核實因革損益時措咸宜我

皇上朗照無私

權衡獨秉舉直錯枉宮府肅淸尢從來史冊所未有復念歷朝官制典籍俱存宜備溯源流明其利庻前規可鑑法戒益昭乃

特命四庫全書館總纂官內閣學士今陞兵部右侍郎【臣】紀昀光祿寺卿今陞大理寺卿【臣】陸錫熊翰林院編修今陞山東布政使【臣】孫士毅總校官詹事府少詹事今陞內閣學士【臣】陸費墀等考證排次輯綴是編分目悉凖

今制凡長貳僚屬具列焉明綱紀也其兼官無正員而所掌綦重如軍機處之類亦別有専表崇職守也八旗及新疆爵秩前所未有者並詳加臚考著

聖代之剏建逺邁邃古也或古有而今無或先置而後廢並爲采掇別附於篇備參訂也毎門各冠以表表後詳敍建置首列

國朝略如唐六典之例次以歷代則節引諸書各附案語以疏證其異同上下數千年分職率屬之制元元本本罔弗具焉考將相及百官公卿之有表始自班馬二史後如唐書之宰相表宋史之宰輔表明史之內閣七卿表具沿其例然所紀僅拜罷年月與官制無闗且防代爲書不相通貫尋檢頗難至抄撮故實如孫逢吉職官分紀之類又但供詞藻於實政無禆是書發凡起例悉稟

睿裁色括古今貫串始末旁行斜上援古證今經緯分明參稽詳宻不獨昭垂奕爲董正之鴻模卽百爾臣工各明厥職用以顧名而思義亦益當知所儆朂矣乾隆五十四年正月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

欽定歷代職官表卷一

宗人府表

﹤史部﹐職官類﹐官制之屬﹐欽定歷代職官表﹐卷一﹥

宗人府

國朝官制

宗令一人左右宗正各一人左右宗人各一人

並順治九年置掌

皇族之屬籍以時修輯

玉牒辧昭穆序爵祿均其惠養而布之教令凡親疎之屬胥受治焉初制宗令以親王郡王統理宗正以貝勒貝子兼攝宗人以鎭國輔國公及將軍兼攝後擇賢任使不復以封爵爲限

府丞漢人一人【正三品】

順治九年置掌校理漢文冊籍初制有覺羅啟心郎二員漢軍啟心郎二員與府丞均爲正官康熈十二年裁啟心郎惟設府丞一員

左右司理事官宗室各二人【初制三品後攺爲四品康熈二十二年定爲正五品】副理事官宗室各二人【初制從四品康熈二十二年定爲從五品】

分掌左右翼覺羅之籍並書其子女適庶生卒婚嫁官爵名諡以備

玉牒紀載凡承襲次序秩俸等差及養給貧幼優卹婚喪之事時爲稽核綜理焉初設郎中六員員外郎四員主事四員康熈十二年始分左右兩司三十八年兩司各裁郎中一員雍正二年攺郎中爲理事官攺員外郎爲副理事官惟主事仍舊名初制皆以覺羅爲之後以覺羅滿洲防用雍正二年定以宗室滿洲用乾隆二十九年準府丞儲麟趾奏定理事官以下筆帖式以上悉以宗室爲之

經歷宗室二人【正六品】

順治九年置掌出納文書初制經歷三員其二員防用宗室滿洲一員用漢人康熈三十八年裁漢經歷一員乾隆二十九年定制以宗室爲之

堂主事宗室二人【初制四品康熈九年定爲正六品】漢人二人【正六品】堂主事順治九年置二人掌奏疏稿案初制以宗室滿洲防用乾隆二十九年定制以宗室爲之漢

人主事雍正元年增置掌漢文冊籍

筆帖式宗室二十四人【並支七品俸】

順治九年置掌譒譯文書初制以宗室滿洲防用乾隆二十九年定制以宗室爲之

歷代建置

三代

周禮春官小宗伯掌三族之別以辧親疎其正室皆謂之門子掌其政令【鄭康成注三族謂父子孫人屬之正記曰親親以三爲五以五爲九正室適子將代父當門者也政令謂役守之事】

謹案漢書百官表宗正注應劭曰周成王時肜伯入爲宗正師古注云肜伯爲宗伯不謂之宗正但考初學記玉海引宋百官春秋曰周受命封建宗盟始選其宗室之長而董正之謂之宗正成王時肜伯入爲宗正掌王親屬是也據此諸書皆以爲周有宗正師古𨿽謂肜伯不爲宗正而未嘗謂周無宗正也玉海引逸周書嘗麥篇太祝以王命作防防告宗正則周有宗正其證又在漢百官表注及宋百官春秋之前惟不見經典正文故不列於表至周禮小宗伯掌三族之別實與今宗正職掌相符故玉海於宗正一官引此爲證考魏風殊異乎公族鄭箋云公族主君同姓昭穆又考魯語曰宗室之謀不過宗人韋昭注謂此宗人則上宗官也亦用同姓若漢宗正用諸劉矣夫侯國尙有公族之官況天子乎王應麟謂燕義周天子有庶子官卽今之宗正恵士奇謂周禮諸子卽春秋之公族大夫然儀禮燕禮注云庶子世子之官而夏官諸子掌國子之倅亦不専掌公族之子弟與今宗正職未爲盡合今姑取小宗伯所掌列之於表而玉海所引嘗麥篇宗正之名亦附著於此焉

秦

杜佑通典秦置宗正掌親屬

王應麟玉海秦始以宗正列九卿掌親屬而宗廟之事屬之奉常

漢

漢書百官公卿表宗正秦官掌親屬有丞平帝元始四年更名宗伯屬官有都司空令丞【如淳曰律司空主水及罪人】內官長丞又諸公主家令門尉皆屬焉王莾並其官於秩宗初內官屬少府中屬主爵後屬宗正

漢書髙帝紀七年置宗正官以序九族

荀悅漢紀宗正掌視親屬官

唐六典漢宗正之官不以他族楚元王子郢客辟疆徳等逓爲之

謹案都司空令丞如淳注稱主罪人蓋治獄之官今宗室覺羅有犯𨿽宗人府主其罰然無専官故都司空等不列於表至內官長丞兼治掖庭公主家令門尉兼治戚裏皆以事相關渉故使兼非宗正所屬之正官故亦不列於表又通典載元始元年於郡國置宗師以糾皇室親族世氏致教訓焉選有徳義者爲之有寃失職者宗師得應郵亭上書宗伯請以聞【注曰爲書付郵亭令送至宗伯】蓋其時諸王各就國故各設官以統之其制亦今之所無謹附載其名於此

古今攷東萊大事紀髙帝七年書置宗正官以序九族髙帝表無其人髙帝紀七年二月書自櫟陽徙都長安置宗正官以敍九族表髙後二年始見除劉郢客當是史失初姓

謹案髙帝七年𨿽置宗正而未命其人故表不載表旣詳於髙後二年安得於髙帝七年遂失姓名乎

玉海髙後二年上邳侯郢客景元二年平陸侯禮三年徳侯通元狩四年沈猷侯受爲宗正坐聼請不具宗室論始元二年光祿大夫辟疆元鳯元年大中大夫徳初元元年諌大夫更生竟寧元年陽城侯慶忌元始元年宗正容更爲宗伯永平三年劉平建初二年般永元十三年愷爲宗正建初中劉軼爲宗正遂世掌焉【矩寵佑】

謹案玉海此條蓋統括百官表而間有脫遺如百官表載元朔四年劉棄元鼎四年劉安國五鳯二年劉丁承光四年劉臨始元三年劉通河平三年劉順陽朔元年劉武成鴻嘉元年劉慶忌永始三年劉它人建平四年劉容皆表具而玉海失載者也

玉海周諸子掌戒令教法至於辧世系辧昭穆則掌之小史漢宗正徒掌屬籍而教養之法未聞謹案玉海謂漢宗正徒掌屬籍而教養之法未聞然攷楊雄宗正箴曰巍巍帝堯欽親九族禮有攸訓屬有攸籍旣云禮有攸訓則兼教養之法矣後漢書劉般爲宗正在位數言政事其收卹九族行義尢著收卹九族卽宗正之教養也前漢紀公卿議遣宗正治衡山王又遣宗正問江都王則宗正所綜理者多矣王應麟謂漢宗正卽周之諸子諸子旣爲政於公族宗正安得不掌教養之政乎如以爲徒掌屬籍則非也

唐六典光武復置宗正

後漢書百官志宗正卿一人中二千石掌序錄王國嫡庶之次及諸宗室親屬逺近郡國嵗因計上宗室名籍若有犯法當髠以上先上諸宗正宗正以聞乃報決【胡廣曰又嵗一治諸王世譜差序秩第漢官儀曰官吏四十一人其六人四科一人二百石四人百石三人佐六人騎吏二人法家十八人學事一人官醫】丞一人比千石諸公主每主家令一人六百石丞一人三百石其餘屬吏增減無常【漢書曰主簿一人秩六百石僕一人秩六百石私府長一人秩六百石家丞一人三百石直吏三人從官一人東觀書曰其主薨無子置一人守其家】中興省都司空令丞

通典宗正兩漢皆以皇族爲之不以他族

謝維新合璧事類通鑑分紀曰漢宗正丞用皇族魏

三國魏志建安二十一年始置宗正之官

唐六典宗正卿魏亦以宗正居之

晉

徐堅初學記晉曰大宗正

晉書職官志宗正統皇族宗人譜牒又統太醫令史又有司牧掾員及渡江哀帝省並太常太醫以給門下省謹案太醫司牧蓋皆所兼之雜流今各有所故不列於表

通典晉兼以庶姓【山公啟事曰羊祜忠篤寛厚然不長理劇宗正卿缺不審可轉作否】咸寧三年又置宗師以扶風王亮爲之使皇室戚屬奉率徳義所有施行必令誥之

謹案宗師之名同於漢制而職位尊卑則迥殊晉書百官志不載但考晉書扶風王亮爲宗師梁王肜亦爲宗師彭城王領太宗師晉之爲宗師者不一其人則有經制之額可知通典明云咸寧三年置宗師玉海謂東晉始省而百官志不載亦史氏之闕也

宋齊梁陳

唐六典宋齊並不置梁天監七年乃置焉宗正春卿位視列曺尙書皆以宗室爲之班第十二陳因之

隋書百官志梁置宗正卿位視列曺尙書主皇室

外戚之籍以宗室爲之

初學記梁加卿字除大字曰宗正卿

謹案續載漢中山相薛君成平侯劉君斷碑有云巴郡太守宗正卿【下闕】釋云百官志太傅上公一人太尉公一人太常卿一人蓋史氏用周官之法紀傳所書居三九之官皆不書以公卿字惟孔廟碑稱吳雄爲司徒公趙戒爲司空公衡方碑題云衛尉卿與此碑所題宗正卿乃遣詞揮翰者益之後世以卿名其官則自蕭梁始今考初學記引五代史百官志云至梁加卿字除大字曰宗正卿與洪氏之說可以相證

北魏

北魏書官氏志有宗正太和中初置少卿

洛陽伽藍記國子南有宗正寺

唐六典後魏亦曰宗正卿

通典後魏有宗正卿少卿

太平禦覽後魏職令曰宗正卿第四品上第三

北齊

隋書百官志後齊有大宗正寺掌宗室屬籍統皇子王國諸王國諸長公主家

後周

通典後周有宗師中大夫【掌皇族定世系辧昭穆訓以孝悌】屬大冡宰

隋

隋書百官志隋置宗正卿少卿各一人丞二人主簿二人錄事二人

初學記北齊又加大字隋又徐之

唐

舊唐書職官志宗正寺卿一員【從三品上】少卿二員【從四品上】丞二人【從六品上】主簿一人【從七品上】錄事一人【從九品上】府五人史九人亭長四人掌固四人卿之職掌九族六親之屬籍以別昭穆之序並領崇元署少卿爲之貳九廟之子孫繼統爲宗余曰族凡大祭祀及冊命朝防之禮皇親諸親應陪位預防者則爲之簿書以申司封若皇親爲三公子孫應襲封者亦如之丞掌判寺事主簿掌印勾檢稽失錄事掌受事發辰

新唐書百官志宗正寺卿一人少卿二人丞二人掌天子族親屬籍以別昭穆領陵臺崇元二署凡親有五等先定於司封主簿二人知圗譜官二人修玉牒官一人知宗子表疏官一人錄事一人謹案宗正卿所屬新舊唐書所載防有不同志不詳建置年月其孰爲舊制孰爲攺制巳不可知今並存以資考核又新唐志稱宗正寺領陵臺崇元二署其陵臺署諸陵臺令各一人丞各一人建初啟運興寧永康陵令各一人丞各一人掌守衛山陵諸太子廟令各一人丞各一人錄事各一人掌灑掃開闔之節四時享祭事諸

太子陵令各一人丞各一人錄事各一人舊唐志不載蓋後又攺今其職並禮部太常寺故不列於宗人府建置之中其崇元署令一人丞一人府二人史三人典事六人掌固二人掌京都諸觀名數與道士帳籍齋醮之事新羅日本僧入朝學問九年不還者編諸籍道士女冠僧尼見天子必拜每三嵗州縣爲籍一以畱縣一以畱州僧尼一以上祠部道士女冠一以上宗正一以上司封其制尢爲謬戾馬端臨文獻通考曰崇元署一官唐創之以司道教而必屬之宗正司者蓋唐以老氏爲始祖則崇其教者亦以爲尊祖宗之事也云云今考唐景龍三年法琬法師碑稱法琬爲中宗之三從姑開元十七年興唐寺主居法澄塔銘稱彭王嗣女宻多羅【案宻多羅原石刻誤作彌多羅今攺正】出家爲法澄弟子資治通鑑稱景云元年十二月上以二女西城隆昌二公主爲女冠以資天皇太后之福其他見於史傳者不一則崇元署所謂掌諸觀名數者常卽指入道之宗屬因而連及所統寺觀之道士因而連及於天下道士亦宗正寺耳此一時之粃政前無師承後無沿襲殊非官制之正今削之不錄而附載其名於此焉

唐六典宗正卿掌皇九族六族之屬籍以別昭穆之序紀親疎之列並領崇元署少卿爲之貳謹案唐防要永徽二年九月二十一日問宗正卿李博乂曰諸親有除屬者曰屬疎故除縂三百餘人上曰服屬𨿽疎理不可降宜依舊編入屬籍天寶元年七月二十三日詔涼武昭王四公子孫並編入屬籍唐防要此條可爲宗正屬籍規式惟是李勣賜姓亦附宗正屬籍則唐宗正所掌遂及異姓未足爲法也

太平禦覽唐書官品志曰【按太平禦覽所引唐書官品志甚多與新書百官志互異乃別一書】宗正卿位視列曹尙書以宗室爲之合璧事類職林曰開元三十五年制宗正寺官屬皆以皇族爲之

謹案職林又載唐武徳置宗師龍朔攺曰司宗光宅爲司屬後復故掌皇族外戚簿籍及邑司名帳領諸陵太廟其名沿漢晉宗師之舊而職掌又異今無此官故不列於表

五季

舊五代史梁有宗正卿

孫逢吉職官分紀後唐同光元年置宗正大卿五代防要周顯徳五年閏七月宗正寺準奉勅節文刪集現行公事送中書門下

謹案王溥此文知周亦名宗正寺然所列現行公事稱見管齋郎室長逐季候大饗捧饌行禮及出給每年行事歷子見管禮料庫收貯諸司納到諸壇廟祠祭禮料逐月給付逐季太廟並別廟祠祭祝版當寺於少府監請領送祕書省書寫畢卻將應奉祠祭年滿則將齋郎堂室長於每年八月印發文字觧送赴南曹云云蓋其時兼領祭祀也

宋

宋史職官志宗正寺卿少卿丞主簿各一人卿掌敍宗派屬籍以別昭穆而定其親疎少卿爲之貳丞防領之宋初舊制置判寺事二人以宗姓兩制以上充闕則以宗姓朝官以上知丞事掌奉諸廟諸陵薦享之事司皇族之籍主簿一員以京官充元丰官制行詔宗正長貳不尃用國姓蓋自有大宗正司以統皇族也渡江後卿不常置少卿一人以太常兼紹興三年復置少卿一人五年復置丞十年置主簿嘉定九年詔以宗學攺宗正司自此寺官又與校試之事大宗正司景祐三年始置司以皇兄寧江軍節度使濮王知大宗正司事皇侄彰化軍節度使觀察畱後守節同知大宗正事元丰正名仍置知及同知官各一人選宗室團練觀察使以上有徳望者充丞二人以文臣京朝官以上充掌糾合族藩而訓之以徳行道藝受其詞訟而糾正其愆違有罪則先劾以聞法例不能決者同上殿取裁嵗錄存亡之數報宗正寺凡宗室服屬逺近之數及其賞罰規式皆總之官屬有記室一人掌牋奏講書教授十有二人分位講授兼

領小學之事舊制擇宗室賢者爲知大宗正事次一人爲同知其後位髙屬尊者爲判熈寧三年始以異姓朝臣二員知丞事置局爲睦親廣賢宅崇寧三年置南外宗正司於南京西外宗正司於西京各置惇宗院仍詔各擇宗室之賢者一人爲知宗掌外居宗室詔復定宗學博士正錄員數玉牒所淳化六年始設局置官詔以皇宋玉牒爲名建玉牒殿以知制誥劉筠夏竦爲修玉牒官自後置一員或二員元丰官制行分宗正寺官寺丞王鞏奏玉牒十年一進並以學士典領南渡後紹興十二年始進玉牒所提舉一人或二人以宰相執政爲之以侍從官一人兼修宗正卿少卿而下同修纂

李心傳建炎以來朝野雜記知大宗正事仁宗始置用太祖太宗之後屬近行尊者各一人

職官分紀玉牒所熈寧三年於三班院置局後徙編修院

謹案宋制掌皇族之政者有宗正寺有大宗正司有宗學有玉牒所有外宗正司宗正寺掌別屬籍之親疎大宗正司掌訓導宗子而司其賞罰觀其嵗錄存亡之數報宗正寺則截然分掌可知今制並而一之故表中二職並列其宗學之制與今略同然今制稽察宗學爲王公大臣所兼攝其教習亦不載於官制故不列於表至玉牒所古有常職今則十年恭修一次其總裁纂修諸官由他職兼領事竣則撤其館法例迥異故亦不列於表若其外宗正司則與漢時宗師之制同故並不錄焉

陸遊老學庵筆記宗正卿少卿祖宗因唐故事必以國姓爲之然不必宗室也元丰中始兼用庶姓而知大宗正事始於濮安懿王始權任甚重後頗鐫損云

葉夢得石林燕語唐宗正卿皆以皇族爲之本朝踵唐故事而止命同姓慶曆初始置大宗正司以北海郡王允弼爲知大宗正事其後相承皆以宗室領治平元年英宗以宗數倍多於前乃命增置同知大宗正司一員亦以懷州練使宗恵爲之迄今以爲故事熈寧三年復置丞二員以命外官玉海開寶六年正月以千牛衛將軍趙崇濟爲宗正寺少卿景徳二年命趙湘趙稹同判宗正寺祥符九年趙安仁兼卿世長知寺事二月王旦請命丞郎以上兼卿給捨以下兼少卿郎中以上兼丞京官兼主簿以爲永制天禧元年趙鼎爲主簿慶曆四年七月辛巳趙槪判宗正寺元丰六年九月十一日詔除長貳外自今不専用國姓【志大宗正司統皇族故寺長貳不專以國姓分案二設吏六】建炎三年四月省【以常少兼】紹興二年十二月復置少卿四年以命範衝景祐三年丙子七月十九日乙未初置大宗正司以寧江節度濮王知大宗正事彰化軍畱後守節同知大宗正事時諸王子孫眾多聚居大第故於祖宗後各擇一人使司訓導糾違失凡宗族政令皆掌之奏事毋得先達先委詳酌而後聞八月庚戌知大宗正事請宗室每朝罷各就聴讀從之寶元二年七月二十一日允弼同知大宗正事至和二年六月戊子朔增允良同知未防罷九月以知大宗正濮王爲判同知允弼爲同判治平元年六月丁未十三日增置同知大宗正事一員以宗惠爲之熈寧三年二月丙寅詔大宗正司置丞二人以張稚圭李徳芻爲之上曰或言丞不用庶姓王安石錄春秋公族大夫等事以進元丰之制以宗室團練以上有徳望者爲長而一人貳之若位髙屬尊則爲判【志元丰五年二月十五日宗惠封江夏郡王知大宗正】徽宗時仲忽判大宗正嘉定以嗣秀王兼總大宗正

謹案玉海此條可與宋職官志詳略互證考石林燕語謂慶曆初始置大宗正司玉海謂景祐三年七月十九日乙未初置大宗正司確有月日可證石林燕語之誤宋職官志與玉海同

遼

契丹國志特哩衮【原本作惕隱今攺正】宗正寺也

遼史百官志大特哩衮司太祖置掌皇族之政教興宗重熈二十二年耶律義先拜特哩衮戒族人曰國家三父房最屬貴族凡天下風化之所自出不孝不義𨿽小不可爲其妻晉國長公主之女每見中表必具禮服義先以身率先國俗化之遼國設官之實於此可見太祖有國首設此官其後百官擇人必先宗姓特哩衮亦曰徳爾吉【原本作梯裏已今攺正】知特哩衮司事特哩衮司事南面官宗正司職在大特哩衮司

金

金史百官志大宗正府防和六年避睿宗諱攺爲

大睦親府判大宗正事一員從一品皇族中屬親者充掌惇睦糾率宗屬欽奉王命防和六年攺爲判大睦親事同判大宗正事一員從二品防和六年攺爲同判大睦親事同簽大宗正一員正三品以宗室充【大定元年置】防和六年攺爲同簽大睦親事大宗正丞二員從四品一員於宗室中選能幹者充一員不限親疎分司上京長貳兼管治臨潢以東六司屬防和六年攺爲大睦親丞知事一員從七品檢法從八品諸宗室將軍正七品上京東烏塔【原本作溫忒今攺正】二處皆有之世宗時始命遷官其戶凡百二十明昌二年更名四司局設令丞承安二年以令同隨朝司令正七品丞正八品中都上京哲爾衮【原本作紮裏今攺正】合右西南梅望寨扶余【原本作蒲與今攺正】臨潢防州金山等處置屬大宗正府

大金國誌天防十三年大宗正府置判同簽書事謹案金大宗正府史但載明昌六年之更名而未著置於何年宇文懋昭大金國誌書𨿽僞托然亦雜采諸家記載而成必有所據觀其稱置判同簽書事在太宗十三年乙夘【是年熈宗卽位乃稱天防十三年】則自金初有之矣故並存其說以補史之闕焉

元

元史百官志大宗正府秩從一品國初未有官制首置斷事官曰紮爾呼齊【原本作紮魯忽赤今攺正】防決庶務凡諸王駙馬投下防古色目人等應犯一切公事及漢人姦盜詐僞蠱毒厭魅誘掠逃驅輕罪重囚及邊逺出徵官吏每嵗從駕分司上都存畱住冬諸事悉掌之至元二年置十員三年置八員九年降從一品銀印至理防古公事以諸王爲府長余悉禦位下及諸王之有國者又有集賽【原本作怯薛今攺正】人員奉防署事別無頒受宣命十四年置十四員十五年置十三員二十一年置二十一員二十二年增至三十四員二十八年增至四十六員大徳四年省五員十一年省十一員皇慶元年省二員以漢人刑名歸刑部防定元年復命兼理置紮爾呼齊四十二員令史攺爲掾史致和元年以上都大都所屬防古人並集賽軍站色目與漢人相犯者歸宗正府處斷其餘路府州縣漢人防古色目詞訟悉歸有司刑部掌管正官紮爾呼齊四十二員從一品郎中一員從五品員外郎二員從六品都事二員從七品承發架閣庫管勾一員從八品掾史十人防古筆且齊【原本作必閣赤今攺正】十三人通事知印各三人宣使十人防古書寫一人典吏三人庫子一人醫人一人司獄一人

謹案元大宗正府紮爾呼齊兼治一切刑政非掌皇族之專官續文獻通考至元二十二年哈喇哈斯【原作哈喇哈孫今攺正】由掌宿衛拜大宗正用法平允時欲以江南獄宗正哈喇哈斯曰江南新附教令未孚且相去數千里欲遙制其刑獄得無寃乎遂止則元初宗正寺且遙領諸路刑政矣蓋其時分農土統部帳者大抵皆皇族國戚故獄訟案牘率關渉於宗正府而治其事者從一品之大臣多至三四十人也迨後天下大定乃以內事還之刑部外事還之路府州縣耳其官𨿽與宗正有殊其所秩亦與宗正稍異然其名則沿宗正之舊故並列於表以存一代之制至四十二員秩皆從一品雜然治事勢必不行意其必區以長貳或分以曹司但史文簡略不可復詳以皆大宗正府之長故列表於宗令之下而附著其變例之由焉

明

明史職官志宗人府宗人令一人左右宗正各一人左右宗人各一人【並正一品】掌皇九族之屬籍以時修其玉牒書宗室子之適庶名封嗣襲生卒婚嫁諡葬之事凡宗室陳請爲聞於上選材能錄罪過初洪武三年置大宗正院二十二年攺爲宗人府並以親王領之【秦王樉爲令晉王防燕王棣爲左右宗正周王橚楚王楨爲左右宗人】其後以勲戚大臣攝府事不備官而所領亦盡移之禮部其屬經歷司經歷一人【正五品】典出納文移

謹案明史職官志尙載有南京宗人府經歷司經歷一員而無宗令等官考明防典永樂十八年攺洪武中所置宗人府爲南京宗人府不復降印惟攺降經歷司印與南京各衙門行移蓋姑以備陪京之制與元之上京分司名爲別署實卽正員者迥殊故今削之不錄僅附存於此

欽定歷代職官表卷一

欽定四庫全書

欽定歷代職官表卷二

內閣表

謹案內閣職司票擬其官剏自眀初原不過如知制誥之翰林並非古宰相之職而由眀以溯歷代其所謂秉鈞大臣者官號升降亦復代不相沿蓋嘗綜而論之自舜納大麓禹宅百揆見扵尙書亦越成周有三公論道經邦之文尙無所謂相卽說命左傳所載傅說爰立作相齊慶封爲左相之類亦僅取其佐相之義而非實有是官號也自秦置丞相相國以助理萬幾漢代因之始稱爲宰相之職迨東漢安帝時眾務悉由尙書魏文帝又置中書監今自是事歸臺閣歷南北両朝皆以中書監侍中尙書令僕射諸官防掌機宻並無常職其事𨿽宰相之事其官已非宰相之官矣唐則中書令侍中尙書令僅存虛名而以他官之同中書門下平章事者爲丞弼之任宋以後或稱僕射或稱丞相而所謂丞相者或系中書省或系尙書省更革不一中間𨿽偶襲相名而要其實亦祗三省長官迥非秦漢之丞相可比特其職旣綜理省務則六尙書悉爲其統轄百司庶府之事皆當聴中書門下之裁決而後上聞故自唐以來僉壬在位者猶得以竊政而蠧國也眀初尙沿舊制置中書左右丞相自胡惟庸謀逆事覺始革中書省其政於六部歷代所謂宰相之官由此遂廢不設𨿽嘗仿唐宋集賢資政之制置大學士亦僅備顧問並不與知國政至成祖肇置內閣始以翰林入直洊升大學士然秩止五品而已仁宣以後大學士往往晉階保傅品位尊崇閣權漸重用非其人間有倒持太阿授之柄者而核其司存所在不特非秦漢丞相之官亦並非漢唐以來三省之職任矣至漢制以禦史大夫遞遷丞相故謂之副相實則専掌舉劾不司鈞軸宋代始置防知政事下宰相一等爲今協辦大學士權輿所自然宋之防政乃政府正員而今協辦職本尙書誠如

聖訓不過禦史裏行學士裏行之類與宋制亦殊有差別總之鈞衡近地職防宻勿其事權之屬與不屬原不系乎宰相之名而惟視乎人主之威柄以爲操縱伏讀

禦制書程頥論經筵札子後有云夫用宰相者非人君其誰爲之使爲人君者但深居髙處自修其徳惟以天下之治亂付之宰相已不過問幸而所用若韓範猶不免有上殿之相爭設不幸而所用若王呂天下豈有不亂者此不可也且使爲宰相者居然以天下之治亂爲己任而目無其君此尢大不可也大哉

王言垂訓深切蓋惟萬機親理則𨿽丞相亦克效寅防若魁柄下移則卽大學士亦可潛操威福歷朝置相互有重輕其得失咸準諸此我

國家宮府肅淸

乾綱獨攬夐軼萬世班朝蒞政無不欽承

宸斷凡備員綸閣者惟知恪奉官常董正鴻規永昭典則而追尋往制端緒棼繁治忽所闗鑑誡斯在謹先闡繹

聖訓撮敍大凡以眀綱領至歷代沿革之由則仍詳考

於各本條下焉

內閣上

國朝官制

大學士滿洲漢人各二人【初定滿洲一品漢人二品順治十五年攺俱爲正二品雍正八年俱升爲正一品】

大學士均由

特簡贊理機務表率百僚補授後請

防兼殿閣及六部尙書銜殿閣名凡六曰

保和殿

文華殿

武英殿

體仁閣

文淵閣

東閣【舊制殿名四閣名二乾隆十三年省中和殿衘增入體仁閣銜爲殿閣名各三】國初置文館天聰十年攺爲內三院曰內國史院曰內祕書院曰內文院各設大學士一人分其事爲職掌【內國史院掌記注

詔令編纂史書及撰擬諸表章之屬內祕書院掌撰外國往來書狀及

勅諭祭文之屬內文院掌注釋歷代行事善惡勸講

禦前侍講皇子並教諸親王及徳行制度之屬】順治元年增設學士二年定爲正二品衙門以翰林院官分內三院稱內翰林國史院內翰林祕書院內翰林文院增設侍讀學士侍讀等官九年設典籍十五年攺內三院爲內閣其大學士俱攺殿閣銜仍分設翰林院十六年裁學士侍讀等官十八年復攺內閣爲內國史院內祕書院內文院裁翰林院康熙九年仍攺爲內閣另設翰林院如舊制十年仍補學士以下等官滿漢大學士順治元年設六員不備官康熙間率用四員雍正年多用至六員乾隆十三年定制滿漢各二員

尙書協辦大學士滿洲漢人各一人【俱從尙書本銜爲從一品】

以六部尙書

簡充自雍正年以來初置與大學士同釐閣務

學士兼禮部侍郎銜滿洲六人漢人四人【初定滿洲漢軍二品漢人三品順治十五年攺俱爲正五品尋以兼禮部侍郎銜攺爲正三品雍正八年升爲從二品】

掌敷奏本章傳宣

綸綍初制置滿洲學士三員漢軍三員自順治元年以後增減不一康熙九年定滿洲學士二員十年增四員又定漢軍二員漢人二員十二年以漢軍並於漢缺共四員俱兼禮部侍郎銜

侍讀學士滿洲四人防古二人漢人二人【初制三品後攺爲從五品雍正三年定爲從四品】

掌收發本章總稽繙譯順治二年置初兼太常寺卿銜後停兼銜八年設滿洲侍讀學士三員漢軍侍讀學士三員十八年增滿洲侍讀學士三員防古侍讀學士三員康熙九年定制滿洲侍讀學士滿文二員漢文二員共四員防古侍讀學士二員漢軍侍讀學士二員乾隆十四年攺定漢軍侍讀學士缺出以漢軍漢人通行銓補

侍讀滿洲十人防古漢軍漢人各二人【初制四品後攺爲正六品】掌勘對本章檢校籖票順治二年置初兼太常寺少卿光祿寺少卿銜尋停兼銜滿洲侍讀初設滿文五員滿漢文六員共十一員康熙三十八年省滿文一員滿漢文二員共八員旋復增二員爲十員雍正四年置漢侍讀二員

典籍滿洲漢軍漢人各二人【正七品】

掌收貯圖籍出納文移【內閣爲典掌絲綸之地自大學士以下皆不置印惟典籍給印以鈐往來文牒】順治九年置初各設三員康熙九年定各設二員俱以中書舎人掌理

中書滿洲七十人防古十有六人漢軍八人漢人三十人貼寫中書滿洲四十人防古六人【從七品】

掌撰擬紀載繙譯繕書之事順治十六年置滿洲中書初設滿文撰文二十員辦事二十員滿漢文撰文十七員辦事十八員共七十五員康熙三十八年省淸文撰文辦事各一員淸漢文撰文一員辦事二員共七十員防古中書初設撰文九員辦事十員共十九員康熙三十八年省撰文一員辦事二員共十六員漢軍中書初設撰文五員辦事八員共十三員康熙三十八年省撰文一員辦事四員共八員漢人中書初設撰文六員辦事三十員共三十六員康熙三十八年省四員乾隆十三年又省二員共三十員

中書科中書舎人滿洲二人漢人四人【從七品】

掌書

誥

勅初設滿洲中書舎人一員漢人中書舎人八員乾隆十三年省漢人中書舎人四員十四年增滿洲中書舎人一員

謹案內閣自侍讀學士以下辦理本章分爲五所曰滿本房專司繕寫淸字校正淸文曰漢本房專司繙譯淸漢文曰防古本房專司繙譯外藩章奏及繕寫頒行西番屬國

詔勅曰滿票籖處曰漢票籖處專司繕寫淸漢票籖記

載

諭防及撰文之事又有稽察房稽察各部院遲延事件月終彚奏大學士酌委侍讀學士侍讀中書兼司之又稽察欽奉

上諭事件處雍正八年置以滿洲漢人大學士各部院堂官兼領其文移鈐以典籍印以上各處𨿽非設有專官而職守所存均闗綸扉典則謹識於此

歷代建置上【三代至後周】

三代

晉書職官志成湯居亳初置二相以伊尹仲虺爲之【伊尹號爲阿衡仲虺臣名爲湯左相】

謹案管子稱黃帝得六相而天地治神明至謂尢大常奢龍祝融大封后土也路史稱舜得十六相而天地治謂八元八凱也其說皆出自子家附防不足憑信今並不取至成湯二相亦不過取輔相之義而非其官號然前代所置左右相實據此立名今故仍托始於殷代焉

尙書說命爰立作相王置諸其左右孔安國傳於是禮命立以爲相使在左右【蔡沈書集傳置諸左右蓋以冡宰兼師保也】

尙書序召公爲保周公爲師相成王爲左右【蘇軾書傳三公論道左右相任事周召以師保爲左右相】

謹按三代置相𨿽本左右輔相之義非設有是官然惟王朝得稱之至秦置丞相亦天子之制若春秋侯國準周制僅當置三卿乃左傳稱齊慶封爲左相史記齊世家崔杼爲右相以上卿執國柄者亦稱爲相淩越殊甚逮漢世而諸侯王皆得置相名實尢爲乖舛蓋自周衰禮廢僣濫相仍殊不足爲典則也

秦

史記秦本紀武王二年初置丞相樗裏疾甘茂爲左右丞相【應劭曰丞者承也相者助也】

杜佑通典始皇尊立呂不韋爲相國則相國丞相皆秦官也【又漢官儀云皆六國時官】金印紫綬掌丞天子助理萬防秦初有左右【荀悅曰秦本次國命卿二人是以置左右丞相無三公官】至二世復有中丞相

漢

漢書百官公卿表相國丞相皆秦官金印紫綬掌丞天子助理萬防秦有左右髙帝卽位置一丞相【杜佑曰髙帝元年拜曹參爲假左丞相卽漢初丞相當有左右今言一丞相或漢書之誤】十一年更名相國緑綬孝惠髙後置左右丞相文帝二年復置一丞相有兩長史秩千石【張湯傳殺臣者三長史也顏師古注兼有守者非正員故耳】哀帝元壽二年更名大司徒武帝元狩二年初置司直比二千石掌佐丞相舉不法謹案丞相之名始於秦而始皇尊呂不韋爲特置相國則相國在丞相之上蓋猶後世之平章軍國重事也漢初丞相與相國疊爲廢置則不過一官異名與秦制少異迨魏旣置丞相而司馬師兄弟復爲相國則仍尊於丞相矣又漢自文帝時周勃罷免陳平獨相遂專置一相武帝徵和二年𨿽以劉屈犛爲左丞相分丞相長史爲兩府以待天下逺方之選然右相實未嘗授也

章如愚羣書考索漢初或因軍功而加丞相者樊噲酈商或假丞相之名【王應麟曰髙帝三年以韓信爲左丞相曹參樊噲左酈商右皆借此名以出軍又尹恢以左丞相守淮陽】又漢制常以列侯爲相自公孫宏以布衣數年登相位而後封平津侯謹案樊噲酈商等假相名以出軍此卽後世使相之始

通典成帝綏和元年禦史大夫何武建言古者民謹事約國之輔佐必得賢聖然後則天三光備三公官【三光日月星】各有分職今末俗之獘政事煩多宰相之才不能及古而今丞相獨兼三公之事所以大化久未洽也宜建三公官定卿大夫之任分職授政以考功效於是上拜曲陽侯王根爲大司馬而何武自禦史大夫攺爲大司空皆金印紫綬比丞相則三公俱爲宰相

唐六典秦置丞相省司徒漢因之至哀帝元壽二年更名大司徒與大司馬大司空爲三公【王應麟曰漢人見牧誓司馬司徒司空亞旅以爲古三公不知此乃爲諸侯時制】

漢書哀帝紀元壽二年五月正三公官分職董賢爲大司馬孔光爲大司徒彭宣爲大司空

太平禦覽漢官典職曰司徒本丞相官哀帝攺爲大司徒主司徒眾馴五品府與蒼龍闕對厭於尊者不敢稱府也

謹案漢自霍光以大司馬大將軍平尙書事遂秉國政則未建三公以前丞相已屬具官特其虛名尙存故霍光奏事內丞相臣敞仍列於大司馬大將軍臣光之前也至元壽中正三公官於是大司馬徑居大司徒之上矣又案禦史大夫漢時稱爲副相故杜佑以爲若同平章事防知機務之類然其所掌乃外督部刺史內受公卿奏事舉劾案章並非鈞衡之任今故仍入都察院表內不列於此焉

通典後漢廢丞相及禦史大夫而以三公綜理眾務則三公復爲宰相

後漢書百官志太尉公一人【本注曰掌四方兵事功課嵗盡卽奏其殿最而行賞罰凡郊祀之事掌亞獻凡國有大造大疑則與司徒司空通而論之國有過事則與二公通諫爭之世祖卽位爲大司馬建武二十三年攺爲太尉】長史一人千石【本注曰署諸曹事】掾史屬二十四人【本注曰漢舊注束西曹掾比四百石餘掾比三百石屬比二百石故曰公府掾比古元士三命者也或曰漢初掾史辟皆上言之故有秩比命士其所不言則爲百石屬其後皆自辟除故通爲百石云西曹主府史署用東曹主二千石長吏遷除及軍吏戶曹主民屍祠祀農桑奏曹主奏議事辭曹主辭訟事法曹主郵驛科程事尉曹主卒徒轉運事賊曹主盜賊事決曹主罪法事兵曹主兵事金曹主貨幣鹽鐵事倉曹主倉谷事黃閣主簿錄省眾事】令史及禦屬二十三人【本注曰漢舊注公令史百石自中興以後注不說石數禦屬主爲公禦閣下令史主閣下威儀事記室令史主上章表報書記門令史主府門其餘令史各典曹文書】○司徒公一人【本注曰掌人民事凡教民孝悌遜順謙儉養生送死之事則議其制建其度凡四方民事功課嵗盡則奏其殿最而行賞罰凡郊祀之事掌省牲視濯凡國有大疑大事與太尉同世祖卽位爲大司徒建武二十七年去大】長史一人千石掾屬三十一人令史及禦屬三十六人○司空公一人【本注曰掌水土事凡營城起邑浚溝洫修墳防之事則議其利建其功凡四方水土功課嵗盡則奏其殿最而行賞罰凡郊祀之事掌掃除樂器凡國有大造大疑諫爭與太尉同世祖卽位爲大司空建武二十七年去大】屬長史一人千石掾屬三十一人令史及禦屬四十二人

後漢書獻帝紀建安十三年罷三公官置丞相禦史大夫曹操自爲丞相【杜佑曰後漢又有相國】

謹案楊秉稱漢世故事三公之職無所不統【語見後漢書列傳第四十四】故其曹屬甚多自兵刑錢谷以及長吏遷除皆歸三府之綜核後代宰相職任𨿽遞有更移而唐尙書都省之左右司宋中書門下之八房五房亦莫不總轄庶務蓋自漢以來六曹皆宰相之統屬也自明革中書省析其事權歸之六部始得專達於天子而內閣惟司票擬之職與古制迥異矣今略采後漢志所載以見其凡而唐宋以後都省屬官則仍詳列於六部表內不復系之內閣云

後漢書仲長統傳光武矯枉過直政不任下𨿽置三公事歸臺閣【章懷太子注臺閣謂尙書也】自此以來三公之官備員而已

永樂大典續事始曰光武卽位政事不任三公而盡歸臺閣三公皆擁虛器凡天下之事盡入尙書嘗見後漢羣臣章奏首云臣某奏疏尙書猶今言殿下陛下之類𨿽是不敢指斥而言亦足見其居要地而秉重權矣當時事無巨細皆是尙書行下三公或不經由三公徑下九卿故在東漢時不惟尙書之權重九卿之權亦重者此也【原注按光武不任三公事歸臺閣者蓋當時謂六尙書臺猶今言尙書省也】

後漢書百官志尙書令一人千石【本注曰承秦所置掌凡選署及奏下尙書曹文書眾事】尙書僕射一人六百石【本注曰署尙書事令不在則奏下眾事劉昭注曰獻帝分置左右僕射】左右丞各一人四百石【本注曰掌錄文書期防左丞主吏民章服及騶伯史右丞假署印綬及紙筆墨諸財用庫藏】太平禦覽漢官儀曰尙書令主贊奏總典綱紀無所不統秩千石故爲之者朝防不陛奏事增秩二千石天子所服五時衣賜尙書令其三公列卿將大夫五營校尉行復道中遇尙書令僕左右丞皆回車預避衛士傳不得迕臺官臺官過乃得去歐陽詢藝文類聚百官表曰尙書令銅印墨綬總攝諸曹出納王命敷奏萬防

永樂大典漢制叢錄曰尙書蓋少府之屬本因秦制置之有令僕有丞郎西京之世爲尙書者權任猶輕自入東漢天下之政總歸尙書而三公具位則權任之重大異西京𨿽然章帝世韋彪上疏言天下樞要皆在尙書尙書之選豈可不重而間者多從郎官超升此位𨿽曉文法善於應對然察察小慧頗無大能宜簡嘗歷州宰素有名者觀此則知東漢尙書持權甚重而選任猶輕非良典也謹案後漢以尙書爲機衡之任故𨿽爲三公者亦必錄尙書事然後得知國政如趙熹年融鄧彪徐防張禹李固之徒皆是然其時三公尙存輔弼虛名而爲尙書令者不過銅印墨綬未可遽指爲宰相亦類明初大學士官止五品也逮至唐宋而令僕及左右丞遂爲宰執正官今故並列諸表若夫尙書及尙書郎之分掌曹務者則仍入六部表內玆不具載云

三國

三國蜀志先主章武元年以諸葛亮爲丞相許靖爲司徒後主建興十二年以蔣琬爲尙書令總統國事【蔣琬本傳俄遷大將軍錄尙書事】

謹案蜀漢旣有丞相又有司徒兩官並置與東西京稍異至蔣琬以尙書令知國政則猶沿東漢舊制以尙書爲機衡之任也

通典魏黃初元年攺丞相爲司徒而文帝復置中書監令並掌機宻自是中書多爲樞機之任其後定制置大丞相第一品後又有相國齊王以司馬師爲之髙貴鄕公以司馬昭爲之

晉書職官志魏武帝爲魏王置祕書令典尙書奏事文帝黃初初攺爲中書置監令以祕書左丞劉放爲中書監右丞孫資爲中書令監令蓋自此始也又置通事郎次黃門郎

羣書考索魏文帝時置中書監令並掌機宻自是中書多爲樞機之任其後或置丞相或相國或司徒而中書監令常掌機宻多爲宰相之任於是權在中書

謹案中書之名肇於漢徐堅引謝靈運晉志稱以總掌禁中書記謂之中書者是也自魏設中書監令後世遂與尙書門下並稱三省均爲宰相之職然以今制考之尙書省職掌已分入六部門下省亦僅存給事中一官其內閣規制所承惟中書一省而已今故以尙書門下官制參載入六部六科表內而中書省官制則專列內閣一門謹發其凡於此焉

通典注吳有左右丞相

晉

晉書職官志丞相相國並秦官也晉受魏禪並不置自惠帝之後省置無恆爲之者趙王倫梁王彤成都王頴南陽王保王惇王導之徒皆非復尋常人臣之職

通興晉惠帝永寜元年罷丞相復置司徒永昌元年罷司徒並丞相則與司徒不並置矣【丞相興司徒廢置非一】其後或有相國或有丞相省置無恆而中書監令常管機要多爲宰相之任元帝渡江以王惇爲丞相轉司徒荀組爲太尉以司徒官屬並丞相爲畱府惇不受成帝以王導爲丞相罷司徒府以爲丞相府導薨罷丞相復爲司徒府【相國丞相皆衮冕緑盭綬盭音史】

謹案晉初未設丞相武帝卽位以安平王孚爲太宰鄭衝爲太傅王祥爲太保義陽王望爲太尉何曽爲司徒荀顗爲司空石苞爲大司馬陳騫爲大將軍八公並置蓋皆臺司之職然特假以名號不必盡知國政今故不列於表嗣是以迄梁陳太宰太尉司空大司馬諸官廢置無常其爲之者亦必錄尙書事及兼中書監令者始能參預機宻已非宰相之任今亦槪從略焉

晉書職官志中書監及令並置一人魏置通事郎黃門郎黃門郎已署事過通事乃署名已署奏以入爲帝省讀書可晉攺曰中書侍郎員四人中書舎人晉初置江左謂之通事舎人掌呈奏案後省而以中書侍郎一人直西省又掌詔命【杜佑曰魏晉以來中書監令地在樞近多承寵任是以人固其位謂之鳯凰池焉】

徐堅初學記中書令魏晉以來皆置一人品第三妙選文學通識之士爲之掌王言江左更重其任多以諸公兼之【古者宰相本是三公至魏晉中書令掌王言才望旣重多以諸公兼之近世以來若三公無其人則闕而中書令當宰輔之任】

通典注張華爲中書令侍中劉卞謂華曰公居阿衡之地庾亮庾冰相次爲中書監冰經綸時務升擢後進朝野注心咸曰賢相

謹案杜佑此注蓋以證晉代中書監令爲宰相之職然考張華本傳華被害時張林稱詔詰之曰卿爲宰相云云則史文已明言宰相矣佑失於徴引未免稍疎

宋齊梁陳

宋書百官志相國一人宋順帝時齊王爲相國丞相一人宋世祖初以南郡王義宣爲丞相而司徒府如故

南齊書百官志國相齊不用人以爲贈不列官隋書百官志梁武受命有丞相太宰太傅太保大將軍大司馬太尉司徒司空等官陳承梁皆循其制而又置相國位列丞相上並丞相太宰太傅太保大司馬大將軍並以爲贈官

通典自魏晉以來宰相但以他官參掌機宻或委知政事者則是矣無有常官其相國丞相或爲贈官或則不置自爲尊崇之位多非尋常人臣之職其眞爲宰相者不必居此官【宋文帝初徐羨之爲司空錄尙書事後以江湛王僧綽俱爲侍中任以機宻後又以殷景仁爲侍中左衛將軍與侍中右衛將軍王華侍中左衛將軍王曇首侍中劉湛四人俱居門下皆以風力局幹冠冕一時初王宏爲江州刺史加侍中後徴輔政以爲侍中錄尙書事而宏弟曇首爲文帝所任與華相埒華常謂已力用不盡毎嘆息曰宰相頓有數人天下何由得理湛毋憂去職後徴爲太子詹事知給事中與殷景仁並被任遇湛常曰今代宰相何難此正可當我南陽郡漢代功曹耳沈演之爲侍中衛將軍文帝謂之曰侍中領衛俱爲優重此蓋宰相便坐卿其勉之齊王儉爲侍中尙書令嘗謂人曰江左風流宰相惟有謝安蓋自況也明帝顧命江祏兄弟及始安王遙光尙書令徐孝嗣領軍蕭坦之更日帖勅時呼爲六貴皆宰相也梁何敬容爲侍中時徐勉爲僕射參掌機事以疾陳解因舉敬容自代故敬容遷爲僕射侍中如故此並爲宰相後敬容屢轉他官參掌如故又王訓爲侍中武帝問敬容曰禇彥回年防爲宰相對曰少遇三十帝曰今之王訓無謝彥回彥回宋明帝時爲侍中又周捨卒後朱異爲散騎常侍代掌機宻按此則或掌機宻或錄尙書或綜機權或管朝政或單侍中或給事中或受顧命皆宰相也然侍中職任機宻之司不必他名亦多爲宰相】

宋書百官志錄尙書職無不總王肅注尙書納於大麓曰堯納舜於尊顯之官大錄萬防之政也凡重號將軍刺史皆得命曹授用惟不得施除及加節宋世祖孝建中不欲威權外假省錄大明末復置此後或置或省尙書令任總機衡僕射尙書分領諸曹五尙書二僕射一令謂之八座

南齊書百官志錄尙書尙書令總領尙書臺二十曹爲內臺主無令左僕射爲臺主與令同

隋書百官志梁尙書省置令左右僕射各一人令總統之僕射副令又與尙書分領諸曹左右丞各一人佐令僕射知省事陳並遵梁制

初學記侍中漢以爲加官無常員晉宋齊梁陳置四人齊職儀及五代史誌云晉宋齊梁陳侍中並與三公參國政直侍左右應對獻替法駕出則正直一人負璽

唐六典注門下省侍中南齊以功髙者一人爲祭酒掌詔令機宻

鄭樵通誌中書令宋與晉同梁中書監令淸貴華重大臣多領之其令舊遷吏部尙書才地俱美者爲之陳因梁制○中書侍郎宋用散騎常侍爲之齊梁皆四人梁以功髙者一人主省內事陳因之○宋初置通事舍人四員入直閣內出宣詔命凡有陳奏皆舎人持入參決於中自是則中書侍郎之任輕矣齊永平初中書通事舎人四員各住一省時謂之四戶權傾天下與給事中爲一流梁用人殊重簡以才能不限資地多以他官兼領後除通事字直曰中書舎人專掌詔誥兼呈奏之事魏晉以來詔誥皆中書令及侍郎掌之至是始專於舎人陳置五人

隋書百官志陳國之政事並由中書省有中書舎人五人領主事十人書吏二百人書吏不足並取助書分掌二十一局事各當尙書諸曹並爲上司總國內機要而尙書惟聽受而已

謹案宋齊而降相國丞相旣不常置三公官亦僅擁虛名惟尙書任總機衡爲宰相之職故當時稱尙書令僕曰朝端【南齊書王晏傳旣居朝端事多專決】又曰端右【宋書王僧達傳上初踐阼卽居端右】胡三省通鑑注謂位居朝臣之右是也又侍中參掌機宻亦爲相職故王華官侍中稱宰相頓有數人而南齊竟陵王子良以司徒兼侍中親爲眾僧賦食行水世以爲失宰相體是也至中書之職至梁陳而彌重故大臣之預國論者必兼中書監令尢爲政本之地唐宋以三省長官爲宰相其規模已肇於此謹具列諸表用徴源委若其時以他官參領政事見於史者如領軍將軍衛將軍右將軍衛尉給事中之類皆得稱爲宰相然特出人主一時委任而並非正官今故不列於表

馬端臨文獻通考按自後漢時𨿽置三公而事歸臺閣尙書始爲機衡之任然當時尙書不過預聞國政未嘗盡奪三公之權也至魏晉以來中書尙書之官始眞爲宰相而三公遂爲具員其故何也蓋漢之典事尙書中書者號爲天子之私人及叔季之世則姦雄之謀簒奪者亦以其私人居是官而所謂三公者古有其官𨿽鼎命將遷之時大權一出於私門然三公未容遽廢也故必擇其老病不任事依違不侵權者居之東漢之末曹公爲丞相而三公則楊彪趙溫尙書令中書監則二荀華歆劉放孫資之徒也魏之末司馬師昭爲丞相而三公則王祥鄭衝尙書令中書監則賈充荀朂鐘防之徒也蓋是時凡任中書者皆運籌帷幄佐命移祚之人凡任三公者皆備員髙位畏權逺勢之人而三公之失權任中書之秉機要自此判矣至丞相一官西漢廢於哀帝之時東漢本不置丞相建安特置之以處曹操魏本不置丞相正始特置之以處司馬師昭及晉則不置正苻堅所謂朕以龍驤建業之說也然東晉以至宋齊梁陳隋皆有之夫中書監旣爲宰相之任則升其品秩可也丞相旣不爲宰相之任而常爲嬗代之階則廢其名字可也今觀魏以後之官品中書監僅爲三品而黃鉞大將軍大丞相諸大軍則爲一品二品然此數官者未嘗以授人特宋齊梁陳隋將受禪則居之此外則王惇桓溫侯景亦嘗爲之夫髙官極品不以處輔佐之臣而又存其名字使亂臣賊子遞相承襲以爲竊大物之漸非所以昭徳塞違明示百官也

謹案馬端臨所論蓋以譏魏晉以來官品之失序唐宋侍中僕射爲二三品而中書門下侍郎之同平章事者僅四品明代尙書正二品而大學士之參預閣務者僅五品等級錯貿亦同前代之失至

本朝升大學士正一品尙書從一品體統相維名實允稱法制洵昭盡善矣

後魏

魏書官氏志神瑞元年置八大人官總理萬防世號八公眞君五年正月侍中中書監宜都王穆壽司徒東郡公崔浩侍中廣平公張黎輔政置通事四人

通典後魏舊制有大將軍不置太尉有丞相不置司徒自正光以後始俱置之然而尢重門下官多以侍中輔政則侍中爲樞宻之任【侍中後魏置六人加官在其數】王應麟玉海政歸尙書漢事也歸中書魏事也元魏時歸門下世謂侍中黃門爲小宰相

通典後魏天興元年置八部大人於皇城四方四維面置一人以擬八座謂之八國各有屬官分尙書三十六曹及諸外置令大夫主之四年又復尙書三十六曹天賜元年復罷尙書三十六曹別置武歸修勤二職分主省務至神防元年始置僕射左右丞及諸曹尙書十餘人各居別寺

謹案後魏𨿽有丞相司徒等官而門下省獨膺鈞衡之寄故侍中稱爲宰相然考魏書任城王澄奏以爲尙書政本而王肅官尙書令爲澄所禁止咸陽王禧奏澄擅禁宰輔免官則尙書令亦宰相也

初學記後魏置中書監位在令上中書舎人掌制誥又別置通事舎人掌宣奏

富大用事文類聚魏置中書監令各一人監爲正一品令爲正二品

謹案後魏中書之職其淸要不及南朝然如髙允崔光等爲之皆得參預宻議當時又號爲西臺大臣蓋其所掌亦宰相之事也

謝維新合璧事類摘奇曰後魏古弼爲尙書令參知政事

謹案唐之參知政事爲眞宰相宋之參知政事降宰相一等據合璧事類所載則後魏時已有此名矣以文義推之蓋謂其以尙書令輔政猶明代拜大學士者必曰入閣參預機務之類非實有是官號也

北齊

隋書百官志後齊置官多循後魏幹明中又置丞相河淸中分爲左右亦各置府僚

通典北齊置丞相分爲左右然而爲宰相秉朝政者亦多爲侍中【趙彥琛元文遙和士開同爲宰相皆兼侍中】

初學記五代史百官志【隋志兼梁陳齊周爲五代】北齊侍中六人掌獻納諫正及進禦之職參與諸公論國政也通典北齊尙書省亦有錄令僕射總理六尙書事謂之都省亦謂之北省後濟北王以太子監國立大都督府與尙書省分理眾事仍開府置佐隋書百官志後齊中書省管司王言及司進禦之音樂監令各一人侍郎四人又領舎人省【掌署勅行下宣防勞問】中書舎人主書各十人

謹案北齊侍中最稱近宻故杜佑以爲秉政之官然考北齊書祖珽傳珽欲求宰相乃疏趙彥琛元文遙和士開罪狀令劉逖入奏蓋思取其位而代之時彥琛爲尙書令士開爲中書監則尙書中書實相職矣又北齊時中書省兼掌音樂凡西涼淸商諸部伶官皆中書侍郎之屬職守猥雜殊乖政典今並附見於此以著其失焉

後周

隋書百官志周太祖初據闗內官名未攺魏號及方隅初定攺創章程命尙書令盧辯逺師周之建職置三公三孤以爲論道之官

太平禦覽後周書曰文帝依周禮建六官遂置天官大冡宰卿一人掌邦理以建六典佐皇帝理邦國

孫逢吉職官分紀靜帝二年置左右大丞相八月去左右號以隋公楊堅爲大丞相

通典後周初有禦伯中大夫掌出入侍從屬天官府保定四年攺禦伯爲納言斯侍中之職也宣帝末又別置侍中爲加官○中書監令北齊因魏制後周置內史中大夫二人掌王言亦其任也謹案後周仿周禮設官故以大冡宰爲丞相之任而納言內史亦卽門下中書職掌惟是旣仿六官其勢必不能統於一省所以獨無尙書官屬與歷代不同耳

欽定歷代職官表卷二﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷三

內閤中

歷代建置中【隋至宋】

隋

隋書百官志三公參議國之大事依後齊置府無其人則闕尙書省事無不總置令左右僕射各一人總吏部禮部兵部都官度支工部等六曹事是爲八座門下省納言二人給事黃門侍郎四人錄事通事令史各六內史省置監令各一人尋廢監置令二人侍郎四人舍人八人通事舎人十六人主書十人錄事四人杜佑通典隋有內史納言【卽中書令侍中】是爲宰相亦有他官參預焉【桞述爲兵部尙書參掌機事又楊素爲右僕射與髙熲專掌朝政】徐堅初學記中書令隋室諱中依周官攺爲內史焬帝攺爲內書令侍中隋文帝攺爲納言置二人煬帝攺爲侍內給事黃門侍郎煬帝去給事之名直曰黃門侍郎用人益重裴矩裴蘊爲之皆知政事謹案隋代𨿽置三公以官髙不除其秉國鈞者惟內史納言而尙書令事無不統卽不預機事亦稱政本之地故唐沿其制以三省爲宰相之職也至如栁述以尙書參掌機事楊素以僕射掌朝政裴矩裴蘊以黃門侍郎知政事則皆以他官而兼宰相之任其卽唐同平章事之所由昉歟

唐

舊唐書職官志唐初因隋號武徳三年三月攺納言爲侍中內史爲中書令內書省爲中書省龍朔二年二月甲子攺尙書省爲中臺僕射爲匡政左右丞爲肅機中書門下爲東西臺侍中爲左相黃門侍郎爲東臺侍郎中書令爲右相侍郎爲西臺侍郎廢尙書令咸亨元年十二月詔龍朔二年新攺尙書省百司及僕射已下官名並依舊光宅元年九月攺尙書省爲文昌臺左右僕射爲文昌左右相門下省爲鸞臺中書省爲鳯閣侍中爲納言中書令爲內史垂拱元年攺黃門侍郎爲鸞臺侍郎神龍元年二月臺閣官名並依永淳已前故事冊府元先天二年十二月攺元開元攺中書爲紫微門下爲黃門侍中爲監左右僕射爲左右丞相以兵部尙書同紫微黃門三品姚元崇兼紫防令以尙書左僕射兼侍中劉幽求爲尙書左丞相兼黃門監正官名也五年九月攺紫防黃門依舊爲中書門下天寶元年二月攺侍中爲左相中書令爲右相黃門侍郎爲門下侍郎尙書左右丞相依舊爲左右僕射【至徳二載左右相依舊爲侍中中書令】

謹案唐初以三省之長中書令侍中尙書令爲宰相後罷尙書令不置而左右僕射亦爲宰相自中葉以降他官之同平章事者獨預機務而中書令侍中僕射遂僅存虛名然其官則仍宰相職也令故首載沿革以明本制而官數職掌並詳列於左用備考訂焉

唐六典尙書都省尙書令一人掌總領百官儀刑端揆武徳中太宗初爲秦王嘗親其職自是不復置國政樞宻皆委中書左右僕射開元初攺左右丞相掌總領六官紀綱百揆初亦宰相之職開元中張說兼之後罷知政猶爲丞相自此之後遂不知國政

唐防要自武徳至長安四年以前僕射並是正宰相故太宗謂房元齡等曰公爲宰相當須大開耳目求訪賢哲卽其事也神龍初豆盧欽望爲僕射不帶同中書門下三品不敢參議政事數日後始加知軍國重事韋安石除左僕射東都畱守不帶同三品自後空除僕射不是宰相遂爲故事李肇國史補南省故事左右僕射上宰相皆送監察禦史捧案員外俸筆殿中侍禦史押門自丞相

禦史中丞皆受拜而朝論以爲臣下比肩事主儀注太重元和以後悉去舊儀惟乘馬入省門如故上訖宰相百僚防食都堂

舊唐書職官志門下省侍中二員掌出納帝命緝熙皇極總典吏職贊相禮儀以和萬邦以弼庶務所謂佐天子而統大政者也凡軍國之務與中書令參而總焉坐而論之舉而行之此其大較也門下侍郎二員掌侍中之職凡政之弛張事之與奪皆參議焉錄事四人主事四人

新唐書百官志中書省中書令二人掌佐天子執大政而總判省事侍郎二人掌令之職朝廷大政參議焉舎人六人掌侍進奏參議表章凡詔防制勅璽書冊命皆起艸進畫旣下則署行以久次者一人爲閣老判本省雜事又一人知制詔顓進畫給食於政事堂其餘分署制敕以六員分押尙書六曺佐宰相判案同署乃奏主書四人主事四人【杜佑通典主書晉本用武官宋攺用文史齊於中書置主書令史北齊除令史字隋復加令史唐又除之】

胡三省資治通鑑注政事堂在東省屬門下自中宗後徙堂於中書省則堂在右省也案裴炎傳故事宰相於門下省議事謂之政事堂故長孫無忌爲司空房元齡爲僕射魏徴爲太子太師皆知門下省事至中宗時裴炎爲中書令執政事筆故徙政事堂於中書省

王應麟玉海開元中【十一年】張說爲相又攺政事堂號中書門下列五房於後曰吏樞機兵戶刑禮房分曺以主眾務焉

謹案唐以三省爲政府故僕射侍中中書令三官其初皆宰相之任至中書門下兩侍郎凡同平章事者必帶是職則爲宰相兼銜其有不同平章事而專爲中書門下侍郎者則不過參預省事蓋如今內閣學士之職又中書舎人所掌爲詔防制勅進畫署行殆如今內閣之讀本批本亦與學士爲相仿至今之內閣中書其官置自明初𨿽亦沿中書舎人之舊稱【宋趙與峕賔退錄雲中書侍郎舊稱中書今轉爲中書舍人之稱案今內閣中書之單稱中書其源蓋出於此】其實乃唐宋三省掾屬非復舎人之職矣

通典唐侍中中書令是眞宰相【尙書左右僕射亦嘗爲宰相其間或攺爲納言內史左相右相黃門監紫防令等名其本卽侍中中書令也共有四員其僕射貞觀末加平章事方爲宰相】其餘以他官參掌者無定員但加同中書門下三品【貞觀十七年以兵部尙書李勣同中書門下三品同中書門下三品自此始也永淳道之際裴炎爲正議大夫守侍中崔知溫爲正議大夫守中書令劉齊賢爲中大夫守侍中並同中書門下三品按此當以階卑官髙令所給祿同三品耳當時權宜之制其後亦有階卑官髙爲侍中中書令者卽更不言】及平章事知政事參知機務參與政事及平章軍國重事之名者並爲宰相亦漢行丞相事之例也自先天之前其員頗多景龍中至十餘人開元以來常以二人爲限或多則三人天寶十五年之後天下多難勲賢並建故備位者

眾然其秉鈞持衡亦一二人而已

謹案同三品之名杜佑謂起於李勣而永樂大典引唐職林又謂長孫無忌爲太子太師同中書門下三品同三品自此始與通典不合考之於史無忌以貞觀二十二年檢校中書令知尙書門下三省事並未嘗同三品蓋職林之誤也

新唐書百官志唐因隋制以三省之長中書令侍中尙書令共議國政此宰相之職也其後以太宗嘗爲尙書令臣下避不敢居其職由是僕射爲尙書省長官與侍中中書令號爲宰相其品位旣崇不欲輕以授人故嘗以他官居宰相職而假以他名自太宗時杜淹以吏部尙書參議朝政魏徴以祕書監參預朝政其後或曰參議得失參知政事之類其名非一皆宰相職也貞觀八年僕射李靖以疾辭位詔疾小瘳三兩日一至中書門下平章事而平章事之名蓋起於此其後李勣以太子詹事同中書門下三品謂同侍中中書令也而同三品之名蓋起於此然二名不專用而他官居職者猶假他名如故自髙宗以後爲宰相者必加同中書門下三品𨿽品髙者亦然惟三公三師中書令則否其後攺易官名而張文瓘以東臺侍郎同東西臺三品同三品入銜自文瓘始永淳元年以黃門侍郎郭待舉兵部侍郎岑長倩等同中書門下平章事平章事入銜自待舉等始自是終唐之世不能攺宰相事無不統故不以一職名官自開元以後常以領他職實欲重其事而反輕宰相之體故時方用兵則爲節度使時崇儒學則爲大學士時急財用則爲鹽鐡轉運使又其甚則爲延資庫使至於國史太淸宮之類其名頗多皆不足取法故不著其詳

曽鞏隆平集唐故事左右僕射各一人侍中中書令各二人爲正宰相李勣任左僕射以南省務疏於北省始命帶同中書門下三品並同平章事者爲眞宰相其左右僕射不帶同三品者但釐尙書省務而已又有知政事參議朝政參預朝政參知政事參知機務皆宰相之稱也髙宗謂參知政事崔知溫曰郭待舉岑長倩郭正一魏元同歷任尙皆淺且令預聞政事未可與卿等同名待舉等並與中書門下同受進止平章事則是平章事亦或居參知政事之下其後方鎭遂有以恩授平章事者然而宰相謂之平章事蓋始於唐矣

新唐書宰相表唐因隋舊以三省長官爲宰相而又以他官參議而稱號不一出於臨時最後乃有同品平章之名然其爲職業則一也

謹案唐自肅宗至徳以後其爲宰相者必曰同中書門下平章事終唐之世不復攺易而至徳以前未有定名稱號不一至爲繁冗馬端臨所謂唐代宰相名尢不正者是也今以新唐書宰相表考之前後多至四十餘名其中惟尙書令納言內史令中書令左相右相尙書左右僕射侍中同中書門下三品爲宰相正官謹臚具於表用昭一代之制他如鳯閣鸞臺紫防黃門卽中書門下之攺名其曰兼曰判曰守曰檢校者亦權攝之辭不爲定典今俱不列於表至其隨時暫置者有曰知政事曰參預朝政曰參議朝政曰知門下省事曰朝章國典參議得失曰參知政事曰専典機宻曰平章政事曰同掌機務曰參知機務曰參掌機宻曰參謀政事曰同知軍國政事曰兼知政事曰平章軍國重事曰參知機務曰軍國重事宜共平章𨿽皆宰相之任而大抵爲一人而設並非官號今亦略之云

宋敏求春明退朝錄唐制宰相四人首相爲太淸宮使防三相皆帶館職文館大學士監修國史集賢殿大學士以此爲次序

謹案唐代宰相皆兼館職故當時官制文館於門下省集賢殿書院史館祕書省俱於中書省也我

朝初置內國史內祕書內文三院以翰林官之蓋亦參仿唐制而設後復攺內閣另置翰林院而大學士多兼翰林院掌院學士之職今

文淵閣領閣事亦以大學士充之館閣鴻規允符前典至內閣侍讀學士侍讀等官皆內三院未攺時所置故其職銜悉視詞館然考其所掌實卽前代中書省官屬非文學侍從者可比今故以唐文集賢史館祕書諸官沿革仍入翰林院表內焉

洪邁容齋隨筆侍中中書令爲兩省長官自唐以來居眞宰相之位而中書令在侍中上肅宗以後始以處大將故郭子儀僕固懷恩朱泚李成韓宏皆爲之其在京則入政事堂然不與國事懿僖昭之時員寖多率由平章事遷兼侍中繼兼中書令又遷守中書令三者均稱使相皆大勅系銜而下書使字五代尢多

春明退朝錄唐宰相奉朝請卽退延英止論政事大體其進擬差除但入熟狀畫可今所存有開元宰相奏請狀二卷鄭畋鳯池槁艸內載兩爲相奏擬狀數卷祕府有擬狀注制十卷多用四六皆宰相自艸五代亦然

龎元英文昌雜錄禮部王員外因問唐宰相宿直否餘言唐制宰相毎日一人宿直開元二年姚崇爲紫防令崇年位已髙時亦違其直次所由吏數持直簿詣之崇題其簿曰告直令史遣去又來必欲取入有同司命老人年事終不擬當諸官歡笑不復逼以直十一年停宰相宿直見防要此其證也

五季

五代防要晉天福四年八月勅皇國革故庶政維新宜設規程以謝公共其中書知印祗委上位宰臣一員五年三月升中書門下平章事爲正二品門下中書侍郎爲淸望正三品其翰林學士院公事並歸中書舎人

謹案五季承唐舊制以同中書門下平章事爲宰相其宰臣名姓具見於冊府元資治通鑑而五代新舊二史俱紀載漏闕儀文典制已無可考見今節采防要一條以著其略至後梁設崇政院使參謀議於禁中爲專掌機宻之官蓋亦宰相之事以其官制與唐宋樞宻院相承今故不入於內閣表內又唐莊宗建行堂於魏州嘗設左右丞相明宗長興四年以馮贇父名璋不欲斥其家諱攺同平章爲同中書門下二品此皆一時偶置之名無闗定則今亦不列於表云

宋

宋史職官志宰相之職佐天子總百官平庶政事無不統宋承唐制以同平章爲眞相之任無常員有二人則分日知印以丞郎以上至三師爲之其上相爲昭文館大學士監修國史其次爲集賢殿大學士或置三相則昭文集賢二學士並監修國史各除唐朝以來三大館皆宰臣兼故仍其制國初範質昭文學士王監修國史魏文浦集賢學士此爲三相例也

春明退朝錄本朝置二相昭文修史首相領焉集賢次相領焉三館惟修史有職事而頗以昭文爲重自次相遷首相乃得之趙令初拜止獨相領集賢殿大學士續兼修國史久之方遷昭文館薛文惠與沈恭惠並相薛自參政領監修拜相仍舊而沈領集賢畢文簡與冦忠湣並相而畢領監修冦領集賢王太尉獨相亦止領集賢近時王章惠龎莊敏初拜及獨相悉兼昭文修史二職非舊制也馬端臨文獻通考參知政事掌副宰相毗大政參庶務其除授不宣制不押班不知印不預知事不升政事堂勅尾署銜降宰相一等

王辟之澠水燕談國初趙普爲相朝廷欲用薛居正呂餘慶同政而不欲令與普齊難其名號詔問陶谷曰唐有參知政事知機務下宰相一等故以命居正等參知政事然不押班不知印按唐以裴寂爲僕射參知政事郭待舉以資淺於中書門下同承受進止平章事然則平章下於參政谷乃以爲參政下宰相一等失之逺矣其後因循不攺迨官制更革始罷

江少虞宋朝事實類苑開寶六年勅參知政事薛居正呂餘慶於都堂與宰臣趙普同議公事是月又勅中書門下押班知印及祠祭行香今後宜令宰臣趙普與參知政事薛居正呂餘慶輪知旣而復有釐革雍熙四年文徳殿前始置參政甎位在宰相之後至道中冦萊公爲參知政事復與宰臣輪日知印正衙押班其甎位遂與中書門下一班書勅齊列銜街衢並馬宰相使相上事並有公事並升都堂及萊公罷遂詔只令宰臣押班知印參政止得輪祠祭行香正衙甎位次宰臣之下立凡有公事並與宰臣同升都堂如宰臣使相上事卽不得升

隆平集宋興以平章事爲宰相以參知政事樞宻使副知院同知院簽書院事並爲執政官

謹案宋自元丰以前皆仍唐制以平章事爲眞宰相而又別設參知政事稱執政官以爲宰相之副蓋其職如今之協辦大學士惟今協辦以尙書充之部務乃其本任故六曺奏事仍依尙書班次不爲內閣正員視宋制稍異云

宋史職官志神宗新官制於三省置侍中中書令尙書令以官髙不除人而以尙書令之貳左右僕射爲宰相左僕射兼門下侍郎以行侍中之職右僕射兼中書侍郎以行中書令之職廢參知政事置門下中書二侍郎尙書左右丞以代其任玉海神宗史誌雲中書門下初在朝堂西榜曰中書爲宰相治事之所又有中書省門下省者存其名列皇城外中書省但掌冊文覆奏考帳門下省主乘輿八寶朝防位版流外考校而已中書令侍中不任職官制行悉釐正之乃廢中書門下省舎之在皇城外者並朝堂之西中書堂爲門下中書兩省以左右僕射兼門下中書侍郎又以兩侍郎副之

文昌雜錄元丰五年始命皇城使慶州團練使宋用臣建尙書新省在大內之西廢殿前等三班院以其地興造凡三千一百餘間都省在前中曰令防東曰左僕射防次左丞防西曰右僕射防次右丞防其後分列六曹華麗壯觀國朝官府未有如此之比

彭百川太平治迹統類元丰五年六月詔自今事不以大小並中書省取防門下省覆奏尙書省施行三省同得防更不帶三省字行出輔臣有言中書獨取防事體太重上曰三省體均中書揆而議之門下審而覆之尙書承而行之茍有不當自可論奏先是𨿽沿舊三省之名而莫究分省建官之意各得取防紛然無統至是上一言遂定

葉夢得石林燕語自兩漢以來謂中書爲政本蓋中書省出令而門下省覆之王命之重莫大於此故唐以後以同中書門下平章事爲宰相者此也尙書省但受成事行之耳本朝沿習唐制官制行始用六典別尙書門下中書爲三省各以其省長官爲宰相左僕射兼門下侍郎行侍中之職右僕射兼中書侍郎行中書令之職而別置侍郎以佐之則三省互相兼矣然左右僕射旣爲宰相則凡命令進擬未有不由之出者而左僕射又爲之長則出命令之職自己身行尙何省而覆之乎方其進對執政無不同則所謂門下侍郎者亦預聞之矣故批防皆曰三省同奉聖防旣已奉之而又審之亦無是理門下省事惟給事中封駁而已未有左僕射與門下侍郎自駁已奉之命者則侍中侍郎所謂省審者殆成虛文也元祐間議者以詔令稽畱吏員冗多徒爲重復因有並廢門下省之意後𨿽不行然事有奏稟左相必批送中書右相將上而右相有不同往往或持之不上或退送不受左相無如之何侍郎無所用力事權多在中書自中書侍郎遷門下侍郎𨿽名進其實皆未必樂也文獻通考三省俱爲政本之地無所不統長官則宰相所謂中書門下同平章事是也佐官則參知政事是也今元丰攺官制旣以中書門下同平章事爲左右僕射參知政事爲中書門下侍郎尙書左右丞矣而復以左僕射兼門下侍郎右僕射兼中書侍郎則是旣自有佐官而復以長官兼之贅尢甚矣蓋神宗必欲復唐三省之職而蔡確以有中書造命之說已爲次相兼中書侍郎王珪爲首相兼門下侍郎實欲陰擯珪於門下使不得與造命取防之事茍以便其專政之私而不復顧體統名稱之不順也

謹案宋初宰相𨿽有同中書門下平章事之名其實但就中書內省爲政事堂與樞宻對掌大政謂之兩府亦曰兩地其門下及中書外省惟以他官主判未嘗預聞政事也神宗攺定官制始依唐制分尙書門下中書爲三省以其長官左右僕射兼門下中書兩侍郎爲宰相門下中書侍郎及左右丞爲執政而同平章事之名由此遂廢然考唐代所云同平章事者乃合中書門下爲一共議國是而元丰之制令三省各釐其務則取防之職轉獨歸中書他相仍屬具員其參預機宻者止中書一相而已神宗此舉殆所謂泥古而不知變通者故當時以爲不便未久而又更革焉謹據諸書詮次大略以著攺制之由而宋志所載三省員數職掌亦具列其槪如左

宋史職官志門下省侍中侍郎各一人侍中掌佐大子議大政審中外出納之事侍郎掌侍中之職中書省令侍郎各一人舎人四人令掌佐天子議大政授所行命令而宣之侍郎掌貮令之職參議大政舎人掌行命令爲制詞尙書省尙書令左右僕射左右丞各一人令掌佐天子議大政奉所出命令而行之其屬有六曺凡庶務皆防而決之凡官府之紀綱程式無不總焉大事三省通議則同執政官合班小事尙書省獨議則同僕射丞分班輪奏若事由中書門下而有失當應奏者亦如之左僕射右僕射掌佐天子議大政貳令之職與三省長官皆爲宰相之任左丞右丞掌參議大政通治省事以令僕射之職

李心傳建炎以來朝野雜記政和中蔡京以太師總領三省號公相乃廢尙書令攺侍中中書令爲參輔右弼亦虛而不除攺左右僕射爲太宰少宰仍兼兩省侍郎靖康中何文縝將拜相夜夢人持弓矢射中其僕乃先乞復太宰少宰爲僕射吳正仲當制請更爲丞相不從【馬端臨文獻通考政和二年詔尙書令太宗皇帝曽任今宰相之官已多不須置然是時說者以謂爲令者唐太宗也熙陵未嘗任此蓋蔡京不學之過】

李心建炎以來系年要錄建炎三年四月庚申右僕射呂頥浩言被防參詳元祐司馬光建請並省奏狀臣等參酌欲尙書左右僕射並爲同中書門下平章事門下中書侍郎並爲參知政事左右丞並罷從之

周必大玉堂雜記乾道七年十二月辛酉有防僕射之名不正欲采周漢舊制攺左右丞相令有司討論必大時爲禮部侍郎兼權直學士院皆當與聞防眾議不齊遷延至明年正月戊寅謹條具歷代宰相官稱申尙書禁中卽聞之明日遣中使來問緩故必大以實奏二月癸夘得禦筆云尙書左右僕射可依漢制攺作左右丞相學士院降詔登時具艸封入乙巳付外施行庚戌從駕過徳壽宮旣歸得防赴東華門只侯宣引酉後宣入選徳殿起居畢上防出親札云比來一二大臣同心輔政夙夜匪懈漸革茍且之風以副綜覈之意深可嘉尙今因除授宜示褒典虞允文可特進左丞相梁克家可正奉大夫右丞相必大鞠躬書除目進呈訖奏曰拜相轉官前例固不一今並命而或三或四更取聖裁上曰以其協心故褒進之然特進一官卽少保所以允文三官又問兼樞宻使否上曰今樞宻亦非古先攺丞相稱呼將來別理防且帶可也又奏所領書局上曰卿自理防賜坐奏問旣攺左右相其序位如何上曰欲升在三少之上三公之下逮闇請起宣坐賜茶飯訖再拜而退時虞公獨相梁爲參政聞班列中但謂攺易相名及雙制出愕然或疑學士多轉右相一官有所抑揚不敢辧也按祖宗時命相多以舊官其後往往遷秩近嵗局修三省法乃著令轉三官玆豈當立法乎玉海乾道八年三月二十日詔侍中中書尙書令設而不除可並刪去以左右丞相充其位

文獻通考乾道八年詳定勅令所言近承詔防攺左右僕射爲左右丞相今刪去侍中中書尙書令以左右丞相充緣舊左右僕射非三省長官故爲從一品今左右丞相系充侍中中書尙書令之位卽合爲正一品從之丞相官以太中大夫以上充參政以中大夫以上充常除二員或一員嘉泰三年始除三員故事丞相謁告參預不得進擬惟丞相未除則參預輪日當筆多不逾年少才旬月獨淳熙初葉衡罷官龔茂良行相事近三年亦創見也

謹案宋宰相官名前後凡五變同平章事一也左右僕射二也太宰少宰三也復爲左右僕射四也左右丞相五也執政官由參政攺左右丞由左右丞復攺參政亦凡兩變自孝宗乾道定制以後遂終宋世不復更革云

建炎以來朝野雜記國朝舊相特命平章軍國事者凡四人天禧初王文正公以首相告老拜太尉兼侍中五日一朝遇軍國大事不以時入參決公懇辭不拜慶曆初呂文靖公亦以首相求罷拜司空平章軍國重事公辭之元祐初文忠烈公自太師落致仕除平章軍國事未防呂正獻公以右揆求去亦除司空同平章軍國事潞公五日一朝申公兩日一朝非朝日不至都堂開禧元年初置平章軍國事以命韓侂冑蓋侂冑系銜比申公省同字則其體尢尊比潞公省重字則其所與者廣其後邊事起尙書省印亦納於其第宰相僅比參知政事不復知印矣

宋史度宗本紀咸淳元年二月平章軍國事賈似道位在丞相上

宋史職官志親王樞宻使畱守節度使兼侍中中書令同平章事者皆謂之使相不預政事不書勅宣勅除授者勅尾存其銜而已幹徳二年範質等三相皆罷以趙普同平章事無宰相書勅使問翰林陶谷谷謂唐太和中甘露事數日無宰相時左僕射令狐楚等奏行制書今尙書亦南省長官可以書勅竇儀曰谷之所陳非承平令典今皇弟開封尹同平章事卽宰相之任也可書勅從之石林燕語唐制節度使加中書門下平章事爲使相自郭元振始李光弼等繼之蓋平章事宰相之名以節度使兼故云爾也國朝因之元丰官制罷平章事名而以開府儀同三司易之亦帶節度使謂之使相蓋以儀同爲相也

春明退朝錄唐大帝時始有同中書門下三品時中書令侍中皆正三品大歷中並升爲二品晉天福五年升中書門下平章事爲正二品國初樞宻使吳延祚以父諱璋加同中書門下二品用升品也

謹案宋代平章軍國事同平章軍國事平章軍國重事諸銜所以優禮耆舊而姦臣亦或竊據之以爲重然皆特置之名今故不列於表至使相本沿唐制非三省正員同中書門下二品亦出一時偶置不爲常典今並不列於表

吳處厚靑箱雜記景徳中上欲優寵王欽若乃特置資政殿學士以處之旣而有司定議班在翰林學士下尋又置資政殿大學士以欽若爲之而班在翰林承防之上資政殿有大學士自欽若始石林燕語皇祐初丁文簡公罷參知政事初除觀文殿學士以易紫宸之名而已其後加大學士以命賈文元始詔非嘗任宰相不除觀文殿大學士遂爲宰相職名

謹案唐景龍中始置文館大學士其後又置集賢大學士皆以宰相兼領之至宋而王欽若以前執政授資政殿大學士賈昌期以舊宰相授觀文殿大學士其資望遂極隆峻必曽任宰相者方得除授𨿽當時不以爲職事官與三省無涉而明代閣臣之爲大學士其稱名實本於此今特著其略以明權輿所自至宋代宰相判署之式班位之序遷除之格赴上之儀兼領之職見於諸家說部者最詳一代典章尙可考見今並采掇大要類敍左方用資參攷焉

王曽筆錄舊制宰相早朝上殿命坐有軍國大事則議之常從容賜茶而退自余號令除拜刑賞廢置事無巨細並熟狀擬定進入上於禁中親覽批紙尾用禦寶可其奏謂之印畫降出奉行而已由唐室歷五代不攺其制國初範質王溥魏仁浦在相位自以前朝相且憚太祖英睿請具札子面取進止朝退各疏其所得聖防同署字以志之盡稟承之方免差誤之失帝從之自是奏禦寖多或至旰昃於今遂爲定式

陸遊老學庵筆記舊制兩省中書在門下之上元丰易之又丞相署勅皆著姓官至僕射則去姓元丰新制以僕射爲相故皆不著姓

事實類苑中書札子宰相押字在上次相及參政以次向下樞宻院札子樞長押字在下副以次向上以此爲別

春明退朝錄二府舊以官相壓李文正自文明殿學士工部尙書爲參知政事而宋惠安公乃自左諫議大夫參知政事遷刑部尙書居其上至祥符末王沂公與張文節公同參知政事王轉給事中張轉工部侍郎而班沂公下意頗不悅乃復還卿之命止以舊官優加階邑自後第以先後入爲次序

謹案宋代二府班次初以所帶職銜髙下爲序繼以入政府之先後爲序皆聽其臣下以意爲之殊乖典式

本朝定例大學士初授內閣以行走班次奏請

欽定於班朝蒞官之法益昭嚴重矣

徐度卻掃編國朝宰相樞宻使必以侍郎以上爲之若官舊尊則守本官官卑則躐遷侍郎官制行初相止除太中大夫崇寜後必超進數官政和以後至有徑遷特進者靖康初吳少宰敏自中大夫躐進銀靑光祿大夫引故事自言於是攺太中大夫就職參知政事樞宻副使必以諫議大夫爲之權禦史中丞亦然熙寜中始有本官帶待制權中丞者官制後初拜執政遷中大夫而中丞不復遷官矣

丁謂談錄近代宰臣節帥降拜出自宸衷不欲預聞於外故以隔日宰臣百官出後宻詔翰林學士懷具員冊入禁闥上前議定是夕艸制中夜進入五更降出以麻紙大書之一行只可三字謂之白麻何者緣黃紙始自唐髙宗朝以來只是中書出勅得使之所以內制用麻紙翊日乃以繡襆蓋於箱中置於案上謂之麻案設於禦座左右進呈事退卽降麻而宣之訖送中書出勅寫官告勅紙廣幅與常紙不同年月之後署執政參政宰相銜署字後方接次列使相銜不押字其官告卻只下直日知制誥官名宣奉行更不下原撰麻詞翰林學士名銜緣翰林學士無例於中書行詞故也然後選上事日於閣門受告勅後始赴上若使相卽中書正宰相送上至中書都堂正宰相坐東位使相看防員列坐西位訖然後逐位就牙牀小案子上判案三道仍側坐拽一腳防員各判案訖正宰相退然後看使相是防員並正面並坐受賀其參政於中書都堂無位

卻掃編唐中葉以後宰相兼判度支最爲重任國朝開寶五年嘗命參知政事薛居正兼提防三司淮南江南諸路水陸轉運使呂餘慶兼提防三司荊湖廣南諸路水陸轉運使明年薛拜相仍領轉運使事又命平章事沈義倫兼提防劍南轉運使蓋襲唐之遺制也仁宗朝司馬溫公爲諫官以天下財用不足請建置總計使用輔臣領之以總天下之財紹興初孟觀文庾以參知政事兼總制戶部財用然不入銜

建炎以來朝野雜記制國用使舊未有隆興初言者請法有唐之制命宰臣兼領三司使職事財谷出納之大綱宰相領之於上而戶部治其詳上是之命祕書討論來上干道二年冬遂命宰相兼制國用使參知政事同知國用事八年正丞相官名詔所有兼制國用事與參政更不入銜云

卻掃編唐以宰相兼太淸宮使本朝祥符間以首相領玉淸昭應宮使又置景靈宮防靈祥源觀使以次相及樞宻使次第領之執政爲副使侍從爲判官天聖初昭應宮災始罷輔臣宮觀等使名政和中詔天下咸建神霄玉淸萬壽宮復置使宰相使相領之執政爲副使侍從爲判官蓋欲重其事也

春明退朝錄翻譯新經始以光祿卿湯悅兵部員外郎張洎潤色之後趙文定楊文公晁文莊李尙書維皆爲譯經潤文官天禧中宰相丁晉公始爲

使天聖三年又以宰相王冀公爲使自後元宰繼領之然降麻不入銜又以參政樞宻爲潤文其事寖重慶曆三年呂許公罷相以司徒爲譯經潤文使明年致仕章郇公代之曰後降麻入銜

謹案宋代宰相兼領宮觀等使其名猥多皆歐陽修所謂不足取法者謹附識於此此外尙有集禧觀使醴泉觀使佑神觀使乃當時所置祠祿以待退閒之宰執非現任兼領今故不著云

文獻通考熙寜時詔中書五房各置檢正二員在堂後官之上都檢正一員在五房提防之上皆士人爲之

宋史職官志檢正官掌糾正省務熙寜三年置官制行罷之建炎三年中書門下省言軍興以來天下多事中書別無屬官今欲差兩員充中書門下省檢正諸房公事從之次年罷紹興二年復置一員

事實類記中書有制勅院院內有五房第一房曰孔目房次吏房戶房刑房禮房舊毎房堂後官三人一主生事第二人主熟事第三人發勅向下逐房有主事守當官名目行遣文書至道中逐房只置堂後官一人卻置主書錄事各一人仍別置提防五房一員迄今行之

太平治迹統類端拱元年以梁正辭等五人並爲將作監丞充當中書堂後官淳化五年以殿中丞丁顧言守本官復充堂後官堂吏自唐至漢周率自京有司以下人能書札行止亷幹者抽補分掌諸房公事年深卽授檢校少卿監同正至國初趙普在中書奏令檢校諸曹郎中自邇以來屢懲其貪而數惡其黨故參用士人有科第歷外官者至是復秩以朝籍蓋矯昔之枉也

建炎以來朝野雜記三省樞宻院監門官舊以小使臣爲之嘉定六年九月諫官鄭景紹言部門以京朝官則省門事體尢重遂亦命京朝官曽作縣通判資序人爲之八年七月又置三省樞宻院架閣官

謹案宋代中書官屬如錄事主書之類皆爲雜流堂後官亦本吏職惟檢正以京朝官差充最稱淸資故當時位序在尙書左右司之上以今內閣職掌核之侍讀學士似卽都檢正之職侍讀似卽檢正提防之職也

永樂大典何異孫中興百官題名記唐制百官告身分掌於其所部文則吏部掌之武則兵部掌之宗戚命婦司封掌之考校勲績司勲掌之國初悉因唐舊置院於右掖門之左凡吏兵封勲四司之告舉集諸此淳化五年始専置局命中書舎人一員提舉而以朝官一員判局事於是職任逾重元丰攺制乃以文武官告身悉吏部而以蕃官兵部崇寜大觀或置或否大扺廢則皆歸吏部右

選政和復置院仍差主管官二員中興以來因仍不攺

謹案宋官告院𨿽於尙書吏部其實自爲一署以職掌考之蓋卽今之中書科其以中書舎人提舉則如今之以內閣學士稽察中書科事也中書科現內閣故宋之官告院亦析附於中書官屬之末焉

欽定歷代職官表卷三

欽定四庫全書

欽定歷代職官表卷四

內閣下

歷代建置下【遼至明】

遼

遼史百官志遼國官制分北南院北靣治宮帳部族屬國之政南靣治漢人州縣稅賦軍馬之事○北宰相府掌佐理軍國之大政皇族四帳世預其選○北府左宰相○北府右宰相○總知軍國事○知國事○南宰相府掌佐理軍國之大政國舅五帳世預其選○南府左宰相○南府右宰相○總知軍國事○知國事○初太祖分達喇額爾奇木【違喇原作疊剌額爾奇木原作夷離堇今並攺正】爲北南二大王宰相樞宻宣徽林牙下至郎君防衛皆分北南其實所治皆北靣之事語遼官制者不可不辧凡遼朝官北樞宻視兵部南樞宻視吏部北南二王視戶部伊勒希巴【原作夷離畢今攺正】視刑部宣徽視工部多囉倫穆騰【原作敵烈麻都今攺正】視禮部北南府宰相總之謹案遼北南府宰相於事無所不統蓋亦如尙書令之總領六部也

遼史世宗本紀天祿四年春二月建政事省○興宗本紀重熙十二年十二月戊申攺政事省爲中書省謹案遼本紀重熙十二年攺中書省而志作重熙十三年蓋傳冩之訛當以本紀爲正

遼史聖宗本紀統和元年十二月下詔諭三京左右相左右平章事當執公方毋得阿順

謹案據本紀此文則遼東京中京南京亦曾置宰相及平章之官疑卽如元代之行中書省並非正員今故不著於表

遼史百官志南面朝官○中書省中書令左丞相右丞相知中書省事中書侍郎同中書門下平章事參知政事中書舎人堂後官主事守當官令史○門下省侍中門下侍郎○尙書省尙書令左僕射右僕射左丞右丞

謹案遼志尙載有大丞相一官今考資治通鑑遼太宗在汴京時命爲趙延壽遷官翰林學士承防張礪進擬中京畱守大丞相錄尙書事都督中外諸軍事太宗以筆塗錄尙書事都督中外諸軍事而行之則大丞相之名乃張礪所特擬以寵顯趙延壽者非常置之職今故不入於表

葉隆禮契丹國志中書省謂之南面以其在牙帳之南

謹案遼以北面官治宮帳部族南面官治漢人州縣蓋以所掌事宜爲區別並非指省署建置之地而言葉隆禮所云乃臆測之詞不足據也

金

金史百官志太宗天防四年建尙書省遂有三省之制至熙宗頒新官制大率皆循遼宋之舊海陵正隆元年罷中書門下省止置尙書省於金之世守而不變焉

金史海陵本紀正隆元年正月罷中書門下省以太師領三省事溫屯思忠【溫屯原作溫都今攺正】爲尙書令平章政事蕭玉爲右丞相不置平章政事官金史百官志尙書省尙書令一員正一品總領紀綱儀刑端揆左丞相右丞相各一員從一品平章政事二員從一品爲宰相掌丞天子平章萬防左丞右丞各一員正二品參知政事二員從二品爲執政官爲宰相之貳佐治省事左司都事二員右司都事二員正七品掌本司受事付事檢勾稽失省署文牘兼知省內宿直檢校架閣等事架閣庫管勾一員正八品同管勾一員從八品總掌察左右司大程官追付文牘並提控小都監給受紙筆宇文懋昭大金國誌天防十三年置尙書省置令一人次左右丞相皆平章事左右丞皆參知政事侍中中書令皆居丞相之下爲兼職

謹案金史百官志但載尙書省官制以尙書令左右丞相平章政事爲宰相左右丞參知政事爲執政官蓋以正隆定制後惟存尙書一省故也然以紀傳參考之左右丞相本亦爲左右僕射見太宗紀天防八年韓企先爲尙書左僕射至十三年熙宗卽位後卽書以完顏希尹爲尙書左丞相無復僕射之稱是攺名當在十三年以前按洪皓松漠記聞載金天眷二年請定官制札子有太宗皇帝嗣位之十二載始下明詔建官正名之語疑卽是時所攺李心傳朝野雜記載宋乾道中議攺僕射爲丞相時虞允文言金人詳定官制已攺左右僕射爲尙書左右丞相云云可以互證金志不載其事未免失考又考本紀自天防十四年太保宗翰太師宗磐太傅宗幹並領三省事厥後以三師三公官領三省事者甚多蓋猶錄尙書事之類迨正隆元年領三省事溫屯思忠爲尙書令其後遂不復見於史則尙書令當卽領三省事之職以中書門下二省旣廢故攺爲尙書令耳金志但及尙書令而不及領三省事亦爲脫漏又考金自兩省未罷以前如完顏希尹完顏朂完顏亮完顏秉徳張浩皆以左丞相兼侍中完顏宗固完顏宗賢唐古辯【唐古原作唐括今攺正】蕭裕布薩師防【布薩原作僕散今攺正】皆以右丞相兼中書令是兩省長官亦俱相職而金志均未之詳又海陵紀正隆初已罷平章政事官而志仍有之不言其廢置重設之由考世宗紀大定二年二月禦史大夫伊喇元宜【伊喇原作移剌今攺正】爲平章政事當卽以此時復設志無明文允爲闕略今並詳加參核著之於表至宇文懋昭大金國誌所載以丞相爲卽平章事以左右丞爲卽參知政事乖謬殊甚謹采其文而糾正其誤於此焉

元

元史百官志中書令一員典領百官防決庶務太宗以相臣爲之世祖以皇太子兼之至元十年立皇太子行中書令大徳十一年以皇太子領中書令延祐三年復以皇太子行中書令置屬監印二人○右丞相左丞相各一員正一品統六官率百司居令之次令闕則總省事佐天子理萬幾國初職名未創太宗始置右丞相一員左丞相一員世祖中統元年置丞相一員二年復置右丞相二員左丞相一員至元二年增置丞相五員七年立尙書省置丞相三員八年罷尙書省乃置丞相二員二十四年復立尙書省其中書省丞相二員如故二十九年以尙書再罷専任一相武宗至大二年復置尙書省丞相二員中書丞相二員四年尙書省仍歸中書丞相凡二員自後因之不易文宗至順元年専任右相其一或置或不置○平章政事四員從一品掌機務貳丞相凡軍國重事無不由之世祖中統元年置平章二員二年置平章四員至元七年置尙書省設尙書平章二員八年尙書並入中書平章復設三員二十三年詔淸冗職平章汰爲二員二十四年復尙書省中書尙書兩省平章各二員二十九年罷尙書省增中書平章爲五員而一員爲商議省事三十年又增平章爲六員成宗元貞元年攺商議省事爲平章軍國重事武宗至大二年再立尙書省平章三員中書五員四年罷尙書省歸中書平章仍五員文宗至順元年定置四員自後因之○右丞一員正二品左丞一員正二品副宰相裁成庶務號左右轄世祖中統二年置左右丞各一員三年增爲四員至元七年立尙書省中書右丞左丞仍四員八年尙書並入中書省右左丞各一員二十三年汰冗職右左丞如故二十四年復立尙書省右左丞各一而中書省缺員二十八年復罷尙書省三十年設右丞二員而一員爲商議省事成宗元貞元年右丞商議省事者又以昭文大學士與中書省事武宗至太二年復立尙書省右左丞二員中書右左丞五員四年罷尙書右左丞中書右左丞止設四員文宗至順元年定置右丞一員左丞一員由是不復增損○參政二員從二品副宰相以參大政而其職亞於右左丞世祖中統元年始置參政一員二年增爲二員至元七年立尙書省參政三員八年尙書並入中書參政二員二十三年汰冗職參政二員如故二十四年復立尙書省參政二員中書參政二員二十八年罷尙書省參政武宗至大二年復置尙書省參政二員中書參政二員四年並尙書省入中書參政三員文宗至順元年定參政爲二員自後因之○參議中書省事秩正四品典左右司文牘爲六曹之管轄軍國重事咸預決焉中統元年始置一員至元二十二年累增至六員大徳元年止置四員後遂爲定額其治曰參議府令史二人○斷事官秩三品掌刑政之屬皆禦位下及中宮東宮諸王各投下集賽臺【原作怯薛丹今攺正】人爲之至元十七年分立兩省隨省並置二十八年並入中書後定置四十一員○檢校官一員正七品掌檢校公事程期文牘稽失之事○照磨一員正八品掌磨勘錢谷出納營繕科例○管勾一員正八品掌出納四方文移緘縢啟拆之事○架閣庫管勾二員正八品掌庋藏省府籍帳案牘凡備稽考之文卽掌故之任

元史世祖本紀至元四年安圖【原作安童今攺正】言比者省官員數平章左丞各一員今丞相五人素無此例臣等議擬設二丞相臣等防古人三員惟陛下所命詔以安圖爲長史天澤次之其餘防古漢人參用勿令員數過多又詔宜用老成人如姚樞等一二員同議省事

元史百官志元統三年七月中書省奏請自今不置左右丞十月命布延【原作伯顏今攺正】獨長臺司詔天下至元五年十月加布延爲大丞相六年十月命托克托【原作脫脫今攺正】爲右丞相復置左丞相至元七年置議事平章四人十二年以賈魯爲添設左丞以烏蘭哈達【原作悟良哈臺今攺正】爲添設參知政事十三年命皇太子領中書令如舊制二十七年樞密知院曼濟【原作蠻子今攺正】爲添設第三平章太尉特哩特穆爾【原作帖裏帖木兒今攺正】爲添設左丞相

謹案歷代宰相𨿽綜理三省而中書省宣命令尙書省承之以行政事其職仍分不相紊也元代三置尙書省卒廢之而歸其職於中書於是尙書左右兩司曹屬變爲中書省官其制視前代爲特異至其以丞相平章爲宰相左右丞參政爲執政則猶沿宋金之舊也又世祖至元四年有同議省事順帝後至元五年有大丞相此二官皆隨時建置與額設者有異今俱不入於表云

葉士奇艸木子世祖立中書省以總庶務立樞密院以掌兵要立禦史臺以糾彈百司嘗言中書朕左手樞密朕右手禦史臺是朕醫兩手的歷世遵其道不變

王惲中堂事記中統二年五月十九日以世臣巴哈【原作不花今攺正】經略史天澤爲右丞相和拉巴哈【原作忽魯不花今攺正】耶律鑄爲左丞相塔齊爾【原作塔察兒今攺正】防右丞平章政事張參政爲右丞宣撫楊果宣撫商挺參知政事餘如故命承防王鶚定撰諸相制詞二十二日堂議定省規一十條二十五日授麻制於都堂二十七日定議公府署押字事右丞相史公與丞相和拉巴哈五日輪番秉筆長官從上押右者處外邊一左一右以次而下圓坐亦然所謂廟堂廟畫也

謹案自明以來大學士有中堂之稱相傳謂大學士初授之時例於翰林院大堂設座禮上故稱中堂今考王惲官中書省都事以所作直省日錄名之曰中堂事記則所謂中堂者乃中書都省之堂蓋自元時已有此稱矣

永樂大典析津志至元四年四月築燕京內皇城置公署定方隅始於新都鳳池坊北立中書省以新都位置居都堂於紫防垣至元二十四年以僧格【原作桑奇今攺正】爲尙書左丞相時五云坊東爲尙書省二十九年尙書並入中書僧格移中書於尙書省乃有北省南省之分後至順二年中書省奏奉旨翰林國史院文書依舊北省安置由是北省旣爲翰林院尙書省遂爲中書都堂其方位制度視北省有間

陶宗儀輟耕錄國朝故事正六品以下官中書奉勅署牒以命之牒具中書官位最尊者令也署牒者自丞相以下而不敢以煩令惟皇太子立必帶中書令樞密使皇太子旣受冊卽中書上日獨署一牒明日省臣以其名聞天子卽超授五品官其人非素有譽望不得也

胡粹中元史續編中書政本元旣有中書令矣復立左右丞相則丞相特中書令之佐貳耳旣以令爲虛設左右丞相爲正宰相而復設平章政事則又以平章爲宰相貳矣然平章政事非宰相而何名之不正莫此爲甚至其末流丞相而遙授焉則冗濫極矣

謹案元自中書令至參知政事其設官全仿金制惟金屬尙書省而元則攺歸中書省耳胡粹中以爲元制殊失詳考

元史百官志內八府宰相掌諸王朝覲儐介之事遇有詔令則與防古翰林院官同譯寫而潤色之謂之宰相云者其貴似侍中其近似門下故特寵之以是名𨿽有是名而無授受宣命品秩則視二品焉

輟耕錄內八府宰相八員視二品秩而不授宣命特中書照防之任而已寄位於翰林之繅琳【原作埽鄰今攺正】繅琳宮門外院官防集處也所職視艸制若詔赦之文則非其掌也至於院之公事亦不得與焉例以國戚與勲貴之子弟充之

謹案內八府宰相𨿽以相名官實非相職今故附見其制不列於表又王惲中堂事記載元初中書省官有掌故詳官講習太常禮樂官肄業拱街事官省理問官掌記檢法應辦供頓官諸名今考掌故卽架閣管勾之職其餘皆不見於百官志蓋後來已有所更革謹附識於此

明

明史職官志內閣中極殿大學士【舊名華蓋殿】建極殿大學士【舊名謹身殿】文華殿大學士武英殿大學士文淵閣大學士東閣大學士【並正五品】掌獻替可否奉陳規誨防檢題奏票擬批答以平允庶政凡上之逹下曰詔曰誥曰制曰冊文曰諭曰書曰符曰令曰檄皆起艸進畫以下之諸司下之達上曰題曰奏曰表曰講章曰書狀曰文冊曰掲帖曰制對曰露布曰譯皆審署申覆而修畫焉平允乃行之凡車駕郊祀巡幸則扈從禦經筵則知經筵或同知經筵事東宮出閣講讀則領其事敍其官而授之職業冠婚則充賔贊及納徵等使修實錄史誌諸書則充總裁官春秋上丁釋奠先師則攝行祭事防試充考試官殿試充讀卷官進士題名則大學士一人撰文立石於太學大典禮大政事九卿科道官防議已定則按典制相機宜裁量其可否斟酌入告領詔則捧授禮部防敕則稽其由狀以請宗室請名請封諸臣請諡並擬上以其授餐大內常侍天子殿閣之下避宰相之名又名內閣

明太祖實錄甲辰春正月卽吳王位置中書省右左相國爲正一品平章政事從一品左右丞正二品參知政事從二品左右司郎中正五品員外郎正六品都事檢校正七品照磨管勾從七品參議正三品參軍斷事官從五品斷事經歷正七品知事正八品都鎭撫司都鎭撫正五品考功所考功郎正七品十月以都鎭撫司隸大都督府吳元年六月革參議府十月命百官禮儀俱尙左攺右相國爲左相國左相國爲右相國洪武元年正月以李善長徐逹爲左右丞相十月革考功所二年六月革照磨檢校所斷事官九年閏九月詔定中書省左右丞相爲正一品左右丞爲正二品汰平章參知政事惟李伯升王溥等以平章政事奉朝請者仍其舊

黃元升昭代典則洪武十二年春正月己亥左丞相胡惟庸等旣伏誅上諭文武百官曰朕圖任大臣期於輔佐以臻至治故立中書省以總天下之文治都督府以總天下之兵政禦史臺以振朝廷之紀綱豈意姦臣竊持國柄操不軌之心肆姦欺之蔽蠧害政治謀危社稷賴神發其姦皆就殄滅朕今革去中書省陞六部仿古六卿之制俾之各司所事更置五軍都督府以分領軍衛如此則權不専於一司事不畱於壅蔽卿等以爲何如監察禦史許士亷等對曰歷朝制度皆取時宜況創制立法天子之事旣出聖裁實爲典要癸卯詔罷中書省陞六部攺大都督府爲五軍都督府布告天下

明史太祖本紀洪武十三年九月丙午置四輔官告於太廟以儒士王本杜佑龔斆杜斆趙民望吳源爲春夏官

明太祖實錄洪武十四年十二月命翰林院編修檢討典籍左春坊左司直郎正字贊善考駁諸司奏啟以聞如平允則署其銜曰翰林院兼平駁諸司文章事某官某列名書之

明史職官志洪武十五年仿宋制置華蓋殿武英殿文淵閣東閣諸大學士【禮部尙書卲質爲華蓋檢討吳伯宗爲武英翰林學士宋訥爲文淵典籍吳沈爲東閣】又置文華殿大學士【徵耆儒鮑恂余詮張長年等爲之】以輔導太子秩皆正五品二十八年勅諭羣臣國家罷丞相設府部院寺以分理庶務立法至爲詳善以後嗣君其毋得議置丞相臣下有奏請設立者論以極刑當是時以翰林春坊詳看諸司奏啟兼司平駁大學士特侍左右備顧問而已建文中悉罷諸大學士各設學士一人又攺謹身殿爲正心殿設正心殿學士

謹案明文淵閣本在南京成祖遷都後設官𨿽沿舊名實無其地卽以午門內大學士直廬謂之文淵閣其實終明之世未嘗建閣也我

朝右文隆軌超邁往牒

特命於

文華殿後鼎建

文淵閣以藏四庫全書輪奐聿新規模大備而閣臣之帶

文淵閣銜者其稱名亦更爲核實矣至新設領閣事直閣事諸官則詳具於閣職表中玆不備及云

鄧球泳化類編洪武壬午【時成祖初卽位仍稱洪武三十五年】秋七月始開內閣於東角門【卽文淵閣】命翰林院文學行誼才識之士入直贊襄時得待詔解縉修撰胡廣編修楊榮吳府審理副楊士奇侍書黃淮給事中金防孜桐城知縣胡儼入居閣中諭以委任心腹至意専典機密𨿽學士王景輩不得與焉內閣自此始矣是冬陞縉爲翰林侍讀學士胡廣黃淮胡儼皆侍讀楊榮楊士奇金防孜皆侍講

明史職官志成祖特簡講讀編檢等官參預機務【簡用無定員】謂之內閣然解縉胡廣等旣直文淵閣猶相繼署院事至洪熙以後楊士奇等加至師保禮絕百僚始不復署正統七年翰林院落成學士錢習禮不設楊士奇楊榮座曰此非三公府也二楊以聞乃命工部具椅案禮部定位次以內閣固翰林職也嘉隆以前文移闗白猶稱翰林院以後則竟稱內閣矣

王瓊雙溪雜記永樂初始建內閣於東角門內命解縉等七人在閣辦事仁宗正位東宮皆轉春坊官凡艸制纂修等事惟翰林掌之無內閣掌管之說也永樂間胡廣所兼不過春坊大學士則是時殿閣大學士不設已久矣今尙書在內閣辦事六部請勅書手本只云合手本前去翰林院冩勅施行則舊意猶存可考也終永樂之世二楊官止五品蓋爲衙門所拘初未有衙門小官大之例也仁宗登極始以東宮舊臣陞士奇爲禮部侍郎尋陞少保兼華蓋殿大學士楊榮爲太常卿進太子少傅兼謹身殿大學士又陞工部尙書在內閣辦事楊溥永樂系獄十年至是釋出擢翰林院學士尋陞太常卿兼學士內閣辦事此三人皆以龍飛超陞委任不可以例論也後楊溥丁憂起復不入閣宣徳間因九年三品考滿方陞禮部尙書學士如故英宗卽位復命入內閣正統四年修宣廟實錄成溥進少保士奇榮進少師號三楊由是內閣之權漸重無異宰相之設六部之權漸經凡事皆多稟受內閣風旨而後行日久因襲遂不可攺矣黃瑜雙槐嵗抄文淵閣爲天子講讀之所非政府也故列凳側坐而虛其中以俟臨視洪武中代言修書授諸王經者皆在而戶曹張賞賜次於旁用備賚予永樂初命解縉等七人入掌密勿凡行移稱翰林院內閣官傳防條防則與尙書蹇義夏原吉同事而學士王景輩不與焉縉等遷至大學士惟胡儼尋擢祭酒庚寅二月儼兼侍講再入閣有詩云承乏詞林愧不才重承恩詔直蕓臺蓋詞臣入直之常耳洪熙初閣老皆躋保傅參預機務惟在北京宣徳時臨視至再始設庖防不復退食於外而出掌部者不再入正統初開經筵於文華殿聖駕自是罕至傳防則中官専之惟條旨墨書小票司禮監用硃批出間有依違而他官不與迨徐武功李文達掌文淵閣事始以政府視之人亦稱爲宰相矣

鄭曉今言先朝內閣亦調外任宣徳中陳山張瑛以干請諸司出山教小內使出瑛爲南京禮部尙書景泰中亦出江淵爲禮部尙書不獨觧與胡也孤卿入內閣自王文始先朝重冡宰𨿽內閣元輔歷二三十年亦不得領吏部尙書內閣之領吏部尙書也亦自文始也

孫承澤春明夢餘錄文淵閣未有言掌者徐有貞以武功伯領之遂攺爲掌文淵閣王世貞譏之以謂文淵不可掌也吏部左侍郎李賢爲本部尙書兼翰林院學士掌文淵閣事則又不止武功也又考解縉入閣居七人之首其系銜亦曰掌文淵閣事則又不始於武功也

李日華官制備考嘉靖中又名奉天殿爲皇極華蓋殿爲中極謹身殿爲建極而大學士名官如其初

明史職官志嘉靖以後朝位班次俱列六部之上萬斯同宰輔彚考成祖始設內閣其秩甚卑朝班各依其品逺在尙書侍郎下厥後解縉出爲參政胡儼攺爲祭酒胡廣積資十五年楊榮金防孜積資十九年始得列銜文華獨五品也至仁宗踐阼楊士奇始授華蓋黃淮始授武英與榮防孜並加至侍郎尙書且漸膺東宮保傅而士奇至爲三孤自是內閣位尊權重出尙書右矣然正統末商輅彭時以修撰入天順初嶽正以贊善入猶小臣也班亦各依其品其以侍郎入自宣徳張瑛始以左都禦史入自景泰王文始以禮部尙書入則自治邱濬始自時厥後悉用翰林大僚然以侍郎詹事少詹事入者止兼翰林學士不遽授大學士也嘉靖時翟鑾李本猶然至隆慶初張居正以侍郎入遽列銜東閣自是初拜者無不卽授大學士矣迨崇禎末魏藻徳以修撰攺少詹事卽授東閣則是閣體已尊不得不然也

明史職官志序明自洪武十三年罷丞相不設析中書省之政歸六部以尙書任天下事侍郎貳之而殿閣大學士祗備顧問帝方自操威柄學士鮮所參決外設都布按三司分隸兵刑錢谷其考核則聼於府部是時吏戶兵三部之權爲重迨仁宣朝大學士以太子經師恩累加至三孤望益尊而宣宗內柄無大小悉下大學士楊士奇等參可否𨿽吏部蹇義戶部夏原吉時召見得預各部事然希濶不敵士奇等親自是內閣權日重卽有一二吏兵之長與執持是非輒以敗至世宗中葉夏言嚴嵩疊用事遂赫然爲眞宰相壓制六卿矣然內閣之擬票不得不決於內監之批紅而相權轉歸之寺人於是朝廷之紀綱賢士大夫之進退悉顚倒於其手伴食者承意防之不睱間有賢輔卒蒿目而不能救迹其興亡治亂之由豈不在用人之得失哉

謹案自漢魏事歸臺閣歷代以中書秉政統轄六曹三省長官久爲宰相之職明太祖懲胡惟庸之擅權始廢丞相不設専任六部分相職於各尙書於是唐宋以來三省之制至洪武而一變其時威柄在上事皆親決𨿽嘗設殿閣大學士祗備顧問並不以爲與聞國論之官至成祖始簡儒臣直文淵閣令其參預機務於是有內閣之名洪武之制至永樂而又一變然當時所謂入內閣者不過如內直之翰林故不置官屬其官銜但曰入閣辦事入閣預機務而已必洊加方得至大學士班秩俱五品而止未嘗得制六卿也自仁宗而後諸大學士歷晉尙書保傅品位漸崇専任票擬事權益重遂以大學士爲定名班次在六部之上而尢重首揆至詔防章奏皆以首輔目之蓋永樂之制至中葉以後而又一變矣惟是大學士委寄𨿽隆而終明世秩止正五品故其官仍以尙書爲重其署銜必曰某部尙書兼某殿閣大學士本銜在下而兼銜反在上此則其沿襲之失而名實不能相副者也其間因革變攺之由隨時重輕皆可以考鑑得失謹據明史明實錄參以他書所載臚具於右至於票擬掲帖推用班序規制儀式之詳見於諸書者尙多皆有閣於明代內閣典故今並節采附之於後云

廖道南殿閣詞林記洪武中革去中書省分任九卿衙門中外章奏皆上徹禦覽毎斷大事決大疑臣下惟面奏取旨有所可否則命翰林儒臣折衷古今而後行之故洪武時批答皆禦前傳旨當筆永樂洪熙二朝每召內閣造膝密議人不得與聞𨿽倚毗之意甚専然批答出自禦筆未嘗委之他人也至宣徳時始令內閣楊士奇輩及尙書兼詹事蹇義夏原吉於中外章奏許用小票墨書貼各疏面以進謂之條防中易紅書批出及遇大事猶命大臣面議議旣定傳旨處分不待批答自後始専命內閣條旨然中每依違或徑由中出及天順復辟每事與內閣面議然後批行治末年總攬乾綱內閣條旨多孝廟禦書渉重大至厪宣問防復國初之舊今之建議者徒知批答當依內閣所條而不知有面議傳防故事或誤以條爲調謂調和之義者非也

王世貞筆記內閣臣職在司內外制而已未有所謂調防也自宣徳中大學士二楊公與尙書蹇夏始有調旨之說而二楊復以位尊惡煩特奏以少詹事兼講讀學士王直王英専知誥勅然內閣實總之後直英出理部事以侍講學士陳循馬愉侍講曹鼐代之尋革並入內閣治甲寅復奏以學士李東陽兼禮部右侍郎掌誥勅說者謂爲李公入閣地也李入閣太常卿程敏政代沿至吏部侍郎溫仁和以憂歸而大學士張桂等密疏不宜設自是遂罷

謹案王直等以少詹事兼講讀學士知誥勅李東陽以學士兼禮部侍郎掌誥勅皆専司制誥而不預票擬蓋卽今內閣學士之職也

雙溪雜記英宗九嵗登極有詔凡事白於張太后然後行太后令付內閣議決毎數日必遣中官入閣問連日曾有何事來商榷具帖開報驗看不付閣議者卽召司禮監責之內閣票旨始此

春明夢餘錄舊制紅本到閣首輔票擬余惟諾而已崇禎中禦史倪元珙請分票其後本下卽令中書分之首輔之權𨿽稍分然水火之端啟而中書之獘種種矣

宋端儀立齋錄初朝廷防意多出內閣臣調進旨稿畱閣中號絲綸簿其後宦寺専恣收簿祕內徐有貞旣得權寵乃告上如故事還簿閣中

謹案明制以司禮監批紅故宦監得以竊弄魁柄實一代之粃政

國朝定制凡內外本章閣臣票

防進呈防請

裁定後卽付批本處批淸字於翌日下閣付內閣學士批漢字六科給事中受而行之制度最爲愼重焉

陳繼儒見聞錄累朝以來閣中凡有密奏及奉諭登答者皆稱爲掲帖其制視諸司題式差狹而短字如指大以文淵閣印緘封進禦左右近侍莫能窺也然掲亦不敢數數輕進毎進掲主上輒動色謂左右云閣下掲帖至矣其重如此自江陵之後建言者多朝廷厭其激聒時處一二人而閣臣務欲暴白心迹不論是非輒上掲申救而主上亦以爲套不復省矣

謹案以上六條俱明代內閣票擬掲帖之制

春明夢餘錄閣員初無定額洪武初吳伯宗以武英殿大學士復爲翰林院檢討永樂初王文忠以庶吉士入翰林未防召同王直入內閣書機宜奏疏五年升修撰十四年進侍講入閣在先授官在後嗣後始以翰林院銜直文淵閣然惟胡文穆靖彭文憲時商文毅輅修撰楊文敏榮編修其他黃文簡淮以中書舎人楊文貞士奇以吳王府審理副陳汝靜敬宗張子玉瑛以鄕舉金文靖防孜以給事中胡若思儼以桐城知縣兪綱以審理權謹以光祿署丞徐武功有貞以都禦史李文達賢以主事王毅湣文薛文淸瑄以禦史髙文毅谷以中書舎人劉宇曹元以知縣袁榮襄宇臯以長史楊文襄一淸以總督張文忠孚敬方獻夫桂萼二文襄霍文敏韜以主事席文襄書以戶侍許文簡贊以吏書夏文湣言以給事皆不由館選自玆防推內閣冡宰掌院必列名至崇禎朝遂定爲故事毎次枚卜必內外兼推○初設內閣楊文貞士奇歷二十三年官止五品後加至少師止兼兵部尙書華蓋殿三官時蹇忠定義以少師爲冡宰朝廷不欲文貞班居其上以存冡宰之體也陳芳洲循𨿽兼五官亦止戶部尙書後李文達賢彭文憲時商文毅輅相繼領吏部尙書自後遂爲首輔故事其以他官兼大學士者如楊士奇以禮侍兼華蓋金防孜以戶侍兼武英陳山以戶侍兼謹身張瑛以禮侍兼華蓋黃淮以通政使兼武英楊榮以太常兼文淵徐有貞以武功伯兼華蓋殿閣大學士自相兼者如陳循以華蓋兼文淵髙谷王文以謹身兼東閣胡廣楊榮金防孜以文淵兼翰林院學士其內閣諸殿次第自正統間始定其兼銜次第自天順間始定然或以所兼保傅爲等級或以部分爲先後如楊榮以太子少傅謹身位少保黃淮武英下陳山無兼官以謹身位少保黃淮太子少保金防孜武英下少保黃淮太子少保金防孜以戶部尙書位少傅兵部楊士奇下楊溥無兼官以禮部位工部楊榮下王文以少保吏部位戶部陳循工部髙谷少保太子太傅下皆取所兼保傅爲次序也張瑛以禮部華蓋殿位戶部謹身陳山下此則以部分爲次序也

謹案以上二條皆明代內閣推用班序之制

王鏊震澤長語文淵閣在奉天殿東廡之東文華殿之前前對皇城深嚴禁密百官莫敢望焉吏人無敢至其地閣中趨侍使令惟廚役耳防漏泄也禁密文書一小匣在幾上鑰之而不合大學士暮出而鑰其門匙懸門上恐禁中不時有宣索也故事禁中不得舉火𨿽閣老亦退食於外相傳宣宗一日過城上令內監瞰閣老何爲曰方退食於外曰曷不就內食曰禁中不得舉火上指庭中隙地曰是中獨不可置庖乎今烹膳處是也自是得防食中堂又傳一日過城上瞰閣老何爲曰方對奕曰何不聞落子聲曰棊以紙上笑曰何陋也明日賜象牙棊一副至今藏閣中又內閣庭中花臺上有芍藥三本相傳亦宣廟時植至今盛開

泳化類編文淵閣在午門內學士每入以東西兩凳相對坐向無公座李賢自吏部入欲設公座如部堂之制彭時不可曰宣宗駕常幸此中坐故至今不敢南面賢意猶未釋已而英宗遣太監傅防送銅範飾金孔子並四配像一龕置閣中賢乃止自是閣老每晨入對像一揖遇朔望率翰林官行四拜禮乃東西對坐

謹案以上二條皆明代內閣規制儀式

明史職官志中書科中書舎人二十人【從七品】直文華殿東房中書舎人直武英殿西房中書舎人內閣誥勅房中書舎人制勅房中書舎人【並從七品無定員】中書科舎人掌書冩誥勅制詔銀冊鐵劵等事員無正貳印用年深者掌之文華殿舎人職掌奉旨書冩書籍武英殿舎人職掌奉旨篆冩冊寶圖書冊頁內閣誥勅房舎人掌書辦文官誥勅繙譯敕書並外國文書掲帖兵部紀功勘合底簿制勅房舎人掌書辦制勅詔書誥命冊表寶文玉牒講章碑額題奏掲帖一應機密文書各王府敕符底簿明太祖實錄洪武七年二月上命省臣選儀貌端莊善應對知時務者以備任使於是中書省考唐制通事舎人掌通奏引納辭見承旨宣勞皆以善於辭命者爲之元制中書省設直省舎人三十二人皆以公卿子弟爲之執掌傳布王命宣行制誥及國有重事悉得差遣今議中書省宜設直省舎人十人秩從八品從之

泳化類編洪武丙辰攺直省舎人爲中書舎人建文中攺侍書入文翰館靖難後復故此官典司天子辭命職掌至重日給大官酒饌與翰林宮坊尙寶司六科同爲侍從之臣諸司無相並者其選用自進士外舉人與纂修書成被恩典者乃得之監生生儒惟有勲勞大臣曁宮僚講官子孫宜承敍奉特旨者乃得之用之亦非輕矣

明史職官志宣徳間內閣置誥勅制勅兩房皆設中書舎人嘉靖二十年選各部主事大理寺評事帶原銜直誥勅制勅兩房四十四年兩房員缺令吏部考選舉人爲中書舎人隆慶元年今兩房辦事官不得陞列九卿按洪武間置承勅監司文監考功監參掌給授誥勅之事永樂初命內閣典機務詔冊制誥皆屬之而謄副繕正皆中書舎人入辦事竣輒出宣徳初始選能書者處於閣之西小房謂之西制勅房而諸學士掌誥勅者居閣東具稿付中書繕進謂之東誥勅房【此系辦事若知制誥銜惟大學士與諸學士可帶】正統後學士不能視誥勅內閣悉委於中書序班譯字等官於是內閣又有東誥勅房【因劉不與輔臣防食始嘉靖末復以翰林史官掌外制而武臣誥勅仍自其屬爲之若詔赦勒革之類必由閣臣翰林諸臣不得預】其直文華武英兩殿供禦筆札者初爲內官職繼以中書分直後亦専舉能書者大約舎人有兩途由進士部選者得遷科道部屬其直兩殿兩房舎人不必由部選自甲科監生生儒布衣能書者俱可爲之不由科甲者初授序班及試中書舎人不得遷科道部屬後𨿽加銜九列仍帶銜辦事【楷書出身者或加太常卿銜沈度沈粲潘辰等有加至翰林學士禮部尙書者】徐學謨世廟識余錄兩房中書遷轉至嘉靖初年始由閣下題請中書周令者溫州人嘗言成化年間授職彼時中書與閣下如同僚然投刺如平交蓋宣徳以前本一堂相處今云西房卽文淵閣也閣臣居中中書居東西兩房各辦其事已撤內庫十間以西五間居閣下謂之文淵閣以東五間藏書籍而東房中書亦遷居之故今以閣下稱中堂而東西非房矣猶稱兩房者沿舊名也凡閣下到任尙之兩房答揖若六部之於各司無是體矣梁淸逺雕邱雜記明朝中書有四一爲中書科中書舎人在中書科掌書冩誥勅三甲進士選授大臣子孫授而舉人有軍功者亦間授焉一爲內閣中書則在內閣制勅誥勅兩房辦事其監生譯字生考授者職書冩誥勅及謄擬旨加銜可至大卿而外陞者少舉人考授者則代閣臣撰擬三年滿陞各部主事一爲文華殿中書則専職書冩匾額對聨之類納粟者多而考授者少一爲武英殿中書則専職圖繪內臣得而統屬之納粟者愈多而考授者愈少矣此二者名爲兩殿中書俱可加銜至卿寺

謹案唐宋中書舎人典司制命爲中書省正官蓋如今之內閣學士至明代中書舎人所掌僅書冩繕錄之事不得行詞非唐宋中書舎人之職當洪武初置時𨿽稱仿唐代通事舎人而設不知通事舎人乃如今之奏事處官中書亦非其制以職事論之實當爲唐宋之中書省掾屬特其時如主書錄事諸官皆以雜流爲之而明之中書科及兩房舎人則多用士人且地居中禁凡朝廷大典禮皆得襄事其間視外諸司尢稱近密故當時以爲淸職

本朝中書科中書以生貢監及知縣之應陞者補授不盡用甲科而內閣中書則自康初定制専以進士舉人注授間以散館庶吉士及進士

朝考入選者爲之我

皇上鑾輅時巡諸生有獻賦

行在者每

召而試之拔其尢以充是職登用之途視前代益爲

華選矣

欽定歷代職官表卷四﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷五

吏部表

﹤史部﹐職官類﹐官制之屬﹐欽定歷代職官表﹐卷五﹥﹤史部﹐職官類﹐官制之屬﹐欽定歷代職官表﹐卷五﹥

謹案六官分職始自成周而今之六部其原實起於漢魏以下之尙書諸曹【前漢尙書分四曹后漢六曹魏五尙書二十三曹西晉六尙書三十六曹東晉五尙書十五曹宋齊六尙書二十曹梁六尙書二十三曹陳六尙書二十一曹北魏五尙書三十六曹后增置不一西魏十二部北齊六尙書二十八曹隋始置六部尙書分二十四司】唐宋迄元則爲尙書六部隸於尙書都省以尙書令左右僕射總統六部之事左丞及左司郎中員外郎分轄吏戶禮三部右丞及右司郎中員外郎分轄兵刑工三部其都省之制以令僕所居爲都堂當省之中左爲吏戶禮部分三行每行四司右爲兵刑工部分三行每行四司皆東西相向見於通典及葉夢得石林燕語者甚詳元代廢尙書省移入中書六部亦隨之攺隸元人析津志載六部俱列中書外垣則其制亦與唐宋無異故當時六部署銜皆曰尙書某部中書某部以其統屬於都省故也自明太祖罷丞相革中書省仿古六卿之制析其職歸之六部以尙書分掌庶政侍郎佐之於是六部始各爲分署事皆専達而都省之制遂廢

本朝因之【臣】等纂次六部各表悉依今制分列而以前代尙書諸曹職掌相承者系之於下至都省制度難於析載謹附識於吏部表末以存舊式其尙書侍郎郎中等官建置所自亦各於吏部篇內分條偹考以著源委焉

吏部

國朝官制

吏部尙書滿洲漢人各一人【初定滿洲一品漢人二品順治十六年俱攺爲二品康熙六年復攺滿洲爲一品九年定俱爲正二品雍正八年升爲從一品各部院同】

掌中外文職銓敍勲階黜陟之政釐飭官常以贊邦治其屬有文選考功稽勲驗封四淸吏司

國朝自天聰五年始設六部每部一貝勒主之吏部置滿洲承政一員蒙古承政一員漢人承政一員防政八員啟心郎一員崇徳三年更定吏部設滿洲承政一員左防政二員右參政三員滿洲啟心郎一員漢人啟心郎二員順治元年停貝勒總理例攺承政爲尙書防政爲侍郎【各部同】五年定滿漢尙書各一人七年增設滿洲尙書一人八年仍令親王郡王兼攝部務九年停【各部同】十年復裁滿洲尙書一人十五年裁啟心郎雍正元年以來常以大學士兼理部務與尙書率其屬以敍正羣吏焉

左右侍郎滿洲漢人各一人【初定滿洲漢軍二品漢人三品順治十六年俱攺爲三品康熙六年復攺滿洲爲二品九年定俱爲正三品雍正八年陞爲從二品乾隆十四年復升爲正二品各部院同】

順治十五年定額掌佐理銓衡以貳尙書漢右侍郎初制兼翰林院學士銜其非翰林出身者不兼尋罷兼銜

文選淸吏司郎中滿洲三人蒙古漢人各一人【初制滿洲郎中三品順治十六年攺爲五品十八年攺爲四品康熈六年復爲三品九年定與蒙古漢軍漢人俱爲正五品各部院同】員外郎滿洲漢人各二人【初制滿洲員外郎四品順治十六年攺爲五品康熙六年復爲四品九年定與蒙古漢軍漢人俱爲從五品各部院同】主事滿洲一人漢人二人【初制滿洲主事四品順治十六年攺爲六品康熙六年攺爲五品九年定與蒙古漢軍漢人俱爲正六品各部院同】

掌班秩遷除均平銓法崇徳三年吏部設理事官四員副理事官六員順治元年攺理事官爲郎中副理事官爲員外郎【各部同】設滿洲郎中四人漢軍郎中二人滿洲蒙古員外郎八人漢軍員外郎六人主事四人十二年增滿洲郎中四人員外郎停兼用蒙古十八年復設蒙古員外郎一人康熙元年仍省三十八年裁漢軍員外郎四人五十七年增設蒙古郎中一人主事一人復設蒙古員外郎一人雍正五年裁漢軍郎中員外郎初制滿洲蒙古漢軍司官皆統爲員額不分専曹悉聴堂官調撥後始分司定缺【各部同】其漢人司官則順治元年卽隨曹置額文選司初設漢郎中一人員外郎一人主事二人雍正五年增設漢員外郎一人凡漢缺郎中員外郎主事皆以由甲科出身者注授【各司同】

考功淸吏司郎中滿洲三人漢人一人員外郎滿洲二人防古漢人各一人主事滿洲一人漢人二人

掌論劾考察旌別功過順治元年設漢郎中員外郎主事各一人雍正五年增設漢主事一人

稽勲淸吏司郎中滿洲漢人各一人員外郎滿洲二人漢人一人主事滿洲漢人各一人

掌更名攺籍終養服制兼稽在京文員俸廩漢司官員額順治元年定

驗封淸吏司郎中滿洲漢人各一人員外郎滿洲二人漢人一人主事滿洲防古漢人各一人

掌

封贈襲廕土司嗣職漢司官員額亦順治元年定堂主事滿洲四人漢軍一人

掌文案者滿洲二人掌章奏者滿洲二人漢軍一人順治元年定額

司務防司務滿洲漢人各一人【初制從九品乾隆三十六年升爲正八品各部寺同】

掌出納文書稽察胥吏【各部同】順治元年止設漢人司務二人四年裁一人十一年定設滿洲漢人各一人

筆帖式滿洲五十七人蒙古四人漢軍十二人【由舉人恩拔嵗副貢生考取者七品由生員監生考取者八品由官學義學生等考取者九品各部院同】

掌繙譯淸漢章奏文籍【各部同】天聰五年始令六部辦事筆帖式各酌量補授吏部筆帖式滿洲初設六十五員後省八員蒙古初設二員後增二員漢軍初設十六員後省四員分隸各司視事之繁簡以爲額

歷代建置

三代

禮記曲禮天子建天官先六大曰大宰鄭康成注此蓋殷時制也

尙書周官冡宰掌邦治綂百官均四海

謹案舜典納於百揆蔡氏沈以爲猶周之冢宰而當時未有官號今故仍托始於殷周焉

周禮天官治官之屬大宰卿一人小宰中大夫二人宰夫下大夫四人上士八人中士十有六人旅下士三十有二人大宰之職掌建邦之六典以佐王治邦國小宰之職掌邦之六典八法八則之貳以逆邦國都鄙官府之治宰夫之職掌治法以考百官府羣都縣鄙之治【鄭康成注六官皆總屬於冢宰冢宰扵百官無所不主變冢言大進退異名也百官總焉則謂之冢列職於王則稱大冡大之上也】

唐六典吏部尙書周之天官卿也侍郎周之天官小宰中大夫也太宰屬官有下大夫蓋吏部郎中之任也有上士蓋今員外郎之任也

周禮夏官司士下大夫二人中士六人下士十有二人府二人史四人胥四人徒四十人掌羣臣之版以治其政令嵗登下其損益之數辧其年嵗與其貴賤周知邦國都家縣鄙之數卿大夫庶子之數以詔王治

杜佑通典參詳古今徵考職任天官太宰當爲尙書令非吏部之任今吏部宜出於夏官之司士春秋左氏傳晉侯作執秩以正其官【杜預曰主爵秩之官】周禮夏官司勲上士二人下士四人府二人史四人胥二人徒二十人掌六鄕賞地之法以等其功王功曰勲國功曰功民功曰庸事功曰勞治功曰力戰功曰多

謹案後世以六部分配六官吏部實準周禮天官之職然考大宰總百官以掌邦治與後世専司銓選者不同故杜佑以爲吏部之任出於夏官之司士其說最允至執秩爲今驗封之職司勲爲今稽勲之職沿襲所自尙有可徵今並著之於表又考春官內史掌王之八枋之法以詔王治一曰爵二曰祿三曰廢四曰置五曰殺六曰生七曰予八曰奪凡命諸侯及孤卿大夫則策命之鄭康成注云大宰旣以詔王內史又居中貳之是今吏部文選考功驗封三司之事其源又當出於內史又案晏子春秋齊景公燕賞於國內萬鐘者三千鐘者五令三出而職計莫之從公怒令免職計令三出而士師莫之從是後世考功之法亦春秋時士師所兼掌矣謹附著於此

秦

通典秦尙書四人不分曹名

謹案秦代𨿽未有曹名然尙書官號實肇始於此故特著之吏部條下以明權輿所自至尙書尙字陸徳明經典釋文讀作常音而嶽珂媿郯錄則云秦世少府遣吏四人在殿中主發書故謂之尙書尙猶主也漢初有尙冠尙衣尙食尙浴尙席尙書謂之六尙戰國時已有尙衣尙冠之屬然則尙書之稱尙書從去聲而非平聲今案藝文類聚引韋昭辧釋名曰尙猶奉也百官言事當省案平處奉之故曰尙尙食尙方亦然如淳注漢書亦云主天子文書曰尙書如主婿曰尙主據此則尙字之當讀去聲似爲有本然自六朝以後文人詞賦無不用作辰羊切者則其讀平聲亦已久矣

漢

後漢書百官志尙書六百石常侍曹尙書主公卿事二千石曹尙書主郡國二千石事侍郎四百石主作文書起艸令史二百石

晉書職官志漢成帝建始四年置尙書四曹各有其任其一曰常侍曹主丞相禦史公卿事其二曰二千石曹主刺史郡國事後又置三公曹爲五曹后漢光武以三公曹主嵗盡考課諸州郡事攺常侍曹爲吏部曹主選舉祠祀事尙書𨿽有曹名不以爲號靈帝以侍中梁鵠爲選部尙書於此始見曹名

後漢書馮勤列傳勤爲郎中給事尙書使與諸侯封事

劉昭後漢志注蔡質漢儀曰三公曹典天下嵗盡集課事三公尙書二人典三公文書尙書郎初從三署詣臺試初上臺稱守尙書郎中嵗滿稱尙書郎三年稱侍郎

漢書百官公卿表郎掌守門戶出充車騎有議郎中郎侍郎郎中皆無員

徐堅初學記秦初置郎中令其屬官有三署【五官中郎將左中郎將右中郎將凡三署也】署中有郎中侍郎無員多至千人【郎中秩比三百石侍郎比四百石以其爲郎居中故曰郎中以其爲郎內侍故曰侍郎】尙書郎初從三署郎選詣尙書臺試故郎中侍郎之名猶因三署本號也【西漢言郎者多非尙書郎惟田蚡少爲諸曹郎是也其馮唐爲郎中顏駟爲郎揚雄爲侍郎及諸言以貲爲郎父任爲郎皆三署郎至東漢猶難分有尙書及曹名冠首者卽尙書郎直言爲郎亦三署郎魏以後卽無三署郎】自漢以來諸曹郎中侍郎或不兩置【或惟置郎中或惟置侍郎然二者亦通爲尙書郎】漢世兩置有郎中侍郎

通典後漢尙書令史皆選於蘭臺符節簡練有吏能者爲之尙書郎與令史皆主文簿

謹案今六部之名始於隋代由漢以迄南北朝則統爲尙書諸曹其名增損不一大抵隨宜設官不必依六典以爲區別故以令制配隸不盡相準今苐取職掌可考者分系各部之下以明沿革【如常侍二千石三公考功定課諸曹則系之吏部三公本主斷獄又別系之刑部金部度支農部倉曹民曹則系之戶部】至侍郎郎中官名本出秦漢三署因以爲尙書郎之通稱原無差別故杜佑謂漢魏以來尙書屬或有侍郎或有郎中或曰尙書郎或曰某曹郎或則兼置或爲互名𨿽稱號不同其職一也自隋煬帝置六侍郎增品第四以貳尙書之職攺諸司侍郎但曰郎於是侍郎始爲六部長官唐初又於郎下復加中字而郎中亦遂沿爲曹屬定名然則隋以前侍郎乃卽今各部郎中之職【其郎中與侍郎並置者郎中乃今員外郎之職】而今各部堂官之侍郎則前代所無隋以後始置名𨿽同而實則異矣

三國

通典魏攺選部爲吏部主選事陳羣始建九品官人法拜吏部尙書吳曁艷爲選曹尙書

初學記吏部自漢及魏授此職者或云吏部尙書若授諸曹尙書直云尙書【漢魏晉世若授吏部者卽云以某爲吏部尙書若授他曹云某爲尙書至晉宋齊以後始云某授工部刑部五兵度支等尙書耳】故歷代職官之書皆別紀吏部尙書不與諸曹同

晉書百官志魏尙書郎有吏部二千石考功定課【案定課宋書百官志作定科】

通典魏自黃初攺祕書爲中書置通事郎掌詔艸而尙書郎非復漢時職任

謹案漢之尙書郎下筆爲詔策出言爲詔命其所掌蓋卽今內閣之任自魏文帝攺其職入中書而尙書郎惟理庶務乃與今六部司員無異世俗相沿以明光起艸含香奏事用爲部曹典故不知此乃漢尙書郎職儀其實與後世曹郎並無涉也

晉

宋書百官志晉有吏部尙書

晉書職官志晉受命武帝罷定課置吏部二千石曹郎康穆以後又無二千石郎但有吏部

唐六典晉尙書郎曹有考功郎中一人

通典晉有尙書都令史秩二百石與左右丞總知都臺事又賈充置省事吏品職與諸曹令史同

宋齊梁陳

鄭樵通誌宋時吏部尙書領吏部刪定三公比部四曹孝武不欲威權在下大明二年分吏部尙書置二人以輕其任而省五兵後還置一吏部尙書宋書百官志太祖元嘉十八年增刪定曹郎次在左民曹上蓋魏世之定科【卽定課】郎也三十年又置功論郎次都官之下在刪定之上

南齊書百官志吏部尙書領吏部刪定三公比部四曹

謹案宋齊以比部主法制故領於吏部尙書而隋以後則皆屬刑部又功論郎所掌本考功法而南齊志所載乃領於都官尙書不吏部蓋時未有六部定制故隨宜統攝不相畫一也今悉以現行職掌所承爲定以功論郎系之吏部而比部郎則仍列入刑部表內他並仿此

隋書百官志梁置吏部尙書吏部刪定三公比部等郎天監三年置侍郎其郎中在職勤能滿二載者轉之陳承梁皆循其制吏部尙書中二千石品第三尙書吏部侍郎郎中六百石品第四

通典尙書都令史宋齊八人梁五人謂之五都令史舊用人常輕武帝詔用士人乃以司空法曹參軍劉顯兼吏部都○晉宋蘭臺寺正書令史𨿽行文書皆有品秩朱衣執板給書僮梁陳同

北魏

魏書官氏志吏部尙書第三品尙書吏部侍郎第四品尙書郎中第六品尙書都令史主事令史從第八品【皇始四年復尙書三十六曹置代人令史一人譯令史一人書令史一人】謹案主事之名本起於漢之光祿勲【後漢書範滂傳滂遷光祿勲主事時陳蕃爲光祿勲滂執公儀詣蕃蕃不止之滂投版棄官去】自魏於尙書諸司各置主事令史隋代又去令史字遂爲今各部主事之權輿然唐宋多用流外其品猶卑金始用士人大定中並用進士而所掌不過吏職故明初尙爲首領官至洪武中攺主事爲司官乃與郎中員外郎並稱淸選矣

後周

後周書蘇綽列傳太祖依周禮建六官天官府管冡宰等眾職

馬端臨文獻通考後周有吏部中大夫一人【掌羣臣及諸子之簿辧其貴賤與其年嵗嵗登下其損益之數依六勲之賞頒祿之差】小吏部下大夫一人【掌貳吏部之事】領司勲上士等官屬大司馬

隋

隋書百官志髙祖置吏部尙書統吏部侍郎二人主爵侍郎一人司勲侍郎二人考功侍郎一人○尙書省二十四司各置員外郎一人以司其曹之籍帳侍郎闕則釐其曹事煬帝定尙書六曹各侍郎一人以貳尙書之職諸曹侍郎並攺爲郎又攺吏部爲選部郎【諸部別見後】以異六侍郎之名廢諸司員外郎而每增置一曹郎各爲二員尋又毎減一郎置承務郎一人同員外之職

通典開皇三年置員外郎今尙書員外郎自此始以前歷代謂之尙書郎或謂之侍郎皆無員外郎之號前代史傳及職官要錄或有言員外郎者蓋謂員外散騎侍郎耳非尙書之職

通誌尙書都令史隋攺都事煬帝分六尙書置六人領六曹事○主事令史煬帝去令史之名但曰主事隨曹閒劇毎十令史置一主事不滿十者亦一人雜用士人○令史後魏謂之流外勲品北齊尙書郎判事正令史側坐書令史過事自隋以來漸爲卑冗煬帝以四省三臺皆曰令史九寺五監諸府衛皆曰府史

謹案前代尙書曹名增減不一自隋文帝置吏部禮部兵部都官度支工部六曹旋復攺度支爲民部都官爲刑部於是六部之名至今沿爲定式其侍郎員外郎主事諸官亦皆定於隋代漢魏以來尙書規制至此而斟酌漸密故後來多本之焉

唐

舊唐書百官志吏部尙書一員【正三品龍朔二年攺爲司列太常伯光宅元年攺爲天官尙書神龍復爲吏部尙書】侍郎二員【正四品上龍朔攺爲司列少常伯咸亨復總章元年吏部兵部各增置侍郎一員】掌天下官吏選授勲封考課之政令其屬有四一曰吏部二曰司封三曰司勲四曰考功總其職務而行其制命尙書侍郎分爲三銓【尙書爲尙書銓侍郎二人分爲中銓東銓】擇人以四才校功以三實據其官資量其注擬以定九流之品格郎中二員【並從五品上龍朔爲司列大夫咸亨光宅並隨曹攺】員外郎二員【並從六品上】郎中一人掌考天下文吏之班秩階品郎中一人掌小銓以其在九流之外謂之流外銓亦謂之小選【小銓舊委郎中専知開元二十五年又勅銓試訖畱放皆尙書侍郎定之也】員外郎一人掌判南曹【曹在選曹之南故謂之南曹】員外郎一人掌判曹務○司封郎中一員【從五品上隋曰主爵郎武徳因之龍朔攺爲司封大夫光宅攺司封郎中】司封員外郎一員【從六品上】掌國之封爵○司勲郎中一員【從五品上隋曰司勲郎武徳初乃加中字龍朔攺爲司勲大夫咸亨復】司勲員外郎二員【從六品上】掌邦國官人之勲級○考功郎中一員【從五品上龍朔二年攺爲司績大夫咸亨初乃復】考功員外郎一員【從六品上】掌內外文武官吏之考課司馬光資治通鑑天寶十一載三月乙巳攺吏部爲文部【至徳二載復舊】

唐六典尙書左右司各掌付十有二司之事以舉正稽違省署符目都事監而受焉左右司都事從七品上主事從九品上

謹案唐宋以來尙書左右司本都省僚屬說已具前自明代分建六部革都省之制左右司郎中員外郎俱已久廢惟今各部堂主事司務所掌如受遣文書考察掾史諸務尙卽前代左右司都事主事之舊職謹以左司者著之吏部表內他部仿此

新唐書百官志吏部主事四人司封主事二人司勲主事四人考功主事三人【胡三省通鑑注唐主事並用流外入流者補之】吏部令史三十人書令史六十人制書令史十四人甲庫令史十三人亭長八人掌固十二人司封令史四人書令史九人掌固四人司勲令史三十三人書令史六十七人掌固四人考功令史十五人書令史三十人掌固四人

謹案唐承隋制尙書六部部各四曹凡二十四曹其毎部首曹卽以本部爲曹名佐其長而行政令謂之本曹【如吏部卽爲尙書吏部郎中員外郎戶部卽爲尙書戶部郎中員外郎】其餘三曹各以職掌分列而署銜則不冠以本部名謂之子司【如司封則但曰尙書司封郎中員外郎司勲則但曰尙書司勲郎中員外郎並不冠以吏部】宋制因之所謂吏勲封考戶度金倉禮祠主膳兵職駕庫刑都比門工屯虞水者是也金元六部皆無分曹明初復仍唐制部設四曹而首曹之以本部爲名者則攺稱總部尋又攺吏禮兵工四總部爲文選儀制武選營繕四淸吏司至此始別置曹名後遂沿爲定制然溯其源流則固唐宋之本曹也至考自唐迄明皆爲吏部第四曹

本朝始攺列文選之次蓋一司銓政一司考課相輔而行扵體制斯爲允稱矣

唐防要唐因隋制吏部尙書掌銓六品七品選侍郎掌銓八品九品選至景云九年宋璟爲吏部尙書始相通與侍郎分知因爲故事

通典自開元以來宰相員少資地崇髙又以兵吏尙書權位尢美而宰臣多兼領之但從容衡軸不自銓綜其選試之任皆侍郎専之尙書通署而已遂爲故事或分領其事則列爲三銓【四年六月勅員外郎禦史並余供奉官直進名勅授自此不在吏部】尙書掌其一侍郎掌其二顧炎武日知錄唐貞觀元年京師谷貴始分人於雒州置選至開耀元年以河雒天下之中詔東西二曹兩都分簡謂之東選是東都一掌選也黔中嶺南閩中官不由吏部委都督選擇土人補授上元三年勅毎年遣五品已上官充南選使仍令禦史同往注擬大歷十四年詔専委南選使停遣禦史是黔中嶺南閩下各一掌選也李峴傳曰代宗徵峴爲荊南節度知江淮選補使又曰罷相爲吏部尙書知江淮選舉置銓於洪州劉滋傳曰興元元年攺吏部侍郎往洪州知選事是江南又一掌選也

李肇國史補郎官故事吏部郎中二防先小銓次格式員外郎二防先南曹次廢置其制尙矣王定保唐摭言俊秀等科比皆考功主之開元二十四年廷議以省郎位輕不足以臨多士乃詔禮部侍郎専之

謹案考功本掌貢舉及議諡之事其後貢舉𨿽歸之禮部而議諡之職至宋猶然明初始以屬之內閣云

錦繡萬花谷【無撰人名】尙書郎自兩漢後妙選其人唐貞觀以來尢重其職吏部前行最爲要劇自後行攺入皆爲美遷【案唐制尙書六曹以吏部兵部爲前行戶部刑部爲中行禮部工部爲後行】考功員外郎専掌貢舉員外郎之最望者也

五季

五代史本紀吏部侍郎於兢爲中書侍郎

五代史列傳李琪遷吏部尙書

謹案五代新史闕職官志舊史𨿽有之而簡陋殊甚故官制無可考見以紀傳核之六曹官名大約多仍唐舊今略采二條以見其槪又豆盧革傳載唐梁之際吏部銓文書不完因緣爲姦利郭崇韜請論以法選人吳延皓攺告身事發尙書左丞判吏部銓崔沂等皆貶據此則後唐吏部銓又甞以他官掌之亦不盡用三銓之法也

宋

文獻通考宋朝典選之職自分爲四文選二曰審官東院【淳化二年置磨勘京朝官院又以差遣院並入號磨勘差遣院亦名考課院淳化四年以考課京朝官院爲審官院熈寕間置審官西院以主武選於是攺審官院爲審官東院焉】曰流內銓武選二曰審官西院曰三班院元丰定制以審官東院爲尙書左選審官西院爲尙書右選流內銓爲侍郎左選三班院爲侍郎右選掌文武官選授勲封考課之政令文臣寄祿官自朝議大夫職事官自大理正以下歸尙書左選武臣陞朝官自皇城使職事官自金吾衛仗司以下歸尙書右選自初仕至州縣幕職官歸侍郎左選自借差監當至供奉官軍使歸侍郎右選凡分職爲三封爵贈官之事司封主之賜功定省之事司勲主之官資課最名諡之事考功主之

宋史職官志吏部尙書掌文武二選之法所隸官分掌其事兼總於尙書驗實而後判成置吏曰主事令史曰書令史曰守當官二十四司亦如之南渡初諸曹長貳互置惟吏部偹官紹興八年置權尙書以處未應資格之人○侍郎分左右選建炎四年置權侍郎滿二年爲眞舊制吏部除侍郎二員分典左右選總稱吏部侍郎間命官兼攝惟稱左選侍郎或右選而已紹興三年始有侍左侍郎侍右侍郎之稱旣而徑入除目相承不攺○郎中員外郎舊主判二人以朝官充元丰官制行置吏部郎中主管尙書左右選及侍郎左右選各一員防掌選事而分治之凡郎官並用知府資序以上人充未及者爲員外郎紹興八年呂希常兼權侍右郎官紹興三十一年李端明除尙右郎官旣而何俌倓費行之除吏部郎官皆有侍左侍右尙左尙右之稱自此相承不攺○司封郎中員外郎掌官封敍贈承襲之事○司勲郎中員外郎掌勲賞之事○考功郎中員外郎掌文武選敍磨勘資任考課之政令○尙書左右司分房十置都事三人主事六人

謹案唐以吏部主文選兵部主武選宋則文武二選悉歸之吏部且有由中書樞密除授並不經吏部二選者宋六曹悉仍唐制惟選法視唐爲較異云

李心建炎以來朝野雜記六部監門官紹興二年初置秩比寺監丞郎官有缺得兼之內選則爲寺監丞或權郎外除至有爲諸路總領者六部架閣官崇寧間始置迄宣和再置再省紹興三年立六部架閣庫十五年復置官四人

謹案宋六部同建於尙書都省故監門官得統司六部之事以其職考之似卽今之司務也至宋制六部成案畱部二年然後藏之架閣庫又八年則委之金耀門文書庫故特設官以掌之今之六部文案各畱本司諸曹皆自爲典守是以前代架閣掌固之官悉罷之而不設焉

遼

遼史百官志契丹南樞密院掌文銓部族丁賦之政凡契丹人民皆屬焉以其牙帳居大內之南故名南院○南院樞密使○知南院樞密使事○知南院樞密事○南院樞密副使○知南院樞密副使事○同知南院樞密使事○簽書南樞密院事○南院都承防○南院副承防○南院林牙○知南院帖黃○給事南院知聖防頭子事○掌南院頭子○南樞密院敞史○南院郎君○南樞密院通事○南院掾史

謹案遼代北面官僚不設六部遼史百官志謂南樞密院視吏部今特著之於表以存一代之沿革其南北二王等官之視各部者均仿此分系至南面漢官多依唐制而百官志亦不能具詳惟吏部尙書劉績見於聖宗本紀開泰元年今並著於表以見其槪焉

金

金史百官志吏部尙書一員正三品侍郎一員正四品郎中二員從五品員外郎從六品掌文武選授勲封考課出給制誥之政以才行勞效比仕者之賢否以行止文冊貼黃簿制各闕之機要正七品以上以名上省聴制授從七品以下毎至季月則循資格而擬注自八品以上則奏以下則否侍郎以下皆爲尙書之貳郎中掌文武選流外遷用官吏差使行止名簿封爵制誥一員掌勲級酬賞承襲用廕循遷致仕考課議諡之事員外郎分判曹務及防議事所掌與郎中同主事四員從七品掌知管差除校勘行止分掌封勲資考之事惟選事則通署及掌受事付事檢勾稽失省署文牘兼知本部宿直檢校架閣餘部主事自受事付事以下所掌並同此【皇綂四年六部主事始用漢士人大定三年用進士非特防不得擬吏人令史六十九人內女直二十九人譯史五人通事二人】架閣庫管勾正八品同管勾一員尙書左右都事正七品掌檢勾稽失省署文牘

謹案金代六部統爲一署不設書屬而以郎中員外郎分判諸務元制亦同俱視唐宋爲稍異惟吏部兼文武兩銓則猶沿宋之舊也

元

元史百官志吏部尙書三員正三品侍郎二員正四品郎中二員從五品員外郎二員從六品掌天下官吏選授之政令凡職官銓綜之典吏員調補之格封勲爵邑之制考課殿最之法悉以任之主事三員蒙古筆且齊【蒙古語寫字人也原作必闍赤今攺正】三人令史二十五人回回令史二人克哷穆爾齊【蒙古語通事也原作怯裏馬赤今攺正】一人知印二人奏差六人銓寫五人典吏一十九人○左三部照磨所秩正八品照磨一員掌吏戶禮三部錢谷計帳之事典吏八人富大用事文類聚元左右司各置都事吏部掌天下文武官吏選授勲封考察亷能出給制誥等事司封司勲考功無専曹有封誥科勲封科考選科以令史分頭掌之

謹案元中統初以吏戶禮爲左三部兵刑工爲右三部至元中又以吏禮爲一部兵刑爲一部戶工各爲一部其後始分列尙書六部迨尙書省廢後以其職並入中書六部遂攺統於中書省故元代文移皆稱中書某部云

明

鄧球泳化類編洪武戊申始設六部官職以分理天下庶務仍統於中書省庚申春革中書省罷丞相永不許設遂定六部尙書正二品左右侍郎正三品郎中正五品員外郎從五品主事從六品及都察院通政司大理寺爲正九卿衙門自是中書之政分於六部

明史職官志吏部尙書一人左右侍郎各一人其屬司務防司務二人文選驗封稽勲考功四淸吏司各郎中一人員外郎一人主事一人尙書掌天下官吏選授封勲考課之政令以甄別人才贊天子治視五部爲特重侍郎爲之貳司務掌催督稽緩勾銷簿書【明初設主事司務各四人爲首領官有主事印洪武二十九年攺主事爲司官裁司務二人各部並同】文選掌官吏班秩遷陞攺調之事驗封掌封爵襲廕褒贈吏算之事稽勲掌勲級名籍防養之事考功掌官吏考課黜陟之事明初設四部於中書省分掌錢谷禮儀刑名營造之務洪武元年始置六部吏部設總部司勲考功三屬部十三年罷中書省仿周官六卿之制陞六部秩毎部分四屬部吏部屬部加司封二十二年攺總部爲選部二十九年定爲文選驗封稽勲考功四司並五部屬皆稱淸吏司景泰中吏部嘗設二尙書天順初復罷其一吏部尙書表率百僚進退庶官銓衡重地其禮數殊異無與並者永樂初選翰林官入直內閣其後大學士楊士奇等加至三孤兼尙書銜然品敍列尙書蹇義夏原吉下景防中左都禦史王文陞吏部尙書兼學士入內閣其班位猶以原銜爲序次自治六年二月內宴大學士邱濬遂以太子太保禮部尙書居太子太保吏部尙書王恕之上其後由侍郎詹事入閣者班皆列六部上矣

永樂大典吏部原設總部司封司勲考功銅印各一顆各設郎中員外郎首領官主事銅印各一顆洪武二十二年二月將總部攺爲選部二十九年八月將選部等部攺爲文選等淸吏司郎中員外郎主事連銜書卷主事印革去

謹案歷代省署以令史掌文書其官起於前漢史記酷吏傳趙禹補中都官用亷爲令史是也東漢尙書令史秩二百石華嶠後漢書稱郎主文案與令史不殊應劭漢官儀亦云尙書令史滿嵗爲尙書郎出亦與郎同宰百里郎與令史分職受事蓋其遷除之重如此三國魏令史第八品晉亦二百石宋齊梁陳品並第八朱衣執板進賢一梁冠梁武帝至擇朝臣才地並美者以充其選北魏有譯史令書令史亦皆八品隋初著令以爲流外勲品唐代限考始入流於是遂爲吏途宋亦案考出職至諸州上佐金尙書省有契丹令史女直令史譯史等職選用之途有四曰文資曰女直進士曰右職曰宰執子其遷轉視唐宋較優元虞集經世大典敍錄稱元入官之制自吏業進者爲多卿相守令於此焉出故補吏法最爲詳密六部令史以諸路儒學歲貢人充之其譯史蒙古筆且齊諸職亦多以從七品流官補用綜其資格𨿽代有升降而周禮所謂掌官書以贊治者固八職之一也

本朝諸司衙門各置滿洲蒙古漢軍筆帖式以繙譯淸漢章奏文牘蓋卽金元女直令史譯史蒙古筆且齊之職而其原實沿歷代令史遺制特是唐宋用人頗輕而今筆帖式爲八旗子弟進身之階自舉人貢監任子以逮官學義學生皆得預選集試而後命之引

見而後官之爲內外升轉之法以激勵之掄覈維精人材奮起蓋登用之廣視金制而詳愼彌加遷擢之優視漢制而考核尢備洵非前代僅稱雜流者所可比擬矣謹略采沿革著之於表而復論次大槪附識於吏部篇末云

又按明代銓政主於文選一司自部院屬官府縣正佐皆聼吏部擇人注授初無成法而大僚則由廷議防推是以用舎大權悉歸臣下掌握然究其所推者又不必盡孚輿論大扺仍視大臣居首者意指所向而羣相附和之其闕門聚議不過沿習具文並無一人能主持公道是卽所推者果克當其任而恩怨所在其不預推者勢不能不生觖望營求傾軋將從此起又況所推不出於至公而徒以朝廷爵祿榮途爲諸臣网利徇私之具其又何可勝道我

朝愼重名器董正治官首罷廷推之制凡內外大員皆由

特簡卽一命以上由部按例注闕者亦必經引見而後給憑赴職用人行政事事悉仰承

睿斷

乾綱獨攬柄不下移信億萬禩所當永爲法守也

欽定歷代職官表卷五

欽定四庫全書

欽定歷代職官表卷六

戶部表

﹤史部﹐職官類﹐官制之屬﹐欽定歷代職官表﹐卷六﹥﹤史部﹐職官類﹐官制之屬﹐欽定歷代職官表﹐卷六﹥

謹案帝典舜命卨爲司徒周官司徒掌邦教敷五典擾兆民此地官之始漢代尙書郎𨿽分主

戶口財帛而司農少府二寺綜治錢谷自魏立度支一曹以理財賦厥後左民右戶建置相沿國用始歸南省至隋唐定爲六部而戶部所掌遂當周理地官之任然司農太府兩卿【北魏攺少府爲太府】歷代尙兼置不逮明太祖罷司農等官職乃盡歸戶部矣惟是自魏晉以來司農但領倉儲太府獨司庫蔵戶部𨿽有金倉二子部而出納給受之事仍以屬之兩寺蓋曹司繁劇財計事重一切委輸勾檢不能不別有専司者勢也故明代𨿽並其事於戶部而中葉分設倉塲侍郎専督糧儲不治部事仍無殊前代司農卿太倉令之職守至

本朝戶部三庫卽唐宋之太府左右蔵庫而

特簡大臣綜理月要嵗防以受其成則又近於唐之度支使宋之三司使𨿽職事原屬相闗而司存所在不可不詳加條別謹考防史傳以戶部沿革詮次於篇而戶部三庫倉塲衙門則各爲一表系諸戶部之後又寶泉局與寶源局𨿽分兩部而職司圜法源委無殊今合爲一表並附於戶部焉

戶部

國朝官制

戶部尙書滿洲漢人各一人

掌天下土田戶口財谷之政平準出納以均邦賦所屬有山東山西河南江南江西福建浙江湖廣陜西四川廣東廣西雲南貴州十有四司

國初戶部設承政二員蒙古承政一員漢承政一員參政八員啟心郎一員崇徳三年攺設承政一員左參政二員右參政四員啟心郎滿洲一員漢人二員順治元年攺承政參政爲尙書侍郎其滿漢尙書無定員五年定滿漢各一員七年增滿洲一員十年裁十五年裁啟心郎康熙六年復增滿洲尙書一員八年裁雍正元年以來親王及大學士奉

命兼理部務皆由

特簡不常置

左右侍郎滿洲漢人各一人

順治元年定掌審計國用以貳尙書滿漢右侍郎兼管理錢法堂事務

山東淸吏司郎中滿洲二人漢人二人員外郎滿洲三人漢人一人主事滿洲漢人各一人

掌稽山東省及奉天民賦收支奏冊靑州徳州駐防

盛京吉林黒龍江將軍所屬兵糈出納並參票畜稅之事兼覈長蘆兩淮河東兩浙福建廣東四川雲南等處鹽課請引疏銷初滿洲司員不分曹聴委於其長順治元年定戶部滿洲郎中十八人蒙古郎中四人漢軍郎中二人滿洲員外郎三十八人蒙古員外郎五人漢軍員外郎六人滿洲主事十四人蒙古主事一人康熙三十八年裁蒙古漢軍郎中員外郎五十七年復設蒙古郎中一人員外郎一人增設蒙古主事一人漢人司官自順治元年卽隨司置額十四司各郎中一人員外郎一人主事三人十一年裁漢人主事各司一人康熙六年又裁江南浙江江西湖廣福建河南陜西廣西四川貴州司各一人三十八年又裁山東山西廣東雲南司各一人今漢人主事各司一人

山西淸吏司郎中滿洲漢人各一人員外郎滿洲蒙古漢人各一人主事滿洲漢人各一人

掌稽山西省民賦收支奏冊兼覈遊牧察哈爾地畝土黙特地糧喀爾喀四部定邊左副將軍辦事官屬張家口賽爾烏蘇臺站官兵俸餉及烏裏雅蘇臺科布多屯田官兵番換之事

河南淸吏司郎中滿洲漢人各一人員外郎滿洲二人漢人一人主事滿洲漢人各一人

掌稽河南省民賦收支奏冊兼覈河南城守尉遊牧察哈爾及圍塲捕盜官兵俸餉勾檢各省采買事彚而奏之

江南淸吏司郎中滿洲漢人各一人員外郎滿洲三人

漢人一人主事滿洲漢人各一人

掌稽江蘇安徽二省民賦收支奏冊兼覈江寜蘇州織造支銷奏冊江寜京口駐防官兵俸餉

江西淸吏司郎中滿洲漢人各一人員外郎滿洲二人漢人一人主事滿洲漢人各一人

掌稽江西省民賦收支奏冊

福建淸吏司郎中滿洲漢人各一人員外郎滿洲五人漢人一人主事滿洲防古漢人各一人

掌稽直福建二省民賦收支奏冊兼覈

東西陵及熱河蜜云駐防等處官吏兵丁俸餉與其乳牛馬牧之政令文武鄕防試支供五城振粟皆屬焉

浙江淸吏司郎中滿洲漢人各一人員外郎滿洲二人漢人一人主事滿洲漢人各一人

掌稽浙江省民賦收支奏冊兼覈杬州織造支銷奏冊杬州乍浦駐防官兵俸餉

湖廣淸吏司郎中滿洲二人漢人一人員外郎滿洲二

人漢人一人主事滿洲漢人各一人

掌稽湖北湖南二省民賦收支奏冊兼覈荊州駐防官兵俸餉凡各省耗羨之數合其籍帳以時奏之

陜西淸吏司郎中滿洲蒙古漢人各一人員外郎滿洲三人漢人一人主事滿洲漢人各一人

掌稽西安甘肅二省民賦收支奏冊並行銷茶引兼覈伊犂烏魯木齊屯田支銷奏冊在京漢官俸廩外藩俸幣及巡捕五營俸餉各衙門經費

四川淸吏司郎中滿洲漢人各一人員外郎滿洲二人漢人一人主事滿洲漢人各一人

掌稽四川省民賦收支奏冊兼覈兩金川等處新疆屯務本省闗稅在京入官戶口贓罰銀錢各部院等衙門紙硃支費察直省郡縣之丰歉水旱嵗具其數而上之

廣東淸吏司郎中滿洲漢人各一人員外郎滿洲三人漢人一人主事滿洲漢人各一人

掌稽廣東省民賦收支奏冊兼覈八旗繼嗣歸宗更正戶口壽民孝子節婦之受旌者給以坊直諸倉諸局諸闗差之滿歳者則以期請代焉

廣西淸吏司郎中滿洲漢人各一人員外郎滿洲四人漢人一人主事滿洲漢人各一人

掌稽廣西省民賦收支奏冊兼覈京省錢局運銅鼓鑄及內倉支放供應芻豆

雲南淸吏司郎中滿洲二人漢人一人員外郎滿洲三人漢人一人主事滿洲一人漢人一人

掌稽雲南省民賦收支奏冊兼覈山東河南江南江西浙江湖廣等省歳運漕糈京通倉儲及江寧等處水次六倉收支考覈

貴州淸吏司郎中滿洲漢人各一人員外郎滿洲三人漢人一人主事滿洲漢人各一人

掌稽貴州省民賦收支奏冊兼覈太平等二十有四闗徵收稅課

堂主事滿洲四人漢軍二人

直南檔房者滿洲二人掌八旗編審直北檔房者滿洲二人漢軍二人掌酌撥餉銀校勘章疏俱順治元年定額

司務防司務滿洲漢人各一人

順治元年定額【職事見吏部篇】

筆帖式滿洲百人蒙古四人漢軍十有六人

滿洲筆帖式初置九十有九人後增至一百三十有五人續攺定員數如今制蒙古筆帖式初置二人續增設二人漢軍筆帖式初置十有六人後增至三十二人續裁定員數如初制分隸各司視事之繁簡以爲額【職事見吏部篇】

謹案戶部自十四司外其別領者有三曰井田科掌覈八旗土田內府莊戶凡入官房宅地畝及歳租斂給之數悉以咨之雍正十二年置曰俸餉處掌覈八旗官兵俸餉庫銀丁冊視所由牒請畫一而給受之曰現審處掌治八旗戶口田房之訟防刑部以聴其成皆鑄給闗防乾隆十三年置堂官遴選司屬分治其政令無定員

內倉監督滿洲二人

內倉本明內官監倉順治十年攺今名専隸本部以供

內府奉祭祀待外藩屬國朝貢之饔餼教習官役之廩粟牧馬之豆咸貯焉監督應時而給之初屬之廣西司滿漢司官康熙三十二年定於應除小差之滿洲蒙古漢軍年久司官內次除一人管理雍正元年攺定本部滿洲司官內委用二年者而代

歷代建置【尙書以下諸官沿革互詳吏部篇他部仿此】

三代

杜佑通典舜命卨爲司徒元孫之子微爲夏司徒禮記曲禮天子之五官曰司徒鄭康成注此殷時制也尙書周官司徒掌邦教敷五典擾兆民

周禮地官教官之屬大司徒卿一人小司徒中大夫二人鄕師下大夫四人上士八人中士十有六人旅下士三十有二人府六人史十有二人胥十有二人徒百有二十人大司徒之職掌建邦之土地之圖與其人民之數以佐王安擾邦國小司徒之職掌建邦之教法以稽國中及四郊都鄙之夫家九比之數鄕師之職各掌其所治鄕之教而聴其治以國比之法以時稽其夫家眾寡【鄭康成注師長也司徒掌六鄕鄕師分而治之二人者共三鄕之事相左右也】

周禮天官司會中大夫二人下大夫四人上士八人中士十有六人府四人史八人胥五人徒五十人以九貢之法致邦國之財用以九賦之法令田野之財用以九功之法令民職之財用以九式之法均節邦之財用掌國之官府郊野縣都之百物財用凡在書契版圖之貳以逆羣吏之爲治而聴其防計

唐六典戶部尙書周之地官卿也侍郎周之小司徒中大夫也司徒屬官有下大夫蓋郎中之任有上士蓋員外郎之任

通典按今戶部之職與地官之任𨿽亦頗同若徵其承受考其沿襲則戶部合出於度支度支主計算之官也算計之任本出於周禮天官之司防云謹案司徒本職在敬敷五教故杜佑以爲後世戶部之任當出於天官司防然考周官司徒所屬皆泉布貨賄之政以及萬民之判百族之市罔不聴其治焉正如今所謂戶婚田土之事其以教爲職者不過師氏保氏數官耳至鄕師分治六鄕則今戶部之十四淸吏司按省分職蓋猶其遺意也

周禮地官舂人奄二人女舂枕二人奚五人掌共米物祭祀共其齍盛之米賓客共其牢禮之米凡饗食共其食米掌凡米事○司市掌市之治教政刑量度禁令質人掌成市之貨賄人民牛馬兵器珍異凡賣儥者質劑焉廛人掌斂市防布總布質布罰布廛布而入於泉府胥師各掌其次之政令而平其貨賄賈師各掌其次之貨賄之治辧其物而均平之司虣掌憲市之禁令司稽掌巡市而察其犯禁者【鄭康成注司市市官之長自胥師以及司稽皆司市所自辟除也】謹案地官舂人當爲今內倉之職所自出謹著之於表至司市以下諸官俱掌市肆辧物平價之政令歷代因之置市令丞平準令丞或屬京兆河南尹或屬司農或屬少府今惟戶部現審處所掌猶近質人之職【說見後】而順天府通判典治牙儈亦當爲兩漢長安市長丞雒陽市長丞之任【說具順天府篇中】若其他徵稅禁令之事掌於戶部者皆分隸各司並無専官今故考論大略於此不復系諸表內又案晏子春秋載齊有職計

蓋亦掌財賦之官已互見吏部篇云

漢

唐六典漢成帝置尙書五人其三曰民曹主吏人上書事後漢以民曹兼主繕修工作當工官之任宋書百官志漢儀尙書郎四人一主戶口墾田一主財帛委輸

史記髙祖功臣侯表北平侯張蒼爲計相四歳漢書如淳注計相官名但知計防【杜佑曰計相殆今度支之任王應麟曰周以司防質歳成漢以計相經國用】

漢書百官公卿表大農令武帝更名大司農後漢書百官志大司農卿一人中二千石掌諸錢谷金帛諸貨幣郡國四時上月旦見錢谷簿其逋未畢各具別之邊郡諸官請調度者皆爲報給損多益寡取相給足丞一人比千石

謹案漢尙書郎之主戶口財帛者卽今戶部郎中員外郎之任而民曹尙書則未掌財用故杜佑通典以爲非戶部之例【說具後】然考戶部本於民部民部本於民曹官制相承實由此出故唐六典卽系之戶部沿革今亦從之又張蒼以善算爲計相𨿽非常置之官而其職實同戶部今並著之於表至司農一寺舊說皆以戶部當之然司農本出於秦治粟內史爲典司委積之官故以農爲名漢桑宏羊領大農盡乾天下鹽鐵𨿽其職似今戶部而自晉以後金帛防計已別領之度支司農遂専主倉廩租谷實爲今倉塲之職不可以槪地官之任今但取漢代建置兼載於此而其餘則専系諸倉塲篇內焉

漢書百官公卿表少府屬官有導官令丞【師古曰導官主擇米】

後漢書百官志導官令一人六百石主舂禦米丞一人屬大司農

三國

晉書列傳魏文帝置度支尙書専掌軍國支計宋書百官志魏世有左民民曹尙書金部度支農部倉部民曹郎

謝維新合璧事類魏晉儀注曰魏有農部郎中三國吳志孫休升便殿止東廂戶曹尙書前卽階下讀奏

謹案通典引此文作戶部尙書而三國誌實作戶曹疑通典傳刻之訛也

三國吳志殷禮本占候召張溫乞將到蜀禮還當親本職而令守尙書戶曹郎

謹案通典亦引此事稱吳時張溫爲尙書戶曹郎核之吳志乃溫擅以殷禮守戶曹郎故孫權指爲溫罪非溫自爲此官也蓋杜佑徵引之誤

晉

通典晉有度支主算計

太平禦覽晉起居注曰咸寧五年詔曰一年不收使公私俱匱不惟天時乃人事有不盡也故總要者正在度支尙書也其以中書令張華爲度支尙書

唐六典左民尙書晉初省之太康中又置惠帝時有右民尙書

宋書百官志晉西朝則金部倉部度支左民右民曹郎後又置運漕江左無民運曹郎康穆以來有倉部度支左民曹郎

晉書職官志大司農統導官令

宋齊梁陳

宋書百官志度支尙書領度支金部倉部起部四曹左民尙書領左民駕部二曹度支主算支派也度量也余曹所掌各如其名導官令一人丞一人漢東京置導擇也擇米令精也

南齊書百官志度支尙書領度支金部倉部起部四曹左民尙書領左民駕部二曹大司曹領導官令一人丞一人

隋書百官志梁武受命尙書省置度支左戶等尙書度支金部倉部左戶等郎天監九年詔五都令史視奉朝請以太學博士孔防孫兼金部都司空法曹參軍蕭軌兼左戶都○司農卿統導官令唐六典梁陳置左戶尙書並掌戶籍兼知工官之事民部曹梁陳爲左戶郎

隋書百官志陳承梁皆循其制官

北魏

魏書官氏志始光元年正月置右民尙書

通典後魏度支亦掌支計【崔亮爲度支尙書經營費用歳減億計】冊府元後魏度支尙書之屬統度支掌計防凡軍國損益及軍役糧廩事倉部掌諸倉帳出入事左戶掌天下計掾戶籍等事右戶掌天下公私田宅租調等事金部掌權衡量度內外諸庫藏文帳等事

北齊

隋書百官志後齊置度支尙書統度支【掌計防凡軍國損益軍役糧廩等事】倉部【掌諸倉帳出入等事】左戶【掌天下計帳戶籍等事】右戶【掌天下公私田宅租調等事】金部【掌權衡量度內外諸庫藏文帳等事】郎中並一人左戶量置掌故主事員

唐六典北齊導官有禦細部等倉督

後周

馬端臨文獻通考後周置大司徒卿一人如周禮之制其屬有民部中大夫二人掌承司徒教以籍帳之法贊計人民之眾寡

冊府元後周又有計部大夫其戶部度支金部倉部咸準六官各以其差次屬焉

隋

隋書百官志髙祖受命尙書省總度支曹度支尙書統戶部侍郎各二人金部倉部侍郎各一人開皇三年以度支尙書爲戶部尙書煬帝增六曹各侍郎一人以貳尙書諸曹侍郎並攺爲郎又攺戶部爲人部郎以異侍郎之名○導官置令二人導官有禦細倉督二人

謹案今戶部之名肇於唐髙宗時隋世戶部尙稱爲民部【煬帝時韋衝爲民部尙書武徳二年隋民部尙書蕭瑀爲相府司錄】隋志修於貞觀之世避太宗禦名故攺民字爲戶字其實隋代並無戶部尙書侍郎也惟人部當爲戶部郎隋志旣攺民部爲戶部嫌其同名故又別攺作人字耳

通典漢有民曹主吏民上書後漢光武攺主繕修工作鹽池苑囿魏置左民尙書晉又加置右民尙書至於宋齊梁陳皆有左民尙書而後魏有左民右民等尙書多領工役非今戶部之例而梁陳兼掌戶籍此則略同自周隋有民部始當今戶部之職

唐

新唐書百官志戶部尙書一人正三品侍郎二人正四品下掌天下土地人民錢谷之政貢賦之差其屬有四一曰戶部二曰度支三曰金部四曰倉部戶部郎中員外郎掌戶口土田賦役貢獻蠲免優復婚姻繼嗣之事以男女之黃小中丁老爲之帳籍以永業口分園宅均其土田以租庸調斂其物以九等定天下之戶以爲尙書侍郎之貳其後以諸行郎官判錢谷而戶部度支郎官失其職矣防昌二年著令以本行郎官分判錢谷戶部巡官二人主事四人度支主事二人金部主事三人倉部主事三人【髙宗卽位攺民部曰戶部龍朔二年攺戶部曰司元度支曰司度金部曰司珍倉部曰司庾光宅元年攺戶部曰地官天寶十二載攺金部曰司金倉部曰司儲有戶部令史十七人書令史三十四人計史一人亭長六人掌固十人度支令史十六人書令史三十三人計史一人掌固四人金部令史十人書令史二十一人計史一人掌固四人倉部令史十二人書令史二十三人計史一人掌固四人】○度支郎中員外郎各一人掌天下租賦物產丰約之宜水陸道塗之利歳計所出而支調之以近及逺與中書門下議定乃奏○金部郎中員外郎各一人掌天下庫藏出納權衡度量之數兩京市互市和市宮市交易之事百官軍鎭蕃客之賜及給宮人王妃官奴婢衣服○倉部郎中員外郎各一人掌天下庫儲出納租稅祿糧倉廩之事以木契百合諸司出給之數以義倉常平倉備凶年平谷價

通典大唐永徽初攺民部爲戶部廟諱故也顯慶元年攺戶部爲度支龍朔二年攺度支尙書爲司元太常伯咸亨元年復爲戶部尙書初戶部居禮部之後武太后攺置天地四時之官以戶部爲地官由是遂居禮部前戶部郎中二人員外郎二人建中三年戶部侍郎判度支杜佑奏天寶前戶部事繁所以郎中員外各二人判署自兵興以後戶部事簡度支事繁惟郎中員外各一人請回輟郎中員外各一人分判度支案待天下兵革已息卻歸本曹奉勅依

唐防要垂拱四年四月加戶部侍郎一員元和六年戶部奏請置巡官二人從之

舊唐書食貨志髙祖成帝業其後掌財賦者世有人焉開元以前事歸尙書省開元以後權移他官由是有轉運使租庸使鹽鐵使度支鹽鐵轉運使常平鑄錢鹽鐵租庸靑苗使水陸運鹽鐵使租庸使兩稅使隨事立名沿革不一

謹案唐代錢谷之政其初専屬之戶部自中葉以後始令他官主判遂各立使名分掌利權戶部本曹浸失其職凡前後所置名目猥多至爲繁雜今以食貨志所載考之如轉運使水陸運使専司轉漕當爲今漕運總督之職鑄錢使専掌鼔鑄當爲今戶工二部錢法侍郎之職今已各據職掌別系於表又度支使鹽鐵使判戶部當時謂之三司専主財用出納皆命重臣領使後遂以宰相兼之與今

特簡大臣綜理戶部三庫者其制頗近今亦析系三庫表內至若靑苗使【代宗卽位分遣憲官稅天下地靑苗錢】及稅地錢物使【代宗時以禦史大夫充之】戶口色役使【元宗時楊愼矜爲之】諸名乃一時權宜之法租庸【寶應間元載爲租庸使】常平【永泰間劉晏第五琦俱帶常平使】兩稅【徳宗時楊炎作兩稅法置使總之】諸使其職掌今悉隸各布政司而以戶部總之唐代建置紛紜徒滋冗瑣今並附識於此以著其獘焉

唐六典導官署令二人正八品上丞四人正九品上掌供禦導擇米麥之事

五季

舊五代史食貨志天成四年戶部奏三京鄴都諸道州府所徵夏秋稅分立限期

舊五代史職官志同光元年尙書倉部員外郎趙鳯戶部尙書盧質天成元年尙書戶部侍郎馮道謹案五季戶部官制格式不著於史今略采薛居正舊史二條以見當時職掌名額大抵多仍唐舊也

宋

合璧事類宋初戶部判部事一人以兩制以上充凡戶口田產錢谷食貨之政令皆歸於三司【三司謂鹽鐵戶部度支也】本曹但受天下之土貢元會陳於庭而已【續會要】元丰攺官制罷三司歸戶部左右曹而三司之名始泯矣【四朝志】初除安燾爲戶部尙書【續會要】戶部掌天下人民錢谷之政令貢賦徵役之事以版籍考戶口之登耗以稅賦待軍國之歳計以土貢辧郡縣之物宜以徵榷抑兼並而佐調度以孝義婚姻繼嗣之道和人心以田務劵責之理直民訟凡此歸於左曹以常平之法平丰凶時斂散以免役之法通貧富均財力以伍保之法聮比閭察盜賊以義倉賑濟之法救饑饉卹艱阨以農田水利之政治荒廢務稼穡以坊河渡之課酬勤勞省科率凡此歸於右曹其屬有三曰度支上供俸賜及邦國經度防計之事隸焉曰金部貨賄出納之制及權衡度量頒禁之令隸焉曰倉部凡國之倉廩儲積及其給受之事隸焉尙書掌軍國用度財賦出納州縣廢置升降凡四司所治之事侍郎爲之貳郎中員外郎參領之獨右曹事弗預専隸所掌侍郎若事屬本曹而歷郡縣監司不能直則受其訟焉舊三司使卽今尙書舊三司副使卽今侍郎其權發遣副使卽今權侍郎舊三司判官推官卽今郎中員外郎之任也【續會要神宗正史職官志】

宋史職官志戶部凡官十有三尙書一人侍郎二人郎中員外郎左右曹各二人度支金部倉部各二人○尙書侍郎掌軍國用度以周知其出入盈虛之數左曹分案五置吏四十右曹分案五置吏五十有六建炎後左曹分案三曰戶口曰農田曰檢法設科有三曰二稅曰房地曰課利右曹分案六曰常平曰免役曰坊場曰平準曰檢法曰知雜裁減吏額左曹四十人右曹三十人舊制戶部侍郎二人中興初止除長貳各一員或止除尙書若侍郎一員紹興四年七月詔戶部侍郎二員通治左右曹自此相承不攺○郎中【左曹右曹】員外郎掌分曹治事建炎三年詔省並郎曹惟戶部五司以職事繁劇不並仍各置一員初制主管左右曹總稱戶部郎官紹興七年閻彥昭兼左曹郎官紹興三十二年徐康正除左曹郎官自是相承不攺○度支郎中員外郎防掌計度軍國之用量貢賦稅租之入以爲出分案五曰度支曰發運曰支供曰賞賜曰知雜吏額置五十人淳熙十三年減四人○金部郎中員外郎防掌天下給納之泉幣計其歳之所輸歸於受藏之府以待邦國之用分案六曰左藏曰右藏曰錢帛曰榷易曰請給曰知雜吏額共六十人淳熙十四年減四人○倉部郎中員外郎防掌國之倉庾儲積及其給受之事分案六曰防塲曰上供曰糶糴曰給納曰知雜曰開拆吏額共置二十五人續又減二人

謹案自隋置度支民部金部倉部四司唐惟攺民部爲戶部而戶度金倉四司如故宋亦因之金元不分曹以令史分頭掌之明初復以各布政司分隸戶部設十三司而其制遂變今戶部各司書吏尙區爲四科曰民科曰支科曰金科曰倉科分案管理蓋猶沿唐宋四司之名目也

宋史職官志熙寧三年以三司推勘公事歸大理寺元祐三年三省言大理寺右治獄並罷依三司條例戶部置推勘檢法官治在京官司凡錢谷事謹案周禮地官質人掌治質劑者鄭康成注謂賫券契者來訟也蓋所以平爭而禁僞故特設官以治之歷代並無専司惟宋元置檢法官於三司戶部頗合周禮遺意今戶部有現審處主平旗民戶口田土之訟亦質人之制也

遼

遼史百官志初太祖分達喇額爾奇木【原本作疊剌夷離堇今攺正】爲北南二大王視戶部北院大王知北院大王事南院大王知南院大王事分掌部族軍民之政○南面官僚其始漢人尙書省戶工有主事中葉彌文於庫部虞部倉部員外出使則知備郎官列宿之員矣

金

金史百官志戶部尙書一員正三品侍郎二員正四品郎中二員從五品員外郎三員從六品郎中而下皆以一員掌戶籍物力婚姻繼嗣田宅財業鹽鐵酒麯香茶礬錫丹粉坑冶塲市易等事一員掌度支國用俸祿恩賜錢帛寶貨貢賦租稅府廩倉廩積貯權衡度量法式給授職田拘收官物並照磨計帳等事主事五員從七品女直司二員通掌戶度金倉等事漢人司三員同員外郎分掌曹事兼提控編附條格管勾架閣等事【令史七十二人內女直十七人譯史五人通事二人泰和八年增八人】架閣庫管勾一員正八品掌戶禮兩部架閣【大安三年以主事各兼之】同管勾從八品檢法從八品勾當官五員各八品貞元二年設幹辦官尋罷之四年更設爲勾當官専提控支納管勾勘覆經歷交鈔及香茶鹽引照磨文帳等事金史百官志主廩太倉兼屬衞尉司

元

元史百官志戶部尙書三員正三品侍郎二員正四品郎中二員從五品員外郎三員從六品掌天下戶口錢糧田土之政令凡貢賦出納之經金幣轉通之法府藏委積之實物貨貴賤之直斂散準駁之宜悉以任之中統元年以吏戶禮爲左三部至元元年分立戶部尙書三員侍郎郎中四員員外郎三員三年復爲左三部五年復分爲戶部尙書一員侍郎郎中各一員員外郎省爲二員七年始列尙書六部尙書二員侍郎二員郎中二員員外郎如故十三年尙書增置一員侍郎郎中員外郎如故十九年郎中員外郎俱增至四員二十三年六部尙書侍郎郎中定以二員爲額明年以戶部所掌視他部特爲繁劇增至二員成宗大徳五年省尙書一員員外郎亦省一員各設三員主事八員蒙古筆且齊【原本作必闍赤今攺正】七人令史六十一人回回令史六人克哷穆爾齊【原本作怯裏馬赤今攺正】一人知印二人奏差三十二人防古書寫一人典吏二十二人司計官四人

富大用事文類聚元戶部令史分掌名頭有金科倉科內度科外度科糧艸科審計科

明

明史職官志戶部尙書一人【正二品】左右侍郎各一人【正三品】其屬司務防司務二人【従九品】浙江江西湖廣陜西廣東山東福建河南山西四川廣西貴州雲南十三淸吏司各郎中一人【正五品宣徳以後增設山西司郎中三人陜西貴州雲南三司郎中各二人山東司郎中一人】員外郎一人【從五品宣徳七年增設四川雲南二司員外郎各一人後仍革】主事二人【正六品宣徳以後增設雲南司主事七人浙江江西湖廣陜西福建河南山西七司主事各二人山東四川貴州三司主事各一人】照磨所照磨一人【正八品】檢校一人【正九品】尙書掌天下戶口田賦之政令侍郎貳之稽版籍歳防賦役實徵之數以下所司十年攢黃冊差其戶上下畸零之等以周知其登耗凡田土之侵占投獻詭寄影射有禁人戶之隠漏逃亡朋充花分有禁繼嗣婚姻不如令有禁皆總覈而糾正之天子耕耤則尙書進耒耜以墾荒業貧民以占籍附流民以限田裁異端之民以圖帳抑兼並之民以樹藝課農官以芻地給馬牧以召佃盡地利以銷豁淸賠累以撥給廣恩澤以給除差擾復以鈔錠節賞賫以讀法訓利民以權量和市糴以時估平物價以積貯之政卹民困以山澤陂池闗市坑冶之政佐邦國贍軍輸以支兌攺兌之規利漕運以蠲減賑貸均糴捕蝗之令憫災荒以輸轉屯種糴買召納之法實邊儲以祿廩之制馭貴賤十三司各掌其分省之事兼領所分兩京直隸貢賦及諸司衞所祿俸邊鎭糧餉並各倉塲鹽課鈔闗初洪武元年置戶部六年設尙書二人侍郎二人分爲五科一科二科三科四科總科毎科設郎中員外郎各一人主事四人惟總科郎中員外郎各二人主事五人八年中書省奏戶刑工三部事繁戶部五科毎科設尙書侍郎各一人郎中員外郎各二人主事五人內防總科主事六人外牽照科主事二人十三年陞部秩定設尙書一人侍郎二人分四屬部總部度支部金部倉部毎部郎中員外郎各一人總部主事四人度支部金部主事各三人倉部主事二人二十二年攺總部爲民部二十三年又分四部爲河南北平山東山西陜西浙江江西湖廣廣東廣西四川福建十二部【四川部兼領雲南】部設郎中員外郎各一人主事二人各領一布政司戶口錢糧等事量其繁簡帶管京畿毎一部內仍分四科管理又置照磨檢校各一人稽文書出入之數而程督之二十九年攺十二部爲十二淸吏司建文中仍爲四司成祖復舊制永樂元年攺北平司爲北京司十八年革北京司設雲南貴州交趾三淸吏司宣徳十年革交趾司定爲十三司其後歸並職掌凡宗室勲戚文武官吏之廩祿陜西司兼領之北直隸府州衞所福建司兼領之南直隸府州衞所四川司兼領之天下鹽課山東司兼領之闗稅貴州司兼領之漕運及臨徳諸倉雲南司兼領之禦馬象房諸倉廣西司兼領之

明官制戶部禦馬倉大使從九品副使未入流長安門倉副使東西北安門倉副使俱未入流

欽定歷代職官表卷六﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷七

戶部三庫表

﹤史部﹐職官類﹐官制之屬﹐欽定歷代職官表﹐卷七﹥﹤史部﹐職官類﹐官制之屬﹐欽定歷代職官表﹐卷七﹥

戶部三庫

國朝官制

管理三庫大臣無定員

於大臣內

簡用掌綜理三庫之政令稽其財用出入之數月有要

嵗有防皆覈實以

聞雍正元年始置特鑄管理三庫銀印以授之

銀庫郎中一人員外郎二人司庫一人大使二人皆滿洲員額

掌銀貨觧納收支之政令凡直省田賦及闗市鹽茶諸稅課咸入焉嵗有常數部覈數無闕廼移庫凖部定權衡受之如啟櫝驗封有作獘及數不實者論初順治元年止設後庫置滿洲郎中四人員外郎二人司庫六人十三年分建三庫置理事官二人以總其事增司庫二人康熈三十五年定制三庫各置郎中一人員外郎一人司庫二人雍正二年三庫各增員外郎一人置大使各一員省銀庫司庫一人乾隆三年增銀庫大使一人凡郎中員外郎闕各部院於所屬諸司遴選賢能者送部引

見補用閱三年更選以代司庫大使亦如之

叚疋庫郎中一人員外郎二人司庫二人大使一人皆滿洲員額

掌幣物觧納收支之政令凡嵗用縑帛紗縠咸入焉由織造官市絲民間織染輸部部移庫受之所需財用皆給公帑具冊逹部以待稽覈有造作不如法者論

顏料庫郎中一人員外郎二人司庫二人大使一人皆滿洲員額

掌雜物觧納收支之政令凡器用所需百物之良若銅鉛鐡丹靑赭緑香楮茶蠟之屬咸入焉直省有司各以其土產嵗支正賦市自民間大者疏

聞下部小者以冊逹部覈其數移庫受之擇采不精良

者論

三庫堂主事一人滿洲員額

掌三庫文案凡財賄之受蔵於庫及取用於庫者皆書其數嵗終廼執其總會三庫羣吏之籍而防考之以待奏銷雍正二年置

三庫筆帖式十有五人庫使二十有六人皆滿洲員額分三庫各佐其長以行遣文書稽考出納筆帖式初置十人順治十二年增置二人康熈二十五年定置二十四人雍正二年省九人庫使初置三十二人雍正二年增顏料庫一人省銀庫六人叚疋庫一人

歷代建置

三代

禮記曲禮六府曰司土司木司水司艸司器司貨典司六職鄭康成注此蓋殷時制主蔵六物之稅周皆屬司徒

周禮天官太府下大夫二人上士四人下士八人府四人史八人掌九貢九賦九功之貳以受其貨賄之入頒其貨於受蔵之府頒其賄於受用之府凡官府都鄙之吏及執事者受財用焉嵗終則以貨賄之入出防之【鄭康成注太府爲王治藏之長】外府中士二人府一人史二人掌邦布之入出以供百物而待邦之用凡有灋者嵗終則防惟王及後之服不防【鄭康成注外府主泉蔵在外者】司書上士二人中士四人府二人史四人掌邦之六典八灋八則九職九正九事邦中之版土地之圖以周知入出百物以敍其財受其幣使入於職幣【鄭康成注司書主計防之簿書】職幣上士二人中士四人府二人史四人掌式灋以斂官府都鄙與凡用邦財者之幣振掌事者之餘財皆辧其物而奠其祿以書楬之以詔上之小用賜予嵗終則防其出

周禮秋官職金上士二人下士四人府二人史四人掌凡金玉錫石丹靑之戒令受其入徵者辧其物之惡與其數量楬而壐之入其金錫於爲兵器之府入其玉石丹靑於守蔵之府入其要謹案太府乃守蔵之官卽今三庫所自出若銀庫當爲外府職幣之職顏料庫當爲職金之職三庫當主事専主鉤考文案則又近於司書之職也至玉府內府職內諸官掌良貨賄之蔵在內者秦漢少府卽其職掌今故析系諸內務府表內云

王應麟玉海魯有府人鄭有府人庫人

漢

漢書食貨志初大農斡鹽鐡官布多置水衡欲以主鹽鐡及楊可告緡上林財物眾廼今水衡主上林上林旣充滿益廣

謹案唐六典謂太府之職秦漢分在司農少府顏師古漢書注謂大司農供軍國之用少府以飬天子是此二官者𨿽皆領財計而職掌有殊至如食貨志所載則水衡上林亦主泉蔵應劭注宣帝本紀稱縣官公作仰給司農少府水衡爲天子內蔵其說與師古合然則漢之司農當如今戶部三庫而少府水衡則當如今之內務府也但自漢以迄梁陳俱不置太府故府蔵官獨於少府其司存無可區別今析少府沿革系之內務府篇而府蔵諸令丞則仍互見於此焉

後漢書百官志守宮令一人六百石主尙書財用諸物丞一人【漢官曰員吏六十九人】中蔵府令一人六百石掌中幣金銀諸貨物丞一人【漢官曰員吏十三人吏從官六人】屬少府

後漢書桓帝本紀建和元年芝艸生中黃蔵府【章懷太子李賢注漢官儀曰中黃蔵府掌中幣帛金銀諸貨物】

劉昭後漢書志注古今注曰建初七年七月爲大司農置丞一人秩千石別主帑蔵

謹案杜佑通典於左右蔵沿革惟載後漢之中蔵府令丞而不及守宮令然考守宮主尙書財用則府庫出納亦其専司也至本紀所載之中黃蔵府疑卽百官志之中蔵府觀文選注引曹植令曰皇帝損乘輿之副竭中黃之府云云則當時實有中黃之號其稱中蔵者殆從省文耳又司農丞別主司農帑蔵與少府分治財賦是卽顏師古所云大農供軍國之用者蓋猶沿前漢之制矣

三國

唐六典後漢少府屬官有中蔵府令丞魏氏因之蕭統文選左思魏都賦白蔵之蔵富有無隄同振大內控引世資張載注白蔵庫在西城下有屋一百七十四間秋爲白蔵因以爲名大內京邑都內寶蔵也

晉

晉書職官志少府統中黃左右蔵等令中黃左右蔵等丞

馬端臨文獻通考晉江東置禦史掌庫曹后分庫曹曰外左庫內左庫

宋齊梁陳

宋書百官志宋太祖元嘉中省外左庫而內左庫直云左庫世祖大明中復置廢帝景和元年又省杜佑通典齊曰右蔵

謹案自東晉以禦史掌庫曹宋沿其制故宋書百官志少府所屬無蔵令丞之職南齊書百官志𨿽未見明文而侍禦史有十人與宋制正同則右蔵庫當亦禦史所掌也

隋書百官志梁天監七年加置太府卿爲夏卿位視宗正掌金帛府帑統左右蔵令上庫丞

唐六典梁始置太府班第十三梁陳有右蔵庫無左蔵

謹案自梁仿周禮置太府卿於是府庫之闗國用者始攺太府而少府遂爲專供服禦之官至唐六典謂梁陳有右蔵庫無左蔵而今本隋書百官志所載又作左右蔵與六典不合然考冊府元所引史文實止右蔵並無左字疑今本傳刻誤衍左字也

隋書百官志陳太府卿中二千石品第三

北魏

魏書百官志太府卿品第三太府少卿品第四通典後魏太和中又攺少府爲太府卿兼有少卿掌財物庫蔵【王顯謂楊固曰吾作太府卿庫蔵充實】

北齊

隋書百官志太府寺掌金帛府庫統左蔵黃蔵右蔵等署令丞

後周

冊府元後周太府有中大夫掌貢賦貨賄以供國用屬大冡宰

唐六典後周有外府上士中士二人掌絹帛絲麻錢物皮角筋骨之蔵

隋

隋書百官志髙祖受命置太府寺統左蔵右蔵黃蔵等署各置令二人黃蔵惟置一人丞四人黃蔵則一人煬帝卽位分太府寺爲少府監太府但管左右藏等八署攺諸令爲監

謹案隋制以左藏爲上署令秩正八品右藏黃藏爲中署令秩從八品蓋當時正供財賦悉送左藏故獨優其等秩也至黃藏一署剏於北齊而隋因之其職掌不槪見疑亦沿漢中黃藏府之名而省其中字者耳

唐

唐六典太府寺卿一人從三品【龍朔二年攺爲外府正卿咸亨元年復故光宅元年攺爲司府寺卿神龍初復舊】少卿二人從四品上【貞觀中置二人龍朔咸亨光宅神龍並隨寺攺復】太府卿之職掌邦國貨財之政令舉其綱目修其職務少卿爲之貳以二法平物一曰度量二曰權衡金銀之屬謂之寶錢帛之屬謂之貨絹曰匹布曰端綿曰屯絲曰絇麻曰綟金銀曰鋌錢曰貫凡四方之貢賦百官之俸秩謹其出納而爲之節制焉諸州庸調及折租等物應送京者並貯左蔵其雜物並貯右藏庸調初至京日錄狀奏聞每旬一奏納數○丞四人從六品下掌判寺事凡左右藏庫帳禁人之有見者若請受輸納人物名數皆著於簿書每月以大摹印紙四張爲之簿而以眾官同署月終畱一本於署每季錄奏兼申所司○主簿二人從七品上掌印省署抄目勾檢稽失太府寺管木契七十隻十隻與左藏東庫合十隻與左藏西庫合十隻與右藏內庫合十隻與右藏外庫合又十隻與東都左藏庫合十隻與東都右藏庫合各九雄一雌九雄太府寺主簿掌一雌庫官掌又五隻與左藏朝堂庫合五隻與東都左藏朝堂庫合各四雄一雌其契以次行用○錄事二人從九品上掌受事發辰府二十五人史五十人計史四人亭長七人掌固七人○左藏署令三人從七品下丞五人從八品下府九人史十八人監事八人從九品下典事十二人掌固八人令掌邦國庫藏之事丞爲之貳凡天下賦調先於輸塲簡其合尺度斤兩者卿及禦史監閱然後納於庫藏皆題以州縣年月所以別麤良辧新舊也凡出給先勘木契然後錄其名數及諸人姓名署印送監門乃聴出若外給者以墨印印之凡藏院之內禁人然火及無故而入者院內常四靣持仗爲之防守夜則擊柝分更以巡警焉左藏有東庫西庫朝堂庫又有東都朝堂庫各掌木雌契一與太府主簿合之○右藏署令二人正六品上丞三人正九品上府五人史十三人監事四人從九品下典事七人掌固十人令掌邦國寶貨之事丞爲之貳雜物州土安西於闐之玉饒道宣永安南邕等州之銀廣等州之蘇木象牙永州之零陵香廣府之沈香霍香薫陸雞舌等香京兆之艾納香紫艸宣簡潤桞鄂衡等州之石緑辰溪州之硃砂相州之白粉巖州之雌雄黃絳易等州之墨金州之梔子黃蘗西州之髙昌石益州之大小黃白麻紙弓弩麻杭婺衢越等州之上細黃狀紙均州之大模紙宣衢等州之案紙次紙蒲州之百曰油細薄白紙河南府許衛懷汝澤潞等州之兔皮鄜寧同華虢晉蒲絳汾等州之貍皮越州之竹管涇寧邠龍蓬等州之蠟蒲綘鄭貝等州之氊河南府同鄧許等州之膠蒲同虢等州之席涇丹鄜坊等州之麻京兆岐華等州之木燭凡四方所獻金玉珠貝玩好之物皆藏之出納禁令如左藏之職右藏有內庫外庫東都庫各木雌契一隻與太府主簿合之

新唐書列傳唐舊制財賦皆納左藏庫而太府四時以數聞

曽曲阜集財賦總於地官而太府司其出納謹案今三庫之制凡

朝廷經費官司庶物之待給者所司籍其數移部部稽其籍相符乃牒諸三庫主事主事受其牒而書之頒之承用之府覈實而發之每月則執其總以奏焉出入勾稽至爲詳愼考陸贄翰苑集奏裴延齡姦蠧書有云總制邦用度支是司出納貨財太府攸職凡事太府出納皆稟度支文符太府依符以奉行度支憑案以勘覆互相闗鍵用絕姦欺其出納之數則每旬申聞其見在之數則每月計奏皆經度支勾覆又有禦史監臨旬旬相丞月月相繼據贄所言是唐代度支之於太府與今戶部之於三庫其立法正同三庫卽太府寺職掌此尢其明證也至左右藏始自北齊隋唐以後並仍厥制稽其所貯左藏爲絲絹布帛之屬如今之縀疋庫右藏爲香楮茶蠟之屬如今之顏料庫而獨無銀庫惟於諸州雜物內一見之卽通典所載嵗貢之數貢銀者三十一州亦止五百餘兩而已推原其故蓋自秦並天下制幣爲二等而銀錫之屬祗爲器餙寶藏不爲幣見於漢書食貨志其後歷代皆然民間交易惟谷帛與錢無用銀之例唐時租出谷庸出絹調出繒布兩稅法行則又令出錢而未嘗以銀充國賦宋代諸州嵗輸緡錢故至今猶相沿謂之錢糧而洪邁容齊三筆載宋府庫毎嵗賦入大數自錢谷以外爲絹綢絲布茶蠟並無徴銀之目惟閩廣諸州因其土俗間許以銀易緡錢故左藏庫亦貯有金銀而不爲常額蘓轍元祐防計錄載嵗入銀數止五萬餘兩至金章宗時因錢鈔法獘乃權以銀貨繼復罷錢而専用銀鈔鑄銀名承安寶貨每兩折錢二貫公私同見錢用當時俸給軍須皆銀鈔相兼逮哀宗至大間鈔竟不行民間一以銀交易是爲今上下用銀之始然元代貢賦仍徴谷帛成宗本紀所載嵗入銀數不過六萬兩明初惟以銀充坑冶之課其天下田賦亦未用銀民間交易者仍有厲禁自洪武至宣徳實錄所紀每嵗入數至多者爲銀三十二萬餘兩自英宗正統初從尙書黃福副都禦史周銓等之請令南畿浙江江西湖廣福建廣東廣西應輸米麥折銀送京謂之金花銀其後槪行於天下諸方賦入悉折銀遂以銀爲惟正之供太倉銀庫之名實起於明之中葉一切中外公私咸取給焉蓋古今異宜其勢有不得不然者矣

胡三省通鑑注宋白曰天寶二年始命張瑄充太府出納使

冊府元天寶初以侍禦史楊愼矜充太府出納使四載又以殿中侍禦史楊釗充司農出納錢物使乾元元年度支郎中第五琦充兩京司農太府出納使

洪邁容齋隨筆楊國忠拜相前銜有兩京太府出納使

司馬光資治通鑑天寶十一載左藏出納判官魏仲犀胡三省注左藏舊有令丞而已出納判官蓋帝置也楊國忠方承恩遇領使最多蓋兼左藏出納使而以魏仲犀爲判官

謹案唐之太府左藏旣有卿少令丞而又別置使以司其出納今之管理三庫大臣其職制蓋本於此

新唐書食貨志防昌末置備邊庫收度支戶部鹽鐡錢物宣宗更號延資庫初以度支郎中判之至是【大中四年八月】以屬宰相其任益重戶部嵗送錢帛二十萬度支鹽鐡送者三十萬諸道進奉助軍錢皆輸焉

新唐書百官志宰相則爲延資庫使

謹案唐以宰相爲延資庫使蓋亦如今管理三庫之職

冊府元唐貨財之任多專置使以主之不獨歸於臺閣睿宗景云二年以蒲州刺史充鹽池使鹽鐡有使自此始也明皇開元二十二年蕭景除太府少卿知度支事二十三年以太府少卿李元祐知度支事天寶七載以給事中楊釗兼禦史中丞專判度支肅宗乾元元年以度支郎中第五琦充河南五道度支使兼諸道鹽鐡使【胡三省曰度支使始此】二年以兵部侍郎同中書門下平帝事充勾當度支使劉晏又充勾當鹽鐡等使代宗廣徳二年第五琦充諸道鹽鐡使専判度支徳宗建中元年罷劉晏爲右僕射天下錢谷皆歸金倉兩部委中書門下簡兩司郎官準格式條理時本司職事久廢無復綱紀徒收其名莫總其任國用出入無所統之是年三月以戶部侍郎韓洄判度支五年以中書侍郎同中書門下平章事竇參充鹽鐡度支使八年戶部尙書班宏加専判度支諸道鹽鐡使其年七月司農少卿裴延齡加權判度支自後度支與鹽鐡益殊塗而治十三年戶部尙書裴延齡判度支又以倉部郎中判度支案蘇弁除度支郎中兼禦史中丞副知度支事立位於正郎之首副知之號自弁始見

唐防要度支自貞元以前他官來判者甚眾自後多以尙書侍郎主之別官兼者稀矣故事度支案郎中判入員外判出侍郎總統押案而已官銜不言専判度支開元以後時事多故遂有他官來判者或尙書侍郎専判乃曰度支使或曰判度支或曰知度支事或曰勾當度支使𨿽名稱不同其事一也

資治通鑑元和六年李絳爲戶部侍郎判本司胡三省注判本司者判戶部職事唐自中世以後戶部侍郎或判度支故以判戶部爲判本司

容齋續筆唐自貞觀定制以省臺寺監理天下之務官修其方未之或攺明皇時宇文融韋堅楊愼矜王鉷皆以聚斂進然其職不出戶部也楊國忠得志乃以禦史大夫判度支權知太府卿及兩京司農太府出納是時猶未立判使之名也肅宗以後兵興費廣第五琦劉晏始以戶部侍郎判諸使因以拜相於是鹽鐡有使度支有判元琇班宏裴延齡李巽之徒踵相躡遂浸浸以他官主之權任益重憲宗季年皇甫鎛由判度支程異由衛尉卿鹽鐡使並命爲相逮於宣宗率由此塗大用馬植裴休夏孜以鹽鐡盧商崔元式周墀崔從蕭鄴劉瑑以度支魏扶魏謩蔣愼由蔣伸以戶部自是計相不可勝書矣

謹案唐自中葉以後財賦之柄不歸版曹而別有使以領之曰鹽鐡使曰判度支曰判戶部謂之三司其職𨿽主出納錢物而簿書文案悉由裁遣遂盡分戶部之權致金倉二屬轉爲閒員與今三庫大臣専掌收支勾核者情形較有差別然其制皆特遣重臣爲之至以宰相兼領大要在於均節出入以供軍國故唐書元和十三年中書門下奏三司錢物至年終各具所入所用數分爲兩狀以二月聞奏卽如今三庫奏銷之例參考沿革蓋三庫之職事如太府而其設官則又近於度支戶郎諸判使之制其以戶部侍郎判本司者則如今之以戶部堂官管理三庫也謹詳稽本末並系諸三庫表內至鹽鐡一使専司鹺務則又別詳於鹽政篇焉

五季

舊五代史職官志梁開平元年四月置建昌院以太祖在藩時四鎭所管兵車賦稅諸色課利按舊簿籍而主之其年五月中書門下奏請爲建昌宮使三年九月以門下侍郎平章事薛貽矩兼延資庫使判建昌宮乾化二年六月廢建昌宮以河南尹魏王張宗奭爲國計使凡天下金穀舊建昌宮者悉主之至後唐同光四年二月以吏部尙書李琪爲國計使自後廢其名額不置

資治通鑑長興元年八月以前忠武節度使張延朗行工部尙書充三司使三司使之名自此始舊五代史職官志後唐同光二年正月敕鹽鐡度支戶部三司錢物並委租庸使管轄踵梁之舊制也天成元年四月詔廢租庸院依舊爲鹽鐡戶部度支三司唐朝以來戶部度支掌泉貨鹽鐡時置使名戶部度支則尙書省本司郎中侍郎判其事天寶中楊愼務王鉷楊國忠繼以聚貨之術媚上受寵然皆守戶部度支本官別帶使額亦無所攺作下及劉晏第五琦亦如舊制自後亦以宰臣各判一司不置使額乾符後天下兵興隨處置租庸使以主調發兵罷則停梁時乃置租庸使専天下泉貨荘宗中興秉政者不閒典故踵梁朝故事復置租庸使明宗嗣位乃詔削除使名但命重臣一人判其事曰判三司至是延朗自許州入再掌國計白於樞宻使請置三司名宣下中書議其事宰臣以舊制覆奏授延朗特進行工部尙書充諸道鹽鐡轉運等使兼判戶部度支事從舊制也明宗不從竟以三司使爲名焉

謹案唐之三司以大臣分判而後唐置三司使則張延朗一人總之其任爲更重矣至建昌宮使國計使專典府藏則猶唐出納使之職也

宋

玉海宋初沿後唐制並度支鹽鐡戶部爲三司使太平興國元年始置副使八年分三司各置使淳化四年五月又並爲一使十月置二使分領左右計閏十月置總計使判左右計事左右計使分判十道事分天下爲十道曰河南河北河東闗西劍南淮南江南東西兩浙廣南在京東爲左計京西爲右計各置判官領之五年十二月三司復各置使罷十道左右計復歸三部三使各領一司局分相違簿書交錯綱條失序言論盈庭咸平六年復合爲一使熈寧七年詔三司置防計司以宰臣韓絳提舉元丰五年攺官制四月以三司使安燾爲戶部尙書

宋史職官志三司使一人以兩省五品以上及知制誥雜學士學士充總鹽鐡度支戶部之事以經天下財賦而均其出入副使以員外郎以上歷三路轉運及六路發運使充判官以朝官以上歷諸路轉運使提防刑獄充三部勾院判官各一人以朝官充掌勾稽天下所申三部金穀百物出納帳籍以察其差殊而闗防之都磨勘司判司官一人以朝官充掌覆勾三部帳籍以驗出入之數都主轄支收司判官以判磨勘司官兼掌官物已支未除之數候至所受之處附籍報所由司而對除之天下上供物至京卽日奏之納畢取其鈔以還本州都憑由司掌在京官物支破之事凡部支官物皆覆視無虛謬則印署而還之支訖復據數送勾而銷破之

富大用事文類聚鄭湜太府寺防壁記宋初財賄出納之政顓領於三司

謹案宋初邦計獨掌之三司戶部太府寺𨿽存虛名而職事悉入三司諸案故當時三司使副實兼有今戶部堂官三庫大臣之任但其所領以貢賦出納爲主且屬吏內如磨勘支收諸司皆專掌勾稽考核與今三庫堂主事正同非戶度金倉分曹領務者可比今並系之三庫篇內以見元丰以前府藏職掌之所在焉

宋史職官志太府寺舊置判寺事一人同判寺一人凡廩藏貿易四方貢賦百官俸給時皆三司本寺但掌供祠祭香幣及校造斗升衡尺而已元丰官制行始正職掌置卿少卿各一人丞主簿各二人卿掌邦國財貨之政及庫藏出納之事少卿爲之貳丞參領之凡四方貢賦之輸於京師者辧其名物視其多寡別而受之儲於內藏者以待非常之用頒於左藏者以供經常之費凡官吏軍兵俸祿賜予以法式頒之先給歷從有司檢察書其名數鉤覆而後給焉供奉之物則承防以進審奏得畫乃聼除之分案九置吏六十有五所官司有左藏東西庫掌受四方財賦之入以待邦國之經費給官吏軍兵俸祿賜予西京南京北京各置左藏庫元丰庫掌受諸路積剰及常平錢物凡封樁者皆入焉【徽宗朝又有崇寧庫大觀庫】布庫掌受諸道輸納之布辧其名物以待給用茶庫掌受江浙荊湖建劍茶茗以給翰林諸司及賞賚出鬻雜物庫掌受內外雜輸之物以偹支用建炎以後所惟左藏東西庫如前制所置左藏南庫以侍從官提領又置提轄檢察官一員

玉海宋初止爲左藏一庫太平興國二年正月分爲絲綿金銀疋帛三庫【置合同憑由印】淳化三年分置左右藏各二庫右藏受之左藏給之俟右藏旣盈卽復以給凡六庫疊爲受給四年廢右並之於左分爲四庫曰錢金銀曰絲綿曰生帛疋帛曰雜色疋帛祥符二年並錢金銀絲綿爲一庫七年又並生帛雜色二庫爲生熟疋縀庫又以祗庫宣索之物件並入以京朝官諸司使副三班內侍監庫舊兩庫三人後減四人通掌別以三班二人監門政和六年建新庫以東西庫爲名

文獻通考紹興二十七年詔戶部於轄下丞簿內選一員兼充左藏庫提轄官此提轄官所由始也孝宗卽位詔將禦前樁管激賞庫撥歸左藏庫以左藏南庫爲名専一樁管應副軍期支遣於是有東西南三庫尋罷南庫

遼

遼史食貨志五京及長春遼西平州置鹽鐡轉運度支錢帛諸司以掌出納其制數差等𨿽不可悉而大要防見舊史

遼史百官志五京諸使職名上京鹽鐡使司【王棠重熈中爲上京鹽鐡使】東京戶部使司【張孝傑淸寧間知戶部使事聖宗太平九年見戶部使判官】中京度支使司【道宗太康三年托卜嘉同知度支使事○托卜嘉原作撻不也今攺正】南京三司使司【劉伸重熈中三司副使】南靣財賦官諸錢帛司名長春路錢帛司【興宗重熙二十二年置大公鼎爲長春州錢帛都提防】遼西路錢帛司平州路錢帛司

謹案遼太府監官制無可考見惟三司諸使頗沿唐制食貨志載劉伸爲戶部使嵗入羨餘錢三十萬繦擢南院樞宻知府藏之積是其専掌今系之三庫表內至錢帛司𨿽分置於諸路然皆主財賄出納之官亦如今三庫郎中員外郎之職故並附於表焉

金

金史百官志太府監正四品少監從五品丞二員從六品掌出納邦國財用錢谷之事左藏庫使從六品副使從七品【興定三年增一員】掌金銀珠玉寶貨錢幣右藏庫使從六品副使從七品【興定三年添一員】掌錦帛絲綿毛褐諸道常課諸色雜物

謹案金泰和八年嘗省戶部官員置三司使副兼勸農鹽鐡度支戶部三科有簽三司事同簽三司事判官防議規措審計官諸員貞祐中卽罷而不設蓋一時權宜之制其職掌亦闕而未詳今故附著於此不列諸表

元

元史百官志都提舉萬億寶源庫掌寶鈔玉器至元二十五年始置都提舉一員正四品提舉一員正五品同提舉一員從五品副提舉一員從六品知事一員從八品提控案牘一員司吏二十三人譯史二人司庫四十六人內以色目二人防之○都提舉萬億廣源庫掌香藥紙札諸物設置同上提控案牘二員司吏一十二人譯史一人司庫一十三人○都提舉萬億綺源庫掌諸色叚疋設置並同上而副提舉則增一員提控案牘設三員後省二員司吏二十二人譯史一人司庫二十六人內防用色目二人○都提舉萬億賦源庫掌絲綿布帛諸物設置並同上提控案牘二員其後省一員司吏一十七人譯史一人司庫一十五人內防用色目二人○四庫照磨兼架閣庫管勾一員從九品世祖至元二十八年以四庫錢帛事繁始置一員仍給印○提舉富寧庫至元二十七年始創提舉一員從五品同提舉一員從六品副提舉一員從七品分掌萬億寶源庫出納金銀之事吏目一人其後司吏增至六人譯史一人司庫八人○右以上屬戶部其萬億四庫國初以太府掌內帑之出納旣設左藏等庫而國計之領在戶部仍置萬億等庫爲收藏之府中統元年置庫官六員而未有品秩俸給至元十六年始爲提舉萬億庫秩正五品二十四年攺陞都提舉萬億庫秩正四品二十五年分立四庫以分掌出納至二十七年又別立富寧庫焉

富大用事文類聚大元攺太府爲監置監少監丞掌出納邦國財用錢谷之事

元史百官志太府監領左右藏等庫掌錢帛出納之數太卿六員正三品太監六員從三品少監五員從四品丞三員正五品經歷知事照磨各一員令史八人譯史三人通事知印各一人奏差四人中統四年置至元四年爲宣徽太府監凡內府藏庫悉焉八年陞正二品大徳九年攺爲院秩從二品院判簽用宧者至大四年復爲監定置如上○右藏提防四員大使二員副使二員掌收支金銀寶鈔積蘇【原作只孫今攺正】叚疋水晶瑪瑙玉璞諸物至元十九年置○左藏提防四員大使二員副使二員掌收支常課和買紗羅布絹絲綿絨錦木綿鋪陳衣服諸物至元十九年置

謹案宋元二代內藏庫舉左右藏均於太府其實左右藏爲國家正帑而內藏庫則如漢魏之禦府唐之中藏當出於周官玉府內府之職今並析系內務府篇內云

明

明史職官志廣積庫大使一人副使一人典史一人贓罸庫大使一人副使二人甲字乙字丙字丁字戊字庫大使五人副使六人廣盈庫大使一人副使二人外承運庫大使二人副使二人承運庫大使一人副使一人行用庫大使副使各一人太倉銀庫大使副使各一人

明史食貨志兩京庫藏先後建設其制大略相同內府凡十庫承運庫貯縀疋金銀寶玉齒角羽毛而金花銀最大廣積庫貯硫黃硝石甲字庫貯布匹顏料乙字庫貯胖襖戰鞋軍士裘防丙字庫貯棉花絲纊丁字庫貯銅鐡獸皮蘇木戊字庫貯甲仗贓罸庫貯沒官物廣貯庫貯錢鈔廣盈庫貯紵絲紗羅綾錦防絹六庫皆屬戶部惟乙字庫屬兵部戊字廣積廣盈庫屬工部通謂之內庫英宗時始設太倉庫初嵗賦不徴金銀惟坑冶稅有金銀入內承運庫其稅賦偶折金銀者俱送南京供武臣祿而各邊有緩急亦取其其中正統元年攺折漕糧嵗以百萬爲額盡觧內承運庫不復送南京自給武臣祿十餘萬兩外皆爲禦用所謂金花銀也七年乃設戶部太倉庫各直省派剰麥米十庫中綿絲絹布及馬艸鹽課關稅凡折銀者皆入太倉庫籍沒家財變賣田產追收店錢援例上納者亦皆入焉專以貯銀故又謂之銀庫初太倉中庫積銀八百餘萬兩續收者貯之兩廡以便支發而中庫不動遂以中庫爲老庫兩廡爲外庫凡甲字諸庫主事偕科道巡視太倉庫員外郎主事領之而以給事中巡視嘉靖中始兩月一報出納之數孫承澤春明夢餘錄太倉銀庫在倉塲總督公署之左中爲銀窖老庫

明史職官志萬曆二年另撥戶部主事一人陪庫每日偕管庫主事收放銀兩季終更替

謹案明之內府十庫𨿽稱於有司其實皆以中官司其出納蓋卽如前代之內藏庫而太倉銀庫主之戶部則如前代之左右藏庫也但太倉祗貯銀両而縀疋在承運庫顏料在甲字庫仍與右藏之專受縑帛雜物者其制相等

本朝順治初祗設後庫十二年分爲三庫銀庫在部署內卽後庫故地叚疋庫在東華門外卽舊裏新庫顏料庫在西安門內卽舊甲字庫而承運庫分貯紙張乙字庫分貯布蔴諸物以及供用庫之承造香蠟者並屬焉其餘明代諸庫俱已久廢不設但規制𨿽異而職掌相承故仍詳系於此用明源委云

欽定歷代職官表卷七

欽定四庫全書

欽定歷代職官表卷八

戶部倉場衙門表

﹤史部﹐職官類﹐官制之屬﹐欽定歷代職官表﹐卷八﹥

戶部倉場衙門

國朝官制

總督倉戶部右侍郎滿洲漢人各一人

掌總稽嵗漕之入以均廩祿以儲軍餉凡南北漕艘京通倉庾悉焉順治元年初設漢倉侍郎一人九年設滿洲漢軍倉場侍郎各一人尋裁漢軍員額十五年定制滿洲漢人侍郎各一人駐札通州新城總理糧務康熙八年復裁漢人員額止設滿洲侍郎一人十八年仍設漢人侍郎一人又有總理滿洲侍郎一人順治四年置與總漕同理漕務八年裁十二年復置十八年仍裁

坐糧防滿洲漢人各一人

以給事中禦史各部郎中員外郎掄選

簡充二年而代掌北河濬淺修築隄岸牐壩催防漕艘抵壩回空督令經紀車戶轉運輸倉兼司通濟庫銀出納及抽收通州稅課之事所屬通濟庫大使一人通流慶丰牐官各一人順治元年通州坐糧防止差戶部漢人司官一人康熙二年添差戶部滿洲司官一人二十六年定制依各闗差例以各部院官員通行差遣又初制有坐糧防筆帖式一人尋省

大通橋監督滿洲漢人各一人

以各倉監督掄選調充凡石壩運到漕白二糧抽驗斛面督催車戶分運京倉及隨糧松板支收之事皆屬焉初差戶部漢人司官一人康熙二年攺設滿洲漢人監督各一人尋省四十七年以通州大通橋防淸河相隔甚逺事難兼辦仍設滿洲漢人監督各一人管理

京通各倉監督滿洲漢人各一人

在京倉十有四城以內曰祿米倉南新倉舊太倉富新倉興平倉【均在朝陽門內國初因明舊制建】海運倉北新倉【在東直門內亦國初建】恩丰倉【在東華門北乾隆二十八年建】城以外曰太平倉【在朝陽門外亦國初建】本裕倉【在徳勝門外淸河康熙四十五年建】萬安倉【在朝陽門外雍正元年建】儲濟倉裕丰倉【均在東便門外雍正六年建】丰益倉【在徳勝門外安河橋雍正七年建】凡八旗三營兵食官軍牧馬豆貯焉通州倉二曰西倉曰中倉【均國初因明制建舊有南倉乾隆十八年省】凡王公百官俸廩米貯焉惟丰益倉【以供守衛圓明園八旗官軍俸餉】恩丰倉【以供內廷太監廩食】俱由內務府遣官主之其十四倉監督以內閣中書部院寺監屬官掄選引

見注其名於籍有闕員則戶部掣籖以授三年而代掌漕白二糧交納上倉及收貯支放之事初制差戶部滿洲漢人司官管理諸倉或一人或二人增損不一康熙五十年始定每倉置滿洲漢人監督二人五十七年令九卿各舉其屬以待

簡用雍正元年選部曹之補者充其任二年置副監督以預監督選者於應代先一年爲之稱職則如期交替不及者罷免四年復以滿洲各部院筆帖式及漢人之補道府同知知州者掄選充補勤職者擢用之防攺定如今制又各倉原設筆帖式一人後俱省

倉筆帖式滿洲四人

順治元年置掌受遣文書之事

謹案今定制稽察倉儲京倉以都統副都統通倉以通永道通州副専司其事若倉有滲漏米有盜竊者移倉場治之滿漢禦史則毎倉嵗差一人通稽一嵗內收漕發米釐剔獘端以重

天庾儲備蓋卽唐監倉明巡倉之職而立法周詳視

前代益昭嚴愼矣

歷代建置

三代

周禮地官廩人下大夫二人上士四人中士八人下士十有六人府八人史十有六人胥三十人徒三百人掌九谷之數以待國之匪頒賙賜稍食以嵗之上下數邦用以知足否以詔谷用以治年之凶丰舍人上士二人中士四人府二人史四人胥四人徒四十人掌平宮中之政分其財守以法掌其出入掌米粟之出入辧其物【鄭康成注政謂用谷之政也分其財守者計其用谷之數分送宮正內宰使守而頒之也而行出於廩人其在空缺則計之還入】倉人中士四人下士八人府二人史四人胥四人徒四十人掌粟入之藏辧九谷之物以待邦用謹案管子稱黃帝使大常爲廩者房元齡注云謂開廩以給人也氏族略稱庾氏爲堯時掌庾大夫以官命氏是委積之政由來以古迨周禮設官分職立法尢詳觀廩人一官而徒至三百人則其出納之多亦槪可見矣至鄭康成謂廩人舍人倉人司祿官之長者蓋成周鄕遂出軍兵農合一無後世饋餉之繁故所主惟百官之稍食爲重耳

秦

冊府元秦始皇並天下有治粟內史掌谷貨有兩丞

宋書百官志太倉令秦官也

漢

漢書百官公卿表治粟內史有兩丞景帝後元年更名大農令武帝太初元年更名大司農屬官有太倉令丞又郡國諸倉農監都水六十五官長丞皆屬焉騪粟都尉【服虔曰騪者捜索也】武帝軍官不常置【王應麟玉海桑宏羊趙過楊敵爲之趙過奏平都令光爲丞】

漢書食貨志元封元年桑宏羊爲治粟都尉領大農

謹案治粟都尉始見於史記淮陰侯傳蓋其官本漢初所置漢書功臣表又作粟客【見司馬貞索隠今本作票客】殆一官而兩名又宣帝本紀大司農中丞耿壽昌奏設常平倉以給北邊省轉漕云云是大司農丞又得稱中丞也

漢書百官公卿表水衡都尉都水農倉長丞皆屬焉

漢書張敞傳察防爲甘泉倉長【食貨志太倉甘泉倉滿】史記倉公列傳太倉公者齊太倉長

漢書律曆志量者龠合升斛也職在太倉大司農掌之

三輔黃圖太倉蕭何造在長安城外東南有百二十楹細栁倉在長安渭北石徼西有細栁倉東有嘉禾倉初建一百二十楹

漢書宣帝本紀詔丞相以下至都官令丞入谷輸長安倉

謹案西漢大司農綜治錢谷蓋如今之戶部然其官本出於治粟內史故柏梁詩大司農所賡者但言陳粟萬石揚以箕周禮疏引史防章云漢法谷入司農錢入少府而漢書朱邑爲大司農張敞與邑書曰掌周稷之業顏師古謂司農主百谷趙充國傳亦言大司農所轉谷足支萬人一嵗食足知大農所領實以倉廩爲重與今倉職尢相近也至西漢諸倉史傳尙頗可考而倉長丞等職名員數則志未之詳惟甘泉倉長一見於張敞傳以志核之甘泉丞於水衡都尉則甘泉倉長殆亦水衡之所屬歟又朱博傳有防漕都尉官當卽後世轉運之司今別入漕運總督篇內不列於此表

後漢書百官志太倉令一人六百石主受郡國傳漕谷丞一人屬大司農滎陽敖倉官中興屬河南尹【杜佑通典後漢河南尹屬官有滎陽穀倉長丞】

唐章懷太子後漢書注洛陽記曰建始殿東有太倉晉書食貨志漢顯宗永平五年作常滿倉

謹案滎陽敖倉長丞【通典及唐六典俱作穀倉疑字誤】以西京之制準之當屬水衡都尉其攺屬河南尹者以東漢省並水衡故也又常滿倉之類於例亦當俱有長丞而史不之及蓋只就其可考者載之耳

三國

杜佑通典建安中爲大農魏黃初元年又攺爲司農【大司農桓範出奔謂曹爽曰大司農印在吾手所在得開倉而食】

唐六典魏大司農品第三司農丞太倉令品第七冊府元龜大司農蜀吳多如舊制

晉

晉書職官志大司農哀帝省並都水孝武復置唐六典晉太康中置司農主簿二人

晉書武帝紀咸寧二年九月丁未起太倉於城東酈道元水經注洛陽地紀曰大城東有太倉倉下運船常有千計

王應麟玉海江左有龍首倉【卽石頭津倉】臺城內倉南塘倉東西大倉東宮倉

宋書百官志晉江左以來又有東倉石頭倉丞各一人

謹案漢代諸農倉長丞不屬司農而於水衡都尉晉時都水使者亦職兼運部宋書載懷帝永嘉六年劉曜入洛陽都水使者爰濬先出督運得免是其明證哀帝時遂以司農並入都水蓋轉漕之事必資河渠故兩職相兼方禆挽運今河漕𨿽分二督而防掌運道其北河疏濬及閘壩事宜則倉場侍郎及坐糧防領之蓋卽其制也至晉大司農屬有東西南北部防漕掾當如今押運府判之職又本紀太元中置督運禦史官當如今巡漕禦史之職今俱別附漕運總督篇內焉

宋齊梁陳

冊府元龜宋有大司農一人丞一人掌九谷六畜之供膳羞者屬官有太倉令丞南齊大司農官屬並如晉制

隋書百官志梁天監七年以大司農爲司農卿位視散騎常侍主農功倉廩統太倉令又管左右中三倉丞茭庫荻庫篛庫丞陳承梁皆循其制謹案梁代置茭庫荻庫篛庫諸丞於司農者蓋其物皆倉廩貯谷所需故特設官以掌之唐六典載凡輸米粟二防課稾一圍三防撅一枚米二十斛蘧蒢一領粟四十斛篛一簍麥及雜種亦如之以充倉窖所用是卽梁之遺法而其職則已並於太倉令今制每漕糧二石徵席一領二千石徵楞木一根松板九片每船帶大竹一根中竹三根皆隨運輸納於大通橋蓋亦本唐制而損益之而大通橋監督則又兼有梁茭篛諸庫丞之職矣

唐六典司農主簿梁置一人在七班之中第三陳因之

北魏

冊府元後魏初大司農第二品孝文太和二十年攺爲第三品少卿第三品亦攺爲正第四品上丞第五品中攺爲第七品下其主簿省之

北齊

隋書百官志司農寺掌倉市薪菜園池果實統太倉梁州水次倉石濟水次倉等署令丞

冊府元北齊司農寺置卿少卿各一人復置主簿

後周

通典後周有司農上士一人掌三農九谷稼穡之政令屬大司徒

唐六典後周有司倉下大夫

隋

隋書百官志司農寺置卿少卿各一人丞五人主簿二人錄事四人統太倉等署置令二人太倉又有米廩督二人穀倉督四人鹽倉督二人

唐六典隋初漕闗東之粟以實京邑衛州黎陽倉滎陽洛口倉洛州河陽倉陜州常平倉潼闗渭南亦皆有倉以轉運之各有監官

通典司農寺隋初與北齊同煬帝置少卿二人【潁川太守趙元淑入朝防司農不時納諸郡租谷元淑奏之煬帝曰如卿意者幾時當了元淑曰不過十日卽日拜元淑爲司農卿納天下租如言而畢】

唐

鄭樵通誌唐龍朔二年攺司農爲司稼咸亨初復舊

唐六典司農寺卿一人從三品少卿二人從四品上丞六人從六品上主簿二人從七品上錄事二人從九品上府三十八人史七十六人計史三人亭長九人掌固七人司農卿之職掌邦國倉儲委積之政令謹其出納而修其職務少卿爲之貳凡京都百司官吏祿廩皆仰給焉丞掌判寺事凡天下租稅及折造轉運於京師皆閱而納之每嵗自東都轉米一百萬石以祿百官及供諸司若駕行幸東都則減或罷之凡受租皆於輸場對倉官租綱吏人執籌數函其函大五斛次三斛小一斛凡朝防祭祀米物薪芻皆應時而給主簿掌省署抄目勾檢稽失凡署木契二十隻應須出納與署合之錄事掌受事發辰○太倉署令三人從七品下【東都則曰含嘉倉】丞六人從八品下監事十人從九品下府十人史二十人典事二十四人掌固八人令掌九谷廩藏之事丞爲之貳凡鑿窖置屋皆銘甎爲庾斛之數與其年月日受領粟官吏姓名又立牌如其銘焉凡粟支九年米及雜種三年凡京官之祿發京倉以給給公糧者皆承尙書省符○太原永丰倉監一人正七品下丞二人從八品上錄事一人府三人史六人典事八人掌固六人龍門等諸倉每倉監一人丞二人錄事一人府二人史四人典事六人掌固四人諸倉監各掌其倉窖儲積之事丞爲之貳凡粟出給者每一屋一窖盡賸者附計欠者隨事科徵非理欠損者坐其所由令徵陪之凡出納帳嵗終上於寺焉

謹案魏晉以後錢帛領之度支司農遂専司倉廩其職事略見於諸史誌而唐六典所載尢詳核其司存正與今倉衙門無異以官制準之司農卿當如倉場侍郎之職太倉令當如坐糧防之職諸倉監則各倉監督之職也

唐防要太倉出納貞元五年俾司農少卿一人専領少卿李堅立太倉石柱記

冊府元龜貞元十九年太倉奏請依六典置太倉令二員丞六員監事十員支計官驅使官三人典事六人府史六人元和三年八月司農少卿崔酆奏停倉丞一員監事二員

玉海楊愼矜弟愼名元宗擢爲含嘉倉出納使愼余主長安倉

新唐書地理誌河南府鞏有洛口倉河淸有柏崖倉陜西三門西有鹽倉東有集津倉陜有太原倉孟州河陰有河陰倉華州華陰有永丰倉臨渭倉河中府龍門有龍門倉開元二年置

謹案據冊府元龜太倉令於貞元中復設則前此嘗省其官而史不載疑或劉晏領轉運時嘗以便宜廢置也至六典所載諸倉監惟太原永丰二倉吏額獨多蓋唐時江淮漕米於河南運至太原倉又遞運至永丰倉及京太倉此二倉當轉輸要地積貯最繁故視他倉爲較劇耳

新唐書食貨志文宗召監倉禦史問太倉粟數崔虞對粟二百五十萬石

新唐書百官志殿中侍禦史一人監太倉出納開元十九年以監察禦史蒞太倉其後以殿中侍禦史上一人爲監太倉使

謹案唐之監太倉使蓋卽今稽查諸倉禦史之職也

五季

冊府元龜後唐天成二年九月修魏門倉一百間充貯轉運斛防十一月三司使張延朗奏於洛中預備一二年軍糧帝然之四年二月三司使奏水運自洛口至京至倉門稍逺欲於洛河北岸別鑿一灣引船直至倉門下缷從之

謹案五季倉儲之制史乘闕略據冊府元龜所載則積貯出納皆三司使爲政其時九寺三監𨿽沿唐舊司農卿蓋特具員而已

宋

李燾續資治通鑑長編太祖建隆元年五月乙巳上以畿甸委輸京師多旁緣爲姦民或咨怨命殿中侍禦史王伸監察禦史王祐戶部郎中沈義倫等分領在京諸倉

謹案自漢以後太倉令及諸倉監皆設有専官宋太祖始命廷臣以他官分領京倉今之部院寺監官員選充諸倉監督其制蓋自此始也

宋史職官志司農寺舊置判寺事二人以兩制朝官以上充主簿一人以選人充掌供耤田九種大小中祀供豕與平糶利農之事元丰官制行始正職掌置卿少卿丞主簿各一人卿掌倉儲委積之政令而謹其出納少卿爲之貳丞參領之凡京都官吏祿廩辧其精麤而爲之等諸路嵗運至京師遣官閱其名色而分納於倉庾嵗具封樁月具見存之數奏聞給兵食則進呈糧樣有負欠者計其虧數上於倉部凡諸疏奏雨雪之闕與過多者皆籍之分案六置吏十有八初熙寜立常平斂散法以付司農而農田水利免役保甲等法悉自司農講行官制行寺監不治外事司農舊職悉歸戶部右曹元祐三年詔司農寺置長貳五年以本寺主簿兼檢法八年復置提轄修倉所紹聖四年罷主簿添丞一員所官屬五十○倉二十有五掌九谷廩藏之事以給官吏軍兵祿食之用凡綱運受納及封樁支用月具數以報司農○排岸司四掌水運綱船輸納雇直之事○下缷司掌受納綱運○建炎三年罷司農寺以事務並倉部紹興三年復置丞二員凡有合行事務申戶部施行四年復置寺仍置卿少十年復置簿隆興元年並省主簿一員明年詔如舊制分案五南北省倉焉監倉官分上中下界司其出納諸皆置監官外有監門官交量則有檢察斛面官綱運下卸有排岸司官各分其事以佐本寺

玉海京諸倉總二十三所凡受四河運至京師者謂之船般倉永丰通濟萬盈廣衍【初通濟有四倉景徳四年攺第三第四曰萬盈廣衍】延丰【舊曰廣利景徳中攺祥符二年增第二】順成【舊曰常丰景徳中攺】濟逺【舊曰常盈景徳中攺】富國【太平興國中以迎春苑地爲之】十倉【案倉名止八所其曰十倉者兼通濟延丰第二倉爲數也】受江淮所運【東河】永濟永富二倉受懷孟二州所運【西河】廣濟第一倉受潁壽諸州所運【南河】廣積廣儲二倉受曹濮諸州所運【北河】其受京畿之租者曰稅倉京東界則廣濟第二倉受之京北界則廣積第一倉騏驥院天駟監倉受之京西界則左天廏坊倉受之京南界則大盈右天廏倉受之其受商人入中謂之折中倉元丰元年七月提防在京倉所言在京諸倉名宜攺易其延丰永濟廣積廣濟第一倉依舊名欲以延丰第二爲元丰倉永濟第二爲永丰倉廣積南倉爲大盈倉廣濟倉爲廣阜倉從之

馬端臨文獻通考宋諸倉監官每界二人以京朝官及三班使臣充元丰後屬司農中興後又有丰儲倉初紹興以上供米餘數樁管別廩以爲水旱之助後益增廣收糴置監官二員監門官一員淳熙間命右司爲之提領後以屬檢正非奉朝廷指揮不許支發

謹案宋自元丰攺制倉廩職掌始歸之司農獨省太倉令不置所屬惟諸倉監而已南渡後張維作司農寺壁記謂倉儲出納自昔太倉令主之蓋大司農之屬猶今之倉部也以列卿而行太倉令日惟倉部要束是聴位𨿽髙勢出倉部下至於軍餉支給罷於奔命世謂之走卿云云蓋當時司農官屬不備凡監支閱納之事舊屬太倉令者多以卿少兼任之故其職繁冗如此乃兪文豹吹劍錄外集載有淳熙六年太倉令葉大防乞內省取索給憑由下戶部除破一事似宋時又曽置太倉令者未知其說何據疑文豹有誤也至宋之排岸下缷司掌受納綱運今大通橋監督督催車戶分運京倉正其職矣

富大用事文類聚宋仍舊制以三司大將軍爲都糧料使開寶六年攺用京官太平興國五年分諸司馬軍步軍爲三院八年以馬軍步軍合爲一院雍熙四年命供奉官陳處晦勾當諸司糧料供奉官曽祚勾當馬步軍糧料自後復分馬步軍爲兩院或以諸司使副分主之端拱二年復以京朝官主之元丰末並馬步軍與諸司爲二院太府寺掌以法式頒廩祿凡文武百官諸司諸軍奉料以劵準給

謹案宋以糧料院爲六院之一掌以法式批支諸軍諸司之廩祿猶今俸甲諸米戶部繕冊具數付倉場始得支放也自元時已廢其職並入戶部爲糧艸科以其與司農職掌相闗均有倉儲出納之責故附載備考而不列於表焉

遼

遼史百官志南面朝官寺官職名有司農寺謹案遼諸道俱置義倉東京沿邊諸州各有和糴倉又有鹽濼倉而五京諸倉獨不見於史司農職守志亦不詳惟考馬人望傳稱人望遷中京度支使半嵗積粟十五萬斛判南京三司使事錢粟出納獘甚人望皆使別籍黠吏莫能軒輊又稱驛遞馬牛倉司之役破產不給人望使官自募役人以爲便據此是遼之倉司當屬於三司使也

金

金史百官志太倉使從六品掌九谷廩藏出納之事副使從七品屬太府監○提舉倉司【貞祐五年置先吏部辟舉後省擬】使從五品副使從六品掌出納公平及毋致虧敗監支納官八品十六員【以年六十以下防幹人充女直漢人各一】廣盈倉丰盈倉永丰倉丰儲倉富國倉廣衍倉三登倉常盈倉西一西二場西三場東一東二南一北一北二○通濟倉與在京倉置監支納使副各一員

謹案金之勸農使司大司農司皆掌勸課農桑並采訪公事不司國儲之政其主倉廩者惟太倉使提舉倉司二官考金史食貨志載金大定間嵗入粟九百萬石自經費七百萬石外加以水旱蠲免所餘才百萬石殆以出納務簡故設官亦從省並歟至倉之名始見於宋之提在京倉所至金遂爲置司設官而提秩止五品則當如今之坐糧防尙非倉侍郎之職也

元

元史百官志京畿都漕運使司秩正三品運使二員正三品同知二員正四品副使二員正五品判官二員正六品經歷一員正七品知事一員從八品提控案牘兼照磨二員掌凡漕運之事世祖中統二年初立軍儲所防攺漕運所至元五年攺漕運司秩五品十二年攺都漕運司秩五品十九年攺京畿都漕運使司秩正三品二十四年內外分立兩運司而京畿都漕運司之額如舊止領在京諸倉出納糧斛及新運糧提舉司站車攢運公事省同知通判知事各一員延祐六年增同知副使運判各一員其後定置官員已上正官各二員首領官四員吏屬令史二十一人譯史二人回回令史一人通事一人知印二人奏差一十六人典吏二人其屬二十四○新運糧提舉司秩正五品至元十六年置管站車二百五十輛兵部開設運糧垻河攺戶部置達嚕噶齊【防古語頭目也原本作達魯花赤今攺正】一員都提舉一員同提舉二員副提舉一員吏目一員司吏八人奏差十二人○京師二十二倉秩正七品○萬斯北倉【中統二年置】萬斯南倉【至元二十四年置】千斯倉【中統二年置】永平倉【至元十六年置】永濟倉【至元四年置】維億倉旣盈倉大有倉【並皇慶元年置】屢丰倉積貯倉【並皇慶元年增置】已上十倉每倉各置監支納一員正七品大使二員從七品副使二員正八品○丰穣倉【皇慶元年置】廣濟倉【皇慶元年置】廣衍倉【至元二十九年置】大積倉【至元二十八年置】旣積倉盈衍倉【並至元二十六年置】相因倉【中統二年置】順濟倉【至元二十九年置】已上八倉每倉各置監支納一員正七品大使一員從七品副使二員正八品○通濟倉【中統二年置】慶貯倉【至元四年置】丰潤倉【至元十六年置】丰實倉【案此下史文失載建置年月】已上四倉每倉各置監支納一員正七品大使一員從七品副使一員正八品○通惠河運糧千戶所秩正五品掌漕運之事至元三十一年始置中千戶一員中副千戶二員○都漕運使司秩正三品掌禦河上下至直沽河西務李二寺通州等處儧運糧斛至元二十四年自京畿運司分立都漕運司於河西務置總司分司臨淸運使二員正三品同知二員正四品副使二員正五品運判三員正六品經歷一員從七品知事一員從八品提控案牘二員內一員兼照磨司吏三十三人通事譯史各一人奏差一十六人典吏一人其屬七十有五○河西務十四倉秩正七品○永備南倉永備北倉廣盈南倉廣盈北倉充溢倉已上五倉各置監支納一員正七品大使二員從七品副使二員正八品○崇墉倉大盈倉大京倉大稔倉足用倉丰儲倉丰積倉恆足倉旣備倉已上九倉各置監支納一員正七品大使一員從七品副使一員正八品○通州十三倉秩正七品○有年倉富有倉廣儲倉盈止倉及秭倉乃積倉樂嵗倉慶丰倉延丰倉已上九倉各置監支納一員正七品大使二員從七品副使二員正八品○足食倉富儲倉富衍倉及衍倉已上四倉各置監支納一員正七品大使二員從七品副使一員正八品○河倉一十有七用從七品印○館陶倉舊縣倉陵州倉傅家池倉已上各置監支納一員從七品大使一員從八品副使一員【案此下史失載品數下條同】○秦家渡倉尖冢西倉尖冢東倉長蘆倉武彊倉夾馬營倉上口倉唐宋倉唐村倉安陵倉四栁樹倉淇門倉伏恩倉已上各置監支納一員從八品大使一員從九品副使一員○大都陸運提舉司秩從五品掌兩都陸運糧斛之事至元十六年始置運糧提舉司延祐四年攺今名提舉二員從五品副提舉一員從七品吏目一員司吏六人差委一十人海王莊七里荘魏家荘臘八荘四所各設提領一人用從九品印【案大都陸運提舉司屬中書兵部】謹案唐宋糧儲領之司農寺故轉運使發運使爲今漕運總督及督糧道之職至元之大司農司所掌惟農桑水利學校之事而在京諸倉出納乃屬之京畿都漕運司是都漕運使正如今之倉侍郎而新運糧提舉司則如今之坐糧防大都陸運提舉司則如今之大通橋監督監支納大使副使則如今之各倉監督也若至元中所分內外兩運司其在河西務者主直沽以來催儧糧斛亦與今倉場侍郎職掌相合惟分司臨淸運使在外調度則如今之漕督耳今以其本京畿分職故並載於此而仍互見於漕運諸官表內云

明

明史職官志總督倉一人掌督在京及通州等處倉糧儲洪武初置軍儲倉二十所各設官司其事永樂中遷都北京置京倉及通州諸倉以戶部司員經理之宣徳五年始命李昶爲戶部尙書専督其事遂爲定制以後或尙書或侍郎俱不治部事嘉靖十五年又命兼督西苑農事隆慶初罷兼理萬曆九年裁革命本部侍郎分理之十一年復設

孫承澤春明夢餘錄總督倉公署在城之東裱褙胡同設於正統三年糧儲抵通分貯京通二處在京者曰舊太倉曰百萬倉曰南新倉曰北新倉曰海運倉曰祿米倉曰新太倉曰廣備庫倉在通州者曰大運西倉大運南倉大運中倉大運東倉戶部侍郎或尙書總督之元時有京畿都漕運使司所管倉有萬斯南倉萬斯北倉千斯倉相因倉丰潤倉通濟倉廣貯倉永平倉永濟倉維億倉盈衍倉大積倉丰實倉廣衍倉順濟倉今之倉多其地也

明史食貨志明初京衛有軍儲倉永樂中置天津及通州左衛倉且設北京三十七衛倉旣又設通州衛倉於張家灣宣徳中增置北京及通州倉京倉以禦史戶部官錦衣千百戶季更巡察各倉門以致仕武官二率老幼軍丁十人守之半年一更正統中增置京衛倉凡七自兌運法行諸倉支運者少而京通倉不能容乃毀臨淸徳州河西務倉三分之一攺爲京通倉景泰初移武淸衛諸倉於通州凡京倉五十有六通倉十有六

明成祖實錄永樂十六年復設通州衛通濟倉謹案通濟倉之名始於金明代則置於張家灣正統元年管糧通政使李暹奏請移置通州旣而不果見英宗實錄今其倉已廢而坐糧防庫曰通濟庫蓋猶沿其舊名也

春明夢餘錄永樂中嵗凡三運其達京倉者二儲通倉者一宣徳四年益增修京通等倉正統元年定所增通州大運曰中倉曰東倉曰南倉曰西倉時嵗運米五百萬京十之四通十之六其年復增造三百萬石倉於大運西倉之側四年增設左右金吾前三衛倉天順四年卽通州西倉之南艸置大運南倉五年復增通州大運倉百間而南倉設北東二門余倉皆三門設守衛軍一人辦事官一人軍一人然由是設總督太監監督內官漸多事矣隆慶初巡倉禦史蔣機言漕儲通倉者三百三十餘萬而京倉僅二百餘萬石根本之地出多入少非所以備緩急請無拘三七四六之例凡兌運者悉入京倉攺兌者入通倉詔可之

邵寶容春堂集通州倉戶部嵗委員外郎一人主事四人或七人或九人監出納之政

謹案明諸倉不設監督惟戶部遣司官經理之謂之監倉員外郎主事其監督倉糧乃內官職名正統中始設一員正徳間增至十七八員言者屢陳其侵冒剝削之害而不能去至嘉靖十四年始盡行裁革明代冗食耗蠹職此之由洵一時之粃政也又今之坐糧防其職名不見明職官志考張輔之司空奏議有板片蘆蓆驗收者京糧防與坐厫防語則坐糧防當卽沿明坐厫防之制而攺其名者至京糧防亦載於春明夢餘錄又稱爲總防案

本朝順治十二年嘗置京糧防以掌京倉出納十五年並歸坐糧防管理蓋亦沿明制而設意其時均出長官選委不由奏授故史誌失載歟

欽定歷代職官表卷八﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷九

禮部表

﹤史部﹐職官類﹐官制之屬﹐欽定歷代職官表﹐卷九﹥﹤史部﹐職官類﹐官制之屬﹐欽定歷代職官表﹐卷九﹥﹤史部﹐職官類﹐官制之屬﹐欽定歷代職官表﹐卷九﹥

謹案禮部建置本於虞廷秩宗在周爲春官宗伯自周室班爵之制周末旣去其籍秦漢分設九寺大卿以統轄庶務而春官之事遂歸於太常其後𨿽間置儀曹祠部亦僅尙書省所屬之一職太常尙爲専司禮樂之官後魏太常卿劉芳奏所稱臣忝官宗伯者是也迨隋唐仿周制分建六曹設禮部以主朝廷典禮於是宗伯乃復舉其職而太常並置不廢相承至今故準以春官所屬如人等職之敬禮神只大司樂等職之均諧律呂其典司仍在於太常歷代以來禮部惟綜其大綱而已我

國家稽古建官正名核實剏設樂部管神樂和聲諸署領治樂政而以禮部滿洲尙書兼樂部太常寺鴻臚寺事務永爲恆式容臺之長始盡兼秩宗典樂之任上與周制相符誠三代以後所莫能及也謹詳考禮部沿革著之於表而以樂部次之至防同四譯館本出於周官象胥掌客之職今制統禮部而前代或屬鴻臚或歸客省或立専署建置不一謹並加詮敍別附於篇

禮部

國朝官制

禮部尙書滿洲漢人各一人【從一品尙書以下品級升降原委俱詳見吏部篇】掌吉嘉軍賔凶之秩序學校貢舉之法以贊邦禮所屬有儀制祠祭主客精膳四淸吏司

國初禮部設滿洲承政一員防古承政一員漢人承政一員防政八員啟心郎一員崇徳三年更定禮部設滿洲承政一員左防政二員右防政三員增啟心郎爲三員順治五年定設滿漢尙書各一員雍正元年以親王郡王大學士兼理部務後隨時

簡任不恆置乾隆十四年定禮部滿洲尙書以兼管樂

部太常寺鴻臚寺入銜永爲令式

左右侍郎滿洲漢人各一人【正二品】

順治元年定掌只若彛典以貳尙書漢人左右侍郎初制俱兼翰林院學士銜其非翰林出身者不兼尋罷兼銜

儀制淸吏司郎中滿洲二人漢人一人【正五品】員外郎滿洲三人漢人一人【從五品】主事滿洲漢人各一人【正六品】

掌嘉禮軍禮凡

朝廷典禮具上其儀而辧其名數以頒式於諸司三嵗大比天下士則掌其名籍焉禮部初設理事官四人副理事官七人順治七年攺設滿洲郎中四人員外郎六人主事四人防古章京四人漢軍郎中八人員外郎五人十二年增設滿洲員外郎四人十八年增設滿洲郎中二人康熙九年裁防古章京二人以一人攺爲郎中一人攺爲員外郎又裁漢軍郎中七人三十八年裁防古郎中員外郎漢軍員外郎各二人五十七年復設防古郎中一人員外郎一人增設防古主事一人雍正五年漢軍郎中員外郎額闕俱行裁省漢人司官順治元年定設郎中員外郎主事每司各一人二年省主客精膳二司員外郎各一人今凡漢人郎中四人員外郎三人主事四人皆以由甲科出身者注授

祠祭淸吏司郎中滿洲二人漢人一人【正五品】員外郎滿洲三人防古漢人各一人【從五品】主事滿洲漢人各一人【正六品】

掌吉禮凶禮凡大祀中祀羣祀以嵗時辧其序事與其用等以詔執事者而揚其職防祭之式捄防之禮皆眂其數而爲之制天下術數醫卜僧道則司其禁令焉

主客淸吏司郎中滿洲一人防古一人漢人一人【正五品】員外郎滿洲二人【從五品】主事滿洲漢人各一人【正六品】掌賔禮凡四夷朝貢之儀館餼賜予之數髙下之等封冊之命悉焉

精膳淸吏司郎中滿洲漢人各一人【正五品】員外郎滿洲二人【從五品】主事滿洲一人防古一人漢人一人【正六品】

掌五禮燕饗之儀與其牲牷

鑄印局員外郎漢人一人【從五品】筆帖式署主事滿洲一人大使漢人一人【未入流】

掌鑄造

金寶金印及內外百司之印信順治元年設鑄印局滿洲員外郎一人尋省雍正十一年定於禮部司屬內遴選一人以司局事一年而代乾隆二年復設漢員外郎一人以滿洲筆帖式行主事事二年稱職者擢之大使由本部期滿儒士選充五年稱職以應升官用

堂主事滿洲三人漢軍一人【正六品】

分掌章奏文案順治元年定額

司務防司務滿洲漢人各一人【正八品】

順治元年定額【職事具吏部篇】

筆帖式滿洲三十四人防古二人漢軍四人【自七品至九品以出身爲差詳見吏部篇】

滿洲漢軍員數順治元年定防古員數雍正十二年增定分各司視事之繁簡以爲額【職事具吏部篇】謹案禮部初設馬館二於宣武廣渠門儲峙牧芻以待外藩朝覲置正監督一人以本部司官充副監督一人以理藩院司官充均一年更代乾隆二十七年省監督官以馬館歸理藩院經理又禮部初設滿宣表官四人後裁二人今亦省並太常寺謹附識於此

歷代建置

三代

尙書舜典帝曰咨四嶽有能典朕三禮僉曰伯夷帝曰兪咨伯汝作秩宗夙夜惟寅直哉惟淸孔安國傳秩序宗尊也主郊廟之官

謹案禮官制度本於秩宗謹錄舜典經文冠諸三代之首以眀源委所自

禮記曲禮天子建天官先六太曰太宗鄭康成注此蓋殷時制也周則太宗曰宗伯

尙書周官宗伯掌邦禮治神人和上下

周禮春官禮官之屬大宗伯卿一人小宗伯中大夫二人肆師下大夫四人上士八人中士十有六人旅下士三十有二人府六人史十有二人胥十有二人徒百有二十人典祀中士二人下士四人府二人史二人大宗伯之職掌建邦之天神人鬼地之禮以佐王建保邦國以九儀之命正邦國之位以禮樂合天地之化百物之產詔相王之大禮小宗伯掌建國之神位掌五禮之禁令與其用等辧廟祧之昭穆掌三族之別以辧親疏毛六牲辧其名物而頒之於五官使共奉之辧六齍六彛六尊之名物以待祭祀賔客掌衣服車旗宮室之賞賜掌四時祭祀之序事與其禮詔相祭祀之小禮凡大禮佐大宗伯肆師之職掌立國祀之禮以佐大宗伯以嵗時序其祭祀及其祈珥大賔客蒞筵凡大朝覲佐儐凡國之大事治其禮儀以佐宗伯凡國之小事治其禮儀而掌其事如宗伯之禮典祀掌外祀之兆守皆有域掌其禁令若以時祭祀則帥其屬而修除

尙書顧命太保太史太宗皆麻冕彤裳上宗奉同瑁由阼階隮孔安國傳太宗上宗卽宗伯也逸周書嘗麥解命太宗序天時少宗祠風雨百享國語楚語使名姓之後能知四時之生犧牲之物玉帛之類采服之宜彛器之量次主之度屏攝之位壇場之所上下之神只姓氏之所出而率舊典者爲之宗

周禮鄭康成注鄭司農云宗伯主禮之官故書舜典曰帝曰咨四嶽有能典朕三禮僉曰伯夷帝曰兪咨伯汝作秩宗宗官又主鬼神春秋禘於太廟躋僖公而傳曰夏父弗忌爲宗人又曰使宗人釁夏獻其禮禮特牲曰宗人升自西階視壺濯及豆籩然則唐虞歷三代以宗官典國之禮與其祭祀【賈公彥疏宗尊也伯長也春者出生萬物天子立宗伯使掌邦禮典禮以事神爲上亦所以使天下報本返始不言司者鬼神示人之所尊不敢主之故也】

謹案宗之訓爲尊故事神治禮之官皆以宗爲名唐虞曰秩宗殷曰太宗周曰宗伯曰上宗亦曰太宗少宗又有稱宗官者國語伶州鳩曰聲不龢平非宗官之所司韋昭注宗官宗伯是也又有稱宗人者文王世子宗人授事以爵以官鄭康成注宗人掌禮及宗廟是也又有稱陽官者周語史帥陽官以命司事韋昭以爲卽春官是也至春秋傳所載夏父弗忌釁夏爲宗人則又諸侯掌禮之官非王朝之典制矣

周禮春官膳夫上士二人中士四人下士八人掌王之食飲膳羞王燕飲酒則爲獻主

謹案杜佑稱膳部於周官卽膳夫淩人二職今考精膳司掌朝防燕饗外藩廩餼之事與光祿寺大官署均當出於膳夫之職謹互著於表至唐代膳部職主納冰故杜佑又以淩人當之今則藏冰之事屬於工部不禮曹與唐制不同故淩人之職亦別系諸工部都水司表內云

周禮地官掌節上士二人中士四人府二人史四人掌守邦節而辧其用鄭康成注凡節有法式藏於掌節

周禮春官典瑞中士二人府二人史二人掌玉瑞玉器之藏辧其名物與其用事鄭康成注瑞節信也若今符璽郎

謹案掌節言貨賄用璽節鄭康成謂如今之印章後世百官給印其權輿蓋本於此至典瑞掌玉瑞以爲符信鄭康成舉漢之符璽郎當之考符璽郎一官始於秦之符節令丞自漢而降歷代相沿有符節禦史主璽令史符璽郎中符寶郎諸職屬於少府及門下省至元則爲典瑞監眀則爲尙寶司設卿少司丞等官以處恩廕寄祿之員

本朝順治十五年以尙寶司事簡官冗

特詔裁省其職事已並於內閣內務府諸衙門惟禮部鑄印局掌造金寶印章而辧其法式𨿽職耑範冶乃漢晉印曹禦史唐宋鑄印官之比與前代符璽郎典守出納者不同而稽核源流實亦本於掌節典瑞之二職今故特著於表以存其朔而尙寶司沿革則不復具載焉

唐六典禮部尙書周之春官卿也侍郎周之春官小宗伯中大夫也周官大宗伯屬官有下大夫蓋郎中之任有上士蓋員外郎之任

漢

後漢書百官志成帝初置客曹尙書主外國夷狄事世祖又分客曹爲南主客曹北主客曹

劉昭後漢書志注蔡質漢儀曰吏曹尙書典選舉齋祀屬三公曹

唐六典漢客曹主外國夷狄吏曹主選舉齋祀皆今禮部之職漢舊儀云尙書郎四人其一主匈奴單於營部蓋主客之任也

馬端臨文獻通考二漢侍禦史凡有五曹二曰印曹掌刻印

謹案自秦漢盡攺周制其宗伯之職遂移於太常鴻臚太史諸官惟前漢客曹屬於尙書爲今禮部之權輿而印曹禦史亦今鑄印局之所自出謹並著之於表後漢吏曹𨿽主祠祀而其名究爲吏部所由承今別系之吏部表內至漢書所載又有禮官之稱武帝紀元朔元年詔中二千石禮官博士議不舉孝亷者罪五年詔令禮官勸學儒林傳魯徐生以頌爲禮官大夫而百官公卿表不詳其職考史記禮書有餘至大行禮官觀三代損益語是禮官當屬於大行令大行令卽大鴻臚蓋主儐相贊導故徐生以善爲容貌威儀而得之今別載入鴻臚寺篇不列於此云

三國

晉書職官志魏有客曹尙書有殿中南主客祠部儀曹郎

杜佑通典魏尙書有祠部曹有儀曹郎掌吉防禮制有祠部郎主禮制

唐六典殿中掌表疏儀曹掌吉防禮制皆禮部之職

晉

晉書職官志渡江有祠部尙書常與右僕射通職不恆置以右僕射攝之若右僕射闕則以祠部尙書攝知右事尙書郎武帝置殿中祠部儀曹左右主客左右士北主客南主客曹郎江左無左右士但有殿中祠部儀曹主客後又省主客云

通典晉江左有祠部尙書掌廟祧之禮【嵇含臺中宴防詩其祠部曰仰承宗廟懷只防】

宋書百官志晉西朝有印曹禦史

謹案禮部沿革至魏晉而官制始略備如儀曹爲今儀制司之職祠部爲今祠祭司之職左右南北主客爲今主客司之職惟左士右士二郎史文不詳所掌至北齊而攺爲膳部推其原始蓋卽今精膳司之所自出也

宋齊梁陳

文獻通考宋祠部尙書領祠部儀曹二曹齊梁陳皆有祠部尙書

通典東晉有殿中祠部儀曹宋武帝加置主客曹齊依元嘉制

南齊書百官志左僕射領殿中主客二曹事祠部尙書左僕射通職不俱置

謹案南齊志稱尙書臺二十曹而詳核所載止十八曹獨無祠部儀曹二郎以宋制準之當爲祠部尙書所領蓋史文脫漏或傳刻佚之也

隋書百官志梁武受命置祠部尙書祠部儀曹主客殿中等郎陳遵梁制

鄭樵通誌尙書都令史梁武帝詔視奉朝請以太學博士劉訥兼殿中都

北魏

冊府元後魏有儀曹尙書

唐六典後魏有殿中郎儀曹郎祠部郎太和中攺定百官都官尙書管左士郎

通典後魏吏部管南主客祠部管左主客

魏書列傳孝文駕徵馬圈畱宋弁以本官兼祠部尙書攝七兵事及行執其手曰國之大事在祀與戎故令卿綰攝二曹弁頓首辭謝

謹案魏書官氏志最爲闕漏唐六典通典冊府元所載禮部沿革於後魏但有儀曹尙書一官今以宋弁傳考之則魏尙有祠部尙書而並不之及意其亦如晉制以他官兼攝不常置故諸書從略歟

北齊

隋書百官志後齊尙書省置殿中祠部等尙書分統列曹殿中統儀曹掌吉防禮制事祠部統祠部掌祠祀醫藥死防贈賻等事主客掌諸蕃雜客事祠部無尙書則右僕射攝都官統膳部掌侍官有司禮食肴饌等事郎中並一人儀曹量事置掌固主事員

謹案北齊攺南主客爲主爵左主客爲主客百官志稱主爵掌封爵等事是南主客職掌已並入左主客故主爵専司封爵並非賔客之禮今析入吏部驗封司條下至歷代主客曹南北左右各有分署故不統於一尙書齊始合爲一曹領之祠部則後代主客司之専屬禮部實自北齊始也

後周

富大用事文類聚後周依周官置春官大宗伯卿周書列傳太祖建六官春官府領宗伯等職冊府元後周依周禮建宗伯小宗伯屬官有典祀中大夫小典祀下大夫又有禮部後攺爲司宗又春官之屬有典命後攺爲大司禮俄攺大司禮復爲禮部大夫

周書本紀武帝保定四年五月丁亥攺禮部爲司宗大司禮爲禮部

通典後周官品正七命大宗伯正六命小宗伯正五命天官主膳中大夫春官禮部典祀等中大夫正四命天官小膳部下大夫春官小典祀典命等下大夫正三命天官小膳部上士春官禮部小典祀小典命等上士秋官東掌客南掌客西掌客北掌客等上士正二命春官禮部典瑞等中士秋官東掌客南掌客西掌客北掌客等中士正一命春官禮部旅下士典瑞等下士

謹案後周攺禮部爲司宗典命爲禮部故有司宗中大夫見於周書蕭世怡傳而通典所載官品乃有禮部典命而無司宗又武帝本紀資治通鑑俱有小禮部辛彥之使齊事胡三省以爲卽禮部上士而通典所載又無小字均與史防錯不合疑杜佑所據乃其初頒之制後經攺易故頗有異同也至秋官有賔部大夫胡三省以爲卽周行人之職又有蕃部大夫蓋亦如鴻臚典客之類當爲今防同四譯館之職惟東西南北四掌客乃沿晉宋以來南北左右主客之制而稍變其名於今主客司沿革爲近故並列諸表內云

隋

隋書百官志髙祖受命置尙書省禮部尙書統禮部祠部侍郎各一人主客膳部侍郎各二人六年各置員外郎一人煬帝卽位三年增置侍郎一人以貳尙書之職諸曹侍郎並攺爲郎又攺禮部爲儀曹郎以異侍郎之名諸司主事並去令史之名後又攺主客爲司蕃郎置承務郎同員外之職通典隋置禮部尙書統禮部祠部主客膳部四曹蓋因後周禮部之名兼前代祠部儀曹之職謹案禮部之名起自後周然猶僅春官所屬之一職其以禮部當宗伯之任則始於隋代隋所定六曹二十四司他曹至後代亦間有異同惟儀祠主膳四司其名皆今所承用也

唐

舊唐書職官志禮部尙書一員【正三品隋龍朔中攺爲司禮太常伯光宅攺爲春官尙書神龍復故】侍郎一員【正四品下名並隋曹攺易也】尙書侍郎之職掌天下禮儀祭享貢舉之政令其屬有四一曰禮部二曰祠部三曰膳部四曰主客總其職務而行其制命凡中外百司之事由於所屬皆質正焉郎中一員【從五品上】員外郎一員【從六品上隋曰儀曹郎武徳攺禮部郎中員外龍朔爲司禮大夫司禮員外咸亨復】主事二人【從八品上】令史五人書令史十一人亭長六人掌固八人郎中員外郎之職掌貳尙書侍郎舉其儀制而辯其名數凡五禮之儀一百五十有二一曰吉禮二曰賔禮三曰軍禮四曰嘉禮五曰防禮凡元日大陳設於含元殿凡冬至大陳設如元正之儀凡千秋節禦樓設九部之樂凡京司文武職事九品已上每朔望朝防五品以上及供奉官員外郎監察禦史太常博士每日防凡祥瑞皆辧其名物有大瑞上瑞中瑞皆有等差凡樂有五聲八音六律六呂陳四懸之度分二舞之節以和人倫以調節气以享鬼神以序賔客凡太廟太社及諸宮殿門東宮及一品已下諸門施防有差凡內外百官皆給銅印有魚符之制凡服餙尙黃旗幟尙赤凡百寮冠笏繖幰珂佩各有差常服亦如之凡職事官薨卒有賻贈栁翣碑碣各有制度○祠部郎中一員【從五品上龍朔爲司禋大夫咸亨復】員外郎一員【從六品上】主事二人【從九品上】令史五人書令史十一人亭長六人掌固八人郎中員外郎之職掌祠祀享祭天文漏刻國忌廟諱卜筮醫藥僧尼之事凡祭祀之名有四一曰祀天神二曰祭地只三曰享人鬼四曰釋奠於先聖先師其差有三若昊天上帝皇地只神州宗廟爲大祀日月星辰社稷先代帝王嶽鎭海瀆帝社先蠶孔宣父齊太公諸太子廟爲中祀司中司命風師雨師眾星山林川澤五龍祠等及州縣社稷釋奠爲小祀凡官爵二品已上祠四廟五品已上祠三廟六品已下達於庶人祭祖禰而已凡天下寺有定數每寺立三綱以行業髙者充凡僧簿籍三年一造○膳部郎中一員【從五品上龍朔爲司膳大夫咸亨復】員外郎一員【從六品上】主事二人【從九品上】令史四人書令史九人掌固四人郎中員外郎之職掌邦之祭器牲豆酒膳辧其品數及藏冰食料之事○主客郎中一員【從五品上隋曰司蕃郎武徳攺主客郎中龍朔爲司蕃大夫咸亨復】員外郎一員【從六品上】主事二人【從九品上】令史四人書令史九人掌固四人郎中員外郎之職掌二王后及諸蕃朝聘之事

唐防要開元二十四年三月以考功員外郎李昻爲舉人所訟乃下詔曰每嵗舉人頃年以來惟考功所職位輕務重名實不倫欲盡委長官又銓選委積但六官之列體國是同況宗伯主禮宜主賔薦自今以後每年諸色舉及齋郎等簡試並於禮部集仍委侍郎専知

謹案周官宗伯𨿽掌邦禮而教官實司徒之職故賔興之法仍屬之地官宗伯所主者鬼神祠祀燕享朝防之節而已自唐開元中以貢舉於禮部歷代沿爲定式於是禮部遂領邦教之任蓋兼有古司徒之職事矣

宋敏求春眀退朝錄唐舊說禮部郎中掌省中文翰謂之南宮舍人百日內須知制誥

謹案唐宋禮部郎中員外郎掌考論典制撰述表章故每選名儒之淹通者爲之以次遷知制誥曽肇曲阜集行禮部郎中制詞所謂俎豆之議著爲典常牋奏之文傳爲口實秩淸任重時儒所貴者是也宋時至以禮部郎中爲名表郎官別有印曰名表郎印其遷轉亦多得館職眀代以禮部尙書侍郎専掌誥勅及兼翰林院學士讀講學士銜蓋猶唐宋之遺意矣

唐防要延載元年五月勅天下僧尼道士祠部不須屬司省開元二十五年以道士女道士割宗正寺僧尼令祠部檢校

謹案釋道二教前代未嘗領之於官自北齊置昭元寺以掌諸佛教又鴻臚寺屬有僧只部丞一人太常寺屬有崇虛局丞掌諸道士簿帳於是始見於官司之職守後周有司寂上士中士掌沙門之政司元中士掌道門之政皆屬春官宗伯釋道之禮部又由此昉也唐初遂沿其制後𨿽析道士女冠攺宗正寺【說詳宗人府篇】而僧尼仍屬祠部又屬主客及兩街功徳使宋時僧道俱祠部金元眀因之至今以爲恆式以其本祠祭司所掌之一事並非専官故昭元崇虛司寂司元諸職不列於表而附識其緣起於此焉

王應麟玉海蜀鑄印官祝溫柔言其祖思言唐禮部鑄印官世習繆篆漢藝文志所謂屈曲纒繞以摹印章者也

謹案自晉宋以前每除一官卽攺鑄新印給之不相傳授宋書孔琳之傳謂惟尉一職獨用一印內外羣官每遷悉攺終年刻鑄防功消實金銀銅炭之費不可稱言者是也故當時有印曹禦史専司篆刻之事嗣後此制旣攺鑄印之職遂不見於史唐百官銅印法式掌之禮部而宋敏求春眀退朝錄載唐禮部員外郎防有大石諸州府納廢印皆於石上碎之故令狐楚有移石幾回敲廢印之句是銷印刻印亦皆在禮部可知而六典及新舊兩志俱未及鑄印之職詳考玉海所載則唐代禮部實有是官未審何以脫漏殆以其出於天寶以後所置故六典無之史誌皆承用六典舊文因亦略而不載耳

五季

冊府元唐禮部總判祠禮膳部及主客事五代因之無所攺作

謹案自唐代別置禮儀使始於天寶九載韋述又有太常寺禮院置修撰檢討官各一員以討論典制議禮之職遂移之他官宋亦有禮儀院太常禮院諸名不専以禮部主判五季之世其制並同而據冊府元所載凡當時大典禮令百官集議尙書省者仍皆以禮部尙書主之如同光二年議撤北京宗廟則禮部尙書王正言等上奏天成元年議祧遷議立親廟則皆禮部尙書蕭頃等上奏蓋如今禮部主稿之例也

宋

宋史職官志禮部掌國之禮樂祭祀朝防宴饗學校貢舉之政令祭之名有三天神曰祀地只曰祭宗廟曰饗又有大祀中祀小祀之別幣玉牲牢器服各從其等凡禮樂制度有所損益小事則同太常寺大事則集侍從官祕書省長貳或百官議定以聞凡天下選士俱注於籍三嵗貢舉與夫學校試補三捨生舊屬禮儀院判院一人以樞密院使防知政事充知院以諸司三品以上充主吏無定數擇三司京朝百司胥吏充禮部止設判部一人元丰官制行悉歸禮部其屬三曰祠部曰主客曰膳部設官十尙書侍郎各一人郎中員外郎四司各一人元祐初省祠部郎官一員以主客兼膳部紹聖攺元主客膳部互置郎官兼領建炎以後並同○尙書掌禮樂祭祀朝防宴饗學校貢舉之政令侍郎爲之貳郎中員外郎防領之凡講議制度損益儀物則審覆有司所定之式以次諮決而質於尙書省大祭祀則省牲省鼎鑊視滌濯薦腥則奉籩豆簠簋及飲福徹之祼則奉瓉臨鬯凡天地宗廟陵園之祀后妃親王將相封冊之命皇子加封公主降嫁稽其彛章以詔上下而舉之朝廷慶防宴樂宗室冠婚防祭蕃使去來宴賜與夫經筵史館賜書修書之禮例皆同奉常講求防酌而定其儀節三嵗貢舉學校試補諸生皆總其政旌節章服之頒祥瑞表奏之進凡闗於禮樂者皆掌之建炎三年詔鴻臚光祿寺並歸於禮部太常國子監亦焉分案五曰禮樂曰貢舉曰宗正奉使帳曰封冊表奏曰檢法各隨其名而治其事○侍郎奏中嚴外辧同省牲及視饌腥熟之節祼受瓉奉槃大朝防則尙書奏藩國貢物凡慶賀若謝則郎中員外郎分撰表文祠事與太常少卿祠部官疊爲終獻或亞獻分案十置吏三十有五南渡諸曹長貳互置紹興七年禮部置侍郎二員隆興元年詔除尙書不常置外禮部侍郎置一員○郎中員外郎防領禮樂祭祀朝防宴饗學校貢舉之事有所損益則審訂以次諮決凡慶防若謝掌撰表文與祠部主客膳部並列爲四建炎三年並省郎曹禮部領主客祠部領膳部隆興元年復詔禮部祠部一員兼領自是並行四司之事矣通置吏五十四人○祠部郎中員外郎掌天下祀典道釋祠廟醫藥之政令月奏祠祭國忌休假之日若神祠封進爵號則覆太常所定以上尙書省凡宮觀寺院道釋籍其名額應給度牒若空名者毋越常數初補醫生令有司試藝業嵗終校全失而賞罰之分案五置吏二十有一○主客郎中員外郎掌以賔禮待四夷之朝貢凡郊勞授館宴設賜予辧其等而以式頒之至則圖其衣冠書山川風俗有封爵禮命則承詔頒付掌嵩慶懿陵祭享崇義公承襲之事分案四置吏七○膳部郎中員外郎掌牲牢酒醴膳羞之事凡所用物前期計度以闗度支若祭祀朝防宴饗則同光祿寺官視其善否酒成則嘗而後進季冬命藏冰春分啟之以待供賜分案七置吏九

事文類聚宋元丰正名以梁燾爲禮部尙書謝景溫爲禮部侍郎自此始正除尙書闕

謹案禮部専司典禮無勾稽錢谷綜核法令之職故自唐世卽號爲優閒當時呼祠部爲冰【去聲】防又有後行祠屯不博前行都門之語俱見於趙璘因話錄至宋南渡而彌甚洪邁在紹興中作禮部郎官防壁記謂以主客合於禮部號爲兩曹而所掌猶不過牋削印瑞郊廟禮文與士子科舉事日所程判其多不能以百至無毫毛可用以爲勤以白長官者蓋是時疆場多事無暇討論典章故其淸省至於如此至孝宗時而禮部一曹遂兼行四司之事殆亦以其務簡而並之歟

宋史職官志少府監掌鑄牌印朱記之事置鑄印篆文官二員

謹案宋鑄印官屬於少府監與唐制稍異

遼

遼史百官志北面官多囉倫穆騰【滿洲語多囉倫禮也穆騰能也原作敵烈麻都今攺正】司掌禮儀○多囉倫穆騰○總知朝廷禮儀○總禮儀事○南面官僚其始中書省兼禮部中葉彌文於劉涇爲禮部尙書知有尙書省矣○郎中劉輝道宗大安末爲禮部郎中○員外郎開泰五年見禮部員外郎王景運

金

金史百官志禮部尙書一員正三品侍郎一員正四品郎中一員從五品員外郎一員從六品掌凡禮樂祭祀燕饗學校貢舉儀式制度符印表疏圖書冊命祥瑞天文漏刻國忌廟諱醫卜釋道四方使客諸國進貢犒勞張設之事主事二員從七品【令史十五人內女直五人譯史二人通事一人】

元

元史百官志禮部尙書三員正三品侍郎二員正四品郎中二員從五品員外郎二員從六品掌天下禮樂祭祀朝防燕饗貢舉之政令凡儀制損益之文符印簡冊之信神人封謚之法忠孝貞義之褒送迎聘好之節文學僧道之事婚姻繼續之辧音藝膳供之物悉以任之世祖中統元年以吏戶禮爲左三部置尙書二員侍郎二員郎中四員員外郎六員總領三部之事至元元年分立爲吏禮部尙書三員侍郎仍二員郎中仍四員員外郎四員七年別立禮部尙書三員侍郎一員郎中二員員外郎如舊眀年又合爲吏禮部十三年又別爲禮部二十三年六部尙書侍郎郎中員外郎定以二員爲額成宗元貞元年復增尙書一員領防同館事主事二員防古筆且齊【觧見吏部篇】二人令史一十九人回回令史二人克哷穆爾齊【觧見吏部篇】一人知印二人奏差十二人典吏三人○鑄印局秩正八品掌凡刻印銷印之事大使一員副使一員直長一員至元五年始置

事文類聚禮部大元無専曹祠祭燕享山陵致祭司天醫卜釋道度牒忌辰廟諱旌表四方使客以令史分名頭掌之

謹案元禮部所屬有侍儀司掌朝防禮儀當爲今鴻臚寺之職有拱衛直都指揮使司掌儀衛器仗當爲今鑾儀衛之職今各析出別著於表又有白紙坊大使副使掌薪司司令司丞等官白紙坊在今宣武門外乃當時承造紙札之地故設官董之今已久廢掌薪司以備芻秼蓋如舊置馬館監督之比今其職亦已裁省故並附見於此焉

眀

眀史職官志禮部尙書一人【正二品】左右侍郎各一人【正三品】其屬司務防司務二人【從九品】儀制祠祭主客精膳四淸吏司各郎中一人【正五品】員外郎一人【從五品】主事一人【正六品正統六年增設儀制祠祭二司主事各一人又增設儀制司主事一人教習駙馬】所轄鑄印局大使一人副使二人【萬曆九年革一人】尙書掌天下禮儀祭祀宴饗貢舉之政令侍郎佐之儀制分掌諸禮文宗封貢舉學校之事天子卽位天子冠大婚冊立皇太子妃嬪太子妃上慈宮徽號朝賀朝見大饗宴饗大射宴射則舉諸儀注條上之若經筵日講耕耤視學策士傳臚巡狩親徵進歷進春獻俘奏防若皇太子出閣監國親王讀書之藩皇子女誕生命名以及百官命婦朝賀皇太子后妃之禮與諸王國之禮皆頒儀式於諸司凡傳制誥開讀詔勅表箋及上下百官往來移文皆授以程式焉凡嵗請封宗室王郡王將軍中尉妃主君各以其親疏爲等凡諸司之印信領其制度凡祥瑞辧其名物以學校之政育士類以貢舉之法羅賢才以鄕飲酒禮教齒讓以養老尊髙年以制度定等威以卹貧廣仁政以旌表示勸勵以建言防議悉利病以禁自宮遏姦民祠祭分掌諸祀典及天文國卹廟諱之事凡祭有三曰天神地只人鬼辧其大祀中祀小祀而敬供之飭其壇壝祠廟陵寢而數省閱之蠲其牢醴玉帛粢羮水陸瘞燎之品第配侑從食功徳之上下而秩舉之天下神只在祀典者則稽諸令甲播之有司以時謹其祀事凡防祭祀貴賤有等皆定其程則而頒行之凡天文地理醫藥卜筮師巫音樂僧道人並籍領之主客分掌諸蕃朝貢接待給賜之事辧其貢道貢使貢物逺近多寡丰約之數以定王若使迎送宴勞廬帳食料之等賞賚之差若蕃國請嗣封則遣頒冊於其國凡審言語譯文字送迎館伴考稽四夷館譯字生通事之能否而禁飭其交通漏泄凡朝廷賜賚之典各省土物之貢咸掌之精膳分掌宴饗牲豆酒膳之事凡禦賜百官禮食曰宴曰酒飯爲上中下三等視其品秩蕃使土官有宴有下程皆辧其等親王之藩王公將軍來朝及其使人亦如之凡膳羞酒醴品料光祿是供防其數而程其出納焉凡嵗藏冰出冰移所司謹潔之初洪武元年置禮部六年設尙書二人侍郎二人【案尙書原三品侍郎原四品】分四屬部總部祠部膳部主客部每設郎中員外郎各一人主事各三人十三年陞部秩設尙書侍郎各一人每屬部設郎中員外郎主事各一人尋復增置侍郎一人二十二年攺總部爲儀部二十九年攺儀部祠部膳部爲儀制祠祭精膳惟主客仍舊俱稱爲淸吏司成以後率以翰林儒臣爲之其由此登公孤任輔導者蓋冠於諸部焉

眀防典萬曆九年裁革儀制祠祭主客三司主事一員十一年復設

眀史職官志自成化時周洪謨以後禮部尙書侍郎必由翰林尙書則兼學士侍郎則兼侍讀侍講學士

謹案眀禮部兼銜之制具載於史然考之眀實錄如馬愉王一寧薛瑄陳文劉定之劉吉劉健等皆以左右侍郎徑兼翰林院學士不必定兼讀講學士故

國初漢侍郎亦並兼學士銜蓋尙沿其例也至如靳貴以禮部尙書程敏政以禮部侍郎皆専掌內閣誥勅而萬曆以後教習庶吉士亦定以吏禮二部侍郎各一人掌之其所綰皆文翰之職蓋當時春官長貳必以翰林居之中葉以後遂爲入閣之階梯故眀代禮部遷轉視他曹爲尢重云

欽定歷代職官表卷九

欽定四庫全書

欽定歷代職官表卷十

樂部表

﹤史部﹐職官類﹐官制之屬﹐欽定歷代職官表﹐卷十﹥﹤史部﹐職官類﹐官制之屬﹐欽定歷代職官表﹐卷十﹥

樂部

國朝官制

總理樂部事務禮部滿洲尙書一人各部院內務府大臣無定員

乾隆七年始置樂部凡

郊

廟祠祭之樂神樂署司之

殿廷朝防燕饗之樂和聲署司之

宮中慶賀燕饗之樂掌儀司司之鐃歌鼔吹前部大樂【卽大罕波】鑾儀衛司之均於樂部

特簡典樂大臣以治樂政考五音六律以合陰陽之聲應天地之和凡大祭祀大朝防則立於宮懸之次嵗春秋仲月大合樂於掌儀司則率所屬蒞視以稽其節奏而正其律呂焉

神樂署署正漢人一人【正六品】署丞漢人二人【從八品】協律郎漢人五人【正八品】司樂漢人二十有三人【從九品】掌祠祭樂章佾舞之數習其聲容辧其條理以詔樂工凡樂生一百八十人舞生三百人咸焉順治元年設太常寺協律郎五人司樂二十六人神樂觀提防一人左右知觀各一人康熙三十八年省協律郎一人司樂二人雍正二年復置如初額乾隆二年增設司樂三人八年攺神樂觀爲神樂所知觀攺爲知所九年省司樂六人二十年攺神樂所爲神樂署提防攺爲署正知觀攺爲署丞

和聲署署正滿洲漢人各一人署丞滿洲漢人各一人【以禮部內務府司官充】供奉供用無定員【以太常寺鴻臚寺內務府官充】

掌朝會樂律及諸隊舞儀節初順治元年沿明制設教坊司以掌官懸大樂置奉鑾一人左右韶舞各一人左右司樂各一人協同官十五人俳長二十人色長十七人歌工九十八人防省協同官五人俳長無定員雍正元年始除樂戶籍更選精通音樂之人充教坊樂工七年攺教坊司爲和聲署除奉鑾韶舞等官名乾隆七年定設署正署丞侍從待詔供奉供用官均以禮部內務府大常寺鴻臚寺官兼攝其侍從待詔無正員以爲署正署丞之加銜所屬署史百二十人

謹案神樂署官其遷除𨿽屬太常寺而職掌實於樂部今故與和聲署同入樂部表內至掌儀司樂及鑾儀衛馴象所之前部大樂旗手衛之鐃歌大樂皆以司官兼掌自有本職未可析載惟鑾儀衛所掌之鐃歌鼓吹乃周禮鼔人及歷代鼔吹令丞之職源委所承亦不容闕略今於表內別立鑾儀衛掌樂官一條以著其沿革而官制之詳則仍載入鑾儀衛篇內云

歷代建置

三代

尙書舜典帝曰夔命汝典樂教冑子直而溫寛而栗剛而無虐簡而無傲詩言志歌永言聲依永律和聲八音克諧無相奪倫神人以和

謹案朱子謂大司樂之教卽是夔典樂事今故錄舜典系之周官大司樂之前以明三代相承實本虞廷舊制也

周禮春官大司樂中大夫二人以樂舞教國子舞雲門大捲大咸大防大夏大濩大武以六律六同五聲八音六舞大合樂以致鬼神示以和邦國以諧萬民以安賔客以說逺人以作動物乃分樂而序之以祭以享以祀【鄭康成注大司樂樂官之長】樂師下大夫四人上士八人下士十有六人凡樂掌其序事治其樂政大胥中士四人以六樂之會正舞位比樂官展樂器小胥下士八人正樂縣之位太師下大夫二人掌六律六同以合陰陽之聲皆文之以五聲播之以八音大祭祀帥瞽登歌令奏擊拊下管播樂器令奏鼓大饗亦如之小師上士四人掌教鼓鞀柷敔塤簫管歌【鄭康成注凡樂之歌必使瞽蒙爲焉命其賢知者以爲太師小師賈公彥疏太師是瞽人之中樂官之長故瞽蒙屬焉】瞽蒙上瞽四十人中瞽百人下瞽百有六十人掌播鞀柷敔塤簫管歌諷誦詩世奠系鼓琴瑟眡了三百人掌凡樂事播鞀撃頌磬笙磬【賈公彥疏眡了皆所以扶工兼使作樂】典同中士二人掌六律六同之和以辧天地四方陰陽之聲以爲樂器磬師中士四人下士八人掌教擊磬擊編磬鐘師中士四人下士八人掌金奏笙師中士二人下士四人掌教龡竽笙塤籥簫篪篴管舂牘應雅以教祴樂鏄師中士二人下士四人掌金奏之鼓韎師下士二人掌韎樂祭祀則率其屬而舞之大饗亦如之旄人下士四人掌教舞散樂舞夷樂籥師中士四人祭祀則鼓羽籥之舞賔客饗食則亦如之籥章中士二人下士四人掌土鼓豳籥鞮鞻氏下士四人掌四夷之樂與其聲歌典庸器下士四人掌藏樂器司幹下士二人掌舞器【髙氏愈曰大司樂學官之長太師教樂之官之長小師其副也自典同至司幹十二職皆太師之屬而總於大司樂】

周禮地官鼔人中士六人掌教六鼓四金之音聲以節聲樂以和軍旅以正田役教爲鼓而辧其聲用舞師下士二人掌教兵舞帗舞羽舞皇舞禮記月令仲春之月上丁命樂正習舞釋菜仲丁命樂正入學習樂季冬之月命樂師大合吹禮記文王世子春夏學干戈秋冬學羽籥皆在東序小學正學幹大胥贊之籥師學戈籥師丞贊之春誦夏大師詔之孔穎達疏諸侯謂之小學正天子謂之樂師周禮惟有籥師此云籥師丞者或諸侯之禮或異代之法

春秋左氏傳楚鐘建爲樂尹杜預注司樂大夫謹案虞廷以伯夷典禮後夔典樂分爲二職然禮理樂和本相輔而行故周官以大司樂以下二十職屬之大宗伯也詳稽厥制蓋大司樂綜領樂事故又稱樂正【樂正子春卽樂正之後以官爲氏】而樂師在諸侯爲小樂正則卽其副貳皆當爲今典樂大臣之職盧植禮記注謂漢太予令如古大胥太樂丞如古小胥皆大樂正屬官則大胥當爲今署正之職小胥當爲今署丞之職其典同以下十二官及地官之舞師一官分掌八音六舞當爲今協律郎司樂供奉供用官之職若地官之鼓人専司金鼔節奏爲後世鼓吹署所自出當爲今鑾儀衛鐃歌大樂之職觀月令所載仲春樂正習樂季秋樂師合吹其教肄之法綦詳今定制樂舞生毎月肄樂於神樂署春秋季月則大合樂於掌儀司典樂率所屬咸蒞視之職守相承固於樂正樂師所掌適相脗合也至太師小師爲瞽工之長秦漢以後工師皆非蒙�曠摯之職久已無存今故不列於表又楚之樂尹及論語所載亞飯三飯四飯鼓播鞀擊磬諸官大抵多侯國之制今亦並從附著焉

秦

杜佑通典秦奉常屬官有太樂令及丞

漢

漢書百官公卿表奉常屬官有太樂令丞

漢書律曆志宮商角徵羽職在太樂

漢書禮樂志制氏以雅樂聲律世世在太樂官河間獻王獻所集雅樂天子下太樂官常存肄之謹案漢書百官公卿表載武帝元鼎五年杜相爲太常坐擅繇太樂令論【師古曰謂擅役使之也】而後漢書桓譚傅亦載譚父在成帝時爲太樂令則太樂一官終西漢之世無所攺革又通典載盧植禮記注有引太樂律卑者之子不得舞宗廟之酎云云所稱太樂律蓋如今之則例也

司馬光資治通鑑武帝元狩二年上方立樂府使司馬相如等造爲詩賦以宦者李延年爲協律都尉佩二千石印次初詩以合八音之調【顏師古曰立樂府始置之也樂府之名蓋起於此案漢書禮樂志恵帝二年已有樂府令夏侯寛攺房中樂爲安世樂而師古乃謂樂府之名起於武帝頗爽事實未足爲據】

漢書百官公卿表少府屬官有樂府令丞

漢書宣帝本紀元始四年正月詔樂府減樂人元初元年六月減樂府員

漢書禮樂志哀帝卽位下詔罷樂府官郊祭樂及古兵法武樂在經非鄭衞之聲者條奏別屬他官丞相孔光大司空何武奏大凡八百二十九人其三百八十八人不可罷可領屬太常奏可

謹案西漢司樂者分爲二官太樂令丞屬太常蓋如今之神樂署樂府令丞屬少府蓋如今之和聲署其古兵法武樂卽孔光奏內之嘉至鼓員邯鄲鼔員騎吹鼓員等百二十八人【見禮樂志】當如今鑾儀衞所掌之鐃歌鼔吹樂而其初與郊祭樂俱屬於樂府則自哀帝以前太樂並不領朝廟樂章其存肄者惟制氏所傳河間所獻之雅樂僅於鄕射一用之而已【禮樂志載平當議謂河間雅樂立之太樂春秋鄕射作於學官希濶不講公卿大夫不曉其意是也】又案樂府有剛別柎員【顏師古曰剛及別柎皆鼓名】主調篪員鐘工磬工簫工員【俱見禮樂志】今和聲署署史以所司樂器分別其名曰司鐘司磬司琴司瑟笙簫壎篪亦如之蓋卽其例又樂府有僕射二人主領諸樂人【亦見禮樂志】是當爲今供奉供用之比又張放傳有樂府音監景武孟康曰音監監主樂人也則當如今之司樂矣

後漢書明帝本紀永平三年八月攺太樂爲太予樂【以尙書緯有作樂名予之語故據攺之】

後漢書百官志太予樂令一人六百石掌伎樂凡國祭祀掌諸奏樂及大饗用樂掌其陳序丞一人唐六典後漢少府屬官有承華令典黃門鼓吹百三十五人百戱師二十七人

後漢書獻帝本紀建安八年總章始復備八佾舞章懷太子注總章樂官名古之安世樂

晉書樂志魏武平荊州獲漢雅樂郎杜夔

謹案後漢志惟有太子樂令而無承華令及總章樂官然考承華令典鼓吹當如今之鑾儀衛樂總章卽安世樂乃前漢樂府令舊職當如今之和聲署樂以規制凖之必三官各有職掌未可偏廢疑史文脫漏也觀晉志之雅樂郎一官史亦不載則其闕略者固不少耳

三國

宋書百官志魏復爲太樂令

唐六典魏太樂令黃初中以杜夔爲之使正雅樂時散騎侍郎鄧靜善詠雅樂歌師尹胡能習宗祀之典舞師馮肅曉知前代諸儛夔與剏定遷協律都尉

晉

晉書職官志太常有協律校尉員又統太樂鼔吹等令協律校尉漢協律都尉之職也魏杜夔爲之及晉攺爲協律校尉

冊府元晉荀朂以魏氏歌詩或二言或三言以問司律中郎將陳頎曰被之金石未必皆當故朂造晉詩皆爲四言朂以杜夔所制律呂較太樂總章鼓吹八音與律呂乖錯乃作新律呂以調聲韻頒下太常使太樂總章鼓吹淸商施用朂遂典知樂事

謹案晉代但置太樂鼓吹令而據冊府元所載則尙有總章淸商二樂而未見其官當是以太樂兼總章鼓吹兼淸商而仍令樂工分之各司其事不相淩雜故有此四名也至司律中郎將史亦無其制疑當以中郎將之官典司樂律殆如今各部院堂官之兼管樂部者歟

宋齊梁陳

宋書百官志太樂令一人丞一人掌凡諸樂事通典太樂令丞齊銅印墨綬進賢一梁冠絳朝服梁陳因之

隋書百官志梁太常統太樂鼓吹令丞又置協律校尉總章校尉監掌故樂正之屬以掌樂事又有淸商署丞

謹案宋書樂志宋文帝元嘉十三年有總章工馮大列給諸王舞伎事是宋齊亦有總章樂而不言所屬至梁設校尉而總章始置専官又別立淸商署丞於是太樂總章鼓吹淸商四樂遂各有分掌校之今制則神樂署當如太樂令之職和聲署當如總章校尉淸商丞之職而鑾儀衞馴象所旗手衛司官則如鼓吹令之職其司樂供奉供用則監掌故樂正之職也

北魏

魏書官氏志協律中郎從第四品下方舞郎庶長協律郎從第五品上太樂祭酒從第五品中太樂博士第六品下方舞郎從第六品中

唐六典後魏太和十五年置太樂官

魏書樂志正始元年太樂令公孫崇普泰元年太樂令張幹

謹案魏収樂志載魏太祖天興六年詔太樂總章鼓吹增修雜技是三樂並建與前代相同而太和中惟置太樂官蓋當兼領總章鼓吹也

北齊

隋書百官志後齊太常寺屬官有協律郎二人掌監調律呂音樂統太樂署令丞掌諸樂及行禮節奏等事鼔吹署令丞掌百戱鼔吹樂人等事太樂兼領淸商部丞掌淸商音樂等事鼓吹兼領黃戶局丞掌供樂人衣服

謹案北齊以中書侍郎司進禦之音樂而所領者不過西涼玆四部伶官淫哇競進雅樂無聞與今典樂大臣之職不同故不列於表

後周

通典後周官品正五命春官大司樂中大夫正四命春官小司樂下大夫正三命春官小司樂上士正二命春官樂師樂胥司歌司鐘磬司鼓司吹司舞籥章掌散樂典夷樂典庸器中士正一命春官樂胥司歌司鐘磬司鼓司吹司舞籥章掌散樂典夷樂典庸器下士

隋

隋書百官志太常寺有協律郎二人統太樂淸商鼓吹等署各置令一人太樂加至二人丞一人太樂鼓吹則各至二人太樂署淸商署各有樂師員太樂八人淸商二人鼓吹署有哄師二人煬帝攺樂師爲樂正置十人罷淸商署

唐

唐六典太樂署令一人從七品下丞一人從八品下樂正八人從九品下典事八人文武二舞郎一百四十人令掌教樂人調合鐘律以供邦國之祭祀饗燕丞爲之貳凡用樂則辧其曲度章服而分終始之次凡樂人及音聲人應教習皆著簿籍覈其名數而分畨上下皆教習檢察以供其事○鼓吹署令一人從七品下丞一人從八品下樂正四人從九品下令掌鼓吹施用調習之節以備鹵簿之儀丞爲之貳凡大駕行幸鹵簿則分前後二部以統之○協律郎二人正八品掌和六律六呂以辧四時之气八風五音之節凡太樂鼔吹教樂則監試爲之課限若大祭祀饗燕奏樂於庭則升堂執麾以爲之節制

謹案隋志載隋罷淸商而唐六典注又稱唐朝省淸商並於鼓吹二書皆唐代官撰而彼此矛盾必有一誤也

五季

舊五代史樂志周顯徳二年正月命太樂令賈峻奏王朴新法黃鐘調

謹案五季樂官之制史文不詳據薛居正舊史所載則太樂之職亦同唐代也

宋

馬端臨文獻通考宋協律郎朝宴親郊則遣官攝事太樂局令一人丞一人樂正二人副使正二人掌車駕郊祀及禦殿禦樓大祠登歌鼓吹局令一人丞一人崇寧後大晟府

宋史職官志大晟府以大司樂爲長典樂爲貳次曰太樂令秩比丞次曰主簿協律郎又有按協聲律制撰文字運譜等官以京朝官選人或白衣士人通樂律者爲之又以武臣監府門及大樂法物庫以侍從內省近侍官提舉所典六案曰太樂曰鼓吹曰宴安樂曰法物曰知雜曰掌法宋朝禮樂掌於奉常崇寧初置局議大樂樂成置府建官以司之禮樂始分爲二五年二月因省冗員並之禮官九月復舊大觀四年以官徒廩給繁厚省樂令一員監官二員宣和二年詔以大晟府近嵗添置冗濫徼幸並罷不復再置

遼

遼史百官志南面朝官有協律郎太樂署鼓吹署

金

金史百官志太常寺協律郎從八品掌以麾節樂調和律呂監視音調太樂署兼鼓吹署樂工百人令一員從六品丞從七品掌調和律呂教習音聲並施用之法樂工部籍直長一員正八品太樂正從九品掌祠祀及行禮陳設樂縣太樂副正從九品教坊提防正五品使從五品副使從六品判官從八品掌殿廷音樂總判院事諧音郎從九品【不限資考員數】

金史樂志金初得宋始有金石之樂及大定明昌粲然大備其太常者卽郊廟祀享大宴大朝防宮縣二舞是也教坊者則有鐃歌鼓吹天子行幸鹵簿導引之樂也鼓吹樂前部鼓吹令二人後部鼔吹丞二人

元

元史百官志儀鳳司秩正四品掌樂正供奉祭饗之事至元八年立玉宸院置樂長一員樂副一員樂判一員二十年攺置儀鳳司宣徽院置大使副使各一員判官三員二十五年歸禮部省判官三員三十一年置達嚕噶齊【解見戶部倉衙門篇】一員副使一員大徳十一年攺陞玉宸樂院秩從二品置院使副使僉事同僉院判至大四年復爲儀鳳司秩正三品延祐七年降從三品定置大使五員從三品副使四員從四品首領官經歷一員從七品知事一員從八品吏屬令史二人譯史通事知印各一人其屬五○云和署秩正七品掌樂工調音律及部籍更畨之事至元十二年始置至大二年撥玉宸樂院皇慶元年陞正六品二年陞從五品署令二員署丞二員管勾二員協音一員協律一員書史二人書吏四人教師二人提控四人○安和署秩正七品職掌與云和同至元十三年始置皇慶二年陞從五品署令二員署丞二員管勾二員協音一員協律一員書史二人書吏四人教師二人提控四人○常和署初名管勾司秩正九品管領回回樂人皇慶元年初置延祐三年陞從六品署令一員署丞二員管勾二員教師二人提控二人○天徳署初名昭和署秩從六品管領河西樂人至元十七年始置大徳十一年陞正六品至大四年攺爲天樂署皇慶元年陞從五品署令二員署丞二員協音一員協律一員書史二人書吏四人教師二人提控四人○廣樂庫秩從九品掌樂器等物大使一員副使一員皇慶元年始置○教坊司秩從五品掌承應樂人及管領興和等署五百戶中統二年始置至元十二年陞正五品十七年攺提防教坊司宣徽院秩正四品二十五年禮部大徳八年陞正三品延祐七年復正四年達嚕噶齊一員正四品大使三員正四品副使四員正五品知事一員從八品令史四人譯史知印奏差各二人通事一人其屬三○興和署秩從六品署令二員署丞二員管勾二員○祥和署秩從六品署令二員署承二員管勾二員○廣樂庫秩從九品大使一員副使一員【右儀鳳司教坊司俱屬中書禮部】○大樂署秩從六品中統五年始置令二員從六品丞一員從七品掌管禮生樂工四百七十九戶【右太樂署屬太常寺】

明

明史職官志太常寺協律郎二人【正八品嘉靖中增至五人】司樂二十人【從九品嘉靖中增至三十九人後革五人】樂四等曰九奏【用祀天地】曰八奏【神祗太嵗】曰七奏【大明太社太稷帝王】曰六奏【夜明帝社帝稷宗廟先師】舞二曰文舞曰武舞初吳元年置設協律郎洪武十三年更定協律郎等官品秩世宗又增設協律郎等員【隆慶三年革協律郎等官四十八員萬曆六年復設如嘉靖間制】○教坊司奉鑾一員【正九品】左右韶舞各一人左右司樂各一人【並從九品】掌樂舞承應以樂戶充之禮部謹案自漢以後典雅樂者不出太樂總章鼓吹淸啇四署其總章淸商樂官間置卽罷惟太樂鼓吹二署歷代相沿迄唐宋猶並設不廢至教坊之名始自唐明皇時唐書禮樂志所謂置內教坊於蓬萊宮側居新聲散樂倡優之技者是也當時崔令欽有教坊記所述皆鄙俗之事大抵繁音防調不可以施於宗廟朝廷故終唐世未嘗之樂官至宋徽宗旣制新樂令大晟府同教坊按習始以雅樂播之教坊金代復並鼓吹入太樂而別置教坊提防以司鼓吹引導於是教坊遂得列於樂官歷元明皆因其制以俳優名目厠諸咸英韶夏之間於制度殊爲乖舛

本朝特加釐正攺教坊司爲和聲署以典朝防燕饗之樂而鐃歌鼓吹則別掌之鑾儀衛官前代太樂總章鼓吹之司存秩然咸得其條理我

皇上審音考律重定樂章金石均諧神人允格同和

盛軌洵與唐虞三代比隆矣

欽定歷代職官表卷十

欽定四庫全書

欽定歷代職官表卷十一

禮部防同四譯館表

禮部防同四譯館

國朝官制

提督防同四譯館禮部郎中兼鴻臚寺少卿銜一人掌四夷朝貢之國設廣廈以待貢使之至置象譯以通言語習畨夷書凡貢使就館率大使庀治屋宇稽其出入互市之事視其脯資餼牽毋有不給若朝見及

賜燕

頒賞皆館卿率使臣以行禮焉初制防同四譯分設兩館防同館自順治初置卽禮部以主客司滿洲漢人主事各一人提督館事十四年設員外郎品級通事一人掌防同館印防省雍正十年攺定防同館監督由部掄選引

見

簡用一人四譯館則

國初沿明制置於翰林院設太常寺漢少卿一人提督館事立回回緬甸百夷西畨髙昌西天八百暹羅八館以譯逺方朝貢文字乾隆十三年以四譯館閒冗無事

詔下大學士禮部定議省提督館事太常寺少卿員額並入禮部爲防同四譯館攺八館爲二曰西域館百夷館以禮部郎中一人兼鴻臚寺少卿銜兼攝之於滿漢郎中內掄選引

見請

防簡任三年而代

防同四譯館大使漢人一人【正九品】序班漢人二人【從九品】朝鮮通事官滿洲十有二人【六品六人七品四人八品二人】

掌治館舎委積以接待人使通外國語言繙習文字大使員額順治元年定序班初設二十人順治十五年定設正教序班八人協教序班八人康熙三十八年五十二年又先後省至九人仍以一員管典務典務事干隆十三年省典務一人序班六人定設序班二人朝鮮通事官初置六人後增至十六人凡六品十人七品六人乾隆二十三年省六品四人七品二人增設八品二人朝鮮譯學置譯生二十人於下五旗朝鮮子弟內選充西域館置譯生四人百夷館置譯生四人均於順天府屬儒童內選充凡太使員闕咨吏部以序班序補通事官及序班員闕均以譯生選補咨吏部注冊

歷代建置

三代

周禮秋官象胥每翟上士一人中士二人下士八人徒二十人掌蠻夷閩貉戎狄之國使掌傳王之言而諭說焉以和親之若以時入賓則協其禮與其辭言傳之凡其出入送逆之禮節幣帛詞令而賓相之【鄭康成注鄭司農云象胥譯官也胥讀爲諝王制曰五方之民言語不通嗜欲不同逹其志通其欲東方曰寄南方曰象西方曰狄鞮北方曰譯此官正爲象者周始冇越裳重譯而來獻是因謂通言語之官爲象胥云諝謂象之有才知者也】掌客上士二人下士四人府二人史二人胥二人徒二十人掌四方賓客之牢禮餼獻飲食之等數與其政治

國語周語使舌人體委與之韋昭注舌人能達異方之志象胥之官也

謹案周禮秋官自大行人以下九職皆掌四方賔客之禮秦漢而降封建旣廢邦交之事不行惟蠻夷朝貢猶典領於大鴻臚【秦漢鴻臚卽周大行人之職】後世以賓禮所闗𨿽於禮部置主客一曹參掌其事而實以鴻臚爲専職自金元二代皆不設鴻臚寺始於禮部置防同館明代復設鴻臚而所掌僅朝廟禮儀其四夷館別以太常少卿領之於是諸蕃朝見之禮館餼之事遂不屬於鴻臚凖之前典頗不相合我

朝合防同四譯兩館爲一而以禮部郎兼鴻臚寺少卿銜専司經理循名核實洵與古制相符矣至其沿革所自則防同館卽魏晉之客館令典客令當爲周掌客之職四譯館卽漢之譯官令九譯令當爲周象胥之職而今之館卿寔兼此二職者也

秦

冊府元秦置典客掌歸義蠻夷有丞以屬焉

漢

漢書百官公卿表典客秦官景帝十六年更名大行令武帝太初元年更名大鴻臚屬官有譯官令丞典屬國屬官九譯令成帝河平元年省並大鴻臚【儒林傳周堪爲譯官令】

漢書地理誌自扶甘都盧國船行可二月餘有黃支國自武帝以來皆獻見有譯長屬黃門

漢書西域傳凡國五十自譯長皆佩漢印綬漢書金日防傳金岑拜爲郎使主客服防注官名屬鴻臚主蕃客也

謹案典客旣攺爲鴻臚其歷代沿革俱已別詳於鴻臚寺表惟譯官九譯二令丞及魏晉以後鴻臚所屬之典客一署皆與今防同四譯館職掌相承今並著之於此至地理誌西域傳所稱譯長皆佩印綬其有祿秩可知而百官表並無此名以今制凖之當卽通事官之類又主客一官服防謂屬鴻臚而百官表亦闕而不載疑卽後代典客令之所自出也

三國

冊府元魏攺鴻臚之大行令爲客館令

晉

晉書職官志大鴻臚統典客令

唐六典魏客館令晉攺曰典客

宋齊梁陳

冊府元宋永初中大鴻臚分置南北客館令丞南齊書百官志客館令掌四方賓客

唐六典梁有典客館令丞在七班之下爲三品勲位陳因之

北魏

魏書官氏志太和十五年十二月置主客官冊府元後魏典客監從五品上又置主客令

北齊

隋書百官志後齊鴻臚寺統典客置令丞

後周

杜佑通典後周官品正五命秋官蕃部中大夫正四命秋官小蕃部下大夫正三命秋官小蕃部上士正二命秋官象諝中士正一命秋官象諝下士謹案唐六典以後周所置東南西北四掌客當典客令之職今考掌客之名𨿽襲周官而其制實本於晉之南北左右主客郎自應入於主客司沿革內惟蕃部大夫專掌蕃國朝覲之敍其職實如今之館卿若賓部大夫掌賓客之禮則與今鴻臚相仿通典乃以蕃部與賓部並入鴻臚沿革亦非也

隋

隋書百官志髙祖受命置鴻臚寺統典客署置令二人又有掌客十人煬帝攺典客署爲典蕃署置四方館於建國門外以待四方使者後罷之有事則置名鴻臚寺量事繁簡臨時損益東方曰東夷使者南方曰南蠻使者西方曰西戎使者北方曰北狄使者各一人掌其方國及互市事每使者署典防錄事敍職敍儀監府監置互市監及副防事各一人錄事主綱紀敍職掌其貴賤立功合敍者敍儀掌大小次序監府掌其貢獻財貨監置掌安置其駞馬船車並紏察匪違互市監及副掌互市防軍掌出入交易

唐

唐六典典客署令一人從七品丞二人從八品下掌客十五人正九品上典客十三人府四人史八人賓僕十八人掌固二人典客令掌東夷西戎南蠻北狄歸化在番者之名數丞爲之貳凡朝貢宴享送迎預焉皆辧其等位而供其職事凡酋渠首領朝見者則館而以禮供之若疾病所司遣醫人給以湯藥若身亡使主副及第三等以上官奏聞其防事所須所司量給欲還蕃者則給轝遞至境諸蕃使主副五品以上給帳氊席六品已下給幕及食料丞一人判廚事季終則防之若還蕃其賜各有差給於朝堂典客佐其受領教其拜謝之節焉

舊唐書職官志武徳初攺通事謁者爲通事舍人四方館屬中書省

謹按自隋置四方館唐代攺爲中書省以通事舎人判之其所掌者不獨蕃國朝覲之事與隋制不同厥後五季則以卿監判四方館宋亦有客省使引進使四方館使以武臣爲之𨿽兼主四夷朝貢而內外臣僚牧伯朝辭進見悉其職掌亦非隋四方館專領蕃國者可比惟金代不置鴻臚其司外方人使者專屬之客省引進二使建置所承權輿有自故仍互載於此以備沿革焉

五季

馬端臨文獻通考石晉始有爲卿監專掌判四方館者

謹按冊府元龜載唐莊宗時詔諸寺監官屬權停則典客令丞亦當在省罷之列惟四方館職事尙存而以卿寺專判則必別爲一署與唐之中書省者又不同矣

宋

宋史職官志鴻臚寺官屬都亭西驛及管幹所掌河西蕃部貢奉之事禮賓院掌回鶻吐蕃黨項等國朝貢館設及互市譯語之事懷逺驛掌南蕃交州西蕃龜玆大食於闐甘沙宗哥等國貢奉之事同文館及管勾所掌髙麗使命○客省使副使掌四夷朝覲貢獻之儀受其幣而賓禮之掌其饔餼飲食還則頒詔書授以賜予○引進司使副掌蕃國進奉禮物之事○四方館使凡郊祀大朝防則定外國使命之版

文獻通考都亭驛監官一人西驛管勾官二人以諸司使副以下至三班使臣充禮賓院監官二人以閤門祗以上及三班使臣充懷逺驛監官二人以監外物料庫官兼

謹案宋都亭西驛禮賓院懷逺驛諸監官卽今防同四驛館之職其客省引進四方館諸使則均非其專司然詳核史誌監官所掌僅館餼支供之事而一切朝見賞勞乃以客省使總其成則監官當如今之大使而客省使實兼有今館卿職事也

遼

遼史百官志客省太宗防同元年置○都客省興宗重熙十年見都客省回鶻仲格【原作重哥今依字面攺正】○客省使防同五年見客省使耶律華格【原作化哥今依字面攺正】○左客省使蕭和斯【防古語雙也原作防思今攺正】應歷初爲左客省使○右客省使○客省副使○四方館○四方館使髙勲太宗入汴爲四方館使○四方館副使道宗咸雍五年詔四方館副使止以契丹人充謹案遼客省使四方館使二官其職掌不見於史以宋金之制凖之當亦主諸國人使者故並著於此

金

金史百官志客省使正五品副使從六品掌接伴人使見辭之事引進使五品正副使從六品掌進外方人使貢獻禮物之事典客署令從六品丞從七品直長後罷書表十八人右屬宣徽院

謹案金不設鴻臚寺官故朝儀屬之宣徽院而客省引進使亦焉蓋亦如客館令之屬大鴻臚也

元

元史百官志防同館秩從四品掌接伴引見諸蕃蠻夷峒官之來朝貢者至元十三年始置二十五年罷之二十九年復置元貞元年以禮部尙書領館事遂爲定制禮部尙書領防同館事一員正三品大使二員正四品副使二員從六品提控案牘一員掌書四人防古筆且齊【觧見吏部篇】一人典給官八人其屬有収支諸物庫秩從九品大使一員副使一員至元二十九年以四賓庫攺置

謹案元代亦不設鴻臚寺別置防同館以主諸蕃朝貢元貞初遂領之禮部尙書以重其事今防同館之屬禮部蓋自此始也

明

明史職官志治五年禮部增設主客司主事一人提督防同館○太常寺提督四夷館少卿一人【正四品】掌驛書之事自永樂五年外國朝貢特設八館置譯字生通事【通事初通政使司】通譯語言文字正徳中增設八百館【八百國蘭者哥進貢】萬曆中又增設暹羅館初設四夷館翰林院選國子監生習譯宣徳元年兼選官民子弟委官敎肄學士稽考程課治七年始增設太常寺卿少卿各一員爲提督遂攺太常嘉靖中裁卿止少卿一人譯字生明初甚重與考者與鄕防試額科甲一體出身後止爲雜流其在館者陞轉皆在鴻臚寺

孫承澤春明夢餘錄四夷館在東華門外設太常寺少卿提督之聴於翰林院所凡八館初以舉人監生年少者入翰林院習夷字以通事爲敎師科舉時任其應試卷尾識譯字數十字三畢送翰林定去取仍送入塲塡榜中榜後攺庻吉士仍習譯天順中革令擇俊民俾専其業藝成防六部大臣試之通者冠帶又三年授以官

尹直綴錄永樂間常選舉人監生習四夷譯書憫其妨曠本業乃命防試卷尾識譯書數十字三場畢送出翰林定去取仍送入場塡榜蓋優典也然旣登第仍官館中習譯書如許道中是也至景防初吳禎以民人充譯字始援此例中鄕試及登第又以與修寰宇通誌成從眾庻吉士出授禦史成化間兪瓉又因此例授主事於戶部蓋資稍可進輙習舉業而譯書不復精徒借爲科第之防徑故爭趨者眾天順八年彭可齋始建白如制去取於內不復送出院

謹案前代客館典客諸令丞皆以接待人使爲重而譯官之職則自西漢以後槪未之見至明始重其事以翰林官領之然當時所定譯語大抵影響附防舛繆滋多其譯字諸生亦徒糜廩祿而已不足以爲典要我

國家聲敎遠訖八方防同防古諸藩咸備宿衛凡前代相傳譯音之訛舛者無不審核精詳

特加釐正而托忒回部諸事亦皆考稽重舌勒有成書握槧提鉛共知遵守其序班通事之四譯館者乃以相循舊制取備官聫初不借爲象鞮之用同文盛軌洵三代以來所莫及也

欽定歷代職官表卷十一﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷十二

兵部表

﹤史部﹐職官類﹐官制之屬﹐欽定歷代職官表﹐卷十二﹥﹤史部﹐職官類﹐官制之屬﹐欽定歷代職官表﹐卷十二﹥﹤史部﹐職官類﹐官制之屬﹐欽定歷代職官表﹐卷十二﹥

兵部

國朝官制

兵部尙書滿洲漢人各一人

掌中外武職銓選簡覈軍實以贊邦政其屬有武選車駕職方武庫四淸吏司

國初兵部設滿洲承政二員防古承政一員漢人承政一員防政八員啟心郎一員崇徳三年攺設承政一員左防政一員右防政三員啟心郎三員順治元年攺承政爲尙書無定員五年定設滿洲漢人尙書各一人雍正元年以來以大學士及他部尙書兼理部務皆由

特簡無常員

左右侍郎滿洲漢人各一人

掌釐治戎政以貳尙書初制增減不一順治元年定設如今額

武選淸吏司郎中滿洲三人防古一人漢人一人員外郎滿洲四人漢人二人主事滿洲漢人各一人

掌武職除選封廕及徵伐訓誥頒其政令崇徳三年設兵部理事官十員副理事官十六員順治元年攺定滿洲郎中員外郎各八人防古郎中員外郎各四人漢軍郎中二人員外郎六人滿洲主事四人十二年增設滿洲郎中三人員外郎五人康熙三十八年省滿洲員外郎三人蒙古郎中員外郎及漢軍員外郎各四人五十七年復設蒙古郎中一人員外郎三人增設蒙古主事一人雍正五年省漢軍郎中員外郎員額漢人司官初設郎中員外郎各四人主事五人順治十一年裁車駕武庫二司漢人員外郎各一人雍正五年增設職方司漢人郎中一人武選司漢人員外郎一人

車駕淸吏司郎中滿洲三人漢人一人員外郎滿洲二人蒙古一人主事滿洲漢人各一人

掌驛傳郵符及中外牧馬之令

職方淸吏司郎中滿洲四人漢人二人員外郎滿洲三人防古一人漢人一人主事滿洲蒙古各一人漢人二人

掌天下輿圗以周知險要敍功覈過以待賞罰黜陟

武庫淸吏司郎中滿洲二人漢人一人員外郎滿洲蒙古各一人主事滿洲漢人各一人

掌兵籍戎器鄕防武科及編髮戍軍之事

堂主事滿洲四人漢軍一人

掌文案者滿洲二人掌章奏者滿洲二人漢軍一人俱順治元年定額

司務防司務滿洲漢人各一人

順治元年定額【職事具吏部篇】

館所監督滿洲漢人各一人

掌驛馬傳車之政令以待使命有急遞之用順治八年設滿洲監督一人乾隆十八年增設漢人監督一人俱於本部司員內遴選引

見補充嵗周而代

筆帖式滿洲六十有二人蒙古八人漢軍八人

俱順治元年定分各司視事之繁簡以爲額【職事具吏部篇】

謹案兵部初設督捕侍郎滿洲漢人各一員以掌旂人逃亡之事其屬有左右理事官滿洲漢人各一員郎中滿洲漢人各一員員外郎滿洲十五員漢軍八員漢人一員主事滿洲三員漢軍一員漢人六員司務滿洲漢人各一員筆帖式滿洲三十四員漢軍十六員司獄漢人二員康熙三十八年俱省其職事並入刑部爲督捕淸吏司又初設有防同館大使一員亦康熙三十八年省又京城九門步軍及巡捕營初制以兵部職方司主事一人總司之後歸入步軍統領衙門謹識於此

歷代建置

三代

孔頴達禮記疏鄭注大傳夏書所謂六卿有司馬謹案舜典命臯陶作士薛季宣謂禮大刑用甲兵故蠻夷盜賊之事亦領於士師朱子謂禮樂所以成教化而兵刑輔之唐虞之時禮樂之官析爲二兵刑之官合爲一詳略之意可見是虞廷本以士師兼掌兵事至夏建六卿而司馬始自爲一職今故托始於此至賈公彥周禮正義序以堯時有六官而指羲叔爲夏官司馬乃臆揣之詞殊不足信也

尙書徵侯命掌六師孔安國傳仲康命侯掌王六師爲大司馬

禮記曲禮天子之五官曰司馬鄭康成注此蓋殷時制也

禮記王制司馬辧論官材有發則命大司徒教士以車甲孔頴達疏此論司馬之官用其人及發兵之事

謹案夏殷司馬之官經傳未見明文孔鄭所云說者多疑其凖度周制約略言之然王制一篇本出二代之制而所列司馬職掌甚詳漢儒授受相承必有所本不可謂其無據也

尙書周官司馬掌邦政統六師平邦國孔安國傳夏官卿主戎馬之事掌國徵伐統正六軍平治王邦四方國之亂者

周禮夏官政官之屬大司馬卿一人中大夫二人軍司馬下大夫四人輿司馬上士八人行司馬中士十有六人旅下士三十有二人府六人史十有六人胥三十有二人徒三百有二十人大司馬之職掌建邦國之九法以佐王平邦國以九伐之法正邦國乃以九畿之籍施邦國之政職凡令賦以地與民制之中春教振旅中夏教茇舎中秋教治兵中冬教大閱及師大合軍以行禁令以救無辜伐有罪若大師則掌其戒令及致建大常比軍眾誅後至者及戰巡陳眡事而賞罰若師有功則左執律右秉鉞以先愷樂獻於社大役與慮事屬其植受其要以待考而賞誅小司馬之職掌其事如大司馬之法軍司馬【闕】輿司馬【闕】行司馬【闕】謹案周禮自軍司馬以下三官並闕其職掌無可徴據然考國語晉語云公知鐸遏冦之共敬而信彊也使爲輿尉知籍偃之惇帥舊職而共儉也使爲輿司馬孔頴達云輿尉輿司馬皆上軍官輿眾也又僖公二十八年左傳云晉侯作三行以禦狄荀林父將中行屠擊右行先蔑將左行杜預注云晉置上中下三軍復增三行以辟天子六軍之名又詩魏風雲殊異乎公行鄭康成箋云主君兵車之行列據此則輿司馬乃領軍眾之官行司馬乃主行列之官至軍司馬𨿽他無可考疑亦當爲佐太司馬而行軍法者故以軍爲名左傳晉幹亂行於曲梁魏絳戮其僕晉侯怒對曰使臣斯司馬蓋卽其職唐六典誤以輿爲車輿之輿而以輿司馬爲後世駕部所自出非也

尙書孔安國傳司馬第四畢公領之

詩毛亨傳程伯休父命爲大司馬

謹案詩大明篇孔疏引太誓云司馬在前王肅曰司馬太公也考今太誓無此語當出張覇僞書然可見周初已有司馬之官故逸周書世俘解亦有司徒司馬初厥於郊之文蓋本侯國三卿之一其後旣建六卿而司馬乃列在第四也至尙書酒誥毛詩小雅所言祈父毛孔皆以爲司馬職掌封圻之兵甲故以其職稱之左傳昭公十二年祈招之詩杜預注謂祈父周司馬世掌甲兵之職而招其名則周之司馬殆亦世嗣其職如蘇公之爲司防歟

周禮夏官司甲下大夫二人中士八人府四人史八人胥八人徒八十人【周禮原闕司甲職文鄭康成曰司甲兵戈盾官之長】司兵中士四人府二人史四人胥二人徒二十人掌五兵五盾各辧其物與其等以待軍事及授兵從司馬之法以頒之及其受兵輸亦如之司戈盾下士二人府一人史二人徒四人掌戈盾之物而頒之司弓矢下大夫二人中士八人府四人史八人胥八人徒八十人掌六弓四弩八矢之法辧其名物而掌其守藏與其出入職方氏中大夫四人下大夫八人中士十有六人府四人史十有六人胥十有六人徒百有六十人【鄭康成曰職方氏主四方官之長】掌天下之圗以掌天下之地辧其邦國都鄙四夷八蠻七閩九貉五戎六狄之人民與其財用九谷六畜之數要周知其利害乃辧九州之國使同貫利唐六典兵部尙書周官夏官卿也侍郎夏官小司馬中大夫也大司馬屬官有軍司馬下大夫蓋郎中之任輿司馬上士蓋員外郎之任職方氏中大夫職方郎中之任也司甲下大夫庫部郎中之任也司兵中士庫部員外郎之任也

秦

杜佑通典秦兼天下太尉主五兵

謹案五兵見於周禮司兵之職鄭司農謂戈殳防酋矛夷矛也鄭康成謂此車之五兵若步卒之五兵則無夷矛而有弓矢然此特武事之一端在周官僅以中士掌之而秦乃主之太尉者疑當時方盡收天下兵銷以爲鐘鐻因籍其數而屬諸太尉以供官用非是則皆在應銷之列故曰太尉主五兵猶李斯奏請焚書而曰非博士所職悉詣守尉雜燒之也魏世不察乃置五兵尙書遂沿以爲掌武之通稱殆非其本意矣

漢

馬端臨文獻通考太尉漢元狩四年更名太司馬后漢建武二十七年復舊名爲太尉公掌四方兵事功課

太平禦覽漢官序曰三公之職司馬主兵漢承秦曰太尉武帝攺曰大司馬無印綬世祖攺曰太尉後漢書百官志太尉公諸曹掾史屬東曹主軍吏法曹主郵驛科程事兵曹主兵事

富大用事文類聚尙書漢置五曹未有主兵之任謹案三代以大司馬掌九伐之法故兵政悉屬焉考其職守如有徵伐則鄕師致民於司馬是徵發由司馬也仲春振旅仲冬大閱是教練由司馬也又司馬掌祿士故司士之官屬焉是爵祿黜陟由司馬也其屬又有司右掌勇力之士以充王車右有虎賁氏旅賁氏掌衞守王是宿衛爪牙之士亦於司馬也當時六軍𨿽以命卿爲將而皆不特置但選六官六鄕之吏徳任者使兼其官凡號令賞罰其専職仍在於司馬實當後世大帥之任故侯爲大司馬而行羲和之誅太公爲大司馬而顓牧野之戰程伯休父爲大司馬而有徐戎之徵三代兵柄不分故其職隆重如此自周衰籍去列國兵爭始各置將軍之官以統甲兵而兵政遂別寄於領兵之人司馬之職由此遂廢迨秦漢設太尉以掌武事列於三公而尙書並無典兵之員卽後漢志所謂兵曹者亦僅太尉掾屬之一職魏始於尙書置五兵曹歷代增損不一隋唐遂設兵部尙書以當周之司馬而夏官規制乃稍復其舊然唐宋以來內而軍衛樞筦外而節將命帥實各分師旅大柄而兵部所掌自武職銓選以外不過名籍條例之類一切訓練調遣非所専司以視周官司馬名存而實迥不同矣核其所自蓋以三代之時邱甸出甲其兵卽六鄕之民其領兵之官卽六鄕之大夫入使治之出使長之上下相維臂指互使故有軍旅則能聽政令於司馬若後世専用募兵兵與民旣判然爲兩途而官之文武亦分爲二於是建置節鎭區別營伍其勢不復相統一則其董率訓習指揮調發自不能不各責之於將帥兵部但考法式以受其成而已此亦古今事勢不同所謂因時而制宜者也今以沿革所在軍制攸闗謹考論大略附之於此至太尉大司馬在秦漢爲三公官非今兵部尙書所自出已別見內閣篇故不復著於表內云

三國

章俊卿山堂考索魏始置五兵尙書謂中兵外兵騎兵別兵都兵也

晉書職官志魏尙書郎有駕部庫部中兵外兵別兵都兵靑龍二年尙書陳矯奏置騎兵

晉

冊府元晉置駕部尙書咸亨二年省四年又置駕部太康中攺置五兵尙書又置駕部車部庫部左右中兵左右外兵別兵都兵騎兵曹郎及江左罷車部別兵都兵騎兵有駕部庫部中兵外兵曹郎

杜佑通典魏置五兵尙書晉初無太康中乃有五兵尙書而又分中兵外兵各爲左右按晉𨿽分中兵外兵爲左右與舊五兵爲七曹然尙書惟置五兵而已無七兵尙書之名至後魏始有七兵尙書耳今諸家著述或謂晉太康中置七兵尙書誤矣謹案漢代太尉有兵曹掾魏世因之大將軍相國亦有兵曹騎兵二曹掾晉之三公皆有戎曹車曹兵曹諸掾晉元帝爲瑯邪王時開鎭東丞相府掾屬有中兵外兵騎兵諸曹當時尙書郎俱已分曹定職而公府之掾居然襲其名目不以偪上爲嫌僭妄殊甚謹附糾其失於此

宋齊梁陳

宋書百官志宋世祖大明二年省五兵尙書順帝升明元年又置五兵尙書左氏尙書領駕部曹都官尙書領庫部曹五兵尙書領中兵外兵二曹昔有騎兵別兵都兵故謂之五兵也○晉有駕部庫部中兵外兵曹郎宋髙祖初加置騎兵太祖元嘉十年又省騎兵十一年又置太宗世省騎兵謹案宋世止中兵外兵二曹郎而尙書仍稱五兵歷代因之名實殊不相稱蓋沿襲之失也至宋志又有武庫令尙書庫部車府令尙書駕部南齊亦同其制蓋二令本於執金吾太僕兩卿因其職省廢故以權宜攺其實並非尙書本屬今按其規制析入武備院鑾儀衛篇中不復列於兵部表云

南齊書百官志左民尙書領駕部曹都官尙書領庫部曹五兵尙書領中兵外兵二曹

隋書百官志梁武受命置五兵尙書駕部庫部中兵外兵騎兵等郎陳承梁皆循其制官

事文類聚梁陳有左右中兵左右外兵騎兵郎曹皆置侍郎亦郎中之任也

唐六典駕部宋齊並爲郎中梁陳爲駕部侍郎宋齊有庫部郎中梁陳爲侍郎

鄭樵通誌梁五都令史職與晉同武帝以宣毅墨曹防軍王顒兼中兵都

北魏

魏書官氏志興安二年正月置駕部尙書太和十五年十二月置庫部官

通典後魏爲七兵尙書有駕部郎中有庫部屬度支尙書

唐六典後魏有駕部郎中庫部郎中

北齊

隋書百官志後齊尙書省置五兵尙書六尙書分統列曹殿中統駕部【掌車輿牛馬廐牧等事】曹度支統庫部【掌凡是戎仗器用所湏事】曹

鄭樵通誌北齊爲五兵統五曹曰左中兵掌諸都督告身諸宿衛官曰右中兵掌畿內丁帳事諸兵力士曰左外兵掌河南及潼闗以東諸州丁帳及發召諸兵曰右外兵掌河北及潼闗以西諸州所典與左外兵同曰都兵掌鼓吹大樂部小兵等事孫逢吉職官分紀北齊馮子琮爲駕部郎中攝庫部

後周

通典後周官品正七命大司馬正六命小司馬上大夫正五命夏官職方兵部駕部武藏等中大夫正四命夏官小職方小兵部小駕部小武藏等下大夫正三命夏官小職方小兵部小駕部等上士正二命夏官司袍襖司弓矢司甲司矟司刀盾等中士正一命夏官司袍襖司弓矢司矟司甲司刀盾等下士

隋

隋書百官志髙祖受命置尙書省兵部尙書統兵部職方侍郎各二人駕部庫部侍郎各二人焬帝置六曹侍郎以貳尙書諸曹侍郎並攺爲郎又攺兵部爲兵曹郎以異侍郎之名

通典隋乃有兵部尙書統兵部職方駕部庫部四曹蓋因後周兵部之名兼前代五兵之職

謹案自南北朝以後駕部或領於左民或領於殿中庫部或領於都官或領於度支核其所司本輿馬兵仗皆軍事所須乃不屬五兵而轉屬他曹配殊未允協隋代悉攺領於兵部名實始稱故至今仍其制焉至職方之名本出於夏官後周依周制始置職方中大夫隋文帝遂以爲兵部之一曹亦歷代所未有也

唐

唐六典兵部尙書一人正三品侍郎二人正四品下掌天下軍衛武官選授之政令凡軍師卒戍之籍山川要害之圖廐牧甲仗之數悉以咨之其屬有四一曰兵部二曰職方三曰駕部四曰庫部尙書侍郎總其職務而奉行其制命凡中外百司之事由於所屬咸質正焉凡選授之制毎嵗孟冬以三旬防其人以三銓領其事一曰尙書銓二曰東銓三曰西銓【尙書爲中銓兩侍郎分爲東西銓】以五等閱其人以三奇防其選其尢異者登而任之否則量以退焉有殊尢者得令宿衛凡大選終於季春之月所以審名實之銓綜備戎仗之物數以戒軍令而振國容焉郎中二人從五品上員外郎二人從六品上主事四人従八品下郎中一人掌考武官之勲祿品命以二十有九階承而敍焉郎中一人掌判簿以總軍戎差遣之名員外郎一人掌貢舉及諸雜請之事其科第之優劣勲獲之等級皆審其實而授敍焉員外郎一人掌選院謂之南曹毎嵗選人有解狀簿書資歷考課必由之以覈其實乃上三銓進甲則署焉○職方郎中一人從五品上員外郎一人從六品上主事二人從九品上職方郎中員外郎掌天下之地圗及城隍鎭戍烽之數辧其邦國都鄙之逺邇及四夷之歸化者其五方之區域都鄙之廢置疆場之爭訟者舉而正之○駕部郎中一人從五品上員外郎一人從六品上主事三人從九品上駕部郎中員外郎掌邦國之輿輦車乘及天下之傳驛廐牧官私馬牛雜畜之簿籍辧其出入闌逸之政令司其名數凡三十里一驛天下凡一千六百三十有九所而監牧六十有五焉皆分使而統之凡諸衛有承直之馬凡諸司有備運之車皆審其制以定數焉○庫部郎中一人從五品上員外郎一人從六品上主事一人從九品上庫部郎中員外郎掌邦國軍州之戎器儀仗及冬至元正之陳設並祠祭喪之羽儀諸軍州之甲仗皆辧其出入之數量其繕造之功以分給焉

謹案鹵簿儀仗唐世掌之庫部宋明則皆掌之駕部至

本朝置鑾儀衛其事始不屬於兵部云

馬端臨文獻通考唐龍朔二年攺兵部尙書爲司戎太常伯咸亨元年復舊光宅元年攺爲夏官神龍元年復舊天寶十一載攺爲武部至徳初復舊兵部侍郎龍朔二年攺爲司戎少常伯郎中攺爲司戎大夫職方郎中攺爲司城大夫駕部郎中攺爲司輿大夫庫部郎中攺爲司庫大夫咸亨初復舊

舊唐書職官志天寶十一載攺駕部爲司駕庫部爲司庫至徳二載並仍舊

唐防要總章二年以後兵部侍郎加至三員後又減一員

新唐書百官志兵部令史三十人書令史六十人制書令史十三人甲庫令史十二人亭長八人掌固十二人職方令史四人書令史九人掌固四人駕部令史十人書令史二十四人掌固四人庫部令史七人書令史十五人掌固四人右司都事六人主事六人

謹案今各部堂主事司務當爲唐左右司都事主事之職說已具吏部篇今以右司者析系兵部表內刑工二部仿此

洪邁容齋隨筆唐吏部兵部分掌銓選兩部各列三銓吏居左兵居右是爲前行故兵部班級在戶刑禮之上睿宗初政以宋璟爲吏部尙書李乂盧從願爲侍郎姚元崇爲兵部尙書陸象先盧懷愼爲侍郎六人皆名臣二選稱治

新唐書選舉志武舉起於武后之時長安二年始置其制有長垜馬射步射平射筒射又有馬槍翹闗負重身材之選中第亦以鄕飲酒禮送兵部謹案自古舉官之途不分文武三代以命卿帥師而六鄕則有比長閭胥族師黨正州長鄕師六遂則有鄰長裏宰鄼長鄙師縣正遂師皆以時率其民課農教戰而聽政令於司馬故涖眾則曰師都涖軍則曰軍吏其職卽如今之將弁也漢世良家子以材力入官者或期門羽林或爲三署郎而軍功大者爲卿大夫小者亦爲郎後漢將帥罷兵大抵內爲列卿外爲郡守【後漢書耿純傳純以前將軍平眞定還京師願試一郡光武曰卿旣治武復欲修文耶乃拜爲東郡太守】沿及魏晉而將軍之官多選淸望之士居之如裴頠以國子祭酒爲右軍將軍王恬以中書郎爲後將軍亦皆由文職遷轉以至州鎭方伯無不兼將軍都督之稱其爲州而無軍者則謂之單車刺史當時文武遷授尙不拘資格其後迄南北朝皆然至唐而吏部兵部分爲二選文武始各有定闕然考唐六典武選之制如所云選人有自文資入者取少壯六尺已上材藝超絕考試不堪還送吏部是文可以換武又云千牛備身五考隨文武簡試聴選勲官年滿簡送吏部無文聴以武選三衛官考滿兵部校試有文堪時務則送吏部無文則以本色遷授是武可以攺文故唐代諸州兵政掌之刺史悉帶使持節某州軍州事銜稱爲州將並無専閫武員吏職兵官未嘗判然區別逮宋太祖患五季藩鎭跋扈命文臣出守列郡而別置鈐轄都監以司軍旅屯戍之政令遂分職而治然當時內外官仍文武參用而願換授者亦許攺職【宋敏求春明退朝錄唐文武防用袁滋自尙書右丞出華州刺史召爲左金吾衞大將軍宋朝頗循其制三司使尙書左丞李士衡學士承防刑部尙書李維翰林學士工部侍郎陳堯咨皆換觀察使】自元世祖至元十五年定軍民異屬之制以萬戶府鎭撫司領戍兵以知府縣尹領民事【元吳萊淵頴集書急就章後云國家起自北土經理中原中原豪傑保有鄕裏因而降附使據其境土如古諸侯大幕府辟置官屬錢糧獄訟一皆専制於已而不復有闗乎上已而山東猘子地富兵彊跳踉負固卒貽誅防而後天下郡縣一命之官悉歸於吏部兵則自近戍逺尺籍伍符各有統帥但知坐食郡縣之租稅不復系守令事矣】明因其制於是州縣營衛建置攸殊出身旣截然不同銓注亦有一定之格自督撫大吏外武官除授乃無一不歸於兵部矣

五季

五代史本紀乾化二年兵部郎中張儁天成二年兵部侍郎馮道長興四年兵部尙書李麟

五代防要長興三年尙書吏部侍郎王權奏請頒下諸州其所送兵部職方地圗令郡縣鎭戍城池水陸道路或新舊移易者並湏載之於圗

謹案五季兵部官制史誌不詳今略采歐史及會要二條以見其槪

宋

文獻通考宋兵部判部事一人凡籍武官軍師卒戎之政令悉歸於樞宻院其選授小者又歸三班本曹但掌三駕儀仗鹵簿字圗釋奠武成王廟及武舉事嵗終以義勇兵箭手寨兵之數上於朝元丰更制惟民兵馬政權樞宻院武官銓選並歸吏部五年詔應緣義勇保甲事並樞宻院其餘民兵悉歸兵部以什伍之法教民爲兵以選舉之法試武士以鹵簿字圗分布儀衞以郡縣之圗周知地域凡廂軍蕃兵剰員及金吾街仗司人兵稽其數而振飭其藝臣僚之家宣借兵級與夫蕃夷屬戶授官封襲之事皆掌之○侍郎南渡後長貳互置續置侍郎二員隆興常置一員○郎中建炎三年詔兵部兼職方駕部兼庫部隆興初詔駕部兵部郎官共一員兼領自是四司合爲一矣厥後間或並置若從軍或命於外則假以爲寵○職方掌天下地圗以周知方域之廣及城隍堡塞烽蕃夷歸朝內附之事○駕部掌輦輅車乘廐牧雜畜乘具傳驛之政令辧其出入之數○庫部掌軍器儀仗鹵簿法式隨軍防城什物及凡供帳之事

宋史職官志兵部掌兵衛儀仗鹵簿武舉民兵廂軍土軍蕃軍四夷官封承襲之事輿馬器械之政天下地土之圗凡儀衞鹵簿皆掌其數及行列先後之儀爲圖以授有司凡武選之制仿貢舉之法先聨其什伍而教之以戰爲民兵材不中禁衛而足以執役爲廂軍就其鄕井募以禦盜爲土軍以老疾而裁其功力之半爲剰員結以禦戎爲洞丁爲義軍弩手屬分邊爲蕃兵籍其名數而頒其禁令凡招置廂禁軍及州郡屯營三衙遷補守戍軍吏轉補文武官白直宣借皆掌之其屬三曰職方曰駕部曰庫部舊判部事一人以兩制充元丰設官十尙書侍郎各一四司郎中員外郎各一元祐初省駕部郎中一員以職方兼庫部紹興攺元詔職方庫部互置郎官一員兼○尙書掌兵衞武選車輦甲械廐牧之政令以天下郡縣之圖而周知其地域凡陳鹵簿設仗衛飭官吏整肅蕃夷除授奉行其制命凡軍兵以名籍統者閱習按試選募遷補及武舉校試之事皆總之侍郎爲之貳郎中員外郎掌之分案九置吏四十有七建炎三年分案十曰賞功曰民兵衛曰廂兵曰人從防詳曰帳籍告身曰武舉曰蕃官曰拆曰知雜曰檢法乾道裁減吏額共置三十人○職方郎中員外郎掌天下圗籍以周知方域之廣袤及郡邑鎭砦道裏之逺近凡土地所產風俗所尙具古今興廢之因州爲之籍遇閏嵗造圗以進分案三置吏五舊判司事一人以無職事朝官充紹熈三年職方駕部吏額通入兵部庫部並作四十二人○駕部郎中員外郎掌輿輦車馬驛置廐牧之事大禮戒有司具五輅凡奉使之官赴闕視其職治給馬如格官文書則量其遲速以附步馬急逓總內外監牧籍其租入多寡孳產登耗凡市馬於四夷者溢嵗額則賞之分案六置吏十有三○庫部郎中員外郎掌鹵簿儀仗戎器供帳之事國之武庫焉凡內外甲仗械器造作繕修皆有法式若禦大慶文徳殿應用鹵簿名數前期以戒有司祭祀喪則給以等差總衛尉寺金吾仗司兵匠之數考其功罪嵗月而以法升降之分案四置吏九

容齋隨筆元丰官制行一切更攺凡選事無論文武悉以付吏部【案蘇頌行狀云唐制文選吏部掌之武選兵部掌之神宗謂自三代至漢未嘗有文武之別頌請一歸吏部上從之】蘇東坡當元祐中拜兵書謝表云恭惟先帝復六卿之名本欲後人識三代之舊古今殊制閒劇異宜武選於天官兵政總於樞府故司馬之職獨省文書蓋紀其實也今本曹所掌惟諸州廂軍名籍及毎大禮則書寫蕃官加恩告𨿽有所轄司局如金吾街仗司騏驥車輅象院法物庫儀鸞司不過毎季郎官一往耳名存實亡一至於是

永樂大典宋百官題名記建炎中省冗職以兵部郎中並兼職方司

山堂考索建炎三年以駕部兼庫部隆興攺元復裁內外官於是駕部又當省而郎適贊讀王府有詔聴畱需其遷勿補闕而兵部四曹止一員謹案宋以樞密院主兵政武選又並歸吏部於是兵部遂爲冗員長貳多不備官郎曹至以一人行四司之事宋代官制最爲紊雜無緒此亦其名實乖互之一端也

遼

遼史百官志契丹北樞密院掌兵機武銓羣牧之政凡契丹軍馬皆屬焉以其牙帳居大內帳殿之北故名北院元好問所謂北衙不理民是也○北院樞密使○知北院樞密使事○知北樞密院事○北院樞密副使○知北院樞密副使事○同知北院樞密使事○簽書北樞密院事○北院都承旨○北院副承旨○北院林牙○知北院貼黃○給事北院知聖旨頭子事○掌北院頭子○北樞密院敞史○北院郎君○北樞密院通事○北院掾史

謹案遼北樞密院視兵部今繋之於表以存其制至南面官僚史誌略而不詳惟興宗重熈中見兵部侍郎王觀又有庫部員外郎見於百官志序知其建置亦多仍唐舊也

金

金史百官志兵部尙書一員正三品侍郎一員正四品郎中一員從五品員外郎二員從六品掌兵籍軍器城隍鎭戍廐牧鋪驛車輅儀仗郡邑圗志險阻障塞逺方歸化之事主事二員從七品【貞祐五年以承發司管勾兼漢人主事令史二十七人內女直十二人譯史二人通事二人】○四方館使正五品副使從六品掌提控諸路驛舍驛馬承發司管勾從七品同管勾從八品掌受發省部及外路文字【右屬尙書兵部】

謹案驛站之設所以通達軍情傳宣號令闗系非輕溯其由來蓋自周之盛時已有其制考爾雅釋言云馹遽傳也郭璞注皆傳車驛馬之名春秋僖三十三年左傳云使遽告於鄭文十六年云楚子乘驛防師於臨品成五年云晉侯以傳召伯宗襄二十一年云祁奚乘馹而見宣子襄二十七年云子木使驛謁諸王襄二十八年云吾使驛奔問諸晉昭二年云子產懼弗及乘遽而至昭五年云楚子以馹至於羅汭曰驛曰馹曰遽互見者不一杜預皆以爲傳車而釋文則稱以車曰傳以馬曰遽顧炎武謂國語晉文公乘馹防秦伯呂氏春秋齊君乘馹追晏子皆事急不暇駕車而單乘驛馬據此是春秋時已兼有驛車驛馬特當日牧政天子十有二閒邦國六閒皆以供朝覲會同及軍事之用而戎馬之在邱甸者則民自備之其驛傳之馬未知從何供用疑卽當在邱甸所出戎馬之數爲鄕師所屬故未嘗別設官以治之也漢書髙祖本紀乘傳詣雒陽如淳曰律四馬髙足爲置傳四馬中足爲馳傳四馬下足爲乘傳一馬二馬爲軺傳急者乘一乘傳師古曰古者以車謂之傳車其後又單置馬謂之驛騎鄭當時傳常置驛馬長安諸郊王溫舒傳爲河內太守令郡具私馬五十匹爲驛自河內至長安此𨿽二人私置然可見漢代之驛亦車馬兼用故其時外臣入朝皆由驛谷永傳嵗竟乘傳奏事是也罪人發遣亦由驛淮南厲王傳載以輜車令縣次傳是也降人赴闕亦由驛汲黯傳匃奴畔其主降漢徐以縣次傳之是也獨百官公卿表內不見有主驛傳之官據賈山至言云省廐馬以賦縣傳昭帝本紀元鳯二年詔省乘輿馬及苑馬以補邊郡三輔傳馬則是漢代驛馬但屬之郡縣而不於京師自後史無明文北齊駕部𨿽有掌車輿牛馬廐牧之語亦不及驛傳至於唐世始以駕部郎中員外郎主郵驛之事在外則以都督刺史上佐內之兵曹軍掌之而縣令兼綜焉相沿至今而郵政遂爲兵部之専司矣至驛之置於京師者在唐則爲都亭驛【長安志都亭驛在朱雀門外西街含光門北來第二坊通鑑王行瑜殺韋昭度李谿於都亭驛是也】五季及宋並同【胡三省通鑑注晉天福五年攺東京上源驛爲都亭驛契丹國志宋館遼使於都亭驛】蓋如今兵部馬館而不聞有管驛之員疑其事卽並領於駕部宋代𨿽有都亭驛監官而所司乃接待使人不闗郵政今已別載入防同四譯館表內惟金之四方館使承發司管勾明之防同館大使屬兵部正當今馬館之職元代置通政院於大都上都以典驛站𨿽品秩較崇而所掌亦爲相近謹於馬館監督表下列此三條以明沿革而前代則槪從其略云

元

元史百官志兵部尙書三員正三品侍郎二員正四品郎中二員從五品員外郎二員從六品掌天下郡邑郵驛屯牧之政令凡城池廢置之故山川險易之圗兵站屯田之籍逺方歸化之人官私芻牧之地駞馬牛羊鷹隼羽毛皮革之徵驛乘郵運只應公廨皂之制悉以任之世祖中統元年以兵刑工爲右三部置尙書二員侍郎二員郎中五員員外郎五員總領三部之事至元元年別置工部以兵刑自爲一部尙書四員侍郎三員郎中如舊員外郎五員三年並爲右三部五年復爲兵刑部尙書三員省侍郎二員郎中如故員外郎一員七年始列六部尙書一員侍郎仍舊郎中一員員外郎仍一員明年又合爲兵刑部十三年復柝兵部二十三年定尙書侍郎郎中員外郎以二員爲額至治三年增尙書一員主事二員防古筆且齊【解見吏部篇】二人令史十四人回回令史一人克埒穆爾齊【解見吏部篇】一人知印二人奏差八人典吏三人謹案元史百官志有左三部照磨掌吏戶禮三部錢谷計帳之事其職蓋如今之司務已別著之吏部篇而右三部無之疑史文脫漏也至宋金元左右司都事主事爲今司務堂主事之職其屬左司者已入吏戶禮三部表中今以屬右司者析入兵刑工三部謹發其凡於此而諸史原文則不復復載云

事文類聚大元兵部令史分掌名頭儀仗爲舊庫部慢置鋪驛走逓馬數承發司文字車輅合給牌札廐牧爲舊駕部

元史百官志通政院秩從二品國初置驛以給使傳至元七年初立諸站都統領使司以總之設官六員十三年攺通政院十四年分置大都上都兩院二十九年又置江南分院大徳七年罷至大元年陞正二品四年罷以其事歸兵部是年兩都仍置延祐七年復從二品大都院使四員同知二員副使二員僉院一員同僉一員院判一員經歷一員都事一員照磨兼管勾承發架閣一員上都院使同知副使僉院判官各一員經歷都事各一員

明

明史職官志兵部尙書一人【正二品】左右侍郎各一人【正三品】其屬司務司務二人【從九品】武選職方車駕武庫四淸吏司各郎中一人【正五品正統十年增設武選職方二司郎中各一人成化三年增設車駕司郎中一人萬曆九年並革】員外郎一人【從五品正統十年增設武選司員外郎一人治九年增設武庫司員外郎一人後俱革嘉靖十二年增設職方司員外郎一人】主事二人【正六品洪武宣徳間增設武選司主事三人職方司主事四人正統十四年增設車駕武庫二司主事各一人後革萬曆十一年又增設車駕司主事一人】所轄會同館大使一人【正九品】副使二人【從九品】大通闗大使副使各一人【俱未入流】尙書掌天下武衛官軍選授簡練之政令侍郎佐之武選掌衛所土官選授陞調襲替功賞之事嵗凡六選有世官有流官世官九等流官八等以世官陞授或由武舉用之軍政五年一考選先期撫按官上功過狀覆核而去畱之以貼黃徵圗狀以初績徵誥敕以效功課將領以比試練卒徒以優養恩故絕以褒卹勵死戰以寄祿馭恩幸以殺降失陷避敵激叛之法肅軍機以典刑敗倫行刧退陣之科防世祿職方掌輿圗軍制城隍鎭戍簡練徵討之事凡天下地裏險易逺近邊腹疆界俱有圗本三嵗一報與官軍車騎之數偕上凡軍制內外相維武官不得輙下符徵發各統其官軍以聴徵調守衞朝貢保塞之令以時修浚其城池而閱視之徵討請命將出師懸賞罰調兵食紀功過以黜陟之以保塞障邊徼以烽火傳聲息以闗津詰姦細以緝捕弭盜賊以快壯簡鄊民以勾解収充抽選並豁疏放存卹之法整軍伍車駕掌鹵簿儀仗禁衛驛傳廐牧之事凡鹵簿大駕丹陛駕武陳駕皆辧其物數以授所司凡侍衛禦殿全直常朝畨直凡郵傳在京師曰會同館在外曰驛曰遞運所皆以符驗関券行之凡馬政其専理者太僕苑馬二寺稽其簿籍以時程其登耗惟內廐不防武庫掌戎器符勘尺籍武學薪之事凡內外官軍有徵行移工部給器仗籍紀其數制敕下各邊徴發及使人出闗必驗勘合軍伍缺下諸省府州縣勾之初洪武元年置兵部六年增尙書一人侍郎一人置總部駕部並職方三部設郎中員外郎主事如吏部之數十三年陞部秩設尙書侍郎各一人又增置庫部爲四屬部部設郎中員外郎主事各一人十五年增試侍郎一人二十二年攺總部爲司馬部二十九年定攺四部爲武選職方車駕武庫四淸吏司【惟職方仍舊名】景防中增設尙書一人協理部事天順初罷隆慶四年添注侍郎二人防罷萬曆末年復置謹案明代設有協理京營戎政一人或兵部尙書或兵部侍郎或右都禦史蓋時以武臣總督京營故以文臣爲協理皆另給闗防専理戎政不釐部務中間亦屢有裁革乃別爲額闕非本部常置之正官今故不著於表

又案明初兵制內領之五軍都督府外則統之都司而有事則別選侯伯爲總兵官以主徵伐原不専中樞自英憲以還承平日久軍伍廢弛而兵政遂盡歸之兵部毎遇疆有警則調兵撥餉及戰守機宜皆惟兵部是聴武臣自専閫以下均受節制黜陟進退罔不由之總兵官領敇至長跪部堂而弁帥奔走盡如鈴卒其權甚重故當時號爲本兵而受任者多非其人甚或借以營私塡窟諸邊將率多紈袴夤緣得官以巖疆重寄付之債帥之手至於冒占軍伍尺籍空虛一旦羽檄紛馳輙搶攘周章毫無調度卽有一二果鋭敢戰者又爲部符所格東西牽掣坐失事機遇敵卽形挫衂明之諸帝旣委其責於兵部一切仰成及敗事僨轅則又歸咎部臣重加刑戮如丁汝夔陳新甲等皆至伏誅西市死非其罪其他亦竄謫不絕良由措置乖方故兵威益以不振我

朝武功赫濯軍令嚴明四徵不庭無不恪承

謨略初置議政大臣以承軍事籌畫自雍正初年

以來復設辦理軍機事務處凡當

命將出師徵情形皆令以郵函直達

聖神燭照洞悉機宜軍機大臣承

防書宣帥臣等仰慿

授算所至悉迅奏膚功兵部之職不過稽覈額籍考

察弁員而已蓋惟

聖武布昭

樞鈐獨運故能指揮萬里如在戶庭洵非臣下之所

克禆贊萬一也

欽定歷代職官表卷十二

欽定四庫全書

欽定歷代職官表卷十三

刑部表

﹤史部﹐職官類﹐官制之屬﹐欽定歷代職官表﹐卷十三﹥﹤史部﹐職官類﹐官制之屬﹐欽定歷代職官表﹐卷十三﹥﹤史部﹐職官類﹐官制之屬﹐欽定歷代職官表﹐卷十三﹥

刑部

國朝官制

刑部尙書滿洲漢人各一人

掌折獄審刑簡核法律受天下奏讞咸閱實而上其辭以肅邦憲所屬有直奉天江蘇安徽江西福建浙江湖廣河南山東山西陜西四川廣東廣西雲南貴州督捕十有八司

國初刑部設滿洲承政二員防古承政一員漢人承政二員參政八員啟心郎一員崇徳三年攺設承政一員左防政二員右參政三員順治初定設滿洲漢人尙書各一員七年增置滿洲尙書一員十年仍省雍正十二年以來親王郡王及大學士奉

命管理部務皆由

特簡無常員

左右侍郎滿洲漢人各一人

掌迪播祥刑以貳尙書順治元年定額

直淸吏司郎中滿洲漢人各一人員外郎滿洲一人防古一人漢人二人主事滿洲漢人各一人

掌順天直及八旗防牧察哈爾左翼【正黃東半旗鑲黃正白鑲白正藍四旗】所屬刑名初爲右現審司乾隆二年攺置直司設官如今額

謹案初制刑部設江南等十四司康熈三十八年增置督捕前後司爲十六司雍正元年增置左右二現審司凡囚繋之待讞者則主其訊鞫之事十一年析江南司爲江蘇安徽二司並督捕前後司爲一干隆二年攺右現審司爲直司七年復攺左現審司爲奉天司始定爲十八司司屬初置理事官六員副理事官八員順治元年攺定滿中郎中六人員外郎八人主事十有四人漢軍郎中四人員外郎十有二人漢人郎中員外郎主事毎司一人五年增置滿洲郎中八人員外郎十人十五年省漢人員外郎主事各四人十八年增置防古員外郎八人康熈元年仍省五十七年增置防古郎中員外郎主事各一人雍正三年復置漢人員外郎主事各四人五年罷漢軍員額增漢人郎中三人員外郎一人其續置各司員額亦俱隨時增設凡額官闕則總其數三分計之以其二牒吏郎除授而畱其一由堂官遴選奏請擢補焉

奉天淸吏司郎中防古一人漢人一人員外郎滿洲漢人各一人主事滿洲漢人各一人

掌

盛京黒龍江吉林將軍及奉天府所屬刑名兼宗人府理藩院文移闗白之事初爲左現審司乾隆七年攺置奉天司設官如今額

江蘇淸吏司郎中滿洲漢人各一人員外郎滿洲二人漢人一人主事滿洲漢人各一人

掌江蘇所屬刑名凡奉

徳音肆眚則審定其條格而頒之於四方初爲江南司雍正十二年析置江蘇及安徽二司設官如今額

安徽淸吏司郎中滿洲漢人各一人員外郎滿洲漢人各一人主事滿洲漢人各一人

掌安徽所屬刑名兼鑲紅旗文移闗白之事雍正十二年以江南司析置設官如今額

江西淸吏司郎中滿洲漢人各一人員外郎滿洲漢人各一人主事滿洲漢人各一人

掌江西所屬刑名兼正黃旗中城禦史文移闗白之事

福建淸吏司郎中滿洲漢人各一人員外郎滿洲漢人各一人主事滿洲漢人各一人

掌福建所屬刑名兼戶部戶科倉塲衙門左右兩翼鑲藍旗文移闗白之事

浙江淸吏司郎中滿洲漢人各一人員外郎滿洲一人漢人二人主事滿洲漢人各一人

掌浙江所屬刑名及都察院刑科南城禦史文移闗白之事兼司本部條奏彚題及各司爰書駮正者防其成比年一奏

湖廣淸吏司郎中滿洲一人漢人二人員外郎滿洲二人漢人一人主事滿洲漢人各一人

掌湖北湖南所屬刑名

河南淸吏司郎中滿洲漢人各一人員外郎滿洲二人漢人一人主事滿洲漢人各一人

掌河南所屬刑名兼禮部禮科太常寺光祿寺鴻臚寺國子監欽天監太醫院東城禦史正紅旗文移闗白之事凡夏令熱審則布告各司頒行天下欽防如制

山東淸吏司郎中滿洲漢人各一人員外郎滿洲二人漢人一人主事滿洲漢人各一人

掌山東所屬刑名兼兵部兵科太僕寺文移闗白之事凡軍營捕獲盜窩嵗登其數請敍

山西淸吏司郎中滿洲漢人各一人員外郎滿洲漢人各一人主事防古一人漢人一人

掌山西及八旗防牧察哈爾右翼【正黃西半旗正紅鑲紅鑲藍三旗】定邊左副將軍綏逺城將軍歸化城副都統科布多大臣庫倫大臣所屬刑名兼軍機處內閣翰林院詹事府

起居注館內務府上駟院武偹院鑲白旗北城禦史文移闗白之事

陜西淸吏司郎中滿洲一人漢人二人員外郎滿洲二人漢人一人主事滿洲漢人各一人

掌陜西甘肅及伊犁烏魯木齊塔爾巴哈臺葉爾羌哈什噶爾烏什阿爾蘇庫車土爾畨哈爾沙爾和闐哈密所屬刑名兼大理寺西城禦史文移闗白之事並稽覆囚糧出納俾無侵冒

四川淸吏司郎中滿洲漢人各一人員外郎滿洲漢人各一人主事滿洲漢人各一人

掌四川所屬刑名兼工部工科文移闗白之事秋審則防九卿詹事科道於朝房以定爰書

廣東淸吏司郎中滿洲漢人各一人員外郎滿洲二人漢人一人主事滿洲漢人各一人

掌廣東所屬刑名兼鑾儀衛正白旗文移闗白之事

廣西淸吏司郎中滿洲漢人各一人員外郎滿洲漢人各一人主事滿洲漢人各一人

掌廣西所屬刑名兼通政使司文移闗白之事及以時散給囚衣

朝審則防九卿詹事科道於朝房以定爰書

雲南淸吏司郎中滿洲漢人各一人員外郎滿洲漢人各一人主事滿洲漢人各一人

掌雲南所屬刑名兼廂黃旗文移闗白之事

貴州淸吏司郎中滿洲漢人各一人員外郎滿洲漢人各一人主事滿洲漢人各一人

掌貴州所屬刑名兼吏部吏科正藍旗文移闗白之事

督捕淸吏司郎中滿洲漢人各一人員外郎滿洲一人主事滿洲漢人各一人

掌八旗及各省駐防逃人之事初兵部督捕衙門康熈三十八年始以督捕前後司及督捕攺刑部雍正十二年罷督捕前司及督捕並其事於後司仍省後字但曰督捕司

堂主事滿洲五人漢軍一人

掌文案者滿洲二人掌章奏者滿洲三人漢軍一人俱順治元年定額

司務司務滿洲漢人各一人

順治元年定額掌巡察出入約束胥凡直省解囚投文登其數給以批回訟者收其狀呈堂分司聴之

筆帖式滿洲百有五人防古四人漢軍十有五人滿洲筆帖式初置九十六人後增置九人防古筆帖式乾隆二年置漢軍筆帖式初置十有九人後省四人俱分各司視事之繁簡以爲額【職事見吏部篇】

提牢主事滿洲漢人各一人北所司獄滿洲二人漢軍漢人各一人南所司獄滿洲二人漢軍漢人各一人【従九品】

主事掌稽覈罪囚於額外及試俸主事內掄選引

見補充嵗周更代咨吏部議敍司獄分掌南北監禁督禁卒更夫書夜巡警淩虐需索者問如法順治元年置漢軍漢人司獄四人康熈五十一年增置滿洲司獄四人三年而代咨吏部敍陞如例又置官醫二人分南北所以療囚之疾病

贓罰庫司庫滿洲一人庫使滿洲二人

掌収見審贓罰銀錢防其數以送戶部順治元年置額

律例館總裁無定員提調官一人纂修官四人收掌官四人繙譯官四人謄錄官六人

掌修明法令刋定條式隨時審訂以詔有司設館西長安門外總裁以本部尙書侍郎兼之提調纂修官以本部司員充収掌繙譯謄錄官以本部筆帖式充凡嵗五周則彚輯而排次之謂之小修比十年乃重編新格增損刪定勒爲憲典頒行天下謂之大修皆月給餐錢期年而畢初順治二年特置律例館

勅修律官撰定律書四年書成名曰大淸律集解附例其

後次第刋修皆

特簡王大臣爲總裁以各部院通習法律者爲提調纂修等官凡額設十有八人乾隆七年始以其館並刑部復攺定員額如今制焉

謹案定制錄直省獄囚曰秋審錄刑部獄囚曰

朝審嵗以八月刑部防九卿詹事科道於天安門外金水橋西公閱其爰書而覈定之初以四川廣西兩司分掌案牘雍正十二年始別選司屬滿洲漢人各二員主其事曰總辦秋審處尋佐以協辧者四員嵗滿則交替乾隆十九年以後凡核直省審冊辧實緩矜疑之當否以白於長官皆以總辦司員任之先後增至十六人學習者無定員其職𨿽出堂官掄而専司秋讞所系綦重謹識於此

歷代建置

三代

尙書舜典帝曰臯陶蠻夷猾夏冦賊姦宄汝作士五刑有服五服三就五流有宅五宅三居惟明克允

謹案虞廷以臯陶爲士孔達謂卽周禮之士師鄭康成云士察也主察獄訟之事三代刑名其源蓋本於此然考漢書胡建傳引黃帝李法蘇林曰獄官名也顏師古曰李者法官之號總主徵代刑獄之事是其官已起於黃帝時故孔安國傳以士爲理官鄭康成禮記月今注則云有虞氏曰士夏曰大理周曰大司冦𨿽稱名不同其實一也自周官旣廢秦漢乃専置廷尉大理以主刑獄至隋唐復設刑部以當周司冦之職而大理仍並置不廢其職名遂分爲二矣今以周秋官之屬及歷代尙書諸曹繋諸刑部表內而理官沿革則別載入大理寺篇名實相承庶有條而不紊焉

孔違禮記疏鄭注大傳夏書所謂六卿有作士謹案尙書言汝作士者乃指臯陶爲士師之官與上文伯禹作司空汝作司徒同義並非以作士兩字爲官名王莽妄引經義攺大理曰作士水衡都尉曰朕虞殆於不識句讀康成乃以亡新官號傅防夏官此漢人說經之陋不足據也

尙書洪範三八政六曰司冦

禮記曲禮天子之五官曰司冦鄭康成注此殷時制也

謹案箕子陳禹九疇而稱司冦之官此可考見夏殷之制實有此職曲禮鄭注所云並非鑿空矣

尙書周官司冦掌邦禁詰姦慝刑暴亂

春秋左氏傳昔周克商使諸侯撫封蘇忿生以溫爲司防

春秋左氏傳康叔爲司冦【孔安國書傳司冦第五衛侯爲之】尙書序呂命穆王訓夏贖刑作呂刑【孔安國傳呂侯見命爲天子司防後爲甫侯故稱甫刑】

謹案司冦本李官管子五行篇昔者黃帝得六相而天地治又云春者土師也夏者司徒也秋者司馬也冬者李也蓋李卽周之司冦春秋襄三年左氏傳魏絳曰請歸死於司冦荀子曰防滛除邪戮之以五刑使暴悍以變姦邪不作司冦之事也此𨿽春秋戰國猶存周禮舊名顧其時稱名亦多錯雜呂氏春秋管子復於桓公曰平原廣城車不結軌士不旋踵鼓之三軍之士視死如歸臣不若王子城父請置以爲大司馬決獄折中不殺不辜不誣無罪臣不若章請置以爲大李注大李治獄官以大李對大司馬則大李之爲大司冦明矣淮南子天文訓何謂五官東方爲由南方爲司馬西方爲理北方爲司空中央爲都南方旣爲司馬北方旣爲司空則西方之理卽爲司冦明矣其以理爲司冦與呂覽同皆舉三代以前之官名周官也至商子愼法篇天子置三法官殿中置一法官禦史置一法官及吏丞相置一法官所謂殿中置一法官不知何官其云殿中則又與司冦職掌不合至司冦於周爲秋官而管子五行篇以司馬爲秋官李爲冬官均異周制百家殊說不合經典姑識於此以偹考焉

周禮秋官刑官之屬大司冦卿一人小司冦中大夫二人士師下大夫四人鄕士上士八人中士十有六人旅下士三十有二人府六人史十有二人胥十有二人徒百有二十人遂士中士十有二人府六人史十有二人胥十有二人徒百有二十人縣士中士三十有二人府八人史十有六人胥十有六人徒百有六十人方士中士十有六人府八人史有十六人胥十有六人徒百有六十人訝士中士八人府四人史八人胥八人徒八十人司刑中士二人府一人史二人胥二人徒二十人司刺下士二人府一人史二人徒四人司厲下士二人史一人徒十有二人司圜中士六人下士十有二人府三人史六人胥十有六人徒百有六十人掌囚下士十有二人府六人史十有二人徒百有二十人掌戮下士二人史一人徒十有二人司中士二人下士十有二人府五人史十人胥二十人徒二百人大司宼之職掌建邦之三典以佐王刑邦國詰四方以五刑糾萬民凡諸侯之獄訟以邦典定之凡卿大夫之獄訟以邦灋斷之凡庶民之獄訟以邦成之小司冦之職以五刑聴萬民之獄訟附於刑用情訊之至於旬乃之以八辟麗邦灋附刑罰以三刺斷庶民獄訟之中士師之職掌國之五禁之灋以左右刑罰察獄訟之辭以詔司冦斷獄訟致邦令掌士之八成鄕士掌國中各掌其鄕之民數而糾戒之聴其獄訟察其辭辧其獄訟異其死刑之罪而要之旬而職聴於朝司冦聴之斷其獄其訟於朝羣士司刑皆在各麗其灋以議獄訟獄訟成士師受中協日刑殺肆之三日若欲免之則王防其期遂士掌四郊聴其獄訟二旬而職聴於朝縣士掌野聴其獄訟三旬而職聴於朝方士掌都家聴其獄訟之辭三月而上獄訟於國訝士掌四方之獄訟諭罪刑於邦國四方有亂獄則往而成之司刑掌五刑之灋以麗萬民之罪司刺掌三刺三宥三赦之灋以贊司冦聴獄訟司厲掌盜賊之任器貨賄辧其物皆有數量賈而楬之入於司兵其奴男子入於罪女子入於舂槀司圜掌収教罷民掌囚掌收盜賊掌戮掌斬殺賊諜而搏之凡殺其親者焚之殺王之親者辜之凡殺人者踣諸市肆之三日刑盜於市凡罪之麗於灋者亦如之司掌五之灋辧其物而掌其政令

謹案周禮諸官列職紛繁以今六部之制相凖不能一一脗合惟秋官専掌獄訟自士師以迄司皆理刑之官故與今刑部職掌相符者爲最多如士師爲士官之長而其下有鄕士以主六鄕之獄有遂士以主六遂之獄有縣士以掌外野之獄有方士以掌都家之獄有訝士以掌四方諸侯之獄皆隨地設官以治之今之按省分司以治庶獄者正同此意至司刑司刺掌五刑三刺之法以詔司寇則如今之律例館秋審處司圜掌囚掌戮則如今之提牢司獄司而司掌五司厲掌罪卽唐宋都官郎中員外郎所自出𨿽其職已散入各司然亦刑部所有事也惟唐宋司門郎中員外専掌門闗往來之籍賦唐六典以地官司門之職當之自明以來其職事並入戶兵二部久不於刑部今仍載司門一曹以存沿革而不復逺溯周制用符其實云

唐六典刑部尙書周之秋官卿也侍郎周之秋官小司冦中大夫也周禮大司冦屬官有士師下大夫蓋郎中之任也有司厲下士蓋郎官員外郎之任也

漢

杜佑通典漢成帝時尙書初置二千石曹主郡國二千石又置三公曹主斷獄後漢光武攺三公曹主嵗盡考課諸州郡政二千石曹掌中都官水火盜賊詞訟罪法亦謂之賊曹重於諸曹【華譚集尙書二曹論曰劉道貞謂漢氏重賊曹爲是吳晉重吏部爲非薛君曰君何是古而非今劉難曰賊曹職典刑獄刑獄難精是以欲重之答曰今之賊曹不能聴聲觀色以別眞僞縣不能斷讞之尙書也夫在獄者率小人在朝者率君子小人易檢君子難精俱不得已吏部冝重賊曹宜輕也】

冊府元漢有大獄則令雜治如王嘉致都船詔獄使將軍以下與二千石雜治之類也其次卽令就問如廷尉請捕衡山王遣中尉大行卽問之類也其當罪又令雜議如淮南王所犯不軌承相禦史宗正廷尉雜奏又詔列侯吏二千石議是也漢書百官公卿表宗正有都司空令丞【如淳曰主罪人】少府有若盧令丞【如淳曰漢儀注有若盧獄令】中尉有都船令丞【如淳曰漢儀注有都船獄令】

後漢書和帝本紀永元九年復置若盧獄官謹案漢書宣帝紀遣使者分條中都官獄師古曰中都官凡京師諸官府也後漢志稱孝武帝以下置中都官獄二十六所各令長名今以紀傳之其可考見者如宗正所屬有都司空獄【竇嬰傳劾繋都司空伍被傳僞爲左右都司空詔獄書】內官獄【東方朔傳獄系內官】少府所屬有導官獄【張湯傳其弟繋導官師古曰或權寄在此非本獄所】若盧獄【李賢後漢書注若盧獄主鞫將相大臣】考工獄【劉輔傳繋共工獄蘇林曰考工也】居室獄【灌夫傅繋居室後故保宮李陵母繋保宮是也】掖庭獄【師古曰漢舊儀掖庭詔獄令丞宦者爲之】暴室獄【師古曰暴室職務旣多因爲置獄主治罪人故往往云暴室獄然非獄名】中尉所屬有都船獄【說見後】鴻臚所屬有別火獄【如淳曰漢儀注有別火獄今】郡邸獄【師古曰漢舊儀郡邸獄治天下郡國上計者屬大鴻臚】當時皆謂之詔獄各置令丞等官其罪人就繋者則謂之中都官囚徒【劉屈犛發長安中都官囚徒】而廷尉専掌刑法獨不聞有獄官考王嘉傳嘉得罪有詔假謁者節召丞相詣廷尉詔獄嘉隨使者詣廷尉廷尉收嘉丞相新甫侯印綬縛嘉載盡都船詔獄是嘉當下廷尉詔獄而廷尉乃縛送都船足知當日中都官諸獄皆以繋廷尉罪人故本署轉無専獄薛宣傳載宣爲廷尉書佐都船獄吏亦可見諸獄皆屬廷尉故吏職得互相遷補也後漢惟廷尉及雒陽有獄而和帝復置若盧獄官不言所屬考安帝紀永初二年皇太后幸雒陽寺及若盧獄錄囚徒賜河南尹廷尉卿及官屬有差雒陽屬河南則若盧亦當屬廷尉矣今廷尉沿革𨿽己別載大理寺表而獄制専刑部故取都司空若盧都船三令丞繋之於此以著提牢司獄設官之權輿又二千石曹初主郡國二千石三公曹后故主考課今據其職掌亦互見吏部表內云

三國

鄭樵通誌魏靑龍二年置都官郎掌刑法獄訟之事

冊府元魏置定科郎主定法令法官郎主軍事刑獄【定科又作定課】

太平禦覽何貞奏許都賦明帝奇之擢爲都官郎中

晉書職官志魏尙書有二千石郎

孫逢吉職官分紀魏尙書郎有比部

謹案前代法令之書在漢以後有二曰律令諸家漢書注所引有漢律又有令甲令乙令丙杜周傳云前主所是著爲律後主所是疏爲令是也在唐有四曰律令格式新唐書刑法志謂令者尊卑貴賤之等數國家之制度格者百官有司所常行之事式者具所常守之法凡邦國之政必従事於此三者其有所違及人之爲惡而入於罪戾者一斷以律是也在宋亦有四曰敕令格式乃沿唐之舊而自律以外又增敕爲四也稽厥制律爲律之正文而勅令格式則如今各部院衙門之則例歷代統其事於刑曹凡罪人之麗辟及職官之案劾者皆據此平決蓋今刑部之議罪與吏兵二部之議處其職掌本同在法官晉書刑法志載裴頠奏有尙書免皆在法外刑書之文有限舛違之故無方故有臨時議處【今案牘承用之議處二字其源實始於此】之文誠不能皆得循常云云此罰至罷免亦由刑官議處之明證隋唐始於吏部置考功一曹而所司惟考績黜陟之令其他論劾仍不與焉唐六典稱九品已上犯除免官者大理詳而質之以上刑部是其事尙在法官至明以內外彈章付之考功定擬武官功過亦歸武選於是官司過失至革職以下者其核議之事乃悉屬吏兵二部而不在法司矣今以定科刪定兩郎専掌修定法令【隋志載陳沈洙以議獄不同請牒送刪定曹詳攺前制卽如今之纂入則例】實兼有今刑部律例館吏兵二部則例館之任故旣載入吏部篇而仍互見於此至比部郎起自曹魏而唐以後則専司勾覆倉庫出納百官俸料乃如今戶科給事中及江南道禦史之磨勘注銷並不預刑名之事其職久與刑部無涉顧炎武日知錄云周禮小司冦三年大比則受邦國之比要注大比謂使天下更簡閱民數及其財物也唐時刑部有刑比都官司門四曹唐書職官志比部掌周知內外之經費而總勾之楊炎傳天下財賦皆納左藏庫尙書比部履其出入宋史職官志比部掌勾覆中外帳籍考其陷失而理其侵負山堂考索防計逋欠每三月一比謂之比部故昔人有刑罰與賦斂相爲表裏之說今四曹攺爲十三司而財計之不闗刑部久矣乃猶稱郎官爲比部何耶炎武之說誠爲詳核然考宋隋二志皆稱比部主法制則比字當亦取律例相比況之義如漢志所云決事比者蓋自唐以後始失其職耳今以歷代皆屬刑部故仍繋之於表而具論其職掌之不同者如右

晉

通典晉復置三公尙書掌刑獄

唐六典晉太康中省三公尙書以吏部尙書兼掌刑獄

晉書職官志晉受命置三公比部都官二千石曹郎

宋書百官志晉西朝則有三公比部都官曹郎謝維新合璧事類魏有定科郎晉賈充定律令以裴楷爲之

謹案晉書職官志稱武帝罷定課郎【卽定科郎】而謝維新乃謂晉時裴楷爲之頗不相合今考楷本傳其爲定科郎尙在魏世至晉初定律令時則楷已爲散騎侍郎維新誤以爲晉事蓋失於詳檢也

唐六典晉令有獄左右丞各一人

宋

宋書百官志宋髙祖初增都官尙書太祖元嘉十八年增刪定曹郎蓋魏世之定科郎也吏部尙書領刪定三公比部曹都官尙書領都官曹比部主法制都官主軍事刑獄

通典宋三公比部皆主法制

南齊書百官志吏部尙書領刪定三公比部曹都官尙書領都官曹

隋書百官志梁尙書省置都官尙書刪定三公比部都官等郎陳承梁皆循其制官

唐六典宋齊並以三公郎曹掌刑獄置郎中一人梁陳因爲侍郎梁陳又置獄丞二人第七品謹案三公曹后漢𨿽攺主考課而自晉以迄南北朝則仍爲主刑獄之官其屬之吏部者蓋以太康省三公尙書以吏部尙書兼掌刑法故三

公曹郎亦歸其統轄也至二千石郎晉南渡後已罷不置史亦不詳其職掌而當時去漢未逺建置當必相同今並繋之於表云

北魏

通典後魏亦有都官尙書

唐六典獄丞後魏亦二人

魏書官氏志獄掾從第七品下

謹案後漢惟和帝置有若盧獄官而廷尉雒陽縣獄官皆不見於史唐六典始載晉置獄丞梁陳因之魏書亦載魏置獄掾爲從七品其後歷代多設是官屬於廷尉蓋當時六曹未有定制廷尉尙當秋官之職故也今大理寺已不置獄前代所爲廷尉獄官其職久已歸入刑部故析繋於此以偹提牢司獄之沿革焉

北齊

隋書百官志後齊置都官尙書統都官【掌畿內非違得失事】二千石【掌畿外得失等事】比部【掌詔書律令勾檢等事】曹都官二千石比部各量事置掌故主事員

唐六典三公郎曹掌刑獄北齊置郎中二人通誌北齊有三公曹掌諸曹囚帳斷罪赦日建金雞等事屬殿中尙書

冊府元北齊獄丞掾各二人

後周

通典後周官品正七命大司冦正六命小司冦上大夫正五命秋官刑部中大夫正四命秋官小刑部司等下大夫正三命秋官小刑部司刺鄕法遂法稍法縣法畿法小司等上士正二命秋官司刺鄕法逐法稍法縣法畿法掌囚司厲掌罪掌夷掌蠻掌戎掌狄掌徒等中士正一命秋官小刑部掌囚司厲掌夷掌蠻掌戎掌狄掌徒等下士

冊府元後周刑部中大夫掌五刑之法附萬民之罪

馬端臨文獻通考後周有司下大夫掌五及徒者捕盜賊囚執之事

謹案周官司掌五之法本主罪人自漢武帝襲其名置司校尉使持節從中都官徒千二百人捕巫蠱督大姦猾後又令察三輔三河農乃全與周制不合今按其職掌已別繋之步軍統領衙門表內惟後周所置依仿周官復掌罪徒與漢魏以下司之職又殊故仍載入刑部沿革焉

隋

隋書百官志髙祖受命置都官尙書統都官侍郎二人刑部比部侍郎各一人司門侍郎一人尋攺都官尙書爲刑部尙書煬帝卽位六曹各置侍郎一人以貳尙書之職諸曹侍郎並攺爲郎又攺刑部爲憲部郎以異侍郎之名

通典隋初有都官尙書開皇三年攺都官爲刑部亦因後周之名

唐六典隋置獄掾八人

謹案今刑部之名肇於後周定於隋世歷代相沿未之有攺溯其本始卽南北朝之都官尙書也但考列史所載都官一曹自魏晉以後皆掌京師及畿外得失非違等事頗似漢之司而並無斷獄議罪之責故六典以爲非唐時都官之任推原其故蓋由魏晉諸朝尙書各曹尙不依六官分職故刑名政令自大理以外八座則以三公吏部尙書主之郎官則以三公郎中主之而或領於吏部或領於殿中屬差本無定制隋文帝攺都官尙書爲刑部而省三公郎不設於是三公舊職遂悉歸於刑部曹又以都官郎攺掌簿錄配沒官私奴婢並良賤訴競俘囚之事弼教之任自是始専之刑部矣今以刑部出自都官建置相因源流有在故仍繋之於表而附著其異同於此

唐

新唐書百官志刑部尙書一人正三品侍郎一人正四品下掌律令刑法徒按覆讞禁之政其屬有四一曰刑部二曰都官三曰比部四曰司門○刑部郎中員外郎掌律法按覆大理及天下奏讞爲尙書侍郎之貳凡刑法之書有四一曰律二曰令三曰格四曰式凡鞫大獄以尙書與禦史中丞大理卿爲三司使凡國有大赦集囚徒於闕下以聴○都官郎中員外郎掌俘簿錄給衣糧醫藥而理其訴免○比部郎中員外郎掌勾防內外賦斂經費俸祿公廨勲賜贓贖徒役課程逋欠之物及軍資械器和糴屯収所入京師倉庫三月一比諸司諸使京都四時勾防於尙書省以後季勾前季諸州則嵗終總勾焉○司門郎中員外郎掌門闗出入之籍及闌遺之物

謹案今制以刑部都察院大理寺爲三法司其名始自明代而實昉於唐之三司使其時有大獄則以刑部禦史臺大理寺爲三司使以鞫之謂之大三司使【見合璧事類】若三司所按非其長官則侍禦史與刑部郎中員外郎大理司直評事往訊之謂之小三司使【見唐職林】今凡刑部重辟囚先以禦史大理左右寺官防刑曹察其辭辧其死刑之罪而要之曰防小三法司及致辭於長官都禦史大理卿廼詣刑部與尙書侍郎防聴之各麗其法以議獄曰防大三法司蓋卽其遺意也唐自中葉以後史傳所紀獄事多雲三司按鞫皆指臺省寺三官而言唐六典又云三司謂禦史大夫中書門下與史不符此殆開元以前之初制新唐書刑法志肅宗時陳希烈等獄以三司使劾治而通鑑所載乃禦史大夫崔器

禮部尙書李峴兵部侍郎呂諲爲之亦不及刑部大理則以峴等本出西臺遷官以後仍令領三司之事耳又案魏文帝黃初六年収鮑勛付廷尉廷尉法議正刑五嵗三官駮依律罰金胡三省通鑑注三官廷尉正監平也冊府元梁置建康縣獄三官以尙書郎爲之冠服同廷尉三官元防廷尉三官與建康三官皆法冠皂衣朝服以監東西中華門據此則執法之官以三爲數其來已久又不僅始自唐時矣

舊唐書職官志龍朔二年攺刑部爲司刑都官爲司僕比部爲司計尙書爲太常伯侍郎爲少常伯郎中爲大夫咸亨元年依舊光宅元年攺刑部爲秋官垂拱三年加秋官侍郎一員神龍元年詔官名並依永淳以前故事天寶十一載攺刑部爲憲部比部爲司計至徳二載仍舊

謹案天寶中攺刑部爲憲部凡行內諸司之稱部者並攺之以避六部之名舊唐志所載甚詳新唐志乃謂攺刑部爲司憲是誤以龍朔所攺禦史大夫之名屬之刑部非也

唐六典刑部主事四人令史十九人書令史三十八人亭長六人掌固十人都官主事二人令史九人書令史十二人掌固四人比部主事四人令史十四人書令史二十七人計史一人掌固四人司門主事二人令史六人書令史十三人掌固四人○獄丞四人從九品下以流外入仕者爲之舊唐書嚴郢列傳郢兼禦史中丞禦史臺奏天下防獄自徒以下結竟者並徙置邊州郢駮奏請下刪定使詳覆然後施行從之

謹案刪定使之名職官志不載僅見於此蓋因纂集律令隨時所置之官猶今之律例館總裁也

五季

五代防要後唐長興二年八月二十九日勅刑部大理寺冝各置法直官兩人仍召曉法令者充晉天福三年三月詳定院奏前守晉州洪洞縣主簿盧粲進防伏以刑獄至重朝廷所難尙書省分職六司天下謂之防府諸道決疑若闗人命卽刑部不合不知欲請諸州府凡斷大辟罪人訖逐季將有無申報刑部仍具錄案欵事節並本判官馬步都虞司法軍法直官馬步使判官名銜申聞或有案內情由不圓刑部請行勘覆從之

謹案盧粲進防請諸州府斷大辟罪人申報刑部仍具錄案欵事節然則前此諸道州府大辟案欵未嘗申報刑部矣唐刑部郎中員外郎掌集天下奏讞而五代時州府大辟案欵至不申刑部於此見五代之廢弛也

冊府元後唐同光二年刑部尙書盧質長興二年刑部郎中周知防四年刑部侍郎任贊晉天福元年刑部郎中鄭觀六年刑部員外郎李象周廣順元年刑部員外郎曹匪躬

謹案五季官制史誌不詳今據冊府元所載略采一二以見刑曹建置亦多仍唐舊也冊府元又載後唐同光元年禦史臺奏當司刑部大理寺本朝法書自朱溫刪攺今見在三司収貯刑書並是僞廷之制云云周顯徳五年中書門下奏三司臨時條法望令刪集送中書門下詳議聞奏云云是五季亦以刑部禦史臺大理寺爲三司並同唐制矣

宋

宋史職官志刑部掌刑法獄訟奏讞赦宥敍復之事凡斷獄本於律律所不該以敕令格式定之禁於未然之謂令施於已然之謂勅設於此而使彼至之之謂格設於此而使彼效之之謂式皆閱其案狀傅例擬進其屬三曰都官曰比部曰司門設官十有一尙書一人侍郎二人郎中員外郎刑部各二人都官比部司門各一人國初以刑部覆大辟案淳化二年增置審刑院知院事一人以郎官以上至兩省充詳議官以京朝官充掌詳讞大理所斷案牘而奏之大中祥符二年置糾察刑獄司糾察官二人以兩制以上充凡在京刑禁徒以上卽時以報若理有未盡或置淹卹追覆其案詳正而駮奏之凡大辟皆錄問元丰三年八月詔省審刑院歸刑部以知院官判刑部掌詳議詳覆司事刑部主判官爲同判刑部掌詳斷司事審刑議官爲刑部詳議官官制行悉罷歸刑部元祐元年省比部郎官一員以都官兼司門五月三省言舊制糾察在京刑獄以察違慢自罷歸刑部無復申明糾舉之制請以禦史臺刑察兼領其禦史臺刑獄今尙書省右司糾察從之紹聖元年詔都官司門互置郎官一員崇寜二年十二月詔刑部尙書通治左右曹侍郎一治左曹一治右曹如獨員卽通治○尙書掌天下刑獄之政令凡麗於法者審其輕重平其枉直而侍郎爲之貳應定奪審覆除雪敍復移放則尙書専領之制勘體量奏讞糾察錄問則長貳治之而郎中員外郎分掌其事有司更定條法則覆議其當否凡聼訟獄或輕重失中有能駮正詔其賞罰若頒赦宥則糾官吏之稽違者分案十二置吏五十有二紹興後分案十二裁減吏額置三十五人○侍郎南渡長貳互置隆興常置一員淳熈十六年依崇寜専法奏獄及法令事請大理寺官赴部共議之用侍郎吳博古之說也○郎中員外郎分左右掌詳覆敍雪之事建炎三年刑部郎中以二員爲額闗掌職事初無分異紹興二十六年詔依元丰舊法分治事先是右司汪應辰言刑部郎官分爲左右左以詳覆右以敍雪同僚異事祖宗有深意倘初無分異則有不

當於理者孰爲追攺乞遵用舊制要使官各有守人各有見參而用之以稱欽卹之意従之仍令今後仿此○都官郎中員外郎掌徒流配凡天下役人與在京百司吏職皆有籍以攷其役放及增損廢置之數分案四置吏十有八建炎三年詔比部兼司門隆興元年詔都官比部共置一員自此都官兼比部司門之事分案五裁減吏額置十二人【淳熈十三年減三人】○比部郎中員外郎掌勾覆中外帳籍凡塲務倉庫出納在官之物皆月計季考嵗防從所監司檢察以上比部至則審覆其多寡登耗之數有防失則理納鉤考百司經費有隠昧則防問同否而理其侵負舊帳案三司熈寜五年置提舉帳司選人吏二百人驅磨天下帳籍並選官吏審覆七年二月詔帳司每嵗具天下財用日出入數以聞元丰初年詔諸路財賦出入自今三年一供著爲令官制行釐其事歸比部元祐元年七月用司馬光奏悉總於戶部三年釐正倉部勾覆理欠凴由案及印發鈔引事歸比部分案五置吏百有一建炎以後或都官兼比部司門之事○司門郎中員外郎掌門闗津梁道路之禁令及其廢置移復之事應官吏軍民商販譏察其冒僞違縦者凡諸門啟閉之節及闗梁余禁以時舉行分案二置吏五

謹案宋制獄囚皆繋開封府司錄司及左右軍巡三院蓋如今之順天府及五城司坊官法司僅平其讞牘未嘗置獄至熈寜九年神宗始命置大理獄而史誌並無管獄之官疑卽以司直主簿兼其任也至比部自唐宋而後専掌勾稽中外帳籍如令注銷錢糧職之並不闗涉刑名說己具前然考李心傳建炎以來朝野雜記謂官禁嵗取金銀錢帛率以百萬計𨿽有嵗終比部驅磨之令然郎官第赴內東門司終日危坐而數璫自爲防計郎官不得預畢事乃捲牘尾示之俾書名而已據此則比部未嘗能舉其職亦可以見當時冗濫之矣

章俊卿山堂考索勅令所宋差牢臣提舉詳定官以侍従之通法令者充刪定官於職事官內差兼王辟之澠水燕談錄祥符二年以京獄訟之繁懼有寃滯始置糾察在京刑獄司以省寃濫命知制詰周起侍禦史趙湘爲之凡在京師刑獄禦史開封府皆得糾之起慮抑屈者不能盡知乞許今糾察陳狀従之但不鞫獄○太宗愼刑罰淳化二年始置審刑院以覆大理奏案以近臣一人知院事設詳議六人擇京朝曉律常任法寺官者爲之每奏一人従知院上殿得得賜緋故士大夫以審刑爲朝官染院

江休復鄰幾雜誌審刑奏案貼黃上更加撮白撮白上復有貼黃

謹案百官志元丰官制行審刑詳議糾察悉罷歸刑部卽所謂刑部郎中員外分左右左主詳覆右主敍雪之職也

遼

遼史百官志伊勒希巴【滿洲語伊勒希副也巴處所也原作夷離畢今攺正】院掌刑獄○伊勒希巴○左伊勒希巴○右伊勒希巴○知左伊勒希巴事○知右伊勒希巴事○敞吏○選底掌獄

謹案遼世刑獄主之伊勒希巴考遼史刑法志載道宗淸寜四年詔左伊勒希巴曰外路死刑𨿽己欵伏仍令附近官司覆問有寃者卽具以聞可見諸路獄訟皆歸決遣其職實如今之刑部至其時南面官僚內尙書六部多依唐典建置刑部長貳亦必偹官然以史証之惟大理寺所掌較重故大理卿少如耶律儼劉伸之屬史皆稱其治獄詳允而刑部除授紀傳多未之及殆以其僅存空名故略而不載歟

金

金史百官志刑部尙書一員正三品侍郎一員正四品郎中一員從五品員外郎二員従六品一員掌律令格式審定刑名闗津譏察赦詔勘鞫追徴給沒等事一員掌監戶官戶配訴良賤城門啟閉官吏攺正功賞捕亡等事主事二員從七品【令史五十一人內女直二十二人譯史五人通事二人】架閣庫管勾一員正八品掌刑工兩部架閣【大安二年以主事各兼】同管勾一員從八品○獄丞一員従九品【屬禦史臺】

元

元史百官志刑部尙書三員正三品侍郎二員正四品郎中二員従五品員外郎二員従六品掌天下刑名法律之政令凡大辟之案覆系囚之詳讞拏収產沒之籍捕獲功賞之式寃訟疑罪之辧獄具之制度律令之擬議悉以任之世祖中統元年以兵刑工爲右三部置尙書二員侍郎二員郎中五員員外郎五員以郎中員外郎各二員專署刑部至元元年析置工部而兵刑仍爲一部尙書四員侍郎仍一員郎中四員員外郎置五員三年復爲右三部七年始別置刑部尙書一員侍郎一員郎中一員員外郎二員八年攺爲兵刑部十三年又爲刑部二十三年六部尙書侍郎郎中員外郎定以二員爲額大徳四年尙書增置一員其首領官則主事三員吏屬則防古筆且齊【解見吏部篇】四人令史三十人回回令史二人克埒穆爾齊【解見吏部篇】一人知印二人奏差十人書寫三人典吏七人○司獄司司獄一員正八品獄丞一員正九品獄典一人初以右三部照磨兼刑部繋獄之任大徳七年始置専官部醫一人掌調視病囚○司籍所提領一員同提領一員至元二十年攺大都等路斷沒提領所爲司籍所刑部

謹案周禮秋官職金掌受士之金罰貨罰孔頴逹疏謂斷獄訟者有疑卽使出贖旣言金罰又曰貨罰者出罰之家或時無金卽出貨以當直也蓋職金主受贖鍰故屬於司冦當爲今刑部贓罰庫所自出特其職於金玉錫石丹靑之政令本無所不掌非特罰贖一事與今顏料庫尢爲相合今己専繋之戶部三庫篇內不復列於此表至自漢以後贖金所入未見専司唐六典載侍禦史之職有六其五曰贓贖李林甫注謂以年深之次者一人知西推贓贖事則以憲官兼之宋志載大理寺右治獄分四案其一曰左右寺案掌斷訖公事案後収理追贓等則又爲吏人所掌初無定式惟元代司籍所𨿽主斷沒之籍不止贓贖而屬刑部猶得秋官職金遺意視今制之贓罰庫差爲近之云

富大用事文類聚大元刑部掌律令格式審定刑名奴婢配闗津譏察城門啟閉之事置令史分掌名頭無専曹官

明

明史職官志刑部尙書一人【正二品】左右侍郎各一人【正三品】其屬司務司務二人【従九品】浙江江西湖廣陜西廣東山東福建河南山西四川貴州雲南十三淸吏司各郎中一人【正五品】員外郎一人【従五品】主事二人【正六品正統六年十三司俱增設主事一人成化元年增設四川廣西二司主事各一人後革萬曆中又革湖廣陜西山東福建四司主事各一人】照磨所照磨【正八品】檢校【正九品】各一人司獄司司獄六人【従九品】尙書掌天下刑名及徒勾覆闗禁之政令侍郎佐之十三司各掌其分職及兼領所分京府直之刑名照磨檢校照刷文卷計錄贓贖司獄率獄吏典囚徒凡軍民官吏及宗室勲戚於法者詰其辭察其情僞傅律例而比議其罪之輕重以請詔獄必據爰書不得逢迎上意凡有殊防別敕詔例榜例非經請議著爲令甲者不得引比凡死刑卽決及秋後決並三覆奏兩京十三布政司死罪囚嵗讞平之五嵗請敕遣官審錄寃滯霜降錄重囚防五府九卿科道官共錄之矜疑者戍邊有詞者調所司再問比律者監夏月熱審免笞刑減徒流出輕繋遇嵗旱特防錄囚亦如之凡大祭止刑凡贖罪視罪輕重斬絞雜犯徒未減者聴收贖詞訴必自下而上有事重而迫者許擊登聞鼓四方有大獄則受命往鞫之四方決囚遣司官二人往涖凡斷獄嵗疏其名數以聞曰嵗報月上其拘釋存亡之數曰月報獄成移大理寺覆審必期平允凡提牢月更主事一人修葺囹圄嚴固扄鑰省其酷濫給其衣糧囚病許家人入視脫械鎖醫藥之簿錄俘囚配沒官私奴婢咸籍知之官吏有過並紀錄之嵗終請湔滌之以名例攝科條以八字括辭議【以準皆各其及卽若】以五服參情法以墨涅識盜賊籍產不入塋墓籍財不入支度宗人不卽市宮人不卽獄悼耄疲癃不卽訊洪武元年置刑部六年增尙書侍郎各一人設總部比部都官部司門部部設郎中員外郎各二人惟都官各一人總部比部主事各六人都官司門主事各四人八年以部事浩繁增設四科科設尙書侍郎郎中各一人員外郎二人主事五人十三年設尙書一人侍郎一人仍分四屬部部設郎中員外郎各一人總部比部主事各四人都官司門主事各二人尋增侍郎一人【始分左右侍郎】二十二年攺總部爲憲部二十三年分四部爲河南北平山東山西陜西浙江江西湖廣廣東廣西四川福建十二部【浙江部兼領雲南】部各設官如戶部之制二十九年攺爲十二淸吏司永樂九年以北平爲北京十九年革北京司增置雲南貴州交阯三司宣徳十年革交阯司遂定爲十三淸吏司謹案明制凡五嵗請敕遣官出京府兩京十三省審錄謂之卹刑嵗盡遣主事往闗內江南江北涖殺謂之審決

國朝順治初尙沿其制遣三法司堂上官至直審決十四年攺遣司屬康熙五年停止而卹刑郎中員外郎各差亦於康熈初裁省焉

又按明一代政莫甚於廠衛詔獄以刑名重任寄之武夫宦寺肆情生殺屠僇忠良其殆過漢之黃門北寺而履霜有自實起於令內監審獄獄囚俾得以擅作威福史稱成化以後凡大審錄太監賫敕張黃蓋於大理寺爲三尺壇中坐三法司左右坐禦史郎中以下捧牘立惟諾趨走惟謹三法司視成案有所出入輕重俱視中官意不敢少忤以刑余小豎輒敢淩鑠卿貳指揮郎吏竟無一人能與抗爭不獨防侮班聯而刑獄之失中其流更難究誥我

國家明罰敕法愼重邦刑凡秋錄大典防讞上

聞皆

親覽要辭

宣召大臣再三審覈然後麗之於辟

權衡至正明允咸孚固非中官所得決而內監等

之給事

禁掖者自灑掃使令以外其他亦從未能干預絲毫宮府肅淸歷代積至今日而祛除實盡矣

欽定歷代職官表卷十三﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷十四

工部表

﹤史部﹐職官類﹐官制之屬﹐欽定歷代職官表﹐卷十四﹥﹤史部﹐職官類﹐官制之屬﹐欽定歷代職官表﹐卷十四﹥﹤史部﹐職官類﹐官制之屬﹐欽定歷代職官表﹐卷十四﹥﹤史部﹐職官類﹐官制之屬﹐欽定歷代職官表﹐卷十四﹥

工部上

國朝官制

工部尙書滿洲漢人各一人

掌天下工虞器用辧物庀材以飭邦事所屬有營繕虞衡都水屯田四淸吏司

國初設工部滿洲承政二員防古承政一員漢人承政一員滿洲政八員啟心郎一員尋又增設漢人政二員防古政二員漢人啟心郎二員崇徳三年攺設承政一員左政二員右政三員順治元年攺承政爲尙書無定員五年定設滿洲漢人尙書各一人雍正元年以來以親王郡王大學士兼理部務皆由

特簡不恆置

左右侍郎滿洲漢人各一人

掌綜事訓工以貳尙書順治元年定額滿漢右侍郎兼管理錢法堂事務【詳見戶工二部錢局篇】

營繕淸吏司郎中滿洲四人防古一人漢人一人員外郎滿洲五人漢人一人主事滿洲二人防古一人漢人二人

掌繕治

壇

廟宮府城垣倉庫廨宇營房辧飭物材而司其禁令凡工

作之籍以時防而上之

國初置工部理事官九員副理事官十二員額者庫二員順治元年攺設滿洲郎中八人防古郎中一人滿洲員外郎九人防古員外郎三人滿洲主事四人漢軍郎中二人員外郎六人十二年增設滿洲郎中九人員外郎十人康熈二十二年增設滿洲主事每旗各一人三十八年省防古郎中員外郎額闕又省漢軍員外郎四人五十七年復設防古郎中一人員外郎一人增設防古主事一人雍正五年省漢軍郎中員外郎額闕滿洲司屬初不

分曹聼委於其長後始定額如今制漢人司屬則自順治元年卽隨曹置額初設營繕司郎中二人員外郎二人主事六人虞衡司郎中一人員外郎二人主事三人都水司郎中一人員外郎二人主事十有一人屯田司郎中一人員外郎一人主事三人十四年增營繕司主事三人十五年省營繕司郎中一人營繕都水虞衡三司員外郎各一人都水司主事一人十六年省營繕司主事二人十八年復設營繕司郎中一人康熈元年仍省又省營繕司主事一人六年營繕虞衡屯田三司又各省主事一人都水司四人十一年增都水司員外郎二人尋省十二年又省都水司主事四人

虞衡淸吏司郎中滿洲四人漢人一人員外郎滿洲四人防古一人漢人一人主事滿洲三人漢人一人掌山澤采捕及陶冶器用修造權衡武備之事若葦席竿繩之屬則儲以待用應時而給之

都水淸吏司郎中滿洲五人漢人一人員外郎漢洲五人漢人一人主事滿洲四人漢人二人

掌河防海塘及直省河湖澱泊川澤陂池水利之政令凡道路之平治橋梁之營葺舟楫之制度咸總而舉之嵗十有二月則藏冰夏而出之以供祭祀

宮府之用焉

屯田淸吏司郎中滿洲四人漢人一人員外郎滿洲五人漢人一人主事滿洲三人漢人二人

掌修

陵寢大工及王公百官墳塋之制凡大祭祀則供其薪炭百司嵗給亦如之工匠之餼於官及以時和顧者皆量其功役而爲之程度焉

節愼庫郎中員外郎滿洲各一人司庫滿洲二人庫使滿洲十有一人

掌出納金錢月要嵗防以上其數郎中員外郎俱

於各司屬中簡調一年而代初設有漢人大使一人順治十五年省

制造庫郎中滿洲二人漢人一人司匠滿洲二人【初制七品康熈九年定爲従九品】司庫滿洲二人庫使滿洲二十有二人掌攻治金革所領銀工之屬十有二鍛工之屬九皮工之屬十有三繡工之屬五甲工之屬八凡車輅儀仗之制展采備物皆辧其名數而供之初置滿洲郎中一人員外郎二人後省員外郎而增置滿洲郎中一人漢人郎中初以虞衡司員額管制造庫事干隆十九年攺爲制造庫郎中皆於本部司官內遴選補授

料估所司員滿洲漢人各三人

掌審曲面埶量丈尺物價計庸直以授成於督工之官工竣則覆覈之皆於本部司員內簡委一年而代

琉璃窯監督滿洲漢人各一人

掌陶琉璃器具按其模式辧其等差以供

大工之用順治初專差漢人司官康熈元年攺差滿洲漢人司官各一人一年而代

木倉監督滿洲漢人各一人

木倉在天安門右千步廊外凡各省嵗輸木材自張家灣運京者謹其儲偫以待各工順治初專委滿洲司官一人康熈六十年攺定以滿漢司官各一人管理二年而代

皇木廠監督滿洲一人

木廠初設於通州及張家灣各遣筆帖式二人驗収運京木材康熈二十六年停遣筆帖式通州廠以通惠河分司主之尋攺歸通永道張家灣廠本部遴滿洲司官一人管理凡運木至水次部委官驗視如式則令監督受之核其數以運入木倉一年而代

管理街道禦史一人本部司員一人步軍統領衙門司員一人

掌平易道淸理溝洫嵗時相度疏濬滌泥渫潦以利車馬初委本部司官滿洲漢人各一人乾隆三十一年定制令都察院掄選禦史二人工部步軍統領衙門各掄選司屬二人引

見簡派以專責成一年而代

堂主事滿洲三人漢軍一人

掌章奏者滿洲一人漢軍一人掌案牘者滿州二人俱順治元年定額

司務司務滿洲漢人各一人

順治元年定額【職事見吏部篇】

筆帖式滿洲九十三人防古二人漢軍十有二人滿洲筆帖式初置九十人後增設三人防古筆帖式雍正十二年置額漢軍筆帖式初置十四人後省二人俱分各司視事之繁簡以爲額【職事見吏部篇】謹案工部舊設營繕所所正一員所副一員俱順治十五年省所丞二員順治十四年置以一員管淸江甎廠一員管臨淸甎廠尋省臨淸廠一員淸江廠一員中罷復置雍正四年俱省又舊沿明制有文思院廣積庫柴炭司通州抽分竹木局大使各一員後俱省又初設有柴薪正副監督各一人以本部司官充煤炭監督二人一以本部司官兼攝一以內務府司官兼攝掌預時給直采取薪炭以儲

內庭之用乾隆四十六年以其事並歸內務府經理焉

歷代建置上

三代

尙書舜典舜曰咨四嶽有能奮庸熈帝之載使宅百揆亮采惠疇僉曰伯禹作司空帝曰兪咨禹汝平水土惟時懋哉帝曰疇若予工僉曰垂哉帝曰兪咨垂汝共工垂拜稽首譲於殳斨曁伯與帝曰兪往哉汝諧帝曰疇若予上下艸木鳥獸僉曰益哉帝曰兪咨益汝作朕虞益拜稽首譲於朱虎熊羆帝曰兪往哉汝諧

謹案司空爲冬官之任肇自虞廷然以今工部所掌按之則實卽垂所爲之共工一官而不盡出於司空之職鄭康成注考工記謂司空掌營城郭建都邑立社稷宗廟造宮室車服器械監百工者唐虞以上曰共工據此事司空卽共工之官而攺其名者賈公彥疏申鄭之義謂堯初各官爲共工舜舉禹治水攺命司空以官異之禹登百揆後復爲共工其說甚鑿然不見於他書未足依據嘗考司空命名之義孔安國謂主國空土以居民【見尙書傳】顏師古謂空穴也古人穴居主穿土爲穴以居人【見漢書百官公卿表注】白虎通則云司空主土不言土言空者空尙主之何況於實【見白虎通封公侯篇】諸書所釋𨿽互有異同要其職皆在於平治水土度地居民而並不及乎辧器飭材之事故尙書大傳謂溝瀆過水爲害田廣不墾則責之司空而家語亦謂孔子爲司空別五土之性而物其所生之宜是知司空所主者在乎辧方正位體國經野之大猷而百工之事乃特其兼屬而初非本職此司空與共工虞廷所以分爲兩官也周禮冬官旣闕其制不詳漢世司空但主四方水土功課而繕修攻錯之工則分屬之將作少府尙爲不失遺意唐宋以後工部專司工作而共工始合於司空又以虞曹屬工部而山澤之掌亦歸其統轄虞廷九官遂合伯禹及垂益所掌而一之工部四司實兼有司空共工虞官之職事矣今以舜典經文錄冠三代之首用明緣起而歷代建置分合之故則隨條附考如左

杜佑通典卨元孫之子曰防爲夏司空

禮記孔頴達疏鄭注大傳夏書所謂六卿有共工謹案尙書徵工執藝事以諫當卽指共工之官蓋百工各執其藝而共工爲之長也又儀禮覲禮云嗇夫承命告於天子鄭康成注嗇夫司空之屬考周禮無此官惟徵有嗇夫馳之文則亦當出於夏制然孔安國傳以爲主幣之官與覲禮所言又頗不相合案左傳稱司空以時平易道路國語稱司空視嗇夫爲田畯之官【見詩甫田篇鄭箋若漢之鄕嗇夫職聼訟収賦稅與三代不同】其職本在郊畿以外疑諸侯入覲時嗇夫實有除道之責如野廬環人者比故屬扵司空孔傳主幣之說特以意揣測而言之耳

夏小正十有二月虞人入梁傳虞人官也梁者主設者也

謹案此卽伯益所掌之虞官至夏世而其職較輕者蓋益當洪水之後山林川澤皆未能得所故以益平治之與禹平水土殆相爲表裏三代以降則不過掌其禁令以與民共之而已

禮記曲禮天子之五官曰司空【鄭康成注此亦殷時制也】天子之六工曰土工金工石工木工獸工艸工典制六材【鄭康成注此亦殷時制也周則皆屬司空土工陶旊也金工築冶鳬防段桃也石工玉人磬人也木工輪輿弓廬匠車梓也獸工函鮑韗韋裘也惟艸工職亡蓋謂作萑葺之器】

尙書洪範三八政四曰司空孔頴達疏司空掌居民之官

尙書序咎單作明居孔穎達疏馬融曰咎單爲湯司空

禮記王制司空執度度地居民山川沮澤時四方量地逺近興事任力

詩大雅乃召司空朱子集傳司空掌營國邑尙書立政司徒司馬司空亞旅孔安國傳此有三卿是文武未伐紂舉文武之初以爲法則

尙書周官司空掌邦土居四民時地利

尙書孔安國傳司空第六毛公領之

春秋定公四年左傳聃季爲司空

周禮地官鄕師執纛以與匠師治役鄭康成注匠師事官之屬其於司空若鄕師之於司徒也鄕師主役匠師主眾匠賈公彥疏地官之考稱鄕師春官之考稱肆師秋官之考稱士師此經鄕師是司徒考明匠師亦是司空考故云其於司空若鄕師之於司徒【天官大宰設其考鄭注云考成也佐成事者謂宰夫鄕師肆師軍司馬士師也司空亡未聞其考賈疏云匠師司空之考而云未聞者以義約之無正文故也】

儀禮大射儀工人士與梓人度尺而午鄭康成注工人士梓人皆司空之屬【王應麟曰工人士能正方圜者】

謹案周禮事官之屬已亡其職制不可復見惟太宰謂建其正立其貳設其考者五官之數並同則冬官當亦無異以例推之知爲大司空卿一人小司空中大夫二人匠師下大夫四人上士八人中士十六人旅下士三十二人若府史胥徒則五官已有參差未可臆定矣至儀禮之梓人已見考工記而工人士能正方圜卽所謂審曲面埶之事今工部之料估所蓋其職也

周禮考工記輪人爲輪爲蓋輿人爲車輈人爲輈築氏爲削冶氏爲殺矢桃氏爲劍鳬氏爲鐘防氏爲量段氏爲鏄函人爲甲鮑人韗人爲臯鼔韋氏裘氏畫繢之事筐人防氏玉人楖人雕人磬氏爲磬矢人爲矢陶人爲甗旊人爲簋梓人爲筍虡爲飲器爲侯廬人爲廬器匠人建國營國爲溝洫車人爲耒爲車弓人爲弓【鄭成康注事官之屬六十此職其五材之十工略記其事耳其曰某人者以其事名官也其曰其氏者官有世功若族有世業以氏名官者也】

謹案司空之職在居四民時地利故凡田萊溝洫都邑塗巷市井室廬以至桑麻糓粟之所出山澤林麓之所生其法式皆當屬之事官太宰六典小宰六職其扵事典事職皆曰以富邦國而鄭康成亦謂司空掌邦事所以富充國家使民無空土與之周禮訂義亦云如衛文公務材訓農通商惠工馴致殷富蓋得事典遺意冬官職守昭然可見若考工記所載止百工之事𨿽本司空一屬而不可遂以補冬官之闕且諸工尙當各有官以統之亦不可謂工卽爲官今故但節敍大略於此不復著之於表

禮記月令命工師令百官審五庫之量鄭成康注工師司空之屬官也【孔頴達疏周禮無工師知是司空屬官者以司空掌工巧此稱工巧師長故知司空之屬】

謹案匠師工師鄭康成皆以爲司空之屬而職掌則未之詳以義推之匠師卽後世大匠之職蓋掌營建國邑宗廟者魯匠師慶諫丹楹刻桷此卽其證當如今之營繕司工師主工巧則掌造作器物者故月令又有命工師效功按度程必功致爲上之文當如今之制造庫也

春秋襄公二十五年左傳昔虞閼父爲周陶正杜預注當周之興閼父爲武王陶正

謹案列仙傳稱寧封子爲黃帝陶正其說荒誕不足信然亦可見摶埴之工其來已久蓋卽考工記之陶人如今之琉璃窰監督也

周禮秋官條狼氏下士六人胥六人徒六十人鄭康成注杜子春云條當爲滌器之滌除也狼狼扈道上【賈公彥疏狼扈道上者謂不蠲之物在道猶今言狼藉也】

謹案周禮野廬氏達國道路至扵四畿而遂師巡其道修人掌其道治皆在野外至國中之道路則條狼氏専司焉滌除狼扈而使之防淸正如今街道防之職也

周禮地官山虞毎大山中士四人下士八人府二人史四人胥八人徒八十人中山下士六人史二人胥六人徒六十人小山下士二人史一人徒二十人掌山林之政令物爲之厲而爲之守禁【鄭康成注虞度也度知山之大小及所生者】林衡毎大林麓下士十有二人史四人胥十有一人徒百有二十人中林麓如中山之虞小林麓如小山之虞掌巡林麓之禁令而平其守若斬木材則受灋於山虞而掌其政令【鄭康成注衡平也平林麓之大小及所生者】川衡每大川下士十有二人史四人胥十有二人徒百有二十人中川下士六人史二人胥六人徒六十人小川下士二人史一人徒二十人掌巡川澤之禁令而平其守澤虞每大澤大藪中士四人下士八人府二人史四人胥八人徒八十人中澤中藪如中川之衡小澤小藪如小川之衡掌國澤之政令爲之厲禁

謹案國語齊語山立三虞澤立三衡三虞者大山大林麓中山中林麓小山小林麓三衡者大川大澤藪中川中澤藪小川小澤藪當時國之制並同蓋皆以官分地而巡守之故非一職正如漢之郡國都水官後世於尙書立虞部明攺曰虞衡其名𨿽沿周官之舊而實則稍殊然掌山澤采捕之禁令則固未之有攺也今以山虞以下四職著之於表以明權輿所自至虞人又爲田獵之官周禮所謂山虞萊山田之野澤虞萊澤野以致禽而珥者其職正與今圍總管相近今亦並從互見焉

周禮夏官司險中士二人下士四人史二人徒四十人設國之五溝五塗而樹之林以爲阻固皆有守禁而達其道路

周禮天官淩人下士二人府二人史二人胥八人徒八十人掌冰正嵗十有二月令斬冰三其淩春始治鑑夏頒冰掌事秋刷

謹案司險掌設五溝五塗杜佑以爲卽後世冰部之職所自出今並系之於表至納冰之制唐宋掌之禮部今則攺屬工曹故淩人一官亦著之都水司沿革云

唐六典工部尙書周之冬官卿侍郎周之小司空中大夫也大司空屬官有下大夫蓋郎中之任地官有山虞澤虞蓋虞部之職也

秦

杜佑通典秦有將作少府掌治宮室

謹案自六官之制旣廢秦漢始設九寺大卿以統庻事逮隋唐復建六部而寺監之官仍相沿並置故有戶部復有司農寺有禮部復有太常寺有兵部復有太僕寺有刑部復有大理寺是皆周司徒宗伯司馬司冦之職事而分析別領於他官者也惟工官之任歷代𨿽有將作都水二監而明代卽並入工部至今仍之別無分署故今之營繕都水二淸吏司實兼有此二監之職謹並系之工部沿革以明官制分合之由至大匠少匠大監少監諸官其品位不參八座未可以當冬官卿貳故不列於表而左右校甄官署諸令丞則仍按曹司分屬說具於後

漢

章俊卿山堂考索漢成帝綏和元年禦史大夫攺爲大司空後漢以司空爲三公

後漢書百官志司空公一人掌水土事凡營起城邑浚溝洫修墳坊之事則議其利建其功凡四方水土功課則奏其殿最而行賞罰

謹案漢司空所掌𨿽亦本三代事官舊典然當時備位三公乃宰相之職與後世工部之列六尙書者不同今故系之內閣表內其魏晉以後司空之官俱視此例別詳內閣篇云

鄭樵通誌漢成帝置尙書郎四人其一人主戶口墾田蓋尙書屯田之始也

通典成帝初置尙書有民曹后漢光武攺主繕修功作鹽池園苑

漢書百官公卿表將作少府有兩丞左右中防帝中六年更名將作大匠屬官有石庫東園主章左右前後中校七令丞【如淳曰章謂大材也舊章作大匠主材吏名章曹掾師古曰東園主章掌大材以供東園大匠也】又主章長丞【師古曰掌凡大木也】武帝太初元年更爲東園主章爲木工成帝陽朔三年省中及左右前後中校五丞

後漢書百官志將作大匠一人二千石掌修作宗廟路寢宮室陵園木土之功並樹桐梓之類列於道側丞一人六百石左校令一人六百石掌左工徒丞一人右校令一人六百石掌右工徒丞一人太平禦覧將作大匠世祖以謁者領其官章帝建初元年乃置其位次河南尹

謹案將作大匠卽唐虞共工之官正當今工部營繕司之職其所屬東園主章令丞主章長丞専掌木材則如今之木倉及皇木廠監督至左右校専主工役則亦如今營繕司及後漢書蘓不韋傳載李暠爲大司農右校芻廥在寺北垣下不韋潛入廥中云云則又如今之有柴薪廠也

漢書百官公卿表大常屬官有都水長丞【如淳曰律都水治渠堤水門三輔黃圖云三輔皆有都水也】水衡都尉都水長丞屬焉後漢書百官志郡有都水官隨事廣狹置令長及丞

唐六典漢成帝以都水官多置左右使者各一人劉向防左都水使者是也至哀帝罷之後漢省都水以屬郡國而置河隄謁者五人

通典漢有都水長丞主陂池灌漑保守河渠自太常少府及三輔等皆有其官

謹案都水之官實昉於漢而命名之義則史未之詳考尙書禹貢大野旣豬彭蠡旣豬滎波旣豬史記夏本紀皆作旣都被孟豬則作被明都注引鄭康成雲南方謂都爲豬孔安國曰水所停曰豬字彚補曰都水所聚也是都豬二字相通蓋都水之職在固隄防障陂澤故取周官稻人以豬蓄水之義以爲名也其事關邦土正司空所掌之一端而漢代都水屬水衡太常晉以後別爲都水臺及都水監俱各置官僚宋世𨿽並入工部旋又復置至明始罷其職今取歷代建置本末具載於篇以明都水司職守所自至漢水衡都尉𨿽以衡官爲名而所司乃林苑池籞當如今奉宸苑之職今故別系諸內務府表內焉

漢書百官公卿表少府有考工室東園匠令丞武帝太初元年更考工室爲考工【臣瓉曰冬官爲考工主作器械也】後漢書百官志考工令一人六百石主兵器及織綬諸雜工左右丞各一人屬太僕

謹案漢之考工令丞及東園匠令丞主作器具雜物蓋如今制造庫之職也

周禮鄭康成注比校治道者名若今次金敍大功賈公彥疏漢時主役之官官名次金敍主以丈尺賦功

謹案次金敍不見扵漢書其職主以丈尺賦功則當如今工部之料估所矣

唐六典注後漢將作大匠屬官有前後中甄官令丞

謹案後漢百官志無甄官令丞唐六典未知何據然考三國吳志孫堅傳稱堅軍城南甄官井上旦有五色气堅令人入井探得傳國璽則後漢實有是官蓋如今之琉璃窰監督也

三國

通典漢民曹主繕修功作魏置左民尙書亦領其職

謹案漢民曹尙書魏左民尙書𨿽主繕修工役之事而其名實爲民部所承非工曹沿革今俱系諸戶部表內不列於此

宋書百官志魏世有虞曹水部郎

冊府元魏九卿與漢同惟並將作之左校於材官又以水衡都尉主天下水軍舟船器械

唐六典後漢有材官校尉魏弁左校扵材官署謹案魏晉以後之材官校尉材官將軍其職專掌營繕故取材木之義以爲名非若漢書所謂材官騎士也【漢書髙祖紀巴蜀材官張宴注材官有材力者與此不同】又通典稱魏並左校右校入材官而唐六典冊府元但言並左校是魏世尙有右校令矣通典殆誤衍一右字歟

晉

馬端臨文獻通考晉始有屯田尙書及太康中謂之田曹后復爲屯田

晉書百官志晉受命武帝置虞曹屯田起部水部曹郎及江左無屯田郎康穆以後又無虞曹郎但有起部水部曹郎後又省光祿勲統東園匠令唐六典晉將作大匠置功曹主簿五官等員掌土木之役過江後不常置少府屬官有左校無右校其職蓋並扵左校又攺材官校尉爲將軍後復罷左校令又少府領甄官署令掌磚瓦之任又有甄官丞

晉書百官志都水使者漢水衡之職也漢有都水長丞屬太常東京省都水置河隄謁者魏因之及武帝省水衡置都水使者一人以河隄謁者爲都水官屬及江左省河隄謁者置謁者六人

通典晉省水衡置都水臺掌舟航及運部元康中復有水衡都尉【元康百官名及晉起居注曰陳愼戴熊都以都水使者領水衡都尉】謹案自魏以水衡主舟船器械晉則都水使者兼領之亦主舟航運部正如今工部虞衡都水二司之職與漢制不同故並附著扵此

宋齊梁陳

通典晉宋以來有起部尙書不常置每營宗廟宮室則權置之事畢則省以其事分屬都官左民尙書

孫逄吉職官分紀宋髙祖始置水部起部曹郎南齊書百官志度支尙書領起部曹都官尙書領水部曹起部尙書興立宗廟權置事畢省

唐六典宋齊左民郎中兼知屯田事梁陳並爲侍郎

隋書百官志梁尙書省置虞曹起部屯田水部等郎陳承梁皆循其制官

宋書百官志將作大匠一人丞一人有事則置無則省材官將軍一人司馬一人主工匠土木之事漢左右校令其任也魏右校又置材官校尉主天下材木事晉江左攺材官校尉曰材官將軍又罷左校令今材官尙書起部及領軍

南齊書百官志將作大匠不常置掌宮廟土木材官將軍一人司馬一人屬起部亦屬領軍

隋書百官志梁天監七年以將作大匠爲大匠卿掌土木之工統左右校諸署陳大匠卿品第三冊府元梁大匠卿班第十又置丞一人班第三又置將作營作又別立長史司馬主簿各一員唐六典宋齊梁陳有左校令丞別置材官將軍司馬右校令丞宋齊梁陳皆無

謹案唐六典稱齊宋梁陳無右校杜氏通典亦同而隋書百官志乃謂梁大匠卿統左右校與六典不合疑隋書誤也又案南齊書王敬則傳髙帝將受禪材官薦易太極殿柱王延之傳宋明帝卽勅材官爲起三間齋屋梁書謝胐傳朏到亰師勅材官起府於舊宅良吏沈瑀傳宋明帝使瑀築赤山塘所費減材官所量數十萬是當時興築修濬之役多以屬之材官實兼有今營繕都水二司之職事矣

王應麟玉海宋齊有陶官

唐六典宋齊有東西陶官瓦署督各一人

隋書百官志梁少府置甄官署令丞又細作令作堂金銀局丞木局丞湖西磚屯丞湖東磚屯丞爲三品蘊位

謹案江左諸朝惟梁官制稍備其甄官令本承漢晉之舊而磚屯丞並掌摶埴亦當如今琉璃窰監督至木局丞當如今之木倉監督細作令作堂金銀局丞則當如今之制造庫矣

通典宋孝武帝初省都水臺罷都水使者置水衡令孝建元年復置

冊府元齊復置都水臺使者一人梁攺都水使者爲大舟卿又置丞主簿陳如梁制

隋書百官志梁大舟卿主舟航隄渠

北魏

魏書官氏志太和十五年置司空虞曹官

唐六典後魏有起部郎中屯田郎中虞曹郎中水部郎中

冊府元魏將作大匠從第二品後降爲第三品其丞第五品後降爲從五品下分建都水使者正第四品中水衡都尉從五品中後攺都水使者從五品而省水衡又有都水參軍六人

謹案魏書李靈傳靈孫道官尙書度支郎遷洛爲營搆將又韋閬傳天水姜昭爲營搆都將又李彪傳李忠爲永寕寺典作副將其名俱不見於史誌疑因工作暫置之官正如今之管理工程大臣及監督也又髙道悅傳稱洛亰廟庫未搆髙祖將水路幸鄴詔都水回營搆之材以造舟楫是魏世都水使者亦主舟航蓋尙沿晉制矣

北齊

隋書百官志後齊尙書省祠部統虞曹【掌地圖山川逺近園囿田獵殽膳雜味等事】屯田【掌耤田諸州屯田等事】起部【掌諸興造工匠等事】都官統水部【掌舟船津梁公私水事】郎中並一人虞曹量事置掌故主事員○都水臺管諸津橋使者二人參事十人又領都尉合昌坊城等三局尉皆分司諸津橋○太府寺統細作左校甄官等署令甄官署又別領石窟丞○將作寺掌諸營建大匠一人丞四人亦有功曹主簿錄事員若有營作則立將副將長史司馬主簿錄事等各一人

謹案北齊都水臺但管津橋是歷代所爲舟航堤渠之職掌已漸移於水部矣

後周

太平禦覧後周書曰冬官謂之大司空掌邦事以五材九範之法佐皇帝富邦國

文獻通考後周有工部中大夫二人承司空之事掌百工之籍而理其禁令

通典後周官品正七命大司空正六命小司空上大夫正五命冬官工部匠師司木司土司金司水等中大夫正四命地官虞部下大夫冬官小匠師小司木小司土小司金小司水司玉司皮司色司織司卉等下大夫正三命地官小虞部上士冬官工部小匠師內匠外匠掌材小司木小司土小司金鍜工函工小司水典壅小司玉小司皮小司色小司織小司卉等上士正二命地官山虞澤虞林衡川衡等中士冬官工部內匠外匠司量司凖司度掌材車工角工彛工器工弓工箭工盧工復工陶工塗工典卝冶工鑄工鍜工函工雕工典壅掌津舟工典魚典彘�工磬工石工裘工履工鞄工韗工韋工織絲織防織枲織組竹工籍工罟工紙工等中士正一命地官山虞澤虞林衡川衡等下士冬官工部旅司量司凖司度掌材車工角工彛工器工弓工箭工盧工復工陶工塗工典卝冶工鑄工鍜工函工雕工典壅掌津舟工典魚典彘�工磬工石工裘工履工鞄工韗工韋工膠工毳工繢工漆工油工弁工織絲織防織枲織組竹工籍工罟工紙工等下士

謹案後周仿周禮設官其冬官之屬最爲繁冗以今制凖之約略可見者如營繕司本同司空之考而在唐宋爲頭司當有匠師工部之職虞衡司本出虞部而今制兼掌鼓鑄兵噐造車及作度量權衡之事則又當有鍜工函工冶工鑄工車工司量司凖司度之職都水司蓋卽司水而兼主船政織造則又當有掌津舟工司織司卉之職屯田司今主匠役則當有內匠外匠之職至司木掌材如木倉監督陶工如琉璃窰監督而今之制造庫所掌工作較多則凡司玉司皮司色雕工韋工膠工毳工繢工之屬皆其職矣

隋

隋書百官志髙祖受命置尙書省工部尙書統工部屯田侍郎各二人虞部水部侍郎各一人都水臺使者及丞各二人參軍三十人河堤謁者六十人錄事二人領掌船局都水尉二人又領諸津上津每尉一人丞二人中津毎尉丞各一人下津毎典作一人津長四人太府寺統甄官署令二人丞四人將作寺大匠一人丞主簿錄事各二人統左右校署令各二人丞左校四人右校三人各有監作左校十二人右校八人開皇三年廢都水臺入司農十三年復置都水臺二十年攺將作寺爲監以大匠爲大監初加置副監煬帝卽位尙書六曹各置侍郎一人以貳尙書之職諸曹侍郎並攺爲郎又攺工部爲起部郎以異六侍郎之名將作監攺大監少監爲大匠少匠統左右校及甄官署又攺大匠爲大監少匠爲少監又攺監少監爲令少令都水監攺爲使者統舟檝河渠二署又攺使者爲監加置少監又攺監少監爲令少令

通典至隋乃有工部尙書蓋因後周工部之名兼前代起部之職

謹案工部自隋代始列六曹而其時營建工作尙多領之少府將作【少府如今內務府將作則今營繕司】故以巧藝著名如宇文愷劉龍閻毗何稠云定興等皆嘗官將作監而宇文愷傳又稱其爲營宗廟副監營新都副監營東都副監則皆因事特置如今之

欽定管理工程大臣非常制也又何稠傳稱髙祖爲丞相以稠掌細作署蓋卽梁齊之細作令而隋志無其官殆後徑裁並歟

欽定歷代職官表卷十四

欽定四庫全書

欽定歷代職官表卷十五

工部下

歷代建置下

唐

新唐書百官志工部尙書一人正三品侍郎一人正四品下掌山澤屯田工匠諸司公廨紙筆墨之事其屬有四一曰工部二曰屯田三曰虞部四曰水部工部郎中員外郎各一人掌城池土木之工役程式爲尙書侍郎之貳凡京都營繕皆下少府將作共其用役千功者先奏凡工匠以州縣爲五人爲火五火置掌一人四月至七月爲長功二月三月八月九月爲中功十月至正月爲短功雇者日爲絹三尺凡津梁道路治以九月工部主事三人屯田主事二人虞部主事二人水部主事二人【武徳三年攺起部曰工部龍朔二年曰司平屯田曰司田虞部曰司虞水部曰司川光宅元年攺工部曰冬官天寶十一載攺虞部曰司虞水部曰司水工部有令史十二人書令史二十一人計史一人亭長六人掌固八人屯田令史七人書令史十一人計史一人掌固四人虞部令史四人書令史九人掌固四人水部令史四人書令史九人掌固四人】○屯田郎中員外郎各一人掌天下屯田及京文武職田諸司公廨田以品給焉○虞部郎中員外郎各一人掌京都衢閧苑囿山凙艸木及百官蕃客時蔬薪炭供頓畋獵之事每嵗春以戶小兒戶婢仗內蒔種漑灌冬則謹其防覆凡郊祠神壇五嶽名山樵采芻牧皆有禁距壝三十步外得耕種春夏不伐木京兆河南府三百里內正月五月九月禁弋獵山澤有寶可供用者以聞○水部郎中員外郎各一人掌津濟船艫渠梁堤堰溝洫漁捕運漕碾磑之事凡坑陷井穴皆有標京畿有渠長斗門長諸州堤堰刺史縣令以時檢行而蒞其決築有埭則以下戶分牽禁爭利者舊唐書職官志將作監【龍朔攺爲繕工監光宅攺爲營繕監神龍復爲將作監也】大匠一員【從三品】少匠一員【從四品下】掌供邦國修建土木工匠之政令總四署三監百工之官屬以供其職事凡兩京宮殿宗廟城郭諸臺省監寺廨宇樓臺橋道謂之內外作皆委焉丞四人主簿二人錄事二人府十四人史二十八人計史三人亭長四人掌固六人○左校署令二人【從八品下】丞四人府六人史十二人監作十人掌供營搆梓匠凡宮室樂懸簨簴兵仗器械喪塟所湏皆供之○右校署令二人【從八品下】丞三人府五人史十人監作十人典事十四人掌供版築泥塗丹艧之事○中校署令一人【從八品下】丞三人府三人史六人監事四人典事八人掌固二人掌供舟車兵仗廏牧雜作器用之事凡行幸陳設供三梁竿柱閒廏供剉碓行槽祭祀供葛竹塹等○甄官署令一人【從八品下】丞二人府五人史十人監作四人典事十八人掌供琢石陶土之事凡石磬碑碣石人獸馬碾磑磚瓦瓶缶之器喪塟明器皆供之○百工就谷庫谷斜谷太陰伊陽等監【皆在出材之所】監各一人【從七品下】丞一人府各一人史三人典事各二十一人錄事各一人監事四人掌采伐材木

謹按唐制凡興建修築材木工匠俱工部下少府將作以供其事與隋代相同蓋將作未並入工部以前工部所掌惟程式制度其繕造之物固専屬之將作也

唐六典都水監使者二人正五品上掌川澤津梁之政令凡漁捕之禁衡虞之守皆由其屬而總制之凡京畿之內渠堰陂池之壊決則下於所由而後修之丞二人從七品上主簿一人○舟檝署令一人正八品下丞二人正九品下掌公私舟船及運漕之事○河渠署令一人正八品下丞一人正九品下掌供川澤魚醢之事○諸津令一人正九品上丞一人從九品下各掌其津濟渡舟梁之事謹案都水之職至唐已全歸於水部故舟檝署在開元末已廢【見新唐書百官志】而河渠署所掌不過供祭祀及尙食之魚鱻亦僅存空名而已

五季

五代史本紀梁開平四年工部侍郎杜曉唐同光元年工部郎中李塗天成元年工部尙書任圜四年趙鳯爲門下侍郎兼工部尙書周顯徳元年工部侍郎景範五年水部員外郎韓彥卿

五代史列傳張憲拜工部侍郎租庸使【憲本傳】範延光拜檢校工部尙書【延光本傳】崔協除工部郎中於鄴【盧文紀傳】中書舎人盧價爲工部侍郎【馮玉傳】賈緯爲太常博士攺屯田員外郎【緯本傳】張允鎭累遷水部員外郎知制誥【允鎭夲傳】王延拜補闕兼水部員外郎【延本傳】

謹案五季工部官制並依唐制而史文不詳今采見於紀傳者以著其略

宋

宋史職官志工部掌天下城郭宮室舟車器械符印錢幣山澤苑囿河渠之政凡營繕嵗計所用財物闗度支和市其工料則飭少府將作監檢計其所用多寡之數凡百工其役有程而善否則有賞罰兵匠有闕則隨以緩急招募籍坑冶嵗入之數若攺用錢寶先具模制進禦請書造度量權衡則闗金部印記則闗禮部凡道路津梁以時修治舊制判部事一人以兩制以上充元丰並歸工部其屬三曰屯田曰虞部曰水部設官十尙書侍郎各一人工部屯田虞部水部郎中員外郎各一人元祐元年省水部郎官一員紹聖元年詔屯田虞部互置郎官一員兼領○尙書掌百工水土之政令稽其功緒以詔賞罰總四司之事侍郎爲之貳若制作營繕計置采伐所用財物案其程式以授有司郎中員外郎參掌之應官吏兵民緣本曹事有功賞罪罰則審實以上尙書省若諸監鼓鑄錢寶按年額而課其數因其登耗以詔賞罰凡車輦飭器印記之造則少府監文思院焉甲兵器械之制則軍器所焉有合支物料工價則申於朝以屬戶部建炎並將作少府軍器監並歸工部是時營繕未遑惟戎器方急紹興二年詔於行在別置作院造器甲令工部長貳提郎官逐旬檢少府監旣歸工部文思院上下界監官並從本部辟差又詔禦前軍器所工部隆興以後宮室器甲之造寖稀且各分職掌部務益簡特提其綱要焉分案六曰工作曰營造曰材料曰兵匠曰檢法曰知雜又専立一案以禦前軍器案爲名裁減吏額共置四十二人○侍郎掌貳尙書之事南渡初長貳互置隆興詔各置一員○郎中員外郎舊制凡制作營繕計置采伐材物按程式以授有司則參掌之建炎三年詔工部郎官兼虞部屯田郎官兼水部隆興元年詔工部屯田共一員兼領自此四司合爲一矣淳熙九年以趙公廙爲屯田員外郎自是不復省○屯田郎中員外郎掌屯田營田職田學田官荘之政令及其租入種刈興修給納之事凡塘濼以時增減堤堰以時修葺並有司修葺種植之事以賞罰詔其長貳而行之分案三置吏八○虞部郎中員外郎掌山澤苑囿冶之事辧其地產而爲之厲禁凡金銀銅鐵鉛錫鹽礬皆計其所入登耗以詔賞罰分案四置吏七○水部郎中員外郎掌溝洫津梁舟檝漕運之事凡堤防決溢疏導壅底以時約束而計度其嵗用之物修治不如法者罰之規畫措置爲民利者賞之分案六置吏十有三紹興累減吏額四司通置三十三人文獻通考文思院宋太平興國三年置掌造金銀犀玉工巧之物金彩繪素裝鈿之飾以供輿輦冊寶法物及凡器服之用少府監紹興三年詔少府監並歸文思院其監官從工部辟差工部言所轄文思院舊分上下界監官三員內一員文臣系京朝官上界造作金銀珠玉下界造作銅鐵竹木雜料欲依舊分爲上下界從之隆興二年詔並禮物局入文思院

李心傳建炎以來朝野雜記四提轄文思院其一也監官分上下兩界而轄官兼綜之先是轄官外補爲州內遷則寺監丞簿近嵗望稍輕往往更遷六院官或出爲添倅

謹案文思院爲宋四轄官之一初屬少府監後乃並工部蓋卽如今之制造庫其以文思爲名則取考工記量銘時文思索允臻其極之義也

宋史職官志將作監舊制判監事一人以朝官以上充元丰官制行始正職掌置監少監各一人丞主簿各二人監掌宮室城郭橋梁舟車營繕之事少監爲之貳丞參領之凡土木工匠板築造作之政令總焉辧其才幹器物之所湏乘時儲積以待給用庀其工徒而授以法式凡營造有計帳則委官覆視定其名數驗實以給之嵗以二月治溝渠通壅塞乘輿行幸則預戒有司潔除均布黃道凡出納籍帳嵗受而防之上於工部熙寜初以嘉慶院爲監其官屬職事稽用舊典已而盡追復之元祐七年詔頒將作監修成營造法式八年又詔本監營造檢計畢長貳隨事給限丞簿覆檢崇寜五年詔將作監應承受前後特防應副外路並府監修造差撥人工物料遵執元丰條格不得應副宣和五年詔罷營繕所歸將作監分案五置吏二十有七所官屬十○修內司掌宮城太廟繕修之事○東西八作司掌京畿內外繕修之事○竹木務掌収諸路水運材植及抽算諸河商販竹木以給內外營造之用○事材場掌計度材物前期朴斵以給內外營造之用○麥�場掌受京畿諸縣夏租�防以給圬墁之用○窰務掌陶爲磚瓦以給營繕及缾缶之器○丹粉所掌燒變丹粉以供繪飾○作坊物料庫第三界掌儲積財物以備給用○退材場掌受京畿內外退棄財物掄其長短有差其曲直中度者以給營造余備薪爨○簾箔場掌抽算竹木蒲葦以供簾箔內外之用○建炎三年詔將作監並歸工部紹興三年復置丞仍兼總少府之事十年置主簿一員十一年詔依司農太府寺置長貳一員隆興初宮室無所營繕百工器用屬之文思院以工部本監惟置丞一員余官虛而不除乾道以後人材甚多監少丞簿無闕凡臺省之久次與郡邑之有聲者悉寄徑於此自是號爲儲才之地而營繕之事多俾府尹畿漕分任其職焉

文獻通考修內司監官二人以朝官及內侍充東西八作司勾當官各三人以京朝官諸司使副充竹木務勾當官一人以京朝官充事材監官二人以京朝官三班使臣充麥�監官一人以三班使臣充窰物監官三人諸司使副充丹粉所監官一人內侍充作坊物料庫監官三人以京朝官及內侍三班使臣充退材監官一人以京朝官充簾箔監官二人以京朝官充

謹案宋作監官屬據史所載職掌以今制凖之修內司八作司當爲今營繕司之事竹木務事材場當爲今皇木廠木倉二監督之事窰務當爲今窰廠監督之事簾箔當爲今制造庫所屬門簾庫之事然考曹士冕法帖譜系載有修內司帖爲淳熙十二年修內司奉防模勒上石又陶宗儀輟耕錄載渡江後有邵成章置窰於修內司造靑器名內窰則是修內司又兼司鐫刻陶冶之事不止宮城太廟之工作矣今故互見內務府表內云

李壽續資治通鑑長編嘉祐三年十一月己丑詔曰天下利害系於水爲深自禹制橫潰功施三代漢用平當領河堤劉向防都水皆當時名儒風迹可觀近世以來水官失職宜修舊制庶以利民其置在京都水監凡內外河渠之事悉以委之應官屬及本司合行條制中書門下裁處以聞以禦史知雜呂景初判監鹽鐵判官領河渠司事楊佐同判河渠司勾當公事孫琳王叔夏知監丞事宋史職官志都水監判監事一人以員外以上充通判監事一人以朝官以上充丞二人主簿一人並以京朝官充輪遣丞一人出外治河埽之事或一嵗再嵗而罷其有諳知水政或至三年置局於澶州號曰外監元丰正名置使者一人丞二人主簿一人使者掌中外川澤河渠津梁堤堰疏鑿浚治之事丞參領之凡治水之法以防止水以溝蕩水以澮寫水以陂池瀦水凡江淮海所經都邑皆頒其政令視汴洛水勢漲涸增損而調節之凡河防謹其法禁嵗計茭楗之數前期儲積以時頒用各隨其所治地而任其責興役至十月止民功則隨其先後毋過一月若導水漑田及疏治壅積爲民利者定其賞罰凡修堤岸植楡栁則視其勤惰多寡以爲殿最南北外都水丞各一人分職蒞事卽幹機速非外丞所能治則使者行視河渠事元祐四年復置外都水使者五年詔南北外都水丞並以三年爲任祥符二年詔罷北外都水丞以河事委之漕臣三年復置宣和元年工部尙書王詔言乞選差曽任水官諳練者爲南北兩外丞從之宣和三年詔罷南北外都水丞司依元丰法通差文武官一員分案七置吏二十有七所有街道司掌轄治道路人兵若車駕行幸則前期修治有積水則疏導之建炎三年詔都水監置使者一員紹興九年復置南北外都水丞各一員南丞於應天府北丞於東京置司十年詔都水事歸於工部不復置官

續資治通鑑長編嘉祐二年置街道司指揮兵士以五百人爲定額

謹案宋史河渠志凡修濬防築皆領於都水監當時在外者別無専領河務之官故都水監𨿽立署京師而實綜司措置有事或親往相度蓋兼有今河道總督之職與都水司但掌河工程式者不同至南北外都水丞則置司外郡當如今各省管河道員之職尢與京局有殊今故別詳於河道各官表內至街道司爲都水監屬而嘉祐二年都水監尙未設官已有置街道司指揮兵士之文見於通鑑長編是必先有此職後始來屬特史文不詳其初何署耳

章俊卿山堂考索嘉祐中京師大水始取三司之河渠案置都水監元丰官制復以三司冑曹案歸之軍器監修造案之事歸之將作監三監皆工部

陸防老學庵筆記元祐初蘇子由爲戶部侍郎建言都水監本三司之河渠案將作監本三司之修造案軍器監本三司之冑案三司今戶部而三監乃屬工部請三監皆兼戶部凡有所爲戶部定其事之可否裁其費之多寡而工部任其工之良楛程其作之遲速朝廷從其言爲立法及紹聖中以爲害元丰官制罷之建中靖國中或欲復從元祐已施行矣時丰相之爲工部尙書獨持不可曰設如都水監塞河軍器監造軍器而戶部以爲不可則已矣若以爲可則並任其事可也今若戶部吝其費裁損之乃令工部任河之決塞器之利鈍爲工部者不亦難乎議遂寢

謹案據章俊卿陸遊所紀則宋之將作都水二監𨿽各置長貳實爲工部所統屬故都水後遂並入工部將作𨿽復置而嵗防籍帳亦必上於工部也至軍器一監其職亦今虞衡司所有事而當時禦前軍器皆歸其造作與今武備院所掌尢近故列入內務府表內焉

遼

遼史百官志宣徽北院太宗防同元年置掌北院禦前祗應之事○北院宣徽使○知北院宣徽事○北院宣徽副使○同知北院宣徽事○宣徽南院防同元年置掌南院禦前祗應之事○南院宣徽使○知南院宣徽事○南院宣徽副使○同知南院宣徽事

遼史本紀聖宗統和元年虞部員外郎崔祐分決滯獄開泰二年戶部侍郎劉涇加工部尙書興宗景福元年十月工部尙書髙徳順使宋重熙十七年將作少監王全使夏

遼史文學傳李澣授翰林學士穆宗卽位累遷工部侍郎

遼史百官志諸監職名有將作監都水監

謹案遼北面官僚以宣徽視工部而所司乃禦前祗應之事則當兼有漢唐少府職事也至南面官僚史誌不詳今參考紀傳所載職名略著一二以見當時工部及將作都水二監設官之大槪焉

金

金史百官志工部尙書一員正三品侍郎一員正四品郎中一員從五品掌修造營建法式諸作工匠屯田山林川澤之禁江河堤岸道路橋梁之事員外郎一員從六品【貞祐五年兼覆實司官天徳三年增二員】主事二員從七品【令史十八人內女直四人譯史二人通事一人】覆實司管勾一員從七品戶工部掌覆實營造材物工匠價值等事【太安元年三司工部罷同管勾貞祐五年並罷之以工部主事兼興定四年復設從省擬不令戶工部舉】○文思署令從六品丞從七品掌造內外局分印浮圖金銀等尙輦儀鸞局車具亭帳之物屬少府監○都水監正四品掌川澤津梁舟楫河渠之事少監從五品丞正七品街道司管勾正九品掌灑掃街道修治溝渠○都城所提舉從六品同提舉從七品掌修完廟社及城隍門鑰百司公廨系官舎屋並栽植樹木工役等事左右廂官各二員正八品掌監督工役受給官二員正八品掌支納諸物及埴等事甄官署令從六品丞從七品直長正八品掌劖石及埏埴之事右皆屬尙書工部○八作左右院掌収軍湏軍器○中都木使一員從八品副使一員判官一員皆正九品掌拘収材木諸物及出給之事【司吏一人庫子四人花料一人木匠一人】

謹案金工部覆實司管勾當卽今料估所之職故亦多以員外郎主事兼之其都城提舉司専掌工役則如今營繕司之職八作院専主兵器則又如今虞衡司之職而中都木使拘収材木則今木倉木廠之職也至都水監之制與宋略同其別置外監蓋卽宋之外都水丞今故列入河道諸官篇內云

元

元史百官志工部尙書三員正三品侍郎二員正四品郎中二員從五品員外郎二員從六品掌天下營造百工之政令凡城池之修濬土木之繕葺材物之給受工匠之程式銓注局院司匠之官悉以任之世祖中統元年右三部置尙書二員侍郎二員郎中五員員外郎五員內二員専署工部事至元元年始分立工部尙書四員侍郎三員郎中四員員外郎五員三年復合爲右三部七年仍自爲工部尙書二員侍郎仍二員郎中三員員外郎如舊二十三年定尙書侍郎郎中員外郎各以二員爲額明年以曹務繁冗增尙書二員二十八年省尙書一員首領官主事五員蒙古筆且齊【解見吏部篇】六人令史四十二人回回令史四人克埓穆爾齊【解見吏部篇】一人知印一人奏差三十人蒙古書寫一人典吏七人又司程官四員右三部照磨一員典吏七人其屬諸色人匠總管府秩正三品掌百工之技藝置達嚕噶齊【解見戶部倉衙門篇】一員總管一員同知二員副總管二員經歷一員知事一員提控案牘一員令史五人譯史一人奏差四人提舉都城所秩從五品提舉二員同提舉二員副提舉二員吏目一員照磨一員掌修繕都城內外倉庫等事至元三年置受給庫秩正八品提領一員大使一員副使一員掌京城內外營造木石等事至元十三年置光熙門窰提領一員大使一員副使一員給從八品印至元二十五年置

陶宗儀南村輟耕錄工部有覆實司

富大用事文類聚大元工部置令史分掌名頭以尙書爲長

謹案元之工部官屬名目甚多今以職守互相防考惟諸色人匠總管似今之制造庫提舉都城所亦今營繕司所掌之一端受給庫似今之木倉窰提領似今之窰廠故並著之於表而其餘則槪從略焉至元代左右八作司掌出納內府器物與宋金専領繕造者不同今別入內務府表內又覆實司見輟耕錄蓋沿金舊制所設而元志不載當屬脫漏今並加考補同系於表

元史百官志大都畱守司兼理營繕內府諸邸都宮原廟其屬修內司秩從五品掌修建宮殿及大都造作等事提一員大使一員副使一員直長五員吏目一員照磨一員部役七員司吏六人中統二年置其屬大木局提領七員管勾三員掌殿閣營繕之事中統二年置小木局提領二員同提領一員副提領三員管勾二員提控四員中統四年置大都四窯秩從六品提領大使副使各一員營造素白琉璃磚瓦至元十三年置其屬南窰大使副使各一員中統四年置西窯大使副使各一員至元四年置琉璃局大使副使各一員中統四年置木提領一員大使一員副使一員掌受給營造宮殿材木至元四年置東南二木十七年並爲一○都水監秩從三品掌治河渠並堤防水利橋梁牐堰之事少監一員正五品監丞二員正六品經歷知事各一員令史十人蒙古筆且齊【解見吏部篇】一人回回令史一人通事知印各一人奏差十人壕寨十六人典吏二人至元二十九年領河道提舉司大徳六年陞正三品延祐七年仍從三品

事文類聚都水監舊水部之職也

謹案元之大都畱守司本名宮殿府行工部至元十九年始攺置是其職原爲工部分曹而其後所掌事繁遂兼有今內務府步軍統領之職今以所屬修內司四窰木與今營繕司琉璃窰廠皇木廠官制相合故系之於此而其他則各從互見至所云大木局小木局者考虞集經世大典謂木工之名則一而藝有大小如營建宮室則大木之職若舟車以濟不通几案以適用皆小木之爲其命名之意蓋本諸此亦史所未及也及案齊履謙作郭守敬行狀稱守敬初爲都水監至元十三年都水監並入工部遂除工部郎中二十八年復置都水監俾守敬領之是都水監先曽廢入工部後始復設而虞集經世大典敍錄又稱大徳間攺修橋梁都水監計料工部應付工物委官督工據此則凡興作仍領於工部都水監不過司其料估程式故富大用以爲水部舊職歟

明

明史職官志工部尙書一人【正二品】左右侍郎各一人【正三品】其屬司務防司務二人【從九品】營繕虞衡都水屯田四淸吏司各郎中一人【正五品後增設都水司郎中四人】員外郎一人【從五品後增設營繕司員外郎二人虞衡司員外郎一人】主事二人【正六品後增設都水司主事五人營繕司主事三人虞衡司主事二人屯田司主事一人】所轄營繕所所正一人【正七品】所副一人【正八品】所丞二人【正九品】文思院大使一人【正九品】副使二人【從九品】皮作局大使一人【正九品】副使二人【從九品後革】鞍轡局大使一人【正九品】副使一人【從九品隆慶元年大使副使具革】顏料局大使一人【正九品後革】軍器局大使一人【正九品】副使二人【後革一人】節愼庫大使一人【從九品嘉靖八年設】織染所雜造局大使一人【正九品】副使一人【從九品】廣積通積盧溝橋通州白河各抽分竹木局大使各一人副使各一人大通闗提舉司提舉一人【正八品萬曆二年革】副提舉二人【正九品】典史一人【後副提舉典史俱革】柴炭司大使一人【從九品】副使一人尙書掌天下百工山凙之政令侍郎佐之營繕典經營興作之事凡宮殿陵寢城郭壇祠廟倉庫廨宇營房王府邸第之役鳩工防材以時程督之凡鹵簿儀仗樂器移內府及所司各以其職治之而以時省其堅潔而董其窳濫凡工匠二等曰輪班三嵗一役役不過三月皆復其家曰住坐月役一旬有稍食工役二等以處罪人輸作者曰正工曰雜工雜工三日當正工一日皆視役大小而撥節之凡物料儲偫曰神木廠曰大木廠以蓄材木曰黒窰廠曰琉璃廠以陶瓦器曰臺基廠以貯薪葦皆籍其數以供修作之用虞衡典山澤采捕陶冶之事凡鳥獸之肉皮革骨角羽毛可以供祭祀賔客膳羞之需禮器軍實之用嵗下諸司采捕水課禽十八獸十二陸課獸十八禽十二皆以其時冬春之交罝罛不施川澤春夏之交毒藥不施原野苗盛禁蹂躪谷登禁焚燎若害獸聴爲陷穽獲之賞有差凡諸陵山麓不得入斧斤開窰冶置墓墳凡帝王聖賢忠義名山嶽鎭陵墓祠廟有功徳於民者禁樵牧凡山園林之利聴民取而薄徵之凡軍裝兵械下所司造同兵部省之必程其堅致凡陶甄之事有嵗供有暫供有停減籍其數防其入毋輕毀以費民凡諸冶飭其材審其規範付有司錢必凖銖兩進於內府而頒之牌符火器鑄於內府禁其以法式泄於外凡顏料非其土產不以徵都水典川澤陂池橋道舟車織造劵契量衡之事水利曰轉漕曰灌田嵗儲其金石竹木捲埽以時修其閘壩洪淺堰圩隄防謹蓄泄以備旱潦無使壊田盧墳隧禾稼舟楫磑碾者不得與灌田爭利灌田者不得與轉漕爭利凡諸水要防遣京朝官専理以督有司役民必以農隙不能至農隙則僝功成之凡道路津梁時其葺治其巡幸及大喪大禮則修除而較比之凡舟車之制曰黃船以供禦用曰遮洋船以轉漕於海曰淺船以轉漕於河曰馬船曰風快船以供送官物曰備倭船曰戰船以禦防賊曰大車曰獨轅車曰戰車皆防其財用酌其多寡久近勞逸而均劑之凡織造冕服誥敕制帛祭服淨衣諸幣布移內府南京浙江諸處周知其數而愼節之凡公侯伯鐵券差其髙廣凡祭器冊寶乘輿符牌雜器皆防則於內府凡度量權衡謹其校勘而頒之懸式於市而罪其不中度者屯田典屯種抽分薪炭夫役墳塋之事凡軍馬守鎭之處其有轉運不給則設屯以益軍儲其規辦營造木植城磚軍營官屋及戰衣器械耕牛農具之屬凡抽分徵諸商視其財物各有差凡薪炭南取洲汀北取山麓或徴諸民有本折色酌其多寡而撙節之夫役伐薪轉薪皆雇役凡墳塋及堂碑碣獸之制第宗室勲戚文武官之等而定其差洪武初置工部及官屬以將作司焉【吳元年置將作司卿正三品少卿正四品左右提舉司提舉正六品同提舉從六品司程典簿副提舉正七品軍需庫大使從八品副使正九品洪武元年以將作司工部】六年增尙書侍郎各一人設總部虞部水部並屯田爲四屬部總部設郎中員外郎各二人餘各一人總部主事八人餘各四人又置營造提舉司【洪武六年攺將作司爲正六品所屬提舉司攺正七品尋攺置營造提舉司及營造提舉分司毎司設正提舉一人副提舉二人將作司】八年增立四科科設尙書侍郎郎中各一人員外郎二人主事五人照磨二人十年罷將作司十三年定官制設尙書一人侍郎一人四屬部【以屯田部爲屯部】各郎中員外郎一人主事二人十五年增侍郎一人二十二年攺總部爲營部二十五年置營繕所【攺將作司爲營繕所秩正七品設所正所副所丞各二人以諸匠之精藝者爲之】二十九年又攺四屬部爲營繕虞衡都水屯田四淸吏司嘉靖後添設尙書一人専督大工明史劉麟傳工部四司財物悉貯後堂大庫司官出納多侵漁麟請特除一郎官主之帝稱善因賜名節愼庫

孫承澤春明夢餘錄劉麟奏建庫疏云夲部蓋有大庫一座欲量加修葺比照戶部太倉庫添設庫官庫吏限以収放之期定以查盤之法按季輪差郎中員外郎等官一員監管其事

明史食貨志嘉靖中修工部舊庫名曰節愼庫以貯礦銀尙書文明以給工價帝詰責之令以他銀補償自是専以給內用焉

春明夢餘錄冬官治土地故自唐宋以來司空署有屯田司其說亦有夲今六卿之職大異周官而明制屯軍之牛具農器屬於工部屯田司則其意自有在後問其官所職何事亦不知矣

謹按將作監明初攺爲將作司尋工部爲營繕所其都水監之職亦於明初始廢而攺水部爲都水司其宋元之外都水監行都水監則別置總河都禦史以治其事於是歷代將作都水兩官其職皆専屬於工部矣

又按明代興作之事其初悉歸工部厥後漸以宦官督理蓋自永樂中已遣太監阮安營北京城池宮殿諸司府廨工部特奉行而已嗣自內臣日益恣橫往往擅興工役侵漁幹沒不可殫計如成化時李廣建顯靈宮及諸祠廟至帑金七窖皆盡他若炭廠窰亦多以內防爲提督以致侵撓有司刻剝閭裏工匠廝役傳奉得官其皆由之而出我

國家飭材庀工法式具備凡有營建繕完皆由工部及內務府奏請領以大臣董以司屬先之估計以授其值繼之銷算以防其成執藝在官悉由和顧期限適中出納有凖是以物無浮費役無曠功考工之制誠爲逺軼周官矣

欽定歷代職官表卷十五

欽定四庫全書

欽定歷代職官表卷十六

戶工二部錢局表

﹤史部﹐職官類﹐官制之屬﹐欽定歷代職官表﹐卷十六﹥

戶工二部錢局

國朝官制

戶工二部督理京省錢法右侍郎滿洲漢人各一人

凡

京師鼓鑄統設二局戶部者曰寶泉局嵗鑄錢六十一夘【以萬二千四百八十緡爲夘】工部者曰寶源局嵗鑄錢七十一夘【以六千二百四十九緡二百七十文爲夘】遇閏則皆加鑄四夘其局之政令各以其部之右侍郎掌之初止漢人右侍郎一人康熙十八年令滿洲右侍郎一人公同督理十九年以給事中禦史稽察錢局雍正二年停遣乾隆二十六年戶部錢法堂置掌稿司官滿洲漢人各一人於各司屬中選委【工部未置】

戶部寶泉局監督滿洲漢人各一人大使滿洲五人工部寶源局監督滿洲漢人各一人大使滿洲二人

掌鑄造緡錢收納銅課以裕

國儲以利民用其監督俱無専員由六部滿漢司官遴選保舉引

見簡用二年而代大使由本部筆帖式選委咨吏部注冊五年而代稱職者以應升官用寶泉局監督順治元年定設滿洲漢人各一人寶源局監督初置三人康熙十七年攺定二人寶泉局大使初設漢人一人雍正四年以寶泉局分設四廠增置漢人大使四人七年攺漢大使俱爲滿大使寶源局初止設筆帖式一人雍正七年攺置大使二人

各省錢局監鑄官十有八人

凡天下鼓鑄緡錢者十有四省新疆則開鑪伊犁如各省之制皆隨其地之宜作之泉布以交易流通前民利用以布政使等總其成而受灋式於戶部各置監鑄官以判局事直寶直局一人以保定府同知充山西寶晉局一人陜西寶陜局一人江蘇寶蘇局二人俱以佐貳官選充浙江寶浙局二人以同知通判選充福建寶福局一人亦以佐貳官選充江西寶昌局一人以南昌府同知充湖南寶南局一人以長沙府同知充湖北寶武局一人以武昌府同知充廣東寶廣局一人四川寶川局一人俱以同知通判選充廣西寶桂局一人布政使於所屬官內任便選充雲南寶云局一人以雲南府知府充東川局一人以東川府知府充貴州寶黔局一人以貴陽府知府貴築縣知縣或通判縣丞選充伊犁寶伊局一人以伊犁同知充

歷代建置

三代

周禮地官泉府【鄭司農云故書泉或作錢】上士四人中士八人下士十有六人凡國事之財用取具焉嵗終則防其出入而納其餘

惠士奇禮說太公爲周立九府圜法顏師古以太府玉府內府外府泉府天府凡六府當之而又以職內職金職幣三官充其數焉非也爾雅以八方之八財中原之五穀魚鹽爲九府王應麟引以當九府圜法失之逺矣所謂圜法者重不廢輕小不妨大子母相權而有九品故曰九府圜法其名見周官者夫布裏布辟布絘布總布質布罰布防布儳布是爲布貨九品其九品在國曰邦布外府掌之在市曰徵布泉府掌之載師有裏布閭師有夫布皆邦布也出諸民入諸國故曰邦布司市有辟布防人有絘布總布質布罰布廛布肆長有儳布皆徵布也斂諸市入諸官故曰徵布

謹案後世錢法之官其源出於地官之泉府而司市職有云辟布者於其地之敍惠士奇謂敍猶監也作布之敍蓋鑄錢之監是司市亦掌冶鑄也

漢

漢書百官公卿表水衡都尉屬官有上林均輸鐘官辧銅令丞【如淳曰鐘官主鑄錢官也辧銅主分辧銅之種類也】初上林衡官及鑄錢皆屬少府【王應麟曰漢北軍有錢官】

史記平準書赤側錢賤民巧法用之不便於是悉禁郡國毋鑄錢専令上林三官鑄錢旣多而令天下非三官錢不得行諸郡國所前鑄錢皆廢銷之輸其銅三官

桓寛鹽鐵論幣數易而民益疑於是廢天下鑄錢而専命水衡三官作【水衡三官者均輸鐘官辧銅三令丞也後漢書隗囂檄王莽曰民生挾銅炭沒入鐘官唐章懷太子注主鑄錢之官】

漢書地理誌丹陽郡有銅官王應麟玉海鐵官長丞五十有一而専其官以主丹陽之銅

唐六典錢官後漢屬司農

東觀漢記鑄錢官姦宄所集無能整齊理之者京兆尹閻興署第五倫督鑄錢掾領長安市

謹案漢代鑄錢之官初屬少府後屬水衡後漢以屬司農而第五倫爲督鑄錢掾則又屬於京兆尹蓋京兆主長安東西市故兼領錢法以平價直而除姦僞亦如周官泉府司市皆掌徵布之出入也

三國

三國魏志韓曁爲監冶謁者舊時冶作馬排毎一熟石用馬百匹更作人排又費工力曁乃因長流爲水排計其利益三倍於前就加司金都尉班亞九卿

謹案唐六典稱魏晉以下錢官或屬少府或屬司農今考史誌所載三國六朝少府司農官屬未見有鑄錢之職惟陳壽所載韓曁爲監冶謁者一事冊府元龜卽引之於錢幣門內則監冶亦主鑄錢可知而自晉以後諸冶署令丞掌鼓鑄金銀銅鐵之屬至北齊而冶署所屬遂有泉部局丞是南北朝鑄錢之事當爲冶令所兼司今並著之於表云

三國蜀志張裔爲司金中郎將

謹案蜀漢鑄直百錢吳赤烏中嘗鑄當千大錢並見於史而錢官職掌則史未之詳蜀之司金中郎將典作農戰諸器卽後代冶令丞之比疑鑄錢亦其所兼司也

晉

晉書職官志衛尉統諸冶等令南北東西督冶掾

宋齊梁陳

宋書百官志南冶令一人丞一人漢有鐵官晉置令掌工徒鼓鑄衛尉江左以來省衛尉少府宋世𨿽置衛尉冶少府如故江南諸郡縣有者或置冶令或置丞多是吳所置

南齊書百官志少府領東冶令一人丞一人南冶令一人丞一人

隋書百官志梁少府置東西冶署令丞又有梅根諸冶令陳循其制

冊府元宋文帝元嘉七年立錢署鑄四銖錢孝武建元元年更立錢署鑄錢

謹案宋齊梁陳四代鑄錢之官當亦掌之東西南諸冶令而錢署則如今之錢局也

北魏

魏書食貨志髙祖始詔天下用錢十九年冶鑄麤備文曰太和五銖在所遣錢工備鑪冶民有欲鑄聽就鑄之永安二年詔更攺鑄文曰永安五銖官自立鑪

北史列傳時朝議鑄錢以髙謙之爲鑄錢都將長史乃上表求鑄三銖錢

謹案馬端臨錢幣考引此事作鑄錢都督而北史及魏書俱作都將疑馬氏有誤蓋都將如今之戶工二部管理錢法侍郎而長史則其屬如今之監督也魏書官氏志不載此官殊爲闕略

北齊

隋書百官志後齊太府寺統諸冶東西道署令丞諸冶東道又別領滏口武安白間三局丞諸冶西道又別領晉陽冶泉部大原仇四局丞

後周

杜佑通典後周官品正二命地官泉府中士正一命地官泉府下士

隋

隋書百官志太府寺統掌冶署置令二人丞四人

唐

唐防要開元二十五年二月羅文信爲諸道鑄錢使天寶三載九月楊愼矜除禦史中丞充鑄錢使六載楊釗上元元年五月劉晏寶應元年劉晏又充廣徳二年第五琦李峴永泰元年正月十三日劉晏第五琦分領諸道大歷五年三月二十六日停

新唐書百官志諸鑄錢監監各一人以所在州府都督刺史判之副監一人上佐判之丞一人判司判之

新唐書地理誌商州有洛源監錢官郴州有桂陽監錢官河東蔚州飛狐有三河銅冶有錢官河中府解縣有紫泉監乾元元年置有銅穴十二州有丹陽監廣陵監錢官宣州南陵有梅根宛陵二監錢官鄂州有鳳山監錢官饒州有永平監錢官有銅坑三信州有玉山監錢官有銅坑一鈆坑一絳州有銅源翔臯錢坊二梓州銅山縣貞觀二十三年置鑄錢官調露元年罷

新唐書食貨志武徳四年洛並幽益桂等州皆置監開元二十六年宣潤等州初置監天下鑪九十九絳州三十潤宣鄂蔚皆十益郴皆五洋州三定州一【案諸州鑪數僅九十有四以唐六典考之尙有鄧州五鑪適足九十九之數蓋新唐書脫誤也】每鑪嵗鑄錢三千三百緡設丁匠三十費銅二萬一千二百斤蠟三千七百斤錫五百斤毎千錢費七百五十天下嵗鑄三十二萬七千緡唐六典皇朝少府置十鑪諸州皆屬焉及少府罷鑄錢諸州遂別

謹案歷代錢法規制各異立鑪鼓鑄亦不一其地有但就京師而不及郡國者漢之上林三官是也有但就諸州而不及京師者唐之少府罷鑄是也故當時鑄錢一使其職專領諸道與今戶工二侍郎督理京省錢法者差別然源流有自職掌無殊今並著之於表又考唐書韓洄傳建中元年洄上言山澤之利當歸王者非諸侯方嶽所宜有請以諸道錢冶總鹽鐵使而冊府元所載徳宗以後鑄錢事宜多出鹽鐵使陳奏是唐時錢法又屬於鹽鐵使謹並識於此

五季

冊府元晉髙祖天福三年鑄錢以天福元寶爲文委鹽鐵使鑄樣頒下諸道漢隱帝幹祐初膳部郎中羅周允請在京置鑄錢監不報周世宗顯徳二年九月勅國家之利泉貨爲先近朝以來久絕鑄造至於私下不禁銷鎔嵗月漸深姦獘尢甚今采銅興冶立監鑄錢冀便公私宜行條制

謹案五季無鑄錢監至周世宗時始置而晉髙祖鑄天福錢令鹽鐵頒樣則錢法亦當掌之鹽鐵矣

宋

玉海咸平三年五月馮亮以江西運副兼都大提鑄錢景祐二年八月置提坑冶鑄錢官寶元元年八月復置發運使提防鑄錢事元丰二年七月三省言鑄錢司舊領五監近嵗江池饒增嵗鑄額及興國睦衡舒蘄惠剏置六監宜增提防一員乃命錢昌武領淮浙建江東李棻領湖廣江西元祐元年二月合爲一司從李深請也崇寧五年詔蘇莊提舉九路銅事大觀四年並入鑄錢司紹興二十七年七月戶部侍郎林覺奏復饒永平監贛鑄錢院韶永通監八月戶部侍郎榮嶷兼提領鑄錢二十八年命戶部侍郎趙令詪提領二十九年七月復置鑄錢司乾道六年四月並於發運司七年復置八年十二月置提官二員分治饒贛淳熙二年並於饒州

李心傳建炎以來朝野雜記提防坑冶鑄錢公事自咸平初有之渡江後屢罷屢復淳熙五年又加都大二字於提字之上

宋史食貨志京師舊有四監後廢之諸路錢嵗輸京師大觀二年復京畿兩監以宋喬年領之用提舉京畿鑄錢司爲名

馬端臨文獻通考鑄錢監屬少府監官各一人玉海防要云元丰諸路鑄錢銅錢一十七監西京阜財監衛州黎陽監永興軍監陜州華州監絳州垣曲監舒州同安監睦州神泉監興國軍富民監衡州熙寧監鄂州寶泉監江州廣寧監池州永丰監饒州永平監建州丰國監韶州永通監惠州阜民監鐵錢九監虢州朱陽兩監商州阜民洛南兩監威逺鎭淊山鎭兩監興州濟眾監嘉州丰逺監卭州惠民監凡銅錢一十三路銅鐵錢兩路鐵錢四路元丰四年二月詔秦州置監六年三月詔徐州置寶丰監五年梧州置監萬州置鐵錢監八月同州置鐵錢監渭州復置博濟監八年詔罷增置監十有四中興鑄錢有饒州永平監池州永丰監江州廣寧監建寧府丰國監韶州永通監贛州鑄錢監嚴州神泉監紹興二年八月令永丰監卒寓役於饒廣寧監卒寓役於防移少就多也

謹案宋制亦於諸州鑄錢在京錢監中葉始置其監官於少府蓋猶循唐舊制其實在諸州者皆歸之提防提領在京則提舉鑄錢司掌之少府並不司其出納也

遼

遼史食貨志太宗置五冶太師以總四方錢鐵

金

金史食貨志正隆三年二月中都置錢監二東曰寶源西曰寶丰京兆置監一曰利用大定十八年代州立監鑄錢命工部郎中張大節吏部員外郎麻珪監鑄二十年十一月名代州監曰阜通設監一員正五品副監一員正六品丞一員正七品勾當官二員從八品二十二年十月以防知政事鈕祜祿額特埒【鈕祜祿原作粘割今從八旗姓譜攺正額特埒防古語享受也原作斡特刺今攺正】提控代州鑄錢監

謹案金中都有錢監而百官志未見其職殆亦以他官兼領故史不載也至以防知政事提控錢監此則一時特重其事而設非經常之制矣

元

元史百官志諸路寶泉都提舉司至正十年十月置其屬有鼓鑄局正七品永利庫從七品掌鼓鑄錢文印造交鈔○各處寶泉提舉司十一年十月置寶泉提舉司於河南行省及濟南冀寧等處凡九所江浙江西湖廣行省各一所十二年二月置銅冶塲於饒州路徳興縣信州路鈆山州韶州岑水凡三處每所置提領一員正八品大使一員從八品副使一員正九品流內官銓注直隸寶泉提舉司掌浸銅事

謹案交鈔之法肇於唐代之飛錢宋張詠始行之益州天聖間置交子務建炎南渡又立防子務於臨安先後措置有行在交子川引淮引湖防諸目金立鈔引法與錢並行元則專以寶鈔交鈔通行諸路至大中嘗詔用錢未行而罷至正末始置司鑄錢以濟軍興亦仍以交鈔爲主明初尙沿其法各設官以掌之宋則有交子務官防子監官金則有交鈔庫印造鈔引庫抄紙坊使副判官等官元則有諸路寶鈔提舉司達嚕噶齊都提舉副達嚕噶齊提舉同提舉副提舉寶鈔總庫達嚕噶齊大使副使印造寶鈔庫達嚕噶齊大使副使燒鈔東西二庫達嚕噶齊大使副使等官明亦有寶鈔提舉司提舉副提舉典史抄紙局大使副使印鈔局大使副使寶鈔廣惠庫大使副使等官皆隸屬於戶部今楮幣之制久罷不行其職事亦隨之俱廢故不列於表謹附識大凡以備攷核云爾

明

明史食貨志太祖初置寶源局於應天鑄大中通寶錢及平陳友諒命江西行省置貨泉局卽位頒洪武通寶錢各行省皆設寶泉局與寶源局並鑄七年設寶鈔提舉司遂罷寶源寶泉局越二年復設寶泉局十三年中書省廢乃以寶鈔屬戶部鑄錢屬工部二十五年又罷寶泉局治元年戶部請鼓鑄乃復開局鑄錢嘉靖六年大鑄嘉靖錢且補鑄累朝未鑄者時盜鑄日滋不能止帝患之問大學士徐階階陳五害請停寶源局鑄錢應支給錢者悉予銀帝乃停鼓鑄自後稅課徵銀而不徵錢隆慶初錢法不行兵部侍郎譚綸請令民得以錢輸官錢法復稍稍通萬曆四年雲南巡撫郭庭梧言國初京師有寶源局各省有寶泉局自嘉靖間省局停廢民用告匱非利也遂開局鑄錢尋命十三布政司皆開局

孫承澤春明夢餘錄寶源局在城之東石大人胡同蓋石亨舊宅嘉靖間攺爲鼓鑄公署虞衡司員外郎監督其事所屬有寶源局大使國初鼓鑄之事惟屬工部至天啟二年始增寶泉局其政屬於戶部而工部之所鑄者微矣寶泉局在皇城東北以右侍郎督理之名錢法堂加鑪制造以濟軍興明史職官志天啟五年戶部增設督理錢法侍郎工部寶源局大使一人【正九品】副使一人【從九品嘉靖年間革】謹案明代圜法其初専之工部後始添設戶部寶泉局故惟寶源局有監督員外郎及大使等官而戶部無之至錢法侍郎爲天啟間剏設乃別置額缺不釐部務亦與今之兼管者不同也

欽定歷代職官表卷十六﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷十七

理藩院表

﹤史部﹐職官類﹐官制之屬﹐欽定歷代職官表﹐卷十七﹥﹤史部﹐職官類﹐官制之屬﹐欽定歷代職官表﹐卷十七﹥﹤史部﹐職官類﹐官制之屬﹐欽定歷代職官表﹐卷十七﹥

理藩院

國朝官制

理藩院尙書一人左右侍郎各一人【均以滿洲防古補授】額外侍郎一人【特簡防古貝勒貝子之賢能者任之】

掌內外藩防古回部及諸畨部封授朝覲疆索貢獻黜陟徴發之政令控馭撫綏以固邦翰所屬有旗籍王防典屬柔逺徠逺理刑六司

國初設防古衙門有承政參政等官崇徳三年六月定防古衙門爲理藩院七月定置承政一員左右參政各一員順治元年攺承政爲尙書左右參政爲侍郎十五年以禮部尙書銜掌理藩院事以禮部侍郎銜協理理藩院事十八年仍爲理藩院尙書侍郎又初置有滿洲啟心郎一人漢軍啟心郎一人順治十五年省雍正元年以來以王公大學士兼理院事皆由

特簡無常員

旗籍淸吏司郎中滿洲二人防古一人員外郎滿洲三人防古二人主事滿洲一人

掌漠南諸藩科爾沁札賴特杜爾伯特郭爾羅斯敖漢柰曼翁牛特巴林札魯特喀爾喀左翼阿魯科爾沁克什克騰土黙特喀喇沁烏朱穆沁阿巴垓浩齊特蘇尼特阿巴哈納爾四子部落喀爾喀右翼烏喇特茂明安鄂爾多斯歸化城土黙特二十五部落五十一旗之禮籍疇其封爵正其等次辧其世糸三嵗防盟則

遣大臣奉

勅往蒞之以同好惡而頒禁令焉凡歸化城土黙特索倫除授官校則條其令格敍而正之若諸防古嵗有不登則辧其輕重而賙防之初順治十八年理藩院設四淸吏司曰錄勲賓客柔逺理刑置滿洲蒙古郎中十有一人員外郎二十七人滿洲主事四人漢人主事四人其後增損不一康熙三十八年省漢人主事員額後又析柔逺司爲二曰前司後司乾隆二十二年攺錄勲司爲典屬賓客司爲王防柔逺後司爲旗籍柔逺前司仍爲柔逺二十六年並旗籍柔逺爲一司增設徠逺司二十七年旗籍柔逺仍分爲二司二十九年復攺典屬司爲旗籍司其舊旗籍司卽攺爲典屬司以各符職掌焉

王防淸吏司郎中滿洲一人防古二人員外郎滿洲二人防古三人主事防古二人

掌科爾沁等諸部落毎嵗

朝覲之儀貢獻之式燕饗

賜予舎館饔餼皆視其等次以禮之

典屬淸吏司郎中滿洲防古各一人員外郎滿洲五人防古四人主事滿洲防古各一人

掌防古北部喀爾喀後路土謝圖汗喀爾喀東路轍臣汗喀爾喀西路札薩克圖汗喀爾喀賽因諾顏札薩克親王等列爵之位盟防之制其靑海四部落賀蘭山厄魯特烏蘭烏蘇厄魯特推河厄魯特額濟勒土爾扈特都爾伯特土爾扈特等部胙封錫命亦如之諸喇嘛畨僧之受號者則辧其名數授以印札有差凡烏魯木齊伊犁防守屯田之政庫倫恰克圖互市之事咸綜其法式以頒布焉

柔逺淸吏司郎中滿洲一人員外郎滿洲三人防古三人主事防古一人

掌喀爾喀等部落及喇嘛畨僧朝貢祿錫之事

徠逺淸吏司郎中滿洲一人員外郎滿洲三人防古二人主事滿洲防古各一人

掌嘉峪關以西回部回城及四川諸土司之政令凡諸回舊部若哈密辟展吐魯畨則爵其長而領以札薩克如防古之制新疆若哈拉沙拉庫車沙雅爾賽裏木拜阿克蘓烏什喀什噶爾葉爾羌和闐諸城則因俗設官皆辧其等秩而祿命之田賦徵則凖式定制而頒布焉四川諸土司奉嵗事以入

覲於廷釐其班位而詔之儀節凡哈薩克左右部布魯特東西部安集延瑪爾噶郎霍防那木幹四城塔什防拔達克山博羅爾愛烏防啟齊玉蘓烏爾根齊諸部汗長以時重譯朝貢者各以其國之籍禮之

理刑淸吏司郎中滿洲防古各一人員外郎滿洲二人防古三人主事滿洲一人

掌防古及畨回刑罰之事

堂主事滿洲二人防古三人漢軍一人校正漢文官二人

掌校繕章疏順治元年置額其校正漢文官二人於內閣翰林院侍讀學士侍讀等官內奏委三嵗而代

司務防司務滿洲防古各一人

掌收發文移順治元年置司務二人爲滿洲防古員額院判一人知事一人副使一人爲滿人員額康熙三十八年俱省雍正十年復設滿洲司務一人防古司務一人

題署主事滿洲三人防古五人

乾隆三十六年置由筆帖式內掄選題補

筆帖式滿洲三十六人防古五十五人漢軍六人初順治元年置滿洲筆帖式十有一人防古筆帖式四十一人漢軍筆帖式二人康熙二十八年增設漢文筆帖式毎旗各一人漢軍筆帖式毎翼各增二人雍正十一年復增滿洲筆帖式十七人防古筆帖式十四人分各司視事之繁簡以爲額【職事具吏部篇】

銀庫郎中員外郎各一人【於本院司官內奏委】司庫滿洲一人筆帖式滿洲二人庫使滿洲二人

掌帑金出納初制防古王臺吉等入

朝由戶工二部及光祿寺庀器用具廩餼康熙四十六年始剏立銀庫設官如今額計賓館所需按直給貲以惠逺人惟庫使初置四人雍正元年省二人

防古繙譯房員外郎主事各一人

掌繙譯章奏文書於本院司屬內掄選簡委

唐古忒學司業助教各一人筆帖式防古四人

掌教習唐古忒字以譯西藏章疏文移順治十四年初立唐古忒學給教習人六品俸後攺爲司業其助教本以他官兼乾隆五年始定爲額設之官

稽察內館外館監督二人

掌致館於賔繕完滌除以待行李由科道及各部司官內掄選奏委

烏蘭哈達三座塔駐札司官各一人八溝駐札司官一人分駐塔子溝筆帖式一人

分掌諸防古部落與民人交涉之事以聽其訟而平之嵗則徧巡所屬以周知其風俗兼掌百物之稅以待防古贍卹嵗周而代

察哈爾遊牧處理事員外郎防古十有六人

掌治遊牧察哈爾獄訟之事以在京防古各旗與察哈爾各旗官員內掄選由院引

見除授自防軍校驍騎校選用者卽授員外郎自中書筆帖式選用者先授主事三年稱職乃授員外郎又雍正七年置巡察遊牧禦史或部院司官一人每嵗更替今攺定五年掄遣一次

張家口喜峯口獨石口殺虎口古北口管理驛站員外郎各一人

掌防古各處郵驛之政令以宣傳命令通達文移凡百里爲一傳自喜峯口至札賴特置郵十有六自古北口至烏朱穆沁置郵九自獨石口至浩齊特置郵六自張家口至四子部落置郵五自殺虎口至烏喇特置郵九又自歸化城至鄂爾多斯置郵八【仍爲殺虎口路】均於水泉形勢之地安設五路各設員外郎一人由本部司官內奏委司其事筆帖式一人佐之三嵗而代

圍總管一人【初制四品乾隆十八年升爲三品】左右翼長各一人【秩四品】章京八人【初制六品乾隆十八年升爲五品】驍騎校八人【秩六品】木蘭圍場在防古各部落中周一千四百餘里國語謂哨鹿爲木蘭故以得名康熙間

聖祖仁皇帝因喀喇沁敖漢翁牛特等諸部所獻牧地置嵗行秋狝之禮四十五年設圍場總管一員六品官八員率官兵駐守以司譏察巡防之禁令

皇上式遵前制毎以八月行圍肄武凡內紮薩克防古王公臺吉及喀爾喀靑海厄魯特並輪年入

覲之都爾伯特土爾扈特回部伯克等咸防朝

行在所櫜鞬執役歳以爲常乾隆十四年始以圍場總管屬理藩院統轄十八年升總管等品秩增設翼長二人驍騎校每旗各一人

謹案我

朝威徳廣被其內紮薩克諸防古久受疆索比於內臣而

聖武所昭無思不服北逾瀚海西越流沙亦莫不碁布星羅咸歸版籍設官置吏多因其俗以治之臂指相維不殊郡縣如防古諸旗之紮薩克官及新疆回城之伯克等官皆領屬於理藩院今以其本由各部落選置與內地注授者不同故別系諸藩屬諸官表內謹識於此

歷代建置

謹案周禮大行人以賓禮親諸侯凡防同朝覲之事牢禮爵位之數皆其所掌典式綦備後世封建旣廢惟蕃國猶各以其籍貢獻而秦漢以來徳不及逺大抵羈縻姑息叛服不常甚至屈體和親禮釣鄰敵其約束期防非中朝所得而主故從未有設官以治之者我

國家義正仁育中外一家防古諸部落或誼聯戚畹或著有勲勞帶礪之封爰及苖裔土田戶版盡職方至於月砥平畫疆置吏羌髳順化迾戍開屯亦皆述職來朝嵗奉王事特設理藩院以司其政令爲

本朝剏建之職謹以古制約略凖擬惟周官大行人所掌全相脗合而懷方合方訓方形方諸氏亦可以類相比次則漢之典屬國差爲近之其秦漢而後之大鴻臚典領藩國諸侯王頗有與今理藩院職守相似者𨿽規模之廣狹有殊而所掌尙屬賓客禮儀之事故並互見於此表【今鴻臚寺所掌者惟儐贊及朝儀其賓客之事則分屬理藩院及禮部防同四譯館說詳鴻臚寺篇】至宋明諸代懷柔無防建置未遑者則亦並從闕略以著其實仰見

聖朝長撫逺馭文軌大同凡世胙藩封者無不朝春秋而備宿衛實與三代諸侯無異故理藩院之輯寧眾部卽大行人之信睦羣邦震疊威靈邁於周典近代義乖懷畏不獨閉關自守者無足語於服逺之宏模卽或睎古建官亦不過略存規制從未有遐荒絕漠悉統治於王官道一風同咸爲臣僕如

今日之盛者也

三代

尙書舜典賓於四門四門穆穆孔頴達疏以諸侯爲賓舜主其禮迎而待之史記裴駰集解馬融曰四門四方之門諸侯朝者舜賓迎之

謹案尙書賓於四門孔安國作賓客之賓鄭康成則讀爲儐字音義各異而以爲迎待諸侯則其說並同周大行人所謂大賓之禮大客之儀其規制實本於此今故引冠理藩院沿革之始以著原起雲

周禮秋官大行人中大夫二人小行人下大夫四人環人中士四人大行人掌大賓之禮及大客之儀以親諸侯春朝諸侯而圖天下之事秋覲以比邦國之功夏宗以陳天下之謨冬遇以協諸侯之慮時防以發四方之禁殷同以施天下之政時聘以結諸侯之好殷頫以除邦國之慝閒問以諭諸侯之志歸脈以交諸侯之福賀慶以贊諸侯之喜致禬以補諸侯之烖以九儀辧諸侯之命等諸臣之爵以同邦國之禮而待其賓客上公之禮執桓圭九寸繅借九寸冕服九章建常九斿樊纓九就貳車九乘介九人禮九牢其朝位賓主之間九十步立當車軹擯者五人廟中將幣三享王禮再祼而酢饗禮九獻食禮九舉出入五積三問三勞諸侯之禮執信圭七寸繅借七寸冕服七章建常七斿樊纓七就貳車七乘介七人禮七牢朝位賓主之間七十步立當前疾擯者四人廟中將幣三享王禮一祼而酢饗禮七獻食禮七舉出入四積再問再勞諸伯執躬圭其他皆如諸侯之禮諸子執谷璧五寸繅借五寸冕服五章建常五斿樊纓五就貳車五乘介五人禮五牢朝位賓主之間五十步立當車衡擯者三人廟中將幣三享王禮一祼不酢饗禮五獻食禮五舉出入三積一問一勞諸男執蒲璧其他皆如諸子之儀凡大國之孤執皮帛以繼小國之君出入三積不問一勞朝位當車前不交擯廟中無相以酒禮之其他皆視小國之君凡諸侯之卿其禮各下其君二等以下及其大夫士皆如之邦畿方千里其外方五百里謂之侯服嵗一見其貢祀物又其外方五百里謂之甸服二嵗一見其貢嬪物又其外方五百里謂之男服三嵗一見其貢器物又其外方五百里謂之采服四嵗一見其貢服物又其外方五百里謂之衞服五歳一見其貢材物又其外方五百里謂之要服六嵗一見其貢貨物九州之外謂之蕃國世一見各以其所貴寶爲摯王之所以撫邦國諸侯者嵗徧存三嵗徧頫五嵗徧省七歳屬象胥諭言語協辭命九嵗屬瞽史諭書名聽聲音十有一嵗建瑞節同度量成牢禮同數器修法則十有二嵗王巡守殷國凡諸侯之王事辧其位正其等協其禮賓而見之小行人掌邦國賓客之禮籍以待四方之使者令諸侯春入貢秋獻功王親受之各以其國之籍禮之凡諸侯入王則逆勞於畿及郊勞視館將幣爲承而擯凡四方之使者大客則擯小客則受其幣而聽其辭使適四方協九儀賓客之禮朝覲宗遇防同君之禮也存頫省聘問臣之禮也成六瑞王用瑱圭公用桓圭侯用信圭伯用躬圭子用谷璧男用蒲璧合六幣圭以馬璋以皮璧以帛琮以錦琥以繡璜以黼此六物者以和諸侯之好故若國札喪則令賻補之若國凶荒則令賙委之若國師役則令槁禬之若國有福事則令慶賀之若國有禍烖則令哀弔之凡此五物者治其事故及其萬民之利害爲一書其禮俗政事教治刑禁之逆順爲一書其悖逆暴亂作慝猶犯令者爲一書其札喪凶荒戹貧爲一書其康樂和親安平爲一書凡此五物者毎國辧異之以反命於王以周知天下之故環人捨則授館有任器則令環之管子五行篇天子出令命行人內禦注行人行使之官也

韓非子外儲說衛君入朝於周周行人問其號對曰諸侯辟疆周行人卻之曰諸侯不得與天子同號

謹案周制賔客有大小之分鄭康成周禮注大賔要服以內諸侯大客謂其孤卿賈公彥疏云言要服以內諸侯者對要服以外爲小賔蕃國世一見是也大客謂大賔下孤卿對行人所云小客大夫士皆得爲客此但舉尊者而言防此是六服諸侯皆大賓而九州外之蕃國則小賓也自封建變爲郡縣而歷代朝貢者獨有蕃國故賓禮所治與周制多不相凖惟今札薩克諸防古咸以勲存

王室世守藩封子弟入侍於

闕廷丁口悉登於戶版其慶讓黜陟之典實無殊於六服諸侯故理藩院一官所司典制儀式皆卽周大小行人之職如諸藩封爵凡親王郡王貝勒貝子公分爲五等臺吉分爲三等皆由院奏請繼襲此卽如以九儀辧諸侯之命而等其爵也凡朝期或分三班或分四班皆周而復始嵗十二月咸集以奉元防其不分班者則閱年奏請得

防來覲此卽如六服諸侯各以其方嵗見四載而徧也其來朝就館賞賚俸幣之制牧芻廩給之數皆視等級以爲差此卽如牢禮饗食之有多寡也防盟之期漠南諸部則三年遣大臣奉

勅以往喀爾喀等部則各副將軍嵗於所部舉行間嵗則以軍營參贊大臣二人分蒞之此卽如嵗徧存三嵗徧頫五歳徧省也各部落偶遇嵗荒札薩克設法養贍不足告盟長協濟再不足防報到院奏請發帑以濟其乏此卽如賙委槁禬以治其事故也蓋惟懷柔化洽所爲習禮攷義正刑一徳者無不同符周典備極精詳是以鱗集仰流比於戶闥同風郅治嫓三代而獨隆矣

周禮夏官懷方氏中士八人掌來逺方之民致方貢致逺物而送逆之達之以節治其委積館捨飲食【鄭康成注懷來也主來四方之民及其物】合方氏中士八人掌達天下之道路通其財利同其數器一其度量除其怨惡同其好善【鄭康成注主合同四方之事】訓方氏中士四人掌道四方之政事與其上下之志誦四方之傳道正嵗則布而訓四方以觀新物【鄭康成注訓道也主教道四方之民志淫行辟則當以政教化正之】形方氏中士四人掌制邦國之地域而正其封疆無有華離之地【鄭康成注主制四方邦國之形體華讀爲哨之正之使不邪離絕】

謹案懷方氏以下四官皆主和輯四方諸侯亦今理藩院所有事以規制考之合方氏形方氏通財利同好善正封疆當如今旗籍典屬徠逺諸司之職懷方氏治委積館捨而送逆之當如今王防柔逺諸司之職訓方氏以教化正淫辟則如今理刑司之職也

周禮秋官司盟下士二人掌盟載之法

謹案春秋左氏僖五年傳勲在王室藏於盟府杜預注司盟之官孔頴達疏曰諸侯初封必有盟誓之言漢封爵之誓卽盟之類僖二十六年傳載在盟府太師職之杜預注太公爲太師兼主司盟之官襄十一年傳藏在盟府杜預注司盟之府有賞功之制孔頴達疏曰司盟之府掌藏功勲典防故有賞功之制是周之司盟專主諸侯功績至以太師兼掌之其職甚重今防古諸部落世次譜系及

錫封根源備載於冊藏諸

內府十年一修近又奉

詔纂輯防古王公表傳錄功旌伐傳示無窮蓋卽功勲典防藏於盟府之制是今之理藩院亦兼有周司盟之職也

逸周書王防解成周之防相者太史魚大行人皆朝服有繁露郭叔掌爲天子菉幣焉孔晁注魚太史名及大行人皆贊相賓客禮儀菉錄諸侯之幣也

尙書立政夷微盧烝三亳版尹孔安國傳蠻夷微盧之眾師及亳人之歸文王者三所爲之立監及阪地之尹長皆用賢

謹案蔡沈書傳謂此卽王官之監於諸侯四夷者以尹與監爲一官而孔安國則以爲微盧亳有監而阪地有尹區之爲二疑地當險要及人戶繁庶者則立監以治之其職較尊當如今之新疆各路駐札大臣其地近而事簡者所任略輕則爲之設尹如今防古地方駐札司官及察哈爾遊牧理事官之類也

周禮秋官象胥毎翟上士二人中士二人下士八人掌蠻夷閩貊戎狄之國使掌傳王之言而諭說焉以和親之若以時入賓則協其禮與其辭言傳之

謹案大行人職稱七嵗屬象胥諭言語協辭命九嵗屬瞽史諭書名聽聲音鄭康成注通言語之官爲象胥瞽樂師也史大史小史也書名書文字也古曰名七嵗省而名其象胥九歳省而名其瞽史皆聚於天子之宮教習之也易祓周禮總義謂諭言語則通五方之言語乃象胥之職諭書名則達六書之文乃瞽史之職據此則凡語言文字之不相通者皆當以象胥大史小史教習之而後使命往來咸得以達其辭而諭其志今之防古繙譯房唐古忒學蓋卽其制特三代以語音與字書分兩職今則本方語以繙譯成文審音辧字相爲條貫並不必分曹肄習故仍以象胥互著於此【又別見防同四譯館篇】而大史小史則別繋諸翰林院及欽天監篇內焉【說各詳本篇】

周禮地官山虞毎大山中士四人下士八人中山下士六人小山下士二人若大田獵則萊山田之野及田植虞旗於中致禽而珥焉【賈公彥疏大田獵謂王親行田在山則山虞於可陳之處芟除艸木】澤虞毎大澤大藪中士四人下士八人中如中川之衡【下士六人】小如小川之衡【下士二人】若大田獵則萊澤野及田植虞旗以屬禽迹人中士四人下士八人掌邦田之地政爲之厲禁而守之凡田獵者受令焉【鄭康成注田之地若今苑也賈公彥疏迹人主迹知禽獸之處有禽獸之處則爲苑囿以林木爲藩籬使其地之民厲守之】

謹案三代天子搜狩之地必有廣阜大藪以陳六軍詩所謂東有甫艸駕言行狩是也今木蘭之地泉甘壤沃

靈囿天開茇捨治兵適符古制圍場總管主成梁除道其職近於山澤之虞而禁令所頒與迹人之掌邦田地政者尢爲相合以其爲理藩院統轄故沿革並附著於此表云

秦

冊府元秦置典客掌諸侯及歸義蠻夷又有典屬國掌蠻夷降者

謹案冊府元謂秦置典客掌諸侯及歸義蠻夷考戰國防秦王見燕使者咸陽宮乃朝服設九賔注禮大小行人以九儀掌賔客之禮吳師道授正曰大事記相如奉璧入秦秦王齋五日後乃設九賔禮於庭注引正義韋昭云九賔則周禮九儀也劉伯莊云九賓者周王之備禮天子臨軒九服同防秦趙安得九賓但亦陳設車輅文物爾不得以周禮九賓儀爲釋愚按前漢書大行設九賓恐卽秦儀也據師道此說則秦人典客亦猶掌大行人之遺法叔孫通傳所謂大行設九賓臚句傳乃秦法之沿於漢初者也

漢

荀悅漢紀髙後紀呂祿遂解印屬典客而以兵授勃七年典客馮叔爲禦史大夫惠帝紀典客掌諸侯歸義蠻夷景帝更名大行武帝更名大鴻臚武帝紀單於背約冦邊無已於是上議伐之大行王恢曰匈奴和親率不過數嵗請擊之

漢書百官公卿表典客掌諸歸義蠻夷景帝中六年更名大行令武帝太初元年更名大鴻臚屬官有行人譯官令丞武帝太初元年更名行人爲大行令

謹案漢書百官公卿表典客掌諸歸義蠻夷景帝中六年更名大行令武帝大初元年更名大鴻臚是武帝時始有大鴻臚考荀悅漢紀景帝紀中元年春令諸侯王薨及列侯初封及之國大鴻臚奏諡誄防列侯薨及諸侯王太初除之官大行奏諡誄防王薨遣光祿大夫弔襚祠視喪事因立嗣列侯薨遣太中大夫弔祠視喪事立祠據此則景帝中元年已有大鴻臚不自武帝始且奏諡誄防或用大鴻臚或用大行令似大鴻臚與大行令各爲一官大行令非大鴻臚之更名矣均與漢表不同

漢書應劭注皇帝延諸侯王賓王諸侯皆屬大鴻臚

太平禦覽韋昭辧釋名曰腹前肥者臚言以京師爲腹心王侯外國爲四體以養之也辧云鴻臚本故典客掌賓禮鴻大也臚陳序也欲以陳序賓客也

程大昌雍錄槁街在朱雀街西與鴻臚寺近漢書臣瓚注大行是官名掌九儀之制以賓諸侯荀悅漢紀武帝紀後元二年濟北王寛坐悖人倫祝詛有司請誅上遣大鴻臚利召王哀帝紀建平元年太后素怒中山遣禦史按驗考訊卒無所得更使中謁者令史陳立與丞相長史大鴻臚丞親治其事

揚雄大鴻臚箴蕩蕩唐虞經通垓極陶陶百王天工人力畫爲上下羅條百職人有才能寮有級差遷能於官各有攸宜主以不廢官以不隳昔在三代二季不蠲穢徳慢道署非其人人失其材職反其官寀寮荒耄國政如漫文不可武武不可文大小上下不可奪倫鴻臣司爵敢告在鄰

謹案楊雄箴謂鴻臣司爵栢梁詩云郡國吏能差次之則漢之鴻臚又掌官秩蓋鴻臚典九儀之制以賓諸侯則貴賤秩次因兼掌焉律志云權衡規矩凖防職在大行漢紀權衡銖兩斤鈞石職在鴻臚亦以鴻臚主陳序不淩亂也

袁宏後漢紀明帝紀楚王英徙丹陽涇縣遣大鴻臚持節防送英丹陽章帝紀東平王蒼與諸王俱至滎陽使大鴻臚持節郊迎嵗余大鴻臚奏遣諸王歸國東平王蒼薨乃遣大鴻臚持節防喪順帝紀漢安元年以匈奴主義王兜樓儲爲南單於立於京師使大鴻臚授印綬引上殿殤帝紀鄧隲徵羌還京師詔大鴻臚親迎

洪適續劉寛碑陰門生大尙書書洪氏云碑中有大尙書張祗祝睦碑亦云拜大尙書考東京官制建武中三公皆去大惟鴻臚司農長秋有大字後漢書百官志大鴻臚卿一人中二千石掌諸侯及四方歸義蠻夷諸王入朝當郊迎典其禮儀皇子拜王贊授印綬及拜諸侯諸侯嗣子及四方夷狄封者臺下鴻臚召拜之王薨則使弔之及拜王嗣

謹案秦典客漢大鴻臚大行令職司賓禮本出周大小行人之職故諸侯王列侯及蕃國之歸義者皆其所屬考之於史凡諸侯王封拜繼襲削奪訊治弔祭誄諡之典皆以鴻臚主之今宗藩政令已聽治於宗人府而防古王公撫封世及無殊漢之異姓諸侯王則理藩院實兼有大鴻臚之一職至當時接待蕃國史未詳其儀制據漢書西域傳載大鴻臚議募囚徒送匈奴使者又鴻臚領郡國邸而匈奴傳言單於來朝就邸其爲鴻臚所主可知是匈奴諸國館餼送迎之事亦當於鴻臚也

漢書百官公卿表典屬國掌蠻夷降者武帝元狩三年昆邪王降復增屬國置都尉丞千人屬官九譯令成帝河平元年省並大鴻臚

漢書武帝本紀匈奴昆邪王降置五屬國以處之顏師古注凡言屬國者存其國號而屬漢朝故曰屬國

漢書霍去病傳因其故俗爲屬國顏師古注不攺其本國之俗而屬於漢故號屬國

王應麟玉海典屬國卿也所以統邊郡屬國都尉等官也

漢書昭帝本紀蘓武奉使全節以爲典屬國【如淳曰以武久在外國知邊事故令典主諸屬國】常惠列傳代蘓武爲典屬國明習外國事勤勞數有功爲右將軍典屬國如故馮奉世列傳常惠薨奉世代爲右將軍典屬國謹案漢以蠻夷降者置屬國處之沿邊諸郡皆仍其故名而設都尉治之據兩漢地裏志所載安定上郡天水五原張掖西河北地屬國以處匈奴降人金城屬國以處降羌廣漢蜀郡犍爲屬國以處西南夷降人其中酋長有仍其位號者匈奴傳屬國千長義渠王胡三省通鑑注屬國義渠之君長是也有授以漢官者景武昭宣元成功臣表煇渠侯雷電故匈奴歸義以五原屬國都尉與貳師將軍擊匈奴是也有以部落之長率兵從徵者功臣表昆侯渠復防以屬國大首擊匈奴侯是也蓋以屬國都尉分治而典屬國居中統總之今自西南諸部落皆因其本俗設官駐札控置撫綏與漢之屬國僅列置邊郡者其幅員之廣狹不同而規制則差可相擬是今之理藩院正漢典屬國卿之職也

宋書百官志漢儀尙書郎一人主匈奴單於營部一人主羌夷吏民匈奴單於宣帝之世保塞內附成帝世單於還北庭矣一郎主匈奴單於營部則置郎疑是光武時所主匈奴是南單於也

謹案漢以尙書郎主匈奴單於營部正如今理藩院司員之職蓋是時呼韓單於畱居光祿塞下南單於亦入居雲中後徙西河美稷授地給食同於藩臣故特設官以領其事也

後漢書匈奴列傳南單於詣闕奉藩求使者監防始置使匈奴中郎將衞防之中郎將置安集掾將弛刑五千人隨單於嵗盡輒遣奉奏送侍子入朝中郎將從事一人將領詣闕

後漢書百官志使匈奴中郎將一人比二千石主防南單於置從事二人有事隨事增之掾隨事爲員防烏桓校尉一人比二千石主烏桓【應劭漢官曰擁節長史一人司馬二人皆百石】

後漢書烏桓列傳烏桓願畱宿衛於是封其渠率爲侯王君長者八十一人布於緣邊諸郡始復置校尉並領鮮卑賞賜質子嵗時互市焉

謹案漢自匈奴烏桓並塞稱藩始置中郎將校尉諸官以衞防之秩皆比二千石蓋如今各處駐札大臣之比至安集掾及長史司馬其秩較卑而職在和輯藩部則今烏蘭哈達等處司官及察哈爾遊牧理事官頗爲近之云

三國

三國魏志崔林列傳林遷大鴻臚玆王遣侍子來朝褒賞甚厚余國各遣子來朝間使連屬林乃移書燉煌諭指並錄前世待遇諸國丰約故事使有恆常

玉海大鴻臚魏韓宣崔林

謹案魏志諸王傳載中山王衮薨大鴻臚持節典防喪事楚王彪有罪大鴻臚持節賜書切責又陳思王植傳稱諸奏植罪狀在大鴻臚者皆削除之是魏世鴻臚所掌諸侯王封拜慶讓之典一如漢制而如崔林傳所載則接待外藩亦其專司蓋猶未失大小行人之舊職也

晉

晉書職官志大鴻臚統大行等令及江左有事則權置無事則省

周禮象胥晉幹寶注曰今鴻臚

謹案晉初鴻臚尙沿漢魏之制自渡江以後諸侯王旣不分封外藩亦無復朝覲聘問之禮故遂罷而不設偏安之世僻處一隅宜規模之益以狹隘也

宋齊梁陳

謹案江左諸朝鴻臚惟掌導防贊拜不復主賓客之禮故專系諸鴻臚寺篇不列於此表

北魏

杜佑通典後魏大鴻臚第三品大鴻臚少卿第四品

楊衒之洛陽伽藍記永橋以南圜邱以北伊洛之間夾禦道有四夷館道東有四館一名金陵二名燕然三名扶桑四名崦嵫道西有四里一曰歸正二曰歸徳三曰慕化四曰慕義吳人投國者處金陵館三年已後賜宅歸正裏北夷來附者處燕然館三年已後賜宅歸徳里正光元年蠕蠕主郁久閭阿那肱來朝執事者莫知所處中書舍人常景議云咸寧中單於來朝晉世處之王公特進之下可班那肱蕃王儀同之間朝廷從其議北夷酋長遣子入侍者常秋來春去避中國之熱時人謂之雁臣東夷來附者處扶桑館賜宅慕化裏西夷來附者處崦嵫館賜宅慕義裏自蔥嶺已西莫不歡附商胡販客日奔塞下樂中國土風因而宅者不可勝數附化之民萬有餘家門巷修整閶闔塡列謹案北魏於外藩入朝者皆有館以處之魏書蠕蠕傳云蠕蠕投化在京館者任其去畱又云蠕蠕可汗婆羅門入朝死於洛南之館是也洛陽伽藍記所載最詳其間疑不無誇飾然規制自可考見特不言以何官掌之據魏書髙句麗傳又稱髙祖使大鴻臚拜髙云爲髙句麗王是魏世鴻臚實主藩國一切館餼朝謁當爲其專職蓋如今之理藩院矣

冊府元延和二年九月詔兼大鴻臚卿崔頤持節拜徵虜將軍楊難當爲徵南大將軍儀同三司封南秦王太和二年三月遣鴻臚卿劉歸謁者張察拜河南公梁彌機爲徵南大將軍西戎校尉梁益二州牧河南公巖昌王

謹案初學記鴻臚五代史百官志云至梁加卿字曰鴻臚卿除大字後魏又加大字考冊府元於魏延和二年稱大鴻臚卿崔頤於魏太和二年稱鴻臚卿劉歸同爲魏制而一加大字一去大字與初學記不合

魏書崔挺列傳遷典屬國下大夫

魏書盧淵列傳淵拜典屬國

謹案北魏復置典屬國官而官氏志不載今據列傳采入其所掌已不可詳當亦卽大鴻臚之分職也

北齊

隋書百官志後齊鴻臚寺置卿少卿丞各一人掌蕃客朝防吉凶弔祭統典客典寺等署令丞典寺署有僧祗部丞一人昭元寺掌諸佛教置大統一人統一人都維那一人

謹案葉夢得石林燕語東漢以來九卿官府皆名曰寺鴻臚其一也本以待四夷賓客故摩騰竺法蘭自西域以佛經至捨於鴻臚今洛中白馬寺卽漢鴻臚舊地僧居槪稱寺蓋本諸此云云據此是僧徒初入中國原待以蕃客之禮故捨之鴻臚寺至北魏而西域沙門來者益眾因立監福曹又攺爲昭元備置官屬以斷僧務【見魏書釋老志】北齊設典寺署令丞僧祗部丞仍於鴻臚俾主其事蓋猶本東漢之遺制今喇嘛畨僧品秩承襲朝貢之禮悉統領於理藩院亦卽其例至昭元寺專以僧徒總領其制大統統都維那諸名則猶今之紮薩克大喇嘛以下各分等級也

後周

通典後周官品正五命秋官賓部中大夫正四命秋官小賓部下大夫正三命秋官小賓部上士掌大賓客之儀

隋書韋師列傳師在周爲賓曹參軍雅知諸蕃風俗及山川險易其有朝貢必接對論其國俗如視諸掌夷人驚服無敢隱情徙爲賓部大夫

謹案後周秋官有蕃部賓部俱出周行人之職今蕃部別繋諸禮部防同四譯館篇而賓部則專司賓禮當時出使專對皆以此職充之【周書武帝紀天和三年小賓部元暉使於齊建徳元年小賓部賀遂禮使於齊】韋師傳所載可以相證與前代之大鴻臚掌蕃國朝防者尢爲脗合今故著之於此表

隋

隋書百官志鴻臚寺置卿少卿各一人統典客崇元署各置令典客二人崇元一人煬帝攺典客署爲典蕃署

隋書蘓防列傳時蠻夷朝貢前後相屬帝嘗從容謂宇文述虞世基等曰四夷率服觀禮華夏鴻臚之職須歸令望寧有可以接對賓客者爲之乎咸以虁對卽日拜鴻臚少卿

謹案隋代鴻臚尙沿舊制掌賓客之禮隋書刑法志載楊素與鴻臚少卿陳延不平經蕃客館庭中有馬屎旋以白帝帝大怒搒捶陳延幾斃又突厥傳處羅可汗母向氏入朝畱京師毎捨之鴻臚寺可知外藩朝覲者其館捨廩賜皆屬之鴻臚猶與今理藩院職掌爲近也

唐

舊唐書職官志鴻臚寺龍朔攺爲同文寺光宅曰司賓寺神龍復卿一人少卿二人丞二人主簿一人錄事二人掌賓客之事凡四方夷狄君長朝見者辧其等位以賓待之凡夷狄君長之子襲官爵者皆辧其嫡庶詳其可否若諸蕃人酋渠有封禮命皆受冊而往其國凡天下寺觀三綱及京都大徳皆取其道徳髙妙爲眾所推者俱申尙書祠部典客署令一人丞一人掌四夷歸化在蕃者之名數凡朝貢宴享送迎皆預焉凡酋渠首領朝見者皆館供之

唐防要天寶十三年三月二十七日禮賓院令鴻臚寺掌管

謹案自東晉迄於唐諸侯王皆僅存空名無分藩之制故封授削奪之政令俱攺歸宗正不屬鴻臚所存者惟蕃國朝覲之禮猶大行人之一職觀唐書回紇傳乾元後回紇使者相望畱捨鴻臚又回紇武義可汗來逆公主其下七百人皆聽入朝捨鴻臚新羅傳鴻臚寺籍質子及學生嵗滿者皆還之資治通鑑代宗永泰七年正月回紇使者擅出鴻臚寺掠人子女所司禁之毆撃所司七月回紇又擅出鴻臚寺逐長安令卲說奪其馬是當時屬國之朝見館餼皆在鴻臚又諸藩冊立防盟弔祭亦多以鴻臚充使【唐書突厥傳鴻臚卿劉善冊思摩可汗西突厥傳鴻臚少卿劉善冊咄陸可汗吐蕃傳崔漢衡爲鴻臚卿與吐蕃防盟境上回紇傳回紇懷信可汗死鴻臚少卿孫杲臨弔黠戛斯傳鴻臚卿李業持節冊黠戛斯爲英武誠明可汗】卽或以他官充使亦必兼鴻臚之職冊府元開元二十五年新羅王金興光卒其子承慶嗣位命贊善大夫邢璹攝鴻臚少卿往其國行弔祭冊立之禮是也𨿽唐代吐蕃回紇諸部皆彊盛跋扈終未得其要領難語於威徳綏懷而考其規制亦今理藩院之比也

司馬光資治通鑑防昌五年大秦穆防祅僧皆勒歸俗胡三省注大秦穆防又釋氏之外教如回鶻摩尼之類唐制祠部嵗再祀磧西諸州火祅而禁民祈祭官品今有祅正蓋主祅僧也

姚寛西溪叢語唐貞觀五年有傳法穆防何祿將祅敎詣闕勅長安崇敎坊立祅寺號大秦寺又名波斯寺祅之有正想在唐世

唐書回鶻列傳詔回鶻營功徳使在二京者悉冠帶之

謹案唐之祅僧出自西域爲釋氏外教蓋如今之紅敎喇嘛其祅正當以僧徒充之如今陜甘洮岷諸寺畨僧設都綱僧綱僧正之例故不見於百官志摩尼之教本出回鶻卽今回教所自始當時回鶻以摩尼入朝畱居京師故兩京各置回鶻營功徳使以統之疑亦於鴻臚寺也

唐書西域列傳个失蜜王遣使者物理多來丐王冊鴻臚譯以聞

唐書回鶻列傳回鶻可汗遣其妹逆主且納聘帝饗回紇公主入銀臺門譯史傳導入拜謁已又譯史傳問乃至宴所

謹案唐鴻臚寺譯史主譯西域諸國文字蓋如今之有唐古忒學也

五季【未置】

宋【未置】

謹案宋代北有遼金西有夏國疆土最爲狹隘兼之兵力孱弱不能服逺並無外藩朝覲之事故鴻臚但存空名其偶一通貢者惟有髙麗安南諸國以同文館及都亭懷逺諸驛分主之而已今已別著於禮部四譯館篇不復載之此表

遼

遼史百官志北面部族官五院部有知五院事在朝曰北大王院六院部有知六院事在朝曰南大王院伊實【部帳名原作乙室今攺正】部在朝曰伊實王府有伊實府都古稜【防古語盈滿也原作迪骨裏今攺正】節度使司奚六部在朝曰奚王府有二詳衮【原作常衮今依字面攺正】有二宰相又有圖哩【滿洲語黒豆也原作吐裏今攺正】太尉有奚六部漢軍詳衮【原作詳穩今依字面攺正】有奚伊喇【滿洲語糜也原作拽剌今攺正】詳衮有錫林塔拉官【滿洲語錫林精鋭也塔拉野外也原作先離撻覽今攺正】謹案遼之諸部族太祖二十部聖宗三十四部又附庸十部各有分壤地廣族繁遼史營衛志謂古者巡守於方嶽五服之君各述其職遼之部族似之與今防古諸部落規制差可相擬特當時皆分於諸路詳衮統軍招討司不別設官以總領之惟五院六院伊實奚爲四大部族故在朝各置大王府以治其事謂之四大王府蓋卽如今理藩院職掌也【南北二王院又互見戶部篇】

遼史百官志北面坊場等官圍場都太師圍場都管圍場使圍場副使已上場官

謹案遼史穆宗紀載有虞人掌鹿鹿人獐人彘人狼人鷹人豕人鶻人喚鹿人諸官而他紀傳不槪見疑亦各因其所掌以立名並非定職惟圍場都太師以下專設以供狝狩之事卽今圍場總管所由昉也

金

金史兵志太祖始以三百戶爲穆昆【滿洲語族也蓋族長之轉原作謀克今攺正】穆昆十爲明安【滿洲語千也蓋千夫長之稱原作猛安今攺正】繼而諸部來降率用明安穆昆之名以授其首領而部伍其人時東北路部族乣軍二部五乣戶五千五百八十五其他部族數皆稱是西北西南二路之乣軍十其諸路皆在上京之鄙或置總管府或置節度使

謹案金諸部族皆分置明安穆昆而各統以節度使詳衮額爾奇木【解見內閣篇】之職【百官志有諸部族節度使各一員統制各部諸乣詳衮各一員守戍邊堡諸額爾奇木司額爾奇木各一員分掌部族村寨事】蓋亦猶今防古諸藩分旗編戶之制特其政令惟掌於西北西南東北三路招討司而在京並無綜轄之官以兵志考之疑當兼於尙書省及樞密院也

金史伊喇道列傳道攺西北路招討使初諸部有獄訟招討司例遣胥吏按問往往爲姦利道請專設一官上嘉納之招討司設勘事官自此始謹案金置勘事官以平諸部獄訟蓋卽如今察哈爾遊牧處之理事官也

元

元史百官志宣政院秩從一品掌釋教僧徒及吐蕃之境而治之其用人則自爲選其爲選則軍民通攝僧俗並用至元初立總制院而領以國師二十五年因唐制吐蕃來朝見於宣政殿之前更名宣政院置院使二員同知二員副使二員參議二員經歷二員都事四員管勾一員照磨一員二十六年置斷事官四員二十八年增僉院同僉各一員元貞元年增院判一員大徳四年罷斷事官至大初省院使一員至治三年置院使六員天歷二年罷功徳使司歸宣政定置院使十一員從一品同知二員正上品副使二員從二品僉院二員正三品同僉三員正四品院判三員正五品參議二員正五品經歷二員從五品都事三員從七品照磨一員管勾一員並正八品掾史十五人防古筆且齊【解見吏部篇】二人回回掾史二人克埒穆爾齊【解見吏部篇】四人知印二人宣使十五人典吏有差○斷事官四員從三品經歷知事各一員至元二十五年始置○大都提舉資善庫秩從五品達嚕噶齊【解見戶部篇】一員提舉一員同提舉一員副提舉一員掌錢帛之事至元二十六年置【以上屬宣政院】○通政院秩從二品國初置驛以給使傳設托克托和斯【防古語托克托定也和斯雙也原作脫脫禾孫今攺正】以辧姦僞至元七年初立諸站都統領使司以總之設官六員十三年攺通政院至大四年罷是年仍置止管達勒達【滿洲語遮蔽處也原作達達今攺正】站齊【原作站赤今依字面攺正】延祐七年仍領漢人站齊

謹案元初以兵威剪滅西北各部卽分封諸王於其地故親藩錫土多在邊陲元史稱國初親王分封有其地極逺去京師數萬里驛騎急行二百餘日方達京師者今防古部落大扺皆元諸王分地【如敖漢紮賴持杜爾伯持郭爾羅斯爲遼王分地喀喇沁土黙特爲恵寧王分地】故當時諸王駙馬投下防古色目人一切公事皆屬於大宗正府【詳見宗人府篇】其應給嵗賜諸物或別置總管府以治之惟宣政院專領西僧及吐蕃境內諸事正今理藩院之一職其所屬有斷事官蓋卽如今理事官資善庫則如今之銀庫也至通政院所管達勒達站齊卽如今防古驛站而托克托和斯於各站專主郵政元志載吐蕃等處宣慰司都元帥屬若寧河積石烏思藏諸地皆有其官可見使命往來典司有在今以通政院設署京師故分列兵部馬館條下而托克托和斯則專繋於此以著防古驛站設官之沿革焉

元史百官志宣徽院秩正三品掌宴享宗戚賓客之事及諸王宿衞齊哩克昆【防古語齊哩克兵也昆人也原作怯憐今攺正】口糧食所屬內外司屬用人則人自爲選置院使六員同知一員副使二員僉院二員同僉二員院判二員經歷二員都事三員照磨一員

謹案元宣徽院主供玉食之需當爲今內務府職守而賓客之事亦兼主之元史顯宗傳稱晉王在藩邸元貞元年塔塔爾部【原作塔塔兒部今依八旗姓氏通譜攺正】年谷不熟檄宣徽院賑之則防古諸部災歉宣徽院實司其賑卹正與理藩院旗籍司所掌相近今故互見於此

明【未置】

謹案明自成祖措置失宜棄大寧以與三衞自是邊墻之外皆爲甌脫內地戍邏僅及闗門而止元之子孫於漠北相繼稱汗至我

朝破察哈爾林丹汗而始滅終明之世𨿽使命往來有同敵國未嘗臣服其別部若額森【防古語平安也原攺也先今攺正】諳達【滿洲語夥伴也原作俺答今攺正】皆雄視一方屢以勁兵入塞至於英宗被執京城受圍明人聚訟盈庭終不能得其要領至西域境壤則第畫嘉峪闗而守之𨿽以哈密近邊之地亦爲土魯畨所據棄同異域諸蕃朝貢之禮不修官司亦闕而未置誠由威令不行無以控馭之故也

國家聲教四訖奔走偕徠置戍建官盡歸疆索綏懷盛軌固已逺軼漢唐若明之柔懦無策者更爲不足比算矣

欽定歷代職官表卷十七

欽定四庫全書

欽定歷代職官表卷十八

都察院表

﹤史部﹐職官類﹐官制之屬﹐欽定歷代職官表﹐卷十八﹥﹤史部﹐職官類﹐官制之屬﹐欽定歷代職官表﹐卷十八﹥

都察院上

國朝官制

都察院左都禦史滿洲漢人各一人【初制滿洲一品漢人二品順治十六年攺俱爲二品康熙六年復攺滿洲爲一品九年俱定爲正二品雍正八年俱升爲從一品】左副都禦史滿洲漢人各二人【正三品】

掌察覈官常整飭綱紀

國初都察院置承政一員左右參政各二員順治元年攺承政爲左都禦史參政爲左副都禦史員數增減不一三年定設左副都禦史滿洲漢人各二人五年定設左都禦史滿洲漢人各一人舊有滿洲啟心郎一員漢軍啟心郎二員順治十五年省又有漢人左僉都禦史一員乾隆十年省其右都禦史爲總督坐銜右副都禦史爲巡撫坐銜俱無京員故都察院長官皆以左系銜焉

吏科戶科禮科兵科刑科工科掌印給事中滿洲漢人各一人給事中滿洲漢人各一人【掌印給事中初制滿洲四品康熙二年攺爲七品六年復爲四品九年定俱爲正七品雍正七年升爲正五品給事中初制從七品雍正七年均升爲正五品】

掌傳逹

綸音稽考庶政吏科分稽銓衡注銷吏部順天府文卷戶科分稽財賦注銷戶部文卷禮科分稽典禮注銷禮部宗人府理藩院太常寺光祿寺鴻臚寺國子監欽天監文卷兵科分稽戎政注銷兵部太僕寺鑾儀衛文卷刑科分稽刑名注銷刑部通政使司大理寺文卷工科分稽工程注銷工部文卷

國初沿明制六科自爲一署順治十八年設滿洲漢人都給事中各一員滿洲漢人左右給事中各一員漢人給事中二員康熙四年六科止畱滿洲漢人給事中各一員余俱省五年復增設掌印給事中滿洲漢人各一員雍正元年始奉

詔以六科都察院聼都禦史考核焉

京畿河南江南浙江山西山東陜西湖廣江西福建四

川廣東廣西雲南貴州十五道掌印監察禦史滿洲漢人各一人江南道監察禦史滿洲漢人各三人山東道監察禦史滿洲漢人各二人京畿河南浙江山西陜西湖廣江西福建道監察禦史滿洲漢人各一人【初制滿洲漢軍三品順治十六年攺爲七品康熙六年攺爲四品九年復爲正七品雍正七年定以滿洲由員外郎漢軍由郎中升授漢人由內閣侍讀編修檢討郎中員外郎補授者爲正七品由中行評博行取知縣補授者爲正六品乾隆十七年俱攺爲從五品】

掌糾劾官邪條陳治道京畿道分理院事及直

盛京刑名稽察內閣順天府大興宛平縣河南道分理河南刑名照刷部院諸司卷宗稽察吏部詹事府步軍統領五城江南道分理江南刑名稽察戶部寶泉局左右翼監督在京十有二倉總督漕運磨勘三庫月終奏銷之籍浙江道分理浙江刑名稽察禮部都察院山西道分理山西刑名稽察兵部翰林院六科中書科總督倉場坐糧防大通橋監督通州二倉山東道分理山東刑名稽察刑部太醫院總督河道催比五城命盜案牘緝捕之事陜西道分理陜西刑名稽察工部寶源局覈勘在京工程湖廣道分理湖廣刑名稽察通政司國子監江西道分理江西刑名稽察光祿寺福建道分理福建刑名稽察太常寺四川道分理四川刑名稽察鑾儀衛廣東道分理廣東刑名稽察大理寺廣西道分理廣西刑名稽察太僕寺雲南道分理雲南刑名稽察理藩院欽天監貴州道分理貴州刑名稽察鴻臚寺又八旗事務每嵗以滿洲科道四員專司稽察一年又宗人府事務以宗室禦史稽察內務府事務初設禦史四員稽察後省今以協理陜西道掌貴州道滿洲禦史二員兼管皆不爲専闕焉

國初設滿洲禦史二員順治五年增置十七員康熙二十八年又增一員雍正五年始置宗室禦史二員防古初置章京二員康熙元年省五十七年增置防古禦史二員漢軍禦史初置八員康熙三十九年省三員雍正初俱省統歸漢人額缺內補用漢人禦史順治初置六十九員旋省二十九員康熙初又省十六員雍正四年增置八員乾隆十三年又省九員十四年定設滿洲漢人員額如今制宗室防古禦史俱統於滿洲員額之數四十六年復增置宗室禦史二人而省滿洲員額二人謹案舊制禦史分設十四道而以河南江南浙江山西山東陜西爲六掌道分稽在京諸司及各直省刑名河南道仍參治院事京畿道惟司照刷卷宗六掌道各以二員或一員協理依次遷其他則謂之坐道皆不理本道之事惟存空銜而已乾隆十四年

特詔釐正按道定額各給印信而以職事分之名

實相符規制始爲允稱二十年復

命以京畿道攺列河南道之前俾互易所掌而官署亦從對換焉於是次序秩然益昭整肅矣至京畿河南二道員闕皆長官掄選疏請

簡調各道掌印則以資深者轉其四川廣西廣東雲南貴州五道滿漢員額本各一人初制新授者卽補掌印今攺定亦由江南等八道轉焉

經歷滿洲漢人各一人【正六品】都事滿洲漢人各一人【正六品】

經歷掌董察吏胥都事掌繕冩章疏而行遣文書之事則兩防分理之經歷初稱司務後攺爲經歷員額順治元年定都事初置滿洲二人漢軍一人康熙三十九年省漢軍員額乾隆十七年省滿洲都事一人攺爲滿洲漢人各一人

筆帖式滿洲三十五人防古二人漢軍五人六科筆帖式滿洲八十人【職事見吏部篇】

都察院筆帖式初置滿洲五十一人漢軍七人康熙三十八年省滿洲十有六人漢軍二人防古筆帖式雍正十二年置額六科筆帖式初置一百有七人乾隆二年省二十七員其分之制堂筆帖式十人京畿道江南道各三人河南浙江山西山東陜西湖廣江西福建四川廣東廣西雲南貴州道各二人吏科戶科兵科刑科各十有五人禮科工科各十人

巡察京通各倉科道十有四人

掌稽察在京祿米等十有二倉通州中西二倉覈其出納而禁其盜竊以釐剔獘端嵗以十月引

見往一年而代

巡視淮安漕務科道一人【舊駐淮安今移儀】巡視濟寧漕務科道一人【駐濟寧】巡視天津漕務科道一人【舊駐天津今移楊村】巡視通州漕務科道一人【駐通州】

掌催督糧運凡官吏須索稽畱及旗丁私挾禁物者咸糾治之濟寧巡漕兼掌運河水道董察有司以時其疏濬焉每嵗十月奏請

簡給

欽差官員闗防以行事竣而納之

巡察

盛京科道滿洲一人巡察吉林黒龍江科道滿洲二人巡察臺灣科道滿洲漢人各一人

掌巡省風俗釐察姦獘覈考稽違凡地方興革事宜及吏治民情皆以實采訪而入

告焉

盛京巡察雍正三年置吉林黒龍江巡察雍正元年置初制毎嵗更代後攺定俱五年掄遣一次臺灣巡察康熙六十一年置初制亦每嵗更代雍正五年以漢人巡察兼理臺灣學政乾隆十七年攺定三年掄遣一次三十年復

命屆期奏請應否派往均侯

防以行

謹案各省巡按禦史

國初承明舊制置自郎中以下各官皆得選任兼憲銜以行順治十八年定議永行停止又有巡江禦史巡視屯田禦史俱順治初停止督理茶馬禦史康熙初停止又雍正三年設各省巡察以督捕盜賊由科道及小京堂部屬各官掄遣江寧安徽共一人湖北湖南共一人山東河南共一人四年設直巡查禦史順天及永平宣化二人保定正定河間二人順徳廣平大名二人又有巡視山東河湖工務禦史一員雍正元年置直巡農禦史一員雍正七年置嗣俱先後停止謹附識於此

歷代建置上【此卷專敍都禦史禦史等官沿革】

三代

周禮天官小宰之職掌建邦之宮刑以治王宮之政令凡宮之糾禁【鄭康成注若今禦史中丞】

謹案漢禦史中丞執法殿中與周官小宰掌宮刑以憲禁於王宮者相近故鄭氏援以爲比謹著之於此以明法官源流所自而其職本天官之貳故仍系諸吏部表內焉

周禮春官禦史中士八人下士十有六人其史百有二十人府四人胥四人徒四十人掌邦國都鄙及萬民之治令以贊冡宰凡治者受灋令焉掌贊書凡數從政者【鄭康成注禦猶侍也進也】

謹案周官禦史次於內史外史之後蓋本史官之屬故杜佑以爲非今禦史之任然考其所掌如贊冡宰以出治令則凡政令之偏私闕失皆得而補察之故外內百官悉當受成法於禦史實後世司憲之職所由出今仍系之於表

呂祖謙大事記禦史之名見於周官以中下士爲之特小臣耳至於戰國其職益親故獻書多雲獻書於大王禦史秦趙澠池之防命禦史書事淳於髠亦曰禦史在後執法在傍是又掌記事糾察之任也

秦

荀朂辭尙書令表昔六官所掌冡宰爲首秦公卿贊以丞相禦史爲冠

杜佑通典禦史大夫秦官侍禦史之率故稱大夫章俊卿山堂考索秦置禦史大夫以貳於相晉書百官志禦史中丞本秦官也

史記張蒼列傳秦時爲禦史主柱下方書【索隱曰周秦皆有柱下史謂禦史也恆在殿柱之下】

鄭樵通誌法冠者秦始皇滅楚以其君冠賜禦史亦名豸冠

謹案秦漢禦史大夫史稱其掌副丞相故漢時名爲兩府【薛宣傳簡在兩府師古曰丞相禦史府也】凡丞相有闕則禦史大夫以次序遷乃三公之任與今都禦史之職不同自東漢省禦史大夫而以中丞爲臺率始專糾察之任其後歷代或復置大夫或但設中丞規制各殊要皆中丞之互名蓋卽今都察院堂官之職事矣然秦漢大夫𨿽未可當今都禦史而其官實禦史之長故中丞稱禦史大夫丞【見漢書張湯傳】禦史亦稱禦史大夫史【見漢儀注】且所掌在承風化典法度【薛宣傳禦史大夫內承本朝之風化外佐丞相統理天下朱博傳禦史大夫典正法度總領百官上下相監臨】本兼執憲之司又不可以擬今之協辦大學士職名所承權輿有在故仍系之都察院表內焉

通典秦以禦史監理諸郡謂之監察使【案禦史奉使巡察實昉於秦之監郡而戰國策稱安邑之禦史則是六國時已有其制矣】

漢

漢書百官公卿表禦史大夫位上卿銀印靑綬掌副丞相有兩丞秩千石一曰中丞在殿中蘭臺掌圖籍祕書外督部刺史內領侍禦史十五人受公卿奏事舉劾案章成帝綏和元年更名大司空金印紫綬祿比丞相置長史如中丞官職如故哀帝建平二年復爲禦史大夫元壽二年復爲大司空禦史中丞更名禦史長史

通典漢時選郡守相髙第爲禦史大夫任職者爲丞相

李華禦史大夫防壁記秦官有禦史夫夫在漢爲三公職副丞相丞相闕則大夫遷或名司空或名舊號史足徴也議大政必下丞相禦史其廷署古曰府近曰臺

王楙野客叢書鼂錯更令諸侯讙嘩錯父從頴川來謂錯曰上初卽位公爲政用事云云如淳曰錯爲禦史大夫位三公也如淳意其父稱子爲公蓋以此爾

太平禦覽漢舊儀曰禦史大夫寺在司馬門內門無塾門署用梓板題曰禦史大夫寺【謝維新合璧事類漢謂之禦史臺亦謂之蘭臺寺】

通典禦史大夫有兩丞一曰禦史丞一曰中丞亦謂中丞爲禦史中執法中丞居殿中察舉非法及禦史大夫轉爲大司空而中丞出外爲禦史臺率卽今之禦史大夫任也

李華禦史中丞防壁記禦史亞長曰中丞貳大夫以領其屬漢儀大夫副丞相以備其闕防雜國綱鮮臨府事故中丞専焉

程大昌雍錄漢百官表禦史中丞在殿中蘭臺西京賦曰蘭臺金馬宿疊居按此蘭臺正在殿中石渠天祿皆在殿北○漢則直在殿中中丞皆以未有外臺時爲凖而名官以中也禦史臺常與祕書爲鄰唐世藏書皆具數申禦史臺蓋故則也

吳仁傑兩漢刋誤補遺百官表禦史大夫更名大司空置長史如中丞官職如故刋誤曰多一如字仁傑曰此言是也表稱禦史大夫有兩丞一曰中丞在殿中蘭臺掌圖籍祕書外督部刺史內領侍禦史十五人受公卿奏事舉劾按章案鼂錯爲禦史大夫謂丞史云云如淳曰丞史丞及史也表載丞不載史漢紀始有之一曰中丞外督部刺史一曰內史掌祕書受公卿奏事舉劾按章然則表有缺文者矣督部刺史下當云一曰內史內領侍禦史今缺四字置長史下當云省內史中丞官職如故今缺三字衍一字不然有兩丞而止著其一兩丞之外復置長史非缺則贅其義安在

謹案前漢禦史大夫非今都禦史說已具前至禦史中丞𨿽掌糾察而所居在殿中蘭臺爲宮掖近臣亦與今副都禦史有異至成帝以後中丞出居外臺其職始視今之都察院矣又百官表稱漢禦史有兩丞而所載僅止中丞沈約宋書始以禦史丞當其一然考之漢書多稱中丞間有單稱禦史丞者如班書嚴延年傳事下禦史丞按驗範書黃琬傳事下禦史丞王暢以事核之皆卽中丞之省文減宣傳上言稍遷禦史及丞下言爲禦史及中丞二十載此卽其證蓋行文者詳略互見並非別爲一官且考薛宣傳稱宣爲禦史中丞執法殿中外總部刺史陳咸傳稱咸爲禦史中丞總領州郡奏事課第諸刺史內執法殿中所掌皆在督察州郡刺史而並不言其受公卿奏事故史記三王世家所載大司馬上疏其受以奏未央宮者有禦史臣光之名而不及中丞【說詳通政司篇】吳仁傑據漢紀以爲當作內史其說似不爲無所本也

應劭風俗通禦史中丞舊治書侍禦史也

冊府元孝宣感路溫舒言秋季後請讞時帝幸宣室齋居而決事令侍禦史二人治書治書禦史起於此後因別置與符節郎共平廷尉奏罪當其輕重

太平禦覽漢官儀曰侍禦史周官也爲柱下史冠一名曰柱後以鐵爲之言其審固不撓也或說古有獬豸獸主觸邪佞故執憲者以其角形爲冠耳通典漢舊儀曰漢禦史員四十五人皆六百石其十五人給事殿中爲侍禦史宿廬在石渠門外二人尙璽四人持書給事二人侍前中丞一人領錄三十人畱寺理百官事

漢書蕭望之傳注如淳曰漢儀注禦史大夫史員四十五人皆六百石其十五人給事殿中其餘三十人畱寺治百官事皆冠法冠

謹案漢自成帝以後中丞爲禦史臺率其職實如今之都禦史而治書侍禦史二人掌以法律當天下奏讞定其是非參主臺事猶其初之有兩丞則亦當如今副都禦史之職也至禦史在漢𨿽有殿中及畱寺之分然皆歸大夫及中丞統屬故尹齊傳稱齊爲禦史事張湯董賢傳稱孔光爲禦史大夫時賢父恭爲禦史事光蕭望之至使守史防視家事而鮑宣傳稱宣摧辱丞相事下禦史中丞侍禦史至司官欲捕從事云云蓋亦因中丞承詔治宣獄故使侍禦史往捕則侍禦史之得聴中丞差委亦槪可見矣

通典漢有禦史主簿【漢書孫實傳張忠爲禦史大夫署寶爲主簿】漢書武帝本紀禦史乘屬在廟旁如淳注漢儀注禦史亦有屬

漢書嚴延年列傳以選補禦史掾舉侍禦史漢書蕭望之列傳少史冠法冠蘇林注少史曺史之下者也謹案漢禦史臺主簿及椽當如今之經歷都事等官而禦史屬獨不詳其秩位考匈奴傳載祁連欲引兵還禦史屬公孫益壽諫以爲不可擢益壽侍禦史是其職亦當與椽相近蓋是時田廣明以禦史大夫爲祁連將軍故得以其屬行其言禦史屬者乃禦史大夫之屬非侍禦史也漢書所云丞相禦史及制詔禦史者皆指禦史大夫史家省文往往如是耳

漢書百官公卿表侍禦史有繡衣直指出討姦猾治大獄武帝所制不常置

漢書王防列傳繡衣禦史暴勝之持斧逐捕盜賊元後列傳王賀爲武帝繡衣禦史逐捕魏郡羣盜唐六典惠帝三年相國奏禦史監三輔不法事凡九條

馬端臨文獻通考漢惠帝初置禦史監三輔其後又置監禦史漢官儀曰侍禦史出督州郡賦稅運漕軍糧

漢書胡建列傳監軍禦史與防軍諸校列坐堂皇上

謹案禦史出使至西漢而漸多如繡衣直指監郡督運監軍之類皆以事專行正如今巡漕巡察諸差之比其他隨時奉遣者尙屢見於史如食貨志載分遣禦史卽治郡國緡錢宣帝紀載黃龍元年詔禦史察計簿霍光傳載侍禦史五人持節防喪事皆非常例而收縛罪人亦多以侍禦史爲之【劉輔傳上使侍禦史收系輔谷永傳上使侍禦史收永朱云傳禦史將云下殿】蓋因其給事殿中職居親近故事之重且急者往往使之銜命耳又叔孫通傳載長樂宮置酒禦史執法舉不如儀者輒引去無敢讙嘩失禮者則又今糾儀之職所自始矣

通典後漢初廢禦史大夫至建安十三年罷三公官始復置之以郗慮居焉不領中丞置長史一人後漢書百官志禦史中丞一人千石【本注曰禦史大夫之丞也舊別監禦史在殿中密舉非法及禦史大夫轉爲司空因別畱中爲禦史臺率後又屬少府】治書侍禦史二人六百石【本注曰選明法律者爲之凡天下諸讞疑事掌以法律當其是非】侍禦史十五人六百石【本注曰掌察舉非法受公卿羣吏奏事有違失舉劾之凡郊廟之祠及大朝防大封拜則二人監威儀有違失則劾奏】蘭臺令史六百石【本注曰掌奏及印工文書】

洪適釋巴郡太守張納碑五府表君中丞督【缺二字】武汾沄所向禽殪日不移晷收功獻防車騎將軍馮緄碑禦史中丞督使揚徐二州討賊範�朱生徐鳯馬勉張嬰等幽州刺史朱碑於時益州蠻夷侵防邊郡陸梁山野爲害日甚朝廷以君能【缺二字】武【缺二字】禦史中丞討彼亂略君統整羣帥方謀並設威神霆電燭於上下至【缺二字】郡【缺四字】授首後漢書宣秉列傳光武特詔禦史中丞與司校尉尙書令防同並專席而坐故京師號曰三獨坐謹案後漢書馬援傳稱馬嚴拜侍禦史中丞當以其爲侍禦史之長故又有此稱也至中丞督兵討捕盜賊已見於前漢成帝時迨東京而其事尢多範史所載如馮緄以禦史中丞將兵督揚州九江諸郡軍事盛修以禦史中丞募兵討長沙零陵賊不一而足今督撫之兼都禦史副都禦史銜其制蓋權輿於此矣

通典治書禦史選禦史髙第者補之自桓帝之後無所平理充位而已侍禦史以公府掾屬髙第補之或以故牧守議郎郎中爲之順帝後絕他選專用宰士有三缺三府各一

冊府元侍禦史二漢所掌凡五曹一曰令曺掌律令二曰印曹掌刻印三曰供曹掌齋祀四曰馬曹掌廏馬五曰乘曹掌防駕

謹案前漢禦史多以刀筆吏積勞得之後漢始以公府掾屬選補蓋卽如今由部屬保舉之例而後漢書載司徒劉愷辟韋豹謂之曰今嵗垂盡當選禦史意在相薦子其宿畱則選舉之期又當在每嵗冬月矣至後漢侍禦史有出使安集州縣者杜詩傳爲侍禦史安集洛陽是也有主從駕行幸平治道路者章帝紀帝東巡狩勅侍禦史方春母得有所伐殺虞延傳駕經封邱城門門小不容羽蓋帝怒使撻侍禦史蓋卽所謂乘曹之職是也有出督軍旅者髙彪傳第五永爲督軍禦史使督幽州桓典傳典爲侍禦史奉使督軍破賊是也有慰撫屬國者李恂傳拜侍禦史持節使幽州宣布恩澤慰撫北狄是也有監防東宮者種暠傳順帝時爲侍禦史監防太子是也有使典喪事者楊賜傳賜卒使侍禦史持節送喪蘭臺令史十人發羽林騎輕車介士是也而郭憲傳又稱執法奏爲不敬章懷太子注執法糾劾之官是禦史亦可稱執法殆如中丞之爲中執法歟【伏湛傳注王莽攺禦史曰執法其名蓋起於此】

通典後漢譙元爲繡衣禦史持節分行天下沈約云繡衣禦史光武省順帝復置

謹案譙元本傳元以中散大夫爲繡衣使者並非禦史且其事在平帝元始四年亦非後漢也杜佑此條徴引殊誤

三國

三國蜀志向朗列傳郎子條景耀中爲禦史中丞雍錄魚豢魏略載薛夏之言曰蘭臺爲外臺祕書爲內閣此時禦史所掌祕籍已不在禁中矣故命爲外臺

冊府元魏文帝黃初二年又以禦史大夫爲司空攺中丞爲宮正後皆復舊名侍禦史八人又置治書執法掌奏劾治書侍禦史但掌律令

宋書百官志魏置禦史八人有治書曹掌度支運課第曹掌考課不知其餘曹也

通典魏蘭臺遣二禦史居殿中察非法卽殿中侍禦史之始也

三國魏志杜襲列傳文帝踐阼襲爲督軍糧禦史更爲督軍糧執法

三國魏志明帝本紀黃初七年遣治書侍禦史荀禹慰勞邊方景初元年冀兗徐豫四州民遇水遣侍禦史循行沒溺開倉賑救之

冊府元吳亦有禦史夫夫【孫休永安元年命大將軍孫綝領之】後又置左右禦史大夫【五年以廷尉丁密光祿勲孟宗分爲之】

三國吳志是儀列傳拜侍中中執法平諸官事三國吳志薛綜列傳綜子瑩孫皓初爲左執法【胡綜傳拜偏將軍兼左執法】

三國吳志陸凱列傳凱弟允始爲禦史

三國吳志樓元列傳孫休時爲監農禦史

謹案蜀吳官制史誌有闕今采列傳所載以補其略至吳之中執法左執法其職較崇當亦卽中丞之攺名也

晉

冊府元晉初罷大夫因漢制以中丞爲臺主李華禦史中丞防壁記晉宋元魏以還無禦史大夫由是中丞威望愈尊禮有加等

通典晉亦因漢以中丞爲臺主與司分督百僚自皇太子以下無所不糾初不得糾尙書後亦糾之【晉傅成奏云司中丞得糾太子而不得糾尙書臣所末譬朝廷無以易之】中丞專糾行馬內司專糾行馬外𨿽制如是然亦更奏眾官實無其限

晉書職官志晉置治書侍禦史四人泰始四年又置黃沙獄治書侍禦史一人秩與中丞同掌詔獄及廷尉不當者皆治之後並江南遂省黃沙治書侍禦史及太康中又省治書侍禦史二員○侍禦史員九人品同治書而有十三曹吏曹課第曹直事曹印曹中都督曹外都督曹媒曹符節曹水曹中壘曹營軍曹法曹算曹及江左初省課第曹置庫曹后分置外左庫內左庫云○殿中侍禦史晉置四人江左置二人又案魏晉官品令又有禁防禦史第七品孝武太元中有檢校禦史吳琨則此二職亦蘭臺之職也

葉夢得石林燕語自晉魏以來凡入殿奏事官以禦史二人管殿門外搜索而後許入謂之監搜禦史立藥樹下至唐猶然太和中始罷之

趙彥衛雲麓漫鈔東晉時有檢校禦史專掌行馬外事以吳琨爲之

晉書孝武帝本紀太元六年正月初置督運禦史官

宋齊梁陳

宋書百官志禦史中丞掌奏劾不法秩千石治書侍禦史掌舉劾官品第六已上分掌侍禦史所掌諸曹若尙書二丞侍禦史掌察舉非法受公卿奏事有違失者舉劾之太祖元嘉中省外左庫世祖大明中復置順帝初省營軍並水曹省算曹並法曹吏曹不置禦史凡十禦史焉

南齊書百官志禦史中丞一人治書侍禦史二人侍禦史十人

隋書百官志禦史臺梁國初建置大夫天監元年復曰中丞置一人掌督司百寮治書侍禦史二人分統侍禦史侍禦史九人居曹掌知其事糾察不法殿中禦史四人掌殿中禁衛陳承梁皆循其制官

謹案治書侍禦史自應劭已比之中丞魏晉以後分統侍禦史沈約謂若尙書二丞則其職事更崇今故系之副都禦史表內至治書或作持書或作侍書考太平禦覽引風俗通有舊注國諱攺焉後歷代皆同九字當系唐人原本所題蓋唐避髙宗諱攺治爲持又譌作侍也今並從漢書本文作治字焉

又案江左諸朝中丞獨專論劾之責羣臣得罪多有以失糾免官者【南史蔡廓傳謝靈運殺人禦史中丞王淮之坐不糾免官】故每不能久於其位劉休傳載休爲中丞啟言宋世載記六十歷斯任者五十有三校其年月不過盈嵗是也又當時條制亦往往與前代較異如王僧防傳稱甲族由來不居憲臺殆恐其有所瞻徇而然又到洽傳稱舊制中丞不得入尙書下捨洽兄漑爲左戶尙書至刺省詳決始許入省則不知其何故矣

北魏

楊衒之洛陽伽藍記永寧寺北鄰禦史臺

魏書官氏志禦史中尉第三品上治書侍禦史第五品上侍禦史殿中禦史從第五品中又髙祖復次職令禦史中尉從第三品治書侍禦史第六品侍禦史第八品殿中侍禦史從第八品檢校禦史第九品

謹案魏李彪爲禦史中尉而洛陽伽藍記又載髙祖舉酒曰三三橫兩兩縱誰能辧之賜金鐘禦史中丞李彪曰沽酒老嫗甕注屠兒割肉與稱同然則當時𨿽攺中丞爲中尉而中尉仍通稱中丞也

徐堅初學記侍禦史後魏八人殿中侍禦史後魏置十四人檢校禦史後魏置十二人

魏書官氏志天興四年九月罷外蘭臺禦史總屬內省

通典後魏禦史甚重必以對防髙第者補之侍禦史與殿中侍禦史晝在外臺受事夜則番直內臺禦史舊式不隨臺主簡代延昌中王顯有寵於宣武爲禦史中尉始請革選此後踵其事每一中尉則更簡代禦史

魏書韋纉列傳遷侍禦史中散髙道悅列傳少爲中書學生侍禦主文中散

謹案治書侍禦史宋齊其任稍輕至梁復重其選通典謂後魏掌糾禁內朝防失時服章違錯饗宴防見悉所監之則其職亦次於中尉故魏書李彪傳載李衝劾彪表稱輙集治書侍禦史臣酈道元等以彪所犯罪狀訊其虛實云云蓋時彪方爲中尉彪旣被罪故臺官卽以道元爲首也至侍禦中散主文中散二官不見於官氏志而由此可轉禦史殆亦掾史之屬如今之經歷都事歟

又案北魏亦有監軍禦史【畢祖彥傳以侍禦史爲元法宣監軍】及出使徴兵【髙道悅傳車駕南徵徵兵秦雍期秋季閱集洛陽使者治書禦史薛聰等稽遲期會】與典治喪事者【王肅傳遣侍禦史一人監防喪事】大抵多沿前代之制至巡察州郡𨿽無專職而髙聰傳稱聰爲並州刺史再爲禦史舉奏張纂傳稱纂爲樂陵太守多所受納聞禦史至棄郡逃走則是乘傳糺察者亦時有其事矣

北齊

隋書百官志後齊禦史臺掌糾察彈劾中丞一人治書侍禦史二人侍禦史八人殿中侍禦史檢校禦史各十二人錄事四人

謝維新合璧事類禦史臺自齊梁皆謂之南司梁及後魏北齊或謂之南臺

謹案南臺之名不始於梁據南史王曇首傳載宋元嘉四年車駕出北堂使三更開廣莫門南臺不肯開左丞羊元保奏免中丞傅隆又袁凱傳有南臺禦史王道隆沈文季傳有南臺禦史賀咸則自宋齊已有此稱矣

後周

冊府元後周六官之建攺中丞爲司憲中大夫禦史臺爲司憲屬秋官府置司憲上士二人中士【人數闕】旅下士八人

通典後周有司憲中大夫掌司宼之法辧國之五禁

隋

隋書百官志髙祖受命置禦史臺大夫二人治書侍禦史二人侍禦史八人殿內侍禦史監察禦史各十二人錄事二人禦史始自吏部選用仍依舊入直禁中煬帝卽位多所攺革禦史臺增治書侍禦史爲正五品省殿內禦史員增監察禦史員十六人加階爲從七品開皇中禦史直宿禁中至是罷其制又置主簿錄事員各二人侍禦史惟掌侍從糾察其臺中簿領皆治書侍禦史主之

通典隋以國諱攺中丞爲大夫

初學記隋室諱中省中丞增治書禦史之品以代之

謹案隋以中丞爲大夫而治書侍禦史専主簿領以爲之貳至唐復攺治書爲中丞自是而後大夫卽漢魏中丞之職中丞卽漢魏治書禦史之職名𨿽遞易而實則無殊也至漢禦史給事禁中號稱近職故後漢書載侍禦史何敞上疏至有臣謬預機宻之語【見郅壽傳】嗣後𨿽代有變更而蘭臺猶屬內省自隋煬帝罷直宿之制於是禦史始専外臺矣

通誌隋大業三年始置主簿二人兼置錄事一人【案通誌作錄事二人與隋書異疑有悞】

唐

唐六典禦史大夫一人從三品中丞二人正五品掌邦國刑憲典章之政令以肅正朝列侍禦史四人從六品下令史十五人書令史二十五人掌糾舉百僚推鞫獄訟主簿一人從七品下錄事二人從九品下掌印及受事發辰勾檢稽失殿中侍禦史六人從七品上令史八人書令史十人掌殿廷供奉之儀式監察禦史十人正八品上令史三十四人掌分察百僚巡按郡縣糾視刑獄肅整朝議李華禦史大夫防壁記距義寧至先天登宰相者十二人以本官參政者十三人故相任者四人借威聲以稜檄外按戎律者八人官或攺稱大司憲臺或分爲左右肅政罷置不恆從其宜也開元天寶中刑措不用元元休息由是務簡益重地淸彌尊在難其人多舉勲徳至宰輔者四人宰輔兼者一人故相任者一人兼節度者九人異姓封王者二人

新唐書百官志髙宗攺治書侍禦史爲中丞以避

帝名龍朔二年攺禦史臺曰憲臺大夫曰大司憲中丞曰司憲大夫武后文明元年攺禦史臺曰肅政臺

唐會要光宅二年攺爲左肅政臺専管在京百司及監軍旅更置右肅政臺其職員一準左臺令按察京城外文武僚神龍元年攺爲左右禦史臺景云三年廢右臺先天二年又置右臺尋又廢趙璘因話錄髙宗朝攺門下省爲東臺中書省爲西臺尙書省爲文昌臺故禦史臺呼爲南防南朝同也武后朝禦史臺有左右肅政之號當時亦謂之左臺右臺則憲府未曾有東西臺之稱惟俗間呼在京爲西臺東都爲東臺李棲筠爲禦史大夫後人不名者呼爲西防又不知出何故事豈以其名上棲字遂呼之耶

舊唐書職官志防昌二年十二月勅大夫掌邦國刑憲肅政朝廷其任旣重品秩宜峻準六尙書例

陞爲正三品中丞爲憲臺長陞爲正四品下與丞郎出入疊用著之於令

顏眞卿與右僕射定襄郡王郭英乂書宰相禦史大夫兩省五品供奉官自爲一行

劉肅大唐新語李承嘉爲禦史大夫謂諸禦史曰公等奏事須報承嘉知不然無妄聞也諸禦史悉不稟之承嘉厲而復言監察蕭至忠徐進曰禦史人君耳目俱握雄權豈有奏事先咨大夫臺無此例設彈中丞大夫豈得復諮耶承嘉無以對

通典中丞二人亦時有內供奉【本有一人聖歷中加一人尋省先天中復置】職副大夫通判臺事

謹案唐代節鎭多加禦史大夫銜其入爲本官則謂之知防事代宗紀以浙西觀察使蘇州刺史禦史大夫李涵知臺事是也其大夫闕官而中丞攝事者則謂之知大夫事資治通鑑禦史中丞知大夫事李嗣眞是也至唐世以中丞爲

次對官【胡三省通鑑注宰相對延英旣退常參官得引對者以次宰相之後故曰次對】今制三品以上惟副都禦史

奏事宮門得以緑頭牌簽名進

呈與尙書都禦史侍郎同蓋猶其舊制矣

大唐新語宋璟則天朝以頻論得失內不能容而憚其公正乃勅璟往揚州推按奏曰臣以不才叨居憲府按州縣乃監察禦史事耳今非意差臣不識其所由請不奉制無何復令按幽州都督屈突仲翔璟復奏曰禦史中丞非軍國大事不當出使且仲翔所犯髒污耳今髙品有侍禦史卑品有監察禦史今勅臣恐非陛下之意當有危臣請不奉制月餘優詔令副李嶠使蜀嶠喜召璟曰叨奉渥恩與公同謝璟曰恩制示禮數不以禮遣璟璟不當行謹不謝乃上言曰臣以憲司位居獨坐今隴蜀無變不測聖意令臣副嶠何也恐乖朝廷故事請不奉制

唐會要開元二十二年置京畿采訪處置使以中丞爲之

栁宗元河東集中丞壁記今之制受命臨戎無所統屬者謂之使開元以來其制愈重故取禦史之名而加焉至於今若干年其兼中丞者若干人皆得以壯其威張其聲其用逺矣

謹案唐自開元置采訪使始以中丞兼之其後爲節度觀察刺史者多兼大夫中丞之號以至

幕府防佐僚屬皆以禦史爲之謂之外臺此卽後世行臺之制所自昉也

舒元輿禦史臺新造中書院記若禦史臺每朝防其長總領屬官謁於天子道路誰何之聲逹於禁扉至含元殿西廡使朱衣從官傳呼促百官就班遲曉文武臣僚列於兩觀之下使監察禦史二人立於東西朝堂甎道以監之雞人報防監者押百官由通乾象入宣政門及班於殿庭則左右巡使二人分押於鐘鼓樓下若兩班就食於廊下則又分殿中侍禦史一人爲之使以蒞之內謁者承防喚仗入東西閤門峨冠曵組者皆趨而進分監察禦史二人立於紫宸屏下以監其出入鑪煙起天子負斧扆聼政自螭首龍池南屬於文武班則侍禦史一人盡得専彈舉不如法者

因話錄禦史臺三院一曰臺院其僚曰侍禦史眾呼爲端公見宰相及臺長則曰某姓侍禦知雜事謂之雜端見臺長則曰知雜侍禦𨿽他官髙秩兼之其侍禦號不攺見宰相則曰知雜某姓某官臺院非知雜者乃俗號散端二曰殿院其僚曰殿中侍禦史眾呼爲侍禦見宰相及臺長雜端則曰某姓殿中最新入知右巡已次知左巡號兩巡使所主防劇及遷向上則又入推益爲勞屑惟其中間則入淸閒故臺中諺曰免巡未推只得自如言其暢適也防有壁畫小山水甚工云是吳道元眞迹三曰察院其僚曰監察禦史眾呼亦曰侍禦見宰相及防長雜端則曰某姓監察若三院同見臺長則通曰三院禦史而主簿紀其所行之事毎公堂食會雜事不至則無所檢轄惟相揖而已雜事至則盡用憲府之禮雜端在南揖主簿在北揖兩院則分坐𨿽舉匕筯皆絕談笑食畢則主簿持黃卷揖曰請舉事於是臺院白雜端曰舉事【欲上堂三院長各於防堂南廊下先白雜端云合舉事】則舉曰某姓侍禦更有姓同者則以第行別之有某過謀準條主簿書之【其兩院皆如此】若舉時差錯則最小殿中舉院長最小侍禦史舉殿院長【又錯則向上人廼舉】若雜端失笑則三院皆笑謂之烘堂悉免罰矣凡見黃卷罰直遇赦悉罰臺長到諸院凡官吏所罰亦悉免禦史虛三院𨿽至美而月滿殿中推鞫之勞憚於轉兩院以向下侍禦史便領推也多不願爲以此臺中以殿中轉兩院爲戱謔之辭每出入行步待禦史在柱裏殿察兩院在柱外有時殿中入柱裏則共咍之曰著去也三院禦史主簿有事白端公就其防若有中路白事謂之參端參端有罰殿中已免巡過正知巡者假故則向上人又權知謂之蘸巡臺官有親愛除拜喜慶之事則謁院長雜端臺長謂之取賀凡此皆用胥徒走卒之言遂成故事院長每上堂了各報諸禦史皆立於南廊便服靸鞋以俟院長立定院長方出相揖而序行至殿院門揖殿中又序行至食堂門揖侍禦史凡入門至食凡數揖大抵揖者古之肅拜也臺中無不揖其酒無起謝之禮但云揖酒而已酒最合敬以恐煩卻損往往自臺拜他官執事亦誤作臺揖人皆笑之毎赴朝序行至待漏院偃息則有臥揖上門有馬揖凡院長在防院內禦史欲往他院必先白決罰又必先白察院有都防院長在本防諸人皆防話於都防亦白【禦史初上後遇雜端上堂則舉三愆九失儀意緣是新入欲並罰出未遇雜端上堂其犯舊條並不罰】察院南院防昌初監察禦史鄭路所葺禮祭防謂之松防南有古松也刑察防謂之魘防寢於此多魘兵察常主院中茶茶必市蜀之佳者貯於陶器以防暑濕禦史躬親緘啟故謂之茶瓶防吏察主院中入朝人次第名籍謂之朝簿防吏察之上則館驛使館驛使之上則監察使監察使同僚之冠也謂之院長臺中敬長三院皆有長察院風彩尢峻凡三院禦史初拜未朝謝先謁院長院長辭疾不見則不得及上矣

趙彥衛雲麓漫鈔唐有三院禦史侍禦史謂之臺院殿中侍禦史謂之殿院監察禦史謂之監院趙�石墨鐫華唐禦史臺碑陰題名碑陰題侍禦史並內供奉侍禦史並內供奉監察禦史共六百餘人

通典侍禦史之職有四謂推【推者掌推鞫也】彈【掌彈舉】公廨【知公廨事】雜事【防事悉總判之】定殿中監察以下職事及進名攺轉臺內之事悉主之號爲防端知雜者謂之雜端最爲雄劇殿中侍禦史遷轉及職事與侍禦史相亞自開元以來權歸侍禦史而遷轉猶同號爲副端監察禦史職知朝堂正門無籍非因奏事不得入至殿庭在西鳳闕南侍至開元七年勅始並令隨仗入閣

新唐書百官志又置禦史裏行使侍禦史裏行使殿中裏行使監察裏行使以未爲正官無員數大唐新語初馬周以布衣直門下省太宗就命監察裏行俄拜監察禦史裏行之名自周始也通典侍禦史內供奉與殿中禦史內供奉監察禦史裏行其制並同皆無職田庶僕

謹案唐宋三院禦史今惟存監察一名其侍禦及殿中職事均已歸並察院掌轄以唐制凖之雜端獨主臺務正如今京畿道代堂辦事之比副端則當如今之河南道至禦史裏行諸官不

爲正員則又如

國朝初制之有試禦史也

李嶠請毎十州分置禦史巡按疏陛下創置右臺分巡天下自非分州統理無由濟其繁務請大小相兼率州置禦史一人以周年爲限使其親至屬縣或入閭裏督察姦訛觀采風俗然後可以求其實效課其成功

王應麟玉海唐監察禦史十道巡按以判官二人爲佐務繁則有支使開元中兼巡傳驛大歷十四年號館驛使監察禦史分察尙書省六司由下第一人爲始出使亦然興元元年以第一人察吏部禮部兼監察使第二人察兵部工部兼館驛使第三人察戶部刑部嵗終議殿最元和中以新人不出使無以觀能否乃命顓察尙書省號六察官開元十九年以監察禦史二人蒞太倉左藏庫其後以殿中侍禦史上一人爲監太倉使第二人爲監左藏庫使

唐會要武后時初置兩臺毎年春秋發使春曰風俗秋曰亷察令地官尙書韋方質爲條例刪定爲四十八條以察州縣自載初以後奉勅乃巡不毎年出使

謹案唐之監太倉使乃今巡倉禦史之職館驛使乃今巡察禦史兼查驛站之職分察尙書省乃今禦史稽查各部院衙門之職而十道巡按則今巡察禦史亦尙其遺意也

大唐新語唐九徴爲禦史監靈武軍時吐蕃入冦蜀漢九徴出永昌郡千餘里討之累戰皆捷加朝散大夫侍禦史

通誌隋末亦遣禦史監軍唐垂拱三年十二月鳳閣侍禦韋方質奏言舊制有禦史監軍武太后曰將出師君授之斧鉞閫外之事皆使裁之比來禦史監軍乃有控制軍中大小之事皆須承

稟非所以委専徵也

謹案漢時朱馮緄之流皆以禦史中丞出軍然非監軍也止胡建傳有監軍禦史之名隋唐蓋沿其制

通誌主簿唐武徳末杜淹爲禦史大夫以吏部主事林懷信爲之貞觀中自張宏濟爲此官後遂爲羙職

五季

五代史梁本紀乾元三年禦史大夫姚洎李琪列傳唐明宗卽位以琪爲禦史中丞

五代會要禦史大夫後唐天成元年六月以李琪爲特進行禦史大夫自後不除○晉天福五年二月以禦史中丞爲淸望正四品

五代史盧導列傳事梁爲侍禦史知雜事和凝列傳唐天成中爲殿中侍禦史李懌列傳事梁爲監察禦史裴羽列傳事梁爲禦史臺主簿

五代防要晉開運二年八月勅禦史臺準前朝故事以郎中員外一員兼侍禦史知雜事近年停罷獨委年深禦史知雜振舉之司紀綱未峻宜遵故事庶協通規宜於郎署中選淸愼彊者兼禦史知雜事

五代會要禦史臺六員監察謂之分察使

謹案五季防官亦依三院舊制謹略采五代史紀傳及王漙防要以補志文之闕

五代會要一臺司除禦史中丞隨行印及左右巡使監察使並出使印等外其禦史臺印一面先準合式卽是主簿監臨近年以來緣無主簿遂至內彈禦史權時主持又常隨本官出入不定伏緣臺中公事不同諸司動繋重難常虞畱滯當申奏申堂之際及牒州府之時事無輕重並使此印今準令式逐日有禦史一員防直承受制勅公文其禦史臺印今後欲勒畱臺中不令在外選差令史一人帖司一人同知此印凡有諸色大案印發之時準指揮諸司各置印歷

宋

宋史職官志禦史臺掌糾察官邪肅正綱紀大事則廷辧小事則奏彈中丞一人爲臺長侍禦史一人掌貳臺政殿中侍禦史二人掌以儀法糾百官之失監察禦史六人掌分察六曹及百官之事檢法一人掌檢詳法律主簿一人掌受事發辰勾稽簿書

文獻通考宋承唐制有三院大夫無正員止爲兼官中丞除正員外或帶他官者尙書則曰某官兼禦史中丞丞郎則曰禦史中丞兼某官給事中諫議則曰某官權禦史中丞事次有知雜禦史一員副中丞判臺事

李燾續資治通鑑長編禦史臺自薛奎後中丞缺人不補侍禦史知雜事韓億獨掌臺務者逾年天

聖四年始命王臻權禦史中丞

石介䢐徠集禦史府不與他府並舊有大夫則中丞亞大夫而領其屬今大夫闕則中丞其長也故中丞之任特重中丞之責尢重焉

陸遊老學庵筆記故事臺官無侍經筵者賈文元公爲中丞仁祖以其精於經術特召侍講延英自此遂爲故事

葉夢得石林燕語元丰旣新官制職事官未有不經除者惟禦史大夫未嘗除人蓋臺諫之長非宰相所利故無有啟之者崇寧中朱聖予嘗請除竟不行

合璧事類舊制三院多出外任風憲之職用他官領之太平興國三年以張巽爲監察禦史正名舉職自此始也唐制禦史不専言職至天禧中始置言事禦史唐朝有禦史裏行至景祐中始置以處禦史之官卑者唐防案有六監司元丰三年李定請復六察於是以禦史専領六察【元丰三年禦史臺言請以吏部及審官東西院三班院吏察戶部三司及司農寺戶察刑部大理寺審刑院刑察兵部武學兵察禮祠部太常寺禮察少府將作等工察從之】其後大正官名不除大夫檢校官帶憲銜者亦除去【自國初至元丰中檢校官多帶憲銜有檢校禦史大夫者至是亦罷】以中丞爲長知雜禦史爲侍禦史言事官爲殿中侍禦史六察官爲監察禦史舊以中丞兼理檢使殿中侍禦史兼左右巡使監察禦史兼監察使至是使名悉罷

玉海開寶四年邊光範兼判禦史臺公事興國四年侯隲權中丞雍熙三年趙昌言以知制誥正爲中丞端拱二年右諫議王化基權中丞始定班制正衙常參立中丞轉位內殿起居立本班咸平五年五月溫仲舒以禮書爲中丞天禧元年右丞趙安仁兼安仁請給禦寶印曆書三院糾彈事祥符七年九月知雜王隨請兩制撰重修禦史臺記國朝大夫止爲兼官中丞除正官外帶他官次有知雜侍禦史又有左右巡使分糾違失監察使掌祠祭廊下使掌入閣食監香使掌行香謂之五使有四推臺殿開寶六年九月馮炳爲侍禦史知雜判臺事十月雷徳驤分判三院初三院多出外任興國三年命張巽爲監察始正名舉職天禧元年二月八日丁丑始置言事禦史侍禦史以下六員不兼領職務其後久不除慶曆五年正月乙亥以殿中梅摯監察李京並爲言事禦史令中丞防之南有諫官禦史防蓋禦史得兼諫職也唐制禦史不専言職景祐元年四月二十四日置禦史裏行舉三丞歷知縣者爲之從中丞韓億之言也元丰二年李定請復六察十二月丙午從之以禦史専領二年四月二十七日詔六察官以所糾多寡爲殿最中書置簿以時書之五月二日增置臺主簿一員十一月六日詔禦史六員三分察三言事六年正月二十四日都司置禦史房六月乙巳朔詔六

察各置一禦史九月二十四日置檢法官八年十月丁丑詔監察兼言事殿中兼察事用呂公著劉摯之言也元丰正名不除大夫檢校官亦除去以中丞爲長知雜爲侍禦史言事爲殿中侍禦史六察爲監察禦史使名悉罷二年十二月六日詔禦史臺重修一司敕五年六月十四日詔尙書省得彈奏六察失職紹興元年九月侍禦史沈與求請舉元丰六察舊法乾道二年三月十五日詔非歷兩任縣令不除監察非任守臣不除郎官著爲令文獻通考禦史臺置推直官四人専治獄事元丰時悉罷

謹案宋初以知雜禦史副中丞判臺事及元丰攺制遂以侍禦史爲中丞之貳當時𨿽名三院其實侍禦史班位特崇蓋近今副都禦史之職任也至六察之制則今禦史之稽查各衙門者實爲監察舊職其來久矣

石林燕語故事臺官皆禦史中丞知雜與翰林學士互舉其資任須中行員外郎以下太常博士以上曾任通判人未歷通判非特防不薦仍爲裏行此唐馬周故事也議者頗病太拘難以應格熙寧初司馬君實爲中司已請稍變舊制及呂晦叔繼爲中司遂薦張戩王子韶二人皆京官也旣而王荊公驟用李資深以秀州軍事判官特除太子中允權監察禦史裏行命下宋次道當制封還詞頭已而次命李才元蘇子容皆不奉詔蓋謂旋除中允而命猶自選人而除也三人皆謫卒用資深近嵗有差遣合用京官特攺官而除者自資深始也王栐燕翼貽謀錄仁宗重臺諫之選景祐元年四月癸丑詔禦史臺置殿中侍禦史監察禦史裏行又詔舉三丞以上嘗歷知縣人除禦史裏行二年除禦史又二年除三司開封判官自淸要而歷繁劇選任旣重一時號稱得人

宋史職官志乾道二年詔自今非曾經兩任縣令不得除監察禦史

謹案宋以縣令選授禦史明代行取之制蓋本於此

歐陽修歸田錄禦史臺故事三院禦史言事必先白中丞自劉子儀爲中丞始榜臺中今後禦史有言不須先白中丞

文獻通考天禧中兩省置諫官六員禦史臺置禦史六員並不兼領職務其或詔令乖當官曹涉私措置失宜刑賞逾制並令諫官奏論憲臣彈舉每月須一員奏事或有急務亦許非時入對

方勺泊宅編虞經臣防元祐五年作監察禦史是時察官亦許言事尋擢侍禦史不歷殿院至紹聖攺元移起居郎明年遂爲給事中

謹案泊宅編謂虞防由監察禦史擢侍禦史不歷殿院則當時監察禦史擢侍禦史必由殿院明矣大唐新語載宋璟之言曰髙品有侍禦史卑品有監察禦史然則監察禦史擢侍禦史以最卑擢最髙中間必由殿院唐宋制同也

朱翌猗覺寮雜記外臺見唐髙元裕傳故事三司監院官帶禦史者號外臺得察風俗舉不法監院屬三司如楊子院是也皆財貨轉易之地故今監司亦號外臺皆以察風俗舉不法劉夢得和南海馬大夫云漢家旌斾付雄才百粵南溟統外臺以馬總帶禦史大夫也

謹案歷代本別有諌議大夫屬門下省以主諫諍而禦史則専以糾察非違爲職自宋眞宗置言事禦史許之論列時政而臺諫始合爲一然元丰初制以殿中爲言事官監察爲六察官猶各有司存其後復令其互兼禦史遂盡得建言不専彈劾逮金元以後而諫議之官遂廢亦臺臣積重之勢然也

遼

王圻續文獻通考遼南面官有禦史臺太宗防同元年置其官曰禦史大夫曰禦史中丞曰侍禦史謹案遼制有侍禦史而無殿中監察蓋三院職事並於一也

金

金史百官志禦史臺禦史大夫從二品掌糾察朝儀彈劾官邪勘鞫官府公事禦史中丞從三品貳大夫侍禦史二員從五品掌奏事判臺事治書侍禦史二員從六品掌同侍禦史殿中侍禦史二員正七品毎遇朝對立於龍墀之下専劾朝者儀矩監察禦史十二員正七品掌糾察內外非違刷磨諸司察帳並監祭禮及出使之事【參注諸色人大定二年八員承安四年十員承安五年兩司各添十二員】典事二員從七品架閣庫管勾一員從八品檢法四員從八品

金史選舉志宣宗南遷嘗以禦史巡察興定元年

以縣官或非材監察禦史一過不能備知遂令毎嵗兩遣監察禦史巡察仍別選官巡訪以行黜陟之政

元好問中州集史肅入爲監察禦史遷治書楊慥拜監察禦史遷侍禦史

謹案金時臺殿二院多由察院遷轉中州集傳可證與唐宋之制略同

元

元史百官志禦史臺大夫二員從一品中丞二員正二品侍禦史二員從二品治書侍禦史二員從二品掌糾察百官善惡政治得失至元五年始立臺設官七員大夫中丞侍禦史治書侍禦史典事檢法獄丞七年攺典事爲都事十九年罷檢法獄丞二十七年始置經歷一員皇慶元年增中丞爲三員二年減一員至治二年大夫一員後定置禦史大夫二員中丞二員侍禦史二員治書侍禦史二員經歷一員從五品都事二員正七品照磨一員正八品承發管勾兼獄丞一員正八品架閣庫管勾兼承發一員正九品掾史一十五人譯史四人知印二人通事二人宣使十人臺醫二人防古書寫二人典吏六人庫子六人其屬有二○殿中司殿中侍禦史二員正四品至元五年始置秩正七品後陞正四品凡天朝防百官班序其失儀失列則糾罰之知班四人通事譯史各一人○察院秩正七品監察禦史三十二員司耳目之寄任刺舉之事至元五年始置禦史十一員悉以漢人爲之八年增置六員十九年增置一十六員始參用防古人爲之至元二十二年參用南儒二人書吏三十二人○江南諸道行禦史臺統江東江西浙東浙西湖南湖北廣東廣西福建海南十道陜西諸道行禦史臺統漢中隴北四川雲南四道設官品秩同內臺

馬燧察院題名記世祖皇帝至元五年立禦史臺設監察禦史振肅庶官糾劾貪邪

謹案禦史臺自唐置三院侍禦史卽稱臺院在殿中監察之上宋則以侍禦史貳臺政次於中丞而三院名目猶存金沿其制復以侍禦史治書禦史同判臺事元時增秩至二品於是遂爲堂上官而臺屬僅存殿中察院殿中又止有二員明初因省其官以糾儀之事並入察院而別置副都僉都以當中丞侍禦治書之職歷代規制至此一變其由來蓋亦有漸也至江南陜西行禦史臺顧炎武謂卽明在內道長在外按臺之法然其職在統制各道憲司與內臺究有差別今故別詳於督撫表內焉

明

明史百官志初吳元年置禦史臺設左右禦史大夫【從一品】禦史中丞【正二品】侍禦史【從二品】治書侍禦史【正三品】殿中侍禦史【正五品】察院監察禦史【正七品】經歷【從五品】都事【正七品】照磨管勾【正八品】以鄧愈湯和爲禦史大夫劉基章溢爲禦史中丞洪武九年汰侍禦史及治書殿中侍禦史十年七月詔遣監察禦史巡按州縣十三年専設左右中丞【正二品】左右侍禦史【正四品】尋罷禦史臺十五年更置都察院設監察都禦史八人秩正七品分監察禦史爲浙江河南山東北平山西陜西湖廣福建江西廣東廣西四川十二道各道置禦史或五人或三四人秩正九品毎道鑄印二一畀禦史久次者掌之一藏內府有事受印以出旣事納之文曰繩愆糾繆以秀才李原明詹徽等爲都禦史吳荃等爲試監察禦史【試禦史一年後實授又有理刑進士理刑知縣理都察院刑獄半年實授正徳中革】十六年陞都察院爲正三品設左右都禦史各一人正三品左右副都禦史各一人正四品左右僉都禦史各二人正五品經歷一人正七品知事一人正八品十七年陞都禦史正二品副都禦史正三品僉都禦史正四品十二道監察禦史正七品建文元年攺設都禦史一人革僉都禦史二年攺爲禦史府設禦史大夫攺十二道爲左右兩院止設禦史二十八員成祖復舊制永樂元年攺北平道爲北京道十九年罷北京道增設雲南貴州交阯三道洪熙元年稱行在都察院同六部又定巡按以八月出巡宣徳十年罷交阯道始定爲十三道正統中去行在字嘉靖中以淸屯增副都禦史三人尋罷隆慶中以提督京營增右都禦史三人尋亦罷其屬經歷司經歷一人【正六品】都事一人【正七品】司務防司務二人【從九品初設四人後革二人】照磨所照磨【正八品】檢校【正九品】司獄司司獄【從九品初設六人後革五人】各一人十三道監察禦史一百十人【正七品】浙江江西河南山東各十人福建廣東廣西四川貴州各七人陜西湖廣山西各八人雲南十一人其在外加都禦史或副僉都禦史銜者有總督有提督有巡撫有總督兼巡撫提督兼巡撫及經略總理贊理巡視撫治等員

王圻續文獻通考明攺前代禦史大夫中丞爲都禦史臺爲都察院是以察而統爲公署之號也以監察禦史分設十三道革去侍禦史殿中侍禦諸名銜而糾劾巡按照刷問擬之任一切責之監察是以察而統爲憲臣之號也

邱濬大學衍義補今六部官屬皆書其部如吏部屬則曰吏部文選淸吏司兵部屬則曰兵部武選淸吏司之類是也惟監察禦史則書其道而不繋於都察院焉

明史百官志十三道監察禦史巡視倉在外巡按巡漕各以其事専監察而巡按則代天子巡狩所按藩服大臣府州縣官諸考察舉劾尢専大事奏裁小事立斷按臨所至表揚善類剪除豪蠧以正風俗振綱紀

明會要宣徳九年差禦史一員巡視在京倉一員巡視通州倉嘉靖八年題準每年差禦史一員請勅提督京通二倉收放糧斛兼理通惠河事務隆慶元年差禦史一員前往浙江及南直蘇松常鎭四府監兌糧米催儧運船兼理濟寧迆南一帶河道三年停差五年復差禦史一員同戶部郎中一員催防萬曆六年革催防郎中専差禦史謹案自明太祖攺禦史臺爲都察院並唐宋三院禦史爲一廣置言官原欲責其隨時獻替乃仁宣以後臺綱日弛往往借端聚訟逞臆沽名而一二大臣又或援引私人借爲牙朋黨之漸已開及神宗失徳怠荒令諸臣得以直言自衒至於絞訐摩上儕偶難堪神宗厭其嘩囂一切畱中不下諸臣明知封章之不復進禦更肆譸張遇事生風競以把持朝局爲得計其始則爭並封爭挺撃舉國若狂猶曰托詞忠愛繼而爭京察爭考選則全主於引同惡而排異己於是有齊楚浙黨三方鼎峙之目相與齮齕正人挾制閣部愛憎噂防日起戈矛神宗旣黑白不分惟臺章所攻其人卽自引去諸臣益得恣行己意吏部亦畏其恐喝悉視指防盤踞日深黨禍日熾馴至魏閹擅政其中宵人敗類方且列名彪虎助之搏撃淸流剝傷元气不旋踵而明社已墟口舌之屙實其亡徴之先見者也我

國家肅淸綱紀百度惟貞臺臣咸知凜守官箴恪共奉法我

皇上屢頒

訓諭諄復告誡於明季臺諫惡習詳悉剖示尢爲深

切著明仰誦

綸言無不益加警惕矣

欽定歷代職官表卷十八﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷十九

都察院下

歷代建置下【六科給事中國朝定制都察院已詳具上卷官制內此卷専敍歷代沿革】三代【未置】

秦

晉書職官志給事中秦官也

謹案給事設官𨿽始於秦而考晏子外篇云偏柎寄於路寢得爲地下之臣擁紮筆給事宮殿中右陛之下願以某日送未得君之意也則是給事宮殿擁札筆已肇後世給事之職矣

漢

漢書百官公卿表給事中亦加官所加或大夫博士議郎掌顧問應對位次中常侍【漢官解詁云掌侍從左右無員常侍中】冊府元漢儀注曰諸給事中日上朝謁平尙書奏事分爲左右以有事殿中故曰給事中多名儒國親爲之掌左右顧問

杜佑通典給事中加官也秦置漢因之位次中常侍侍中黃門無員漢東京省

謹案給事中在秦漢爲加官初無員數漢書所載曽膺此職者如韋賢匡衡蕭望之劉向魏相孔霸平當張禹龔勝谷永金敞金欽梁邱賀杜延年終軍東方朔蔡義夏侯勝丙吉師丹辛慶忌張猛蔡千秋之類甚眾考其本職或以博士或以謁者或以諫大夫或以前將軍或以右將軍或以宗正或以大中大夫或以光祿大夫或以禦史大夫或以闗內侯蓋皆如今之

內廷行走而非其官號故自兩府九卿中二千石一千石以至比六百石皆得爲之與齊隋以降設爲額闕者不同然所掌在平尙書奏事則後來封駮之任亦已權輿於此矣

後漢書桓譚列傳宋宏薦譚拜議郎給事中後漢書鄭眾列傳永平中辟司空府以明經給事中再遷越騎司馬復畱給事中

謹案通典稱東京省給事中而列傳尙屢見其職疑其初亦嘗承長安舊制章帝以還始行省廢通典蓋據其後而言之耳

三國

通典魏代復置給事中或爲加官或爲正員謹案據杜佑所言則給事中在曹魏時已有正員然考三國誌裴松之注所載如邯鄲淳蘓林俱以博士給事中虞松之以中書令給事中皆有本職是魏世亦當如漢制但爲加官矣

晉

晉書百官志給事中魏世復置至晉不攺在散騎常侍下給事黃門侍郎上無員

唐六典晉氏無加官亦無常員散騎省位次散騎常侍晉令云品第五武冠絳朝服

歐陽詢藝文類聚束晳集曰員外侍郎及給事冗從皆是帝室茂親或貴防子弟

謹案晉給事中設有定品冊府元龜載武帝授張建陳邵二詔俱不言以某官給事中可知並非加官是給事中之爲正員實自晉始也至漢魏以後尙有給事黃門侍郎應劭所謂日暮入對靑瑣門拜謂之夕郎者卽指此官而言其位本在給事中之下至隋去給事之名但稱黃門侍郎其後遂爲三省長官而給事中反在其下迨三省旣罷其官已久廢不置今所存者獨給事中而已乃世俗相沿猶以夕郎爲給事中故事殊考之未審矣

宋齊梁陳

唐六典給事中宋齊集書省位次諸散騎下奉朝請上梁陳秩六百石品第七

通典宋齊給事中集書省梁陳亦掌獻納省諸聞奏

宋書百官志給事中無員

謹案南史王韶之傳稱韶之徴爲祠部尙書加給事中是宋世亦以爲加官也

南齊書百官志給事中奉朝請皆集書省職置正書令史朝散用衣冠之餘人數猥積永明中奉朝請至六百餘人

謹案漢時給事中已多用名儒國親爲之如韋賢匡衡以經術劉向以宗室金敞金欽以勲戚皆由此入侍禁中然所擇尙能得人也至晉而専用貴防漸失初意故冊府元龜所引束晳集又有若悉從髙品則非本意若精鄕議則必有損之語【此四語藝文類聚未引余俱相同】其冗濫可以槪見及南齊而人數更多殆由不置員額故除授者眾未爲髙選歟

隋書百官志梁集書省有給事中掌侍從左右獻納得失省諸奏聞文書意異者隨時爲駮陳承梁皆循其制官

謹案唐以後給事中杜佑謂用隋之職然觀隋志所載梁制則駮正違失其職掌亦不始於隋也

北魏

魏書官氏志給事中給事從第三品上中給事從第三品中太和二十三年攺制中給事中從第五品給事中從第六品

唐六典後魏史闕其員初從第三品上太和末從第六品上

魏書楊播列傳父懿爲選部給事中播爲北部給事中

魏書李世安列傳遷主客給事中

魏書李衝列傳遷內祕書令南部給事中

謹案北魏有中給事中給事中給事之名其品第亦分髙下正如眀制之有都左右也其時固已設爲正闕而魏書鄭羲傳載羲爲太常卿加給事中太和以後太常第三品而得下兼從第六品是魏世亦有加官矣至魏之給事中史不言何省而選部給事中北部給事中主客給事中南部給事中志亦均失載其名殆各以職事而爲區別耳

北齊

通典北齊給事中亦集書省凡六十人

唐六典北齊集書省署給事中六十員從第六品上

隋書百官志後齊集書省掌諷議左右從容獻納給事中六人

謹案自秦漢以後給事中並無員額其設爲定闕實自北齊始然考唐六典通典皆作六十人獨隋志作六人多寡不同疑隋志傳刋脫誤也

後周

唐六典後周天官府置給事中士六十人掌理六經及諸文志給事於帝左右其後六官之外又別置給事中四人

通典後周官品正二命天官給事中士

隋

隋書百官志髙祖受命置門下省有給事二十人掌部從朝直開皇六年吏部又別置給事郎散官畨直常出使監檢煬帝卽位移吏部給事郎名爲門下之職位次黃門下置員四人從五品省讀奏案

唐六典隋初置給事中二十人煬帝名給事郎減置四人從第五品

謹案給事中歷代多集書省至隋始定爲門下之官而省讀奏案正與今抄發本章相近則六科職掌所沿亦本於隋代也

唐

舊唐書職官志給事中四員【正五品上隋曰給事郎置四員位次黃門侍郎武徳定令曰給事中龍朔攺爲東臺舍人咸亨復】掌陪侍左右分判省事凡百司奏抄侍中審定則先讀而署之以駁正違失凡制勑宣行大事則稱徳澤褒美功業覆奏而請施行小事則署而頒之凡國之大獄三司詳決若刑名不當輕重或失則援法例退而裁之凡發驛遣使則審其事宜與黃門侍郎給之其緩者給傳卽不應給罷之凡文武六品以下授職官所司奏擬則校其仕歷淺深功狀殿最訪其徳行量其才藝若官非其人理失其事則白侍中而退量焉若文館圖書之繕寫讎校亦課而察之凡天下寃滯未申及官吏刻害者必聴其訟與禦史中書舍人同計其事宜而申理之錄事四人【從七品上】主事四人【從八品下】令史十一人書令史二十二人甲庫令史七人傳制八人亭長六人掌固十人修補制勑匠五人

趙璘因話錄北省班諫議在給事中上中書舍人在給事中下

程大昌雍錄等之其爲兩省焉髙下固有定序而立班之時諫議在給事上者有爲爲之也防昌二年牛僧孺等奏曰六典諫議在隋從五品下今正五品上自大歷間升門下中書侍郎爲正三品兩省遂闕四品望升諫議爲正四品以補其闕詔從其奏則是諫議班乎給事之上者偶因大歷間四品闕官而從五品越取諌議充入四品以補其闕也以品敍班故諫議越立給事之上也然而班𨿽暫上而其進遷之序猶仍舊不攺於是方爲諌議則班乎給事之上以其嘗從五品而升補四品故也及其進遷則諌議復在給事之下以其官品同在五品而位序在下故也此上坡下坡之詳也至周顯徳五年敕諫議依舊正五品上班在給事下其說曰諌議𨿽升班給事之上及其遷拜官𨿽敍遷位則降等故攺正焉

通典唐攺給事郎爲給事中前代𨿽有給事中之名非今任也今之給事中蓋因秦之名用隋之職馬端臨文獻通考有侍中給事中之官而未嘗司宮禁之事是名內而實外也【唐以來以侍中爲三公唐以處勲臣又以給事中爲封駁之官皆以外庭之臣爲之並不預宮中之事】

白居易長慶集給事中之職凡制勅不便於時者得封奏之刑獄有未合於理者得駁正之天下寃滯無告者得與禦史糾理之有司選補不當者得與侍中裁退之率是而行號爲稱職

新唐書百官志凡百司奏抄侍中旣審則給事中駁正違失詔敕不便者塗竄而奏還謂之塗歸【李藩列傳藩遷給事中制有不便就勅尾批卻之吏驚請聫它紙藩曰聫紙是牒豈得云批勑耶】田錫論軍國機要朝廷大體疏臣又讀唐書見給事中得以封駮詔書封謂封還詔書而不行駮謂駮正詔書之所失

謝維新合璧事類晏公類要貞元中上命盧杞爲饒州刺史給事郎袁髙宿直當艸制遂執以謁宰相宰相不悅遂攺命舎人艸制按此則給事宿直亦艸制耶當考

謹案唐制凡詔防及百司奏疏由中書宣出者皆當經給事中書讀然後付外奉行今中外奏章旣上

防下內閣者日以給事中一人詣閣只領備錄其副以授所司卽其例也惟艸制乃中書舎人事不關給事中故袁髙不肯爲盧杞作詔謝維新頗以爲疑然考六典稱中書進畫事繁或以諸司官兼者謂之兼制誥通鑑載髙此事謂宰相攺命它舎人爲之旣曰它舎人足知髙所行者實舎人之事其殆以給事中而兼司詔命者歟

五季

五代史張允列傳廢帝皇子重美爲河南尹掌六軍以允剛介乃拜允給事中爲六軍判官五代史賈緯列傳緯除知制誥累遷中書舎人諫議大夫給事中復爲修撰漢隠帝時詔與王伸竇儼等同修晉髙祖出帝漢髙祖實錄

謹案五季臺省𨿽沿舊制然多不舉其職據二傳所載給事中大扺皆兼他官非能専司封駮之任也

宋

宋書職官志給事中四人分治六房掌讀中外出納及判後省之事若政令有失當除授非其人則論奏而駮正之凡章奏日錄目以進考其稽違而糾治之故事詔防皆付銀臺司封駮官制行給事中始正其職而封駮司歸門下元丰五年五月詔給事中許書畫黃不書艸著爲令六月給事中陸佃言三省宻院文字已讀者尙令封駮慮失之重復詔罷封駮房六月詔駮正事赴執政稟議七年有防舉駮事依中書舎人封還詞頭例旣而令稟議如初給事中韓忠彥言給舎職位頗均一則不稟白而聴封還一則許舉駮而先稟議於理未允且朝廷之事執政所行職當封駮則已與執政異自當求決於上尙何稟議之有詔從之紹聖四年葉祖洽言兩省置給舎使之互察今中書舎人兼權封駮則給事中之職遂廢詔特防書讀不回避余互書判元符三年翰林學士曽肇言門下之職所以駮正中書違失近日給事封駮中書錄黃乃令舎人書讀行下隳壊官制有損治體願正紀綱爲天下後世法重和元年給事中張叔夜言凡命令之出中書宣奉門下審讀然後付尙書頒行而宻院被防者亦錄付門下此神宗官制也今急速文字不經三省而諸房以空黃先次書讀則審讀殆成虛設矣乞立法禁從之凡分案五曰上案主寶禮及朝防所行事曰下案主受發文書曰封駮案主封駮及試吏校其功過曰諌官案主關報文書曰記注案主錄起居注其雜務則所分案掌焉紹興以後止除二人或一人

合璧事類防要淳化四年以右諌議大夫魏庠知制誥柴成務同知給事中事凡制勅有所不便宜凖故事封駮九年詔停廢知給事封駮公事自是始以封駮司銀臺

王栐燕翼貽謀錄唐朝職掌因五季之亂遂至錯亂或廢不舉給事中掌封駮不可一日無皇朝淳化四年太宗皇帝推考廢職始於唐末乃命魏庠柴成務同知給事中未防銀臺通進司爲封駮司陳恕乞鑄印命取門下印用之因攺其名爲門下封駮司

文獻通考元丰五年四月知諫院舒亶試給事中自是給事始除爲職事官

王應麟玉海元丰官制門下增設後省以左散騎常侍左諌議大夫左司諫左正言給事中爲門下後省設案六建炎三年詔諌院別置局不兩省又因後制置門下後省以給事中爲長官四員爲額掌封駮書讀設案四

謹案宋初給事中皆以他官兼之自元丰攺制始有專職其後復置門下外省以給事中爲長官則已別爲一曹故其官不隨省俱廢又唐時中書舎人分署尙書六曹事宋則以給事中分治六房明之分給事中爲六科其源蓋本於此也

又案唐宋臺諫爲兩官臺則侍禦史殿中侍禦史監察禦史諫則諫議大夫左右拾遺補闕左右司諫正言【諫議大夫秦漢以來皆有之屬門下省拾遺補闕唐垂拱中始置宋端拱初攺爲司諫正言俱分兩省】掌侍從規諌宋世亦稱爲諫院而臺官則專主糾劾官邪各分職守宋眞宗詔亦有令諫官奏論憲臣彈舉之文洪邁容齋隨筆謂臺諫官例不往來相見蓋職事各殊故諌官禦史得以互相糾駮也至給事中𨿽與諫議同居門下而其職但主封駮書讀亦與諫議不同自後世不置三省而諌議司諫正言之在門下者隨之俱廢諌院已久無其官明初立制復以其職並入於科道故邱濬有給事中實兼前代諫議補闕拾遺之語【見大學衍義補】而流俗相沿遂稱禦史爲臺諫給事中爲給諫亦殊未考設官之本制矣

葉夢得石林燕語舎人於中書事皆得於檢後通書押而給事中則但書錄黃而已舒道信爲給事中以爲言王文恭爲相時以白上神宗曰造令與行令職分宜別給事中不當書艸遂著爲令嶽珂愧郯錄唐李藩在瑣闥以筆塗詔謂之塗歸國朝嚴重此制銀臺旣設封駮亦許繳奏元丰攺官名門下省則有給事中中書省則有中書舎人然中興以後三省合爲一均爲後省封還或同銜則曰未敢書讀書行否則析之其辭止此而已珂案典故元祐四年五月乙酉權給事中梁燾繳蒲宋孟知虢州及胡宗回範鍔孫升杜天經等放罪罰金指揮其駮文皆曰所有錄黃謹具封還伏乞聖慈特付中書省別賜取防施行語意乃與今異以時考之蓋官制旣行分省治事謹審覆揆議之訓故其制如此耳

李心建炎以來朝野雜記紹興二年韓世忠賞功文字給事中賈安宅除工部侍郎門下後省闕官乃詔檢正李與權書讀此事亦前所未有

遼

遼史百官志給事中聖宗統和二年見給事中郭嘏

王圻續文獻通考遼南面門下省有給事中次於散騎常侍

金

金史百官志給事中從五品屬宣徽院

金史選舉志承安四年勑宰臣曰凡除授恐未盡當今無門下省𨿽有給事中而無封駮司若設之使於擬奏未授時詳審得當然後授之可也乃立審官院凡所送令詳審者以五日內奏或申省謹案金世立諫院置左右諫議大夫左右司諫左右補闕拾遺等官而無門下省以主封駮故給事中獨無所掌至別設審官院以代其職與歷代不同然門下省旣廢仍置給事中一官其原實自金始也

元

元史百官志給事中秩正四品至元六年始置起居注左右補闕掌隨朝省臺院諸司凡奏聞之事悉記錄之如古左右史十五年攺陞給事中兼修起居注左右補闕攺爲左右侍儀奉禦兼修起居注皇慶元年陞正三品延祐七年仍四品後定置給事中兼修起居注二員右侍儀奉禦同修起居注一員左侍儀奉禦同修起居注一員令史一人譯史四人通事兼知印一人

謹案唐宋給事中與起居郎同爲門下省官而宋給事中所掌五案其一曰記注案則主錄起居注元以給事中兼修起居注蓋沿宋制也明凡日朝科員輪班一人立殿左右珥筆記防亦猶記注之任今制記注官以翰林充【詳見起居注表】凡

禦門聴政則記注官四人自西階升立

禦榻之右而給事中禦史滿漢各二人以次侍立階下凡章疏之出科者鈔發旣畢以所奉

諭防及原疏別錄二通敬謹校對鈐蓋印信一送內閣曰史書一貯科垣曰錄書職掌所存視前代益爲詳愼矣

明

明史職官志吏戶禮兵刑工六科各都給事中一人【正七品】左右給事中各一人【從七品】給事中吏科四人戶科八人禮科六人兵科十人刑科八人工科四人【並從七品】掌侍從規諫補闕拾遺稽察六部百司之事凡制勑宣行大事覆奏小事署而頒之有失封還執奏凡內外所上章疏下分類鈔出防署付部駁正其違誤吏科凡吏部引選則掌科同至禦前請防外官領文憑皆先赴科畫字內外官考察自陳后則與各科具奏拾遺糾其不職者戶科監光祿寺嵗入金穀甲字等十庫錢鈔雜物與各科兼蒞之皆三月而代內外有陳乞田土隠占侵奪者糾之禮科監訂禮部儀制凡大臣曽經糾劾削奪有玷士論者記錄之以核贈諡之典兵部凡武臣貼黃詰勑本科一人監視其引選畫憑之制如吏科刑科每嵗二月下旬上前一年南北罪囚之數嵗終類上一嵗蔽獄之數閱十日一上實在罪囚之數皆憑法司移報而奏禦焉工科閱試軍器局同禦史巡視節愼庫與各科稽查寶源局而主徳闕違朝政得失百官賢佞各科或單疏専逹或公疏聫署奏聞【𨿽分六科其事屬重大者各科皆得通奏但事屬某科則列某科爲首】凡日朝六科輪一人立殿左右珥筆記防凡題奏目附科籍五日一送內閣備編纂其諸司奉防處分事目五日一注銷覈稽緩內官傳防必覆奏復得防而後行鄕試充考試官防試充同考官殿試充受卷官冊封宗室諸藩或告諭外國充正副使朝防門籍六科流掌之遇決囚有投牒訟寃者則判停刑請防凡大事廷議大臣廷推大獄廷鞫六掌科皆預焉明初統設給事中正五品後數更其秩【與起居注同】洪武六年設給事中十二人秩正七品始分爲六科每科二人鑄給事中印一推年長者一人掌之九年定給事中十人十年承勑監十二年攺通政司十三年置諫院左右司諫各一人【正七品】左右正言各二人【從七品】十五年又置諫議大夫【以兵部尙書唐鐸爲之】尋皆罷二十二年攺給事中爲源士增至八十一人【初魏敏卓敬等凡八十一人爲給事中上以其適符古元士之數攺爲元士至是又以六科爲事之本源攺爲源士】未幾復爲給事中二十四年更定科員每科都給事中一人正八品左右給事中二人從八品給事中共四十人正九品【各科分設員數如前所列】建文中攺都給事中正七品給事中從七品不置左右給事中增設拾遺補闕成祖初革拾遺補闕仍置左右給事中亦從七品尋攺六科置於午門外直房蒞事【六科衙門舊在磚門內尙寶司西永樂中災移午門外東西毎夜一科直宿】宣徳八年增戶科給事中専理黃冊

孫承澤春明夢餘錄洪武十七年九月給事中張文輔言自九年十四日至二十一日八日之間內外諸司奏札凡一千六百六十計三千二百九十一事上諭廷臣曰朕日總萬防豈能一一周徧苟政事有失宜豈惟一民之害爲天下之害卿等能各悉心封駮則庶事自無不當此六科稽查號件封駁章奏之例也

夏言桂洲奏議六科額設都左右給事中給事共五十八員中間事有煩簡故員有增損然以司諌諍備獻納則六科之職均也祖宗以來額員俱備後來乃有不盡補者然遇都左右給事中缺五員以上則必奏請陞補各科給事中缺十五六員以上則必奏請選補永著爲例又凡給事中有缺止於進士年三十以上者考選奏補宏治間始以行人博士兼選正徳間始以在外推官知縣照禦史例選補正徳末年大臣畏忌新進敢言乃始盡廢進士考選之例

謹案給事中在秦漢本加官其後置爲正員或屬集書省或屬門下省規制不一明初不設門下省嘗以給事中屬之通政司後遂自爲一曺稱六科都給事中凡章疏案牘得與部院衙門平列迨其末季廷論紛囂科道𨿽並爲言官實則黨援相持務彼此攻撃以求勝春明夢餘錄載管志道疏謂拾遺一節六科拾禦史之已陞者一人則十三道亦拾給事中之已陞者一人迹似調停實爭門戶臺垣水火卽此而大槪可知特禦史尙聴考察於堂官而給事中以無所屬益得恣情自肆如趙興邦在兵科至以紅旗督戰敢干預兵事機宜侵撓國政其流復何所底止我

朝初設六科尙沿明志未遑釐正

世宗憲皇帝特命攺都察院整綱飭紀班序秩然體統益昭嚴肅洵當萬世恪遵之令典也

欽定歷代職官表卷十九

欽定四庫全書

欽定歷代職官表卷二十

五城表

﹤史部﹐職官類﹐官制之屬﹐欽定歷代職官表﹐卷二十﹥

五城

國朝官制

巡視五城科道滿洲漢人各一人

掌彈壓地方釐剔姦獘凡中東南西北五城分蒞而治之中城轄中西中東二坊東城轄崇南朝陽二坊南城轄東南正東二坊西城轄宣南闗外二坊北城轄日南靈中二坊皆布其禁令而聽其獄訟大事

奏聞小事則牒刑部結正而月具事目上都察院堂官考覈焉有闕則以六科給事中十五道禦史引

見

簡用二年而代初制以新資禦史巡城後攺用滿洲漢軍漢人禦史毎城各一人雍正元年攺定毎城二人【初以漢軍歸並漢人班內後復攺定漢軍禦史及漢人籍大興宛平者俱不開列巡城】又初置有五城筆帖式後省

五城兵馬司指揮漢人各一人【正六品】副指揮漢人各一人【正七品】吏目漢人各一人【未入流】

掌緝捕逃盜糺逖姦匪初制指揮専掌人命檢驗之事而以副指揮吏目分治各坊乾隆三十一年移東南西北四城副指揮於朝陽永定阜成徳勝諸門外鈐轄闗廂而城內事宜則以吏目専治各鑄闗防條記以授之惟中城如舊副指揮毎城初設二員順治十五年各省一員初俱由吏部揀補乾隆二十七年禦史戈濤奏準以西北二城事務防劇遇有缺出於中東南三城調補二十八年副都禦史張映辰以調補乏人奏請仍復舊制

歷代建置

三代

周禮地官司虣十肆則一人司稽五肆則一人司虣掌憲市之禁令禁其鬭囂者與其虣亂者出入相陵犯者以屬防飲食於市者若不可禁則而戮之司稽常巡市而察其犯禁者與其不物者而之掌執市之盜賊以徇且刑之

謹案地官司市掌辧物平價之政令今已別系之順天府表內至司虣司稽𨿽出司市所辟除而鄭康成爲司虣掌禁暴亂司稽察畱連不時去者其職在除姦止慝與今坊官爲近又其員數以十肆五肆爲率分地而治亦頗同今五城之制故特托始於二職焉

秦【無考】

漢

杜佑通典漢長安有四尉分爲左右部後漢洛陽有四尉東南西北四部主盜賊案察姦宄

馬端臨文獻通考長安四尉城東南置廣部尉是爲左部城西北置明部尉是爲右部並四百石黃綬大冠主追捕盜賊伺察姦匪

後漢書百官志注漢官曰雒陽孝亷左尉四百石孝亷右尉四百石

後漢書橋元列傳元舉孝亷補洛陽左部尉三國魏志太祖本紀舉孝亷爲郎除洛陽北部尉裴松之注太祖初入尉廨繕治四門造五色棒縣門左右有犯禁者皆棒殺之京師斂迹莫敢犯者謹案王圻作續文獻通考以司校尉爲五城所自出蓋因其督察姦宄事頗相近然司官本列卿統轄郡縣紏察百官其位任隆重實當如今步軍統領之職非五城之但蒞治都邑者可比考之史傳漢時輦轂政禁實以長安雒陽二縣主之如董宣爲雒陽令擒湖陽公主奴卽如今五城之捕治匪棍也祝良爲雒陽令案太尉龎參夫人殺子事卽如今五城之究驗命案也橋元少子被刼雒陽令圍守其家卽如今五城之承捕盜賊也孫程等徙封逺縣勅雒陽令促期發遣卽如今五城之遞送罪人也而長安雒陽四尉分左右部治事則尢與今司坊官規制相合蓋兩漢都城皆専統於京兆河南尹而今則五城與大興宛平二縣畫界分治五城以京營所轄爲界兩縣以在外營汛所轄爲界故五城専治京師卽漢長安雒陽之職守源委實屬相承今以畿令爲京縣正官未可析載仍入順天府表內而五城兵馬司則以左右部尉當之庶於官制爲適凖焉

漢書趙廣漢列傳廣漢爲京兆尹奏請令長安遊徼獄吏秩百石其後百石吏皆差自重不敢枉法妄系畱人

漢書尹賞列傳賞守長安令部戶曹掾史與鄕吏亭長里正父老伍人雜舉長安中輕薄少年惡子悉籍記之分行收捕

後漢書周防列傳防徴拜雒陽令京師肅淸黃門郎竇篤從宮中歸夜至止姦亭亭長霍延遮止篤篤蒼頭與爭延遂防劍擬篤肆詈恣口篤以表聞詔收防送廷尉數日貰出【李固傳固暴屍城北弟子郭亮守防不去夏門亭長呵之李賢注夏門洛陽北面西頭門也】

謹案漢自縣尉以下各置小吏謂之鄕官五家爲伍十家爲什百家爲裏裏有魁以相簡察十里爲亭亭有長以求捕盜賊十亭爲鄕鄕有遊徼掌徼巡禁司姦盜【見後漢書百官志】長安洛陽二縣𨿽在京師而其制並同故史有長安遊徼及亭長里正之名其後北魏置裏宰裏尉里正隋置裏司官以典領都城諸坊蓋卽沿襲此制而設是長安遊徼正如今之兵馬司吏目而亭長里正則如今之五城總甲也【北魏隋里正裏司有秩如今吏目說詳後】

漢書百官公卿表京兆尹屬官有長安市兩令丞又左馮翊長安四市長丞皆屬焉

後漢書百官志雒陽市長【漢官曰市長一人秩四百石丞一人二百石明法補】中興屬河南尹

謹案漢之長安雒陽市令丞市長丞實本於周官司市當主辧物平價而參考諸史則其職亦得司捕治如後漢書張酺傳竇景家人擊傷市卒吏捕得之景怒遣緹騎侯海等五百人毆傷市丞又周榮傳注引蔡質漢儀京師遊俠發順帝陵賣禦物於市市長追捕不得是皆有執姦盜之責案三輔黃圖長安市有九各方二百六十六步六市在道西三市在道東凡四里爲一市市樓皆重屋又長安間裏一百六十重居櫛比門巷修直蓋市各有地爲市令所専治故所犯在市者市令丞主之若所犯在閭裏者則四尉及遊徼亭長主之也今並互著於此

三國

文獻通考後漢洛陽有四尉魏因之

三國吳志孫皓列傳皓愛妾或使人至市刼奪百姓財物司市中郎將陳聲繩之以法

謹案吳志潘璋傳稱璋爲吳大市刺姦盜賊斷絕則吳時市長亦有捕盜之職如漢東京舊制故攘奪財物者司市中郎將得以法繩治也

晉

晉書職官志洛陽縣置六部尉江左以後建康亦置六部尉

晉書地理誌洛陽置尉五部

謹案晉職官志稱洛陽六尉而地理誌又作五尉殆本先後增置故其數互見作史者各據其所本書之以致參差不合也

宋齊梁陳

通典晉建康六部尉宋齊梁陳皆因之

謹案江左稱建康尉爲尉司南史齊豫章王嶷傳嶷爲揚州刺史上嘗出新林苑同輦夜歸至宮門辭出帝曰今夜行無使爲尉司所呵也嶷對曰京輦之內皆屬臣州願陛下不垂過慮據此則當時六部尉司實分掌徼巡詰禁之事正如今之五城兵馬司也

北魏

魏書甄琛列傳琛遷河南尹表曰京邑是四方之本不可不治國家居代患多盜竊世祖太武皇帝親自發憤廣置主司裏宰皆以令長及五等散男有經略者乃得爲之又多置吏士爲其羽翼崇而重之始得禁止今遷都以來天下轉廣四逺赴防事過代都五方雜防難可偹簡防盜公行刼害不絕此由諸坊混雜釐比不精主司闇弱不堪檢察故也凡攻堅木者必爲擇良器河南郡是陛下天山堅木盤根錯節亂植其中六部裏尉卽攻堅之利器非貞剛精鋭無以治之今里正乃流外四品職輕任碎多是下才人懷苟且不能督察故使盜得容姦百賦失理邊外小縣所領不過百戶而令長皆以將軍居之京邑諸坊大者或千戶五百戶其中或王公卿尹貴勢姻戚豪猾僕隸蔭飬姦徒髙門邃宇不可幹問又有州郡俠客蔭結貴遊附黨連羣陰爲市刼比之邊縣難易不同今難彼易此實爲未愜王者立法隨時從宜請取武官中八品將軍以下幹用貞濟者以本官俸卹領裏尉之任各食其祿髙者領六部尉中者領經途尉下者領里正不爾請少髙裏尉之品選下品中應選者進而爲之則督責有所輦轂可淸詔曰里正可進至勲品經途從九品六部尉正九品諸職中簡取何必須武人也

謹案據甄琛傳所言則北魏亦仍晉制洛陽置六部尉惟經途尉前代未見爲當時所剏置而里正在漢本鄕吏魏於諸職中簡取則亦攺爲選人矣以今制凖之六部尉當爲正指揮之職經途尉當爲副指揮之職里正當爲吏目之職至琛表請以八品將軍以下爲裏尉者蓋魏世以雜號將軍爲防秩於百官之外別爲班品故得試領他官也

北齊

隋書百官志後齊淸都郡鄴領右部南部西部三尉又領十二行經途尉凡一百三十五里裏置正臨漳領左部東部二尉左部管九行經途尉凡一百一十四里裏置正成安領後部北部二尉後部管十一行經途尉凡七十四里裏置正

謹案北齊都郡鄴臨漳成安三縣俱治京城故分置七尉亦沿晉魏舊制也

後周【無考】

隋

隋書百官志隋毎坊置坊主一人佐二人煬帝三年京都諸坊攺爲裏皆省除裏司官以主其事謹案北魏京城里巷始以坊名至隋而坊主坊佐裏司官遂以入銜實爲今司坊官所自昉也

唐

舊唐書職官志殿中侍禦史凡兩京城內則分知左右巡各察其所巡之內有不法之事

新唐書百官志監察禦史分左右巡紏察違失左巡知京城內右巡知京城外盡雍洛二州之境月一代將晦則巡刑部大理寺東西徒坊金吾縣獄搜狩則監圍察斷絕失禽者其後以殿中掌左右巡通典監察禦史分左右巡紏察違失以承天朱雀街爲界毎月一代開元中革以殿中掌左右巡監察或權掌之非本任也

唐防要貞元十年勅準六典殿中侍禦史兩京城分知左右巡察其不法之事謂左降流移停匿不去及妖訛宿宵蒱博盜竊獄訟寃濫賦斂違法如此之類方合奏聞比者因循務求細事旣甚煩碎頗失大猷宜令自今以後據六典合舉之事所司有隠蔽者卽具奏聞其餘常務不須處問

舊唐書代宗本紀大歷八年九月晉州男子郇模哭於東市請進三十字上召見館之禁中貶左巡使殿中侍禦史楊防以其抑郇模而不上聞也趙璘因話錄權實子範爲殿中侍禦史知巡有小吏從市求取者事發笞臀十數他日復有如此者白於臺長杖背十五同列疑其罪同罰異權對曰前吏所取者名屬左軍臺之威令不振久矣百司尙有不稟奉者況慿禁軍之勢耶彼受賄於此輩且是知抑豪彊可以末減後吏則挾臺之威恐嚇百姓杖背全命猶爲至輕

胡三省資治通鑑注程大昌雍錄曰長安四郭之內縱橫皆十坊大率當爲百坊亦有一面不啻十坊者故六典曰一百一十坊也坊皆有垣有門隨晝夜鼓聲以行啟閉巡使掌左右街百坊之內謹啟閉徼巡者也宋白曰廣徳二年九月命禦史中丞魚戶部侍郎王延昌充左巡使禦史中丞源休充右巡使辛亥源休充都左右巡使元和八年薛存誠奏得兩巡禦史狀以承平舊例兩街本屬臺司其所由毎月衙集動靜申報如所報差繆舉勘悉在臺中

通典赤縣尉置六員

因話錄萬年縣捕賊官李鎔

冊府元龜萬年長安兩縣捕賊官領其徒受羅立言指使

謹案唐以禦史知左右巡卽今巡城禦史所自始據因話錄載栁公權爲京兆尹於街中杖殺神防軍小將憲宗詰其何不奏公權曰臣合決不合奏上曰合何人奏對曰在街中本街使金吾將軍奏若在坊內左右巡使奏云云是當時都城各分地界以兩街屬金吾街使而左右巡使但主諸坊之內然考胡三省通鑑注所云則兩街亦臺司所並屬矣至唐以殿中監察知左右巡廣徳中至以中丞爲之則其職益重而所轄官吏不見於史又案唐萬年長安二尉稱爲捕賊官各領邏卒卽如今兵馬司之捕役疑亦當統屬於兩巡使也

五季【無考】

宋

宋史職官志咸平四年以禦史二人充左右巡使分紏不如法者文官右巡主之武官左巡主之分其職掌紏其違失○開封府左右軍巡使判官各二人分掌京城爭鬭及推鞫之事左右廂公事干當官四人掌檢覆推問凡鬭訟事輕者聴論決○臨安府城外內分南北左右廂各置廂官以聴民之訟訴許奏辟京朝官親民資序人充後以臣僚言罷城內兩廂官惟城外置焉又分使臣十一員以緝捕在城盜賊

謹案宋志軍巡判官分掌京城爭鬭及推鞫之事據魏泰東軒筆錄載有孫良孺爲軍巡判官押辟囚棄市一事則軍巡判官又有監刑之事與今大決之日五城司坊官畢至例同

李燾續資治通鑑長編大中祥符元年置京新城外八廂眞宗以都門之外居民頗多舊例惟赤縣尉主其事至是特置廂吏命京府統之天禧五年增置九廂熈寧三年五月詔以京朝官曽歷通判知縣者四人分治京城四廂凡民有鬭訟事輕者得以決遣

文獻通考熈寧三年以京朝官分治開封府四廂其先差使臣並罷九月詔許畱後使臣一員分左右廂管勾十一月臣僚言逐廂一月之內斷決事件不多欲止令京朝官二員分領二廂決斷所舊來四廂使仍舊存畱以偹諸般差使元祐四年知開封謝景溫請於新城內外左右置二廂通爲四廂四年罷紹聖元年復置紹興中臨安府先依開封例於城外南北廂置主管公事近又於城內左右廂添置官二員分減在城詞訟其後以臣僚言將在城左右廂廢罷其廂官二員移往城南北廂謹案宋眞宗以赤縣尉不足彈壓始特置廂吏是宋之四廂使卽前代六部尉之職正如今之五城兵馬司也

遼

遼史百官志五京警巡院職名某京警巡使某京警巡副使

王圻續文獻通考遼五京各置警巡院官曰警巡使東京別置軍巡院官曰東京軍巡使中京別置巡邏司官曰中京巡邏使興宗重熈十三年又置契丹警巡院

謹案遼於京城置警巡院軍巡院蓋本沿唐宋節鎭牙職之稱而所掌實卽唐左右巡之事歷代職名沿革至此而漸變其舊矣

金

金史百官志諸京警巡院使一員正六品掌平理獄訟警察別部總判院事副一員從七品掌警巡之事判官二員正九品掌檢稽失簽判院事○武衛軍都指揮使司都指揮使從三品大定十九年以武衛軍六十人兵馬一員副都二員其職低故設使品正四承安三年陞副都指揮使二員副都一員判官二員掌防衛都城警捕盜賊

謹案金之警巡使副悉循遼制當如今之五城而武衛軍則本兵部當如今巡捕五營之比然其官初設有兵馬一員則兵馬司之名實自此始今故並著於表焉

元好問中州集張徳直召補省椽選授右警巡使李天翼遷右警巡使李獻甫兼右警巡使

謹案金史百官志警巡使無左右之名惟使副各一員而張徳直李天翼等皆嘗爲右警巡使疑卽警巡院副之別名也

元

元史百官志大都路兵馬都指揮使司凡二掌京城盜賊姦僞鞫捕之事都指揮使二員副指揮使五員知事一員提控案牘一員吏十四人至元九年攺千戶所爲兵馬司大都路凡刑名則宗正且爲宗正之屬二十九年置都指揮使等官其後因之一置司於北城一置司於南城司獄司凡三司獄一員獄丞一員一置大都路一置北城兵馬司皇慶元年分置一司於南城○左右警巡二院逹嚕噶齊【解見吏部篇】各一員使各一員副使判官各三員典史各三人司吏各二十五人至元六年置領民事及供需大都警巡院品職分置如左右院逹嚕噶齊一員使一員副使判官二員典史二員司吏二十人大徳九年置以治都城之南○上都兵馬司指揮使三員副指揮使二員知事一員提控案牘一員司吏八人至元二十九年置警巡院逹嚕噶齊一員警巡使一員副使二員判官二員司吏八人

謹案元仍金制分警巡院爲三兵馬司爲二以參掌都城民事及姦盜鞫捕其兵馬司本屬右選當如今之巡捕營而南城北城之名實肇昉於此時洎明初裁省警巡院並入兵馬司又增置東中西三城而指揮副指揮遂爲文職之定名矣

明

明史百官志監察禦史巡視皇城五城

王圻續文獻通考明警巡攺置中東西南北城兵馬指揮司初設兵馬指揮司指揮使副指揮知事城門設兵馬洪武十年攺爲指揮副指揮革知事二十三年定爲兵馬指揮司增設吏目建文中又攺指揮副指揮爲兵馬副兵馬靖難後復故本司各指揮一人副指揮五人指揮掌巡捕盜賊街道溝渠囚犯火禁之事副指揮爲之貳

明防典正統十三年令五城巡視禦史凡事有姦獘聴其依法受理送問成化四年令錦衣衛五城兵馬司禁約賭博緝捕盜賊巡城禦史通行提調凡九門守門官軍及九門鈔法俱巡視北城禦史帶管提督整理淸到軍士北城禦史同給事中兵部委官存卹盔甲廠東城禦史同給事中巡視

欽定歷代職官表卷二十﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷二十一

通政使司表

﹤史部﹐職官類﹐官制之屬﹐欽定歷代職官表﹐卷二十一﹥

通政使司

國朝官制

通政使司通政使滿洲漢人各一人【滿洲初系二品順治十五年攺爲三品康熙六年復爲二品九年定滿洲漢人俱爲正三品】副使滿洲漢人各一人【滿洲初系三品順治十六年攺爲四品康熙六年復爲三品九年定滿洲漢人俱爲正四品】參議滿洲漢人各一人【滿洲初系品品順治十六年定滿洲漢人俱爲正五品】

掌受天下章奏校閱送閣稽其程限而按其違失有不如式者劾論之順治元年初設通政使滿洲漢人各一人左通政滿洲漢人各一人右通政漢人二人左參議滿洲漢人各二人右參議漢人二人康熙三十八年省漢人右參議一人五十二年省漢人左參議一人乾隆十年省漢人右通政一人十三年省右通政員額攺左通政爲通政副使又省參議滿洲漢人各一人並去左右銜

經歷滿洲漢人各一人【正七品】知事滿洲漢人各一人【初制四品後定爲正七品】

掌出納文移承受案牘經歷初稱司務後攺爲經歷知事初置滿洲二人漢軍一人後省漢軍員缺乾隆十七年攺滿洲知事二人爲滿洲漢人各一人

筆帖式滿洲六人漢軍二人

初制滿洲八人漢軍二人後省滿洲二人【職事具吏部篇】

登聞鼓防筆帖式滿洲漢軍各一人

凡軍民實有寃抑所司不受理擊登聞鼓陳訴者由司覈實奏

聞下所司昭雪誣控越訴者論如法初順治元年設登聞鼓於都察院門日以禦史一人監之十三年移置長安右門外以給事中或禦史一人更替管理康熙六十一年始以其事並入通政使司置筆帖式以掌之

歷代建置

三代

周禮夏官大僕下大夫二人掌諸侯之復逆【鄭司農云復謂奏事也逆謂受下奏】小臣上士四人掌三公及孤卿之復逆【賈公彥曰諸侯是賓客其復逆太僕尊官掌之三公孤卿是臣在朝廷故小臣掌之也】禦僕下士十有二人掌羣吏之逆及庶民之復【鄭康成曰羣吏府史以下】

謹案周官復逆大僕與小臣禦僕實分之【周太僕與今太僕寺之職不同說詳太僕寺篇】蓋以僕臣之朝夕王所者使之出入傳達以防壅蔽與今中外臣僚札子由奏事處呈遞者其制實相脗合然當時入告之體尙無所區分則大僕掌諸侯之復逆與今通政司受督撫章疏者職掌亦爲相近今故著之於表至唐虞納言出入王命爲後世尙書之職當如今之內閣及軍機處舊說以通政使司當之非也

秦

宋書百官志秦冇公車司馬令

史記秦始皇本紀制曰可裴駰集解羣臣有所奏請尙書令奏之下有司曰制

謹案秦代上書之制史文不詳裴駰此解特據漢法以証之然尙書令實自秦始置以宦者爲之始皇本紀又稱百官奏事如故宦者輒從車中可其奏云云當卽尙書令主章報之職蓋在廷諸臣有所奏請得由尙書通進也至公車司馬令漢志不詳惟見於沈約宋書考資治通鑑載二世三年章邯使長史司馬欣請事至咸陽畱司馬門三日趙髙不見云云是當時郡縣及軍中言事者皆當詣司馬門而公車司馬令主受天下章奏並如漢制矣

漢

漢書百官公卿表衛尉屬官有公車司馬令丞顏師古注漢官儀曰公車司馬掌殿司馬門天下上事及闕下凡所徴召皆總領之令秩六百石三輔黃圖漢未央長樂甘泉宮四面皆有公車【主受章疏之處】○司馬門凡言司馬者宮垣之內兵衛所在司馬主武事故謂宮之外門爲司馬門按漢官衛令諸出入殿門公車司馬門者皆下不如令罰金四兩王莾攺公車司馬門曰王路四門分命諫大夫四人受章疏以通下情百官表衛尉屬官有公車司馬令丞漢官儀云公車司馬掌殿司馬門夜檄宮史天下上事及闕下凡所徴召皆總領之令秩六百石

程大昌雍錄師古曰未央殿𨿽南向而上書奏事謁見之徒皆詣北闕公車司馬亦在此焉是似以北闕爲正門矣而又有東闕至於西南兩面無門闕矣關中記曰未央東有蒼龍北有元武闕元武闕卽北闕已又有閶闔門止車門有門無闕也至廟記則曰未央有白虎闕屬車闕按漢書蒼龍元武旣爲東北闕名則夫白虎也者當爲西闕矣不知所記孰眞也○禁中省中漢書章邯使長史請事畱司馬門三日師古曰凡言司馬門者宮垣之內兵衞所在四面皆有司馬司馬主武事故總謂宮之外門爲司馬門又初元五年令從官給事宮司馬中者得爲大父母父母兄弟通籍應劭曰司馬中者宮內門也司馬主武兵禁之意也師古曰司馬門者宮之外門也衛尉有八屯衛候司馬主衛士徼巡宿衛每面各二司馬故謂宮之外門爲司馬門每面二司馬是四面八司馬也又張釋之爲公車令大子與梁王共車入朝不下司馬門釋之追上劾奏之如淳曰宮衛令諸衛出入殿門公車司馬門者皆下不如令罰金四兩成帝永始四年未央宮東司馬門災案此卽是宮門四面皆有司馬門自司馬門內則爲禁中孝元之後父名禁避諱攺禁中爲省中禁者有所禁止也省者察也漢制官於禁中者皆有二尺竹籍記人之年名字物色垂之宮門案省相應乃得入也初元之制凡從官給事官司馬門中得爲親屬通籍則夫禁中之門立籍以行案省者正以防禁省察爲義也漢書東方朔傳待詔公車顏師古注公車令上書者所詣也

司馬光資治通鑑有男子自謂衛太子公車以聞胡三省注公車主受章奏

後漢書百官志公車司馬令一人六百石掌宮南闕門凡吏民上章四方貢獻及徴詣公車者丞尉各一人

蔡邕獨斷凡羣臣上書於天子有四名一曰章二曰奏三曰表四曰駮議章者稱稽首上書謝恩陳事詣闕通者也奏者京師官但言稽首下言稽首以聞其中所請若罪法案劾公府送禦史臺公卿校尉送謁者臺也表者上言臣某言下言臣某誠惶誠恐頓首頓首死罪死罪文多用編兩行文少以五行詣尙書通者也凡章表皆啟封其言密事得皂嚢盛其有疑事公卿百官防議其獨執異意者曰駮議

謹案漢代上書之制據獨斷所言惟章以詣闕通進當爲公車令所受而奏以上禦史謁者二臺表以上尙書皆徑送臺省似通達奏牘本非一處然參考史傳及兩漢所遺金石刻文則當時上事實無不由尙書者史記三王世家大司馬臣去病昧死再拜上疏皇帝陛下禦史臣光守尙書令奏未央宮制曰下禦史六年三月己亥禦史臣光守尙書令丞非【索隠曰奏狀冇尙書令官位而史闕其名丞非者或尙書左右丞非其名也】下禦史書到又洪適釋載後漢史晨祠孔廟碑前云建寕二年三月己酉魯相臣辰長史臣謙頓首死罪上尙書末云臣晨誠惶誠恐頓首頓首死罪死罪上尙書副言太傅太尉司徒司空大司農府【樊毅復華下民租碑與此同】又無極山碑前雲光和四年某月壬子太常臣耽丞敏頓首上尙書末云臣耽愚戇頓首頓首上尙書制曰可太常承書從事十七日丁丑尙書令忠奏雒陽宮光和四年八月辛酉朔十七日丁丑尙書令忠下云云二書所載皆當日文疏格式可知內外章奏每事必經尙書傳逹禦史𨿽稱受公卿奏事而三王世家所列乃與尙書令聯銜則亦仍以尙書爲主其謁者奏事惟見於漢書魏相傳所引明堂月令之文【相奏明堂月令曰大謁者臣章受詔長樂宮曰令羣臣議天子所服相國臣何禦史大夫臣昌謹與將軍臣陵等議云云大謁者臣章奏制曰可】疑本漢初舊制其後謁者職司儐贊則所受者但當爲公卿朝賀請謝之事而它無預焉故漢之尙書奏下眾事其職實如今之內閣及奏事處也惟是尙書地居禁近非外僚所得出入而公車令總領天下上事當必先受之以送尙書如今本章送閣之比則公車令正如今之通政使司而所謂副言三公府者乃如今之揭帖耳

又案漢章奏之式有二其一不加函封如今之中外題本後漢書李云傳露布上書章懷太子李賢注露布謂不封之卽獨斷所謂章表皆啟封者是也其一實封進禦如今之折子蓋始自宣帝令吏民得奏封事其後相承言密事者皆得封上蔡邕傳以皂嚢封上竇武傳武奏收曹節長樂五官史朱瑀盜發武奏是也又邊郡兵事警急則有奔命書由驛馳送如今之軍報考丙吉傳稱馭吏嘗出適見驛騎持赤白嚢邊郡發奔命書馳來至馭吏因隨驛騎至公車刺取知匈奴入雲中代郡云云是驛上之書亦由公車進納足知公車司馬令實上書者之總滙矣

三國

三國魏志管寧列傳元年十一月被公車司馬令所下州郡八月甲申詔書徴臣

謹案曹魏亦承漢制章奏由尙書通進曹爽傳稱爽白天子轉宣王爲太傅欲令尙書奏事先來由已得制其輕重又稱爽得宣王奏事不宣迫窘不知所爲侍中許允說爽早自歸罪乃通宣王奏事是其明證也至公車令惟見於管寧傳當亦在司馬門主受章奏之官而徴召詔書並由其行下則又兼司出納之事矣

晉

晉書職官志衞尉統公車令

晉書齊王冏列傳冏率眾入洛頓軍通章署謹案晉制初以通事舍人掌呈奏案而南史王韶之傳稱晉帝自孝武以來常居內殿武官主書於中通呈則後又攺用武人然此皆居中呈進之職其在外受章奏者史不詳爲何官以歷代通制考之當亦屬之公車令也至齊王冏傳所云通章署疑卽通章表之地故有此名而規制已不可考今附見於此以偹參核焉

宋齊梁陳

宋書百官志公車令一人掌受章奏侍中【本秦漢公車司馬令晉江左以來直言公車令】

南齊書百官志公車令一人屬起部亦屬領軍隋書百官志梁衛尉卿統公車司馬令陳承梁皆循其制官

南史顏師伯列傳師伯子舉周旋寒人張奇爲公車令上以奇資品不當使兼市買丞以蔡道惠代之

謹案劉宋公車令侍中後世以通進銀臺司屬門下省者權輿蓋本於此至宋孝武以公車令資品失序至親爲擇人除授當亦因其有通呈章奏之責故特重其選耳

北魏

魏書楊津列傳轉振威將軍領監曹奏事令魏書崔挺列傳挺爲中書侍郎轉登聞令

謹案魏世奏事令登聞令二職俱不載於官氏志僅列傳中一見之循名核實奏事令當主受章奏蓋卽前代公車令之職登聞令當掌達寃訴則如今之登聞鼓防也

北齊

隋書百官志後齊衛尉寺領公車署令掌尙書所不理有枉屈經判奏聞

謹案北齊公車令專令奏聞枉屈則所司僅如後世之監登聞鼓院逮隋而益爲冗職無復秦漢受納章疏之任矣

後周【無考】

隋

隋書百官志煬帝置謁者臺大夫一人通事謁者二十人尋詔門下內史禦史司謁者五司監受表以爲恆式不復專謁者矣

謹案南北朝中外章疏居中通呈者大抵屬之中書門下省而在外受事之職則其制不詳至隋而以門下內史禦史司謁者五官同主受表則所掌益紛意當時必各有應行承受之事分析立制觀隋書紀傳所載有於朝堂上表者【陸知命傳詣朝堂上表請使髙麗】有於建國門上表者【煬帝紀奉信郎崔民象於建國門上表諫】並非一地殆亦以所主者之不同耳至張防威傳稱防威爲謁者大夫淮南太守楊綝與十餘人同見帝問防威首立者爲誰防威下殿審視而答帝曰卿爲謁者不識參見人何也對曰臣非不識但慮不審所以不敢輕對據此則凡朝參引對皆謁者司之正如今之奏事處又不但傳達章奏已也

唐

唐六典唐朝廢謁者臺攺謁者謂通事舍人四方館屬中書省掌朝見引納凡四方通表皆受而進之

謹案唐通事舍人據六典掌朝見引納則兼今奏事處之職凡近臣入侍文武就列則引以進退而告其拜起出入之節則兼今鴻臚寺之職華夷納貢受而進之則兼今四譯館之職惟四方通表受而進之則今通政使之職也

晏殊類要舊儀四方館於通事舍人中以宿長一人總知館事謂之館主凡四方貢納及章表皆受而進之唐自中世以後始以他官判四方館事胡三省資治通鑑注唐制凡四方章表皆閤門受而進之

資治通鑑唐懿宗咸通十三年五月國子司業韋殷裕詣閤門告郭淑妃弟敬述陰事上大怒杖殺殷裕閤門使田獻銛奪紫攺橋陵使以其受殷裕狀故也

謹案唐代四方館及閤門俱得受四方章表而不詳其異同之制考唐自中世以後京僚上奏大抵在閤門投進如韓愈集沂國公先廟碑稱詣東上閤門拜疏辭謝元微之集論西川討賊等表呂溫集進農書表文苑英華載於邵論潘炎表俱云詣東上閤門拜表以聞其閤門使則以宦者爲之當屬內諸司使之一蓋唐諸帝常禦大明宮而東上閤門西上閤門在宣政殿左右次西曰延英門宣政之北曰紫宸門其右光順門其內紫宸殿殿東曰左銀臺門西曰右銀臺門當時奏事自閤門以外亦有詣延英門者【舊唐書代宗紀廣徳二年自三月一日廢朝至於晦曰百竂詣延英門通名起居】亦有詣光順門者【韓愈論權停選舉狀詣光順門奉狀以聞】而右銀臺門亦有客省以處上書言事者【見舊唐書徳宗紀】據通鑑於頔上表請罪閤門以無印引不受是必諸司門籍內引各有定所故分地承受而以閤門總領之蓋如今之奏事處至四方館所受章表則惟主在外之節鎭州郡以至藩國朝貢而京官不與焉蓋如今之通政使司也

又案裴庭裕東觀奏記載李玨左遷下邳令丁母憂免防諸侯羔鴈四府齊至門皆不就牛僧孺爲武昌節度使奏章先達銀臺授殿中侍禦史掌書記而劉肅大唐新語亦稱李輔國棲止帷幄宣傳詔命常於銀臺門決事蓋唐之銀臺門在紫宸殿左右廹近元武門密邇內禁門外又有客省以處上書言事之人疑閤門所受章奏由此通進者爲多故文人紀事每舉此以爲詞而宋遂采其名以爲官號也

唐六典知匭使掌申天下之寃滯以達萬人之情狀立匭之制一房四面各以方色東曰延恩懷材抱器希於聞達者投之南曰招諫匡正補過禆於政理者投之西曰申寃懷寃負屈無辜受刑者投之北曰通元獻賦作頌諭以大道及涉於元象者投之初置有四門其制稍大難於往來後遂小其制度同爲一匭依方色辧之其匭出以辰前入以未後

舊唐書職官志知匭使天后置匭以達寃滯其制一房四面各以方色東曰延恩西曰申寃南曰招諫北曰通元所以申天下之寃滯達萬人之情狀蓋古進善旌誹謗木之意也天寶九年攺匭爲獻納乾元元年復名曰匭垂拱已來常以諫議大夫及補闕拾遺一人充使受納訴狀每日暮進內而晨出之也

新唐書百官志武后垂拱四年鑄銅匭四塗以方色列於朝堂靑匭曰延恩在東告養人勸農之事者投之丹匭曰招諫在南論時政得失者投之白匭曰伸寃在西陳抑屈者投之黒匭曰通元在北告天文祕謀者投之以諫議大夫補闕拾遺一人充使知匭事禦史中丞侍禦史一人爲理匭使其後同爲一匭天寶九載元宗以匭聲近鬼攺理匭使爲獻納使乾元元年復舊寶應元年命中書門下擇正直淸白一人知匭以給事中中書舍人爲理匭使建中二年以禦史中丞爲理匭使諫議大夫一人爲知匭使投匭者使先驗副本開成三年知匭使李中敏以爲非所以廣聰明而慮幽枉也乃奏罷驗副封

謹案唐剏置匭函列於朝堂設官掌之以達寃滯蓋卽今登聞鼓防所自始然考文苑英華載李邕妻溫氏爲夫請罪表有云匭使朝堂潛皆守捉號天訴地誰肯爲聞則是當時𨿽有此制抱寃者仍多爲權勢遏抑不能自通而新唐書宦官傳載李涉投匭言吐突承璀等寃狀致爲知匭使孔戣詰責不受則宵人反得借此以行私於立法之意殊爲乖剌至冊府元載河南參軍鄭銑朱陽丞郭仙舟投匭獻詩而揚譚進孝烏頌杜甫進西嶽賦亦嘗投延恩匭則其後並爲文人媒衒之地益非達情納諫之本指矣

劉肅大唐新語大理寺直王景初與刑部郎中唐枝議讞不平景初坐貶潭州司戶參軍制下景初撾登聞鼓稱寃再貶昭州司戶制曰不遵嚴譴輙冒登聞以懲不恭也

雍錄登聞鼓肺石唐六典大明宮有含元殿有兩閣左曰翔鸞右曰棲鳯兩閣下皆爲朝堂東朝堂置肺石西朝堂置登聞鼓太極宮之太極殿其朝堂亦皆夾殿而左右對出故鼓石皆在殿旁朝堂之內也卽六典所敍謂大明悉同承天之制者也沈括筆談曰唐長安故宮闕前有唐肺石尙在其制如佛寺所擊響石甚大可長八九尺形如垂肺卽秋官大司冦以肺石達窮民者也原其義乃伸寃者擊之如今撾登聞鼓也括之此言必有所本然朝堂不在殿門之外此石何由外出豈其唐亡宮殿已廢或欲移而它之緣重而棄乃在闕外耶因其言而知肺石形象亦略有補然恐沈未得確也唐之有登聞鼓自髙宗始防要曰時有抱屈人賫鼓於朝堂訴事乃命東西廊朝堂皆置鼓則不獨太極大明兩宮有之𨿽東洛朝堂亦有也按通典刑法門載隋文帝制曰四方寃訟州縣及省不爲治者聴撾登聞鼓有司錄狀以聞然則晉隋問已嘗置鼔矣防要謂抱屈人賫鼓詣堂當是唐人知隋世已自有鼓許之訴事故賫鼓自詣也然則朝堂置鼓已在唐前矣沈獨以鼓例石是但知登聞院有鼓而不知西洛朝堂已自有石也六典於刑部又曰寃滯不達聴撾登聞鼓又惸獨老防不能自伸者乃立肺石之下立石者左監門衞奏聞撾鼓者右監門衛奏聞然則鼓可撾矣而肺不可擊也但見人立石旁卽知其有寃欲直也垂拱元年敕朝堂登聞鼓及肺石不湏防守其有撾鼓立石者令禦史受狀爲奏則與沈語又復乖異也沈以意料而六典防要自載其時制法其可疑可信固有間矣

五季

馬端臨文獻通考石晉有爲卿監專掌判四方館者

謹案五季制度艸略而判四方館一官尙沿唐舊當亦兼掌四方章表及外藩朝貢之事今故互見於此【別詳禮部防同四譯館篇】

五代史蕭希甫列傳明宗召希甫爲諫議大夫復置匭函以希甫爲使希甫建言自兵亂相乘侵淩欺奪何可勝紀匭函一出投訴必多乃自天成元年四月以前大辟已上皆赦除之然後出匭函以示眾

宋

宋史職官志通進司給事中掌受三省樞宻院六曹寺監百司奏牘文武近臣表疏及章奏房所領天下章奏案牘具事目進呈而頒布於中外進奏院給事中掌受詔勅及三省樞密院宣札六曹寺監百司符牒頒於諸路凡章奏至則具事目上門下省若案牘及申稟文書則分納諸官司凡奏牘違戾法式者貼說以進熙寧四年詔應朝廷擢用材能賞功罰罪事可懲勸者中書檢正樞宻院檢詳官月以事狀錄付院謄報天下元祐初罷之紹聖元年詔如熙寧舊條靖康元年詔諸道監司帥守文字應邊防機密急切事許進奏院直赴通進司投進舊制通進銀臺司知司官二人兩制以上充

永樂大典宋防要通進司在垂拱殿門內堂受銀臺司所領天下章奏案牘閤門京百司文武近臣表疏進禦復頒布之內侍二人領之又有樞密院令史四人銀臺司掌受天下奏狀案牘抄冩條目進禦發付糺其違失樞密院知事二人書令史八人貼房十一人掌之太宗淳化四年八月二十一日詔銀臺司承受奏狀批鑿事宜發付中書樞密院三司外仍逐日具所承領奏都數一本進內所發逐處奏狀系急速事限五日常事限半月仍令逐處行遣訖旋具事宜闗報銀臺司防檢勾鑿有稽滯者依條舉奏其年閏十月詔中書樞密院三司各置急慢公事板簿急事限次月六日慢事限次月十六日送銀臺司重行防檢自是止令據板簿檢勘更不闗報

江少虞事實類苑銀臺司兼門下封駮乃給事中之職當門下省故事乃樞宻院下寺監皆用札子寺監具申𨿽三司亦言上銀臺主判不以官品初冬獨賜翠毛錦袍學士以上自從本品行案用樞密院雜司人吏主判食樞密廚蓋樞宻院子司也

文獻通考唐藩鎭皆置邸京師以大將主之謂之上都畱後大歷十二年攺爲上都知進奏院官宋緣舊制皆本州鎭補人爲進奏官逐州就京師各置進奏院太平興國六年簡知後官得李楚等百五十人並充進奏官命供奉官張文璨提轄諸道進奏院監官以京朝官及三班使臣充掌受詔勅及諸司符牒辧其州府軍監以頒下之並受天下章奏案牘狀牒以奏禦及分授諸司中興以來門下後省給事中防檢訖乾道九年依舊後省合傳報事今後省錄付報行

王辟之澠水燕談錄國初州郡自置邸吏防在都下外州將吏不樂久居京師又符移行下率多稽遲或漏下機事太平興國初起居郎何保樞奏置鈐轄諸道都進奏院以革其人給銅朱印一紐魏泰東軒筆錄慶曆中舜欽提舉進奏院至秋賽承例賣拆封紙以充

謹案宋初置通進銀臺司以兩制以上二人充其任於是承受章疏始有専曹今通政司之稱銀臺其源蓋本於此然當時令其檢察稽滯則兼有今內閣稽察房六科注銷事件之職不獨通呈奏牘也至進奏院本出於漢之郡國置邸京師朱買臣傳買臣常從防稽守邸者寄居飯食則已設官主之蓋卽所謂邸吏在唐爲進奏院主諸道邸務各領以大將亦稱邸官而唐季藩鎭跋扈邸官皆得入見天子【新唐書宦官傳左右軍及十道邸官兪譚等詣思元門請對】至五季而進奏官恣橫益甚【五代史盧文紀傳文紀爲禦史中丞初上事百官臺參吏白諸道進奏官賀文紀問當如何吏曰朝廷在長安時進奏官見大夫中丞如胥史自唐衰天子微弱諸侯彊盛貢奉不至朝廷姑息方鎭假借邸吏大夫中丞上事進奏官至客次通名勞以茶酒而不相見相傳爲故事文紀曰吾𨿽徳薄敢隳舊制進奏官不得已入見文紀據牀端笏臺吏通名贊拜旣出恚怒不自勝相率詣閤門以狀訴明宗問宰相趙鳯進奏吏比外何官鳯曰州縣發逓知後之流也明宗怒曰乃吏卒爾安得慢吾法官皆杖而遣之】宋太宗始以京朝官充監官爲六院官之一

國朝定制各省設在京提塘官於兵部以本省武進士及候補侯選守備爲之由督撫遴選送部充補三年而代凡疏章郵逓至者提塘官恭送通政司通政使副使參議校閱封送內閣五日後以隨疏賫到之牒應致各部院者授提塘官分投若有

賜於其省之大吏亦提塘官受而賫致之

諭防及奏疏下閣者許提塘官謄錄事目傳示四方謂之邸抄蓋卽如唐宋之進奏院而法制詳愼其奉職倍爲謹凜矣

宋史職官志登聞檢院諫議大夫登聞鼓院司諫正言掌受文武官及士民章奏表疏凡言朝政得失公私利害軍期機密陳乞恩賞理雪寃濫及奇方異術攺換文資攺正過名無例通進者先經鼓院進狀或爲所抑則詣檢院並置局於闕門之前

王栐燕翼貽謀錄唐有理匭使五代以來無聞太宗皇帝淳化三年五月辛亥詔置理檢使以錢若水領之其後攺曰登聞院又置鼓於禁門外以達下情名曰鼓司眞宗景徳四年三月戊申詔攺鼓司爲登聞鼓院登聞院爲檢院應上書人並詣鼓院如本院不行則詣檢院以朝官判之判院之名始於此

謹案宋祁集張詠行狀稱詠於景徳三年已判登聞檢院與此嵗月差互未詳孰是

謝維新合璧事類登聞鼓院國朝曰鼓司以內臣掌之鼓在宣徳門南街北廊至道三年命太子中捨王淸勾當鼓司用朝臣勾當自此始景徳四年詔攺爲登聞鼓院建炎三年檢院登聞檢院雍熙七年攺匭爲檢景徳四年攺爲登聞檢院命樞密直學士張詠判仍差內品監門不得闗預公事掌文武官及士民章奏表疏皆受以通達凡進狀者先鼓院若爲所抑則詣檢院外有理檢使今不置始於淳化三年置理檢使於朝元門之西北廊以知制誥錢若水領之復唐制也至道三年廢天聖七年上因請唐史見匭函達下民寃枉之事乃謂左右曰天下九州之大豈無寃枉之人若至京師檢院鼓院理雪者必是州縣吏提防刑獄轉運使不能理雪又若不爲申理則赤子無告矣乃置匭函仍専命禦史中丞爲理檢使

謹案宋世臣僚閤門封奏由通進司納入者例有定格其不能在閤門上章者則別置登聞鼓院登聞檢院以受之非若前世之袛達寃訴也至內官轉對及外官過闕入對者亦得面進奏疏對禦宣讀又不在通進登聞所受之數李燾長編載仁宗天聖七年六月命資政殿學士晏殊等看詳轉對章疏及登聞檢院所上封事類次其可行者以聞據此則其所陳必闗系時政得失若諸司公事取防則固專在閤門矣

遼

遼史百官志門下省通進司有左通進右通進登聞鼓院有登聞鼓使匭院有知匭使

金

金史百官志登聞鼓院知登聞鼓院從五品同知登聞鼓院事正六品掌奏進告禦史臺登聞檢院理斷不當事承安二年以諫官兼知法二員從八品【女直漢人各一員】登聞檢院知登聞檢院從五品同知登聞檢院正六品掌奏禦進告尙書省禦史臺理斷不當事知法從八品【女直漢人各一員】

元

謹案金元二代通章奏者史無其官惟元之中書省置有直省舍人三十三員史稱其掌奏事給使差遣之役似當主呈奏之職然其官僅中書掾屬則所奏者乃中書眾事未必中外章疏悉由之以通達也今故不著於表

明

明史百官志通政使司通政使一人【正三品】左右通政各一人謄黃右通政一人【正四品】左右參議各一入【正五品】其屬經歷司經歷一人【正七品】知事一人【正八品】通政使掌受內外章奏敷奏封駁之事凡四方陳情建言申訴寃滯或告不法等事於底簿內謄寫訴告緣由賫狀奏聞凡天下臣民實封入逓卽於公防啟視節冩副本然後奏聞卽五軍六部都察院等衙門有事闗機密重大者其入奏仍用本司印信凡諸司公文勘合辧驗允當編號注冩公文用日照之記勘合用驗正之記闗防之凡在外之題本奏本在京之奏本並受之於早朝彚而進之有徑自封進者則參駁午朝則引奏臣民之言事者有機密則不時入奏有違誤則籍而彚請凡抄發照駁諸司公移及勘合訟牒勾提件數給繇人員月終類奏嵗終通奏凡議大政大獄及防推文武大臣必參預初洪武三年置察言司設司令二人掌受四方章奏尋罷十年置通政使司以曽秉正爲通政使劉仁爲左通政諭之曰政猶水也欲其常通故以通政名官卿其審命令以正百司達幽隠以通庶務當執奏者勿忌避當駁正者勿阿隨當敷陳者勿隠蔽當引見者勿畱難十二年撥承敕監給事中殿廷儀禮司九闗通事使焉建文中攺司爲寺通政使爲通政卿通政參議爲少卿寺丞增置左右補闕左右拾遺各一人成祖復舊制成化二年置提督謄黃右通政不理司事錄武官黃衛所襲替之故以徴選事萬曆九年革陸容菽園雜記通政司所以出納王命爲朝廷之喉舌宣達下情廣朝廷之聰明於政體闗繋甚重也洪武永樂間實封皆自禦前開拆故姦臣有事卽露無幸免者自天順間有投匿名書言朝廷事者於是始有闗防然其時但拘畱進本人在官候防防出卽縱之未嘗窺見其所奏事也後不知始於何年乃有拆封類進及副本備照之說一有訐奏左右內臣及勲戚大臣者本未進而機已泄被奏者往往經營幸免原奏者多以虛言受禍祖宗闗防姦黨通逹下情之意至是無復存矣

孫承澤春明夢餘錄登聞鼓院在西長安門小防三間東向傍一小樓懸鼓俾寃民擊之每日科道官各一員錦衣衛官一員輪司其事民有寃抑有司不爲審理具狀通政司又不爲轉奏審實列其狀以聞

謹案周官復逆之職以大僕小臣禦僕三官分任厥事誠以職親地近凡事皆可旋至立達故姦蔽無自而生秦漢始置公車司馬令主受章表而奏事乃悉由尙書漢書魏相傳稱故事諸上書者皆爲二封署其一曰副領尙書者先發副封所言不善屏去不奏故霍山等得籍以行其私意自宣帝從相所白令羣臣得奏封事不闗尙書而權姦始克敗露蓋職太専而權太重其流有已見於漢時者明太祖剏置通政使司以承受本章列於九卿職守較前代爲益隆然委寄過重凡四方章疏必先由司啟視而後奏聞甚至事闗機密重大亦必用本司印記乃得入奏若徑自封奏則參駮隨之是以通政一官竟爲朝廷喉舌之總滙其後紀綱廢弛爲通政者多出政府親暱往往視其意指爲之遏抑讜言其或白簡所彈則陰泄事機俾得營求茍免遲速髙下百叢生眀史姦臣傳稱嚴嵩念已過惡多得私人在通政劾疏至可預爲計故以趙文華任之卽其顯證營私蠧政實有視漢之副封而尢甚者我

國家達聰明目規制周詳凡臣工封事皆許詣宮門由奏事處恭逓直達

禦前其向來題本奏本槪並爲題本在內各部院則徑送內閣在外督撫等則通政使司校閱送閣條格益昭簡備

皇上躬親

批答

聴覽曰勤銀臺閤門無不凜遵定制恪守官常諸

肅淸洵爲超軼萬古矣

欽定歷代職官表卷二十一

欽定四庫全書

欽定歷代職官表卷二十二

大理寺表

﹤史部﹐職官類﹐官制之屬﹐欽定歷代職官表﹐卷二十二﹥

大理寺

國朝官制

大理寺卿滿洲漢人各一人【滿洲初系二品順治十六年攺爲三品康熈六年復爲二品九年定滿洲漢人俱爲正三品】少卿滿洲漢人各一人【滿洲初系三品順治十六年攺爲四品康熈六年復爲三品九年定滿洲漢人俱爲正四品】

掌平反重辟以貳邦刑與刑部都察院爲三法司凡直省案件寺受其牘下左右寺官凖律定讞卿受其中竢刑部簡正旣孚致辭於寺乃參覈焉議合者之不合者反之凡刑部重辟囚以左右寺司讞者曁禦史防刑司察其辭辧其死刑之罪而要之致辭於卿乃詣刑部曁都禦史防聴之各麗其法以議獄議合者之不合者覆之必盡合乃防疏以上異則另爲一議具奏凡有應議大政大獄與六部都察院通政使司稱九卿防議焉卿順治元年置額少卿初置滿洲一人漢人二人乾隆十三年省漢人少卿一人

左寺丞滿洲漢軍漢人各一人【滿洲漢軍初系四品順治十六年攺爲六品康熙六年攺爲五品九年定滿洲漢軍漢人俱爲正六品】左評事漢人一人【正七品】右寺丞滿洲漢軍漢人各一人右評事漢人一人堂評事滿洲一人

分掌

京師五城順天府屬直省府州縣衛死罪之刑國初置左右寺正左右寺副左右評事等員後攺左右寺正爲左右寺丞康熙三十八年省左寺副尋並省右寺副又有漢軍堂評事一人亦康熙三十八年省

司務防司務滿洲漢人各一人

掌收發文移承受案牘順治元年置額

筆帖式滿洲四人漢軍二人

俱順治元年定額康熈中增置滿洲筆帖式二人尋又省【職事見吏部篇】

歷代建置

三代

禮記月令命理瞻傷察創視折審防決獄訟必端平鄭康成注理治獄官也有虞氏曰士夏曰大理周曰大司防

謹按康成月令注云有虞氏曰士夏曰大理故尙書臯陶作士孔傳以爲理官蔡邕獨斷唐虞曰士官齊職儀大理古官也唐虞以臯陶作士後漢崔駰大理箴云邈矣臯陶翊唐作士是唐虞以前名士也但攷春秋元命包曰堯爲天子得臯陶爲大理淮南子主術訓文子原道篇並云臯陶喑而爲大理史記臯陶爲大理平民各伏得其實北史序傳庭堅爲大理唐宗室表臯陶爲堯大理然則有虞以前似已有大理之名不始於夏矣豈諸書皆以後代之名名唐虞官乎古者刑獄之職通稱爲理故國語晉語云生子輿爲理韓詩外傳晉文公使李離爲理說苑楚令尹子文之族幹法廷理拘之新序石奢爲理呂氏春秋齊宏章爲大理管子五行篇后土辧乎北方故使爲李注云李獄官【李理通】又韓子外儲說管子曰夷吾不如商請立以爲大理是唐虞三代爲刑官者𨿽有士及司防之異名要皆可以理槪之也迨秦漢之世猶然故皆以廷尉大理當周司冦之職自隋唐凖六典定制秋官所掌始全歸之刑部而大理仍並建不廢與禦史臺稱爲三司於是官號乃各有定名判而爲二矣今以周官司防之屬及歷代尙書諸曺系諸刑部篇內其理官沿革則具載於此庶源委可以考見云

禮記王制成獄辭史以獄成告於正正聼之鄭康康注正如周鄕師之屬今漢有正平丞秦所置【孔頴逹疏此王制多是法秦則放制之】

謹案漢志無廷尉丞康成王制注謂漢廷尉有丞與漢志不合考玉海卷百二十三引王制此注丞作承則承字屬下謂亦承秦之制耳

秦

冊府元秦置廷尉掌刑辟秩二千石

顏師古前漢書注應劭曰聴訟必質諸朝廷與眾共之兵獄同制故曰尉師古曰廷平也治獄貴平故以爲號

太平禦覽韋昭辧釋名曰凡掌賊及司察之官皆曰尉尉罰也言以罪罰姦非也

杜佑通典秦置廷尉正廷尉監

漢

漢書百官公卿表廷尉秦官掌刑辟有正左右監秩皆千石景帝中六年更名大理武帝建元四年復爲廷尉宣帝地節三年初置左右平秩皆六百石哀帝元壽二年復爲大理

漢書刑法志宣帝卽位詔曰吏用法巧文寖深決獄不當使有罪興邪不辜受戮朕甚傷之今遣廷史與郡鞫獄任輕祿薄其置廷平秩六百石員四人務平之以稱朕意

漢紀宣帝紀初置廷尉平四人秩六百石諌議大夫鄭昌上疏言今明主躬垂明聴𨿽不置廷尉平獄將自正若開後嗣不若刪定律令律令一定愚民知其所避畏姦吏無所弄權柄今不正其本而齊其末世衰毀則廷尉平持權而爲亂首矣漢書黃霸列傳帝聞霸持法平召以爲廷尉正後漢書何敞列傳敞六世祖比干武帝時爲廷尉正與張湯同時

謹按太平禦覽引三輔決錄注謂何比干當武帝時公孫宏舉爲廷尉右平不知廷平宣帝始置武帝時尙無此官其誤顯然張湯傳上意所便引正監掾史賢者議張湯但言正監則其時無平可知又杜佑通典引何比干事誤以比干爲何敞之字遂稱敞與張湯爭治獄尢爲紕繆也

漢書丙吉列傳吉爲魯獄史積功勞稍遷至廷尉右監

章懷太子李賢後漢書注漢官曰廷尉員吏百四十人其十一人四科十二人二百石廷尉文學十六人百石十三人獄吏二十七人佐二十六人騎史三十人假佐一人官醫

漢書兒寛列傳寛補廷尉文學卒史時張湯爲廷尉廷尉府盡用文史法律之吏寛以儒生在其間見謂不習事不署曺除爲從史防廷尉時有疑奏已再見郤使寛爲奏卽時得可湯以寛爲奏讞掾以古法義決疑獄

漢書張湯列傳湯決大獄欲傅古義乃請博士弟子治尙書春秋補廷尉史平亭疑法奏讞疑漢書路溫舒列傳廷尉光請溫舒署奏曺掾守廷尉史

楊雄廷尉箴天降五刑惟夏之績亂玆平人不回不僻昔在尢爰作滛刑延於苗民夏氏不寕穆王耄荒甫侯伊謀厥後陵遲上帝不孤周輕其制秦繁其辜五刑紛紛靡遏靡止防賊滿山刑者半市昔在唐虞象刑天民是全紂作炮烙墜人於淵故有國者無雲何謂是刖是劓無雲何害惟虐惟殺人其莫泰以刑顚秦以酷敗獄臣司理敢告執謁

謹按廷尉在西漢亦稱大理故百官表二名互見又號爲理官禮志謂叔孫通所撰禮儀與律令同錄藏於理官是也當日尙書𨿽有三公曺主斷獄而廷尉専掌邦刑實卽司宼之任然考之於史則禦史中丞司校尉亦各有治獄奏讞之責不盡在廷尉如薛宣傳宣子況遮斫由咸中丞奏當棄市廷尉以爲當完爲城旦公卿皆是廷尉此則廷尉與中丞兩議以上也蓋寛饒傳寛饒爲司校尉劾奏眾多廷尉處其法半用半不用此則司所奏由廷尉覆治也陳湯傳丞相禦史奏湯惑眾不道廷尉增壽議湯不可謂惑眾非所宜言大不敬制曰廷尉當是此則兩府所治廷尉亦得駁奏也蓋廷尉與中丞司頗似今之三法司而丞相禦史奏當者則如今之大學士九卿防議耳

後漢書百官志廷尉卿一人中二千石掌平獄奏當所應凡郡國讞疑罪皆取當以報正左監各一人左平一人六百石掌平決詔獄

崔駰大理箴邈矣臯陶翊唐作士設爲犴狴九州允理如石之平如淵之淸三槐九棘以賢以徳罪人斯殛防族斯迸熙又帝載旁施作明昔在仲尼哀矜聖人子罕理刑衛人釋艱釋之其忠勲亮孝文於公哀寡定國廣門夐哉邈矣舊訓不遵主慢臣驕虐用其民賞以崇欲刑以歸忿紂作炮烙周人滅商用淫刑湯誓其軍衛鞅酷烈卒殞於秦不疑何害禍不及身嗟玆大理愼於爾官賞不可不思斷不可不防或有忠而被害或有孝而見殘吳沈伍胥剖比干莫遂爾情是截是刑無遂爾志以速以亟天鑑在顏無細不錄福善禍惡其效甚速理臣司律敢告執獄

通典後漢光武省右平惟置左平省右監惟有左監一人

馬端臨文獻通考後漢廷尉皆以世家爲之而郭氏尢盛【郭躬爲廷尉躬家世掌法務在寛平】建安中復爲大理謹按建安復攺廷尉爲大理而後漢志不載者蓋其時曺操已爲魏王擅自更革本非漢廷之意也又考後漢書張晧傳稱晧拜廷尉畱心刑斷數與尙書辧正疑獄多以詳當見從當時尙書未建六曺而議獄之事已多歸之臺閣是後世刑部與大理分職其原已肇於東漢矣

三國

冊府元魏初攺廷尉爲大理黃初元年復以大理爲廷尉

三國魏志司馬芝列傳芝遷大理正芝子岐從河南丞轉廷尉正遷陳畱相遂超爲廷尉

三國魏志鮑勛列傳勛收付廷尉廷尉法議正刑五嵗三官駮依律罰金二斤帝大怒收三官以下付刺姦

孫逢吉職官分紀魏廷尉三官通視蘭治書舊爲尙書郎下遷

謹案自漢而後以正監平爲廷尉三官而如鮑勛傳所言則廷尉所處當者三官又得爲駮議是三官𨿽屬廷尉實各舉其職不必盡相咨稟矣

宋書百官志廷尉律博士一人魏武初建魏國置三國吳志顧雍列傳雍累遷大理奉常

三國吳志三嗣主傳孫亮太平二年防稽南郡反廷尉丁宻討之

三國吳志胡綜列傳靑州人隠蕃歸吳用爲廷尉監廷尉郝普尢與之親善

謹按吳志大理廷尉其文互見考經傳多有官同而名異者非必由於前後易名也如昭十四年傳士景伯如楚叔魚攝理杜預注士景伯晉理官晉語云士景伯如楚叔魚爲贊理孔晁云景伯晉理官是同一官旣以士名又以理名也又韓詩外傳晉文公使李離爲大理過聴殺人自拘於廷尉是廷尉大理一事互見其不由於前後更易明矣季漢以後大理一官稱名錯出卽此類也

晉

晉書職官志廷尉主刑法獄訟屬官有正監平並有律博士員

謹按華陽國誌晉何攀除滎陽令進廷尉評有盜開城門下闗者法據大辟攀駁之曰上闗執信之主下闗儲偹之物設有開上闗何以加刑遂減死多所議讞然則廷評主平反之職自漢以後爲尢重

唐六典大理寺晉置丞主簿明法掾

通典晉武咸寕中曺志上表請廷尉置丞

謹案晉置丞爲廷尉屬歷代並同至明始以大理寺丞升居卿少之次

國初尙沿其制設寺丞漢人一人秩正五品爲堂上官康熙三十八年省其後攺左右寺正爲寺丞秩正六品於是復爲屬官矣

宋齊梁陳

宋書百官志廷尉一人丞一人掌刑辟廷尉正一人廷尉監一人廷尉評一人廷尉律博士一人南齊書百官志廷尉府置丞一人正一人監一人評一人律博士一人

孔稚珪上新定法律表臣以疏短謬司大理陛下發自聖衷憂矜刑网禦筵奉訓逺照民瘼臣謹仰述天官伏奏云陛所奏繆允者宜寫律上國學置律助教依五經例國子生有欲讀者防試上過髙第卽便擢用使處法職以勸士流

冊府元梁初曰大理天監元年復爲廷尉廷尉視祕書監丞視皇子行佐正視正王佐正監平三人比舊選少重服豸冠絳幘皂衣銅印墨綬又置建康縣獄三官視給事中以尙書郎爲之冠服同廷尉三官元防廷尉三官與建康三官皆法服皂衣朝服以監東西中華門手執方木長三尺方一寸謂之執方器又置律博士視員外郎

徐堅初學記梁加卿字曰廷尉卿後並因之唐六典宋齊皆爲廷尉梁爲秋卿班第十三陳因之

鄭樵通誌丞梁陳置一人

謹案南史裴子野傳子野兼廷尉正時三官通署獄子野嘗不在同僚輒署其名奏有不允子野從坐免職是梁陳以前治獄者皆得各自下議至梁而始令通署卽今聨銜書稿之制所自昉也

北魏

冊府元後魏孝文帝太和中廷尉卿品第二上少卿品第三上正監評丞品第五二十三年復次職令廷尉品第三少卿品第四正監評品第六丞品第七永安二年復置司直十人視五品上不署曺事覆治禦史檢劾事

唐六典永安二年禦史中尉髙穆奏置司直十人廷尉位在正監上

職官分紀後魏職令廷尉少卿第四品上第二淸用思理平斷明刑識法者

謹案魏書韋閬傳稱天水姜儉父昭自平憲司直出爲兗州安東長史官氏志無平憲司直之名其爲廷尉屬官與否已不可考謹附識於此

北齊

隋書百官志後齊大理寺掌決正刑獄正監評各一人律博士四人明法掾二十四人檻車督二人掾十人司直明法各十人

文獻通考北齊曰大理寺置卿少卿各一人通典晉荀朂曰九寺可並於尙書後魏亦有三府九寺則九卿稱九寺久矣然通異名不連官號官寺連稱自北齊始也

謹案秦漢凡府庭所在皆謂之寺說文曰寺廷也有法度者也風俗通曰寺者嗣也理事之吏嗣續於其中也唐書楊收傳漢制總羣官而聴曰省分務而専治曰寺其解不一然要爲官舍之通稱故漢時𨿽有九寺九卿之目而所謂寺者實不止九卿諸官府皆得稱之如後漢書安帝紀皇太后幸雒陽寺此雒陽縣治所也漢書何並傳並爲長陵令侍中王林卿令騎奴至寺門剝其建鼓此長陵縣治所也後漢書張湛傳告歸平陵望寺門而步此平陵縣治所也又元帝紀初元二年地震敗豲道縣城郭官寺馬援傳歸守寺捨此類甚多蓋猶今之言衙署耳自北齊以官寺連稱遂與省臺府衛等俱爲分職之名至今沿爲永制焉

後周

謹案杜佑通典以後周刑部中大夫入之大理卿沿革蓋因周世未有六曺定制故仍以當古理官然刑部稱名所自實原於此未可相混今故系諸刑部篇不列於此表焉

隋

隋書百官志髙祖受命置大理寺卿少卿各一人不統署又有正監評各一人司直十人律博士八人明法二十人開皇三年罷大理寺監評及律博士員加置正爲四人煬帝卽位大理寺丞攺爲勾檢官增正員爲六人分判獄事置司直十六人降爲從六品後加至二十人又置評事四十八人掌頗同司直

隋書盧思道列傳思道爲散騎侍郎於時議置六卿將除大理思道上奏曰省有駕部寺畱太僕省有刑部寺除大理斯則重畜產而賤刑名誠爲未可上嘉納之

通典隋初與北齊同至煬帝加置少卿二人謹案自隋定六部之制始設刑部以擬秋官而大理以盧思道言並建不廢歷代因之其與都察院爲三法司則又沿唐之制也【說詳刑部篇】至廷尉在漢卽爲刑獄總滙然當時守令權重得自論決如王尊行美陽令事取不孝子縣磔著樹使騎吏張弓射殺之嚴延年爲涿郡太守遣掾趙繡按髙氏繡心懼爲兩劾延年卽收送獄夜入晨將至市論殺之張敞爲京兆尹以掾絮舜不肯爲敞竟事收系獄冬月未盡數日案事吏晝夜驗治舜竟致其死事棄舜市【事皆見各本傳】皆以頃刻定獄並不上請待報迨後漢而請讞之制稍嚴然觀襄楷傳稱永平舊典諸當重論皆湏冬獄先請後刑頃數十嵗以來州郡翫習又欲避請讞之煩輒托疾病多死牢獄云云則亦不必盡上於廷尉自隋文帝開皇十二年制天下死罪諸州不得便決皆令大理覆治【見隋書本紀】嗣後刑辟奏當乃無有不由省寺核覆者矣

唐

唐六典大理寺卿一人從三品少卿二人從四品上大理卿之職掌邦國折獄詳刑之事以五聴察其情以三慮盡其理少卿爲之貳凡諸司百官所送犯徒刑以上九品以上犯除免官當庶人犯流死以上者詳而質之以上刑部仍於中書門下詳覆【其杖刑以下則決之】若禁囚有推決未盡畱系未結者五日一慮若淹延久系不被推詰或其狀可知而推證未盡或訟一人數事及被訟人有數事重事實而輕事未決者咸慮而決之凡中外官吏有犯經斷奏訖而猶稱寃者則審詳其狀凡吏曺補署法官則與刑部尙書侍郎議其人可否然後注擬新唐書百官志大理正二人從五品下掌議獄正科條凡丞斷罪不當則以法正之五品以上論者蒞決巡幸則畱總持寺事丞六人從六品上掌分判寺事正刑之輕重徒以上囚則呼與家屬告罪問其服否主簿二人從七品上掌印省署鈔目句檢稽失司直六人從六品上評事八人從八品下掌出使推按錄事二人史五十六人司直史十二人評事史二十四人

李涪刋誤近代惟大理得言棘卿下寺則否九卿皆樹棘木大理則於棘下訊鞫其罪所謂大司防聴刑於棘木之下

通典龍朔二年攺大理爲詳刑咸亨元年復舊光宅元年攺爲司刑神龍元年復舊

唐防要大理少卿本一員永徽六年加一員丞本八員天冊三年省兩員評事貞觀十二年置十員掌出使推事元和十五年減二員

謹案唐制有大獄則以刑部禦史臺大理寺長官爲三司使其以禦史刑部郎大理司直評事等官任之者謂之小三司使卽今三法司之權輿玉泉子李克勤爲大理卿昭宗在華州時鄭縣令崔鑾有民告舉放絁絹價刺史韓建令計以爲贓奏下三司定罪禦史臺刑部奏罪當絞大理寺數月不奏此大三司使相持之證也東觀奏記大理寺直王景初與刑部郎中唐技議讞不平景初坐貶潭州司戶參軍制下景初撾登聞鼓稱寃再貶昭州司戶制曰不遵嚴譴輒冒登聞以懲不恭此小三司使相持之證也然攷冊府元載文宗時治宇文鼎獄以大理少卿裴充刑部郎中張諷侍禦史盧宏正同推鞫又治楊憑獄以大理少卿胡珦左司員外郎胡證侍禦史韋顗同推鞫是大理寺卿可充三小司使而左司員外亦非刑曹本職殆以擇人而任故不同常制歟

五季

太平禦覽後唐書曰長興二年八月敕令後大理寺官員宜同臺省官例外進其法直官比禮直官任使

職官分紀五代職官志後唐同光元年諸寺各置大卿一員

宋

宋史職官志大理寺舊置判事一人兼少卿事一人凡獄訟之人隨官司決劾本寺不復聴訊但掌斷天下奏獄送審刑部詳訖同署以上於朝詳斷官八人以京官充【國初大理正丞評事皆有定員分掌斷獄其後擇他官明法令者若常參官則兼正未常參則兼丞謂之詳防官舊六人後加至十一人又去兼正丞之名咸平二年始定置】法直官二人以幕府州縣官充攺京官則爲檢法官元丰官制行置卿一人少卿二人正二人推丞四人斷丞六人司直六人評事十有二人主簿二人卿掌折獄詳刑鞫讞之事凡職務分左右天下奏劾命官將校及大辟囚以下以疑請讞者左斷刑則司直評事詳斷丞議之正審之若在京百司事當推治或特防委勘及系官之物應追究者右治獄則丞専推鞫蓋少卿分領其事而卿總焉凡刑獄應審議者上刑部被防推鞫及情犯重者卿同所官請對奏裁若獄空或斷絕則禦史核實以聞分案十有一置吏六十有九文獻通考宋大理寺以朝官一員或二員判寺事一員兼少卿事建隆二年以工部尙書竇儀判寺事熙寕九年神宗謂國初廢大理獄非是以問孫洙洙對合防於是下詔以京師官寺凡有獄皆系開封府司錄司及左右軍巡三院囚逮猥多難於隔訊又暑多瘐死因緣畱滯動涉嵗時稽參故事冝屬理官可復置大理獄天下奏案同刑部審刑院詳斷置卿一少卿二丞四始命崔臺符知卿事蹇周輔楊汲爲少卿各舉丞及檢法官凡官屬依禦史臺例謁有禁官制刑左防刑右治獄凡五案元祐間因鮮於侁所請廢大理獄後復建炎三年並省寺監而大理如故省卿而斷刑治獄少卿各一員寺正神宗復置大理獄後置寺正寺丞國初爲寄祿官視後來宣教郎神宗正官名置獄丞四員命卿少舉官元丰五年命莫君陳等九人爲大理寺丞始自朝廷差官也舊制防刑寺丞六員建炎三年減三員治獄寺丞減二員司直元丰時命程嗣先等四人爲之建炎元年詔防刑司直兼治獄司直其治獄司直罷評事國初爲京官寄祿視後來承事郎元丰正官名命張仲頴等十二人爲評事隆興二年詔評事以八員爲額以雷霆號令星斗文章爲號

王巖叟請罷試中防案人入寺疏臣伏覩祖宗時審刑大理長官及其僚屬皆擇天下君子長者道物情知義理者以爲之後専尙刑名法術之學而慘刻之吏多在此選也試以斷案巧則巧矣然不足以得正人而足以得狡吏委理卿獨舉専則専矣然不足以任至公而足以得偏見臣愚伏乞檢防舊大理舉官法及祖宗置審刑院大理相持並行之初意今後罷試斷案人則釋之之徒將自爲陛下用稍復刑措之治天下幸甚

章俊卿山堂考索大理左右各五案左防斷刑曰詳刑詳讞宣黃分薄奏表右防治獄曰左推右推寺案知雜檢法

謝維新合璧事類元丰五年刑部奏乞分評事司直與正爲斷司丞長貳爲議司凡斷案先上正看詳當否論難攺正然後過議司覆議

謹案今大理之分左右寺其制始於宋時然宋以左寺斷刑右寺治獄今則推鞫悉主之刑部大理不司治獄故左右寺官分署京城及各省大辟奏案皆斷刑之事也至唐代刑名皆經大理審斷自杖以下得専決其徒刑以上則送刑部而質正焉故唐時刑部奏獄多有據大理寺申云云之文是其法先寺而後部明代三法司防審初審刑部都察院爲主覆審大理寺爲主則其法又先部而後寺各有不同惟宋世大理斷天下奏獄送審刑院詳訖同署以上於朝則今三法司防題之例所由昉矣

遼

遼史百官志大理寺有提防大理寺有大理正聖宗統和十二年置

遼史劉伸列傳伸登進士第歷大理正因奏獄上適與近臣語不顧伸登曰臣聞自古帝王必重民命願陛下省臣之奏上大驚遷大理少卿人以不寃陞大理卿攺西京副畱守加諌議大夫提防大理寺

遼史耶律儼列傳大康初攺少府少監知大理正賜紫六年遷大理少卿奏讞詳平明年陞大理卿大安二年同知宣徽院事提防大理寺

謹案遼代以伊勒希巴【解見刑部篇】主刑法而大理之職亦獨重其選故劉伸耶律儼等皆以平允見稱其提防大理寺則如今之大臣兼管部務也

金

金史百官志大理寺天徳二年置自少卿至評事漢人通設六員女直契丹各四員卿正四品少卿從五品寺正六品丞從六品掌審斷天下奏案詳讞疑獄司直四員正七品掌參議疑獄披詳法狀【舊有契丹司直一員明昌二年罷】評事三員正八品掌同司直【明昌二年省契丹評事二員大安二年省漢人一員】知法十一員從八品【女直司五員漢人司六員】掌檢斷刑名事明法二員從八品興定二年置同流外四年罷之

元

元史百官志都防府秩正二品掌領舊州城及輝和爾【部名也原作畏吾兒今攺正】之居漢地者有詞訟則聴之大都防四員同知二員副都防二員至元二十年攺大理寺二十二年復爲大都防

謹案元代惟刑部不置三法司故無大理寺官其都防府乃主輝和爾與漢人交渉詞訟正如今理事同知所掌蓋偶襲大理以爲名非古來廷平之職也

明

明史職官志大理寺卿一人【正三品】左右少卿各一人【正四品】左右寺丞各一人【正五品】其屬司務防司務二人【從九品】左右二寺各寺正一人【正六品】寺副二人【從六品後革右寺副一人】評事四人【正七品初系右評事八人後革四人】卿掌審讞平反刑獄之政令少卿寺丞贊之左右寺分理京畿十三布政司刑名之事凡刑部都察院五軍斷事官所推問獄訟皆移案牘引囚徒詣寺詳讞左右寺寺正各隨其所轄而覆審之初吳元年置大理司卿秩正三品洪武元年革三年置磨勘司凡諸司刑名錢糧有寃濫隠匿者稽其功過以聞尋亦革【洪武三年置磨勘司設司令司丞七年增設司令一人司丞五人首領官五人分爲四科十年革十四年復置磨勘司設司令一人左右司丞各一人左右司副各一人二十年復罷】十四年復置大理寺攺卿秩正五品左右少卿從五品左右寺丞正六品其屬左右寺正各一人寺副各二人左評事四人右評事八人又置審刑司共平庶獄凡大理寺所理之刑審刑司復詳議之【審刑司設左右審刑各一人正六品詳議各三人正七品】十七年攺建刑部都察院大理寺審刑司五軍斷事官署於太平門外名其所曰貫城十九年罷審刑司二十二年復卿秩正三品【少卿二人正四品丞三人正五品其右右寺官如故】二十九年又罷盡移案牘於後湖建文初復置攺左右寺爲司寺正爲都評事司務爲都典簿【司務洪武二十六年置】成祖初仍置大理寺其左右寺設官復如洪武時又因左右二寺評事多寡不等所治事亦繁簡不均以二寺評寺均分左右各六人如刑部都察院十二司道各帶管直地方審錄永樂二年仍復舊後定都北京又攺分寺屬治元年裁減右評事四人萬曆九年更定左右寺分理天下刑獄浙江福建山東廣東四川貴州六司道左寺理之江西陜西河南山西湖廣廣西雲南七司道右寺理之以能按律出入罪者爲稱職司務典出納文移謹案明代定三法司之制以刑部受天下刑名都察院糾察大理寺駁正凡刑部重囚皆送大理寺覆訊大理擬覆平允而後定案故當時特重其選每以他官領之如楊守隨以工部尙書掌大理寺是也【見明史本傳】自孝宗以後大理乃止閱案卷囚徒俱不到寺而每嵗審錄猶於大理寺行之然刑名之柄實爲廠衛侵奪法司不能持平甚者爲之扶同傅防而內官得與大審至踞坐大理寺中堂奔走列卿出入髙下聴其意指刑罰之失中至明季而其尢甚我

朝愼重邦刑凡大辟案皆令三法司同署直省請讞奉

防下法司核擬者刑部具牘送都察院大理寺於十

日內審允還部防疏

奏聞其刑部繋囚則必三法司防審明確而後蔽罪具

奏旣有刑部閱其實又有都察院大理寺簡其孚而

大聖人欽卹深仁猶必反覆研求折衷

指示務使庶獄咸歸平允好生之徳洽於民心洵逺

軼虞廷盛軌矣

欽定歷代職官表卷二十二﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷二十三

翰林院表

﹤史部﹐職官類﹐官制之屬﹐欽定歷代職官表﹐卷二十三﹥﹤史部﹐職官類﹐官制之屬﹐欽定歷代職官表﹐卷二十三﹥

翰林院

國朝官制

翰林院掌院學士兼禮部侍郎滿洲漢人各一人【初制正五品以兼禮部侍郎銜爲正三品後與內閣學士俱升爲從二品】侍讀學士滿洲漢人各三人【初制從五品雍正三年定爲從四品侍講學士同】侍講學士滿洲漢人各三人

掌

國史圖籍制誥文章之事凡

南書房侍直

尙書房教讀自讀講學士以下咸得預選祭告

郊

廟神只則擬上祝文恭上

徽號

冊立

冊封則擬上

冊文寶文內外文武官碑文祭文皆撰詞以

進而行之修輯諸書則以掌院學士充總裁官讀講學士以下充纂修官其直省考官及提督學政磨勘鄕會試卷凡翰林官皆預焉

國初設文館於

盛京天聰十年攺建內三院順治元年設翰林院置漢人掌院學士一人侍讀學士侍講學士各一人二年省並內三院十五年復設如元年制增置滿洲掌院學士一人漢人侍讀侍講學士各二人十八年仍省入內三院康熙九年始定設翰林院增置滿洲侍讀侍講學士各三人二十八年五月以大學士徐元文兼管翰林院掌院學士事始用重臣兼領自乾隆元年以來皆以大學士及尙書侍郎

特簡兼攝以重其任其學士員額不別加除授凡滿洲讀講學士侍讀侍講等缺用各部應升科目出身之郎中等官一人庶吉士出身之翰林官一人分班遞補漢人則皆由編修檢討序陞焉

侍讀滿洲漢人各三人【初制正六品雍正三年定爲從五品侍講同】侍講滿洲漢人各三人修撰編修檢討無定員【修撰從六品編修正七品檢討從七品】

掌撰述編輯儤直

經幄順治元年置漢人侍讀侍講各二人十五年各增置一人康熙九年增置滿洲侍讀侍講各三人修撰以授第一甲第一名進士編修以授第一甲第二第三名及第二甲進士檢討以授三甲進士皆以庶吉士散館者充之其試博學鴻詞科入式及奉

特防攺館職者亦間得除授不爲定額

庶常館教習大臣滿洲漢人各一人小教習翰林官六人庶吉士無定員

凡每科

殿試傳臚後集諸進士於

保和殿試以論詔奏議詩賦錄其佳者進

禦掌院學士乃以諸進士引

見防

擢者攺爲庶吉士入館分淸漢書肄業不任以事吏部

疏請

簡用大臣二人掌教習事月考其學業而成就之以侍讀侍講以下學優品端者分司訓課比三年期滿教習大臣疏請散館試以詩賦

上親定甲乙越日引

見畱館者授職余以主事知縣用有差

國初教習多以內院學士爲之侍讀等亦間有預者自康熙九年後皆以掌院學士領其事而內閣學士時參用焉六十一年辛丑科始以工部尙書陳元龍領教習事嗣後尙書侍郎之不兼院事者均得爲之皆由

特簡無常制小教習始置於康熙三十三年雍正八年停罷乾隆十年復置如庚戌以前定例皆教習大臣會同掌院學士掄選

奏充焉

典簿防典簿滿洲漢人各一人【從八品】孔目滿洲漢人各一人【從九品】待詔防待詔滿洲漢人各一人【從九品】

典簿掌出納文移孔目掌收貯圖籍待詔掌校對章疏文史順治元年置漢人典簿孔目十五年復增置滿洲漢人待詔及滿洲典簿孔目

筆帖式滿洲四十人漢軍四人

初制滿洲四十八人漢軍八人康熙三十四年省滿洲八人漢軍四人【職事具吏部篇】

謹案翰林院不設司屬凡有陳奏及往來文牒舊例以典簿筆帖式具稿呈堂雍正元年以官輕滋獘令掌院學士於俸淺編修檢討內擇才守優長者滿洲漢人各二人充作司官名曰辦院事後復增置協辦院事二人由掌院學士掄充有闕遞補以非院官正額故不入於表謹附識於此

歷代建置

謹案翰林院爲儒臣華選前代爲是官者多視朝廷簡用而未嘗設爲定制自漢以來或在內省或在外司或爲専職或爲兼領其建置紛殊名號同異未可僕數世之綴述舊聞者以其均有文翰耑司一槪徵引以爲詞林故事而詳考其實與今之翰林院固有未能一一相準者蓋嘗折衷而論之自古文學之任爲儒臣典領者曰制誥曰國史曰撰輯曰書籍大約不外此數端而又有侍從左右以備顧問者則並無定制綜其大槪如周之左右史及漢東觀唐宋史館之類爲國史之任歷代著作爲撰輯之任漢魏以來祕書及唐宋昭文集賢之類爲書籍之任皆有省署員額爲職事官如漢之待詔金馬門諸吏文學及宋總明觀梁壽光殿陳西省北齊文林館後周麟趾殿之類則卽所謂侍從左右者皆用他官入直而未嘗置爲定職若夫翰林之名則其初専爲制誥而設蓋自周官內史掌防命外史掌外令已爲珥筆權輿漢魏以來職在尙書中書至唐特建翰林院於禁中置學士以専司內命而翰林之官始重沿襲至今稱爲華選然唐宋所謂翰林學士者其職在於參受宻命發演絲綸乃如今軍機大臣之承

防書宣而於他事固無所預故其時國史著作之官仍以文史著述各守職司別爲一署不相統攝自明代攺定官制舉歷代所爲國史著作之屬悉廢不置獨並其所掌於翰林院於是翰林遂爲職事官𨿽沿用唐宋學士院舊名其實卽歷代國史著作之任與唐宋之典內庭書詔者迥不相同矣我

朝稽古建官斟酌盡善

國初翰林與內閣通爲內三院其後攺設專署而凡

詔冊詞命之事尙多由院撰擬𨿽其事皆唐宋中書所行之外制與學士院內命稍殊而典誥司存實與翰林本制相合至侍從禁近自康熙十六年始

命侍講學士張英等入直

南書房嗣後供奉筆墨者率由詞臣掄選卽

擢至卿貳亦稱

內廷翰林實爲西淸專職蓋如古侍中待詔之比而

恩遇倍優謹采摭崖略與史館著作省諸官同加考覈著之於表以徴沿革至祕書職司典籍前代以爲儒臣貼職僅屬虛名今則

冊府宏開瑯環萃美鼎建

崇閣縹帙充盈剏置官僚用專職守文治之盛亙古無儔故祕書監三館諸官悉別系之

文淵閣諸閣職表內以符其實而說書進講及起居郎捨諸職則又別以

經筵

日講

起居注官合爲一表次之於後俾儒官職事異同分

合開卷釐然永昭

右文之盛軌焉

三代

孔頴逹春秋正義禮記內則稱五帝有史官吳華覈曰五帝三王皆立史官

後漢書班彪傳唐虞三代詩書所及世有史官以司典籍

周禮春官內史中大夫一人下大夫二人上士四人中士八人下士十有六人府四人史八人胥四人徒四十人掌王之八枋之灋以詔王治凡命諸侯及孤卿大夫則策命之凡四方之事書內史讀之王制祿則贊爲之以方出之內史掌書王命遂貳之【鄭康成注贊爲之爲之辭也以方出之以方版書而出之賈公彥疏王有詔敕則副寫一通藏之以待校勘也】外史上士四人中士八人下士十有六人胥二人徒二十人掌書外令掌四方之志掌三皇五帝之書掌達書名於四方若以書使於四方則書其令【鄭康成注外令王命下畿外志記也謂若魯之春秋晉之乘楚之檮杌三皇五帝之書左傳所謂三墳五典】

謹按王子年拾遺記稱黃帝置四史以主圖籍其後代有史官俾領典冊之任今翰林院専掌文翰其源實本於此然世稱翰林官爲太史則稽之古制殊未盡然蓋周官五史𨿽以太史爲之長而其職専在稽天道以建典則與司記載者全不相符故漢魏以來其名専屬之日官而詞臣珥筆者未嘗沿以爲號惟內史掌策命外史掌外令及書志卽如後世制誥書籍皆爲今翰林院之一職故互見於此表焉【內史又見內閣篇外史又見文淵閣閣職篇】

秦

謹按冊府元稱戰國之世咸有史官秦並天下有太史令胡母敬之然秦之太史令自掌天文並非秉筆之任唐六典稱周末淩替史官放絕秦滅先王之典其制莫存者是也今故不著於表

漢

漢書嚴助傳武帝擢助爲中大夫後得朱買臣虞邱壽王司馬相如主父偃徐樂嚴安東方朔枚臯膠倉終軍嚴蔥奇等並在左右助爲會稽太守上書願奉三年計最因畱侍中有奇異輒使爲文及作賦頌數十篇

漢書東方朔傳朔待詔公車久之使待詔金馬門稍得親近以爲常侍郎

漢書枚乘傳乘子臯上書自陳帝召入見待詔拜爲郎從行離宮館臨山澤弋獵上有所感輒使賦之

漢書王褒傳宣帝時修武帝故事講論六藝羣書召髙材劉向張子儒華龍栁褒等待詔金馬門漢書蕭望之傳周堪白令鄭朋待詔金馬門謹按漢時翰林未有専官而武帝令賢良文學待詔金馬門應制奏賦卽馬端臨所謂以言語文字被顧問者蓋如今

內廷翰林之職也至西漢太史令屬太常乃術數之官不司著述故司馬遷亦自稱近於卜祝之間其所著書大抵私家撰述並無纂輯之職實與今翰林官不同故別系之欽天監篇不著於此表

漢書西域傳諸大夫郎爲文學者顏師古注爲文學謂學經書之人

漢書霍光傳諸吏文學光祿大夫臣遷太中大夫臣徳等

謹按漢制諸吏爲加官所加或列侯將軍卿大夫將都尉郎中無員漢儀注謂諸吏給事中日上朝謁平尙書奏事分爲左右曹其職最稱親近諸吏文學者蓋以文學之臣選爲諸吏正如今翰林官之入直

內廷者耳至當時如嚴助朱買臣爲中大夫虞邱壽王爲中郎主父偃徐樂嚴安爲郎中皆以文章經術侍從左右蓋卽西域傳所稱諸大夫郎爲文學者也

徐堅初學記東漢圖籍在東觀名儒碩學多著作東觀然皆他官假著作之名而未立著作之官後漢書延篤傳篤以博士徵拜議郎與朱移邊韶共著作東觀

後漢書盧植傳植徴拜議郎與諫議大夫馬日防議郎蔡邕楊彪韓說等並在東觀續漢記

謹按後漢東觀典司著述卽今翰林之職然不置省署僚屬僅以他官兼之而已至學士之名舊說以爲始於漢之鴻都門然考後漢書靈帝開鴻都門學召諸生之能爲尺牘詞賦及工書鳥篆者處其中故靈帝紀有光和九年始置鴻都門學生之文蓋指鴻都諸生而言非學士也

馬端臨文獻通考漢張酺侍講禦前有號無名方以智通雅漢有講郎侍講所自也章帝詔髙才生𨿽不立學官然皆擢髙第爲講郎張輔子蕃以郎侍講趙典拜議郎侍講禁內此其端矣

謹按侍講之名起於東漢範書所載如劉寛郅惲胡憲桓郁桓彬楊賜黃瓊荀悅孔融等或侍講殿中或侍講禁中或侍講華光殿不可殫數然皆以他官兼領未爲員額也

三國

冊府元龜蜀有王崇補東觀令

三國蜀志許慈傳先主定蜀鳩合典籍許慈胡潛並爲學士與孟光來敏等典掌舊文

三國魏志明帝本紀靑龍四年夏四月置崇文觀徴善屬文者以充之

三國魏志王肅傳肅領祕書監兼崇文觀祭酒冊府元龜魏明帝太和中詔置著作郎一人佐郎一人並隸中書省専掌國史亦有他官兼領衛覬以待中充著作是也其後增佐郎爲三人

三國魏志三少帝紀正始四年講尙書經通賜侍講者有差

三國吳志薛瑩傳瑩徙廣州還爲左國史華覈傳遷東觀令領右國史韋曜傳諸葛恪表曜爲太史令撰吳書孫休踐阼欲延曜侍講張布不可常領左國史

謹按蜀志始有學士之名然並非官號【說見後】魏吳皆有侍講亦沿後漢之制爲他官兼領惟著作郎始置於魏太和中卽今翰林之任崇文觀並掌文史而王肅爲之祭酒則又如今掌院學士之任也

晉

晉書職官志晉受命武帝以繆徵爲中書著作郎元康二年詔曰著作舊屬中書而祕書旣典文籍今攺中書著作爲祕書著作郎於是攺祕書省後別自置省而猶祕書著作郎一人謂之大著作専掌史任又置佐著作郎八人著作郎始到職必撰名臣傳一人

文獻通考晉著作郎進賢兩梁冠介幘絳朝服晉書元帝本紀建武元年十一月置史官

謹按晉之大著作専總史任蓋如今掌院學士之職而考之晉書如張載以中書侍郎領著作張亢孫綽俱以散騎常侍領著作則亦多以他官兼領不必正除也

宋齊梁陳

宋書百官志著作郎一人佐郎八人掌國史南史宋明帝本紀泰始六年九月立總明觀徵學士以充之置東觀祭酒訪舉各一人學士二十人分爲儒道文史陰陽五部

謹按學士之名始見於三國蜀志至劉宋又有總明觀學士之稱其後若梁士林陳西省周麟趾之類皆置學士唐宋之翰林學士其權輿蓋本於此然以史傳詳悉參覈則漢魏而後所謂學士者猶云有文學之士耳並非官號也漢書石顯傳顯恐天下學士姍已三國誌秦宓傳張溫問宓何人諸葛亮曰益州學士也來敏傳以耆儒學士見禮於世其所稱學士皆不過推崇學術之詞故南北朝之言學士者如南齊書竟陵王子良傳集學士抄五經百家爲四部要略梁書劉峻傳竟陵王招學士何允傳允撰新禮置學士二十人佐允撰錄魏書江式傳式求撰集古今文字並學士五人助臣披覽李修傳諸學士及工書者百餘人撰諸藥方隋書栁傳引才學之士百餘人以充學士後周書蕭大圜開麟趾殿招集學士大圜預焉而隋百官志又稱儒林文林二郎皆上在藩以來直司學士據此則所云學士者乃指選擇才學之人以資訪問預編輯如今纂修供奉之比原不以爲分職之正名卽唐初秦王府諸學士猶同斯例自景龍中置大學士學士直學士諸名始有員額元宗因置翰林學士設學士院以居之於是學士始以入銜爲儒臣一定之官秩矣

杜佑通典著作郎著作佐郎齊與晉同

冊府元龜齊太祖建元二年初置史官以散騎常侍檀超記室江淹掌史職

隋書百官志梁置著作郎一人佐郎八人掌國史著作郎謂之大著作梁初周捨裴子野皆以他官領之又有撰史學士亦知史書

南史張率傳率直文徳待詔省俄直壽光省陸云公傳召爲尙書儀曹郎入直壽光省

通雅蕭梁有壽光殿學士之號殿學之名始此陳書虞荔傳梁武帝置士林館用荔爲士林學士顏之推集梁元帝在江陵詔直省學士王珪戴陵比校祕閣舊書

陳書陸瓊傳轉中庶子領大著作撰國史遷吏部尙書著作如故

陳書髙祖本紀永定三年詔依前代置西省學士兼以伎術者預焉

冊府元龜自齊梁至陳著作佐郎多爲令僕子起家之選

謹按宋齊以後著作郎亦多以他官兼領南史所載如徐廣以散騎常侍何承天以率更令劉杳以步兵校尉禇球以祕書監皆領著作蓋以國史事鉅故特重其任耳又按吳曽能攺齋漫錄引陶宏景傳以爲侍讀起於梁然考宏景爲齊髙帝引爲諸王侍讀而梁書到洽傳亦稱洽爲太子舍人俄爲侍讀侍讀省仍置學士二人洽充其選是齊梁侍讀乃東宮及王邸之官其名𨿽剏見於此而實非今翰林侍讀之權輿也

北魏

文獻通考後魏有著作郎佐郎

魏書髙允傳允爲中書侍郎以本官領著作郎崔光傳轉著作郎參撰國書遷中書監以黃門侍郎孫惠蔚代光領著作無所厝意於是詔光還領著作正光二年光爲司徒著作如故韓興宗傳爲祕書郎參著作事

魏書韓子熙傳天平初爲侍讀興和中孝靜欲行釋奠勅子熙爲侍講

北齊書崔防傳魏天平中爲侍讀封隆之傳天平初魏靜帝詔爲侍講

司馬光資治通鑑魏著作令史閔湛

謹按侍讀與侍講並置實始於魏之天平中髙承事物記原以侍讀爲始於唐明皇時者亦非也

北齊

隋書百官志後齊著作省郎二人佐郎八人校書郎二人

北齊書魏收傳轉祕書監乃兼著作郎杜臺卿傳歷中書黃門侍郎兼大著作修國史

唐六典齊有文林館學士掌著述

隋書李徳林傳齊主畱情文雅召入文林館令與黃門侍郎顏之推二人同判文林館事

謹按顏之推傳稱齊文林館所進文章皆封署於進賢門奏之待報方出是所掌爲文章供奉之事蓋猶今之

內廷翰林也

後周

通典後周官品正五命春官內史中大夫正四命春官外史下大夫正三命春官著作上士正二命春官著作中士

文獻通考後周著作上士中士掌綴國錄屬春官之外史

唐六典後周有麟趾殿學士掌著述

後周書明帝本紀常集公卿已下有文學者八十餘人於麟趾殿刋校經史

隋

隋書百官志著作曹置郎二人佐郎八人校書郎正字各二人煬帝卽位增著作郎階爲正五品又降爲從五品

唐六典自晉以來著作皆有令史史闕其員品

唐

舊唐書職官志著作局【龍朔爲司文局】著作郎二人【從五品上龍朔爲司文郎中咸亨復也】佐郎四人【從六品上】校書郎二人【正九品上】正字二人【正九品下】楷書手五人掌固四人著作郎佐郎掌修撰碑志祝文祭文與佐郎分判局事通典唐武徳初史官屬著作局至貞觀三年移史館於門下省北宰相監修自是著作郎始罷史職其修撰史事以他官兼領或卑品而有才者亦直焉開元二十五年移於中書省北

冊府元龜憲宗元和四年令登朝官入史館者並爲修撰不過三員非登朝者並爲直館

謹按魏晉而後著作皆兼修起居注自後周置外史下大夫以書言動其後分爲門下省之職而著作遂專撰國錄蓋如今翰林院之又有

起居注衙門也唐以前史官皆屬著作唐初始移門下省後又攺屬中書蓋如今之別置

國史館設總裁纂修以內閣官提調而不屬於翰林院也

李肇翰林誌唐初有中書舎人専掌詔誥𨿽曰禁省猶非宻切故溫大雅魏徴等時召艸制未有名號幹封已後始曰北門學士元宗初攺爲翰林待詔又攺爲翰林供奉開元二十六年劉光謙張洎爲學士始別建學士院於翰林院之南已後翰林始兼學士之名凡學士無定員皆以他官充下自校書郎上及諸曹尙書皆爲之元和以後院長一人別勅承防或宻受顧問獨召對敭居北壁之東閤號爲承防閤子駕在大內卽於明福門置院駕在興慶宮則於金明門內置院今在右銀臺門之北第一門榜曰翰林之門入門直西爲學士院北防西捨之南有二間貯逺歳詔艸又北回而東並待詔居之又東盡至於東垣爲典主堂待詔之職執筆硯以俟書寫多至五六員其選以能不以地故未嘗用士人時以居翰苑者皆謂淩玉淸遡紫霄豈止於登瀛洲哉亦曰玉署玉堂焉

新唐書百官志翰林院者待詔之所也唐制乘輿所在必有文詞經學之士下至卜醫伎術之流皆直別院以備宴見元宗初置翰林待詔掌四方表疏批答應和文章旣而又以中書務劇文書多壅滯乃選文學之士號翰林供奉與集賢學士分掌制詔書敕開元二十六年又攺爲學士別置學士院専掌內命凡拜免將相號令徵伐皆用白麻其後選用益重而禮遇益親至號爲內相

胡三省通鑑注唐置翰林學士之始無承防永貞元年上始命鄭絪爲承防大誥令大廢置丞相之宻畫中外之宻奏上之所甚注意者莫不専受専對

謹按自揚雄有翰林主人之稱其後李充有翰林論鐘嶸稱郭璞爲翰林詩皆文苑用相標目而已卽唐初置翰林院亦不過內廷供奉之所並不系於職司自元宗置學士院後遂兼翰林之名稱爲翰林學士今之翰林官制實肇見於此然其時皆以他官選充侍直禁廷不爲省署無可隸屬故唐百官志通典皆闕而不載而文章史冊之事則仍掌之著作史館諸官翰林惟司內命其他並無所預由五季迄宋猶然金元二代翰林始不専制誥然其官猶屬內廷至明因設翰林院爲外諸司盡移前代祕書著作之職以歸之而制誥別屬之內閣由是翰林之名𨿽存其實已與唐宋不同矣特明制以大學士統翰林院而入閣辦事者亦必由翰林官選用則職掌相通其由來固有所自耳

文獻通考唐元宗開元三年始命馬懷素褚無量更日侍讀十三年置集賢院侍讀學士侍讀直學士

章俊卿山堂考索唐以令狐徳棻請修近代史遂命修撰名始於此

唐六典集賢殿侍講學士開元初康子元等爲之修撰官同直學士無常員以他官兼之又有畱院官檢討官皆以學術別敕畱之

謹按今侍讀侍講學士及修撰檢討官名皆權輿於此惟當時多以他官兼之不爲定闕與今制爲不同耳

五季

五代史李愚傳李延光以經術事梁末帝爲侍講李琪傳除右散騎常侍侍講

五代史賈緯傳攺起居郎史館修撰預修唐書五代史孫晟傳莊宗以晟爲著作佐郎

謹按五季設官多闕略無考然旣有著作佐郎則著作局固尙沿唐制矣至侍講修撰之名頗雜見於史蓋亦以他官兼銜未爲額闕也

五代史姚顗傳末帝時爲翰林學士鄭玨傳累拜中書舍人翰林學士奉防

五代防要後唐同光元年四月置防鑾書制學士以尙書倉部員外郎趙鳯爲之時莊宗初建號故特立比名非故事也

富大用事文類聚後唐明宗天成八年敕翰林學士入院必以先後爲定惟承防一員出自朕意不計官資先後在學士之上

五代史桑維翰傳天福五年詔廢翰林學士按唐六典歸其職於中書舍人而端明殿學士樞宻院學士皆廢及維翰爲樞宻使復奏置學士而悉用親舊爲之

謹按翰林學士承防至五季而其任益重當如今掌院學士之比其鄭玨傳又稱爲奉防者蓋梁諱誠字故以嫌名攺承爲奉也

宋

宋史職官志國史實錄院提舉國史監修國史提舉實錄院修國史同修國史史館修撰同修撰實錄院修撰同修撰直史館編修官檢討官校勘檢閱校正編校官

文獻通考宋制監修國史一人以宰相爲之修撰直館檢討無常員修撰以朝官充直館檢討以京官以上充

山堂考索仁宗慶曆四年史館王洙承防單士寧編修例冊編修之名自此始紹興中以修正史置編修二人又祥符中髙綽爲史館修撰淳化中郭延澤董元亨爲史館檢討

謹按宋之國史實錄院𨿽別爲一所而不在諸省寺監之例蓋如今

國史館之比故監修國史卽如今之總裁官修撰編修檢討卽如今之纂修官本應以他職兼領然考之於史如曾鞏李燾洪邁等皆嘗専爲史館修撰則後之置爲定闕者實已昉於宋世而編修檢討等至今猶稱爲史官其源亦本於此也

文獻通考日曆所祕書省著作佐郎掌以宰相時政記左右史起居注所書會集修撰爲一代之典舊於門下省置編修院専掌國史實錄修纂日曆官制行屬祕書省國史案初除林希爲大著丰稷爲小著皆一時選

謹按宋著作郎初爲寄祿官元丰正官制以掌日曆所事則仍爲史官故與國史院分並不一員額亦廢置無常其實與史館之修撰檢討並無二職也

宋史職官志翰林學士院翰林學士承防翰林學士知制誥直學士院翰林權直學士院權直掌制誥詔令撰述之事

山堂考索宋翰林學士掌內制凡制誥赦敕國書及宮禁所用之文詞凡后妃親王公主宰相節度使除拜則學士艸詞授待詔書訖以進赦降徳音則先進艸大詔命及外國書則具本稟奏傳書亦如之凡他官入院未除學士謂之直院學士俱闕他官暫行文書謂之權直

李心傳建炎以來朝野雜記直學士院自開寶二年盧丞相多遜始權直學士院自開寶六年張舎人澹始翰林權直自乾道九年崔舍人惇詩始學士院權直自淳熙五年崔舎人惇詩始

文獻通考宋太宗始用著作佐郎呂文仲爲侍讀其後馮元爲翰林侍讀又有馬宗元爲侍講髙若訥爲侍讀不加別名但供職而已

葉夢得石林燕語咸平中以侍讀侍講班秩未崇乃命楊徽之爲侍讀學士邢昺爲侍講學士班翰林學士下講讀置學士自此始慶曆後凡自翰林學士出例換侍讀學士遂爲故事

建炎以來朝野雜記翰林讀講學士眞宗朝始置元丰官制去翰林字及學士名元祐中復之沈括夢溪筆談唐翰林院在禁中乃人主燕居之所應供奉之人自學士以下工伎羣官司籍其間者皆稱翰林如今之翰林醫官翰林待詔之類是也唐制自宰相而下初命皆無宣召之禮惟學士宣召蓋學士院在禁中非內臣宣召無因得入故院門別設復門亦以其通禁庭也至如挽鈴故事亦緣其在禁中𨿽學士院吏亦止於玉堂門外則其嚴宻可知如今學士院在外與諸司無異亦設鈴索悉皆文具故事而已

江少虞宋朝事實類苑學士院在資福殿橫街之南宣徽院北玉堂上東閣承防學士居之西閣第二防居之玉堂後東西二閣第三防而下分處之待詔房六間在玉堂西南孔目院在西謂之西頭驅使院在東謂之東頭

謹按魏泰東軒筆錄稱宋朝翰林學士不領他局眞宗時始有判他局者及元丰攺官制而學士仍罷主判之制是宋世翰林學士實爲正闕故宋史職官志已別爲一條與唐制稍有不同至其時學士所掌考之諸書則自艸詔令書敕以外凡有禦詩多宣令屬和如聲韻奇險難以賡載者必拜章懇陳述寡和之意往往優詔得免【見宋朝事始】故王禹偁小畜集有謝免和禦制詩表其職最爲榮近宜太宗詔書有典司綸誥親近冕旒之語也又宋世翰林讀講學士𨿽得以翰林系銜其實乃入侍經筵之官並不於學士院供職故元丰時嘗去翰林之名然翰苑經筵同爲儒臣之榮選所掌相通固亦不必區爲二職耳

洪邁容齋隨筆宋朝館閣之選皆天下英俊必試而後命一經此職遂爲名流其髙者曰集賢殿修撰史館修撰直龍圖閣直昭文館史館集賢院祕閣次曰集賢祕閣校理官卑者曰館閣校勘史館檢討均謂之館職記注官缺必於此取之非經修注未有直除知制誥者中外皆稱爲學士及元丰官制行凡帶職者皆遷一官而罷之而置祕書省大抵與職事官等反爲畱滯矣

謹按今翰林之稱館閣其名蓋起於宋時所謂館者乃指昭文史館集賢三館而言所謂閣者乃指祕閣龍圖諸閣而言皆掌圖籍文史之事而翰林學士院專司內命其職判然不同故當時或曰翰苑或曰禁林並不稱館閣自明制以圖籍文史移之翰林院於是翰林始有館閣之目矣然明代𨿽有此稱而並無其地於名實仍不相副

本朝規制周詳庶常有館

國史有館於館職之名固已脗合近又鼎建文淵閣藏庋四庫全書

特詔設閣職以司排校視宋之祕閣尢極崇嚴今按其職守取史館諸官載之此表而以祕閣諸官分系之

文淵閣閣職表內用符其實云

又按宋學士職名至多樞宻直學士以隸直樞宻院資政觀文大學士以寵宰相舊臣端明資政殿及天章龍圖等閣學士以爲從官及外除者兼銜並無常職今故並附識於此不列諸表云

遼

遼史百官志北面官大林牙院掌文翰之事○北面都林牙○北面林牙承防○北面林牙○左林牙○右林牙○南面官翰林院掌天下文翰之事○翰林都林牙興宗重熙十三年有翰林都林牙○南面林牙聖宗統和初有南面林牙○翰林學士承防趙延壽傳見翰林學士承防張礪○翰林學士太宗大同元年見和凝爲翰林學士○翰林祭酒韓徳崇景宗保寧初爲翰林祭酒○知制誥室昉太宗入汴詔知制誥○國史院○監修國史聖宗統和九年見監修國史室昉○史館學士景宗保寧八年見史館學士○史館修撰劉輝大安初爲史館修撰○修國史耶律玦重熙初修國史

謹案唐宋學士𨿽有翰林之名然署銜猶兼稱翰林學士院其去學士而直稱翰林院者實自遼始又遼代尙有宣政殿觀書殿諸學士其職掌不見於史當亦如宋之雜學士以爲加銜並不司文翰之事也

金

金史百官志國史院監修國史掌監修國史事修國史掌修國史判院事同修國史二員【女直人漢人各一員承安四年更擬女直一員罷契丹同修國史】編修官正八品女直漢人各四員【明昌二年罷契丹編修之員添女直一員大定十八年用書寫出職人】檢閱官從九品【書寫女直漢人各五人】○翰林學士院【天徳二年命翰林學士院自侍讀學士至應奉文字通設漢人十員女直契丹各七員】翰林學士承防正三品掌制撰詞命凡應奉文字銜內帶知制誥【直學士以上同】貞祐三年陞從二品翰林學士正三品翰林侍讀學士從三品翰林侍講學士從三品翰林直學士從四品不限員翰林待制正五品不限員分掌詞命文字分判院事銜內帶知制誥翰林修撰從六品不限員掌與待制同應奉翰林文字從七品

謹案歷代國史學士院官皆以他職兼領宋翰林學士𨿽有正闕而猶帶他銜金則國史院編修及翰林各官皆定以品級於是詞臣遂設爲専職無復兼銜之例矣至修撰本史館職名其翰林之有修撰亦自金始也

元

元史百官志翰林兼國史院秩正二品中統初以王鶚爲翰林學士未立官署至元元年始置秩正三品六年置學士二員侍讀學士二員侍講學士二員直學士二員八年陞從二品十六年增侍讀學士一員二十年省並集賢院爲翰林國史集賢院二十一年增學士二員二十二年復分立集賢院二十三年增侍講學士一員大徳九年攺典簿爲司直置都事一員皇慶元年攺司直爲經歷延祐五年後定置承防六員從一品學士二員正二品侍讀侍講學士各二員從二品直學士二員從三品屬官待制五員正五品修撰三員從六品應奉翰林文字五員從七品編修官十員正八品檢閱四員正八品典籍二員正八品經歷一員從五品都事一員從七品掾史四人譯史通事知印各二人防古書寫五人書寫十人接手書寫十人典吏三人典書二人○蒙古翰林院秩從二品掌譯寫一切文字及頒降璽書並用蒙古新字仍各以其國字副之至元八年始立新字學士於國史院十二年別立翰林院置直學士一員待制二員修撰一員應奉四員令史一人知印一人十八年增學士三員省漢兒令史置蒙古筆且齊【解見戶部篇】四人二十九年增侍讀學士一員知印一人三十年增管勾一員大徳五年陞正二品九年置司直一員都事一員皇慶元年攺陞從一品設官二十有八吏屬二十有四延祐二年攺司直爲經歷後定置學士二員讀講學士各二員直學士二員待制四員修撰二員應奉五員經歷一員都事一員品秩並同翰林國史院承發架閣庫管勾一員正九品筆且齊一十四人掾史三人譯史一人知印二人書寫一人典吏三人

謹案元代又有奎章閣學士院文宗天歷二年置有大學士侍書學士承制學士供奉學士等員掌進經史之書考帝王之治順帝至元六年罷更立宣文閣不置學士惟授經郎及監書博士以宣文閣系銜又有藝文監亦天歷二年置専以國語敷譯儒書有大監少監監丞等員至元六年攺爲崇文監令翰林國史院領之以職制相凖奎章閣蓋如今之

內廷翰林藝文監則卽今繙書房之任以非翰林院沿革所系謹附識於此不列諸表

明

明防典明初置翰林院爲正三品衙門設學士侍講學士侍讀學士直學士典簿待制修撰應奉編修典籍檢閱等官

明史職官志翰林院學士一人【正五品】侍讀學士侍講學士各二人【並從五品】侍讀侍講各二人【並正六品】典籍二人【從八品】侍書二人【正九品後不常設】待詔六人【從九品不常設】孔目一人【未入流】史官修撰【從六品】編修【正七品】檢討【從七品】庶吉士無定員學士掌制誥史冊文翰之事以考議制度詳正文書備天子顧問侍讀侍講掌講讀經史史官掌修國史庶吉士讀書翰林院以學士一人教習之侍書掌以六書供侍待詔掌應對孔目掌文移吳元年初置翰林院秩正三品設學士侍講學士直學士修撰典簿編修洪武二年置學士承旨正三品攺學士從三品增設待制應奉典籍等官十三年增設檢閱十四年定學士爲正五品革承旨直學士待制應奉檢閱典簿設孔目博士侍書待詔檢討令編修檢討典籍同左春坊左司直郎正字贊讀考駁諸司奏啟平允則署其銜曰翰林院兼平駁諸司文章事某官某列名書之十八年更定品員【如前所列未有庶吉士】以侍讀先侍講建文時仍設承防攺侍讀侍講兩學士爲文學博士設文翰文史二館攺孔目爲典簿攺中書舎人爲侍書以翰林又設文淵閣待詔等官成祖初復舊其年九月特簡講讀編檢等官參預機務謂之內閣然解縉胡廣等旣直文淵閣猶相繼署院事至洪熙以後楊士奇等加至師保禮絕百僚始不復署史官自洪武十四年置修撰三人編修檢討各四人其後由一甲進士除授及庶吉士畱館授職往往溢額無定員嘉靖八年復定講讀修撰各三人編修檢討各六人皆從吏部推補如諸司例然未幾以侍從人少詔采方正有學術者以充其選因攺禦史胡經員外郎陳束主事唐順之等七人俱爲編修以後仍循舊例由庶吉士除授卒無定額崇禎七年又考選推官知縣爲編修檢討蓋亦剏舉非常制也庶吉士自洪武初有六科庶吉士十八年以進士在翰林院承敕監等近侍者俱稱庶吉士永樂二年始定爲翰林院庶吉士選進士文學優等及善書者爲之三年試之其畱者二甲授編修三甲授檢討不得畱者則爲給事中禦史或出爲州縣官宣徳五年始命學士教習萬曆以後掌教習者専以吏禮二部侍郎二人謹案自古儒學之臣或以文章備顧問或以筆札司紀載莫不簮毫珥管出入承明與他曹之耑治案牘者較爲地近而職淸故歷代以來最稱華選冊府元以翰林學士等之典司綸誥供奉文章者列爲詞臣部以著作郎等之職領筆削任膺纂輯者列爲國史部今之翰林官實兼二者而有之然翰林専直禁廷著作列居外省其局尙分至明初設翰林院以綜其事次於部院諸司永樂中置內閣特選翰林官入直以預機務嗣後登綸扉者必起家翰苑其餘遷轉亦視他曹爲優異顧明代資格太拘一與詞林之選便可坐躋華膴往往優遊養望散館後率謁假回籍吏部輒按原資起用竟有家居數十年遷至尙書侍郎始行入朝供職者偶有一二調外及攺部卽眾論喧嘩互相徇其甚者每選翰林官入內書堂教小內侍俾得與宦防交結夤緣籍其奧援視爲終南防徑於國體官常所闗尢鉅崇禎間又以行取之知縣推官攺授館職思欲破格求才而卒不能收一日之效

國家詞曹職制視前代益昭明備

皇上親幸翰林院

錫宴賡歌

恩禮隆重置庶常館於正陽門東以爲庶吉士講肄

之所

發帑增修廩餼丰渥凡翰詹諸臣屢蒙

禦試

親加甲乙學問優贍者每荷破格超除其才堪外用

者則或

特詔大臣掄選或以考績

記名出膺道府又定例令掌院學士於

圓明園直班日以編檢十員更畨引

見五年一舉以昭愼重裁成造就

恩意周詳蕓館羣僚無不奮興感勵玉堂盛軌洵乎

振古爲隆爾

又案書有十體曰誥曰命皆教誨臣下之辭蓋卽周官內史所掌策書爲後世誥勅所自昉今存者如君陳君牙諸篇大抵意深勸勵並無所褒貶於其間至漢而三王賜策其文具載史記尙爲不失古意魏晉以後其事屬之中書省唐代始設翰林學士以専知制誥而中書舎人分掌外制迨宋而其職益重號爲兩制宣名鎖院嘖嘖艷稱然當時制艸多尙駢儷體涉浮華其措詞已不能崇實甚至愛憎任情肆口低昻遂以朝廷榮辱大柄付之當制諸臣之手使得假宣麻出告之權以快其報復恩讐之具𨿽持正如蘇軾而於呂恵卿謫詞猶自誇三十年劊子方剮得一有肉漢其他若鄭畋艸劉瞻謫詞多稱其淸節而路巖以爲何異表薦劉相汪藻艸李綱謫詞至比之共驩少正夘而以爲我文章自直一翰林學士彼不我與安得不醜詆之其顚倒黑白如此者不可殫數又其陋者且因交遊請乞利其潤筆爲之飾詞取悅終至入主出奴互相排恩怨糾結黨論繁興浸釀淸流之禍其有不可勝言者伏讀

禦制題董其昌自書告身一篇以制誥之設尙空言而收實害鮮彰癉之益成聲气之私爲國家者何賴有此

聖訓煌煌推闡深切誠萬世之寶鑑也我

朝定制文武各官黜陟只稱某人補授某官某人降調革職

誥命

勅命皆視品級大小定有成式文簡辭嚴用彰明訓其祭文碑文由翰林院撰擬

奏請

欽定詞皆核實不爽銖毫珥筆詞臣斷不能更假公事以逞其私忿歷代黨援門戶之陋習至今日而盡行掃除信足永垂法守矣

欽定歷代職官表卷二十三

欽定四庫全書

欽定歷代職官表卷二十四

經筵日講起居注官表

經筵日講起居注官

國朝官制

經筵講官滿洲漢人各八人

掌進讀講章敷陳典訓以奉侍

經幄敬襄鉅典嵗二月八月兩舉

經筵講書滿洲漢人各一人講經滿洲漢人各一人由翰林院先期請

防簡滿洲講官以大學士內閣學士掌院學士讀講學士詹事少詹事及尙書侍郎左都禦史副都禦史通政使大理寺卿等官列名漢人講官以大學士內閣學士掌院學士讀講學士詹事少詹事祭酒及尙書侍郎左都禦史等官之由翰林升任者列名以原銜兼充員額順治十四年定置

日講起居注官滿洲八人漢人十有二人

掌侍直

起居記言記動均翰林詹事坊局官以原銜兼充引見簡用惟滿漢掌院學士例各兼一缺凡

皇帝禦門聽政朝防宴饗大典禮大祭祀及毎嵗勾決

重囚皆以

日講官滿洲漢人各二人近前侍班

謁

陵

校獵

巡狩方嶽則請

防扈從凡侍直敬聆

綸音退而謹書之具年月日及當直官姓名於籍月成滿漢文各二帙至次年按月編排彚爲總冊封鐍於匱送內閣尊藏焉初順治十四年始設

日講官十人康熙九年置

起居注館於

太和門西廊設滿洲記注官四人漢人記注官八人俱以

日講官兼攝十二年增設滿洲記注官一人漢人記注官二人十六年又增設滿洲記注官一人二十年增漢人記注官至十八人三十一年定設漢人記注官十二人五十七年三月省記注官令翰林官五員於理事日侍班記注之事並歸內閣雍正元年

詔復設日講起居注官如康熙五十六年以前故事干隆元年增設滿洲記注官二人凡滿漢記注官均兼

日講系銜

起居注館主事滿洲二人漢人一人

掌出納文移校對典籍初置滿洲主事三人漢軍主事一人康熙三十八年省滿洲漢軍主事各一人五十七年俱省雍正元年復置滿洲主事二人十二年增設漢人主事一人

筆帖式滿洲十有四人漢軍二人

順治初置滿洲八人漢軍四人十一年增設滿洲

六人康熙五十七年俱省雍正元年復設如今額【職事具吏部篇】

歷代建置

三代

大戴禮記武王踐阼三日召師尙父而問焉曰黃帝顓頊之道存乎意亦忽不可得見歟師尙父曰在丹書王欲聞之則齋矣三日王端冕師尙父亦端冕奉書而入負屏而立王下堂南面而立師尙父曰先王之道不北靣王行西折而南東面而立師尙父西面道書之言

謹案大戴禮稱帝入太學承師而問道而學記亦云太學之禮詔於天子無北面是三代聖王皆有講學之臣以資啟沃特其官不見於六經章俊卿山堂考索以周官師氏保氏爲後世經筵之職然師氏保氏𨿽云王舉則從其實専爲教世子國子而設未可引爲原始惟大戴禮武王踐阼篇載師尙父授丹書頗與經筵之儀相近後世舉經筵不於太學而於殿廷事亦相類錄著於此以徵緣起焉

禮記玉藻動則左史書之言則右史書之鄭康成注其書春秋尙書具存者孔頴逹疏左陽陽主動故記動言則右史所書右陰陰主靜故也周禮五史無左右之名襄二十五年太史書崔氏是太史記動爲左史也周禮內史掌防命是內史爲右史也

孔叢子古者人君外朝有國史內朝有女史舉則左史書之言則右史書之

謹案左史記動右史記言爲後代記注官所由始然其說但見於禮記而周禮則無左右史之名故孔頴逹以太史爲左史以內史爲右史但考太史掌稽天道以建典則並無記載職任不可以當珥筆之官而內史掌八柄以詔王治所司皆君舉之大者其他策命諸侯卿大夫亦宜籍記以存盟府則內史當爲記事之職而外史掌外令及四方之令當爲記言之職孔頴逹據酒誥鄭注有太史內史掌記言記行之文遂以二官分配非其實也又考逸周書史記解穆王時有左史戎夫春秋襄十四年左氏傳有左史謂魏莊子又楚有左史倚相左史老則是周自成康以後亦已特置左右史官並不專屬之內史外史矣

秦【未置】

漢

章俊卿山堂考索漢武帝時兒寛語帝經學宣帝甘露三年詔諸儒講論五經於石渠閣光武平隴蜀後數引公卿郎將講論經理令桓榮敷奏經義顯宗時張酺以尙書數講於禦前肅宗建初四年防諸儒於白虎觀講五經同異帝親臨決如石渠故事

謹案宣帝講石渠章帝議虎觀卽講經殿中之始然特令諸儒講議異同稱制平決而已惟桓榮張酺之流講經禦前此有似於後世經筵日講之官特未置爲定職耳

隋書經籍志漢武帝有禁中起居注

後漢書明徳馬皇后本紀後自撰顯宗起居注杜佑通典漢起居注似在宮中爲女史之任王應麟玉海獻帝及晉代以來起居注皆近侍臣所錄

謹案隋書稱周穆天子傳體制與今起居注正同蓋周時內史所記王命之副則記注之設由來尙矣漢代起居注之名今可考見者漢書兒寛傳臣瓚注宣帝紀黃龍元年師古注俱引漢注文選赭白馬賦李善注引漢明帝起居注章懷太子後漢書注引獻帝起居注而史獨不詳其珥筆之官杜佑疑爲女史之任王應麟亦謂獻帝以後乃侍臣所錄然考後漢馬嚴傳稱永平中畱仁壽�與校書郎杜撫班固等雜定建武注記則當時實以史官掌之又楊賜傳載賜初侍講華光殿後爲太尉去位帝閱錄故事得賜前侍講注籍云云章懷太子注謂所注之籍錄據此則亦似今之以

日講起居注合爲一職也

三國

三國魏志曹爽傳爽弟彥爲散騎常侍侍講謹案自漢以後歷代俱無經筵日講之官而獨有所謂侍講者以他官兼領掌以經義進講禦前蓋卽其職但今侍讀侍講已定爲翰林官職名故其沿革之詳已專系之翰林院篇不入於此表

馬端臨文獻通考自魏至晉起居注則著作掌之其後起居皆近侍之臣錄記也錄其言行與其勲伐歷代有職而無其官

晉

山堂考索晉起居之職掌於著作其後亦命近臣主掌其事

謹案隋志載晉起居注卷帙甚多其見於他書所引者如三國蜀志注引晉泰始起居注魏志注引陸機惠帝起居注文選注引晉起居注太康四年詔世說注引惠帝建興太元起居注而沈約宋書亮亦引陸士衡起居注稽之陸機本傳機於惠帝初嘗爲著作郎此卽當時記注由著作撰述之一證也

宋齊梁陳

南齊書周顒傳顒兼著作撰起居注

梁書裴子野傳武帝以爲著作郎掌修起居注南史王思逺傳思逺遷爲侍中掌優防及起居注謹案江左諸朝承晉制以著作掌起居注而王思逺乃以侍中亦兼其職南史王喜傳又載有喜爲領軍府白衣吏領軍將軍沈演之使寫起居注一事考演之時以中領軍兼侍中則當時起居注實兼屬於門下省隋唐起居郎之門下其源蓋本於此也

北魏

通典後魏始置起居令史每行幸宴防則在禦左右記錄帝言及宴賔客酬答後又別置修起居注二人以他官領之

魏書官氏志起居令史從第七品上

謹案北魏修起居注𨿽他官兼之然已設有定額考之於史如崔鴻以司徒長史前將軍兼韋賁以員外散騎侍郎兼許絢以司徒諮議參軍兼陰道方以左民郎中兼封肅以太學博士兼邢昕以太尉記室參軍兼溫子升以南主客郎兼則亦不拘品秩也魏書又有稱監起居者見於裴修盧聿諸傳有稱典起居注者見於裴伯茂魏收鄭伯猷諸傳殆卽修起居注之職而變其文者歟

北齊

隋書百官志後齊集書省又領起居省散騎常侍通直散騎常侍散騎侍郎通直散騎侍郎各一人校書郎二人

謹案北齊別置起居省而記言動者始各爲一局卽如今之設記注館也然考北齊書崔防傳天保初防除侍中監起居崔瞻傳瞻爲中舎人兼中正員郎勅修起居注則其時撰述之事仍以他官兼之所謂散騎常侍等蓋特具員而已

後周

通典後周官品正四命春官外史下大夫

唐六典後周春官府置外史掌書言及動作以爲國志又有著作掌綴國錄蓋起居著作自此分也謹案後周旣分起居著作爲二職則外史當專記言記動之任然考隋書劉行本傳稱周武帝親總萬幾行本轉禦正中士兼領起居注是當時亦以他官兼領不盡屬之外史矣

隋

鄭樵通誌隋初以吏部散官及校書正字有敍述之才者掌起居注職以納言統之至煬帝以爲古有內史外史今著作如外史矣宜置起居注官以掌其內乃於內史省置起居舎人二員次內史舎人下

唐六典漢晉以後起居注皆史官所錄自隋置爲職員列爲侍臣專掌其事每季爲捲送付史官

唐

王圻續文獻通考唐穆宗召韋處厚路隋爲侍讀命講書

謹案歷代經筵皆無專官至唐始有內殿侍讀講書之制然亦未有經筵之名故侍讀侍講諸官皆別系諸翰林院篇不列於此

通典唐貞觀二年省起居舎人移其職於門下置起居郎二人顯慶中復於中書省置起居舎人遂與起居郎分掌左右龍朔三年攺爲左右史【郎爲左史舎人爲右史】咸亨元年復舊天授元年又爲左右史神龍初復舊

新唐書百官志門下省起居郎二人從六品上掌錄天子起居法度天子禦正殿則郎居左舎人居右有命俯陛以聽退而書之季終以授史官貞觀初以給事中諫議大夫兼知起居注或知起居事每仗下議政事起居郎一人執筆記錄於前史官隨之其後復置起居舎人分侍左右秉筆隨宰相入殿若仗在紫宸內閣則夾香案分立殿下直第二螭首和墨濡筆皆卽防處時號螭頭髙宗臨朝不決事有所奏惟辭見而已許敬宗李義府爲相奏請多畏人之知也命起居郎舎人對仗承防仗下與百官皆出不復聞機務矣長壽中宰相姚璹議仗下後宰相一人錄軍國政要爲時政記月送史館然率推美讓善事非其實未幾亦罷而起居郎猶因制敕稍稍筆削以廣國史之闕起居舎人本記言之職惟入而位於起居郎之次及李林甫專權又廢太和九年詔入閤日起居郎舎人具紙筆立螭頭下復貞觀故事有令史三人贊者六人○中書省起居舎人二人從六品上掌修記言之史錄制誥徳音如記事之制季終以授國史有楷書手四人典二人

唐防要武宗防昌二年十月中書奏起居注記比者不逐季撰錄請每季初卽納前一季所記與史館以遲速爲殿最從之

謹案唐以起居郎舎人分侍左右執筆記錄記注官侍班之制實起於此時其季終以所修錄送史館卽如今每嵗十二月以

起居注送內閣之例而宰相所錄又名時政記則如今內閣之有

上諭檔及外紀檔也

五季

薛居正舊五代史周李糓監修國史請命近臣錄禁中事付史館乃命樞密院直學士就樞密院錄送史館自此始

謹案五季兩省設官並沿唐制而起居郎舎人之職皆不見於紀傳觀薛史所載今樞密直學士錄時事以送史館則亦未必備官也

宋

文獻通考元丰官制廢翰林侍讀侍講學士不置但爲兼官然必侍從以上乃得兼之其秩卑資淺則爲說書嵗春二月至端午日秋八月至長至日遇只日入侍邇英閣輪班講讀元祐七年復增學士之號建炎元年詔特差侍從官四員充講讀官遇萬幾之暇令三省取防就內殿講讀

山堂考索宋太祖召趙孚講周易又召王昭素講易乾卦眞宗置侍讀侍講學士擇耆舊以充其選設直廬於祕閣侍讀更直仁宗天聖元年上始禦崇政殿召侍講孫奭馮元講論語初詔雙日至是只日亦詔講讀景祐元年以賈昌朝趙希言王宗道楊安國並爲崇政殿說書日以二人入侍講崇政說書自此始舊講讀官每見先賜坐暫起講復坐仁宗富於春秋乃令儒臣並就禦案遂爲故事範鎭東齋紀事宋崇政殿西有延義閣南向迎陽門之北有邇英閣東向皆講書所仁宗初禦延義每令講論或講讀終篇則宣二府大臣同聽賜飛白書或賜宴其後專禦邇英也

吳曽能攺齋漫錄王荊公所作賈魏公神道碑云景祐元年積官至尙書都官員外郎乃始置崇政殿說書而以公爲之然予按傅簡公佳話云太祖少親戎事性好藝文卽位未幾召山人郭無爲於崇政殿講書至今講官所領階銜猶曰崇政殿說書云據傅簡公所云則崇政殿說書不始於仁宗景祐元年矣豈中嘗罷之而至是再建耶

謹案經筵之制起於宋凡侍讀侍講學士侍讀侍講及崇政殿說書皆稱經筵官馬端臨所謂至淸要顯美者是也當時以雙只日入侍講讀早晚進講惟遇假故及大寒大暑權行停罷故經筵卽日講並不分設兩官自明於經筵以外有日講午講諸儀於是經筵日講職名始區而爲二矣今以讀講已爲翰林定職故別載入翰林院篇而崇政殿說書則系之此表至吳曾以說書之官起自郭無爲考之於史郭無爲乃抱腹山人北漢主劉承鈞召以爲相後爲劉繼元所殺其人始終在北漢並未入宋安得有太祖召令講書之事眞無稽之談不足信也

宋史職官志門下省起居郎一人掌記天子言動禦殿則侍立行幸則從大朝防則與起居舎人對立於殿下螭首之側凡朝廷命令赦宥禮樂法度損益因革賞罰勸懲羣臣進對文武臣除授及祭祀宴享臨幸引見之事四時气候四方符瑞戶口增損州縣廢置皆書以授著作官國朝舊置起居院命三館校理以上修起居注熙寧四年詔諫官兼修注者因後殿侍立許奏事元丰二年兼修注王存乞復起居郎舎人之職使得盡聞明天子徳音退而書之神宗亦謂人臣奏對有頗僻防慝者若左右有史官書之則無所肆其姦矣然未果行故事左右史𨿽日侍立而欲奏事必稟中書俟防存因對及之八月廼詔𨿽不兼諫職許直前奏事蓋存發之也官制行攺修注爲郎舎人六年詔左右史分記言記動元祐元年仍詔不分七年詔邇英閣講讀罷有畱身奏事者許侍立紹聖元年中丞黃履言所奏或幹機密難令旁立仍依先朝故事先是禦後殿則左右史分日侍立崇寧三年詔如前殿之儀更不分日大觀元年詔事有足以勸善懲惡者𨿽秩卑亦書之紹興二十八年用起居郎洪遵言起居郎舎人自今後許依講讀官奏事隆興元年用起居郎兼侍講胡銓言前殿依後殿輪左右史侍立○中書省起居舎人一人掌同門下省起居郎侍立修注官元丰前以起居郎舎人寄祿而更命他官領其事謂之同修起居注官制行以郎舎人爲職任淳熙十五年羅防自戶部員外郎爲起居舎人避其祖諱乃以爲太常少卿兼侍立修注官其後兩史或闕而用資淺者則降防以某人權侍立修注官

玉海淳化五年四月丙戌史官修撰張佖請置起居院修左右史之職記錄爲起居注每月與時政記同送史館上嘉之乃置院於禁中命梁周翰李宗諤掌郎舍人事修撰體式檢討故事以聞丁酉周翰等言今復應有崇徳殿長春殿皇帝宣諭之言侍臣論列之事依舊中書編爲時政記月終送史館其餘百官封拜除攺沿革之事並令闗報起居院以備編錄每月送史館仍命郎舎人分直崇政殿以記言動別爲起居注每月先進禦後付史館從之慶曆三年十一月同修注歐陽修請上殿臣僚少畱殿門俟修注官出面錄聖語又請更不進本從之至和元年八月二十四日知制誥賈黯乞修注官入侍邇英閣事有可書隨卽記錄二年三月丁夘令立侍諫官兼修注

文獻通考宋沿唐制起居郎隸門下起居舎人隸中書號小兩省官

費衮梁谿漫志二史立螭頭舊多服緑者謂之一防靑其職曰記言記動則人主起居之際皆所當侍而遇乘輿行幸未嘗扈從此亦闕文近世始命起居郎起居舎人從駕乃合建官本意

謹案宋以起居郎爲左史起居舎人爲右史專修記注與講筵官原各爲一職然考王應麟稱說書賈昌期以經筵議論纂爲邇英延義二閣記注孝宗時洪邁等在經筵亦以所得上語及奏對編爲祥曦緝熙二殿記注則今記注官之兼

日講銜權輿於此矣

遼

遼史百官志門下省起居舍人院起居舎人聖宗開泰五年見起居舎人程翥知起居注耶律迪裏【索倫語頭也原作敵烈今攺正】重熙末知起居注起居郎杜防開泰中爲起居郎

金

宇文懋昭大金國誌天防十三年攺官制記注院置修起居注

金史百官志記注院修起居注掌記言記動明昌元年詔毋令諫官兼或以左右衛將軍兼貞祐三年以左右司首領官兼爲定制○益政院正大三年置於內廷以學問該博議論宏逺者數人兼之日以二人上直備頋問講尙書通鑑貞觀政要名則經筵實內相也

金史哀宗本紀正大三年七月詔設益政院於內廷以禮部尙書楊云翼爲益政院說書官

謹案遼道宗有令侍臣講論語事則當時亦嘗置進講之官特無經筵之目耳至金初未開講幄正大中始設益政院官令其日侍講讀而說書官以禮部尙書兼之則其職較崇今以尙書侍郎充

經筵講官蓋卽其例也

元

陶宗儀輟耕錄天歷初建奎章閣於西宮興聖殿之西廊文宗復位陞爲奎章閣學士院置大學士五員並知經筵事侍書學士二員承制學士二員供奉學士二員並兼經筵官幕職置參書二員典籖二員並兼經筵參贊官藝文監太監少監監丞或有兼經筵官者博士兼經筵參贊官授經郎兼經筵譯文官

元史黃溍列傳溍兼經筵官執經進講者三十有二帝嘉其忠數出金織文段賜之

元史額琳沁巴勒列傳【唐古特語額琳沁寶也巴勤威也原作亦憐眞班今攺正】額琳沁巴勒以禦史大夫知經筵事經筵進講必詳必愼故每讀譯文必被嘉納

元史百官志至元六年始置起居注左右補闕掌隨朝省臺院諸司凡奏聞之事悉紀錄之如古左右史十五年攺陞給事中兼修起居注左右補闕攺爲左右侍議奉禦兼修起居注後定置給事中兼修起居注二員右侍儀奉禦同修起居注一員左侍儀奉禦同修起居注一員

孫承澤春明夢餘錄元人經筵儀節悉備如以勲舊大臣知其事及定期二八月後累朝皆仍其制謹案元以奎章閣學士院兼經筵官給事中兼起居注官皆設爲定職而勲舊大臣亦間令知經筵以重其事如額琳沁巴勒以禦史大夫兼領者是也

明

廖道南殿閣詞林記洪武中令儒臣更番入禁中每日輪一員進講侍直誤者罪之如大學士吳沈嘗坐進講遲誤被劾永樂以後多渥典自設經筵後講官不復入直惟令翰林及春坊經局等官相輪侍班久之選爲展書官又自展書乃得充月講官若日講則用年資深而品秩尊者

續文獻通考英宗正統元年春二月始開經筵命太師英國公張輔知經筵事少傅兵部尙書兼華蓋殿大學士楊士奇少傅工部尙書兼謹身殿大學士楊榮禮部尙書兼學士楊溥同知經筵事詹事府少詹事兼侍讀學士王直少詹事兼侍講學士李時勉錢習禮陳循侍讀苖侍講髙糓修撰馬愉曹鼐兼經筵官仍賜宴及金幣有差遂爲定制續定經筵儀注毎月三日日以逢二爲期嵗率以二八月中旬起四十月末旬止用勲臣一人知經筵事內閣大學士二人同知經筵事六部尙書左右都禦史通政司使大理寺卿及學士等官侍班翰林院春坊等官及國子監祭酒二員進講二員展書給事中禦史各二員侍儀鴻臚寺錦衣衛堂上官各一員供事又鳴贊一員贊禮序班四員舉案侯伯各一人領將軍侍衛

春明夢餘錄文華殿經筵毎嵗以二八月中旬起四十月末旬止月三防講日皆逢二進講每兩人一四書一經講章皆預呈閣臣轉付中書繕錄正副各二紙隔日進司禮監官奏知先晚於文華殿內寶座地平之南設金鶴香鑪左右各一於左香鑪之東稍南設禦案講案各一皆西向案上各置所講二書以夾講章各壓以金尺一副至期早進近侍內臣及知經筵官勲臣內閣學士並講官及六部尙書都禦史大理寺卿通政司使鴻臚寺卿錦衣指揮使及四品以上寫講章官俱繡金緋袍其展書翰林官與侍儀禦史給事中序班鳴贊等官俱靑繡服朝畢駕起禦文華殿皆隨之大漢將軍凡二十名駕至左順門退易冠帶便服仍各執金而領將軍或侯或伯者則易金繡蟒衣追越眾官進左順門皆分班綴行立文華殿外竢傳宣云進來則將軍先入殿內負東西墻立諸臣陞陛鴻臚寺官贊入班行禮畢以次分由殿東西門入重班立指揮則立西一班末稍前禦史給事序班六員分於中門左右向北立序班二人舉禦案進上二人舉講案置中鳴贊唱進講二官各出班立講案前展書官二員出班對立鳴贊講官並行禮興東展書官進至地平膝行詣禦案展四書講章講四書官亦稍前近案展所講書竢展書官復位先說講某書然後申講講畢掩書稍退後原展書官仍如儀進掩書復位西展書官與講經官進退俱如前儀講畢仍並行禮各回班序班各撤案聨置舊所鴻臚卿中跪奏禮畢上諭官人每喫酒飯各官跪承防興以次出丹陛仍行禮乃出左順門宴以官序惟學士之坐立則序於鴻臚寺卿及四品以上寫講章官及展書官坐立亦序於四品之下重職事也又日講官凡四員日輪二員先大學衍義次貞觀政要二書皆不用講章惟各以黃票書所起止預進先日內臣設禦案於文華殿後穿堂中以二書並起止置案上至日早朝畢四講官同閣臣隨駕入至殿內授內臣以來日起止竢召乃入穿堂內行禮分班北向前後立東班當講者詣禦案前內侍授牙籖右手執之且指且講書則向上初展後掩皆屬內侍講畢還籖復位西班當講者乃進講悉如東儀講畢上諭先生喫酒飯皆跪承防行禮禮畢前後皆一拜三叩頭出宴於文華門外西廡禁中謂之小經筵亦謂之小講

明史職官志起居注甲辰年置吳元年定秩正五品洪武四年攺正七品六年陞從六品九年定起居注二人後革十四年復置秩從七品尋罷至萬曆間命翰林院官兼攝之已後罷

謹案自魏晉以後歷代皆有起居之任至明初暫置卽罷遂不復設翰林職掌𨿽有記注起居編纂六曹章奏之文僅屬虛名未嘗撰輯神宗時閣臣始議開史局以東西十館密邇朝堂紀述爲便乃以東館近上四所令史臣分直其中一起居二吏戶三禮兵四刑工日輪日講官一員專記起居兼錄聖諭詔勅冊文其六曹章奏則選史官中年深而文學素優者六人分纂因定常朝禦門日記注起居官及史官侍班之制日講官系起居注銜蓋自此始然不久仍復停輟故終明之世起居之官不備以致史職曠廢王鏊震澤長語所謂前代左右史皆親見在廷君臣言動而書之成化以來人君不復與臣下接朝事亦無可紀凡修史則但取諸司奏牘分泒諸人以年月編次雜合成之後世將何所取信者是也我

朝復設

起居注館以翰詹諸臣兼充執簡簮毫敬謹紀載年經月緯嵗有成編視唐宋之時政記日錄而更昭核實矣

又案經筵之禮始於宋代所以講明正學闡繹聖文歷代相因咸稱鉅典至明而儀節尢爲詳備然當時人主習於宴安怠惰往往臨朝傳免卽有勤於聽講者亦不過以文具相視未嘗有所辧論發明黃瑜雙槐嵗抄載明景帝每講畢命中官布錢於地令講官拾之以爲恩典髙糓年老俯伏不便恆莫能得一他講官拾以遺之是以講學論道之地而恣意媟凟實乖典則逮熹宗之世而顧秉謙等於經筵講畢防出市刋遼東傳以搆防熊廷弼遂借書幃令典以曲肆其傾害之機謀益非念陳典謨之本意矣

國家惇崇實學久道化成

皇上稽古尊經嵗

蒞講幄

親制禦論發揮精蘊無不澈天人之防防貫理道之

眞源諸臣肅跽敬聆仰見

覺世牖民之至意心悅誠服莫可名言統備

君師實三代以後所莫能景企於萬一也

欽定歷代職官表卷二十四﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷二十五

文淵閣閣職表

﹤史部﹐職官類﹐官制之屬﹐欽定歷代職官表﹐卷二十五﹥

文淵閣閣職

國朝官制

文淵閣領閣事滿洲漢人各一人

掌總領祕書典司

冊府

國朝定例大學士有以

文淵閣系銜而閣制未建我

皇上右文稽古修明典籍乾隆三十七年

特詔直省守吏購訪海內遺書以廣石渠藏弆逸文墜

簡奇祕響臻復

允廷臣議棌古書之散見永樂大典者釐訂成編爰勅館臣排校繕錄彚爲四庫全書凡三萬六千冊而贏命於

文華殿後鼎建

文淵閣以貯之其規制則準寧波範氏天一閣之式依四部門目列架分儲四十一年

上以宋程俱麟臺故事所載祕書官品頗詳

詔大學士等集議參仿其制剏置閣職領閣事以大學士恊辦大學士掌院學士兼充直閣以下咸定額有差用資典守蘭臺東觀永昭美備焉

文淵閣提舉閣事一人

以內務府大臣兼充掌率內務府官屬以綜理閣務焉

文淵閣直閣事六人

以科甲出身之滿洲漢人內閣學士內班出身之滿洲詹事少詹事讀講學士漢人詹事少詹事讀講學士等官兼充掌典守釐輯之事以時與校理輪畨入直凡春秋曝書則董率而經理之

文淵閣校理十有六人

以內班出身之滿洲庻子侍讀侍講洗馬中允贊善編修檢討漢人庻子侍讀侍講洗馬中允贊善修撰編修檢討及科甲出身之內閣侍讀等官兼充分掌注冊防驗之事

文淵閣檢閱八人

以科甲出身之內閣中書兼充掌排次淸釐之事

文淵閣辦理事務內務府司員四人筆帖式四人

由提舉閣事大臣掄選

奏充掌一切收發啟閉掃除及稽查宿直之事歷代建置

三代

陸徳明莊子釋文世本云彭祖姓籛名鏗在商爲守藏史在周爲柱下史

史記老子列傳周守藏室之史也司馬貞索隠周藏書室之史老子爲柱下史卽藏室之柱下因以爲官名

謹案據索隠所云則柱下史卽守藏書室之官非有二職李善文選注引列仙傳謂李耳爲周柱下史轉爲守藏史者非也漢世殿中蘭臺有圖籍祕書而禦史屬於蘭臺故後代相沿以柱史爲禦史通稱其實乃掌書之官並非糾察之任今仍系之於此表

周禮春官外史上士四人中士八人下士十有六人掌三皇五帝之書

謹按周官小史掌邦國之志先鄭謂若周志鄭書之類蓋志諸侯所出之系與其廟祧昭穆如今之玉牒及家譜外史掌四方之志後鄭謂若魯之春秋晉之乘楚之檮杌蓋志九州列國四海百蠻世系之所自出分封之所由始朝貢之斷續禮樂之更革俗尙之醜好如今之各直省誌書皆與歷代祕書所掌不同惟三皇五帝之書則正王者藏書之府所存之舊典實柱下職守所在今故互著於表焉

秦

史記張蒼列傳秦時爲禦史主柱下方書

謹按如淳注以方書爲四方文書然考漢書敍傳稱北平志古司秦柱下【張蒼封北平侯故稱北平】顏師古曰志記也謂多記古事也司主也是可知柱下實掌古籍不獨天下圖書計簿也秦𨿽燔滅詩書而博士所存故在則禁中亦必有藏書之所故以張蒼主之歟

漢

漢書功臣侯表山都正侯王恬啟漢五年爲郎中柱下令顏師古注今主柱下書史也

謹案漢初沿秦之制則所謂柱下令者當亦主圖籍之官也

程俱麟臺故事自漢置未央宮卽麒麟天祿閣在其中命劉向揚雄典校皆在禁中卽內庫書也漢書藝文志武帝建藏書之防置寫書之官下及諸子傳說皆充祕府至成帝時以書頗散亡使謁者陳農求遺書於天下詔光祿大夫劉向校經傳諸子詩賦步兵校尉任宏校兵書太史令尹咸校術數侍醫李柱國校方技每一書已向輙條其篇目撮其指意錄而奏之

漢書揚雄傳雄爲大夫校書天祿閣上

謹案漢以麒麟天祿閣爲禁中藏書之所卽後世祕閣之制所由昉而劉向揚雄等皆以他官典校其間則今

文淵閣閣職爲內閣翰詹諸臣兼銜正其例也又漢禦史中丞居殿中掌蘭臺祕書卽古柱下之職與祕書省職掌相通故歷代營都邑置府寺必以祕書省及禦史臺爲鄰自唐以後禦史臺始專掌糾察無復典守圖書之職今已系之都察院篇特附見其本制於此

杜佑通典後漢圖書在東觀

後漢書馬融拜爲校書郎中詣東觀典校祕書章懷太子李賢注謝承及續漢書並云爲校書郎又拜郎中也

後漢書蔡邕傳召拜郎中校書東觀

通典後漢選他官入東觀典校祕書蓋有校書之任而未爲官也故以郎居其任則謂之校書郎以郎中居其任則謂之校書郎中當時重其職故學者稱東觀爲老氏藏室道家蓬萊山焉

後漢書桓帝本紀延熹二年初置祕書監官應劭漢官儀祕書監一人秩六百石

馬端臨文獻通考桓帝置祕書監掌典圖書古今文字考合同異屬太常以其掌圖書祕記故曰祕書後省

謹案自後漢置祕書監而典司圖籍設有專官歷代相因未嘗攺作至明始以其職並入翰林院然翰林官署旣不在禁中內府藏書遂無人職掌逮於季世而散佚殆盡其立法之亦可見矣今以四庫全書藏庋

文淵閣特置閣職以綜領其事與前代祕書省監職制相承源流可以考見謹詳著於表用昭延閣隆規實監古而益彰詳備也

三國

三國蜀志郤正傳正入爲祕書吏轉爲令史遷郎至令

通典魏武帝又置祕書令典尙書奏事文帝黃初初置中書令典奏事而祕書攺令爲監掌藝文圖籍之事初屬少府後乃不屬武帝置祕書令及丞一人黃初中有左右二丞劉放爲左丞孫資爲右丞

文獻通考魏始置祕書校書郎

太平禦覽王肅言祕書不應屬少府表曰魏之祕書卽漢之東觀郡國稱敢言之上東觀未有名於少府者也太和中蘭臺祕書爭儀三府奏議祕書司先王之載籍與中書相亞宜與中書爲官聨裴松之三國誌注薛夏爲祕書丞嘗以公事移蘭臺蘭臺自以臺也而祕書署耳謂夏不得爲移推使當有坐者夏報之曰蘭臺爲外臺祕書爲內閣臺閣一也何不相移之有蘭臺屈無以折自是遂以爲常

謹案自漢以後皆仿麒麟天祿之制以祕閣爲藏書之府故魏薛夏稱祕書爲內閣晉永平詔書亦以祕書掌中外三閣圖書此可證祕書省官卽如今之閣職也

晉

章俊卿山堂考索晉武帝以祕書並入中書省惠帝後別置祕書監掌三閣圖書自是祕書之府始居於外

唐六典惠帝永平元年詔祕書典綜經籍考校古今中書自有職務逺相統攝於事不專宜令復別置祕書寺掌中外三閣圖書自是祕書寺始外置焉

晉書職官志祕書監其屬官有丞有郎

通典晉祕書監銅印墨綬進賢兩梁冠絳朝服佩水蒼玉丞銅印墨綬進賢一梁冠絳朝服稽紹司馬彪傅暢王謐等並爲此官祕書郎掌三閣圖書校閱脫誤進賢一梁冠絳朝服亦謂之郎中武帝分祕書圖籍爲甲乙丙丁四部使祕書郎中四人各掌其一

宋齊梁陳

宋書百官志祕書監一人丞一人郎四人

南齊書百官志祕書監一人丞一人郎【不著員數】晉祕書閣有令史掌眾書見晉令齊亦置令史正書及弟子皆典教書畫

通典宋齊祕書郎皆四員尢爲美職皆爲甲族起家之選待次入補其居職例十月便遷

謹案晉代祕書之府始居於外而南史載宋廢帝時明帝被拘殿內住在祕書省是宋齊以後祕書當仍在禁中矣

隋書百官志梁祕書省置監丞各一人郎四人掌國之典籍圖書天監七年定祕書監爲十一班祕書丞爲八班祕書郎爲二班

山堂考索祕書郎齊梁末多以貴遊子弟爲之無其才實

通典陳祕書所掌與梁同

謹案自晉武帝分祕書圖籍爲四部使祕書郎中掌之嗣後宋則有祕書監謝靈運祕書丞王儉齊有祕書丞王亮祕書監謝朏各造四部目錄梁則祕書監任昉以祕閣四部篇卷分雜手自讐校由是篇目定焉是歷代祕書皆有簿錄實祕書監丞郎職掌所在也

北魏

魏書官氏志祕書監第三品祕書丞從第四品祕書郎中第七品

魏書鄭道昭傳徙祕書丞兼中書侍郎遷祕書監魏書髙祐傳拜祕書令與丞李彪奏著作郎已下參造國書

魏書遊肇傳爲內祕書侍禦中散轉通直郎祕閣令

魏書韋朏傳遷祕書郎中江式傳式父紹興髙允奏爲祕書郎

魏書韋纘傳補中書學生除祕書中散

通典後漢有祕書校書郎

謹案北魏旣有祕書監而髙祐傳又有祕書令遊肇傳又有祕閣令當卽一官而異名至祕書中散爲魏所剏設蓋入直祕書省以備使令者無常職也又孫惠蔚傳稱惠蔚遷祕書丞疏請依前丞盧昶所撰甲乙新錄禆殘補闕損並有無以爲定本次第均寫永爲常式並令四門博士及在京儒生四十人在祕書省專精校考參定字義是北魏祕書亦當有簿錄矣

北齊

隋書百官志後齊祕書省典司經籍監丞各一人郎中四人校書郎十二人正字四人

北齊書魏收傳轉祕書監仍兼著作郎

後周

通典後周官品正四命春官外史下大夫正一命春官校書下士

謹案後周始以起居著作分爲二職故外史專記言動不司圖籍惟校書下士則卽歷代之校書郎也通典又稱周祕書監亦領著作監掌國史且引栁虯爲祕書丞以證似後周亦有祕書監丞之官然考之虯傳虯爲祕書丞在西魏文帝大統中後卒於恭帝元年始終皆在魏世並未入周豈得以宇文氏秉政而遂指爲周制乎斯蓋杜佑徴引之誤未足爲據

隋

隋書百官志祕書省監丞各一人郎四人校書郎十二人正字四人錄事二人祕書監正三品祕書丞正五品祕書郎正七品校書郎正九品煬帝卽位祕書省降監爲從三品增置少監一人【從四品】減校書郎爲十人又攺監少監爲令少令增祕書郎爲從五品加置佐郎四人【從六品】以貳郎之職又增校書郎員四十人加置楷書郎員二十人【從九品】掌抄冩禦書

王應麟玉海大業十一年增祕書省官百二十員以博士補之

謹案隋書李文博傳文博直祕書內省典羣書唐書王珪傳開皇十三年詔入祕書內省讐定羣書是隋世祕書省本在外故別有內省以藏書籍也

唐

舊唐書百官志祕書省隸中書之下祕書監一員從三品少監二員從四品上丞一員從五品上祕書監之職掌邦國經籍圖書之事少監爲之貳丞掌判省事祕書郎四員從九品上校書郎八人正九品上正字四人正九品下主事一人從九品上令史四人書令史八人楷書手八十人亭長六人掌固八人祕書郎掌甲乙丙丁四部之圖籍謂之四庫經庫類十史庫類十三子庫類十四集庫類三

新唐書職官志校書郎正字掌讐校典籍刋正文章

玉海龍朔二年攺祕書省曰蘭臺監曰太史少監曰侍郎丞曰大夫祕書郎曰蘭臺郎咸亨復舊垂拱元年曰麟臺太極元年復曰祕書省

謹按唐攺祕書省曰蘭臺者取漢殿中蘭臺掌祕書之義其攺曰麟臺則又取漢麒麟閣藏書之義至歷代祕書多以四部著錄其稱四部爲四庫亦昉於唐世唐六典所稱唐平王世充收其圖書八萬餘卷自祕書宏文史館司經崇文皆有之分爲四庫毎庫二人知名目次序以備檢討者是也

唐六典宏文館學士無員數掌詳正圖籍武徳初置修文館武徳末攺爲宏文館神龍元年攺爲昭文館開元七年又攺爲宏文隸門下省自武徳貞觀以來皆妙簡賢良爲學士故事五品以上稱爲學士六品以下爲直學士又有文學直館並無員數皆以他官兼之儀鳯中以館中多圖籍置詳正學士校理自垂拱以來多大臣兼領館中有四部書貞觀初褚無量爲檢校館務學士號爲館主因爲故事其後有張太素劉禕之範履冰並特敇相次爲館主焉常令給事中一人判館事○校書郎二人從九品掌校理典籍刋正錯謬本置名讐校開元七年罷讐校置校書四人二十三年減二人○典書二人館中有經史子集四部之書使典之也其職同流外搨書手三人筆匠三人熟紙裝潢匠九人

新唐書職官志集賢殿書院學士直學士侍讀學士修撰官掌刋緝經籍開元五年乾元殿寫四部書置乾元院使有刋正官四人以一人判事押院中使一人掌出入宣奏監守院門知書官八人分掌四庫書六年乾元院更號麗正修書院置使及檢校官攺修書官爲麗正殿直學士八年加文學直又加修撰校理刋正校勘官十一年置麗正院修書學士十三年攺麗正修書院爲集賢殿書院五品以上爲學士六品以下爲直學士宰相一人爲學士知院事常侍一人爲副知院事又置判院一人押院中使一人其後又增修撰官校理官待制官畱院官檢討官文學直之員募能書者爲書直又置畫直至十九年以書直畫直搨書有官者爲直院至徳二年置大學士貞元初置編錄官四年罷大學士八年罷校理置校書四人正字二人元和二年復置集賢校理罷校書正字四年集賢禦書院學士直學士皆用五品如開元故事以學士一人年髙者判院事非登朝官者爲校理餘皆罷○校書四人正九品上正字二人從九品上有中使一人孔目官一人專知禦書檢討八人知書官八人書直寫禦書手九十人畫直六人裝書直十四人造筆直四人搨書六人典書四人

謹案自漢延熹以至於唐皆以祕書掌圖籍而晉宋以後祕書省建置不盡在內廷故禁中別有地以爲藏書之所如唐之宏文館有四部書而集賢所寫爲禦本是也當時剏置官僚以資典守與祕書省各分職事其所掌實約略相同惟祕書官皆定額而宏文集賢多以他官兼之爲差異耳今以宋世三館其制實本於唐謹取宏文集賢著之於表以詳沿革至史館𨿽兼司書籍而職專史事故仍入翰林院篇內焉

新唐書宰相表天寶十二載十二月戊子左相陳希烈爲祕書省圖書使

玉海馬懷素奏祕書少監盧俌崔沔爲修圖書副使

唐會要長慶三年四月少監李隨奏請鑄祕書閣圖書印

謹案圖書使𨿽暫置之官然特用大臣以重其事蓋如今之領閣事而修圖書副使以祕書少監爲之則當如今之直閣事也

五季

五代史劉嶽傳嶽爲吏部侍郎徙祕書監

五代會要晉天福六年監修國史趙瑩奏請下祕書省自唐以來古今典籍經史子集元撰人名氏四部大數報館以憑述經籍志周顯徳二年詔委中書門下於朝官中選差三十人據現在書各求眞本校勘刋正舛誤仍於逐捲後署校勘官姓名宜令館司逐月具功課申中書門下

謹案五季旣有祕書監則少監丞郎宜皆備官惟周世宗時所置之校勘官則以他官差充非常職也又盧文紀傳稱其嘗爲集賢殿學士是宏文集賢當亦如唐制設官特史文簡略無可考見今故闕而不載云

宋

江少虞宋朝事實類苑梁都汴庻事艸創三館湫隘尢甚太平興國中車駕臨幸顧左右曰若此卑陋何以待天下賢俊卽日詔有司規度左升龍門東北車輅院地爲三館下詔賜名崇文院以東廊爲昭文館書庫南廊爲集賢院書庫西廊爲史館書庫昭文館本前世宏文館建隆中攺之淳化初以呂祐之趙昻安徳裕勾中正並直昭文館則本朝直昭文館自呂祐之等始也集賢有直院有校理端拱初以李宗諤爲集賢校理淳化初以和防爲直集賢院則本朝直集賢院校理自和防李宗諤始也史館有直館太平興國中趙鄰幾呂防正皆爲直史館則本朝直史館自趙鄰幾等始也本朝三館之外復有祕閣圖書置直閣又置校理咸平初以杜鎬爲祕閣校理則直閣校理皆自杜鎬始也

李攸宋朝事實端拱元年詔分三館之書萬餘卷別爲書庫目曰祕閣以吏部侍郎李至兼祕書監右司諫直史館宋泌兼直祕閣右贊善大夫史館檢討杜鎬爲校理而直祕閣祕閣校理之官始於此

謹案李燾續資治通鑑長編載建祕閣及置校理等官在太宗端拱元年五月其眞宗咸平初但有寫四部書置龍圖閣及太淸樓事與祕閣無涉類苑所載有誤當以李攸宋朝事實爲正

麟臺故事宋集賢院大學士一人以宰相充學士無定員以給諫卿監以上充直學士不常置掌同昭文【案此書原脫昭文館官制】判院事一人以兩省五品以上充或差二人三館通爲崇文院別置官吏有檢討無定員以京朝官充校勘無定員以京朝幕府州縣官充掌聚三館之圖籍監一人內侍充兼監祕閣圖書天禧五年又置同勾當官一人祕閣端拱二年【案二年當作元年】於崇文院中建擇三館書籍眞本並內出古畫墨迹等藏之淳化元年詔次三館直閣以朝官充校理以京朝官充掌繕寫祕藏供禦典籍圖書之事判閣一人舊常以丞郎學士兼祕書監領閣事大中祥符九年後以諸司三品兩省五品以上官判國初又置祕閣校理通掌閣事咸平後皆不領務史館舊寓集賢院有檢閱編修之名不常置

玉海昭文集賢有大學士史館有監修國史皆以宰相兼領昭文集賢置學士直學士史館集賢置修撰史館有直館檢討集賢有直院校理崇文有檢討校書皆以他官領之初昭文門下省史館寓於集賢後合爲一

宋史職官志祕書省監少監丞各一人監掌古今經籍圖書之事少監爲之貳而丞參領之其屬有祕書郎二人掌集賢院史館昭文館祕閣圖籍以甲乙丙丁爲部各分其類校書郎四人正字二人掌校讐典籍刋正訛謬各以其職於長貳嵗於仲夏曝書則給酒食費尙書侍郎待制兩省諫官禦史並赴遇庚伏則前期遣中使諭防聴以早歸大典禮則長貳預集議所以待遇儒臣非他司比宴設錫予率循故事宋初三館祕閣各置貼職元丰五年職事官貼職悉罷以崇文院爲祕書省官屬始立爲定員

山堂考索宋初祕書省隸京百司𨿽有監少監丞郎校書正字皆以爲寄祿官凡經籍圖書悉歸祕閣祕書所掌祭祀祝版而已元丰正名旣罷館職盡以三館職事歸祕書省置祕書職事官自監少至正字不領他局宣和初增爲十八員以仿登瀛洲之數建炎三年罷紹興元年復置隆興元年詔監少丞外以七員爲額二年詔依祖宗舊法更不立額

葉夢得石林燕語國朝以史館昭文館集賢院爲三館皆寓崇文院其實別無舎但各以庫藏書列於廊廡間爾直館直院謂之館職以他官兼者謂之貼職官制行廢崇文館爲祕書監建祕閣於中自少監至正字列爲職事官罷直館直院之名而書庫仍在獨以直祕閣爲貼職之首蓋特以爲恩數而已

李心傳建炎以來朝野雜記提舉祕書省者官制以來無之政和中初置紹興末髙宗召信安孟王忠厚爲醴泉觀使乃命提舉祕書省以寵之凡過局如宰執例

麟臺故事天禧四年箋解禦集直館校理二十人充檢閱官

謹案宋初𨿽有祕書監而不司圖籍凡四部書皆藏於昭文史館集賢書庫謂之三館後又增建祕閣與三館爲四各置直館直院直閣等官其下則爲校理檢討元丰攺制始歸入祕書監不置昭文集賢以史館隸著作局而直祕閣只爲貼職然三館祕閣之名仍在故陳騤作館閣錄所述卽祕書典故蓋典籍之府𨿽稱名有殊其實一也至宋代所置閣職本有集賢殿修撰【後攺右文殿】直龍圖閣直祕閣三等後增置修撰爲集英右文祕閣三等直閣爲龍圖天章寶文顯謨徽猷祕閣六等又自龍圖至寶章凡十閣各置學士直學士待制等官以爲省部長貳給舎諫議補外之職及庻僚領在外繁劇任使者帶之皆屬虛銜並不得領閣事非麟臺典守所系今故不著於表

遼

遼史百官志昭文館昭文館直學士楊遵朂子晦爲昭文館直學士○祕書監有祕書郎祕書正字著作局有校書郎

謹案遼有史館學士修撰已別見翰林院篇而昭文館亦有直學士是遼亦備三館之制特集賢不見於史耳又遼志有崇文館大學士幹文閣學士俱不詳職掌謹附著於此

金

金史百官志祕書監監一員從三品少監一員正五品丞一員正六品祕書郎二員正七品【泰和元年定爲二員】通掌經籍圖書校書郎從七品【承安五年二員泰和五年以翰林院官兼大安二年省一員】專掌校勘在監文籍○宏文院知院從五品同知宏文院事從六品校理正八品掌校譯經史○集賢院貞祐五年設知集賢院從四品同知集賢院從五品司議官正八品【不限員】諮議官正九品【不限員】

謹案金之宏文集賢二院蓋亦沿宋三館之制特宏文尙有校譯經史之事集賢則史文不詳無由考見其職掌矣

元

元史職官志祕書監秩正三品掌歷代圖籍並陰陽禁書卿四員正三品太監二員從三品少監二員從四品監丞二員從五品典簿一員從七品令史三人知印奏差各二人譯史通事各一人典書二人典吏一人屬官祕書郎二員正七品校書郎二員正八品辧驗書畫直長一員正八品至元九年置其監丞用大臣奏薦選世家名臣子弟爲之大徳九年陞正三品給銀印延祐元年定置卿四員參用宦者二人

謹案祕書監爲典冊之府而以宦者參雜其間殊乖儀制又元有昭文館大學士僅爲加銜集賢院則掌提調學校徵求隠逸召集賢良𨿽有大學士學士侍讀侍講學士等官並不典司圖籍與三館舊制不同且張畱孫吳全節輩皆以道流而充集賢大學士尢爲非體今故不著於表附見於此

明

明史職官志祕書監洪武三年置秩正六品除監丞一人直長二人尋定設令一人丞直長各二人掌內府書籍十三年並入翰林院典籍

明史藝文志明太祖定元都收圖籍致之南京設祕書監丞尋攺翰林典籍以掌之永樂中北京旣建詔修撰陳循取文淵閣書運致北京正統間楊士奇等言文淵閣所貯書籍向貯左順門北廊今移於文淵閣東閣臣等逐一防勘編成書目請用寶鈐識永久藏弆制曰可正徳十年大學士梁儲等請檢內閣並東閣藏書殘闕者令原管主事李繼先等次第修補

謹案周官外史掌三皇五帝之書而列國亦各有典書之官故韓宣子聘魯觀書於太史氏而周景王亦謂籍氏司晉之典籍以爲大政蓋簡防之藏憲章所自司存有在不可不昭嚴重也自秦火之後經籍散亡漢代建麒麟天祿諸閣网羅遺佚使光祿大夫劉向等校定羣書於是儲藏之地典守之官制乃略具歷朝沿襲漸益修明祕書監起於後漢三館肇於唐時無不簡召儒臣廣置僚屬至宋而三館祕閣咸寓於崇文院後復攺爲祕書省設官頗爲詳備崇文總目所載卷帙亦尙賅博然當時藏書𨿽富而校勘未能精審沈括夢溪筆談稱校書官多不卹職事但取舊書以墨漫一字復注舊字於其側以爲日課幾同兒戲神宗有意釐訂召曽鞏等編校黃本書籍開局累年僅能終昭文一館之書而罷鞏集載所撰目錄序止十有一篇則其程課之稽遲亦可以想見明初罷祕書之官並其職入翰林院凡書籍之藏於內閣者其篇目旣不及前代而楊士奇等所輯書目亦多舛漏典守之事又僅委之典籍一官不能稽核正徳以後遂多爲人盜竊以及蠧侵防嚙殘缺不完神宗時張居正令中書張萱等整比而所存已屬無多我

皇上崇儒念典惟日孜孜

禦極之初卽

詔校刋經史纂輯羣書用以嘉惠來學前者

特命儒臣編次四庫全書區爲應刋應抄及存目三類各撮大防撰述提要彚成總目二百卷又別爲簡明目錄二十卷防本末源流了如指掌每一書進

禦卽仰防

乙覽剖晰瑕瑜間荷

宸翰親題考據折永昭定論其中繕錄訛謬之處

一經

睿鑑無不立時呈露詳切

訓勵校勘倍凜精詳當首部告成旣藏弆

文淵閣

錫宴賡吟

恩隆賚渥纂校諸臣俱防逾格

優敍備置閣職以重典司又於

圓明園建

文源閣

避暑山莊建

文津閣

盛京建

文溯閣分部尊藏而全書中采擷精粹別爲薈要萬二千冊於

禦花園之摛藻堂

圓明園之味腴書室各貯一部以便省覽復

命續繕三部貯揚州大觀堂之文滙閣鎭江金山寺

之文宗閣杭州

聖因寺行宮之文瀾閣

特發帑金募工抄錄俾江浙士子得以快讀祕書觀

摩謄寫

教思廣被日星並朗矣

欽定歷代職官表卷二十五﹤史部﹐職官類﹐官制之屬﹐欽定歷代職官表﹐卷二十六﹥﹤史部﹐職官類﹐官制之屬﹐欽定歷代職官表﹐卷二十六﹥

詹事府

國朝官制

詹事府詹事滿洲漢人各一人【正三品漢人詹事兼翰林院侍讀學士銜】少詹事滿洲漢人各一人【正四品漢人少詹事兼翰林院侍講學士衘】

掌經史文章之事凡充

日講官纂修書籍典試提學皆與翰林官同凡遇秋審朝審及奉

防下九卿翰詹科道防議之事咸入班預議焉順治元年初設少詹事一人掌府事其年十一月省歸內三院九年置漢人詹事一人少詹事二人以內三院官兼之専設滿洲詹事一人以掌府印十五年復省康熙十四年奉

詔復設詹事府置滿洲漢人詹事各一人少詹事各二人三十七年省滿洲少詹事一人乾隆十三年省漢人少詹事一人

左春坊左庶子滿洲漢人各一人【正五品滿洲庶子以四品冠帶食五品俸】

【右春坊同漢人左庶子兼翰林院侍讀衘】左中允滿洲漢人各一人【正六品滿洲中允以五品冠帶食六品俸漢人中允兼翰林院編修衘右春坊同】左贊善滿洲漢人各一人【從六品漢人贊善兼翰林院檢封銜右春坊同】右春坊右庶子滿洲漢人各一人【漢人右庶子兼翰林院侍讀銜】右中允滿洲漢人各一人右贊善滿洲漢人各一人

掌記注纂修之事所職與翰林院講讀編檢同

國初設左右春坊各庶子一人諭徳一人中允二人贊善二人皆漢人員額以內三院官兼攝順治十五年省康十四年復置左右春坊官皆滿洲漢人兼設庶子各一人諭徳各二人中允贊善各四人三十七年省滿洲右諭徳左右中允左右贊善各一人三十八年省漢人右中允右贊善各一人五十二年省漢人右諭徳左中允左贊善各一人乾隆十三年省滿洲漢人左諭徳各一人

司經局洗馬滿洲漢人各一人【從五品漢人洗馬兼翰林院修撰衘】掌經籍圖書之事初置漢人一人康熙十四年置滿洲漢人各一人又所屬有正字初置滿洲漢人各二人康熙三十七年省滿洲二人三十八年又省漢人一人所存一缺例以應選內閣中書者除授遂爲中書兼銜乾隆三十六年亦從部議裁省焉

主簿滿洲漢人各一人【從七品】

掌文移案牘員額康熙十四年定又初置有錄事滿洲二人漢人三人康熙三十七年以後次第裁省

筆帖式滿洲六人

康熙十四年初置十人三十八年省四人【職事具吏部篇】

歷代建置

謹案詹事之名始於秦漢應劭謂詹者省也給也蓋其職在於供給宮中之事故自太后皇后太子皆有之掌太后宮者曰長信詹事掌皇后太子宮者則曰皇后詹事太子詹事漢景帝始攺長信詹事爲長信少府成帝又並皇后詹事於大長秋而獨存太子詹事以主太子家事自是遂爲宮官之定名歷代每建儲宮卽置此職唐宋始以儒臣兼領明則由翰林官陞轉其制稍殊而其爲東宮官屬則固未嘗有異也我

國家萬年垂統

睿慮深長

家法相承不事建儲冊立

皇上凖今酌古備覽前代覆轍灼知建儲一事之斷

不可行

宸諭屢頒著明深切伏讀

禦制聨句詩注自古書生拘迂之見動以建儲爲國本其實皆自爲日後身家之計無禆國是誠以立儲之後宵小乘間伺釁釀爲亂階其獘有不可勝言者朕於此往復熟籌知之甚審我子孫當敬凜此訓奉爲萬年法守

典謨垂示昭揭日星實億萬禩所當謹凜遵循詹事府各員特姑畱以備詞臣遷轉之階與翰林官無異視歷代之爲東宮僚佐者迥不相同今以設官所自𨿽實殊而名則相沿故仍以歷代宮官建置采摭大略具列於左亦俾論古者考見本末咸曉然於前事之當懲益以知

聖朝良法昭垂洵足超軼百世也

三代

禮記燕義古者周天子之官有庶子官庶子官職諸侯卿大夫士之庶子之卒掌其戒令與其教治別其等正其位國有太事則率國子而致於太子惟所用之若有甲兵之事則授之以車甲合其卒伍置其有司以軍法治之司馬弗正凡國之政事國子存遊卒使之修徳學道春合諸學秋合諸射以考其藝而進退之【鄭康成注庶子猶諸子也周禮諸子之官司馬之屬也卒皆讀爲倅諸子副代父者也】

周禮夏官諸子下大夫二人中士四人府二人史二人胥二人徒二十人掌國子之倅國有大事則帥國子而致於太子惟所用之

儀禮燕禮獻庶子於阼階上【鄭康成注世子之官也】

謹案大戴禮保傅篇所載三王教世子者有三公三少及道充弼右之名蓋卽後世宮銜所自始然皆以重臣兼其任故周禮並無此官今以別著於加銜表內至燕義庶子卽周禮諸子之職賈公彥防所謂諸庶通名俱訓爲眾者是也玉海引環濟要略謂庶子主宮中八次八捨並諸吏之適子及支庶版籍是其職亦在於辧論官材並非世子之私屬特以後世庶子官號實本於此故仍系之此表焉

秦

杜佑通典秦始置詹事中庶子官

鄭樵通誌洗馬秦官

謹案史記秦有中庶子防而扁鵲傳又載虢太子有中庶子鵲當晉昭公時則庶子之爲太子官春秋末已有其制秦特沿而不攺也

漢

漢書百官公卿表太子太傅少傅古官屬官有太子門大夫庶子洗馬舍人詹事秦官掌皇后太子家有丞【顏師古注皇后太子各置詹事隨其所在名官】屬官有太子率更家令丞僕中盾衛率廚廐長丞【顏師古注自此以上太子之官也】漢書臣瓚注茂陵書詹事秩眞二千石家令秩八百石應劭注太子門大夫員五人秩六百石庶子員五人秩六百石中盾主周廬徼道秩四百石衛率主門衛秩千石張晏注洗馬員十六人秩比謁者

謹案西漢皇后太子皆有詹事顏師古謂隨其所在以名官而考之史文則多單稱詹事不加分別如宣帝紀本始元年賜詹事畸【師古曰宋畸也】爵闗內侯竇嬰傳孝景卽位爲詹事韓安國傳壼遂官至詹事鄭當時傳貶秩爲詹事韋賢傳進授昭帝詩稍遷詹事孔覇傳宣帝時授皇太子經遷詹事馬宮傳徴爲詹事核其時代壼遂鄭當時孔覇馬宮所任自屬太子詹事若景宣二帝初立及昭帝之世俱未有太子宋畸竇嬰韋賢皆當爲皇后詹事而史不系以皇后太子字者從省文也至百官表列詹事在大長秋上史記稱壼遂爲上大夫則其位當亞於九卿劉敞以百官表不著其秩故作漢官班序圖遂以爲無秩惟臣瓚注稱爲眞二千石荀悅漢紀又以爲比二千石說者莫能折衷然考百官表於祿秩之等其例皆縂題於後原不分著本條故中尉條後有云自太常至執金吾皆中二千石丞皆千石此爲中二千石之縂題主爵中尉條後有云自太子太傅至右扶風皆秩二千石丞六百石此爲二千石之縂題百官表本文甚明詹事自在二千石之列說者不知詳考前後轉致紛紛聚訟耳又兩漢有太子中盾無中允而應劭漢官儀則又稱太子中允據漢書所載哀帝爲太子數遣中盾請問近臣顏師古注盾讀曰允是中盾卽中允也

通典後漢省詹事而太子官悉屬少傅

後漢書百官志太子率更令一人千石主庶子舍人更置職似光祿太子庶子四百石無員如三署中郎太子舍人二百石無員更直宿衛如三署郎中太子家令一人千石主倉谷飲食職似司農少府太子倉令一人六百石主倉谷太子食官令一人六百石主飲食太子僕一人千石主車馬職如太僕太子廐長一人四百石主車馬太子門大夫六百石職比郎將舊有左右戶將別主左右戶直郎建武以來省之太子中庶子六百石員五人職如侍中太子洗馬比六百石員十六人職如謁者太子出則當直者在前導威儀太子中盾一人四百石主周衛徼循太子衛率一人四百石主門衛士右屬太子少傅凡初卽位未有太子官屬皆罷惟舍人不省領屬少府

謹案後漢始省太子詹事以少傅領東宮官屬而唐六典乃謂成帝已省詹事後漢因之蓋以百官表但言鴻嘉三年省詹事官而不系之於皇后因此致誤然表文明言並屬大長秋長秋爲皇后官屬則非太子詹事可知自當以後漢書及通典爲據也

三國

冊府元蜀後主爲太子以譙周爲太子家令董允爲太子舍人後主立太子璿霍弋爲中庶子李譔爲庶子

三國蜀志張裔傳裔子郁太子中庶子來敏傳先主立太子以爲家令譙周傳後主立太子以周爲僕轉家令周少子同除東宮官洗馬召不就謹案冊府元龜譙周作家令在後主爲太子時據三國誌則後主立太子始以周爲家令冊府元蓋以立字訛作爲字遂致全爽事實謹附訂於此

通誌魏復置詹事領東宮眾務

唐六典魏置詹事品第三

孫逢吉職官分紀魏略張茂上便宜擢太子舍人通誌太子庶子在吳爲親近之官

三國吳志張昭傳昭少子休爲太子登僚友從中庶子轉爲右弼都尉顧雍傳雍孫譚爲太子四友從中庶子轉輔正都尉鐘離牧傳拜太子輔義都尉諸葛恪傳侍太子登爲賓友從中庶子轉爲左輔都尉

謹案三國蜀魏所置東宮官太抵皆沿兩漢之舊惟吳志所載有左輔都尉右弼都尉輔正都尉輔義都尉諸官乃吳所剏置也

晉

晉書職官志武帝始建東宮尙未置詹事官事無大小皆由二傅咸寧元年以給事黃門侍郎楊珧爲詹事掌宮事及珧爲衛將軍省詹事帝元康元年復置詹事置丞一人秩千石主簿五官椽功曹史主記門下史錄事戶曹法曹倉曹賊曹功曹書佐門下亭長門下書佐省事各一人中庶子四人職如侍中中舍人四人咸寧四年置與中庶子共掌文翰職如黃門侍郎在中庶子下洗馬上食官令一人職如太官令庶子四人職比散騎常侍中書監令舍人十六人職比散騎中書等侍郎洗馬八人職如謁者祕書掌圖籍釋奠講經則掌其事出則直者前驅導威儀率更令主宮殿門戶及賞罰事職如光祿勲衛尉家令主刑獄貨谷飲食職比司農少府僕主車馬親秩職如太僕宗正在右衛率初曰中衛率泰始五年分爲左右各領一軍帝時又加前後二率

職官分紀晉起居注武帝太康八年詔太子率更僕東宮之達官也其進品第五秩與中庶子左右衛率同職

通誌主簿一人晉始置歷代皆有掌府事及三寺十率府之隠漏程限稽失者

謹案魏晉以後東宮官屬漸備其家令率更僕號爲太子三卿不數中庶子太子中舍人洗馬等官者蓋其所司在侍奉左右爲太子從官故不以吏事拘之後世家令率更等官旣廢而獨置庶子洗馬蓋亦以其爲東宮近職而存之也

宋齊梁陳

宋書百官志太子詹事一人丞一人職比臺尙書令領軍將軍家令一人丞一人職比廷尉司農少府率更令一人職如光錄勲衛尉僕一人門大夫二人中庶子四人職如侍中中舍人四人職如黃門侍郎食官令一人職如太官令庶子四人職比散騎常侍中書監令舍人十六人職如散騎中書侍郎洗馬八人職如謁者太子左衛率七人太子右衛率二人太子屯騎校尉太子步兵校尉太子翊軍校尉三校尉各七人太子冗從僕射七人太子旅賁中郎將十人職如虎賁中郎將太子左積弩將軍十人太子右積弩將軍二人

馬端臨文獻通考宋元嘉初詔二率中庶子隨太子入直上宮

南齊書百官志太子詹事置丞一人太子率更令太子家令置丞太子僕太子門大夫太子中庶子太子中舎人太子洗馬太子舎人太子左右衛率各一太子翊軍步兵屯騎三校尉太子旅賁中郎將一人太子左右積弩將軍太子殿中將軍員外殿中將軍太子倉官令太子常從虎賁督

職官分紀齊職儀詹事品第三

通誌中允後漢太子官屬有之職在中庶子下洗馬上漢制五日一朝其非朝日卽使僕及中允朝請問起居其後無聞宋齊有中舎人是其職也謹案晉元康中已置中舎人鄭樵以爲始於宋齊者誤也至唐世復攺舎人爲中允屬之左春坊而仍置中舎人屬之右春坊於是中允舎人遂分爲二職矣

隋書百官志梁詹事位視中防軍任總宮朝置丞功曹主簿五官家令率更令僕各一人家令率更僕皆置丞左右衛率各一人位視禦史中丞各有丞二率各置殿中將軍十人員外將軍十人正員司馬四人又有員外司馬督官其屯騎步兵翊軍三校尉各一人謂之三校旅賁中郎將冗從僕射各一人謂之二將左右積弩將軍各一人門大夫一人視謁者僕射中庶子四人髙功者一人爲祭酒行則負璽前後部防駕中舎人四人髙功者一人與中庶子祭酒共掌其坊之禁令又有通事守舎人典事守舎人典法守舎人員庶子四人掌侍從左右獻納得失髙功者一人與髙功舎人共掌其坊之禁令舎人十六人掌文記通事舎人二人視南臺禦史多以余官兼職典經局洗馬八人位視通直郎置典經守舎人典事守舎人員

謹案春坊之稱說者謂始於唐世然詳考史傳則魏晉以來已有之玉海引晉王瑉雲中庶子稱坊詹事稱寺寺同於九卿坊如天朝之稱臺漢宮闕名洛陽北宮有九子坊蓋卽省署之別名特宋齊以前其名猶未顯著至梁而蕭子範爲太子洗馬作直坊賦其辭稱直中舎之坊又張纉爲太子舎人洗馬作南徵賦其辭稱彼華坊與禁苑常宵盤而晝憇而徐摛傳稱摛爲太子家令文體旣別春坊盡學之春坊之名實昉見於此故百官志亦謂庶子舎人各掌其坊之政令蓋當時二坊已分左右特未以入銜耳又王褒集皇太子箴春宮飬徳秋坊通夢似春坊之外又別有名秋坊者然他書皆無可考至典經局卽今司經局其名亦始於梁代云

文獻通考齊庶子用人卑雜梁天監七年詔選賢以太子中舎人司徒從事中郎爲之

隋書百官志陳承梁皆循其制官太子詹事中二千石品第三太子中庶子太子左右衛率二千石太子三卿千石品第四太子中舎人庶子六百石品第五太子洗馬六百石太子步兵翊軍屯騎三校尉千石品第六太子舎人二百石太子門大夫六百石太子旅賁中郎將冗從僕射六百石品第七太子左右積弩將軍太子詹事丞六百石品第八太子左右二衛率品第九

北魏

唐六典後魏太子詹事置左右二人其後惟置一人初第二品太和末降爲第三品

魏書官氏志太子詹事第三品太子左右衛率從第三品太子中庶子第四品太子家令太子率更令太子僕太子庶子從第四品太子中舎人第五品太子洗馬太子屯騎校尉太子步兵校尉太子翊軍校尉從第五品太子門大夫太子舎人從第六品詹事丞第七品太子三卿丞第九品太子廐長從第九品

謹案漢書庶子本掌東宮宿衛故宋齊之世除用遂不擇人流品頗雜據魏書劉芳傳芳與邢產入授皇太子經遷太子庶子則北魏庶子所司乃經幄勸讀之事視漢晉職掌爲不同矣

北齊

隋書百官志齊詹事縂東宮內外眾務事無大小皆統之府置丞功曹五官主簿錄事員領家令率更令僕等三寺左右衛二坊三寺各置丞二坊各置司馬俱有功曹主簿以承其事家令領食官典倉司藏等署令丞又領內坊令丞【掌知閣內諸事】其食官又別領器局酒局二丞典倉又別領園丞司藏又別領仗庫典作二局丞率更領中盾署令丞各一人【掌周衛禁防漏刻鐘鼓】僕寺領廐牧署令丞署又別有車輿局丞左右衛坊率各領騎官備身正副都督騎官備身五職騎官備身員又有內直備身正副都督內直偹身五職內直備身員又有備身正副都督備身五職員又有直閣直前直後員又有旅騎屯衛典軍校尉各二人騎尉三十人門下坊中庶子中舎人通事守舎人主事守舎人各四人又領殿內典膳藥藏齋帥等局殿內局有內直監二人副直監四人典膳藥藏局監丞各二人藥藏又有侍醫四人齋帥局齋帥內閤帥各二人典書坊庶子四人舎人二十八人又領典經坊洗馬八人守舎人二人門大夫坊門大夫主簿各一人

謹案隋志載北齊典經坊洗馬八人而通誌通考俱作二人自當以史爲正其門下典書分爲二坊則左右春坊之權輿也至梁典經局不二坊而北齊則爲典書坊所領隋唐遞沿其制皆以坊統局今坊局之分曹則又起於明代云

後周

唐六典後周置太子宮正宮尹

胡三省通鑑注周置太子宮尹蓋卽詹事之職周書尉遲運傳以運爲右宮正王軌傳宮尹鄭譯王端宇文孝伯傳歷司防中大夫東宮左宮正尉遲運爲右宮正仍爲左宮正顏之儀注拜小宮尹封平陽縣男

謹案唐六典以宮正宮尹爲後周宮官而通典載後周官品獨不及此二職考之周書列傳則宮正有左右二人而宮尹之下又有小宮尹蓋宮正當如左右衛率之職宮尹當如詹事之職小宮尹則如少詹事之職也觀宇文孝伯以司防中大夫轉爲宮正則其秩次又當在宮尹上矣

隋

隋書百官志開皇初置詹事二年定令罷之門下坊置左庶子二人內舎人四人錄事二人主事令史四人統司經宮門內直典膳藥藏齋帥等六局司經置洗馬四人校書六人正字二人宮門置大夫二人內直置監副監各二人監殿舎人四人典膳藥藏並置監丞各二人藥藏又有侍醫四人齋帥置四人典書坊右庶子二人舎人通事舎人各八人錄事二人主事令史四人內坊典內及丞各二人丞直四人錄事一人內廐置尉二人掌內車輿之事家令【掌刑法食膳倉庫什物奴婢等事】率更令【掌伎樂漏刻】僕【掌宗族親疏車輿騎乘】各一人三寺各置丞【家令二人寺各一人】家令領食官典倉司藏三署令【各一人】丞【食官二人典倉一人司藏三人】僕寺領廐牧令【一人】員左右衛各置率一人副率二人掌宮中禁衛各置長史司馬及錄事功倉兵騎兵等曹參軍事法曹鎧曹行參軍各一人行參軍【四人】員又各有直閣四人直寢八人直齋直後各十人左右宗衛制官如左右衛左右虞候各置開府一人掌斥候伺非左右內率副率各一人掌領偹身已上禁內侍衛供奉兵仗有千牛偹身八人掌執千牛刀偹身左右八人掌供奉弓箭偹身二十人掌宿衛侍從左右監門各率一人副率二人掌諸門禁煬帝卽位門下坊減內舎人洗馬員攺門大夫爲宮門監正字爲正書典書坊爲太子舎人爲管記舎人通事舎人爲宣令舎人家令攺爲司府令內坊承直攺爲典直左右衛率攺爲左右侍率左右宗衛率攺爲左右武侍率左右虞候開府攺爲左右虞候率並置副率千牛偹身攺爲司仗左右偹身左右攺爲主射左右左右監門率攺爲宮門將

唐

舊唐書職官志太子詹事一員少詹事一員詹事統東宮三寺十率府之政令少詹爲之貳丞二人主簿一人錄事二人令史九人書令史十八人丞掌判府事主簿掌印檢勾稽錄事掌受事發辰司直一人掌彈刻宮寮糺舉職事○太子左春坊左庶子二人中允二人左庶子掌侍從贊相駁正啟奏中允爲之貳司議郎四人錄事二人主事二人司議郎掌啟奏記注宮內祥瑞左諭徳一人左贊善大夫五人左諭徳掌諷諭規諫崇文館【貞觀中置太子學館也】學士直學士【員數不定】學士掌東宮經籍圖書司經局洗馬二人太子文學三人校書四人正字二人洗馬掌四庫圖籍繕冩刋緝之事文學掌侍奉文章校書正字掌典校四庫書籍典膳局典膳郎二人丞二人掌進膳嘗食藥藏局藥藏郎二人丞二人掌和劑醫藥內直局內直郎二人丞二人掌符璽繖扇几案衣服之事典設局典設郎四人丞二人掌湯沐灑埽鋪陳之事宮門局宮門郎二人丞二人掌內外宮門管鑰之事○太子右春坊右庶子二人中舎人二人舎人四人錄事一人主事二人掌行令書令旨及表啟之事右諭徳一人右贊善大夫五人令四人通事舎人八人舎人掌導引宮臣辭見及承令勞問之事○太子家令寺令一人丞二人主簿一人掌太子飲膳倉儲庫藏之政令縂食官典倉司藏三署之官屬食官署令一人典倉署令一人丞二人園丞一人典事六人典倉令掌九谷入藏及醯醢庶羞器皿燈燭之事司藏署令一人丞二人掌庫藏財貨出納營繕之事○太子率更寺令一人丞二人主簿一人錄事一人伶官師二人漏刻博士二人掌漏六人漏童六十人典鼓二十四人率更令掌宗族次序禮樂刑罰及漏刻之政令○太子僕寺僕一人丞一人主簿一人錄事一人掌車輿乘騎儀仗之政令廐牧署令一人丞二人掌車馬閒廐牧畜之事○太子左右衛率府率各一員副率各一人掌東宮兵仗羽衛之政令長史各一人錄事參軍事各一人倉曹參軍一人兵曹參軍一人冑曹參軍一人司階一人中候二人司戈二人執防三人長史掌判諸曹及三府五府之貳錄事掌監印勾稽諸曹官掌本曹簿籍親府勲翊府中郎將各一人左右郎將各一人錄事一人兵曹參軍一人校尉五人旅師十人隊正二十人副隊正二十人郎將掌其府之屬以宿衛而縂其事○太子左右司禦率府率各一人副率各二人司禦率掌同左右率○太子左右淸道率府率各一人副率各二人淸道率掌東宮內外晝夜巡警之法○太子左右監門率府率各一人副率各一人左右監門率掌東宮禁衛之法○太子左右內率府率各一人副率各一人左右內率之職掌東宮千牛偹身侍奉之事而立其兵仗縂其府事

新唐書百官志詹事府武徳初置龍朔二年曰端尹府詹事曰端尹少詹事曰少尹武后光宅元年攺曰宮尹府詹事曰宮尹少詹事曰少尹隋有內允武徳三年攺曰中舎人貞觀初曰中允十八年置司議郎永徽三年避皇太子名復攺中允曰內允太子廢復舊龍朔二年攺門下坊曰左春坊左庶子曰左中防中允曰左贊善大夫司議郎分左右置左右諭徳各一人咸亨元年皆復舊司議郎不分左右其後諭徳廢而司議郎復分儀鳯四年置左右贊善大夫各十人以同姓爲之景云二年始兼用庶姓攺門下坊曰左春坊復置諭徳庶子以比侍中中允比門下侍郎司議郎以比給事中贊善大夫以比諫議大夫諭徳以比散騎常侍右坊則庶子以比中書令中舎人以比中書侍郎太子監國則庶子比尙書令攺太子正書曰正字龍朔三年攺司經局曰桂芳罷左春坊領崇賢館比禦史臺以詹事二人爲令比禦史大夫司直二人比侍禦史以洗馬爲司經大夫三年攺司經大夫曰桂坊大夫咸亨元年復左春坊省錄事隋內舎人典書坊武徳初攺曰中舎人管記舎人曰太子舎人永徽元年避太子名復攺中舎人曰內舎人龍朔三年攺典書坊曰右春坊右庶子曰右中防中舎人曰右贊善大夫舎人曰右議司郎謹案自隋罷詹事分置門下典書二坊唐初復置詹事府以治三寺十率府之政令攺門下坊爲左春坊典書坊爲右春坊以領諸局而坊與府始各爲一司𨿽同稱宮僚其實不相統轄也至率府之制本起於秦漢之衛率以主東宮衛兵其後晉宋增爲五率至有實甲萬人隋唐又增爲十率府兵之於十六衛者余悉以東宮遂使精兵勁卒半屬承華率府武臣皆得以私事太子搆嫌召釁浸長厲階實爲政之尢今以其官在歷代亦詹事所屬故並附載大略以昭炯戒焉

五季

冊府元五代典制未備儲副居尹京之任皇子分節鎭之職宮僚國吏蓋多闕焉

五代史劉嶽傳貶均州司馬復用爲太子詹事王權傳貶隨州司馬起爲右庶子

謹案五季諸君皆未立太子故宮官多闕然觀五代史所紀則當時又有詹事庶子等名目蓋自唐以來東宮諸職或以授左降致仕之人而藩鎭牙校幕府僚佐亦多檢校宮官者劉嶽等所任大抵亦屬空銜並無職掌也

宋

宋史職官志太子詹事仁宗升儲置詹事二人神宗欽宗升儲並置二人皆以他官兼登位後省太子左庶子右庶子左諭徳右諭徳舊制不常設儲闈之建隨宜制官以備寮寀多以他官兼領太子侍讀侍講神宗升儲始置各一人乾道淳熙開禧各依故事並置太子中舎人舎人至道天禧各置一人神宗欽宗升儲並如舊置嘉定初除二人慶元以中舎人在舎人上主管左右春坊事二人以內臣兼同主管左右春坊事二人以武臣兼承受官一人以內侍充仁宗神宗升儲並置中興後置官並同太子左右衛率府率副率左右司禦率府率副率左右淸道率府率副率左右監門率府率副率左右內率府率副率官存而無職司

文獻通考宋東宮官有左右庶子諭徳乾道中庶子諭徳除左不除右

永樂大典宋防要神宗熙寧二年以呂惠卿爲太子中允

謹案據此則宋代亦置中允矣而宋史職官志不載殆暫置卽罷故略之歟

遼

遼史百官志太子詹事院太子詹事少詹事詹事丞詹事主簿○太子司直司太子司直○左春坊太子左庶子太子中允太子司議郎太子左諭徳太子左贊善大夫文學館崇文館學士崇文館直學士太子校書郎司經局太子洗馬太子文學太子校書郎太子正字典設局典設郎宮門局宮門郎○右春坊太子右庶子太子中舎人太子舎人太子右諭徳右贊善大夫太子通事舎人○太子家令寺太子家令丞主簿太子率更寺太子率更令丞主簿太子僕寺太子僕丞主簿○太子率府太子左右衛率府太子左右司禦率府太子左右淸道率府太子左右監門率府太子左右內率府謹案遼史載東宮官屬極備然其可考見者中允馮若谷洗馬劉輝校書郎韓灤張昱等數人而已其他大抵皆據唐制以約略得之未必盡有確據也

金

金史百官志詹事院太子詹事少詹事掌總統東宮內外庶務左右衛率府掌周衛導從儀仗左右監門掌門衛禁鑰僕正副僕正僕丞掌車馬廐牧弓箭鞍轡器物等事掌寶二人掌奉寶謹其出入典儀贊儀司贊禮儀侍正侍丞掌冠帶衣服左右給使之事典食令丞承奉膳羞侍藥奉藥承奉醫藥掌飲令丞承奉賜茶及酒果之事家令家丞掌營繕栽植鋪設及燈燭之事司經正副掌經史圖籍筆硯等事司藏副掌庫藏財貨出入之事司倉副掌倉廩出納薪炭等事中侍局都監同監掌東閣內之禁令省察宮人廩賜給納諸物轄侍人等左諭徳右諭徳左贊善右贊善掌贊諭道徳侍從文章

謹案金代宮僚但有諭徳贊善而不分左右春坊與唐宋之制稍異其司經正副掌經史圖籍則仍洗馬之舊職也

元

元史百官志儲政院秩正二品至元十九年立詹事院備左右輔翼皇太子之任置左右詹事各一員副詹事詹事丞院判各二員吏屬六十有二人別置宮臣賓客二員左右諭徳左右贊善各一員校書郎二員中庶子中允各一員三十一年太子裕宗旣薨乃以院之錢糧選法工役悉歸太后位下攺爲徽政院以掌之大徳九年復立詹事院尋罷十一年更置詹事院設官十二員至大四年罷延祐四年復立七年罷泰定元年罷徽政院攺立詹事如前天歷元年攺詹事院爲儲慶使司二年罷復立詹事院未幾攺儲政院院使六員同知二員僉院二員同僉二員院判二員司議二員長史二員照磨二員管勾二員掾史一十二人譯史四人回回掾史二人通事知印各二人宣使十人典吏六人家令司家令家丞各二員典簿二員照磨一員掌太子飲膳供帳倉庫典幄署令丞各二員掌太子供帳府正司府正府丞典簿各二員資武庫提防大使各一員掌軍器冀用庫提防大使各一員掌鞍轡延慶司使同知各一員掌修建佛事典用監卿四員太監少監丞各二員掌供給縀疋寶貨等物典醫監達嚕噶齊【解見戶部篇】二員卿二員太監少監丞各二員掌供進藥餌典牧監卿太監少監丞各二員掌孳畜之事儲膳司卿四員少卿丞各二員掌皇太子飲膳之事典寶監卿太監少監丞各一員○至正六年立皇太子宮傅府九年冬立端本堂爲皇太子學宮置諭徳一員贊善二員文學二員正字二員司經二員十三年定置皇太子賓客二員左右諭徳各一員左右贊善各一員文學二員中庶子中允各一員立詹事院罷宮傅府置詹事三員同知詹事二員副詹事二員詹事丞二員首領官中議二員長史二員管勾照磨各一員防古筆且齊【解見吏部篇】六人回回掾史二人掾史十人知印二人克哷穆爾齊【解見倉衙門篇】二人宣使十人其家有家令司府正司典寶監儀衛司謹案元之徽政院如漢之長信少府儲政院如漢之詹事儲政院有太子則置徽政院有太后則置無則省兩官互爲廢置其實卽一署也元史尙有掌謁司等官皆徽政院所屬令並不載又有左右都威衛使司衛候直都指揮使司蓋卽前代衛率之職又有內宰司諸色人匠都總管府打捕鷹房縂管府財賦都縂管府等官所屬職員至多名目猥雜今但附識其槪於此

明

明史職官志詹事府詹事一人少詹事二人府丞二人主簿防主簿一人錄事二人通事舎人二人左春坊大學士左庶子左諭徳各一人左中允左贊善左司直郎各二人左淸紀郎一人左司諌二人右春坊亦如之司經局洗馬一人校書正字各二人詹事掌統府坊局之政事以輔導太子少詹事佐之凡府僚曁坊局官與翰林院職互相兼試士修書皆與焉通事舎人典東宮朝謁辭見之禮承令勞問之事春坊大學士掌太子上奉請下啟箋及講讀之事皆審愼而監省之庶子諭徳中允贊善各奉其職以從司直淸紀郎掌彈劾宮僚糾舉職事司諌掌箴誨鑑戒以拾遺補過洗馬掌經史子集制典圖書刋輯之事校書正字掌繕冩裝潢詮其訛謬而調其音切以佐洗馬建文中增少卿寺丞各一人賓客二人又置資徳院資徳一人資善二人其屬贊讀贊書著作郎各二人掌典籍各一人成祖復舊制英宗初命大學士提調講讀官按詹事府多由他官兼掌天順以前或尙書侍郎都禦史成化以後率以禮部尙書侍郎由翰林出身者兼掌之其協理者無常員春坊大學士景泰間倪謙劉定之而後僅楊廷和一任之後不復設其司直司諫淸紀郎亦不常置惟嘉靖十八年以陸深爲詹事崔銑爲少詹事王教羅洪先華察等爲諭徳贊善洗馬皇甫涍唐順之等爲司直司諫皆天下名儒自明初宋濓諸人後宮僚莫盛於此嗣是出閣講讀每防別員本府坊局僅爲翰林官遷轉之階

明會典詹事府及坊局官後不全設亦無定員謹案周禮不載太子宮官考之經文如師氏保氏掌教太子及國子諸子率國子而致於太子皆主教訓國子而太子亦齒焉蓋其所亟者在以道引翼故特選正人以朝臣兼師保之任使其入虎門之學朝夕納誨而已問安視膳之外太子絕無所預固無庸別置官僚以供使令而備宿衛也秦漢始爲太子置詹事多設僚屬嗣後歷代增加三寺十率員額浸廣而人數旣眾賢否龎雜往往預爲富貴之地逞其逢迎傾軋簧鼓多端以致貽害無窮禍延宗社故宮僚之設實非國家美事我

朝鑑古立制諸

皇子皆在

尙書房讀書各選翰林官分侍講讀日有程課而擇大臣二三人爲總師傅以綜領其事凡詹事坊局之舊稱宮僚者則但以備翰林敍進之階法度周祥實爲超軼萬古矣

欽定歷代職官表卷二十六﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷二十七

﹤史部﹐職官類﹐官制之屬﹐欽定歷代職官表﹐卷二十七﹥

太常寺

國朝官制

太常寺卿滿洲漢人各一人【正三品】少卿滿洲漢人各一人【正四品】

掌典守

壇壝

廟

社以嵗時序其祭祀而詔其行禮之節祭日則帥其屬以分司厥事凡牲牢之數籩豆之實咸凖儀式而爲之共備焉

國初設太常寺以禮部置卿少卿等官凡祭祀事宜由禮部掌行順治十六年攺歸本寺康熙二年復以寺事屬禮部十年仍歸本寺雍正元年始

特簡大臣總理寺事干隆十四年定禮部滿洲尙書以

兼管太常寺入銜永爲成式焉

寺丞滿洲一人漢人二人【正六品】

掌祭祀之儀式辧其職事以詔有司及遴補員吏鉤稽廩餼之事

國初設滿洲寺丞一人漢人左右寺丞各一人皆堂上正官乾隆十三年攺爲屬官

博士滿洲一人漢軍一人漢人一人【正七品】

掌繕冩章牘有祀事則具儀以進品物所須咸應時而供其直焉員額順治元年定

贊禮郎滿洲二十二人漢人十四人【滿洲贊禮郎初制四品順治十六年攺爲九品康熙四年攺爲六品六年攺爲五品九年仍攺爲正九品尋又定由防軍校驍騎校選授者六品職銜由八品筆帖式監生選授者八品職衘由無品筆帖式庫使前鋒防軍選授者九品職銜乾隆元年攺定俱以六品冠帶食七品俸漢人贊禮郎仍初制爲正九品】讀祝官滿洲八人【初制五品康熙九年攺爲正九品尋又定品數如贊禮郎視出身爲差乾隆元年攺定俱以六品冠帶食七品俸】學習贊禮郎讀祝官各滿洲二人【九品冠帶】

掌相儀序事偹物絜器凡國之大禋祀則分充典儀典樂通贊引禮傳贊司香司玉帛司爵司祝司饌掌燎掌瘞進爼挈壼司拜牌拜褥等官各共其職無有不恪凡中祀羣祀咸凖式而差次之以奉殷禮焉滿洲贊禮郎初置十六員讀祝官初置四員又有禮部讀祝官二員康熙十年以禮部讀祝官攺太常寺防又增置額外讀祝官二員雍正十一年增置贊禮郎八員攺額外讀祝官二員爲正額乾隆三十七年以贊禮郎二員分鑾儀衞司贊鳴鞭四十年增置學習贊禮郎讀祝官各二員漢人贊禮郎順治初置十六員康熙三十八年省二員雍正元年復置乾隆二年又增置二員九年復省四員

典簿防典簿滿洲漢人各一人【正七品】

掌行遣文移凡祭祀則辧籩豆牲牷之位而陳之員額順治元年定

司庫滿洲一人庫使滿洲二人

掌祭器儀服之屬各以其物而分貯之嵗支銀於戶部鉤考出入以供祀事司庫員額順治元年置庫使員額雍正七年置

筆帖式滿洲九人漢軍一人

滿洲筆帖式初置十八員康熙三十八年省九員漢軍筆帖式初置二員康熙三十八年省一員【職事具吏部篇】

謹案太常寺初設有犧牲所牧滿洲漢人各一人從七品掌系牲牷而芻牧之以待祭祀乾隆二十六年省以其事攺入內務府慶丰司管理

歷代建置

三代

杜佑通典今太常者亦唐虞伯夷爲秩宗兼防典樂之任也周時曰宗伯掌邦禮

周禮鄭康成注唐虞三代以宗宮典國之禮與其祭祀漢之太常是也【賈公彥疏上舉唐虞下舉周法則其中夏殷亦宗官掌禮可知故總以三代言之】

禮記曲禮天子建天官先六太曰太祝太士鄭康成注此蓋殷時制也

周禮春官大宗伯卿一人掌建邦之天神人鬼地之禮以佐王建保邦國以吉禮事邦國之鬼神以禋祀祀昊天上帝以實柴祀日月星辰以槱燎祀司中司命觀師雨師以血祭祭社稷五祀五嶽以貍沈祭山林川澤以疈辜祭四方百物以肆獻祼享先王以饋食享先王以祠春享先王以禴夏享先王以嘗秋享先王以烝冬享先王小宗伯中大夫二人掌建國之神位右社稷左宗廟兆五帝於四郊四望四類亦如之兆山川丘陵墳衍各因其方辧廟祧之昭穆毛六牲辧其名物而頒之於五官使共奉之辧六彛之名物以待果【依注作祼】將辧六尊之名物以待祭祀賓客掌四時祭祀之序事與其禮郁人下士二人府二人史一人徒八人掌祼器詔祼將之儀與其節鬯人下士二人府一人史一人徒八人掌共秬鬯而飾之司尊彛下士二人府四人史二人胥二人徒二十人掌六尊六彛之位詔其酌辧其用與其實司幾筵下士二人府二人史一人徒八人掌五幾五席之名物辧其用與其位典瑞中士二人府二人史二人胥二人徒十人掌玉瑞玉器之藏辧其名物與其用事設其服餙四圭有邸以祀天旅上帝兩圭有邸以祀地旅四望祼圭有瓚以肆先王以祼賓客圭璧以祀日月星辰璋射邸以祀山川以造贈賓客太祝下大夫二人上士四人小祝中士八人下士十有六人府二人史四人胥四人徒四十人太祝掌六祝之辭以事鬼神祈福祥求永貞一曰神祝二曰年祝三曰吉祝四曰化祝五曰瑞祝六曰防祝小祝掌小祭祀將事侯禱祠之祝號以祈福祥順丰年逆時雨寧風旱彌烖兵逺辠疾凡事佐太祝

謹案唐虞三代皆以宗官主祭祀之禮說者訓宗爲尊以其敍次天神地人鬼之禮事則謂之秩宗以其爲治尊禮之長官則謂之宗伯其義一也自六官之制旣廢秦漢始攺設太常以代宗伯之任自是宗官職掌乃盡移於太常故漢官典職謂太常蓋周官宗伯崔駰太常箴亦云翼翼太常實爲宗伯晉書華恆傳恆拜太常元帝詔曰恆司宗伯之任後魏禮志劉芳爲太常表云臣忝居宗伯權徳輿謝除太常卿表亦有自罷宰司再復宗伯之語其後尙書省𨿽復置禮部以凖春官而太常亦並建不廢寅淸之職遂岐而爲二故唐六典於禮部尙書侍郎及太常卿沿革皆以春官宗伯當之未免散而無統今制以禮部滿洲尙書兼管太常寺永爲定式於是容臺之任始歸畫一洵與周禮相符矣特以源流所自在三代原無所區分故仍從六典互見於此表焉

又案祝之爲官所以達誠薦信於鬼神故三代特重之史記周本紀武王立於社南尹佚祝防張守節正義曰尹佚讀防書祝文以祭社則如今宣讀祝文之職又逸周書嘗麥解王初祈禱於宗廟少祝導王亞祝迎王則又如今贊引對引之職禮記月令仲秋乃命宰祝循行犧牷鄭康成注太祝主祭祀之官則又如今驗視牲只之職據春秋左氏莊三十二年傳虢有祝應宗區史嚚則祝官列於宗官之上當亦由祭祀在正辭告神故太祝爲之主也至郁人鬯人司幾筵諸職所司在詔儀節而辧用位正如今之贊禮郎而典瑞掌藏玉器鄭康成曰禮神曰器今凡蒼壁黃琮及金編鐘玉編磬等皆防貯寺庫設官典守亦其職矣

秦

冊府元秦置奉常掌宗廟禮儀有丞

史記封禪書秦諸祠太祝常主以嵗時奉祠祝官有祕祝卽有菑祥輙祝祠移過於下

漢

唐六典漢髙祖名曰太常惠帝復曰奉常

史記景帝本紀中六年更命奉常爲太常【王應麟玉海景帝中六年吳利始爲之】

漢書百官公卿表奉常掌宗廟禮儀諸陵縣皆屬焉

漢書昭帝本紀元鳯元年三輔太常徒【蘓林注時太常主陵縣治民也】三年三輔太常郡【如淳注太常主諸陵別治其縣爵秩如三輔郡元帝永光五年令各屬在所郡也】

後漢書百官志太常卿一人中二千石掌禮儀祭祀每祭祀先奏其禮儀及行事常贊天子每選試博士奏其能否大射養老皆奏其禮儀每月前晦察行陵廟

通典太常卿漢舊常以列侯忠孝謹愼者居之後漢不必侯也舊制陵縣悉屬嵗舉孝亷後漢則否建安中爲奉常

歐陽詢藝文類聚漢官解詁曰太常掌社稷郊畤事重職尊故在九卿之首

太平禦覽劉熙曰漢置十二卿首太常韋昭辧曰漢正卿九首太常自漢以來九卿所居謂之寺顏師古漢書注太常者王之旌也畫日月焉王者有大事則建以行禮官主奉持之故曰奉常後攺爲太尊大之義也

宋書百官志應劭曰欲令國家盛大常存故稱太常

謹案秦漢太常卽周官宗伯之任故朝廟大禮皆其所掌不獨祭祀之法式然百官表謂掌宗廟禮儀而不言朝會則其職仍以祠祀爲重也至百官表謂漢初曰奉常景帝始攺太常而唐六典則云漢初已名太常通典亦同皆與百官表互異今考史記叔孫通列傳實稱髙帝拜通爲太常不作奉常而太平禦覽引漢官典職亦有惠帝攺太常爲奉常之文是其說當有所據殆百官表徵引未備耳又太常之義應劭顏師古立說各殊未知孰是然周官有司常之職亦以常名官則顏說當爲近之唐書楊收傳載收建言太常分務專治所以藏天子旂常宋張耒除太常作詩亦有平生秉周禮垂老奉龍旂之句蓋均以顏說爲可據矣

漢書百官公卿表奉常有丞

王應麟玉海漢舊儀太常丞舉廟中非禮者漢書韋元成傳元成兄宏爲太常丞職奉宗廟典諸陵邑

後漢書百官志太常丞一人比千石掌凡行禮及祭祀小事總署曹事其署曹椽史隨事爲員謹案劉昭補後漢志注引盧植禮注云太常卿如大樂正丞如小樂正蓋兩漢大樂令及五經博士皆太常故植有此說【今大樂令入樂部表五經博士入國子監表至今之太常博士曹魏始置與此不同說詳後】其實丞與卿通判寺事正如今少卿之比故卿秩中二千石而丞亦秩至比千石也自後魏旣置少卿則丞爲散員故唐六典與主簿同職明代乃以少卿與丞均作正官未免冗贅

國朝攺寺丞爲屬官於體制實爲允協矣

唐六典漢官儀鹵簿篇太常駕四馬主簿前車八乘有鈴下侍閣奉車騎吏五伯等員

謹案太常主簿前後漢志俱不載僅見於此蓋卽如今典簿之職也

劉昭後漢書志注漢舊儀曰贊饗一人秩六百石掌贊天子

顏師古急就篇注治禮贊禮儀者也屬太常謹案漢之贊饗卽封禪書所雲天子揖見太乙其贊饗曰天始以寶鼎神策授皇帝後漢書禮儀志所云帝進拜謁贊饗曰嗣曾孫皇帝敬再拜者是也蓋主於祝贊禮儀正如今贊禮郎之職而治禮郎四十七人則惟大鴻臚有之太常官屬並無此名然劉昭注引東觀書稱治禮郎主齋祠則祭祀儐贊之事亦其職司故顏師古以爲兼屬太常其言當有所據或兩漢志脫漏也

史記封禪書髙祖召秦祝官復置太祝太宰如其故儀禮

漢書百官公卿表奉常屬官有太祝令丞景帝中六年更名太祝爲祠祀武帝太初元年更曰廟祝後漢書百官志太祝令一人六百石凡國祭祀掌讀祝及迎送神丞一人掌祝小神事太宰令一人六百石凡國祭祀掌陳饌具丞一人

劉昭後漢書志注漢舊儀曰廟祭太祝令主席酒後漢書禮儀志郊祀夕牲太祝吏牽牲入到榜太祝令繞牲舉手曰充

東觀漢記陰猛好學溫良以郎遷爲太祝令謹案漢之太祝令丞卽如今讀祝官而太宰令丞掌陳饌具則今典簿之司祭前陳設者亦兼有其職又太祝令員吏有宰二百四十二人屠者六十人太宰令員吏有宰二百四十二人屠者七十三人爲數甚多今太常寺設有廚役三百九十名以供各祭祀烹宰滌濯及陳設之役卽其例也

漢書朱博傳博以太常掾察亷爲安陵丞

劉昭後漢書志注漢官曰太常員吏八十五人其十二人四科十五人佐五人假佐十三人百石十五人騎吏九人學事十六人守學事

三國

三國蜀志杜傳後主踐阼拜諫議大夫遷大鴻臚太常孟光傳太常廣漢鐔承

三國魏志文帝紀黃初元年攺奉常爲太常晉書職官志太常博士魏官也魏文帝初置晉書鄭袤傳袤在魏轉太常髙貴鄕公議立明堂精選博士袤舉劉毅等後並至公輔

謹案兩漢以五經博士屬太常多至數十人後爲博士置弟子員其薦舉選用皆太常主之漢書功臣侯表山陽侯張當居爲太常坐擇博士弟子不以實免侯漢之太常所以稱爲劇職也自隋唐以後專設國子監五經博士已不於太常今別著於國子監表至今之太常博士則始於魏文帝時職在導引乘輿與漢之五經博士並非一官唐六典敍太常博士沿革乃與太學國學諸博士混而一之殊爲失考矣

三國吳志三嗣主傳太元元年會稽太守滕允爲太常

趙彥衞雲麓漫鈔吳天璽元年遣兼太常周處封禪國山

晉

晉書職官志太常爲列卿置丞功曹主簿五官等員

冊府元晉承魏制太常有博士員

通典太常博士魏初置晉因之掌引導乘輿王公以下應追謚者則博士議定之

晉書鄭黙傳黙爲太常山濤欲舉一親爲博士謂黙曰卿似尹翁歸令我不敢復言

唐六典晉有太祝令丞太常諸博士有治禮吏二十四人太祝令史三十人

謹案西漢太常卿必以見侯居之蓋以職奉宗廟園陵故特隆其任然事闗典禮動輙得咎由元狩以降太常卿因事廢斥者二十人漢書韋元成傳稱太常煩劇多罪過者是也考之漢書表中所載如酇侯蕭壽成坐犧牲痩蓼侯孔臧坐衣冠道橋壊繩侯周平坐不繕園屋睢陵侯張昌坐乏祠廣阿侯任越人坐廟酒酸兪侯欒賁坐雍犧牲不如令牧丘侯石徳坐廟牲痩當塗侯魏不害坐孝文廟風發瓦轑陽侯江徳坐廟郎夜飲失火弋陽侯任宮坐人盜茂陵園物皆以奉祠不謹之故削爵免官是當時於祀事尙爲嚴恪故其責任亦重沿及晉初猶循漢舊晉書所載如張華傳華爲太常以太廟屋棟折免官刑法志元康四年大風廟闕屋瓦有數枚傾落免太常荀寓五年大風蘭臺主者求索阿棟之間得瓦小邪十五處遂禁止太常復興刑獄陵上荊一枚圍七寸二分者被斫司徒太常奔走道路太常禁止不解蓋法制之嚴肅如此自瑯邪南渡此任漸輕晉書任愷傳遂以太常爲散職而南史張傳又稱拜太常自謂閒職至於病免去官則其時茍且立國不復講求典禮亦槪可見矣

又案晉書職官志太常屬官內不載太祝令丞而刑法志載裴頠奏稱近日太祝署失火燒屋三間半署在廟北隔道在重墻之內云云是晉時實嘗置太祝唐六典亦謂晉有此官疑職官志因傳刻脫去太祝二字耳

宋齊梁陳

宋書百官志太常一人太祝令一人丞一人掌祭祀讀祝迎送神

冊府元宋太常府博士

南史徐爰傳宋孝武卽大位爰兼太常丞撰立儀注

南齊書百官志太常府置丞一人五官功曹主簿太祝令一人丞一人

唐六典齊職儀太祝令品第七四百石銅印墨綬進賢一梁冠綘朝服用三品勲位

隋書百官志梁天監七年以太常爲太常卿視金紫光祿大夫統太祝令丞

通典太常丞梁舊同員外郎遷尙書郎天監七年攺視尙書郎陳因之

鄭樵通誌梁天監七年十二卿各置主簿惟太常主簿視二衛主簿陳因之

隋書百官志陳太常中二千石

隋書禮儀志陳天嘉中太中大夫領大著作攝太常卿許亨

謹案自晉以後太常𨿽爲列卿之首而職事淸簡已非兩漢可比然梁陸倕讓太常表有云宗卿淸重歷選所難漢晉已降莫非素範則當時尙以爲華選也至梁世太祝令在十八班之末品秩最微而隋書禮儀志載天監十一年太祝牒北郊止有一海及二郊爼案詔下詳議蓋職所在故太祝亦許其參預禮文然史但言牒而不言奏則必先闗白於卿而爲之入告者耳

北魏

魏書官氏志太和中髙祖議定百官太常從第一品下少卿第三品上太常丞第五品下太祝令從第五品下治禮郎從第六品下祝史太常齋郎從第七品中太常曰者從第七品下二十三年復次職令太常第三品太常少卿第四品丞第七品太常博士從第七品太祝令從第八品太常功曹五官治禮郎從第九品

魏書禮志太常博士鄭太議文昭皇后攺葬服魏書髙遵傳遵爲中書侍郎髙祖恭薦宗廟遵形貎莊潔音气雄暢常兼太祝令跪贊禮事爲俯仰之節粗合儀矩由是髙祖識待之

謹案北魏太祝令掌跪贊禮事正如今贊禮郎讀祝官之職而髙遵以中書侍郎第四品下兼太祝令從第八品則亦如今太常寺官之諳習儀典者𨿽陞任以後仍得兼贊禮讀祝行走不另開缺也又魏書禮志載太和十五年設薦於太和廟髙祖薦酌神部尙書王諶贊祝神部尙書一官史不槪見殆卽太祝之職而臨時特置以重其事者歟

北齊

隋書百官志後齊太常寺置卿少卿丞各一人有功曹五官主簿錄事等員掌陵廟羣祀禮樂儀制天文術數衣冠之屬其屬有博士四人掌禮制統太祝署令丞掌郊廟贊祝祭祀衣服等事

通誌北齊太常有功曹五官主簿二人

後周

通典後周官品正七命大宗伯正六命小宗伯上大夫正五命春官大司樂中大夫正四命春官小司樂太祝下大夫正三命春官小祝上士正二命春官司幾筵司罇彛掌鬰掌鬯治禮等中士正一命春官司幾筵司罇彛掌郁掌鬯治禮等下士唐六典太常卿後周爲宗伯少卿爲小宗伯謹案後周仿古制分建六官自唐六典及通典冊府元諸書皆以大小宗伯爲卽太常卿及少卿之職然考周書長孫紹逺傳紹逺初爲太常六官建拜大司樂又斛斯徵傳徴累遷太常卿六官建拜司樂中大夫宣帝嗣位始遷大宗伯疑當時實以大司樂當太常卿蓋用盧植禮注之說也

隋

隋書百官志隋太常寺置卿少卿各一人丞二人主簿二人錄事二人又有博士四人奉禮郎十六人太祝署令一人丞一人太祝二人焬帝卽位罷太祝署而畱太祝員八人屬寺後又增爲十人奉禮減置六人【案奉禮郎隋時實稱治禮郎唐人修隋書因避髙宗名攺作奉禮謹附識】章俊卿山堂考索太常少卿隋焬帝加置二人唐六典隋太常寺有謁者三十人贊引六十人祝史十六人

唐

舊唐書職官志武徳七年定令以太常爲九寺貞觀二十三年七月攺治禮郎爲奉禮郎龍朔二年攺太常爲奉常卿爲正卿咸享元年詔依舊光宅元年攺太常爲司禮神龍元年防閣官名並依永淳以前故事增置太常少卿一員

新唐書百官志太常寺卿一人正三品少卿二人正四品上掌禮樂郊廟社稷之事凡大禮則贊引有司攝事則爲亞獻三公行園陵則爲副大祭祀省牲器則謁者爲之導小祀及公卿嘉禮命謁者贊相凡藏大享之器服有四院一曰天府院藏瑞應及伐國所獲之寶禘祫則陳於廟廷二曰禦衣院藏天子祭服三曰樂縣院藏六樂之器四曰神廚院藏禦廩及諸器官奴婢丞二人從五品下掌判寺事主簿二人從七品上博士四人從七品上掌辧五禮按王公三品以上功過善惡爲之謚大禮則贊卿導引太祝六人正九品上掌出內神主祭祀則跪讀祝文奉禮郎二人從九品上掌君臣版位以奉朝防祭祀之禮凡樽彛勺羃篚坫簠簋登鉶籩豆皆辧其位凡祭祀朝會在位拜跪之節贊導之錄事二人從九品上

冊府元唐太常又有禮直五人乾元初省貞元七年又置禮儀直兩員九年以太常寺禮院置修撰檢討官各一員禮生員三十五人長慶二年又置守闕人

唐會要大中九年八月博士李慤引故事以禮院𨿽系太常博士自專無闗白者太常三卿始蒞事博士無參集之禮

封演聞見記太常博士掌謚藏事三品以上薨者故吏錄行狀申尙書省考功校勘下太常博士擬議訖申省省司議定然後聞奏

唐六典太常謁者十人贊引二十人祝史六人謹案舊唐職官志第一卷

總序官制稱神龍元年增太常少卿一員而第二卷

太常寺下又稱貞觀加置一員前後自相矛盾以唐六典通典考之則稱貞觀者誤也又唐之禮制皆掌於太常博士故禮院皆以博士自専不必闗白於卿貳然觀陸亙傳稱亙爲太常博士寺有禮生孟眞久於其事凡吉凶大儀官不能達率訪焉眞亦因是姑息自恣元和七年冊皇太子將撰儀注眞亦欲參預亙笞逐之由是禮儀不專於胥吏亦可知唐自中葉以降朝廷微弱不暇修明典禮太常所掌多屬具文故胥吏得以干預其事博士特備官而已

五季

冊府元後唐同光中諸寺監各只置大卿監其餘官屬並權停惟太常寺及大理寺事闗禮法之重除太常博士更置丞一員

五代史馬縞傳縞事梁爲太常少卿以知禮見稱於世唐莊宗時累遷刑部侍郎權判太常寺謹案五季諸卿監俱不偹官惟太常寺尙沿唐制未有攺革然考之五代史盧文紀劉嶽崔居儉崔棁諸傳皆嘗爲太常卿而少卿一官自馬縞以外罕所記載疑同光以後亦從並省矣

宋

江少虞宋事實類苑太常寺宋初以來皆禁林之長主判而禮院自有判院同判院大中祥符中符瑞繁縟別建禮儀院以輔臣主判而兩制爲知院天禧末罷知院天聖中省禮儀院而寺與院事舊不相兼康定元年置判寺同判寺並兼禮院事近有置六七人者按唐太常卿一員少卿二員博士四員祥符中博士二員後加至四員今若置判寺一員同判寺二員合唐之卿數矣天聖元年攺同判院爲同知院卽博士也

宋史職官志太常寺卿少卿丞各一人博士四人主簿奉禮郎太祝各一人卿掌禮樂郊廟社稷壇壝寢陵之事少卿爲之貳丞參領之禮之名有五皆掌其制度儀式祭祀有大祠有小祠其犧牲幣玉酒醴薦獻器服各辧其等凡親祠掌贊相禮儀升降之節凡祠事差官卜日齋戒皆檢舉以聞若禮樂有所損益及祀典神祗爵號與封爵繼嗣之事當考定者擬上於禮部宋初舊置判寺別置太常禮院元丰正名始專其職分案五吏額贊引使二人正禮直官二人副禮直官二人正名贊者七人守闕贊者七人私名贊者七人胥吏一人胥佐四人貼司一人書表司一人祠祭局供官十二人祭器司供官十人本寺太樂祭器庫專知官一人庫子一人圓壇太樂禮器庫專知官一人庫子一人○博士掌講定五禮儀式有攺革則據經審議凡於法應謚者考其行狀撰定諡文有祠事則監視儀物掌凡贊導之事○主簿掌稽考簿書○奉禮郎掌奉掌帛大禮則設親祠版位○太祝掌讀冊辭○提防管幹郊廟祭器所南郊太廟祭器庫提防朝服法物庫所朝服法物庫南郊什物庫太廟什物庫掌藏其器服以待祭祀朝會之用凡冠服視其等而頒於執事之臣

宋敏求春明退朝錄舊傳太常卿不是卿祕書監不是監以其品列淸重不與諸卿監侔耳太常卿在六尙書下其資望與吏部尙書同每入朝隨尙書立班與尙書丞郎同幕次故太常卿號爲尙書裏行者蓋謂此也少卿卽寄郎中幕次博士則寄員外郎幕次卿與少卿毎入幕次皆橫行獨據一榻向門而坐他卿不得並也

山堂考索元祐詔太常寺置長貳余寺監並長貳互置南渡並省寺監獨存太常又命太常兼宗正隆興元年詔光祿歸並太常寺太常丞建炎三年省紹興三年復置博士紹興止一員以諫議大夫曾統言添置一員主簿皇祐中宋祁乞增置一員後更不置元丰正名初除王子琦建炎三年省紹興十年復置

富大用事文類聚元祐初罷太祝太常少卿鮮於侁言神考釐定官制太常設奉禮太祝難廢咸乞復置仍請自朝廷選有學行者授之職詔從之謹案宋自元丰以前太常不置卿貳有事則以他官權攝沈括筆談載有陳彭年攝太常卿誤行黃道之事考之於史彭年本同知太常禮院而猶必攝此職者蓋奉引乃太常卿之職故臨時又須暫置也迨神宗正名太常卿貳已各有定額卽南渡省並寺監太常得獨存不廢然觀樓鑰攻媿集有重修太常寺記稱嘉定中卿少久闕官舍墮圯則是光寧以後太常仍僅存空名未嘗偹官矣又陸遊老學庵筆記有遊在孝宗初以禮部郎讀祝事是太祝亦不司祝贊蓋當時太祝奉禮皆門防之官宜其不嫻儀制耳

遼

遼史百官志南面官寺官職名有卿少卿【耶律儼子處貞爲太常少卿】丞簿太常寺有博士贊引太祝奉禮郎遼朝雜禮有法物庫所法物庫使法物庫副使

金

金史百官志太常寺【皇統三年正月始置】卿一員從三品少卿一員正五品丞一員正六品掌禮樂郊廟社稷祠祀之事博士二員正七品掌檢討典禮檢閱官一員從九品掌同博士【泰和元年置四年罷】檢討二員從九品【明昌元年置以品官子孫及終場舉人同國史院漢人書冩例試補】太祝從八品掌奉祀神主奉禮郎從八品掌設版位執儀行事

元

元史百官志太常禮儀院秩正二品掌大禮樂祭享祖廟社稷封贈諡號等事中統元年中都立太常寺設寺丞一員至元二年翰林兼攝太常寺九年立太常寺設卿一員正三品少卿以下五員品秩有差十三年省並衙門以侍儀司並入太常寺十四年增博士一員十六年又增法物庫子掌公服法服之藏二十年陞正三品別置侍儀司至大元年攺陞院設官十二員正二品二年復爲太常寺正三品延祐元年復攺陞院正二品以大司徒領之七年降從二品天歷六年復陞正二品定置院使二員正二品同知二員正三品屬官博士二員正七品奉禮郎二員太祝十員從八品令史四人通事知印譯史各二人典吏三人

謹案唐宋有太常寺別置太常禮院元則並爲一署與歷代不同至議諡定禮之事自魏晉而後皆以太常博士掌之迄元猶未攺斯制明代以諡典移屬內閣其五禮法式則歸之禮部自是博士之職始與太祝奉禮無異矣

明

明史職官志太常寺卿一人【正三品】少卿二人【正四品】寺丞二人【正六品】其屬典簿防典簿二人【正七品】贊禮郎九人【正九品嘉靖中增至三十三人後革二人】太常掌祭祀禮樂之事總其官屬籍其政令以聼於禮部凡天神地祗人鬼嵗祭有常先冬十二月朔奏進明年祭日天子禦奉天殿受之乃頒於諸司天子親祭則贊相禮儀大臣攝事亦如之初吳元年置太常司設卿【正三品】少卿【正四品】丞【正五品】典簿博士【正七品】贊禮郎【從八品】洪武三十年攺司爲寺官制仍舊【二十五年已定司丞正六品】建文中增設贊禮郎二人太祝一人成祖初悉復洪武間制

於愼行谷城山房集國家法六典建官旣以禮樂

神人之政總之春曹又設太常卿佐使率其屬以奉郊廟羣神之祀而掌其器幣壇場儀文樂舞之數以告時於上而請行之

孫承澤春明夢餘錄太常贊禮郎宋重其官以宰相任子爲之明初亦以處文學之士乙科初選毎得之後乃以黃冠充焉失矣

謹案國之大事在祀故唐虞三代特設宗官以奉天地宗廟百神之祀其玉帛牲牢尊爼樂舞車旗之屬亦各以象類典式明偹𨿽一名一物莫不有精意存乎其間蓋借以達其祗事之忱初非過爲繁縟也秦漢以降制度廢缺雜以巫祝不合禮意其後累朝相繼講貫太常職守始漸能復古而當時人主或狃於宴安自便之私或惑於瀆亂不經之說大抵非惰則防唐宋二代考訂最稱明偹而又徒事彌文不知肅淸將事以交神明之義卽如郊祀一節唐世每竭府庫以犒賞諸軍而陪祀臣僚皆得以推恩封廕又禦樓肆赦廣釋系囚凡車駕出南門灌其樞至用脂百斛以嵗一舉行之常典動加粉餙侈張遂致所費不貲輙行廢祀唐書崔寧傳載文宗語宰相曰郊廟之禮朕當親之但千乘萬騎國用不給故使有司侍祠唐自肅代以後後親郊罕紀職此之由宋代沿唐故習變本加厲南郊執杖兵士至用一萬七千四百餘人靑城齋宮廣爲園圃植采木刻鳥獸綿絡其間凡一千七百餘事齋宮幄幔所費縑帛三十餘萬工又倍之玉海載景徳郊費六百萬皇祐至一千二百萬務爲紛華縻費無算南渡偏隅蕞爾而周密宮禁典儀所載大祀之夕籸盆蕡燭自太廟置至郊壇泰禋門輝映如畫貴家巨室列幕櫛比珠翠錦繡絢爛於二十里間士女遊遨通宵不絕非特耗蠧物力而侮慢尢甚終以財用不足憚行此禮𨿽有三年親郊之說曠隔動至數載神不願享國祚用傾良由驕汰怠荒無以感格之所致也元明𨿽稍革此然元自世祖至文宗凡七世始克舉南郊親祀之禮明至神宗而郊廟之禮數十年不一躬親熹宗至以魏忠賢侄良卿代行郊祀嚴防寅畏之心蕩然無存矣

國家惇崇祀典禮樂明備我

皇上敬

天尊

祖肅奉眀禋禮度所昭質文咸備

郊

廟大典

躬行祼獻精心昭事備極防防凡駿奔執事之臣莫

不仰瞻

睟容益深謹凜記曰惟仁人爲能享帝惟孝子爲能

享親仰見

大聖人對越之誠感通於穆固非三代以來具文從

事者所克髣髴於萬一爾

欽定歷代職官表卷二十七

欽定四庫全書

欽定歷代職官表卷二十八

壇

壇

廟各官

國朝官制

天壇尉滿洲八人【五品一人六品七人】

地壇尉滿洲八人【五品一人六品七人】

太廟尉滿洲十人【四品二人五品八人】

社稷壇尉滿洲五人【五品一人六品四人右俱太常寺】

堂子尉滿洲八人【七品二人八品六人右隸禮部】

掌管鑰守衛直宿之事朔望則奉薌以行禮凡祀日則守門以司其開闔出入之節焉員額順治元年定凡四品尉闕員以五品尉序陞五品尉闕員以六品尉序陞惟

太廟五品尉闕則以各

壇六品尉及各部院休致郎中員外郎間次選授六品等

尉闕吏部牒八旗掄送除授

天壇祠祭署奉祀漢人一人【從七品】祀丞漢人一人【從八品】地壇祠祭署奉祀漢人一人祀丞漢人一人

朝日壇祠祭署奉祀漢人一人

夕月壇祠祭署奉祀漢人一人

先農壇祠祭署奉祀漢人一人祀丞漢人一人帝王廟祠祭署無専員【以漢人贊禮郎司樂內一人委理右俱樂部】掌典守神庫以時巡視而督其灑埽之役若葺治墻宇樹藝林木咸白於長官而敬供其事焉順治初置奉祀五人祀丞五人尋省祀丞二人凡奉祀員闕以祀丞序陞祀丞員闕以祝版生掄選除授謹案順治初設

太廟首領內監一人內監二十九人今省內監九人社稷壇首領內監一人內監九人今省內監五人又

康熙二十五年

傳心殿告成設首領內監二人內監八人今省首領一人內監四人又順治初各

壇設壇戶各

廟設廟戶以給埽除乾隆六年以原額過冗量加裁

省今定設壇戶

天

地壇各十八人

社稷壇十五人

朝日

夕月壇各十二人

先農壇二十人廟戶

帝王廟十二人

關帝廟五人

都城隍廟六人又雍正間設昭忠祠賢良祠祠戶各二十人今各省十人謹識於此

歷代建置

三代

周禮春官典祀中士二人下士四人府二人史二人胥四人徒四十人掌外祀之兆守皆有域掌其禁令若以時祭祀則帥其屬而修除徵役於司隸而役之及祭帥其屬而守其厲禁而蹕之守祧奄八人女祧毎廟二人奚四人掌守先王先公之廟祧其遺衣服藏焉若將祭祀則各以其服授屍其廟則有司修除之其祧則守祧黝堊之旣祭則藏其隋與服【鄭康成注隋屍所祭肺黍稷之屬藏之以依神】

謹案典祀掌外祀之兆守鄭康成謂所祀於四郊者賈公彥謂兆五帝於四郊已下皆是今之各

壇尉其源蓋本於此至守祧當如今之

太廟尉而周制實用奄人蓋因先後之朝衣服及遺器

並藏於廟故以奄人及女奚掌之今

太廟之設內監亦其例也

秦

史記封禪書秦並天下令祠官所常奉天地名山大川鬼神可得而序也自殽以東名山五大川祠二自華以西名山七名川四而四大冡鴻岐吳嶽皆有常禾陳寶節來祠防滻長水灃澇涇渭皆非大川以近咸陽盡得比山川祠汧洛二淵鳴澤蒲山嶽山之屬爲小山川亦皆嵗禱賽泮涸祠而雍有日月參辰南北斗熒惑太白歳星塡星二十八宿風伯雨師四海九臣十四臣諸布諸嚴諸逑之屬百有餘廟西亦有數十祠於湖有周天子祠於下邽有天神灃滈有昭明天子辟池於社亳有三社主之祠壽星祠而雍菅廟亦有社主其在秦中最小之神者各以歳時奉祠惟雍四畤上帝爲尊常以十月上宿郊見諸此祠皆太祝常主以歳時奉祠之

謹案嬴秦蔑古棄禮故所祠諸神自雍四畤而下其載在祀典者凡數十處最爲煩瀆史稱諸祠皆太祝奉祠蓋以祝官分主之亦如今奉祀祀丞之比卽所謂祠官者是也唐六典以秦漢祝官分系之太祝及郊社署令丞條下蓋本於此今用其例旣入讀祝官沿革仍互見此表云

漢

漢書百官公卿表奉常有諸廟令長丞又廱太宰太祝令丞五畤各一尉如淳注五畤在廱故特置太宰以下諸官

漢書車千秋列傳千秋爲髙寢郎顏師古注髙廟衞寢之郎

漢書韋元成傳元成兄髙寢令方山

漢書昭帝本紀元鳯四年孝文廟正殿火廟令丞郎吏皆劾大不敬

漢書郊祀志漢二年冬髙帝召故秦祠官復置太祝太宰如故儀後四歳天下已定詔禦史令丰治枌楡社令祝立蚩尢祠於長安長安置祠祝官女巫其梁巫祠天地天社天水房中堂上之屬晉巫祠五帝東君雲中君巫社巫祠族人炊之屬秦巫祠社主巫保族累之屬荊巫祠堂下巫先司命施糜之屬九天巫祠九天皆以歳時祠宮中其河巫祠河於臨晉而南山巫祠南山秦中各有時日文帝怠於鬼神之事渭陽長門五帝使祠官領以時致禮孝景卽位十六年祠官各以歳時祠如故武帝初卽位尢敬鬼神之祀人有言古天子常以春解祠祠黃帝令祠官領之如其方祠官寛舒議后土壇具太一祠壇立泰畤壇禮登中嶽令祠官加增太室祠至東泰山令祠官禮之而不封諸所興如薄忌泰一及三一防羊馬行赤星五寛舒之祠官以歳時致禮凡六祠皆太祝領之至如八神諸明年凡山他名祠行過則祠行去則已方士所興祠各自主其人終則已祠官不主它祠皆如故哀帝時祠官九百餘所一歳三萬七千祠云

謹案漢表有諸廟令長丞不言員數考之紀傳髙帝廟有髙寢令髙寢郎孝文廟有令丞郎吏是毎廟各置令丞及郎隨時建設本無定額故但以諸廟槪之也至鬼神祠祀漢世多未合禮武帝溺信方士之說所增尢屬不經郊祀志載哀帝時一歳三萬七千祠實爲淫瀆已甚當時皆以祠官典領而五畤之在雍者旣有太宰太祝令丞復各爲設尉殆以其爲天子郊見上帝之地故特崇其禮歟

宋書百官志明堂丞二人漢東京初置

後漢書百官志髙廟令一人六百石守廟掌案行埽除無丞世祖廟令一人六百石如髙廟屬太常祠祀令一人六百石典中諸小祠祀丞一人屬少府

劉昭後漢書志注東觀書曰章帝又置祀令丞延光元年省

應劭漢官儀髙廟令員吏四人衞士一十五人世祖廟令員吏六人衞士二十人祠祀令從官吏八人騶僕射一人家巫八人

後漢書殤帝本紀延平元年詔罷祀官不在祀典者

謹案後漢禮儀志正月上丁祠南郊禮畢次北郊明堂髙廟世祖廟謂之五供是當時並重其禮乃廟有令而二郊不置官守者疑卽以太常所屬之太祝太宰二令兼其事也至明堂丞本屬太史令疑爲天文占而設而宋書又與太廟令連職則亦當兼掌祠祀故旣載入欽天監仍互見於此表又案西漢諸廟皆有令丞而東漢惟置髙光二廟令者蓋西漢諸帝皆別起寢廟東漢自明帝詔無起寢廟藏主於光烈皇后更衣別室四時合祭於世祖廟嗣後歷代不敢違皆藏主於世祖廟是東漢惟有世祖一廟故設官亦止於此又祠祀令掌禁中諸小祠祀故屬於少府不闗太常殆卽殤帝紀所稱祀官者歟

三國

唐六典魏有太廟令丞

晉

晉書職官志太常有太廟令

宋齊梁陳

宋書百官志太廟令一人丞一人領齋郎二十四人明堂令一人宋世祖大明中置丞一人

唐六典宋明堂令丞掌宗祀五帝之事

南齊書百官志太廟令一人丞一人明堂令一人丞一人皆有職史

隋書職官志梁品秩定爲十八班明堂二廟令爲二班又太社令爲三品蘊位

唐六典梁太常統明堂太社等令丞

胡三省通鑑注梁立太廟祀太祖以上又有小廟太祖太夫人廟也有二廟令掌廟事

隋書百官志陳明堂太廟等令六百石品第五謹案二廟爲梁之剏制故陳仍攺爲太廟令其後陳文帝又卽梁之小廟祀其父始興昭烈王攺曰國廟則其禮少損故未嘗設官典守也至太社令陳制未見當已裁並矣

北魏

魏書律曆志太廟令龎靈扶

魏書禮志太宗嘗於白登廟有神異焉太廟博士許鐘上言宜告天下

唐六典後魏祀官齋郎九品中

謹案魏書官氏志不載有郊廟典守之官而太廟令太廟博士別著於律曆志及禮志則亦與前代制度略同也至六典所謂祀官齋郎卽官氏志之太常齋郎其名始見於宋書百官志至魏而遂有品秩隋唐以後亦相因不攺今太常寺額設有執事生九十人以供各

壇

廟及凡中祀羣祀典守金玉香帛與司尊司爵司鑪之

事是卽齋郎之比矣

北齊

隋書百官志後齊太常統太廟署令丞掌郊廟社稷等事太廟兼領郊祠崇虛二局丞郊祠掌五郊羣神事崇虛掌五嶽四瀆神祀在京及諸州道士簿帳等事

謹案北齊不置明堂太社等令而以太廟令兼掌郊社名實乖互於禮制殊爲未協

後周

杜佑通典後周官品正五命春官守廟典祀等中夫夫正四命春官小守廟小典祀等下大夫正三命春官小守廟小典祀司郊等上士正二命春官司郊司社等中士正一命春官小守廟奄司郊司社等下士

謹案後周典祀卽本周官舊名其守廟亦仍守祧所置而司郊司社則又後世明堂太社二令之職蓋亦雜采古今之制而爲之者也

隋

隋書百官志太常統郊社太廟等署各置令一人丞人人郊社則丞至二人煬帝卽位太廟署又置陰室丞守視陰室

唐六典隋郊社署又置門僕齋郎

唐

新唐書百官志兩京郊社署令各一人從七品下丞各一人從八品下令掌五郊社稷明堂之位與奉禮郎設樽罍篚羃而太官令實之立燎壇積柴合朔有變則巡察四門以俟變過時則罷有府二人史四人典事五人掌固五人門僕八人齋郎一百二十人齋郎掌供郊廟之役太廟九室室有長三人以主樽罍篚羃鎖鑰又有罍洗二人郊壇有掌座二十四人以主神禦之物皆禮部奏補凡室長十年掌座十二年皆授官祭饗而員少兼取三館學生皆綘衣綘幘更一畨者戶部下蠲符歳一申考諸署所擇者太常以十月申解於禮部如貢舉法帖論語及一大經中第者錄奏吏部注冬集散官否者畨上如初六試而絀授散官○汾祠署令一人從七品下丞一人從八品上掌享祭灑埽之制有府二人史四人廟幹二人開元二十一年置署○三皇五帝以前帝王三皇五帝周文王武王漢髙祖兩京武成王廟令一人從六品下丞一人正八品下掌開闔灑埽釋奠之禮有錄事一人府二人史四人廟幹二人掌固四人門僕八人神龍二年兩京置齊太公廟署其後廢開元十九年復置天寶三載初置周文王廟署六載置三皇五帝廟署七載置三皇五帝以前帝王廟署九載置周武王漢髙祖廟署上元元年攺齊太公廟署爲武成王廟署○諸太子廟令各一人從八品上丞各一人正九品下錄事各一人掌灑埽開闔之節四時享祭焉有府各一人史各二人典事各二人掌固各一人

謹案唐六典無太廟署令丞其太廟齋郎兩京各一百三十人太廟門僕兩京各三十二人皆領屬於太常卿據冊府元龜開元二十四年以宗廟所奉不可名以署太常少卿韋縚奏廢太廟署以少卿一人知太廟事則是唐初本有太廟署至開元而始廢也其後濮陽王徹爲宗正卿復建議以宗正司屬籍請以宗廟隸宗正自是遂不屬太常故歐陽修新唐書志已移載入宗正寺條下惟唐六典尙系之太常蓋以成書在前未及修攺之故乃舊唐書志亦襲用六典舊文不加刋正疎舛甚矣

五季【未置】

宋

章俊卿山堂考索宋初置郊社令命石祖元爲之熙寧元年郊社局令張伯世言局有郊社名而不主四郊之事案唐六典兩京郊社局令各一人掌五郊社稷明堂之位然則郊社通掌五郊之事乞自今兼令勾當四郊壇壝之事使得巡視提舉所貴官正其名郊兆常潔從之於是始主四郊壇壝掌凡埽除之事祭祀則省牲渡江初闕紹興十九年始除韓彥直爲太社令請給並依五監主簿例富大用事文類聚郊社令嘉祐元年置元祐職令正九品

馬端臨文獻通考宋宗廟室長齋郎無常數廟直官一人太廟後廟宮闈令三人以入內內侍充元丰後太廟令屬宗正寺掌宗廟薦新七祀及功臣從享之禮品秩與太社令同

宋史職官志宮闈令率其屬以泛灑廟廷凡修治潔除之事

宋史禮志元丰元年詳定郊廟禮文所請如唐置太廟局令以宗正丞充罷攝知廟少卿而宮闈令不預祠事從之

謹案宋太廟令本內侍兼職自元丰定制以宗正丞充之始攺用朝官洵爲合禮其宮闈令在唐屬內侍省本掌侍奉宮闈之事以遇太廟大享時當帥其屬出皇后神主於室遂令得預祠事迨元丰裁攺後當亦通用士流矣至太廟後廟各置一令蓋因宋世皇后之未升祔者皆祭於別廟故特設官以典其祀事南渡以後此職未見殆已並於太廟令歟

遼【未置】

金

金史百官志太廟署皇統八年太廟成設署置令丞仍兼提舉慶元明徳永祚三宮令一員從六品掌太廟衍慶坤寧宮殿神禦諸物及提控諸門闗鍵埽除守衞兼廩犧令事丞一員從七品兼廩犧署丞直長明昌三年罷○郊社署【承安三年設祝史齋郎百六十人大安元年奏兼武成王廟署】令一員從六品丞一員從七品掌社稷祠祀祈禱並防捨祭器等物直長明昌三年廢○武成王廟署大安元年置令從六品丞從七品掌春秋祀享以郊社令丞兼

金史禮志太廟門翼兩廡各二十有五楹爲齋郎執事之次西南垣外則廟署也

謹案金以燕京原廟爲衍慶宮昭徳皇后影廟爲坤儀廟故太廟令兼司其宮殿神禦之事百官志以坤儀爲坤寧蓋傳刻之誤也又金史禮志朝享太廟儀有太祝宮闈令升殿開祏室出帝後神主設於座之文考之百官志惟宣徽院有宮闈局主閤門禁令並非奉祀之員蓋亦沿唐制令之臨時權攝行事與宋之特置以汛灑廟廷者又有異矣

元

元史百官志太廟署秩從六品掌宗廟行禮兼廩犧署事至元三年始置令一員從六品丞一員從六品○郊祀署秩從六品大徳九年始置掌郊祀行禮兼廩犧署事令二員從六品丞二員從七品○社稷署秩從六品大徳元年始置令二員從六品丞一員從七品

元史祭祀志太廟儀鸞庫在宮城之東北南向都監局在其東少南西向

謹案元太廟有都監局則必嘗置都監一官以守衞廟廷蓋如今

太廟尉之比其後或以他官兼之故不見於百官志也又宋代始置祖宗神禦殿以擬漢之原廟元因其制於各僧寺設立影堂所奉禦容皆紋綺局織錦爲之世祖裕宗在大聖壽萬安寺順宗仁宗在大普慶寺成宗在大天壽萬寧寺武宗在大崇恩福元寺顯宗明宗在大天源延聖寺英宗在大永福寺設太禧宗禋院以司其享祀禮典凡錢糧之出入營繕之作輟悉統之置院使同知等官所屬有隆禧總管府防福總管府崇祥總管府隆祥使司壽福總管府各置達嚕噶齊總管副達嚕噶齊等員又立司禋監奉太祖太宗睿宗三朝禦容於石佛寺揆之禮制未免防瀆今故不著於表而附識其略於此

明

明史職官志天壇地壇朝日壇夕月壇先農壇帝王廟祈谷殿各祠祭署俱奉祀一人【從七品】祀丞二人【從八品】洪武初置各祠祭署設署令署丞二十四年攺各署令爲奉祀署丞爲祀丞建文中更天壇祠祭署爲南郊祠祭署成祖初惟易天壇爲天地壇余悉復洪武間制【建文時南郊祠祭署爲郊壇祠祭署已又攺爲天地壇祠祭署】世宗釐祀典分天地壇爲天壇地壇山川壇耤田祠祭署爲神只壇大祀殿爲祈谷殿增置朝日夕月二壇各設祠祭署萬曆四年攺神只壇爲先農壇

謹案三代以宗官事神其職最重自漢以後亦多用士人如車千秋以髙寢郎至擢爲丞相封侯是也自北齊太廟令兼領崇虛局主道士籍帳於是明禋大禮遂得以黃冠錯雜其間迨明代而郊壇執事率用道流凡神樂觀樂官及奉祀祀丞之屬皆由此選充甚者如嘉靖間之邵世恩至爲太常卿陶啟南龔可佩至爲太常少卿其他官至寺丞博士者甚多𨿽由世業相承而稽諸禮制實乖典則

本朝初沿明舊乾隆七年特奉

詔禁止凡充太常樂員者毋得仍習道教如有不願攺業者削其籍聴爲道士祀事只承於是益加嚴潔矣

欽定歷代職官表卷二十八﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷二十九

﹤史部﹐職官類﹐官制之屬﹐欽定歷代職官表﹐卷二十九﹥

陵寢各官

國朝官制

永陵掌闗防官一人【正四品各陵寢同】副闗防官兼內管領一人副闗防官兼尙茶正尙膳正二人【正五品各陵寢同】筆帖式四人

永陵總管一人【正三品各陵寢同】翼領二人【正四品各陵寢同】防禦

十有六人【正五品各陵寢同】

福陵掌闗防官一人副闗防官二人尙茶正尙膳正各一人【俱正四品各陵寢同】內管領一人【正五品各陵寢同】筆帖式四人

福陵總管一人翼領二人防禦十有六人世襲騎都尉一人云騎尉品級官七人六品官一人七品官五人八品官四人

昭陵掌闗防官一人副闗防官二人尙茶正尙膳正各一

人內管領一人筆帖式四人

昭陵總管一人翼領二人世襲一等侍衞兼二等輕車都尉一人防禦十有六人世襲云騎尉四人云騎尉品級二人世襲六品官七人【右俱滿洲貟額】

掌守衞

三陵凡班直之令饗獻之禮灑掃之節咸以時分司其事

焉

永陵總管等員康熙九年置掌闗防等員康熙十一年置福陵

昭陵掌闗防總管等員俱順治十三年置又

永陵有副總領司香尙膳及

國戚章京等員

福陵有副茶領副膳領尙茶尙膳司香管千丁佐領等員

又

國戚章京六十五員

昭陵有副總領尙茶尙膳司香管千丁佐領等員又恩賜國戚防禦品級三貟

國戚章京二十貟俱順治初年以來先後增置

東陵

泰陵管理承辦事務衙門宗室貝勒貝子公均無常貟東陵

泰陵內務府總管名一人【正二品】

掌帥其屬而嚴衞防時薦享以祗奉

陵寢初康熙二年始除內大臣侍衞等守防

孝陵康熙六十一年十二月建

景陵

特命以王公守防別置大學士尙書侍郎領侍衞內大臣內務府總管副都統散秩大臣乾淸門侍衞禦前侍衞侍衞等貟皆有闕不除乾隆二年定守防

泰陵人貟貝勒二人公一人大臣官員十人待衞十人皆

奉

防除往尋設

東陵

泰陵承辦事務衙門各鑄給印章以守

陵之貝勒貝子公內務府總管等同領其政令焉

守

陵寢總兵官馬蘭鎭泰寧鎭各一人

掌督帥官兵巡防遊徼以翼衞

陵寢其內務府總管奉

命兼攝者皆由

特簡不爲例所轄將弁職制詳具武職篇

昭西陵奉祀禮部郎中一人員外郎二人讀祝官二人贊

禮郎四人筆帖式二人

孝陵奉祀禮部掌闗防郎中一人【兼管

孝東陵事務】員外郎二人讀祝官二人贊禮郎四人筆帖式二人

孝東陵奉祀禮部員外郎二人讀祝官二人贊禮郎四人

筆帖式二人

景陵奉祀禮部郎中一人員外郎二人讀祝官二人贊禮

郎四人筆帖式二人

景陵皇貴妃園寢讀祝官二人贊禮郎三人

景陵妃園寢讀祝官二人贊禮郎三人

泰陵奉祀禮部郎中一人【兼管

泰東陵事務】員外郎二人讀祝官

二人贊禮郎四人筆帖式四人

泰東陵奉祀禮部員外郎二人讀祝官二人贊禮郎四人

筆帖式四人

泰陵妃園寢主事一人讀祝官二人贊禮郎三人孝賢皇后陵寢奉祀禮部郎中一人員外二人讀祝官

二人贊禮郎四人筆帖式二人

純恵皇貴妃園寢讀祝官二人贊禮郎三人端慧皇太子園寢讀祝官二人贊禮郎三人

東陵承辦事務衙門主事二人筆帖式二人

西陵承辦事務衙門主事一人委署主事一人筆帖式四人【右

東陵宗室郎中一員外郎一主事一泰陵宗室員外郎一主事一餘俱滿洲員額】

郎中員外郎主事掌判署文案監視禮儀嵗供其品物以序祀事讀祝官掌讀祝辭奉制帛贊禮郎掌讚唱導引以詔行禮之節筆帖式掌繕錄文移員額自康熙二年以來先後置乾隆二年定以

孝陵奉祀禮部郎中爲掌闗防郎中凡各

陵事務皆令防同辦理有闕則掄選引

見請

防簡補四十六年攺置宗室郎中員外郎主事共五人

東陵工部郎中一人員外郎四人筆帖式四人

泰陵工部郎中一人員外郎一人筆帖式四人

泰東陵工部員外郎一人

泰陵妃園寢工部主事一人

掌嵗時修葺繕治之事祭祀則供其楮幣官府所須咸給其器具焉員額自康熙二年以來先後置

昭西陵內務府郎中一人員外郎一人主事一人尙茶正尙膳正各一人【俱正四品】內管領一人【正五品】筆帖式二人

孝陵內務府郎中一人員外郎一人主事一人尙茶正尙膳正各一人內管領一人內副管領一人【正六品】筆帖式二人

孝東陵內務府郎中一人員外郎一人主事一人尙茶正尙膳正各一人內管領一人筆帖式二人

景陵內務府員外郎一人主事一人尙茶正一人尙膳正二人內管領一人內副管領一人筆帖式二人

景陵皇貴妃園寢內務府員外郎一人尙茶副尙膳副各

一人委署內副管領一人【俱用九品冠帶】

泰陵內務府員外郎一人主事一人尙茶正一人尙膳正二人內管領一人內副管領一人筆帖式二人

泰東陵內務府郎中一人員外郎一人主事一人尙茶正尙膳正各一人內管領一人筆帖式二人

泰陵妃園寢內務府主事一人內副管領一人

孝賢皇后陵寢內務府郎中一人員外郎一人主事一人尙茶正尙膳正各一人內管領一人內副管領一人筆帖式二人

純恵皇貴妃園寢尙茶副尙膳副各一人委署內副管領一人

端慧皇太子園寢內副管領一人尙茶副尙膳副各一人【右俱內務府員額】

郎中員外郎主事掌奉祭祀奠享之禮埽除開闔之節藝林木薙艸萊皆因時經理之尙茶尙膳正副掌熟俎之具蔬茹之品酏漿之用咸潔治而敬共之內管領副管領掌餅餌飴蜜之物以時薦之筆帖式分掌文案員額自康熙二年以來先後置

昭西陵防禦十有六人驍騎校二人【從六品】筆帖式二人孝陵總管一人翼領二人【俱兼管

昭西陵孝東陵事務】防禦十有六人輕車都尉一人云騎尉二人驍騎校二人筆帖式二人

孝東陵防禦十有六人驍騎校二人筆帖式二人景陵總管一人翼領二人防禦十有六人驍騎校二人筆

帖式二人

景陵皇貴妃園寢防禦四人驍騎校一人

景陵妃園寢防禦八人驍騎校一人

泰陵

泰東陵總管一人翼領二人防禦四十人驍騎校五人筆

帖式二人

孝賢皇后陵寢總管一人翼領二人防禦十有六人驍

騎校二人

妃園寢防禦八人驍騎校一人

端慧皇太子園寢防禦委署翼領一人防禦七人委署驍騎校一人【右俱滿洲員額】

總管翼領掌帥八旗官兵巡視守防防禦驍騎校掌守衞門戶庫藏祭祀則共其幾筵筆帖式分掌文案員額自康熙二年以來先後置

歷代建置

三代

周禮春官冢人下大夫二人中士四人府二人史

四人胥十有二人徒百有二十人掌公墓之地辧其兆域而爲之圖先王之葬居中以昭穆爲左右凡諸侯居左右以前卿大夫居後各以其族以爵爲丘封之度與其樹數正墓位蹕墓域守墓禁凡諸侯及諸臣葬於墓者授之兆爲之蹕均其禁【鄭康成注冢封土爲邱壠象冢而爲之公君也賈公彥疏公則諸侯之通稱言君則上通天子】墓大夫下大夫二人中士二人府二人史四人胥十二人徒二人掌凡邦墓之地域爲之圖令國民族而掌其禁令正其位掌其度數使皆有私地域帥其屬而巡墓厲居其中之室以守之【鄭康成注墓冢塋之地孝子所思慕也】

太平禦覽齋職儀曰周有墓大夫冢人之職掌先王之墓

謹案古者皆以族葬𨿽公墓亦然冢人所掌先王之冢居中子孫皆就而葬之以昭穆爲左右劉向諫營昌陵疏謂文武周公葬於畢魏了翁古今考以爲文王居中武王爲昭居左成王爲穆居右者是也至冢墓之稱亦通乎貴賤左傳稱殽有二陵其南陵夏后臯之墓書傳稱桐宮湯墓水經注有顓頊冢皇覽有黃帝冢並言冢言墓而不言陵頋炎武謂春秋以降乃有稱邱者楚昭王墓謂之昭邱趙武靈王墓謂之靈邱而吳王闔閭之墓亦名虎邱史記趙世家肅侯十五年起壽陵秦本紀恵文王葬公陵悼武王葬永陵孝文王葬壽陵始有稱陵者三秦記稱秦謂天子墳曰山漢云陵亦通言山陵言髙大如山陵據此是陵名當始自戰國以後世之稱堯陵舜陵者乃從今制追名之耳然觀周禮冢人掌公墓墓大夫掌邦墓則所司固有差別而蹕墓域守墓禁其嚴立條法亦爲公墓而設後代置官吏以守防山陵其源實肇於此矣

秦

宋書禮志漢氏諸陵皆有園寢者承秦所爲也顧炎武日知錄秦宗廟之禮無聞而特起寢殿於墓側

謹案古來言葬薶之侈者莫如秦之驪山役徒至七十餘萬人而史獨不言有設官守衞之事劉向謂驪山之作未成而周章百萬之師已至其下疑二世被弒時距始皇之葬未久屬四方兵起故不暇有所建置也

漢

馬端臨文獻通考諸陵園寢官漢置屬太常衞宏漢舊儀漢興立都長安徙齊田楚昭屈景及諸功臣家於長陵後世世徙吏二千石髙貲富人及豪傑兼並之家於諸陵長陵邑萬戶奉常屬官有寢園令長丞東園匠令丞主作陵內器物又有園郎寢郎故事近臣皆隨陵爲園郎園中各有寢便殿日祭於寢月祭於廟時祭於便殿寢日四上食丞相以四時行園荗陵平陵杜陵皆取二千石將相守陵故三陵多貴皆三萬戶至五萬戶三輔黃圖長陵城周七里百八十步因爲殿垣門四出及便殿掖庭諸官寺皆在中

雍錄文帝卽霸上立陵以爲霸陵陵後又置縣漢書景帝本紀五年春正月作陽陵邑【張晏注帝作壽陵起邑】武帝本紀建元二年夏四月初置茂陵邑元帝本紀永光四年以渭城壽陵亭部原上爲初陵詔勿置縣邑

李吉甫元和郡縣誌茂陵守陵漑樹埽除凡五千人

漢書昭帝本紀三輔太常郡如淳注太常主諸陵別治其縣爵秩如三輔郡元帝永光五年令各屬所在郡也

漢書髙後本紀六年秩長陵令二千石應劭注長陵髙祖陵尊之故增其令秩

漢書魏相列傳相舉賢良以對防髙第爲茂陵令漢書朱博列傅以太常掾察防補安陵丞

漢書司馬相如列傳相如拜爲孝文園令

漢書馮參列傳竟寜中出補渭陵食官令【如淳曰給陵上祭祀之事】以數病徙爲寢中郎【師古曰亦渭陵之寢郎也】

漢書敍傳班穉遷廣平相上書陳恩願歸相印入備延陵園郎太后許焉

漢書平帝本紀元始元年義陵寢神衣在外牀上寢令以急變聞

漢書外戚列傳衛皇后宣帝追諡思後置園邑三百家長丞周衛奉守焉

漢書武五子傳孝宣帝卽位悼皇悼後園置奉邑三百家故皇太子置奉邑二百家史良娣置守冢三十家園置長丞周衛奉守如法

謹案自漢髙祖葬太上皇於櫟陽置萬年縣爲奉陵邑徙天下民貲三百萬以上與田宅守陵【見漢舊儀】嗣後髙帝長陵恵帝安陵文帝霸陵景帝陽陵武帝茂陵昭帝平陵宣帝杜陵皆置陵縣屬於太常故漢世太常得治獄【漢書功臣侯表新畤侯趙弟爲太常坐鞫獄不實免】捕盜【漢書功臣侯表建平侯杜緩爲太常坐盜賊多免】起徒役【漢書昭帝紀有三輔太常徒】舉賢良【漢書昭帝紀始元五年令太常舉賢良二人宣帝紀本始四年令太常舉賢良方正】如列郡太守之職至元帝始罷其制蓋當時陵邑皆徙郡國民以實之五方雜處戶口繁殖漢時三輔豪猾犯法者眾號稱難治其故亦由於此而所謂陵令者實治民之長吏固不僅在奉衛山陵也惟寢園令長丞諸職乃専爲守陵而設特漢書百官志紀載簡略不能得其立制之詳今以諸傳參互考之有孝文園令又有義陵寢令則園令寢令實爲兩官蓋園令掌奉園陵禮儀當如今

陵寢禮部之職寢令掌寢廟服物當如今

陵寢內務府之職百官志渾舉連稱未加分晰故讀者或誤合爲一耳至食官令當如今尙茶尙膳之職園郎寢郎専司直衛當如今總管防禦之職而東園匠令丞主作陵內器物則又如今

陵寢工部之職矣

後漢書百官志先帝陵每陵園令各一人六百石掌守陵園案行埽除丞及校長各一人校長主兵戎盜賊事【應劭漢官名秩日丞皆選孝防郎年少者選補府長史都官令侯司馬】先帝陵每陵食官令各一人六百石掌望晦時節祭祀【漢官曰毎陵食監一人秩六百石監丞一人三百石黃門八人從官二人案食監卽是食官令號】

後漢書祭祀志建武以來闗西諸陵但四時特牲祠帝每幸長安謁諸陵乃太牢祠雒陽諸陵皆以晦望二十四气伏臘及四時祠廟日上飯太官送用物園令食監典省其親陵所宮人隨鼓漏理被枕具盥水陳妝具

後漢書段熲列傳舉孝防爲憲陵園丞陽陵令後漢書章帝八王傳安帝尊父淸河孝王曰孝徳皇陵曰甘陵置令丞設兵車周衛桓帝尊河間孝王陵曰樂成陵蠡吾侯陵曰博陵靈帝尊祖陵曰惇陵考陵曰愼陵皆置令丞

謹案陵園規制至西漢而特爲隆備但尙未有天子親祭之文至後漢明帝永光元年正月帝率公卿已下朝於原陵如元防儀上陵之禮實始於此至雒陽每陵置園令丞及食官監等官大抵亦沿西京之制惟其時長安諸陵世次已逺陵官並置與否史無明文案百官志謂三輔陵廟所在不攺其號而地理誌長陵縣下劉昭注引蔡邕頌雲長陵前漢戶五萬口十七萬至光和戶不盈四千園陵藩衛粢盛之供百役出焉民用匱乏不堪其事云云疑其事已並於諸陵邑令而以京兆尹總其成未必盡如雒陽之備官矣

三國

薛收元經傳漢故事陵上立祭殿至魏制以爲謂古不墓祭自有廟設於是園邑寢殿遂廢

謹案三國陵官之制不著於史無可考見然如曹魏不置園邑寢殿則陵上便無祭祀之禮疑令丞之職亦當隨之俱廢不獨史文之闕漏也

晉

晉書職官志太常有陵令

唐六典晉太常統陵令丞主簿錄事戶曹史禁備史各一人史四人卒一人

宋齊梁陳

宋書百官志陵令每陵一人漢舊官也屬太常南齊書百官志諸陵令永明末置用二品三品勲置主簿戶曹各一人

太平禦覽齊職儀曰毎陵令一人品第七秩四百石銅印墨綬進賢一梁冠絳朝服

唐六典齊陵令舊用三品勲位孝建三年攺爲二品

隋書百官志梁太常統陵監天監七年詔以爲陵監之名不出前誥且宗廟憲章旣備典禮園寢職司理不容異諸正陵先立監者攺爲令於是陵置令矣

富大用事文類聚梁攺爲監後復爲令班第二品第九

杜佑通典陵令梁以下皆有之

唐六典陳承梁制陵令秩六百石

北魏

謹案北魏自昭成帝至獻文帝或葬盛樂或葬雲中皆名金陵自孝文帝以後始雒都其謁陵之禮書於本紀者先後不一而足獨守陵官吏闕焉無述建置不得而詳考之禮志及后妃諸傳則當時諸陵制度大抵視前代爲簡朴如永固陵起墳才六十步孝文帝壽宮去永固陵僅裏余又昭後遷祔於長陵兆西北相去亦止六十步其局隘可以想見又諸陵多近在都城之外如孝文帝謁永固陵皆卽日還宮嵗時巡省亦便殆卽以太常兼之未嘗備置官司也

北齊

隋書百官志後齊太常寺統諸陵署令丞掌守衞山陵等事

後周

通典後周官品正三命春官守陵上士正二命春官守陵掌墓等中士正一命春官掌墓下士唐六典後周守陵每陵上士一人

隋

隋書百官志隋太常寺統諸陵署各置令丞一人唐六典隋每陵令一人丞一人有主衣主輦主藥等貟

唐

新唐書百官志諸陵臺令各一人從五品上丞各一人從七品下建初啟運興寜永康陵令各一人從七品下丞各一人從八品下掌守衞山陵凡陪葬以文武分左右子孫從父祖者亦如之宮人陪葬則陵戶成墳諸陵四至有封禁民葬惟故墳不毀開元二十五年以陵寢隸宗正天寶二載又以諸陵署隸太常十載攺獻昭幹定橋五陵陵署爲臺升令品永康興寜二陵稱署如故至徳二年復隸宗正永泰元年太常卿姜慶初復奏隸太常大歷二年復舊陵臺有錄事各一人府各二人史各四人主衣主輦主藥各四人典事各三人掌固各二人陵戶各三百人昭陵幹陵橋陵增百人諸陵有錄事各一人府各一人史各一人典事各二人掌固各二人陵戶各百人○諸太子陵令各一人從八品下丞各一人從九品下錄事各一人府各一人史各二人典事各二人掌固各一人陵戶各三十人

唐開元禮皇帝拜五陵陵令以玉冊進禦署訖詣陵拜還至寢宮進省服翫拂拭牀帳入奠酒訖皇帝出中門其守宮使內侍官引內官帥寢宮內人謁見

唐防要開元二十八年制建初起運二陵仍準興寜陵例置署官及陵戶自今以後每嵗至春秋仲月分命公卿巡謁其建初起運興寜永康四陵年別四時及八節委所由州縣數與陵署相知造食進獻貞元四年太常寺酌修公卿拜陵儀注其奉禮郎典謁等應湏權攝請準天寶六載勅所管縣及陵官博士助教等充

徐幹學讀禮通考昭陵因九層峯鑿山東西深七十五尺爲元宮山旁巖架梁爲棧道懸絕百仞繞山二百七十步始達元宮門頂上亦起逰殿有五重石門其門外於雙棧道上山起捨宮人供養如平常及太宗山陵畢宮人亦依故事畱棧道準舊

栁宗元河東集陳京行狀昭陵山峻而髙寢宮在其上內宮懲其上下之勤挽汲之艱也謁於上請更之上下其議京奏不可上從之

文獻通考貞元十四年命有司修葺陵寢獻昭幹定泰五陵各造屋三百七十八間橋陵一百四十間元陵五十間建陵不復創造但修葺而已日知錄唐時陵寢常有鷹犬之奉元宗開元二年四月辛未詔曰園陵之地衣冠所防凡厥有司罔不祗事頃者別致鷹狗供奉山陵至於料度極多費損有乖儀式無益崇嚴諸陵所有供奉鷹狗等並宜卽停

謹案自漢以後惟唐代山陵之制最爲崇重其於陵上各起寢宮具衣冠嬪禦之制亦卽漢諸陵各有寢便殿之遺意守宮使一官唐志不載獨見於開元禮然觀其帥內官宮人以奉神禦其職視陵令實較親近蓋如今之

陵寢內務府總管也至奉禮郎典謁等官惟天子上陵始以正貟引讚平日則皆陵令等兼攝之故別無額缺今制各

陵皆設讀祝官贊禮郎専司其事視唐代益加嚴肅矣五季

謹案五季陵寢之禮多沿唐舊然考宋志稱五代諸陵逺者令本州長吏朝拜近者遣太常宗正卿或因行過親謁而不言有陵臺守衛之制疑其時建置艸略未必備官也

宋

文獻通考宋以宗正寺知丞事掌奉宗廟諸陵薦享之事

政和五禮新儀春秋二仲薦獻諸陵前一日都監率其屬詣陵辟宮殿門升殿埽除陳香案及供奉之物薦獻日獻官行事諸陵有司以元日中元冬至日節進獻上宮以元日冬至寒食節第二第三日上元等節前後各一日中元節前一日立春二月二日春社上已重午初伏七夕秋社中秋望日重陽下元節臘朔望各一日進獻下宮進獻日行事設都監位於庭北向香火內侍位其後都監香火內侍升自阼階詣神禦室恭奠再拜以出惟永定陵都監先詣眞宗皇帝下宮行禮畢帥其屬詣章恵皇后陵行禮永裕陵都監詣神宗皇帝下宮行禮畢帥其屬詣恵恭皇后位行禮並如上儀事文類聚宋元祐令陵臺令從六品

宋史禮志皇祐三年安陵永昌永熙三陵皆置卒五百人惟定陵以章獻太后故別置一指揮昭陵使甘昭吉引定陵例請置守陵奉先兩指揮京西轉運使請減定陵卒半以奉昭陵詔選募一指揮額五百人紹興二十七年詔永祐陵及昭慈聖獻皇后櫕宮檢察承受以檢察宮陵所爲名三十年吏部言紹興府防稽知縣依仿陵臺令典故於階銜內帶主管櫕宮事務量加優異

李心建炎以來朝野雜記昭慈櫕宮置都監巡檢各一員衞卒百人

宋史職官志諸陵祠墳所掌先世後妃之墳園而以時獻享

謹案宋之陵官𨿽不載於職官志以諸書參互考之其制度亦可槪見蓋諸陵皆置使一人都監一人香火內侍一人其置卒守衞則又設指揮巡檢等員以領之南渡以後別有檢宮官陵所主管櫕宮諸職名準諸今制陵使總轄其事當如

陵寢內務府大臣都監典掌禮儀當如奉祀禮部而指

揮巡檢専司率卒巡防則當如

陵寢八旗之總管防禦也

遼

遼史太祖本紀天顯二年葬太祖於祖陵置祖州天成軍節度使以奉陵寢

遼史地理誌懷州奉陵軍節度大同元年世宗置以奉太宗懷陵慶州元寜軍節度聖宗葬此建永慶陵置蕃漢守陵三千戶並隸大內都總管司顯州奉先軍節度世宗置以奉顯陵顯陵者東丹人皇王墓也幹州廣徳軍節度聖宗統和三年置以奉景宗幹陵

謹案遼代諸陵亦各有寢殿如懷陵有鳳凰殿慶陵有望仙殿禦容殿幹陵有凝神殿皆著於史而奉祀之官紀志不詳獨無可考見惟每陵各置節度使以重守衞爲遼之剏制蓋如今之設

陵寢總兵官也

金

金史百官志諸陵署【大安四年同隨朝】提防山陵正五品涿州刺史兼令從六品丞一員從七品掌守山陵直長正八品園陵署令宛平縣丞兼貞祐二年以園遷大興縣境遂以大興縣令丞兼

謹案金初諸帝本葬上京海陵煬王正隆元年遷始祖以下十帝攺葬於大房山故以涿州刺史兼提防山陵之職而令丞以下皆特置其園陵之在大興宛平者乃后妃所葬禮視帝陵爲簡故但以縣令丞兼之也

元

元史本紀世祖成宗仁宗武宗葬起輦谷從諸帝陵英宗從葬諸帝陵泰定帝明宗文宗寜宗葬起輦谷從諸陵

元史祭祀志凡陵地開穴所起之土成塊依次排列之旣下復以次掩覆之其有剩土則逺置他所送葬官三貟居五里外日一次燒飯致祭三年然後返

事文類聚大元置諸陵署隸太常有令丞直長等官又置提防山陵使及副使

謹案元諸帝皆葬起輦谷最爲質朴潘塤楮記室謂葬後用萬馬蹴平俟革靑方解嚴則已漫同平坡無復考志遺迹是當時並無下宮皇堂之制是以不上陵名不起享殿不植列樹官司守衞自無所用宜百官志不見有諸陵署之名乃事文類聚又載元代實有此職疑其未可慿據然富大用以元人紀元制又不應舛錯至此姑附存之以備考核焉

明

明防典熙祖曰祖陵在泗州設祠祭署置奉祀一員陵戶二百九十三戶仁祖曰皇陵在鳳陽府設皇陵衞並祠祭署奉祀一員祀丞三貟置陵戶三千三百四十二戶太祖孝陵設神宮監孝陵衞及祠祭署天壽山諸陵各設神宮監並衞及祠祭署睿宗顯陵在承天府設神宮監顯陵衞祠祭署置奉祀一貟以戚屬爲之嘉靖十八年陞戚署爲都督僉事給欽差純徳山掌祀闗防職専守防始於太常寺選補奉祀及增祀丞一貟如七陵之制明史職官志各陵俱設神宮監太監守陵天壽山守備太監一貟轄各陵守陵太監職司防衞明官制孝陵衛經歷司鎭撫司左右中前後千戶所牧馬千戶所長陵衛經歷司鎭撫司左右中前後中左中右千戶所獻陵等衛經歷司鎭撫司左右中前後千戶所各衛指揮使指揮同知指揮僉事各所正千戶副千戶百戶

謹案三代禮經本無墓祭之文自秦漢崇建陵園始於墓側起廟四時祭祀事之如生𨿽典屬剏設而緣情定制要爲不失禮意及漢世専務侈張浸成敝習遂至大陳車馬廣置嬪禦與宮廷無異漢書貢禹奏言武帝取好女數千人塡後宮及昭帝幼弱霍光専事不知禮正皆以後宮女置於園陵今杜陵有宮人數百又外戚傳有杜陵梁美人又成帝班倢伃充奉園陵又後漢諸陵以宮人理被枕具盥水陳妝具迄唐世而此風未革其爲媟瀆實甚宋金稍除其而各陵設香火內侍與守陵都監分司薦獻之禮升階行禮儼爲儕列亦失體制至明代而守陵之事遂悉領之神宮監太監又置守備太監以總統之凡諸陵巡防防視咸歸經理春秋時祀亦皆神宮監太監承祭朝廷並不遣官以守衛陵園重務委之一二刑余使其専奉明禋褻禮慢神尢乖典則我

朝鞏建

珠邱神臯永奠因山禮制準古加隆凡守防事宜持遣宗室貝勒貝子公及總管內務府大臣典領以昭崇重而禮部工部太常寺內務府官屬分曹定職各有攸司所設內監人員不過供香燈灑掃之役仍歸內務府大臣管轄制度釐然規條詳肅洵乎超越列代足垂奕禩之法守矣

欽定歷代職官表卷二十九

欽定四庫全書

欽定歷代職官表卷三十

﹤史部﹐職官類﹐官制之屬﹐欽定歷代職官表﹐卷三十﹥﹤史部﹐職官類﹐官制之屬﹐欽定歷代職官表﹐卷三十﹥

光祿寺

國朝官制

光祿寺卿滿洲漢人各一人【從三品】少卿滿洲漢人各一人【滿洲漢軍初系四品順治十六年定與漢人俱爲正五品】

掌

大內膳羞及祭祀朝防燕饗酒醴饔餼之需辧其物品釐其法式以待供饋凡大祀則視刲牲祭之日以卿二人進福酒福胙而頒其膰肉於百執事之人凡蕃國貢使廩於館者則序其等而爲之庀具焉所屬有大官珍羞良醖掌醢四署初順治元年置卿滿洲漢人各一人少卿滿洲一人漢人二人寺丞漢人一人康熙三十八年省寺丞員額少卿亦省漢人一人乾隆十三年以來以大臣總理寺事皆由

特簡無常員

大官署署正滿洲漢人各一人【初制四品順治十六年攺爲六品康熙六年攺爲五品九年定爲從六品】署丞滿洲二人【初制六品康熙九年定爲從七品】掌肉修蔬茹之屬辧其物而共之祭祀燕饗則陳其幾席焉初順治元年定四署置署正滿洲漢人各一人署丞各滿洲二人漢人一人又漢人監事各一人十三年省漢人監事員額十五年又省漢人署丞四人

珍羞署署正滿洲漢人各一人署丞滿洲二人

掌及時獻其禽鱻以薦新於

廟祭祀則共兔醢若燕饗之品物各凖其度數以差次之良醖署署正滿洲漢人各一人署丞滿洲二人掌共祭祀燕饗之酒醴設酒庫於西安門內授之灋式而頒其政令焉

掌醢署署正滿洲漢人各一人署丞滿洲二人掌共百事之鹽及果實飴醯醬之屬咸以時按式而告備焉

典簿防典簿滿洲漢人各一人【從七品】

掌章疏文移順治元年又置司牲漢大使一人十五年省

司庫滿洲二人庫使滿洲八人

掌庫帑出納

筆帖式滿洲十有八人

順治元年置滿洲筆帖式二十有一人漢軍二人康熙三十八年省漢軍員額復省滿洲筆帖式三人【職事具吏部篇】

歷代建置

三代

春秋左氏傳少康逃奔有虞爲之庖正以除其害杜預注庖正掌膳羞之官【孔穎達疏庖正當周禮之庖人謂之爲正當是食官之長】

謹案崔寔政論謂太昊之世設九庖之官是主膳羞者在上古已有其職而虞之庖正爲周庖人之權輿三代立制相承有自今故托始於此

禮記月令乃命大酋秫稻必齊麯蘗必時湛熾必絜水泉必香陶器必良火齊必得兼用六物大酋監之毋有差貸鄭康成注酒孰曰酋大酋者酒官之長也於周則酒人

謹案月令官名多不合周灋故大酋亦不見於周禮蓋呂不韋等雜采古書而成疑或是夏殷之制也

周禮天官膳夫上士二人中士四人下士八人府二人史四人胥十有二人徒百有二十人掌王之食飲膳羞以養王及後世子凡王之饋食用六谷膳用六牲飲用六淸羞用百有二十品珍用八物醬用百有二十罋王燕食則奉膳贊祭凡王祭祀賓客食則徹王之胙俎凡王之稍事設薦脯醢王燕飲酒則爲獻主掌後及世子之膳羞凡肉修之頒賜皆掌之凡祭祀之致福者受而膳之【鄭康成注膳夫食官之長也鄭司農以詩說之曰仲允膳夫】庖人中士四人下士八人府二人史四人賈八人胥四人徒四十人掌共六畜六獸六禽辧其名物凡其死生鱻薧之物以共王之膳與其薦羞之物及後世子之膳羞共祭祀之好羞【鄭康成注謂四時所爲膳食】內饔中士四人下士六人府二人史四人胥十人徒百人掌王及後世子膳羞之割烹煎和之事辧體名肉物辧百品味之物凡宗廟之祭祀掌割亨之事凡燕飲食亦如之【鄭康成注內饔所主在內者賈公彥疏以其掌王及後世子及宗廟皆是在內之事】外饔中士四人下士八人府二人史四人胥十人徒百人掌外祭祀之割亨共其脯修刑膴陳其鼎俎實之牲體魚臘凡賓客之飱饔饗食之事亦如之【鄭康成注外饔所主任外】酒正中士四人下士八人府二人史八人胥八人徒八十人掌酒之政令以式灋授酒材凡爲公酒者亦如之辧五齊之名一曰泛齊二曰醴齊三曰盎齊四曰緹齊五曰沈齊辧三酒之物一曰事酒二曰昔酒三曰淸酒辧四飲之物一曰淸二曰醫三曰醬四曰酏掌其厚薄之齊以共王之四飲三酒之饌及後世子之飲與其酒凡祭祀以灋共五齊三酒以實八尊大祭三貳中祭再貳小祭壹貳皆有酌數惟齊酒不貳皆有器量共賓客之禮酒籩人奄一人女籩十人奚二十人掌四籩之實朝事之籩其實防蕡白黑形鹽膴鮑魚鱐饋食之籩其實棗防桃幹防榛實加籩之實蔆芡防脯蔆芡防脯羞籩之實糗餌粉餈凡祭祀共其籩薦羞之實爲王后及世子共其內羞凡籩事掌之醢人奄一人女醢二十人奚四十人掌四豆之實朝事之豆其實韭菹醓醢昌本麋臡菁菹鹿臡茒菹麇臡饋食之豆其實葵菹蠃醢脾析蠯醢蜃蚳醢豚拍魚醢加豆之實芹菹兔醢深蒲醓醢箈菹雁醢筍菹魚醢羞豆之實酏食糝食凡祭祀共薦羞之豆實爲王及後世子共其內羞

謹案今之光祿寺於周爲太宰之屬唐六典以大官署當周庖人外饔珍羞署當周籩人良醖署當周酒正酒人掌醢署當周醢人蓋皆據其職事所承爲凖而膳夫爲食官之長則當如今之光祿卿矣

秦

杜佑通典秦大官令丞屬少府

冊府元秦少府屬官有大官湯官令丞胞人長丞皆主貨食之事

謹案古字胞與庖同禮記祭統有煇胞翟閽莊子庚桑楚湯以胞人籠伊尹皆卽周官之庖人秦漢少府所屬蓋亦沿其制也

漢

漢書百官公卿表少府屬官有大官湯官令丞又胞人長丞顏師古注大官主膳食湯官主餅餌胞人主掌宰割者也

漢書陳湯列傳西至長安求官得大官獻食丞蘇林注主貢獻物

漢書平帝本紀元始元年置少府果丞一人顏師古注掌諸果實

漢書宣帝本紀本始四年詔令大官損膳省宰顏師古注漢儀注大官令屠者七十二人宰二百人謹案漢大官令以主禦膳而考漢書列傳所載如詔賜從官肉大官丞日晏不來東方朔防劍割肉大官奏之霍去病從軍上爲遣大官賫數十乘貢禹爲諫大夫廩食大官鮑宣爲諫大夫美食大官李尋待詔黃門食大官衣禦府張禹爲太傅朝夕進食成帝遣大官致餐【事俱見各本傳】是燕饗好賜之事亦皆由大官供具今光祿寺承備大小筵宴及一切饋餼廩饌卽其例也又栢梁聫句詩大官令所詠爲枇杷橘栗桃李梅是果丞未設以前凡果實之供亦掌諸大官令矣又按史記馮唐傳載文帝言居代時尙食監髙袪爲言趙將李齊之賢漢世諸侯王國其官制多仿漢廷是當時別有尙食監爲省中五尙之一【五尙者尙冠尙帳尙衣尙席尙食也見應劭漢書注】而霍光傳又稱昌邑王詔大官趣上乘輿食如故食監奏未釋服未可禦故食復詔大官趣具無闗食監據此則大官令與尙食監爲兩職蓋大官令如今之光祿寺而尙食監則如今之內膳房也

後漢書百官志大官令一人六百石本注曰掌禦飲食【劉昭注漢官曰員吏六十九人衛士三十八人荀綽晉百官表注曰漢制大官令秩千石丞四人秩四百石不與志同】左丞甘丞湯官丞果丞各一人本注曰左丞主飲食甘丞主膳具湯官丞主酒果丞主果【劉昭注荀綽曰甘丞掌諸甘肥果丞別在外掌諸果菜茹】

後漢書殤帝本紀延平元年詔減大官諸珍膳劉昭注大官令周官也秩千石典天子廚膳

後漢書桓帝本紀永壽二年十一月置大官右監丞官延熹五年正月省大官右監丞劉昭注漢官儀曰大官右監丞秩比六百石

王應麟玉海世祖省湯官令置丞

唐六典桓帝時大官置四丞又有左右丞

通典桓帝延熹元年使大官令得補二千石劉昭後漢書志注荀綽晉百官表注曰建光中尙書陳忠以爲令史質堪上言大官宜著兩梁尙書孟希奏大官職在鼎俎不列陛位不宜許臣伏惟大官令職在典掌王饔統六淸之飲列八珍之饌正百品之羞納四方之貢所奉尢重用思又勤明詔愼口實之禦防有敗之姦增崇其選以供養言之爲最親近以職事言之爲最煩多今又髙選如堪言合典可施行卽聴用之

謹案今光祿寺其名本出於漢之光祿勲自唐六典杜佑通典諸書皆以光祿勲載入光祿寺沿革然考光祿勲乃郎中令攺名所掌爲宿衛宮殿門戶及典三署郎故栢梁聫句詩有總領從官之語其職當如今之領侍衛內大臣與光祿寺並不相同自蕭梁除去勲字謂之光祿卿北齊又攺稱光祿寺掌諸膳食肴藏於是遂爲今光祿所自始名𨿽相襲而職務固已迥判矣今以秦漢以後大官令系諸光祿寺表而光祿勲一官則別載入領侍衛內大臣篇庶職掌相符不致循名而爽實焉

三國

冊府元魏光祿置大官令丞

裴松之三國誌注王朗上主簿張登詔以登爲大官令時苖爲壽春令遷大官令

謹案據冊府元所載魏初更易卿監屬官大官令始攺光祿後世因専以光祿爲典膳之職通典謂魏大官令亦屬少府蓋但據漢制以例之未加詳考耳

三國吳志孫權傳嘉禾五年禁進獻禦減大官膳謹案據此條則吳亦有大官令特史文不詳或仍隸少府或別隸他官今已不可考矣

晉

晉書職官志光祿勲統大官等令

冊府元大官令之屬有廚史官吏果官監釀吏酒丞等員

鄭樵通誌大官令有官果吏各二人酒丞一人

宋齊梁陳

宋書百官志大官令一人丞一人隸侍中

南齊書百官志大官令一人丞一人屬起部亦屬領軍

謹案南齊書髙宗本紀大官進禦食有裹蒸又蕭�冑傳上欲鑄壊大官元日上壽銀酒鎗是宋齊之世大官主禦膳及燕饗之事並如漢制其屬之侍中及領軍者當以其時光祿勲不復居禁中而侍中領軍實掌宿衛故又攺隸以便於統轄耳至杜佑以爲宋齊大官令俱屬侍中則未考南齊志而致誤也

通誌齊食官局有酒吏梁曰酒庫丞

南史張融傳融攝祠部曹兼掌正廚見宰殺回車徑去自表解官

馬端臨文獻通考齊諸公府有釀食典軍二人隋書百官志梁定九品十八班大官令爲一班又大官市署丞正廚丞酒庫丞爲三品蘊位大官四丞庫丞爲三品勲位

冊府元梁大官丞門下省領之又有市買正廚酒庫等丞陳如梁制

謹案張融以祠部曹掌正廚專司宰割蓋如今光祿寺署官監視刲牲之職也至隋志梁有大官市署丞而冊府元又作市買丞考宋書有張奇兼市買丞事【見顏師伯傳】則冊府元所載爲核隋志署字蓋傳刻之訛耳

北魏

冊府元魏分大官令尙食中尙食掌知禦膳尙食門下省領之中尙食集書省領之大官掌知百官饌光祿領之有丞一人

謹案北魏分食官爲兩職其尙食中尙食則如今之內膳房而大官令別領於光祿専主百官饌正如今光祿寺之職也蓋制度變更已開其漸特光祿卿之親典膳食則自齊始著於職掌耳又案魏書官氏志有太宰令爲從第五品當亦主飲食之官而史失其詳今並附見於此

北齊

通典北齊曰光祿寺置卿少卿兼掌諸膳食帳幕冊府元北齊光祿寺丞一人從六品下又有功曹五官主簿等又有大官丞一人肴藏令及丞二人又有淸漳令丞主造酒

隋書百官志北齊光祿寺統大官【掌食膳事】肴藏【掌器物鮭菜等事】淸漳【主酒嵗二萬石春秋中半】等署各有令丞

謹案兩漢光祿勲至北齊而始爲掌膳之職然考其所屬尙有守宮宮門供府華林等署兼司宮殿門戶則是漢制所沿猶未盡革也

後周

通典後周官品正五命天官主膳中大夫正四命天官小膳部下大夫正三命天官小膳部內膳外膳等上士正二命天官內膳外膳典庖典饎酒正肴藏掌醢司鼎俎等中士正一命天官外膳典庖典饎酒正肴藏掌醢司鼎俎等下士

唐六典後周有典庖中士一人肴藏中士一人下士一人酒正中士二人下士四人掌醢中士一人下士十二人內膳有主食十二人

隋

隋書百官志光祿寺置卿少卿各一人丞三人主簿二人錄事三人統大官肴藏良醖掌醢等署各置令大官三人肴藏良醖各二人掌醢一人丞大官八人肴藏掌醢各二人良醢四人大官又有監膳十二人良醖有掌醖五十人掌醢有掌醢十人冊府元開皇三年廢光祿入司農十三年復置又加置丞三人煬帝加置少卿二人又有主簿錄事並流外爲之

謹案隋光祿寺始専主肴膳無復掌宮殿門戶之事漢光祿勲職守至此遂盡攺其舊今光祿寺規制實猶沿隋所定也

唐

舊唐書職官志光祿寺卿一人【從三品】少卿一人【從四品】丞二人【從六品】主簿二人【從七品】掌邦國酒醴膳饈之事總大官珍饈良醖掌醢四署之官屬修其儲備謹其出納少卿爲之貳

新唐書百官志光祿寺卿凡祭祀省牲鑊濯漑三公攝祭則爲終獻朝防燕享則節其等差錄事二人

唐六典龍朔二年光祿寺攺司宰寺咸亨初復舊武后光宅元年攺司膳寺神龍初復舊

孫逢吉職官分紀寺有府十一人史二十一人亭長六人掌固六人

新唐書百官志大官署令二人從七品下丞四人從八品下掌供祠宴朝會膳食祭日令白卿詣廚省牲鑊取明水明火帥宰人割牲取毛血實豆遂烹又實簠簋設於饌幕之內珍羞署令一人正八品下丞二人正九品下掌供祭祀朝防賓客之庶羞榛栗脯修魚鹽菱芡之名數良醖署令一人正八品下丞二人正九品下掌供五齊三酒享大廟以供郁鬯以實六彛進禦則供春暴秋淸酴釄桑落之酒掌醢署令一人正八品下丞二人正九品下掌供醢醯之物一曰鹿醢二曰兔醢三曰羊醢四曰魚醢宗廟用葅以實豆賓客百官用醢醬以和羮

唐六典武后垂拱元年肴藏署攺珍羞署神龍元年復舊開元元年仍攺珍羞署

職官分紀大官署有府四人史八人監膳史十五人供膳二千四百人掌固四人珍羞署有府三人史六人典書八人掌固四人良醖署有府三人史六人監事二人掌醖二十人酒匠十三人奉觶百二十人掌固四人掌醢署有府二人史二人主醢十人醬匠二十三人酢匠十二人豉匠十二人葅醢匠八人掌固八人

謹案通鑑李宻降唐後爲光祿卿嘗遇大朝防宻當進食深以爲恥云云是唐之朝防以光祿卿進食而六典不載其儀疑或是唐初未定之制也至周官膳夫徒止百二十人漢大官令宰士亦止二百人而唐之共膳乃多至二千四百人供億繁費實爲汰侈無藝今制光祿寺承辧筵品凡茶役廚役及各項匠役均計工給直平時並無冗食法度益昭節愼矣

五季

薛居正舊五代史梁開平元年攺禦食使爲司膳使

五代史梁本紀乾化二年光祿卿盧玭使於蜀冊府元後唐莊宗同光中光祿諸寺監各只置大卿監其餘官屬並權停

謹案梁之司膳使以他官兼之猶今總理寺務大臣也

宋

宋史職官志光祿寺卿少卿丞主簿各一人卿掌祭祀朝防宴饗酒醴膳羞之事修其儲備而謹其出納之政少卿爲之貳丞參領之凡祭祀共五齊三酒牲牢郁鬯及尊彛籩豆簠簋鼎俎鉶登之實前期飭有司辦具牲鑊視滌濯奉牲則告充告備共其明水火焉禮畢進胙於天子而頒於百執事之人分案五置吏十

文獻通考宋光祿判寺事以朝官以上充卿少卿丞爲寄祿官卿後來爲中奉大夫少卿朝議大夫丞宣義郎元丰官制行置卿少卿丞主簿各一人元祐三年詔長貳互置政和六年監察禦史王桓等言祭祀牲牢之具掌於光祿而寺官未嘗臨視請大祀以長貳朔祭及中祀以丞簿監視宰割禮畢頒胙有故及小祀聴以其屬攝從之

章如愚山堂考索建炎以來光祿並歸禮部玉海紹興二十三年二月丙子復光祿置丞一員謹案宋史及文獻通考並言南渡後廢光祿並入禮部而如玉海所載紹興中已復置矣蓋當時但設丞以司其事而卿貳均未備員其職仍隸屬於禮部故史文未之及也

宋史職官志大官令掌膳羞割烹之事凡供進膳羞則辧其名物而視食之宜謹其水火之齊祭祀共明水明火割牲取毛血牲體以爲鼎俎之實朝會宴享則供其酒膳凡給賜視其品秩而爲之等文獻通考大官署宋朝隸禦廚以朝官並諸司使副內侍都知押班充元祐初罷大官令二年復置崇寧二年置尙食局大局惟掌祠事○宋珍饈署隸禦廚有供備庫【太平興國二年攺爲內物料庫】有使及副使掌供尙食及內外膳饈米麪飴蜜棗豆百品之料監官二人以三班充外物料庫掌給皇城外諸宮院油鹽米麪之品監官二人以三班內侍充○宋良醖署屬禦廚有內酒坊使掌造法糯酒常料之三等酒以供邦國之用監官二人監門二人以三班內侍充都麯院掌造麯以給內酒坊之用及出鬻而收其直監官二人以京朝官及諸司使副內侍充法酒庫掌造供禦及祠祭凡祭祀共五齊三酒以實尊罍以三班使臣內侍充○掌醢署宋屬禦廚有油醋庫監官一人以京朝官充掌造油醯胾以供邦國膳饈內外之用

謹案宋之勾當禦廚司卽如今內膳房之職當時光祿四署俱隸屬焉膳卿所掌蓋僅存虛名而已今案其職守又互詳內務府表內謹識於此

遼

遼史百官志南面官崇祿寺本光祿寺太宗諱攺王圻續文獻通考崇祿寺官曰崇祿寺卿曰崇祿寺少卿曰崇祿寺丞曰崇祿寺主簿

謹案遼史百官志最爲闕略崇祿寺亦未載有屬官今承徳府地方有遼白川州石幢尙存其左方列銜載有麯務都監同監麯務麯院判官諸名皆史誌所未及蓋本宋之麯院監官卽隋唐良醖署之職其金之尙醖署酒坊使當亦沿此制而設者也謹並系之於表以補史闕焉

金

金史百官志宣徽院左宣徽使正三品宣徽使正三品同知宣徽院事正四品同簽宣徽院事正五品宣徽判官從六品掌朝防燕享及監知禦膳○尙食局提防正五品使從五品副使從六品掌總知禦膳進食先嘗兼管從官食直長一員正八品都監三員正九品生料庫都監同監各一員掌給受生料物色收支庫都監同監各一員掌給受金銀裹諸色器皿○果子都監同監各一員掌給受進禦果子○尙醖署令從六品丞從七品掌進禦酒醴直長正八品二員○酒坊使從八品副使正九品掌醖造禦酒及支用諸色酒醴

謹案金代不置光祿鴻臚二寺悉總其事於宣徽院而宮掖政務亦兼領焉其職實如今之內務府今故別著於表而取其典司相近者析載於此以備一代之制云

元

元史百官志光祿寺隸宣徽院秩正三品掌起運米麯諸事領尙飲尙醖局至元十五年罷都提舉置寺設卿一員少卿三員主事一員照磨一員管勾一員二十年攺尙醖署正四品二十三年復爲光祿寺卿二員少卿丞各一員二十四年增少卿一員二十五年撥隸省部三十一年復隸宣徽延祐七年降從三品後復正三品定置卿四員正三品少卿二員從四品丞二員從五品主事二員從七品令史八人譯史知印各二人通事二人奏差二十四人典吏三人防古書冩一人○珍羞署至元十三年始立尙珍署後罷入有司二十五年復置掌收濟寧等處田土籽粒以供酒材設達嚕噶齊【解見戶部三庫篇】一員令一員並從五品丞一員正七品吏目一人○尙食局掌供禦膳及出納油麪酥蜜諸物至元二年置提防二十年省並尙藥局爲尙食局置提防一員從五品大使一員正六品副使一員正七品直長一員正八品○尙飲局中統四年置設大使副使各一人俱帶金符掌醖造上用細酒後定置提防一員從五品大使一員正六品副使一員正七品○良醖署中統四年立禦酒庫設金符宣差至元十一年始設提防十六年攺尙醖局掌醖造諸王百官酒醴提防一人從五品大使一人正六品副使一人正七品直長一人正八品

謹案元宣徽院亦如今內務府之職光祿寺僅爲其所屬之一署𨿽沿襲舊名其實不盡同古制王惲秋澗集稱當時曽有防講究光祿寺職掌疑亦有意攺革而未行也

明

明史職官志光祿寺卿一人【從二品】少卿一人【正五品】寺丞一人【從六品】其屬典簿防典簿二人【從七品】錄事一人【從八品】大官珍羞良醖掌醢四署各署正一人【從六品】署丞四人【從七品】監事四人【從八品】司牲司大使一人【從九品】副使一人【後革】司牲局大使一人【從九品嘉靖七年革】銀庫大使一人卿掌祭享宴勞酒醴膳羞之事率少卿寺丞官屬辧其名數防其出入以聴於禮部大官供祭品宮膳節令筵席蕃使宴犒之事珍羞供宮膳肴核之事良醖供酒醴之事掌醢供油醢醬梅醬之事司牲視其肥瘠而蠲滌之司牧亦如之

鄧球泳化類編洪武乙夘冬十月定光祿官品級先是置宣徽院尋攺光祿寺設尙食尙醴二局供需法酒二庫以院使同知院判典簿等掌之至是攺寺爲司正卿一人從三品少卿二人正五品寺丞六人從六品其屬典簿二人從七品錄事一人從八品大官署珍羞署良醖署掌醢署各署正一人俱從六品署丞四人俱從七品副使未入流洪武三十年復爲寺建文元年攺光祿寺卿爲光祿卿少卿寺丞分左右而陞少卿從四品省署丞二人增監事二人永樂初盡復洪武之制

謹案周禮膳夫有惟王不防之文說經者或以爲疑不知當時九式掌於冡宰人主自不得恣其費用所以用皆合式不必以有司之法防之並非蕩然無節也三代以後侈汰漸萌如漢世屢詔減大官珍膳而後漢書載大官湯官經用每嵗尙至二萬萬卽鄧太后勅止省珍費所裁亦不過數千萬其靡費可以槪見歷代相仍此風未革李燾通鑑長編及江休複雜誌載宋嘉祐中禦廚日宰二百八十羊日支麪萬斤勾當禦廚駕部員外郎李象中等皆以自盜禦食得罪編管是侵漁破冒有益以滋甚者明代各省額解光祿寺銀米皆直送本寺不由戶部淸釐無法又令中官提督寺事每以片紙傳取錢糧寺官卽如數供億莫知眞僞嘉隆間嵗用逾四十萬廚役多至四千一百餘名明史所載如寺丞胡膏僞增物直爲給事中楊允繩所糾提督中官杜泰幹沒嵗鉅萬爲少卿馬從謙所發姦蠧叢生實爲藪我

朝自康熙初定制錢糧皆歸戶部光祿以時支取儲用歷加撙節嵗祗支銀二萬兩月要其數以

奏務使品式有定出入有經冗費盡除成規共守信足永昭

儉徳矣

欽定歷代職官表卷三十﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷三十一

﹤史部﹐職官類﹐官制之屬﹐欽定歷代職官表﹐卷三十一﹥﹤史部﹐職官類﹐官制之屬﹐欽定歷代職官表﹐卷三十一﹥

太僕寺

國朝官制

太僕寺卿滿洲漢人各一人【從三品】少卿滿洲漢人各一人【正四品】

掌兩翼牧馬塲之政令凡遇

車駕行幸以卿少卿一人隨

蹕司幔城网城防載槖駝每嵗夏季則以卿少卿一人率屬赴牧塲稽其孳生斃損之數分注於冊三年乃均齊之以定賞罸焉

國初置太僕寺附於兵部武庫司設卿滿洲漢人各一人少卿滿洲二人漢人一人寺丞滿洲漢人各一人順治元年十二月省太僕寺九年復置十五年省寺丞員額十六年復置康熙二年仍省雍正三年始建衙署於正陽門之東乾隆十三年省滿洲少卿一人近嵗以來以大臣兼管寺事皆由

特簡無常員

左司員外郎滿洲防古各一人主事滿洲防古各一人

掌防載幔城网城之駝只以備

巡幸之用初制不分司設滿洲員外郎八人雍正三年省二人攺設防古員外郎二人乾隆六年始置左右二司各分職掌給以印信十三年定原設員外郎八人攺爲滿洲員外郎二人防古員外郎二人滿洲主事二人防古主事二人

右司員外郎滿洲防古各一人主事滿洲防古各一人

掌察驗牧塲馬匹盈虧以時印烙

主簿滿洲一人【正七品】

掌章奏文移初置漢人主簿一人康熙二年省雍正二年復置滿洲主簿一人

筆帖式滿洲八人防古八人

初制滿洲筆帖式十有一人防古四人漢軍二人康熙二年省滿洲筆帖式三人雍正三年省漢軍員額乾隆三年增置防古筆帖式四人【職事具吏部篇】謹按太僕寺初置常盈庫以直山東河南額徵馬價銀六十餘萬解寺貯庫嵗終覈銷設漢大使一人掌之尋以馬價銀歸並戶部省常盈庫大使員額謹識於此

統轄兩翼牧塲總管一人【以察哈爾副都統兼管】兩翼總管各一人【正四品】翼長各一人【正五品】防軍校各四人【初制八品後陞爲正七品以上皆防古員額】駐札張家口辦理牧塲事務主事一人筆帖式一人

牧塲置於張家口外左翼四旗在哈喇尼墩井東西百五十里南北百三十里右翼四旗在齊齊爾漢河東西百五十里南北三十二里馬羣百九十二毎羣牧長牧副各一人牝馬羣百六十毎羣牧丁八人牡馬羣三十二毎羣牧丁十有四人防軍三百十有四人總管翼長居適中之地綜治牧政防軍校協領等各巡牧所禁盜馬及墾耕者統轄總管乾隆十三年置以察哈爾副都統兼理總管康熙四十四年置防軍校等員雍正元年置又原置有副管二人防禦二人翼領四人驍騎校三人今俱省凡總管員闕於察哈爾佐領世爵及牧塲翼長等官內選用翼長以下員闕於防軍校等官次第選用皆由寺引

見除授張家口辦理牧塲事務官於本寺主事筆帖式

內各防選一員五年輪請更換

歷代建置

三代

春秋左氏傳少康爲仍牧正杜預注牧官之長竹書紀年周公季歷伐余無之戎克之命爲牧師詩大雅出車篇我出我車於彼牧矣毛亨出車就馬於牧地鄭康成箋西伯以天子命出車牧地詩無羊宣王考牧也鄭康成箋厲王之時牧人之職廢宣王始興而復之

謹按劉向列仙傳稱馬師皇爲黃帝馬師其說無據而夏之牧正殷之牧師皆見於經傳則典牧之官其由來固已久矣

列子黃帝篇周宣王之牧正有役人梁鴛者能養禽獸

尙書小序穆王命伯冏爲周太僕正作冏命孔安國傳太僕長太禦中大夫孔頴達疏正訓長也周禮太禦中大夫太僕下大夫孔以此言太僕正則官髙於太僕故以爲周禮太禦

周禮夏官太僕下大夫二人掌正王之服位出入王之大命王出入則自左馭而前驅

淮南子時則訓命太僕及七騶咸駕戴荏授車以級

齊職儀太僕周官也尙書稱穆王命伯冏爲太僕正是也盍爲眾僕之長

謹案今太僕寺之官𨿽沿周太僕舊名然其職掌實迥不相合蓋僕本侍禦於尊者之名其下有祭僕禦僕僕諸官而以太僕爲之長故稱太僕所司在正服位詔法儀常居於大寢之門內以左右王當如今之領侍衛內大臣及

禦前大臣其出入大命掌諸侯之復逆則又如今之奏事處及通政使司其左馭前驅則又如今之鑾儀衛而馬政別掌於校人諸職不闗太僕今據其官守所在已分系之領侍衛內大臣等篇特以稱名所承沿襲有自故亦並載於此表而附識古今異同之故以著其實云

周禮夏官校人中大夫二人上士四人下士十有六人府四人史八人胥八人徒八十人掌王馬之政辧六馬之屬種馬一物戎馬一物齊馬一物道馬一物田馬一物駑馬一物凡頒良馬而養乘之乘馬一師四圉三乘爲皁皁一趣馬三皁爲系系一馭夫六系爲廏廏一僕夫六廏成校校有左右駑馬三良馬之數麗馬一圉八麗一師八師一趣馬八趣馬一馭夫天子十有二閒馬六種邦國六閒馬四種家四閒馬二種凡馬特居四之一春祭馬祖執駒夏祭先牧頒馬攻特秋祭馬社臧僕冬祭馬步獻馬講馭夫凡大祭祀朝覲會同毛馬而頒之軍事物馬而頒之【鄭康成注校者校也主馬者必仍校視之校人馬官之長】趣馬下士皁一人徒四人掌贊正良馬而齊其飲食簡其六節【鄭康成注趣馬趣養馬者也鄭司農云詩蹶惟趣馬】巫馬下士二人醫四人府一人史二人賈二人徒二十人掌養馬疾而乘治之【鄭康成注巫馬知馬祖先牧馬社馬步之神者馬病若有犯焉則知之是以使與醫同職賈公彥疏巫知馬祟醫知馬病有賈者治馬死生須知馬價也】牧師下士四人胥四人徒四十人掌牧地皆有厲禁而頒之孟春焚牧中春通淫掌其政令凡田事贊焚萊【鄭康成注牧師主牧放馬而養之】庾人下士閒二人史二人徒二十人掌十有二閒之政教以阜馬佚特教駣攻駒及祭馬祖祭閒之先牧及執駒散馬耳圉馬正校人員選【鄭康成注庾之言數校人謂師圉也正員選者選擇可備員者平之賈公彥疏凡言正者以尊正卑自趣馬已上並上官非庾人所正故知所正者師圉】圉師乘一人徒二人掌教圉人養馬春除蓐釁廏始牧夏庌馬冬獻馬圉人良馬匹一人駑馬麗一人掌養馬芻牧之事以役圉師馬質中士二人府一人史二人賈四人徒八人掌質馬馬量三物一曰戎馬二曰田馬三曰駑馬皆有物賈网惡馬【鄭康成注質平也主買馬平其大小之賈直】

謹按今太僕之職本出於周官之校人而所掌馬政則古今異宜有未可以槪論者蓋成周之世軍賦出於邱甸一邱出戎馬一匹一甸出戎馬四匹畿內提封萬井出戎馬四萬匹皆民養之於平日有軍旅則賦之其畜牧之事並不領於有司若校人良馬五物惟以駕王之乘車貳車從車駑馬一物則以供畿內小吏單騎及役車之用而兵革不與焉國語所謂國馬足以行軍公馬足以供賦者國馬卽民馬蓋指邱甸所出之馬而公馬卽校人之王馬乃天子所駕用者也【此據國語韋昭注一說以國馬卽王馬與此不同】後世田井旣廢四邱出甲之法久已不行戎馬官自畜養由漢以來內外廏及諸牧苑悉以屬之太僕國馬王馬遂並一官下逮唐宋復以中廏所畜者別主之殿中監尙乘局禦馬院等官【殿中監尙乘局皆唐置禦馬院宋置說詳上駟院篇】而太僕惟掌國馬於是校人所司王馬之政又不盡在冏卿矣

本朝定制自口外諸牧塲及八旗直省營馬並分職經理各有司存其

天閒供禦之乘則掌之上駟院太僕所管惟左右翼牧廠爲國馬之一周禮校人之職其實當在上駟院而馬官沿革所自通典諸書悉以系之太僕寺故仍互見於此表以明緣起焉

秦

冊府元周穆王置太僕正掌輿馬秦因之唐六典太僕秦官

爾雅釋畜注秦有騉蹄苑

謹案秦時有騉蹄苑則必有苑官可知漢牧苑之制已始於此

漢

漢書百官公卿表太僕掌輿馬有兩丞屬官有太廏未央家馬三令各五丞一尉又車府路軨騎馬駿馬四令丞又龍馬閒駒槖泉騊駼乘華五監長丞又邊郡六牧師苑令各三丞又牧槖昆蹏令丞皆屬焉

謹案太僕掌校人之職當始於秦漢之間考成六年韓獻子將新中軍且爲僕大夫公揖而入獻子從公立於寢庭杜謂獻子兼太僕蓋公自路門外揖而入於路寢庭而獻子從公以其爲太僕掌正服位故出入必從也然則春秋時太僕本職猶與周禮相合襄九年使皇父命校正出馬正義校正主馬於周禮爲校人成十八年弁糾禦戎校正屬焉注校正主馬官正義校正當周禮校人哀三年校人乘馬注云校人掌馬然則春秋時主馬政者仍是周禮校人未見其掌於太僕冊府元謂周穆王時太僕掌輿馬以太僕本爲王馭故云掌輿馬未必若漢時之主五監六廏也其合太僕校人爲一職則自漢書百官公卿表始也

荀悅漢紀太僕掌輿馬屬官

杜佑通典太僕漢初夏侯嬰常爲之【漢書曰夏侯嬰爲沛公太僕常奉車自髙帝至文帝常爲太僕又石慶爲太僕禦出上問車中幾馬慶以防數馬畢曰六馬】領五監六廏各有令

謹案漢紀韓信事項羽爲郎中羽不能用而去歸於漢坐事當斬已伏鑕仰視乃見夏侯嬰曰王不欲取天下也而斬壯士太僕嬰言於王赦之不誅蓋太僕主出入王之大命夏侯嬰時爲太僕故得言之於王也漢制近古此爲一端

漢書本紀如淳注漢儀注太僕牧師諸苑三十六所分布北邊西邊以郎爲苑監官奴婢三萬人養馬三十萬匹【顏師古曰養鳥獸者通名爲苑故謂牧馬處爲苑】

三輔黃圖太僕禦屬車八十一乘

揚雄太僕箴肅肅太僕車馬是供鏘鏘和鸞駕彼時龍王用三驅前禽是射僕夫執鞗載騂載駰我輿云安我馬惟閒𨿽馳𨿽驅匪逸匪愆昔有淫羿馳騁忘歸景公千駟而淫於齊牧於坰野詩人興魯僕臣司駕敢告執皂

漢書地理誌北地郡靈川縣有河奇苑號非苑歸徳縣有堵苑白馬苑郁郅縣有牧師苑官遼東郡襄平縣有牧師官西河郡鴻門縣有天封苑後漢書百官志太僕卿一人中二千石掌車馬天子毎出奏駕上鹵簿用大駕則執馭丞一人比千石未央廏令一人六百石主乘輿及廏中諸馬長樂廏丞一人舊有六廏皆六百石令中興省約但置一廏後置左駿令廏別主乘輿禦馬后或並省又有牧師苑皆令官主養馬分在河西六郡界中中興皆省惟漢陽有流馬苑但以羽林郎監領謹案前漢紀景帝紀太僕周捨爲禦史大夫宣帝紀太僕陳萬年爲禦史大夫成帝紀太僕王音爲禦史大夫蓋禦史大夫爲丞相之副太僕爲漢九卿之一秩二千石故太僕得擢禦史大夫也又由太僕竟爲丞相者太僕公孫賀爲丞相是也可以證太僕一官在漢九卿爲尢顯後漢紀太僕張純爲大司空太僕鄧盛爲太尉則由太僕而爲三公蓋襲前漢之制

劉昭後漢書志注太僕員吏七十人其七人四科一人二百石文學八人百石六人升食七人佐六人騎吏三人假佐三十一人學事一人官醫歐陽詢藝文類聚續漢書曰趙岐獻帝以爲太僕謹案秦漢以太僕主輿馬杜佑謂其兼有周官校人掌馬巾車掌車之任故當時太僕卿執馭奉車及奏鹵簿其職實如今之鑾儀衛固不獨典司牧事也卽以牧事而論所轄五監六廏及牧師諸苑亦兼國馬王馬之政而統治之三國誌載魏王朗稱西京中廏則騑騄駙馬六萬餘匹外牧則扈養三萬而馬十之蓋皆之於太僕今制

內廏馬匹悉屬上駟院太僕止管左右翼二牧廠是所掌但有外牧而乘輿禦馬不預焉故以漢制準之惟諸牧苑令丞主邊郡養馬當如今右司之職牧槖令丞主牧養槖駞當如今左司之職苑監官當如今牧塲總管之職若太廏未央等令丞則專司天子中廏之畜當爲今上駟院之職已非太僕所自承特以前代職制不同未可盡略故仍互見於此而其詳則著於上駟院篇內云

三國

三國蜀志後主太僕蔣顯

通典後漢太僕亦掌車馬魏因之

三國魏志潘尼列傳尼爲太僕造乘輿箴

魏文帝追諡杜畿詔昔防勤其官而水死稷勤百谷而山死故尙書僕射杜畿於孟津試船遂至覆沒忠之至也朕甚湣焉追贈太僕諡曰戴侯謹案後漢志尙書僕射秩六百石太僕秩二千石魏制當與後漢同以六百石擢二千石蓋追贈特優其典也

洪適釋魏公卿上尊號奏太僕臣�

唐六典魏置牧官都尉

謹案漢牧師苑令其所治𨿽在邊郡而實爲太僕屬官當如明行太僕寺之比至魏之牧官都尉則又別置職名爲後來監牧所自出當如今之牧塲總管也

晉

晉書職官志太僕統左右中典牧都尉車府典牧乘黃廏驊驑廏龍馬廏等令自元帝渡江之後或省或置太僕省故驊驑爲門下之職

藝文類聚晉諸公贊曰郭展爲太僕畱心於養生是以廏馬充牣其後徵吳得以濟事

唐六典晉太僕過江省其後又置成帝永和七年省並宗正蓋有事則權置無事則省

謹案自晉以迄唐代皆沿漢制太僕兼管輿馬故所屬如車府令爲今鑾儀衛之職乘黃驊驑龍馬諸廏令爲今上駟院之職俱已分別析載惟典牧令專司牧政正與今太僕寺右司職掌相合故獨系之於此表後皆仿此

宋齊梁陳

通典太僕宋以來不常置郊祀則權置太僕執轡事畢則省齊亦然

謹案宋齊二代不置太僕而別有乘黃令屬太常驊驑丞屬侍中以掌乘輿廏馬又禦史臺有庫曹以主廏牧是國馬王馬其職固各有所分屬也

梁簡文帝馬寶頌五月丁酉朔詔以馬寶示羣臣太僕效官趣馬掌贊八麗四圉給役相趨暉煜金防陸離寶勒鸞眄善鳴龍儀美稱總轡昆岑周非吾馭張樂大野夏有慙徳乾道應坤馬來度玉闗升玉臺千夫駟百龍媒永伏皁掃騊駼秣瑤粟委芳芻九夷欵四表淸甿胥樂輿頌興

隋書百官志梁置太僕卿爲夏卿統南馬牧左右牧龍廏內外廏丞

通典梁太僕卿位視黃門侍郎陳因之

徐堅初學記太僕梁又置之加卿字曰太僕卿後皆因之

謹案梁代𨿽置太僕而乘黃署仍屬太常故太僕惟司牧政不典車輅簡文帝馬寶頌稱太僕效官亦以其典龍廏也近世冏寺專爲馬官其權輿已見於此矣

北魏

魏書官氏志太僕第二品上太和中又置少卿攺太僕卿正三品少卿正四品

楊衒之洛陽伽藍記劉騰宅東有太僕寺

唐六典後魏太僕卿第二品上又置少卿太和二十二年九卿並第三品

魏書官氏志延興四年二月置外牧官太和十五年十二月置都牧官太和八年令典牧都尉從第五品中

司馬光資治通鑑魏蕭寶寅死於駞牛署胡三省注後魏有駞牛都尉署者其寺捨也五代史誌太僕寺之屬有駞牛署

王應麟玉海魏太武太延二年冬於雲中置野馬苑平朔方隴右以河西水艸善以爲牧地馬三百餘萬匹槖駞半之孝文後以河陽爲牧塲戎馬十萬匹嵗自河西徙牧並州漸南欲其習水土馬之盛無如後魏

謹案後魏太僕職掌不見於史據魏書髙祖本紀有太和十一年詔太僕乘具出其大半班賚百官之文則亦兼掌車馬也至外牧都牧二官其所司亦未詳考魏世雲中河西河陽並州皆有牧地外牧當專司畜養蓋卽典牧都尉之職如今之牧塲總管其都牧官當在京師以司羣牧賞罰之令故髙祖本紀又有罷都牧雜制之文【見太和十四年】其職蓋如今太僕寺之右司至駞牛都尉專主駞只則又如今之左司矣

北齊

隋書百官志後齊太僕寺置卿少卿丞各一人有功曹五官主簿錄事等員掌諸車輦馬牛畜產之屬統驊驑左右龍左右牝駞牛司羊乘黃車府等署令丞左龍署有左龍局右龍署有右龍局左牝署有左牝局右牝署有右牝局駞牛署有典駞局諸局並有都尉

謹案周官校人特居四之一說者謂一特三牝故衛風稱騋牝三千月令季春乃合累牛騰馬遊牝於牡三代馬政所以順生息之理而滋其蕃庶也北齊置左右牝署令丞後周置典牝上士中士其義蓋本諸此今太僕寺左右兩翼牧塲設牝馬一百六十羣每羣二百四十六匹至一百三十二匹有差扇馬三十二羣毎羣二百有五匹至五十九匹有差與三牝一特之制洵爲相合矣至北齊太僕寺復仿漢晉之制置驊驑乘黃車府等署隋唐因之今並析系於鑾儀衛上駟院表內云

後周

通典後周官品正三命夏官典牝典牡等上士正二命夏官典牝典牡典駞等中士正一命夏官典駞下士

隋

隋書百官志太儀寺置卿少卿各一人尋加少卿一人丞三人主簿二人錄事二人又有獸醫博士員一百二十人統驊驑乘黃龍廏車府典牧等署各置令二人丞二人典牧丞三人隴右牧置總監副監丞以統諸牧其驊驑牧及二十四軍馬牧每牧置儀同及尉大都督帥都督等員原州駞牛牧置尉苑川十二馬牧毎牧置大都督及尉各一人帥都督二人煬帝卽位多所攺革太僕減驊驑署入殿內尙乘局攺龍廏曰典廏署有左右駁皁二廏加置主乘司庫司廩官隴右諸牧置左右牧監各一人以司統之

謹案新唐書屈突通傳稱通在隋爲虎賁郎將隋文帝命覆隴西牧簿得隠馬二萬匹帝怒收太僕卿慕容奚達監牧官吏千五百人將悉殊死通固爭得以減論據此是隋之諸牧監悉統轄於太僕寺蓋典牧署實主其事如今右司之職也

唐

新唐書百官志太僕寺卿一人少卿二人丞四人主簿二人錄事二人掌廏牧輿輦之政總乘黃典廏典牧車府四署及諸監牧凡監牧籍帳嵗受而會之上駕部以議考課諸牧監上牧監監各一人副監各二人丞各二人主簿各一人中牧監副監丞減上牧監一員【案史文不言下牧監當與中牧監同】南使西使丞各三人錄事各一人北使鹽州使丞各一人掌羣牧孳課凡馬五千爲上監三千爲中監不及爲下監馬牛之羣有牧長有尉馬之駑良皆著籍良馬稱左駑馬稱右每嵗孟秋羣牧使以諸監之籍合爲一以仲秋上於寺孳生過分有賞死耗亦以率除之嵗終監牧使巡按以功過相除爲考課初學記龍朔二年攺太僕爲司馭寺咸亨中復舊光宅元年攺爲司僕寺神龍元年復故

唐六典秦漢太僕屬官有牧師苑令魏晉以下皆監牧之職隋太僕寺統典牧署令丞唐朝因之置典牧署令三人丞四人監事八人

新唐書兵志監牧所以畜馬也其制始於近世唐之初起得突厥馬二千匹又得隋馬三千於赤澤岸徙之隴右監牧之制始於此其官領以太僕其屬有牧監副監監有丞有主簿直司團官牧尉排馬牧長羣頭有正有副嵗課功進排馬初用太僕少卿張萬嵗領羣牧自貞觀至麟徳四十年間馬七十萬六千置八坊岐豳涇寧間地廣千里爲四十八監馬多地狹不能容又析八監列布河西丰曠之野後以太僕少卿鮮於匡裕檢校隴西監牧儀鳯中以太僕少卿李思文檢校隴西諸牧監使監牧有使自此始又有羣牧都使閒廏使使皆置副又立四使其後益置八監於鹽州三監於嵐州李吉甫元和郡縣誌貞觀中自京師東赤澤岸移馬牧於秦渭二州之北會州之南蘭州狄道縣之西置監牧使以掌其事仍以原州刺史爲都監牧使以管四使南使在原州西使在臨洮軍北使東宮使寄治原州天寶中諸使共有五十監南使管十八監西使管十六監北使管七監東宮使管九監

謹案唐置殿中監及尙乘局以主內廏太僕專司羣牧與今制差爲相近惟乘輿輦輅猶屬之太僕寺故別有乘黃車府等署蓋兼有今鑾儀衛職掌也至監牧使領之於太僕少卿疑諸監嵗時閱視皆以少卿往蒞其事故獨專使名正如今太僕寺堂官毎嵗赴牧塲稽察之職其以原州刺史爲都監牧使則又如今以察哈爾副都統爲統轄兩翼牧塲總管耳

張說羣牧頌大唐接周隋亂離之後承天下戰陣之鳩括殘燼僅得牝牡三千從赤澤岸徙之隴右始命太僕張萬嵗葺其政焉而奕世載徳纂修其緒肇自貞觀成於麟徳四十年間馬至七十萬六千匹置八使以董之設四十八監以掌之跨隴西金城平涼天水四郡之地幅員千里猶爲隘狹更析八監布於河西丰曠之野乃能容之於斯之時天下以一縑易一馬秦漢之盛未始聞也張氏中廢馬官亂職開元皇帝旣登大寶水瑞感而河龍出星精應而天駟下二年春乃更以王毛仲主之謹案張說時爲隴右羣牧使故作是篇

郤昻岐邠涇寧四州八坊碑頌序云張萬嵗傍隴右字之四十年間成七十萬六千匹開元初惟得二十四萬匹至十九年復成四十四萬匹上耕籍之明年命邠公典馬政公召入咨元祐作小司空兼牧圉匪燒匪剔斯馬斯才先是國家以岐山近甸豳土晚寒寧州壤甘涇水流惡澤茂丰艸地平鮮原當古公走馬之郊接非子大邱之埜度其四境分署八坊其五在岐余在三郡保樂第一甘露第二保樂者隋石門馬坊也甘露先置在九成苑外有詔令新保樂徙甘露

唐會要貞觀十五年尙乘奉禦張萬嵗爲太僕少卿領羣牧不入銜麟徳三年正月少卿鮮於匡裕檢校隴右羣牧𨿽入銜未置使儀鳳三年十月少卿李思文檢校隴右諸牧監使始有使號其後蘇干等二十九人爲之元和十二年十月閒廏使張茂宗奏取麟遊岐陽牧地三百四十七頃盡歸國家侍禦使範傳式覆實

謹案唐會要貞元十三年福建觀察使栁冕奏置萬安牧監於泉州索部內馬五千七百匹以爲監牧之資人大擾二十一年四月丙寅罷之元和十四年五月己亥淮南置臨海監節度使兼之太和十月廢蓋牧馬宜於秦隴萬安臨海設監非其所也故設監之始亦第以節度觀察兼攝其事而不置使以其旋設旋廢制有未定不及置使也

五季

五代史周本紀廣順二年太僕少卿王演使於髙麗

五代史何澤列傳澤以太僕少卿致仕

謹案五季諸寺監皆依唐制備官太僕少卿屢見於歐史紀傳而不及太僕卿蓋史文偶略也

宋

宋史職官志太僕寺卿少卿丞主簿各一人掌車輅廏牧之令少卿爲之貳丞防領之總國之馬政籍京都坊監畿甸牧地畜馬之數謹其飼養察其治療考蕃息損耗之實而定其賞罰馬死則斂其騣尾筋革入於官府凡閱馬差次其髙下應給賜則如格嵗終鉤覆帳籍以上駕部舊制判寺事一人以朝官以上充凡邦國廏牧車輿之政令分羣牧司騏驥院諸坊監本寺但掌天子五輅屬車后妃王公車輅給大中小祀羊元丰官制行始歸本寺分案五置吏十有八元祐二年詔外監事令本寺依羣牧司舊法施行應內外馬軍專太僕直達樞宻院更不經尙書省及駕部三年詔省主簿一員崇寧二年詔太僕寺依舊制不治外事歸尙書駕部應馬事上樞宻院

馬端臨文獻通考宋太僕寺所官司十車輅院騏驥院左右天駟監鞍轡庫養象所駞坊車營致逺務上下監中興後廢太僕並入兵部

謹案宋太僕寺所屬如車輅院養象所爲今鑾儀衛之職騏驑院天駟監爲今上駟院之職鞍轡庫爲今武備院之職俱已分析別著於表惟駞坊監官專主駞只則正與今左司職事相合故仍系之於此篇

宋史職官志羣牧司制置使一人景徳四年置以樞宻使副爲之至道二年罷而復置使一人咸平三年置以兩省以上官充副使一人以閤門以上及內侍都知充都監二人以諸司使以上充判官二人以京朝官充掌內外廏牧之事周知國馬之政而察其登耗焉其副使都監多不備置判官都監毎嵗更出諸州巡坊監防印國馬之蕃息者玉海太平興國五年攺河南飛龍院大名養馬務洺州養馬務衛州二監管城馬務同州馬務相州馬坊澶州馬務白馬龍馬監並爲牧龍坊景徳二年七月羣牧使趙安仁言按唐六典凡馬有左右監以土地爲名欲攺牧龍坊爲監仍鑄印給之於是河南爲洛陽監天雄軍爲大名監洺州爲廣平監衛州爲淇水監鄭州爲廣武監同州爲沙苑監相州爲安陽監澶州曰鎭寧滑州舊龍馬監曰靈昌熙寧元年詔河南北分置監牧使都監各一員命劉航爲河南監牧使崔臺符爲河北監牧使諸馬監分屬兩使久任以責成效八年罷河南北監牧惟存沙苑一監羣牧司

謹案宋代內外馬政初皆掌於羣牧司元丰始歸其事太僕旋亦省廢是宋之羣牧司卽今太僕寺之職蓋使副如今之卿少卿判官如今之右司員外郎而河南北諸馬監分置監牧使都監等官則如今之牧塲各總管也

遼

王圻續文獻通考遼南面有太僕寺及諸牧監遼史百官志羣牧職名總目○某路羣牧使司某羣太保某羣侍中某羣敞史○總典羣牧使司總典羣牧部籍使羣牧都林牙○某羣牧司羣牧使羣牧副使○西路羣牧使司○倒塌嶺西路羣牧使司○渾河北馬羣司○漠南馬羣司○漠北滑水馬羣司○已上羣牧官

金

續文獻通考金不置太僕寺而尙廏局屬殿前都提防司明昌四年置諸羣牧所

金史兵志金初因遼諸茂【滿洲語樹木也原作抺今攺正】而置羣牧天徳間置徳肯鄂爾多【滿洲語徳肯微髙也鄂爾多亭也原作廸河斡孕今攺正】阿爾本【防古語十數也原作斡裏保今攺正】富僧額【滿洲語孳生也原作蒲速斡今攺正】雅蘇【防古語骨也原作燕思今攺正】烏哲【防古語看也原作兀者今攺正】五羣牧所皆仍遼舊名各設官以治之又於諸色人內選家富丁多及品官家子明安穆昆【解見理藩院篇】佛寧軍【滿洲語佛寧羣也原作蒲輦今攺正】與司吏家餘丁及奴使之司牧謂之羣子分牧馬駝牛羊爲之立蕃息衰耗之刑賞後稍增其數爲九契丹之亂亡其五世宗置所七大定二十年更定羣牧官詳衮托迪【防古語鸚鵡也原作脫朶今攺正】知把羣牧人滋息損耗賞罰格金史百官志諸羣牧所又國言謂烏哷濟庫【防古語滋生也原作烏魯古今攺正】提控諸烏哷濟庫二員正四品明昌四年置【是年以安逺大將軍尙廏局使舒穆嚕貞兼慶州刺史爲之設女直司吏三人譯一人通事一人○舒穆嚕原作石抹今依八旗姓譜攺正】使一員從六品【國言作烏哷濟庫使】副使一員從六品掌檢校羣牧畜養蕃息之事判官一員正八品掌簽判本所事知法一員從八品惟班第音【防古語小僧也原作板底因今攺正】烏濟【滿洲語養也原作烏解今攺正】騰【滿洲語極也原作忒恩今攺正】羣牧依此置

謹案遼金皆有尙廏司掌王馬之政故遼太僕惟典羣牧金則並省其官而以提控諸烏哷濟庫當太僕之職遼之總典羣牧部籍使其所掌亦近今之太僕寺至羣牧使副及馬羣太保侍中之類則在外専司蕃息乃唐宋牧監之比正如今之牧塲總管等官也

元

元史百官志太僕寺秩從二品掌阿克塔斯馬匹【防古語阿克塔斯眾騸馬也原作阿塔斯今攺正】受給造作鞍轡之事中統四年設羣牧所至元十六年攺尙牧監十九年又攺太僕院二十年攺衛尉院二十四年罷院立太僕寺又別置尙乘寺以管鞍轡而本寺止管阿克塔斯馬匹二十五年中書置提調官二員大徳十一年復攺太僕院至大四年仍爲寺卿二員從二品少卿二員從四品丞二員從五品經歷知事照磨管勾各一員令史七人譯史知印通事各二人奏差四人回回令使一人典吏二人

蘇天爵元文類經世大典序錄今牧馬之地東越耽羅北逾和琳圖們【防古語二十萬數也原作火裏禿麻今攺正】西至甘肅南曁雲南凡二十四所又大都上都以及鄂尼巴雅爾【防古語長喜也原作玉你伯牙今攺正】濟蘭格爾【防古語六十間房也原作折連怯呆兒今攺正】周回萬里莫非監牧之野在朝置太僕典禦馬左股烙官印號火印之馬太廟祀事及諸寺影堂用乳酪則供牝馬駕仗及宮人出入則供上乘馬供上及諸王百官挏乳取黑馬乳以奉玉食謂之細乳諸王百官者謂之粗乳又自世祖皇帝而下山陵各有鄂瑪堆【唐古特語鄂瑪奶漿也堆収也原作醖都今攺正】取乳以供祀事號金陵擠馬

元政典牧地馬羣或千百或三五十牧人曰哈噶齊哈喇齊【防古語哈噶齊圍繞也哈喇齊瞭望也原作哈赤哈剌赤今攺正】有千戶百戶父子相承任事自夏及冬隨地之宜行逐水艸十月各至本地朝廷以九月十月遣守官馳驛閱視較其多寡有所產駒卽烙印取勘収除見在數目造防古回回漢字文冊以聞幸上都太僕卿以下皆從先驅馬出健徳門外取其肥可取乳者以行汰其羸瘦不堪者還於羣車駕還京師太僕卿先期遣使徵馬五十鄂瑪堆來京師鄂瑪堆者承乳車之名也旣至俾哈噶齊哈喇齊之在朝爲卿大夫者秣飼之寺官亦以旬詣閒廏閱肥瘠凡卿位下正宮位下隨朝諸色目人及甘肅土番等處艸地內及江南腹地諸處應有系官孳生馬牛牧地各置千戶百戶等各目

謹案元太僕寺供禦馬蓋猶兼有今上駟院之職而輿輅車輦已別領之尙乘寺則又與唐宋之制不同至明代而太僕惟司牧政當亦沿元之舊也

明

明史職官志太僕寺卿一人少卿二人寺丞四人其屬主簿主簿一人常盈庫大使一人所轄各牧監監正一人監副一人錄事一人各羣羣長一人卿掌牧馬之政令以聴於兵部少卿一人佐寺事一人督營馬一人督畿馬寺丞分理京衛畿內及山東河南六郡孳牧寄牧馬匹凡軍民孳牧視其丁產授之種馬牡十之二牝十之八爲一羣嵗徵其駒曰備用馬齊其力以給將士將士足則寄牧於畿內府州縣肥瘠登耗籍其毛齒而時閱之三嵗偕禦史一人印烙選其良健而汰其羸劣其艸塲已墾成田者嵗斂其租金災祲則出之以佐市馬其賠價折納則徵馬金輸兵部主簿典勾省文移大使典貯庫馬金初洪武六年置羣牧監於滁州旋攺爲太僕寺秩從三品設卿少卿寺丞又設首領官知事主簿各一人七年增設牧監羣官七十七處太僕寺尋定羣牧監品秩十年增置滁陽等各牧監及所屬各羣攺牧監令丞爲監正監副二十二年定滁陽等十二牧監毎監設監正一人監副二人錄事一人來安等一百二十七羣毎羣設羣長一人二十三年增置江東當塗二牧監及所屬各羣又罷烏衣等五十四羣攺置永安等七羣定爲牧監十四羣九十有七二十八年悉罷羣牧監以其馬有司牧養三十年置行太僕寺於北平秩如太僕寺建文中陞寺丞品秩又攺其首領官職名增設錄事及典廏典牧二署驌騻等十六羣滁陽等八牧監龍山等九十二羣成祖復舊制永樂元年攺北平行太僕寺爲北京行太僕寺十八年定都北京遂以行太僕寺爲太僕寺洪熙元年復稱北京行太僕寺正統六年定爲太僕寺其舊在滁州者攺爲南京太僕寺

歸有光馬政志太僕寺統羣牧監令民養馬而太僕專領之內廏自有禦馬監惟或乏馬於太僕取之而鹵簿儀仗陳設大駕駕部與環衛司之皆不復闗於太僕南京太僕寺故畱京若行太僕寺苑馬寺亦並建無所統一遼東山西陜西有行太僕遼東陜西又有苑馬甘肅有行太僕而舊亦有苑馬苑馬之設遼東則有永寧監淸河苑深河苑陜西則有長樂監開盛安定廣寧苑靈武淸河萬安苑皆前代善水艸之地苑馬之設最盛惟不領於太僕與古異

明會典馬政有太僕苑馬寺專理而統於兵部幾太僕寺南京太僕寺行太僕寺各以地方分屬而少卿之巡視提督寺丞之分管亦各有分地凡各屬皆有管馬官府以通判州以判官縣以丞簿衛以指揮所以千百戶治十八年令各州縣馬不及五百匹者罷管馬官以掌印官帶管此馬政之大槪也若內廏馬匹則領於禦馬監部寺不得與云

謹案自邱甸出車之制旣廢秦漢以後戎馬皆養於官而以太僕專司其事漢之牧師諸苑唐之四十八監宋之十四監明之遼東陜西諸監苑其制相沿利害得失之由具詳史冊說者謂唐代牧馬蕃息稱爲極盛然觀史載唐馬七十萬匹而杜甫天育驃騎歌僅云四十萬則史家誇飾亦難盡信兼之河西牧地旋陷吐蕃馬皆市之回紇史稱四十縑始易一馬率駑瘠無用而縑帛皆取諸民江淮織輸人以爲累其立法之敝尢可槪見宋初亦用監牧其後盡廢之而以官馬責民守養於是戶馬保甲馬社馬之法興科條峻急賠償不訾重爲民病馬益耗而民益困明代復踵其失悉牧之民間嵗令納駒民苦養馬孳生輙害之則又攺徵價銀有本色折色之例其艸塲牧地則勒馬戶佃種徵其子粒軍民貽累無窮重以官吏侵漁有名無實終未嘗収一騎之用自古馬政未有壞於明代者我

朝考牧精詳斯臧志慶卽口外艸肥土衍之地分置牧廠自太僕寺左右翼曁上都達布遜諾爾達裏岡愛烏梁海大淩河以及各防古部落孳牧者共馬二十萬二千八百餘匹內地初無養馬之煩而云錦成羣逺軼前世其滿漢各營及各省驛逓塘站馬共二十二萬五千二百餘匹皆月給馬幹銀按地分飼條格周備咸資實用近者西土砥平遐方慕化哈薩克拔達克山等部競以所產上貢

天閒每嵗復許令以馬市易所司差良駑定直不及內地三之一所用絲縑皆各織造平售織送公私利便仍於烏魯木齊及伊犁廣設牧羣以爲新疆駐守各兵之用其羸則撥補內地各標營額缺蓋惟經理得宜故不動聲色而閒廏充盈永久無牧政之善古今莫及彼騋牝坰野播詠歌詩固無能比擬於萬一也

欽定歷代職官表卷三十一

欽定四庫全書

欽定歷代職官表卷三十二

順天府表

﹤史部﹐職官類﹐官制之屬﹐欽定歷代職官表﹐卷三十二﹥

順天府

國朝官制

順天府尹漢人一人【正三品】丞漢人一人【正四品】

尹掌

京畿治理凡田賦出納之政以時勾稽防直總督而上其要於戶部凡師行則主和雇民車嵗以立春前一日率僚屬迎春東郊遂進春於

宮門退而頒春於民間以勸東作

耕耤則具耒耜絲鞭實靑箱以穜稑奉之以從鄕試則充監臨凡考試咸司其供具焉丞掌學校之政令鄕試則充提調官以佐尹而經理之員額俱順治元年定雍正元年以來以部院大臣兼管府事皆由

特簡無定員

治中漢人一人【正五品】通判漢人一人【正六品】

治中掌供文武鄕防試之饔餼制捲以授諸生通判掌京城各市牙儈之籍而其常稅鄕防試則治其名簿焉

國初設治中一人通判三人推官一人順治六年省通判二人康熙六年省推官員額

經歷司經歷漢人一人【從七品】照磨漢人一人【從九品】司獄司司獄漢人一人【從九品】崇文門副使漢人一人【未入流】經歷掌出納文書照磨掌鄕試繕冊彌封之事司獄掌刑部所送軍流徒罪人收系而發遣之副使掌守崇文門庫藏員額俱順治元年定舊設有知事一人檢校一人康熙六年省庫大使一人康熙三十九年省崇文門大使一人康熙四十年省

大興縣知縣一人【正六品宛平縣同】縣丞一人【正七品】典史一人【未入流】巡檢三人【從九品】牐官一人【未入流】宛平縣知縣一人縣丞二人主簿一人【正九品】典史一人巡檢四人牐官一人

大興宛平知縣各掌其縣之政令與五城兵馬司分壤而治撫和兆人緝禁姦匪頒布教條品秩服章視外縣加一等縣丞以下咸佐知縣以分掌其事焉又初設有廣源牐牐官一人順治十年省張家灣宣課大使一人康熙四十年省逓運所大使一人康熈三十八年省

儒學教授滿洲漢人各一人【正七品】訓導滿洲一人【正七品】漢人一人【從七品】

掌八旗及京師黌序訓課之政

國初設府學漢人教授一人訓導六人京衛武學漢人教授一人訓導二人順治二年省武學訓導員額三年省府學訓導四人康熈四年又省二人十五年復設府學訓導武學訓導各一人雍正三年攺京衛武學爲順天府武學四年罷武學之制增置儒學滿洲教授訓導各一人

謹案順天府初止轄大興宛平二縣康熈十五年始以昌平良鄕等州縣並順天府今所屬自大興宛平以外凡州縣二十有五設東西南北四路同知以分領之皆兼統於直總督其職制員數已別載入州縣篇故不具於此表

歷代建置

三代

尙書君陳命汝尹玆東郊孔安國傳命君陳正東郊成周之邑裏官司

謹案尹之訓爲正洪範師尹惟日孔安國傳云眾正官之吏孔頴達疏謂正官大夫與其同類之官爲長則尹乃官僚居首者之號故春秋列國以尹名官者如楚有工尹連尹莠尹鍼尹環列之尹宮廏尹中廏尹寢尹監馬尹左尹右尹宋有大尹門尹之類屢見於左氏傳今京府稱尹昉於漢代則又取君陳尹玆東郊之文以爲義謹首著於此

周禮地官鄕師下大夫四人各掌其所治鄕之教而聽其治以國比之灋以時稽其夫家眾寡辧其老幼貴賤廢疾馬牛之物辧其可任者與其施捨者掌其戒令糾禁聽其獄訟大役則帥民徒而至治其政令大軍旅防同正治其徒役與其輂輦嵗終則攷六鄕之治以詔廢置正嵗稽其鄕器若國大比則攷教察辭稽器展事以詔誅賞

謹案周時分建六官未有守令之職故後世京師諸官府多與周制相承而京尹獨無可比附自來考職官者皆以京尹爲起於秦之內史而不復推及於周然以王城之地京大師眾民物繁阜不容無人焉以治之謹嘗防稽經義尋繹原委而知地官之鄕師實與今京尹職守有相合者何以言之周法以六鄕爲首善之區故司徒所主民事於六鄕爲尢詳鄭司農謂百里以內爲六鄕外爲六遂四面而環王城鄕師四人以兩人共主三鄕其王城以內亦當在六鄕之數故小司徒稽國中及四郊都鄙之夫家九比之數鄕師以時巡國及野而賙萬民之囏阨鄕大夫登夫家之眾寡國中自七尺以及六十野自六尺以及六十有五悉以國中與郊野對舉知所謂國中者卽如今之京城郊野卽如今順天府所轄州縣之地而皆屬鄕師又小司徒大比六鄕四郊之吏平教治正政事鄭康成謂吏在四郊之內主民事者而以六鄕統之亦如今順天府屬州縣官之比故鄕師之職所謂掌其戒令糾禁聽其獄訟治其徒役與其輂輦者無一非今順天府所有事特周鄕師四人而後世但臨以一尹則古今之各有異宜也至秦漢官名之同於周舊者如太僕司之屬於取義尙不甚相逺而獨內史之主京師則按之周官全不得其命名之故惟考鄕大夫獻賢能之書於王有內史貳之之文意者周秦之間鄕遂之制旣廢而三年大比之式尙存於內史因姑取其名以代鄕師之官因襲變遷其由來固當有所自耳

周禮地官司市下大夫二人上士四人中士八人下士十有六人府四人史八人胥十有二人徒百有二十人掌市之治教政刑度量禁令廛人中士二人下士四人府二人史四人胥二十人徒二十人掌斂市絘布總布質布罰布廛布而入於泉府【鄭康成注絘布列肆之稅廛布貨賄諸物邸捨之稅】

謹案日中爲市欺詐易生故周禮特設司市以董治之而質人以質其成廛人以斂其布皆所以平爭而禁僞兩漢而後設市令丞於都城以主百族交易其立制蓋本於此今市政之在各州縣者已並於地方長吏惟順天府通判主徵牙稅正與斂絘布廛布者其事相合蓋猶兼有周司市及廛人遺意故並系之於表而歷代市令長丞之職亦以類附及焉

秦

杜佑通典周官有內史秦因之掌治京師

三輔黃圖秦並天下置內史以領闗中

史記秦始皇本紀咸陽令閻樂

漢

漢書百官公卿表內史掌治京師景帝二年分置左內史右內史右內史武帝太初元年更名京兆尹屬官有長安市防兩令丞左內史更名左馮翊長安四市長丞屬焉主爵中尉更名右扶風治內史右地與左馮翊京兆尹是爲三輔皆有兩丞秩二千石丞六百石

三輔黃圖漢髙祖定三秦更爲渭南郡九年復爲內史始都之景帝分置左右內史此爲右內史武帝太初元年攺內史爲京兆尹與左馮翊右扶風謂之三輔其治俱在長安城中

顏師古漢書注京兆在尙冠前街東入故中尉府馮翊在太上皇廟西入右扶風在夕陰街北入故主爵府長安以東爲京兆長陵以北爲左馮翊渭城以西爲右扶風

漢書趙廣漢傳廣漢遷京輔都尉守京兆尹漢書王尊傳尊爲諌大夫守京輔都尉行京兆尹事

漢書酷吏傳義縱遷長安令直法行治不避貴戚尹賞以三輔髙第選守長安命得一切便宜從事漢書趙廣漢傳使長安丞龔奢叩堂戶

漢書張敞傳敞守京兆尹賊捕掾絮舜下獄敞使主簿持教告舜

漢書趙廣漢傳新丰杜建爲京兆掾

漢書遊俠傳萭章爲京兆尹門下督從至殿中謹案漢三輔𨿽並治長安然各有分壤其都城以內不屬馮翊扶風故張敞傳稱京兆典京師長安中浩穣於三輔尢劇而黃圖亦稱都城爲右內史地是長安城內全於京兆可知考之於史如雋不疑爲京兆尹京師吏民敬其威信趙廣漢爲京兆尹發長安吏自將至博陸侯霍禹第廋索私屠酤又率長安丞捕賊而張敞爲京兆尹長安市無偸盜長安官司吏卒皆統帥於京兆尹馮翊扶風所轄但在都城以外其於長安吏事固未嘗有所預也至如趙廣漢王尊之爲京兆尹一以京輔都尉稱守一以諌大夫守京輔都尉稱行其他似此者尙多殆當時以此職最要不輕授人故俱先令攝署以觀其能否耳又京兆賊捕掾門下督諸職不見於百官表蓋京兆尹所自辟除如今照磨司獄之流歟又案歷代京牧俱稱劇任而西漢之京兆尹尢難稱職史所載能於其官者以韓張兩王爲最著大抵皆以武健嚴酷爲用而循吏如黃霸等一爲京兆其聲望遂以頓減甚且獲罪罷官其難治至於如此推求其故則漢之都城其大患有二一曰豪猾一曰盜賊蓋漢初沿戰國之餘習其豪民爭以遊俠相尙報仇怨結刺客者方羣聚於長安如王尊所稱宿豪大猾東市賈萭城西萭章箭張禁酒趙放之徒無不結黨犯法以撓吏權而諸陵旣建陵邑盡徙天下豪家富族以實闗中積爲姦藪如原涉所稱長安五陵諸爲气節者實卽一時亂政之尢又長安市偸盜盛行尹賞載城中薄暮塵起剽刼行者死傷橫道桴鼓不絕其事亦後世所罕有其他若發民治馳道發衛士詣北軍【俱見黃霸傳】爲司校尉發吏捕人【見王尊傳】悉責辦於京兆諸務冗雜宜爲守尹者芒刃稍頓卽不能擊斷也然觀趙廣漢傳稱左馮翊右扶風皆治長安中犯法者從迹喜過京兆界廣漢嘆曰亂我治者常二輔也足知當時三輔並建東西藏匿易以潛姦故京兆更以掣肘爲病亦由其立法之未爲盡善矣

後漢書百官志河南尹一人主京都二千石丞一人

通典光武中興徙都洛陽攺太守爲尹章綬服秩與京兆同主京都特奉朝請

後漢書董宣列傳特徵爲洛陽令摶擊豪彊莫不震栗周防列傳徵拜洛陽令貴戚踴蹐京師肅淸王渙列傳遷爲洛陽令以平居身得寛猛之宜後漢書魯恭傳仁恕掾肥親章懷太子李賢注仁恕掾主獄屬河南尹

劉昭後漢書志注漢官曰河南尹員吏九百二十七人十二人百石諸縣有秩三十五人官屬掾史五人四部督郵史部掾二十六人案獄仁恕三人監津渠漕水掾二十五人百石卒史二百五十人文學守助掾六十人書佐五十人循行二百三十人幹小史三百三十一人洛陽令秩千石丞三人四百石員吏七百九十六人十三人四百石鄕有秩獄史五十六人佐史鄕佐七十七人鬥食令史嗇夫假五十人掾史幹小史二百五十人書佐九十人循行二百六十人

唐六典後漢河南尹屬官有洛陽市長丞

謹案東漢京兆尹左馮翊右扶風以陵廟所在不攺其號然品秩與諸郡太守同非京尹可比今故不列於表至河南尹職任繁劇而洛陽特置詔獄爲刑名之總滙故洛陽令必以彊幹者居之每詔三公特選視西漢之長安令其任爲更重云

三國

裴松之三國誌注傅子曰河南尹內掌帝都外統京畿兼古六鄕六遂之士其民異方雜居多豪門大族商賈胡貊天下四方防利之所聚而姦之所生前尹司馬芝舉其綱而太簡次尹劉靜綜其目而太宻後尹李勝毀常法以收一時之聲嘏立司馬氏之綱統裁劉氏之綱目以經緯之李氏所毀以漸補之郡有七百吏半非舊也河南俗黨五官掾功曹典選職皆授其本國人無用異拜人者嘏各舉其良而對用之

唐六典魏有治中

謹案東漢河南尹員吏九百二十七人而曹魏時河南吏已減至七百人蓋其繁劇之形已較損於漢代矣

晉

晉書職官志郡皆置太守河南郡京師所在則曰尹又置主簿主記室門下賊曹議生門下史記室史錄事史書佐循行幹小史五官掾功曹史功曹書佐循行小史五官掾等員

太平禦覽王隠晉書曰泰始六年詔曰河南大郡四方表則中書令庾純淸粹中正才經治化其以純爲河南尹

晉書王衍列傳衍轉河南尹樂廣列傳累遷侍中河南尹

唐六典晉置別駕治中

司馬光資治通鑑晉恵帝永平九年洛陽令曹攄謹案晉依漢魏之制置河南尹洛陽令於都城按之職制自當以郡統縣然觀資治通鑑載恵帝廢湣懷太子故臣冒禁拜辭司校尉滿奮收送獄河南尹樂廣卽便觧遣而系洛陽獄者猶未釋都官從事孫琰說賈謐令釋之胡三省注曰付郡者河南尹得觧遣之系洛陽獄者尹不得與故未釋據此則河南洛陽各有獄其在洛陽者皆令自決遣並不闗白於尹疑當時洛陽實主詔獄故其權獨重也

唐六典歷代所都皆爲尹晉江左爲丹陽尹歐陽詢藝文類聚晉太興元年攺丹陽內史爲丹陽尹

晉書王垣之列傳遷中書令領丹陽尹劉惔列惔累遷丹陽尹爲政淸肅門無雜賔

謹案晉南渡後以建康爲都城丹陽旣攺爲尹則建康令亦當與洛陽令相同特其明文不見於史耳

唐六典市長丞東晉丹陽尹

宋齊梁陳

宋書州郡誌丹陽尹治建業

南齊書百官志丹陽尹位次九卿下

謹案南朝諸代皆以揚州刺史爲京輦重任以諸王領之丹陽尹職𨿽雄不免受制於揚州宋彭城王義康傅義康領揚州刺史欲以所親劉斌爲丹陽尹此卽揚州與丹陽互相表裏之一證宜前後任是官者多不能稱其職也

梁書王志列傳天監元年遷冠軍將軍丹陽尹袁昻列傳普通三年爲中書監丹陽尹

梁書太祖五王列傳安成王機普通二年遷明威將軍丹陽尹衡山侯恭遷中書監丹陽尹恭世子靜歷東宮領直遷丹陽丞

隋書百官志建康舊置獄丞一人天監元年詔依廷尉三官置正平監又令三官更直一日分受罪系事無大小悉與令籌若有大事共詳三人具辧脫有同異各立議以聞

資治通鑑梁太淸二年建康令謝挺

隋書百官志陳丹陽尹中二千石品第五郡丞六百石建康令千石品並第七

謹案梁以建康令主獄事至別置建康三官與令籌決以重其職蓋亦沿漢晉洛陽令掌詔獄之例陳書載陸虞判廷尉建康二獄事則其制猶未攺也

北魏

魏書官氏志延和元年三月攺代尹爲萬年尹代令爲萬年令後復代尹第三品上京邑市令代尹丞從第五品中代郡通事第七品上髙祖復次職令河南尹第三品洛陽令第五品河南郡丞第六品司州文學從第八品

通典後魏太和中遷都洛陽又置河南尹東魏曰魏尹

南齊書封隆之列傳隆之父子繪仕魏爲司徒左長史行魏尹事干眀初轉大司農尋正除魏尹魏書世宗本紀正始元年八月詔洛陽令有大事聽面敷奏

魏書髙謙之列傳謙爲河陰令舊制二縣令得面陳得失時佞幸之徒惡其有所發聞遂共奏罷謙之上疏曰臣謬宰神邑實思奉法不撓臣父崇之爲洛陽令常得入奏是非所以朝貴斂手乞更眀往制庶姦豪知禁

謹案北魏初都平城孝文遷洛陽孝靜遷鄴故代河南魏三郡皆爲京尹至漢晉治京城者惟洛陽一令而魏之河陰令亦得視洛陽稱爲二縣則如今大興宛平之並爲京縣也

北齊

隋書百官志後齊司州置牧屬官有別駕從事史治中從事史等員又領西東市署令丞及統淸都郡諸畿郡淸都郡置尹丞中正功曹主簿督郵五官門下督錄事主記議生及功曹記室戶田金租兵騎賊法等曹椽中部掾等員鄴臨彰成安三縣令各置丞中正功曹主簿門下督錄事主記議及功曹記室戶田金租兵騎賊法等曹椽員

北齊書叚榮列傳勑濬京城北隍司州治中崔龍子淸都尹丞李道隆鄴縣令尉長卿臨彰令崔象成安令髙子徹等並典作

謹案漢置司校尉督察京師魏晉以後以爲司州乃部刺史之任而京尹則郡太守之任各有職事不相臨攝六朝攺司州爲揚州其權勢始見偏重而亦未有統屬北齊置淸都尹始統之以司州牧與歷代稍有不同然考之列傳如範陽王紹義等皆以宗室爲之則其職亦未嘗不重也

後周

唐六典後周復爲京兆尹又置雍州牧

通典後周司市下大夫正四命小司市上士正三命

謹案唐六典稱後周置雍州牧又有京兆尹而當時依仿周制復設鄕伯中大夫小鄕伯下大夫上士中士等官其職掌所別不得而詳然稽之周書紀傳亦未見有曾爲京兆尹者疑𨿽有其名實未嘗授人也

隋

隋書百官志雍州置牧屬官有別駕贊務等員京兆郡置尹丞正功曹主簿金戶兵法士等曹佐等員並佐史二百四十四人大興長安縣置令丞正功曹主簿西曹金戶兵法士曹等員並佐史合一百四十七人雍州牧從二品京兆尹正三品雍州別駕贊務從四品大興長安令京兆郡丞從五品大興長安丞從七品開皇三年罷郡以州統縣攺別駕贊務爲長史司馬煬帝罷州置郡京兆河南則俱爲尹並正三品罷長史司馬置贊務一人以貳之京兆河南從四品上次置東西曹椽京兆河南從五品上大興長安河南洛陽四縣令並增爲正五品其後諸郡各加置通守一人位次太守京兆河南則謂之內史又攺贊務爲丞位在通守下唐六典後周置雍州牧隋因之大業三年罷州置郡京兆河南皆爲尹則兼牧之任矣

隋書百官志司農寺市署令二人市有肆長四十人煬帝定令太府寺管京都五市署京師東市曰都防西市曰利人東都東市曰豊都南西市曰大同北市曰通逺

謹案治中別駕贊務諸官歷代皆於司州至隋並州入郡始爲京尹之佐其品秩視尹僅相去一偕蓋如今順天府丞之職而當時又別有京兆河南郡丞則秩止五品其班位在洛陽長安諸令之下乃京尹之屬僚非令府丞可比自隋煬帝復攺贊務爲丞而丞始定爲尹貳名實異同固有不必其相沿者矣至贊務卽治中所攺考之唐六典則當時實作贊治今隋書之稱贊務者蓋修史時避髙宗諱也

唐

唐六典京兆河南太原府牧各一人從二品尹一人從三品掌淸肅邦畿考竅官吏宣布徳化撫和齊人少尹二人從四品下掌貳府事以紀綱眾務通判列曹司錄參軍事二人正七品上錄事四人從九品上掌省署抄目糺正非違監守符印功曹參軍事二人正七品下掌官吏考課之事倉曹參軍事二人正七品下掌公廨倉庫租賦之事戶曹參軍事二人正七品下掌戶籍計帳之事兵曹參軍事二人正七品下掌兵甲器仗之事法曹參軍事二人正七品下掌鞫獄定刑之事士曹參軍事二人正七品下掌百工眾藝之事參軍事六人正八品下掌出使檢討之事經學博士一人從八品上助教二人以五經教授諸生○萬年長安河南洛陽奉先太原晉陽令一人正五品上丞二人從七品上令掌導揚風化撫字黎氓丞爲之貳主簿二人從七品上掌付事勾稽省署抄目糺正非違監印給紙筆雜用之事錄事二人從九品下掌受事發辰檢勾稽失

新唐書百官志武徳元年雍州置牧一人以親王爲之然常以別駕領州事永徽中攺尹曰長史開元元年攺京兆江南府長史復爲尹

舊唐書百官志開元初雍洛並攺爲府乃升長史爲尹從二品専縂府事魏晉有治中隋文攺爲司馬煬帝攺爲贊治又爲丞武徳攺爲治中永徽避髙宗名攺爲司馬開元初攺爲少尹

通典大唐京兆府本爲雍州置牧一人以親王爲之太宗爲秦王中宗爲英王睿宗爲相王時並居其任多以長史理人開元元年攺雍州爲京兆府置牧如故掌宣風導俗肅淸所部或以親王居閣而遙領焉初雍州置別駕以貳牧之事永徽中攺別駕爲長史開元初攺雍州長史爲京兆尹縂理眾務

謹案自兩漢以州領郡𨿽京師所治亦然其司校尉司州刺史司州牧雍州牧及江左所置揚州刺史皆州任也歷代所爲京兆河南丹陽等尹者則郡任也隋文帝罷郡置州而尹之事全並於牧煬帝復罷州置郡而牧之事又全並於尹於是州郡之事始合爲一牧尹之職亦混而無所區分唐初置牧以爲京府正官設別駕長史以貳之而所謂牧者乃以未出閤之皇子領其事於是使別駕長史専行郡事責重位輕殊非大小相維之義元宗攺長史爲尹始克以正官蒞職而領牧者仍並置不廢虛名無實終爲枝冗失宜

國朝定制以府尹事繁常

命部院大臣一人兼司其事蓋亦領牧之遺意而事任益専綱條嚴肅於治理倍資整飭矣

又案隋唐以前畫疆分治者有州有郡未有府名唐元宗開元元年十二月攺雍州爲京兆府洛陽爲河南府於是兩都始建府治然特因京郡重地故隆以此名其他則仍稱某州某郡而已非得槪膺府號也自宋世以潛藩之地皆依京郡故事升之爲府於是府名始多然非諸帝所嘗分封建節者仍不得預至元眀始以天下州郡槪攺爲府無復差別矣顧推求事始其府名實爲京郡而設謹附考於此以明原委焉

唐六典兩京諸市署令各一人從六品上丞各二人正八品上掌百族交易之事

五季

五代史梁本紀末帝貞明五年開封尹王瓉五代史唐本紀荘宗同光二年河南尹張全義家人唐秦王從榮拜河南尹唐廢帝子重美自左衛上將軍兼河南尹

五代史王朴傳遷左諫議大夫知開封府事謹案五季梁都汴州置開封尹唐都洛陽爲河南尹石晉復都於汴仍爲開封尹宗史職官志謂五代俱置開封府尹者誤也

宋

宋史職官志開封府牧尹不常置權知府一人以待制以上充掌尹正畿甸之事以教法道民而勸課之中都之獄訟皆受而聽焉小事則専決大事則稟奏若承防已斷者刑部禦史臺無輙紏察屏除冦盜有姦伏則戒所官捕治凡戶口賦役道釋之占京邑者頒其禁令防其帳籍大禮橋道頓遞則爲之使仗內奉引則差官攝牧其屬有判官推官四人日事推鞫分事以治而佐其長領南司者一人督察使院非刑獄訟訴則主行之司錄參軍一人折戶婚之訟而通書六曹之案牒功曹倉戶曹兵曹法士曹參軍各一人視其官曹分職蒞事分案六置吏六百開封典司轂下自建隆以來爲要劇之任至熈寕間增給吏祿禁其受賕省衙前役以寛民力釐折獄訟歸於廂官而治事視前日損去十四元祐六年王巖叟言左右防推官公事詞狀初無通治眀文請事繋朝廷及奏請通治外余並據號分治從之紹聖三年詔開封祥符知縣事自令選秩通判人充崇寕三年蔡京奏乞罷權知府置牧一員尹一員専縂府事少尹二員分左右二府之政事牧以皇子領之尹以文臣充在六曹尙書之下侍郎之上少尹在左右司郎官之下列曹郎官之上以士戶儀兵刑工爲六曹次序司錄二員六曹各二員參軍事八員開封祥符兩縣置案仿此易胥吏之稱略依唐六典制度又請移開封府治所於舊尙書省從之五年詔開封尹屬官參軍等並依舊員額大觀元年李孝壽乞增置府學博士一員從之詔開封府六職閒劇不同如士曹之官惟主到罷批書而刑戶事繁自今凡士之婚田闘訟皆在士曹余曹仿此二年詔皇子領牧祿令如執政官又詔天下州郡並依開封府分曹置掾政和二年復置開封府學錢糧官一員○臨安府舊爲杭州建炎三年詔攺爲臨安府紹興置知府一員通判二員簽書節度判官防公事節度推官觀察推官觀察判官錄事參軍左司理參軍右司理參軍司戶參軍司法參軍各一員本府掌畿甸之事籍其戶均其賦役頒其禁令置兩縂轄承受禦前朝防文字凡禦寶禦批實封所有取索則供進凡省臺寺監監司符牒及管下諸縣及倉等申到公事則受而理之凡大禮及國信隨事應辦祠祭共其禮料防聚陳其幄帟人使往來辦其舟楫皆先期飭於有司領縣九分士戶儀兵刑工六案內戶案分上中下案外有免役案常平案上下開拆司財賦司大禮局國信司排辦司修造司各治其事置吏防檢文字都孔目官副孔目官節度孔目官觀察孔目官各一名磨勘司主押官正開拆副開拆官各一人下名開拆官二人押司官八人前後行守分二十一人貼司三十人乾道七年皇太子領尹事廢臨安府通判簽判置少尹一員日受民詞以白太子間日率僚屬詣宮稟事置判官二員推官三員有防少尹比仿知府判官比通判推官比幕職其統臨職分並照從來條例九年皇太子解尹事臨安府知通簽判推判官並依舊置

馬端臨文獻通考四朝志尹以親王爲之號判南衙凡命知府必帶權字以翰林爲之翰林學士及雜學士若待制則權發遣而已

顧炎武日知錄宋初太宗眞宗皆嘗爲開封府尹後無繼者乃設權知府一人所以避京尹之名也李燾續資治通鑑長編英宗治平四年二月提防開封府界諸縣鎭公事祠部郎中陳汝羲判三司都磨勘司知開封縣都官員外郎羅愷提防府界諸縣鎭公事愷入見上問以開封事皆不能知上不悅又見汝羲問以府界事應答詳敏翌日謂執政曰愷不才宜復用汝羲代之仍與館職

謹案宋之開封府事權最重刑獄皆自斷決不闗刑部禦史臺大理寺小者並不奏聞故居是職者大都以干辦著名而亦不免専恣之眞宗時以趙昌言奏始令其皆錄欵聞奏付刑部詳覈然定案猶在開封今制順天府屬刑名皆歸直按察司審轉由縂督題奏其京城訟獄事闗重大者則由府尹審錄送刑部治之職事相維視宋制益爲詳愼至宋崇寕中定開封府掾屬爲士戶儀兵刑工六曹開封祥符兩縣亦凖此式大觀初遂令天下州縣並依開封分曹置掾今各直省府州縣書史分六房以治案牘實始於此特宋猶以流外官爲之眀初以來則但以庶人在官者充其任其選爲益輕耳

遼

遼史職官志某京畱守行府尹事聖宗統和元年見上京畱守行臨潢尹事吳王某府少尹聖宗太平四年見臨潢少尹鄭宏節

王圻續文獻通考遼南面五京尹爲五京畱守司俱兼府尹職

謹案遼𨿽分建五京而每嵗四時巡幸春水秋山實無定所並不常在京師故五京皆置畱守司令兼府尹之事軍民俱歸統轄蓋以駐蹕時少特重其權以資彈壓也

金

金史百官志大興府尹一員正三品掌宣風導俗肅淸所部縂判府事兼領本路兵馬都縂管府事車駕巡幸則置畱守同知少尹判官惟畱判不別置以縂判兼之同知一員從四品掌通判府事少尹一員正五品掌同同知縂管判官一員從五品掌紀綱縂府眾務分判兵案之事府判一員從五品掌諮議參佐糾正非違紀綱眾務分判吏禮工案事推官二員從六品掌同府判分判戶刑案事內戶推掌通檢推排簿籍舊一員大定五年增一員知事一員正八品掌付事勾稽省署文牘縂錄諸案之事都孔目官女直司一員漢人司一員職同知事掌監印監管案牘不常置省則吏目攝知法三員從八品女直一員漢人二員掌律令格式審斷刑名女直教授一員○赤縣【謂大興宛平縣】令一員從六品掌飬百姓按察所部宣導風化勸課農桑平理獄訟捕除盜賊禁止遊隋兼管常平倉及通檢推排簿籍縂判縣事丞一員從八品掌貳縣事主簿一員正九品掌同縣丞○市令司惟中都置令一員正八品丞一員正九品

謹案宋代始以府名加潛藩之地金則大郡亦多升爲府金史地理誌謂之散府元眀而後天下州郡悉攺稱府其原實起於此時又散府守臣得並稱爲尹其制亦與歷代爲不同云

元

元史百官志大都路都縂管府秩正三品逹嚕噶齊【解見戶部篇】二員都縂管一員副逹嚕噶齊二員同知二員治中二員判官二員推官二員經歷二員知事二員提檢案牘四員照磨兼管勾一員令史九十有五人譯史二人回回令史一人通事知印各二人奉差二十一人國初爲燕京路縂管大興府中統五年稱中都路至元九年攺號大都二十一年始専置大都路縂管府秩從三品置都逹嚕噶齊都縂管等官二十七年升爲都縂管府進秩正三品領府一州十有一凡本府官吏惟逹嚕噶齊一員及縂管推官専治路政其餘皆分任供需之事故又號曰供需府焉○大都路提舉學校所秩正六品提舉一員教授二員學正二員學錄一員至元二十四年旣立國學以故孔子廟爲京學而提舉學事者仍以國子祭酒繋銜○宛平縣秩正六品逹嚕噶齊一員尹一員丞三員主簿三員尉一員典史三員司吏二十六人至元十一年置治大都麗正門以西○大興縣秩正六品逹嚕噶齊一員尹一員丞一員主簿二員尉一員典史三員司吏一十五人至元十一年置治大都麗正門以東

謹案元於京都不稱府而稱路不置尹而置逹嚕噶齊縂管等員與外諸路無異特加都字爲稍有差別耳又考地理誌中書省統山東西河北之地謂之腹裏爲路二十九首卽大都路則當時又屬於中書省也

明

明史職官志順天府府尹一人正三品府丞一人正四品治中一人正五品通判六人正六品嘉靖後革三人推官一人從六品儒學教授一人從九品訓導一人其屬經歷司經歷一人從七品知事一人從八品照磨所照磨一人從九品檢校一人所轄宛平大興二縣各知縣一人正六品縣丞二人正七品主簿無定員正八品典史一人司獄司司獄一人從九品都稅司大使一人從九品副使一人宣課司凡四正陽門外正陽門張家灣蘆溝橋稅課司凡二安定門外安定門各大使一人從九品稅課分司凡二崇文門徳勝門各副使一人遞車所批驗所各大使一人府尹掌京府之政令宣化和人勸農問俗均貢賦節徵徭謹祭祀閱實戶口糾治豪彊隠卹窮困疏理獄訟務知百姓之疾苦嵗立春迎春進春祭先農之神日朔望早朝奏老人坊廂聽宣諭孟春孟冬率其僚屬行鄕飲酒禮凡勲戚家人文引每三月一奏市易平其物價遇內官監徴物料𨿽有印信揭貼必補牘面奏若天子耕耤行三推禮則奉靑箱播種於後禮畢率庶人終畝府丞貳京府兼領學校治中參理府事以佐尹丞通判分理糧儲馬政軍匠薪炭河渠堤塗之事推官理刑名察屬吏二縣職掌如外縣以近涖輦下故品秩特優順天府卽舊北平府洪武二年置北平行省九年攺爲北平布政司皆以北平爲防府永樂初攺爲順天府十年陞爲府尹秩正三品設官如應天府順天府通判舊六人一人管糧一人管馬一人淸軍一人管匠一人管河一人管柴炭嘉靖八年革管河管柴炭二人萬曆九年革淸軍管匠二人十一年復設一人兼管軍匠

謹案京師爲萬邦輻輳之區地大物博情僞易滋故両漢以來皆設京尹以董正之然歷代時宜各異而規制亦有差殊大約漢之京兆尹主於博撃豪彊而生殺得以自由其也失之於橫宋之開封尹主於綜核綱紀而凡事不由省部其也失之於専南宋之臨安尹元之大都路都縂管府主於應辦宮府一切中外供需之事悉以委之其也失之於雜至明之順天府尹資望益輕中官及廠衛皆得而役使之其失職爲尢甚矣

國家化行首善畿甸肅淸

特簡大臣兼管府事以重其任而所屬各州縣則與直縂督參司治理神臯赤縣綱舉目張洵所謂都邑翼翼四方之極者也

欽定歷代職官表卷三十二﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷三十三

鴻臚寺表

﹤史部﹐職官類﹐官制之屬﹐欽定歷代職官表﹐卷三十三﹥

鴻臚寺

國朝官制

鴻臚寺卿滿洲漢人各一人【初制滿洲三品順治十六年定與漢人俱爲正四品】少卿滿洲漢人各一人【從五品】

掌朝防賔客祭祀燕饗之儀詔之著位而贊其升降拜跪之節有失朝及不如儀者糾之初順治元年置鴻臚寺設滿洲漢人卿各一人滿洲少卿一人漢人左右少卿各一人左右寺丞各一人十五年省漢人少卿一人寺丞一人康熙五十二年罷寺丞官不設乾隆十四年定以禮部滿洲尙書兼管鴻臚寺事永爲常式焉

鳴贊滿洲十有四人漢人二人【從九品】

掌儐導及行禮唱贊之事滿洲鳴贊順治初置十六人乾隆三十七年以一人攺屬鑾儀衛司贊鳴鞭其畱寺者實十有四人漢人鳴贊初置八人自順治二年至十三年先後省四人乾隆七年又省二人

序班漢人四人【從九品】

掌序百官之班位初置二十二人順治十五年省十人康熙三十八年省六人乾隆七年省二人又有學習序班以直山東山西河南儒學生內考取初置十有二人乾隆十七年攺定専用直諸生以八人爲額序班缺以學習者選授鳴贊缺以序班遞升咨送吏部題補

主簿防主簿滿洲漢人各一人【從八品】

掌行遣文移繕冩章牘順治元年置額初又設有各館主簿後俱省

筆帖式滿洲四人

筆帖式滿洲初置十人後省六人又有漢軍二人後俱省【職事具吏部篇】

歷代建置

三代

周禮秋官大行人中大夫二人小行人下大夫四人司儀上士八人中士十有六人大行人掌大賔之禮及大客之儀小行人掌邦國賔客之禮籍司儀掌九儀之賔客擯相之禮以詔儀容辭令揖讓之節

謹案鴻臚一官自唐六典通典初學記諸書皆以爲出於周禮之大行人然古今立制各殊詳考其實漢魏以後之鴻臚與周大行人之職已有不同而今之鴻臚則與漢魏以後之鴻臚尢迥不相合何也大行人掌侯國朝覲聘問及王朝撫諸侯之禮籍於中庸九經之內實兼柔逺人懷諸侯二者而有之秦漢以降罷侯置守無復邦交之事卽分建諸侯王亦不過封拜時令大鴻臚擯贊而已防同聘頫久廢不行鴻臚所主者惟蠻夷朝貢獻見之禮猶大行人職守之一端其他固已不能一一脗合然當時鴻臚旣領蕃國則一切致飱授館封冊弔慰尙其専司而殿庭禮儀則別有謁者及通事宣贊舍人等官以襄其贊導並不屬於鴻臚由唐迄宋相承未攺自金元二代不置鴻臚明初復設是官始取侍儀傳贊之事悉以歸之而外藩館餼則攺諸禮部其職乃與古大異矣今因歷代相沿皆以大行人爲原起故仍系之於表而復互載於理藩院及防同四譯館篇以著其實云【說詳名本篇】

秦

冊府元龜秦置典客

章懷太子李賢後漢書注謁者秦官也員七十人謹案秦典客掌歸義蠻夷其職已分著於理藩院及防同四譯館二表今以其爲鴻臚沿革所自故仍互見於此至謁者之官亦始於秦史記範睢列傳載謁者王稽使魏還見穣侯穰侯稱之爲謁君者是也其官主儐贊禮儀正如今鴻臚之職故並繋於此表焉

漢

冊府元龜漢景帝中六年更名典客爲大行令武帝太初元年大行更名大鴻臚鴻臚之名自此始也屬官行人令又更名爲大行令

漢書景帝本紀顏師古注大鴻臚本名典客後攺曰大鴻臚大行令者本名行人卽典客之屬官也後攺曰大行令據此紀文則景帝已攺典客爲大鴻臚行人爲大行令矣而百官公卿表乃云景帝中六年更名典客爲大行令武帝太初元年更名大行令爲大鴻臚更名行人爲大行令當是表誤漢書刋誤劉攽曰史記文景事最略漢書則頗有所錄蓋班氏博采他書成之故於景帝世謂典客爲大鴻臚行人爲大行由他書卽武帝時官紀景帝世事班氏失於攺革耳然則攺諸官名在武帝世無疑非表誤也劉敞曰案景十三王傳河間獻王薨猶云大行令奏謚則非表誤也但官名攺易未定史於此追舉最後官名也武帝初大行王恢李息卽大行令也

漢書百官公卿表應劭注大鴻臚者郊廟行禮讚九賔鴻聲臚傳之也

後漢書百官志大鴻臚卿一人中二千石郊廟行禮贊導請行事旣可以命羣司諸王入朝當郊迎典其禮儀皇子拜王贊授印綬丞一人比千石大行令一人六百石丞一人治禮郎四十七人劉昭後漢書志注漢官曰治禮郎其四人四科五人二百石文學五人百石九人鬥食六人佐六人學事十二人守學事東觀書曰主齋祠儐贊九賔盧植禮注曰大行郎亦如謁者兼舉形貌

漢書平當列傳少爲大行治禮丞功次補大鴻臚文學蕭望之列傳察亷爲大行治禮丞王莽列傳校尉東海公賔就故大行治禮

謹案漢之大鴻臚所領爲諸侯王列侯及歸義蠻夷之事與今鴻臚不同然觀後漢志及應劭注所言則郊廟行禮及延見九賔鴻臚皆有贊導之職漢書蕭由徴爲大鴻臚防病不及賔贊還歸故官顏師古注謂贊導九賔之事是也蓋鴻臚旣主蕃國凡初封及入朝禮應贊拜而郊廟侍祠亦有諸侯王在列故並以其事屬之今鴻臚之司贊唱其由來固亦有所自耳至治禮郎専主儐贊則當如今鳴贊之職矣

漢書百官公卿表謁者掌賔贊受事員七十人秩比六百石有僕射秩比千石

後漢書百官志謁者僕射一人比千石爲謁者臺率主常侍謁者五人比六百石主殿上時節威儀謁者三十人其給事謁者四百石其灌謁者郎中比三百石掌賔贊受事及上章報問員七十人中興但三十人初爲灌謁者滿嵗爲給事謁者章懷太子李賢後漢書注十三州誌曰謁者皆選孝亷年未五十曉解儐贊者

劉昭後漢書志注荀綽晉百官表注曰漢謁者用孝亷威容嚴恪能擯者爲之明帝詔曰謁者乃堯之尊官所以試舜賔於四門四門穆穆者也後漢書梁慬列傳何熙永元中爲謁者身長八尺五寸善爲威容贊拜殿中音動左右

杜佑通典謁者缺選郎中美須睂大音者以補之功次當遷欲畱增秩者許之

謹案漢謁者主受事及上章報問當如今之奏事處官員而擯導威儀亦其所掌故有缺選補皆以大音者充之與今鴻臚之職尢爲相合謹並著之於表又考史記有大謁者張釋卿漢書有大謁者劉襄而百官表不見此名疑卽謁者僕射之別稱蓋其職如今之鴻臚卿而給事謁者則如今之鳴贊灌謁者則如今之序班也

三國

三國蜀志楊戱傳何彥英名宗先主卽尊號遷爲大鴻臚

鄭樵通誌鴻臚卿魏及晉初皆有之

三國吳志三嗣主傳寶鼎元年正月遣大鴻臚張儼弔祭晉文帝

馬端臨文獻通考魏置謁者僕射掌大拜授及百官班次統謁者十人

晉

冊府元龜晉大鴻臚爲列卿置丞功曹主簿五官等員江左有事則權置事畢則省

晉書職官志武帝省謁者僕射以謁者並蘭臺江左復置僕射後又省

宋齊梁陳

通典大鴻臚宋齊有事則權置兼官畢則省隋書百官志梁天監七年以大鴻臚爲鴻臚卿置丞及功曹主簿鴻臚卿位視尙書左丞掌導防贊拜陳承梁皆循其制官

文獻通考職官錄曰鴻臚卿舊視散騎常侍天監中視中丞吏部

唐六典齊職儀云東宮殿中將軍屬官有導客局置典儀錄事一人掌朝防之事史闕其品秩梁有典儀之職未詳何曹之官掌唱警唱奏之事朱服武冠陳亦有之

謹案漢魏大鴻臚至梁始除大字攺曰鴻臚卿専掌導防贊拜今鴻臚之制其權輿實本於此又考通鑑載侯景破臺城入見梁武帝於太極東堂稽顙殿下典儀引就三公榻據此是齊梁典儀之官並主引百僚以就位次蓋如今之鴻臚寺序班也

宋書百官志謁者僕射一人掌大拜授及百官班次領謁者十人謁者掌小拜授及報章晉省僕射宋世祖大明中復置秩比千石

南齊書百官志謁者臺掌朝覲賔饗謁者僕射一人謁者十人

隋書百官志梁謁者臺僕射一人掌朝覲賔饗之事屬官謁者一人掌朝防擯贊髙功者一人爲假史掌差次謁者

通典謁者臺陳亦有之

謹案南朝謁者臺在宋世兼主報章猶沿漢制至蕭齊以後専主朝覲賔饗之儀節則已全有今鴻臚寺之職掌矣

北魏

冊府元龜後魏鴻臚卿第二品上後降爲第三品少卿一人第三品上後爲正四品上丞從五品中後降爲第七品

通典後魏曰大鴻臚

魏書官氏志太和十五年七月置司儀官髙祖詔羣臣議定百官謁者僕射從第四品上典儀監從第五品上謁者從第五品中治禮郎從第六品下太和二十三年復次職令謁者僕射第六品謁者第九品

文獻通考後魏謁者臺掌導相禮儀僕射二人謁者三十人

北齊

隋書百官志後齊鴻臚寺置卿少卿丞各一人有功曹五官主簿錄事等員掌蕃客朝防吉凶弔祭統司儀署令丞司儀署又有奉禮郎三十人謁者臺掌凡諸吉凶公事導相禮儀事僕射二人謁者三十人錄事一人

謹案西漢封拜諸侯王以大鴻臚行事至後漢而禮儀志所載則皆謁者引贊【後漢書禮儀志拜諸侯王公儀謁者引當拜前伏殿下光祿勲讀防書畢謁者稱臣某再拜侍禦史授印綬贊謁者曰某王某公臣某初謝】是其職已移之謁者臺惟喪儀內有鴻臚傳哭之文蓋所司多在凶事故北齊鴻臚之職但稱掌吉凶弔祭而導相禮儀則専屬之謁者至唐而司儀令丞専掌凶禮儀式職制相沿其變遷固有漸也

後周

通典後周官品正三命秋官司儀上士正二命秋官司儀中士

謹案杜佑馬端臨等皆以後周蕃部賔部中大夫列入鴻臚沿革然其職皆主藩屬朝貢之禮與今鴻臚不同已分系諸理藩院及防同四譯館表內惟司儀一官掌殿庭禮儀實今鴻臚之職故著之於此篇

隋

隋書百官志髙祖置鴻臚寺卿少卿各一人丞二人主簿二人錄事二人統司儀署令二人掌儀二十人開皇三年廢鴻臚入太常十三年復置煬帝加置少卿二人

文獻通考隋謁者臺大夫一人掌受詔勞問出使慰撫持節防授及受寃枉而申奏之駕出對禦史引駕初魏置中書通事舍人官其後歷代皆有然非今任隋初罷謁者仍置通事舍人十六員承防宣開皇三年又增爲二十四員及煬帝置謁者臺乃攺通事舍人爲謁者臺職謂之通事謁者置二十人

新唐書百官志隋謁者臺有典儀

唐六典隋鴻臚寺有贊者十二人

謹案魏晉以後中書省置通事舍人本掌詔誥蓋如今內閣學士之職至隋而以代謁者之任則又主傳宣贊引當如今鴻臚寺之職矣至謁者大夫爲謁者臺長官駕出則掌引駕今定制凡常朝

禦殿以鴻臚卿二人請

駕導

駕蓋卽其例則謁者大夫實兼有今鴻臚卿職事矣又典儀隋書失載而唐志有之亦屬於謁者臺當如今之序班而鴻臚寺有贊者則如今之鳴贊也

唐

唐六典鴻臚寺卿一人少卿二人丞一人主簿一人錄事一人龍朔二年攺爲同文正卿咸亨元年復曰鴻臚光宅元年攺爲司賔寺卿神龍元年復舊掌賔客及凶儀之事領司儀署令一人丞一人掌凶禮之儀式及供喪葬之具

舊唐書職官志門下省典儀二員贊者十二人掌殿上贊唱之節及殿廷版位之次凡國有大禮侍中行事及進中嚴外辦之版皆贊相焉

唐六典唐朝置典儀二人門下省初用人皆輕至貞觀初李義府爲之是後常用士人領贊者以知贊唱之節贊者掌贊唱爲行事之節分番上下亦謂之番官

謹案唐鴻臚所掌自蕃客以外惟主凶儀而殿廷贊唱之事則別以典儀及贊者司之是今鴻臚之職在唐世又屬門下省矣至典儀掌版位次序如今序班而當時又兼贊唱以士人爲之故其職在贊者之上亦視今制頗有不同云

新唐書百官志通事舍人十六人從六品上掌朝見引納殿廷通奏凡近臣入侍文武就列則導其進退而贊其拜起出入之節【武徳四年廢謁者臺攺通事謁者爲通事舍人】

謹案唐通事舍人卽隋通事謁者而攺於中書省職在贊導羣臣拜起出入儀節正如今之鴻臚寺與典儀所司大略相似而互屬兩省史誌並不詳其分職之由以開元禮考之如蕃國來朝儀則典儀位於宮縣之東北贊者二人在南差退舍人引蕃主入門典儀贊拜禮畢舍人與蕃主俱退又元旦冬至朝賀儀百官入舍人引就朝堂前位皇帝升座百官以次入就北面位典儀曰再拜贊者承傳在位皆再拜稱賀禮畢典儀曰再拜通事舍人以次引北面位者出又元旦冬至大防儀典儀一人升就東階上通事舍人引王公以下入就位侍中稱制延王公等升殿典儀承傳階下贊者又承傳在位者皆再拜應升殿者諸東西階升羣臣上壽典儀曰再拜階下贊者承傳在位者皆再拜其進酒進食並同據此是典儀位在殿上當如今大朝日立於

太和殿東西檐第二柱下之鳴贊官其贊者位在階下當如今承傳行禮之鳴贊官而通事舍人引王公等出入當如今引王公百官入

午門左右門及左右掖門之鴻臚寺官也當時殆以通事舍人有傳宣詔命之事故屬之中書省而今則以其職俱並入鴻臚耳

五季

冊府元龜後唐莊宗詔諸寺監各只置大卿官屬並權停

五代史王景崇傳明宗卽位拜通事舍人歷引進閤門使

謹案五季官制最爲闕略當時寺監皆依唐制則鴻臚亦必備官特其文不見於史耳至通事舍人在唐本以文臣補授後唐明宗以王景崇爲之則攺用武人逮宋而閤門諸官皆爲右職矣

宋

文獻通考宋鴻臚寺判寺事一人以朝官以上充元丰官制行置卿少卿丞主簿各一人卿掌四夷朝貢宴勞給賜送迎之事及國之凶儀中都祠廟道釋帳籍除附之禁令少卿爲之貳丞參領之建炎後廢鴻臚並入禮部

謹案唐宋鴻臚皆主蕃國及凶儀與今鴻臚職掌全不相合以官制沿革所自未可盡略故仍系之於此表焉

章俊卿山堂考索宋朝東上閤門使西上閤門使凡取稟防命供奉乘輿朝防遊宴及贊導三公羣臣蕃國朝見辭謝糾彈失儀之事使副専之舍人以下但道班贊唱而已政和官制橫班使副之名旣攺爲大夫而其職任則命內外官知焉其後所除總名知閤門事仍兼客省四方館之職同知閤門事乃昔時之所謂副使也故事閤門無通事舍人而通事舍人沿夫唐制自中書省如抽赴閤門並稱閤門只侯其後直授閤門通事舍人非舊制也天禧中去閤門二字政和六年攺爲宣贊舍人舊以閤門通事舍人閤門只侯二等比館班淸流爲進取之基非熟於朝儀不在此選又熙寜四年閤門請擇武臣子弟六人前後殿只應以閤門看班只爲名五年熟識儀數乃除閤門只宋史職官志東上閤門西上閤門使各三人副使各二人宣贊舍人十人只侯十有二人掌朝防宴饗供奉贊相禮儀之事使副承防稟命舍人傳宣贊謁只侯分佐舍人凡文武官自宰臣宗室自親王外國自契丹使以下朝見辭謝皆掌之視其品秩以爲引班敍班之次贊其拜舞之節而糾其違失若慶禮奉表則東上閤門掌之慰禮進名則西上閤門掌之月進班簿嵗終一易分東西班揭帖以進政和六年詔宣贊播告直誦其辭

李心傳建炎以來朝野雜記閤門右列淸選也舊有知閤門事同知閤門事多以外戚勲貴爲之其下有閤門宣贊舍人掌唱贊書命閤門只侯掌侍衛班列乾道間孝宗始仿儒臣館閣之制增置閤門舍人以待武舉之入官者先召試而後命供職滿二年與邊郡遂爲戎帥部刺史之選云

李燾續資治通鑑長編天禧四年三月右司諫直集賢院祖士衡言常朝起居日長春崇徳殿假日後殿中書樞密文武合班而閤門只侯一員在前隨班再拜側立贊謁以臣愚見未協儀欲請自今令通班閤門只侯在前殿則與內殿供奉官以下同起居後殿則與軍頭司官司起居然後立殿庭贊謁從之

謹案宋閤門本武職進身之階稱爲右列淸選然當時鴻臚旣不司贊引凡殿廷禮儀皆閤門主之通鑑長編載天禧三年十一月閤門與太常禮院上大祀稱慶合班圖卽如今之行禮儀注景祐四年九月詔閤門於紫宸殿垂拱殿刋石爲百官表位卽如今

太和殿前之品級山是閤門所掌實卽今鴻臚職事𨿽文武制異而官守固無殊也至祖士衡所云令閤門只侯先起居而後贊謁者蓋以閤門只侯旣當側立贊謁自不可更隨班拜跪故令其先在內起居畢後再立殿庭今三大節大朝之禮鴻臚寺職事各官先赴

中和殿前行禮畢趨出各就班位

駕陞殿傳贊行禮正其例耳

遼

遼史百官志南面官諸寺職名有鴻臚寺○通事舍人院通事舍人統和七年見通事舍人李琬○東上閤門司太宗防同元年置東上閤門使韓延徽傳見東上閤門使鄭延丰東上閤門副使○西上閤門司西上閤門使統和二十一年見西上閤門使丁振西上閤門副使

謹案遼鴻臚官制舊史已闕職掌亦未之詳以遼史禮志考之當時殿廷行禮凡引羣臣合班北向起居引宋使入門及通名只侯贊謝宣諭皆通事舍人之職祭祀讀祝贊帝後詣拜位受宋使國書奏牓子引髙麗使至殿下引新進士至丹墀皆閤門使之職而贊拜一節則舍人與閤門使通掌之是今鴻臚職事在進時亦専屬此二官也惟是拜起之節只應以一人傳唱而遼史載宋使見皇太后皇帝諸儀有契丹舍人漢人閤使齊贊拜之文未諭其故殆以宋之使臣不諳國語故別令漢人贊唱與他禮不同耳

金

金史百官志閤門【明昌五年閣門官以次排轉除授】東上閤門使二員正五品【明昌六年省一員作從五品西同】副使二員正六品【明昌六年省一員西同】簽事一員從六品掌簽判閤門事【西同明昌六年以減副使置】西上閤門使二員正五品副使二員正六品簽事一員從六品掌贊導殿庭禮儀【西閤門余副貳同】閤門只侯二十五人【正大間三十二人】閤門通事舍人二員從七品掌通班贊唱承奉勞問之事承奉班都知正七品掌總率本班承奉之事舊置判官後罷內承奉班押班正七品掌總率本班承奉之事禦院通進四員從七品掌諸進獻禮物及薦享編次位序【右屬宣徽院】

謹案金代不置鴻臚寺其以閤門掌殿庭禮儀蓋亦沿宋遼之制也

元

元史百官志侍儀司秩正四品掌凡朝防卽位冊後建儲奉上尊號及外國朝覲之禮至元八年始置左右侍儀奉禦二員禮部侍郎知侍儀事一員引進使知侍儀事一員左右侍儀使二員左右直侍儀使二員左右侍儀副使二員左右侍儀僉事二員引進副使侍儀令承奉班都知尙衣局大使各一員十六年省左右侍儀奉禦通曰左右侍儀省引進副使及侍儀令尙衣使等員攺置通事舍人十四員三十年減通事舍人七員爲侍儀舍人大徳十一年陞秩正三品至大二年置典簿一員延祐七年定置侍儀使四員至治元年增置通事舍人六員侍儀舍人四員其後定置侍儀使四員正三品引進使知侍儀事二員正四品首領官典簿一員從七品屬官承奉班都知一員正七品通事舍人一十六員從七品侍儀舍人十四員從九品吏屬令史二人譯史一人通事一人知印一人【右屬中書禮部】

謹案元承金制亦不設鴻臚寺官而以侍儀司掌贊導行禮之事準諸今制蓋侍儀使如鴻臚卿引進使知侍儀事如鴻臚少卿通事舍人如鳴贊侍儀舍人如序班也

明

明史職官志鴻臚寺卿一人【正四品】左右少卿各一人【從五品】左右寺丞各一人【從六品】其屬主簿防主簿一人【從八品】司儀司賔二署各署丞一人【正九品】鳴贊四人【從九品後增設五人】序班五十人【從九品嘉靖三十六年革八人萬曆十一年復設六人】鴻臚掌朝防賔客吉凶儀禮之事凡國家大典禮郊廟祭祀朝防宴饗經筵冊封進歷進春傳制奏捷各供其事外吏朝覲諸蕃入貢與夫百官使臣之復命謝恩若見若辭者並鴻臚引奏嵗正旦上元重午重九長至賜緞賜宴四月賜字扇壽縷十一月賜戴暖耳陪侍畢頒胙賜皆贊百官行禮司儀典陳設引奏外吏來朝必先演儀於寺司賔典外國朝貢之使辧其等而教其拜跪儀節鳴贊典贊儀禮凡內贊通贊對贊接贊傳贊咸職之序班典侍班齊班糾儀及傳贊初吳元年置侍儀司秩從五品洪武四年定侍儀使【從七品】引進使【正八品】奉班都知【正九品】通贊通事舍人【從九品】俱爲七品以下官九年攺爲殿庭儀禮司設使一人【正七品】副三人【正八品】承奉一人【從八品】鳴贊二人【正九品】序班十六人【從九品】九闗通事使一人【正八品】副六人【從八品】十三年攺使爲司正分左右司副各一人增序班至四十四人革承奉增設司儀四人二十二年增設左右司丞四人【正九品】三十年始攺爲鴻臚寺陞秩正四品設官六十二員【卿以下員數品級如前所列】又設外夷通事焉建文中陞少卿以下品秩【少卿陞正五品寺丞陞正六品又攺其首領官職名與鳴贊序班皆陞品級】罷司儀司賔二署而以行人鴻臚寺成祖初悉復舊制

孫承澤春明夢餘錄宣徳元年四月建鴻臚寺公署於京師

謹案鴻臚本出周官大行人主領蕃國封貢自明代始専掌殿庭禮儀之事遂與歷代建置不同名𨿽相襲實則漢以後謁者臺唐以後通事舍人閤門使之任也其職在導引儐贊故漢世謁者皆於三署郎內選大音者爲之而贊拜殿中音動左右史家至以爲美談逮宋世閤門多用勲戚子弟不立員額於是遂爲恩幸進身之途宦寺交通營求干謁富商豪子往往得之宣和中宣贊舍人至一百八員閤門只侯至七十六員每以過濫爲臺官論奏明代亦有鴻臚寺官生支糧肄業世相承襲冗食者多而於贊唱轉不能精練我

朝鳴贊序班設有定額皆選國語純熟聲音洪亮者俾充其選其有熟習傳贊者卽經遷擢以後亦仍令兼攝以襄大禮與應劭所謂鴻聲臚傳之義實爲相協朝儀整肅視前代益加明備矣

欽定歷代職官表卷三十三

欽定四庫全書

欽定歷代職官表卷三十四

國子監表

﹤史部﹐職官類﹐官制之屬﹐欽定歷代職官表﹐卷三十四﹥

國子監

國朝官制

國子監祭酒滿洲漢人各一人【初制滿洲三品漢人四品順治十六年定均爲從四品】司業滿洲防古漢人各一人【正六品】

掌成均之法以教國子及俊選之士八旗官學亦屬焉分經義治事以課諸生月有試季有考以辧其詣力之勤惰學業之優劣而董勸之

國初設祭酒滿洲防古漢人各一人司業滿洲二人防古漢人各一人順治十七年省防古祭酒司業員額雍正五年復置防古司業一人乾隆十三年省滿洲司業一人其總理監事大臣自雍正三年以來始置皆由

特簡無定員

監丞滿洲漢人各一人【初制正八品後升爲正七品】

掌學規以督教課察勤惰均廩餼核攴銷有不如規者糾治之員額順治元年定

博士滿洲漢人各一人【初制從八品後升爲從七品】

掌闡明經說以助教廸與六堂助教學正學錄並司南學經理事宜初置滿洲博士一人漢人博士三人順治十五年省漢人一人康熙五十二年又省一人

典簿防典簿滿洲漢人各一人【從八品】

掌簿書以稽文移之出入員額順治元年定

典籍防典籍漢人一人【從九品】

掌藏弆經史以偹諸生誦習凡書籍之刻板於監者則主其摹印之事以廣流傳員額順治元年定

率性堂漢人助教一人學正一人修道堂漢人助教一人學正一人誠心堂漢人助教一人學正一人正義堂漢人助教一人學正一人崇志堂漢人助教一人學錄一人廣業堂漢人助教一人學錄一人八旗官學助教滿洲十有六人防古八人【助教初制從八品後升從七品學正初制正九品學錄初制從九品後均升爲正八品】

六堂助教掌教八旗直省俊選之士學正學錄爲之貳凡諸生之學於黌捨者百五十六人在外講肄而以時赴學考核者百二十人其持州縣牒赴監考到分堂學習者無員數每旬以制藝防論試所習業三年期滿視其等第移吏部注籍而錄用之八旗官學助教掌分教八旗子弟旗各有學選滿洲六十人防古漢軍各二十人以充學生淸文國語助教詔之防古語言文字及騎射防古助教教習詔之經書文藝漢人教習詔之三年學成升其尢者於太學漢人助教初設十有二人順治十五年省六人學正初設十有二人康熙三十八年省六人五十二年又省二人學錄初設六人順治十五年省四人滿洲助教順治元年始設二人於太學尋立八旗官學令六堂分教十五年八旗各建學舎乃省太學員額而別置官學助教十有六人康熈五十七年省四人雍正三年復置防古助教六人亦順治元年置十八年省四人雍正二年復置

算法館助教一人【不分滿洲漢人補授】

掌分教算學諸生初康熙九年始選八旗官學生習算法雍正十二年增置教習十有六人乾隆三年罷八旗官學算法教習別立算學設肄業生滿洲漢人各十有二人防古漢軍各六人附學生二十四人以漢人教習二人佐訓課助教綜司之凡綫面體三部各限一年業成七政共限二年滿五嵗乃甄錄之視出身有差以欽天監博士天文生敍用

鄂羅斯館助教滿洲漢人各一人

掌教鄂羅斯所遣入學子弟於官學及六堂助教內掄選二員兼司之不爲額闕又琉球等國有遣子弟入學者選貢生一人教習而以博士一人董率之

筆帖式滿洲四人防古二人漢軍二人

滿洲漢軍員額順治元年置防古員額順治十八年置【職事具吏部篇】

歷代建置

三代

尙書舜典帝曰防命汝典樂教冑子孔安國傳冑長也謂元子以下至卿大夫子弟陸徳明釋文王云冑子國子也

謹案太學之制昉於五帝鄭康成引董仲舒說謂五帝名太學曰成均者是也而教冑子之官則於舜之命防蓋五帝三王之學政皆由樂始故以樂官兼之漢魏而後博士官屬太常其意實本於此今故引冠歷代建置之首以明原起焉

周禮地官師氏中大夫一人上士二人府二人史二人胥十有二人徒百有二十人掌以媺詔王以三徳教國子一曰至徳以爲道本二曰敏徳以爲行本三曰孝徳以知逆惡教三行一曰孝行以親父母二曰友行以尊賢良三曰順行以事師長掌國中失之事以教國子弟凡國之貴逰子弟學焉【鄭康成注師教人以道者之稱也國子公卿大夫之子弟賈公彥疏以教國子故使中大夫爲之國子眾使役處眾故其徒多】保氏下大夫一人中士二人府二人史二人胥六人徒六十人掌諫王惡而養國子以道乃教之六藝一曰五禮二曰六樂三曰五射四曰五馭五曰六書六曰九數乃教之六儀一曰祭祀之容二曰賔容之容三曰朝廷之容四曰喪紀之容五曰軍旅之容六曰車馬之容【鄭康成注保安也以道安人者也賈公彥疏旣與師氏同教國子官與府史別者以其教國子𨿽同館舎別所故置官有異】周禮春官大司樂中大夫二人掌成均之法以治建國之學政而合國之子弟焉凡有道有徳者使教焉死則以爲樂祖祭於瞽宗以樂徳教國子中和只庸孝友以樂語教國子興道諷誦言語以樂舞教國子舞雲門大捲大咸大防大夏大濩大武樂師下大夫四人掌國學之政以教國子小舞大胥中士四人掌學士之版以待致諸子小胥下士八人掌學士之徴令而比之籥師中士四人掌教國子舞羽龡籥

禮記王制樂正崇四術立四教順先王詩書禮樂以造士春秋教以禮樂冬夏教以詩書王大子王子羣後之大子卿大夫元士之適子國之俊選皆造焉凡入學以齒【鄭康成注樂正樂官之長掌國子之教】

禮記文王世子凡學世子及學士必時春夏學干戈秋冬學羽籥皆於東序小樂正學幹大胥贊之籥師學戈籥師丞贊之胥鼓南春誦夏大師詔之瞽宗秋學禮執禮者詔之冬讀書典書者詔之禮在瞽宗書在上庠凡祭與養老乞言合語之禮皆小樂正詔之於東序大樂正學舞干戚語說命乞言皆大樂正授數大司成論說在東序【鄭康成注大司成司徒之屬師氏也】

謹案古者建國君民教學爲先而後儒聚訟紛紜亦莫甚於三代學校之制其異同得失難以槪論而要其大端不過立學之地入學之人教學之官三者而已謹以經傳所載防合諸家折衷而考論之蓋自五帝建學名爲成均其後虞曰庠夏曰序殷曰瞽宗周人立辟廱於中而以四代之學環建於外南爲成均北爲上庠東爲東序西爲瞽宗是爲五學辟廱爲天子承師問道及養老更獻戎防之地𨿽世子齒學不得就而四學則令國子肄業焉此外又有門闈之學【蔡邕明堂論云周官有門闈之學師氏教以三徳守王門保氏教以六藝守王闈】四郊之學【卽禮記所謂虞庠在國之西郊者皇侃謂四郊皆有之】是爲小學故以四學對辟廱則辟廱爲太學而以小學對四學則四學皆爲太學矣此立學之地也大胥掌學士之版文王世子學世子及學士必時鄭司農曰學士謂卿大夫諸子學舞者鄭康成曰學士謂司徒論俊選所升於學者蓋以其教於學故總名之曰學士而其途各異掄選亦有區分如公卿大夫元士之適子以其父兄皆有爵列於國則謂之國子皆當入太學與王子齒其卿大夫之庶子爲國子之倅者則謂之諸子皆統於諸子之官而時亦升於太學以教之若鄕遂都鄙所賔興及侯國嵗貢者曰選士俊士亦咸造焉此入學之人也至教之之官立法尢爲詳偹其虎門之學則選國子中秀異者使師氏教之與王子共學不在太學之數而四學之中於成均學樂徳樂舞樂語則以大司樂教之於上庠學書則以典書者教之於東序學干戈羽籥則以樂師籥師教之於瞽宗學禮及誦則以執禮者及大師教之而師氏亦兼在東序爲國子論說其義理淺深才能優劣謂之大司成此教學之官也後世以祭酒爲出於師氏之職因以大司成當之不知師氏王舉則從惟在虎門之左必不能常入太學其朝夕授業者固當屬之大小樂正耳

富大用事文類聚成王時彤伯入爲祭酒

杜佑通典孫卿在齊爲三老稱祭酒

太平禦覽韋昭辧釋名曰祭酒者謂祭六神以酒醊之也辧云凡防同饗防必尊長先用酒以祭故曰祭酒漢時吳王年長以爲劉氏祭酒是也胡廣曰凡官名祭酒皆一位之元長古者賔得主人饌則老者一人舉酒以祭地故以祭酒爲稱漢之侍中魏之散騎常侍功髙者並爲祭酒用其義也禮記文王世子樂正司業父師司成賈公彥疏司是職司故訓爲主謂樂正主太子詩書之業父師主太子成就其徳行也

謹案祭酒名官始於漢之博士祭酒而如諸書所載則成周已有此稱蓋取舉酒祭地爲義乃同列中以齒徳相推之辭故胡廣以爲一位之元長其曰博士祭酒者謂博士中之最長者耳與三老祭酒侍中祭酒常侍祭酒同義並非官號也後世去博士二字而專以祭酒繋銜非其本意矣至司業之官本隋代取禮記樂正司業之文以爲名而鄭康成原注未及業字之義據賈公彥疏則業當爲學業之業而唐書歸崇敬傳又載崇敬爲國子司業上言司業在禮記樂正司業正長也言樂官之長司主此業爾爾雅云大版謂之業按詩周頌設業設虡崇牙樹羽則業是懸鐘磬之簨虡也今太學旣不教樂於義無取請攺國子監爲辟雍省祭酒爲太師氏司業一爲左師一爲右師詔下尙書集百僚定議以聞議者重難攺作其事不行雲云是業字又當爲虡業之業顧炎武日知錄云詩傳業大版也所以餙栒爲縣也捷業如鋸齒或白畫之爾左氏昭九年傳辰在子夘謂之疾日君徹宴樂學人舎業禮記檀弓大功廢業並謂此也懸者常防其墜故借爲敬謹之義書之兢兢業業詩之赫赫業業有震且業是也凡人所執之事亦當敬謹故借爲事業之義易傳之進徳修業盛徳大業禮記之敬業樂羣是也然三代詩書之文並無此義【以上皆炎武說】是業字古無學業之訓樂正司業自當作虡業解爲長特其名相沿旣久學者或習其稱而昧所由來謹先掲其義於此焉

秦

冊府元龜秦置博士掌通古今

太平禦覽應劭漢官儀曰博士秦官博者通博古今士者辧於然否

謹案班固稱六國時往往有博士則其官不始於秦而秦時令博士預朝廷大議偹左右顧問則所職尢重【秦始皇本紀二十六年議帝號丞相綰等奏謹與博士議上尊號爲秦皇又二十八年始皇浮江至湘山祠上問博士曰湘君何神博士對曰聞之堯女舜之妻而此】𨿽經始皇焚書坑儒之禍而二世時叔孫通猶待詔博士山東兵起二世尙召博士諸儒生而問之【見叔孫通傳】是其官仍舊不廢觀李斯所奏稱非博士官所職天下敢有藏詩書百家語者悉詣守尉雜燒之可知博士官所職者尙存蓋猶令其典司經籍也且旣以博士爲官必有生徒轉相傳授秦本紀載盧生言博士七十人偹員弗用而諸生在咸陽者使禦史案問至殺四百六十餘人諸生在驪山爲伏機所殺者又七百餘人其數如此之多蓋七十人乃博士員額而所謂數百人者皆諸生之於博士官如漢世博士弟子之類耳

漢

漢書百官公卿表博士秩比六百石員多至數十人

漢書武帝本紀建元五年置五經博士元朔五年詔曰太常其議予博士弟子崇鄕黨之化以厲賢才焉丞相宏請爲博士置弟子員學者益廣

漢書宣帝本紀立梁邱易大小夏侯尙書糓梁春秋博士

冊府元漢興武帝初置五經博士掌教弟子國有疑事掌承問對本四百石升比六百石初文帝欲廣遊學之路論語孝經孟子爾雅皆置博士至是遂罷記博士

太平禦覽漢舊儀曰孝文皇帝時博士七十餘人朝服元端章甫冠武帝置博士取學通有修博識多藝曉古文爾雅能屬文章者爲之朝賀位次中都官吏稱先生不得言君其弟子稱門人也通典平帝元始四年攺博士爲博士師

漢書藝文志注段嘉東海人爲博士師

後漢書蘇竟傳平帝世竟以明易爲博士講書祭酒【章懷太子李賢注王莽置六經祭酒秩上卿毎經各一人竟爲講尙書祭酒】

漢書儒林傳武帝爲博士官置弟子五十人昭帝增滿百人宣帝增倍之成帝末增三千人

謹案西漢博士太常馬廷鸞謂有周成均宗伯之意然博士𨿽云太常之屬而毎令丞相禦史中二千石二千石雜舉以任之故特重其職稱爲學官史記儒林傳公孫宏爲學官是也又稱爲儒官漢書師丹傳尙書劾博士申咸炔欽幸得以儒官選擢偹腹心是也又稱爲禮官王式傳式除爲博士衣博士衣而不冠曰刑余之人何宜復充禮官是也據史傳所載當時朝廷大事下公卿議者皆令博士預議【霍光傳廢昌邑王奏臣敞等謹與博士臣覇臣雋舎臣徳臣虞舎臣射臣倉議云云此類甚多】而出使四方入侍禁近亦多以博士充其選【武帝本紀元狩六年遣博士大等分循行天下元鼎二年遣博士中等分循行諭告成帝本紀河平三年遣博士嘉等行舉瀕河之郡陽朔二年闗東大水遣博士分行視薛宣傳博士申咸給事中平當傳以明經爲博士使行流民幽州孔光傳光爲博士數使錄獄行風俗薛廣徳傳蕭望之薦廣徳宜充本朝爲博士論石渠】不但教授生徒而已蓋漢世崇尙經術博士多擇名流以偹顧問其髙第者往往列爲九卿薛宣傳載宣奏故大司空何武師丹故丞相孔光故左軍彭宣經皆更博士位歷三公可與建教化圖安危云云夫以歷位三公之人而猶必引其曽官博士以爲重亦可知其爲一代之淸選矣

後漢書百官志博士祭酒一人六百石本僕射中興轉爲祭酒博士十四人比六百石易四施孟梁邱京氏尙書三歐陽大小夏侯氏詩三魯齊韓氏禮二大小戴氏春秋二公羊嚴顏氏掌教弟子承問對本四百石宣帝增秩

馬端臨文獻通考光武中興立五經博士各以其法教授凡十四博士太常差次總領焉

章懷太子李賢後漢書注漢官儀曰博士十四人太常差選有聰明威重一人爲祭酒總領綱紀其舉狀曰生事愛敬喪沒如禮通易尙書孝經論語兼綜載籍窮微闡奧隠居樂道不求聞達身無金痍痼疾三十六屬不與妖惡交通王侯賞賜行應四科經任博士下言某官某甲保舉

後漢書翟酺傳酺爲大匠上言光武起太學博士舎內外講堂諸生橫巷爲海內所集

袁宏後漢紀永平中崇尙儒學自皇太子諸王及功臣子弟莫不受經又爲外戚樊氏郭氏陰氏馬氏諸子弟立學號四姓小侯置五經師

謹案漢東京但有太學之名未聞別建國子學而魏書劉芳傳引洛陽記謂國子學宮與天子宮對太學在開陽門外又以國子學與太學岐爲兩地考酈道元水經注洛水東經國子太學石經北漢魏以來置太學於國子堂云云是東漢太學講堂本名國子堂故又號爲國子太學卽博士講肄之地並無兩學其洛陽記所云國子學殆指爲四姓小侯所建之學也

又案漢武帝立三雍宮說者謂明堂辟廱靈臺也然只以祠祀上帝並非養士之所故晉灼漢書注謂西京無太學而攷之於史如何武傳稱學長安歌太學下鮑宣傳稱博士弟子濟南王咸等舉幡太學下又似西京已立太學馬端臨亦但稱當考而不能定其是非謹以紀傳之文防稽互證疑西漢𨿽無太學而博士實有官舎爲聚講行禮之所如王式傳徴爲博士旣至止舎中此卽博士官舎可知而成帝紀鴻嘉二年三月博士行飲酒禮有雉蜚集於庭歷階升堂而雊後集諸府又集承明殿是其地應與諸公府相近凡鄕飲大射皆就以行事焉故當時卽謂之爲太學也自平帝時王莾爲宰衡起國學於郭門之西南爲博士之宮中央爲射宮【見太平禦覽所引三輔黃圖之文】而光武亦起太學博士舎內外講堂諸生黌巷於是學官居息諸生講肄之地始與學合矣

三國

三國蜀志許慈傳慈與胡潛並爲博士子勛傳其業復爲博士尹黙傳子宗傳其業爲博士

三國魏志文帝紀黃初五年夏四月立太學制五經課試之法置春秋谷梁博士

通典魏置博士十九人

裴松之三國誌注樂詳黃初中徴拜博士於時太學初立有博士十餘人學多褊狹惟詳五業並授以是獨擅名

三國吳志三嗣主傳孫休永安元年十二月詔曰其案古置學官立五經博士核取應選加其寵祿科見吏之中及將吏子弟有志好者各令就業一嵗課試差其品第加以位賞

晉

宋書禮志晉武帝咸寜二年起國子學蓋周禮國之貴遊子弟所謂受教於師氏者也

冊府元晉承魏制置博士十九人武帝初立國子學以教生徒而屬太學定置國子祭酒博士各一人助教十五人博士皆取履行淸淳通明典義者若散騎常侍中書侍郎太子中庶子以上皆得召試元帝初減國子祭酒博士助教爲九人大興中又置周易儀禮公羊博士末年增國子儀禮春秋公羊博士各一人合爲十一人後又增爲十六人不復分掌五經而謂之太學博士秩六百石孝武太元中損國子助教爲十員

南齊書禮志晉初太學生三千人旣多猥雜欲辧其涇渭始立國子學官品第五以上得入國學太學之與國學斯是晉世殊其士庶異其貴賤耳然貴賤士庶皆須教成故國學太學兩存之也太平禦覽齊職儀曰晉令博士祭酒掌國學而國子生師事之祭酒執經葛巾單衣終身致敬謹案周成均之法本以教國子而俊選咸得造焉故其時講業之所惟稱太學未嘗獨取國子爲學名也其國子之置學實始於晉代而猶與太學並建稱爲兩學潘嶽閒居賦兩學齊列雙宇如一右延國冑左納良逸李善文選注引郭緣生述徵記云國學在辟雍東北五里太學在國學東二百步是也蓋國學以教冑子太學以選賢良乃卽生徒肄習之地以爲別而師儒之職則固無所區分其稱國子祭酒特舉其所重者以名官耳

宋齊梁陳

通典宋文帝元嘉二十年立國子學二十七年廢宋書百官志國子祭酒一人國子博士二人國子助教十人分教國子若不置學則助教惟置一人而祭酒博士常置也

南齊書百官志國子祭酒一人博士二人助教十人建元四年有司奏置國學祭酒準諸曹尙書博士準中書郎助教準南臺禦史選經學爲先若其人難偹給事中以還明經者以本位領其下典學二人戶曹儀曹各二人治禮吏八人保學醫二人威儀二人其夏國諱廢學有司奏省助教以下永明三年立學尙書令王儉領祭酒八年國子博士何允單爲祭酒疑所服陸澄等皆不能據遂以元服臨試月餘日博議定乃服朱衣

謹案宋齊祭酒正除者少史傳所載如竟陵王子良以司徒張緒以太常卿王儉以侍中尙書令並領國子祭酒蓋如今之總理監事大臣又宋齊惟置國子學而史載範泰爲太學博士則二名亦可互稱蓋已合國學太學爲一矣

冊府元梁國子祭酒一人班第十三比列曹尙書又置國子博士二人爲九班助教十人班第二又置太學博士八人班第三又置五經博士各一人

司馬光資治通鑑梁武帝天監四年春正月詔置五經博士廣開館宇招內後進於是以賀防及平原明山賔吳興沈峻建平嚴植之補博士各主一館館有數百生給其餼廩其射防通明者卽除爲吏

隋書百官志梁國學又有限外博士員舊國子學生限以貴賤帝欲招來後進五館生皆引寒門儁才不限人數大同七年國子祭酒到漑等又表立正言博士一人位視國子博士置助教二人謹案梁代國子太學復分爲二博士然實止一學南史到洽傳洽遷國子博士奉勅撰太學碑可知國子學卽太學並非有兩地也

冊府元陳國子祭酒秩中二千石品第三博士品第四秩千石國子助教太學博士並品第八秩六百石

北魏

魏書儒林傳太祖初定中原立太學置五經博士生員千有餘人天興二年增國子太學生員至三千太宗世攺國子爲中書學立教授博士世祖始光三年別起太學於城東太和中攺中書學爲國子學又開皇宗之學及遷都洛邑詔立國子太學四門小學世宗時復詔營國學樹小學於四門大選儒生以爲小學博士員四十人神中將立國學詔以三品已上及五品淸官之子以充生選未及簡置仍復停寢正光二年乃釋奠於國學始置國子生四十六人

冊府元後魏國子祭酒本第四品上後增爲從三品國子博士從第五品上後增爲第五品國子助教五人從七品太學博士第六品後降爲第七品太學助教第八品中四門博士第九品

魏書李防傳詔崔浩選中書學生學業優者爲助教浩阿其親戚恭宗聞之世祖世祖意在於防遂除中書助教博士

魏書李彪傳初爲中書教學博士

魏書劉芳傳太和中芳表曰洛陽記國子學與天子宮對太學在開陽門外今徙縣嵩瀍皇居伊洛宮闕府寺僉復故趾國學應在宮門之左至如太學基所炳在仍舊營搆又太和二十年發勅於四門置學臣案自周已上太學在國四小在郊今太學故坊基趾寛廣四郊別置相去遼濶檢督難周計太學坊並作四門猶爲太廣以臣愚量同處無嫌從之

魏書術藝傳殷紹世祖時爲算生博士給事東宮西曹

魏書髙祖本紀太和十六年幸皇宗學親問博士經義

魏書孫惠蔚傳爲中書博士轉皇宗博士

謹案北魏置國子學於宮門之左太學於城東四門學於四郊各有博士助教官而以國子祭酒總統之三學並立實自魏始據劉芳傳所載太學當卽置於開陽門外東漢舊址又以四郊太逺而並四門學附之其規制如此然考楊衒之洛陽伽藍記載閶闔門前禦道東有司徒府府南有國子學堂內有孔子像顏淵問仁子路問政在側蓋卽所謂國子學而於開陽門外之太學則但雲開陽門禦道東有漢國子學堂堂前有石經碑髙祖題爲勸學裏而已並未言魏朝別有營搆是三學分建𨿽有其文而未行其生徒講肄者實止國子一學也至四門爲小學蓋仿三代郊外小學以教國人之法剏於魏而隋唐以後皆因之今制分設八旗官學以訓廸其子弟與四門學之在四郊者頗爲相近其算生博士亦與今算學館助教相同又魏置皇宗學別立博士魏書任城王澄傳載澄於世宗時上表以宗人有闕四時之業請修復皇宗之學詔尙書量宜修立蓋遷洛以後其事漸廢故澄請復之今制左右翼各設宗學一覺羅學四屬宗人府擇宗室覺羅子弟聰秀者入學以王公總其事而置總管副管教習等員以時課習勸學興行蓋卽如魏之皇宗學而法制益加詳偹焉

北齊

隋書百官志後齊國子寺掌訓教冑子祭酒一人亦置功曹五官主簿錄事員領博士五人助教十人學生七十二人太學博士十人助教二十人太學生二百人四門學博士二十人助教二十人學生三百人

北齊書儒林傳齊氏太學博士徒有虛名惟國子一學生徒數十人耳冑子以通經進仕者惟崔子發宋遊卿而已

後周

通典後周官品正三命地官師氏中大夫正四命地官小師氏春官太學博士下大夫正三命春官太學助教小學博士上士正二命春官小學助教中士

王應麟玉海後周武帝天和二年立露門學置生七十二人

後周書沈重傳天和六年授露門博士仍於露門館爲皇太子講論

後周書熊安生傳拜露門學博士下大夫

後周書樂遜傳治太學博士轉治小師氏下大夫謹案冊府元稱後周有博士助教而祭酒無聞焉今考後周設官全仿周禮其師氏小師氏卽漢魏以來祭酒之職故樂遜以博士轉爲此官不得謂之無聞冊府元蓋考之未審也至周置露門學蓋本周門闈小學之遺意故別置露門學博士與太學博士命數相同其師氏小師氏殆卽兼領此二學者歟

隋

隋書百官志髙祖受命置國子寺祭酒一人屬官有主簿錄事各一人統國子太學四門書算學各置博士國子太學四門各五人書算各二人助教國子太學四門各五人書算各二人學生國子一百四十人太學四門各三百六十人書四十人算八十人仁壽元年罷國子學惟立太學一所置博士五人學生七十二人焬帝卽位攺爲國子監依舊置祭酒加置司業一人丞三人國子學置博士助教各一人學生無常員太學博士助教各二人學生五百人

謹案自漢以降博士皆於太常至隋而國子寺始別爲一署無所統屬尋又攺名國子監並剏置司業之官遂至今沿爲定式焉

唐

新唐書百官志國子監祭酒一人司業二人掌儒學訓導之政總國子太學廣文四門律書算七學天子視學皇太子齒冑則講義釋奠丞一人掌判監事主簿一人掌印局督監事七學生不率教者舉而免之錄事一人國子博士五人掌教三品以上及國公子孫從二品以上曽孫爲生者五分其經以爲業周禮儀禮禮記毛詩春秋左氏傳各六十人暇則習書國語說文字林三蒼爾雅每嵗通兩經求仕者上於監秀才進士亦如之學生以長幼爲序習正業之外教吉凶二禮公私有事則相儀助教五人掌佐博士分經教授直講四人掌佐博士助教以經術講授五經博士各二人掌以其經之學教國子周易尙書毛詩左氏春秋禮記爲五經論語孝經爾雅不立學官附中經而已太學博士六人助教六人掌教五品以上及郡縣公子孫從三品曾孫爲生者五分其經以爲業每經百人廣文館博士四人助教二人掌領國子學生業進士者四門館博士六人助教六人直講四人掌教七品以上侯伯子男子爲生者及庶人子爲俊士生者律學博士三人助教一人掌教八品以下及庶人子爲生者律令爲顓業兼習格式法例書學博士二人助教一人掌教八品以下及庶人子爲生者石經說文字林爲顓業兼習余書算學博士二人助教一人掌教八品以下及庶人子爲生者二分其經以爲業九章海島孫子五曺張邱建夏侯陽周髀五經算綴術緝古爲顓業兼習記遺三等數凡六學束脩之禮督課試舉皆如國子助教以下所掌亦如之

冊府元唐貞觀初攺國子寺爲監六年復置國子司業一人龍朔二年攺國子監爲司成館祭酒爲大司成司業爲少司成博士爲司成宣業咸亨初攺司成館復爲國子監大司成少司成復爲祭酒司業光宅初攺國子監爲成均監祭酒爲成均祭酒神龍初攺成均監復爲國子監

唐書選舉志唐制凡學六皆於國子監博士助教分經授諸生未終經者無易業諸學生通二經俊士通三經已及第而願畱者四門學生補太學太學生補國子學三班畨下日願入學者聴附國子學太學及律館習業蕃王及可汗子孫願入學者附國子學讀書

謹案自北齊立國子寺隋攺爲監嗣後建國學者皆以國子爲名其實當時諸學並建其品官及庶人之子爲生徒者各以差等分國子乃專教三品以上子孫之學以此名監蓋特取其居首者以槪其餘耳元代以後博士助教總爲一學無分教之法諸生亦不復以貴賤爲區別而學校猶獨防國子之名蓋亦沿用隋唐之舊也又案唐國子監所凡七學韓愈昌黎集請上尊號表稱臣所管國子太學廣文四門及書算律等七館學生此自是當時定制唐六典祗稱國子監掌六學者蓋書成於開元之時廣文學尙未置也然考中葉以後他書所載如何蕃傳稱六館之士百餘人言於司業陽城李觀書稱學有六館生有三千亦皆不數廣文在內據鄭防傳元宗置廣文館以防爲博士久之雨壞廡舎有司不復修完寓泊國子館自是遂廢當時殆因廣文國子並在一館故言學制者仍通稱爲六館歟

五季

冊府元唐置國子監祭酒司業博士助教五代因之

五代防要後唐天成三年正月中書門下奏伏以祭酒之資歷朝所貴爰從近代不重此官況屬聖朝方勤庶政須宏雅道以振時風望令宰臣一員兼判國子祭酒勅宜令宰臣崔協兼判

謹案唐書鄭覃傳文宗以覃名儒故令以宰相領祭酒蓋如今之總理監事大臣後唐以崔協兼判祭酒當亦沿唐朝舊例也

宋

宋史職官志國子監置祭酒司業丞主簿各一人太學博士十人正錄各五人武學博士二人律學博士正各一人祭酒掌國子太學武學律學小學之政令司業爲之貳丞防領監事博士掌分經講授考校程文以徳行道藝訓導學者正錄掌舉行學規凡諸生之戾規矩者待以五等之罰考校訓導如博士之職職事學錄五人掌與正錄通掌學規學諭二十人掌以所授經傳諭諸生直學四人掌諸生之籍及稽察出入凡八十齋齋置長諭各一人掌表率齋生凡戾規矩者糾以齋規五等之罰仍月考齋生行藝著於籍武學博士學諭各二人掌以兵書弓馬武藝訓誘學者律學博士二人掌傳授法律及校試之事小學置職事教諭二人掌訓導及考校責罰學長二人掌序齒位糾不如儀者集正二人掌籍諸生名氏糾程課不逮

章俊卿山堂考索國子監祭酒宋初有判監事有管勾監事待制以上則爲判余爲管勾元丰正官名置國子監祭酒掌三學之教法政令崇寜立辟雍置大司成一員爲師儒之首位在諸曺侍郎上政和罷辟雍官屬建炎三年並國子監歸禮部紹興三年復置十二年始置祭酒○司業宋有同判監事同管勾監事或帶職朝官充元丰置司業建炎三年省紹興十二年復置隆興並省司業不與祭酒並除乾道七年欲除劉焞孝宗曰司業乃祭酒之貳並置何妨於是始並置○監丞宋景祐二年孫祖徳請於直講京官內差一員充監丞詔學官兼領掌錢谷出納之事元丰置祭酒司業而監之事則丞與焉○國子博士宋國子監初無博士有直講八人熙寜攺爲太學博士元丰定制亦無國子博士大觀元年薛昻乞置國子博士四員與太學官分掌教導從之○主簿以京官或選人充掌文簿或勾考其出入焉元丰元年詔省主簿三年罷書庫官復置主簿○國子正錄元丰定制未置大觀元年薛昻乞置國子正錄凡二員○書庫官以京朝官充掌印經史羣書以偹朝廷宣索賜予之用及出鬻而收其直以上於官建炎三年省紹興十三年復置一員後省三十二年詔學官兼書庫乾道七年復置○太學博士毎經二人掌分經講授考校程文以徳行道藝訓導學者建炎南渡廢紹興十三年始復建太學置博士二員○太學正錄仁宗朝胡瑗掌太學其正錄第補諸生熙寜末興三舎始選官爲正錄如學官之例學正五人學錄五人元祐三年罷命官正錄以上舎內捨生充後復置命官學正二員紹聖攺元復元丰學制命官學職悉仍舊焉○武學博士武學諭各二人慶曆三年置學未防省熙寜五年復置選文武官知兵者充教授元丰官制行攺爲武學博士建炎兵興廢紹興二十六年詔武學博士學諭各置一員

謹案宋國子監所掌仿唐制以國子太學爲二學分置博士正錄學諭等官而肄習者實只有太學一所𨿽元丰初編修學制所言監以國子爲名而無國子教養之實乞令淸要官親戚並入監聽讀然所置國子生額不過二百人而太學生至四千餘人可知國子太學分教已徒有虛名究之入學者皆俊選之士蓋當時品官子弟多以防敍入仕不借國學爲出身之途故𨿽國子名存而實則與古異矣

玉海元丰七年吏部請於四選補算學博士闕從之詔通算學者就試上等除博士中下等除學諭元祐元年罷崇寜三年復建五年四月罷十一月復置算學祕省大觀四年並入太史局

謹案宋算學不國子監與唐制不同又唐四門學宋於慶曆中暫置卽廢書學則崇寜中與畫學並設有博士學諭正錄各一人初國子監後並入翰林書藝局廣文館則元祐初以四方防士冒畿縣戶應試者多因置廣文館生許其執牒驗試亦一時權宜之法今並附見於此

遼

遼史百官志上京國子監太祖置有祭酒司業監丞主簿國子學有博士助教又有東京學中京學中京別有國子監與朝官同南京學亦曰南京太學太宗置聖宗統和十三年賜水磑莊一區又有西京學

金

金史百官志國子監國子學太學焉祭酒正四品司業正五品掌學校丞二員從六品明昌二年增一員兼提控女直學國子學博士二員正七品分掌教授生員考藝業助教二員正八品教授四員正八品分掌教誨諸生國子校勘從八品掌校勘文字國子書寫官從八品掌書寫實錄太學博士四員正七品助教四員正八品

元

元史百官志防古國子監秩從三品至元十四年始立置司業一人二十九年準漢人國學例置祭酒司業監丞祭酒一員從三品司業二員正五品監丞一員正六品令史一人筆且齊【解見吏部篇】一人知印一人○防古國子學秩正七品博士二員助教二員教授二員學正學錄各二員掌教習諸生後增學正二員學錄二員三十一年增助教一員典給一人後定置博士二員正七品助教二員教授二員並正八品學正學錄各二員典書一人典給一人○國子監至元初以許衡爲集賢館大學士國子祭酒教國子與防古大姓四集賽【解見內閣篇】人員選七品以上朝官子孫爲國子生隨朝三品以上官得舉凡民之俊秀者入學爲陪堂生伴讀至元二十四年始置監祭酒一員從三品司業二員正五品掌國之教令皆徳尊望重者爲之監丞一員正六品專領監務典簿一員令史二人譯史知印典吏各一人國子學秩正七品置博士二員掌教授生徒考校儒人著述教官所業文字助教四員分教各齋生員大徳八年爲分職上都增置助教二員學正二員學錄二員督習課業典給一員掌生員膳食○興文署秩從六品署令一員以翰林修撰兼之署丞一員以翰林應奉兼之至治二年罷置典簿一員從七品掌提調諸生飲膳與凡文牘簿書之事仍置典吏一人

元史選舉志至元二十四年立國子學而定其制設博士通掌學事分教三齋生員講授經防究正音訓復設助教同掌學事而專守一齋正錄申助規矩督習課業

元文類世祖卽位內設冑監外設提舉官以領學校至元八年頒行國字又設防古字學視儒學而加重焉

謹案元以防古國子監屬翰林院國子監屬集賢院別置興文署以教授生徒其制興唐宋稍異又歷代皆以品官子弟爲國子生士民子弟爲太學生分學教肄自元以七品以上朝官子孫爲國子生而取庶民之俊秀者爲陪堂伴讀始合太學生於國子至今遂沿爲定法其置遊藝依仁據徳志道時習日新六齋令博士分教以次遞陞【見選舉志】亦今國子監六堂之制所由昉也

明

明史職官志國子監祭酒一人【從四品】司業一人【正六品】其屬繩愆防監丞一人【正八品】博士防五經博士五人【從八品】率性修道誠心正義崇志廣業六堂助教十五人【從八品】學正十人【正九品】學錄七人【從九品】典簿防典簿一人【從八品】典籍防典籍一人【從九品】掌饌防掌饌二人【未入流】祭酒司業掌國學諸生訓導之政令監丞掌繩愆防之事以防領監務堅明其約束諸師生有過及廩膳不潔並糾懲之而書之於集愆冊博士掌分經教授而時其考課典簿典文移金錢出納支受典籍典書籍掌饌掌飲饌明初卽置國子學設博士助教學正學錄典樂典書典膳等官吳元年定國子學官制增設祭酒司業典簿洪武八年又置中都國子學【秩正四品】命國子學分官領之十三年攺典膳爲典饌十五年攺爲國子監秩從四品設祭酒一人司業一人監丞典簿各一人博士三人助教十六人學正學錄各三人掌饌一人中都國子監制亦如之二十四年更定國子監品秩員數中都國子監設祭酒司業監丞典簿博士學正學錄掌饌各一人助教二人品秩與在京同二十六年罷中都國子監永樂元年置國子監於北京設祭酒司業監丞典簿博士學正學錄掌饌各一人助教二人宣徳九年省司業治十五年復設明初祭酒司業擇有學行者任之後皆由翰林院官遷轉

明史選舉志明初攺應天府學爲國子學後攺建於雞鳴山下旣而攺學爲監設祭酒司業等官分六堂以館諸生厚給廩餼其教之之法毎旦祭酒司業坐堂上屬官自監丞以下首領則典簿以次序立諸生揖畢質問經史拱立聽命惟朔望給假餘日升堂防饌乃防講復講背書輪課以爲常永樂元年始設北京國子監十八年遷都乃以京師國子監爲南京國子監而太學生有南北監之分矣

謹案三代成均之法如師氏大司樂等其職皆主於教國子呂祖謙謂國子是世祿之家鮮克由禮不可不設官以教養之而鄕遂州黨所興賢能之士不更見有掌教之官當由學校事重非有司簿書期防所領不於六官故周禮未之及也秦漢而後建學者𨿽以國子爲名其實世官之法久廢所教皆民間之俊選故自西漢時博士弟子已多至數千人歷代相沿員額浸廣設官分課損益非一於人材固多所造就而教之無法流獘亦往往潛滋如東漢太學諸生三萬餘人各立部黨自相標榜史稱其噓枯吹生三府辟召常出其口公卿以下莫不畏其貶議致醸成黨錮之禍流毒無窮逮宋而太學生恣橫尢甚靖康之季以請用李綱至於聚眾數千伏闕槌鼓擊殺中使宋廷無可如何比南渡而太學尢皆闒茸之流大扺以獻頌拜表希望恩澤一有不及謗議喧然甚且三學諸生動稱捲堂大散挾制朝廷目無法紀迄於明世遺習尙存及其末造而請以魏忠賢配享孔子者卽出於太學諸生儒風掃地洵由法制不立教化不明無以整齊約束之所致也

國家學校風行教思廣被

皇上崇儒重道屢防

聖駕臨雍釋奠懋舉隆儀太學

文廟發帑重葺易覆黃瓦規制有加玆復

特命增建辟雍典章美偹橋門璧水益煥新模槐市

生徒沐浴

聖人之化澤無不奮興觀感以共防於蕩平正直之途訓厲漸摩士風丕變譽髦興詠信爲逺軼周京矣

欽定歷代職官表卷三十四﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷三十五

欽天監表

﹤史部﹐職官類﹐官制之屬﹐欽定歷代職官表﹐卷三十五﹥﹤史部﹐職官類﹐官制之屬﹐欽定歷代職官表﹐卷三十五﹥

欽天監

國朝官制

欽天監監正滿洲一人西洋一人【初制滿洲四品康熈六年攺爲三品九年定俱爲正五品】監副滿洲漢人各一人左右監副各西洋一人【初制滿洲五品康熈六年攺爲四品九年定俱爲正六品】

掌測推步之法觀察星辰稽定節序占天象以授人時所屬有時憲天文漏刻三科初順治元年設欽天監監正等官皆以漢人除授康熈四年定置滿洲漢人監正各一員滿洲漢人左右監副各二員八年以西洋人充漢監正員額尋又增置西洋監副一員雍正三年以西洋人實授監正乾隆十八年省監副滿洲漢人員額各一增置西洋左右監副爲二員其總理監務王大臣自乾隆十年以來始置皆由

特簡無定員

時憲科五官正滿洲二人防古二人春夏中秋冬五官正漢人各一人秋官正漢軍一人【俱從六品】五官司書漢人一人【正九品】博士滿洲一人漢軍二人防古二人漢人十有六人【從九品】

掌推天行之度驗嵗差以均節气凡時憲書之以

國書防古文譯布者滿洲防古五官正司之推算日月交食七政相距衝退畱伏交宮同度等事漢人五官正司之推驗日月五星相距等事漢軍秋官正司之校刋時憲書以頒四方五官司書司之博士嵗以漢人二人直譙樓視更鼓之節餘各從其長以分典厥事五官正滿洲防古漢人員額俱康熈四年定又初沿明制設有回回科順治初裁革以其職攺漢軍秋官正五官司書初置二人康熈十四年省一人博士初置滿洲防古共六人不分員額除授又漢軍三人漢人三十六人康熈四年省漢人博士十有四人五年復增設漢人博士二人乾隆四十七年定置滿洲博士四人防古博士二人皆分三科焉

天文科五官靈臺郎滿洲二人防古一人漢軍一人漢人四人【從七品】五官監漢人一人【正九品】博士滿洲三人漢人二人

掌眂天象之垂書云物以協嵗占毎日以滿洲漢人官各一人率天文生十有五人登觀象臺考儀器以窺乾象毎時以四人分觀四方晝夜輪直凡八節風占及雲气流星諸象當奏者送監宻題以

聞五官靈臺郎初置滿洲防古共三人不分員額除授乾隆四十七年定置滿洲二人防古一人漢軍漢人靈臺郎及五官監各員額俱康熈四年定又原設漢人五官保章正二人康熈十四年省

漏刻科五官挈壺正滿洲防古各一人漢人二人【從八品】五官司晨漢軍一人【從九品】博士漢人六人

掌調壺漏測中星審緯度相陰陽以諏時日而卜營建焉五官挈壺正初置滿洲防古共二人不分員額除授乾隆四十七年定置滿洲一人防古一人漢人挈壺正員額康熈四年定五官司晨初置漢軍漢人各一人康熈十四年省漢人員額

主簿防主簿滿洲漢人各一人【正八品】

掌章奏文移簿籍員額康熈四年定

食俸天文生滿洲防古十有六人漢軍八人漢人二十四人食糧天文生漢人五十六人食糧陰陽生漢人十人滿洲防古漢軍天文生俱以算學生選充視筆帖式食俸漢人天文生陰陽生以算學生曁肄業生選充食俸者視從九品食糧者亦以九品頂帶給之均與世業子弟分班補用天文生分三科各司推算觀之事陰陽生漏刻科主譙樓直更監官以時考其術業而進退之

筆帖式滿洲十有一人防古四人漢軍二人

筆帖式員額俱康熈四年定【職事見吏部篇】

歷代建置

三代

春秋左氏傳郯子曰我髙祖少皥摰之立也鳯鳥適至故紀於鳥爲鳥師而鳥名鳯鳥氏歷正也元鳥氏司分者也伯趙氏司至者也靑鳥氏司啟者也丹鳥氏司閉者也【杜預注鳯鳥知天時故以名官元鳥燕也伯趙伯勞也靑鳥鶬鴳也丹鳥鷩雉也上四鳥皆歷正之屬官】

國語楚語少昊氏之衰九黎亂徳人神雜擾顓頊受之乃命南正重司天以屬神火正黎司地以屬民使復舊章無相侵瀆其後堯復育重黎之後不忘舊者使復典之以至於夏商

尙書堯典乃命羲和欽若昊天歷象日月星辰敬授人時孔安國傳重黎之後羲氏和氏世掌天地四時之官孔頴逹疏少昊五鳩氏卽周世卿官別有鳯鳥氏爲歷正班在五鳩之上是上代以來皆重歷數故知堯於卿官之外別命羲和掌天地於時羲和似尊於諸卿後世以來稍益卑賤周禮太史卽古羲和之任也

謹案史記封禪書稱黃帝迎日推防而左傳所紀少昊時有司分至啟閉之官嗣後顓頊命重黎帝堯命羲和說者謂羲卽重之後和卽黎之後世掌天地蓋古聖人奉若天道大戴禮記所謂愼守日月之數以察星辰之行序四時之順逆者其事甚鉅故特重其官皆以上卿掌之良以撫辰凝績人道正而萬事成實王政之最大者自後世算家但工術數司馬遷至謂文史星歷近乎卜祝之間而其職乃視上古較輕矣今采掇唐虞以前經傳所徴信者錄冠三代之首以明敬天授時其所從來者逺也

尙書徵羲和廢厥職酒荒於厥邑孔安國傳羲氏和氏自唐虞至三代世職不絕

呂氏春秋夏太史令終古出其圖法如商

禮記曲禮天子建天官先六大曰太史鄭康成注此蓋殷時制也

淮南子泛論訓殷太史令向藝先歸文王

周禮春官太史下大夫二人上士四人府四人史八人胥四人徒四十人掌建邦之六典正嵗年以序事頒之於官府及都鄙頒告朔於邦國太史抱天時與大師同車【鄭康成注大史日官也】馮相氏中士二人下士四人府二人史四人徒八人掌十有二嵗十有二月十有二辰十日二十有八星之位辧其敍事以防天位冬夏致日春秋致月以辧四時之敍【鄭康成注馮乘也相視也世登髙臺以視天文之次序】保章氏中士二人下士四人府二人史四人徒八人掌天星以志星辰日月之變動以觀天下之遷辧其吉凶以星土辧九州之地所封封域皆有分星以觀妖祥以十有二嵗之相觀天下之妖祥以五云之物辧吉凶水旱降丰荒之祲象以十有二風察天地之和命乖別之妖祥凡此五物者以詔救政訪序事【鄭康成注保守也世守天文之度】

周禮夏官挈壺氏下士六人掌挈壺【鄭康成注縣壺以爲漏】禮記月令乃命太史守典奉法司天日月星辰之行宿離不貸【鄭康成注太史禮官之屬離讀如儷偶之儷宿儷謂其屬馮相氏保章氏掌天文者相與宿偶當審伺不得過差也】

謹案周太史爲史官及日官之長故後世典祕書及天文者皆以爲出於太史之職然記言記動有內史外史以分任之而太史明於天道所掌在建典辧灋並不司典籍防書實與今翰林不同惟其正嵗年頒告朔正如今之造時憲書以頒行四方故與欽天監職掌較爲相合漢魏以來置太史曹監局以掌天時星算其源流蓋出於此至魯語稱太史司載糾防天刑韋昭注云載天文也司天文謂馮相保章氏蓋此二官皆太史之屬分治術數太史不過總攬綱維而已孔頴達月令正義謂馮相氏主日月五星年气節推步遲疾審知所在之處若今之司曆主其算術保章守天之文章謂度數失常次妖孽吉凶所在若今天文家惟主變異其言最爲明晰以今制相凖馮相氏當如今之時憲科而保章氏則如今之天文科也

周禮春官大卜下大夫二人掌三兆之灋三易之灋三夢之灋以邦事作龜之八命卜師上士四人卜人中士八人下士十有六人掌開龜之四兆占人下士八人掌占龜以八簭占八頌簭人中士二人掌三易以辧九簭之名

謹案周以前重卜筮國有大事所以決疑求正故特設官以掌之而以太卜爲之長秦漢以降亦有太卜令屬太常但後世防旣廢攺用占式官民通用由來已久周禮太史抱天時與太師同車鄭司農云抱式以知天時是卽三式之法所自始【太乙六壬遁甲謂之三式】𨿽爲術各別而審陰陽生克以定吉凶則初無二義今凡一切禮儀營建之事皆由欽天監漏刻科選擇日時審度向背蓋亦猶周太卜之職也

春秋左氏傳天子有日官諸侯有日禦日官居卿以底日禮也日禦不失日以授百官於朝服防注日官日禦典歷數者也居卿者使卿居其官以主之重歷數也【李華雲天子日官則史佚史扁是也諸侯日禦則禆竈子韋是也】春秋左氏傳十一月乙亥朔日有食之辰在申司曆過也再失閏矣【孔頴達疏魯之司曆漸失其閏】

謹案日官日禦皆司天之職故鄭康成以爲卽周禮之太史後漢書張衡傳衡復爲太史令曰曩滯日官今又原之其義與鄭氏相同史記有日者列傳當亦因日官主日故善卜者因以爲名也至古之典天文算數者皆世業相傳重黎羲和歷代備職周官馮相保章賈公彥亦謂世守其法故名官曰氏史記則謂之疇人蓋卽管子所謂人與人相疇家與家相疇乃習爲常業之意周末防亂其子弟𨿽分散四方而史記封禪書載有周太史儋見秦獻公論周秦離合之事則其職亦未爲盡失矣

秦

杜佑通典秦爲太史令【胡母敬之爲太史令作博學七篇】

漢

漢書百官公卿表太常屬官有太史令丞

漢書司馬遷傳父談爲太史公注如淳曰漢儀注太史公武帝置位在丞相上天下計書先上太史公副上丞相遷死後宣帝以其官爲令行太史公文書而已師古曰談爲太史令遷尊其父故謂之公如說非也晉灼曰百官表無太史公在丞相上又衛宏所說多不實未可以爲正

史記太史公自序談卒三嵗而遷爲太史令司馬貞索隠博物志太史令茂陵顯武裏大夫司馬年二十八三年六月乙夘除六百石也

王應麟玉海茂陵中書談以太史丞爲太史令漢書律曆志武帝詔典星射姓【師古曰姓射名姓也】等造漢歷姓奏不能爲算乃選治歷鄧平及長樂司馬可酒泉侯宜君等凡二十餘人都分天部遂用鄧平歷以平爲太史丞後太史令張壽王上言宜更歷詔下主歷使者鮮於妄人詰問壽王不服妄人請與治歷大司農中丞麻光等雜鉤校奏可劉知幾史通自古太史之職𨿽有述著爲宗而兼掌歷象日月陰陽气數司馬遷旣沒後之續史記者禇先生劉向馮商揚雄之徒並以別職來知史務於是太史之署非復記言之司故張衡單颺王立髙堂隆等其當官見稱惟知占而已

謹案漢書百官表不載太史令祿數而博物志稱司馬遷爲令六百石漢書律曆志載丞相禦史劾太史令張壽王吏八百石古之大夫是昭宣以後已漸增其秩然皆未及千石亦足見漢儀注所言位在丞相上者爲不可信矣至典星治歷乃漢官儀所謂待詔皆屬於太史令漢書天文志元光中天星揺問星者西域傳武帝詔太史治星望气皆以爲吉蓋卽其職而主歷使者治歷大司農中丞等官則以他官兼領此事正如今總理監務之大臣也

後漢書百官志太史令一人六百石掌天時星歷凡嵗將終奏新年曆凡國祭祀防娶之事掌奏良日及時節禁忌凡國有瑞應災異掌記之丞一人明堂及靈臺丞一人二百石二丞掌守明堂靈臺靈臺掌日月星气皆屬太史

劉昭後漢書志注漢官儀曰太史待詔三十七人其六人治歷三人龜卜三人廬宅四人日時三人易筮二人典禳籍氏許氏典昌氏各三人嘉法請雨解事各二人醫一人靈臺待詔四十二人其十四人星二人日三人風十二人气三人晷景七人鐘律一人舎人

玉海漢太史有望郎三十人掌故二十人

後漢書律曆志元和元年待詔鐘律殷彤元和二年治歷編防李梵永平九年太史待詔董萌張隆永元中典星待詔姚崇並畢等熹平中治歷郎梁國宗整太史治歷郎中郭香劉固人馮恂等通典秦漢以來太史之任蓋並周之太史馮相保章三職

謹案後漢太史丞始分太史靈臺爲二職今時憲天文各爲一科蓋本於此至待詔職員甚多如典星治歷鐘律望气舎人之類皆見於前後漢書其或稱治歷郎及治歷郎中乃是爲郎而待詔者耳並非別有是官後漢書注引袁山松書劉洪以校尉應太史徴拜郎中所云太史徴者卽謂徴至太史爲待詔蓋當時司天之職多由辟舉故待詔之善於其術者亦得轉爲令丞如鄧平以治歷待詔爲太史丞是也

漢書百官公卿表太常有太卜令丞武帝太初元年初置

唐六典漢武置太卜博士

後漢書百官志太常有太卜令六百石後省並太史

史記龜防列傳髙祖時因秦太卜𨿽父子疇官世世相傳其精防深妙多所遺失至今上【謂武帝也】卽位博開藝能之路數年之間太卜大集

史記日者列傳禇先生曰臣爲郎時與太卜待詔爲郎者同舎言曰孝武時聚防占家有五行堪輿建除叢辰歷天人太乙家制曰以五行爲主謹案秦漢因周制別置太卜官至後漢而省並太史故後漢志載太史職守有祭祀防娶之事掌奏良日一節而漢官儀所記太史待詔亦有卜廬宅時日諸科蓋卽太卜所司並入太史者今欽天監兼主選擇是其例也

三國

三國蜀志後主傳景耀元年史官言景星見謹案陳壽作後主傳評稱國不置史注記無官而傳中又有史官言景星見事蓋當時所闕者載筆之職而太史令之主天文者則依舊備官晉書律曆志稱劉氏在蜀仍漢四分曆亦可知日官推步之法固未甞廢矣

晉書律曆志魏文帝黃初中太史令髙堂隆太史丞韓翊

晉書天文志明帝太和初太史令許芝

裴松之三國誌注太史上漢歷不及天時更爲太和歷詔髙堂隆與尙書郎楊偉太史待詔駱祿參共推校

唐六典魏太史令吏員有望郎二十人部郎十五人掌天文有靈臺丞主望頒歷

三國魏志周宣傳宣占夢十中八九文帝以爲中郎屬太史

謹案魏太史有令丞及待詔大扺皆與漢制相同其周宣以中郎屬太史亦卽待詔之職也

三國吳志吳範傳權以範爲騎都尉領太史令三國吳志韋曜傳孫亮卽位曜爲太史令

三國吳志劉惇傳太史丞公孫滕

隋書天文志三國時吳太史令陳卓始列甘氏石氏巫咸三家星官著於圖錄

謹案吳因漢制有太史令丞而吳範以騎都尉領太史令則當如今之兼管監事又裴松之三國誌注載孫權呼知星者問分野星气孫皓時望气者云荊州有王气是吳靈臺所屬尙當有星气諸待詔蓋猶沿漢之舊也

晉

晉書百官志太常統太史令太史又別置靈臺丞唐六典晉太史令品第七秩六百石銅印墨綬進賢一梁冠絳朝服丞一人秩二百石太史吏員有典歷四人望郎二十人部吏十五人江左髙瑩以侍中陳卓以義熈守吳道欣以殿中侍禦史兼領太史

謹案自漢末以天文爲祕學専門授受具有源流故𨿽十六國分云擾之時而爲日官者尙多能工其術史傳所載如漢有太史令宣於修之康相弁廣明臺產趙有太史令趙攬前秦有太史令康權前燕有太史令黃南燕有太史令成公綏北燕有太史令閔盛前涼有太史令賈曜郭黁後涼有太史令劉梁張衍皆以占著名亦其一時風尙所在也

宋齊梁陳

宋書百官志太史令一人丞一人掌三辰時日祥瑞妖災嵗終則奏新曆

南齊書百官志太史令一人丞一人

隋書百官志梁太常統太史令丞太史別有靈臺丞

通典太史宋齊並屬太常梁陳亦同

唐六典梁陳太史丞三品勲位宋齊梁陳皆有靈臺丞典歷史闕其員品

宋書律曆志元嘉二十年何承天奏漏刻攺用二十五箭請臺勒漏郎將考驗施用

謹案漏郎將沈約百官志無此官蓋郎將之司漏刻者如今挈壺正之職也

北魏

魏書術藝傳魏太祖太宗時太史令王亮蘇坦髙祖時太史令趙樊生並知天文後太史趙勝趙翼趙洪慶胡世榮胡法通等二族世掌天官

冊府元後魏太史丞史失其品

魏書官氏志太史博士太卜博士大常日者從第七品下太史助教第九品中

魏書禮志太祖天賜三年占授著作郎王宜弟造兵法

唐六典後魏有典歷史闕其員品

謹案魏書官氏志不言太史所而冊府元則繋之祕書監下今考魏祕書有鐘律占授諸郎皆與太史職事相連故律曆志載上谷張明豫以鐘律郎擢爲太史令疑當時太史已屬祕書省冊府元或當有所據也

北齊

隋書百官志後齊太常統太史署令丞掌天文地動風雲气色律曆卜筮等事太史兼領靈臺太卜二局丞靈臺掌天文觀太卜掌諸卜筮

唐六典北齊有典歷史闕其員品

謹案隋志稱後齊武平中有廣平人劉孝孫張孟賓二人同知歷事並無官號蓋猶漢之以知星人待詔太史者也

後周

通典後周官品正五命春官太史中大夫正四命春官太卜下大夫正三命春官馮相保章小卜等上士正二命春官馮相保章等中士

唐六典後周春官府置太史中大夫一人掌歷家之法

謹案隋書季才傳季才在周武帝時以車騎大將軍儀同三司遷爲太史其職甚重蓋當時六官並建故太史爲中大夫次於六卿非前代之屬太常者比也至隋書律曆志有周太史上士馬顯保章上士任恱在隋初議歷事而通典載周官品獨不及太史上士之職殊爲闕略又隋書來和傳稱和在周爲少卜上士而通典作小卜亦微有不同

隋

隋書百官志髙祖置祕書省領太史曹置令丞各二人司曆二人監二人其歷天文漏刻視祲各有博士及生員太史令從七品太史丞正九品太史監太史司曆從九品左右武府置司辰師四人漏刻生一百一十人司辰師正九品煬帝三年攺太史局爲監進令階爲正五品又減丞爲一人置司辰師八人增置監十人其後又攺監少監爲令少令

唐六典隋攺典歷爲司曆取左傳司曆爲名天文博士掌教習天文气色天生觀生掌晝夜在靈臺伺天文气色漏刻博士掌教漏刻生漏刻生掌習漏刻之節以時唱漏

謹案隋以太史屬祕書蓋本周禮史官日官同職之意其司辰監諸職亦皆昉於隋而至今沿之至隋書所載如庾季才以通直散騎常侍領太史令張冑元以員外散騎侍郎領太史令蓋皆如今之加銜畱任而冑元初以云騎尉直太史參議律曆事則如漢之待詔唐初以李淳風直太史尙循其例又律曆志有歷助教傅儁成珍等而百官志無此職殆暫置卽罷故史文從略歟

唐

舊唐書百官志司天臺舊太史局祕書監龍朔二年攺爲祕閣局久視元年攺爲渾儀監景云元年攺爲太史監復爲太史局祕書乾元元年三月十九日敕攺太史監爲司天臺攺置官屬舊置於子城內祕書省西今在永寧坊東南角也通典大唐初攺監爲局置令龍朔二年攺太史局爲祕書閣攺令爲郎中丞爲祕書閣郎咸亨初復舊久視元年攺爲渾天監不麟臺攺令爲監置一人其年又攺爲渾儀監長安二年復爲太史局又麟臺其監復爲太史局令置二人景龍二年復攺局爲監而令名不易不祕書開元二年復攺令爲監攺一員爲少監十四年復爲太史局置令二人復祕書後又攺局爲監乾元元年又攺其局爲司天臺掌天文曆數風雲气色有異則宻封以奏

舊唐書肅宗本紀乾元元年三月太史監爲司天臺取永寧坊張守珪宅置仍補官員六十人新唐書百官志司天臺監一人正三品少監二人正四品上丞一人正六品上主簿二人正七品上主事一人正八品下監掌察天文稽歷數凡日月星辰風雲气色之異率其屬而占有通元院以藝學召至京師者居之凡天文圖書器物非其任不得與焉毎季錄祥眚送門下中書省紀於起居注嵗終上送史館嵗頒歷於天下○春官夏官秋官冬官中官正各一人正五品上副正各一人正六品上掌司四時各司其方之變異冠加一星珠以應五緯衣從其方色元日冬至朔望朝防及大禮各奏方事而服以朝見○五官保章正二人從七品上五官監三人正八品下五官司曆二人從八品上掌歷法及測景分至表凖○五官靈臺郎各一人正七品下掌天文之變五官挈壺正二人正八品上五官司辰八人正九品上漏刻博士六人從九品下掌知漏刻凡孔壺爲漏浮箭爲刻以考中星昏明更以撃鼓爲節防以撃鐘爲節唐六典隋置司辰師唐朝因之貞觀元年除師字長安四年始置挈壺正省歷博士置保章正以當之省天文博士置靈臺郎以當之

舊唐書職官志太卜署令一人從八品下丞一人【正九品】卜正二人【從九品下】卜博士二人【從九品下】掌卜筮之法辧其象數通其消息以定吉凶

謹案唐司天官屬唐六典及舊唐書職官志新唐書百官志員名多寡互有不同蓋六典所載乃開元中舊制故尙稱太史局未有司天臺之名舊志所載則乾元新攺之制故其官額尙多至六十人惟新志所載自監以下諸官共三十七人乃後來增損定式宜據以爲凖今故著之於篇而六典舊志則僅節取其沿革大略而已至太史局本屬祕書省自攺司天臺以後已別爲一署無所屬與唐初之制殊矣

五季

五代史馬重績傳晉有天下拜重績太子右贊善大夫遷司天監天福三年重績創新法以唐天寶十四載乙未爲上元雨水正月中气爲气首詔下司天監趙仁琦張文皓等考覆得失乃下詔班行之

五代史趙延義傳延義事周爲太府卿判司天監謹案五季制度率陋惟司天監所掌算數猶未失其官故馬重績等皆以術顯觀重績上新法而趙仁琦等爲之考覆其職皆司天監則當時所設殆不止一員特史文不備無由知其詳耳又晉髙祖本紀載天福三年九月己未歸司天雞叫學生殷暉於契丹其名亦未經見考唐六典挈壺正下有漏刻典事十六人漏刻生三百六十人典鐘二百八十人典鼓一百六十人則雞叫學生當卽漏刻生之掌報昏暁者也

宋

宋史職官志太史局掌測驗天文考定歷法凡日月星辰風雲气祥之事日具所占以聞嵗頒歷於天下則預造進呈祭祀冠昏及大典禮則選所用日其官有令有正有春官夏官中官秋官冬官正有丞有直長有靈臺郎有保章正其判局及同判則選五官正以上業優考深者充保章五年直長至令十年一遷惟靈臺郎試中乃遷而挈壺正無遷法其別局有天文院測驗渾儀刻漏所掌渾儀臺晝夜測驗辰象○鐘鼓院掌文徳殿鐘鼓樓刻漏進牌之事○印歷所掌雕印曆書南渡後並同祕書省長貳丞郎輪季防檢

章俊卿山堂考索宋初置司天監以他官兼判又有同判之名以朝官充元丰官制行置太史令總一局之事而正與丞爲之貳

宋史律曆志熈寧間司馬光沈括皆甞提舉司天監

李心傳建炎以來朝野雜記提舉太史局者舊率以近臣兼之熈丰間司馬公王和甫繼居是任後不復置紹興五年十月復置以命薛象先明年何自然以非舊典爲言遂罷去太史局日官舊止於五官正孝宗時始增春夏秋冬中五官大夫沈括夢溪筆談國朝置天文院於禁中設漏刻觀天臺銅渾儀皆如司天監與司天監互相檢察毎夜天文院具有無諦見云物禨祥及當夜星次須令於皇城門未發前到禁中門發後司天占狀方到以兩司奏狀對勘以防虛僞近嵗皆是陰相計防符同冩奏習以爲常其來已久中外具知之不以爲怪其日月五星行次皆只據小歷所算躔度謄奏不曽占有司但偹員安祿而已熈寧中予領太史甞按發其欺免官者六人未幾其復如故

謹案宋志載英宗時有司天監生石道陳遘南渡後有太史局生阮興祖蓋卽如今之天文生也

遼

遼史百官志司天監有太史令有司曆靈臺郎挈壺正五官正丞主簿保章正監司辰刻漏博士典鐘典鼔

謹案遼史百官志所載南面朝官大都皆以唐制凖之非必盡有實證惟司天一監穆宗紀應歷十一年有司天王白李正等進歷事景宗紀保寧九年有司天奏日當食不虧事其職掌皆可考見可知靈臺官守猶未失也

金

金史百官志司天臺提防正五品監從五品掌天文曆數風雲气色宻以奏聞少監從六品判官從八品教授舊設二員正大初省一員【系籍學生七十六人漢人五十人女直二十六人試補長行】司天管勾從九品【不限資考員數隨科十人設一員以藝業尢精者充】長行人五十人【未授職事者試補管勾】天文科女直漢人各六人算歷科八人三式科四人測驗科八人漏刻科二十五人【銅儀法物舊在法物庫貞元二年始付本臺】右屬祕書監

元

元史百官志太史院秩正三品掌天文曆數之事至元十五年始立院置太史令等官一員至大元年陞從二品設官十員延祐三年陞正二品設官十五員後定置院使五員正二品同知二員正三品僉院二員從三品同僉二員正四品院判二員正五品經歷一員從五品都事一員從七品管勾一員從九品令史三人譯史一人知印二人通事一人宣使二人典吏二人春官正兼夏官正一員正五品秋官正兼冬官正中官正一員正五品保章正五員正七品保章副五員正八品掌歷二員正八品腹裏印歷管勾一員從九品各省司曆十二員正九品印歷管勾二員從九品靈臺郎一員正七品監六員從八品副監六員正九品星歷生四十四員挈壺正一員從八品司辰郎二員正九品燈漏直長一人教授一員從八品學正一員從九品校事郎二員正八品○司天監秩正四品掌凡歷象之事提防一員正四品司天監三員正四品少監五員正五品丞四員正六品知事一員令史二人譯史一人通事兼知印一人屬官提學二員教授二員並從九品學正二員天文科管勾二員算歷科管勾二員三式科管勾二員測驗科管勾二員漏刻科管勾二員並從九品陰陽管勾一員押宿官二員司辰官八員天文生七十五人中統元年因金人舊制立司天臺設官屬至元八年以上都承應闕官增置行司天監十五年別置太史院與臺並立頒歷之政歸院學校之設臺二十三年置行監二十七年又立行少監皇慶元年陞正四品延祐元年特陞正三品七年仍正四品○回回司天監秩正四品掌觀象衍歷提防一員司天監三員少監二員監丞二員品秩同上知事一員令史二員通事兼知印一人奏差一人屬官教授一員天文科管勾一員算歷科管勾一員三式科管勾一員測驗科管勾一員漏刻科管勾一員陰陽生一十八人世祖在潛邸時有防徴回回爲星學者紮瑪裏鼎【原作紮馬剌丁令依字面攺正】等以其藝進未有官署至元八年始置司天臺秩從五品十七年置行監皇慶元年攺爲監秩正四品延祐元年陞正三品置司天監二年命祕書卿提調監事四年復正四品

元史郭守敬傳守敬拜昭文館大學士知太史院事大徳七年詔內外官年及七十並聽致仕獨守敬不許其請自是翰林太史司天官不致仕定著爲令

謹案元代太史院與司天監並立然推步測算之事皆歸太史院司天監特偹官而已至回回星學始見於唐之九執歷元則有紮瑪裏鼎作萬年曆遂特設回回司天監以傳衍其術明亦別置回回科與大統參用迨

本朝順治二年以西洋監正湯若望奏請裁撤回回科今漢軍秋官正專司日月五星相距等事蓋猶其舊職也

明

明史職官志欽天監監正一人【正五品】監副二人【正六品】其屬主簿防主簿一人【正八品】春夏中秋冬官正各一人【正六品】五官靈臺郎八人【從七品後革四人】五官保章正二人【正八品後革一人】五官挈壺正二人【從八品後革一人】五官監三人【正九品後革一人】五官司曆二人【正九品】五官司晨八人【從九品後革六人】漏刻博士六人【從九品後革五人】監正副掌察天文定歷數占推步之事凡日月星辰風雲气色率其屬而測焉有變異宻疏以聞凡習業分四科曰天文曰漏刻曰回回曰歷自五官正下至天文生陰陽生各分科肄業毎嵗冬至日呈奏明嵗大統歷【成化十五年攺頒明嵗歷於十月朔日】送禮部頒行其禦覽月令歷七政躔度歷六壬遁甲歷四季天象錄並先期進呈凡歷注禦歷注三十事【如祭祀頒詔行幸等類】民歷三十二事壬遁歷七十二事凡祭日前一年防選以進移知太常凡營建徵討冠婚山陵之事則選地而擇日立春則預气於東郊大朝賀於文樓設定時鼓漏刻報時司晨雞唱各供其事日月交食先時算其分秒時刻起復方位以聞下禮部移內外諸司救之仍按占書條奏【若食不及一分與回回歷𨿽食一分以上則奏而不救】監官毋得攺他官子孫毋得徙他業乏人則移禮部訪取而試用焉五官正推歷法定四時司曆監佐之靈臺郎辧日月星辰之躔次分野以占天文之變觀象臺四面面四天文生輪司測保章正專志天文之變定其吉凶之占挈壺正知刻漏孔壺爲漏浮箭爲刻以考中星昏旦之次漏刻博士定時以漏換時以牌報更以鼓警晨昏以鐘鼓司晨佐之明初卽置太史監設太史令通判太史監事僉判太史監事校事郎五官正靈臺郎保章正副挈壺正掌歷管勾等官以劉基爲太史令吳元年攺監爲院秩正三品【院使正三品同知正四品院判正五品五官正正六品典簿雨司時敍郎紀郎正七品靈臺郎保章正正八品副從八品掌歷管勾從九品】洪武元年徴元太史張祐張沂等十四人攺太史院爲司天監設監令一人【正三品】少監二人【正四品】監丞一人【正六品】主簿一人【正七品】主事一人【正八品】五官正五人【正五品】五官副五人【正六品】靈臺郎二人【正七品】保章正二人【從七品】監三人【正八品】司辰八人【正九品】漏刻博士六人【從九品】又置回回司天監設監令一人【正四品】少監二人【正五品】監丞二人【正六品】徴元回回司天監鄭阿里【滿洲語承受也今仍原文】等議歷二年攺司天監爲欽天監四年詔監官職專司天非特防不得陞調又定監官散官【監令正儀大夫少監分朔大夫五官正司元大夫監丞靈臺郎五官保章正平秩郎五官靈臺郎司正郎五官挈壺正挈壺郎】十四年攺欽天監爲正五品設令一人丞一人【屬官五官正以下員數如前所列】俱從品級授以文職散官二十二年攺令爲監正丞爲監副三十一年罷回回欽天監以其歷法本監明初又置稽疑司以掌卜筮未幾罷【洪武十七年置稽疑司設司令一人正六品左右丞各一人從六品屬官司筮正九品無定員尋罷】

謹案自堯命羲和舜察璣衡觀象授時爲王政之首務然上古日官𨿽立而測驗尙疎觀禮記曽子問所稱朝聘祭祀已入廟內而不得成禮者日食居其一與雨霑服失容一例是待其旣食而後知非預爲推算也春秋時史官失職置閏無法食或違朔兩紀日南至先天者二三日說者謂梓愼禆竈史墨之徒長於禨祥短於推算漢初猶踵行之東漢末迄隋唐漸有攺更而交食往往不驗至明代而承用元之授時法者二百七十餘年气朔漸差獻議者紛紛請攺而臺官拘泥舊聞當事憚於攺作其時甌羅巴法已入中土徐光啟等講求𨿽切終未施行

國家法天齊政首定時憲書頒行寓內

聖祖仁皇帝生知天縱逹象緯之本原探河洛之妙奧

考定成法勒爲謨典

禦制歷象考成律呂正義數理精蘊諸書無不包括防通發千古未發之祕鑰分毫不爽宻合天行

皇上復命諸臣續加討論

欽定律呂正義歷象考成後編及天文正義協紀辧方儀象考成諸書博大精深推闡愈宻洵足正百代之舊章貽萬世之成憲唐虞以來蓋至今日而範圍莫越矣

欽定歷代職官表卷三十五

欽定四庫全書

欽定歷代職官表卷三十六

太醫院表

﹤史部﹐職官類﹐官制之屬﹐欽定歷代職官表﹐卷三十六﹥

太醫院

國朝官制

太醫院院使漢人一人【正五品】左右院判漢人各一人【正六品】

掌醫之政令率其屬以供醫事員額順治元年定

禦醫十有五人【初定正八品雍正七年升爲七品用六品冠帶】吏目三十人【八品十五人九品十五人】醫士四十人【用從九品冠帶】醫員三十人【以上俱漢人員額】掌九科之法以治疾曰大方脈小方脈傷寒科婦人科瘡瘍科鍼灸科眼科口齒科正骨科自院使至醫士皆以所業專科分班侍直給事宮中者曰宮直給事外廷者曰六直宮直於各宮外班房六直於東藥房各以其次更代供使令焉順治元年初設禦醫十人吏目三十人豫授吏目十人醫士二十人十八年省吏目二十人並省豫授吏目員額康九年復置吏目豫授吏目各十人十四年省吏目十人三十一年又省豫授吏目六十一年增置醫士二十人雍正元年復增置吏目十人攺豫授吏目爲吏目七年增禦醫五人八年吏目攺爲八品九品者各十五人增置食糧醫員三十人又有效力醫生無定員掌灸制之法以治藥院使考其術而進退之又設教習防簡禦醫吏目之能者二人爲教習以課醫人習醫焉

歷代建置

三代

周禮天官醫師上士二人下士四人府二人史二人徒二十人掌醫之政令聚毒藥以供醫事凡邦之有疾病者有庀瘍者造焉則使醫分而治之嵗終則稽其醫事以制其食十全爲上十失一次之十失二次之十失三次之十失四爲下【鄭康成注醫師眾醫之長】食醫中士二人掌和王之六食六飲六膳百羞百漿八珍之齊凡食齊眡春時羮齊眡夏時漿齊眡秋時飲齊眡冬時凡和春多酸夏多苦秋多辛冬多咸調以滑甘凡會膳食之宜牛宜稌羊宜黍豕宜稷犬宜粱雁宜麥魚宜苽凡君子之食恆放焉疾醫中士八人掌飬萬民之疾病四時皆有癘疾春時有痟首疾夏時有癢疥疾秋時有瘧寒疾冬時有嗽上气疾以五味五穀五藥養其病以五气五聲五色眡其死生兩之以九竅之變參之以九藏之動凡民之有疾病者分而治之死終則各書其所以而入於醫師瘍醫下士八人掌腫瘍潰瘍金瘍折瘍之祝藥劀殺之齊凡療瘍以五毒攻之以五气養之以五藥療之以五味節之凡藥以酸養骨以辛養筋以咸養脈以苦養气以甘養肉以滑養竅凡有瘍者受其藥焉獸醫下士四人掌療獸病療獸瘍凡療獸病灌而行之以節之以動其气觀其所發而養之凡療獸瘍灌而劀之以發其惡然後藥之養之食之凡獸之有病者有瘍者使療之死則計其數以進退之

漢書藝文志方技者皆生生之具王官之一守也太古有岐伯兪拊中世有扁鵲秦和蓋論病以及國原診以知政

謹按漢書司馬相如傳詔岐伯使尙方注引張揖曰岐伯者黃帝太醫屬使主方藥也徐堅初學記引郭璞巫咸山賦序曰巫咸以鴻術爲帝堯之醫是太醫之職由來已久故班固以爲王官之一守特至周而其制始偹耳又周禮所載王與卿大夫則醫師治之而疾醫但稱掌養萬民之疾病其職似亦有差等然疾醫僅中士八人必不能徧治萬民之疾當必大且危者然後醫士治焉其餘則受方於醫師而未列職者皆使分治殆如今民間之醫聽其自行治療而不必盡官領之歟

秦

杜佑通典秦有太醫令丞主醫藥

史記扁鵲列傳秦太醫令李諡

史記刺客列傳侍醫夏無且

謹案左傳載春秋時良醫如和緩之類皆出於秦是秦人多工醫術故其設官亦偹據刺客傳所記是令丞以外尙有侍醫主提藥嚢在殿上侍立蓋卽如今之禦醫也

漢

漢書百官公卿表奉常屬官有太醫令丞

應劭漢官儀太醫令周官也秩千石丞三百石後漢書桓譚傳董賢風太醫令眞欽使求傅氏罪過

漢書王嘉傳侍醫伍宏等內侍案脈

漢書貢禹傳侍醫臨治顏師古注侍醫天子之醫也

漢書藝文志侍醫李柱國校方技

漢書百官公卿表少府屬官有太醫令丞

太平禦覧少府太醫令丞無員多至數千人王應麟玉海少府有太醫令太常復有令丞蓋禮官之太醫司存之所少府之太醫通乎王內漢書外戚傳上官桀妻父所幸充國爲太醫監謹案西漢太醫令丞有二一屬太常一屬少府史不言其分置之由以王應麟所言核之其屬太常者蓋如今太醫院之職其屬少府者則如今藥房官之於內務府也至侍醫乃承秦舊稱當卽今之禦醫而王嘉傳之侍醫伍宏董賢傳又稱爲醫侍詔疑爲一官而兩名又李柱國亦侍醫而隋書載其官又作太醫監疑亦以侍醫遷爲此職如今禦醫升補院判之比又外戚傳有女醫淳於衍得入宮侍皇后疾因搗附子合太醫大丸以飲皇后霍光傳則稱爲乳醫淳於衍師古曰視產乳之疾者殆漢時又有此等女醫同於太醫令以偹諸科之一特史未詳其制耳

後漢書百官志太醫令一人六百石掌諸醫藥丞方丞各一人藥丞主藥方丞主方右屬少府劉昭後漢志注漢官曰員醫二百九十三人員吏十九人

通典漢有醫丞有醫工長

徐堅初學記司馬彪續漢書曰東平王蒼到國病詔遣太醫丞將髙手醫視病

後漢書方術傳郭玉和帝時爲太醫丞

裴松之三國誌注魚豢魏略曰脂習除太醫令與孔融親善

太平禦覧典論曰中常侍張譲子奉爲太醫令後漢書蓋勲傳京兆髙望爲尙藥監

謹案東漢太常屬官無太醫令惟少府有之蓋視西京舊制已有減省而尙藥監一官百官志亦不載當卽西漢之太醫監也

史記倉公列傳齊太醫先診病

謹案倉公傳有齊太醫又有齊王侍醫蓋漢世諸侯王國其設官多凖天朝今並附識於此又據劉昭補志注引漢官所載當時百官府皆有官醫員額疑其人𨿽分諸司而考選補用當亦由太醫主之自唐以後其法久廢惟今刑部設醫士二人由院簡送六歲一更更之日稽其醫事之優劣優者升吏目劣者斥之似與漢制頗爲相近云

三國

通典漢太醫令丞屬少府魏因之

晉

晉書職官志宗正統太醫令史及渡江哀帝省並太常太醫以給門下省

通典太醫令晉銅印墨綬進賢一梁冠絳朝服而屬宗正

謹案晉書太醫令史疑當作令丞蓋傳刻有訛據湣懷太子傳有太醫令丞據是晉制實沿漢魏之舊不應僅設令史也

宗齊梁陳

宋書百官志太醫令一人丞一人侍中

南齊書百官志太醫令一人丞一人屬起部亦屬領軍

司馬光資治通鑑齊明帝建武元年海陵恭王有疾遣禦師瞻視胡三省注禦師醫師也以其供禦故謂之禦師

謹案南齊太醫屬起部及領軍與宋制不同杜佑以爲宋齊俱侍中者誤至禦師之稱百官志不載蓋卽太醫令所屬諸醫當如今之禦醫也

隋書百官志梁門下省置太醫令又太醫二丞中藥藏丞爲三品勲位

冊府元龜尙藥自梁以降皆太醫兼其職陳如梁制

北史姚僧垣傳僧垣仕梁爲太醫正

謹案梁之太醫正不見於百官志當是太醫令屬官殆天監以後始置史所載皆其初定之制故未之及耳其後隋大業中於太醫署置正十人蓋亦承梁制而設也

北魏

魏書官氏志太醫博士從第七品下太醫助教従第九品中

魏書藝術傳周澹善醫藥爲太醫令李修爲前軍將軍領太醫令

魏書徐謇傳轉右軍將軍侍禦師

魏書王顯傳顯以醫術自通召補侍禦師累遷廷尉少卿仍在侍禦營進禦藥

胡三省通鑑注醫師侍禦左右因以名官後魏之制太醫令屬太常掌醫藥而門下省別有尙藥局侍禦師蓋今之禦醫也

謹案北魏太醫令復太常而門下省又有尙藥局與漢之少府屬官別置太醫令者其制相合嗣後歷代多因之今太醫院専掌醫事而內務府亦有內藥房主事庫掌等員同司治藥亦卽此例但醫官通乎王內其職守本屬相資並無區別今故並系於此而仍互見於內務府篇云

北齊

冊府元龜北齊門下省統尙藥局有典禦二人侍禦師四人尙藥監四人總禦藥之事

隋書百官志後齊尙藥局丞二人中侍中省有中尙藥典禦及丞各二人

鄭樵通誌北齊曰太醫令丞

隋書百官志後齊太常屬官有太醫令丞

北史藝術傳齊大寧二年徐之才弟之範爲尙藥典禦又有尙藥典禦鄧宣文

後周

通典後周官品正四命天官太醫小醫等下大夫正三命天官小醫醫正瘍醫等上士正二命天官醫正瘍醫等中士正一命天官主藥醫正瘍醫等下士

孫逢吉職官分紀後周有主藥六人

隋書姚僧垣傳周大象二年除太醫下大夫

隋

隋書百官志髙祖受命置門下省統尙藥局典禦二人侍禦醫直長各四人醫師四十人太常統太醫署令二人丞一人太醫署有主藥二人醫師二百人藥園師二人醫博士二人助教二人按摩博士二人咒禁博士二人煬帝分門下爲殿內省統尙藥局置奉禦二人【正五品】直長貳之【正七品】又有食醫員尙藥直長四人又有侍禦醫司醫醫佐員太醫又置醫監五人正十人

陳振孫書錄解題巢元方隋太醫博士

唐

舊唐書職官志殿中省有尙藥局奉禦二人【正五品下】直長四人【正七品上】書吏四人侍禦醫四人【従六品上】主藥十二人藥童三十人司醫四人【正八品上】醫佐八人【正八品下】按摩師四人咒禁師四人

唐六典龍朔二年攺奉禦爲奉醫大夫咸亨元年復故

職官分紀奉禦掌合和禦藥及診之事直長爲之貳凡藥有上中下之三品凡和藥宜用一君三臣九佐方家之大經也必辧其五味三性七情爲和劑之節其用又有四焉曰湯丸酒散視其病之深淺所在而服之凡合和禦藥與殿中監視其分劑藥成先嘗而後進

唐六典侍禦醫掌診調和司醫醫佐掌分療眾疾主藥藥童掌刮削搗篩按摩師咒禁師所掌如太醫之職

新唐書百官志太醫署令二人從七品下丞二人醫監四人並從八品下醫正八人從九品下舊唐書職官志太醫令掌醫療之法丞爲之貳其屬有四曰醫師鍼師按摩師禁咒師皆有博士以教之其考試登用如國子之法凡醫師醫工醫正療人疾病以其痊多少而書之以爲考課藥園師以時種蒔収采諸藥

唐六典太醫署有府二人史四人主藥八人藥童二十四人藥園師二人藥圃生八人掌固四人醫師二十人醫工百人醫生四十人典藥一人鍼工二十人鍼生二十人按摩工五十六人按摩生十五人咒禁師二人咒禁工八人咒禁生十人新唐書百官志醫博士一人正八品上助教一人從九品上掌教授諸生以本艸甲乙脈經分而爲業一曰體療二曰瘡腫三曰少小四曰耳目口齒五曰角法鍼博士一人從八品上助教一人鍼師十人並從九品下掌教鍼生以經脈乳穴教如醫生按摩博士一人按摩師四人並從九品下掌教導引之法以除疾損傷折跌者正之咒禁博士一人從九品下掌教咒禁祓除爲厲者齋戒以受焉謹按唐沿隋制於京師置藥園一所擇良田三頃取庶人子年十六以上二十以下充藥園生業成補藥師令其種蒔諸藥蓋因方劑中有應取鮮植者故別種以儲用其他則仍從所出州土采辦貯之右藏庫如今直省嵗解藥材之比非盡取給於藥園也又史載尙藥奉禦二人而新唐書藝文志顯慶四年奉勅編類本艸者有尙藥奉禦許孝崇胡子家蔣季璋三人殆亦隨時增減不盡拘定額歟

五季

馬端臨文獻通考五代時有翰林醫官使

謹案五季寺監諸屬官多所裁並而薜居正舊五代史陳元傳載元以善醫擢用又歐陽修新五代史扈載傳亦有遣太醫視疾之文是當時太醫之職猶存特不於太常與古制不同耳

宋

宋史職官志殿中省總六局掌藥局掌和劑胗候之事有典禦有奉禦有醫師

文獻通考宋制翰林醫官院使副各二人並領院事以尙藥奉禦充或有加諸司使者直院四人尙藥奉禦六人醫官醫學只無定員【舊制翰林醫官使四人副使二人直院七人尙藥奉禦七人醫官三十人醫學四十人祗醫人十二人其貟猥多寶元二年始立使副直院尙藥奉禦定員醫官醫學無班位以服色爲差加同正官至尙藥奉禦者或加檢校官其直院則奉禦及同正官皆爲之多自醫官特奨而授】掌供奉醫藥及承詔視療眾疾之事

江少虞宋朝事實類苑賈黃中中風卒太宗切責諸醫大搜京城醫工凡通神農本艸黃帝難經素問及善鍼炙藥餌者校其能否以補翰林醫學及醫院只

宋史職官志太常寺太醫局有丞有教授有九科醫生額三百人嵗終則會其全失而定其賞罸【太醫局熙寕九年置以知制誥熊本提舉大理寺丞單驤管幹後詔勿太常寺置提舉一判局二判局選知醫事者爲之科置教授一選翰林醫官以下與上等學生及在官良醫爲之】孝宗隆興元年省並醫官而罷局生續以虞允文請依舊存畱醫學科不置局權令太常寺掌行紹熙二年復置太醫局局生以百員爲額余依未罷局前體例仍太常寺

宋史選舉志醫學初太常寺神宗時始置提舉判局官及教授一人學生三百人設三科以教之曰方脈科鍼科瘍科常以春試三學生願與者聽崇寧間攺國子監紹興中復置醫學以醫師主之乾道二年罷局而存禦醫諸科紹熙二年復置局

文獻通考崇寕元年詔醫官有勞轉皇城使實及五年方許除遙郡刺史又七年除遙郡團練又十年以上方許除遙郡防禦使醫官有和安成和成安成全大夫保和大夫保安大夫翰林良醫和安成和成安成全郎保和郎保安郎翰林醫正翰林醫官翰林醫效翰林醫痊翰林醫愈翰林醫證翰林醫診翰林醫翰林醫學舊諸司使副有醫官使及副使蓋自太醫丞直院轉醫官副使敍遷年格一同武官但爲東班使額耳政和初旣易武階而醫官之名亦遂易焉凡十有九階立和安大夫視易使以上翰林良醫視醫官使其和安郎以下視東副使若醫官副使則以醫正易之舊額和安大夫至良醫二十員紹興二年五員和安郎至醫官元額三十員紹興二年四員醫效元額七員紹興二員醫痊元額十員今一員醫愈至只大方脈元額百五十員紹興十五員而已

洪邁容齋三筆神宗立醫官額止於四員及宣和中自和安大夫至翰林醫官凡一百十七人直局至只凡九百七十九人冗濫如此三年五月始詔大夫以二十員郎以三十員醫效至只以三百人爲額而額外人免攺正但不許作官戶見帶遙郡人並依元丰舊制然竟不能循守也乾道三年三月隨龍醫官平和大夫階州團練使潘攸差判太醫局請給依能誠例支破邁時在西掖取會能誠全支本色因依誠系和安大夫潭州觀察使月請米麥百餘石錢數百千春冬綿絹之屬比他人十倍因上章極論之乞攸合得請給令戶部照條支破孝宗諭云豈惟潘攸不合得並能誠亦合住了卽日禦筆批依仍攺正能誠已得眞俸之防旋又罷醫官局

李燾續資治通鑑長編禦藥院掌按驗祕方和劑藥品以進禦及供奉禁中之用至道三年始置以入內供奉官三人掌之或參用士人

謹案宋太常寺𨿽有太醫局但主以醫學教授生徒其掌醫之政令者實在醫官院故設有使副等官正如今之太醫院也至禦藥院掌以方藥供禦當如今之內藥房而中葉以後多以宦官領之考之朝野雜記隨隠漫錄諸書所司又在應奉禮儀不専主方藥之事故有詔命則監學士院艸麻駕出則夾輦左右乃內臣近禦者之職蓋名𨿽存而實已非矣

遼

遼史百官志北面局官職名有太醫局都林牙局使局副使南面官翰林醫院有翰林醫官

金

金史百官志太醫院提防正五品使從五品副使從六品判官從八品掌諸醫藥總判院事勾従九品隨科至十人設一員以術精者充如不至十人並至十人置【不限資考】正奉上太醫【一百二十月陞除】副奉上太醫【不算月日】長行太醫【不算月日】十科額五十人○禦藥院提防從五品直長正八品掌禦湯藥【明昌五年設】都監正九品【不限員】同監從九品【不常除】

謹案太醫院之名始自金代而當時領於宣徽院不爲分署蓋猶沿前代太醫屬太常之遺制也又有尙藥局亦宣徽屬官卽前代殿中監所統六局之一而所司在茶果湯藥不専醫事今故不列於此表焉

元

元史百官志太醫院秩正二品掌醫事制奉禦藥物領各屬醫職中統元年置宣差提防太醫院事二十年攺爲尙醫監秩正四品二十二年復爲太醫院置提防四員院使副使判官各二員大徳五年陞正三品設官十六員十一年增院使二員皇慶元年增院使二員二年增院使一員至治二年定置院使十二員正二品同知二員正三品簽院二員從三品同簽二員正四品院判二員正五品經歷二員從七品都事二員從七品照磨兼承發架閣庫一員正八品令史八人譯史二人知印二人通事二人宣史七人○禦藥院秩從五品掌受各路鄕貢諸蕃進獻珍貴藥品修造湯煎至元六年始置達嚕噶齊【解見戶部篇】一員從五品大使一員從六品副使三員正七品直長一員都監一員○禦藥監秩從五品掌兩都行篋藥餌至元十年始置大徳九年分立行禦藥局掌行篋藥物本局但掌上都藥倉之事定置逹嚕噶齊一員從五品局使二員從五品副使二員正七品○行禦藥局秩從五品逹嚕噶齊一員大使二員副使三員品秩同上掌行篋藥餌大徳九年始置

元史武宗本紀至大二年三月陞掌醫署爲典醫監仁宗本紀延祐四年四月罷典醫監

謹案太醫一官歷代皆分於門下殿中諸省及太常寺宣徽院其獨爲一署無所屬實自元始又別置禦藥院則當如今之內藥房而禦藥典醫諸監復多所剏建旋置旋廢殊爲冗贅又武宗紀載至大中中書省臣言太醫院遣使取藥材於陜西四川雲南費公帑勞驛乞禁止從之是當時立法未善使院官得借以勞擾州郡今制凡直省嵗解藥材由戶部收貯附庫以時支用其內藥房所需藥材均按例給價令藥商赴部領銀采辦以生藥交進院官詳驗擇其佳者送藥房貯偹洵爲經久無獘矣

明

明史職官志太醫院院使一人【正五品】院判二人【正六品】其屬禦醫四人【正八品後增至十八人隆慶五年定設十人】吏目一人【從九品隆慶五年定設十人】生藥庫惠民藥局各大使一人副使一人太醫院掌醫療之法凡醫術各十三科醫官醫生專科肄業曰大方脈曰小方脈曰婦人曰瘡瘍曰鍼灸曰眼曰口齒曰接骨曰傷寒曰咽喉曰金鏃曰按摩曰祝由凡醫家子弟擇師而教之三年五年一試再試三試乃黜陟之凡藥辧其土宜擇其良楛愼其條制而用之太祖初置醫藥提舉司設提舉【從五品】同提舉【從六品】副提舉【從七品】醫學教授【正九品】學正官醫提領【從九品】尋攺爲太醫監設少監【正四品】監丞【正六品】吳元年攺監爲院設院使秩正三品同知正四品院判正五品典簿正七品洪武六年置禦藥局於內府始設禦醫十四年攺太醫院爲正五品設令一人丞一人吏目一人屬官禦醫四人俱如文職授散官二十二年復攺令爲院使丞爲院判

明防典禦藥房嘉靖十五年攺爲聖濟殿擇術業精通者供事

明史方技許紳初供事禦藥房嘉靖攺元授禦醫屢遷太醫院使受知於世宗連加通政使禮部侍郎工部尙書並領院事

謹案周禮醫師以上士爲眾醫之長而疾醫瘍醫等以中下士佐之蓋醫之政令聼於冢宰醫師等皆以其職屬焉故祿秩至三命而止西漢太醫令千石太常少府而統於丞相禦史葉時禮經會元謂其猶有周官遺意北魏及周齊徐之才周澹王顯姚僧垣等咸以醫著至位歷僕射爵爲公侯頗見防濫然之才等本由儒吏見用與專以一技登進者有殊自宋之末季廣置醫官名目繁冗其久次者至寵以州郡防禦團練之職而周宻癸辛雜識有禦診王承宣則又可加至承宣使甚者如嶽柯程史所載醫師王繼先積官畱後與秦檜表裏勢熖大張諸子至列延閣金紫盈門紀綱淩替至此已極元代太醫院𨿽獨爲一署而據宦官列傳李邦寕以禮部尙書提防太醫院尋又加大司徒領太醫院事是則又以閹防典司公然位列公臺尢爲乖謬明則若許紳以供奉之勞至加以尙書職銜亦同此獘

國家董正治官太醫諸員各執藝入直恪共厥事院使院判間有防

特防加銜者不過至三四品而內藥房以內務府大臣管理程式有定視周典更爲詳愼矣

欽定歷代職官表卷三十六﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷三十七

內務府表

﹤史部﹐職官類﹐官制之屬﹐欽定歷代職官表﹐卷三十七﹥﹤史部﹐職官類﹐官制之屬﹐欽定歷代職官表﹐卷三十七﹥﹤史部﹐職官類﹐官制之屬﹐欽定歷代職官表﹐卷三十七﹥﹤史部﹐職官類﹐官制之屬﹐欽定歷代職官表﹐卷三十七﹥

謹案內務府爲

聖朝特創超越萬古之經制前代職事有散在各官者謹詳考而著之於表至官由特設無可比例如

寧壽宮

中正殿

雍和宮

禦書處

武英殿修書處諸職以及

咸安宮

景山官學納銀莊官房租庫諸事務皆前古所未有今並於表中闕之以見我

聖朝創制設官非前代所可企及至如三旗防軍營統領防領防軍校等職設官與八旗防軍營同歷代建置已見八旗防軍營表玆亦不重著焉

內務府【上】

國朝官制

內務府總管大臣無定員【以侍衛府屬郎中內三院卿簡用或以王公內大臣尙書侍郎兼攝初品級無定乾隆十四年定爲正二品】

掌理內府之政令凡職員選除財用出入宴饗祭祀膳羞服禦賞賚賜予刑罰工作教習訓導之事皆綜理而受其成凡直宿日總管一人如因事不能入直以郎中代之所屬廣儲防計掌儀都虞愼刑營造慶丰七司及諸衙門上駟院奉宸苑武備院並焉

國初置內務府順治十一年攺置十三衙門曰司禮監尙方司禦用監禦馬監內官監尙衣監尙膳監尙寶監司設監兵仗局惜薪司鐘鼓司織染局十八年並裁仍設內務府以大臣總管

堂郎中一人【正五品】堂主事二人【正六品】堂筆帖式三十八人內一人委署主事兼司缺筆帖式四人

堂郎中主事掌治堂事凡府屬文職陞補【武職都虞司】及章奏文移皆焉康熙四十二年設郎中一員後省雍正十三年復設堂主事康熙十六年設委署主事雍正元年設後省乾隆二十二年復設卽以筆帖式補放給與六品虛銜不出缺【各司主事委署主事裁設皆同】筆帖式掌理文案順治十八年設十六員以後陸續增設至十十八員【各司筆帖式因其事之繁簡以定額皆先後裁設】兼司缺筆帖式雍正四年設

廣儲司總管六庫郎中二人部員兼管六庫郎中二人郎中四人員外郎十二人部員兼庫員外郎六人【從五品】主事一人委署主事一人司庫十二人【正六品】無品級司庫十二人筆帖式二十六人

總管六庫郎中掌總核六庫出納事務郎中員外郎主事掌分理各庫部員兼庫郎中員外郎掌兼綜庫事以資糾查司庫掌儲藏出納初名禦用監順治十八年分爲銀庫皮庫縀庫衣庫康熙十六年攺定爲廣儲司四庫二十八年分設磁庫茶庫共爲六庫郎中初設三人雍正十三年增設總管郎中二人員外郎初設八人康熙二十八年增四人部員兼庫郎中員外郎乾隆三十三年設司庫康熙九年設八人二十八年增四人無品級司庫康熙四十四年設自後陸續增設

寕壽宮管理事務郎中二人員外郎二人主事一人委署主事一人筆帖式四人學習筆帖式四人內管領二人【正六品】

郎中員外郎主事掌稽查看守

寕壽宮陳設輪流直宿及造具檔冊之事內管領掌分地掃除乾隆四十年以

寕壽宮地方要派內務府大臣二人専管並設立郎中員外郎主事筆帖式內管領等員以專司其事其檔籍淸冊鈐用廣儲司印四十四年增設委署主事一人學習筆帖式四人

織造監督江寕府蘇州府杭州府各一人【於內務府司官內奏簡帶原銜管理】司庫各一人筆帖式各二人庫使各二人

掌分司所駐札地方供奉

上用縀疋及應用官用縀疋皆監視而督理之歲終奏銷造冊呈內務府以副冊送廣儲司察覈順治初年設三處織造官監督筆帖式庫使各一人三年一代十八年定一年更代康熙元年各增庫使一人二年奏定三處織造不限年更代各增筆帖式一人六年各增庫使一人

防計司郎中二人員外郎六人主事一人委署主事一人筆帖式二十六人催長五人

掌核理內務帑項出納之數及莊園地畆戶口徭役定爲籍而受其要焉初名內官監順治十七年攺爲宣徽院康熙十六年攺定爲防計司初設郎中三人康熙三十八年裁一人雍正元年復設一人乾隆四十年裁一人員外郎額順治十七年定初設催總八人後裁尋復設五人後攺爲催長

內管領掌關防一人【於各司院郎中內揀選兼管】協理關防事務二人【於各司院員外郎內揀選兼管】內管領三十人【正五品】副內管領三十人【正六品】筆帖式八人

內管領副內管領掌承應

內廷灑掃糊飾管三倉出納酒菜器皿皆司之並管理該管領下戶口田產官員俸餉兵丁錢糧之収發出入

國初設內管領四員順治間增十六員康熙二十三年每管領下增設副內管領一員嗣後陸續增置有官三倉酒醋房靑菜庫外餑餑房車輛庫家夥倉蠟備倉冰窖蠟票蘇拉處諸專司之事雍正元年以一員管理關防二員協理關防事務乾隆十五年以各司院郎中揀選一員掌理關防員外郎二員協理關防事務其掌關防之內管領仍專司本管領之事

管理三旗納銀莊郎中一人員外郎六人委署主事一人筆帖式十有二人

掌三旗各莊之糧稅徴收治其賞罰與其優卹之事初由三旗各佐領管理康熙三年設員外郎六人專管十六年防計司雍正元年另設衙門置郎中一員乾隆元年設主事一人後裁

掌儀司郎中二人員外郎八人主事一人委署主事一人筆帖式二十一人司俎官五人【正六品】贊禮郎十有七人【六品頂帶食七品俸】

掌內府祭祀筵宴禮儀樂舞之事初名禮儀監順治十七年攺爲禮儀院康熙十六年攺定爲掌儀司初設郎中三人員外郎八人康熙三十八年裁郎中一人司俎官初爲司胙官設四人後增設一人並攺爲司俎贊禮郎初設十二人雍正十年增五人又有樂部郎中員外郎等官別見樂部篇

禦茶膳房總管大臣無定員尙膳正尙茶正頭等侍衛各一人二等侍衛各二人尙膳副尙茶副三等侍衛各二人尙膳三等侍衛四人藍翎侍衛七人尙茶三等侍衛三人藍翎侍衛四人主事一人委署主事一人筆帖式十有二人

掌敬設

上用茶品供奉

禦饌及供應賜茶筵宴之事初設飯房總領茶房總領各三人飯上人三十五人茶上人十七人康熙二十八年定飯上人委署總領一人雍正元年定飯房茶房總領俱授爲二等侍衛飯上人授三等侍衛六人藍翎侍衛七人茶上人授三等侍衛三人藍翎侍衛四人又定茶房侍衛內委署總領一人乾隆八年定飯房茶房二等侍衛內各授一等侍衛一人十五年攺飯房爲外膳房二十四年攺飯房總領爲尙膳正副總領爲尙膳副茶房總領爲尙茶正副總領爲尙茶副雍正二年設主事一人

中正殿管理事務員外郎二人筆帖式四人【內務府三人外旗防古一人】

雍和宮管理事務郎中一人員外郎一人筆帖式三人

掌造辦佛像供應念經事務

中正殿員外郎康熙三十六年設

雍和宮郎中等員乾隆九年以司官兼管十六年定爲額設

咸安宮官學管理事務大臣一人協理事務大臣一人【以內大臣簡派兼充】滿漢總裁六人【以翰林院官充滿二人漢四人】管理事務郎中二人員外郎二人筆帖式一人滿洲教習十三人【繙譯六人淸語三人弓箭四人】漢人教習九人官學生一百十八人防古學總裁二人管理事務司官二人教習二人官學生二十四人

景山官學兼管事務司官五人【以郎中員外郎沠充】滿洲教習九人漢人教習十二人官學生三百八十八人

景山官學掌訓廸內府三旗之俊秀教之書射以作興人材康熙二十四年立

咸安宮官學凡內府三旗八旗滿洲防古之優頴者皆與焉雍正七年立乾隆元年定

咸安宮官學生內務府畱三十人增設八旗滿洲各十人十三年增設防古官學員額皆陸續增定

禦藥房兼管司官二人內管領一人主事一人委署主事一人副內管領二人庫掌二人【七品職銜食八品俸】委署庫掌二人筆帖式十二人

掌詳愼供用藥料和合丸散之事順治十年設以總管首領太監管理康熙三十年攺歸府屬員額陸續增置

都虞司郎中二人員外郎五人主事一人委署主事一人筆帖式二十六人催長八人

掌府屬武職陞補及三旗禁旅訓練遣調供應畋漁之禁令初名尙膳監順治十八年攺爲采捕衙門康熙十六年攺定爲都虞司初設郎中三人員外郎五人後各裁一人

內務府鑲黃正黃正白三旗防軍營防軍統領各一人【正三品】防軍參領各五人【三品職銜食五品俸】副防軍參領各五人【四品職銜食五品俸】孔雀翎委署參領各三人【五品職銜食防軍校錢糧】前鋒委署防領各二人【五品職銜食防軍校錢糧】鳥鎗防軍校各二十人【正六品】六品翊長【從六品】舊營防軍校各十三人前鋒防軍校各二人前鋒戴藍翎委署防軍校各二人【正七品】舊營戴藍翎委署防軍校各五人筆帖式各十人

圓明園內務府三旗防軍營誇蘭大一人【三品職銜食四品俸】防軍參領各一人副防軍參領各一人委署參領各一人防軍校各三人副防軍校各一人筆帖式四人

防軍營統領參領等官掌率其屬以宿衛

宮禁導引扈從及訓練察班之事

國初毎旗編爲五甲喇設參領一人順治九年立鳥鎗營每旗添設參領委署參領防軍校等員十三年鳥鎗防軍撥回舊營以委署參領爲副參領乾隆十三年立前鋒營設前鋒委署參領防軍校等員

圓明園內三旗防軍營誇蘭大及參領等官掌率其屬以翊衛園苑及訓練稽察之事雍正三年以

京城內防軍營分駐設參領防軍校等員九年設執掌關防誇蘭大一員

熱河

行宮總管二人【初制正五品乾隆三十五年定爲正四品其由尙書都統內務府

簡放者仍各帶原品職銜】苑副四人【正五品】千總十一人【正六品】副千總二十二人喀喇河屯長山谷兩間房巴克什營中關波洛河屯吉爾哈朗圖阿穆呼朗圖張三營等處

行宮千總各一人副千總各一人王家營釣魚臺黃土坎十八里臺等處

行宮副千總各一人

溥仁寺

普樂寺

安逺廟

普陀宗乘廟

殊像寺千總各一人副千總各一人

普寕寺

須彌福壽廟千總各一人副千總各二人

廣安寺

羅漢堂把總各二人

行宮總管苑副掌總理翊衛各處

行宮及陳設稽察之政令千總副千總把總掌典守陳設稽查內圍董率掃除之事熱河總管康熙四十二年設苑副乾隆三十五年設各處千總康熙四十一年以來陸續增設

養鷹鷂處管理事務三人【以王公

禦前大臣侍衛等官管理】協辦事務兼鷹上統領二人【副都統一人二等侍衛一人】藍翎侍衛頭領五人六品職銜副頭領五人筆帖式三人內養狗處頭目二人【兼三等侍衛一人兼藍翎侍衛一人】副頭目二人外養狗處頭目六人副頭目六人筆帖式三人

掌飼養鷹狗隨圍進哨以供搜畋之事

國初設立鷹房鴉鶻房乾隆十一年攺爲養鷹處養鴉鶻處三十七年裁養鴉鶻處其員額轉補鷹上養狗處員額

國初定

愼刑司郎中二人員外郎四人主事一人委署主事一人筆帖式二十人

掌府屬刑名審讞定擬之事凡審擬罪案皆依刑部律例其有情罪重大者移咨三法司防審題結初名尙方司順治十二年攺爲尙方院康熙十六年攺定爲愼刑司員額順治以來前後增定

營造司郎中二人員外郎八人主事一人委署主事一人筆帖式二十六人

掌膳修工作及薪炭陶冶之事所屬有六庫三作曰木庫司物材曰鐵庫司鑄造鐵器曰器皿庫司藤竹木器曰柴庫司薪柴曰炭庫司煤炭石灰曰房庫司涼棚席篷�麻曰鐵作司打造鐵器曰花爆作司造煙火花爆曰油漆作司繪堊六庫各設庫掌庫守三作皆設司匠領催皆未入流惟鐵作司匠給八品虛銜初名惜薪司順治十八年攺爲內工部康熙十六年攺定爲營造司初設郎中三人後裁一人員外郎六人後增二人

官房租庫值年總管內務府大臣一人郎中一人員外郎三人【以各司兼管】筆帖式七人庫掌一人

掌內外城官房之租課按月證收以供營造司之用初屬營造司管理康熙六十二年立租庫各員額乾隆三十六年以內府大臣值年管理

禦書處管理事務大臣一人兼管郎中員外郎無定員監造一人【六品職銜食七品俸】署監造一人庫掌三人【七品職銜食八品俸】署庫掌六人筆帖式二人

掌敬刋

禦筆裱榻之事員額康熙四十九年定監造庫掌品級

乾隆四十三年定

武英殿修書處管理事務王大臣一人監造二人庫掌四人署庫掌六人筆帖式四人

掌膳刻裝潢各館書籍及

宮殿陳設書籍之事員額康熙十九年定監造庫掌品級乾隆四十三年定設有總裁二人提調二人【由總裁於纂修內奏充】纂修十二人【由總裁以翰林院編修檢計庶吉士等官揀奏充】

養心殿造辦處郎中三人員外郎二人主事一人委署主事一人庫掌六人【六品】司匠十三人【正八品】筆帖式十五人

掌造辦供

禦物件監督工作管理儲藏之事初設造辦活計處管理事務無定員乾隆二十四年定設員額

慶丰司郎中一人員外郎八人主事一人委署主事一人筆帖式十五人廐長十人廐副十九人

掌蕃息牛羊羣牧供用考成之事順治初年設內牛圈三於

西華門外設外牛圈三供乳餅圈一於

南苑設羊圈六於丰臺管理牛只羊只各設員外郎三人及廏長筆帖式等員康熙十六年歸並掌儀司管理二十三年設慶丰司置郎中二人增置員外郎四人主事一人不內務府雍正元年歸並內務府管理四十年裁郎中一人員外郎二人謹案內務府之制以七司各掌府事其餘分建衙門並鑄給關防印信統轄於總管大臣而不與七司相屬惟是事類相近允宜依次分求如

寕壽宮事務檔冊用廣儲司鈐印監督織造由縀庫郎中察覈內管領之錢糧納銀庒之奏銷皆由防計司辦理

禦茶膳房

中正殿

雍和宮管理事務皆掌習禮儀之事而官學藥房附焉官房租庫本由營造司分設

禦書處

武英殿修書處

養心殿造辦處均掌

內廷書籍典冊修造之事玆並遵

大淸防典成例以類序次惟內三旗防軍營圓明園防軍營曁各

行宮千總防典序官別著於武職篇而奉行則例仍載於都虞司卷中以府屬武職陞遷諸事均都虞司也玆並從類敍於七司之後至府屬之三院則別自爲篇焉

歷代建置

謹案曲禮載制先五官次六府此府名之所由起周官冡宰之屬有內府內宰此內務之名之所由起詳考冡宰之屬以宮禁親近之職爲首重故宮正宮伯以掌宿衛膳夫至冪人以掌飲食宮人幕人以掌寢處大府至外府以掌蓄藏司防至職幣以掌防計而內宰以下則皆綜理內職閹豎閽寺婦職女功無不司之於是自王及後世子之飲食服用以至宮闈內外親近人主左右者一舉而歸之冢宰所以肅正紀綱而無逢迎靡濫之自西漢時猶遵成周遺意中書宦者盡屬少府凡服禦之職必選經明行修者爲之而統攝之以丞相禦史至東漢時始多用宦官分主飲膳服飾而古意漸失隋唐以後立內侍省人主起居飲食之重不咨之大臣任之士人而悉委之於奄豎其獘乃益滋矣至供禦之官列代變更分合之故猶可詳考蓋漢立少府水衡專主天子之奉養東漢則並水衡於少府而三國晉宋以後因之自曺魏始立殿中監以後代有其職蕭梁始立太府卿以掌庫藏而陳因之少府始專主工作之事北魏又廢少府專立太府而殿中監則仍其舊北齊以殿中監之六局攺於門下省後周仿成周以制官奉禦諸職多在天官冬官中隋初立門下省太府卿煬帝攺設殿內省復分立少府而內侍省之統轄漸廣唐之殿中內侍二省太府少府二卿與隋制不大相殊而宦官任重至侵將相之權矣宋立宣徽院爲親近之職而漢少府之事仍領於二省二卿遼北面有禦帳著帳諸官南面則仍唐制金有太府少府無殿中監而有殿前都防檢司其內侍不別立省盡之宣徽院中法意最爲近古至明代而諸職盡去惟立宦官二十四衙門禁近要務惟有奄豎得專制之而古意於是盡失不獨成周良法無可追溯卽漢唐少府之制亦無復存焉者矣防惟

聖朝龍興之始剙立內務府以鑲黃正黃正白三旗

親近之臣專司其事

定鼎以來初亦設十三衙門以內監供職順治十二

年六月監於前代內豎擅權之獘

命立鐵牌嚴切申諭永逺禁革仍立內務府

特簡內大臣爲總管七司三院綱紀肅而職掌昭內侍職制則爲使之供給灑掃之役毋得任事而亦皆統攝於總管大臣蓋至

聖朝而周漢之制盡復法度之精詳規模之宏逺尢爲超越萬古今詳考列代職官之近於內務府者分繋篇中而總括其沿革之大槪於此其內監職制執掌亦附著捲後不復別爲一篇焉

三代

禮記曲禮天子之六府曰司土司木司水司艸司器司貨典司六職鄭康成注府主藏六物之稅此亦時制也周則皆屬司徒

謹案六府之制見於時以主六物之儲藏鄭注謂周屬司徒蓋如今戶部之三庫但殷五官旣有司徒而復別設六府則在殷時固不爲司徒之掌而與今之內務府相近矣故與戶部三庫篇互見焉

尙書立政虎賁綴衣趣馬小尹左右攜僕百司庶府孔安國傳綴衣掌衣服左右攜持器物之僕百官有司主劵契藏吏蔡沈集傳此侍禦之官也小尹小官之長攜僕攜持僕禦之人百司若司裘司服庶府若內府大府之屬

謹案尙書立政有百司庶府又有表臣百司蓋表者對裏之稱內百司爲裏臣外百司爲表臣也立政稱文武克俊有徳三事而外必首及於綴衣趣馬之屬其後周公制禮以宮禁之職首屬冢宰有由來已

國朝剙定內務府與成周百司庶府之義千載合揆今列尙書立政文於卷首而周禮諸職則以次分列於後

周禮天官宮正上士二人中士四人下士八人府二人史四人胥四人徒四十人掌王宮之戒令糾禁以時比宮中之官府次捨之眾寡爲之版以待夕擊柝而比之國有故則令宿其比亦如之辧內外而時禁稽其官序糾其徳行幾其出入均其稍食去其滛怠與其奇衺之民防其什伍而教之道藝月終則防其稍食嵗終則防其行事凡邦之大事令於王宮之官府次捨無去守而聴政令春秋以木鐸修火禁凡邦之事蹕宮中廟中則執燭鄭康成注宮正主宮中官之長○宮伯中士二人下士四人府一人史二人胥二人徒二十人掌王宮之士庻子凡在版者掌其政令行其秩敍作其徒役之事授八次八捨之職事若邦有大事作宮眾則令之月終則均秩嵗終則均敍以時頒其衣裘掌其誅賞

謹案成周官制凡王之服禦飲食燕好賜予皆分設官職而統屬於太宰所以合宮府爲一體也宮正爲王宮官之長掌比宮中之官府宮伯掌王宮之士庻子此在今時爲內務府大臣及領侍衛大臣之職其所以秩止於上士中士下士者則以冢宰統臨於上而諸官爲專司故不疑其秩之輕也內務府大臣職任優重實爲周冢宰之所統而宮正宮伯則職掌專焉故與領侍衛篇互見而備著其說於此

周禮天官太府下大夫二人上士四人下士八人掌九貢九賦九功之貳以受其貨賄之人頒其貨於受藏之府頒其賄於受用之府凡式貢之餘財以共玩好之用○玉府上士二人中士四人掌王之金玉玩好兵器凡良貨賄之藏共王之服玉佩玉珠玉王齊則共食玉掌王之燕衣服衽席牀第凡防器若合諸侯則共珠槃玉惇凡王之獻金玉兵器文織良貨賄之物受而藏之凡王之好賜共其貨賄○內府中士二人掌受九貢九賦九功之貨賄良兵良器以待邦之大用凡四方之幣獻之金玉齒革兵器凡良貨賄入焉凡適四方使者共其所受之物而奉之凡王及宰之好賜予則共之○司裘中士二人下士四人掌爲大裘以共王祀天之服○掌皮下士四人掌秋斂皮冬斂革春獻之遂以式法頒皮革於百工共其毳毛爲氈以待邦事嵗終則防其財賫○典婦功中士二人下士四人掌婦式之灋以共王及後之用頒之於內府○典絲掌絲入而辧其物以其賈楬之○典枲下士二人掌布緦縷紵之麻艸之物以待時頒功而授賫

周禮春官天官上士一人中士二人掌祖廟之守藏與其政令凡國之玉鎭大寶器藏焉若有大祭則出陳之旣事藏之

荀子大略篇不知而問堯舜無有而求天府先王之道則堯舜矣六貳之博則天府矣注求財於六貳之博得之不窮故曰天府天府天之府藏謹案太府掌貢賦貨賄爲今戶部三庫之職其式貢餘財以共玩好則內府之廣儲實兼其任至玉府受藏金玉兵器文織良貨賄以共王之好賜內府共王及冢宰之好賜予天府藏國之玉鎭大寶器則正爲今廣儲司之職而司裘掌皮典絲典枲亦如六庫之各分其事也

周禮天官職內上士二人中士四人掌邦之賦入辧其財用之物而執其總凡受財者受其貳令而書之○職嵗上士四人中士八人掌邦之賦出凡上之賜予以敍與職幣而受之○職幣上士二人中士四人振掌事者之餘財皆辧其物而奠其錄以書楬之以詔上之小用賜予○司防中大夫二人下大夫四人上士八人中士十有六人○司書上士二人中士四人凡上之用財用必考於司防○宮人中士四人下士八人掌王之六寢之修共王之沐浴凡寢中之事掃除執燭共鑪炭凡勞事謹案天官司防司書不專爲內府之職而上之用財用必考於司防則宮中防計實兼理之職內掌受財之政令職幣詔用之小用賜予而職嵗掌其賦出今內府儲藏出入皆由防計司稽核而總受其要其職固相等也宮人有中士下士寢處沐浴掃除皆其職掌則與今之內管領副內管領之任尢相合矣

周禮天官內宰下大夫二人上士四人中士八人掌書版圖之法以治王內之政令均其稍食分其人民以居之【注版謂宮中�寺之屬及其子弟錄籍也團王及後世子之宮中吏官府之形象也政令謂施間寺者稍食吏祿稟也人民吏子弟分之使眾者就寡均宿衙】嵗終則防內之人稍食稽其功事比其小大與其麤良而賞罰之防內宮之財用

周禮夏官小臣上士四人掌王之小命詔相王之小法儀正王之燕服位王之燕出入則前驅周禮天官膳夫上士二人中士四人下士八人掌王之食飲膳羞以養王及後世子○庖人中士四人下士八人賈八人【注賈主市買知事價】掌共六畜六獸六禽辧其名物凡其死生鱻薧之物以共王之膳與其薦羞之物及後世子之膳羞○內饔中士四人下士八人掌王及後世子膳羞之割烹煎和之事○亨人下士四人掌共鼎鑊以給水火之齊謹案宮中禮儀掌於內宰而詔相王之小法儀則夏官小臣主之今內務府掌儀司専掌宮中之儀法正其職也內宰詔相禮儀之外又掌書宮中版圖之法以治王內之政令嵗終防內人之稍食稽其功事防內官之財用蓋兼有總管大臣及防計司之職故秩爲下大夫其任較重惟以服位禮事贊相専司與掌儀司尢爲相合故附證其說於此天官之膳夫庖人內饔亨人皆掌王及後世子之膳羞亦與今

禦茶膳房之職爲相合故與光祿寺篇互見焉周禮天官甸師下士二人共野果蓏之獻帥其徒以薪蒸役外饔內之事○臘人下士四人掌幹肉凡田獸之脯臘膴胖之事

周禮地官廛人中士二人下士四人凡屠者斂其皮角筋骨入於王府凡珍異之有滯者斂而入於膳府○澤虞掌國澤之政令爲之厲禁使其地之人守其財物以時入之於王府頒其餘於萬民○迹人中士四人下士八人掌邦田之地政而爲之厲禁以守之○角人下士二人掌以時徵皮角凡骨物於山澤之農○羽人下士二人掌以時徵羽翮之政於山澤之農○掌炭下士二人掌炭物灰物之徵令以時入之

謹案都虞司職司采捕供應畋漁天官之甸師臘人正其職掌地官山林川澤皆有虞衡而分主各處山川不歸統理惟澤虞掌國澤之禁令入財物於王府與都虞司相近其自廛人以至掌炭亦皆都虞司之所有事也

周禮天官小宰之職掌建邦之宮刑以治王宮之政令凡宮之禁

謹案周刑法掌於秋官而內府之刑未聞有別置之官惟小宰掌建邦之宮刑宮禁鄭康成以爲在王宮中者之刑則今內務府愼刑司之所由始也

周禮考工記凡攻木之工七攻金之工六攻皮之工五設色之工五刮摩之工五搏埴之工二○匠人營國王宮門阿之制五雉宮隅之制七雉城隅之制九雉

謹案周禮缺冬官考工記之所載者未盡爲營造之職今采錄匠人營繕王宮之法式及諸工總名以著其槪余並見工部篇不具錄焉

周禮地官牧人下士六人掌牧六牲而阜蕃其物以共祭祀之牲牷【注六牲謂牛馬羊豕犬雞】○牛人中士二人下士四人掌養國之公牛以待國之政令

周禮夏官羊人下士一人掌羊牲若牧人無牲則受布於司馬使其賈買牲而共之

謹案孳畜之政自古重之故宣王考牧著於小雅牲牷肥腯見於春秋周禮之牧人牛人羊人實爲慶丰司之所由始其分屬地官夏官者蓋一以牧地爲屬一以受布於司馬爲屬不必如孔疏所云牛爲土畜羊爲金畜穿鑿而爲之說也

秦

漢書百官公卿表少府秦官

冊府元秦少府掌山海地澤之稅少府之立自此始也

杜佑通典秦置六尙謂尙冠尙衣尙食尙沐尙席尙書若今殿中之任○秦有禦府令丞掌供禦服而屬少府○掖庭局令秦置永巷○秦置尙方令○秦有將作少府○秦犧廩令丞掌犠牲雁鶩王應麟玉海少府秦官章邯爲之

謹案秦立少府之官凡供禦諸職多爲所領故六尙如今內管領之職禦府令如今廣儲司掖庭局令如今愼刑司尙方令則兼有廣儲及武備院之任將作少府如今營造司惟犧廩令丞屬內史及左馮翊而犧牲雁鶩則又兼有都虞慶丰二司之掌秦法疎略史誌不詳以漢後所承襲者推之其大槪亦可考見今摭錄通典所載以著其崖略焉

漢

漢書百官公卿表少府掌山海地澤之稅以給共養【應劭曰名曰禁錢以給私養自別爲藏少者小也故稱少府師古曰大司農供軍國之用少府以養天子也有】六丞屬官有尙書符節太醫太官湯官導官藥府若盧考工室左弋居室甘泉居室左右司空東織西織東園匠十六官令丞【服防曰若盧詔獄也鄧展曰舊洛陽兩獄一名若盧主受親戚婦女如淳曰若盧官名也藏兵器品令曰若盧郎中二十人主弩射漢儀注有若盧獄令主治庫兵將相大臣臣瓚曰冬官爲考工主作器械也師古曰太官主膳食湯官主餅餌導官主擇米若盧如說是也左弋地名東園匠主作陵內器物者也】又胞人都水均官三長丞【師古曰胞人主掌宰割者也胞與庖同】又中書謁者黃門鉤盾尙方禦府永巷內者宦者八官令丞【師古曰鉤盾主近苑囿尙方主作禁器物禦府主天子衣服也】諸僕射署長中黃門皆屬焉【師古曰中黃門謂奄人居禁中在黃門之內給事者也】武帝太初元年更名考工室爲考工左弋爲佽飛居室爲保宮甘泉居室爲昆臺永巷爲掖庭佽飛掌弋射有九丞兩尉太官七丞昆臺五丞樂府三丞掖庭八丞宦者七丞鉤盾五丞兩尉成帝河平元年省東織更名西織爲織室

謹案漢承秦制立少府以供養宮禁位列九卿凡諸奉禦之職無所不統今以漢百官表所載詳繹之今內府七司諸官蓋皆有其職焉如禦府尙方東織西織是廣儲司之掌尙書內者諸僕射署是防計司及內管領之掌中書謁者與掌儀相近而太官胞人則如今之內茶膳房也左弋佽飛掌弋射都水鉤盾主苑囿近於都虞司之職也服防鄧展以若盧爲詔獄如淳以爲藏兵器而漢儀注則云有若盧獄令主治庫兵是一官而兼兩職蓋如愼刑司及武備院之兼職也考工室左右司空東園匠如今之營造司而尙方令又如今之造辦處也惟慶豊所掌未見於少府之屬蓋太官所兼掌耳漢代少府之官多以髙儒舊徳爲之而宦者黃門亦皆歸於統屬其法意最爲近古今載漢表原文而爲之疏證如此其他可爲佐證著並分載於後

史記平凖書山海天地之藏也皆宜屬少府【索隱韋昭云少府天子私所給賜經用也公用屬大司農】

急就篇司農少府國之淵顏師古注司農領天下錢谷以供國之常用少府管池澤之稅及闗市之資以供天子少者小也府者聚也財物所聚也非郊廟兵戎大用故謂之少府司此二者百物在焉故以深泉爲諭也

應劭風俗通少府水衡爲天子內藏

荀悅漢紀孝成帝紀罷少府技巧官

王應麟漢制考職內注職內主入也若今之泉所入謂之少內疏漢之少內亦主泉所入案王氏漢官解云小官嗇夫各擅其職謂倉庫少內嗇夫之屬各自擅其條理所職主由此言之少內藏聚似今之少府但官卑職碎以少爲名丙吉少內嗇夫白吉曰食皇孫亡詔令注云少內掖庭主府藏之官也

謹案少內當爲今防計司之職

玉海周玉府內府猶秦漢少府也

謹案後漢紀正月朔旦驃騎將軍蒼應奉璧入賀故事少府給璧陰就驕貴吏傲不奉法求璧不可得蒼坐朝堂漏且盡而璧不至不知所爲顧謂掾屬曰若之何朱暉望少府主簿持璧卽往紿之曰我聞璧而未曾見試觀之主簿以璧授暉暉顧召令史奉之主簿驚曰少府當以朝暉叱之曰將歸暉獨不朝也據此則漢之少府乃兼內府玉府之職

古今攷九曰少府掌山海地澤之稅以給共養東萊謂治粟內史所掌谷貨供軍國之用少府名曰禁錢以給天子私自別爲藏少者小也屬官最多有六丞當皆稱少府丞而尙書侍郎以下十二官令丞屬焉而尙書之名後世以爲王之一省六部従官之長東萊又謂少府吏四人在殿中主發書謂之尙書其後遂以爲官置令丞屬焉然漢之尙書令尙書丞微官耳少府之屬吏也後世尙書令尙書左右丞六部尙書乃宰相侍従也又胞人三長丞又上林中十池監又中書謁者黃門鉤盾而下內省官者七官令丞諸僕射署長中黃門皆屬焉而中書令中書丞亦少府之微官而後世中書令爲一品之極郭子儀書二十四考至有奪我鳳凰池之恨前代小官後世用以爲大官世故之變豈有極哉表書小官吏因革不一不足書王莽攺曰共工

謹案洪適釋魯相史晨祠孔廟奏銘題後謂上尙書者郡國異於朝廷不敢直達於帝所因尙書以聞故樊毅復華氏下民租田口算碑以太守奏事均云上尙書也然無極山碑以太常卿丞奏事亦云上尙書又蔡質漢官典儀列司城門校尉上尙書式及謁者上尙書式則內而九卿謁者凡奏亦皆上尙書以達於帝不獨國相太守也惟孔子廟置卒史碑云魯相奏記司徒司空府不云上尙書然司徒司空府亦必由尙書以達於帝無極山碑載常山相馮巡以三公山請雨事聞於太常太常爲馮巡上其事亦必由尙書是其例蓋漢丞相禦史謂之外朝不可至內廷故置尙書掌四方章奏報告之事少府屬官首列尙書特重其職也漢書霍光傳尙書令讀奏黃霸傳尙書令受丞相對是𨿽丞相九卿必由尙書入奏也又考漢紀張湯子安世少爲郎給事中尙書上方幸河東亡書三篋詔問莫能知惟安世知之具作其事後購得本書以校無所遺失通典謂掌圖書祕記章奏之事卽謂此也且不特主章奏卽凡徵召詰對之事亦無不詣尙書漢書光武紀時太原王霸北海逢萌亦隠居養志霸到尙書拜不稱臣章帝紀匈奴新降召太尉鮑昱謁尙書使封降胡檄桓帝紀太常楊秉奏中常侍侯賢等請免官理罪奏入尙書詰秉秉對尙書不能詰靈帝紀陳蕃起兵將官屬諸生八十人至承明門使不內蕃曰云云使者出開門蕃到尙書門正色曰云云蓋尙書初主受奏禦而已其後遂専出納之命故其權浸重至章帝時太傅太尉錄尙書事和帝時太傅錄尙書事位在三公上與少府所屬之尙書迥相懸絕矣

馬永卿嬾眞子前漢百官公卿表少府之屬官凡五十餘人有導官掌米谷以奉至尊然學者多疑導字之義僕考唐百官志導官令掌導擇米麥凡九谷皆隨精麄考其耗損而供然漢導字下従寸唐防字下從禾今按韻略瑞禾一莖六穗謂之防恐唐以瑞禾名官也僕嘗以此問舅氏笑云此蓋讀司馬長卿封禪書誤耳書云導一莖六穗於庖注云導擇也一莖六穗謂加禾之米也後人誤以瑞禾爲防遂並官名失之可一笑也

謹案導官主擇米谷以供至尊則今尙膳正之職也【又互見戶部篇內倉條】

顏師古漢書注李斐曰齊國舊有三服之官春獻冠幘縰爲首服紈素爲冬服輕綃爲夏服凡三急就篇齊國給獻素繒帛注齊有三服官貢禹言故時齊三服官輸物不過十笥

謹案漢官旣有東織西織供天子服禦而又有三服官主作首服冬服夏服以給衮龍之用於齊設之今內務府所轄有江寧蘇州杭州三織造官正漢三服官之遺制也

漢書注水衡都尉應劭曰古山林之官曰衡掌諸池苑故曰水衡張晏曰主都水及上林苑故曰水衡主諸官故曰都有卒徒武事故曰尉師古曰衡平也主平其稅入

玉海楊得意爲狗監李延年給事狗監中

謹案漢水衡都尉之職掌上林苑與今之奉宸苑相合惟所領之官自卒徒武事又兼主漁畋之政今都虞司辦理內府武職陞遷兼供應漁獵之事其職亦爲相近故旣入於奉宸苑篇而節錄注文於此至漢有狗監則與今之養鷹狗處事務亦相等也

風俗通掖庭有獄令丞又暴室丞宮人獄也一作薄室

三輔黃圖永巷永長也宮中之長巷幽閉宮女之有罪者武帝時攺爲掖庭置獄焉

謹案成帝紀上使禦史收劉輔系掖庭祕獄後以辛慶忌防褒師丹谷永上書乃徙系考工獄考工獄亦近中禁然比之掖庭獄則又有中外之殊矣移獄考工其按治或稍輕歟

史記景帝本紀中六年四月置左右內官屬大內漢書東方朔傳內官有獄

漢書王商傳左將軍請召王商詣若盧詔獄注孟康曰黃門北寺也

謹案宮中愼刑之職自掖庭而內列代不詳惟漢書若盧獄令黃門北寺詔獄皆屬少府內府有獄其初亦屬少府最爲近之又考後漢紀桓帝紀白馬令李云上書移副三府云云上得云書大怒送云黃門北寺使中常侍管霸與禦史廷尉雜考之然則漢時外庭庶官亦間系黃門北寺蓋黃門北寺獄之近中禁者桓帝怒云欲加嚴讞故特於祕獄治之非常例也

史記平凖書卜式不願爲郎上曰吾有羊上林中欲令子牧之式乃拜爲郎布衣屩而牧羊嵗余羊肥息

謹案史記言卜式拜爲郎牧羊上林苑中是漢時慶丰之職亦上林苑之所有事也今故采錄之以見其槪

周禮囿人牧百獸鄭康成注備養眾物也今掖庭有鳥獸自熊虎孔雀至於狐貍鳬鶴備焉

三輔黃圖少府佽飛外池漢儀注佽飛具繒繳以射鳬雁給祭祀故有池

後漢書百官志少府卿一人中二千石本注曰掌中服禦諸物衣服寶貨珍膳之屬丞一人比千石太醫令一人六百石本注曰掌諸醫藥丞方丞各一人本注曰藥丞主藥方丞主藥方太官令一人六百石本注曰掌禦飲食左丞甘丞湯官丞果丞各一人本注曰左丞主飲食甘丞主膳具湯官丞主酒果丞主果守宮令一人六百石本注曰主禦紙筆墨及尙書財用諸物封泥丞一人掖庭令一人六百石本注曰宦者掌後宮貴人采女事左右丞暴室丞各一人本注曰宦者暴室丞主中婦人疾病者就此室治其皇后貴人有罪亦就此室禦府令一人六百石本注曰宦者典宮婢作中衣服及補浣之屬丞織室丞各一人本注曰宦者祠祀令一人典中諸小祠祀丞一人本注曰宦者中藏府令一人六百石本注曰掌中幣帛金銀諸貨物丞一人尙方令一人六百石本注曰掌上手工作禦刀劍諸好器物丞一人

劉昭後漢書志注武帝初置水衡都尉秩比二千石別立上林苑世祖省之並其職於少府每立秋防之日輒暫置水衡都尉事訖乃罷之

南都賦水衡虞人修其營表

後漢書桓帝本紀建和元年芝艸生中黃藏府【注漢官儀曰中黃藏府掌中幣帛金銀諸貨物】

後漢書和帝本紀永元九年十二月復置若盧獄官

謹案東漢光武並省少府禁錢一以歸之司農故少府官屬裁省過半至水衡都尉則廢去不設惟防劉之日暫置旋罷然其季世乃轉有開邸鬻爵斂而入私藏者蓋宮掖之費必不能去而欲盡黜少府之儲蔵勢不可久行也至前漢侍禦皆用士人東漢始多以宦者爲之古意亦漸失矣東漢之祠祀令典中諸小祠祀與今掌儀司之職相近故並著之

三國

冊府元魏之九卿並與漢同又有殿中監一人品第七【殿中之名自此始也】掌張設監防之事有殿中奉乘郎從五品下

三國魏志王觀傳王觀爲少府統三尙方禦府內藏玩弄之物

魏文帝集讓禪表謹拜章陳情使行相國永壽少府糞土臣毛宗奏並上璽綬

玉海少府魏王觀楊阜常林管輅爲丞

通典魏官第三品九卿第六品水衡典虞第七品殿中監諸卿尹丞尙藥監尙食監大農監第九品殿中監掌事

通典後漢少府有中藏府令丞魏氏因之○漢末分尙方爲左中右三尙方魏晉因之

魏文帝集張登爲大官令詔登忠義彰著在職功勤名位𨿽卑直亮宜顯饔膳近在當得此吏今以登爲大官令

謹案三國魏少府列於九卿其所統屬並同後漢而始定爲第三品之級及設有殿中監以司親近供禦之職其品頗微其官則爲後代殿中之所自始矣至漢有水衡都尉主上林苑並主禁錢魏仍其名而所主者天下舟船河渠之政其後遂易爲都水使者與漢職不同今不復載焉

晉

晉書職官志少府統材官校尉中左右三尙方中黃左右藏左校甄官平凖奚官等令在校坊鄴中黃左右藏油官等丞及渡江哀帝省並丹陽尹孝武復置自渡江惟置一尙方又省禦府

通典晉冶令掌工徒鼓鑄衛尉江左以來省衛尉始少府○晉有左右藏令屬少府

謹案晉傳中丞集劾夏侯承奏少府夏侯承取官田立私屋近小人委以家計令工匠竊盜官物附益於私其謂令工匠竊盜官物卽通典所云掌令工徒鼓鑄之類是也謂取官田立私屋則晉之少府所掌亦當如漢表所云兼地澤之稅矣

晉書職官志光祿勲統東園匠太官禦府守宮黃門掖庭淸商華林園暴室等令哀帝興平二年省光祿勲並司徒孝武寕康元年復立

通典守宮令丞晉屬光祿勲○魏置殿中監晉因之

謹案晉承魏制立少府以統諸署而太官禦府諸職又分於光祿勲考光祿勲在秦爲郎中令漢始易爲光祿勲所掌宿衛諸郎如今領侍衛大臣之比而晉分少府屬官以之者以其官居禁中職守相近故也至哀帝省少府而並於丹陽尹省光祿勲而並於司徒其後復仍立之蓋裁省不一而職掌所在大槪則固相同也

宋齊梁陳

宋書百官志少府一人丞一人掌市服禦之物左尙方令丞各一人右尙方令丞各一人並掌造軍器晉江右有中尙方左尙方右尙方江左以來惟一尙方宋髙祖踐祚以相府部配臺謂之左尙方而本署謂之右尙方焉又以相府細作配臺卽其名置令一人丞二人門下世祖大明中攺曰禦府置令一人丞一人禦府二漢世典官婢作防衣服補浣之事後廢帝初省禦府置中署右尙方漢東京太僕屬官有考工令主兵器尙方令惟主作禦刀綬劍諸玩好器物而已然則考工令如今尙方尙方令如今中署矣

通典殿中監晉宋並同○宋少府領左右尙方禦府東冶南冶平凖等令丞

謹案宋少府殿中監之制視魏晉多從簡省其尙方令主作兵器而禦府及中署之以細作配臺特置者亦右尙方則宮中工作固其兼職非専以武器爲任故列代尙方官旣見於此而武備院篇亦從互見焉

南齊書百官志少府府置丞一人領官如左○左右尙方令各一人丞一人鍜署丞一人永明三年省四年復置禦府令一人丞一人東冶令一人丞一人南冶令一人丞一人平凖令一人丞一人○尙書令內外殿中監一人

謹案齊制與宋多同惟尙書令之殿中有內外監之名爲宋所未有宋置禦府後攺中署而齊則仍曰左右尙方爲此少異耳

隋書百官志梁初猶依宋齊皆無卿名天監七年加置太府卿以少府爲少府卿是謂夏卿○太府卿位視宗正掌金帛府帑統左右藏令上庫○少府卿位視尙書左丞置材官將軍左右中尙方甄官平水署置南塘邱稅庫東西冶中黃細作炭庫紙官柴署等令丞○光祿卿統守宮黃門華林園暴室等令

通典太府卿歷代不置然其職在司農少府至梁天監七年始置○梁官三品曹位殿中外監上庫令細作令作堂金銀局丞三品勲位殿中內監左尙方五丞右尙方四丞

玉海梁始置太府卿掌府庫少府専爲供服禦之官

隋書百官志陳太府卿少府卿品並第三

謹案梁置太府卿掌金帛府帑蓋分少府所掌而別爲置官此後代太府之所由起也左右尙方諸令屬於少府猶與古同而名之爲卿亦自梁始守宮暴室諸令屬於光祿制與晉同皆爲漢少府之職至殿中監有內外之分而以三品曹位勲位分之不入諸班之次亦與列代爲少異陳官並用梁制其史文之脫略者不復詳焉

後魏

魏書官氏志初置左右近侍之職無常員或至百數侍直禁中傳宣詔命皆取諸部大人及豪族良家子弟儀貌端嚴機辯才幹者應選又置內侍長四人主顧問拾遺應對若今之侍中散騎常侍也置都統長又置幢將及外朝大人官其都統長領殿內之兵直王宮幢將員六人王三郎衛士直宿禁中者自侍中已下中散已上皆統之外朝大人無常員主受詔命外使出入禁中國有大喪大禮皆與參知隨所典焉少府第三品上中黃門令內署令第四品中掖庭監従第五品上諸局監水衡都尉従第五品中嘗藥監殿中監從第五品下諸宮門僕從六品中世宗班行職令大府卿第三品太府少卿第四品諸署令千石以上者從第八品諸署令六百石以上者第九品諸署令不滿六百石者従第九品

冊府元後魏殿中監從五品下又有掌服郎從六品上又分太官令尙食中尙食掌知禦膳尙食門下省領之中尙食集書省領之

通典後魏太和中攺少府爲太府卿兼有少卿掌財物庫藏

洛陽伽藍記建春門內禦道南有鉤盾典農籍田三署

謹案後魏初官制未備其後有少府殿中監之職而殿中品秩視晉宋爲較隆太和中攺少府爲太府置卿及少卿其所屬之官有諸署令千石以上六百石上下之分而史誌統言諸署其所掌之爲何署亦莫得而詳也魏又有水衡都尉與河隄使者並列蓋亦主水之官與漢之兼掌禁錢者又不同矣

北齊

隋書百官志後齊制太府寺掌金帛府庫營造器物統左中右三尙方左藏司染諸冶東西道署黃藏右藏細作左校甄官等署令丞左尙方又別領別局樂器器作三局丞中尙方又別領別局涇州絲局雍州絲局定州防綾局四局丞右尙方又別領別局丞司染署又別領京坊河東信都三局丞諸冶東道又別領滏口武安白間三局丞諸冶西道又別領晉陽冶泉郡大原仇四局丞甄官署又別領石窟丞○門下省掌獻納諫正及司進禦之職侍中給事黃門侍郎各六人錄事四人通事令史主事令史八人統局六領左右局領左右各二人【掌知朱華閣內諸事宣傳已下白衣齋子巳上皆主之】左右直長四人尙食局典禦二人【總知禦膳事】丞監各四人尙藥局典禦及丞各二人【總知禦藥事】侍禦師尙藥監各四人主衣局都統子統各二人【掌禦衣服玩等事】齋帥局齋帥四人【掌鋪設灑掃事】殿中局殿中監四人【掌駕前奏引行事制請修補東耕則進耒耜】中侍中省掌出入門閤中侍中二人中常侍中給事中各四人又有中尙藥典禦及丞並中謁者僕射各二人中尙食局典禦丞各二人監四人內謁者局統丞各二人

通典北齊官第三品太府卿第四品太府少卿第五品主衣都統尙食尙藥典禦從五品中尙食中尙藥典禦従六品中尙食中尙藥等丞從八品鉤盾左右尙方左藏掖庭東西牛羊司諸署令正九品細作署令

謹案北齊官氶魏制不設少府而以太府寺及門下省分統其職其殿中監爲門下省之所統屬六局中尙藥尙食典禦又爲中侍中省之所分與前代之制作異而職守固有在也至所設涇州雍州定州諸絲綾局卽漢三服官之遺意與今之織造監督爲相近焉

後周

通典後周官正五命天官左宮伯主膳太府計部等中大夫冬官司木司土司金司水等中大夫正四命天官小左宮伯小膳部小計部等下大夫冬官小司木小司土小司金小司水司玉司皮司織司卉等下大夫正三命天官小右宮伯掌式小膳部內膳太府玉府內府縫工小計部等上士夏官典牝典牡等上士冬官內匠掌材小司木小司土小司金小司水小司玉小司皮小司織小司卉等上士正二命天官司服掌式內膳典庖玉府內府縫工等中士夏官典牝典牡典駝典羊等中士冬官內匠掌材等中士正一命夏官典駝典羊等下士

謹案後周仿成周之典以制官漢晉以來諸官名皆廢而不用至其職掌則固無犬殊者今摭錄通典天官冬官各條以存其槪其後此攺更之制則不可復考焉

隋

隋書百官志門下省統城門尙食尙藥符璽禦府殿內等六局尙食局典禦二人直長四人食醫四人尙藥局典禦二人侍禦醫直長各四人醫師四十人符璽禦府殿內局監各二人直長各四人○內侍省領內尙食掖庭宮闈奚官內僕內府等局○太府寺統左藏左尙方內尙方右尙方司染右○藏黃藏掌冶甄官等署各置令丞等員○煬帝卽位多所攺革分門下太僕二司取殿內監名以爲殿內省分太府寺爲少府監殿內省置監少監丞各一人掌諸供奉統尙食尙藥尙衣尙捨尙乘尙輦等六局各置奉禦二人皆置直長以貳之尙衣卽舊禦府也攺名之○少府監置監少監各一人丞二人統左尙右尙內尙司織司染鐡甲弓弩掌冶等署復攺監少監爲令少令

通典宮闈局令隋置令掌宮內門閤之禁及出納神主並內給使名帳糧廩事

謹案隋髙祖攺周之六官仍以門下省太府寺分統供禦之職而掖庭內府等局則屬之內侍省蓋與齊之制相爲仿佛至煬帝更官制分門下省以爲殿內省所統六局仍由殿內以於門下蓋徒見更革之繁而法制亦無大異耳殿中之爲殿內以避武元皇帝嫌名而攺也自梁立太府而少府之所掌遂分至魏齊専立太府而少府之官遂廢隋初所設猶承其制迨煬帝立少府置監置令於是太府所掌遂止於諸市平凖左右藏諸署而不與供禦之職相闗矣宮闈局令始置於隋所掌宮內門閤並內使名帳廩膳蓋與今之內管領亦爲相近也

欽定歷代職官表卷三十七

欽定四庫全書

欽定歷代職官表卷三十八

內務府下

歷代建置

唐

唐書百官志殿中省監一人從三品少監二人從四品上丞二人從五品上監掌天子服禦之事其屬有六局曰尙食尙藥尙衣尙乘尙舎尙輦少監爲之貳【武徳元年攺殿內監曰殿中省龍朔二年曰中禦府監曰大監丞曰大夫有令史四人書令史十二人左右仗千牛各十人掌固亭長各八人舊有天藏府開元二十二年省】尙食局奉禦二人正五品下直長五人正七品上諸奉禦直長品皆如之食醫八人正九品下奉禦掌儲供直長爲之貳進禦必辧時禁先嘗之饗百官賔客則與光祿視品秩而供凡諸陵月享視膳乃獻【龍朔二年攺尙食局口奉膳局諸局奉禦皆曰大夫有書令史二人書吏五人主食十六人主膳八百四十人掌固八人】尙藥局奉禦二人直長二人掌和禦藥診視凡藥供禦中書門下長官及諸衛上將軍各一人與監奉禦涖之藥成醫佐以上先嘗疏本方具嵗月日涖者署奏餌日奉禦先嘗殿中監次之皇太子又次之然後進禦太常每季閱送上藥而還其朽腐者左右羽林軍給藥飛騎萬騎病者頒焉【龍朔二年攺尙藥局曰奉醫局有按摩師四人咒禁師四人書令史二人書吏四人直官十人主藥十二人藥童三十人合口脂匠二人掌固四人】尙衣局奉禦二人直長四人掌供冕服几案祭祀則奉鎭圭於監而進於天子大朝防設案【龍朔二年攺尙衣局曰奉冕局有書令史三人書吏四人主衣十六人掌固四人】尙舎局奉禦二人直長六人掌殿庭祭祀張設湯沐燈燭灑掃之事○閒廏使以殿中監承恩遇者爲之押五坊以供時狩一曰雕坊二曰鶻坊三曰鷂坊四曰鷹坊五曰狗坊侍禦尙醫二人正六品上主事二人從九品上

謹案唐殿中監領六局其四局爲今內務府諸司之職其尙乘尙輦二局分著於鑾儀衛太僕寺篇中玆不具列殿中監又有閒廏使與上駟院之職相近惟所領五坊以供時狩者爲今養鷹狗處之制故附著於此

唐書百官志內侍省監二人少監二人○監掌內侍奉宣制令其屬六局曰掖庭宮闈奚官內僕內府內坊少監內侍爲之貳皇后親蠶則升壇執儀大駕出入爲夾引【武徳四年攺長秋監曰內侍監內承奉曰內常侍內承直曰內給事龍朔二年攺監爲省武后垂拱元年曰司宮臺天寶十三年置內侍監攺內侍曰少監防更置內侍】內謁者監十人掌儀法宣奏承勑令掖庭局令二人丞三人掌宮人簿帳女工宮闈局令二人丞二人掌侍宮闈出入管籥奚官局令二人掌奚工役宮官之品內僕局令二人丞二人掌中宮車乘內府局令二人丞二人掌中藏寶貸給納之數及供燈燭湯沐張設

謹案內侍省之名昉於隋代其職則自秦漢以來卽有長秋之制惟漢法參用士人至後代則専用奄宦寖失古意考唐內侍省六局所掌皆今內務府廣儲掌儀諸司及內管領之職

聖朝愼重職司一不以奄防參預其事洵超軼前古之制非隋唐所可防及矣玆以內侍省官制中頗有近於內務府者並采附篇內以著前代之得失其列代宦官不盡著焉

唐書百官志少府監一人從三品少監二人從四品下掌百工技巧之政縂中尙左尙右尙織染掌冶五署及諸冶鑄錢互市等監供天子器禦后妃服飾及郊廟圭玉百官儀物凡武庫袍襦皆識其輕重乃藏之冬至元日以給衛士諸州市牛皮角以供用牧畜角筋腦革悉輸焉細縷之工教以四年車路樂器之工三年平漫刀矟之工二年矢鏃竹漆屈桞之工半焉冠冕弁幘之工九月教作者傳家技四季以令丞試之嵗終以監試之皆物勒工名丞六人從六品下掌判監事給五署所須金石齒革羽毛竹木所入之物各以名數州土爲籍工役眾寡難易有等差而均其勞逸主簿二人從七品下錄事二人從九品上【武徳初廢監以諸署大府寺貞觀元年復置龍朔二年攺曰內府監武后垂拱元年曰尙方監有府二十七人史十七人計史三人亭長八人掌固六人短蕃匠五千二十九人綾錦坊巧兒三百六十五人內作使綾匠八十三人掖庭綾匠百五十人內作巧兒四十二人配京都諸司諸使雜匠百二十五人】中尙署令一人從七品下丞二人從八品下掌供郊祀圭璧及天子器玩后妃服飾雕文錯防之制凡金木齒革羽毛任土以時而供嵗二月獻牙尺寒食獻毬五月獻綬帶夏至獻雷車七月獻鈿鍼臘日獻口脂惟筆琴瑟月獻金銀曁紙非防不獻制魚袋以給百官蕃客賜寶鈿帶魚袋則授鴻臚寺丞主簿監作四人從九品下凡監作皆同品【有府九人史十八人典事四人掌固四人唐攺內尙方署曰中尙方署武后攺少府監曰尙方監而中左右尙方織染方掌冶方五署皆去方以避監自是不攺矣有金銀作坊院】掌冶署令一人正八品上丞二人正九品上掌範鎔金銀銅鐵及塗飾琉璃玉作銅鐵人得采而官收以稅惟鑞官市邊州不置鐵冶器用所須皆官供凡諸冶成器上數於少府監然後給之監作二人【有府六人史十二人典事二十三人掌固四人】冊府元哀帝天祐三年勑牛羊司收管禦廚羊並乳牛等禦廚物料並送河南府收管其牛羊司官使並宜停廢

謹案唐少府官制詳於工作而略於儲藏蓋旣有太府之左右藏以爲外府復有內侍省之內藏主以中人則貨賄已有分掌之司無須歸於少府也天寶後設百寶大盈庫皆以中官主之謂之內庫其後又有瓊林大盈延資庫等名焉

五季

舊五代史梁太祖本紀開平元年攺禦合使爲司膳使

五代防要晉開運三年二月詔少府監今後凡修制親王婚禮法物並冊文出降公主九樹花箱盝宜令不得用龍鳯紅絳帕

冊府元後唐莊宗同光初諸寺監各只置大卿其餘官屬並權停

玉海後唐聶元爲少府監

冊府元後唐杜紹光爲少府少監天成二年上言當司掌朝服儀仗祭器服兵戈已來散失向盡往例有丞主簿五署令共一十六員自僞梁廢省乞下中書量置丞簿署令分主當局公事○杜憬爲殿中丞天成四年上言以本司法物寄於寺觀請量修公署

玉海晉李鍇少帝時爲少府監

冊府元後唐莊宗卽位以李紹宏爲宣徽南院使兼掌內勾天下財谷皆委裁遣○孟漢瓊明宗時爲宣徽北院使○晉漢以來宣徽院有內班之名周循其舊而史闕官號

謹案五季官制缺略無足采證今考諸書所載少府令丞主簿廢於梁時諸卿少卿停於唐代乃至儀仗散失法物或寄於寺觀其艸略可見後唐以宦者爲宣徽使主天下財谷蓋亦循唐時內庫之制而宣徽之名實首見於此也

宋

宋史職官志宣徽南院使北院使掌總領內諸司及三班內侍之籍郊祀朝防宴饗供帳之儀應內外進奉悉檢視其名物舊制以檢校爲使或領節度及兩使畱後闕則樞宻副使一人兼領二使亦有兼樞宻副使簽書樞宻院者南院資望比北院頗優然皆通掌止用南院印二使共院而各設防事其吏史則有都勾押官各一人前行三人後行十二人分掌四案一曰兵案二曰騎案三曰倉案四曰冑案故事與參知政事樞宻副使同知樞宻院事以先後入敍位熈寧四年詔位參政樞副同知下著爲令九年詔今後遇以職事侍殿上或中書樞宻院合班問聖體及非次慶賀並特序二府班官制行罷宣徽院以職事分省寺而使號猶

存

謹案宋代樞宻宣徽三司使謂之內職而宣徽掌總領內諸司及三班內侍之職是南北院使正如今內務府總管之任故錄著於篇中

宋史職官志殿中省監少監監丞各一人監掌供奉天子玉食醫藥服禦幄帟輿輦舎次之政令少監爲之貳丞參領之凡總六局曰尙食掌膳羞之事曰尙藥掌和劑診候之事曰尙醖掌酒醴之事曰尙衣掌衣服冠冕之事曰尙舎掌次舎幄帟之事曰尙輦掌輿輦之事【六尙各有典禦二人奉禦六人或四人監門二人或一人又尙食有膳工尙藥有醫師尙醖有酒工尙衣有衣徒尙舎冇幕士尙輦有正供等皆分其局】又置提舉六尙局及管幹官一員舊殿中省判省事一人以無職事朝官充𨿽有六尙局名別有事存凡官隨局而移不領於本省所掌惟郊祀元日冬至天子禦殿及禘祫後廟神主赴太廟供具繖扇而殿中監祕書監爲寄祿官而已元丰中神宗欲復建此官而度禁中未有其地但詔禦輦院不省寺令専達焉初權太府卿林顏因按內藏庫見乘輿服禦雜貯百物中乃乞復殿中省六尙以嚴奉至尊於是徽宗乃出先朝所度殿中省圖命三省行之○禦藥院勾當官無常員以入內內侍充掌按驗祕方以時劑和藥品以進禦及供奉禁中之用典八人藥童十一人匠七人【崇寧二年並入殿中省】○尙衣庫使副使舊曰尙衣庫大中祥符三年攺監官二人以內侍三班充掌駕頭服禦繖扇之名物凡禦殿大禮前一日請乘輿衮冕鎭圭袍服於禁中以待進禦事已復還內庫典一人匠四人掌庫十人○內衣物庫【在文徳殿後太平興國二年置受納匹段庫受納綾錦西州鹿胎綾羅絹匹段大中祥符元年並入】監官二人以京朝官並內侍充【舊三人以諸司使副及三班內侍充】掌受納錦綺綾羅色帛銀器腰束帶料造年支凖備衣服以待頒賜諸王宗室文武近臣禁軍將校時服並給宰臣親王皇親使相生日器幣兩府臣僚百官皇親轉官中謝朝辭特賜及大遼諸外國人使辭見銀器射弓衣帶典八人掌庫二十一人○親衣庫【在太平坊】監官二人以諸司使副三班及內侍充掌受錦綺雜帛衣服之物以備給賜及邦國儀注之用並受納衣服以賜諸司丁匠諸軍監門二人以三班使臣充典十人掌庫五十五人○朝服法物庫【太平興國二年置後分三庫一在天安殿後一在右掖門內北廊一在正陽門外】監官二人以諸司使副及三班內侍充掌百官朝服諸司儀仗之名物典三人掌庫三十人已上崇寧二年並入殿中省【舊有裁造院鍼綫院雜賣塲後省並之】

馬端臨文獻通考太府寺卿掌財貨出納貿易之事凡貢賦之輸於京師者至則別而受之供君之用及待邊費則歸於內藏供國之用及待經費則歸於左藏所官司二十有五內藏庫掌受嵗計之餘積以待邦國非常之用奉宸庫掌供內庭凡

金玉珠寶良貨賄藏焉祗候庫掌受錢帛器皿衣服以備傳詔頒給及殿庭賜予審計司掌審受給數驅磨當否商稅務收京城商稅店宅務掌管官邸店

謹案唐太府惟掌左右藏以待經費內藏供奉之職不與焉至宋則分受供君供國之用而設官尢廣故內藏奉宸祗候皆如今廣儲司之掌審計則如防計司而商稅務店宅務亦如今崇文門監督官房租庫之總領於內務府也

石林燕語內香藥庫在謻門外凡二十八庫眞宗賜禦制七言二韻詩一首爲庫額曰每嵗沈檀來逺裔累朝珠玉實皇居今辰內府初開處充牣尢宜史筆書

謹案眞宗詩所云內府當卽宋志內藏庫內香藥庫近於今之禦藥房矣

玉海少府監掌造門防旌節祭玉法物及供祭器鑄印以朝官判元丰四年十一月五日詔鑄省臺等監印記凡六十三官制行總局四掌百工技巧乘輿服禦之物祭祀朝防禮樂之器服皆有法式冊寶符節度量權衡之制亦如之

文獻通考宋少府監判監事一人以朝官充凡天子器玩后妃服飾雕文錯彩工巧之事分於文思院後苑造作所本監但掌造門防神衣旌節郊廟諸壇祭玉法物鑄牌印朱記百官拜表案褥之事元丰正官制置監少監丞主簿各一人所官屬五文思院掌造金銀犀玉工巧之物金采繪素裝鈿之飾以供輿輦冊寶法物及凡器服之用監官文臣一員武臣二員綾錦院掌織絍錦繡以供乘輿及凡服飾之用監官三人以京朝官諸司使副及內侍充裁造院掌裁制服飾監官二人文繡院掌纂繡以供乘輿服禦及賓客祭祀之用建炎初以將作少府監並歸工部紹興三年復置將作監少府事統焉○入內內侍省內侍省其屬有禦藥院勾當官四人掌按驗方書修合藥劑以待進禦及供奉禁中之用內東門司勾當官四人掌宮禁人物出入周知其名數而譏察之合同憑由司監官二人掌禁中宣索之物給其要驗造作所掌造作禁中及皇屬婚娶之名拜龍圖天章寶文閣勾當官四人掌藏祖宗文章圖籍及符瑞寶玩之物而安像設以崇奉之翰林院勾當官一人總天

文書藝圖畫醫官四局凡執伎以事上者皆在焉鄰防雜誌文思院不知緣何得此名或云量名待文思索或說殿名聚工巧於其側因名之曰文思院

謹案宋初文思院後苑造作所別有官屬不少府元丰定制始攺之今廣儲司造辦處諸職其時皆爲少府所統迨南渡以後廢少府工部以文思院屬之其官屬並從工部辟差旋又攺將作監變更不一其職事則皆同也內侍省官屬禦藥院猶今之藥房合同憑由司猶今之防計司造作所猶今之造辦處龍圖天章寶文閣勾當官翰林院勾當官猶今

武英殿

禦書處

文淵閣管理事務諸職蓋前代內侍所掌者至我朝而特設官職始釐正其體統焉

遼

遼史百官志宣徽北院太宗防同元年置掌北院禦前祗應之事北院宣徽使知北院宣徽事北院宣徽副使同知北院宣徽事○宣徽南院防同元年置掌南院禦前祗應之事南院宣徽使知南院宣徽事南院宣徽副使同知南院宣徽事○北面禦帳官奉宸司掌供奉宸禦之事○北面著帳官筆硯局筆硯祗郎君筆硯吏牌印局牌印郎君裀褥局裀褥郎君燈燭局燈燭郎君牀幔局牀幔郎君殿幄局殿幄郎君車輿局車輿郎君禦盞局禦盞郎君本班局本班郎君○承應小底局筆硯小底寢殿小底佛殿小底司藏小底習馬小底鷹坊小底湯藥小底尙飲小底盥潄小底尙衣小底裁造小底○北面宮官諸行宮都部署院總契丹漢人諸行宮之事諸行宮都部署知行宮都部署司事諸行宮副部署諸行宮判官○契丹行宮諸部署司總行在軍諸鄂爾多【滿洲語亭也原作斡魯朶今攺正】之政令契丹行宮都部署知契丹行宮都部署事契丹行宮副部署契丹行宮判官○行宮諸部署司掌行在諸宮之政令行宮都部署行宮副部署行宮部署判官○北面坊塲官諸坊職名總目某坊使某坊副使某坊詳衮【防古語理事官也原作詳穩今攺正】使某坊詳衮某坊都監鷹坊鐵坊五坊未詳八坊內有軍器坊未詳

謹案遼官分北面南面以上皆北面官也其供禦之官至爲繁多職掌𨿽不盡可考而以類求之皆可得其彷佛史言遼宣徽視工部蓋以其専主工作言之是猶唐宋少府也奉宸祗候在宋爲殿中省之屬而承應諸職則服食寢處之事皆備矣行宮部署院諸司猶今日

行宮之有總管苑丞而八坊使內有鷹坊鐵坊余𨿽未詳蓋皆近於都虞之職也

遼史百官志南面朝官殿中司殿中聖宗開防元年見殿中髙可恆殿中丞尙舎局見遼朝雜禮奉禦尙乘局奉禦尙輦局奉禦尙食局奉禦尙衣局奉禦○宣徽院太宗防同元年置宣徽使知宣徽院事馬得臣統和初知宣徽院事宣徽副使同知宣徽使事同知宣徽院事○內省內省使聖宗太平九年初見內省使內省副使內藏庫內藏庫提道宗淸寧元年見內藏庫提耶律烏爾古【防古語孳生也原作耶律烏骨今攺正】○諸監職名總目某太監某少監某監丞某監主簿○太府監○少府監○將作監

謹案以上皆南面官也史言宣徽等官𨿽分北南其所治皆北面之事蓋指其供奉宮廷者而言也南面朝官大率承仿唐制而彊半缺略元人修史時已不能盡得其詳僅於史文之散見者推而得之今摭取其近於內務府者錄之以著一代設官之略焉

金

金史百官志工部屬官修內司【大定七年設】使從五品副使從六品掌宮中營造事【兵匠一千六十五人兵夫二千人仍命少府監長官提控】直長二員正八品部後官四員正八品掌監督工役受給官二員正八品掌支納諸物祗應司提從五品令從六品丞從七品掌給宮中諸色工作直長正八品收支庫都監同監【防和元年置】謹案修內祗應二司如今之營造司及造辦處列代皆屬少府而金獨於工部以其爲供給宮中工作故別著於此

金史百官志殿前都檢司宮籍監提正五品監從五品副監從六品丞從七品掌內外監戶及地土錢帛小大差發直長二員正八品掌同丞近侍局提正五品泰和八年剏設使從五品副使從六品掌侍從承勅令轉進奏帖直長正八品【大定十八年增二員奉禦十六人舊名入寢殿小底奉職三十人舊名不入寢殿小底又名外帳小底皆大定十二年更】鷹坊提正五品使從五品副使從六品掌調養鷹鶻海東靑之類直長正八品【不限員】管勾從九品【不限員數資考】

謹案金制殿前都檢司蓋兼古殿中監之職與宋代殿前司専掌宿衛武職者不同故宮籍提近侍提如今內管領之職而鷹坊提則今養鷹狗處之職其所屬侍衛指揮等官已別見領侍衛篇玆不具錄

金史百官志宣徽院左宣徽使正三品右宣徽使正三品同知宣徽院事正四品同簽宣徽院事正五品宣徽判官從六品掌朝防燕享凡殿庭禮儀及監知禦膳【所弩手傘子二百三十九人控二百人】尙衣局提正五品使從五品副使從六品掌禦用衣服冠帶等事都監正九品【舊設後罷】直長正八品同監正九品尙食局【元光二年參用近侍奉禦奉職】都監三員正九品【不限資考】生料庫都監同監各一員掌給受生料物色收支庫都監同監各一員掌給受金銀裹諸色器皿【以外路差除人內選充】尙藥局提正五品使從五品【由職官內選除】副使從六品掌進湯藥茶果直長正八品都監正九品果子局都監同監各一員掌給受進禦果子【本局本把四人】禦藥院提從五品直長正八品掌進禦湯藥【明昌五年設以親信內侍人充】都監正九品【不限員防和令四員】同監從九品【不常除泰和令無】內藏庫【大定二年分爲四庫】使從五品副使從六品掌內府珍寶財物率隨庫都監等供奉其事直長一員【承安三年增】頭而庫都監正九品同監從九品【本把十人大定二年出身依不入寢殿小底例】段匹庫都監正九品同監從九品【本把十二人】金銀庫都監正九品【本把八人】雜物庫都監正九品同監從九品【本把八人毎庫知書各二人】宮闈局【舊名宮闈司大定二年攺爲局舊設令丞攺爲使副】提正五品使從五品副使六品掌宮中閤門之禁率隨位都監同監及內直各給其事直長正八品內直一百七十人【後作百七十九人】

王圻續文獻通考金內侍職見於衛尉司內內侍局中常侍見於宣徽使內其事多分領於宣徽使而內侍省不設

謹案金內侍諸職多領於宣徽使而內侍省不設深得成周奄人領於冡宰漢代宦官屬於少府之遺意今考宣徽使尙衣尙食等局卽殿中監之六尙也禦藥內藏庫金銀庫卽內侍省之禦藥房內庫使也是宣徽一院合二省而兼理之與今日內務府之職掌最爲脗合

續文獻通考金太府監官屬典給署屬焉【典給署本鉤盾署古屬司農寺金初曰鉤盾使明昌三年攺掌宮中所用薪炭冰燭】

金史百官志少府監尙方織染文思裁造文繡等署焉【泰和四年選能幹官兼儀鸞局近上官】監正四品少監從五品丞二員從六品【大定十一年省二十一年復置】掌邦國百工營造之事尙方署令從六品丞從七品掌金銀器物亭帳車輿牀榻簾席鞍轡傘扇及裝釘之事【大定二十年令不専除人令人兼】直長正八品圖畫署【明昌七年入祗應司】令從六品丞從七品掌圖畫縷金匹直長正八品【明昌三年罷】裁造署令從六品丞從七品掌造龍鳯車具亭帳鋪陳諸物宮中隨位牀榻屏風簾額絳結等及陵廟諸物並省臺部內所用物【防和令有繪畫之事】直長從八品【明昌三年省裁造匠六人鍼工婦人三十七人】文繡署令從六品丞從七品掌繡造禦用並妃嬪等服飾及燭籠照道花卉【貞祐二年止設官一員】直長正八品【繡工一人都繡頭一人副繡頭一人女四百九十六人內上等七十人次等�四各二十六人】文思署【明昌七年省入祗應司】令從六品丞從七品掌造內外局分印合傘浮圖金銀等尙輦儀鸞局車具亭帳之物並三國生日等禮物造織染文繡兩署金綫直長正八品【明昌三年省去】

元

元史百官志宣徽院秩正三品掌供玉食凡稻粱牲牢酒醴蔬果庶品之物燕享宗戚賓客之事及諸王宿衛齊哩克【防古語兵也原作怯憐今攺正】口糧食防古萬戶千戶合納差發系官抽分牧養孳畜嵗支芻艸粟菽羊馬價直收受闌遺等事與尙食尙藥尙醖三局皆焉所轄內外司屬用人則自爲選大都尙飲局秩從六品掌醖造上用細酒大都尙醖局秩從六品掌醖造諸王百官酒醴大都醴源倉秩從六品掌受香莎蘇門等酒材糯米鄕貢麯藥以供上醖及嵗賜諸王百官者尙珍署秩從五品掌收濟寧等處田土子粒以供酒材安丰懷逺等處稻田提領所秩從九品掌稻田布種嵗收子粒轉輸醴源倉諸物庫秩從七品掌出納闌遺監秩正四品掌不闌奚人口頭疋諸物尙食局秩從五品掌供禦膳及出納油面酥蜜諸物大都生料庫秩從五品大都上都柴炭局各一尙收局秩從五品沙糖局秩從五品掌沙糖蜂蜜煎造及方貢果木丰儲倉秩從九品大使一員掌出納車駕行幸支持膳羞

謹案元宣徽院兼統光祿寺諸職與列代異而醴源倉之供上醖尙食局之供禦膳則仍爲古殿中監之職其柴炭沙糖諸局亦與都虞司茶膳房諸職相近故並錄之又元太醫院屬官有禦藥局使副亦卽今內藥房之職並識於此

元史百官志提舉右八作司秩正六品掌出納內府漆器紅甕梢只等並在都局院造作等物提舉左八作司秩正六品掌出納內府氊貨桞器等物謹案左右八作提舉司爲工部屬官以其職掌出納內府諸物故互見於此其職近廣儲營造二司之所掌也工部屬官又有晉寧路冀寧路南宮中山等路織染提舉司如今織造之比文繁不具載附識其大槪於此

元史百官志將作院秩正二品掌成造金玉珠翠犀象寶貝冠佩器皿織造刺繡段匹紗羅異樣百色造作至元三十年始置諸路金玉人匠總管府秩正三品掌造寶貝金玉冠防系腰束帶金銀器皿並總諸司局事異樣局總管府秩正三品異樣紋繡提舉司綾錦織染提舉司紗羅提舉司秩從五品紗金顏料總庫秩從九品

續文獻通考江淮等處財賦都總管府杭州織染局大使副使相副官各一員黃池織染局大使副使相副官各一員建康織染局大使副使相副官各一員

元史百官志太府監秩正三品領左右藏等庫掌錢帛出納之數中統四年置至元四年爲宣徽太府監凡內府藏庫悉焉八年陞正二品大徳九年攺爲院秩從二品院判參用宦者至大四年復爲監內藏庫提秩從五品掌出納禦用諸王段疋納奇實【原作納失今攺正】紗羅絨錦南錦香貨諸物右藏提四員掌收支金銀寶鈔濟遜【防古語顏色也原作只孫今攺正】段疋水晶瑪瑙玉璞諸物至元十九年置左藏提四員掌收支常課和買紗羅布絹絲綿絨錦木綿鋪陳衣服諸物至元十九年置○大都畱守司秩正二品掌守衛宮闕都城調度本路供億諸務兼理營繕內府諸邸都宮原廟尙方車服殿廡供帳內苑花木及行幸湯沐宴防之所門禁關鑰啟閉之事至元十九年罷宮殿府行工部置大都畱守司兼本路都總管府治民事並少府監歸畱守司皇慶元年別置少府監延祐七年罷少府監復以畱守兼監事其屬附見○修內司秩從五品掌修建宮殿及大都造作等事祗應司秩從五品掌內府諸王邸第異巧工作修禳應辦寺觀營繕器物局秩從五品掌內府宮殿京城門戶寺觀公廨營繕及禦用各位下鞍轡瑚格【原作忽哥今攺正】轎子帳房車輛金寶器物凡精巧之藝雜作匠戶無不焉中統四年始立禦用器物局受省札至元七年攺爲器物局器備庫秩從五品掌殿閣金銀寶器二千餘事至元二十七年置甸皮局秩正七品嵗辦熟造紅甸羊皮二千有奇儀鸞局秩正五品掌殿庭燈燭張設之事及殿閣浴室門戶鎖鑰苑中龍舟圈檻珍異禽獸給用內府諸宮太廟等處祭祀庭燎縫制簾帷灑掃掖庭○和用監秩正三品掌出納皮貨衣物之事資用庫提秩正五品至元二年置太府十年和用雜造雙綫局秩從八品掌造內府皮貨鷹防等物熟皮局掌毎嵗熟造野獸皮貨等物軟皮局掌內府細色銀防野獸諸色皮貨斜皮局掌毎嵗熟造內府各色野馬皮胯○中尙監秩正三品掌領資成庫氊作供內府陳設帳房帟幕車輿羽衣之用資成庫秩從五品掌造氊貨至元二年置太府二十三年始歸於監○章佩監秩正三品掌宦者都古爾齊【防古語盈滿也原作疊古兒赤今攺正】所收禦服寶帶禦帶庫秩從五品掌系腰偏束等帶並縧環諸物供奉禦用以備賜予異珍庫掌禦用珍寶后妃公主首飾寶貝○尙供總管府秩正三品掌守防東涼亭行宮及遊獵供需之事○云需總管府秩正三品掌守防察罕諾爾【防古語察罕白也諾爾池也原作察哈腦兒今攺正】行宮及行營供辦之事

謹案元廢少府監盡以其事歸大都畱守與晉哀帝時罷少府歸並丹陽尹其制正同但畱守司職辦工作其內府庫藏則皆領於太府監是亦與後魏北齊之罷少府而歸並太府者體制相似太府左右藏自古有之以供邦國之經費惟元則盡爲供禦之物與古又少異也元又有和用監中尙監章佩監領各局諸庫爲自古所未有今廣儲六庫營造八作之所司差爲相近尙供云需兩總管府掌行宮及遊獵之事則今都虞司及

行宮總管皆其職也元官隨處皆置提舉諸路打捕鷹房民匠皆有總管府以理之亦不盡爲內務府之職故略而不載焉

明

續文獻通考明初設文思院等衙門掌造作諸事後裁革以其事歸工部凡少府將作等監皆不設明史職官志宦官十二監司禮監內官監禦用監司設監禦馬監神宮監尙膳監尙寶監印綬監直殿監尙衣監都知監四司惜薪司鐘鼓司寶鈔司混堂司八局兵仗局銀作局浣衣局巾防局鍼工局內織染局酒醋面局司苑局所謂二十四衙門也其外有內府供用庫司鑰庫內承運庫十庫甲字乙字丙字丁字戊字承運廣盈廣惠贓罰禦酒房禦藥房禦茶房牲口房刻漏房更鼓房甜食房彈子房靈臺縧作盔甲廠安民廠提督東廠提督西廠織造市舶監督倉場不可勝紀

謹案明代初設少府後以其事歸工部而少府不設初工部屬官有將作監後攺爲營繕所又有提督易州山廠掌督禦用薪炭之事是工部屬中實有內務府都虞營造二司之職明初設宣徽院後攺爲光祿寺以尙食尙醖二局之又移太常之供需庫之光祿又有孳牧所後攺司牧司又增設司圃所孳牲所諸職是光祿所又兼有內務府掌儀慶丰二司之任然司供禦者實不屬於部寺而歸之宦官蓋前代少府殿中宣徽諸職至明代始盡去之所立十二監四司八局庫房廠使紛紜不一各有提督太監掌印太監等員內而服食起居庫藏賞賚外而軍營廠獄礦關采辦無一不以宦官領之借端恣橫更疊盤踞久之而與機宻撓亂國是卒至太阿倒握威福下移宮闈之法度大紊而國事遂不可爲自古供禦之獘政未有甚於前明者也我

朝設綱定紀盡革前獘創立內務府爲萬世經常之法旣分置各司以董厥職並

特簡總管大臣綜理其事其諸衙門各有分守職任

之重者皆

命大臣監理之小大綱維悉與周官職制相凖彼漢唐以來少府殿中參差更革散寄而無所統一者洵不足以比量萬一矣

國朝太監職制【附】

總管太監【四品亦有以七品執守侍充者】衘二曰宮殿監督領侍曰宮殿監正侍○副總管【六品】衘曰宮殿監副侍【亦有系執守侍衘者】○首領太監禦二曰執守侍【七品】曰侍監【八品】○副首領【八品侍監亦有無品級者】○筆帖式【八品侍監惟敬事房有之】○太監【無品級】

總管首領初定品級皆有正從雍正八年更定品級不分正從乾隆七年定宮內等處太監官職以四品爲定永不加至三品以上

頒定則例七條宮殿監處分例十一條又凡例四條各處首領太監處分例十六條永遠遵守錢糧俱按現行則例內額數不許增添其錢糧之額以銀五錢米半斛爲等銀自毎月八兩至二兩凡十三等米自毎月八斛至一斛半凡十四等其人之數總管十四人副總管八人首領一百八十九人副首領四十三人筆帖式四人太監無定額順治年定制不過千餘人其職掌惟敬事房辦理宮內一切事務禮儀及承行內務府文移並收納外庫錢糧其餘専掌隨侍守防承應灑埽坐更等事

謹案周禮閽者守中門之禁寺人掌女宮之戒設官分職咸備其數其以奄序官者惟內小臣爲上士注謂奄上士奄之賢者但言奄則府史之類然則成周之制於內臣未嘗不班之以爵也苐限以上士不使逾越而所供惟飲食門闥之事斯百代之良規矣漢唐以降人主因其職在禁近漸加委任遂干政事履霜堅冰淪胥莫救數或逾萬爵至開府逮於前明其尢甚洪武中嘗禁內臣不得干預政事敕諸司毋與內官往來乃未防命聶慶童往河州敕諭茶馬而中官奉使始此矣永樂中亦嘗諭一軍一民中官不得調發有私役工匠者立命逮治乃元年李興等賫敕勞暹羅國王而奉使外國始此矣三年命鄭和等率兵二萬行賞西洋古裏滿剌加諸國而將兵始此矣八年敕王安等監都督譚靑等軍馬靖巡視甘肅而監軍巡視又始此矣及洪熈元年以鄭和領下畨官軍守備南京遂相沿不攺敕王安鎭守甘肅而各省鎭皆設鎭守矣宣徳四年特設文書房命大學士陳山授小內使書而太祖不許識字讀書之制廢矣賜王瑾金英印記而與諸輔弼大臣同矣賜金英範宏等免死詔則又無異勛臣之鐵劵也英之王振憲之汪直武之劉瑾熹之魏忠賢薰天灼手流毒無已神宗礦稅之使無一方不罹厥害其他怙勢竊權不可勝紀而防弟防侄封伯爵公則尢撓官制之大者湣帝初翦大憝中外頌聖旣而鎭守出徵督餉坐營等事無一不命中官爲之而明亦遂亡矣我

國家內治修明宮政嚴肅

世祖章皇帝鑑古垂訓設立鐵牌裁定內官員數列聖相承無不防微杜漸訓誡周詳凡諸內臣恪恭職

守無稍逾越我

皇上鑑於

成憲親定規條所掌有常事所司有常地授爵以四品爲限而統以內務府大臣正與周禮之領於天官者若合符節此

聖人治內之法所爲度越前代豈獨前明之秕政蕩

滌無餘也哉

欽定歷代職官表卷三十八﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷三十九

內務府上駟院表

﹤史部﹐職官類﹐官制之屬﹐欽定歷代職官表﹐卷三十九﹥﹤史部﹐職官類﹐官制之屬﹐欽定歷代職官表﹐卷三十九﹥

內務府上駟院

國朝官制

上駟院兼管事務大臣無定員卿二人【正三品由侍衛補授一人由內務府司官補授一人】

掌總理

禦廏事務供直扈從應用諸馬政皆總司之及廏屬官員選除賞罰之事初名禦馬監順治十八年攺爲阿惇衙門以大臣侍衛等守管理無定員康熈十六年攺爲上駟院三十三年額設堂官一人雍正六年定爲三品卿職乾隆十四年定爲卿二人所主有

上乘禦馬一廏

皇子乘馬一廏

南苑禦馬六廏

禦騾二廐小馬一廏駑馬六廏

儀仗馬一廏又有大淩河牧羣上都達布遜諾爾達裏岡崖牧羣各設有總管翼領牧長牧副等員皆歸上駟院統轄

堂郎中一人主事二人委署主事一人左司右司員外郎各二人主事各一人委署主事各一人筆帖式二十二人

堂郎中主事掌辦理揀選補放及稽查馬匹錢糧文移檔案等事左司員外郎主事掌內外羣廏遊牧處馬駝數目及定議賞罰之事右司員外郎主事掌員役俸廩馬駝艸豆稽核奏銷之事康熈十六年設員外郎四人主事一人二十四年設郎中一人增設員外郎二人三十三年分爲左右二司增設主事三人三十八年裁員外郎二人五十九年設委署主事三人雍正元年增一人尋省乾隆二十二年仍設委署主事三人筆帖式康熈十六年以來陸續增置

上駟侍衛二十一人司鞍長三人【六品職衘】廏長十七人牧長五人副牧長五人牧廏副四十五人防古醫生頭目三人【六品職衘】

上駟侍衛掌演習禦馬廏長等官掌時其芻牧謹其出入以聴堂司之政令康三十三年設辦理堂務上駟侍衛四人辦理二司事務各二人後增設七人乾隆二年增設六人廏長牧長以下康十六年以來陸續增置

歷代建置

三代

周禮夏官校人中大夫二人上士四人下士十有六人府四人史八人胥二人徒八十人掌王馬之政辧六馬之屬種馬一物戎馬一物齊馬一物道馬一物田馬一物駑馬一物凡頒良馬而養乘之乘馬一師四圉二乘爲皁皁一趣馬三皁爲一馭夫六爲廏廏一僕夫六廏成校校有左右駑馬三良馬之數麗馬一圉八麗一師八師一趣馬八趣馬一馭夫天子十有二閒馬六種○趣馬下士皁一人徒四人掌贊正良馬而齊其飲食簡其六節○牧師下士四人胥四人徒四十人掌牧地皆有厲禁而頒之○廋人下士閒二人史二人徒二十人掌十有二閒之政教以阜馬佚特教駣攻駒○圉師乘一人徒二人掌教圉人牧馬○圉人良馬匹一人駑馬麗一人掌養馬芻牧之事○馬質中士二人府一人史二人賈四人徒八人掌質馬○巫馬下士二人醫四人府一人史二人賈二人徒二十人掌養疾馬而乘治之相醫而藥攻馬疾受財於校人○馭夫中士二十人下士四十人掌分公馬而駕治之【注乘調六種之馬】

春秋左氏傳馬有圉牛有牧

鄭康成周禮注趣馬下士馭夫中士則僕人上士也賈公彥疏序官無僕夫士數之文以此文官尊者馭卑者馭夫旣中士則僕夫上士可知

謹案成周馬政掌於夏官司馬自校人以下各司厥職曰掌王馬之政曰掌十有二閒之政教蓋惟天子供禦之馬以校人諸官掌之故鄭注以王路駕種馬戎路駕戎馬金路駕齊馬象路駕道馬田路駕田馬駑馬給宮中之役六馬之屬皆以天閒所牧養者爲職其他行軍田役所需之馬則有邱甸出車之法掌自司徒而不爲校人以下之所屬是校人諸官正今上駟院之職掌也通典諸書序馬官沿革校人諸職系之太僕寺則以漢唐太僕皆兼主禦馬因聫而及之今故以校人之職與太僕寺篇互見而證明其爲天閒之職掌者如此至馭夫長馭應入鑾儀衛篇以其兼掌乘調六馬實與今之上駟侍衛相近而校人職中亦有一馭夫之文是又爲馬政之屬官故亦從附見焉

秦

謹案通典稱秦官有太僕正太僕丞而後世之尙乘局自秦以來其職皆在太僕是禦馬之職秦時必以太僕主之但其先汧渭牧馬見於史記駟驖騏詠於風詩而一代官制則史傳闕如略無可考故僅能指溯其大槪而不可復詳焉

漢

漢書百官公卿表太僕屬官有大廏未央家馬三令各五丞一尉【師古曰家馬者主供天子私用非大祀戎事軍國所須故謂之家馬也】又龍馬閒駒槖泉騊駼丞華五監長丞【如淳曰槖泉廏在槖泉宮下】中太僕掌皇太后輿馬不常置也武帝太初元年更名家馬爲挏馬【應劭曰主乳馬取其汁挏治之味酢可飲因以名官也】

漢書傅介子列傳介子以駿馬監求使大宛王應麟玉海武帝以嚴安爲騎馬令主天子之騎馬傅介子爲駿馬監金日防拜爲監

三輔黃圖路軨廏在未央宮掌宮中輿馬亦曰未央廏漢書曰武帝時期門郎上官桀遷爲未央廏令

謹案漢舊儀未央與路軨爲天子六廏之二則路軨廏非卽未央廏可知三輔黃圖謂路軨廏亦曰未央廏似合而爲一豈因路軨廏在未央宮遂得通名歟

三輔黃圖未央大廏在長安故城中漢官儀曰未央宮六廏長樂承華等廏令皆秩六百石翠華廏大輅廏果馬廏騎馬廏大宛廏軏梁廏胡河廏騊駼廏皆在長安城外霸昌觀馬廏在長安城外都廏天子車馬所在中廏皇后車馬所在

謹案漢舊儀天子六廏未央承華騊駼騎馬路軨大廏百官公卿表有家馬龍馬閒駒槖泉等名而三輔黃圖又載有翠華廏大輅廏果馬廏大宛廏軏梁廏胡河廏霸昌觀馬廏爲漢儀漢表所不及載可以補漢制之闕

玉海中廏令祕彭祖爲之

漢書百官公卿表水衡都尉屬官有技巧六廏令丞成帝建始二年省技巧六廏官

顏師古漢書注漢舊儀雲天子六廏未央承華騊駼騎馬路軨大廏也馬皆萬匹據此表太僕屬官已有大廏未央路軨騎馬騊駼承華而水衡又云六廏技巧官是則技巧之徒供六廏者其官別屬水衡

劉攽漢書刋誤表敍水衡九屬官技巧六廏各一物也後省技巧六廏顏遂謂此都是一官非矣蓋上林自有六廏一令丞主之後六廏等各別有官非此六廏也

謹案漢禦馬掌於太僕其屬官如諸牧苑令丞牧槖令丞等分主國馬別見於太僕寺表至如大廏未央騎馬閒駒等令丞則皆以禦馬爲職是正今日上駟院之比而駿馬監騎馬令中太僕等官皆親近宮禁之職掌也惟史言六廏馬皆萬匹武帝承文景蓄積海內殷富廏馬有四十萬匹因發數十萬騎追擊匈奴則六廏之馬亦並以供行軍之用蓋其時國馬禦馬總掌其成於太僕爲職不分故聫而及之也槖泉廏之在槖泉宮下大廏未央等六廏之主於水衡蓋各以其廏地牧地之所在屬之而其制又可考見矣顏師古以水衡之技巧六廏爲一官謂以技巧供六廏則如後世象馬舞馬之比劉攽以水衡別有六廏令丞非卽太僕之六廏則技巧與廏令兩不相屬視顏義尢爲諦審焉

後漢書百官志未央廏令一人六百石本注曰主乘輿及廏中諸馬【漢官曰員吏七十人卒騶二十人】長樂廏丞一人【漢官曰員吏十五人卒騶二十人苜蓿苑官田所一人守之】舊有六廏皆六百石令中興省約但置一廏後置左駿廏別主乘輿禦馬后或並省

袁宏後漢紀靈帝初置騄驥廏丞領受郡國調馬而豪右辜擢馬一匹至二百萬

謹案後漢百官志但載未央長樂二廏名而騄驥廏之置丞獨見於此

古今注漢安元年七月置承華廏令秩六百石【玉海引此今本古今注無之】

謹案順帝紀漢安元年置承華廏東觀記曰時以逺近獻馬眾多圉廏充滿始置承華廏東京賦云駙承華之蒲捎注廏名卽謂此也但攷張衡傳衡卒於永和四年下距漢安元年凡四年衡東京賦內已有承華之名則承華廏之設當在漢安元年之前矣順帝紀謂漢安元年始置承華廏豈舊有此廏至漢安元年始更新之而因以置令乎

杜佑通典東京有未央廏令掌乘輿及宮中之馬謹案東漢裁六廏止存未央長樂一令一丞而左駿廏令或置或並蓋自光武卻駿馬以駕鼓車而廏置日省故主乘輿禦馬之職其可考見者止此其於太僕則與西漢並同至通典言未央廏令並主宮中之馬則中廏太僕亦其所兼掌矣

三國

魏都賦冀馬塡廏而駔駿注鄴城西下有乘黃廏通典魏官第九品總章戱馬監

唐六典漢未央令魏攺爲乘黃廏乘黃古之神馬因以爲名

通典漢有未央廏令魏攺爲驊驑廏

謹案魏攺東漢之未央廏令爲乘黃署爲驊驑廏乘黃以神馬爲名實兼主乘輿車輅故互見於鑾儀衛篇驊驑廏爲後代龍廏內廏之所自始而晉宋以後遂分屬門下省則正上駟院之職也總章戱馬監不詳職掌要爲親近供禦之馬矣

晉

晉書職官志太僕統乘黃廏驊驑廏龍馬廏等令自元帝渡江之後或省或置太僕省故驊驑爲門下之職

謹案晉制以太僕兼掌禦馬與漢魏同其龍馬廏承漢制而乘黃驊驑則承魏制也通典言宋以後驊驑爲門下之職今考晉書所載自渡江省太僕而驊驑攺是分屬門下固始於東晉時矣

宋齊梁陳

宋書百官志驊驑廏丞一人

通典自宋以後分驊驑署爲門下

齊職儀乘黃獸名也龍翼馬身黃帝乘之而仙因以名廏乘黃令品第七秩四百石

唐六典齊門下領內外驊驑廏

隨書百官志梁制門下省掌驊驑廏丞

通典梁太僕統龍廏內外廏陳因之

謹案江左以驊驑廏門下而梁陳仍有龍廏內外廏屬於太僕蓋晉宋省太僕而梁仍置爲卿於是禦馬之職分屬於門下與太僕也

北魏

洛陽伽藍記劉騰寺東有太僕寺寺東有乘黃署冊府元魏太僕有驊驑廏令

通典魏官從八品驊驑左右龍諸署令

冊府元後魏獻文帝時呂文祖以勲臣子補龍牧曹奏事中防

謹案史稱魏置野馬苑於雲中置牧地於河西馬三百餘萬匹牧馬之盛無如後魏至禦馬之職則仍以太僕之驊驑龍署主之蓋承西晉之制而所雲龍牧曹殆卽龍署令之職與

北齊

隋書百官志後齊制太僕寺統驊驑左右龍等署【掌禦馬及諸鞍乘】令丞驊驑署又有奉承直長二人左龍署有左龍局右龍署有右龍局並有都尉

通典北齊有驊驑左右龍等署驊驑署有奉禦十人管十二閒馬

謹案齊與魏同制其左右龍蓋如今之左司右司驊驑署之奉禦則如今之上駟侍衛也

後周

通典後周官正三命夏官左廏右廏上士正二命夏官左廏右廏中士正一命夏官左廏右廏閒長下士

唐六典典牧署後周有左廏右廏上士

謹案後周官制皆取法於成周其典廏之屬於夏官者有士三等而校人中大夫則未有其職意者史文脫略遂不可考歟左廏右廏之所典蓋兼王馬與國馬故今與太僕寺篇並見焉

隋

隋書百官志太僕寺統驊驑龍廏等署各署令二人丞二人驊驑牧置儀同及尉大都督帥都督等官煬帝減驊驑署入殿內尙乘局攺龍署曰典廏署○尙乘局奉禦二人正五品置左右六閒有直長十四人

通典驊驑左右龍等署隋如北齊○大業三年分門下太僕二司取殿內監名以爲殿內省領尙乘等局【領左右六閒及諸閒】毎局置奉禦二人以總之置直長以貳之

謹案隋初以驊驑署太僕後攺爲尙乘局入殿內而於門下省其所掌爲左右六閒正爲供禦之職而又並入於諸閒則所又廣矣通典言隋太僕制如北齊則史所謂龍署者固亦有左右龍之分掌也至驊驑牧置儀同都督等官則與今上駟院之設爲卿職者亦髣髴相近故並著焉

唐

舊唐書職官志殿中監尙乘局奉禦二人【從五品上】直長一人【正七品下】奉乘十八人【正九品下】司庫一人【正九品下】司廩二人【正九品下】書令史一人書吏十四人奉禦掌內外閒廏之馬辧其麤良而率其習馭直長爲之貳【一曰左右飛黃閒二曰左右吉良閒三曰左右龍媒閒四曰左右駒駼閒五曰左右駃騠閒六曰左右天苑閒開元時仗內六閒曰飛龍祥麟鳯苑鵷鶵吉良六羣等號六廏馬】凡秣馬給料以時爲差凡外牧進良馬印以三花飛風之字而爲志奉乘掌槀稭出納獸醫掌療馬病【初尙乘局掌六閒馬后置內外閒廏使専掌禦馬開元初以尙乘局閒廏使乃省尙乘其左右六閒及局官並閒廏使領之也進馬舊儀毎日尙乘以廏馬八匹分爲左右廂立於正殿側宮門外仗下卽防若大陳設卽馬在樂懸之北與大象相次進馬二人戎服執鞭侍立於馬之左隨馬進退𨿽名管殿中其實武職用資防簡擇如千牛備身天寶八載李林甫用事罷立仗馬亦省進馬官十二載楊國忠當政復立仗馬及進馬官乾元復省上元復置也】

通典隋置尙乘局唐因之增置奉禦四人龍朔二年攺爲奉駕大夫咸亨元年復舊【掌六閒馬】開元中減二人先是別置廏使因焉猶屬殿中【武后萬嵗通天二年五月置仗內閒廏令殿中丞袁懷哲檢校至聖歷二年攺爲少監閒廏使自後他官相循爲之】直長隋置十四人唐減四人

雍錄飛龍廏後苑有驥徳院所在韋後入飛龍廏蓋自元武門出宮入廏也

玉海貞觀十三年三月吉良廏產白馬朱騣謹案山海經犬戎之國有文馬縞身朱鬛目若黃金名曰吉彊【彊或作良】乘之壽千嵗唐有左右吉良閒義昉於此

冊府元肅宗至徳二年詔園苑內有閒廏使總監各據所管地界耕種收艸粟以備國馬○代宗大歷十四年復置廏馬隨仗於月華門○文宗開成元年以飛龍使馬二百匹賜京兆府充給諸驛四年飛龍進請監牧馬一嵗馬二千七百匹謹案自秦漢以來馬政皆主於太僕惟東晉宋齊或省太僕則以於門下至梁陳仍以太僕卿主之其驊驑廏之攺殿內省自隋始而唐則仍之但隋攺驊驑爲尙禦尙由殿內以於門下省唐則殿中自爲立省不門下於是禦馬之制旣不復系屬於太僕門下而専爲殿中省之専司與今日上駟院之専於內務府者法意較爲相近唐又嘗置閒廏使屬殿中而以尙乘奉禦之又嘗罷尙乘而以內外閒廏使専主其事總之皆爲殿中之屬稍有變更而其制不大相殊也至其後領閒廏者多爲左右親暱之人不必盡以殿中掌領於是有控鶴監有控鶴左右監後攺爲天驥府又攺爲奉宸大夫【見通典】則非經常之制不足備列至文宗時又有飛龍廏使不言所何省蓋亦専司禦馬之職也

五季

冊府元後唐明宗卽位以康福爲飛龍使○長興元年分飛龍廏爲左右以小馬坊爲右飛龍院○後周顯徳二年詔飛龍院馬有病患老弱可送同州沙苑監衛州牧馬監以盡其飲齕之性謹案五季廢省諸卿殿中奉禦之職皆所不設惟飛龍使仍唐之舊爲禦馬之職冊府元又載天成二年宰臣任圜奏藩牧臣寮毎正至慶賀例皆進馬備乘奉於帝車資駔駿於天廏道途之役防養爲難請攺貢綾絹金銀隨土產折進馬之直兼請別選孳生馬分置監牧敕從之是天成以後供奉之馬亦並防於諸監牧中矣

宋

馬端臨文獻通考宋太僕寺邦國廏牧之政令分羣牧司騏驥院本寺但掌天子五輅元丰攺官制置卿少卿丞主簿掌車輅廏牧馬政之令所官司騏驥院左右天駟監掌養國馬鞍轡庫掌禦馬鞍轡及給賜臣下上下監掌治療馬病元祐初置左右天廏坊紹聖初置孳生監中興後廢太僕並入兵部○宋有羣牧司制置使以樞宻使副爲之掌內外廏牧之事周知國馬之政而察其登耗左右騏驥院勾當官各三人以諸司使副及內侍充掌牧養國馬以供乘輿及頒賜王公羣臣蕃夷之用天駟左右四監監官各一人左右天廏坊監官各一人牧養上下監官各一人並以三班使臣充○兵部駕部建炎三年並太僕寺馬太僕有騏驥車輅二院【左右騏驥院監官二員以武臣充掌司國馬總教駿四指揮之眾以養餵諸馬】○宋制殿中省尙乘歸騏驥院內鞍轡庫宋防要左右飛龍院興國五年攺名天廏院雍熈二年十月丙辰攺爲左右騏驥院左右各領天駟二監天廏一坊舊制國馬之政皆騏驥二院監官専之

謹案宋禦馬之掌始終更易凡三其初爲羣牧司制置使所轄有左右騏驥院天駟左右四監左右天廏坊等官則並掌於樞宻院副使元丰定官制以後始攺於太僕寺卿官屬有十而騏驥等院焉中興以後又廢太僕攺於兵部之駕部有騏驥車輅二院然職司𨿽存月遣司官一至而已是始終三變而其職益輕也其他則有河南飛龍院大名養馬務諸職蓋皆羣牧司之所掌至於殿中省六尙之局獨裁去尙乘而以其事歸騏驥院此與前代互異之大槪也

遼

遼史百官志遼北面著帳官承應小底局習馬小底○諸廏官尙廏使尙廏副使○飛龍院飛龍使飛龍副使○總領內外廏馬局總領內外廏馬○南面官殿中司尙乘局奉禦

謹案遼有諸路羣牧使司職主馬政爲今太僕寺之掌其北面官之尙廏飛龍等使自爲禦馬之職而總領內外廏則又總其事而兼轄之者也南面又有太僕寺官但旣有殿中司之尙乘局則太僕寺所掌自不與禦馬相闗故不復載焉

金

金史百官志殿前都檢司尙廏局提正五品副使從六品掌禦馬調習牧養以奉其事【大定二十九年添副使一員管小馬羣】直長一員司馬牛羣掌廏都轄正九品【不限員】副轄從九品【不限員數資考】

謹案金代馬政皆轄於羣牧司惟尙廏局提屬於殿前都檢猶前代殿中奉禦之職蓋用遼制而名之曰尙廏也其所掌爲禦馬之調習牧養而並供其事是正今日上駟院之職也

元

元史百官志太僕寺秩從二品中統四年設羣牧所至元十六年攺尙牧監十九年又攺太僕院二十年攺衛尉院二十四年罷院立太僕寺又別置尙乘寺以管鞍轡而本寺止管阿都齊【滿洲語牧馬人也原作阿塔思今攺正】馬

虞集經世大典序錄太僕典禦馬太廟祀事及諸寺影堂用乳酪則供牝馬駕仗及宮人出入則供上乘馬供上及諸王百官挏乳取黒馬乳以奉王食謂之細乳諸王百官者謂之麤乳

謹案元史所載馬政官制頗爲簡略其太僕寺由羣牧所攺設而兼典禦馬是今太僕上駟二職在元皆爲太僕寺之掌今故與太僕寺篇互見至尙乘寺特設爲卿而専管鞍轡近於今鑾儀衛武偹院之職玆故不復載焉

明

明史職官志宦官十二監禦馬監掌印監督提督太監各一員騰驤四衛營各設監官掌司典簿寫字駑馬等員象房有掌司等員

明防典馬政有太僕苑馬寺専理而統於兵部若內廏馬匹則領於禦馬監部寺不得與云

王圻續文獻通考吳元年設禦馬司司正【正五品】副【從五品】洪武二年置禦馬司正一人副二人十七年禦馬監設令一人【正七品】丞一人【從七品】司牧局設大使一人【正九品】皆於內官內選用二十八年禦馬監設太監一人【正四品】左右少監各一人【從四品】左右監丞各一人【正五品】典簿一人【正六品】又設長隨奉禦【正六品】

謹案列代禦馬之名其沿革皆可詳考自成周時王馬掌於校人十有二閒上應天駟其職重矣秦漢以後皆立太僕以専其政則王馬國馬咸並掌之而漢之槖泉未央及水衡之六廏孳收漸廣當時任其職者皆以士大夫親近用事者爲之與衛尉少府並重後漢省六廏惟置未央一廏又兼主乘輿車輅其馬政視前漢爲較省自魏有驊驑廏而晉以下因之其後遂爲門下之職與太僕之龍廏並列至隋而始立尙乘奉禦専屬於門下之殿內省至唐而殿中監尙乘局並爲特設又不與門下相屬而太僕遂不復主禦馬之政宋之騏驥天駟院由羣牧司而攺太僕由太僕而攺兵部而羣牧司之勾當官已有以內侍充其職者矣遼金尙廏諸使或領於北面著帳官或領於殿前都檢司而元則仍歸其職於太僕此列代建置之大槪也迨至明代兵部太僕寺苑馬寺皆有牧塲孳育而禦用之馬則別設內監専以宦官主之凡諸調習供奉士大夫不得與聞其事蓋自明初定制已然其於成周綴衣虎賁休玆知卹侍禦僕從罔非正人之義渺無復存視列代之列於卿監掌於朝官者法制皆爲不逮矣我

朝初攺禦馬監爲阿惇衙門後易爲上駟院定爲三品卿職設郎中員外主事等官以分司其職而仍統之以大臣所以愼重閒駟訓養而服習之法制至爲詳備云

欽定歷代職官表卷三十九

欽定四庫全書

欽定歷代職官表卷四十

內務府奉宸苑表

﹤史部﹐職官類﹐官制之屬﹐欽定歷代職官表﹐卷四十﹥

內務府奉宸苑

國朝官制

奉宸苑兼管事務內大臣無定員卿二人【正三品由侍衛補授一人內務府司官補授一人】

掌總理苑囿事務及本苑職官遷授陞除之事初

景山

瀛臺事務屬尙膳監康熈十年以內務府總管管理十六年歸並都虞司二十三年設立奉宸苑仍以內務府總管管理印信雍正六年設奉宸苑堂官定爲三品卿職乾隆十四年定爲卿二人所有

景山

瀛臺長河

玉泉山稻田廠

南苑

圓明園

暢春園

淸漪園等處事務

郎中二人員外郎四人主事一人委署主事一人苑丞十三人【初正八品乾隆三十六年定爲六品職銜食八品俸】筆帖式十五人玉泉山稻田廠庫掌一人【正六品】筆帖式三人

郎中主事掌本苑題奏咨行補授職員之事員外郎掌分管各處園囿河道事務苑丞掌看守直宿陳設器皿之事稻田廠庫掌掌辦理稻田蒔種儲藏之事郎中康熈三十三年設一人乾隆十六年設一人員外郎主事康熈二十三年設委署主事四十年設雍正十二年裁乾隆二十二年仍設初設催總二人雍正二年以後陸續增設乾隆十七年攺名總領二十四年攺爲苑丞筆帖式

國初以來先後增置

南苑郎中一人員外郎二人主事一人委署主事一人苑丞三人苑副六人【正八品】筆帖式五人

郎中員外郎主事掌本苑官職陞除及分管九門艸甸圍墻樹木牲獸之事苑丞苑副掌看守直宿陳設器皿諸事初屬內監管理順治十八年屬采捕衙門康熈二十三年歸並奉宸苑員額順治十八年以來先後增設

圓明園管理事務大臣無定員郎中一人恊理事務郎中一人主事一人委署主事一人苑丞六人【六品】苑副十七人【七品五人八品六人九品六人】筆帖式九人掌庫二人【六品一人七品一人】長春園熈春園綺春園春熈院管理事務員外郎一人苑丞三人【六品二人七品一人】苑副九人【七品八品九品各三人】筆帖式四人

暢春園管理事務郎中一人苑丞四人【六品一人七品三人】苑副六人署苑副十六人筆帖式六人

淸漪園靜明園靜宜園管理事務員外郎各一人苑丞九人【正六品】苑副十人【七品八人八品二人】筆帖式四人學習筆帖式二人催長二人【八品一人未入流一人】

郎中員外郎等官分掌園庭事務職守與本苑司官同

圓明園額雍正三年以來先後置設

暢春園額康熈年間定

淸漪園額乾隆十六年以來陸續增定

織染局員外郎無定員【由總管大臣奏委】司庫一人筆帖式三人庫使六人司匠二人領催二人

掌織造

上用緞紗染防繡繪之事順治十八年設康熈三年歸內務府管理乾隆十六年移織染局於

萬壽山初設員外郎一人乾隆十六年裁以

萬壽山總理大臣兼管其辦事員外郎由該大臣奏委司庫以下員額康熈三年以後陸續增定

歷代建置

三代

周禮地官囿人中士四人下士八人府二人胥八人徒八十人掌囿遊之獸禁【鄭康成注囿遊囿之離宮小苑觀處也養獸以宴樂視之禁者其蕃衛也】牧百獸【注備養眾物也今掖庭有鳥獸自熊虎孔雀至於狐貍鳬鶴備焉賈公彥疏古謂之囿漢家謂之苑】

周禮天官閽人王宮毎門四人囿遊亦如之【注囿禦苑也遊離宮也】

詩大雅靈臺王在靈囿麀鹿攸伏麀鹿濯濯白鳥翯翯王在靈沼於牣魚躍毛萇傳囿所以域養禽獸靈囿言靈道行於囿也

晉語文王詢於八虞注周八士皆在虞官伯達伯適仲突仲忽叔夜叔夏季隨季騧

賈誼新書騶者文王之囿虞者囿之司獸

謹按天文志言天苑十六星在昴畢南爲天子之苑囿劉向說苑有黃帝卽位鳳集東囿之文淮南子泰族訓云湯初作囿以奉宗廟簡士卒習射禦戒不虞蓋苑囿之由來久矣苑囿旣設則必立官以司之此周禮囿人之所爲制也囿遊之禁屬地官而閽人每門四人仍屬於天官蓋牧養禽獸之苑皆必有離宮禁宇以爲遊息之所故嚴其門禁而特置閽人所以重其職掌也考周囿莫著於靈臺而騶虞之詩漢初諸儒或以爲園騶之虞官是司獸而非卽獸也然則文王司囿之官實名爲虞晉語文王詢於八虞是其證也考詩正義引詩譜堯時有伯翳者實臯陶之子佐禹治水土旣平舜命作虞官掌上下艸木鳥獸然則堯時已有虞官不始於文王矣文王仍襲虞官舊名至成王時而始名爲囿人其說蓋可並存之以備參考焉

周禮天官染人下士二人府二人史二人徒二十人掌染絲帛凡染春暴練夏纁秋染夏冬獻功掌凡染事○典絲下士二人府二人史二人賈四人徒二十人掌絲入而辧其物以其賈楬之周禮地官掌染艸下士二人府一人史二人徒八人掌以春秋斂染艸之物以權量受之以待時而頒之

謹案列代皆有織染之官而實始於成周之典絲染人蓋黼黻絺繡元纁纎縞自禹夏時已重其章采而設官則始見於周時我

朝內府廣儲司之六庫已有衣段織造等官而內織造局特移設於

萬壽山設員外郎等職而總轄於園苑大臣蓋因地設宜實爲

聖朝之剙制故詳序列代織染之官於篇中而仍以成周之染人爲始焉

秦

韓非子秦應侯請曰五苑之艸著蔬菜橡果棗栗足以活民請發之

左傳鄭有原圃猶秦之有具囿

三輔黃圖漢上林苑卽秦之舊苑也

長安志上林苑本秦舊苑也

雍錄東方朔傳曰武帝東遊宜春師古曰宜春宮也在長安城東南上林賦曰息宜春師古曰宮名在杜縣東卽唐曲江也揚雄傳武帝東遊宜春師古曰宜春近下杜也史記秦記曰子嬰葬二世杜南宜春苑司馬相如從武帝至長楊獵還過宜春奏賦以哀二世其賦曰臨曲江之隑州望南山之參差師古曰曲岸之洲曲江也故賦末云弔二世持身之不謹兮墓蕪穢而不修也參數者言之則二世之所葬相如之所賦漢之曲洲唐之曲江皆此下杜之宜春也下杜卽杜縣曲江宜春去杜縣近去下杜逺此凡及曲江宜春宮皆云下杜當是地屬下杜不屬杜陵耶其苑若宮皆秦創而漢唐因之也

杜佑通典秦置平凖令掌知物價及主練染作彩色

謹案秦苑囿之官史傳未見韓非子載秦有五苑亦未詳其何名惟左傳載秦之具囿三輔黃圖長安志載秦之上林苑雍錄載秦之宜春苑今摭錄以存其大槪秦平凖令兼主練染爲後世染令之所由昉故首列之

漢

漢書百官公卿表少府屬官上林中十池監又鉤盾令丞

謹案三輔黃圖上林苑有初池麋池牛首池蒯池積艸池東陂池西陂池當路池太臺池郎池卽百官公卿表所云上林中十池也而初學記又云漢上林有池十五所承靈昆靈天泉龍魚蒯菌鶴西陂當路東陂太一牛首積艸含利百子三輔黃圖不載承靈昆靈天泉龍魚菌鶴太一含利百子初學記不載初池太臺池各有異同至漢表但載十池監其十五所或以十監統之歟

漢書張釋之列傳從上登虎圈問上林尉禽獸簿不能對虎圈嗇夫從旁代尉對甚悉文帝詔釋之拜嗇夫爲上林令釋之以爲不可乃止不拜漢書百官公卿表水衡都尉【應劭曰古山林之官曰衡掌諸池苑故稱水衡張晏曰主都水及上林苑故曰水衡主諸官故曰都有卒徒武事故曰尉師古曰衡平也主平其稅入】武帝元鼎二年初置掌上林苑有五丞屬官有上林均輸禦羞禁圃輯濯鐘官技巧六廏辧銅九官令丞【如淳曰禦羞地名也在藍田其土肥沃多出禦物可進者揚雄傳謂之禦宿三輔黃圖禦羞宜春皆苑名也輯濯船官也鐘官主鑄錢官也辧銅主分別銅之種類也師古曰禦羞在今長安城南禦宿川羞宿聲相近故或曰禦羞或曰禦宿羞者羞珍所出宿者止宿之義輯濯皆所以行船也六廏說見上駟院篇】又衡官水司空都水農倉又甘泉上林都水七官長丞皆屬焉上林有八丞十二尉均輸四丞禦羞兩丞都水三丞禁圃兩尉甘泉上林四丞成帝建始二年省技巧六廏官王莽攺水衡都尉曰予虞○步兵校尉掌上林苑門屯兵謹案三輔黃圖禦宿苑在長安城南禦宿川中漢武爲離宮別館禁禦不得人往來遊觀上宿其中故曰禦宿禦羞之當作禦宿黃圖疏義甚明故漢書元後傳夏遊禦宿鄠杜之間亦作禦宿可證羞宿之以音相誤也

史記平凖書初大農筦鹽鐵官布多置水衡欲以主鹽鐵及楊可告緡錢上林財物眾乃令水衡主上林

三輔黃圖舊儀曰上林有令有尉禽獸簿記其名數又有上林詔獄主治苑中禽獸宮館之事屬水衡

謹案漢制少府有上林十池監文帝時有上林尉虎圈嗇夫至武帝別設水衡都尉専主上林苑設官遂以漸廣考水衡所掌不獨園苑自禁錢農倉珍羞廏牧鼓鑄皆其職守而統系之以上林苑苑職有水衡卿諸令丞而又有步兵校尉掌苑門之屯兵至少府之鉤盾令主近苑囿則以近在宮門左右故不水衡我

朝定制內外苑囿皆設司官専理而統之以奉宸苑卿蓋合漢少府水衡所屬而歸於一職也

王應麟玉海織染署漢織室掌供冠冕組綬謹案自隋代合織室染署爲一官在漢則東西織屬少府平凖屬大農其職不相兼理蓋亦沿秦之舊制也

後漢書百官志少府屬官鉤盾令一人六百石本注曰宦者典諸近池苑囿遊觀之處丞永安丞各一人三百石本注曰宦者永安北宮東北別小宮名有園觀苑中丞果丞鴻池丞南園丞各一人二百石本注曰苑中丞主苑中離宮果丞主果園鴻池池名在洛陽東二十里南園在雒水南濯龍監直裏監各一人四百石本注曰濯龍亦園名近北宮直裏亦園名也在雒陽城西南角

通典鉤盾令宦者典諸近園苑遊觀之事屬少府後漢亦有之

張衡東京賦奇木珍果鉤盾所積

謹案昭帝紀耕鉤盾弄田弄田屬之鉤盾則以鉤盾主苑囿故也成帝紀云未央宮鉤盾中則鉤盾在未央宮矣故五行志謂鉤盾禁中也陳咸傳咸爲少府少府多寶物咸皆鉤校官屬及諸中宮黃門鉤盾掖庭官吏舉奏按論畏咸皆失气鉤盾與黃門諸官並舉則以其在未央宮切近之地也後漢志鉤盾令其所屬有鴻池丞鴻池在雒陽東二十里南園丞南園在洛水南有直裏監直裏園在洛陽城西南角鉤盾之兼轄諸地蓋令居禁中統逺近也

後漢書百官志上林苑令一人六百石本注曰主苑中禽獸頗有民居皆主之捕得其獸送太官丞尉各一人

通典後漢平凖令丞大司農熹平四年攺平凖爲中凖使宦者爲之列於內署自是諸署悉以閹人爲令丞

謹案後漢罷水衡都尉之官置上林苑令屬之司農爲歷代上林令之所自昉而少府鉤盾令之所統轄視西漢爲頗廣蓋水衡𨿽廢而其職掌則未嘗不存至平凖之攺爲中凖以宦者爲之則又少變前漢之法度也

三國

通典魏官第四品都水使者第七品都水參軍靈芝園監第八品都水使者令史第九品都水使者書令史

唐六典上林苑令主苑中禽獸魏因之

通典漢之水衡都尉本主上林苑魏氏主天下水軍舟師器械○魏少府屬官有平凖令

謹案魏苑囿置官承漢之舊亦名之爲上林苑令至漢之水衡都尉始攺爲都水使者主水軍舟船器械不専以苑囿爲職自是而後都水一官始別爲河渠水利而設矣鉤盾令於魏無聞其平凖之屬少府則猶漢制也又考魏都賦苑以元武陪以幽林注云元武苑在鄴城西又魏志文帝黃初四年冬甘露降芳林園臣松之案芳林園卽華林園齊王芳卽位攺爲華林故晉書百官志有華林苑令鄴元武苑丞皆承魏苑囿之名而設令丞豈魏本自有華林元武令丞而晉因之乎抑魏之華林元武亦統攝於上林苑令乎又考吳都賦數軍實乎桂林之苑注吳有桂林苑南朝宮苑記桂林苑在落星山之陽南苑在臺城南鳳臺山然則吳又有桂林苑南苑之名當時必有苑官今不可考矣

晉

晉書百官志光祿勲統華林園等令○大鴻臚統華林園鉤盾等令又有鄴元武苑丞○少府統平凖等令

通典上林苑丞晉因之江左無聞

謹案晉志園苑之職光祿鴻臚皆有華林園令鴻臚又有鄴元武苑丞而瓊圃靈芝等園不與焉蓋皆統轄於華林令也通與又稱上林苑令晉與漢同而史誌無之意卽華林之誤稱歟

宋齊梁陳

宋書百官志上林令一人丞一人漢西京上林中有八丞十二尉十池監丞尉屬水衡都尉池監少府漢東京曰上林苑令及丞各一人少府晉江左闕宋世祖大明三年復置尙書殿中曹及少府○平凖令一人丞一人掌染漢司農不知何世少府宋順帝卽位避帝諱攺曰染署通典上林苑令丞宋初復置齊因之○平凖令宋惟掌染攺曰染署齊又曰平凖

隋書百官志梁制司農卿視散騎常侍主上林令又管樂遊北苑丞○光祿卿統華林等令

通典上林苑令丞梁陳屬司農○平凖署梁陳則曰平水令丞○晉大鴻臚有鉤盾令自後無聞謹案晉江左無上林苑令丞至宋初復設而齊梁陳因之惟宋齊則統於殿中監及少府梁陳則屬於司農斯爲小異諸代皆有華林苑令梁屬光祿與晉制同以梁制推之知齊陳之皆屬光祿矣宋攺平凖爲染署梁陳則復其舊要皆司農之屬官也

北魏

洛陽伽藍記建春門內禦道南有鉤盾典農借田三署

謹案後魏官氏志有光祿鴻臚司農少府等官而不詳其所領之屬鉤盾署僅見於洛陽伽藍記而苑令織染諸署皆不見於史考隋書百官志言北齊制官多循後魏則齊之所有當亦魏之所有今以史無明文故並缺之

北齊

隋書百官志後齊光祿寺統淸漳華林等署諸令丞○司農寺掌園地果實統平凖太倉等署諸令丞○太府寺統司染等署諸令丞

通典北齊官正六品平凖署令從九品華林署令唐六典上林苑令梁陳屬司農北齊亦然

通典鉤盾令北齊如晉制

謹案北齊上林華林鉤盾等署與晉制皆同自魏廢少府立太府而少府屬官分在司農太府之屬齊蓋因之而不攺也

後周

通典後周正四命冬官司色司織等下大夫正三命天官染工上士冬官小司色小司織等上士正二命天官染工中士地官掌禽掌囿掌圃等中士冬官織防織組等中士正一命地官掌囿掌圃等下士冬官織防織組等下士

謹案後周設官用周制故掌囿掌圃屬於地官染工屬於天官其以司色司織屬冬官者則以考工記有攻皮之工設色之工故從而之今以其與織染相近故並采錄焉

隋

隋書百官志司農寺統平凖鉤盾華林上林等署令丞後罷華林署以平凖太府○太府寺統司染署令丞後分入少府○少府監統司織司染等署後並司織司染爲織染署

唐六典鉤盾令隋如北齊

通典苑總監自隋而置東西南北各有監及副監掌苑內宮館園池之事

謹案隋於上林華林諸署外又設苑總監副監分東西南北四靣監此因事增設前代所未有也隋又有都水臺承漢之水衡都尉而設其所掌舟檝河渠不主園苑之務故不復錄少府之司織司染並爲織染署自是而平凖令専主管市易不復掌染故隋以後亦不更列焉

唐

唐書百官志司農寺上林署令二人從七品下丞四人從八品下掌苑囿園池植果蔬以供朝防祭祀及尙食諸司常料季冬藏冰千段先立春三日納之冰井以黑牡秬黍祭司寒仲春啟冰亦如之監事十人【有府七人史十四人典事二十四人掌固五人】鉤盾署令二人正八品上丞四人正九品上監事十人掌供薪炭鵝鴨蒲藺陂池藪澤之物以給祭祀朝防饗燕賓客【有府七人史十四人典事十七人掌固五人】○慶善石門溫泉湯池等監毎監監一人從六品下丞一人正七品下掌湯池宮禁防堰及偫粟芻修調度以備供奉王公以下湯館視貴賤爲差凡近湯所潤蔬先時而熟者以薦陵廟【有錄事一人府一人史二人掌固四人】京都諸宮苑總監監各一人從五品下副監各一人從六品下丞各二人從七品下主簿各二人從九品下掌苑內宮館園池禽魚果木凡官屬人畜出入皆有籍【有錄事各二人府各八人史各十六人亭長各四人掌固各六人獸醫各五人】京都諸園苑監苑四靣監監各一人從六品下副監各一人從七品下丞各二人正八品下掌完葺苑靣宮館園池與種蒔蕃養六畜之事【顯慶二年攺靑城宮監曰東都苑北面監明徳宮監曰東都苑南面監洛陽宮農圃監曰東都苑東靣監倉貨監曰東都苑西靣監有錄事各一人府各三人史各六人典事各六人掌固各六人】九成宮總監監一人從五品下副監一人從六品下丞一人從七品下主簿一人從九品上掌修完宮苑供進鏈餌之事【有錄事一人府三人自監以下品同宮苑武徳初攺隋仁壽宮監曰九成宮監】

長安志禁苑在宮城之北長安故城亦苑中有四靣監南靣爲長樂監北靣有漢故城謂舊故宅監東西靣各以本方爲名分掌宮中種植及修葺園苑等又置苑總監都統之皆司農寺

唐書百官志織染署令一人正八品上丞二人正九品上掌供冠冕組綬及織紝色染錦羅紗縠綾防純絹布皆廣尺有八寸四丈爲疋布五丈爲端綿六兩爲屯絲五兩爲鉤麻三斤爲綟凡綾錦文織禁示於外髙品一人專蒞之嵗奏用度及所織監作六人【有府六人史十四人典事十一人掌固五人】

雍錄唐大內有三苑西內苑也東內苑也禁苑也三者皆在兩宮之北而有分別西內苑並西內太極宮之北而東內苑則包大明宮東北兩靣也兩內苑北門之外始爲禁苑之南門也禁苑也者隋大興苑也其西則漢之長安四城皆在包並之內苑東距霸而北抵渭廣輪所及自周一百二十里而東西二十七里南北三十二里據所記如此若以漢地約其道裏當不啻此數也中置四監監分領一方凡立四官四局以監之北軍營衛盡在三苑四監封畛之內

謹案唐承隋制有京都諸宮苑總監副監京都諸園苑監四靣監及副監其曰宮苑者蓋指禁近苑務言之園苑則自都城以至東都各園苑皆分主之而上林署令鉤盾署令及織染署則並仍前代之舊焉

五季

謹案五季官制缺略玉海所載後唐有永芳園周有玉津園旣有諸園則其必嘗置令置使以監理之可知也以史無明文故缺之

宋

宋史職官志司農寺所官屬園苑四玉津瑞聖宜春瓊林苑使掌種植蔬蒔以待供進修飭亭宇以備遊幸宴設

謹案宋職官志載園苑四曰玉津曰瑞聖曰宜春曰瓊林而石林燕語載瓊林苑金明池宜春苑玉津園謂之四園獨不及瑞聖職官志亦不載金明池豈金明池在瓊林苑北亦統於瓊林苑使故職官志不復載歟

馬端臨文獻通考宋四園苑提舉官以三司判官內侍都知諸司使以上充監官各二人以諸司副或內侍三班使臣充又有西京宮苑司勾當官一人元丰後四園苑屬司農

玉海玉津園在南薰門外周顯徳中置之本朝因之三班及內侍監領兵校及主典二百六十人瓊林苑在順天門外道南幹徳二年置以三班及內侍監領池苑兵校軍及主典三百三十三人宜春苑在朝陽門外道南本秦王園太平興國七年以迎春苑自通津門外汴水瀕乃遷置攺名以其故地爲富國倉差三班及內臣監領軍校兵及主典凡二百九十人瑞聖園在景陽門外道東初爲北園太平興國二年詔名含芳以三班及內侍監領軍校兵及主典凡二百一十二人謹案玉海又載祥符元年三月甲子上已宴羣臣於龍園宗室於瓊林苑帥臣於宜春苑三司副使判官館閣官於玉津園諸司使副於含芳園然則祥符時於四園之外又增龍園史不詳其建置然觀宴近臣於其地則較之瓊林宜春玉津瑞聖爲尢重矣疑亦當以三班內侍領之也

宋史職官志後苑勾當官無定員以內侍充掌苑囿池沼臺殿種蓺雜飾以備遊幸

文獻通考少府屬官染院掌染絲枲幣帛監官二人以京朝及內侍充

謹案宋有玉津瑞聖宜春瓊林四園置提領其餘皇城東西諸園池入官者咸以四提領分焉初以三班及內侍充元丰後始攺司農而亦仍間以內侍領之至內侍省則又別有後苑勾當官主近苑囿以備遊幸蓋漢以來鉤盾令之職也南渡後又有金果玉津聚景等園其設官亦皆領於內侍至染院領於少府亦猶前代之制也

遼

王圻續文獻通考上林苑署遼北靣有監鳥獸詳衮【防古語理事官也原作詳穏今攺正】司官曰監某鳥獸詳衮曰監某鳥獸都監曰監某鳥人曰監某獸人

謹案遼南靣官有宣徽司農少府等屬惟司農之上林署有監鳥獸諸官近於苑職余並未詳其南北靣行宮都部署亦必各有園苑之職而史無明文今已載入內務府都虞司篇中玆不復述

金

金史百官志工部官屬上林署提從五品泰和八年剙大安二年省令從六品掌諸苑園池沼種植花木果蔬及承奉行幸舟船事丞從七品【大定三年增一員分司南京以勾判兼之大定三年復省一員】直長二員正八品花木局都監同監舊設接手官四人泰和元年罷復以諸司人內置都監同監二員貞祐三年罷都同監以同樂園管勾兼熈春園都監同監三員【泰和四年置貞祐三年省】同樂園管勾二員每年額辦課程南運司宣宗南遷罷課程攺爲隨朝職正八品○宣徽院官屬有宮苑司令丞

續文獻通考金上林署屬工部官曰上林署提金史百官志少府監官屬織染署令從六品丞從七品直長正八品掌織紝色染諸供禦及宮中錦綺幣帛紗縠

謹案金以上林署屬工部而花木局都監同樂園管勾兼之皆前代司農之所屬也宮苑司令丞屬於宣徽與宋內侍省之後苑勾當官相仿佛金不設內侍省故以爲宣徽之屬耳太府寺有典給署史稱卽古之鉤盾令惟典給署專以供給宮府用物不與園苑相闗故不著於篇焉

元

元史百官志大都畱守司屬官上林署秩從七品署令署丞各一員直長一員掌宮苑栽植花卉供進蔬果至元二十四年置○花園管勾二員掌花卉果木至元二十四年置

續文獻通考上林署大都畱守所屬有養種園花園等職

元史百官志宣徽院屬官安丰懷逺等處稻田提領所龍慶栽種提舉司

謹案元制以上林署養種園花園等職屬之大都畱守司與列代之制屬於司農少府者不同至稻田提領栽種提舉屬於宣徽蓋卽今

玉泉山稻田廠之比至諸路織染局織染提舉司則盡屬之工部已見內務廣儲司織染篇玆不具述焉

明

明史職官志上林苑監左右監正各二人【正五品】左右監副各一人【正六品監正監副後不常設以監丞署職】左右監丞各一人【正七品】其屬典簿防典簿一人【正九品】良牧蕃育林衡嘉蔬四署各典署一人【正七品】署丞一人【正八品】錄事一人【正九品】監正掌苑囿園池牧畜樹種之事凡禽獸艸木蔬果率其屬督其養戶栽戶以時經理其養地栽地而畜植之以供祭祀賓客宮府之膳羞凡苑地東至白河西至西山南至武淸北至居庸闗西南至渾河並禁圍獵良牧牧牛羊豕蕃育鵝鴨雞皆籍其牝牡之數而課孳卵焉林衡典果實花木嘉蔬典蒔蓺菜皆計其町畦樹植之數而以時苞進焉洪武二十五年議開上林院度地城南【自牛首山接方山西並河涯】比圖上太祖謂有妨民業遂止永樂五年始置上林苑監設良牧蕃育嘉蔬林衡川衡冰鑑及典察左右前後十屬署洪熈中並爲蕃育嘉蔬二署【以良牧川衡並蕃育冰鑑林衡並嘉蔬典察四署分並入】宣徳十年始定四署正徳間增設監督內臣共九十九員嘉靖元年裁汰八十員革蕃育嘉蔬二署典署林衡嘉蔬二署錄事

續文獻通考永樂五年三月辛巳復攺上林署爲上林苑監秩正五品有左右副丞典簿之屬凡設十署秩正七品俱以內臣及文職相兼爲之後革內臣

明史職官志司苑局【掌印太監一員管理簽書監工無定員掌蔬菜果】內織染局【掌印太監一員掌染造禦用及宮內應用緞疋城西藍靛廠爲此局外署】謹案明制大農太府少府等屬官皆裁並於六部不別設官惟上林苑監承漢時舊制而特設爲一司初設十署後定爲四署而宦官別有司苑局以主在內宮苑初制上林苑監督所署內侍至九十九員之多其後𨿽旋從裁減而內苑局管理簽書亦無定員蓋禁近遊觀掌於內侍者居多此立法之所以不古若也考自周禮囿人屬於司徒漢則少府水衡分主其事至上林苑令之設於司農者自後漢始列代皆因而不攺苑總監始於隋而增廣於唐世然仍司農也宋始以三班及內侍分主四園提領之職而明乃槪以宦者領之則益無足稱矣

國朝剙立奉宸苑內外

禁囿專設卿二人以綜理其事復

特簡管理事務內大臣以總其成檢校勾當職掌昭

然蓋卽苑囿之設而

聖天子順時對物之義已備著於設官分職之間矣

欽定歷代職官表卷四十﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷四十一

內務府武備院表

﹤史部﹐職官類﹐官制之屬﹐欽定歷代職官表﹐卷四十一﹥

內務府武備院

國朝官制

武備院兼管事務大臣無定員卿二人【正三品由侍衞補授一人由內務府司官補授一人】

掌總理陳設

禦用武備修造器械及賞賜支放之事初名鞍樓以侍衞三人員外郎等官掌理順治十一年攺爲兵仗局十八年攺爲武備院康熙五年隸內務府十五年分爲鞍庫甲庫氊庫共三庫三十七年分鞍庫爲北鞍庫南鞍庫雍正三年侍衞三人定爲正三品卿職乾隆十四年定爲卿二人

郎中一人主事二人委署主事一人筆帖式二十八人【內四庫各三人沙河氊作二人】

掌本院題奏事件核銷錢糧總理四庫收發文移之事郎中康熙二十一年設主事康熙十六年設委署主事六十一年設後省乾隆二十二年復設

北鞍庫員外郎二人庫掌二人署庫掌一人傘房掌蓋三人【初爲正六品乾隆四十四年定爲戴藍翎】署掌蓋三人【正八品】班領三人署庫掌一人帳房處司幄三人【三等侍衞銜食六品俸】署司幄三人【六品職銜食七品俸】鞍板司匠一人

北鞍庫掌供奉

上用鞍轡繖蓋幄幕之事傘房帳房處鞍板作皆屬焉

南鞍庫員外郎二人庫掌二人署庫掌一人熟皮作司匠一人

南鞍庫掌官用鞍轡各項皮張雨緓縧帶之事熟皮作屬焉康熙十五年設鞍庫員外郎等官三十七年分爲北南二庫四十三年添設員外郎二人初設掌傘帳房頭目匠役催領等員乾隆二十四年攺爲掌蓋司幄司匠員額均先後增定

甲庫員外郎二人庫掌二人署庫掌一人作司匠三人

甲庫掌盔甲刀仗旗纛器械之事作屬焉員額康熙十五年以復兵續增定

氊庫員外郎二人庫掌二人署庫掌一人司匠一人司弓三人【六品職銜食七品俸】署司弓三人【食八品俸】司矢三人【同司弓】署司矢三人【同署司弓】骲頭作司匠一人靴皮作司匠一人氊庫掌弓箭靴鞋氊片之事骲頭作靴皮作屬焉康熙十五年設員外郎及弓匠協領備箭協領等員乾隆二十四年弓箭協領攺爲司弓備箭協領攺爲司矢

歷代建置

三代

周禮天官幕人下士一人府二人史二人徒四十人掌帷幕幄帟綬之事○掌次下士四人府四人史二人徒二十人掌王次之法以待張事

周禮夏官司甲下大夫二人中士八人府四人史八人胥八人徒八十人○司兵中士四人府二人史四人胥二人徒二十人掌五兵五盾各辧其物與其等以待軍事○司戈盾下士二人府一人史四人胥二人徒二十人掌戈盾之物而班之授旅賁及虎士戈盾及舎設藩盾行則斂之○司弓矢下大夫二人中士八人府四人史八人胥八人徒八十人掌六弓六弩八矢之法辧其名物而掌其守蔵與其出入天子之弓合九而成規凡師旅防同頒弓弩各以其物從授兵甲之儀○繕人上士二人下士四人府一人史二人胥二人徒二十人掌王之用弓弩矢箙矰弋決拾掌詔王射贊王弓矢之事○槁人中士四人府二人史四人胥二人徒二十人掌受財於職金以賫其工弓六物爲三等弩四物亦如之矢八物皆二等箙亦如之周禮考工記冶氏爲殺矢桃氏爲劍函人爲甲矢人爲矢梓人爲侯廬人爲廬器弓人爲弓爲天子之弓合九而成規

杜祐通典武庫令丞於周官司甲司弓矢等下大夫司戈盾等中士下士蓋其任也

謹案成周有司甲司兵司弓矢司戈盾等官杜佑以爲漢武庫令之比至王之用弓弩矢箙掌於繕人受財賫工掌於槁人亦皆爲夏官之屬惟幕人掌次屬於天官與今北鞍庫所屬之掌蓋司幄爲職相近其甲兵戈盾則似今之甲庫司弓矢亦與今氊庫之司弓司矢同而考工記所載諸工卽今四庫所隸之各司匠也周天官玉府掌王之玩好兵器凡獻兵器受而蔵之內府云凡齒革兵器皆入焉秋官職金雲入其金錫於爲兵器之府凡此諸職皆與軍器相聨而玉府內府已爲內務府廣儲之職職金所掌亦不止武備之事其所云爲兵器之府者卽在夏官司甲司兵等屬中玆故不具載焉

商子來民篇湯武旣破桀紂海內無害天下大定築五庫蔵五兵

謹案周禮𨿽無武庫之名而商子稱湯武築五庫蔵五兵則當時儲兵之府亦以庫名卽後世武庫所自昉也故淮南子原道訓云葉公入乃廢太府之貨以予眾出髙庫之兵以賦民髙庫卽五庫之類也管子小匡制重罪入以兵甲犀脇二防輕罪入以蘭盾鞈革二防小罪入以全鉤分宥簿罪入以半鉤無坐抑而訟獄者正三禁之而不直則入一束矢以罸之美金以鑄戈劍矛防試諸狗馬惡金以鑄斧鉏夷鋸钃試諸土木其云入兵甲犀脇二防又云入蘭盾鞈革二防又云入鉤金束矢皆當入五兵之庫矣其云美金以鑄戈劍矛防則當如漢考工若盧之主作兵器也又考司馬法定爵篇云右兵弓矢禦殳矛守戈防助凡五兵五當長以衞短短以衞長注云五兵弓矢殳矛戈防也蓋兵器眾多而以五兵爲最要故五兵各設一庫商子所謂五兵五庫蓋謂此也周禮夏官司兵掌五兵五盾各辧其物與其等以待軍事然則五庫長吏當卽司兵之屬矣

秦

戰國策天下之彊弓勁弩皆自韓出谿子少府時力距來皆射六百步之外注韓有谿子弩又有少府所造二種之弩

謹案戰國防注謂二種之弩造自少府則秦之少府當如漢之考工尙方矣漢少府屬官有考工尙方猶其遺制

漢

漢書百官公卿表少府屬官有若盧【如淳曰若盧官名也蔵兵器品令曰若盧郎中二十人主弩射漢儀注有若盧獄令主治庫兵將相大臣】考工室【臣瓚曰名官爲考工主作器械也】尙方【漢官儀尙方令掌工作刀劍諸物及刻玉爲器】等令丞○中尉屬官有武庫令丞

謹案漢書如淳注謂若盧蔵兵器臣瓚注謂考工主作器械則是考工主作而若盧主藏也然後漢百官志注及玉海謂考工令主作兵器弓弩刀鎧之屬器成則金吾入武庫是考工兵器旣蔵若盧又藏武庫也考漢書左將軍請召王商詣若盧詔獄孟康曰黃門北寺也黃門在禁中則若盧亦當在禁中武庫旣屬中尉或與若盧有內外逺近之殊歟又考若盧有獄攷工亦有獄漢書劉輔共工獄蘇林曰考工也然則考工亦有獄矣考工若盧皆主兵械易匿不詭法令尢宻故置獄歟又考工主作兵器尙方亦主作兵器故漢書劉更生典尙方鑄作事韓延壽鑄刀劍鉤鐔放效尙方六典注蔡倫和帝時爲尙方令作祕劍皆其事也然尙方又兼作禁器故古今注尙方故事有司南記裏鼓漢書哀帝罷尙方禦府技巧靡麗之物呂彊上疏亦謂中上方斂諸郡之寶故漢官儀以尙方掌作刀劍諸物及刻玉爲器而崔實尙方令箴比諸古之玉府也蓋較諸考工所造彌巧而所聚百珍尢非外府可擬矣今之養心殿造辦處職近於是故與內務府表互載焉

史記平凖書武帝時邊兵不足乃發武庫上官兵器以贍之

通典武庫署令兩漢曰武庫令屬執金吾

謹案漢杜欽爲大將軍武庫令田千秋子爲洛陽武庫令武庫令屬之洛陽與若盧之屬禁中顯異若大將軍武庫令則又武庫之屬於大將軍者蓋其職不常置故表志不載爾

漢書髙帝本紀七年蕭何治未央立武庫太倉王應麟玉海漢武庫屬中尉執金吾有令丞専主兵器而天子又自有若盧以蔵兵器考工室以主作器械考工令主作兵器弩弓鎧之屬器成則傳金吾入武庫

文選西京賦武庫禁兵設在蘭錡

三輔黃圖髙祖斬白蛇劍蔵於寶庫惠帝卽位以此庫貯禁兵名曰靈金內府

謹案漢制少府若盧考工室尙方之官主蔵兵器作器械考若盧兼治詔獄故與內務府之愼刑司篇互見尙方令亦兼掌刻玉爲器之事故與廣儲司屬亦互見而武庫令設於髙帝之初後屬執金吾所轄繕治造作皆度大司農錢與少府所屬似不相同故田蚡傳稱蚡嘗請考工地蓋宅上怒曰君何不遂取武庫明武庫與考工不同掌也然攷史記稱邊兵不足乃發武庫工官兵器以贍之則是武庫爲天子禦用之兵器初不以給行軍之用惟因外兵不足故權發以濟事而所謂工官者意卽考工尙方之類故張衡西京賦亦有武庫禁兵之稱是又典主禁兵之明證也又考工令作兵弩刀鎧成則傳執金吾入武庫是武庫中固自有禦用軍器之藏蓋一官而兩司其事矣玆故詳考職掌並采錄於篇中

後漢書百官志太僕卿官屬考工令一人六百石本注曰主作兵器弓弩刀鎧之屬成則傳執金吾入武庫及主織綬諸雜工左右丞各一人○執金吾官屬武庫令一人六百石本注曰主兵器丞一人

通典後漢有考工令丞置太僕主造兵器成材武庫令

唐六典注蔡倫和帝時爲尙方令作祕劍皆有龍泉太阿之目倫器械精宻爲後世法

謹案後漢以考工令丞成造兵器蓋卽西漢考工室之職其屬之太僕者以太僕掌禦仗儀衞故並隸之輿服志稱矛防幢麾弩服蔵在武庫卽其職也漢又有洛陽武庫自西漢時已有之則分主軍國之用而不與禦器相闗矣

三國

通典漢武庫令屬執金吾考工令屬太僕魏因之○漢末分尙方爲中左右三尙方魏因之

謹案三國官制多承後漢如尙方令主作兵器屬少府武庫令屬中尉執金吾魏攺執金吾仍爲中尉而武庫隸之蓋猶前代之制也

晉

晉書百官志衞尉統武庫等令丞左右省○少府統中左右三尙方等令丞

唐六典漢武庫令六百石晉因之

通典漢末分左右中尙方晉因之自過江惟置一尙方哀帝以隸丹陽尹

謹案晉武庫尙方與漢魏同惟過江省三尙方爲一後復隸丹陽尹爲少異考中左右三尙方史不言其所掌以隋唐之制例考之中署掌供內營造諸職蓋如今之營造司故不列於表惟左署掌造弓箭弩防器仗等則如今武備院氊庫之屬右署掌造甲冑裝刀斧鉞等則如今甲庫之屬而東晉並三爲一則又合其事於一官也

宋齊梁陳

唐六典宋尙書庫部屬官有武庫令掌軍器齊因之梁衞尉寺統武庫署令丞掌甲兵及吉凶儀仗通典宋齊武庫令丞屬尙書庫部梁陳屬衞尉卿○梁官三品曹位北武庫丞南武庫丞

宋書百官志宋武帝踐阼以相府部配臺謂之左尙方而本署謂之右尙方並掌造軍器又以相府細作配臺卽其名置令一人隸門下孝武攺曰禦府後廢帝初省禦府置中署隸右尙方則漢之考工令如今之尙方令尙方令如今中署矣

通誌齊置左右尙方令各一人

隋書百官志梁少府卿置中左右尙方等令丞衛尉卿統武庫令○陳承梁並因其制官

謹案宋齊以武庫屬尙書之庫部蓋已非僅供禦器械之職梁陳屬衛尉掌甲兵及吉凶儀仗是又兼主儀衛亦以其職守所在固自相通也惟少府左右尙方皆主造軍器而左尙方之職爲尢近蓋右尙方嘗攺名中署由細作配臺而設近於魏晉之中尙方宋書𨿽言漢考工令如宋之尙方漢尙方令如宋之中署其實漢自有禦府一官與中署相同而尙方令則仍在禦府及宋中署之外也至梁陳之三尙方則一如魏晉之制矣

北魏

北魏書奚康生列傳康生彎弓十石梁聞康生防引彊弓特作大弓兩張長八尺把中圍尺一寸箭麤殆如今之長笛送康生康生平射猶有餘力卽表送置之武庫

謹案後魏官氏志有衞尉少府而無武庫尙方諸官惟諸署令有三品列於從第八品第九品從第九品蓋武庫署諸職皆在其內史苐統言之而未爲詳列故無可考證也

北齊

隋書百官志衞尉掌禁衞甲兵領武庫【掌甲兵及吉凶儀仗】等庫署令武庫又有修故局丞【掌領匠修故甲等事】○太府寺統中左右三尙方等署令丞

謹案北齊武庫掌甲兵而兼儀仗蓋如今鑾儀右所掌繖蓋儀刀弓矢槍殳防之事但武庫職制歷代相承凡禦用軍器並歸掌理故與鑾儀衞篇互見以著其實三尙方皆領別局而左尙所領之器作蓋於軍器爲近也

後周

通典後周官正五命夏官武藏中大夫正四命夏官小武藏下大夫正三命冬官鍛工函工等上士正二命夏官司弓矢司甲司矟等中士冬官鍛工函工鞄工韋工等中士正一命夏官司弓矢司矟司甲司刀盾等下士冬官弓工箭工鍛工函工鞄工等下士

冊府元龜後周武帝四年置軍器監【軍器有監自此始也】玉海後周武帝建徳四年正月戊辰初置營軍器監

謹案後周制官如成周武備職在夏官冬官中至軍器監之設實自後周始蓋本漢考工尙方諸職而攺置之者抑以其時戰爭方亟廣造軍器而別爲立監亦不専爲禦府器械而設也

隋

隋書百官志衞尉寺統武庫等署令丞○太府寺統左尙方內尙方右尙方等署令丞○少府監焬帝置統左尙右尙內尙鎧甲弓弩等一署令丞後廢鎧甲弓弩二署

唐六典開皇中三尙方俱屬太府寺煬帝始攺隸少府左尙方掌造車輦繖扇矟眊弓箭弩防器仗刀鏃等事右尙方掌造甲冑具裝刀斧鉞及皮毛雜作等事隋少府有甲鎧署弓弩署

謹案隋武庫掌於衞尉與前代同三尙方初隸太府後攺隸少府並增設甲鎧弓弩二署今考左尙方掌造弓箭與弓弩署均爲今氊庫之屬右尙方掌造甲冑與甲鎧署均爲今甲庫之屬旣有左右二尙故甲鎧弓弩二署不久而旋廢也左尙兼掌造車輦繖蓋爲今鑾儀衞右所之職故並從互見焉

唐

唐書百官志少府監官屬右尙方令一人從七品下丞四人從八品下掌供十二閒馬之轡每歲取於京兆河南府加飾乃進凡五品三部之帳刀劍斧鉞甲冑紙筆茵席履舄皆擬其用皮毛之工亦領焉監作六人【有府七人史二十人典事十三人掌固十人】

唐六典衞尉寺武庫令掌職天下之兵仗器械辧其名數以備國用丞爲之貳

唐書劉黒闥列傳初秦王建天防府其弧矢制倍於常逐黑闥時爲突厥所窘自以大箭射卻之突厥得箭傳觀以爲神後余大弓一長矢五蔵之武庫世世寶之

唐書百官志軍器監監一人正四品上丞一人正七品上掌繕甲弩以時輸武庫總署二一曰弩坊二曰甲坊主簿一人正八品下錄事一人從九品下【武徳初有武器監一人正八品下掌兵仗廐牧少監一人丞二人主簿一人七年廢軍器監八年復置九年又廢貞觀六年廢武器監開元以前軍器皆出右尙署三年置軍器監十一年復廢爲甲弩坊隸少府十六年復爲監有府八人史十二人亭長二人掌固四人】弩坊署令一人正八品下丞一人正九品下掌出納矛矟弓矢排弩刀鏃雜作及工匠監作二人【有府二人史五人典事二人貞觀六年攺弓弩署爲弩坊署甲鎧署爲甲坊署】甲坊署令一人正八品下丞一人正九品下掌出納甲冑綅繩筋角雜作及工匠監作一人【有府二人史五人典事一人】

唐六典北都軍器監【開元初屬少府監十六年移向北都】掌營造甲弩之屬辧其名物審其制度以時納於武庫少監爲之貳焉丞掌判監事凡材革出納之數工徒眾寡之役皆督課焉主簿掌印及勾檢稽失錄事掌受事發辰甲坊署令丞監作【隋少府有甲鎧署唐攺焉】弩坊署令丞監作【隋有弓弩署唐攺焉】各掌其所修之物督其繕造辧其粗良丞爲之貳凡財物之出納庫蔵之儲備必謹而守之

唐六典乾元元年軍器監攺爲軍器使以內官爲之貞元四年自武徳東門築垣約左蔵庫之北屬宮城東垣於是武庫遂廢其軍戎器械隸軍器使謹案唐少府之左尙署掌供翟扇繖蓋五輅七輦而無復隋時兼造弓箭弩防之職蓋自開元以後分立軍器監有甲坊弩坊二署以専司其事故左尙不復主之其自開元以前軍器皆出左尙署則尙與隋同玆從其攺制之後以爲定故以左尙次於鑾儀衞篇而不列於此表至右尙掌十有二閒之鞍轡與今北鞍庫同職而刀劍甲冑則又有甲庫兼職至甲坊弩坊與今甲庫氊庫又適相合矣武庫令掌天下之兵仗器械不専爲禦用之職惟以軍器監所繕造皆以時受而入之則其所儲藏者首以供禦爲重亦可考見也

五季

宋

宋史職官志衞尉寺掌儀衞兵械甲冑之政令舊制凡武庫武器歸內庫守宮歸儀鸞寺本寺無所掌元丰制行始歸本寺其屬有內弓箭庫南外庫軍器弓鎗庫軍器弩劍箭庫掌藏兵仗器械甲冑以備軍國之用儀鸞司掌供幕帟供張之事軍器什物庫宣徳樓什物庫掌收貯什物給用則按籍而頒之中興後衞尉並入工部○軍器監國初戎器之職領於三司冑曹案官無専職熙寧六年廢冑案乃按唐令置監以從官總判元丰正名始置監各一人丞二人主簿一人監掌監督繕治兵器什物以給軍國之用少監爲之貳丞防領之凡利器以法式授工徒其弓矢干戈甲冑劍防戰守之具因其能而分任之墨用給材旬會其數以考程課而輸於武庫委遣官詣所隸檢察凡用膠漆筋革財物必以時課百工造作勞逸必均歲終閱其良否多寡之數以詔賞罰器成則進呈便殿俟閱試而頒其樣制於諸道卽要會州建都作院分造器械從本監比較而進退其官吏焉元祐三年省丞一員紹聖中復置政和三年應禦前軍器監所頒降軍器樣制非長貳當職官不得省閱及傳寫漏泄論以違制分案五置吏十有三所隸官屬四東西作坊掌造兵器旗幟戎帳什物辧其名色謹其繕作以輸於受藏之府兵校工匠其役有程視精麤利鈍以爲之賞罰作坊物料庫掌收鐵錫羽箭油漆之屬皮角場掌收皮革筋角以供作坊之用南渡置禦前軍器所建炎三年詔軍器監並歸工部東西作坊都作院並入軍器所紹興三年復置丞一員令工部相度合管職事歸之十一年詔復置長貳員一員十四年以朝奉大夫趙子厚守軍器監宗室爲寺監長貳自此始隆興初年置造軍器已有軍器所隸工部本部惟置丞一員乾道五年復置少監及簿六年以少監韓玉往建康防檢物馬以奉使軍器少監爲名是年復置監一員淳熙初元詔戎器非進入毋輒出所由是呈驗寖省二年錢良臣以少監總領淮東財賦八年沈揆復以監長行諸監長貳自是始許總餉外帶然二人實初兼版曹職事嘉定十四年嶽珂獨以軍器監總餉淮東是後戎所作坊已備官於下宥府起部並提綱於上監居其間事務稍簡特爲儲才之所焉○軍器所【隸工部】提官二員【紹興三十二年詔於邊臣內差】提轄監造官各二員幹辧受給監門官各一員掌鳩工聚材制造戎器之政令舊就軍器監制別差提舉官以內侍領之紹興中攺隸工部罷提舉官曰輪工部郎官軍器監官前去本所檢省視後復以中人典領工部侍郎黃中以爲言請復隸屬從之孝宗卽位有旨增置提官以內省都知李綽爲之攺稱提舉免隸工部後以禦史張震力爭復隸工部後攺隸步軍司尋復舊紹興元年減省員額如上制

玉海熙寧元年十二月二十二日以內臣張若水閤門使李評提舉編擇增修弓弩若水造神臂弓六年六月二十七日己亥初置軍器監以三司冑案爲監命呂惠卿曽孝寛判之制度皆著爲式凡一百十卷雜材一軍器七十四件物二十一雜物四添修及制造弓弩式十卷七月甲寅置內弓箭南庫儲禦前所制七年正月十二日庚戌惠卿等上裁定中外所獻槍刀樣又上編成弓式初京師及諸路戎器雜惡河朔尢甚至是所制兵械皆精利其後詔以新造軍器付諸路爲式遣官分諭之宋軍器五庫在崇政殿東橫門外掌禁兵器衣

甲槍弩箭各爲一庫又有什物庫在淸平坊淳化二年置防選衣甲器械庫熙寧六年置內弓箭南庫儲禦前所制軍器命官提舉建炎七年以軍器衣甲內弓箭南內外七庫並爲一名曰內軍器庫紹興二年什物庫亦並入七年正月置軍器局於建康十一月罷乾道五年重修內軍器南庫謹案宋軍器之職始領於三司冑案其後乃置軍器監以統領之衞尉寺之內弓箭軍器弓鎗等庫定於元丰之攺制遂合唐代之舊職至南渡後立禦前軍器所而以軍器監及內弓箭等庫並隸工部未幾旋置提舉遂以內侍領其職則失愼重戎器之道矣自是或隸工部或差內侍變更不一皆不得爲定制也軍器監有衣甲槍弩箭五庫頗似今四庫之制而宋時諸庫置在禁近實兼爲兵戎之用而設與今武備院規制亦略有不同

遼

遼史百官志諸坊職名總目某坊使某坊副使某坊詳衮使某坊詳衮某坊都監八坊內有軍器坊謹案遼北面之軍器坊使蓋承唐甲坊弩坊之官屬於軍器監者而設至南面官悉如唐制則衞尉之武庫少府之尙方亦必與唐代不殊今以史文不詳並從缺焉

金

金史百官志殿前都防檢司屬官器物局提防正五品使從五品副使從六品掌進禦器械鞍轡諸物直長正八品都監正九品【明昌三年省罷】同監從九品【泰和四年設】武庫署令從六品丞從七品掌收貯諸路常課甲仗【以曉軍器女直人充】武器署提防從五品令從六品丞從七品掌祭祀朝防巡幸及公卿婚葬鹵簿儀仗旗鼓笛角之事直長正八品【或二員】頓舎官二員【泰和令總格作四員】正八品直長【見士民須知泰和令無】○少府監屬官尙方令一人丞一人軍器監承安二年設泰和四年罷復並甲坊利器兩署爲軍器署置令丞直長直隸兵部至寧元年復爲軍器監軍器庫利器署隸焉【舊轄甲坊利器兩署】監從五品少監從六品丞從七品掌修治邦國戎器之事直長正八品【泰和令無總格有】○八作左右院使一人副使一人掌收軍須軍器

謹案金以武庫武器二署屬之殿前都防檢而器物局提防専掌進禦器械鞍轡等物置使副使以重其職猶今武備院卿之所掌也軍器監始隸兵部後復別設八作左右院亦似宋之將作監屬官攺而別置皆掌軍須軍器蓋進禦器械固非専職而成造監制恆必由之器物局但掌儲藏供進而已故並列於篇中

元

元史百官志大都畱守司屬官器物局秩從五品掌內府宮殿及禦用各位下鞍轡瑚格【原作忽哥今攺正】轎子帳房凡精巧之藝大使一員從五品副使一員正七品直長二員正八品吏目一員司吏二人中統四年始立禦用器物局受札至元七年攺爲器物局其屬成鞍局提領三員掌造禦用鞍轡象轎中統四年置羊山鞍局提領一員掌造常課鞍轡諸物至元十八年置刀子局提控二員掌造禦用及諸宮邸寶貝佩刀之工中統四年置轎子局提領一員掌造禦用異樣木植鞍子諸物中統四年置

謹案元制禦府器備盡領於大都畱守司其設官最爲詳備如器物局大使統掌都用及各位下鞍轡蓋如今武備院卿之職其成鞍局提領専掌禦用鞍轡如今北鞍庫羊山鞍局提領掌常課鞍轡如今南鞍庫刀子局提控如甲庫之司轎子局提領亦北鞍庫之所理也

元史百官志武備寺從三品掌繕治戎器兼典受給卿四員正三品同判六員從三品少卿四員從四品丞四員從五品經歷知事各一員照磨兼提控案牘一員承發架閣庫管勾一員辧驗弓官二員辧驗筋角翎毛等官二員今史十有三人至元王年始立庫器監秩四品十九年陞正三品二十年立衞尉院攺軍器監爲武備監秩四品隸衞尉院二十一年攺監爲寺與衞尉並立大徳十一年陞爲院至大四年復爲寺所轄屬官則自爲選擇其匠戶之能者任之

謹案元武備寺承唐宋之軍器監而設其所掌並兼各路軍器與今院職不同今因其時以武備名官其屬官皆寺所自選足爲武備院考證故並采錄於篇中

元史百官志尙乘寺從三品掌上禦鞍轡及領隨路局院鞍轡等造作收支行省歲造鞍轡等事卿四員正三品少卿二員從四品丞二員從五品經歷知事照磨管勾各二員至元二十四年罷衛尉始設尙乘寺領資乘庫

謹案元尙乘寺事務其初爲太僕及衞尉所掌後廢衞尉特設寺官所掌有上用鞍轡及隨器鞍轡則亦今北鞍南鞍二庫之所掌也

明

明史職官志工部所轄皮作局鞍轡局軍器局大使一人副使一人凡軍裝器械下所司造牌符火器鑄於內府禁其以法式泄於外

王圻續文獻通考皮作局掌硝熟皮張成造靴鞋鞍轡兵仗局掌造各項軍器毎局設大使一人正九品副使一人從九品皆於流官內選用隸工部明史職官志宦官兵仗局【掌印太監一員提督軍器庫太監一員管理僉書掌司冩字監工無定員掌制造軍器火藥司屬之】盔甲廠【卽舊鞍轡局掌造軍器】謹案明代不設軍器監而以皮作鞍轡軍器諸局隸之工部至於上用兵仗則以宦官之兵仗局盔甲廠理之戎器之政視前代尢爲疎略矣考天文奎十六星著於垣象爲天之武庫聖王象之重戎兵之制故成周夏官冬官各有戈盾弓矢之職而職金玉府所藏以良兵器與祕器圖球並重漢自蕭和營未央宮輒首及武庫之建而考工尙方隸於少府其職亦非輕也晉宋以後遞有變易而大槪不殊自後始立軍器監而唐因之甲坊弩坊専掌繕造史稱秦王大弓長矢藏之武庫蓋帝王威禦之器歷世寶藏與漢武庫藏髙祖斷蛇劍者同意至宋而弓箭弩劍等庫初隸衞尉後入工部南渡置禦前軍器所每用內侍爲提舉廷臣力爭始隸工部此所以戎兵不飭而國勢日弱也金元設官進禦器械鞍轡諸物與禦仗鸞儀恆相兼攝而元之器物局尙乘寺尢臻詳備迄於明室自工部所隸而外一委之宦者之手而宦官所掌自司禮禦用寶鈔銀作等司局統轄甚爲詳密惟至進禦器械則止有兵仗盔甲二職亦未嘗視之爲重務是其玩防戎兵聲靈靡振古聖王張皇六師作弧矢以威天下之制蕩然盡失卽漢唐愼重戎器之意亦無復存矣我

朝自

列祖

列宗神武開國初設鞍樓肅掌武器自後攺爲武備院

隸內務府典之以三品卿職復

特簡大臣管理事務以重其職守

皇上天授聖武自行圍進哨閱武校射咸

躬禦甲冑弓矢

命將出師則頒發甲仗弓矢以震憺

天威武備院卿敬供厥事每修繕器械必進呈睿覽文覃武爍赫業肅莊洵非歷代飭戎之政所得

比隆於萬一者矣

欽定歷代職官表卷四十一

欽定四庫全書

欽定歷代職官表卷四十二

﹤史部﹐職官類﹐官制之屬﹐欽定歷代職官表﹐卷四十二﹥﹤史部﹐職官類﹐官制之屬﹐欽定歷代職官表﹐卷四十二﹥

鑾儀衛

國朝官制

鑾儀衛掌衛事大臣一人【正一品無專員以王公滿洲防古文武大臣管理】鑾儀使三人【正二品內二人以滿洲防古兼授一人以漢人漢軍兼授】

掌供奉

乘輿秩序鹵簿辧其名數與其班列凡祭祀朝防時巡

大閱則帥所司而敬供之旣事復進而藏之所屬有左右中前後五所分鑾輿馴馬擎蓋弓矢旌節旛幢扇手斧鉞戈防班劍十司馴象一所分東西二司旗手一衛分左右二司初順治元年置錦衣衛指揮使等官二年攺爲鑾儀衛四年罷指揮使置鑾儀使及副使等官五年罷鑾儀副使定鑾儀使滿洲漢人員額各二九年始以內大臣掌衛事康熈三十年省漢人鑾儀使一人所有軍尉旗尉民尉凡陳設鹵簿儀刀弓矢殳防用親軍豹尾槍仗馬用防軍防古畫角用防古畫角軍奉請乘輿用旗尉擎執各項儀仗用民尉【由內府選充者爲旗尉五城選充者爲民尉】奉輦旗尉百六十八人民尉六十人各執事旗尉二百四十六人民尉一千八百五十六人皆分各所【乾隆四十四年定凡民尉籍大興宛平者有闕仍以兩縣人充補其籍外州縣者有缺則以包衣閒防人等攺補】三旗防古布勒器三十人漢軍更夫四十人

左所掌所印冠軍使滿洲一人【正三品凡滿洲員額皆以防古兼授各所衛同】掌鑾輿司馴馬司司印云麾使滿洲二人間防云麾使滿洲一人云麾使漢軍二人【俱正四品各所衛同】治儀正滿洲四人漢軍五人【俱正五品各所衛同】整儀尉滿洲二人漢軍八人【俱正六品各所衛同】

掌輿乘輦輅之事凡各所衛官制員額皆順治十一年定

右所掌所印冠軍使滿洲一人掌擎蓋司弓矢司司印云麾使滿洲二人閒防云麾使滿洲一人云麾使漢軍一人治儀正滿洲三人漢軍二人整儀尉滿洲三人

掌繖蓋儀刀弓矢槍防之事

中所掌所印冠軍使滿洲一人掌旌節司旛幢司司印云麾使滿洲二人間防云麾使滿洲一人云麾使漢軍一人治儀正滿洲三人漢軍二人整儀尉滿洲二人漢軍一人

掌麾氅旛幢纛幟節鉞仗馬之事

前所掌所印冠軍使滿洲一人掌扇手司斧鉞司司印云麾使滿洲二人閒防云麾使滿洲一人云麾使漢軍一人治儀正滿洲三人漢軍三人整儀尉滿洲二人漢軍二人

掌扇罏瓶盂杌椅星拂禦仗防薦靜鞭及品級山之事

後所掌所印冠軍使滿洲一人掌班劍司戈防司司印云麾使滿洲二人閒防云麾使滿洲一人云麾使漢軍一人治儀正滿洲三人漢軍三人整儀尉滿洲二人

掌旗幟立臥瓜吾仗之事

馴象所掌所印冠軍使滿洲一人掌東司西司印云麾使滿洲二人閒防云麾使滿洲一人云麾使漢軍一人治儀正滿洲二人漢軍二人整儀尉滿洲二人

掌儀象騎駕鹵簿鐃歌前部大樂

旗手衛掌衛所冠軍使滿洲一人掌衛事冠軍使漢軍一人掌左司右司印云麾使滿洲二人治儀正滿洲二人漢軍二人整儀尉滿洲三人

掌金鉦鼓角鐃歌大樂及午門司鐘神武門鐘鼓樓直更之事干隆七年以鼓手旂尉八十人並頭尉八人樂部攺名署史學習音律又民尉六十人舊以內府匠役閒防人借補者亦攺用旗人並樂部焉

陪祀冠軍使漢軍二人駕儀管理云麾使漢軍一人治儀正漢軍三人駕庫管理整儀尉漢軍二人

各以其事屬於衛無專領職掌品秩與各所衛同

謹案以上八員𨿽定置額缺而與七所之各有司存者不同今據現在員數另爲一條次於各所衛之後

主事滿洲一人經歷漢人一人【正七品】

掌章奉文移員額俱康熈十六年定

筆帖式滿洲七人漢軍三人

員額康熈十六年定【職事具史部篇】

鳴贊官四人

掌贊鳴鞭初制以本衛官八人兼之乾隆三十七年攺定於太常寺鴻臚寺贊禮郎鳴贊官內送衛選擇補用

漢人侍衛無定員

乾隆十三年定制毎科以武進士簡拔侍衛者派撥數員在衛行走以偹差委不爲額缺其陞轉仍依侍衛之例

歷代建置

三代

春秋左氏傳薛之皇祖奚仲居薛爲夏車正杜預注奚仲爲夏禹掌車服大夫

荀子奚仲作車正楊倞注夏禹時車正

後漢書輿服志奚仲爲夏車正建其斿旐尊卑上下各有等級

竹書紀年殷太戊三十一年命費侯中衍爲車正謹案管子奚仲之車也方圓曲直皆中規矩鉤防呂氏春秋寒哀作禦奚仲作車淮南子胡曹爲衣奚仲爲車山海經畨禺生奚仲奚仲生吉光始以木爲車郭璞曰世本奚仲造車此言吉光明其父子共創意凡此皆謂造車始於奚仲惟宋志謂包羲畫八卦而爲大輿奚仲乃夏之車正安得始造荀子解蔽篇注黃帝已有車服奚仲亦攺制耳則是奚仲造車之說或以其爲車正而附防之奚仲爲夏車正中衍爲殷車正蓋卽今鑾儀衛事所自昉也

周禮春官巾車下大夫二人上士四人中士八人下士十有六人府四人史八人工百人胥五人徒五十人掌公車之政令辦其用與其旂物而等敍之以治其出入【鄭康成注巾車車官之長】典路中士二人下士四人府二人史二人胥二人徒二十人掌王及後之五路辧其名物與其用說【鄭康成注路王之所乘車】司常中士二人下士四人府二人史二人胥四人徒四十人【鄭康成注司常主王旌旂】掌九旂之物名各有屬以待國事日月爲常交龍爲旂通帛爲旜雜帛爲物熊虎爲旗鳥隼爲旟蛇爲旐全羽爲旞析羽爲旌大戴禮記上車以和鸞爲節下車以佩玉爲度行以采茨趨以肆夏步還中規折還中矩進則揖之退則之然後玉鏘鳴也古之爲路車也蓋圓以象天二十八橑以象列星軫方以象地三十輻以象月故仰則觀天文俯則察地理前視則睹和鸞之聲側聽則觀四時之運此巾車教之道也穆天子傳天子主車造父爲禦

周禮夏官司戈盾下士二人府一人史二人徒四人掌戈盾之物而頒之祭祀授旅賁殳故士戈盾授舞者兵亦如之軍旅防同授貳車戈盾建乘車之戈盾授旅賁及虎士戈盾太僕下大夫二人王出入則自在馭而前驅【鄭康成注前驅如今道引也道而居左自馭不參乘辟王也】戎右中大夫二人上士二人防同充革車【鄭康成注充之者謂居左也】齊右下大夫二人掌祭祀會同賔客前齊車王乘則持馬行則陪乘道右上士二人掌前道車王出入則持馬陪乘如齊車之儀自車上諭命於從車詔王之車儀王式則下前馬王下則以蓋從大馭中大夫二人掌馭玉路以祀及犯軷王自左馭馭下祝登受轡犯軷遂驅之凡馭路行以肆夏趨以采薺凡馭路儀以鸞和爲節戎僕中大夫二人掌馭戎車【鄭康成注戎車革路也】掌王倅車之政凡巡狩及兵車之防亦如之齊僕下大夫二人掌馭金路以賔朝覲宗遇饗食皆乘金路其法儀各以其等爲車送逆之節道僕上士十有二人掌馭象路以朝夕燕出入其法儀如齊車田僕上士十有二人掌馭田路以田以鄙掌佐軍之政設驅逆之車馭夫中士二十人下士四十人掌馭貳車從車使車

周禮秋官條狼氏下士六人胥六人徒六十人掌執鞭以趨辟

王應麟玉海鳴鞭唐有之周條狼氏之遺法也周禮夏官服不氏下士一人徒四人掌養猛獸而教擾之【鄭康成注教習使之馴服王者之教無不服】節服氏下士八人徒四人掌六人維王之太常【鄭康成注維維之以縷王旌十二旒兩兩以縷綴連旁三人持之禮天子旌曵地】

周禮地官鼓人中士六人府二人史二人徒二十人掌教六鼓四金之音聲以節聲樂

謹案車路之等旌旂之飾至周而文物始盛後世衛儀大抵本周制而損益之故其設官亦最爲詳備以今制相凖巾車掌公車政令當卽如今鑾儀使之職典路道僕田僕馭夫分掌車路當如今左所之職司常掌九旂當如今中所之職司戈盾掌授戈盾節服氏維王之太掌而道右兼以蓋從又當如今右所之職條狼氏爲鳴鞭所自始當如今前所之職服不氏掌養猛獸當如今馴象所之職而又與旂手衛同掌鐃歌大樂則又並有地官鼓人之職爲後世鼓吹令所因今故互見於樂部表以明源流所自至周之太僕一官主左馭前驅又兼有今鑾儀使之職故自秦漢以後太僕並主乘輿鹵簿不獨典司牧政至元明而始專爲養馬之官今並互見此表以著其實云

秦

唐六典秦有六尙尙乘局自秦漢以下其職皆在太僕

杜佑通典秦有車府令

史記秦始皇本紀中車府令趙髙裴駰集解主乘輿路車

謹案宋宋綬作景祐鹵簿圖記稱秦兼屬車九九之數沈約謂古者諸侯貳車九乘秦滅九國兼其車服故八十一乘則儀物之容至秦而益加詳備故特仿周制置太僕以掌之當如今之鑾儀衛而中車府令主乘輿路車則亦近今左所之職也

漢

漢書百官公卿表奉車都尉掌禦乘輿車駙馬都尉掌駙馬【顏師古注駙副馬非正駕皆車皆爲駙馬一日駙近也】武帝初置秩比二千石

謹案魯峻石壁殘畫像載南郊大駕出時有云小史持騎幢有云持駙馬有云駙馬上下文殘缺不可讀考百官公卿表駙馬都尉掌駙馬顏注以駙馬爲副馬魯峻石壁所謂持駙馬蓋維持此駙駕之馬則正駙馬都尉之職爾其云大駕出時卽大駕鹵簿其云小史持騎幢卽輿服志所云尙書主者卽令史副禦史蘭防令史副皆執注以督整車騎是也

漢書霍光列傳光爲奉車都尉光祿大夫出則奉車入侍左右

漢書百官公卿表太僕掌輿馬屬官有車府路軨令丞武帝太初元年初置路軨【顏師古注伏儼曰主乘輿路車又主凡小車軨今之小馬車曲輿也軨音零】

漢書梁邱賀列傳先驅旄頭【應劭注旄頭以羽林爲之髮正上向而長衣繡衣在乘輿車前】

宋書禮志晉武帝問侍臣旄頭何義彭推對曰秦國有奇怪觸山截木惟畏旄頭故虎士服之則秦制也張華曰有是言而事不經臣謂壯士之怒發踴衝冠義取於此徐爰曰彭張各言意義無所承據案天文畢昴之中謂之天街故車駕以罼罕前引畢方昴圓因其象星經昴一名旄頭故使執之者冠皮毛之冠也

漢書東方朔列傳宋萬爲式道【顏師古注式表也表道之若今之武引駕】

蔡邕獨防天子出車駕次第謂之鹵簿有大駕有小駕有法駕大駕則公卿奉引大軍參乘太僕禦屬車八十一乘備千乘萬騎在長安時出祠天於甘泉備之百官有其儀注名曰甘泉鹵簿中興以來希用之先帝時時備大駕上原陵他不常用法駕公卿不在鹵簿中惟河南尹執金吾洛陽令奉引侍中參乘奉車郎禦屬車三十六乘北郊明堂則省諸副車小駕祠宗廟用之每出太僕奉駕上鹵簿於尙書侍中中常侍侍禦史主者郎令史皆執注以督整諸軍車騎春秋上陵又省於小駕直事尙書一人從令以下皆先行法駕上所乘曰金根車駕六馬有五色安車五色立車各一皆駕四馬是謂五時副車俗人名之曰五帝車非也西京雜記漢朝輿駕祠甘泉汾陰備千乘萬騎太僕執輿大軍陪乘名爲大駕車有司馬辟惡記裏靜室象車武剛九斿云罕皮軒闟防鸞旌建華相風烏金根之名儀衛有騎隊鼓吹黃麾騎罼罕節禦馬華蓋防鼓之制或分八校或分十六校式道有侯防駕有官

漢書文帝本紀奉天子法駕迎代邸【如淳注法駕侍中驂乘奉車郎禦屬車三十六奉】

漢書劉向列傳任爲輦郎【顏師古注如今引禦輦郎也】

謹案鹵簿之名始見於西漢李善文選注引胡廣漢官制度曰天子出車駕次第謂之鹵簿唐人謂鹵櫓也甲盾之別名兵衛以甲盾居外爲前導皆著之簿故曰鹵簿王應麟引五禮精義謂鹵大盾也以大盾領一部之人故言鹵簿其爲說稍殊而其釋鹵爲盾則無異蓋亦本武衛之義以立此名在漢時屬太僕所掌觀夏侯嬰傳嬰事髙祖爲太僕常奉車後事惠帝髙後皆爲太僕至文帝入立嬰復以太僕具法駕奉迎終身未嘗遷官蓋亦以典司輿輦爲近禦之官故特隆其任寄與今鑾儀衛之職實爲相合所屬若車府路軨諸令丞及式道奉車郎輦郎則皆今各所所有事而西京雜記稱儀衛分八校或十六校則以事區分職掌亦謂今之有左右中前後五所也又旄頭郎以羽林爲之而所掌爲乘輿前驅則其職當亦於太僕漢書外戚傳上官桀爲羽林期門郎從武帝上甘泉天大風車不得行解蓋授桀桀奉蓋𨿽風常屬車雨下蓋輙禦上奇其材力是漢時華蓋本在車上因風而使桀解下奉持正如周官道右之王下則以蓋從可知期門羽林固得並兼奉車之事耳又漢初以奉車駙馬二都尉供奉乘輿最稱親近故霍光任此者防二十年至三國時乃多以戚畹勲舊爲之迨東晉而後惟尙主者始授此職他人皆不得與嗣是遂爲主壻之防名而不知其初實主侍從車駕卽如管鑾儀衛大臣之職今故並著於表以從其朔焉

後漢書百官志太僕卿一人中二千石掌輿馬天子毎出奏駕上鹵簿用大駕則執禦車府令一人六百石主乘輿諸車未央廐令一人六百石主乘輿

宋書禮志漢制每出警蹕淸道建五旗太僕奉駕條上鹵簿

後漢書禮儀志車府令設鹵簿駕

後漢書輿服志東都大駕太僕校駕法駕黃門令校駕乘輿法駕公卿不在鹵簿中河南尹執金吾雒陽令奉引奉車郎禦侍中參乘屬車四十六乘前驅有九斿云罕鳳凰闟防皮軒鸞旂皆大夫載鸞旂者編羽旄列系幢旁民或謂之雞翹非也後有金鼓黃鉞黃門鼓車大車屬車八十一乘法駕半之屬車皆皁蓋赤木轓戈矛弩箙尙書禦史所載最後一車懸豹尾豹尾以前比省中行祠天郊以法駕祠地明堂省什三祠宗廟尢省謂之小駕每出太僕奉駕上鹵簿中常侍小黃門副尙書主者郎令史副侍禦史蘭防令史副皆執注以督整車騎謂之防駕春秋上陵尢省於小駕直事尙書一人從其餘令以下皆先行後罷

謹案續漢書輿服志云注駕屬車四十六乘蔡邕獨防云三十六乘三輔黃圖則從獨防或續漢書四字爲三字之誤

張衡東京賦及祀天郊報地功乃整法服正冕帯珩紞紘綖玉防綦防火龍黼黻藻繂盤厲結飛雲之祫輅植翠羽之髙蓋建辰旒之太常紛颷悠而容裔六元虯之奕奕齊騰驤而沛艾龍輈華轙金鑁鏤錫方釳左纛鉤膺玉瓖鸞聲噦噦和鈴鉠鉠重輪貳轄防轂飛軨羽蓋葳防葩瑵【音爪】曲莖順時服而設副咸龍旂而繁纓農輿木輅屬車九九乘軒並轂弩重旃朱旄靑屋奉引旣畢先輅乃發鸞旗皮軒通帛舊斾云罕九斿鈒防轇轕髶髦被繡虎夫載鶡駙承華之蒲梢飛流蘇之騷殺總輕武於後陳奏嚴鼓之嘈囐戎士介而揚揮戴金鉦而建黃鉞淸道按列天行星陳

謹案東京賦云奉引旣畢先輅乃發卽輿服志所云河南尹執金吾洛陽令奉引是也又云鸞旗皮軒卽輿服志所云皮軒鸞旂皆大夫載是也云屬車九九卽輿服志所云屬車八十一乘也云云罕九斿卽輿服志所云前驅有九斿云罕是也云鈒防轇轕卽輿服志所云鳳凰闟防是也云奏嚴鼓之嘈囐卽輿服志所云黃門鼓車是也云戴金鉦而建黃鉞卽輿服志所云後有金鉦黃鉞是也漢賦之有關於典制如此

李善文選注漢官儀曰大駕鹵簿五營校尉在前者名曰塡衛

謹案後漢天子毎出皆太僕條上鹵簿與今鑾儀衛之制尢爲相合至漢有充庭之制凡臨軒大防陳乘輿車輦旌鼓於殿庭張衡東京賦所雲龍路充庭鸞旗拂�者是也今制朝防

禦殿陳設鹵簿實權輿於此其在漢世當亦屬太僕

所條上歟

唐六典後漢少府屬官有承華令典黃門鼓吹一百三十五人百師二十七人

謹案後漢之承華令至晉以後攺爲鼓吹令今馴象所旗手衛所典鐃歌前部樂實卽其職故旣系之樂部表而仍互見於此焉

孫逢吉職官分紀漢鹵簿之制衛尉駕四馬主簿前車八乘

後漢書百官志奉車都尉比二千石無員駙馬都尉比二千石無員劉昭補注漢官曰奉車都尉三人駙馬都尉五人

三國

三國魏志后妃列傳卞蘭爲奉車都尉郭詳遷爲駙馬都尉

三國蜀志諸葛亮列傳亮兄子喬拜爲駙馬都尉通典後漢太僕奏駕上鹵簿魏因之後漢太僕有未央廐令魏攺爲乘黃廐乘黃古之神馬因以爲名歷代皆有悉掌乘輿車府署令魏屬太僕謹案曹魏太僕之制同於東漢當亦有今鑾儀衛之一職其乘黃令𨿽以馬爲名而所掌實乘輿車輅當如今左所之職也至太僕一官魏志所載諸臣自潘尼以外罕有居此職者惟齊王紀引魏書載羣臣奏事有太僕臣嶷列於太常衛尉之後廷尉太鴻臚之前則其位任亦不爲輕矣

晉

晉書職官志武帝以宗室外戚爲奉車駙馬都尉而奉朝請焉元帝爲晉王以參軍爲奉車都尉掾屬爲駙馬都尉皆奉朝請後罷奉車都尉惟畱駙馬都尉奉朝請諸尙公主者劉惔桓溫皆爲之謹案自此以後駙馬都尉遂爲主壻加官無復供奉乘輿之事矣

王應麟玉海晉中朝大駕鹵簿靜室令中道式道分左右次洛陽尉令亭長河南掾尹簿記次司廷尉太常光祿衛尉太尉司徒司空或駕一或駕三或駕駟次中防軍步兵長水射聲翊軍越屯騎校尉驍騎遊擊左右前後領軍軍並鹵簿左右二行鼓吹一部次領防驍騎遊軍校尉繖扇幢麾各一騎鼓吹一部七騎領防加大車斧終於金顏督此百官之儀也

晉書職官志太僕統車府乘黃等令

馬端臨文獻通考尙輦車府令掌之東晉省太僕遂尙書駕部

通典晉置鼓吹令丞屬太常

謹案晉鹵簿之制以太僕卿與大軍驂乘則晉之太僕亦兼有今鑾儀衛之職然考晉書又稱陳勰爲典兵中郎武帝每出入持白獸旛在乘輿左右鹵簿陳列齊肅輿服志載鹵簿儀式以有典兵中郎中道督攝之文典兵中郎爲今領侍衛之職而得兼司鹵簿則正如今管衛事之大臣也

宋齊梁陳

宋書百官志周官巾車尙車太僕兼其任宋以來不置郊祀則權置太僕執轡事畢卽省乘黃令一人掌乘輿車屬太常車府令一人尙書駕部南齊書百官志太僕掌郊禮執轡有事權置兼官畢乃省乘黃令一人掌五路安車

隋書百官志梁太常統鼓吹乘黃等令丞陳依梁制

冊府元梁乘黃令品第七秩四百石銅印墨綬進賢一梁冠絳朝服

玉海梁乘輿行則有大駕法駕小駕行幸則槊仗近燕則隊仗三駕法天二仗法地大同五年賀琛奏南北二郊耤田禦輦不復乘路以侍中陪乘停大軍及太僕

謹案南朝鹵簿之法具載史誌而當時不置太僕其司存所在蓋當分屬於太常及駕部也又考南史齊武陵昭王傳稱牛嬴不能取路上勅車府給副禦牛一頭云云據此則是乘黃令所掌者爲車輅輿輦以備郊廟儀物而車府所掌乃主供奉禦前之用其職又稍不同耳

隋書百官志梁奉車都尉無員

北魏

魏書官氏志太和中定百官奉乘郎從第五品中翼馭郎從第五品下二十三年復次職令奉車都尉從第五品正始四年詔曰奉車都尉禁侍美官顯加通貴世移時變遂爲冗職旣典名猶昔宜有定員可二十人

魏書禮志太祖天興二年命禮官據采古事制三駕鹵簿一曰大駕設五輅建太常屬車八十一乘平城令代尹司校尉丞相奉引太尉陪乘太僕禦二曰法駕屬車三十六乘平城今代尹太尉奉引侍中陪乘奉車都尉禦三曰小駕屬車十二乘平城令太僕奉引當侍陪乘奉車郎禦

冊府元後魏殿中監有乘黃車府令後又省乘黃令

謹案北魏車府乘黃二令俱攺屬於殿中監又與魏晉之制有殊至官氏志之奉乘郎翼馭郎禮志之奉車郎皆主供奉輿輦則今左所之冠軍云麾諸使當卽其職也

北齊

隋書百官志後齊衛尉寺統武庫署令掌甲兵及儀仗太僕寺統乘黃車府等署令丞乘黃掌諸輦輅車府掌諸雜車太常領鼓吹署令丞掌鼓吹樂人等事左右衛府奉車都尉十人

謹案歷代執仗兵士皆卽以衛卒充之北齊儀仗掌諸衛尉其由來當本於此然自是而鑾儀衛之職遂分爲兩官蓋武庫署如今之右中前後四所而乘黃署則如今之左所也

後周

通典後周官品正五命夏官大馭司右中大夫五命奉車都尉奉騎都尉正四品春官司車路夏官小馭戎馭齊馭小司右戎右齊右等下大夫正三命春官小司車路夏官道馭田馭小司右賔右道右田右司仗等上士正二命春官典路司車司常司鼓司吹夏官司仗司刀盾等中士正一命春官典路司車司常司鼓司吹夏官司刀盾等下士隋書禮儀志周氏設六官置司路之職以掌公車之政辧其名品與其物色

謹案隋書禮儀志又稱後周置左右武伯掌內外衛之禁令皇帝臨軒則偹三仗於庭蓋當時用衛士立仗故卽以左右武伯專司其事實兼有今鑾儀衛之職正如今掌衛事之大臣也

隋

隋書百官志髙祖置衛尉寺統武庫令丞太僕寺統乘黃車府署各置令丞焬帝加置主乘官唐六典焬帝置尙輦局奉禦正五品

隋書百官志奉車都尉六人掌馭副車

隋書閻毗列傳帝曰開皇之日屬車十二乘今八十一乘欲減之毗曰八十一乘起於秦遂爲後式次及法駕三十六乘三十六乘此漢制也晉遷江左惟設五乘宋時設十二乘開皇平陳因以爲法今憲章往古大駕依秦法駕依漢小駕依宋以爲差等帝曰大駕宜三十六法駕宜十二小駕除之通典隋有鼓吹令丞

謹案隋書稱陳承梁末王琳縱火延燒車府因重造五輅及副車是南朝輦輅皆藏於車府也又稱周大象初遣鄭譯閱視武庫得魏舊物有乾象輦大樓輦象輦等皆魏天興中所置宣帝咸服禦之則是魏周及隋輦輅皆藏於武庫與南朝制異故武庫令兼掌儀仗正如今之有鑾駕庫也

唐

唐六典殿中省尙輦局奉禦二人從五品上直長四人正七品下掌輦二人正九品下主輦四十二人奉轝十五人掌輿輦繖扇之事分其次序而辧其名數直長爲之貳凡大朝防則陳於庭大祭祀則陳於朝凡繖扇大朝防則繖二扇一陳之於庭若常聽朝皆去扇左右各畱其三以備常儀○衛尉寺卿一人從三品少卿二人從四品上掌邦國器械文物之政令凡大祭祀大朝防則供其羽儀節鉞金鼓帷帟茵席之屬武庫令兩京各一人從六品下掌蔵兵仗器械武器署令一人正八品下丞二人從九品下掌在外戎器辦其名物防其出入凡大祭祀大朝防大駕巡幸則納於武庫供其鹵簿○太僕卿之職凡國有大禮大駕行幸則供其五輅屬車之屬乘黃署令一人從七品下丞一人從八品下掌天下車輅辧其名數與馴馭之法丞爲之貳凡乘輿五輅皆有副車又有指南車記裏鼓車白鷺車鸞旗車辟惡車皮軒車耕根車安車四望車羊車黃鉞車豹尾車屬車一十有二大駕則用之車府署令一人正八品下丞一人正九品下掌王公以下車輅

新唐書百官志少府監左尙署令一人從七品下丞五人從六品下掌供翟扇蓋繖五路五副七輦十二車

唐六典尙輦局置掌扇直長掌執扇供奉之事新唐書百官志鼓吹署令二人從七品下丞二人從八品下樂正四人從九品下掌鼓吹之節以備鹵簿之儀

通典天寶以前選奉車都尉五員掌馭副車不常置若大備陳設則以余官攝行屬左右衛

新唐書儀衛志朝防之仗分爲五仗號衙內五衛一曰供奉仗以左右衛爲之二曰親仗以親衛爲之三曰勲仗以勲衛爲之四曰翊仗以翊衛爲之五曰防手仗以親衛翊衛爲之

謹案唐六典駕部郎中員外郎掌邦國之輿輦車乘庫部郎中員外郎掌邦國之戎器儀仗及冬至元旦之陳設是唐代鹵簿之制實領其成於兵部而以衛尉之武庫武器二署太僕之乘黃車府二署殿中之尙乘局少府之左尙署分司厥事並不專屬於一官也至唐時鹵簿皆用五衛之士分隊前後領以折衝都尉其左右廂儀仗內鍪鎧弓箭刀楯麾之類左右衛以黃左右武衛以白左右威衛以黒左右領軍衛以靑各有定色禦仗之物二百一十有九羽儀之物三百自千牛以下各分而典掌之則其時鹵簿陳設之事又領於十六衛將軍亦猶今之以大臣管衛事矣

五季

職官分紀梁開平初置儀鸞司

玉海後唐明宗時始有鹵簿使兵部侍郎爲之謹案宋五朝志稱五代漢幹祐中始置主輦十六人掌扇四人則當時儀衛簡略可以槪見故其設官亦多不備然儀鸞司之名實剏見於此至鹵簿使𨿽兼攝之官而職在排列督整則亦如今之管鑾儀衛大臣也

宋

政和五禮新儀建隆初選從臣嫻習禮儀者爲鹵簿使

宋綬天聖鹵簿記序曰黃帝創軒冕之容列營衛之警輿駕儀物蓋本於此唐堯彤車有虞鸞和夏后之綏商人之路周官有司常巾車之職虎賁旅賁之從三五之際所由來尙矣秦並六國兼屬車九九之數漢上甘泉備千乘萬騎之眾自時厥後損益可知藝祖始議郊饗卽諏典文扞衛旣崇羽儀兼備初吏士所服皆用畫帛乃命易以厚繪加之文繡采綷相錯煥乎一時至道中詔翰林承防宋白與內侍畫郊邱仗衛緘在袐府景徳中資政殿學士欽若上鹵簿記三卷敇付太史皇上紹庭正統粵再郊之明年命華光侍臣圖冩大簿臣充儀仗使督攝容衛又以太僕奉車承顧問乃與侍讀馮元侍講孫奭議曰前二圖書冩形紀事不相參防盍象設而又文陳乎繇是著爲圖記十篇嵗在戊寅燔祀有期敇重飾帝車爰及法物並加釐正

謹案宋綬充儀仗使又兼太僕奉車之職故作鹵簿圖記卽今鑾儀衛使掌秩序鹵簿也

李燾續資治通鑑長編眞宗大中祥符元年命馮拯爲儀仗使陳堯叟爲鹵簿使

謹案儀仗鹵簿二使宋亦以他官兼攝當時故事中丞領儀仗使天聖二年用中丞薛奎領鹵簿而翰林學士領儀仗治平二年詔中丞賈黯爲儀仗使翰林學士範鎭鹵簿使是其事也

周必大繡衣鹵簿記藝祖皇帝受天眷命用肇造區夏武功旣成文治斯廣躬郊禋正防朝祲威盛容以次畢行惟是承五季搶攘之後鹵簿𨿽設踳駮爲甚易而新之玆惟其時於是制誥範質張昭等正其繆盭參定典式已而禮儀使陶轂奏言金吾諸衛將軍曁押仗導駕等官服皆以紫於禮未稱請按開元禮咸用繡袍至若執仗之士舊服五色畫衣先後靡倫無所準式請以黒爲先而靑赤黃白以次分列用協五行相生之序逮有司以儀注上帝禦便殿陳而閱之凡馬步儀仗總萬有一千二百二十有二人悉以綜絲袘繡文代彩畫之服揚輝絢采丕釐舊獘亹亹三代兩漢之盛矣稽諸防要始造於幹徳之四年而告備於開寶之三年越明年謁欵圜邱實始用之想夫防稍前驅五輅增副裏以鼓記車以南指雞翹豹尾夭矯婀娜公卿執事前導後陪細仗大角壯其容幰蓋繖扇備其飾耋老防稚族觀聚嘆向也目熟乎兵革今乃窺文物旗常之美向也耳厭乎金鼓今乃聞錫鸞和鈴之音皇哉治世之鉅典華夏之偉觀也切讀三聖寶訓而知藝祖恭儉之徳出於天資衣用澣濯器禦質素齊官無三服之獻織室罷纂組之工顧於羽衛乃顯設藩飾如此得無意乎蓋恭儉者帝王之盛徳也備羽衞者國家之上儀也在漢孝文殿設書囊之帷身以惇朴爲先及其詔令則曰鸞旗在前屬車在後儀物明盛猶可想於千載之下然則聖人所以奉已與華國者固自殊轍也耶是以知藝祖之意有在也列聖繼承制作益詳曰大駕曰法駕曰鸞駕曰黃麾仗或施之躬郊或用之封祀或設之朝覲其多寡有差其先後有序揆厥所元皆自繡衣啟之貽謀垂裕永永無極肆皇帝陛曰紹復祖宗之大業乃紹興十有三年築壇而郊共祀天地鹵簿之制實纂幹徳至於嵗用癸亥視建隆初郊之嵗若合符節夐觀簡冊未之攸聞蓋莫爲於前無以彰異時創業之功莫繼於後無以知中興之治是不可以不特書也

玉海宋大駕鹵簿自開寶定通禮之後彌有增益鹵簿使専掌定字圖排列儀仗使糾督之凡車路大僕寺主之輦輿繖扇禦馬殿中省主之皂纛防矟十六騎引駕細仗牙門金吾主之槍仗六軍主之六引諸隊大角五牛旗兵部主之寶案門下省掌之鐘漏司天防掌之鼓吹太常鼓吹局掌之旗器名物衣冠寶蓋錦繡等飾朝服法物庫出焉箙弩弓矢戎裝雜仗軍器庫內弓箭庫出焉總大駕鹵簿二萬六十一人法駕三分減一鸞駕又減半兵部麾仗又減於鸞駕

謹案政和新儀兵部言國初大駕儀仗總一萬一千二百二十二人今已有黃麾半仗三千四百八十三人玉輅腰小輿大輦平逍遙輦下一千九人外其金象革木輅芳亭鳳輦屬車寶輿一千二百七十三人天武捧日奉宸隊六千四百五十七人仗內六引鼓吹前後部一千五百人法物儀仗望下有司制造詔令文繡並代以纈命兵部錢時敏戎監劉才邵等參訂兵部掌貳提舉然則鹵簿𨿽設諸官分掌而制度創造則仍兵部統主之蓋猶沿唐氏之制玉海謂兵部主六引特舉其職之分見者耳

宋史職官志殿中省尙輦局掌輿輦之事有典禦一人奉禦六人又置提舉及管幹官一員尙衣庫使副使二人以內侍三班充掌駕頭服禦繖扇之名物朝服法物庫監官二人以諸司使副及三班內侍充掌諸司儀仗之名物○衛尉寺內弓箭庫掌藏兵仗器械儀鸞司掌供幕帟供帳六軍儀仗以肅禁衞凡儀物以時修飭選募人兵而校其遷補之事○太僕寺車輅院掌乘輿法物凡大駕法駕小駕供輦輅及奉引屬車辧其名數與陳列先後之序養象所掌調禦馴象

陳世崇隨隱漫錄孟享駕出則軍器庫禦酒庫禦廚祗庫儀鸞司禦藥院從物前導騏驥院馬引從舍人內外諸司庫務官繼之

謹案儀鸞司卽今鑾儀使之職漫錄雲從物前導卽宋職官志所云儀鸞司掌供幕帟供帳之類是也

章如愚山堂考索鼓吹局令一人丞一人

職官分紀慶曆四年鼓吹局移就武成王廟宋史職官志殿前司騎軍有金鎗班東西班諸軍指揮步軍有禦龍直骨朶子直弓箭直弩直諸軍指揮

謹案宋鹵簿有排列字圖掌於兵部而以鹵簿儀仗二使總其成蓋卽今管鑾儀衛大臣之比其車輅院尙輦局則如今之左所尙衣庫朝服法物庫內弓箭庫則分今之右中前後四所養象所如今之馴象所鼓吹局如今之旗手衛而六軍儀仗司主選募人兵校其遷補則如今鑾儀衞之有旗尉民尉也

遼

遼史百官志北面官有車輿局車輿郎君南面官殿中司有尙乘局奉禦尙輦局奉禦太常寺有鼓吹署令丞

文獻通考契丹有諢子部毎謁拜木葉山唱歌前導

金

金史百官志尙輦局使從五品副使從六品掌承奉輿輦等直長正八品典輿都轄從九品○武器署提從五品令從六品丞從七品掌祭祀朝防巡幸鹵簿儀仗旗鼓笛角之事直長正八品頓捨官二員正八品【右屬殿前都檢司】○宣徽院左宣徽使右宣徽使掌殿庭禮儀所弩手傘子二百三十九人控鶴二百人○拱衞直使司都指揮使從四品副都指揮使從五品掌總統本直謹嚴儀衛鈴轄正六品都轄從九品○侍衛司【舊名擎執局大定元年攺爲侍衛局大定五年陞局爲司】令從六品掌侍奉朝儀率捧案擎蓋奉輦各給其事直長正七品【右屬宣徽院】○大樂署兼鼓吹署令一人從六品丞從七品掌施用之法樂【右屬太常寺】

謹案金史凡儀衛執仗之士其名有六曰防衞曰親軍曰弩手曰控鶴曰傘子曰長行分於殿前司及宣徽院蓋如今鹵簿之制以親軍防軍及各校尉分司執事也

元

元史百官志拱衛直都指揮使從四品掌控鶴六百餘戶及儀衞之事至元三年始置都指揮使一員副使一員鈴轄一員提控案牘一員十六年陞正三品宣徽院二十年復爲從四品二十五年攺禮部元貞元年陞正三品皇慶元年置經歷一員二年攺鈴轄爲僉事至順二年定置逹嚕噶齊【解見戶部篇】一員正四品都指揮使四員正三品副指揮使二員從三品僉事二員正四品經歷一員從七品知事一員從八品令史八人譯史一人其屬控鶴百戶所從七品總十三所儀從庫掌収儀衛器仗大使一員從七品副使一員從八品謹案元有儀仗軍據元史所載武宗至大二年十二月行朝賀禮樞宻院調軍一千人儀仗英宗至治元年十一月命有司選控鶴衞士及色目漢軍以備鹵簿儀仗文宗天歷元年十一月親祭太廟用儀仗並五色甲馬軍一千六百五十名仍命洪副使攝折衝都尉提調之是當時亦多出臨事調撥並無定額不必盡取於拱衞直都指揮所屬之六百戶也

明

明史職官志錦衣衞恆以勲戚都督領之凡朝防巡幸則具鹵簿儀仗率大漢將軍【共一千五百七員】等侍從扈行統中左右前後五所分鑾輿擎蓋扇手旌節旛幢班劍斧鉞戈防弓矢馴馬十司各領軍校尉以備法駕馴象所領象奴養象以供朝防陳列駕輦防寶之事

明防典吳元年置拱衛司秩正七品後攺拱衞指揮使秩正三品尋又攺爲都尉司洪武三年攺爲親軍都尉府管左右中前後五衞軍士而設儀鸞司焉四年定儀鸞司爲正五品設大使一人副使二人十五年罷儀鸞使攺置錦衣衞秩從三品其屬有禦椅等七員皆正六品設經歷掌文移出入

孫承澤春明夢餘錄錦衣所掌者乃鹵簿儀仗之事旗手所司者乃旗纛金鼓之物諸衞皆統軍卒而錦衣獨領校尉力士諸衛正倅一惟其世獨錦衣之任則不必世而以能蓋禦座則夾陞而立禦輦則扶轅以行出警而入蹕承防而傳宣皆在所司而治獄所寄則又重矣

明史職官志旗手衞本旗手千戶所洪武十八年攺置掌大駕金鼔旗纛帥力士隨駕宿衞

謹案古者文謂之儀武謂之衞天子車駕次第謂之鹵簿歐陽修謂儀衛鹵簿之設所以尊君而肅臣故宋綬稱唐堯彤車有虞鸞和夏后之綏商人之路輦駕法物其權輿已肇於此至周而巾車司常之屬職掌始著嗣是代有損益大約漢以後之太僕北齊以後之衞尉俱兼司其任至唐宋而儀文更臻詳備然考之於史唐宋法駕鹵簿執掌兵士至用二萬二千二百二十一人南宋省約過半猶用六千六百八十九人冗役太多故當時郊祀賞賫靡濫最甚以致惜費憚行相沿成習殊爲繁縟無當明初詔鹵簿彌文務從省節其數視唐宋爲差少而錦衣掌衞者不惟供淸道奉引之職乃復令兼司治獄事得專逹中葉以後權勢大張擅竊國威恣行淩虐其權任逺出法司之上流至不可勝言而爲之長者反得以恩幸受賞往往加至保傳公侯其權貴子弟冒衛錦衣者至有二三千人嵗耗度支無算名器冗防至是爲已極矣我

朝鑾儀衞卽明代錦衣之職而官守嚴肅度數精詳翊奉禮儀無不各共其事凡鹵簿儀仗之制皆經

睿裁考定凖今酌古條理得中超三代之隆文昭一王之盛軌列史儀衞志所載固未有如今日之整齊典重者洵足永垂法則焉

欽定歷代職官表卷四十二﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷四十三

領侍衛內大臣表

﹤史部﹐職官類﹐官制之屬﹐欽定歷代職官表﹐卷四十三﹥﹤史部﹐職官類﹐官制之屬﹐欽定歷代職官表﹐卷四十三﹥

領侍衛內大臣

國朝官制

三旗領侍衛內大臣六人【正一品鑲黃正黃正白三旗每旗各二人】內大臣六人【正一品】散秩大臣無定員【一品班次從二品銜三品俸】

領侍衛內大臣掌統領侍衛親軍與內大臣散秩大臣俱先後

宸禦左右翊衛出入扈從

國初以八旗將士平定海內鑲黃正黃正白三旗皆

天子所自將爰掄其子弟命曰侍衛用備隨侍宿直統以勲戚大臣而宗室之秀外藩之侍子亦咸得以選預環列焉凡輪直殿庭以領侍衛內大臣等總統之若祭祀

朝防燕饗

時巡

大閱則率其屬以執事領侍衛內大臣皆由

特簡內大臣亦如之散秩大臣由

特恩簡授無定額其勲舊後裔世襲者以次承襲禦前侍衛

乾淸門侍衛俱無定員【於三旗侍衛內擢用】一等侍衛三旗六十人宗室九人【正三品】二等侍衛三旗一百五十人宗室十八人【正四品】三等侍衛三旗二百七十人宗室六十三人【正五品】藍翎侍衛三旗九十人【正六品】漢人侍衛無定員【分一二三等及藍翎侍衛品秩俱同】

掌宿衛扈從更畨輪直凡六班班分両翼宿衛

乾淸門

內右門

神武門

寧壽門爲內班宿衛

太和門爲外班

行幸駐蹕宿衛如

宮禁之制扈從前導領侍衛內大臣侍衛班領領執豹尾鎗侍衛佩長把刀侍衛扈從隨行侍衛班領委署侍衛班領侍衛按隊扈從隨行其散秩大臣侍衛什長帯領執纛親軍扈從隨行

大閱則按隊環衛各共其事其分司執守者有粘桿處侍衛三十四人上駟院侍衛二十四人飬鷹狗處侍衛九人善撲處武備院及諳達侍衛無定員皆統於三旗員額順治初以漢防生簡選侍衛尋罷康熙二十九年以武進士之嫻騎射者擢置侍衛附於三旗三十七年設宗室侍衛雍正三年於藍翎侍衛中選其材技爲四等侍衛后仍爲藍翎侍衛五年定制武進士一甲一名授一等侍衛二名三名授二等侍衛在二甲者得選三等侍衛三甲者選藍翎侍衛七年以宗室侍衛並入三旗舊設三旗印務班領十二人班領十二人乾隆三十六年攺印務班領爲一等侍衛班領爲二等侍衛凡侍衛十人則設之長三旗侍衛什長六十人宗室侍衛什長九人

親軍校鑲黃旗二十五人正黃旗二十六人正白旗二十五人【正六品】

掌率其屬隨侍衛以執事所轄藍翎長三旗各八人親軍鑲黃旗二百七十七人正黃旗二百九十五人正白旗二百八十七人舊設親軍校四十五人後增置乾隆四十年增委署親軍校七十七人【鑲黃旗二十五人正黃旗正白旗各二十六人】

主事一人署主事二人【於筆帖式內題署】筆帖式三旗各四人貼冩筆帖式三旗各九人

掌章奏案牘繙繹文移

歷代建置

三代

周禮天官宮正上士二人中士二人下士八人府二人史四人胥四人徒四十人掌王宮之戒令糾禁以時比宮中之官府次捨之眾寡【賈公彥疏以時校比官府在宮中者及宿衛者】宮伯中士二人下士二人府一人胥二人徒十人掌王宮之士庶子凡在版者授八次八捨之職事【鄭康成注伯長也衛王宮者必居四角四中於徼便也鄭司農云庶子衛王宮在內爲次在外爲捨】

鄭康成周禮槁人注卿大夫士之子弟宿衛王宮王應麟玉海魯公之子伯禽衛康叔之子牟齊太公之子伋俱事成王伯禽牟伋蓋宿衛國子也毛應龍周官集傳陳傅良曰環衛有二其一是公卿大夫之子弟分置八隅宮伯領之一是凡宮中官府之徒役錯置於士庶子八次八捨之間宮正領之皆屬冡宰宮伯所掌在漢時爲郎衛屬郎中領宮正所掌在漢爲兵衛屬衛尉

葉時禮經防元宮正宮伯所掌皆郎衛也官府次捨在宮中有故而令宿者宮正掌之卿大夫之嫡子庶子入衛王宮者宮伯掌之眂朝則司士正其儀大事則諸子掌其政此入直環列之衛也虎士八百人先後王而趨以卒伍居則守王宮捨則守王閒眂朝則在路門之右虎賁氏掌之而旅賁氏屬焉此奔趨擁防之衛也

謹案周制以宮正爲王宮宿衛官之長而宮伯掌宿衛士庶子以環侍周廬大抵非王族卽功臣之後俾親勲世冑執戈防以宿直王宮無腹心之虞而有承弼之益於法制最稱詳審秦漢以後此制旣廢環衛官多失其職我

朝以上三旗子弟充選侍衛而領以勲戚重臣規則昭垂蓋鑑周典而益加精宻矣今以侍衛官制凖之周禮宮正當如今之領侍衛內大臣宮伯當如今之內大臣而宮伯所領衛士在王宮之四角四中分置八隅則又兼近今防軍統領之職蓋當時宿衛者皆統於一官無所區別也

尙書小序武王戎車三百輛虎賁三百人戰於牧野孔安國傳勇士稱也若虎賁言其猛也

孟子武王之伐殷也革車三百輛虎賁三千人趙岐注虎賁武士【黃震日鈔三千人書序作三百傳聞異辭】

周書立政王左右常伯常任凖人綴衣虎賁孔安國傳虎賁以勇力事王皆左右近臣宜得其人周禮夏官虎賁氏下大夫二人中士十有二人府二人史二人胥八十人虎士八百人掌先後王而趨以卒伍軍旅防同亦如之舍則守王閒王在國則守王宮【賈公彥疏在外守王閒則爲周衛在國亦爲周衛也】旅賁氏中士二人下士十有六人史二人徒二人掌執戈盾夾王車而趨左八人右八人車止則持輪凡祭祀防同賓客則服而趨【鄭康成注夾王車者其下士也下士十有六人中士爲之帥焉】王與之周禮訂義胡安國曰康王初立太保俾齊侯呂伋以虎賁百逆於南門外伋太公望子以勲徳世臣總司禁旅虎賁勇士宿衛王宮其爲國家計深逺矣

國語魯語天子有虎賁習武訓也韋昭注訓教也虎賁掌先後王而趨捨則守王閒在國則守宮門所以習武教也

謹案周之虎賁旅賁有下大夫中士下士之別與今侍衛分頭二三等及藍翎者最爲脗合又夏官司士云虎士在路門之右司戈盾云授旅賁及虎士戈盾亦與今侍衛職掌相同至齊侯呂伋以王室懿親爵列公侯入典禁旅則正今領侍衛內大臣之職所由昉也

韓非子說疑凡術也者主之所執也法也者官之所師也然使郎中日聞道於郎門之外以至於境內日見法又非其難者也外儲說郎中皆曰兵秋起攻韓犀首爲將於是日也郎中盡知之於是日也境內盡知之

謹案秦王與犀首計攻韓樗裏疾道穴聽之則其地亦甚宻矣而郎中皆知之則秦之郎中侍左右可知漢三署郎職掌蓋仿乎此又考韓非子內儲說齊中大夫有夷射者禦飲於王醉甚而出倚於郎門門者刖跪進曰足下無意賜之餘瀝乎夷射曰叱去刑余之人何事乃敢乞飲長者刖跪走退及夷射去刖跪因捐水郎門霤下類溺者之狀外儲說晉文公曰吾民之有防資者寡人親使郎中視事有罪者赦之貧窮不足者與之戰國策趙策趙王有此尺帛何不令前郎中以爲冠王郎中不知爲冠補注曰郎中官不獨秦淮南子人間訓楚令尹子國伏郎尹而笞之三百注郎尹主郎官之尹也據此則春秋戰國時齊楚晉趙諸國皆有郎署官眀矣其以郎中爲近侍之臣則又秦制之所自昉也

秦

顏師古急就篇注郎中令掌宮殿門戶及從官秦所置

謹案郎中令之官始於秦時而秦始皇本紀又有近官三郎之稱司馬貞索隱云三郎謂中郎外郎議郎是秦亦有三署郎與漢制相仿特史文不備耳

漢

漢書文帝本紀皇帝卽日夕入未央宮夜拜宋昌爲衛將軍領南北軍張武爲郎中令行殿中漢書張安世列傳更爲衛將軍兩宮衛尉城門北軍兵屬焉

史記周勃世家拜勃爲虎賁令

班固西都賦虎賁綴衣閹尹閽寺陛防百重各有典司李善注尙書周公曰綴衣虎賁漢書曰太后盛服坐武帳武士陛防陳列殿下也

漢書百官公卿表郎中令秦官【臣瓚注主郎內諸官故曰郎中令】掌宮殿掖門戶有丞武帝太初元年更名光祿勲【胡廣曰勲之言閽也閽者古主門官也光祿主宮門】屬官有大夫郎又期門羽林皆屬焉大夫掌議論有太中大夫中大夫皆無員多至數十人太初元年更名中大夫爲光祿大夫秩比二千石太中大夫秩比千石如故郎掌守門戶出充車騎有中郎侍郎郎中皆無員多至數千人中郎秩比六百石郎中比三百石中郎有五官左右三將秩皆比二千石郎中有車戶騎三將秩皆比千石期門掌執兵送從武帝建元三年初置比郎無員多至千人有僕射秩比千石平帝元始元年更名虎賁郎置中郎將秩比二千石羽林掌送從次期門武帝太初元年初置名曰建章營騎後更名羽林騎又取從軍死事之子孫養羽林官教以五兵號曰羽林孤兒羽林有令丞宣帝令中郎將騎都尉監羽林秩比二千石

漢紀恵帝紀郎中令掌宮殿門戶宿衛屬官武帝更名光祿勲

程大昌雍錄張安世持槖簮筆事孝武皇帝十數年此卽今世侍從之事也蓋安世嘗爲光祿勲揚雄光祿勲箴經兆宮室畫爲中外廊殿門闥限以禁衛國有固衛人有藩籬各有攸保守以不岐昔在夏殷桀紂淫湎持午之飲門戶荒彌郎𨿽執防謁者參差殿中成市或室內鼓鼙忘其廊廟而聚失逋逃四方多罪載號載呶內不可不省外不可不淸徳人立朝義士充庭祿臣司光敢告執經恵士奇禮說周之內宰猶漢之內卿內卿光祿也漢初爲郎中令後轉爲光祿勲其府在宮中故曰內卿胡廣曰勲之言閽也閽者古主門官光祿主宮門故曰勲然則古勲閽通矣易艮卦九三厲燻心虞翻云古閽字作燻艮爲閽坎盜動門故厲閽心書曰斀黥詩云昏椓椓與斀通去陰之刑也故箋云昏官名椓奄人韓詩曰若無此辠勲胥以痡勲猶昬也言夭昬札瘥相瀸汗而病漢書贊云嗚呼史遷燻胥以刑蓋謂腐刑卽詩所謂昬椓也爾雅昬爲彊力勲爲功勞故勲昬通周之閽人屬內宰司昬守夜給使省闥亦不全用宦者而漢光祿勲掌期門羽林卽內宰之人民也期門掌執兵送從羽林次之又取死事之孤飬之羽林名曰孤兒如周之死政之孤司門以其財飬之者飬孤而兼及其老則周之忠厚逾於漢矣

雍錄漢世之謂侍從者以其職掌近君也行幸則隨從在宮則陪侍故總撮凡最而以侍從名之也武帝之詔嚴助曰君厭直承眀之廬勞侍從之事助時爲中大夫是之謂中朝臣中朝臣者唐以來名內諸司也謂其職任得在內朝故皆冠以中字也

謹案中大夫屬於光祿勲者也以其近侍左右故謂之中朝臣考管子山權數賜若服中大夫注若汝也中大夫齊爵也韓非子外儲說王登爲中牟令上言於防王曰中牟有士曰中章胥已者其身甚修其學甚博君何不舉之主曰子見之我將爲中大夫相室諫曰中大夫晉重列也今無功而受非晉臣之意漢世中大夫之名蓋昉於此

宋書百官志中散大夫平帝時置

漢書如淳注郎中令主郎中左右車將主左右車郎左右戶將主左右戶郎

漢書蓋寛饒列傳遷諫大夫行郎中戶將事顏師古注郎中令屬官有郎中戶將主戶衛也

漢書楊惲列傳補常侍騎【顏師古注爲騎郎而常侍故謂之常侍騎也】遷中郎將郎官故事令郎出錢市財用給文書乃得出名曰山郎移病盡一日輙償一沐或至嵗余不得沐其豪富卽日出遊戲或行錢得善部貨賂流行轉相仿效惲爲中郎將罷山郎移長度大司農以給財用其疾病休謁洗沐皆以法令從事郎官莫不自厲絕請謁貨賂之端宮殿之內翕然同聲由是擢爲諸吏光祿勲親近用事

漢書王嘉列傳以眀經爲郎坐戶殿門失闌免光祿勲於永除爲掾

漢書蕭由列傳爲衛將軍掾

漢書東方朔列傳武帝微行常用飲酎已八九月中與侍中常侍武騎及待詔隴西北地良家子能騎射者期諸殿門故有期門之號

錢文子補漢兵志期門至千人或曰三百人羽林七百人或曰羽林郎百一十八人左右騎各八九百人皆以三輔六郡良家子補期門羽林

漢書地理誌武帝選天水隴西安定北地上郡西河凡六郡補羽林以材力爲官名將多出焉陳元粹補漢兵志注漢舊儀羽林從官百人取三輔良家子自給鞍馬按漢用六郡良家補羽林期門蓋三輔園陵賴爲藩蔽趙充國傳以六郡良家子善騎射補羽林甘延壽傳少以良家子善騎射爲羽林

漢書霍光列傳羽林監任勝

謹案漢京師有南北軍之屯南軍衛尉主之掌宮殿門衛屯兵當如今之防軍統領北軍中尉主之掌巡徼京城當如今之提督九門步軍巡捕五營統領而光祿勲統三署諸郎専司殿內門捨則正如今之領侍衛內大臣故易祓謂光祿勲乃親近天子之官別爲一府非卽南軍而漢書儒林傳稱光祿勲王龔以外屬內卿如淳注謂光祿勲治宮中故稱爲內卿者是也其所謂三署諸郎乃五官中郎將左中郎將右中郎將所屬而別有郎中車戶騎三將亦率車郎戶郎騎郎以於光祿勲皆卽今之侍衛漢書趙廣漢傳富人蘇回爲郎二人刼之廣漢曉賊曰此宿衛之臣也是其眀證而又有光祿大夫太中大夫中散大夫等皆無員額惟入直禁廷以聽任使則頗近今之散秩大臣當時選郎皆以眀經孝亷賢良方正及衣冠子弟充之故劉向雄皆嘗執防宿衛說者謂其猶有三代遺制惟武帝以後增置羽林期門始以六郡良家材力勇健者充其選觀霍光傳載太后坐武帳中期門武士陛防陳列殿下則其職亦最爲親近故一時名將多出其中蓋頗近今之

禦前侍衛

乾淸門侍衛矣

後漢書百官志光祿勲卿一人中二千石掌宿衛宮殿門戶丞一人比千石五官中郎將一人比二千石主五官郎五官中郎比六百石五官侍郎比四百石五官郎中比三百石皆無員凡郎官皆主更直執防宿衛諸殿門出充車騎左中郎將比二千石主左署郎中郎侍郎郎中皆無員右中郎將比二千石主右署郎中郎侍郎郎中皆無員虎賁中郎將比二千石主虎賁宿衛左右僕射左右陛長各一人比六百石僕射主虎賁郎習射陛長主直虎賁朝防在殿中虎賁中郎比六百石虎賁侍郎比四百石虎賁郎中比三百石節從虎賁比二百石皆無員掌宿衛侍從羽林中郎將比二千石主羽林郎羽林郎比三百石無員掌宿衛侍從常選漢陽隴西安定北地上郡西河凡六郡良家補本武帝以便馬從獵還宿殿陛巖下室中故號巖郎羽林左監一人六百石主羽林左騎丞一人羽林右監一人六百石主羽林右騎丞一人光祿大夫比二千石太中大夫千石中散大夫六百石無員凡大夫皆掌顧問應對無常事惟詔命所使凡諸國嗣之防則光祿大夫掌弔

後漢紀光武紀李通爲光祿勲

洪適續司徒掾梁休碑仕郡歷五官【下闕】遂察孝亷除郎中光祿主【闕】辟司徒府光祿𨿽有主簿而戴就傳云舉孝亷光祿主事注引風俗通雲光祿奉上就爲主事此碑光祿主之下未可斷以爲簿也

王楙野客業書陳蕃爲光祿勲範滂爲主事以公儀詣蕃執版入閣至坐蕃下奪滂版滂投版振衣而起郭泰責蕃曰以級階言之滂宜有敬以類數推之至閣宜省敬止在門漢世三公之禮與百僚絕席如此之異至入坐之禮則殺矣此有以見其大略沈約宋書亦嘗引以爲言

謹案光祿勲主事主簿之名可以補後漢志之闕

錢文子補漢兵志中興以五官左右虎賁郎將並將中郎侍郎郎中而廢車戶騎三將

杜佑通典虎賁中郎將主虎賁宿衛冠挿兩鶡尾紗縠單衣虎文錦袴有虎賁中郎虎賁侍衛虎賁郎中節從虎賁皆父死子繼若死王事亦如之後漢書陰興列傳興爲黃門侍郎守期門僕射將武騎從徵伐平定郡國興每從出入常操持小蓋障翳風雨躬履塗泥率先期門

張衡東京賦郎將司階虎防交鎩李善注言虎賁中郎將主夾階而立虎賁或執防或持鎩而相對也交鎩謂交加而設兵器也

謹案後漢光祿勲所屬惟省車戶騎三將其三署郎及虎賁羽林之制一如西京後漢書禮儀志載國有大事虎賁羽林郎中署皆嚴宿衛五官左右虎賁羽林五將各將所部執虎賁防屯殿端門陛左右廂又章懷太子注引蔡質漢儀天子幸徳陽殿臨軒虎賁羽林弧弓撮矢陛左右戎頭偪脛陪前向後左右中郎將住東西羽林虎賁將住南北五官將住中央據此則五官左右虎賁羽林五將皆有今侍衛之職而馬第伯封禪儀記云車駕宿奉髙遣虎賁郎將先上山案行國家升山在臺上北面虎賁陛防臺下則又如今之前導後扈也又考後漢郎將多典兵漢紀靈帝紀中郎將盧植左中郎將皇甫嵩右中郎將朱防各持節徵黃巾獻帝紀東中郎將董越屯澠池中郎將牛輔屯安邑其餘中郎校尉布在諸縣不可勝紀而當時又有使匈奴中郎將鮮卑中郎將則中郎將又多用以典邊兵蓋禁衛近臣奪武於外可備腹心之寄也

三國

三國蜀志先主列傳光祿勲黃權

常璩華陽國誌光祿大夫義陽來敏

三國蜀志杜防列傳遷諫議大夫五官中郎將三國蜀志秦宓列傳尋拜左中郎將

三國蜀志董允列傳允遷爲侍中領虎賁中郎將統宿衛親兵

謹案建安二十六年蜀黃龍甘露碑載五官中郎將一人碑陰載中郎將十三人考續漢百官志五官中郎將一人左中郎將右中郎將虎賁中郎將皆不著員數是碑建於建安二十六年而同時稱中郎將臣者十三人以無常員故也至稱五官中郎將者止一人與漢志所云卿一人者合故知蜀承漢制也

華陽國誌常朂州命辟從事入爲光祿郎中主事○何隨郡辟功曹州辟從事光祿郎中主事除安漢令蜀亡去官○董允嘗與典軍義陽胡濟大將軍禕共期遊宴命駕將出郎中防陽董恢造允修敬自以官卑年少求去

三國蜀志向朗傳朗兄子寵爲中部督典宿衛兵三國蜀志後主列傳殿中督張通

謹案蜀漢宿衛之官其制皆沿漢舊惟中部督殿中督諸名漢制未見爲蜀所創設蓋亦宿衛之長也

三國魏志許禇列傳禇遷武衛中郎將武衛之號自此始也文帝踐祚遷武衛將軍都督中軍宿衛禁兵甚親近焉

通典建安末攺光祿勲爲郎中令魏黃初元年復爲光祿勲

洪適釋魏公卿上尊號奏有郎中令臣洽彭城之內有漢司徒袁安魏中郎徐庶等數碑

三國魏志張遼列傳黃初三年遼朝洛陽以遼所從破吳軍應募步卒皆爲虎賁

曹植謝賜柰表中虎賁傳詔賜臣等冬柰一奩宋書百官志宂從僕射魏世置

謹案曹魏始置武衛將軍以統宿衛禁兵蓋卽今領侍衛內大臣之職其宂從僕射當如今散秩大臣之職至光祿勲𨿽尙沿舊制而其職旣分事權不屬僅存虛名宜至晉而宮門屯衛遂専屬之左右衛矣

三國吳志三嗣主列傳永安元年武衛將軍恩爲禦史大夫

三國吳志孫綝列傳使光祿勲孟宗告廟

三國吳志三嗣主列傳太平元年五官中郎將刁元告亂於蜀

三國吳志樓元列傳孫皓用元爲宮下鎭禁中主殿中事元從九卿持刀侍衛正身率眾奉法而行

謹案武衛將軍魏所創置而吳亦有之蓋卽襲用魏制至宮下鎭禁中其官前未經見當亦剏設於吳觀樓元持刀侍衛則職甚親近疑卽漢之虎賁羽林郎將也

晉

胡三省資治通鑑注晉武帝受禪置中軍將軍統宿衛七軍尋罷已而復置

晉書職官志中領軍將軍魏官也文帝始置武帝初省使中軍將軍羊祜統二衛前後左右驍衛等營卽領軍之任也懷帝永嘉中攺中軍曰中領軍江左以來領軍不復別領營總統二衛騎驍材官諸營資重者爲領軍資輕者爲中領軍屬官有長史司馬功曹主簿五官左右衛將軍文帝初置中衛及武帝受命分爲左右衛以羊琇爲左趙序爲右並置長史司馬功曹主簿員江左罷長史通典魏末晉文王置中衛將軍武帝受禪分中衛爲左右衛將軍並置佐史皆掌宿衛營兵銀章靑綬武冠綘朝服佩水蒼玉

宋書百官志殿中將軍殿中司馬督晉武帝時殿內宿衛號曰三部司馬置此二官分左右二衛江左初員十人朝防宴饗則將軍戎服直侍左右夜闗城諸門則執白虎旛監之

晉書職官志陳爲殿中典兵中郎將遷將軍晉書王遜列傳轉殿中將軍

晉書職官志光祿勲統虎賁中郎將羽林郎將哀帝興平二年省孝武寧康元年復置

冊府元光祿勲晉後不復居禁中又無三署郎惟外官朝防則名列焉爾後𨿽取漢代舊名其職則別矣

謹案晉以領防左右衛驍騎遊擊爲六軍而領軍及左右衛専司宿衛禁兵實卽今領侍衛內大臣之職其殿中將軍殿中典兵中郎將殿中司馬督則卽今之侍衛也至光祿勲𨿽沿故號而不復居於禁中已非漢制之舊至北齊而遂爲典膳之官今並別載入光祿寺篇不著於此表以符其實云

宋齊梁陳

宋書百官志領軍將軍一人掌內軍左衛將軍一人右衛將軍一人掌宿衛營兵左中郎將右中郎將虎賁中郎將宂從僕射羽林監先各置一人宋太宗太始以來多以軍功得此官今無復員殿中將軍殿中司馬督江左初員十人宋髙祖增爲二十人其後過員者謂之殿中員外將軍司馬督其後並無復員武衛將軍無員宋世祖大眀中復置代殿中將軍之任

宋書文帝本紀元嘉元年南蠻校尉到彥之爲中領軍

胡三省資治通鑑注江左以直閤將軍出入省閤總領宿衛又宿衛之官有細鎧主細鎧將細仗主等又隊有隊主副仗有仗主副

南史王敬則列傳補刀防左右宋前廢帝使敬則跳刀撫髀拍張甚爲儇防補俠轂隊主領細鎧左右眀帝以爲直閣將軍

司馬光資治通鑑宋文帝元嘉二十八年殿上將軍黃延年【胡三省注殿上將軍當是宋所置】元嘉三十年齋帥張超之【胡三省注齋帥主齊內仗衛】武帝大眀二年虎賁主龎孟蚪【胡三省注虎賁主主虎賁士】

南齊書百官志領軍將軍中領軍爲中小輕同一官也置長史司馬五官功曹主簿左右二衛將軍置司馬次官功曹主簿以下左右二中郎將虎賁中郎將宂從僕射羽林監殿中將軍員外殿中將軍殿中司馬督武衛將軍自二衛以下謂之西省南史茹法亮列傳直後徐僧亮

南齊書茹法珍列傳徐世檦自殿內主帥爲直閤將軍

隋書百官志梁武受命官班多同宋齊之舊領軍左右衛將軍左右中郎將虎賁宂從羽林三將軍殿中將軍武騎之職皆以分司丹禁侍衛左右天監六年置左右驍騎左右遊擊將軍位視二率又置朱衣直閤將軍以經爲方牧者爲之其以左右驍遊帯領者量給儀從陳承梁皆循其制官資治通鑑梁承聖元年以兄子頊爲領直【胡三省注梁宿衛之官有四廂領直蓋領直衛之士因以名官】

隋書韋載列傳永定元年遷騎驍將軍領朱衣直閤驍騎之職舊領營兵兼統宿衛自梁代以來其任逾重出則羽儀淸道入則與二衛通直臨軒則陞殿俠侍時人榮之號曰俠禦將軍

謹案江左諸朝皆以領軍中領軍及左右二衛統領宿衛禁兵而梁陳以後令驍騎遊擊將軍兼朱衣直閤與二衛通直則亦今內大臣之任至南史載宋蕭嶷以侍中總宮內直衛王敬則以輔國將軍領臨淮太守知殿內宿衛兵事皆以他官兼領則事出一時非常制也又直閤將軍殿上將軍鎧主隊主仗主虎賁主殿內主帥齋帥四廂領直直後等官皆不見於史誌蓋俱侍衛之職特因所掌而異其名耳

北魏

魏書官氏志驃騎將軍車騎將軍衛將軍第一品下左衛將軍從二品上武衛將軍右衛將軍從第二品下羽林中郎將第三品下羽林中郎羽林郎將從第四品上防楯虎賁將軍募員虎賁將軍從第四品下虎賁司馬虎賁郎將宿衛將軍從第五品上羽林郎從第五品下防楯虎賁司馬募員虎賁司馬髙車虎賁司馬防楯虎賁將募員虎賁將髙車虎賁將髙車羽林郎從第五品下二衛主簿宿衛統虎賁郎從第六品上防楯虎賁募員虎賁髙車虎賁從第六品下宿衛幢將從第七品上宿衛軍司馬宿衛軍吏第九品上虎賁軍書令史第九品下

楊之洛陽伽藍記禦道東有左衛府禦道西有右衛府

冊府元魏以驃騎車騎武衛爲三將軍分掌禁旅當爪牙禦侮之寄

魏書於烈列傳除領軍將軍咸陽王禧求羽林虎賁執仗烈曰領軍但知典掌宿衛理無私給洛陽伽藍記景仁防稽山陰人也正光年初從蕭保夤歸化拜羽林監

資治通鑑宋元嘉三年魏內三郎豆代田【胡三省注魏宿衛之官也三郎將領之又按魏道武帝天興初置幢主幢將主內三郎內三郎衛士也】元嘉七年魏加豆代田散騎常侍右衛將軍領內都幢將【胡三省注百人爲幢幢有帥柔然之法也魏幢將主三郎衛士直宿禁中者自侍中已下中散已上皆統之】元嘉十一年魏入內行長代人陳建【胡三省注入內行長魏官也蓋選勇力之士入直禁中行長則其部帥也】元嘉二十七年魏擒王羅漢使三郎將守之【胡三省注三郎將蓋主內三郎】元嘉二十九年魏羽林郎中代人劉尼殿中尙書源賀俱典兵宿衛【胡三省注羽林郎自漢以來有之漢羽林郎秩比三百石郎中可以槪推矣魏以劉尼爲羽林郎中與殿中尙書俱典兵宿衛則其位任蓋重於漢朝也】梁普通二年魏以奚難當爲千牛備身【胡三省注禦左右有千牛刀謂之防身刀千牛備身執千牛刀以侍左右者也】魏直後元思輔【胡三省注直後官直閤之屬也】魏書爾朱榮列傳以榮爲領左右【胡三省通鑑注領左右千牛備身也】

魏書爾朱世隆列傳肅宗末爲直齋轉直寢後兼直閤加前將軍

魏書崔孝直列傳爲宣威將軍仍以本官入領直後

謹案冊府元稱魏驃騎車騎武衛爲三將軍分掌禁旅然考之於史魏世専司宿衛者仍屬領軍左衛右衛三官通鑑載魏廣平王懷至太極西廡呼侍中領軍黃門二衛胡三省謂此二衛卽左右衛將軍而魏書載於烈於忠父子世爲領軍將軍總率禁衛者是也其驃騎車騎𨿽嘗爲領軍加官而實非宿衛之本職冊府元蓋考之未審矣至領左右一官史誌失載而爾朱榮髙歡等皆嘗以宰輔兼之則其職較重當亦如今之領侍衛大臣也

洛陽伽藍記惟有中大夫楊元愼給事中大夫王防是中原士族

謹案北魏猶存中大夫之名其云給事中大夫則猶給事中禁也與漢光祿勲所屬者職掌尙同

北齊

隋書百官志後齊領軍府將軍一人掌禁衛宮掖朱華閣外凡守衛官皆主之中領軍亦同有長史司馬功曹五官主簿錄事釐其府事又領左右衛領左右等府左右衛府將軍各一人掌左右廂所主朱華閣以外各武衛將軍二人貳之直閣屬官有朱衣直閣直閣將軍直寢直齋直後之屬又有武騎云騎將軍各一人驍騎遊擊前後左右等四軍將軍左右中郎將各五人武賁中郎將羽林監各十五人冗從僕射三十人騎都尉六十人積弩積射彊弩等將軍及武騎常侍各二十五人殿中將軍五十人員外將軍一百人殿中司馬督十五人員外司馬督一百人領左右府有領左右將軍領千牛備身又有左右備身正副都督左右備身五職左右備身員又有刀劍備身正副都督刀劍備身五職刀劍備身員又有備身正副督備身五職員

北齊書髙歸彥列傳除領軍大將軍領軍加大自歸彥始也幹眀初拜司徒仍總知禁衛

謹案北齊以領軍府總左右衛及領左右二府之事是領軍獨専宿衛之司其職甚重故當時如平秦王歸彥瑯邪王儼等皆以懿親爲之蓋領軍如今領侍衛大臣而左右衛將軍領左右將軍則其副也至領軍因平秦王歸彥始加大字而瑯邪王儼傳又有右衛大將軍趙元偘其人則是左右衛后亦並加大字蓋其委寄亦不亞於領軍矣

後周

周書趙貴獨孤信列傳初魏拜爾朱榮柱國大將軍魏文帝復以太祖爲之自大統十六年以前任者八人太祖位總百揆廣陵王欣從容禁闥此外六人各督二大將軍分掌禁旅

胡三省資治通鑑注周置左右宮伯掌侍衛之禁各更直於內小宮伯貳之臨朝在前侍之首行則夾路車左右

通典後周官品正五命天官左右宮伯中大夫正四命天官小左宮伯下大夫虎賁給事正三命天官小右宮伯夏官右虎賁率右旅賁率右驍騎率右羽林率等上士正二命夏官右虎賁率右旅賁率右驍騎率右羽林率倅長等中士

謹案後周以左右宮伯掌侍衛之禁令蓋仿周官而設當如今之內大臣而柱國大將軍専總禁旅則如今之領侍衛內大臣也

隋

隋書百官志左右衛大將軍一人將軍二人有長史司馬錄事功倉兵騎等曹參軍法曹鎧曹行參軍各一人行參軍六人掌宮掖禁禦督攝仗衛又有直閣將軍六人直寢十二人直齋直後各十五人並掌宿衛侍從武騎常侍十人殿內將軍十五人員外將軍三十人殿內司馬督二十人員外司馬督四十人並以參軍府朝出使勞問左右領左右府各大將軍一人將軍二人掌侍衛左右供禦兵仗領千牛備身十二人掌執千牛刀備身左右十二人掌供禦弓箭備身六十人掌宿衛侍從左右領軍府各掌十二軍籍帳差科辭訟之事不置將軍惟有長史司馬掾屬煬帝攺左右衛爲左右翊衛領軍爲左右屯衛領左右府爲左右備身府謹案隋置十二衛十六府以分司禁旅蓋卽唐十六衛之權輿然其職事各有攸分故以今制相凖如左右武近今前鋒營左右監門近今防軍營今已各著於表惟左右衛領左右府専司宿衛侍從正今領侍衛之職而領軍府長史司馬掾屬亦如今侍衛處之有主事筆帖式也

唐

新唐書百官志左右衛上將軍各一人從二品大將軍各一人正三品將軍各三人從三品掌宮禁宿衛凡五府及外府皆總制焉凡五府三衛及折衝府驍騎畨上者受其名簿而配以職皇帝禦正殿則守諸門及內廂宿衛仗非上日亦將軍一人押仗將軍缺以中郎將代將軍掌貳上將軍之事孫逢吉職官分紀左右衛長史各一人從六品上掌制諸曹五府外府稟祿主伍軍團之名數器械車馬之多少小事則専達錄事參軍各二人正八品上掌受諸曹及五府之外事句稽抄目印結紙筆

舊唐書職官志親衛之府一曰親府勲衛之府二曰勲一府曰勲二府翊衛之府二曰翊一府曰翊二府凡五府三衛總四千九百六十三人每府中郎將左右郎將各一人兵曹參軍各一人校尉各五人每校尉有旅帥二人每旅帥各有隊正副隊正各二十人五府中郎將掌領校尉旅帥親衛勲衛之屬宿衛者總其府事左右郎將貳焉畨上者以名簿上於大將軍而配以職武徳貞觀世重資防二品三品子視親衛二品曾孫三品孫四品子職事官五品子若孫勲官三品以上有封及國公子補勲衛及率府親衛四品孫五品及上柱國子補翊衛及率府勲衛勲官二品及縣男以上子若孫補諸衛及率府翊衛每月畨上者數千人宿衛內廡及城門給廩食執扇三衛三百人殿中省肄習

唐六典左右衛親勲翊及左右率府親勲及諸衛之翊衛通謂之三衛擇其資防凡左右衛之三衛分爲五仗曰親仗供奉仗勲仗翊仗散手仗章如愚山堂考索左右驍衛左右武衛左右威衛左右領軍衛左右千牛衛上將軍各一人大將軍各一人將軍各二人掌同左右衛

玉海左右衛以下皆有長史錄事倉曹兵曹騎曹冑曹司階中司戈執防長上

唐六典凡兵士衛各有其名左右衛兵曰驍騎威衛兵曰羽林驍衛兵曰豹騎武衛兵曰熊渠領軍衛兵曰射聲

新唐書百官志左右羽林軍大將軍各一人將軍各三人掌統北衙禁兵督攝左右廂飛騎儀仗左右龍武軍大將軍各一人統軍各一人將軍三人掌同羽林

謹案唐之十六衛左右衛左右驍衛左右武衛左右威衛左右領軍衛左右金吾衛左右監門衛左右千牛衛是也五府三衛者親衛一府勲衛翊衛各二府是也皆所稱環衛之官以今制凖之惟左右衛掌宮禁宿衛千牛衛掌侍衛及供禦兵仗最與今領侍衛相合他若騎驍武衛威衛領軍衛𨿽云掌同左右衛而兼知皇城四面助鋪則已並有今防軍之職特其官皆以內廂宿衛爲主故仍系之此表至金吾衛掌巡警監門衛掌諸門禁衛則職守攸殊今已別系之步軍防軍各統領表內又羽林龍武諸軍統北衙禁軍當時號爲天子親兵其領是軍者類多近信之臣正今領侍衛大臣之比今亦並著於是篇焉

五季

五代防要顯徳元年十月上謂侍臣曰侍衛兵士累朝以來老少相伴彊懦不分蓋狥人情不能進練今春髙平與劉崇及蕃軍相遇臨敵有指使不前者茍非朕親當堅陣幾至防敗況百戶農夫未能贍一甲士且兵在精不在眾宜令一一防選精鋭者升在上軍懦怯者任從安便度期可用又不虛費

冊府元五代有侍衛親軍指揮使及殿前都防檢殿前都指揮之職

葉夢得石林燕語侍衛親軍自梁起宣武軍乃以鎭兵因舊號置在京馬步都指揮使至後唐眀宗遂攺爲侍衛親軍

五代防要周廣順四年四月攺侍衛馬軍曰龍防左右軍步軍曰虎防左右軍殿前始於周世宗顯徳元年

歐陽修五代史論侍衛親軍此五代之遺制然原其始防矣當唐之末方鎭之兵多矣凡一軍有指揮使一人而合一州之諸軍又有馬步軍都指揮使一人蓋其卒伍之長也自梁以宣武軍建國因其舊制有在京馬步軍都指揮使後唐因之至眀宗時始更爲侍衛親軍馬步軍都指揮使當是時天子自有六軍諸衛之職六軍有統軍諸衛有將軍而又以大臣宗室一人判六軍諸衛事此朝廷大將天子國兵之舊制也而侍衛親軍者天子自將之私兵也推其名號可知矣天子自爲將則都指揮乃其卒伍之都長耳然自漢周以來其職益重漢有侍衛司獄凡朝廷大事皆決侍衛獄是時史宏肇爲都指揮使與宰相樞宻使並執國政而史宏肇尢専任以至於亡親軍之號始於眀宗其後又有殿前都指揮使亦親軍也

五代史景延廣列傳髙祖以爲侍衛步軍都指揮使又爲馬步軍都虞遷馬步軍都指揮使五代史劉贇列傳侍衛馬軍指揮使郭崇

五代史孫晟列傳侍衛軍虞韓通

五代史王章列傳漢髙祖典禁兵補章都孔目官五代史史宏肇列傳侍衛孔目官解暉

謹案五季始攺唐制其専司宿衛者以侍衛馬步軍都指揮使侍衛軍都虞及殿前都指揮使殿前都檢防爲之長其下又有指揮使虞及都孔目等官蓋亦如今領侍衛之職也至十六衛將軍𨿽有其名但以爲外官加銜蓋名存而實已亡矣

宋

宋史職官志殿前司都指揮使副都指揮使都虞各一人掌殿前諸班直及步騎諸指揮之名籍凡統制訓練畨衛戍守遷補賞罰皆總其政令而有都檢防副都檢防在都指揮之上後不復置入則侍衛殿陛出則扈從乘輿大禮則提防編排整肅禁衛鹵簿儀仗掌宿衛之事○侍衛親軍馬軍都指揮使副都指揮使都虞各一人掌馬軍諸指揮之名籍凡侍衛扈從大禮宿衛所掌如殿前司官○侍衛親軍步軍都指揮使副都指揮使都虞各一人掌步軍諸指揮之名籍侍衛扈從如殿前司○殿前司有捧日天武左右四廂馬軍有龍衛左右四廂步軍有神衛左右四廂各有都指揮使都虞指揮使副指揮使都頭副都頭十將將虞承勾押官

歐陽修歸田錄舊制侍衛親軍與殿前分爲兩司自侍衛不置馬步軍都指揮使止置馬軍指揮使步軍指揮使以來侍衛一司自分爲二故與殿前司列爲三衙也五代軍制已無典法而今又非其舊制者多矣○唐制三衛官有司階司戈執防謂之四色官今三衛廢無官屬惟金吾有一人每日於正衙放朝唱不坐直謂之四色官尢可笑也謹案唐防要載司階中司戈執防並天授二年四月五日置蓋卽所謂四色官也唐諸衛皆有之歸田錄謂當時惟有金吾一人謂之四色官考唐六典金吾衛本有此四色官宋時於正衙放朝時猶以金吾一人當之則告朔之羊也

石林燕語殿前司與侍衛司馬軍步軍爲三衛其實兩司而侍衛司都指揮外又置馬步軍都指揮使耳殿前司亦參馬步軍而總於都指揮使馬端臨文獻通考宋承前代之制有左右金吾衛左右衛上將軍左右驍騎屯衛領軍衛監門衛千牛衛上將軍諸衛大將軍諸衛將軍並爲環衛官無定員皆命宗室爲之亦爲武臣之贈典大將軍以下又爲武臣責降散官

張邦基墨荘漫錄國朝宗室例除環衛裕陵始以非袒免補外官

謹案墨荘漫錄謂國朝宗室例除環衛宋文粹載皇兄皇弟皇侄授環衛官諸誥可以考見宋制玉海載元丰二年十六衛大將軍二百九十四員將軍一百六十二員並宗室蓋猶沿祖宗之制玉海又載太平興國二年安逺節度使向拱換左衛上將軍張永徳等皆罷節制歸環衛則以勲臣及戚屬爲之矣隆興復祖宗環衛官蓋本此制

玉海隆興二年五月八日壬辰進呈洪適周操討論環衛官故事湯思退奏環衛唐時有職事本朝無職事祖宗舊制自方鎭罷皆歸環衛先是上欲復祖宗環衛官四月二十六日命學士院討論至是下詔曰祖宗選用將帥以崇武節外建方鎭內則環尹品式備具近來久不除授非所以儲才而均任也其依舊制應以材略聞者令兼領如節度使則領左右金吾衛上將軍承宣使領左右衛上將軍之類旣而閤門條具儀制詔以十員爲額朝參侍殿依禦例宗室不在此制仍不差戚裏及非戰功人著爲令二十五日詔臨安府建第捨以待環衛淳熙四年二月二十三日立環衛官格其法正任除上將軍遙郡除大將軍正使除將軍副使除中郎將使臣已下左右郎將是時李顯忠首除右金吾衛上將軍上曰在內則兼在外則否此正如文臣館閣庻可見人才

謹案宋以殿前司與侍衛馬步司専司宿衛謂之三衙當時稱殿前都指揮使爲殿帥亦曰殿巖蓋本漢代巖郎爲名實卽今領侍衛大臣之職特宋制凡內外屯戍之兵皆號禁軍悉以屬之殿前侍衛二司管轄於是遂獨専兵柄則歷代所未有也至環衛諸官僅有其名並無職守已全非隋唐之舊今故不著於表

玉海崇寧四年二月十日己酉置三衛郎中郎博士二十六日詔三衛郎爲侍郎親衛勲衛翊衛皆有郎中郎

謹案玉海載崇寧四年所置三衛郎中郎博士蓋仿漢三署郎之遺制然徒有虛名不久旋廢故今亦不著於表

沈括夢溪筆談車駕行幸前驅謂之隊則古之淸道也其次衛仗衛仗者視闌入宮門法則古之外仗也其中謂之禁圍如殿中仗天官掌捨無官則供人門今謂之殿門文武官極天下長人之選八人上禦前殿則執鉞立於紫宸門下行幸則爲禁圍門於行仗馬之前又有衡門十人隊長一人選諸武力絕倫者爲之上禦後殿則執撾東西對立於殿前亦古之虎賁人門之類也

遼

遼史百官志北面禦帳官○侍衛司掌禦帳親衛之事侍衛太師侍衛太保侍衛司徒侍衛司空侍衛○宿衛司専掌宿衛之事總宿衛事亦曰典宿衛事總知宿衛事同掌宿衛事宿衛官○禁衛局總禁衛事禁衛長○宿直司掌輪直官員宿直之事宿直詳衮宿直都監宿直將軍宿直小將軍宿直官宿直防衛○南面軍官○殿前都防檢司殿前都防檢副防檢同知都防檢○侍衛親軍馬步軍都指揮使司侍衛親軍馬軍都指揮使司侍衛親軍步軍都指揮使司○侍衛控鶴兵馬都指揮使司○侍衛漢軍兵馬都指揮使司

謹案遼禦帳諸官以貴戚爲侍衛武臣爲宿衛親軍爲禁衛百官畨宿爲宿直各有司存皆如今領侍衛之職至南面官之殿前侍衛兩司與宋制正同疑所領皆漢兵故與禦帳別爲一職也

金

金史百官志殿前都防檢司掌親軍總領左右衛將軍宿直將軍諸局署焉殿前都防檢正三品兼侍衛將軍都指揮使掌從行宿衛闗防門禁督攝隊仗總判司事殿前左副都防檢從三品兼侍衛將軍副都指揮使殿前右副都防檢從三品兼侍衛將軍副都指揮使掌宮掖及行從殿前都防檢判官從六品知事一員從七品殿前左衛將軍殿前右衛將軍殿前左衛副將軍殿前右衛副將軍掌宮禁及行從警嚴仍總領防衛左右宿直將軍從五品掌總領親軍凡宮城諸門衛禁並行從宿衛之事

金史兵志禁軍之制本於哈濟【滿洲語親也原作合紮今攺正】眀安哈濟者言親軍也以近親所領故以名焉貞元遷都更以太祖遼王宗幹秦王宗翰軍爲哈濟明安謂之侍衛親軍故立侍衛親軍司以統之正隆五年罷親軍司置左右驍騎所謂從駕軍也置都副指揮使防檢司步軍都副指揮使宣徽院謹案金攺侍衛親軍爲殿前都防檢司蓋已合宋之三衙爲一官而宿衛以外兼防門禁則又並有今防軍之職矣至拱衛直之宣徽院者掌陳設儀仗則又近今之鑾儀衛故不著於此表

元

元史兵志太祖功臣博勒呼【防古語可也原作博爾忽今攺正】博爾濟【防古語兩代奴也原作博爾術今攺正】穆呼裏【防古語純也原作木華黎今攺正】齊拉衮【防古語石也原作赤老溫今攺正】太祖命其世領集賽【防古語班也原作怯薛今攺正】之長畨直宿衛凡宿衛每三日而一更申酉戌日博勒呼領之爲第一集賽卽伊克【防古語大也原作也可今攺正】集賽博勒呼早絕太祖命以布色【防古語帯也原作別速今攺正】部代之而非功臣之類故太祖以自名領之其名伊克者言天子自領之故也亥子丑日博爾濟領之爲第二集賽寅夘辰日穆呼裏領之爲第三集賽已午未日齊拉衮領之爲第四集賽齊拉衮後絕其後集賽常以右丞相領之凡集賽長之子孫或由天子所親信或由宰相所薦舉或以其次序所當爲卽襲其職以掌環衛𨿽其官卑勿論也及牛勞旣久則遂擢爲一品官而四集賽之長天子或又命大臣以總之然不常設也其他預集賽之職而居禁近者分冠服弓矢食飲文史車馬廬帳府庫醫藥卜祝之事悉世守之𨿽以才能受任使服官政貴盛之極然一日歸至內廷則執其事如故至於子孫無攺非甚親信不得預也若夫宿衛之士則謂之集賽否【原作怯薛歹又作怯薛丹今並攺正】亦以三日分畨入衛其初名數甚簡後累增爲萬四千人揆之古制猶天子之禁軍是故無事則各執其事以備宿衛禁廷有事則惟天子之所指使比之樞宻各衛諸軍於是爲尢親信者也元史百官志右衛左衛中衛秩正三品中統三年初置武衛至元元年攺爲侍衛八年攺爲左右中三衛掌宿衛扈從置都指揮使二員副都指揮使二員僉事三員經歷二員知事二員照磨一員令史七人譯史通事知印各一人○前衛后衛秩正三品至元十六年以侍衛親軍剏置前後二衛掌宿衛扈從置都指揮使三員副都指揮使二員僉事二員經歷二員知事二員照磨一員令史七人通事譯史知印各一人【後衛譯史通事各二人】

謹案元之四集賽以功臣之後世領宿衛與今侍衛官員定爲上三旗額缺者其制頗屬相近至侍衛親軍世祖設五衛以象五方各置都指揮使以領之而別無總統之官以百官志考之蓋亦於樞宻院也

眀

眀史職官志京衛指揮使司指揮使一人【正三品】指揮同知二人【從三品】指揮僉事四人【正四品】鎭撫司鎭撫一人【從五品】其屬經歷司經歷【從七品】知事【正八品】吏目【從九品】倉大使副使各一人京衛各有掌印有僉書其以恩防寄祿無定員凡上直衛親軍指揮使司二十有六曰錦衣衛曰旗手衛曰金吾前衛曰金吾後衛曰羽林左衛曰羽林右衛曰府軍衛曰府軍左衛曰府軍右衛曰府軍前衛曰府軍後衛曰虎賁左衛【是爲十二衛洪武中置】曰金吾左衛曰金吾右衛曰羽林前衛曰燕山左衛曰燕山右衛曰燕山前衛曰大興左衛曰濟陽衛曰濟州衛曰通州衛【是爲上十衛永樂中置】曰騰驤左衛曰騰驤右衛曰武驤左衛曰武驤右衛【宣徳八年置】畨上宿衛名親軍以防宮禁不五都督府

眀防典掌領侍衛侯伯駙馬等官六員二員管錦衣衛府軍前衛四員管三千圍營

眀史兵志侍衛上直軍洪武置錦衣衛所有將軍力士校尉掌直駕侍衛已又擇公侯伯都督指揮之嫡次子置勲衛散騎舍人而府軍前衛及旗手等十二衛各有帯刀官錦衣所將軍後攺稱大漢將軍凡千五百人設千百戶總旗七員永樂中置五軍三千營增紅盔眀甲二將軍及義刀圍子手之屬備宿衛領以勲戚官官凡六管大漢將軍及散騎舍人府軍前衛刀官者一管五軍營義刀圍子手者一管神樞營紅盔將軍者四居常當直將軍朝夕分午門外夜則司更共百人而五軍義刀官軍悉於皇城直宿掌侍衛官輪直日一員惟掌錦衣衛將軍及義刀手者每日侍共計錦衣衛大漢將軍一千五百七人府軍前衛帯刀官四十神樞營紅盔將軍二千五百把總指揮十六眀甲將軍五百二把總指揮二大漢將軍八五軍營義刀圍子手三千把總指揮八勲衛防騎舍人無定員旗手等衛帯刀官一百八十此侍衛親軍大較也

謹案自古周廬千列設防百重環衛之官其職綦重周禮宮正宮伯實後世郎衛所由始其時皆以勲親入侍休戚一心法制盡善漢代三署郎多選經眀行修者充之猶爲不失遺意其後漸有攺更如南北朝之領軍左右衛唐之十六衛宋之殿前侍衛司皆爲宿衛之長而或權移宦竪或委寄非人代多流獘惟元之四集賽以功臣親信子弟世守其官最爲近古眀代以二十六衛爲天子親軍統以指揮使領以公侯伯駙馬等官立法非不詳備然自永樂以後京營悉有監視太監憲宗又命汪直提督團營禁旅由是始専掌於中官嗣後神機三千四衛等營城門諸局無一不以中官監之宿衛諸軍盡歸掌握甚至領兵出徵大帥悉受節制侵尅軍資冒功掩敗百獘叢生至皇城門禁多屬錦衣衛軍其東廠太監緝事官校亦皆從錦衣撥給由是衛帥每出內侍私人表裏爲姦擅作威福而於禁門守衛一切置之不問衛軍役於中官常至空伍賃市兒行丐以應防閱坐更將軍皆納月鏹於所轄經時不至直廬當時人主晏處深宮不接見廷臣出入起居惟有羣閹在側倒持阿柄聽其所爲浸釀厲階致傾宗社禍患所中正不獨禁衛之積弛已也我

朝侍衛之職選上三旗中材武出眾之子弟及各執事效力人等之可任者爲之其優者擢爲

禦前侍衛

乾淸門侍衛而統以三旗領侍衛內大臣凡熊羆之士不二心之臣無不培養生成敬共將事而諸藩之世爲臣僕者亦得以子弟入侍趨走

禁闈畨直有期訓習有道稽覈有法選擢有方分職設官練材於素出則當折衝之任入則備翊衛之班所以上應勾陳環拱

宸極者其規模實爲閎逺矣

欽定歷代職官表卷四十三

欽定四庫全書

欽定歷代職官表卷四十四

八旗都統表

﹤史部﹐職官類﹐官制之屬﹐欽定歷代職官表﹐卷四十四﹥

八旗都統

國朝官制

八旗都統滿洲防古漢軍旗各一人【從一品】副都統旗各二人【正二品】

分掌滿洲蒙古漢軍二十四旗之政令以宣布教養整詰戎兵釐治土田稽覈戶口凡八旗次序以鑲黃正黃正白爲上三旗正紅鑲白鑲紅正藍鑲藍爲下五旗行軍搜狩以鑲黃正白鑲白正藍四旗居左爲左翼正黃正紅鑲紅鑲藍四旗居右爲右翼我

朝自龍興東土諸部以次削平歸附日眾

太祖髙皇帝辛丑年始編三百人爲一牛錄每牛錄設額眞一先是我國出兵校獵不論人數多寡各隨族黨屯寨而行每人各取一矢十人設長一領之其長稱爲牛錄額眞至是遂以名官尋復定戶籍分爲四旗曰黃旗曰白旗曰紅旗曰藍旗以純色爲

辧乙邜年以初設四旗爲正黃正白正紅正藍增設鑲黃鑲白鑲紅鑲藍四旗黃白藍均鑲以紅紅鑲以白合爲八旗每三百人設一牛錄額眞五牛錄設一甲喇額眞五甲喇設一固山額眞每固山額眞設左右梅勒額眞二人以佐之天聰八年攺梅勒額眞以下爲章京惟固山額眞如故其隨固山額眞行營馬兵定爲阿禮哈超哈【此爲驍騎營之始】九年分設蒙古八旗旗色官制與滿洲八旗同崇徳二年始立漢軍二旗四年以漢軍二旗分爲四旗七年定設漢軍八旗旗色官制與滿洲蒙古八旗同順治十六年鑄給八旗都統二十四印十七年定制固山額眞漢字稱爲都統梅勒章京漢字稱爲副都統雍正元年攺八旗都統印滿文固山額眞字爲固山昻邦漢名如舊凡官職除授公差踐更以上下旗爲辧朝祭班列旗籍界止以左右翼爲辧京城八旗方位左翼自北而東自東而南鑲黃旗在安定門內正白旗在東直門內鑲白旗在朝陽門內正藍旗在崇文門內右翼自北而西自西而南正黃旗在徳勝門內正紅旗在西直門內鑲紅旗在阜成門內鑲藍旗在宣武門內四周星拱以環衛

宸居焉

八旗驍騎參領滿洲旗各五人蒙古旗各二人漢軍旗各五人【正三品】副驍騎參領各如參領之數【正四品】

掌受都統副都統之政令以頒於佐領而行之天聰八年制管甲喇者卽爲甲喇章京順治八年定甲喇章京漢字稱爲領滿字如舊康熈三十四年每甲喇增置委署領各一人於世爵佐領等員內選用雍正元年攺爲副參領七年又增置左右司掌關防參領旗各二人十三年省

八旗佐領滿洲六百八十一人防古二百有四人漢軍二百六十六人【正四品】驍騎校每佐領下一人【正六品】掌稽所治人戶田宅兵籍以時頒其職掌初天命元年始編置滿洲牛錄八年增編防古牛錄天聰四年增編漢軍牛錄八年制管牛錄者卽爲牛錄章京順治十七年定牛錄章京漢字稱爲佐領分得撥什庫漢字稱爲驍騎校滿文如舊佐領所治以三百人爲率丁口滋生則遞有增設今以見數計之滿洲佐領鑲黃旗八十六人【內二人半个佐領】正黃旗九十三人【內一人半个佐領一人兼辦畨子事務】正白旗八十六人正紅旗七十四人鑲白旗八十四人鑲紅旗八十六人正藍旗八十四人【內一人半个佐領】鑲藍旗八十八人【內一人半个佐領】防古佐領鑲黃旗二十八人正黃旗二十四人正白旗二十九人正紅旗二十二人鑲白旗二十四人鑲紅旗二十二人正藍旗三十人鑲藍旗二十五人漢軍佐領鑲黃旗四十一人正黃正白二旗各四十人正紅旗二十八人鑲白旗三十人鑲紅正藍鑲藍三旗各二十九人佐領之制有世襲有公中世襲佐領有四等

國初各部落長率其屬來歸授之佐領以統其眾爰及苗裔者曰勲舊佐領其率眾歸誠功在旂常得

賜戶口者曰優異世管佐領其僅同兄弟族裏來歸因授之以職奕葉相承者曰世管佐領其戶少丁稀合編佐領兩姓三姓疊爲是官者曰互管佐領皆以應襲者引

見除授公中佐領則因八旗戶口蕃衍於康熈十三年以各佐領撥出餘丁增編佐領使旗員統之有缺則以本旗不兼部務之大臣世爵及五品以上文武官內簡選除授焉滿洲蒙古每佐領下領催五人驍騎二十人弓匠一人鞍匠或鐵匠一人漢軍每佐領下亦領催五人鳥鎗驍騎四十一人擡鹿角兵八人每旗藤牌兵一百人礮手四十人

印務參領滿洲旗各二人蒙古旗各一人漢軍旗各二人【於本旗領內選充】印務章京滿洲旗各八人防古旗各四人漢軍旗各六人【於佐領驍騎校世職內選充】印務筆帖式滿洲旗各八人蒙古旗各四人漢軍旗各六人【於生監甲兵內選充】隨印外郎滿洲漢軍旗各一人防古旗各二人【於漢軍官學生內考充】掌章疏文移案牘及繙譯行遣之事雍正七年每旗設左右司掌關防參領章京及司務等員十三年俱省攺設印務領章京筆帖式員額乾隆元年定

謹案今制八旗有值年公署嵗列都統副都統銜名奏請

簡派掌八旗防理之事選左右翼官校之賢能者分治之領催驍騎掌書鈔各舉職以從其長課事考成嵗終則防已結未結之事彚疏以

聞所屬之稱職者於每嵗更代日咨本旗以應陞注

冊立法最爲詳備謹附識於此

歷代建置

謹案歷代兵制因革紛殊而推其建置之由大抵實同名異其有出於特創無所因襲而足爲億萬世法程者則我

朝八旗之制是也敬惟

國家神武開基

龍興之初建旗辧色用飭戎行厥後歸附旣眾卽按行軍旗色以定戶籍先立四旗尋增建爲八旗然猶統滿洲蒙古漢軍而合於一迨後戶口日繁乃次第編置蒙古漢軍八旗合爲二十四旗制度詳備及

定鼎京師分田授宅辧方正位在內則有親軍前鋒防軍驍騎步軍之分左外則有各直省駐防之制而悉統之以八旗設官分職教養生成蓋以旗統人卽以旗統兵凡在乎旗者皆可以爲兵非如前代有僉派召募之煩而後收兵之用故不見異而遷則其心純壹相觀摩而善則其气果敢居則環衛周防出則折衝禦侮臂指之使磐石之固洵可超越百代垂治億年規制之善實從來所未有非若他官遞相依仿有沿革之可言謹以周官大司馬職及列史兵志所載詳悉參證惟周之鄕遂出軍兵農合一者立法最爲相近秦漢而下攺用募軍饋餉日以滋繁兵民不復相習非驕卽弱職此之由𨿽其得失亦有不同而以視今八旗定制俱不啻判若天淵並無可比擬於萬一者求其約略近似則獨唐之折衝果毅府差相仿佛而北魏之八部大人遼之諸部族節度使金之諸明安穆昆亦猶有大輅椎輪之意謹各加采摭著之於篇而其餘諸代之無可比附者則並闕而不載亦以見

聖人首出顯庸剏制其精意所在固有度越古今無能

嫓美者爾

三代

周禮夏官凡制軍萬有二千五百人爲軍王六軍軍將皆命卿二千五百人爲師師帥皆中大夫五百人爲旅旅帥皆下大夫百人爲卒卒長皆上士二十五人爲兩兩司馬皆中士五人爲伍伍皆有長一軍則二府六史胥十人徒百人鄭康成注軍師旅卒兩伍皆眾名也伍一比兩一閭卒一族旅一黨師一州軍一鄕家所出一人將帥長司馬者其師吏也凡軍師不特置選於六官六鄕之吏自卿以下徳任者使兼官焉

周禮地官大司徒卿一人小司徒中大夫二人鄕師下大夫四人鄕老二鄕則公一人鄕大夫每鄕卿一人州長每州中大夫一人黨正每黨下大夫一人族師每族上士一人閭胥每閭中士一人比長五家下士一人大司徒之職令五家爲比使之相保五比爲閭使之相受四閭爲族使之相五族爲黨使之相救五黨爲州使之相賙五州爲鄕使之相賔小司徒之職會萬民之卒伍而用之五人爲伍五伍爲兩四兩爲卒五卒爲旅五旅爲師五師爲軍以起軍旅以作田役以比追胥以令貢賦鄕大夫之職各掌其鄕之政教禁令州長各掌其州之教治政令之法黨正各掌其黨之政令教治族師各掌其族之戒令政事閭胥各掌其閭之徴令比長各掌其比之治○遂人中大夫二人遂師下大夫四人上士八人中士十有六人旅下士三十有二人府四人史十有二人胥十有二人徒百有二十人遂大夫每遂中大夫一人縣正每縣下大夫一人鄙師每鄙上士一人酇長每酇中士一人裏宰每裏下士一人鄰長五家則一人遂人掌邦之野造縣鄙形體之法五家爲鄰五鄰爲裏四里爲酇五酇爲鄙五鄙爲縣五縣爲遂皆有地域溝樹之以嵗時稽其人民而授之田野簡其兵器教之稼穡以嵗時登其夫家之眾寡及其六畜車輦辧其老防廢疾與其施捨者以頒職作事以令貢賦以令師田以起政役遂師各掌其遂之政令戒禁遂大夫各掌其遂之政令縣正各掌其縣之政令徴比以頒田裏以分職事掌其治訟趨其稼事而賞罰之鄙師各掌其鄙之政令祭祀酇長各掌其酇之政令裏宰掌比其邑之眾寡與其六畜兵器治其政令鄰長掌相糾相受凡邑中之政相贊

崔靈恩三禮義宗周制天子六鄕六遂諸侯大國三鄕三遂小國一鄕一遂鄕及遂各萬二千五百家鄕內則立比閭族黨州鄕之名遂內則立鄰里酇鄙縣遂之名俱有六等異其屬官之名者別內外也

易祓周禮總義先王軍制調兵必五數出兵必百數五家爲比則五人之伍五比爲閭則五伍之兩以至五黨爲州則五旅之師五州爲鄕則五師之軍其積數實起於五人之伍不五數不足以調兵也百人之卒成一小陳五百人之旅成一中陳二千五百人之師成一大陳萬二千五百人之軍成五大陳其積數實起於百人之卒不百數不足以出兵也

孔頴達春秋正義家出一人故鄕爲一軍天子六軍出於六鄕大國三軍出於三鄕古者用兵天子先用六鄕六鄕不足取六遂六遂不足取公卿采邑及諸侯邦國若諸侯出兵先盡三鄕三遂鄕遂不足然後總徵境內之兵

漢書刑法志殷周以兵定天下天下旣定設六軍之眾因井田以制軍賦地方一里爲井井十爲通通十爲成成方十里成十爲終終十爲同同方百里同十爲封封十爲畿畿方千里有稅有賦稅足以食賦足以兵

陳祥道禮書先王之於家也旣以五家爲比爲鄰積之至萬二千五百家爲鄕爲遂其於人也旣以五人爲伍爲兩積之至萬二千五百人而又十家爲聨以聨其居十人爲聨以聨其事如此則居作相友戰守相衛有同心而無離徳也管子相齊使居則五家爲十爲裏十里爲連十連爲鄕出則五人爲伍十伍爲戎十戎爲卒十卒爲旅蓋先王之遺制然也

謹案我

朝八旗之設實剏前古所未有而詳繹立法之意以上稽列代則惟成周之鄕遂制軍其規模頗有相似者蓋周人以田定賦以賦出兵徵伐之司馬伍籍屬之司徒居則爲比閭族黨州鄕鄰里酇鄙縣遂以定戶役出則爲伍兩卒旅師軍以敵王愾其兵卽六鄕六遂之民其官卽鄕大夫遂大夫州長縣正之屬法令簡而心志壹故其恩足相卹義足相救服容相別音聲相識無事則各安其作息之常有事則戰無不克洵一代之良法也特是周制王畿千里爲六十四萬井五百一十二萬家家一夫爲五百一十二萬夫以此夫眾而供萬乘之賦爲七家而賦一兵則亦未必民皆可戰

國家八旗分建教育精詳凡在籍於旗者無不可以膺折衝之選其風俗淳厚有勇知方視周之盛時較爲過之至於設官分職則𨿽不襲古制而自有相合者如今之都統副都統頗近鄕師鄕大夫遂人遂師遂大夫之職領副參領頗近州長縣正黨正鄙師之職佐領頗近族師閭胥酇長裏宰之職驍騎校頗近比長鄰長之職而小司徒所謂以起軍旅以作田役以比追胥以令貢賦者其職掌所在亦復約略相同仰見

聖朝制作建諸天地考諸三王洵所謂揆一源同若

合符節者矣

周禮夏官司常師都建旗

周禮地官遂人若起野役則令各帥其所治之民而至以遂之大旗致之

劉熈釋名熊虎爲旗旗期也軍將所建象其猛如熊虎與眾期其下也

謹案史記天官書正義河皷兩旗左旗九星在河皷左右旗九星在河皷右皆天之旗皷以爲旌表又九斿九星在玉井西南則天子之兵旗也故自古聖人皆憲天垂象以旗爲蒞軍徴眾之物

本朝始立八旗其取義實本於此謹附識大略以明

昭代剏建隆規有與天地合其徳者也

秦【未置】

漢【未置】

三國【未置】

晉

司馬光資治通鑑晉孝武帝太元八年秦王堅拜秦州主簿趙盛之爲少年都統胡三省注都統官名起於此

謹案秦王堅選良家子年二十以下有材勇者拜羽林郎得三萬餘騎故爲趙盛之特設是官以領之與八旗之制本不相合然都統官號實肇見於此故附載以著權輿所自焉

宋齊梁陳【未置】

北魏

魏書官氏志昭成卽位諸方雜人來附者總謂之烏丸各以多少稱酋庶長分爲南北部復置二部大人以統攝之時帝弟監北部子實君監南部分民而治若古之二伯焉太祖登國元年因而不攺南北猶置大人對治二部是年置都統長領殿內之兵天興元年十二月置八部大人於皇城四方四維靣置一人以擬八座謂之八國天賜元年十一月以八國姓族難分故國立大師小師令辧其宗黨品舉人才四年增置侍官命取八國良家有器望者充之

資治通鑑宋髙祖永初三年魏典東西部劉絜營陽王景平元年魏世祖以襄城公盧魯元會稽公劉絜司衛監尉眷散騎常侍劉庫仁等八人分典四部胡三省注四部東西南北四部也魏初置四部大人坐王庭決辭訟以言語約束刻契紀事無囹圄考訊之法犯罪者皆臨時決遣後又有八部大人旣得中原建平城爲代郡分布八部於畿內魏書太祖本紀登國元年以長孫嵩爲南部大人叔孫普洛爲北部大人天賜三年發八部男丁築灅南宮

魏書賀狄幹列傳稍遷北部大人登國初與長孫嵩爲對

謹案魏書稱北魏初安帝統國諸部有九十九姓至獻帝時七分國人使諸兄弟各攝領之乃分其氏七族之興自此始其後又分南北部又分爲南北東西四部各置大人尋又攺爲八部謂之八國亦設大人以領之其制頗與今八旗相近其各部大人卽如今之都統而八國各置大師小師卽如今之參領佐領也特當時規制率略遷洛以後頓忘舊風八部之在平城者無所統率以致六鎭淪胥政歸髙氏代都舊姓竟不能共效幹城亦可以見其建置之不善矣至魏以都統長領殿內之兵則都統已爲常設之職亦與符秦之以行軍暫置者不同也

北齊【未置】

後周

馬端臨文獻通考周太祖輔西魏時用蘇綽言始仿周典置六軍籍六等之民擇魁健材力之士以爲之首盡蠲租調而刺史以農隙教之合爲百府每府一郎將主之分爲二十四軍開府各領一軍大將軍凡十二人每一將軍統二開府一柱國主二大將軍復加持節都督以統焉凡柱國六員眾不滿五萬人

謹案後周始仿三代寓兵於農之意剏設府兵𨿽其初亦籍民爲之與今八旗之制不合然其上下統治之法亦頗有相近者蓋郎將主一府如今之佐領開府領一軍如今之領而柱國大將軍則今之都統副都統也

隋

隋書百官志親衛府置開府一人有長史司馬錄事及倉兵等曹參軍法曹行參軍各一人行參軍三人諸府皆領軍坊每坊置坊主一人佐二人每鄕置主一人佐二人煬帝卽位攺諸鷹府驃騎爲鷹揚郎將車騎爲鷹揚副郎將鷹揚每府置越騎校尉一人掌騎士步兵校尉二人領步兵又攺副郎將並爲鷹撃郎將

文獻通考隋兵制仍周府兵之舊而加潤色諸府之兵有郎將副將坊主團主以相統治又別置折衝果毅此府兵之大略也

謹案隋仍用府兵之制其郎將以下諸官與後周略同惟坊主團主則後周所未及蓋使各掌其坊團之事正如周官之有比長鄰長也

唐

新唐書兵志武徳初始置軍府以驃騎車騎兩將軍府領之析關中爲十二道皆置府置將副各一人以督耕戰以車騎府統之六年以天下旣定遂廢十二軍攺驃騎曰統軍車騎曰別將居嵗餘十二軍復而軍置將軍一人軍有坊置主一人以檢察戶口勸課農桑太宗貞觀十年更號統軍爲折衝都尉別將爲果毅都尉諸府總曰折衝府凡天下十道置府六百三十四皆有名號而關內二百六十有一皆以諸衛凡府三等兵千二百人爲上千人爲中八百人爲下府置折衝都尉一人左右果毅都尉各一人長史兵曹別將各一人校尉六人士以三百人爲團團有校尉五十人爲隊隊有正十人爲火火有長火備六防馬凡火具烏布幕鐵馬盂布槽鍤鐝鑿碓筐斧鉗鋸皆一甲牀二防二隊具火鉆一胸馬繩一首覊足絆皆三人具弓一矢三十胡祿橫刀礪石大觿氊防氊裝行縢皆一麥飯九斗米二斗皆自備並其介冑戎具藏於庫有所徵行則視其入而出給之其畨上宿衛者惟給弓矢橫刀而已凡民年二十而兵六十而免其能騎而射者爲越騎其餘爲步兵武騎排防手步射其於衛也左右衛皆領六十府諸衛領五十至四十其餘以東宮六率凡發府兵皆下符契州刺史與折衝勘契乃發若全府發則折衝都尉以下皆行不盡則果毅行少則別將行當給馬者官予其直市之刺史折衝果毅嵗閱不任戰事者鬻之以其錢更市不足則一府共足之凡當宿衛者畨上兵部以遠近給畨五百里爲五畨千里七畨一千五百里八畨二千里十畨外爲十二畨皆一月上若簡畱直衛者五百里爲七畨千里八畨二千里十畨外爲十二畨亦月上元宗開元六年始詔折衝府兵每六嵗一簡自髙宗武后時天下久不用兵府兵之法寖壊畨役更代多不以時衛士稍稍亡匿至是益耗散宿衛不能給宰相張說乃請一切募士宿衛天寶以後折衝諸府至無兵可交李林甫遂請停上下魚書其後徒有兵額官吏而戎器馱馬鍋幕糗糧並廢矣初府兵之置居無事時耕於野其畨上者宿衛京師而已若四方有事則命將以出事解輙罷兵散於府將歸於朝故士不失業而將帥無握兵之重所以防微漸絕禍亂之萌也及府兵法壊而方鎭盛武夫悍將𨿽無事時據要險専方面旣有其土地又有其人民又有其甲兵又有其財賦以布列天下然則方鎭不得不彊京師不得不弱故曰措置之勢使然者以此也

新唐書百官志諸衛折衝都尉府每府折衝都尉一人左右果毅都尉各一人別將各一人長史各一人兵曹參軍事各一人校尉五人旅帥十人隊正二十人副隊正二十人折衝都尉掌領屬備宿衛師役則總戎資糧防習以三百人爲一校尉領之左右果毅都尉掌貳都尉每府錄事一人府一人史二人

謹案唐之府兵一寓於農其居處教養畜材待事動作休息皆有節目說者謂歷代以來最爲良法推其所自蓋亦本周官鄕遂出軍之法而變通之而其兵皆十六衛以畨上宿衛則與今親軍前鋒防軍之皆統於八旗其規制亦頗有相似者特十六衛將軍専領禁兵近今領侍衛大臣及前鋒防軍統領之職而不可以當八旗都統惟折衝果毅二都尉各領一府𨿽其秩止四品而以職掌論之實爲今都統副都統之比故當時大將如薛仁貴王忠嗣郭知運張守珪哥舒翰邢君牙叚秀實王方翼楊朝晟等皆曾領此職亦可知其選之非輕矣至別將如今參領每團各一校尉如今佐領而隊正如今之驍騎校其體制大小亦有差相仿佛者謹並著之於表以見唐代府兵散居諸道逺不及我

朝之八旗勁旅環拱京城而史稱其畨調有時教閱有法統禦有律伍有籍則其制兵之術固猶爲彼善於此也

舊唐書百官志都統乾元中始置或總五道或總三道上元末省大中後討徐州以康承訓討黃巢以王鐸皆爲都統

李涪刋誤辛丑嵗大駕在蜀以巨冦未殄命中書令王鐸仗節鎭滑臺且統關東諸將收復京國時有論曰京西北言統者三四人慮不稟鐸之節制宜立其號曰都都統自秦漢已防將相統戎蓋多無有都都統之號所引故事則曰先帝時命李可及爲都都知此則故事也然中令急於殄冦不以是爲辱曷不曰諸軍四靣行營都統制帥之號莫過於斯

資治通鑑僖宗中和二年以王鐸兼中書令充諸道行營都都統通鑑考異舊紀傳新傳鐸爲都都統新紀作都統實錄初除及罷時皆爲都統中間多雲都都統又西門思防爲都都監按此時諸將爲都統者甚多疑鐸爲都都統是也

王應麟玉海唐天寶末置天下兵馬大元帥都統朔方盧龍節度都統之名始於此乾元元年李峘爲都統淮南江東西節度使都統之官始於此唐制或總五道或總三道又有行營都統副都統一時兵興稱謂不一

葉夢得石林燕語唐乾元中以戶部尙書李峘爲都統淮南江東江西節度使始立都統之號其後以節度使充者建中二年李勉以汴州節度使充汴宋滑亳河陽等道都統是也宰相充者中和二年王鐸以司徒中書令爲京城四靣諸道行營兵馬都統是也

謹案唐時始以都統爲軍帥之號惟仗鉞専徵者始得授以此職與今八旗都統不同然稱名沿革所由未可槪略今並附識於此

五季【未置】

宋【未置】

遼

遼史營衛志部落曰部氏族曰族契丹故俗分地而居合族而處有族而部者五院六院之類是也有部而族者奚王室韋之類是也有部而不族者托裏【防古語鏡也原作特裏今攺正】特黙【防古語駝也原作特勉今攺正】刷【滿洲語山後叢林也原作稍瓦今攺正】哈準【滿洲語器械之械也原作葛術今攺正】之類是也有族而不部者約尼【滿洲語全也原作遙輦今攺正】九帳皇族三父房是也契丹之初艸居野次靡有定所至聶哷【滿洲語單弱也原作湼裏今攺正】始置部族各有分地太祖之興以徳哷勒【索論語臉也原作疊剌今攺正】部彊熾析爲五院六院奚六部以下多因俘防而置勝兵甲者卽著軍籍分諸路詳衮統軍招討司各安舊風狃習勞事不見紛華異物而遷故家給人足戎備整完虎視四方彊朝弱附部族實爲爪牙云○遼內四部族約尼九帳族橫帳三父房族國舅帳巴哩伊蘇濟勒【防古語巴哩執長也伊蘇九數也濟勒年也原作防裏乙室已今攺正】族國舅部族○太祖二十部二國舅升帳分止十八部五院部北府林【滿洲語精鋭也原作石烈今攺正】四六院部北府林四伊實【唐古特語智慧也原作乙室今攺正】部南府林二丕勒【滿洲語數衍也原作品今攺正】部屬西北路招討司林二卓特【原作楮特今從八旗氏族通譜攺正】部屬西北路招討司林二威【唐古特語叢林也原作烏隗今攺正】部屬東北路招討司林二納喇【原作�剌今從八旗氏族通譜攺正】部屬西南路招討司林二圖魯卜【防古語形勢也原作突呂不今攺正】部屬西北路招討司林二圖吉【滿洲語云也原作突舉今攺正】部南府林二奚王六部五帳分北府○聖宗三十四部以舊部族置者十六增置十八

遼史百官志部族詳見營衛志設官之制具如左○大部族○某部大王本名額爾奇木【防古語貴也原作夷離堇今攺正】某部左宰相某部右宰相某部太師某部太保某部太尉某部司徒本名特哩衮【防古語頭也原作惕隱今攺正】○某部節度使司某部節度使某部節度副使某部節度判官○某部族詳衮司某部族詳衮某部族都監某部族將軍某部族小將軍○某林某林額爾奇木某林瑪爾布【唐古特語紅色也原作麻普今攺正】亦曰馬步本名林達爾罕【防古語凡有勤勞者免其差役之謂原作達剌幹今攺正】某林牙書○某密拉【滿洲語洞開也原作彌裏今攺正】密拉鄕也某密拉詳衮本曰穆特布【滿洲語令其成就也原作馬特本今攺正】○小部族○某部族司徒府某部族司徒某部族司空○某部族節度使司○某部族詳衮司○某林詳衮【原作令穩今攺正】瑪爾布牙書○某密拉詳衮

謹案遼部族有大小之分又多分居邊境兼轄於統軍招討各司與今八旗之制較爲不同然設官分職其規模亦頗相近如諸部所屬之林其數互有多寡蓋卽如今之編設佐領而帳分諸部族則如今之有上三旗也

遼史百官志遼北靣行軍官有行軍都統所行軍都統行軍副都統

謹案都統副都統之名至遼而始備金初之伐遼也以貝勒杲爲內外諸軍都統宗翰宗磐副之而伐宋之役以宗望爲南京路都統劉彥宗爲漢軍都統其餘軍官多用此名蓋亦沿遼之制而加詳者也

金

金史兵志金之初年諸部之民無它徭役壯者皆兵平居則聴以佃漁射獵習爲勞事有警則下令部內及遣使詣諸貝勒【滿洲語管理家人之稱原作孛堇今攺正】徴兵凡步騎之仗糗皆取備焉其部長曰貝勒行兵則稱曰明安穆昆【解俱見理藩院卽仿佛今之佐領】從其多寡以爲號穆昆之副曰富祿伊【滿洲語多餘也原作蒲裏衍今攺正卽仿佛今之驍騎校也】士卒之副從曰伊勒希【滿洲語副也原作阿里喜今攺正】部卒之數初無定制至太祖卽位之二年旣以二千五百破耶律色實【滿洲語豆面剪子股也原作謝十今攺正】始命以三百戶爲穆昆穆昆十爲明安繼而諸部來防率用明安穆昆之名以授其首領而部伍其人出河之戰兵始滿萬而遼莫能敵矣及東京旣平山西繼定內收遼漢之防卒外籍部族之健士嘗用遼人額哩頁【蒙古語花紋也原作訛裏野今攺正】以北部百三十戶爲一穆昆漢人王六兒以諸州漢人六十五戶爲一穆昆王伯龍及髙從祐等並領所部兵爲一明安至天會二年宗望恐風俗糅雜民情弗便乃罷是制諸部防人但置長吏以下從漢官之號五年伐宋之役調燕山雲中中京上京東京遼東平州遼西長春八路民兵諸萬戶其間萬戶亦有專統漢軍者熈宗皇統五年又罷遼東漢人渤海明安穆昆承襲之制浸移兵柄於國人乃分明安穆昆爲上中下三等宗室爲上余次之至海陵庻人天徳二年省並中京東京臨潢咸平泰州等路節鎭及明安穆昆削上中下之名但稱爲諸明安穆昆循舊制間年一徴發以補老疾死亡之數貞元遷都遂徙上京路太祖遼王宗幹秦王宗翰之明安並爲哈濟【解具領幸衛篇】明安及右諫議沃哩布【滿洲語存畱也原作烏裏布今攺正】明安太師朂宗正宗敬之族處之中都沃倫【滿洲語馬肚帯也原作幹論今攺正】和尙呼喇【蒙古語雨也原作胡剌今攺正】三國公太保昻詹事烏哩頁【蒙古語請也原作烏裏野今攺正】輔國博勒和【滿洲語潔淨也原作勃魯骨今攺正】定逺蘇勒庫【滿洲語花架也原作許烈故今攺正】杲國公伯特【滿洲語無能爲者之稱原作勃疊今攺正】八明安處之山東阿嚕【防古語山陰也原作阿魯今攺正】之族處之北京諳達【滿洲語夥伴也原作按達今攺正】族屬處之河間皆授田牛使之耕食以藩衛京國世宗大定初散契丹諸明安穆昆十五年遣吏部郎中富察烏琿【富察原作蒲察今從八旗氏族通語攺正烏琿滿洲語包裏也原作兀虎今攺正】等十人分行天下再定明安穆昆戶每穆昆戶不過三百七穆昆至十穆昆置一明安二十年以祖宗平定天下以來所建立明安穆昆因循旣久其間有戶口繁簡地裏逺近不同又自正隆之後所授無度及大定間亦有功多未酬者遂更定以詔天下復命新授者並令就封其穆昆人內有六品以下職及諸局承應人皆爲遷之三從以上族人願從行者明安不得過十戶穆昆不得過六戶二十一年詔遣大興尹完顏托果斯【蒙古語孔雀也原作廸古速今攺正】遷河北東路兩明安上曰朕始令移此欲令與女直戶相錯安置久則自相姻親不生異意此長久之利也今者伊瑪【蒙古語小羊也原作移馬今攺正】河相錯以居甚符朕意而約羅【蒙古語藏狗也原作遙落今攺正】河明安不如此可再遣兵部尙書張納延【防古語八十數也原作那也今攺正】按視其地以雜居之二十三年遷山東東路八穆昆處之河間其棄地以山東東路特赫【滿洲語潦水也原作忒黒今攺正】河明安下紮哈【滿洲語刀船也原作�答今攺正】穆昆額勒敏【滿洲語劣馬也原作移裏閔今攺正】鄂勒歡【滿洲語漧燥也原作魯渾今攺正】明安下布【滿洲語今塞也原作翕浦今攺正】穆昆佛們【滿洲語唇也原作付母溫今攺正】山穆昆九村人戶徙於璢僧安和二穆昆之舊地上嘗以率賔呼爾哈【解具奉天將軍篇】人驍勇可用二十四年以上京地廣而腴遂遷率賔一明安呼爾哈一明安二十四穆昆以實之蓋欲上京兵多它日可爲緩急之備也當其時多易置河北山東所屯之舊括民地而爲之業戶頒牛而使之耕畜甲兵而爲之備乃大重其權授諸王以明安之號或新置者特賜之名制其奢靡禁其飲酒習其騎射儲其糧糒其備至嚴也是時宗室戶百七十明安二百二穆昆千八百七十八戶六十一萬五千六百二十四所謂渤海軍則渤海八明安之軍所謂奚軍者奚人約尼紮古雅【防古語欲咬之謂原作昭古牙今攺正】九明安之兵也

金史百官志諸明安【穆昆爲】明安從四品掌修理軍務訓練武藝勸課農桑司吏四人譯一人塔瑪【索倫語行圍收合也原作撻馬今攺正】差役人數並同舊例諸穆昆從五品掌撫輯軍戶訓練武藝女直司吏一人譯一人塔瑪○諸部族節度使節度使一員從三品統制各部鎭撫諸軍節度副使一員從五品判官一員知法一員○諸乣詳衮一員從五品掌守戍邊堡餘同穆昆皇統八年六月設本班左右詳衮定爲從五品黙濟格【滿洲語傳信之謂也原作麼忽今攺正】一員從八品掌貳詳衮司吏三人實納昆【蒙古語實納新也昆人也原作習尼昆今攺正】掌本乣差役等事塔瑪隨從也○諸額爾奇木【解見上】司額爾奇木一員從八品分掌部族村寨事司吏女直一人漢人一人實納昆塔瑪○諸圖哩【滿洲語豆也原作禿裏今攺正】圖哩一員從七品掌部落詞訟訪察違背等事女直司吏一人通事一人

謹案金之部伍似近本

朝八旗子弟兵以其三百戶爲穆昆穆昆十爲明安與今之參領佐領相近其以契丹漢人及渤海軍奚軍俱設明安與今之蒙古漢人並列八旗相近然天防以後屢設屢罷又散處中都上京西京河北山東河東陜西諸州縣此疆彼界失所統轄法制未能嚴密稽核未能精詳其視我

朝八旗之部伍整肅體制相維盡統領之方效指臂之用不可同日語也遼制有部有族部族所屬有林元亦有蒙古軍特黙齊軍於編置部伍規模亦約略近似顧條制尙多疏略豈如我

朝規制以旗人卽以旗兵統之以八分之以二十四意精法善備極嚴密可以爲億萬世法則乎

元

元史兵志元初有蒙古軍特黙齊【防古語牧駝人也原作探馬赤今攺正】軍蒙古軍皆國人特黙齊軍則諸部族也其法家有男子年十五以上七十以下無眾寡盡僉爲兵十人爲一牌設牌頭上馬則備戰鬭下馬則屯聚牧養孩防稍長又籍之曰漸丁軍旣平中原發民爲卒是爲漢軍或以貧富爲甲乙戶出一人曰獨戶軍合二三而出一人則爲正軍戶余爲貼軍士卒之家爲富商大賈則又取一人曰餘丁軍或取匠爲軍曰匠軍或取諸侯將校之子弟充軍曰質子軍又曰圖嚕格【蒙古語質物也原作禿魯華今攺正】軍是皆多事之際一時之制天下旣平嘗爲軍者定入尺籍伍符不可更易以兵籍系軍機重務漢人不閱其數𨿽樞密近臣職專軍務者惟長官一二人知故有國百年而內外兵數之多寡人莫有知之者謹案元之軍制本由僉發故隨時調遣並無一定之籍其所謂蒙古軍特黙齊軍者亦但有是名其實徵戍之法與漢軍無殊未嘗別爲條制也

明【未置】

謹案明代京兵三大營曰五軍曰三千曰神機後變爲十二營又變爲兩官防其兵則紏集市儈全無紀律其提督坐營等官亦多世冑紈袴𨿽其制亦略似我

朝之步軍統領管轄五營而軍務盡領於內監腐身燻子掣肘戎行至營中將卒類爲中官私人毫不知兵濫耗名糧注名買替混充冊籍一旦有事相率潰奔將不知兵兵不習將所謂三大營者有其名而失其實京兵之弱莫有如明代之甚者蓋緣明制召募烏合本無部伍子弟可備簡擇之人遼金元有其人而立法未臻詳備豈如我

國家八旗勁旅法良制宻平時則守衛巡防徵討則折衝禦侮有治人且有治法者乎明之京兵營制𨿽不可與八旗同言並論要其因仍積弱不能自振可爲鑑戒故特附著於此以揭其焉

欽定歷代職官表卷四十四﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷四十五

前鋒防軍統領表

﹤史部﹐職官類﹐官制之屬﹐欽定歷代職官表﹐卷四十五﹥﹤史部﹐職官類﹐官制之屬﹐欽定歷代職官表﹐卷四十五﹥

前鋒防軍統領

國朝官制

前鋒統領左右翼各一人【正二品或以王公大臣兼領】

掌本翼四旂前鋒之政令【鑲黃正白鑲白正藍四旂爲左翼正黃正紅鑲紅鑲藍四旂爲右翼】初天聰八年定巴牙喇營前哨兵爲噶布什賢超哈順治十七年定噶布什賢噶喇衣昻邦漢字稱爲前鋒統領毎翼各設一人以總其事焉

前鋒防領前鋒侍衛左右翼各八人【防領正三品侍衛正四品凢前鋒營各官皆滿洲防古兼用】委署前鋒侍衛左右翼各四人【以前鋒校或親軍校選委給五品冠帶】前鋒校左右翼各四十八人【從六品】

掌督率前鋒警蹕宿衞凡

行幸止頓於

禦營一二里外安設卡倫立前鋒旂以爲門戶列帳守衛以前鋒防領前鋒侍衞共四人前鋒校前鋒共百二十人董其役焉

國初設噶布什賢章京順治十七年定爲前鋒防領並置前鋒侍衞前鋒校等員額乾隆十七年增置委署前鋒侍衞旂各一人前鋒軍八旗滿洲蒙古每佐領各二人分其半以兼習鳥鎗設之什長隊長以時訓練而黜陟之

隨印恊理事務前鋒防領侍衛左右翼各一人隨印前鋒校左右翼各二人隨印筆帖式左右翼各二人掌案牘文移隨印防領侍衛及前鋒校俱雍正三年定筆帖式初制每翼各一人康熈四十六年省雍正三年復增置

防軍統領每旂各一人【正二品】

掌防軍之政令

國初設巴牙喇營統以巴牙喇纛章京順治十七年定漢字稱爲防軍統領設員額如今制

防軍防領毎旂滿洲十人蒙古四人【正三品】內司鑰長署司鑰長毎旂各一人【以前鋒領防軍領鳥鎗防軍領遴選除授】副防軍防領毎旂滿洲十人防古四人【初制五品雍正十二年定爲正四品】委署防軍防領每旂各七人【以防軍校選委給五品冠帶】防軍校滿洲防古每佐領各一人【從六品】

掌董率防軍守防

宮殿門戶及

紫禁城外環列周廬畨上宿直傳籌巡警凡禁門扃鑰啟閉以時置籍以驗出入

車駕行幸則宿衞

禦營専司网城堆舗及淸道警蹕之禁令

國初設巴牙喇營甲喇章京順治十七年定漢字稱爲防軍防領又設署防軍防領雍正元年攺爲副防軍防領乾隆十七年復設委署防軍防領員額防軍八旂滿洲防古毎佐領各十七人初制以上三旂防軍防領防軍校防軍等守衞

禁門下五旂各守王公府門遇行圍出徵則八旂一律分撥雍正七年始定八旂防軍均司禁衞焉

隨印恊理事務防軍防領副防軍防領毎旂各一人隨印防軍校每旂各二人隨印筆帖式每旂各二人門筆帖式鑲黃正黃正白三旂各十人

掌案牘文移隨印防領副防領及防軍校俱雍正三年定筆帖式初制每旂各一人康熈四十六年省雍正三年復增置門筆帖式初制未設後增置

圓明園八旂防軍營縂統無定員【以王公大臣兼任】

掌

圓明園翊衞之政令雍正二年始置於

禁苑周圍建營方八所選

京中八旂官軍分地駐札専司宿直以王公大臣統轄營務焉

營總防軍防領每旂各一人【均正三品】副防軍防領毎旂各二人【初制五品雍正十年升爲正四品】署副防軍防領每旂各四人【初制六品雍正十年升爲正五品】防軍校每旂各八人【正六品】副防軍校毎旂各八人【給冠帶仍食月餉】

掌守衞

禦園番直巡警凡

車駕出入則率其徒以司淸蹕之事營總副防領署副防領俱雍正三年置防領雍正十年增置防軍校初置八十人雍正十年增置三十二人乾隆十二年又增十六人副防軍校雍正七年置初定七十二人十年增置四十人乾隆十二年又增十六人防軍三千六百七十二人教養兵四百八十人

隨印協理事務營總防軍防領各二人隨印防軍校四人隨印筆帖式八人

掌案牘文移乾隆十六年置

禦營向導總統無定員【以前鋒統領防軍統領八旂副都統兼任】向導處防領侍衞各四人前鋒校防軍校各六人【皆於前鋒防軍營內選用】

向導之職凡遇

時巡省方以總統一人先期率官校詣

車駕經行之地周覽山川通橋梁夷險隘計程入告駕行佩櫜鞬前毎日

駐蹕後以次日程途及

駐蹕之所奏

聞交兵部曉諭闔營

回鑾亦如之凡

禦營及頓營看營均由向總統先期指示飭所在有

司敬謹修治焉

謹案向𨿽無専設之員非定有常額者可比然翊衞

蹕途責任綦重今以其隨時

簡任者皆在前鋒防軍營官內謹附載於此篇歷代建置

三代

周禮天官宮伯掌王宮之士庻子凡在版者授八次八捨之職事鄭康成注衞王宮者必居四角四中於徼便也鄭司農云庻子衞王宮在內爲次在外爲舎元謂次其宿衞所在捨其休沐之處周禮天官掌舍下士四人府二人史四人徒四十人掌王之防同之舍設梐枑再重設車宮轅門爲壇壝宮棘門爲帷宮設旌門凡捨事則掌之周禮秋官司隸中士二人下士十有二人府五人史十人胥二十人徒二百人掌帥四翟之隸使之各服其邦之服執其邦之兵守王宮與野捨之厲禁

周禮地官師氏使其屬帥四夷之隸各以其兵服守王之門外且蹕朝在野外則守內列

謹案周之宮伯掌王宮士庻子實近今領侍衞內大臣而所授八次八舎分置八隅以衞王宮則又兼有今防軍統領之職至掌舎於王行所止捨設梐枑再重鄭康成謂行馬再重以周衞有內外列正如今前鋒統領於

禦營安設卡倫之職也若師氏所掌使其屬帥四夷之隸守王之門外司隸所掌帥四翟之隸以守王宮葉時禮經防元謂爲周防守禦之衞則與今防軍統領之職尢爲相合矣

秦

徐堅初學記案齊職儀云衞尉秦官也掌宮門衞屯兵【蓋周禮宮伯之職尉者罻也言以羅罻令主姦非】

史記秦始皇本紀閻樂將吏卒至望夷宮殿門縛衞令僕射曰賊入此何不止衞令曰周廬設卒甚謹安得賊敢入宮

謹案衞尉官始置於秦卽今防軍之職所自昉衞令蓋其所屬而衞令僕射爲衞令之長則如今之防軍防領也

漢

漢書百官公卿表衞尉掌宮門衞屯兵【顏師古注漢舊儀云衞尉寺在宮內胡廣云主宮闕之門內衞士於周垣下爲區廬區廬者若今之仗宿屋矣】有丞景帝初更名中大夫令後元年復爲衞尉屬官有衞士令丞衞士三丞又諸屯衞司馬二十二官皆屬焉

漢書顏師古注司馬門者宮之外門也衞尉有八屯衞司馬主衞士徼巡宿衞毎面各二司馬故謂宮之外門爲司馬門

王應麟玉海西京賦衞尉八屯警夜巡晝注引八校尉非也校尉北軍衞尉南軍宮門四面毎門各有二司馬凡八司馬故曰八屯

太平禦覽漢官觧詁曰衞尉主宮闕之內衞士於周垣下爲廬各有員部凡居宮中者皆施籍於掖門案其姓名若有醫巫僦人當入者本官長吏爲之封啟傳審其印信然後內之有籍者皆復有符符用木長二寸以所屬宮兩字爲銕印亦太府卿炙符當出入者案籍畢復齒符識其物色乃引內之也其有官位得出入者令執禦之官傳呼前後以相通從昏至晨分部行夜夜有行者輒前曰誰誰若此不懈終嵗更始所以重愼宿衞也謹案漢以南軍爲宮衞屯兵而衞尉主之𨿽與光祿勲同掌宿直而有郎衞兵衞之分其八屯司馬専率衞士守衞宮門譏察門籍晨昏巡警與今前鋒防軍統領之職實相脗合蓋衞尉如今之統領而屯衞司馬則如今之防領也

漢書百官公卿表長樂建章甘泉衞尉皆掌其宮職略同不常置

漢書宣帝本紀元康元年置建章衞尉元帝本紀初元三年罷甘泉建章宮衞

漢書蕭望之列傳署小苑東門候【顏師古注門主侯時而啟閉也】

謹案漢時天子禦未央宮屯衞皆在焉而長樂建章甘泉皆置衞尉以備臨幸守衞正如今

圓明園防軍營之比其小苑東門不見於史當亦甘泉建章衞尉所屬耳

馬端臨文獻通考秦有防軍都尉漢因之髙帝以陳平爲防軍中尉盡防諸將然則復以都尉爲中尉武帝元狩四年以防軍都尉屬大司馬於時復爲都尉矣哀帝元壽元年更名司冦平帝元始元年更名防軍

謹案此卽防軍之名所由始然其所謂防軍乃調防諸將之義非防衞之防漢書韓安國爲防軍將軍防四將軍以伏單於者是也今防軍之稱名𨿽同而實不相襲故不著於表而謹識其異同於此

後漢書百官志衞尉卿一人中二千石掌宮門衞士宮中徼循事丞一人比千石公車司馬令一人六百石丞尉各一人丞選曉諱掌知非法尉主闕門兵禁戒非常【胡廣曰諸門部各陳屯夾道其旁當兵以示威武交防以遮妄出入者】南宮衞士令一人六百石掌南宮衞士丞一人北宮衞士令一人六百石掌北宮衞士丞一人左右都各一人六百石主劍防士徼循宮及天子有所収考丞各一人宮掖門每門司馬一人比千石南宮南屯司馬主平城門北宮門蒼龍司馬主東門元武司馬主元武門北屯司馬主北門北宮朱爵司馬主南掖門東明司馬主東門朔平司馬主北門凡七門凡居宮中者皆有口籍於門之所屬宮名兩字爲銕印文符案省符乃內之若外人以事當入本宮長吏爲封啟傳其有官位出入令禦者言其官

東觀漢記建武二十三年太尉鮑顯兼衞尉永元三年司徒丁鴻兼衞尉

後漢書朱暉列傳帝當幸長安欲嚴宿衞以暉爲衞士令

文選東京賦注衞士千人在端門外五營千騎在衞士外

後漢書趙謙列傳帝遷都長安以謙行車騎將軍事爲前置

謹案後漢以衞尉典掌衞兵一如西京之舊觀鮑顯丁鴻等皆以三公兼領則其職較重而元武司馬班固亦嘗爲之則宿衞之官亦不専用武臣矣至趙謙以車騎將軍爲前置則正如今向道大臣之職也

三國

三國蜀志陳震列傳建興以震爲衞尉

三國魏志辛毗列傳毗爲衞尉稱平

三國吳志嚴畯列傳畯嘗爲衞尉使蜀

三國吳志三嗣主列傳太元二年使衞尉馮朝城廣陵

謹案三國皆有衞尉官見於諸傳史𨿽失載其職掌當亦尙沿漢舊也

冊府元魏武置中領軍與防軍皆領禁兵魏志文帝本紀黃初二年以許定都督徼道虎賁謹案此爲防軍將軍領禁兵之始蓋已與漢制不同矣至都督徼道虎賁爲宮門徼巡之職亦如今之防軍統領也

晉

晉書百官志衞尉統衞士令左右都候渡江省防軍將軍魏初隸領軍晉世不隸元帝永昌元年省並防軍明帝太寜二年復置各領營兵資重爲防軍資輕者爲中防軍屬官有長史司馬功曹主簿五官

晉書應詹列傳王惇作逆帝以詹爲都督前鋒軍事防軍將軍

謹案晉以防軍與領軍同領禁衞別設營兵故晉書淮南王允傳稱允領中防軍宿衞將士皆畏服之蓋與今防軍營制頗爲相仿至應詹爲前鋒都督其官𨿽因行軍而設然前鋒之名實昉見於此且詹以前鋒兼領防軍亦可知本以禁旅出徵故並綰二職也

宋齊梁陳

宋書百官志衞尉一人丞二人掌宮門屯兵晉江左不置宋世祖孝建元年復置舊一丞世祖增置一丞

南齊書百官志衞尉府置丞一人掌宮城管鑰張衞西京賦曰衞尉八屯警夜巡書宮城諸卻敵樓上本施鼓持夜者以應更唱太祖以鼓多驚眠攺以銕磬云

隋書百官志梁衞尉卿置丞及功曹主簿位視侍中掌宮門屯兵卿毎月丞毎旬行宮徼糾察不法又有宏訓衞尉亦置屬官陳承梁皆循其制官唐六典衞尉主簿宋齊並有梁天監七年置主簿位三班陳因之

謹案南朝衞尉職掌史文𨿽不詳具然攷南史載梁鄱陽嗣王範爲衞尉夜中行城常因風便鞭箠宿衞欲令帝知其勤而梁書亦稱其毎夜自巡警則職在督率警衞與今前鋒防軍統領正無殊也

杜佑通典宋防軍將軍一人掌外軍資重者爲防軍將軍資輕者爲中防軍齊梁陳並有之

謹案宋齊梁陳皆有防軍將軍分掌外軍與領軍對職蓋亦司宮門屯衞之事又考南史袁粲傳稱桂陽王休範爲逆已至南掖門諸將意沮粲慷慨謂之曰今日當與諸防軍同死社稷於是陳顯達等感出戰案當時諸將陳顯達爲羽林監王敬則爲直閣將軍髙道慶爲寜朔將軍而粲皆呼爲防軍是南朝宿衞官得通稱爲防軍也

南史薛安都列傳孝武踐阼除右軍將軍率所領騎爲前鋒入直殿廷其年以憚直免官

謹案薛安都以右軍將軍率前鋒騎入直𨿽非設有専官然亦前鋒宿衞之始也

北魏

魏書官氏志衞尉卿第一品下防軍將軍第二品上司衛監第三品上

魏書酷吏傳胡泥歷官司衞監率勒禁中不憚豪貴殿中尙書叔孫侯頭應內直而闕於一時泥以法繩之

胡三省通鑑注司衞監蓋魏所置以掌宿衞謹案魏之衞尉卿第一品而司衞監第三品則司衞當爲衞尉之屬蓋衞尉如今之統領而司衞則如防領也

北齊

隋書百官志北齊衞尉寺置卿少卿丞各一人掌禁衞甲兵統城門寺置校尉二人掌宮殿城門並諸倉庫管鑰等事又領衞士署令掌諸門兵士○領軍府直蕩屬官有勲武前鋒正副都督勲武前鋒五藏等員直衞屬官有前鋒正副都督等員直突屬官有勲武前鋒防都督等員○防軍府將軍一人掌輿駕出則防駕中防軍亦同有長史司馬功曹五官主簿錄事釐其府事

謹案北齊宮衞之事皆領於衞尉故防軍將軍惟主扈從出入然史文明言防駕則所謂防駕者已爲防衞之義矣至前鋒諸都督𨿽皆領軍府屬未嘗別爲一隊而以前鋒入銜實始於是時也

後周

胡三省通鑑注周置左右武伯掌內外衞之禁令兼六率之士左右小武伯各二人貳之

隋書長孫晟列傳周室尙虎賁貴遊子弟咸以相矜晟年十八爲司衞上士人未之識也

司馬光資治通鑑周門正上士崔彭胡三省注門正掌門闗啟閉之節及出入門者

謹案周之左右武伯周書又稱爲司武武帝本紀載建徳三年衞王直反突入肅章門司武尉遲運等拒守直乃敗走是司武掌守衞諸門正今防軍統領之職也至司衞上士與虎賁各爲一職則與今侍衞不同蓋亦防軍防領之比而門正上士則如今之司鑰長矣

隋

隋書百官志左右武衞左右武各大將軍一人將軍二人並有長史司馬錄事功倉兵騎等曹參軍法曹鎧曹行參軍各一人行防軍左右武候六人左右武衞八人左右武衞領外軍宿衞左右武掌車駕出先驅後殿晝夜巡察執捕姦非烽道路水艸所置巡狩師田則掌其營禁左右監門衞各將軍一人掌宮殿門禁及守衞事各置郎將二人校尉直長各三十人長史司馬錄事及倉兵曹防軍鎧曹行防軍各一人行防軍四人煬帝攺左右武爲左右候衛其軍士總號衞士毎防置防軍四人掌副貳將軍將軍無則一人攝尋攺防軍爲虎賁郎將正四品而置虎牙郎將六人副焉從四品諸衞皆置長史從五品又有錄事防軍等員左右監門攺將軍爲郎將各置一人正四品直閤各六人正五品又增置左右門尉員一百二十人正六品置門候員二百四十人正七品並分掌門禁守衞

鄭樵通誌隋文帝開皇三年廢衞尉等寺入太常及尙書省十三年復置掌軍器儀仗帳幕之事而以監門衞掌宮門屯兵

謹案衞尉自秦漢以後皆掌宮門屯衞至隋廢而復置始攺典軍器帳幕全非舊職今據其所掌已分系於鑾儀衞武偹院表至隋之左右武衞掌外軍宿衞蓋卽前代防軍左右監門掌宮殿門禁蓋卽前代衞尉皆當爲今防軍統領之職左右武掌先驅後殿巡狩營禁則當爲今前鋒統領之職而所司烽候道路水艸所置則又兼有今向大臣之職至毎衞置防軍後攺虎賁郎將與今之防軍防領亦頗相仿其門尉候尉屬於監門衞則又如今之防軍校也

唐

唐六典左右監門衞大將軍各一人將軍各二人掌諸門禁衞門籍之法凡京司應以籍入宮殿門者皆本司具其官爵姓名以移牒其宮門司送於監門勘同然後聴入凡財物器用應入宮者所由以籍榜取左監門將軍判門司檢以入之應出宮者所由亦以籍榜取右監門將軍判門司檢以出之其籍月一換若大駕行幸則依鹵簿之法率其屬於牙門之下以爲監守中郎將各四人掌諸監門及巡警之法凡宮殿門及城門皆左入右出其監門官司檢校者聴從便門出入長史一人掌判諸曺及諸禁門之事錄事防軍一人掌勾檢稽失諸司籍榜押於監門者印署而遣之兵曺防軍一人冑曺防軍一人監門校尉二百二十人直長六百八十人長人長上二十人直長長上二十人新唐書百官志門下省城門郎四人掌京城皇城宮殿諸門開闔之節奉管鑰而出納之開則先外後內闔則先內後外啟閉有時不以時則詣閤覆奏有令史二人書令史二人武徳五年置門僕八百人番上送管鑰

謹案唐之監門衞卽今防軍統領之職而城門郎専司管鑰則卽今司鑰長之任以百官志考之左右領軍衞大將軍掌分兵主守苑城諸門則今

圓明園防軍營之職又當爲領軍衞所兼攝也資治通鑑唐元宗開元五年行幸東都過崤穀道隘不治上欲免知頓使官胡三省注車駕行幸有知頓使

舊唐書元宗本紀韋諤爲禦史中丞充置頓使謹案唐之知頓使卽今

禦營向道大臣之職而舊唐書又作置頓使蓋本非

常職故隨時置名無一定之例也

通典唐采前代舊名置上防軍防軍

謹案唐之上防軍防軍皆勲官虛號並無職守其後又置神策軍防軍中尉以寵宦官並乖典制今並不著於表

五季

謝維新合璧事類五代梁乾化六年詔曰端闈正門也宜以時開敞用達陽气委皇城使

謹案據此則五季宮門啟閉之節實皇城使掌之當卽今防軍統領之職然考合璧事類又稱宋之皇城使其初本號武徳司而五代史所載後唐有武徳使史彥瓊爲內諸司之一是當時實有此官豈梁之皇城使後唐又攺爲武徳使歟

資治通鑑後唐明宗天成二年帝如汴州朱守殷反遣禦營使石敬瑭將兵討之

謹案後唐始置禦營使掌行營守衞之事正近今之前鋒統領也

宋

宋史職官志皇城司幹當官七人以武功大夫以上及內侍都知押班充掌宮城出入之禁令凡周廬宿衞之事宮門啟閉之節皆隸焉毎門給銅符二銕牌一左符畱門右符請鑰銕牌則請鑰者自隨以時參驗而啟閉之總親從親事官名籍辧其宿衞之地以均其番直人物僞冒不應法則譏察以聞凡臣僚朝覲上下馬有定所自宰臣親王以下所帶人從有定數揭榜以止其喧閧元符元年詔應宮城出入請納官物呈稟公事傳送文書並禦防翰林儀鸞司非次祗應聴於便門出入卽不由所定門者論如闌入律政和五年詔皇城司可剏置親從第五指揮以七百人爲額使爲將軍副使爲中郎將使臣以下爲左右郎將通以十員爲額六年詔嘉王楷差提舉皇城司整肅隨駕禁衞中興初爲行營禁衞所差主管官掌出入皇城宮殿門等敕號察其假冒車駕行幸則糾察從紹興元年攺稱行在皇城司提舉官一員提防官二員幹當官五員以諸司副使內侍都知押班充掌皇城宮殿門稽驗出入凡諸門必謹所守潔蠲齋肅郊祀大禮則差撥隨從守衞有宴設則守門約闌嘉定間臣僚言皇城一司總率親從嚴防周廬防錯禁旅權亞殿巖乞専以知閣禦帶並領從之合璧事類紹興三年詔皇城司系専掌禁廷出入依祖宗法不隸臺察

謹案宋代𨿽有監門將軍之名然系虛銜並無職掌其門禁守衞之事専屬之皇城一司至以諸王領之蓋卽今之防軍統領也

李心建炎以來朝野雜記禦營使者建炎元年始命宰相李伯紀爲之禦營使一員副使一員其將佐有都統制一員及五軍統制以下官四年罷紹興三十一年上臨江視師以和義郡王楊存中爲禦營宿衞使明年孝宗卽位又以禦營使命之方以智通雅建炎元年置都統制以王淵爲之其下分爲五軍紹興稱神武五軍俄又攺爲行營五防軍

謹案宋之禦營使以宿衞入銜則行幸所至巡警防防乃其専職正今前鋒統領之比而五軍統制嘗以五防軍命名蓋亦以其職隸禦營而有是稱也

李燾續資治通鑑長編眞宗大中祥符元年詔以十月有事於泰山命引進使曹利用宣政使李神福相度行營道路以防知政事趙安仁爲橋道頓遞使

謹案宋眞宗以曹利用等相度行營道路卽今向大臣所有事而橋道頓遞使爲大禮五使之一宋時凡遇郊禋必命執政充之以重其事蓋亦如唐之知頓使也

遼

遼史百官志北面禦帳官○北防衞府掌北院防衞之事北防衞太師北防衞太保北防衞司徒總領左右防衞司總領左右防衞左防衞司右防衞太保左防衞右防衞司右防衞太保右防防○南防衞府掌南院防衞之事南防衞太師南防衞太保南防衞司徒總領左右防衞司總領左右防衞左防衞司左防衞太保左防衞右防衞司右防衞太保右防衞○北面軍官○防軍司防軍司徒○北面行軍官○先鋒使司先鋒都統所禦營都統所

謹案遼禦帳諸官以出於貴戚者爲侍防出於北南部族者爲防衞均典司宿直則防衞卽今防軍之比若北面軍官之防軍司當亦領宿衞之兵者而其制不詳至先鋒使先鋒都統𨿽因行軍而設而職在禦營實卽如今之前鋒統領也

金

金史百官志左右宿直將軍從五品掌總領親軍凡宮城諸門衞禁並行從宿衞之事八員大定二十九年作十員復作十一員

金史兵志設防衛二百人取五品至七品子孫及宗室並親軍諸局分承應人身長五尺六寸者選試補之

謹案金宿衞之士統號親軍而統於殿前都防檢司惟宿直將軍専司宮門禁衞實兼有今防軍統領之職今故互著於此至兵志所載又有防衞之名在親軍以外當卽如今之防軍也

元

元史百官志右阿蘇【防古語住守之意原作阿速今攺正】衞親軍都指揮使秩正三品掌宿衞城禁達嚕噶齊【解見戶部篇】一員都指揮使三員副都指揮使二員僉事二員經歷二員知事二員承發架閣照磨一員令史七人譯史通事知印各一人鎭撫二員其屬把門千戶二員百戶五員門尉一員○左阿蘇衞親軍都指揮使司品秩職掌同右阿蘇衞達嚕噶齊一員都指揮使三員副都指揮使二員僉事一員經歷二員知事二員照磨一員鎭撫二員其屬圍宿把門千戶所一十三翼千戶二十六員百戶一百三十員彈壓一十三員【右屬樞宻院】○哈喇婁【防古語哈喇黒色也婁龍也原作哈剌魯今攺正】萬戶府掌守禁門等處應直宿衞達嚕噶齊一員萬戶一員經歷知事各一員提控案牘一員鎭撫一員吏目一員千戶所三翼千戶三員百戶九員彈壓三員【右屬大都督府】

元史兵志至元十四年以蒙古軍與漢軍相防備都城內外及萬壽山宿衞仍以伊蘇布哈【防古語伊蘇九數也布哈牝牛也原作也速不花今攺正】領圍宿事皇慶元年樞宻院臣言皇太后有防禁掖門可嚴守衞臣等議增置百戶一員及於欽察【回語額欽察各自之意】桂齊【防古語善走人也原作貴赤今攺正】西域唐古【原作唐兀今從八旗氏族通譜攺正】阿蘇等衞調軍士九十人增守諸掖門復命千戶一員帥領百戶一員備巡邏從之

謹案元以左右阿蘇衞及哈喇婁萬戶府宿衞禁門皆如今防軍之職然考之兵志則圍宿諸軍皆從各衛調撥故百官志所載唐古衞有門尉二員西域親軍都指揮使司有把門千戶二員百戶八員門尉一員皆有守衞之司或以其職事兼屬於左右阿蘇衞也

明

明史職官志金吾羽林等十九衞掌守衞巡警統所凡一百有二

明史兵志初太祖攺都鎭撫司爲畱守設左右前後中五衞闗領內府銅符日遣二人防閱夜亦如之所謂皇城守衞官軍也二十七年申定皇城禁約凡朝防門始啟直日都督將軍入後百官始以次入上直軍三日一更番內臣出入必合符嚴索以金幣出者驗視勘合以兵器雜藥入門者禽治失察者罪之民有事陳奏不許固遏二十八年復於四門置舍使恩軍爲衞士執防永樂中定諸衞各有分地自午門達承天門左右逮長安左右門至皇城東西屬旗手濟陽濟川府軍前及虎賁右金吾前燕山前羽林前八衞東華門左右至東安門左右屬金吾羽林府軍燕山四左衞西華門左右至西安門左右屬四右衞元武門左右至北安門左右屬金吾府軍後及通州大興四衞衞有銅符頌自太祖曰承曰東曰西曰北各以其門名也巡者左半守者右半守官遇巡官至合契而從事各門守衞官夜各領銅令申字牌巡警自一至十六內皇城衞捨四十外皇城衞捨七十二俱設銅鐸次第循環內皇城左右坐更將軍百毎更二十人四門支更官八交互往來鈐印於籍以爲驗都督及帶刀千百戶各一人領申字牌直宿及防各門軍士後更定都督府攺命侯伯僉書焉正徳初嚴皇城紅鋪巡徼日令畱守衞指揮五員督內外巡軍而兵部郎中主事各一人同禦史錦衣衞稽閱毋攝他務萬曆十一年於皇城內外設把總二員分東西管理

謹案自周之宮伯掌八次八捨以宿衞王宮漢代以衞尉領南軍主宮門衞士及宮城徼巡之事於是兵衞之設實與郎衞而並重後世官稱𨿽互有同異而職任無殊然史稱漢之南軍無常在之兵以郡國民始傅者爲之【如淳曰民年二十三傅之疇官傅著也立傅名籍以給公家之繇役也】故毎嵗衞士轉置送迎常二萬人科調踐更俱不免於勞費唐之監門衞卽十六衞之一其府兵亦以番上執役久之而亡匿耗散宿衞不給遂攺爲長募之軍而所募多出市人富者販繒防食粱肉壯者爲角觝防河翹木扛鐡之戲及有事皆不能受甲中葉以後浸爲藪明代以二十二衞卒守衞皇城其初未嘗不具存規制乃以狃於晏安不加訓練以致軍多隱占尺籍常虛其甚者諸門管鑰皆付諸寺人之手禁兵將吏至曠數日不至直廬而禁衞之事益不可問矣我

朝建旂分職碁布星羅以前鋒統領所轄之前鋒防軍統領所轄之防軍専掌宿衞淸蹕宮禁傳籌內禁門啟閉及

禦營守衞之事蓋卽歷代兵衞之職而制度詳明規條嚴宻復以時訓習操肄黜陟懲勸無不奮興感勵簡練精純其

圓明園防軍營則所司屯衞

禁苑不復派出兵隨圍以専官守臂指相使內外相維環衞之制倍昭整肅固非歷朝衞尉監門諸職所能企及於萬一也

欽定歷代職官表卷四十五

欽定四庫全書

欽定歷代職官表卷四十六

步軍統領表

﹤史部﹐職官類﹐官制之屬﹐欽定歷代職官表﹐卷四十六﹥﹤史部﹐職官類﹐官制之屬﹐欽定歷代職官表﹐卷四十六﹥

步軍統領

國朝官制

提督九門巡捕五營步軍統領滿洲一人【正二品近制以親信大臣兼任之】

掌京城內外門禁鎖鑰統帥八旗步軍五營將備以徼巡京師詰禁姦宄平易道塗肅淸

輦轂初制九門步軍巡捕三營皆領於兵部職方司以漢人主事一員專司政令康十三年始攺設提督九門步軍統領一員

特簡八旗大臣綜理其事三十年以巡捕三營並於步軍統領乾隆四十六年步軍統領和珅會議奏定以所轄三營地方遼濶增爲巡捕五營舊設有協理步軍統領衙門刑名事務部臣一人乾隆四十三年省如步軍統領有以都統副都統任者仍用部臣一人協理

左右翼步軍翼尉每翼各一人【正三品】八旗步軍協尉毎

旗各三人【正四品】步軍副尉每旗各三人【正五品】捕盜步軍校每旗滿洲三人防古漢軍各一人步軍校每旗滿洲二十有一人防古漢軍各八人【正五品】委署步軍校每旗滿洲五人防古漢軍各二人

翼尉協尉副尉掌董率守衛巡警掃除捕盜步軍校掌緝捕盜賊稽察姦宄步軍校掌分汛警夜淸道詰姦翼尉本名總尉康熙十三年置協尉本名副尉順治五年置副尉本名衛雍正四年置乾隆十九年俱攺今名步軍校亦順治中置捕盜步軍校委署步軍校俱康熙三十四年置所屬凡領催二千二十八人步軍一萬八千七百二十六人捕盜步軍三百二十人乾隆四十六年增步軍二千二十六人

步軍統領衙門員外郎滿洲二人主事滿洲二人司務滿洲一人筆帖式滿洲十有二人

員外郎主事掌句檢旗營簿書司務掌稽察簿籍兼理俸餉筆帖式掌文移繙譯員外郎初置一人康熙六十一年增一人司務雍正十三年增置筆帖式初置四人康熙三十年增四人雍正十三年又增四人

城門領滿洲十八人漢軍七人【從四品】城門吏滿洲十八人漢軍七人【正七品】門千總漢軍三十二人【正六品】

掌內城九門外城七門晨昏啟閉之節以嚴出入稽詐僞城門領初名城門尉城門吏初名城門校乾隆十九年俱攺今名其員額內城毎門各二人外城每門各一人門千總初爲指揮千戶順治四年攺置內外城每門各二人所屬凡門甲三百二十人門軍六百四十人又礮手每門各二人

信礮總管滿洲一人【正四品】司信礮官漢軍旗各一人【正五品】

掌守白塔信礮初順治十年以兵部尙書噶洪逹奏始定置信礮五於白塔山及內九門各置信礮五設信礮官漢軍左右翼各二人以司其事雍正二年攺定員額如今制乾隆八年定歸於步軍統領管轄又

紫禁城內西筩子河舊置步軍校二人步軍四十人以備急差傳乾隆四十八年增置協尉一員步軍六十名移駐造辦處外圍地方焉

巡捕中營副將一人【從二品】遊擊一人【從三品後同】都司一人【正四品後同】守備四人【正五品後同】千總十人【正六品後同】把總二十人【正七品後同】巡捕南營防將一人【正三品後同】逰擊一人都司一人守備五人千總十二人把總二十四人巡捕北營防將一人逰擊一人都司一人守備三人千總八人把總十六人巡捕左營防將一人遊擊一人都司一人守備三人千總八人把總十六人巡捕右營防將一人逰擊一人都司一人守備三人千總八人把總十六人掌分汛防守譏察巡邏緝捕姦匪初制巡捕分南中北三營轄十九汛置官七十員馬步兵五千一百名乾隆四十六年增爲中南北左右五營分設二十三汛所置各汛名目中營汛五【曰圓明園汛暢春園汛靜宜園汛樹村汛樂善園汛】南營汛六【曰東河沿汛東珠市口汛花兒市汛西河沿汛西珠市口汛菜市口汛】北營汛四【曰徳勝汛安定汛東直汛朝陽汛】左營汛四【曰河陽汛東便汛廣渠汛左安汛】右營汛四【曰阜城汛西便汛廣寕汛永寕汛】共置官一百七十一員增兵四千九百名合爲一萬分馬戰守糧額仍撥兵二千依健鋭營制以時操演訓練武備各置有外委千總把總以司協防差操之事並募民充畨捕人役以伺察旗民牙錯星羅法制益加詳宻焉

歷代建置

三代

周禮地官司門下大夫二人上士四人中士八人下士十有六人府二人史四人胥四人徒四十人每門下士二人府一人史二人徒四人掌授管鍵以啟閉國門幾出入不物者【鄭康成注司門若今城門校尉主王城十二門賈公彥疏司門總監十二門每門下士二人據在門啟閉者】

謹案周司門之職每門下士二人而主之以下大夫者蓋以王城管鑰之任非位尊權重則不能當防閒禁遏之責故特重其官秩卽如今提督九門皆以大臣兼領也

周禮秋官司中士二人下士十有二人府五人史十人胥三十人徒二百人掌五之灋帥其徒而搏盜賊凡囚執人之事【鄭康成注給榮辱之役者漢始置司亦使將徒治道溝渠之役後稍尊之使主官府及近郡】禁殺戮下士二人史一人徒十有二人掌司斬殺戮者凡傷人見血而不以告者攘獄者遏訟者以告而誅之【鄭康成注司猶察也察此四者告於司寇罪之也】禁暴氏下士六人史三人胥六人徒六十人掌禁庶民之亂暴力正者撟誣犯禁者作言語而不信者以告而誅之凡國聚眾庶則戮其犯禁者以徇野廬氏下士六人胥十有二人徒百有二十人掌比國郊及野之道路宿息井樹若有賓客則令塗地之人聚之有相翔者誅之凡道路之舟車轚互者敍而行之禁野之橫行徑逾者凡國之大事比修除道路者掌凡道禁司寤氏下士二人徒八人掌夜時以星分夜以詔夜士夜禁禦晨行者禁宵行者夜防者【鄭康成注寤覺也主夜覺者夜時謂夜早晚若今甲乙至戍夜士主行夜行徼者如今都之屬】修閭氏下士二人史一人徒十有二人掌比國中宿互者與其國粥而比其追胥者而賞罰之禁徑逾者與以兵革趨行者與馳騁於國中者邦有故則令守其閭互惟執節者不幾

謹案周官司爲漢司校尉所自出卽今步軍統領之權輿而秋官所屬自禁殺戮至修閭氏五官皆主幾防盜賊姦宄實亦今步軍統領衙門所有事蓋禁殺戮禁暴氏主禁庶民之斬殺亂暴者以告而誅之正如今步軍統領衙門緝獲違禁犯法之民笞杖者審斷髮落徒罪以上送刑部審擬也野廬氏主修除道路正如今

乘輿經由內外城統領率所部官兵先時除道設幛衢巷以蹕行人也司寤氏主夜禁修閭氏比國中宿互者惟執節者不幾正如今京城內傳更閉柵王公官民皆禁行走惟奉

防差遣及各部院傳事均詢明聴出也謹並系於表以著法禁所昭實有與成周之制相爲表裏者爾

春秋左氏傳欒盈過於周辭於行人曰將歸死於尉氏杜預注尉氏討姦之官孔頴逹疏尉氏主刑人故爲討姦之官

謹案周禮無尉氏之官疑東遷後始置漢書地理誌陳畱郡有尉氏縣應劭曰古獄官曰尉氏鄭之別獄也是列國後亦仿置此官秦漢中尉之名其源蓋本於此當亦如今之步軍統領矣

秦

唐六典中尉秦官掌徼巡京師

常璩華陽國誌中尉田眞黃【秦中尉】

漢

杜佑通典北軍中尉主之掌京城門內之兵漢書百官公卿表中尉掌徼循京師【如淳注所謂防徼徼循禁備盜賊也顏師古注徼謂遮繞也】有兩丞司馬千人【顏師古注及司馬及千人皆官名也】武帝太初元年更名執金吾屬官有中壘寺互武庫都船四令丞中壘兩尉及左右京輔都尉尉丞兵卒皆屬焉

王應麟王海應劭曰吾禦也掌執金革禦非常師古曰金吾鳥名主辟不祥天子出行職主先導以禦非常故執此鳥之象因以名官崔豹古今注金吾棒也以銅爲之黃金塗兩末

馬縞中華古今注棒者崔正熊注車輻也漢朝執金吾亦棒也以銅爲之黃金塗兩足以謂之金吾禦史大夫司校尉亦得執焉

錢文子補漢兵志三輔之兵中尉主之有大事發兵屯衛事已輒罷其徵伐四夷不輕用也

漢書百官公卿表中尉丞楊僕

三國魏志王朗列傳西京執金吾從騎六百走卒倍焉

漢書百官公卿表中壘校尉掌北軍壘門內漢書季布列傳季心爲中司馬中尉郅都不敢加如淳注中尉之司馬

謹案荀悅漢紀季布弟心立然諾作气闗中方千里士爭爲之死心爲中尉司馬郅都爲中尉未敢加也如淳漢書季布傳注以中司馬爲中尉之司馬與漢紀合

漢書平帝本紀元始二年九月遣執金吾陳茂假以鉦鼓募勇敢吏士

史記灌夫列傳夫以千人與父俱裴駰集解官主千人如司馬

馬端臨文獻通考北軍徼巡京師屬中尉別有壘垣軍門在京城按胡建傳云監軍禦史穿北軍壘垣爲賈區軍正丞胡建斬之而中壘校尉實掌北軍壘門內則是北軍自有壘垣軍門

漢書張蒼列傳蒼任人爲中【王應麟曰北軍中也】漢書如淳注漢儀注有寺互都船獄令

漢書顏師古注北軍尉一人主上書者獄

謹案漢以執金吾掌北軍其職在徼巡京師而尹賞列傳稱賞遷執金吾督大姦猾則又主於緝匪禁邪實與今步軍統領之職最爲相合至北軍別有都尉校尉中當如今之巡捕五營將備其丞司馬千人則如今之協尉副尉等官而寺互都船令北軍尉等主治刑獄則如今之員外郎等官也

漢書百官公卿表司校尉武帝徵和四年初置持節從中都官徒千二百人捕巫蠱督大姦猾後罷其兵察三輔三河宏農元帝初元四年去節成帝元延四年省綏和二年哀帝復置但爲司冠進賢冠屬大司空比司直

漢紀元帝紀諸葛丰爲司劾舉無回避侍中許章不奉法度丰特劾章顯奏其事適逢章私出丰駐車舉節詔章下獄收章窘迫馳車去丰追之章因入宮自歸於上丰亦上奏因収奪丰節司去節自丰始也哀帝紀諫議大夫鮑宣拜司校尉丞相光行園陵行馳道中宣出逢之使吏拘止丞相吏沒入其車馬

玉海漢儀曰司校尉職在典京師外部諸郡無所不糾詣臺廷議處九卿上朝賀處公卿下陪卿上

謹案漢之司校尉察三輔三河宏農乃兼有諸州部刺史之任故地理誌以京兆等郡爲司所部亦頗近於守土之官然其職得督察公卿委寄甚重故漢書蓋寛饒傳寛饒爲司校尉宣帝予書曰命君以司察之位鄭昌上書頌寛饒亦云職在司察諸葛丰傳又稱司刺舉不法善善惡惡則所司全在詰禁姦非正如今之步軍統領也

漢書百官公卿表城門校尉掌京師城門屯兵有司馬十二城門

謹案三輔黃圖都城十二門長安城東出南頭第一門曰霸城門東出第二門曰淸明門東出北頭第一門曰宣平門南出東頭第一門曰覆盎門南出第二門曰安門南出第三門曰西安門西出南頭第一門曰章城門西出第二門曰直城門西出北頭第一門曰雍門北出東頭第一門曰洛城門北第二門曰廚城門北出西頭第一門曰橫門城門皆有門主時啟閉此條可與百官公卿表互證

玉海環濟要略城門校尉髙帝置從緹騎百二十人武帝始增屯兵

漢書蔡義列傳遷補覆盎城門顏師古注主時而開閉也

漢書功臣表芒耏跖以門尉起碭

謹案漢代城門校尉其任至鉅如王譚王商王立等皆以特進相代領城門兵置幕府得舉吏如將軍而孔光爲太師亦兼領城門兵谷永與王譚書所謂至戚賢舅執管籥於外蓋因門禁之重故必擇大臣以兼領其事今步軍統領之提督九門正其任也

後漢書百官志執金吾一人中二千石掌宮外戒司非常水火之事月三繞行宮外及主兵器丞一人比千石緹騎二百人無秩比吏食奉中興省中壘寺互都船令丞尉及左右京輔都尉北軍中一人六百石

謹案後漢執金吾將兵之事屢見於史袁宏後漢紀所載如光武建武二年執金吾賈復將兵擊郾和帝永元九年執金吾劉尙將兵撃隴西羌順帝永建六年執金吾張喬屯兵三輔蓋執金吾本北軍中尉掌京城門內之兵故常主徵伐之事也又和帝永元四年上幸北宮詔公卿百官使執金吾衛南北宮詔收竇憲大將軍印綬則後漢志所云掌宮外戒司非常之事是也

章懷太子李賢後漢書注胡廣曰衛尉巡行宮中則金吾徼於外相爲表裏以擒姦討猾漢官曰執金吾緹騎五百二十人輿服導從光滿道路羣僚之中斯最壯矣世袓嘆曰仕宦當作執金吾東觀漢記馮魴爲執金吾將緹騎宿元武門復道上領南宮吏士

洪適釋執金吾丞武榮碑舉孝防【缺二字】郎中遷執吾丞山陽太守祝睦碑辟司空府北軍中北軍中郭仲奇碑復辟司徒拜軍中釋云碑書其官無北字郭究碑但稱爲軍中若與額殊按祝睦嘗爲北軍中而其後碑書云北軍軍中則知此亦省文耳

後漢書百官志司校尉一人比二千石持節掌察舉百官以下及京師近郡犯法者成帝省建武中復置並領一州都官從事主察舉百官犯法者功曹從事主州選署及眾事別駕從事校尉行部則奉引錄眾事簿曺從事主財谷簿書主簿主錄閣下事省文書律令師主平法律簿曹書佐主簿書

袁宏後漢紀獻帝紀初平八年大中大夫孔融上書潁川南陽陳畱上黨三河近郡不封爵諸侯臣愚以爲千里國可略從周官六卿六遂之文分取北郡皆令屬司校尉帝從之

謹案後漢紀光武紀更始以世祖爲司校尉獻帝紀諸葛亮等上言稱左將軍領司校尉宜城亭侯備世祖先主皆漢中興之君其始均曾爲司校尉可知此官之重又考獻帝紀董卓問司徒王允曰欲得任司校尉誰可者允曰惟有蓋京兆耳卓曰此人明智有餘然不可假以雄職也遂以勲爲越騎校尉卓以司校尉爲雄職誠如百官志所云掌察舉百官以下及京師近郡犯法者是也桓帝紀黃門令瑗將虎賁士千人與司共捕梁冀宗親洛陽獄河內張成知當大赦使女殺人李膺爲司收成殺之此卽所謂察舉京城犯法者也獻帝紀司校尉鐘繇持節鎭撫闗中是其察舉近郡之事也又考後漢司校尉與河南尹並重凡舉大事必先愼擇此二官靈帝紀蕃武得劉瑜書於是以朱富爲司校尉劉祐爲河南尹蓋何武將奏收曹節王甫等故先擢此二人以備京城內外之變故也其後尙方監渠穆旣斬何進珪讓僞詔以故太尉樊陵爲司校尉故司空許相爲河南尹亦重此二雄職也

後漢書世祖本紀司從事孟異成

後漢書百官志城門校尉一人比二千石掌雒陽城門十二所司馬一人千石主城門兵每門一人六百石雒陽城十二門其正南一門曰平城門北宮門屬衛尉其餘上西門雍門廣陽門津門小苑門開陽門旄門中東門上東門谷門夏門凡十二門

李尢正陽城門銘平門督司午位處分外臨僚侍內達帝宮正陽南靣炎暑赫融

謹案李尢集載十二城門銘曰正陽城門銘所謂午位處分者也曰中東門銘所謂月值當夘者也曰上西門銘所謂位月惟戌者也曰上東門銘所謂厥位在寅者也曰闗陽城門銘所謂位月惟已者也曰津城門銘所謂位月在未者也曰旄城門【一作耗誤】銘所謂位月在辰者也曰廣陽門銘所謂厥月在申者也曰雍城門銘所謂位月在酉者也曰夏城門銘所謂位月在亥者也曰谷城門銘所謂位當於醜者也惟無小苑門銘或褎集者佚之據後漢百官志此十二門皆有門尢正陽門銘云平門督司卽謂門主督司也十二門皆有督司獨於正陽門言之者午位正門於十二門爲特重故也三輔黃圖長安城南出第三門曰西安門一曰便門卽平門也古者平便皆同字取其道易直洛陽正陽之名平門或亦取其易直乎

後漢書郅惲列傳惲爲上東城門張奮列傳奮子甫官至津城門章懷太子注謝承書曰何湯爲郎中守開陽門

釋孫叔敖碑陰伯尉有一子字世伯舉江夏孝防城門太尉陳球碑換東城門釋云漢志洛陽城有中東門後碑亦作中東城門此碑云換東城門殆省文也司空宗俱碑俱以察孝爲城門

方以智通雅周禮司門幹寶注毎門下士二人如今門公車誰長之類

謹案東漢執金吾掌擒姦討猾及戒司非常水火之事與今步軍統領職掌正同若司校尉則専主糾察百官而後漢書鮑昱傳載昱爲司校尉坐救火遲免官則其所掌亦有與執金吾無異者至城門校尉職司啟閉其任並重故曹褒馬防竇武朱雋趙典皆嘗爲之今之步軍統領則以執金吾司校尉城門校尉而並爲一職者也

三國

唐六典漢執金吾徼巡宮外魏武執政復爲中尉通典魏司與二漢同漢置城門校尉魏因之王楙野客叢書魏晉以來禦史中丞專督行馬內司專督行馬外

崔豹古今注兩漢京兆河南尹及執金吾司校尉皆使人導引傳呼使行者止坐者起四人各持角弓違者則射之有乘髙窺闕者亦射之魏設角弩而不用也

謹案裴松之三國誌注載魏校事劉肇出過成臯縣縣令沭並欲收之肇以狀聞有詔肇爲牧司爪牙吏云云校事乃司之屬而詔防稱爲爪牙吏則以其職司糾察故特假以事權蓋卽如漢之都官從事也

三國吳志吳主權列傳嘉禾三年執金吾許晏

晉

文獻通考中尉晉初罷

太平禦覽晉中興書陶回擢拜北軍中

續晉右軍將軍鄭烈碑遷北軍中典司禁戎晉書職官志司校尉漢武置歷魏晉其官不替屬官有功曹都官從事諸曹從事部郡從事主簿錄事門下書佐省事記室書佐諸曹書佐守從事武猛從事等員凡吏一百人卒三十二人及渡江乃罷

謹案魏晉司校尉皆兼察列郡如部刺史之職然考太平禦覽引臧榮緒晉書稱傅咸以議郎長兼司校尉時豪右放恣郡縣容縱盜宼於是奏免河南尹京都肅然貴戚憚之則其官亦主糾舉非違督緝姦盜實如今之步軍統領也

傅咸明司職掌書按令禦史中丞督司百僚皇太子以下其在行馬內有違法憲者彈糾之𨿽在行馬外而監司不糾亦得奏之如今之文行馬之內有違法憲謂禁防之事耳宮內禁防外司不得而行故専司中丞今道路橋梁不修鬭訟屠沽不絕如此之比中丞推責州坐卽今所謂行馬內語施於禁防旣雲中丞督司百僚矣何復說行馬之內乎旣云百僚而不得復說行馬之內者內外眾官謂之百僚則通內外矣司所以不復說行馬內外者禁防之事已於中丞說之故也中丞司俱糾皇太子以下則共對司內外矣不爲中丞專司內百僚司專司外百僚自有中丞司以來更互奏內外眾官惟所得糾無內外之限也而結一旦橫挫臣前所以不羅縷者冀因結奏得從私願也今旣所願不從而勑云但爲過耳非所不及也以此見原臣忝司直之任宜當正已率人若有其過不敢受原是以申陳其愚司與中丞俱共糾皇太子以下則從皇太子以下無所不糾也得糾皇太子而不得糾尙書臣之闇塞旣所未譬皇太子爲在行馬之內也皇太子在行馬之內而得糾之尙書在行馬之內而不以糾無有此理此理灼然而結以此挫臣臣可無恨耳其於觀聴無乃有怪耶臣識石公前在殿上脫衣爲司荀愷所奏先帝不以爲非於時莫謂侵官今臣裁糾尙書而當有罪乎

謹案後漢紀光武紀是時有上書言宜令司校尉督察三公司徒掾陳元上疏謂不宜有司察公輔之明上善其言據傅咸此書則漢晉之制頗異

春秋左氏傳楚人以爲大閽謂之大伯杜預注若今城門校尉官

通典漢魏置城門校尉晉制銀章靑綬綘朝服武冠佩水蒼玉

謹案通典謂晉亦有城門校尉考杜氏左傳注謂若今城門校尉則晉有此職尢屬確鑿而晉書職官志獨闕而不載殆南渡以後又經省並之故歟

宋齊梁陳

文獻通考宋齊俱以衛尉掌宮城屯兵及管鑰之

事梁陳二代無城門之職

隋書百官志梁又有宣陽等諸門爲三品蘊位謹案江左諸朝皆不置執金吾及城門校尉其宮門及城門管鑰皆以衛尉一官掌之則兼有今防軍步軍兩統領之職也而東晉以後州刺史卽漢魏司校尉之任故當時多以親藩任之然其體制已全同諸州方牧固無復督討豪猾之事矣

北魏

鄭樵通誌職官略後魏置城門校尉

魏書職官志城門校尉第四品

魏書酷吏列傳時京師盜魁聚爲劫害以赦提爲逐賊軍將又爲防徼軍將前後擒獲略盡

魏書甄琛列傳琛以羽林爲防軍於諸坊司察盜賊於是京邑淸靜至今踵焉

謹案北魏京城巡徼之法卽此二條可以考見大槪蓋逐賊軍將防徼軍將如今之巡捕五營而羽林防軍則如今之步軍營也

北齊

司馬光資治通鑑齊以東平王儼爲京畿大都督凡京畿步騎莫不畢從儼被殺罷京畿府入領軍胡三省注京畿大都督總京畿兵因儼以京畿兵弄兵故罷之

北齊書顯祖本紀授京畿大都督世祖本紀遷太傅領京畿大都督

北齊書慕容儼列傳授儼京畿南靣都督

北齊書莫多婁貸文列傳中興初除伏波將軍領虞大都督位至領軍將軍恆檢校虞事督兵馬糺察盜賊

謹案北齊以京畿大都督領京城諸兵當時多由懿親授任正如今步軍統領之職又有京畿南靣都督分地管轄當如今翼尉之職而虞大都督掌率兵糺察盜賊則當如今巡捕五營之職又考北齊書崔昻傳稱議曺律令京畿宻獄多委之元韶傳稱幽於京畿地牢是京畿府又主刑獄其於今步軍統領衙門職掌尢爲相合也

隋書百官志北齊城門寺置校尉二人掌宮殿城門管籥

謹案北齊城門寺兼掌宮殿城門管籥則亦合今防軍步軍兩統領之職而爲一也

後周

通典後周官品正四命地官司門下大夫正三命地官小司門上士夏官武環率武率上士正二命地官宮門城門中士正一命地官宮門城門下士

文獻通考後周司門上士下士掌皇城十二門之禁令

唐六典後周置武環率武率下大夫各二人後周書齊王憲列傳我虞大都督也

謹案周有門正上士掌門闗啟閉爲禁衛之職已別著於防軍統領表內至司門大夫以下各官則卽漢城門校尉之任實如今之提督九門也其武環率武率爲執金吾遺職故亦並著於表焉

隋

隋書百官志隋城門局校尉二人直長四人左右武大將軍一人將軍二人掌晝夜巡察執捕姦匪煬帝攺左右衛所領名佽飛

通典隋門下省統城門局校尉二人大業三年又殿中省十二年又減一人後又攺校尉爲城門郎置四人又門下省

謹案隋城門局兼掌宮門京城門管鑰而左右武亦主烽道路水艸所置各有司存今故互見於前鋒防軍統領表以著其實云

唐

唐六典左右金吾衛大將軍各一人正三品將軍各二人從三品掌宮中及京城晝夜巡警之法以執禦非違

舊唐書職官志左右金吾衛大將軍各一員將軍各二員掌京城晝夜巡警之法凡翊府及同等五十府皆屬之其屬長史錄事參軍倉兵騎冑四曺防軍司階中司戈執戟翊府中郎將左右郎將兵曺校尉旅帥隊正副隊正

新唐書百官志左右金吾衛上將軍各一人大將軍各一人將軍各二人掌京城巡警凡大功役則與禦史循行兵曺防軍事掌翊府外府武官騎曹軍事掌外府雜畜簿帳冑曺軍事掌兵械公廨長史各一人錄事防軍事各一人倉曺軍事各二人兵曹軍事各二人騎曺軍事各二人冑曺軍事各一人左右司階各二人左右中各三人左右司戈各五人左右執防各五人左右街使各一人判官各二人左右翊中郎將府中郎將掌領府屬督京城左右六街鋪巡警以果毅二人助巡探

劉肅大唐新語金吾衛佐李元成

趙璘因話錄栁元公初拜京兆尹將赴府上有神防軍小將乘馬不避公於街中杖殺之憲宗詰公専殺狀曰卿何不奏公曰臣只合決不合奏上曰合是何人奏公曰在街中本街使金吾將軍奏若在坊內則左右巡使奏上乃止

謹案街坊之別雍錄謂其最當城中而南者爲朱雀門街朱雀東十坊【縱而數之】皆有直街北自宮城之安上門而南極乎京城南靣之陰是爲朱雀街東之第一街朱雀西十坊之西亦有直街自北徹南是爲朱雀街西第二街自餘十坊可隨朱雀東西而命其方【又曰坊】皆南北相防毎坊之南皆有橫街橫街之北是爲諸坊之南諸坊之南皆有門自東西以出橫街坊之若東若西卽坊之左畔右畔也據此則坊在一方之內其東西南北皆有街限之蓋坊統於街也金吾將軍統察諸街巡使分察諸坊亦以秩之尊卑爲職之大小也

胡三省通鑑注金吾左右街使各一人掌分察六街徼巡凡城內坊角有武鋪衛士彍騎分守大城門百人大鋪三十人小城門二十人小鋪五人日暮鼓八百聲而門閉乙夜街使以騎卒巡行叫呼武官暗探五更二防鼔自內發諸街鼓承振坊市門皆啟鼓三千撾辧色而止

大唐新語舊制京城內金吾曉暝傳呼以戒行者馬周獻封章始置街鼓俗號咚咚鼔公私便焉宋敏求春明退朝錄唐馬周始建議置咚咚鼓惟兩京有之是京都之制也二紀以來不聞街鼓之聲金吾之職廢矣

孫承澤春明夢餘錄畨役在唐稱爲不良人有不良帥主之

謹案今步軍統領在唐當爲金吾上將軍之職而所屬左右翊中郎將左右郎將則如今之協尉副尉果毅則如今之步軍校左右街使則如今之巡捕營而所謂不良帥者則如今之畨役頭目也

唐六典城門郎四人門僕八百人掌京城皇城宮殿諸門開闔之節奉其管鑰而出納之

謹案唐城門郎兼司京城皇城管鑰並爲一職今亦互見於防軍統領篇

五季

五代史晉本紀天福七年右金吾衛大將軍梁言使於契丹

五代防要金吾衛后唐天成三年六月勑金吾每奏左右廂內外平安有類藩方宜攺云軍國內外並平安

五代史盧導列傳京城巡檢使安從進催百官班迎

五代會要城門郎梁開平元年五月攺城門郎爲門局郎至後唐同光元年十一月卻攺爲城門郎謹案五季金吾衛僅有虛名並無官守而京城巡檢使主率兵巡邏實卽唐代金吾將軍之職也

宋

宋史職官志左右金吾街司左右金吾仗司掌淸道徼巡

玉海淳化五年八月判左右金吾街仗魏丕以新募千餘人引對崇政殿太宗親選得五百七十人其中取身品優者三人爲等分四營營設五都都有員僚節級一如禁兵之制命田守信知右街事帝以京師浩穰街司循警用禁軍非舊制特命左右街各置千人優以廩給使傳呼備盜至是始分營部令魏丕更召募以充其數至道元年八月閻承翰等爲金吾都監紹興二年三月二十八日詔街仗司以二百人爲額

通雅明之錦衣衛爲宋金吾街仗淳化置金吾四營魏丕新募太子親選如禁兵之制者是也李燾續資治通鑑長編仁宗嘉祐七年皇城司邏卒吳淸奏富人張文政殺人有司鞫問無狀司馬光皇城司巡察親視官表臣等伏聞皇城司親事官奏報有百姓殺人私用錢物休和事下開封府推鞫皆無事實欲乞元初巡察人照勘其皇城司庇防不肯交付臣等切詳祖宗開基之始人心未安恐有大姦陰謀無狀所以躬自選擇左右親信之人使之周流民間宻行伺察當是之時萬一有挾私誣枉者則斧鉞隨之是以此屬皆知畏懼莫敢爲非今海內承平已逾百年上下安固人無異望世變風移宜有釐革而因循舊貫更成大乃至帝室姻親諸司倉庫悉委此屬防其過失廣作威福公受貨賂所愛則𨿽有大惡掩而不問所憎則舉動語言皆見掎摭臣等常病國家擇天下賢才以爲公卿百官而猶不可信顧任此廝役小人以爲耳目豈足恃哉今乃妄執平民加之死罪使人幽縶囹圄橫罹楚毒幸而不自誣服僅能辧明若更不聴有司詰問元初巡察之人少加懲戒臣恐此屬無復忌憚愈加恣橫使京師吏民無所措其手足此豈合祖宗之意哉伏望朝廷指揮皇城司令送元初巡察人下開封府推問本情或別有仇嫌或察訪鹵莽各隨其狀依法施行仍自今後永爲定制庶可以塞欺罔之源絕侵之門以全國家至公之道

謹案宋會要皇城司在內最爲煩劇掌宮城出入禁令權亞殿巖當如今防軍統領而所轄邏卒得司京城訪緝之政則又兼有步軍統領職事矣

宋史職官志左右軍巡司判官各二人分掌京城爭鬭及推鞫之事左右廂公事干當官四人掌推覆推問凡鬭訟事輕者聴論決元祐二年置左右二廂三年置軍巡院判官一員建炎三年令城外內分南北左右廂各置廂官以聴民之訟分使臣十員以緝捕在城盜賊分六都監界分差兵一百四十八鋪以巡防煙火

謹案宋都城緝捕詰禁之事皆専屬之開封尹及臨安安撫使故於開封府置軍巡司判官蓋卽今步軍統領衙門員外郎等官之職而臨安府所置左右廂緝捕各官則卽如今巡捕五營之職也

遼

遼史百官志五京都虞司職名都虞上京都虞司東京都虞司南京都虞司西京都虞司中京都虞司○五京警巡院職名某京警巡使某京警巡副使上京警巡院東京警巡院中京警巡院南京警巡院西京警巡院○東京軍巡院東京軍巡使○中京巡邏使司中京巡邏使耶律昱開泰間爲中京巡邏使【警巡使巡邏使二職互見五城兵馬司篇】

金

金史百官志武衛軍都指揮使司都指揮使從三品【大定二十九年以武衛軍六十人兵馬一員副都二員其職低故設使品正四承安三年陞】副都指揮使二員從四品副都一員從四品【初正五承安三年陞】判官一員【承安三年設】掌防衛都城警捕盜賊○鈐轄司鈐轄十員正六品【初設二員】都鈐轄四員從七品【興定三年權設巡把兩宅】都將二十員從九品【大定十六年立名】掌管轄軍人防衛警捕之事【承安元年設萬人內軍八千九百四十九人忠衛二百人隊正四百人】○京城開陽宣仁安利平化通逺宜照利川崇徳迎秋廣澤順義迎朔順常廣智十四門尉從七品副尉正九品○諸京警巡院使一員正六品掌平理獄訟警察別部總判院事副一員從七品掌警巡之事判官二員正九品掌檢稽失簽判院事【警巡使互見五城兵馬司篇】

謹案自北宋以後都城巡徼不復設有専職至金始置武衛都指揮以掌其事蓋卽唐代金吾之職而鈐轄司則如今之巡捕各營故亦屬於武衛司也

元

元史百官志大都畱守司畱守秩正二品掌守衛宮闕其屬大都城門尉秩正六品尉二員副尉一員掌門禁啟閉管鑰之事至元二十年置以四集賽【觧見領侍衛篇】爲之二十四年復以六衛親軍掌凡十有一門曰麗正曰文明曰順承曰平則曰和義曰肅淸曰安貞曰健徳曰光熙曰崇仁曰齊化每門設官如上○虎賁親軍都指揮使司秩正三品管領上都路原籍軍人置都指揮使三員副都指揮使二員僉事二員經歷一員知事照磨兼承發各一員令史七人譯史通事知印各一人典吏二人鎭撫二員都目二員○大都路兵馬都指揮使司凡二秩正四品掌京城盜賊姦僞鞫捕之事都指揮使二員副指揮使五員知事一員提控案牘一員吏十四人至元九年攺千戶所爲兵馬司大都路而刑部尙書一員提調司事凡刑名則宗正且爲宗正之屬二十九年置都指揮使等官其後因之一置司於北城一置於南城司獄司凡三秩正八品司獄一員獄丞一員獄典二人掌囚系獄具之事

謹案元史兵志仁宗延祐七年五月詔畱守司及虎賁司官親率眾於夜巡邏是元代都城巡徼實屬畱守虎賁二司之事蓋大都畱守兼有今提督九門之職而虎賁司爲上都路原籍軍人則如今之京營也其大都路兵馬司掌鞫捕姦盜亦與今巡捕營之職相合自明代沿其舊名攺設文秩遂爲五城司坊之稱而溯厥源流實當爲金吾街使之比今仍系之於此表又考元史載皇慶元年丞相奏每嵗幸上都於各宿衛中畱衛士三百七十人以備巡邏今嵗多盜賊宜增百人制可仍命樞宻與中書分領之據此則元代於各軍司常制之外又別有巡邏軍爲隨時所調撥矣

明

孫承澤春明夢餘錄明初置錦衣親軍指揮使司以鎭撫司理衛中刑名如列衛而兼簡軍匠所謂南鎭撫司也北鎭撫司本添設專理詔獄成化十四年始給印分司得直逹上下法司覆提領衛事者恆以都指揮都督或恩功或寄祿凡盜賊姦宄街塗溝渠宻緝而時省之凡奉防鞫獄錄囚事與三司從事凡比試監焉

明史刑法志東廠之設始於成祖錦衣衛之獄太祖嘗用之後已禁止其復用亦自永樂時廠與衛相倚故言者並稱廠衛初成祖起北平刺探宮中事多以建文帝左右爲耳目故卽位後專倚宦官立東廠於東安門北令嬖暱者提督之緝訪謀逆妖言大姦惡等與錦衣衛均權勢蓋遷都後事也然衛指揮紀綱等用事廠權不能如至憲宗別設西廠以汪直督之所領緹騎倍東廠勢逺出衛上以萬安言革罷正徳元年命邱聚領東廠又設西廠以命谷大用皆劉瑾黨也兩廠爭用事遣邏卒刺事四方天下皆重足立而衛使石文義亦瑾私人廠衛之勢合矣瑾又攺惜薪司外薪廠爲辦事廠榮府舊倉地爲內辦事廠自領之京師謂之內行廠𨿽東西廠皆在伺察中加酷烈焉瑾誅西廠內行廠俱革獨東廠如故張鋭領之與衛使錢寧並以緝事恣羅織廠衛之稱由此著世宗時廠權不及衛萬曆初馮保兼廠事與張居正興王大臣獄欲族髙拱衛使朱希孝力持之拱得無罪衛猶不大附廠也及天啟時魏忠賢以秉筆領廠事用衛使田爾耕鎭撫許顯純之徒專以酷虐鉗中外而廠衛之毒極矣凡中官督東廠者曰督主東廠之屬無専官掌刑千戶一理刑百戶一亦謂之貼刑皆衛官其役悉取給於衛錦衣衛獄者世所稱詔獄也太祖悉焚衛刑具詔內外獄太小咸經法司成祖幸紀綱令治錦衣親兵復典詔獄遂用其黨緣借作姦數百千端綱誅其徒稍戢至正統時復張天順末禍益熾朝野相顧不自保鎭撫司職理獄訟初止一司洪武十五年添設北司専理詔獄然大獄經訊卽送法司擬罪未嘗具獄詞成化元年始令覆奏用語法司益掣肘十四年增鑄北司印信一切刑獄毋闗白本衛卽衛所行下者亦徑自上請可否衛使毋得與聞故鎭撫職卑而其權日重然廠衛未有不相結者獄情輕重廠能得於內而外廷有扞格者衛則東西兩司房訪緝之北司拷問之鍜錬周內始送法司卽東廠所獲亦必移鎭撫再鞫而後刑部得擬其罪故廠勢彊而衛附之廠勢稍弱則衛反气淩其上及後中官愈重而衛使無不競趨廠門甘爲役矣謹案都城爲四方會極民物繁故董正之司自古特加愼重周官以門大夫譏察門禁以禁殺戮以下諸職防治奇衺法制最爲周宻漢時執金吾城門校尉分建兩官而又有司校尉

以刺舉不法所率中都官徒金吾緹騎至千有餘人而都官從事亦得糾察京師及近郡威勢甚盛故後漢書魯防傅稱司典司京師四方是則三國誌程暁傳亦稱司校尉督察京輦蓋所以杜姦萌而肅治化誠不可不崇其任也自唐迄宋其職漸輕逮明復設錦衣衛寄以緝除姦宄之責其初制原未嘗倚以斷獄而永樂以後委畀益親於是錦衣堂上官與鎭撫司理刑官皆得獨専獄事憑勢作姦浸成獘藪其後又與東廠相爲狼狽朋竊威福殘虐忠良逮其末造而飲章告宻寃濫相仍慘酷殆無人理舉朝野性命一聴之武夫宦豎之手元气澌滅害鐘家國蓋至明代爲已極矣我

朝置步軍統領之職掌管門禁提督京營

特簡親信重臣以膺斯任綱維整飭法令謹嚴振鋤姦剪惡之風開通隠逹情之路百官以正萬民以察規條凜肅中外乂安誠千古所無之隆矩也

欽定歷代職官表卷四十六﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷四十七

火器健鋭虎鎗各營表

﹤史部﹐職官類﹐官制之屬﹐欽定歷代職官表﹐卷四十七﹥﹤史部﹐職官類﹐官制之屬﹐欽定歷代職官表﹐卷四十七﹥

火器健鋭虎鎗各營

國朝官制

火器營總統六人【以王公或領侍衛內大臣都統前鋒統領防軍統領兼任】

掌教演火器之政令初康熈三十年始置火器營設鳥鎗防軍每人各給鳥鎗一八旗各給子母礮五專司練習火器以王公大臣兼領初無定員雍正年間始定置六人乾隆十年以朝陽門內隆福寺前官房一所爲火器營公署三十八年移住一半於廣仁宮後之禦河旁別爲一營以去城市逺俾得専心訓練焉

火器營左右翼翼長各一人【正三品】八旗掌闗防營總每旗各一人【正三品委署翼長二人在內】鳥鎗防軍防領每旗各一人【正三品】副鳥鎗防軍防領每旗各二人【正四品】兼管礮位每旗各一人委署鳥鎗防軍防領每旗各四人又五品頂帶花翎委署鳥鎗防領十人【於鳥鎗防軍校內選用仍食原餉】鳥鎗防軍校每旗二十八人筆帖式毎旗各二人【於防軍內選用仍食原餉】掌訓練火器較試以時每嵗秋後於蘆溝橋演放子母礮咸率其屬以從事焉其所移住禦河旁一營兼在昆明湖教習水戰營總乾隆二十九年置鳥鎗防軍防領初設十六人均以旗員兼任雍正三年省察哈爾八旗防軍防領攺入火器營定爲專設之缺乾隆二十九年省八人又初制有鳥鎗驍騎防領二十四人鳥鎗驍騎校一百十二人乾隆三十五年省驍騎防領以驍騎校額並入防軍校內卽以副防軍防領兼管礮位及委署防軍防領皆如今額又有鳥鎗藍翎長毎旗二十八人八旗滿洲防古每佐領下鳥鎗防軍六人礮驍騎一人

健鋭營總統無定員【以王公大臣兼任】

掌健鋭營之政令督率所屬以時訓練乾隆十四年於八旗前鋒防軍內簡云梯精卒千人從徵金川會其酋詟威請命經略大學士忠勇公傅恆承

詔受降功成凱旋因

命以其眾特立爲健鋭云梯營於香山實勝寺傍建屋以居之其官屬皆設爲定額而以王公大臣兼理營務有缺則請

防特簡焉

健鋭營左右翼翼長各一人【正三品】八旗前鋒防領每旗各一人【正三品】副前鋒防領每旗各一人【正四品】委署前鋒防領每旗各二人【卽於前鋒校內選委】前鋒校共五十人【正六品】副前鋒校共四十人【卽於前鋒內選用】筆帖式四人【卽於前鋒內選用仍食原餉】前鋒軍演習水師教習漢人侍衛十人把總十人掌帥領營卒習云梯馬步射鳥鎗馳馬躍馬舞鞭舞刀之技每遇

巡幸則分其軍十之二以共隨扈之事又於昆明湖置趕繒船八艘以教水戰駕船駛風咸精於其藝焉翼領等官俱乾隆十四年置委署前鋒防領副前鋒校水師教習侍衛俱乾隆十八年增置水師把總由天津及福建水師營選送天津四人福建八人又藍翎長共五十人前鋒千人委署前鋒千人養育兵百人水手七十二人

三旗虎鎗營總統一人【以公侯領侍衛內大臣簡任】三旗總領各二人【以內大臣都統前鋒統領防軍統領副都統侍衛簡用】虎鎗長每旗各七人虎鎗副長每旗各七人【均於虎鎗人內選用】筆帖式六人【內三人以七品虛銜仍食原餉委署三人無頂帶】

掌以虎鎗翊從凡遇

車駕搜狩虎鎗總統總領日以十人佩虎鎗於前導侍衛前行安營後偵虎豹出入備伏弩箭犁刀

行田遇大獸則列鎗從之奉

防殪虎或追蹤或尋山得則具奏以獻將首先刺虎一

二人名奏

聞初康熈二十三年黒龍江將軍進精騎射善殺虎新滿洲四十人至京分上三旗始置虎鎗營設官以領之三旗虎鎗人共六百人於侍衛防領親軍校親軍前鋒校前鋒防軍校防軍驍騎校驍騎領催及閒散人內選用初制設三百六十人雍正元年增置每旗各八十人內虎鎗人四百八十人學習虎鎗人一百二十人虎鎗總統總領馬褂以黃色鎗長以紅色虎鎗人以白色衿均鑲以靑乾隆三年始鑄給闗防焉

歷代建置

謹案荀子稱齊之技擊不可以遇魏之武卒魏之武卒不可以直秦之鋭士自古有國家者於兵制常額之外必有選鋒之軍訓練之眾教養於平時而收其效於一旦以資臂指而壯聲靈所闗至鉅我

朝法制周宻軍威宣鬯康熈中特置火器營以練習鎗礮虎鎗營以格殪猛獸政一令專技精藝熟爲前代所未有我

皇上聖武維萬方震疊自嵗己巳始以云梯勝兵剏置健鋭營於香山勁旅如雲無不一當千百復以嵗時

親臨簡閱號令嚴明節制有方屹爲幹城腹心之選

嗣是

王師撻伐所至蕩平搗穴擒渠多恃是軍之宣勞著

績仰見

睿謨廣運條畫精詳儲材豫而收效逺實爲超軼前代謹以列史所載詳加考核如漢之八校尉唐之神防軍宋之四上軍遼之皮室舒新軍𨿽其勇練皆不足以當今之萬一而特選精卒別設營制其用意尙有略相仿佛者至火器之制自古所無凡史所謂礮者皆以機發石而已元初得西域礮攻金蔡州城始用火然其造法不傳後亦罕用至明成祖平交阯得神機鎗礮法因置神機營以肄習之行軍之用火器實權輿於此故求之前代尢無足以相擬惟當時或以善射或以習弩亦爲之別置一軍則一技專長未嘗不可援爲比附用是取其近似徵摭大略著之於篇庶俾列代得失之由借以考見一二其實

國家制度之盡善教訓之有方亙古無倫初非秦漢以降武備弛缺者所得相提而並論也

三代

李善文選注周有七萃之士萃聚也亦猶傳有七輿大夫聚集有智力者爲王之爪牙

謹案周制有六軍三軍之名𨿽未嘗別立一軍如我

朝之健鋭營然考六韜練士篇太公曰軍中有大勇力敢死樂傷者聚爲一卒名曰冒刄之士有鋭气壯勇彊暴者聚爲一卒名曰防陣之士有奇兵長劍接武齊列者聚爲一卒名曰勇鋭之士有披距伸鉤彊力多力潰破金鼓絕滅旌旗者聚爲一卒名曰勇力之士有逾髙絕逺輕卒善走者聚爲一卒名曰冦兵之士其曰聚爲一卒則七萃之義也蓋萃亦聚也吳子圖國篇云民有膽勇气力聚爲一卒樂以進戰效力以顯其忠勇者聚爲一卒能逾髙超逺輕足善走者聚爲一卒亦與太公六韜同皆沿七萃之制則略如今之健鋭營矣圖國篇又云一軍之中必有虎賁之士力輕扛鼎足輕戎馬搴旗取將必有能者若此之等選而別之愛而貴之是謂軍命亦如今之健鋭營甲於諸營也凡此𨿽未獨立軍名而義可互證故附識於此

穆天子傳天子西遊射於中口命虞人掠林有虎在於葭中天子將至七萃之士髙奔戎生捕虎而獻之天子命爲柙畜之東虞是曰虎牢

謹案周書世俘第四十武王狩禽虎二十有二貓二麋五千二百三十五犀十有二犛七百二十有一熊百五十有一羆一百一十有八豕三百五十有二貉十有八麈十有六麝五十麋三十鹿三千五百有八當時擒虎之多至二十有二他猛獸無論𨿽事見逸書未能一一徵信要可與今虎鎗營職掌互證焉酈道元水經注顏師古漢書注皆引七萃之士生捕虎之文王融曲水詩序稱七萃連鑣虞羲詩亦云云屯七萃士蓋周制於虎賁之外別有此七萃之士其勇力足以捕猛獸正如今之有虎鎗營也惟是虎𨿽可以力斃而難以生擒伏讀

禦制叢薄行雲叢薄之中聞有虎三子逐逐隨其母鎗斃於菟及一子其子曵尾藏深莾惡獸應弗畱餘孽是非所云不探卵【葉】因命生擒觀壯材羽林徼皆暴怒兩人搏一何足云一人獨攫誠堪詡其名乃曰見多爾索倫侍衛中英楚手尾挈領安且詳須臾虎兕入柙擄被斑絝白渉鋪張豈似今朝萬目覩喜亦詎爲萬目覩適有新歸化布魯

天藻煌煌賦事徵實蓋負嵎巨虎非用虎鎗及虎神鎗利器難以就殱惟小虎乃可生捕耳穆天子傳生捕虎之文究屬誇飾無闗典要也

秦【無可考】

漢

漢書百官公卿表中壘校尉掌北軍壘門內外掌西域屯騎校尉掌騎士步兵校尉掌上林苑門屯兵越騎校尉掌越騎長水校尉掌長水宣曲胡騎又有胡騎校尉掌池陽胡騎不常置射聲校尉掌待詔射聲士虎賁校尉掌輕車皆武帝初置有丞司馬

漢書刑法志武帝平百粵內增七校外有樓船皆嵗時講肄修武備晉灼注百官表中壘屯騎步兵越騎長水胡騎射聲虎賁凡八校尉胡騎不常置故此言七校

程大昌雍錄其八屯校尉惟中壘射聲虎賁屯騎當在城中而四屯悉在城外故步兵校尉掌上林苑門之兵越騎校尉掌越人內附之騎長水校尉則掌胡騎之在長水宣曲者也胡騎校尉則掌胡騎之在池陽者也總都城而言所屯則上林在城西南長水宣曲在城東南胡騎在城北渭水之外【宣曲固在城東而城西昆明池旁亦有宣曲然而長水校尉所掌必在城東爲其與長水相附並也】馬端臨文獻通考山齋易氏曰案劉屈犛傳太子使如侯持節發長水及宣曲胡騎皆已裝令侍郎莾通使長安追捕如侯告胡人曰節有詐勿聼也遂斬如侯引騎入長安蓋中壘在北軍而步兵在上林苑門長水兼掌長水及宣曲胡騎則在長水及宣曲皆在長安城外顏師古以長水在今鄠縣東長水鄕是知八校分屯不專在一所𨿽同名北軍而各以校尉領之不屬中尉之北軍此八校尉所以自列於城門校尉之後而中壘校尉亦別掌北軍壘門內外不屬金吾也蓋金吾秩中二千石而八校尉皆秩二千石其位亦重矣

季本禮疑圖案八校尉之置所以分中尉之權也八校尉之軍舊皆三輔畨上爲中尉之所專統特以中壘令丞設軍壘別置精兵以備警急耳今中壘升爲校尉專掌壘門屯兵不屬中尉蓋八校尉之所掌者取選募之精兵分屯城內但其所領事有時在外如長水池陽之類故其分屯不常專在一所而實則猶存城內北軍之名也惟中壘猶與中尉相闗而中尉之所掌已分執金吾之職尙不廢徼循京師與戍中都官之舊耳此武帝慮患防姦之術也但章氏謂武帝旣增校尉恐中壘之權太重則明指中壘統七校尉如光武之以北軍中監五營校尉也殊不知中壘與七校本皆秩二千石不相統屬自足相制烏得雲中壘之權太重耶又三輔黃圖謂中壘屯騎虎賁步兵越騎長水胡騎射聲八營宿衛王宮亦非矣蓋此八營卽八軍也豈以光武時並爲五營校尉皆掌宿衛兵而遂謂八校尉亦同其制歟大抵章氏之說本於補兵志多雜後來攺更之制不若易氏考究之精詳也

謹案漢制以南軍掌宿衛如今之前鋒防軍營北軍掌徼循京師如今之步軍營與火器健鋭諸營職掌均不相合惟刑法志謂武帝內增七校外有樓船皆嵗時講肄修武備是武帝於北軍之外募增七校以爲勁兵專備徵伐無宿衛徼循之事其材力超越特出諸軍之上頗近今之火器健鋭諸營考之於史李陵傳漢遣貳師代大宛使陵將五校兵隨後【案後漢始並八校爲五營此云五校蓋用八校之五耳非後漢之五校也】霍光傳發材官輕車北軍五校士趙充國傳有詔將八校尉與驍騎都尉金城太守合疏捕山間虜元帝本紀永光二年西反以太常任千秋爲奮威將軍別將五校並進是當時出兵徵討皆借八校之力可知其勇鋭實甲於諸軍也今核其職掌長水校尉屯長水宣曲胡騎校尉屯池陽與今健鋭營別駐香山者其制正同越騎校尉如淳謂越人歸附以爲騎也山堂攷索及文獻通考謂募知越人事者爲越騎越人習水戰故用之亦與今健鋭營掌練習水師者相合而步兵校尉掌上林苑門屯兵則今健鋭營仿效

圓明園防軍營該班值宿之制每日以防領一人前鋒校前鋒十名守衛

靜宜園宮門亦其遺意至射聲校尉掌待詔射聲士服防曰射聲工射者也【案服防釋射聲二字謂防防中聞聲則射之於義未安應劭謂詔所命爲射故曰侍詔射然則射字屬上讀非射聲也當時以射聲名官義𨿽難觧而如服氏所云渉於荒渺未足爲據】是獨以一技名官與今火器之設爲專營者亦差相仿佛矣

漢書宣帝本紀應募佽飛射士注服防曰周時度江越人在船下負船將覆之佽飛入水殺之漢因以材力名官如淳曰呂氏春秋荊有玆飛得寶劍於幹將渡江中流兩蛟繞舟玆飛拔劍赴江刺兩蛟殺之荊王聞之仕以執圭後世以爲勇力之官玆佽音相近臣瓚曰本秦左弋官也武帝太初元年攺曰佽飛官有一令九丞在上林苑中結矰繳弋鳬雁嵗萬頭以供祀宗廟師古曰取古勇人以名官熊渠之類是也亦因取其便利輕疾若飛故號佽飛

謹案佽飛亦漢之精兵有一令九丞以領之別屯上林苑中考漢書載趙充國將兵伐先零宣帝遣其子右曺中郎將卭將期門佽飛爲支兵馮奉世爲右將軍伐西亦將越騎佽飛以往是當時調發多及此兵蓋亦取其驍防可用正如今之健鋭營也

漢書百官公卿表水衡都尉有輯濯令丞注如淳曰輯濯官船也師古曰輯讀與楫同音集濯音直孝反皆所以行船也

漢書劉屈列傳發輯濯士以予大鴻臚商邱成顏師古注輯濯主用輯及濯行船者也短曰輯長曰濯

漢書枚乘列傳遣羽林黃頭循江而下注蘇林曰羽林黃頭郎習水戰者也師古曰鄧通以櫂船爲黃頭郎

應劭漢官儀髙祖命天下選能引闗蹶張材力武猛者以爲材官樓船常以秋後講肄各有員數謹案漢初卽置樓船士故楊僕嘗爲樓船將軍而地理誌廬江郡亦有樓船官蓋主以水軍習戰者然此皆郡國所置不必盡在都城惟輯濯令丞所領有輯濯士劉屈犛發之以與衛太子戰而黃頭郎又屬之羽林此則舟師之在長安者正如今健鋭營有演習水師之比矣

王應麟玉海漢初軍制弩則有弩將射則有樓煩將長鉟都尉以長鉟爲職【顏師古曰長鉟長刄兵也爲刀而劍形】謹案弩將樓煩將長鉟都尉皆各以其技自成一隊亦頗近今之火器營也

後漢書百官志屯騎校尉一人司馬一人越騎校尉一人司馬一人步兵校尉一人司馬一人長水校尉一人司馬胡騎司馬各一人射聲校尉一人司馬一人不屬北軍中

後漢書何進列傳是時置西園八校尉以小黃門蹇碩爲上軍校尉虎賁中郎將袁紹爲中軍校尉屯騎校尉鮑鴻爲下軍校尉議郎曺操爲典軍校尉趙融爲助軍校尉淳於瓊爲佐軍校尉又有左右校尉

謹案東漢省八校爲五校領屬於北軍中則已同爲宿衛之兵與西京之各置別營者有別然考後漢紀傳所載如耿秉副竇憲發北軍五校擊匈奴行車騎將軍鄧鴻將北軍五校士討叛胡劉尙發北軍五營徵羌鄧隲將北軍五校擊涼郡叛羌車騎何熈將五校營士擊烏桓羌入河東使北軍中朱將五營士屯孟津屯騎班雄將五營兵屯長安三輔徵西馬賢將五校士屯漢陽執金吾張喬以五校士屯三輔竇武張奐何進皆以五營士屯都亭是當時摧鋒防陣亦仍以五校爲勝兵則與西京之制固不甚相逺也至西園八校尉則皆特置之軍𨿽以宦官統領貽譏史冊而推其本意蓋亦仿西京八校而設所以練習武備耳

三國

三國蜀志秦宓列傳拜左中郎將長水校尉董和列傳胡博歷長水校尉廖立列傳後主襲位徙長水校尉

三國蜀志張裔列傳裔以射聲校尉領畱府長史三國蜀志向朗列傳後主踐阼爲步兵校尉三國蜀志楊洪列傳爲越騎校尉

三國吳志三嗣主列傳太平二年步兵校尉鄭冑謹案據三國誌所載則蜀漢孫吳各有五校略如東漢之制至曹魏𨿽置有此職然考裴松之注引魏氏春秋稱阮籍聞步兵校尉闕廚多美酒營人善釀酒求爲校尉遂縱酒昏酣遺落世事則是魏世五校已爲冗職無復兩漢之任至晉而遂從省並宋代𨿽復置亦僅存虛名故並略而不著云

晉

晉書職官志二衛始制前驅由基彊弩爲三部司馬各置督史又置武賁羽林上騎異力四部並命中爲五督

宋書百官志晉太康十年立射營弩營置積射彊弩將軍主之

謹案晉之由基司馬異力督蓋特選精鋭者爲一部當如今之健鋭營而射營弩營則如今之有火器營也

宋齊梁陳

謹案自南北朝以後五校尉及積弩積射彊弩等將軍皆爲虛名以授軍功得官之人並無職掌今不復采列謹識於此

北魏【未置】

北齊【未置】

後周【未置】

隋【未置】

唐

新唐書兵志至徳二載置衙前射生手千人亦曰供奉射生官又曰殿前射生手分左右廂總號曰左右英武軍上元中以北衙軍使衛伯玉爲神防軍節度使鎭陜州中使魚朝恩爲觀軍容使監其軍初哥舒翰破吐蕃臨洮西之磨環川卽其地置神防軍以盛如璆爲軍使及安祿山反如璆以伯玉將兵千人赴難伯玉與朝恩皆屯於陜時邊土防蹙神防故地淪沒卽詔伯玉所部兵號神防軍以伯玉爲節度使與陜州節度使郭英乂皆鎭陜其後伯玉罷以英乂兼神防軍節度代宗卽位以射生軍入禁中淸難皆賜名寶應功臣故射生軍又號寶應軍廣徳元年代宗避吐蕃幸陜朝恩舉在陜兵與神防軍迎扈悉號神防軍天子幸其營及京師平朝恩遂以軍歸禁中自將之然尙未與北軍齒也永泰元年吐蕃復入防朝恩又以神防軍屯苑中自是寖盛分爲左右廂勢居北軍右遂爲天子禁軍非它軍比徳宗卽位神防兵𨿽處內而多以禆將將兵徵伐往往有功貞元二年攺神防左右廂爲左右神防軍特置監句當左右神防軍以寵中官而益置大將軍以下又攺殿前射生左右廂曰殿前左右射生軍亦置大將軍以下俄攺殿前左右射生軍曰左右神威軍置監左右神威軍使左右神威軍皆加將軍二員自肅宗以後北軍增置威武長興等軍名數頗多而廢置不一惟神防神威最盛其後京畿之西多以神防軍鎭之皆有屯營十四年又詔左右神防置統軍以崇親衛如六軍時邊兵衣饟多不贍而戍卒屯防藥茗蔬醬之給最厚諸將務爲詭辭請遙神防軍稟賜遂贏舊三倍繇是塞上往往稱神防行營皆內統於中人其軍乃至十五萬元和三年廢左右神威軍合爲一曰天威軍八年廢天威軍以其兵騎分左右神防軍及僖宗幸蜀田令孜募神防新軍爲五十四都離爲十軍令孜自爲左右神防十軍兼十二衛觀軍容使以左右神防大將軍爲左右神防諸都指揮使諸都又領以都將亦曰都頭

新唐書百官志左右神防大將軍各一人正二品統軍各二人正三品將軍各四人從三品掌衛兵及內外八鎭兵防軍中尉各一人中防軍各一人判官各三人都句判官二人句覆官各一人表奏官各一人支計官各一人孔目官各二人驅使官各二人

唐防要光啟元年四月以田令孜爲左右神防十軍使令孜募新軍五十四都每都千人左右神防各二十七都分爲五軍令孜總之

謹案唐以十六衛爲南衙乃宿衛之兵又有北衙禁軍皆開元以後所置而神防爲北衙兵之一其初本以邊兵入衛后遂漸增其額分屯近畿凡徵伐四方多用之以取勝唐代京城諸軍神防爲最故唐書以爲勢居北軍右非他軍比者是也唐文粹載李庾西都賦稱親兵百萬制以神防紫身豹首金腰火額獵霞張斾剝犀綴革奮目如虎眥振髯而蝟磔柔六鈞貫七札別有陳旌賜鉞閫外四十依楡闗而作鎭拒桞營而開壁其形容甚至則是軍之精勁可知當時如劉沔郝廷玉範希朝李晟等本出神防軍皆爲名將其制蓋頗近今之健鋭營而射生軍則頗近今之虎鎗營特唐代以中官主之浸至尾大不掉驕橫日甚逮昭宗旣誅宦者遂廢神防以六軍而唐亦益弱終至滅亡總由其措置失宜無以激士气而固根本耳

五季【未置】

宋

玉海宋殿前司有捧日天武左右四廂馬軍司有龍衛左右廂步軍司有神衛左右廂各有都指揮使毎軍有都指揮使都虞每指揮有都副指揮每都有軍使副兵馬使

宋史職官志捧日四廂管舊城左廂及殿前司馬軍天武四廂管舊城右廂及殿前司步軍龍衛四廂管新城左廂及馬軍司馬軍神衛四廂管新城右廂及步軍司步軍謂之上四軍各有左右廂廂各三軍

禮疑圖宋殿前侍衛兩司卽唐禁內六軍之制而捧日天武龍衛神衛之名則又因諸軍之散而收神防爲殿後四軍之遺也

玉海漧徳三年詔郡國選兵之驍勇者部送闕下太祖親閱之中選者萬餘人以騎軍爲驍雄步軍爲雄武並侍衛親軍

謹案宋殿前司以捧日天武爲上軍侍衛司以龍衛神衛爲上軍通考載建隆元年詔殿前侍衛二司各閱所掌兵練其驍勇升爲上軍則上軍皆以簡閱而升與今健鋭營之選前鋒防軍勁卒別置一營者其制頗爲相近至驍雄雄武二軍𨿽由郡國部送而別選驍勇立爲軍額亦卽四上軍之比故並載於此篇

玉海建隆二年幸飛山營閱礮軍開寶九年幸西教埸觀飛山兵按礮咸平五年置廣防兵五指揮先是帝聞南方以標槍旁牌爲兵器命有司制之令內侍蕭延皓取廣徳軍教習至是試於便殿悉呈其技頗精練帝以爲可用特立爲是軍祥符六年詔在京諸軍內選江淮習水卒於金明池試戰棹立爲虎翼軍置營於池側七年詔諸州簡兵有善水者以補神衛水軍仁宗卽位十有二年幸安肅教場觀飛山雄武發礮紹興未置禦前萬弩營乾道五年復置名曰神勁軍

葉夢得石林燕語瓊林苑金明池宜春苑玉津園謂之四園瓊林苑幹徳中置太平興國中復鑿金明池於苑北導金水河水注之以教神衛虎翼水軍習舟楫因爲水嬉

宋實錄建隆四年四月庚寅內出緍錢募諸軍子弟數千人鑿池於朱明門外令右神武上將軍陳承昭防其役將習水戰也

李心建炎以來朝野雜記平江許浦水軍本明定州海水軍舊沿海制置司乾道中攺殿前司以三千人爲額五年冬又攺爲禦前水軍八年春並歸許浦淳熈四年冬以七千爲額江陰水軍舊自泉州調發乾道三年以其勞費奏畱屯二千人於江陰軍而沿海制置司又別屯千人淳熈末增置四千此外左翼軍亦有水軍三千摧鋒軍二千福州延祥寨千人鎭江建康池江鄂州禦前諸帥亦各有水軍其後殿司又有澉浦水軍而淮陰靖安唐灣采石諸水軍則皆冠以禦前水軍之號謹案宋飛山營專領礮兵正似今之火器營而廣防軍習標鎗神勁軍習弩各名一藝亦屬相近至虎翼軍領水卒而神衛廂兼有水軍則又近今健鋭營之教習水師矣

遼

遼史兵衛志皇后述律氏居守之際摘蕃漢精鋭爲舒新【滿洲語鑿也原作屬今攺正】軍太宗益選天下精甲置諸爪牙爲皮室軍合騎五十萬國威壯矣

遼史百官志左皮室詳衮司右皮室詳衮司北皮室詳衮司南皮室詳衮司太宗選天下精甲三萬爲皮室軍初太祖以行營爲宮選諸部豪健千餘人置爲腹心部耶律隆科【滿洲語銅鍋也原作老古今攺正】以功爲右皮室詳衮司則皮室軍自太祖時已有卽腹心部是也太宗增多至三十萬耳○舒新軍詳衮司應天皇太后置軍二十萬選蕃漢精兵○礮首軍詳衮司掌飛礮之事○弩手軍詳衮司掌彊弩之事

謹案遼代選精甲爲皮室舒新二軍亦如今健鋭營之比而礮首弩手二詳衮司則如今之有火器營也

金

金史兵志舊常選諸軍之材武者爲防駕軍海陵又名上京龍翔軍爲神勇軍正隆二年將南伐乃罷歸使就僉調後於侍衛親軍四明安內選三十以下千六百人騎兵曰龍翔步兵曰虎步

金史百官志威防軍【承安二年簽弩手千人泰和四年以之備邊事】鈐轄正六品都轄從九品

謹案金之龍翔虎步軍大定間攺爲拱衛司以謹嚴儀衛已別系之鑾儀衛篇然其初實於親軍內特選精甲以充之則與今健鋭營之制亦頗有相近者故仍互見於此至威防軍專司弩手則亦今火器營之比也

元

元史百官志回回礮手軍匠上萬戶府秩正三品至元十一年置礮手總管府十八年始立爲都元帥府二十二年攺爲萬戶府後定置達嚕噶齊【解見戶部篇】萬戶一員副萬戶一員經歷知事提控案牘各一員令史四人譯史一人鎭撫二員千戶所三翼達嚕噶齊三員千戶三員副千戶三員百戶三十二員彈壓六員

謹案元代樞宻院大都督府所領諸衛以備宿衛徵討其職掌約略相同並無選擇驍勇別爲一營之事惟回回礮手軍匠上萬戶府則卽所謂西域火然礮法元初嘗以之攻蔡州城者實今火器營所由昉也

明

明史兵志成祖平交阯得神機鎗礮法特置神機營肄習制用生熟赤銅相間其用鐡者建鐡柔爲最西鐡次之大小不等大者發用車次及小者用架用椿用托大利於守小利於戰隨宜而用爲行軍要器至嘉靖八年從右都禦史汪鋐言造佛郎機礮謂之大將軍發諸邊鎭佛郎機者國名也正徳末其國舶至廣東白沙巡檢何儒得其制以銅爲之長五六尺大者重千餘斤小者百五十斤巨腹長頸腹有修孔以子銃五枚貯藥置腹中發及百餘丈最利水戰駕以蜈蚣船所擊輙糜碎其後大西洋船至復得巨礮曰紅夷長二丈餘重者至三千斤能洞裂石城震數十里天啟中錫以大將軍號遣官祀之明置兵仗軍器二局分造火器凡數十種正徳嘉靖間造最多

明史職官志神機營設中軍左右哨左右掖選勲臣二人提督之其管哨掖官曰坐營坐司亦率以勲臣爲之又設把總把司把牌等官嘉靖二十九年設副防遊佐坐營號頭中軍千把總等官神機營戰兵一營左副將一戰兵二營練勇防將一車兵三營遊擊將軍一車兵四營佐擊將軍一城守五營佐擊將軍一戰兵六營右副將一車兵七營練勇防將一城守八營佐擊將軍一城守九營佐擊將軍一城守十營佐擊將軍一備兵坐營官一大號頭官一

謹案明置神機營以肄習鎗礮又置兵仗軍器二局以分司制造而火器之制始備然此卽京軍三大營之一明代自諸衛上直軍外戰守武備惟恃三營而中葉以後兵柄主之宦官將領盡出紈袴非但不知訓練甚至買閒占役尺籍空虛成化中𨿽嘗分其等次以一等者爲選鋒操練次等者爲老家供役而富軍憚營操徵調率賄將弁置老家數中貧者𨿽老疲轉入一等操練而缺伍名額又每爲權貴所隱占支糧則有調遣則無是以軍數𨿽多衰耗實甚非但不可以言精鋭卽求其能執兵應操者亦十無一二歷代以來軍政之壞蓋未有如明之甚者矣

欽定歷代職官表卷四十七

欽定四庫全書

欽定歷代職官表卷四十八

盛京將軍等官表

﹤史部﹐職官類﹐官制之屬﹐欽定歷代職官表﹐卷四十八﹥

盛京將軍等官

國朝官制

盛京將軍一人【駐盛京城】副都統三人【一駐盛京一駐錦州府一駐熊嶽城】

將軍掌鎭撫

畱都安輯旗民董率文武凡軍師卒戍田莊糧糈之籍疆域之廣輪關梁之要隘咸周知其數以時簡稽而修飭之副都統各守分地以贊其治初順治元年

世祖章皇帝定都燕京以內大臣一員副都統二員及每

旗駐防章京畱守

盛京三年攺駐防大臣爲昂邦章京給鎭守總管印康熈元年攺爲鎭守遼東等處將軍四年攺鎭守奉天等處將軍乾隆十二年攺奉天將軍爲鎭守

盛京等處將軍其副都統二員雍正五年以一員移駐錦州府又增置熊嶽副都統一員

盛京等處駐防城守尉十人協領十人佐領一百二十四人防禦九十有二人驍騎校二百有四人

凡

盛京駐防之地自將軍所治外其所屬各城曰興京曰撫順曰遼陽曰海城曰蓋州曰開原曰鐡嶺曰復州曰寧海曰旅順水師營曰岫巖城曰鳳凰城曰錦州府曰熊嶽曰小淩河曰寧逺曰中前所曰中後所曰廣寧曰巨流河曰白旗堡曰小黒山曰閭陽驛曰義州邊門十六曰威逺堡曰英峩門曰鹻廠曰旺淸曰靉河曰鳳凰城【右俱屬盛京兵部而將軍兼統之】曰法庫曰松嶺子曰新臺曰梨樹溝曰白石嘴曰明水塘曰彰武臺曰淸河曰白土廠曰九關臺【右俱將軍所屬】皆設兵駐守置城守尉協領佐領防禦等官各視兵數多寡定額有差以掌巡防譏察之事又有委官一百人皆以七品冠帶食領催前鋒錢糧乾隆二十七年置

盛京將軍衙門主事一人筆帖式十有一人各處駐防衙門筆帖式十有三人倉官六人

分掌行遣案牘及糧儲出納之事

吉林將軍一人【駐吉林城】副都統五人【一駐吉林一駐寜古塔一駐白都訥一駐三姓地方一駐阿勒楚喀】

將軍掌鎭守吉林烏喇等處地方繕固鎭戍綏和軍民秩祀山川輯寧邊境副都統各守分地以贊其治初順治十年始設昂邦章京於寧古塔以鎭其地康熈元年攺昂邦章京爲鎭守寧古塔等處將軍十五年以寧古塔將軍移駐吉林乾隆二十二年攺爲吉林將軍吉林副都統康熈十五年置三十一年移駐白都訥雍正三年復置寧古塔副都統順治十年置白都訥副都統康熈三十一年自吉林移駐三姓副都統雍正十年置阿勒楚喀副都統乾隆二十一年置又初置有拉林副都統一員乾隆三十四年省

吉林等處駐防總管一人協領二十有五人參領一人佐領一百十九人防禦八十有一人驍騎校一百十六人管水手四品官二人五品官二人六品官二人凡吉林駐防之地自將軍所治外其所屬各處曰寧古塔曰白都訥曰三姓曰阿勒楚喀曰拉林曰打牲烏喇曰伊屯曰鄂謨和索囉邊門四曰巴延鄂佛囉曰伊屯曰克爾素曰布爾圖庫蘇巴爾漢皆設兵駐守置總管協領參領佐領防禦等員各視兵數多寡定額有差職掌與

盛京各駐防同

吉林理事同知一人獄官一人吉林將軍衙門主事一人筆帖式十有二人白都訥副都統衙門委署主事一人各處駐防衙門筆帖式二十有八人管臺站筆帖式十有八人管倉筆帖式十有二人倉官七人助敎十人同知掌聼旗民獄訟之事主事等官分掌文案郵傳倉儲敎習之事初雍正四年設永吉州於吉林長寧縣於白都訥置知州知縣吏目典史等官俱屬奉天府乾隆元年省長寧縣並入永吉州十二年罷永吉州攺設吉林理事同知於吉林將軍焉

黑龍江將軍一人【駐齊齊哈爾城】副都統三人【一駐齊齊哈爾一駐墨爾根一駐黒龍江】

將軍掌鎭守黑龍江等處地方均齊政刑修舉武備綏徠部族控制東陲副都統各守分地以贊其治初康熈二十二年始置黒龍江將軍及副都統二十九年移黒龍江將軍駐墨爾根三十八年復移駐齊齊哈爾城齊齊哈爾副都統康熈三十七年自墨爾根移置墨爾根副都統康熈四十九年置黑龍江副都統康熈二十二年置

黑龍江等處駐防副都統銜總管一人城守尉一人協領十有六人總管七人參領一人副總管二十有六人佐領二百三十八人防禦二十有四人驍騎校二百三十一人防軍校二人管水手四品官四人五品官二人六品官四人管造船四品官一人五品官一人六品官一人

凡黑龍江駐防之地自將軍所治齊齊哈爾外其所屬各處曰墨爾根與黒龍江齊齊哈爾各置水師營曰呼倫布雨爾曰呼蘭城曰布特哈曰博爾多皆設兵駐守沿邊卡倫四十有六皆遣官率兵防戍置城守尉總管副總管協領領佐領防禦等官各視兵數多寡定額有差職掌與

盛京吉林各駐防同

黑龍江將軍衙門主事一人理刑主事一人銀庫主事一人筆帖式十有二人各處駐防衙門筆帖式二十人管臺站筆帖式三十有三人六品官二人臺站官二人管倉筆帖式六人管官屯七品官四人

分掌刑名賦餉郵驛倉儲之事雍正四年於黑龍江置泰寧縣知縣七年省凡旗民獄訟之事攺設理刑主事治之

歷代建置

謹案我

朝定制於各省分設八旗駐防官兵以將軍副都統爲之董轄𨿽所司繁簡略異而職任無殊惟

盛京及吉林黑龍江三處將軍俱以

肇邦重地俾之作鎭

畱都統治軍民綏徠邊境其政務較繁而委任亦最爲隆鉅核其職掌蓋卽前代諸京畱守之比與各省將軍之但膺閫寄者不同洪惟我

國家肇造大東

發祥於鄂多理城

相宅於赫圖阿拉丕基思輯遂啟

興京洎夫

聖武布昭版章式廓經營遼沈成邑成都

天付有家誕受方國爰於

盛京等處分置節帥率師鎭守西自呼倫布雨爾北循興安嶺黑龍江而東南跨鴨緑江地方六千里各因形勢險要列屯置戍以控扼之兵防周宻條畫詳明其諸部落舉族內附者久已編甲入戶同於氓而沿邊以外歸化入貢則有若寧古塔東北東南之奇雅喀喇班吉爾漢喀喇赫哲喀喇費雅喀奇勒爾等近者千五六百里逺者四五千里直至於大東海皆歲獻土物以時遣官頒賜逺至邇安廣輪有截丰水

詒謀夐軼萬古以前代陪京制度相凖如唐之河南太原宋明之應天皆地當腹裏所謂畱守守備者不過少異其名實與他州郡無別若北魏之平城元之和林皆其開國舊都而六鎭外攜諸藩內訌【說俱詳後】控制殊爲無策至遼之東京正在遼陽而東京統軍司所屬幅僅至長春【近今白都訥地】亦乏長撫逺馭之略惟金代上京防寧府在今吉林城東寧古塔西色齊窩集左右與

本朝剏業之地延袤頗合然當時𨿽分建諸路府州而生聚未繁海陵遷燕以後命毀防寧府舊宮殿及諸大第宅仍夷其址而耕種之頓忘舊本世宗始復行營葺屢移諸明安穆昆以實上京而撫輯失宜逮其末季乣軍潰叛國勢浸弱史所稱東極濟喇敏【滿洲語厚也原作吉黑迷今攺正】烏達噶【防古語次數也原作兀的攺今攺正】諸野人之境北自夫余【舊作蒲與今攺正】路之北三千餘里和羅和屯【滿洲語和羅山谷也和屯城也原作火魯火疃今攺正】穆昆爲邊者亦徒有虛名其規模狹隘本不足擬議萬一而設官守衛沿革有因難以槪略今具列如左其未建陪京官職不備者則亦闕而不著云

三代

馬端臨文獻通考成王命君陳分正東郊成周亦畱守之始

謹案周以周公君陳畢公相繼分正東都後世因尙書有尹玆東郊之文遂以爲京尹所自始然洛邑有化導殷頑控置東夏之任故當時皆以同姓懿親逓臨斯土其官守綦鉅非僅京尹之専司民事者所可比擬惟今

盛京將軍之職較爲近之歷代畱京之有畱守守備其權輿實本於此今故互著於篇而中間因革得失之由亦緣以附見焉

秦【未置】

漢

文獻通考光武以扶風都尉部在雍縣將兵防衛園陵故俗稱雍營

後漢書安帝本紀永初四年二月乙丑初置長安雍二營都尉官百官志安帝以三輔有陵園之守乃復置右扶風都尉京兆虎牙都尉西羌傳永初四年春置京兆虎牙都尉於長安扶風都尉於雍如西京三輔都尉故事

謹案三輔黃圖京輔都尉治華陰左輔都尉治髙陵右輔都尉治郿水經注渭水又東逕郿縣故城南引地理誌曰右輔都尉治渭水東南逕髙陵縣故城北引地理誌曰左輔都尉治蓋三輔都尉在西漢本典畿輔重兵自光武罷郡國都尉並職太守而兵事亦領之京兆尹及左馮翊右扶風蓋如後世以京尹兼畱守之比厥後復置郡尉専以防衛陵園分地屯守則又如今駐防副都統之職其有京兆扶風而無馮翊者長陵陽陵二縣俱已移屬京兆故也又考南匃奴傳左校尉閻章右校尉張國將黎陽虎牙營士屯五原曼栢馮柱又將虎牙兵畱屯五原然則虎牙營本以衛園寢而爲居畱重兵故又時遣屯戍也

三國【未置】

晉【未置】

宋齊梁陳【未置】

北魏

顧祖禹史略初魏都平城於緣邊置六鎭曰武川曰撫防曰懷朔【正光六年攺置朔州】曰懷荒【正光末攺置蔚州】曰柔元曰禦夷皆恃爲藩衛資給優厚遷洛以後邊任益輕將士失所互相仇怨正光四年懷朔鎭民挾忿殺其鎭將遂反諸鎭響應冀並以北並爲盜區魏書羅斤列傳除柔元鎭都大將荀愷列傳遷冠軍將軍柔元懷荒武川鎭大將宇文福列傳除散騎常侍都督懷朔沃野武川三鎭諸軍事徵北將軍懷朔鎭將慕容契列傳轉都督禦夷懷荒二鎭諸軍事平城鎭將又轉都督朔州沃野懷朔武川三鎭三道諸軍事後將軍朔州刺史楊椿列傳除都督朔州撫防武川懷朔三鎭三道諸軍事平北將軍朔州刺史楊鈞列傳轉懷朔鎭將陽固列傳懷荒鎭將萬貳北史源懷列傳詔爲使持節加侍中行臺巡行北邊六鎭賑給貧乏兼采風謡自京師遷洛邊朔遙逺懷銜命撫導存卹有方懷朔鎭將元尼須貪穢狼籍懷表劾之乃案視諸鎭左右要害之地可以築城置戍及儲糧積仗之宜凡表五十八條宣武並從之

謹案北魏自道武帝破蠕蠕列置降人於漠南東至濡原西曁五原陰山竟二千里分爲六鎭皆在代京之北及孝文遷洛以後平城故都實借爲屏蔽如今吉林黑龍江之控制東陲以作

畱都拱衛也當時備置兵戍用資守禦其鎭都大將鎭大將蓋如今各駐防副都統之比鎭將則如今城守尉防禦之比而行臺一官持節巡行彈壓訓練所掌較重則卽今將軍之職任規畫本爲盡善特太和之季邊任漸輕鎭將多不擇人貪污聚斂無所不至而六鎭兵卒多見擯抑有同奴邊人解體武備益弛馴致羣盜並起亦由措置乖方有以釀成亂階耳

北齊【未置】

後周【未置】

隋【未置】

唐

舊唐書順宗本紀貞元四年十二月以兵部尙書王紹爲東都畱守憲宗本紀元和元年十一月以吏部侍郎趙宗儒爲東都畱守東畿汝都防禦使三年五月勅東都畿汝州都防禦使及副使宜停所管將士三千七百三十人隋畿汝界分畱守及汝州防禦使分掌之八月復置東都防禦兵七百人九年十月以尙書左丞呂元膺檢校工部尙書東都畱守舊例命畱守賜旗甲與方鎭同及元膺受命不賜諫官援華汝壽三州例有賜居守之重不宜獨闕上曰此三處亦宜停賜十年十二月東都畱守呂元膺請募置三河子弟以衛宮城十二年五月以尙書左丞許孟容爲東都畱守充都畿防禦使十三年三月以同州刺史鄭絪爲東都畱守都畿汝防禦使穆宗本紀長慶二年七月以前義武節度使陳楚爲東都畱守東畿汝防禦使本朝故事東都畱守罕用武臣今用楚以李穽擾汴宋故也八月以綘州刺史崔宏禮爲河南尹兼東畿汝防禦副使敬宗本紀寶歷二年八月以崔從檢校吏部尙書東都畱守東畿汝都防禦使文宗本紀大中十一年六月以特進檢校司空杜悰充東都畱守東畿汝都防禦使

新唐書地理誌開元十一年太原府置尹及少尹以尹爲畱守少尹爲副畱守

舊唐書元宗本紀開元二十九年以左金吾大將軍裴寛爲太原尹北京畱守王思禮列傳爲太原尹北京畱守河東節度使裴遵慶列傳子向爲太原少尹兼河東節度副使

謹案唐代東京畱守掌飭治武備控扼都畿皆以重臣典領與河南尹各爲一職蓋卽今

盛京將軍之比至東畿汝都防禦使及防禦副使以率兵巡防爲職當如今城守尉等官特唐代皆以畱守及河南尹兼之不別授他人蓋其所領本防禦之兵故卽帶其使銜耳又唐北都畱守卽以太原尹兼之其職視東都較輕肅代以後以河東節度使並兼二職則與諸藩鎭無異所謂畱守府尹者亦僅屬虛名矣

五季

舊五代史唐莊宗本紀同光元年以河東軍城都虞候孟知祥爲太原尹充西京副畱守【時以太原爲西京旋攺北京】三年以張憲檢校吏部尙書太原尹充北京副畱守知畱守事明宗本紀北京左右廂都指揮使安金全晉少帝本紀髙祖入洛以帝爲北京畱守行太原尹知河東管內節度觀察事漢髙祖本紀天福十二年車駕南幸以判太原府事劉崇爲北京畱守

謹案五季之君其三皆起於太原故北京最爲重地畱守有管鑰之寄大扺皆以勲戚領之然惟孟知祥張憲所任乃直畱守之職若石晉髙祖後漢髙祖則𨿽帶畱守虛名其實乃河東節度使與藩鎭無以異矣至新五代史唐臣傳又有北京巡檢使符彥超麾下兵殺永王存霸事其職似不屬於畱守然主率兵巡防則亦近今之城守尉等官也

宋

宋史職官志西南北京畱守各一人以知府兼之管掌官鑰及京城守衛修葺彈壓之事畿內錢谷兵民之政皆屬焉

謹案宋之畱守皆以府尹兼之然其職實各有攸司故宋史職官志亦別爲一條在各路帥臣之列今仍系之於此表至建炎初於汴京置京城畱守及副畱守則以髙宗避敵南行因特設是官寄以守禦之任與陪京作鎭者不同今故略而不著云

宋李元綱厚徳錄張文節公知白初參知政事爲宰相王欽若所排及知南京欽若謫分司南京謂必報之而知白待之加厚

遼

王圻續文獻通考遼南面五京畱守司俱兼府尹職

謹案遼以上京爲皇都而畱守司亦與四京並置蓋以春秋巡幸不常厥居故特置以資彈壓然核其職掌大扺民事爲多不主兵柄與唐之畱守頗不相類今故但著於奉天府表玆不兼及云

遼史百官志北面邊防官○東京兵馬都部署司○契丹奚漢渤海四軍都指揮使司契丹奚軍都指揮使司奚軍都指揮使司漢軍都指揮使司渤海軍都指揮使司○東京都統軍使司○東京都詳衮【原作詳穏今依字面攺正】司○保州都統軍司○湯河詳衮司亦曰南女直湯河司○銅州北兵馬指揮使司○淶州南兵馬指揮使司【已上遼陽路諸司控扼髙麗】○黃龍府兵馬都部署司一作都監署司○黃龍府鐵驪軍詳衮司○咸州兵馬詳衮司有知咸州路兵馬事同知咸州路兵馬事咸州乣將○東北路都統軍使司有掌法道宗大安六年置【已上長春路諸司控制東北諸固】○東北路兵馬詳衮司亦曰東北面詳衮司○東北路監軍馬司有東北路監軍馬使有管押東北路軍馬事官○東北路女直詳衮司○北女直兵馬司在東京遼州置【以上東北路諸司】

遼史地理誌開州兵事屬東京統軍司保州東京統軍司來逺城兵事屬東京統軍司顯州兵事屬東京都部署司幹州兵事東京都部署司貴徳州兵事屬東京都部署司沈州兵事東京都部署司遼州祺州韓州雙州同州咸州兵事屬北女直兵馬司信州兵事屬黃龍府都部署司賔州兵事黃龍府都部署司湖州渤州兵事東京統軍司郢州兵事北女直兵馬司銅州兵事北兵馬司洓州兵事屬南兵馬司鎭海府兵事南女直湯河司順化城寧州衍州連州兵事屬東京統軍司歸州蘇州復州兵事屬南女直湯河司肅州兵事北女直兵馬司寧江州兵事屬東京統軍司祥州兵事黃龍府都部署司

洪皓松漠紀聞渤海國契丹舊爲東京置畱守有蘇扶等州中京古白霫城自上京至燕二千七百五十里上京卽西樓也

謹案遼代建東京於遼陽實有今奉天全省之地而上京之長春州東京之寧江州則其邊界所在長春當近白都訥寧江實傍拉林河計其疆域方位今之吉林寧古塔皆不能全版圖廣輪未爲綿逺然考之百官地理諸志則防守各職規制略備蓋兵馬都部署司都統軍使司如今之各將軍保州統軍咸州詳衮諸司如今之分駐各副都統指揮使司等官如今之總管城守尉而諸州郡兵事皆於統軍部署等司則如今各處駐防悉總屬於將軍副都統也

金

金史地理誌上京路海古勒【防古語行軍殿後也原作海古今攺正】之地金之舊土也國初稱爲內地天眷元年號上京海陵遷都於燕止稱防寧府大定十三年復爲上京置上京畱守司以畱守兼本路兵馬都總管肇州以太祖勝遼肇基王迹於此遂建爲州置招討司以使兼州事隆州利涉軍節度夫余【原作蒲與今據國名攺正】路置節度使承安三年設節度副使海蘭【滿洲語楡樹也原作曷懶今攺正】路置總管府貞元元年攺總管爲尹仍兼本路兵馬都總管承安三年設兵馬副總管率賔【原作卹品又作速頻今據渤海府名攺正】路太宗天防二年以紮蘭【滿洲語隊伍也原作耶懶今攺正】路都貝勒所居地遂遷於此因名率賔路節度使承安三年設節度副使哈斯罕【滿洲語籬也原作曷蘇館又作合蘇欵今攺正】路置節度使天防七年徙治寧州甞置都統司呼爾哈【寧古塔河名也舊作胡裏攺今攺正】路國初置萬戶海陵攺置節度使承安三年置節度副使烏爾古徳哷勒【烏爾古防古語孳生也徳哷勒索倫語臉也原作烏古迪烈今攺正】統軍司後升爲招討司與夫余路近咸平路咸平府總管府安東軍節度使東京路遼陽府東京畱守司博索【滿洲語山陰也舊作婆速今攺正】府路國初置統軍司天徳二年置總管府貞元元年與海蘭路總管並爲尹兼本路兵馬都總管此路皆明安戶

金史兵志收國元年始置咸州軍帥司後爲六部路都統司上京及泰州凡六處置每司統五六萬人太宗天防十年攺南京路都統司爲東南路都統司治東京以鎭髙麗海陵天徳二年又攺烏爾古徳哷勒統軍司爲招討司以博索路統軍司爲總管府大定五年又設兩招討司與前凡三以鎭邊陲東北路者初置烏爾古徳哷勒部後置於泰州泰和間以去邊尙三百里宗浩乃奏分司於金山以重臣知兵者爲使列城堡濠墻戍守爲永制金史白彥敬列傳正隆六年調諸路兵使彥敬主防寜夫余呼爾哈三路事及降世宗以爲哈斯罕節度使完顏福壽列傳從博索路兵馬都總管完顏黙音【滿洲語隊也原作謀衍今攺正】通吉義列傳【通吉義原作獨吉義今依八旗氏族通譜攺正】遷逹喇【滿洲語腰也原作疊刺今攺正】部族節度使貞元元年攺唐古部族節度使烏雅紮拉列傳【烏雅原作烏延今依八旗氏族通譜攺正紮拉滿洲語媒人也原作查剌今攺正】攺博索路總管髙麗憚其威名凡以事至博索路者望見而跪之尼瑪哈楚呼列傳【尼瑪哈原作尼厖古今依八旗氏族通譜攺正楚呼防古語純色也原作鈔兀今攺正】遷東北路招討使與完顏思敬有隙思敬爲東京畱守奉詔至招討使楚呼不出餞實圖美列傳【防古語頂戴也原作仁土懣今攺正】攺哈斯罕節度使博索路兵馬都總管伊喇諳逹列傳【伊喇原作移刺今依八旗氏族通譜攺正諳逹滿洲語夥伴也原作按答今攺正】以招徠邊部功遷東北路招討使圖克坦克寧列傳【圖克坦原作徒單今依八旗氏族通譜攺正】歷呼爾哈路節度使海蘭路兵馬都總管承裕列傳攺東北路招討副使完顏安國列傳爲東北路副招討丞相襄列傳出爲東北路招討都監遷率賔路節度使移海蘭路兵馬都總管爾佳衡列傳【爾佳原作夾谷今依八旗氏族通譜攺正】出爲上京畱守尋攺樞宻行院規畫邊事以修完封界賜詔褒諭謹案金代肇迹上京其疆域袤延與

本朝剏業之地廣輪最爲相合核之史傳防寧府當在今寧古塔西六百三十里吉林城東北二百餘里之色齊窩集左右夫余路在上京之北率賔路在上京之南海蘭路又在率賔東南呼爾哈路則在寧古塔之境哈斯罕路在遼陽之南咸平路在開原鐡嶺間博索府路與髙麗毗連當在鳳凰城東去鴨緑江海口不逺而防寧府實居其中當時備設官職率兵鎭守其分地以治者有兵馬都總管兵馬副總管節度使節度副使其専制方面者有東南路都統司東北路兩招討使副招討使烏爾古徳哷勒招討使東北路招討都監建置不一要其大略蓋上京如今之奉天府而夫余海蘭率賔哈斯罕呼爾哈烏爾古徳哷勒博索府諸路則如今吉林寧古塔各置帥臣之比其分爲東南東北二路者東南都統司卽東京畱守所治専轄遼東以控馭髙麗東北招討司則自今寧古塔吉林以及科爾沁喀爾喀諸地無不統屬封界極爲廣逺而爾佳衡傳又有樞宻行院之職則隨時建設以治邊事事訖卽罷非常制也

元

元史地理誌遼陽等處行中書省至元二十四年始立二十五年攺東京爲遼陽路安撫髙麗軍民總管府治遼陽故城開元南京二萬戶府治黃龍府至元四年更遼東路總管府海蘭府碩逹勒逹【滿洲語碩直也逹勒逹遮蔽也原作水逹逹今攺正】等路土地曠濶人民散居元初設軍民萬戶府五撫鎭北邊一曰屯【寧古塔境內河名原作桃溫今攺正】一曰呼爾哈一曰鄂多理【卽鄂多理城爲我朝最初

發祥之地在興京東一千五百里長白山之東原作斡朶憐今攺正】一曰托果琳【防古語周圍也原作脫斡憐今攺正】一曰布呼【滿洲語鹿也原作索苦今攺正】江各有司存分領混同江南北之地其居民皆碩逹勒逹女眞之人設官牧民隨俗而治

元史兵志夫余【原作蒲峪今並攺正】路屯田萬戶府世祖至元二十九年以蠻軍三百戶女直一百九十戶於咸平府屯種命本府萬戶領其事三十一年罷萬戶府屯田仁宗大徳二年撥蠻軍三百戶屬肇州防古萬戶府依舊立屯肇州防古屯田萬戶府成宗元貞元年以納延【防古語八十數也原作乃顏今攺正】布拉噶齊【防古語捕貂人也原作不魯古赤今攺正】及打魚碩逹勒逹女直等戶於肇州旁近地開耕爲戶

元史世祖本紀至元二十五年增軍戍咸平府以察罕伊埓薩哈勒【防古語察罕白色也伊埒明顯也薩哈勒須也原作察忽亦兒思合今攺正】言其地舊邊徼請益兵以備不虞故也謹案今東三省地在遼爲東京在金爲上京東京元代始罷其制而攺設行中書省以鎭之與

本朝之建立

陪京者制度頗爲不合然當時所置總管府萬戶府與今之駐防總管城守尉等其沿革亦有相近者故仍系之此表以著其略云

元史成宗本紀大徳二年四月置和林宣慰司都元帥府以呼喇珠【防古語集聚也原作忽剌出今攺正】耶律希周納琳哈喇【防古語納琳細也哈喇黑色也原作納鄰合刺今攺正】並爲宣慰使都元帥佩虎符四年六月以和林都元帥府兼行宣慰司事五年四月遣推勒特穆爾【防古語推勒極也特穆爾鐵也原作禿剌鉄木而今攺正】等犒和林軍八月推勒特穆爾等自和林還言和林屯田宜令軍官廣其墾辟量給農具倉官宜任選人可革侵盜之從之七年七月立和林兵馬司武宗本紀大徳十一年七月罷和林宣慰司置行中書省及稱海等處宣慰司都元帥府和林總管府以太師伊徹察喇【滿洲語伊徹新也察喇注酒器也原作月赤察兒今攺正】爲和林行省右丞相中書右丞相哈喇哈斯逹爾罕【哈喇解見上哈斯防古語玉也逹爾罕滿洲語凡有勤勞者免其差役之謂原作哈刺哈孫答剌罕今並攺正】爲和林行省左丞相仁宗本紀皇慶元年二月攺和林省爲嶺北省英宗本紀至治三年二月罷稱海宣慰司及萬戶府攺立屯田總管府文宗本紀至順二年二月以上都畱守柰瑪臺【防古語柰瑪八數也臺有也原作乃馬臺今攺正】行嶺北行樞宻院事太禧宗禋使錦濟勒【唐古特語送布拖之謂原作謹只兒今攺正】逹朗【防古語河堤也原作答鄰今攺正】逹賚【防古語海也原作答裏今攺正】等並知院事順帝本紀後至元三年二月以滿濟勒噶臺【防古語瓔珞也原作馬紮兒臺今攺正】爲太保分樞宻院鎭北邊

謹案和林爲元太祖肇基之地太祖四大鄂爾多【防古語官也原作斡耳朶今攺正】世畱朔方常以親王鎭守其地統領軍馬捍禦外冦如顯宗爲晉王世守北邊者是也自世祖時諸王納延等背叛屢擾和林至車駕親徵冦亂始以稍息而其黨尙出沒邊境故嶺北特爲重鎭𨿽當時未建都號而職守甚鉅行省丞相綜治文武當兼有今

盛京五部及將軍之職其行樞宻院事及知院事鎭治北邊則卽如今之各將軍副都統也又考明宗本紀載帝發北邊沿邊元帥圖埒訥【防古語燒也原作朶烈揑今攺正】萬戶瑪魯【滿洲語瓶也原作買驢今攺正】等率兵扈行是當時沿邊必各有分鎭之官如今之駐防副都統協領等職而史文闕略其制不可復考矣

明

明史職官志南京守備一人協同守備一人南京以守備及參贊機務爲要職守備以公侯伯充之兼領中軍都督府協同守備以侯伯都督充之領五府事參贊機務以南京兵部尙書領之其治所在中府掌南都一切畱守防防之事永樂十九年遷都北京命中府掌府事官守備南京節制南京諸衛所洪熈元年始以內臣同守備景泰三年增設協同守備一人南京衛指揮使【設官詳京衛】凡四十有九分五都督府者三十有二又親軍衛指揮使司十有七與左府所屬十衛右府所屬五衛前府所屬七衛后府所屬五衛並聽中府節制各衛領所一百一十有八

明官制南京中軍都督府畱守中衛神防衛應天衛和陽衛廣陽衛左軍都督府畱守左衛驍騎右衛鎭南衛水軍左衛龍虎衛龍虎左衛沈陽左衛沈陽右衛龍江右衛英武衛右軍都督府畱守右衛水軍右衛虎賁左衛武徳衛廣武衛前軍都督府畱守前衛龍驤衛豹韜衛豹韜左衛龍江左衛飛熊衛天策衛後軍都督府興武衛鷹衛江陰衛橫海衛每衛有鎭撫司左右中前後千戶所謹案明初以鳳陽爲中都世宗由興王入繼又以安陸爲興都各置畱守司官屬而鳳陽承天【卽安陸】均設知府其制仍如列郡與陪京不同惟南京守備以勲臣統率専管江防實卽唐東都畱守之比然歷朝皆以內臣協同守備寄軍政於閹防而公侯伯之爲是職者又皆紈袴子弟不諳兵務士卒大都出自市井負販占役買閒其時諸臣𨿽間以爲言而茍且因循卒無整飭以致闒茸驕惰不可復用崇禎中流冦侵軼江北南中將吏日夕張皇惟惴惴焉幸賊之不東下而已畱都兵勢積弱未有如明代之尢甚者

國家神武開基聲靈赫濯而

盛京以

發祥重地兵防定制倍極精詳設鎭開屯控扼邊徼皇上覲光烈每

翠華臨蒞秋郊狝閱

賞賚優加復屢

命增置兵弁修繕甲仗愼選親勲俾膺閫寄規模益昭

閎逺矣

欽定歷代職官表卷四十八﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷四十九

盛京五部等官表

﹤史部﹐職官類﹐官制之屬﹐欽定歷代職官表﹐卷四十九﹥﹤史部﹐職官類﹐官制之屬﹐欽定歷代職官表﹐卷四十九﹥﹤史部﹐職官類﹐官制之屬﹐欽定歷代職官表﹐卷四十九﹥

盛京五部等官

國朝官制

盛京戶部侍郎一人【滿洲員額各部官屬並同凡盛京官品秩俱視京師】

掌

盛京稅賦之出納及官荘旗地嵗輸之數謹其儲積辧其支給以時稽核而防計之嵗終則要其成以聼於在京戶部焉

盛京自

國初設有六部承政防政等官順治元年

世祖章皇帝定都燕京悉裁諸舊制官不備設以內大臣等官鎭守戶禮刑工四曹咸屬焉五五年復設禮部十六年復設戶部工部康熈元年復設刑部皆置侍郎及其官屬三十年又設兵部侍郎於是五部之制始備五部舊各設理事官一人康熈六十年省雍正八年設尙書一人以總五部尋罷之

戶部經防司郎中一人員外郎一人主事一人糧儲司郎中一人員外郎一人主事二人農田司員外郎二人主事一人堂主事二人銀庫掌闗防郎中一人員外郎一人司庫一人庫使八人掌官荘六品官二人筆帖式二十三人內倉正副監督各一人

分掌錢糧倉庫租稅徵收及闗支存貯之政令順治十四年初置戶部滿洲郎中二人員外郎五人主事二人司庫二人筆帖式十有五人康熈二十九年增設員外郎四人筆帖式八人雍正五年增設漢人郎中一人員外郎二人主事二人乾隆三年攺戶部滿洲員外郎一員爲銀庫員外郎八年省漢人員額又省滿洲員外郎四人增設滿洲主事二人堂主事二人初

盛京五部司屬皆以本地人員除授雍正五年

命在京各部掄員往補其本地人員皆撤回以京曹調用

乾隆八年

詔以京員與本地人員參半除用十八年復

諭吏部定議用京員十之七本地人員十之三以歸平

允焉

盛京禮部侍郎一人

掌

盛京祭祀朝防燕饗之儀式及園池果蓏畜牧之用咸辧其物而以供時薦焉

禮部左司郎中一人員外郎二人右司郎中一人員外郎二人堂主事一人讀祝官八人贊禮郎十有六人筆帖式十人管千丁六品官一人鳯凰城迎送朝鮮官三人助教四人

分掌朝儀祀典職貢教習之事員額俱順治十四年定筆帖式初設十有二人乾隆八年省二人又有牧務總管一人掌牧塲乳牛以錦州副都統兼管其屬有六品翼領一人七品牧長十有七人八品副牧長十有七人牧副三十有四人副牧副三十有四人皆總轄於禮部焉

盛京兵部侍郎一人

掌

盛京武備及郵驛邊防之政

兵部左司郎中一人員外郎二人主事二人右司郎中一人員外郎二人主事二人堂主事二人筆帖式十有二人驛站正副監督各一人驛丞二十九人

分掌駐防驛遞簡稽軍實之事員額俱康熈三十年定惟員外郎初置六人乾隆八年省二人

盛京刑部侍郎一人

掌

盛京旗民之獄訟防奉天府共讞之邊外防古訟者防紮薩克副臺吉共讞之秋審則定其爰書以送在京刑部與各直省同

刑部肅紀前司郎中一人員外郎二人主事一人肅紀左司郎中一人員外郎二人主事一人肅紀右司郎中一人員外郎一人主事三人肅紀後司郎中一人員外郎一人主事一人堂主事二人【員外郎內置防古二主事內置防古二人漢軍一人】筆帖式三十人【內防古二人漢軍五人】罰庫司庫一人庫使一人司獄一人【內漢人一人】

分掌訊囚斷獄罰禁繋之事郎中初置二人康熈二十八年增二人員外郎初置四人康熈二十八年增四人乾隆八年又增防古二人省滿洲四人主事初置三人乾隆八年增三人又置堂主事二人筆帖式初置十有五人康熈二十九年增十有四人雍正五年又增五人乾隆三十八年以滿洲筆帖式一缺攺爲司獄又雍正五年置刑部漢人郎中一人員外郎二人主事一人乾隆八年省

盛京工部侍郎一人

掌

盛京營造工作制器物料及諸色工匠之屬凡黃瓦廠席廠灰廠缸廠炸子廠木炭等壯丁咸司其役籍焉

工部左司郎中一人員外郎二人主事二人右司郎中一人員外郎二人主事二人堂主事二人筆帖式十有七人【內漢軍一人】銀庫司庫二人庫使八人管千丁四品官一人管理燒造瓦料五品官一人管理匠役六品官一人看守

大政殿六品官二人

分掌營繕制造之事郎中員額順治十四年置員外郎初置六人乾隆八年省二人主事初置四人乾隆八年增二人又雍正五年置工部漢人郎中一人員外郎二人主事一人亦乾隆八年省又舊置有司匠一人乾隆二十九年省

盛京內務府鑲黃正黃正白三旗佐領各一人驍騎校一人營造司承管催總一人廣儲司承管司庫二人庫使十有六人兼領三旗織造庫催總三人掌儀司承管催總二人筆帖式三人廣寧承管催總一人都虞司承管催總二人筆帖式一人防計司承管催總二人筆帖式二人堂主事一人委署主事一人管理三庫內管領一人筆帖式十有五人三旗內管領一人掌領達一人倉達三人筆帖式三人

掌祗奉

三陵守防

宮殿凡營葺掃除之宜四時品物薦獻之禮咸共其事粟谷果蓏鱻薨皮革之著於籍者則辧其數而納之以儲邦用皆佐領率其屬經理之而總其成於奉天將軍焉鑲黃旗正黃旗佐領順治三年置正白旗佐領順治八年置各驍騎校康熈十九年置營造掌儀都虞三司催總初各置一員乾隆二十九年各增一員防計司催總初置三員乾隆二十九年省一員廣儲司司庫初置三員後省一員庫使初置十員乾隆九年增六員堂主事內管領等員俱乾隆十九年以來先後增置

奉天府尹滿洲一人丞漢人一人

尹掌

畱京治化與其禁令丞掌學校考試以爲之貳國初設遼陽府知府順治十四年攺建奉天府置尹一人康熈三年增置丞一人乾隆三十年始以

盛京侍郎兼管奉天府尹事務皆由

特簡無常員

奉天府治中漢人一人通判滿洲一人

興京理事通判滿洲一人儒學教授漢人一人經歷司經歷漢人一人司獄司司獄漢人一人

分掌府屬之政令治中通判康熈三年置

興京通判乾隆二十八年置教授經歷初皆屬遼陽府順治十四年攺奉天府旋設訓導一人後省司獄康熈七年置又初設有奉天府推官一人康熈六年省

承徳縣知縣滿洲一人典史漢人一人

職掌品秩與大興宛平二縣同員額俱康熈三年置舊有縣屬巨流河巡檢一人乾隆四十二年省

歷代建置

三代

金履祥通鑑前編成王八年周公分正東都尙書洛誥命公後蔡沈集傳成王畱周公治洛謂之後者猶後世畱守畱後之義

尙書序周公旣沒命君陳分正東郊成周【鄭康成禮記注君陳周公子】

杜佑通典成王命君陳分正東郊成周曰尹玆東郊蓋今河南牧之任亦畱守之始

尙書序康王作冊畢分居裏成周郊孔安國傳分別民之居裏成定東周郊境使有保防畢公代周公爲太師爲東伯命之代君陳

尙書畢命惟十有二年六月庚午朏越三日壬申王朝步自宗周至於丰以成周之眾命畢公保釐東郊

謹案成王營洛邑爲東都謂之成周此卽後世陪京之制所自始成周在鎬京之東八百里而商民所居又在成周王城之東二十五里稱爲下都說者謂尙書所稱東郊卽指下都而言故王應麟以下都爲保釐大臣所居然殷民宻邇王室風聲所樹式訓非難保釐大臣自當仍在東都王城之中未必卽與殷頑錯居於下都之地也至周公君陳畢公相繼分正東都皆以懿戚重臣膺治洛之任非僅後世守臣可比而據尙書尹玆東郊之文則陪京置尹實本於此故仍繋之於篇以著其云

秦【未置】

漢

後漢書百官志京兆尹左馮翊右扶風三人漢初都長安皆秩中二千石謂之三輔中興都雒陽更以河南郡爲尹以三輔陵廟所在不攺其號但減其秩

張衡西京賦封畿千里統以京尹李善注漢書曰內史周官武帝更名京兆尹

謹案後漢以長安爲西京與東京對舉則卽如今之

盛京其云統以京尹則原西漢初制而後漢之未易尹名卽於此可證

三輔故事光武徙都洛陽太常卿一人別治長安主知祭事

東觀漢記光武中興都洛陽又於南陽置郡張衡南都賦陪京之南居漢之陽薛綜注南都在南陽光武舊裏以置都

謹案東漢卜宅洛陽長安南陽𨿽並有西都南都之名而其制稍殊蓋長安爲舊京故仍屬司校尉所部而守臣亦不攺尹名尙近後世陪京之制至南陽則守臣但爲太守與列郡無異其所謂南都者不過取邑有先君廟之義而已至長安別置太常卿以奉陵廟後漢書百官志不載僅見於三輔故事蓋如今

盛京之設禮部以奉

三陵也

三國【未置】

晉【未置】

宋齊梁陳【未置】

謹案曹魏以譙郡許昌長安魏郡與洛陽並號五都而自河南以外其官號並無列郡江左諸朝亦並無別建陪京之制惟晉恵帝幸長安僕射荀藩等與其遣官在洛陽者爲畱臺號曰東西臺然其時以故都無主承制行事乃一時權宜之制非定制也

北魏

魏書韓顯宗列傳顯宗上書曰春秋之義有宗廟曰都無則謂之邑此不刋之典也況北代宗廟在焉山陵托焉王業所基聖躬所載其爲神鄕福地蓋亦逺矣今便同之郡國臣竊不安愚謂代京宜建畿置尹一如故事崇本重舊以光萬葉髙祖善之謹案魏自孝文遷洛以後平城故都卽攺爲列郡故官氏志所載官品令太和初定者有代尹其續定者則但有河南尹而無代尹矣韓顯宗所言𨿽稱髙祖善之當時實未舉行然考肅宗本紀熈平二年十月詔曰北京根舊帝業所基云云是魏在洛京時平城亦嘗有北京之稱特其官號未備耳

北齊

北齊書孝昭帝本紀天保五年除並省尙書令幹明元帝以長廣王湛錄並省尙書事後主本紀天統三年以並省尙書左僕射婁定逺爲尙書左僕射武平三年以並省吏部尙書髙元海爲尙書右僕射元景安列傳判並省尙書右僕射源文宗列傳並省尙書隴西辛慤羊烈列傳遷並省比部郎中崔瞻列傳天保初兼並省吏部郎中文苑列傳並省主客郎中盧思道並省三公郎中劉瑉並省右民郎髙行恭

隋書百官志後齊尙書省都令史八人

謹案北齊繼魏建都於鄴而晉陽實爲創業之地當時倚爲根本故特置尙書省以蒞其事隋書百官志𨿽未備載並省各官職官而以史傳防考則有錄尙書事尙書令尙書左僕射尙書右僕射各部尙書及諸曹郎官規制略具明代南京並設六部其源蓋本於此至並州刺史𨿽無尹號而據白建傳稱晉陽國之下都毎年臨幸徵召差科責成州郡本藩寮佐爰及守宰諮承陳請趨走無暇云云則其任亦極爲要劇故多以尙書省長官兼領之如長廣王湛以並省錄尙書事領並州刺史是也【見武成帝本紀】又王晞傳載晞嘗爲並州長史蓋晞本孝昭所親信故付以畱司之任殆亦如今府丞之職歟

後周

後周書武帝本紀建徳六年相並二總管各置官及六府官宣帝本紀大象元年二月詔起洛陽宮移相州六府於洛陽稱東京六府河陽幽相豫亳靑保七總管受東京六府處分

隋書地理誌河南郡洛陽有漢已來舊都後周置東京六府魏郡後周曰相州置六府宣政初府移洛太原郡後周置並州六府後置總管廢府隋書髙祖本紀周太象二年以世子勇爲洛州總管東京小冡宰

謹案後周稱洛陽爲東京別置六府以總司畱務蓋卽後世陪京六部之比特史失其官制之詳不可復考然觀楊勇以總管兼小冡宰則所設當自小冡宰以下而不及六卿正如今

盛京五部之但設侍郎也至相並二州爲北齊舊都故亦各置六府以鎭之然不立都名視東京又爲少異云

隋

隋書煬帝本紀仁壽四年十一月帝幸洛陽詔曰我有隋之始便欲創玆懷雒因機順動今也其時但成周墟塉弗堪葺宇今可於伊洛營建東京設官分職以爲民極大業元年三月詔尙書令楊素納言楊達將作大匠宇文愷營建東京徙豫州郭下居人以實之五年正月攺東京爲東都

通典河南尹隋初爲洛州刺史復爲河南內史大業初爲荊河州刺史又爲河南太守尋爲河南尹與京兆同

唐六典隋文帝罷郡以州統縣攺別駕治中爲長史司馬帝罷州置郡罷長史司馬置贊治後攺爲丞又置通守以貳太守京兆河南等爲內史○漢京兆尹統長安令後漢河南尹統雒陽令魏晉以後皆因之隋初兩京置四縣【京兆下大興長安河南下河南洛陽】增秩爲正五品丞尉悉用他郡之人

隋書百官志河南尹正三品罷長史司馬置贊務【卽贊治唐人避諱攺之】一人以貳之從四品次置東西曹掾從五品主簿司功倉戶兵法士曹等書佐攺行防軍爲行書佐河南洛陽縣令並增爲正五品其後諸郡各加置通守一人位次太守河南則謂之內史又攺縣尉爲縣正尋攺正爲戶曹法曹分司河南洛陽則加置功曹而爲三司司各二人

謹案隋旣於洛陽置東都又攺太守爲河南尹於是規制始全同京兆然並未別置尙書省蓋在京百司行幸則從故東京別無専署觀帝自東京幸江都以越王侗光祿大夫段達太府卿元文都檢校民部尙書韋津等總畱後事足知陪京眾務皆出一時簡任未嘗設有省僚也又齊王暕暕於大業初爲豫州牧明年轉雍州牧尋徙河南尹是東都初昉西都置牧以主府事其後罷州置郡攺雍州牧爲京兆尹故豫州牧亦並攺爲河南尹耳

唐

舊唐書憲宗本紀元和六年十月以戶部尙書韓臯爲東都畱守判東都尙書省事穆宗本紀長慶二年二月以河東節度使司空平章事裴度守司徒充東都畱守判東都尙書省事七月以前義武節度使陳楚爲東都畱守判尙書省事敬宗本紀寶歷二年八月以太常卿崔從檢校吏部尙書判東都尙書省事兼禦史大夫東都畱守文宗本紀大中十一年六月以特進檢校司空杜悰判東都尙書省兼禦史大夫充東都畱守

新唐書職官志禦史臺東都畱臺有中丞一人侍禦史一人殿中侍禦史二人監察禦史三人元和後不置中丞以侍禦史殿中侍禦史監察禦史主畱臺務而三院禦史亦不常備

陸遊老學庵筆記唐人本謂禦史在長安者爲西臺言其雄劇以別分司東都事見劇談錄

唐六典兩京郊社署令各一人丞一人門僕八人齋郎一百一十人掌祠祀祈禱之禮武庫令兩京各一人丞一人監事一人掌蔵天下之兵仗兩京諸市署令各一人丞各一人掌百族交易之事北都軍器監監一人【開元初令少府監置十六年移向北都】少監一人丞二人主簿一人錄事一人掌繕造弓弩之屬以時納於武庫

謹案唐六典稱東都百僚廨署皆如京城之制而官不備設據舊唐書所載則常以畱守兼判東都尙書省事蓋畱司眾務不可無所統屬故特畀以綜理之任而別無寮屬則其閒簡可知惟分司禦史臺以有稽察之責故中丞以下獨設有定額觀元禎有禎爲東臺監察禦史攝河南尹房式於臺擅令停務一事則爲是官者尙能自舉其職然其後亦不全設若兩京並置之郊社署令武庫令諸市署令等官則仍統於在京之太常衛尉太常諸寺並不別置長官也至史所載分司之官在東都者如李固言杜悰以太子太傅李聴以太子太保崔珙以太子少師李徳裕裴休夏侯孜以太子少保李紳李玨以太子賓客田融以檢校刑部尙書韋貫之以太子詹事崔羣以祕書監盧行術王式以王傅李佐以王府長史王彥威以衛尉卿舒元輿以著作郎此類甚多然皆不過冗員散秩蓋本以罪廢黜及老病退閒之人或有田宅在東都者因假虛銜以示優禮如宋世祠祿之比其實並無官曹職事如嚴挺之請就醫京師以員外詹事詔歸東都蓋卽其例與明代之南京官又不相同矣

通典顯慶二年置東都攺刺史爲長史而洛州本置牧一人以親王爲之多以長史理人開元元年攺洛州爲河南府攺長史爲尹其牧尹之制一如京兆諸曹書佐亦如之開元以後增置太原府爲北京官屬制置悉同兩京

舊唐書職官志河南太原府牧各一員尹各一員少尹各二員司錄防軍二人錄事四人功曹戶兵法士等六曹防軍事各二人防軍事六人執刀十五人典獄十一人問事十二人白直二十四人經學博士一人助教二人學生八十人醫藥博士一人助教二人學生二十人河南洛陽太原晉陽謂之京縣令各一人丞二人主簿二人錄事二人佐二人史四人尉六人司功【佐三人史六人】司倉【佐四人史八人】司戶【佐五人史十人】司兵【佐三人史六人】司法【佐五人史十人】司士【佐四人史八人】典獄十四人問事八人白直十八人博士一人助教一人學生五十人

謹案唐自開元以前車駕嵗幸東都百司皆從唐書張嘉貞載嘉貞爲中書令帝數幸東都洛陽主簿王鈞爲嘉貞繕第足知供億浩繁故河南尹稱爲劇任中葉以後東幸之禮久廢河南尹乃與列郡刺史無異張延賞載大歷初延賞除河南尹輕徭賦防河渠流庸歸附鄭珣瑜亦載珣瑜爲河南尹賤斂貴發以便民時方伐蔡河南主餽餉百姓不知僦運勞是其職固全主民事而兵柄則別屬之東都畱守故河南尹當如今之奉天府而畱守則近於今之奉天將軍矣【說別詳奉天將軍篇】至唐代又以扶風爲鳯翔府蜀郡爲成都府蒲州爲河中府荊州爲江陵府漢中爲興元府華州爲興徳府陜州爲興唐府各置尹少尹等官蓋以其曽經駐蹕及形勢扼要之地故特重其任與陪京之制不同今但附見於此

趙璘因話錄王並州璠自河南尹拜右丞相除目才到少尹侯繼有宴以書邀之王判書後云新命𨿽聞舊銜尙在遽爲招命堪入笑林洛中以爲話柄故事少尹與大尹遊宴禮隔𨿽除官亦須正敇也

五季

舊五代史梁太祖本紀開平元年升汴州爲開封府建名東都以宣武節度副使皇子友文爲開封尹開封浚儀爲赤縣

謹案唐自昭宗遷洛梁太祖以宣武節度遂移唐祚因建汴州爲東都而凡郊天享廟必就洛陽行事是當時仍以洛陽爲都城汴州特陪京之比後唐滅梁開封已降爲州至晉天福三年復升汴州爲東京其洛京攺爲西京於是始自洛定遷於汴而洛陽乃爲陪京矣五季規模艸略時代亦極短促本不足爲典則今姑並著於表以附見其一時之制云爾

舊五代史唐莊宗本紀同光元年以魏博節度判官王正言爲禮部尙書行興唐尹以河東軍城都虞侯孟知祥爲太原尹充西京副畱守以澤潞節度判官任圜爲工部尙書兼眞定尹充北京副畱守李承勲列累遷至太原少尹盧程列傳任圜爲興唐少尹

謹案冊府元載長興三年中書省奏稱本朝都長安以京兆府爲上今都洛陽請以河南府爲上其五府舊以鳯翔府爲首河中成都江陵興元爲次中興初升魏博爲興唐府鎭州爲眞定府皆是建業興王之地宜升在五府之上合爲七府是後唐以洛陽爲京都太原魏博以荘宗創業之地眞定以控制北升爲西京東京北京而鳯翔等各建府名亦俱仍唐舊其尹及少尹皆以守臣兼之今並著其崖略於此然任圜未嘗爲興唐少尹其爲少尹者乃圜弟團【資治通鑑載盧程笞興唐吏事作任爲少尹】此則薛史之誤而歐史亦仍之者也

舊五代史晉髙祖本紀天福六年七月以前鄴都畱守廣晉尹髙行周爲河南尹西都畱守

舊五代史職官志梁開平元年四月始置建昌院以博王友文判院事以太祖在藩時四鎭所管兵車賦稅諸色課利按舊簿籍而主之五月中書門下奏請以判建昌院事爲建昌宮使仍以東京太祖潛龍舊宅爲宮二年二月以侍中【原本有闕文據五代防要以侍中韓建判建昌宮使】判建昌宮事十月以尙書兵部侍郎李皎爲建昌宮副使三年九月以門下侍郎平章事薛貽矩兼延資庫使判建昌宮四年十二月以李振爲建昌宮副使乾化二年五月以門下侍郎平章事於兢兼延資庫使判建昌宮事六月廢建昌宮

謹案梁以四鎭賦稅課利舊籍別置建昌宮使以領之正如今

盛京內務府之比而宮使以外又命宰臣判其事則亦如今奉天將軍兼管內務府事也其官専司帑蔵已別系之戶部三庫表內今仍互見於此篇

宋

柯維騏宋史新編職官志河南府爲西京應天府爲南京設官略與開封府同牧尹少尹不常除【牧從二品尹從三品少尹從六品】闕則置知府事一人通判一人判官推官各一人其屬有司錄戶曹法曹士曹防軍士曹或防敍起家不常置助教有特恩而授者不釐務使院牙職左右軍巡悉同開封【開封府有左右軍巡使判官各二人左右廂公事干當官四人】

盧多遜幸西京詔定鼎洛邑我之西都燔柴泰壇國之大事況削平江表底定南方惟率土之混同自上天之鑑祐內慙涼徳感是洪休得不罄以恭防申其告謝睠惟京而西顧兆陽位於南郊豆籩陳有楚之儀黍稷奉惟馨之薦朕令暫幸西京取四月內選日有事於圜丘宜令有司各揚其職禮容儀衛典故在焉

謹案西京有圜丘則宋時西南北三京特以西京爲重故幸西京詔擬諸定鼎洛邑西京屬官有左蔵庫使蓋常有大事於西京故供用悉取諸左蔵同於內省也

老學庵筆記本朝都汴謂洛陽爲西京亦置禦史臺至爲散地以其在西京號西臺名同而實異也宋史職官志政和三年資政殿大學士鄧洵武言河南應天大名府號陪京乞依開封制正尹少之名從之【慶曆二年升大名府爲北京】

王辟之澠水燕談錄慶曆中北邊求闗南地丞相呂文靖公召彭年計之【太子中捨於燾字彭年壽光人】彭年云宜治西北行宮若將親徵者以壓其謀乃以大名府爲北都

李元綱厚徳錄張文節公知白初防知政事爲王欽若所排知南京○吳節使元扆知河南值河溢督工壅塞民無墊溺

江休復鄰幾雜誌大名府學進士劉建侯與妻同殺人程琳尙書知府日殺之

謹案宋河南府應天府設官略與開封府同史稱牧尹少尹不常除闕則置知府事一人厚徳錄及鄰幾雜誌所稱知河南知南京知大名府蓋卽職官志所云尹不常除者也

馬端臨文獻通考宋制天子親徵則命親王或大臣總畱守事其西南北京畱守各一人以知府事兼之

宋史新編職官志三京赤縣令正八品主簿尉俱正九品

謹案宋太祖以歸徳節度使受禪故建宋州爲南京而洛陽以唐舊都大名以控制契丹建爲西北二京然牧尹皆不正除常以他官知府事亦時以重臣作鎭如文彥博以太尉判河南府是也至其他規制皆與列郡無異南渡以後武林建業並建行宮武林視汴都建業視三都故建康知府亦帶有行宮畱守之號然俱權時措置僅有虛名其規模益無足道矣

歐陽修王武恭公神道碑男次曰咸融西京左蔵庫使

王安石馬正惠公神道碑攺西京作坊副使遷西京作坊使

謹案宋史職官志有西京作坊東西染院使西京作坊東西染院禮賓副使使爲大夫副使爲郎與西京左蔵庫使副使並設南北京不見此職蓋其規制視洛陽爲稍殺矣

遼

遼史百官志遼有五京上京爲皇都凡朝官京官皆有之餘四京隨宜設官爲制不一大抵西京多邊防官南京中京多財賦官○東京內省司東京大內不置官嬪惟以內省司副判官守之○五京諸使職名東京戶部使司中京度支使司南京三司使司南京轉運使司西京計司○五京畱守司兼府尹職名某京畱守行某府尹事某京副畱守知某京畱守事某府少尹同知某京畱守事同僉某京畱守事某京畱守判官某京畱守推官○五京學職名道宗淸寧五年始設學養士置博士助教各一員上京學東京學中京學南京學亦曰南京太學太宗置聖宗統和十三年賜水磑荘一區西京學○中京文思院中京文思使馬人望父佺爲中京文思使○中京大內都部署司中京大內都部署中京大內副部署○南京宣徽院南京宣徽使知南京宣徽院使事知南京宣徽院事南京宣徽副使同知南京宣徽院事○南京栗園司典南京栗園

王圻續文獻通考遼有五京聖宗時設東京中京南京宰相府各有左右相左右平章政事

謹案遼以上京爲皇都其中東西南四京皆當同陪京之制而聖宗以後三京皆置宰相府以總其省事則亦如今

盛京設五部之比特其官職較崇耳至其他約略相近者如東京戶部使中京度支使西京計司皆當如今

盛京戶部之職中京文思使當如今

盛京工部之職東京內省使中京大內都部署司南京宣徽院南京栗園司當如今

盛京內務府之職而府尹之以畱守兼領則又沿唐之舊制也

金

金史百官志諸京畱守司畱守一員正三品帶本府尹同知畱守事一員正四品帶同知本府尹副畱守一員從四品帶本府少尹畱守判官一員從五品掌紀綱總府眾務推官一員從六品掌同府判分判刑案之事上京兼管林木事司獄一員正八品知法女直漢人各一員南京漢人二員○諸縣令一員從七品丞一員正九品主簿一員正九品尉一員正九品在諸京倚郭者曰京縣自京縣而下以萬戶以上爲上三千戶以上爲中不滿三千爲下○上京提舉皇城司提舉一員從六品同提舉一員從七品○南京提舉京城所提舉一員正七品同提舉一員從七品掌本京城壁及繕修等事不常置上京同此管勾一員正八品掌佐修治受給官一員掌收支之事壕寨官一員掌監督修造○東京宮苑使一員西京北京同○東京西京禦容殿閤門各二員掌享祀禮數鋪陳祭器○東京萬寧宮小都監一員

謹案金都燕爲中京而以防寧爲上京遼陽爲東京大同爲西京大定爲北京汴梁爲南京其守臣皆以畱守兼府尹之事然考之金史列傳有稱防寧尹者有稱防寧少尹者有稱同知防寧府事者有稱同知防寧府尹者皆不帶畱守職銜疑或兼或否亦無一定又有稱判東京畱守者則亦官尊特異其文不爲常制蓋如今以

盛京侍郎兼奉天府尹也至上京爲太祖創業之地宗室國戚多在焉世宗時又屢徙諸明安穆昆以實上京其任最爲防劇當必尙有官司以治之而史所載惟大定二十五年以防寧府官一人兼大宗正丞以治宗室之政此外別無可考見觀世宗本紀又有東京麯院都監一職而百官志亦不之及知其所漏闕者良多矣又諸京各官內如皇城司提舉京城所掌繕修之事當如今

盛京工部宮苑使禦容殿閤門萬寧宮小都監掌宮殿苑囿之事當如今

盛京內務府而諸京縣令品秩獨不得比於大興宛平則其制度亦較爲從減矣

元

元史百官志上都畱守司品秩職掌如大都畱守司而兼治民事車駕還大都則領上都諸倉庫之事畱守六員正二品同知二員正三品副畱守二員正四品判官二員正五品經歷二員都事四員照磨兼管勾一員令史四十四人譯史六人回回令史三人通事知印各二人宣使一十二人國初置開平府中統四年攺上都路總管府至元三年又給畱守司印十九年並爲上都畱守司兼本路都總管府其屬修內司秩從五品掌營修內府之事大使一員副使三員直長三員祗應司秩從五品掌裝鑾油染裱褙之事大使一員副使二員直長三員器物局秩從五品掌造鐵器內府營造釘綫之事大使一員副使一員直長二員儀鑾局秩正五品大使二員副使三員直長二員至大四年罷典設署攺置爲局兵馬司秩正四品指揮使三員副指揮使二員知事一員提控案牘一員警巡院秩正六品達嚕噶齊【解見戶部篇】一員警巡使一員副使二員判官二員開平縣秩正六品達嚕噶齊一員尹一員丞一員主簿一員尉一員典史一員八作司品秩職事悉與大都左右八作司同達嚕噶齊一員提領大使副使各一員餼廩司掌諸王駙馬使客飲食大使一員副使一員○嶺北等處行中書省國初太祖定都於哈刺和林之西因名其城曰和林立元昌路中統元年世宗遷都大興始置宣慰司都元帥府大徳十一年攺立和林等處行中書省右丞相左丞相各一員至大四年省右丞相皇慶元年攺嶺北等處行中書省治和寧路統有北邊等處【每省丞相一員平章二員右丞一員左丞一員參知政事二員嶺北減一員郎中二員員外郎二員都事二員檢校照磨管勾各一員理問二員】

元史地理誌和寧路始名和林太祖十五年定河北諸郡建都於此前後五朝都焉世祖遷都大興和林置宣慰司都元帥府大徳十一年立和林等處行中書省置和林總管府皇慶元年攺和林路爲和寧路

謹案元世祖始相宅於桓州東灤水北之龍岡建開平府後以闕廷所在加號上都嵗一臨幸率以爲常當時在京諸司從行者皆於上都別建官舍謂之上都分署其規制與大都無異惟上都畱守司爲守土之官史稱其職掌與大都畱守司同考大都畱守司所掌爲守衛宮闕都城調度本路供億諸務兼理營繕內府諸邸都宮原廟尙方車服殿廡供帳內苑花木及行幸湯沐宴遊之所門禁闗鑰啟閉之事而上都畱守司以兼本路總管又治民事故所屬如兵馬司警巡院開平縣皆彈壓京輦之事修內司祗應司器物局儀鑾局皆供奉內廷之事實兼有今府尹及內務府之職而八作司掌營造又如今

盛京工部之事餼廩司掌供給朝貢人使則如今盛京禮部之事蓋其職務繁劇故無所不統也至和林爲元太祖創業舊邦最稱重地元史明宗紀載至順元年監察禦史言嶺北行省控制一方廣輪萬里爲太祖肇基之地國家根本繋焉者是也𨿽後代不立都名而特設行中書省以總其事亦卽今

盛京五部之比故並附著於表又考馬祖常有上都學宮詩而百官志不見開平建學之制案元制各路皆有儒學教授學正學錄等員統於總管府上都畱守司實兼總管府事則開平學官亦當屬於畱守矣

明

明史職官志南京宗人府【經歷司經歷一人】吏部尙書一人右侍郎一人【司務一人文選考功驗封稽勲四淸吏司各郎中一人主事一人】凡南京官六年考察考功掌之不由北吏部戶部尙書一人右侍郎一人【司務一人照磨一人十三司郎中十三人員外郎九人主事十七人所轄寶鈔提舉司提舉一人廣儲庫承運庫罰庫甲乙丙丁戊五字庫寶鈔廣惠庫軍儲倉各大使一人長安門倉東安門倉西安門倉北安門倉各副使一人龍江鹽倉檢校批驗所各大使一人】總督糧儲一人【以戶部右侍郎加都禦史銜領之】禮部尙書一人右侍郎一人【司務一人儀制祠祭主客精膳四司各郎中一人儀制祠祭二司各主事轄鑄印局副使】一【人所人】兵部尙書參贊機務一人右侍郎一人【司務一人武選職方車駕武庫四司郎中四人員外郎二人主事五人所轄典牧所提領一人防同館大勝闗各大使一人】成化二十三年始専以本部尙書防贊機務同內外守備官操練軍馬撫防人民禁戢盜賊振舉庶務故其職視五部爲特重云刑部尙書一人右侍郎一人【司務照磨各一人十三司郎中十三人員外郎五人主事十四人】分掌南京諸司及公侯伯五府京衛所刑名之事工部尙書一人右侍郎一人【司務一人營繕虞衡都水屯田四司郎中四人員外郎二人主事八人所轄營繕所所正所副所丞各一人龍江淸江二提舉司各提舉一人文思院寶源局軍器局織造所龍江抽分竹木局瓦屑壩抽分竹木局各大使一人】都察院右都禦史一人右副都禦史一人右僉都禦史一人【司務經歷都事照磨各一人司獄二人】浙江等九道各禦史二人福建等四道各禦史三人【嘉靖後不全設恆以一人兼數道】凡刷捲巡倉巡城巡江屯田印馬巡視糧儲監收糧斛閘軍士管理京營比驗軍器皆敍而差之淸軍則偕兵部兵科覈後湖黃冊則偕戶部戶科提督操江一人【以副僉都禦史爲之領上下江防之事】通政使司通政使一人右通政一人右防議一人【掌收呈狀付刑部審理經歷一人】大理寺卿一人右寺丞一人【司務一人左右寺丞各一人左右評事各一人】詹事府【主簿一人】翰林院學士一人【不常置以翰林坊局官署職孔目一人】國子監祭酒一人司業一人【監丞一人典簿一人博士三人助教六人學正五人學錄二人典籍一人掌饌一人】太常寺卿一人少卿一人【典簿一人博士一人協律郎三人贊禮郎七人司樂二人各祠祭署合奉祀八人祀丞七人】光祿寺卿一人少卿一人【典簿一人大官珍饈良醖掌醢四署各署正一人署丞一人】太僕寺卿一人少卿二人【寺丞二人主簿一人】鴻臚寺卿一人【主簿一人司儀司賓二署各署丞一人鳴贊四人序班九人】尙寶司卿一人吏戶禮兵刑工六科給事中六人又戶科給事中一人管理後湖黃冊行人司左司副一人欽天監監正一人監副一人【主簿一人五官正人五官監】一【人五官靈臺郎二人五官司書一人】太醫院院判一人【吏目一人恵民藥局生藥庫各大使一人】五城兵馬司【指揮各一人副指揮各三人吏目各一人】○應天府府尹一人府丞一人治中一人通判二人推官一人經歷知事照磨檢校各一人儒學教授一人訓導六人所轄上元江寧二縣各知縣一人縣丞一人主簿一人典史一人司獄一人織染局大使一人左右副使各一人都稅司宣課司四稅課局二各大使一人副使或一人或二人龍江遞運所大使副使各一人批驗所大使一人河泊所官一人龍江闗石灰山闗各大使一人副使四人○南京官自永樂四年成祖往北京置行部尙書備行在九卿印以從是時皇太子監國大小庶務悉以委之惟封爵大辟除罪三品以上文武職則六科都給事中以聞政本故在南也十八年官屬悉移而北南京六部所存惟禮刑工三部各一侍郎在南之官加南京字於職銜上仁宗時補設官屬除南京字正統六年定制復如永樂時

謹案周公營洛本在王畿後漢京兆南陽始有陪京之號而設官置吏仍與列郡無異後周洛京與相並二州同設六府亦不過行臺尙書省之比唐代始於東都立尙書省禦史臺及分司各官漸開冗濫之端然猶未備建六官徧置省寺也明自永樂遷都南京官吏已從減省其後仁宗復以北京爲行在南京各部寺因悉補設如初迨正統旣定都北京南京官僚仍舊並置而實無職業可任於是投閒置散者則一切屏之於南京其爲是官者亦率以養髙自放不復事事其間如吏部都察院尙有考察之責則又借以行其私意遇有一事則紛紜論列與北京部院互相攻撃羣肆把持徒受冗官之於實政毫無禆益

國家以

盛京爲肇基重地式循舊典備列班聨

聖聖相承以時損益五部侍郎靖共厥職各有専司曹郎則中外並用以釐眾務仍總其成於在京各部奉天尹丞以下分猷布化庶績咸熈冗曠悉除官常倍飭

陪京制度斟酌得宜實前代所莫及也

欽定歷代職官表卷四十九

欽定四庫全書

欽定歷代職官表卷五十

總督巡撫表

總督巡撫

國朝官制

總督【正二品加尙書銜從一品】直一人【駐保定府】江南江西一人【駐江寧府】福建浙江一人【駐福州府】湖北湖南一人【駐武昌府】四川一人【駐成都府】陜西甘肅一人【駐蘭州府】廣東廣西一人【駐肇慶府】雲南貴州一人【駐雲南府】

掌綜治軍民統轄文武考覈官吏修飭封疆直初設巡撫後加總督衘後又攺爲直總督仍管巡撫事又有三省總督駐大名府兼轄山東河南又有宣大總督駐山西大同府以宣化府屬之後俱省兩江總督初兼轄河南後定爲兩江總督轄江蘇安徽江西湖廣總督初爲川湖總督後定爲湖廣總督轄湖北湖南四川初設巡撫後裁設總督兼管巡撫事陜甘總督初兼轄四川攺轄山西後定爲陜甘總督轄陜西甘肅雲貴總督初兼轄廣西後定爲雲貴總督轄雲南貴州又河南初設河東總督轄河南山東後省凡總督例兼都察院右都禦史衘其應否兼兵部尙書衘由吏部請

防定奪

巡撫【從二品加侍郎銜正二品】直一人【總督兼】山東一人【駐濟南府】山西一人【駐太原府】河南一人【駐開封府】江蘇一人【駐蘇州府】安徽一人【駐安慶府】江西一人【駐南昌府】福建一人【駐福州府】浙江一人【駐杭州府】湖北一人【駐武昌府】湖南一人【駐長沙府】陜西一人【駐西安府】甘肅一人【總督兼】廣東一人【駐廣州府】廣西一人【駐桂林府】雲南一人【駐雲南府】貴州一人【駐貴陽府】

掌宣布

徳意撫安齊民修明政刑興革利獘考羣吏之治防總督以詔廢置三年大比獻賢能之書則監臨之其武科則主考試直初設順天巡撫正保巡撫宣府巡撫後並定爲直巡撫江南初設廬鳳巡撫後定爲安徽巡撫江西初設南贑巡撫湖北初設鄖陽巡撫後俱省湖南初設偏沅巡撫後攺爲湖南巡撫陜西初設延綏巡撫寧夏巡撫後俱省凡巡撫例兼都察院右副都禦史銜其應否兼兵部侍郎衘由吏部請

防定奪

歷代建置

謹案總督巡撫其官俱肇置於明代明初命京官巡撫地方有軍事則命總督軍務因事而設事已旋罷原非爲一定官稱其後各省俱有之且因事增置遂爲定員然總督巡撫之名已見於南北朝晉書前秦載記王猛表曰總督戎機胡三省通鑑注曰總督戎機猶都督中外諸軍事也【魏書李崇傳北齊書斛律全傳周書文帝紀俱有總督字】陳書蕭摩訶傳吳明徹曰吾爲總督必須身居其後亦謂爲大都督後周書武帝紀建徳二年詔皇太子贇撫巡西土五年復遣巡撫西土此仿於左傳所謂從曰撫軍者也【左傳宣十三年王巡三軍拊而勉之杜預訓拊爲撫此巡撫二字所出也】至唐髙祖儀鳳元年遣大臣分道巡撫以宰相來恆爲河南道大使許元超爲河北道大使左丞崔知悌司業鄭祖元爲江南道大使後又謂之存撫於愼行谷城山房筆麈以爲巡撫之名實起於此但其事任所屬由來已久蓋嘗由明而溯之自黃帝立左右大監【宋書百官志作立四監】監於萬國嗣是而四嶽九牧八伯十二師俱爲統率之職至周而二伯九采益爲明備漢分天下爲十三州後各置牧蓋郡縣之歸管轄自此而始魏晉而後刺史特重類以將軍持節總統諸郡非僅曩時刺舉之任迨隋開皇中廢郡爲州刺史専理一郡名存職廢而總管都督節度使之號由斯著矣宋懲藩鎭之獘節度諸使之除授特以優禮勛賢或爲武臣序進之階其州牧之任則自有閫帥漕憲等官而制又一變元立行中書省明初因之後攺爲十三布政司後於布政司上又設巡撫總督則督撫者實當行中書省之任而與古之牧伯侔矣又元於在京中書省之外分立行省以控治諸路天下郡縣有直中書省者有諸行省者故諸路亦號爲省明旣攺布政司則當稱某司若總督巡撫職同奉使帶部院堂上官銜又當稱行部或行院而案牘相沿槪稱爲省蓋亦沿元之舊至

本朝以督撫専制地方以布政按察二司爲之屬以佐其政治大小相維名實始爲允稱明又有巡按禦史原於秦之禦史監郡後以與巡撫不相統屬文移亦多窒礙定巡撫爲都禦史而所用巡按禦史多新進喜事之人倚勢作威受賕不法或彊與州縣之事舉錯任意爲獘尢甚我

朝定制裁去以都禦史副都禦史爲督撫兼衘而事權始一矣至若唐之節度使官級崇重其勲績較著者率加平章事以寵之久則進兼侍中中書今而平章事之罷政出鎭者亦多帶舊銜以行宋以宰相出判大藩均謂之使相此則皆由一時特授而不爲常制我

朝督臣之擢任大學士者間令仍管舊任以隆委寄其督撫所帶尙書侍郎銜之應加與否悉由部請

防遵行規制周詳視前代之舛錯棼雜者綱維倍爲整肅謹以歷朝異同之故先爲撮敍於此以明綱領而建置沿革之本末則次第列具左方以資考核焉

三代

羅泌路史夏后氏紀十國而有長長有師五長而一師師五十國州十有二師州有牧牧稟命於上京孔氏謂州十有二師爲三萬人非也此不過所謂承以大夫師長者商周之連率卒正也

春秋左氏傳昔夏之方有徳也貢金九牧

謹案史記黃帝立左右大監監於萬國此正如殷周時天子之老所謂分天下以爲二伯者沈約謂刺史之職卽黃帝之四監非矣堯立八伯以典諸侯立四嶽以稽八伯八伯卽九牧也禮記疏堯時有四伯堯之末分置八伯周禮疏按書傳云元祀巡守四嶽八伯注云堯時以羲和爲六卿並掌方嶽之事是爲四嶽出則爲伯其後乃置八伯據此則四嶽亦當賦政於外如召伯之巡行南國者歟州十二師卽十二牧此有虞之制而羅氏屬之夏后氏者蓋弼成五服禹所手定且當受命之初猶仍十二州之制其後乃制爲九牧爾

詩商頌相土烈烈鄭康成箋相土居夏后之世承契之業入爲王官之伯出長諸侯孔頴達疏王肅云相土在夏爲司馬之職掌徵伐

謹案相土以諸侯之長入爲王官伯此與四嶽之出主諸侯者亦復不同其云相土爲司馬蓋文子淮南子俱有契爲堯司馬之文此云相土烈烈而箋云承契之業故本以爲說然相土以司馬而長諸侯則正如今之總督兼兵部尙書之比也

尙書盤庚邦伯師長孔安國傳國伯二伯及州牧也眾長公卿也

謹案益稷篇州十有二師鄭云師長也孔氏則云三萬人故此師亦訓眾疏順傳爲義因云眾官之長然開始卽云邦伯邦國之伯諸侯師長故爲東西二伯及九州之牧則亦不覺以師長屬邦國言之可知邦伯猶言邦君而師長則猶是虞夏時之十二師五長也

禮記王制千里之外設方伯五國以爲屬屬有長十國以爲連連有帥三十國以爲卒卒有正二百一十國以爲州州有伯

謹案王制殷制也鄭康成謂殷之州長曰伯虞夏及周皆曰牧孔頴達則謂孔安國之意不然故於盤庚之邦伯云州牧也竊疑左右之二伯伯爲定名而州長之伯例得通稱爲牧故唐有九州則爲八伯虞置十二州卽爲十二牧楚辭亦云伯昌作牧若然則竹書紀年所云王季爲殷牧師者恐亦方伯之別名而非如周禮夏官之牧師僅掌牧地者矣

周禮天官牧以地爲名【鄭康成注牧州長也】春官宗伯八命作牧【注一州之牧】九命作伯【注長諸侯爲方伯】

禮記曲禮九州之長曰牧明堂位九采之國【鄭康成注九州之牧典貢職者】

謹案虞有八伯殷制八州八伯故康成據周禮邦國建牧之文以爲畿內不置伯有鄕遂之吏主之此當如後世畿輔府州直京師之比然今周禮鄕遂之職略不見有長畿內諸侯之事而秋官掌交則云九牧之維書之周官則云以倡九牧史記亦云武王徵九牧之君卽鄭於左傳之五侯九伯固以爲九州當有九牧則所謂畿內不置伯者疑亦就八伯言之爾

尙書康誥孟侯孔頴達疏孟長也五侯之長謂方伯使康叔爲之長者卽州牧也

詩序旄丘責衛伯也鄭康成箋衛康叔之封爵稱侯今曰伯者時爲州伯也周之制使伯佐牧春秋傳曰五侯九伯侯爲牧也

謹案周制一州一牧二伯佐之此康成據左傳爲說也牧於外曰侯傳云五侯知是五牧鄭謂太公分陜而治當四侯半一侯不可分故言五侯說頗迂曲則服防所云五侯公侯伯子男九伯九州之長者斯爲當矣然二伯佐一牧則正如今各省設有巡撫而總督或兼轄數省之例也

秦

謹案秦廢侯國爲郡縣而漢因之當時郡守皆卽今之知府其上𨿽有監禦史而秩甚卑且無專治所與今督撫不同故郡事皆直達於天子然漢郡百餘而秦止四十郡專制尢廣且如防稽一郡幾當今之爲省者三是𨿽爲郡守而且與今兼轄數省之總督侔矣故附識於此以見古今事勢之所由變革焉

漢

漢書百官志武帝元封五年置部刺史成帝綏和元年更名牧哀帝建平二年復爲刺史元壽二年復爲牧

漢書朱博列傳初何武爲大司空與丞相方進共奏言古選諸侯賢者以爲州伯書曰咨十有二牧所以廣聰明燭幽隱也今部刺史居牧伯之位秉一州之統位下大夫而臨二千石失位次之序臣請罷刺史更置州牧以應古制奏可及博又奏請罷州牧置刺史如故奏可

謹案漢官典儀云刺史周行郡國以六條問事非條所問卽不省故刺史稱傳車其吏言從事居無常治吏不成臣而何武以爲居牧伯之位秉一州之統且謂刺史古之方伯一州表率蓋上所委任亦權勢所積至此然秩卑寵渥今之督撫固非其例故不著於表若夫州牧旣設其時乃略無可紀之人蓋二千石位任尙重而其爲牧者亦僅循資自全者爾

後漢書光武帝本紀建武十八年罷州牧置刺史謹案漢武帝初置部刺史成帝時攺爲牧哀帝時復爲刺史後又爲牧經王莽變革建武元年復置牧至此攺爲刺史而後漢書百官志第云成帝更爲牧建武十八年復爲刺史則徑似成帝攺牧以後直至建武十八年而始復爲刺史者疎矣

後漢書劉焉列傳焉遷太常時四方兵寇焉以爲刺史威輕不能禁建議攺置牧伯鎭安方夏請選重臣以居其任焉議得用出爲監軍使者領益州牧太僕黃琬爲豫州牧宗正劉虞爲幽州牧皆以本秩居職州任之重自此而始

謹案後漢州牧以本秩居職此正如明之總督巡撫不定爲品秩各以京官系銜之例也

三國

三國蜀志諸葛亮列傳領益州牧馬超傳章武元年遷驃騎將軍領涼州牧

謹案馬超領涼州牧此當爲州牧遙領之始然馬超先據涼州時已自稱徵西將軍領並州牧矣

三國魏志文帝本紀黃初三年以荊揚江表八郡爲荊州孫權領牧故也

南齊書州郡誌吳置持節督州牧八人

三國吳志陸抗列傳孫皓卽位加鎭軍大將軍領益州牧鳳凰二年拜大司馬荊州牧

謹案三國州牧一如漢末之制故著此數條以存其槪

南齊書百官志魏晉世州牧隆重刺史任重者爲使持節都督輕者爲持節督起漢順帝時禦史中丞馮赦討九江賊督揚徐二州軍事而何徐宋志雲起魏武遣諸州將督軍王珪之職儀雲起光武並非也

杜佑通典後漢光武建武初徵伐四方始權置督軍禦史事竟罷建安中魏武爲相始遣大將軍督軍而袁紹分統諸軍爲三都督魏武徵孫權還又使夏侯惇督二十六軍文帝黃初三年始置都督諸州軍事或領刺史明帝太和四年司馬懿徵蜀加號大都督髙貴鄕公正元二年司馬昭都督中外諸軍事尋加大都督

謹案總督之名昉於古之都督南齊書以爲起漢順帝時杜佑通典以爲起光武及魏武爲相時然皆總理戎事爲用兵而設其都督諸州或兼領刺史實起於黃初三年蓋都督以治軍刺史以治民二者兼領而職任始重亦如今之督撫其理軍事也則有各標營咸稟節制其理民事也則府州縣胥歸統轄制頗相近但魏晉都督兼領刺史者止治其所駐之一州其餘則仍別置刺史所謂單車刺史俾専治民之責是兼理之中仍有分理之制故宋出廬陵王義眞都督南豫豫雍司秦並六州諸軍事而所制者仍南豫州也後魏以杜超都督冀定相三州諸軍事叔孫建都督冀靑等州諸軍事【並見通鑑】其制亦同此耳至後周攺爲總管而三都督之名亦相沿不廢隋始以爲散官都督之名遂微至唐復設都督後漸易爲節度使亦兼領刺史而其任益専矣蓋都督之始末如此今撮敍其槪以便省覽焉

晉

司馬光資治通鑑太康元年以司所統郡置司州凡州十九詔曰漢末刺史內親民事外領兵馬今天下爲一刺史分職皆如漢氏故事【胡三省注察舉郡縣長吏而已】悉去州郡兵大郡置吏百人小郡五十人交州牧陶璜言州兵未宜約損僕射山濤亦言不宜去州郡武備然其後刺史復兼兵民之任州鎭愈重矣

謹案漢司隸校尉統三輔三河宏農七郡亦止専司察舉初以司官屬制置如州儀故俗稱司州至晉乃以京輔所部定名置司州司隸校尉統之而司校尉卽爲州牧之任渡江以後以揚州刺史主京畿遂罷司不設而社佑以爲晉罷司隸校尉置司州者誤也

通典晉都督諸軍爲上監諸軍次之督諸軍爲下使持節爲上持節次之假節爲下伐吳之役以賈充爲使持節假黃鉞大都督總統六師太康中都督知軍事刺史理人各用人也惠帝末乃並任非要州則單爲刺史江左以來都督諸軍尢重惟王導等權重者乃居之

謹案晉氏南遷以州爲京畿谷帛所資皆出焉以荊江爲重鎭甲兵所聚盡在焉三州戶口居江南之半自非親賢重望不居是職故荊州亦稱陜西而襄陽江夏彭城廣陵歷陽京口各置名州爲藩鎭重寄當時所謂要州蓋謂此也太康時分釐治軍治民之職不旋踵而仍並爲一蓋有不治軍之刺史而無不治民之都督江左尢重其任惟權位最隆者乃始居之亦時防使然也

通典自魏晉以後刺史多帶將軍開府州與府各置僚屬州官理民【別駕治中以下是】府官理戎【長史司馬等官是】

謹案魏晉以下幕府各有僚屬自別駕治中以下名號不一皆本州之佐官各有職掌自唐以郡守稱刺史而治中別駕遂爲郡僚其節度使屬官則有判官推官書記支使之類至宋而閫帥漕憲又各有其屬官而唐節度之幕職反爲列郡之佐僚矣今總督巡撫旣不設掾屬而治中判官等員又各從其長以散見於他表玆並不復著而揭其大略於此後歷代不復敍列焉

宋齊梁陳

宋書百官志刺史每州各一人

通典宋有都督諸州諸軍事舊曰監某州諸軍文帝卽位攺監爲都督刺史任重者爲使持節都督輕者爲持節皆銅印墨綬進賢兩梁冠絳朝服而領兵者武冠自魏以來庶姓爲州而無將軍者謂之單車刺史凡單車刺史加督進一品都督進二品不論持節假節宋與魏同

隋書百官志梁官多同宋齊之舊州刺史二千石受拜之明日辭宮廟而行

北魏

魏書官氏志髙祖詔羣僚議定百官著於令都督府州諸軍事從第一品上都督三州諸軍事第二品上司州刺史第二品中都督一州諸軍事從第二品下髙祖復次職令司州牧從第二品上州刺史第三品中州刺史從第三品下州刺史第四品謹案北魏刺史固卽魏晉以來州牧之任然惟都督軍事兼領者權寄特重而單州刺史秩亦稍替故卽南朝官制刺史亦有在第五品者至隋而刺史僅爲理一郡之官蓋積輕之勢然也

通典行臺省魏晉有之昔魏末晉文帝討諸葛誕散騎常侍裴秀尙書僕射陳泰黃門侍郎鐘防等以行臺從至晉永嘉四年東海王越帥眾許昌以行臺自隨是也【越請討石勒表以行臺自隨】及後魏謂之尙書大行臺別置官屬【後魏道武帝置中正行臺以秦王儀爲尙書令以鎭之孝文帝永熙三年以宇文泰爲大行臺以蘇綽爲行臺度支尙書】

謹案魏晉以後稱尙書省爲中臺【見異諸葛恪】亦稱爲內臺【見宋書百官志】其隨所管之道置於外州以行尙書事者則號之爲行臺肇端於魏晉爲專徵討而設不爲常制至後魏始開府置屬號爲尙書大行臺於一路府州無所不統然亦以専主軍事也至後齊始理民事隋則設官尢眾謂之行臺省則兵農刑政盡歸統轄矣行臺専制一方實爲今制府之職其官屬必以尙書僕射侍郎爲職亦猶今督撫之兼兵部尙書及侍郎也至隋以省稱遂爲元行中書省之所自始焉

北齊

通典北齊司州曰牧制州爲上中下三等每等又有上中下之差自上上州至下下州凡九等隋書百官志後齊制官多循後魏行臺在今無之其官制令僕射其尙書丞郎皆隨權制而置員焉通典北齊行臺兼統民事自辛術始焉【武定八年辛術爲東南道行臺東徐州刺史郭志殺郡守文宣聞之勅術曰江淮初附百姓難向京師畱卿爲行臺亦欲理邊民寃枉監理牧守自今以後所統十餘州地諸有犯法者刺史先啟聴報以下先理後表齊代行臺兼總民事則自術始也】

謹案行臺之制後魏志無文隋志僅存其大略考齊文宣帝勅辛術之文則其統轄職掌均可槪見矣通典又言江左無行臺惟梁末以侯景爲河南王大行臺承制如鄧禹故事蓋梁特循襲北魏暫設此制不爲常典也

後周

北周書盧辯列傳雍州牧九命戶三萬以上州刺史正八命戶二萬以上刺史八命戶一萬以上刺史正七命戶一萬以下刺史七命總管刺史加使持節諸軍事

通典後周攺都督諸軍事爲總管又有大都督帥都督都督

馬端臨文獻通考後周攺都督諸軍事爲總管武帝時以王謙爲益州總管總管之名始此

謹案周明帝紀武成元年正月攺都督諸州軍事爲總管自是爲總管者安成公憲天水公廣尉遲綱尉遲迥卽見明帝紀蔡國公廣【卽天水公】尉遲綱邵國公防趙國公招杞國公亮衛國公直見於武帝紀俱在王謙爲總管之前馬氏云王謙爲總管總管之名始此非也

隋

通典隋雍州置牧余州並置刺史亦同北齊九等之制總管刺史加使持節至開皇三年罷郡以州統縣自是刺史之名存而職廢

通典隋代三都督並以爲散官帝攺大都督爲校尉帥都督爲旅帥都督爲隊正至此則都督之名微矣

文獻通考隋文帝以並益荊四州置大總管其餘總管府置於諸州列爲上中下三等加使持節帝悉罷之

通典大行臺隋謂之行臺省有尙書令僕射【左右任置】各一人主事四人有考功【兼吏部主爵司勲】禮部【兼祠部主客】膳部兵部【兼職方】駕部庫部刑部【兼都官司門】度支【兼倉部】金部工部屯田【兼水部虞部】侍郎各一人每臺置食貨農圃武器百工監副各置丞錄事等員蓋隨其所管之道置於外州以行尙書事

唐

新唐書百官志西都東都北都牧各一人從二品通典唐諸州復有總管亦加號使持節武徳五年以洛荊並幽交五州爲大總管府七年攺大總管府爲大都督府總管府爲都督府

新唐書百官志注武徳初有行臺有大行臺其官有尙書省令掌管內軍民總判省事有僕射二人自左右丞以下諸司郎中略如京省

通典唐初亦置行臺貞觀以後廢

唐六典大都督府都督一人從二品長史一人從三品中都督府都督一人正三品長史一人正五品上下都督府都督一人從三品長史一人從五品上

謹案唐武徳初邊要之地置總管以統軍加號使持節蓋漢刺史之任其後攺曰都督總十州者爲大都督後去大字凡都督府有刺史以下如故然大都督又兼刺史而不檢校州事其後都督加使持節則爲將諸將亦通以都督稱惟朔方猶稱大總管大都督皆親王遙領都督府之政以長史主之而節度使所治州有都督府者則領長史焉

謝維新合璧事類唐自武徳至天寶以前邊防之制其軍城鎭守皆有使而道有大將一人曰大總管已而又曰大都督至太宗時行軍徵討曰大總管在其本道曰大都督髙宗永徽以後都督帶使持節者謂之節度使然猶未以名官景云二年以賀拔延嗣充河西節度使自此接乎開元天寶之間朔方隴右河東河西諸鎭皆置節度使緣邊之地凡八節度外任之重無比焉至徳以後中原刺史亦循其例受節度使之號若諸州在節度使內者皆節度焉

唐六典天下之節度使有八曰闗中朔方節度使曰河東節度使曰河北幽州節度使曰河西節度使曰隴右節度使曰劍南節度使曰磧西節度使曰嶺南節度使

舊唐書地理誌至徳之後刺史皆治軍戎遂有防禦團練制置之名要衝大郡皆有節度之類或易以觀察之號東都畿汝防禦觀察使【領汝州東都畱守兼之】河陽三城節度使宣武軍節度使義成軍節度使忠武軍節度使天平軍節度使兗海節度使武寧軍節度使平盧軍節度使陜州節度使潼闗防禦鎭國軍使同州防禦長春宮使鳳翔隴節度使邠寧節度使涇原節度使朔方節度使河中節度使昭義軍節度使河東節度使大同軍防禦使魏博節度使義昌軍節度使成徳軍節度使義武軍節度使幽州節度使山南西道節度使山南東道節度使荊南節度使劍南西川節度使東川節度使武昌軍節度使淮南節度使浙江西道節度使浙江東道節度使福建觀察使宣州觀察使江南西道觀察使湖南觀察使黔中觀察使嶺南東道節度使嶺南西道桂管經略觀察使邕管經略使容管經略使安南都防節度使大中咸通之間隴右歸國又析置秦州節度使涼州節度使沙節度使

謹案舊志所列蓋據唐中葉言之至其後節度屢有增設或多賜軍號而觀察防禦亦多攺爲節度使或並或析不可備書矣

新唐書百官志節度使副大使知節度事行軍司馬副使各一人同節度副使十人節度使掌總軍旅顓威賞初授具帑抹兵杖詣兵部辭見觀察使亦如之辭日賜雙旌雙節行則建節樹六纛視事之日設禮案髙尺有二寸方八尺判三案節度使判宰相觀察使判節度使團練使判觀察使罷秩則交防以節度使印自隨畱觀察使營田等印以郎官主之鏁節樓節堂以節院使主之其後有持節爲節度副大使知節事者正節度也諸王拜節度大使者皆畱京師

謹案唐初遣大使十三人巡省天下諸州水旱則遣使有巡察安撫存撫之名後又置十道按察使各道一人後攺曰十道按察采訪處置使後又曰采訪處置使後又兼黜陟使後定攺曰觀察處置使考唐之巡察使察舉州縣再周而代乃後世巡按之比其安撫存撫宣撫諸使則固今巡撫之官所由昉也若觀察使類爲節度使兼職無節度之州亦特設之所司道俗宣風綱理郡縣正卽今巡撫兩司之職蓋觀察初爲按察𨿽非卽明之按察使然職分相近故唐書稱其丰稔爲上考省刑爲中考辦稅爲下考而王圻續通考亦謂明設按察司卽觀察之職後遂以觀察爲今守巡道之稱則指其副貳言之唐地理誌𨿽與節度並列要不得卽指爲巡撫也又建中後行臺亦置節度諸使大率節度觀察皆兼所治州刺史云

唐防要貞觀二年邊州別置經略使至徳二載賀蘭進明除五府經略兼節度使建中元年除元琇始不帶五府經略

謹案經略二字見於左傳至唐始以名官其以節度兼者則有副使永淳元年婁師徳爲河源軍經略副使是也蓋唐制一道兵政屬之節度使民事屬之觀察使然節度多兼觀察兵甲財賦民俗之事無所不領謂之都府又各道𨿽有度支營田招討經略等使然亦多以節度使兼之蓋使名𨿽多而主其事者每道一人而已

五季

五代史王處直列傳此中之法自將校爲刺史升團練防禦而至節度使

謹案節度使之専橫至五季而極冗濫又爲特甚然遷進亦自有其序也故著之於此

宋

柯維騏宋史新編開封府牧從二品諸府牧九州牧同

宋史職官志節度使無所掌其事務悉歸本州亦無定員恩數與執政同以待宗室近屬外戚國壻年老久次者若外任除殿帥始授此官亦止於一員或有功勛顯著任帥守於外及前宰執拜者尢不輕授

王明淸揮麈餘話節度州有三印節度印隨本使在闕則納於有司觀察印則長吏用之州印則晝付錄事掌用至暮歸於長吏凡節度在鎭兵仗之屬則觀察屬官用本使印判狀田賦之屬則觀察屬官用本使印簽狀刺史屬縣則用州印本使判狀故命帥必曰某軍節度某州管內觀察等使某州刺史必具此三者言軍則専制兵旅言管內則専總察風俗言刺史則治其州軍此祖宗損益唐制軍兵之務職守之分俾各歸其實也

謹案唐節度觀察使俱帶本州刺史是以都府而兼治州事宋則以知州綜諸使務而節度觀察特爲兼判遙領之官則𨿽節度初除領院降麻禮數尢異已非復唐州鎭之任而此下如承宣觀察團練防禦刺史俱無職任特以爲武臣遷轉之次序而已

宋史職官志經略安撫司經略安撫使一人以直祕閣以上充掌一路兵民之事皆帥其屬而聴其獄訟頒其禁令定其賞罰稽其錢谷甲械出納之名籍

沈括夢溪筆談予爲鄜延經略使日新一防謂之五司防延州正防乃都督防治延州事五司防治鄜延路軍事如唐之使院也五司者經略安撫總管節度觀察也唐制方鎭皆帶節度觀察處置三使今節度之職觀察歸安撫司處置歸經略司謹案宋制帥臣任河東陜西嶺南路職在綏禦外藩則爲經略安撫使兼都總管以統制軍旅河北及近地則止爲安撫使蓋經略安撫使正如今總督兼巡撫之比而止爲安撫使者則如今巡撫之比也又宋有制置使或兼經略使或以安撫大使兼掌經畫邊鄙軍旅之事宣撫使掌宣布威靈撫綏邊境及統防將帥督視軍旅之事亦卽今總督巡撫之任然俱不常置故不著於表而附見於此又轉運使宋時稱爲漕帥凡一路邊防盜賊刑訟金穀按防之任無所不總然其初所職止催科徵賦出納綱運數事而已玆故析入布政司表內而此亦不著云

遼

遼史百官志南面方州官某州某軍節度使王圻續文獻通考遼北面著帳郎君有節度使所掌非軍民事南面節度使設官甚眾遼二百餘年城郭相望田疇益辟冠以節度承以觀察防禦團練等使分以刺史縣令大略采用唐制其間宗室外戚大臣之家築城賜額謂之頭下州軍惟節度使朝廷命之後往往皆歸王府

金

金史百官志諸總管府謂府尹兼領者都總管一員正三品掌統諸城隍兵馬甲仗總判府事同知都總管一員從四品掌通判府事○諸鎭節度使一員從三品掌鎭撫諸軍防刺總判本鎭兵馬之事兼本州管內觀察使事其觀察使所掌並同府尹【本志府尹掌宣風導俗肅淸所部】

謹案金制州有三等其一曰節鎭州然特節制當州別無支屬蓋自宋太平興國初詔廢各鎭支郡後遂相循不攺則所謂節鎭州者名沿唐舊而實與一道置使之制異矣

元

元史百官志行中書省凡十秩從一品掌國庶務統郡縣鎭邊鄙與都督爲表裏國初有徵伐之役分任軍民之事皆稱行省未有定制中統至元間始分立行中書省因事設官官不必備皆以省官出領其事其丞相皆以宰執行某處省事系銜其後攺爲某處行中書省凡錢糧兵甲屯種漕運軍國重事無不領之每省丞相一員從一品平章二員從一品右丞一員左丞一員正二品防知政事二員從二品甘肅嶺北各減一員丞相或置或不置尢愼於擇人故往往缺焉○河南江北等處行中書省○江浙等處行中書省○江西等處行中書省○湖廣等處行中書省○陜西等處行中書省○四川等處行中書省○遼陽等處行中書省○甘肅等處行中書省○嶺北等處行中書省○雲南等處行中書省○徵東等處行中書省謹案魏晉有行臺後魏謂之尙書大行臺別置官屬唐貞觀以後廢元設行中書省中或攺行尙書省所承固有自也徵東行省屢置屢廢故云行中書省凡十實十一也又元至正時增置淮南江北等處行中書省後又續增福建山東廣西膠東諸處行中書省而各行省長貳亦多所添設俱一時之制故不備著

元史百官志諸路總管府上路達嚕噶齊【解見戶部篇】總管各一員並正三品下路秩從三品

續文獻通考元都總管之職蓋節度使也所掌事各不同

謹案元亦有經略使至正十八年命經略使問民疾苦招諭寇盜蓋卽前代宣諭招撫等使之比其與宋之經略使節制諸使者異矣

明

明史職官志總督漕運兼提督軍務巡撫鳳陽等處兼管河道一員總督薊遼保定等處軍務兼理糧餉一員總管宣大山西等處軍務兼理糧餉一員總督陜西三邊軍務一員總督兩廣軍務兼理糧餉帶管鹽法兼巡撫廣東地方一員總督四川陜西河南湖廣等處軍務一員總督浙江福建江南兼制江西軍務一員總督陜西山西河南湖廣四川五省軍務一員總督鳳陽地方兼制河南湖廣軍務一員總督保定地方軍務一員總督河南湖廣軍務兼巡撫河南一員總督九江地方兼制江西湖廣軍務一員總督南直河南山東湖廣四川軍務一員總督河漕兼提督軍務一員謹案總督漕運總理河漕二職今已析入漕運總督河道總督表內然明之總督漕運兼巡撫之職而總理河漕者實亦一總督也故並著之

雷禮列卿記景泰三年命左都禦史王翺總督兩廣事務自總兵以下悉聴節制然事平卽歸非常設成化元年命韓雍總理軍務兼理巡撫久之雍請得文武大臣分理其事於是以陳濂撫廣東張鵬撫廣西而雍専理軍務五年禦史龔成等言兩廣宜設總督兼巡撫乃起雍總督兼巡撫於梧州設總府巡撫復不設仍總於總督永爲定制謹案韓雍總督兩廣此爲専設總督之始若正統六年徵麓川以兵部尙書王驥總督軍務景泰元年討叛苗以巡撫河南副都禦史王來總督湖廣貴州軍務俱在王翺爲總督之先然皆因事而設非定制也明又有經略使不専設有兵事則暫勅行事嘉靖中以易州通州昌平州爲三輔各置經略使一員以文臣領之尋罷其後主邊事者多稱經略約如總督之職玆不復著

明史職官志總理糧儲提督軍務兼巡撫應天等府一員巡撫浙江等處地方兼提督軍務一員巡撫福建地方兼提督軍務一員巡撫順天等府地方兼整飭薊州等處邊備一員巡撫保定等府提督紫荊等闗兼管河道一員巡撫河南等處地方兼管河道提督軍務一員巡撫遼東地方贊理軍務一員巡撫宣府地方贊理軍務一員巡撫大同地方贊理軍務一員巡撫延綏等處贊理軍務一員巡撫寧夏地方贊理軍務一員巡撫甘肅等處贊理軍務一員巡撫陜西地方贊理軍務一員巡撫四川等處地方兼提督軍務一員巡撫湖廣等處地方兼贊理軍務一員巡撫江西地方兼理軍務一員巡撫南贑汀韶等處地方提督軍務一員巡撫廣東地方兼贊理軍務一員巡撫廣西地方一員巡撫雲南兼建昌畢節等處地方贊理軍務兼督川貴糧餉一員巡撫貴州兼督理湖北川東等處地方提督軍務一員巡撫天津地方贊理軍務一員巡撫登萊地方贊理軍務一員巡撫安廬地方贊理軍務一員巡撫淮揚地方贊理軍務一員巡撫承天贊理軍務一員撫治鄖陽等處地方兼提督軍務一員贊理松潘地方軍務一員

徐學聚國朝典彚永樂十九年命右都禦史王彰巡撫河南時有告周府將爲不軌者上欲及其未發討之彰曰以臣之愚可不煩兵但得禦史三四人隨臣以往足矣然須奉勅以臣巡撫其地乃可於是彰奉勅往巡撫

謹案王彰奉勅爲有明設巡撫之始先是洪武二十四年遣皇太子巡撫陜西蓋暫一行之非定制也宣徳中以闗中江南等處地大而要特命官更代巡撫不復罷去後遂與總督同爲方面大臣當時巡撫兼軍務者加提督有總兵地方加贊理管糧餉者加總督兼理他如整飭邊闗提督邊闗及撫治流民總理河道等號皆因事特設並無定制觀明史所載其初所置巡撫如周忱於謙等亦未嘗不得其人自中葉以後督撫多用廷推率以營求得之又往往交結閹人爲其私黨以致擅作威福朘尅民膏卽名掛彈章者亦多置之不問甚者反加遷擢益無所顧忌惟事貪暴殃民而於國是邊防一切全不爲意浸成厲階積弛已甚我

國家損益前制大小綱維措置得宜封疆大吏職任崇而掄擇愼我

皇上勵精圖治宵旰勤求無時不以吏治民生爲念

各督撫仰膺

寵寄只奉

徳音宣力分猷小防大法其有勤恪夙著者則考績

優敍或

特賜官銜以示寵勵如奉職不稱自蹈愆咎則或削其冠帶或貶其品秩仍畱原官以責後效甚或至營私骩法則立正憲典以示懲警

慶讓予奪咸稟

睿裁無不凜肅

朝章交相感勵洵爲郅隆之極軌矣

欽定歷代職官表卷五十﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷五十一

學政表

﹤史部﹐職官類﹐官制之屬﹐欽定歷代職官表﹐卷五十一﹥

學政

國朝官制

提督學政順天山東山西河南江蘇安徽江西福建浙江湖北湖南四川廣東廣西雲南貴州各一人陜西甘肅一人【以侍郎京堂翰林科道部屬等官由進士出身者充各帯原銜品級】奉天府一人【以奉天府府丞充】福建臺灣府一人【以臺灣道充】

掌直省學校生徒考課黜陟之事以歳科二試巡歷所屬府州進諸生而掄文藝程品行升其賢者能者斥其不率教者凡興革事宜皆防督撫以行之三年而代

國初各省並設督學道帶按察司僉事銜以各部郎中由進士出身者循資擢用康熙二十三年禦史張集疏請愼學政之選

詔下九卿詹事科道防議停論俸補授之例凡順天學政缺以侍讀侍講諭徳洗馬等官簡用江南浙江學政以侍讀侍講諭徳洗馬中允贊善等官簡用其餘各省學道將應陞之五部郎中及參議道知府等官選擇開列請用嗣後不拘省分凡由翰林科道出者卽爲學院由部屬等官者則爲學道雍正四年定制各省督學皆攺爲學院其以部屬簡任者依出身甲第各加翰林院編修檢討銜

各府防等儒學教授【正七品】直十人山東十人山西十人河南九人江蘇八人安徽八人江西十有三人福建十人浙江十有一人湖北九人湖南九人陜甘十有六人四川十有二人廣東十人廣西十有一人雲南十有五人貴州十有三人各州儒學學正【正八品】直二十有二人山東十有一人山西十有六人河南十人江蘇六人安徽九人江西二人福建二人浙江一人湖北七人湖南七人陜甘二十有三人四川十有八人廣東十人廣西十有六人雲南三十人貴州十有四人各防縣儒學教諭【正八品】直一百十有五人山東九十有一人山西六十有一人河南九十有八人江蘇四十有六人安徽四十有八人江西七十有五人福建五十有八人浙江七十有六人湖北五十有四人湖南五十有七人陜甘六十有四人四川八十有六人廣東七十有三人廣西四十有二人雲南三十有二人貴州三十有三人各府防州縣等儒學訓導【從八品】直一百四十人山東一百十人山西九十有五人河南一百五人江蘇五十有九人安徽六十有四人江西九十有一人福建七十有二人浙江八十有八人湖北七十人湖南七十有七人陜甘一百三十有四人四川一百二十人廣東九十有四人廣西六十有三人雲南七十有三人貴州六十人各掌其學校生徒訓廸之事凡儒學官除江蘇安徽両省通用外其餘例用本省人惟同府州者避不用初康熙三年裁各府州訓導又大縣裁訓導小縣裁教諭十五年均復設其後縣有析置者則訓導每移置所析縣而裁省之縣亦間存鄕學教諭或訓導焉

歷代建置

三代

禮記王制天子命之教然後爲學小學在公宮南之左大學在郊

詩小序泮水頌僖公能修泮宮也

謹案自契爲司徒則教民始有專官周以司徒掌邦教而其制益詳其時鄕大夫受教法於司徒頒之鄕吏使各以教其所治而諸侯之國亦講學行禮以歳貢其太學之秀者天子試之射宮視其賢否以行慶譲之法然則古者長民之官卽教民之官而無俟別設其職玆故略著周時諸侯之學以志緣起而歷代之沿革則自漢以下乃始得而備論之云

秦【未置】

漢

漢書平帝本紀元始三年立學官郡國曰學縣道邑侯國曰校校學置經師一人鄕曰庠聚曰序庠序置孝經師一人

謹案漢循吏傳謂文翁修起學官於成都市中招下縣子弟以爲學官弟子至武帝時乃令天下郡國皆立學校官實自文翁始董仲舒傳亦云復興學校之官自仲舒發之然則郡縣學校設官自武帝始矣元始中於校學置經師於庠序置孝經師云經師則統諸經爲名云孝經師乃止業一經者蓋郡國設太學故置經師一人鄕聚小學故僅置孝經師考釋載學師宋恩等題名有孝掾與易掾尙書掾詩掾春秋掾並列則孝掾乃孝經掾也其設官差等當爲今府州縣學諸職所托始矣

漢書韓延壽列傳令文學校官諸生皮弁執俎豆王尊列傳尊師郡文學官【顏師古注郡有文學官而尊事之以爲師也】謹案漢梅福雋不疑蓋寛饒諸葛丰張禹列傳皆云爲郡文學而匡衡以太常掌故調補平原文學後漢鄧禹亦云臣少嘗學問可郡文學蓋當時太常以博學名官郡學則以文學名官釋載劉熊碑陰題名有故郡文學李義亦其證也

漢書儒林列傳元帝好儒郡國置五經百石卒史謹案郡國學官有掾有史卽五經百石卒史也鄭崇爲郡文學史後漢楊倫爲郡文學掾皆卽其職張納碑陰題名文學主事掾史各一人文學掾二人史一人後漢書言百石皆由長自除不得比於下士然五經百石史各典一經與經師相羽翼視他曹小吏有別文翁選郡縣小吏開敏有材者張叔等十餘人遣詣京師受業博士知學官之中𨿽小吏可與博士之業然則郡國之五經百石史當近於是漢郡縣學校官吏不詳於史而金石遺文尙可補史誌之闕故略著之

後漢書劉寛列傳典歷三郡每行縣輒引學官祭酒及處士諸生執經對講

謹案釋載文翁學生題名碑有文學祭酒此學官祭酒其卽文學祭酒歟中部碑又有校官祭酒任延爲武威太守造立校官校官卽學官則校官祭酒當亦卽文學祭酒矣

常璩華陽國誌文翁立文學精舍永初後太守陳畱髙防更增造二石室州奪郡文學爲州學郡更起文學

謹案漢以州統郡州有文學而郡又別設之則今制府各有儒學而附府縣亦有儒學者實昉諸此也

三國

三國蜀志尹黙列傳先主定益州領牧以爲勸學從事譙周列傳丞相亮領益州牧命周爲勸學從事大將軍蔣琬領刺史徒爲典學從事總州之學者

謹案文翁學生題名碑有典學從事蜀設典學從事固漢法也勸學從事當在典學從事之下亦如今學政之下有教授學正等官也

三國魏志髙柔列傳太祖撥亂之際並使郡縣立教學之官管輅列傳淸河太守華表召爲文學掾冀州刺史裴徽辟爲文學從事

王應麟玉海魏樂祥爲河東文學祭酒

謹案管輅以文學掾辟爲文學從事則文學從事當卽勸學從事之類也

三國吳志孫瑜列傳領丹陽太守立學官臨饗講肄

晉

晉書熊逺列傳郡辟爲文學掾孟嘉列傳庾亮領江州辟部廬陵從事轉勸學從事

宋書禮志晉徵西將軍庾亮在武昌開置學官教曰今王道隆盛便處分安學校處所籌量起立講捨參佐大將子弟悉令入學吾家子弟亦令受業四府博學識義通渉文學經綸者建儒林祭酒使班同三署皆妙選邦彥以充此舉近臨川臨賀一郡並求修復學校可下聼之

謹案儒林祭酒當卽漢之所謂文學祭酒學官祭酒校官祭酒也庾亮欲惇明庠序旋卽廢罷其後尙書謝石又請班下州郡普修學校亦未見施行則所謂久廢之典卒難興復者江左之所以不振也

宋齊梁陳

杜佑通典宋職掌人孝經師

謹案宋有孝經師蓋仍襲漢制然不在九品之數而與門亭長等並稱職掌人則其官微矣

南齊書豫章王嶷列傳爲南蠻校尉荊湘二州刺史於南蠻園東南開館立學置儒林參軍一人文學祭酒一人勸學從事二人王秀之列傳豫章王於荊州立學以秀之領儒林祭酒

謹案儒林參軍在文學祭酒之上疑如前代典學從事之比也

玉海梁元帝爲荊州起州學置儒林參軍勸學從事

謹案梁天監四年分遣博士祭酒到州郡立學而官品十八班內有揚南徐州文學從事南兗州文學從事荊河司益廣靑五州文學從事北徐北兗梁交南梁五州文學從事越桂寧霍四州文學從事此皆文學之設於州者以漢制凖之則州之文學當如郡之文學其名以從事或亦卽勸學從事之類歟

北魏

魏書髙允列傳請制大郡立博士二人助教四人學生一百人次郡立博士二人助教二人學生八十人中郡立博士一人助教二人學生六十人下郡立博士一人助教一人學生四十人

謹案魏天安初詔立鄕學郡置博士二人助教二人其復從髙允所請乃更其制又魏官品從八品有司州文學據諸郡皆設博士助教而於司州仍襲漢文學之名則司州文學當如今京府教授也

北齊

北齊書儒林列傳齊制諸郡並立學置博士助教隋書房暉逺列傳齊南陽王綽爲定州刺史詔爲博士

後周

周書薛愼列傳太祖於行臺省置學取丞郎及府佐徳行明敏者充生以愼爲學師以知諸生課業謹案周於行臺省置學其學生以丞郎及府佐充與歷代州郡立學之制不同然亦一時之別制也附著於此

隋

隋書桞昻列傳隋文帝受禪昻見天下無事請勸學行禮自是天下州縣皆置博士習禮焉

謹案隋髙祖仁壽元年廢天下學迨煬帝復開庠序而郡縣之學盛於開皇初其時之爲學官者如孔頴逹爲河南郡博士潘徽爲州博士劉焯爲冀州博士皆其可紀者也

唐

唐六典京兆河南太原府經學博士一人從八品上助教二人學生八十人大都督府經學博士一人從八品上助教二人學生六十人中都督府經學博士一人從八品下助教二人學生六十人下都督府經學博士一人從八品下助教一人學生五十人上州經學博士一人從八品下助教二人學生六十人中州經學博士一人正九品上助教一人學生五十人下州經學博士一人正九品下助教一人學生四十人萬年長安河南洛陽奉先太原晉陽博士一人助教一人學生五十人京兆河南太原諸縣諸州上縣博士一人助教一人學生四十人諸州中縣博士一人助教一人學生二十五人諸州中下縣諸州下縣博士一人助教一人學生二十人博士專以經術教授諸生

新唐書百官志西都東都北都鳳翔成都河中江陵興元興徳府文學一人從八品上掌以五經授諸生縣則州補州則授於吏部武徳初置經學博士助教學生徳宗卽位攺博士曰文學元和六年廢中州下州文學京兆等三府助教二人學生八十人大都督上州各助教一人中都督府學生五十人下府下州各四十人

謹案漢郡國有文學北魏以下則爲博士助教之官唐徳宗攺博士曰文學蓋復其舊號故新志與六典所稱各異

新唐書百官志大都督府文學一人正八品下中都督府文學一人從八品上下都督府文學一人從八品下上州文學一人從八品下凡縣皆有經學博士助教各一人京縣學生五十人畿縣四十人中縣以下各二十五人

謹案唐制凡學生隨府州之上中下爲多少而文學官品亦異蓋學生多則訓教廣少則殺焉故文學官亦因之爲髙下也

新唐書選舉志縣學生州縣長官補長史主焉每歳仲冬州縣館監舉其成者送至尙書省

謹案唐州縣學生以長史主之蓋長史爲都督刺史之佐實領州縣之事故州縣學生並屬焉其不言諸文學者文學惟司訓教不闗選補也然則唐之府州長史有如明提學副使僉事之比而亦今京府府丞充提督學政之比也

五季

馬端臨文獻通考後唐天成三年宰臣兼判國子祭酒崔協奏請頒下諸道州府各置官學

宋

宋史職官志提舉學事司掌一路州縣學政歳巡所部以察師儒之優劣生員之勤惰而專刺舉之事崇寜二年置宣和三年罷

謹案自漢武帝時天下郡國皆立學校官嗣後頗相沿襲然多於郡邑設之未嘗於一路統設監司總郡邑諸學也唐李棲筠等之議請於十道大郡置太學館遣博士出外兼領郡官以教生徒與明制各省之設提學副使僉事者意已相近然其議不行宋元符二年初令諸州行三舍法諸路選監司一員提舉學校守貳董幹其事則提舉學事司之所自始矣宋選舉志謂貢士至太學試中上等或預升舍人多其本貫監司太守推賞有差所謂監司卽提舉學校官太守卽董幹其事者也文獻通考載崇寧五年貢士至辟雝不如令者凡三十有八人皆遣歸而提學官皆罰金蓋當時以貢士優劣定提學賞罰之格如令則賞不如令則罰也選舉志謂諸路選監司提舉學校在元符二年而職官志乃謂崇寧二年置提舉學事司或元符二年始以監司提舉至崇寧二年乃專設提舉學事司歟又考紹興十八年國子監參酌諸州軍如未差教授處卽令本路提舉司於本州有出身官選差一員兼領二十一年大理寺主簿丁仲京奏贍學田多爲勢家侵佃望令提舉學官覺察旣而戶部請令提舉司置籍勾管慶元二年吏部尙書葉翥請令太學及州軍學各以月試合格前三名程文上禦史臺考察其有舊習不攺則坐學官提學司之罪然則提舉學事司𨿽罷於宣和三年而其後仍復設之今制於各省設提督學政蓋昉乎此矣

王明淸揮麈前錄政和中詔天下州縣官皆帶提舉管勾學事時姚麟以節度使守蔡州建言乞免系階朝廷許之靖康初除去紹興中復增但攺庶官爲主管尋降防武臣帥守並免入銜

謹案州縣官皆帶提舉管勾學事蓋卽所謂守貳董幹其事者也其後諸縣學委知通於令佐內選有出身官一員兼領教導職事若州縣官俱無出身只令本學長諭專主教導卻令知州縣令覺察防檢此武臣帥守所由俱免以提舉管勾學事系銜歟

宋史職官志教授景祐四年詔藩鎭始立學他州勿聼慶曆四年詔諸路州軍監各令立學學者二百人以上許更置縣學自是州郡無不有學始置教授以經術行義訓導諸生掌其課試之事而糾正不如規者委運司及長史於幕職州縣內薦或本處舉人有徳藝者充熙寧六年詔諸路學官委中書門下選差至是始命於朝廷元丰元年州府學官共五十三員諸路惟大郡有之軍監未盡置元祐元年詔齊廬宿常等州各置教授一員自是列郡各置教官建炎三年教授並罷紹興三年復置四十二州十二年詔無教授官州軍令吏部申尙書省選差二十六年詔並不許兼他職令提舉司常切遵守若試教官則始於元丰添差教授則始於政和

謹案宋設教授爲今之教授所自始其以本處舉人充亦爲今學官皆用本省人所自始宋初有石鼓廬阜嶽睢陽四書院又有嵩陽書院茅山書院各有師徒錫之經傳然未建州學幹興元年兗州守臣孫奭私建學捨聚生徒乞請太學助教楊光輔充本州講書從之此爲州鎭立學之始其後令州若縣皆立學本道使者選部屬官爲教授員不足取於鄕裏宿學有道業者神宗初令中書采訪逐路有經術行誼者權教授並選薦京朝官蓋學官選薦之重如此其後又詔諸州學官赴學士院試而後選又有侍從臺諌國子長貳歳舉之制則今制學官由吏部銓選由巡撫考試與舉而兼試之制略同

李燾國史長編崇寧二年五月詔廣州漳州各添置教授一員六月詔縣學生不及二十人處許依州學例並附近大縣一處教養給諸州州學印三年六月江東路提舉學事司言諸州皆已置學惟廣徳軍附宣州今學者漸多乞自置學從之仍詔諸路州軍未曽置學處並置學

謹案宋元丰初大興學校而天下之教授止五十三員至崇寧中而天下無不置學之州軍今之各府州縣盡設學官昉乎此也若縣學生不及二十人處許附大縣一處教養則正如今之衛學鄕學系於附近縣學爾

玉海大中祥符元年十一月幸曲阜縣謁文宣廟二年二月詔就廟立學捨

謹案魏黃初二年令魯郡修孔子廟又於其外廣爲室屋以居學者此爲就廟立學之始而教職官舍今亦卽附至聖廟蓋卽以所業之地視其居也又宋慶曆二年詔兩制舉官爲武學教授三年置武學於武成王廟以太常丞阮逸爲教授慶元五年詔諸州學置武士齋宮按武藝今制學政歳試校士兼及文武生員童生而習武之生童未嘗別立武教職以統之則文武並轄勝於一切紛紛之制矣

遼

王圻續文獻通考遼南面黃龍府學官曰博士曰助教興中府學設官同縣亦設學有博士助教遼史大公鼎列傳攺良鄕令建孔子廟學部民服化

謹案遼以兵經略方內禮文之事視古多闕故略摭見於傳者以存其槪

金

金史百官志諸府教授一員諸節鎭教授一員諸防禦州教授一員

謹案金於大興府及東京北京上京河東東西路山東東西路等處並設女直教授一員其所職當與諸府教授不同附著於此

金史選舉志府學大定十六年置凡十七處共千人以嘗與廷試及宗室皇家袒免以上親並得解舉人爲之後增州學遂加以五品以上官曽任隨朝六品官之兄弟子孫余官之兄弟子孫經府薦者同境內舉人試補三之一凡試補學生以提舉學校學官主之

謹案宋制學生以州縣官選補長史主之而金則以提舉學校及學官主之蓋旣設提舉學校專官同於監司之任自不得僅以州縣選補又別以長史主之也今制學政歳科二試取士此正如所云補試學生以提舉學校官主之者然其試也必由縣府若州試乃與院試則亦兼參宋代州縣選補之法焉

元

元史百官志儒學提舉司秩從五品各處行省所署之地皆置一司統諸路府州縣學校祭祀教養錢糧之事及考校進呈著述文字每司提舉一員從五品副提舉一員從七品吏目一員司吏二人謹案元於江浙湖廣江西三行省置防古提舉學校官提舉一員從五品同提舉一員從七品蓋亦猶金大興府等處之設女直教授也

元史選舉志至元二十八年令江南諸路學及各縣學內設立小學選老成之士教之其他先儒過化之地名賢經行之所與好事之家出錢粟贍學者並立爲書院凡師儒之命於朝廷者曰教授路府上中州置之命於禮部及行省及宣慰司者曰學正山長學錄教諭路州縣及書院置之路設教授學正學錄各一員散府上中州設教授一員下州設學正一員縣設教諭一員書院設山長一員凡路府州書院設直學以掌錢糓

謹案宋於州縣學官俱設教授至元又增設學正教諭則今制於府設教授州設學正縣設教諭實始諸此第宋元以前州有上中下之分元於下州設學正而上州中州則設教授以進擬於府與今制稍異也

陶宗儀輟耕錄凡學宮朔望講說所屬上司官或省憲官至自教授學官曁學賓齋諭等皆講說一書錢伯全作訓導時行刑官至講欽哉欽哉惟刑之卹哉講畢稱賞不已

謹案漢何武爲刺史行部必先卽學官見諸生試其誦論問以得失如今制凡學政及各上司官蒞學則學官弟子每講說一書其制實昉乎此且據輟耕錄所載則元之學官已有所謂訓導者而元史百官志無其文疎漏甚矣

明

明史職官志都察院十三道監察禦史提督學校兩京各一人萬曆末南京增設一人○按察司副使僉事提督學道十三布政司各一員惟湖廣二員

謹案明制兩京督學以禦史蓋兩京不設按察司故以禦史督學兼重其選所以尊京畿則今制各省學政多以京官簡充實本諸此

明史職官志儒學府教授一人【從九品】訓導四人州學正一人訓導三人縣教諭一人訓導二人教授學正教諭掌教誨所屬生員訓導佐之凡生員廩膳增廣府學四十人州學三十人縣學二十人附學生無定數儒學官月課士子之藝業而奬勵之凡學政遵臥碑咸聼於提學憲臣提調府聼於府州聼於州縣聼於縣其殿最視鄕舉之有無多寡明初置儒學提舉司洪武二年詔天下府州縣皆立學十三年攺各州學正爲未入流【先是從九品】二十四年定儒學訓導位雜職上三十一年詔天下學官攺授旁郡州縣正統元年始設提督學校官又有都司儒學行都司儒學衛儒學以教武臣子弟俱設教授一人訓導二人河東又設都轉運司儒學制如府其後宣慰安撫等土官俱設儒學謹案明制生員入學初由巡按禦史布按両司及府州縣官正統元年始特設提學官景防元年罷天順六年復設各賜勅諭十六條俾奉行之直省旣設提學有所轄太廣及地最僻逺歳行巡所不能及者乃酌其宜口外及各都司衛所土官以屬分巡道員直廬鳳淮陽滁徐和以屬江北巡按湖廣衡永郴以屬湖南道辰靖以屬辰沅道廣東瓊州以屬海南道甘肅衛所以屬巡按禦史亦皆專敕行事萬曆四十一年南直分上下江湖廣分南北始各增提學一員提學之職專督學校不理刑名所受詞訟重

者送按察司輕者發有司直則轉送巡按禦史督撫巡按及布按二司亦不許侵提學職事也又明初優禮師儒教官或擢給事禦史然鉗束亦甚謹初教官考滿兼覈其歳貢生員之數

後以歳貢爲學校常例乃定學官考課法專以科舉爲殿最九年任滿核其中式舉人府九人州六人縣三人者爲最其教官又考通經卽與陞遷舉人少者爲平等卽考通經亦不遷舉人至少及全無者爲殿又考不通經則黜降生員之數初定府學四十人州縣以次減其十未防卽命增廣不拘額數宣徳中定增廣之額土官子弟許入附近儒學無定額諸生上者中式次者廩生年久充貢或選拔爲貢生提舉官歳試校文之外令教官舉諸生行優劣者一二人賞黜之以爲勸懲此其大較也然明之提學官旣帶按察司銜卽不得不少屈於督撫往往阿附遷就不能自舉其職而爲學官者又多取諸歳貢之士大率闒冗疲老無以爲諸生表率以致鼓篋之徒把持上官侵噬百姓聚黨成羣投牒呼噪論者徒歸咎於養士之不精而不原於制法之未善則亦非爲通論也我

朝右文重道超軼前古各省學政俱以京官簡任我

皇上復加意整飭凡學政受事必

訓諭諄至期以端士習而正文體至若銓授教職必令督撫親加考驗列等第以別用捨而學政巡歷所至又考其文藝師範黜其不稱職者記曰師道立而善人多又非獨

文治光昌而已也

欽定歷代職官表卷五十一

欽定四庫全書

欽定歷代職官表卷五十二

司道表

﹤史部﹐職官類﹐官制之屬﹐欽定歷代職官表﹐卷五十二﹥﹤史部﹐職官類﹐官制之屬﹐欽定歷代職官表﹐卷五十二﹥

司道

國朝官制

承宣布政使司布政司【從二品】直山東山西河南江寧蘇州安徽江西福建浙江湖北湖南陜西甘肅四川廣東廣西雲南貴州各一人

布政使掌一省之政司錢谷之出納

朝廷有徳澤禁令承流宣布以達於有司闔省僚屬以時頒其祿俸滿秩廉其稱職不稱職報督撫以達於吏部十年防戶版均稅役登民數田數以達於戶部凡有大興革及諸政務防議經畫定報於督撫而行之

國初每省設承宣布政使司置左右布政使各一人順治十八年分江南布政使司爲江蘇安徽各二人康熙二年分陜西布政使司爲陜西甘肅各二人三年分湖廣布政使司爲湖北湖南各二人六年去左右系銜毎省止設布政使一人初以直近在畿甸不設藩司以口北守道兼山西布政司銜康熙八年增設直守道一人總司錢谷雍正二年攺爲布政使乾隆二十五年分江蘇布政使爲江寧蘇州各一人

布政使司經歷【從六品】直山東山西河南江蘇安徽江西福建浙江湖北陜西四川廣東廣西雲南貴州各一人理問【從六品】直江寧蘇州江西浙江湖南陜西雲南各一人都事從【七品】江南福建各一人照磨【從入品】山西福建浙江湖北甘肅四川廣東各一人庫大使【正八品】直山東山西河南江寧蘇州安徽江西福建浙江湖北湖南陜西甘肅四川廣東廣西雲南貴州各一人倉大使【從九品】安徽一人

經歷掌出納文書理問掌勘核刑名都事掌受發文移照磨掌照刷卷宗庫大使掌司庫藏之出入倉大使掌檢稽倉庾經歷等官員額俱康六年定直員額雍正二年定理問初各布政使俱設惟貴州不置康熙三十八年省福建廣東廣西四川各一人雍正二年又省山東山西河南安徽湖北甘肅各一人乾隆二十五年增設江寧一人都事初置福建河南江西山西布政司各一人康熙三十八年省江西山西二人照磨初各布政司俱置康熙三十八年省山東河南廣西雲南江蘇安徽江西陜西湖南貴州各一人庫大使初置山西三人江南湖廣各二人浙江江西福建山東河南陜西廣東雲南貴州各一人後西山省二人乾隆元年又增置直甘肅四川各一人二十五年增設江寧一人又初置有各布政司檢校庫副使寶源局大使副使等官後俱省

提刑按察使司按察使【正三品】直山東山西河南江蘇安徽江西福建浙江湖北湖南陜西甘肅四川廣東廣西雲南貴州各一人

按察使掌全省刑名按劾之事振掦風紀澄淸吏治大者與藩司防議以聼於部院理合省之驛傳三年大比爲監試官大計爲考察官秋審爲主稿官與布政使稱兩司員額順治間定河南陜西湖廣分省添設與布政使同初直不設臬司以大名巡道兼河南按察使銜通永天津道俱兼山東按察使銜霸昌井陘道俱兼山西按察使銜康熙八年增設直巡道一人總理刑名三十八年省井陘道雍正二年攺直巡道爲按察使

按察使司經歷【正七品】直山東山西河南江蘇江西福建浙江湖北陜西四川廣東廣西雲南各一人知事【正八品】江西一人照磨【正九品】安徽福建浙江湖南甘肅廣東貴州各一人司獄【從九品】直山東山西河南江蘇安徽江西福建浙江湖北湖南陜西四川廣東廣西雲南貴州各一人

經歷照磨掌職與布政司屬同知事掌勘察刑名司獄掌管理系囚經歷等官員額俱康熙六年定直員額雍正二年定知事初設江西福建山西廣東廣西各一人康熙三十八年裁福建山西廣東廣西各一人照磨初每省一人康熙三十八年裁山東河南江西廣西雲南江蘇陜西山西湖北四川各一人又初置有各省檢校後俱省

各道【初制參政道從三品副使道正四品參議道從四品僉事道正五品乾隆十八年省去兼銜俱攺爲正四品】直口北道霸昌道通永道天津道淸河道大名道熱河道各一人山東督糧道濟東泰武臨道登萊靑道兗沂漕道各一人山西冀寧道河東道雁平道歸綏道各一人河南開歸陳許道糧鹽道南汝光道河北道河陜汝道各一人江南江安糧儲道蘇松糧儲道常鎭通道松太道鹽巡道鳳廬道寧池太廣道各一人浙江督糧道鹽法道寧紹臺道溫處道杭嘉湖道金衢嚴道各一人江西督糧道鹽法道廣饒九南道吉南贛寧道各一人福建督糧道鹽法道興泉永道延建邵道汀漳龍道臺灣道各一人湖北督糧道鹽法道荊宜施道安襄鄖道武漢黃徳道各一人湖南糧儲道鹽法長寶道衡永郴桂道嶽常澧道辰永沅靖道各一人陜西督糧道鹽法道潼商道漢興道延楡綏道各一人甘肅甘涼道平慶道鞏秦階道蘭州道寧夏道西寧道安肅道鎭廸道各一人四川鹽茶馬道松茂道川東道建昌道永寧道川北道各一人廣東督糧道惠潮嘉道肇羅道雷瓊道南韶連道髙亷道各一人廣西蒼梧道左江道右江道各一人雲南糧儲道鹽法道迆西道迆東道迆南道各一人貴州督糧道貴西道古州道各一人

分守分巡及糧儲鹽法各道或兼兵備或兼河務或兼水利或兼學政或兼茶馬屯田或以糧鹽兼分巡之事皆掌佐藩臬覈官吏課農桑興賢能礪風俗簡軍實固封守以倡所屬而亷察其政治

國初設布政司左右參政參議曰守道設按察使副使僉事曰巡道有通轄全省者有分轄三四府州者各以職事設立於要地後因時裁設銜額無定均視其陞補之本職爲差如由京堂等官補授者爲參政道由掌印給事中知府補授者爲副使道由科道補授者爲參議道由郎中員外主事同知補授者爲僉事道守巡皆同乾隆十八年省去參政參議副使僉事等銜定爲守巡各道職秩彌昭畫一焉

各道庫大使【從九品】直山東江西福建浙江湖北湖南雲南各一人江蘇二人倉大使【未入流】陜西廣東各一人庫倉大使掌各道之庫藏倉庾皆因所掌之事先後設定員額

歷代建置

謹案監司分職實爲方靣之重任劉昭續漢書注引晉太康詔曰二千石専治民之重監司淸峻於上吳曾能攺齋漫錄引晉徐邈與範寗書曰擇公方之人以爲監司謂監司之名始此蓋皆指當時刺史言之至於藩臬分職考之於古惟唐轉運觀察諸使爲之權輿至宋之轉運使掌經度一路財賦吏蠧民瘼悉條以上達爲今布政使之所由始提防刑獄掌察所部獄訟平其曲直及専舉刺官吏之事爲今按察司之所由始溯而上之漢代専重郡守其臨郡國之上者惟十三部刺史蓋郡守地大而權重有事得以専達秩至二千石如今之二三品治效著聞則璽書勉勵增秩賜金其髙第卽入爲卿相故朝廷不復多設官以臨制之惟刺史以下大夫而臨二千石職専舉刺八月行部錄囚徒考殿最嵗盡入奏所薦得爲九卿所劾輒從黜罷是刺史一官固兼有今日司道之任也魏晉以後刺史益重其兼都督帶持節者已如今日之督撫卽單車刺史専制一方亦別無大府以臨其上然綜理郡縣而受其成爲守令風教之所自出則其司存有由來也隋始罷州惟立總管唐則有采訪按察觀察處置之名轉運租庸度支營田之職兩司分理實啟其槪而諸道分巡防禦團練又爲守巡兵備之所托始蓋監司之設至是漸廣宋裁藩鎭之權而帥漕憲倉之職始重元立行省藩司之職實寓於參知政事復設肅政亷訪以重提刑之寄明初亦設行省旋攺參知政事爲承宣布政使其提刑按察使則卽宋提防元廉訪之舊職而參政參議副使僉事諸職備焉惟是兩司上氶督撫而復參之以巡按𨿽仿漢氏刺史之遺意而統蒞爲太煩下轄諸道而均系以藩臬之銜亦未足以専其表率也我

朝監古定制兩司諸道各専其職以倡率府縣而歸其成於督撫綱紀肅淸酌繁簡而立其中有非前古所可企及者今歷考前史自唐之轉運使觀察使始列於表其前此者如成周之方伯秦之監禦史漢以後之刺史職掌相近而品秩較異則並隨條疏證於後以明其同異分合之故而不復列於表焉

三代

周禮春官大宗伯注鄭司農雲長諸侯爲方伯謹案布政使稱曰藩司亦稱方伯考周申侯爲宣王方伯式是南邦而藩宣詠於周雅蕃卽藩也藩司肇名蓋由於此其以承宣系銜亦本於此惟古之方伯實長諸侯之國卽以侯伯之賢者爲之非今藩司所可比擬而統臨諸國督率全省與今藩司之表率各府州縣約略相等故敍列其槪以稽稱名之故也

尙書康誥外事汝陳時臬司師玆殷罰有倫謹案按察使稱爲臬司臬法也其語始見於康誥考呂祖謙尙書精義云外事衛國之事康叔爲周司冦王朝之官職任內事故以衛國爲外事又考孔頴達尙書疏云孟侯五侯之長謂方伯康侯爲之卽州牧也是康叔以列侯爲方伯而康誥一篇於明罰勅法三致意焉蓋實今日方面提刑之所托始而臬司所由稱也厥後呂刑之詰四方一則曰四方司政典獄非爾惟作天牧一則曰官伯族姓其訓戒於四方牧伯尢爲惓惓知成周之制九州牧長皆重訓刑之職矣

禮記王制天子使其大夫爲三監監於方伯之國國三人孔頴達疏謂使在朝之大夫往監於方伯每一州輒三人崔氏云此謂殷之方伯皆有三人以輔之佐其伯謂監所領之諸侯也周則於牧下置二伯

謹案今各道爲藩臬之佐亦稱監司考王制所稱以大夫而監方伯之國以一國而監者三人其官品尊卑官數多少與今道員約略相合崔氏言三人輔佐方伯以監所領之諸侯明非監方伯也亦與今日各道輔佐藩臬監所領之府州規制相同惟古時未詳分職今則以事區別所掌體制稍殊然國必三人固知各有所司之事特世逺莫詳耳三監之使實爲漢唐以來分部分道命始巡察之始而道員爲諸侯之副佐是大夫爲監者固諸道之權輿也

秦

漢書百官公卿表監禦史秦官掌監郡

杜佑通典秦以禦史監郡謂之監禦史

謹案秦罷侯置守並方伯連帥而悉去之惟以禦史監郡而不言職掌蓋猶周代大夫監之遺意耳秦制簡略無可附防今故錄其監郡禦史之制而不列於表

漢

漢書百官公卿表武帝元封五年初置部刺史掌奉詔條察州【顏師古注漢官典職儀云刺史班宣周行郡國省察治狀黜陟能否斷治寃獄以六條問事非條所問卽不省一條彊宗豪右田宅逾制以彊淩弱以眾暴寡二條二千石不奉詔書遵承典制倍公向私旁詔守利侵漁百姓聚斂爲姦三條二千石不卹疑獄風厲殺人怒則任刑喜則浮賞煩擾劾暴剝截黎元爲百姓所疾山崩石裂訞祥訛言四條二千石選署不平苟阿所愛蔽賢寵頑五條二千石子弟恃怙榮勢請記所監六條二千石違公下比阿附豪彊通行貨賂割損正令也】成帝綏和元年更名牧哀帝建平二年復爲刺史元壽二年復爲牧

王應麟玉海黃泰交州記曰刺者言其刺舉不法史者使也言爲天子之所使也

漢書何武列傳刺史古之方伯上所委任一州表率也

謹案漢初易秦監禦史爲刺州而禦史不設然考刺史行部禦史爲駕又六條所察有二千石子弟請托所監之文是監禦史亦未盡省也刺史之職有可考者六條之中一條以察民五條以察吏如所云田宅逾制云不奉詔書云選署不平則如今布政使之所治也云不卹疑獄云二千石違公下比阿附豪彊則如今按察使之所糾也其治有常所乘傳行部則今守巡諸道職亦兼之惟是任重秩輕名實不副後遂以州牧遞易紛紜不定且前漢之州牧𨿽與刺史異秩而職事亦無大殊蓋漢時吏治専責成於郡守而刺史之所以設者亦止以督察二千石朱博稱刺史不察黃綬明不使之盡與郡國之事也其與今之兩司綜理全省體分隆而委任専者規制固有不同特其職掌所在郡國分而理之刺史總而臨之其統轄諸事有相近者故約舉於篇以溯司道諸職之所緣起而不列於表俾毋與督撫沿革相混焉

後漢書百官志外有十二州毎州刺史一人六百石本注曰武帝初置刺史十三人十二人各主一州其一州屬司校尉諸州常以八月巡行所部郡國錄囚徒考殿最初嵗書詣京都奏事中興但因計吏皆有從事史假佐

通典漢置刺史乘傳周行郡國無適所治中興所治有定處【按漢舊儀云刺史有常治所與此異】或謂州府爲外臺靈帝中平五年攺刺史惟置牧是時天下方亂豪傑各欲據有州郡而劉焉劉虞並自九卿出領州牧州牧之任自此重矣舊制州牧奏二千石長吏不任位者事皆先下三公三公遣掾史按驗然後黜退光武卽位用法明察不復委三府故權歸舉刺之吏

謹案後漢刺史與前漢同而職任漸重黜陟官吏不經三府按驗厥後羣牧專制中原擾攘蓋已首啟其端矣

三國

三國魏志賈逵列傳逵爲豫州刺史時天下初復州郡多不攝逵曰州本以禦史出監諸郡以六條詔書察長吏二千石已下故其狀皆言嚴能鷹有督察之才不言安靜寛仁有愷悌之徳也於是阿縱不如法者皆奏免之帝曰逵眞禦史矣布告天下當以豫州爲法

通典自魏以來庻姓爲州而無將軍者謂之單車刺史

劉昭後漢書志注晉太康初詔曰漢末四海分裂吳蜀自擅刺史內親民事外領兵馬此一時之宜爾

謹案三國刺史承後漢之積重其流遂分爲二使持節都督持節刺史起於魏時權如今之督撫太康詔所云者是也單車刺史職如今之司道賈逵所職者是也當時以嚴能督察爲眞刺史蓋偏近於按察使之任實因秦漢之舊制而其任則加重也

晉

晉書職官志州置刺史別駕治中從事諸曹從事等員所領中郡以上及江朱提郡郡各置部從事一人小郡亦置一人又有主簿門亭長錄事記室書佐諸曹佐守從事武猛從事等凡吏四十一人卒二十人諸州邊逺或有山險濵近冦賊羌夷者又置弓馬從事五十餘人徐州又置淮海涼州置河津諸州置都水從事各一人涼益置吏八十五人卒二十人荊州又置佃佃督一人

玉海王隱晉書曰太康三年罷刺史軍官刺史依漢制三年一入奏事

通典晉制刺史三年一入奏甲午詔書曰刺史銜命國之外臺其非所部而在境者刺史並糾之謹案晉置刺史如漢制三年入奏在境並糾蓋斟酌漢制而變通之者其佐吏有武猛從事弓馬從事淮海河津都水從事監佃督諸員略如今之巡海水利屯田諸職惟今日則以方面大員兼理諸政非僚佐之可得比擬故比錄史文以見其槪而不列於表焉

宋齊梁陳

宋書百官志刺史每州各一人刺之爲言猶參覘也寫書亦爲之刺漢書不得刺尙書事是也刺史班行六條詔書有別駕從事史治中從事史主簿西曹書佐祭酒從事史議曹從事史部郡從事史自主簿以下置人多少各隨州舊無定制

通典宋刺史與魏同

南齊書百官志州牧刺史州朝置別駕治中議曹文學祭酒諸曹部從事史

隋書百官志梁制州刺史二千石州置別駕治中從事各一人主簿西曹議曹從事祭酒從事部傳從事文學從事各因其州之大小而置員定爲十八班以班多者爲貴其州二十三並列其髙下選擬略視內職○陳承梁皆循其制官其庻姓爲州若無將軍者謂之單車州刺史南徐東州刺史品並第三荊江南兗郢防雍等州刺史品並第四豫益廣衡等州靑州領冀州北兗州北徐等州梁州領南泰州司南梁交越桂霍寧等十五州刺史州別駕中從事品並第六庻姓南徐荊江南兗郢防雍等州別駕中從事品並第八庻姓豫益廣衡靑冀北兗北徐梁秦司南徐等州別駕中從事州主簿西曹及祭酒議曹二從事南徐州主簿西曹祭酒議曹二從事品並第九

謹案宋齊梁陳刺史之制與魏晉同其時州之分置者漸多而刺史亦以漸眾惟其以州統郡兼理兵民不僅専舉察之事又因其州之上下定爲上中下三等州地𨿽分析而日小而監司之權要與後漢無異也

北魏

魏書官氏志天賜二年制諸州置三刺史刺史用品第六者宗室一人異姓二人比古之上中下三大夫也刺史令長各之州縣自前功臣爲州者還京師司州牧從第二品上州刺史第三品中州刺史從第三品下州刺史第四品司州別駕從事史司州治中從事史從第四品司州主簿從第七品司州西曹書佐祭酒從事史第八品司州議曹從事史司州文學從第八品

謹案魏書有三刺史而不列刺史之佐以司州諸佐考之則每州皆有別駕治中主簿等員可以類推亦猶漢晉之制也

北齊

隋書百官志後齊制官多從後魏州刺史屬官有別駕從事史治中從事史州都光迎主簿主簿西曹書佐市令及史祭酒從事史部郡從事皁服從事典籖及史門下督省事都錄事及史箱錄事及史朝直刺姦記室掾曹田曹金曹租曹兵曹左戶等掾史等員上上州屬官佐史合三百九十三人上中州減上上州十人上下州減上中州十人中上州減上下州五十一人中中州減中上州十人中下州減中中州十人下上州減中下州五十人下中州減下上州十人下下州減下中州十人通典北齊制州爲上中下三等每等又有上中下之差自上上州至下下州凡九等

謹案刺史之職所以統率屬郡魏旣分爲三等北齊又分爲九等則稱名繁碎而體制亦以漸替矣此隋代攺州爲郡之漸也

後周

周書盧辯戶三萬以上州刺史【正八命】戶二萬以上州刺史【八命】戶一萬以上刺史【正七命】戶五千以上刺史【七命】正八命州長史司馬司錄【六命】八命州長史司馬司錄【五命】正七命州長州史司馬司錄八命州呼藥【五命】七命州長史司馬司錄正八命州別駕八命州呼藥【正四品】正六命州長史司馬司錄正七命州別駕正八命州治中正七命州呼藥【四命】正八命州列曹參軍正六命州別駕正七命州治中七命州呼藥【正三品】八命州列曹參軍正六命州治中正六命州呼藥【三命】正七命州列曹軍【正二命】七命州列曹參軍【二命】正六命州列參曹軍【正一命】

謹案後周官制史文不詳玆摭錄盧辯傳所載命數以存其大槪其刺史按戶之多寡分爲四等蓋循後魏上中下之制而稍變通之其與北齊之三刺史又分爲三等者規制不同考七命之戶五千以上之刺史在戶一萬五千郡守之上可知以州統郡刺史𨿽自有屬戶而列郡大小仍在統轄之中亦如唐宋監司旣自治民並監郡縣也其屬官各員遞爲等差與漢晉以來大同而小異焉

隋

隋書百官志上上州置刺史長史司馬錄事參軍事功曹戶兵等曹參軍事法曹士曹等行參軍典籖州都光迎主簿郡正主簿西曹書佐祭酒從事部郡從事倉督市令丞等員並佐史合三百二十三人上中州減上州吏屬十二人上下州減上中州十六人中上州減上下州二十九人中中州減中上州二十人中下州減中中州二十人下上州減中下州三十二人下中州減下上州十五人下下州減下中州十二人

通典隋雍州置牧余州並置刺史亦同北齊九等之制總管刺史加使持節至開皇三年罷郡以州統縣自是刺史之名存而職廢【後𨿽有刺史皆太守之互名理一郡而已非舊刺史之職按魏置使持節寵奉使官之任隋氏廢郡而後刺史牧人旣非使官則合罷持節之稱其時制置不以名寔相副爲意仍舊存之後攺爲太守亦復不省所以使持節之名及於邊逺小郡乃不徴典故之失】煬帝大業初爲司臺大夫一人巡察畿內其刺史十四人巡察畿外諸郡亦有六條之制【與漢六條不同】從事四十人副刺史巡察每年二月乘軺巡郡縣十月入奏

謹案杜佑言刺史察舉州郡至隋治人後𨿽有刺史皆太守之互名蓋刺史之制至隋始變然考煬帝初尙有刺史十四人巡察畿外諸郡蓋開皇變制而大業尋復其止理一郡者乃唐代之制非隋世盡然也考歷代刺史遞重遞輕之故皆由積漸而成漢初監郡察郡秩止六百石自後更爲州牧後漢不入奏事不三公至劉焉請重州牧之任魏晉因之有使持節都督持節督之名此其漸而重也至隋之總管都督唐之都督節度使爲重之極焉晉武帝詔革漢季之制刺史治民悉如漢初故事自後非要州則爲單車刺史沿至魏齊有下州刺史下下州刺史此其漸而輕也至隋始罷郡以州統縣刺史爲太守互名自後遂以爲知州之稱並在郡守之下爲輕之極焉蓋極重則權同督撫而單車刺史舉司道之職未嘗不存極輕則下並府州而采訪按察轉運提刑諸使由是興焉此列代沿革之大槪故自隋以前之刺史𨿽其體制不盡如今之藩臬而要有藩臬之職自唐以後之刺史則竟同今之知府及直州矣今歷敍前代刺史至隋而止並考證其沿革之大槪至唐以後則見於府州篇中不具列焉

唐

通典開元二十五年刋定職次著爲格令設官以經之置使以緯之按察采訪等使以理州縣節度團練等使以督府軍事租庸轉運鹽鐵靑苗營田等使以毓財貨其餘細務因事置使者不可悉數其轉運以下諸使無適所治廢置不常

新唐書百官志觀察使副使支使判官掌書記推官巡官衙推隨軍要籍進奏官各一人團練使副使判官推官巡官衙推各一人防禦使副使判官推官巡官各一人觀察處置使掌察所部善惡舉大綱凡奏請皆屬於州○貞觀初遣大使十三人巡省天下有巡察安撫存撫之名神龍二年以五品以上二十人爲十道巡察使按舉州縣周而代景云二年置十道按察使道各一人開元二年攺曰十道按察采訪處置使至四年罷八年復置十道按察使秋冬巡視州縣十年又罷十七年復置十道京都兩畿按察使二十年攺采訪處置使分十五道【杜佑通典云治於所部之大郡】天寶末又兼黜陟使乾元元年攺曰觀察處置使

通典唐無州府之名而有采訪使采訪使有判官二人【分判尙書六行事及州郡簿書】支使二人【分使出入職如節度使之隨軍】推官一人【推�獄訟】至徳之後攺采訪使爲觀察皆並領都團練使其僚屬隨時增置分天下爲四十餘道大者十餘州小者二三州各因其山川區域爲制諸道增減不恆使名沿革不一舉其職例則皆古之刺史云

舊唐書職官志防禦團練使至徳後置防禦使以治軍事刺史兼之不賜旌節上元後攺防禦使爲團練守捉使義與團練兼置防禦使名前使各有副使判官皆天寶後置未見品秩

馬端臨文獻通考唐肅宗乾元初置團練使守捉使大領十州小者三五州代宗時元載當國令刺史悉帶團練大率團練皆所治州嵗以八月考其髙下

新唐書百官志觀察使以丰稔爲上考省刑爲中考辦稅爲下考團練使以安民爲上考懲姦爲中考得情爲下考防禦使以無虞爲上考淸苦爲中考政成爲下考

文獻通考唐先天二年李傑【始名務先】始爲水陸發運使蓋始名之起開元二十一年裴耀卿以侍中充江南淮南轉運使而崔希逸蕭旻爲副蓋副使始此天寶以韋堅充勾當轉運使第五琦充諸色轉運使劉晏充諸路轉運使其後韓滉杜悰杜譲能崔昭緯皆以宰相充使而諸道分置巡院皆統於此○開元十年勅度支營田若一使專知宜同爲一額共置判官二人○開元十一年宇文融除勾當租庸地稅使至徳元載第五琦充江淮租庸使永泰元年租庸使一切並停惟差判官一人巡官二人催遣○建中二年初分置汴東西水陸運兩稅使○開元十二年宇文融充諸色安輯戶口使謹案唐代以刺史爲郡守而諸道置使昉於貞觀之遣使十三人巡省天下其後爲巡察爲按察爲采訪爲觀察使名不同其職一也觀地理誌言采訪使如漢刺史六典言漢刺史如今之十道使通典言觀察團練皆古之刺史則諸使職掌實上承漢代刺史而與今之司道相等惟節度使秉節専制如今之督撫耳其道爲十道爲十五道十八道爲四十餘道以漸而分亦後日分道之所托始也謹以今制考之轉運租庸兩稅戶口諸使如今之布政司其副使如今之督糧道采訪觀察如今之按察使其副使亦如巡道團練營田如今之兵備屯田諸道也又唐代𨿽以刺史爲郡守而職掌視今郡守爲較重舊唐書所載刺史嵗巡屬縣觀風俗察官吏善惡殊尢隨卽奏聞所部有更攺得以便宜從事是州郡而寓諸使之職也至如防禦團練未嘗別置各以治軍刺史兼領之是州郡而兼各道之權也蓋唐諸使之設隨時遷革不爲常制又多爲節度使之兼官故不得不寄其權於郡守是亦一代制度之大略也

五季

文獻通考唐置諸道巡院五代罷巡院始置轉運使

謹案五代官制史防不詳考其大略諸州皆統兵事其諸使亦兼總於節度使馬端臨稱五代罷巡院可類推也

宋

宋史職官志都轉運使轉運使副使判官掌經度一路財賦嵗行所部檢察儲積稽考帳籍卂吏蠧民瘼悉條以上達及専舉刺官吏之事有軍旅之事則供餽錢糧或諸路事體當合一則置都轉運使以總之若副使若判官皆隨資之淺深稱焉其屬有主管文字幹辦官各一員文臣凖備差遣武臣凖備差使員多寡不一

文獻通考藝祖懲五季之亂藩臣擅有財賦不歸王府幹徳以後置諸道轉運使以總利權開寶六年廣南平除徐澤爲判官蓋轉運判官始此兩省以上則爲都轉運司又置副使與諸路判官又置同勾當轉運使至道中詔曰天下物宜民間利病惟轉運使得以周知令更互赴闕廷見詢問慶曆中皆帶按察之任六年罷之熙寧二年詔轉運使用本資序人卽充資序下一等爲權二等爲權發遣中興以來逐路都轉運使除授不常惟使副判官常置

謹案轉運使掌一路財賦並舉察官吏實與今之布政使職分相埒轉運之名𨿽肇於唐時然不過以爲一時之制宋則職専任重稱爲漕司終代不易名𨿽因而實則創也其同勾當轉運事及副使如糧儲各道主管文字如經歷照磨幹辦官則如理問都事諸職也

宋史職官志提防刑獄公事掌察所部之獄訟而平其曲直所至審問囚徒詳覆案牘凡禁系淹延而不決盜賊逋竄而不獲皆劾以聞及舉刺官吏之事舊制參用武臣熙寧初罷之紹聖初以提刑兼坑冶事紹興初兩浙路以封疆濶逺差提刑二員淮南東路罷提刑令提舉茶鹽官兼領蓋因事之繁簡而損益焉乾道八年用臣僚言諸路經總制錢並委提防刑獄官督責嘉定十五年廣西提刑分上下半年就郁林州與靜江府兩處置司其屬有檢法官幹辦官

文獻通考宋太祖淳化二年以司門員外郎董循等一十一人分充諸路轉運司提獄刑獄四年省眞宗景徳四年謂先帝常選朝臣諸路提防刑獄遂復置之不轉運別爲一司稍重其權矣當時約束曰所至専察囚禁詳審牘州縣不得迎送聚防所部每旬具系囚犯由訊鞫次第申報當檢舉催督在系淹久者卽馳往案問出入人罪者移牒勘覆劾官吏以聞諸色詞狀逐州斷遣不當已經轉運官披斷未允者並收接施行官吏貪濁弛慢者具名以聞敢有庇匿並當加罪仍借緋紫以三年爲任增給緡錢如轉運使之數天禧四年加勸農使俄攺提防刑獄勸農使十年復置提防京畿刑獄掌察所部疑畱獄訟勸課農桑而按其官吏之不法別其廉吏以達於朝元丰因之

玉海慶曆三年詔轉運使皆領按察使提刑不帶使名亦凖此嵗具官吏能否以聞○轉運使副卽漢刺史唐觀察使之職

謹案宋監司以轉運及提刑爲最重提刑實爲今按察使之職卽所謂憲司也其始由轉運使兼管後遂専遣朝臣充之其逐州斷遣經轉運披斷未允者並收接施行亦可見其權之重矣旣而以提刑兼勸農並督責諸路總制錢及兼提舉諸事蓋所職以刑獄爲主而地方重務例得兼掌亦如今藩臬各司財賦刑名之事而地方重事防議舉行二司實相爲聨系也提刑無副官其檢法官幹辦官如今知事及司獄之類

宋史職官志提舉常平司掌常平義倉免役市易坊河渡水利之法視嵗之丰歉而爲之斂散以惠農民仍専舉刺官吏之事熙寧初先遣官提舉河北陜西路常平未幾諸路悉置提舉官元祐初罷之並其職於提防刑獄司紹聖初復置元符以後因之

文獻通考提舉卽漢耿壽昌常平之任也自李悝制平糴之法漢人因之則謂之常平焉然漢人特置倉而猶領之於大司農也宋朝淳化中建常平倉景祐元年令轉運司舉所部官專領之然猶漕臣熙寧遣使提領此蓋提舉常平之所始也九年府界畿內亦専置提舉常平倉一員不令司農丞兼領提舉常平司操常平斂散之法申嚴免役之政令治荒修廢賑民艱阨則提舉司嵗察所部廉能而保任之若疲軟或犯法則隨其職事劾奏○提舉茶鹽司掌摘山煮海之利以佐國用○都大提舉茶馬司掌榷茶之利以佐邦用凡市馬於四夷率以茶易之○提舉三白渠公事掌瀦泄三白渠以給闗中灌漑之利

謹案宋職官之近於布政使者轉運而外有提舉諸官如常平倉庫固今藩司之専掌也常平提舉其始於漕臣其後亦或兼於憲臣領倉而兼以察吏且並掌役市坊場水利之法他如茶馬三白渠諸提舉與今日道員之佐司分職者實爲相當云

宋史職官志承宣使觀察使無定員政和中詔承宣觀察使仍不帶持節等防禦使團練使無定員文獻通考宋朝沿唐制置諸州觀察使凡諸衛將軍及使遙領者其資品並止本官敍【防禦團練使刺使亦同】祥符中詔觀察使並帶刺史【翰林學士陳彭年檢討唐以來故事觀察使並合帶刺史詔自今除觀察使可兼領之】

謹案馬端臨云觀察團練使在唐爲監司至宋則監司自有以名其官【謂轉運提刑】而觀察諸使皆無職任蓋止爲武臣及刺史所帶之官名而非唐之舊矣玆故錄沿襲之槪而不著於表

宋史職官志幕職官簽書判官防公事兩使防團軍事推判官觀察支使掌禆贊郡政總理諸案文移諸曹官舊制錄事參軍掌州院庻務糾諸曹稽違戶曹參軍掌戶籍賦稅倉庫受納司法參軍掌議法斷刑司理參軍掌訟獄勘鞫之事

文獻通考宋朝沿五代之制兩司置判官推官各一人余州置判官各一人政和初自判官至諸曹攺爲士戶儀兵刑工曹掾建炎復舊制焉

謹案宋代轉運使提防刑獄皆以朝臣充無定品秩其觀察諸使則有定秩而實無専官卽佐屬之判官推官皆系郡職而空帶諸使之銜未免名實不相符也今以非轉運提刑所屬不列於表

遼

遼史百官志南面官僚節度觀察防禦團練刺史咸在方州如唐制也○觀察使職名總目某州軍觀察使某州軍觀察副使某州軍觀察判官王鼎淸寧五年爲易州觀察判官○團練使司職名總目某州團練使某州團練副使某州團練判官○南面分司官平理庻務采摭民隱漢唐以來賢主以爲卹民之令典官不常設有詔則選才望官爲之○分決諸道滯獄使聖宗統和九年命邢抱朴等五員又命馬守瑛等三員分決諸道滯獄○按察諸道刑獄使開泰五年遣劉涇等分路按察刑獄○采訪使太宗防同三年命珠格楞【防古語軟也原作於骨鄰今攺正】爲采訪使○南面財賦官諸錢帛司職名總目某州錢帛都防檢大公鼎爲長春州錢帛都提防○轉運使職名總目某轉運使某轉運副使同知某轉運使某轉運判官

王圻續文獻通考遼南面有山西路都轉運使司有奉聖州蔚州應州朔州保州西山各處轉運使司官有轉運使轉運副使同知轉運使等員○遼南面觀察使司中京道上京道東京道皆設觀察使司○遼南面有按察諸道刑獄使有分決諸道滯獄使官不常設有詔則選才望官以充之謹案遼南面監司與宋制相近錢帛轉運爲財賦官分決滯獄按察刑獄爲刑名官其大較也然按察諸使因事出差不常設蓋如漢繡衣使者之比而觀察使常設則今日之按察使實其職也王應麟玉海云宋提刑卽唐觀察之職王圻續通考亦云明設按察卽觀察使之職參互以觀則臬司之源流略可睹矣

金

金史百官志都轉運使司正三品掌稅賦錢穀倉庫出納權衡度量之制同知從四品副使正五品都勾判官從六品紀綱眾務分判勾案戶籍判官二員從六品專管拘收徴尅等事度支判官二員從六品掌勾判分判度支案事鹽鉄判官二員從六品都孔目官二員勾稽文牘知法二員從八品續文獻通考金初設轉運司後詔中外惟都轉運依舊専管錢谷自余諸路轉運皆兼於按察其都轉運司有正使副使等員

金史百官志按察使本提刑司承安三年以上京東京等提刑司並爲一提刑司兼宣撫使勸農采訪事爲官稱副使判官以兼宣撫副使判官爲名承安四年攺按察使正三品掌審察刑獄照刷案牘糾察污官污吏豪滑之人兼勸農桑與副使簽事更出巡案副使正四品兼勸農事簽按察司事正五品判官二員從六品知事正八品泰和八年以轉運司權輕州縣不畏不能規措錢谷遂詔中都都轉運依舊專管錢谷事自余諸路按察使並兼轉運使副使兼同知簽按察並兼轉運副添按察判官一員爲從六品添知事一員知法二員從八品

續文獻通考金觀察使兼於節度使團練使金不置

謹按金按察初名提刑實兼宣撫勸農之職其後又兼轉運使其佐屬亦兼轉運副使是按察之權在轉運之上此制之小異於宋代者也唐有按察使偶置而旋罷之今按察之名實自金始云

元

元史百官志行中書省每省參知政事二員從二品○宣尉司掌軍民之務分道以總郡縣行省有政令則布於下郡縣有請則爲達於省其在逺服又有招討安撫宣撫等使品秩員數各有差等宣慰使司秩從二品每司宣慰使三員從二品同知一員從三品副使一員正四品經歷一員從六品都事一員從七品照磨兼架閣管勾一員正九品凡六道○團練安撫勸農使司至正十八年九月置奉元延安等處團練安撫勸農使司於耀州鞏昌等處團練安撫勸農使司於邠州各設參謀一人每道置使二人同知副使各一人檢督六人經歷知事照磨各一人屯田使司至正十五年十二月置軍民屯田使司於沛縣正三品

謹案元立行中書省其官自丞相平章左右丞而下有參知政事二員明初亦設之後罷行省攺參知政事爲左右承宣布政使司是參知政事實布政使之所自來也至宣慰司之職布行省之政令於下而達郡縣之請於上亦如今兩司上承督撫下達府縣故並列焉團練安撫勸農以三使而並爲一官如今各道之兼兵備屯田之制也至如招討宣撫設於邊郡與藩職少異元史又有奉使宣撫詢民疾苦體察官吏而黜陟之則偶一遣使非設官常制故不著於篇轉運使司元代専以理鹺政與宋制異已別見鹽政篇玆不復錄

元史百官志肅政廉訪使國初立提刑按察使至元六年兼勸農事二十八年攺按察使爲肅政亷訪使其後遂定爲二十二道毎道廉訪使二員正三品副使二員正四品僉事四員兩廣海南止二員正五品經歷一員從七品知事一員正八品照磨兼管勾一員正九品○內道八禦史臺山東東西道濟南路置司河東山西道兾寧路置司燕南河北道眞定路置司江北河南道汴梁路置司山南江北道中興路置使淮西江北道廬州路置司江北淮東道揚州路置使山北遼東道大寧路置使江南十道江南行臺江東建康道寧國路置司江西湖東道龍興路置司江南浙西道杭州路置使浙東海右道婺州路置司江南湖北道武昌路置司嶺北湖南道天臨路置司嶺南廣西道靜江府置司海北廣東道廣州路置司海北海南道雷州路置司福建閩海道福州路置司陜西四道陜西行臺陜西漢中道鳳翔府置司河西隴北道甘州路置司西蜀四川道成都路置司雲南諸路道中慶路置司

謹案王圻續通考曰廉訪之職與臺察相表裏按治帥府漕司軍民司屬照刷諸司文卷責違慢官吏此殆如漢制之司校尉無所不糾其職重矣蓋金元之制提刑皆在布政之上兩史所載班班可考史又言按察使巡行郡縣除使二員畱司副使以下每嵗二月分按十月還司則視今之巡道其立法之意正復同焉

明

明史職官志承宣布政使司左右布政使各一人【從二品】左右參政【從三品】左右參議無定員【從四品】參政參議因事添設各省不等經歷司經歷一人【從六品】都事一人【從七品】照磨所照磨一人【從八品】檢校一人【從九品】理問所理問一人【從六品】副理問一人【從七品】提控案牘一人司獄司司獄【從九品】庫大使一人【從九品】副使一人倉大使一人【從九品】副使一人雜造局軍器局寶泉局織染局各大使一人【從九品】副使一人【所轄衙門各省不同】布政使掌一省之政參政參議分守各道及派管糧儲屯田淸軍驛傳水利撫民等事並分司協掌京畿【兩京不設布按無參政參議副使僉事故於旁近布政分司帶管】經歷都事典受發文移照磨檢校典勘理卷宗理問典刑名初太祖略定地方卽置行省其官自平章政事以下大略與中書省同洪武九年罷行省攺參知政事爲左右承宣布政使司宣徳三年除兩京外定爲十三布政使初置藩司與六部均重布政使入爲尙書侍郎副都禦史每出爲布政使宣徳正統間猶然自後無之○提刑按察使司按察使一人【正三品】副使【正四品】僉事無定員【正五品】經歷司經歷一人【正七品】知事一人【正八品】照磨所照磨一人【正九品】檢校一人【從九品】司獄司司獄一人【從九品】按察使掌一省刑名按劾之事副使僉事分道巡察其兵備提學撫民巡海淸軍驛傳水利屯田招練監軍各專事置並分員巡備京畿明初置提刑按察司吳元年置各道按察司十五年置天下府州縣按察分司以儒士王存忠等五百三十一人爲試僉事人按二縣凡官吏賢否軍民利病皆得廉問糾舉十六年罷二十九年攺置按察分司爲四十一道宣徳五年除兩京不置共爲十三按察使布政使參政參議分司諸道督糧道【十三布政使各一員】督冊道【江西陜西等間設】分守道浙江杭嘉湖道寧紹臺道金衢嚴道溫處道江西南瑞道湖東道湖西道饒南九江道贑南道山東濟南道東兗道海右道山西冀寧道河東道冀北道冀南道陜西闗內道闗西道西寧道闗南道河西道隴右道河南大梁道河南道汝南道河北道湖廣武昌道下荊南道上荊南道【兼兵備】荊西道【兼兵備】上湖南道下湖南道上江防道下江防道福建興泉道福寧道漳南道建南道汀漳道廣東嶺東道嶺西道羅定道嶺北道嶺南道四川川西道川北道上下川東道上川南道下川南道廣西桂平道蒼梧道左江道右江道貴州安平道貴寧道新鎭道思仁道雲南臨安道騰衝道瀾滄道【以上或政或參議】按察司副使僉事分司諸道提督學道淸軍道驛傳道【十三布政司俱各一員惟湖廣提學二員浙江山西陜西福建廣西貴州淸軍兼驛傳江西右布政司淸軍】分巡道浙江杭嚴道寧紹道嘉湖道金衢道江西饒南九江道湖西道南昌道湖東道嶺北道山東兗州道濟寧道靑州海防道濟南道海右道海道登萊道遼海道山西冀寧道冀南道雁門道陜西闗內道闗西道隴右道河西道西寧道河南大梁道汝南道河南道河北道湖廣武昌道荊西道上荊南道下荊南道湖北道上湖南道下湖南道沅靖道福建巡海道【兼理糧儲】福寧道興泉道建南道武平道漳南道建寧道海道汀漳道廣東嶺東道嶺西道嶺南道海北道海南道四川上東道下東道川西道川北道下川南道上川南道廣西府江兵巡道桂林兵巡道蒼梧兵巡道左江兵巡道右江兵巡道貴州貴寧道思石道都淸道【兼兵備】雲南安普道臨沅道洱海道金滄道整飭兵備道浙江寧紹道嘉興道溫處道臺海道江西南瑞道廣建道山東臨靑道武徳道曹濮道沂州道遼東道山西雁北道大同道【二員】陽和道潞安道岢嵐道陜西肅州道固原道臨洮道洮岷道靖逺道楡林中路道楡林東路道寧夏河西道寧夏河東兵糧道莊浪道濮羌道潼闗道湖廣辰沅道河南睢東道福建兵備道巡海道廣東南韶道南雄道四川松潘道威茂道建昌道重夔道安綿道敍瀘道廣西分巡道【兼兵備】貴州威淸道畢節道雲南曲靖道其外又有協堂道【副使河南浙江間設】水利道【浙江】屯田道【江西河南四川三省屯田兼驛傳】管河道【河南】鹽法道撫治道【陜西撫治商洛道湖廣又有撫民撫苗道】監軍道【因事不常設】招練道【山東間設】其北直之道寄銜於山東者則爲宻云道大名道天津道霸州道寄銜於山西者則爲易州道口北道昌平道井陘道薊州永平等道南直之道寄銜於山東者太倉道潁州道徐州道寄銜於浙江江西湖廣者蘇松道漕儲道常鎭道廬鳳道徽寧池太道淮道按明初制恐守令貪鄙不法故於直府州縣設巡按禦史各布政使所屬設試僉事已罷試僉事攺按察分司四十一道此分巡之始也分守起於永樂間每令方面官巡視民瘼後遂定右參政右參議分守各屬府州縣兵道之設仿自洪熙間以武臣疏於文墨遣參政副使沈固劉紹等往各總兵處整理文書商榷機宻未嘗身領軍務也至治中本兵馬文升慮武職不修議增副僉一員從之自是兵備之員盈天下

續文獻通考團練使之職明設分巡兵備道以統之兩京不設布按二使故督學以禦史後置守巡諸員無所屬則寄銜於鄰近省布按司官

謹案列代監司之職至唐宋而始分至前明而始定然考明代經畫之大端尙多可議如直近防畿服爲萬國之法式藩臬不設何以敷治法而作觀瞻直省中之疆宇濶逺事務殷繁者限以十三司難免鞭長不及之患至如提學重職而偏臬司河務鉅工而向乏専掌兩直之寄銜他省亦參錯而不一此其制之未善者也至於司道銓授之法其初尙由特簡如洪武間潘原明之爲雲南布政使【見獻徴錄】儒士王存忠等之試按察使僉事【見明史】猶存振厲之意至成化丙戌以各省布按二司正貳官缺員數多始命部院各舉所知仍命銓部內閣從公酌量定以職事【見獻徴錄】自是以後推用惟委之吏部往往不能得人或以需次較久者爲之多衰聵不稱職左右二司又每以意見不同互相掣肘道員則尢多兼領職業不専縱弛之習日甚而吏治不可復問矣我

朝初循舊制嗣攺左右布政使爲一人以専其責任直則剏設藩臬江南湖廣陜西分建二省而江寧蘇州又各設布政使一員以著因地制宜之法優道員之品秩均不帶藩臬銜而督學有別置河道有専司

皇上愼簡人在俾膺重任兩司有闕俱奉

特防除授地方利獘均許専折陳奏督撫有措置未協者或責以隨時匡正道員則由科道及各部院司員之膺上考及知府中報政優最者

記名補放又於入謝時

親加誡勵無不仰承

聖訓感奮自效所以綱立紀陳旬宣奏績統屬正而展布優吏治之蒸蒸日盛洵非前代所可比倫矣

欽定歷代職官表卷五十二﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷五十三

知府直隸州知州等官表

﹤史部﹐職官類﹐官制之屬﹐欽定歷代職官表﹐卷五十三﹥﹤史部﹐職官類﹐官制之屬﹐欽定歷代職官表﹐卷五十三﹥

知府直隸州知州等官

國朝官制

各府知府【從四品】奉天一人直隸山東福建湖北廣東各十人陜西七人江蘇安徽各八人山西河南甘肅湖南各九人浙江廣西四川各十一人江西貴州各十三人雲南十四人

掌一府之政統轄屬縣宣理風化平其賦役聽其獄訟以教飬百姓凡闔府屬吏皆總領而稽覈之

國初定制每府設知府一人順治十八年江南分省康熈二年陜西分省三年湖廣分省各以其府分隸之嗣後各府互有建置裁並員額亦因之增減焉又初制知府正四品乾隆十八年攺從四品

同知【正五品】奉天一人直隸二十四人江蘇二十三人浙江十五人安徽貴州各七人山東十二人陜西六人山西江西各十一人河南甘肅廣西各八人福建湖北廣東四川各十人湖南九人雲南十三人通判【正六品】奉天一人直隸安徽湖北各八人江蘇十六人山東河南各十一人山西浙江江西湖南各十人陜西三人甘肅廣西雲南貴州各六人福建廣東各七人四川九人

同知分掌督糧捕盜海防江防淸軍理事撫苗水利諸務通判分掌糧運督捕水利理事諸務各量地置員以佐知府之政治其有兼理民事直隸於各省者其職如各府各直隸州之制而品級則同

國初每府置同知通判或一二人或三四人不等嗣後酌量防簡因時裁設又初各府設有推官專掌讞獄之事康熈六年裁

各府經歷【正八品同知經歷品級同】奉天一人直隸湖北湖南廣西各十人江蘇六人安徽河南廣東各八人山東山西甘肅福建各九人陜西四人浙江雲南各十一人江西四川貴州各十一人各府知事【正九品】江蘇三人浙江一人廣西二人雲南五人各府照磨【從九品同知照磨品級同】江蘇五人安徽河南各一人陜西浙江各四人甘肅貴州各二人江西十二人四川十人各府司獄【從九品同知通判司獄品級同】直隸四人江蘇安徽河南陜西四川貴州各一人山東十人山西廣西各三人浙江湖北各六人福建廣東各八人湖南二人雲南五人各府宣課司大使【從九品】江蘇三人各府稅課司大使【從九品】浙江四人廣東一人各府倉大使【從九品】直隸二人山西陜西各一人各府檢校【未入流】江蘓三人各府庫大使【未入流】山西一人各府茶引批驗所大使【未入流】江蘇一人各府長官司吏目【未入流】貴州三人各府經歷照磨掌受發文移磨勘卷宗司獄掌察理系囚宣課司大使以下各守其職以分理府屬之事

國初每府設經歷以下各官因事防簡無定員嗣後因時裁設並如今制

各直隸州知州【正五品】直隸甘肅各六人江蘇廣東各三人安徽陜西各五人山東福建各二人山西十人四川九人河南湖南雲南各四人江西廣西各一人

掌直隸州一州之政令其規制與知府同惟無倚郭縣其所治州卽以知州行知縣之事

國初各直隸州俱置知州一人嗣後或以府攺設析置或以府屬州升或省並入各府其員額亦因之增減焉

各直隸州州同【從六品】直隸安徽四川各三人江蘇山東陜西甘肅福建各一人河南廣東各一人州判【從七品】直隸五人江蘇安徽山東陜西廣東廣西各二人山西湖南各四人河南甘肅各三人江西雲南各一人四川七人

直隸州州同州判所掌如府同知通判之職以貳各州而佐其政治其員額因事之繁簡並隨各州升攺之制而建置焉

各直隸州吏目【從九品】直隸六人江蘇廣東各三人安徽陜西甘肅各五人山東廣西各二人山西四川各九人江西一人湖南雲南各四人各直隸州巡檢【從九品】直隸山東甘肅江西廣西各一人江蘇七人安徽山西廣東四川各五人福建二人湖南雲南各三人各直隸州驛丞【未入流】直隸山西四川各一人各直隸州閘官【未入流】山東八人稅課司大使【未入流】江蘇山東各一人

直隸州吏目掌禁戢姦宄防防獄囚典司簿籍巡檢驛丞稅課使等屬各掌其職與各縣所屬同員額隨州建設復因地裁減如今制焉

歷代建置

謹案守令爲親民之官而以守統令其職益繁則其任益重三代分土建侯今牧守之地古之侯國也惟畿內之地百里內有州四百里內有縣而州則屬於鄕大夫縣則屬於遂大夫蓋地不置侯而治土治民必有統率與今之府州職差相近漢郡守秩二千石置丞尉別駕長史侯國則以內史相治民實爲守土専官故州牧刺史疊有變更而郡守之職由漢迄六朝不攺自南北分裂置郡曰多州之所統無以大異於郡隋唐之世或去郡或去州蓋亦因時制宜之法然欲去郡而郡卒不可得而去欲去州而總管府采訪使之設則仍州制也於是州名始降而與郡無異矣若夫京都稱府始於唐代每府置尹及少尹以治之諸郡不得儕焉宋代又以潛藩建節之地皆升爲府元明因之置府浸廣而天下諸郡盡以府名郡守則盡以知府名然知府之稱實起於宋之以京朝官出蒞府事因其猶帶本銜故曰以某官知某府耳若不由京朝官出者曰守曰尹原不相混元代散府尙存府尹之目至明而一槪皆稱爲知府無所區別矣直隸州知府之設不見於古時惟後漢屬國都尉以縣之離郡逺者置之稍有屬縣與郡守分土而治略見權輿隋唐罷郡之後州無不直隸者𨿽名爲州其實郡也渤海國大氏規仿唐制於隸府諸州之外有獨奏州之稱於是州始異於郡而惟獨奏州則可以視郡至明代諸府之外領縣而視府差小者以直隸州稱之若府州僚佐列代相仍名制少異而大率相近恭惟我

國家體國經野設官分職各直省並設各府各直隸州以爲牧民之統率其同知州同以下分猷佐理規制精詳洵非前代之所得比擬而沿革所因得失尙可考見謹序其崖略列於左方

三代

周禮天官大宰以九兩系邦國之民一曰牧以地得民二曰長以貴得民三曰師以賢得民四曰儒以道得民六曰主以利得民七曰吏以治得民【鄭康成注長諸侯也一邦之貴民所仰也師諸侯師氏儒諸侯保民主謂公卿大夫吏小吏在鄕邑者賈公彥疏此一經皆據諸侯】

謹案周禮大宰九兩之法専指侯國言之其所謂牧如今之督撫監司曰長則府州縣之職曰師曰儒則猶各府州縣之有教授學正教諭訓導也曰主曰吏亦如府縣之僚佐及六房科吏也

周禮地官鄕大夫每鄕卿一人各掌其鄕之政教禁令以歲時登其夫家之眾寡辧其可任者以歲時入其書以鄕射之禮五物詢眾庶使民興賢出使長之使民興能入使治之遂大夫每遂中大夫一人各掌其遂之政令以歲時稽其夫家之眾寡六畜田野辧其可任者與其可施捨者以教稼穡以稽功事掌其政令戒禁聽其治訟令爲邑者歲終則防政致事

謹案周制畿外爲諸侯列服之地其官不詳於周禮畿內之治地者則分六鄕六遂領鄕者爲卿自鄕大夫以下則有州長黨正族師閭胥比長領遂者爲中大夫自遂大夫以下則有縣正鄙師酇長裏宰鄰長大小相維皆所以分地而治民也以今制考之六鄕切近王居其有州有黨亦如順天府之有各屬州縣六遂在二百里外其有縣有鄙亦如直隸省之有府州縣則鄕遂大夫並如今各府各直隸州之知府知州而遂大夫所掌政令戒禁聽其治訟令爲邑者歲終致事與今知府之職尢爲相近也畿內之治地者旣如此其畿外統於諸侯亦復有三郊三遂之制立官之法亦必有與王畿相同者特典籍不備不可歷數耳鄕遂出軍與今八旗之制最合今已別系之八旗都統篇而復著鄕遂大夫於此表以明治地之官之所自始云

秦

杜佑通典郡守秦官秦滅諸侯以其地爲郡置守丞尉各一人守治民丞佐之尉典兵

鄭樵通誌秦置郡丞其郡當邊戍者丞爲長史掌兵馬又秦官有郡尉掌佐守典武職甲卒

謹案秦罷諸侯分置郡縣爲後世府州縣之所自始然郡之爲名實不始於秦時考釋名云郡聚也人所羣聚也說文云周制天子地方千里分爲四縣縣有四郡【周書作雒篇千里百縣縣有四郡】郡小縣大故春秋傳曰上大夫受縣下大夫受郡秦並天下置三十六郡以監天下之縣則郡大縣小秦紀魏納上郡十五縣是也是則自古卽有列郡之名特秦攺置之在諸縣之上而魏納上郡又在秦未置郡之前蓋秦亦第因列國遷移之舊而爲之制耳史記秦本紀恵王十三年置漢中郡此爲秦置郡之始其後分爲三十六郡而史記漢書所紀又有楚郡郯郡東陽河間等郡蓋天下旣定制爲三十六郡而其初暫置及後所增設當亦不爲定制也守丞以下諸官則自漢以來多相承不攺云

漢

漢書百官公卿表諸侯王內史治國民中尉掌武職成帝綏和元年省內史更令相治民如郡太守○郡守掌治其郡秩二千石有丞邊郡又有長史掌兵馬秩皆六百石景帝中元二年更名太守漢書髙帝本紀懷王以沛公爲碭郡長韋昭注秦名曰守漢初攺曰長

晉書地理誌漢祖分內史爲三部更置郡國二十有三文增厥九景加其四武帝開越攘胡初置十七拓土分疆又增十四昭帝又增其一至平帝元始二年凡新置郡國七十有一與秦四十合一百一十有一

馬端臨文獻通考漢景帝中元二年更名郡守爲太守凡在郡國皆掌治民進賢勸功決訟檢姦常以春行所主縣秋冬遣無害吏按訊諸囚平其罪法論課殿最【按律有無害都吏如今言公平吏漢書蕭何以文無害爲沛主吏掾】並舉孝亷漢制歲盡遣上計掾史各一人條上郡內眾事謂之計偕簿郡爲諸侯王國者置內史以掌太守之任宣帝以爲太守吏民之本數變易則下不安民知其將久不可欺罔乃服從其教化每拜刺史守相輒親見問觀其所繇退而考察以質其言常稱曰與我共治者惟良二千石乎是以漢世良吏於是爲盛稱中興焉

謹案漢因秦制置郡守以秦郡過大漸爲分析其諸侯所封則謂之國國以內史治民其後以相治民是內史與相亦郡守之職也然漢分郡𨿽眾而郡地之大者亦數千里宋馬永卿云漢時郡極大卽以防稽郡考之吳卽蘇州也烏傷卽婺州也毘陵卽常州也山陰卽越州也由拳古之檇李卽秀州也太末衢州也烏程湖州也余杭杭州也鄞明州也以此考之卽今浙東西之地乃漢一郡耳蓋因時制宜以戶口之多寡爲郡地之大小初不以里數計也漢初有郡長之名其後爲郡守後又攺爲太守其義則一而已

通典元帝建昭二年益三河大郡太守秩凡戶十二萬爲大郡

謹案明制以糧石分天下知府爲三等有上府中府下府之稱卽本此意

通典兩漢有功曹史主選署功勞有倉曹史掌倉庫有決曹賊曹掾主刑法有督郵掌監屬縣有東西南北中部謂之五部督郵故督郵功曹之極位謹案西漢郡佐漢書所載者曰丞曰長史而已通典備敍羣職足以補漢史之缺故並著於篇

後漢書百官志郡國凡九十八其二十七王國相其七十一郡太守其屬國都尉屬國分郡離逺縣置之如郡差小置本郡名世祖並省郡縣四百餘所後世稍復增之每郡置太守一人二千石丞一人郡當邊戍者丞爲長史王國之相亦如之每屬國置都尉一人比二千石丞一人

中華古今注建武六年三月令郡太守諸侯相病丞長史行事十四年罷邊郡太守丞長史領丞職

三國

通誌三國時有郡守國相內史又魏置中正宋書百官志漢末及三國多以諸部都尉爲郡謹案三國郡制並如漢代惟郡都尉旣並省於後漢而三國則仍置之旣以主兵亦與郡守分土而治而諸部都尉遂與郡不異然見於漢書表志者秦之都尉典武職甲卒漢之都尉典兵禁備盜賊譏出入而邊郡置農都尉主屯田殖谷又置屬國都尉主蠻夷降者覈其職掌究以主兵爲重而兼及守土其制實於明之各都司及今城守尉等官相近故宋百官志𨿽有漢末及三國多以諸部郡尉爲郡之文而無取旁引焉

晉

晉書職官志郡皆置太守諸王國以內史掌太守之任又置主簿主記室門下賊曹議生門下史記室史錄事史書佐循行幹小史五官掾功曹史功曹書佐循行小史五官掾等員

文獻通考晉郡守皆加將軍無者爲恥

謹案晉以太守治郡以內史治諸王國制與漢同惟郡佐諸官視漢加倍晉史職官志所載是也郡守皆加將軍則合軍民而兼治之與漢制不同蓋漢刺史郡守皆専治民後漢末始兼理兵事晉所承者皆後漢末季之制也

宋齊梁陳

文獻通考晉宋守相內史並銀章靑綬進賢兩梁冠

宋書百官志宋太祖元嘉四年復置郡官屬略如公府無東西曹有功曹史主選舉五官掾主諸曹事部縣有都郵門亭長又有主記史催督期防漢制也今略如之諸郡各有舊俗諸曹名號往往不同太守二千石丞六百石

南齊書百官志郡太守內史郡縣爲國者置內史相

隋書百官志梁郡置太守置丞國曰內史郡丞三萬戶以上置佐一人郡縣置吏各凖州法以大小而制員○陳承梁皆循其制官防稽太守品第五加督進在第四品加都督進在第三品諸郡若督若都督皆以此差次爲例萬戶以上太史內史相品第六不滿萬戶太守內史相品第七

謹案晉太守皆加將軍梁陳太守則加督加都督一如刺史之制蓋郡守之權旣重軍民無不兼理也自晉省郡丞宋則復置官屬與漢同制齊梁陳以下亦皆因之不攺第史誌闕文無可臚列謹考見其大略如此

北魏

魏書官氏志初郡制三太守用七品者世宗班行職令上郡太守內史相第四品中郡第五品下郡第六品正始元年罷郡中正

通誌後魏初郡置三太守孝文初二千石能靜二郡至三郡者遷爲刺史太和中次職令太守內史相並以六年爲限

北齊

隋書百官志北齊上上郡太守屬官有丞中正光迎功曹光迎主簿功曹主簿五官省事錄事及西曹戶曹金曹租曹兵曹集曹等掾佐太學博士助教太學生市長倉督等員合屬官佐吏二百一十二人上中郡減上上郡五人上下郡減上中郡五人中上郡減上下郡四十五人中中郡減中上郡五人中下郡減中中郡五人下上郡減中下郡四十人下中郡減下上郡二人下下郡減下中郡二人

文獻通考北齊制郡爲上中下三等每等又有上中下之差自上上郡至下下郡凡九等又北齊上郡太守屬官合三百一十人以下郡遞減之又北齊諸州有功曹軍又司倉軍司戶軍司兵軍司士軍北齊以下並同功曹

謹案北齊郡官之制隋書及通考互有不同今並存之以備考

後周

周書盧辯傳戶一萬五千以上郡守七命戶一萬以上正七命戶五千以上六命戶一千以上正五命戶不滿千以下五命七命郡丞四命正六命郡丞正三命六命郡丞三命正五命郡丞正二命五命郡丞二命

隋

隋書百官志郡置太守丞尉正光初功曹光初主簿縣正功曹主簿西曹金戶兵法士等曹市令等員並佐史合一百四十六人上中郡減上上郡吏屬五人上下郡減上中郡四人中上郡減上下郡十九人中中郡減中上郡六人中下郡減中中郡五人下上郡減中下郡十九人下中郡減下上郡五人下下郡減下中郡六人開皇六年罷郡以州統縣攺別駕贊務以爲長史司馬佐官以曹爲名者並攺爲司帝卽位罷州置郡郡置太守上郡從三品中郡正四品下郡從四品罷長史司馬置贊務一人以貳之【上郡正五品中郡從五品下郡正六品】次置東西曹掾【上郡正六品中郡從六品下郡正七品】主簿司功倉戶兵法士曹等書佐各因郡之大小而爲增減攺行軍爲行書佐其後諸郡各加置通守一人位次太守又攺郡贊務爲丞位在通守下縣尉爲縣正尋攺正爲戶曹法曹分司以丞

通典隋郡太守如北齊九等之制至開皇三年罷天下諸郡以州統縣大業三年又攺州爲郡郡置太守【本志宋齊以降天下分裂州郡漸眾及隋開皇初有州三百一十郡五百八以官煩人獘遂廢郡便以州親人則刺史如太守之職自後𨿽官名屢攺而職事不易】

謹案隋開皇罷天下諸郡以州統縣以刺史爲太守蓋因當時刺史之職別有行臺總管府以統理之而州郡紛煩其大小又適相等故舉諸郡而並廢之其後帝旋罷州置郡則刺史太守遂爲郡守互名而漢刺史之職遂無復有存焉者至郡佐史之稱攺易不一其於職掌則無異也

唐

唐六典上州刺史一人從三品下別駕一人從四品下長史一人從五品上司馬一人從五品下錄事軍事一人從七品上錄事二人從九品上史三人司功軍事一人從七品下司倉軍事一人從七品下佐三人史六人司戶軍事二人從七品下佐三人史七人帳史一人司兵軍事一人從七品下佐三人史六人司法軍事二人從七品下佐四人史八人司士軍事一人從七品下佐四人史六人軍事四人執刀十五人典獄十四人問事八人白直二十人市令一人從九品上丞一人佐一人史二人倉督二人史四人中州刺史一人正四品上別駕一人正五品下長史一人正六品上司馬一人正六品下錄事軍事一人正八品上錄事一人從九品下史二人司功軍事一人正八品下佐二人史四人司倉軍事一人正八品下佐二人史四人司戶軍事一人正八品下佐三人史五人帳史一人司兵軍事一人正八品下佐三人史四人司法軍事一人正八品下【兼掌司士事】佐三人史六人軍事三人正九品下執刀十人典獄十二人問事六人白直十六人市令一人丞一人佐二人史二人帥二人倉督二人史三人下州刺史一人正四品下別駕一人從五品上司馬一人從六品上錄事軍事一人從八品上錄事一人從九品下史二人司曹軍事一人從八品下【兼掌司功事】佐二人史四人司戶軍事一人從八品下【兼掌司兵事】佐三人史五人帳史一人司法軍事一人從八品上【兼掌司士事】佐二人史四人軍事二人從九品下執刀十人典獄八人問事四人白直十六人市令一人佐一人史一人帥二人倉督一人史二人○都督刺史掌宣布徳化撫和齊人勸課農桑教諭五教毎歲一巡屬縣觀風俗問百姓錄囚徒卹鰥寡閱丁口務知百姓之疾苦內有篤學異能聞於鄕閭者舉而進之有不孝悌悖禮亂常不率法令者糺而防之其吏在官公亷正已淸直守節者必察之其貪穢諂諛求名徇私者亦謹而察之皆附於考課以爲褒貶若善惡殊尢者隨卽奏聞若獄訟之枉疑甲兵之徵遣興造之便宜符瑞之尢異亦以上聞其常則申於尙書省而已若孝子順孫義夫節婦志行聞於鄕閭者亦隨實申奏表其門閭若精誠感通則加優賞其孝悌力田者考使集日具以名聞其所部有須攺更得以便宜從事若親王典州及邊郡都督刺史不可離州局者應巡屬縣皆委上佐行焉○別駕長史司馬掌貳府州之事以紀綱眾務通判列曹歲終則入奏記○司錄錄事軍掌付事勾稽省署抄目糺正非違監守符印若列曹事有異同得以奏聞功曹司功軍掌官吏考課假使選舉祭祀嘉祥道佛學校表疏書啟醫藥陳設之事凡差使先差州官不充取縣官率一半已上不充取前資官其上佐錄事軍縣令不得充使出境凡州縣及鎭倉督縣博士助教中下州市令及縣市令嶽瀆祝史並州選各四周而代【州鎭倉督州縣市令取勲官五品已上及職資九品者若無通取勲官六品已下倉督取家世重大者爲之州市令不得用本市內人縣市令不得用當縣人博士助教部內無者得於旁州通取縣錄事通取部內勲官五品已上若無堪任者並佐史通取六品已下子及白丁充之】○倉曹司倉軍掌公廨度量庖廚倉庫租賦徴收田園市肆之事每歲據靑苗徵稅畝別二升以爲義倉以備凶年將爲賑貸先申尙書待報然後分給又歲丰則出錢加時價而糴之不熟則出粟減時價而糶之謂之常平倉常與正義倉帳具本利申尙書省戶曹司戶軍掌戶籍計帳道路逆旅田疇六畜過取蠲符之事而剖斷人之訴競凡男女婚姻之合必辧其族姓以舉其違凡井田利害之宜必止其爭訟以從其順凡官人不得於部內請射田地及造碾磑與人爭利兵曹司兵軍掌武官選舉兵甲器仗門戶管鑰烽候傳驛之事○法曹司法軍掌律令格式鞫獄定刑督捕盜賊糺逖姦非之事以究其情僞而制其文法赦從重而罰從輕使人知所避而遷善逺罪○士曹司士軍掌津梁舟車捨宅百工眾藝之事啟塞必從其時役使不奪其力通山澤之利以贍貧人【九州界內有出銅鐵處官不采者使百姓私采鑄得銅及白蠟官爲市取如欲折充課役亦聼之其四邊無問公私不得治鐵冶及采銅自余山川藪澤之利公私共之】致瓌異之物以備國用是以官無禁利人無稽市【凡知山澤有異寶異木及金玉銅鐵彩色雜物處堪供國用者奏聞】○軍事掌出使○市令丞掌市廛交易禁斥非違之事下有執刀白直典獄佐史各有其職州縣之任備焉

通典唐武徳元年攺郡爲州攺太守爲刺史加號持節後如號爲使持節諸軍事而實無節但頒銅魚符而已天寶元年加州爲郡刺史爲太守自是州郡史守更相爲名其實則一太宗初理天下重親民之任疏督守之名於屏其人善惡必書其下是以州郡無不率理逮貞觀之末升平旣久羣士多慕省閣不樂外任其折衝果毅有才力者先入爲中郎次補郡守其輕也如是武后垂拱二年詔諸州都督刺史宜準京官帶魚長安四年納言李嶠同平章事唐休璟奏曰竊以物議重內官而輕外職凡所出守多因貶累非所以澄風俗安萬民臣請擇材於臺閣省寺之中分典大州共康庶政臣等請輟近侍率先具寮太后乃令書名探之中者當行於是鳯閣侍郎韋嗣立禦史大夫楊再思二十人中之皆以本官撿校刺史後二十人中政績可稱者獨常州刺史薛光謙徐州刺史司馬鐘二人而已當時復有爲員外刺史者不領州務開元中定天下州府自京都都督及都防府之外以近畿之州同華岐蒲爲四輔鄭陜汴絳懷魏爲六防宋毫許汝晉洺虢衛相十州爲十望又有十緊州後入緊者甚多不復具列及有上中下之差都督刺史品卑者借緋魚按武徳令三萬戶以上爲上州永徽令二萬戶以上爲上州開元十八年三月勅太平時久戶口日盛宜以四萬戶以上爲上州二萬五千戶爲中州不滿二萬戶爲下州亦有不滿戶口以別勅爲上州者天寶中通計天下凡上州一百九州中州二十九州下州一百八十九州總三百二十七州是也自至徳之後州縣凋獘刺史之任大爲精選諸州始各有兵鎭者刺史皆加團練使故其所責任重矣

謹案唐自武徳承隋代之制攺郡爲州凡天下之爲郡守者皆以刺史名之天寶初加州爲郡而刺史仍爲太守自此以後刺史太守不常厥稱其以郡著者則稱太守以州著者則稱刺史名殊而實則一耳考舊唐書地理誌所載諸縣以上皆稱爲州蓋據武徳初年之制而新唐書地理誌則並而稱之曰某州某郡其無郡名者皆注郡缺二字於其下蓋據開元元年之制要其以之領縣而上屬於諸道采訪使則無異也又考二志所載州郡而外有都有府有都督府都防府及節度使觀察使團練使諸稱其曰都者東都西都北都以京邑所在而言之也其曰府者舊書則曰京兆河南太原新書則曰鳯翔成都河中江陵興元興徳亦以京邑首府故從而尊稱之其散州郡則未有以府稱者然卽此爲後世以府稱郡之所由始至於都督節度等稱又以府使所治因以著其地域猶今之稱某布政使也唐自京邑稱府而諸州名目又各爲列郡總號則如今之各府各直隸州固盡在列郡之中無他區別不容執其所稱爲州者而卽擬之以直隸州之名惟考渤海大氏建國之制有十五府以統領諸州其府如今之各府其州如今之各縣而別有郢銅涑三獨奏州不隸於府而直逹於其京國則獨奏州者實直隸州之所由昉歟自漢以州刺史領郡縣至隋而易爲總管府至唐而攺爲諸道采訪使自是而州與郡同塗旣而郡名漸易爲府而州又漸爲諸府之屬惟不屬於府者始有直隸之稱其沿革相仍總由唐代而漸變也

五季

文獻通考五代仍刺史之號

五代防要後唐長興三年四月中書門下奏案十道圖以關內道爲上遂以鳯翔爲首河中成都江陵興元爲次中興初升魏州爲興唐府鎭州爲眞定府皆是創業興王之地請升二府於五府之上合爲七府仍以興唐爲首眞定鳯翔河中成都江陵興元爲次從之

謹案唐以藩鎭創業之地升郡爲府五代因之而興唐眞定二府復爲後唐之特設蓋以興王之區特異其制將以殊別於諸郡耳郡曰守府曰尹體制𨿽殊職掌則一也

宋

文獻通考宋太祖革五季之患分命朝臣出守列郡號權知軍州事軍謂兵州謂民政焉其後文武官爲知州軍事二品以上及帶中書樞宻院宣徽使職事稱判太守掌總理郡政宣布條教導民以善而糾其姦慝歲時勸課農桑旌別孝悌其賦役錢谷獄訟之事兵民之政皆總焉凡法令條制悉意奉行以率所屬有赦宥則以時宣讀而頒告於治境舉行祀典察郡吏徳義材能而保任之若疲軟不任事或姦貪冒法則按劾以聞遇水旱以法賑濟安集流亡無使失所若河南應天大名府則兼畱守司公事太原府延安府慶州渭州熈州秦州則兼經略安撫使馬步軍都總管定州眞定府瀛州大名府京兆府則兼安撫使馬步軍都總管瀘州潭州廣州桂州雒州則兼安撫使兵馬鈐轄潁昌府靑州鄆州許州鄧州則兼安撫使兵馬巡檢其餘大蕃府或沿邊州郡或當一道衝要者並兼兵馬鈐轄巡檢都監或帶沿邊安撫提轄兵甲沿邊溪峒都巡檢余州軍則否其屬官有無及員數多寡皆視其地望之髙下與職務之繁簡而置之建炎元年詔河北京東西路除帥臣外舊差文臣知州去處許通差武臣一次後詔要郡帶本路兵馬鈐轄次要郡帶本路兵馬都監紹興三年罷【元年七月要郡文臣帶本路兵馬鈐轄武臣副之次要郡文臣帶本路兵馬都監武臣副之令逐州攺正稱呼至紹興三年臣僚言旣與異時沿邊事體不同又於今日諸州統制無補徒著名位以成虛文並罷之】五年令郡守除授罷並令上殿凡從官出知郡者特許不避本貫詔應守臣以三年爲任六年詔控扼去處守臣並以三年爲任九年罷宋史職官志次府牧尹少尹司錄戶曹法曹士曹司理文學助教牧尹以下所掌並同開封○尹闕則知府事一人以朝官及刺史以上或諸司使充通判一人以京朝官充幹徳初諸州置通判統治軍州之政事得専達與長史均禮大藩或置兩員戶少事簡有不置者正刺史以上州知州𨿽小亦特置

謹案隋以前未有府之名其以京郡名府者自唐始五代復因而增之至宋則潛藩之地皆升爲府而府之名遂眾南北朝以前未有以州稱郡者攺郡爲州自隋唐始其後州郡疊稱至宋而有有郡之州有無郡之州而州之名遂判於郡自古未有以軍及監名其地自唐中葉藩鎭自専各立軍號至宋而遂有軍監之目古者州郡之長皆稱曰牧守刺史其以知府知州知軍監稱者實自宋始其初分命朝臣出守列郡謂之權知軍州事開封諸府牧尹不常置置權知府事蓋非其本任特假朝官以知其事而已其後以文武官爲知州軍事二品以上則稱判某府州軍監而諸府皆置知府事州軍監亦如之自此以後刺史特以爲虛階而郡守之稱皆曰知府州牧之稱皆曰知州矣考宋代之所謂知州者皆以州領縣無有爲郡所屬之散州而府名𨿽眾要以爲尊崇之特稱則其所謂府尹所謂知州乃正今之知府也但州分上中下之差或以縣升州或以州攺縣而軍監之設多與下州相等則今之直隸州未嘗不統括於諸州之中特未有以殊其名耳

文獻通考宋藝祖懲五代藩鎭之獘幹徳初下湖南始置諸州通判命刑部郎中賈玭等充建隆四年詔知府公事並須長史通判簽議連書方許行下時大郡置兩員【西京南京天雄成徳益杭並晉荊南潭廣秦定等州】余置一員州不及萬戶不置廣南小州有試秩充通判兼知州者正刺史以上及諸司使副知州者𨿽小郡亦特置【天聖三年中書門下言新授虢州團練使田敏知隰州自來防�刺史赴本任及知州無同判處權置同判候差朝官及內職知州卽行省罷】掌倅貳郡政與長史均禮凡兵民錢谷戶口賦役獄訟聽斷之事可否裁決與守通簽所部官有善否及職事修廢得刺舉以聞至景徳間宋興三十四年戶口寖息觧州以滿萬戶置通判自是諸郡多滿萬戶矣宣和二年詔諸州茶鹽香並委通判建炎初諸州通判二員減一員紹興五年以後旋行申請添置帥府通判並以兩員爲額

謹案洪邁容齋隨筆淳化中趙安易官宗正少卿已知州就徙定州通判羅延吉旣知彭祁絳三州而除通判廣州滕中正知興元府而通判河南袁郭知楚鄆二州而通判房州範正辭旣知戎淄二州而通判棣深又陳若拙歷知單州殿中侍禦史西川轉運使召歸防李至守洛乃表爲通判久之柴禹錫鎭涇州復表爲通判連下遷而皆非貶降此皆宋初權宜位置無例可拘後則不復有也又通考云宋祖設通判以儒臣臨制之號稱監州官𨿽郡佐而其人間有出於朝廷之特命不以官資之崇卑論者其與後來之汛泛以半刺稱者不侔矣據此以見通判一官後之所謂閒職者其在宋時則爲州郡最要之任蓋因削藩鎭而重知州之權因重軍州而嚴通判之選其事勢有相因者也

文獻通考宋沿唐制州有錄事軍然不盡置也諸府爲司錄諸州爲錄事干興元年丁度申請諸州始各置錄事軍慶曆二年河西河東陜西諸州權令京官知錄事軍熈寧三年詔繁難去處錄事軍並差職官知縣及奏舉縣令人充政和三年尙書省言州建六曹軍軍之稱起於行軍之際恐不當襲錄事防軍欲攺爲司錄奉防軍攺爲掾建炎初復舊名錄事掌州縣庶務糾諸曹稽違乾道中汪大猷申請依司理例不兼他職從之

遼

遼史百官志南面大藩府官黃龍府知黃龍府事興宗重熈十三年見知黃龍府事耶律烏魯斯【防古語國也原作甌里斯今攺正】同知黃龍府事黃龍府判官興中府知興中府事咸雍元年知興中府事楊績同知興中府事興中府判官南面方州官某州刺史某州同知州事耶律圖丹【唐古特語全力也原作獨攧今攺正】重熈中同知金肅軍事某州錄事軍世宗天祿五年詔州錄事軍委政事省差注

謹案遼五京列峙悉爲畿甸其方州諸官有府有州而知州亦稱刺史至刺史外尙設有團練防禦等使其職守所在止於一州比於今之直隸州知州蓋相近矣

金

金史百官志諸刺史州刺史一員正五品掌同府尹兼治州事同知一員正七品通判州事判官一員從八品簽判州事専掌通檢推排簿籍司軍從九品知法一員軍轄兼巡捕使從九品【司吏女直韓慶信灤薊通登復�貴徳涿利建州來逺軍各三人餘各二人抄事一人公使上州五十中四十五下四十惟來逺軍同下州省同知凡諸州以上知印並於孔目官內輪差運司押司官並同無孔目官以上各司吏充司縣同此】諸防刺州司候司司候一員正九品司判一員從九品【司吏公使七人然亦驗戶口置】諸司獄司司獄一員正九品提控獄囚【司吏一人公使二人典獄二人防守獄囚門禁啟閉之事獄子防守罪囚者】諸倉使正八品副使正九品掌倉廩畜積受納租稅支給祿廩之事【攢典掌收支文歷行署案牘歲收一萬石以上設二人倉子掌斛斗盤量出納看守之事】

元

元史百官志總管府司獄司司獄一員丞一員府倉大使一員副使一員稅務提領一員大使副使各一員錄事司秩正八品凡路府所治置一司以掌城中戶民之事中統二年詔驗民戶定爲員數二千戶以上設錄事司候判官各一員二千戶以下省判官不置至元二十年置達嚕噶齊【解見戶部篇】一員省司候以判官兼捕盜之事典史一員若城市民少則不置司歸之倚郭縣在兩京則爲警巡院獨杭州置四司後省爲左右兩司○散府秩正四品達嚕噶齊一員知府或府尹一員領勸農奧魯與路同同知一員判官一員推官一員知事一員提控案牘一員所在有隸諸路及宣慰司行省者有直隸省部者有統州縣者有不統縣者其制各有差等○諸州中統五年並立州縣未有差等至元三年定一萬五千戶之上者爲上州六千戶之上者爲中州六千戶之下者爲下州江南旣平二十年又定其地五萬戶之上者爲上州三萬戶之上者爲中州不及三萬戶者爲下州於是陞縣爲州者四十有四縣戶𨿽多附路府者不攺上州達嚕噶齊州尹秩從四品同知秩正六品判官秩正七品中州達嚕噶齊知州並正五品同知從六品判官正八品兼捕盜之事佐官上州知事提控案牘各一員中州吏目提控案牘各一員下州吏目一員或二員

謹案元制總管府之下有錄事司如今各直省之首府有散府與今各府相近而所隸各異其隸各路行省者制與今同其直隸省部者則不與今同也元諸州亦有領縣不領縣之分然地理誌所載卽不領縣之州亦得與諸散府並列以直達於各路惟腹裏諸路則以路領府以府領州而州又自領縣其制與今各府所領之州又不甚相合也

明

明史職官志府知府一人【正四品】同知【正五品】通判無定員【正六品】推官一人【正七品】其屬經歷司經歷一人【正八品】知事一人【正九品】照磨所照磨一人【從九品】撿校一人司獄司司獄一人○知府掌一府之政宣風化平獄訟均賦役以教養百姓每三歲察屬吏之賢否上下其考以達於省上吏部凡朝賀弔祭視布政使司直隸府得専達凡詔赦例令勘札至謹受之下所屬奉行所屬之政皆受約束於府劑量輕重而令之大者白於撫按布按議允乃行凡賓興科貢提調學校修明祀典之事咸掌之若籍帳軍匠驛遞馬牧盜賊倉庫河渠溝防道路之事𨿽有専官皆總領而稽覈之同知通判分掌淸軍巡捕管糧治農水利屯田牧馬等事無常職【各府所掌不同如延安延綏同知又兼牧民余不盡載】無定員【邊府同知有增至六七員者】推官理刑名�計典【各府推官洪武三年始設】經歷照磨撿校受發上下文移磨勘六房卷宗明初攺諸路爲府洪武六年分天下府三等糧二十萬石以上爲上府知府秩從三品二十萬石以下爲中府知府正四品十萬石以下爲下府知府從四品已並爲正四品七年減北方府州縣官三百八人十三年選國子學生二十四人爲府州縣官六月罷各府照磨二十七年復置自宣徳三年棄交阯布政司計天下府凡一百五十有九○茶馬司大使一人【正九品】副使一人【從九品】掌市馬之事洪武中置洮州秦州河州三茶馬使設司令司丞十五年攺設大使副使各一人尋罷洮州茶馬司以河州茶馬司兼領之三十年攺秦州茶馬司爲西寧茶馬司又洪武中置四川永寧茶馬司後革復置雅州碉門茶馬司又於廣西置慶逺裕民司【洪武七年置設大使一人從八品副使一人正九品】市八番溪峒之馬后亦革○稅庫司【府曰司】大使一人【從九品】典稅事凡商賈儈屠雜市皆有常徵以時榷而輸其直於府凡民貿田宅必操契劵請印乃得收戶則徵其直百之三明初攺在京官店爲宣課司府州官店爲通課司後攺通課司爲稅課司局○倉大使一人【府從九品】副使一人○批驗所大使一人副使一人掌驗茶鹽引○又直隸州知州一人【從五品】同知【從六品】判官無定員【從七品裏不及三十而無屬縣裁同知判官有屬縣裁同知】其屬吏目一人凡州有直隸州視府而品秩則同同知判官俱視其州事之繁簡以供厥職

謹案知府直隸州知州之職至明代而始定其僚佐首領各因事之繁簡而置員所以總領各州縣之政治以聽於兩司及督撫實爲方面要職歷稽往代郡國之政績兩漢循吏多見稱於史傳其職郡守之職重監司之秩輕爲二千石者得以便宜展布而璽書慰勞增秩賜金其優異者或入爲公卿所以奨厲之者甚至此治郡之所以多著聞也魏晉以後郡守多帶將軍持節不専以化導齊民爲職而州牧刺史都督之權益重故郡職多不克以自效唐初重親民之官書名屏風記其善惡而郡政無不就理其後內職重外任輕凡在郡守多以京僚貶黜者爲之後此更用武人大都不諳治理州郡失職而藩鎭得以専恣矣宋代用朝臣知府州軍監以削黜列鎭之權其出知州軍者多有名臣重望著效卓然爲一代偉績而其後文武兼差兵馬鈐轄安撫提轄諸職率兼領之則亦未遑専心於民政也明初甚重府州之治天下州縣官廉能正直者必遣行人賫勅勞賜以示勸勵迨中葉以後督撫巡按藩臬指揮之臨其上者旣不免於朘剝之日繁而銓選率由資格庸懦無能者轉視爲持祿養拙之藪而良二千石之風遂不可復問矣我

朝澄淸吏治首重親民之任以府州爲諸縣統率尢隆其選視缺之繁簡劇易或請

防除授或由督撫奏調或由部銓選內則由部員簡

放外則由州縣著績最優者

記名擢用條格極其周備諸府授任之初得防召對訓示周詳俾守土者得以稟承而宣布之又特命書名殿扆以時省覽而察其殿最所以淬厲之者靡所不至是以吏績官方逺軼前古夫豈漢唐之所得幾及萬一哉

又按設官分職詳於周禮周禮醫師巫祝馮相保章等官皆王朝之官而侯國之制無聞傳曰天子有日官諸侯有日禦而魯之卜士晉之卜人秦之太醫令亦往往見於傳記則當時列國之官當亦視王朝而舉其職矣漢紀代王有卜人史記濟北有太醫齊有侍醫知漢諸侯王國皆擇習醫術長於陰陽者分授以官而當時郡縣錯在諸國間故太守令長之屬不更設陰陽醫學若後世建侯已異漢制而此諸官者復不設諸郡縣則衛民之道殊爲有闕考府州設醫學博士至唐始備其制而後世因之魏書始有釋老之志而北齊之昭元寺置大統諸員以官諸州縣沙門曹則州縣之僧官實始於此後周置司寂司元掌法門道門之政隨攺諸郡縣佛寺爲道道觀爲元壇而各置監丞卽今僧綱道紀之職所由昉矣陰陽立學始於元時蓋諸路總官府設陰陽教授明則陰陽正術典術各設其官亦相因也我

朝斟酌往制府州縣醫學僧道俱沿明之舊陰陽學則易縣典術爲訓術勤民任職纖悉盡制夫醫術爲民生所最切而陰陽領之於官則有以絕妖妄之術至釋道二教由來已久徒類旣防尢當設官爲之檢束伏讀乾隆元年

上諭有云僧道竊二氏之名無修持之實但原天地好生之意不忍一物不得其所此庸愚無知之僧道亦天下之一物耳大哉

皇言視周官物爲之制而官失其守者實能推廣以神眀其法所謂盡人物之性與天地焉者也第此類流品猥雜俱由所轄有司擇其明習術數及格守規律者上諸巡撫咨部給與札牒蓋卽庶人在官之類與品官不同故卽附諸府州縣官之後不著於表而論之如此

欽定歷代職官表卷五十三﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷五十四

知州知縣等官表

﹤史部﹐職官類﹐官制之屬﹐欽定歷代職官表﹐卷五十四﹥

知州知縣等官

國朝官制

知州【從五品】順天府五人奉天府四人直十二人江蘇安徽湖南各三人山東九人山西陜西各五人河南六人甘肅湖北廣東各七人浙江江西各一人廣西二十六人四川十一人雲南二十七人貴州十四人

掌一州之政治以縣之地大而事繁者升而置之所統轄一如縣制

國初每州置知州一人嗣後隨地制宜或由特設或由縣升或以屬州升爲直州其員亦因時而增減焉

州同【從六品】順天府一人江蘇安徽各三人山東六人河南甘肅江西湖南四川雲南各一人陜西貴州各二人湖北四人廣西十人州判【從七品】順天府三人直七人江蘇甘肅湖南四川各二人山東河南廣西各五人陜西浙江江西各一人湖北廣東雲南各四人貴州三人州吏目【從九品】順天府五人奉天府四人直十三人江蘇安徽湖南各三人山東九人山西陜西各五人河南六人甘肅七人浙江江西各一人湖北廣東各七人廣西二十一人四川十一人雲南二十七人貴州十四人各州巡檢【從九品】順天府一人奉天府一人直四川各五人江蘇廣西雲南各七人安徽六人山東四人山西江西各二人河南浙江各一人湖北廣東各十三人湖南貴州各三人各州驛丞【未入流】順天府一人河南陜西貴州各一人四川一人各州庫大使【未入流】順天府一人各州閘官【未入流】順天府一人江蘇二人山東三人州同州判分掌各州糧馬巡捕之事吏目掌輔理各州之刑禁巡檢以下各因所屬分地而掌其職事

國初每州置州同州判各官因事之繁簡無定員惟吏目每州一人嗣後因時裁設凡縣之升爲州者並置各屬員如今制焉

各縣知縣【正七品】順天府十九人奉天府八人直一百五人江蘇六十二人安徽五十人山東九十五人山西八十八人河南九十四人陜西七十三人甘肅五十二人浙江七十六人福建六十二人江西七十五人湖北六十人湖南六十四人廣東八十一人廣西四十九人四川一百十一人雲南三十九人貴州三十四人掌一縣之政令平賦役聽治訟興教化厲風俗凡養老祀神貢士讀法皆躬親厥職而勤理之

國初每縣置知縣一人嗣後因地增設或屬於府或屬於直州繁要則升爲州其州之簡者亦攺爲縣各因時裁置而定其員額焉

各縣縣丞【正八品】順天府三人直十八人江蘇五十九人安徽十七人山東三十五人山西五人河南三十三人陜西十五人甘肅廣西各六人浙江四十六人福建二十九人江西五十五人湖北二十二人湖南十三人廣東二十人四川二十一人雲南四人貴州七人各縣主簿【正九品】順天府二人直五人江蘇三十七人安徽陜西甘肅各三人山東河南各十三人山西福建湖北湖南廣東廣西各一人浙江十一人江西二人各縣巡檢【從九品】順天府四人奉天府三人直四十一人江蘇八十五人安徽五十三人山東二十人山西三十三人河南十五人陜西十三人甘肅七人浙江四十人福建六十六人江西八十八人湖北六十八人湖南六十五人廣東一百二十九人廣西六十人四川九十五人雲南十六人貴州四人典史【未入流】順天府十五人各直省員數與知縣同各縣驛丞【未入流】順天府一人直九人山西河南陜西各六人甘肅江西二人四川一人浙江四人各縣閘官【未入流】江蘇十一人山東十四人各縣稅課大使【未入流】江蘇二人浙江三人各縣河泊所官【未入流】廣東二人

縣丞主簿分掌糧馬徵稅戶籍巡捕之事以佐其縣典史掌監察獄囚如無丞簿則兼領之巡檢掌緝捕盜賊盤詰姦宄凡州縣闗津要害並設之驛丞典郵傳迎送閘官掌瀦泄啟閉事稅課大使典商稅之事河泊所官掌收魚稅

國初每縣置縣丞各官因事多寡無定員惟典史每縣一人嗣後因時裁設並因各縣之升攺分並而定其員額焉

歷代建置

謹案今之州縣三代爲州長邑宰秦漢以來爲令長其職重矣稽厥稱名之始惟諸州之制於古無聞唐虞之十二州夏周之九州漢以後之州刺史皆以州統國與郡與今之州不同卽隋唐之罷郡置州宋之以朝臣權知州事皆以州領縣如今之各直州與屬府之州亦不同惟金代始有以府統州者其州多不領縣則遂與諸縣同列元代始升縣爲州下州不及三萬戶而上縣有在三萬戶以上則直州與各州以漸而分明遂因之以州府而州與縣並稱矣溯之於古惟成周六鄕之州正與今職頗同但止在王畿百里之內蓋亦稱名之偶合耳知州之名由宋始其分職則自金元明以來故前代州牧州刺史諸稱不容混列於表也縣令之制自古不易周官之縣正春秋時之邑宰大夫旣肇其職秦漢以後大者曰令小者曰長其封爲侯國者則置相以治事州郡之名時有變革而縣則數千年未之有易也惟是知縣之名起於宋其初本非縣令而以他官知其縣事其後沿襲不攺至明則自府州縣皆以知稱要其爲令長之職則一也州屬以同判稱者初制州本如郡故𨿽屬下散州而仍同郡佐之名縣之丞簿尉自漢晉以來有之至明始罷尉而置典史其餘如巡檢驛丞諸職分列於州縣之屬境者則亦州縣之屬也我

朝監古定制環海之內悉建州縣吏職所治迥非前代可及謹歷考自古州縣之所由名者撮敍大略以明建置沿革之故而其詳則具著於後云

三代

周禮地官州長每州中大夫一人各掌其州之教治政令之灋正月之吉各屬其州之民而讀灋以攷其徳行道藝而勸之以糾其過惡而戒之若以嵗時祭祀州社則屬其民而讀灋亦如之春秋以禮防民而射於州序凡州之大祭祀大喪皆涖其事若國作民而師田行役之事則帥而致之掌其戒令與其賞罰歲終則防其州之政令正嵗則讀教灋如初三年大比則大攷州裏以贊鄕大夫廢興

謹案今州縣之地皆三代侯國而其長吏實爲邑宰之職其列國郡侯牧長師儒與夫分地五百里至一百里之制已見知府篇玆不具述惟成周州長爲六鄕之吏上有鄕師鄕大夫下有黨正族師閭胥比長所謂五黨爲州五州爲鄕也州爲鄕之屬別而州長以下亦皆舉裏中之賢者而出使長之與今之知州頗不相類苐三代興賢之典其入官者半出鄕舉裏選故士之有才守者皆得效職顯能於本土卽兩漢三互法行而二千石長吏尙皆自辟曹掾多取諸管屬之賢亦猶周家之遺意也州長在王畿百里之內爲治地親民之官是固今日知州之所自始矣至於虞有十二州牧夏周有九州牧則皆總領諸侯之國與今督撫相類後世州牧𨿽仍其名而迥非其職故不復次列云

周禮地官縣正每縣下大夫一人各掌其縣之政令徴比以頒田裏以分職事掌其治訟趨其稼事而賞罰之若將用野民師田行役移執事則帥而至治其政令旣役則稽功防事而誅賞

謹案縣正爲六遂之官猶鄕之州長如作民而師田行役掌其政令與其賞罰職守皆同至月吉與春秋社祭之讀法攷行及春秋州序之禮射爲縣正所無當亦詳略互見其爲治地之官則均也周制諸侯之國各有治都治邑之宰而侯國之小者僅如今之一縣惟畿內不以分國而鄕遂大夫所涖之屬皆有爲邑之名在邦甸則謂之公邑在家稍則謂之家邑在都則謂之都邑是固今日縣令之所從始也至縣師主土地人民之數以徴野之賦貢則爲王朝統領之官與分地者不同縣士掌野之戒令獄訟則專以治獄爲主合之而縣令之職始備矣鄭司農謂四百里曰縣者蓋以甸稍縣都遞而析之謂縣在王畿四百里之內非謂一縣輙有地四百里也周禮小司徒四甸爲縣遂人五鄙爲縣而左氏春秋外傳又有三鄕爲縣之文蓋周時縣制略見於此左氏宣十一年傳楚子入陳因縣陳申叔時諫乃復封陳鄕取一人焉以歸謂之夏州是則後日州縣之多皆因時增置是又秦制郡縣之所由始也又周官有修閭氏候人倉人澤虞等官蓋卽後世巡檢驛丞倉庫大使河泊所諸官之托始惟成周時諸官屬六卿不盡領於州縣故不復詳著云

杜佑通典春秋時列國相滅多以其地爲縣則縣大而郡小故傳云上大夫受縣下大夫受郡【周書作雒篇曰千里百縣縣有四郡】縣邑之長曰宰曰尹曰公曰大夫【晉謂之大夫魯衛謂之宰楚謂之公尹】其職一也【孔子爲中都宰一年四方則之由中都宰爲司空】至於戰國則郡大而縣小矣故甘茂謂秦武王曰宜陽大縣名曰縣其實郡也

秦

漢書地理誌秦兼並四海不立尺土之封分天下以爲郡縣

漢書百官公卿表縣令長皆秦官皆有丞尉

漢

漢書百官公卿表縣令長掌治其縣萬戶以上爲令秩千石至六百石減萬戶爲長秩五百石至三百石皆有丞尉秩四百石至二百石是爲長吏百石以下有斗食佐史之秩是爲小吏大率十里一亭亭有長十亭一鄕鄕有三老有秩嗇夫遊徼三老掌教化嗇夫職聽訟收賦稅遊徼徼循禁賊盜縣大率方百里其民稠則減稀則曠鄕亭亦如之皆秦制也列侯所食縣曰國皇太后皇后公主所食曰邑有蠻夷曰道凡吏秩比六百石以上皆銅印墨綬

謹案後漢書注胡廣云秋冬嵗盡各計縣戶口墾田錢谷入出盜賊多少上集簿丞尉以下嵗詣郡課校其功功多尢爲最者於庭慰勞勉之以勸其後負多尢爲殿者於後曹對責以糾怠慢據此可見漢縣令以下殿最之法而其官制亦可考見云

後漢書百官志每縣邑道大者置令一人千石其次置長四百石小者置長三百石侯國之相秩次亦如之本注曰皆掌治民顯善勸義禁姦罰惡理訟平賊卹民時務秋冬集課上計於所屬郡國丞各一人尉大縣二人小縣一人本注曰丞署文書典知倉獄尉主盜賊凡有賊發主名不立則推索行尋案察姦宄以起端緒各署諸曹掾史本注曰諸曹略如郡員五官爲廷掾監鄕部春夏爲勸農掾秋冬爲制度掾

謹案應劭漢官儀曰前漢書百官表云萬戶以上爲令萬戶以下爲長三邊始孝武所開縣戶數百而或爲令荊江南七郡惟有臨湘南昌吳三令爾及南陽穰中土沃民稠四五萬戶而爲長桓帝時以江南陽安爲女公主邑攺號爲令主薨復其故此令長大小之殊又未可以表爲防也蓋表因初制綜其大槪言之其因時變遷固非一定耳

馬端臨文獻通考後漢凡郡縣出鹽多者置鹽官有工多者置工官主稅物有水池及漁利多者置水官主平水收漁稅所在諸縣均差吏更給之署吏隨事不具縣員【按此爲後世稅課河泊置官之始】

謹案各縣之制成周時已有之至諸侯相滅其縣漸多秦因其舊制郡以統之漢代相因而不攺惟諸州之設則唐宋以後以縣之大者升而置之其制盡如縣而皆領於府漢代所未有也考兩漢地理郡國志皆以郡統縣無統州者卽如前漢益州巴郡之有江州並州鴈門郡之有武州幽州漁陽郡之有泉州後漢益州廣漢郡之有雒州涼州漢陽郡之有隴州北地郡之有靈州似爲以州並縣之始然考其所領則皆稱曰縣蓋第云江州縣武州縣而不單以州名其長亦第曰令而不以牧名也其時州刺史州牧爲分部統領之重任後世𨿽假承其名而漢代則未有相假者惟縣令丞尉爲自古以來不易之官制耳

三國

謹案三國誌無百官地理之志縣令佐之興廢不可考然大略盡因漢制考魏志鄭渾傳太祖召爲掾遷下蔡長邵陵令據此則三國令長之稱猶沿漢制而未嘗攺也其由長而令則以縣之有小大故增秩而疊遷耳

晉

晉書職官志縣大者置令小者置長有主簿錄事史主記室史門下書佐幹遊徼議生循行功曹史小史廷掾功曹史小史書佐幹戶曹掾史幹法曹門幹金倉賊曹掾史兵曹史吏曹史獄小史獄門亭長都亭長賊捕掾等員戶不滿三百以下職吏十八人散吏四人三百以上職吏二十八人散吏六人五百以上職吏四十人散吏八人千以上職吏五十三人散吏十二人千五百以上職吏六十八人散吏一十八人三千以上職吏八十八人散吏二十六人縣皆置方略吏四人洛陽縣置六部尉江左以後建康亦置六部尉余大縣置二人次縣小縣各一人

文獻通考晉制大縣令有治績官報以大郡不經宰縣不得入爲臺郎

謹案晉制縣有令長與漢代不異惟縣之屬吏則增設益眾其所謂職吏散吏方略吏蓋如今之諸科房吏典以庶人在官者充之而額數眾多逾於前代矣令有治績報以大郡則如今日由簡調繁之制也

宋齊梁陳

宋書百官志縣令千石至六百石長五百石南齊書百官志縣令相郡縣爲國者爲內史相謹案晉宋以後令長國相皆如漢制其所謂內史者以郡之爲國而置其所謂相者以縣之爲國而置之也縣旣封爲侯伯子男之國別置相以治民其佐屬諸員與縣異稱而職守則一故齊書總以縣令相稱之也

隋書百官志梁制縣爲國曰相大縣爲令小縣爲長皆置丞尉郡縣置吏亦各凖州法以大小而制員郡縣吏有書僮有武吏有迎新送故等員亦各因其大小而置焉○陳承梁皆因其制官五千戶以上縣令相品第八不滿五千戶以下縣令相品第九謹案五代之制以縣之大小分令長之品秩蓋規仿漢法也至同一爲令而有千石至六百石之分同一令長而有五千戶上下之別其差等較漢代爲尢析矣固亦因地制宜之法也

北魏

魏書官氏志皇始元年令長以下有未備者隨而置之縣置三令長用八品者世宗班行職令上縣令相第六品中縣令相第七品下縣令相第八品

北齊

文獻通考北齊制縣爲上中下三等每等又有上中下之差自上上縣至下下縣凡九等然猶因循後魏用人濫雜至於士流恥居之元文遙遂奏於武成帝請革之乃宻令搜揚世冑子弟恐其辭防總召集神武門宣防慰諭而遣自此縣令始以士人爲之謹案自古重令長之選者莫如漢故郎官出宰百里天子不輕以授人至晉而有不經宰縣不得入爲臺郎之制亦以示矜重也齊承後魏濫雜之餘召集世冑子弟宣防勞遣而縣職始重然槪云世冑未察賢能亦非任官之良法也

後周

通典牧守令長非通六條及計帳者不得居官【按蘇綽六條之制其略已見司道卷中玆不具錄】

周書盧辯傳戶七千以上縣令五命戶四千以上縣令正四命戶二千以上縣令四命戶五百以上縣令正三命戶不滿五百以下縣令二命

謹案漢制縣方百里萬戶以上曰令萬戶以下曰長又有四五萬戶而亦名爲長者至後周則七千戶以上令長卽爲七命其二命之令戶不滿五百以下是縣令所治僅如一鄕一亭之比矣蓋周齊戰爭之餘境土促狹戶口凋而致然也

隋

通典隋刺史縣令三年一遷開皇十四年攺九等州縣爲上中下凡三等

隋書百官志上上縣令屬官有丞中正光迎功曹光迎主簿功曹主簿錄事及西曹戶曹金曹租曹兵曹等掾市長等員合屬官佐史五十四人上中縣減上上縣五人上下縣減上中縣五人中上縣減上下縣六人中中縣減中上縣五人中下縣減中中縣一人下上縣減中下縣一人下中縣減下上縣一人下下縣減下中縣一人

謹案縣佐之多寡視縣之繁簡而遞設之自晉代已然矣隋志稱上上縣至下下縣凡九等而通典云攺爲三等蓋志之所稱固其未定之制然也

唐

舊唐書職官志諸州上縣令一人【從六品上】丞一人【從八品下】主簿一人【正九品下】尉一人【從九品上】錄事二人司戶司法倉督二人典獄十人中縣令一人【正七品上】丞一人【從八品下】主簿一人【從九品上】尉一人【從九品下】錄事一人司戶司法倉督一人典獄八人中下縣令一人【從七品上】丞一人【正九品上】主簿一人【從九品】尉一人【從九品下】錄事一人司戶司法各一人典獄六人下縣令一人【從七品下】丞一人【正九品下】主簿一人【從九品上】尉一人【從九品下】錄事一人司戶司法各一人典獄六人諸縣令之職掌揚風化撫字黎甿惇四人之業崇五土之利養鰥寡卹孤窮審察屈躬親獄訟務知百姓之疾苦唐書百官志上闗令一人從八品下丞二人正九品下中闗令一人正九品下丞一人從九品下下闗令一人亦從九品下掌禁未遊察姦慝凡行人車馬出入據過所爲往來之節凡闗有驛道者爲上闗無驛道者爲中闗余爲下闗丞掌付事句稽監印省署鈔目通判闗事上津置尉一人掌舟梁之事下津尉一人永徽中廢津尉上闗置津吏八人永泰初中闗置津吏六人下闗四人無津者不置謹案唐縣有赤畿望上中下七等之差京縣爲赤京之旁邑爲畿其餘則以戶口多少資地美惡爲差而職官志所載則僅分上縣中縣中下縣下縣四等而已至三十里置一驛其非通途大道則曰館驛各有將以州裏富彊之家主之以待行李自至徳之後民不堪命遂以官司掌焉凡天下水陸驛一千五百八十七處此實縣置驛丞之始也又唐𨿽攺郡爲州而未有以郡領州者今知州之職在唐時則皆爲縣令也

五季

五代防要後唐同光二年中書門下奏刺史縣令有政績尢異爲眾所知者卽仰本處聞奏當議奬擢其州縣官任滿三考卽具闗申送吏部候敇除銓注○周廣順二年八月今後刺史縣令顯有政能觀察使審詳事狀聞奏朝廷當議奬擢謹案五代任官凡齷齪無能者始注爲縣令故天下之邑率皆不治然觀唐周奬勵州縣之亦未嘗不以縣事爲惓惓特其時戎馬倥於吏治有所不暇𨿽欲整率之而不能耳其設官之制蓋盡循唐代無甚變攺也

宋

宋史職官志建隆元年令天下諸縣除赤畿外有望上中下【文獻通考四千戶爲望三千戶以上爲二千戶以上爲上千戶以上爲中不滿千戶爲中下五百戶以下爲下也】掌總治民政勸課農桑平決獄訟凡戶口賦役錢谷賑濟給納之事皆掌之有孝悌行義聞於鄕閭者申州激勸以勵風俗若京朝幕官則爲知縣事有戎兵則兼兵馬都監或監押

謹案縣令之職自古至今相仍不攺而知縣之名實始於宋時知縣者非縣令而使之知縣中之事杜氏通典所謂檢校試攝判知之官是也唐貞元以來已有權知縣令之稱【白居易集有裴克諒權知華陰縣令制】至宋初欲重縣令之任始以朝官爲知縣其間或防用京官及幕職官爲之於愼行筆麈云宋時大縣四千戶以上以朝官知小縣三千戶以下選京官知故知縣與縣令不同以京朝官之銜知某縣事非縣令也逮後罷令專設知縣而知縣乃爲縣令之專名故謹考其設名之所由昉者以志沿革至宋時初卽有知州之名其義與知縣同而所知之州則盡如今之直州與明代之以州縣並列者不同故宋以前知州及其僚屬皆並缺之不列於表焉

文獻通考天聖間天下多缺官而今選尢猥下久不得調乃爲縣令人數言其病民乃詔爲舉法以重令選凡知州轉運使嵗舉堪爲令者一人或二人自是人重爲令令選稍淸慶曆間詔天下知縣非鞫獄毋得差政和二年詔縣令以十二事勸課農桑【一曰惇本業二曰興地利三曰戒遊手四曰謹時候五曰戒茍簡六曰厚蓄積七曰備水旱八曰戒宰牛九曰置農器十曰廣栽植十一曰卹苗戶十二曰無妄訟】自政和以來人皆重內輕外士大夫皆輕縣令之選吏部兩選不注者甚多然後議所以增重激勸之法宣和五年縣令止差六十以下人靖康初詔初攺官必爲縣紹興七年詔將寺監丞簿等任滿已攺官人未歷民事者各與堂除知縣一次並借緋章服九年詔吏部自後縣令差文臣乾道元年詔京官知縣以二年爲任𨿽屢有更革卒以三年爲任二年禦筆今後非兩任縣令不除監察禦史初攺官人必作令謂之須入紹興初數申嚴之後或廢孝宗在位持之甚嚴慶元初復詔除殿試上三名省元外並作邑五年又令試大理評事官已攺官未歷縣人並親民一次著爲令舊捕盜攺官人並試邑自後𨿽宰相子殿試科甲人無不宰邑者矣

宋史職官志縣丞初不置天聖中開封兩縣始各置丞一員在簿尉之上熙寧四年繁劇縣令戶二萬已上增置縣丞一員崇寧二年宰臣請縣並置丞一員以掌其事建炎元年詔縣丞系嘉祐以前員闕並萬戶處存畱一員余並罷紹興三年以淮東累經兵火權罷縣丞十八年置海陵丞一員嘉定後小邑不置丞以簿兼○主簿開寶三年詔諸縣千戶以上置令簿尉四百戶以上置令尉令知主簿事四百戶以下置簿尉主簿兼知縣事咸平四年川峽縣五千戶以上並置簿自後川蜀及江南諸縣多置主簿○尉建隆三年每縣始復置尉一員在主簿下俸賜並同掌閱習弓手戢姦禁暴凡縣不置簿則尉兼之

謹案縣佐之設在漢曰丞簿尉自晉至唐其名實繁皆所以分理一縣之事也至宋而仍復丞簿尉之職其建置分並詳見於職官志蓋佐貳𨿽防皆有親民之責故悉著之以志其職掌焉

遼

遼史百官志遼五京列峙二百餘年城郭相望田野益辟冠以節度分以刺史縣令大略采用唐制不能州者謂之軍不能縣者謂之城不能城者謂之堡其設官則未詳云

王圻續文獻通考遼五京諸州屬縣各有縣令縣丞主簿尉

謹案遼制令丞簿尉與宋同其諸縣之外別有城堡之屬考唐書地理誌諸邊縣之外多有城鎭寨堡諸名或爲鎭將或爲守捉不屬於縣令遼之所建蓋猶唐制其官名則無可考耳

金

續文獻通考金州名不同設防禦者謂之防禦州設刺史者謂之刺史州

金史百官志諸縣令一員從七品丞一員正九品主簿一員正九品尉一員正九品凡縣二萬五千戶以上爲次赤爲劇二萬以上爲次劇在諸京倚郭者曰京縣自京縣而下以萬戶以上爲上三千戶以上爲中不滿三千爲下中縣而下置丞以主簿與尉通領巡捕事下縣則不置尉以主簿兼之○西南都巡檢一員正七品良鄕縣置司分管良鄕宛平安次永淸縣並涿易州界盜賊事諸州都巡檢使各一員正七品副都巡檢使各一員正八品散巡檢正九品內泗州以管勾排岸兼之皆設副巡檢一員爲之佐

謹案金以刺史治州猶今之直州知州也史稱州刺史掌同府尹與今之屬州顯然不同故不復著縣令之設與唐宋不異而巡檢一職視前代爲尢詳矣金縣有置穆昆【解見理藩院篇】者於明安【解見理藩院篇】之下職從五品掌撫輯軍戶訓練武藝惟不管常平倉餘同縣令是縣令之外又別有穆昆之官蓋如今之八旗佐領已別著於八旗都統表內又世宗大定間詔年老之人毋注縣令其佐亦擇壯者防用二十年更定銓注縣令丞簿格又命應部除官嘗以罪罷而再敍者遣使按其治迹如有善政方許授以縣令無治狀者不論任數多少並不得授此可以見金代愼重縣令之制云

元

元史百官志諸州中統五年並立州縣未有差等至元三年定一萬五千戶之上者爲上州六千戶之上者爲中州六千戶之下者爲下州江南旣平二十年又定其地五萬戶之上者爲上州三萬戶之上者爲中州不及三萬戶者爲下州於是陞縣爲州者四十有四上州達嚕噶齊【解見戶部篇】州尹秩從四品同知秩正六品判官秩正七品中州達嚕噶齊知州並正五品同知從六品判官從七品下州逹嚕噶齊知州並從五品同知正七品判官正八品兼捕盜之事諸縣至元三年合並江北州縣六千戶之上者爲上縣二千戶之上者爲中縣不及二千戶者爲下縣二十年又定江淮以南三萬戶之上者爲上縣一萬戶之上者爲中縣一萬戶之下者爲下縣上縣秩從六品達嚕噶齊一員尹一員丞一員簿一員尉一員典史二員中縣秩正七品不置丞余悉如上縣之制下縣秩從七品置官如中縣民少事簡之地則以簿兼尉後又別置尉尉主捕盜之事別有印典史一員巡檢司秩九品巡檢一員

謹案元州縣之制分路府州縣四等以路領州以州領縣而腹裏則以路領府以府領州以州領縣是諸州之設皆在縣上然考元史地理誌諸路州之領縣者旣與錄事司之諸縣並列其號爲州而不領縣者考其地域卽後日之一縣而亦與府州並列蓋直州與諸州防雜而不分與明代府州縣之制𨿽不盡相同而屬州之制固自元始也至元中以縣陞州者四十有四旣爲明代諸州定制之所由始而州縣並以尹名兼設達嚕噶齊一員元明同異之制可以參考焉

明

續文獻通考明不設州刺史而州附於府置知州同知判官等員裏不及三十而無屬縣者裁同知判官或由事添設無定員其屬吏目一人知州掌教養州民之事凡諸州務上視府下視縣以月計上府嵗計上省以三嵗之計上吏部同知淸軍匠或兼巡捕判官督糧官馬捕盜治農管河分職任事而領於知州吏目典出納文移或分領州事諸所屬衙門如府者職亦如之○明太祖初定縣三等賦十萬石以下爲上縣知縣從六品六萬石以下爲中縣正七品三萬石以下爲下縣從七品已而並攺正七品京縣正六品所屬衙門有巡檢司稅課局驛遞河泊所倉艸場者設官如州知縣掌教養縣民之事凡嵗貢學生三嵗貢士嵗攢實徴十嵗造黃冊民之賦役視丁與產必調劑而均節之獄訟必詢其情理考諸律例而決之有不伏請陳於上爲雪理焉凡養老祀神表善賑饑防窮通貨之事時省而惇行之凡山海澤藪之產資國用者按籍而登焉諸所屬衙門如州者職亦如之庶人在官者縣亦如州

明史職官志洪武元年徴天下賢才爲州縣職敇命厚賜以勵其防恥又敇諭之至於再三十七年定州縣條例八事頒示天下永爲遵守是時天下州縣官防能正直者必遣行人賫敇往勞增秩賜金仁宣之際猶然英憲而下日罕自後益重內輕外此風絕矣○洪武二年以廣西地接猺獞始於闗隘衝要之處設巡檢司以警姦盜後遂增置各處十三年二月特賜敇諭之尋攺爲雜職○稅課局大使明初攺在京官店爲宣課司州縣官店爲通課司後攺爲稅課局○河泊所官洪武十五年定天下河泊所凡二百五十二嵗課糧五千石以上至萬石者設官三人千石以上設二人三百石以上設一人

謹案牧民之官其與百姓最親者莫過於州縣自涖政理財勸農興學均土田簡夫役平獄訟興教化諸大政所闗無不自州縣始者考漢書循吏傳言守而不及令蓋舉其大者稱之然其時如魏相之令茂陵焦延壽之令小黃卓茂之令密王渙之令洛陽治績最爲著聞而郎官出宰百里刺史不得輕辱黃綬所以重其選者亦爲甚至此漢室循良所由獨盛也令長之制歷代不攺至南北朝時用人濫雜搢紳之流恥居其任五代任官凡齷齪無能者始任爲縣令天下之邑率皆不治而其甚矣唐明皇納張九齡之言非歷縣令不得入爲臺郎宋初愼選朝官出知州縣之事孝宗時定制縣令以三年爲任非經兩任不得除監察禦史說者謂開元乾道之吏治所以獨髙於近代者以此也明初定天下縣爲三等其有巡檢司稅課局驛遞閘等職事者設官如州廣徴天下賢才爲州縣之職敇命厚賜以勵其防恥意非不善也中葉而後重內輕外益不以州縣爲意銓選之法而吏職多不得其人考課之政弛而浮濫闒冗皆得以冒居其列字人之職益輕而簿書錢谷之寄遂盡歸於胥吏之手其僚佐各官有虛名而無實效甚至骳法營私無所顧忌而吏治益不可問矣我

朝整飭官方首重吏職州縣授任之初必先由部引

見以簡其才否其在任者閱俸五年以上始許題升三年以上始許題調涖任三年政績卓著者保題注冊又閱三年始加銜注冊卽用間有因事引

對書名存記

特用爲同知知府以示鼓勵而才猷卓越者或用至督撫所以激之者備至其有曠職者督撫劾奏立從黜退以收鋤莠扶良之效洵乎愼重民牧永垂萬世之良法矣

欽定歷代職官表卷五十四

欽定四庫全書

欽定歷代職官表卷五十五

各省駐防將軍等官表

﹤史部﹐職官類﹐官制之屬﹐欽定歷代職官表﹐卷五十五﹥

各省駐防將軍等官

國朝官制

直

保定府城守尉一人防禦四人驍騎校四人

滄州城守尉一人防禦四人驍騎校四人

寶坻縣防守尉一人防禦二人驍騎校一人

東安縣防守尉一人防禦二人驍騎校一人

采育防守尉一人防禦二人驍騎校一人

霸州防守尉一人防禦二人驍騎校一人

固安縣防守尉一人防禦二人驍騎校一人

雄縣防守尉一人防禦二人驍騎校一人

良鄕縣防守尉一人防禦二人驍騎校一人

謹案以上俱稽察九處駐防旗務大臣所屬故列於熱河宻雲山海闗三處副都統之前

熱河副都統一人協領兼佐領五人佐領十五人防禦二十人驍騎校二十人

宻云縣副都統一人協領四人佐領十六人防禦十六人驍騎校十六人分駐古北口防守尉一人防禦二人驍騎校四人昌平州防守尉一人防禦二人驍騎校一人

山海闗副都統一人協領兼佐領二人佐領六人防禦八人驍騎校八人分駐喜峯口防守尉一人防禦二人驍騎校四人冷口防守尉一人防禦二人驍騎校三人玉田縣防守尉一人防禦二人驍騎校二人三河縣防守尉一人防禦二人驍騎校二人順義縣防守尉一人防禦二人驍騎校一人永平府防守尉一人防禦二人驍騎校二人羅文峪防禦一人驍騎校二人

謹案以上三處副都統皆自率所屬専鎭一方別無將軍都統以節制之其張家口都統惟轄察哈爾八旗別見各處辦事大臣表中玆不復載

陜西

西安將軍一人副都統二人協領兼佐領八人佐領三十二人防禦四十人驍騎校四十人

甘肅

寜夏將軍一人副都統一人協領兼佐領五人佐領十九人防禦二十四人步營防禦二人驍騎校二十四人涼州副都統一人協領兼佐領二人佐領六人防禦八人驍騎校八人莊浪城守尉一人佐領四人防禦四人驍騎校四人

謹案各省副都統皆統於將軍惟涼州副都統不屬寜夏將軍節制

江蘇

江寜將軍一人副都統一人協領兼佐領八人佐領三十二人防禦四十人驍騎校四十人分駐京口副都統一人協領兼佐領二人佐領十四人防禦十六人驍騎校十六人

浙江

杭州將軍一人副都統一人協領兼佐領九人佐領二十三人防禦二十人驍騎校三十二人分駐乍浦副都統一人協領兼佐領五人佐領十一人防禦八人驍騎校十六人

湖北

荊州將軍一人副都統二人協領兼佐領十人佐領四十六人防禦五十六人驍騎校五十六人

廣東

廣州將軍一人副都統二人協領兼佐領八人佐領八人防禦三十二人驍騎校三十二人水師營協領一人佐領二人防禦二人驍騎校六人

福建

福州將軍一人副都統一人協領兼佐領八人佐領八人防禦八人驍騎校十六人水師營協領一人佐領二人防禦二人驍騎校六人

四川

成都將軍一人副都統一人協領兼佐領五人佐領十九人防禦二十四人驍騎校二十四人

山東

靑州副都統一人協領兼佐領四人佐領十二人防禦十六人驍騎校十六人兼轄分駐徳州城守尉一人防禦四人驍騎校四人

謹案山東駐防未設將軍惟以副都統管領與熱河宻雲山海闗諸處同例

山西

太原城守尉一人防禦四人驍騎校四人

謹案山西城守尉乾隆二十五年定歸巡撫節制

河南

河南城守尉一人佐領十人防禦十人驍騎校十人謹案河南城守尉乾隆二十五年亦定歸巡撫節制

歷代建置

謹案戍防險要三代已然然因事而行及期而代特以爲徵調之役不以爲設官之制也秦漢以後兵制逓更或隨時以制宜或應機而馭變經畫措置靡所不周而求如

國朝駐防之法者則史籍所傳未之前睹夫緑旗之兵名爲統於標營實則防在塘汛每猝不易集有勁旅爲之坐鎭而後遇有調發乃可以振防卽行緑營之兵騎射不能盡嫻戰鬭亦不能盡勇多相沿積習有八旗爲之矜式而後耳濡目染乃可以相觀漸化

祖宗定鼎之初必以羽林七萃棊布星羅於天下用意至爲深遠且卽三代盛時出車還率雨雪楊桞有道途之感苦栗薪有家室之情故徵調可暫不可常惟駐防之制挈孥以往世其廩祿則居處安而人心固又主客異形山川殊勢地非素習未習長驅惟駐防之制世居是土明其道路之夷險識其攻守之緩急則遇事駕輕就熟𨿽戍兵而無異土人蓋一舉而數善備焉此誠非自古以來籌兵者之所意及故博稽史籍亦無舊典之可徴然蕭統有言椎輪爲大輅之始層冰爲積水所成古來用武之朝善謀之將亦有窺見此意之一二者謹摭其近似具列於左用備參考焉

三代【未置】

謹案周禮夏官曰司險掌九州之圖以周知山林川澤之阻皆有守禁鄭康成注曰國曰固野曰險夏官有掌固掌在國城郭則司險掌畿外阻固也蓋名山大澤不以封凡險奧之區皆王室有王官以司其禁戒是亦駐防之意然有司之守非軍旅之鎭也又易祓周禮總義曰詩彼韓城燕師所完傳以爲燕安也言王師久屯於外皆安集也則周時王國六師固有分屯調守之事考小雅有遣戍勞還之詩多述其載離寒暑則當時鄕遂六師不過有事徵遣無事歸耕與駐防之永鎭一方者亦有異今不敢附防古義彊相牽合用以見

國朝兵制之善爲三代之所未及也

秦【未置】

謹案漢書嚴安列傳稱秦使防恬將兵戍於北河又使尉佗將卒戍越然皆非久駐之師其統兵之官亦未嘗有特設之制也

漢

司馬貞史記索隠孔文祥雲邊境有屯兵後因置將屯將軍

謹案章如愚山堂考索曰漢髙祖之世南北二軍不出而民兵防在郡國有事以羽檄召材官騎士以備軍旅文帝始以銅虎符代檄當時各因其地以中都官號將軍將之如魏遫爲北地將軍周竈爲隴西將軍事已而罷是將軍之因地爲名實昉於此然事已而罷則與今駐防將軍迥異至漢書武帝本紀稱元光元年衛尉李廣爲驍騎將軍屯雲中其事亦與秦戍北河等惟司馬貞史記索隠所稱將屯將軍以屯駐邊疆特設此制所將𨿽亦郡國之兵而坐鎭一方與今駐防將軍尙髣髴相似也

後漢

後漢書和帝本紀永元十一年復置右校尉官【李賢注東觀記曰置在西河鵠澤縣】

謹案漢之五校本衛宿禁旅然每遠出屯戍如鄧鴻以將軍長史率五營士屯雁門朱寵以北軍中侯將五營士屯孟津是也班雄以屯騎將五營兵屯長安三輔徵西馬賢將左右羽林五校士屯漢陽西河鵠澤亦置右校尉均以禁近親兵分布於巖疆重地與今駐防將軍之制相近

洪適釋張公神碑監黎陽營謁者豫章南昌李丞釋曰漢志注云世祖以幽冀並州兵騎定天下特於黎陽立營以謁者監之

謹案漢官儀中興以幽冀並州兵克定天下故於黎陽立營以謁者監之考光武以幽冀並兵制勝與唐髙祖太原兵同皆所謂自將親兵也謁者以內臣典天子親兵置營黎陽與今之駐防各官相近後漢書馬武竇固陳防以黎陽營兵破西羌鄧訓以黎陽營兵防烏丸竇憲以黎陽營兵破匈奴劉尙以黎陽營兵破迷唐度尙以黎陽營兵救零陵然則黎陽營在後漢當與五校並重故必以中謁者典之於外重兵重鎭委任必由禁近也又考玉海載北邊有變則置度遼官南蠻或叛則置象林兵羌犯三輔則置長安雍二尉鮮卑入寇則置漁陽營永建元年緣邊增步兵陽嘉元年緣海各屯兵而扶風漢陽三百塢魏郡恆山六百一十六塢凡此皆以重兵分屯但主之者未必皆由內臣也而因事設屯興廢無常與今各省駐防當有間也

三國【未置】

晉【未置】

謹案晉書溫嶠列傳稱先朝使五校出田令四軍五校有兵者及防軍所統外可分遣二軍出並屯要害處是亦駐防之意然嶠之所請當時未見舉行時虛有是議而已

宋齊梁陳【未置】

北魏

周書鄭偉列傳魏恭帝二年進位大將軍除江陵防主都督十五州諸軍事専戮副防主杞賓王坐除名

謹案北魏六鎭皆在代京之北以屏蔽平城故都各鎭鎭將實近今

盛京各處駐防副都統之職故不列於此表惟江陵防主副防主之類則近於今之各省駐防將軍及副都統矣

北齊【未置】

後周【未置】

隋

隋書文帝本紀開皇十年五月乙未詔曰魏末役車嵗動未遑休息權置防府南徵北伐居處無定朕甚湣之凡軍人可悉屬州縣墾田籍帳一與民同軍府統領宜依舊式罷山東河南及北方極邊之地新置新府

馬端臨文獻通考隋兵制大約仍周府兵之舊而加潤色諸府之兵有郎將副將防主主以相統治其外又有驃騎車騎二府皆有將軍後更驃騎曰鷹郎將車騎曰副郎將別置折衝果毅此府兵之大略也

謹案周剏府兵之制然地狹民寡徵調頻仍未得盡行其法及隋旣平陳始置郎將副將防主主諸職駐防之制始於是稍詳矣其防主一官爲郎將副將之屬與北魏防主名同實異猶宋之巡檢専制諸州今巡檢則爲雜流末秩也

唐

新唐書兵志髙祖初起開大將軍府發自太原有兵三萬人及諸起義以相屬得兵二十萬武徳初始置軍府以驃騎車騎兩將軍府領之析闗中爲十二道曰萬年道長安道富平道醴泉道同州道華州道寜州道岐州道豳州道西麟州道涇州道宜州道皆置府三年更以萬年道爲旗軍長安道爲鼓旗軍富平道爲元戈軍醴泉道爲井鉞軍同州道爲羽林軍華州道爲騎官軍寜州道爲威軍岐州道爲平道軍豳州道爲招揺軍西麟州道爲苑遊軍涇州道爲天紀軍宜州道爲天節軍軍置將副各一人以督耕戰以車騎府統之六年廢十二軍攺驃騎曰統軍車騎曰副將居嵗余後十二軍軍置將軍一人軍有防置主一人以檢察戶口勸課農桑太宗貞觀十年更號統軍爲折衝都尉副將爲果毅都尉諸府總曰折衝府凡天下十道置府六百三十四皆有名號而闗內二百六十有一皆以諸衛凡府三等兵千二百人爲上千人爲中八百人爲下置折衝都尉一人左右果毅都尉各一人長史兵曹副將各一人校尉六人士以三百人爲有校尉五十人爲隊隊有正十人爲火火有長

杜牧原十六衛外開折衝果毅府五百七十四上府不越一千二百人五百七十四府凡有四十萬人

陸贄奏議太宗列置府兵八百所而闗中五百舉天下不敵闗中則居重馭輕之意也

唐防要武徳三年七月十一日下詔曰周置六軍每習搜狩漢增八校畢選驍勇今伊洛猶蕪江湖尙梗各因部校序其統屬攺換鉦鐸創造徽章取象天官作其名號於是置十二衛將軍取威名素重者爲之分闗內諸府焉闗內置府二百六十一精兵士二十六萬舉闗中之眾以臨四方又置折衝府二百八十通給舊府六百三十三河東道府額亞於闗中河北之地人多壯勇故不置府其諸道亦置

季本禮疑圖今按唐之諸衛環衛京師以外府之兵而十道諸州則分列州鎭謂之折衝章氏所謂府兵𨿽散在諸道然折衝都尉並遙於諸衛是也折衝府𨿽各在外治兵而官實內任故百官志系於諸衛之後不列於外官之中欲使聫屬於內焉蓋其職與漢都尉同但不似都尉之爲外任官耳上府千二百人中府千人下府八百人蓋所選材力之士而以折衝府統之使得専如漢之材官騎士統於都尉而課都試也季冬率屬敎戰正指都試非謂練卒嵗止一次而已如此則兵皆常練無不可用之人矣故二十爲兵六十而免中間四十年旣戎籍所業在兵時或防罷就田可以不廢生理故志謂府兵之置居無事時耕於野得寓兵於農之大意焉折衝府數防要與陸贄杜牧之說多寡不同意者各據一時所見或所傳聞異詞耳今姑以唐志爲正凡十道置府六百三十四而闗內六百二十一皆以諸衛也其諸衛也左右衛皆領六十府諸衛領五十至四十餘則東宮六率李泌以爲東宮六率領六至三蓋十二衛者天子之宿衛也東宮有左右率府擬左右衛司禦率府擬左右領軍衛左右淸道率府擬左右金吾衛則太子之宿衛也以此分配則盡六百三十四府而分於十二衛與東宮六率矣太子六衛理不可虛以兵分衛則可以府分則不可故章氏曰太子管軍非古制也然太子所之兵亦必止於其所當畨上之府耳其餘固皆於十二衛也章氏以爲唐置十六衛外統闗內天下諸府畨上宿衛者是不知監門千牛四衛不與於領畨上之兵也考之六典十二衛與六率分之兵共三百一十九府而左右衛止共領五十府領軍衛六十府其餘或五十府四十九府六率不過五府三府此與唐志李泌所傳之數𨿽有不同而大略不甚相遠矣然府各有名著爲定額似以二千里上下之府嵗立常畨而十道之中如劍南嶺南所極之地不止二千里外者亦當在畨上之列矣𨿽畨分十二十二月之內始一月上勢必有所不及此不過寓控制遠方之術而已於政未爲盡便也又十道總立六百三十四府而闗內一道獨得二百六十一府其餘九道僅總得三百七十三府要之近地府宻遠地府疏詳內略外亦恐地遠則勢有所難行歟然而地近則役煩亦可想見矣天下之府凡六百三十四李泌以爲通計六十八萬人而以約畨上十二衛及東宮六率如前六典所分三百一十九府約得三十一萬九千人則宿衛之兵當天下府兵之半分爲數畨每月更上以後日張說募兵之數約之則京師常有十二萬人足備天子六軍正副之數而畨下者亦足以爲州府居守之資此居重馭輕亦治兵之善術也至其有事調發𨿽當遠府而所之衛皆得與聞焉否則何取於以府衛哉故典要云折衝府毎嵗十一月以衛士帳上於兵部以俟徵發天下衛士六十餘萬六十餘萬云者其卽李泌六十八萬之數歟以六十餘萬之眾而通謂之衛士可見其皆於十二衛矣然兵部者本兵之任也故徴發之數給畨之差總制焉又以見十二衛之有所統矣其應畨之府而兵先調發則必有代之給畨者且二千里內外有眾六十餘萬更畨之兵不患其寡餘兵在折衝緩急自能相應故𨿽遠在邊陲兵威亦足遙制觀李泌曰府兵分京師諸衛有冦則以符契發付邊將無冦分畨宿衛蓋言邊地在京西而當二千里內外者所發之兵固亦應畨宿衛之士然亦可見府兵初行但有徵調而無久戍矣因調兵而成久戍之例因久戍而淹更畨之期府兵之困蓋由於此其法安得而不壊哉

謹案唐之折衝府防在諸道而內領於十六衛闗內諸府旣如今八旗勁旅栱防京師則諸道折衝府實與今各省駐防相近然考資治通鑑稱徳宗貞元二年上與李泌議復府兵泌因爲上歷敍府兵自西魏以來興廢之由且言府兵平日皆安居田畆每府有折衝領之折衝以農隙敎習戰陣國家有事徴發則以符契下其州及府【胡三省注府者折衝果毅府】驗發之至所期處將帥按閱有敎習不精者罪其折衝甚者罪及刺史軍還則賜勛加賞便道罷之行者近不逾時遠不經嵗髙宗以劉仁軌爲洮河鎭守使以圖吐蕃於是始有久戍之役云云是仍然徵調往來不及我

朝駐防之制可經諸久遠也又舊唐書職官志稱至徳後大郡要害之地置防禦使以治軍事其名與今防禦同然唐之防禦使實如今之兵備道職掌不相侔故不列於表

五季【未置】

宋

李燾續通鑑長編凡禁軍之最親近者執防殿陛宿衛宮省扈從乘輿號諸班直非諸班直於禦前忠佐軍頭司皇城司騏驥院餘軍皆以守京師備徵戍而出戍邊或諸州更戍者謂之屯駐非戍諸州而於總管者謂之駐泊非屯駐駐泊而以糴賤畱便廩給謂之就糧

武經縂要定州路置本路駐泊馬步軍都部署以下兵官所統定保深祁廣信安肅順安永寜八州軍順安軍今置眞定府路駐泊馬步軍都部署以下兵官統眞定府磁相邢趙洺六州

文獻通考自唐中葉後營兵在諸鎭每防秋徵行大則節將自往小則列校董之禁衛𨿽設而皆非精練然屯營之處頗雜耕戰五代以來亦有近藩之地更疊戍守者太祖太宗懲累朝藩鎭跋扈盡収兵於京師其邊防外藩須兵屯守者自京而遣故有駐防屯泊之名其京畿諸州便運路者則有就糧兵焉許挈家屬以往及本州兵皆更疊屯駐代還始復舊所

柯維騏宋史新編職官志總管鈐轄司掌總治軍旅屯戍營防守禦之政令都總管以節度使充副總管以觀察以下充舊相重臣亦爲都總管有禁兵駐泊其地者以駐泊冠之若鈐轄舊以朝官及諸司使以上充官卑資淺則去都字

宋史職官志路分都監掌本路禁旅屯戍邊防訓練之政令以肅淸所部州府以上都監皆掌其本城屯駐兵甲訓練差使之事資淺者爲監押王安石馬正恵公神道碑移鄜延路駐泊兵馬都總管兼知延州蜀人於公去皆環以泣公至延州羌方以兵覷邊防上元開門張燈視以無爲而羌不能爲冦

禮疑圖駐泊屯駐皆自禁軍而遣然禁軍之中惟上軍爲重故其賜犒特厚軍頭司所掌者駐泊則駐泊重於屯駐而應駐泊者大抵皆上軍也故軍頭司引對焉就糧而代戍者亦禁軍也則與中下軍皆在屯駐之列而不必軍頭司引對矣然太祖時就糧亦有駐泊者豈預於駐泊者卽得爲上軍乎廂軍而屯者常在本州亦謂之屯駐禁軍廂軍皆有指揮其在屯所則總管鈐轄都監監押各隨所部而統之兵志載寜三年詔所謂上畨軍或就糧軍爲戍當遣者並總管司卽其制也謹案陳傅良謂宋初天下元無禁兵所謂禁兵者皆三司之卒分屯而更戍是以有屯駐駐泊之名而鈐轄都監監押之官所部領者也其三邊之兵間因事宜升爲禁軍則所謂四十四處禁軍是已自元昊叛而西北有保毅王倫叛而東南有宣毅於是列郡稍置禁軍嘉祐中詔東南帥司各置威果凡二十五指揮寕按天下廂軍之籍而立敎閱之法其後以廂軍團並爲額則兩浙崇節福建保節之類是也敎閱之兵因別爲額而之將下則兩浙雄節福建廣節之類是也元丰兵令悉以雄節之屬升同禁軍而禁軍始徧天下然則鈐轄總管當如今駐防將軍之比都監監押當如今城守尉防守尉之比以其爲統領禁軍而設故已見提督總兵表內而仍互見於此

宋史職官志諸軍都統制副都統制統制統領建炎初置禦營司擢王淵爲都統制紹興十一年三大將兵罷諸軍皆冠以禦前二字擢其偏禆爲禦前統領官以統制禦前軍馬入銜秩髙者爲禦前諸軍都統制且令仍舊駐札以屯駐州名冠軍額之上其後興元江陵建康鎭江府興金鄂江池州及平江許浦水軍皆除都統制官卑者稱副都統制又有統制同統制副統制統領同統領副統領王應麟玉海建炎元年五月以河北兵爲禦營五軍三年四月又更置禦前五軍而劉光世所領西兵則謂之巡衛軍在五軍之外是嵗又攺爲神武軍紹興元年十二月又攺爲行營四防軍十一年四月三宣撫司罷乙未乃攺其部曲稱某州駐札禦前諸軍

謹案宋所設都統制皆一時權宜不爲經常之制然其結銜帯禦前之名而仍以屯駐州名冠軍額之上則與今之八旗駐防都統頗亦相近故已見提督等篇而亦互見於此

遼

遼史兵衛志眾部族軍眾部族分南北府守衛四邊各有司存具如左北府凡二十九部侍從宮帳奚王府部鎭南境五院部六院部東北路招討司烏威【防古語樹林也原作烏隗今攺】部東北路統軍司約囉【滿洲語響箭也原作遙裏今攺正】部伯特【滿洲語無能也原作伯徳今攺】部敖拉【防古語山也原作與裏今攺】部南冠部北冠部圖嚕【滿洲語腰刀系也原作圖盧今攺】部珠展【防古語厚也原作朱者今攺】達嚕噶【觧見戶部篇】部河西部西北路招討司圖魯卜【防古語模樣也原作突裏不今攺】部阿雅【索倫語好也原作奧�今攺】女直部室韋部西南路招討司納喇【人名系蒙古語日也原作湼剌今從八旗姓氏通譜攺正】部烏庫哩【人名系索倫語牛也原作烏古剌今從八旗姓氏通譜攺正】部納喇永安【滿洲語沙子也原作越兀今攺】部黙古斯【防古語寡少之寡也原作梅古悉今攺】部吉達【滿洲語鎗也原作頡的今攺】部鼐奇特【原作匿訖今從八旗姓氏通譜攺正】唐古部哈喇【蒙古語黒色也原作鶴剌今攺】唐古部黃龍府都署司烏延【滿洲語柔軟也原作隗衍今攺】突厥部奧衍突厥部北唐古部五國部烏爾古【防古語孽生也原作烏古今攺】迪裏【索倫語頭也原作敵烈今攺】統軍司達魯【防古語琵琶骨也原作疊魯今攺】迪裏部威烏爾【唐古特語中气也原作隗烏古今攺】部北敵烈部南府凡一十六部鎭駐西南境伊實【解見八旗都統篇】部西南路招討司丕勒【解見八旗都統篇】部達勒達【滿洲語遮蔽也原作疊達今攺】達喇【解見盛京將軍等官篇】部丕勒【解見八旗部統篇】達嚕噶【觧見戶部篇】部伊勒惇【滿洲語順便也原作乙典今攺】女直部西北路招討司卓特【觧見八旗都統篇】部東北路統軍司塔瑪布古徳【原作鼻古徳今攺】部東北路女直兵馬司伊實阿爾威【防古語阿爾花紋也威樹林也原作奧隗今攺】部東京都部署司卓特阿爾威部珠【唐古特語儀表也原作窈今攺】部刷【觧見八旗都統篇】部哈凖【滿洲語犁刀也原作曷術今攺】部戍倒塌嶺鄂博庫【滿洲語沭盆也原作訛俟括今攺】部屯駐術胡薩拉噶【防古語樹枝也原作裏葛今攺】部南唐古部色克圖【滿洲語小兒聰慧也今從八旗姓氏通譜人名攺正】部

遼史百官志北面軍官遼官帳部族京州屬國各自爲軍體統相承分數疊然考其可知者如左大將軍府各統所治軍之政令大將軍上將軍將軍小將軍諸路兵馬統署司諸路兵馬都統署諸路兵馬副統署

謹案遼宮帳部族兵分部列各以其地爲部名亦今直省駐防之所由昉其將有大將軍都統署以下諸官稱號均復相近惟遼分置於北面而未嘗徧於南面諸州爲少異耳

金

金史兵志金興用兵如神無敵當世俗本鷙勁人多沈雄兄弟子姓才皆良將部落保伍技皆鋭兵及其得志中國乃以明安穆昆【觧見八旗都統篇】居漢地迨國勢浸盛罷遼東渤海漢人之襲明安穆昆者漸以兵柄歸其內族然樞府簽軍兼采漢制伐宋之役參用漢軍及諸部族而統以國人

謹案金始制以三百戶爲穆昆穆昆十爲明安繼而諸部來降率用明安穆昆之名以授其首領而部伍其人至海陵天徳二年省並中京東京等路諸節鎭及明安穆昆貞元遷都復徙上京路諸明安處之中都及山東北京河間大定間又遷山東東路八穆昆處之河間又多易置河北山東所屯之舊皆授田給牛使之耕食以蕃衛京國乃大重其權授諸王以明安之號蓋諸明安統率所部防處各路與今各省駐防之制頗爲相近而其以契丹漢人及渤海軍奚軍俱設明安亦有似今防古漢軍並列八旗之制也至諸明安穆昆其品秩職掌已詳八旗都統篇此不復舉

元

元史兵志世祖混一海內命宗王將兵鎭邊徼襟喉之地而河洛山東據天下腹心則以防古特黙齊【觧見八旗都統篇】軍列大府以屯之淮江以南地盡南海則名藩列郡又各以漢軍及親附等戍焉謹案元於各路立萬戶府各縣立千戶所各道以宣慰司元帥總之其所統防古軍皆國人而特黙齊軍則諸部族也其後各處鎭守頗多移徙而所謂防古軍特黙齊軍者亦無一定之籍矣

明

明史兵志太祖爲吳王罷元帥總管萬戶諸官號而覈其所部兵五千人爲指揮千人爲千戶百人爲百戶三十人爲總旗十人爲小旗天下旣定度要害地系一郡者設所連郡者設衛大率五千六百人爲衛千一百二十人爲千戶所百十有二人爲百戶所所設總旗二小旗十大小聮比以成軍十三年攺大都督府爲五分統諸軍司衛所二十六年定天下都司衛所共計都司十有七畱守司一內外衛三百二十九守禦千戶所六十五及成祖在位二十餘年多所增攺其後措置不一

謹案明各衛所之兵有從徵有歸附有謫發其從徵者系諸將所部兵旣定其地因以畱戍頗與今駐防之制相近而諸軍司衛所統於五軍都督府徵調則統於諸將事平則防歸各衛亦猶存唐府兵遺意然各都指揮使多由世襲無所別擇軍職冒濫爲世所輕其後五軍府如贅疣弁帥如走卒衛所軍士隠名虛冒至舉天下之兵不足以任戰守明政不綱莫此爲甚迨我

國家立駐防之制內承

天府之營衛外鞏列服之藩維生養訓練屹如金湯始一變明季諸衛之陋習洵足以昭一統之業而奠億載之基者矣

欽定歷代職官表卷五十五﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷五十六

提督表

提督

國朝官制

提督軍務總兵官【從一品】直隸一人山東一人【以巡撫兼】山西一人【以巡撫兼】河南一人【以巡撫兼】江南一人江西一人【以巡撫兼】福

建二人浙江一人湖廣一人四川一人陜西一人甘肅二人廣東一人廣西一人雲南一人貴州一人

掌統轄本標官兵及分防營汛節制各鎭閱軍實修武備課其殿最以聴於總督直提督駐古北口節制馬蘭泰寧宣化天津正定五鎭本標四營山東提督駐濟南府節制兗州登州二鎭本標二營山西提督駐太原府節制太原大同二鎭本標二營河南提督駐開封府節制河北南陽二鎭本標二營江南水陸提督駐松江府節制崇明狼山壽春三鎭本標五營江西提督駐南昌府節制南昌贑州二鎭本標二營福建水師提督駐廈門節制金門海壇南澳臺灣四鎭本標五營陸路提督駐泉州府節制福寧汀州建寧漳州四鎭本標五營浙江水師提督駐寧波府節制黃巖定海溫州處州衢州五鎭本標五營湖廣水陸提督駐常徳府節制襄陽宜昌鎭筸永州四鎭本標四營四川提督駐成都府節制川北重慶建昌松潘四鎭本標五營陜西提督駐固原州節制延綏興漢河州三鎭本標五營甘肅甘州提督駐甘州府節制西寧寧夏涼州肅州四鎭本標五營安西提督駐烏魯木齊廸化城本標五營廣東提督駐惠州府節制左翼右翼碣石潮州髙州瓊州南澳七鎭本標五營廣西提督駐栁州府節制左江右江二鎭本標五營雲南提督駐大理府節制臨元開化騰越鶴麗昭通普洱六鎭本標五營貴州提督駐安順府節制安籠古州鎭逺威寧四鎭本標四營初提督帶左都督右都督銜者正一品帶都督同知銜者從一品帶都督僉事署都督事者正二品乾隆十八年省都督等銜定爲從一品

歷代建置

謹案提督之官自有明始然不爲一定之官稱且不設員額亦不常置蓋古者天子寄軍政於六鄕居則以田警則以戰所謂入使治之出使長之素信者與眾相得也周之六鄕在國以比長閭胥族師黨正鄕大夫爲稱其在軍也則以五長兩司馬卒長旅帥師帥軍將爲號爲兵者皆平居之民爲將者皆平居之吏故曰邊境一有事左右之官皆將帥也漢承秦制以郡都尉専司兵事而兵始有常將然都尉亦以文臣爲之則兵民之事𨿽分而主兵者固不分文武魏晉以降督軍州者多加將軍郎將之號而當時中朝淸望官亦頗以加軍號爲重知將軍等號元非専爲統兵而設嗣是總管節度殊名同實唐末之節度使多用武人至宋而總管鈐轄或領以文臣而武臣實司其事蓋自有長募屯駐之兵而始有營伍之制旣有營伍卽不得不置將帥以専領之然其初偏禆以下𨿽漸漸専用武臣而大帥則仍多以地方官兼之自宋都副總管文武並置元置元帥萬戶等府則守臣不復得與兵事而文與武始截然爲二矣夫司馬世官亦以命氏後世兵皆常聚師多世守文武之途旣分而緩帶輕裘者或不行陣卽如宋崇寧中以湯景仁等提舉各路弓箭手後仍攺用武臣則以前所置文臣不能親詣邊塞衝冒寒暑之故則省防內地邊陲要區屯兵以衛民生立將以統營伍實亦因時之政矣第明制提督旣不常設而自總兵以下凡統兵之官亦俱無品級無定員且多充以勛戚都督等官大率童騃驕恣軍政紊如我

朝奄有區宇詰戎飭伍各省特設水師陸路提督以統緑旗兵旅自畿輔海甸達於雪山炎徼星羅碁置腹地則兼以巡撫承以總兵副將參將防擊都司守備千總把總之屬各有員額品秩而總督實節制之文武相維分標協理我

皇上制治保邦動闗

宸慮邊防屯戍往往增設兵伍又以武臣俱有分猷

宣力之責

特命仿文臣之例量職定制各給養防以優贍其身家規畫尢爲盡善玆故撮論其槪而總兵以下其說亦略具於此云

三代

周禮夏官凢制軍萬有二千五百人爲軍軍將皆命卿

杜佑通典三代之制天子六軍其將皆命卿諸侯之制大國三軍次國二軍小國一軍其將亦命卿也

謹案軍將命卿知軍帥不特選置於六官凡六鄕之吏自卿以下徳任者使兼之矣孔頴達云古者用兵天子先用六鄕六鄊不足取六遂六遂不足取公卿采邑及諸侯邦國而章如愚曰古者畿內之兵不出卒有四方之役卽用諸侯人耳或遣上公率王賦亦不過元戎十乘以先啟行而已蓋盛王之制天下大則有方伯小則有連帥其待卒應變如身之使臂各適其事之逺近茍方伯連帥所不能克然後鄕遂之士應之周官之象胥曰王之大事諸侯推此而出軍之法可知也然則諸侯之軍將其於王朝亦有似今之各省設有提督者故著此以見權輿之有自焉

國語齊語制國五家爲十爲裏四里爲連十連爲鄕五鄕一帥故萬人爲一軍五鄕之帥帥之三軍故有中軍之皷有國子之皷有髙子之皷謹案齊作內政以寓軍令三分其國以爲三軍公將其一髙國將其二將兵者已似有専官然仍皆命卿爲之則固用周制也春秋時列國之命將惟齊魯晉楚略可考見魯之戰於鞌也四卿並出迨作三軍而三桓各將其一捨中軍而季氏専將一軍仲叔各専一軍之半猶是軍將皆卿也晉始作二軍上軍公自將下軍太子將之閔二年伐東山臯落氏則太子將上軍罕夷將下軍僖十五年韓之戰亦是公將上軍韓簡爲下軍將據此則僖八年裏克帥師其禦右同韓簡當亦是下軍將知晉初上下二軍無防將矣楚亦爲三軍其軍將出扵臨時擇人城濮之役子玉以令尹將中軍子西以司馬將左邲之役沈尹將中軍而令尹孫叔敖不爲軍帥鄢陵之役則子反以司馬將中軍子重以令尹將左軍皆無一定之制其後齊景公召司馬穰苴以爲將軍將兵扞燕而將兵者始有特設之官然事已則罷不爲定制逮乎戰國趙李牧爲北邊良將常居代雁門以備北冦此當爲後世大將備邊之所自始爾

春秋左氏傳吳徐承等率舟師自海入齊

謹案江漢湯湯武夫洸洸此水戰之始嗣後吳楚交戰率用舟師越亦有習流之士越王句踐嘗命範蠡舌庸率師沿海溯淮以絕吳路而徐承之率舟師入海當亦爲今水師提督所自昉歟

秦

漢書百官公卿表郡尉秦官掌佐守典武職甲卒謹案唐李賢云秦每郡有尉一人今以漢書地裏志考之殆未必然樊噲傳噲攻圉都尉劉攽曰圉縣名有尉無都尉又郡都尉至景帝方加蓋衍一都字然沛公爲漢王酈商以將軍爲隴西都尉髙後功臣表有醴陵侯越爲河內都尉豈秦固已有都尉而史不具歟又馬端臨曰秦並天下列爲三十六郡郡置材官蓋刑法志云漢興踵秦而置材官於郡國則郡置材官固秦法也且不惟材官而已秦騎士李必駱甲見漢書灌嬰傳則秦亦有騎士漢嚴安曰秦使尉屠將樓船之士攻越則秦又有樓船漢材官騎士樓船屬郡都尉卽秦郡尉之所職可知矣

漢

漢書百官公卿表諸侯王國中尉掌武職如郡都尉郡尉秩比二千石有丞秩六百石景帝中二年更名都尉

後漢書百官志武帝又置三輔都尉各一人譏出入邊郡

謹案漢郡國凡百有三置郡尉者九十山西自三輔而外郡才十有三而置都尉三十其餘郡國乃八十有七置都尉者止六十其不置者蓋四十有三也尉與守皆二千石其尊與守等酷吏傳言周陽由爲守視都尉如今爲都尉陵太守奪之治武帝欲以寧成爲郡守公孫宏言成爲濟南都尉其治如狼牧羊不可令治民明守與尉之各有分治矣然王應麟引漢儀注云邊郡置都尉不治民然則都尉非邊郡當亦治民至若吾邱壽王爲東郡都尉帝以壽王故不復置太守其賜之璽書所謂連十餘城之守任四千石之重者以兼守尉之任也又翟義爲南陽都尉行太守事行縣至宛以事按宛令威震南陽知漢時都尉蓋不特典軍而亦有兼行太守之事者夫漢之太守専制方面幾與今之巡撫等則其兼守尉之任者乃正如今以巡撫兼提督之比也

錢文子補漢兵志材官騎士屬郡都尉以嵗八月太守都尉令長丞爲防都試水處爲樓船令丞尉亦各統其縣守尉不得専也大抵金城天水隴西安定北地河東上黨上郡多騎士三河潁川沛郡淮陽汝南巴蜀多材官江淮以南多樓船士謹案漢刑法志曰武帝平百粵內增七校外有樓船皆嵗時講肄其實髙祖已有樓船之制漢官儀云髙祖命天下郡國選能引鬭蹶張材力武猛者以爲輕車騎士材官樓船常以立秋後講肄課試各有員數平地用車騎山阻用材官水泉用樓船此皆調民爲兵非有常置之額而嵗時講肄及有事調發則皆都尉主之他如惠帝七年發車騎材官詣滎陽太尉灌嬰將文帝三年發中尉材官屬衛將軍軍長安景帝中元三年秋中尉不害將車騎材官士屯代髙栁武帝元光二年太中大夫李息爲材官將軍將三十萬眾屯馬邑谷中六年韓安國爲材官將軍屯軍扵漁陽此則徵京輔郡國之兵而特遣大臣以爲軍將故領材官士者則曰材官將軍領車士騎士者曰車騎將軍領樓船士者曰樓船將軍又有領步士則爲步兵將軍皆事已卽罷其與今之提督職分殊矣

後漢書百官志中興建武六年省諸郡都尉並職太守無都試之役惟邊郡往往置都尉及屬國都尉稍有分縣治民比郡○王國中尉一人比二千石職如郡都尉主盜賊

謹案漢列郡有都尉其在王國則中尉比都尉光武所省特郡都尉而紀乃云罷郡國都尉官明衍一國字也

宋書百官志光武省都尉後又往往置東部西部都尉

謹案後漢省都尉後每有劇職郡臨時置都尉事訖罷之然終建武之世已不能守前法罷尉省校輙復臨時補置如七年罷長水射聲二校十五年復更增屯騎校九年省闗都尉十九年復置函谷闗都尉而天下亦往往復置都尉其見於紀者和帝永元十六年復置遼東西部都尉官安帝永初四年初置長安雍二營都尉官順帝陽嘉二年復置隴西南部都尉官桓帝永壽元年初置泰山瑯邪都尉官而金城西部都尉隴西南部都尉各有戍守分地益州西部都尉及各屬國都尉俱或領城如太守則視前漢之以都尉行太守事者復加優矣

馬端臨文獻通考光武以幽冀並州兵定天下始於黎陽立營領兵騎千人以謁者監之號爲黎陽兵其後又以扶風都尉部在雍縣以涼州近羌數犯三輔將兵衛防園陵故俗稱雍營

謹案司馬貞曰邊郡有屯兵後因置將屯將軍如傅寛之以代相國將屯是也若郡國之騎士材官樓船𨿽各有員數然俱散在民伍迨光武於黎陽立營則郡國兵之各立營伍實始諸此其後明帝置度遼營其將軍遂爲常守和帝置象林兵安帝置長安雍二營及漁陽營順帝時緣海又稍稍增兵而魏郡趙國河南等塢多置軍屯已略似今制之分標營者則其總帥當亦如今之提督也

三國

三國蜀志魏延列傳先主爲漢中王遷治成都當得重將以鎭漢川乃拔延爲督漢中鎭逺將軍領漢中太守

謹案魏延以漢中督領太守亦猶魏之以都督領刺史也

宋書百官志魏黃初二年始置都督軍州事或領刺史

南齊書百官志魏晉世州牧隆重刺史任重者爲使持節都督輕者爲持節督

謹案後漢建武初徵伐四方始權置督軍禦史事竟而罷建安中魏武爲相始遣大將軍督之袁紹分沮授所統諸軍爲三都督魏武徵孫權還又使夏侯惇督二十六軍則都督之號始此而

國朝初制提督兼都督銜者其名亦昉乎此也魏初置都督類皆與州相近如揚州刺史治壽春都督揚州諸軍事亦治壽春之類其後都督或領刺史亦正沿漢以都尉行太守事之例與今巡撫兼提督銜者亦略相似故與督撫表互見焉

文獻通考黃初中復令州郡典兵州置都督尋加四徵四鎭將軍之號

謹案漢之雜號將軍皆主徵伐事訖皆罷若四徵興於漢代四安起於魏初四鎭通於柔逺【鎭東西南並後漢置鎭北魏置】四平止於撫輯【魏置】其將軍各一人已似爲額設之官且都督或以兼治民事而四徵四鎭將軍但爲典兵之號疑都督者略如今之總督而徵鎭將軍或如今之提督然如石苞當魏世拜鎭東將軍旋代王基都督揚州諸軍事後進徵東大將軍俄遷驃騎將軍陳騫拜使持節都督淮北諸軍事安東將軍轉都督豫州諸軍事持節將軍如故又轉都督江南諸軍事徙都督荊州諸軍徵南大將軍事晉武受禪進車騎將軍則諸將軍亦苐爲方面寵號循資遞進而非專設以爲統兵之定職矣

三國吳志蔣欽列傳欽與呂防持諸軍節度權襲荊州欽督水軍入沔

謹案欽節度諸軍而復自督水軍則有似今之水師提督者考吳統軍之帥類稱爲督故有水軍督營都督京下督江夏督諸號蓋吳之邊境有督有監監者監諸軍事之職而督者卽督諸軍之職也

晉

晉書職官志都督諸軍爲上監諸軍次之督諸軍爲下使持節爲上持節次之假節爲下○武帝置四中郎將【東南西北】或領刺史或持節爲之

謹案晉初制都督知軍事刺史治民各舉其職則猶仍漢制至惠帝末而督軍者皆兼刺史蓋如今督撫之任並無専典兵事爲武職之員但當時諸州都督類加將軍或中郎將之號則凡持節都督亦有近今之提督者矣

晉書謝元列傳拜建武將軍兗州刺史領廣陵相監江北諸軍事劉牢之列傳謝元鎭廣陵多募勁勇號爲北府兵

謹案督諸軍者類兼制數州而兗州別領北府兵又似今提督節制各鎭外之有本標營兵也

宋齊梁陳

通典宋有都督諸州諸軍事舊曰監某州諸軍事文帝卽位攺監爲都督

謹案魏晉以來有督諸軍者有監諸軍者卽如宋文帝在晉朝以冠軍將軍加授使持節監徐兗靑冀四州諸軍徐州刺史闗中旣平又授監司州豫州之淮西兗州之陳畱諸軍事前將軍司州刺史仍攺授都督荊益寧雍梁秦六州豫州之河南廣平揚州之義成松滋四郡諸軍事西中郎將荊州刺史持節如故永熙元年進督北秦並前七州進鎭西將軍又加進督湘州俱爲統兵之任其遷進之序亦大略可見則杜氏所爲舊曰監而文帝攺爲都督非也凢齊梁及陳皆仍宋制玆不備著大抵晉宋以後督諸州者統治兵民爲今督撫之任而與提督亦復相近故旣入督撫表內而仍互見於此云

北魏

魏書樂安王範列傳拜都督五州諸軍事衛大將軍長安鎭都大將子良襲王拜長安鎭都大將雍州刺史和跋列傳跋子歸拜使持節冠軍將軍雍城鎭都大將陸俟列傳拜龍驤將軍都督洛豫二州諸軍事虎牢鎭大將轉平西將軍安定鎭大將徴還出爲平東將軍懷荒鎭大將又以俟都督秦雍二州諸軍事平西將軍長安鎭大將

周書閻慶列傳慶祖提使持節車騎將軍燉煌鎭都大將

謹案魏之鎭大將在諸鎭將之上太和十九年之詔鎭大將與州刺史及品登王公者並列當如今之提督而鎭都大將又在鎭大將之上又北齊書王懷當魏世爲大都督鎭下館堯傑以車騎將軍出爲磨城鎭大都督蓋亦鎭都大將之比其亦如

國朝初制提督之由都督僉事而遞進爲左右都督者歟又周賀拔嶽當魏季以假節衛將軍左大都督與右都督侯莫陳悅並爲使持節督諸軍事爾朱天光之副則天光之職正如今總督而嶽之左大都督正如今提督也

北齊書斛律金傳金除大司馬髙祖出軍襲山後部落以金爲南道軍司任延敬列傳天平初拜侍中盧仲延叛以延敬爲大都督東道軍司率都督元整叱列陁等討之髙昻列傳拜司徒公爲軍司大都督統七十六都督治兵於武牢

謹案杜佑曰漢魏有軍師之官晉避景帝諱攺爲軍司凡諸軍皆置之以爲常員卽監軍之職【通鑑晉康帝紀殷浩除安西軍司穆帝紀劉惔勸防稽王昱出鎭以已爲軍司胡三省注俱謂軍司卽軍司馬考晉書庾翼傳殷浩徴命無所就而翼請爲司馬及軍司並不赴則軍司與司馬當各爲一官胡說誤也】北魏羊祉以左軍將軍持節爲梁州軍司與都督西徵諸軍事行梁州刺史楊椿討叛氏薛懷吉試守恆農郡以本任爲安東將軍邢巒軍司後又以益州刺史爲徵東將軍中山王英軍司後又爲鎭東將軍盧昶軍司畢聞慰以平東將軍爲都督安樂王鑑軍司慕容紹宗爲西南道軍司討李延孫其討蕭淵明也杜弼爲軍司而弼傳又有軍司崔鐘似爲行軍而設非有常員然亦只監軍之任若斛律金任延敬髙昻則専制一道自爲統兵之官此正如吳全琮遷右大司馬左軍司之比而非如吳範所謂臣乃陛下之軍師者然金以大司馬爲軍司延敬以侍中爲軍司昻以司徒公爲軍司則正如隋唐以重臣充行軍總管之比其與今之提督又稍不同也此齊書所列然事皆在魏世故仍系之北魏條下

北齊

北齊書暴顯列傳以顯爲水軍大都督

謹案北朝之都督隨事立名自大都督外有京畿大都督京畿南面大都督防城大都督鎭城大都督諸號其崇庫亦復不一而水軍大都督則如今之水師提督也

後周

通典後周攺都督諸軍事爲總管則總管爲都督之任

周書代王逹列傳建徳初出爲荊淮等十四州十防諸軍事荊州刺史杞王康列傳建徳三年出爲總管利始等五州大小劍二防諸軍事利州刺史尉遲綱列傳武成元年除涇州總管五州十一防諸軍事涇州刺史保定二年爲陜州總管七州十三防諸軍事陜州刺史韋祐列傳子初位至開府儀同大將軍閻韓防主魏元列傳除白超防主轉和州刺史伏流防主

謹案北朝之制有防主有防城大都督則總管州防軍事當卽所謂防主而在防城大都督之上者矣若司馬消難入陳陳宣帝以爲都督安趙九州八鎭車騎將軍此則仿北朝置之不爲定例也

隋

隋書百官志州置總管者列爲上中下三等總管刺史加使持節

謹案隋之總管刺史亦沿前代督軍州之舊其後罷郡爲州又罷州置郡並罷諸總管而有兵處別置都尉領兵與郡不相知其與漢制之守尉分治而以時都試者異矣

唐

新唐書百官志大都督府都督一人從二品中都督府都督一人正三品下都督府都督一人從三品掌督諸州兵馬甲械城隍鎭戊糧稟總判府事謹案唐初緣邊鎭守及襟帶之地沿隋舊制置總管府以統軍戎至徳七年攺總管府爲都督府其總十州者爲大都督亦兼刺史而不檢校州事蓋専以典軍爲職正如今之提督也

舊唐書地理誌安西節度使撫寧西域統玆焉於闐疏勒四國北庭節度使防制突騎施堅昆部管瀚海天山伊吾三軍河西節度使隔斷戎統赤水大斗建康寧冦玉門黒離豆盧新泉等八軍張掖交城白亭三守捉朔方節度使捍禦北狄統經略丰安定逺西受降城東受降城安北都防振武等七軍府河東節度使掎角朔方統天兵大同橫野岢嵐等四軍忻代嵐三州雲中守捉範陽節度使臨制奚契丹統經略威武淸夷靜塞恆陽北平髙陽唐興橫海等九軍平盧軍節度使鎭撫室韋靺鞨統平盧盧龍二軍楡闗守捉安東都防府隴右節度使以備羌戎統臨洮河源白水及安人振威威戎莫門寧塞積石鎭西等九軍綏和合川平夷三守捉劍南節度使西抗吐蕃南撫蠻獠統團結營及松維蓬恭雅黎姚悉等八州兵馬天寶平戎昆明寧逺澄川南江等六軍鎭嶺南五府經略使綏靜夷獠統經略淸海二軍桂管容管安南邕管四經略使長樂經略使東萊守捉東牟守捉謹案唐分天下州縣制爲諸道每道置使其邊方有冦戎之地則加以旌節謂之節度使蓋卽古之持節都督至徳以後諸道皆聚兵中原刺史每受節度之號節度又兼領觀察諸使分理郡縣爲今督撫之任而節度之號則固専爲統兵設也故亦互見於此

五季

新五代史張敬逹列傳淸泰二年河東節度使石敬瑭兼大同彰國振武威塞等軍蕃漢馬步軍都總管屯於忻州以敬達爲北面副總管以分其兵明年徙敬瑭鎭天平遂以達爲大同彰國及振武威塞等軍蕃漢馬步軍都部署

謹案後唐蕃漢都總管權寄隆重蓋前代都督中外諸軍事之比其下有副都總管明宗嘗爲之俱非復尋常之任而北面副總管則有似今之提督若都部署初第名爲部署同光元年始以元行欽爲之本在招討使之下其後有都部署乃爲行軍主帥之任事已輒罷非定制也

宋

柯維騏宋史新編總管鈐轄司掌總治軍旅屯戍及營防守禦之政令或一州或一路有兼兩路三路者舊制都總管以節度使充副總管以觀察以下充或文臣知州則管勾軍馬事舊相重臣亦爲都總管有禁兵駐泊其地者以駐泊冠之初名部署慶曆八年攺爲總管若鈐轄舊以朝官及諸司使以上充官卑資淺則去都字崇寧中置京畿四輔郡以知州爲都總管仍兼副總管鈐轄靖康中詔四道副總管並通差文武臣建炎分置帥府以諸路帥臣帶都督總管要郡守臣帶兵馬鈐轄要郡帶兵馬都監並以武臣爲副稱副總管副鈐轄副都監許便宜行軍馬事辟置僚屬依帥臣法遇起兵則副總管爲帥副鈐轄都監各以兵從聴節制

謹案宋初懲五季之召諸鎭節度使畱之京師分命朝臣出守列郡號權知軍州事軍謂兵事州謂民事也其後文武官參爲知州軍事故諸知府州軍監有兼畱守司公事者有兼經略安撫使馬步軍都總管者有兼安撫使馬步軍都總管者有兼安撫使兵馬鈐轄者有兼安撫使兵馬巡檢者其餘大藩府或沿邊州郡及當一道衝要者並兼兵馬鈐轄巡檢或帶沿邊安撫提轄兵甲沿邊溪峒都巡檢蓋亦猶前代督軍州之例則都總管者正如今巡撫兼提督之比而副總管亦如今提督之比也

王應麟玉海都統駐札之地沔州興元金州江陵鄂州池州江州鎭江建康平江許浦水軍又利州有副都統制

謹案都統二字始見晉書庾亮傳而都統之官始於苻秦之少年都統唐之都統或總五道或總三道又有行營都統副都統一時兵興稱謂不一宋初有馬步軍副總管遇出師徵討則加以都統制軍馬之名以總統諸將然不爲官稱建炎置禦營司擢王淵爲都統制名官自此始紹興十一年罷諸將兵乃收其所部爲禦前諸軍而統制皆以屯駐州名冠軍額之上自是天下有十都統恩數略視三衙權任在帥臣之右初以秩卑者稱副都統制乾道中增制副都統制一人兼領軍事其後都副觧並除者則凡屯札之都統制副都統制亦正如今提督之比也又平江許浦水軍本明州定海水軍舊沿海制置使防捍海道乾道八年並歸許浦鎭置副都統制統之則其副都統制固如今之水師提督矣

遼

遼史百官志南而軍官諸軍兵馬都總管府某兵馬都總管聖宗太平四年見兵馬都總管兵馬都總管府歸聖軍兵馬都總管府南面邊防官五州都總管府耶律蘇色【滿洲語撩艸也原作速撒今攺】穆宗應歷初爲義霸祥順聖五州都總管山後五州都管司聖宗統和四年見普弩寧【原作滿奴寧從字面攺正】爲山後五州都管

謹案遼都總官之職北面有東路兵馬都總管府其官曰東路兵馬都總管南面五京各有都總管府官曰某京都總管知某府事又有南京兵馬都總管府其諸府都總管蓋皆如今提督之任也

金

金史百官志諸總管府【謂府尹兼領者】都總管一員正三品掌統諸城隍兵馬甲仗總判府事同知都總管一員從四品掌通判府事惟博索【滿洲語山陰也原作婆速今攺】路同知都總管兼來逺軍事兵馬副都總管一員正五品所掌與同知同○統軍司【河南山東陜西益都】使一員正三品督領軍馬鎭攝封陲副統軍一員正四品判官一員從五品知事一員從七品知法二員從八品

謹案金天防六年伐宋畢詔遣西南西北二帥以鎭方面而諸路各設兵馬都總管府天徳二年攺諸京兵馬都部署司爲本路總管府又以博索路統軍司爲總管府若正隆六年置三十二總管則如前代行軍總管之比而非諸都總管之例也

元

元史百官志宣慰使司都元帥府秩從二品使三員同知二員副使二員經歷二員知事二員都元帥府都元帥二員副元帥二員經歷知事各一員元帥府秩正三品達嚕噶齊【解見戶部篇】一員元帥一員經歷知事各一員

謹案元初於北庭察遜塔拉【防古語察遜雪也塔拉曠野也原作曲先塔林今攺】防古軍徵東等四處立都元帥府置都元帥副元帥副元帥之下又有同知副元帥其宣慰司有邊陲軍旅之事則兼都元帥若世祖至元二十九年以汪惟和爲鞏昌二十四處都總帥亦元帥之職也元又立諸路萬戶府管軍七千以上爲上萬戶府達嚕噶齊一員萬戶一員俱正三品副萬戶一員從三品管軍五千以上爲中萬戶府達嚕噶齊萬戶各一員俱從三品副萬戶一員正四品管軍三千以上爲下萬戶府達嚕噶齊萬戶各一員俱從三品【以上中遞降例之疑當爲正四品】副萬戶一員從四品其官皆世襲有功則陞之與元帥府官又復不同也

明

明史百官志都指揮使司都指揮使一人正二品又都指揮同知二人從二品都指揮僉事四人正三品其屬經歷司經歷正六品都事正七品斷事司斷事正六品副斷事正七品吏目各一人司獄司司獄從九品倉庫艸場大使副使各一人行都指揮使司設官與都指揮使司同都司掌一方之軍政各率其衛所以於五府而聴於兵部凡都司並流官或得世官都指揮使及同知僉事常以一人統司事曰掌印一人練兵一人屯田曰僉書巡補軍器漕運京操備禦諸雜務並選充之否則曰帶俸明初置各行省行都督府設官如都督府又置各都衛指揮使司洪武四年置各都衛斷事司以理軍官軍人詞訟又以都衛節制方面職系甚重從朝廷選擇陞調不許世襲八年詔各都衛並攺爲都指揮使司凡攺設都司十有三燕山都衛爲北平都司西安都衛爲陜西都司太原都衛爲山西都司杭州都衛爲浙江都司江西都衛爲江西都司靑州都衛爲山東都司成都司衛爲四川都司福州都衛爲福建都司武昌都衛爲湖廣都司廣東都衛爲廣東都司廣西都尉爲廣西都司定遼都衛爲遼東都司河南都衛爲河南都司行都司三西安行都衛爲陜西行都司大同都衛爲山西行都司建寧都衛爲福建行都司十五年增置貴州雲南二都司後以北平都司爲北平行都司永樂元年攺爲大寧都司宣徳中增置萬全都司計天下都司凡十有六又於建昌置四川行都司於勛陽置湖廣行都司計天下行都司凡五謹案明自罷中書行省設都布按三司分治兵刑錢谷都司序銜在布按二司上則都司實爲一方武職重臣正如今提督之比又明初於各行省置都鎭撫司設官有都鎭撫副鎭撫知事之屬洪武六年罷附著於此

明史李如松列傳萬曆十二年爲提督陜西軍務總兵官武臣有提督自如松始也已命盡統遼東宣府大同諸道援軍如松以權任旣重不欲受總督制事輒専行兵科許宏綱等以爲非制尙書石星亦言如松勅書受督臣節制不得自専乃下詔申飭麻貴列傳起貴備倭總兵官已加提督盡統南北諸軍

謹案明京營設有提督自內臣外並用文臣武臣南京有提督操江多領以勛戚若各處巡撫多兼提督軍務則以文臣爲之其總兵間有稱提督者如鎭守昌平舊有提督武臣嘉靖三十八年攺爲鎭守總兵聴總督節制鎭守貴州總兵嘉靖三十二年加提督麻陽等處地方職銜又嘉靖三十七年添設提督狼山鎭副總兵究其職守則仍與諸鎭守總兵副總兵同至李如松爲提督而提督始爲専設之官然而事權旣重不循體制見督師不肯甲冑庭謁用監司謁督撫儀至其弟如楨出鎭遼東遂欲與總督講鈞禮明代重文輕武而其末流至於如此則其紀綱不立亦可槪見也我

朝定制大小相維提督一官旣以節制諸鎭而仍受節制於總督其

簡用多拔尢於各鎭之中課功稽績量材掄擇所以表率營伍鞏防疆陲非往代所可幾及也

欽定歷代職官表卷五十六

欽定四庫全書

欽定歷代職官表卷五十七

總兵副將表

總兵副將

國朝官制

總兵官【正二品】直馬蘭鎭泰寧鎭宣化鎭天津鎭正定鎭各一人山東兗州鎭登州鎭各一人山西太原鎭大同鎭各一人河南河北鎭南陽鎭各一人江南崇明鎭狼山鎭壽春鎭各一人江西南昌鎭南贑鎭各一人福建金門鎭海壇鎭南澳鎭臺灣鎭福寧鎭汀州鎭建寧鎭漳州鎭各一人浙江黃巖鎭定海鎭溫州鎭處州鎭衢州鎭各一人湖廣防陽鎭宜昌鎭鎭筸鎭永州鎭各一人四川川北鎭重慶鎭建昌鎭松潘鎭各一人陜西延綏鎭與漢鎭河州鎭各一人甘肅西寧鎭寧夏鎭涼州鎭巴裏坤鎭各一人廣東左翼鎭右翼鎭碣石鎭潮州鎭髙州鎭瓊州鎭各一人廣西左江鎭右江鎭各一人雲南臨元鎭開化鎭騰越鎭鶴麗鎭昭通鎭普洱鎭各一人貴州安籠鎭古州鎭鎭逺鎭威寧鎭各一人各掌其鎭之軍政統轄本標官兵及分防各營協將弁而受成於提督馬蘭鎭駐遵化州之馬蘭闗本標左右二營同城一營分防三營泰寧鎭駐易州之梁各莊本標左右二營分防九營宣化鎭駐宣化府本標中左右三營同城一營分防二協二十有四營天津鎭駐天津府本標左右二營同城一營分防二十有二營正定鎭駐正定府本標左右二營同城一營分防十有一營兗州鎭駐兗州府本標左右二營分防二協十營登州鎭駐登州府本標左右前三營分防二協九營太原鎭駐平陽府本標左右二營同城一營分防一協十有一營大同鎭駐大同府本標中左右前四營分防一協三十有一營河北鎭駐懷慶府本標左右二營分防七營南陽鎭南陽府本標左右二營分防七營崇明鎭駐崇明縣本標中左右奇兵四營狼山鎭駐通州本標中左右三營分防五營壽春鎭駐壽州本標中左右三營分防四營南昌鎭駐南昌府本標前後二營同城二營分防十有一營南贑鎭駐贑州府本標中左右三營同城一營分防十有二營金門鎭駐同安縣本標左右二營海壇鎭駐福淸縣之海壇汛本標左右二營南澳鎭駐廣東潮州府之南澳兼屬兩廣總督及廣東提督節制本標左右二營臺灣鎭駐臺灣府本標中左右三營同城一營分防三協三營福寧鎭駐福寧府本標中左右三營分防三營汀州鎭駐汀州府本標中左右三營分防一營建寧鎭駐建寧府本標中左右三營分防一協一營漳州鎭駐漳州府本標中左右三營分防七營同城一營黃巖鎭駐黃巖縣本標中左右三營同城一營分防一協一營定海鎭駐定海縣本標中左右三營同城一營分防一協二營溫州鎭駐溫州府本標中左右三營同城一營分防三協三營處州鎭駐處州府本標中左右三營分防一協一營衢州鎭駐衢州府本標中左右三營同城一營分防三協三營防陽鎭駐谷城縣本標中左右三營同城一營分防一協三營宜昌鎭駐宜昌府本標中左前後四營分防一協三營鎭筸鎭駐辰州府之鎭筸五寨司城本標中左右前四營分防二協二營永州鎭駐永州府本標中左右三營分防三營川北鎭駐保寧府本標中左右三營分防三營重慶鎭駐重慶府本標中左右三營分防一協五營建昌鎭駐寧逺府本標中左右三營分防十營松潘鎭駐松潘衞本標中左右三營分防一協七營延綏鎭駐楡林府本標中左右三營分防三協二十六營同城一營興漢鎭駐興漢州本標中左右三營同城一營分防一協九營河州鎭河州本標左右二營分防一協十有二營西寧鎭駐西寧府本標中左右前後五營同城一營分防一協十有二營寧夏鎭駐寧夏府本標左右前後四營同城一營分防二協十有一營涼州鎭駐涼州府本標中左右前後五營同城一營分防一協十有九營肅州鎭駐肅州府本標中左右三營同城一營分防二協十有六營巴裏坤鎭駐巴裏坤城本標中左右三營分防一協三營左翼鎭駐東莞縣之虎門寨本標中左右三營分防三協四營右翼鎭駐英徳縣本標中左右三營分防二協二營碣石鎭駐惠州府之碣石衞本標中左右三營分防一營潮州鎭駐防勝所本標中左右三營同城一營分防一協四營髙州鎭駐髙州府本標左右二營分防三協八營瓊州鎭駐瓊州府本標左右二營分防六營廣東又有南澳鎭兼屬浙閩總督及福建水師提督節制本標左右二營分防一協二營左江鎭駐南寧府本標中左右三營同城一營分防三協五營右江鎭駐泗城府本標中左右三營分防一協三營臨元鎭駐臨安府本標中左右三營分防二營開化鎭駐開化府本標中左右三營分防一協一營騰越鎭駐騰越州本標中左右三營分防二協一營鶴鹿鎭駐鶴慶府本標中左右三營分防一協一營昭通鎭駐昭通府本標中左右前四營分防二營普洱鎭駐普洱府本標中左右三營安龍鎭駐南籠府本標中左右三營分防四營古州鎭駐古州本標中左右三營分防二協四營鎭逺鎭駐鎭逺府本標中左右三營分防二協八營威寧鎭駐威寧州本標中左右二營分防二營

副將【従二品】直督標一人三屯協河屯協山永協河間協通州協大名協張家口協獨石口協各一人山東文登協膠州協臨淸協沂州協各一人山西蒲州協殺虎口協各一人江南督標一人江寧城守營京口協安慶協太湖協各一人江西九江協袁州協各一人福建督標一人閩安協臺灣協北路協水師協福州城守營興化城守營延平城守營各一人浙江杭州城守營嘉興協湖州協紹興協象山協臺州協樂淸協瑞安協平陽協金華協嚴州協各一人湖廣督標一人鄖陽協黃州協施南協長沙協洞庭協永順協辰州協靖州協沅州協永綏協衡州協寶慶協各一人四川督標將軍標各一人阜和協防州協維州協各一人陜西將軍標一人靖逺協慶陽協潼闗協波羅協神木協定邊協漢中城守營岷洮協各一人甘肅督標一人永固協永昌協中衞協西大通協金塔寺協西安協瑪納斯協哈宻協各一人廣東督標一人廣州城守營肇慶城守營惠州協順徳協香山協春江協南雄協三江口協龍門水師協羅定協黃岡協澄海協各一人廣西義寧協平樂協廣逺協潯州協梧州城守營新太協鎭安協各一人雲南督標一人曲尋協楚雄協永昌協龍陵協維西協各一人貴州淸江協大定協銅仁協都勻協上江協黔西協遵義協平逺協定廣協各一人

各掌其分地之軍政以整飭行伍參將以下之在其分內者胥焉凡副將之爲總督統理營務者曰督標中軍副將其爲駐防將軍統理營務者曰將軍標中軍副將爲河道總督漕運總督統理營務及稽核工汛催防漕船者曰河標中軍副將漕標中軍副將玆河標漕標副將已別具河道漕運總督篇內故不贅列

歷代建置

謹案總兵之官始於明代前此無聞焉副將之名惟見於北魏北齊而自隋以後未有置者今旣以古來統軍之將入提督表內因以其副貳者系之此表以志沿溯之略而歷代異同因革則詳具於左云

三代

周禮夏官制軍二千五百人爲師師帥皆中大夫五百人爲旅旅帥皆下大夫

謹案州長之職師田行役之事帥而致之則州長於軍卽爲師帥也黨正之職師田行役以其法治其政事則黨正於軍卽爲旅帥也然師帥旅帥之制周初已具書之牧誓有千夫長百夫長孔安國以爲千夫長卽師帥蓋師𨿽二千五百人舉其全數亦得稱千夫長其百夫長孔氏以爲卒帥而鄭康成以全數凖之亦卽以爲旅帥也要之夏官所云周禮之正法若量時制事未必盡同齊語二千人爲旅鄕良人帥之吳語百人爲行十行一旌十旌一將軍而注引司馬法曰十人之帥執鈴百人之帥執鐸千人之帥執鼔萬人之將執大鼓其計人制將皆以什數固與周禮異矣周之師帥旅帥實統於將軍其與今之總兵副將統於提督者制亦相近焉

秦

馬端臨文獻通考秦置郡丞以佐守在邊爲長史掌兵馬

謹案秦制郡守治民丞佐之尉典兵而邊郡長史亦掌兵馬其所以佐守者豈卽其所以佐尉者與秦之行軍亦有長史如司馬欣爲章邯長史見漢書項籍傳則因事而設不爲定制

漢

漢書百官公卿表郡有丞邊郡又有長史掌兵馬秩皆六百石○郡尉典武職甲卒有丞秩六百石謹案錢文子曰漢邊郡太守置長史一人丞一人治兵民當兵行長史知郡長史與丞不並置惟郡尉之丞佐其尉典武職甲卒者乃爲一定之官也

漢書髙帝本紀顏師古注張宴曰材官騎士常以八月太守都尉令長丞防都試課殿最

謹案漢郡守尉行都試之法而丞亦與焉知丞卽不行長史而亦仍佐守典兵馬之事者矣

王應麟玉海漢初軍制主閒廐而名廐將主輜重而名重將將如林之師而名林將將築城之兵而名城將弩則有弩將射則有樓煩將騎則有郎騎將謹畏則謂之愼將勇特則謂之特將車司馬騎司馬各效其用長隊將二隊將三隊將各因其才謹案將兵者之稱將自周以前有之而著以爲官名則始見於秦漢之際應麟所列其等第者各有差次然俱特將者之専號也他如韓信撃越輔以張耳曺參攻城略地每與淮陰侯俱𨿽一時所授不爲常秩而置帥有副亦卽今副將所托始也

杜佑通典後漢大將軍驃騎將軍車騎將軍衞將軍其領軍皆有部曲大將軍營五部部校尉一人軍司馬一人其不置校尉部但以軍司馬一人其別營領屬爲別部司馬

謹案後漢省郡都尉並職太守亦每郡置丞一人其當邊戍者丞爲長史王國之相亦如之然則都尉之丞已隨尉俱廢至諸將軍之號𨿽不爲統兵而設然其營部之校尉司馬亦有似今之總兵副將者故並著之

三國

三國蜀志馬忠列傳丞相亮開府以忠爲門下督王平列傳遷後典軍安漢將軍副車騎將軍吳壹住漢中

謹案王平以將軍副吳壹鎭漢中此如今總兵受提督節制之比至馬忠之爲開府門下督則當如今督標中軍副將之比也

三國誌甘寧列傳拜折衝將軍爲前部督受敕出斫敵營乃酌酒與其都督潘璋列傳拜偏將軍領百校

謹案前部督下有都督此猶今總兵下之有副將而偏將軍者則正如今副將之比也

晉

晉書職官志假節爲都督者所置與四徵鎭加大將軍不開府爲都督者同

謹案晉驃騎以下及諸大將軍不開府非持節都督者置司馬一人若陶侃侃都督江州增置左右長史司馬蓋異數也其後侃旣遜位以後事付右司馬王愆期加督防統領文武知督防乃隨時權設之號而司馬亦如後漢大將軍營之軍司馬矣又張實有太府司馬韓璞胡三省曰張氏保據河西有太府司馬太府少府主簿等官蓋都督府爲太府涼州府爲少府也

晉書職官志武帝置南蠻校尉幹防陽西戎校尉於長安南夷校尉於寧州元康中防羌校尉爲涼州刺史西戎校尉爲雍州刺史南蠻校尉爲荊州刺史江州省南蠻校尉尋又置於江陵攺南夷校尉曰鎭蠻校尉安帝時於襄陽置寧蠻校尉武帝又置平越中郎將居廣州

謹案晉防羗等校尉多領以刺史然其秩較卑司馬太守亦得兼之如朱燾以輔國司馬爲南蠻校尉庾翼以西陽太守遷南蠻校尉領南郡太守文處茂以涪陵太守進輔國將軍西夷校尉巴西梓潼二郡太守是也其官頗近今之副將故著之又晉有西蠻校尉當爲益州刺史觀毛寶載其子穆之朱序載其父燾所歷職皆西蠻校尉益州刺史可見此亦疑卽西夷校尉之互名而志俱不及之疎矣

晉書王防列傳遣牢之率帳下督顏延先據竹裏謹案帳下督蓋如今之督標中軍副將也

宋齊梁陳

宋書百官志江右以來諸公領兵者置司馬一人宋書明帝本紀出爲使持節都督徐兗二州豫州之梁郡諸軍事鎭北將軍徐州刺史又徙爲都督雍梁南北秦四川郢州之竟陵諸軍事寧蠻校尉雍州刺史持節常侍將軍如故

謹案宋諸蠻夷校尉大約一如晉制其南蠻校尉孝建中省而防羌及西夷校尉皆不見於志至寧蠻校尉志云晉武帝置與晉志所云安帝置者亦稍不同

南齊書豫章王嶷列傳爲都督荊湘八州諸軍事南蠻校尉荊湘二州刺史晉宋之際刺史多不領南蠻別以重人居之至是有二府

謹案齊制凡蠻夷校尉或多領以太守惟防三巴校尉後攺刺史其餘則猶是晉宋之舊也梁陳無所攺作故不偹列

北魏

魏書穆罷列傳除虎牢鎭將轉吐亰鎭將陸俟列傳拜離石鎭將李恢列傳拜員外散騎常侍安西將軍長安鎭副將李元茂列傳除彭城鎭副將北齊書竇泰列傳神武爲晉州請泰爲鎭城都督參謀軍事韓軌列傳神武鎭晉州引爲鎭城都督仍督中軍庫狄盛列傳爲髙祖親信都督累加中軍將軍爲豫州鎭城都督步大汗薩列傳爲秦州鎭城都督劉丰列傳魏永安初除靈州鎭城大都督

周書於謹列傳太祖臨夏州以爲防城大都督兼夏州長史獨孤信列傳建明初爲荊州新野鎭將帶新野郡守尋遷荊州防城大都督帶南鄕守楊寛列傳父鈞北道大行臺恆州刺史懷朔鎭將謹案魏髙陽王澄以北邊鎭將選舉彌輕奏求重鎭將之選蓋魏之鎭將下鎭大將一等鎭副將又下鎭將一等蓋正如今之總兵副將其鎭城都督當如今之副將而鎭城大都督則亦總兵之比也又齊書堯雄傳擒梁鎭將茍元亷知南朝亦有鎭將矣

北齊書任冑列傳冑解郡爲都督髙祖以晉州重要畱淸河公嶽爲行臺鎭守以冑之

周書賀抜嶽列傳爾朱天光爲使持節督二雍二岐諸軍事驃騎大將軍雍州刺史以嶽爲左大都督又以徵西將軍侯莫陳恱爲右都督並爲天光之副

謹案任冑爲都督行臺髙嶽侯莫陳恱爲右都督副節將爾朱天光正如今總兵之屬總督也

北齊

隋書百官志後齊三等諸鎭置鎭將副將

謹案齊之鎭將副將蓋悉仍魏制若趙郡王叡領山東兵數萬監築長城其還也部分營伍督帥監領彊弱相持則其軍官之差次亦大略可見矣

後周

通典後周有大都督帥都督都督

謹案後周攺都督諸軍爲總管則總管爲都督之任而又有大都督帥都督都督蓋俱爲統軍之官而下於總管者正如今總兵副將俱下於提督也

隋

隋書百官志舊有兵處則刺史帶諸軍事以統之至是別置都尉副都尉都尉正四品領兵與郡不相知副都尉正五品

謹案隋煬帝定令攺大都督爲校尉帥都督爲旅師都督爲隊正知周時都督之名固已微矣若郡有兵處別置都尉副都尉領之𨿽品秩較卑亦略與今總兵副將相仿也

隋書觀王雄列傳雄弟達拜給事黃門侍郎時吐谷渾冦邊詔上柱國元楷爲元帥達爲司馬蜀王秀列傳大將軍劉噲之討西防也髙祖令上開府楊武通將兵繼進秀使嬖人萬智光爲武通行軍司馬

謹案行軍司馬之官始此至唐而始有員額蓋卽漢之軍司馬也

唐

新唐書百官志節度使行軍司馬副使各一人謹案唐之行軍司馬掌弼戎政居則習搜狩有役則申戰守之法器械糧糒軍籍賜予皆専焉本軍節使有闕亦以次升授如閻巨源以勝州刺史攝振武行軍司馬屬其帥範希朝入覲遂代爲節度陸長源爲宣武軍行軍司馬汴州政事皆決斷之後代董晉知畱後事則其職正如今之總兵而副使正如今之副將也若節度副大使當時號爲儲帥藩鎭之専橫者每以授其子其甫除方鎭而未賜旄節者亦或稱副大使則非其例矣又唐制凡元帥都統俱有行軍司馬如鄭畋爲京城四面諸軍行營都統以前朔方節度使唐宏夫爲行軍司馬然兵罷則省非定制也

舊唐書職官志諸鎭上鎭將一人正六品下鎭副一人正七品下中鎭將一人正七品上鎭副一人從七品上下鎭將一人正七品下鎭副一人從七品下

謹案唐諸鎭凡上鎭二十中鎭九十下鎭一百三十五皆爲防邊而設其將副秩亦較卑然原其設官則本於曺魏四鎭將軍之名而與北魏所稱鎭將者其職守略同又列鎭分等差殆亦如今各鎭各協之別故並著於此

五季

新五代史盧文進列傳莊宗弟存矩爲新州團練使統山後八軍王殷列傳遷靈武馬步軍都指揮使安重榮列傳父全勝州刺史振武馬步軍都指揮使重榮爲振武巡邊指揮使

謹案五季時之統兵官大率爲行軍而設非有定員若新州團練使之統山後軍以及靈武振武之都指揮使則亦有似今之鎭守協鎭者矣

宋

宋史職官志路分都監掌本路禁旅屯戍邊防訓練之政令以肅淸所部

謹案宋建炎三年以要郡守臣帶本路兵馬都監武臣一員充副都監紹興三年罷守臣兼兵職而副都監如故則各路分之都監副都監亦如今總兵副將之比也

章如愚山堂考索都鈐轄副鈐轄宋以朝官及諸司使以上充或一州或一路或兩路三路亦有無都字者建炎中要郡守臣兼兵馬鈐轄以武臣爲副攺諸路都監爲副鈐轄紹興中守臣罷兼兵職副鈐轄攺爲路分都監

謹案宋統兵之官興罷不常其名號亦糅雜今參考諸書知都鈐轄卽守臣之帶兵馬都監者副鈐轄卽各路分之副都監而守臣罷兼兵職後之設官專與兵職者蓋自副鈐轄攺爲路分都監始惟各路分之都監止一人而猶仍副都監之名不可解也

遼

遼史百官志南靣軍官諸軍兵馬都總管府某兵馬副總管同知某兵馬事

謹案遼北靣上京路控制諸奚有諸軍都虞侯司官曰都虞侯亦今總兵鎭守邊塞者之比附著於此

金

金史百官志諸總管府同知都總管一員從四品掌通判府事副都總管一員正五品所掌與同知同○統軍司副統軍一員正四品

謹案金諸邊將正將常提控部保將輪畨巡守邊境副將部將輪畨巡守邊境其統轄與內地之將副同

元

元史百官志宣尉使司都元帥府同知二員副使二員都元帥府副元帥二員

明

明史職官志都指揮使司都指揮同知二人從二品都指揮僉事四人正三品

謹案都指揮同知爲都指揮使之貳有如今之總兵則其僉事亦副將之比歟

明史職官志總兵官副總兵無品級無定員總鎭一方者爲鎭守獨鎭一路者爲分守又有提督提調巡視備禦領班備倭等名凡總兵副總兵率以公侯伯都督充之其總兵掛印稱將軍者雲南曰徵南將軍大同曰徵西將軍湖廣曰平蠻將軍兩廣曰徵蠻將軍宣府曰鎭朔將軍甘肅曰平羌將軍寧夏曰徵西將軍交趾曰副將軍【徐學聚國朝典彚作平夷副將軍】延綏曰鎭西將軍其在薊鎭貴州湖廣四川及儹運淮安者不得稱將軍掛印宣徳間又設山西陜西二總兵嘉靖間分設廣東廣西貴州湖廣二總兵爲四攺設福建保定副總兵又添設浙江總兵萬曆間又增設於臨洮山海天啟間增設登萊至崇禎時益紛不可紀而位權亦非復當日○鎭守薊州總兵官一人舊設隆慶二年攺爲總理練兵事務兼鎭守駐三屯營協守副總兵三人鎭守昌平總兵官一人舊設副總兵又有提督武臣嘉靖二十八年裁副總兵以提督攺爲鎭守總兵駐昌平城聽總督節制鎭守遼東總兵官一人舊設駐廣寧隆慶元年令冬月移駐河東遼適中之地調度防禦應援海州沈陽協守副總兵一人【遼陽副總兵舊爲分守嘉靖四十五年攺爲協守】鎭守保定總兵官一人治十八年初設保定副總兵後攺爲參將正統九年復爲分守副總兵嘉靖二十年攺爲鎭守三十年攺設鎭守總兵官萬曆元年令春秋兩防移駐浮圖峪遇有警移駐紫荊關以備入援鎭守宣府總兵官一人舊設駐宣府鎭城協守副總兵一人鎭守大同總兵官一人舊設駐大同鎭城協守副總兵一人鎭守山西總兵官一人舊爲副總兵嘉靖二十年攺設駐寧武關防秋移駐陽方口防冬移駐偏關協守副總兵一人鎭守延綏總兵官一人舊設駐鎭城協守副總兵一人鎭守寧夏總兵官一人舊設駐鎭城協守副總兵一人鎭守甘肅總兵官一人舊設駐鎭城協守副總兵一人鎭守陜西總兵官一人舊駐防城後移駐固原分守副總兵一人鎭守四川總兵官一人隆慶五年添設駐建武所分守副總兵一人鎭守雲南總兵官一人舊設駐雲南府鎭守貴州總兵官一人舊設嘉靖三十二年加提督麻陽等處地方職銜駐銅仁府鎭守廣西總兵官一人舊爲副總兵嘉靖四十五年攺設駐桂林府鎭守湖廣總兵官一人舊設嘉靖十年罷十二年復設萬曆八年又罷十二年仍復設駐省城鎭守廣東總兵官一人舊爲徵蠻將軍兩廣總兵官嘉靖四十五年分設駐潮州府協守副總兵一人提督狼山副總兵一人嘉靖三十七年添設駐通州鎭守江南副總兵一人舊系總兵官駐福山港後移駐鎭江儀眞二處嘉靖八年裁革十九年復設二十九年仍革三十二年攺設副總兵駐金山衞四十三年移駐吳淞鎭守浙江總兵官一人嘉靖三十四年設總理浙直海防三十五年攺鎭守浙直四十二年攺鎭守浙江舊駐定海縣移駐省城鎭守福建總兵官一人舊爲副總兵嘉靖四十二年攺設駐福寧州鎭守山東總兵官一人天啟中增設總督漕運總兵官一人永樂二年設總兵副總兵統領官軍海運後海運罷専督漕運天順元年又令兼理河道

謹案明統兵之官専制者曰總兵次曰副總兵其鎭守地方者或遇事增添攺革俱本部奏請定奪又如張任學崇禎時巡按河南以諸將不任撃賊上疏請易武階帝壯之下吏兵二部及都察院議諸臣以文吏無攺武職者請仍以監軍禦史兼總兵事帝不從命授署都督僉事爲河南總兵官此一時僅見之事蓋明制凡有事徵伐則命總兵佩將印統兵以出旣旋卽上所佩將印然多充以勲戚其後由行陣出身者或以都督等官擢任兵事其勞效可紀者亦間不乏又迨其季而臨陣縮朒避賊不撃甚有縻餉玩冦以邀封賞者則軍實替而軍政隳亦非盡由初制之未善也我

國家軍營之制旣設提督以統錄旗官兵而總兵副將亦各有専閫之寄協守之責凡有

簡授必愼擇其人

皇上又以向之記名副將請升總兵者多由侍衞章京滿州人員保送而鑾儀衞之滿州漢軍人員又有應升總兵定額者是以所用於旗員較多乃

特命兵部定爲限制析其額數以旗員漢人銓次補

用俾澄敍一歸大公又

命各省總督及兼管提督之巡撫於漢人副將內舉

其堪勝總兵者書其考語送部引

見於此見立法求才其難其愼而所以飭營伍重保

障之

盛心萬古爲昭矣

欽定歷代職官表卷五十七﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷五十八

防將遊擊等官

國朝官制

將【正三品】直八人山東九人山西十有四人河南五人江南十有一人江西六人福建十有四人浙江七人湖廣十有三人四川八人陜西九人甘肅十有二人廣東十有六人廣西六人雲南十有二人貴州七人○遊擊【従三品】直二十有三人山東八人山西七人河南三人江南二十有七人江西六人福建四十有一人浙江二十人湖廣三十有二人四川二十有二人陜西二十有八人甘肅四十有三人廣東二十有八人廣西十有一人雲南十有八人貴州二十有五人○都司【正四品】直五十有八人山東十有二人山西二十有七人河南六人江南二十有三人江西二十有四人福建十有七人浙江二十有五人湖廣二十有一人四川三十人陜西三十有八人甘肅四十有四人廣東三十有五人廣西十有九人雲南十有六人貴州二十有二人○守備【正五品】直六十有六人山東二十有一人山西二十有七人河南十有七人江南五十有七人江西十有五人福建六十有六人浙江五十有三人湖廣五十有三人四川四十有二人陜西四十人甘肅六十有九人廣東八十人廣西三十人雲南四十有七人貴州五十人○營千總【�六品】直一百三十有六人山東四十有七人山西六十有四人河南二十有八人江南一百四人江西三十有二人福建一百四十有一人浙江一百七人湖廣一百三十有四人四川一百二人陜西六十有三人甘肅一百三十有七人廣東一百七十人廣西六十有七人雲南九十有七人貴州一百十有六人○把總【正七品】直三百十有四人山東一百人山西一百三十有七人河南六十有一人江南二百十有七人江西九十有四人福建二百八十有三人浙江三百九人湖廣二百七十人四川一百九十有九人陜西一百四十有三人甘肅二百九十有八人廣東三百二十有四人廣西一百八十有一人雲南三百一人貴州二百三十有三人

各掌其防汛之軍政練飭營伍以聽於其長凡將之爲提督及巡撫統理營務者稱提標若撫標中軍將遊擊之爲總兵統理營務者稱鎭標中軍遊擊都司之爲副將統理營務者稱協標都司其防將以下爲河道總督漕運總督所屬並各門衞守禦所官俱散見各表此不贅入又直設有外委把總三百二十有九人山東一百二十人山西二百十有八人河南六十有七人江南三百三人江西九十有四人福建四百六十有三人浙江三百九人湖廣二百七十人四川二百九十有四人陜西二百六十有二人甘肅四百六十有五人廣東三百九十有四人廣西一百八十有一人雲南三百一人貴州二百六十有一人並著於此

歷代建置

謹案將以下等官稱號名秩並自明始定前此惟漢有遊擊將軍之稱而統兵專徵其職頗重與今制不同將並無其名惟蜀志諸葛亮以馬謖爲軍當爲後世軍之號所由昉而亦不以將稱至都司守備千總把總之稱創自明初前無所因而今之都司與明都指揮司又不同玆故取歷代以來職任相近者各爲比附以見梗槪云

三代

周禮夏官制軍百人爲卒卒長皆上士二十五人爲兩兩司馬皆中士五人爲伍伍皆有長

謹案族師之職作民而師田行役則合其卒伍簡其兵器以鼓鐸旗物帥而至則族師於軍固爲卒長推此而閭胥之爲兩長比長之爲伍長可知後世之偏禆牙將分領卒伍者實權輿於此矣

國語齊語制國五家爲軌故五人爲伍軌長帥之十軌爲裏故五十人爲小戎有司之所乘裏有司帥之四里爲連故二百人爲卒連長帥之十連爲鄕故二千人爲旅鄕良人帥之

謹案齊制二百人爲卒與周禮之百人爲卒不同而因人置帥眾寡以等則正如今千總把總之比矣

春秋左氏傳晉搜於綿上新軍無帥使其什吏率其卒乘官屬以従於下軍孔穎達疏什吏謂十人長使其軍內十人之長率其步卒車士與其新軍官屬軍尉司馬之類以従於下軍

謹案周書大聚雲五戶爲伍以首爲長十人爲什以年爲長尉繚子云軍中之制五人爲伍十人爲什五十人爲屬百人爲閭而晁錯亦云古之制邊縣以備敵使五家爲伍伍有長十家一里裏有假士四里一連連有假五百十連一邑邑有假候皆擇其邑之賢材有防習地形知民心者居則習民於射法出則教民於應敵凡所云皆以十爲數則晉之軍制當亦十人置吏也

秦

馬端臨文獻通考秦法凡戰獲一首賜爵一級皆以戰功相君長

漢書刑法志秦使民以功賞相長五甲首而五家錢文子補漢兵志更卒曰踐更秦爵不更不爲更卒左右不更主領更卒其畨上尉主之

謹案秦爵自左庶長以上至大庶長皆卿大夫皆軍將也所將皆庶人更卒故以庶更爲名大庶長卽大將軍也左右庶長卽左右偏禆將軍也若不更主領更卒畨上則尉主之其職當在郡尉之下或卽如今守備千總之屬也

漢

漢書韓信列傳令其禆將餐彭越列傳令校長【顏師古注一校之長也】吳王濞列傳諸賓客皆得爲校尉行間司馬【注在行間或爲或爲司馬也】陳平列傳平爲亞將屬韓王信軍廣武周勃列傳材官引彊【注服防曰能引彊弓弩官也孟康曰如今挽彊司馬也】灌嬰列傳漢王擇軍中可爲騎將者皆推故秦騎士李必駱甲今爲校尉可爲騎將乃令李必駱甲爲左右校尉將郎中騎兵所將卒得右司馬騎將各一人【注晉灼曰下所謂左右千人之騎】靳歙列傳騎千人將【注如淳曰騎將率號爲千人漢儀注邊郡置部都尉千人司馬也】所將卒得車司馬候各四人騎長十二人申屠嘉列傳以材官蹶張遷爲隊帥陸賈列傳使一偏將將十萬眾臨越霍去病列傳去病騎兵車重與大將軍軍等而亡禆將悉以李敢等爲大校當禆將趙充國列傳以假司馬従貳師將軍辛慶忌列傳少以父任爲右校丞

謹案漢郡國之兵屬都尉中尉而令丞尉亦各統其縣然令丞尉究非主兵之官故摭見於者以著其槪蓋亞將騎將行司馬及車司馬當如今之防將遊擊之比隊帥或分統材官者當如今都司守備之比其材官挽彊亦當就材官中拔取與校長校丞候俱如千總把總之比而禆將偏將大校校尉則固其渾舉之號爾

漢書武帝本紀遊擊將軍韓說步兵三萬人出五原蘇建列傳以衛尉爲遊擊將軍

謹案遊擊之號始見於此其後歷代有之至唐以爲従五品下武階其與今之遊擊設有員額者正復不同

後漢書百官志大將軍營五部部下有曲曲有軍候一人比六百石曲下有屯屯長一人比二百石其不置校尉部但軍司馬一人又有軍假司馬假候皆爲副貳其餘將軍置以徵伐無員職亦有部曲司馬軍以領兵其職吏部集各一人總知營事兵曹掾史主兵事器械稟假掾史主稟假禁司又置外刺刺姦主罪法

謹案春秋時晉有元候候奄候正漢制余將軍或有候亦有假候不必大將軍始有也候比六百石當如今都司守備之比其屯長則千總把總之比又漢末有梯秋屯帥張宣見裴松之所引英雄記其亦屯長之屬歟

後漢書耿弇列傳光武見弇等皆以爲偏將軍使還領其兵加況【耿弇父】大將軍興義候得自置偏禆謹案大將軍得自置偏禆此一時權宜之事然亦見當時上下相承之制也

三國

三國蜀志馬謖列傳諸葛亮以謖爲軍王平列傳拜牙門將禆將軍屬軍馬謖先鋒

謹案漢制大將軍府有従事中郎二人職謀議此軍之名所自昉也然當軍行亦爲統兵之官則今之將其亦本諸此歟

裴松之三國誌注魏略曰郝昭入軍爲部曲督三國魏志三少帝本紀散將王起爲部曲將李典列傳太祖以典爲禆將軍樂進列傳爲軍假司馬於禁列傳太祖使禁別將屯原武遷禆將軍徐晃列傳拜禆將軍又拜偏將軍

謹案徐晃以禆將軍進偏將軍則此時之禆將軍當自爲官秩或如今都司守備之比其部曲督當亦如都司守備而部曲將則正如千總把總也至若別將乃別爲一軍如所謂異軍特起者然其後亦遂爲官號則亦如都司守備之比歟

三國吳志三嗣主列傳使察戰到交阯裴松之注察戰吳官號

謹案察戰之官惟見於此疑亦如監軍之類故附著之

晉

司馬光資治通鑑西戎校尉司馬閻纉胡三省注武帝置南蠻校尉於襄陽西戎校尉於長安南夷校尉於寧州各有長史司馬

謹案晉西戎等校尉太守及督府司馬皆得兼之則其爲校尉之司馬者或如今將遊擊之比也

晉書劉宏列傳宏遣南蠻長史陶侃爲大都防軍蒯恆爲義軍督防牙門將皮初爲都戰帥謹案督防之號蓋創制於此時而牙門將及都戰帥則又略如防將或都司之屬也

晉書朱伺列傳少爲吳牙門將陶丹給使吳平徙江夏爲郡將督轉騎部曲督

謹案朱伺以郡將督轉騎部曲督則郡將督當亦如今守備千總之屬也

宋齊梁陳

宋書百官志四夷中郎校尉皆有長史司馬軍宋書謝晦列傳行至安陸延頭爲戍主光順之所執

謹案戍主戍副宋齊以下咸有其官當時又有防主城主城大戍將諸號蓋俱如今守備千總之屬也

北魏

魏書穆羆列傳離石都將郭洛頭尉元列傳遣子都將於沓千劉龍駒等步騎五千將往赴擊太和初出爲使持節鎭西大將軍開府統萬鎭都將二年徵爲使持節侍中都督南徵諸軍事徵西大將軍大都將孔伯恭列傳遣子都將侯汾等率騎五百在水南奚升等五百餘騎在水北沈文秀列傳爲南徵都將爾朱天光列傳爲都將總統肆州兵馬

謹案尉元以鎭西大將軍爲都將又以徵西大將軍爲大都將似都將卽大帥之任然穆羆爲吐京鎭將而離石都將郭洛頭爲其所轄至以不能攝下自劾則都將又似較卑周書冦儁傳孝昌中置鹽池都將秩比上郡或亦今將之比其子都將據太和十九年詔書與太守並列固卽今遊擊都司之屬歟

資治通鑑梁天監六年魏淮陽鎭都軍主常邕和以城來降

謹案三國誌張郃傳郃還陽平眾推爲軍主諸將皆受節度蓋代夏侯淵總攝諸軍也若南北朝凡一軍之首多稱軍主其下亦有軍副則軍主之名微矣此云都軍主又當在諸軍主之上疑亦今都司守備之比也

魏書李元茂列傳除振威將軍南徵別將趙遐列傳初爲軍主景明初爲梁城戍主後假平東將軍爲別將延昌中假前將軍爲別將防捍西荊又爲別將蕭寶夤東徵淮堰劉思祖列傳屢爲統軍南徵

謹案北朝多別將之目故摭此數條以著其槪若統軍則行軍之官疑不常置也

北齊書神武帝本紀養於鎭獄隊尉景家長得給鎭爲隊主鎭將段長常奇神武貎慕容儼列傳魏河間王元琛辟儼左廂軍主梁攻東豫州儼督別將鄭海珍與戰斬其軍主朱僧珍軍副秦太杜弼列傳遷北豫州驃騎大將軍府司馬左遷下灌鎭司馬

謹案杜弼以督府司馬遷鎭司馬則鎭司馬當如今將遊擊之比而隊主或如今千總把總之屬歟

周書叱羅協列傳魏末冀州刺史以恊爲統軍委以守禦賀拔勝列傳父度拔爲武川軍主懷朔鎭將鈞召補統軍李檦列傳事爾朱榮以兼別將拜討逆將軍於謹列傳曽祖婆魏懷荒鎭將祖安定平涼郡守髙平郡將謹除積射將軍加別將宇文貴列傳夏州刺史源子雍以貴爲統軍後加別將楊忠列傳髙祖元壽魏初爲武川鎭司馬李棠列傳髙仲密爲北豫州刺史時東魏遣鎭城奚壽興典兵事仲密但知民務而已

謹案賀拔度拔以軍主補統軍李檦以兼別將拜將軍於謹以將軍加別將宇文貴以統軍加別將知此時之統軍別將已爲一定之號若於安定爲平涼郡守又爲髙平郡將髙仲密爲刺史與鎭城奚壽興分典兵民之事則正如今各府之有知府而或又有恊守分守之比也以上北齊書周書所列其事皆在魏世故仍著於此

北齊

北齊書祖珽列傳珽乘馬自出令錄事軍王君植率兵馬仍親臨戰陣

謹案此錄事軍乃北徐州刺史屬官也觀此知當時州佐亦間有與統兵之事者矣

後周

周書齊王憲列傳子貴白獸烽經爲商人所燒烽帥納貨不言其罪宇文貴列傳蜀多盜貴召任俠傑健者署爲遊軍二十四部令其督捕

謹案烽帥之名惟見於此當如今千總把總之比若遊軍捕盜則不過如後世土丁壯丁之校長隨州縣補署者之類爾

隋

隋書百官志鎭置將副戍置主副其制官屬各立三等之差又置諸防主副官掌同諸鎭

隋書楊處綱列傳授開府督武候事

謹案開府督武當卽如前代大將軍營之有軍而非如當時之所謂左右武者也

唐

新唐書百官志節度使同節度副使十人館驛巡官四人隨軍四人

謹案唐節度使下有副大使有副使又有同節度副使則同節度副使當如今防將之比也

舊唐書李光弼列傳河西節度使王忠嗣補爲兵馬使充赤水軍使王思禮列傳父防威爲朔方軍將思禮隨節度使王忠嗣至河西與哥舒翰對爲押牙及翰爲隴右節度使思禮與中郎周佖爲翰押牙以功除右金吾衛將軍充闗西兵馬使兼河源軍使哥舒翰爲元帥充元帥府馬軍都將辛云京列傳累官至北京都知兵馬使史憲誠列傳父周洛爲魏博軍校至兵馬大使何進滔列傳父黙夏州衙前兵馬使進滔客於魏委質軍門爲衙內都知兵馬使王重榮列傳爲河中馬步軍都虞侯時溥列傳溥徐之牙將詔徴天下兵武寧節度使支詳遣溥與副將陳璠率師赴難

謹案唐節鎭統兵之官名號不一所云副將當卽同節度副使之屬其馬步軍都虞侯馬軍都將兵馬大使都知兵馬使當如今將之比衙內都知兵馬使當卽今之中軍將而衙前兵馬使兵馬使押牙牙將當如今遊擊都司之屬也

唐六典上戍主一人正八品下戍副一人従八品下佐一人史二人中戍主一人従八品下史二人下戌主一人正九品下史一人

謹案唐之鎭將鎭副掌鎭捍防守總判鎭事其戍主戍副所掌與諸鎭略同蓋亦沿周隋以來之舊制而品秩頗卑當亦如今之千總把總矣

五季

舊五代史朱珍列傳以踏白騎士入陳亳間李思安列傳副王防裕爲踏白將

新五代史牛存節列傳梁太祖以爲小校遷滑州牢城遏後指揮使梁兵攻鄆存節使都將王言藏船鄆西北隅濠中王檀列傳爲小校遷踏白副指揮使朱宏昭列傳少事明宗爲客將氏叔琮列傳爲梁騎兵伍長王峻列傳漢髙祖鎭河東峻爲客將

謹案踏白將副猶漢之所謂材官蹶張也牢城遏後指揮使當如今都司守備之比若客將當如前代之所謂別將也

宋

王明淸揮麈餘話州郡節察防刺史召居京師謂之遙授至於一郡則盡行軍制守臣通判名銜必帶軍州其佐曰簽書軍事及節度觀察軍事推官判官之名𨿽曹掾悉曰軍著其實於一州官吏使知一州以兵爲本咸知所先也

謹案宋諸路置總管鈐轄都監監押爲將帥官凡州縣有兵馬者其長吏未嘗不兼同管轄蓋知州卽一州之將知縣卽一縣之將也其後分河北等路諸軍若干人爲一將別置將官使之專功訓練而逐州總管以下及諸州知縣皆不得闗預軍旅之事矣

宋史職官志諸路將官掌統所禁旅律以行陣隊伍金鼓旗幟弓矢擊刺之法而教習訓練之其武藝彊者待次遷補以激勸士卒凡兵仗器甲之數廩祿犒設賞罰約束之禁令皆掌焉副將爲之貳若屯戍防邊則受帥司節制遇寇敵則審其戰守應援之事

文獻通考熙寧七年始詔總開封府畿京東西河北路兵分置將副而鄜延環慶涇原秦鳳熙河又自別將四年詔結東南路諸軍亦如畿京法總天下爲九十二將鄜延五路又有漢蕃弓箭手亦各附諸將而統焉凡諸路將各置副一人東南兵三十人以下惟置禆將凡副將皆選內殿崇班以上嘗歷戰陣者充之亦詔監司奏舉又各以所將兵多寡置部將隊將押隊使臣各有差又置訓練官次諸將佐

謹案宋諸路將官専以訓練爲職然屯戍防邊亦有戰守應援之事則其將副當如今將遊擊之比其部將隊將當如今都司守備之比而訓練官者亦如今千總把總之比也

司馬光傳家集州郡自置將以來每將下各有部隊將訓練官等一二十人而州又自有總管鈐轄都監監押設官重復虛糜祿廩欲乞盡罷諸路將官其禁軍各委本州長吏與總管鈐轄等如未置將以前

謹案宋自司馬光乞罷諸路將官乃稍省諸路鈐轄及都監員仍以將官兼都監職事卒不能盡罷將副其後樞密院復建言往時軍士犯法許將官一面決遣以故事無畱滯自州縣官預軍事以來動多牽制今後欲仍舊法及諸軍除轉排補並將司州縣毋得輒有所預其非屯駐所在當俟將副巡歷決之餘則委訓練官行焉自是縂管等官其於所部士卒有不相統攝殆如路人者而州縣長吏更無論矣

宋史職官志諸軍都統制副都統制渡江後大軍又有統制同統制副統制統領同統領副統領其下有正將準備將訓練官部將隊將等名皆偏禆也

謹案宋諸軍統制同統制以下正如今總兵副將以下官之比然宋之屯駐諸州軍其實皆禦前軍也故都統制旣入提督表內而統制以下則第備著於此云

遼

遼史百官志南面軍官諸軍兵馬都總管府某兵馬判官

謹案判官在唐爲節度使僚屬至宋轉而爲府佐在遼則爲總管府行軍之官其與今之將亦復相近又遼樞密院都統下有監軍行軍時又有監戰又有行軍都監並附著於此

金

金史百官志諸府鎭都軍司都指揮使一員正七品【節鎭軍都指揮使則従七品】掌軍率差役巡捕盜賊縂判軍事仍與錄事同管城隍軍典二人公使六人凡諸府及節鎭並依此置○諸防刺州軍轄一員掌同都軍兼巡捕仍與司同管城壁軍典二人○諸府州兵馬鈐轄一員従六品掌巡捕盜賊若有盜則總押隨處巡尉並力擒捕司吏二人京兆咸平濟南鳳翔萊密懿鞏州並依此置惟京兆咸平府置兵馬都鈐轄余並省

謹案金諸府州指揮使等官所司在巡捕盜賊然各與錄事等同管城隍則亦今城守分汛將領官之比也又金元帥府自元帥副元帥而下有左右監左右都監或亦如今左右營之比也

元

元史兵志國初典兵之官視兵數多寡爲爵秩崇卑長萬夫者爲萬戶千夫者爲千戶百夫者爲百戶世祖修官制萬戶之下置總管千戶之下置總把百戶之下置彈壓○至元十五年定軍民異屬之制先是以李璮叛分軍民爲二而異其屬後平江南軍官始兼民職凡以千戶守一郡則率其麾下従之百戶亦然不便至是令軍民各異屬如初制

謹案自宋置諸路將官而軍民各異其屬至元世祖更制而統軍之官與親民之官遂判然不可復合則其由來者漸矣又元以軍官兼民職其與宋之以文臣知軍州者又復不同

明

明史職官志將遊擊將軍守備把總無品級無定員獨鎭一路者爲分守各守一城一堡者爲守備與主將同守一城者爲恊守鎭守薊州總兵官分守將十一人遊擊將軍六人統理南兵遊擊將軍三人領班遊擊將軍七人坐營官八人守備八人把總一人提調官二十六人鎭守昌平總兵官分守將三人曰居庸闗將曰黃花鎭將曰橫嶺口將遊擊將軍二人坐營官三人守備十人提調官一人鎭守遼東總兵官分守將五人曰開原將曰錦義右將曰海蓋右將曰寧逺將曰寛奠堡將遊擊將軍八人守備五人坐營中軍官一人備禦十九人鎭守保定總兵官分守將四人曰紫荊闗將曰龍固二闗將曰馬水口將曰倒馬口將遊擊將軍二人坐營中軍官一人守備七人把總七人忠順官二人鎭守宣府總兵官分守將七人曰北路獨石馬營將曰東路懷來永寧將曰上西路萬全右衛將曰南路順聖蔚廣將曰中路葛峪堡將曰下西路柴溝堡將曰南山將遊擊將軍三人坐營中軍官二人守備三十一人領班備禦二人鎭守大同總兵官分守將九人曰東路將曰北東路將曰中路將曰西路將曰北西路將曰井坪城將曰新坪堡將曰總督標左掖將曰威逺城將遊擊將軍二人入衛遊擊四人坐營中軍官二人守備三十九人鎭守山西總兵官分守將六人曰東路代州左將曰西路偏頭闗右將曰太原左將曰中路利民堡右將曰河曲縣將曰北樓口將遊擊將軍一人坐營中軍官一人守備十三人操守二人鎭守延綏總兵官分守將六人曰孤山將曰東路右將曰西路左將曰中路將曰淸平將曰楡林保寧將遊擊將軍二人入衛遊擊四人守備十一人坐營中軍官一人鎭守寧夏總兵官分守將四人曰東路右將曰西路左將曰靈州左將曰北路將遊擊將軍三人入衛遊擊一人守備三人備禦領班二人坐營中軍官二人管理鎭城都司一人領班都司二人管理水利屯田都司一人鎭守甘肅總兵官分守將四人曰莊浪左將曰肅州右將曰西寧將曰鎭畨將遊擊將軍四人坐營中軍官一人守備十一人領班備禦都司四人鎭守陜西總兵官分守將五人曰河州將曰蘭州將曰靖冦將曰陜西將曰階文西固將遊擊將軍四人坐營中軍官二人守備八人鎭守四川總兵官協守將二人曰松潘東路左將曰松潘南路右將防擊將軍二人守備六人鎭守雲南總兵官分守將三人曰臨元將曰永昌將曰順防將守備二人巡撫中軍坐營官一人鎭守貴州縂兵官分守將二人曰提督淸浪右將曰提督川貴迆西左將守備七人巡撫中軍官一人鎭守廣西總兵官分守將五人曰潯梧左將曰栁慶右將曰永寧將曰思恩將曰昭平將守備三人坐營官一人鎭守湖廣總兵官分守將三人曰黎平將曰鎭筸將曰鄖陽將守備十一人把總一人鎭守廣東總兵官分守將七人曰潮州將曰瓊崖將曰雷廉將曰東山將曰西山將曰督理廣州海防將曰惠州將練兵防擊將軍一人守備五人坐營中軍官二人把總四人提督狼山副總兵分守將二人曰徐州將曰金山將遊擊將軍一人守備六人鳳陽軍門中軍官一人把總十三人鎭守浙江總兵官分守將四人曰杭嘉湖將曰寧紹將曰溫處將曰臺金嚴將遊擊將軍二人總捕都司一人把總七人分守江西將一人曰南贑將守備四人把總六人鎭守福建縂兵官分守將一人曰南路將守備三人把總七人坐營官一人鎭守山東總兵官備倭都司一人領薊鎭班都司四人又河南守備三人領薊鎭班都司四人

謹案明總督漕運總兵官下有協同督運將把總等官玆已入漕運總督篇內故不贅列蓋明制自京師達於各府州縣皆立衛所外統之都司內統於五軍都督府凡有徵伐則命將統總兵官調衛所軍領之其號令總兵官告都指揮都指揮告指揮指揮告千戶千戶告百戶百戶告總旗總旗告小旗小旗告軍士其初𨿽將防擊把總亦多有充以勛戚都督等官者迨其後而軍官屢增軍實益替馴至末造則猛將疲於援勦懦弁虛縻餉糈而國勢遂不可復支蓋法久必敝亦恃制法者之有以善其用也我

朝加意軍政凡一營一旅之寄亦必量材除授

皇上又諄諭各提鎭大員俾以時考核其屬以飭勵士伍統攝聨絡武備整肅眞萬年治安無獘之道而豈漢唐以來所能比絜於萬一者乎

欽定歷代職官表卷五十八

欽定四庫全書

欽定歷代職官表卷五十九

河道各官表

﹤史部﹐職官類﹐官制之屬﹐欽定歷代職官表﹐卷五十九﹥﹤史部﹐職官類﹐官制之屬﹐欽定歷代職官表﹐卷五十九﹥

河道各官

國朝官制

河道總督江南一人【駐淮安淸江浦】山東河南一人【駐濟寧州並正二品】直一人【以總督兼管】

江南河道總督掌黃淮防流入海洪澤湖汕黃濟運南北運河泄水行漕及洲江工支河湖港疏濬隄防之事山東河南河道總督掌黃河南下汶水分流運河蓄泄及支河湖港疏濬隄防之事順治初止設總河一人總理黃運兩河事務駐札濟寕州康熈十六年以後江南河工要移駐淸江浦雍正二年以河南武陟中牟等縣隄工要設副總河一人駐札濟寕州總河兼理南北兩河副總河專理北河七年攺總河爲總督江南河道副總河爲總督河南山東河道分管南北兩河初南北兩總河並兼兵部尙書右都禦史銜乾隆四十八年奉

防以總河無地方之責況又有由道員陞署及簡擢初任之員嗣後但給與兵部侍郎右副都禦史銜著爲令直河道總督掌漳衛入運歸海永定河防濬隄防之事雍正八年置以直總督兼管

河庫道一人河道十一人

河庫道駐札淸江浦掌出納河帑而嵗要其成於總督江南淮徐河道駐徐州淮河道駐淮安山東運河道駐濟寕直永定河道駐固安皆掌專理河務山東兗沂曹兼管黃河道駐兗州河南開歸陳道駐開封彰衛懷道駐武陟直通永河道駐通州天津河道駐天津淸河道駐保定大廣順河道駐大名皆掌分巡所屬而兼理河務其山東運河道河南二道直五道又兼掌河帑之出納

管河同知二十七人通判二十五人州同十人州判二十人縣丞七十三人主簿六十九人巡檢二十五人吏目二人典史四人兼管河務知縣十八人

江南淮徐河道轄銅沛邳睢宿虹桃源同知四人丰蕭碭宿遷運河通判二人二十四汛州同州判各一人縣丞五人巡檢七人【內大壩運河二汛各巡檢二人】主簿十有二人淮河道轄山淸裏河山淸外河山安海防江防同知五人髙堰山盱桃源安淸中河河糧水利通判六人三十八汛州同州判各三人縣丞十有四人主簿十人巡檢八人又西溪司安丰司管河巡檢各一人○山東運河道轄運河郯沂海贑同知二人泇河捕河上河下河泉河通判五人二十八汛州同州判各三人縣丞九人【內一丞管二汛】主簿十有二人分理泉河州同二人府經歷三人縣丞六人巡檢一人兗沂曹道轄曹單黃河同知一人四汛縣丞一人主簿二人巡檢一人○河南開歸道轄上南河下南河同知二人儀考商虞通判二人十二汛州判一人縣丞七人主簿四人彰衛懷道轄懷慶黃河開封上北河下北河同知三人彰徳河務衛輝鹽河懷慶河務曹儀河務通判四人二十汛縣丞八人主簿十人巡檢二人又林縣管河典史一人○直永定河道轄石景山永定河南岸北岸同知三人三角澱通判一人十五汛州判三人縣丞主簿各五人吏目二人通永河道轄北運河務闗同知一人北運河楊村薊運糧河通判二人十三汛州同一人州判四人縣丞三人主簿五人天津河道轄南運河津軍河間河捕同知二人泊河子牙河通判二人西汛淸河故城吳橋管河縣丞各一人東汛景州滄州管河州判各一人天津管河縣丞一人東光交河南皮靑靜海獻管河主簿各一人靑縣管河巡檢一人淸河道轄保定河捕同知一人正定糧馬河通判一人分汛冀州祁州安州管河州判各一人武彊隆平寕晉兼管河務知縣各一人淸苑蠡髙陽新安雄安肅新城管河縣丞各一人保定任唐管河主簿各一人滿完方順橋管河巡檢各一人深澤管河典史一人大廣順河道轄廣大漳廣平河務漳河同知三人分汛永年邢臺沙河南河平鄕廣宗鉅鹿唐山內邱任元城大名魏東明長垣兼管河務知縣十有五人元城大名魏長垣管河縣丞各一人永年成安管河典史各一人凡河務自管河同知以下爲專司知縣爲兼職各掌汛河隄堰壩牐嵗修搶修及挑濬淤淺導引泉流並江防海防各工程同知通判總理督率州同州判以下分汛防守

牐官四十三人【未入流】

掌司牐之啟閉以時蓄泄江南十四牐牐官十有一人【內一官管四牐】山東四十八牐牐官三十一人【內一官管二牐者九一官管三牐者四】直一人

江南河標副將二人遊擊一人都司三人守偹二人管理塘務一人千總八人把總十有六人管理塘務二人河東河標副將一人遊擊二人都司一人守備二人管理塘務一人千總六人把總十有二人

掌催防工程江南河標中軍副將一人其屬中軍都司一人管理塘務一人左右哨千總二人把總五人河標左營副將一人其屬中軍都司一人千總二人把總三人右營守備一人千總一人把總二人蕭營都司一人把總二人河標右營遊擊一人其屬中軍守備一人左右哨千總三人把總四人河東河標中軍副將一人其屬都司一人管理塘務一人千總二人把總四人河標左營遊擊一人其屬守偹一人千總二人把總四人河標右營遊擊一人其屬守偹一人千總二人把總四人

江南河營參將一人遊擊二人守備二十人千總十有七人把總三十人葦蕩營參將一人守備二人千總二人把總二人山東黃運河營守備一人千總五人把總二人東昌徳州二衛管河守備各一人徳州運河南北兩岸管河千總各一人河南豫河懷河二營守偹各一人協辦守偹各一人千總四人把總三人直永定河河營守偹一人千總九人把總十有三人

凡河營參將以下皆掌河工調遣及守汛防險之事葦蕩營參將以下掌采葦蘆以供修築隄埽之用江南河營參將轄淮徐營遊擊一人九營守備九人二十一汛千總八人把總十有三人淮營遊擊一人十一營守備十有一人二十六汛千總九人把總十有七人葦蕩營參將轄左右營守備千總把總各二人山東黃運河營守備轄七汛千總五人把總二人河南豫河懷河二營守偹轄七汛千總四人把總三人直永定河營守偹轄南北岸澱河三汛千總把總各一人石景山汛千總一人北運河汛千總把總各三人南運河汛千總一人把總八人東澱垈船千總一人西澱垈船把總一人

歷代建置

謹案河自周定王時徙流之後至漢復決屢遣使者塞治嗣後河患罕見未嘗特設官以治之至五代及宋潰溢時聞爲患始大於是宋有外都水使者外都水丞金有都水分監元有行都水監河防使等官明則河道總督與漕臣屢爲分合此卽今總河之沿革特宋金元河患多在兗豫故置監於澶衛滑鄭等州明則全河大勢南趨又防通河旣成與大河實相表裏當事者惟以利漕防陵爲急故總河之官置於濟寜所治多在淮徐此又其情形之小異者綜其因革之略漢以後所置都水河隄等官皆在京師所司者乃天下水利凡川澤津梁渠堰陂池之屬無不焉並非專事河防今其職已並入工部都水司與河道總督之職較殊但自宋以前防河並無專官而宋金元之都水外監都水行監實今日總河之職掌自漢以來之都水使者都水監又宋金元都水外監都水行監之權輿規制𨿽屬不同而源流未可槪略今故仍互見於此表焉

三代

周禮考工記匠人爲溝洫尼溝必因水勢防必因地理善溝者水潄之善防者水滛之

謹案通典敍都水之官始於舜之命益作虞周禮之林衡川衝然虞衡掌山澤之厲禁而貢其物屬於地官非河渠之職而舜時禹以司空平水土周禮冬官𨿽亡而考工記匠人掌爲宮室溝洫實冬官之屬是河渠之事實匠人之所兼管也

秦

杜佑通典秦漢有都水長丞主陂池灌漑保守河渠

謹案秦漢之都水長丞東漢時攺屬郡國是其所官設於郡國若今河工同知以下等官也

漢

漢書溝洫志河決於館陶及東郡金隄泛溢兗豫河隄使者王延世使塞【師古曰命其爲使而塞河也】

漢書平當列傳當以經明禹貢使行河爲騎都尉領河隄

闞駰十三州誌成帝時以校尉王延世爲河隄謁者秩千石或名其官爲防都水使者

漢書百官公卿表太常屬官有均官都水兩長丞大司農屬官有郡國諸倉農監都水六十五官長丞少府屬官有胞人都水均官三長丞水衡都尉屬官有衡官水司空都水農倉又甘泉上林都水七官長丞京兆尹屬官有都水鐵官兩長丞左馮翊屬官有左都水鐵官云壘長安四市四長丞右扶風屬官有都水鐵官廏廱廚四長丞

通典武帝以都水官多乃置左右使者以領之【劉向爲左都水使者是也又續漢百官志曰劉向領三輔都水】

謹案漢百官表太常大司農少府水衡都尉三輔皆有都水長丞蓋太常掌陵邑其都水主陵邑之水利也大司農掌糓貨其都水主郡國農田之水利也少府掌山海池澤之稅其都水主郡國山海池澤之水利也水衡都尉掌上林苑其都水主苑內之水利也三輔之都水各主其所治邑之水利也而都水使者居京師以領之有河防重事則出而治之卽今總河之任也

後漢書循吏列傳顯宗詔王景與將作謁者王吳共修作浚儀渠吳用景墕流法水乃不復爲害永平十二年議修汴渠遣景與王吳修渠築隄明年渠成王吳及諸從事掾史皆增秩一等景三遷爲侍禦史十五年拜河隄謁者

通典東京凡都水皆罷之並置河隄謁者

謹案漢侍禦史秩六百石王吳由侍禦史遷河隄謁者則其秩當千石是東漢之河隄謁者卽西漢之都水使者矣

後漢書百官志少府世祖攺都水屬郡國○其郡有鹽官鐵官都水官者隨其廣狹置令長及丞秩次皆如縣道官無分土

謹案後漢書百官志大司農亦無都水官蓋與少府皆攺屬郡國也又後漢水衡都尉官省而上林苑本三輔地太常陵邑罷屬三輔而三輔亦列郡也是不獨大司農少府屬官之都水攺屬郡國卽太常水衡三輔之都水官亦皆分屬於其郡矣

後漢書循吏列傳汴渠成詔濵河郡國置河隄員吏如西京舊制

謹案兩漢之河隄員吏唐之渠長斗門長卽後世之牐官也

三國

晉書職官志漢東京省都水置河隄謁者魏因之酈道元水經注魏景初二年遣都督沙兵部監運諌議大夫冦玆帥五千人嵗常修治平河岨謹案此爲將弁催督河工之始

晉

晉書職官志都水使者漢水衡之職漢又有都水長丞東京省都水置河隄謁者及武帝省水衡置都水使者一人以河隄使者爲都水官屬及江左省河隄謁者置謁者六人

通典晉武帝省水衡置都水臺有使者一人謹案漢之水衡都尉掌上林苑蓋周禮林衡川衡之職其屬官𨿽有都水而水衡實不掌治水猶太常少府之屬有都水而二官初不掌治水也魏始以水衡都尉主天下水軍舟船至晉攺水衡爲都水使者晉諸公贊云陳勰有巧思爲都水使者洛陽記云千金堰勰所造則都水掌河渠明矣宋書百官志云晉懷帝永嘉六年都水使者爰濬出督運則晉都水又掌漕運兼今總漕之職蓋治河治漕事本相資又晉時其務尙簡故並以一官掌之梁之大舟卿主舟航河隄隋唐之都水監領舟檝河渠二署舟檝掌公私轉漕河渠掌修補隄堰皆兼主河漕二務實與晉時職掌不殊至先天置發運使開元置轉運使而漕務始有專司於是舟檝署廢都水官始專掌水利於漕務無預矣

通典後漢晉初都水使者有參軍二人蓋亦丞之職任

水經注晉防始三年遣監運太中大夫都匠中郎將樂世帥眾五千餘人修治河灘

謹案晉以中將治河此將弁司河工調遣之始

宋齊梁陳

宋書百官志都水使者一人

冊府元龜齊置都水臺使者一人

隋書百官志大舟卿梁初爲都水臺使者天監七年攺焉位視中書郎主舟航河隄

通典梁攺都水使者爲大舟卿陳因之

謹案都水臺使者爲晉及宋齊之舊官梁攺爲大舟卿而兼掌舟航河隄則宋齊之都水使者亦兼掌河務明矣

隋書百官志梁都水臺使者一人參軍事二人河隄謁者八人

謹案東漢之河隄謁者卽西京之都水使者也至晉而河隄爲都水之屬至梁又列於參軍之下則其秩轉卑矣

通典梁大舟卿有丞陳因之

北魏

魏書官氏志都水使者第四品中河隄謁者第六品下髙祖復次職令都水使者從第五品

通典後魏初有水衡都校及河隄謁者都水使者官至永平二年都水臺依舊置二使者梁大舟卿有丞後魏北齊又曰參軍

謹案魏都水參軍不載於官氏志蓋其品秩當在河隄謁者之下

北齊

隋書百官志齊都水臺管諸津橋使者二人參事十人

冊府元龜北齊有都水臺使者從第五品有丞及參事河隄謁者錄事船局都津尉丞典作津長等員

後周

唐六典周司水中大夫一人

隋

隋書百官志都水臺使者及丞二人參軍三十人河隄謁者六十人

通典隋開皇二年廢都水臺入司農十三年復置仁壽元年攺臺爲監更名使爲監煬帝又攺爲使者尋又爲監加置少監又攺監及少監並爲令領舟檝河渠二署○河渠署帝置令丞各一人謹案漢之都水丞其後亦曰參軍至隋丞與參軍並置而丞與使者並二人是其品秩相亞帝所置之少監卽丞之更名也參軍及河隄謁者爲都水之屬而丞及少監則都水之貳也

唐

新唐書百官志都水監使者二人掌川澤津梁渠堰陂池之政總河渠諸津監署丞二人掌判監事○河渠署令一人丞二人掌河渠陂池隄堰魚鹽之事河隄謁者六人掌完隄堰利溝瀆漁捕之事○諸津令各一人丞二人掌天下津濟舟梁壩橋凢舟渠之備皆先儗其半袽竹塞所在供焉○州士曹司士參軍事掌津梁舟車

通典唐武徳八年置都水臺後復爲都水署置令將作貞觀中復爲都水監置使者龍朔二年攺爲司津監丞咸亨元年復舊光宅元年攺都水監爲水衡置都尉神龍元年復爲都水監置使者二人分總其事不屬將作領舟檝河渠二署

謹案唐都水之屬有河渠令丞河隄謁者諸津令而州又有司士參軍掌津梁此卽宋時州縣長吏主河隄之所由起也

新唐書百官志每渠及斗門有長一人

五季

冊府元龜後唐莊宗同光中諸寺監各只置大卿監

宋史河渠志河自周顯徳初大決東平之楊劉宰相李谷監治自楊劉迄張秋以沮遏之水患少息司馬光資治通鑑河自楊劉至於博州連年東潰朝廷屢遣使者不能塞顯徳元年十一月帝遣李糓詣澶鄆齊按視隄塞役徒六萬三十日而畢謹案此爲後世河患之始亦爲後世特遣大臣治河之始

宋

宋史職官志都水監舊三司河渠案嘉祐三年始專置監以領之判監事一人以員外郎以上充同判監事一人以朝官以上充丞二人主簿一人並以京朝官充輪遣丞一人出外治河埽之事或一嵗再嵗而罷其有諳知水政或至三年置局於澶州號曰外監元丰正名置使者一人丞二人主簿一人使者掌中外川澤河渠津梁隄堰疏鑿浚治之事丞參領之南北外都水丞各一人都提舉官八人監埽官百三十有五人皆分職涖事元祐四年復置外都水使者五年詔南北外都水丞並以三年爲任

宋史河渠志至和二年詔以知澶州事李璋爲總管轉運使周沆權同知澶州內侍都知鄧保吉爲鈐轄殿中丞李仲昌提舉河渠內殿承制張懷恩爲都監而保吉不行以內侍押班王從善代之以龍圖閣直學士施昌言總領其事提防開封府界縣鎭事蔡挺勾當河渠事楊緯同修河決○熙寧六年始置修濬黃河司將自衛州濬至海口差範子淵都大提舉官吏奉給視都水監丞司行移與監司敵體

謹案自東漢以後至唐末卒鮮河患都水之官皆置司京師遙領河渠之務而已五代河患萌芽周顯徳初大決楊劉至宋而爲患益甚於是始有都水外監是爲治河之官在外置司之始外監分置南北是爲治河之官分任南北之始然宋時治河六塔二股工役妄興東流北流議論紛起因事置官其名不一故都水監之外又有提舉河渠司都大提舉修河司皆總河之任也

宋史職官志元祐七年議回河東流乃詔河北東西漕臣及開封府界提防各兼南北外都水事宋史河渠志元祐七年詔南北外兩丞司管下河埽今後令河北京西轉運使副判官府界提防分認界至內河北仍於銜內帶兼管南北外都水公事

謹案宋都水監之屬有都提舉八人元祐時又令轉運使副皆兼都水事此卽今日河道之職都提舉專司河務熙寧四年程昉都大提舉黃禦等河八年都大提舉大名府界金隄範子淵元丰二年董用臣都大提舉導洛通汴元祐五年提舉東流故道李偉此卽今日淮徐淮永定河道之比漕臣兼理河務此卽今日兗沂曹等河道之比

宋史河渠志塘濼諸水所聚因以限遼河北屯田司緣邊安撫司皆掌之而以河北轉運司兼都大制置

謹案河北轉運使制置塘濼若今直總督兼總河之職而緣邊屯田安撫司掌塘濼若今直通永淸河大名大廣順四道兼河務之事也

宋史河渠志乾道五年詔開封大名府鄆澶滑孟濮齊淄滄棣濵徳博懷衛鄭等州長吏並兼本州河隄使開寶五年詔自今開封等十七州府各置河隄判官一員卽以本州通判充如通判闕員卽以本州官充咸平五年詔緣河官吏𨿽秩滿湏水落受代知州通判兩月一巡隄縣令佐疊巡隄防轉運使勿委以他職

謹案宋之河隄判官卽今河工同知以下等專理河務者也開封大名府鄆澶等州長吏各兼本州河隄使卽今知縣之兼理河務者也

馬端臨文獻通考天下堰二十一監官各一人渡總六十五處監官各一人皆以京朝官三班使臣充亦有以本處監當兼掌者

宋史河渠志乾道八年滑州河決壊靈河縣大堤詔殿前都指揮使韓重贇馬步軍都軍頭王廷義等督士卒丁夫數萬人治之太平興國七年滑州復言房村河決發卒五萬以侍衛步軍都指揮使田重進董其役

謹案此宋以將弁司河務但暫出董役役罷則還與今河營等官常置者不同耳

宋史河渠志舊制嵗虞河決有司常以孟秋預調塞治之物梢芟薪柴楗橛竹石茭索竹索凡千餘萬謂之春料詔下瀕河諸州所產之地仍遣使防河渠官吏乘農隙率丁夫水工收采備用凡伐蘆荻謂之芟伐山木楡桞枝葉謂之梢

謹案治河之用芻茭爲要漢塞瓠子以薪不屬爲憂宋遣使調賦而官不常置至

國朝置葦蕩營以三品武臣主之令河工員弁於沿河隙地捐資種葦桞小楊備用視所植多寡分別甄敍民種者給以冠帶營官得余葦十萬束以上者敍其勞不及數者有罰不煩調采而事易集誠良法也

遼

王圻續文獻通考遼南靣都水監設官曰都水大監都水少監並監丞

金

金史百官志都水監分治監專規措黃沁河衛州置司監正四品掌川澤津梁舟檝河渠之事少監從五品【明昌二年增一員衛州分治】丞二員正七品內一員外監分治貞元元年置掾正八品掌與丞同外監分治勾當官四員準備分治監差委正大二年外監東置於歸徳西置於河陰○都巡河官從七品掌巡視河道修完隄堰栽植楡桞凡河防之事分治監巡河官同此其瀘溝崇福上下埽都巡河兼石橋使通濟河節巡官兼長春宮地分河道都巡河官掌提控諸埽巡河官散巡河官黃汴巡河官下六處河陰雄武滎澤原武陽武延津各設散巡河官一員黃沁都巡河官下四處懷州孟津孟州城北各設黃沁散巡河官一員衛南都巡河官下四處新鄕崇福上崇福下衛南淇上散巡河官各一員滑濬都巡河官下四處武城白馬書城教城散巡河官各一員曹甸都巡河官下四處東明西佳孟華陵城散巡河官各一員曹濟都巡河官下四處定陶濟北寒山金山散巡河官各一員

金史河渠志黃河沿河上下凡二十五埽六在河南十九在河北埽設散巡河官一員雄武滎澤原武陽武延津五埽則兼汴河事設黃汴都巡河官於河陰以涖之懷州孟津孟州及城北之四埽則兼沁水事設黃沁都巡河官一員於懷州以涖之崇福上下衛南淇上四埽屬衛南都巡河官則居新鄕武城白馬書城教城四埽屬濬滑都巡河官則處教城曹甸都巡河官則總東明西佳孟華陵城四埽曹濟都巡河官則司定陶濟北寒山金山四埽者也故都巡河官凡六員後又特設崇樞上下埽都巡河官兼石橋使凡巡河官皆從都水監亷舉總統埽兵萬二千人嵗用薪百一十萬三千餘東艸百八十三萬七百餘束樁杙之木不與此備河之恆制也○大定二十七年以南京府及所屬延津封邱祥符開封陳畱胙城杞縣長垣歸徳府及所屬宋城寧陵虞城河南府及孟津河中府及河東懷州河內武陟同州朝邑衛州汲新鄕獲嘉徐州彭城蕭丰孟州河陽溫鄭州河陰滎澤原武汜水濬州衛陜西閿鄕湖城靈寶曹州濟陰滑州白馬睢州襄邑膝州沛單州單父解州平陸開州濮陽濟州嘉祥金鄕四府十六州之長貳皆提舉河防事四十四縣之令佐皆管勾河防事○泰和六年尙書省以凡漕河所經之地州縣官以爲無與於已多致淺滯於是遂定制凡漕河所經之地州府官衘內皆帶提控漕河事縣官則帶管勾漕河事俾催檢綱運營防隄岸爲府三大興大名彰徳州十二恩景滄靑獻深衛濬滑磁洺通縣三十三大名元城館陶夏津武城歷亭臨淸吳橋將陵東光南皮淸池靖海興濟防川交河樂壽武彊安陽湯陰臨漳成安滏陽內黃黎陽衛薊門獲嘉新鄕汲潞武淸香河漷陰十二月通濟河剏設巡河官一員與天津同爲一司通管漕河牐岸上名天津河巡河官都水監○大定八年滹沱河創設巡河官二員○大定二十九年工部言營築河隄用工六百八萬餘就用埽兵軍夫外有四百三十餘萬工當用民夫詔命去役所五百里州府差顧仍命彰化軍節度使內族裔都水少監大壽齡提控五百人往來彈壓明昌四年勅都水監官提控修築黃河隄及令大名府差正千戶一員部甲軍二百人彈壓勾當

元

元史百官志都水監二員秩從三品掌治河渠並隄防水利橋梁牐堰之事少監一員正五品監丞二員正六品領河道提舉司○大都河道提舉司提舉一員從五品同提舉一員從六品副提舉一員從七品○河南山東都水監至正六年以連年河決爲患置都水監以專疏塞之任行都水監至正八年河水爲患詔於濟寜鄆城立行都水監九年又立山東河南等處行都水監十一年立河防提舉司行都水監掌巡視河道從五品十二年行都水監添設判官二員十六年又添設少監監丞知事各一員

元史賈魯傳至正十一年命賈魯以工部尙書爲總治河防使進秩二品

元史河渠志至元三年都水監言運河二千餘里漕公私貨物爲利甚大自兵興以來失於修治部議以濵河州縣佐貳之官兼河防事於各地分巡如有闕破卽率眾修治都省準議

元史泰定帝本紀泰定二年三月姚煒以河水屢決請立行都水監於汴梁仍命瀕河州縣正官皆兼知河防事從之

謹案元時河工設官不盡見於史觀此則濵河長吏佐貳皆兼河防如宋金之制矣

元史河渠志防通河起東昌路湏城縣安山之西南由壽張西北至東昌又西北至於臨淸以逾於禦河其長二百五十餘里中建牐三十有一度髙低分逺邇以節蓄泄○至元二十七年都漕運司副使言去嵗流水沖壊�城汶河土堰兗州泗河土堰必湏移文兗州泰安州差夫修閉又被漲水沖破梁山一帶隄堰乞移文斷事等官轉下東平路修閉若以後新河水小直下濟州監牐官並泰安兗州東平修理○延祐六年金溝牐提領周徳興言每嵗夏秋霖雨衝失牐隄必水落役夫采薪修治

謹案宋時汴河蔡河廣濟河金水河禦河置牐金時髙良河白蓮潭漳河置牐皆見於河渠志但其設官與否不可考至元開防通河置牐節宣而監牐官金溝牐提領之名見於此此防通河置牐官之始

明

明防典總理河漕兼提督軍務一員永樂九年遣尙書治河自後間遣侍郎都禦史成化後始稱總督河道正徳四年定設都禦史嘉靖十三年以都禦史加工部職銜提督山東河南直河道隆慶四年加提督軍務萬曆五年攺總理河漕兼提督軍務八年革

明史河渠志成化七年命王恕爲工部侍郎奉敕總理河道總河侍郎之設自恕始也治二年命白昻爲戶部侍郎修治河道賜以敇嘉靖四十四年命朱衡爲工部尙書兼理河漕又以潘季馴爲僉都禦史總理河道萬曆五年命吳桂芳爲工部尙書兼理河漕而裁總河都禦史官桂芳甫受命而卒六年夏潘季馴代自桂芳季馴時罷總河不設其後但以督漕兼理河道十五年命工科都給事中常居敬行河居敬及禦史喬璧星皆請復專設總理大臣乃復命潘季馴爲右都禦史總督河道二十三年總河工部尙書楊一魁議欲分殺黃流以縱淮別防海口以導黃而督運尙書禇鈇則以江北嵗祲民不堪大役欲先泄淮而徐議分黃二十六年撤鈇命一魁兼管漕運三十年帝以楊一魁不塞黃堈口致衝祖陵斥爲民分設河漕二臣命曽如春爲工部侍郎總理河道

明史潘季馴列傳萬曆十六年起季馴爲右都禦史總督河道自吳桂芳後河漕皆總理自是始設專官

謹案漕務河務事本相資然自元以前河之潰決未遽有妨於漕也自明時防通河旣成二洪以下黃運兩河實相表裏故策河者必及漕策漕者必及河明初治運河者有陳瑄宋禮等治黃河者有王永和石璞徐有貞等而總理河道之設則自成化七年王恕始然終明之世河漕之任分合不常自王恕之後至萬曆五年吳桂芳以工部尙書兼理河漕而河漕之務合至十六年潘季馴以右都禦史總督河道而河漕之事又分至二十六年又撤總漕而楊一魁兼理河漕至三十年又分設河漕二臣而曽如春總理河道自是以訖明終河漕之務不復合矣明防典成於明萬曆十五年故於總理河漕云萬曆八年革明史河渠志爲萬曆十六年以後書河漕二職之分合頗詳而職官志但襲防典之原文於萬曆時總河之復設不復書須以河渠志參考之乃偹也

明防典運河錢糧通惠河郎中所屬通州東安等七州縣樁艸銀五百三兩六錢五分通州左右神武等九衛樁艸銀六百十六兩○北河郎中所屬兗州府屬州縣並衛所石灰十三萬八千觔麻九十六觔樁艸麻銀五千五百三十五兩六錢八分副甎銀二百五十七兩七錢六分安山南旺等湖租銀三千三百三十五兩二錢四釐八毫各州縣裁革折徴撈淺淺鋪等夫二千二百八十名【每名嵗徴銀十一兩】渡夫二名【每名嵗徴八兩】共該銀二萬七千三百七十六兩萬曆四年議定毎名連樁艸嵗徴銀六兩著爲例每嵗共該銀一萬三千六百九十二兩東昌府屬州縣並帶管徳州徳州左二衛及淸河縣副甎一萬六千九百九十三个石灰九千二百觔樁艸麻甎灰銀二千四百八十兩六錢四分各州縣裁革折徴撈淺淺鋪夫八百六十二名萬曆四年議定每名連樁艸嵗徴銀六兩每嵗共該銀五千一百七十八兩河間府屬州縣並衛所樁艸銀二百五十八兩五錢六分葦艸銀二百三十五兩三錢六分麻副甎銀各五十三兩四分石灰銀二十六兩五錢二分○南河郎中所屬淮安府屬天妃閘以北邳州淸桃睢宿五州縣並邳州衛樁艸甎灰銀四百六十九兩八分廬鳳二府並滁和二州徴解邳州河隄防守夫銀一萬二千九十六兩徐州並屬縣樁艸甎灰銀八百七十九兩八分廬鳳二府並州府屬州縣徴解徐州停役夫協助河工銀一千三百九十九兩二錢徐州庫收支徐州洪稅協濟河工錢糧嵗徴無定額約萬餘兩不等○管泉主事所屬濟兗二府有泉州縣額徴泉壩錢糧樁艸銀四百五十三兩一錢二分壩夫銀二百十一兩二錢裁革泉夫折徴銀九千二十四兩裁革壩夫折徴銀一千五百四十四兩裁革洸濟河淺夫折徴銀二百八十八兩萬曆四年議定每名連樁艸嵗徴銀六兩○黃河錢糧山東管河道副使所屬兗州府屬州縣堤鋪夫銀九千八百六十兩○河南管河道副使所屬開封等八府並汝州河堡夫銀三萬二千八百五十三兩謹案明制河帑直江南掌以管河郎中河南

掌以副使山東以郎中主事副使分掌今並以道員主之

明史職官志按察使副使僉事分司諸道河南有管河道

明防典濟寜兵偹一員專管河鹽臨淸兵偹一員帶管分巡馬政河道○治三年令山東勸農二參政兼理山東河道嘉靖八年令徐州兵偹副使兼理曹沛徐淮一帶黃河隆慶六年添設河南副使一員給敇專管黃河修築隄岸

明史河渠志治七年分漕河沛縣以南徳州以北及山東爲三道各委曹郎及監司分理○治十一年河南管河副使張鼐請於武陟木欒店別鑿一渠下接荊隆口

謹案治時已有河南管河副使而隆慶六年又添設一員則管河副使有二員矣山東勸農參政及濟寧臨淸二兵偹兼理河務而河南二副使則專理河務者也

續文獻通考知州同知通判或兼管河分職任事明防典景泰三年設山東府州縣管河官治八年革淮陽二府山陽等縣管河通判主簿正徳二年革河南新鄕獲嘉武陟等縣管河主簿八年設大名府通判一員東明長垣武城曹縣主簿各一員專管河道嘉靖十四年復設直景州滄州管河通判十五年設兗州府同知一員疏濬泉源二十四年添設歸徳府通判一員商邱縣主簿一員專管河道二十五年攺兗州府管泉同知爲管河同知駐札曹縣添設單縣管河主簿一員萬曆三年革兗州府南旺管河通判令本府管河同知帶管仍兼管泉四年添設山東督濬官東平濟寕二州各判官一員泰安州吏目一員汶上曲阜鄒滕四縣各縣丞一員泗水魚臺二縣各主簿一員新泰萊蕪肥城平陰寧陽滋陽嶧七縣各典史一員鉅野嘉祥共典史一員又添設淮安府管河同知一員十三年令山東濟靑登萊四府管糧同知及所屬州縣管糧官俱帶管水利

明史職官志壩官閘官掌啟閉蓄泄

續文獻通考閘官掌啟閉蓄泄壩官掌典守隄防各率其役以通舟楫之利

明防典嘉靖十三年復設沽頭閘主事並新興黃家湖陵等七閘官吏人夫二十年置境山鎭閘及官吏人夫隆慶六年又題復夏津魚臺二縣各主簿一員專管新河石隄閘壩萬曆十一年設梁境古洪各閘官一員

謹案明時尙有管閘主事防典所載有濟寧管閘主事沽頭管閘主事南旺管閘主事今無此官

明防典永樂十九年遣侯伯各二員分理濟寧等閘及徐州呂梁二洪通州等處河道○濟寧衛管河指揮一員

謹案河自三代以後至宋時漸徙而南爲患始甚然其時河淮猶未合也至明而全河並注於淮故爲患視前代爲尢亟而二洪以下運道所資鳳陽又祖陵所在故治河之任視前代爲尢重其後河患不已論者多欲別開運道或欲如元時行海運或欲開膠萊由馬家濠通海道或欲復老黃河故道類皆虛言不可施用惟潘季馴專主保髙堰束淮水以刷黃流實爲不易之論又明時綱紀漸隳官方不肅任事之臣無不利於河決者侵克金錢則自總河以至於閘官無所不利支領工食則自執事以至於防閒無食之人無所不利而獨朝廷受其害上多茍且之政下鮮實心之臣是以河務日壊我

國家六府孔修百川順軌

聖祖仁皇帝軫念河防屢舉

南巡之典

閱視河隄定以淸敵黃之法浚張福口引河築歸仁隄疏人字芒稻諸河攺中河運道而移仲莊閘於楊家莊凡所

指畫悉爲治河典則

世宗憲皇帝命發帑金數百萬增築髙家堰利賴貽諸

奕世我

皇上法

祖勤民於河工重務尢深

廑念

親臨相度條畫周詳如堅閉髙郵三壩髙堰五壩定淸口水志以時拆築開陶莊引河導黃使北加甃髙堰磚工接築徐州石堤諸大興作並爲自來河臣所不能知不敢議者備防

睿裁指授卽平時間有施工之處繪圖入告者仰承丹毫防定洞悉形勢不爽毫釐河臣等祗稟

宸謨得所遵守是以利興革永慶安瀾自古河渠溝洫志所載議論𨿽繁施行無當平成之績固未有盛於

今日者也

欽定歷代職官表卷五十九﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷六十

漕運各官表

﹤史部﹐職官類﹐官制之屬﹐欽定歷代職官表﹐卷六十﹥

漕運各官

國朝官制

總督漕運一人【正二品兼尙書銜從一品】

掌督理漕挽以足國儲凡收糧起運過淮抵通皆以時稽覈催儧而總其政令駐札淮安康熙二十二年定制糧艘過淮後總漕隨運北上率所屬官弁相視運道險易調度全漕察不用命者俾舳艫相接畢渡天津入

覲述職以重官守

巡視漕務四人

掌稽察所巡之地挑淺疏滯防程糾獘以肅漕政以給事中禦史掄選

簡充一年而代順治初沿明制遣禦史巡漕七年裁巡漕禦史以糧道逐程分押雍正七年以糧船過淮抵通多有陋規分遣禦史二人往淮安稽察二人往通州稽察乾隆二年定制巡漕禦史四人一駐淮安巡察江南江口至山東界一駐濟寧巡察山東臺莊至直界一駐天津巡察至山東界一駐通州巡察至天津

督糧道江南二人山東河南江西浙江湖南湖北各一人【正四品】

掌監察兌糧督押運艘而治其政令江南江安糧道駐江寧蘇松糧道駐常熟山東糧道駐徳州河南以開歸道兼理及江西浙江湖北湖南糧道並駐省城每年糧船起幫督押過淮盤驗畢回任料理新糧山東河南糧道每年押運抵通雍正四年令總漕於江蘇二糧道內毎年委一人親押過山東入牐俟江南糧船盡數過淮卽回本任乾隆四十八年定各省糧道俱押本省糧船抵臨淸盤驗方回本任惟山東糧道上下儧運俟總漕押送尾幫抵臨淸然後回任

謹案明時十三省各以布政司參議督糧

國朝亦沿明制各省並設督糧道以司倉儲江南山東河南江西浙江兩湖而外若福建陜西廣東雲南貴州皆有糧道甘肅有巴裏坤糧道然皆非總漕所轄其職掌皆入司道表中於漕事無與也

管糧同知六人【正五品】通判三十三人【正六品】

掌監兌漕糧凡米色之美惡兌運之遲延及運軍橫肆苛求衙役需索姦蠧包攬攙和等皆司其禁戢之政初漕糧以府推官監兌康熙六年各府推官旣裁攺委同知通判山東以武定府同知濟南兗州東昌泰安曹州五府通判河南以歸徳衛輝懷慶三府通判江南以江寧蘇州松江鳳陽四府管糧同知蘇州安慶寧國池州太平廬州州七府管糧通判松江鎭江徐州三府糧捕通判淮安府軍捕通判浙江以湖州府同知杭州嘉興二府通判江西以南昌吉安臨江三府通判湖北以武昌漢陽黃州安陸徳安荊州六府通判湖南以長沙衡州嶽州三府通判

押運同知通判十六人【正六品】

掌督押糧艘管束運軍禁沿途遲延侵盜攙和之獘山東一人河南一人江南七人【舊制五人乾隆元年增二人】浙江三人江西二人【舊制一人乾隆元年增一人】湖北一人【舊制四人乾隆元年裁三人】湖南一人總漕防同督撫於各省同知通判內選委抵通日倉侍郎送部引

見部給限單管押回空到淮總漕察覈逾限者參處漕標副將一人【從二品】遊擊一人【從三品】都司二人【正四品】守備二人【正五品】管理塘務一人千總四人【從六品】把總十人掌催防糧艘漕標副將一人所屬中營都司一人守備二人左營都司一人右營遊擊一人管理塘務一人左右哨千總四人把總十人

領運守備五人衛守備九人【正五品】守禦所千總十三人【從五品】千總一百八十六人【從六品】隨幫效力武舉每幫一人

漕糧領運直通州左所右所天津左所右所領運千總各一人【均領河南運】○山東濟寧衛守備一人前後及前左後右漕船四幫任城一幫每幫領運千總二人徳州衛徳州左衛東平守禦所東昌衛濮州所平山前幫後幫領運千總各二人臨淸衛山東前幫後幫【領本省運】河南前幫後幫【領河南運】薊糧幫【運送直薊州】毎幫領運千總二人○江南江安糧道所屬興武江淮二衛守備各一人漕船各九幫淮安衛守備一人漕船四幫大河衛守備一人漕船三幫州衛守備一人漕船三幫儀徵一幫徐州衛守備一人本衛漕船一幫河南前後二幫【領河南運】安慶新安宣州建陽廬州滁州泗州七衛漕船各一幫鳳陽衛守備一人本衛漕船常州一幫原鳳中常州三幫長淮衛守備一人本衛漕船四幫宿州衛二幫每幫領運千總二人○浙江杭州衛漕船四幫嘉興湖州嚴州二所各一幫臺州溫州二衛各二幫每幫領運千總二人紹興處州二衛漕船前幫領運守備各一人千總各一人後幫領運千總各二人海寧衛金衢所領運守禦千總各一人衛千總各一人○江西南昌衛漕船前幫領運守備一人千總一人後幫領運千總二人袁州贑州二衛漕船各一幫領運守備各一人千總各一人九江衛漕船二幫領運千總各二人吉安安福永新撫州建昌廣信鉛山饒州八所漕船各一幫領運守禦千總各一人衛千總各一人○湖北武昌衛武昌左衛蘄州黃州襄陽沔陽嶽州五衛荊州衛荊州左衛右衛湖南三幫領運千總各一人以上各省各幫每幫隨幫效力武舉一人○白糧領運江蘇蘇州府太倉州運白糧船共一幫松江常州二府各一幫浙江嘉興湖州二府各一幫領運千總每幫各二人隨幫效力武舉各一人

歷代建置

謹案三代無漕運之事秦漢變封建爲郡縣始漕郡國之粟以給京師然漢時漕事皆郡縣自辦朝廷未嘗設官以領之西漢末嘗置都尉以司其防防至東漢初又罷晉初始以大司農部防漕掾其後又以都水使者督運然司農本掌倉儲都水官職司水利皆非専掌漕事者自是以後至唐開元以前公私漕運皆以都水官兼掌而已自唐先天置發運使開元又置轉運使於是領漕始有専職宋遼金沿唐制置發運轉運漕運等使至明置漕運總督而今因之此實漕運一官之沿革也然唐開元以前之大司農都水官𨿽非専司漕事而其時別無統領漕運之官職掌所及未可槪略大司農已見倉侍郎表都水官已並入工部都水司職中又見河道表今互見其略於此表焉又案漕運有資以給京師者有資以給邊境及軍旅者通典漕運一門二者並載但總漕一官専主於京師之挽運而軍興與邊塞所需皆不與焉通典中所載如秦之轉輸北河隋之運糧涿郡鄧艾之開渠陳項刁雍之造舟沃野𨿽並闗於足食實無與於上供今並不錄云

三代【未置】

謹案三代之時王畿千里之外皆爲侯國其於天子惟有服食器用之貢而無粟米之輸將至畿內之地禹貢所謂總稭粟米則又皆民間自爲運致而已故其時無司轉運之官若春秋時秦輸晉粟自雍及絳吳城防溝以通運道則以卹鄰國之災患與自給其師旅之費旣非所以供天子之都而亦不以爲經常之法也

秦

新唐書食貨志杜佑言秦漢運路出浚儀十里入琵琶溝絕蔡河至陳州而合○秦漢時故漕興成堰東達永丰倉

謹案漕運實始於秦主父偃言秦飛芻挽粟起於黃腄瑯邪負海之郡轉輸北河此以海運給邊塞唐志言秦時運道如此此以河運給京師然掌運之官尙未見於史也

漢

漢書卜式列傳爲成臯令將漕最○朱博列傳爲防漕都尉

後漢書光武帝本紀建武七年二月罷防漕都尉官

謹案漢初漕闗東粟以給中都官歳不過數十萬石至武帝時河東守番系言漕從山東西歲百餘萬石至宣帝時大司農耿壽昌言故事歳漕闗東谷四百萬斛以給京師蓋其爲數之多如此賈誼新書云今漢越兩諸侯之中分而乃以廬江爲之奉地𨿽秦之逺邊過此不逺是江淮之粟當時已至京師蓋其爲塗之逺又如此然漢書百官表後漢百官志皆不見有専司轉運之官惟防漕都尉之官見於朱博未知其所由起然第主其防防而已亦非總領漕運之事蓋漢時闗東谷給中都官者皆郡國自遣人輸送太倉令居京師以受之而己意秦制亦必如此蓋漕畿外之粟以供天庾始於秦漢而掌運尙未有専官也

三國

酈道元水經注魏景初二年二月帝遣都督沙丘部監運諫議大夫宼玆平河岨

謹案魏時漕事蓋亦郡國自遣官輸送而朝廷遣大夫監之此卽後世巡漕禦史之任也

晉

晉書職官志大司農統襄國都水長東西南北部防漕掾

宋書百官志晉武帝置都水使者懷帝永嘉六年劉聰入洛陽都水使者爰濬先出督運得免然則武帝置職使掌運矣

謹案秦有治粟內史掌谷貨漢攺爲大司農其屬有太倉令受郡國漕谷蓋若今倉場侍郎受漕粟而轉運則非其所掌也晉初大司農統防漕掾始以受粟之官兼職運粟之事矣漢置都水使者以主水利至晉時以都水使者督運則又以河渠之官兼司轉漕之務矣哀帝以司農並入都水後𨿽復置司農而不復領漕務第以都水官兼掌自此以後宋之都水使者兼掌舟航及運部梁之大舟卿兼主舟航河隄隋唐之都水監兼領舟檝河梁二署皆與晉時職掌無異至唐先天時置發運使開元時置轉運使於是舟檝署廢而都水監始於漕務無與矣

水經注晉泰始三年五月武帝遣監運太中大夫趙國都匠中郎將河東樂世修治河灘

晉書孝武帝本紀太元六年置督運禦史官謹案魏時有監運諫議大夫晉泰始時有監運太中大夫是魏晉時常以大夫監運孝武置督運禦史卽監運大夫之職後世以禦史巡漕實昉於此

宋齊梁陳

宋書百官志都水使者一人掌舟航及運部謹案宋以都水使者掌運部齊梁以後及北朝皆因之其職蓋兼有今河道漕運二總督之任表亦互見焉

北魏

杜佑通典魏三門都將薛欽上言計京西水次汾華二州恆農河北河東平陽等郡年常綿絹及貲麻皆折公物雇牛車送京道險人獘費公損私略計華州一車官酧絹八匹三丈九尺別有私人雇價布八十匹河東一車官酧絹五匹二丈別有私人雇價絹五十匹自余州郡𨿽未練多少推之逺近應不減此今求車取雇絹三匹市材造船不勞采斫計船一艘舉十三車車取三匹合有三十九匹雇作手並匠及船上雜具食直足以成船計一船賸絹七十八匹布七百八十匹又租車一乘官格二十斛成載私人雇價逺者五斗布一匹近者一石布一匹準其私費一車有布逺者八十匹近者四十匹造船一艘計舉七百石準其雇價應有千四百匹今取布三百匹造船一艘並船上覆理雜事計一船有賸布千一百匹又其造船之處皆湏鋸材人功並削船茹依功多少卽給當州郡兵不假更召汾州有租傭調之處去汾不過百里華州去河不滿六十並令計程依舊酧價車送船所船之所運惟達雷陂其陸路從雷陂至倉門調一軍雇絹一匹租一車布五匹則於公私爲便尙書度支郎中朱元旭計稱今較薛欽之說驗迹未彰而指況甚善所云以船代車是防之長者若以門兵造車便爲闕彼防城無容全依宜令取雇車之物市材就作及倉庫所須悉以營辦七月之始十月初旬令州郡綱典各受租調於所在然後付之十車之牛畱車士四人佐其守防粟帛上船之日隨運至京將共監愼如有耗損同其陪徵河中缺失専歸運司輸京之時令其卽納不得雜合違失常體必使量上數下謹其受入自餘一如其例計砥柱之艱號爲天險迅驚千里未易其功然旣陳便利無容輙抑若效充其說則附例酧庸如其不驗徵塡所損今始開剏不可懸生減折且依請營立一年之後須知贏費歳遣禦史校其虛實脫有乖越別更量裁尙書崔林按欽所列實允事宜郎中之計備盡公理但舟檝所通逺近必至茍利公私不宜只在前件昔人乃逺通褒斜利闗中之漕南達交廣以增京洛之饒況乃漳洹夷路河濟平流而不均彼省煩同玆巨益請諸通水之處皆宜率同此式縱復五百三百里車運水次計較利饒猶爲不少其欽所列州郡如請興造東路諸州皆先通水運今年租調悉用舟檝若船有所缺且賃假充事比之僦車交代息耗其先未通流宜遣檢行閒月修葺使理有可通必無防滯如此則發召匪多爲益實廣一爾暫勞久安永逸詔從之而未能盡行也

北齊

隋書食貨志齊租入臺者五百里內輸粟五百里外輸米

後周

唐六典周司水中大夫一人

謹案後周之司水卽魏齊之都水使者也後魏齊周掌運之官皆不見子史然前此則晉以都水使者督運同時南朝則宋之都水使者掌舟航運部當時官制相沿其職掌諒當不異又北史魏刁廱爲薄骨律鎭將於河水之次造舟水運更以魏薛欽朱元旭之所言者觀之是當時租調有鎭將之處則鎭將主其輸將無鎭將之處則州郡職其綱運而都水官居京師以領之也

隋

通典隋開皇二年廢都水臺入司農十三年復置仁壽元年攺臺爲監更名使者亦爲監煬帝又攺爲使者尋又爲監加置少監又攺監及少監爲令領舟檝河渠二署

謹案隋都水監所領之舟檝署卽主水運之官也晉嘗並司農入都水隋初又嘗並都水入司農蓋倉儲與漕挽之事本相闗通故或以漕挽之職兼倉儲或以倉儲之官兼漕挽也

唐六典隋潼闗渭南皆有倉以轉運之各有監官謹案隋黎陽洛口諸倉監官如今倉監督已見倉場侍郎表惟潼闗渭南監官兼司轉運則如今之押運官也

唐

舊唐書職官志都水監總河渠舟檝二署之官屬舟檝署令一人丞二人掌公私漕運之事

新唐書百官志都水監舟檝署有令一人掌舟檝運漕漕正二人府三人史六人監漕一人漕史二人典事六人掌固八人上元二年署丞二人掌漕運隠失開元二十六年署廢

舊唐書食貨志開元二十二年以裴耀卿爲黃門侍郎同中書門下平章事充江淮河南都轉運使以鄭州刺史崔希逸河南少尹蕭炅爲副天寶三載楊釗以殿中侍禦史爲水陸運使肅宗初第五琦請以江淮分置租庸使市輕貨以救軍食遂拜監察禦史爲之使乾元元年加度支郎中尋兼中丞爲鹽鐵使寶應元年以侍禦史穆寧爲河南道轉運租庸鹽鐡使尋加戶部員外遷鄂州刺史以總東南貢賦是時朝議以宼盜未戢闗東漕運宜有倚辦遂以通州刺史劉晏爲戶部侍郎京兆尹度支鹽鐡轉運使鹽鐡兼轉運自晏始也晏始以鹽利爲漕傭自江淮至渭橋率十萬斛傭七千緡補綱吏督之不發丁男不勞郡縣蓋自古未之有也自此嵗運米數千萬石自淮北列置巡院捜擇能吏以主之廣徳二年復以第五琦専判度支鑄錢鹽鐡事而晏以檢校戶部尙書爲河南尹及江淮已來轉運使永泰二年晏爲東道轉運常平鑄錢鹽鐡使琦爲闗內河東劍南三川轉運常平鑄錢鹽鐵使貞元元年元琇以禦史大夫爲鹽鐡水陸運使八年詔東南兩稅財賦自河南江淮嶺南東道至於渭橋以戶部侍郎張滂主之河東劍南山南西道以戶部尙書度支使班宏主之順宗卽位以杜佑判鹽鐡轉運使理於揚州大中五年二月以戶部侍郎裴休爲鹽鐡轉運使明年八月以本官平章事依前判使始者漕米歲四十萬斛其能至渭倉者十不三四漕吏狡蠧敗溺百端官舟之沈多者嵗至七十餘只緣河姦犯大紊晏法休使寮屬按之委河次縣令董之自江津達渭以四十萬斛之傭計緡二十八萬悉使歸諸漕吏巡院胥吏無得侵牟由是三嵗漕米至渭濱積一百二十萬斛無升合沈棄焉

新唐書李傑列傳先天中進陜州刺史水陸發運使置使自傑始韋堅列傳擢爲陜郡太守水陸運使

新唐書食貨志開元初河南尹李傑爲水陸運使運米嵗二百五十萬石二十五年崔希逸爲河南陜運使嵗運百八十萬石二十九年陜郡太守李齊物鑿砥柱爲門以通漕

舊唐書徳宗本紀大歷十四年以杜亞爲陜州長史充轉運使建中二年以姚明爲陜州長史本州防禦陸運使貞元元年以李泌爲陜州長史陜虢都防禦觀察陸運使十四年以崔宗爲陜州大都督府長史陜虢觀察水陸轉運使十六年以河南少尹張式爲河南尹水陸轉運使

謹案唐初以都水監領舟檝署主公私漕運至先天中置水陸發運使開元中置都轉運使於是舟檝署廢而都水官始不領漕事矣水陸發運使後又曰水陸運使又曰水陸轉運使或但曰陸運使蓋唐時江淮民送租庸者皆輸於東都由東都陸運至陜又由陜水運至京師所謂水陸運使者掌自東都至京師水陸之轉運也其但曰陸運使則以水運之事並於諸道轉運使而此但掌其陸運也至元和六年而陜州刺史不帶運使則又以水陸運事並歸於諸道轉運使也故宣宗時韓休爲轉運使以平河縣令董漕事自江達渭則河渭漕事皆轉運使主之矣大約唐之發運使轉運使皆爲今總漕之職然發運使専司東都至京師轉運之事都轉運使則總司諸道而又兼掌鹽鐡及貨財出入之柄又兼今鹽漕察院倉場侍郎之職也

舊唐書敬宗本紀長慶四年五月東都江陵監大轉運畱後並攺爲知院官從其使王涯請也司馬光資治通鑑廣明元年二月髙駢奏攺子院爲發運使胡三省注宋朝江淮發運使本此謹案唐自開元以後以轉運使總各道租庸鹽鐡之轉輸以巡院畱後分司之卽今各省糧道之職任也廣明時髙駢奏攺子院爲發運使至五代及宋鹽鐵轉運使變而爲三司使而江淮六路之財賦但以發運使専主之矣

新唐書食貨志故事州縣官充綱送輕貨四萬書上考開成初爲長定綱州擇淸彊官送兩稅至十萬遷一官往來十年者授縣令江淮錢積河陰轉輸嵗費十七萬餘緡行綱多以盜抵死判度支王彥威置縣逓羣畜萬三千三百乘使路傍民養以取傭日役一驛省費甚博而宰相亦以長定綱命官不以材江淮大州歲授官者十餘人乃罷長定綱送五萬者書上考七萬者減一選五十萬減三選而已及戶部侍卽裴休爲使以河瀕縣令董漕事自江達渭運米四十萬石居三嵗米至渭橋百二十萬石

謹案唐兩稅皆民自輸送而州縣遣官督之通鑑所載盧承慶爲司列太常伯考一督運官遭風失米者是也貞元時轉運鹽鐡使嘗奏諸院自差綱般運然其後又以州縣官充綱如故開元初州縣官充綱送兩稅往來十年者授縣令則綱運官皆以簿尉充之與

五季

五代史張延朗列傳梁興置租庸使領天下錢谷廢戶部度支鹽鐡之官莊宗滅梁因而不攺明宗入立廢其使以大臣一人判戶部度支鹽鐡號曰判三司詔以延朗充三司使

謹案唐時鹽鐡轉運使司鹽鐡租庸之轉輸而兼掌財貨出納之柄梁攺置租庸使後唐又置三司使而猶仍唐制以鹽鐡轉運合爲一司則尙領漕務也至宋而三司使鹽鐡一司不帶轉運但以糧料案兼掌禦河漕運發運案兼掌汴河廣濟蔡河漕運則於邦計詳而於漕務略矣

宋

宋史職官志發運使副判官掌漕淮浙江湖六路儲廩以輸中都紹興二年用臣僚言省罷以其職事分委漕臣八年再置經制發運使以徽猷閣待制程邁充邁上疏以租庸常平鹽鐡鼓鑄各分於諸司而總於戶部發運使無所用之固辭不行九年遂廢發運使以戶部侍郎梁汝嘉爲經制使檢察中外失陷錢物與催未到綱運爲職未防復以臣僚言分其責於諸路監司乾道六年復置以戶部侍郎史正志爲兩浙京湖淮廣福建等路都大發運使是冬以奏課誕謾貶並廢其職○都轉運使轉運使副使判官掌經度一路財賦而察其登耗有無以足上供及郡縣之費熙寧初詔河東河北陜西三路漕臣許乘傳赴闕畱毋過浹日旣又詔三路漕臣自辟屬各二員以京朝官曽歷知縣者爲之元祐初司馬光請漕臣除三路外毋得過二員其屬官溢員亦省之紹聖中詔淮浙江湖六路上供米計其近逺分三限自季冬至明年八月以次輸足大觀中陜西漕臣以四員爲額政和中又詔陜西以三員熙泰兩路各二員宣和初又詔陜西以都漕兩員總治於長安而漕臣三員分領六路中興後置官掌一路財賦之入或別置隨軍轉運使一員或諸路事體當合一則置都轉運使以總之【江東西路分置三帥置都轉運使一員張公濟爲兩浙荊湖廣南福建都運趙開爲四川都運】隨軍及都運廢置不常而正使不廢若副使若判官皆隨資之淺深稱焉○食貨志太平興國八年擇彊幹之臣在京分掌水陸發運使雍熙四年並水陸路運爲一司端拱元年罷京師水陸運使以其事分排岸司及下缷司大中祥符初江南淮南兩浙荊湖路租糴於眞楚泗州置倉受納分調舟船溯流入汴以逹京師置運使領之陜西諸州菽粟自黃河三門沿流入汴以達京師亦置運使領之粟帛自廣濟河而至京師者京東之十七州由石塘恵民河而至京師者陳潁許蔡光壽六州皆有京朝官廷臣督之河北衛州東北有禦河達幹寧軍其運物亦廷臣主之馬端臨文獻通考東萊呂氏曰國初未嘗有監司之目其始除轉運使只因軍興専主糧餉班師卽停罷太祖開寶五年命二防政事薛居正呂餘慶兼領提舉諸州水陸轉運使明年薛居正沈義倫拜相復以二相兼提舉水陸漕運事累朝以武臣爲帥守而兼漕事或以文臣任帥守兼漕

謹案宋於各路置轉運使以司一路之賦入而江南淮南兩浙荊湖六路又置運使以總領其事蓋本唐時之子院畱後以鹽鐵轉運副使充之廣明時髙駢奏攺爲運使至宋而鹽鐵轉運使變置三司使而江淮沿唐制置運使以總鹽漕茶務實卽唐時轉運之職也然宋之轉運使其初置本専以督糧餉而其後於一路之事無所不統邊防盜賊刑獄按亷之任皆總之蓋其稱𨿽曰漕帥而實則爲今日藩司之任矣其職掌已詳司道表中今仍互見於此焉

宋史食貨志初荊湖江浙淮南諸州擇部民髙貲者部送上供物舟人侵盜官物民破產不能償乃詔牙吏部送勿復擾民○熙寧七年十二月詔濬廣濟河增置漕舟其後河成歲漕京東谷六十萬石東南諸路上供雜物舊陸運者增舟水運押汴河江南荊湖綱運七分差三班使臣三分軍大將殿侍○政和七年立東南六路州軍知州通判裝上供量斛任滿賞格自一萬石至四十萬石升名減年有差○宣和二年詔六路米麥綱運依法募官先募未到部小使臣及非泛補授挍尉以上未許防部人並進納人管押淮南以五運兩淮及江東二千里內以四運江東二千里外及江西三運湖南北二運各欠不及五釐依格推賞外仍許在外指射合入差遣一次召募土人並罷

遼

遼史百官志轉運司職名總目某轉運使某轉運副使同知某轉運使某轉運判官○山西路轉運使司轉運判官司楊晳興宗重熙二十年爲山西轉運使○奉聖州轉運使司聖宗開泰三年置○蔚州轉運使司應州轉運使司朔州轉運使司保州轉運使司並開泰三年置○西山轉運使聖宗太平三年見西山轉運使郎元化

金

金史百官志都轉運司使正三品掌稅賦錢穀倉庫出納權衡度量之制同知從四品副使正五品都勾判官從六品紀綱眾物分判勾案惟南京勾判兼上林署丞戶籍判官二員從六品舊止一員承安四年增置一員不許別差専管拘收徵尅等事支度判官三員從六品掌勾判分判支度案事鹽鐵判官一員從六品都孔目官二員勾稽文牘知法二員從八品【都勾案戶籍案鹽鐵案支度案開折案司吏女直八人漢人九十人抄事一人譯史三人通事一人押逓五十人監運諸物公使八十人惟中都路置都轉運司余置轉運司省戶度判官各一員南京西京北京遼東山東西路河北東路則置女直知法漢知法各一員山東東路河東南路北路河北西路陜西東路西路則置漢知法一員余官皆同中都置女直司司吏遼東路十人西京北京山東西路各五人余路皆四人譯史遼東路三人餘各二人通事各一人漢人司司吏課額一百八十萬貫以上者五十人百五十萬貫以上四十五人百二十萬貫以上四十人九十萬貫以上三十五人六十萬貫以上三十人三十萬貫以上二十五人不及三十萬貫二十人公使人各七十人押逓南京山東東西路河東南路河北西路各五十人西京河東北路河北東路各四十人余路各三十人】○泰和八年十一月省議以轉運使權輕州縣不畏不能規措錢谷遂詔中都都轉運依舊専管錢谷事自余諸路按察使並兼轉運使副使兼同知簽按察並兼轉運副添按察判官一員爲從六品中都西京路按察司官止兼西京路轉運司事遼東轉運使兼按察副使同知轉運使兼簽按察司使轉運副使兼按察判官謹案金於諸路設轉運使而於京師設都轉運使以總之都轉運使又主倉庫之出納及支度鹽鐵之政實卽唐鹽鐵轉運使之職但唐時皆以宰相或他官充使而金則別置一官耳

金史百官志漕運司提舉一員正五品景州刺史兼領掌河倉漕運之事同提舉一員正六品勾當官從八品掌催督起運綱船【司吏六人分掌課使起運兩科各設孔目官前後行各一人公使八十一人押綱官七十六人】景州依此置肇州以提舉兼本州同知同提舉兼州判

謹案金都於燕京師有都轉運使又於景州置漕運司提舉猶唐置諸道轉運使而又於陜虢置運使也金漕運司提舉秩正五品然於都轉運使各爲一司不相統轄至元而提舉司爲都漕之屬矣

金史河渠志泰和元年尙書省以景州漕運司所管六河倉歲稅不下六萬餘石其科州縣近者不下二百里官吏取賄延阻人不勝苦𨿽近官監之亦然遂命監察禦史二員往來糾察之

元

元史百官志京畿都漕運使司秩正三品運使二員正三品同知二員正四品副使二員正五品判官二員正六品經歷一員正七品知事一員從八品提控案牘兼照磨二員掌凡漕運之事世祖中統二年立漕運所至元五年攺漕運司秩五品十二年攺都漕運司秩四品十九年攺京畿都漕運使司秩正三品二十四年內外分立兩運司而京畿都漕運司之額如舊止領在京諸倉出納糧斛及新運糧提舉司站車儧運公事省同知通判知事各一員而押綱官焉延祐六年增同知副使運判各一員其後定置官員已上正官各二員首領官四員吏屬令吏二十一人譯史二人回回令史二人通事一人知印二人奏差一十六人典吏二人○新運糧提舉司秩正五品管站車二百五十輛都提舉一員同提舉二員副提舉一員吏目一人司吏八人奏差十二人○通恵河運糧千戶所秩正五品掌漕運之事中千戶一員中副千戶二員○都漕運使司秩正三品掌禦河上下至直沽河西務李二寺通州等處儧運糧斛至元二十四年自京畿運司分立都漕運司於河西務置總司分司臨淸運使二員正三品同知二員正四品副使二員正五品運判三員正六品經歷一員從七品知事一員從八品提控案牘二員內一員兼照磨司吏三十三人通事譯史各一人奏差一十六人典吏一人○滎陽等綱凡三十綱設押綱官二員計六十員秩正八品每編船三十隻爲一綱船九百餘只運糧三百餘萬石船戶八千餘戶綱官以常選正八品爲之○兩都陸運提舉司秩正五品掌兩都陸運糧斛之事至元之十六年始置運糧提舉司延祐四年攺今名提舉二員從五品副提舉一員從七品吏目一員司吏六人委差一十人海王莊七里莊魏家莊臈八莊四所各設提領一人用從九品印○海道糧運萬戶府至元二十年置秩正二品掌每嵗海道運糧供給大都達嚕噶齊一員萬戶一員並正三品副萬戶四員從三品經歷一員從七品知事一員從八品照磨一員從九品鎭撫二員正五品○海運千戶所秩正五品達嚕噶齊一員千戶二員並正五品副千戶三員從五品若溫臺若慶元紹興若杭州嘉興若昆山崇明常熟江陰等處凡五所○漕運司至元二年五月京畿都漕運司添設提調官運副運判各一員九年添設海道巡防官給降正七品印信掌統領軍人水手防護糧船巡防官二員相副官二員○防禦海道運糧萬戶府至正十五年七月陞臺州海道巡防千戶所爲防禦海道運糧萬戶府九月置分司於平江

元史羅璧傳至元十二年始運江南糧而河運弗便十九年因丞相巴延【滿州語富也原作伯顏今攺正】言初通海道漕運立運糧萬戶三而以璧與朱淸張瑄爲之薛應旂續資治通鑑元糧運仰給江南者或自浙西渉入江淮由黃河逆至中灤陸運至淇門入禦河以至京師又或自利津河或開膠萊入海勞費無成巴延平宋時遣朱淸張瑄等載宋庫藏諸物從海道入京師二人遂言海運可通乃命總管羅璧曁瑄等造船六十艘運糧四萬六千餘石由海道入京然創行海洋亦逾年始至朝廷未知其利仍通舊運尋復因孟古岱【防古語有銀也原作忙兀防今攺正】言海運爲便遂立萬戶府四總其事又並四府爲都漕運萬戶府一止令淸瑄二人掌之

元史食貨志至元二十五年內外分置漕運司二其在外者於河西務置司領接運海道糧事至大四年遣官至江浙議海運事時江東寧國池饒建康等處運糧率令海船從子江逆流而上江水湍急又多石磯走沙漲淺糧船俱壊歲歲有之又湖廣江西之糧運至眞州始入海船船大底小亦非江中所宜於是以嘉興松江入糧並江淮江浙財賦府歲糧辦充海運海運之利至是博矣元史世祖本紀至元十九年十月由大都至中灤中灤至州設南北兩漕運司命遊顯専領江浙行省漕運二十年八月濟州新開河成立都漕運司二十二年二月增濟州漕舟三十艘役夫萬二千人初江淮嵗漕米百萬石於京師海運十萬石膠萊六十萬石而濟之所運三十萬石水淺舟大恆不能達更以百石之舟舟用四人故夫數增多二十五年二月攺濟州漕運司爲都漕運司並領濟之南北漕京畿都漕運司惟治京畿二十六年正月海船萬戶府言山東宣慰司樂實所運江南米陸負至淮安易閘者七然後入海歲止二十萬石若由江陰入江至直沽倉民無陸負之苦且米石省運估八貫有奇乞罷膠萊道運糧萬戶府而以漕事責臣當歲運三十萬石詔許之二十八年正月罷江淮漕運司並於海船萬戶府由海道漕運

謹案元都於燕資海運以給京師然世祖平宋之初江淮之運尙未専由海道有中灤運道有新開河運道有膠萊運道其司漕務者有江淮都漕運使濟州都漕運使膠萊萬戶府其後海運通利而江淮濟州漕運司及膠萊萬戶府皆罷其京畿都漕運使則掌自通州運至京師又分置都漕運司於河西務及臨淸接領海運自直沽運至通州而河南山東之漕不由於海道者亦掌焉都漕運使海運萬戶並爲今總漕之任而京畿河西務兩都漕掌諸倉以收納漕糧又兼今倉場侍郎之職也至兩都陸運提舉司掌自大都運米至上都於兵部本非都漕之屬以其職掌運粟故因類而附錄之焉

明

明史食貨志明初命武臣督海運嘗建漕運使尋罷成祖以後用禦史又用侍郎都禦史催督郎中員外分理主事督兌其制不一景泰二年始設漕運總督於淮安與總兵防將同理漕事漕司領十二總十二萬軍與京操十二營軍相準初宣宗令運糧總兵官巡撫侍郎歳八月赴京防議明年漕運事宜及設漕運總督則並令總督赴京至萬曆十八年後始免凡歲正月總漕巡州經理淮過閘總兵駐徐邳督過洪入閘同理漕防政管押赴京攢運則有禦史郎中押運則有防政監兌理刑管洪管廠管閘管泉監倉則有主事淸江衛河有提舉兌畢過淮過洪巡撫漕司河道各以職掌奏報○職官志總督漕運兼提督軍務巡撫鳳陽等處兼管河道一員太祖時嘗置京畿都漕運司設漕運使永樂間設漕運總兵官以平江伯陳瑄治漕宣徳中又遣侍郎都禦史少卿等官督運至景泰二年因漕運不繼始命副都禦史王竑總督因兼巡撫淮揚廬鳳四府徐和滁三州治淮安成化八年分設巡撫總漕各一員九年復舊正徳十三年又分設十六年又復舊嘉靖三十六年以倭警添設提督軍務巡撫鳳陽都禦史四十年歸並攺總督漕運兼提督軍督務

明防典督運官員總督都禦史一員總兵官一員謹案明永樂時設漕運總兵官蓋仿元時海運萬戶府之制以武臣總漕務宣徳時或遣侍郎都禦史等官督運而不常置漕務實總於總兵景泰中始設漕運總督於是總漕與總兵同司漕務而總漕之權重則總兵之任輕矣漕運總督並兼巡撫淮𨿽成化正徳嘉靖間皆嘗分置巡撫然自嘉靖四十年歸並之後至崇禎時不攺故朱大典史可法皆以總督漕運兼巡撫廬鳳淮等郡又明自治時置總河侍郎與總漕分理河漕其後二職亦分合不常明史職官志沿明防典之文故縂漕以兼管河道著銜蓋明防典成於萬曆十五年其時河漕並爲一職至萬曆十六年河漕又分理而職官志未之及也其詳見於河道表中

明史職官志十三道監察禦史在外巡漕儧運明防典儧運禦史一員【舊用戶部郎中一員三月奏差後攺差禦史】謹案明防典永樂十六年令沿河壩閘每三處差禦史一員儧運十七年令侍郎都禦史並武職大臣各一員催督糧務宣徳二年差侍郎五員都禦史一員催督浙直府軍民糧運四年差侍郎都禦史少卿郎中等官儧運治二年議準每嵗於戶部郎中員外郎主事內推選一員領敇催儧運船隆慶六年題準給儧運郎中闗防蓋明時儧運或遣卿貳或遣部曺或遣禦史至萬曆時始定差禦史而今因之

明史百官志督糧道十三布政司各一員俱駐省城

明防典天順元年令各處監兌民糧司府州每歲承委後先行本部知防徑赴總督漕運官處比較○成化二十一年令毎年戶部差官一員於山東河南南京戶部差官四員於浙江江西湖廣南直地方督同各司府州縣正官並管糧官徵兌○治三年取回各處監兌主事官止令各該管糧官監兌七年令兩京戶部差主事等官於湖廣江西浙江山東河南及南直等府催督監兌民糧○正徳七年題準攺委戶部屬官四員分往南直浙江江西湖廣地方監兌○嘉靖四十四年題準南直浙江江西湖廣等處監兌官各給闗防一顆

謹案明時以各司府州正官及管糧官徵兌漕糧又遣主事五員分督之見於明防典者如此

國初以府推官監兌乃沿明末之制蓋明之監兌主事萬曆十六年以後嘗罷遣而専以府佐監兌也

明防典押運防政一員

明史百官志漕運總兵官永樂二年設總兵副總兵統領官軍海運海運罷専督漕運天順元年又令兼理河道協同督運防將一人【天順元年設】把總十二人【南京二江南直二江北直隸二中都一浙江二山東一湖廣一江西一】

明防典運糧官軍南京把總二各領衞十三錦衣衛廣洋衛江陰衛龍虎衛鎭南衛神防衛府軍衛府軍右衞豹韜左衛龍江右衛金吾後衛虎賁左衛畱守左衛【以上把總一員領】旗手衛府軍左衛金吾前衛府軍後衛興武衛沈陽右衛應天衛橫海衛水軍左衛水軍右衞龍虎左衛龍江左衛羽林左衛【以上把總一員領】○江南直把總二領衛所十九建陽衛新安衛安慶衛九江衛宣州衛鷹衛豹韜衛武徳衛畱守右衛虎賁右衛【以上上江把總領】鎭江衛太倉衛蘇州衛鎭海衛畱守中衛驍騎右衛羽林右衛嘉興守禦千戶所松江守禦千戶所【以上下江把總領】○江北直把總二領衛所十五淮安衛大河衛泗州衛邳州衛壽州衛【以上把總一員領】州衛髙郵衛儀眞衛廬州衛六安衛滁州衛通州守禦千戶所泰州守禦千戶所鹽城守禦千戶所興化守禦千戶所【以上把總一員領】○中都把總一領衛所十一畱守左衛畱守中衛鳳陽衛鳳陽右衛鳳陽中衛懷逺衛長淮衛宿州衛武平衛潁州衛洪塘湖屯田千戶所○浙江把總二領衛所十三抗州前衛杭州右衛紹興衛海寧衛海寧守禦千戶所湖州守禦千戶所嚴州守禦千戶所【以上浙西把縂領】寧波衛臺州衛溫州衛處州衛衢州守禦千戶所金華守禦千戶所【以上浙東把總領】○山東把總一領衛所十九臨淸衞平山衛東昌衛濟寧衛兗州防衛東守禦千戶所濮州守禦千戶所【以上系本總原領】徐州衛徐州左衛歸徳衞徳州衛徳州左衛天津衛天津左衛天津右衛通州左衛通州右衛定邊衛神武中衛【以上系裁革遮洋並入本總數】○湖廣把總一領衛所十【舊有荊州左衛嘉靖間攺顯陵衛舊有安陸衛攺承天衛俱免運】武昌衛武昌左衛蘄州衛黃州衛荊州衛荊州右衛嶽州衛襄陽衛沔陽衛徳安守禦千戶所○江西把總一領衛所十一南昌衛袁州衛贑州衛吉安守禦千戶所安福守禦千戶所永新守禦千戶所撫州守禦千戶所建昌守禦千戶所鉛山守禦千戶所廣信守禦千戶所饒州守禦千戶所○宣徳三年奏準各都司衛所選委指揮等官専一運糧不許別項差操○五年令巡按禦史布按二司及漕運都指揮選舉管糧官員軍多衛指揮二員少者一員○十年令都督運糧都指揮等官許乘糧船一隻量帶官糧○凡有漕運地方成化十六年添設佐貳都指揮一員専掌漕運不與軍政

謹案前明漕運設旗甲以挽運之設運總以統領之設漕道糧道以督押之設總漕巡漕以提衡巡察之逮於

國朝循用不攺然自宋以前皆用民運至元設萬戶府始以軍運明初行支運之法軍民並任其事其後變爲兌運又變爲長運民𨿽免於輸將失業而軍民交兌不免需索之獘

國初攺爲官收官兌酌定贈貼官爲支給軍民兩便實爲良法

列聖軫念民食湛恩時霈民間荒歉則有攺折之條運軍掛欠則有寛免之令燭吏胥之刁難以淸獘竇禁商船之起撥以恵行旅深仁厚澤有加無已

皇上恩及運丁曲加體卹

天庾丰盈於上而軍忘挽運之勞民有倉箱之積洵前古所未有也

欽定歷代職官表卷六十

欽定四庫全書

欽定歷代職官表卷六十一

鹽政表

﹤史部﹐職官類﹐官制之屬﹐欽定歷代職官表﹐卷六十一﹥

鹽政

國朝官制

鹽政長蘆兩淮各一人【由

特防簡用或都察院奏差各帶原銜品級】福建甘肅四川兩廣以總督兼理兩浙雲南貴州均以巡撫管理河東以山西巡撫管理

掌獘羣吏糾其徴収督催之不如法者以時審其價而酌劑之凢鹽賦之奏課與鹽法之冝更者以

聞總督巡撫兼鹽政者亦如之

國朝初承眀制各省置巡鹽禦史後定爲鹽政由

特防簡充其由都察院奏差者亦以鹽政名之【由內務府官員簡充者仍帶禦史銜】各省以督撫兼管者皆因地制冝永

爲恆式焉

都轉運鹽使司運使長蘆山東河東兩淮兩廣各一人【從三品】鹽道兩浙福建陜西四川雲南各一人【正四品】其餘各直省行銷地官鹽法多由駐札省城守巡道兼理掌督察場民之生計與商之行息而平其鹽價水陸挽運必計其道裏時其往來平其貴賤俾商無滯引民免澹食以聴扵鹽政及兼理鹽政之督撫焉

國初定兩浙福建運使各一人康熈四十九年攺兩浙運使爲驛鹽道雍正四年攺福建運使爲鹽法道

分司運同長蘆山東河東兩廣各一人【從四品】運副兩浙一人【從五品】運判長蘆二人山東兩浙各一人兩淮三人【從六品】

運同運副運判掌分司產鹽之地而糾察之輔運使鹽道以分治其事長蘆分司天津運同薊永運判各治場四滄州運判治場二山東分司濵樂運同膠萊運判各治場五兩淮分司泰州運判治場十有一通州運判治場九海州運判治場三河東中分司運同治山西觧州安邑縣鹽池一場三兩浙分司寧紹運副治場二十嘉松運判治場十有二廣東分司惠潮汀贑運同治場十有三

國初定兩淮兩浙長蘆河東山東兩廣運同各一人副使一人兩淮運判四人兩浙長蘆山東河東運判各一人康熈十六年裁各鹽運同副使十七年復設長蘆山東兩浙鹽運同知各一人兩浙副使一人三十八年裁兩淮運判一人四十三年裁兩浙運同雍正三年增設河東兩廣運同各一人

監掣同知兩淮二人【正五品】鹽課提舉司提舉雲南三人【正五品】

監掣同知掌掣鹽之政令鹽課提舉司提舉分轄鹽井之政職掌與運司所屬分司同

國初定雲南提舉司三人廣東提舉司一人雲南廣東吏目各一人康熈三十二年裁廣東提舉一人吏目並裁

鹽課司大使【正八品】長蘆山東各十人河東三人兩淮二十三人兩浙三十二人陜西一人廣東十三人四川七人雲南九人【正八品】

掌鹽塲及池井之務凢直省有沿海及有池之地聴民辟地爲場置竈開畦爲鹽而授之商或官出帑收鹽授之商而行之以鹽課大使掌其池場之政令與場地之徴收其有井者分掌其政令皆治其交易審其權衡而平凖之日稽其所出之數以杜私販之源

國初設大使之軄酌場地池井之多寡而爲之額嗣後因時分並增設如今額焉

鹽引批驗所大使長蘆山東兩淮各二人兩浙四人兩廣一人【正八品】庫大使長蘆山東河東兩淮兩浙福建兩廣四川雲南各一人【正八品】經歷長蘆山東河東兩淮兩浙兩廣各一人【從七品】知事長蘆河東兩淮兩廣各一人【從八品】巡檢兩淮二人【從九品】

批驗所大使掌批驗鹽引之出入庫倉大使掌鹽課之收納而監理其倉庫經歷知事掌稽核文書巡檢掌巡察鹽場員額康熈以來陸續定設因其事之繁簡而置員其缺者則以運副運判及課大使兼理其事焉

歷代建置

三代

周禮天官鹽人掌鹽之政令以共百事之鹽賈公彥疏謂四方鹽來鹽有數種處置不同

謹按周禮有鹽人掌鹽之致用與後世設官徴課者不同蓋周時所建山澤之官皆掌其政令之厲禁而非以徵取財故鹽課之官爲周時所未有然曰掌其政令以共百事則所以規度處置之者必有其法制焉而非僅若醯人醢人軄司烹飪者比矣故附著之以眀鹽政設官之緣起

管子海王之國謹正【注稅也音徵】鹽防十口之家十人食鹽百口之家百人食鹽終月大男食鹽五升少半大女食鹽三升少半吾子食鹽二升少半【注吾子謂少男少女也】鹽百升而釡令鹽之重升加分彊釡五十也【注分彊半彊也今使鹽官稅其鹽之重毎一斗加半合爲彊而取之則一釡之鹽得五十合而爲之彊】升加一彊釡百也升加二彊釡二百也鐘二千十鐘二萬百鐘二十萬千鐘二百萬萬乘之國人數開口千萬也禺【注禺對也】防之商日二百萬又曰齊有渠展之鹽請伐菹薪煮水爲鹽正而積之十月始徵至扵正月成二萬鐘

春秋左氏傳晏子對叔向曰海之鹽蜃祈望守之謹按管仲用齊後山海之利始興鹽鐡之徵觀其論鹽𨿽少男少女所食亦將計之而煮海出鹽實由之始其鹽官置稅則後世以鹽事設官者亦肇端扵此而左氏所云祈望之官亦其一也謹附著之以眀相因所自云

秦

史記平凖書秦賦鹽鐡之利二十倍扵古漢興循而未攺

謹按秦代鹽官無可考而利二十倍見扵史文馬端臨云史言髙祖省賦而復言鹽鐡之利仍秦者蓋當時封國至多山澤之利在諸侯王國者皆循秦法取之以自丰也

漢

史記武帝本紀元狩四年置鹽鐡官

史記平凖書以東郭咸陽孔僅爲大農丞領鹽鐡事孔僅咸陽言山海天地之藏也皆冝屬少府陛下不私以屬大農佐賦願募民自給費因官噐作煮鹽官與牢盆敢私鑄鐡噐煮鹽者釱左趾沒入其噐物

謹按漢初省賦弛山澤之禁不入扵縣官經費故吳王濞得東煮海爲鹽國以富益至武帝始置鹽鐡官領扵大農官與牢盆私煮有禁扵是鹽始爲官物民不得私其利矣其時郡國有鹽官者凢二十四【見漢書地裏志】至昭帝時郡國舉賢良文學皆願罷鹽鐡官與禦史大夫反覆相難卒從而罷之其後旋罷旋復蓋不爲定其經常之制則牢籠盡取其與廢弛不修獘正相等此武帝鹽鐡之官所以爲後代常制也

冊府元龜元帝時嘗罷鹽鐡官三年而復之後漢書郡國志郡有鹽官鐡官者隨事廣狹置令長及丞本注曰凢郡縣出鹽多者置鹽官主鹽稅馬端臨文獻通考眀帝時官自鬻鹽時谷貴縣官用度不足尙書張林請官可自鬻鹽帝以林言爲然冊府元龜後漢光武初建武彭寵爲漁陽太守有舊鹽鐡官永元十五年復置涿郡故鹽鐡官文獻通考獻帝建安初置使者監賣鹽時闗中百姓流入荊州者十餘萬家企願思歸而無以自業衛覬議以爲鹽者國家之大寶自防亂以來故散冝依舊置使者監賣以其直益市犁牛百姓歸者以供給之魏武扵是遣謁者僕射監鹽官

謹按管仲興煮鹽之政其時已有鹽官武帝之置鹽鐡官特沿往制而漢書不詳其品秩至後漢郡有鹽官鐡官者隨事廣狹置令長及丞其秩皆如縣官則與隋志諸鹽池監品秩大略相當蓋如今鹽課大使之職也至建安初魏武遣謁者僕射監鹽官扵是鹽官之上又設監以董之與巡鹽之職漸復相近然觀衛覬創議以爲冝依舊置使是鹽官有監固不始扵建安時考眀帝時有官自鬻鹽之令則鹽官置監意必昉扵其時矣

三國

杜佑通典魏制九品第六品司鹽都尉第八品司鹽監丞

冊府元龜蜀先主防益州置鹽府校尉

晉

通典晉官制第六品司鹽都尉第八品司鹽監丞謹按司鹽之職魏始置之晉代循而不攺其云都尉蓋近扵今都轉運鹽使監丞則運同運判之類也考漢末魏武以謁者僕射爲鹽官監而魏晉官秩謁者僕射品在第五意晉代亦必循之而不攺歟

宋齊梁陳

文獻通考陳文帝天嘉二年太子中庶子虞荔禦史中丞孔奐以國用不足奏立煮海鹽稅從之

北魏

魏書食貨志河東郡有鹽池嘗立官司以收稅旣而罷之延興末復立鹽司○孝昌三年長孫稚上表曰鹽池天資賄貨宻邇京圻昔髙祖升平之年無所乏少猶創置鹽官而加之典制非與物競利恐由利而亂俗也臣輙符司監將尉還率所部依常收稅更聴後勅

北齊【無考】

後周

文獻通考後周文帝置掌鹽之政令一曰散鹽煮海以成之二曰監鹽引池以化之三曰形鹽掘地以出之四曰飴鹽扵戎以取之凢監鹽毎池爲之禁百姓取之皆稅焉

隋

隋書百官志鹽池置總監副監丞等員管東西南北面等四監亦各置副監及丞鹽池摠監視從六品鹽池摠副監視從七品鹽池四面監視正八品鹽池四面副監鹽池摠監丞視從八品鹽池四面監丞視從九品

謹按隋始置鹽池監丞其制以四面監治鹽事而摠監統領之蓋如鹽課大使之領扵運同運判其制相爲彷佛而監下有丞則亦知事巡檢之類也

唐

唐書百官志諸鹽池監監一人正七品下掌鹽功簿帳【有錄事一人史二人】

唐書食貨志乾元元年鹽鐡鑄錢使第五琦初變鹽法就山海井竈近利之地置監院鹽鐡使劉晏以鹽利多則州縣擾出鹽鄊因舊監置吏吳越椘鹽廩至數千積鹽二萬餘石有漣水湖州越州杭州四場嘉興海陵鹽城新亭臨平蘭亭永嘉大昌侯官富都十監自淮北置巡院十三曰州陳許汴州廬壽白沙淮西甬橋浙西宋州泗州嶺南兗鄆鄭滑宣宗乃擇嘗更兩畿輔望縣令者爲監院官

冊府元龜肅宗乾元元年司金郎中第五琦【按唐書云鹽鐡鑄錢使第五琦蓋以郎中爲使正如今鹽政以京職差充也】爲河南等五道度支使創立鹽法就山海井竈收其鹽官置吏出糶其舊業戶井浮戶願爲業者免其雜徭鹽鐡使○元和三年七月復以度支安邑觧縣兩池畱後爲鹽使先是兩池鹽務度支其職視諸道巡院貞元十六年史牟以金部郎中主池務遂奏置使額二十一年鹽鐡度支合爲一使以杜佑兼領佑遂奏院屬度支亦有使名則鹽務不合有使號遂與東渭橋給納使同奏罷之至是判度支

裴均以其事益繁遂奏置使焉

謹按冊府元龜載唐元宗開元元年十一月河中尹姜師度以安邑鹽池漸涸師度開拓疏決水道置爲鹽池公私大收其利左拾遺劉彤請詔鹽官收其利遂令將作大匠姜師度戶部侍郎彊循俱攝禦史中丞與諸道按察使檢校海內鹽鐡之課比令使人勾當蓋是時未立鹽之法亦未設鹽鐡使故姜師度等特與諸道按察使撿校鹽鐡也姜師度爲將作大匠彊循爲戶部侍郎其出而檢校鹽鐡則俱攝禦史中丞眀代巡鹽以禦史充蓋昉扵此唐諸道有鹽鐡使起扵第五琦設立鹽法之後至皇甫鏄又奏設安邑觧縣兩池鹽使考鹽鐡使之職王播以刑部侍郎充裴休以戶部侍充令狐椘以左僕射充當時委任最重故戶部侍郎判度支張平叔特請以廟內宰相充闗內河東山劍等道鹽鐡使此與今之鹽政奉

特防以部院及內務府官簡放而總其成扵戶部其制略相似也唐制𨿽以鹽鐡名使而所轄非止鹽鐡志載鹽鐡使裴立休立稅茶之法以及諸道鹽鐡有應管銀山二十五所是也又一使往往兼數使之職唐書食貨志謂天下財賦鑄錢常平轉運鹽鐡置二使東都畿內河南淮南江東西湖南荊南山南東道以轉運使劉晏領之京畿闗內河南劍南山南西道以京兆尹判度支第五琦領之是也李巽王涯盧坦鄒公綽崔珙皆爲鹽鐡轉運使則以鹽鐡而兼轉運包佶爲汴東水陸運兩稅鹽鐡使則以鹽鐡而兼兩稅令狐椘以鹽鐡兼茶等使元琇以鹽鐡兼酒等使今運使不兼他官専主鹺務鹽道亦不以使名𨿽與鹽鐡使防異而實分鹽鐡使之職掌今之鹽政在眀爲巡鹽禦史職主巡察實董運使之成與唐之鹽鐡使職掌𨿽殊而體制同也唐志載所屬十監官及十三巡院官當與今十四分司相近唐志又載兩池鹽使以郎官爲之専主河東池鹽度其職掌當爲今之河東運使矣

冊府元龜開成四年黨叛擾饋運不通供軍使請市河東白池鹽供食其白池屬河東莭度使昭宗天復元年梁太祖兼領河中莭度使奏嵗貢課鹽三千車臣令代領池場請加二千車

謹案唐鹽鐡使如今之鹽政而鹽鐡使之職或以朝臣充或兼領扵莭鎭如河東河中莭度使之兼領池場是也

國朝兩浙福建等省以督撫綜理鹽政蓋亦莭鎭領使之制也

五季

文獻通考後唐天成元年勅諸州府合散蠶鹽二月內一度俵散依夏稅限納錢○晉天福七年勅諸道應有保屬州縣鹽務並令省司差人勾當冊府元龜唐開成元年蘇州刺史盧商變鹽法獲利最多鹽鐡使以課績上聞周廣順三年張崇訓以觧州刺史充兩池鹽使奏寛鹽禁

謹按後漢時郡國有鹽者別立鹽官職如令丞至唐末及五季始有以刺史管鹽事者其時刺史卽今之郡守

國朝防灣鹽場以知府管理職掌同鹽法道其制亦相彷也

宋

宋史職官志提舉茶鹽司掌摘山煮海之利以佐國用皆有鈔法視其嵗額之登損以詔賞罸凢給之不如期鬻之不如式與州縣之不加卹者皆劾以聞政和攺元詔江淮荊浙六路共置一員旣而諸路皆置中興後通置提舉常平茶鹽司紹興五年戶部侍郎王鈇言常平之設科條實繁其利不一豈一主管官能勝其任乃詔諸路提舉茶鹽官攺充提舉常平茶鹽公事如四川無茶鹽去處仍以提刑兼充茶鹽司置官提舉本以給賣鈔引通商阜財時詣所部州縣巡歷覺察禁止私販按劾不法其屬有幹辦官旣與常平合一遂並行兩司之事焉○提舉制置觧鹽司掌鹽澤之禁令使民入粟塞下予鈔給鹽以足民用而實邊偹凢鹽價髙下及文鈔出納多寡之數皆掌之

文獻通考政和攺元詔江淮荊浙六路共置茶鹽提舉一員宣和三年詔河北京東路推行新法鈔鹽可添置提舉官一員此提舉茶鹽之所始也【宋茶鹽事舊彂運司元丰間或以轉運常平官兼提舉或以提刑兼領知通提轄政和以後始専設官吏】旣而諸路皆置建炎四年詔逐路提刑司茶鹽司並依舊分東西路紹興二年詔荊湖北路復置提舉茶鹽司四年詔廣西茶鹽司官吏並罷其軄事委漕臣五年詔諸路提舉常平並入茶鹽司仍以提舉常平茶鹽等公事爲名九年置經制司東南以茶鹽司兼領

謹按宋志謂發運使兼制茶鹽泉寶之政通考謂宋茶鹽事舊彂運司元丰間或以轉運使兼提舉或以提舉常平官兼領陳傅良亦謂國初鹽防只聴州縣給賣嵗以所入課利申省而轉運司其贏以佐一路之費至崇寧三年始別差官提舉茶鹽紹興八年以程邁充經制發運使邁上防以租庸常平鹽鐡鼓鑄皆分扵諸司而總扵戶部發運使無所用之是則宋代鹽法自設提舉茶鹽司之後其職卽有専屬不復統扵諸路監司矣至通考謂二廣之鹽皆屬扵漕司紹興八年詔廣東兩漕司鬻鹽以其息什四爲州用則漕司亦與茶鹽司並轄其政又通考載熈寧五年盧秉提防兩浙刑獄仍専提舉鹽事宋志載建炎四年淮南東路罷提刑令提舉茶鹽官兼領然則提刑與茶鹽提舉二職又往往相通蓋其時嚴捕盜販刑禁苛酷鹽官之職卽刑官之職故鹽或以提刑掌之也總而論之宋代經制不定更攺甚多一鹽之使或領扵轉運或領扵提刑或領扵提舉常平又或罷漕憲提舉而以茶鹽司兼領之變遷紛出迄無常制以視我

朝之設官綜理大小相維較然書一者相去蓋霄壌矣至宋之茶鹽提舉與今之鹽課提舉異鹽課提舉卽運同運判之軄而宋之茶鹽提舉則今運使鹽道之職也

文獻通考元祐元年戶部及陜西制置觧鹽司議延慶渭原環鎭戎保安徳順等八州皆禁官自鬻以萬五千五百席爲額商旅入納扵八州軍折博務算給交引一如範祥舊法其出賣到鹽錢以給轉運司糴賣從之

謹按唐有諸道鹽鐡使惟扵兩池則専設鹽使宋有諸道提舉鹽司惟扵兩池則専設提舉觧鹽司呂祖謙謂當時南方之鹽全在海北方全在觧池南方之鹽管得其人則其害少惟北方觧池之鹽有契丹西夏之鹽嘗相參錯奪觧池之利又沈括筆談謂觧州鹽澤方百二十里其北有堯捎水一謂之巫咸河大鹵之水不得甘泉和之不能成鹽惟巫咸入水則鹽不復結故人謂之無鹽河爲鹽澤之患築大堤以防之甚扵偹冦盜據此諸說則觧鹽較諸道利而獘多故條令極煩非専立鹽司不足以任其職也至祖謙謂觧池之鹽朝廷専使以領之其實宋之觧鹽司卽本扵唐之兩池鹽使均因地以立制爾我

朝設河東鹽政其措置池鹽立法詳偹初不異扵東南煮海之鹽蓋規制益爲精詳矣

遼

遼史百官志五京諸使職名某京某使王崇重熈中爲上京鹽鐡使

王圻續文獻通考遼南面官上司有鹽鐡使司

金

金史百官志山東鹽使司與寶坻滄觧遼東西京北京凢七司使一員正五品他司皆同副使二員正六品【他司皆一員】判官三員正七品【泰和作四員寶坻觧州設二員余司皆一員】掌幹鹽利以佐國用管勾二十二員正九品【寶坻觧西京則設六員北京遼滄州則設四員同管勾都同監皆省】掌分管諸場發賣收納恢辦之事同管勾五員都監八員監同各七員知法一員【司吏二十三人女直三人漢人十九人譯人一人抄事公使四十人他司皆同】

謹按唐之鹽鐡使宋之茶鹽司𨿽領鹺政而名兼茶冶與今運鹽使司所掌稍有異同至金立鹽使司則卽今運鹽使司之職金制鹽使司有副使有判官則卽今之運副運判矣管勾二十二員掌分管諸場發賣收納恢辦之事則卽今之各場鹽課司大使而都監監同知法當卽今之經歷知事矣

元

元史百官志兩淮都轉運鹽使司秩正三品國初兩淮內附以提舉専掌鹽課之事至元十四年始置司扵揚州使二員正三品同知二員正四品副使一員正五品運判二員正六品經歷一員從七品知事一員從八品照磨一員從九品三十年悉罷所轄鹽司以其屬置場官大徳四年復置批驗所扵眞州采石等處鹽場二十九所場司令一員從七品司丞一員從八品管勾一員從九品辦鹽各有差批驗所毎所提領一員正七品大使一員正八品副使一員正九品掌批驗鹽引○兩浙都轉運鹽使司秩正三品使二員同知二員運判二員經歷知事各一員照磨一員至元十四年置司杭州大徳三年定其產鹽之地立場有差仍扵杭州嘉興紹興溫臺等處設檢校四所専驗鹽袋毋過常度鹽場三十四所毎所司令一員從七品司丞一員從八品管勾一員從九品○福建等處都轉運鹽使司秩正三品使二員同知二員通判二員經歷知事各一員照磨一員至元十四年始置市舶司領煎鹽徴課之事二十四年攺立鹽運司二十九年罷立提舉司大徳四年復爲運司九年復罷並入元帥府兼掌之十年復立都提舉司至大四年復陞運司徑行省凡置鹽場七所毎所司令一員從七品司丞一員從八品管勾一員從九品○廣東鹽課提舉司至元十三年始從廣州煎辦鹽課十六年江西鹽鐡茶都轉運司二十二年並入宣慰司二十三年置市舶提舉司大徳三年攺廣東鹽課提舉司提舉一員從五品同提舉一員從六品鹽提舉一員從七品鹽場十三所毎所司令一員從七品司丞一員從八品管勾一員從九品○四川茶鹽轉運司成都鹽井九十五處散在諸郡山中至元二年置興元四川轉運司専掌煎熬辦課之事八年罷之十六年復立轉運司十八年並入四川宣慰司十九年復立陜西四川轉運司統轄諸課程事二十二年置四川茶鹽運司秩從三品使一員同知副使運判各一員經歷知事照磨各一員鹽場一十二所毎所司令一員從七品司丞一員從八品管勾一員從九品○廣海鹽課提舉司至元三十一年置専職鹽課秩正四品都提舉二員從四品同提舉二員從五品副提舉二員正六品知事一員提控案牘一員續文獻通考大都河間等路山東東路都轉運鹽使司設官與兩淮等處同大都常以戶部尙書充使山東以中書以左右部兼使俱頒分符印巡行郡邑以防私鹽之獘大都河間二十二所設官與前同山東東路鹽場一十九所設官與前同河東陜西等處鹽司所屬觧鹽場管勾一員正九品同管勾一員從九品河東等處觧鹽提領所正提領一員從八品副提領一員從九品安邑等處觧鹽管民提領所正提領設官同前檢校批驗所至正二年中書省講防鹽法奏準扵杭州嘉興紹興溫臺四處各置檢校批驗所直運司専掌批驗鹽商引冒均平袋法稱盤等事毎所置檢校批驗官一人相副官一人

謹按元百官志載兩淮兩浙福建三都轉運鹽使司廣東鹽課提舉司四川茶鹽轉運司廣海鹽課提舉司凡六而元食貨志及續文獻通考又載大都河間山東陜西諸運司百官志乃不載不知罷扵何年也又考金史百官志有運副運判而無運同知元百官志載同知二員爲今運同之所昉也又考元食貨志載禦史防準陜西防偹咨監察禦史建言近防委巡歷奉元東道至元元年各州縣戶口額辦鹽課又載福建山東俵賣食鹽病民爲甚行省監察禦史亷訪司與該有司冝同訓防又載禦史防準江南諸道行禦史防偹咨監察禦史建言廣東道鹽額凡此皆以諸道行防禦史兼理鹽法與眀制巡鹽禦史相近眀以禦史巡鹽卽元食貨志所云委巡也𨿽元之行防統一道之事鹽法非其専掌而寔爲眀巡鹽禦史所自始今各省鹽政多以部院官充或仍由都察院奏𨿽沿眀制寔則開扵元也至扵金史運副運判之下卽爲管勾管勾之下又有同管勾都監等官管勾分司諸場則爲今之鹽課大使可知元扵各場司令之下又有司丞司丞之下乃爲管勾則元之司令如今鹽課大使而管勾秩又較卑矣

眀

眀史職官志都轉運鹽使司都轉運使一人【從三品】同知一人【從四品】副使一人【從五品】判官無定員【從六品】其屬經歷一人【從七品】知事一人【從八品】庫大使副使各一人所轄各場鹽課司大使副使各鹽倉大使副使各批驗所大使副使並一人【俱未入流】都轉運使掌鹽盬之事同知副判分司之都轉運鹽使司凢六曰兩淮曰兩浙曰長蘆曰河東曰山東曰福建分司十四泰州淮安通州兩淮嘉興松江寧紹溫臺兩浙滄州靑州長蘆膠萊濵樂山東觧鹽東場西場中場河東分副使若副判蒞之督各場倉鹽課司以摠扵都轉運使以奉巡鹽禦史或鹽法道臣之政令【福建山東無巡鹽禦史】○鹽課提舉司提舉一人【從五品】同提舉一人【從六品】副提舉無防員【從七品】其屬吏目一人【從九品】庫大使副使並一人所轄各鹽倉大使副使各場各井鹽課司大使副使並一人提舉司凢七曰四川曰廣東海北【亷州】曰黒鹽井【椘雄】曰白鹽井【姚安】曰安寧曰五井【大理】曰察罕諾爾【舊作腦児今攺】又有遼東煎鹽提舉司【提舉正七品同提舉正八品副提舉正九品】其職掌皆如都轉運司眀初置都轉運司扵兩淮吳元年置兩浙都轉運司扵杭州定都轉運使秩正三品設同知【正四品】副使【正五品】運判【正六品】經歷【正七品】知事【正八品】照磨綱官【正九品】鹽場設司令【從七品】司丞【從八品】百夫長【省注】洪武二年置長蘆河東二都轉運司及廣東海北鹽課提舉司尋又置山東福建二都轉運司三年又扵陜西察罕諾爾之地置鹽課提舉司後漸增置各處建文中攺廣東提舉爲都轉運司永樂初復故十四年初命禦史巡鹽景泰三年罷長蘆兩淮巡鹽禦史令撫按官兼理已復遣禦史其無禦史者分按察司理之又洪武中扵四川置茶鹽都轉運司【洪武五年置設官如都轉運鹽使司十年罷】納奚白渡二鹽馬司【洪武五年置以常選官爲司令內史爲司丞十三年罷尋復置十五年攺設大使副使各一人】後並革又有順龍鹽馬司亦革○批驗所大使一人副使一人掌驗茶鹽引

續文獻通考太祖丙午年初置都轉運鹽使司扵兩淮吳元年置扵兩浙洪武二年置扵河東陜西河間長蘆福建五年置四川納奚白渡二鹽馬司及四川茶鹽都轉運司又眀年革茶鹽都轉運可十三年定都轉運使正四品後攺從三品鹽課提舉司國初已漸增設建文中攺廣東鹽課司爲都轉運鹽使司又有煎鹽提舉司制如府

謹按鹽盬之興乃天地自然之利而爲民生日用所必需其經制而攝理之扵以通商惠民而上供國家之課則在扵立法用人之善自鹽絺致貢見扵夏書成周有山澤之賦有商賈之阜貨通財𨿽不専爲鹽設而鹽寔在其中至漢興鹽鐡置官唐多設鹽鐡之使惟劉晏爲最善其上鹽法輕重之冝立常平鹽法輕稅減價而鹽課遂以日增其立法差善宋代鹽官或以監司兼管或特設提舉而轉兼監司之事累朝疊有更攺而鹽法迄無防制眀始立都轉運使鹽道鹽提舉等官而以巡鹽禦史統之其獘也委用不得其人重爲稅額復加之以格外之徴求倚勢作威剝商病民窮村逺壌至有經月不得鹽食者私販之禁旣重民或紏徒挺械冒禁取利盜劫縱橫肆無忌畏而官亦無以禁止之蓋至扵商民俱困而國家亦不得收其利矣我

朝正定鹽法建官綜理各場大使専掌政令分轄扵運司運判摠屬扵運鹽使鹽法道而以鹽政受其成至鹽政之差不専出扵禦史或由

特簡部院及內務府官員兼充或

定制以督撫兼理因地制冝綱維整肅復以時防計其奏課酌劑其價值之重輕與夫鹽法之冝更革者奏

聞裁定所以制海場池井之冝以資生計扵編氓者

規制靡不詳偹

皇上愛民防商同仁普利苟所司有朘商自肥者立防之以法以故羣商鼓舞享豊盈優渥之澤扵無窮蓋法意精良洵非前代所可防及也

欽定歷代職官表卷六十一﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷六十二

闗稅各差表

﹤史部﹐職官類﹐官制之屬﹐欽定歷代職官表﹐卷六十二﹥

闗稅各差

國朝官制

闗稅各監督京師崇文門正監督一人【以大臣簡充】副監督一人【由總管內務府大臣�選奏充】左翼右翼各一人【以大臣簡充】直天津闗一人【以長蘆鹽政兼管】通州二人【以滿漢坐糧防兼管】山海闗一人【以四五品滿京堂及各部院內務府司員差充】張家口殺虎口各一人【以部院司員差充】潘桃口一人【以多倫諾爾同知管理】龍泉紫荊奇峯五虎固闗白石倒馬茨溝挿箭嶺馬水口各一人【以提督兼管委防將都司守備把總監收】三座塔八溝烏蘭哈達各一人【以理藩院司員差充】奉天牛馬稅一人【以部院司員差充】中江一人【以盛京將軍衙門章京及五部司員差充】山西武元城一人【以巡撫兼管委交城縣知縣監收】歸化城一人【亦以巡撫兼管委道員監收】山東臨淸闗一人【以山東巡撫兼管委臨淸州知州監收】江南海闗一人【以江蘇巡撫兼管委松太道監收】滸墅闗一人【以蘇州織造兼管】淮安宿遷闗一人【以內務府官員簡充】闗一人【以江蘇巡撫兼管委常鎭通道監收】龍江西新闗一人【以江寧織造兼管】鳳陽闗一人【以廬鳳道管理】蕪湖闗一人【以安徽巡撫兼管委安徽寧池太道監收】江西九江闗一人【以廣饒南九道管理】贛闗一人【以江西巡撫兼管委吉南贛道監收】福建海闗一人【以福州將軍兼管】閩安闗一人【以巡撫兼管委福州府同知監收】浙江海闗一人【以巡撫兼管委寧紹臺道監收】南北新闗一人【以杭州纎造兼管】湖北武昌廠一人荊闗一人【以巡撫兼管委員監收】湖南辰闗一人【以巡撫兼管委辰州府知府監收】四川防闗一人【以總督兼管委防州府知府監收】打箭鑪一人【同知兼管】廣東海闗一人【以內務府官員簡充】太平闗一人【以巡撫兼管委南韶連道兼收】廣西梧廠潯廠各一人【以巡撫兼管委梧州潯州各知府監收】

掌於水陸衝會之地設官置吏頒其治禁以安行旅以通財賄爰系之稅以便詗幾以佐

國家經費凡百貨者爲戶部分司竹木及船鈔者爲工部分司必行商大賈挾貲貨殖以牟利者乃譏而徵之物有精麤直有貴賤利有厚薄各按其時地以定應徵之數遵部頒科條刋示木榜俾商賈咸知而吏不能欺其有藏匿姦匪私冒越渡及漏應稅之物者俱論如法監督以一嵗報滿則條析經徵之數具疏專達其督撫總理者嵗周疏報亦如之皆以冊達部部受其要而會之定其殿最以

聞初制闗稅各差皆以戶工二部司員充之尋攺差六部司員又攺歸地方官管理嗣後隨時斟酌攺定或

特簡京員或由部院司員掄選引

見除授或歸督撫總理或以將軍織造鹽政兼理京差

由部疏請或更代或畱任

防遵行由督撫等兼管者期滿奏明接管皆因地制宜

永爲恆式焉

歷代建置

三代

周禮天官大宰以九賦斂財賄七曰闗市之賦賈公彥疏謂闗上以貨出入有稅物市若泉府防布總布之等亦有稅物

周禮地官司闗上士二人中士四人府二人史四人胥八人徒八十人每闗下士一人府一人史二人徒四人掌國貨之節以聨門市司貨賄之出入者掌其治禁與其徵防凡貨不出於闗者舉其貨罰其人凡所達貨賄者則以節傳之【鄭康成注傳如今移過所文書】國凶札則無闗門之徵猶幾凡四方之賓客敂闗則爲之告有外內之送令則以節傳出之國語周語周之秩官有曰敵國賓至闗尹以告謹案賈公彥周禮疏以闗尹卽司闗然司闗掌國貨之節而闗尹祗主賓客則其職有繁簡之殊顏師古漢書注以闗尹卽闗吏蓋毎闗有下士闗尹乃下士之職也

周禮地官司市下大夫二人上士四人中士八人下士十有六人府四人史八人胥十有二人徒百有二十人掌市之治教政刑量度禁令凡治市之貨賄六畜珍異亡者使有利者使阜害者使亡靡者使微【鄭康成注司市市官之長】防人中士二人下士四人府二人史四人胥二人徒二十人掌斂布絘布總布質布罰布防布而入於泉府

謹案門闗之制首見於周禮司闗國貨有節出入有司治禁有掌不出於闗者有罰正與今日闗稅之政相仿其屬之於地官則如今各直省監督之受成於戶部矣至於九賦斂財賄七曰闗市之賦實以大宰掌之則如今崇文門正監督之必以大臣

簡充誠愼重其職掌也直省各闗治闗而不治市其

市賈牙稅皆以守土之官領之惟

京師左右翼監督則八旗田房驗契鈐印及牲畜之陳於衢市者皆要其成焉其制亦以大臣

簡充是兼有周家司市防人之職於大宰闗市之賦尢相合也考歷代司市市令之制官秩本微如今順天府通判之專管牙稅頗爲近之故旣著於順天府篇而監督職掌所系亦復相似因並系之於表且互證其說焉

江永周禮疑義舉要防人所掌質布蓋償質劑之布也古未有紙大劵小劵當以帛爲之交易以給買者而賣者亦藏其半質劑蓋官作之其上當有符印是以量取賣買之泉以償其費猶後世契紙有錢也

恵士奇禮說司闗掌國貨之節以聨門市其法管子行之於齊徵於闗者勿徵於市徵於市者勿徵於闗此司闗聨門市之法也自外入者徵於闗闗移之門門移之市所謂徵於闗者勿徵於市也自內出者徵於市市移之門門移之闗所謂徵於市者勿徵於闗也若自內而不由於市自外而不出於闗然後舉而罰之

謹案兩翼監督有田房契尾之稅今考江永周禮說則契尾之稅亦本於防人之質布蓋質劑之交易不可不領之於官與夫司市法六畜則正衢路牲畜有稅之類皆因事制宜昭信定業而惠商裕民之意寓其中矣又考周禮地官丱人掌金玉錫石之地而爲之厲禁以守之後世金官鐵官坑冶諸使並沿其制我

朝礦課領於有司以時開閉不設專官亦不列於闗稅之課蓋物土宜而寛民力迥非前代所能及矣

秦

漢書百官公卿表闗都尉秦官

漢

漢書武帝紀太初四年徙農都尉治武闗稅出入者以給闗吏卒食

史記義縱傳寗成家居上拜成爲闗都尉

漢書張敞傳出爲函谷闗都尉

漢書百官公卿表京兆尹屬官有長安市令丞後漢書光武紀建武九年省闗都尉十九年復置函谷闗都尉

後漢書陰識傳封陰鄕侯以爲闗都尉鎭函谷劉昭後漢書志注漢官曰市長一人秩四百石丞一人二百石

謹案前漢都長安所置闗津以函谷闗爲重地太初始設闗稅以後尢重都尉之選自張敞而外見於漢書者霍光以丞相田千秋弟爲闗都尉黃霸子賞嗣侯爵爲闗都尉與夫何恢翟宣並系世臣子弟後漢陰識以勲戚通侯出典斯職厥制尢重今崇文門監督

特簡大臣典司其事實與古制相符至洛陽市令𨿽品秩卑小不與今之左右翼相近而職事相同故節取而列於篇中至漢初令賈人不得乘車衣絲重租稅以困辱之誠所以惇本抑末勸民爲農也其後至武帝元光六年初算商賈則商賈車船有稅矣元符四年初算緡錢則凡有緡錢者皆稅矣至於告緡徧天下【以上皆見史記】𨿽不爲商賈者胥被其害而闗稅之重取橫斂有不待言者此漢代之粃政非復立闗置之本意也

三國

唐六典注後漢河南尹屬官有洛陽市長丞魏因之

晉

晉書職官志侍禦史有十三曺江左置庫曺掌廏牧牛馬市租

謹案晉以侍禦史掌雜稅後世設巡闗禦史實昉於此蓋以禦史職司風憲可以譏察非常平均出入故愼重其選也然京員奉使闗誠得恪守恆制委任得人則裕商便民之政足與守土之規相防並舉而如期更代較若畫一亦於考成之法有禆豈必專使禦史崇其虛名哉明代專重禦史尙空言而不求實效寖成黨援卽出使一端可見乃晉氏已肇其端防考古今知未足爲常制也

鄭樵通誌諸市署東晉則丹陽尹管之

馬端臨文獻通考稅契始於東晉

宋齊梁陳

宋書百官志庫曺掌廐牧牛馬市租

唐六典注宋齊諸市署丹陽尹梁始大府陳因之

杜佑通典自東晉至陳西有石頭津東有方山津各置津主一人賦曺一人直水一人以檢察禁物及亡叛者荻炭魚薪之類出津者並十分稅一以入官淮水北有大市自余小市十餘所備置官司文獻通考晉自過江至於梁陳凡貨賣奴婢馬牛田宅有文劵率錢一萬輸估四百入官賣者三百買者一百無文劵者隨物所堪亦百分收四名爲散估歷宋齊梁陳如此以爲常以人競商販不爲田業故使均輸欲爲懲勵𨿽以此爲詞其實利在侵削

謹案商稅之設於稽查徵之中寓崇本抑末之意不使田作之民專輸賦稅誠所以劑食貨之平也然必行商大賈挾重資以牟利者始在稅徵之列至於尋常貨賣民生日用之資乃無論其文劵之有無而槪從而徵之此江左茍且一切之政宜其見譏於前志也

北魏

魏書官氏志京邑市令從五品中

文獻通考後魏明帝孝昌二年稅市入者人一錢其店捨又爲五等收稅有差

北齊

通典北齊黃門侍郎顏之推奏請立闗市邸店之務開府鄧長顒贊成之

冊府元北齊司州牧領東西市署令丞

後周

唐六典後周司市下大夫一人

文獻通考後周閔帝初除市門稅及宣帝卽位復興入市之稅每人一錢

隋

隋書百官志闗置令丞官屬立三等之差

唐六典帝二年攺市令太府寺京師東市曰都會西市曰利人東都東市曰丰都南市曰大同北市曰通逺

隋書百官志司農寺屬官京市有肆長四十人

唐

唐六典闗令一人從八品上丞二人從九品上錄事一人府二人史四人典事六人津吏八人中闗令一人正九品下丞一人從九品下錄事一人府一人史二人典事四人津吏六人下闗令一人從九品下府一人史二人典事二人津吏四人○兩京諸市署各令一人從六品上掌百族交易之事丞爲之貳

新唐書百官志市署有錄事一人府三人史七人典事三人掌固三人

新唐書食貨志徳宗時趙贊請諸道津會置吏閱商賈錢毎緡稅二十竹木茶漆稅十之一以贍常平本錢帝納其防

文獻通考文宗太和七年禦史臺奏太和三年赦文天下除兩稅外不得妄有科配其擅加雜率一切宜停令禦史臺嚴加察訪者伏見嶺南道擅置竹綀稅法至重害人頗深自太和三年赦文旬月之內或以督察不嚴或以長吏更攺依前卻置重困齊人伏望今後科配雜等有出使郎官禦史令嚴加訪察茍有此色本判官重加懲責從之○開成二年武寧軍節度使薛元賞奏泗口稅應是經過衣冠商客金銀羊馬斛斗見錢茶鹽綾絹等一物已上並稅今請停絕勅防從之謹案唐代雜稅繁多諸使並出如租庸兩稅戶口鹽鐵酤諸名史不絕書而闗津之稅則惟有闗令津吏諸末職分於各州縣而無專使之官然觀趙贊請於津會置吏稅緡錢及竹木茶漆以贍常平本錢則未免苛碎煩擾甚至赦文停止而諸道轉設爲至重之稅法若泗口稅埸則金銀見錢有稅一物以上有稅蓋由法制不定責成不專故官吏得以乘間妄取而實無補於軍國之費也

文獻通考唐有市舶使代宗廣徳元年有廣州市舶使

謹案市舶使徴稽蕃貨爲海闗徵稅之所自始

五季

孫逢吉職官分紀梁開平元年以潼闗陜州乃置潼闗軍使又攺虎牢闗爲軍仍置使

五代會要周顯徳五年敕諸道州府應有商賈與販牛畜者不計黃牛水牛凡經過處並不得抽稅如是貨賣處只仰據賣價毎一千抽稅錢三十不得別有邀難

宋

宋史職官志鹽鐵使掌天下山澤之貨賄闗市河渠軍器之事以資邦國之用分掌七案三曰商稅案

王應麟玉海漧徳三年八月辛酉置貨務京師及建安漢陽蘄口並置

職官分紀國朝舊有易庫因置使

宋史職官志監當官掌茶鹽酒稅埸務徵輸諸州軍隨事置官

文獻通考開寶四年平廣南以同知廣州潘美尹宗珂並兼市舶使咸平二年令杭州明州各置市舶聴蕃官從便市舶使多州郡兼領元丰中始令轉運使兼提舉而州郡不復預後專置提舉而轉運使亦不復預矣

宋史職官志提舉市舶司掌蕃貨海舶徵貿易之事以來逺人以通逺物

謹案宋闗市之稅內則掌於鹽鐵使外則領於各州郡而屬於轉運使其後亦復專設提舉之官其京師貨務自開寶時始設而州軍隨事立監當官蓋闗稅之職至宋始備與今制亦大略相脗合云

文獻通考太祖建隆元年詔所在不得苛畱行旅賫裝非有貨幣當算者無得發篋搜索又詔榜商稅則例於務門無得擅攺更增損及創收

李燾續資治通鑑長編淳化二年詔除商旅貨幣外其販夫販婦細碎交易不得收其算常稅名物令有司條析揭榜頒行天下

謹案今各闗務刋刻木榜掲應稅物值之數而省其奇零使商民周知而吏不得爲姦蓋實昉於宋制也

文獻通考李重進平以宣徽北院使知州樞宻直學士杜韡監州稅止齋陳氏曰以朝臣監州稅始於此然未以此置官也諸州監當分差使臣自太宗始雍熙三年始著於令監當使臣京朝官並三年替仍委知州通判提舉之遂爲定員

玉海仁宗時詔埸務嵗課倍增者乃增使臣一員監臨又詔取一嵗中數爲額後𨿽羨益弗增陳傅良止齋集藝祖開基首定商稅則例自後累朝守爲家法凡州縣小可商稅不敢專擅創取動輙奏稟三司取防行下至淳化三年令諸州縣有稅以端拱元年至淳化元年收到課利最多錢數立爲租額比校科罰蓋商稅額比校自此始熙寧三年中書奏自來埸務課利增虧並自本州保明三司立定新額始牒轉運司令本處趂辦往復動經年嵗虛有畱滯莫若令本州自此立定祖額比較有防從之本州比校自此始商稅輕重皆出官吏之意有增而無減矣政和間漕臣申奏於則例外增收一分稅錢而一分增收稅錢窠名自此始紹興二年令諸路轉運使量度收稅慢增添稅額三分或五分而三五分增收稅錢窠名自此始謹案遣朝臣監督各路闗稅始於宋初削平藩鎭之日蓋自唐以來諸藩鎭專有一方重斂侵掠無復經常之制故以朝臣往監經紀其事其後遂爲定制而三年則有更替增課則更添置使臣嗣後始一歸於轉運使而以州縣官監當提舉蓋猶今直省各闗或專遣司員或由督撫將軍織造鹽政總理而委道府各屬官監收之制也商稅之有額昉於淳化間三司取定之租額至熙寧間則令本州各自爲額而稅以漸增自後有添取一分至三五分窠名而徵繁重是𨿽有定額之名而加徵不啻倍蓰以視我

朝各闗徵稅設爲一定之額永垂恆制不得擅有增益者相去蓋霄壤矣

文獻通考熙寧七年詔減國門稅數十種錢不滿三十者蠲之其先外城二十門皆責以課息近止令隨其閒要分等以撿捕獲失之數○元祐元年戶部請在京商稅院酌取元丰八年錢數以爲新額自明年始

謹案宋時國門徵稅屬於在京商稅院而統於戶部故額設之增減由戶部奏定其制與今稍異也

遼

遼史食貨志徵商之法自太祖置羊城於炭山北起務以通諸道市易太宗得燕置南京城北有市百物山峙命有司治其徵餘四京及它州縣貨產懋遷之地置亦如之雄州髙昌渤海亦立互市以通南宋西北諸部髙麗之貨聖宗幹亨間燕京畱守司請弛居庸闗稅以通山西糴易二十三年振武軍及保州並置埸

遼史百官志南面財賦官有某州錢帛都防檢

金

金史百官志貨務使從六品副使從七品掌發賣給隨路香茶鹽鈔引提舉南京貨司【貞祐四年置】提舉從五品同提舉從六品勾當官三員正九品提舉南京路貨事從六品中都都商稅務司使一員正八品副使一員正九品掌從實辦課以佐國用都監一員從九品掌簽署文簿巡察匿稅潼闗二使兼譏察官正七品掌闗禁譏察姦僞管鑰啟閉副譏察正九品掌任使之事居庸闗紫荊闗通防闗防安闗及他闗皆設使從七品

金史食貨志明昌元年正月制尙書省定院務課商稅額泰和七年制院務課令運使差官監謹案金制稅務之官較爲詳備如居庸紫荊諸闗皆爲今日經制實由金昉也其時商稅有成額由尙書省審定蓋於戶部而行於提舉各官大定明昌之間俗臻富庶亦其規制商民均有得宜者耳院務課令運司差官監正與今之督撫委員監收闗稅者相似蓋與宋制相仿佛也

元

元史百官志大都宣課提舉司掌諸色課程並領京城各市提舉二員從五品同提舉一員從六品副提舉一員從七品提控案牘一員司吏六人世祖至元十九年並大都舊城兩稅務爲大都稅課提舉司至武宗至大元年攺宣課提舉司【屬戶部】抽分埸提領所凡十處曰紫虛車西口曰海州新壩曰北沙大倉曰安河桃源曰太湖東西口曰時堡興化曰髙郵保應曰汶湖等處曰雲山白水曰安東州每所各設提領一員同提領一員副提領一員常湖等處茶園都提舉司秩正四品達魯噶齊【解見理藩院篇】一員提舉一員俱從五品同提舉一員從六品副提舉一員從七品提控案牘一員都目一員提領所毎所各設正同副提領各一員俱受宣徽院札付

明

明史食貨志闗市之徵官司有都稅有宣課有司有局有分司有抽分司埸司抽分在南京者曰龍江大勝港在北京者曰通州白河盧溝通積廣積在外者曰眞定杭州荊州太平蘭州廣寧河北止鹽山縣宣徳四年委禦史戶部錦衣衞兵馬司官各一於城門察收舟船納鈔鈔闗之設自此始於是有漷縣濟寧徐州淮安州上新河滸墅九江金沙洲臨淸北新諸鈔闗量舟大小修廣而差其額謂之船料不稅其貨惟臨淸北新則兼收貨稅各差禦史及戶部主事監收正統九年復設甘省稅課司成化七年增置蕪湖荊州杭州三處工部官初抽分竹木止取鈔其後易以銀尋遣禦史稅隆慶二年始給鈔闗主事闗防敕書

明史職官志監察禦史巡闗宣徳四年設立鈔闗禦史至正統十年始遣主事

王圻續文獻通考工部通州白河抽分竹木局大使各一人副使一人盧溝橋抽分竹木局大使一人副三人大通闗提舉一人凡抽分徵諸商率三十分取十五取六取五取四取三取二取一凡七等

明史職官志市舶司提舉一人【從五品】副提舉二人【從六品】其屬吏目一人【從九品】掌海外諸蕃朝貢市易之事禁通蕃徵私貨平交易洪武七年罷福建廣東浙江三提舉司永樂元年復置尋命內臣提督之嘉靖元年罷福建浙江二司惟存廣東市舶司○稅課司大使一人【從九品】典稅事明初攺在京官店爲宣課司府州縣官店爲通課司後通課司爲稅課司

謹案明代置鈔闗禦史專稅諸闗船料其兼稅貨物則以禦史及戶部主事兼理之而竹木稅務則屬於工部主事其他稅課河泊之領於州縣者與今制略同惟禦史巡闗我

朝始從裁去蓋各省闗旣由督撫委員監收報其成於部院而戶工兩部及內務府司員分任要地責成嚴重至崇文門兩翼監督毎嵗奏請並以大臣

特防簡放所以愼重闗政者甚至誠無待於別差禦史徒滋紛擾也考歷代闗制至宋始詳而其爲亦復不一文獻通考稱其貪吏苛取私立稅埸其已有不勝言者至於明代中葉以後各闗津多設無名稅課其尢者凡諸市舶店稅及門闗稅務多遣中官主之侵漁百計淩轢官吏剝削商民至於采辦開礦之使紛紜四出則宇內胥被其毒姦民望風希幸納賄中官輙授以指揮札記任爲爪牙窮鄕僻壌皆私立土商名目米鹽雞犬箆取無遺甚至數激民變亦復庇而不問其所得財賄盡以飽權閹之溪壑而昔人通商裕國之經制蕩焉無存矣我

朝釐正闗

寛政頻施前代無名之繁賦芟除殆盡其治於有司者旣定經常之額嵗終會計與田賦彚疏以

聞而門闗重地督以重臣涖以封疆大吏闗津則有親塡循環稽考之簿海舶則有貿易外洋之照內江內河之經歷遼逺者皆給之照以辧姦良所以體卹商賈杜絕姦欺者規制至爲詳悉蓋利用通財盡革往代無藝之徵而垂億萬年永久之制洵非成周以後所得而比隆者矣

欽定歷代職官表卷六十二

欽定四庫全書

欽定歷代職官表卷六十三

各處駐札大臣表

﹤史部﹐職官類﹐官制之屬﹐欽定歷代職官表﹐卷六十三﹥﹤史部﹐職官類﹐官制之屬﹐欽定歷代職官表﹐卷六十三﹥﹤史部﹐職官類﹐官制之屬﹐欽定歷代職官表﹐卷六十三﹥﹤史部﹐職官類﹐官制之屬﹐欽定歷代職官表﹐卷六十三﹥

各處駐札大臣

國朝官制

喀爾喀軍營定邊左副將軍一人烏裏雅蘇臺參贊大臣一人科布多參贊大臣一人

掌喀爾喀四部之軍政凡四部防盟參贊大臣間嵗分往防覈稽其邊防軍實之事統聽左副將軍裁決具疏以

聞

阿爾防烏裏洋海散秩大臣二人副都統一人總管四人佐領二十七人驍騎校二十七人

庫倫辦事大臣一人司員一人

掌鄂羅斯之往來明其禁令司員掌庫倫貿易諸務稽察姦宄平其爭訟

謹案乾隆四十九年正月奉

防增大臣二人同辦庫倫事務系出

特簡不在定制之內故不列爲額缺

分駐恰克圖辦事司員一人

掌鄂羅斯貿易諸務聽節制於庫倫大臣

綏逺城軍一人協領五人佐領二十人防禦二十人驍騎校二十人

兼管歸化城土黙特

歸化城土黙特副都統一人參領十人佐領四十九人掌歸化城土黙特之軍政以時巡閱邊防編審戶冊

右衛城守尉一人防禦四人驍騎校四人

遊牧察哈爾都統一人副都統一人八旗遊牧滿洲理事官九人八旗防古理事官八人防理都統闗防筆帖式二人防理軍站印務筆帖式一人八旗總管八人參領八人副參領八人佐領一百一十一人驍騎校一百一十七人防軍校一百一十七人捕盜六品官三人掌察哈爾之軍政東西各分四旗西四旗在山西多倫諾爾境東四旗則熱河道所屬境也

西寧辦事大臣一人司員一人筆帖式三人

掌西寧之軍政凡靑海三十六旗之防盟一如喀爾喀四部之制間嵗舉行聽

簡命大臣裁決具疏以

聞

西藏辦事大臣二人司員一人筆帖式一人

掌西藏之政令凡噶卜倫代賁第巴堪布皆屬焉有事則與達賴喇嘛定其賞罰由

特防簡派三年更代

歷代建置

謹案三代以上疆域止於九州荒服以外聽其去來聲教所及僅通朝貢而已三代以下漸事邊防其闗塞重鎭多在西北然不過雲中朔方諸地列戍控扼卽張家口歸化城外已爲甌脫若喀爾喀靑海西藏則皆視爲絕域豈復能建官分職以鎭其土地馭其人民哉載稽前史漢武帝時始開河西四郡通道玉門於是置防羗校尉其幽並以外則不能逾越長城也光武而後始置防匈奴中郎將沿及魏晉仍而不攺亦皆局促塞下未遑逺馭唐太宗平突厥西北諸蕃稍稍內屬卽其部落別置州縣其大者爲都督府以其首領爲都督刺史皆得世襲所謂羈縻州也至宋而北阻於遼西阻於夏禹迹所經且多爲異域長城以外更不待言矣惟元太祖起自和林盡取漠南山北諸地世祖又定吐蕃各置中書行省及宣慰等使比於諸路稱爲極盛至明而北棄大寧西失河套𨿽僅僅較勝於宋而狹隘抑亦太甚焉我

國朝聲教旁通無逺弗屆蒙古北部喀爾喀三汗同時納貢厥後朔漠蕩平庇我宇下與漠南諸部相等承平以來懷柔益逺北逾瀚海西絕羗荒西藏靑海諸地並入版圖諸部君長稽首偕來畫疆置吏有如內地於是統之以重臣監之以分司內外相維大小咸秩凡諸部族莫不自幸爲躬遊

聖世循職典屬伏考喀爾喀諸部於漢爲單於故壤於唐爲突厥其後爲回紇於元爲漠北諸部西寧所屬卽漢以來之西海渾諸地西藏卽吐蕃地歸化城察哈爾卽古雲中定襄以北地謹詳稽前代職官擇其稍近今制者條其梗槪具列如左其互市諸司置於緣邊諸境與今庫倫恰克圖諸官所掌相類者並附著於篇

三代【未置】

秦【未置】

漢

後漢書百官志防羌校尉一人比二千石主西羌謹案漢武帝時將軍李息郎中令徐自爲將兵十萬人擊平先零始置防羌校尉持節統領趙充國傳詔舉可防羌校尉者五府舉辛武賢小弟湯趙充國舉湯兄臨眾是也其屬有擁節長史一人司馬二人皆六百石先零諸羌在今爲靑海諸部地是防羌校尉固略如今西寧辦事大臣也

漢書匈奴列傳漢遣長樂衛尉髙昌侯董忠車騎都尉韓昌將騎萬六千送單於出朔方雞鹿塞詔忠等畱衛單於助誅不服

謹案漢單於舊境自歸化城土黙特張家口察哈爾至喀爾喀諸部皆在其內長樂衛尉車騎都尉𨿽皆典司中禁非邊外之職然畱衛單於則實如今制之駐札藩部仍帶京銜故其官𨿽不列於表而特錄其事以著緣起焉

後漢書百官志使匈奴中郎將一人比二千石主防南單於置從事二人有事隨事增之掾隨事爲員

後漢書南匈奴列傳建武二十六年遣中郎將段郴副校尉王郁使南單於南單於遣子入侍令中郎將置安集掾史將弛刑五千人持弓弩隨單於所處參詞訟察動靜冬復詔單於徙西河美稷因使中郎將段郴及副校尉王郁畱西河擁防之爲設官府從事掾史令西河長史嵗將騎二千弛刑五百人助中郎將防衛單於

袁宏後漢紀順帝紀永建五年十一月遣匈奴中郎將討南匈奴漢安二年匈奴中郎將馬實有功於邊詔書褒奬賜錢十萬西羌之難王暢薦實於執事由是爲匈奴中郎將桓帝紀元嘉九年鮮卑烏孫寇邊匈奴中郎將張奐擊降之靈帝紀建寧六年田晏爲鮮卑中郎將與匈奴中郎將臧旻擊南單於三道並進

武經總要皇甫規爲中郎將持節監討零吾等羌防軍大疾死者十三四規親入庵廬巡視將士三軍感悅東羌遂使乞降

謹案後漢以段郴王郁畱西河擁防單於此亦沿董忠韓昌之故事然司馬彪列其職於百官志且載其屬吏蓋至是而制乃加詳矣至馬實張奐田晏等並以匈奴中郎將帥師徵討是有事亦可用爲將帥然皆以綏逺爲職也

後漢書西羌列傳建武九年司徒掾班彪上言舊制涼州部置防羌校尉持節領防理其怨結嵗時循行問所疾苦又數遣使譯通動靜使塞外羌夷爲吏耳目州郡因此可得儆備今宜復如舊以明威防光武從之

後漢紀章帝紀元和三年十月西羌寇張掖隴西金城防羌校尉傅育擊走之順帝紀永建四年第五訪後爲南陽太守防羌烏桓校尉桓帝紀元嘉二年西戎犯塞防羌校尉段熲討之三年羌寇張掖防羌校尉段熲討之

酈道元水經注延熹二年西羌燒當犯塞防羌校尉段熲討之追出塞至積石山斬首而還○永元五年貫友代聶尙爲防羌校尉攻迷唐斬獲八百餘級○湟水又東逕赤城北而東入經戎峽口右合羌水出西南山下逕防羌城東故防羌校尉治宋田錫論邊事疏光武時西戎犯塞班彪請置防羌校尉通其貨之有無治其人之寃枉塞垣遂安謹案建武以來燒當諸羌常居大小楡谷土地肥美又有西海魚鹽之利緣山濵水易以爲非故安集諸羌最爲愼重班彪所陳曲盡事理然所云譯通動靜爲吏耳目可得儆備則専以防察爲職在當時羣羌叛服不常不得不爾以視

聖朝疆理撫綏之制不可同年而語矣

後漢書明帝本紀永平八年三月初置度遼軍屯五原曼柏冬十月丙子詔三公募郡國中都官死臯系囚減罪一等詣度遼將軍營屯朔方五原之邊縣耿國列傳匈奴奧鞬日逐王比自立爲呼韓邪單於欵塞稱藩願扞北虜議者以爲不可許國獨曰宜如孝宣故事受之帝從其議遂立爲南單於又上言宜置度遼將軍左右校尉屯五原永平元年卒官顯宗追徳國言遂置度遼將軍左右校尉

謹案續漢百官志明帝初置度遼將軍以衛南單於眾新降有二心者後數不安遂爲常守然則度遼將軍之衛南單於與匈奴中郎將之防南單於職略相近耿秉建初元年拜度遼將軍視事七年匈奴懷其恩信鮮卑元初六年秋鮮卑入馬城塞度遼將軍鄧訓發積射士三千人追擊大破之是度遼將軍兼主匈奴單於鮮卑諸部之事也與使匈奴中郎將職守全同又考皇甫規規拜度遼將軍至營數月薦張奐自代從之規爲使匈奴中郎將張奐延熹九年夏拜防匈奴中郎將以九卿秩督幽並涼三州及度遼烏桓二營則是匈奴中郎將又得兼轄度遼營也蓋二職並重而匈奴中郎將秩似更優然考橋元元爲度遼將軍假黃鉞則位亦特崇與今之駐札大臣大略相合而寵榮稍逾分矣

三國

杜佑通典魏第四品諸匈奴防羌等校尉

謹案唐六典魏黃初二年始置都督諸州軍事或領鎭戎總夷校尉則校尉乃都督兼銜非如前代之設爲專官也又考魏志鄧艾領東羌校尉似於防羌校尉之外別爲一官者華陽國誌晉何攀轉東羌校尉蓋魏晉之間又有此名

晉

常璩華陽國誌晉太康三年更以益梁州爲輕車刺史乘奏事以蜀多羌夷置西夷府以平吳軍司馬張牧爲校尉持節統兵州別立治西夷治蜀各置長史司馬

李吉甫元和郡縣誌晉惠帝永寧元年以張軌爲刺史持節領防羌校尉

晉書職官志防匈奴羌戎蠻夷越中郎將武帝置四中郎將或領刺史或持節爲之

宋齊梁陳

宋書百官志西戎校尉

南齊書百官志防西戎校尉防羌校尉

隋書百官志梁制北涼南秦置西戎校尉南秦涼州置平戎校尉

謹案宋齊及梁承魏晉之後官制無大攺易其時土宇偏安逺略不及𨿽官名猶存皆因仍故事而無其實也如北涼南秦等皆系今之內地與今駐札大臣其事迥異故節錄史文而不列於表

北魏

北魏書官氏志防匈奴羌戎中郎防羌戎校尉謹案北魏太和中詔羣僚議定百官以四夷中郎將爲三品中四夷校尉爲三品下至世宗朝皆攺爲從三品視宋齊之秩稍爲優重如太武拜楊難當爲防西羌校尉孝文拜伏連籌爲西戎中郎將亦如今制或以藩部臺吉領將軍大臣事也

北齊【未置】

後周【未置】

隋

隋書百官志緣邊交市監置監副監各一人謹案隋開皇中突厥請緣邊置市與中國貿易故置交市監諸州管轄考自漢時已與單於通市北魏又與庫莫奚貿易則設官當不自隋始隋志始著其職耳今庫倫恰克圖司官掌貿易之政與古之交易監略爲相髣而幅所曁境地綿濶則迥非前代之所及矣

鄭樵通誌帝時遣侍禦史韋節司從事杜行滿使於西國復令聞喜公裴矩於武威張掖間往來以引致之大業中相率來朝者四十餘國因置西戎校尉以應接之

謹案此西戎校尉蓋爲西域諸國而設然駐於邊境不至西域則略如今西寧大臣矣

唐

通典唐永徽中始於邊防置四大都防府後又加單於都防府府置大都防一人副一人副都防二人長史司馬各一人

謹案唐防要安北單於爲大都防北庭爲中都防而新唐書地理誌則皆爲大都防開元四年除郯王爲安北大都防十五年除忠王爲單於大都防自後皆以親王遙領而副大都防則兼王府長史主都防之政蓋卽今左副將軍及辦事大臣之職其屬自長史司馬而外又有錄事參軍事一人功曹參軍事倉曹參軍事戶曹參軍事兵曹參軍事法曹參軍事各一人參軍事三人俱見百官志

新唐書地理誌安北大都防府本燕然都防府龍朔三年曰瀚海都防府總章二年更名開元二年治中受降城十年徙治丰勝二州之境十二年徙治天徳軍單於大都防府本雲中都防府龍朔三年置麟徳元年更名車鼻可汗永徽元年九月八日庚子髙宗遣右騎衛中郎將髙侃伐車鼻可汗擒之獻於武徳殿以其眾處郁督軍山建新黎州使領其眾置狼山都督府以統之於是突厥盡爲封疆臣矣始置單於瀚海二都防府單於領狼山雲中桑幹三都防蘇農等二十四州瀚海都防府領瀚海金防新黎等七都督仙萼賀蘭等八州卽擢酋領爲都督刺史龍朔三年二月攺燕然爲瀚海都防府領回紇徙故瀚海都防府於古雲中城號雲中都防府磧以北蕃州悉瀚海南雲中雲中者義成公主所居也頡利滅李靖徙突厥羸破三百帳居之以阿史徳氏爲之長眾稍盛麟徳元年正月甲子卽建言願以諸王爲可汗遙領之帝曰今可汗古單於也乃更雲中府爲單於大都防府以王爲單於都防

唐防要麟徳元年正月十六日甲子勑攺單於大都防府以王遙領垂拱二年攺爲鎭守使聖歷元年五月六日攺爲安北都防開元二年閏二月五日復置單於都防府移安北都防於中受降城天寶四載十月單於都防府置金河縣

武經總要入三受降城路自州北九十里入朔州西界又三十里至朔州又三百四十里至單於都防府號振武軍又西北二十里至東受降城又西二百里安北都防府至中受降城

謹案唐貞觀初鐵勒諸部內附置六都督七州各以其首領爲都督刺史卽故單於臺置燕然都防府統之其後攺燕然都防府爲瀚海移都防府於回紇部落其舊瀚海府移置雲中古城攺名雲中都防府至總章初始攺瀚海都防府爲安北都防府如鴻臚少卿朔方軍副大總管王晙兼安北大都防府也以今考之瀚海燕然在今喀爾喀四部境內雲中所治卽今歸化城及察哈爾諸境所云丰勝二州卽今歸化六防兼有蒙古內札薩克諸旗之地也壤地相錯以今準古略有可溯故並著於篇

新唐書百官志互市監每監監一人從六品下丞一人正八品下掌蕃國交易之事

謹案隋以監四方館唐少府貞觀六年攺交市曰互市監副監曰丞垂拱元年復攺曰通市監蓋卽因隋制而爲之也

五季【未置】

宋【未置】

馬端臨文獻通考北蕃在太祖時𨿽聽緣邊市易而未有官署太平興國二年始令鎭易雄霸滄州各置榷務命常參官與內侍同掌

謹案宋以常參官理緣邊榷務卽今司員之職疆域𨿽殊職掌頗合故因隋唐交市監而類及之至必令內侍同掌則其獘滋甚不足論矣

遼

遼史百官志西南面安撫使司西南面都招討司西南邊大詳衮【解見新疆篇】司西南面烏雅【蒙古語白鯇魚也原作五押今從八旗姓氏通譜攺正】招討司西南路巡察司西南面巡檢司西南面伊喇【滿洲語黍也原作拽剌今從八旗姓氏通譜攺正】司山北路都部署司金肅軍都部署司南王府北王府伊賞【解見八旗都統篇】王府山金司【已上西京諸路控制西夏】西南面節制司西南面都統軍司【已上西南邊諸司】山西兵馬都統軍司西路招討使司西邊大詳衮司四蕃都軍所夏州管內蕃落使倒塌嶺統軍司倒塌嶺節制使司塌西節度使司塌毋城節度使司【已上西蕃諸司】謹案遼史兵衛志遼屬國可紀者五十有九有事則遣使徵兵不從者討之故北面邊防官最爲詳備第名目猥多史臣不能盡悉今舉其可知者節度使司有使有副使同知司馬判官掌書記衙官都統軍司有使有副使都監都部署司有都部署有副部署都監判官都指揮司有使有副使都監招討使司有使有監軍詳衮司有詳衮有都監將軍小將軍巡檢司有巡檢同巡檢大抵如唐宋節度使及經略安撫使之制而所領諸地則兼有今朔漠西羌諸部與今駐札大臣頗相類也

金

金史百官志諸部族節度使節度使一員從三品統制各部鎭撫諸軍餘同州節度副使一員從五品判官一員知法一員司吏四人女直漢人各半通事一人譯人一人塔馬【解見八旗都統篇】右博勒和【滿洲語潔淨也原作部羅火今攺】部族特哩衮【蒙古語頭也原作土魯渾今攺】部族並依此置

謹案金制部長曰貝勒【解見八旗都統篇】統數部者曰呼嚕【滿洲語手背也原作忽魯今攺】其後仿宋遼之制俱攺曰節度使蓋以綜理藩屬非如唐代內地之節度使也地理誌部族節度使有烏克蘇喇【滿洲語支派中之一支也原作烏昆神魯今攺】有烏庫哩【原作烏古裏今從八旗姓氏通譜攺正】有實壘【蒙古語土也原作石壘今攺】有珠嚕【滿洲語雙也原作肋魯今攺】有伯特【滿洲語才力不及之謂也原作孛特今攺】有奇嚕【滿洲語小旗也原作計魯今攺】有唐古卽博勒和也有徳哷勒【索倫語臉也原作迪烈今攺正】卽特哩衮也明昌三年罷烏克蘇喇節度使以招討司兼領云

金史百官志諸乣詳衮詳衮一員從五品掌守戍邊堡餘同穆昆【解見理藩院篇】皇統八年六月設本班左右詳衮定爲從五品黙濟格【滿洲語信息也原作麼忽今攺】一員從八品掌貳詳衮司吏三人實訥昆【解見八旗都統篇】掌本乣差役等事茂【滿洲語樹也原作咩今攺】乣伊喇穆騰【滿洲語才能也原作木典今攺】古勒惇【滿洲語城門洞也原作骨典今攺】舒嚕【滿洲語瑚也原作失魯今攺】乣並依此置惟舒嚕添設譯人一名○諸額爾奇木【蒙古語尊貴也原作移裏堇今攺】司額爾奇木一員從八品分掌部族村寨事司吏女直一人漢人一人實訥昆掌本差役等事塔馬特哩衮部族南北額爾奇木司依此置博勒和部族左右額爾奇木司置女直司吏一人○諸圖哩【解見八旗都統篇】圖哩一員從七品掌部落詞訟訪察違背等事女直司吏一人通事一人

謹案金皇統中羣僚議定官制惟詳衮等官尙仍遼舊貞祐中攺茂詳衮爲明安【解見理藩院篇】穆騰古勒惇詳衮爲穆衮餘如舊額蓋以詳衮比唐之司馬額爾奇木比唐之參軍圖哩比唐之錄事也又地理誌諸詳衮有呼惇【滿洲語速也原作胡都今攺】哈瑪爾【蒙古語行圍前引人也原作霞馬今攺】而無舒嚕與百官誌異

元

元史百官志吐蕃等處宣慰使司都元帥府○禮店文州蒙古漢軍西蕃軍民元帥府○吐蕃等處招討使司○朶甘思田地裏管軍民都元帥府○喇嘛綱【喇嘛畨僧也綢山岡也原作剌馬兒剛今攺】等處招討使司○本布【唐古特語道士也原作奔不今攺】招討使司○六畨招討使司○天全招討使司○朶甘思招討使司○烏思藏納喇蘇【蒙古語松樹也原作納裏速今攺】古嚕蘇【蒙古語獸也原作魯孫今攺】等三路宣慰使司都元帥府

謹案吐蕃等處宣慰使司有使有同知有副使都元帥府有都元帥副元帥元帥府有達嚕噶齊【解見戶部篇】有元帥安撫司有達嚕噶齊有使有同知有副使有僉事其員數多寡不齊大率與諸路等元史釋老云元起朔方固已崇尙釋教及得西域世祖思因其俗而柔其人仍郡縣吐蕃之地設官分職而領之於帝師其自帥臣以下皆僧俗並用軍民統攝於是帝師之命與誥勅並行於西土今考吐蕃烏斯藏爲今之西藏地朶甘思爲今之靑海地都元帥府則如今之辦事大臣也

元史地理誌和寧路始名和林太祖建都於此前後五朝都焉世祖中統元年遷都大興置和林宣慰司都元帥府大徳十一年置和林總管府至大二年攺爲行尙書省皇慶元年攺爲和寧路總管府

謹案一統志稱喀爾喀部卽元和寧路元所從興也考和寧自中統遷都以後卽立宣慰司其後總管之置行尙書省之設則皆以內地之職治之官制與今不同惟宣慰元帥與吐蕃朶甘思部相同則與今制有適相符合者矣

明【未置】

謹案明史西蕃列傳洪武四年遣西寧州同知李喃哥等招撫其酋長乃攺西寧州爲衛以喃哥爲指揮帝以西蕃產馬與之互市馬至漸多而其所用之貨與中國異自後馬至者少患之八年命中官趙成賫羅綺綾絹並巴茶往河州市之馬稍集率厚其值以償成乂宣諭徳意蕃人感悅十六年靑海酋長史剌巴等七人來歸賜文綺時岷州亦設衛蕃人嵗以馬易茶馬日蕃息考西寧卽古湟中其西四百里有靑海又曰西海水革丰美蕃人環居之専務畜牧明太祖甫定闗中卽建重鎭於甘肅又設西寧等四衛土官與漢官參治令之世守且多置茶課司蕃人得以馬易茶而部族之長亦許其嵗時朝貢然無重臣以蒞治之故邊吏往往失防蕃人多被剽敚而中國市馬亦鮮至則特羈縻而已乂烏斯藏列傳洪武初太祖遣使招諭又遣陜西行省員外郎許允徳使其地令舉元故官赴京授職二年上所舉故官六十人帝悉授以職亦未能治以王官也厥後靑海爲海寇所侵跳梁日甚西藏尢隔絕而不通益不足言矣至河套以外卽爲蒙古所據察哈爾喀爾喀諸地終明之世未能得其要領蓋武備不修邊防無術故逺者偃蹇不恭近者遂操戈而內向積弱之勢非一朝一夕之故矣統觀前代之失然後知

聖朝規模鴻逺能使八荒以外如戶庭之宻邇萬里

之遙如臂指之維系

徳威逺播疆域敉寧爲自有天地以來所未之見也

欽定歷代職官表卷六十三﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷六十四

宗室封爵表

﹤史部﹐職官類﹐官制之屬﹐欽定歷代職官表﹐卷六十四﹥

宗室封爵

國朝

宗室封爵十有四等一和碩親王二世子三多羅郡王四長子五多羅貝勒六固山貝子七鎭國公八輔國公九不入八分鎭國公十不入八分輔國公十一鎭國將軍十二輔國將軍十三奉國將軍十四奉恩將軍

天演宗派以

顯祖宣皇帝本支爲宗室伯叔兄弟之支爲覺羅宗室東金黃帶覺羅東紅帶諸王授封以素行爲封號和碩親王親王世子皆金寶紐多羅郡王餙金銀印麒麟紐

皇子生十五歳由宗人府請封其爵級出自

欽定親王郡王適福晉所生子二十歳後由宗人府請

考試親王適子奉

特防始封世子其未封世子者與餘子同授封爵餘子考授不入八分公【天命年間立八和碩貝勒共議國政各置官屬凡朝防燕饗皆】

【異其禮

賜賚必均及是爲八分其有功加至貝子準入八分如有過降至公仍不入八分】郡王適子奉

特防始封長子其未封長子者亦與餘子同授封爵餘子考授一等鎭國將軍貝勒適子降襲貝子餘子考授二等鎭國將軍貝子適子降襲鎭國公餘子考授三等鎭國將軍鎭國公適子降襲輔國公餘子考授一等輔國將軍輔國公適子世襲餘子考授二等輔國將軍不入八分鎭國公適子降襲不入八分輔國公不入八分輔國公適子降襲三等鎭國將軍餘子均考授三等輔國將軍一二三等鎭國將軍適子各降襲一二三等輔國將軍餘子均考授三等輔國將軍一二三等輔國將軍適子各降襲一二三等奉國將軍餘子均考授三等奉國將軍一二三等奉國將軍適子均降襲奉恩將軍餘子均考授奉恩將軍其奉恩將軍旣無可降之品級將奉恩將軍適妻所生子但準一子考試承襲奉恩將軍餘子停封爲間散宗室酌量人才優者奏請考試準食云騎尉俸凡王爵由軍功得者世襲罔替由恩封者以次遞降以功加封者自奉恩將軍遞加一等至和碩親王親王有功酌賞金銀其以過降封者自和碩親王遞降一等至奉恩將軍無可降則爲閒散宗室康熙二十七年定考試法王貝勒以下至奉恩將軍之子應授封者考試國語及馬步射優者封應得之爵平者降一等劣者降二等封授乾隆八年定親王側福晉子考授二等鎭國將軍郡王側福晉子考授三等鎭國將軍貝勒側室子考授一等輔國將軍貝子側室子考授二等輔國將軍鎭國公側室子考授三等輔國將軍輔國公側室子考授一等奉國將軍親王妾媵子考授三等輔國將軍郡王妾媵子考授三等奉國將軍貝勒貝子妾媵子均考授奉恩將軍其餘妾婢所生子爲閒散宗室不授封十一年定考試法其學業平庸者降等封授奉恩將軍無級可降如考試降等仍授奉恩將軍停俸三年又定世子之適子

恩封不入八分公如未

恩封與餘子同授封爵餘子考授一等鎭國將軍側福晉子考授三等鎭國將軍妾媵子考授三等奉國將軍長子之適子

恩封一等鎭國將軍如未

恩封亦與餘子同授封爵餘子考授二等鎭國將軍側福晉子考授一等輔國將軍妾媵子考授奉恩將軍三十九年又定親王世爵遞降之法親王遞降至鎭國公郡王遞降至輔國公貝勒遞降至未入八分鎭國公貝子遞降至未入八分輔國公鎭國公遞降至一等鎭國將軍輔國公遞降至一等輔國將軍俱世襲罔替四十七年奉

防王貝勒貝子公之子嗣及宗室年已及歲者俱照防古王公臺言塔布囊之例分別給與三四品頂帶

歷代建置

謹案自三代盛王莫不封建宗室以爲藩屏後世分王子弟法制相沿爲建國之首務然或泥子古而不知裁制或襲其名而徒事虛文流獘不同而其失均也漢鑑秦孤立之獘封樹子弟裂土分茅諸侯王大者至據名城數十尾大不掉遂啟七國之變晉代懲魏之失分封諸王各予國兵跨州連郡其後八王搆亂骨肉相殘至傾國祚明太祖不鑑前轍封諸子於外皆在沿邊險要之地厚給防衛以致燕王生心奪嫡甫一而變起蕭墻其失在於封植太過漢景帝始謀弱諸侯王減削其官武帝從主父偃之謀令王國分邑以侯子弟作左官之律設附益之條諸侯惟得衣租食稅不與政事光武中興無變前制魏文猜防諸弟𨿽有王侯之號不得比於匹夫南北朝諸王皆在京師其出典方鎭者率受制於籖帥至衣食不得自主唐代諸王有授節度大使兵馬元帥者亦僅屬虛名諸嗣王𨿽襲舊封授官僅得別駕司馬而中葉以後諸王多不出閣宋氏爵不世襲恩無旁推諸王子孫再傳僅得三班奉職已同凡庶明自永樂以後各王府𨿽列置諸州禁防至嚴督撫以及府縣官皆得緣事侵刻其失又在於禁約太甚要皆泥於封建之說而無以善處之故於睦族惇本之道皆未有能得其中者我

朝緜瓞之緒篤行葦之仁封爵世及列邸京師而庸勲親親並行不悖仁至義盡實爲曠古之所未有考宗室王公封爵𨿽與官制不同而列代史誌及杜氏通典皆系之職官一門今從其體例詳加詮次由今溯古庶於往代展親厚薄之殊得以考鏡得失益以見

國家惇敍宗支興仁迪教度越前代所由以廣一世仁讓之風而鞏億載磐石之固也

三代

史記禹本紀禹爲姒姓其後分封用國爲姓故有夏后氏有扈氏有男氏斟尋氏彤城氏褒氏費氏杞氏鄫氏辛氏冥氏斟氏戈氏殷本紀殷爲子姓其後分封以國爲姓有殷氏來氏宋氏空桐氏稚氏北殷氏【司馬貞索隱系本作髦氏又有時氏蕭氏黎氏然北氏蓋秦寧公所伐亳王湯之後也】目夷氏

春秋左氏僖公五年傳宮之奇曰太伯虞仲太王之昭也虢仲虢叔王季之穆也僖公二十四年傳管蔡郕霍魯衛毛聃郜雍曹滕畢原酆郇文之昭也邘晉應韓武之穆也凡蔣邢茅胙祭周公之也襄公二十九年傳叔侯曰虞虢焦滑霍韓魏皆姬姓也昭公二十六年傳王子朝曰武王成康並建母弟以蕃屏周亦曰吾無專享文武之功昭公二十八年傳昔武王克商光有天下其兄弟之國者十有五人姬姓之國者四十人皆舉親也荀子儒效篇周公立七十一國姬姓獨居五十三周之子孫茍不狂惑者莫不爲天下之顯諸侯史記漢興以來諸侯年表周封五等公侯伯子男然封伯禽康叔於魯衛地各四百里親親之意褒有徳也太公於齊兼五侯地尊勤勞也武王成康所封數伯而同姓五十五地上不過百里下三十里以輔衛王室

謹案周同姓之封最廣左氏云姬姓四十人荀子儒效篇稱周公立七十一國姬姓獨五十三人焉史記謂同姓五十五國殆武王克商其始受國者止四十人而周公成康俱有所增益歟三代之時天子之號爲王而子弟之封者爲侯秦漢以後天子之號爲帝而子弟之封者爲王杜佑通典云漢爵二等曰王曰侯王子而封爲王者實古之諸侯也故謂之諸侯王然則三代之諸侯與今之王𨿽爵名不同而實則一也故表於三代首列諸侯以當今之親王云

周禮地官載師以家邑之田任稍地以小都之田任縣地以大都之田任畺地鄭康成注家邑大夫之采地小都卿之采地大都公之采地王子弟所食邑也賈公彥疏春秋之義言弟者皆王之同母弟則母弟與王之庶子與公同食百里地在畺稍疏者與卿同食五十里地在縣又疏者與大夫同食二十五里在稍

禮記王制孔頴逹疏王之子弟有同母異母有親疏之異親寵者封之與三公同平常者與六卿同疏逺者與大夫同

謹案周初分封同姓以爲諸侯至後王子弟不得封於畿外而於畿內予之采地其制𨿽不可詳考而見於先儒之說者如此蓋周初諸侯皆佐文武定天下者故封爲列國使之傳世相襲此卽今日由軍功王者世襲罔替之義後王子弟授采邑於畿內而以三等爲隆殺之差此卽今日由恩封王者以次遞殺之義也

白虎通樂記曰武王克殷反商下車封夏后氏之後於杞殷人之後於宋封王子比干之墓釋箕子之囚天下太平乃封親屬者示不私也卽不私封之何普天之下莫非王土率土之濱莫非王臣海內之眾已盡得使之不忍使親屬無短足之居一人使封之親親之義也以尙書封康叔據平安也王者始起諸父昆弟與已共財之義故可與共土一說諸父不得封

秦【未置】

史記秦始皇本紀二十六年秦初並天下丞相綰等言諸侯初破燕齊荊地逺不爲置王毋以鎭之請立諸子始皇下其議羣臣羣臣皆以爲便廷尉李斯議曰周文武所封子弟同姓甚眾然後屬疏逺相攻擊如仇讐周天子弗能禁止今海內賴陛下神靈一統皆爲郡縣諸子功臣以公賦稅重賞賜之甚足易制天下無異意則安寧之術也置諸侯不便始皇曰廷尉議是分天下以爲三十六郡郡置守尉監

謹案秦爵二十十九闗內侯二十徹侯但以賞有功而不以封同姓子弟其諸子自太子以外或號爲君如安國君是也或但稱公子如公子將閭公子嬰是也

漢

荀悅漢紀髙帝紀六年春正月丙午立劉賈爲荊王王五十三縣髙帝兄弟四人長曰伯早卒追號曰武哀侯封子信爲刮羮侯次兄曰喜字仲立仲爲代王弟曰交從上徵伐有功立交爲楚王長庶子肥爲齊王王七十縣武帝紀元朔二年正月令諸侯王得以邑土分子弟於是藩國子弟畢侯矣平帝紀元始元年立故東平王云太子開明爲王孫故桃鄕頃侯子成都爲中山王封宣帝元孫信三十六人爲列侯自漢初至此王子侯者凡四百八十人令諸侯王闗內侯列侯無子有孫者若同產子皆得爲嗣

漢書諸侯王表漢興之初懲亡秦孤立之敗於是割裂疆土尊王子弟大啟九國武帝施主父之防下推恩之令使諸侯王得分戶邑自封子弟不行黜陟而藩國自析自此以來皇子始立者大國不過十餘城

蔡邕獨斷漢興以皇子封爲王者得茅土其他功臣及鄕亭他姓公侯各以其戶數租入爲限不受茅土亦不立社也漢制皇子封爲王者其實古諸侯也周末諸侯或稱王而漢天子自以皇帝爲稱故以王號加之總名諸侯王子弟封爲侯者謂之諸侯

西京雜記梁孝王入朝與上爲家人之防乃問王諸子王頓首謝曰有五男卽拜爲列侯賜與衣裳器服王薨又分梁國爲五進五侯皆爲王

三輔黃圖漢儀冊封諸王必於祖廟冊命之示不敢專也

王應麟玉海髙祖羮頡侯信等三人髙後朱虛侯章等三人孝文管共侯罷軍等十四人景帝平陸侯禮等七人武帝一百七十八人元朔元年前十三人玆侯明等至淮陵侯定國元朔二年後一百六十五人梁共王子張梁侯仁一人菑川懿王子龍邱侯代等十三人又諸王子元侯何等四人城陽共王子雷侯豨一人東莞侯吉等十二人又頃王子昌侯麥二十人趙敬肅王子尉文節侯丙等十八人又六人不得封年中山靖王子廣望節侯忠等二十人廣川恵王子蒲領候嘉等四人又又二人不得封年又繆王子井侯甘等二人河間獻王子平城侯禮等十人又一人不得封年濟北正王子安陽侯樂等七人又式王子四人代共王子離石侯綰等九人齊孝王子博陽侯就等十人又一人不得封年魯共王子寧陽節侯恬等五人長沙定王子路陵侯童等十一人衡山王子一人膠東康王子皇虞侯建等三人

謹案玉海此條蓋約漢書王子侯表云河間獻王子平城侯禮等十人又一人不得封年今考表載河間獻王子自沈陽侯自爲不得封年外尙有玆侯明等十一人玉海云十人者誤又玉海云濟北式王子四人今考表載五人四字亦誤

後漢書百官志皇子封王其郡爲國列侯所食縣爲侯國本注曰承秦爵二十等爲徹侯金印紫綬以賞有功大者食縣小者食鄕亭得臣其所食吏民後避武帝諱爲列侯武帝元朔元年令諸王得推恩分眾子土國家爲封亦爲列侯

謹案漢同姓封爵二等曰王曰侯而侯則有縣侯鄕侯亭侯之別漢書王子侯表凡封侯而非縣名皆鄕亭侯也髙帝封植過制遂卒致叛亂其後下推恩之令而支庶畢侯班固作王子侯表稱其建業承序以廣親親考其實則借以銷其尾大之釁意不在乎展親也當時作左官之律設附益之條抑損減黜科禁日嚴夫始則縱以驕奢繼則多其猜忌豈非立法之未善哉

漢書文帝本紀四年五月復諸劉有屬籍家無所與元帝本紀初元元年夏四月賜宗室子有屬籍者馬一匹至二駟成帝本紀建始元年二月賜宗室有屬籍者錢帛各有差

謹案漢時宗室疏屬其推恩之令見於史者如此特希闊一時之舉與今宗室月有養贍歲有祿米其恩意之厚薄迥殊矣

後漢書光武帝本紀建武十三年二月丙辰詔曰長沙王興眞定王得河間王邵中山王茂皆襲爵爲王不應經義其以興爲臨湘侯得爲眞定侯邵爲樂成侯茂爲單父侯其宗室及絕國封侯者凡一百三十七人丁巳降趙王良爲趙公太原王章爲齊公魯王興爲魯公○十五年封皇子輔爲右翊公英爲楚公陽爲東海公康爲濟南公蒼爲東平公爲淮陽公荊爲山陽公衡爲臨淮公焉爲左翊公京爲瑯琊公十七年進右翊公輔爲中山王其餘九國公皆卽舊封進爵爲王

謹案兩漢宗室之封有王有侯惟建武十三年降封趙等三國爲公光武諸子初封亦爲公而同姓子弟無爲王者至十七年諸子皆進爵爲王趙王良傳建武十三年降爲趙公後薨子節王栩嗣至齊魯二王傳又不言降封蓋亦皆於十七年進爵矣

後漢書孝明八王列傳彭城靖王恭永平九年賜號靈壽王樂成靖王黨永平九年賜號重熹王【章懷注取其美名也東觀記曰賜號未有國邑也】

謹案漢諸王皆以郡爲國惟後漢靈壽重熹二王初皆以美名爲王號其後乃建爲國此後世以美名爲王號之始

後漢書東平王蒼列傳永平十一年帝遣使手詔賜國中傅曰今送列侯印十九枚諸王子年五歲以上能趨拜者皆令帶之

後漢書孝順帝本紀永建元年正月甲寅詔宗室以罪絕者皆復屬籍

洪適續中山相薛君成平侯劉君斷碑趙氏誤以劉君爲成平侯相詳其額初無相字此蓋王子侯也西京列侯其傳國皆有世次東京枝葉旣不繁而史筆又簡略其書於防者不過如東海王傳云王弟二十二人皆爲列侯爾

三國

三國蜀志二主妃子列傳劉永先主子後主庶弟章武元年六月立永爲魯王建興八年攺封甘陵王劉理亦後主庶弟章武元年六月封爲梁王建興八年攺爲安平王

三國魏志文帝本紀黃初三年三月乙丑立齊公叡爲平原王帝弟鄢陵公彰等十一人皆爲王初制封王之庶子爲鄕公嗣王之庶子爲亭侯公之庶子爲亭伯

三國魏志武文世王公列傳魏世王公旣徒有國土之名而無社稷之實又禁防壅隔同於囹圄位號靡定大小歲易

魏文帝攺封諸王爲縣主詔先王建國隨時而制漢祖增秦所置郡至光武以天下損耗並省郡縣以今比之益不及焉其攺封諸王皆爲縣主謹案曹魏猜防宗室裴松之謂公國徒有老兵百餘人以衛其國又設防輔監國之官以伺察之王侯皆思爲布衣而不得則涼薄寡恩莫甚於此惟定庶子遞降之制爲能監前代而得損益之宜故晉因之而不變焉

三國吳志吳主權列傳太和元年正月立故太子和爲南陽王居長沙子奮爲齊王居武昌子休爲瑯琊王居武林宗室列傳孫皎子允封丹陽侯孫奐封沙羨侯孫賁封都亭侯子鄰進封都鄕侯孫翊子松爲都鄕侯孫韶封建徳侯孫楷臨城侯孫桓封丹徒侯

晉

杜佑通典晉亦有王公侯伯子男六等之封惟安平公孚萬戶制度如魏諸王其餘縣公邑一千八百戶地方七十五里大國侯邑千六百戶地方七十里次國侯邑四千戶地方六十五里大國伯邑千二百戶地方六十里次國伯邑千戶地方五十里大國子邑八百戶地方五十里次國子邑六百戶地方四十里男邑四百戶地方四十里武帝受禪之初封建子弟爲王二十餘人以郡爲國邑二萬戶爲大國置上中下三軍兵五千人邑萬戶爲次國置上軍下軍兵三千人邑五千戶爲小國置一軍兵千五百人王不之國官於京罷五等之制咸寧三年詔徙諸王公皆歸國更制戶邑非皇子不得爲王而諸王之支庻皆皇家之近屬至親亦各以土推恩受封其大國次國始封王之支子爲公承封王之支子爲侯繼承封王之支子爲伯小國始封王之支子及始封公侯之支子皆爲男非此皆不得封大國始封之孫罷下軍曽孫又罷上軍次國始封子孫亦罷下軍其餘皆以一軍爲常大國中軍二千人上下軍各千五百人次國上軍二千人下軍千人其未之國者大國置守土百人次國八十人小國六十人郡侯縣公亦如小國冊府元西晉諸王皆主兵臨州以威勢相陵干戈並搆墜於屠滅蓋有漸爾

謹案晉本紀泰始元年封王二十七人六年立皇子爲王咸寧三年又立齊王子二人爲王蓋鑑於魏之朘削宗室而侈廣其制如此當時許其自選官屬而王家人衣食禦府別給之其寵異之者甚至不旋踵而諸王操戈相向以至亂亡劉宏傳所謂災難延於宗子自載籍以來骨肉之禍未有若此之甚者非獨惠帝不君威權下移實由封植太過權力相軋以釀其釁蓋矯慕封建之虛名未有不受其禍者也

宋齊梁陳

通典宋氏亦用晉制惟大小國皆有三軍凡王子爲侯者食邑皆千戶

通典梁封爵亦如晉宋之制

南史梁武帝諸子列傳昭明太子統長子東中郎將南徐州刺史華容公歡封豫章郡王次子枝江公譽封河東郡王曲江公詧封嶽陽郡王

謹案通典謂宋封爵如晉制又謂梁如晉宋之制然晉時諸王支庶備有五等之封而宋梁自王以下見於史者惟王子侯而已此外惟梁時昭明太子諸王嘗封公而他未有聞焉

冊府元陳因梁制有親王嗣王藩王之制親王起家則爲侍中皇太子冡嫡封王起家依諸王餘子並封公起家中書郎諸王子並諸侯世子起家給事江左承西晉諸王開國並以戶數相差爲大小三品陳自永安訖於禎明惟衡陽王昌特加至五千戶其餘不過二千小國至千戶

謹案宋齊二代猜忌骨肉諸王出鎭受制典籖梁武鑑於前政優假諸子事力雄彊然或坐視君父之難或自搆蕭墻之兵防與西晉八王無異考共立國實多慙徳本實已揺徒欲廣樹屏藩終不足爲維城之固而封建之無益亦可睹已

北魏

通典後魏道武皇始元年始封五等至天賜元年減五等之爵始分爲四曰王公侯子除伯男之號皇子及異姓元功上勲者封王皇族及始藩王皆降爲公諸公降爲侯子亦比爲差王封大郡公封小郡侯封大縣子封小縣其後復加伯男焉謹案魏時同姓之封自王侯以外見於史者如紇羅封上谷公悉封襄陽公元英賜爵廣武伯陵封襄邑子弼封廣川子比干封吉陽男之屬班班可見其封王者皆以嫡子繼襲其封公侯者在國初則爲疎逺之族其後亦皆藩王之支庶大約與宋齊之制不殊但宋齊王子侯皆出於展親之恩而魏時宗室五等之封多出於酬勲之典也

北齊

通典北齊有王公侯伯子男六等之爵王位列大司馬上非親王則在三公下封內之調盡以入臺三分食一公以下四分食一

謹案北齊同姓之封自王以外見於史者平秦王歸彥以功別封長樂郡公又有建國子伏防建國侯乂若趙郡王琛初封南趙郡公淸河王嶽初封淸河郡公及廣平公盛陽州公永樂則受封皆在魏世也

後周

周書明帝本紀武成元年正月封大將軍章武孝公導子亮爲永昌公翼爲西陽公九月進封輔成公邕爲魯國公安成公憲爲齊國公秦郡公直爲衛國公正平公招爲趙國公封皇弟儉爲譙國公純爲陳國公盛爲越國公逹爲代國公通爲冀國公爲滕國公進封天水郡公廣爲蔡國公武帝本紀保定元年四月封孝閔皇帝子康爲紀國公皇子贇爲魯國公建徳三年正月冊柱國齊國公憲衛國公直趙國公招譙國公儉陳國公純越國公盛代國公逹滕國公逌並進爵爲王二月紀國公康畢國公賢鄷國公貞宋國公實漢國公贊秦國公贄曹國公允並進爵爲王

謹案後周初無王爵𨿽皇子止封公至建徳三年而文帝以下諸子皆進爵爲王惟疎逺者尙爲公爵若同姓侯伯子男之封則未有見於史者宇文導初封饒陽縣伯其受封在魏世也

隋

通典隋開皇中制國王郡王國公郡公縣公侯伯子男凡九等至煬帝惟畱王公侯三等餘並廢之皇伯叔昆弟皇子是爲親王

謹案隋宗室封爵等差不見於史疑亦略如晉宋之制也

唐

通典大唐髙祖初受禪廣封宗室從弟及侄年始孩童者數十人皆封爲郡王太宗卽位問侍臣曰徧封宗子於天下便乎尙書右僕射封徳彛對曰不便歷覽往古封王者今日最多兩漢以降惟封帝子及親兄弟若宗室疎逺者非有大功並不得濫叨名器所以別親疎也先朝惇睦九族一切封王爵命旣崇多給力役蓋以天下爲私殊非至公馭物之道也太宗然之於是率以屬疎降等惟有功者數人得王余並封縣公貞觀二年十二月始議列土之制特進魏徴議曰自隋氏亂離百殃俱起黎元塗炭十不存一始防聖帝敷至仁以流元澤沐春風而沾夏雨一朝棄之爲諸侯之眾心未定或致逃亡其未可一也旣立諸侯當建社廟禮樂文物儀衞左右頓闕則理必不安粗修則事有未暇其未可二也大夫卿士咸資祿俸薄賦則官府困窮厚斂則人不堪命其未可三也王畿千里徵稅不多至於貢賦所資在侯甸之外今並分爲國邑京師府藏必虛諸侯朝貢無所取給其未可四也今燕秦趙代俱帶蕃夷黠羌旅拒匈奴未滅追兵內地逺赴邊庭不堪其勞將有他變難安易動悔或不追其未可五也十一年六月詔荊王元景等二十一王爲諸州都督刺史咸令子孫代代承襲非有大故無或黜免其後並不願行乃止後定制皇兄弟皇子爲王皆封國謂之親王太子男封郡王

新唐書荊王元景列傳貞觀十一年詔荊州都督荊王元景梁州都督漢王元昌徐州都督徐王元禮潞州都督韓王元嘉遂州都督彭王元則鄭州刺史鄭王元懿絳州刺史霍王元軌虢州刺史虢王元鳯豫州刺史道王元慶鄧州刺史鄧王元裕壽州刺史舒王元明幽州都督燕王靈防蘇州刺史許王元祥安州都督吳王恪相州都督魏王泰齊州都督齊王祐益州都督蜀王愔襄州刺史蔣主惲州都督越王正並州都督晉王治泰州都督紀王謹所任刺史並功臣令世襲防長孫無忌等固辭遂廢不行

劉肅大唐新語武徳中以景命維新宗室猶少至三從弟侄皆封爲王及太宗卽位問羣臣曰徧封宗子於天下便乎封徳彛曰不便歷觀往古封王者當今最多兩漢以降惟封帝子及兄弟若宗室疎逺者非有大功如周之郇滕漢之賈澤並不得濫居名器所以別親疎也太宗曰朕爲百姓理天下不欲勞百姓以養已之親也於是疎屬悉降爵爲公

謹案唐初議復古封建或可或否人持一說蕭瑀直欲裂土而封李百藥則欲俟刑措之教一行登封之禮云畢然後定疆理之制議山河之賞顏師古欲分置王國不得過大間以州縣錯雜而居馬周謂宜賦以茅土疇其戶邑必有行材隨器方授皆屬調停之見惟魏徴議以爲非便其言可謂切中故節錄其文著於篇以見古法之不可泥也

新唐書太宗本紀貞觀十一年六月己未以諸王爲世封刺史十三年二月庚子停世封刺史謹案唐太宗以諸王爲世封刺史未二年而罷則其事之難行太宗亦自知之矣至代宗時大臣奏議請封諸王分領戎帥以威天下此乃無其實而徒務其名非惟難以爲屏翰亦不足鳩厥宗矣

冊府元唐制皇弟兄皆封國謂之親王王之子承嫡者謂之嗣王皇太子諸子並封郡王王子承恩澤者亦封郡王諸子封郡公其嗣王郡王特進王子孫承襲者降封國公

謹案唐時宗室之封爲二等曰王曰公而王與公又各爲二等曰親王曰嗣王曰國公曰郡公詳見唐書宗室世系表玆不具論

玉海太和四年七月賜十六宅諸王綾絹二萬疋以內庫充開成二年五月壬申幸十六宅宴諸王三年四月甲午亦如之頒賜有差四年六月庚申幸十六宅宴樂賜錢

新唐書宗室世系表唐有天下三百年子孫蕃衍可謂盛矣其初皆有封爵至其世逺親盡則各隨其人賢愚遂與異姓之臣雜而仕宦至或流落於民間甚可嘆也

謹案唐宗室疎逺者與異姓之臣雜而仕宦甚至流落民間皆立法未善之所致也我

朝宗室員額不與庶姓相雜其未仕者

皇上又皆特給品秩展親之典絕往代矣

五季

冊府元五代之制大抵遵於唐室

章如愚山堂考索五代宗室諸王大率不能傳世漢周則多追封

謹案五代短祚諸王率鮮傳世故王子侯亦無見於史者

宋

宋史職官志列爵九等曰王曰郡王曰國公曰郡公曰縣公曰侯曰伯曰子曰男分國三等大國二十次國二十小國二百二十

文獻通考諸侯王與列侯皆以嫡子嫡孫世襲其所受之封爵茍非有罪者與無後者則爵不奪而國不除此法漢以來未之攺也至唐則臣下之封公侯者始止其身而無子孫襲封者然親王則子孫襲封如故𨿽所謂茅土食邑多爲虛名然始所封之國與爵則父歿子繼世世相承宋皇子之爲王者封爵僅其身而子孫無問嫡庶不過承防入王宮爲環衛官亷車節鉞以序而遷如庶姓貴官防子入仕之例必須歷任年深齒徳稍尊方特封以王爵而其祖父所受之爵則不襲也國朝防要載慶曆四年七月制封宗室乃以皇叔馮翊郡公徳文爲東平郡王皇兄允讓爲汝南郡王皇弟允良爲華原郡王皇侄從謁爲頴國公從煦爲安國公宗說爲祁國公昭成太子孫宗保爲建安郡王華王孫宗逹爲恩平郡王邢王孫宗望爲淸源郡王自燕王薨而祖宗之後無有封王爵者至濮安懿王以英宗之故安定郡王以藝祖之故方令世襲然又不以昭穆相承嫡庶爲別每嗣王沒則擇本宗直下之行尊者承襲於是濮安懿王有二十七子而得嗣封者七人四十六孫而得嗣封者亦七人蓋嗣濮王凡十四人才更兩代耳嗣安定郡王凡二十七人才更四代耳此例亦古所無也玉海太平興國七年七月十三日甲午封皇子衛王廣平郡王同日拜平章事八年十月戊戌攺皇子名己酉封元佐楚元僖陳眞宗韓元份冀元傑益十一月甲寅詔宰相序立在親王上以諸王年防欲知謙損之道端拱元年二月二十三日封元偓等國公邑一千戶

謹案宋爵九等而宗室之封見於通考者有王郡王國公郡公縣公侯六等然爵不世襲恩不旁推其恩誼視前代爲尢薄其有予以世襲者則又不以子孫相承而以行尊者序繼乖倫序而亂昭穆爲自古未有之繆制也

玉海紹興二十七年正月詔侍從各舉宗室京朝官材識行治者二人特與召對

宋實錄景祐二年十一月乙未祀圓丘三聖並侑制詔宗室並轉官自諸司使以下至殿直並換西班官丙午宗室諸司使領刺史者十二人換諸衛大將軍領團練使諸司使十九人換諸衛大將軍內殿承制宗望已下百三十三人並爲將軍率府率副率用乙未赦書也先是宗子無遷官法及郊祀侑三聖上表乞推恩故爲此制舊自借職十遷乃至諸司副使今副率四遷卽遙領刺史八遷卽爲節度使熙寧二年十一月甲戌【十一日】中書宻院議宣祖太祖太宗之子皆擇其後一人爲宗世世封公補環衛以奉祭祀祖宗免親將軍以下願出官者聴應舉者依外官條例非免親更不賜名授從之五年九月癸丑以令鑠爲職方員外郎宗正試換文資自令鑠始

宋史職官志宗室敍遷之制太子右內率府副率【轉太子右監門率府率】太子右監門率府率【轉右千牛衛將軍】右千牛衛將軍【轉右監門衛大將軍】右監門衛大將軍【轉遙郡刺史】遙郡刺史【轉遙郡團練使繼諸王后見封國公及特防卽轉正刺史】遙郡團練使【轉遙郡防禦使繼諸王后見封國公及特防卽轉正團練使】刺史【轉團練使】團練使【轉防禦史】防禦使【轉觀察使】觀察使【轉節度觀察畱後】節度觀察畱後【轉節度使特防轉左右衛上將軍】左右衛上將軍節度使【轉節度使同中書門下平章事】節度使同中書門下平章事【轉節度使兼侍中】節度使兼侍中

謹案此宋時宗室敍遷之制頗似今宗室奉恩將軍以上以功遞加之法然宋時宗室𨿽王公皆以官敍遷今奉恩以上四等將軍與王公同爲封爵其制又不同也

遼

遼史皇子表徳祖子安天保初以功王東丹國賜號明王皇族表遼太祖建國諸弟窺覦含容誘掖弗忍致辟古聖人猶難之𨿽其度量恢廓然經國之慮逺矣終遼之世其出於橫帳五院六院之間者大憝固有元勲實多

謹案遼時有國王郡王而又有兼封二國者如表所載景宗子隆慶進王秦晉之類亦古所未有後世惟金海陵父宗幹嘗封梁宋國王此外無封二國者矣

金

金史百官志金自景祖始建官屬統諸部以專徵伐其官長皆稱曰貝勒【滿洲語管理眾人之稱原作孛極烈今攺正】故太祖以都貝勒嗣位太宗以安班【滿洲語安班大臣也原作諳版今攺正】貝勒居首安班尊大之稱其次曰固倫【滿洲語國也原作國論今攺正】呼嚕【滿洲語手背也原作忽魯今攺正】貝勒固倫言貴呼嚕言總帥也又有固倫貝勒或左右置所謂國相也其次諸貝勒之上則有英實【滿洲語宴也原作乙室今攺正】呼嚕伊喇【滿洲語黍也原作移賚今攺正】愛滿【滿洲語部落也原作阿買今攺正】愛實【滿洲語利也原作阿捨今攺正】烏逹【滿洲語買也原作吳疊今攺正】之號以爲陞拜宗室功臣之序

謹案金太祖太宗之世諸子弟未有封王者熙宗天防十三年始封宗翰爲晉王宗磐爲宋王蓋宗翰功最髙而宗磐爲太宗適子太宗捨之而立熙宗故首封之其初親子弟多爲貝勒此卽今貝勒之號所自昉宗翰由固倫右貝勒爲太保領三省事封晉王是王尊於貝勒正與今位次相合而貝勒有安班固倫愛實之號等級不同亦與今貝勒貝子等級相似又金自天眷以後宗室封爵見於表者有國王郡王公三等至奉國上將軍鎭國上將軍輔國上將軍皆從三品武散官與今鎭國輔國奉國三等將軍專爲宗室封爵者不同然當時亦以敍遷宗室明時宗室三等將軍其爵號實昉於此云

元

元史諸王表元興宗室諸王位號無稱惟視印章以爲輕重厥後遂有國邑之名而賜印之等猶前日也

王圻續文獻通考元制封一字王者【按阿穆爾克爲魏王之類】金印獸鈕兩字王者【按托歡爲鎭南王之類】金印螭鈕次有金印駝鈕金渡銀印駝鈕金渡銀印鈕有止用銀印鈕等級不同如此又同姓有無爵邑而稱王者但曰宗王

謹案元時諸王各有分地歲使人至京師受歲賜其王爵旣得傳世相襲而諸王之支庶亦多封爲王者但元史疎略其制度不可詳考耳

明

明史諸王列傳明制皇子封親王制授金冊金寶祿歲萬石府置官屬防衛公侯大臣無敢鈞禮親王嫡長子年及十嵗則授金冊金寶立爲王世子長孫立爲世孫冠服視一品諸子年十嵗則授塗金銀冊銀寶封爲郡王嫡長子爲郡王世子嫡長孫則授長孫冠服視二品諸子授鎭國將軍孫輔國將軍曽孫奉國將軍四世孫鎭國中尉五世孫輔國中尉六世以下皆奉國中尉其生也請名其長也請婚祿之終身喪葬予費親親之誼篤矣明防典親王分封其推恩則有郡王鎭國將軍輔國將軍奉國將軍中尉之差等萬曆七年定例親王之子例封郡王若以支屬嗣者自後長子襲封親王外餘子仍照原封世次授以本等爵級不得冒濫郡王爵郡王無子兄弟及兄弟之子不得請襲違者爲冒封

謹案明太祖慕古封建之制擇名城大都以王諸子若秦西安晉太原燕北平皆臨要衝之地環邊萬里匝於三陲自以爲磐石之安矣然一傳而靖難兵起遂至奪宗自是以後過爲防維諸王就國郡邑吏得持其短長至其宗支繁衍歲祿猥多竭天下之賦不足以供過時不給以致宗人聚謀焚署毆官諸宗命名請婚胥吏得以邀索貧者無以應則沈擱不行婚嫁失時愁怨載道又多取隱僻不祥之字爲之制名以寓姍笑禮部明知其然而無防以除其獘明政之不綱於此可見矣我

國家惇睦宗親

恩明誼美諸王之銘勲王室者皆延世無窮矣恩澤啟封者則以次降襲用以辧等差而昭奬勸至閒散宗室月有贍養之銀歲有祿米之給婚喪嫁娶特加

恩賜我

皇上篤念宗親凡貝勒以下之降襲者皆設爲定制

令得常保世封又

念睿忠親王有贊翊之功

特命配享

廟庭追諡續封而豫親王肅親王鄭親王克勤郡王子孫亦皆復其原封之號以彰舊烈其果親王等之以罪廢者亦並復其屬籍

恩意尢爲優浹近復定親王之子給以一品章服郡

王貝勒以下以次遞推又

詔普給宗室冠帶優加職級新正

賜宴

乾淸宮

賞賚丰渥又廣宗室禦史及

陵寢官員額令咸得以才自效立法之周詳盡善有非

三代以後所可防及者矣

欽定歷代職官表卷六十四

欽定四庫全書

欽定歷代職官表卷六十五

世爵世職表

﹤史部﹐職官類﹐官制之屬﹐欽定歷代職官表﹐卷六十五﹥

表之下其不以侯稱者無所附麗則不入表漢魏之闗內侯亭侯及縣鄕等侯名爲侯而位在子男下則攺從附列惟晉以後之縣侯在伯子男上故別著之唐勲官在輕車都尉上者有上柱國柱國上防軍防軍在騎都尉下者有驍騎尉飛騎尉在云騎尉下者有武騎尉皆今制所無故不著防騎尉爲

聖朝特設列古所未著謹缺其沿革而仍系於表以志令典焉

世爵世職

國朝定制

世爵世職之等有九曰公曰侯曰伯曰子視一品曰男視二品曰輕車都尉視三品曰騎都尉視四品曰云騎尉視五品曰恩騎尉視七品自公至輕車都尉又各有三等【授爵自云騎尉始云騎尉襲一次加一云騎尉則合爲騎都尉襲二次再加爲騎都尉兼一云騎尉襲三次再加爲三等輕車都尉襲四次二等輕車都尉襲五次一等輕車都尉襲六次一等輕車都尉兼一云騎尉襲七次三等男襲八次二等男襲九次一等男襲十次一等男兼一云騎尉襲十一次三等子襲十二次二等子襲十三次一等子襲十四次一等子兼一云騎尉襲十五次三等伯襲十六次二等伯襲十七次一等伯襲十八次一等伯兼一云騎尉襲十九次三等侯襲二十次二等侯襲二十一次一等侯襲二十二次一等侯兼一云騎尉襲二十三次三等公襲二十四次二等公襲二十五次一等公襲二十六次內有因陣亡給與者襲次已完仍授恩騎尉令其世襲】

公侯伯子男輕車都尉騎都尉云騎尉恩騎尉之爵以褒敍勲績酬庸懋賞次第其功績之大小而以世襲之等

國初定世爵自公至拖沙喇哈番共八等凡授爵自拖沙喇哈番始如拖沙喇哈番加一拖沙喇哈番則合爲一拜他喇布勒哈番再加則爲拜他喇布勒哈番兼一拖沙喇哈番再加爲三等阿達哈哈番逓加至一等阿達哈哈番如再加一拖沙喇哈番則爲一等阿達哈哈番兼一拖沙喇哈番再加則爲三等阿思哈尼哈番積拖沙喇哈番二十有六則爲一等公開創功臣防勲爵與河山共永封爵在順治七年九年

恩詔以前者世襲罔替或論功在

詔後立功在

詔前者亦世襲罔替其給予

勅書注明世次者仍按次承襲自後凡有忠誠宣力懋建

軍功膺授功爵者除奉

特防世襲罔替外其餘自拖沙喇哈番襲一次逓加至一等公襲二十六次至一等公以上爵無可加令以適子襲一等公以別子襲其餘爵康熙元年定

凡世爵合並至公侯伯者其子弟承襲時照原系幾人之爵仍與幾人分襲雍正元年定一二三等公各錫以美名【如褒績公忠達公等】其外戚則做古恩澤侯義命爲承恩公乾隆元年總理王大臣奏定精奇尼哈番以下世爵淸文並攺用漢文精奇尼哈番爲一二三等子阿思哈尼哈番爲一二三等男阿達哈哈番爲一二三等輕車都尉拜他喇布勤哈番爲騎都尉拖沙喇哈番爲云騎尉其淸文從舊十四年定一二三等侯伯亦各錫以美名【如奉義侯惇惠伯等】自後膺封爵者凡勲猷殊等皆奉

特防定錫嘉號十五年定自一等公襲二十六次至云

騎尉襲一次均按所開襲次載入

誥勅又定陣亡人等子孫襲次已完者賞七品京官令其世襲罔替十六年世襲七品官定爲恩騎尉與

國初所定共爲世爵九等

歷代建置

謹案公侯伯子男之爵昉於唐虞仍於三代其間惟殷爵三等餘皆五等並分土建國之久逺封建一定世次不復差別其外則周有司勲賞地之法蓋如畿內卿大夫世食采邑之比大小各有差等而世次逺近亦無定制也秦去五等制爵二十級以賞戰功以徹侯擬公侯以闗內侯擬圻內子男其餘以擬卿大夫士蓋髣髴其意云爾漢仍而用之制爵大者王小者侯侯卽秦之徹侯也二十級終漢代不廢復有武功爵之十一級則武帝一時之制也魏別置名號侯以下諸級復置國王公侯伯子男鄕亭闗內侯諸列蓋五等之目至是復存晉宋以後有開國爵散爵之分有封郡封縣之別因時殊制以迄於元明行之不攺然其言九等十二等者皆以親王郡王及諸爵並列而數之考王爵爲寵錫親王之鉅典與酬賞功勲之制不同𨿽漢初功臣亦有分王唐代卿士功髙者得以至於郡王要不得以爲常制故篇中備采舊史原文而王爵則槪不列之於表至輕車都尉以下古所未見唐置勲官始攺隋之開府儀同三司爲上下輕車都尉儀同三司爲騎都尉帥都督爲云騎尉次列於勲官十二轉之中是爲酬勲之始而宋以後因之其在古者𨿽漢有輕車將軍騎都尉之職隋有八尉之目只可溯其稱名之始而非以爲沿革也恩騎尉則我

皇上創制殊典以優防功臣尢爲前古勲官所未備焉考自古勲爵判爲兩途不相連屬爵有世襲而勲無世襲爵之世襲者並無世次之殊其有功臣受功而兼得他勲者亦不過虛崇美號而已夫爵所以酬勲也勲官亦所以酬勲也何容歧視而別置之且周家五等而下卿大夫士皆謂之爵其次等皆由遞積而上可詳考也惟我

聖朝恩施優渥品秩章明授爵自云騎尉始積二十六等而爲一等公其一等侯伯子男輕車都尉之兼一云騎尉者襲次亦因以逓加勲爵旣合爲一世襲之逺近一視其功績之大小其陣亡授爵襲次已完者復制恩騎尉以優防於無窮茂典隆恩均非前代所可企及玆以歷代規制不同之故撮敍大端於此以便考證並以見我

朝世爵定制實爲超軼於千古焉

三代

杜佑通典昔黃帝旁行天下分建萬國至於唐虞別爲五等曰公侯伯子男則虞書所謂輯五瑞備五玉是其制也夏與唐虞同殷制公侯百里伯七十里子男五十里

禮記王制王者之制祿爵公侯伯子男凡五等【鄭康成注按元命苞云公者爲言平也公平正直侯者也王順逆伯之爲言白也明白於徳也子者奉恩宣徳男者任功立業此五等者爲虞夏及周制殷則三等公侯伯也】公侯田方百里伯七十里子男五十里【鄭康成注此地殷所因夏爵三等之制也武王初定天下更立五等之爵增以子男而猶因殷之地周公攝政斥大九州之界公侯大者地方五百里其次侯四百里伯三百里子二百里男百里孔頴達疏案尙書武成云列爵維五分土維三旣云列爵維五故知增以子男也】

謹案鄭注孔疏皆以殷爵三等至周而仍爲五等惟杜佑以殷制地三等其爵亦有五等爲說少異當以注疏爲正

秦

通典秦制爵二十等以賞功勞二十徹侯十九闗內侯十八大世長十七駟車庶長十六大上造十五少上造十四右更十三中更十二左更十一右庶長十左庶長九五大夫八公乘七公大夫六官大夫五大夫四不更三簪褭二上造一公士後漢書百官志劉昭注劉劭爵制曰商君爲政備其法品爲十八級合闗內侯列侯凡二十等闗內侯者依古圻內子男之義也秦都山西以闗內爲王畿故曰闗內侯也列侯者依古列國諸侯之義也

謹案鄭樵通誌曰秦爵二十等最髙徹侯乃得食縣其次闗內侯食租稅於闗內餘十八等大庶長以下則如吏職馬端臨文獻通考說亦相同大防悉本之劉劭蓋其時爵與階不分故共爲二十等今則徹侯闗內侯當屬於爵而十八級當屬於階以其文不可割裂分屬且十八級者本以賞戰功亦今輕車都尉等官所緣起故與文武官階篇並錄斯文俾互見焉

漢

史記漢興以來諸侯年表漢興序二等【裴駰集解劉昭曰漢封功臣大者王小者侯也司馬貞索隠應劭曰𨿽名爲王其實如古之諸侯】髙祖末年非劉氏而王者若無功上所不置而侯者天下共誅之

前漢書百官公卿表爵一級曰公士二上造三簪褭四不更五大夫六官大夫七公大夫八公乘九五大夫十左庶長十一右庶長十二左更十三中更十四右更十五少上造十六大上造十七駟車庶長十八大庶長十九闗內侯二十徹侯皆秦制以賞功勞徹侯金印紫綬避武帝諱攺曰通侯或曰列侯

謹案漢爵皆沿秦制故此文與秦互見而文武官階篇中互見亦同

通誌漢有國王國侯亭侯三等【王皆裂地侯以戶數爲差分民自此始漢初論功封侯者凡百四十三人食邑者除租每戶一嵗更輸錢二百】

史記平準書請置賞官命曰武功爵【裴駰集解瓉曰茂陵中書有武功爵一級曰造士二級曰閒輿衛三級曰良士四級曰元戎士五級曰官首六級曰秉鐸七級曰千夫八級曰樂卿九級曰執戎十級曰左庶長十一級曰軍衛此武帝所制以寵軍功焉】諸買武功爵官首者試補吏先除千夫如五大夫其有罪又減二等爵得至樂卿以顯軍功軍功多用越等大者封侯卿大夫小者郎吏吏道雜而多端則官職耗廢

謹案漢興不設五等其封爵以王侯槪之復仍秦二十等之制以賞功勞鄭樵所謂三等之亭侯蓋卽列侯中之小者耳其實仍二等也初制分土廣大旋以致亂其後稍復易置諸侯王得推恩分封其子弟眾建少力而國勢以安亦可知立制之未善矣至武帝立武功爵以寵軍功而買爵得至樂卿尢爲一時權設之計宜其行之未久而卽罷也漢又有國大夫列大夫上聞爵見史記樊噲列傳如淳注以爲國大夫卽官大夫列大夫卽公大夫上聞爵則始於魏文侯勝齊天子賞文侯以上聞又有執帛執珪之爵見曹參灌嬰列傳注以爲孤卿執帛侯伯執珪以朝位比之呂氏春秋有得伍員位執珪之文蓋皆雜采古制而用之者以其非常制故不盡著而附識於此

後漢書百官志列侯所食縣爲侯國本注曰承秦爵二十等爲徹侯金印紫綬以賞有功功大者食縣小者食鄕亭得臣其所食吏民後避武帝諱爲列侯武帝元朔二年令諸王得推恩分眾子土國家爲封亦爲列侯舊列侯奉朝請在長安者位次三公中興以來惟以功徳賜位特進者次車騎將軍賜位朝廷侯次五校尉賜位侍祠侯次大夫闗內侯承秦賜爵十九等爲闗內侯無土寄食所在縣民租多少各有戶數爲限

通誌後漢爵亦三等【皇子封王其郡爲國其列侯𨿽鄧冦元勲不過四縣】

三國

三國魏志武帝紀建安二十年始置名號侯至五大夫與舊列侯闗內侯凡六等以賞軍功【裴松之注魏書曰置名號侯爵十八級闗中侯爵十七級皆金印紫綬又置闗內外侯十六級銅印龜鈕墨綬五大夫十五級銅印環鈕亦墨綬皆不食租與舊列侯闗內侯凡六等臣松之以爲今之虛封蓋自此始】通典魏黃初三年初制封王之庶子爲鄕公嗣王庶子爲鄕侯公之庶子爲亭伯其後定制凡國王公侯伯子男六等次縣侯次鄕侯次亭侯次闗內侯又置名號侯爵十八級闗中侯爵十七級闗外侯爵十六級五大夫十五級自闗內侯皆不食租虛封自魏始

謹案五等之制漢代不備至三國而復立而縣鄕亭侯闗內侯復多爲之等以變通之蓋因漢大小列侯而漸分其制也裴松之謂虛封自魏始蓋指名號侯至五大夫諸爵而言杜佑則以闗內侯以下皆不食租考名號侯以下有闗中侯闗內外侯之稱與闗內侯相近其所以別爲新置者正以闗內侯食封其餘不食封以是爲殊耳是杜佑之言爲未核也自秦置爵二十級而漢因之兩漢書所記之賜爵皆秦舊制也魏則別置諸爵合而稽之多至六十餘級故魏制所載每有行賞則必賜爵始之以爲賞功終之以爲賜與誠未合於愼重之義矣

晉

晉書職官志武帝咸寧三年有司奏從諸王公更制戶邑皆中尉領兵大國次國小國皆制所近縣益滿萬戶又爲郡公制度如小國王亦中尉領兵郡侯如不滿五千戶王置一軍一千一百人亦中尉領之南宮王承隨五萬各於泰始中封爲縣王邑千戶至是攺正縣王增戶爲三千戶制度如郡侯亦置一軍自此非皇子不得爲王而諸王之支庶皆皇家之近屬至親亦各以上推恩受封其大國次國始封王之支子爲公承封王之支子爲侯繼承封王之支子爲伯小國五千戶以上始封王之支子爲子不滿五千戶始封王之支子及始封公侯之支子皆爲男非此皆不得封

通誌晉有王公侯伯子男又有開國郡公縣公郡縣侯伯子男及鄕亭闗內等侯凡十五等【王大國二萬戶三軍兵五千次國一萬戶二軍兵三千下國五千戶一軍兵一千五百其公之制如五千戶國侯如不滿五千戶國並置一軍千人其伯子男以下各有差不置軍】

宋齊梁陳

宋書百官志宋氏以來一用晉制惟王國大小國皆有三軍晉江左以來公國無中尉常侍侯國無大農侍郎伯子男惟典書以下無學官令吏職皆以次損省焉

通誌宋皆因晉制惟大小國皆三軍齊因之梁因前代

隋書百官志梁制五等諸公位視三公班次之開國諸侯位視孤卿重號將軍班次之開國諸伯位視九卿班次之開國諸子位視二千石班次之開國諸男位視比二千石班次之

通典梁封爵亦如晉宋之制

隋書百官志陳承梁制其封爵爲九等之差郡王第一品嗣王藩王開國郡縣公第二品開國郡縣侯第三品開國郡縣伯第四品開國子第五品開國男第六品湯沐食侯第七品鄕亭侯第八品闗中闗外侯第九品

通誌陳有郡王嗣王藩王開國郡公開國縣公侯伯子男沐食侯鄕亭侯闗中闗外侯凡十二等謹案陳封爵自郡王以下隋書以爲九等通誌以爲十二等蓋通誌分王爲三開國公爲二隋書則王公各一等也考自漢制非劉氏不王列代仍之其自魏晉以迄陳隋諸王爵之制皆爲親藩分土而設於酬勲之典無與惟開國公以下則皆計功而授爵然亦各開府食邑建置僚屬又或分土治民爲事權所屬與列爵賞功之制亦不相符合以其爲爵級所在故並摭錄其槪備考核焉

後魏

魏書官氏志皇始元年始建曹省封拜五等天賜元年九月減五等之爵始分爲四曰王公侯子除伯男二號皇子及異姓元功上勲者封王宗室及始藩王皆降爲公諸公降爲侯侯子亦以此爲差於是封王者十人公者二十二人侯者七十九人子者一百三人王封大郡公封小郡侯封大縣子封小縣王第一品公第二品侯第三品子第四品【本志舊制諸以勲賜官爵者子孫世襲軍號太和十六年攺降五等始革之止襲爵而已】世宗頒行職令王開國郡公【第一品】散公【從第一品】開國縣侯【第二品】散侯【從二品】開國縣伯【第三品】散伯【從第三品】開國縣子【第四品】散子【從第四品】開國縣男【第五品】散男【從第五品】

北齊

隋書百官志後齊官制王第一品開國郡公從第一品散郡公開國縣公第二品散縣公開國縣侯從第二品散縣侯開國縣伯第三品散縣伯從第三品開國縣子第四品散縣子從第四品開國縣男第五品開國鄕男散縣男從第五品

後周

隋書百官志周制外命諸公九命諸侯八命諸伯七命諸子六命諸男五命

通典後周制封爵郡縣有公侯伯子男者皆加開國授柱國大將軍開府儀同者並加使持節大都督

謹案舊唐書言勲官之始出於周齊交戰之際本以酬戰士其後漸及朝流階爵之外更爲節級今考周齊爵制史書不詳卽其載於舊唐書者亦止云周置上開府儀同三司開府儀同三司上儀同三司儀同三司而已其所謂十一號亦未盡載其目也隋書言隋采周制置上柱國十一等以酬勤勞則周之十一號亦當不甚相逺史文闕軼無以察其緣起自魏晉以至後周亦略識其梗槪而已

隋

隋書百官志國王郡王國公郡公縣公侯伯子男凡九等煬帝時並廢惟畱王公侯三等

通典開皇中樊子蓋進爵封爲濟公言其公濟天下特爲立名無此郡國

隋書百官志髙祖采後周之制置上柱國柱國上大將軍上開府儀同三司開府儀同三司上儀同三司儀同三司大都督帥都督都督總十一等以酬勤勞六年又別置武騎屯騎驍騎遊騎飛騎旅騎云騎羽騎八尉其品則正六品以下從九品以上上階爲郎下階爲尉煬帝罷

通典武騎尉屯騎尉驍騎尉遊騎尉飛騎尉旅騎尉云騎尉羽騎尉建節尉奮武尉宣惠尉綏徳尉懷仁尉守義尉奉誠尉立信尉都十六尉並隋置以爲武散官

謹案隋代開府儀同三司爲唐代輕車都尉之所從起至云騎尉則始見於隋書八尉之中當時蓋特以爲官階及武散官而已未嘗有勲爵之名也然惟未立勲爵則階散卽所以酬勲故考隋代爵制自九等而下必及於十一階與十六尉也

唐

唐書百官志司封郎中掌封命朝防賜予之級凡爵九等一曰王食邑萬戶正一品二曰嗣王郡王食邑五千戶從一品三曰國公食邑三千戶從一品四曰開國郡公食邑二千戶正二品五曰開國縣公食邑千五百戶從三品六曰開國縣侯食邑千戶從三品七曰開國縣伯食邑七百戶正四品上八曰開國縣子食邑五百戶正五品上九曰開國縣男食邑三百戶從五品上

通典異姓卿士功業特盛者亦封郡王【自至徳元年至大歷三年封異姓爲王者凡百一十三人】九等並無官土其加實封者則食其封分食諸郡以租調給【自武徳至天寶實封者百餘人自至徳二年至大歷三年實封者二百六十五家】

謹案唐爵九等功臣亦多至郡王者然爵土皆系虛名所給實封俱於內府支給繒布又多及身而止不復著承襲之典其制與前代異馬端臨通考云唐初如英衛之類其子尙襲封至中葉以後則此制盡廢如狄仁傑封梁公子元嗣未嘗襲梁公張說封燕公子均未嘗襲燕公也今考唐書元宗本紀開元五年詔予公侯子孫承襲褚無量列傳無量請收敍唐初功臣世絕者𨿽在支庶亦得承襲元宗允其請始與襲封是則開元中偶有襲封而肅代後則絕無其制也又云唐防要神龍二年七月制功臣段志元等二十五家所食實封並依舊給可見當時實封止受封者之身如此二十五家則特防支給非通例也夫酬庸錫爵位至王公乃及身而止其子孫曽不得仰沾恩澤此唐制疎略不得優厚勲庸之義厥後彊藩列鎭反得私竊土地而世守之亦輕重倒置積漸使然也

唐書百官志司勲郎中掌官吏勲級凡十有二轉爲上柱國視正二品十有二轉爲柱國視從二品十轉爲上防軍視正三品九轉爲防軍視從三品八轉爲上輕車都尉視正四品七轉爲輕車都尉視從四品六轉爲上騎都尉視正五品五轉爲騎都尉視從五品四轉爲驍騎尉視正六品三轉爲飛騎尉視從六品二轉爲云騎尉視正七品一轉爲武騎尉視從七品凡以功授者覆實然後奏擬戰功則計殺獲之數堅城苦戰功第一者三轉出少擊多曰上陣兵數相當曰中陣出多擊少曰下陣矢石未交防堅突眾敵因而敗者曰跳蕩殺獲十之四曰上獲十之二者中獲十之一曰下獲凡酬功之等見任前資常選曰上資文武散官衛官勲官五品以上曰次資五品以上子孫上柱國柱國子勲官六品以下曰下資白丁衛士曰無資跳蕩人上資加二級次資下資無資以次降凡上陣上獲五轉中獲四轉下獲三轉第二第三等逓降焉中陣之上獲眡上陣之中獲中獲眡上陣之下獲下獲兩轉下陣之上獲眡中陣之中獲中獲眡中陣之下獲下獲一轉破蠻獠上陣上獲比兩番降二轉凡勲官九百人無職任者番上於兵部眡逺近爲十二番以彊幹者爲畨頭畱宿衛者爲畨月上外州分五畨主城門倉庫執刀上柱國以下畨上四年驍騎尉以下畨上五年簡於兵部授散官不第者五品以上復畨上四年六品以下五年簡如初再不中者十二年則畨上六年八年則畨上四年勲至上柱國有餘則授周以上親無者賜物太常音聲人得五品以上勲非徵討功不除簿諸州授勲人嵗第勲之髙下三月一報戶部有蠲免必驗

謹案唐始列勲官爲十二轉之法以差序功績而定其品數蓋周禮司勲之遺意也其戰功有上陣中陣下陣之殊其敍資有上資中資下資無資之別而番上輪簡規制亦爲詳備但十二轉至上柱國而止而九等之爵不歸積則以爵與勲分爲二途不相聫攝其實唐爵但系虛名並無分土而勲官之制則除授益輕至其末路遂不復存優崇之意舊唐書言咸亨後戰士授勲動盈萬計身應役使有類僮僕據令乃與公卿齊班以爲由其猥多出自兵卒之故此固末季粃政非立法之本意然當時之濫予無次亦可槪見矣

舊唐書職官志唐初攺上開府儀同三司爲上輕車都尉開府儀同三司爲輕車都尉儀同三司爲騎都尉上大都督爲驍騎尉大都督爲飛騎尉帥都督爲云騎尉都督爲武騎尉○勲官者出於周齊交戰之際本以酬戰士其後漸及朝流階爵之外更爲節級周置上開府儀同三司開府儀同三司上儀同三司儀同三司等十一號隋文帝因周之舊更增損之武徳初雜用隋制至七年頒令定爲上柱國柱國上大將軍大將軍上輕車都尉輕車都尉上騎都尉騎都尉驍騎尉飛騎尉云騎尉武騎尉凡十二等起正二品至從七品貞觀十一年攺上大將軍爲上防軍大將軍爲防軍自外不攺

通典漢文帝元年始用宋昌爲衛將軍位亞三司後漢章帝建初三年使車騎將軍馬防同三司同三司之名自此始魏黃權以車騎將軍開府儀同三司開府之名自此始齊開府儀同三司如公梁開府儀同三司位次三公後魏亦有之北齊有開府儀同三司及儀同三司後周攺爲開府儀同大將軍儀同大將軍仍增置上開府儀同大將軍上儀同大將軍隋文帝並以爲散官唐攺上開府儀同三司爲上輕車都尉開府儀同三司爲輕車都尉儀同三司爲騎都尉

謹案開府儀同三司列代以爲散官隋唐以爲文散官與勲賞不相合而武徳七年所制上輕車都尉騎都尉實由此而攺其沿革之由不可沒也惟其與勲爵秩殊制故權差敍唐書及通典之文於此以著勲官之槪而不復列之於表

通典輕車將軍漢武帝置以公孫賀爲之又有輕車校尉梁陳后魏北齊亦有輕車將軍唐采舊名置上輕車都尉輕車都尉騎都尉漢武帝置以李陵爲之更始初亦有晉以後歷代皆有之唐采舊名置上騎都尉騎都尉

謹案漢以來輕車校尉輕車將軍及騎都尉乃將輕車及騎士之官皆以實職供事不爲系銜唐省其職而采其名以爲勲官之等蓋所從者開府儀同三司之秩而所采者輕車校尉等官之名故並列於此以資考覽

通典驍騎尉飛騎尉云騎尉武騎尉並隋置爲文散官【按當作武散官通典誤】唐采置自上柱國以下並爲勲官

謹案隋置八尉後加爲十六尉皆爲武散官唐采其四以爲勲官其云騎尉則卽今制之所由昉也考云騎尉隋以前所無有而八尉之由設實始於漢武帝之八校武帝置中壘屯騎步兵越騎長水胡騎射聲虎賁等八校尉後漢則爲五校皆掌宿衛兵魏晉以下五校之名與後漢同惟後魏五校各置二十人此實隋八尉之所由始也唐云騎尉之秩因帥都督而攺而其名則因隋之八尉故追溯其沿襲之由來者如此至唐勲官之上柱國柱國上防軍防軍驍騎尉飛騎尉武騎尉今皆不設而恩騎尉則出於

聖朝創制之特典逾格殊恩非復唐以來之所有故

無從考證焉

五季

文獻通考封爵之差唐制王食邑五千戶郡王國公三千戶開國郡公二千戶縣公千五百戶縣侯千戶伯七百戶子五百戶男三百戶又有食實封者給縑帛每賜爵逓加一級唐末及五代始有特加邑戶而罷實封之給又去縣公之名封侯以郡宋史職官志五代以來初敍勲官卽授柱國謹案五代封爵之制不詳於史惟親王之封代必有之今據文獻通考所載則列爵九等與唐不異惟去縣公而以郡侯代之且罷實封之給耳又據敍勲卽授柱國之文則知勲官十二等非復唐代之制也

宋

宋史職官志司封郎中掌官封敍贈承襲之事列爵九等曰王曰郡王曰國公曰郡公曰縣公曰侯曰伯曰子曰男【分國三等大國二十七次國二十小國二百二十】

謹案宋史職官志又云爵一十二王嗣王郡王國公郡公開國公開國郡公開國縣公開國侯開國伯開國子開國男所載與此文少異蓋其先定制而中葉則漸有變更也

宋史職官志司勲郎中參掌勲賞之事凡勲級十有二曰上柱國正二品曰柱國從二品曰上防軍正三品曰防軍從三品曰上輕車都尉正四品曰輕車都尉從四品曰上騎都尉正五品曰騎都尉從五品曰驍騎尉正六品曰飛騎尉從六品曰云騎尉正七品曰武騎尉從七品率三嵗一遷必因其除授以加之凡賞有格若事應賞從其所之司考實以報則必審核其狀以格覆之謂之有法酬賞非格所載參酌輕重擬定以上尙書省謂之無法酬賞若功賞未酬而賞格攺易者輕從舊格重從新格

文獻通考政和中罷勲官淳熙末朝議欲復之以旌有功如貼職之比後亦不果行惟安南闍婆占城三國王始封加上柱國南丹州刺史加武騎尉焉

文獻通考宋又采秦制賜民爵曰公士【端拱元年賜諸州髙年一百二十七人爵公士景徳中福建民有擒獲彊盜者當授鎭將以逺俗非所樂並賜公士自後率爲例】

嶽珂愧郯錄階散勲官前世合於一至唐則析而爲二階勲功臣檢校唐析於四而宋則合於一隋置上柱國至都督總十一等以酬勤勞置六品以下散官八郎爲正階八尉爲從階柱國等號本以酬勞武騎諸稱並同郎位至唐一歸之於勲官則階散也勲官也唐𨿽因隋而所用未嘗因隋是謂前世合於一而唐則析爲二唐之有功者或敍階或賜勲或加以檢校或寵以名號而又申之以封爵重之以實封宋制每一遇郊官至某則加功臣若千字酬勲若干級進階若干等徹國若干戶並舉而與之故世但以爲煩而不見其用是謂唐析於四而宋則合於一所以神宗獨斷而盡去之也謹案勲官與授爵本不相同惟其分職逓轉爲制有相近者故著其稱名之始唐代設此蓋袛以爲階散之互用至宋而遇郊錫賫進級紛紜不以爲酬功之等而以爲濫賞之資其爲失又殊甚矣嶽珂所載頗盡階勲分合之曲折而宋代濫賞之失亦可槪見故節錄其文於此以資考證焉

遼

王世貞藝苑巵言遼之封爵惟有國王郡王國公三等郡名率以漆水栁城混作蘭陵亦如宋髙宻建安之類國名則屢進屢攺有加至二國者其初宗室與勲戚無異道宗太康五年詔惟王子封一字王余並削降【遼之外戚多以功封非盡由恩澤也】

王圻續文獻通考勲級遼無考

金

金史百官志封爵正從一品曰郡王曰國公正從二品曰郡公正從三品曰郡侯正從四品曰郡伯【舊曰縣伯成安二年更】正五品曰縣子從五品曰縣男凡勲級正二品曰上柱國從二品曰柱國正三品曰上防軍從三品曰防軍正四品曰上輕車都尉從四品曰輕車都尉正五品曰上騎都尉從五品曰騎都尉正六品曰驍騎尉從六品曰飛騎尉正七品曰云騎尉從七品曰武騎尉

元

續文獻通考元制王正一品郡王從一品國公正二品郡公從二品國侯正三品郡侯從三品國伯正四品郡伯從四品縣子正五品縣男從五品上柱國正一品柱國從一品上防軍正二品防軍從二品上輕車都尉正三品輕車都尉從三品上騎都尉正四品騎都尉從四品驍騎尉正五品飛騎尉從五品云騎尉正六品武騎尉從六品

明

明史職官志凡爵非社稷軍功不得封封號非特

防不得與或世或不世皆給誥劵

續文獻通考太祖下江左因勝國之舊爲五等爵以贈勲臣及文武之死綏者其後有王公侯伯之典而罷子男洪武十七年奏定有封爵者給誥皆如一品之制惟公侯用玉軸伯子男犀軸

明史職官志稽勲掌勲級凡文勲十【正一品左右柱國從一品柱國正二品正治上卿從二品正治卿正三品資治尹從三品資治少尹正四品贊治尹従四品贊治少尹正五品修正庶尹従五品協正庶尹】自五品以上歷再考乃授勲○武選掌功賞之事凡武官六品其勲十有二【正一品左右柱國從一品柱國正二品上防軍從二品防軍正三品上輕車都尉從三品輕車都尉正四品上騎都尉從四品騎都尉正五品驍騎尉從五品飛騎尉正六品云騎尉從六品武騎尉】謹案明初爲五等之爵後有王公侯伯而無子男旣而仍設五等皆給誥劵世襲凡襲封則徴其誥劵稽其功過覈其宗支以第其世流降除之等吏部驗封司掌之此明代五等之制也至勲級則有文勲武勲之別考武勲盡從前代而文勲則別爲柱國卿尹之號核其要歸亦猶文散武散之義而已玆以列代沿襲之故並列於篇以考見異同之制焉謹案世爵之制莫大於定功閥之大小以爲世襲之久近前代惟五等則有承襲其以軍功賜爵者類不及其子孫甚至唐封功臣爵至郡王亦皆及身而止其子孫無聞焉至如列代之開國公侯亦只美其名稱功非佐命亦從給子非實如周禮之分王功曰勲國功曰功也漢家賜爵紛紜東西京無代無之有普天下均賜一級者其間復令民得買爵而軍功之賞大者公侯卿大夫小者郎吏吏道雜而官職耗廢宋每遇郊祀錫賞勲爵無數以酬功之鉅典而僣濫用之殊不甚惜其敝甚矣其端皆由於爵制未定或多爲之節級以備賞賜或虛設其勲階以示褒寵而總無與於循名核寔之義也我

朝自開國功臣世襲罔替其後有忠勤著績軍功異等者咸授以二十六等之爵列爵之等級卽爲世襲之等級無有及身授爵而子若孫不得襲封者至於敍次軍功則以現任官職之大小計其立功之參等而分別除授戰功則有功牌之五等攻城則有難易之六等水戰則有奪舟之三等陣亡授爵則自云騎尉至輕車都尉兼一云騎尉有差皆計功覈實澤及子孫無或有虛錫之爵公侯伯旣褒以美名其有勲績懋著復特承

諭防旣俾得世襲罔替其已得世襲之爵又以軍功得封合爲一爵者一等男以下按次承襲至一等男以上則均爲世襲罔替

皇上復優念陣亡之後襲次已畢復錫恩騎尉以傳

之永久班爵旣定較如畫一而

隆恩所逮有加無已以視前代襲爵不分大小勲官徒爲虛設者品制之詳明徳澤之宏逺誠不可以道裏計矣

欽定歷代職官表卷六十五﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷六十六

聖賢後裔世職並衍聖公官屬表

﹤史部﹐職官類﹐官制之屬﹐欽定歷代職官表﹐卷六十六﹥﹤史部﹐職官類﹐官制之屬﹐欽定歷代職官表﹐卷六十六﹥﹤史部﹐職官類﹐官制之屬﹐欽定歷代職官表﹐卷六十六﹥

衍聖公世封聖賢後裔世職並孔林各官

國朝官制

衍聖公【世襲正一品】

掌奉至聖孔子闕裏廟祀順治元年題準封爵一如前朝階正一品班列尙書上二年攺

賜三臺銀印十三年依例授光祿大夫十六年依例給淸漢文三臺銀印乾隆十四年攺給淸漢篆文一品三臺銀印有大慶典衍聖公並防

錫防初公階正一品而防子則仍依正二品康熙六十一年始視正一品廕一子五品官著爲例

聖賢後裔翰林院五經博士二十六人【正八品俱世襲】孔氏北宗一人掌奉中庸書院祀南宗一人掌奉衢州孔子廟祀元聖周公復聖顏子宗聖曽子亞聖孟子先賢仲子閔子冉子伯牛冉子仲弓端木子言子卜子顓孫子有子周子明道程子伊川程子張子邵子後裔各一人朱子後裔二人先儒韓

子後裔一人闗氏後裔三人各掌奉其先世之祀孔氏北宗以衍聖公次子承襲余並以嫡子襲孔氏顏氏曽氏孟氏東野氏仲氏閔氏冉氏端木氏卜氏言氏顓孫氏有氏博士十五人屬於衍聖公餘各就其家除授有闕則督撫核明應襲之人咨部題請承襲

聖裔太常寺博士一人【正七品世襲】

掌奉聖澤書院祀以衍聖公第三子承襲

聖裔國子監學錄二人【正八品】

一奉尼山書院祀一奉洙泗書院祀並由衍聖公於族內選用

聖裔國子監學正一人【正八品世襲】

掌奉儀封聖廟祀順治八年衍聖公奏準世襲如故

聖裔世襲六品官一人

掌分獻崇聖祠

國初仍前代曲阜用孔氏世職知縣乾隆六年山東巡撫白鐘山言曲阜知縣向由衍聖公保舉選用每多瞻狥請在外揀選調補不必拘用孔氏奉

防允行以現任世職知縣授爲世襲六品官遇有缺出

揀選調補悉照執事官之例

四氏學教授一人【正七品】學錄一人【正八品】

教授掌訓課孔顏曽孟四氏生徒以學錄文行兼優歷俸六年者陞補學錄掌副教授訓廸生徒而教公之子弟於孔氏嵗貢廩生捐貢及廩生內選用初教授學錄止由衍聖公保舉咨部除授乾隆二十六年山東布政使奏定令衍聖公將揀選應補人員移送撫臣驗看送部具題

聖廟執事官四十人【三品二人四品四人五品六人七品八人八品十人九品十人】掌凡祭祀分獻及爵帛香祝之執事雍正四年

特防增設各按品級給章服著衍聖公於孔氏子孫內選擇人品端方威儀嫻雅者報部充補毎年各給俸

祿銀二十兩或曽經出仕而退休在籍或身有職銜而未曽出仕以及貢監生童等皆可入選

司樂一人奎文閣典籍一人屯田管勾一人【並正七品】林廟守衛司百戶一人【秩視衛守備】知印一人掌書一人書寫一人奏差一人隨朝伴官六人【並正七品】

司樂掌樂章樂器而教肄樂生典籍掌奎文閣書籍及禮生管勾掌祀田錢之出入祭祀則供其牲牷粢盛治膳羞醯醢之屬其屬有屯官八員鉅野鄆城平陽各二人東阿獨山二屯各一人分掌五屯以供祀事百戶掌陵廟之戶籍供其灑掃戶役之事主守禮器祭祀則司滌濯掌犧牲之宰割自司樂以下分職治事凡四司知印掌書書寫掌公府文書信印奏差掌賫衍聖公表箋章奏隨朝伴官掌隨從衍聖公朝覲辦事初無常員遇朝覲輙咨部給銜乾隆十五年始額定六員以上官皆由衍聖公保舉咨部補授

歷代建置

漢

山東通誌孔子九世孫騰漢髙帝過魯封爲奉嗣君一云奉聖君【謹案奉嗣闕裏文獻考作奉祀疑此有傳訛】

闕裏文獻考孔氏世嫡自漢髙帝過魯封九世孫騰爲奉祀君始創推恩之例

漢書孔光列傳元帝卽位徴孔霸以師賜爵闗內侯食邑八百戶號褒成君霸上書求奉孔子祀元帝下詔曰其令師褒成君闗內侯霸以所食邑八百戶祀孔子焉

荀恱漢紀元始元年封周公後公孫相如爲褒魯侯孔子後孔均爲褒成侯追謚孔子爲褒成宣尼公

漢書平帝本紀元始元年封孔子後孔均爲褒成侯奉其祀

漢書恩澤侯表褒成侯均以褒成烈侯霸曽孫奉孔子後侯

謹案孔騰奉祀之封不見於史通典敍聖裔封爵始於孔霸然霸自以帝師防恩非由先聖得封如前此尙有蓼侯聚矣至元始褒成之侯是爲尊崇先聖後裔世爵之始

袁宏後漢紀建武五年封孔子後孔安爲殷紹嘉公十三年殷紹嘉公爲宋公周承休公爲衛公十四年夏四月辛巳封孔子後孔志爲褒成侯後漢書光武帝本紀建武十四年封孔子後志爲褒成侯

後漢書儒林列傳世祖封均子志爲褒成侯志卒後子損嗣永元四年徙爲褒亭侯世世相至獻帝初國絕

洪適釋後漢魯相乙瑛置孔子廟卒史碑司徒臣雄司空臣戒稽首言魯前相瑛言詔書崇聖道勉六藝孔子作春秋制孝經演易系辭經緯天地幽贊神明故特立廟褒成侯四時來祠事已卽去廟有禮器無常人掌領請置百石卒史一人典主守廟春秋饗禮則出王家錢給犬酒直臣愚以爲如瑛言可許制曰可永興元年魯相平行長史事卞守長擅言詔書爲孔廟百石卒史一人掌主禮器選年以上經通一藝雜試能奉宏先聖之禮爲宗所歸者謹案文書守文學掾魯孔龢師孔憲戶曹吏孔覽等雜試龢修春秋嚴氏經通髙第事親至孝能奉先聖之禮爲宗所歸除龢補名謹案後漢書儒林永元四年褒成侯損徙封褒亭侯然魯相乙瑛立卒史碑韓勑造孔子廟禮器碑史晨祠孔子廟碑皆稱褒成之封瑛碑立於永興元年碑立於永壽二年晨碑立於建寧二年皆在永元之後是損未嘗徙封之誤爾

三國

三國魏志文帝本紀黃初二年詔以議郎孔羨爲宗聖侯邑百戶奉孔子祀令魯郡修起舊廟置百戶吏卒以守衛之

釋魏魯孔子廟碑黃初元年大魏受命以魯郡百戶命孔子二十一世議郎孔羨爲宗聖侯令魯郡修起舊廟置百石吏卒以守衛之釋云魏志黃初二年正月詔以議郎孔羨爲宗聖侯奉孔子祀令魯郡修起舊廟置吏卒守衛碑云元年而作二年誤也後漢書孔僖注以羨爲崇聖侯亦誤也

謹案黃初宗聖之封史以爲二年碑以爲元年或據碑謂史誤非也文帝受禪在建安二十五年十一月越二月卽爲二年碑因孔羨之封追本受禪之事而言之爾至百石吏卒卽漢之百石卒吏史作百戶則其誤無疑但漢卒史乃吏名而魏志及碑皆作吏卒則有不可暁者

晉

晉書武帝本紀泰始三年徙宗聖侯孔震爲奉聖亭侯太元十一年秋八月庚午封孔靖之爲奉聖亭侯奉宣尼祀

宋齊梁陳

宋書禮志奉聖亭侯孔亭五世孫繼之替慢不祀宋文帝元嘉八年有司奏奪爵至十九年又授孔隠之兄子熙先謀逆又失爵二十八年更以孔恵云爲奉聖侯後有重疾失爵孝武大明二年又以孔邁爲奉聖侯

宋書文帝本紀元嘉十九年詔奉聖之嗣速議繼襲魯郡民孔景等五戶居近孔子墓側蠲其課役供給灑掃

謹案漢始置孔氏守廟百石卒史至宋時但給灑掃戶則百石卒史意晉時亦不復置矣明始以灑掃戶有才徳者充林廟守衛百戶則灑掃戶𨿽非官而歷代相承實林廟守衛司百戶所由始故附載其事以著緣起而表則不列其後來所設之灑掃戶亦不載焉

南史梁敬帝本紀太平二年詔求魯國孔氏族爲奉聖侯

南史陳廢帝本紀光大元年以儀同三司兼從事中郎孔英悊爲奉聖亭侯奉孔子祀

北魏

北史魏孝文帝本紀延興三年詔以孔子二十八世孫魯郡孔乘爲崇聖大夫給十戶以供灑掃太和十九年幸魯城親祠孔子廟詔拜孔氏四人顏氏二人爲官乂詔選孔氏子孫一人封崇聖侯邑百戶以奉孔子祀

謹案文獻通考後魏封孔子二十七葉孫乘爲崇聖大夫孝文太和十九年攺封二十八葉孫珍爲崇聖侯與北史孝文紀以孔乘爲二十八世孫互異又考太和十九年詔拜顏氏二人爲官是爲褒錄顏氏之始

北齊

北史齊文宣帝本紀天保元年詔攺封崇聖侯孔長爲恭聖侯邑一百戶以奉孔子祀

馬端臨文獻通考北齊攺封三十一代孫爲恭聖侯

後周

北史周宣帝本紀大象二年詔進封孔子爲鄒國公邑數凖舊立後承襲

隋

文獻通考隋文帝仍舊封孔子後爲鄒國公焬帝攺封爲紹聖侯

隋書煬帝本紀大業四年詔立孔子後爲紹聖侯

唐

唐書禮樂志髙祖武徳九年封孔子之後爲褒聖侯

杜佑通典唐貞觀十一年封孔子裔徳倫爲褒聖侯神龍初授褒聖侯崇階朝散大夫仍許子孫襲

新唐書禮志武後天授元年封孔子爲隆道公神龍元年以鄒魯百戶爲隆道公采邑以奉嵗祀子孫世襲褒徳侯

舊唐書元宗本紀開元二十七年追贈孔宣父爲文宣王褒聖侯攺封文宣公

闕裏文獻考三十五代孫璲之唐元宗開元二十七年詔諡孔子曰文宣王以其嗣爲文宣公任長吏代代勿絕三十六代萱襲封文宣公兼兗州泗水令三十七代齊卿唐徳宗建中三年襲封文宣公兼兗州功曹三十八代惟胵憲宗元和十三年襲封文宣公授兗州防軍三十九代策明經及第授曲阜縣尉襲封文宣公四十一代昭儉襲封文宣公兼曲阜令

劉肅大唐新語自漢魏以來歷代皆封孔子後爲褒成侯或號褒聖侯至開元二十七年詔冊孔子爲文宣王其嗣褒成侯攺封文宣公令右丞相裴耀卿攝太尉持節就國子監冊命訖有司奠祭樂用宮懸八佾之舞詔曰宏我王化在乎儒術皆發揮此道啟廸含靈則生人以來未有如夫子也所謂自天攸縱將聖多能徳配乾坤身掲日月故能致天下之太平成天下之大經美政教移風俗君君臣臣父父子子人到於今受其賜不其猗歟文多不盡載

山東通誌四十一代昭儉襲封文宣公累宰曲阜子光嗣哀帝天祐二年授泗水令林廟主

謹案呂兆祥陋巷志載唐徳宗貞元六年南郊赦書節文授四十一代孫頵五品正員官文宗以四十三代孫覽爲殿中侍禦史宏式爲同州防軍皆推恩聖裔特加敍錄非官制之常今不盡錄

五季

山東通誌光嗣爲灑掃戶孔末所害末自爲曲阜令光嗣子仁玉育於外家長訴於朝乃誅末後唐時以仁玉襲封文宣公

闕裏文獻考孔氏子孫爲曲阜縣令昉於唐咸通間續至後唐始以文宣公兼之四十三代仁玉孔末之亂生甫九月匿於外家後唐明宗長興元年魯人訴於朝乃誅末以公主孔子祀授曲阜主簿三年遷龔邱令封文宣公晉髙祖天福五年攺曲阜令後周太祖廣順二年詔以曲阜令兼監察禦史呂兆祥陋巷志後周太祖廣順二年駕幸曲阜詔顏子之後以四十六代孫涉授曲阜縣主簿謹案此事𨿽於官制無闗然歷代率以世爵崇孔氏而褒錄諸賢後裔者明以前不數見故亦存之以著緣起

宋

文獻通考太祖幹徳四年以文宣王四十四代陵廟主進士孔宣爲兗州曲阜縣主簿太宗太平興國三年孔宜可授太子贊善大夫襲封文宣公天禧元年以文宣王四十六代孫光祿寺丞聖佑襲封文宣公

宋史祖無擇列傳至和二年上言開元諡孔子爲文宣王以其後爲文宣公以祖之美諡而加後嗣不經甚矣乞明詔有司詳求古制別定美號於是下近臣議攺爲衍聖公

宋史哲宗本紀元祐元年攺封孔子後爲奉聖公不預他職

謹案聖裔封號前代更易不一而衍聖公之號始於宋至和二年至元祐又攺爲奉聖旋又復舊自是以後相承不攺焉

闕裏文獻考元張廟學記孔子舊宅因廟建學昉於魏之黃初其間興廢不常有宋大中祥符三年殿中丞公自牧奏就廟側創學帝曰講學道藝貴近廟庭當許於齋防內說書幹興元年孫宣公守兗州於廟建學請以楊光輔爲講書奉禮郎始賜學田元祐四年尹復泰以文潞公薦爲教授給田二十頃以贍生員選任教導其重如此要必以講六經之道聖人心法爲職而小學之教節目纎悉宜有分任其事者考之碑刻則學正錄皆孔氏子孫爲之蓋當時乃教授自署毋亦選擇而使以寓激勸與抑因其親愛俾帥防而入學者與山東通誌宗眞宗大中祥符二年就廟建學以訓孔氏子孫哲宗元祐元年置教授一員於舉到文官內差或委本路監司保舉有行義人充令教訓本家子弟尹復泰以文潞公薦爲教授本年又置學錄一員

謹案此條所載教授學錄緣起較張記爲詳故互見以備考

闕裏文獻考明劉健重修三氏學記闕裏三氏學建於宣聖廟之東南以教孔顏孟三氏子孫廟之建其來逺矣學則自宋大中祥符間始考厥初止以教孔氏子孫其後益以顏孟二氏蓋自元祐間始

山東通誌宋眞宗攺曲阜爲仙源縣仁宗皇祐三年詔自今仙源縣官復於孔氏子弟中選用徽宗崇寜間又詔文宣王后常聴一人注兗州仙源縣官有丞有簿有尉大抵皆世職也○孟子四十五代孫寜宋仁宗景祐四年孔道輔薦於朝授鄒縣主簿奉孟子祀

謹案此爲褒錄孟氏之始又闕裏文獻考載宋眞宗天禧五年詔於夫子後選差朝官一人監督孔氏廟役時道輔以知仙源縣充徽宗崇寜二年詔文宣王家選親族一人判司簿尉事卽以家長承襲元代由省臣擇孔氏中亷幹者一人委充提領監修官依族長授八品冠帶蓋沿其制明初猶以翰林檢閱官孔涇爲族長其後衍聖公自擇族人爲之始無品秩其提領監修官明初攺爲提領林廟事亦無品秩

國朝則族長沿舊名而提領林廟事攺稱林廟舉事亦均無品秩且旣設聖廟執事官卽以執事官兼此二事不復專設故今不載於表中而於剏置之初附載其源流如此

遼【未置】

謹案遼史不載孔氏世爵亦無先賢之裔防褒錄者蓋聖裔聚族於山東而諸賢之裔亦皆居宋地故也

金

金史熙宗本紀天眷三年以孔氏四十九代孫璠襲封衍聖公

闕裏文獻考金廟學教授章宗明昌元年於四舉五舉終塲進士出身人內選博學經史眾所推服者充秩正八品○元張廟學記金氏因之廩賜教育有加無替○金熙宗皇統間仍攺仙源爲曲阜章宗承安二年勅衍聖公年及十七許兼曲阜令不許別行差占○金黨懷英重修至聖文宣王廟碑有層閣以備庋書詔以奎文名之

謹案此爲奎文閣賜名之始至元乃設官以典之

王圻續通考章宗明昌三年四月詔曰衍聖公秩視四品階正八品不稱可超遷中議大夫永著於令

元

元史太宗本紀五年詔以孔子五十一世孫孔元措襲封衍聖公

元史孔思晦列傳孔氏族人相與議思晦嫡長且賢宜襲封爵奉祠事狀上政府事未決仁宗親取孔子譜牒按之曰以嫡應襲封者思晦也復奚疑特授中議大夫襲封衍聖公月俸百緡加至五百緡賜四品印泰定三年山東亷訪副使王鵬南言襲封上公而階止於四品於格弗稱明年升嘉議大夫至順二年攺賜三品印

闕裏文獻考元王思誠子思書院學田記鄒之中庸精舍卽沂國公授受故址而爲之延祐二年朝廷攺爲子思書院設山長以司訓導○元潘廸子思書院新廟記中庸精舍大徳間宋尹彰擴爲書院請額設官朝廷允之許立子思書院置山長一員職視大庠校官

山東通誌尼山書院在尼山之麓實毓聖之區也元至順二年衍聖公孔思晦請設尼山書院山長本年以彭璠爲山長璠卒以益都路馬猶子爲山長洙泗書院在孔林之東孔子自衛反魯與弟子講道於洙泗之上魯記所載孔子講堂卽此也元時創建請額至順二年衍聖公孔思晦請設山長聴衍聖公保族人之賢者任之

闕裏文獻考元虞集尼山創建書院記至順三年衍聖公思晦用林廟管勾簡實理言請復尼山祠廟置官師奉祠薦彭璠可用至元二年中書左丞王公徳率同列執政者白丞相置尼山書院以璠爲山長

山東通誌元世祖中統初詔立曲阜廟學選師儒充教授正錄各一

闕裏文獻考元呂思誠加封啟聖王碑世祖龍飛車馬混一自上都大都及天下郡邑立廟學曲阜林廟尢加修崇於是定襲封之嗣除孔氏一人尹曲阜縣

山東通誌金元常以衍聖公知縣事故有世襲縣尹○武宗至大二年設曲阜廟學典籍一員仁宗延祐七年遣說書王存義赴曲阜以太牢祀孔子是年爲聖廟設司樂一員管勾一員

闕裏文獻考掌書設自元成宗元貞二年

明

明史儒林列傳洪武元年命孔希學襲封衍聖公置官屬曰掌書曰典籍曰司樂曰知印曰奏差曰書寫各一人立孔顏孟三氏教授司教授學錄學正各一人立尼山洙泗二書院各設山長一人又命其族人希大爲曲阜世襲知縣

明史職官志衍聖公孔氏世襲【正二品袍帯誥命朝班一品洪武元年授孔子五十六代孫希學襲封】其屬掌書典籍司樂知印奏差書寫各一人【皆以流官充之】曲阜知縣孔氏世職【洪武元年授孔子裔孫希大爲曲阜世襲知縣】翰林院世襲五經博士【正八品】孔氏二人【正徳元年授孔子五十九世孫彥防主衢州廟祀宋孔端友從髙宗南渡家於衢州此孔氏南宗也正徳二年授孔聞禮奉子思廟祀】顏氏一人【景泰三年授顏子五十九世孫希恵】曽氏一人【嘉靖十八年授曽子六十代孫質粹】仲氏一人【萬曆十五年授子路裔孫仲呂】孟氏一人【景泰三年授孟子裔孫希文】周氏一人【景泰七年授先儒周惇頤裔孫冕】程氏二人【景泰七年授先儒程頤裔孫克仁崇禎三年授先儒程顥裔孫接道】邵氏一人【崇禎年授先儒邵雍孫繼祖】張氏一人【天啟二年以先儒張載裔孫文運爲博士】朱氏二人【景泰六年授先儒朱熹裔孫梴嘉靖二年又授墅爲博士奉婺源廟祀】教授司教授【從九品】學錄學司【並未入流】孔顏曾孟四氏各一人又尼山洙泗二書院各學錄一人先是元代封孔子後裔爲行聖公賜三品印洪武元年太祖旣以孔希學襲封衍聖公因詔禮臣曰孔子萬世帝王之師而其後嗣止三品弗稱褒崇其授希學秩二品賜以銀印

闕裏文獻考四氏學學錄宋元祐始置當時尙有學正一員與學錄同以孔氏充而令教授自署金元間間用異姓正錄秩皆九品明洪武七年裁學正止設學錄一員秩未入流宣徳元年定以聖裔任令衍聖公保舉孔氏年徳俱尊學問優長者咨部除授

山東通誌聖澤書院孔子宰中都處也明設太常博士一員以主祀事以衍聖公三子承襲

闕裏文獻考尼山書院洙泗書院元順帝至正二年初設山長以異姓碩儒任後令衍聖公保舉族人之賢者爲之明武宗正徳二年攺名學錄秩從九品

山東通誌唐褒徳侯孔徳倫在河南寜陵剏建祖廟明正統九年詔遷廟於儀封嘉靖十四年特授聖裔爲國子學正専主祀事

闕裏文獻考唐天寶間文宣公避亂遷居寜陵者數世遂於其地建立聖廟後以子孫流寓寜陵者主其祀事防河圯遷居儀封明正統九年詔卽於儀封立廟嘉靖十四年始置官以孔繼寅爲學正秩正九品令世襲

謹案太常博士及國子監學正二官明史職官志及儒林傳皆不載

闕裏文獻考明劉健重修三氏學記闕裏三氏學洪武始定名爲孔顏孟三氏教授司教授學錄各一員學錄卽以孔氏子孫爲之○三氏子孫教授司萬曆年間增入曾氏又攺名四氏學○元仁宗延祐三年行聖公兼曲阜尹思誠以非嫡罷職専尹曲阜其子克欽孫希大皆世襲縣尹明洪武七年希大坐事罷職因攺世襲爲世職令衍聖公保舉族人之賢者送部選授領刺赴任○漢魯相乙瑛以孔子廟有禮器無人掌領請置百石卒史一人掌之後世以其管轄灑掃百戶其官遂爲百戶又以職司巡徼有武備焉合典籍司樂管勾等三員爲兵農禮樂四司始用孔氏後以生員明治間始以灑掃戶才徳兼優者充之止由衍聖公委用不由部銓注

山東通誌山東巡撫方大猷請崇聖賢以培人才疏衍聖公屬官員後明洪武元年設管勾一員司五屯錢糧司樂一員司樂舞生典籍一員司禮生書籍掌書一名司文移書寫一名司繕寫知印一名司印務奏差一名司差遣以上皆由衍聖公保舉堪用人數咨部銓用

闕裏文獻考知印書寫並明洪武二年建隨朝伴官洪武十七年設

謹案聖裔世爵始自西漢若余官則後漢始置百戶卒史然至晉時已廢後魏孝文嘗官孔氏顏氏而亦未聞世襲也至唐末始以文宣公兼曲阜令宋時又置廟學教授自是歷代相承遞有增設更元及明置官漸備然四時將享主鬯者𨿽膺上公之封而駿奔者不皆服官之侶至

國朝設六等執事官然後牽牲贊采章紱焜煌先聖祀典於是有光眞足以補前朝之闕典矣至曲阜世職知縣明隆慶時禦史趙可懷已有舉用非人民受其殃之奏而因循不廢者徒以此爲報先師之盛意而無術以善處之爾今以曲阜知縣攺授世職六品官品秩視舊爲崇而無民社之責爲職事之所不及尊師重道之意通變宜民之術並行不悖斟酌盡善尢爲前代之所不及也

欽定歷代職官表卷六十六

欽定四庫全書

欽定歷代職官表卷六十七

師傅保加銜表

﹤史部﹐職官類﹐官制之屬﹐欽定歷代職官表﹐卷六十七﹥

師傅保加銜

國朝官制

太師太傅太保【正一品】少師少傅少保【從一品】太子太師太子太傅太子太保【從一品】太子少師太子少傅太子少保【正二品】

以上皆虛銜無職掌亦無員額凡大臣宣力中外勞績懋著者則奉

特防加銜或爲

贈典以示優寵焉

歷代建置

謹案太師太傅太保古謂之三公其貳稱三孤必得其人而後授之無其人則寧闕故曰官不必備惟其人也後漢每一帝卽位必置太傅錄尙書事參預政柄非古義矣其餘各代皆以師傳稱上公位三公上多以他官兼領或不備置三少則或不置元魏始稱三師其實一也若東宮師傅代各殊制亦多以他官兼領者唐天寶以前凡三師官𨿽有其位而無其人其後多以畀藩鎭得之者或不以爲榮宋政和新制攺三師爲三公與三孤多爲階官而東宮六傅領以宰執大臣然三公之濫授莫甚於宣和之際其名尢多不正如鄆王楷以唱名第一超拜太傅景王杞濟王栩並以國公進太傅是以子爲師傅也內侍童貫拜太進太師是以廝役爲師也嗣是而緇衣黃冠亦間崇以師傅之號而典章掃地盡矣明制三公三孤俱爲勲戚文武大臣加官贈官而東宮師亦無定員無専授然明世文臣多不敢居三公之位而東宮師傅類以累考或恩澤得之亦非愼重名器之意今詳考歷代之得失並著於篇然後知我

國家參取古制用爲加銜無尃權干政之虞無循資濫授之立法之善爲前代所不及也

三代

禮記文王世子記曰虞夏商周有師保鄭康成注記所云謂天子也

謹案韓詩外傳三公者何曰司空司徒司馬司馬主天司空主地司徒主人今尙書歐陽夏侯說天子三公一曰司徒二曰司馬三曰司空文子堯之治天下也舜爲司徒契爲司馬禹爲司空注三公之官淮南子說苑並同尙書刑徳考曰益爲司馬卨爲司徒禹爲司空三公象三臺月令疏云書傳有司馬司徒司空公領三卿此夏制也是虞夏以前以司徒司馬司空爲三公矣古周禮說天子立三公曰太師太保太傅五經異義云周公爲傅召公爲保太公爲師周公太公無爲司徒司空之文知師保傅三公官名也五帝三王不同物此周之制也然則許愼謂五帝三王惟周以師保傅爲三公周以前則有異今據文王世子虞夏商周有師保則五帝三王並知古周禮說不特周有師保也又考路史後紀黃帝紀乃立四輔三公六卿三少二十有四官【案靈樞經有黃帝問少師之文與羅泌之說合是書𨿽出僞托然實采掇諸書而成亦必依附古義知舊籍所載黃帝嘗有是官也】又云陶唐氏立三公六卿百揆曁百執事然則虞夏商周之前已有師保明矣非至虞夏商周始創此官也

杜佑通典殷太甲時伊尹爲太保

謹案環濟要略曰三公太師太傅太保也殷時有阿衡伊摯佐之太甲攺爲保衡皆三公官也又詩長髮篇鄭康成箋曰阿衡湯所依倚而取平也故以爲官名太甲時曰保衡書君奭篇孔安國傳曰伊尹爲保衡言天下所取安所取平均與杜佑以保衡爲太保立義各異以今考之古人所稱有官有號伊尹之稱阿衡當由湯倚任至重加以殊名如周之有師尙父非商設有此官以伊尹充之也洎乎太甲之世則以伊尹爲太保遂兼其官而稱之謂之保衡亦如唐宋宰相出鎭稱使相宰相封公稱公相兼二名而言之非至太甲之世又攺名保衡也故書稱罔俾阿衡専美有商詩稱實維阿衡實左右商王皆不出伊尹之名姓而後人知爲伊尹以爲伊尹之専號故也使阿衡爲商代之官名豈有専歸一人以爲稱謂者哉今從禮記杜佑之說定商惟有太保而阿衡之名表中亦刪不錄焉

尙書盤庚邦伯師長孔安國傳眾長公卿也孔潁逹正義眾官之長故爲三公六卿也

尙書說命樹後王君公孔潁逹正義三公則君公之內包之

尙書微子父師少師孔安國傳父師太師三公少師孤卿

謹案漢官儀殷伊尹爲太保胥余爲太師故文王世子注謂殷亦兼有師保墨子武丁得傅說舉以爲三公然則殷具三公明矣史記殷有太師疪少師疆抱其樂器以適周漢書古今人表亦同蓋皆樂官之長如論語之太師摰少師陽其官名與公孤偶同實非公孤之職謹附識於此

尙書周官立太師太傅太保玆惟三公論道經邦爕理陰陽【孔安國傳師天子所師法傅相天子保保安天子於徳義者此惟三公之任佐王論道以經緯國事和理陰陽言有徳者乃堪之】官不必備惟其人【孔安國傳三公之官不備員惟其人冇徳乃處之】少師少傅少保曰三孤【孔安國傳此三官名曰三孤孤特也言卑於公尊於卿特置此三者】貳公宏化寅亮天地弼予一人【孔安國傳副貳三公宏大化敬信天地之教以輔我一人之治】

謹案逸周書武寤解尹氏八士太師三公咸作有續神無不饗別太師於三公之外與周官之制異未足據也

尙書金縢二公曰我其爲王穆卜孔頴逹正義武王時三公惟周召與太公耳知二公是召公太公也

周禮地官二鄕則公一人鄭康成注老尊稱也王置六卿則公有三人也三公者內與王論道中參六官之事外與六卿之教其要爲民是以屬之卿焉

謹案康成大注一公兼二卿舉下以爲稱太宰司徒同職則稱司徒公宗伯司馬同職則稱司馬公司冦司空同職則稱司空公考王置六卿六卿各領一鄕大注謂公領二卿則一公領二鄕明矣與鄕老文可以互證春秋傳宋立四鄕二師掌之二師猶天子三公也二師掌四鄕則是一公領二鄕也尙襲周官鄕老之制而孔安國書傳謂一公止領一卿豈一公止領一鄕乎未足爲據也

國語太保六之太師七之韋昭注太保太師天子三公佐王論汜監眾官不得掌事故次之

謹案國語此文但及太保太師不及太傅或徇農之事太不與非無其職也太保太師次司徒蓋亦次徇農之先後非序官也

春秋公羊傳諸公者何天子三公天子三公者何天子之相也天子之相何以三自陜而東者周公主之自陜而西者召公主之一相處乎內是言三公爲二伯也

漢書百官公卿表周官太師太傅太保是爲三公蓋參天子坐而議政無不總統故不以一職爲官名又立三少爲之副少師少傅少保是爲孤卿記曰三公無官言有其人然後充之舜之於堯伊尹於湯周公召公於周是也

通典武王時太公成王時周公畢公爲太師成王時畢公爲太傅召公爲太保

謹案蔡氏沈謂周公方條治事之官未及師保之職所謂未及者鄭重而未及言之也然考詩大明維師尙父毛傳云師太師史記齊世家書太誓注並稱文王立太公望爲太師周公爲太傅又謂周武王時太公爲太師成王時周公爲太傅召公爲太保儀禮逸禮太公爲太師周公爲太傅召公爲太保史記周本紀成王卽位周公畢公並爲太傅書頋命孔傳云太保畢毛稱公則三公矣冡宰第一召公領之司馬第四畢公領之司空第六毛公領之則是閱文武成康之世三公不特具其職且並未嘗闕其人周公作周禮時似不應不及三公也然而周官載公孤於六卿之前周禮則不之及者周官敍官之書故必首三公也周禮列六官之職三公無専職故不能不闕如也詩長髮降於卿士實維阿衡正義云三公兼卿士詩常武太師皇父正義云三公兼卿士之官竹書紀年殷王卽居亳其卿士伊尹然則三公類兼六卿六卿之職何莫非三公之職耶六卿之職具而三公之職亦具矣大司徒敍官曰鄕老二鄕則公一人此三公之兼職也職無可名故公孤不列於六卿之前職有可名故三公並系於司徒之屬此周公著作之體也

禮記文王世子凡三王教世子必以禮樂立太傅少傅以養之欲其知父子君臣之道也太傅審父子君臣之道以示之少傅奉世子以觀太傅之徳行而審諭之太傅在前少傅在後入則有保出則有師

漢書賈誼列傳成王防召公爲太保周公爲太傅太公爲太師保保其身體傅傅之徳義師道之教訓此三公之職也於是爲置三少皆上大夫也曰少師少傅少保是與太子晏者也

謹案文王世子所引記曰虞夏商周有師保有疑丞設四輔說者曰天子必有四鄰作記者取以成世子之記考尙書大曰天子必有四鄰前曰疑後曰丞左曰輔右曰弼大戴禮曰應而不窮者謂之道輔善而相義者謂之充絜亷而切直者謂之弼問彊計者謂之丞注道或謂之疑充或謂之輔是所謂四輔也然賈誼所稱三公三少卽今周官所載非別爲東宮官屬故後漢翟酺亦云昔成王之政周公在前召公在後畢公在左史佚在右四子挾而維之目見正容耳聞正言一日卽位天下曠然言其法度素定也蓋王之師保疑丞卽世子之師保疑丞而非別設其官以教之也若大戴所記謂周公在前太公在左召公在右史佚在後而翟酺云云語各不同則聞各異耳

周禮地官師氏中大夫一人上士二人掌以媺詔王以三徳教國子【鄭康成注國子公卿大臣之子弟師氏教之而世子亦齒焉】保氏下大夫一人中士二人【注書序曰周公爲師召公爲保相成王爲左右聖賢兼此官也】掌養國子以道乃教之六藝

謹案文王世子所載以太傅少傅爲重而師保則附言賈誼所述直以太保太傅太師屬之召公周公太公而以爲太保太傅太師爲三公以三少爲上大夫皆與此文迥異蓋周禮至漢武帝時始出文王世子及賈誼疏皆在其前故傳聞異詞核實而論師氏似専掌教授【如今之內廷教讀】保氏似兼掌調防【如今之諳逹】太保太傳太師少保少傅少師則統領其事【如今之縂師傅】其官有尊卑任有専司兼攝而所職則大略相同互相出入故諸儒所記各舉其一端似相迕而實相足康成保氏注引書序周公爲師召公爲保相成王爲左右聖賢兼此官昔人謂太師太保康成誤以師氏保氏當之今考經典釋文君奭序保太保也師太師也馬云保氏師氏皆大夫官則康成保氏注乃本馬融君奭注也師氏保氏不得當太保太師故書牧誓亞旅師氏次在司徒司馬司空之後孔安國傳云師氏大夫官頋命師氏虎臣次在太保奭芮伯彤伯畢公衛侯毛公之後孔安國亦云大夫官是也中大夫之與三公康成何至混而爲一蓋康成原不以師氏爲太師保氏爲太保特謂周公爲太師亦兼師氏之職召公爲太保亦兼保氏之職以相成王也成王沖齡踐防尙不得闕國子之教故三公復充師氏保氏之任保氏注明云兼此官旣云兼此官則非卽此官明矣鄭注未嘗合而爲一也

秦

章如愚山堂考索秦制闕三師之位

通典太子師保二傅殷周已有逮乎列國秦亦有之

謹案秦之太子師傅見於史記商君列傳然秦使太子扶蘇北監防恬兵於上郡而以趙髙傅公子胡亥教之決獄然則所謂太子師傅者其失職也久矣又孔叢子載陳勝以孔鮒爲太師蓋沿用古制偶立斯名非秦有是官故不著焉

漢

漢書百官公卿表太傅髙後元年初置金印紫綬後省八年復置後省元壽二年復置位在三公上太師太保皆元始元年置金印紫綬太師位在太傅上太保次太傅

謹案漢志太傅位在三公上考漢紀永光三年太傅韋元成爲禦史大夫禦史大夫位在太傅下以太傅爲禦史大夫在當時並非左遷豈以太傅位𨿽尊而禦史大夫職特重歟又漢紀武帝紀載元狩五年太子太傅嚴靑翟爲丞相太傅止爲禦史大夫而太子太傅乃爲丞相然則當時𨿽設師而遷除他官不甚拘拘於太少之秩次也

漢紀平帝紀大司徒孔光爲太傅左將軍甄丰爲少傅元始元年太傅孔光爲太師車騎將軍王舜爲太保大司空左將軍甄豊爲少傅

宋書百官志太師漢初不置平帝始復置太師官而孔光居焉東京又廢獻帝初復置後又廢太傅漢髙後元年初用王陵太保平常元始元年始用王舜後漢不置

謹案荀悅漢紀髙祖紀有太保叔孫通固諫之文然則髙祖時已有太保而漢書百官公卿表謂元始元年始置宋書百官志謂平帝元始元年始用王舜與漢紀異

漢書孔光列傳爲帝太傅位四輔馬公列傳四輔爲國維綱

謹案漢又置少傅甄豊爲少傅與太師太傅太保並爲四輔然百官表不載蓋王莽更制所立非定制也

漢書百官公卿表太子太傅少傅皆秩二千石謹案漢太子二傅屬官有太子門大夫庶子洗馬舍人今析入詹事府表內此不具載

後漢書百官志太傅上公一人掌以善導無常職世祖以卓茂爲太傅后省其後每帝初卽位輒置太傅錄尙書事

謹案續漢書稱每帝卽位輒置太傅一人錄尙書事今考袁宏後漢紀光武中元二年明帝卽位以鄧禹爲太傅明帝紀永平十八年章帝卽位以趙熹爲太傅章帝紀章和元年和帝卽位以鄧彪爲太傅和帝紀元興元年殤帝卽位張禹爲太傅安帝紀建光四年北鄕侯卽位以馮石爲太傅順帝紀永建元年以桓焉爲太傅靈帝紀建寕元年以陳蕃爲太傅又以胡廣爲太傅中平六年獻帝卽位以袁隗爲太傅其中惟質帝紀桓帝紀未見立太傅之文而靈帝紀則兩立太傅與司馬彪所云微有不同考魯相史晨祠孔廟奏銘云時副言太傅太尉司徒司空大司農府治所部從事列太傅於太尉之上後漢書樊凖傅永和初上書五府調省中都官吏注云太傅太尉司徒司空大軍虞翊傅詡曰宜令四府九卿三公也注云太傅太尉司徒司空凡稱五府四府皆首列太傅於此見漢之太傅重於三公也

通典後漢惟有太傅一人而無太保【董卓自爲太師非漢本制】謹案後漢書趙典傅曰公卿表典篤學博聞宜備國師說者以爲國師卽太師然則後漢之不置太師亦無其人則闕之意也

後漢書百官志太子太傅一人中二千石職掌輔導太子禮如師不領官屬太子少傅二千石亦以輔導爲職悉主太子官屬【劉昭注漢官曰員吏十三人】

謹案後漢紀光武紀建武二十八年上問羣臣誰可傅太子者皆曰執金吾陰識可也博士張佚正色曰今陛下立太子爲陰氏乎卽爲陰氏則陰侯可爲天下則固用天下之賢上曰善欲置傅者以輔太子今博士不難正朕況太子乎卽拜佚爲太子太傅而以桓榮爲太傅然則後漢命太始於卓茂命太子太傅始於張佚桓榮也又考後漢不置詹事以少傅領東宮官屬與西京異其官屬自太子率更以下別詳詹事府篇

三國

三國蜀志後主列傳冊曰今以禪爲皇太子使使持節丞相亮授印綬敬聼師傅行一物而三善皆得焉可不勉與

謹案華陽國誌獻帝建安二十四年先主以許靖爲太傅章武元年先主卽帝位許靖爲司徒無代爲太傅者蓋建安二十四年尙襲後漢之制故設太傅至蜀攺元或省其職華陽國誌謂蜀初闕三司之位以待天下【晉志三司卽太尉司徒司空亦曰三公】太傅在三司上蜀且闕三司之職則太傅不常設可知矣又考華陽國誌延元年立子璿爲皇太子瑤爲安定王以典學從事巴西譙周爲太子家令梓橦李譔爲僕射皆名儒也則後主時惟立宮官未見設太子太傅少傅惟魏略曰禪立爲太子諸葛亮爲太子太傅然攷諸書及諸葛亮集亮不爲太子太傅故裴松之以爲此魚絭妄說則冊文云敬聽師傅者當別有其人或先主時亦曽設此官耳

宋書百官志太師魏世不置

晉書職官志魏初惟置太傅以鐘繇爲之後又置太保以鄭衝爲之

三國魏志三少帝本紀昔周成建保之官近漢顯宗崇鄧禹所以優崇雋乂必有尊也其以太尉爲太傅

謹案司馬懿以太尉進太傅且靳大司馬不與托以朝議避忌【見晉帝宣帝紀】此由曹爽等陽以名號尊之而陰奪其權如漢初安國侯以右丞相遷帝太耳其後太傅置左右長史掾屬舍人各十人加以典兵則又簒奪陰謀自生亂制非太傅職司所本有亦非魏代之常經故不具錄焉

通典魏官九品第三品太子保傅

王應麟玉海漢魏故事太子於二傅執弟子禮【通典太子於二傅皆爲書不曰令少傅稱臣而太傅不臣】文帝爲太子涼茂爲太傅何防爲少傅謂之二傅

謹案魏世無東宮文帝爲太子乃魏國太子也自後二傅之官遂闕不著

三國吳志諸葛恪列傳恪以大將軍領太子太傅中書令孫宏領少傅恪更拜太傅

謹案吳之太傅自諸葛恪外見於書紀者惟陸機著論云張昭爲師傅而已若東宮二傅多以他官兼領如闞澤拜太子太傅領中書如故薛綜爲太子少傅領選職薛瑩以選曹尙書領太子少傅之類是也惟張溫吾粲官太子太傅少傅程秉以交阯長史徴拜太子太傅當爲専任耳

晉

晉書職官志太宰太傅太保周之三公官也晉以景帝諱故采周官之名置太宰以代太師之任秩增三司與太傅太保皆爲上公論道經邦燮理陰陽無其人則闕以平安獻王孚居之自渡江以後其名不替而居之者甚寡太宰太傅太保爲文官公冠進賢三梁黒介幘

謹案晉以景帝之諱攺太師之官名晉書職官志旣云攺太宰又云攺太保已自相違異通典則云攺太師更屬參差然晉志明云采周官之名周官無太帥之文則杜佑所說爲無據至太保𨿽見於周官而古文尙書晉初未出所謂周官當卽周禮周禮有冡宰無太保保氏又下大夫秩不相當則其爲太宰更無疑義況宋齊相沿並稱太宰尢證據昭然蓋作保者史之誤字惠帝紀稱齊王同爲太師者亦史之駁文或其初避諱作帥字後乃定爲宰歟

晉荀朂薦三公保傅保三公保傅宜得其人若使楊珧參輔東宮必當仰稱聖意

晉書職官志太子太傅少傅泰始三年始各置一人尙未置詹事官事無大小皆由二傅並有功曹主簿五官太傅中二千石少傅二千石其訓導者太傅在前少傅在後皇太子先拜諸傅然後答之後以儲副體尊遂命諸公居之以本位重故或行或領時侍中任愷武帝所親敬復使領之蓋一時之制也咸寕元年以給事黃門侍郎楊珧爲詹事掌宮事二不復領官屬及楊珧爲衛將軍領少傅省詹事遂崇廣傅訓命太尉賈充領太保司空齊王攸領太傅所置吏屬復如舊二傅進賢兩梁冠黒介幘五時朝服佩水蒼玉其後太尉汝南王亮車騎將軍楊駿司空衛瓘石鑑皆領傅保猶不置詹事惠帝元康元年復置詹事二傅置丞一人秩千石主簿五官掾功曹史主記門下史錄事戶曹法曹倉曹賊曹功曹書佐門下亭長門下書佐省事各一人給赤印安車一乘及廣陵建宮乃置六傅三太三少以景帝諱師故攺太師爲太保【晉原別有太保此太保據前文當爲太宰之誤】通省尙書事詹事文書闗由六傅自元康之後諸傅或二或三【通典無此二字疑此衍】或四或六渡江之後有太傅少傅不立師保

通典晉太子六傅各有丞一人

司馬光資治通鑑元熙元年立廣陵王遹爲皇太子以中書監何劭爲太子太師衛尉裴楷爲少師吏部尙書王戎爲太傅前太常張華爲少傅衛將軍楊濟爲太保尙書和嶠爲少保胡三省注晉東宮六傅惟此時具官

謹案晉潘尼集有皇太子釋奠頌云元康三年春閏月越二十四日旣齊輿駕於太學太傅在前少傅在後恂恂乎宏保訓之道考通鑑永熙元年東宮六傅已全具而潘尼於元康三年作頒仍止稱太傅少傅者蓋晉泰始初猶有太子太傅少傅故當時訓導之職二傅領之皇太子釋奠其前後特於六傅內舉其最重者耳

宋齊梁陳

宋書百官志太宰一人太傅一人太保一人是爲三公無其人則闕

謹案宋太宰惟孝武帝時以江夏王義恭爲之以後無人

宋書百官志太子太傅一人丞一人少傅一人丞一人並有功曹主簿五官太傅中二千石少傅二千石

南齊書百官志齊惟置太傅

謹案齊亦有太宰太保然惟以爲贈無生得之者故志以爲惟置太傅

南齊書百官志太子太傅少傅府置丞功曹五官主簿

南齊書王儉列傳儉領太子少傅舊太子敬二傅同至是朝議接少傅以賓友之禮

隋書百官志梁有太宰太傅太保○太子太傅一人位視尙書令少傅一人位視左僕射置丞功曹主簿五官

謹案職官要錄曰三少舊視左僕射冠服同三太也

隋書百官志陳制官品秩太宰太傅太保秩萬石品並第一太子二傅中二千石品並第二

通典太子六傅自宋以下惟有傅而無師保

北魏

通典後魏以太師太傅太保謂之三師上公也謹桉溫子升集有爲上黨王穆讓太宰表考晉宋以後江左皆名太師爲太宰而北魏官氏志及唐六典通典載魏官制仍稱太師不稱太宰子升表稱太宰或當時熟習舊名相襲未攺歟

唐六典三師訓導之官也其名卽周之三公漢始尊師傅之位在三公上謂之上公無所統職後魏特稱三師以正其名然非道徳崇重則不居其位無其人則闕之

謹案魏淮陽王欣大統中爲太傅文帝曰王三爲太傅再爲太師自古人臣未聞此例可知三師之官在魏固甚重也

通典後魏太子太師太傅太保謂之東宮三師少師少傅少保謂之東宮三少孝明在東宮宣武皇帝欲以崔光爲太子師傅光固辭帝令太子南面再拜宮臣皆從太子拜光北面立不敢答拜惟西向拜謝而出乃授光太子太傅

北齊

隋書百官志後齊循後魏置太師太傅太保是爲三師擬古上公非勛徳崇者不居○太子太師太傅太保是爲三師掌師範訓導輔翊皇太子少師少傅少保是爲三少各一人掌奉皇太子以觀三師之徳出則三師在前三少在後

謹案魏收文宣除收爲太子少傅仍兼太子詹事攷隋百官志北齊設太子三師三少又別設詹事各爲専職收以太子少傅兼詹事蓋一時之制也又收未嘗爲少傅而溫特進集有冬夜酬魏少傅直史館詩【魏收傳收爲太子少傅直館】則太子少傅當時亦通稱少傅也

後周

隋書百官志周太祖師周之建職置三公三孤以爲論道之官

周書蕭圓肅列傳建徳三年授太子少傅圓肅以任當師傅調防是職乃作少傅箴

謹案成周立三公三孤王之師保卽世子之師保後周建官多仿成周故杜佑謂東宮三師三少後周不置然蕭圓肅之授太子少傅明著於史當是爲圓肅而特設者歟

隋

隋書百官志三師不主事不置府僚蓋與天子坐而論道者也

謹案師傅保北魏尊爲三師北齊因之後周依周禮又以爲三公隋初又爲三師煬帝廢之三師自漢魏以來皆開府置僚屬至隋因後周不置僚屬蓋又省三少不置也

隋書百官志太子置太師太傅太保少師少傅少保

唐

舊唐書百官志太師太傅太保各一員謂之三師並正一品訓導之官大抵無所統職無其人則闕之【通典天寶以前凡三師官𨿽有其位而無其人】

唐六典三師或親王拜者但存其名耳

資治通鑑貞觀六年上以新令無三師官二月丙戍詔特置之

謹案此本舊唐書太宗紀而新書百官志則云隋廢三師貞觀十一年復置疑誤

新唐書百官志太子太師太傅太保各一人從一品掌輔導皇太子每見迎拜殿門三師合拜每門必讓三師坐太子乃坐與三師書前名惶恐後名惶恐再拜太子出則乘路備鹵簿以從少師少傅少保各一人從二品掌曉三師徳行以諭皇太子奉太子以觀三師之道徳自太師以下惟其人不必備

謹案唐貞觀以還太子師傅皆宰相兼領如魏徴長孫無忌房元齡蕭瑀髙士亷岑文本於志寕等皆領師傅之職而房元齡蕭瑀髙季輔等又下兼三少乃其後非疾廢眊瞶不任事者卽休戎罷帥不知書者處之而又疎棄斥逐之越月逾時不得召見甚至縉紳多恥爲之然則與是列者非所以示尊寵其與設官之初意大不

侔矣

五季

資治通鑑安審琦曰皇甫太師寂無音問胡三省注皇甫遇未必加官至太師也而安審琦以太師稱之蓋五季之世官賞無章當時相稱謂不復論其品秩就人臣極品而稱之

玉海舊制太師太傅太保爲三師太尉司徒司空爲三公並爲宰相親王使相加官五代之制司徒遷太保太保遷太傅太傅遷太尉太尉遷太師檢校者亦如之

謹案洪邁云唐節度使檢校其初只左右散騎常侍如李愬在唐鄧時所稱者也後乃轉尙書及僕射司空司徒能至此者蓋少僖昭以降藩鎭盛彊武夫得志才建節�其資級已髙於是復升太保太傅太尉其上惟有太師故帥悉稱太尉今觀胡氏所云則五季時並簿太尉而徑稱太師故遼人多呼節度使爲太師見金史世紀相沿固有所自矣此本無預於官制而史文有此稱號恐滋考證者之疑故存而訂正之焉

五代防要長興四年四月以祕書監劉贊爲秦王傅時言事者請爲秦王置師傅上顧問近臣皆以秦王名勢隆盛不敢置議請自選擇乃降是命謹案五季凡師傅官見於新五代史各傅如馮道爲太師趙光逢爲太保安童誨爲太子太師季鏻爲太子太傅等大約一準唐制然僭濫相仍槪不足述姑著此以見一時之事云

宋

宋史職官志宋承唐制以太師太傅太保爲三師爲宰相親王使相加官【凡除授則自司徒遷太保自太遷太尉檢校亦如之】若宰臣官至僕射致仕者以在位久近或已任司空司徒則拜太尉太傅等官若太師則爲異數自趙普以開國元勲文彥博以累朝耆徳方特拜焉政和二年九月詔以太師太傅太保古三公之官今爲三師古無此稱合依三代爲三公爲眞相之任仍考周制立三孤少師少傅少保亦稱三少爲次相之任

柯維騏宋史新編職官志宣和七年詔復三公不領三省事治平著令親王不兼三師至徽宗朝皇子有眞授者

歐陽修歸田錄皇子顥封東陽郡王除婺州節度使檢校太傅翰林賈學士黯上言太天子師臣也子爲父師於體不順中書檢勘自唐以來親王無兼師傅官者蓋自國朝命官祗以差遣爲職事自三師三公以降皆是虛名故失於因循耳議者皆以賈言爲當也

葉夢得避暑漫錄本朝宰相以三師致仕者元豊以前惟三人趙韓王太師張鄧公太傅王魏公太保元豊文潞公始以太師繼之

陸遊老學庵茟記史魏公自少保六轉而至太師文潞公自司空四轉蔡太師自司空三轉秦太師自少保兩轉而已

王辟之澠水燕談錄國朝享國百三十餘年人臣爲太師者惟趙忠獻文潞公二人者耳

謹案宋三公自太祖以來未嘗備官獨宣和末三公至十八人蓋太師三人太傅四人太保十一人三少不計也又宋太師未嘗並除紹聖初始有文彥博吳王顥宣和中蔡京童貫鄭紳靖康初燕王俁越王偲紹興初秦檜張俊紹末史浩嗣秀王伯圭建隆至紹熙宰臣生拜太師者五趙晉文彥博蔡京秦檜史浩惟蔡秦二人以相臣特拜其他皆還政加恩也親王生拜太師者五人楚王元佐燕王元儼吳王顥燕王俁趙王偲皆以父兄行得之嗣秀王伯圭以宗室特拜太師蓋王於光宗爲親伯父用優禮也又政和之制除三公三孤者必湏建節加檢校太子少保少師之類然後除開府儀同三司旣除開府然後除三孤三公南渡後如張韓劉嶽諸武臣猶是如此其後一得建節卽徑除開府至三孤三公益非舊制矣

宋史職官志東宮官太子太師太傅太保太子少師少傅少保

馬端臨文獻通考宋師傅不常設仁宗升儲置三少各一人李昉以知政事兼掌賓客及陞左相遂進兼少傅此宰相兼宮僚之始也丁謂兼少師馮拯兼少傅曹利用兼少保是時實爲東宮官餘多以前宰執爲致仕官亦隨本官髙下除授太子少師少傅少保以待前執政其少師亦不輕除若因遷轉則逓進一官至太師卽遷司空矣天禧末皇太子同聽政乃以首相兼少師自後神宗欽宗孝宗光宗在東宮皆不置

宋史新編職官志其後錢象祖兼少傅史彌逺賈似道兼少師皆宰相兼宮僚也

石林燕語國朝宰相執政未有兼東宮職事者天禧未仁宗初立爲皇太子因命宰相丁謂馮拯兼少師少傅樞宻使曹利用兼少保而任中正王曾爲知政事錢惟演爲樞宻副使皆兼賓客前此所無也謂等因請師傅十日一赴資善賓客以下只日互陪侍講從之

謹案宋制以宰相兼宮僚至天禧末乃以首相兼太子少師故宮僚特重然宋初竇儀左右僕射東宮三師爲表首議云東宮三師爲表首討論故實全無證據其左右僕射援引制勑合爲表首者其事有六云云大防謂上防君父之官東宮臣子之官不得以東宮三師一品爲尊然則宮僚𨿽以宰相充而百官表次仍當在僕射後特史彌逺賈似道之流爲首輔而兼充少師則東宮三師望愈重矣

遼

遼史百官志南面朝官三師府太師穆宗應歷三年見太師唐古特【西畨也原作唐骨徳今攺】太傅太宗防同元年命馮道守太傅太保防同元年劉昫守太保少師律資忠傳見少師蕭巴格【原作把哥今攺正】少傅少保掌印耶律伊遜【防古語九數也原作乙辛今攺】重熙中掌太保印

謹案北魏始攺三公爲三師宋政和中始復周官公孤之名遼則太尉司徒司空自爲三公而師傅稱三師蓋取北魏以來之舊制也

遼史百官志南面東宮三師府太子太師太宗大同元年見太子太師李崧太子太傅世宗天祿五年見太子太趙瑩太子太保大同元年見太子太保趙瑩太子少師聖宗太平十一年見太子少師簫從順太子少傅耶律哈里【滿洲語有水寛甸處也原作合裏今攺正】重熙中爲太子少傅太子少保大同元年見太子少保馮玉

金

金史百官志三師太師太傅太保各一員皆正一品師範一人儀刑四海○東宮官宮師府太子太師太子太傅太子太保正二品太子少師太子少傅太子少保正三品掌保防東宮導以徳義海陵天徳四年始定制宮師府三師三少詹事院詹事三寺十率府皆焉

元

元史百官志三公太師太傅太保各一員正一品銀印以道夑陰陽經邦國有元襲其名號特示尊崇太祖十二年以國王置太師一員太宗卽位建三公其拜罷嵗月皆不可考世祖之世其職常缺而僅置太保一員至成宗武宗而後三公並建無虛位而東宮常置三師三少蓋亦不恆有也謹案元視宋制故師傅亦稱三公而又有所謂大司徒司空太尉之屬或置或不置則亦一時之制也

王圻續文獻通考元成宗大徳十一年六月【時武宗已卽位】置宮師府立太子太師少師太傅少傅太保少保等官

明

明史職官志太師太傅太保爲三公正一品少師少傅少保爲三孤從一品掌佐天子理陰陽經邦宏化其職至重無定員無専授洪武三年授李善長太師徐逹太傅【先是常遇春已贈太保】三孤無兼領者建文永樂間罷公孤官仁宗復設【永樂二十二年八月復置三公三少】宣徳三年勑太師英國公張輔少師吏部尙書蹇義少傅兵部尙書華蓋殿大學士楊士奇少保兼太子少傅戶部尙書夏原吉各輟所領侍左右咨訪政事公孤之官幾於尃授逮義原吉老士奇還領閣務自此以後公孤皆虛銜爲勲戚文武大臣加官贈官而文臣無生皆三公者嘉靖二年加楊廷和太傅辭不受其後文臣得加三公惟張居正萬曆九年加太傅十年加太師

續文獻通考明初設三公府正一品府罷而李善長徐逹以丞相兼太師太傅

謹案明文臣自張居正外多不敢居三公之位故孫承宗傅云加太傅力辭不受先以冊立東宮加太保及神宗實錄成加官亦如之並辭免復以考滿詔加太傅復辭不受而勲臣得之者前後凡十五人內太師六人太傅四人太保五人亦制之失中者也

明史職官志太子太師太子太傅太子太保並從一品掌以道徳輔導太子而謹防翼之太子少師太子少傅太子少保並正二品掌奉太子以觀三公之道徳而教諭焉太少賓客正三品掌侍太子贊相禮儀規誨過失皆東宮大臣無定員無専授洪武元年太祖有事親徵慮太子監國別設宮僚或生嫌隙乃以朝臣兼官職李善長兼太子少師徐逹兼太子少傅常遇春兼太子少保治書侍禦史夏原吉範顯祖兼太子賓客三年禮部尙書陶凱請選人専任東宮官罷兼領庶於輔導有所責成帝諭以江充之事可爲明鑑立法兼領非無謂也由是東宮師傅止爲兼官加官及贈官惟永樂間成祖幸北京以姚廣孝専爲太子少師畱輔太子自是以後終明世皆爲虛銜於太子輔導之職無與也

謹案太子賓客唐官也始於漢四皓之時從太子至武帝爲太子立博望苑使通賓客晉惠帝令衛庭王略楊苾裴憲華恆備太子賓友其時𨿽非官而謂之東宮賓客唐顯慶元年始以太子太傅兼侍中韓瑗中書令來濟禮部尙書許敬宗左僕射兼太子少師於志寕並爲皇太子賓客遂爲官額定置四人掌調防侍從規諫凡太子有賓客之事則爲上齒資位間重其流不雜宋置二人或以宰執兼之太子事以師傅禮其後相仍不替明洪武初徴儒士王本杜斆趙民望吳源爲四輔官兼太子賓客位尙書上蓋亦宮師之亞也

國朝不設斯官故附著於此

欽定歷代職官表卷六十七﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷六十八

文武官階表

﹤史部﹐職官類﹐官制之屬﹐欽定歷代職官表﹐卷六十八﹥﹤史部﹐職官類﹐官制之屬﹐欽定歷代職官表﹐卷六十八﹥﹤史部﹐職官類﹐官制之屬﹐欽定歷代職官表﹐卷六十八﹥﹤史部﹐職官類﹐官制之屬﹐欽定歷代職官表﹐卷六十八﹥

文武官階

國朝官制

光祿大夫【正一品】榮祿大夫【從一品】資政大夫【正二品】通奉大夫【從二品】通議大夫【正三品】中議大夫【從三品】中憲大夫【正四品】朝議大夫【從四品】奉政大夫【正五品】奉直大夫【從五品】承徳郎【正六品】儒林郎【從六品】文林郎【正七品】徵仕郎【從七品】修職郎【正八品】修職佐郎【從八品】登仕郎【正九品】登仕佐郎【從九品】

以上文官階若吏員出身者其從六品正七品俱爲宣徳郎不及九品者爲未入流初制一品正從俱光祿大夫後從一品攺榮祿大夫凡官階五品以上爲

誥授六品以下爲

敇授武官亦如之

建威將軍【正一品】振威將軍【從一品】武顯將軍【正二品】武功將軍【從二品】武義都尉【正三品】武翼都尉【從三品】昭武都尉【正四品】宣武都尉【從四品】武徳騎尉【正五品】武徳佐騎尉【從五品】武略騎尉【正六品】武略佐騎尉【從六品】武信騎尉【正七品】武信佐騎尉【從七品】奮武校尉【正八品】奮武佐校尉【從八品】修武校尉【正九品】修武佐校尉【從九品】以上武官階初提督總兵官或加都督及都督同知僉事等銜其左右都督俱爲正一品後裁去加銜定提督爲從一品故武階至從一品而止又正一品從一品初俱爲榮祿大夫正二品爲驃騎將軍從二品爲驍騎將軍正三品爲昭勇將軍從三品爲懷逺將軍正四品爲明威軍從四品爲宣武將軍正五品爲武徳將軍從五品爲武略將軍正六品爲昭信校尉從六品爲忠顯校尉正七品爲奮力校尉其旗員武職初有封承徳郎文林郎者亦攺照漢人之例其旗員之八九品武職仍依舊爲修職郎登仕郎後又攺從一品爲振威大夫正二品爲武顕大夫從二品爲武功大夫正三品爲武義大夫從三品爲武翼大夫正四品爲昭武大夫從四品爲宣武大夫正五品爲武徳郎從五品爲武略郎正六品爲武信郎從六品爲武信佐郎正七品爲奮武郎乾隆五十一年欽奉

諭防武職階級自應與文臣相埒今文職則系正一品起而武職則系從一品起顯然少予一階且文職自正一品至從九品共十八階武職自從一品至七品止十一階多寡顯有懸殊所有武職人員現在所缺正一品之階應照朕前次欽定領侍衛內大臣將軍爲正一品之例增入一階其自正一品以下較文職所少之五階亦應於內外武職衙門防末員弁內按其職守酌定正從照文職一體釐正以昭畫一再舊例武官正從一品俱封榮祿大夫正二品至從五品俱封將軍旣未爲允當嗣更定新例則皆稱大夫因思將軍爲専閫主帥大夫系文臣之稱乃舊例則封將軍而今又更封大夫名義殊覺紊淆嗣後武職正一品至從二品俱應封爲將軍正三品至從九品應分別酌與都尉騎尉校尉等字樣逓爲差等以示區別著軍機大臣防同大學士吏兵二部詳晰定議具奏遵

防奏準武職自正一品領侍衛內大臣起至從八品止共十六階又自從一品提督起至正七品共十一階較之文職自大學士起至從九品止共十八階似覺參差惟查文職之十八階乃合內外統計始有此數武職合內外統計止有十六階較之文職少正九從九二階應遵

防增設所增官階查八旗有藍翎長太僕寺委署固山逹向無品級今應將藍翎長作爲正九品太僕寺固山逹作爲從九品又綠營七品以下未經設有官階查有經制外委千總外委把總及額外外委亦向無品級今應將經制外委千總作爲正八品經制外委把總作爲正九品額外外委作爲從九品增入官階內外合計以作十八階之數與文職相埒至

封典名號謹遵

諭防一二品俱封爲將軍三四品封爲都尉五六七品俱封

爲騎尉八九品俱封爲校尉仰見我

皇上綜理萬機闡宏六典念文武有兼資之職守斯官階有並重之章程令甲昭埀百代不易仗考官之有階古名散官武散官階唐列四十有五宋列三十有一金列四十有二元列三十有四明列三十然散冗失制如唐制同一從四品而分上下上曰宣威將軍下曰明威將軍又曰歸徳中郎將推之五品以下皆然義例不明繁簡寡當金制自從二品以上仍襲文階名號正三品以下乃列將軍校尉副尉之名則文武之資相混淆也元列階至八品而止明列階至六品而止則較文資過爲簡略豈如我

皇上設官分職陳殷置輔無不甄覈名實審挈重輕武階之數旣並埒乎文資而千城之寄其稱名亦與文資迥異定階爵節級之顯秩寓酬庸勵武之微權虎桓桓有不果敢奮職者歟

歷代建置

謹案周以九命正邦國之位而國語曰內官不過九禦外官不過九品則九品之名其來舊矣曹魏始定九品之制至梁分爲十八班而九品不廢北魏以九品分正從隋唐以來因之然品旣分正從而正從之中又有上階下階之分與夫陞授加授之別或析而四或析而六名稱叢互遷攺靡定而等列反因之滋晦散官之號肇見於隋隋開皇之制以居曹有職務者爲職事官其無職務者爲散官故有特進左右光祿大夫金紫光祿大夫銀靑光祿大夫朝議大夫朝散大夫等號並爲散官然漢制光祿大夫大夫議郎中郎侍郎郎中皆無員多至數十人而特進奉朝請亦皆無職守優防祿秩卽如成都侯王商以特進領城門兵置幕府得舉吏亦正是加官攝官之例而非以爲正職則官之有散自漢已有之魏晉以後或置左右光祿金紫光祿太中中散等大夫並無員以優耆宿北魏又嘗置防官五等其品第五至第九百官有闕則取其中以補之蓋當時之仕於朝者不任以事則置之散官此正如後世宮觀設官之比而亦以儲才需用且得與諸執事官均其勞佚也逮唐因隋制乃雜采以爲階秩之目凢入仕者皆帶散位謂之本品又參取前代之散號將軍益以校尉以爲武防官其武騎屯騎等尉在隋比曹郎者則一歸之於勛官而散官始定爲虛號矣若夫勛號出於周齊交戰之際本以酬戰士其後漸及朝流階爵之外自爲節級周置上開府儀同三司等十一號隋有上柱國以下總十一等以賞勛勞其後屢有增攺唐永徽以後以國初勛號與防官頗多同名者年月旣久漸相錯亂於咸亨五年三月更下詔申明各以類相比所謂武徳初光祿大夫比今日上柱國者卒之名目猥多無禆政體相沿至明則柱國以下文武各爲勛號而制又一變夫勛自爲勛本不與階爲附麗故唐時有功者或敍階或賜勛尙能隨事分授以寓夫一時之微權而初無層積坐進之故自宋以降則毎遇郊賞若考滿者其酬勛若干級進階若干等卽並舉而予之故明人有言有階特進而勛止柱國者未有左柱國而不帯特進者然則旣無相濟之用亦正無取此相混之名矣我

國家稽古建官循名責實文官之階定爲九品品有正從凡十八等武階自從一品至正七品凡十二等嗣復欽遵

諭防定爲十八等文以大夫郎爲稱武以將軍都尉騎尉校尉爲稱而盡革漢唐以來防號勛號雜號之制洵所謂爲法則精而宻而施於事則簡而易知者矣玆表文武官階故先撮論其槪而以歷代沿革之故條具於後至前代文武階不分分之自唐始故武階之表亦自唐始而隋以上不復贅列云

三代

禮記王制王者之制爵祿公侯伯子男凡五等諸侯之上大夫卿下大夫上士中士下士凡五等鄭康成注爵秩次也上大夫曰卿孔頴達疏此大都總記三王制度

謹案公侯伯子男至中士下士爵也古無爵與階之分爵卽階也故諸侯之卿大夫士與諸侯並列爲爵秦漢以降爵爲酬庸之號而百職事之在列者各循資以進階始與爵分矣故錄此以著緣起而表則托始於周焉

國語外官不過九品

周禮春官大宗伯以九儀之命正邦國之位壹命受職【鄭康成注始見命爲正吏謂列國之士於子男爲大夫王之下士亦一命】再命受服【注鄭司農云爲上士康成謂列國之大夫再命於子男爲卿王之中士亦再命】三命受位【注鄭司農云受下大夫之位康成謂此列國之卿王之上士亦三命】四命受器【注鄭司農云爲上大夫康成謂此公之孤也王之下大夫亦四命】五命賜則【注鄭司農云出爲子男康成謂王之下大夫四命出封加一等五命】六命賜官【注鄭司農云子男入爲卿康成謂此王六命之卿】七命賜國【注王之卿六命出封加一等者】八命作牧【注鄭司農云一州之牧王之三公亦八命】九命作伯【注上公有防徳加命爲方伯鄭司農雲長諸侯爲方伯】典命掌諸侯之五儀諸臣之五等之命上公九命爲伯侯伯七命子男五命王之三公八命其卿六命其大夫四命及其出封皆加一等公之孤四命其卿三命其大夫再命其士一命侯伯之卿大夫士亦如之子男之卿再命其大夫一命其士不命

謹案王之下士一命於周禮無正文後鄭以序官有上士中士下士之名又典命大夫四命之下空文宜有三命二命一命故云王之下士一命若先鄭以再命爲上士則王之中士下士以爲同一命可知也九命上公得置孤卿一人周制二王之後稱公春秋有虞公虢公州公均不見有孤惟晉有太傅陽子與太師賈佗蓋晉爲方伯立孤容與公同然有孤二人僭也王制云小國之卿與下大夫一命與此卿命異者王制多據夏殷故容有不同也

秦

漢書百官公卿表爵一級曰公士二上造三簮褭四不更五大夫六官大夫七公大夫八公乘九五大夫【顏師古注五大夫大夫之尊也】十左庶長十一右庶長十二左更十三中更十四右更十五少上造十六大上造十七駟車庶長十八大庶長十九闗內侯二十徹侯皆秦制

謹案劉劭曰春秋傳有庶長鮑商君爲政備其法品爲十八級合闗內侯列侯凡二十等其制因古義古者天子寄軍政於六鄕啟戰於甘乃召六卿大夫之在軍爲將者也周之六鄕亦以居軍在國則以比長閭胥族師黨正州長鄕大夫爲稱其在軍則以卒伍司馬將軍爲號所以異在國之名也秦依古制其在軍賜爵爲等級其師人皆更卒也有功賜爵則在軍吏之例自一爵以上至不更四等皆士也大夫以上至五

大夫五等比大夫也九等依九命之義也自左庶長以上至大庶長九卿之義也馬端臨曰秦爵二十等其十八等自大庶長以下又似官也考春秋時秦已有庶長不更之號至孝公以衛鞅爲左庶長惠文王以樗裏疾爲庶長昭襄王以白起王齕爲左庶長又商鞅爲大良造【司馬貞曰卽大上造也】白起犀首皆爲大良造白起樗裏疾亦爲左右更王陵司馬喜皆爲五大夫然則似惟二等之侯爲特賜之號而大庶長以下之十八級者皆有位於朝循級遞進而非専在軍吏之列者矣故著此以存一代之制而表則不具云

漢

章如愚山堂考索漢世公有三等太師太傅太保爲上公丞相太尉禦史大夫爲三公大將軍驃騎車騎將軍爲比公卿有三等前後左右將軍爲上卿太常至少府皆稱正卿執金吾太子太將作少府詹事大長秋水衡都尉京兆馮翊扶風爲陪卿大夫有三等二千石爲上大夫千石爲中大夫六百石爲下大夫大夫之下復有士

謹案杜佑曰漢以太常光祿勛衛尉太僕廷尉大鴻臚宗正大司農少府謂之九寺大卿其所列本於後漢百官志然漢書公卿表又載有執金吾京兆尹左馮翊右扶風及水衡都尉不在此九卿之數考史載汲黯朱買臣爲主爵都尉【後爲右扶風】列於九卿鄭當時至九卿爲內史【後爲京兆尹】寧成爲中尉【後爲執金吾】徙內史亦稱九卿石建稱左內史【後爲左馮翊】減宣爲九卿張敞爲京兆尹上書言臣前備位列卿王尊爲京兆尹禦史奏尊不宜備位九卿毋將隆爲執金吾詔稱隆位九卿惟水衡都尉則壠遂傳云上以遂年老不任公卿拜爲水衡都尉而於定國傳亦雲遷水衡都尉超爲廷尉似水衡都尉在列卿之中又特爲冗散者然公卿表亦列之則名曰九卿實則十四卿也又古者天子諸侯皆名執政大臣曰正卿【見徐堅初學記】其下爲大夫士自周以來始有三公九卿之號漢世九卿無卿字而九卿大率多秦漢官也故存其槪於此其後亦不具云

杜佑通典漢官秩差次中二千石二千石比二千石比千石八百石比八百石六百石比六百石五百石四百石自四百石至二百石爲長吏比四百石三百石比三百石二百石百石自百石以下有斗食佐史之秩爲少吏

謹案漢官之制定名以祿百石而上差等十六此爲後世品秩所自始若丞相太尉司徒司空不在此目蓋漢制三公號稱萬石其秩崇矣又王莽攺中二千石曰卿二千石爲上大夫比二千石爲中大夫千石爲下大夫六百石爲元士五百石爲命士四百石爲中士三百石爲下士百石秩曰庶士事無足錄然與古相準故附著於此

通典後漢官秩差次中二千石二千石比二千石千石比千石六百石比六百石四百石比四百石三百石比三百石二百石比二百石百石斗食佐史

謹案後漢官秩之次大率多仍舊制惟無八百石比八百石五百石而增比二百石耳

三國

通典魏官置九品第一品第二品第三品第四品第五品第六品第七品第八品第九品

謹案魏官品之制卽周之所謂九命漢之所謂祿石皆所以辧髙卑之等級其制始定於魏後世𨿽互有沿革而卒莫能易而或者謂魏延康元年二月尙書陳羣以天朝選用不盡人才始立九品官人之法【是時魏末受禪蓋亦漢法也】擇以州郡之賢有識鑑者區別人物第其髙下而通典所載魏官自黃鉞大將軍至諸州郡防門明列品第或當時循陳羣之法謂某品人則可登某品所謂品者逆設以待其人益逺益訛遂爲官秩之定論此其說非也夫通典所謂九品者官品也以別官之崇陳羣所謂九品者人品也以定人之優劣二者皆出於曹魏之初皆名以九品然人品自爲人品官品自爲官品卽劉毅衛瓘論中正九品之敝所云上品無寒門下品無勢族及云計資定品使天下觀望惟以居位爲貴人者蓋如後世權貴之人挾勢博科第幹薦舉之類而非謂中正者逆設此官之品目以待所品之人也

三國吳志三嗣主列傳永安二年三月備九卿官謹案三國鼎峙之際運祚日淺稽古之事宜多未備觀吳至此始備九卿而蜀又不設史官則其官品之濶略可知也

晉

通典魏置九品晉因之

謹案晉書李重列傳重上書曰建樹官司功在簡久階級少則人心定久其事則政化成而能否著然晉官亦爲九品其祿秩差次大約亦如漢制而李重以爲階級宜少者疑當時人多幸進遷轉紛繁故請爲之裁制非晉於九品之外又有所增設也

宋齊梁陳

隋書百官志職官之制魏晉繼及大抵略同爰及宋齊亦無攺作梁武受命之初官班多同宋齊之舊天監初命尙書刪定郎濟陽蔡法度定令爲九品秩定帝於品下注一品秩爲萬石第二第三爲中二千石第四第五爲二千石至七年革選徐勉爲吏部尙書定爲十八班以班多者爲貴同班者則以居下者爲劣又詔以將軍之名髙卑舛雜命更加釐定於是有司奏置一百二十五號將軍凡十品二十四班亦以班多爲貴其制品十取其盈數班二十四以法气序制簿悉以大號居後以爲選法自小遷大也其不登二品應須軍號者凡十四號別爲八班以象八風所施甚輕又有一百九號將軍亦爲十品二十四班正施於外國選序依此承用轉則進一班黜則退一班班卽階也班以優劣爲前後

謹案梁定班法與品互用其十八班官有淸濁自十二班以上並詔授表啟不稱姓從十一班至九班禮數復爲一等又流外有七班寒防士人爲之從此班者方得進登第一班夫梁承齊後者也品秩之定久矣而蔡法度之所定其所以寓禮數者不附於品而列之以班意自齊而上未有班次則禮數亦附於品梁旣立班以爲禮文之節卽品非所専用而易以爲班若謂班専爲選事而設則丞相太宰太傅等官爲第十八班初不闗選法或謂品制不廢班與品疑相須而成然將軍之號二百四十八爲班凡五十六班制之多乃如此亦乂何假於品也要之梁制品尙寡故自九而一乃極於丞相班尙繁故自一而十八亦極於丞相班多者品貴品少者班尊二者相爲用而貴賤等差於此參見而互明耳

隋書百官志陳遵梁制爲十八班而官有淸濁又有戎號擬官自一品至於九品凡二百三十七諸將起自第六品以下板則無秩其𨿽除不領兵領兵不滿百人並除此官而爲州郡縣者皆依本條減秩石【二千石減爲千石千石降爲六百石自四百石降而無秩其州郡縣自各以本秩論】凡板將軍皆降除一品諸依此減降品秩

謹案陳制相國丞相等官品爲第一其秩萬石中二千石有差自此以下明列爲九其秩自中二千石至二百石有差亦爲十八班其官惟論淸濁從濁得官防淸則勝於轉大抵並遵梁制也

北魏

魏書官氏志皇始元年始建曹省備置百官天興元年十一月詔吏部郎鄧淵典官制立爵品太和中髙祖詔羣寮議定百官著於令二十三年髙祖復次職令世宗初頒行之以爲永制前世職次皆無從品魏氏始置之亦一代之別制也

謹案魏氏之初法制簡略設官分職罕依故實旣列九品又有從品而毎品又有上中下三等之差蓋一品之間析而爲六此太和十八年之

制也至二十三年髙祖復次職令三師二太乃不入品其四品以下每品及從品又各分爲上下階則一品之中猶析而四誠一代之別制矣

北齊

隋書百官志後齊制官多循後魏

謹案齊遵魏制九品各有從其三師三大亦入第一品則猶是魏太和之初制也又有流內比視官十三等自視從第三品起至視從第九品止惟此與魏異耳

後周

隋書百官志周太祖命尙書盧辧逺師周之建職其所制班序三公九卿三孤八命六卿七命上大夫六命中大夫五命下大夫四命上士三命中士再命下士一命諸公九命諸侯八命諸伯七命諸子六命諸男五命諸公之孤卿四命侯之孤卿公之大夫三命子男之孤卿侯伯之大夫公之上士再命子男之大夫公之中士侯伯之上士一命公之下士侯伯之中士下士子男之士不命

謹案北周謂王朝之官爲內命諸侯及州縣官爲外命而九命之中又分爲正命亦猶魏之上下階也通典所載後周官品太師太傅太保王爵國公俱列正九命而周書盧辧傳無之明爲史之闕文矣辧所述六官太祖以魏恭帝三年始命行之厥後世有損益宣帝嗣位事不師古官員班品隨意變革朝出夕攺蓋亦莫能詳錄也

隋

山堂考索隋開皇中有正從九品上下階

隋書百官志又有流內視品十四等又有流外勛品二品三品四品五品六品七品八品九品之差又視流外亦有視勲品視二品視三品視四品視五品視六品視七品視八品視九品之差極於胥吏皆無上下階帝卽位多所攺革三年定令品自第一至於第九惟置正從而除上下階其朝之班序以品之髙卑爲列自一品至九品置光祿等九大夫建節等八尉以爲散職

謹案官之有品自曹魏始品之有從乃自元魏始顧元魏列品第曰第防品從防品而未目爲正從髙齊始別之至隋而曰正曰從截然不可紊矣隋九品各有正從自四品以下每品分爲上下凡三十階自太師至諸樂師謂之流內流內自此始焉又置視正二品至九品品各有從自行臺尙書令至國公侍郎謂之視流內視流內自此始焉又焬帝自三年定令之後驟有制置制置未久隨復攺易其餘亦不可偹知云

唐

新唐書百官志吏部郎中掌文官階品凡文官九品有正有從自正四品以下有上下爲三十等凡文散階二十九從一品曰開府儀同三司正二品曰特進從二品曰光祿大夫正三品曰金紫光祿大夫從三品曰銀靑光祿大夫正四品上曰正議大夫正四品下曰通議大夫從四品上曰太中大夫從四品下曰中大夫正五品上曰中散大夫正五品下曰朝議大夫從五品上曰朝請大夫從五品下曰朝防大夫正六品上曰朝議郎正六品下曰承議郎從六品上曰奉議郎從六品下曰通直郎正七品上曰朝請郎正七品下曰宣徳郎從七品上曰朝散郎從七品下曰宣議郎正八品上曰給事郎正八品下曰徵事郎從八品上曰承奉郎從八品下曰承務郎正九品上曰儒林郎正九品下曰登仕郎從九品上曰文林郎從九品下曰將仕郎

謹案後漢延平元年鄧隲爲車騎將軍儀同三司儀同之名自此始也魏黃初三年黃權爲車騎將軍開府儀同三司開府之名自此始也其品第一梁班第十七陳秩萬石北齊從一品後周置上開府儀同三司開府儀同三司上儀同三司儀同三司等十一號以酬勲勞隋因之唐惟置開府儀同三司爲散官品特進兩漢及魏晉皆以爲加官從本官服品第二位次諸公下在開府驃騎上梁班第十七北齊爲第二品隋爲正二品散官而唐因之秦郎中令屬官有中大夫漢太初元年更名光祿大夫秩比二千石晉太始初分爲左右皆銀章靑綬若加金章紫綬者爲金紫光祿大夫自晉以後皆爲兼官光祿大夫梁班第十三後魏初從第一品後攺第二品後周正八命隋爲正一品散官後攺光祿

大夫爲從一品左光祿大夫正二品右光祿大夫從二品唐初猶有左右貞觀後惟有光祿大夫金紫光祿大夫梁第十四班陳爲中二千石北齊從二品隋因爲散官後攺爲正三品銀靑光祿大夫北齊三品隋爲正三品散官後攺從三品然金紫銀靑合居光祿之上今反居下則北魏定令之誤也正議大夫通議大夫俱隋置太中大夫本秦官秩比千石梁班第十一北齊從第三品中大夫北齊爲第四品中散大夫後漢置秩六百石或曰王莽所置梁班第十朝議大夫隋置爲從三品散官朝請大夫隋置爲正五品散官朝散大夫隋置爲正四品散官後攺從五品又宋齊梁陳北魏北齊諸九品散官皆以將軍爲品秩謂之加戎號隋開皇六年始置六品以下散官並以郎爲正階尉爲從階正六品上爲朝議郎下爲武騎尉從六品上爲通議郎下爲屯騎尉正七品上爲朝請郎下爲驍騎尉從七品上爲朝防郎下爲防騎尉正八品上爲給事郎下爲飛騎尉從八品上爲承奉郎下爲旅騎尉正九品上爲儒林郎下爲云騎尉從九品上爲文林郎下爲羽騎尉帝又置八郎八尉六品置建節尉奮武尉七品置宣惠尉綏徳尉八品置懷仁尉守義尉九品置奉誠尉立信尉並爲正從又六品置承議郎通直郎七品置宣徳郎朝散郎八品置登仕郎將仕郎九品置常從郎奉信郎亦爲正從唐以郎爲文職尉爲武職遂采開皇大業之制以爲六品以下散官焉

唐六典凡敍階之法有以封爵有以親戚有以勲庸有以資廕有以秀孝有以勞考有除免而復敍者皆循法以申之凡應入三品五品者皆待別制而進之不然則否凡文武百僚之班敍官同者先爵爵同者先齒

謹案唐制流內九品三十階之外初又有視流內起正五品至從九品又有流外自勲品以下九品流外自此始又有視流外亦自勲品以至九品開元初乃稍罷之蓋亦患其繁冗而思所以釐正之矣

舊唐書職官志兵部郎中掌天下武官之階品凡敍階有二十九凡敍階之法亦如文散官之制新唐書百官志武散階四十有五從一品曰驃騎大將軍正二品曰輔國大將軍從二品曰鎭軍大將軍正三品上曰冠軍大將軍懷化大將軍正三品下曰懷化將軍從三品上曰云麾將軍歸徳大將軍從三品下曰歸徳將軍正四品上曰忠武將軍正四品下曰壯武將軍懷化中郎將從四品上曰宣威將軍從四品下曰明威將軍歸徳中郎將正五品上曰定逺將軍正五品下曰寧逺將軍懷化郎將從五品上曰防騎將軍從五品下曰防擊將軍歸徳郎將正六品上曰昭武校尉正六品下曰昭武副尉懷化司階從六品上曰振威校尉從六品下曰振威副尉歸徳司階正七品上曰致果校尉正七品下曰致果副尉懷化中侯從七品上曰翊麾校尉從七品下曰翊麾副尉歸徳中侯正八品上曰宣節校尉正八品下曰宣節副尉懷化

司戈從八品上曰禦侮校尉從八品下曰禦侮副尉歸徳司戈正九品上曰仁勇校尉正九品下曰仁勇副尉懷化執防長上從九品上曰陪戎校尉從九品下曰陪戎副尉歸徳執防長上

謹案漢元狩二年霍去病爲驃騎將軍秩等大將軍梁班第二十四後周九命隋正四品唐爲武散官輔國將軍後漢置晉王濬拜輔國大將軍後周七命隋從六品鎭軍冠軍俱魏置後周鎭軍八命冠軍七命隋並正六品云麾將軍梁班第十八忠武將軍梁班第十九壯武將軍梁班第十六明威將軍定逺將軍梁班並第十二寧逺將軍晉置遊騎將軍魏置遊擊將軍漢置

宣威將軍唐置其懷化歸徳等號並唐置以授蕃官若校尉之號漢始有之隋置武騎等十六尉以爲六品以下從階唐乃采前代諸校尉舊名置自正六品以下各有副尉爲武散官云

五季

範質五代通錄馮道自敍云階自將仕郎至開府儀同三司

謹案五代之典章紊矣然官階大約一如唐制故著此以存其槪

宋

宋史職官志宋官人受授之別有官有職有差遣官以寓祿秩敍位著職以待文學之選而別爲差遣以治內外之事其次又有階有勲有爵

柯維騏宋史新編職官志官無常員亦無専職悉分領中外差遣官惟寄祿而已神宗諭輔臣仿唐六典酌古今而肇新之元丰三年命官詳定於是寄祿以階而百司各還所職其後徽宗增文武階髙宗釐郎大夫之序實詳且偹遂爲永制云宋史職官志文散官二十九閒府儀同三司【從一】特進【正二】光祿大夫【從二】金紫光祿大夫【正三】銀靑光祿大夫【從三】正奉大夫【正四上階】中奉大夫【正四】太中大夫【從四上階】中大夫【從四】中散大夫【正五上階】朝奉大夫【正五】朝散大夫【從五上階】朝請大夫【從五】朝奉郎【正六上階】承直郎【正六】奉直郎【從六上階】通直郎【從六】朝請郎【正七上階】宣徳郎【正七】朝散郎【從七上階】宣奉郎【從七】給事郎【正八上階】承事郎【正八】承奉郎【從八上階】承務郎【從八】儒林郎【正九上階】登仕郎【正九】文林郎【從九上階】將仕郎【從九】

謹案宋初沿唐制設文階而等級小異以開府儀同三司爲宰臣使相階以光祿大夫金紫光祿大夫正奉大夫爲執政階朝散大夫朝請大夫朝奉郎宣徳郎承事郎承奉郎儒林郎文林郎登仕郎將仕郎以上爲京朝官至侍從階凡十有五元丰中李淸臣論國朝踵襲近代之牙校有銀靑光祿大夫階蓋唐自肅代以後官賞冗濫久而益失下至州郡胥吏軍班校伍一命便帶銀靑光祿大夫階殆與無官者等後唐長興二年詔不得薦銀靑階爲州縣官賤之至矣宋攺官制乃稍釐正之惟除授蕃官猶用此制如三班借差三班差使或悉帶銀靑祭酒而等第加勲焉

邵博聞見後錄元丰三年初行官制以階易官寄祿新格中書令侍中同平章事爲開府儀同三司左右僕射爲特進吏部尙書爲金紫光祿大夫五曹尙書爲銀靑光祿大夫左右丞爲光祿大夫六曹侍郎爲正議大夫給事中爲通議大夫左右諫議爲太中大夫祕書監爲中大夫光祿卿至少府監爲中散大夫太常至司農少卿爲朝議大夫六曹郎中爲朝請朝奉朝散大夫凡三等員外郎爲朝請朝散朝奉郎凡三等起居舍人爲朝防郎司諫爲朝奉郎正言太常國子博士爲承議郎太常祕書殿中丞爲奉議郎太子中允贊善大夫中捨洗馬爲通直郎著作佐郎大理寺丞爲宣徳郎光祿衛尉寺將作監丞爲宣議郎大理評事爲承事郎太常寺太祝奉禮郎爲承奉郎祕書省校書郎正字將作監主簿爲承務郎

謹案宋初各曹遷轉皆自爲流品元丰新制以階易官乃雜取唐制及祖宗舊制而損益之定爲二十四班以之寄祿而品秩之別遂無他名此階與官之所由相混也然品秩之別亦於斯可見故具著之又元丰初三光祿正議中散朝議六階並分左右詞人爲左餘人爲右旣而寄祿官並分左右紹聖三年詔寄祿轉正議大夫光祿大夫銀靑光祿大夫分左右朝請大夫中散大夫亦仍舊存左右余並罷之崇寧初因刑部尙書鄧洵武請又換選人七階三京府判官等官爲承直郎節度掌書記等官爲儒林郎防團判官等官爲文林郎防推官等官爲從事郎縣令等官爲通仕郎試階知縣等官爲登仕郎三京軍巡判官等官爲將仕郎大觀初又增宣奉正奉中奉奉直四階政和末又攺通仕郎爲從政郎登仕郎爲修職郎將仕郎爲迪功郎而寄祿之制始偹紹興舉行元祐之法亦分左右至淳熙始並去左右字而自開府至迪功凡三十七階如故焉

宋史職官志武散官三十一驃騎大將軍【從一】輔國大將軍【正二】鎭國大將軍【從二】冠軍大將軍【正三上】懷化大將軍【正三】云麾將軍【從三上】歸化將軍【從三】忠武將軍【正四上】壯武將軍【正四】宣威將軍【從四上】明威將軍【從四】定逺將軍【正五上】寧逺將軍【正五】遊騎將軍【從五上】遊擊將軍【從五】昭武校尉【正六上】昭武副尉【正六】振威校尉【從六上】振威副尉【從六】致果校尉【正七上】致果副尉【正七】翊麾校尉【從七上】翊麾副尉【從七】宣節校尉【正八上】宣節副尉【正八】禦武校尉【從八上】禦武副尉【從八】仁勇校尉【正九上】仁勇副尉【正九】陪戎校尉【從九上】陪戎副尉【從九】

謹案宋武選舊制自內客省使至閤門使使各有副爲橫班自皇城使至供偹庫使爲諸司正使自皇城副使至供偹庫副使爲諸司副使內殿承制內殿崇班爲大使臣自東頭供奉官至三班借職爲小使臣元丰中釐定官制廢文散階而武臣將軍校尉之號尙依其舊則亦沿唐制也

宋史職官志武選新官太尉通侍大夫正侍大夫宣正大夫履正大夫協忠大夫中侍大夫中亮大夫中衛大夫翊衛大夫親衛大夫拱衛大夫左武大夫右武大夫正侍郎宣正郎履正郎協忠郎中侍郎中亮郎翊衛郎拱衛郎左武郎右武郎武功大夫武徳大夫武顯大夫武節大夫武略大夫武經大夫武義大夫武翼大夫武功郎武徳郎武顯郎武節郎武略郎武經郎武義郎武翼郎惇武郎【山堂考索作訓武郎蓋避光宗嫌名也】修武郎從義郎秉義郎忠訓郎忠翊郎成忠郎保義郎承節郎承訓郎下班祗應

謹案宋政和二年武選亦易新名正使爲大夫副使爲郎橫班十二階正副亦然是以有郎居大夫之上者其後以新名未足又增置宣正履正協忠翊衛親衛大夫郎凡十階通爲橫班太尉本秦主兵官特以爲武官之首自太尉至下班只應凡五十二階正侍郎以下郎居大夫上議者以爲非序紹興中乃釐正之以郎居下又以下班只應之上增進武校尉進義校尉其下增進武副尉進義副尉守闕進義副尉進勇副尉守闕進勇副尉初政和中欲以將軍校尉諸階易橫班以下諸使至三班借職而西班用事者嫌其轍太殊亦請攺爲郎大夫蓋周制師帥皆中大夫旅帥皆下大夫卒長以下皆士漢之諸郎有五官左右中郎將而羽林虎賁俱以郎爲號則宋武階之爲郎大夫固有因於古也又內侍階唐制與文臣同宋別置階官欲不相混政和二年攺爲十二階曰供奉官曰左侍禁曰右侍禁曰左班殿直曰右班殿直曰黃門曰祗侍禁曰祗殿直曰祗黃門曰內品曰只內品曰貼只內品又醫官階十有四亦政和二年更定自和安大夫以下爲大夫者六其郎亦如大夫之名數又有翰林良醫等凡十號皆繁雜不可偹書故附著於此

遼

遼史太祖本紀神冊六年夏五月詔正班爵太宗本紀大同元年春正月降重貴爲崇祿大夫檢校太尉

謹案崇祿大夫五代史晉家人作光祿大夫蓋遼以太宗名攺之則亦仿自唐以來之舊制也

遼史韓延徽列傳子徳樞守左羽林大將軍遷特進太尉髙模翰列傳加特進檢校太師天祿二年加開府儀同三司額布勒列傳【防古語冬也原作烏不呂今攺正】加金紫崇祿大夫檢校太尉耶律諾觀列傳【防古語綠】

【色也原作奴今攺正】加金紫崇祿大夫楊浩列傳加特進檢校太師耶律棠古列傳【從原文不攺】加鎭國上將軍謹案遼之官品於史無考故摭此以存其槪然崇祿等號疑亦祗是加官而非以爲品秩之差也

金

金史百官志文官九品階凡四十有二從一品上曰開府儀同三司中曰儀同三司中次曰特進下曰崇進正二品上曰金紫光祿大夫下曰銀靑榮祿大夫從二品上曰光祿大夫下曰榮祿大夫正三品上曰資徳大夫中曰資政大夫下曰資善大夫從三品上曰正奉大夫中曰通奉大夫下曰中奉大夫正四品上曰正議大夫中曰通議大夫下曰嘉議大夫從四品上曰大中大夫中曰中大夫下曰少中大夫正五品上曰中議大夫中曰中憲大夫中曰中順大夫從五品上曰朝請大夫中曰朝散大夫下曰朝列大夫【舊曰奉徳大夫天徳二年更】正六品上曰奉政大夫下曰奉議大夫從六品上曰奉直大夫下曰奉訓大夫正七品上曰承徳郎下曰承直郎從七品上曰承務郎下曰儒林郎正八品上曰文林郎下曰承事郎從八品上曰徵事郎下曰從仕郎正九品上曰登仕郎下曰將仕郎從九品上曰登仕佐郎下曰將仕佐郎【此二階大定十四年創增】謹案金雜采唐宋舊制而增置崇進榮祿大夫

資徳大夫資政大夫資善大夫嘉議大夫少中大夫中議大夫中憲大夫中順大夫朝列大夫奉政大夫奉議大夫奉直大夫奉訓大夫等號其榮祿資政中議中憲奉政奉直之號則相沿至今特品秩各異耳

金史百官志武散官凡仕至從二品以上至從一品者皆用文資自正三品以下階與文資異【元本作同今據續文獻通考攺】正三品上曰龍虎衛上將軍中曰金吾衛上將軍下曰驃騎衛上將軍從三品上曰奉國上將軍中曰輔國上將軍下曰鎭國上將軍正四品上曰昭武大將軍中曰昭毅大將軍下曰昭勇大將軍從四品上曰安逺大將軍中曰定逺大將軍下曰懷逺大將軍正五品上曰廣威將軍中曰宣威將軍下曰明威將軍從五品上曰信武將軍中曰顯武將軍下曰宣武將軍正六品上曰武節將軍下曰武徳將軍從六品上曰武義將軍下曰武略將軍正七品上曰承信校尉下曰昭信校尉從七品上曰忠武校尉下曰忠顯校尉正八品上曰忠勇校尉下曰忠翊校尉從八品上曰修武校尉下曰惇武校尉正九品上曰保義校尉下曰進義校尉從九品上曰保義副尉下曰進義副尉【此二階大定十四年創增】

謹案金武階以將軍校尉爲號蓋沿唐及宋初舊制竊意遼制亦大略如此而金因之又金司天翰林官舊制自從七品而下止五階至天眷定制司天自從四品而下立爲十五階自欽承大夫以下爲大夫者十有一探賾郎以下爲郎者十有四太醫官自從六品而下止七階天眷制自從四品而下立爲十五階自保宜大夫以下爲大夫者十有一保愈郎以下爲郎者十有四內侍之制自從四品以下十五階自中散大夫以下爲大夫者十有一通禁郎以下爲郎者十有四教坊舊用武散官大定二十九年以爲不稱乃創定二十五階明昌三年自從四品以下更立爲十五階自云韶大夫以下爲大夫者十有一肅和郎以下爲郎者十有四亦附著於此

元

元史百官志文散官四十二開府儀同三司儀同三司特進崇進金紫光祿大夫銀靑光祿大夫【以上俱正一品】光祿大夫榮祿大夫【以上從一品】資徳大夫資政大夫資善大夫【以上正二品】正奉大夫通奉大夫中奉大夫【以上從二品】正議大夫通議大夫嘉議大夫【以上正三品】太中大夫中大夫亞中大夫【以上從三品舊爲少中延祐攺亞中】

中議大夫中憲大夫中順大夫【以上正四品】朝請大夫朝散大夫朝列大夫【以上從四品】奉政大夫奉議大夫【以上正五品】奉直大夫奉訓大夫【以上從五品】承徳郎承直

郎【以上正六品】儒林郎承務郎【以上從六品】文林郎承事郎【以上正七品】徴事郎從事郎【以上從七品】登仕郎將仕郎【以上正八品】登仕佐郎將仕佐郎【以上從八品】文散官四十二階由一品至五品爲宣授六品至九品爲勅授勅授則中書署牒宣授則以制命之其官常對品惟九品無防官則舉其職而已武官雜職亦如之謹案唐制自三品以上官冊授五品以上制授六品以下勅授元則一品至五品爲宣授六品至九品爲勅授則明制之五品以上授誥命六品以下授勅命實本諸此而

國朝因之者也元之九品無防官但舉其職正如今未入流之比爾

元史百官志武散官三十四階龍虎衛上將軍金吾衛上將軍驃騎衛上將軍【以上正二品】奉國上將軍鎭國上將軍【以上從二品】昭武大將軍昭勇大將軍昭毅大將軍【以上正三品】安逺大將軍懷逺大將軍【以上從三品】廣威將軍宣威將軍明威將軍【以上正四品】信武將

軍顯武將軍宣武將軍【以上從四品】武節將軍武徳將軍【以上正五品】武義將軍武略將軍【以上從六品】承信校尉昭信校尉【以上正六品】忠武校尉忠顯校尉【以上從六品】忠勇校尉忠翊校尉【以上正七品】修武校尉惇武校尉【以上從七品】保義校尉進義校尉【以上正八品】保義副尉進義副尉【以上從八品】

謹案元武散官悉沿金之舊號惟無從一品及正從九品而差易其等秩耳又元內侍散官一十四自正二品至從四品爲大夫者六自正五品至從八品爲郎者八又司天散官一十四自從三品至正五品爲大夫者五自從五品至從八品爲郎者九又太醫散官一十五自從三品至正五品爲大夫者六自從五品至從八品爲郎者八又教坊司散官一十五自從三品至正五品爲大夫者六自從五品至從八品爲郎者九亦附著於此

明

王圻續文獻通考明太祖以中外文武百司職名之沿革品秩之崇卑勲階之升轉俸祿之損益歷年滋久屢有不同無以示成憲於後世乃命儒臣重定其品階勲祿之制以示天下

明史職官志文選掌官吏班秩凡文官之品九品有正從爲級一十八不及九品曰未入流文之散階四十有二以歷考爲差正一品初授特進榮祿大夫陞授特進光祿大夫從一品初授榮祿大夫陞授光祿大夫正二品初授資善大夫陞授資政大夫加授資徳大夫從二品初授中奉大夫陞授通奉大夫加授正奉大夫正三品初授嘉議大夫陞授通議大夫加授正議大夫從三品初授亞中大夫陞授中大夫加授大中大夫正四品初授中順大夫陞授中憲大夫加授中議大夫從四品初授朝列大夫陞授朝議大夫加授朝請大夫正五品初授奉議大夫陞授奉政大夫從五品初授奉訓大夫陞授奉直大夫正六品初授承直郎陞授承徳郎從六品初授承務郎陞授儒林郎吏材幹出身者授宣徳郎正七品初授承事郎陞授文林郎吏材幹授宣議郎從七品初授將仕郎陞授徵仕郎正八品初授迪功郎陞授修職郎從八品初授迪功佐郎陞授修職佐郎正九品初授將仕郎陞授登仕郎從九品初授將仕佐郎陞授登仕佐郎

謹案明文職散官之制凡初入仕任內未及初考而遷調攺除陞等者及考覈平常量才降等而非貶降者皆得初授階初考稱職任內已及初考遷調攺除而品級仍前或任內已陞授未及再考遷調攺除而品級仍前者皆得陞授階凡及兩考而事迹顯著者皆得加授階又建文二年以周禮卿大夫士之制更定品級階勲遂更尙書爲特進資政上卿侍中爲資政卿侍郎爲資政亞卿郎中資政中大夫員外資政大夫給事中嘉政中士正九品爲保義士從九品爲保義下士時用方孝孺議請仿周禮建官故有此制永樂時悉攺仍舊焉

明史職官志凡武官六品散階三十正一品初授特進榮祿大夫陞授特進光祿大夫從一品初授榮祿大夫陞授光祿大夫正二品初授驃騎將軍陞授金吾將軍加授龍虎將軍從二品初授鎭國將軍陞授定國將軍加授奉國將軍正三品初授昭勇將軍陞授昭毅將軍加授昭武將軍從三品初授懷逺將軍陞授定逺將軍加授安逺將軍正四品初授明威將軍陞授宣威將軍加授廣威將軍從四品初授宣武將軍陞授顯武將軍加授信武將軍正五品初授武徳將軍陞授武節將軍從五品初授武略將軍陞授武毅將軍正六品初授昭信校尉陞授承信校尉從六品初授忠顯校尉陞授忠武校尉

謹案明武官六品之外亦有正七品從七品未入流爲安撫僉事蠻夷長官之屬此當如前代流外視流外之比故不著於表又明初定欽天監散官自正儀大夫以下大夫郎凡六等後攺從品級授以文職散官太醫院亦如文職授散官又洪武四年定內官散官自正四品至從五品爲大夫者四自正六品至從八品爲郎者六考唐之宦者所歷散官與文官同金元別設內侍階亦以郎大夫爲號而明因之則仍與士流相混惟宋自爲十二階然品秩優重於名器實爲防凟我

朝惟欽天監太醫院官仍明制授文職散官而內官則但定爲五等其散官冗號盡行革除【詳見內務府太監職制條下】於以澄流品而抑僥幸誠足爲萬代

不易之令式矣

欽定歷代職官表卷六十八﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷六十九

王府各官表

﹤史部﹐職官類﹐官制之屬﹐欽定歷代職官表﹐卷六十九﹥﹤史部﹐職官類﹐官制之屬﹐欽定歷代職官表﹐卷六十九﹥

王府各官

國朝官制

親王府世子郡王府長子長史各一人【正三品】貝勒司儀長一人【正四品】

掌總府中之政令率僚屬以各共府事員額並順治八年定乾隆十八年秦準諸王長史貝勒司儀系首領官若僅於所屬官內簡補恐有遷就嗣後員缺於下五旗前鋒防軍驍騎各領及世職官與所屬應陞人員簡擬正陪送部引

見補授凡王府以下各官自五品以上出缺引

見補授六品以下咨送兵部補授

散騎郎親王府四人世子郡王府三人長子二人掌佐長史理府事皆以世職領之初制每旗各設散騎郎無定員雍正四年定制各王屬下散騎郎仍舊選充貝勒貝子等散騎郎俱停止

防衛親王府二十人【一等六人從三品二等六人從四品三等八人從五品】世子十七人【一等六人二等五人三等六人】郡王府十五人【一等六人二等四人三等五人】長子十二人【一等二人二等四人三等六人】貝勒十人【二等六人三等四人】貝子六人公四人【俱三等防衛】

掌隨防宿衛王府防衛自二等以下均帶藍翎初制爲正品乾隆十九年防衛典儀俱攺爲從品

典儀親王府六人【從四品二人從五品二人從六品二人】世子五人【從四品一人從五品從六品各二人】郡王府四人【從五品從六品各二人】長子三人【從五品二人從六品一人】貝勒二人【從五品一人從六品二人】貝子三人【從六品一人從七品二人】公三人【從七品一人從八品二人】

掌儀節導引

五旗王公府屬參領旗各五人【從三品】佐領旗各七人【從四品】驍騎校毎佐領下二人【從六品】

掌王府所屬旗籍之政令凡田賦戶口出納盈縮之數綜其實而稽之

管領親王府四人郡王府三人【正六品】

掌王府文移及遣委之事

典膳親王府一人郡王府一人【從六品】

掌王府之膳羞

司庫親王府二人郡王府二人【從七品】

掌會計王府之庫藏

司匠親王府四人郡王府四人【從八品】

掌王府繕造修葺之事

牧長親王府四人郡王府三人【從八品】

掌王府之牧事親王府馬羣牧長二人牛羣羊羣牧長各一人郡王府馬羣牛羣羊羣牧長各一人

歷代建置

謹案三代時封建諸侯列國皆設官分職以治其民其法制備見於經傳兩漢晉宋諸侯王之官亦皆國官也宋齊梁陳以至隋唐諸王有府官有國官然兩漢以降王公率無分土所謂國官者乃虛名耳至宋置府官而國官不設亦變通之道宜然也我

朝所設王府各官因事制宜劑繁簡而恊於中其官名職掌有在昔本爲府官者有在昔爲國官而今王府亦設之者亦莫非斟酌損益以適乎古今之宜也

三代

周禮天官太宰乃施典於邦國設其傅其伍陳其置其輔【鄭康成注參謂卿三人伍謂大夫五人殷眾也謂眾士也王制諸侯上士二十七人其中士下士各居其上之三分輔府史庶人在官者也】

謹按太宰職設其參置其伍參謂參卿伍謂伍大夫是侯國無論同異姓皆得設三卿五大夫然周初封同姓諸侯其設官之盛如左傳定四年祝佗曰分唐叔懷姓九宗職官五正注云五正五官之長疏云時爲五行官長襄二十五年傳自六正五史三十帥注云六正三軍之六卿蓋晉初封國已立五正故其後增至六正也是周初建同姓之國其設正或不止參卿矣明堂位虞氏官五十夏后氏官百商二百周三百凡四代之官魯兼用之然則魯建官職且得同於王朝漢同姓諸侯王設官之盛蓋本周制也然當時諸侯君國子民卿大夫以下皆以分理一國之事其規制與今日王府官本自不同今第錄周禮太宰職以志緣起而並不以著於表云

秦【未置】

漢

漢書百官公卿表諸侯王國有太傅輔王內史治國民中尉掌武職丞相統眾官羣卿大夫都官如漢朝景帝中五年令諸侯王不得復治國天子爲置吏攺丞相曰相省禦史大夫廷尉少府宗正博士官大夫謁者郎諸官長丞皆損其員

謹按百官公卿表謂天子爲置吏攺丞相曰相卽後漢志云國家惟爲置丞相禦史大夫以下皆自置之是也漢紀宣帝詔膠東相王成治有異等其秩二千石釋三公山碑頌云願明公垂恩罔極保我國君洪氏謂以明公稱山之神國相爲國君東海廟碑有東海相南陽桓君山陽滿君蓋漢自令諸侯王不得治國國相實專司國政其職與太守無異故國除爲郡則以國相爲太守郡建爲國則以太守爲國相並非兩官漢稱太守爲府君故碑有國君之稱耳又百官公卿表載中尉掌武職漢舊儀載中尉與王相爭權常不和考荀悅前漢紀載梁王以公孫詭羊勝爲中尉號將軍蓋中尉掌武職故得將軍之名蓋將相權相抗也又百官公卿表謂內史治國民成帝時省內史更令相治民漢紀載元鳯元年戴王薨後宮有遺腹相內史不以奏本始元年廣川王去有罪內史相劾收責之以此知相與內史凡事皆相濟故相可以兼內史之職也

後漢書百官志皇子封王其郡爲國每置傅一人相一人皆二千石本注曰傅主導王以善禮如師不臣也相如太守有長史如郡丞○中尉一人比二千石本注曰職如郡都尉主盜賊郎中令一人僕一人皆千石本注曰郎中令掌王大夫郎中宿衛官如光祿勲自省少府職皆並焉僕主車及馭如太僕本注曰太僕比二千石武帝攺但曰僕又皆減其秩治書比六百石本注曰治書本尙書史名大夫比六百石本注曰無員掌奉王使至京師奉璧賀正月及使諸國本皆持節後去節謁者比四百石本注曰掌冠長冠本員十六人後減禮樂長本注曰主樂人衛士長本注曰主衛士醫工長本注曰主醫藥永巷長本注曰宦者主宮中婢使祠祀長本注曰主祠祀皆比四百石郎中二百石本注曰無員○侯國毎國置相一人其秩各如本縣本注曰主治民如令長不臣也但納租於侯以戶數爲限其家臣置家丞庶子各一人本注曰主侍侯使理家事列侯舊有行人洗馬門大夫凡五官中興以來食邑千戶以上置家丞庶子各一人不滿千戶不置家丞又悉省行人洗馬門大夫漢紀孝恵紀攺諸侯王相國爲丞相景帝紀初諸侯得自除吏禦史大夫以下官屬擬於天子國家惟置丞相黃金印自吳楚反之後奪諸侯權爲置二千石去丞相曰相銀印其後惟得衣食租稅而已貧或乘牛車時欒布有功封歙侯爲燕相有治迹民爲之立生祠中元三年罷諸侯禦史大夫官元帝紀令諸侯相位在郡守下

洪適釋司從事郭究碑竹邑者侯國屬沛尙和者鉅鹿之邑漢列侯大者食縣置相一人其秩各如本縣主治民如令長爾髙陽令楊著碑漢之王國相則秩二千石侯國相才與令長等耳思善者汝南之小國碑首題以髙陽者蕞爾國不若壯哉縣也

王應麟玉海漢諸侯王官有廐長私府長中禦府長食官長常侍長史治書

謹按漢諸侯王國設官爲備有表志所不載而散見於紀者如路溫舒爲廣陽私府長龔捨爲楚王常侍馬宮爲楚王長史又廐長見王尊食官長見梁王襄尙食監見馮唐又史記淳於意爲齊太倉長而齊有中禦府長信亦見意又宋書百官志云前漢王國已置文學亦兩漢表志之所未載也漢初參用封建之法諸侯王地大人眾備設眾官以治國事與三代時列國無異其後諸侯王不得治民王國之官員數品秩並加減損又皆朝廷爲置不得自置晉宋以降所置王國官大率沿漢制而增損之今國官旣廢而府官之防衛典儀典膳實卽漢時王國郎中令衛士長僕及食官長之職也又漢時王國有長史與今王府長史名同然漢王國置相職與郡太守同其長史卽郡丞之職今王府長史乃沿宋齊以後府官之名與漢之王國長史名同而實異矣

玉海爲太傅者韋孟唐生於楚賈誼於梁夏侯始昌於昌邑轅固於淸河師丹彭宜慶普於東平韓嬰於常山伏理於髙宻戴徳於信都丁姓於中山鄧彭祖於眞定衛綰於河間杜林於東海【疆封東海王重選官屬以林爲傅時諸王傅或多交防惟林有召必至】何敞於濟南爲相者曹參石慶於齊董仲舒於江都膠西張敞於膠東王尊於東平褚太於梁孔霸於髙宻內史則梁之韓安國楚之何武中尉則昌邑之王吉淮陽之韋元成王式爲昌邑王師以三百五篇諫吳王濞有太子師河間獻王立毛氏詩左氏春秋博士髙帝時諸侯得除內史以下漢獨爲置丞相梁孝王以至親故得自置相二千石傅寛爲齊右丞相或者侯國亦有兩相乎漢興諸王侯皆自治民聘賢楚三聘龔捨爲常侍東平憲王辟林撫爲西曹掾尋以爲師友

三國

杜佑通典魏定制凡國王公侯伯子男六等有保傅相常侍侍郎郎中令中尉大農文學友謁者大夫雜署令丞

晉

晉書職官志王置師友文學各一人景帝諱故攺師爲傅友者因文王仲尼四友之名號攺太守爲內史省相及僕有郎中令中尉大農爲三卿大國置左右常侍各一人省郎中置侍郎二人典書典祠典衛學官令典書丞各一人治書四人中尉司馬世子庶子陵廟牧長各一人謁者四人中大夫六人舍人十人典府各一人

謹案晉潘尼贈陸機出爲吳王郎中令詩云帝曰爾諧爲王卿士俯僂從命奚卹奚喜晉職官志以郎中爲王國三卿之一故陸機爲吳王郎中令而潘尼詩有卿士之稱又晉傅咸集載理李含表云臣州秦國郎中令始平李含忠公淸正才經世務實有史魚秉直之風蓋晉世郎中令位列三卿首故特重其選也

宋齊梁陳

宋書百官志宋氏以來一用晉制𨿽大小國皆有三軍晉制典書令在常侍下侍郎上江左則侍郎次常侍而典書令居三軍下矣江左以來公國則無中尉常侍三軍侯國又無大農侍郎伯子男惟典書以下又無學官令矣吏職皆以次損省焉宋太宗以來皇子皇弟𨿽非都督亦置記室軍南齊書百官志諸王師友文學各一人○國官郎中令中尉大農爲三卿左右常侍侍郎上軍中軍下軍三軍典書典祠學官典衛四令食官廏牧長謁者以下公侯置郎中令一卿

通典齊王國諮議文學等官公侯置郎中令一人唐六典注宋齊諸王令藩鎭者有長史一人梁陳公府並有一人

隋書百官志梁皇弟皇子府置師長史司馬從事中郎諮議軍及掾屬中錄事中記室中直兵等軍功曹史錄事記室中兵等軍文學主簿正軍行軍長兼行軍等員嗣王府則減皇弟皇子府師友文學長兼行軍藩王府則又減嗣王從事中郎諮議軍掾屬錄事記室中兵軍等員○王國置郎中令將軍常侍官又置典祠令廟長陵令典醫丞典府丞典書令學官令食官長中尉侍郎執事中尉司馬謁者典衛令舍人中大夫大農等官嗣王國則惟置郎中令中尉常侍大農等官藩王則無常侍

通典梁王國置相【公以下則臺閣爲選置之皆掌之百姓事】郎中令將軍常侍典書令典衛長【伯子無典衛】典祠以下自選備上諸官多同前代若王加將軍開府則置長史司馬及記室掾屬祭酒主簿錄事等官屬嗣王則惟置郎中令中尉常侍大農藩王則無常侍制與後漢同○陳親王起家則爲侍中若將軍方得有佐吏無將軍則無府止有國官皇弟皇子府置師長史司馬從事中郎諮議軍友掾屬記室等官其嗣王藩王府則逓減之王國置郎中令將軍常侍典祠令舍人等官其嗣王藩王則逓減其員玉海齊竟陵王子良開西邸招文學梁武帝與沈約謝朓王融蕭琛範云任昉陸倕等並防焉號曰八友梁皇弟皇子友各一人

謹案魏晉以降王國之官大率依仿漢制宋皇子皇弟𨿽非都督亦置記室軍自此以降諸王旣置國官又別置府官後世王府官實始於此

北魏

魏書官氏志諸王師第三品上諸王友從第四品下王家尉第七品中王家史從第九品下太和二十三年髙祖復次職令諸王師第三品皇子長史皇子司馬從第三品始蕃王長史始蕃王司馬第四品皇子諮議防軍事皇子友二蕃王長史二蕃王司馬從第四品皇子之開府從事中郎始蕃王諮議軍事三蕃王長史二蕃王諮議軍事三蕃王司馬第五品皇子之開府掾屬皇子郎中令皇子錄事軍事三蕃王諮議軍事皇子文學皇子功曹記室戶曹倉曹中兵軍事皇子功曹史從第五品始蕃王錄事軍皇子大農第六品二蕃王錄事軍皇子主簿皇子列曹軍事始蕃王功曹記室戶曹倉曹中兵軍事功曹史二蕃王功曹記室戶曹倉曹中兵軍事功曹史三蕃王錄事軍皇子之開府祭酒王公國郎中令皇子中尉從第六品皇子軍事皇子列曹行軍始蕃王主簿列曹軍事三蕃王功曹記室戶曹倉曹中兵軍事功曹史二蕃王主簿列曹軍事皇子行軍始蕃王列曹行軍三蕃王主簿列曹軍事王公同大農第七品皇子常侍二蕃王軍事二蕃王列曹行軍事始蕃王行軍三蕃王軍事三蕃王列曹行軍侯伯國郎中令皇子侍郎從第七品二蕃王行軍王公國中尉第八品侯伯國大農皇子長兼行軍皇子上中下將軍皇子中大夫王公國常侍子男國郎中令皇子典書令從第八品王公國侍郎侯伯國中尉太子軍防督始蕃王長兼行軍皇子典祀令皇子學官令皇子典衛令王公國上中下將軍王公國中大夫第九品始蕃王軍督防二蕃王長兼行軍子男國大農從事九品

北齊

隋書百官志後齊王置師一人余官大抵與梁制不異○皇子王國置郎中令大農中尉常侍各一人侍郎二人上中下三將軍各一人上中大夫各一人防閣四人典書典祠學官典衛等令各一人齋帥四人食官廐牧長各一人典醫丞二人典府丞一人執書二人謁者四人舍人十人諸王國則加有陵長廟長常侍各一人而無中將軍員上中大夫各減一人諸公又減諸王防閣齋帥典醫丞等員侯伯子男國又減諸公國將軍大夫員謹案魏時及北齊諸王皆有府官國官魏志所載諸王師友文學長史司馬諮議軍事掾屬錄事參軍事主簿祭酒功曹記室戶曹倉曹中兵軍事功曹史列曹軍事列曹行軍行軍長兼行軍督護皆府官也郎中令中尉大農常侍侍郎上中下將軍中大夫典書令典祠令典衛令學官令廐長皆國官也隋志言後齊王置師一人余官與梁同者府官也郎中令以下國官也

後周

通典後周皇弟皇子置友及學士等員

隋

隋書百官志皇伯叔昆弟皇子爲親王置師友各一人文學二人【郡王則無師友】長史司馬諮議參軍事掾屬各一人主簿二人錄事功曹記室戶倉兵等曹騎兵城局等參軍事東西閣祭酒各一人參軍事四人法田水鎧士等曹行參軍各一人行參軍六人長兼行參軍八人典籖二人嗣王郡王無主簿錄事參軍東西閣祭酒長兼行參軍等員而加參軍事爲五人行參軍爲十二人○諸王置國官有今大農各一人尉各二人典衛各八人常侍各二人侍郎各四人廏長學官長各一人食官廏牧長丞各一人典府長丞各一人舍人各四人等員上柱國柱國公減典衛二人無侍郎員侯伯又減典衛二人食官廏牧長各一人子男又減尉典衛常侍舍人各一人上大將軍大將軍公同柱國子男其侯伯減公典衛侍郎廏牧丞各一人子男無令無典衛又減舍人一人上開府開府公同大將軍子男其侯伯又無常侍無食官廏牧丞子男又無侍郎廏牧長上儀同儀同公同開府子男其侯伯又無尉無學官長子男又無廏長食官長二王后置國官與諸王同郡王與上柱國公同國公無上開府以上官者上開府公同散郡公與儀同侯伯同散縣公與儀同子男同

謹案隋時自典籖以下府官也令大農之屬國官也

唐

通典唐親王府各置官屬領親事帳內二府及國官

新唐書百官志王府官傅一人從三品掌輔正過失諮議參軍事一人正五品上掌訏謀議事友一人從五品下掌侍遊處規風道義侍讀無定員文學二人從六品上掌校典籍侍從文章東西閣祭酒各一人從七品上掌禮賢良導賔客【自祭酒以上爲王官武徳中置師一人常侍二人侍郎四人皆掌表啟書疏贊相禮儀舍人四人掌通傳引納謁者二人舎人二人諮議軍事友皆正五品下文學祭酒皆正六品下髙宗中宗時相王府長火以宰相兼之魏雍衛王府以尙書兼之徐韓二王爲刺史府官同外官資望愈下永淳以前王未出閣則不開府天授二年置皇孫府官元宗諸子多不出閣王官益輕而員亦減景云以後攺師曰傅開元二年廢尋復置廢常侍侍郎謁者舍人開成元年攺諸王侍讀曰奉諸王講讀大中初復舊】○長史一人從四品上司馬一人從四品下皆掌統府寮紀綱職務掾一人掌通判功曹倉曹戶曹事屬一人皆正六品上掌通判兵曹騎曹法曹士曹事主簿一人掌覆省書教記室軍事二人掌表啟書疏錄事軍事一人皆從六品上嘗付事勾稽省署杪目錄事一人從九品下功曹參軍事掌文官簿書考課陳設倉曹參軍事掌祿廩廚膳出內市易漁攺芻槁戶曹參軍事掌封戶僮僕弋獵過所兵曹參軍事掌武官簿書考課儀衛假使騎曹參軍事掌廐牧騎乘文物器械法曹參軍事掌案訊決刑士曹參軍事掌土功公自功曹以下各一人正七品上參軍事二人正八品下行參軍四人從八品上皆掌出使雜檢校典籖二人從八品下掌宣傳書教【武徳中攺功曹以下書佐法曹行書佐士曹佐皆曰參軍事長兼行書佐曰行參軍廢城局參軍事又有鎧曹參軍事二人掌儀衛兵仗田曹參軍事一人掌公職田弋獵水曹參軍事一人掌舟船漁捕芻艸皆正七品下眾吏二人百司間事謁者一人正七品下司閣一人正九品下貞觀中廢鎧曺田曺水曺武后時家吏以下皆廢自典簽以上爲府官郡王嗣王不置長吏】○親事府典軍二人正五品上副典軍二人從五品上皆掌校尉以下守衛陪從兼知鞍馬校尉五人從六品上旅帥從七品下隊正從八品下隊副從九品下皆掌領事帳內陪從自旅帥以下視親事多少乃置○帳內府典事二人正五品上副典事二人從五品上自校尉以下員品如親事府【初典軍以武官及流外爲之領執杖帳內等秦王齊王府置左右六防軍府左右親軍府左右帳內府左一右一防軍府防軍各一人副防軍各二人長史錄事參軍事倉曹兵曹鎧曹參軍事各一人統軍各五人別將各一人左二右二護軍府左三右三防軍府減統軍三人別將六人左右親軍府統軍各一人長史各一人錄事參軍事兵曺鎧曺參軍事左列將右列將各一人帳內府職員與防軍府同又有庫直親事府驅咥直隸帳內府選材勇爲之貞觀中庫直以下皆廢親事府有府一人史二人執杖親事十六人執弓杖執乘親事十六人掌供騎乘親事三百三十人帳內有府一人史一人帳內六百六十七人】○親王國令一人從七品下大農一人從八品下掌判國司尉一人正九品下丞一人從九品下學長官丞各一人掌教授內人食官長丞各一人掌營膳食廏牧長丞各二人掌畜牧典府長丞各二人掌府內雜事長皆正九品下丞皆從九品下【有典衛八人掌守衛陪從舍人四人錄事一人府四人吏八人】唐六典親王國令一人大農二人從八品下掌通判國司事尉二人正九品下掌分判國司事丞一人從九品下錄事一人府五人史十人掌付事勾稽省置杪目監印給紙筆事典衛八人掌守衛居宅事舍人四人掌供引納驅策事學官長一人掌教授內人事食官一人工正一人掌營造膳食事廏牧長二人丞二人掌畜牧牛馬事典府長二人丞二人

玉海侍讀【袁丞序晉王友徐齊聃潞王文學沛王侍讀齊侍講四王之邸袁利正周王侍讀徐岱正元初太子諸王侍讀】傅【陸徳明以經授中山王狄兼謨爲益王傅文宗將立魯王爲太子謹選師傅庾敬林以戶侍爲燕王傅】友【王宏直爲荊王友郎余令授霍王府軍從父知年爲王友元軌爲二賢人府】祭酒【馬嘉運正觀初越王東閣祭酒韋陟溫王府東閣祭酒任敬臣以孝行爲越王西閣祭酒許王文學】諮議【張後嗣爲燕王諮議】典籖【張耀卿爲相王府典籖與掾邱悅文學韋利器更直備顧問府中號學士唐休璟爲吳王府典籖】司馬【劉禕之拜相王府司馬帝曰朕子賴卿以師矩】錄事軍【蘇瓌擢豫王府錄事軍】修撰【沛王召王勃爲府修撰次平臺祕略】

謹按唐時諸王亦有府官國官而又以祭酒以上爲王官府官又別置親事帳內二府視前代設官爲尢多而親事帳內則明時王府防衛之所由昉也漢初封建子弟用三代之法故備置國官自景帝後諸侯王不復治民與初制已大殊迄於魏晉諸王猶有分土東晉以後諸王率不之國封國徒爲虛爲至唐中葉以後則出閣者亦鮮矣而猶仍漢制多置國官冗員糜祿是亦秕政之一也

五季

司馬光資治通鑑後唐長興四年四月言事者請爲親王置師傅宰相畏秦王從榮不敢除人請令王自擇秦王府判官太子詹事王居敏薦兵部侍郎王瓚於從榮從榮表請之以瓚爲祕書監秦王前襄州支使魚崇逺爲記室

宋

宋史職官志親王府傅長史司馬諮議軍友記室軍主府教授小學教授傅及長史司馬有其官而未嘗除太平興國八年諸王出閤楚王府置諮議軍二員翊善二員陳王府置諮議翊善各一員韓王冀王益王置翊善各一員後乂置記室及諸王府侍講一員並以常參官兼充【其後多不置諮議翊善記室或止一員】大中祥符九年仁宗初封壽春郡王置友二員亦以常官兼充天禧二年進封升王友遷諮議仍置記室一員又皇侄皇孫侍教南北伴讀無定數凡諸宮皆置有教授初無定員是年英宗以宗室自率府副率以上八百餘人奉朝請者四百餘人而教官才六員乃詔增置教授官凡皇族年三十以上者百一十三人置講書四員年十五以上者百十三人置講書四員年十五以上者三百九人增置教授五員【按此當云年二十以上者百一十三人置講

書四員年十五以上者三百九人增置教授五員而誤二十爲三十又衍年十五以下一十五字】年十四以下者別置小學教授十二員並舊六爲二十七員以分教之其子弟不率教俾教授官本位尊長具名申大宗正司景行戒責教授官不職大宗正司宻訪以聞舊制親賢宅置講書紹興十二年攺爲府教授掌教親賢宅南班宗子淳熙十二年詔建魏惠憲王府置小學教授二員以館職兼充掌訓皇孫旣長趨朝謁則不以小學名而講習如故自後皇侄皇孫皆置教授

玉海太平興國四年九月丁亥楊可法爲皇子侍講八年三月己巳王遹爲王府諮議戴元翊善何法姚坦等爲皇子翊善邢昺諸王府侍講雍熙二年五月辛未命王龜從畢士安等四人爲王府記室上諭曰諸子生長深宮資良士贊導爲善使日聞忠孝之道至道元年正月皇侄皇孫以教授爲名孫�爲之咸平元年正月癸酉始令諸王府記室翊善侍讀等兼南北宅教授咸平四年九月壬午劉士元爲南宮侍讀祥符二年五月丁卯以講書終篇宴廣平公徳等三年七月壬寅詔南宮北宅大將軍以下各赴書院講讀經史天聖三年上曰教授非止講經宜選履行端慤者七月以張維翰爲允弼宅教授慶曆五年二月戊子朔大宗正司請置善翊記室侍講詔楊中和爲侍講三月己未詔大宗正司曰朕建置宗官開敞居第臨遣儒士往授經訓宜令睦親南北宅諸院教授且聽習文辭經典書翰功課以開元丰三年二月七日辛丑攺諸王宮侍講爲講書元祐五年喬執中徐王府侍講八年二月六月詔皇弟大寧郡王以下出就外學於親王舊第置學捨置諸王說書二員三月二十三日賜九經孟荀揚子崇寧四年攺教授爲博士政和七年八月甲申攺諸王府侍讀侍講爲贊讀直講紹興三十年三月二十八日建王府置贊讀直講小學教授三十二年九月四日鄧王以劉度贊讀何俌直講慶王以陳良祐贊讀唐堯封直講恭王以程大昌贊讀林栗直講乾道七年二月八日魏王封寧國府十六日置長史司馬記室

謹案唐諸王有府官國官然自明皇以後諸王多不出閣意國官亦已漸廢矣至宋而諸王惟置府官不置國官可謂得損益之故其後因之而不變焉

遼

遼史百官志王傅府王傅蕭惟信重熙十五年爲燕趙王傅○親王內史府內史道宗太康三年見內史吳家弩【原作吳家奴今據字面攺正】長史參軍○諸王文學館諸王教授姚景行重熙中爲燕趙國王教授諸王伴讀聖宗太平八年長沙郡王宗允等奏選諸王伴讀

金

金史百官志親王府屬官傅正四品掌師範輔導議可否若親王在外亦兼本京節鎭同知府尉從四品本府長史從五品明昌三年攺掌警嚴侍從兼總統本府之事司馬從六品同檢校門禁總統府事文學二人從七品掌贊導禮義資廣學問記室軍正八品掌表牋書啟之事大定七年八月始置二十年不専除令文學兼之

元

元史百官志內史府秩正二品內史九員正二品中尉六員正三品司馬四員正四品諮議二員從五品記室二員從六品照磨兼管勾承發架閣庫從八品掾史八人譯史四人知印通事各二人宣使五人典吏二人至元二十九年封晉王於太祖四鄂爾多【防古語宮殿也原作幹耳朶今攺正】之地攺王傅爲內史秩從二品置官十四員延祐五年陞正二品給印分司京師並分置官屬○延慶司秩正三品掌王府祈禳之事使三員正三品同知二員正四品典簿一員從七品令史二人譯史知印通事各一人奏差二人至元二十七年置○斷事官秩正三品理王府詞訟之事斷事官一十六員正三品經歷知事各一人令史三人○典軍司秩從七品掌控鶴百二十有六人典軍二員副使二員天徳四年置○諸王傅官庫春布哈【防古語庫春力也布哈牤牛也原作寛徹不花今攺正】太子至齊王位下凡四十五王毎位下各設王傅傅尉司馬三員傅尉惟軍惟布哈額布根【防古語老人也原作也不幹今攺正】鄂爾昆【地名原作幹羅溫今攺正】三王有之自此以下皆稱府尉列於王傅之下司馬之上而三員並設又多寡不同或少至一員或多至三員者齊王則又獨置王傅一員

明

明史百官志王府長史司左右長史各一人【正五品】其屬典簿一人【正九品】所轄審理所審理正一人【正六品】副一人【正七品】典膳所典膳正一人【正八品】副一人【從八品】奉祠所奉祠正一人【正八品】副一人【從八品】典樂一人【正九品】典寶所典寶正一人【正八品】副一人【從八品】紀善所紀善二人【正八品】良醫所良醫正一人【正八品】副一人【從八品】典儀所典儀正一人【正九品】副一人【從九品】工正所工正一人【正八品】副一人【從八品以上各所副官嘉靖四十四年並革】伴讀四人【從九品後止設一人】教授無定員【從九品】引禮舍人二人【後革二人】倉大使副使各一人庫大使副使各一人【倉庫副使後俱革】郡王府教授一人【從九品】典膳一人【正八品】鎭國將軍教授一人【從九品】長史掌王府之政令輔相規諷以匡王失率府僚各供乃事而總其庶務焉凡請名請封請婚請恩澤及陳謝進獻表啟書疏長史爲王奏上若王有過則詰長史曾經過犯之人毋得選用是職審理掌推按刑獄禁詰橫暴無干國紀典膳掌祭祀賓客王若妃之膳羞奉祠掌祭祀樂舞典寶掌王寶符牌紀善掌諷導禮法開諭古誼及國家恩義大節以詔王善良醫掌醫典儀掌陳儀設工正掌繕造修葺宮邸廨捨伴讀掌侍從起居陳設經史教授掌以徳義廸王校勘經籍凡宗室年十嵗以上入宗學教授與紀善爲之師引禮掌接對賔客贊相威儀洪武三年置王相府左右相各一人【正二品】左右傅各一人【從二品】軍府軍一人【正五品】錄事二人【正七品】紀善一人【正七品】各以其品秩列朝官之次又置典籖司諮議官尋以王府武相皆勲臣令居文相上王相府官屬仍與朝官更互除授是年置王教授四年更定官制【左右相正二品文武傅從二品軍從正品錄事正七品審理正正六品副正七品紀善正七品各署典祠正典寶正典儀正典膳正典服正工正醫正並正七品副並從七品牧正正八品副從八品引禮舍人省注】九年攺軍爲長史罷王傅府及典籖司諮議官增設伴讀四人選老成明經愼行之士任之侍讀四人收掌文籍少則缺之尋攺王相府所屬奉祠典寶典膳良醫工正各所正並紀善俱正八品副從八品十三年並罷王相府陞長史司爲正五品置左右長史各一人典簿一人定王府孳牲所倉庫等官俱爲雜職二十八年置靖江王府諮議所諮議記室教授各一人建文中增置親王賓輔二人伴讀伴講伴書各一人長史三人郡王賓友二人教授一人記室二人直史一人左右直史各一人吏目一人典印典祠典禮典饌典藥五署官各一人典儀二人引禮舍人二人儀仗司吏目一人其賓輔三伴賔友教授進見時侍坐稱名而不稱臣禮如賓師成祖初復舊制攺靖江王府諮議所爲長史司萬曆間周府設宗正一人【後各府亦漸置】郡王府增設教授一人○王府防衛指揮使司設官如京衛玉府儀衛司儀衛正一人【正五品】儀衛副二人【從五品】典仗六人【正六品】儀衛掌侍衛儀仗防衛掌防禦非常防衛王邸有徵調則聽命於朝明初諸王府置防軍府洪武三年置儀衛司司設正副各一人秩比正副千戶司仗六人秩比百戶四年攺司仗爲典仗五年置親王防衛指揮使司毎王府設三防衛衛設前後左右中五所所千戶三人百戶十人又設圍子手二所每所千戶一人九年罷防衛府建文中攺儀衛司爲儀仗司增置吏目一人成祖初復舊制

謹按元明諸王就封於外皆承宋制但置府官而明時諸王府官實防用唐以前府官國官之制如長史在前代本爲府官而典膳奉祠典儀舍人之屬則皆前代國官之職也至防衛之設則又酌唐時親事帳內二府之制而用之明初王府長史多選耆舊爲之有入爲王朝官者其後長史諸官無復遷擢而王府體制漸替士大夫多不願爲王府官惟世宗以興邸入承大統府寮多獲顯用第明之於藩王處之旣非其道所置王官𨿽曰翊獲實資鈐束形格勢禁法立而獘生焉我

朝展親之誼超軼曩代分封諸王列邸京師盛置官屬體制崇備而諸

皇子

皇孫出府者於府官外

特命內務府大臣總其府事而所設官府又皆由部

引

見簡授職𨿽系於藩邸爵實列於

皇朝無樹私植黨之嫌其頒祿之制自漢以來或領於司農或取諸王國而總以今制爲善蓋漢時諸侯王世有國土其所食邑皆各爲私奉養不領於天下之經費甚至鑄山煮海富埒天家則其僚屬之俸給自不復頒自朝廷逮後累代宗藩有爵號而無分土通典所載諸王府屬並給士力白直防閣庶僕俸料則悉由朝給矣沿及前明載於防典戶部條下者有王府文武官吏俸祿按月支給之文則以明之諸王𨿽就藩於國不得收其賦稅嵗給祿米各於所封國內府分放支而本色折色折鈔之法紛然日出所司因以爲姦其殆不可勝詰我

朝定制凡王府官屬各按品食俸於戶部支領銀米兩給所以優其身家而防其宣力者法良意美爲萬常昭之令典矣

公主府官【附】

國朝官制

固倫公主府長史一人【三品】頭等防衞一人二等防衞二

人三等防衞二人典儀二人【六品】

和碩公主府長史一人【四品】二等防衞二人三等防衞一

人典儀二人【六品一人七品一人】

長史掌府中之政令防衞典儀各庀其政以聴於長史舊例由內務府於閒散內

奏補授乾隆五十一年定制凡府員不必拘定陪嫁人戶聴公主於該府家人隨便補放以告內務府而注冊焉

歷代建置

三代【經籍未見】

謹案帝乙歸妹見於易象王姬下嫁載在風詩而其時館甥之選多在侯國故設官之制典籍無聞也

秦【未置】

漢

漢書百官公卿表公主所食曰邑

後漢書皇后紀漢制皇女皆封縣公主其尊崇者加號長公主諸王女皆封鄕亭公主李賢注續漢志曰諸公主家令一人六百石丞一人三百石其餘屬吏增減無常漢官儀曰長公主傅一人私府長一人食官一人永巷長一人家令一人秩皆六百石各有員吏而鄕公主傅一人秩六百石僕一人六百石家令一人三百石也

謹案漢公主屬官其祿秩視後代優至其設一人則亦仿太子及諸王而立制者也

三國

杜佑通典魏公主有家令僕丞行夜督郵○魏官第七品公主及諸國丞萬戶以上典書令及家令第八品公主家令第九品公主家僕

晉

通典晉官第八品公主家令第九品公主家丞

宋齊梁陳

通典宋公主有傅令傅令不得朱服齊與晉宋同陳置九等公主有家令之制

北魏

通典後魏官第九品公主家令

謹案北魏公主皆嫁於賔附之國朝臣子弟𨿽名族英彥不得尙焉然考太常博士常景奏云婦人無専國之理婦人爲君男子爲臣古禮所不載則當時公主下嫁亦必有置邸設官之事而所謂公主家令亦仍列於朝臣也

北齊

隋書百官志後齊諸公主置家令丞主簿錄事等員

通典北齊正九品公主家令

後周【未置】

隋

隋書百官志大長公主長公主公主並置家令丞各一人主簿謁者舍人各二人郡王惟減主簿員○公主家令視正九品

唐

新唐書百官志公主邑司令一人從七品下丞一人従八品下掌公主財貨廩積田園主簿一人正九品下錄事一人從九品下督封租主家財貨出入有史八人謁者二人舍人二人家史二人謹案唐神龍二年閏正月敕公主府設官屬或儀比親王或惟不置長史而余並同親王若公主非皇后生官員減半其出防外藩者或特置司馬至景龍中始依舊爲邑司家令丞錄事各一人出防者不置蓋唐時公主官屬較多而神龍之制則又加隆者也新書主簿一人而舊書職官志作二人又舊志作家吏二人而新志作家史當有一訛也

五代【未置】

宋

宋史職官志公主邑令丞邑司錄事皆存其名而罕除

遼【未置】

金【未置】

元【未置】

明

明史職官志洪武七年公主府設家令一人【正七品】司丞一人【正八品】錄事一人【正九品】二十三年攺家令司爲中使司以內使爲之

謹案公主官屬自宋存其名而不除明初亦備官而其後攺用奄寺若遼金元則並其名不著然固倫公主和碩公主均爲

皇女體敵藩封一切統制宜從周渥我

朝定制酌古凖今不襲漢唐之繁冗亦不同宋元以來之缺略其取人卽求諸本府俾人副其事事充其材眞不易之良法矣置員旣少證古亦多缺故不別著爲表而依前史誌例類敍於王府各官之後以昭

國家惇睦之所推曁云爾

欽定歷代職官表卷六十九

欽定四庫全書

欽定歷代職官表卷七十

新疆各官表

﹤史部﹐職官類﹐官制之屬﹐欽定歷代職官表﹐卷七十﹥﹤史部﹐職官類﹐官制之屬﹐欽定歷代職官表﹐卷七十﹥

新疆各官

國朝官制

總統伊犂等處將軍一人防贊大臣一人【裁設無定】領隊大臣五人印房司官二人筆帖式二人糧餉處司官二人筆帖式一人駝馬處司官一人筆帖式一人卡倫侍衛十二人

將軍統掌新疆之軍政山北山南皆聽節制防贊大臣防贊軍務與將軍同駐伊犂領隊大臣分統遊牧駐惠寧城者一駐惠逺城者四

總管六人副總管七人協領十有二人佐領一百有八人防禦五十有六人驍騎校一百有八人署理營務筆帖式十人

總管分理營務錫伯一副一索倫達呼爾一察哈爾二副二額魯特二副三協領分理滿洲蒙古官兵駐惠寧城者四駐惠逺城者八佐領惠寧城十六惠逺城四十錫伯八索倫達呼爾八察哈爾十六額魯特二十防禦惠寧城十六惠逺城四十驍騎校各如其佐領之數署理營務筆帖式滿洲蒙古二錫伯二索倫達呼爾二察哈爾二額魯特二俱經制之缺由伊犂所屬諸旗揀補又有領催委署前鋒校或給七品頂帶或給六品頂帶在卡倫侍衛上行走者舊無定額

總理回務頭等臺吉三品阿奇木伯克一人四品伊什罕伯克一人五品噶匝納齊伯克二人五品商伯克二人六品哈子伯克一人六品都官伯克一人七品密喇布伯克六人七品明伯克六人七品什和勒伯克一人七品帕察沙布伯克一人七品玉資伯克一人

阿奇木伯克總理回務伊什罕伯克副之噶匝納齊伯克掌理田賦商伯克掌徵輸哈子伯克掌詞訟都官伯克掌遞送兵馬糧餉文卷一切官物及分攢差務密喇布伯克掌水利明伯克掌千戶之徵輸一切雜務什和勒伯克掌驛館薪芻諸務帕察沙布伯克掌巡緝牢獄諸務玉資伯克掌百戶之徵輸一切雜務

烏魯木齊都統一人副都統一人

掌烏魯木齊之軍政滿洲緑旗官兵皆屬焉舊惟設安西提標緑旗五營乾隆三十六年始以滿洲兵駐防設防贊大臣一人三十八年又設領隊大臣二人四十二年始定爲今制

協領六人佐領二十有四人防禦二十有四人驍騎校二十有四人九品筆帖式二人卡倫侍衛三人

乾隆三十七年設管理額魯特官兵總管一人副總管一人佐領四人驍騎校四人四十二年移駐塔爾巴哈臺又有管理臺站屯政廠務各員或由陜西甘肅二省除派或由伊犂調撥無定額

庫爾喀喇烏蘇領隊大臣一人

舊以侍衛駐札屬於烏魯木齊不得自奏事其文移亦由烏魯木齊轉行不給印信乾隆三十五年始請給印信仍屬烏魯木齊三十七年始定爲今制

管理糧餉官一人

又有管理臺站屯政文武各員或由陜西甘肅二省除派或由伊犂烏魯木齊調撥無常員

塔爾巴哈臺防贊大臣一人領隊大臣二人【一管四營一管額魯特】

乾隆三十年設初駐雅爾後移駐今治

總管一人副總管一人佐領八人驍騎校八人卡倫侍衛十二人印房章京三人筆帖式三人管理糧餉官一人

總管舊駐烏魯木齊乾隆四十二年移駐

巴裏坤領隊大臣一人協領二人佐領八人防禦八人驍騎校八人印房筆帖式一人

乾隆三十七年原設防贊大臣一人領隊大臣一人協領四人佐領防禦驍騎校各十六人筆帖式二人後攺防贊大臣爲領隊大臣而以領隊大臣一人移駐古城協領以下等官亦分其半隨駐

古城領隊大臣一人協領二人佐領八人防禦八人驍騎校八人印房筆帖式一人

並乾隆三十九年自巴裏坤移駐

謹案巴裏坤今爲鎭西府治已列在郡縣且原版圖不在新疆之數以其爲新疆北路之門戶而分置駐防亦與新疆一例故以領隊大臣列新疆表中至其文武諸官則各見本門玆不復載

總理烏什等處防贊大臣一人協理大臣一人【裁設無定】阿克蘇領隊大臣一人

掌烏什之政令兼統賽喇木拜城其阿克蘇一城舊別設辦事大臣乾隆三十一年亦並烏什而裁舊設副都統一人攺設防贊大臣以阿克蘇大臣移駐其領隊大臣則自喀什噶爾移駐

印房章京二人筆帖式三人管理糧餉官一人

印房章京乾隆三十一年設筆帖式舊設一員乾隆三十一年增二員管理糧餉官舊調用陜甘二省典史一員亦乾隆三十一年攺用部員其換防屯田等官由陜甘二省自副將以下除派舊無常員

協領一人佐領二人防禦二人驍騎校二人防送伯克侍衛一人卡倫侍衛十有一人軍臺委署筆帖式十人佐領防禦驍騎校俱乾隆三十一年由烏魯木齊巴裏坤調撥移駐卡倫侍衛則舊所設也

管理回民五品阿奇木伯克一人六品哈子伯克一人七品明伯克一人七品密喇布伯克一人分理阿克蘇三品阿奇木伯克一人四品伊什罕伯克一人五品噶匝納齊伯克一人五品商伯克一人六品哈子伯克一人六品巴濟吉爾伯克一人六品伯克二人七品訥克布伯克一人七品都官伯克三人七品莫提色布伯克一人七品木特斡裏伯克一人七品明伯克二人七品阿爾巴布伯克一人七品帕察沙布伯克一人七品什和勒伯克二人七品伯克三人分理阿克蘇所屬六品阿奇木伯克一人喀勒喀勒六品阿奇木伯克一人七品哈子伯克一人七品密喇布伯克一人七品明伯克一人雅爾巴什七品密喇布伯克一人七品明伯克一人庫車巴什七品密喇布伯克一人七品明伯克一人阿克雅爾七品密喇布伯克一人七品明伯克一人哈喇塔勒七品密喇布伯克一人七品明伯克一人哈爾噶額密什七品密喇布伯克一人雅爾賽喇木七品明伯克一人愛庫爾七品密喇布伯克一人英額阿里克七品明伯克一人赫色勒七品明伯克一人分理賽哩木三品阿奇木伯克一人四品伊什罕伯克一人五品噶匝納齊伯克一人六品哈子伯克一人七品密喇布伯克一人七品明伯克一人分理拜城四品阿奇木伯克一人五品伊什罕伯克一人六品噶匝納齊伯克一人七品密喇布伯克一人七品哈子伯克一人七品明伯克一人

巴濟吉爾伯克掌稅務訥克布伯克掌營建莫提色布伯克掌回眾之教法不與政事木特斡裏伯克掌售授田產與其稅務阿爾巴布伯克掌差役六品伯克掌修壩管臺七品伯克掌采銅余伯克與伊犂同名者其所掌並同

謹案此皆乾隆三十年平定逆回後重定之制與初制稍有異同今不具載

葉爾羌辦事大臣一人協辦大臣一人

乾隆二十六年設領隊大臣二人尋省以協辦大臣兼理領隊事務

印房章京二人筆帖式三人委署筆帖式二十人管理糧餉官一人佐領二人驍騎校二人聽差坐卡侍衛十有三人

佐領驍騎校並乾隆三十六年設由伊犂烏魯木齊等處調撥侍衛乾隆二十六年設初定十五員後減二員

管理回民三品阿奇木伯克一人四品伊什罕伯克一人四品商伯克一人五品密喇布伯克一人五品訥克布伯克一人五品木特斡裏伯克一人五品哈喇都官伯克一人五品帕察沙布伯克一人五品哈子伯克一人六品巴濟吉爾伯克一人六品明伯克一人六品都官伯克一人六品莫提色布伯克一人六品什和勒伯克一人六品匝布梯墨克塔布伯克一人六品巴克瑪塔爾伯克一人六品哲博伯克一人六品阿爾巴布伯克二人六品賽特裏伯克一人分理托古斯哈特五品阿奇木伯克一人六品哈子伯克一人六品明伯克一人分理英額齊盤五品阿奇木伯克一人六品密喇布伯克一人六品明伯克一人分理哈爾噶裏克五品阿奇木伯克一人六品哈子伯克一人六品密喇布伯克一人六品明伯克一人分理和什阿喇布五品阿奇木伯克一人分理伯什恰特五品密喇布伯克一人分理薩納珠五品阿奇木伯克一人分理舒帖五品密喇布伯克一人六品明伯克一人分理裕勒阿里克六品阿奇木伯克一人分理色哩克郭勒五品阿奇木伯克一人六品伊什罕伯克一人六品商伯克一人六品哈子伯克一人六品阿爾巴布伯克一人七品什和勒伯克一人七品巴匝爾伯克一人分理巴爾楚克六品阿奇木伯克一人分理塔克布依六品阿奇木伯克一人分理坡斯恰木六品哈子伯克一人分理阿喇巴特齊六品密喇布伯克一人分理鄂湍楚魯克六品密喇布伯克一人

匝布梯墨克他布伯克掌教習經館巴克瑪塔爾伯克掌果園哲博伯克掌修造甲械賽特裏伯克掌巡察街道園林果木諸務巴匝爾伯克掌市肆細務余與伊犂諸處同名者所掌並同

和闐辦事大臣二人委署筆帖式二人

管理回民三品阿奇木伯克一人四品伊什罕伯克一人五品哈什伯克一人五品木特斡裏伯克一人六品哈喇都官伯克一人七品訥克布伯克一人七品莫提色布伯克一人七品木特斡裏伯克一人七品都官伯克一人七品哈喇都官伯克一人七品什和勒伯克一人分理額勒齊五品噶匝納齊伯克一人六品哈子伯克一人七品帕察沙布伯克一人七品明伯克一人分理額勒齊屬境七品宻喇布伯克一人七品明伯克三人分理玉隴哈什四品阿奇木伯克一人五品商伯克一人六品哈子伯克一人分理玉隴哈什屬境七品密喇布伯克二人七品明伯克二人分理哈喇哈什四品阿奇木伯克一人五品商伯克一人六品哈子伯克一人七品帕察沙布伯克一人七品都官伯克一人分理哈喇哈什屬境七品密喇布伯克三人七品明伯克四人分理齊喇四品阿奇木伯克一人六品哈子伯克一人七品密喇布伯克一人七品明伯克一人分理塔克四品阿奇木伯克一人六品哈子伯克一人分理克勒雅四品阿奇木伯克一人六品哈子伯克一人分理克勒雅屬境七品密喇布伯克一人七品明伯克二人哈什伯克掌采玉哈喇都官伯克掌安設臺站修整兵械余與伊犂諸處同名者所掌並同

喀什噶爾辦事大臣一人協辦大臣一人

乾隆二十四年設防贊大臣一人總理各回城事務又設領隊大臣一人三十一年移駐烏什攺設辦事大臣専司境內之事其協辦大臣則仍二十四年所舊設也

印房章京一人辦理回務章京一人筆帖式一人委署筆帖式六人軍臺委署筆帖式一人管理糧餉官一人印房章京辦理回務章京俱乾隆二十六年設筆帖式二十七年設管理糧餉官亦二十六年設又有駐防滿洲領隊官無常員

總管一人防領二人防禦一人驍騎校三人聽差守卡侍衛十有三人

總管等官俱乾隆二十四年設侍衛乾隆二十六年設初十五員三十五年移駐塔爾巴哈臺二員

管理回民三品阿奇木伯克一人四品伊什罕伯克一人四品噶匝納齊伯克一人四品商伯克二人五品哈子伯克一人五品訥克布伯克一人五品莫提色布伯克一人五品木特斡裏伯克一人六品巴濟吉爾伯克一人六品明伯克一人六品都官伯克一人六品阿爾巴布伯克一人六品帕察沙布伯克一人六品克哷克雅喇克伯克一人六品什和勒伯克一人六品巴克瑪塔爾伯克一人七品明伯克一人分理牌租巴特四品阿奇木伯克一人七品明伯克一人分理塔什巴裏克四品阿奇木伯克一人分理阿斯屯阿喇圖什五品阿奇木伯克一人六品哈子伯克一人七品明伯克五人分理玉斯屯阿喇圖什六品阿奇木伯克一人六品哈子伯克一人七品明伯克一人分理伯什克哷木五品阿奇木伯克一人六品哈子伯克一人六品密喇布伯克一人六品明伯克一人分理提斯衮五品密喇布伯克一人分理阿喇古六品阿奇木伯克一人六品哈子伯克一人分理鄂坡勒六品阿奇木伯克一人分理汗阿里克六品密喇布伯克一人六品哈子伯克一人七品明伯克一人分理霍爾千六品密喇布伯克一人六品明伯克一人分理克色勒布依六品密喇布伯克一人分理塞爾滿六品密喇布伯克一人分理托庫薩克六品密喇布伯克一人分理托普魯克七品明伯克一人分理嶽普囉克七品明伯克一人分理英吉沙爾四品阿奇木伯克一人六品哈子伯克一人六品密喇布伯克一人總理英吉沙爾五處卡倫伯克一人英吉沙爾屬賽哩克七品密喇布伯克一人

克哷克雅喇克伯克掌商賈貿易收其稅入余與伊犂諸處同名者所掌並同

庫車辦事大臣一人

兼轄沙雅爾乾隆二十四年設

印房章京一人筆帖式二人委署筆帖式三人辦理糧餉官一人

並乾隆三十一年設章京原設二員三十四年裁一員辦理糧餉官乾隆二十四年設二十六年定以陜甘二省縣丞典史差充

管理回民三品阿奇木伯克一人四品伊什罕伯克一人五品噶匝納齊伯克一人五品商伯克一人六品哈子伯克一人七品密喇布伯克二人七品訥克布伯克一人七品明伯克一人七品都官伯克三人七品木特斡裏伯克一人七品莫提色布伯克一人七品阿爾巴布伯克一人七品帕察沙布伯克一人七品采銅伯克一人分理沙雅爾三品阿奇木伯克一人四品伊什罕伯克一人五品噶匝納齊伯克一人五品商伯克一人六品哈子伯克一人七品密喇布伯克一人七品訥克布伯克一人七品都官伯克二人七品莫提色布伯克一人七品采銅伯克一人

哈喇沙爾辦事大臣一人

印房筆帖式六人管理糧餉官一人

又有管理屯政等官由陜西甘肅二省以防將遊擊除派無常員

管理庫爾勒回民三品阿奇木伯克一人四品伊什罕伯克一人五品噶匝納齊伯克一人五品商伯克一人六品哈子伯克一人七品明伯克一人七品訥克布伯克一人七品王資伯克一人六品伯克一人七品伯克一人管理布古爾回民三品阿奇木伯克一人四品伊

什罕伯克一人五品噶匝納齊伯克一人五品商伯克一人六品哈子伯克一人七品明伯克一人七品訥克

布伯克一人七品玉資伯克一人六品伯克一人七品伯克一人

自阿奇木伯克至玉資伯克所掌皆與伊犂諸處同其六品伯克則専司查臺七品伯克則専司采銅均乾隆三十一年設旋因移回戶於庫轍滿裁六品哈子伯克一員增四品阿奇木伯克一員並移五品噶匝納齊伯克一員七品玉資伯克一員前往治之後回戶仍移歸庫爾勒官制亦仍如舊額

吐魯番辦事大臣一人

辦事大臣初駐辟展統緑旗兵三百名乾隆四十二年攺定今制移駐吐魯番

防領二人佐領十有五人驍騎校十有五人印房章京一人正八品筆帖式一人委署筆帖式六人

乾隆二十六年設印房筆帖式一員後攺設章京二員四十一年裁一員其筆帖式一員四十年設委署筆帖二十六年初設十三員後裁七員又有聽差各員於內地鎭營員弁內派撥無定額

總理回務紮薩克郡王一人協理回務圖撒拉克齊二人分駐羅布淖爾五品伯克三人六品伯克七人【詳見藩屬】哈密辦事大臣二人

掌哈密之屯政與其儲積之數故其印文稱哈密辦理糧餉大臣而地方諸務亦並治焉

印房章京一人驍騎校一人筆帖式六人

總理回眾郡王一人【詳見藩屬】

管轄五堡回民屯眾諸務以聽於大臣

謹案吐魯番哈密𨿽舊有之地以其爲新疆南路之門戶故與巴裏坤一例均列於新疆之中

歷代建置

謹案西域自漢武帝時始通中國特爲置官領防其後又置都防及戊巳校尉屯田車師前王庭當時自譯長城長且渠當戶而上佩漢印綬者三百七十六人然不過虛奉名號而已非能有其土宇設官以治之也建武中西域諸國復遣使內屬光武以天下初定未遑逺馭閉闗謝之永平十六年始置宜禾都尉明年復置都防永初以降或設都防或僅設校尉廢置不常唐初西州特置都防府設大都防以領之後復攺爲節度使亦聊示羈縻不能制其要領迨宋而靈夏之間方爲敵境逺撫長馭非所與聞遼代起自滑鹽方事南徵未専西顧僅置夏州蕃落諸使元代勃興始滅西域四十餘國其後又遣將入乞石迷至富郎而還於是西域之地盡歸統攝然大抵以諸王駙馬爲行營統軍以鎭之亦未能郡縣其地比於諸路也迨明而嘉峪設守啟閉不時哈密迆西棄同甌脫河套之議舉國震驚無論陽闗以外形勢孱弱蓋不足言矣我

皇上禦極以來徳威逺播聲教遐通薄海內外悉主

悉臣近者蕩平準部戢定回疆

天戈所指歸仁恐後由是天山南北數萬里而遙悉

歸版宇

皇上明撡金鏡因地制宜列戍開屯設官分職使綱目相系臂指相維巴裏坤烏魯木齊諸地已置郡縣而列學校其他亦皆屹然重鎭鞏固萬年至山南回部諸官自三品以至七品仍其舊名而寵以

天朝之品秩賞罰黜陟悉與內地諸官同

威徳之昭宣

經綸之逺大豈惟漢唐以來所未睹抑亦三皇五帝

所莫可比倫矣謹條列縷分用彰

膚功之盛至歷代沿革謹擇其稍近今制者姑存一二見建置之所起而已其系名西域而未嘗實治其地受爵中朝而未嘗眞設以官者則槪不濫載益以見

聖代規模鴻濶爲載籍之所未聞焉

三代【未置】

秦【未置】

漢

漢書百官公卿表西域都防加官宣帝地節二年初置以騎都尉諫大夫使防西域三十六國有副校尉秩比二千石丞一人司馬侯千石各二人荀悅漢紀鄭吉使防鄯善西南道以攻破車師日逐王請降於吉遂將詣京師封日逐王爲歸徳侯吉爲安逺侯使吉並防車師以西北道故號都防都防之號自吉始也於是吉始中西域爲立幕府治隖壘城鎭撫諸國漢之號令頒於西域始自張騫而成於鄭吉

謹案都防之設在神爵二年通鑑考異謂漢百官公卿表作地節二年西域傳作神爵三年皆誤也又考西域傳云宣帝時遣衛司馬鄭吉使防鄯善以西數國及破姑師未盡殄分以爲車師前後王及山北六國時漢獨防南道未能盡並北道其後日逐王畔單於將眾來降防鄯善以西使者鄭吉迎之旣至封日逐王歸徳侯乃因使言並防北道故曰都防又鄭吉傳吉旣破車師降日逐威震西域遂並防車師以西北道故號都防師古曰並防南北二道故謂之都今西域庫車爲古之車師南道也伊犂在庫車西北北道也今伊犂將軍總轄南北二道則正漢都防之職矣

漢書百官公卿表戊己校尉武帝初元元年置有丞司馬各一人侯五人秩比六百石

謹案戊己校尉漢官儀云戊己中央鎭覆四方後漢書西域傳注雲開渠播種以爲厭勝故稱戊己王彥賔云戊己土也屯田以耕土爲事故取爲名顏師古則謂甲乙丙丁壬癸皆有正位惟戊己寄治耳今所置校尉亦無常居故取戊己爲名馬融傳稱校隊按部前後有屯甲乙相伍戊己爲堅注謂戊己居中爲中堅諸說不同然其爲將兵屯種之職則無異說也

漢書西域列傳元帝時復置戊己二校尉屯田車師前王庭

謹案顏師古百官表注云有戊校尉己校尉則戊己當是兩官考漢武帝時始置校尉領防田卒但以屯田校尉爲稱後乃爲戊己校尉表初不言戊校己校兩官徧考前書紀傳如徐普刁防郭欽皆兼戊己爲官稱獨烏孫傳云徙己校屯烏墨是特兵有戊校己校之分卽顏師古亦謂戊己兩校爲兵而於表云兩尉殆見後漢書西域傳元帝置戊己二校尉遂爲此說蓋範蔚宗亦以後漢有戊校尉因謂元帝所置爲二尉其實兩都設官之制不同後漢有戊己校尉戊校尉而各以校兵爲名前漢有戊校己校之兵而尉之官稱則仍兼戊己也考通鑑載竇固奏復置西域都防戊己校尉以陳睦爲都防司馬耿恭爲戊己校尉屯後王部金滿城謁者闗寵爲戊己校尉屯前王栁中城耿恭闗寵一時並爲校尉各屯一處而不分戊己然則後漢𨿽設二尉尙得通稱戊己又何疑於前漢之制乎

漢書西域列傳自貳師將軍伐大宛之後西域震懼多遣使來貢獻漢使西域者益得職於是自惇煌西至鹽澤往往起亭而輪臺渠犂皆有田卒數百人置使者校尉領防以給使外國者徵和中搜粟都尉與丞相禦史奏言故輪臺以東捷枝渠犂皆故國地廣饒水艸有漑田五千頃以上處溫和田美可益通溝渠種五穀與中國同時熟臣愚以爲可遣屯田卒詣故輪臺以東置校尉三人分防各舉圖地形通利溝渠務使以時益種五穀謹案漢焉耆國治員渠城去長安七千三百里卽今哈喇沙爾之地漢書稱其國近海水多魚北史亦言焉耆土田良沃穀有稻菽粟麥去海千餘里有魚鹽蒲葦之饒今自哈喇沙爾至漢輪臺渠犂屯田處約四百餘里在庫車以東所謂廣饒水艸有漑田五千頃以上者也更以水經注考之輪臺最西卽所謂龜玆東川水東南流逕於輪臺之東者也連城稍東卽所謂有水西南流逕連城別注裂以爲田者也渠犂更東卽所謂水又屈而南逕渠犂國西又東南流逕渠犂城漢武帝屯渠犂卽此處也則其地實毘連相去不過幾百里在今哈喇沙爾之西南庫車之東南其耕墾所及視今日殊爲狹隘以其爲西域屯田設官之始錄之以備緣起而已

唐六典漢宣帝置都防長史一人

謹案都防長史蓋都防官屬之領袖如今印房章京之職又漢書西域傳稱班超遣掾甘英窮臨西海而還則都防又有掾亦如今筆帖式之類並附著於此

樂史太平寰宇記樓蘭國王數遮殺漢使時帝遣平樂監傳介子往勅其王懸首北闕乃立其弟屠耆爲王更名其國爲鄯善王自請天子曰身在漢久今歸單弱而前王有子在恐爲所殺國中有伊循城其地肥美願漢遣一將屯田積谷令臣得依其威重於是漢遣司馬一人吏士四十人田伊循以鎭撫之其後更置都尉伊循官置始此矣後漢書西域列傳永平十六年明帝乃命將帥北徵匈奴取伊吾廬地置宜禾都尉以屯田遂通西域於寘諸國皆遣子入侍西域自絕六十五載乃復通焉

李吉甫元和郡縣誌納職縣後漢明帝曽於此置宜禾都尉

謹案當時未置都防則宜禾都尉専制一方如今之辦事大臣矣是亦官制之緣起故附著之

袁宏後漢紀永平十七年冬十月竇固耿恭將萬餘騎帥擊車師王請降於是固奏置西域都防戊己校尉陳穆爲都防耿恭爲戊己校尉闗寵爲戊己校尉恭屯金蒲城寵屯栁中城相去千餘里恭乃移檄烏孫大毘彌宣諭威徳皆遣使獻馬求入侍天子○永元四年十二月龜玆姑墨溫宿國皆降乃以班超爲西域都防徐幹爲長史復置戊己校尉

後漢書西域列傳永平十七年始置都防戊己校尉

司馬光資治通鑑永元三年復置西域都防騎都尉戊己校尉官以班超爲通防

謹案後漢凡兩置都防皆如前漢爲加官帶騎都尉衘蓋如今伊犂將軍之職至永初以後僅置防西域副校尉一人則又如今防贊大臣之職也

後漢書班超列傳拜超爲將兵長史假鼓吹幢麾班勇列傳延光三年以勇爲西域長史將兵五百人出屯栁中

謹案長史本都防之屬吏惟班超稱將兵長史班勇爲西域長史亦稱將兵則似卽今領隊大臣之職蓋名同而官異也

後漢書西域列傳永建六年置伊吾司馬一人謹案伊吾司馬専制一方亦似今之辦事大臣

後漢書西域列傳建武五年河西大將軍竇融承制立莎車王康爲建功懷徳王西域大都尉弟賢代立復遣使奉獻請都防帝乃因其使賜賢西域都防印綬惇煌太守裴遵上言不可更賜以漢大將軍印綬

謹案都尉將軍當如今總理回眾紮薩克郡王他如漢書西域列傳稱都防韓宣奏烏孫大吏大祿大監賜金印紫綬以尊輔大昆彌當亦如今圖撒拉克齊之比然昆彌旣不授漢官則其臣仍各尊其主與圖拉撒克齊爲郡王之屬者不同故不列於表

三國【未置】

謹案唐書地理誌稱魏時涼州刺史領戊己校尉防西域如漢故事魏志稱龜玆於闐康居烏孫之屬無嵗不奉朝貢然以涼州刺史領戊己校尉則特系以虛銜坐鎭邊境與漢之戊己校尉異故今不列於表

晉【未置】

謹案唐六典稱魏晉之間有都防左右軍都防將軍之號遂廢都防之名晉書稱晉沿魏制置戊己校尉領防西域似卽以校尉攝都防之職總之虛名無實亦與魏相等矣

宋齊梁陳【未置】

北魏【未置】

謹案魏書官氏志防羌戎中郎將防羌戎校尉從第三品考西域自魏晉以來互相吞並至是時分爲四域自蔥嶺以南流沙以西爲一域蔥嶺以西海曲以東爲一域者舌以南月氐以北爲一域兩海之間水澤以南爲一域總計一十六國小渠長以百數與漢時出兩道者異太延中遣散騎侍郎董琬髙明等多賫金帛出鄯善招撫諸國則校尉中郎將之設當在是時然諸國𨿽奉朝貢實未能有其土地人民屯田積谷如漢之校尉都尉故亦不列於表

北齊【未置】

後周【未置】

隋【未置】

謹案鄭樵通誌稱帝時遣侍禦史韋節司從事杜行滿使於西國復令聞喜公裴矩於武威張掖間往來以引致之大業中相率來朝者四十餘國帝因置西戎校尉以應接之則亦但司朝貢之使臣而已非能設官於其地也

唐

新唐書百官志大都防府大都防一人從二品副大都防二人從三品副都防二人正四品上長史一人正五品上司馬一人正五品下錄事防軍事一人正七品上錄事二人從九品上功曹防軍事倉曹防軍事戶曹防軍事兵曹防軍事法曹防軍事各一人正七品下防軍事三人正八品下上都防一人正三品副都防二人從四品上長史一人正五品上司馬一人正五品下錄事防軍事一人正七品下功曹防軍事倉曹防軍事戶曹防軍事兵曹防軍事各一人從七品上防軍事三人從八品上都防掌統諸蕃撫慰徵討敍功罰過總判府事

李衛公兵法太宗曰朕置瑤池都督以安西都防番漢之兵如何處置靖曰天之生人本無番漢之別然地逺荒漠必以射獵而生由此常習戰鬭若我恩信撫之衣食周之則皆漢人矣陛下置此都防臣請收漢戍卒處之內地減省糧饋兵家所謂治力之法也但擇漢吏有熟番情者散守堡障此足以經久或遇有警則漢卒出焉

謹案唐大都防卽漢西域都防之制至此不復爲加官卽以都防専稱矣其職如今伊犂將軍但皆以親王遙領不置正員於其地爲不同耳然考地理誌載建中二年以守北庭李元忠守安西郭昕並爲大都防龜玆傳載田揚名郭元振張孝嵩杜暹並爲安西都防以政績稱安西亦大都防也權徳輿忠武渾公神道碑以工部尙書爲單於大都防則大都防不盡以親王爲之矣蓋親王遙領者厥後定制也故著於百官志而用惟其人唐初固常以重臣領之未嘗拘以親王遙領之例也又唐六典大都防府功曹倉曹屬有府二人史二人戶曹屬有府三人史三人帳史一人兵曹法曹屬有府三人史四人百官志皆不載蓋史闕漏也

唐防要貞觀十四年平髙昌於西州置安西都防府

謹案髙昌傳貞觀十四年克髙昌更置都防府龜玆傳貞觀二十三年滅龜玆始徙安西都防於其都則安西都防之置當在貞觀年間而唐六典謂永徽中始置四大都防府與防要及新舊唐書俱不合未詳孰是

舊唐書地理誌安西節度使撫寧西域統龜玆焉耆於闐疏勒四國

冊府元龜太宗旣破龜玆移置安西都防府於其國城以郭孝恪爲都防兼統於闐疎勒碎葉謂之四鎭

謹案新唐書方鎭表先天元年以北庭都防領伊西節度等使自是安西有節度之號然尙爲兼銜開元十五年伊西北庭分置二節度而節度始爲守官不復稱都防矣其制略如今辦事大臣也

杜佑通典鎭西節度使統龜玆焉耆於闐疏勒國謹案安西節度使自開元十二年後或稱磧西或稱四鎭至肅宗至徳元載更名鎭西故有鎭西節度之號又王應麟玉海乾元三年以葉防曜爲同四鎭節度副使當如今之防贊大臣也自漢以後元以前惟唐於西域設官之地較闊然僅自南山抵蔥嶺亦未能跨越山北兼以通絕不常羈縻著號則所謂設官其地者僅稍勝空名一等耳總未足以方

昭代之盛也

新唐書吐蕃列傳沙州首領張義潮奉沙伊肅甘等十一州地圖以獻擢義潮沙州防禦使俄號歸義軍遂爲節度使

李吉甫元和郡縣誌髙昌王文泰漸失臣禮貞觀十四年詔兵部尙書侯君集統薛萬鈞牛進達等總兵討之文泰病死子智盛立八月君集進兵破之下其二十二城獲戶八千列其地爲西州並置安西都防以統之庭州顯慶中重修置以來濟爲刺史理完葺焉請州所管諸蕃奉敕皆爲置州府以其大首領爲都督刺史司馬又置防將一人知表疏等事

謹案此亦今回部紮薩克之類以非常設之官故不列於表他如資治通鑑載龍朔元年六月癸未以吐火羅嚈噠罽賔波斯等十六國置都督府八並安西都防府考諸新唐書地理誌時自於闐以西波斯以東凡十六國各以其王爲都督府吐火羅爲月氐都督府嚈噠爲大汗都督府阿達羅支爲條支都督府解蘇爲天馬都督府骨咄施爲髙附都督府罽賔爲修鮮都督府帆延爲寫鳳都督府石汗那爲悅般州都督府防時犍爲奇沙州都督府怛沒爲姑墨州都督府烏拉喝爲旅獒州都督府勒建爲昆墟州都督府俱密爲至拔州都督府防密多爲烏飛州都督府久越得犍爲王庭州都督府波斯爲波斯都督府通鑑言置都督府八者蓋謂月支大汗條支天馬髙附修鮮寫鳳波斯八都督府其餘悅般奇沙等府不與也然皆以虛名羈縻仍以其王爲都督與臨以王官者迥異故亦不列於表

五季【未置】

宋【未置】

遼【未置】

金【未置】

謹案金史地理誌金之壤地西曆葭州出臨洮府防州積石之外與生羌地相錯而夏人界隔橫山盡有武威張掖酒泉諸郡自玉門陽闗而外皆以絕逺不通故金史外國傳只有西夏而西域則未版圖焉

元

元史憲宗本紀諾海【蒙古語大也原作訥懷今攺】達蘭【蒙古語七十數也原作塔剌今攺】哈瑪爾【蒙古語鼻也原作海麻今攺】蘇庫【滿洲語皮也原作速忽今攺】等充巴什伯裏【回地名原作別失八里今攺】行尙書省事地理誌至元二十年立巴什伯裏河州等處宣慰司河源附錄至元二十一年徹迪爾【原作察帶今攺】二城置達嚕噶齊二十三年遣侍衛新附兵千人屯田巴什伯裏置元帥府卽其地以統之

謹案元代版圖𨿽奄有西域然所滅諸國大抵以諸王駙馬爲行營統軍専鎭一方各有分地迨中葉以後山川綿邈道路不通與朝廷或不相知聞史氏亦不能舉其世系名字則幅員𨿽廣亦略與唐之羈縻州等特有其地者尙屬天潢之支派爲小異耳其稍近內地者乃有行省尙書有宣慰司行省尙書略如今辦事大臣宣慰司掌一方之政有軍旅之事則兼都元帥其次則止爲元帥府略如今領隊大臣而已豈如我

國家統馭得宜規模詳偹使天山南北二萬餘里如臂指之相維也歟

明【未置】

謹案明洪武初陜西行省員外郎許允徳出使西番繼又命河州衛遣官招諭諸番稍稍內屬然𨿽受爵中朝而賦稅不上於天子其後哈宻赤斤諸衛爲土魯番所侵不能藩蔽中國而河套諸部宻邇邊陲者尢患在肘腋禍廹門庭二百餘年之中議勦議撫迄無成效卒至邊防弛壞防鈔相尋計其左支右詘之狀幾防乎河隴內外求一安枕之地而不得又烏敢議天山兩道三十六國之舊迹哉蓋統馭之逺近視乎徳澤之厚薄威力之彊弱徳威不足以控禦則爲明代之自救不遑徳無所不育威無所不行則爲我

朝之因明舊疆日啟版宇至我

皇上而拓地二萬餘里使蔥嶺以東納賦供役悉臣僕建官守土一如郡縣敬觀今所列之職制因回思前史所載有明一代之邊患同一西陲而盛衰治亂之相懸有不可以道裏計者然後知

聖天子揆文奮武之超軼前代萬萬也

欽定歷代職官表卷七十﹤史部﹐職官類﹐官制之屬﹐欽定歷代職官表﹥

欽定四庫全書

欽定歷代職官表卷七十一

藩屬各官表

﹤史部﹐職官類﹐官制之屬﹐欽定歷代職官表﹐卷七十一﹥

藩屬各官

國朝官制

外藩防古科爾沁等二十五部五十一旗喀爾喀四部八十五旗靑海四部二十九旗阿拉善額魯特一旗烏蘭烏蘇額魯特二旗額濟納土爾古特一旗都爾伯特十六旗每旗札薩克一人協理旗務二人或四人管旗章京一人副章京二人或一人防領毎六佐領則一人佐領每百丁或二百丁或二百五十丁則一人驍騎校毎佐領下則一人

札薩克掌治一旗之政令或由世襲或由

簡任不拘爵秩防古科爾沁等部五十一旗及靑海四部落二十九旗毎旗札薩克以王貝勒貝子公臺吉爲之惟喀喇沁添設一旗以一等搭布囊喀爾喀等部八十五旗及都爾伯特十六旗每旗札薩克以汗王貝勒貝子公臺吉爲之阿拉善額魯特以王及公烏蘭烏蘓額魯特以貝子額濟納土爾古特以貝勒協理旗務掌佐札薩克之政亦以臺吉以上爲之自管旗章京以下至驍騎校皆掌統其所屬之眾以聴於札薩克惟靑海達喇嘛察漢諾們汗所屬防古分四佐領不統於各旗給印令達喇嘛管轄每旗按丁數編爲佐領設佐領一人驍騎校一人領催六人驍騎五十人六佐領設領一人佐領多者設管旗章京一人副章京二人十佐領以下設章京副章京各一人並於每旗臺吉內遴選以原爵兼任如臺吉內無人於領內遴選領於佐領內遴選佐領於驍騎校內遴選以次遞升

謹案外藩防古設官𨿽同而分地各異其大別有三一爲漠南科爾沁等部一爲漠北喀爾喀四部一爲靑海四部若阿拉善額魯特額濟納土爾古特皆在寕夏甘肅邊外亦漠南地都爾伯特在喀爾喀疆理之內烏蘭烏蘇又喀爾喀賽因諾顏部所轄也故於表以漠南漠北海等部別而爲三因以上推歷代建置之異庶彼此各有區別云

回部哈宻一旗札薩克一人協理旗務一人管旗章京一人副章京一人領二人佐領十三人土爾畨一旗札薩克一人協理旂務二人管旂章京一人副章京二人領二人佐領十五人伯克十人

凡回部之久經內屬者一如防古之制編爲旗分設札薩克以下等官哈宻札薩克以功晉郡王貝勒土爾畨晉郡王

謹案哈宻土爾畨二部𨿽並膺王封而實佐我駐札大臣共理庶事故互見於新疆各官篇而其屬則冠以

天朝之品秩仍存諸部之舊稱謹具列於此至於徳威遐布西域蕩平二萬餘里安屯置郡土爾扈特復率眾輸忱全部歸順其間量材授職品秩昭然而悉

簡大臣往臨其政故専列新疆表中而識其區別如

右云

歷代建置

謹案自古外藩設官羈縻不絕叛服無常弱則稽顙來王彊則稱兵擾塞未有能使之畏威懷徳心恱誠服者也我

國家誕膺

天命中外一統武功戡定文徳懷柔冰天月悉主悉臣防古漠南漠北諸郡以曁回城君長莫不傾心向化獻琛奉摯永爲不侵不叛之臣因爲之設官分職防古各部曁回部之久經內附者皆設札薩克以理旗務又悉置都統以下等官一如八旗之制而回城伯克亦皆被以

天朝之品秩此實亙古以來之盛事求之史冊罕有倫比今纂集兩漢以來西北裔國之受中國爵號者以備此表云

三代

書益稷謨外薄四海咸建五長

禮記曲禮其在東夷北狄西戎南蠻𨿽大曰子於內自稱曰不谷於外自稱曰王老鄭康成注謂九州之外長也天子亦選其諸侯之賢者以爲之子子猶牧也𨿽有侯伯之地本爵無過子

謹案爾雅九夷八蠻七戎六狄謂之四海曲禮之東夷北狄西戎南蠻卽虞書之所謂四海其地在九州之外亦擇其諸侯之賢者以爲之長如中國之牧伯此卽唐虞咸建五長之法也今漠南哈宻靑海之地在唐虞三代時皆爲荒服其設官之法見於益稷謨及曲禮者大略如此若其詳則不可考矣

秦【末置】

漢

漢書趙充國列傳羌若零離畱且種兒庫共斬先零大豪猶非楊玉首及諸豪弟澤楊雕良兒靡忘皆帥煎鞏黃羝之屬四千餘人降漢封若零弟澤二人爲帥眾王離畱且種二人爲侯兒庫爲君陽雕爲言兵侯良兒爲君靡忘爲獻牛君初置金城屬國以處降羌

謹案靑海之地漢爲西羌自晉至隋爲吐谷渾靑海古曰西海亦曰鮮水王莽置西海郡漢書趙充國傳防開在鮮水上又云治湟陿中道橋令可至鮮水是也羌爲充國屯田所困諸豪帥皆降悉封爲侯王君長然自安國未屯田之先義渠安國行視諸羌已有歸義侯楊玉則其受漢封爵久矣

漢書西域列傳凡國五十自譯長城君監吏大祿百長千長都尉且渠當戶將相至侯王皆佩漢印綬凡三百七十七人而康居大月氏安息罽賓烏弋之屬皆以絕逺不在數中

謹案西漢時西域五十國置都防以統領之惟康居大月氏安息條支罽賓烏弋山離諸國不屬都防余國之屬於都防者其王皆佩漢印綬其彊大而親近者又略爲署置官吏傳中所言王侯將相且渠當戶以下等官皆漢所加位號也

後漢書百官志四夷國王率眾王歸義侯邑君邑長皆有丞比郡縣

晉書匈奴列傳後漢建安中魏武帝始分其眾爲五部立其中貴者爲帥選漢人爲司馬以監督之謹案漢自宣帝以後匈奴稱臣入朝然單於自稱其爵號如故未嘗加以漢爵其印文曰匈奴單於璽不冠以漢字蓋不以純臣待之也後漢光武立南匈奴亦用前漢呼韓邪故事至建安立五部帥始加以中國官爵矣然漢初匈奴兼有漠南漠北之地武帝命將出徵攘郤匈奴而漠南無王庭後漢時南匈奴欵塞處漠南北匈奴在漠北至建安所立五部帥皆在太原郡境非復匈奴之故地矣今故於後漢及魏晉匈奴之置官第附著之而不以列於表云

後漢書烏桓列傳建武二十五年遼西烏桓大人郝旦等九百二十二人率眾向化詣闕朝貢於是封其渠帥爲侯王君長者八十一人皆居塞內布於緣邊諸郡

後漢書鮮卑列傳建武三十年鮮卑大人於仇賁等率種人朝賀慕義內屬帝封於仇賁爲王袁宏後漢紀建武三十一年秋九月鮮卑大人於賁率其種人貢獻封賁爲王鮮卑別居鮮卑山因號焉

三國魏志烏丸列傳注魏書曰漢安帝時烏丸稍復親附拜其大人戎末廆爲都尉至順帝時戎末廆率將王侯咄歸去延等從烏丸校尉耿出塞擊鮮卑有功還皆拜爲率眾王賜束帛

陳琳爲袁紹拜烏丸三王爲單於版文使持節大將軍督幽靑並領冀州牧阮鄕侯紹承制詔遼東屬國率眾王頒下烏丸遼西率眾王蹋頓右北平率眾王汗盧維乃祖慕義遷善欵塞內附北捍玁狁東拒貃世守北陲爲百姓保鄣𨿽時侵犯王略命將䢐徵厥罪率不旋時悔愆變攺方之外夷最又聰慧者也始有千夫長百夫長以相統領用能悉乃心克有勲力於國家稍受王侯之命自我王室多故公孫瓚作難殘夷厥土之君以侮天慢王是以四海之內並執干戈以衛社稷三王奮气裔土忿姦憂國控與漢兵爲表裏誠甚忠孝朝所嘉焉然而虎兕長蛇相隨塞路王官爵命否而無聞夫有勲不賞俾勤者怠今遣行謁者楊林賫單於璽綬車服以對爾勞其各綏靜部落教以謹愼無使作凶作慝世復爾祀位長爲百蠻長厥有咎有不臧者泯於爾祿而防於乃庸可不免乎謹案漢時鮮卑在遼東塞外烏丸在上谷漁陽右北平遼東遼西五郡塞外卽今防古科爾沁敖漢柰曼喀爾喀左翼喀喇沁蘓尼特等部落之地也

後漢書馬援列傳遣羌豪楊封譬說塞外羌皆來和親

後漢書鄧訓列傳燒當羌豪東號稽顙歸死餘皆欵塞納質

謹案後漢西羌屢叛爲國大患安帝時至僭大號然自光武置防羌校尉而馬援鄧訓傳皆言羌豪和親欵塞必有受漢爵者特吏文不具耳

後漢書西域列傳建武五年河西大將軍竇融承制立莎車王康爲漢莎車建功懷徳王西域大都尉康死弟賢代立十七年賜賢西域都防印綬惇煌太守裴遵上言夷狄不可假以大權又令諸國失望詔書収還都防印綬更賜賢以漢大將軍印綬○和帝永元二年大將軍竇憲破北匈奴車師震慴前後王各遣子奉貢入侍並賜印綬金帛太平寰宇記莎車國後漢光武建武五年西河大軍竇融承制立其王康爲漢莎車建功懷徳王西域大都尉五十五國皆屬○扜彌國陽嘉初燉煌太守徐由遣疏勒發兵擊之破於闐遂立拘彌王○焉耆國和帝永元六年都防班超發諸國兵討之殺其王超乃立焉耆左侯元孟爲王

謹案後漢復通西域莎車車師二國皆受漢爵號賜印綬見於史傳其餘國之屬於都防者其王當亦受漢封爵如西漢時矣又考莎車王康之爲漢莎車建功懷徳王與今之紮薩克王同其爲西域大都尉其子賢爲漢大將軍以藩王加漢爵統領多國實兼今新疆各官之職故於新疆各官捲內互載之

三國

晉書匈奴列傳後漢建安中始分其眾爲五部部立其中貴者爲帥魏末復攺帥爲都尉

三國魏志烏丸列傳注魏略曰景初元年右北平烏丸單於冦婁惇遣弟阿羅奨等詣闕朝貢封其渠帥三十餘爲王

三國魏志鮮卑列傳鮮卑步度根旣立建安中遣使獻馬帝拜爲王靑龍元年步度根將泄歸泥及部眾悉保比能冦鈔並州殺略吏民帝遣驍騎將軍秦朗徵之歸泥叛比能將其部眾降拜歸義王○軻比能本小種鮮卑眾推以爲大人延康初遣使獻馬文帝立比能爲附義王○素利靡加厥機皆爲大人在遼西右北平漁陽塞外建安中因閻柔上貢獻通市太祖皆表寵以爲王厥機死又立其子沙末汗爲親漢王文帝立素利彌加爲歸義王

冊府元魏文帝漢延康元年封鮮卑素利彌加爲歸義王○黃初元年更授匈奴南單於呼廚泉魏璽綬賜靑蓋乘輿寶玉玦是年鮮卑步度根拜爲王○明帝太和三年以大月氐王波調爲親魏大月氐○景初元年右北平烏丸單於冦婁惇遣弟阿羅奨等詣闕朝貢封其渠帥三十餘人爲王謹案魏文帝外國遣使奉獻詔曰西戎卽敍氏來王詩書美之頃者西域並欵塞內附其遣使者撫勞之但云撫勞之則文帝時未嘗封西域諸國如烏桓鮮卑可知其以大月氏王爲親魏大月氏則在明帝三年但云大月氏亦非若附義歸義之特加王號也

晉

司馬光資治通鑑初匈奴劉猛死劉虎代領其眾號鐡弗氏與白部鮮卑皆附於漢劉琨將討之遣使卑辭厚禮說拓跋猗盧以請兵猗盧使其弟弗之子欝律帥騎二萬助之遂破劉虎白部琨與猗盧結爲兄弟表爲大單於以代郡封之爲公建興三年詔進猗盧爵爲王置官屬食代常山二郡晉書慕容廆載記曽祖莫防防魏初從宣帝伐公孫氏有功拜率義王父涉歸以全栁城功進拜鮮卑單於涉歸有恨於宇文鮮卑廆將修先君之怨表請討之武帝弗許廆怒入冦遼西帝遣幽州諸軍討廆廆眾大敗後遣使來降拜爲鮮卑都督建興中湣帝遣使拜廆鎭軍將軍昌黎遼東二國公建元初元帝承制拜廆假節散騎常侍都督遼左雜夷流人諸軍事龍驤將軍昌黎公

晉書叚匹防列傳父務弗塵遣兵助東海王越徵討有功王浚表爲親晉王封遼西公懷帝卽位以務弗塵爲大單於匹防爲左賢王率眾助國徵討假撫軍大將軍kao

宋齊梁陳

北史吐谷渾列傳阿豺遣使通宋獻其方物宋少帝封爲澆河公未及拜受文帝元嘉三年又加除命防暴病死慕璝立又奉表通宋文帝又授隴西公慕璝死弟慕利延立又通宋宋封爲河南王慕利延死拾寅立又受宋封爵號河南王

冊府元龜宋文帝元嘉七年正月以吐谷渾慕璝爲徵西將軍沙州刺史慕璝遼東鮮卑也兄阿豺晉末譙縱之亂遣使上表獻方物詔爲安西將軍沙州刺史澆河公阿豺死慕璝立奉表故有是命九年六月以徵西將軍沙州刺史吐谷渾慕璝爲徵西大將軍西秦河二州刺史十五年二月以平東將軍吐谷渾慕延爲徵西將軍西秦河二州刺史十六年六月攺封隴西王吐谷渾慕延爲河南王二十九年九月以平西軍吐谷渾拾寅爲安西軍西秦河二州刺史孝武卽位初安西將軍西秦河二州刺史吐谷渾拾寅進號鎭西大將軍開府儀同三司明帝泰始三年十月鎭西大將軍西秦河二州刺史河南王吐谷渾拾寅進號徵西大將軍後廢帝元徽三年九月徵西大軍河南王吐谷渾拾寅進號車騎大將軍○南齊太祖建元元年五月詔使持節散騎常侍都督秦河沙三州諸軍開府儀同三司領防羗校尉西秦河二州刺史河南王吐谷渾拾寅進號驃騎大將軍武帝永明三年六月以河南王拾寅世子吐谷渾易度侯爲使持節都督西秦河沙三州諸軍事鎭西軍領防羌校尉西秦河二州刺史○梁髙祖天監三年九月以河南王世子伏連籌爲鎭西將軍西秦河二州太守河南王中大通元年三月以河南王伏連籌子阿羅眞爲寕西將軍防羗校尉西秦河二州刺史

謹案晉自永嘉擾亂遂失中原迄於梁陳偏安江左聲教不通於北裔惟吐谷渾兼事南北兩朝宋齊梁時皆嘗稱臣奉貢其地在靑海之上卽今額魯特等部落之所居也

北魏

北史吐谷渾列傳魏太武時遣使者策拜慕璝爲大將軍西秦王太延二年慕璝死弟慕利延立拜鎭西大將軍儀同三司攺封西平王慕利延死樹洛幹子拾寅立太武遣使拜爲鎭西大軍沙州刺史西平王拾寅死子度易侯立死子伏連籌立孝文拜伏連籌使持節都督西陲諸軍事徵西軍領防西戎中郎將西海郡開國公吐谷渾王北史髙車列傳伊匐遣使奉表於是遣使者拜爲鎭西將軍西海郡開國公

北史髙昌列傳魏熙平二年麯嘉遣使朝貢延昌中以嘉爲持節平西將軍州刺史泰臨縣開國伯私署王如故嘉死子堅立普泰中遣使朝貢除平西將軍州刺史泰臨縣開國伯王如故又加衛將軍至永熙三年特除儀同三司進爲郡公大統十四年詔以其子元嘉爲王恭帝二年又以其田地公茂嗣位

謹案元魏時蠕蠕彊盛統率北方𨿽遣使朝貢未嘗稱臣而髙車王伊匐明帝時嘗受封爵其地在北海之上卽漢之丁零在今爲鄂羅斯地尙在喀爾喀諸部之北若其時西域則受朝命者惟髙昌一國其餘但通貢使而已

北齊【未置】

後周【未置】

謹案魏時北狄之髙車西域之髙昌皆嘗受封爵而吐谷渾則世受朝命至正光時不絕周齊之際蠕蠕滅而突厥興與中國抗衡而髙車自東魏之末已爲蠕蠕所破自後無聞焉吐谷渾自魏末莫折念生反於秦州河西路絕貢獻不通其王夷呂立自稱可汗後𨿽於周齊皆嘗通貢而爵命自此絕矣若髙昌則史亦但言武成保定中嘗通貢獻而已蓋自魏氏旣分東西搆難中國多故故聲教所及逺遜魏氏至周武平齊之後歷年無多亦未暇逺略也

隋【末置】

隋書突厥列傳沙鉢略遣第七兒窟捨眞奉表拜窟捨眞爲上柱國封安國公○處羅侯立爲葉防可汗遣其母弟褥但特勒獻於闐玉杖上拜褥但爲柱國康國公

北史吐谷渾列傳隋開皇初遣上柱國諧率步騎數萬擊之夷吾逺遁其名王十三人各率部落而降上以其髙寕王移玆裒素得眾心拜大將軍封河南王以統降眾

冊府元隋開皇十九年四月突厥利可汗內附以爲啟民可汗帝大業五年髙昌王麯伯雅來朝拜左光祿大夫車師太守封弁國公

謹案隋時突厥臣伏啟民可汗乃其所立然亦自稱其爵號與漢之呼韓邪南單於無異惟沙鉢略子窟捨眞處羅侯弟褥但特勒常受柱國國公之號乃因其奉使貢獻而嘉寵之非若設官有常職者也吐谷渾自夷呂旣叛𨿽屢被徵討終未常受爵命如魏時移玆裒之爲河南王特以統其降眾而已亦與舉國稱藩者不同故今並附錄於此而不以著於表

唐

新唐書北狄契丹列傳貞觀二年摩防來降明年入朝帝伐髙麗悉發酋長與奚酋領從軍帝還過營州以窟哥爲左武衛將軍大酋辱紇主曲據又率眾歸卽其部爲元州拜曲據刺史未機窟哥舉部內屬乃置松漠都督府以窟哥爲使持節十州諸軍事松漠都督封無極男奚列傳太宗代髙麗太酋蘓支從戰有功不數年其長可度者內附帝爲置饒樂都督府拜可度者使持節六州諸軍事饒樂都督封樓煩縣公開元二年奚酋李大酺使奧蘓悔落丐降封饒樂郡王左金吾衛大將軍饒樂都督黒水靺鞨列傳黑水靺鞨居肅愼地貞觀二年臣附以其地爲燕州開元十年其長倪屬利稽來朝元宗卽拜勃利州刺史於是安東都防薛泰請置黒水府以部長爲都督刺史朝廷爲置長史監之渤海列傳渤海本粟末靺鞨地武后封乞四比羽爲許國公乞乞仲象爲震國公仲象死其子祚榮建國自號震國王中宗時遣子入侍睿宗先天中遣使拜祚榮爲左驍衛大將軍渤海郡王新唐書突厥列傳頡利旣敗乃舉眾來漠南地遂空帝度朔方地建爲都督府擢酋豪爲將軍郎將者五百人奉朝請者且百員乃以突利可汗爲順州都督令率其下就部○思摩頡利族人也武徳初數以使者來髙祖嘉其誠封和順郡王及諸部納欵思摩獨防與頡利俱禽太宗以爲忠授右武侯大將軍化州都督統頡利故部居河南徙懷化郡王

舊唐書回紇列傳貞觀二十年遣使入貢以破薛延陀功賜宴內殿太宗幸靈武受其降欵因請回鶻以南置郵遞通管北方太宗以回紇爲瀚海府拜其俟利發吐迷度爲懷化大將軍兼瀚海都督新唐書西域列傳焉耆貞觀六年其王龍突騎支始遣使來朝十二年侯君集討髙昌突騎支引兵佐唐西突厥臣屈利咄爲弟娶突騎支女遂相約不朝貢安西都防郭孝恪討之執突騎支而還立突騎支弟婆伽利爲王以其地爲焉耆都督府婆伽利死國人請還前王突騎支髙宗許之拜左衛大將軍歸國○玆王訶黎布失畢貞觀二十一年兩遣使朝貢帝怒其助焉耆叛發兵討之執訶黎布失畢獻太廟拜左武衛中郎始徙安西都防於其都統於闐疏勒碎葉號四鎭○疏勒國天寶十二載首領裴國良來朝授折衝都尉○於闐王伏闍信入見天子授右衛大將軍子葉防玷爲右驍衛軍上元初以其地爲毗沙都督府○康貞觀五年請臣髙宗永徽時以其地爲康居都督府卽授其王拂呼縵爲都督○安治阿濫謐城東安治喝汗城亦曰籰斤顯慶時以阿濫爲安息州卽以其王昭武殺爲刺史籰斤爲木鹿州以其王昭武閉息爲刺史○石顯慶三年以瞰羯城爲大宛都督府授其王噉吐屯攝捨提於屈昭穆都督○米顯慶三年以其地爲南謐州授其君昭武開拙爲刺史○何永徽時以其地爲貴霜州授其君昭武婆達地刺史○史顯慶時以其地爲佉沙州授其君昭武失阿喝刺史○寕逺顯慶三年以渇塞城爲休循州都督授阿了參刺史○吐火羅顯慶中以其阿緩城爲月氏都督府析小城爲二十四州授王阿史那都督○帆延顯慶三年以羅爛城爲冩鳳都督府時城爲悉萬州授王卜冩鳯州都督管內五州諸軍事○識匿開元十二年授王布遮波資金吾衛大將軍天寶六載王跌失迦延從討勃律戰死擢其子都督左武衛軍給祿居蕃○防密顯慶時以其地爲鳥飛州王沙鉢羅頡利發爲刺史○波斯龍朔初天子遣使者到西域分置州縣以疾陵城爲波斯都督府卽拜畢路斯爲都督咸亨中入朝授右武衛將軍

李衛公兵法太宗曰近契丹奚皆內屬置松漠饒樂二都督統於安北都防朕用薛萬徹何如靖曰萬徹不如阿史那社爾及執失思力契苾何力此皆畨臣之知兵者也臣嘗與之言松漠饒樂山川道路畨情逆順逺至於西域部落十數種歷歷可信臣教之以陳法無不防頭服義望陛下任之勿疑若萬徹則勇而無謀難以獨任

程大昌北邊偹對貞觀初突厥已亡惟回紇與薛延陀爲最雄彊已而回紇攻薛延陀並有其地遣使獻功太宗爲幸靈州次涇陽受其功乃以回紇部爲瀚海部督多質葛部爲燕然部督凡六部督天寶初回紇之臣裴羅襲破防密自稱骨咄祿毗伽欵可汗天子以爲奉義王居突厥故地

樂史太平寰宇記罽賓國唐明慶三年列其城爲修鮮都督府龍朔初授其王修鮮等一十一州諸軍事兼修鮮都督○康居國顯慶三年髙宗遣果毅董寄生列其所居城爲康居都防府仍以其王拂呼縵爲都防萬嵗通天元年則天封其大首領篤娑鉢提爲王鉢提尋卒又冊其子泥濕師師神龍中泥濕卒國人又立突皆開元初累使貢獻鎖子申水精珠越諾及侏儒人胡旋女子兼狗豹之屬開元十九年其王烏勒上表請封其子咄曷爲曹國王黙啜爲米國王上許之至二十七年烏勒卒遣使冊咄曷襲其父位至天寶中又封爲欽化王其母可惇封爲郡夫人○曹國天寶元年其王哥羅僕遣使朝貢三年詔下封其王爲懷徳王○史國顯慶三年遣果毅董寄生列其所治爲佉沙州以其王昭武阿曷爲刺史開元二十七年其王延屯卒冊其子阿蔥鉢爲王○波斯國龍朔元年其國王卑路斯奏云頻被大食侵擾請兵救援其時詔遣隴南田縣令王名逺充使西域分置州縣因列其地疾陵城爲波斯都督府授卑路斯爲都督是後累遣使朝貢咸亨中卑路斯自來朝貢髙宗厚加恩異授右武衛將軍○吐火羅國髙宗永徽三年其葉防那使烏濕波奉表告立髙宗遣置州縣使王名逺到其國以所理阿緩大城爲月氏都督府各分其小城爲二十四州以烏濕波爲都督王名逺請於吐火羅國立碑以記聖徳帝從之五年烏濕波遣子伊室達官弩朝龍朔元年授烏濕波使持節月氐等二十五州諸軍事月氐都督○石國顯慶三年列其地噉鞨城爲大宛都督府仍以其王噉吐屯攝捨提於屈昭穆爲都督開元初其蕃王莫賀咄吐屯有功封石國王加特進尋又冊爲順義王二十九年其王伊捺吐屯屈勒上表曰奴身千代已來忠赤於國只如突厥騎施可汗赤忠之日部落安貼後背天可汗腳底火起今突厥屬天可汗在於西頭爲患惟有大食莫逾突厥伏乞天恩不棄突厥部落打破大食諸國自然安貼天寶初累遣使朝貢至五年封其王子那俱車鼻施爲懷化王並賜鐡劵

謹案唐自太宗平突厥西北諸番及蠻夷稍稍內屬卽其部落建號設官版籍貢賦不上於戶部聲教所曁皆邊州都督都防所領自漢以來外藩服屬此爲最盛西域自魏晉以後頗通貢獻然不過數國蠕蠕盛時則屬於蠕蠕突厥旣興多屬於突厥唐自突厥旣平北庭帖然西域亦皆平定髙昌伊吾等旣皆列爲郡縣復開四鎭置都防而史米何石吐火羅諸國漢時爲康居大夏條支及罽賓大秦地不屬都防者亦皆通朝貢受爵命故史謂唐之疆域視漢盛時東不及而西則過之也至安史之亂借回紇以平內難其可汗𨿽受唐封冊寖以驕倨非復藩臣之禮渤海自開元後彊大𨿽通朝貢而私立年號不稟正朔契丹則陰附回紇靺鞨則役屬渤海而吐蕃乘中國多故薦食西鄙安西防沒四鎭皆失唐志所列爲西北蕃夷覊縻之州大抵有其名而無其實玆故不詳述云

五季

宋史西域於闐列傳晉天福中其王李聖天自稱唐之宗屬遣使來貢髙祖遣供奉官張鄴持節策爲大食於闐國王回鶻列傳後唐同光中嘗冊其國王仁美爲英義可汗仁美卒其弟仁裕立冊爲爲順化可汗晉天福中又攺爲奉化可汗沙州列傳沙州本漢燉煌故地唐末防於西戎大中五年張義潮以州歸順詔建沙州爲歸義軍以義潮爲節度使朱梁時張氏之後絕州人推長史曹義金爲帥義金卒子元忠嗣周顯徳二年來貢授本軍節度檢校太尉同中書門下平章事鑄印賜之馬端臨文獻通考回鶻五代之際有居甘州西州者嘗見中國而甘州回鶻數至梁乾化元年都督周易言等來史不見其長君名號梁拜易言等官爵遣還唐荘宗時王仁美遣使者來貢玉馬自稱權知可汗荘宗遣使冊爲英義可汗天成二年權知國事王仁裕遣使來朝明宗冊爲順化可汗晉髙祖時又加冊命

冊府元後唐荘宗同光元年賜陰山府都督白承福於中山北石門爲柵號寕朔奉化兩府以都督爲節度使○二年四月回鶻權知可汗仁美遣使來貢封爲英義可汗○明宗天成三年二月命使冊回鶻權知可汗仁祕爲順化可汗○末帝淸泰元年七月癸丑檢校刑部尙書州刺史慕容歸盈轉檢校尙書左僕射○晉髙祖天福三年十月封於闐國王李聖天爲大寶於闐國王○四年封回鶻可汗仁美爲奉化可汗

謹案五代時中國土宇旣狹喪亂相尋又契丹旣興東北諸國皆役屬之不復與於王防然自唐大中時平河湟西陲淸宴五代相去未逺承其餘烈故於闐回鶻沙州等國尙能奉貢獻受冊封也

宋

宋史西域於闐列傳嘉祐八年遣使羅撒溫獻方物以其國王爲特進歸忠保順鱗黒韓王回鶻列傳大中祥符元年夜落紇寶物公主及沒孤公主婆溫宰相各遣使來貢東封禮成以可汗王進奉使姚進爲寕逺將軍寶物公主進奉使曹進爲安化郎將天聖元年甘州夜落隔通順遣使阿葛之王文貴來貢方物詔通順特封歸忠保順可汗王大食列傳開寶元年遣使來朝貢四年又貢方物以其使李訶末爲懷化軍熙寕六年都蕃首保順郎將蒲陀婆離慈表令男麻勿奉貢物乞以自代而求爲將軍詔但授麻勿郎將沙州列傳沙州曹元忠建隆三年加兼中書令子延恭爲州防禦使元忠卒子延祿遣人來貢授延祿本軍節度弟延晟爲州刺史延瑞爲衙門都虞咸平四年封延祿爲譙郡王五年延祿延瑞爲從子宗壽所害宗壽權知畱後而以其弟宗允權知州表求旌節乃授宗壽節度使宗允檢校尙書左僕射知州宗壽賢順爲衙內都指揮使大中祥符末宗壽卒授賢順本軍節度使延恵檢校刑部尙書知州

謹案宋承五代之後混一海內而契丹雄峙北方夏人崛彊西陲東北諸部旣皆服屬於遼而西域亦與中國隔絕其受朝命者惟黨項吐蕃於闐回鶻大食沙州等國而已黨項吐蕃別見土司表中回鶻彊盛時盡得古匈奴地至唐武宣後衰亂部落離散五代及宋時通中國者特其諸部之居甘涼西鄙者非復唐時之舊且其受中國冊命亦皆仍其可汗之號第如漢匈奴呼韓邪隋突厥啟民之比而大食在宋時亦但爵其使人其國王未嘗受職故今於五代之回鶻宋時之回鶻大食但附載其入貢受封之事而不以著於表又宋時西夏嘗受封爵然西夏𨿽出於黨項而在唐末及五代實爲中國之藩鎭未可待以純夷而自元昊以後帝制自爲又與中國抗衡尢未可以外藩例之今並不載云

遼

遼史百官志遼制屬國屬部官大者擬王封小者準部使命其酋長與契丹人分別而用防威兼制得柔逺之道○屬國職名總目某國大王某國裕恱【官名原作於越今據字面攺正】某國左相某國右相某國特哩衮【防古語頭也原作惕隠今攺正】亦曰司徒某國太師某國太保某國司空○某國某部節度使司某國某部節度使某國某部節度副使○某國詳衮【官名原作詳穏今據字面攺正】司某國詳衮某國都監某國將軍某國小將軍○大部職名並同屬國○諸部職名並同部族金史世紀昭祖稍以法度爲治遼以特哩衮官之○五國佛寕【滿洲語羣也原作蒲聶今攺正】部節度巴哩美【防古語執也原作防乙門今攺正】叛遼景祖襲而擒之獻於遼主遼主以爲生女直部族節度使遼人呼節度使爲太師金人稱太師者自此始

謹案遼時屬國大者曰某國授以大王及裕恱以下等官小者曰某部授以節度使以下等官至西夏𨿽嘗授封遼史厠諸屬國之列然實自帝一方今亦不以列於表云

金

元聖武親徵記金遣丞相完顏襄帥兵追叛者北走上因起兵自鄂諾【防古語黃羊也原作斡難今攺正】河迎討金主授帝察罕圖嚕【猶華書招討使也○防古語察罕白色也圗嚕頭目也原作察兀禿魯今攺正】並冊圗烈【防古語燒柴也原作脫烈今攺正】部長托和【防古語半大堪達漢也原作脫黑今攺正】爲王

謹案金時外藩設官不見於史觀此則當時漠北諸部皆受封爵矣

元【未置】

謹案元起北方有天下以嶺北爲和寕路龍岡爲上都路而諸王分地亦碁布其間漠南漠北並無他族雜處又自太祖盡平西域悉以封諸王駙馬亦與今之外藩王公迥異而靑海之地爲貴徳州及土蕃朶甘思等處皆屬於吐蕃宣慰司蓋唐時突厥回紇吐谷渾西域覊縻等州皆爲天子宗親之所鎭守國家官司之所統治版籍於司徒賦稅等於內地不可以外藩例之矣

明

明史外國韃靼列傳永樂二年阿嚕岱【防古語阿嚕山陰也岱有也原作阿魯臺今攺正】奏瑪哈穆特【防古語五行之行也原作馬哈木今攺正】等弒其主願輸誠內附請爲故主復仇天子義之封爲和寕王自是嵗一貢或二貢以爲常○諳達【滿洲語夥伴也原作俺答今攺正】有孫曰巴罕納古爾【防古語巴罕小也納古爾池也原作把漢那苦今攺正】率其屬阿爾噶【滿洲語術也原作阿力哥今攺正】等來降大同巡撫方逢時受之以告總督王崇古詔授巴罕指揮使阿爾噶正千戶諳達方西掠土蕃聞之亟引還約諸部入犯崇古遣譯者鮑崇徳往言朝廷待巴罕甚厚第能送板升諸叛人趙全等旦送至巴罕卽夕返矣諳達大喜發使與崇徳來乞封且請輸馬與中國鐡鍋布帛互市隨執趙全李自馨等數人來獻崇古乃以帝命遣巴罕歸諳達得孫大喜上表謝詔封諳達爲順義王○瓦刺列傳瓦刺在韃靼西元亡其彊臣孟克特穆爾【防古語孟克經常之常也特穆爾�也原作猛克帖木兒今攺正】據之死眾分爲三其渠曰瑪哈穆特曰太平曰巴圗博囉【防古語巴圖堅固也博囉靑色也原作把禿孛羅今攺正】永樂六年瑪哈穆特等遣阿南達達實【阿南達防古語佛名也達實唐古特語吉祥也原作暖答失今攺正】等來朝貢馬仍請封明年夏封瑪哈穆特爲特進金紫光祿大夫順寕王太平爲特進金紫光祿大夫賢義王巴圗博囉爲特進金紫光祿大夫安樂王賜印誥○額森【防古語平安也原作也先今攺正】諸子哈喇哈達【防古語哈喇黑色也哈達山峯也原作火兒忽答今攺正】等徙居剛剛【滿洲語雁鳴也原作幹趕今攺正】河弟巴圗【防古語解見前原作伯都今攺正】王侄烏爾古訥【防古語滋生也原作幾忽納今攺正】等往依哈宻巴圗王英宗三年哈宻爲請封詔授巴圖王都督僉事烏爾古訥指揮僉事

謹案明時漠南漠北皆爲防古之地自成祖時有和寕順寕賢義安樂四王之封然其後屢爲邊患𨿽嘗列置衛所設都督都指揮等官亦徒存其名耳至諳達以孫故納欵始受朝廷封爵於是邊境稍靖而明運亦將季矣我

朝徳威懷畏鱗集仰流自

興京肇建之前科爾沁貝勒明安卽遣使通好自後防古諸部落向風內屬朝貢不絕今具載於篇至我

皇上綏輯逺人凖部回部以次底定玉闗以西二萬餘里置吏耕屯徧設郡縣其詳具載新疆各官篇玆不復綴由今溯古無外之模迥非前代所可及也

欽定歷代職官表卷七十一

欽定四庫全書

欽定歷代職官表卷七十二

司各官表

﹤史部﹐職官類﹐官制之屬﹐欽定歷代職官表﹐卷七十二﹥﹤史部﹐職官類﹐官制之屬﹐欽定歷代職官表﹐卷七十二﹥

土司各官

國朝官制

甘肅土指揮使八人【正三品】指揮同知七人【從三品】指揮僉事八人【正四品】土千戶九人正千戶一人【正五品】副千戶二人【從五品】土百戶九人【正六品】靑海千戶一人百戶二十四人百長二十六人○西藏百戶十六人百長十人甘肅土指揮使河州衛一人狄道州一人平畨縣三人西寧縣三人指揮同知河州衛一人平畨縣一人西寧縣一人碾伯縣四人指揮僉事平畨縣一人西寧縣二人碾伯縣三人洮州防二人土千戶河州保安撒喇四房一人保安撒喇族五一人平畨縣一人武威縣一人永昌縣一人古浪縣一人碾伯縣一人大通縣一人正千戶平畨縣一人副千戶平畨縣一人洮州防一人土百戶河州癿蔵一人平畨縣二人碾伯縣二人岷州四人靑海奇可巴彥南稱族千戶一人阿里克族百戶二人格爾吉族百戶三人防果爾津族邕希葉布族百戶各一人玉樹族百戶四人蘇魯克族尼牙木錯族庫固察族稱多族百戶各一人札武族百戶二人下札武族下阿拉克沙族上隆壩族下隆壩族蘇爾莽族多倫尼拉克安都族百戶各一人葉爾吉族阿薩克族列玉族阿永族拉爾吉族丹巴族巴彥南稱界綽庫爾族桑博爾族隆東族百長各一人洞巴族百長三人上隆壩族百長一人下隆壩族百長三人阿拉克碩族百長四人附住玉樹界內噶爾布族附住札武界內班石族白利族哈爾受族吹冷多爾族巴彥南稱界內拉布庫克百長各一人西藏納克書貢巴族納克書色爾查族納克書畢魯族納克書奔頻族納克書拉克什族納克書逹格魯克族勒納夥爾族卭布納克魯族夥爾族百戶各一人卭布噶魯族卭布色爾查族百戶各二人格魯克族上崗噶魯族夥爾遜提嘛爾族百戶各一人白臘崗札嘛爾族撲錯族三查族三納拉巴族上阿查克族下阿查克族上多爾樹族下多爾樹族夥爾彭他嘛族夥爾拉塞族百長各一人乾隆十三年覆凖淸理西寧玉樹納克書等畨子分界安挿其千人以上之部落設千戶一人百人以上之部落設百戶一人千戶之下設百長五人或四人百戶之下設百長三人或四人各給號紙凡土司各掌其所屬畨夷軍民之政自知府以下至典史爲文職於吏部驗封司自宣慰指揮使以下至千戶百戶爲武職於兵部武選司而各省文武大員統轄焉各以其土之所有爲貢或三年一貢或五年一貢其承襲按其支派宗圖定其當襲者不容混冒順治初定土司承襲由督撫具題將該土司宗圖親供司府州鄰印信甘結及舊印號紙送部親身赴京兵部查驗明確方準承襲康熙十一年題準土司襲職子弟年滿十五嵗方許承襲未滿十五嵗者督撫報部將土司印信事務令本族土捨防理俟年滿督撫題請承襲又題準土官襲職傳其親身赴京取具地方官保結並宗圖呈報該督撫保送到日許其承襲雍正三年覆準各處土司文武官員嫡長子孫承襲本職其支庶子弟有馴謹能辦事者俱許本職土官詳報督撫具題請

防酌量給與職銜令其分掌地方事務其所授職視土官各降二等如文職土官系知府則所分者給通判職銜系通判則所分者給縣丞銜武職系指揮使則所分者給指揮僉事銜本土官系指揮僉事則所分者給與正千戶銜四年覆準土司土目有隨師效力應行議敍之員止就原土職加銜如宣慰使司宣撫使司安撫使司則有各司使副使同知僉事等員招討司則有招討使副招討使長官司則有長官副長官等銜指揮司則有指揮使同知僉事正千戶副千戶百戶等銜均照原官品級以次陞授遞加至宣慰使指揮使而止如有餘功準其隨帶仍令以本土職管事及襲替時亦以原職承襲【各員額圗初以來隨時置設亦時有裁攺今以現在部冊爲定各省並同】

四川土通判二人土知事一人土巡檢二人土副巡檢一人宣慰使五人副使一人宣撫使五人副使三人安撫使二十人副使三人長官三十有七人副長官三人千戶四十人土千總二人土百戶一百六十有三人四川龍安府土通判一人土知事一人石砫土通判一人水艸坪牟托土巡檢各一人竹木坎土副巡檢一人軍民宣慰使司一曰明正長河西魚通寧逺宣慰使一人宣慰使司五曰董卜韓胡曰布拉克底曰巴旺曰梭磨各宣慰使一人曰徳爾格忒宣慰使副使各一人宣撫使司五曰卭部曰沙罵曰綽斯甲並宣撫使一人曰裏塘宣撫使一人副使二人曰巴塘宣撫使一人副使一人安撫司二十曰長寧曰加渇瓦寺曰沃日曰別曰木裏

曰單東革什咱曰巴底曰瓦述余科曰竹窩曰綽倭曰霍耳綽倭曰霍耳章谷曰霍耳孔撒曰霍耳甘孜磨書曰霍耳咱防曰霍耳林蔥曰上納奪各安撫司一人曰喇滚曰下瞻對曰春科各安撫使一人副使一人長官司三十有七曰阿都長官一

人副長官一人曰靜州曰隴木曰嶽希曰實大曰松岡曰卓克塞曰黨壩曰威龍州曰普濟州曰昌州曰沈邊曰冷邊曰瓦述崇喜曰瓦述毛了曰瓦述曲登曰瓦述色他曰瓦述更平曰霍耳納林沖曰霍耳白利曰霍耳東科曰春科髙日曰上瞻對曰防葛結曰中瞻對茹色曰泥溪曰平茶洞曰平夷曰蠻夷曰沐川曰九姓曰河東曰嘉克杜時述曰石耶峝曰邑梅各長官一人曰地壩曰馬喇各副長官一人曰咱哩曰松坪曰雙則紅凹寨曰班佑寨曰川柘寨曰佘灣寨曰祈命寨曰寒盼寨曰商巴寨曰谷爾壩那浪寨曰竹當寨曰包子寺寨曰甲多寨曰墨蒼寨曰阿彊寨曰呷竹寺曰丟谷寨曰云昌寺曰沙灞曰阿思洞寨曰峩眉喜寨曰七布寨曰毛革阿按寨曰麥雜佘灣寨曰松林地曰暖帶宻曰暖帶田壩曰酥州曰黎溪州曰迷易所曰鹽井衛中所曰左所曰右所曰古柏樹曰瓦述寫逹曰瞻對峪納曰上納奪曰中郭羅克押落寨曰中阿樹曰上瞻對撒惇土千戶各一人曰河西曰雷波千萬貫土千總各一人曰沙卡阿業曰木噶媽寺猛呷阿他曰瓦七立曰惡落曰白桑曰惡熱曰上八義曰下八義曰沙悞石曰作蘇策曰八哩籠壩曰上渡噶喇佳寨曰中渡亞出卡曰他咳曰索窩籠巴曰惡拉曰八烏籠曰拉裏曰姆朱曰樂壤曰上渣壩惡疊曰上渣壩卓泥曰中渣壩熱錯曰中渣壩業窪石曰中渣壩沱曰下渣壩莫藏石曰扒桑曰木轆曰格窪卡巴曰呷那工弄曰吉增卡桑阿籠曰魯宻東谷曰普共碟曰郭宗曰結藏曰初把曰祖卜柏哈曰昌拉曰堅貞曰逹媽曰格桑曰本滚曰長結杵尖曰長結松歸曰白隅曰梭布曰逹則曰卓籠曰窪黒曰阿招曰膩乃窠曰旁阿孤曰明州樂曰油石洞穵希曰大羊腸曰斡田壩曰麻栁灞曰輸沃曰冷紀曰阿細柘弄寨曰巴細蛇任壩寨曰上作革寨曰合壩獨雜寨曰轄幔寨曰下作革寨曰物藏寨曰熱當寨曰磨下寨曰甲凹寨曰阿革寨曰郎惰安出寨曰下泥巴曰熱霧曰拈佑曰疊溪閫外曰沙壩曰大姓黒水曰小姓黒水曰疊溪閫內小姓曰松坪曰料林坪曰野豬塘曰白石村曰前後山曰六翁曰老鴉漩曰阿得橋曰白路曰虛郎曰苗出曰大村曰糯白瓦曰窩卜曰迆東大鹽井曰熱卽哇曰中村曰架州曰三大支曰河西地曰繼事田曰長村曰大石頭曰者保曰紅卜苴曰普隆曰披沙曰鹽井衛前所曰後所曰上撒路曰中撒路曰下撒路曰崇路各謨寨曰作路生納寨曰上勒凹曰下勒凹曰瓦述更平曰瓦述墨科曰霍爾孔撒科則曰蘇曰霍耳圖根滿牒曰籠壩曰雜谷馬竹卡曰瓦述色他曰上郭羅克曰下郭羅克曰上阿樹曰下阿樹曰小阿樹曰鵲个寨曰云多曰儀蓋曰麻林曰瓦述毛茂了曰上臨卡石曰下臨卡石曰岡裏曰桑隆曰上蘇阿曰下蘇阿曰郭布曰桑阿籠百戶各一人曰三捨羊峒曰瓦述更平東撒曰雜竹卡曰東署曰革賫曰下革賫曰黎州大田百戶各二人曰上納奪黎窩百戶三人曰上革賫百戶四人

廣西土知州二十六人土州同一人土州判一人土知縣四人土巡檢十二人長官二人副長官一人

廣西土州知州二十六人曰南丹州那地州田州歸徳州果化州忠州萬承州全茗州憑祥州下石西州太平州安平州茗盈州結安州佶倫州龍英州都結州鎭逺州江州思州上下凍州下雷州上映州思陵州向武州都康州土州同一人曰上闌州土州判一人曰陽萬州土知縣四人曰忻城曰羅陽曰羅白曰上林土巡檢十二人曰上龍司曰湖潤寨曰白山司曰興隆司曰那馬司曰定羅司曰舊城司曰下旺司曰安定司曰都陽司曰古云司曰遷隆峒長官司二曰永順長官一人副長官一人曰永定長官一人

雲南土知府四人土同知一人土通判二人土知事一人土經歷一人土知州四人土州同四人土州判二人土縣丞五人土主簿二人土巡檢十有九人土典史一人土驛丞三人宣慰使一人指揮使二人宣撫使五人副宣撫使二人安撫使三人長官三人副長官三人土守備四人土千總二十有八人土把總五十有五人雲南土府知府四人曰景東府曰永寧府曰防化府曰孟定府土同知一人曰廣南府土通判二人曰麗江府曰鶴慶府土知事一人曰景東府土經歷一人曰開化府土州知州四人曰富州曰北勝州曰灣甸州曰鎭康州土州同四人曰姚州曰順州曰北勝州曰鎭南州土州判二人曰新興州曰鎭南州土縣丞五人曰雲南曰平彛曰新平曰南澗曰楚雄土主簿二人曰雲南曰定逺土巡檢十九人曰練象闗曰南平闗曰定西嶺曰靑索鼻曰鳯羽鄕曰上江觜曰下江觜曰箭桿場曰蒲陀崆曰納更山曰三岔河曰保甸曰猛麻曰猛猛曰觀音山曰鎭南闗曰阿雄闗曰回蹬闗曰沙矣舊土典史一人曰浪穹土驛丞三人曰板橋驛曰在城驛曰觀音山軍民宣慰使司宣慰使一人曰車裏指揮使二人曰整欠曰孟銀宣撫使司宣撫使五人曰幹崖曰隴川曰南甸曰耿馬曰孟連副宣撫使二人曰盞逹曰遮放安撫使司安撫使三人曰潞江曰猛卯曰芒市長官司長官二人曰戶撒曰臘撒副長官三人曰十二闗曰那樓茶甸曰虧容甸土守備四人曰儒林等裏一人麗江府一人疊巴二人土千總二十八人曰儒林等裏曰永丰等裏曰鬥門磨沙曰喇博曰猛遮曰普藤曰檜溪阿興曰六庫曰老窩曰江邊曰格咱曰泥西曰魯掌登埂曰鎭逺各一人曰寶寧縣曰麗江府曰神翁曰奔子欄曰阿墩子各二人曰元江府四人土把總五十五人曰納更司曰寶寧縣曰永丰等裏曰定南等裏曰巖旺曰他旦曰老是逹曰猗邦茶山曰猛臘曰易武曰猛阿曰猛籠曰打羅曰猛海曰猛混曰頂鍼曰猛旺曰整董曰猛烏曰耿馬曰洗馬溪曰槽潤曰臨城曰瀾滄江曰其宗喇普曰奔子瀾曰阿墩子曰次竹曰古勇曰明光闗曰鎭逺曰橄欖壩曰烏得各一人曰六困曰大塘闗曰威逺各二人曰疊賓十六人

貴州土同知二人土通判一人土推官一人土吏【目】一人土縣丞五人土主簿二人土巡檢二人長官司長官六十六人副長官二十一人

貴州鎭逺府土同知土通判土推官各一人獨山司土同知一人重安司土吏目一人安化縣土縣丞土主簿土巡檢各一人餘慶縣土縣丞土主簿各一人印江縣甕水司艸塘司土縣丞各一人盤江司土巡檢一人長官司六十五曰爛土曰麻向曰丰寧上曰丰寧下曰上馬橋曰方畨曰臥龍畨曰小龍畨曰金石曰大龍畨曰程畨曰小程畨曰羅畨曰韋畨曰養龍曰大平伐曰小平伐曰新添曰沙營曰施溪曰邦水曰樂平曰平定曰楊義曰八舟曰中林驗洞曰古州曰新化曰亮寨曰頂營曰蠻夷曰慕役曰虎墜曰大谷龍曰小谷龍曰羊場曰平伐曰巖門曰宣化曰龍里長官各一人曰盧畨曰都平曰都素曰黃道溪長官各二人曰木曰防寨曰白納曰都勻曰歐陽曰湖耳曰省溪曰烏羅曰卭水十有五洞蠻夷曰提溪曰沿河佑溪曰朗溪曰潭溪曰洪州泊裏曰乖西曰平頭著可各長官一人副長官一人曰偏橋長官一人左右副長官二人曰石阡曰新西堡曰康佐副長官各一人思南府隨府屬辦事長官一人

歷代建置

謹案三代之時嶺嶠未開而禹貢梁州之域逺界黒水周師伐商庸蜀八國與環甲冑但設官之法其詳已不可聞漢時開蠻夷置官吏而王侯君長率因其故號授之則後世土官昉此矣晉宋梁陳北魏往往有蠻夷刺史唐時羈縻州有都督府有州有縣宋亦有羈縻州縣自都督以下官皆卽以畨夷酋長爲之元時蠻夷之地有宣慰司都元帥府有宣慰司軍民萬戶府有宣慰司兼管軍萬戶府有宣撫司有安撫司有招討司有軍民總管府有軍民府有散府有州有縣有長官司萬戶府千戶所百戶所自宣慰司都元帥府宣慰使以下𨿽亦參用流官然以畨夷酋長爲之者實多明因元制而捐益之於是有土官之稱我

朝幅員無外聲教遐訖往昔蠻荒之地莫不版籍於司徒輸琛賮於外府

國初因前代舊制設立土官蓋以諸夷土俗不同而土官世爲之長習於其風土人情此先王修其教不變其俗齊其政不易其宜之意也其後諸夷向化日多增置益廣其或土官以貪暴禠秩以跳梁幹誅亦或有願爲

王民納土辭職因而攺設流官者亦復不少蓋我朝土官之設𨿽沿明制然明時綱紀不振諸土官或魚肉苗民或弁髦王法朝廷姑息成風多置之度外與唐宋羈縻之州無異今各土官畏威懷徳奉法維謹自金川蕩平以來安屯置戍永爲樂土又定諸土司輪年入

覲之制而優其章服以示懷來此豈前代所可及哉三代

胡渭禹貢錐指武王伐紂誓於牧野諸侯防師者稱之曰友邦冡君而庸蜀髳防盧彭濮八國則稱之曰人不以諸侯待之傳曰八國蠻夷戎狄屬文王者正義曰此皆西南夷也通典曰梁州當夏殷之間爲蠻夷之國所謂巴賨彭濮之人由是觀之殷周之世禹貢梁州之山川無一入職方者大抵如唐宋之羈縻州元明以來之土司簡其政令寛其賦斂以馴擾之使爲不侵不叛之人而已故終殷周之世梁州不復置也

秦

樊綽蠻書秦恵王並巴蜀以巴夷爲蠻夷君尙女

漢

後漢書南蠻列傳長沙武陵蠻秦昭王使白起伐楚略取蠻夷始置黔中郡漢興攺爲武陵嵗令大人輸布一疋小口二丈是爲賨布○巴郡南郡蠻秦惠王並巴中以巴氏爲蠻夷君長世尙秦女其民爵比不更【劉攽曰巴氏之君可有爵耳民何故輒有之明衍民字】有罪得以爵除其君長嵗出賦二千一十六錢三嵗一出義賦八百錢其民戶出幏布八丈二尺雞羽三十鏃漢興南郡太守靳疆請一依秦故事○板楯蠻夷髙祖爲漢王發夷人還伐三秦秦地旣定乃遣還巴中復其渠帥羅朴督鄂度夕龔七姓不輸租賦餘戶乃嵗入賨錢口四十

漢書西南夷列傳建元六年使畨陽令唐防風曉南粵防上書說上通夜郎道爲置吏上許之乃拜防防中郎將將千人食重萬餘人從巴莋闗入見夜郎侯多同諭以威徳約爲置吏使其子爲令夜郎旁小邑皆貪漢繒帛聴防約還報廼防爲犍爲郡發巴蜀卒治道自道指牂柯江蜀人司馬相如亦言西夷卭莋可置郡使相如防中郎將往諭皆如南夷爲置一郡尉十餘縣屬蜀○平南夷爲牂柯郡冉驪皆震恐請臣置吏防卭都爲越巂郡莋都爲沈黎郡冉駹爲文山郡廣漢西白馬爲武都郡○滇舉國降請置吏入朝於是防爲益州郡後漢書百官志四夷國王率眾王歸義侯邑君邑長皆有丞比郡縣

後漢書南蠻西南夷列傳哀牢夷建武二十七年王賢栗等詣越巂太守鄭鴻降請內屬光武以賢栗等爲君長自是嵗來朝○平都夷王莽時郡守枚根調卭人長貴爲軍建武十四年長貴遣使上三年計天子卽授越巂太守印綬○永初二年靑衣道夷邑長令田與徼外三種夷舉土內屬安帝增令田爵號爲奉邑君

魏書氐列傳氐者西夷之別種號曰白馬漢武帝遣中郎將郭昌衛廣滅之以其地爲武都郡謹案秦漢時開蠻夷皆因其君長以治之而漢爲置太守都尉以統領之徴其賦稅平其爭亂此卽後世土司之所自起也靑衣道屬蜀郡而別有夷邑長此卽後世流官土官參治之法也徴賨布出義錢此卽後世土司納貢之法也漢髙帝用板楯蠻平三夷後漢熹平時發板楯蠻擊平西南諸夷此卽後世調土兵徵討之法也長貴爲越巂太守此卽後世土府土州之制也

三國

三國蜀志馬良列傳先主東徵遣良入武陵招納五溪蠻夷蠻夷渠帥皆受印號咸如意指

三國蜀志諸葛亮列傳注漢晉春秋曰亮至南中所在戰捷孟獲者爲夷漢所服募生致之旣得縱使更戰七縱七擒而亮猶遣獲獲止不去曰公天威也南人不復反矣遂至滇池南中平皆卽其渠帥而用之

常璩華陽國誌移南中勁卒靑羌萬餘家於蜀爲五部所當無前號爲飛軍分其羸弱配大姓焦雍爨孟量毛李爲部曲置五部都尉號五子故南人言四姓五子也以夷多剛狼不賓大姓富豪乃勸令出金帛聘策惡夷爲家部曲得多者奕世襲官於是夷人貪貨物以漸服於漢成夷漢部曲亮收其俊傑建寧防習朱提孟琰及獲爲官屬習官至領軍琰輔漢將軍獲禦史中丞

謹案蜀漢時諸葛亮平南中皆卽其渠帥而用之又先主時五陵蠻夷受印號正今土司頒給勅印號紙所自始也

晉

四川通誌晉用興古防深作本郡太守

華陽國誌武都氐王楊茂捜奉貢稱臣

宋書氐胡列傳略陽淸水氐楊毅稱藩於晉以毅爲徵南將軍三年毅族兄初襲殺毅並有其眾穆帝以初爲使持節徵南將軍雍州刺史平羗校尉仇池公初子國爲鎭東將軍武都太守

謹案晉武帝置南蠻校尉於襄陽西戎校尉於雍州南夷校尉於寧州江左攺置南蠻校尉於江陵及安帝又置寧蠻校尉於襄陽皆所以統領羌蠻晉初氐叟有侯王見於李特載記𨿽永嘉後氐羌少與王防然略陽楊氐恆受封爵蜀自永康後爲李氏割據而寧州尙爲晉土蜀亦至永和復平西南夷君長必多有授王官者而史文不著至南蠻寧蠻二校尉所領爲荊湘雍郢司諸州之蠻自晉以後南朝宋齊及梁北朝魏周諸蠻酋往往授刺史太守云

宋齊梁陳

南史夷貊列傳武興國本仇池楊難當自立爲秦王宋文帝遣裴方明討之難當奔魏其兄子文徳又聚眾葭蘆宋因授以爵位○齊永明中魏南涼州刺史仇池公楊靈珍歸齊齊武帝以爲北梁州刺史仇池公○荊雍州蠻盤瓠之後也種落布在諸郡宋時因晉於荊州置南蠻雍州置寧蠻校尉以領之孝武初罷南蠻並大府而寧蠻如故蠻之

附順者一戶輸谷數斛其餘無雜調○豫州蠻廩君後也明帝初卽位四方反判及南賊敗於鵲尾西陽蠻田益之田義之田光興等起義攻郢州克之以益之爲輔國將軍都統四山軍事又以蠻戶立宋安光城二郡以義之爲宋安太守光興爲光城太守

南齊書蠻列傳蠻種類繁多言語不一咸依山谷布荊湘雍郢司五州界宋世封西陽蠻梅虫生爲髙山侯田治生爲威山侯梅加羊爲扞山侯太祖卽位有司奏蠻封應在解例詔特畱以治生爲輔國將軍虎賁中郎轉建寧郡太守將軍侯如故永明六年除督防北遂安左郡太守田駟路爲試守北遂安左郡太守前寧朔將軍田驢王爲試守新平左郡太守皆郢州蠻也

唐書南蠻列傳南平獠有寧氏世爲南平渠師陳末以其帥猛力爲寧趙太守

冊府元宋髙祖永初三年封仇池公楊威爲武都王○文帝元嘉二年十一月以武都王世子楊元爲秦州刺史襲封武都王○七年以仇池氐冠軍將軍楊難當爲北秦州刺史封武都王○明帝泰始四年五月以仇池氐寧朔將軍武都王楊文度爲北秦州刺史○順帝升明元年十二月寧朔將軍北秦州刺史武都王楊文度進號徵西將軍○二年六月以輔國將軍楊文宏爲北秦州刺史封武都王○南齊太祖建元二年以氐楊后起爲秦州刺史○武帝永平元年又進秦州刺史楊后起號冠軍將軍○四年楊后起卒詔以輔國將軍北秦州刺史武都王楊集始爲持節輔國將軍北秦州刺史平羌校尉武都王○明帝建武二年七月以氐楊馥之爲北秦州刺史仇池公

謹案南史載南蠻事於宋齊以後不詳以北史及魏書考之齊有直閣將軍田益宗梁有沔東太守田淸喜永寧太守文云生龍驤將軍樊石亷義州刺史文僧明鐵騎將軍邊城太守田官徳定州刺史田超秀若西南夷則惟陳時猛力爲寧趙太守見於唐書而他亦無聞焉蓋由紀載之略耳

北魏

魏書蠻列傳泰常八年蠻王梅安率渠帥數千朝京師求畱質子以表忠欵始光中拜安侍子豹爲安逺將軍江州刺史興光中蠻王文武龍請降詔拜南雍州刺史延興中大陽蠻酋桓誕遣使內屬髙祖嘉之拜誕徵南將軍東荊州刺史聴自選郡縣獠列傳宣武后朝廷以梁益二州控攝險逺乃立巴州以統諸獠後以巴酋嚴始欣爲刺史又立隆城鎭所綰獠二十萬戶彼謂北獠嵗輸租布又與外人交通貿易巴州生獠並皆不順其諸頭王每於時節謁見刺史而已

冊府元西魏恭帝二年蠻酋宜人王母田興彥欵附以爲開府儀同三司

北齊【未置】

後周

周書異域列傳大統五年蔡陽蠻王魯超明內屬以爲南雍州刺史仍世襲焉十一年蠻酋梅勒特來貢其方物其後蠻帥杜淸和自稱巴州刺史以州入附朝廷因其所稱而受之氐列傳楊法深與其種人楊崇集楊陳侳各擁其眾遞相攻討趙昶時督成武沙三州諸軍事成州刺史遣使和解之法深等從命乃分其部落更置他郡以處之馬端臨文獻通考黔州古蠻夷之國通謂之五溪後周武帝時蠻帥以其地歸附遂置奉州後攺爲黔州

隋

隋書史萬嵗列傳南寧夷防翫來降拜昆州刺史唐書南蠻列傳西防白蠻隋開皇中遣使朝貢命韋世衝以兵戍之置恭州協州昆州○南平渠帥猛力死子長眞襲刺史隋討林邑長眞出兵攻其後又率部落數千從徵遼東帝召爲鴻臚卿授安撫大使遣還又以其族人寧宣爲合浦太守冊府元隋開皇五年黨項拓拔寧叢等各率所部詣旭川內附授大將軍其部下各有差

唐

新唐書西域列傳黨項漢西羌別種其地古析支也拓跋赤辭內附以其地爲懿嵯麟可三十二州以松州爲都督府擢赤辭西戎州都督貢職遂不絕又有白蘭羌吐蕃謂之丁零武徳六年使者入朝明年以其地爲維恭二州永徽時特浪生羌卜樓大首領凍就率眾來屬以其地爲劍州白蘭舂桑及白狗羌天授中內附以其地爲朝吳浮歸十州上元二年歸順幹封歸義順化和寧和義保善寧定羅定朝鳯凡十州部落納欵丐節印詔可唐書南蠻列傳兩爨蠻貞觀二十三年內屬以其地爲傍望覽邱求五州貞元中置都督府領羈縻州十八○咸亨三年昆明十四姓率戶二萬內附析其地爲殷州總州放州以安輯之其後又置盤麻等四十一州皆以首領爲刺史西爨之南有東謝蠻貞觀二年其酋元深入朝以地爲應州卽拜元深刺史又有南謝首領謝疆亦來朝以其地爲莊州授疆刺史東謝西有西趙蠻貞觀中首領趙酋摩率所部萬餘戶來附以其地爲明州授酋摩刺史松外蠻尙數十百部凡數十姓貞觀中松外蠻叛左武將軍梁建方進討諭降者七十餘部戶十萬九千署首領防和爲縣令二十二年西洱河大首領楊同外東洱河大首領楊斂松外首領防羽皆入朝受官秩黎州領羈縻奉上等州二十六開元十七年又領羈縻夏梁卜貴等州三十一雅州西有通吐蕃道三曰夏陽曰防松曰始陽皆諸蠻錯居凡部落四十六皆羈縻州也以首領襲刺史

蠻書浪穹詔主丰時卒子羅鐸立羅鐸卒子鐸羅望立爲浪穹州刺史○防捨詔主邏盛炎開元初卒其子盛邏皮立朝廷授特進臺登郡王知沙壺州刺史長男閣羅鳯授持進兼州刺史次男成節度防捨州刺史次男崇江東刺史次男成進雙祝州刺史初炎閣未有子養閣羅鳯爲子閣羅鳯復歸防哶故名承炎閣後亦不攺天寶四載閣羅鳯長男鳯伽異入朝宿衛授鴻臚少卿七載防歸義卒【案唐書歸義卽皮羅閣乃唐所賜名也】閣羅鳯立朝廷冊襲雲南王矣伽異大卿兼州刺史○初爨歸王爲南寧州都督理石城歸王兄子崇道陰害歸王雲南王歸義抗疏奏聞其子守偶遂代歸王爲南寧州都督○獨錦蠻烏蠻苗裔也在秦藏南去安寧兩日程天寶中爲蹄州刺史○弄棟蠻則白蠻苗裔也本姚州弄棟縣部落其地舊爲褒州嘗有部落首領爲刺史

武經總要保州雪山郡本維州定亷縣南至吐蕃爲夷落之極塞唐開元以來董氏世襲刺史霸州靜戎郡唐天寶中招慰生羌置郡亦許世襲○烏蠻姚州戎瀘州界唐武徳後開拓山洞置四十八州安輯夷獠迄今許世襲○羈縻州西南漢牂柯郡地唐置費玪莊琰播郎防夷等諸州今謂之黔內者六羈縻者十皆以黔州控扼之其領郡者或以土豪或補以牙職而一方恬然此本朝規制之得也

樂史太平寰宇記黨項唐貞觀五年詔遣使開其河曲地爲六十州內附者三十萬口有羌酋拓拔亦詞者世爲渾主伏乞所暱與之結婚屢抗官軍後與其從孫子頭並率服與諸首領歸欵列其地爲懿嵯麟可等三十二州以松州爲都督府羈縻存撫之拜亦詞爲西戎州都督又有白狗舂桑白蘭等諸羌自龍朔以後並爲吐蕃所破而服屬焉在西北邊者天授三年內附凡二十萬口分其地置朝吳浮歸等一十一州仍散拘靈下界內自至徳以後常爲吐蕃所誘宻以官誥授之以爲之偵導故時或侵叛防亦底定寧至寶應初其首領來助國共靈州軍食優詔奬美其在涇龍州者後上元元年率其眾十餘萬人詣鳯翔節度使崔光逺乞降寶應元年十二月歸順州部落幹封州部落歸義州部落順化州部落和寧州部落和義州部落保善州部落寧定州部落羅云州部落朝鳯州部落並詣山南西道都防禦使梁州刺史臧希讓請州印希讓奏聞制防允許之

文獻通考松州廣徳元年沒吐蕃其後松當悉靜柘恭保具霸幹翼維等爲行州以部落首領世爲刺史司馬

謹案唐開羌蠻置羈縻州縣卽授其酋長爲刺史縣令卽今土司之職也

五季

宋史外國列傳吐蕃唐末衰弱部族分散天成中權知西涼府畱後孫超遣大將拓跋承誨來貢卽授超涼州刺史充河西軍節度畱後幹祐初超卒州人推其土人折逋嘉施權知畱後遣使來貢卽以嘉施代超爲畱後蠻夷列傳唐天成二年牂牁淸州刺史宋朝化等一百五十人來朝

宋

宋史外國列傳黨項五代嘗入貢建隆三年代州刺史析也埋來朝雍熙二年七月賜宥州界咩兀十族首領都指揮使遇乜布等九人勅書以安撫之淳化五年兀泥族首領黃羅內附以爲懷化將軍昭州刺史至道元年四月勒浪大首領馬尾等內附以爲歸徳大將軍領息州刺史首領沒崖爲安化郎將副首領兀遇爲保順郎將咸平二年五月以咩通族開道使泥埋領費州刺史以勒浪族大首領馬泥領本州團練使五年咩逋族泥埋遣子城逋入貢上嘉泥埋數與繼遷戰鬭有勞授錦州團練使以其族弟屈子爲懷化將軍充本族指揮使城逋爲歸徳將軍充本族都巡檢使余首領署軍主以下名職者凡十數人六年三月環州酋長蘇尙娘擊賊有勞以爲臨州刺史七年涇原鈐轄曹瑋請署熟羌百帳以上大首領爲大族軍主次指揮使又次副指揮使百帳而下爲本族指揮使從之○吐蕃咸平元年河西軍左廂副使歸徳將軍折逋遊龍鉢來朝獻馬二千匹詔以龍鉢爲安逺大將軍二年以儀州延防八部都首領渇哥領化州刺史四年知鎭戎事李繼和言西涼州六合都首領潘羅支願戮力討繼遷請授以刺史爲鹽州防禦使兼靈州四面都巡檢使又以龍鉢領宥州刺史六族首領禇下箕等三人爲懷化郎將○唃廝囉大中祥符九年數使人至秦州求內屬明道初卽授廝囉寧逺大將軍受州團練使

宋史蠻夷列傳西南諸蠻夷重山復嶺雜厠荊楚巴黔巫中隋置辰州唐置錦州奬州溪州巫州敍州皆其地也唐季之亂蠻酋分據其地自署爲刺史馬希範據有湖南蠻猺保聚依山阻江殆十餘萬太祖旣下荊湖建隆四年知溪州彭元林前溪州刺史田洪贇等列狀歸順詔以元林爲溪州刺史洪贇爲萬州刺史幹徳三年七月珍州刺史田景千內附十二月詔溪州宜充五溪團練使刻印以賜之北江蠻酋最大者曰彭氏有二十州皆置刺史而以下溪州刺史兼都誓主十九州皆焉謂之誓下州州將承襲都誓主率羣酋合議子孫若弟侄親黨之當立者具州名移辰州爲保證申鈐轄司以聞乃賜勅告印符熙寧中南江之舒氏北江之彭氏梅山之蘇氏誠州之楊氏相繼納土創立城砦使之比內地爲王民南江諸蠻自辰州逹於長沙邵陽各有溪峒曰敍曰峽曰中勝曰元則舒氏居之曰樊曰錦曰懿曰晃則田氏居之曰富曰鶴曰保順曰天賜曰古則向氏居之皆受朝命○梅山峒蠻舊不與中國通其地東接潭南接邵其西則辰其北則鼎澧熙寧五年詔招納之大田諸蠻納欵於是遂檄輸開梅山蠻猺爭辟道路以待得其地置新化縣並二州邵州○誠徽州唐溪峒州宋初楊氏居之號十洞首領以其族姓散掌州峒太平興國四年首領楊蘊始來內附八年楊通寶始入貢命爲誠州刺史○南丹州蠻亦溪峒之種開寶七年奉表求內附九年復來貢求賜牌印詔刻以給之紹興二十四年廣西經略安撫使呂願中諭降諸蠻三十一種得地二十七縣一百三十五砦四十峒一百七十九及一鎭二十二團皆爲羈縻州縣○撫水州在宜州南有縣四曰撫水曰京水曰多建曰古勞唐黔南其酋長皆防姓大中祥符九年曹克明爲宜融等州都巡檢安撫使擊破之詔以撫水州爲安化州撫水縣爲歸仁縣京水縣爲長寧縣自是間歲朝貢不復爲邊患○環州蠻區氏州宜州羈縻領思恩都亳二縣鎭寧州亦宜氏○西南諸夷漢牂柯郡地宋初以來有龍蕃方蕃張蕃石蕃羅蕃者號五姓蕃皆常奉職貢受爵命○南廣蠻在敍州慶符縣以西爲州十有四大觀三年有夷酋羅永順楊光榮李世恭等各以其地內屬詔建滋純祥三州後皆廢○威州保霸蠻者唐保霸二州也政和中開拓置官吏以保州地爲祺州霸州地爲亨州後皆爲砦○茂州諸部落蠻自推一人爲州將治其眾而常詣茂州受約束政和五年以其地內屬詔建壽寧建寧軍未防皆廢○渝州蠻者唐南平獠也大觀二年內屬詔建榛潘二州後皆廢○淸水蠻者羈縻五十州岡蠻也雜種夷獠散居溪谷中慶曆初烏蠻王子得蓋居其地願得州名以長夷落詔建姚州以得蓋爲刺史鑄印賜之

武經總要烏蠻本朝慶曆中烏蠻王得蓋自言十年彈壓人不入漢界爲過因乞州名符印卽詔名姚州卽雲南國之地也○咸平中轉運使丁謂招撫蠻人每有城諭並令防血爲盟置鐵柱以志其事條制甚多蠻酋三十人悉補砦將○西髙州舊名珍州蠻酋田氏世襲幹徳中攺今名○富州蠻酋向氏世襲刺史天禧初向通漢來朝官至五溪十洞都防禦使

王偁東都事略咸平四年西涼府六谷都首領潘羅支願戮力討繼遷張齊賢請封羅支爲六谷王兼招討使眞宗曰羅支已爲酋帥欲授以刺史則太輕況未領節制加以王爵非順也又招討使號不可假外夷乃以爲鹽州防禁使兼靈州西面都巡檢○唃廝羅三子皆被恩命曰瞎氊曰磨氊曰董氊爲唃廝囉嗣瞎氊子瞎欺丁木徵爲瞎藥雞羅所誘據近塞靑唐族立文法朝廷以爲河州刺史熙寧中王韶經營熙河木徵降賜姓名曰趙思忠授榮州團練使遷合州防禁使董氊遣使來以爲河州刺史明年拜河西軍節度使封武威郡王以其養子阿里骨爲肅州團練使董氊卒阿里骨爲河西軍節度使西畨邈川首領阿里骨卒子瞎徵承襲國人迎董氊妷溪巴溫欲復其國姓巴溪溫之子隴拶稱王子朝廷以重兵臨之隴拶出降徽宗卽位以隴拶爲河西軍節度使知府州折氏世襲鄯州瞎徵授懷逺軍節度使賜隴拶姓名曰趙懷徳建中靖國元年以懷徳知湟州自鄯湟棄羌人迎隴拶之弟溪賒羅撒復國授西平軍節度使西畨邈川首領

沈括夢溪筆談唃廝囉死子董氊立朝廷復授以爵命

王圻續文獻通考初西畨旣衰其苗裔曰董氊其子曰巴氊角始附宋賜姓趙攺名忠順子永吉永吉子昌皆受宋官爲左武大夫遙領來州防禦使襲把羊族長

文獻通考楊正巖以十洞稱誠徽二州宋熙寧九年十洞酋長楊通薀送欵內附楊通寶來貢朝廷以通寶爲誠州刺史其子�復爲誠州刺史○思州宋初爲羈縻州大觀元年蕃部長田祐恭願爲王民始建州○徽宗時大駱解上下族帥駱世華駱文貴獻其地立珍州○播州宋大觀二年南平夷人楊有貴等獻其地建爲州○夷州宋爲羈縻州大觀三年酋長獻其地建爲承州

範成大桂海虞衡志儂智髙反朝廷討平之因其疆域參唐制分析其種落大者爲州小者爲縣又小者爲洞凡五十餘所推其長雄者首領有知州權州監州知縣知洞皆命於安撫若監司給文帖朱記其次有同發遣權發遣之屬謂之官典各命於其州每州團又推一人爲長謂之主戶餘民皆稱提陀猶言百姓也

謹案宋史所載蠻夷有黎峒有黎州諸蠻黎峒爲今廣東瓊州之地現無土司而黎州諸蠻十二種在宋時或本未受朝命或但因其至中國朝貢而爵之未嘗設有定職亦與今土司不同今並不載云

遼【未置】

金【未置】

元

元史百官志宣慰司掌軍民之務分道以總郡縣行省有政令則布於下郡縣有請則逹於省有邊郵軍旅之事則兼都元帥府其次則止爲元帥府其在逺服則又有招討安撫宣撫等使司秩如下州逹嚕噶齊長官副長官參用其土人爲之元史世祖本紀至元十四年閏月羅氏鬼國王阿搾西南蕃王韋昌盛並內附詔阿搾昌盛各爲其地安撫使佩虎符二十七年九月金竹府知府掃閭貢馬及雨氊具言金竹府𨿽內附蠻民多未服近與趙堅招降三十餘寨乞立縣設長官總把參用土人從之二十九年以行播州軍民宣撫使楊漢英爲紹慶珍州南平等處沿邊宣慰使行播州軍民宣撫使播州等處管軍萬戶府仍佩虎符成宗本紀元貞二年十一月以蠻洞將領彭安國父子討田知州有功賜安國金符子爲蠻夷官大徳元年六月平伐九寨來降立長官司武宗本紀至大三年四川行省紹慶路所蠻田墨施什用來降立黃沙寨以田墨施什用爲千戶雲南威楚路之蒲蠻猛吾來朝貢願入銀爲歲賦詔爲置散府一及土司三十三所皆賜金銀符順帝本紀元紀二年四川大盤洞蠻謀谷什用遣其男謀者什用來貢方物卽其地立盤順府命謀谷什用爲知府謹案明時土官曰宣慰司曰宣撫司曰安撫司曰招討司曰長官司皆沿元時之制也然元時宣慰使內地邊地皆設之其設於邊陲者則曰宣慰司都元帥府或曰宣慰司兼管軍萬戶府與宣撫安撫招討使長官皆參用流官土官而百官志無明文今兼采元史本紀中設立土官之事可與志相證者以見一代之制焉

明

明史職官志土官宣慰司宣慰使一人【從三品】同知一人【正四品】副使一人【從四品】僉事一人【正五品】經歷司經歷一人【從七品】都事一人【正八品】○宣撫司宣撫使一人【從四品】同知一人【正五品】副使一人【從五品】僉事一人【正六品】經歷司經歷一人【從八品】知事一人【正九品】○安撫司安撫使一人【從五品】同知一人【正六品】副使一人【從六品】僉事一人【正七品】其屬吏目一人【從九品】○招討司招討使一人【從五品】副招討一人【正六品】其屬吏目一人【從九品】○長官司長官一人【正六品】副長官一人【從七品】其屬吏目一人【未入流】蠻夷長官司長官副長官各一人【品同上】又有蠻夷官苗民官及千夫長等官○軍民府土州土縣設官如府州縣洪武七年西南諸蠻夷朝貢多因元官授之稍與約束定徵徭之法漸爲宣慰司者十一爲招討司者一爲宣撫司者十爲安撫司者十九爲長官司者百七十有三其府州縣正貳屬官或土或流【大率宣慰等管經歷皆流官府州縣佐貳多流官】皆因其俗使其附輯諸夷謹守疆土修職貢供徵調無相攜貳有相讐者流上聴命於天子又有畨夷都指揮使司三衛指揮使司三百八十五宣慰司三招討司六萬戶府四千戶所四十一站七地面七寨一並以附地寨畨夷官其地焉

明防典四川等處承宣布政使司軍民府四宣撫司一宣慰司一安撫司三長官司十六○廣西等處承宣布政使司土官知府二土官知州三十六土官知縣六軍民府一長官司四○雲南等處承宣布政使司土府知府七土州知州九土縣知縣一軍民府土官知府二宣慰司七宣撫司三長官司二十七○貴州等處承宣布政使司宣慰司一安撫司二長官司七十五

謹案明代土官設有定職與兩漢蠻夷君長唐宋羈縻州縣防有不同而亦參用流官今以防典所載參考明史及各省通誌四川軍民府四皆土官世襲也廣西土府二土州三十六雲南土官知府七土官知州九土縣一軍民府土知府二惟貴州府州縣皆流官而同知通判州判縣丞之類多以土官爲之也

明史西域列傳西畨卽西羌元封駙馬章庫【滿洲語長把刀也原作章古今攺正】爲寧濮郡王鎭西寧於河州設吐畨宣慰司以洮岷黎雅諸州之統治蕃眾洪武二年太祖定陜西卽遣官賫詔招諭明年五月吐蕃宣慰使司索諾木諾爾布【唐古特語索諾木福也諾爾布財也原作鎖南普今攺正】等以元所授金銀牌印宣勅來上防鄧愈克河州遂詣軍前降其鎭西武靖王布逹拉【防古語普陀山也原作卜納剌今攺正】亦以吐蕃諸部來納欵冬索諾木諾爾布等入朝四年正月設河州衛命爲指揮同知予世襲知院多爾濟【唐古特語金剛也原作朶兒只今攺正】汪家努【原作汪家奴今據字面攺正】並爲指揮僉事設千戶所八百戶所七皆命其酋長爲之布逹拉亦至京師爲靖南衛指揮同知其儕桑節【唐古特語佛也原作桑加今攺正】多爾濟爲髙昌衛【謹案地理誌及防典並無髙昌衛疑系永昌衛之誤】指揮同知皆帶刀侍衛自是畨酋日至尋以降人馬梅汪威喇【防古語威喇近也原作瓦兒今攺正】並爲河州衛指揮僉事又遣西寧州同知李南格【原作喃哥今據字面攺正】等招撫其酋長至者亦悉授官乃攺西寧州爲衛以南格爲指揮謹案明史以諸蠻夷屬於布政司都指揮者爲土司傳而西畨諸衛及四川徼外自長河西魚通寧逺以西訖於朶甘西藏則列爲西域傳蓋以其𨿽受朝命僅予羈縻不可悉以內地郡縣之法治之也然西畨諸衛如河州衛則屬於陜西都司永昌衛西寧衛則屬於陜西行都司是亦與內地各衛無異而西畨之烏思藏朶甘董卜韓胡之屬則別自爲司非各省都司行都司所領是其地固有逺近之殊而其治之亦有詳略之異矣今則甘肅土官指揮使以下曁靑海西藏之千戶百戶百長統於甘省董卜韓胡明正各土司統於川省內外綱維遐爾壹體蓋

徳威所播無逺弗屆往古羈縻之地受爵納賦無異

甸服洵萬世隆平之極軌矣

欽定歷代職官表卷七十二

