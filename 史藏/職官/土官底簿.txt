《四庫全書土官底簿》

﹝明﹞不著撰人

欽定四庫全書

史部十二

土官底簿

職官類一

官制之屬

提要

臣等謹案土官底簿二卷原本不題撰人姓名朱彛尊跋但云抄之海鹽鄭氏亦不言作者爲何人凡明正徳以前雲貴諸省土司爵氏因襲皆載焉觀其命名與繕寫之式疑當時案牘之文而好事者錄存之也所載雲南百五十一家廣西百六十七家四川二十四家貴州一十五家湖廣五家廣東一家共三百六十三家其官𨿽世及而請襲之時必以並無世襲之文上請所奉進止亦必以姑準任事仍不世襲爲詞欲以是示駕馭之權蓋其相沿體式如此明自中葉而後撫綏失宜威柄日弛諸土司叛服不常僅能羈縻勿絕我國家聲靈赫濯蠻服向風逆命者必誅奉職者蒙賞舊籍所載大半皆已攺土歸流其存者亦無不革心順化比於郡縣書中所列乃前代一時茍且之制本不足道然明史土司列傳祗記其徵伐刑政之大端而於支派本末未能具晰是編詞𨿽俚淺而建置源委一一可徵存之亦有足資考證者焉

乾隆四十二年三月恭校上

總纂官﹝臣﹞紀昀﹝臣﹞陸錫熊﹝臣﹞孫士毅

總校官﹝臣﹞陸費墀

●欽定四庫全書

土官底簿卷上

○雲南

雲南府安寧州知州

董節雲南府安寧州人叔祖董賜前本州島世襲土知州洪武十四年投附十六年備馬赴京朝貢十七年正月授鶴慶軍民府世襲土知府節授安寧州世襲土知州十八年正月賜赴京謝恩攺除雲南前衛世襲指揮僉事無子奏準令節在閒操習聽襲十九年四月總兵官發放隨賜領兵富民縣殺賊董定又招諭土官出降二十二年備馬赴京朝賀賜有續生庶長男董保襲職節原授職事奏奪尙衣監官傳奉欽依說與吏部知道查得洪武十六年正月奉太祖皇帝聖旨雲南土官來朝的你吏部家與安慶侯同王佐指揮商議定奪你每來奏欽此會議土官申保等歸附緣由節奏太祖皇帝聖旨安寧土官董節做本州島世襲知州鶴慶府知府董賜與他實授流官欽此十八年正月傅友徳傳鶴慶府土知府董賜原系安寧州知州有男董節見襲知州職事今董賜朝覲到京退讓知州職事欽奉太祖皇帝聖旨準他欽此本月又該兵科給事中陸景宣傳奉太祖皇帝聖旨土官董賜男董節見做安寧州知州著他閒了欽此已經行移欽遵年久參照董節系是土官董賜侄男比先冒作親男襲任安寧州知州後因董賜退讓知府攺除指揮僉事已蒙欽依著令閒了到今十八年餘一向不曽告明攺正及董賜自有庶生男董保襲職董節才稱董賜侄男又以先前徵進有功備馬朝賀仍求定奪知州原職緣比先冒作董賜男系在赦前免問外所奏董賜世襲知府查系流官及查董節止是著他閒了亦無聽襲緣由所奏功迹亦難稽考又查董節革閒之後已於洪武二十六年另除知州孫原祥赴任爲事故洪武三十三年除授知州李志名在任永樂元年二月奉聖旨見任的流官知州不動這董節是土人還著他做知州一同管事不做世襲他若不守法度時換了欽此故男董福海備馬赴京告襲十一年四月奉聖旨著他做不世襲止終本身若不守法度時拿來廢了欽此洪熙元年給誥命不世襲老疾三司會奏襲長男董玉應替成化元年奉聖旨董玉旣保勘明白著他做不世襲欽此弘治十年患疾長男董方應襲十一年奉聖旨是董方還著他做知州不世襲欽此老疾嘉靖元年本部題工部咨開雲南布政司呈送董方男董沂該襲緣由並已完納木價印信領狀粘咨到部查得本捨祖來不曽開有世襲字樣奉聖旨是準他襲欽此

昆明縣淸水江巡檢司巡檢

李保雲南府昆明縣人永樂元年十一月西平侯取充通事跟往車黒撫諭土官刀暹答出官將所占地方退還威逺州知州刀弄黨及差弟刀臘等賫馬匹方物赴京謝罪思得差委邊方瘴癘經渉艱難乞照洪武二十七年本縣王四事例定奪本部查得先該兵部送到西平侯差送緬人入緬回還通事王四除授巡檢去雲南附近處補缺就差他洪武二十七年六月奏除授雲南府安寧州羅次縣煉象闗巡檢司土官巡檢永樂二年四月奉聖旨也除他本處做巡檢欽此當奏本處巡檢無缺奉聖旨多設去著西平侯常州差使他欽此故布政司咨長男李英永樂十四年十二月襲故成化六年三司會保長男李安應襲本年正月題準行令就彼冠帶替職故奏保嫡次男李旻應襲弘治五年十月奉聖旨李旻準承襲欽此

赤水鵬巡檢司土官巡檢

馬速魯麻系元江軍民府入籍充雲南中衛中左所土軍父阿剌馬丹洪武十八年九月西平侯差作通事跟隨招諭洪武二十二年七月故後將速魯麻做通事跟隨雲南右衛千戶趙芳招諭及同本官赴京公幹具告照例冠帶永樂二年八月奉聖旨送吏部也除他做巡檢禮部便與冠帶欽此本官多注赤水鵬巡檢司巡檢故長男馬麒永樂八年三月奉令旨他的父也曽出此气力如今著他做赤水鵬巡檢還不做世襲以後若不志誠違了法度時卻不要他做敬此故男馬驥告襲天順七年五月題準就彼冠帶襲職故男馬英三司保襲成化十七年七月奉聖旨馬英著他做赤水鵬巡檢不世襲欽此故無嗣奏保馬英親叔馬驄應襲弘治十年六月奉聖旨馬驄準襲土官巡檢欽此

祿脿巡檢司巡檢

趙興雲南府安寧州祿丰縣民洪武十四年歸附十五年十二月總兵官徵進大理等處辦納糧艸十六年十二月男趙宗告蒙總兵官擬充祿脿巡檢司巡檢十七年實授二十四年三月故長男趙應備馬赴京進貢告襲永樂二年五月奉聖旨著他回去做巡檢只不做世襲若不守法度時不著他做還著流官掌印欽此故次男趙讓自備馬匹正統二年三月奉聖旨趙讓照李正例且準他襲職還行文書去覆勘但有虛詐就拿解京字樣及寫縣分差錯都記他罪不問欽此故奏保長男趙元天順八年三月奉聖旨是欽此故九年男趙升告襲正徳六年三月奉聖旨是趙升準他襲欽此故長男趙邦奇在司聽襲

羅次縣知縣

楊大用雲南臨安府寧州民洪武十六年總兵官擬任景東府經歷司知事赴京朝覲除授通政司知事二十年六月升本司經歷差往雲南宣布聲教承認土軍領把事刀思養將賫方物進貢二十三年九月升除戶部郎中二十五年除雲南右參議故三十三年十二月親男楊正原任鎭安州沙橋巡檢告襲父職參照楊正故父楊大用先任景東府知事攺除通政司知事經歷系是流官後任戶部郎中轉升雲南參議系出特恩況方面大臣別無世襲事例巡檢楊正擬合仍依見職發回原衙門管事永樂元年正月奉聖旨他父旣曾做參議病故了𨿽不當襲他首先來朝升在雲南做知縣只不做世襲若不守法度時換了欽此故男楊珍十年襲故男楊晟八年襲故男楊永成應襲二十二年七月奉聖旨楊永成準襲他父土官知縣欽此故嘉靖九年十二月撫按奏保親男楊雄應襲奉欽依準令冠帶就彼到任管事

煉象關巡檢司巡檢

李阿白雲南府羅次縣民前原任煉象關防送千戶洪武十六年四月布政司札擬煉象闗巡檢司土官巡檢十七年七月總兵官奏雲南土官未曽實授十八年四月明文各處巡檢司升爲從九品以升授日爲始再歷月日署事土官不支俸米故長男阿賴備馬進貢告襲永樂元年正月奉聖旨準他做巡檢還不做世襲若不守法度時換了欽此故八年嫡長男李訓年幼李俊系阿賴親弟備馬赴京進貢候侄長成襲替十一年十二月奉聖旨準他做欽此故李訓告襲正統五年二月奉聖旨旣有布政司保結且準他襲還行文書去覆勘若果不實拏解將來欽此故三司奏保李暹系李訓嫡長男應襲八年題準李暹襲職故八年咨勘李洪系李暹嫡長男應襲奉聖旨準他襲欽此故正徳七年八月布政司奏保長男李爵該襲查得本捨祖來不曽開有世襲字樣奏奉聖旨是準他襲欽此

祿丰縣南平闗巡檢司巡檢

李矣本縣羅羅民洪武十六年歸附本年五月總兵官擬任南平闗巡檢司巡檢十七年實授三十二年爲姦情事起送到部仍復舊制永樂二年四月奏奉聖旨李矣著復職流官巡檢一同去郱裏管事欽此風疾男李斌告替二十二年六月奉令旨照欽依例著他替只不世襲不守法度時換了欽此故天順八年男李琮奏行三司勘奏應襲查照伊父李斌告襲節奉敬依只不世襲成化元年九月奉聖旨準他襲還不世襲欽此十年被鹽徒王龍等打死保勘男李賜澄應襲弘治十四年二月題奉聖旨是準他襲欽此爲事監故男李朔嘉靖八年八月保勘聽襲

昆陽州易門縣縣丞

王節鶴慶軍民府人前任麗江府知事洪武十五年歸附十六年總兵官札擬本府經歷十九年備馬赴京朝覲爲經歷鄒仁見任將節調除昆陽州易門縣縣丞故長男王嵩告襲被經歷鄒仁不準發充儒學生員永樂元年十一月狀赴巡按雲南禦史處告發本府取結不準思父王節歸附省諭及實授文書見在照本府知事董信等事例備馬赴京告襲二年十月奏欽依不準他還著做生員欽此王嵩又行告襲仍發回充生員讀書依例選貢系幹告襲土官事理七年正月啟奉令旨他父𨿽不是世襲的官終曽出些气力還著在易門縣做縣丞只不做世襲若不守法度時不著他做敬此故長男王忠保送查得不系土官世襲欲將本人發回原籍爲民當差正統元年五月奉聖旨著他還做易門縣丞不世襲但犯了法度便革罷不敍欽此故三司會奏男王應麟應襲查伊祖父節奏欽依不世襲成化三年十一月奉聖旨著做縣丞不世襲欽此故正徳十二年二月布政司奏保親男王臣應襲查得祖來不曽開有世襲字樣奉聖旨是王臣著做縣丞不世襲欽此

大理府洱西驛驛丞

張銘大和縣民已故土官驛丞張鑑舊名張文秀嫡次男祖父張山襲曽祖父職事故曽祖父洪武十五年首先歸附招諭人民復業十六年總兵官札擬在城驛土官驛丞十七年實授故長山系嫡長親男備馬赴京進貢告襲爲無世襲難以準理又查本驛見有流官驛丞秦耕合將張山發回原籍爲民永樂二年六月啟奉令旨著他做驛丞還著流官掌印也不做世襲若不守法度時換了敬此故長男張福年幼不能襲職親弟張海告借十二年正月奉聖旨不做世襲且著他借職權管著不做例欽此張福宣徳二年六月襲職故天順四年三司保送張銘到部襲職爲無總兵等官會奏發回又該張銘奏要冠帶仍取三司會奏本部議將張銘襲父驛丞職事冠帶回還不許到任管事仍取三司會奏至日定奪本年閏十一月奉聖旨是欽此故保伊庻長男張濟應襲弘治元年八月奉聖旨是欽此故正徳七年五月布政司保勘親男張守成應襲查得本捨祖來不曽開有世襲字樣題奉聖旨是準他襲欽此

大和縣神摩洞巡檢司巡檢

趙俊本縣籍承襲前元大理府錄事洪武十五年歸附總兵官著令招諭金齒土軍授神摩洞巡檢十七年實授故無兒男正妻楊觀信帶同女觀壽並自幼招到養老女婿楊藥師名等赴京進貢告襲又該布政司咨呈趙慶告系趙俊親侄赴部爭襲議發原籍永樂五年三月奉聖旨是只準這婦人襲了欽此故觀壽系親女告襲永樂十三年八月奉聖旨吏部不爲常例著他女兒替了欽此正統元年九月女兒土官巡檢趙觀壽並侄監生趙裏各節次奏告爭襲本月發回雲南會勘未報文選司缺冊內查得成化十二年四月除流官張時益

金沙江巡檢司巡檢

得力石玉雲南府昆明縣人指揮李觀下頭目洪武十四年歸附攻打烏撒等處城寨後跟總兵官徵進有功二十五年除授曲靖軍民沾益阿幢橋巡檢司巡檢食米一考給由三十一年攺除太和縣金沙江巡檢司巡檢三十五年朝賀永樂二十年給由本年十一月復職故庶男得彥中二十二年六月奉令旨照欽依例著他做只不世襲若不守法度時換了敬此故總兵官三司保勘庻男得志隆天順元年九月奉聖旨得志隆旣是土官巡檢的親男還著他做土官巡檢欽此故庶長男得璽十年五月奉聖旨準他襲嘉靖九年十二月撫按奏保長男得從正本月奉聖旨準令冠帶就彼到任管事

趙州定西嶺巡檢司巡檢

李靑字本州島寧逺鄕前任彌只防千戶洪武十七年歸附總兵官擬充定西嶺土官巡檢本年實授故長男李得備馬赴京告襲爲無布政司起送公文及服制未終永樂四年正月奏發照勘明白本年九月奉聖旨著他做巡檢還不做世襲若不守法度時罪他著流官掌印欽此故男李能亦故侄李子成系李得嫡長孫備馬進貢保送洪熙元年六月奉聖旨著他做照太宗皇帝聖旨還不做世襲不守法度時罪他欽此故無子李和系李子成親叔保送正統二年八月奉聖旨是準他襲還行文書去覆勘但有虛詐就拿解京欽此故男李圎政告襲亦故李和嫡長孫李鑑告襲行三司會奏李鑑應襲成化二年五月奉聖旨著他做還不世襲欽此弘治五年三月故奏保嫡長男李淮應襲十二年二月奉聖旨是準他襲欽此

趙州蔓神寨巡檢司巡檢

董寶雲南大理府太和縣民洪武十五年投降十六年總兵官札授大理府土官經歷職事奏聞實授故男董佑患病不曽告襲董祿系嫡長親孫備馬赴京告襲本部查無董寶實授緣由況洪武十六年病故到今年久無憑查考議得不準永樂六年二月奉聖旨他祖𨿽不是世襲的官終曽出些气力著在大理做巡檢只不做世襲若不守法度時換了他封印流官掌印欽此故長男董禎送部查系不是世襲人數難準正統五年八月奉聖旨他是土人也準他襲只不世襲若不守法度時換了欽此景泰二年董禎照例納米塡注宣撫司經歷仍管蔓神寨巡檢司事風癱長男董琳告襲成化三年十二月奉聖旨董琳準做巡檢不世襲欽此故董倫告襲弘治十三年九月奉聖旨

徳勝關驛丞

王義大理府太和縣僰人洪武十五年四月總兵官差往南鶴慶等府招到土官土軍歸附十六年總兵官札充河尾驛丞後攺徳勝闗驛丞十九年實授二十四年故長男王升告襲永樂元年十二月節該奉聖旨著王升做驛丞不做世襲若不守法度時換了欽此故嫡長親男王斌十六年五月奉聖旨著他做只不世襲若不守法度時換了欽此故無子弟王祥告襲宣徳三年四月奉聖旨依太祖皇帝旨意著他做不守法度時換了欽此故長男王源保襲間病故次男王長壽正統九年襲年老長男王永慶告替弘治元年十一月奉聖旨是欽此十四年故奏保弟王永逺十八年十一月奉聖旨是準他襲欽此

雲南縣知縣

楊奴大理府趙州雲南縣僰人洪武十六年投降總兵官擬任本縣土官縣丞患病長男楊得永樂元年十二月奉聖旨他旣曽來朝見又照勘明白了著他替職欽此故長男楊宗二十二年五月奉令旨照欽依例著他做只不世襲不守法度時換了欽此正統三年楊宗調徵麓川等處有功六年正月升任州判仍管縣事本年八月復徵麓川有功七年二月升本縣土官知縣故男楊文瑛勘奏間故男楊金剛應卽楊鎭保襲看得楊鎭祖楊宗原襲土官縣丞有功歷升土官知縣俱不曽開有世襲字樣今三司會奏要照詔書事例將楊鎭承襲土官知縣成化二十一年十二月奉聖旨著做土官知縣欽此故無嗣奏保楊鎭堂弟楊貴洪治十五年十二月奉聖旨楊貴準承襲欽此故正徳十年七月布政司奏保長男楊訓查得本捨祖來不曽開有世襲字樣奉聖旨楊訓準承襲欽此

雲南縣主簿

張興大理府趙州雲南縣僰人前職品甸管民千戶所世襲土官洪武十五年歸附十六年總兵官定注本縣土官主簿十七年實授二十六年故嫡長男張觀舊名張觀音保三十五年十二月奉聖旨張觀還著他襲的是欽此故長男張顥保襲未經三司體勘擬將本人發回復勘六年三月奉聖旨旣土人準他襲還著文書去覆勘若有虛詐拏將來欽此老疾男張端天順六年九月保替故長男張景十三年八月奉準就彼冠帶襲職患病長男張大倫奏襲弘治元年十一月奉聖旨是欽此

安南坡巡檢司巡檢

李納麟大理府趙州人洪武十五年歸附十六年四月總兵官札擬安南坡巡檢司巡檢十七年實授二十四年調江西九江府湖口縣湖口鎭巡檢告不識字語言不通照例復職三十五年九月備馬赴京朝賀回還故庶長男李瑛永樂八年三月啟奏令旨著他做巡檢不做世襲以後不志誠時卻不教他做欽此故嫡長男李茂宣徳五年四月奉聖旨是照例襲欽此故嫡長男李郁弘治五年十一月奉聖旨李郁準承襲欽此患疾嫡長男李胤宗正徳五年八月奉聖旨是李胤宗準他替欽此

伱甸巡檢司巡檢

李義趙州雲南縣民洪武十六年招諭頭目左丞李些等歸附總兵官札擬前職十七年實授二十三年給由二十四年復職故嫡長男李花備馬赴京進貢告襲永樂三年七月奉聖旨著他做巡檢只不世襲若不志誠時換了那見任的巡檢掌印著他封印欽此患疾同男李瑛赴京朝貢奏替洪熈元年閏七月奉聖旨準他替還不做世襲不志誠時換了欽此故男李文正統六年告送總督尙書王驥處準襲故無嗣弟李祿未襲亦故奏保男李欽告襲弘治十三年十月奉聖旨是李欽準做土巡檢欽此

雲南驛驛丞

袁奴大理府趙州雲南縣民洪武十五年歸附十六年四月總兵官札充前職十七年實授二十四年四月調除江西九江府彭澤縣龍城驛驛丞爲因語言不同又不識字具告復職三十五年十月赴京朝賀回驛年老長男袁賜先於洪武三十年九月爲事問發洱海衛充軍嫡長孫袁思聰告襲永樂四年正月奉聖旨他兒子犯法他卻不曽犯法旣老了著他孫袁思聰做驛丞還不做世襲若不志誠時卻著別人做欽此故宣徳三年男袁海襲故男袁讓成化十四年六月奏襲查無三司會勘未報文選司缺冊內查得成化九年二月除流官劉伏聰

鄧川州知州

阿這本州島小百夷人洪武十五年閏二月投拜總兵官札擬本州島知州十七年正月實授故長男阿子賢永樂二年六月奉聖旨著他襲欽此故男阿永忠自備象馬差把事尹朝祿進貢宣徳二年九月內官吳誠傳奉聖旨準他著吏部知道欽此患病男阿照正統九年襲老疾長男阿旻未襲故奏保阿照嫡孫阿驥應襲弘治六年六月奉聖旨準他替欽此故正徳十四年十二月長男阿國禎納完木價並本捨年幼免其赴京行令就彼冠帶查得本捨祖來不曽開有世襲字樣奉聖旨是準他襲欽此

靑索鼻巡檢司巡檢

楊良大理府太和縣僰人洪武十五年歸附十六年六月總兵官擬充前職十七年備馬進貢永樂八年五月奉聖旨著他回去做巡檢不做世襲若不守法度時不著他做還著流官巡檢掌印欽此故長男楊森洪熈元年閏七月奉聖旨依著太宗皇帝聖旨著他做巡檢還不世襲欽此故景泰二年九月男楊仲告襲爲照欽依還不世襲人數又無三司保勘難以準理奉聖旨是欽此天順八年十月襲故嫡長男楊傑成化十四年奏襲查無三司會勘奏行勘間故男楊瓛未襲亦故男楊漢卿見在應襲

鄧川州浪穹縣典史

王生大理府鄧川州民洪武十五年投降總兵官擬任鄧川州吏目後因普顏都叛亂大軍後徵率眾迎接十六年九月總兵官札攺浪穹縣典史十九年實授故嫡長男王恭備馬赴京告襲永樂六年七月奉聖旨著他做典史不做世襲也不爲例犯了法度時不饒欽此告疾男王保十五年正月奉聖旨準他替了罷欽此故男王寧宣徳六年二月奉聖旨準他做不世襲也不爲例犯了法度時不饒欽此文選司缺冊內查得成化七年十月初三日除流官黃志常

師井巡檢司巡檢

楊勝大理府鄧川州民洪武十五年歸順十六年四月總兵官札充大理府鄧川州浪穹縣師井巡檢司巡檢十七年實授二十三年給由二十四年四月復職三十二年七月調除黒鹽井鹽課提舉司阿陋猴井鹽課司副使三十三年七月復除師井巡檢司巡檢永樂十五年問罪禁故孫男楊和洪熈元年九月奉聖旨除他做巡檢只不世襲欽此故成化三年三司會奏本官庶長男楊永常應襲本年十一月奉聖旨準他做巡檢不世襲欽此故男楊天然故絕輪該另枝楊永鎔長男楊志溫應襲病癱男時應該替襲

十二關巡檢司巡檢

李智大理府鄧川州民洪武十五年歸附總兵官札任前職十七年實授故嫡長男李福赴京告襲永樂元年正月節奉聖旨都準他做巡檢還不做世襲若不守法度時換了欽此正統八年七月親男李順赴總督尙書靖逺伯王驥處襲職故成化十年三月侄李禎奏襲故弘治十四年男李文潼襲故男李伯琳嘉靖十二年八月奏欽蒙準襲

巡檢

張成大理府鄧川州民洪武十五年歸附十六年八月總兵官札任前職十七年實授故嫡長男張護備馬赴京告襲照勘明白永樂元年正月奉聖旨都準他做巡檢還不做世襲若不守法度時換了欽此

鳳羽鄕巡檢司巡檢

尹勝大理府鄧川州民前木光路府判洪武十五年歸附十六年十一月總兵官札任鳳羽鄕巡檢司巡檢十七年實授三十二年十月裁革衙門調署本縣上江觜巡檢司事老疾嫡長男尹宗赴京朝賀告替永樂元年正月奉太宗皇帝聖旨都準他做巡檢還不做世襲若不守法度時換了欽此年老嫡長孫尹瑄應替無布政司官吏保結擬將發回復勘宣徳九年六月奉宣宗皇帝聖旨且準他襲去還行文書去覆戡如有虛詐就著總兵官黔國公拏解來京欽此故成化三年四月嫡長男尹酋奉憲宗皇帝聖旨準他做還不世襲欽此故正徳元年十二月布政司奏稱長男尹鐫眼雙瞎孫男尹澄應襲奉武宗皇帝聖旨準他做還不世襲欽此嘉靖五年六月布政司奏嫡長男尹永基應襲奉聖旨是尹永基準承襲土官巡檢欽此

下江嘴巡檢司巡檢

何海大理府鄧川州浪穹縣土人系舊日土官洪武十六年歸附總兵官札除下江嘴巡檢司巡檢十七年實授故嫡長男何名備馬赴京告襲永樂二年五月節奉聖旨都著他回去做巡檢只不做世襲若不守法度時不著他做還著流官巡檢掌印欽此故嫡長男何護宣徳五年八月奉聖旨準他還不世襲欽此故親男何鏞本布政司保送緣不系世襲人數難準正統五年八月奉聖旨旣土人準他襲只不世襲若不守法度時換了欽此文選司缺冊內查得成化九年五月二十六日除流官巡檢韋敏親供查得何鏞故男何壽暹亦故未襲男何貴故未襲男何文武正徳十六年上司查取保送承襲中途痼疾長男何枝接應襲

箭桿場巡檢司巡檢

字忠大理府鄧川州浪穹縣民舊日土官洪武十六年歸附總兵官札除本場巡檢十七年實授故嫡長男字良備馬赴京告襲永樂二年五月奉聖旨著他回去做巡檢只不做世襲若不守法度不著他做還著流官巡檢掌印欽此親男字達備馬赴京進貢襲職爲無布政司官吏保結及無宗圗隨繳擬將本人發回續該字達奏前事宣徳八年十月奉聖旨準他襲如覆勘不實不饒欽此故正統八年八月男字保送靖逺伯王驥處準襲中風成化三年三司會奏長男字安應襲本年七月題準行令就彼冠帶襲替故嫡長男字宸應襲成化二十三年十一月奉聖旨是欽此故男字俸未襲男字廷宣亦未襲止據本司兵夫火頭拾排裏老李榮等保呈雲南按察司分巡金滄道批縣給帖令字廷宣協同管事

蒲陀崆巡檢司巡檢

楊順大理府太和縣人先蒙大理守禦官取充通事招安人民洪武十六年六月總兵官擬充巡檢十七年實授給由復任老病嫡長男楊祥備馬赴京告替永樂七年正月奉令旨準他替職只不做世襲若不守法度時不著他做還著流官掌印敬此故嫡長男楊資洪熈元年閏七月奉聖旨著他做巡檢還不世襲欽此故嫡次男楊鑑布政司不曽委官覆勘亦不系世襲人數仍難準理宣徳十年四月奉聖旨旣有雲南布政司咨呈且準他做巡檢去不爲例亦不世襲還行文書去覆勘如果有不實就拏解來京欽此故男楊麒告襲巡撫王都禦史看系楊鑑襲時只不世襲參革爲民成化十五年楊麒比例告襲三司未經會勘行勘未報故男楊禎病癱未襲男楊勇未曽送部嘉靖九年七月巡按行布政司查勘未報

順蕩井巡檢司巡檢

李良大理府鄧川州浪穹縣民由義兵元帥洪武十五年歸附十七年八月跟同鶴慶府知府董賜赴京朝覲本年十一月除本縣順蕩井副巡檢三十二年十二月爲事爲民後爲錯罪官貟起取到部永樂元年十二月奉聖旨著他復職欽此故嫡長男李泉備馬赴京告襲亦故嫡長孫李泰赴京告襲參照土官副巡檢不系世襲官貟難以準理永樂十一年五月奉聖旨不爲例還著他去做犯了法度不饒欽此故無子親弟李安保送未經三司覆勘亦不系世襲難以準理正統二年七月奉聖旨且準他襲還行文書去覆勘如果有不實拏解將來欽此故三司會奏嫡長男李永亨應襲本部查照李泰李安吉襲之時節奉欽依不爲例並且準他襲事理成化四年十二月奉聖旨且準他襲不守法度時不饒欽此故男李招未襲故絕該李永亨親弟李永禎承襲奉例於成化十二年取勘定名會奏就彼冠帶故長男李俊故未襲男李宏故絕李信系李永禎次男應該承襲故長男李鑑見今聽襲

蒙化府知府

左禾大理府蒙化州羅羅人系本州島火頭洪武十五年大軍克復仍充添摩牙等村火頭十六年正月投首復業總兵官擬充蒙化州判官十七年實授續該西平侯奏據里長張保等告保左禾授任二十餘年夷民信服乞將升任永樂三年二月奉聖旨他做判官二十餘年不犯法度好生志誠升做著他封印流官知州不動還掌印欽此患疾嫡男左度替職起程間被人殺死左禾仍前署事故左伽嫡長男告替本部議難準理永樂十三年四月奉聖旨準他替了欽此正統五年上糧升府同知又掌州事後徵麓川有功升從四品又有功升知府又有功升從三品散官亞中大夫仍升知府掌州事續該本州島奏稱三十五里人民四千一百四十八戶稅糧四千七百餘石要將本州島攺爲府治本部行該會勘明白正統十三年六月奏準將本州島攺爲蒙化府就令知府左伽掌印管事年老天順五年孫左琳替職故無嗣成化四年三司會奏親弟左瑛應襲準行令就彼冠帶襲職故嫡長男左銘奏襲弘治十三年十一月奉聖旨是欽此故十六年三月保男左禎襲替奉聖旨左禎準襲知府職事欽此左禎緣事男左文臣調徵有功給與冠帶見在聽襲

備溪江巡檢司巡檢

字白大理蒙化州山外羅羅人前充山外火頭洪武十七年投拜總兵官擬充土官巡檢當年實授二十二年跟雲南都司等官剿捕昆侖被賊殺死本年六月布政司札委弟字靑暫署職事三十二年申保準襲三十五年正月給由永樂四年正月復職故男字斌雲南三司保勘天順五年十一月準襲職回還緣無會保不許到任管事行該三司會奏具堂上官保結繳天順八年準管事故男字伯告襲間亦故奏保伊男字璽應襲成化十三年七月題準就彼冠帶襲職故絕堂侄字祿見在告襲

樣備巡檢司巡檢

馬回回定大理大和縣民洪武十六年跟隨大軍攻打鄧川州浪穹縣等處有功總兵官札充樣備巡檢司巡檢十七年實授永樂二年給由患病帶男馬哈麻告替議不準理本年十一月奉聖旨他旣是眼疾著他兒子替職只是還不做世襲若守法度時常著他做不守法度時換了欽此故嫡長男馬沙保襲十三年十二月奉聖旨著他襲了不做世襲只終他本身欽此補本奉聖旨這廝本不當襲暫著他襲了不做例若生事不守法度不饒欽此文選司缺冊內查得成化九年五月除流官巡檢王志拳

浪滄江巡檢司巡檢

字靑大理府蒙化州羅羅人充昆侖火頭洪武十七年投郭都督擬充前職本年實授故男字成永樂三年二月奉聖旨都除他去做何勝做副使字成做巡檢封印都不還做世襲也不爲常例若不志誠又不守法度時換了欽此故長男字羅永樂十三年四月奉聖旨準他襲欽此故字隆告襲亦故男字永年委系字羅嫡長孫男成化三年六月奉聖旨準他做巡檢還不世襲欽此故男字洪故男字麒故俱未襲男字靑見在聽襲

蒙化府樣備驛驛丞

尹義蒙化州僰人洪武十六年投降總兵官委任本驛驛丞十七年實授故長男尹春備馬赴京進貢告襲永樂三年二月奉聖旨尹春著他去做驛丞封印還不做世襲也不做常例若不志誠不守法度時換了欽此年老嫡長男尹恭先故遺下尹嵩系孫男自小腳疾難替嫡次男尹印宣徳五年八月奉聖旨準他還不做世襲欽此老疾將職退還尹嵩三司保送景泰四年七月奉聖旨旣有委官保勘明白準他襲原職欽此老疾長男尹平成化十六年十月奉聖旨尹平準做驛丞還不世襲欽此故男尹政老疾未襲男尹鳳應襲

雲龍州知州

段保本州島民洪武十六年歸附本年十月總兵官札擬本州島知州十七年實授二十六年故嫡次男段海三十年四月西平侯委令署事本月欽除雲南大理府雲龍州知州故男段亨勘襲間亦故男段榮保送靖逺伯王驥處準襲故男段銘該三司會奏成化元年十月準令段銘就彼冠帶正徳十一年四月布政司奏保段洪告襲起送間亦故將段洪嫡長男段懷金承襲送部查得祖來不曽開有世襲字樣奉聖旨是段懷金準襲祖職欽此

臨安府嶍峨縣知縣

祿佑房羅羅人洪武十五年總兵官處投拜十六年赴京除本縣縣丞十七年閏五月攺除本縣知縣故弟祿寧承襲又故正妻沙頭襲職亦故眾議保勘本官第三妻沙護應襲永樂三年二月奉聖旨準他襲欽此故嫡長親侄祿華永樂九年二月奉聖旨準他保著祿華襲欽此老疾嫡長男祿萬鍾正統八年七月靖逺伯王驥處冠帶故成化元年會奏嫡長男祿繼通應襲本年三月準令祿繼通就彼冠帶故無嗣奏保祿繼通親弟祿繼達未襲故嫡長男祿文應襲伊伯父祿繼通職事弘治六年十一月奉聖旨祿文準襲土官知縣欽此文故無嗣親弟祿武應襲查得祖來不曽開有世襲字樣正徳七年七月奉聖旨準他襲欽此

主簿

王敬澄江府新興縣民宣徳三年任車裏鹽井巡檢司土官巡檢被夷人殺死嫡長男王添祥正徳六年總督尙書王驥處襲職徵麓川有功升授土官主簿爲無衙門委署臨安府河西縣曲陀巡檢司事備馬赴京陳情景泰二年本部擬王添祥添注臨安府嶍峨縣土官主簿貼流官辦事奉聖旨是欽此故嫡長男王俊告襲因無三司會奏發回聽候會奏至日定奪天順四年十月奉聖旨是欽此王俊又奏來京告襲二次途程萬里要乞襲父職事仍取三司會奏擬將王俊襲職事不許管事仍催會奏至日定奪本年十一月奉聖旨是欽此天順七年三司會奏準令管事故嫡次男王錙弘治九年正月奉聖旨準他襲欽此行令王錙就彼冠帶到任管事故無嗣親弟王錡弘治十八年奉聖旨是王錡準他襲欽此就彼冠帶故絕嗣堂弟王欽正徳六年五月奉聖旨是王欽準他襲欽此故絕正徳六年三月保勘王錡同祖堂弟王欽應襲查祖來不曽開有世襲字樣奉聖旨是王欽準他襲欽此

蒙自縣知縣

祿慶本縣羅羅人承襲土官故無子嗣祿羨襲職故嫡長男祿勝二十七年襲職故族弟祿政三十五年襲故祿勝遺腹親男祿榮永樂二十二年五月奉令旨準他襲敬此故男祿剛年幼保伊妻沙欽承襲宣徳五年奉聖旨準他欽此故正統八年祿剛保送軍務尙書王驥處準襲患病要令伊男祿崇襲職三司會奏成化元年十二月題準祿崇就彼冠帶故無嗣親弟祿代十年二月準就彼冠帶弘治十一年九月行勘祿仁是否祿賜親男年久未報至弘治六年四月文選司報蒙自縣添設流官知縣掌印土官知縣專一管束夷民巡捕盜賊嘉靖二年九月巡撫王啟奏祿賜戶絕流官知縣管理縣事土官公座裁革奉聖旨是準擬行欽此

寧州知州

弄甥本州島羅羅人前世襲土官祿威親弟洪武十六年本州島流官知州歐陽一請開設衙門鄕老王慶保甥承襲赴京朝覲洪武十七年四月實授故男祿慶承襲緣無世襲宣徳元年三月奉聖旨著他做知州還不世襲欽此故男祿英保送總督尙書王驥處準襲故伊男祿永成化二年十二月奉聖旨祿永準做知州還不世襲欽此庶次男祿安告襲查奉欽依還不世襲四年三月奉聖旨祿安準做知州不世襲欽此故庶次男祿俸弘治十一年十一月奉聖旨祿俸還著他做知州不世襲欽此十六年四月文選司報寧州添設流官知州掌印土官專一管束夷民巡捕盜賊

阿迷州知州

普寧和羅羅人相繼承襲阿迷州萬戶府土官洪武十六年赴京朝覲授阿迷州知州故男普救告襲二十年準襲二十六年故嫡長男普誓西平侯札付接缺管事二十九年正月奉太祖皇帝聖旨旣是西平侯著他署事與他實授欽此故男普寧年二歲未堪承襲鄕老告保普哲正妻沙保暫署州事候普寧長成襲職永樂二年十月奉聖旨是如今著沙保做知州等他男長成時著他襲欽此回還在途病故把事耆老等告保普哲次女沙虛暫襲八年四月奉令旨先準沙虛做知州等普寧長大襲職敬此沙虛故普寧先故普顯宗系沙虛嫡長孫男亦系普寧男宣徳五年六月奉聖旨準他欽此故男普柱正徳八年襲故並無嫡庶弟侄兒男正妻沙費成化元年奏襲查勘十八年弟普明奏襲查系爭襲不明行勘未報文選司缺冊內成化十二年十二月除流官杜參

東山口巡檢司巡檢

張昱原任溪處甸長官司土官巡檢天順八年十月本府委署管東山口巡檢司印三司奏保張昱銓注管事成化三年三月奉聖旨是欽此嘉靖四年三月巡撫胡訓等議阿迷州東山口巡檢司原有巡檢司印信景泰年間保襲土官普覺管理爲惡典刑革襲保任土官巡檢張昱故後子孫例不該襲原奏保土民普納又故查舉土官枝派普旭堪任土官巡檢又該三司議得普旭平民難加前職乞將普旭暫授冠帶護守印信以後果能建立軍功子孫應否承襲另行議處奉聖旨是欽此

曲靖軍民府南寧縣白水闗巡檢司巡檢

李禬芳舊名桂芳雲南府昆明縣人指揮李觀下頭目洪武十四年隨同本官歸附節次隨跟大軍攻打大理等處十六年西平侯撥守金齒仍前參隨二十四年總兵官札授白水闗巡檢永樂十七年老病庶長男李文玉赴京進貢永樂二十一年十一月奉令旨吏部查例了奏請敬此緣行勘未報合將李文玉發回候勘本年十二月奉令旨是敬此宣徳二年替職老疾嫡長男李輔成化三年十二月準令就彼冠帶故長男李璘未襲故嫡長男李俊承襲伊祖李輔土官巡檢十四年正月奉聖旨是李俊準襲土官巡檢職事

亦佐縣知縣

安白系世襲土官洪武十五年歸附十六年赴京欽授本縣官知縣十七年九月與普安讎殺典刑男沙舊年幼令族叔阿察管事二十一年除流官知州王和到縣沙舊與同協力辦事三十二年勘合令襲本州島土官知縣故男沙存告襲宣徳二年十二月奉聖旨著沙存做亦佐縣縣丞欽此故弟沙得宣徳五年十二月奉聖旨準他做欽此沙得在任酒狂生拗百姓不服管束殺死營長沙陀告發問擬典刑沙廣襲故無嗣堂弟沙■﹝日上永下﹞告襲間故沙廣堂侄沙圭成化二十三年二月奉聖旨是欽此嘉靖二年二月工部咨據布政司保送絕嗣土官縣丞沙圭親叔故嫡長男沙資所生嫡長男沙安宗該襲查得本捨旣納木價免其赴京但祖來不曽開有世襲字樣奉聖旨準他襲欽此

縣丞

祿寧曲靖軍民府前越州已故土官知州阿資男父因生拗不向化洪武二十七年西平侯剿殺了當本州島地方人民分撥陸涼沾盤等州亦佐等縣管屬遺寧送普安把者地面母舅營長自錯家依養進馬赴京有舊日把事劉泰博易告乞復設越州衙門除授流官掌印將寧授佐二職事參照祿寧系叛賊阿資遺下兒男𨿽經赦宥終難任用永樂三年正月奉聖旨他的父祖因是生拗不向化剿殺了如今他每卻知道理自來朝貢便是好人了這祿寧著做縣丞劉泰博易都做把事還跟他去都便與他冠帶這兩把事若助祿寧爲善守法度常著他做若有不停當時先問他恁部家差官送他毎到西平侯處教安排一个縣分裏了奏將來卻注缺欽此故嫡長男海葉自備馬匹同已故男帶把事劉泰男劉進博易男阿定赴京告襲洪熈元年六月奉聖旨都照太宗皇帝聖旨行著他做欽此故男海珍總督尙書王驥處冠帶故無嗣侄海祿成化八年二月準令就彼冠帶故親男海嶽正徳七年九月查得祖來不曽開有世襲字樣奉聖旨是準他襲欽此故弟海嵩襲故男海潮正徳十三年奉例納銀八十兩就彼冠帶嘉靖十二年奉勅一道加賜從七品服色

沾益州知州

阿哥前元世襲曲靖宣慰使洪武十四年歸附仍充宣慰使兼管沾益州事故男阿索承襲故嫡長男阿周三十二年襲故無兒男鬥男系已故同籍弟阿卑男阿周親侄備馬赴京進貢告襲洪熈元年五月奉聖旨著他襲欽此故本官妾適璧正統八年正月欽準襲職故保勘適仲系適璧童養媳婦應襲姑職天順三年十月奉聖旨是欽此故男安奢成化十三年七月準就彼冠帶襲職嫡長男安民弘治十一年二月奉聖旨安民準襲土官知州欽此故正徳七年四月男安慰查得祖來不曽開有世襲字樣奉聖旨是安慰準他襲欽此故嘉靖十九年二月親男安正奉欽依準令冠帶就彼到任管事

松韶鋪巡檢司巡檢

李英沾益州民充把事宣徳九年松韶驛山林險惡蠻賊劫掠總兵官沐晟奏英諳曉夷情捕盜有功準任開設松韶鋪巡檢司土官巡檢英同男李經領軍獲功三十二次斬獲首級四顆年老李經弘治元年九月奉聖旨李經準做土官巡檢欽此故正徳十二年正月男李儀故生長男李洪聽襲間已成痼疾伊男李表亦故土捨李濱系已故李經長男李儀次男應襲查得祖來不曽開有世襲字樣奉聖旨是李濱準他承襲祖職欽此

陸涼州知州

資宗本州島羅羅人世襲土官洪武十六年總兵官起送赴京朝覲當年十一月欽除本州島知州故男資求永樂四年十二月奉聖旨著他做知州欽此故男資曹幼有母沙共告襲夫職候資曹長成替職永樂十四年奉聖旨著沙共借襲欽此宣徳八年四月資曹替職正統六年十二月殺賊有功升府同知仍管州事嘉靖十三年閏二月資徽奏乞承襲資曹原襲知州管理州事正統六年殺賊有功升府同知職事仍管州事景泰六年遇例納粟升宣慰司使副使仍管州事後革納級今襲府同知職事仍管州事奉聖旨是欽此

馬龍州知州

安崇本州島羅羅人前代世襲土官知州洪武四年故男法燈年幼母薩住赴京告襲十六年十月準襲故法燈年長出幼告襲二十七年八月奉聖旨準他襲欽此男阿長正統六年保送總督尙書王驥處襲職正統八年故男阿僧未襲先故長壽系阿長親孫阿僧嫡子告襲成化二年正月準行就彼冠帯故嫡長男長輔弘治元年二月奉聖旨是欽此文選司缺冊內查得弘治七年四月知州長輔故絕攺設流官知州羅環

羅雄州知州

普苴本州島羅羅人洪武十五年歸附十六年總兵官定用前職故男樂伯二十九年十一月準襲故者永系親男年幼適廣系父樂伯正妻永樂八年十二月奉聖旨準他襲欽此故者永年幼伊叔沙陀借襲永樂十二年閏九月奉聖旨準他襲欽此宣徳元年十月者永出幼奉聖旨是準他襲欽此故無嗣堂弟者甫告襲天順八年八月奉聖旨是欽此故庶長男者松弘治十四年七月奉聖旨是者松著冠帶襲土官知州仍不世襲欽此故正徳十年十月親男者達祖來不曽開有世襲字樣奉聖旨是者達準承襲欽此嘉靖九年十二月親男者昴奉欽依準令冠帶就彼到任管事

澄江府江川縣關索嶺巡檢司土官巡檢

李實本縣人任本司土官巡檢故嫡長男李榮赴部爲無具奏正統四年奉聖旨旣是土人且準他襲還行文書去覆勘若有虛話就拏解來京欽此風病男孟髙天順七年襲成化十五年正月被賊殺死嫡長男李奎應襲弘治元年正月奉聖旨是欽此故堂侄李祥告襲緣事發驛充站結疾故無嗣

新興州鐵鑪關巡檢

王爵新興州民正統八年總兵官沐昴選充把事自備甲馬徵進麓川斬首三顆本州島彊賊殺死官軍阻截道路知州郭證設鐵鑪闗巡檢司衙門保勘爵節獲軍功具結題準塡注土官巡檢故男王大用累獲軍功應襲弘治元年九月奉聖旨是欽此故男王珦告襲間爲事問發廣西栁州衛充軍男王徳明現在聽襲

楚雄府楚雄縣縣丞

楊益僰人由前威楚路廣通縣主簿洪武十五年歸附十六年朝覲十七年除呂合巡檢司土官巡檢三十二年裁革攺調廣通縣捨資巡檢司巡檢永樂二年復任呂合巡檢老病嫡長男楊俊備馬赴京朝賀告襲永樂四年正月奉聖旨且著他回去辦事行文書照勘合等回來定奪欽此布政司勘明白本月奉聖旨他文書旣來了著他替做巡檢只不世襲也不爲例不守法度時換了欽此故嫡長男楊洙故嫡孫楊芳歲半楊正次男借職宣徳五年六月奉聖旨且著他做等他侄楊芳太時還著楊芳做欽此正統四年納米升本縣土官主簿累徵麓川有功升本縣土官縣丞正統十三年侄楊芳長成告襲查得楊正原借巡檢職事納米升主簿後徵進有功升本縣實授土官縣丞楊正情願令侄楊芳襲替正統十四年十月奉欽依旣徵進有功準襲欽此故男楊永義弘治七年六月奉聖旨準他襲欽此故正徳六年八月嫡長男楊感未出幼比上捨左禎那靖事體乞襲但祖來不曽開有世襲字樣奉聖旨是準他襲欽此

楚雄縣主簿

阿星羅羅人充本鄕火頭歸附洪武十七年赴京除楚雄府通判故有妻適弨將男普救呈縣轉申議得普救若仍授父職似爲太重置之不用有失夷心宜於楚雄縣佐二官內用已將男普救擬注本縣主簿洪武十八年十二月奏準到任故男普鼎襲職故止生一男年幼保妻海郎承襲查無普救病故及無普鼎到部除授日月永樂元年五月奉聖旨且準他署事著布政司保勘得明白了都與實授欽此後保普救侄普故承襲保送無布政司保勘公文將普救發回病故保妻設札承襲查得阿星男普救已經擬注楚雄縣主簿令設札告要承襲通判難以準理欲將設札仍授主簿普救職事宣徳五年四月奉聖旨是欽此患病侄普濟總督尙書王驥處冠帶故無嗣景泰四年四月三司保普濟正妻設貴應承襲夫職查無會奏行勘未報

本縣土官巡檢

楊節本縣冠帶把事領兵徵進麓川有功升土官巡檢仍管把事事故男楊凱保送查無會奏擬將本人發回候會奏到日另行景泰四年十月奉聖旨是欽此續該本人奏稱情願在京聽候會奏景泰五年二月奉聖旨旣是土人準他冠帶回去管事還行文書與三司保勘明白如有虛詐奏來定奪欽此故長男楊胤未襲故絕三司奏保嫡次男楊俸弘治元年八月奉聖旨是欽此故正徳八年七月嫡男楊福惠未襲先故嫡孫楊福安祖來不曽開有世襲字樣奉聖旨是準替做巡檢仍管把事事欽此

定逺縣主簿

李祿九撒摩徒人由前本縣世襲土官縣丞祿九伊李苴親侄祿九洪武十五年閏五月總兵官擬任本縣縣丞與伯李苴辦集公務後故總兵官將李苴任本縣主簿洪武十七年實授二十八年爲事問發白鹽井工役三十一年釋放回家在閒裏老董堅等告保李苴不準三十五年十一月奉聖旨還著他做主簿再不守法度時卻罷他職欽此故男李英告襲永樂十三年六月奉聖旨發回去再著三司保勘將來欽此勘回永樂十七年二月奉聖旨著他做只不世襲不守法度時換了欽此故男李祥保襲本部查得不系世襲土官宣徳六年四月奉聖旨準他做只不世襲欽此故成化二年男李普照護應襲查照伊祖父節奉欽依只不世襲本年五月奉聖旨準他做還不世襲欽此故庶長男李元珍弘治十二年九月奉聖旨著他做還不世襲欽此故嘉靖九年十二月撫按保奏男李爵該襲奉欽依準令冠帶就彼到任管事

黒鹽井巡檢司巡檢

楊節楚雄府定逺縣民洪武十五年歸附十六年總兵官札擬黒鹽井巡檢司土官巡檢本年張布政整理鹽課本井附近村分蠻民舊屬提舉司管屬蒙將楊節就充本井提舉司提舉辦事故男名四卽楊巨源備馬赴京朝賀告襲參照不系世襲無例可準洪武三十五年十二月奉聖旨他的父𨿽不是世襲土官比先會辦鹽課供給大軍旣是病故了著他男做巡檢還在提舉司催辦鹽課只不做世襲若不守法度時卻換了欽此故男楊霖洪熈元年六月奉聖旨著他做照太宗皇帝聖旨還不做世襲不守法度時換了欽此正統三年事簡裁減查得大理府鄧川州浪穹縣十二關巡檢司見缺巡檢合將本官調去本年六月奉聖旨是欽此總兵等官榜示有能納米二百石量升一級楊霖納米二百石不願升職呈部仍復舊任故成化三年庶長男楊倫應襲四月奉聖旨楊倫著做巡檢還不世襲欽此塡注黒鹽井巡檢故嫡長男楊寧弘治十四年五月奉聖旨準他襲還不世襲欽此故男楊永保告襲

巡檢

樊子得姚安軍民府魏州人洪武十四年進貢二十六年除授楚雄府楚雄縣黒鹽井巡檢司巡檢後爲事發白鹽井工役故男樊眞告有同起爲事主簿李苴已行復職具呈告承襲本部議擬樊子得系在配所病故難比李苴承襲宣徳五年六月奉聖旨準他做巡檢只不世襲也不爲例欽此故庶長男樊福緣天順元年八月奉聖旨旣是逺方土官巡檢兒男準他襲欽此故嫡長男樊傑弘治七年六月奉聖旨準他襲欽此故樊垣撫按勘襲

南安州判官

李花通楚雄府定逺縣民由閒良鎭撫洪武十四年歸附十五年因自久叛亂於山箐藏住十九年七月將僞參政王滿殺獲首級解官總兵官授充黒鹽井巡檢司巡檢二十年實授調瑯井巡檢二十三年備馬進貢調除湖廣蘄州蘭溪鎭巡檢司巡檢爲是雲南土人具告引奏復職故嫡長男李保備馬進貢告襲永樂六年四月奉聖旨除他做巡檢還不做世襲著回去等服滿了就那里到任管事掌印他以後不志誠時換了欽此宣徳八年內官云仙奏將李保升任本州島土官協同流官辦事宣徳八年九月奉宣宗皇帝聖旨土官巡檢李保旣是署事公勤錢糧不欠逃民復業著做南安州判官協同流官知州辦事不爲例欽此正統四年爲事斬罪運灰原籍爲民隨徵麓川有功復還原職正統十四年老疾男李任能先故李晟系孫男當年六月奉太上皇帝聖旨準他替還著覆勘的實奏來欽此成化十六年三月被刁民鄭端告稱索要銀兩成化二十年男李柯來奏照李暹等事例納米復業咨都察行查

廣通縣主簿

段璽僰人系土官髙政下把事洪武十五年歸附十六年總兵官擬任前職十七年實授故長男段時春患耳聾長孫段祿年一歲患惡瘡俱難承襲嫡次男段時可自備馬赴京進貢告襲永樂三年十二月奉聖旨著他去廣通縣做主簿只不做世襲若不志誠犯了法度時拿來問別著人做欽此年老男段惟忠正統六年替老疾長男段鑑成化元年本部題準就彼冠帶弘治七年徵傷男段永聰本年奉聖旨段永聰準替職欽此故男段不燐告襲間亦故男段素見在聽襲

回蹬關巡檢司巡檢

楊保楚雄府楚雄縣民由土官把事洪武十五年歸附十六年赴京朝貢告替永樂十六年正月奉聖旨準他替欽此後父楊伯齡病故親男楊震咨襲查無體勘正統四年九月奉聖旨且準他襲還行文書去覆勘但有虛詐拿解來京欽此老疾嫡長男楊祖榮成化十三年十月就彼冠帶疾嫡長男楊訓弘治九年五月奉聖旨準他替欽此正徳七年六月楊訓絕嗣親弟楊淳送部查得祖來不曽開有世襲字樣奏奉聖旨準他替欽此嘉靖九年十二月親男楊遇春本月奉聖旨準令冠帶就彼到任管事

回蹬闗巡檢司巡檢

成靑可楚雄府廣通縣民充雲南省參政圗嚕下效力洪武十五年歸附十六年四月總兵官擬任本司巡檢十七年實授殘疾自備馬匹帶男成普赴京進貢告替永樂元年正月奉聖旨準他替還不做世襲若不守法度時換了欽此文選司缺冊內查得成化十二年九月二十三日除流官巡檢嚴海管事

定邊縣縣丞

阿魯小百夷人任前定邊縣土縣尹洪武十五年歸附總兵官擬任本縣縣丞十七年實授年老長男阿吾不通語言嫡孫阿哀備馬赴京進貢告替二十九年正月奉聖旨準他欽此故宣徳二年男阿賽襲故庶長男阿俄弘治十三年十月奉聖旨是阿俄準做土官縣丞不世襲欽此故正徳六年八月庶長男阿懷恩查祖來不曽開有世襲字樣奉聖旨阿懷恩準做土官縣丞不世襲欽此故嘉靖十二年七月庶長男阿大魁查祖來不曽開有世襲字樣奉聖旨準他襲欽此

鎭南州同知

段良楚雄府鎭南州僰人前元任本州島土同知洪武十六年四月總兵官札取復任二十四年赴京朝覲二十五年實授本州島流官同知故嫡長男段奴備馬赴京朝賀告襲三十五年十二月奉聖旨他父𨿽不是世襲土官比先曽供給軍馬糧艸旣是病故了著他這男還做流官同知不守法度時換了欽此老疾同男段節赴京進馬告替洪熈元年六月奉聖旨著他替做同知還是流官欽此患病男段護正統七年三月襲故庶長男段梓潼成化十八年正月奉聖旨段梓潼保著做流官同知欽此故嫡長男段然正徳五年八月奉聖旨段然著做流官同知欽此故長男段時和故男段巖亦故絕然次男時泰應襲

判官

陳均祥楚雄府楚雄縣民系土官髙政下把事洪武十五年歸附十六年總兵官擬任前職十七年實授故嫡長男陳壽備馬赴京朝覲告襲永樂元年正月奉聖旨還著他做判官不做世襲若不守法度時換了欽此老疾帶男陳恭赴京告替洪熈元年六月奉聖旨著他替照太祖皇帝聖旨還不做世襲若不守法度時換了欽此故嫡長男陳全未經覆勘正統二年七月奉聖旨旣雲南路逺往復艱難且準他襲還行文書去覆勘如有不實拏解將來欽此年老男陳忠成化十五年十二月奉聖旨陳忠準替判官不世襲欽此故男陳獻文弘治七年十二月奉聖旨陳獻文準做判官不世襲欽此故嘉靖九年十二月親男陳策奉欽依準令冠帶就彼到任管事

英武闗巡檢司巡檢

張宗僰人前元任都都萬戶府長官司長官洪武十五年歸附十六年總兵官札充前職十七年實授十九年被賊殺死無子親侄張寺備馬赴京朝貢告襲洪武三十五年十二月奉聖旨他的伯𨿽不是世襲土官比年曽供辦糧艸旣是病故了準他侄男做巡檢只不做世襲不守法度時換了欽此故嫡長男張禾送部查無世襲正統五年九月奉聖旨旣是土官準他襲只不世襲若不守法時換了欽此故成化八年故男張遜嫡次男張子隆本年十二月奉聖旨準他做巡檢只不世襲欽此故男張綱絕故絕弟張經男張一言於嘉靖九年十二月奉欽依準令冠帶就彼到任管事

鎭南巡檢司巡檢

楊昌僰人由本府土官髙政下把事洪武十五年歸附十六年總兵官委署本司巡檢十七年實授年老親男楊三保應赴京告替三十三年四月替父職爲因衙門裁革調大理府趙州定西嶺巡檢後丁憂起復到部查得已除流官巡檢彭信在任永樂二年正月奉聖旨還著他去鎭南巡檢司做巡檢不做世襲若不守法度時換了流官巡檢也著他一同在那里管事欽此故弟楊平宣徳六年八月奉聖旨準他做只不世襲欽此故無嗣侄楊通正統六年七月襲故次男楊信未襲故男楊俊應襲成化二十一年三月奉聖旨楊俊著做土官巡檢不世襲欽此故男楊珷告襲亦故男楊萬林見在應襲

沙橋驛驛丞

楊均僰人洪武十五年歸附充沙橋驛馬戶十六年五月總兵官札充本驛驛丞十七年實授十九年正月被賊殺死男楊護年老楊應系嫡長親孫備馬赴京進貢告襲祖職永樂二年五月奉聖旨除他做驛丞不做世襲流官掌印他以後不志誠時換了欽此老疾親男楊北極奴就彼替職老疾男楊典成化十二年四月奉聖旨楊典著做驛丞仍不世襲欽此故男楊玄弘治四年八月奉聖旨楊玄著做驛丞仍不世襲欽此故十五年五月男楊徳宸就彼承襲免其納榖查得祖來不曽開有世襲字樣奉聖旨楊徳宸準他襲父職欽此故男楊添爵應襲

阿雄府巡檢司巡檢

者白羅羅人充本村火頭洪武十六年總兵官札任本村巡檢司巡檢十七年實授故次男者吾赴京告襲永樂六年三月奉聖旨著他襲欽此十七年故者白庶長男者姜赴京進貢告襲洪熈元年五月奉聖旨著他襲欽此故無兒男同宗堂弟者些宣徳十年三月奉聖旨旣有司府州官吏保結明白著襲了去還行文書去著布政司覆勘若有虛詐就便拏下解京發落欽此故男者廣本年二月內襲故次男者齊景泰七年四月奉聖旨且與他冠帶回去管事欽此故無嗣侄男者應就彼承襲查祖來不曽開有世襲字樣奉聖旨是者應準襲土官巡檢職事欽此故男者旻故男者必登告

襲姚安府土官

髙壽僰人前元任雲南行省左丞故男髙保襲職洪武十五年歸附十七年正月襲職故男髙賢年幼有弟髙勝代襲原職候髙賢出幼仍還承襲永樂六年奉聖旨是著他署同知事欽此續該生貟老人偰思忠等告稱髙勝別無冠帶永樂七年四月奉令旨著他冠帶敬此永樂十六年髙賢告系髙保庶長男先因年幼有叔髙勝借職今已出幼備馬進貢告襲本年三月奉聖旨準他襲那借職的革了冠帶閒住欽此後告照楚雄府女土官知府髙納的斤例升做知府洪熈元年三月奉聖旨著他做知府只不世襲那流官知府取回來欽此故男髙嵩襲職爲照髙賢知府不系世襲宣徳二年四月奉聖旨將髙嵩發回查勘病故奉淸逺伯王驥準令髙賢次男髙貴襲土官知府參照髙賢隠下祖髙保原系世襲土官同知伊父髙賢保升知府不系世襲情由妄行告襲知府三司委官明承前號勘合隠匿不行回報欲行都察院轉行巡按將髙貴革去知府職名仍襲土官同知及查問前項違錯官吏正統十三年十二月奉聖旨是欽此患風癥男髙翔成化十六年六月替職故男髙鳳弘治九年二月奉聖旨準他襲欽此嘉靖九年十二月髙鳳患病親男髙齊鬥奉欽依準令冠帶就彼到任管事

姚州同知

髙義僰人系世職土官知州洪武十六年歸附總兵官將男髙惠札任本州島同知十七年實授故庶長男髙紫潼賜永樂二十二年五月奉令旨照欽依例著他做只不世襲不守法度時換了欽此故男髙澄成化十三年四月奉聖旨髙澄著做州同知仍不世襲欽此故嫡長男髙椿正徳元年七月奉聖旨髙椿著做州同知仍不世襲欽此故嘉靖九年十二月親侄髙郯奉欽依準令冠帶十六年五月髙郯故絕堂弟髙弼承襲查無世襲字樣奉聖旨旣勘明準承襲欽此

普昌巡檢司巡檢

李可大理府趙州雲南縣人洪武十六年歸附總兵官擬除本司巡檢年老男李智替故嫡長男李善備馬赴京朝貢告襲永樂四年十二月奉令旨著他做巡檢只不世襲若不守法度不志誠時換了那見任的巡檢掌印著他封印敬此宣徳元年五月男李文中襲老疾成化十四年七月孫男李洪奏襲未經會勘行勘未報文選司缺冊內查得成化十年九月除流官阮志聰

鶴慶軍民府知事

董信本府人由前本府司吏洪武十五年歸附總兵官擬充前職十七年實授老疾帶領長男董宗赴京進貢告襲永樂六年四月奉聖旨旣老了準他男替職還不做世襲欽此故男董壽宣徳四年五月奉聖旨著他做還不做世襲欽此故嫡長男董祿天順八年八月奉聖旨董祿旣無違礙著他做知事還不世襲欽此弘治八年八月文選司報裁革正徳七年十月董祿孫董從賢送部但祖來不曽開有世襲字樣奉聖旨是準他與做知事還不世襲欽此

在城驛驛丞

田宗本府民由本府把事洪武十五歸附十六年跟隨土官髙仲朝覲十七年除授本驛驛丞故男田均未襲故嫡長親孫田永備馬赴京進貢永樂六年四月奉聖旨除他做驛丞還不世襲著回去等服滿了就那里到任管事流官掌印他以後不志誠時換了欽此故嫡長男田直備馬赴京進貢告襲洪熙元年三月奉聖旨著他做驛丞不世襲那流官驛丞取回來欽此故男田正奏襲查照伊父襲職奉欽依不世襲成化三年二月奉聖旨著他做驛丞不世襲欽此故嫡長男田剛告襲間雙目盲無嗣故弟田聰弘治十四年正月奉聖旨是田聰準襲土官驛丞欽此嘉靖九年十二月孫田緯奉欽依準令冠帶就彼到任管事

觀音山巡檢司巡檢

王友徳本府民洪武十五年歸附十六年總兵官札擬前職十七年實授故嫡長男王瑾備馬赴京進貢告襲永樂九年十月奉聖旨著他做巡檢還不做世襲若不守法度時罪他敬此故成化四年會奏嫡長孫王珍應襲本年十一月奉聖旨著他做巡檢不世襲欽此故嫡長男王讓弘治十年五月奉聖旨準他襲欽此嘉靖二年三月親男王應魁保襲查祖來不曽開有世襲字樣奉聖旨是著他做巡檢仍不世襲欽此

觀音山驛驛丞

郭生本府民洪武十五年歸附差辦本驛事務十六年總兵官擬充前職十七年實授故嫡四男郭宗備馬赴京告襲永樂十一年二月奉聖旨準他著世襲了欽此故男郭鑑殘疾孫郭珪告襲成化三年會奏本年七月準令就彼冠帶老疾長男郭節孫郭亮相繼故絕次男郭森並妻俱患風癱等疾無奏保郭珪第三男郭文斌應襲弘治十三年十二月奉聖旨是欽此

宣化關巡檢司巡檢

羅白本府羅羅人洪武十五年歸附十六年總兵官札擬前職十七年實授永樂三年故文選司缺冊內查得成化十年十一月除流官劉必貴

劍川州彌沙鹽井鹽課司副使

何酋本州島民前元任本井鹽課司大使洪武十六年歸附總兵官擬充本井鹽課司副使十七年實授故長男何勝備馬赴京進貢告襲永樂三年三月奉聖旨都除去做何勝做副使字成做巡檢封印都還不做世襲也不爲常例若不志誠又不守法度時換了欽此故男何保告襲間故正統元年四月弟何莊奏襲查得何保永樂十年告襲未任在途病故到今二十餘年不行承襲中間恐有緣故亦未經三司體勘將何莊發回體勘至日施行文選司缺冊內查得成化七年四月除流官楊哲

彌沙井巡檢司巡檢

哈只系本州島民洪武十五年歸附十六年參隨大理衛指揮周能管領土軍與同大軍攻破鄧州州等寨總兵官擬充前職十七年實授老病嫡長男沙塝備馬赴京進貢告替永樂四年正月奉聖旨著他替做巡檢只不世襲也不爲例不守法度時換了欽此成化八年劍川州吏史銘奏稱沙塝爲事典刑要設流官行勘未報成化十二年奏保冠帶上捨趙貴授任巡檢不由上司徑自具奏行勘未報文選司缺冊內查得成化十九年三月除流官何本

順州同知

子與羅羅民襲祖先任土官知州洪武十六年歸附總兵官札擬本州島同知十七年實授故男子淸三十三年正月襲故伊妻觀音銘告襲夫職宣徳元年五月奉聖旨著他做州同知還不世襲欽此續該布政司咨呈備開鶴慶軍民府知府髙寶闗開觀音銘再醮之婦不應承襲奏革冠帶本府又保子淸堂弟子公承襲照勘去後續該布政司咨呈開子公宣徳四年病故天順七年子英奏要襲職行勘三司奏稱會勘得子英系已故土官同知子淸嫡親侄孫應襲查照彼先子淸妻觀音銘告襲節奉欽依還不世襲事理成化元年七月奉聖旨著做州同知還不世襲欽此故嫡長男子海弘治十二年十二月奉聖旨是著做州同知還不世襲欽此嘉靖九年十二月撫按等衙門奏保鶴慶軍民府順州已故土官州同知子英親男子潼該襲奉欽依準令冠帶就彼到任管事

武定軍民府知府

金甸羅羅人前武定府土官總兵安慈長男法叔妻商勝有夫法叔病故弟三寶奴襲兄職事亦故爲男年幼商勝襲夫法叔職事洪武二十二年患病令男海積替職二十六年欽依準替襲在閒海積於洪武三十五年赴京朝賀病故戶無嫡庶兒男正妻薩周應襲永樂二年六月奉聖旨著他襲欽此故保已保男弄交妻商智承襲十五年九月奉聖旨是黔國公毎說商智該襲就著他襲做知府欽此故布政司保結咨呈起送戶長夫叔阿寧到部爲照本人未經都按二司體勘擬將本人發回具題正統三年二月奉聖旨旣有布政司並本府官吏人等保結具準他襲還行文書去覆勘如有不實拿解將來欽此景泰二年正月親侄矣本職奉聖旨是欽此故親男金甸天順四年十二月就彼襲職奉聖旨是欽此故無嗣庶弟阿英告襲二十三年十一月奉聖旨是欽此故正徳十二年三月男鳳朝明奉聖旨恁每說的是但地方旣有災異土人又不願攺設流官鳳朝明還著他承襲舊職欽此故嘉靖九年十二月親男鳳詔奉欽依準就彼冠帶故嘉靖十一年十月奏保鳳朝明妻鳳詔母瞿氏應襲奉聖旨是這土官知府旣該鎭巡等官查議明白瞿氏準照例承襲欽此

和曲州元謀縣知縣

阿吾景東府百夷人原襲土官知縣洪武十五年投降十六年札付與流官相兼署管十七年有流官知縣張元禮病故阿吾赴京朝覲二十七年實授元謀縣縣丞當月西平侯奏奉欽依實授知縣故嫡長男吾忠三十五年十二月奉聖旨是他父祖旣曽做知縣如今還準他做知縣欽此次日覆奏奉聖旨是還不做世襲以後他不守法度時換了欽此故宣徳元年男吾政襲職風疾正統八年六月男吾起於總督尙書處襲職故無嗣天順二年十月弟吾超奏保赴部查無三司官會奏奉聖旨且準他襲還催三司覆勘應襲繳結故成化三年六月庶長男吾隆準令就彼冠帶故庶長男吾大用弘治十四年五月奉聖旨是準他襲還不世襲欽此故嘉靖九年十二月親男吾至先奉欽依準令冠帶就彼到任管事

和曲州龍街闗巡檢司巡檢

李壽童昆明縣人指揮李觀下頭目洪武十四年隨同本官差使赴京朝覲賞賜回還二十四年七月節奉太祖皇帝聖旨巡檢布開用他欽此故長男李忠備馬赴京進貢告襲永樂六年二月奉令旨著他做巡檢還著流官掌印也不做世襲若不守法度時換了敬此十九年給由故嫡長男李孟雄襲職不系世襲宣徳元年四月奉聖旨著他做巡檢不世襲欽此眼病嫡長男李芳查不系世襲本年十二月奉聖旨著他做巡檢還不世襲欽此老病嫡長男李祿弘治十二年四月奉聖旨準他替還不世襲欽此故男李廷秀耳疾未襲故男李森奉例冠帶聽襲

金沙江巡檢司巡檢

劉寶山昆明縣民洪武十四年歸附二十四年總兵官照例鬮注武定軍民府和曲州羅摩誀巡檢司巡檢爲因裁革給赴部三十二年七月欽調金沙巡檢司巡檢故嫡長男劉進忠備馬進貢告襲洪熈元年閏七月奉聖旨著他做巡檢只不世襲不志誠時換了欽此故男劉浩成化元年眼疾男劉皛七年九月題準行令就彼冠帶替職訖

巡檢

李安吉奴大理府太和縣人洪武十四年歸附二十四年欽除武定軍民府和曲州金沙江巡檢司土官巡檢故男李元通鏡告襲故男李祥光告襲故男李鑑天順八年襲故嫡長男李傑弘治九年正月奉聖旨準他襲欽此故男李朝宣聽襲

廣西府知府

昻覺廣西府彌勒州人有父普徳除授本府知府洪武二十一年者滿作亂殺死總兵官委覺署掌府事赴京告襲緣無官吏人等保結宗枝圗本二十七年正月本部官奏間西平侯奏俱系正枝葉節該奉太祖皇帝聖旨與他世襲著襲了欽此故男昂保在任署事奏襲永樂五年九月奉聖旨著他襲了罷欽此故男圎通正統六年襲職故無嗣親侄昂宗保送間故該男自蓬襲亦故成化九年會奏自蓬弟昂貴應襲本年十二月題準行令就彼冠帶襲職文選司缺冊內查得成化十七年五月知府昂貴故本年七月攺除流官知府賀勛

彌勒州知州

赤喜廣西府彌勒州民洪武十五年總兵官鈞旨署理州事赤喜充欲龍鄕頭目以後叔普徳升廣西府知府赤喜系是親房堂侄舉接繼叔普徳名缺署事二十一年赴京五月實授故嫡長親男者克赴京告襲本年八月襲故男樊習宣徳五年八月奉聖旨準他欽此親叔必者告襲侄樊習職事正統四年八月奉聖旨旣有布政司並本府州官吏人等保結且準他襲還行文書去覆勘如有不實拿解來京欽此故男番瓚正統十一年十二月奉聖旨旣有本府州官吏保結準他襲欽此故嫡長男番普救成化元年十一月題準行令就彼冠帶承襲未襲故堂弟番普也三司奏襲看僉事兪澤不行親勘轉委屬官行勘會奏未報文選司缺冊內查得弘治六年十一月攺設流官訖

師宗州同知

阿的羅羅人承襲父職洪武十五年歸附十六年開設衙門二十一年赴京朝覲除本州島同知故無嗣有阿救十六年九月赴京朝覲告襲二十七年二月蒙欽除同知職事故嫡長男普雙本年十二月赴京朝賀告襲永樂元年正月欽準襲職故無嗣龍哥系弟年幼未嘗管事鄕老頭目張文禮等告系普雙妻適蘇承襲龍哥長成襲職永樂二年六月奏欽準襲職後赴京告故夫髙曽祖父俱系知州欲升知州職事部擬不準永樂七年正月引奉令旨他父親自來朝升他做知州只不做世襲還著流官掌印以後有當襲的人仍著做同知敬此故龍哥長成奉令旨準襲他兄同知的職事敬此故男瓏達告襲間故男瓏和尙書王驥準襲故嫡長男瓏宗聽襲間故男瓏顯成化二十三年七月奉聖旨瓏顯準照例襲土官同知欽此故嘉靖九年十二月親侄瓏節奉欽依準令冠帶就彼到任管事

元江軍民府禾摩村巡檢司巡檢

李華洪武三十二年跟隨土官知府那榮徵進靑娘等處節次有功宣徳十年奏任禾摩村巡檢司土官巡檢故長男李山未襲故次男李思恭保送總督尙書處準襲正統九年徵進麓川有功升主簿仍管巡檢司事故庶弟李思義成化十三年八月題準就彼冠帶承襲故嫡長男李圎戎成化二十年二月奉聖旨李圓戎準襲土官巡檢欽此患病男李俸正徳四年三月奉聖旨李俸準做土官巡檢還不世襲欽此故男李濟賢見在應襲

廣南府富州知州

沈大忠任本州島知州收捕生野羅羅被藥箭射傷右臂又兼腳患風疾備馬令男沈弦經赴京朝覲告替洪武三十一年六月奉準襲知州故男沈政告襲間患病正統七年四月男沈善總督尙書處準襲故嫡長男沈繼祖成化元年十月題準行令沈繼祖就彼冠帶承襲故絕鎭巡會奏堂兄沈宣承襲弘治六年閏五月奏聖旨是欽此故男沈貴十三年十月奉聖旨是準他襲欽此

永寧府知府

卜都各吉瀾滄衛西番人先系本州島土官洪武十六年徵南將軍札擬本州島知州故男各吉八合二十九年八月西平侯啟岷府給授冠帶題奏實授備馬令男卜撒赴京進貢就闗誥命永樂四年四月奏這知州不曽引如今他的把事通事來請旨奉聖旨那知州先與他誥命卻去照勘欽此本月引結節奉聖旨這知州好生志誠肯出气力他又自來朝見如今升永寧州做永寧府就升他做本府知府屬雲南布政司管這知州的誥毀了另寫與他知府的誥命就將西番字譯在誥裏面欽此當奏永寧州升永寧府合照元江廣西貳府事例再除同知通判經歷知事照磨檢校他永寧州原有一个同知胡本吏目胡成取來別用奉聖旨因各吉八合有功就升胡本做本府同知胡成做經歷再除一个知事去其餘的官俱不除著禮部鑄印與他去欽此老病卜撒告替永樂十二年閏九月引奏準替十五年各吉八合卜撒被土官千戶刺馬非等殺死弟南八該黔國公沐晟等保襲二十年十二月奉令旨是敬此故太監總兵羅珪等奏親男阿苴應襲要令就彼冠帶天順二年六月奉聖旨旣羅珪每奏保得阿苴系南八親男且準他襲還行文書去覆勘將來欽此故庶男阿綽成化二十一年襲故嫡長男阿貴弘治七年正月奉聖旨阿貴準襲土官知府欽此故正徳十年六月嫡長男阿揮部查祖來不曽開有世襲字樣奉聖旨阿揮準承襲管事欽此故嘉靖十九年四月嫡長男阿和遵照嘉靖十七年詔書就彼承襲奉聖旨阿和準就彼承襲管事欽此

鎭沅府知府

刀平百夷人雲南元江府因逺羅必甸長官司民世襲土官總管專一管集操練洪武三十四年總兵官奏準開設鎭沅州升本州島知州永樂四年升鎭沅府刀平升本府知府年老男刀騰永樂十三年十月奉聖旨著替了欽此老疾正統八年總督王尙書奉勑就彼令嫡長男刀安替職故嫡長男刀升告襲間故該三司奏保得伊嫡孫刀源應該承襲天順八年十二月奉英宗皇帝聖旨是欽此故長男刀瑛告襲間亦故孫男刀伱保襲弘治十四年正月奉聖旨是欽此

孟艮府知府

刀哀永樂三年七月本部同禮部尙書兼左春坊大學士李志剛等奉聖旨雲南歹指土官刀哀差人來朝貢如今將歹指立做孟艮府就著那刀哀做知府與他紗帽素金帶誥命印信去欽此永樂三年七月奉聖旨是欽此故男把瘂交就於本府管事緣系人未有冠帶故祖母曩崩送備方物器皿馬匹金錠差頭目陶孟賽招板赴京進貢乞請冠帶衣服行該雲南會奏伊男慶馬棘明白查無譯出緬字結狀繳到景泰四年八月奉聖旨他是夷人準襲著他回去撫管夷民仍催譯出緬字結狀若有虛詐著三法司奏來定奪欽此故成化十七年土捨招祿奏襲著本內旣管府事八九年及父故時緣何不行具告上司勘襲經今年久具結況未經三司會勘行勘未報

灣甸州知州

刀景發孟定人充孟定招剛思倫法取充灣甸陶孟洪武三十年赴雲南西平侯處回還三十三年除長官司職事給與冠帶衣服後侄男刀怕額等赴京朝覲狀告思倫法在時想著我每與孟地刀名扛木邦罕的法孟養刀木且都一般做大陶孟想孟定也做知府木邦孟養也做宣慰司教我刀景發止做長官司告禮部與我皇帝前奏據告永樂三年四月奏皇帝這灣甸地方差發比孟定那幾處都少當初他做長官司衙門也小了如今升做灣甸州長官刀景發升做知州與他金帶副長官曩光升做同知與他花銀帶都與他誥勑著禮部鑄印去欽此故男刀景項永樂二十二年正月襲故男景辦法襲宣徳八年十一月奉宣宗皇帝聖旨景辦法準襲土官知州刀景項職事還行文書去體勘如有不應襲另有定奪欽此故男景隆法正統十一年十二月奉聖旨且準他襲還行文書去與三司官再行會勘明白奏來欽此故男景拙法成化四年十一月題準就彼冠帶故男景都法成化十八年七月奉聖旨景都法著襲土官知州欽此

鎭康州知州

大悶法百夷人從麓川宣慰思看法徵討有功充招募名目擬管林馬甸寨故男曩博襲職有思看法爲見鎭康路大著令曩博仍舊管食本處地方因刀千孟反叛宣慰思倫發差曩博徵討取陣亡曩光系親男襲父職事洪武三十三年開設衙門除灣甸長官司副長官給與冠帶衣服同長官刀景發到任後刀景發侄刀怕額赴京朝見具告永樂三年四月奉聖旨這灣甸州地方差發比孟定那幾處都少當初定他做長官司衙門也小了如今升他灣甸州長官刀景發升做知州與他金帶副使長官曩光升他同知與他花銀帶都與他誥命禮部鑄印去欽此永樂七年七月欽設鎭康州將曩光升做知州故男刀孟廣年方一歲內府司設監右少監徐光令親弟刀木襖權署永樂十六年九月傳奉聖旨吏部知道欽此爲無保結本年九月奉聖旨若是著他借管久後爭只著他兒子襲了罷欽此故男刀門戛奏要襲職行該會奏刀門戛系刀孟光嫡長親男應襲成化元年正月準令刀門戛就彼冠帶故嘉靖九年十二月男刀門中奉欽依準令冠帶就彼到任管事

威逺州知州

刀算黨孟波人思倫發招魯洪武三十一年在金齒司歸附先蒙總兵官就令回去到任孟波舊收管百戶後思倫發又差充刀橫孟替算黨有兄刀橫孟生拗不指出官要殺算黨彼逃性命投景東衛指揮到雲南總兵官調撥官軍將兄刀橫孟典刑刀算黨將原管地界同指揮分定各立界至認辦差發三十四年開設衙門永樂元年二月實授故男刀慶罕告襲永樂二十二年三月傳奉聖旨是欽此故保男刀蓋罕宣徳五年六月奉聖旨且準他做還行文書去照勘欽此故男刀朔罕天順八年十二月襲故長男刀遜罕應襲弘治元年正月奉聖旨是欽此故弘治十六年十月庶長男刀寧著令就彼冠帶承襲其該納稻榖習禮仍照見行事例奉聖旨準他襲欽此故正徳十二年三月男刀能就彼承襲查勘祖來無世襲字樣奉聖旨是刀能準就彼襲職管事欽此

孟定府知府

漢暖麓川百夷人思倫發下招魯管孟令洪武十年管木邦故男刀名扛替父管軍後調孟定殺獲有功三十四年開設衙門除孟定府知府就賜冠帶西平侯奏稱刀名扛見守孟定地方他處土官已有冠帶若備奏回恐蠻人疑惑就將印信冠帶方才具奏於法有違三十五年十二月奉聖旨旣有蠻夷去處準他欽此故男罕顏法宣徳三年四月奉聖旨準他著罕顏法襲知府欽此故男刀祿孟宣徳八年襲故木邦宣慰罕蓋法次男罕葛法奏稱管辦孟定府差發同父罕蓋法各處追殺反人及喚到思任發首級與勘合底簿管來孟定府本部行準兵部手本查無罕葛法功次亦無給與底簿管束孟定府差發緣由難便準信成化三年奏有功次承襲類行鎭巡等官查勘刀祿孟何年月日病故經今三十餘年因何不行告襲卽今有無的親子孫及勘罕葛法的系何人之子憑何明文管束本官差發卽今應否請給冠帶通行會奏未報

景東府知府

俄陶本府民洪武十五年投降將軍馬匹軍器並父子前元給授金牌印信納解擬任景東府土知州十七年實授世襲故男陶幹西平侯委令署事三十年五月奉太祖皇帝聖旨不必照勘準他襲了欽此故嫡長孫陶瓚承襲宣徳六年六月奉聖旨且準他做還行文書去照勘欽此正統五年殺賊有功升太中大夫資治少尹仍管府事故長男陶洪成化八年八月奉聖旨是陶洪旣會勘明白準他襲職欽此故嘉靖九年十二月親孫陶炳奉欽依準令冠帶就彼到任管事

瀾滄衛軍民指揮使司北勝州知州

髙策僰人父髙斌祥前元北勝府土知府洪武十四年歸附十七年除授北勝府通判未任攺北勝州同知三十二年升北勝州知州故男髙銘永樂五年十月奉聖旨準他襲知州還著他來朝欽此患病男髙昶保送總督尙書處替職正統六年殺賊有功升府同知仍管本州島事患病髙泰會奏成化元年十一月準將髙泰塡注土官府同知仍掌管北勝州事正徳六年布政司等奏稱土捨髙聰無礙比照極邊事例就彼替襲奉武宗皇帝聖旨是欽此故男髙侖嘉靖八年八月題奉聖旨是髙侖就令就彼襲職到任管事欽此

副同知

觀音奴雲南蒙古人父章吉特穆爾前北勝州土官參政洪武十五年歸附總兵官帶至雲南病故十六年普顏等叛亂總兵復徵觀音奴引把事和習等總兵官札委權北勝州土官同知十七年西平侯帶同朝覲十一月欽除北勝州副同知廢疾長男觀音海永樂六年十一月奉令旨著他替了敬此故男章美總督尙書處照準令冠帶故男章逺能景泰元年襲患病長男章輔該三司會奏應襲成化二年十二月準行令就彼冠帶承襲故無嗣因請擇其近族承襲奉聖旨是欽此故弘治八年十月長男章宏奉聖旨章宏準襲副同知欽此故男章鵬見在襲

判官

髙亮洪武十六年率領土官接應大軍總兵官札任判官十七年赴京朝覲實授未任吉安侯差領民兵徵取石門闗被賊藥箭射傷身死男髙琳備馬進貢到京告襲永樂十一年二月奉聖旨準他著襲了欽此故宣徳四年男髙瑛奉聖旨準他襲欽此老病成化三年十二月庶長男髙慶題準行令就彼冠帶襲替訖故弟髙廣告襲間於弘治十四年亦故男髙珍見在聽襲

寧番巡檢司巡檢

張名鶴慶軍民府北勝州民充寧永府把事永樂三年西平侯差做通事招諭到西番剌次和等甸寨頭目張首男罕思八等同赴京朝見又差同千戶胡文等往西番裏陀等處裏招頭目藏康卜等爲因讎殺不曽到彼就於促瓦等處招得頭目招埧等各令弟侄赴京告乞要升用節該欽依如今他每旣招得有人來且升了今後的不準還著招那讎殺未來的頭目欽此緣數內把事張名別無品級今欽蒙附用合無升做巡檢塡注雲南都司瀾滄衛軍民指揮使司比勝州寧番巡檢流官掌印仍送兵部與同胡文還去招諭永樂五年五月奉聖旨是欽此

順寧府知府

阿曰貢雲南順寧府蒲人本府土知府洪武十九年故本年男猛哀承襲二十一年故次男猛吾襲故二十三年猛丘襲故親弟猛朋三十年西平侯委令接缺辦事本年四月本府具奏欽攺土官準他襲職故長男猛瑛永樂十七年六月奉聖旨準他襲欽此故長男猛雄年方八歲不能管事弟猛蓋借職宣徳七年二月奉聖旨準他借職欽此患病男猛勇正統七年總督尙書處告襲猛蓋土官知府職事故長男猛斌天順七年五月奉欽依承襲故正徳六年十月庶親男猛雍應查比知府那端就彼冠帶但祖來不曽開有世襲字樣奉聖旨是準他襲欽此故嘉靖九年十二月親男猛卿奉欽依準令冠帶就彼到任管事

蒗蕖州知州

阿的洪武十六年歸附徵南將軍擬充本州島知州故男阿吉暫承曽祖職事辦事二十九年八月西平侯給與冠帶三十三年實授故嫡長男阿各永樂十七年二月奉聖旨著他做只不世襲不守法度時換了欽此故兄阿白系伊親男總兵官尙書準就彼冠帶襲職故弟阿奴會奏保查無三司保結景泰四年三月奉聖旨準他襲還著三司官吏保結來欽此故成化四年三司會奏長男阿佐承襲本部查照祖父襲職之時節奉欽依只不世襲於本年十二月奉聖旨準他做還不世襲欽此故正徳元年十二月男阿洪奉聖旨準他做還不世襲欽此故正徳十二年九月布政奏保男阿鑾承襲祖父襲職奉欽依不世襲奉聖旨旣查無礙準他襲

大侯州知州

刁奉罕父刁奉偶原系伯夷人任大侯長官司長官被孟養招剛射死男刁奉漢卽刁奉罕襲任大侯長官司長官宣徳三年間具奏要照灣甸鎭康二州例升做州本年五月奉聖旨這長官司升做大侯州刁奉罕就升本州島知州禮部鑄印與他欽此正統四年二月被麓川賊人刀怕縳等殺死嫡長男奉外法五年六月奉聖旨準他襲欽此奉外法六年七月被麓川賊冦擄殺不存弟刁奉送七年正月奉聖旨是著刁奉送襲知州賜與冠帶禮部便鑄印還冩勅與他欽此雲南會勘奉外法七年十二月回還與弟奉送法同管地方奉外法病故長男奉吉利法應襲送部議擬將奉吉利法準令襲父職奉外法知州回還掌印與知州奉送法同管州事候奉送法終年子孫不襲天順三年十二月奉聖旨是欽此患病長男奉安法保襲弘治七年二月奉聖旨是欽此故男奉勘故奉勘親男奉祿到部祖來不曽開有世襲字樣奉聖旨是奉祿準襲祖職欽此

巡檢

阿能更水眼寨蒲人洪武十六年歸附十八年朝覲除本司巡檢故無兒男親弟阿瑤備馬赴京進貢告襲永樂七年五月奉令旨著他做巡檢只不世襲若不守法度時不著他做敬此故嫡長男阿仲保送永樂十五年九月奉聖旨是欽此

幹崖宣撫司經歷司經歷

廖阿弟先充幹崖長官司通事宣徳五年欽蒙冠帶把事正統三年賊子思任發反叛同男廖瑄與賊對敵開通髙良貴路道迎接大軍殺退蠻賊等四年攻打象頭等寨殺賊斬首解官傷故男廖瑄仍跟總兵殺敗賊眾六年殺平賊人襲升巡檢仍管把事事九年招出賊子思機法等本年十月欽奉勅諭爾廖瑄爲幹崖宣撫司經歷就職管事撫卹人民欽此景泰五年芒市長官刁放革爲不軌擒拿解京委廖瑄署本司印故長男廖讓未襲故絕奏保庶長男廖謙成化七年十月奉聖旨是欽此正徳十年五月布政司已故土官經歷廖嵩絕嗣弟廖旹應襲查得祖來不曽開有世襲字樣奉聖旨是準他襲欽此

幹崖長官司古剌驛驛丞

李從人騰衝土人選充騰衝徵緬招討司通事永樂五年跟隨長官刁思濃赴京保任古刺驛驛丞年老嫡長男李蠻奴二十二年五月奉令旨照欽依例著他替只不世襲不守法度時換了欽此年老男李震襲景泰元年二月靖逺伯王驥奏準將男李斌替職故天順二年奏保長男李榮承襲查無三司保結類行查勘無礙就彼冠帶承襲仍行會奏

永平縣縣丞

馬鎖飛雲南金齒軍民指揮使司永平縣回回人由本縣通事洪武十二年歸附擬授本縣土官縣丞故長男馬哈新備馬赴京朝覲永樂元年五月奉聖旨還著他做縣丞依舊不與世襲不守法度時換了欽此當奏本人父服制未終奉聖旨著他回去等服滿時就在那里到任管事欽此老疾男馬驤宣徳元年七月奉宣宗皇帝聖旨也照尹宣例且準他襲還行文書去覆勘如有虛詐就著總兵官黔國公拏解來京欽此患眼疾男馬震正統十一年十二月奉聖旨旣土人與他襲欽此故男馬諒孫馬全相繼亦故曽孫馬鳳正徳五年十月奉聖旨是馬鳳準襲土官縣丞還不世襲欽此故男馬秉忠見在聽襲

打牛坪巡檢司巡檢

蒙羅白本縣羅羅人前代土官千戶洪武十六年歸附總兵官擬充打牛坪驛丞後攺前職十七年實授故男蒙禮備馬進貢告襲永樂三年五月奉聖旨著他做巡檢封印止終本身若不志誠不守法度時不要他做那里還除流官巡檢去掌印故男蒙黒宣徳五年十月奉聖旨準他襲也止終本身欽此調除甸頭巡檢司故嫡長男蒙溪會奏應替查照伊祖告襲節奉欽依止終本成化四年十月奉聖旨準他做巡檢不世襲欽此

打牛坪驛驛丞

楊陵金齒軍民指揮使司永平縣民洪武十六年拜見總兵官擬充本驛驛丞十七年實授故男楊海溺死不曽告襲楊純嫡長孫男備馬赴京進貢告襲永樂六年五月奉聖旨除他做驛丞還不做世襲流官掌印他以後不志誠時換了欽此故楊奴殘疾男楊節不系世襲難準正統六年三月奉聖旨旣土官人著他襲還行文書去覆勘若有虛詐拏解將來欽此故嘉靖九年十二月親曽孫楊廷弼奉欽依準令就彼冠帶

土官底簿卷上

●欽定四庫全書

土官底簿卷下

○雲南

永平驛驛丞

李宗本縣馬站戶前元萬戶洪武十六年同土官楊陵等歸附總兵官擬充永平驛驛丞十七年實授故無子嫡長親侄李定備馬赴京進貢告襲永樂三年十二月奉聖旨著他去永平驛做驛丞只不世襲他若不志誠犯了法度時拏來問別著人做欽此當奏合無著那見任流官驛丞掌印奉聖旨著流官掌印他封印欽此故次男李政保送未經覆勘難準宣徳九年七月奉聖旨且準他襲還行文書去覆勘如有虛詐就著總兵官黔國公拏解來京欽此文選司缺冊內除流官余志斌後李政故男李昻來襲亦故男李仲髙來襲亦故男李鑾奉例土官年久未曽承襲就彼勘明通呈鎭總撫按免其赴京就彼襲替相兼流官管理驛事

山井鹽井鹽課司副使

楊堅大理鄧川州浪穹縣民洪武十六年總兵官札充本司土官副使十七年實授三十二年裁革調除廣南府花架驛驛丞未仕丁母憂起復永樂元年仍除山井鹽井鹽課司副使故正統元年男楊生奏襲參系伊父故後十年之上方才奏襲又不經由上司保勘行勘未報

順蕩鹽井鹽課司副使

楊生大理府浪穹縣竈戶洪武十五年歸附總兵官擬充本司副使十七年實授二十八年被賊殺死男楊星勇三十一年赴京告襲三十二年襲後布政司起送自備馬匹赴京進貢查參不系洪武年間定奪合革去冠帶三十五年十二月奉聖旨𨿽查得他每父不系世襲土官以前歸附時曽用他每旣亡故了如今他每的男不去他冠帶只著他每自來見了定奪欽此楊星勇見到永樂元年十二月奉聖旨著楊星勇做副使不做世襲若不守法度時換了欽此十五年爲事禁故次男楊忠伊父系不守法度人數將楊忠引奏發回爲民訖續該保送楊星勇孫男楊春宣徳六年三月十七日奉聖旨準他做不世襲不守法度時換了欽此故成化四年十二月長男楊暹奉聖旨做副使還不世襲欽此故男楊琳故絕侄楊永鶴見在聽襲

麗江軍民府知府

木得通州白沙村軍洪武十六年總兵官札充本府副千夫長管領土軍十七年實授副千夫長兼千戶故二十四年總兵官令男木初接缺辦事本年準襲攺除麗江府土官知府三十年攺麗江軍民府故男木森襲故男木嵚正統七年在彼襲職病嫡長男木泰應襲成化二十三年九月奉聖旨是欽此故弘治十六年嫡長男木定相應承襲其該納稲榖照見行事例施行故男木公奉例就彼承襲奉聖旨是木定準襲土官知府欽此

本府照磨

木目本府知府木初次男徵進麓川有功正統六年靖逺伯王驥升授前職老疾男木他赴部替職爲無官結景泰三年七月奉聖旨旣是土官準他襲仍催三司當該官吏保結前來如有虛詐不饒欽此故男木苴刺故絕文選司缺冊內查得成化十二年九月二十四日除流官蕭升

通安州同知

髙淸鶴慶府土居僰人前元本府義軍萬戶洪武十五年投附徵進有功十六年總兵官擬札本州島同知當年赴京朝覲十七年二月奉聖旨同知髙淸與實授欽此永樂十四年目疾十五年男髙才奉太宗皇帝聖旨準他替欽此故男髙生患病未襲正統七年男髙生赴靖逺伯處照例襲職故男髙長爲無官結景泰三年七月奉聖旨旣是土官準他襲仍催三司當該官吏保結前來如有虛詐不饒欽此故成化二年四月會奏長男髙祿準令就被冠帶承襲故嫡長男髙壽弘治九年閏三月奉聖旨準他襲欽此故嘉靖十三年會奏男髙鵬承襲看得父祖授官承襲俱不曽開有世襲字樣奉聖旨準他做還世襲欽此

石門關巡檢司巡檢

阿吉麗江府通安州軍籍洪武十六年歸附總兵官擬任和場巡檢十七年實授石門關巡檢故男阿俗偹馬赴京進貢告襲洪熈元年十一月奉聖旨著他做巡檢還不世襲不守法度時換了欽此故男阿牙襲職爲無官結景泰三年七月奉聖旨準襲巡檢仍催三司當該官吏保結前來如有虛詐不饒欽此故男阿恕成化十六年奏襲部查年久三司不行會奏行勘未報文選司缺冊內查得成化九年除流官李雋

巨津州同知

阿戟本州島人洪武十六年總兵官擬充本州島同知十七年實授故次男阿容目永樂二十二年五月奉令旨照欽依例著他做只不世襲不守法度時換了欽此

蘭州知州

羅克本州島民洪武十六年拜見總兵官擬任本州島知州十七年實授患病長男羅牙永樂七年五月二十七日奉令旨準他替職還行文書去等有流官到任著他來見敬此故正統七年男羅熈總督尙書處冠帶故成化十七年第三男羅文志準行令就彼冠帶故男羅世爵任故絕堂弟羅世祿承襲間亦故男羅福堅見今告襲

寶山州知州

和耐本州島人前元任本州島知州洪武十五年本州島系邊境西番俱系生拗麼些蠻如他出官勸人民認納糧差本府前故土官知府木得委充火頭三十二年見任土官知府木森舉保襲任知州西平侯暫令管事後準任知州患病男阿日赴京朝賀永樂四年正月奉聖旨先著他替做知州還去照勘他父病的緣故欽此

騰衝驛驛丞

李仲和金齒司諸葛營土人洪武三十三年編作土軍選充龍川江百夫長管賽下總甲永樂五年欽除前職給與冠帶印記回還年老男李壽齡永樂十六年欽準襲職洪熈元年復姓楊壽齡景泰元年靖逺伯奏準將侄楊鋭替職故嫡男楊洪告替查無楊洪告襲原行欲將本人發回復勘爲照騰衝地方極邊題準將楊洪暫襲職事冠帶回還不許到任管事行三司會奏覆勘是實成化三年題準行令楊洪就彼到任管事故男楊鄕眼疾未襲亦故男楊瑞見在聽襲

元江軍民府知府

那直百夷人元江府因逺羅必甸長官司藉前元江府土官總管洪武十五年賫金牌文憑象馬歸附擬土官十六年赴京朝覲實除故男那榮二十年實授知府爲惡逆事擒拿赴京庶弟刀部永樂十二年正月奏準襲本年三月保送嫡次弟那邦照勘永樂十三年十二月奉欽依那邦旣是嫡孫著他襲了便著回去管事庶孫刀部且著在這里聴候欽此宣徳元年侄那中襲職景泰元年男那瑞替故嫡長男那禎保奏就彼冠帶天順三年十月奉聖旨是欽此故叔那璲成化十九年十二月聖旨那璲準襲土官知府欽此故嫡長孫那靖弘治十五年四月奉聖旨那靖準襲土官知府欽此故絕親弟那端正徳二年奉聖旨是那端準襲元江軍民土官知府就彼冠帶欽此故嘉靖九年十二月親男那欽奉欽依準令冠帶就彼到任管事故弟那鈺見護管本府印事欽男那憲見在應襲

隴川宣撫司戞賴驛署驛事土官巡檢

姜海騰衝守禦千戶所土軍小旗通暁夷語差跟內官郭福保等作通事往麓川給賜回還自偹馬匹赴京本官奏保宣徳八年九月欽除戞賴驛土官驛丞正統六年靖逺伯選跟都指揮苖貴領軍首先過渡上江攻破反賊刀招漢賊寨殺敗賊眾報功正統七年又賫榜文前往孟撒等處撫諭賊子思機法信服偹馬象等物進貢正統八年正月欽升土官巡檢仍管驛事老疾男姜升正統十三年靖逺伯準令替職故嫡長男姜謹未襲故絕次男姜昻未襲亦故弘治十三年男姜誠布政司奏保題奉聖旨是欽此

晉寧州晉寧驛驛丞

陸安正統七年殺賊有功冠帶通事十年南車裏軍民宣慰司宣慰使刀思弄發奏稱總兵官沐昻差冠帶通事陸安生擒賊冦阿哀要乞量升奏奉聖旨陸安除做驛丞仍辦通事著好生撫諭夷人出力報效欽此塡注雲南府晉寧驛土官驛丞仍辦通事事十四年總兵沐昻奏陸安有功要將在驛管事本部題奉聖旨準他欽此塡注晉寧驛驛丞恊同流官辦事故嫡長男陸琪保襲天順八年十月奉聖旨是欽此故嘉靖九年十二月親孫陸琳奉欽依準令冠帶就彼到任管事故男陸義保襲間故男陸貴聽襲行查

更山巡檢司巡檢

龍政車人寨冠帶火頭系和泥人年力精壯通暁夷情會奏堪任更山巡檢成化十八年六月兵部題奉聖旨是欽此移咨到部旣該兵部題準別無定奪當將龍政塡注更山巡檢司巡檢

鶴慶軍民府知府

髙隆本府民授本路總管洪武十五年歸附起取赴京病故賊人反叛大軍復徵男髙仲將引把事人民歸附十六年總兵官擬任土官同知十七年實授故男髙興本年十一月襲職赴京朝賀耆民楊賢等保結本官升任知府本部議擬不準永樂元年正月奉聖旨他首先來朝又有人保他升做知府只不做世襲欽此故無兒男親弟髙寶保結偹馬赴京進貢告襲十八年九月奉聖旨準他襲欽此故男髙倫告襲有髙興妻段氏又奏要將女髙觀音圓爭襲本部爲查髙倫先已保勘明白議擬具題宣徳七年四月奉聖旨是髙倫準襲欽此正統六年閏十一月準福建道手本知府髙倫爲久讎陥害謀官等事本年十一月二十四日奏過依斬罪決了正統七年節奉欽依令三司委的當官體察彼中人情詢訪髙倫族中如有夷民信服才堪任用之人起送來京量授以職恊同流官管事庻幾經久可行欽此該三司議得髙倫族中𨿽有各支子孫俱系爲惡不良之人別無堪舉親族若令本族爲官不惟夷民受害合將本府知府員缺銷除戶下人口収藉當差止令流官管事正統八年十月奉聖旨是欽此

尋甸軍民府知府

安晟會祖母沙姑本府民前曲靖宣慰司土官宣慰阿朝嫡女壬子年三月內嫁與前仁徳府土官安陽爲正妻安陽洪武十六年赴京朝覲蒙實授尋甸軍民府知府回到巴東縣病故母沙琛襲故把事金沙等保沙姑系故土官安陽正妻該襲二十六年七月奉太祖皇帝聖旨準襲欽此故男長阿察先故男婦沙觀保送三十五年十二月奉聖旨準他襲做知府欽此故男弄革鬼正妻沙仲襲職正統四年奏奉聖旨旣有委官並親族人等保結及保勘應襲職準他襲還行文書去著三司覆勘若有虛詐不實奏來定奪欽此故三司保送伊男安定赴部爲因安辛爭襲奏準發回保勘景泰五年男安晟就彼襲職故成化九年要保安榮承襲緣無三司會奏類行雲南保勘安晟果否借職安榮安宣是否安定安晟親男前項土官知府應該何人承襲行勘明白定應襲一人成化十二年巡按禦史奏稱知府安晟病故長安宣被伊叔安倘並安晟妾沙適等謀殺本舎並無應襲兒男止有安倘男安勒亦系極刑難以承襲成化十三年攺流官知府李祥丁憂成化十七年除知府屈伸致仕成化二十一年除知府謝紹到任管事成化二十二年沙古等來京奏擾發回土官衙門鈐束不許再來奏擾題奉聖旨是欽此

禾摩村巡檢司巡檢

王賜雲南都司雲南中衛土軍告欲照赤水鵬巡檢司巡檢馬速魯麻例除授永樂二十二年五月奉令旨照欽依例著做巡檢多注去還打差使敬此文選司缺冊內開正統三年七月事簡衙門官貟革去冠帶爲民

潞江驛驛丞

周阿山金齒千戶所土軍洪武三十五年通事長官曩必保授本驛驛丞永樂六年五月欽除前職故男周禮二十二年五月奉令旨照欽依例著他做只不世襲不守法度時換了敬此正統三年該三司會同總兵官木晟照依減省事例裁革本年六月十九日題準裁革訖

金齒軍民指揮使司水眼巡檢司巡檢

蘇志仁雲南府昆明縣指揮李觀下頭目前樞宻府鎭撫洪武十四年歸附隨同觀右丞跟大軍徵進蒙總官畱金齒辦事十五年三月十三日除授前職

甸頭巡檢司巡檢阿

張蒲人氏雲南永昌府甸頭防送火頭洪武十六年總兵官札充雲南永昌府永昌甸頭巡檢司巡檢十七年實授二十三年攺設金齒軍民指揮使司管屬故男莾蒙永樂十五年九月奉欽依襲職正統三年會奏減省事例裁革本年六月題準裁革故男莾弄正統八年奉例承襲故男莾俊未襲亦故次男莾眞見在聽襲

南甸州知州

刀貢蠻百夷人有祖父刀貢孟先蒙宣慰思倫發委充南甸招魯洪武三十二年選充百夫長三十四年給賜冠帶故刀貢蠻襲南甸百夫長永樂五年備方物馬匹進貢欽升騰衝千戶所千戶夫長兼試千戶具告要照灣甸州知州刀景發例另立衙門自當百夷兒女安業當差永樂二十年奉聖旨準他欽此本年正月奉聖旨是做南甸州欽此故男刀貢罕洪熙元年四月奉聖旨著他襲了欽此

羅卜思莊驛驛丞

尹成原任驛丞趙義騰衝土人先充麓川宣慰思倫發下南甸招巴洪武三十三年開設騰衝守禦千戶所委令暫管南甸驛事永樂五年除授羅卜思庒驛丞考滿給由赴部病故男趙愷赴京告襲不曉漢語發回爲民南甸州土官知州刀貢罕奏稱騰衝千戶所土人總甲尹成諳曉漢夷事體保任本驛驛丞查得本驛見有流官管事難準洪熙元年四月奉仁宗皇帝聖旨是不準欽此本官又奏難準已行起程本年七月奉聖旨等他再來定奪欽此續本官又奏保尹成送部宣徳五年六月奉聖旨準他做驛丞只不世襲也不爲例欽此正統三年照例減省事例裁革本年六月題準裁革

孟哈驛驛丞

張保金齒人先年宣慰思發委騰衝緬箐村招附總甲三十四年設立孟哈驛委管驛事有百夫長曩用奏保永樂十一年奉聖旨準他開設張保做驛丞鑄與印信欽此故次男張文貴保送洪熙元年四月奉聖旨準他做欽此正統三年照依減省事例裁革本年六月題準裁革

煉象關巡檢司巡檢

王四昆明縣民洪武二十六年總兵官差令伴送緬人到於緬地招諭緬人納速剌等差送赴京當年除羅次縣煉象關巡檢司巡檢故長男王源備馬赴京進貢告襲永樂十一年二月奉聖旨準他著襲了欽此故弘治四年等孫男王志剛奏襲看得祖王源故後五十六年方攙承襲不準文選司開弘治四年三月除流官巡檢祝慶管事

楚場巡檢司巡檢

納察本州島民洪武十六年與知州段保前去大理投降總兵官札充前職十七年實授故文選司缺冊內查得成化八年除流官孫永寧

楚雄府同知

髙政僰人本府楚雄縣民由前元祖父授威楚開南等路軍民總管洪武十五年歸附十六年總兵官擬任本府同知十七年實授故並無子侄族人髙納的斤系正妻應襲夫職永樂元年正月奉聖旨還著髙納的斤做同知欽此布政司咨呈備屬申據耆民陳子安等告稱髙納的斤承襲夫職以來人民皆聽所言石糧有增深知夷民厚薄本府別無除授知府如蒙將髙納的斤照依鶴慶軍民府土官髙興一體升除本府知府及髙納的斤備馬赴京朝覲到部爲因首先來朝本部議擬不準永樂七年正月奉令旨是他又親自來朝升他做知府只不世襲還著流官掌印以後有當襲的人仍著做同知敬此故無子庶長女髙冬梅宣徳五年六月奉聖旨照依仁宗皇帝聖旨還著做同知欽此正統元年三司奏女土官髙冬梅故絕乞流官管事本年十一月題準攺除流官

澄江府路南州知州

秦晉本州島羅羅人洪武十五年歸附總兵官擬充本州島土官十七年赴京朝覲除本州島同知三十五年赴京朝賀本州島裏老告保永樂元年正月欽升知州故長男秦祿永樂七年八月奉令旨準他襲職敬此故長男秦福宣徳七年本部秦普升授知州奉太宗皇帝聖旨只不做世襲人數題奉聖旨他土人準他襲欽此故無子止生三女據布政司咨稱秦福次女元眞無過性純識字夷民信服該襲天順六年十一月奉聖旨是欽此故成化十三年都禦史王恕奏女官元眞病故戶內別無應襲之人要攺流官本年十月除流官知州李升管事

易龍驛驛丞

阿索雲南尋甸軍民府站充本府把事洪武十六年總兵官委任驛丞十七年實授老病長男阿倘備馬赴京進貢告襲永樂三年正月奉聖旨他父旣老病故了著他做不爲例若不守法度時換了欽此故文選司缺冊內查得成化四年十月除流官周璉正徳七年六月本部題據布政司結勘土官驛丞奄受故庶長男奄盛痼疾親侄奄成應襲前來省令聽候就彼冠帶奏奉聖旨是準他襲欽此

維摩州知州

波得髙祖父沙濟原系知州至伯父者索相繼管事洪武十四年故除授流官管事伯兄日苴亦故侄祿舊亦故波得系親叔告襲三十二年十一月準襲知州故男召海年幼適藥系波得正妻暫署州事咨部永樂四年五月奉聖旨著適藥做知州等他兒子大時替他欽此故絕房叔者白應襲行勘病故別無定奪文選缺冊內查得弘治六年攺設流官七年除流官知州王瑞

新化州摩沙勒巡檢司巡檢

普逺馬龍他郎甸長官司民宣徳年間招撫流民殺賊有功正統十年鎭守太監保任摩沙勒巡檢司土官巡檢奉聖旨準他冠帶到任管事欽此嘉靖十五年雲南布政使司將普逺侄孫普仲義結送查明本年閏十二月奉聖旨是欽此

○廣西

田州府知府

岑伯顏卽岑間由世襲土官洪武元年賫前朝印信率眾歸附復職洪武二十年授田州府知府長男岑永通授上隆州知州洪武二十六年岑堅故欽準承襲患病長男岑祥備方物馬匹赴京朝覲告替永樂三年十二月奉聖旨準他替職欽此爲事在監病故正妻李氏無子本府奏庶長男岑徽年三歲告系本官岑永寧借職永樂十七年四月奉太宗皇帝聖旨不準只著他兒子做欽此行令岑徽管事被岑永寧毒死奏提庶次弟岑紹年一十一歲不曽前來今暫署府事候十五以上起送除授洪熙元年閏七月奉聖旨是欽此宣徳三年六月該廣西巡按禦史奏題奉聖旨他每旣體勘明白著岑紹做田州府知府欽此總兵武毅保男岑鏞景泰二年三月奉聖旨旣武毅每計議停當準他替欽此後岑紹病故岑鏞嫡長兄岑鑑不忿興兵趕逐岑鏞於廣西城內占據衙門該會勘得岑鏞系妾子比先伊父溺愛妄保攙越替職岑鑑系嫡長男應合攺正襲授知府景泰四年六月準就彼襲職岑鏞仍令冠帶跟調總兵聽調不管府事岑鑑故無嗣岑鏞承襲後故男岑溥成化十一年十一月題準就彼冠帶到任管事弘治九年庶長男岑猇謀殺父岑■﹝犭虎﹞砍傷庶弟岑獅後岑猇懼罪自刎身死奏保岑■﹝犭虎﹞嫡男岑猛弘治十一年五月奉聖旨是準他襲欽此弘治十八年該兩廣都禦史潘蕃等該得岑猛構成大禍失陷府治要將岑猛降爲同知本府攺設流官知府奏行兵部會議將岑猛降爲世襲正千戶發福建沿海平海衛左所帶俸攺設流官知府謝湖管理府事正徳三年九月都察院等衙門會同府部等官會議奏奉聖旨是岑猛本當重治但先世多有功迹著做本府同知掌印管事待後殺賊有功奏來定奪欽此嘉靖二年岑猛叛逆誅剿攺田寧府設流官後盧蘓王受二頭目不靖仍降爲田州男邦相爲判官

思明府上思州知州

黃宗榮江州土官籍欵洪武二年九月內給降印信開設衙門爲因土官黃英傑作耗殘民無土民撫卹申奉本府委領江州致仕土官黃威慶次男黃中榮降印署理州事三十三年二月除同知後有本州島土民陳用等並思明府土官知府黃廣成赴京告保黃中榮升知州永樂元年正月奉欽依旣是知府與土民保他他又首先來朝升做知州只不做世襲若不守法度時換了欽此病親男黃智永告替十一年二月奉聖旨準他替欽此正統九年故男黃瑛襲職景泰四年六月奏準就彼冠帶

上林縣知縣

黃自誠本縣世襲土官知縣父黃京前元病故自誠年幼缺官委令叔黃廓署事後自誠習練老成洪武十年實授襲職二十八年患病男黃嵩告替三十二年準襲故男黃慶永樂十六年正月奉聖旨準他襲欽此故男黃澄署印故總兵官等照勅事理將次男黃濟勘明準令就彼冠帶承襲天順三年七月奉聖旨是欽此故男黃■﹝王曼﹞成化十三年題準就彼冠帶到任管事

果化州知州

趙永全本州島籍洪武二年授知州故男趙榮宗二十六年襲永樂四年隨兵徵進被藥箭傷不能行動男趙英永樂七年八月奉令旨準他襲職敬此趙英被賊藥弩箭射傷不能管事男趙勉告替緣未經二司覆勘正統元年十一月奉聖旨廣西路途窵逺旣經布政司審勘且準他替還行文書去著都按二司覆勘如果不實具奏定奪欽此患箭傷疾不能任事男趙騰聽調殺賊三司會奏成化二年正月題準行令已冠帶未襲職趙騰照舊跟隨軍前殺賊候事寧之日到任管事故弟趙勝十三年二月題準就彼冠帶到任管事

歸徳州知州

黃勝聰本州島在城籍有兄知州黃安丁未年病故男黃碧年方一歳勝聰接襲洪武二年實授知州十三年將印信交與黃勝妻岑氏収管棄職弟黃勝全掌署州事十九年自願遜職與祖父黃碧承襲二十年實授知州故男黃髙永樂二年三月奉聖旨那黃髙旣是府州都保結明白就準他襲了知州欽此故男黃宇景泰四年正月奏準就彼冠帶管事故男黃通成化十三年四月奉聖旨是黃通準襲依父原職欽此篤疾要將男黃克顯告襲查勘正徳四年勘得黃通委成篤疾黃克顯病故止有男黃文正年方五歳除行守巡等官查勘應否承襲另行回報按候

思恩軍民府知府

岑永昌原系思恩州在城籍系本府土官知府岑堅第三男前元有兄岑永泰隨父岑堅同詣軍前納欵洪武二年頒降思恩州印信與兄岑永泰任知州故無兒男岑永昌系親弟告襲除故兄知州職事永樂四年患病次男岑瓛告替七年五月奉令旨準他替做知州便與冠帶敬此故絕十八年弟岑瑛襲職殺賊有功正統三年升田州知府仍掌思恩州事四年攺爲思恩府岑瑛就授本府知府殺賊有功升亞中大夫十二年復攺爲思恩軍民府岑瑛仍任前職殺賊有功卽升正議大夫天順元年七月奉聖旨岑瑛旣歷練老成累有軍功不爲例攺升都指揮同知仍聽總兵鎭守官調用還冩勅與他知道欽此故岑鑌襲職故該總兵官等照勅事理將弟岑璲勘明準令就彼承襲管事天順三年七月奉聖旨是欽此故庶長男岑璇預先冠帶恊同管事待出幼授職成化十五年布政司造來土官冊內開有岑璲弟三妾黃氏生男岑璇年方三歲至成化二十一年扣年九歲題奉欽依岑璇準冠帶恊同管事欽此弘治七年出幼襲職本月奉聖旨是欽此

向武州知州

黃世或田州府富勞縣民洪武二年除本縣知縣二十八年因見黃世鐵任向武州知州與鎭安府爭占地方大軍徵剿彼時世或懼怕帶印信逃往泗城州潛住三十二年總兵官招回仍原管地方有向武富勞等州縣頭目黃五等告保除任向武州土官帶管富勞縣事三十五年十一月奉聖旨已前太宗皇帝時有罪的人便罪了饒了便是好人似這幾个土官他每自知過出來認納糧差又撫安得土人好合當便著實用他欽此故男黃嗣謙永樂十三年八月奏準襲故絕侄黃宗蔭襲任奉議州知州本部奏準帶管本州島故男黃文昶襲向武州知州景泰四年六月奏準就彼冠帶故男黃文顯襲故絕奏保黃文昶侄男黃瑛應襲成化十五年八月奉聖旨是欽此流官吏目潘嶽奏稱戶絕弘治四年十二月內查勘未報

都康州知州

馮大英前元任本州島知州故男馮徳髙襲職兼鎭邊萬戶故男馮原保襲職洪武元年被富勞縣土官黃世威等趕殺占管本州島奔投鎭安府藏住病故馮進福系馮原保嫡長親男一向流落鎭安府不能出官後大軍剿捕開設奉議軍民衛所衙門蒙總兵官招回仍守原管地方就蒙具奏署事三十五年十一月奉聖旨已前太祖皇帝時有罪的人便罪了饒了的便是好人是這幾个土官他每旣自知過出來認納糧差又撫得土人好合當便著實用他欽此故長男馮斌永樂九年閏十二月奉聖旨著他襲欽此故長男馮智洪正統元年三月奉聖旨廣西路逺且準他襲還行文書著三司體覆如果不實就拏觧來京欽此故總兵等官照勅事理將男馮哲勘明準令就彼承襲天順三年七月奉聖旨是欽此故絕堂弟馮■成化十三年七月題準就彼襲職

江州知州

黃威慶系本州島土官知州長男黃中立洪武二十二年替永樂四年徵進失陥頭目陸郭安等保男黃智賢襲本年七月奉聖旨知州的有男著吏部準他襲職欽此十一月被頭目殺死次男黃智斌十五年八月奉聖旨是準他襲欽此故堂侄黃能政到部議題正統二年九月奉聖旨旣有廣西三司當該官吏委官人等保結宗圖起送黃能政到官準他襲職回去仍再體勘若有不實仍再體勘另行定奪欽此故無嗣庶弟黃能廣景泰四年六月奏準就彼冠帶患疾男黃海成化二年正月題準就彼襲職照舊軍前殺賊事寧之日到任管事

羅白縣知縣

梁原泰洪武元年欵附三年授本縣土官知縣五年徵進被傷二十三年嫡男梁敬斌替職故無子親弟梁敬宣告襲謀殺本州島知州黃智斌重刑監侯梁永現的系已故土官知縣梁敬斌嫡子應襲連人送部宣徳十年十二月奉聖旨梁永現旣有各該官吏保結明白便著他襲故父梁敬斌職事欽此

鎭安府知府

岑天保本府土官籍洪武二年授知府故嫡長男岑志剛二十八年十一月襲永樂元年患病男岑永壽署事八年正月奉令旨旣有殘疾準他皃子替了掌印凡有的事務還要岑志剛管辦敬此老疾兒岑元气正統九年正月奉聖旨岑元气旣廣西三司保勘明白極邊闗隘缺人管束準他就那里替職管事不爲例欽此故弟岑元全會勘應襲就於軍前冠帶襲職聽用殺賊會奏明白成化二年正月題準襲職知府岑元全照舊軍前殺賊事寧之日到任管事故男岑釲十三年七月題準就彼冠帶襲職故嫡長男岑金弘治十年十月奉聖旨準他襲欽此故男岑■﹝流上王下﹞應襲又該太監潘忠等奏稱本府地方設在極邊與歸順州土舎岑璋有仇屢被侵占乞免岑■﹝流上王下﹞赴京就彼冠帶準與實授本月奉聖旨是著做知府還不與襲欽此

歸順州土官知州

岑瑛系峒主加調報效土兵三千名臨敵各兵勇健獲功盡多先該峒老黃昌等累告復設州治舉保岑瑛授以知州職事會議得峒主岑瑛授以知州弘治九年十月奉聖旨是欽此

思明府知府

黃忽都世襲土官籍前元授武略將軍思明路軍民總管洪武元年欵附二年開設衙門授思明府知府故男黃廣平襲故無子次男黃廣成署事二十八年奉聖旨準他襲欽此故長男黃■﹝王岡﹞永樂十一年六月奉聖旨著他襲了欽此風疾本年五月男黃鈞替被族人黃政等殺死奏保男黃道就彼冠帶襲職弘治六年患病嫡長男黃光■﹝辟上乂下﹞查無三司會奏行勘未報正徳三年十二月俱故覆勘土舎黃暘系嫡長親孫應襲祖職及稱該府設近安南地方合照岑■﹝流上王下﹞事例免其赴京欲令就彼冠帶襲替本月奉聖旨是黃暘著做知府還不世襲欽此

馮祥縣知縣

李徳■﹝懋﹐行代林﹞思明府馮祥洞土人洪武二十八年赴京除授上石西州知州故男李壽賢接管洞事洪武元年歸附將本洞印記差頭目李處等賫赴總兵官交割後各洞兵罷洪武二年授廣西省馮祥洞知洞殘疾男李升二十四年欽做世襲巡檢二十八年九月除馮祥巡檢司世襲土官巡檢照流一同管事還著流官掌印永樂二年內官楊宗奏攺設縣治仍隸思明府管屬奉欽依準他攺做馮祥縣著禮部鑄印土官巡檢李升就升做知縣掌印本年五月赴京謝恩中途病故男李慶靑署事大理寺卿陳洽等保襲永樂四年閏七月奉聖旨準他襲欽此文選司缺冊內查得成化十八年攺爲祥州土官李廣成化十一年襲知縣十八年升本州島知州

忠州知州

黃威升江州土官籍洪武授忠州知州爲因阻當詔書十五年大軍收捕殺戮官民絕滅餘殘土民郭保等告保黃中謹襲職二十三年九月赴京準襲知州患疾長男黃智洪永樂九年三月奉欽依委實病時著他替了欽此故洪熙元年弟黃智勝襲故男黃溥成襲患病男黃鏸奏襲行勘成化十三年布政司比例奏給冠帶查勘未報弘治十三年黃鏸犯監故本年二月男黃瑚承襲查無三司會奏亦無供結宗圖按候

下石西州知州

閉賢本州島土官籍思明府人前元襲授洞兵千戶因本州島土官亡絕洪武元年舉保二年授知州故嫡長男閉三貴十八年承襲故無嗣府帖委弟閉聰護印署事後告襲永樂二年六月奉聖旨著他襲欽此故男閉瑀十六年四月奉聖旨準他襲欽此思明府

思明州知州

黃志銘父黃均壽系本府知府黃忽都弟欵附洪武二年三月赴京授思明州知州故志銘洪武二十一年七月奉聖旨著他襲了欽此

思陵州知州

韋延壽本州島襲土官洪武元年欵附兄土官知州韋彌堅將元時印信告繳被思明府隠蔽不曽申明降印二十一年降印到州故長男韋成護印永樂四年正月奉聖旨先著韋成做了思陵州知州還去照勘欽此故次男韋昌奏查正統元年十二月奉聖旨且準他襲還行文書去著三司覆勘若有不實奏來定奪欽此故長男韋長告襲成化十四年四月奉聖旨是欽此行令就彼冠帶襲職欽此正徳三年患病長男韋伯勇病故無嗣韋瑄系次男應襲及稱該州設近安南極邊地方合照岑■﹝流上王下﹞事例免其赴京欲令就彼冠帶奏聖旨是著做知州還不世襲欽此

利州知州

岑顏泗城州土官知州岑志良原任本州島知州病故絕嗣委泗城州知州岑振掌管後岑振病故故舉保伊男岑琔襲職布政司參得難任利州知州職事另行舉保有服兄岑瑤嫡長男岑顏保岑琔有服正親咨部承襲利州祖叔父岑志良知州職事永樂元年閏十一月奉聖旨著他做利州知州欽此被泗城州土官岑豹用藥箭射傷左腿年老長男岑璇景泰元年五月十九日奏襲行勘未報

太平府羅陽縣知縣

黃宗愈祖父黃瑄系本縣世襲土官伯父黃谷保洪武二年授任本縣知縣四年有忠州官族黃郎道首下頭目黃陸陪逃來本縣藏躱官軍緝捕黃谷保奔入山巖自割身死子嗣剿殺盡絕祖父黃得全因年老被駄盧興兵覇占縣治不能安居與父黃用隆出外倚住洪武七年招諭回縣民人黃桂壽告保管辦縣事未蒙實授各病故黃宣系黃谷保親侄洪武十八年閏九月奉聖旨旣是照勘明白準他襲欽此故男黃廣通宣徳五年正月奉聖旨準他欽此故絕弟黃廣海宣徳八年二月奉聖旨準他襲欽此故男黃宗愈體勘明白準令就彼冠帶承襲管事天順三年七月奉聖旨是欽此故男黃仁敬成化十三年七月準就彼冠帶襲職

永康縣知縣

楊榮賢前元永康縣尹楊朝英男洪武元年歸附授本縣知縣故十六年府帖令男楊益愆署事十九年實授故長男楊武髙結部永樂十年十一月奉聖旨著他襲了欽此故男楊■﹝王曼﹞宣徳七年八月奉聖旨著他襲欽此故男楊雄傑成化二年正月準行冠帶未襲楊雄傑照舊軍前殺賊候事寧到任文選司缺冊內查得成化十四年十一月攺設流官潘衡

陀陵縣知縣

黃福壽系本縣世襲土官歸附降印被本府土官知府黃英愆拘黃在已後洪武十三年內將帶出離府治黃福壽故男黃眞亮年幼本府委吏廖宗錫委同權縣十一年帖仰令黃眞亮暫署縣事二十年到縣署事三十二年實授長男黃勝佑永樂六年七月奉聖旨旣是土官如今著他襲實授的知縣還取布政司與太平府的保結欽此故親男黃璉宣徳七年奉聖旨著他襲欽此故正統十一年五月奏準令堂兄黃富襲職故男黃永寛保襲間亦故嫡長孫黃晟應襲成化十三年五月準就彼冠帶到任管事

太平州知州

李以忠本州島土官籍前太平府知府洪武元年歸附二年實授知州故男李圓太襲職患病男李威敬護印署事故絕李鐸系李威敬親弟三十三年雇襲故男李轂年幼宣徳七年出幼告襲本部議得伊父系革除年間替職人數本年八月奉聖旨準他做只不世襲欽此患病景泰五年鎭撫官保伊男李珤替職就彼冠帶承襲管事天順三年七月奉聖旨是欽此故男李珖成化十五年三月奉聖旨李珖準做知州不世襲欽此

龍英州知州

趙士賢本州島世襲土官籍洪武元年歸附授本州島知州故男趙人忠十二年襲故庶長男趙武威三十五年襲故庶長男趙崇森襲未實授故次男趙崇彬應襲結部宣徳八年二月奉聖旨準他襲欽此庶男趙文榮景泰四年正月準就彼冠帶後被賊射傷左腿男趙萬寧應襲本部看得趙文榮不見自行告替又無三司會奏難以準理天順八年八月二十四日行勘

安平州知州

李賽都本州島世襲土官男洪武元年總兵官歸附二年授本州島知州故嫡男李昶亦故庶長男李貴二十一年四月準襲父職永樂四年徵進安南被賊藥箭射傷殘疾嫡長男李顯保部九年十一月奉聖旨準他替欽此十六年被太平州知州李鐸興兵殺死三司保勘李顯同母弟李華二十一年七月奉聖旨是欽此查有李華見在當日襲職給慿回州管事後殘疾長男李森替職故長孫李璘承襲故長男李裕次男李嬉相繼故絕弘治十年十二月三司奏保第三男李禎應襲查得應襲土官底簿內來歷與今奏詞宗圖不同奏查已故知州李璘以前襲替來歷明白通行繳報行勘

結倫州知州

馮萬傑本州島世襲土官知州洪武二年除授患病男馮志威二年九月奏準襲父職患病男馮郎黃攺名馮武輝掌署本州島知州鄔修保勘馮武輝應替父職未實授後母岑氏讒妬武輝承襲通同頭目農業等意在陥害武輝走脫逃命岑氏返稱馮郎黃起兵奪印馮志威痼疾在牀無知文理輙信人吏潘松等掜申蒙三司委官體勘別無奪印害父供報去後馮志威病故馮阿農等各狀赴府告保武輝回州辦事頭目農業等將無籍幼小弟馮郎髙越例爭襲馮郎髙馮郎黃各具本差人賫奏公同體勘例應馮武輝承襲具奏及該鎭逺州知州趙得茂亦奏保馮武輝當襲永樂七年七月奏欽依吏部體勘得明白了著他庶長做當郎吏部尙書兼詹事府詹事蹇義奏稱那庶長男馮郎黃父在時告他搶奪印信差人去體勘來有這緣故如今馮郎黃馮郎髙進馬見在這里欽依仔細審得明白了與他定奪欽此勘得馮郎黃系已故知州馮志威庶長男𨿽應承襲緣伊父存日曽告本人有悖逆奪印情犯難今承襲馮郎髙系庶次男別無過犯永樂七年七月奉聖旨馮郎髙著他襲職馮郎黃那廝無禮發去遼東都司安置故男馮崇富未襲亦故續該龍英州知州趙文榮奏稱和州馮郎髙病故男馮崇富未襲問決本州島申稱孫男馮奎應襲看得馮郎髙替職以來今七十餘年子孫不曽具奏襲替先年本州島吏目彭澄奏要將伊孫馮奎應襲本部看得前項名字事有隠蔽行勘成化三年又奏前因查無三司會奏行勘未報

鎭逺州知州

趙昻傑本州島世襲土官籍洪武三年授知州故男趙勝昌二十六年署事備馬赴京告襲永樂三年八月奉聖旨趙勝昌著他襲了知州便回去欽此七年被趙志能父子殺死男趙得茂應襲年方一十歲保部爲無親身前來八年九月奉令旨著他襲了等出幼時來朝欽此故宣徳八年四月男趙得興替職徵傷有疾保男趙富轂替職正統十一年九月奉聖旨旣應該替職準他欽此

恩城州知州

趙斗淸本州島世襲土官籍洪武元年歸附授知州故男趙雄威洪武十年承襲故無子弟趙雄傑二十九年七月奉聖旨準他襲欽此故長男趙志顯護印亦故次男趙志暉永樂十六年正月奉聖旨準他襲了罷欽此故七年男趙福惠襲患病男趙存宣襲替成化二年正月準行令已冠帶未襲職趙存宣照舊軍前殺賊候事寧之日到任徵進染病長男趙忠順弘治十年十二月奉聖旨準他替欽此

萬承州知州

許祖俊本州島世襲土官籍洪武二年歸附授知州故男許郭安保襲永樂四年總兵官委令土兵參隨官徵進安南弟許郭泰俱各失陷許永成系庶長男九年正月奉令旨是準他襲欽此故男許奎正統五年五月奉聖旨旣土官準他襲還催都按二司保結來若不實著三司拏解將來欽此景泰元年因調徵進風疾男許榮宗替職景泰四年六月奏準就彼冠帶故男許瑢年一十二歲應襲本部查思同州土官知州黃崇廣年六歲承襲事例成化十三年五月奉聖旨許瑢準照例襲父原職欽此

都結州知州

農應廣前朝任知州病故男農武髙洪武三年實授知州故長男農威斌署州未實授洪武二十九年四月被結倫州土官馮萬傑謀殺絕嗣農威烈系親弟永樂元年二月奉聖旨著他襲還去要布政司官保結來欽此故長男農永昌襲職爲無本府官吏保結行取去後農永昌未實授故弟農永隆承襲宣徳八年二月奉聖旨準他襲還問布政司要委官保結欽此故男農得安景泰四年正月奏準就彼冠帶

全茗州知州

許武興本州島世襲土官籍洪武二年開設衙門管事故弟許武明承襲故無子許添慶系許武明親叔奏準承襲故長男許武堅年一十歲咨部永樂元年二月奉聖旨旣是年幼免他來準他襲了職欽此孫男許均玉景泰四年六月準就彼冠帶故男許勝安成化十三年七月準就彼冠帶襲職

茗盈州知州

李玉英本州島世襲土官洪武二年歸附授知州二十四年患病長男李福茂替職故長男李斌備馬赴京朝貢告襲永樂四年正月奉聖旨著他做知州欽此故李復初長男李子實宣徳二年二月奉聖旨著他做知州欽此老疾男李茂齡正統十二年四月奉聖旨準他襲替欽此患疾男李季東成化二年正月準行就彼冠帶襲照舊軍前殺賊候事寧之日到任管事成化三年二月病故絕嗣奏保親弟李季華成化十三年七月準就彼冠帶襲職

上下凍州知州

趙帖從本州島世襲土官籍父趙淸任前授龍州萬戶府元師生長兄趙帖堅前授萬戶府萬戶洪武元年將印並腳色歸附洪武二年龍州趙帖從賫貢赴京朝覲蒙將趙帖從除授太平府上下凍州知州故長男趙福祥襲職被人射死次男趙福髙亦故三男趙福禹承襲永樂四年調管領土兵徵進安南失陷趙慶昌系趙福禹嫡長親男年一十一歲本部爲無親身赴京永樂七年正月奉令旨是免他來著襲了職敬此故別無嫡庶兒男親弟趙慶隆告襲病故無嗣趙福髙男趙禮保勘聽襲間又故趙禮男趙廣勝天順六年保送軍前襲職患疾奏保男趙世眞成化十三年十月準行就彼冠帶襲職

思同州知州

黃崇廣本州島世襲土官祖父黃宗勝原襲曽祖父黃克嗣思同州知州故洪武十三年父黃朝容系長男告襲三十一年十二月奉太祖髙皇帝聖旨與他冠帶回去署事還體勘他欽此三十二年實授故長男黃宗廣年六歲永樂四年正月奉聖旨他𨿽年幼土人每旣信服他著他襲做知州欽此故男黃威顯正統十三年十月奉聖旨黃威顯旣總兵官三司等官保勘明白準襲他父知州著回州管事撫卹人民欽此故長男黃志灝成化十一年四月奉聖旨準他襲欽此

左州同知

黃郭鼎前朝左州知州黃萬明男被上思州官族黃宗順興兵侵占趕逼郭鼎流移龍州住坐洪武元年歸附前土官知府黃英衍將原占本州島印信繳納總兵官處二年蒙降本州島印信黃英衍拘畱在已三年本州島鄕老接取黃郭鼎回州復業故親男黃佛生二十二年府令署事二十八年爲謀殺等事府帖準令男黃慶斌暫署州事三十年爲陳情事提取絕嗣本年除流官知州張思溫赴任三十二年放回爲民鄕老張五等告保黃勝爵系土官宗派應襲三十二年準襲本州島同知職事後有耆民人等周安等隨本官朝賀告保同知黃勝爵升除知州本部議擬不準永樂元年正月奉聖旨他首先來朝又有人保他升做知州只不做世襲若不守法度時換了欽此故男黃蘊亮年幼宣徳七年出幼奉聖旨準他做只不世襲欽此故成化十二年並二十年節該伊次男黃昱奏襲行勘未報文選司缺冊成化十三年選流官知州韓隆周安

龍州知州

趙帖堅世襲土官洪武元年歸附二年赴京朝覲除龍州知州兼守禦職事故親弟趙帖安男趙宗壽二十五年十一月奏準襲伯父趙帖堅職事故男趙景升洪武三十一年襲趙景升爲榜文事提問病故無子堂叔趙武成承襲間爲不法事提解行在都察院病故男趙仁政宣徳三年五月奉聖旨著趙仁政做知州還去催那三司的文書來欽此故男趙南傑景泰四年正月準就彼冠帶故男趙源成化十一年九月準就彼冠帶到任管事故無嗣趙相系親侄及稱該州地方設在極邊與交南抵界照岑■﹝流上王下﹞事理免其赴京欲令就彼給與冠帶正統三年奉聖旨是趙相與做知州還不世襲欽此

慶逺府那地州知州

羅黃貌系宋朝世襲土官歸附洪武七年授本州島知州九年被利州知州岑志良殺害刼去印信十六年男羅寶赴京欽蒙重發降印信除授本州島知州十七年被賊殺死親男羅撻十九準襲故男羅志通永樂十年五月奉聖旨準他襲欽此故嫡長男羅文愈正統五年七月奉聖旨他是土人旣有府州官保結著他襲還行文書與布政司覆勘若不實拏解來京欽此疾男羅武傑年十一歲成化十三年七月奉聖旨著他襲欽此患病正徳五年五月男羅廷■﹝葡蘆﹞應襲及稱該州地方不寧乞免本舎赴京準令就彼冠帶奉聖旨是羅廷■﹝葡蘆﹞著做知州還不世襲欽此

廣南府同知

儂卽金洪武十七年任本府土官同知頑拗不服糧差官軍剿殺間逃亡十九年男儂眞佑襲二十九年又爲開設廣南衛守寨不服官軍擒殺永樂六年儂卽金赴京自首比先詐死逃匿首要攺過自新欽蒙放去遼東住坐裏老火頭何安等先保儂眞佑男儂郎舉系儂眞佑等叛屬難準襲用將節次奏過緣由永樂二十二年十二月初九日本部官題奉聖旨儂眞佑犯的事在大赦以前了他的兒子儂郎舉土人每旣保他好吏部行文書著他知道等他來朝時與他官職去欽此續該本人到部洪熙元年正月奉聖旨這事都在大赦以前了準黔國公說著儂郎舉做廣南府通判欽此故男儂胤祖襲徵進麓川有功升本府同知故男儂俊襲故庶長男儂壽齡成化元年五月準行令儂壽齡就彼冠帶承襲該三司會奏儂俊庶次親男儂良應襲成化三年十一月準行令儂良應就彼承襲故十八年六月堂叔儂士英奉聖旨儂士英著做土官同知欽此

宜良縣湯池巡檢司巡檢

馬祺元江軍民府因逺羅必甸長官司土民永樂二年父馬奴因曉夷語選充通事節跟都指揮等官陳浚等徵進八百累次下畨故宣徳二年馬祺仍充通事景泰元年該雲南車裏軍民宣慰司土官刀思弄發等各奏保通事馬祺入畨年久辦事公謹要照巡檢馬速魯麻事例升除土官職事景泰元年四月奉聖旨旣土官每保準他升授巡檢欽此故長男馬添祥次男馬詮相繼故絕馬祺次男第三男馬添祿應襲緣伊父原充下畨通事保升土官巡檢不系軍功升授查有前項欽依不曽開有世襲字樣成化十六年十一月奉聖旨馬添祿準做土官巡檢欽此嘉靖九年十二月馬添祿攺名榮祿親孫馬瓚奉欽依準令冠帶就彼到任管事欽此

南丹州知州

莫金本州島土人系前任知州洪武二十八年莫金被大軍剿捕後有都督同知韓觀令男莫祿暫管州事三十五年十一月奉聖旨已前太祖皇帝時有罪的人便罪之饒了的便是好人似這幾个土官他每旣自知過出來認納糧差又撫安得土人好合當便著實用他如何著他署事你吏部行文書去教黃世或馬進福黃嗣彌莫祿知道都著他每實授知州攺隸的州縣地方不動欽此年老男莫植替職宣徳三年三月奉聖旨是欽此故男莫必升景泰四年正月奏準就彼冠帶武進伯朱瑛等照勅書事理將應襲弟莫必勝準令就彼冠帶承襲天順三年七月奉聖旨是欽此故嫡次男莫繼恆保襲弘治二年七月奉聖旨是欽此

東蘭州知州

韋錢保系世襲土官知州洪武十二年歸附授知州十八年故親男韋萬目二十八年準襲患病嫡男韋贊見年一十六歲永樂五年八月奉聖旨準他替職欽此故長男韋濟民永樂二十二年五月奉令旨準他襲敬此故絕韋錢保孫韋爵應襲告保在官宣徳七年被首賊黃文進等殺死長男韋翫正統元年三月奉聖旨準他襲欽此故妾覃氏生男韋興宗年六歲保伊叔韋善借職候韋興宗長成退還職事十一年七月奉聖旨是準擬欽此後韋興宗長成景泰四年正月奏準就彼冠帶替職仍將伊叔韋善革去冠帶閒住韋興宗病故男韋祖鋐成化十一年十二月奉聖旨準他襲欽此老疾男韋正寶陣亡要將嫡孫韋虎臣替職行勘未報嘉靖二年十一月撫按官會奏韋虎臣病故男韋起雲幼小染病將伊弟韋虎林承襲但稱該州設在極邊地方讎殺未寧比照岑■﹝流上王下﹞事例免其赴京就彼實授奉聖旨是韋虎林暫準冠帶照舊軍前管事待勘明之日與他實授以後務要依期領兵防守若有違礙撫按官奏來處治欽此三年復勘明白奉聖旨是韋虎林準與實授欽此

奉議州知州

黃嗣昌系向武州土官知州黃世或男嗣昌有祖黃志威已備方物令伯父黃世鐡赴京奏準除伯父黃世武任都康州知州次伯父黃世鐡任向武州知州父世或授富勞縣知縣洪武三年祖黃志威朝貢回還向武州在閒五年總兵官江夏侯大軍到來南寧府祖父統領土兵接濟軍餉蒙授奉議州兼守禦事後赴京朝賀十五年正月會同館內故二十八年爲鎭安府奏發蒙大軍到來徵進父黃世或懼怕前往泗城州寄住三十二年蒙總兵官招諭父黃世或回守地方赴京三十三年除署向武州土官帶管富勞縣事永樂元年實授先有奉議州頭目周眞進等告保黃嗣昌襲管奉議州事因有兄黃嗣彌在閒亦是黃志威一般嫡孫譲兄黃嗣彌承襲除授知州被田州府知府岑永通令弟岑永寧殺死兄嗣彌全家頭目黃文召告保黃嗣昌承襲永樂四年正月初九日早本部官於奉天門引奏奉聖旨著他做奉議州知州不志誠時換了欽此故庶長男黃宗蔭奉議向武二州目民陳蔭等告保襲奉議州知州兼管向武州事本部參照黃宗蔭旣系黃嗣昌庶長親男應襲奉議州知州其向武州知州黃嗣譲亦系黃宗蔭同宗今旣絕嗣本州島事務亦各準令黃宗蔭帶管宣徳七年二月奉聖旨是欽此故男黃文顯襲職景泰四年六月奏準就彼冠帶

泗城州知州

岑振系本州島土官知州岑善忠嫡長男振祖父岑恕木罕授宣命散官武略將軍來安路總管父岑善忠襲授宣命武略將軍來安路總管洪武初欵附給降印信授來安府知府五年被宗叔岑堅揑詞排陷大軍收捕已沐恩宥總兵官江夏侯將來安府與田州府知府岑堅兼守禦事本府衙門不曽革並七年復附降印授泗城州知州職事故長男岑振襲故長男岑瑄差頭目蘓祥賫奏永樂元年五月奉聖旨岑瑄準他襲了欽此故絕妻盧氏襲職永樂二十二年七月照欽依例準他襲行文書著他知道敬此鎭巡三司奏岑豹告系岑瑄親侄比先曽立爲嗣因年幼伯母盧氏借職今豹長男大會議令岑豹承襲令盧氏在閒量撥附近田莊養贍終身本部依擬具題宣徳七年五月奉聖旨是欽此故男岑應應襲成化十四年四月奉聖旨是欽此

田州府上隆州

知州岑永通系本府在城籍已故田州府知府岑堅長男洪武元年領眾歸附二年十月除授知州二十六年父岑堅病故永通系長男具奏欽準襲父田州府土官知府職事帶嫡長男岑祥在府聽承府事次男岑瓊年幼令房叔岑貴撫育岑瓊在州恊同流官辦納稅糧等項事務岑瓊後長男年一十六歲出幼自備馬匹等物進貢告授前職本部查得本州島知州岑永通先襲故父岑堅知府職事並上隆州除授流官管事等項議擬不準永樂四年十二月奉太祖皇帝聖旨著做知州欽此故男陳氏宣徳四年二月奉宣宗皇帝聖旨準他襲行文書著他知道欽此後陳氏故絕景泰四年總督等官保本府已故土官知府岑紹庶次男岑鐸任本州島知州本月奉景皇帝聖旨是欽此成化二年都督和勇等奏稱廣西斷藤峽山極險峻各賊哨聚爲患看得先任田州府上隆州知州岑鐸被伊祖母岑氏奏其姦嫂謀殺親兄岑鑑拏送廣西布政司收監候伊母妻奏訴並無姦嫂殺兄情由臣訪得岑鐸所犯系土官衙門爭論事理伏乞以地方爲重岑鐸宥其可矜疑之罪令其復任上隆州知州職事遷來斷藤水路中間地名碧灘開札衙門把截道路等因奉憲宗皇帝聖旨他每旣會議處置停當都準行該看了來說欽此該兵部咨查議覆奏奉憲宗皇帝聖旨是都準議碧灘立做武靖州隸潯府岑鐸饒了罪著武靖州知州欽此行令岑鐸武靖州土官知州正徳三年故庶長男岑玘應襲及稱該州設在斷藤峽口盜賊不時出沒不可缺官撫理合照岑瑬事例免其赴京奉武宗皇帝聖旨是著做知州還不世襲欽此

恩城州知州

岑烈本州島原任知州洪武二十六年故絕景泰四年九月奏保本府土官知府岑紹庶次男岑欽任本州島知州奉聖旨是欽此

慶逺府忻城縣

知縣莫敬誠系本府宜山縣民前八僊屯土官千戶莫保子孫總兵三司保擒治房族土兵一千名口納糧追出原虜去良民人口婦男一十六口送官升本縣知縣世襲故男莫鳯未襲先故孫莫魯應襲本部看系初襲人數成化十三年七月奉聖旨莫魯準襲他祖原職欽此

崇善縣知縣

趙福賢系本縣世襲土官知縣趙元佐男洪武元年欵附二年授襲祖職患病長男趙暹永樂元年正月奉聖旨是準他替職欽此宣徳三年爲侵占地方殺擄等事全家抄札景泰二年該太平等州縣鄕老何全等告保李循懋承襲三司議得李嵩系李懋詐名及目老黃■﹝日上永下﹞等告保前土官農污孫男農廣賢蓋土人挾詐多端若保別縣之人終不信服合無除授流官知縣前來掌管正統三年八月奉聖旨是選的當除去撫治夷民欽此

太平府飬和州

知州趙志興本州島世襲土官籍歸附授本州島知州故無嗣本州島頭目歐二等告保弟趙方承襲兄職護印故男趙武寧年幼布政司將本州島印信暫令土官弟趙志眞掌管趙武寧出幼襲職永樂元年二月奉欽此旣是年幼免他來準他襲了職欽此故族目人等告保依庶兄趙武髙襲職五年九月奉聖旨免他來著襲了職欽此查得天順四年八月內太平府知府林貴等奏保趙茂授職本部參系不準人數本州島已除流官管事年久仍難準理

上石西州知州

何士弘本州島籍系靜江府人爲因本州島官亡絕本府舉保權辦州事洪武二年給降印信開設衙門就任本州島知州故二十一年府令男何義護印亦故無嗣本宗別無以次兒男本州島印信一向頭目鄧嬰守護及族目黃髙興何士弘不系同族委系異姓無干之人不系承襲成化十五年正月題準選除流官知州彭侃訖

永平寨巡檢司巡檢

黃文聰本府土官籍有前土官知寨韋義郎家人韋進告有家人韋義郎於洪武二十七年三月初八日故黃文聰署事革並

結安州知州

張仕泰本州島世襲土官洪武元年歸附二年除授知州故絕親弟張仕榮赴京朝貢二十六年襲故長男張髙永樂四年正月奉聖旨準他襲欽此正統十一年布政司咨據該州倘甲村土民趙王二等告稱被結倫州知州馮宗富等聚眾將本州島知州張髙殺死

嘉靖七年添設三十員

武靖州知州岑邦佐田州吏目岑邦相

臨時巡檢龍奇巖馬甲巡檢盧蘓

大田子甲巡檢黃富萬洞甲巡檢陸豹

楊院巡檢林盛思郎巡檢胡喜

累彩巡檢盧鳯怕河巡檢羅玉

武龍巡檢王筍拱甲巡檢邢相

牀甲巡檢盧保婪鳯巡檢黃陳

下隆巡檢黃對縣甲巡檢羅寛

篆甲巡檢黃采砦桑巡檢戴得

怕牙巡檢李徳思幼巡檢楊趙

侯周巡檢戴慶思恩白巡檢王受

興龍巡檢韋貴定羅巡檢徐五

定安巡檢潘良古零巡檢覃■﹝公上皿下﹞

舊城巡檢黃石那馬巡檢蘓闗

下旺巡檢韋文明都陽巡檢王晉

○四川

烏撒軍民府土官知府

實卜系婦人洪武十六年除本府女知府患病男阿能應替洪武十八年六月敬依準替實卜病故長男祿革先故嫡孫卜穆年幼保次男阿能替職後卜穆年長赴京朝奏二十四年奉太祖皇帝聖旨襲了欽此卜穆故男凱班年幼卜穆親弟阿達借職永樂十六年正月奉太宗皇帝聖旨只著他親男凱班做知府欽此阿達發回凱班未任病故保阿達侄安銘赴京告襲中途亦故又保卜穆弟能得襲職宣徳二年九月奉聖旨著能得襲做知府欽此故堂弟尼祿宣徳五年六月奉聖旨準他襲欽此故堂叔公普茂系阿能長男能得堂弟正統四年四月奉聖旨準他襲還著三司保結前來欽此故卜穆應襲曽孫福客患病保前故知府阿能長孫隴舊借襲成化四年三月本部題準行令隴舊冠帶到任管事福客病痊照舊退還承襲故後隴舊患風病退還福客親弟安伯承襲成化十三年八月奉聖旨是欽此行令安伯就彼冠帶襲職故男福沙亦故戶絕三司奏保舎人安得系已故土官知府實卜嫡派土官知府尼祿長男宇通嫡長男安得應襲弘治三年六月奉聖旨是欽此

建昌衛軍民指揮使司白水馬驛土官驛丞

陳眞系前建昌府雜造局民洪武二十五年爲因月魯作耗人民逃散蒙土官指揮使安的差委招撫夷民就令署驛接應走遞三十一年本官帶領陳眞赴京奏保欽授本驛土官驛丞老疾宣徳六年男陳得名奉聖旨準他替也不世襲欽此老疾男陳忠查無會奏擬將本人發回奏定奪景泰四年十二月奉聖旨路逺往復人難著他冠帶回去管事仍行都布按三司保勘明白若有姦詐解來發落欽此

建昌衛軍民使司使司瀘沽驛驛丞

楊興祖系本衛前僧綱司籍民洪武三十年赴京除授前職給由患病男楊應亮起送到部查得先該楊興祖朝賀到京將歷任腳色緣由具告定奪永樂元年正月奉聖旨著他從新去做欽此今要替職爲查本官原系舉保授任別無功迹今告年老要替難準欲令回任聽終於官伊男隨父回還宣徳五年十月奉聖旨準他替只不世襲天順四年患疾男楊朂患病五年兵部咨男楊景昭就彼冠帶緣先年四川行都司並本衛二次奏保行仰二司會勘到今二十七年之上未見勘報今奏前因仍難定奪弘治元年十一月奉行勘未報

烏蒙軍民府知府

實哲系本府知府亦得曽祖母洪武十九年七月蒙總兵官西平侯鈞旨亦得年幼不諳理法著令曽祖母實哲替職本年十一月文華殿啟聞訖依蒙管事故男阿普襲故納孔年幼難襲三十三年六月令伊妻設北替任管事亦故緣男納孔先於三十一年五月保納孔妻撒可承襲前職保部永樂二年八月奉聖旨著撒可襲了知府職事還要布政司保來欽此故男祿昭告要就府冠帶承襲宣徳六年二月奉聖旨準他就那里冠帶還催那保結來欽此故無子正妻楊普亦故止有次妾撒姑應襲要照撒可等事例就府冠帶襲職正統元年四月奉聖旨照例準他還催取布政司保結來欽此故要保已故長男厄勒正妻亦得母實固就彼冠帶正統十二年七月奉聖旨準他襲還著三司保勘來若不實就著巡按禦史拏了問欽此親男祿尉告襲勘報成化四年三月準行令祿尉就彼冠帶承襲患病伊妻實舟應替六年九月準襲故祿溥族兄阿圭嫡長男祿載應襲但稱該府地方與芒部犬牙相攙難以摘離行令本舎照例納榖三百石就彼冠帶管事嘉靖三年七月奉聖旨是這土舎準照例納榖完日就彼襲替欽此

重慶府信寧巡檢司巡檢

田惟載思南民籍明氏時授懷逺將軍洪武四年六月大軍平屬田惟載赴京朝覲五年將宣撫司攺設思寧進忠長官司授長官職事會同館病故有同去頭目邢仕安告蒙禮部奏令男田茂常承襲領勅印回還到任爲因地方系彭水武隆二縣先行附籍別無地方申達啟奉令旨將思寧長官司攺設信寧巡檢司系彭水縣所屬五年到任患疾次男田任諒告替三十三年十二月準替

成都府茂州汶川縣寒水巡檢司巡檢

髙小金本縣上寒水里人父髙良兒前代世襲巡檢洪武七年六月欽授世襲寒水巡檢司土官巡檢故當年本處首目孟道貴作耗總兵官克復威茂等處男髙才貴投降緣與孟道貴同寨人數將印信給與副巡檢孟尙保掌署髙才貴起解行至中途脫走回家一向爲民後孟尙保爲事印信兵牌人等掌管三十一年裏老人等舉保髙才貴管事赴京禮部批回掌印署三十五年除授巡檢朱麒到司管事當年赴京朝賀本官具告本司原系土官衙門髙才貴見在告奪永樂元年二月奉欽依那土人髙才貴已經赦了便是好人如今取他赴京來除他去欽取永樂二年正月奉欽依著他做寒水巡檢守法度時常教他做不守法度換了欽此故男髙興永樂七年二月奉令旨著他做巡檢只不做世襲不守法度時不用他敬此故男髙茂林宣徳六年二月奉聖旨準他做不守法度時換了欽此正統七年被賊殺死九年男髙隆送部查無保結欲將髙隆發回勘奪本年十二月奉聖旨髙隆他父旣被賊害該管官吏人等保勘他系嫡長男著襲巡檢職事回去撫管夷民著四川三司該府官覆勘並查印信有無奏來不許扶同作獘欽此患病男髙盛故長孫髙貴玄孫髙天祿相繼病故髙隆庶長男髙徳弘治十年十二月奉聖旨是髙徳準襲土官巡檢欽此

芒部軍民府知府

發紹系本府已故土官安玆弟襲職洪武五年總兵官立嗣將侄男已作起發赴京給賜冠帶回還十六年四月賜發紹實授知府朝覲病故總兵官著令已作署府事故妻速感應襲二十二年十月奉欽依著做知府管事故男阿弟年幼舉保枝葉小土官阿伯暫署府事候阿弟長成承襲二十八年準令署事阿弟出幼備馬赴貢告襲永樂三年十二月奉聖旨準他襲職欽此十二年妺香佩襲故兵部尙書王驥題阿弟無子保阿弟庶長男蜜戴亦故推保本人正妻奢貴照本府女土官知府速感等繳部準令就府冠帶事例令奢貴冠帶管事正統七年五月奉聖旨準他後不爲例欽此故三司奏勘居宗系奢貴親子應襲要令就彼冠帶議擬再勘會奏天順三年五月奉聖旨是欽此未襲故成化四年勘得居宗正妻奢愨應襲本年三月準行令奢愨就彼冠帶承襲故二十年奢愨男隴慰告襲行勘未報嘉靖元年參將何卿保土舎隴壽該襲及弟隴政爭奪先該布政司結勘奏保隴壽在萬里不毛之地旣該彼處官司會勘準照及邊事例就令在彼襲替仍取宗圖奏奉聖旨是準在彼襲替欽此

東川軍民府知府

攝賽系烏撒軍民府前知府實卜長女軍民府女土官知府姑勝古長男阿發娶爲正妻夫故前知府姑勝古年老洪武二十年欽依承襲知府二十一年本府蠻民爲逆大將軍收剿二十四年復職二十六年奉太祖皇帝聖旨依舊設做府治土官攝賽還著他做知府欽此故男普合備馬赴京進貢永樂四年正月奉聖旨準他襲欽此故男阿得年幼眾議親弟阿伯暫襲候阿得長成襲替具本差小土官以車等賫奏永樂十年正月奉聖旨不準他兄弟襲只著他兒子襲便十歲以下也著襲了他那兄弟旣是夷民信服著他做首領官名頭幫那小的辦事欽此故後保堂弟普得就府冠帶正統三年正月奉聖旨旣有三司委官保結且準他襲還行文書去照勘若有不實奏來定奪欽此故男烏伯查勘應襲準令就府冠帶天順三年四月奉聖旨是欽此嘉靖五年奏保祿慶承襲本月奏聖旨是祿慶準照例納榖完日就彼襲替欽此

同知

李任廣本州島人蔭授前宣慰司副使洪武四年投降七年七月授龍州同知十六年赴京朝貢故男李昭洪武十八年啟準襲故男李覺永樂十年正月奉聖旨準他襲欽此十二年赴京朝貢故次男李爵應襲二十二年正月奉聖旨照例欽此

判官

王祥本州島古城鄕人授前宣慰司副使洪武四年投降七年除授龍州判官故男王思民十六年赴京朝覲當年十一月襲職患疾男王眞永樂三年十二月奉聖旨旣患眼疾準他替了欽此故無嗣故弟王智男王崇政永樂二十二年正月奉聖旨照例欽此故王璽系王思民庶長男宣徳三年十二月奉聖旨準他襲欽此

龍州宣撫司經歷司知事

康進忠宣徳二年充把事爲因松茂作耗總兵官蔣貴坐調本州島土兵差委土官知州薛義忠同康進忠前赴軍前聽調殺賊寧息七年番蠻仍復作耗本州島差委督領守有功九年升龍州爲宣慰司土官知州薛繼賢同裏老吏文富舉保康進忠升任土官知事不支俸給十年十月差把事王思聰伴送康進忠赴通政司告投本年十二月奉聖旨吏部知道欽此正統元年正月奉聖旨旣已土官土人舉保著他做知事不爲例欽此故男康志新先故會奏康志誠委系康進忠嫡男成化十七年六月奉聖旨康志誠準做土官知事欽此故弘治六年並十三年康茂禾康茂倫各奏承襲行勘未報弘治十五年題康志誠故康茂倫襲職本舎祖系保升不曽開有世襲字樣奉聖旨康茂倫準襲土官知事欽此正徳十三年康茂倫親男康廷鳯該襲正舎自祖以來不曽開有世襲字樣奏奉聖旨是康廷鳯準襲欽此

天全六番招討太平驛土官驛丞

髙庸本司土人洪武年間本司委接逓使客永樂八年任驛丞故男髙孟儀十年襲故男髙倫景泰二年襲故長男髙志洪成化十四年二月二十七日準襲

平樂府照平堡巡檢司巡檢

龍彪冠帶千長先該峒老黃昌等復設州治巡檢舉保龍彪授本堡巡檢會議得千長龍攺授照平堡巡檢帶領土兵乘坐哨船專一巡哨弘治九年十月奉聖旨是欽此

馬湖府知府

安濟蠻夷長官籍羅羅人洪武四年投降患病令男安本代領各司土官王麒等赴京五年正月攺立馬湖府安濟授世襲知府患病男安本奏準襲職故男安浚永樂五年三月奉聖旨準他襲欽此男安灝正統三年二月奉聖旨且準他襲還行文書去體勘如果違礙具奏定奪欽此故弟安洪景泰三年二月奏準行令就彼冠帶襲職患疾長男安鰲成化六年六月準行令就彼冠帶替職弘治八年文選司付開土官知府安鰲爲事問擬淩遲處死家口遷徙撫巡三司奏要攺設流官知府本部覆題奉聖旨準攺設流官知府欽此選知府程春震訖

龍州知州

薛文勝本州島鎭平鄕人先任明氏龍州宣慰司同知洪武四年投降七年授龍州知州十二年克復松州文勝署松州事十三年招諭到雪郎等一十四族土官備馬赴京朝覲欽依松潘安撫司安撫故男薛繼賢十八年九月奉太祖皇帝聖旨不要照勘準他承襲欽此十九年備馬赴京謝恩二十年赴京請授誥命本年正月奉太祖皇帝聖旨攺爲龍州知州與他誥命欽此患疾長男薛忠義永樂二年八月奉聖旨準他替欽此宣徳二年爲因松潘番人作耗坐調本職前徵有功宣徳九年十一月升襲宣撫司宣撫患疾男薛志升正統二年十二月奉聖旨該部知道欽此兵部掌行

○貴州

婺州縣知縣

田惟厚思南宣慰司民祖土居頭目前元授武徳將軍沿溪洞掌管職事男田茂得患病未任故後有婺州縣缺流官土官知縣宣慰田大雅舉保伊男田任信永樂元年四月奉聖旨準他做只不做世襲若不守法度時換了欽此患疾男田弘濟應襲爲查無田任信不系世襲官員今旣患疾本縣見有流官知縣孫騎管事難以準襲具奏將本人送順天府給引照回原籍訖

縣丞

陳隱思南思印江長官司積祖土居頭目前元授思州安夷縣知縣男陳思賢洪武四年前土官宣慰使田任智委令官解方物在途病故後因婺州縣缺土官縣丞宣慰使田大雅將伊男陳怡舉保永樂元年四月奉聖旨準他做只不做世襲若不守法度時換了欽此故庶長男陳瑀保襲查無世襲事例發回原籍當差

都儒五堡三坑等處巡檢司巡檢

申世隆原三坑圗人前任大萬山長官司長官申俊系世隆孫男該宣慰使田大雅舉保到部永樂元年四月除授前職故正統七年保男監生申佑襲職本部參得不系世襲奏準立案景泰四年三司又保嫡孫申秩承襲本部仍參不系世襲三月二十九日奏準發回爲民文選司缺冊內查得成化十年七月除流官朱光

貴州都司普安衛軍民指揮使司安順州同知

阿窩原充龍家寨長洪武十四年歸附累年備馬赴京朝賀十八年除授本州島判官三十五年無嗣親侄阿宇本年九月奏準令襲職升本州島同知永樂五年十二月男阿寵替職景泰二年遇例納米升知州故長男張承祖天順七年閏七月題準不爲常例將張承祖準襲土官知州仍貼流官知州辦事成化二年爲因土官安受堂弟安查與土官顧鐘爭管地方讎殺人命互相奏告三司會問得張承祖造意主使殺人監故男張節故絕太監張成等奏稱張承祖旣是不曽犯該姦盜判逆革職等罪在監病故絕嗣張傑系承祖胞飬爲子堂侄應襲其張傑髙叔祖阿窩原任土官判官伊曽祖阿宇原任土官州同知俱因軍功升授成化十八年三月奉聖旨張傑準他襲土官州同知欽此故侄張軾弘治十六年告襲查本舎祖父不曽開有世襲字樣奉聖旨張軾準襲土官同知欽此

鎭逺府同知

何斌思南宣慰使司鎭逺州鎭逺金容金達蠻夷長官司籍祖土居頭目曽祖何信甫前原任髙舟洞長官故祖何九升任思印江長官司正長官故父何濟系嫡長男襲職本州島知州戴子美病故戶無應襲之人蒙思南宣慰使司宣慰田大雅將父舉保洪武三十五年九月奉聖旨州縣設的官都依太祖皇帝舊制這長官準他保做知州欽此後該貴州鎭逺府鎭逺州吏目胡燾奏稱民少官多要行裁革鎭逺州存畱新設鎭逺府將土官知州調除同知判官對品攺用其餘流官乞取回部三司議計得鎭逺府鎭逺州委的民少官多欲將鎭逺州裁革存畱鎭逺府管屬各長官司本州島土官知州同知判官何瑄等乞勑該部定議知州量攺鎭逺府佐二官職事同知判官量攺鎭逺施秉二長官司正副長官等職本州島流官印信俱送該部正統三年四月奉聖旨該部知道欽此議得鎭逺府鎭逺州委的民少官多要將鎭逺州裁革止存畱鎭逺府管屬各長官司合無準其所奏數內土官同知判官量攺鎭逺施秉二長官司正副長官等職系行在兵部掌行除行定奪外緣土官知州何瑄系從五品本府止有同知系正品別無從五品職事未敢定奪乃裁革本州島流官知州梁埠吏目胡燾並印信合當取回吏典合當從攺撥正統三年五月奉聖旨土官知州何瑄不爲例著做鎭逺府同知其餘的準議欽此天順四年九月患疾長畏何斌替職天順五年六月奉聖旨是欽此故五年長男何麒應襲本年十月準行令何麒就彼冠帶承襲故庶男何魯承襲就彼冠帶本舎自祖不曽開世襲字樣弘治十六年十月奉聖旨何魯準他襲欽此故長男何承宗應襲父職本部看得本舎自父祖授官承襲以來原無開有世襲字樣等因題奉聖旨準他襲欽此

鎭逺府通判

楊從禮思南宣使司鎭逺州鎭逺金容金逹蠻夷長官司土官籍授前代忠翊校慰鎭逺州同知病故男楊忠順授前代忠勇校慰鎭逺州同知洪武五年攺設鎭逺州世襲同知男楊思恭於二十三年九月十九日襲職患疾宣慰田大雅舉楊政麒系嫡長男保送到部洪武三十二年正月準襲患病長男楊永泰保襲間故楊政麒次男楊永寧帶領永泰次男楊瑄赴京承襲楊永寧奏稱要照知州何瑄攺升同知事例令侄楊瑄襲任鎭逺府佐二官該兵部議擬正統七年十一月奉聖旨楊瑄著做鎭逺通判不爲例欽此正統十四年楊瑄殺賊有功升從五品成化二年調領民兵徵進茅坪等處陣亡未有兒男保送親叔永寧嫡長男楊裕襲替間楊瑄妾趙氏生子楊復生仍保楊裕借襲三年十二月題準行令楊裕就彼冠帶借襲堂兄楊瑄土官通判候楊復生長成照舊承襲弘治三年楊裕退還通判職事已故通判楊瑄庶長男楊復生應襲弘治三年五月奉聖旨是欽此故親男楊蕃該襲查得本舎自祖以來不曽開有世襲字樣嘉靖元年十一月奉聖旨是準他襲欽此故嘉靖十五年五月親弟楊薫應襲查得本舎自祖以來不曽開有世襲字樣本月初四日奉聖旨準他襲欽此

推官

楊再華思南宣慰使司鎭逺州金容金達蠻夷長官司籍祖土居頭目前元任思州軍民宣慰司管軍萬戶男楊政潮任鎭逺軍民安撫司副使故後因本州島缺土官流官判官本司宣慰使田大雅舉保伊男楊通全送部塡任判官永樂元年四月奉聖旨準他做只不做世襲若不守法度時換了欽此患病長男楊光勝替職緣本官不系世襲官員十四年十二月奉聖旨準他替欽此患病長男楊昌珪應襲緣不系世襲官員宣徳十年二月奉聖旨準他替職去管事欽此正統三年裁革本州島衙門將楊昌珪量攺鎭逺等長官司副長官未授病故將男楊忠保送替職楊忠比土官何瑄等攺任府官事例於正統十一年正月奉聖旨楊忠不拘例著做鎭逺府推官職事欽此楊忠患疾男楊欽應襲成化十三年十一月題準行令就彼冠帶襲職患病男舉人楊載春應襲正徳四年十二月奉聖旨是楊載春準他替欽此

覃韓徧刀水巡檢司巡檢

陸公閱思南宣慰使司思印江長官司籍充思南宣慰使司奏差洪武七年十一月本司前宣慰使田任智舉保欽除本司巡檢男陸傳應襲老疾保侄陸機替襲正徳十一年七月奉聖旨旣是土官準他替還催保結來若有虛詐問罪不饒欽此正統十六年該部題土舎陸爵髙祖陸公閱父陸玟襲替土舎陸爵系已故土官陸機親孫故舎陸玟親男爲照陸爵祖父故後十年之外旣經守巡比冊無礙但本舎自祖以來不曽開有世襲字樣題奉欽依準他襲仍不世襲欽此

新添衛新添長官司甕城河土官巡檢

羅補孟原系本處土人正統十四年賊首阿抱等僞稱蠻王反叛男羅信潛從山箐偸路告討救兵領副總兵田都督榜起集民夫采木搭蓋甕城河橋梁節次隨軍敵賊斬獲首級解官景泰二年總督軍務侍郎侯琎題欽依升授土官巡檢職事專守甕城河巡捕傷故男羅澄應襲成化十四年正月奉聖旨羅澄準襲他父原職欽此

宣慰司谷龍巡檢司土官巡檢

宋海先充頭目正統十四年貴州諸夷反叛宋海領兵親殺首級六顆景泰元年攻克光翁羊場等處寨共殺首級五顆總督軍務侍郎侯琎奏準將宋海授巡檢就領所管原寨人民守谷龍一帶地方巡捕盜賊天順四年患病的長男宋權題準承替照舊守把谷龍等處路口巡捕盜賊老疾嫡次男宋輝應襲弘治十一年十月奉聖旨是準他替欽此

的澄河巡檢司巡檢

劉樞原系貴竹長官司土民正統十四年洪江邛水賊冦反叛指揮張貴招諭民兵將男劉仲成等充總甲劉樞及弟劉機等充當敢勇隨同張貴殺賊劉樞節次殺賊有功景泰二年總督侍郎侯琎等奏準將劉樞授的澄河巡檢職事著令守把隘口巡捕盜賊故男劉炎成化十七年十月奉聖旨劉炎準做土官巡檢欽此故男劉坤弘治十二年七月奉聖旨是準他襲欽此

永寧州盤江巡檢司巡檢

李阿康洪武年間充普安路把事故男李阿定承充把事故永樂十四年攺設普安州將男李誇仍充把事正統三年跟隨土官隆本等徵進麓川等處節次殺賊有功總督侍郎侯琎奏準升授永寧州盤江巡檢司巡檢不世襲仍管本州島把事專一捕盜不管司事故男李安患疾嫡長男李英應襲祖職成化十八年八月奉聖旨李英準做巡檢不世襲欽此

普安州判官

隆禮始袓金龍任元普安路軍民總管府懷逺大將軍升曲靖宣慰司故始祖母適恭率部夷民首先歸附洪武十六年授普安軍民府知府世襲故髙伯祖普旦襲故髙伯祖者昌三十二年襲授貢寧安撫司安撫攺設衙門任事調徵新添等處殺賊有功故永樂元年曽祖慈長襲攺設普安安撫司永樂十四年攺設普安州祖隆本宣徳八年襲本州島土官判官後徵麓川有功正統五年升本州島同知伯父隆徳先故次伯父隆壽襲故三伯父隆賽未襲故俱無嗣父隆暢系祖隆本第四男成化三年襲本州島土官判官患病嫡次男隆禮應襲查得父原襲土官判官俱不曽開有世襲字樣成化二十二年五月奉聖旨隆禮準做本州島土官判官欽此弘治十五年題開已故土官判官隆暢隆禮被賊殺死止有隆暢妾適擦同女阿鐸見在就彼承襲候伊女襲替阿鐸身終另行奉聖旨是著就彼襲職欽此

黃沙渡巡檢司土官巡檢

黎彬永樂年間充辦事人徵進淸水江等處殺賊有功故宣徳年間男黎通率領夷兵往來哨捕蠻賊正統十四年總兵官方瑛仰黎通會合指揮張貴節次殺賊巡撫貴州大理寺右寺丞王詢等議得黎通招撫寨民殺賊有功奏準黎通塡注黃沙渡巡檢司土官巡檢故男黎譓成化十年十一月奉聖旨黎譓著做土官巡檢不世襲欽此故絕嘉靖十六年三月弟黎詵男黎完借襲侯侄黎元麟系黎譓長侄孫出幼襲

思南宣慰使司司獄司司獄

曹克敬思南宣慰使司思印江長官司土民祖父曹伯玉父曺承澤積祖充宣慰司頭目洪武三十一年故克敬接充頭目本司司獄程汝良故伊男程存仁見任思南千戶所鎭撫缺官宣慰田大雅舉保奉勘起取赴部永樂二年四月奉聖旨著他做欽此

○湖廣

永順軍民宣慰使司上溪州知州

張友諒永順軍民宣慰使司上溪州永順白巖峒村人已故知州彭義保土民張麥直踵次男甲辰年方一歲出繼與伯父白巖峒長官張金隆爲男後本官病故洪武九年就襲伯父長官司職事知州彭義保洪武三年除授知州故宣慰使彭添保舉友諒歸宗襲父知州永樂三年三月奉聖旨旣這等保結來了張友諒著他做知州行文書著他就那到任欽此正徳十四年五月本部題據湖廣布政司奏土官知州張宗保射傷病疾親男張大本該襲到部本舎自祖以來俱無世襲字樣奏奉聖旨準他襲欽此

南渭州知州

彭什才有祖父驢總可宜原系土民頭目歸附授本州島知州故洪武三年令父彭萬滿襲二十三年爲夏得中等作耗總兵官將本官擒獲在陣身故什才年幼已故宣慰司彭添將本州島印信拘收掌管三十四年將印信與什才署事若便將本州島印信拘送誠恐土民驚疑如蒙將印信與人戶存畱仍令已故知州彭萬滿嫡長親男彭什才承襲掌管土民便益永樂九年十一月奉聖旨準他著彭什才做南渭州知州欽此弘治十五年七月題湖廣都司會奏南渭州知州病故彭靖系借職曽孫彭定上溪州知州張信病故孫男張宗保施溶州知州田旺病故孫男田廣各相應就彼承襲但各土舎祖授俱不開世襲字樣奉聖旨各準襲土官知州職事欽此故孫男彭良誠正徳十年七月奏襲查本舎自祖以來不曽開有世襲字樣奏奉聖旨是各準承襲父祖原職欽此

施溶州知州

田金隆本州島祖居洪武三年授本州島知州故男田健隆蒙宣慰使司著令承襲署事故宣慰司彭添就令健賢署事不曽實授布政司奏保田健賢的系田金隆親孫例襲查得田健賢田金隆不曽申達奏請擅稱知州職名合行取問永樂九年十月奉聖旨著田健賢襲知州了罷行文書去著他知道再這等時不饒欽此故男田旺無三司保結正統元年閏六月奉聖旨旣是洪武永樂年間有這等事例田旺也準他襲職回去還行文書去著湖廣三司官吏將保繳來欽此故男田潤奏襲弘治十五年節次行勘未報正徳十年本部題湖廣布政司奏已故土官知州田廣男田貴該襲連人到部本舎自祖以來不曽開有世襲字樣奏奉聖旨是各準承襲父祖原職欽此

○廣東

廣州府新設龍門縣龍門巡檢司土官副巡檢

黃宗誠系土人該鎭巡會奏土人黃宗誠堪任副巡檢弘治九年八月奉聖旨是欽此

土官底簿卷下

●土官底簿跋

土官底簿二冊未詳撰人姓氏海鹽鄭氏藏書也按禹貢三百里蠻書旅獒周官禮職方氏戴記明堂位稱八蠻爾雅稱六蠻其種曰黎曰犵曰狑曰獠曰獞各有大姓爲之雄長明制仿元舊事分設官吏立宣慰招討安撫長官四司雲南百五十一員廣西百六十七員四川二十四員貴州一十五員湖廣五員廣東一員初隸驗封後以其半隸武選嘉靖中申明舊典隸驗封者布政司領之隸武選者都指揮使領之文武相維羈縻有術𨿽間有不靖旋卽削平濊澤沾濡久而漸知向學若黔之宋氏昆友滇之木氏祖孫各著詩文刋有私集以雅以南昧任侏離明之聲教逺矣予在史館勸立土司傳以補前史所未有毛檢討大可是予言撰蠻司合志因以是編資其采擇焉秀水朱彛尊跋

