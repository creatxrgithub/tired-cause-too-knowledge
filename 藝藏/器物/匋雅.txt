

《匋雅》﹝淸﹞陳瀏著

《陶雅》﹝匋雅初名瓷學﹞﹔書貴山房重刋﹔江埔寂園叟初稿

●匋雅原序一

敍曰。重譯譯華瓷爲支那。蓋旣支那瓷之省文也。於是環球之人逐皆目支那爲瓷國。吾華之瓷業近益凋瘵矣。其猶能以其瓷蜚聲於環球而爲環球之人所稱道弗衰者則國初之舊瓷也。居中國之人不能使其國以堅船利炮稱雄於海上。其次又不能以其工業物品競爭於商場。其國初所出之瓷之聲譽以相與誇耀。至使環球之人目其國爲瓷國者則有司者之辱也。居瓷國而不通瓷學又使環球之人嗤其生長於瓷國而並不知其國之瓷之所以顯名。則吾黨之恥也。京師者一國精華之所在也。寂園叟者江浦之鄙人也。叟居京師二十餘年。若將終其身執胥吏之役而不敢逾越者。軍國之事宜非所畱意。所宜畱者仍吾黨之舊學而已。叟近年以來箸錄益多子京繪圖笠亭說器名稱不一。卷帙乃繁世有考吾華之絕業者。未嘗一窺斯編蓋亦不能輒讀叟所著之他書也。叟於是乎有瓷學之作

光緒丙午十有一月二十三日。寂園叟自序

●匋雅原序二

文之髙尙者謀篇爲要。畫家之千嚴萬壑。兵家之千乘萬騎。必也大山宮小山。大營包小營。未有不分門類。不序列前後。首尾。紛緰糅雜。落落而自成一家言者也。寂園叟之在都下也。竿牘塡委日且僕僕於車塵馬足間。以餬其數十口之生。亦至云憊矣。乃猶一二耆古之士。昌明絕學爲剖析。毫芒以彰閳我國工藝之精美。物產之殷富。康雍幹三朝制作之宏偉。都麗足以上掩朱明彈壓五洲。豈不有卓然可傅者。在歟叟窮感著書一日而得二萬言。析而爲十有二種演之得十餘萬言。皆說古器者瓷學其一也。其有一則而散見行各種者。詞气則同而意趣各有屬也。是編綜其大凡不名一物乃空談名理之作。顧又以薄書鞅掌之故。思想所屆縱筆之所如初。未嘗釐訂體例。區別部分斞斠章法。一以質直簡率爲主。而一切無所潤飾。蓋勞人艸艸憂心如搗。詩三百篇大氏煩怫牢抑不得於時者之所言。固與研都煉京多得著書歲月者迥不侔矣。嗟乎嗟乎。海鹽朱氏昔所著錄者今玆所存百不得一焉。叟所目覩而手記之者亦不能以多覯。則後之讀叟書者其感喟無聊又當何如也。吾宗劍潭孝亷見而訝日。子抑何言之不雅馴也。則笑應之日。吾宗著作等身。類多經濟爲世用之書。鄙人硜硜說瓷乃自以爲擇言尢雅。或且過於箋注唐律。校勘各國條約。修正法志之時也。若夫治絲冶金梭櫛化合比而附之各自爲篇。此則後生小子積日累月之事。恐非叟之所能爲役者矣。

宣統庚成上已。寂園叟題於雄樹堂

●匋雅自序

江浦寂園叟曰。有虞上匋器不苦窳。匋之堅致者厥名日瓷。縹瓷酌酃。賦於潘嶽。蓋在西晉初葉。靑器所自始也。漁洋謂漢有瓷琖。殆非率爾之詞。隨唐以來。作者蓋夥。綠瓷紫瓷並入歌詠。柴趙雅制。至元而稍衰。永宣大振。遂重彩畫。終明之世。精光不泯。康雍官窯。窮極美麗。萬國周通。名益大顯。乃元汴繪圖。斷自勝國。朱琰撰說不及本朝自余諸子。語焉弗詳。三百年間闕而無徵。其柰之何。又以山僻眊儒。劬考古制而物力旣澀。開見亦窘。駔儈貴遊。𨿽略知鑑別。意有所會。尠能筆之於書。則區區著錄。烏容已哉。起丙午二月。迄辛亥正月。都凡得書三卷。大氐朴實說理無取修飾。兒子輩刊而存之。以省鈔胥云爾。不曰瓶而曰匋者。從其朔也。命之曰雅。蓋有志而未逮也。是書體例蕪雜。初以迫於吏事。今更沈湎杯酒。尙不暇釐析。旣已言之矣。

匋雅之一【卷上匋雅一】﹣【卷上匋雅十】

匋雅之二【卷上匋雅十一】﹣【卷上匋雅二十】

匋雅之三【卷上匋雅二十一】﹣【卷上匋雅三十】

匋雅之四【卷上匋雅三十一】﹣【卷上匋雅四十】

匋雅之五【卷上匋雅四十一】﹣【卷上匋雅四十七】

匋雅之六【卷下匋雅一】﹣【卷下匋雅十】

匋雅之七【卷下匋雅十一】﹣【卷下匋雅二十】

匋雅之八【卷下匋雅二十一】﹣【卷下匋雅三十】

匋雅之九【卷下匋雅三十一】﹣【卷下匋雅四十】

匋雅之十【卷下匋雅四十一】﹣【捲匋雅五十二】

●匋雅上卷

【卷上匋雅一】

印合﹝通盒﹞謂之印池。﹝以盛印泥者也﹞

水孟之小者。謂之水丞。﹝日水盛者誤﹞又謂之水中丞。大者日洗。

康熙彩硬。雍正彩軟﹝沿用廠人通行之名稱﹞。

軟彩者。粉彩也。彩之有粉者。紅爲淡紅。綠爲淡綠。故日軟也。惟藍黃亦然。

康彩恢奇。雍彩佚麗。戈甲恢奇。花鳥佚麗。

五彩華貴。靑花幽靚。朱紅華貴。粉定幽靚。

藍色之最淡者。曰天靑。靑色之較濃者曰天藍。

靑花也者。系以淺深數種之靑色。交繪成文。而不難以他采。亦猶畫山水者之尃用墨筆也。

天靑也者。幽靚中之佚麗者也。胭脂紅也者。華貴中之佚麗者也。乾隆有一種金醬色之釉。其汁漿之薄。有以於胭脂水。而往往描以金彩。

豆靑。柬靑。茶葉末。蟹甲靑。數者又各有古雅之气韻。而不能以相掩。

若美人祭。蘋果綠。則又佚麗中之佚麗者也。蘋果綠。猶時或遇之。而所謂美人祭者。則眞景星慶雲莫之能覯者也。

五采能力最大。縱橫變化。層出而未有窮也。而所謂一道釉者。凡系髙尙之品。又各各不相侔。並如一花之有一世界。莫之能名言者也。豈非不可思議之尢者乎。細入毫芒。苦心分別。久之又久。𨿽暗中摸索而亦能辧之。斯可以窮天地之精徽。泄造化之祕錀矣。粉定與建窯。均以肉紅色爲貴。而閃黃者次之。閃黃者謂之牙色。宋瓷中。雨過天靑一種。葸褃靚麗中。有蚯蚓走泥紋。回非康雍朝所能摹仿。去柴周近也。明窯一道釉之瓶罐。靑色較濃。間有牛毛直紋。甚有類於道光窯。論其式楊。則又頗蠢劣。不及康雍之淡而雋也。

成化粉定夾彩一種。以小碟爲最佳。定窯仿宋。碟形正圓而有底足。周圍並無邊墻。殆如一片厚瓷也者。制度之妙。乃不可方物。

式樣絕矮。而口徑頗巨者。謂之奶子盌。以盛牛乳者也。奶子盌大氏凸雕者居多。以西湖水色。仿漢銅叟紋者爲佳。

定窯素碟中。有凹雕之陰文花紋。所謂劃花者也。惟印合之上蓋亦然。

宣徳靑花園印合。以六字三行款。花作一龍一。鱗羽細致而生動者爲上品。一風者亦難得。一龍則較爲錄常矣艸虫人物又次之。山水爲下。

【卷上匋雅二】

盔。缽也。

宣徳康熙積紅器皿。紅中之有綠點者無綸已。其不化爲綠者。則變爲深色之紅癜。﹝紅瓷之中有紅癜亦猶天靑中之有藍星也﹞然不足貴也。

水丞。謂之水滴。又謂之蟾注。有蟾滴。有龜滴。皆水滴也。凡滴各有水管。安插於龜蟾等物之背上。用時以食指按其管。吸水而注之於硯。故日滴也。又而日注也。

古之尊與壺皆酒器也。今人不之辧。而一切彊名之日瓶

古以瓶貯酒。今以瓶插花。

水丞之髙者。銳上而丰下。俗謂之田難簍。

積紅小孟。而有天然之缺口。以擱水挑者。惟雍正官窯有之。是乃制坯時特別經營。故其缺處。亦塗有釉質。並非因損壞磨礪而致此缺也。

【卷上匋雅三】

筆架。謂之筆格。

鏷紙。謂之壓尺。銅與瓷玉皆有之。亦多肖生物者。

臂擱。剖巨竹之半成之。亦有制以瓷品者。

琖托。謂之茶船。

明制如船。康雍小酒盞。則托作圓形。而不空其中。宋窯則空中矣略如今制而頗朴拙也。

粔籹餦餭。﹝俗謂之糕點﹞謂之寒具。而星羅棋布於瓷品之中。狀如七巧之版。則謂之盤格。﹝卽俗所謂果盒者也﹞以干窯爲最多。有洋瓷采繪花鳥者。筆意絕工。有通體瓷質豆靑地。金繪叟龍者。篆書金欵。典重矞皇。

官窯器皿。下以之貢獻於上。上以之賞賜於下。故同一顏色式樣之物。官窯必頗貴於客貨者半倍。或且倍蓗之。

客貨有有欵者。官窯有無欵者。

印合饅頭式。以扁如荸薺者爲佳。其下層顏髙。底足斂縮者。又謂之饅頭抓。

缽式亦以渾圓而略扁者爲貴。

瓷以黃黑相間者。謂之茶葉末。其黑色較濃。而又有黃色碎點於底足內外圍繞一遭。瓷致活潑者。則謂之鱔魚發。以成化仿宋者爲上。綠多而無碎點者。厥爲蟹甲靑。有垂沫星若水眼。或如棧眼者。命日新橘。其綠色亦較濃也。

雍正積紅之最淡者。謂之粉紅。其尢艷者。謂之美人霽。有如牡丹花瓣之嬌嬈﹐極爲難得。

蘋菓綠也者。積紅之巧化﹝卽窯變之謂﹞者也。豇豆紅也者。蘋綠之燻黦﹝卽竄煙之謂﹞者也。

【卷上匋雅四】

蘋果綠。亦謂之蘋果靑。其不變爲綠色者。則謂之美人霽。所謂美人霽者。穦紅之淡粉色最嬌艷者也。積紅卽明之祭紅。積霽音通。故又謂之美人霽。

明瓷靑花龍小印合。以大如栗者爲可愛。小合而開大片者貴。大合而開小片者劣。

宣徳積紅盤。兩面皆作丹砂色。寶光逼人。而又滿帶濃艷之苔點綠。波碟甚偉。足與康熙蘋靑。方轡而聊鏕也。

胭脂雙螭水孟。爪握靈芝。沿口皆畫雲頭形。如荸蕨式之紅孟而稍大。瓷地白如雪。而紫釉凸起。若堆料者然。聲望甚偉。蓋雍正官窯之無欵者也。

雲頭略似如意頭。其制嫌俗。而雍孟有之。

雍正年代不多。而官窯欵式凡三變。初年大扺雙圈六字楷書款。中葉則不用款識。蓋以瓷器易緞。不願將一代年號。委諸糞土中﹝康熙初亦曾禁用款識﹞也。晚季仍復著款。誠以國初瓷品之美。上掩朱明。闕而不書。後世何徵。惟再變而用篆書。蓋駸駸乎入乾隆矣。乾隆篆書款十居六七。然亦有用楷書者。雍正之季。始攺用篆書款而在康熙朝亦偶一見之。惟系雕款之罩釉者。則眞絕無僅有者也。或曰是雍正之仿康熙者。

胭脂紅亦粉彩之亞。粉彩以雍正朝爲最美。前無古人。後無來者。鮮妍奪目。工致殊常。骨董家每矝言康熙硬彩。而薄雍正之粉彩爲軟彩。實則娛同仍懷。粉彩正不多讓。聞明代有彩料存庫中。﹝世只知有蘇泥勃靑及回靑﹞康雍猶取以燒瓷。至乾隆朝。而已不可復得矣。

【卷上匋雅五】

廠人昔輕粉彩。謂其易於殘蝕。不能耐久。其實硬彩性剛正。亦時虞剝落也。有鑑家。當不論彩之軟硬。但能完全無缺。則硬者固甚耐看。軟者亦殊美觀。

東靑小孟。亦有大如栗者。望望蔚然深秀。亦雍正之無款者也。

若宣徳款如栗之小孟。又有靑花夾紫之三魚。紫釉中且現有苔點綠也。

官窯畫片之與款識。其底面對徑。兩兩居中。不稍偏斜。取其正也。乃所以謹貢獻也。

曷貴乎康熙之靑花。其色艷也。曷取乎有明之靑花。其畫工也。而西商重畫之心。不如其重色。是以康窯梅花罐。頗有聲價。

宣徳成化嘉靖隆慶靑花之穠艷者。又非康熙所及。

有明截筒之瓶。其式最蠢。﹝形如竹筒沿口微凹﹞而彩畫恢奇極矣。望而知爲勝朝物也。

乾隆窯變。半靑紫。金彩雙獅。凝﹝去聲﹞於釉裏。乃小水丞之美者。

天靑一種。以康雍官窯爲最美。所謂卵色天者也。

底足內之篆書雕款。先刻年號。後乃罩釉。以康雍天靑爲多。雕法有凸有凹。乾隆天靑三足之爵。則系凸雕。蟹甲器皿之雕款。則皆雍正窯。亦有仿成化者。乃篆書黑款罩釉者也。雍正凹雕。又頗有細沙底不罩釉者。

紅郎窯。華而不俗。郎廷極之所仿制者也。色正朱。若黯敗似豬肝者。卽不足寶貴矣。大盤以直徑過一尺者爲佳。有正圓者。有六角圓者。粉定開片大盤。亦以徑尺許者爲佳。

康熙彩。畫手精妙。官窯人物。以耕織圓爲最佳。其餘龍鳳番蓮之屬。規矩準繩。必恭敬止。或反不如客貨之奇詭者。蓋客貨所畫。多系怪獸老樹。用筆敢於恣肆。西人多喜購之。若康熙六旬萬壽節所制彩盤。邊系淡抹紅色之錦紋。中有萬壽無疆四篆字。花卉毛。畫法精絕。一空前古。

【卷上匋雅六】

國初官窯之大瓶。多系一道釉之仿古者。今世所貴之大鳳尾瓶。大棒錘瓶。大顴音尊。皆客貨之施彩者。官窯以雅飭爲貴。客貨彩畫。則不嫌其詼詭也。是以康雍五彩之官窯。以盤盌爲多。而有款大瓶。甚不易見﹝康窯豆彩人物大瓶又多仿成化款也﹞

古銅彩獨推乾隆朝。花紋皆凸雕。夔龍云雷。靑綠殊可珍玩。款皆篆書六字。或凸雕。或以金寫之。

康熙客貨彩盌。有畫四五水鴉。或飛或起。一田父張兩手欲捕之者。神情生動。櫥石蒼秀。眞傑構也。康熙朝。畫手佳矣。然客貨所畫類皆水滸西廂之故實爲多。似此荒率野趣之筆。更不易購也。

康熙畫龍。其眼較長。乾隆朝之龍眼。則正圓矣。西人之論中國貢物。均以雕繪龍形爲至尊貴。而畸人逸士嗜瓷品者。又往往不喜龍也。

人物之大纖細者。往往面貌模糊。無所可觀。新瓷釉汁較麤。尢易剝落。道光間。有一精於畫瓷之良工。能將名人書畫。摹入瓷茶杯之上。一方寸間。輒畫五六人。眉目如生。工筆殊絕。較之秋聲賦諸圖。彌復精妙。亦異寶也。杯底篆有作者別號。惜余忘之矣。今則不能輒見也。

蘋果綠之品凡十種。曰大瓶。髙尺許。下半截多有荷花瓣。曰小瓶。口亦如大瓶之微侈。髙不及尺而甚瘦。底足小而深置諸幾上。患其不穩。惟應橫陳於綾匣之中以供賞玩。釉汁滋潤極矣。顏色亦淡雅可愛也。曰花盆。有圓有方。旣髙且深。曰蘋果尊。狀如蘋果。口與項縮。隱於其肩之下。或有巨口者。則亦不縮項矣。曰太白尊。口小不及寸。項長不及半寸。肩腹及足。愈趨下亦愈大。足之圍徑尺餘矣。有平雕圍螭三面。以供折技梅。可以入畫。曰盤。有極厚而極巨者。日盌。以狀如艸帽者爲佳。卽壓手大杯也。日盂。卽荸薺扁也。腹較皤。口與足略殺。曰印合。當時殊不貴印合。蓋印合以宋之粉定。明之靑花爲最良。取其瓷頗舊。而不壞印泥也。未有新制印盒。以爲珍祕者。是以蘋綠小合。旣見輕於當時。亦遂不增重於來葉。余初入京時。水盂大白尊之價值。皆遠過於印合。余寧以四十金購靑花龍鳳之印合。不以三十二金畱蘋綠之印合。蓋有由也。自後西人發明蘋綠之說。而印合較少。閱時亦浸久。價乃比盂尊尢貴。且禦窯只尙朱紅其化爲綠者。窯官以爲變成它色。卽挑出斥去。不得入於貢箱。孰知西人之貴重。變化若此其甚哉。吳嬰公嘗誦洪兆江詠蘋果句曰。

綠如春水初生日。紅似朝霞欲上時。

以況瓷之蘋果綠。最爲神妙。官窯只有朱紅一種。一變爲蘋果綠。再變爲豇豆紅。皆朱紅之化身。古無此名稱也。蘋果綠一合值千金。猶屢見之。而靑花龍鳳合璧之印合。竟不能再見。亦一奇也。豇豆紅昉於明。而康熙末年。則往往有之。制小而色敗。俗所薄爲乳鼠皮者是已。然亦頗有蒼潤可喜之品。其甚劣者。則黯敝似灰。大氐豇色瓷類。有綠則潤。無綠則枯。有綠則眞。無綠則膺。綠而不潤。燕石居多。潤而不綠俗所謂美又霽者非歟。

【卷上匋雅七】

眞壞假彩。俗謂之後上彩。以過枝盤盌爲最多。固也。若彩瓷之傷釉者。亦可用後上彩之法以補之。則謂之補彩。

印合以方爲貴。以大爲貴。以白刃貴。以凸雕爲貴。

茶葉末中。有綠色一種。瓷質甚細。異於常品。而與新桔蟹甲鱉裙三者。又迫不相侔。

明粉定印合。有形如戰鼓者。上蓋面平。面與下底又各皆微殺。是以頗貴於磨盤式也。磨盤之與戰鼓。毫釐之差。千里之謬。式樣之不可苟也如此夫。宣徳祭紅。色勻而釉厚。光采動人。底足之釉。垂垂如漆。所謂大紅寶石釉者也。

【卷上匋雅八】

瓷品最重畫工。繡品亦然。刻玉刻木。莫不皆然。明瓷畫手。皆奕奕有神。康熙靑花五彩。亦頗仿明瓷。至雍正則畫益美。然以花卉爲最工。人物則不及康熙遠甚。尢以畫美人之瓶罐。不能見重於後世。康熙彩畫。鉤勒面目。亦用藍筆。久而彌彰。雍正易以淡頳。於畫理則甚合矣。而易於模糊。往往鬙鬟髙聳。衣裳如新。面目已不復可辧矣。其纒足作新月形者。社會惡狀。爲外人所笑。且仕女文弱之態。千篇一律。無詼詭尙武之精神。是以其人物較遜於往代也。至如花卉之妙。巧奪造化。尢以秋海棠爲獨步。鮮紅嫣潤。眞絕代尢物。足以超前古越來今矣。

豆靑釉淨而色美。雍正官窯所制兩耳之瓶。若禮記投壺之壺式。底有兩眼。可以穿帶也。西人重豆靑。不重東靑。﹝柬窯所造之靑色﹞以柬靑多有牛毛紋。乃謂釉質之不均。由於瓷力之不稱。是以哥窯𨿽古。幾無過而問者。吾華重柬靑。先亦不甚重豆靑。重之則近年事也。始於目本人。而歐美做之。

康熙初年之太白尊。滿身多有牛毛紋。其式樣亦較晚年加大。晚年之大白尊。制小色劣。肩頗削垂。而不甚聳起也。

靑花畫片。以一鷹一熊爲佳。瓶曰英雄瓶。罐曰英雄罐。亦有作三獸者。獸之佳者。噓气爲云。毛縿欲動。又五采之所不能及也。

【卷上匋雅九】

洗者。洗筆者也。敞口而巨者。謂之洗。而面盆近之。盆以洗手。且洗面者也。其口斂而加小者。謂之水丞。則盂之屬也。

瓷品書畫。鑑家品評精審。往往逾越市人。至其收藏家魄力雄厚。亦遠勝於肆廛。一皿之小。一帙之傲。一爲考究淵流。每津津其樂道之。是以徵求典籍必於耆舊之門。捜剔珍奇。頗笑暴富之子。

蘋果綠小瓶。每枚只數寸。而在美洲之聖魯意斯會場。則值美金五千。今且倍之。圓印合亦值美金千圓也。

美國賽會稅重。凡物價五分之二。故獲值亦昻。西人𨿽甚重吾華舊瓷。然以之赴賽﹐則嗤之以鼻。抱殘守缺﹐骨董家所謂賣一件卽少一件。於工商新學。毫無進步思想。彼其賽勝宗旨。亦盲人騎馬而已。並不能如矮子觀場也。

庚子後。所出五彩遇枝之盤盌甚夥。有桃實八枚綴於枝上者。索價亦甚鉅。過枝云者。自此面以達於彼面。枝榦相連。花葉相屬之謂。皆雍正官窯也。桃實𨿽華腴。而究少風趣。較之癩葡萄之茗盌。抹紅纓桃之杯碟。﹝三者道光窯之過枝者也﹞又有霄垠之殊。持比紅梅鵪鷂雍正枝盌。則又自慚形穢矣。

廠人所謂硬片雲者。蓋指瓷品而言。又目字畫爲膠卷。猶之硬彩軟彩之別。皆市聲也。

成化彩盌。表裏各畫葡萄果一枝。果凡五六朶。朶紫而基碧。光景常新。枝葉虯結處。裊裊欲動。最難得者。內外彩色花紋。不走一絲。映日光照之。不知其爲兩面彩畫也。又有抹紅靑花畫龍者。盌式有如押手杯。四角各有凹痕一道。此種式樣。有影靑龍物薄如紙者。又於過枝夾彩兩種外。別樹一幭。眞明窯也。以意揣之。仙葩珍卉。當時蓋無奇不有。決不止此數種。昔人每謂成化款。皆康雍所仿。而使今世之人。抱有生晚之悲者。非確論也。殆因嘉靖萬曆采畫太麤。遂謂成化之精美者。盡出自摹本。靑勝於藍。而豈其然哉。康熙抹紅。其色正朱。鮮明奪眼。斷非雍幹所能及。若官窯彩盌。尢爲佳絕。

【卷上匋雅十】

永樂影靑脫胎盌。最爲可貴。脫胎乃瓷質極薄之謂。若畫之沒骨者。盌形往往不能正圓。亦脫胎歲久所致。其所影之花。兩面瑩澈。可以互鑑。惟款識亦然。康熙且無從學步。足見勝朝盛時。工業精良。亦頗陵越奕禩也。

艸帽式之盌。狀似押手杯而大。以康熙三彩爲最多。釉質畫片。均嫌麤糙。魚子藍表裏一色。要亦不甚可貴。其宣徳六字款者。書法絕佳。豇豆苔綠。又多水眼。乃希世之珍。

兩面蘋綠之果盤。有直徑七寸者。宣徳以華貴勝。成化以幽靚勝。康熙在二者之間。雍正則望塵莫及矣。

釉裹紅一種。以康熙朝爲獨擅勝埸。雍正朝亦間有之。後此則廣陵散矣。蘆菔尊。蘋果尊。二者尺。寸頗小。幾與蘋綠爭價。大魚缸可容五斗。油葫蘆瓶。髙不及尺。價相若也。器不論大小。小者之價。或且逾於大者數倍焉。

彩瓷先上底釉。後畫花采。

釉裏紅之制法。系以花采融入底釉之中。白地紅龍者居多。亦有作雙螭及串枝蓮者。紅之中又往往有苔點綠。純廟以來。所不能仿也。

【卷上匋雅十一】

蘆菔尊。似梅瓶而瘦。形如白蘆菔。梅瓶。小口寬肩長身短項足微斂而平底。

歷代瓶式。不相沿襲。遞嬗遞變。可得而言。

明之祭紅。廠人誤爲郎窯者也。其瓶式有觀音尊。有油錘。有餑餑凳。而無大棒錘。康窯靑花五采。略同明祭。而皆有大棒錘。其大棒錘一種。初年較巨。晚年較小。晚年之靑花棒錘。又多有畫艸虫者。下逮雍正朝。五采則多軟棒錘。純釉則多仿古。至乾隆又一變。其花瓶式樣。則在觀音尊軟棒錘之間。望見其式樣。卽可決爲某朝之物。不必於彩色畫筆中求之。而況於款識也耶。

乾隆九江瓷大瓶。多有形如竹筒。而特寬博。上下收縮。作圓式。若盤之一覆一仰者。俗謂之蹬籠罩。亦尋常式樣耳。

明瓷花觚。與康雍迥別。康雍觚式。腰際凸起。而明瓷直下。無波折也。

乾隆柬靑窯變各瓶。有勻配三羊頭於肩際者。有無羊賞者。形式又在餑餑凳玉壺春之間。其較小者。更有積紅積藍茶葉末諸色。

康熙人物。衣褶最爲生動。樹則老斡槎枒。花則風枝裊娜。而作者姓氏湮佚無聞。可喟也。

永樂款之器血。有長方盂。橢圓盂。及瓶盌。順治款則甚不易見。

舊瓷款識。有滿文。有洋文。有喇嘛文。

款有邊者。有無邊者。有方圈者。有圓圈者。有長方圈者。而扁方圈綫。甚不多見。

雍正官窯彩盤。外層若系花卉。其內層之底。亦往往有彩花一二朶。或茉莉。或蘭。更有畫櫻桃數枚者。則三果盌也。康窯亦時一有之。

【卷上匋雅十二】

愼徳堂匙。以畫鶴二十四雙者爲上。一二三四鶴者次之。一兒捧桃者又次之。荷花瓣爲下。

愼徳堂。系道光官窯。而價侔雍幹之髙品。亦一時風尙使然。以三字直款者爲貴。

廣窯羹匙極別致。惜柄太短耳。明建亦然。

宋瓷水盌。髙足細腰質如千年之王。

豆彩人物大瓶。康熙之仿成化款者。畫稿甚美。而多錄華文於瓶上。西人遂不甚重之。

羹匙絕少佳品。崩竹主人所制﹝在嘉慶道光間﹞每畫甚蠢之彩蝠。殊不足貴也。

圴窯。獨花盆爲多。祕色蔥蒨。雍正仿之。且猶不能逼肖。況其後耶。

康熙彩繪人物。多用藍筆勾出面目。甚爲耐久。美人兩頬。又往往暈以淡赭。亦頗嬌嬈。

康窯最善畫松。茄色之幹。墨色之鋮。渲以硬綠。濃翠欲滴。其壯彩老筆。又足令人驚嘆者。起石谷地下。作意爲之。殆無以復過也。人物精妙詼詭。亦匪夷所思。

補彩之法詭矣。五彩之涉繪事者易補。純色之上一道釉者。較爲難補。

康雍天靑。淡而彌雋。且中有穠蒨之小點。殊可喜也。惟廣窯亦然。幹雍窯變瓶罐。口際每有蟠螭一條。乃全身凸起者。

太白尊。腹有團螭三个。系淺凹雕也。康窯而後。遂無仿制者。

軟棒錘之式。口略撇。肩略垂。底足略斂而無脛。此其所以異於硬者。

【卷上匋雅十三】

成化萬曆五彩。皆畫獻出之習戰鬥者。洋商所謂刀馬人者也。波矞云詭。牛鬼蛇神。又似宋代法畫。一一有故事可指。

靑花又名淡描。同一色也。見深見淺。有一瓶一罐。而分至七色九色之多者。嬌翠欲滴。西人甚重梅花罐。畫筆𨿽基麤劣。而容光姣麗。一涉灰黯。則索然寡味矣。其畫獸也。毛細於發。竦然直立。有繪水繪聲之妙。雍正朝已欲步。而況於幹嘉以後耶。

康熙積紅大碗。厚有過二分者。雍正胭脂紅小碗。薄有如卵冪者。

幹雍大瓶。有以白粉塗地。而上繪九秋圖者。花枝生動。最有書卷气。彩釉亦鮮艷異常。其豆靑地而夾以彩繪者。又不如尋常白地之足珍也。

粉地𨿽甚美觀。惟易於剝蝕。亦一病也。

康窯大梅瓶。有豆靑地。而暈以釉裏紅龍者。

康熙靑花觀音尊。其有人物工細者。又皆官窯之仿成化款者也。瓶底可作小盂。碎瓷可作帶版。﹝其尢碎者以裝畫躞﹞

大筆筒可作花盆。小筆筒可代酒杯。

日本喜素潔之瓷。若豆靑。若建窯。若廣窯。若茶葉末。皆謂之日本莊。法商則尙五采。𨿽極破碎。亦不甚計較。英商愛靑花。近則價銳減。而上品者仍不減。美商則以紅色天靑色官窯之有款者爲上。俗謂之一道釉。尢重瓶罐。徳人又喜氈包靑之瓶罐也。

豆靑地而加以彩繪。以干窯爲多。康熙朝亦時一見之。

世界之瓷。以吾華爲最。吾華之瓷。以康雍爲最舊。世界之瓷。以質朴爲貴。新世界之瓷。以彩畫爲貴。學術不同。文章因之而變。今吾華瓷業。蓋甚凋瘵矣。工旣弗良。質亦粗劣。此喪其本有者也。守常蹈故。銷路阻滯。此懵於今情者也。

【卷上匋雅十四】

康窯有靑花大盤。橢圓而長。長可二尺。寬及尺。蓋西餐所用。顏色美好。筆法工細。爲國初教士所特制。或卽南懷仁湯若望之流亞歟。盤中畫皇冕徽章。旁有兩翼之獅狗。分攀於其上。載有臘丁古文。陽曆年月。吾華業瓷者。宜知所取材焉。﹐﹝詳見世界瓷鑑﹞

洋瓷種類亦不一。康乾以來。輸入良多。大氐爲粵海關監督所定制精細絕倫。或謂近世洋瓷。亦頗退化。非讆言也。

洋瓷亦分粗細兩種。其乾隆貢品。頗有華字年識。續於料欵。柬西人皆爭購之。尢以女神像之屬。爲極珍祕。

康窯有瓜皮綠一種。滿開小片。以大罐形如西瓜。蓋上有瓜藤者爲佳。其它瓶類。轉無定貴也。

道光窯。喜於茶杯。或鼻便壺上。畫極小之人物。樹木樓臺。船隻旗幟。頗參用泰西畫法。人大如蚊。樹小於齊。纖毫畢現。亦夯品也。

明瓷大采盒。底藇蓋表與裏各畫故事一則。有若宋畫也。

康窯靑花耕織圖大盌。婦孺雞犬。神情宛。五彩尢奇美。中外珍之。

雍正粉彩大盌。亦多畫西廂風景。盤制最淺。宜於張掛。大氐粉彩人物。每苦面目漫漶。若釉汁完美。無少缺蝕。而古妝女子。又不作社會惡態者。亦能於康畫之外。獨樹一幟。惟客貨多系錦邊。殊覺麤糙。

圓印合之式樣。無論髙矮。以上蓋作饅頭形者佳。磨盤式﹝圓形而平者謂底面皆之磨盤﹞爲下。其上蓋爲平面瓷片。而有子口﹝平面瓷片內有圈口關闌者謂一圈形如底足以作之子口﹞者。亦殊不見其佳也。

或謂宋瓷有以香質入料。久則異香噴發。且香气隨年代而攺變。嗅而知辦某代之物。其說非也。蓋瓷胎淨細。閒歲浸久。自發古香。書籍亦然。非另有香料也。

【卷上匋雅十五】

﹝附錄瓷香館記﹞

﹝昔南田艸衣有鷗香館居常不得其解說云茶香者非也辛卯歲餘家艸帽胡同得一蘋果綠之印合盛以愎匣襲以錦囊已而發異香非蘭非麝蓋瓷香也嘻異哉或日是檀匣之香其說非也余所藏檀匣夥矣有與斯合之匣同一檀材而別制爲數匣者胡他匣之寂寂無聞也且檀梨之檀非沈檀之檀檀質不同臭味迥別其芬芳郁烈浮現於錦囊之際者悠然以淸至爲微妙異乎木質所發之香蓋可評量而得之也或日宋瓷胚胎原質往往雜以香料時或噴溢嗅而知爲某代之物其說近是而亦非也瓷質之淨細而優美者積年旣多乃吐幽馥亦如名書法帖古香醰醰自在流露並非別有藥料麝入土坯中而始有此異也蓋料屑微末離其本體漸卽漫滅非若瓷質所發之香久而彌濃鼻觀參詳心知其故一經識著道破世文鈍根人猶莫不點首會意斯爲無上上乘禪矣余蓄古瓷日益富香各不同瓶盂尊罍往往而有而以此合爲第一餘二十年來所見蘋果綠印合以百十計均陳康熙六字三行橫款此合獨雙行直款定爲仁廟初年物顏色妖麗當世殆無其比一若流露倒映白波中碧苔數十點容與其際西人所謂天然之三彩在康熙三彩中最爲貴重洪北江詠蘋果句云綠如春水初生日紅似朝霞欲上時足以形容其百一矣館三謚花木深秀以嘉名寵之復詮次其說而爲之記﹞

瓷器之畫龍者。雅不足爲奇。惟釉裏紅官窯。無論大小器皿。皆爲絕品。且又雜有苔點也。其施諸彩畫者。亦略分兩種。譬如同一康窯。有拏空夭矯。狀態恢奇者。有呆板拙滯。無足掛眼者。有抹紅描金。典重名貴者。﹝其抹紅釉中亦雜泥金故釉帶黃光﹞有一紅﹝亦系抹紅但釉色深滯低取厭耳﹞一綠觸處多有者。大氐物稀爲貴。而晝筆靈蠢之辧。又微乎其微。

印合之一龍一鳳者。以靑花爲絕品。惟宣徳有之。成化尙避三舍。雍窯直是麤材。若盤盌之一龍一鳳者。𨿽日官窯。康彩亦適嫌其俗耳。明窯亦然。

靑紅瓶盌之口際。有白釉一綫。狀如燈艸。謂之燈艸邊。

瓶罐盤盌之類。皆有底。且有圈形之足。故廠人號稱之日底足。器皿之作方式者。其底足亦方。又底足著物之處。必有圈綫一圍。亦謂爲燈艸邊。鑑家於此辧別土坯之精粗焉。

【卷上匋雅十六】

瓷質有漿﹝泥漿也﹞胎磁﹝石粉也﹞胎之別。宋之粉定。明之靑花印合。多系漿胎。其開片也較易。然致於漏油。﹝印泥之油促開片處漫出謂之漏油﹞則又患其敝矣。

某朝某代。署款者。必於底足之內。足髙者或且題字於垂跗內層之邊際。亦有在口上及腰腹者。年號堂名人名之外。大小罐頭多有在底足內。題一天字。盛行於康熙朝。昰爲天字罐。康熙客貨。﹝非禦窯所造謂禦之客貨﹞有但畫雙圈者。於雙圈內但畫一葉者。命日秋葉底。雍正亦有天字小罐。凡罐以不失原。蓋爲可貴也。

粉定印合。都無款識。而合蓋之內。往往有焦黃似略痕者。亦頗有淡墨細點。望之若麃星然。

雍正官窯。大小盤盌。白勝霜雪。旣輕且堅。上畫彩花數朶。每一朶橫斜縈拂。裊娜多姿。筆法絕不板滯。花作茄紫蛋黃天靑各色。皆非干隆朝所能幾及。尢以粉紅秋海棠爲絕艷。

豆彩﹝豆靑色之彩畫也﹞串枝蓮中盌。雜以抹紅之點畫。精彩逼人。章法工致。亦絕代奇品也。小酒盌略作壓手式。尢爲可愛。

客貨有款。官窯無款。已甚奇矣。乃有明明官窯。而畫稿了無意味者。有的眞客貨。而筆意工細絕倫者。瓷𨿽小道。亦微乎微矣。

圓印合之最大者。對徑一尺弱。雙鉤懋勤殿三字。左右蟠二龍。金彩爲貴。靑花夾彩者次之。底有嘉慶六字藍篆款。

康熙朝酒器多賣飲中八仙。類皆恢奇恣肆。惟賀知章騎馬落井一幅。最爲可鄙。按少陵原詩語意諧妙。謂爾如眼花。必且落並。而眼於水中矣。畫手呆著迹相。輒於馬前畫一井。己不可通矣。又忌諱落井二字。特畫一極小之井於馬前。以示不至作溺鬼之意。尢堪齒冷。

【卷上匋雅十七】

康雍蛋黃器皿。顏色俱極鮮明。康窯小酒杯。皆有雙耳。款字精細凹雕龍螭。亦有凸雕者。茶葉罐甚精。然頗罕見。

雍窯靑花盤盌。乃極能耐久之品。

明之粉定押手大杯。槧有陰文暗花。若魚若蝶。類仿宋制漿胎。大開片質亦甚輕。若大筆洗。大水丞。又有凸雕花卉。或古紋者。印合所槧筆錠之屬。𨿽甚麤簡。而無傷大雅。

早年軟彩一種。殊不足貴。近則雍正粉彩。聲價陡增。惟豆彩亦然。然均以畫筆之優劣爲軒輕。

雍正絡子罇。甚有名望。豆靑色者。篆款六字甚精美。髙不及尺。狀類紹興酒壇。而殊無底足。腹亦微皤。又似惠泉山所制之不倒翁也。肩花作本色繩圈。凸紋數道。具有條理。另有一種雪地彩絡者。較豆靑大及數倍。有兩耳。有底足。其絡紋如帶。寬及半寸。墨綠相間。雜以他彩。若古錦所裁。有雙圈六字款。甚可寶也。

胭脂水酒杯。有雍正禦制款者。往往夾以花彩。或謂不若淨地之佳。然畫筆工整吾見亦罕。收藏家每視爲珍品。

胭脂水爲康熙以前所未有。釉薄於蛋膜者。十分之一。勻淨明艷。殆無倫比。紫晶遜其鮮妨。玫瑰無其嬌麗。客貨𨿽系疙疸釉。而鮮妍古潤。聲價亦髙。幹嘉以後。每況愈下。不堪入目。若干隆初年禦制之品。亦尙有追蹤雍窯者。然而僅矣。

雍正套杯。有粉彩花卉或人物。有黃地而夾繪花蝶者。其夾彩一種官窯。客貨又不甚懸殊也。

套杯小至大。一至十。

瓶罐亦有漿胎者。仍以粉定與靑花爲多。彩繪則偶一遇之耳。

漿胎靑花。以畫獸者爲最細。不僅以色勝也。

【卷上匋雅十八】

靑花之漿胎者。必開片。西人甚重之。

靑花開片之花瓶。尺寸每不甚髙大。又俱無款識。朱明康雍。皆有之。亦有下逮幹窯者。若雍窯鼻煙壺。形式𨿽劣。畫片殊佳。殆皆當時藥瓶耳。

雍窯胭脂水夾彩之小盌。遜於禦制小酒杯運甚。蓋畫筆麤也。幹窯又多系綠裏。嘉慶仿之。畫筆均劣。亦殊可憎。

吾華瓷品尙矣。而今不古若者。原因甚繁複也。曰胚胎。昔之土質細膩。今則麤劣矣。曰手工。昔之模範精整。今則苦窳矣。曰釉質。昔之堊澤瑩潤。今則枯燥矣。曰彩色。昔之顏料鮮明。今則黯敗矣。曰式樣。昔之古意深厚。今則俗惡矣。曰畫手。昔之寫生雅致。今則蠢謬矣。曰火侯。昔之出窯完美。今則薛暴矣。居今稽古。度越前修。要其大恉。厥有二端。康雍兩朝瓷業。空前絕後。乾隆雕繡最工。獨於瓷器退化。唐英著說。朱琰述文。或詳當時之制度。或考往代之流傅。彩繪弗彰。惟矜朴素。非其文字之不工。亦時世有以限之也。先乎康雍而生者。不知有康雍之昌明。後乎康雍而生者。不能臻康雍之絕詣。不先不後。而生於康雍之朝者。𨿽文美之可觀。而又無古雅之足言。瓷猶園也。富人潤屋。廣廈萬間。終不若舊家池館。衰柳殘荷之別饒野趣也。又況佳山勝水。巖壑萬千。異艸奇皚。珍禽怪獸。如遊艮嶽。如入山陰。絕非經營拳石。拂拭盆松者。所能夢見也耶。積三百餘載之菁華。一旦大暴於世。先朝美術。觸手如新。斯其難得者歟。華瓷冠絕全球。而華人初不知其可寶。殆眞所謂聖不自聖。民無能名者也。列彊交通。東西角騰。而吾華獨占最優之名譽。於昰歐美斐澳。恐後爭先。一金之值。騰湧千百。茗甌酒盞。嘆爲不世之珍。尺瓶寸孟。視爲無上之品。且又爲之辧別妍媸。區分色目。探賾索隱。造精詣微。豇紅蘋綠。則析及豪芒。禦窯客貨。則嚴其等第。浣紗貧女。一入吳宮。射鉤賤士。遂爲齊相。容光煥發。燻沐有加。吹噓判其莞枯。顧盼增其聲價。波斯碧眼。隔重澤而輸將。飯酸儒。擲重金而弗吝。椎理髮冢之子。虧玉盜庫之夫。鑿險縋幽。以眞換贗。或豪奪虞劍。或巧賺蘭亭。教子升天之杯。實爲禍苗。淸明上河之圖。且興大獄。已亥丙午。輦致避暑山荘法物於都下。凡數十萬件。以每件三五百金計之。至謂可抵甲午庚子兩次大賠款。其較爲蘊藉者。亦謂創設一大博物院。足以輝映五洲。萬口同聲。有由來矣。其難謂者又一也。嗟嗟寂翁。平生已矣。緇塵憔悴。雪刺盈顚。遠念故邱。百無可說。獨此區區眼福。在現在世界中。亦幾幾乎登峯造極。斯亦京華二十載之薄有所得也。偶憶宗伯船娘事。母亦啞然失笑也耶。

【卷上匋雅十九】

舊瓷疵颣百出。足爲盛徳之玷。駔儈姦商。譸張爲幻。彌復出人意表。今者摘隱抉伏。幾於禹鼎鑄形。又考古者所宜知也。揣形劑色。詣苦心孤。羼贗迷眞。抽新換舊。潤者而使之枯。整者而使之缺。燻百道。瘞浸三年。虛冒仿古之稱。陰陁作僞之技。此其較易然暁者也。純色﹝卽所謂一道釉者是也﹞之皿案磨布擦。細紋如毛。或若枯臘。則所謂之傷釉。硬彩大綠。年久坼裂。粉墨亦然。厥價銳減。則謂之崩釉。崩釉者可施描補。傷釉者獨無挽救。瓶盂口徑。微有剝落。大醢小疵。不虧全體。則謂之毛邊。﹝亦謂之茅邊﹞瓶頸跌損。截之使齊。配以它蓋攺而爲罐。則謂之磨邊。毛邊者十折二三。磨邊者十折八九。沸漿注盌。潘不及半。底遂裂。狀如難爪。則謂之爪紋。沈滿其盌。口乃驚破。或觸或震。亦成直縫則謂之衝口﹝腹紋亦有衝裂者﹞爪紋者無足重輕。衝口者須分長短。嘉道之物。嫌於近代。或艱摹擬。僞去其款。則謂之磨底。破盌之底。嵌於新瓶。款眞物假。天衣無縫。則謂之假底。磨底者有值鉅金。假底者一文不值。火候驟緊。斂釉露骨。旣稀且微﹐若斷若續則謂之縮釉。隨意掛釉。不令到底。宋元器皿。往往有之。則謂之短釉。縮釉者苦心鑑別。短釉者一覽而知。坯質偶松。土漿不勻。火力折之。厥有短縫。則謂之窯縫。釉初離火。冷气驟襲。鸞紋不透。止在一面。則謂之冷紋。冷紋者瓷質未傷。窯縫者不爲虧缺。釉汁未幹。兩皿相並。黏而爲一。擘之使開。則謂之黏釉。物相擎觸。幸未嘯裂。但損釉質。或及胎骨。則謂之磕碰。黏釉者病在先天。磕碰者不至瓦解。良釉經火。變爲他色。濃煙燻翳。乃如潑墨。則謂之串煙。釉汁星星。光未發亮。火气蒙罩。如餳和飴。則謂之麻癩。串煙者濃淡攸分。麻癩者精神頓減。其有素瓷眞款。加繪彩釉。重復入窯。烘之使幹。命曰眞坯假彩。尢爲翻空出奇。他若補耳補足配頸配嘴換梁換蓋義環﹝用義髻之例﹞義柄。則又百出不窮。莫之能究詰者已。

【卷上匋雅二十】

近出雍正仙女小盌﹐樹葉爲衣。眉目佼好。手攜鋤藥之鏟。魯之讒鼎也。

雍正豆彩酒杯。仿明成化六字款。多畫極精致之人物。每只各有故事一則。若陶淵明林和靖米元章周茂叔之類。不可枚舉。以視道光無雙譜。有仙凡之別。精麤雅俗。蓋不可以道裏計。且彩色式樣。無一相同者。款字神似隋碑。尢令人嘆爲妙絕。

明祭有榎眼厚釉。滿開小片而深紫者。有無眼無紋片之薄釉。而明如鏡赤如血者。則謂之亮釉。尢爲希世之珍。

明祭薄釉。又有赤色中微帶金黃色者。紋如牛毛。亦頗雅飭也。

雍正小瓶。色似白非白。鑴有暗螭。燈下輒露異光。所謂影靑﹝一作隱靑﹞者也。

均窯筆洗。紫蒨彌望中。作曲蟺走泥紋。底有數目號碼。糊以芝麻漿釉。其底上鑴有橫直字樣者。皆非人世間物也。

胭脂紅盌碟。多系內層潔白。薄幾如紙。其小碟有作兩面脂紅者。四角凹圓。尢爲難能可貴。

脂紅小盌。以荷包式六字圓款者爲佳。其盌口徽侈者。謂之栗子杯。時或槧有暗龍系四字方款。色亦較深。各有妙趣也。

【卷上匋雅二十一】

蘋果綠瓶盂等件。有似老苔蕩漾積水中。徽放金色毫光者。洵爲鳳毛麟角。不易經眼者也。

雍正官窯葵綠小碗。亦系楷書方款。髙二寸。口徑寸半。底徽弱。俗謂之筩子杯。

筩子杯髙。墩子杯矮。而上下分寸。相懸無幾。若口下斂縮至底足而頗小者。則謂之蓮子杯。

蓮子杯以盛蓮子得名。亦猶之栗子杯。蓋果盌之小者。非謂其狀如蓮子也。蓮子杯也者。又卽所謂荷包式小盌者也。以胭脂紅荷包式之小盌。廁諸葵綠筩子杯之列。則眞秀美無倫矣。

日本頗貴重廣窯。目爲泥均。價或逾於眞均。亦可詫也。

幹窯如來寶相。金碧荘嚴。窮工極巧。其素瓷觀音像。容色沈沈。亦能使人肅然起敬。大氐窯燒佛像。亦推雍幹兩朝爲絕詣。後有作者。蔑以復加。嘆觀止矣。

康窯客貨瓷塊。亦多畫單个人物。大氐小說家言。

今之螭虎。其古者夔龍之流亞歟。歐人重鷹狗。華人則重鷹熊。獨至於獅。中西兼重之。雕繡皆然。此不第畫之瓷品也。

唐康熙無款豆靑大盌。中現四魚。釉裏紅之仿元瓷者也。雍正小碗。白地紅魚。又有四幅三果三菱者。皆釉裏紅也。系官窯六字款。三果以畫桃子荔支石橊者爲多。亦有雜以他果。不拘一格者。

康熙禦制款小飯碗。款系紅紫天靑湖水各色。四字堆料。筆法整飭。古月軒款所由昉也。碗地各色俱備。而以粉紅淡黃天靑深紫爲最嬌美。盌上夾繪彩花。有四巨朶者。有整枝花朶者。價頗不貲。所謂夾彩者也。其花朶中嵌有萬壽長春等字者。價爲之稍減。近亦不能多覯云。

【卷上匋雅二十二】

有一種采盤直徑不及尺。四圍絕寬展。髙約二寸彊。系淡色胭脂水。細膩熨貼。極平而極勻。在雍正朝。宜準爲特色。每盤亦各畫鵪鶉梅竹之屬。紅碧鮮艷。望而決爲憲廟時代物。余自覩眼力。百不失一。瓷界推爲名宿者也。及翻梘款識。則天靑堆料。幹雍年制四字。書法工整。與雍正精繪之杏林春燕盌款字。正復相似。所謂古月軒料款者也。翻覆端詳。不禁駭嘆。康熙有硬彩。無粉彩。有軟棒錘﹝此式惟雍正以後始有之﹞瓶。周身硬彩。僅於肩上畫雲气一遭。鉤以粉彩。余定爲雍正初年所制。間者嘆服。此種彩盤。當是世宗末年。造坯繪彩。迨純廟臨禦。始塡款耳。世宗禦宇十三載。寫此款者。當卽是康熙時人。惟康熙款似虞永興。此款略似伊闕佛龕。不知是否一人。若尋常官窯之楷款。康熙初年爲一人。未葉主雍正爲一人。雍正篆款。與乾隆初年。又爲一人。余所見胭脂水佳者。皆雍正官窯。而乾隆以後。客貨居多。𨿽有款識。往往頹敗似肝。頗深厭其堆垜疙疸。了無意味。實則乾隆朝之胭脂水官窯。絕少經見者。豈顯晦不時。前此未嘗發現耶。抑過此以往。彩色全非。不謹一胭脂水耶。學問之道。至無窮盡。頎兒謂骨董家學。無所謂畢業。眞有味乎其言之也。宮盤彩色奇麗不但脂水神肖雍正。卽粉墨紅綠各彩。亦無一不肖者。惟畫手亦然。余定爲乾隆元年所塡款。豈虛語哉。有識者不當以干隆朝物目之也。﹝許見世界瓷鑑﹞

【卷上匋雅二十三】

蘋靑尊盂。往往有綠片漫闊甚屬難得。而一串濃煙。則顏色黯敗。聲價爲之敗損矣。

康雍彩畫瓶件。以花鳥或野獸爲最上。以人物論。則袍笏不如甲冑。若美女之纖纖玉筍。則品斯下矣。

乾隆積紅水盂。有似康熙荸薺扁而頗巨者。但無款耳。

雍正官窯。有一種天靑小缽。顏色較深。直徑五寸弱。無底足而有六字篆款。釉質甚細。其絕佳處。正在不開紋片。

豆靑小石橊尊。雍正六字楷款。向來眾人遇之。今不然矣。但使項無殘缺。𨿽失去上蓋。猶爲奇貨可居。

雍正禦制盌之抹紅夾彩者。亦殊精絕。

康熙六字藍款。荸薺扁之水盂。有天靑薄釉者。表裏一色。聲價一如蘋果綠。其天靑小觀音尊。口內亦上色釉。康熙六字款。﹝狀色亦綠之如蘋果小瓶﹞價又相若也。康窯天靑如意尊。並系內外薄釉。且有凹雕篆款。底上亦罩以天靑色釉者。

雍正橄欖罐。茶葉末之深綠者。上銳下丰。有凹綫三道。系墨色篆款。其內外及底。三者皆一色。與天靑如意尊。正復相同。

郎窯仿成化之豆彩大瓶。有畫花鳥者。彩色筆法。皆有矩度。以視尋常人物。尢爲可寶。

像生器皿。色目非一。人物鳥獸。指不勝屈。

幹窯白兔。微現靑色。雍窯洋狗。疙疸﹝釉也﹞較白。康窯之狗。有黑有紅。乾隆瓷佛。珍於範銅。

【卷上匋雅二十四】

天靑雍正款小花盆。另有盆底。表裏及底皆一色。較之積紅各盆。彌堪貴重。

有一種豆靑色之小豆。蓋祭品也。細腰丰跌。旁有小圓耳二。上有蓋。式樣殊特。雍正雙圈六字款。款在豆蓋之內。特比靑花乾隆篆款者。又有上下牀之別矣。

茄紫色頗鮮艷。有一種小盤。表裏一色。外雕暗龍。雍正六字款。愜心悅目。良足欣賞。近已不多見矣。

豆靑凸螭圓洗。及小筆筒諸物。有嘉靖雍正各款。釉光刀法。並爲後來所不及。

均窯渣斗。亦分靑紫二色。式巨而價亦不亷。

康熙款之天靑雲罍尊。雕紋精細。而古雅。惜其兩耳帶有銅環也。銅鑲盌口。宋明禦用物始有之。粉定也。明之祭紅也。數見不怪。但去其銅片。直如磨口。爲可惜耳。而順治官窯之淡描大茶盌。亦有磨口。似曾經銅鑲者。

官窯客貨。界限絕嚴。其必嚴之故。所分在款識。而亦不盡在款識也。蓋官窯畫工雅致。價亦大增。若一道釉者。蘋果綠胭脂水而外。不易區別。但貴品釉汁。又非客貨所能辧。譬如天靑小瓶。客貨沿口多作黃黑色。則又顯分軒輊矣。

康熙黑釉之大瓶。上畫梅花。筆意麤惡。西人目爲三彩。每一隻動輒萬餘金。其硬綠鳳尾大瓶。或棒錘開光。﹝仿古錦紋中夾圓式長式扇面式別繪人物花卉於其中則謂之開光﹞亦往往一瓶五七千金。非必士夫之所嗜也。士夫亦尠有此種物力者。

康熙朝之紅色尊盂。當時一有綠斑。卽應貶損其價值。可見古昔不重窯變。市儈競趨西商。投其所好。巧立名目。爭相諛媚久之又久。亦遂成爲定評。是非好惡。貴賤美醜。而豈有眞哉。然康雍以前客貨。無有朱紅者。是純色之釉。亦頗有精麤之不同。不獨彩畫然也。

【卷上匋雅二十五】

宋哥茗具。盌上各有蓋。滿身皆褐色細斑。盌邊作老黃色。或卽所謂紫口者歟。

道光彩筆筒。畫秋聲賦。一翁燈下讀書。童子秉燭。開門側耳而聽雜樹環屋。筆意良美。𨿽不及雍窯豆彩人物之精。亦可賞也。其畫入鼻煙壺者。較遜一籌。篇幅太小故也。

嘉慶窯畫手最俗。不如道光窯遠甚。

康窯人物。恢詭似陳老蓮。道光畫手。則如攺七薌之工致矣。

乾隆豆靑凸花方杯。旁有兩耳。制甚古奧。款系墨彩。作寶嗇二字。筆意秀整。其抹紅杯碟。而描畫金龍者。殊不足觀也。

豆靑三孔小瓶。乾隆六字款。口頗侈而大。釉汁粒粒如細珠。所謂唾沫星者也。別有東靑牛毛紋一種。形式較巨。腹且愈扁而愈博。尢爲可貴。

雍正豆靑各色花盆。面面作凸花。六字篆書藍款。頗落落大方。其花中微泛藍色者。又較遜也。

豆靑金彩。幹窯瓶罐多有之。愼徳堂此種花盆。卽系金款。

愼徳堂爲道光窯中無上上品。足以媲美雍正。質地之白。彩畫之精。正在伯仲間。然亦有劣下者。直不如道光尋常官窯本色也。

有以瓷制爲溲溺器。蓋酒具也。且皆繪畫猥褻。亦太傷雅哉。

套環之瓶。奇巧能轉動。或於瓶上嵌列小兒。﹝乃揑成兒形黏諸瓶上非畫也﹞爲內府所珍。價亦不貲。然不爲吾黨所重。

乾隆古銅彩筆筒。凸雕雙龍。塗以泥金。六字篆書金款。極爲難得。近日宜均絕昂貴。大印合有渾圓者。有四方者。蓋內藍暈。有甚美麗者。

【卷上匋雅二十六】

雍正粉彩小碟。直徑約二寸。各畫紅白秋海棠數枝。嬌潤欲滴。平底而周遭作壓手杯式。有有款者。有無款者。皆官窯也。

抹紅瘦身之天球瓶。品格絕佳。乃雍正朝物。𨿽無款識。而所值不貲。乃逾於積紅也。

凡所謂均窯筆洗者。皆盆連耳。

雍正豆靑色渾圓小缽。﹝亦謂之圓罐﹞平雕串枝蓮。而無款織。亦頗古雅。凡小罐口際稍一佚突。或綫邊凸起。卽無足觀者。而明祭往往犯此病。

洋商喜購瓷佛。大小彩素。層出不窮。京內外廟宇。遂爲之一空。

器皿之佳者曰瓶。曰盂。曰罐。曰合。曰鑪盎杯盤之屬。至於不可勝紀。而以瓶之種族爲最多。瓶之佳者曰觀音尊。﹝以上均另有圖式﹞曰天球。曰餑餑凳。曰油錘。曰大鳳尾。曰瞻。曰美人肩。曰棒錘。曰投壺之壺。曰背壺之壺。曰荷包。曰如意尊。曰石橊尊。曰蘿卜尊。曰牛頭尊。曰雞心。曰絡子尊。曰梅瓶。曰仿周秦罍缶。若玉壺春。若軟棒錘。抑其次也。凡諸名稱。皆沿用市俗之語。無足深論。此外鑪罐等類。亦不一其式。蓋未可一二數也。古窯之存於今世者。在宋曰均。曰汝。曰定。曰官。曰哥。曰龍泉。曰建。曰元之紫釉。曰明之祭紅。積紅。雞油黃。靑花五彩。鱔魚皮。六朝及唐瓷。猶偶一遇之。柴則無可徵考。官哥𨿽甚古茂。而不甚見重於當世。蓋仿制較多。眞者千不得一。上所臚列。釉質之潤。顏料之美。旣已各擅勝場矣。本朝在康熙曰硬彩。曰靑花。曰靑花夾紫。曰豇豆紅。曰蘋果綠。曰雨過天靑。曰茄皮紫。曰龍裙。曰葡萄水。曰朱紅。曰抹﹝讀如摩上聲﹞紅。﹝有柿紅棗紅之別﹞曰抹藍。曰瓜皮綠。曰魚子藍。曰秋葵綠。曰蛋黃。在雍正曰美人祭。曰胭脂水。曰西湖水。曰松花綠。曰東靑。曰豆靑。曰仿均。曰仿龍泉。曰茶葉末。曰魚肚白。曰蟹甲靑。曰氈包靑。曰鸚哥綠。曰新橘。曰各色豆瓣。曰金醬。曰芝麻醬。曰豆彩。曰墨彩。曰粉彩。曰鐵繡花。在幹雍曰古月軒料彩。曰古銅彩。曰窯變。在道光曰愼徳堂彩。若此之倫。更僕難罄。嘉咸兩朝。罕足稱述。手工之佳妙者。畫家寫生而外。曰平雕。曰凸雕。曰雕款。曰套環轉動之瓶罐。曰影靑。曰釉裏紅。亦皆以康雍爲最精。

【卷上匋雅二十七】

天家府庫尙矣。此外則熱河之避暑山荘。陪京殿座。實爲仙都靈域。兩藏喇嘛。頒賜駢闃。氈裹殷富。頗入龍動。﹝譯音﹞曲阜孔門。囤擁亦厚。滿蒙藩邸。被賞無算。下此則琳宮紺宇。戚啘主第。窖藏繁阜。飄散何窮。發撚之亂。所至殘破。東南諸省。尢患其貧。比歲以來。輸出彌夥。晉秦舊舊邦。羅掘殆盡。毀屋發瓦。剖墓求珍。足使神荒其居。鬼泣其宅。於是屍腳漆燈。廁於宮燻之次。玉几陳列。乃有黃腸之器。嘻足異矣。

雍正白瓷水仙盆。﹝長方面作橫式者﹞六字篆款。凸雕花卉翎毛。亦有作松花綠者。若墨彩六方大花盆。花卉竹樹。雜以題跋。各占一面。乃書畫大家筆墨也。

乾隆初年。積紅器皿。每多無款者。有一種圓缽。大如西瓜。又有美人肩大瓶。滿身牛毛紋。皆色鮮而釉潤。所可寶貴藏弄者也。

康窯儲秀宮款之三采﹝淡黃大綠茄紫爲三采﹐黑白綠及紅白綠之屬亦皆謂之三采﹐有畫果者有畫梅者變者﹞大盤。畫桃橊佛手三果。果各三枚。枝葉襯之。中畫香櫞亦三枚。直徑可四尺。堪庋西瓜十數枚。近出靑花及粉桃大盤。與儲秀宮盤相埒者。又比比是也。皆宮內以盛各種鮮果者。

雍窯大盤。厚及三四分。直徑不及二尺。六字雙圈楷書款。中畫滕王闍諸圖。雉堞風墻。交互若織。儼然一幅石谷畫也。又客貨面盆。中畫十六子。衣著如一。乃雍正最鮮之粉彩。蓋奩具也。

【卷上匋雅二十八】

均窯壓手大杯。細腰丰趺。亭亭玉立。並有蚯蚓走印泥。內靑而外紫。鮮妍罕匹。眞宋物也。

有雍款飯盌。上畫臘梅過枝。下繪牡丹之屬。蓋眞肧而假彩者。余能於綠釉辧之。

衝﹝北音讀去聲﹞口。一作銜口。

宋土定壺盂。亦甚古雅。而色較黃。質較麤。下於粉定一等。

幹窯蘿卜尊。式樣絕佳。髙不及尺。上畫水仙天竹豆月季臘梅之屬。月季含苞吐蕚。秀美天成。底系乾隆年制四字。爲堆料籃款。畫筆亦與古月軒無異。古月軒之小瓶。才二寸耳。花彩頗相若。價亦不貲。﹝詳見世界瓷鑑﹞

款識字數之最多者。有粉彩小壇。雜畫羣卉。凹雕楷書道光某年定府行有恆堂珍賞十餘字。外罩釉質。殊可把玩。定府又有扁豆紅之如意尊。抹紅寫款字數亦較多。士於豇豆紅一等。

雍正仿均。紫釉散漫。𨿽不及眞均之美麗。而顏色蒼渾。亦別有一種剛勁之气。其所摹式樣。又皆古雅絕倫。

雍正官窯小瓶。靑花綠螭。二者之外。有豆彩花卉。上畫二鳥。一綠而一紫。瓶系鐙籠式。圓身而方口。不甚可貴也。

驚紋多在盌之內層。而外層曾未穿透。細審盌邊。亦復無所覺察。又謂之冷紋。與衝口迥不相同。其曲折有致者。可以目爲開片。

粉彩及釉裏紅。亦有串煙之病。

明窒影靑壓手杯。其薄如紙。卽萬曆吳十九之卵冪杯也。

【卷上匋雅二十九】

康熙靑花酒杯。畫十二个月花卉。一杯一花。銖兩頗輕其施彩繪者。價尢昻貴。大抵以有黃兔者爲殊尢。菊花荷花爲較遜。餘皆平等視之。余初入京時。十二杯若缺其一。卽不易售出。已而成對。或得四枚六枚者。亦頗視爲難得。近則一枚二枚。且不能輒遇之矣。汝窯小杯。堊澤𨿽不甚瑩潤。而下有瓷座。紋如蚯蚓走泥。亦堪寶重。

雍正積紅花澆。牛毛紋酷似宣祭之佳品。篆款亦與小花盆相似。分列上下左右。若有眼之錢文也。

明瓷仿哥之鮮艷者。廠人俗稱謂之綠郎窯。滬瀆謂之果綠。

均窯盆連。大都圓式八角。邊墻坡陀。數見不鮮。身價轉巨。有一種均窯筆洗。長方六角。檐圍較深。稍稍直下。有似相人經所謂顴骨插天倉者。極爲別致。不得竟以盆連目之也。釉質靑蔥紫蒨。若蠟淚之成堆。椶眼含水。底有陰文數目字之號碼糊以芝麻醬。眞宋物也。古物之美者。以釉質手工時代三者爲最要。三者畢精。約而彌珍。不必觥觥大器。始足驚心動魄也。均洗髙約二寸許。寬不過三寸。長不及五寸。馬腳船唇。便於行匣。寂娛淸祕。亦殊可貴。

乾隆靑花之提梁酒壺。畫片式樣。均尙有可取。

乾隆豆靑花鼓式之茶罐。雙耳作獸頭。亦尋常式樣也。六字篆款。價不甚貴。近亦不能多見。

內平外凸之雕花豆靑海盌。雍幹皆有之。式樣絕巨。而甚爲精致。價亦甚廉。

雍幹積紅大碗。底足約髙寸許。各有六字款。幹窯鮮麗。雍窯渾厚。而有牛毛紋。一經庚子之變。價值乃驟加數倍。

以刀刻畫花紋於未經糊釉之先。陽文爲凸雕。陰文爲平雕。隱於瓷質之內。而瓷質極薄者上釉之後內外皆平以手指按摩之故不能覺也。若向日光。或燈光照之。始見花紋。則謂之影靑。大氐小盌隱龍者居多。而龍往往作靑色。宣徳康熙。又均尙白色。地薄於紙。雍正仿之。有楷畫方圓款。而外抹以燕支水者。

【卷上匋雅三十】

輾石爲粉。不易開片者。命曰瓷胎。泥醬之質。易於開片者。命曰漿胎。

漿胎開片。開在肧胎。代遠年湮。堊澤亦因之迸開。

有小開片。有大開片。開有先後。片有新舊。翳後開之新片。證歷年之久遠

小片之細碎者。曰魚子紋。大片之稀疏者。曰牛毛紋。

魚子紋最爲劣下。不以廁諸作者之列。牛毛紋微帶黃色。若隱若現。毫釐未拆。其釉質也。

積紅佳皿系屬瓷胎。而康雍兩朝之積紅多有牛毛紋也。雍窯窯綠。不如康窯遠甚。亦頗含有綠意也。

紅中有綠。謂之苔點。其最佳者。暈成一片。則謂之蘋果綠。

白中有黑。謂之塵星。苔點之中。亦雜塵星。

彼積紅牛毛之紋。釉似坼而未坼。攬麈星其如墨。夐不可以拂拭。漿胎大片。年久龜坼。魚子細文。烘壞而拆。

龜坼者。坼及肧胎。若魚子與牛毛。其坼也。於肧胎無涉也。

哥窯瓷胎。大片入骨。出窯經風。隨時迸裂。其裂也。乃具有殊特之性質。肧胎與釉澤而俱坼。渺不關乎經年與累月。是以西人重其古而嫌其拙。

哥窯之眞者。光彩照人。式樣亦最古雅。今所以見輕於世人者。皆贗作也。

【卷上匋雅三十一】

邇來靑花大開片之瓶罐。所在多有。亦並不見其古舊。蓋作僞之技。晚近彌工。記者於此。可以觀世變矣。

宣紅小盌。以兩面紅者爲佳。若苔點枯黃。竟可僧矣。

壓手杯。或作押手杯。於羲亦通。一音之轉也。

印池之透油者。自內片以逹於外片。𨿽足爲歷年久遠之確證。然直體已虧。不適於用。聲價亦爲之稍貶

印池漿胎者居多。開片之後。時或透油。且有底足透油者。

大凡透油之印池。其印泥中所研之朱砂。往往隨油質以浸入釉質。時作肉紅色。故印池一種。無論宋瓷明瓷靑花粉定均以大開片肉紅色。而又未至透油時代者。乃如初寫黃庭。恰到好處。

釉質之厚者曰堆脂。﹝卽寶石釉﹞曰疙疸釉。薄者曰胭脂水。曰抹紅抹藍。曰淡刷天靑。

疙疸釉之白者。較爲可貴。惟雍正以前始有之。若胭脂水而疙疸者。則乾隆以後之劣品過。黃釉亦然。

釉汁之美者曰水眼。甚次曰稜眼。曰橘眼。若垂沫星。又其次也。至若康熙天然之三彩。乃造化偶作遊戲。不可必得者也。其自在活潑之妙。直使後人無從摹仿。仙乎仙乎。

魚子藍。﹝舊者惟康熙有之﹞小油錘﹝油錘似天球腹作渾圓形但口及項較細﹞形。開圓光三个。彩畫花卉虫鳥。大棒錘瓶。則開長光。兩面彩畫人物。並皆精妙。

淡描乃靑花之疏簡者。簡其詞曰描靑。

鷓鴣斑。不能仿制。若犀塵與褐斑。猶時一遇之。白瓷釉汁中。滿含最細之墨點。而不凹下者。最爲可貴。命曰犀麈。大氐雍正以前物。宋明粉定多有之。﹝其凹下者系釉質爲火力所縮。黏有黑灰近於麻癩所在﹐多有逋足爲累也﹞或點形較大。而於白汁中泛出老米色一簇。如牛脂之垜成碎末者。命曰褐斑。亦惟乾隆時物間或有此特色。其底釉裏釉暈作圈綫。似皴非皴。且有淡黃似烙痕者。則謂爲炒米釉。亦多歷年所之一證也。僞爲者須以明眼辧之。

【卷上匋雅三十二】

幹窯積紅小水丞。口斂底平。皤其腹。六字雙圈款。方之天然缺口之雍窯小紅盂。不啻婢見失人。而價值頗昂。

郎窯無所謂之綠也。乃明瓷之蔥翠者耳。

康熙客貨之彩瓶。大鳳尾式有梅鵲。棒錘式有十美圖。弓鞵髙髻。分琴祺書畫。與笙管笛簫兩種。又有采蓮者。大氐俗不可耐。而每雙輒數千金。

東靑顏色幽靚。冰紋亦極古雅。非近代所能仿制。𨿽有官窯款識。而西人亦不知寶貴之也。

敬畏堂所制器皿。俱系豆靑。以視薢竹彩瓷。較爲雅飭。

雍窯有種藍瓶。較廣窯爲勻細。而色比天靑稍深。底足髙半尺。六字篆款極精美。式方而分作兩截。若花盆垛於觚斗之上。亦異品也。

塗以抹紅之釉。而虛其中。若爲空白也者。又似乎陰文之花紋。謂之蓋雪。亦錦紋之亞。余亦甚不喜之。別有一種盤盌。以抹紅寫生﹐繪爲細碎花枝者。猶爲彼勝於此。

近出雕藍雕丹之奶子小盌。內塗以金。大氐麤糙而質厚。亦無足述者。

廣窯也者。仿均之淺藍者也。窯變也者。仿均之深紫者也。窯變往往有藍色。而廣窯不見紫釉。抑獨何歟。

雞缸款識。爲大淸乾隆古六字。蓋篆書也。而字體特巨。

雞缸小兒。淡紅衣。黃褲。左腳揚起。右手亦然。而手藏袖內。其袖覆右手而下垂。乾隆仿制者。已稱爲奇貨。成化故物。渺不可以一見。而何萬曆五彩之觸眼紛拏也耶。

【卷上匋雅三十三】

紫黑之釉。滿現星點。燦然發亮。其光如鐵。則謂之鐵繡花。

漢唐故物。出自邱墓。滿身土斑。瓷無釉汁。則謂之土花繡。

鐵繡花大盂。髙約六七寸。口徑三寸許。底徑不及尺。口蟠一螭。雍正物也。其官窯方圈耳之方式大瓶。髙約二尺。亦均無款識也。

雍款東靑大方瓶。丰上而殺下。雙如意瓢帶耳。式極古雅。滿身牛毛紋。較之鐵繡花方瓶。不翅奴隸命騒。

雍窯積紅瓶。細沙底。﹝惟乾隆以前始有之﹞蓋無款時代物。狀似天球。而項彌短。腹彌皤。顏色深厚而鮮明。

或者謂均窯紅朱二色。以一三五七九單數爲號碼。藍靑二色。以二四六八十雙數爲號碼。著之編章。視爲祕訣。今以宋物証之。殊不必皆然。蓋六角花盆。往往如或者所言。自余均器。大都靑其裏而紫其外。及翻底足之號碼。則又單數雙數。無甚區別。廠人誤呼天靑爲月白。點金成鐵。沿而不攺。無如之何。

康窯彩畫。往往官窯不如客貨。亦一奇也。官窯力求工細。下筆不肯苟率。自其所長。客貨信手揮灑。老筆紛披。時或有獨到之天趣。令人不可方物。

康窯靑花。亦𨿽頗有天趣。而筆意老辣。終不如彩畫之奇。

康窯彩畫。時亦工細絕倫。而獸毛毿動。口噴雲气。又不如靑花之妙。

雍窯異地萬花中碗。光彩奪目。價值奇鉅。蓋雍正彩之最有精神者。

宋均之紫。汗漫全體。元瓷之紫。聚於二魚。

宋均之紫。汗漫全體。仿均﹝雍窯也﹞之紫。漫暈其丰。

宋均之紫。多在外層。仿均之紫。內外各半。

宋均之紫。汗漫全體。仿均之紫。自成片段。

【卷上匋雅三十四】

龍泉官窯。代有仿制。坯質泥松。物多罅窳。

雍窯有一種小瓶。式極修雅。上畫八卦太極。色亦幽褃。下畫海水則系釉裏紅。苔點綫。是爲靑花夾紫之特色。蓋雍正初年物也。

雞缸爲酒器中珍品。昉於成化。今惟有乾隆仿古之作。詳見朱笠亭所撰陶說。今缸有純廟禦制七言古風一章。是其殊特之旌幟也。庚子以前。每對不過白金。今且二三倍矣。然猶不易見。收藏家所宜究心者也。僞品充斥。要亦煞費苦心。卒之摹儗艱辛。難逃鑑家之眼。正未知成化舊物。其生動頴妙。又當何如也。缸之眞者。字迹亦分兩種。一派爲簪花格。蠅頭小楷。筆筆韶秀而美致。一派較爲古拙。至價值之髙底。以小孩眉目之獰佼爲斷。此則千夫之所易辧者也。

海鹽朱泣亭﹝琰﹞所撰陶說。援古證今。詳贍博治。𨿽亦有藍本。要於宋元以前。研究頗審。笠亭生長乾隆。彼時康雍瓷品尙未受發明。卽明瓷亦多簡略。後有藍浦者。篡襲諸家之說。恩以惡札。輒易其名曰景徳鎭陶錄。體例極爲蕪謬。

以皿入缸淘蕩其汁。是爲蘸釉。蘸油者厚若堆脂。截竹或角。噓气勻之。昰爲吹釉。吹釉者薄於卵冪。

昔惟大器用吹釉之法。次數多至十餘起。取其勻也。釉汁旋吹而旋添。其告成也緩。其程功也易。後則小器用吹釉之法。徧數亦有三四次。欲其勻且薄也。釉質但吹而不添。其運腕也速。其奏效也難。

釉薄者。火候稍差。則有滲黃之患。釉厚者。手法一鈍。輒多漧枯之虞。漧枯之理由有三。火力過﹝平聲﹞則枯。手法鈍則枯。釉汁有渣滓則枯。

【卷上匋雅三十五】

有漿胎。有瓷胎。

漿胎質松。瓷胎音脆。雍幹瓷胎之細膩者。謂之細沙底。頗不亞於漿胎也。而剛勁過之。

有沙底。有鋼底。

沙底貴白。鋼底貴亮。﹝光亮也﹞沙底貴細。鋼底貴響。﹝聲響也﹞

今之雍正豆靑。仿龍泉之最美麗者也。而乾隆以後。往往間以金。繪夔龍古文。價稱昻貴。

釉質凸起。形如水泡。手法未勻。火力鼓之。此暴﹝與爆同見周禮﹞釉也。若在士女眉目之間。則幾乎毀矣。

仁廟六旬萬壽。所制瓷品頗多。盤盌碟盞。花鳥虫魚。幾於無美不備。迨純廟時代屢次舉行盛典。物力之厚。名匠之多。取材之宏。歷時之久。又不斤斤於瓷品一種求之。是以瓷品轉遜於往代也。

廠肆通稱。嫌於俚謬。而相沿相襲。竟不能攺也。口小腹大者謂之瓶。口腹相若者謂之尊。今則尊之於瓶。混合爲一。呼馬呼牛。由來舊矣。其口大腹小者。謂之花觚。亦謂之花插。觚之小者曰渣斗。渣斗之小者。則潄具也。潄具亦分二種。一爲似觚者。唾水於地。不分兩層。或者腹微皤耳。此中西之所通也。一爲分兩層者。噙淨水於小盌。而唾其沫液於下層之小罐盌它安罐上。合而爲一。推鑿﹝讀若楷﹞合縫乃成套之物。此則西人之所哂﹐皆漱具也。

花澆也者。澆花之壺也。

官窯痰合。惟嘉慶獨多。合式有二。一紫地彩花。一淡茄地金彩花。紫地者較大。分爲兩屜。覆以瓷蓋。中凹而置孔。淡茄色者。似面盆而小。盆有蓋。蓋有頂似罐蓋也。

【卷上匋雅三十六】

魚缸。以距京不遠之長辛店。長和窯爲最佳。缸面封徑二尺彊。底微殺。沿邊四面有獸頭二。篆文壽字二。余則鼓釘十數个而已。

瓷缸自數寸以至四五尺。式樣不一。有仿尋常水缸者。有狀類荸齊扁。而容水石餘者。以釉裏紅龍官窯爲貴。釉裏紅而雜靑花水艸者次之。廣窯又次之。然皆不若長和陶器之與魚相得也。﹝詳世界瓷鑑﹞

飼鳥瓷品安於篾籠之內。如水罐。粟罐。皆小於銀杏。而有胭脂紅天靑諸色。其穿篾糸處。各有圈形二。圈各有小眼。亦可借作水中丞也。大氐最精極細之佳皿。如豇紅胭脂水之類。亦只小品爲多。無觵觵巨器者。

桃形而有嘴與柄。無上蓋也。底足內有一圓孔。可以灌水於其中。則謂之醋壼。所以防虫蠍之入也。以深綠及茄色者爲佳。然不見有款識者。

明瓷靑花人物。以筆筒花觚爲甚詼詭。

料款分兩種。曰某某年制。曰某朝禦制。康雍及榦隆初葉皆有之。料款某某年裝之盤盌。素地精繪往往勝於色釉夾彩者。不可不知。

禦裝款亦分雨種。日堆料。日描靑。

雍正料款之精品。遠在康熙之上。康窯色釉夾彩者。多系黃地。﹐或作番連四朶。甚且花朶中分嵌篆字。頗皆有可議。雍窯色釉夾彩若胭脂水秋葵綠之質地。皆美麗無倫。畫筆殊覺生動。

康熙禦制盌。有寶相花三朵大小不一。陰陽向背。偏反穠艷生香活色。純合乎西法。亦殊非後世所能幾及。若連枝帶幹。律以惲派。或又不如雍窯耳。

【卷上匋雅三十七】

料款至貴重。康雍精品。皆畫以粉彩。孰謂粉彩不足重耳。

料款之盤盌有題句。上下有胭脂印章三。雍窯曰月古。曰香淸。幹窯曰金成。曰彤映皆方印也。在題句之下。其引首長方曰佳麗。在題句之上﹐則雍幹之所同也。

愼徳堂款之器皿。若采花之旁。有墨彩題句者。其下必有小印。道光二字。多作橢圓形。

康熙十二月花之灑杯。無論官窯客貨。皆於描靑題句下。印一篆書賞字。殊不足賞也

胭脂水夾彩之雍窯大盤。有仿康熙五采花籃者。奇麗無比。直可輿幹雍鵪鶉盤。方軌而齊鑣也。

宣徳龍鳳之靑花印合。名望甚偉。近今仿制者﹐畫筆工致而生動。幾於突過雍幹。王公貴人。頗亦飾爲陳設。寂者年垂半百。老眼無花。要難逃鑑家之犀照也。

都下有玻璃窯。專制黃緣磚瓦。以供殿座之用。螭頭鴟吻。麟鳳獅狗等物。大氐殿瓦邊脊皆有之。又偶造坐礅以餉朝貴。其尢爲適用者。莫如冰桶。各色俱備。且甚美觀。冰桶制方。而蓋分兩半。各有錢竅五孔者二枝。木桶有銅箍兩道瓷桶亦摹仿箍式。橫現凸文。瓷價遇巨。抑亦不如窯瓦之悅目也。﹝詳見缽庵憶語及世界瓷鑑﹞

紅有百餘種就抹紅一種而論有柿紅棗紅橘紅之別。就橘紅一種而論。又有廣橘福橘甌橘之殊。深淺顯晦細人毫芒。巧歷之所不能祘也。琴蹄生謂寂者曰。君輿北山癭公品評瓷器。爭妖鬭麗。細入毫芒﹐無非本其好色之天性。而益發揮之耳。曰然哉然哉天地之道。一生二。二生四。緃橫變化。無有窮竟。參伍錯綜﹐是成文理。文理之美者。宜莫畫若也。故一切形形色色。惟畫師爲能狀其微妙。惟文人爲能聞其精深。畫師而不通文學者。直命之曰匠而己矣。有道之士﹐所夷然不屑者也。癭公曰。豈獨吾土爲然哉。歐美大畫家﹐亦多善屬文者。琴歸初不研究瓷學。近則造精詣微。爲當代所希。

【卷上匋雅三十八】

一切官窯等。諸祕色。上方珍品寶貴甚至。自非近籞侍從。貴戚巨邸。不能蒙被恩澤。賞賚頻仍。若彼窮縣酸儒。風塵騒客。𨿽或生逢並世。躬際埾明。岡覩靈威。莫窺禁臠。近則遠人弋篡﹐不惜重金。於是宵小生心。遂多竊履盜簪之土。故家中落﹐不少典琴賣劍之人。有此數因。郁之愈久。泄之愈奇。骯髒一翁。有此眼福﹐亦云幸矣。有以唐詩贊圴窯者曰。夕陽紫翠忽成嵐。此可以知其釉汁之美矣。

盤盌佳品不少槪見。今世所存者。磨邊缺足之盆連而巳。奪我胭脂山。婦女無顏色。可爲今世之盆連悲也。而今世磨邊缺足之盆連。且尢紛紛超越太平洋而西邁矣。

康雍瓷品照耀四海而獨於紫均一種不能仿制。夫亦有所限於天者歟。有一種果盤五寸。其紫透骨。並無號碼及蚯蚓走泥之紋片。乃眞正宋物。曰廣窯者非。唐英曾於景徳縝仿制廣窯。是否烏泥爲坯。未從考證。

仿哥之麤糙者。片紋入骨。亦謂之冰紋。

瓷有瓷骨。釉有釉骨。靑花能入釉骨。而抹紅不能。

靑花能入釉骨。釉意裏紅則更入釉骨。

近出癩瓜遇枝小盌﹐皆道光官窯。亦殊不足貴。袛取憎耳。

雍正仿明之壓手小杯。一邊采鳳。一邊翠竹。亦頗照過枝畫法。但略勝於過道光窯之癩瓜耳。非奇品也。

【卷上匋雅三十九】

酒壺之佳者。歷代少有。亦不知其曷故。雍窯有篆款仿圴者。有提梁豆彩者。有蒸綠開光墨彩者。差堪入目。龍泉壺亦甚古雅。近日壹價翔貴。曰以東鄰之故。

瓷器式樣﹐守常蹈故無可省覽。若力求新奇。又適形其俗。此中妙諦有匪可名言者也。

範銅爲質。嵌以銅絲。花紋空洞。雜塡彩釉。昔謂之景泰籃。今謂之琺瑯。﹝當作佛郎﹐一作法藍。蓋此種藍彩以巴黎爲最美﹞大氐朱碧相輝。鏤金錯采。顏覺其富貴气太重。若眞系明器。亦殊古趣盤然。

近日窯變甚貴。乾隆朝則頗有佳品。式樣亦較嘉道爲優。

蘋果尊有雨種。式樣相若。惟口徑不同。縮項者口徑不及寸。巨口者口徑可二寸。

余所見成化彩之佳妙者。大都雍正朝所仿制。郎仿已不易得。近則眞迹流傳者不少。若萬曆彩﹐若嘉靖靑花﹐若宣徳祭紅。輿積紅。眼福亦未爲慳也。

雍正仿均之品。紫色較褪而暈成一片。細若犀塵。瓷質淸剛。雅非後來所能及。

康熙有抹紅金彩十六子大盌。三兒在魚缸捉魚。一兒攜松鼠。尢有神致。而嘉道兩朝。俱能仿之。價亦不甚相遠也。

五采三果礅式中盌。昉於乾隆而道光仿之。亦無甚區別。若雍正之三果大碗﹐則波峭有味矣。筩杯﹐酒杯。畫法極滯。亦殊尋常也。近乃價值昻貴。

【卷上匋雅四十】

畫紙絹者﹐不屑於畫瓷也。而能畫瓷者。又往往不能畫紙絹。國初刻玉笵銅之儔。率皆姓氏流芳。表揚弈禩。而畫瓷者。多湮沒不彰。致可慨喟。畫者且不能傅。又況於制坯掌火者乎。其寶絕技通神。藝進於道。若明季陶人吳十九者。不可以其手工而少之也。成化彩瓷。吾見亦罕矣。證以康雍兩朝所臨仿者。筆意生動活潑﹐宜髙出乎嘉靖萬曆之上。康熙彩之顏料。固非後世所常有。論其畫手髙妙。不但窯器皿。髣髴王惲。卽平常客貨。亦莫不出神入化﹐波瀾老成。應雍正花卉殊尢。又頗饒畫卷气。幹雍而後𨿽有縝票奇麗之品。而匠心所運。未能脫去町畦。近歲以來。海市交通﹐摹儗古畫。精誠團結。時或迷離撲朔。幾致亂眞。洵可以淩轑咸同。抗衡嘉道。亦云桀矣。康雍國家聞暇。乾隆不惜工本。其制作之精美豪宕。由於朝命專官。監督其任。百爾執事。媚玆一人。今則列雄富商。漲力旁魄。區區藏棄。不足以供無畫之取求。巧僞繁輿﹐並色揣稱殫竭工致。矻矻窮年。非夫在上位者。有以宏奬而提倡之也。營利之心亟。因而考古也詣深也。嘉靖萬曆之五彩。麤枝大葉。畫筆艸艸。宣徳官窯之靑花印合。龍翔鳳翥。細意熨貽。較諸嘉靖雙螭。殊爲穠纖絕特。自余朱明之無款。淡描人物。心細於髮。筆亦足以達之。所畫多故事﹐頗似宋人翰墨。直是突遇康熙。或曰是雍正之仿制者。殆不然矣。世傅明代靑料。當時已不給於用。雍幹兩朝之靑花。蓋遠不連康窯。然則靑花一類。康靑𨿽不及明靑之穠美者。亦可以獨步本朝矣。

瓷畫之結。作團彩者。最無風趣。豆彩圜花。固非佳品。若釉裏紅之團鶴。亦甚惡劣。轉不若串技蓮之爲愈也。五彩團龍亦末能免俗。惟團螭較爲生動。或者彼善於此耳。

木之有肌理者。尖峯重疊頗似浪紋。名爲野雞翅。略分黃黑赤三色。有明祭紅。釉汁較厚。其火力煙气。參差覯會。往往有雞翅木之紋理。望之蔚然而深。此亦如遲之有星。玉之有颣。樹之有癭。而西商重之。

【卷上匋雅四十一】

祭紅瓶盌之底。略分二色。微緣者。頻果底。曰宣徳也。混白者。米湯底。曰萬塺也。又有開片不開片之別。大氐蘋果底。罕有不開片者。惟皆無款識﹐郎仿亦然。

康熙白瓷酒盞。口徑二寸弱﹐沿口畫紅蝠百隻。曰洪福齊天。盤碟亦有作此式者。中央凸雕四字。乃篆畫也。而雙圈六字款。特爲精美。

瓷有瓷學﹐父不得傅之子。廠肆徒夥。有終身由之。而不得其道者。彼顗悟之學者。亦必先見眞迹。始能辧別臀贗器。一貴人以販瓷起家。至圭頓之富。因緣姦利。匪可窮詰。其子亦掌管花月。於此道蓋茫然也。

黃地靑花。雍正窯之所重視者。匪獨盤盌然也。大瓶亦有之。

熱河藏瓷之所。有禦題曰梨花伴月。曾刻有界畫山荘之圖。精美絕倫。厥中佳皿充斤。以盤碟一宗而言。最下層之盤。直徑四尺許。五彩璀璨。以次遞小。垜至殿春。有如瓷塔。它物稱是。皆康雍窯也。乾隆以後之貢品。大都未嘗開箱。堆積廡下。余友守承徳時。尙未輦運入都。賈胡之遊歷至境者。時或華商興俱。故官吏防之甚嚴。而軟紅窟中。往往於無意中見奇品。蓋郎第所自出也。其進溢口岸者。則又不可勝記矣。

茄紫甚難摹擬。往往不能仿制。

康窯大盤直徑三尺彊。彩畫左傅五覇戦爭之事。兩陣有多至二百餘人者。光華眩睛﹐亦殊怪積特。

【卷上匋雅四十二】

唐瓷縹靑小瓶。髙才及尺。顏色幽蒨。形式甚佳。在馬蹄尊餑凳二者間。而瓷質彌復堅厚。殊可寶也

明祭大瓶。有鮮紅如雞血者。或卽雞紅之稱之所由來歟。新瓷之不甚細者。亦間有疙疸釉。但釉質發靑。不難辧也。

釉汁中有小沫。起泡如碎珠者。謂之唾沫星。邊圈不起泡沫。而若含淚盈眶者。謂之水眼。凹而縮者曰櫌眼。淺土而滋潤者日橘眼。康窯靑花三獸瓶罐。有渾寫大意者。周身但作云片。並不以毛細如發爲工致。語其嬌翠﹐𨿽蔚藍灑雨﹐無其麗也。

康窯客貨大彩盤。所畫人物。每詼詭可怖。怪怪奇奇。千態萬狀。余不諳戲曲。不能名其妙。

百祿尊上畫百鹿。又名百鹿尊。

雍正仿均大瓶﹐有掌大祕色釉數塊。殊爲奇特﹐惜滿身小片耳。百鹿罅以抹紅鹿頭爲兩耳。畫鹿百尾。雜以樹石。蓋無足紀者。且新制甚夥﹐幾不掛鑑家之眼。

淡黃色之釉。微微發綠者。謂之秋葵綠。

乾隆以後之胭脂紅﹐往往釉質粗厚﹐顏色黯晦。明窯無所謂胭脂水。康窯亦然。惟康熙禦制飯盌。有脂水寫款﹐或有粉紅爲地。雜以采繪者。其尋常康瓷﹐無粉彩之說也。

脂水之雜以粉料者。是爲粉紅。命曰粉彩﹐若淡紅寶石爲末。則又不雜粉料矣。

墨彩之濃厚而發亮者。廠夥異其名日黑彩。黑彩之淡。薄而無光者。又區而別之墨彩。其寶一物而已。曰墨曰黑。𨿽分猶之不分也。

墨彩專指畫筆而言。黑彩則兼及質地矣。

【卷上匋雅四十三】

先掛紺色厚釉。再掛微黃淡墨子綠釉則爲虌

康熙十二月花卉酒杯。一杯一花。有靑花。有五采。質地甚薄。銖兩自輕。采花以有黃色小兔者爲最美﹐菊與荷鴛者爲下。昔者十二杯不不過十數金。所在多有。今則黃兔者一隻。巳過十笏矣。若欲湊合十二月之花。諴戛戛乎其難。靑花價值。且亦不甚相懸也。

定窯子牙色者。魚藻紋。有似漿胎也。其白色者。質地較脆。大開片乃瓷胎也。

蛇蠍蜈蚣癩蝦蟆守宮謂之五毒。萬曆道光。頗雜發以人物。康窯但有花艸。畫法尢恢詭。

雍窯白瓷大尊。凸雕仿漢六字楷款。甚精美。

秋葵綠小瓶。乃無康雍窯者。今世所覲。大氐道光密耳。葵綠至道光。𨿽官窯小盌亦殊不覺其可喜。

點作米形而放大者。攢湊成圈。在豆彩中殊爲低劣。其有凹雕影靑。仿作此等花樣者。塡以淡碧。亦下駰也。

康熙官窯彩盌。上畫過海八仙。而並無海水。面目秀異。身紋靈活。乃嘆康窯畫手。非後世所及。呂巖有一第子。捧畫立呂

旁。俗呼柳樹精。頂上生柳枝。殊怪特也。又有一鶴一鹿。鹿旁立一畫子。鹿前一女。當是麻姑。後一翁腦絕巨。當是南極老人。壽星輿麻姑。何時成一家眷屬。世俗祝嘏者。輒爲子撮合。使人啞然。此則六旬埾壽貢品也。衣褶皆系淡色抹紅。

亦頗不惡。此後畫筆益工。而殊嫌板滯。且一蟹不如一蟹。

釉汁忌攙粉﹐亦忌礬質二者黏合力不足。時或徑行蛻落。如泥金然。非磨擦之病也。粉質太厚。久而剝蝕。礬質遇薄﹐自然飄散。圴於手工火力不相干涉。

塗粉爲地。上繪雜花。粉固易於殘褪。花亦因之不牢。若將粉質羼於它色釉汁之中。則爲粉彩。且或較本質尢形嬌艷而露冷蓮房。亦殊可惜也。

【卷上匋雅四十四】

礬質少而他汁多者。又或上釉較厚。尙不至有此蛻之虞。

康窯彩畫紅。爲深色之抹紅。不知何故。且與它色釉質。有平凸之殊容易褪落。直如泥金。雍正以後紅釉凸起而又皆系粉彩。輿明祭之大紅寶石釉。積紅之鮮紅釉。又圴不相侔。豈大紅鮮紅二種。迄不能施之於彩畫耶。今無謂大紅鮮紅者矣。恨不得古人而問之。

釉裏紅。卽是鮮紅釉。而顏色略淡。豈鮮紅之釉。僅能施之釉襄耶。

近世紅釉之劣。殆無輿倫比。

粉彩雲者。不專指紅色而言。黃綠茄紫。亦皆有粉也。

攙粉之釉。不獨彩繪爲然。所謂一道釉者。亦莫不有粉也。

有濃深之釉。有淺淡之釉。有和以粉質。而成淺淡者。有不和粉質。而自來淺淡者。有和以他汁。而成淺淡者。

同一手也。用之此釉則鮮明﹐用之彼釉則黯敗。則釉質之有美惡也。同一釉也。此人畫之則鮮明﹐彼人畫之則黯敗。則畫手之有優劣也。畫瓷者之用釉。猶之畫家之用墨﹐繡工之用鋱。此就絨光墨采言之。尙未及美術之作用也。

優劣相去萬里。其發端甚微。此人之結構。巧亦恢奇也。拙亦恢奇也。彼人則無巧無拙。圴墮入惡劣一派。一則顰笑皆工。一則笑皆罪。東施捧心。未免唐突。夷光矣。畫家之輿瓷品﹐大氐不甚遠耳。

宋元器皿。不厭古拙。近世官窯胎骨。以薄爲貴。﹝宋元亦甚簿者﹞以輕爲貴。釉汁以勻爲貴。以潤爲貴。

【卷上匋雅四十五】

先掛紺色厚釉。再掛微黃淡墨之綠釉爲虌裙。

罩釉一次者命曰純色。所謂一道釉者是也。而虌裙一種系以此一色之釉﹐蒙而罩之。彼一色之釉。則仍謂子純色也。

紅黃藍黑綠。是分五色。得其一色者。謂之色釉。參伍而錯綜之。則成彩矣。凡掛一色之釉者。皆謂之純色釉。

白釉謂之本色。若茄色。葵色。皆間色也

先畫彩花。後塡色釉。則謂之夾彩。

先施圈闌。內繪花彩。外塡色釉則謂之開光。

開光器皿。亦有不塡色釉而於界闌之外滿畫各色錦紋者。錦紋類仿宋制。色目繁多。名稱不一。而以卍字輿串枝蓮爲較多。

釉汁中含有水星。如小珠歷歷可數曰水眼。若起泡沫輿膜質。則不得冒此名稱矣。稜眼較巨縮而凹。亦謂之發眼。

豇豆紅與淡茄不甚相遠。而較之淡茄。尢覺雅馴。以滿含水眼者﹐爲最難得。若稍涉厭貶則命之曰鼠臘。俗謂之耗子皮。斯其劣下者矣。

宣徳以紅勝。有似康熙成化以彩畫勝。有似雍正。成采固不易多見。近則宣紅之佳者。亦寥寥如晨星矣。

明瓷靑花筆筒﹐往往凹雕一圍塡以影靑。畫筆工致無款識﹐瓶觚亦然。而官窯之有款者。筆意轉麤。抑何也。

瓶中之觀音尊一種。髙二尺以外。三尺以內﹐式樣佳妙。羣相推重。以靑花五彩而最多。其較小者。髙不過一尺。靑花猶時一遇之。五采則罕覯矣。紅色厥誇明祭。大小畢備。再小者不過數寸。頎瘦而織趺。所謂豇紅蘋緑者也。棒錘爲通常格式。靑花五彩。與觀音尊略同。惟盈尺小瓶。亦頗多彩畫耳。

【卷上匋雅四十六】

粉定種類不一。胎有厚薄。色有牙黃粉白二種。花紋分凸雕平雕彩畫三種。有開片有不開片。宋爲上。明次之。至乾隆而止

永欒窯有一種素盌。假露瓷骨。﹝瓷骨云者未上釉之白瓷也﹞以質簿如紙。而內有影靑雕花者爲上品。

有一種積紅瓶。髙才及尺。色頗鮮艷。尋常白釉。底而有靑花一天字。然又甚小。不得以康熙朝之天字罐爲比例。其式樣蓋左餑餑凳玉壺春之間。乾隆東靑茶葉末兩種。多有作此式者。則仍乾隆時物也。

雍正窯變遠摩像。髙尺餘。袈裟寬慱兜風尢巨。似步行江風中。飄飄欲動。赤腳艸履。頭上戴有軟兜。面貌秀野。無猙獰之態。面及手足未上釉。刻工精妙。一物隱肩後。系以蘆幹絡艸帽。而扛之肩上者。

幹窯如來趺坐像。亦髙尺餘﹐金身藍髻。座湧蓮花。袒一臂﹐披袈裟。系乾隆初年之胭脂水。亦頗鮮艷也。

協理窯務筆帖式六十四。﹝人名也﹞所塑神像。奕奕有精彩﹐軓用靑色題名於神之背後。蓋雍正以前之官窯也。六十四。乃窯官之監塑者。非工人也。

郎世寗。系法國人。康熙年間所制之郎窯。乃江西巡撫郎廷極所仿。亦不止祭紅一種。非世寗也。世寗遊雍幹間。善用中國筆作畫。嘗爲純廟造像。亦頗參用泰西界畫法。今之廠人。以明祭爲郎窯荒矣。又以郎廷極爲郎世寗。尢爲可哂。

【卷上匋雅四十七】

近日官窯之劣。不如摹古假僞者遠甚。通常器皿。大小二千餘件。銷價至六萬金。尙屬減之又減。核實開報。亦云巨矣。

日本甚重廣窯。大氐盂罐瓶壚。頗稱珍祕。而以灰地之暈藍色者爲貴。若紫黑之大魚缸狀如荸薺。灰白之大瓶狀又如方式之魚缸。皆容水數石。頗饒古趣。及無通而問者。

瓶之絕大者髙與人齊。西人置謂樓梯之側以爲陳設。其二尺上下者。云以安頓電燈於几案之間。若五六寸者。視爲最合格之珍品。以多爲貴。旣供玩賞。且播花也。

●匋雅下卷

江浦寂園叟初稿

【卷下匋雅一】

明永樂有凹雕款。靑花楷款兩種。成化楷法峭勁。姿態飛動。嘉靖萬曆款字蒼拙。惟官窯有之。宣徳款如宋槧晝。最有意昧其客貨署年者。又頗瘦硬倜儻也。宋盌有政和款字。亦未窮其究竟。

康熙小盆孟。皆靑花六字款。不加變圓圈﹐筆意渾成絕似宣徳靑花印合款也。若盤盌則皆加雙圈﹐亦仿宣窯。但楷法淸剛耳。雍窯大楷。時復瘦硬通神。論其工整有姿骨。或且過於康熙時。其康雍之仿成化者。康極飛動﹐雍極雅雋。

康熙方圓楷款。則未之見也。仿明之外。又有開元年號。殆仿唐時銅器而題此款耳。

雍正各款自以變圓圈六字臺畫爲最多。亦有作方圈小指者。皆藍款也。其凹雕篆款。而罩以釉汁者。甚爲名貴。

乾隆款識。多系靑花六字篆畫。初年亦多雙圈楷畫者。若堆料楷款凸雕篆款。彌足珍貴。其綠底抹紅之篆款。亦官窯也。乾隆又有抹紅款而非綠底者。較爲希罕。

愼徳堂制四字楷款。款外不畫方圓之圈。筆法工穏。以抹紅爲最多。亦有泥金者。

嘉慶以後。官窯亦系抹紅篆書款。殊不足貴。

康雍靑花彩瓶客貨無款者居多。而盤盌之采畫者。又頻皆官窯。若官窯有款之瓶件。以一道釉爲最夥。

嘉靖壇供盌。黃地紅龍﹐細腰髙足。盌內靑花篆畫一壽字。筆意飄瞥。

康窯之粗者。儀黃綠茄三色爲素三采。近出蓮實三采吸杯﹝蓮實蓮葉各居其半數。於蓮葉蓮實之外別有蓮莖。莖細而中空。以口就莖而吸灑以飲謂之吸杯﹞甚多。旣非官窯。又未經人用。不知所自來。惟一種不帶蓮實。但作蓮葉式。底綴三小螺﹐中蹲一小蟆者﹐亦別有蓮莖儀通吸飲。較爲細潤﹝近又出鴨子吸杯頗多﹞

【卷下匋雅二】

圴窯有紫靑兩種。靑者俗謂之月白。實淵源於柴周之雨過天靑。康雍兩窯。靑色益淡。再淡則爲魚肚白矣。其較深者。厥稱東靑。至幹窯而有紋片﹐實月白天靑子化身也。後此則絕響矣。新制崛起。頗有可觀﹐亦僅能仿天靑而巳。月白一種演爲兩派﹐天靑東靑雙標聲峙。東靑一派又分而爲二。近於綠色者曰豆靑。近於藍色者日積藍。綠之種類益繁。枝條百萬輩作朋生。而鎖錀於雍幹之窯變。藍紫交匯而成章。紫之黯晦者爲墨彩。爲黑彩稍稍鮮明者。爲祭紅。爲積紅。自白而黑。輿自紅而白。相距徑庭。循環合軌﹐塗轍四出﹐五采混同﹐理有固然﹐無足怪者。

愼徳堂十六子中盌。筆法甚俗﹐彩色亦劣。

成丰官窯款之中盌﹐有大有小﹐各畫十八羅漢。𨿽未能免俗。亦殊爲精致。多系恩侯家故物。揣其年戚﹐當在洪楊倡亂以前。維時距道光甚近。瓷地雪白。乃與愼徳堂不相上下。

瓷品之畫花鳥者。鳥不甚可大﹐花不可甚小。反是則於畫理欠合。又畫龍不宜於寫正面。虫魚鳥獸。又莫不然也。

海鹽朱氏陶說。謂呂愛山冶金。朱碧山冶銀。蔣抱雲冶銅。趙良璧冶錫。今則銅器且不得一見。所謂金銀器錫器﹐更屬無徙寓目。大低金銀各器﹐典守頗嚴﹐不至遺失。其流落人間者﹐又必鎔化兌用﹐銷歸烏有。此金銀不如瓷銅之證也。

市肆之頗巨者。以薩閣學子尙古齋爲最早。國老子尙徳堂爲最久。若顧少洲之永珍齊。穆老﹝恩祿﹞之瑞珍齊。亦其次也。亂後賈氏兄弟。瓷品尙多。而海王村則日益蕭瑟。自延淸堂外。或幾乎息矣。大吉祥齊﹐弢光匿景。西商猶頗從迹之。

【卷下匋雅三】

西人販古瓷者。美曰陸安格。卽紅客也。英曰大巴。法曰小郎。猶太曰討飯鬼。皆商販耳。若法之樊國棎。美之臯徳格。則一爲教士。一爲舌人。庚子後。日本商漸多。亦滬客之流亞耳。

古之瓷學家。吾不得而見之矣。紹興倪小舫暑正。與大宗伯延煦同時。一則貯儲較儉。一則散亡略畫。此後則胡葵甫方伯﹝湘林﹞曁張樵野尙畫。並有聲於時。吏人史某。謠伶余紫雲﹐亦薄有藏棄。粵東通商最久﹐湔染歐風。一時研究瓷學者﹐時或多於他省。張故粵人﹐風流遞衍。於是黎顏兩君。涉猟藩籬。窺見奧密。小車入雒﹐各擅勝場。若香山尙書。新會中丞。皆鑑別精審﹐擺脫凡近。以視某相其大臣某侍郎兄弟出身祕苑。殆尢過之。鄭部郎識力亦佳。第微近市道。市道之極者。莫如某卿矣。某大臣以監守自盜起家。貴後﹐不肯居其名。某卿彰明較著。惟利是視。而風騒衰歇矣。市儈習輿西人居。乃爲效顰之態。殆不可以一二數。潯有兩太史。又頗知描意斯道。惜愧力稍弱。復不能專精一致耳。陶氏附庸風雅。近更稍稍蓄瓷。嬰公比部。昔惟以石雄於世。藏瓷甚不多﹐而品格殊妙。琴歸端居研究。所詣頗深。渭南眼界如何﹐𨿽不得而知。本其素蘊以發爲詩歌。自是雅人深致。老夫閱歷三十年。當代瓷學家。蓋無一不知名者。倦遊人海。著述自娛﹐可喟也已。

美術尊重畫工。古人錦玉瓷銅四者疊互臨摹。此錦紋開光之瓶罐之所自也。踵事增華。精仿宋元絹畫人物故事。幾於筆有來歷。後之客貨推波助灁。圓繪小說演義。泛濫及於戲劇。𨿽曰荒唐不徑。要其熊度俶詭。足以發揚蹈厲。使人忘倦。蓋自朱明以來。而已然矣。

【卷下匋雅四】

崩釉者。暴也。色釉五彩皆患之。

瓷玉瓶件。模範式樣亦都規橅漢銅。不獨畫片然也。余所見白玉器皿。多輿西靑古鑑所繪之罍缶斝卣。形狀相侔。每件價值千數百金不可。覼縷記述﹐類多純廟時物﹐物力良厚。西人亦頗以重價購之。余每覺玉器趣味﹐頗少減於古瓷。故亦略而不詳。其實周漢銅器。又皆淵源於有虞氏之陶工。由陶而銅。由銅而玉復由玉而瓷。更疊循環﹐終亦合而爲一。不過精麤工拙。大有不同耳。

釉裏紅𨿽甚希罕。而人多知之。釉裏藍。知者蓋尠。此種康窯大瓶。龍身夭矯。靑雲繚之。

磨底之物。證以細沙。定爲雍正朝所造作。亦甚有特識矣。浮梁縣境土膏告竭。層累而降。益屬麤林。而不畫可憑也。此非後世亦有細沙底之謂也。有一種粉白小罐。口上蟠有胭脂紅凸螭。細沙磨底。蓋雍正小瓶之絕脰者。運以眞坯假彩之法。脂紅粉白。悉系僞爲。螭亦新坯黏合。沿口薄上釉汁。皆贗制也。物希爲貴。而太不經見者。必有可疑。蓋匪獨罐也。瓶亦有之。

近日雍正粉彩小罐。數見不鮮。脖有細項。似有蓋而遺失者。以巨徳堂制四字藍款爲較多。彩色畫工。亦似雍正時物。余以底足之沙眼甚麤。決爲贗本也。

仙女之杯。粉紅爲衣。繞以彩雲。款系墨彩。如坦齊之類。杯陰或書富貴神仙杯字樣。大同小異。多系贗作。飄公持論主寬。特具極新極舊之職。宵民之作姦者多也。余惟刻苛峭深。日抱極舊極新之愳。姦人之作僞者盛也。

近曰僞制風行。胭脂紅幾勝嘉道。但微閃黃色。渣滓未淸。頗欠澄靜。究遠遜於雍正。望而知爲新釉。其淺刷天靑一種彌足奪眞粉彩。最有揣摩。瓷地潔白質亦極薄。成沙甚細膩而碧色不鮮。頗似菜綠。語其茄黃。又皆黯寢不揚。能辧之者。微乎微矣。

【卷下匋雅五】

康熙彩盤上繪山水人物。有似斬然未經人用者。殆一瓢所謂極新極舊者也。太陽一輪。金彩奪睛。決非近代所能仿制。盤系客貨。不得輒疑爲禁品﹐豈眞三晉舊家。藏庋至二百餘年之久。而不一開箱龍者耶。

玫瑰紫盤。直俓約五寸。表裏如一圈﹐足扶以芝麻醬。𨿽無蚯蚓走泥印。亦宋物也。以廣窯呼之枉矣。

雍正官窯款之素瓷杯盌。較之未經上釉之明瓷瓶罐。尢爲繁夥。一入精於僞制者之手。而素者彩矣。杯則現極精之花鳥。盌則一例過枝。最喜用紫墨淡頳﹐不甚習見之彩料。猝然相遇。難以辧別。若責以朱紅硬綠﹐則圓窮而匕首見矣。

雍幹料款精品。多畫月季薔薇諸名卉。穠繊繁艷。鑑家寶之。書者自署印曰金成。然則瓷界中之作手。亦有偶傳其姓氏者矣。

寶嗇主人。輿詩人李儒靑﹝鍇﹞交頗密。故制瓷不俗。

彩瓷冊頁。以康窯爲最精。花樹幾榻。色色奇妙。顏料亦極爲鮮明。其畫手之髙﹐直有匪夷所思。至於不可思議著。嫌於褻瀆。紳先生難言之。﹝詳見世界瓷鑑﹞

近時發現雍正款積紅瓶甚夥。皆玉壺春式。顏色斬新。經售者常悚然。不寗。不敢以視明眼人也。今亦十不存一矣。

監守自盜者。以新換舊。以贗換眞。𨿽有削瓜者之嚴明﹐而亦未從研詰者也。

蘋綠花瓶。滿身苔點。泛泛於桃花春浪間﹐豈不美哉。惜大者下刻荷瓣。小者底足不穏耳。其略似油錘而哆口者。殊不經見。

雍正天靑大瓶。有能容五斗米者。狀似玉壺春。而口逾侈。腹逾皤。又有豆靑小瓶。髙不及尺。狀亦如之。而價相若也。

【卷下匋雅六】

雍正官窯款茶葉未大扁瓶。有凸紋甚巨。系仿漢銅者。式旣修飭﹐色尢殊艷。

官窯款識之彩瓶﹐甚不經見。雍窯粉彩大瓶。雙圈六字。款髙二尺。式樣絕美。頗似美人肩而略肥。上畫白桃花一枝。紅桃花兩枝。所謂碧桃者也。畫筆生動嬌麗無匹。使南田命筆。難以復過。惜不著畫者姓名。以視蝴蝶落英四字雍正款式。不啻海若之於河伯矣。﹝蝴蝶落英瓶自項至口每作竹節式﹞

雍窯鼻煙壺﹐多渾圓而長。有靑花。有夾紫。有開片人物戲劇。皆奕奕有神。

道光窯鼻煙壼以蟈蟈著名。以有篾絲籠及葫蘆﹝冬月養蟈蟈之具﹞花艸者爲最佳。其彩畫二女各彈琵琶者。大氐一滿裝。一漢裝。𨿽未能免俗。而神采如生。

元瓷大盤。中暈紫色一大片。殊爲艷絕。不必其爲魚也。邊墻淺而直。與今式迥異。其宋瓷無紫釉。紋片雅靚﹐光色幽沈。尢足傾倒輩流。蓋哥哥窯也。

康熙棒錘式黑瓶。金彩山水。密林陡壑。甚似黃鶴山樵。

均窯紫色與月白並重。後人則尢重紫色。其實紫釉之漧澀。而無蚯蚓走泥紋者。遠不及月白瑩潤者也。月白而能瑩潤則仿柴之雨過天靑者也。

蚯蚓走泥直下者。又謂之淚痕。蓋淚痕之潤者﹐亦可稱爲蚓走泥。若非蚓走泥之漧枯者﹐不得槪以淚痕目之也。

【卷下匋雅七】

瓷器之別致而殘缺者使人可惜。玉器之完全而惡劣者。使人可嫌。世之君子。寧使人可惜﹐毋使人可嫌。

山魈未客。猙獰可怖者也。蜰虫冀﹐齷齪可憎者也。余所見瓷畫標本多矣。有可怖之鬼怪而無可憎之蜰蛆。

骨董家最重別致。一變而爲俶詭。再變而爲華貴。華貴不已流於糜費。誤入歧趨。遂成惡劣﹐而不可救藥矣。雅鄭之辧﹐理本循環。淸濁之殊﹐造於一念。差之毫釐﹐謬以千里矣。園蔬輿珍饈。瓦缶勝金玉。所謂別致者也。披蘿帶荔。吞刀吐火。俶詭之謂也。金題玉躞。威鳳祥麟。華貴之說也。翠羽飾於屏幄﹐白玉鏤爲楹聯﹐則糜費矣。珊人之面目皆紅。玉女之眉髮盡白。則惡劣矣。大氐山川人物花鳥虫魚。不寫生於畫師。而乞靈於珊玉。此惡劣所自也。臥遊代車馬之勞。尺幅有千里之勢。則寫生之妙也。綾絹之壽。不如紙幅。紙幅之壽。不如瓷品。瓷品太脆又嬌於紙絹。素紙紙絹。不如素瓷純色之釉。更僕難數。較之彩紙彩絹。其爲優劣。何翅宵垠。且瓶可插花。鑪可焚香﹐杯壺盡斟酌之歡。盂合佐書畫之興。又非若紙紙二者。僅能張之粉壁﹐裝潢捲冊而已也。然則騒人墨客。矜爲畫師。而恥爲瓷工。果何故耶。寄托在筆墨之表。傅神於阿堵之中。固非紙絹不足以發其奇也。紙絹之與瓷品。其能巍然並存。而不至偏廢者。其在斯乎。其在斯乎。中西書法迥異。故西人之重紙絹。初不逮於瓷品。晶玉之陋於瓷品。亦猶之錦繡之亞於紙絹也。以人物言之。紙絹瓷品而外。檀梨﹐木也。脂翠﹐玉也。淺雕者﹐添配陳設花木之類。卽稍愈於透雕﹝鏤空者謂之透雕﹞。透雕者又頗遜於單个﹝卽佛像一尊之謂﹞。單个者不乏華貴之姿。而鑲嵌﹝警如雕檀梨爲山水而別以玉人銀嵌其上﹞者賓菇惡劣之毒。水晶羊脂。弗及檀梨紫銅之爲雅馴也。銅壽最久。而數采設色。難比瓷絹。遂讓一籌。至以珊瑚翠王。雕爲士女。則至惡極劣﹐莫之能醫者矣。彼以刻工爲能事者。刻士女不若刻樵收。刻樵收不若刻佛像。刻佛像不若刻鳥獸。刻鳥獸不若刻雙龍。蓋雙龍頗仿古文。不棘於目也。蛟螭勝於龍鳳。錦紋勝於蛟螭。花木勝於山水。鱗介勝於人物。此檀梨雕刻之大凡也。就瓷品而論。靑花則取其沈靜。五彩則喜其豪宕。士女之丈秀。莫如甲士之尙武。亦各有所取材。難以限於方隅者也。凡之四足。而琢爲琴劍之式。樹之花葉。而綴以象具之珍。摹雅而愈形其俗。求華而逍以得窘。此之謂惡劣。今因說瓷而牽連及之。

【卷下匋雅八】

康熙靑花大瓶。西人亦甚重開片。若下半有牛毛紋者。不以開片論。蓋西人之所也。

康窯靑花人物。以身段較巨。詼詭尙武者爲可喜。

近代官窯。莫非景徳鎭物產。而市人以彩瓶之綠裹綠底幹紅﹝卽抹紅﹞款識者。不論官窯客貨。輒其稱謂曰九江瓷。可哂孰甚焉。瓷之綠裹綠底及黑邊黃邊者。皆取人憎厭。未能免俗者也。喇嘛廟中所出之先朝供品。式樣花紋。亦頗嫌其俗。又多系綠裹綠底者。

宋均之均通作鈞。以其出自鈞臺也。惟均字沿用己久。是以今世新窯。款稱鈞窯均制。實不可通也。若書作宋鈞。人反不知謂矣。乾隆款小盌。畫墨彩喜鵲二十隻。妍麗無匹。又雜繪他色花木。較之愼徳堂黃地羣鶴飯盌﹐有龍昭之別。

土坯而發現金碧之光彩者。殆亦歲久使然。近出奇式甚夥。如盌有橫柄﹐非圓非方。杯有兩翼。旣平且長。此外屋形塔形。並豬鴨狗馬肖生之像。均甚古拙﹐大氐家中物居多。

一切器皿皆謂之陳設。

【卷下匋雅九】

盌開圓光。各畫一歐羅巴人。且有盌外塗以胭脂水。盌內畫一西國裝東者。皆系乾隆客貨。畫筆較麤。殊不足珍也。

乾隆官窯瓶件。有畫極精美之洋人。更有牽一洋狗。而狗臉塗粉﹐神采奕奕者。

康窯抹紅地之彩瓶。往往開有圓光。紅旣殘褪﹐彩亦黯淡。而大腹賈實之。

唾沫星之所以異於水眼者。則以釉汁中所凝之水質。有無泡沫爲別。

唾沫星之起沫者。其泡質中空。水汁不勻。有似卵幕。﹝卽蛋膜也﹞若水汁暈於四周。逼成無數圓形之小點﹐而星星不散者。則精華之所疑沍也。故水眼爲曠代一遇之絕品。

窯變仿均。靑紫交匴。如殘燭之淚﹐涓涓下垂。

茶葉末紋理之佳妙。有若干﹝音甘﹞泥團之疏散於水中者。且其漸漸暈開。匯於底足﹐圍繞周遭。直如鮮魚腹皮之姿態流動。又於窯變外得少佳趣。若廣窯釉汁。本系靑灰質地。而有極艷之藍色。暈成紋片﹐亦足爲蘋果色之款綠務者。助其後勁。

茶葉末以滋潤鮮明活潑三者爲貴矣。而泛於廣窯乎。泛於茶葉末乎。

茶葉末黃雜綠色。嬌嬈﹝句﹞而不俗。艷於花。美如玉。笵爲瓶。最養目。嘉慶窯小灑杯。抹紅六字款。至無足貴。而能備赤金茄紫粉紅抹紅天靑蛋靑鵝黃硬綠及赭墨諸色。畫筆亦甚有可喜者。﹝詳見杯堂禮記﹞

【卷下匋雅十】

幹窯瓷品。不但畫碧睛椶髮之人。其於樓臺花木。亦頗參用界算法命日洋彩。

笵銅爲質。嵌以銅絲﹐制爲花紋。中塡色釉。厥爲景泰藍。範銅爲質。不嵌銅絲。滿澆釉汁。加以彩繪。厥爲洋瓷。質系華瓷。筆法迥異。參用西算。有類界畫﹐厥爲洋彩。銅地而瓷畫者。洋瓷也。瓷地而界畫者﹐洋彩也。

道光窯人物。喜畫無雙譜。甚不見佳。

康窯無款小采瓶。作美人肩式。長不過三寸。雜畫艸虫。沙底螺紋十數道。雍正官窯小采瓶﹐式樣甚多。以馬蹄尊畫二綠螭者爲較美。

豇豆紅之黯敗如乳鼠皮者。﹝指康熙小瓶太白尊扁盂而言﹞積紅之黯敗似豬肝者。﹝指康雍幹三朝盤盌瓶罐而言﹞𨿽有官窯六字款。而價亦甚低。若仿制之賓石釉。果其顏色鮮艶。𨿽斬新皿﹐物值又頗昂。公卿輿臺。本無種子。人貴自立。豈不信哉。以道光彩畫之殊絕者。且與康彩比貴也。

某一朝之玉器。其形式狀態。亦略與某一朝之瓷器相仿佛。有黃玉蓋盌。遙而望之。知爲乾隆時代物。蓋於其式樣決定之也。

乾隆墩子式之三果彩盌。語其式樣。則寬慱惇厚。衡其畫法。則整飭工致。論其采色。則鮮腴停勻。亦普通之佳品也。道光仿制乃不差絫黍。非翻視款識。幾莫之能辧。嘉道之抹紅地十六子彩盌。直追康窯。是以價值。亦不甚相懸。

新瓷式樣。以仿舊爲能事。而舊瓷式樣。又以翻新出奇。爲畫態極妍。於是乎一代﹐有一代之制度。一朝有一朝之精神。

雍窯東靑缽缸。厥底渾圓。余所擬爲不倒翁者是也。上有圓蓋﹐蓋內有雙圈六字楷款。其輿豆靑瓷豆復相同。

靑花夾紫﹐盛於康窯。釉汁之最能耐久者也。或靑雲而紫尢或靑斡而紫花。或靑爪而紫翎。或靑字而紫印。﹝賢臣頌之筆筒是也﹞此種紫釉。多夾綠點。直與釉裏紅無異。

【卷下匋雅十一】

洋瓷以干隆朝有款者爲最精。盒則錦地開光。小瓶則黃地。花朶皆系妙品。然不如女神像之珍祕也。

洋瓷款識﹐亦以胭脂紅爲佳品。天靑次之。

乾隆堆料款。有天藍鐡綫篆。筆意精美絕倫。惟所畫花卉。圃簇繁麗。略如古之錦灰堆。且多系黃地不如白地者之疏若纖秀也。白地花卉﹐以有翎毛或艸虫者爲彌旨。而西人固又不重白地也

一瓶之式樣。千變萬化。無有窮期。故瓶獨尊於他品。

籞內瓶破﹐若溝中紅葉﹐流出人間。瓷片作淺靑色。質厚而麤。蓋唐窯也。較之霜雪輕豎。扣如哀玉者。殊不侔矣。

均窯方式坐礅紫色亦美。而坯質泥松同符朱說。

宋紫最穠麗。至元世猶有魚釉之稱。然已婢學夫人。後此竟絕響矣。康紅最嫣。超軼有明。雍窯亦頗能嗣音。乾隆以來。江河日下。故好紫者必推宋元。怡紅者止於止於雍幹。

粉定至沈靜。而邊有三魔。一犯之則蹉跌矣。曰黑邊曰黃邊。所謂紫口者也。曰銅邊之三邊者。古之所重。今之所輕。

墨釉狻猊。身如獅而角如羊。極有威猛。

釉之剝落者。彩繪之釉。其釉易補。純色之釉。其釉難補。

蘋果綠者。三百年物也。苔衣成片。雜以霞珠。寂坐叢臺怪石間﹐淪茗焚香。眷言相對。較之明祭華貴﹐粉定幽嫻﹐益覺雋而彌旨。

紅瓷奇彩舷眼。不能過視者。蓋明祭也。

祭紅不始於郎廷極。廠人乃誤爲郎世寗。且以雍正幹雍間之歐羅巴人爲明人。又況郎廷極所仿者。以成化彩爲最多。何獨以祭紅屬之郎窯耶。明瓷紅碗。類多銅鑲其口。雍幹時代。何嘗有此制度。或曰郎窯乃南窯之訛。譬彼綠色底裹者。曰九江瓷。也官窯品物。無論采繪與色釉。今孰不自景徳鎭來者。而必於綠底綠裏之瓷。乃區而別之曰九江耶。南之於郎。亦恐蹈望文生義之誚。今遇朱紫偉厚之器皿。若蘋果底。若米湯底者。倘不以朗窯之名名之。則市人皆弗詳所栺。且鮮不詫爲倒繃孩兒者。呼馬呼牛。余惟從眾云爾。

【卷下匋雅十二】

明祭之鮮紅而亮者。爲玻璃釉。其黯晦者爲桔皮釉。

明祭之鮮紅而亮者。亦有厚釉薄釉之分。

紅之中有綠。亦窯變耳。其細碎而凝結者。曰苔點緣。其飲散若煙霧者。曰蘋果緣。

瓶髙約二尺。口有雙邊。項較細而頗短。自肩及踵占七分之五。直若截筒圓徑二尺弱﹐曰硬棒錘。上殺下丰。口巨軀短。長約六七寸者。曰如意尊。二十餘倍如意尊之大。而有兩鹿頭爲耳。彩繪百鹿者。爲百祿尊。

似如意尊而肩長及項。項長及口。由瘦以入肥。而又苗條有姿致者。曰美人肩。似太白尊。而口大數寸。狀如馬蹄者。曰矮馬蹄。蓋水中丞也。

狀似美人肩。而項短腹大。口頗侈者。曰玉壺春。

狀似美人肩。而自口至項。均甚細瘦。並不以次遞加。直至腰腹而突然膨脝者。爲油錘。

形如油錘。而項甚肥。直下若截筒者。曰餑餑凳。

瓶髙二尺許。口侈項較短。肩圓寬博﹐下及於脛。以次稍稍遞減﹐自肩至脛占五分之三。脛與項相若也。口與底相若也。脛及於底。又稍稍加丰。則謂之觀音尊。

【卷下匋雅十三】

器無論方圓。周遭量之。謂之圓徑。對直量之。謂之直徑。亦謂之對徑。

康窯藍緣皆綠濃厚。故曰硬彩。雍窯則淺淡而美觀有粉故也。其無粉者。亦羼以他質之淡汁。在著色中。推爲妙品。乾隆初年。去雍未遠。倡條冶葉﹐不乏奇麗之觀。中葉以後。深厚固不如康熙。美麗亦不及雍正。惟以不惜工本之故。猶足以容與中流。嘉道而降。畫工彩料。直愈趨越愈下。而極精之品。猶自有不可埋沒處。

萬曆五彩。艸昧初開。往往顯其拙相。康窯畫筆老橫。雍正一出以峭麗。皆非尋常匠手所能幾及。乾隆惟以工致擅場。殆少奇趣。此事難細。亦頗關气數。不可彊也。嘉道以後循規蹈矩。未嘗不勉學步。而出神入化之絕藝。或幾乎息矣。

康雍彩盌。邊作古錦紋而開光三五。中繪花枝者。皆客貨也。式樣極淺。宜於張掛。論盤中之畫花卉。更劣於人物。而雜繪牡丹錦雞。此種康窯畫筆。尢爲麤率。千篇一律。所在多有。且贗品至多。極爲可憎。若雍窯之面盆﹐往往並無款譏。而作彩花數朶。疏密相問。美麗殊倫。其盆又皆細沙底也。

康窯佳式之瓶。以顴音尊大捧錘爲最多。然多系客貨。有雙圈底。有雙圈秋葉底。亦有無圈無葉者。偶過有款之瓶。大都仿題成化。或且於款之四周。彩繪龍物。要皆一例豆彩。無所謂硬彩也。其所謂硬彩者。蓋往往無款識也。豆彩成化款者。郎窯也。

康彩小棒錘瓶。畫筆尢粗。若小観音尊。則不經見也。

粉定盂洗。凸雕花卉。而以雙魚爲名貴。其雙魚之中﹐雕有篆書富貴大吉祥。或宜子孫宜侯王等字者。彌復難得。若康熙以前之白瓷大開片。而又有雙魚者。亦足珍也。

【卷下匋雅十四】

洗面者謂之洗﹝卽面盆也﹞。其次洗手。其次洗筆。亦皆謂之洗。小至荸扁式之紅孟。乃水丞耳。而亦謂之洗。故洗之大者曰盆。洗之小者盂。

乾隆積紅。略分三時代。初葉似康雍。末葉似嘉道。嘉道之積紅。已屬亡賴之尢。再後卽無所謂積紅者也。

何以謂之豆彩。豆者豆靑也。謂釉色之靑。如豆靑者也。豆之靑者。有深有淺。厥色亦至有不齊。大氏淡於康窯硬綠也。純色曰豆靑。雜以他色曰豆彩。康窯之仿明人物﹐頗多繪畫豆彩者。大氏雜彩花紋獨以豆靑一色﹐占其多數。故別其名曰豆彩。豆彩始於康熙﹐盛於雍正。而式微於乾隆。嘉道以後。殆未之見也。或謂豆彩聲價。遠遜粉彩。蓋又不盡然。豆彩花樣﹐如果與硬彩無異﹐誠不能及硬彩之昂貴。至於粉彩相較量。更當以畫手之工拙爲論。斷非僅就彩色言之也。彼次等官窯之盤盌﹐往往點繪花紋。無所取義。近似攢湊觀者。視如劣品。遂有目豆彩爲逼彩者。言其彩色碎點姘逗而成者也。亦名之曰鬭彩。言雜彩鱗比。若鬭者之爭競激烈也。古者瓷學迄少專書。遼村賈胡望文生義。洵可哂也。

豆彩言人人殊。大氐市儈俗流﹐轉相附會。古書散佚﹐久而失傳。近代績學之士。又都有力者尠也。其稍有力者亦見不及此。鶩遠談髙。罕有專家之考據。自笠亭傳本外。此調乃成絕響矣。至祭紅積紅。均以寶石爲堊澤。笠亭猶不免自歧其說。矧其下焉者乎。塵星之暈成黃色。自爲片段。若炒米釉者。或亦謂之鷓斑。不獨兔毫琖可與嫓美。近出建窯鳥泥變盌。類多有兔毫者。

有釉裏紅。有釉裏藍。有紅藍相間者。有獨爲藍色者。

【卷下匋雅十五】

乾隆之釉裏紅。亦偶有苔點綠。然退化甚銳。後此則眞黯淡無聊者矣。

苔點綠始於宣徳。而迄於康熙。若雍窯之粉色積紅。偶難苔點。亦殊患有塵星也。

塵星在白瓷中。爲歷年久遠之證。若羼入苔點綠中。殊爲減色。

宣窯之苔點大而鮮。雍窯之苔點細而暗。

若暈成一片之蘋果綠。惟有康窯有之。此其所以獨絕也。近世歐美所發明之新理。必非亡謂矣。

雍窯之美人祭乃祭紅之淡而艷者。美人霽其俗稱也。康熙實只有蘋果綠。初無所謂美人霽。滬濱以美人祭屬之蘋果綠。不誤而誤也。祭紅之淡而艶者。有似牡丹之嫩蕊。熹微朝露。而又光采煥發。至爲勻淨。絲毫不雜以他色。

豇豆紅與茄皮紫之所以分別。辧色甚易。而名言甚難。豇豆在若鮮若黯之間。過鮮則爲茄皮紫。稍黯又成乳鼠皮。語其難能可貴。至於不能形容。宜乎世之重蘋果綠者。相提而並論之也。

登峯造極。各有獨到之處。而不能以相掩也。曰均紫。曰寶石紅。﹝卽有明之祭紅國初之紅郎窯也﹞曰頻果綠。曰豇豆紅。曰美人祭。﹝皆積紅也﹞曰胭脂水。曰雨過天靑。曰粉定。曰吳十九之卵幕杯。至於硬彩粉彩。則又爭妍競勝。各出其奇。不可執一端以爲言者也。

別致而有特色者。曰粉定夾彩。曰胭脂水夾彩。曰凸雕粉定。曰葡萄水。

若積紅﹑西湖水﹑秋葵綠﹑茄皮紫﹑新桔抹藍﹑生蛋黃﹑雞油黃﹑窯變仿均﹑抑其次也。若茶葉末﹑鱔魚黃﹑古銅彩﹑東靑﹑豆靑﹑影靑﹑又其次也。下至積藍魚子藍抹紅建瓷之屬。又次之次也。惟靑花一種。優劣相去萬萬。亦正與五彩同。

【卷下匋雅十六】

有一種盤碟。表裏皆如濃深之積藍。而釉質發亮。亦名曰玻璃釉。康雍幹三朝皆有之。略有似於氈包靑也。

料質煙壺。有倭瓜﹝卽俗所渭北瓜也﹞瓤。西瓜水﹝紅色﹞各色。而瓷質曾不經見。﹝余不貴料質煙壺﹐而有時亦破蓄之者。則以瓷品瓶件所未備之色。不得不借料質煙壺﹐以彌其缺憾也﹞

輪隆古月軒料器。彩畫之工。曠世一遇。若瓷器之塡料款者。亦只祗曰仿古月軒款耳。不必其軒中藏庋之品也。

明祭之與郎制。後先暉映。桔釉不如亮釉。薄釉不如厚釉。

宣紅桔釉近紫。𨿽甚黯晦。實頗髙於郎制。

紅瓷大顴音尊。及盤盌之屬。無論蘋果底。米湯底。皆有仿哥冰紋。大氐朱明故物。其白釉塗底。而並無冰紋者。或又郎制爲多。雍正朝。年希堯所制靑花小罐絕夥。彩瓶亦精致。今世肆中惟一種積紅小瓶。目爲年窯。他不之省也。

雍正官窯大瓶。式樣略似如意尊。所畫紅梅水仙石艸地。與雍窯過枝彩盌甚相似。有天竺豆而無翠竹。此其小異者也。水仙精妙絕倫。葳蕤墊角。盡態盡妍。梅樹下鵪鶉厥數有九。三隻在地覓食物。二隻交翅宛頸。兩吻相接。其一髙張兩翼飛且行。又非脂水宮盤所能幾及其矣。

後周雨過天靑。不可得而見之矣。趙宋所仿之靑瓷。卽今所謂東靑者也。宋哥弟窯之雅靚者。殊耐人咀味。

日本絕重廣窯。謂其國某氏來華所制。聲價乃過於宋均。亦好事者欺人之語耳。

積紅器皿紅釉中﹐雜現白花。微微凸起。乃本色之釉。命曰露骨。而以蝶形爲雅飭。卽博物要覽所載西紅寶石﹐燒出魚形者也。

【卷下匋雅十七】

影靑雙龍小杯。凹雕大明宣徳年制楷款。而款上又頗罩有釉汁也。

純廟禦筆所鈴極小璽章。上圓而下方。圓者陽文﹝卽朱文也﹞曰幹。﹝用卦文三作畫﹞。方者陰文﹝卽白文也﹞曰隆。亦多有施瓷器者。

康熙彩瓷之畫人物。女不如男。文不如武。

胭脂水兩面色釉之器皿。最爲殊特。寶與夾彩珍品。同稱罕覲。雍窯海棠圓式小碟。直徑可四寸。六字雙圈楷款者。四角各有凹直綫一道。鮮艷殊絕。

凡所謂六字款者。皆大淸某某年制六字。所謂雙圈款者。皆大字楷書。圈作圓形兩道。其方圈兩道皆小楷也。篆書六字方式者。俗謂之圖書款。

萬曆小酒杯四字楷款。畫兩兒於上。一衣抹紅。一衣豆綠。綠彩尢鮮明。亦希罕之品。

康窯影靑雙龍懷。𨿽不如吳十九卵窠之精。亦頗稱難得。雍窯豆彩番蓮杯。嵌有喇嘛奇字者。式樣尢極可愛。

雍窯天靑酒缸。髙五六寸。口徑三寸﹐弱底徑二寸﹐彊底系六字。篆畫凹雕。款上蒙色釉﹐亦貴品也。

雍窯積紅酒懷。內作雞心窠﹝杯心圓而略深﹐以次邊鋭謂之雞心﹞者。式樣絕美。六字雙圈款。沿口泛白色。在積紅釉中。亦最爲鮮妍。式樣最小﹐宜斟汾醸。子在王城二十餘年。特僅一遇耳。

成化四字款酒懷。冰紋入骨。顏色蔥翠。俗之所謂綠郎窯者。紫口鐵足。世人乃不知實貴。

六字款橫者三行。直者雙行。

東靑唾具。雍正六字篆款。髙尺餘。口徑半尺彊。牛毛紋絕雅余。又神似甚矮之花觚也。

【卷下匋雅十八】

雍正仿均花盆。狀如靈芝。大如掃帚折。而有四足。篆款極優美。

雍正仿均。以淡色東靑爲質地﹐和以紫釉。散如雜星。亦頗夾灰墨小點。而靑紫交暈。天然渾合。甚難覓也。

釉質甚平。而內現麤紋。屈曲蝠折。若蚯蚓之走沙泥中。均窯汝窯皆有之。均窯之瑩潤而直下者。則謂之淚痕。鑑家辧乎此。恆決爲眞宋物也。

雍窯扁瓶。腹之左右。兩端作圓形。口橫而方。較腹爲小。底相若也。雙耳式若飄帶。柬靑色。牛毛紋。古趣盎然。耐人尋味。

圓錐之稍長者。髙及尺。肩從博。左右各有半圓形。蓋凸雕而罩以釉汁者。俗謂之日月罐。以東靑色乾隆篆款者爲多。惟康窯始有積紅耳。

深綠之有椽眼者。謂之新橘。﹝橘之未黃者也﹞近墨者爲麗裙。近黃者爲蟹甲。此三者爲一類。

瓜皮緣分二種。一小開片。一無片。而皆有光彩。

雍窯新橘小缸。表裹一色。周身髮眼。細沙底。刻篆款其上。

抹紅款甚不足貴。而愼徳堂獨爲穠艷。楷法亦不惡。

廣窯凹稜小酒杯。中有籃暈。外有極淡色之朱砂斑。若指螺所印者。價值奇昻。

乾隆積紅美人肩式花瓶。六字篆款。顏色微紫。而有金彩梅花。筆法良美。其特色也。

綠瓷造端於靑瓷。綠之濃厚者爲瓜皮綠。爲新橘。其微黃者爲蟹甲靑。稍黑者爲龜裙。若鸚哥綠則近於淺藍。亦殊蔥翠。然不爲時論所重。若葡萄水。若頻果綠則超超玄箸矣。秋葵綠﹐輿西湖水二者亦頗足珍也。此外茶葉末。又分深淺數種。且有鼻煙輿菜尾之殊。殆難可一二數也。惟豆靑一門。宜以綠色當之。若東靑魚肚白則漸遠漸淡。入於素瓷本色矣。頻果綠不在諸綠之中。而獨超然於諸綠之土。不亦奇耶。

【卷下匋雅十九】

積藍玻璃藍﹝卽亮釉之鹽﹞最深。有芝麻星者爲子藍。天靑乃藍色之甚淺者。東靑色頗淡。而可入於藍可入於綠。

積紅夾彩一種。宣窯時一見之。較勝於祭紅之夾彩者。何也。一開片一不開片耳。

明祭有玻璃釉。種藍有玻璃釉。窯變亦玻璃釉。

有一種小罐。釉質略似芝麻醬﹐底系螺紋十餘道。中微凹而有光綫一道。閃皪活潑。在若隱若現之間﹐名日指南鍼。無綸如何擺動。光綫所指方位不移。特晃漾如空際金蛇﹐不可捉摸耳。此等絕藝。云只一人能爲之。蓋在雍正年間云。余曾於某先生座上。一覘其異。

雍窯粉彩盤碟於牡丹門。無美不備。徑寸者。三寸者。五寸者。七寸者。三寸又分二種。或平底。或凹底。各極其妙不相掩也。

有一種小虫。翠羽紅襟﹐織麗波峭。頭尖如舵尾。兩眼微細。生於銳額之頂上。雙須較短。能飛而不能嗚也。余兒時。軓聞塾童呼其名曰桂花賁胭脂。蓋隨俗沿傅無開典要者也。此虫入畫絕少。絹繡頗不經見。道光淺藍款之中盌。繪有此虫。又雜以豆花蟈蟈之屬﹐光采甚都。

鸚哥綠。甚不似鸚哥也。色微近於淺藍。宜正名日翠羽。然較其穠艷。又弗若眞翠。具新制奪古。無足貴也。

有一種翠地紫紋之堊質。細碎若魚子。或若雞翅木之紋理。市儈彊名之日均釉。殊可憎也。

宜興砂皿。上罩釉汁。多甜白淡靑二色。乃歐氏所仿。曰宜均也。或以屬之甌越誤矣。歐氏原制。尙有可觀者。後人轉相摹擬。紋片日益瑣細。亦殊可厭。

【卷下匋雅二十】

廣窯謂之泥均。其藍色甚似灰也。日本以爲其古先國人。來至吾華。手所創制。特寶貴之。寶無根之談。近則方寸小品。幾於媲價蘋靑。亦自有說以處此也。於灰釉之中。旋渦周遭。頗露異采。較之雨過天靑。尢極穠艷。目爲云斑霞片。不足以方厥體態。視彼窯變淚痕。若零雨之直下者。匪可相提並論。洛神賦曰。神光離合乍陰乍陽。彼其瀠洄。繚繞之姿致。以蘋靑之珠暈例之。斯其流亞者歟。又有時於灰釉中露出深藍色之星點。亦足玩也。

以綠裏瓷﹝卽俗所別爲九江瓷者也﹞僞具。作爲酒器。至猥極褻。萬於鞵杯。而西人嗜之﹐蔑矣。

葡萄水甚似西湖水。而市俗所名爲西湖水者。色又近於松花石。並不似西湖水也。且有略泛藍色者。

藍與紫相和。而藍色濃厚者。謂之氈包靑。徳人嗜之。

余他書所載靑範花。不注時代。皆康熙之無款者。大氐雙圈。或圈內有秋葉者。

乾隆大字篆款天球瓶。靑花夾紫。桃實嫣然。

雍彩花卉。幹作墨彩。久而褪落。面盆畫有絡律娘。意態生動。不減康窯之蟈蟈也。盆底有指螺印數頁。是其特色。

康窯七寸碟。四圍淡赭錦紋。分嵌萬壽無彊篆字。蓋六旬慶典所制。以賜大小臣工者也。畫筆各體皆工。人物烏獸山水博古。乃無一不備。而以花卉艸虫爲絕生動。且賢於雍窯彩盒也。

康窯靑花粥罐。左右各有雨眼。以穿銅環﹐故不甚可貴。而畫筆生動﹐顏色鮮艷者。亦頗爲鑑家所珍。

【卷下匋雅二十一】

雍窯天靑渣斗輿圓盂。皆堪實貴。供盤細腰丰躍躍之內層。六字橫楷款。筆法整飭。近出天靑中盌。表裏一色。質薄而色麗故可藏也。

供盌作魚肚白者。裹外凸雕古紋。精美無倫。亦雍窯也。

雍窯天靑髙酒缸。質絕厚而色殊淺淡。髙半尺許直徑三寸弱。底徑二寸弱。外容輿底一色。底有陰紋雕篆六字。罩以釉汁。亦有作魚肚白者。

小花澆之似爵者。可用爲酒器也。

道光窯墨牀。每畫一人牽懶驢過橋。極有種態。若茗盌所畫騎驢少年。頻拖辧髮。則康雍所未有也。康雍所畫風雪尋梅之一翁一僮。又非道光窯所能幾及者矣。

蟹甲靑以雍窯爲最美。有瓶壚盆罐之屬。

古瓶何以無底。晉人賽會。以媚偶像。壯夫義手於腰。短衣健步。用示威猛。復以鐵縆圍於腰際。繞臂膊而出諸肩上。肩有瓶。鐵縆從瓶底上出瓶口。則敲碎瓶底。以貫穿之。更飾彩衣小兒立瓶上。大抵裝點戲曲。命之曰臺閣。鐵縆至末漸細瘦。又縛於兒之腰際。兒賴以不墜。於是以臺閣媚神者﹐崴必壤多瓶。不問其爲康窯﹐爲雍窯也。嘻其僿矣。

康熙硬彩蟋蜶罐。每畫故事一則。山水樹木。俱有精神。蓋上亦畫人物。內容沙痕細膩。底則隱隱現有螺紋。皆康窯磪證。題識系靑色楷畫紹聞堂三字橫款。筆法渾成。最有別趣。倘用作印泥巨合。亦殊奇特。

【卷下匋雅二十二】

硬彩艸虫大盤。靑花窄邊。拙存齋三字直款。康窯也。

靜鏡堂三字直款子天靑小酒盌。乾隆窯也。內有靑花番蓬。畫筆亦甚古雅。

豇豆紅之於茄皮紫。差別在幾希微忽之問。茄皮紫之於氈包靑也亦然。

玉仿銅。錦仿玉。瓷仿錦。四者疊互爲用。而銅器之式樣。又出於陶。乾隆六字脂紅大篆款之洋瓷巨盤。封徑幾二尺。四周黃地碎錦紋。約及四寸。工細殊絕。背面亦然。盤心畫海屋添壽之屬。仙山樓閣縹緲淩虛。蓋參用泰西界畫法也。敷彩之精。用筆之奇。有匪夷所思者。吾恐孟俯十洲。均當望風低首。惜當時不著作者姓名耳。粉定夾彩小罐。漿胎極輕色又潔白。蓋幹窯未開片者。仿成化四字款。墨彩殊艷。蓋上亦有彩花一圈也。

雍窯積紅大小花盆皆系圓式四字款。其有三足小盆座。﹝句﹞底系色釉六字款。尢爲纖穠可喜。

西人於靑花。篤啫番蓮。康窯則有小渣斗。小觀音尊。流光正碧。獨稱妖冶小觀音尊髙及尺。其細頸而博肩者。尢爲奇特。

康熙無款采盤。有畫後赤壁賊者。筆意蒼雅。又非武裝人馬所能雁行聱價者矣。

盌有作仰鐘式者。謂如鐘之倒置幾上者也。

祭紅夾彩。振古所希。惟寶石釉之開小片者。尢不宜於人物。

均窯洗外紫內靑。蚓紋呈露。底抹芝麻醤。有橫鐫永安寺。直鐫悅生殿用七字者。殆圓明之役。流出人間者歟。

海王村舊名燕下鄕。遼禦史大夫李內貞之墓在焉。

甌窯之冰紋古靚者。又非歐氏陽羨砂所能摹擬。

【卷下匋雅二十三】

胭脂水有款小瓶。絕不俓見。其有似如意尊而稍大者。髙及尺。雨耳頗肥如象鼻。然彩釉汁不甚鮮美。且略有疙疸。蓋雍正客貨也。脂水只有小盌碟。偶遏遇水丞。詫爲異寶。可見此種彩料之難得。

奶子盌之靑花無款者。蓋卑之無髙論。

宋瓷亦有奶子盌。檐矮而質厚。當時不必以盛牛乳也。而滿現紫黑色之淡斑。且有細碎紋片。或曰安南瓷也。

積紅卽祭紅。同爲祭品中貴重之器皿也。祭藍亦然。﹝今惟以積藍稱之﹞自項子京古瓷圖說出。遂以有紋無款之寶石紅爲祭紅。而以無紋有款之鮮紅爲積紅。俗亦有以積紅作醉紅者。又謂之雞紅。不知語其血其冠其羽也。大氐隨其品色以定名稱。望文生義。通人嘲之。

榦隆初葉款系楷畫。中年以後。始用篆晝。

雍正初葉。款系圓圈。季葉乃攺用方圈。

康熙小紅合。非用以感印泥也。私家仿制。每輿官窯無別。亦以盛荳蔻砂仁之屬。

茶葉末一種。雍正乾隆皆凹雕篆款。新橘則系細沙底。而雕款不罩以釉汁。

茶葉未一種。本合黃黑祿三色而成。以雍正仿成化者爲貴。然則成化之有茶葉末也明矣。仿明者略偏於黑。雍正官窯則仿於黃矣。而尢以綠色獨多者。最稱希罕。蓋乾隆窯也。嘉道以俊。取人憎厭。亦莫名其所以然。大氐色黯敗而扳滯。釉汁不潤。質又頗麤。顧康熙一代。不見有茶葉末之瓷品。抑獨何歟。

瓶之碎者。瓶底可作小盂。瓶身可攺帶版。其尢碎者。以裝畫也。盤盌之屬亦然。

【卷下匋雅二十四】

筆筒之大者。宜作花盆。其小而矮者。亦可代酒杯也。雍正小酒杯。口侈底斂。式樣極美。六字楷畫款。以素他無花著爲眞品。然不甚可貴。其有彩畫鵪鶉蘆葦者。景色甚佳。僅墨粉淡赭數色。不可多得。惟慮有後上彩者。﹝所謂眞坯假彩者也﹞

雍幹靑花官窯。多作串枝蓮者。顏色較濃。畫亦少味。故聲價亦爲之不掦。

雍正官窯紅梅過枝盌。雙圈六字天靑款。斜枝遠出。亦畫有鵪鶉二雙。雜以艸石。輿脂水吏夾彩官盤。蓋出自一人之手。益足信官盤之爲雍坯幹款矣。﹝詳見缽庵憶語﹞

康窯大筆筒。乃有淡描媟嬻之畫。可以爲褻矣。

康窯白罐蓋有頂如桃。周身疙疸釉。頗稱雅靚。蓋徳化﹝建窯也﹞之舊者。今徳化所出白瓷花盆。瓷質雪白。價亷而式樣不俗。

康窯無粉彩。而禦制料款之盌。則有粉彩。而又渾成耐久。不似雍幹之易於褪落。且有粉紅爲地。夾繪他彩卉者。尢爲難得。蓋脂水之醲醨者也。孰謂康熙朝無粉紅並無脂水耶。亦惟見之於禦制飯盌而巳。

萬曆朝多彩瓷筆管。上畫雲气。且有藍款。而康雍無之。惜其笨重也。至若五色龍之筆格。則又詆爲麤材矣。

雍正凸螭豆靑大盤雙圈六字款。近出最穆。皆官窯之仿龍泉者也。

康熙彩畫。其紅爲深色之抹紅易於磨擦。乃反謂之硬彩。蓋指藍綠各色不雜以粉質也。其藍綠二彩﹐堆起甚厚。時亦有暴﹝輿凸池爆釉略有不同﹞裂之患。若龜拆者然。是又釉汁太淨。黏力減少故也。

【卷下匋雅二十五】

素瓷有四種。一爲粉定。以漿胎爲正宗。瓷胎者次之。一爲白釉。而內有影靑雕花者。﹝亦有刻花者﹞一爲白釉﹐而內無影靑雕花者。而吳十九之卵摹杯﹐犀塵肉色。﹝略有紅意﹞薄無可薄。則又貴於粉定。一則顯露胎骨未上釉汁者也。其於卵幕各有影靑不影靑之別。大氐影靑者質必加薄。粵若塡白。﹝蓋堆花之屬作甜白者非﹞則凸雕﹝印花繡花之類是也﹞之亞也。

幹窯背壺式之瓶。多畫串枝蓮。及花鳥果品。亦殊可賞也。

有一種泥金釉之瓷品。厥狀類鐘。而無追蠡。且頂上有孔。又一物形如巨缽。而渾圓其底。並無圈足。仰而置諸幾上。則東西搖曳。乃眞个不倒翁也。上繪雜彩。釉汁甚美。皆純廟時物。然不知其何用。以意揣之。金釉者當系漿糊之蓋碟。碟已失而蓋尙存。其似缽者。或系墨罩菜罩之流亞矣。然不透空气。甚不宜於夏也。蓋雍正東靑缽。多有作此式者。上有蓋。蓋內有款。可以盛棋子。錦座或檀架宜可以承之。不必其有底足也。此則狀式過巨。必非盛棋子之用。乾隆款紅中盌﹐以有雞心窩者爲貴。小酒杯之有窩者爲尢貴。宋定明祭。及仿哥。皆有紋片。而夾以彩畫。甚無謂也。紋片而施於觀世音之面部。則彌爲無理。

彩地彩花。謂之夾彩。要貴於相因相避。如粉紅地者。花必天靑。天靑地者。花必茄紫

康熙馬蹄尊式之尺許小瓶。長項巨足。兩面各畫巨蝠。厥狀極蠢。蝠色有似釉裹紅。亦雜現綠點。𨿽有官窯六字款而聱價不髙。其有釉裹紅花朶。而名爲矮馬蹄者。滌去長項粗劣之狀態。堪輿小酒壇式之水盂並重。

康熙官窯六字款之小罐短項小口。只綠葉數片。釉裹紅花一兩朶。厥名曰小酒壇。價稍遜於矮馬蹄。狀則罐也。用則盂也。

馬蹄尊有二種。一爲瓶一爲盂。盂口巨﹐瓶項長。瓶價低。盂價昂瓶。有項。盂無項盂之畫似小壇。別其名曰矮馬蹄。紅花碧葉固優於兩蠢蝠也。

【卷下匋雅二十六】

歷朝瓷畫人物。其面目神采。大氐相同。緣當時畫手不過一二人。惜姓氏不傳耳。至運筆不同。代有宗派。不獨石樹花鳥。頗分王惲也。

北人呼龜爲忘八。色釉之有龜裙。俗乃謂之忘八綠﹝北音謂綠若慮﹞宜乎。吾宗劍潭之嘲爲不雅馴也。

康窯禦制飯盌。有淡紅作粉色者。非客貨所能有也。廠夥皆知康熙無粉彩。焉知康熙之粉彩﹐絕無暴裂褪落之虞。以視雍正官窯尢爲難能可貴。第尋常康熙官窯﹐已不見有粉紅之影響。況客貨耶﹐志之以窮其變。

窯變器皿。有碧色玻璃釉。堆厚若綠晶者。殊可寶也。近𨿽僞制絕夥。而能仿雍幹之窯變者。則未之一見。

宣祭之變綠者。惟盂獨多。醜其詞曰翻江。要亦大有不同。譬如盂綠而沿口泛紅若綫一圈者。邊檐寬博。口徑甚小。質多麤劣。蓋嘉道以後所制之劣品。若盂綠而中心泛紅。乃窯變之奇特者。式如康窯之荸薺扁。釉汁精美而滋潤。國初佳皿。僅一見之。未宜漫加菲薄。其有芳烈拂拂。發爲古香者。尢足輿頻香館之康窯紅合。並傅不朽。皆絕品也。近日贗鼎紛陳。被欺者眾。又非嘉道以後之劣品。所可同語者也。或曰翻紅乃礬紅之轉音。解人不在玆乎。

宣祭小孟。蘋果底而底有紅釉一片者。亦希世珍也。

康熙仿明款之豆彩。大抵郎制爲多。往往綠色含有渣滓。蓋余膜會等之料也。雍正官窯則不然。特用甚佳之釉質。以供其揮灑。故精粗美惡。萬有不同。所謂鬥勝者非歟。至其餘用之料汁。或時作次等器皿之用。亦不畫系上品。所謂姘逗之彩點者也。以斗釋豆。以逗解豆。均之一音之轉而巳。

【卷下匋雅二十七】

靑花大筆筒。或者用以種花。可謂善於作用。康窯四體畫筆筒。多寫王鐵簫聖主得賢臣頌。款系釉裹紅篆畫。作熙朝傅古四字。頗雜綠點。行楷又有多作聖教序者。

乾隆胭脂水酒杯。系海棠方式。內外輿底皆一色。四角各有深凹綫一道。質地甚平。而釉汁深紫。沿口燈艸邊。底沙絕細膩。亦可貴也。置諸海裳式小碟中。直是一家眷屬。

海棠式成窯壓手大杯。有紫垣仿制﹐有眞成化窯。但眞者絕少。

有寶石紅﹝卽祭紅也﹞。有朱紅﹝又曰鮮紅卽積紅也﹞。有美人祭﹝卽粉紅也﹞﹐有豇豆紅﹝近於茄紫也﹞。有胭脂水﹐有抹紅﹝卽珊瑚釉也﹞﹐抹紅亦分兩種。其帶黃色者。直同於杏子衫矣。若頻果綠。則鮮紅之化身。不可方物者也。

康窯山水似王石谷。玄雍窯花卉似惲南田。康窯人物似陳老。道光窯人物似攺七薌。

菜盤有四季花果。而果盤則數止一雙。果盤之畫鳥盤各二尾者。乃具有飛鳴食宿之態。此其明徽也。

有紫建。有鳥泥建。有白建。

明建窯之白地者。瓷質頗厚而映日照之。能見指影在外閃動者。非雁鼎也。

近世有以眞正粉定。用後上彩之法者。其彩必不鮮。非不能鮮也。不敢鮮也。不敢鮮也。鮮則露其爲雁矣。

靑花印合。以宣徳爲上。成化次之。正徳嘉靖之畫法。皆不能及也。若雍幹官窯﹐膛乎後矣。

粉定而描以靑花者。印合爲獨多。他器亦有之。亦夾彩之遺意也。而惜乎粉定印合之﹐絕無夾彩者也。

【卷下匋雅二十八】

宋定圓斗式之小孟。紋亦凸凹如藤斗。

民間所賣之瓷器。廠人則謂之曰客貨。凡所以別於官窯也。官窯之尢精者命曰禦窯。禦窯也者﹐至尊之所。禦也窯也者妃嬪以下之所得用者也。

曰饅頭。曰餑餑﹝北音讀勃曰波﹞皆廠人像形語也。卽餺面之類

梵音謂脂益爲多羅。疑卽缽也。

宣紅之有款者。廠人亦沿項子京之說。呼之曰積紅。其無款而寶石釉者﹐則誤呼之曰郎窯。

萬塺有所謂寶石紅﹐而無所謂積紅者。康熙有所謂積紅﹐而無所謂寶石紅者。惟宣徳兼之。

廠者琉璃廠也。京師骨董市場也。是曰遼村﹐遼之海王村也。亦曰燕鄕﹐燕下鄕之海王村也。

西鄕靑花重仿古。而五彩則重武裝。

明彩之不如康彩者。瓶式劣也。

宣萬無款寶石釉。亦有嬌嬈如娃娃臉者﹐又皆謂之美人祭也。

雍正蟹甲靑之器皿﹐有黑色篆款者。

廠人所稱廣窯以沙泥爲胎﹐故謬曰泥均。其產於宜輿者﹐又曰宜均。泥宜者相近﹐而陽羨砂遂輿廣窯混合矣。

成化而有篆款﹐乃凹雕上釉者也。

以鱔魚皮色爲較多。或曰雍正仿也。

康熙末葉。彩畫盤碟。有中央藻繪。四圈空白者蓋巳浸入雍正矣。故驗其采色碓系康熙﹐而款識則雍正也。

宋官窯絕不經見。鐵足鱔血紋之押手杯。則異寶也。世人罕能識之者。若廠村所謂哥輿龍泉。大氐明仿爲多。

【卷下匋雅二十九】

雍正之粉彩仿成化者。其盤碟之屬。類皆中央藻績。四周空白。且於空白內﹐雕有影靑螭虎。

康熙蘋綠小合。以盛荳蔻檳榔之屬。不必其爲印泥池也﹐若屬之於匙著三件。則小劈沈檀。此其部聚。有瓶有合。何獨無小鑪也耶。殆不然矣。

印合重哥窯。若泥均亦可喜也。雍正之仿哥者。聱價不在東靑下。宋龍泉之佳者。日本人謂之砧手﹝手者式樣之謂﹞

磨盤式之印合。古所謂甘蔗段也。

宋窯粉定圓印合。式樣極扁。殆如兩片厚瓷。周遭圂筍合縫。內容徵凹。其底下一片。略有圈形之足而巳。

綠者﹑謂之蘋果綠也。而廠人於竟體朱紅者。亦以蘋果綠呼之。粉紅者﹐謂之美人祭也。而滬商之於竟體變綠者。亦以美人祭呼之。綠點者。謂之苔點綠。其款若綠霧者。則謂之蘋果綠。廠人則不知有苔點也。而槪以蘋果呼之。

無款寶石釉之宣祭萬祭。輿宣康兩朝之積紅。其淺淡似桃花者。則皆謂之美人祭。西人又呼美人祭爲桃花色也。牡丹芍藥。亦無非形容其粉紅而巳。

九江瓷者。景徳鎭窯之通稱也。官窯胥於是乎出。此外若越﹑若建﹑若廣﹑若均﹑若汝﹑若定。或幾乎息矣。

康熙蘋果綠六字款之印合。初年兩行。行三字。中年三行。行二字。皆無圓方邊綫者也。

愼徳堂瓷器皆抹紅楷款。亦有金款者。

宋之粉定凸雕者。翔鳯固不如魚藻也。其作桐油色者又不必皆爲瑪瑙釉。

【卷下匋雅三十】

俗以泥均爲廣窯實則二物也有細紋者。宜輿砂居多

廣窯有似景徳鎭者。嘉道間十三行開辧。初築有阿芙蓉館﹐其所設茗盌。皆白地彩繢﹐精細無倫。且多用界畫法﹐能分深淺也。

棒錘名稱俗惡已極。再有軟硬之別﹐可謂至蠢極鄙。然廠人像形相沿巳久。亦實無以易之也。

瓜皮綠﹐有綠裹者其乾隆窯歟。

宣祭中有葡萄水一種。外碧而內紫。﹝句﹞釉垂垂如漆﹐光亮而滿含唾星。其香尢烈

康窯有以魚子藍爲質地﹐而夾塡釉裹紅三果者。

古窯釉汁往往露其瓷骨。其露出質地之較小者﹐謂之縮釉。

釉形相亦有長短麤細之不同。大抵明瓷較長﹐康窯較細﹐雍幹官窯已絕少縮釉者矣。

宋元釉汁。往往不到底足。其露出瓷骨處。皆大塊片段。且多半有釉半無者。

抹紅之盤﹐厥色甚深。開以靑花串枝番蓮﹐古雅名貴。眞明瓷也。

庚子後流出蛋黃果盤。觸眼若新﹐有弘治款﹐有雍正款﹐雍正又皆夾有靑花也。

有以細眼如塵。爲瓷地之粟紋者。殆不然也。

宣紅之有紋無款者﹐曰賓石釉。無紋有款者﹐曰美人祭。

宋土定紋如魚子。然不害其佳。

有一積正徳款龍鳳印合。香味甚濃。非瓷質所發香也。藍當時以盛髮澤﹝卽梳頭油也﹞者。曰油香也。

有一種漿胎靑花龍鳳之祭品。若豆登之屬。其底足露骨慮。往往有異香。若藏香也者。

【卷下匋雅三十一】

紅花澆非用以致祭也。仿其色焉耳。

別致云者。廠人語也。猶言逸趣也。此二字𨿽俗。故可以傅世。

明代祭紅分兩種。寶石釉者﹐無款識﹐或紅或紫。俗所稱郎窯者也。其有款識者﹐以康雍幹三朝言之﹐所謂公慚卿﹐卿慚長者也。若宣徳精品。則又崔顥題詩矣。

寶石釉之祭紅。乃有似於小開片。

康彩飲中八仙酒杯。小者多系官窯。畫筆特爲生動。彩亦精美﹐極爲難得。其髙數寸者。皆民窯也。

日本人重泥均。而以有紋者爲賤。細如魚子者爲下。蓋紋片細碎。乃陽羨砂之上釉者。歐氏之所仿也。要不得以廣窯目之。

西洋亦重東靑輿天靑。而皆以無紋片者爲貴。

嘉靖靑花。有絕穠艷者。畫筆亦美。蓋官窯久藏內府。近始流出者也。若用之徑久。則光彩就晦矣。

宣徳有款之積紅大盤。有質厚而式巨者尋是以推。則大瓶大壺之屬。時必所在多有。

近世亦偶見越窯小盌。其色微靑。兩面透映。所謂越瓷如冰者也。其殆唐窯歟。盌有齗綫紋甚多。惟捲口不捲口。與古說有異耳。紋如襪綫。短細而屈曲者。謂之斷綫紋。唐窯有之。堊澤垂垂直下者謂之淚痕。蟠屈麤拙者﹐曰蚯蚓走泥印。宋窯有之。若水眼。若稜眼﹐宣紅有之。

票紋。蓋卽橘眼稜眼之類。曰如灰如面者。殆非也。

歙縣程啠。字埾跂者﹐所著窯說﹐類輿朱琰陶說相同。而不及朱說之富。朱說亦有藍本。政不知其孰先孰後也。惟程說內。有宣靑爲麻葉靑二語。乃朱說所無。餘皆輿朱說無少區別。練川唐氏。窯器肆考。於朱說互相出入。較朱說尢多。

【卷下匋雅三十二】

項子京瓷器圖說。爲西人所重。繪有英國文字。其稱祭紅爲積紅。自後乃有鮮紅寶石紅之別。南村隨筆。以祭紅爲祭品所用。理故可通。當有所本。項說或仍音之轉耳。

隆慶順治瓷品絕少。隆慶靑色穠艷。畫筆幽靚。順治淡描美人。其衣帶裙褶。飄飄然有淩雲之气。

坯之坦口拆腰者。古謂之壓手懷。今之所謂馬鈴式﹝俗謂之鈴鐺杯﹞者也。後人以壓手杯專屬之於甓盌。正必其折腰也。

南村隨筆。謂正徳弘治隆慶三朝。皆有寶石釉之祭紅。而滬人專以屬之宣徳萬曆。其於郎紫坦之所仿者。正復相思。笠亭陶說亦不詳祭紅輿積紅之區別。至祭紅何以無款。朱氏更未敍及。

朱說所載隆慶藏器。美不勝收。今則靑花琖托一枚。好事者亦珍同拱璧。

兔毫琖卽鷓鴣斑。第鷓斑痕寬。兔毫鍼瘦。亦微有不同。或稱近有閩人掘地所得古琖頗多。質厚色紫黑。茶盌較大。山谷詩以之鬥茶者也。酒杯較小。東坡詩以之盛酒者也。證以蔡襄茶餯。其爲宋器無疑。曰甌寗產。曰建安所造﹐皆閩窯也。底上偶刻有陰文。供禦楷畫二字。格古要論。謂琖多瓷口。則不折腰之壓手杯也。

慱物要覽。謂宣盌紅魚。系寶石爲未。宜卽今之釉裏紅也。釉襄紅也。釉裏紅又輿項說之積紅無異。然則子京所說之積紅。輿南村所說之祭紅。自是一物。但造法輿胎骨不同耳。若事物紺珠。所稱鮮紅土絕一語。寶石果得以土視之耶。

有明祭紅之胎骨。﹝瓷之本質曰胎骨﹞最爲堅致而潔白。

西琺音同。西紅寶石。或卽碧霞琺耳。

【卷下匋雅三十三】

宋均之無紫而有異光發現者。蓋仿柴天靑之佳品也。何必玫瑰紫始爲悅哉。今以月白俗名污之。謲妄甚矣。蓋世人俚語。不知世有紫窯者也。

私家制作。以堂名人名爲佳。不宜用公司字樣。

粉彩有天然生成之淡紅石質。不必皆以白粉料犀入紅釉之內。大紅鮮紅。皆寶石釉也。﹝今則專以寶石釉屬之明祭﹞一道釉之器皿。最爲珍貴。康窯非禦制飯盌﹐不肯輕以寶石釉施諸彩畫。其明微也。禦制盌上之脂水顏色。或卽碧霞琺之類。康之硬彩。雍之粉彩。其紅綠藍黃茄紫各品。大氐寶石釉爲多。寶石無美不備。不專屬之於大紅也。或曰。彼時民窯之所以能發異采者。亦盜用官料攙入石汁中也。國初庫存顏料。多系勝朝畱貽。𨿽不必畫爲寶石。亦斷非後來所能有。重以土膏穠膩。工作堅致。畫法精妙。歷年久遠。安得不馳譽寰球﹐爲我曹著作生色耶。

成廟喜鴿﹐而貴嬪喜小狗。故當時瓷盌多畫此二物。

瓶盌之黑邊黃邊者。祗取人憎耳。而宋瓷紫口鐵足。又頗異常名貴。

幹窯有以胭脂紅。制成荷花瓣九片。外紅而內白。偏反掩映。姿態橫生。莖作葵綠色。迎面另有一瓣﹐作爲上蓋。子口胎質極細膩。乃畫碟也。

胭脂紅一種。在榦隆初葉。亦神似雍窯之細膩鮮艷。蓋仍雍正朝制胚罩釉。迨乾隆禦極。始塡款耳。末葉漸入嘉慶。其官窯脂水品物。類皆邊圍閃黃。堊澤粗黯﹐滿雕陰文。細花繪以雜彩。中間相隔五十年。直不可以道裏計。嘉慶尙有此種小瓶。綠底綠裹。抹紅篆款。而聲價不少眨損。

【卷下匋雅三十四】

康窯雙耳黃酒杯。雙龍耳固不易得。其尋常雙耳。以小如豇豆仁者爲佳。款字以如蠅頭者爲貴。

柴窯所謂靑如天﹐明如鏡﹐薄如紙三者﹐均指釉汁而言。不指胎骨而言。元以前之瓷皿。𨿽亦偶有薄胎者。要亦不能如明瓷脫胎之薄也。此言薄如紙者。藍謂所上之釉。其薄如紙也。淸袐藏所述絳環一片。竟以紙薄屬之於胎骨。殆不其然。

項子京﹝元汴﹞瓷器圖說。所載瓷燈甚多。大氐摹仿兩漢銅器。

西人以康熙黃茄綠三色之瓷品爲素三采。聲價極髙。寶則中才以下之麤材也。特波磜老到﹐顏料渾朴耳。非精品也。所畫花卉。亦尋常式樣。絕少恢奇飛動之趣。西商又以此種素三彩爲明彩。明明康熙款識。而謂之爲勝朝物。嘻其異矣。

綠色瓶罐。西商亦以明瓷爲貴。實則乾隆無款者居多。

嘉靖款字似嚴分宣。萬曆櫥葉似沈石田。皆一時風尙使然。

成化亦有描金瓷品。康雍仍之。乾隆亦尙名貴。嘉道以後﹐𨿽尋常器皿。殆無不描金者。殊使人可憎。

雍窯有一種菊瓣小盤。各彩具備﹐邊若鋸歯。余雅不喜之。

天生之淡紅石質。非攙以粉質者。黏合力較足。固不易於殘褪也。若粉紅色寶石爲末。又非淡紅石質所可比擬者矣。靑綠亦然。

事物紺珠。謂嘉靖間鮮紅土斷絕。蓋寶料之鮮紅者。焉得以尋常紅土視之。

盌有外綠內紅。綠如湖水紅如火者。蓋宣祭窯變之怪偉者。非祕色也。吳越祕色。當屬之靑器。仍柴周遺風也。朱說疏證甚詳。

滬商呼雍正仿龍泉之品曰哥綠。以弟爲兄。以章生一爲章生二也。或又謂之果綠。乃哥音之轉。非蘋綠之省文。窘陋殊甚。或又曰哥綠者。鸚哥綠也。於義亦通。

【卷下匋雅三十五】

嘉靖黃釉。不如成化之尢爲濃厚。康雍只淺黃爲超妙耳。

萬曆彩畫。自不如成化之工。要其顏色深厚。畫筆雄邁。亦迥非後世所及。

美人霽之名。羌無故寶。市俗同音相呼。以訛傅謬。亦殊不易攺變。近人所指目者。約分三種。曰寶石釉﹝俗所謂之郎寶﹞之粉紅者。曰豇豆紅之鮮艷者。﹝綠多及紅色艷者廠人皆謂之蘋綠﹞曰胭脂水之淺淡者。其寶非也。當時呼粉紅爲娃娃臉一擬人比之牡丹芍藥。西人所謂桃花片海棠紅者也娃娃臉一變而爲美人臉。﹝作俗又謂之楊妃色﹞再變而爲美人祭。霄者祭之轉音。而又祭之訛字。言如美人之開笑臉者也。此種美人臉之祭紅瓷品。只有雍正官窯。無款時代。曾特制天球式小瓶一次。髙約一尺以內。其嬌艷不可形容。式樣亦極優美。蓋於明祭紅蘋果綠胭脂水二者之外。獨樹一幟。以瓶之式樣論。脂水近似橄攪尊。蘋綠則爲小顴音尊。及下半凸雕荷瓣者。明祭紅則大顴音尊及油錘等件。以顏色論。明祭紅有紅瘯﹐豇豆蘋綠。皆雜以綠色斑點。其無綠色者。窯之名稱。亦不能以有無綠色爲區別。胭脂水則色近於紫。且均系至薄之吹釉。惟然而美人祭之顏色。其卽項氏所謂積紅者耳。積紅之淺淡美麗者耳。至其容光煥發。自非屑淺紅寶石﹝如碧霞弘之類﹞爲。亦何得驚心動魄至於此極。今未見廬山眞面。輒以豇紅蘋綠之屬當之。正不能日呼逢人。而一一告語之也。時方以宣康有款之粉紅。爲美人臉祭紅。而焉知豇蘋佳皿。皆朱紅之化身耶。

【卷下匋雅三十六】

永樂款蓋盌。有靑花夾彩。表裏繪龍者。形式絕巨。庾子前一見也。廠人初不知其可寶貴也。

子口二字。今以閹筍合縫者爲子口。乃紫口之訛音蓋紫口鐵足。宋瓷所艷稱者也。

宋均滿塗紫釉。元則於靑釉中夾以紫色一二片。以成魚形者爲佳。

傅聞漢口人家藏有一柴窯器皿。或卽冰玉主人之天靑盌。盌爲湖北人買去或卽萬﹝航﹞歟。盌爲怡賢親王故物。仍宋器之精美者。未必卽爲柴窯也。怡邸自號冰王。豈藏有越州窯歟。

宋龍泉靑器。亦濃淡不一其色。

今之堆花。以手工做成人物。粘於瓶罐之上。與以筆蘸粉堆坯者不同。劃花則凹雕也。印花凹凸皆有。往往於宋定得之。鏤花鏤空玲瓏。殊乏天然之趣。蓋魔道也。錐花以錐尖戳成花紋。繡花鍼工加細。此種古法近世巳不甚踵用。

粉定凹雕者多。凸雕者少。有一種小合。底蓋均凸雕。牡丹式樣。渾圓而略扁。滿身大開片。亦足藏也。

近世所稱果綠。其色蔥翠。有碎冰紋片。而無款識。以小壇爲多。在當時並非精品。近則聲價頗昂。

歐羅巴人之於瓶件。頗喜彩地夾彩者。是以黑地獨尊。黃地次之。若素地五釆。則巳不甚重視。英商之言如此。

古者蘸釉之法。以器皿置諸釉之汁中。一浸而捉起。是以厚若堆脂。而短釉處甚多。不似後世塗釉必勻。且有截竹豢沙。細細吹勻者。補彩者易。補釉﹝純色之釉所謂一道釉者是也﹞者難。

黃茄紫三彩之盤盌。式樣尋常。畫筆亦較粗。略似諸秀宮之庋果大盤。庚子後流出最夥。幾於坑谷皆滿。每封尺索四金。近則漲至百餘倍。實則中下之官窯耳。有一種黃地六方瓶髙不及二尺。式樣惡劣。每方所繪之人物故事。若孤山放鶴。又頗形其鄙。𨿽亦有康熙款識。只取憎耳。乃至落釉缺口。聲價猶及數千金。西國嗜好之不可思議。顧如是耶。蓋儲秀大盤﹐至爲偉大。一二貴人爭藏之。久乃不復可得。而尋常大盤聱價十倍矣。又久而尋常小盌。亦增利市。市僧忽見破瓶。自必異常居奇。殊堪齒冷。

【卷下匋雅三十七】

古月軒所藏之套料鼻煌瓶。款皆乾隆年制字樣。其直題古月軒款者。雁鼎也。料款之瓷皿亦然。

翻紅乃鬈紅之訛。瓷無專畫。市儈以音相呼而巳。

建窯原系建寧。乃黑色兔毫琖也。後以屬之徳化。則皆白瓷矣。

有硬棒錘。有軟棒錘。市儈多稱。至爲劣惡。

肩聳擁腫。身如截筒。口有凸邊一道者。爲硬棒錘。肩嚲口哆足稍飲者。爲軟棒錘。

蘋綠荷花瓣之瓶。皆凸雕也。宋龍泉撇口盌﹐亦有此式者。

蘋果尊於蘋果綠之外又有天靑﹐釉裏紅兩種。皆珍玩也。

蘋果尊以形式言。厥分兩種。有縮項者。有巨口而無項可縮者。

康采水中丞有二種。一則口小而腹皤。釉裹紅花數朶。枝葉亦羅羅淸疏者。曰小酒壇。一則巨口丰下。髙約二寸。花葉亦如之。曰矮馬蹄。

物希爲貴。固也。然孤髙之品。舉世無其儔匹。悠悠者轉莫名其妙。此硬彩軟彩黑彩素三彩之所以轟動一時。而葡萄水一種。世人迄無有知其名者。而況於唐之白器。宋之靑器耶。

明人歐子明所制宜輿花盆之屬。每有陽文子明仿古字樣。是曰歐瓷。亦猶之葛明祥也。葛乃幹嘉時人。歐葛瓷釉略相似。在灰墨藍綠之間。廠人鄙之。以爲溺壺色。日本人美之。以爲海鼠色。且謂四時花光。皆輿之相宜。

【卷下匋雅三十八】

時大彬所制砂壺。紫泥中有白點。若花生果也。陳曼生壺。式樣較爲小巧。所刻書畫亦精。壺嘴不淋茶汁。一美也。壺蓋轉之而緊閉﹐拈蓋而壺不脫落。二美也。

明瓷釉汁滋潤者。謂之蜜淋釉。

香瓷種類不一。凡泥漿胎骨者發香較多。瓷胎亦偶一有之。要必略磨底足。露出胎骨。而後香气歆溢。鑑家又安肯一一試之耶。

香瓷最不易得。有土胎香者。有泥漿胎香者。有瓷胎香者。此自然之古香也。有藏香胎者。有沈香胎者﹐有各種胎香者。此人工之香也。然亦希世之珍有梳頭油香者。古宮奩具。𨿽頗傷大雅。卻別有一種風流佳活。

太白尊惟康窯有之。各色俱備。惟紅獨多。

乾隆有五福堂。堂中飯盌。內畫紅蝠五隻。外系萬花攢密。若錦灰堆也。款爲堆料鐵綫篆。

榦隆未葉。款始攺用抹紅。初惟綠底者紅款。繼乃白地者亦寫紅款。遂開嘉道先聲。殊不見其佳。此種白地抹紅。乾隆款有小酒杯。外畫綠色海水內畫紅魚十數頭。亦尙別致。

李唐越器人間無。趙宋官窯晨星看。殷周鼎彜世頗多。堅脆之質於馬辧。堅構脆巧久度蹔分。立徳琖行義可玩。朱明去此弗甚遙。宣成雅具時猶見。寒芒秀釆總稱珍。就中雞缸最爲冠。牡丹麗日春風和。雌雞逐隧雄鷄絢。全尾鐵巨首昻藏。怒勢如聽賈昌喚。良工物態肖無遺。趨華風气隨時變我獨警心在齋詩。不最眈安輿以晏。此乾隆丙申禦題仿古雞缸詩也。缸有大有小。小者尢尠。

【卷下匋雅三十九】

揠苗鄙宋人。抱甕慚豪荘。何如街尾鴉。倒流竭池塘。欏稏舞翠浪。遽蔭生晨涼。斜陽耿疏柳。笑歌問女郎。此康窯耕織圖灌漑詩也。圖凡多幅。有靑花。有五彩。以康彩爲最精。官窯盤面。有泥金篆款。或者以西商不喜華字。輒將各圖詩字。磨刷而去之。殊不知近數年來。西人頗研考華文。見有禦制原詩者。矜爲完壁。往者彩盤彩盌觸眼而有。今則靑花亦如星鳳矣。海上畫箱益尠。求一刻本圖詩而亦不易得。況盤盌也耶。

器弇口謂之雅。明粉定盂多肖之。朱說有所謂磬口者。磬亦曲折之義也。

余初著畫時。宋均且不見重於西商。今則宋元瓷品。聲價陡增。然猶必沾沾於紫釉。猶未得天靑之三瞇也。

乾隆有五福堂。禦制文以記之。堂內所藏盌﹐萬花攢繞。所畫皆外國奇卉。天靑堆料四字篆款盌﹐系黃地內畫紅蝙蝠五尾。猶五福之義也。

靑器有於粉靑上。雜繪深靑色之古篆。參差錯落。若壽字者。然其元明間物。而卽靑花之所自輿。

宋汝有甚薄者。宋定多印花者。

瓷釘有二種。有垂垂如足者。所謂爪者是也。又有以竹簽支撐皿底而入窯者。迨火候圓滿。撒去竹簽。則亦有釉如釘形。﹝卽掙釘也﹞

陽文花紋凡數種。有凸雕者。有印花者。有塡白者。以粉料堆塡瓷上。再罩釉汁。則謂之塡白。

刻花用刀。銹花用鍼。印花用版。堆花用筆。堆花者塡白也。

鏤花則兩面洞透。所謂玲瓏瓷者也。

劃花紋凹。印花紋凸。雕花有凹有凸。

【卷下匋雅四十】

客貨者。民窯也。

官窯別於民窯。禦窯別於官窯。

章氏兄弟窯。近世皆謂哥窯。色白而有冰裂紋。實則贗本甚多。哥窯有粉靑一種。較弟窯更爲幽靘。弟窯色綠卽龍泉窯也。東西商人以無紋者爲貴。雍正所仿龍泉。皆無紋者也。制佳而款精﹐後起者勝。豈不然歟。

明仿弟窯有一種色極蔥精。廠人妄呼爲綠郎窯。則又滿身紋片。且甚細碎。價乃奇貴。卽雍幹所仿。亦珍同拱壁。其實皆粗材也。

口絕奓而無肩。亭亭玉立。腰斂縮直下。及於足者謂之觚。此明制也。康雍則腰際凸起。較有不同。

永欒長式橫盂。有靑花而方者。有仿哥而橢圓者。

康窯禦制彩盌。有一種薄釉﹐甚似雍正之胭脂水。惟微作金醬色。若謂康窯無粉紅。亦無脂水。何以禦制彩盌中。有脂水料款粉紅花蕊。且釉汁極腴潤。其故何哉。自禦制彩盌外。𨿽康熙官窯。亦不見有粉紅脂水二色。其所謂硬彩者。抹紅而已矣。

西獅得其眞相。華獅出於理想。此爲可鄙耳。然較諸四爪雙角之龍。猶爲此勝於彼。亦瓷畫刻繡之魔也。

康雍幹三朝料款。初似永輿。繼似宋槧。後乃作鐡綫篆。

太白尊卽魚捕尊。蓋漁父罾也。小而瘦者。曰田雞簍。

雍正窯極精之脫胎瓷畫。有四絕焉。質地之白。白如雪也。一絕也。薄如卵幕。口噓之而欲飛。映日或燈光照之。背面能辧正面之筆畫彩色。二絕也。以極精之顯微鏡窺之。花有露光。鮮艷繊細。蜨有聳毛。且莖莖豎起。三絕也。小品而題極精之楷篆﹐各款細如蠅頭。四絕也。

【卷下匋雅四十一】

深紅淺紅。參差相間。而異采發越。若斷若續。曰桃花浪。雍正窯爲多。亦桃花片。英人祭之亞匹也。

紋片滋潤活潑。其紋之兩旁。閃閃有光者。曰蜻蜓翅。

宣徳漿胎小盌。內外大開片。有外畫有花三圜龍者。有內作釉襄紅石橊一枚者。且帶有貴花枝業也。

抹紅釉質薄如脂水。其微黃者。曰珊蝴釉。

脂水影靑票子杯。猶偶一遏之。若蓮子杯。則不易見也。

厭勝瓷畫至猥也。以康彩爲最活潑。雍窯次之。道光以後駿蠢不可名。

以抹紅精畫串枝連之盤盌。皆雍正官窯也。論其品格。在才不才之間。

抹紅爲地。內外夾以靑花古紋。若串枝蓮之屬。每題爲宣徳款。此輿蛋黃地夾。以靑花之雍正款者。正復不甚相遠。若黃地大小盤盌。成化甚濃。嘉靖次之。弘治又次之。似均在康雍之上。康雍以淡勝。明瓷以濃勝。

純色之釉盤盌絕夥。有紅有藍。﹝分天靑深藍兩種﹞有黃有白﹐惜綠爲較少。黑者更不易見。見之亦不足珍也。

道光窯小盌。有淺雕海水夾繪雜彩人物者。亦魔道也。

康窯禦制盌。以畫紅黃寶相花者。爲最精寶。相似月季。而蕊片較巨。往往反捲若錦紋。

串枝蓮者。西番蓮也。

近有抹紅地靑花盤。宣徳六字款。紅色頗深。

顴世音有彩畫者。有建窯坐像立像者。有素衣而藍風兜﹝風兜者巾帽之屬兜風者俗謂之斗篷﹞者。像以似美女者爲劣。似美男者爲貴。

【卷下匋雅四十二】

靑花瓷畫絕幽蒨。償以籃筆臨摹之矜。爲稿本。亦雅人深致也。

雍榦茶葉末之花澆。髙可及尺。而無上蓋。脛肥腰細。無異雍紅。口小柄圓。尢爲波峭。雍窯閃黃。幹窯慘綠。閃黃者賤。慘綠者貴。

有一種黃釉小罐。亦有仿哥紋片。曰黃郎窯也。其說亦不經。蓋明制也。當於色式二者辧之。

采盌之奇者。曰彩夾彩。曰兩面彩。曰料款之古月軒彩。

兩面彩亦分二種。有各繪各彩者。以一面靑花爲稍尋常。若兩面同一花紋。映日光照之不走一綠者。眞絕品也。

彩瓷之最薄者。一面本色一面花彩。映日光照之。在本色之一面。能分出背面之五色。又輿兩面彩有別。蓋卵冪之精者也。

瓷之白且薄者。有二語贊之曰。只恐風吹去。還愁日炙銷。花耶人耶。不可得而名言之矣。

軒中藏弆之煙壺料款。亦分年號。大氐皆乾隆年制也。初不直題爲古月軒制。其直題爲古月軒者贗也。

西湖水。又輿松花綠。不甚相遠。

洪福齊天。茶盌亦有彩繪人物者。

弘治有硬彩花鳥七寸。盤凹雕款。蓋郎制也。賢於黃瓷遠矣。

楷款之似虞永輿者。永欒也。宣徳也。康熙之初葉也。

官盤者果盤也。其數隻雙。非若菜盤之有四季花果也。於何驗之。以每盤二鳥。而具有飛鳴食宿之態也。

脂水之黯淡者。有豇豆紅輿云豆紅之別。云豆者扁豆也。

蘋果尊之巨口者。無項頸之可縮也。

乳鼠色淺﹐窯豆色深。豇紅色潤。淡茄色鮮。四者相似而不相似。區而別之微之微矣。

【卷下匋雅四十三】

名爲矮馬蹄。而有釉裹紅花朶者。滌去長項粗劣之狀態。堪輿小酒壇式之水盂並重。

宣徳紅中多苔點。而成化則款若綠霧。康熙兼之。

宣祭萬祭。廠人所謂郎窯者也。祭紅多有橘眼者。其無橘眼之有款。官窯則據項氏之說。以積紅別之。

明祭皆無款識。議郎窯亦然。

雞缸式樣有二。其一種較小者。彌爲尠見。

某貴人之朴者。振雅大獄也。貴人死輿一大府。矑大府爲。頓置之戚。而振雅乃蹶。

康窯雞杯不仿古。有深如斗者。有髙二寸弱。封徑三寸弱者。有髙寸弱徑寸彊者。雍窯粉彩大盌。有如馬鈴式。而畫筆甚細者。

盌之綠其外而赤其內者。其赤如火。蓋上釉法。如抹盤而兼之窯變者也。

孰非開閩以來之土輿石哉。是故質地之無異。於尋常者。其瓷𨿽頗舊﹐而價值甚卑。

淸都祕府藏之千百年。一旦驟入人世。其激賞可知。所謂會也。可以遇而不可以求。

李薦靑爲乾隆時人。謂宣徳朝﹐有三佛齊之紫。琉球之安潤砂。渤泥之紫礦胭脂石。皆非後世所有。

曰豇豆紅。曰蘋果靑。曰蘋果綠。曰紅郎窯。曰美人霽。曰朱紅。曰雞紅。曰醉紅﹝二說尢無根乃者轉也﹞曰大紅。曰鮮紅曰寶石紅。曰積紅。玆十有二者。皆南村隨筆所謂。宣徳祭紅。系以西紅寶石。來入釉者也。自項氏天籟閣。瓷器圖說。有積紅名稱。遂乃輿祭紅區而爲二。今人以寶石釉之無款者爲祭紅。其汁較厚﹐俗所槪稱爲郎窯者也。其鮮紅朱紅粉紅。或變爲靑綠之有款者。紋片不少慨見。則皆謂之爲積紅。於是乎同一紅寶石。而有祭紅輿積紅之判矣。旣決其皆爲寶石未。而事物紺珠。又以鮮紅爲土質。笠亭仍之。不其繆歟。

【卷下匋雅四十四】

廠人以明祭爲郎窯。一誤也。以郎廷極之窯屬之郎世寗。二誤也。郎窯不僅仿宣祭寶石釉一種。五彩靑花之仿明款者。郎窯實居多數。尢以仿成化之粉彩豆彩爲絕精。亦有硬彩題紅治款者。蓋郎廷極字紫垣﹝一作紫衡﹞者之所制也。見劉廷璣。在園雜誌。及阮葵生茶余客話。紫垣以康熙四十四年巡撫江西。至五十一年調漕運緦督。世知有世寗而不知有紫垣者。世寗界畫盛行於時也。世寗乃雍正時代之西洋人。乾隆初猶供奉內廷。昔有以景徳鎭爲南窯者。所以別於定汝也。今廠人猶呼綠底者爲九江瓷。亦可笑也。瓷少專畫廠人。同音相說。要不足爲異。

以箸叩瓷盌。其音悠然無畫者謂之韻。輿聲音響三者各有不同。宋以前之瓷泥土爲胎。然頗多有韻者。大邑瓷扣如哀玉。柴窯聲如磬皆是也。明以後之瓷皆系瓷胎。敲之亦有韻﹐但不能如古韻之悠長之尢可貴耳。

陶制爲鈴其大如票。含丸如豆。振之則響動九幽。數百年物也。

嘉道間鴉片煙館始設於廣東館中。所用茗具。皆畫以洋彩。工細殊絕。並於盌上題字曰粵東省城十三行。門曰靖遠。曰荳欄。又題字曰粵東海珠。凡十有五字。其盌蓋之上。別題句曰美味偏招云外客。淸香可引洞中仙。或曰廣窯也﹐非景徳鎭所制。

礬紅不詳厥用。亦未究其所自出。或曰卽抹紅也。又曰胭脂水也二說無所依據。大抵鮮紅旣絕。而明代有紋無款之祭紅。或郎所謂礬紅者歟。弟弗省胭脂紅。是否卽胭脂石耳。且礬紅非料也。以靑翠之顏料入窯。迨出窯則爲礬紅色。或謂雍正朝胭脂水之吹釉者。﹝輿厚勝之疙逗釉不同﹞乃系茜艸汁。眞理想語諳耳。今亦不能再有雍正朝之胭脂水矣。

瓷撇通諭其淺也。

【卷下匋雅四十五】

廣窯也。宜均也泥均也。今所或行者。朱明之器也。有小片可憎者有厚釉無片者。有紋片疏密古雅者。有薄釉灰黯而舊者。惟有款識者較少。此種器皿。似非宮府所藏。其新若未觸手者。大抵舊家祠廟。什襲珍祕者也。

朱笠亭於本朝瓷品。未詳厥說。其於宋明各器。要亦語焉。弗詳陶說初無所謂廣窯也。老於廠甸者。相傅以烏泥胎骨。蒙罩灰藍淡色之釉者厥爲廣窯。自日本人予以重價。遂羣目之爲泥均。蓋此種胎骨。系以烏泥摶成﹐而仿用宋均靑色之釉汁。故曰泥均﹐或謂系陽羨砂所制。泥宣音本相近。乃宜輿所仿之均窯。其說近似有理﹐或又謂嘉道間廣窯瓷地白色。略似景徳鎭所制。廠人所指之廣窯。蓋官﹝宋之官窯也﹞窯之轉音。斯說也浩無津涯。廣窯亦必有烏胎﹐當不止白色一種。宋官冰裂鮮鱔血。慱物要覽﹐謂靑色分靑白。格古要論。又謂宋官窯黑色。朱竹坨又謂其頳如餘霞﹐潤如海棠﹐似宋官已有紅器。今以灰藍一種之色當之﹐必不其然。藍浦陶錄謂廣東之陽江瓷有靑點釉一種。亦輿今所盛行之灰藍色不同。以胎骨言之﹐宜輿砂紫有似烏泥。廣窯未經實驗﹐殊難臆斷。且各地窯制。古存今廢者。何可勝數。無從得明窯之眞相。笠亭說古有功於瓷學者甚偉。其所謂明時宜輿歐氏。仿造官哥均窯采色甚多。是曰歐窯。是宜砂亦不止仿均一種﹐更不止灰藍一色。時人又訛歐爲甌。則竟以陽羨爲甌越矣。會稽大郡﹐邑縣要自不同。東甌色靑故曰東靑。此種灰藍色之瓷品﹐頗有觥觥大器。瓶盂尊鑪。各種俱備。要自輿時爲變遠。總之市人名稱。亦都無掌。故可言宜砂廣窯不一其制。轉相摹仿。各能亂眞。卽無専家之畫﹐難以十分穿鑑。廠人師承相傅。其相指爲廣窯者。亦必有說以處此也。若果以有紋片者爲廣制﹐殊非愜心貴當之語陽羨陽江。彼此互仿。唐英又在景徳鎭兼仿陽江陽羨兩窯之器。參伍錯綜﹐益復不易辧析。今玆所風行海外者。或者其唐仿乎。

【卷下匋雅四十六】

近今山莊溢出之名瓷。往往走入西人之臺。其康窯而明款者。郎廷極之所進也。匪獨民窯有之。

歷代瓷器譜。乃嘉間廠人所述。不著作者姓名。文理謭陋。殊不足觀。其所列各種古窯。自謂出於景徳鎭陶錄藍浦。本輿同時是譜剿襲藍說。而於明代祭紅並屬之於郎世寧。則非藍說之所有。此實近世傅訛所由來。嘉慶去古未遠。郎世寧𨿽確爲雍幹時代人﹐其入中國或較早。郎廷極𨿽確爲康熙朝之江西巡撫。安知雍幹時代﹐不尙存於世耶。郎窯𨿽確在撫贛時﹐又安下逮雍幹郎遂不再摹仿耶。朱瑛生長乾隆。藍浦亦在幹嘉間﹐均於本朝瓷品未考證。此郎廷極之所以不顯於世也。譜載郎世寧所造紅瓷以綠底冰紋爲貴﹐米湯底次之﹐白底又次之。豈三底兼仿之耶。抑兩郎俱仿之耶﹐考古之難如此。

郎世寧仿制寶石釉之祭紅。是說也。可以輿紫垣之郎窯並存。惟歷代瓷器譜﹐初未述明郎世寧所仿之紅器。卽系有明寶燒之祭紅。則歷代瓷譜之略也。或曰蘋果底者﹐宣徳祭紅也。米湯底者﹐萬曆祭紅也。其尋常白底。則郎世寧所仿者也。然耶﹐否耶。滬商以蘋果米湯兩底屬之明代。學識似頗優於廠肆。第明代祭紅。亦不止宣徳輿萬曆兩朝。其正徳成化宏治隆慶。皆有此等寶石釉之祭紅。當於何辧之。或謂滬人妄以郎窯之綠底者爲宣徳。米湯底者爲萬曆。此種寶石釉之祭紅。寶只郎窯而已。明代無此制也。亦未免太武斷矣。銅鑲盌口﹐豈本朝物哉。孰爲明制﹐孰爲郎仿﹐要在鑑者自辧之耳。

【卷下匋雅四十七】

米湯底齗爲萬祭。亦苦別無考證。則以近代瓷學之無専畫也。郎造紅瓶。以觀音尊式爲最多。固明明輿康窯之靑花相似矣。觀音尊非明代式樣。餑餑凳輿油錘。則亦皆爲康制矣。或謂此種靑花瓶式。乃仿有明之祭紅而爲之者。是又一說也。郎世寧在雍幹間。猶供奉內遷。豈所仿紅器。僅在初入中國時。後此遂絕筆耶。而亦無人馬以轉相摹效做耶。是在雅善鑑別者矣。

豇紅大筆筒。實爲康熙朝有數之品。

太白尊又名雞爪尊。

永樂款之盌。有靑花。有五采﹐有仿哥﹐有脫胎暗龍。

黑色瓷皿較少。有烏金釉馬鈐盌﹐差堪鑑錄。惟瓶亦有之

陽羨壺。以時大彬﹝監浦誤作寶﹞李仲芳﹐徐友泉﹐陳仲美﹐陳俊卿。爲最著。若陳曼生者。本朝一人而巳。

積紅者。鮮紅也。有款無紋者也。寶石紅者﹐祭紅也。無款有紋者也。四者其本一也。自項氐積紅之名筆之於畫。而後分而爲二。

吸杯者。鼻飲杯也。

建瓷於盌內作人立形。其陸鴻漸耶。下有小孔。酒滿則漏去﹐曰平心盌也。

磬口者。弇口也。磬者折也。弇者內向也。

褐色種類甚多。有黑褐。有綠褐。有黃褐。有粉靑褐。

【卷下匋雅四十八】

陶人若晉趙叔明。唐之陶玉霍仲。初宋之章生一﹑章生二。元之彭均寶。明之周丹泉﹑毆子明﹑翟志髙﹑吳十九﹑陳仲英。吳明官﹑數子者。得傅其姓名。若唐之盛姓。明之崔公舒﹐翁舒嬌者。則僅傳其姓。或並姓而不傳焉。亦有幸有不幸矣。成嘉康雍之畫瓷者。佚而不彰﹐則大憾事也雍幹間之書墨彩者紅印。曰陶其姓耶。﹝或曰陶鈞乃人名也﹞乾隆朝畫古月軒彩之金成字彤映者。亦人名耶。有脂水小篆印文在。

或謂明祭之有紋無款者爲礬紅。然則無紋有款爲鮮紅耶。豈嘉靖以後。鮮紅己絕。至康雍而復現耶。康雍而降﹐又益不鮮耶。

六朝瓶往往似葬器。髙二尺許。口起厚稜。項頸細長。附項每作人物形。別黏於瓶上。刀法甚麤。釉作靑白色。近於贗本紛陳矣。

瓶有刻隸畫雲麓等字者。蓋廟名也。六朝瓶盌每有刻字者。其字往往在正面。不在底足也。

陶爲胎骨。略有灰質之釉質盌。似甆制有刀紋如魚筆法。若武梁刻石曰漢之葬器也。

元以前之瓷。無碹坯之器。但以竹刀旋之而已。

守宋瓷天靑色之滋潤者。不獨淚痕可愛也。靑光中閃有紫光。若隱若現。則謂之異采。蓋異寶也。

脫胎之最薄者。可以映出指尖之螺蚊。

嘉靖官窯素彩之盌﹐表裹皆大綠﹝卽硬綠也﹞爲地。滿畫圓圈。螺蚊﹐若鳳眼。墨有彩﹐筆有力。﹝贗者墨鳳無筆力無意致﹞渭之海濤。表裏各有怪獸二尾﹐歕散若扇﹐頭有須﹐如猛獅也。又有海馬二盌。心龍有翼。凡四獸。四馬一龍。尾須蹄爪皆黑色。身則或深紫若墨。或﹝音診上聱﹞綠。﹝綠中略泛黃色若蟹甲也。非官窯不能有此綠﹐蓋寶料也﹞或碧綠。﹝較硬綠淡翠﹐俗謂之三綠﹞或蜜蠟黃綠。濤中浪頭皆白﹐爲玻璃白。沿盌底一圖綠中。有梅花八朶。白質黃心。浪花中又皆有梅花也。此盌有十異馬焉。曰素三彩﹝實則素七彩也﹞曰彩夾彩。曰兩面彩。曰綠地。曰綠套綠。曰海馬。曰嘉靖六字官窯款。曰眞明瓷。曰恢奇。曰硬札。﹝兼彩色筆力二者而言﹞

【卷下匋雅四十九】

正徳嘉靖萬曆靑花印合。每畫一龍一鳳。均不及宣徳也。

均盎不如盆盎者盆連也。卽盆座也。

萬曆有海馬盌﹐畫四馬。雜以海水。有五彩。有靑花狀。似奶子盌

天靑貴於均紫。而均紫貴於鼻涕釉。今之宋均盆盎。其顏色劣者。皆鼻涕釉也﹐非天靑也。是以有月白之詭稱。

元代紫魚紫姜釉之器皿。其質地顏色。亦只能於月白分優劣。而不能如宋均之追摹天靑矣。去柴周遠也。

廠人不知宋以前之窯。亦不知明有幾帝。其遇晉唐五代器。則以宋窯賅之。遇永欒正徳弘治隆慶諸器。則以明窯賅之。而不知其希貴。

古瓷猶古錢也。不徒論年代久遠。而又頗珍。惜夫享曆短少之帝者之年號也。

元代之胭脂石寶料。存者蓋寡﹐珍惜倍至。昰以僅僅作魚形。其劣者作姜形。不能如宋器之滿紫矣。

元瓷之紫釉雙魚。卽釉裹紅之所始也。

釉之薄者曰脫胎。曰吹釉。曰卵幕。其厚者曰垂漆。曰堆胎。曰寶石釉之絕佳者。南人曰肥。北人曰滋潤。東人曰蜜淋。西人曰寶光。皆吾黨所謂古色者也。

綠釉黑釉之有異采者。映天光視之。閃有紫片金銀片。

吳音讀雍如熊﹐遂曰粉彩爲熊窯。熊何人哉。亡是公矣。

【卷下匋雅五十】

郎窯之仿成化者。有硬彩。有豆彩。而無粉彩。粉彩者雁也。

歷代瓷器譜。謂晉州王衡以造祭器著名。又謂朱元佐者。成化朝之制瓷者也。

宋以前瓷器有渾身縮釉如虫畫者。然虫畫云者。虫蠧之謂也。

歷代瓷器譜謂郎世寧所制器皿。有靑藍墨繪各種。蓋不僅寶石紅也。又謂永欒時已繪五彩。亦不僅有鮮紅也。

以茄黃綠三色暈成雜斑。曰虎皮班也。法國人初頗嗜之。此素三彩之權輿也。近日素三彩騰踴百倍。以怪獸爲上。人物次之。花卉又次之。而所謂虎皮斑者。轉致無人問津。

素三彩亦以大瓶大罐爲上。大盤大盌次之。若肖生之單个人物。較遜一籌。

洪武酒缸﹐有老僧衣一種﹐亦茶葉末之亞流也。

兔毫琖有一種絕小者。口徑寸許。殊可翫也。或謂此種宋器。乃閩人掘地所得。亦躗說也。

宋元紫器。明官窯。大抵流出蘗溝﹐歕溢海國。豈有世家喬木。能歷數朝者耶。虯髯碧眼﹐重譯來寶﹐一擲萬金。昌言罔諱。守者蓋藏。不謹很者亡命。以求偶一拜章輒報聞罷。蓋難言之矣。所從來遠矣。

建瓷以無字無花紋者爲貴。以正圓者爲貴。壇罐有仿武梁畫像者。或黑質白章。或丹質白章。曰附近中國之小國之沙胎器也。以年考之。殆已在康雍上矣。

中和堂拙存齋。皆在康熙朝。值本堂之茶葉末﹐蓋在嘉道間。又與彩華堂同時也。

【卷下匋雅五十一】

卵冪俗名雞蛋殼。兔毫卽是鷓鴣斑。

漿胎者。煨瓷也。漿胎所開之片爲細片。仿哥所開之片爲麤片。

葡萄水之外綠而內紅者。麤片垂釉。雁制風行。被賺者夥。某館西人懲羹吹。𨿽遇有明眞本。而亦目爲燕石。不足怪也。若康熙初葉之太白尊。式樣旣巨。款字仿明。尢不甚經見。亦竟以藉爲茄。則試有目無珠者矣。又奚詫其於新造之素三彩。愛不忍釋手耶。某館頗以貶瓷獲利。或者輾轉售僞。匪伊朝夕。彼都貴族。爭相貢諛。蓋直道不行久矣。區區陳列品。其一端焉耳。

甕托者。琖托也。宋官窯之仿剔紅者也。剔紅漆托始於宋。

柴窯出河南鄭州。七頌堂識小錄。稱其光色黝然。又謂馬布奄目之爲絳霽。曰黝曰絳。又不僅一雨過天靑矣。

縮釉之虫畫者。又如蛇者灰。海南人以蛇骨研未﹐和入綠香中焚之﹐則香灰不落。且屈曲蟠繞﹐若蛇形。

泥均宜均唐均。各應正其名日藍均。

素三彩之盤盌。各有凹雕暗龍。其淺碧一色。最爲鮮艷。

卵摹茗盌。蓋有圓式影靑之細紋。較尋常式樣爲尢小。銖兩最輕。光色如良玉。近亦贗本孔多矣。

康熙臧窯乃臧應選鷹也。

唐時秦窯。亦有凸魚杯盌。歷代瓷譜﹐謂系純靑冰紋。輿阮亭所述之隗宮二魚盌﹐迥乎不同。凝齋業話。則稱宋安雅得古瓷。一窯隨手散盡。僅餘三器﹐大小花素皆有之。初來指爲隗盌也。劉體仁識小錄﹐又言器墓有陶器數十。見一酒琖於京師。如龍泉之淡黃者﹐又未嘗有魚藻紋也。

【捲匋雅五十二】

博物要覽十二卷。明末谷應泰撰事物紺珠四十一卷。明揚州黃一正字定父者撰萬曆辛卯始成畫。

淸祕藏二卷。明昆山人張應文字茂寶者撰。其子謙徳者潤色之。謙徳原名醜。

格古要論三卷。明松江人曹昭字明仲者撰。畫成於洪武十二年。

畱靑日札三十九卷。明田藝衡撰。

妮古錄。明陳眉公撰

六硯齋筆記十二卷。明李日華撰。

考禦餘事四卷。明屠隆撰。

輟耕錄元陶宗儀撰。畫成於至正十六年。載在津遠袐畫。

南村隨筆六卷。國初嘉定人陸廷燦字秩昭者撰。

終

附錄﹕

陶雅瓷器專著。原名《古瓷匯考》。寂園叟著。分上下二卷﹐共八百八十九條。刊於淸末宣統二年。一物一條﹐文字簡煉﹐以談淸代瓷器爲主﹐涉及到器物名稱﹑釉色﹑款識﹑特徵等各个方面﹐對研究淸瓷有一定參考價值﹐並便於初學者獲得鑑定要領。但前後前重復較多﹐眉目不淸﹐翻檢不便。

陳瀏﹐字湘濤﹐別署寂園叟﹐望云軒﹑唐經室﹐丹徒﹝江蘇鎭江﹞人。

陳瀏別號寂園叟﹐淸同治﹑光緒間古陶瓷研究家。作《陶雅》一書﹐對我國陶瓷起源﹑瓷器胎質﹑釉色﹑裝飾﹑歷代名窯及古瓷市場情況均有記載﹐還涉及瓷器款識及制瓷工匠﹐對淸康熙﹑雍王﹑乾隆官窯瓷記錄尢詳。因時代局限﹐內容有訛誤。又因屬札記性質﹐隨於記錄﹐故未將內容系統歸類。盡管如此﹐仍爲占陶瓷研究的重要參考史料。

