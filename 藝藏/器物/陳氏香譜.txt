

欽定四庫全書

子部九

香譜

譜錄類一【器物之屬】提要

【臣】等謹案香譜四卷宋陳敬撰敬字子中河南人其仕履未詳首有至治壬戌熊朋來序亦不載敬之夲末是書凡集沈立洪芻以下十一家之香譜彚爲一書徵引旣繁不免以浩博爲長稍逾限制若香名香品歷代凝和制造之方載之宜也至於經傳中字句偶涉而實非龍涎迷疊之比如卷首引左傳黍稷馨香等語寥寥數則以爲溯源經傳殊爲無謂此蓋仿齊民要術首援經典之例而失之者也至於本出經典之事乃往往掛漏爲郁金香載說文之說而周禮郁人條下鄭康成之注顧獨遺之則又舉逺而略近矣然十一家之譜今不盡傳敬能薈稡羣言爲之總滙佚文遺事多賴以要於考證不爲無益也乾隆四十五年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

陳氏香譜原序

香者五臭之一而人服媚之至於爲香譜非世宦愽物嘗杭舶浮海者不能悉也河南陳氏香譜自子中至浩卿再世乃脫槁凡洪顏沈葉諸譜具在此編集其大成矣詩書言香不過黍稷蕭脂故香之爲字從黍作甘古者從黍稷之外可焫者蕭可佩者蘭可鬯者郁名爲香艸者無幾此時譜可無作楚辭所錄名物漸多猶未取於遐裔也漢唐以來言香者必取南海之產故不可無譜浩卿過彭蠡以其譜視釣者熊朋來俾爲序釣者驚曰豈其乏使而及我子再世成譜亦不易宜遴序者豈無蓬萊玉署懷香握蘭之僊儒又豈無喬木故家芝蘭芳馥之世卿豈無島服夷言誇香詫寶之舶官又豈無神州赤縣進香受爵之少府豈無寶梵琳房聞思道韻之髙人又豈無瑤英玉蘂羅襦薌澤之女士凡知香者皆使序之若僕也灰釘之望旣窮燻習之夢久斷空有廬山一峯以爲罏峯頂片雲以爲香子並收入譜矣毎憶劉季和香僻過罏燻身其主簿張坦以爲俗坦可謂直諒之友季和能笑領其言亦庶幾善補過者有士於此如荀令君至人家坐席三日香梅學士毎晨袖覆罏撮袖以出坐定放香是富貴自好者所爲未聞聖賢爲此惜其不遇張坦也按禮經容臭者童儒所佩茝蘭者婦輩所采大丈夫則自流芳百世者在故魏武猶能禁家內不得燻香謝佩香囊則安石患之然琴牕書室不得此譜則無以治罏燻至於自燻知見抑存乎其人遂長揖謝客鼓棹去客追錄爲香譜序至治壬戌蘭秋彭蠡釣徒熊朋來序

欽定四庫全書

陳氏香譜卷一

宋陳敬撰

許氏說文香芳也篆從黍從甘省作香春秋曰黍稷馨香凡香之屬皆從香香之逺聞曰馨香之美者曰【疏士反】香之气曰馦【許兼反】曰馣【烏含反】曰馧【扵云反】曰馥【扶福反】曰【扵蓋反】曰馤【同上】曰馪【匹民反】曰馢【則前反】曰馛【蒲撥反】曰【匹結反】曰馝【毗必反】曰馞【蒲役反】曰馠【火含反】曰馩【符分反】曰馚【同上】曰防【方減反】曰【奴混反】曰【薄庚切】曰馟【陀胡反】曰防【扵騎反】曰馜【女氏反】曰防【普沒反】曰防【蒲結反】曰【普滅反】曰【烏孔反】曰�【毗霄反】曰【步結反】曰【許葛反】曰馡【甫防反】

香品舉要云香最多品類出交廣崖州及海南諸國然秦漢以前未聞惟稱蘭蕙椒桂而已至漢武奢廣尙書郎奏事者始有含雞舌香其他皆未聞迨晉武時外國貢異香始此及隋除夜火山燒沈香甲煎不計數海南諸品畢至矣唐眀皇君臣多有沈檀腦麝爲亭閣何多也後周顯徳間昆眀國又獻薔薇水矣昔所未有今皆有焉然香者一也或出於艸或出扵木或花或實或節或葉或皮或液或又假人力而煎和成有供焚者有可佩者又有充入藥者詳列如左

至治馨香感於神眀書君陳

弗惟徳馨香書酒誥

其香始升上帝居歆詩生民

有飶其香邦家之光詩載芟

黍稷馨香左氏

蘭有國香左氏

其徳足用昭其馨香國語

如入芝蘭之室久而不聞其香家語

香品

龍腦香

唐夲艸云出婆律國樹形似杉木子似荳防皮有甲錯婆律膏是根下淸脂龍腦是根中幹脂味辛香入口段成式云亦出波斯國樹髙八九丈大可六七圍葉圓而背白無花實其樹有肥痩痩者出龍腦香肥者出婆律膏香在木心中婆律斷其樹翦取之其膏扵木端流出圖經雲南海山中亦有此木唐天寶中交阯貢龍腦皆如蟬蠶之形彼人言有老根節方有之然極難禁中呼瑞龍腦帶之衣衿香聞十餘步今海南龍腦多用火煏成片其中容僞陶居云生西海婆律國婆律樹中脂也如白膠香狀味苦辛防溫無毒主內外障眼去三虫療五痔眀目鎭心祕精又有蒼龍腦主風疹防面入膏煎良不可眼其眀淨如雪花者善久經風日或如麥麩者不佳宜合黒荳糯米相思子貯之甆器內則不耗今復有生熟之異稱生龍腦卽是所載是也其絕妙者曰梅花龍腦有經火飛結成塊者謂之熟龍腦气味差薄蓋益以他物也葉庭珪云渤泥三佛齊亦有之乃深山窮谷千年老杉樹枝榦不損者若損動則气泄無腦矣其土人解爲板板傍裂縫腦出縫中劈而取之大者成片俗謂之梅花腦其次謂之速腦速腦之中又有金腳其碎者謂之米腦鋸下杉屑與碎腦相雜者謂之蒼腦取腦已淨其杉板謂之腦夲與鋸屑同碎和置甆盆內以笠覆之封其縫熱灰煨煏其气飛上凝結而成塊謂之熟腦可作面花耳環佩帶等用又有一種如油者謂之腦油其气勁扵腦可浸諸香陳正敏雲龍腦出南天竺木本如松初取猶濕斷爲數十塊尙有香日久木幹循理拆之其香如雲母者是也與中土人取樟腦頗異今案段成式所述與此不同故兩存之

婆律香

本艸拾遺云出婆律國其樹與龍腦同乃樹之淸脂也除惡气殺虫蛀詳見龍腦香

沈水香

唐夲艸云出天竺單於二國與靑桂雞骨棧香同是一樹葉似橘經冬不凋夏生花白而圓細秋結實如檳榔其色紫似葚而味辛療風水毒腫去惡气樹皮靑色木似櫸栁重實黑色沈水者是今復有生黃而沈水者謂之蠟沈又有不沈者謂之生結卽棧香也拾遺觧紛云其樹如椿常以水試乃知葉庭珪云沈香所出非一眞臘者爲上占城次之渤泥最下眞臘之眞又分三品綠洋最佳三濼次之勃羅間差弱而香之大槪生結者爲上熟脫者次之堅黑爲上黃者次之然諸沈之形多異而名亦不一有狀如犀角者如燕口者如附子者如梭者是皆因形爲名其堅致而文橫者謂之橫隔沈大扺以所產气色爲髙而形體非所以定優劣也綠洋三濼勃羅間皆眞臘屬國談苑云一樹出香三等曰沈曰棧曰黃熟倦遊錄云沈香木嶺南瀕海諸州尢多大者合抱山民或以爲屋爲橋梁爲飯甑然有香者百無一二蓋木得水方結多在折枝枯漧中或爲棧或爲黃熟自枯死者謂之水盤香髙竇等州產生結香蓋山民見山木曲折斜枝必以刀斫成坎經年得雨水漬遂結香復鋸取之刮去白木其香結爲斑防亦名鷓鴣斑沈之良久在瓊崖等州俗謂之角沈乃生木中取者宜用燻裛黃沈乃枯木中得者宜入藥黃臘沈尢難得按南史雲置水中則沈故名沈香浮者棧香也陳正敏雲水沈出南海凡數重外爲斷白次爲棧中爲沈今嶺南巖髙峻處亦有之但不及海南者香气淸婉耳諸夷以香樹爲槽而餉雞犬故鄭文寶詩云沈檀香植在天涯賤等荊衡水而槎未必爲槽餉雞犬不如煨燼向髙家今按黃臘沈削之自捲嚙之柔韌者是余見第四卷

丁晉公天香中

生沈香

一名蓬萊香葉庭珪云出海南山西其初連木狀如粟棘房土人謂棘香刀刳去木而出其香則堅倒而光澤士大夫目爲蓬萊香气淸而長耳品𨿽侔於眞臘然地之所產者少而官於彼者乃得之商舶罕獲焉故直常倍扵眞臘所產者云

蕃香

一名蕃沈葉庭珪云出渤泥三佛齊气礦而烈價視眞臘綠洋減三分之二視占城減半矣治冷气醫家多用之

靑桂香

夲艸拾遺云卽沈香同樹細枝實未爛者談苑云沈香依木皮而結謂之靑桂

棧香

本艸拾遺云棧與沈同樹以其肌理有黑脈者爲別葉庭珪云棧香乃沈香之次者出占城國气味與沈香相類但帶木頗不堅實故其品亞於沈而復於熟遜焉

黃熟香

亦棧香之類也但輕虛枯朽不堪者今和香中皆用之葉庭珪云黃熟香夾棧黃熟香諸蕃皆出而眞臘爲

上黃而熟故名焉其皮堅而中腐者形狀如桶故謂之黃熟桶其夾棧而通黑者其气尢防故謂之夾棧黃熟此香𨿽泉人之所日用而夾棧居上品

葉子香

一名龍鱗香蓋棧之薄者其香尢勝扵棧談苑云沈香在土嵗久不待刓剔而精者

雞骨香

本艸拾遺云亦棧香中形似雞骨者

水盤香

類黃熟而殊大多雕刻爲香山佛像並出舶上

白眼香

亦黃熟之別名也其色差白不入藥品和香防用之

檀香

夲艸拾遺云檀香其種有三曰白曰紫曰黃白檀樹出海南主心腹痛霍亂中惡鬼气殺虫唐夲艸云味鹹防寒主惡風毒出昆侖盤盤之國主消風腫又有紫眞檀人磨之以塗風腫𨿽不生於中土而人間徧有之葉庭珪云檀香出三佛齊國气淸勁而易泄之能奪眾香皮在而色黃者謂之黃檀皮腐而色紫者謂之紫檀气味大率相類而紫者差勝其輕而脆者謂之沙檀藥中多用之然香樹頭長商人截而短之以便負販恐其气泄以紙封之欲其滋潤故也陳正敏云亦出南天竺末耶山崖谷間然其他雜木與檀相類者甚眾殆不可別但檀木性冷夏月多大蛇蟠繞人逺望見有蛇處卽射箭記之至冬月蛇蟄乃伐而取之也

木香

夲艸云一名宻香從外國舶上來葉似薯蕷而根大花紫色功效極多味辛溫無毒主辟瘟疫療气劣气不足消毒殺虫毒今以如雞骨堅實嚙之粘牙者爲上又有馬兜鈴根名曰靑木香非此之謂也防云有二種亦恐非耳一謂之雲南根

降眞香

南州記云生南海諸山大秦國亦有之海藥夲艸云味溫平無毒主天行時气宅舍怪異並燒之有驗列僊傳云燒之感引鶴降醮星辰燒此香妙爲第一小兒佩之能辟邪气狀如蘓枋木然之初不甚香得諸香和之則特美葉庭珪云出三佛齊國及海南其气勁而逺能辟邪气泉人毎嵗除家無貧富皆之如燔柴𨿽在處有之皆不及三佛齊者一名紫藤香今有蕃降廣降之別

生熟速香

葉庭珪云生速香出眞臘國熟速香所出非一而眞臘尢勝占城次之渤泥最下伐樹去木而取香者謂之生速香樹僕扵地木腐而香存者謂之熟速香生速气味長熟速气味易焦故生者爲上熟者次之

暫香

葉庭珪云暫香乃熟速之類所產髙下與熟速同但脫者謂之熟速而木之半存者謂之暫香其香半生熟商人以刀刳其木而出香擇尢美者雜於熟速而貨之故市者亦莫之辧

鷓鴣斑香

葉庭珪云出海南與眞臘生速等但气味短而薄易燼其厚而沈水者差久文如鷓鴣斑故名焉亦謂之細冒頭至薄而沈

烏裏香

葉庭珪云出占城國地名烏裏土人伐其樹札之以爲香以火焙漧令香脂見於外以輸租役商人以刀刳其木而出其香故品下扵他香

生香

葉庭珪云生香所出非一樹小老而伐之故香少而未多其直𨿽下於烏裏然削木而存香則勝之矣

交趾香

葉庭珪云出交趾國防黑而光气味與占城棧香相類然其地不通商舶而土人多販於廣西之欽州欽人謂之光香

乳香

廣志云卽南海波斯國松樹脂紫赤色如櫻桃者名曰乳香蓋薰陸之類也僊方多用辟邪其性溫療耳聾中風口噤婦人血風能發酒治風冷止大膓泄澼療諸瘡癤令內消今以通眀者爲勝目曰滴乳其次曰揀香又次曰瓶香然多夾雜成大塊如靑之狀又其細者謂之香纒沈存中云乳香夲名薰陸以其下如乳頭者謂之乳頭香葉庭珪云一名薰陸香出大食國之南數千里深山窮谷中其樹大抵類松以斤斫樹脂溢於外結而成香聚而爲塊以象輦之至於大食大食以舟載易他貨於三佛齊故香常聚於三佛齊三佛齊毎嵗以大舶至廣與泉廣泉二舶視香之多少爲殿最而香之品十有三其最上品者爲揀香圓大如乳頭俗所謂滴乳是也次曰瓶乳其色亞於揀香又次曰瓶香言收時量重置於瓶中在瓶香之中又有上中下三等之別又次曰袋香言收時只置袋中其品亦有三等又次曰乳搨蓋香在舟中鎔搨在地雜以沙石者又次黑搨香之黑色者又次曰水濕黑搨蓋香在舟中爲水所浸漬而气變色敗者也品雜而碎者曰斫削簸爲塵者曰纒末此乳香之別也溫子皮云廣州蕃藥多僞者僞乳香以白膠香攪糟爲之但燒之煙散多此僞者是也眞乳香與茯苓共嚼則成水又云山石乳香玲瓏而有蜂窩者爲眞毎之次沈檀之屬則香气爲乳香煙置定難散者是否則白膠香也

薫陸香

廣志云生南海又僻方卽羅香也海藥夲艸云味平溫毒淸神一名馬尾香是樹皮鱗甲采復生唐夲艸云出天竺國及邯鄲似楓松脂黃白色天竺者多白邯鄲者夾綠色香不甚烈防溫主伏屍惡气療風水腫毒

安息香

夲艸云出西戎樹形似松柏脂黃色爲塊新者亦柔韌味辛苦無毒主心腹惡气鬼疰後漢書西域安息國去雒陽二萬五千里比至康居其香乃樹皮膠燒之通神眀辟眾惡酉陽雜爼云出波斯國其樹呼爲辟邪樹長三丈許皮色黃黑葉有四角經冬不凋二月有花黃色心防碧不結實刻皮出膠如飴名安息香葉庭珪云出三佛齊國乃樹之脂也其形色類胡瓤而不宜扵燒然能發眾香故多用之以和香焉溫子皮云辧眞安息香毎燒之以厚紙覆其上香透者是否則僞也

篤耨香

葉庭珪云出眞臘國亦樹之脂也樹如松杉之類而香蔵扵皮樹老而自然流溢者也色白而透眀故其香𨿽盛暑不融土人旣取之矣至夏月以火環其樹而炙之令其脂液再溢及冬月沍寒其凝而復取之故其香冬凝而夏融土人盛之以瓠瓢至暑月則鑽其瓢而周爲孔藏之水中欲其陰涼而气通以泄其汗故得不融舟人易以磁器不若扵瓢也其气淸逺而長或以樹皮相雜則色黒而品下矣香之性易融而暑月之融多滲扵瓢故斷瓢而之亦得其典型今所謂葫蘆瓢者是也

瓢香

碎錄云三佛齊國以匏瓢盛薔薇水至中國水盡碎其瓢而之與篤耨瓢略同又名幹葫蘆片以之蒸香最妙

金顏香

西域云金顏香類薰陸其色赤紫其煙如凝漆沸超不甚香而有酸气合沈檀爲香焚之極淸婉葉庭珪云出大食及眞臘國所謂三佛齊出者蓋自二國販至三佛齊三佛齊乃販入中國焉其香則樹之脂也色黃而气勁善於聚眾香今之爲龍涎軟者佩帶者多用之蕃之人多以和气塗身

詹糖香

夲艸云出晉安岑州及交廣以南樹似橘煎枝葉爲之似糖而黑多以其皮及蠧糞雜之難得純正者惟輭乃佳

蘓合香

神農夲艸云生中臺州谷陶居云俗是獅子糞外國說不爾今皆從西域來眞者難別紫赤色如紫檀堅實極芬香重如石燒之灰白者佳主辟邪瘧癇鬼疰去三虫西域云大秦國一名犂犍以在海西亦名云漢海西國地方數千里有四百餘城人俗有類中國故謂之大秦國人合香謂之香煎其汁爲蘓合油其津爲蘓合油香葉庭珪云蘓合香油亦出大食國气味類扵篤耨以濃淨無滓者爲上蕃人多以之塗身以閩中病大風者亦做之可合輭香及入藥用

亞濕香

葉庭珪云出占城國其香非自然乃土人以十種香和而成味溫而重气和而長之勝於他香

塗肌拂手香

葉庭珪云二香俱出眞臘占城國土人以腦麝諸香和而成或以塗肌或以拂手其香經宿不歇惟五羊至今用之他國不尙焉

雞舌香

唐夲艸云出昆侖國及交廣以南樹有雌雄皮葉並似栗其花如梅結實似棗核者雌樹也不入香用無子者雄樹也采花釀以成香香防溫主心痛惡瘡療風毒去惡气

丁香

山海經云生東海及昆侖國二三月開花七月方結實開寶夲艸注云生廣州樹髙丈餘淩冬不凋葉似櫟

而花圓細色黃子如丁長四五分紫色中有麤大長寸許者俗呼爲母丁香擊之則順理拆味辛主風毒諸腫能發諸香及止心疼霍亂嘔吐甚驗葉庭珪云丁香一名丁子香以其形似丁子也雞舌香丁香之大者今所謂丁香母是也日華子云雞舌香治口气所以三省故事郎官含雞舌香欲其奏事對答其气芬芳至今方書爲然出大食國

郁金香

魏略云生大秦國二三月花如紅藍四五月采之甚香十二葉爲百艸之英夲艸拾遺云味苦無毒主虫毒鬼疰鴉鶻等臭除心腹間惡气入諸香用說文云郁金香芳艸也十葉爲貫百二十貫采以煮之爲鬯一曰郁鬯百艸之華逺方所貢方物合而釀之以降神也物類相感志云出伽毗國華而不實但取其根而用之

迷疊香

廣志云出西域魏文侯有賦亦嘗用夲艸拾遺云味辛溫無毒主惡气今人衣香燒之去臭

木宻香

內典云狀若槐樹異物志云其葉如椿交州記雲樹似沈香夲艸拾遺云味甘溫無毒主辟惡去邪鬼疰生南海諸山中種之五六年乃有香

藒車香

夲艸拾遺云味辛溫主鬼气去臭及虫魚蛀物生彭城髙數尺黃葉白花爾雅云藒車防輿注曰香艸也

必栗香

內典云一名化木香似老椿海葉夲艸云味辛溫無毒主鬼疰心气痛斷一切惡气葉落水中魚暴死木可爲書軸碎白魚不損書

艾蒳香

廣志云出西域似細艾又有松樹皮上綠衣亦名艾蒳可以合諸香燒之能聚其煙靑白不散夲艸拾遺云味溫無毒主惡气殺蛀虫主腹內冷泄痢一名石芝字統云香艸也異物志云葉如栟櫚而小子似防榔可食

兜婁香

異物志云生海邊國如都梁香夲艸云性防溫療霍亂心痛主風水腫毒惡气止吐逆亦合香用莖葉如水蘓今按此香與今之兜婁香不同

白茅香

夲艸拾遺云味甘平無毒主惡气令人身香煮汁服之主腹內冷痛生安南如茅根道家以之煮湯沐浴云

茅香花

唐夲艸云生劍南諸州其莖葉黒褐色花白非白茅也味苦溫無毒主中惡反胃止嘔吐葉苖可煮湯浴辟邪气令人身香

兜納香

廣志云生驃國魏略云出大秦國夲艸拾遺云味甘溫無毒去惡气溫中除冷

耕香

南方艸木狀云耕香莖生細葉夲艸拾遺云味辛溫無毒主臭鬼气調中生烏滸國

雀頭香

夲艸云卽香附子也所在有之葉莖都是三稜根若附子周匝多毛交州者最勝大如棗核近道者如杏仁許荊襄人謂之莎艸根大能下气除腦腹中熱合和香用之尢佳

蕓香

倉頡解詁曰蕓蒿葉似邪蒿可食魚豢典略云蕓香辟紙魚蠧故藏書臺稱蕓臺物類相感志云香艸也說文云似苜蓿雜禮圖云蕓卽蒿也香美可食今

江東人餌爲生菜

零陵香

南越志云一名燕艸又名薰艸生零陵山谷葉如羅勒山海經云薰艸麻葉而方莖赤花而黒實气如蘼蕪

可以止癘卽零陵香本艸云味苦無毒主惡气注心腹痛下气令體和諸香或作湯丸用得酒良

都梁香

荊州記云都梁縣有山山上有水其中生蘭艸因名都梁香形如藿香古詩愽山罏中百和香郁金蘓合及都梁廣志云都梁在淮南亦名煎澤艸也

白膠香

唐本艸雲樹髙大木理細鞭葉三角商洛間多有五月斫爲坎十二月收脂經史類證本艸云楓樹所在有之南方及闗陜尢多樹似白楊葉圓而岐二月有花白色乃連著實大爲鳥八九月熟曝漧可燒開寶本艸云味辛苦無毒主癮疹風癢浮腫卽楓香脂也

芳艸

本艸云卽白芷也一名茝又名莧又名符離一名澤芬生下濕地河東州谷尢勝近道亦有之道家以此香浴去屍虫

龍涎香

葉庭珪雲龍涎出大食國其龍多蟠伏於洋中之大石臥而吐涎涎浮水面人見烏林上異禽翔集眾魚游泳爭之則殳取焉然龍涎本無香其气近於臊白者如百藥煎而膩理黑者亞之如五靈脂而光澤能發眾香故多用之以和香焉潛齋雲龍涎如膠毎兩與金等舟人得之則巨富矣溫子皮云眞龍涎燒之置杯水於側則煙入水假者則散嘗試之有驗

甲香

唐本艸云蠡類生雲南者大如掌靑黃色長四五寸取殻燒灰用之南人亦煮其肉噉今合香多用謂能發香復末香煙傾酒宻煮制方可用法見後溫子皮云正甲香本是海螺壓子也惟廣南來者其色靑黃長三寸河中府者只濶寸餘嘉州亦有如錢樣大於木上磨令卽投釅酒中自然相近者是也若合香偶無甲香則以鱟殻代之其勢力與中香均尾尢好

麝香

唐本艸云生中臺川谷及雍州益州皆有之陶居云形類麞常食柏葉及噉蛇或於五月得者往往有蛇骨主辟邪殺鬼精中惡風毒療蛇傷多以當門一子眞香分揉作三四子括取血膜雜以餘物大都亦有精麤破皮毛共在裹中者爲勝或有夏食蛇虫多至寒者香滿入春患急痛自以腳剔出人有得之者此香絕勝帶麝非但取香亦以辟惡其眞香一子著腦間枕之辟惡夢及屍痊鬼气或有水麝臍其香尢美洪氏云唐天寶中廣中獲水麝臍香皆水也毎以鍼取之香气倍於肉臍倦遊錄云商汝山多羣麝所遺糞嘗就一處𨿽逺逐食必還走之不敢遺迹他處慮爲人獲人反以是求得必掩羣而取之麝絕愛其臍毎爲人所逐勢急卽自投髙嵓舉爪裂出其香就縶而死猶拱四足保其臍李商詩云逐巖麝香退

麝香木

葉庭珪云出占城國樹老而僕埋於土而腐外黒肉黃赤者其气類於麝故名焉其品之下者蓋緣伐生樹而取香故其气惡而勁此香實腫朧尢多南人以爲器皿如花梨木類

麝香艸

述異記云麝香艸一名紅蘭香一名金桂香一名紫述香出蒼梧郁林郡今吳中亦有麝香艸似紅蘭而甚香最宜合香

麝香檀

碎錄云一名麝檀香蓋西山樺根也之類煎香或云衡山亦有不及南者

梔子香

葉庭珪云梔子香出大食國狀如紅花而淺紫其香淸越而醖借佛書所謂薝卜花是也段成式云西域薝卜花卽南花梔子花諸花少六出惟梔子花六出蘓頌云梔子白花六出甚芬香刻房七稜至九稜者爲佳

野悉宻香

潛齋云出佛林國亦出波斯國苖長七八尺葉似梅四時敷榮其花五出白色不結實花開時徧野皆香與嶺南詹糖相類西域人常采其花壓以爲油甚香滑唐人以此和香防云薔薇水卽此花油也亦見雜爼

薔薇水

葉庭珪云大食國花露也五代時蕃將蒲訶散以十五瓶效貢厥後罕有至者今則采末利花蒸取其液以代焉然其水多僞雜試之當用琉璃瓶盛之翻揺數四其泡自上下者爲眞後周顯徳五年昆明國獻薔薇水十五瓶得自西域以之灑衣衣敝而香不防

甘松香

廣志云生涼州夲艸拾遺云味溫無毒主鬼气卒心腹痛漲滿發生細葉煮湯沐浴令人身香

蘭香

川本艸云味辛平無毒主利水道殺虫毒辟不祥一名水香生大吳池澤葉似蘭尖長有岐花紅白色而香俗呼爲防尾香煮水浴治風

木犀香

向余異苑圖雲巖桂一名七里香生匡廬諸山谷間八九月開花如棗花香滿巖谷采花陰漧以合香甚奇其木堅韌可作茶品紋如犀角故號木犀

馬蹄香

本艸云卽杜蘅也葉似葵形如馬蹄俗呼爲馬蹄香藥中少用惟道家服令人身香

蘹香

本艸云卽茴香葉細莖麤髙者五六尺叢生人家庭院中其子療風

蕙香

廣志云蕙艸綠葉紫花魏武帝以爲香燒之

蘼蕪香

本艸云蘼蕪一名薇蕪香艸也魏武帝以之藏衣中

荔枝香

通誌艸木略云荔枝亦曰離枝始於漢世初出嶺南後出蜀中今閩中所產甚盛南海藥譜云荔枝人未采則百虫不敢近才采之則烏鳥蝙蝠之類無不殘傷今以形如丁香如鹽梅者爲上取其殻合香甚淸馥

木蘭香

類證本艸云生零陵山谷及太山一名林蘭一名杜蘭皮似桂而香味苦寒無毒主眀耳目去臭气陶居云今諸處皆有樹類如楠皮甚薄而味辛香益州者皮厚狀如厚朴而气味爲勝今東人皆以山桂皮當之亦相類道家用合香通誌艸木略云世言魯般刻木蘭舟在七里洲中至今尙存凡詩所言木蘭卽此耳

臺香

一名參本艸云味苦寒無毒眀目定五臓生河南州谷及冤句三四月采根暴漧陶居云今出近道處處有之莖似人參而長大根甚黒亦防香道家時用亦以合香圖經云二月生苗葉似脂麻又視如栁細莖靑紫

顫風香

今按此香乃占城之至精好者蓋香樹交枝曲榦兩相戞磨積有嵗月樹之精液菁英結成伐而取之老節油透者亦佳潤澤頗類蜜淸者最佳燻衣可經累日香气不止今江西道臨江路淸江鎭以此香爲香中之甲品價常倍於他香

伽防木

一作伽藍木今按此香本出迦闌國亦占香之種也防云生南海補陀巖蓋香中之至寶其價與金等

排香

安南志云好事者多種之五六年便有香也今按此香亦占香之大片者又謂之壽香蓋獻壽者多用之

紅兜婁香

今按此香卽麝檀香之別也

大食水

今按此香卽大食國薔薇露也本土人毎蚤起以爪甲於花上取露一滴置耳輪中則口眼耳鼻皆有香气終日不散

孩兒香

一名孩兒土一名孩兒泥一名烏爺土今按此香乃烏爺國薔薇樹下土也本國人呼曰海今訛傳爲孩兒蓋薔薇四時開花雨露滋沐香滴於土凝如菱角塊者佳今人合茶餅者往往用之

紫茸香

一名狨香今按此香亦出沈速香之中至薄而膩理色正紫黑焚之𨿽數十猶聞其香或云沈之至精者近時有得此香因禱祠於山上而下上數里皆聞之

珠子散香

滴乳香之至瑩淨者

喃吺哩香

喃吺哩國所產降眞香也

燻華香

今按此香蓋以海南降眞劈作薄片用大食薔薇水浸透於甑內蒸漧慢火之最爲淸絕樟鎭所售尢佳

欖子香

今按此香出占城國蓋占香樹爲虫蛀鏤香之英華結子水心中虫所不能蝕者形如橄欖核故名焉

南方花

余向雲南方花皆可合香如末利闍提佛桑渠那香花本出西域佛書所載其後夲來閩嶺至今遂盛又有大含笑花素馨花就中小含笑香尢酷烈其花常若菡萏之未敷者故有含笑之名又有麝香花夏開與眞麝無異又有麝眞無異又有麝香末亦類麝气此等皆畏寒故此地莫能植也或吳家香用此諸花合溫子皮云素馨末利摘下花蕋香才過卽以酒噀之復香凡是生香蒸過爲佳毎四時遇花之香者皆次次蒸之如梅花瑞香酴醿宻友梔子末利木犀及橙橘花之類皆可蒸他日之則羣花之香畢備

花燻香訣

用好降眞香結實者截斷約一寸許利刀劈作薄片以豆腐漿煮之俟水香去水又以水煮至香味去盡取出再以末茶或葉茶煮百沸漉出陰漧隨意用諸花燻之其法以淨瓦缶一个先鋪花一層鋪香片一層鋪花一層及香片如此重重鋪蓋了以油紙封口飯甑上蒸少時取起不得解待過數日取燒則香气全矣或以舊竹辟蔶依上煮制代降采橘葉搗爛代諸花燻之其香淸若春時曉行山徑所謂艸木眞天香殆此之謂

香艸名釋

遁齋閒覽云楚辭所詠香艸曰蘭曰蓀曰茝曰藥曰防曰芷曰荃曰蕙曰蘼蕪曰江蘺曰杜若曰杜蘅曰藒車曰蒥荑其類不一不能盡識其名狀釋者但一切謂之香艸而已其間一物而備數名者亦有與今人所呼不同者如蘭一物謂有國香而諸家之說但各以色自相非毀莫辧其眞或以爲都梁或以爲澤蘭或以蘭艸今當以澤蘭爲正山中又有一種葉大如麥門冬春開花甚香此別名幽蘭也蓀則澗溪中所生今人所謂石菖蒲者然實非菖蒲葉柔脆易折不若蘭蓀之堅勁雜小石淸水植之盆中久而郁茂可愛茝藥防芷𨿽有四名而祗是一物今所謂白芷是也蕙卽零陵也一名薰蘼蕪卽芎窮苗也一名江蘺杜若卽山姜也杜蘅今人呼爲馬蹄香惟荃與藒車蒥荑終莫能識騷人類以香艸比君子耳他日求田問舍當求其本列植欄檻以爲楚香亭欲爲芬芳滿前終日幽對相見騷人之雅趣以寓意耳通誌艸木略云蘭卽蕙蕙卽薰薰卽零陵香楚辭云滋蘭九畹種蕙百畞互言也古方謂之薫艸故名醫別錄出薫艸條近方謂之零陵香故開寶本艸出零陵香條神農本經謂之蘭余昔修本艸以二條貫於蘭後眀一物也且蘭舊名煎澤艸婦人和油澤頭故以名焉南越志云零陵香一名燕艸又名薫艸卽香艸生零陵山谷今潮嶺諸州皆有又別錄云薫艸一名蕙艸眀薫蕙之蘭也以其質香故可以爲膏澤可以塗宮室近世一種艸如茅葉而嫩其根謂之土續斷其花馥鬱故得蘭名誤爲人所賦詠澤芬曰白芷曰白曰防曰莞曰荷蘺楚人謂之藥其葉謂之蒿與蘭同徳俱生下濕澤蘭曰虎蘭曰龍棗曰虎蒲曰蘭香曰都梁香如蘭而莖方葉不潤生於水中名曰水香茈胡曰地薰曰山菜曰葭艸葉曰蕓蒿味辛可食生銀夏者芬馨之气射於雲間多白靑翺翔其上碎錄云古人藏書辟蠧用蕓蕓香艸也今七里香是也南人采置席下能辟虱香艸之類大率異名所謂蘭蓀卽菖蒲也蕙今零陵香也今白芷也朱文公離騷注云蘭蕙二物本艸言之甚詳大抵古之所謂香艸必其花葉皆香而燥濕不變故可刈而爲佩今之所謂蘭蕙則其花𨿽香而葉乃無气其香𨿽美而質弱易萎非可刈佩也

香異

都夷香

洞防記云香如棗核食一顆歷月不饑或投水中俄滿大盂也

荼蕪香

荼一作荼王子年拾遺記云燕昭王時廣延國進二舞人王以荼蕪香屑鋪地四五寸使舞人立其上彌日無迹香出波弋國浸地則土石皆香著朽木腐艸莫不茂蔚以薫枯骨則肌肉皆香又見獨異志

辟寒香

辟寒香辟邪香瑞麟香金鳯香皆異國所獻杜陽雜編云自兩漢至皇唐皇后公主乘七寶輦四面綴五色玉香囊中貯上四香毎一出遊則芬馥滿道

月支香

瑞應圖雲天漢二年月支國進神香武帝取視之狀若燕卵凡三枚似棗帝不燒付外庫後長安中大疫宮人得疾眾使者請燒香一枚以辟疫气帝然之宮中病者差長安百里內聞其香積數月不歇

振靈香

十洲記云生西海中聚窟洲大如楓而葉香聞數百里名曰返魂樹伐其根於玉釜中取汁如飴名曰驚精香又曰振靈香又曰返生香又曰馬積香又曰郤死香一種五名靈物也死者未滿三日聞香气卽活延和中月氐遣使貢香四兩大如雀卵黒如椹

神精香

洞冥記云波岐國獻神精香一名筌防艸一名春蕪艸一根百條其枝間如竹節柔輭其皮如絲可以爲布所謂春蕪布亦曰香筌布又曰如冰紈握之一片滿身皆香

臍香

酉陽雜爼云出波斯國拂林呼爲頂防梨咃長一丈餘一尺許皮色靑薄而極光淨葉似阿魏毎三葉生於條端無花結實西域人常以八月伐之至冬抽新條極滋茂若不翦除反枯死七月斷其枝有黃汁其狀如蜜防有香气入藥療百病

兜末香

本艸拾遺云燒之去惡气除病疫漢武故事云西王母降上燒是香兜渠國所獻如大豆塗宮門香聞百里闗中大疫死者相枕藉燒此香疫卽止內云死者皆起此則靈香非中國所致

沈楡香

封禪記云黃帝列珪玉於蘭蒲蓆上然沈楡香舂雜寶爲屑以沈楡膠和之若泥以分尊卑華夷之位

千畞香

述異記雲南郡有千畞香林名香往往出其中

沈光香

洞防記云塗魂國貢闇中燒之有光而堅實難碎太醫院以鐵杵舂如粉而燒之

十里香

述異記云千年松香聞扵十里

威香

孫氏瑞應圖云瑞艸一名威防王者禮備則生扵殿前又云王者愛人命則生

返魂香

洪氏云司天主簿徐肇遇蘓氏子徳哥者自言善合返魂香手持香鑪懷中取如白檀末撮於鑪中煙气裊裊直上甚於龍腦徳哥防吟曰東海徐肇欲見先靈願此香煙用爲導引盡見其父母曾髙徳哥云但死八十年已前則不可返矣

茵墀香

拾遺記云靈帝熹平三年西域所獻煮爲湯辟癘宮人以之沐浴余汁入渠名曰流香之渠

千步香

述異記云出海南佩之香聞千步也今海隅有千步艸是其種也葉似杜若而紅碧相雜貢籍雲南郡貢千步香是也

飛气香

三洞珠囊訣云眞檀之香夜泉脂朱陵飛气之香返生之香眞人所燒之香

五香

三洞珠囊云五香樹一株五根一莖五枝一枝五葉一葉開五節五五相對故先賢名之五香之末燒之十日上徹九皇之天卽靑目香也雜修飬方云五月一日取五木煮湯浴令人至老鬢髮黑徐鍇注云道家以靑木爲五香亦名五木

石葉香

拾遺記云此香疊疊如雲母其气辟癘魏文帝時題腹國所獻

祗精香

洞防記云出塗魂國燒此香魑魅精祗皆畏避

雄麝香

西京雜記云趙昭儀上姊飛燕三十五物有靑木香沈木香九眞雄麝香

蘅蕪香

拾遺記云漢武帝夢李夫人授以蘅蕪之香帝夢中驚起香气猶著衣枕歷月不歇

蘅薇香

賈善翔髙道云張道陵母夫人自魁星中蘅薇香授之遂感而孕

文石香

洪氏云卞山在潮州山下產無價香有老姥拾得一文石光彩可翫偶墜火中異香聞於逺近收而寶之毎投火中異香如初

金香

三洞珠囊云司命君王易度遊於東阪廣昌之長樂之鄕天女灌以平露金香八防之湯珍瓊鳳脯

百和香

漢武內云帝於七月七日設坐殿上燒百和香張罽錦幛西王母乘紫雲車而至

金防香

洞冥記云金日防旣入侍欲衣服香潔變羶酪之气乃合一香以自薰武帝亦悅之

百濯香

拾遺記云孫亮爲寵姬四人合四气香皆殊方異國所獻凡經踐躡安息之處香气在衣𨿽濯浣彌年不散因名百濯香復因其室曰思香媚寢

蕓輝香

杜陽雜編元載造蕓輝堂蕓輝者香艸也出於闐國其白如玉入土不朽爲屑以塗壁

九和香

三洞珠囊雲天人玉女羅天香持擎玉鑪燒九和之香

千和香

三洞珠囊雲峨嵋山孫眞人然千和之香

罽賓香

盧氏雜說楊牧嘗召崔安石食盤前置香一鑪煙出如樓臺之狀崔別聞一香似非鑪煙崔思之楊顧左右取白角楪子盛一漆毬子呈崔曰此罽賓國香所聞卽此香也

拘物頭花香

唐實錄云太宗朝罽賓國進拘物頭花香香數十里聞

龍文香

杜陽雜編云武帝時所獻忘其國名

鳯腦香

杜陽雜編云穆宗嘗於藏眞島前焚之以崇禮敬

一木五香

酉陽雜爼雲海南有木根梅檀節沈香花雞舌葉藿香花膠燻陸亦名眾木香

升霄靈香

杜陽雜編云同昌公主薨上哀痛常令賜紫尼及女道士焚升霄靈香擊歸天紫金之磬以導靈升

區撥香

通典云頓遊國出藿香香挿枝便生葉如都梁以裛衣國有區撥等花冬夏不衰其花蕊更芬馥亦末爲粉以傅其身焉

大象藏香

釋氏防要云因龍鬭而生若燒其香一丸興大光眀細云覆上味如甘露也晝夜降其甘雨

兜婁婆香

楞嚴經云壇前別安一小鑪以此香煎取香汁浴其炭然合猛熾

多伽羅香

釋氏防要云多伽羅香此云根香多摩羅跋香此香藿香梅檀譯云與樂卽白檀也能治熱病赤檀能治風腫

法華諸香

法華經云須曼那華香闍提華香末利華香靑赤白蓮華香華樹香果樹香�檀香沈水香多摩羅跋香多伽羅香象香馬香男香女香拘鞞陀羅樹香曼陀羅華香硃沙華香曼殊妙華香

牛頭防香

華嚴經雲從離垢出以之塗身火不能燒

燻肌香

洞防記云用燻人肌骨至老不病

香石

物類相感志云員嶠爛石色似肺燒之有香煙聞數百里煙气升天則成香雲偏潤則成香雨亦見拾遺記

懷夢艸

洞防記云鐘火山有香艸武帝思李夫人東方朔獻之帝懷之夢見因名曰懷夢艸

一國香

諸蕃記赤土國在海南出異香毎一燒一丸聞數百里號一國香

龜中香

述異記云卽靑桂香之善者

羯布羅香

西域記云其樹松身異華花果亦別初揉旣濕尙未有香木幹之後循理而折之其中有香狀如雲母色如冰雪亦名龍腦香

逆風香

波利質國多香樹其香逆風而聞

靈犀香

通天犀角鎊少末與沈香之煙气裊裊直上能挾陰雲而睹靑天故名抱朴子云通天犀角有白理如綫置米羣雞中雞往啄米見犀輙驚散故南人呼爲駭雞羣也

玉防香

好事集云栁子厚毎得韓退之所寄詩文必盥手燻以玉防香然後讀之

修制諸香

飛樟腦

樟腦一兩兩盞合之以濕紙糊縫文武火熁半時取起冷用之【沈譜】樟腦不以多少研細用篩過細壁土拌勻捩薄荷汁少許灑在土上以淨盌相合定濕紙條固四縫甑上蒸之腦子盡飛上盌底皆成冰片【是齋售用】樟腦石灰等分同研極細末用無油銚子貯之甆盌蓋定四面以紙固濟如法勿令透气底下用木炭火煆少時取開其腦子已飛在盌蓋上用雞翎掃下再與石灰等分如前煆之凡六七次至第七次可用慢火煆一日而止取下掃腦子與杉木盒子鋪在內以乳汁浸兩宿固濟口不令透气掘地四五尺窨一月不可入藥【同上】韶腦一兩滑石二兩一處同研入新銚子內文武火炒之上用一磁器蓋之自然飛在蓋上奪眞

篤耨

篤耨黒白相雜者用盞底盛上飯甑蒸之白浮於面黒沈於下【碎錄】

乳香

乳香尋常用指甲燈艸糯米之類同研及水浸鉢研之皆費力惟紙裹置壁隙中良久取研卽粉碎又法於乳鉢下著水輕研自然成末或於火上紙裹略烘【碎錄】

麝香

研麝香湏著少水自然細不必羅也入香不宜用多及供佛神者去之

龍腦

龍腦湏別器研細不可多用多則撩奪眾香【沈譜】

檀香

須防眞者剉如米粒許慢火煼令煙出紫色斷鮏气卽止毎紫檀一斤薄作片子好酒二升以慢火煮幹略煼檀香劈作小片臘茶淸浸一宿焙漧以蜜酒同拌令勻再浸一宿慢火炙幹檀香細剉水一升白蜜半升同於鍋內煎五七十沸焙漧檀香斫作薄片子入蜜拌之淨器鑪如幹旋旋入蜜不住手攪動勿令炒焦以黒褐色爲度【以上並沈氏香譜】

沈香

沈香細剉以絹袋盛懸於銚子當中勿令著底蜜水浸慢煮一日水盡更添今多生用

藿香

凡藿香甘松零陵之類須揀去枝梗雜艸曝令漧燥揉碎去塵不可用水洗燙損香味也

茅香

茅香湏揀好者剉碎以酒蜜水潤一夜炒令黃燥爲度

甲香

甲香如龍耳者好自余小者次也取一二兩以來用炭汁一盌煮盡後用泥煮方同好酒一盞煮盡入蜜半匙鑪如黃色黃泥水煮令透眀逐片淨洗焙漧灰炭煮兩日淨洗以蜜湯煮幹甲香以泔浸二宿後煮煎至赤珠頻沸令盡泔淸爲度入好酒一盞同煮良久取出用火炮色赤更以好酒一盞取出幹刷去泥更入漿一碗煮幹爲度入好酒一盞煮幹於銀器內炒令黃色甲香以灰煮去膜好酒煮幹甲香磨去齟齬以胡麻膏之色正黃則用蜜湯洗淨入香宜少用

鏈蜜

白沙蜜若干綿濾入磁罐油紙重疊蜜封罐口大釡內重湯煮一日取出就罐於火上煨煎數沸便出盡水气則經年不變若毎斤加蘓合油二兩更妙或少入朴硝除去蜜气尢佳凡鏈蜜不可大過過則濃厚和香多不勻

煆炭

凡合香用炭不拘黒白重煆作火罨於宻噐冷定一則去炭中生薪一則去炭中雜穢之气煼香宜慢火如火則焦气【沈譜】

合香

合香之法貴於使眾香咸爲一體麝滋而散撓之使勻沈實而腴碎之使和檀堅而燥揉之使膩比其性等其物而髙下如醫者則藥使气味各不相掩

香

香不用羅量其精粗之使勻大細則煙不永太粗則气不和若水麝婆律湏別器研之【以上香史】

收香

水麝忌暑婆律忌濕尢宜護持香𨿽多湏置之一器貴時得開闔可以診視

窨香

香非一體濕者易和燥者難調輕輭者燃速重實者化遲以火鏈結之則走泄其气故必用淨器拭極幹貯窨蜜掘地藏之則香性粗入不復離觧新和香必須窨貴其燥濕得宜也毎約香多少貯以不津甆器蠟紙封於靜室屋中掘地窞深三五寸月餘逐旋取出其尢防馜也【沈譜】

焚香

焚香必於深房曲室矮卓置鑪與人膝平火上設銀葉防雲母制如盤形以之襯香香不及火自然舒慢無煙燥气【香史】

燻香

凡欲薰衣置熱湯於籠下衣覆其上使之沾潤取去別以鑪香燻畢疊衣入篋笥隔宿衣之餘香數日不歇

陳氏香譜卷一﹤子部﹐譜錄類﹐器物之屬﹐陳氏香譜﹥

欽定四庫全書

陳氏香譜卷二

宋陳敬撰

五香夜刻【宣州石刻】

宂壺爲漏浮木爲箭自有熊氏以來尙矣三代兩漢迄今遵用𨿽制有工拙而無以易此國初得唐朝水秤作用精巧與杜牧宣潤秤漏頗相符合其後燕肅龍圖守梓州作蓮花漏上進近又吳僧瑞新創杭湖等州秤漏例皆疏略慶曆戊子年初預班朝十二月起居退宣許百官於朝堂觀新秤漏因得詳觀而黙識焉始知古今之制都未精究蓋少第二平水奩致漏滴之有遲速也亙古之闕繇我朝講求而大備邪嘗率愚短竊效成法施於婺睦二州鼓角樓熈寜癸丑嵗大旱夏秋泉冬愆南井泉枯竭民用艱險時待次梅谿始作百刻香印以凖昏曉又增置五夜香刻如左

百刻香印

百刻香印以堅木爲之山梨爲上樟楠次之其原一寸二分外經一尺一寸中心經一寸無餘用有文處分十二界回曲其文橫路二十一里路皆濶一分半鋔其上深亦如之毎刻長一寸四分凡一百刻通長二百四十寸毎時率二尺計二百四十寸凡八刻三分刻之一其中近狹處六暈相屬亥子也丑寅也夘辰也巳午也未申也酉戌也陰盡以至陽也戌之末則入亥以上六長暈各外相連陽時六皆順行自小以入大也防至著也其向外長六暈亦相屬子丑也寅夘也辰巳也午未也申酉也戌亥也陽終以入陰也亥之末則至子以上六狹處各內相連陰時六皆逆行從大以入小陰主減也並無斷際猶環之無端也毎起火各以其時大抵起午正第三路近中是或起日出視歷日日出夘初夘正幾刻故不定斷際起火處也

五更印刻

上印最長自小雪後大雪冬至小寒後單用其次有甲乙丙丁四印並兩刻用

中印最平自驚蟄後至春分後單用秋分同其前後有戊己印各一並單用

末印最短自芒種前及夏至小暑後單用其前有庚辛壬癸印並兩刻用

百刻篆圖

百刻香若以常香則無凖今用野蘇松毬二味相和令勻貯於新陶器內旋用野蘓卽荏葉也中秋前采曝榦爲末毎料十兩松毬卽枯松花也秋末揀其自墜者曝漧剉去心爲末毎用八兩昔嘗撰香譜序百刻香印未詳廣徳吳正仲制其篆刻並香法見貺較之頗精審非雅才妙思孰能至是因刻於石傳諸好事者熈寜甲寅嵗仲春二日右諫議大夫知宣城郡沈立題

定州公庫印香

箋香一兩檀香一兩零陵香一兩藿香一兩甘松一兩茅香半雨大黃半兩

右杵羅爲末用如常法凡作印篆須以杏仁末少許拌香則不起塵及易出脫後皆仿此

和州公庫印香

沈香十兩【細剉】檀香八兩【細剉如棊子】零陵香四兩生結香八兩藿香葉四兩【焙】甘松四兩【去土】艸茅香四兩香附子二兩【去黑皮色紅】麻黃二兩【去根細剉】甘艸二兩【粗者細剉】麝香七錢焰硝半兩乳香二兩【頭髙秤】龍腦七錢【生者尢妙】

右除腦麝乳硝四味別研外餘十味皆焙漧細末盒子盛之外以紙包裹仍常置暖處旋取燒用切不可泄气陰濕此香於幃帳中燒之悠作篆燻之亦妙別一方與此味數分兩皆同惟腦麝焰硝各增一倍章艸香須白茅香乃佳毎香一兩仍入制過甲香半錢夲太守馮公義子宜所制方也

百刻印香

箋香三兩檀香二兩沈香二兩黃熟香二兩零陵香二兩藿香二兩土艸香半兩【去土】茅香二兩盆硝半兩丁香半兩制甲香七錢半【一夲作七分半】龍腦少許

右同末之燒如常法

資善堂印香

棧香三兩黃熟香一兩零陵香一兩藿香葉一兩沈香一兩檀香一兩白茅花香一兩丁香半兩甲香三分【制過】龍腦三錢麝香三錢

右件羅細末用新瓦罐子盛之昔張全眞參故張徳逺丞相甚愛此香毎一日一盤篆煙不息

龍腦印香

檀香十兩沈香十兩茅香一兩黃熟香十兩藿香葉十兩零陵香十兩甲香七兩半盆硝二兩半丁香五兩半棧香三十兩【剉】

右爲細末和勻燒如常法

又方【沈譜】

夾棧香半兩白檀香半兩白茅香二兩藿香一錢甘松半兩乳香半兩棧香二兩麝香四錢甲香一錢龍腦一錢沈香半兩

右除龍麝乳香別研餘皆羅細末拌和令勻用如常法

乳檀印香

黃熟香六斤香附子五兩丁香皮五兩藿香四兩零陵香四兩檀香四兩白芷四兩棗半斤【焙】茅香二斤茴香二兩甘松半斤乳香一兩【細研】生結香四兩

右搗羅爲細末燒如常法

供佛印香

棧香一斤甘松三兩零陵香三兩檀香一兩藿香一兩白芷半兩茅香三錢甘艸三錢蒼龍腦三錢

右爲細末如常法燒

無比印香

零陵香一兩甘艸一兩藿香葉一兩香附子一兩茅香二兩【蜜湯浸一宿不可水多曬漧防炒過】

右爲末毎用先於花模槮紫檀少許次布香末

水浮印香【新增】

柴灰一升【或紙灰】黃蠟二塊【荔支大】

右同入鍋內煼蠟盡爲度毎以香末脫印如常法將灰於面上攤勻次裁薄紙依香印大小襯灰覆放敲下置水盆中紙沈去仍輕來以紙炷香

寶篆香

沈香一兩丁香皮一兩藿香一兩夾棧香二兩甘松半兩甘艸半兩零陵香半兩甲香半兩

【制】紫檀三兩焰硝二分

右爲末和勻作印時旋加腦麝各少許

香篆【一名壽香】

乳香旱蓮艸降眞香沈香檀香靑布片【燒灰存性】貼水荷葉瓦松男兒胎髮【一斤】木櫟野蕷龍腦【少許】麝香【少許】山棗子

右十四味爲末以山棗子揉和前藥陰漧用燒香時以參末蜜調筯梢上引煙冩字畫人物皆能不散欲其散時以車前子末彈於煙上卽散

又方

歌曰乳旱降沈香檀靑貼髮山斷松椎櫟蕷腦射腹空間毎用銅筯引香煙成字或云入鍼沙等分以筯梢夾磁石少許引煙作篆

丁公美香篆【沈譜】

乳香半兩【別夲一兩】水蛭三錢壬癸虫【卽蝌蚪也】郁金一錢定風艸半兩【卽天麻苗】龍腦少許

右除龍腦乳香別研外餘皆爲末然後一處勻和滴水爲丸如桐子大毎用先以淸水濕過手焚香煙起時以濕手按之任從巧意手常要濕歌曰乳蛭任風龍郁煎手鑪處發祥煙竹軒淸下寂無事可愛翛然迎晝眠

凝和諸香

葉太社旁通香圖

四和

百花

花蕊

淸眞

【丈苑】沈【一兩】檀【半兩】棧【一錢】甘松【一錢】參【二兩】丁皮【一錢】麝【二錢】

【常科】

降眞【半兩】

檀【半兩】甘松【半兩】楓香【半兩】茅香【四兩芬積】檀【一兩】棧【半兩】沈【一錢】降眞【半兩】麝【一錢】腦【一分】

甲香【一錢淸逺】

茅香【半兩】生結【三分】腦【半錢】沈【一分】麝【一錢】檀【半兩衣香】腦【一錢】零陵【半兩】麝【一錢】木香【半兩】檀【一錢】藿香【一錢】丁香【半兩淸神】

藿香【半兩】

麝【一錢】腦【一錢】棧【一兩】沈【半兩凝香】麝【一丁錢香】枝【半兩】檀【一兩半】甲香【一錢】結香【一錢】甘艸【一分】腦【一錢】

降眞

百和

寶篆

右爲極細末除寶篆外並以鏈蜜和劑作餅子如常法

漢建寜宮中香

黃熟香四斤白附子二斤丁香皮五兩藿香葉四兩零陵香四兩檀香四兩白芷四兩茅香二斤茴香二斤甘松半斤乳香一兩【別器研】生結香四兩棗子半斤【焙漧】一方入蘇合油一錢右爲細末鏈蜜和勻窨月餘作丸或之

唐開元宮中方

沈香二兩【細剉以絹袋盛懸於銚子當中勿令著底蜜水浸慢火煮一日】檀香二兩【茶淸浸一宿炒幹令無檀香气味】麝香二錢龍腦二錢【別器硏】甲香一錢【法制】馬牙硝一錢右爲細末煉蜜和勻窨月餘取出旋入腦麝丸之或作花子如常法

宮中香

檀香八兩【劈作小片臘茶淸浸一宿挖出焙漧再以酒蜜浸一宿慢火炙幹入諸品】沈香三兩甲香一兩生結香四兩龍麝各半兩【別器研】右爲細末生蜜和勻貯甆器地窨一月旋丸之

宮中香

檀香一十二兩【細剉水一升白蜜半斤同煮五七十沸挖出焙漧】零陵香三兩藿香三兩甘松三兩茅香三兩生結香四兩甲香三兩【法制】黃熟香五兩【煉蜜一兩半浸一宿焙漧用】龍麝

各一錢

右爲細末煉蜜和勻甆器封窨二十日旋丸之

江南李主帳中香

沈香一兩【剉細如炷大】蘓合香【以不津甆器盛】

右以香投油封浸百日之入薔薇水更佳

又方

沈香一兩【剉如炷】鵝梨十枚【切研取汁】

右用銀器盛蒸三次梨汁幹卽可

又方【補遺】

沈香末一兩檀香末一錢鵞梨十枚

右以鵞梨刻去瓤核如甕子狀入香末仍將梨頂簽蓋蒸三澑去梨皮研和令勻久窨可

又方

沈香四兩檀香一兩蒼龍腦半兩麝香一兩馬牙硝一錢【研】

右細剉不用羅鏈蜜拌和燒之

宣和禦制香

沈香七錢【剉如麻豆】檀香三錢【剉如麻豆燭黃色】金顏香二錢【另研】背陰艸【不近土者如無用浮萍】朱砂二錢半【飛細】龍腦一錢麝香【別研】丁香各半錢甲香一錢【制過】

右用皂兒白水浸輭以定盌一隻慢火令極軟和香得所次入金顏腦麝研勻用香蠟脫印以朱砂爲衣置於不見風日處窨幹燒如常法

禦鑪香

沈香二兩【細剉以絹袋盛之懸於銚中勿著底蜜水一碗慢火煮一日水盡再添】檀香一兩【細片以蠟茶淸浸一日梢焙漧令無檀气】甲香一兩【法制】生梅花龍腦二錢【別研】馬牙硝麝香【別研】

右搗羅取細末以蘇合油拌和勻甆合封窨一月許旋入腦麝作餅之

李次公香

棧香不拘多少【剉如米粒】龍腦各少許

右用酒蜜同和入甆瓶蜜封重湯煮一日窨半月可燒

趙淸獻公香

白檀香四兩【研剉】乳香纒末半兩【研細】參六兩【溫湯洗淨慢火煮軟薄切作片焙漧】

右碾取細末以熟蜜拌勻入新甆罐內封窨十日如常法

蘇州王氏幃中香

檀香一兩【直剉如米豆不可斜剉以蠟淸浸令沒過二日取出窨幹慢火炒紫色】沈香二錢【直剉】乳香一分【別研】龍腦【別研】麝香各一字【別研淸茶化開】

右爲末淨蜜六兩同浸檀茶淸更入水半盞百沸復秤如蜜數度冷入麩炭末三兩與腦麝和勻貯甆器封窨如常法旋丸之

唐化度寺衙香

白檀香五兩蘇合香二兩沈香一兩半甲香一兩【煮制】龍腦香半兩麝香半兩【別研】

右細剉搗末馬尾羅過煉蜜捜和之

開元幃中衙香

沈香七兩二錢棧香五兩雞舌香四兩檀香二兩麝香八錢藿香六錢零陵香四錢甲香二錢【法制】龍腦少許

右搗羅細末錬蜜和勻丸如大豆之

後蜀孟主衙香

沈香三兩棧香一兩檀香一兩乳香一兩甲香一兩【法制】龍腦半錢【別研香成旋入】麝香一錢【別研香成旋入】右除龍麝外用稈末入炭皮末朴硝各一錢生蜜拌勻入甆盒重湯煮十數沸取出窨七日作餅之

雍文徹郎中衙香

沈香檀香棧香甲香黃熟香各一兩龍麝各半兩

右搗羅爲末錬和勻入甆器內宻封埋地中一月方可

蘇內翰貧衙香

白檀香四兩【斫作薄片以蜜拌之淨器內炒如幹旋入蜜不住手攪以黒褐色止勿令焦】乳香五粒【生絹裹之用好酒一盞同煮酒幹至五七分取出】麝香一字參一錢

右先將檀香杵粗末次將麝香細研入檀香又入麩炭細末一兩借色與乳同研合和令勻煉蜜作劑入甆器罐蜜封埋地一月

錢塘僧日休衙香

紫檀四兩沈水香一兩滴乳香一兩麝香一錢右搗羅細末煉蜜拌入和勻圓如豆大入甆器久窨可

金粟衙香

梅蠟香一兩檀香一兩【臘茶淸煮五七沸二香同取末】黃丹一兩乳香三錢片腦一錢麝香一字杉木炭二兩

半【爲末秤】淨蜜二斤半

右將蜜於淨器內蜜封重湯煮滴入水中成珠方可用與香末拌勻入臼杵千餘作劑窨一月分

衙香

沈香半兩白檀香半兩乳香半兩靑桂香半兩降眞香半兩甲香半兩龍腦半兩麝香半兩

【另研】

右搗羅細末煉蜜拌勻次入龍腦麝香捜和得所如常之

衙香

黃熟香沈香棧香各五兩檀香藿香零陵香甘松丁皮【甲香制各三兩】丁香一兩半乳香半兩硝石三分龍腦三分麝香一兩

右除硝石龍腦乳麝同研細外將諸香搗羅爲散先量用蘇合油並煉過好蜜二斤和勻貯甆器埋地中一月所之

衙香

檀香五兩沈香結香藿香零陵香茅香【燒灰存性】甘松各四兩丁香皮甲香二錢腦麝【各三分】右細研煉蜜和勻燒如常法

衙香

生結香棧香零陵香甘松各三兩藿香丁香皮各一兩甲香二兩麝香一錢

右粗末煉蜜放冷和勻依常法窨過之

衙香

檀香參各三兩甘松二兩乳香半兩【別研】龍麝各半兩

右先將檀參剉細盛銀器內水浸慢火煮水盡取出焙漧與甘松同搗羅爲末次入乳香末等一處用生蜜和勻久窨然後之

衙香

茅香二兩【去雜艸塵土】參一兩【薤根大者】黃丹十兩【細研以上三味和搗羅煉過炭末二斤令用油紙包裹三宿】夾沈棧香四兩【上等好者】紫檀四兩丁香五分【好者去梗已上搗末】滴乳香一錢半【細研】眞麝香一錢半【細研】

右用蜜四斤春夏煮十五沸秋冬煮十沸取出冷方入棧香等五味攪和次以蔭炭末二斤拌入臼杵勻久窨分

衙香

檀香一十三兩【剉臘茶淸炒】沈香六兩棧香六兩馬牙硝六兩龍腦三錢麝香一錢甲香一錢【用炭大煮二日淨洗以蜜湯煮幹】

右爲末研入龍麝蜜捜和令勻之

衙香

紫檀四兩【酒浸一晝夜焙漧】川大黃一兩【切片以甘松酒煮焙】參半兩【以甘松同酒浸一宿焙漧】零陵香甘艸各半兩白檀棧香各二錢半酸棗仁五枚

右爲細末白蜜十兩防煉和勻入不津甆盒內封窨半月取出旋丸之

延安郡公蕊香

參半斤【淨洗去塵土於銀器中以水煮令挖出幹切入銚中慢火炒令防煙出】甘松四兩【細剉揀去雜艸塵土】白檀香二錢【剉】麝香二錢【顆者俟別藥成末方入研】的乳香二錢【細研同麝香入】

右並用新好者杵羅爲末鏈蜜和勻丸如雞豆大毎藥末一兩入熟蜜一兩末丸前再入臼杵百餘下油紙蜜封貯甆器施取燒之作花气

嬰香

沈水香三兩丁香四錢治甲香一錢【各末之】龍腦七錢【研】麝香三錢【去皮毛研】栴檀香半兩【一方無】

右五物相和令勻入煉白蜜六兩去沫入馬牙硝半兩綿濾過極冷乃和諸香令稍硬丸如梧子大置之甆盒宻封窨半月後用香譜拾遺云昔沈桂官者自嶺南押香藥綱覆舟於江上壞宮香之半因括治脫落之餘合爲此香而鬻於京師豪家貴族爭市之

金粟衙香

香附子四兩藿香一兩

右二味湏酒一升同煮幹至一半爲度取出陰漧爲細末以查子絞汁和令勻調作膏子或撚薄餅燒之

韻香

沈香末一兩麝香末一兩

稀糊脫成餅子陰漧燒之

不下閣新香

棧香一兩一錢丁香一分檀香一分降眞香一分甲香一字零陵香一字蘇合油半字

右爲細末白芨末四錢加減水和作餅此香大作一炷

宣和貴妃黃氏金香

占臘沈香八兩檀香二兩牙硝半兩甲香半兩【制過】金顏香半兩丁香半兩麝香一兩片白腦子四兩

右爲細末鏈蜜先和前香後入腦麝爲丸大小任意以金箔爲衣如常法

壓香

沈香二錢半龍腦二錢【與沈末同研】麝香一錢【別研】右細末皂兒煎湯和劑撚餅如常法銀襯燒

古香

柏子仁二兩【毎个分作四片去仁胯茶二錢沸湯盞浸一宿重湯煮窨令幹用】甘松蘂一兩檀香半兩金顏香二兩龍腦二錢右爲末入楓香脂少許蜜和如常法陰漧燒之

神合香

參一十兩甘松一十兩白蜜加減用

右爲細末白蜜漬令勻入甆罐內蜜封重湯煮一宿取出放冷杵數百如幹加蜜和勻窨地中旋取入麝少許之

僧恵深溫香

地楡一斤參一斤【米泔浸二宿】甘松半斤白茅香一兩白芷一兩【蜜四兩河水一碗同煎水盡爲度切片焙漧】

右細末入麝香一分煉蜜和劑地窨一月旋丸之

供佛溫香

檀香棧香藿香白芷丁香皮甜參零陵香各一兩甘松乳香各半兩硝石一分

右件依常法治碎剉焙漧搗爲細末別用白茅香八兩碎劈去泥焙漧火燒之焰將絕急以盆蓋手巾圍盆口勿令泄气放冷取茅香灰末與諸香一處逐旋入經煉好蜜相和重入臼搗輭得所貯不津器中旋取燒之

久窨濕香

棧香四斤【生】乳香七斤甘松二斤半茅香六斤【剉】香附子一斤檀香十兩丁香皮十兩黃熟香十兩【剉】

右細末用大丁香二个捶碎水一盞煎汁浮萍艸一掬揀洗淨去須研細濾汁同丁香汁和勻捜拌諸香勻入臼杵數百下爲度撚作小餅子陰漧如常法燒之

淸神香

參一个臘茶四胯

右爲末以冰糖捜之地下久窨可

淸逺香局方

甘松十兩零陵香六兩茅香七兩【局方六兩】麝香末半斤參五兩【揀淨】丁香皮五兩降眞香五兩【系紫藤香以上味局方六兩】藿香三兩香附子三兩【揀淨局方十兩】白芷三兩

右爲細末煉蜜捜和令勻撚餅或末

淸逺香

零陵香藿香甘松茴香沈香檀香丁香【各等分爲末】

右煉蜜圓如龍眼核大入龍腦麝香各少許尢妙如前法

淸逺香

甘松一兩丁香半兩參半兩番降眞半兩麝香末半錢茅香七錢零陵香六錢香附子三錢藿香三錢白芷三錢

右爲末煉蜜和作餅燒窨如常法

淸逺香

甘松四兩參二兩

右爲細末入麝香一錢煉蜜和勻如常之

汴梁太乙宮淸逺香

柏鈴一斤茅香四兩甘松半斤靑二兩右爲細末以肥棗半斤蒸熟研細如泥拌和令勻如黃豆大之或煉蜜和劑亦可

淸逺膏子香

甘松一兩【去土】茅香一兩【去土蜜水炒黃】藿香半兩香附子半兩零陵香半兩參半兩麝香半兩【別研】白芷七錢半丁皮三錢麝檀香四兩【卽紅兜婁】大黃二錢乳香二錢【另研】棧香三錢米腦二分【另研】

右爲細末煉蜜和勻散燒或撚小餅子亦可

邢大尉韻勝淸逺香

沈香半兩檀香二錢麝香五錢腦子三字右先將沈檀爲細末次入腦麝鉢內研極細別研入金顏香一錢次加蘇合油少許仍以皂兒仁三十个水二盞皂兒水黏入白芨末一錢同上件香料和成劑再入茶淸研其劑和熟隨意脫造花子先用蘇合油或面油刷過花脫然後印劑則易出

內府龍涎香

沈香檀香乳香丁香甘松零陵香丁皮香白芷【各等分】藿香二斤參二斤【防淨】

共爲粗末煉蜜和勻如常法

濕香

檀香一兩一錢乳香一兩一錢沈香半兩龍腦一錢麝香一錢桑炭灰一斤

右爲末爲竹筒盛蜜於鍋中煮至赤色與香末和勻石板上槌三五十下以熱麻油少許作丸或餅爇之

淸神濕香

苔芎須半兩槁本活獨活甘菊各半兩麝香少許

右同爲末煉蜜和丸或作餅之可愈頭痛

淸逺濕香

甘松【去枝】茅香【棗肉研膏浸焙】各二兩參【黒細者炒】降眞香三柰子香附子【去須防炒】各半兩韶腦半兩丁香

一兩麝香三百文

右細末煉蜜和勻甆封窨一月取出撚餅子之

日用供神濕香

乳香一兩【研】蜜一斤【煉】幹杉木燒麩炭【細篩】

右同和窨半月許取出切作小塊子日用無大費而淸芬勝市貨者

丁晉公淸眞香

歌曰四兩參二兩松麝香半兩蜜和同丸如茨子金鑪還似千花噴曉風【又淸室香但減參三兩】

淸眞香

麝香檀一兩乳香一兩幹竹炭一十二兩【燒帶性】右爲細末煉蜜捜成厚片切作小塊子甆盒封貯土中窨十日慢火之

淸眞香

沈香二兩棧香零陵香各三兩藿香參甘艸各一兩黃熟香四兩甘松一兩半腦麝各一錢甲香一兩半【泔浸二宿同煮泔盡以淸爲度復以滴潑地上置蓋一宿】右爲末入腦麝拌勻白蜜六兩煉去沫入焰硝少許攪和諸香丸如雞頭實大燒如常法久窨更佳

黃太史淸眞香

柏子仁二兩甘松蕊一兩白檀香半兩桑柴麩炭末三兩

右細末煉蜜和勻甆器窨一月燒如常法

淸妙香

沈香二兩【剉】檀香二兩【剉】龍腦一分麝香一分【另研】右細末次入腦麝拌勻白蜜五兩重湯煮熟放溫更入焰硝半兩同和甆器窨一月取出爇之

淸神香

靑木香半兩【生切蜜浸】降眞香一兩白檀香一兩香白芷一兩龍麝各少許

右爲細末熱湯化雪糕和作小餅晚風燒如常法

王將眀太宰龍涎香

金顏香一兩【乳細如麫】石紙一兩【爲末湏西出者食之口生津者是】沈檀各一半【爲末用水磨細令幹】龍腦半錢【生】麝香半錢【絕好者】右用皂子膏和入模子脫花樣陰漧爇之

楊古老龍涎香

沈香一兩紫檀半兩甘松一兩【淨揀去土】腦麝少許右先以沈檀爲細末甘松別研羅研腦香極細入甘松內三味再同研分作三分將一分半入沈香末中和令勻入甆瓶蜜封窨一月宿又以一分用白蜜一兩半重湯煮幹至一半放冷入藥亦窨一宿畱半分至調時摻入捜勻更用蘇合油薔薇水龍涎別研再捜爲餅子或捜勻入甆盒內掘地坑深三尺餘窨一月取出方作餅子若更少入制甲香尢淸絕

亞裏木喫蘭脾龍涎香

蠟沈二兩【薔薇水浸一宿研如泥】龍腦二錢【別研】龍涎香半錢共爲末入沈香泥撚餅子窨幹爇

龍涎香

沈香十兩檀香三兩金顏香龍腦各二兩麝香一兩

右爲細末皂子脫作餅子尢宜作帶香

龍涎香

紫檀一兩半【建茶浸三日銀器中炒令紫色碎者旋取之】棧香三錢【剉細入蜜一盞酒半盞以沙盒盛蒸取出焙漧】甲香半兩【漿水泥一塊同浸三日取出再以漿水一盌煮幹銀器內炒黃】龍腦二錢【別研】參半兩【切片入焰硝一分蜜酒各一盞煮幹更以酒一盌煮幹爲度炒令脆不得犯鐵器】麝香二字【當門子別器研】

右細末先以甘艸半兩捶碎沸湯一升浸冷取出甘艸不用白蜜半斤煎撥去浮蠟與甘艸湯同放冷入香末次入腦麝及杉樹油節炭一兩和勻撚作餅子貯甆器內窨一月

龍涎香

檀香二兩【紫色好者剉碎用梨汁並好酒半盞同浸三日取出焙漧】甲香八十粒【用黃泥煮二三十沸洗淨幹油煎亦爲末】沈香半兩【剉】丁香八十粒生梅花腦子一錢麝香一錢【各別器研】

右細末以浸沈梨汁入好蜜少許拌和得所用瓶盛窨數日於宻室無風處厚灰蓋火一炷

龍涎香

沈香一兩金顏香一兩篤耨皮一錢腦一錢麝半錢

右爲細末白芨末糊和劑同模範脫或花陰漧以齒刷子去不平處爇之

龍涎香

沈香一斤麝香五錢龍腦二錢

右以沈香爲末用水碾成膏麝用湯研化細汁入膏內次入龍腦研勻撚作餅子爇之

南蕃龍涎香【又名勝芬積】

木香【懷幹】丁香各半兩藿香【曬漧】零陵香各七錢半檳榔香附子【咸水浸一宿焙】白芷官桂【懷幹】各二錢半

肉荳蔲兩个麝香三錢【別本有甘松七錢】

右爲末以蜜或皂子水和劑丸如雞頭實大爇之

又方與【前小】有異【同今兩存之】

木香丁香各二錢半藿香零陵香各半兩檳榔香附子白芷各一錢半官桂麝香沈香當歸各一錢甘松半兩肉豆蔲一个

右爲末煉蜜和勻用模子脫花或撚餅子慢火焙稍幹帶潤入甆盒久窨絕妙兼可服三兩餅茶酒任下大治心腹痛理气寛中

龍涎香

沈香一兩檀香半兩【臘茶煮】金顏香【半錢】篤耨香【半錢】白芨末三錢腦麝各一字

右細末拌勻皂兒膠搗和脫花爇之

龍涎香

丁香木香各半兩官桂白芷香附子【咸浸一宿焙】檳榔當歸各二錢半甘松藿香零陵香各

七錢

右加肉豆蔲一枚同爲細末煉蜜丸如菉豆大兼可服

龍涎香

丁香木香肉豆各半兩官桂甘松當歸各七錢藿香零陵香各三錢麝香一錢龍腦少許

右細末煉蜜丸如桐子大甆器收貯撚匾亦可

智月龍涎香

沈香一兩麝香蘇合油各一錢米腦白芨各一錢半丁香木香各半錢

右爲細末皂兒膠搗和入臼杵千下花印脫之窨幹刷出光慢火雲母襯燒

龍涎香

速香沈香注漏子香各十兩腦麝各五錢薔薇香不拘多少【陰漧】

右爲細末以白芨瓊巵煎湯煮糊爲丸如常法燒

龍涎香

沈香六錢白檀金顏香蘇合油各二錢麝香半錢【另研】龍腦三字浮萍半字【陰漧】靑苔半字【陰漧去土】右爲細末拌勻入蘇合油仍以白芨末二錢冷水調如稠粥重湯煮成糊放溫和香入臼杵千下模範脫花用刷子出光如常法焚之供神佛去麝香

古龍涎香

好沈香一兩丁香一兩甘松二兩麝香一錢甲香一錢【制過】右爲細末煉蜜和劑作脫花樣窨一月或百日

古龍涎香

沈香半兩檀香丁香金顏香素馨花各半兩【廣南有最淸奇】木香黒篤實麝香各一分顏腦二錢蘇合油一字許右各爲細末以皂子白濃煎成膏和勻任意造作花子佩香及香環之類如要黒者入杉木烰炭少許拌沈檀同研卻以白芨極細作末少許熱湯調得所將篤耨蘇合油同研香如要作軟者只以敗蠟同白膠香少許熬放冷以手搓成鋌【煮酒蠟尢妙】

古龍涎香

占蠟沈十兩拂手香三兩金顏香三兩蕃梔子二兩梅花腦一兩半【另研】龍涎香二兩

右爲細末入麝香二兩煉蜜和勻撚餅子爇之

白龍涎香

檀香一兩乳香五錢

右以寒水石四兩煆過同爲細末梨汁和爲餅子焚爇

小龍涎香

沈香棧香檀香各半兩白芨白斂各二錢半龍腦二錢丁香一錢

右爲細末以皂兒膠水和作餅子陰漧刷光窨土中十日以錫盒貯之

小龍涎香

錦紋大黃一兩檀香乳香丁香參甘松各五錢

右以寒水石二錢同爲細末梨汁和作餅子爇之

小龍涎香

沈香一兩龍腦半錢

右爲細末以鵝梨汁作餅子爇之

小龍涎香

沈香一兩乳香一分龍腦半錢麝香半錢【胯茶淸研】右同爲細末以生麥門冬去心研泥和丸如桐子大入冷石模中脫花幹甆盒收貯如常法然

吳侍郎龍津香

白檀五兩【細剉以臘茶淸浸半月後蜜炙】沈香四兩參半兩甘松一兩【洗淨】丁香二兩木麝二兩甘艸半兩【炙】甲香半兩【制先以黃泥水煮次以蜜水煮復以酒煮各一伏時更以蜜少許炒焙】焰

硝三錢龍腦一兩樟腦一兩麝香一兩【四味各別器研】右爲細末拌和勻煉蜜作劑掘地窨一月取燒

龍泉香

甘松四兩參二兩大黃一兩半麝香半錢龍腦二錢

右搗羅細末煉蜜爲餅子如常法爇之

淸心降眞香

紫潤降眞香四十兩【剉研】棧香三十兩黃熟香三十兩丁香皮十兩紫檀三十兩【剉碎以建茶細末一兩湯調以兩盌拌香令濕炒三時辰勿令黒】藿香十兩麝香木十五兩揀甘艸五兩焰硝半斤【湯化開淘去滓熬成霜枰】甘松十兩白茅香三十兩【細剉以靑州棗十个新水三升同煮過復炒令色變去及黒者止用十五兩】龍腦一兩【香成旋入】

右爲細末煉蜜捜和令勻作餅爇之

宣和內府降眞香

蕃降眞香三十兩

右剉作小片子以臘茶半兩末之沸湯同浸一日湯髙香一指爲約來朝取出風漧更以好酒半盌蜜四兩靑州棗五十个於甆器內與香同煮至幹爲度取出於不津甆盒內收貯宻封徐徐取燒其香最淸也

降眞香

蕃降眞香切作片子以冬靑樹子單布內絞汁浸香蒸過窨半月燒

假降眞香

蕃降眞香一兩【劈作碎片】槁本一兩【水二碗銀石器內與香同煎】右二味同煮幹去槁本不用慢火襯筠州楓香燒

勝篤耨香

棧香半兩黃連香三錢檀香三分降眞香三分龍腦一字麝香一錢右以蜜和粗末爇之

假篤耨香

老柏根七錢黃連七錢【別器研置】丁香半兩降眞香【臘茶煮半日】紫檀香一兩棧香一兩

右爲細末入米腦少許煉蜜和勻窨爇之

假篤耨香

檀香一兩黃連香三兩

右爲末拌勻橄欖汁和濕入甆器收旋取爇之

假篤耨香

黃連香或白膠香以極髙煮酒與香同煮至幹爲度收之可燒

馮仲柔假篤耨香

通明楓香三兩【火上鎔開】桂末一兩【入香內攪勻】白蜜三兩匙【入香內】右以蜜入香攪和令勻瀉於水中冷便可燒或欲作餅子乘熱撚成置水中

假篤耨香

楓香乳棧香檀香生香各一兩官桂丁香【隨意入】右爲粗末蜜和冷濕甆盒封窨月餘可燒

江南李王煎沈

沈香【防咀】蘇合油【不拘多少】

右毎以沈香一兩用鵝梨十枚細研取汁銀石器入甑蒸數次以稀爲度或削沈香作屑長半寸許鋭其一端叢刺梨中炊一飲時梨熟乃出

李王花浸沈

沈香不拘多少剉碎取有香花蒸荼防木犀橘花或橘葉亦可福建末利花之類帶露水摘花一盌以甆盒盛之紙蓋入甑蒸食頃取出去花畱汗汁浸沈香日中暴漧如是者三以沈香透潤爲度或云皆不若薔薇水浸之最妙

華蓋香

歌曰沈檀香附並山麝艾蒳酸仁分兩停煉蜜拌勻甆器窨翠煙如蓋可中庭

寶毬香

艾蒳一兩【松上靑衣是也】酸棗一升【入水少許研汁搗成膏】丁香皮檀香茅香香附子白芷棧香各半兩艸

豆一枚【去皮】梅花龍腦麝香各少許

右除腦麝別器研外餘皆炒過搗取細末以酸棗膏更加少許裊裊直上如綫結爲毬狀經時不散

香毬

石芝艾蒳各一兩酸棗肉半兩沈香一分甲香半錢【制】梅花龍腦半錢【另研】麝香少許【另研】

右除腦麝同搗細末研棗肉爲膏入熟蜜少許和勻撚作餅子燒如常法

芬積香

丁香皮硬木炭各二兩【爲末】韶腦半兩【另研】檀香一分【末】麝香一錢【另研】

右拌勻煉蜜和劑實在罐器中如常法燒

芬積香

沈香棧香藿香零陵香各一兩丁香一分木香四分半甲香一分【制搗】

右爲細末重湯煮蜜放溫入香末及龍腦麝香各二錢拌和令勻甆盒宻封地坑窨一月爇之

小芬積香

棧香一兩檀香樟腦各五錢【飛過】降眞香一分麩炭三兩

右以生蜜或熟蜜和勻甆盒盛埋地一月取燒

芬積香

沈香二兩紫檀丁香各一兩甘松三錢零陵香三錢制甲香一分腦麝各一錢

右爲末拌勻生蜜和作劑餅甆器窨幹爇之

藏春香

沈香檀香【酒浸一宿】乳香丁香眞臘香占城香各二兩腦麝各一分

右爲細末將蜜入甘黃菊一兩四錢參三分剉同入餅內重湯煮半日濾去菊與參不用以白梅二十个水煮令冷浮去核取肉研入熟蜜拌勻眾香於瓶內久窨可爇

藏春香

降眞香四兩【臘茶淸浸三日次以湯浸煮十餘沸取出爲末】丁香十餘粒腦麝各一錢

右爲細末煉蜜和勻燒如常法

出塵香

沈香四兩金顏香四錢檀香三錢龍涎二錢龍腦一錢麝香五分

右先以白芨煎水搗沈香萬杵別研余品同拌令勻防入煎成皂子膠水再搗萬杵入石模脫作古龍涎花子

出塵香

沈香一兩棧香半兩【酒煮】麝香一錢共爲末蜜拌焚之

四和香

沈檀各一兩腦麝各一錢如法燒香橙皮荔枝殻櫻桃核梨滓甘蔗滓等分爲末名小四和

四和香

檀香二兩【剉碎蜜炒褐黃色勿令焦】滴乳香一兩【絹袋盛酒煮取出研】麝香一錢胯茶一兩【與麝同研】松木麩炭末半兩

右爲末煉蜜和勻磁盒收盛地窨半月取出爇之

馮仲柔四和香

錦文大黃參藿香葉蜜各一兩

右用水和慢火煮數時辰許剉爲粗末入檀香三錢麝香一錢更以蜜兩匙拌勻窨過爇之

加減四和香

沈香一分丁香皮一分檀香半分【各別爲末】龍腦半分【另研】麝香半分木香不拘多少【杵末沸湯浸水】

右以餘香別爲細末木香水和撚作餅子如常爇之

夾棧香

夾棧香甘松甘艸沈香各半兩白茅香二兩檀香二兩藿香一分甲香二錢【制】梅花龍腦

二錢【別研】麝香四錢

右爲細末煉蜜拌和令勻貯甆器蜜封地窨一月旋取出撚餅子爇如常法

聞思香

參荔枝松子仁檀香香附子各二錢甘艸丁香各一錢同爲末查子汁和劑窨爇如常法

聞思香

紫檀半兩【蜜水浸三日慢火焙】甘松半兩【酒浸一日火焙】橙皮一兩【日幹】苦楝花一兩榠查核一兩紫荔枝一兩龍腦少許

右爲末煉蜜和劑窨月餘爇之別一方無紫檀甘松用香附子半兩零陵香一兩餘皆同

壽陽公主梅花香

甘松半兩白芷半兩牡丹皮半兩槁本半兩茴香一兩丁皮一兩【不見火】檀香一兩降眞香一兩白梅一百枚

右除丁皮餘皆焙漧爲粗末甆器窨半月爇如常法

李王帳中梅花香

丁香一兩一分【新好者】沈香一兩紫檀半兩甘松半兩龍腦四錢零陵香半兩麝香四錢制甲香三分杉松麩炭四兩

右細末煉蜜和勻丸窨半月取出爇之

梅花香

苦參四兩甘松四錢甲香三分【制之用】麝香少許右細末煉蜜爲丸如常法爇之

梅花香

丁香一兩藿香一兩甘松一兩檀香一兩丁皮半兩牡丹皮半兩零陵香二兩辛夷一分龍腦一錢

右爲末用如常法尢宜佩帶

梅花香

甘松一兩零陵香一兩檀香半兩茴香半兩丁香一百枚龍腦少許【別研】

右爲細末煉蜜合和幹濕皆可爇之

梅花香

沈香檀香丁香各一分丁香皮三分樟腦三分麝香少許

右除腦麝二味乳鉢細研入杉木炭煤四兩共香和勻煉白蜜拌勻撚餅入無滲甆器窨久以銀葉或雲母襯燒之

梅花香

丁香枝杖一兩零陵香一兩白茅香一兩甘松一兩白檀香一兩白梅末二錢杏仁十五个丁香三錢白蜜半斤

右爲細末煉蜜作劑窨七日燒之

梅英香

揀丁香三錢白梅末三錢零陵香葉二錢木香一錢甘松半錢

梅英香

沈香三兩【剉末】丁香四兩龍腦七錢【另研】蘇合香二錢甲香二兩【制】硝石末一錢

右細末入烏香末一錢煉蜜和勻丸如芡實爇之

梅蘂香【又名】一【枝香】

歌曰沈檀一分丁香半烰炭篩羅五兩灰煉蜜丸燒加腦麝東風吹綻十枝梅

陳氏香譜卷二﹤子部﹐譜錄類﹐器物之屬﹐陳氏香譜﹥

欽定四庫全書

陳氏香譜卷三

宋陳敬撰

凝和諸香

韓魏公濃梅香【又名返魂梅】

黒角沈半兩丁香一分郁金半分【小麥麩炒令赤色】臘茶末一錢麝香一字定粉一米粒【卽韶粉是】

白蜜一盞

右各爲末麝先細研取臘茶之半湯防澄淸調麝次入沈香次入丁香次入郁金次入余茶及定粉共研細乃入蜜使稀稠得宜收沙瓶噐中窨月餘取燒久則益佳燒時以雲母石或銀葉襯之

黃太史防云余與洪上座同宿潭之碧湘門外舟中衡嶽花光仲仁寄墨梅二枝扣船而至聚觀扵燈下余曰祗欠香耳洪笑發谷董嚢取一炷焚之如嫩寒淸曉行孤山籬落間怪而問其所得云自東坡得扵韓忠獻家知余有香癖而不相授豈小鞭其後之意乎洪駒父集古今香方自謂無以過此以其名意未顯易之爲返魂梅云香譜補遺所載與前稍異今並錄之

臘沈一兩龍腦半錢麝香半錢定粉二錢郁金半兩胯茶末二錢鵞梨二枚白蜜二兩右先將梨去皮用姜擦子上擦碎細紐汁與蜜同熬過在一淨盞內調定粉臘茶郁金香末次入沈香腦麝和爲一塊油紙裹入甆盒內地窨半月取出如欲遺人圓如芡實金箔爲衣十丸作貼

嵩州副宮李元老笑梅香

沈香檀香白荳蔲仁香附子肉桂龍腦麝香金顏香各一錢白芨二錢馬牙硝二字茘枝皮半錢

右先入金顏香扵乳鉢內細研次入牙硝及腦麝研細余藥別入杵臼內搗羅爲末同前藥再入乳鉢內研滴水和劑印作餅子陰漧用或小印雕乾元亨利貞字印之佳

笑梅香

榲桲二个檀香半兩沈香三錢金顏香四錢麝香二錢半

右將榲桲割開頂子以小刀子剔去穰並子將沈檀爲極細末入扵內將元割下頂子蓋著以麻縷系定用生麫一塊裹榲桲在內慢火灰燒黃熟爲度去麫不用取榲桲研爲膏別將麝香金顏研極細入膏內相和研勻以木雕香花子印脫陰漧燒

笑梅香

沈香烏梅肉芎防甘松各一兩檀香半兩右爲末入腦麝少許蜜和甆盒旋取焚之

笑梅香

棧香丁香甘松零陵香各二錢【共爲粗末】朴硝四兩龍腦麝香各半錢

右研勻次入腦麝朴硝生蜜捜和甆盒封窨半月

笑梅香

丁香百粒茴香一兩檀香甘松零陵香麝香各二錢

右細末蜜和成劑分爇之

肖梅香

韶腦四兩丁香皮四兩白檀二錢桐炭六兩麝香一錢

右先搗丁檀炭爲末次入腦麝熟蜜拌勻杵三五百下封窨半月取出爇之別一方加沈香一兩

勝梅香

歌曰丁香一分眞檀半【降眞白檀】松炭篩羅一兩灰熟蜜和勻入龍腦東風吹綻嶺頭梅

鄙梅香

沈香一兩丁香檀香麝香各二錢浮萍艸右爲末以浮萍艸取汁加少蜜和撚餅燒之

梅林香

沈香檀香各一兩丁香枝杖樟腦各三兩麝香一錢

右除腦麝別噐細研將三味懷榦爲末用煆過炭硬末二十兩與香末和勻白蜜四十兩重湯煮去浮蠟放冷旋入杵臼搗輭陰榦以銀葉襯燒之

浹梅香

丁香百粒茴香一撚檀香甘松零陵香各二兩腦麝少許

右細末煉蜜作劑爇之

笑蘭香

白檀香丁香棧香參各一兩甘松半兩黃熟香二兩麝香一分

右除麝香別研外餘六味同搗爲末煉蜜捜拌成膏爇窨如常法

笑蘭香

沈香檀香白梅肉各一兩丁香八錢木香七錢牙硝半兩研丁香皮【去粗皮二錢】麝香少許白芨末

右爲細末白芨煮糊和勻入範子印花陰漧燒之

李元老笑蘭香

揀丁香【味辛】木香【如雞骨】沈香【刮淨去軟白】檀香脂【膩】肉桂【味辛】回紇香附子各一錢【如無以白荳蔲代之以上六味同末】麝香片白腦子各半錢南硼砂二錢【先入乳鉢內研細次入腦麝同研】

右煉蜜和勻更入馬勃二錢許捜拌成劑新油單紙封裹入磁盒窨一百日取出旋丸如豌豆狀撚之漬酒名洞庭春【每酒一斤入香一丸化開筍葉宻封春三日夏秋一日冬七日可飲味甚淸美】

靖老笑蘭香

零陵香藿香甘松各七錢半當歸一條荳蔲一个麝半錢防榔一个木香丁香各半兩香附子白芷各二錢半

右爲細末煉蜜和捜入臼杵百下貯甆盒地坑埋窨一月作餅燒如常法

笑蘭香

歌曰零藿丁檀沈木一六錢藳本麝差合和時用松花蜜爇防無煙分外淸

肖蘭香

紫檀五兩【白尢妙剉作小片煉白蜜一斤加少湯浸一宿取出銀器內炒微煙出】麝香乳香各一錢烰炭一兩

右先將麝香入乳鉢研細次用好臘茶一錢沸湯防澄淸將腳與麝同研勻以諸香相和入杵臼令得所如幹少加浸檀蜜水拌勻入新器中以紙封十數重地窨窞月餘可爇

肖蘭香

零陵香藿香甘松各七錢母丁香官桂白芷木香香附子各二錢參三兩沈香麝香各少許【別研】

右煉蜜和勻撚作餅子燒之

勝肖蘭香

沈香拇指大檀香拇指大丁香一分丁香皮三兩茴香三錢甲香二十片制過樟腦半兩麝香半錢煤末五兩白蜜半斤

右爲末煉蜜和勻入甆器內封窨旋丸爇之

勝蘭香

歌曰甲香一分煮三畨二兩烏沈三兩檀水麝一錢龍腦半異香淸婉勝芳蘭

秀蘭香

歌曰沈藿零陵俱半兩丁香一分麝三錢細搗蜜和爲餅爇秀蘭香似禁中

蘭蕋香

棧香檀香各三錢乳香一錢丁香三十粒麝香半錢

右細末以蒸鵞梨汁和爲餅子窨幹如常法

蘭逺香

沈香速香黃連甘松各一兩丁香皮紫藤香各半兩

右爲細末以蘇合油作餅爇之

吳彥荘木犀香

沈香一兩半檀香二錢半丁香五十粒【各爲末】金顏香三錢【別研不用亦可】麝香少許【入建茶淸研極細】腦子少許【續入同研】木犀花五盞【已開未離披者吹入腦麝同研如泥】

右以少許薄麫糊入所研三物中同前四物和劑範爲小餅窨幹如常法爇之

智月木犀香

白檀一兩【臘茶浸煼】木香金顏黒篤耨蘇合油麝香白芨末各一錢

右爲細末用皂兒膠鞭和入臼杵千下以花印脫之依法窨燒之

木犀香

降眞香一兩【剉屑】檀香二錢【別爲末作】臘茶半胯【碎】右以紗嚢盛降眞置磁器內用去核鳳棲梨或鵞梨汁浸降眞及茶軟透去茶不用拌檀末窨幹

木犀香

采木犀未開者以生蜜拌勻不可蜜多實捺入甆器中地坑埋窨愈久愈奇取出扵乳鉢內研勻成餅子油單裹收逐旋取燒采花時不得犯手剪取爲妙

木犀香

日未出時乘露采巖桂花含蕋開及三四分者不拘多少煉蜜冷拌和以溫潤爲度築入有油甆罐中以蠟紙宻封罐口掘地坑深三尺許窨一月或二十日用銀葉襯燒之花大開卽無香

木犀香

五更初以竹箸取巖桂花未開蕋者不拘多少先扵瓶底入檀香少許方以花蕋入瓶候滿加梅花腦子糝花上皁紗幕瓶口置空所日收夜露四五次少用生熟蜜相半澆瓶中蠟紙封窨爇如常法

木犀香

沈香檀香各半兩茅香一兩

右爲末以半開木犀花十二兩擇去蒂研成膏捜作劑入石臼杵千百下脫花樣當風防陰漧爇之

桂花香

冬靑樹子桂花香【卽木犀】

右以冬靑樹子絞汁與桂花同蒸陰漧鑪內爇之

桂枝香

沈香降眞各防分

右劈碎碎以水浸香上一指蒸榦爲末蜜劑焚

杏花香

附子沈

紫檀香棧香降眞香各十兩甲香【制】薫陸香篤耨香塌乳香各五兩丁香木香各二兩麝半兩腦二錢

右爲末入薔薇水勻和作餅子以琉璃瓶貯之地窨一月爇之有杏花韻度

杏花香

甘松芎防各半兩麝香少許

右爲末煉蜜和勻丸如彈子大置鑪中旖旎可愛每迎風燒之尢妙

吳顧道侍郎花

白檀五兩【細剉以蜜二兩熱湯化開浸香三宿取出扵銀盤中紫色入杉木夫炭內炒同搗爲末】麝香一錢【另研】臘茶一錢【湯防澄淸用稠腳】

右同拌令勻以白蜜八兩捜和入乳鉢槌碎數百貯甆噐仍鎔蠟固縫地窨月餘可爇矣久則佳若合多可扵臼中搗之

百花香

甘松【去土】棧香【剉碎如米】沈香【臘茶末同煮半日】參【筋脈少者洗淨槌碎炒焦】各一兩檀香半兩【剉如荳以鵞梨二个取汁浸銀噐內盛蒸三五次以汁盡爲度】丁香【臘茶半錢同煮半日】麝香【另研】縮砂仁肉荳蔲各一錢龍腦半錢【研】

右爲細末羅勻以生蜜捜和搗百卅杵撚作餅子入磁盒封窨如常法爇

百花香

歌曰三兩甘松【別本作一兩】一分芎【別本作半兩】麝香少許蜜和同丸如彈子鑪中爇一似百花迎曉風

野花香

沈香檀香丁香丁香皮紫藤香【懷幹】各半兩麝香二錢樟腦少許杉木炭八兩【研】

右以蜜一斤重湯煉過先研腦麝和勻入香捜蜜作劑杵數百磁盒地窨旋取撚餅子燒之

野花香

棧香檀香降眞香各一錢舶上丁皮三分龍腦一錢麝香半字炭末半兩

右爲細末入炭末拌勻以煉蜜和劑撚作餅子地窨燒之如要煙聚入制過甲香一字卽不散

野花香

棧香檀香降眞香各三兩丁香皮一兩韶腦二錢麝香一字

右除腦麝別研外余搗羅爲末入腦麝拌勻杉木炭三兩燒存性爲末煉蜜和劑入臼杵三五百下甆噐內收貯旋取分爇之

野花香

大黃一兩丁香沈香參白檀寒水石各五錢

右爲末以梨汁和作餅子燒

後庭花香

檀香棧香楓乳香各一兩龍腦二錢白芨末右爲細末以白芨作糊和勻脫花樣窨燒如常法

洪駒父茘支香

茘支殻【不拘多少】麝香一个

右以酒同浸二宿封蓋飯上蒸之以爲度臼中燥之搗末毎十兩重加入眞麝香一字蜜和作丸爇如常法

茘支香

沈香檀香白荳仁西香附子肉桂金顏香各一錢馬牙硝龍腦麝香各半錢白芨新茘支皮各二錢

右先將金顏香於乳鉢內細研次入牙硝入腦麝別研諸香爲末入金顏研勻滴水和劑脫花爇

柏子香

柏子實不計多少【帶靑色未破未開者】

右以沸湯綽過細切以酒浸宻封七日取出陰漧爇之

酴醿香

歌曰三兩參一兩松一枝楦子蜜和同少加眞麝並龍腦一架酴醿落晚風

黃亞夫野梅香

降眞香四兩臘茶一胯

右以茶爲末入井花水一椀與香同煮水漧爲度莭去臘茶碾降眞爲細末加龍腦半錢和勻白蜜鏈令過熟捜作劑丸如雞頭大或散燒

江梅香

零陵香藿香丁香各半兩【懷幹】茴香半錢龍腦少許麝香少許【乳鉢內研以建茶湯和洗之】

右爲末鏈蜜和勻撚餅子以銀葉襯燒之

江梅香

歌曰百粒丁香一撒茴麝香少許可堪裁更加五味零陵葉百斛濃燻江上梅

蠟梅香

沈香檀香各三錢丁香六錢龍腦半錢麝香一錢

右爲細末生蜜和劑爇之

雪中春信

沈香一兩白檀丁香木香各半兩甘松藿香零陵香各七錢半回鶻香附子白芷當歸官桂麝香各三錢檳榔荳各一枚

右爲末煉蜜和餅如棊子大或脫花樣燒如常法

雪中春信

香附子四兩郁金二兩檀香一兩【建茶煮】麝香少許樟腦一錢【石灰制】羊脛炭四兩

右爲末煉蜜和勻焚窨如常法

雪中春信

檀香半兩棧香丁香皮樟腦各一兩二錢麝香一錢杉木炭二兩

右爲末煉蜜和勻焚窨如常法

春消息

丁香零陵香甘松各半兩茴香麝香各一分右爲粗末蜜和得劑以磁盒貯之地坑內窨半月

春消息

丁香百粒茴香半合沈香檀香零陵香藿香各半兩

右爲末入腦麝少許和窨同前兼可佩帶

春消息

甘松一兩零陵香檀香各半兩丁香百顆茴香一撮腦麝各少許

和窨並如前法

洪駒父百步香【又名萬斛香】

沈香一兩半棧香檀香【以蜜酒湯少許別炒極幹】制甲香各半兩【別末】零陵葉【同研篩羅過】龍腦麝香各三分右和勻熟蜜和劑窨爇如常法

百里香

茘支皮千顆【須閩中來用鹽梅者】甘松棧香各三兩檀香【蜜拌炒黃色】制甲香各半兩麝香一錢【別研】

右細末煉蜜和令稀稠得所盛以不津噐坎埋之半月取出爇之再投少許蜜撚作餅子亦可此蓋裁損聞思香也

黃太史四香

沈檀爲主每沈二兩半檀一兩斫小博骰取榠查液漬之液過指許三日乃煮瀝其液溫水沐之紫檀爲屑取小龍茗末一錢沃湯和之漬晬時包以濡竹紙數燻炰之螺甲半兩弱磨去齟齬以胡麻膏熬之色正黃則以蜜湯遽洗之無膏气乃已靑木香末以意和四物稍入婆律膏及麝二物惟少以肉合之作模如龍涎香狀日暵之

意可

海南沈水香三兩得火不作柴桂煙气者麝香檀一兩切焙衡山亦有之宛不及海南來者木香四錢極新者不焙參半兩剉煼炙甘艸末二兩焰硝末一錢甲香一錢浮油煎令黃色以蜜洗去油復以湯洗去蜜如前治法而末之婆律膏及麝各三錢別研香成旋入以上皆末之用白蜜六兩熬去沫取五兩和香末勻置甆盒如常法

山穀道人得之扵東溪老東溪老得自歷陽公多方初不知其所自始名宜愛或曰此江南宮中香有美人字曰宜甚愛此香故名宜愛不知其在中主後主時耶香殊不凡故易名意可使眾業力無度量之意鼻孔繞二十五有求覓增上必以此香爲可何沈酒欵參茗熬紫檀鼻端已霈然平直是得無生意者觀此香莫處處穿透亦必爲可耳

深靜

海南沈香二兩羊脛炭四兩沈水剉如小博骰入白蜜五兩水解其膠重湯慢火煮半日許浴以溫水同炭杵爲末馬尾篩下之以煮蜜爲劑窨四十九日出之入婆律膏三錢麝一錢以安息香一分和作餅子亦得以甆盒貯之

荊州歐陽元老爲余處此香而以一斤許贈別無老者其從師也能受匠石之斤其爲吏也不剉庖丁之仞天下可人也此香恬澹寂寞非世所尙時時下帷一炷如見其人

小宗

海南沈水香一分剉棧香半兩剉紫檀三分半生用銀石噐妙令紫色三物皆令如鋸屑蘇合油二錢制甲香一錢末之麝一錢半研參半錢末之鵞梨二枚取汁靑二十枚水二盌煮取小半盞同梨汁浸沈棧檀煮一伏時緩火取令幹和入四物煉蜜令小冷捜和得所入甆盒窨一日

南陽宗少文嘉遁江湖之間援琴作金石弄逺山皆與之應聲其文獻足以配古人孫茂深亦有祖風當時貴人欲與之防不可得乃使陸探微畫其像掛壁間觀之茂深惟喜閉閤焚香遂作此饋之時謂少文太宗茂深小宗故名小宗香【大宗小宗南史有傳】

藍成叔知府韻勝香

沈香檀香麝香各一錢白梅肉【焙漧秤】丁香皮各半錢揀丁香五粒木香一字朴硝半兩【別研】右爲細末與別研二味入乳鉢拌勻宻噐收每用薄銀葉如龍涎法燒之少歇卽是硝融隔火气以水勻澆之卽復气通氤氳矣乃鄭康道禦帶傳於藍藍嘗括於歌曰沈檀爲末各一錢丁皮梅肉減其半揀丁五粒木一字半兩朴硝柏麝拌此香韻勝以爲名銀葉燒之火宜緩蘇韜光云毎五科用丁皮梅肉各三錢麝香半錢重餘皆同且雲以水滴之一炷可畱三日

元禦帶淸觀香

沈香四兩金顏香【別研】石芝檀香各二錢半【末】龍涎二錢麝香一錢半

右用井花水和勻防石防細脫花爇之

脫浴香

香附子【蜜浸三日慢火焙漧】零陵香【酒浸一宿慢火焙漧】各半兩橙皮【焙漧】楝花【防幹】榠查核茘支殻各一兩

右並精細揀擇爲末加龍腦少許煉蜜拌勻入甆盒封窨十餘日取燒

文英香

甘松藿香茅香白芷麝

檀香零陵香丁香皮參降眞香各二兩白檀香半兩右爲末煉蜜半斤少入朴硝和香爇之

心淸香

沈檀各一指大母丁香一分丁香皮三錢樟腦一兩麝香少許無縫炭四兩

右同爲末拌勻重湯煮蜜去浮泡和劑甆噐守窨

瓊心香

棧香半兩檀香一分【臘茶淸煮】丁香三十粒麝香半錢黃丹一分

右爲末煉蜜和膏爇之又一方用龍腦少許

大眞香

沈香一兩半白檀一兩【細剉白蜜半盞相和蒸漧】棧香二兩甲香一兩【制】腦麝各一錢【研入】

右爲細末和勻重湯煮蜜爲膏作餅子窨一月燒

大洞眞香

乳香白檀棧香丁皮沈香各一兩甘松半兩零陵香

右細末煉蜜和膏爇之

天眞香

沈香三兩【剉】丁香【新好】麝香木【剉炒】各一兩參【洗切微炒香】生龍腦各半兩【別研】麝香三錢【另研】甘艸末二錢焰硝少許甲香一分【制過】

右爲末與腦麝和勻用白蜜六兩煉去泡沫入焰硝及香末丸如雞頭大爇之燻衣妙

玉蕋香【一名百花香】

白檀丁香棧香參各一兩甘松半兩【淨】黃熟香二兩麝一分

煉蜜爲膏和窨如常法

玉蕋香

參半斤【銀噐內煮幹再炒令微煙出】甘松四兩白檀二兩【剉】右爲末眞麝香乳香各二錢研入煉蜜丸芡子大

玉蕋香

白檀四兩丁香皮八錢韶腦四錢安息香一錢桐木夫炭四錢腦麝少許

右爲末煉蜜劑油紙裹甆器貯之入窨半月

廬陵香

紫檀七十二銖【卽三兩屑之蒸一兩半】棧香十二銖【半兩】沈香六銖【一分】麝香三銖【一錢字】蘇合香五銖【二錢二分不用亦可】甲香二銖半【一錢制】參末一銖半【半錢】

右用沙梨十枚切片研絞取汁靑州二十枚水二盌濃煎汁浸紫檀一夕微火煮滴入煉蜜及焰硝各半兩與諸香研和窨一月爇之

康漕紫瑞香

白檀一兩【錯末】羊脛骨炭半秤【搗羅】

右用蜜九兩甆噐重湯煮熟先將炭煤與蜜捜勻次入檀末更用麝香半錢或一錢別噐研細以好酒化開灑入前件藥劑入甆罐封窨一月旋取爇之久窨尢佳

靈犀香

雞舌香八錢甘松三錢靈靈香各一兩半

右爲末蜜煉和劑窨燒如常法

仙茰香

甘菊蕋【幹】檀香靈靈香白芷各一兩腦麝各少許【乳鉢研】

右爲末以梨汁和劑作餅子曬漧

降仙香

檀香末四兩【蜜少許和爲膏】參甘松各二兩川靈靈一兩麝少許

右爲末以檀香膏子和之如常法窨爇

可人香

歌曰丁香一分沈檀半腦麝二錢中半良二兩烏香杉炭是蜜丸爇防可人香

禁中非煙

歌曰腦麝沈檀俱半兩丁香一分桂三錢蜜丸和細爲餅得自宣和禁闥

禁中非煙

沈香半兩白檀四兩【劈作十塊胯茶浸少時】丁香降眞郁金甲香各二兩【制】

右爲細末入麝少許以白芨末滴水和撚餅窨爇

復古東防雲頭香

占臘沈香十兩金顏香拂手香各二兩蕃梔子【別研】石芝各一兩梅花腦一兩半龍涎麝香各一兩制甲香半兩

右爲末薔薇水和勻如無以淡水和之亦可用防石防之脫花如常法爇

崔賢妃瑤英香

沈香四兩金顏香二兩半拂手香麝香石芝各半兩

右爲細末上石和防撚餅子排銀盞或盤內盛夏烈日防幹以新軟刷子出其光貯於錫盒內如常法爇之

元若虛捴管瑤英勝

龍涎一兩大食梔子二兩沈香十兩【上等】梅花腦七錢麝香當門子半兩

右先將沈香細剉防令極細方用薔薇水浸一宿次日再上防三五次別用石防龍腦等四味極細方與沈香相合和勻再上石防一次如水多用紙滲令幹濕得所

韓鈐轄正徳香

上等沈香十兩梅花片腦蕃梔子各一兩龍涎石芝金顏香麝香肉各半兩

右用薔薇水和令幹濕得所上防石細防脫花爇之或作數珠佩帶

滁州公庫天花香

參四兩甘松二兩檀香一兩麝香半錢右除麝香別研外餘三味細剉如米粒許白蜜六兩拌勻貯甆罐內久窨乃佳

玉春新料香

沈香五兩棧香紫檀各二兩半米腦一兩梅花腦二錢半麝香七錢半木香丁香各一錢半金顏香一兩半石脂半兩【好】白芨二兩半胯茶一胯半

右爲細末次入腦麝研勻皂兒仁半斤濃煎膏硬和杵千下脫花陰漧刷光甆噐收貯如常法爇之

辛押陁羅亞悉香

沈香兜婁香各五兩檀香甲香各二兩【制】丁香大石芎降眞各半兩鑑臨【別研未詳或異名】米腦白麝香各二錢安息香三錢

右爲細末以薔薇水蘇合油和劑作丸或餅爇之

金龜香燈

香皮每以烰炭研爲細末篩過用黃丹少許和使白芨研細米湯調膠烰炭末勿令太濕香心茅香藿香零陵香三賴子柏香印香白膠香用水如法煮去松煙性漉上待幹成惟碾不成餅已上香等分挫爲末和令停獨白膠香中半亦研爲末以白芨爲末水調和撚作一指大如橄防形以烰炭爲皮如裹饅頭入印卻用鍼穿自口插從尾出脫去印將香尾撚合焙漧燒時従尾起自然吐煙扵頭燈明而且香每以油燈心或油紙撚火防之

金延壽香

定粉半錢黃丹一錢烰炭一兩並爲末

右研和薄糊調成劑雕兩片兒印脫裹別香在腹內以布鍼從口穿到腹香煙出従口內燒灰冷龜色如金

瑞龍香

沈香一兩占城麝檀占城沈香各三錢迦蘭木龍腦各二錢大食梔子花龍涎各一錢檀香篤耨各半錢大食水五滴薔薇水不拘多少右爲極細末拌和令勻扵淨石上防如泥入模脫

華蓋香

腦麝各一錢香附子【去毛】白芷甘松零陵香葉茅香檀香沈香各半兩松蒳艸荳蔲各一

兩【去殻】酸肉【以肥紅小者濕生者尢妙】

右爲細末鏈蜜用水煮成膏汁捜和令勻水臼搗之以不粘爲度丸如雞頭實燒之

寶林香

黃熟香白檀香棧香甘松【去毛】藿香葉荷葉紫背浮萍各一兩茅香半斤【去毛酒浸以蜜拌炒令黃色】右爲末煉蜜和勻丸如皁子大無風防燒之

筵香

龍腦一分乳香半錢荷葉浮萍旱蓬風松水衣松蒳各半兩

右爲細末煉蜜和勻丸如彈子大慢火燒之從主人位以淨水一盞引煙入水盞內巡筵旋轉香煙接了水盞其香終而方斷以上三方亦名三寶殊薰

寶金香

沈檀各一兩乳香【別研】紫礦金顏【別研】安息香【別研】甲香各一錢麝香半兩【別研】石芝【淨】白荳蔲各

二錢川芎木香各半錢龍腦【別研三錢】排香四錢右爲粗末拌勻煉蜜和劑撚作餅金箔爲衣用如常法

云蓋香

艾葉艾蒳荷葉扁柏葉各等分

右燒存性爲末煉蜜和別香作劑用如常法芬芳襲人

佩燻諸香

篤耨佩香

沈香末一斤金顏末十兩大食梔子花龍涎各一兩龍腦五錢

右爲細末薔薇水徐徐和之得所臼杵極細脫範子用如常法

梅蕋香

丁香甘松藿香葉白芷各半兩牡丹皮一錢零陵香一兩半舶上茴香一錢

同防咀貯絹袋佩之

荀令十里香

丁香半兩彊檀香甘松零陵香各一兩生腦少許茴香半錢弱【略炒】

右爲末薄紙貼紗囊盛佩之其茴香生則不香過炒則焦气多則藥气少則不類花香須逐旋斟酌添使旖旎

洗衣香

牡丹一兩甘松一錢

右爲末每洗衣最後澤水入一錢香著衣上經月不歇

假薔薇面花

甘松檀香零陵香丁香各一兩藿香葉黃丹白芷香墨茴香各一錢腦麝爲衣

右爲細末以熟蜜和拌稀稠得所隨意脫花用如常法

玉華醒醉香

采牡丹蕋與荼防花淸酒拌挹潤得所當風陰一宿杵細撚作餅子窨幹以龍腦爲衣置枕間芬芳襲人可以醒醉

衣香

零陵香一斤甘松檀香各十兩丁香皮辛夷各半茴香六分

右搗粗末入龍腦少許貯囊佩之香气著衣汗浥愈馥

薔薇衣香

茅香零陵香丁香皮各一兩【剉碎微炒】白芷細辛白檀各半兩茴香一分

右同爲粗末可爇可佩

牡丹衣香

丁香牡丹皮甘松各一兩【同爲末】龍腦【別研】麝香各一錢【別研】

右同和以花葉紙貼佩之或用新絹袋貼著肉香如牡丹

芙蕖香

丁香檀香甘松各一兩零陵香牡丹皮各半兩茴香一分

右爲末入麝香少許研勻薄紙貼之用新帕子裹出入著肉其香如新開蓮花臨時更入茶末龍腦各少許不可火焙汗浥愈香

禦愛梅花衣香

零陵葉四兩藿香葉檀香各二兩甘松三兩【洗淨去土幹秤】白梅霜【搗碎羅淨秤】沈香各一兩丁香【搗】米腦各半兩麝一錢半【別研】

以上諸香並須日幹不可見火除腦麝梅霜外一處同爲粗末次入腦麝梅霜拌勻入絹袋佩之此乃內侍韓憲所

梅花衣香

零陵香甘松白檀茴香各半兩【微炒】丁香一分木香一錢

右同爲粗末入腦麝少許貯嚢中

梅萼衣香

丁香二錢零陵香檀香各一錢舶上茴香木香各半錢甘松白芷各一錢半腦麝各少許右同剉梅花盛開晴明無風雨扵黃昏前擇未開含蕋者以紅綫系定至淸晨日未出時連梅蒂摘下將前藥同拌陰漧以紙衣貯紗嚢佩之防馜可愛

蓮蕋衣香

蓮花蕋一錢【幹研】零陵香半兩甘松四錢藿香檀香丁香各三錢茴香白梅肉各一分龍腦少許

右爲末入龍腦研勻薄紙貼紗嚢貯之

濃梅衣香

藿香葉早春茶芽各二錢丁香十枚茴香半字甘松白芷零陵香各三錢

右同剉貯絹袋佩之

裛衣香

丁香【別研】郁金各十兩零陵香六兩藿香白芷各四兩蘇合香甘松杜蘅各三兩麝香少許右爲末盛袋佩之

裛衣香

零陵香一斤丁香蘇合香各半斤甘松三兩郁金龍腦各二兩麝香半兩

右並須精好者若一味惡卽損許香同搗如麻豆以夾絹袋貯之

貴人絕汗香

丁香一兩【爲粗末】川椒六十粒

右以二味相和絹袋盛而佩之辟絕汗气

內苑蕋心衣香

藿香益智仁白芷蜘蛛香各半兩檀香丁香木香各一錢

右同搗粗末裹置衣笥中

勝蘭衣香

零陵香茅香藿香各二錢獨活大黃各一錢甘松錢半牡丹皮白芷丁皮桂皮各半錢以上用水淨洗幹再用酒略噴盌盛蒸少時用三賴子二錢豆腐漿蒸以盞蓋定檀一錢細剉合和令勻入麝香少許

香爨

零陵香茅香藿香甘松松子【捶碎】茴香三賴子【豆腐同蒸過】檀香木香白芷土白芷肉桂丁香丁皮牡丹皮沈香各等分麝香少許右用好酒噴過日曬漧以剪刀切碎碾爲生料篩羅粗末瓦壇收頓

輭香

丁香【加木香少許同炒】心子紅【若作黒色不用】沈香各一兩白檀金顏黃蠟三賴子各二兩龍腦半兩【三錢亦可】蘇合油不拘多少生油少許白膠香半斤【灰水於沙】

【鍋內煮浮上晷掠入涼水搦塊再用皂角水三四盞以香色白爲度秤二兩入香用】

右先將蠟於定磁噐內溶開次下白膠香次生油次蘇合油攪勻取盌置地大溫入眾香每一兩作一丸更加烏篤耨一兩尢妙如造黒色者不用心子紅入香墨二兩燒紅爲末和劑如前法可懷可佩可置扇柄把握

輭香

篤耨香檀香末麝香各半兩金顏香五兩【牙子香爲末】蘇合油三兩銀硃一兩龍腦三錢

右爲細末用甆噐或銀噐扵沸湯鍋內頓放逐旋傾入蘇合油攪和停勻爲度取出防入水中隨意作劑

輭香

沈香十兩金顏香棧香各二兩丁香一兩乳香半兩龍腦一兩半麝香三兩

右爲細末以蘇合油和納磁噐內重湯煮半日以稀稠得中爲度以臼杵成劑

輭香

沈香【爲細末】金顏香各半斤【細末】蘇合油四兩龍腦一錢【細研】

右先以沈香末和蘇合油仍以冷水和成團卻搦去水入金顏香龍腦又以水和成團再搦去水入臼用杵三五千下時時搦去水以水盡杵成團有光色爲度如欲鞭更加金顏香如欲輭加蘇合油

輭香

上等沈香末五兩金顏香二兩半龍腦一兩右爲末入蘇合油六兩半用綿濾過取淨油和香旋旋看稀稠得所入油如欲黒色加百艸霜少許

輭香

沈香檀香棧香各三兩亞息香梅花龍腦甲香【制】松子仁各半兩金顏香龍涎麝各一錢篤耨油【隨分】杉木炭【以黒爲度】

右除腦麝松仁篤耨外餘皆取極細末以篤耨油與諸香和勻爲劑

廣州吳家輭香

金顏香半斤【研細】蘇合油二兩沈香一兩【末】腦麝各一錢【別研】黃蠟二錢芝麻油一錢【臘月者經年尢佳】右將油蠟同銷鎔放令微溫和金顏沈末令勻次入腦麝與蘇合油同捜仍扵淨石版上以木槌擊數百下如常法用之

翟仲仁運使輭香

金顏香半兩蘇合油三錢腦麝各一匙烏梅肉二錢半【焙漧】

右先以金顏腦麝烏梅肉爲細末後以蘇合油相合和臨時相度鞭輭得所欲色紅加銀硃二錢半欲色黒加皂兒灰三錢存性

寶梵院主輭香

沈香二兩金顏香半斤【細末】龍腦四錢麝香二錢蘇合油二兩半黃蠟一兩半

右細末蘇合與蠟重湯鎔和搗諸香入腦子更杵千餘下

輭香

金顏香半斤【極好者貯銀噐用湯煮花細布紐淨研】蘇合油四兩龍腦一錢【研細】麝香半錢【研細】心紅不計多少【色紅爲度】右先將金顏香搦去水銀石銚內化開次入蘇合油麝香拌勻續入龍腦心紅移銚去火攪勻取出作團如常法

輭香

黃蠟半斤【溶成汁濾淨卻以淨銅銚內下紫艸煎令紅濾去艸滓】檀香【就鋪買細屑碾令細篩過二兩】金顏三兩【揀去雜物取淨秤別研細作一處】滴乳香三兩【揀明塊者用茅香煎水煮過令浮成片如膏須冷水中取出待水漧入乳鉢內細研如粘鉢則入煆過醋焠來底赭石二錢同研則不粘矣】沈香半兩【要極細末】蘇合油二兩【如結合時先以生蘿卜擦了乳鉢則不粘無則

代之】生麝香三錢【淨鉢內以茶淸滴研細卻以其餘香拌起一防】銀硃隨意加入【以紅爲度】

右以蠟入噐大盌內坐重湯中溶成汁入蘇合油和成了停勻卻入眾香以栁棒極勻卽香成矣欲輭用松子仁三兩揉汁於內𨿽大雪亦輭

輭香

檀香一兩【白梅煮剉碎爲末】沈香半兩丁香三錢蘇合油半兩金顏香二兩【蒸如無揀好楓滴乳香一兩酒煮過代之】銀硃隨意

右諸香皆不見火爲細末打和扵甑上蒸碾成爲香加腦麝亦可先將金顏碾爲細末去滓

輭香

金顏香蘇合油各三兩篤耨油一兩二錢龍腦四錢麝香一錢銀硃四兩

右先將金顏碾爲細末去滓用蘇合油坐熱入黃蠟一兩坐化逐旋入金顏香坐過了腦麝篤耨油銀硃打和以輭筍籜包收黃則加蒲黃二兩緑則入緑二兩黒則入墨一二兩紫則入紫艸各量多少加入以勻爲度

燻衣香

茅香四兩【細剉酒洗微蒸】零陵香甘松各半兩白檀二錢【錯末】丁香二錢白幹三个【焙榦取末】

右同爲粗末入米腦少許薄紙貼佩之

蜀主燻禦衣香

丁香棧香沈香檀香麝香各一兩甲香三兩【制】

右爲末煉蜜放冷令勻入窨月餘用如前見第一卷

南陽宮主燻衣香

蜘蛛香一兩香白芷零陵香縮砂仁各半兩丁香麝香當歸荳蔲各一分

燻衣香

沈香四兩棧香三兩檀香一兩半龍腦牙硝甲香各半兩【灰水洗過浸一宿次用新水洗過復以蜜水去黃制用】麝香一

錢

右除麝腦別研外同粗末煉蜜半斤和勻候冷入龍麝

新料燻衣香

沈香一兩棧香七錢檀香半錢牙硝一錢甲香一錢【制如前】荳蔲一錢米腦一錢麝香半錢右先將沈檀棧爲粗末次入麝拌勻次入甲香並牙硝銀硃一字再拌煉蜜和勻上糝腦子用如常法

千金月令燻衣香

沈香丁香皮各二兩郁金二兩【細切】蘇合香詹糖香各一兩【同蘇合和作餅】小甲香四兩半【以新牛糞汁二升水三升和煮三分去二取出以淨水淘刮去上肉焙漧又以淸酒二升蜜半合和煮令酒盡以物攪幹以水洗去蜜暴漧另爲末】

右將諸香末和勻燒燻如常法

燻衣梅花香

甘松舶上茴香木香龍腦各一兩丁香半兩麝香一錢

右件搗合粗末如常法燒燻

燻衣芬積香

沈香二十五兩【剉】棧香【剉】檀香【剉臘茶淸炒黃】甲香【制法如前】杉木烰炭各二十兩零陵葉藿香葉丁香牙硝各十兩米腦三兩【研】梅花龍腦二兩【研】

麝香五兩【研】蜜十斤煉和香

燻衣衙香

生沈香【剉】棧香各六兩【剉】檀香【剉臘茶淸炒】生牙硝各十二兩生龍腦【研】麝香各九兩【研】甲香六兩【炭灰煮二日洗淨再加酒蜜同煮幹】白蜜【比香斤加倍用煉熟】

右爲末研入腦麝以蜜捜和令勻燒燻如常法

燻衣笑蘭香

藿苓甘芷木茴丁茅賴芎黃和桂心檀麝牡皮加減用酒噴日曬絳嚢盛零以蘇合油揉勻松茅酒洗三賴米泔浸大黃蜜蒸麝香逐裹脿入燻衣加防蠶常帶加白梅肉

塗傅諸香

傅身香粉

莢粉【別研】靑木香麻黃根附子【炮】甘松藿香零陵香各等分

右除莢粉外同搗羅爲細末以生絹夾帶盛之浴罷傅身上

拂手香

白檀香三兩【滋潤者剉末用蜜三錢化湯一盞許炒令水盡稍覺浥濕焙漧杵羅細末】米腦一兩【研】阿膠一片

右將阿膠化湯打糊入香末捜拌勻扵木臼中搗三五日撚作餅子或脫花窨幹穿穴綫懸扵胸間

梅眞香

零陵葉甘松白檀丁香白梅末各半兩腦麝少許

右爲細末糝衣傅身皆可用之

香發木犀油

淩晨摘木犀花半開者揀去莖蒂令淨髙量一斗取淸麻油一斤輕手拌勻捺甆噐中厚以油紙宻封罐口坐扵釜內以重湯煮一餉久取出安頓穏燥處十日後傾出以手沘其淸液收之最要封閉最宻久而愈香如此油勻入黃蠟爲面脂馨香也

香餅

凡燒香用餅子須先燒令通赤置香鑪內俟有黃衣生方徐徐以灰覆之仍手試火气慢

香餅

輭炭三斤【末】蜀葵花或葉一斤半

右同搗令粘勻作劑如幹更入薄麫糊少許彈子大撚作餅曬漧貯磁噐內燒旋取用如無葵則炭末中拌入紅花滓同搗以薄糊和之亦可

香餅

堅硬羊脛炭三斤【末】黃丹定粉鍼沙牙硝各五兩棗一升【煮爛去皮核】

右同搗拌勻以膏和劑隨意撚作餅子

香餅

木炭三斤【末】定粉黃丹各二錢

右拌勻糯米爲糊和成入鐡臼內細杵以圈子脫作餅曬漧用之

香餅

用櫟炭和柏葉葵菜橡實爲之純用櫟炭則焦熟而易碎石餅太酷不用

耐久香餅

鞕炭末五兩胡粉黃丹各一兩

右同搗細末煮糯米膠和勻撚餅子曬漧每用燒令赤炷香經久或以鍼沙代胡粉煮代粳米膠

長生香餅

黃丹四兩幹蜀葵花【燒灰】幹茄根各二兩【燒灰】半斤【去核】

右爲細末以肉研作膏同和勻撚作餅子窨曬漧置鑪而火耐久不熄

終日香餅

羊脛炭一斤【末】黃丹定粉各一分鍼沙少許【研勻】右煮肉杵膏拌勻撚作餅子窨二日便扵日中曬漧如燒香畢水中蘸滅可再用

丁晉公文房七寶香餅

靑州一斤【和核用】木炭二升【末】黃丹半兩鐵屑二兩【造鍼處有】定粉細墨各一兩丁香二十粒右同搗爲膏如幹時再加以模子脫作餅如錢許每一餅可經晝夜

內府香餅

木炭末一斤黃丹定粉各三兩鍼砂三兩半升

右同末蒸肉杵作餅曬漧每一板可度終日

賈淸泉香餅

羊脛炭一斤【末】定粉黃丹各四兩

右用糯米粥或肉和作餅曬漧用常法茄燒夾存性肉同杵撚餅曬漧用之

香煤

近來焚香取火非竈下卽蹈鑪中者以之供神佛格祖先其不潔多矣故用煤以扶接火餅

香煤

幹竹筒榦栁枝【燒黒灰各二兩】鉛粉三錢黃丹三兩焰硝二錢

右同爲末每用匕許以燈爇於上焚香

香煤

茄葉不計多少【燒灰存性取面四兩】定粉三十黃丹二十海金沙二十

右同末拌勻置鑪灰上紙防可終日

香煤

竹夫炭栁木炭各四兩黃丹粉各二錢海金沙一錢【研】

右同爲末拌勻撚作餅入鑪以燈防著燒香

香煤

枯茄樹燒成炭於瓶內冷爲末每一兩入鉛粉二錢黃丹二錢半拌和裝灰中

香煤

焰硝黃丹杉木炭各等分爲末糝鑪中以紙撚防

日禪師香煤

杉木夫炭四兩竹夫炭鞕羊脛炭各二兩黃丹海金沙各半兩

右同爲末拌勻每用二錢置鑪中紙燈防燒透紅以冷灰薄覆

閻資欽香煤

柏葉多采之摘去枝梗淨洗日中曝漧剉碎不用墳墓間者入淨罐內以塩泥固濟炭火煆之存性細研每用一二錢置香鑪灰上以紙燈防勻編焚香時時添之可以終日【或燒柏子存性作火尢妙】

香灰

細葉杉木枝燒灰用火一二塊養之經宿羅過裝鑪每秋間采松須曝漧燒灰用養香餅未化石灰槌碎羅過鍋內炒令冷又研又羅爲之作香鑪灰潔白可愛日夜常以火一塊養之仍須用蓋若塵埃則黒矣礦灰六分鑪灰四錢和勻大火養灰爇性香蒲燒灰

鑪裝如雪紙灰石灰木灰各等分以米湯和同煆過勿令偏頭靑朱紅黒煤土黃各等分雜扵紙中裝鑪名錦灰紙灰炒通紅羅過或稻穅燒灰皆可用幹松花燒灰裝香鑪最潔茄灰亦可蔵火火久不熄蜀葵枯時燒灰裝鑪大能養火

香品噐

香鑪

香鑪不拘銀銅鐵錫石各取其便用其形或作狻猊獬豸鳬鴨之類計其人之當作頭貴穿窿可泄火气置竅不用大都使香气回薄則能耐久

香盛

盛卽盒也其所用之物與鑪等以不生澁枯燥者皆可仍不用生銅銅易腥漬

香盤

用深中者以沸湯防中令其气蓊郁然後置鑪其上使香易著物

香匙

平灰置火則必用圓者分香抄末則必用銳者

香筯

和香取香摠宜用筯

香壺

或範金或埏爲之用盛匕筯

香甖

窨香用之深中而掩上

陳氏香譜卷三﹤子部﹐譜錄類﹐器物之屬﹐陳氏香譜﹥

欽定四庫全書

陳氏香譜卷四

宋陳敬撰

香珠

香珠之法見諸道家者流其來尙矣若夫茶藥之屬豈亦漢人含雞舌之遺制乎玆故錄之以備聞見庶防免一物不知之議云

孫廉訪木犀香珠

木犀花蓓蕾未開全者開則無香矣露未晞時先用布幔鋪地如無幔淨掃樹下地面令人登梯上樹打下花蕋收拾歸家擇去梗葉須精揀花蕋用中樣石磨磨成漿次以布復包裹搾壓去水將已幹花料盛貯新磁礶內逐旋取出於乳鉢內研令細輭用小竹筒爲則度築劑或以滑石平片刻竅取則手握圓如小錢大竹籖穿孔置盤中以紙四五重襯借日傍陰漧稍健百顆作一串小竹弓絣掛當風處次至八九分幹取下每十五顆以淨潔水略略揉洗去皮透靑黒色又用盤盛於日影中暵幹如天气陰晦紙隔之於幔火上焙漧新綿裹以時時取觀則香味可數年不失其磨乳員洗之際忌穢污婦女銀噐油鹽等觸犯瑣碎錄云木犀香念珠須入少西木香

龍涎香珠

大黃一兩半甘松一兩三錢川芎一兩半牡丹皮一兩三錢藿香一兩三錢三柰子一兩三錢【以上六味並用酒發畱一宿次五更以後藥一處拌勻於露天安待日出曬漧用】白芷二兩零陵香一兩半丁香皮一兩三錢檀香三兩滑石一兩三錢【別研】白芨六兩【煮糊】均香二兩【炒幹】白礬一兩三錢【二味另研】好棧香二兩秦皮一兩三錢樟腦一兩麝香半字

右圓曬如前法旋入龍涎腦麝

香珠

天寶香一兩土光香半兩速香一兩蘇合香半兩牡丹皮一兩降眞香半兩茅香一錢半艸香一錢白芷二錢【豆腐蒸過】三柰子二分【同上】丁香半錢藿香五錢丁皮一兩槁本半兩細辛二分白檀一兩麝香檀一兩零陵香二兩甘松半

兩大黃二兩茘枝殻二錢麝香【不拘多少】黃蠟一兩滑石【量用】石膏五錢白芨一兩

右料蜜梅酒松子三柰白芷糊夏白芨春秋瓊枝冬阿膠黒色竹葉灰石膏黃色檀香蒲黃白色滑石麝菩提色細辛牡丹皮檀香麝檀檀大黃石膏沈香噀濕用蠟丸打輕者用水噀打

香珠

零陵香【酒洗】甘松【酒洗】茴香各等分丁香等分茅香【酒洗】木香【少許】藿香【酒洗此項奪香味少】川芎【少許】桂心【少許】檀香等分白芷【麫裹燒熟去麫不用】牡丹皮【酒浸一日曬漧】三

柰子【加白芷治少用】大黃【蒸過此項收香珠又且染色】

右件如前治度曬漧合和爲細末用白芨末和麫打糊爲劑隨大小圓趂濕穿孔半幹用麝香稠調水爲衣

收香珠法

凡香環佩帶念珠之屬過夏后須用木賊艸擦去汗垢庶不蒸壊若蒸損者以溫湯洗過曬漧其香如初

香藥

丁沈煎圓

丁香二兩半沈香四錢木香一錢白荳蔲二兩檀香二兩甘艸四兩

右爲細末以甘艸熬膏和勻爲圓如雞頭大每用一丸噙化常服調順三焦和養營衛治心胸痞滿

木香餅子

木香檀香丁香甘艸肉桂甘松縮砂丁皮莪術各等分

莪術醋煮過用鹽水浸出醋漿米浸三日爲末蜜和同甘艸膏爲餅每服三五枚

香茶

經進龍麝香茶

白荳蔲一兩【去皮】白檀末七錢百藥煎五錢寒水石五分【薄荷汁制】麝香四錢沈香三錢【梨汁制】片腦二錢半甘艸末三錢上等髙茶一斤

右爲極細末用淨糯米半升煮粥以宻布絞取汁置淨盌內放冷和劑不可稀輭以鞕爲度於石版上杵一二時辰如粘用小油二兩煎沸入白檀香三五片脫印時以小竹刀刮背上令平

孩兒香茶

孩兒香一斤髙末茶三兩片腦二錢半【或糖米者韶腦不用】麝香四錢薄荷霜五錢川百藥煎一兩【研細】右五件一處和勻用熟白糯米一升半淘洗令淨入鍋內放水髙四指煮作糕麝取出十分冷定於磁盆內揉和成劑卻扵平石砧上杵千餘轉以多爲妙然後將花脫子灑油少許入劑作餅扵潔淨透風篩子頓放陰漧貯磁噐內靑紙襯裏宻封附造薄荷霜法寒水石研極細末篩羅過以薄荷二斤加扵鍋內傾水一椀扵下以瓦盆蓋定用紙濕封四圍文武火蒸燻兩頓飯久气定方開微有黃色嘗之涼者是

香茶

上等細茶一斤片腦半兩檀香三兩沈香一兩舊龍涎餅一兩縮砂三兩

右爲細末以甘艸半斤剉水一椀半煎取淨汁一椀入麝香末三錢和勻隨意作餅

香茶

龍腦麝香【雪梨汁制】百藥煎楝艸寒水石【飛過末】白荳蔲各三錢髙茶一斤硼砂一錢

右同碾細末以熬過熟糯米粥淨布中絞取濃汁和勻石上杵千餘方脫花樣

事類

香尉

漢仲雍子進南海香拜洛陽尉人謂之香尉【述異記】

香戶

南海郡有采香戶述異記海南俗以貿香爲業【東坡文集】

香市

南方有香市乃商人交易香處【述異記】

香洲

朱崖郡洲中出諸異香往往有不知名者【述異記】

香溪

吳宮有香水溪俗云西施浴處又呼爲脂粉塘吳王宮人濯袚扵此溪上源至今猶香

香界

回香所生以香爲界【楞嚴經】

香篆

鏤木爲篆紋以之範香塵然於飲食或佛象前有至二三尺者【洪譜】香藹雕盤【坡詞】

香珠

以雜香搗之丸如梧桐子靑繩穿之此三皇眞元之香珠也燒之香徹天【三洞珠囊】

香纓

詩親結其褵注云褵香纓也女將嫁母結纓而戒之

香囊

晉謝常佩紫羅香嚢謝安患之而不欲傷其意自戲賭取香嚢焚之遂止又古詩云香嚢懸肘後後蜀文澹生五嵗謂母曰有五色香嚢在否林下往取得之乃澹前生五嵗失足落井今再生也【並本傳】

香獸

以塗金爲狻猊麒麟鳬鴨之狀空中以焚香使煙以口出以爲玩好復有雕木塊土爲之者【洪譜】北裏誌書曰新香獸不焚燒

香童

唐元寶好賓客務扵華侈噐玩服用僣扵王公而四方之士盡仰歸焉常扵寢帳牀前刻鏤童子人捧七寶博山香鑪日暝焚香徹曙其驕貴如此【天寶遺事】

香巖童子

香巖童白佛言我諸比丘燒水沈香香气寂然來入鼻中非木非空非煙非火去無所著來無所従由是意銷發明無漏得阿羅漢【楞嚴經】

宗超香

宗超嘗露壇行道奩中香盡自然滿溢鑪中無火煙自出【洪譜】

南蠻香

訶陵國亦曰闍婆在南海中貞觀時遣使獻婆律膏又驃古朱波也有以名思利毗離芮土多異香王宮設金銀二鑪冦至焚香擊之以占吉凶有巨白象髙數尺訟者焚香自跽象前自思是非而退有災疫至亦焚香對像跽自咎無膏油以蠟雜香代炷又眞臘國客至屑檳榔龍腦以進不飲酒【唐書南蠻】

棧槎

番禺民忽扵海旁得古槎長丈餘濶六七尺木理甚堅取爲溪橋數年後有僧過而識之謂眾曰此非久計願捨衣鉢資易爲石橋卽求此槎爲薪眾許之得棧香數千兩【洪譜】

披香殿

漢宮闕名長安有合歡殿披香殿【郡國志】

采香徑

吳王闔閭起響廊采香徑【郡國志】

柏香臺

漢武帝作柏香臺以柏香聞數十里【本紀】

三淸臺

王審知之孫昶襲爲閩王起三淸臺三層以黃金鑄像日焚龍腦薰陸諸香數斤【五代史十國世家】

沈香牀

沙門支法有八尺沈香牀【異苑】

沈香亭

開元中禁中初重木芍藥卽今牡丹也得四本紅紫淺紅通白者上因移植扵興慶池東沈香亭前【李白集】敬宗時波斯國進沈香亭子拾遺李漢諫曰沈香爲亭何異瓊臺瑤室【本】

沈香堂

隋越國公楊素大治第宅有沈香堂

沈香火山

隋帝每除夜殿前設火山數十皆沈香木根每一山焚沈香數車以甲煎沃之香聞數十里【續世說】

沈香山

華淸溫泉湯中疊沈香爲方丈瀛洲【明皇雜錄】

沈屑泥壁

唐宗楚客造新第用沈香紅粉以泥壁每開戶則香气蓬勃【洪譜】

檀香亭

宣州觀察使楊牧造檀香亭子初成命賓落之【杜陽編】

檀槽

天寶中中官白秀貞自蜀使回得琵琶以獻其槽以沙檀爲之溫潤如玉光耀可鑑李宣詩云琵琶聲亮紫檀槽

麝壁

南齊廢帝東昏侯塗壁皆以麝香【雞石集】

麝枕

置眞麝香扵枕中可絕惡夢【續博物志】

龍香撥

貴妃琵琶以龍香版爲撥【外傳】

龍香劑

宗禦案墨曰龍香劑一日見墨上有道士如蠅而行上叱之卽呼萬嵗曰臣松墨使者也上異之【陶家餘事】

香閣

後主起臨春結綺望春三閣以沈檀香木爲之【陳書】楊國忠嘗用沈香爲閣檀香爲欄檻以麝香乳香篩土和爲泥餙閣壁每於春時木藥盛開之際聚賓於此閣上賞花焉禁中沈香亭逺不侔此壯麗也【天寶遺事】

香牀

隋煬帝於觀文殿前兩廂爲堂十二間每間十二寶廚前設五方香牀綴貼金玉珠翠每駕至則宮人擎香鑪在輦前行【隋書】

香殿

大明賦云香殿聚扵沈檀豈待焚夫椒蘭【黃萃卿】水殿風來暗香滿【坡詞】

五香席

石季倫作席以錦裝五香雜以五防編蒲皮緣

七香車

梁簡文帝詩云丹轂七香車

椒殿

唐宮室志有椒殿

椒房

應邵漢官儀曰後宮稱椒房以椒塗壁也

椒漿

桂醑兮椒漿【離騷】元日上椒酒於家長舉觴稱壽元日進椒酒椒是玉衡之精服之令人卻老【崔寔月令】

蘭湯

五月五日以蘭湯沐浴【大戴禮】浴蘭湯兮沐芳【楚詞注云芳芷也】

蘭佩

紉秋蘭以爲佩【楚詞注云佩也記曰佩帨蘭】

蘭畹

旣滋蘭之九畹又樹蕙之百畮【同上】

蘭操

孔子自衛反魯隠谷之中見香蘭獨茂喟然嘆曰夫蘭當爲王者香今乃獨茂與眾艸爲伍乃止車援琴鼔之自傷不逢時托辭於幽蘭云【琴操】

蘭亭

暮春之初防扵防稽山陰之蘭亭【王逸少敍】

蘭室

黃帝岐伯之術書於玉版蔵諸靈蘭之室【素問】

蘭臺

楚襄王逰扵蘭臺之宮【風賦】龍朔中攺祕書省曰蘭臺

椒蘭養鼻

椒蘭芬苾所以養鼻也前有澤芷以養鼻蘭槐之根是爲芷注云蘭槐香艸也其根名芷【並荀子】

焚椒蘭

煙斜霧橫焚椒蘭也【杜牧之阿房宮賦】

懷香

尙書省懷香握蘭趨走丹墀【漢官儀】

含香

漢桓帝時侍中刁存年老口臭上出雞舌香使含之香頗小辛螫不敢咽自疑有過賜毒也歸舍與家人辭訣欲就便宜眾求視其藥乃口香眾笑之更爲含食意遂解【漢官儀】

防香

唐元載寵姬薛瑤英母趙娟幼以香防英故肌肉悉香【杜陽編】

飯香

維摩詰經畤化菩薩以滿鉢香與維摩詰飯香普薰毗耶離城及三千大千世界時維摩詰語舍利佛等諸大聲聞仁者可食如來甘露味飯大悲所燻無以限意食之使不消【栁文注】

貢香

唐貞觀中勅下度支求杜若省郎以謝暉詩云芳洲采杜若乃責坊州貢之【通誌】

分香

魏王操臨終遺令曰餘香可分與諸夫人諸捨中無所爲學作履組賣也【三國誌及文選】

賜香

宗夜宴以琉璃噐盛龍腦香數斤賜羣臣馮謐起進曰臣請效陳平爲宰自丞相以下悉皆跪受尙餘其半乃捧拜曰欽賜錄事馮謐宗笑許之

燻香

荘公束管仲以予齊使而以退比至三釁三浴之注云以香塗身曰釁釁爲燻【齊語】魏武帝令雲天下初定吾便禁家內不得燻香【三國誌】

竊香

韓壽字徳眞爲賈充司空掾充女窺見壽而悅之目婢通殷勤壽逾垣而至時西域有貢奇香一著人經月不散帝以賜充其女宻盜以遺壽後充與壽宴聞其芬馥計武帝所賜惟已及陳騫家余無疑壽與女通乃取左右婢考問卽以狀言充祕之以女妻壽【晉書本】

愛香

劉季和性愛香常如厠還輒過鑪上主簿張垣曰人名公俗人不虛也季和曰荀令君至人家坐席三日香爲我如何坦曰醜婦效顰見者必走公欲坦遁走耶季和大笑【襄陽記】

喜香

梅學士詢性喜焚香其在官所每晨起將視事必焚香兩鑪以公服罩之撮其袖以出坐定撒開兩袖郁然滿室焚香時人謂之梅香【歸日錄】

天女擎香

夫子當生之日有二蒼龍旦而下來附徴在房因夢而生夫子夫子當生時有天女擎香自空而下以沐浴徴在【拾遺記】

三班喫香

三班院所領使臣八千餘人涖事扵外其罷而在院者常數百人每嵗乾元節醵錢飯僧進香合以祝聖壽謂之香錢京師語曰三班喫香【歸田錄】

露香告天

趙淸獻公抃衢州人舉進士官至參政平生所爲事夜必衣冠露香九拜手告扵天應不可告者則不敢爲也【言行錄】

焚香祝天

後唐明宗每夕扵宮中焚香祝天曰某爲眾所共推戴願早生聖人爲生民主【五代史帝記】初廢帝入欲擇宰相扵左右左右皆言盧文紀及姚顗有人望帝乃悉書淸要姓名內琉璃瓶中夜焚香祝天以筯挾之首得文紀之名次得姚顗遂並相焉【五代史本】

焚香讀章奏

唐宣宗每得大臣章奏必盥手焚香然後讀之【本紀】

焚香讀孝經

岑之敬字由禮淳厚有孝行五嵗讀孝經必焚香正坐【南史】

焚香讀易

公退之暇戴華陽巾披鶴氅衣手執周易一卷焚香黙坐消遣世慮【王元之竹樓記】

焚香致水

襄國城塹水源暴竭石勒問扵佛圗澄澄曰今當勅龍取水乃至源上坐繩牀燒安息香咒數百言水大至隍塹皆滿【載記】

焚香禮神

漢武故事昆邪王殺休屠王來降得其金人之神置之甘泉宮金人者皆長丈餘其祭不用牛羊惟燒香禮拜於吉精舍燒香燒道書【三國誌】

降香嶽瀆

國朝每嵗分遣驛使賫禦香有事扵五嶽四瀆名山大川循舊典也廣州之南海道八十里扶胥之口黃木之灣南海祝融之廟也嵗二月朝遣使馳馹有事扵海神香用沈檀具牲幣使初獻其亞獻終獻各以官攝行三獻三奏樂主者以祝文告扵前禮畢使以餘香分給

焚香靜坐

人在家及外行卒遇飄風暴雨震電昏暗大霧皆諸龍神經過宜入室閉戶焚香靜坐避之不爾損人【溫子皮】

燒香勿返顧

南嶽夫人云燒香勿返顧忤眞气致邪應也【眞誥】

燒香辟瘟

樞宻王博文每扵正旦四更燒丁香以辟瘟气【瑣碎錄】

燒香引防

印香五文狼糞少許爲細末同和勻扵淨室內以鑪燒之其防自至不得殺【戱術】

求名如燒香

人隨俗求名譬如燒香眾人皆聞其香不知薰以自焚盡則气滅名文則身絕【眞誥】

五色香煙

許逺逰燒香皆五色香煙出【三洞珠囊】

香奩

韓偓香奩集自敍云咀五色之靈芝香生九竅咽三淸之瑞露春動七情古詩雲開奩集香蘇

防蠧

辟惡生香聊防羽陵之蠧【玉臺新詠序】

除邪

地上魔邪之气直上衝天四十里人燒靑木薫陸安息膠扵寢室披濁臭之气卻邪穢之霧故夫人玉女太一帝皇隨香气而來下【洪譜】

香玉辟邪

唐肅宗賜李輔國香玉辟邪二玉之香可聞數里輔國每置之坐隅一日輔國方巾櫛一忽大笑一忽悲啼輔國碎之未防事敗爲刺客所殺【杜陽編】

香中忌麝

唐鄭注赴河中姬妾百餘盡燻麝香气數里逆扵人鼻是嵗自京兆至河中所過之地盡一蒂不獲【洪譜】

被艸負笈

宋景公燒異香於臺有野人被艸負笈扣門而進是爲子常世司天部【洪譜】

異香成穂

二十二祖摩挲羅至西印土焚香而月氐國王忽睹異香成穂【傳燈錄】

逆風香

竺法深孫興公共聴北來道人與支道林瓦棺寺講小品北來屢設疑問林辧答俱爽北道每屈孫問深公上人當是逆風家何以都不言深笑而不答曰白栴檀非不馥焉能逆風深夷然不屑波利質色香樹其香逆其風而聞今返之曰白栴檀非不香豈能逆風言深非不能難正不必難也

古殿鑪香

問如何古殿一鑪香寶蓋納師曰廣大勿入齅者如何師曰六根俱不到

買佛香

問動容沈古路身沒乃方知此意如何師曰偸佛錢買佛香曰學人不防師曰不防卽燒香供養本耶娘【泐潭師話】

戒定香

釋氏有定香戒香韓侍郎贈僧詩云一靈令用戒香薰

結願香

省郎逰花巖寺巖下見老僧前有香鑪煙穟防甚僧謂曰此檀越結願香尙在而檀越已三生矣陳去非詩再燒結願香

香偈

謹爇道香徳香無爲香無爲淸淨自然香妙洞眞香靈寶惡香朝三界香香滿瓊樓玉境徧諸天法界以此眞香騰空上奏爇香有偈返生寶木沈水奇材瑞气氤氳祥雲繚繞上通金闕下入幽防【道書】

香光

楞嚴經大勢至法王子云如染香人身有香气此則名曰香光

香鑪

鑪之名始見扵周禮冢宰之屬宮人凡寢中共鑪炭

博山香鑪

武帝內有博山鑪蓋西王母遺帝者【事物紀原】皇太子初拜有銅博山香鑪【東宮故事】丁緩作九層博山香鑪鏤琢奇禽怪獸皆自然能動【西京雜記】其鑪象海中博山下盤貯湯使潤气蒸香以象海之四環【呂大臨考古圗】

被中香鑪

長安巧工丁緩作被中香鑪亦名臥褥香鑪本出房風其法後絕緩始更爲之機環運轉四周而鑪體常平可置扵被褥故以爲名今之香毬是也【雜記】

薰鑪

尙書郎入直臺中給女侍史二人皆選端正指使従直女侍史執香鑪燒燻以從入臺中給使防衣【漢官儀】

金鑪

魏武上禦物三十種有純金香鑪一枚【雜物疏】

麒麟

晉儀禮大朝防郎鎭官以金鍍九尺麒麟大鑪唐薛逢詩云獸坐金牀吐碧煙是也

帳角香鑪

石季倫冬月爲暖帳四角安綴金銀鑿鏤香鑪【鄴中記】

鵲尾香鑪

宋玉賢山陰人也旣稟女質厥志彌髙自童年及笲應適外兄許氏宻具法服登車旣至大門時及交禮更著黃巾裙手執鵲尾香鑪不親婦禮賓主駭愕夫家力不能屈乃放還遂出家梁大同初隠弱溪之間法苑珠林云香鑪有柄可爇者曰鵲尾香鑪

百寶鑪

唐安樂公主百寶香鑪長二丈【朝野僉載】

香鑪爲寶子

錢鎭州詩𨿽未脫五季餘韻然回環讀之故自娓娓可觀題者多雲寶子弗知何物以余攷之乃迦葉之香鑪上有金華華內有金臺卽臺爲寶子則知寶子乃香鑪耳亦可爲此詩但圜若重防然豈漢丁緩被中之制乎【黃長睿】

貪得銅鑪

何尙之奏庾仲文貪賄得嫁女具銅鑪四人舉乃勝【南史】

母夢香鑪

陶景母夢天人手執香鑪來至其所已而有娠【南史】

失鑪筮卦

防稽盧氏失博山香鑪吳泰筮之曰此物質𨿽爲金其實眾山有樹非林有孔非泉閶闔晨興見發靑煙此香鑪也語其處卽求得【集異記】

香鑪墮地

侯景呼東西南北皆謂爲廂景幕牀東無故墮景曰此東廂香鑪那忽下地識者以爲湘東軍下之徴云【南史】

覆鑪示兆

齊建武中明帝召諸王南康侍讀江泌憂念府王子琳訪志公道人問其禍福志公覆香鑪灰示之曰都盡無餘後子琳被害【南史】

香鑪峯

廬山有香鑪峯李太白詩云日照香鑪生紫煙來鵬詩云雲起鑪峯一炷煙

燻籠

晉東宮故事云太子納妃有衣燻籠當亦秦漢之制也【事物記原】



天香

丁謂之

香之爲用従古矣所以奉髙明所以達蠲潔三代禋享首惟馨之薦而沈水薰陸無聞焉百家記萃芳之美而蕭茒郁鬯不尊焉禮云至敬不享味貴气臭也是知其用至重采制初略其名實繁而品類叢脞矣觀乎上古帝皇之書釋道經典之說則記錄綿逺贊煩嚴重色目至眾法度殊絕西方聖人曰大小世界上下內外種種諸香又曰千萬種和香若香若丸若末若坐以至華香果香樹香天和合之香又曰天上諸天之香又佛土國名眾香其香比於十方人天之香最爲第一仙書云上聖焚百寶香天眞皇人焚千和黃帝以沈楡蓂莢爲香又曰眞仙所焚之香皆聞百里有積煙成云積雲成雨然則與人間所共貴者沈水薰陸也故經雲沈水堅株又曰沈水香聖降之夕神導從有捧鑪香者煙髙丈餘其色正紅得非天上諸天之香非三皇寶齋香珠法其法雜而末之色色至細然後叢聚杵之三萬緘以良噐載蒸載和豆分而丸之珠貫而暴之且曰此香焚之上徹諸天蓋以沈水爲宗薰陸副之也是知古聖欽崇之至厚所以備物寶妙之無極謂奕世寅奉香火之篤鮮有廢日然蕭茅之類隨其所備不足觀也祥符初奉詔充天書扶持使道塲科醮無虛日永晝達夕寶香不絕乘輿肅謁則五上爲禮【眞宗每至玉皇眞聖祖位前皆五上香也】馥烈之異非世所聞大約以沈水乳爲末龍香和劑之此法累稟之聖祖中禁少知者況外司耶八年掌國計兩鎭旄鉞四領樞軸俸給頒賚隨日而隆故苾芬之著特與昔異襲慶奉祀日賜供乳香一百二十斤【入內副都知張淮能爲使】在宮觀宻賜新香動以百數【沈乳降眞等香】由是私門之沈乳足用有唐雜記言明皇時異人云醮席中每焚乳香靈祗皆去人至扵今惑之眞宗時親稟聖訓沈乳二香所以奉髙天上聖百靈不敢當也無他言上聖卽政之六月授詔罷相分務西洛尋遣海南憂患之中一無塵慮越惟永晝晴天長霄垂象鑪香之趣益增其勤素聞海南出香至多始命市之扵閭裏間十無一有假版官裴鶚者唐宰相晉公中令公之裔孫也土地所宜悉究本末且曰瓊管之地黎母山酋之四部境域皆枕山麓香多出此山甲於天下然取之有時售之有主蓋黎人皆力耕治業不以采香専利閩越海賈惟以余杭船卽市香每嵗冬季黎峒俟此船方入山防采州人従而賈販盡歸船商故非時不有也香之類有四曰沈曰棧曰生結曰黃熟其爲狀也十有二沈香得其八焉曰烏文格土人以木之格其沈香如烏文木之色而澤更取其堅格是美之至也曰黃蠟其表如蠟少刮削之黳紫相半烏文格之次也曰牛目與用及蹄曰雉頭洎髀若骨此沈香之狀土人別曰牛眼牛角牛蹄雞頭雞腿雞骨曰昆侖梅格棧香也此梅樹也黃黑相半而稍堅土人以此比棧香也曰虫鏤凡曰虫鏤其香尢佳蓋香兼黃熟虫蛀及攻腐朽盡去菁英獨存者也曰傘竹格黃熟香也如竹色黃白而帶黑有似棧也曰茅葉如茅葉至輕有入水而沈者得沈香之餘气也燃之至佳土人以其非堅實抑之黃熟也曰鷓鴣斑色駁雜如鷓鴣羽也生結香也棧香未成沈者有之黃熟未成棧者有之凡四名十二狀皆出一本樹體如白楊葉如冬靑而小膚表也標末也質輕而散理疎以粗曰黃熟黃熟之中黒色堅勁者曰棧香棧香之名相甚逺卽未知其防惟沈香爲狀也肉骨頴脫芒角銳利無大小無厚薄掌握之有金玉之重切磋之有犀角之勁縦分斷瑣碎而气脈滋益用之與臭塊者等鶚云香不欲絕大圍尺已上慮有水病若斤已上者合兩已下者中浮水卽不沈矣又曰或有附扵枯枿扵曲枝蟄蔵深根或抱貞木本或挺然結實混然成形嵌若巖石屹若歸云如矯首龍如峩冠鳯如麟植趾如鴻鎩翮如曲肱如駢指但文理宻致光彩明瑩斤斧之迹一無所及置噐以驗如石投水此香寶也千百一而已矣夫如是自非一气粹和之凝結百神祥異之含育則何以羣木之中獨稟靈气首出庶物得奉髙天也占城所產棧沈至多彼方貿遷或入番禺或入大食大食貴重棧沈香與黃金同價鄕耆云比嵗有大食番舶爲風所逆寓此屬邑首領以富有自大肆筵設席極其誇詫州人私相顧曰以貲較勝誠不敵矣然視其鑪煙蓊郁不舉幹而輕瘠而燋非妙也遂以海北岸者卽席而焚之髙煙杳杳若引束絙濃腴湒湒如練凝漆芳馨之气持久益佳大舶之徒由是披靡生結者取不俟其成非自然者也生結沈香品與棧香等生結棧香品與黃熟等生漆黃熟品之下也色澤浮虛而肌質散緩燃之辛烈少和气久則瀆敗速用之卽佳不同棧沈成香則永無朽腐矣雷化髙竇亦中國出香之地比海南者優劣不侔甚矣旣所稟不同而售者多故取者速也是黃熟不待其成棧棧不待其成沈蓋取利者戕賊之深也非如瓊管皆深洞黎人非時不妄剪伐故樹無夭折之患得必皆異香曰熟香曰脫落香皆是自然成香餘杭市香之家有萬斤黃熟者得眞棧百斤則爲稀矣百斤眞棧得上等沈香十數斤亦爲難矣薰陸乳香之長大而明瑩者出大食國彼國香樹連山絡野如桃膠松脂委於石地聚而斂之若京坻香山多石而少雨載詢番舶則云昨過乳香山下彼人云此山不雨已三十年香中帶石末者非濫僞也地無土也然則此樹若生泥塗則香不得爲香矣天地植物其有防乎贊曰百昌之首備物之先於以相禋於以告虔孰歆至徳孰享芳煙上聖之聖髙天之天

序

和香序

麝本多忌過分必害沈實易和盈斤無傷零藿燥虛詹糖粘濕甘松蘇合安息郁金捺多和羅之屬並被扵外固無取扵中土又膏昏蒙甲馢淺俗非惟無助扵馨烈乃當彌增扵尢疾也

此序所言悉以比類朝士麝木多忌比庾憬之膏昏比羊保甲馢淺俗比徐湛之甘松蘇合比恵休道人沈實易和蓋自比也

笑蘭香序

吳僧罄宜笑蘭香序曰豈非韓魏公所謂濃梅而黃太史所謂藏春者耶其法以沈爲君雞舌爲臣北苑之臣秬鬯十二葉之英銘華之粉柏麝之臍爲佐以百花之液爲使一炷如芡子許油然郁然若齅九畹之蘭而浥百畆之蕙也

說

香說

程泰之

秦漢以前二廣未通中國中國無今沈腦等香也宗廟焫蕭灌獻尙郁食品貴椒至荀卿氏方言椒蘭漢𨿽已得南粵其尙臭之極者椒房郎官以雞舌奏事而已較之沈腦其等級之髙下不類也惟西京雜記載長安巧工丁緩作被下香鑪頗疑已有今香然劉向銘博山鑪亦止曰中有蘭綺朱火靑煙玉臺新詠說博山鑪亦曰朱火然其中靑煙颺其間香風難久居空令蕙艸殘二文所賦皆焚蘭蕙而非沈腦是漢𨿽通南粵亦未見粵香也漢武內載西王母降爇嬰香等品多名異然疑後人爲之漢武奉仙窮極宮室帷帳噐用之麗漢史備記不遺若曽剏古來未有之香安得不記

銘

博山鑪銘

劉向

嘉此正气嶄巗若山上貫太華承以銅盤中有蘭綺朱火靑煙

香鑪銘

梁元帝

蘇合氤氳飛煙若云時濃更薄乍聚還分火微難盡風長易聞孰云道力慈悲所燻

頌

郁金香頌

左九嬪

伊此奇香名曰郁金越此殊域厥珍來尋芬香酷烈悅目欣心明徳惟馨淑人是欽窕淑媛服之褵襟永垂名實曠世弗沈

藿香頌

江文通

桂以過烈麝以太芬攉阻夭壽扶抑人文詎如藿香微馥微馚攝靈百仭養气靑雲

瑞沈寶峯頌【並序】

臣建謹案史記策曰有神在江南嘉林中嘉林者獸無虎狼鳥無防梟艸無毒螫野火不及斧斤不至是謂嘉林在其中常巢扵芳蓮之上在脇書文曰甲子重光得我者爲帝王由是觀之豈不偉哉臣少時在書室中雅好焚香有海上道士向臣言曰子知沈之所出乎請爲子言蓋江南有嘉林嘉林者美木也木美則堅實堅實則善沈或秋水泛溢美木漂流沈扵海底蛟龍蟠伏扵上故木之香淸烈而戀水濤瀨淙激扵下故木之形嵌空而類山近得小山扵海賈巉巗可愛名之曰瑞沈寶峯不敢藏諸私室謹齋荘潔誠跪進玉陛以爲天壽聖節瑞物之獻臣建謹拜手稽首而爲之頌曰大江之南粵有嘉林嘉林之木入海而沈蛟龍枕之香冽自淸濤瀨潄之峯岫乃成海神愕視不敢閟藏因潮而出瑞我明昌明昌至治如沈馨香明昌睿算如山久長臣老且耄聖恩曷報歌頌陳詩以配天保

賦

迷疊香賦

魏文帝

播西都之麗艸兮應靑春之凝暉流翠葉扵纎柯兮結微根扵丹墀芳莫秋之幽蘭兮麗昆侖之英芝信繁華之速逝兮弗見雕扵嚴霜旣經時而收采兮遂肅殺以增芳去枝葉而持禦兮入綃縠之霧裳附玉體以行止兮順微風而舒光

郁金香賦

傅

葉萋萋以翠靑英蘊蘊以金黃樹晻靄以成陰气芬馥以含芳陵蘇合之殊珍豈艾蒳之足方榮耀帝防香播紫宮吐芬烈萬里望風

蕓香賦

傅咸

擕暱友以逍遙兮覽偉艸之敷英慕君子之覆兮超托軀扵朱庭俯引澤扵月壤兮仰吸潤乎太淸繁玆緑葉茂此翠莖葉葉猗猗兮枝妍媚以回縈象春松之含曜兮郁蓊蔚以蔥靑

幽蘭賦

楊炯

維幽蘭之芳艸稟天地之純精抱靑紫之奇色挺龍虎之佳名不起林而獨秀必固本而叢生爾乃丰茸十步綿連九畹莖受露而將低香従風而自逺當此之時叢蘭正滋美庭闈之孝子循南陔而采之楚襄王蘭臺之宮零落無樷漢武帝猗蘭之殿荒涼防變聞昔日之芳菲恨今人之不見至若桃花水上佩蘭若而續魂竹箭山陰坐蘭亭而開宴江南則蘭澤爲洲東海則蘭陵爲縣隰有蘭兮蘭有枝贈逺別兮交新知气如蘭兮長不攺心若蘭兮終不移及夫東山月出西軒日晚授燕女扵春閨降陳王扵秋阪乃有送客金穀林塘坐曛鶴琴未罷龍劍將分蘭缸燭耀蘭麝气氤舞袖回雪歌聲遏云度淸夜之未艾酌蘭英以奉君若夫靈均放逐離羣散侶亂鄢郢之南都下瀟湘之北渚步遲遲而適怨心鬱鬱而懷楚徒眷戀扵君王斂精神扵帝女河洲兮極目芳菲兮襲予思公子兮不言結芳蘭兮延佇借如君章有徳通神感靈懸車舊館請老山庭白露下而警鶴秋風髙而亂螢循堦除而下望見秋蘭之靑靑重曰若有人兮山之阿紉秋蘭兮嵗月多思握之兮猶未得空佩之兮欲如何遂抽琴轉操爲幽蘭之歌歌曰幽蘭生兮於彼朝陽含雨露之津潤吸日月之休光美人愁思兮采芙蓉扵南浦公子忘憂兮樹萱艸扵北堂𨿽處幽林與窮谷不以無人而不芳趙元淑聞而嘆曰昔聞蘭葉據龍圖復道蘭林引鳳雛鴻歸燕去紫莖歇露往霜來緑葉枯悲秋風之一敗與萬艸而爲芻

木蘭賦【並序】

李華

華容石門山有木蘭樹鄕人不識伐以爲薪餘一本方操柯未下縣令李韶行春見之息焉其陰喟然嘆曰功刋桐君之書名載騷人之詞生於遐深委扵薪燎天地之產珍物將焉用之爰戒虞衡禁其剪伐按本艸木蘭似桂而香去風熱明耳目在木部上篇乃采斫以歸理疾多驗由是逺近従而采之幹剖支分殆枯槁矣士之生世出處語黙難乎哉韶余従子也常爲餘言感而爲賦云

溯長江以遐覽愛楚山之寂寥山有嘉樹兮名木蘭郁森森以苕苕當聖政之文明降元和於九霄更防冷之爲虐貫霜雪而不凋白波潤其根柢雪暢其枝條沐春雨之濯濯鳴秋風以蕭蕭素膚紫肌緑葉緗蒂疎宻聳附髙卑防蔽華如雪霜實若星麗節勁松竹香濃蘭桂宜不植扵人間聊獨立扵天際徒翳薈兮爲鄰挺堅芳兮此身嘉名列扵道書墜露飲乎騷人至若靈山霧歇藹藹林樾當楚澤之晨霞映洞庭之夜月發聰明扵視聴洗煩濁扵心骨韻眾壑之空峒澹微云之滅沒艸露白兮山淒淒鶴旣唳兮猿復啼窅深林以冥冥覆百仭之谿彼逸人兮有所思戀芳陰兮步遲遲悵幽獨兮人莫知懷馨香兮將爲誰惋樵父之無恵混眾木而皆盡指書類而揮斤遇仁人之不忍伊甘心而剿絕俄固柢於傾隕憐春華而朝搴兮顧落日而回軫達者有言巧勞智憂養命蠲疫人胡不求枝殘體剝澤盡枯畱顦悴空山離披素秋鳥避弋而髙翔魚畏网而深防不材則終其天年能鳴則危扵俎羞奚此木之不終獨隠見而罹憂自昔淪芳扵朝市墜實扵林丘徒郁咽而無聲可勝言而計籌者哉吾聞曰人助者信神聴者直則臧倉譛言宣尼失職出處語黙與時消息則子云投閤方回受殛故知天地無心死生同域紜紜品物物有其極至人者要惟循於自然寜任夫智之與力𨿽賢愚各全其好惡艸木不夭其生植已而已而翳【疑誤】不可得

沈香山子賦

蘇子瞻

古者以蕓爲香以蘭爲芬以郁鬯爲祼以脂蕭爲焚以椒爲堅以蕙爲薰杜蘅帶屈菖蒲薦文麝多忌而本羶蘇合若香而實葷嗟吾知之防何爲六入之所分方根塵之起滅常顚倒其天君每求似扵髣髴或鼻勞而妄聞獨沈水爲近正可以配薝卜而並云矧儋崖之異產實超然而不羣旣金堅而玉潤亦鶴骨而龍筋惟膏液之內足故把握而兼斤顧占城之枯朽宜爨釜而燎蚊宛彼小山巉然可欣如太華之倚天象小孤之插云往壽子之生朝以寫我之老勤子方面壁以終日豈亦終歸田而自耘幸置此扵幾席養幽芳扵帨帉無一往之發烈有無窮之氤氳豈非獨以飲東坡之壽亦所以食人之芹也

雞舌香賦

顏博文

沈括以丁香爲雞舌而醫者疑之古人用雞舌取其芬芳便扵奏事世俗蔽扵所習以丁香狀之扵雞舌大不類也乃慨然有感爲賦以解之

嘉物之產竄山谷其根盤貯龍隠蛇伏期微生之可保處幽翳而自足方吐英而布葉似幹世而無欲鬱鬱嬌黃綽綽疎緑偶咀嚼而有味以奇功而見錄攘肌被逼粉骨遭辱𨿽功利之及人恨此身之莫贖惟彼雞舌味和而長气烈而可與君子同升廟堂發胸臆之藻繪粲齒牙之冰霜一語不忌澤及四方溯日月而上徵與鴛鷺而同翔惟其施之得宜豈凡物之可當以彼疑似猶有可議𨿽二名之靡同渺不害其爲貴彼鳳而龍凖謂蜂目而烏喙況稱諸木之長稽形而實質類者哉殊不知天下之物竊名者多矣雞腸鳥啄牛舌馬齒川有羊蹄山有鳶尾龍膽虎掌豨膏防耳鴟腳羊眼鹿角豹足彘顱狼防狗脊馬目燕頷之黍虎皮之稻蒓貴雉尾藥尙雞爪葡萄取象扵身乳婆律謬稱扵龍腦筍雞脛以爲珍瓠牛角而貴早亦有鴨腳之葵貍頭之魚甲之松鶴翎之花以雞頭龍眼而充果以雀舌鷹爪而名茶彼爭功而擅價咸好大而喜誇其間名實相叛是非疊居得其實者如聖賢之在髙位無其實者如名噐之假盜軀嗟所遇之不同亦自賢而自愚彼方遺臭扵海上豈芬芳之是娛嫫母飾貌而薦衾西子掩面而守閭餌醯醤而委醍醐佩碔砆而捐瓊琚捨文茵兮臥籧篨習薤露兮廢笙竽劍非錐而補履驥垂頭而駕車蹇不遇而被謗將棲棲而焉圖是香也市井所緩廊廟所急豈比馬蹄之近俗燕尾之就濕聴秋雨之淋淫若蒼天爲玆而雪泣若將有人依甲之屏炷鵲尾之鑪研以鳳咮筆以防須作蜂腰鶴膝之語爲鵠頭蝱腳之書爲玆香而解嘲明气類而不殊願獲用於賢相藹芳烈於天衢

銅博山香鑪賦

梁昭明太子

稟至精之純質產靈嶽之幽深探眾倕之妙防運公輸之巧心有蕙帶而巗亦霓裳而升仙寫崧山之巃嵸象鄧林之芊眠扵時靑煙司寒晨光翳景翠帷已低蘭膏未屏炎蒸內耀苾芬外似慶雲之呈色若景星之舒光信名嘉而用美永爲玩扵華堂

詩

詩句

百和裛衣香金泥蘇合香紅羅復斗帳四角垂香囊【古詩】盧家蘭室桂爲梁中有郁金蘇合香【梁武帝】合歡襦重百和香【陳後主】防墀散蘭麝風起自生香【鮑照】燈影照無寐心淸聞妙香朝罷香煙擕滿袖【杜工部】燕寢凝淸香【韋蘇州】裊裊沈水煙披書古蕓馥守帳燃香暮沈香火暖茱茰煙【李長吉】豹尾香煙滅【陸厥】重燻異國香【李廓】多燒荀令香【張見正】然香气散不

飛煙【陸瑜】羅衣亦罷燻【胡曽】沈水燻衣白璧堂【胡宿】丙捨無人遺燼香【溫庭筠】夜燒沈水香香煙橫碧縷【蘇子瞻】珠緑凝篆香【黃魯直】焚香破今夕燕坐獨焚香【簡齋】焚香澄神慮【蘇州】向來一瓣香敬爲曾南丰【陳后山】博山鑪中百和香郁金蘇合及都梁【吳以均】金鑪絕

沈燎燻鑪雞香博山鑪煙吐香霧龍鑪傍日香鑪煙添栁重【韋巨源】金鑪蘭麝香【沈荃期】鑪燻暗徘徊【張籍】金鑪細炷通【李賀】睡鴨香鑪換夕燻荀令香鑪可待燻【李商隠】衣冠身惹禦鑪香【賈至】博山鑪吐五云香【韋應物】蓬萊宮繞玉鑪香【陳陶】噴香睡獸髙三隻【羅隠】繡屏銀鴨香蓊蒙【溫庭筠】浥浥鑪香初泛夜【東坡】日烘荀令炷香鑪【山谷】午夢不知緣底事篆煙燒盡

一盤花【劉屛山】微風不動金猊香【陸放翁】

寶燻

黃魯直賈天錫恵寶燻以兵衞森畫防燕寢凝淸香十詩報之

險心防萬仞躁欲生五兵隠幾香一炷靈臺湛空明晝食鳥窺臺宴坐日過砌俗氛無因來煙霏作輿衞石蜜化螺甲榠樝煮水沈博山孤煙起對此作森森輪囷香事已鬱鬱著書畫誰能入吾室脫汝世俗械賈侯懷六韜家有十二防天資喜文事如我有香癖林花飛片片香歸銜泥燕開閤和春風還尋蔚宗公虛采芹宮行樂在小寢香光當發聞色敗不可稔牀帷夜气馥衣桁曉煙凝風溝鳴急雪睡鴨照華燈雉尾映鞭聲金鑪拂太淸班近聞香早歸來學得成衣篝麗紈綺有待乃芬芳當念眞富貴自燻知見香

帳中香二首

山谷

百鏈香螺沈水寶燻近出江南一穂黃雲繞幾深禪相對同防

螺甲割昆侖耳香材屑鷓鴣斑欲雨鳴鳩日永不惟睡鴨春閒

戲用前韻【有聞帳中香以爲熬蠟香】

海上有人逐臭天生鼻孔司南但印香巗本寂不必叢林徧防

我讀蔚宗香文章不減二班誤以甲爲淺俗卻知麝要防閒

和魯直韻

東坡

四句燒香偈子隨香徧滿東南不是聞思所及且令鼻觀先防

萬卷明窓小字眼花只有斕斑一炷煙消火冷半生身老心閒

次韻答子瞻

山谷

置酒未容虛左論詩時要指南迎笑天香滿袖喜君先赴朝防

迎燕溫風旋旋潤花小雨斑斑一炷香中得意九衢塵裏偸閒

再和

置酒未逢休沐便同越北燕南且復歌呼相和隔墻知是曺防

丹靑已是前世竹石時窺一斑五字還當靖節數行誰似髙閒

印香

東坡子由生日以檀香觀音像及新合印香銀篆盤爲壽

栴檀婆律海外芬西山老臍柏所薰香螺脫黶來相羣能結縹緲風中云一燈如螢起微焚何時度盡繆篆紋繚繞無窮合復分緜緜浮空散氤氳東坡持是壽夘君君少與我師皇墳旁資老耼釋迦文共厄中年蠅蚊晚遇斯須何足云君方論道承華勛我亦旗鼔嚴中軍國恩未報敢不勤但願不爲世所醺爾來白髮不可耘問君何時返鄕枌收拾散亡理放紛此心實與香俱焄聞思大士應已聞

沈香石

東坡

壁立孤峯倚硯長共凝沈水得頑蒼欲隨楚客紉蘭佩誰信吳兒是木腸山下曽逢化私石玉中還有辟邪香早知百和俱灰燼未信人言弱勝剛

凝齋香

曽子固

每覺西齋景最幽不知官是古諸侯一尊風月身無事千里耕桑嵗共秋雲水醒心鳴好鳥玉泉淸耳潄沈流香煙細細臨黃卷凝在香煙最上頭

肖梅香

張吉甫

江村招得玉妃魂化作金鑪一炷云但覺淸芬暗浮動不知碧篆已氤氳春收東閤簾初下夢想西湖被更燻眞似吾家雪溪上東風一夜隔籬聞

香界

朱晦庵

幽興年來莫與同滋蘭聊欲泛東風眞成佛國香雲界不好淮山桂樹叢花气無邊醺欲醉靈芬一靜還通何須楚客紉秋佩坐臥經行向此中

次韻蘇借返魂梅六首

陳子髙

誰道春歸無覓處眠齋香霧作春昏君詩似說江南信試與梅花招斷魂

東風欺人底薄相花信無端衝雪來妙手誰知煨燼裏等閒種得臘前梅

花開莫奏傷心曲花落休矜稱面妝只憶夢爲蝴蝶去香雲宻處有春光

老夫粥後惟耽睡灰暖香濃百念消不學東門醉公子鴨鑪煙裏逞風標

鼻根無柰重香繞編處春隨夜色勻眼底狂花開底事依然看作一枝春

漫道君家四壁空衣篝沈水晚朦朧詩情似被花相惱入我香奩境界中

龍涎香

劉子暈

瘴海驪龍供素沫蠻村花露浥情滋微防鼻觀猶疑似全在鑪煙未發時

燒香曲

李商隠

鈿云蟠蟠牙比魚孔雀翅尾蛟龍須漳宮舊樣博山鑪楚嬌捧笑開芙蕖八蠶繭緜小分炷獸焰微紅隔雲母白天月澤寒未冰金虎含秋向東吐玉佩呵光銅照昏簾波日暮衝斜門西來欲上茂陵樹柏梁已失栽桃魂露庭月井大紅气輕衫薄袖當君意蜀殿瓊人伴夜深金鑾不問殘燈事何當巧吹君懷度襟灰爲土塡淸露

焚香

邵康節

安樂窩中一炷香陵晨焚意豈尋常禍如能免人須諂福若待求天可量且異緇黃徼廟貌又殊兒女裛衣裳非圖聞道至於此金玉誰家不滿堂

焚香

楊廷秀

琢瓷作鼎碧扵水削銀爲葉輕如紙不文不武火力均閉閣下簾風不起詩人自炷古龍涎但令有香不見煙素馨欲開末利折底迅龍涎和檀棧平生飽食山村味不料此香殊娬媚呼兒急取蒸木犀卻作書生眞富貴

燒香

陳去非

明窓延靜畫黙坐息諸緣聊將無窮意寓此一炷煙當時戒定慧妙供均人天我豈不淸【闕】於今醒心然鑪香裊孤碧雲縷飛數千悠然淩空去縹緲隨風還世事有過現薫性無變遷應如水中月波定還自丸

焚香

郝伯常

花落深庭日正長蜂何撩繞燕何忙匡牀不下凝塵滿消盡年光一炷香

覓香

磬室從來一物無博山惟有一香鑪而今荀令眞成癖只欠精神裊坐隅

覓香

顏博文王希深合和新香煙气淸灑不類尋常等可以爲道人開筆端消息

玉水沈沈影銅鑪裊裊煙爲思丹鳳髓不愛老龍涎皂帽眞閒客黃衣小病仙定知云屋下繡被有人眠

修香

陸放翁

空庭一炷上有神明家廟一炷曾英祖靈且祈持此而已此而不爲吁嗟已矣

香鑪

四座且莫喧願聴歌一言請說銅香鑪崔巍象南山上枝似松柏下根據銅盤雕文各異類離婁自相連誰能爲此噐公輸與魯般朱火然其中靑煙颺其間順入君懷裏四座莫不歡香風難久居空令蕙艸殘

博山香鑪

劉繪

參差郁佳麗合沓紛可憐蔽虧千種樹出沒萬重山上鏤秦王子駕鶴翔紫煙下刻盤龍勢矯首半銜連傍爲洛水麗芝蓋出巖間後有漢逰女拾翠弄全妍榮色何雜揉縟繡更相鮮麏鹿或防倚林薄香芊眠撩華如不發含薰未肯然風生玉階樹露浥曲池蓮寒虫飛夜室秋云沒曉天

博山香鑪

沈約

凝芳俟朱燎先鑄首山銅環姿信嵒防奇態實玲瓏赤松逰其上斂足禦輕鴻蛟龍蟠其下驤首盻層穹嶺側多奇樹或孤或連叢巗間有佚女垂袂似含風翚飛若未已虎視郁金雄百和淸夜吐蘭煙四面融如彼崇朝气觸石繞華嵩

樂府

詞句

玉帳鴛鴦噴沈麝【李太白】沈檀煙起盤紅霧【徐昌圖】寂寞繡屏香一縷【韋】衣惹禦鑪香【薛昭蘊】博山香炷融【戚熈震】鑪香煙冷自亭亭【李中主】香艸續殘鑪【謝希深】鑪香靜逐防絲轉【晏同叔】四和裊金鳬【秦叔度】盡日水沈香一縷玉盤香篆看徘徊【趙徳慶】金鴨香凝袖衣潤費鑪煙【周美成】朱麝堂中香長日篆煙銷香滿云窓月戶燻鑪熟水畱香繡被薰香透【元裕之】

鷓鴣天【木犀】

元裕之

桂子紛翻浥露黃桂華髙韻靜年芳薔薇水潤宮衣軟波律膏淸月殿涼云袖句海仙方情緣心事兩相忘衰蓮枉誤秋風客可是無塵袖裏香

天香【龍涎香】

王沂孫

孤嶠蟠煙層濤悅月驪宮夜采鉛水訊逺槎風夢深薇露化作斷魂心字紅瓷火還玉指一縷縈簾翠影依稀海風雲气防回嬌半醉剪靑燈夜寒花碎更好故溪飛雪小窓深閉荀令如今頓老摠忘卻尊前舊風味漫惜餘薰空篝素被

慶淸朝慢【輭香】

詹天防

紅雨爭霏芳塵生潤將春都搗成泥分明蕙風薇露花气遲遲無柰汗酥浥透溫柔鄕裏濕云癡偏廝稱霓裳霞佩玉骨冰肌誰品處誰詠處驀然地不在洎意聞欵欵生綃扇底嫩涼動个些兒似醉渾無气力海棠一色睡胭脂眞奇絕這般風韻韓壽爭知

陳氏香譜卷四

