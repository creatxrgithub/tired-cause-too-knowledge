

《書林淸話》淸葉徳輝撰

●卷一○總論刻書之益昔宋司馬溫公云「積金以遺子孫﹐子孫未必能盡守﹔積書以遺子孫﹐子孫未必能盡讀。不如積陰徳於冥冥之中﹐以爲子孫無窮之計。」吾按此數語﹐元孔行素《至正直記》亦引之﹐世皆奉爲箴言。然積徳而子孫昌大﹐或金根伏獵之見譏﹐亦非詒謀之善。故余謂積徳﹑積書二者當並重。且溫公𨿽有是言﹐而其好書亦有深癖。宋費衮《梁漫志》云「溫公獨樂園之讀書堂﹐文史萬餘卷。而公晨夕所常閱者﹐𨿽累數十年﹐皆新若手未觸者。常謂其子公休曰﹕」賈豎藏貨貝﹐儒家惟此耳﹗然當知寶惜。吾每歲以上伏及重陽間﹐視天气晴明日﹐卽設几案於當日所﹐側羣書其上﹐以曝其腦﹐所以年月𨿽深﹐終不損動。至於啟捲﹐必先視几案潔淨﹐藉以茵褥﹐然後端坐看之﹐或欲行看﹐卽承以方版﹐未嘗敢空手捧之﹐非惟手汗漬及﹐亦慮觸動其腦﹐每至看竟一版﹐卽側右手大指面襯其沿﹐而覆以次指撚面﹐撚而挾過﹐故得不至揉熟其紙。每見汝輩多以指爪撮起﹐甚非吾意。今浮圖老氏猶知尊敬其書﹐豈以吾儒反不如乎﹖當宜志之。『「是則溫公愛書﹐可云篤至。其諄諄垂誡﹐又何嘗不爲子孫計哉。𨿽然﹐吾有一說焉﹕」積金不如積書﹐積書不如積陰徳「﹐是固然矣。今有一事﹐積書與積陰徳皆兼之﹐而又與積金無異﹐則刻書是也。宋王明淸《揮麈餘話》云﹕」毋邱儉﹝按﹕毋昭裔之誤。不知王氏原誤耶﹐抑刻者誤耶。﹞貧賤時﹐嘗借《文選》於交遊間其人有難色。發憤異日若貴﹐當板以鏤之遺學者。後仕至蜀爲宰﹐遂踐其言刊之。印行書籍﹐創見於此。載陶嶽《五代史補》。﹝按﹕今通行汲古閣刻《五代史補》無此文﹐王氏所見當是原本。﹞後唐平蜀﹐明宗命太學博士李鍔書《五經》﹐仿其制作﹐刊板於國子監﹐監中印書之始。今則盛行於天下﹐蜀中爲最。明淸家有鍔書印本《五經》存焉﹐後題長興二年也。「﹝按﹕李鍔亦誤。日本有覆宋大字本《爾雅郭注》三卷﹐末題一行雲」將仕郎守國子四門博士臣李鶚書「﹐蓋宋時重刻蜀本也。然則李鍔爲李鶚﹐斷可知也。今此書有黎庶昌《古佚叢書》仿北宋刻本。﹞明焦《筆乘》續四云﹕」蜀相毋公﹐蒲津人。先爲布衣﹐嘗從人借《文選》《初學記》﹐多有難色。公嘆曰「恨余貧不能力致﹐他日稍達﹐願刻板印之﹐庶及天下學者。』後公果顯於蜀﹐乃曰﹕」今可以酬宿願矣。『因命工日夜雕板﹐印成二書﹐復雕九經﹑諸史﹐兩蜀文字由此大興。洎蜀歸宋﹐豪族以財賄禍其家者什八九。會藝祖好書﹐命使盡取蜀文籍諸印本歸闕。忽見捲尾有毋氏姓名﹐以問歐陽炯。炯曰「此毋氏家錢自造。』藝祖甚悅﹐卽命以板還毋氏。是時其書徧於海內。初在蜀雕印之日﹐眾多嗤笑。後家累千金﹐子孫祿食。嗤笑者往往從而假貸焉。左拾遺孫逢吉詳言其事如此。」﹝按﹕此爲宋人記載﹐惜原引未著書名。﹞朱彜尊等《徵刻唐宋祕本書目》凡例云「大梁周子梨莊﹐櫟園司農長公。司農世以書爲業﹐嘉隆以來﹐雕板行世﹐周氏實始其事。遊宦所至﹐訪求不遺餘力。閩謝在杭先生萬曆中鈔書祕閣﹐後盡歸司農。兩遭患難﹐數世所積﹐化爲烏有。獨此繕寫祕本二百餘種﹐梨莊極力珍護﹐巋然獨存。大抵皆今世所不數見者。」陳瑚《爲毛潛在隱居乞言小傳》云「毛氏居昆湖之濱﹐以孝弟力田世其家。祖心湖﹐父虛吾﹐皆有隱徳。子晉生而篤謹﹐好書籍。自其垂髫時卽好鋟書﹐有屈﹑陶二集之刻。客有言於虛吾者曰﹕」公拮據半生以成厥家﹐今有子不事生產﹐日召梓工弄刀筆﹐不急是務﹐家殖將落。『母戈孺人解之曰「卽不幸以鋟書廢家﹐猶賢於ヅυ六博也。』乃出橐中金助成之。書成而雕鏤精工﹐字絕魯亥﹐四方之士﹐購者雲集。於是向之非且笑者﹐轉而嘆羨之矣。」徐康《前塵夢影錄》云「汲古閣在虞山郭外十餘里﹐藏書刊書皆於是﹐今析隸昭邑界。剞劂工陶洪﹑湖孰﹑方山﹑溧水人居多。開工於萬曆中葉﹐至啟禎時﹐畱都沿江。毛氏廣招刻工﹐以《十三經》《十七史》爲主。其時銀串每兩不及七百文﹐三分銀刻一百字。所刻經﹑史﹑子﹑集﹑道經﹑釋典﹐品類甚繁。當時盜賊蜂起賴工多保家。至國初家亦因此中落。有子曰﹑曰褒﹑曰表。字斧季﹐最著名﹐卽鈔本亦精校影寫﹐風流文采﹐照映一時。下至童奴靑衣﹐亦能鈔錄。所藏書多祕籍。三十年前﹐在紫珊齋中見汲古閣圖山水掛屏﹐頗有名人筆意﹐惜忘爲何人所繪矣。」按此因刻書或子孫食其祿﹐或亂世保其家﹐或數百年板本流傳﹐令人景仰﹐故張文襄之洞《書目答問》附勸人刻書說云「凡有力好事之人﹐若自揣徳業學問不足過人﹐而欲求不朽者﹐莫如刊布古書一法。其書終古不廢﹐則刻書之人終古不泯。如歙之鮑﹑吳之黃﹑南海之伍﹑金山之錢﹐可決其五百年中必不泯滅﹐豈不勝於自著書自刻集乎﹖且刻書者﹐傳先哲之精蘊﹐啟後學之困蒙﹐亦利濟之先務﹐積善之雅談也。」文襄倡此言﹐故光緒以來﹐海內刻書之風﹐幾視乾嘉時相倍。而文襄僅在粵督任內刻《廣雅叢書》百數十種﹐自後移節兩湖幾二十年﹐吾屢以續刻爲請﹐公絕不措意。蓋是時朝野上下﹐爭以捨舊圖新﹑變法彊國爲媒進﹐一倡百和。公亦不免隨波逐流﹐忽忽至於暮年﹐亡羊補牢﹐興學存古﹐進退失據﹐喪其生平。七十生辰自撰《抱冰堂弟子記》﹐敍述本心欲學司馬溫公﹐已官中丞﹐居洛著書。嗟乎﹗溫公好書之誠且敬﹐人不可及﹐安敢效其居官著書﹐俯仰古今﹐益嘆宋賢乎遠矣。

○古今藏書家紀板本古人私家藏書﹐必自撰目錄。今世所傳﹐宋晁公武《郡齋讀書志》﹑﹝袁州本四卷﹑後志二卷﹐宋趙希弁《考異》一卷﹑《附志》一卷。一康熙壬寅海昌陳氏刻本﹐一道光十年裔孫貽端刻本。又衢州本二十卷嘉慶己卯汪士鐘刻本。﹞陳振孫《直齋書錄解題》﹝二十二卷。一武英殿聚珍版本﹐一浙江重刻武英殿聚珍版袖珍本。﹞是也。其時﹐有李淑《邯鄲圖書志》十卷﹐載《晁志》《陳錄》﹔荊南田鎬《田氏書目》六卷﹐載《晁志》﹔董《廣川藏書志》二十六卷﹐濡須《秦氏書目》一卷﹐莆田《李氏藏六堂書目》一卷﹐漳浦吳權《吳氏書目》一卷﹐莆田鄭寅《鄭氏書目》七卷﹐並載《陳錄》。諸家所藏﹐多者三萬卷﹐少者一二萬卷﹐無所謂異本重本也。自鏤板興﹐於是兼言板本﹐其例創於宋尢袤《遂初堂書目》﹐﹝一卷。一元陶九成《說郛》本﹐一道光丙午潘仕誠《海山仙館叢書》本﹐一光緒丙申盛宣懷《常州先哲遺書》本。﹞目中所錄﹐一書多至數本﹐有成都石經本﹑祕閣本﹑舊監本﹑京本﹑江西本﹑吉州本﹑杭本﹑舊杭本﹑嚴州本﹑越州本﹑湖北本﹑川本﹑川大字本﹑川小字本﹑髙麗本。此類書以正經正史爲多﹐大約皆州郡公使庫本也。同時嶽珂刻《九經三傳》﹐其《沿革例》所稱有監本﹑唐石刻本﹑﹝按﹕此開成石經。﹞晉天福銅版本京師大字舊本﹑紹興初監本﹑監中現行本蜀大字舊本﹑蜀學重刻大字本﹑中字本﹑中字有句讀附音本﹑潭州舊本﹑撫州舊本﹑建大字本﹑﹝原注﹕俗稱「無比九經」。﹞兪紹經家本又中字凡四本﹑婺州舊本﹑並興國於氏﹑建余仁仲凡二十本﹐又越中注疏舊本﹑建有音釋注疏本﹑蜀注疏本合二十三本。知辧別板本﹐宋末士大夫已開其風。明毛《汲古閣珍藏祕本書目》﹝一卷。黃丕烈《士禮居叢書》刻本。﹞注有宋本﹑元本﹑舊抄﹑影宋﹑校宋本等字﹐此乃售書於潘稼堂耒﹐不得不詳爲記載﹐以備受書者之取證﹐非其藏書全目也。當時丰道生爲華夏撰《眞賞齋賦》﹐﹝一卷。繆氏云自在龕刻本。﹞不專敍宋﹑元板書。江陰李鶚《得月樓書目》﹐﹝一卷。一金氏《粟香室叢書》本﹐一《常州先哲遺書》重編刻本。﹞亦注宋板﹑元板﹑鈔本字。國初季振宜《季滄葦書目》﹐﹝一卷。一嘉慶十年黃丕烈《士禮居叢書》刻本﹐一光緒乙亥伍紹棠《續刻粵雅堂叢書》本。﹞錢曾《述古堂藏書目》﹐﹝四卷。道光庚戌伍崇曜刻《粵雅堂叢書》本。卷首均別爲宋板書目。徐乾學《傳是樓宋元本書目》﹝一卷。光緒乙酉吳丙湘《傳硯齋叢書》刻本。﹞至以專名屬之。顧不詳其刻於何地何時﹐猶是А飲尊之意。明範氏《天一閣書目》﹐﹝十卷。嘉慶中阮元編文選樓刻本。又六卷﹐光緒乙酉薛福成編刻本﹐板存寧波。﹞載宋﹑元﹑明刻及鈔本字頗詳﹐顧編撰出自後人﹐非範氏原例。錢曾《讀書敏求記》﹝《四庫全書總目提要》存目著錄四卷。雍正四年趙孟升刻本﹐乾隆十年沈尙傑刻本﹐乾隆六十年沈氏重刻本﹐捲同。道光乙酉阮福文選樓刻本﹐據嚴氏書福樓本多數十種﹐又增《補遺》一卷。道光丙午潘仕誠《海山仙館叢書》合校沈﹑阮兩刻本﹐亦四卷。﹞號爲賞鑑家﹐《四庫存目提要》謂其但論繕寫刊刻之工拙﹐於考證不甚畱意﹐誠哉是言。吾謂卽論繕刻亦擇焉不精﹐猶門外也。自康﹑雍以來﹐宋元舊刻日稀﹐而紳士林佞宋祕宋之風﹐遂成一時佳話。乾隆四十年﹐大學士於敏中奉敕編《天祿琳瑯書目》十卷﹐分列宋板﹑元板﹑明板﹑影宋等類﹐於刊刻時地﹑收藏姓名﹑印記﹐一一爲之考證。嘉慶二年﹐以《前編》未盡及書成以後所得﹐敕彭元瑞等爲《後編》二十卷﹐﹝光緒甲申長沙王先謙合刻前後編。是爲官書言板本之始。《四庫全書提要》《浙江采集遺書總錄》﹑﹝十卷。﹞《閏集》﹐﹝一卷。乾隆三十九年浙江布政使王望編刻本。﹞亦偶及之。其後臣民之家﹐孫星衍有《祠堂書目內編》﹑﹝四卷。﹞《外編》﹝三卷。嘉慶庚午蘭陵孫忠湣祠刻板。﹞宋元舊板並同時所刻﹐分別注明。自爲《平津館鑑藏書籍記》﹑﹝三卷。﹞《補遺》﹑﹝一卷。﹞《續編》﹐﹝一卷。﹞陳宗彜又爲之編《廉石居藏書記》﹝二卷。光緒甲申章氏《式訓堂叢書》刻本。﹞吳焯有《繡谷亭薰習錄》。﹝殘稿本﹐存經部易一卷﹐集部三卷﹐近仁和吳昌綬校刻。﹞吳壽有《拜經樓藏書題跋記》﹑﹝五卷。﹞《附錄》。﹝一卷。一道光己亥蔣光煦《涉聞梓舊》刻本一光緒庚辰《式訓堂叢書》本。﹞黃丕烈有《士禮居藏書題跋記》﹑﹝六卷。光緒十年潘祖蔭刻本。﹞《續記》﹑﹝二卷。光緒二十一年江標刻本。﹞《再續》﹐﹝二卷。近日袖珍活字本﹞《百宋一廛書錄》﹐﹝一卷。殘稿本﹐近有《適園叢書》刻本。﹞顧廣圻爲作《百宋一廛賦》。﹝一卷。丕烈自爲注。一嘉慶乙丑丕烈手書《士禮居叢書》本﹐一光緒三年吳縣潘氏重刻本。﹞張金吾有《愛日精廬藏書志》﹑﹝三十六卷。﹞《續志》。﹝四卷。一道光丁亥家刻本﹐一光緒丁亥吳縣徐氏活字排印本。﹞陳有《經籍跋文》﹐﹝一卷。一道光丁酉《涉聞梓舊》本﹐一光緒庚辰《式訓堂叢書》本。﹞《簡莊隨筆》。﹝一卷。鈔本。﹞彭元瑞有《知聖道齋讀書跋尾》。﹝二卷。一家刻《恩余堂經進稿》附刻本﹐一《式訓堂叢書》本。﹞瞿中溶有《古泉山館題跋》。﹝一卷。光緒戊申江陰繆氏《藕香零拾》刻本。﹞錢泰吉有《曝書雜記》。﹝三卷。一家刻《甘泉鄕人稿》本﹐一道光丁酉蔣光煦《別下齋叢書》本﹐一同治戊辰莫友芝刻本﹐一光緒甲申《式訓堂叢書》本。﹞朱緒曾有《開有益齋讀書志》﹑﹝六卷。﹞《續》﹐﹝一卷。﹞附《金石記》。﹝一卷。光緒庚辰緒曾子崇嶧刻本。﹞陳樹杓有《帶經堂書目》。﹝五卷。近鄧氏風雨樓活字印本。﹞朱學勤有《結一廬書目》。﹝四卷。﹞光緒壬寅徳輝刻本。邵懿辰有《批注四庫全書簡明目》。﹝二十卷。無刻本。莫友芝《知見傳本書目》卽據以爲底本。﹞袁芳瑛有《臥雪廬藏書簿》。﹝四本。家藏底本。瞿鏞有《鐵琴銅劍樓書目》。﹝二十四卷。光緒三十四年鏞孫啟甲刻本。﹞丁丙有《善本書室藏書志》。﹝四十卷。光緒辛丑家刻本。﹞丁日昌有《持靜齋書目》﹑﹝四卷。﹞《續》。﹝一卷。家刻本﹐無年月。﹞莫友芝有《宋元舊本書經眼錄》﹐﹝三卷﹐附錄一卷。同治癸酉友芝子繩孫刻。﹞又有《呂阝亭知見傳本書目》。﹝四卷。宣統己酉日本田中慶活字印本。﹞楊紹和有《楹書隅錄》﹑﹝五卷。《續編》。﹝五卷。光緒甲午家刻本。﹞陸心源有《﹠lt﹔百百﹠gt﹔宋樓藏書志》﹑﹝一百二十卷。光緒壬午家刻本。﹞《續志》﹐﹝四卷。光緒壬辰刻本。﹞又有《儀顧堂題跋》﹑﹝十六卷。光緒庚辰家刻本。﹞《續跋》。﹝十六卷。光緒壬辰刻本。﹞楊守敬有《日本訪書志》﹐﹝十六卷。光緒丁酉家刻本。﹞又有《畱眞譜》。﹝十二冊。光緒辛丑模印本。﹞繆荃孫有《藝風堂藏書記》﹑﹝八卷。光緒辛丑家刻本。﹞《續記》﹐﹝八卷。癸丑家刻本。﹞又編《學部圖書館善本書目》。﹝四卷。癸丑鄧氏活字印本。﹞此外傅沅叔增湘﹑況夔笙周頤﹑何厚甫培元﹐收藏與過眼頗多﹐均有存目﹐尙未編定。蓋自乾﹑嘉至光﹑宣﹐百年以來﹐談此學者﹐鹹視爲身心性命之事﹐斯豈長恩有靈與﹐何沆瀣相承不絕如是也﹖外此諸家文集﹑日記﹑雜誌亦多涉之﹐如王士禎《居易錄》﹐﹝三十四卷。康熙辛巳刻《漁洋全集》本。﹞朱彜尊《曝書亭集》﹐﹝中多鈔本書跋。﹞何焯《義門讀書記》﹑﹝五十八卷。校書僅數種﹐乾隆辛未刻本。﹞《校注通誌堂經解目錄》﹐﹝一卷。一翁方綱《蘇齋叢書》刻本﹐一咸豐癸丑《粵雅堂叢書》本。﹞盧文召《羣書拾補》﹑﹝三十八種。乾隆庚戌抱經堂刻本。﹞又《抱經堂集》﹐﹝三十四卷。乾隆乙卯刻本。﹞錢大昕《竹汀日記鈔》﹐﹝三卷。一何氏夢華館編刻本﹐一章氏《式訓堂叢書》本。﹞顧廣圻《思適齋文集》﹐﹝十八卷。道光己酉徐渭仁《春暉堂叢書》刻本。﹞錢泰吉《甘泉鄕人稿》﹐﹝二十四卷。一咸豐甲寅海昌刻本﹐一同治壬申刻本。﹞阮元《﹛研手﹜經室外集》﹐﹝五卷。卽《四庫未收書目》《文選樓叢書》刻本。﹞蔣光煦《東湖叢記》﹐﹝六卷。咸豐元年別下齋刻本﹐光緒九年繆氏云自在龕重刻本。﹞陸心源《儀顧堂集》﹐﹝十六卷。同治甲戌刻本。﹞大抵於所見古書﹐非有考據﹐卽有題記。浸淫及於日本﹐如森立之《經籍訪古志》﹑﹝六卷。﹞《補遺》﹐﹝二卷。光緒乙酉活字印本。﹞島田翰《古文舊書考》﹐﹝四卷。明治甲辰刻本。﹞皆於宋元古鈔各書﹐考訂至爲精析。而西儒如法人伯希和﹐得惇煌鳴沙山石室古書﹐乃能辧析卷數之異同﹑刊刻之時代。上虞羅振玉撰《鳴沙山石室祕錄》﹐述其問答之詞﹐讀之令人驚嘆。吾同年友王仁俊﹐撰《惇煌石室眞迹錄》﹐﹝甲乙丙丁戊己六卷。﹞序稱英印度總督派員司待訥﹐搜石室梵夾文載歸。然則此種學術﹐將來且光被東西﹐裨助文化﹐豈止儒生占畢之業哉。

○書之稱冊古書止有竹簡﹐曰「汗簡」﹐曰「殺靑」。汗者﹐去其竹汁﹔殺靑者﹐去其靑皮。漢劉向《別錄》云殺靑者﹐直治竹作簡書之耳。新竹有汗﹐善朽蠹﹐凡作簡者﹐皆於火上炙幹之。陳楚間謂之汗﹐汗者去其汁也。而其用有二﹕一爲刀刻﹐《說文解字》云八體之刻符是也﹔一爲漆書﹐《後漢書。杜林傳》「於西州得漆書古文《尙書》一卷」﹐《晉書。束傳》「太康二年﹐汲郡人發冢﹐得竹書數十車﹐皆簡編﹐科斗文字雜寫經史」﹐又云「時人於嵩山下得竹簡一枚﹐上兩行科斗書」是也。大抵秦漢公牘文﹐多是刀刻﹐故《史記》稱蕭何爲秦之刀筆吏。漆寫多中祕書﹐故漢時經師有賄蘭臺令史攺漆書經文之事。刀刻不能攺﹐漆書則易攺﹐此二者所以有分別。然因此推見﹐周秦以前﹐竹書之用甚廣。《說文解字》篆籀等字﹐卽其明證。如篆曰「引書」﹐籀曰「讀書」﹐籍曰「簿書」﹐箋曰「識書」﹐皆從竹而各諧聲。《漢志》稱書曰多少篇﹐篇亦從竹。《說文》﹕篇﹐書也﹔一曰關西謂榜曰「篇」。而冊部﹐「扁」﹐署也﹔從戶冊者﹐署門戶之文也。榜篇之「篇」﹐卽「扁」之通借字。凡類於書者﹐皆可以從竹之字例之。《漢志》又云「劉向以中古文校歐陽﹑大小夏侯三家經文﹐《酒誥》脫簡一﹐《召誥》脫簡二﹐率簡二十五字者﹐脫亦二十五字。簡二十二字者﹐脫亦二十二字。」《春秋左傳。杜預序》疏引《鄭氏論語序》﹕《鉤命決》云《春秋》二尺四寸書之﹐《孝經》一尺二寸書之。《儀禮。聘禮》疏引《鄭氏論語序》云﹕《易》《詩》《書》《春秋》《禮》《樂》冊皆尺二寸﹐﹝當依《左傳》疏引作二尺四寸。﹞《孝經》謙半之﹐《論語》八寸策者三分居一﹐又謙焉。是班鄭所見古簡策書﹐其大小𨿽不一﹐而稱書爲一冊﹐必由簡策之冊而來。《說文解字》﹕「冊﹐符命也﹐諸侯進受於王也﹐象其札一長一短﹐中有二編之形。﹛冊﹜﹐古文冊從竹。」又竹部﹕「符﹐信也。漢制以竹長六寸﹐分而相合﹐從竹﹐付聲。」蓋一長一短相比謂之冊﹐六寸分合謂之符。故冊可推稱於符命﹐而符不可轉稱爲書冊。凡竹簡必編以繩﹐亦護以革。《史記》﹕孔子晚喜《易》﹐韋編三絕。唐虞世南《北堂書鈔》引劉向《別錄》﹕「孫子書以﹝同已殺靑簡﹐編以縹亻系繩。」《南史。王僧虔傳》「楚王冢書靑絲編」﹐然則今人言編輯﹐固猶沿其舊稱矣。冊﹐本通作策。《說文解字》﹕「策﹐馬也。」別爲一義﹐然漢人通借策作冊。《禮記。中庸》﹕「文武之政﹐布在方策。」《周禮》﹕內史「凡命諸侯及孤卿大夫﹐則策命之」。《左傳。僖二十八年》﹕「王命尹氏及王子虎內史叔興父策命晉侯爲侯伯。」《昭三年》﹕「鄭伯如晉﹐……晉侯嘉焉﹐授之以策。」是冊卽策之證。至漢末則通行以策爲冊。蔡邕《獨斷》云「策者﹐簡也。禮曰﹕不滿百文不書於策﹐其制長二尺﹐短者半之。﹝王充《論衡》云短書俗記﹐卽策之短者。劉向《戰國策敍錄》云﹕」或曰《國策》﹐或曰《國事》﹐或曰《短長》﹐或曰《事語》﹐或曰《長書》﹐或曰《修書》。「余意當時以一國之事爲一策﹐而其策有長有短﹐故又謂之短長。劉向又謂爲遊士策謀﹐蓋不知策爲簡策之義。﹞其次一長一短﹐兩編。書下附篆書﹐起年月日﹐稱『皇帝曰』﹐以命諸侯王。」劉熙《釋名》﹕「策﹐書教令於上﹐所以驅策諸下也。」《儀禮。聘禮》﹕記﹐「百名以上書於策。」《鄭注》﹕「策﹐簡也。」《正義》﹕「策是眾簡相連之稱。」然則古書以眾簡相連而成冊﹐今人則以綫裝分釘而成冊﹐沿其稱而失其義矣。﹝程大昌《演繁露》七﹕「《張蒼傳》﹕」主柱下方書。『如淳曰﹕方﹐版也。《中庸》﹕文武之政﹐布在方冊。方冊云者﹐書之於版﹐亦或書之竹簡也。通版爲方﹐連版爲冊。近者太學課試﹐曾出《文武之政布在方冊賦》﹐試者皆謂冊爲今之書冊。不知今之書冊﹐乃唐世葉子﹐古未有是也。「﹞宋陳大猷《書集傳》十二卷﹑《或問》二卷﹐前有進表云﹕」臣所編《書集傳》壹拾貳捲﹐《集傳或問》叄捲﹐繕寫成壹拾伍捲。「蓋每捲爲一冊﹐見《瞿目》。﹝瞿鏞《鐵琴銅劍樓目》﹐詳見前。玆省稱﹐他目仿此。﹞是以一卷爲一冊﹐自宋以來如此。北宋刻《史記》分三十冊﹐版心注數目。紹興二年﹐劉嶠刻《溫國文正司馬公集》八十卷﹐前有進書表云﹕八十卷計十有七冊。宋本陳《樂書》前有進表云﹕並目錄二百二十卷﹐謹繕寫成一百二十冊。影寫宋刊本唐許嵩《建康實錄》二十卷﹐末有記云﹕」江寧府嘉三年十一月開造《建康實錄》﹐並案《三國誌》《東西晉書》並《南北史》校勘﹐至嘉四年五月畢工。凡二十卷﹐總二十五萬七千五百七十七字﹐計一十策。「並見《陸志》。《白氏六帖類聚》三十卷﹐宋仁宗時刊本分十二冊﹐卷一﹑二爲第一冊﹐卷三﹑四爲第二冊﹐卷五﹑六爲第三冊﹐卷七﹑八爲第四冊﹐卷九﹑十爲第五冊﹐十一﹑十二爲第六冊﹐十三﹑十四﹑十五爲第七冊﹐十六﹑十七﹑十八爲第八冊﹐十九﹑二十﹑二十一爲第九冊﹐卷廿二﹑廿三爲第十冊﹐廿四﹑廿五﹑廿六﹑廿七爲第十一冊﹐廿八﹑廿九﹑三十爲第十二冊﹐版心有帖一至帖十二等字。見《陸跋》。當時裝訂﹐有以一卷爲一冊者﹐有以數卷爲一冊者﹐必視其書之厚薄爲之。元時書冊亦如此。孔行素《至正直記》云﹕」江西學館讀書﹐皆有成式。《四書集注》作一冊釘﹐《經傳》作一冊釘﹐《少微通鑑詳節橫馳》作一冊釘﹐《詩苑叢珠》作一冊釘﹐《禮部韻略》增注本作一冊釘。「觀此﹐則冊﹑策二字﹐在宋元間時固猶通用也。

○書之稱捲卷子因於竹帛之帛。竹謂簡﹐帛謂紙也。《墨子》云「以其所行﹐書於竹帛。」《漢書。東方朔傳》﹕「箸於竹帛。」王充《論衡》﹕「短書俗記﹐竹帛胤﹝俗本作亂。﹞文﹐非儒者所見﹐眾多非一。」是竹帛本漢時通用物矣。帛之爲書﹐便於舒捲﹐故一書謂之幾卷。凡古書﹐以一篇作一卷。﹝《漢書。藝文志》有稱若干篇者﹐竹也。有稱若干捲者﹐帛也。﹞如《六經》漢人注本﹐皆小題在上﹐大題在下。﹝如《易》首《乾卦》。《書》《堯典》在上﹐《虞書》在下。《詩》《關雎訓詁傳》在上﹐詩名在下﹐皆是。﹞果爲通連﹐則當大題在上﹐小題在下矣。捲之心必轉以圓輥﹐兩頭稍長出於捲﹐余出如車軸然。《隋書。經籍志》云「煬帝卽位﹐祕閣之書分爲三品﹕上品紅琉璃軸﹐中品紺琉璃軸﹐下品漆軸。」《舊唐書。經籍志》﹕「集賢院禦書﹐經庫皆鈿白牙軸﹐黃縹帶﹐紅牙簽﹔史庫鈿靑牙軸﹐縹帶﹐綠牙簽﹔子庫雕紫檀軸﹐紫帶﹐碧牙簽﹔集庫綠牙軸﹐朱帶﹐白牙簽。」蓋隋唐間簡冊已亡﹐存者止卷軸﹐故一書又謂之幾軸。﹝韓愈詩﹕「鄴侯家多書﹐插架三萬軸。一一懸牙簽﹐新若手未觸。」三萬軸卽三萬卷也。﹞其捲長短隨其紙料﹐亦便於雜鈔。吾嘗謂《呂氏春秋》每捲月令十二紀後﹐雜入他文四五篇﹐其義絕不可曉。後始悟所書月令後有餘幅﹐故以他文接鈔。迨攺爲刻本﹐遂仍其舊。又悟大小二《戴記》之分析﹐初本無所去取。特兄弟分執數卷﹐習之日久﹐各自爲學。而小戴先列學官﹐大戴遂微。然觀大戴三十九篇中﹐又雜出《曾子》十篇﹐益信古人鈔書﹐取便誦習。自捲並爲本﹐此義益無可考見矣。

○書之稱本書之稱本﹐必有所因。《說文解字》云「木下曰本」﹐而今人稱書之下邊曰書根﹐乃知本者﹐因根而計數之詞。北齊顏之推《顏氏家訓。書證篇》云﹕《漢書》「中外礻是福」字當從示﹐而江南書本多誤從手。《後漢書。酷吏樊曄傳》「寧見乳虎穴」﹐江南書本「穴」皆誤作「六」。杜臺卿《玉燭寶典》引《字訓》解瀹字云「其字或艸下﹐或水旁﹐或火旁﹐皆依書本。」《漢書。孔光傳》「犬馬齒﹝A128﹞」﹐顏師古注﹕「讀與耋同﹐今書本有作截字者﹐俗寫誤也。」又《外戚孝成趙皇后傳》「赫紙」﹐顏師古注﹕「今書本赫字或作擊。」是書本之稱﹐由來已久。至宋刻板大行﹐名義遂定。如嶽珂《九經三傳沿革例》﹐以書本爲一例是也。日本島田翰因謂書本爲墨版之稱﹐實爲大誤。﹝說見後《書有刻板之始》條。﹞吾謂書本由卷子摺疊而成﹐捲不如摺本翻閱之便﹐其制當興於秦漢間。《戰國策》劉向《敍錄》云「或曰國策﹐或曰國事﹐或曰短長﹐或曰事語﹐或曰長書﹐或曰修書。」意其時以一國爲一策﹐隨其策之長短﹐而名之以短長書。亦有攺策爲本者﹐《戰國策。序》髙誘注云「六國時縱橫之說﹐一曰短長書﹐一曰國本。」蓋以一國爲一本﹐猶之以前策式﹐以一國爲一策也。《太平禦覽。學部》﹝六百七卷﹞《正謬誤類》引《劉向別傳》曰「讎校者﹐一人持本﹐一人讀析﹐若怨家相對﹐故曰讎也。」夫不曰持捲﹐而曰持本﹐則爲摺本可知。魏晉以後﹐佛經梵夾大行於世﹐而其用益宏。唐釋道宣《廣宏明集》引梁阮孝緒《七錄。序》﹐其稱《七略》《漢書。藝文志》曰若干種﹐若干家﹐若干捲。引袁山松《後漢書。藝文志》亦然。至稱晉《中經簿》﹐始云四部書若干部﹐若干捲。稱晉《義熙祕閣書目》以下﹐始云若干帙﹐﹝帙卽字。﹞若干捲。所謂帙者﹐合數卷爲之﹐則摺疊之制﹐在晉時已通行。而唐人試卷之式﹐亦本此而爲之。宋趙彥衛《雲麓漫鈔》三云「釋氏寫經﹐一行以十七字爲準。故國朝試童行誦經﹐計其紙數﹐以十七字爲行﹐二十五行爲一紙。」程大昌《演繁露》七云「唐人舉進士﹐必行捲者爲緘軸﹐錄其所著文以獻主司也。其式見《李義山集》。《新書。序》曰﹕治紙工率一幅以墨爲邊準﹐﹝原注﹕今俗呼解行也。﹞用十六行式﹐﹝原注云﹕一幅攺爲墨邊十六行也。﹞率一行不過十一字。﹝原注﹕此式至本朝不用。」﹞是唐宋以下試卷之式﹐卽本佛經﹐故一本一卷﹐遂爲今日之定號。宋黃庭堅《山谷別集》十一跋張持義所藏吳彩鸞《唐韻》云「右仙人吳彩鸞書孫忄面《唐韻》凡三十七葉。此唐人所謂葉子者也。按﹕彩鸞隱居在鐘陵西山下﹐所書《唐韻》﹐民間多有。余所見凡六本﹐此一本二十九葉彩鸞書﹐其八葉後人所補。」宋張邦基《墨莊漫錄》云「裴傳奇載﹐成都古仙人吳彩鸞善書小字﹐嘗書《唐韻》鬻之。今蜀中導江迎祥院經藏﹐世稱藏中《佛本行經》六十卷﹐乃彩鸞所書﹐亦異物也。今世間所傳《唐韻》﹐猶有�旋風葉﹐字畫淸勁﹐人間往往有之。」而《演繁露》﹝十五﹞云「古書不以簡策縑帛皆爲卷軸﹐至唐始爲葉子﹐今書冊是也。然古竹牒已用疊簡爲名﹐顧唐始以縑紙卷軸攺爲冊葉耳。」然則今之書冊﹐乃唐時葉子舊稱﹐因是而變蝴蝶裝。蝴蝶裝者﹐不用綫釘﹐但以糊粘書背﹐夾以堅硬護面。以板心向內﹐單口向外﹐揭之若蝴蝶翼然。阮文達元仿宋刻《繪圖古列女傳》﹐其原書卽如此裝式。森立之《經籍訪古志補遺》祕傳眼科龍木總論十卷﹐云「應永二十七年舊粘葉本」。據云「此本爲狩谷望之舊藏﹐冊不綫釘﹐紙心粘裝﹐宋人所謂蝴蝶裝也」。吾按﹕此等裝式﹐至元初猶存。吾藏有王應麟《王會解注》《踐阼解注》﹐粘糊至今如故。後人刻地圖書﹐因合葉不便橫閱﹐多有仿其裝式者。然據阮刻《繪圖列女傳》跋云「卷末有簽條云『一本﹐永樂二年七月二十五日蘇敬叔買』。」是無論綫裝﹑蝴蝶裝﹐皆得通稱爲本矣。

○書之稱葉今俗稱書一紙爲一頁。按《說文解字》頁部首云「頭也﹐從﹛一自﹜從幾。古文﹠lt﹔旨首﹠gt﹔首如此。」是頁爲稽首之稽本字﹐於書無與也。其字又作葉﹐自有書本﹐卽有此名。《墨莊漫錄》稱吳彩鸞所書《唐韻》爲旋風葉是也。但《說文解字》艸部﹕「葉﹐艸木之葉也。從艸﹐聲。」於書葉之葉亦不相類。蓋其本字當作。《說文解字》木部﹕「﹐扁也。﹐薄也。從木﹐世聲。」而「扁」下云「扁部﹐方木也。從木﹐扁聲。《春秋傳》曰﹕扁部薦。」按今《左昭。二十五年傳》作「扁付藉」。杜注﹕「扁付﹐棺中グ牀也。﹐骸骨也。」自是之本義。其云「﹐薄也」﹐則爲書葉之。古者簡籍之式﹐或用竹﹐或用木。竹以一簡爲一葉﹐木以一版爲一。《說文解字》竹部﹕「葉﹐也﹔從竹﹐聲。﹐書僮竹﹛占﹜也﹔從竹﹐龠聲。」此竹簡從葉之證也。又片部﹕「牒﹐札也。從片﹐聲。」木部﹕「札﹐牒也。從木﹐乙聲。」此札牒從木之證也。牒之木多用﹝A081﹞。《顏氏家訓。書證篇》云「《後漢書。楊由傳》云『風吹削』﹐此是削札牘之﹝A081﹞耳。古者書誤則削之﹐故《左傳》云『削而投之』是也。或卽謂札爲削。王褒《童約》『書削代牘』﹐蘇竟書云『昔以磨研編削之才』﹐皆其證也。《詩》『伐木滸滸』﹐毛傳云﹕」滸滸﹐﹝A081﹞貌也。『史家假借爲肝字﹐俗本悉作脯臘之脯﹐或爲反哺之哺。學士因解云削脯是屏障之名﹐旣無證據﹐亦爲妄矣。此是風角占候耳。《風角書》曰「庶人風者﹐拂地揚塵轉削。』若是屏障﹐何由可轉也。」觀黃門所辧﹐知札牒之木爲﹝A081﹞木。又知木牒之牒﹐其制甚薄﹐故風可吹亦可轉。六書一訓薄﹐薄則便於翻檢﹐故一翻爲一。段玉裁注「葉」字云「小兒所書寫﹐每一﹛占﹜謂之一葉。今書一紙謂之一頁﹐或作葉﹐其實當作此﹛﹜。」按段氏知其一不知其二。﹛﹜之與牒﹐皆從聲﹐是字在﹛﹜牒之前明矣。竹簡之書﹐僅能成行﹐不能成牒。書僮之﹛占﹜﹐又其小者﹐何能謂之葉。不知﹛﹜字專爲竹﹛占﹜一﹛﹜之稱﹐牒則木牘一版之稱。一葉之葉本當作﹐亦取其薄而借用之﹐非其本義如此也。吾嘗疑葉名之緣起﹐當本於佛經之梵貝書。釋氏書言西域無紙﹐以貝多樹葉寫經﹐亦稱經文爲梵夾書。此則以一翻爲一葉﹐其名實頗符。不然﹐艸木之葉﹐於典冊之式何涉哉。

○書之稱部今人言書曰某部﹐又曰幾部。按漢史遊《急就章》云「分別部居不雜廁。」《說文解字。序》亦云「分別部居﹐不相雜廁。」此以分類爲分部﹐故稱某類爲某部。因而以一種爲一部﹐義得相同。然吾以爲本是字。《說文》竹部﹕「﹐爰也。」此爰書之名。下文云「等﹐齊簡也﹐從竹從寺。寺﹐官曹之等平也。」「範﹐法也。從竹。竹簡書也﹐聲。古法有竹刑。」爰書爲案牘文﹐其類至多﹐故以稱。卽滿字﹐今人以盈數爲滿﹐古亦如之。自後人以部爲稱﹐而之本字﹐人罕知之矣。

○書之稱函書稱函者﹐義當取於函人之函﹐謂護書也。漢時卷子裹之以袱﹐其名曰。《說文解字》﹕「﹐書衣也。」《後漢書。楊厚傳》﹕「祖父春卿﹐善圖讖學﹐爲公孫述將。漢兵平蜀﹐春卿自殺﹐臨命﹐戒子統曰﹕」吾綈中有先祖所傳《祕記》﹐爲漢家用﹐爾其修之。『「《太平禦覽》﹝六百六卷文部類﹐引宋謝靈運《書銘》﹕」懷幽捲賾﹐戢妙抱密。用捨以道﹐舒捲不失。亮惟勤玩﹐無或暇逸。「又引梁昭明太子《詠書詩》曰﹕」擢影兔園池﹐挺莖淇水側。幸雜緗囊用﹐聊因班女織。「是其制以竹織成﹐與後書所云綈帙者有別。然則同一護書﹐則竹織者當稱函矣。﹝惇煌石室所藏卷子﹐外皆以細織竹簾包之﹐蓋卽竹帙之一種。見羅振玉《鳴沙山石室祕錄》。《太平禦覽》引晉《中經簿》﹕」盛書有縑﹑靑縑﹑布﹑絹。「旣曰盛﹐則亦用函明甚。然則阮孝緒《七錄》所稱若干﹐殆亦函矣。自攺捲爲摺﹐而後盛之以函﹐因是而有書囊。《隋書。經籍志》所謂魏祕書監荀勗分爲四部﹐盛以縹囊是也。古書大率以五卷或十卷爲一。晉葛洪《西京雜記》云﹕」劉子駿《漢書》一百卷﹐無首尾。……始甲終癸﹐爲十衤失。衤失十卷﹐合爲百卷。「《梁昭明太子集》前有梁簡文帝《序》云﹕」凡二衤失﹐二十卷。「《北堂書鈔》引阮《七錄》云﹕大抵五卷以上爲一。《隋志》云﹕《周易》一十卷。陸徳明《經典釋文敍錄》﹕」《毛詩故訓傳》二十卷﹐鄭氏箋。「下接」馬融注十卷「﹐云無下。蓋失後之十卷也。唐魏徵《羣書治要》五十卷﹐目錄分五﹐亦以十卷爲一。宋刻書尙同﹐《黃記》宋咸平國子監專刻本《吳志》二十卷云﹕」閱其目錄牒文﹐自一卷至十卷分爲上衤失﹐十一卷至二十卷分爲下衤失。「眞徳秀《大學衍義》前有進表云﹕」臣書適成﹐爲卷四十有三﹐爲帙十有二。「是以四卷爲一帙﹐蓋亦視本之厚薄多少定之。總而論之﹐梁以前以裹書﹐梁以後以函書。故之名微﹐而函之名著矣。

○書有刻板之始書有刻本﹐世皆以爲始於五代馮道。其實唐僖宗中和年間已有之。據唐柳比《家訓序》﹝諸書稱引多作《柳比訓序》﹐無家字。此殿本《薛五代史。唐書明宗紀》注引。﹞云「中和三年癸卯夏﹐鑾輿在蜀之三年也。余爲中書舍人。旬休﹐閱書於重城之東南。其書多陰陽雜記﹑占夢相宅﹑九宮五緯之流﹐又有字書小學。率雕板印紙﹐浸染不可曉。」是爲書有刻板之始。先六世祖宋少保公《石林燕語》﹝八﹞云「世言雕板印書始馮道﹐此不然。但監本《五經》板﹐道爲之爾。柳比《訓序》言其在蜀時﹐嘗閱書肆。云字書小學﹐率雕板印紙。則唐固有之矣﹐但恐不如今之工。」此𨿽節載《訓序》之文﹐固信以爲唐有刻板書之證。特當時所刻印者﹐非經典四部及有用之書﹐故世人不甚稱述耳。宋朱翌《猗覺寮雜記》云「雕印文字﹐唐以前無之。唐末益州始有墨版﹐後唐方鏤《九經》。悉收人間所收經史﹐以鏤板爲正。見《兩朝國史》。」據朱氏亦謂刻板實始於唐矣。近日本島田翰撰《雕板淵源考》﹐﹝所撰《古文舊書考》之一。﹞據《顏氏家訓》稱「江南書本」﹐謂書本之爲言﹐乃對墨板而言之。又據陸深《河汾燕閒錄》引隋開皇十三年十二月八日敕「廢像遺經悉令雕板」之語﹐謂雕板興於六朝。然陸氏此語本隋費長房《三寶記》﹐其文本曰「廢像遺經﹐悉令雕撰」﹐意謂廢像則重雕﹐遺經則重撰耳。阮吾山《茶余客話》﹐亦誤以雕像爲雕板。而島田翰必欲傅合陸說﹐遂謂陸氏明人﹐逮見舊本﹐必以雕撰爲雕板。不思經可雕板﹐廢像亦可雕板乎﹖島田翰又歷引《顏氏家訓》「江南書本」﹔《玉燭寶典》引《字訓》解瀹字曰「皆依書本」﹔宋晁公武《古文尙書訓詁傳》引隋劉炫《尙書述議》曰「四奧旣宅﹐今書本奧皆作奧」﹕謂「書本」是墨板﹐爲北齊以前有刻板之證。上虞羅振玉作《鳴沙山石室祕錄記》﹐於雕本《一切如來尊勝陀羅尼經》下﹐亦從其說。吾以爲謂雕板始於唐﹐不獨如前所舉唐柳比《訓序》﹐可爲確證。唐元微之爲白居易《長慶集》作序﹐有「繕寫模勒賣於市井」之語﹐司空圖《一鳴集》九載有《爲東都敬愛寺講律僧惠確化募雕刻律疏》﹐可見唐時刻板書之大行﹐更在僖宗以前矣。若以諸書稱本﹐定爲墨版之證﹐則劉向《別傳》「校讎者一人持本」﹐後漢章帝賜黃香《淮南子》《孟子》各一本﹐亦得謂墨板始於兩漢乎﹖島田氏謂在北齊以前﹐其所援據止諸書稱本之詞﹐陸氏誤字之語﹐則吾未敢附和也。

○刻板盛於五代雕板肇祖於唐﹐而盛行於五代。薛《五代史。唐書明宗紀》﹕「長興三年二月辛未﹐中書奏請依《石經》文字刻《九經》印板﹐從之。」﹝宋王溥《五代會要》八經籍云「後唐長興三年二月﹐中書門下奏請依《石經》文字刻《九經》印板。敕令國子監集博士儒徒﹐將西京《石經》本﹐各以所業本經句度鈔寫注出﹐子細看讀。然後顧召能雕字匠人﹐各部隨帙刻印板﹐廣頒天下。如諸色人要寫經書﹐並須依所印敕本﹐不得更便雜本交錯。其年四月﹐敕差太子賓客馬縞﹑太常丞陳觀﹑太常博士段﹑路船﹑尙書屯田員外郎田敏﹐充詳勘官。兼委國子監於諸色選人中召能書人﹐端楷寫出﹐旋付匠人雕刻。每日五紙﹐與減一選。如無選﹐可減等第﹐據與攺轉官資。」﹞又《漢書。隱帝紀》﹕「乾元年五月己酉朔﹐國子監奏《周禮》《儀禮》《公羊》《谷梁》四經未有印板﹐欲集學官考校雕造﹐從之。」﹝《五代會要》云「漢乾元年閏五月﹐國子監奏﹐見在雕印板《九經》內﹐有《周禮》《儀禮》《公羊》《谷梁》四經未有印本﹐今欲集學官校勘四經文字鏤板﹐從之。」﹞宋王溥《五代會要》卷八﹝經籍﹞﹕「周廣順六年六月﹐尙書左丞兼判國子監事田敏﹐進印板《九經書》《五經文字》《九經字樣》各二部﹐一百三十冊。」﹝按﹕《會要》所采多《薛史》﹐此亦《薛史。周本紀》文﹐今本《薛史》輯自《永樂大典》﹐原文本多殘缺﹐故《會要》所引周漢事亦較《薛史》爲詳﹐或亦《薛史》原文也。王應麟《玉海》引《中興書目》云「《字樣》一卷﹐開成丁巳歲唐元度撰﹐大歷十年司業張參纂成《五經文字》﹐以類相從。開成中﹐翰林待詔唐元度加《九經字樣》﹐補所不載。晉開運末﹐祭酒田敏合二者爲一編。後周廣順三年﹐田敏進印板《九經書》《五經文字樣》各二部。」按﹕應麟所記與《會要》微有不同。《會要》言田敏所進爲《五經文字》《九經字樣》﹐而應麟謂田敏合二者爲一編。據陳振孫《直齋書錄解題》云「《九經字樣》一卷﹐往宰南城﹐出謁。有持故紙鬻於道者﹐得此書。乃古京本﹐五代開運丙午所刻也﹐遂爲家藏書籍之最古者。」是振孫所見舊刻《五經文字》《九經字樣》﹐各自爲書﹐未嘗合編也。應麟稱引﹐與《會要》《書錄》皆不符﹐非《中興書目》之誤﹐卽所見爲流俗本也。﹞「顯徳二年二月﹐中書門下奏國子監祭酒尹拙狀稱﹕」準敕校勘《經典釋文》三十卷﹐雕造印板﹐欲請兵部尙書張昭﹑太常卿田敏同校勘。『敕其《經典釋文》已經本監官員校勘外﹐宜差張昭﹑田敏詳校。「﹝按﹕顯徳二年﹐周世宗卽位之二年也。疑亦《薛史》舊文。﹞當五代兵戈ㄈ擾﹐禪代朝露之際﹐而其君若臣﹐猶能崇尙經典﹐刻板印行﹐不得謂非盛美事也。夫上有好者﹐下必有甚。其時士大夫之好事者﹐如《宋史。毋守素傳》云﹕」毋昭裔在成都﹐令門人勾中正﹑孫逢吉書《文選》《初學記》《白氏六帖》鏤版﹐守素賫至中朝﹐行於世。「其嘉惠士林﹐固有足多者。至自刻己集﹐如《薛史。和凝傳》云﹕」平生爲文章﹐長於短歌艷曲﹐尢好聲譽。有集百卷﹐自篆於版﹐模印數百帙﹐分惠於人焉。「又貫休《禪月集》﹐有王衍乾徳五年曇域後序﹐稱」檢尋槁艸及ウ記憶者﹐約一千首﹐雕刻成部「。可見其時刻板風行﹐舉之甚易。故上自公卿﹐下至方外﹐皆得刻其私集﹐流播一時。今和凝僅傳《宮詞》﹑﹝《宋朝類苑》﹝殿本薛史本傳﹖⒁﹖﹕和魯公凝有艷詞一編﹐名《香奩集》﹐凝後貴﹐乃嫁其名爲韓。今世傳韓《香奩集》﹐乃凝所爲也。凝生平著述﹐分爲《演綸》《遊藝》《孝悌》《疑獄》《香奩》《ぷ金》六集。自爲《遊藝集序》云﹕」予有《香奩》《ぷ金》二集﹐不行於世。「凝在政府避議論﹐諱其名。又欲後人知﹐故於《遊藝集序》實之。此凝之意也。《疑獄集》﹝四卷。《四庫全書。法家類》著錄云﹕」五代和凝與其子﹛﹜同撰。……陳振孫《書錄解題》稱﹕《疑獄》三卷﹐上卷爲凝書﹐中下二卷爲﹛﹜所續。今本四卷﹐疑後人所分。「而貫休《禪月集》﹐乃裒然有二十卷傳世﹐則固有幸有不幸也。若其時諸書刻本﹐自來未聞藏書家收藏。光緒庚子﹐甘肅惇煌縣鳴沙山石室出《唐韻》《切韻》二種﹐爲五代細書小板刊本。﹝載羅振玉《鳴沙山石室祕錄》。﹞惜爲法人伯希和所收﹐今已入巴黎圖書館。吾國失此環寶﹐豈非守土者之過歟﹖

○唐天刻書之僞日本水野梅曉行笥中﹐有《文選。歸去來辭》﹐捲尾刻「大唐天二年秋九月八日余杭龍興寺沙門無遠刊行」字一行。徳淸傅雲龍《纂喜廬叢書》中刻有此種殘本﹐黎庶昌跋盛稱之。據島田翰云﹐是彼國大阪西村某贗刻三種之一。三種者﹕一延喜十三年《文選》﹐一卽《歸去來辭》﹐一忘其名。用寫經故紙﹐集寫經舊字活字擺印。水野所藏﹐正是此種。傅﹑黎當梯航四達之時﹐而猶受欺如此﹐則又無怪錢遵王以日本正平本《論語集解》當髙麗本﹐而詫爲書庫中奇寶也。

○刀刻原於金石凡物之初﹐無不簡朴。艸衣卉服﹐而後有冠裳﹔巢居穴處﹐而後有宮室﹔尊А飲﹐而後有樽﹔結繩畫卦﹐而後有文字。惟刻工亦然﹐刻竹削牘﹐鏤金勒石﹐皆以刀作字之先河。然紀事多用竹木﹐﹝《漢書。東方朔傳》﹕奏三千奏牘。此古人公牘用木刻字之證。又姚方興於大航頭得《舜典》二十字﹐此亦木刻之僅存者。紀功專用金石。﹝古鼎彜金器字﹐有範鑄者﹐有刀刻者﹐漢印亦然。今之所謂單刀法者﹐卽當時刻印字也。﹞劃然二途﹐各有體也。漢末﹐蔡邕書《九經》﹐刻石鴻都太學﹐是爲以石刻經之始。自後魏三體之《尙書》《左傳》﹐唐石臺之隸書《孝經》﹐皆在開成十二經之先﹐以其時未知刻版之利便也。唐開元禦書《道徳經》﹐今易州石刻乃其舊本。以石刻子﹐殆始於此時。然實胚胎於六朝峪石幢之刻佛經。蓋魏晉以後﹐佛老大行。其刻《道徳經》﹐乃重釋老﹐非刻諸子也。故論有唐一代文治之盛﹐全在初盛之時。石刻旣繁﹐木版亦因之而出。柳比《訓序》所云﹐蜀時書肆﹐字書小學﹐率雕版印紙﹐可見當時蜀刻之廣。迨乎末造﹐五季雕匠人役﹐學有專門。《六經》《文選》大部書﹐亦遂層出不窮﹐非復墨扌紙鈔之多所濡滯矣。夫石刻氈椎﹐曠工廢日﹔裝潢衤票背﹐費亦不貲。因是羣趨於刻板之一途﹐遂開書坊之利藪﹐此亦文治藝術由漸而進之效也。吾嘗言漢儒以後有功經傳者三人﹕一爲劉歆﹐一爲蔡邕﹐一爲馮道。有劉歆之《七略》﹐班固乃得因之爲《藝文志》﹐於是經師不傳之本﹐可以睹其目而知其人﹐此功之至大者也。其次則蔡邕之刻石﹐俾士人得睹全經。馮道之刻板﹐俾諸經各有讀本。兩廡特豚之祀﹐與其爲語錄空談之儒所竊據﹐何若進此三人之饜人心志哉﹗𨿽然﹐此三人者﹐一則臣事王莽﹐一則失身董卓﹐一則爲五姓恩榮之長樂老。至今爲人口實﹐不得稍爲之寬假。是則出處之際又不可不自審已。

○板本之名稱先祖宋少保公《石林燕語》﹝八﹞云「唐以前﹐凡書籍皆寫本﹐未有模印之法﹐人以藏書爲貴。人不多有﹐而藏者精於讎對﹐故往往皆有善本。學者以傳錄之艱﹐故其誦讀亦精詳。五代馮道始奏請官鏤《六經》板印行。國朝淳化中﹐復以《史記》《前後漢》付有司摹印。自是書籍刊鏤者益多﹐士大夫不復以藏書爲意。學者易於得書﹐其誦讀亦因滅裂。然板本初不是正﹐不無訛誤。世旣一以板本爲正﹐而藏本日亡﹐其訛謬者遂不可正﹐甚可惜也。余襄公靖爲祕書丞﹐嘗言《前漢書》本謬甚﹐詔與王原叔同取祕閣古本參校﹐遂爲《刊誤》三十卷。其後劉原父兄弟﹐《兩漢》皆有刊誤。余在許昌﹐得宋景文用監本手校《西漢》一部﹐末題用十三本校﹐中間有脫兩行者﹐惜乎今亡之矣。」據此而論﹐雕板謂之板﹐藏本謂之本。藏本者﹐官私所藏﹐未雕之善本也。自雕板盛行﹐於是板本二字合爲一名。﹝宋嶽珂《九經三傳沿革例。書本》內列有晉天福銅版本﹐此板本二字相連之文。然珂爲南宋末人﹐是時版本之稱沿用久矣。﹞而近人言藏書者﹐分目錄﹑板本爲兩種學派。大約官家之書﹐自《崇文總目》以下﹐至乾隆所修《四庫全書總目提要》﹐是爲目錄之學。私家之藏﹐自宋尢袤《遂初堂》﹑明毛晉《汲古閣》﹐及康雍乾嘉以來各藏書家﹐於宋元本舊鈔﹐是爲板本之學。然二者皆兼校讎﹐是又爲校勘之學。本朝文治超軼宋元﹐皆此三者爲之根柢﹐固不得謂爲無益之事也。昔顧澗跋《蔡中郎文集》云「書以彌古爲彌善﹐可不待智者而後知矣。乃世間有一等人﹐﹝其人蕘翁門下士也。﹞必謂書毋庸講本子。噫﹗將自欺耶﹐欺人耶﹖敢書此以質蕘翁。」跋載《黃記》。蕘翁有此門下﹐亦可謂失傳衣缽矣。同年友某嘗與吾笑談﹐謂平生不知板本﹐但見其書有字卽讀。吾戲語之曰﹕君所讀書皆無字﹐是亦各明一義矣。

○版片之名稱《陸志》有元馮福京《昌國州圖志》七卷﹐福京跋後有字數行雲﹕「《昌國州圖志》板五十六片﹐雙面五十四﹐單面二﹐計印紙一百零十副﹐永爲昌國州官物﹐相沿交割者。大徳二年十一月長至日畢工。」《繆續記》有元趙氵方《春秋屬辭》二十五卷﹑《春秋補注》十卷﹑《春秋師說》二卷﹐後有洪武元年程性謹書云「右《春秋屬辭》二十五卷﹐序目跋尾共該板三百二十三片。《左氏傳補注》十卷﹐共該板一百片。《春秋師說》三卷﹐《附錄》二卷﹐共該板六十九片。總計板四百九十二片。初﹐商山義塾奉命以是書刻梓。自庚子迄癸卯﹐計會廩膳賦輸之餘﹐謄本鳩工刻板一百一十片﹐皆直學黃權視工。」此板之稱片﹐習見於元明諸書。而明《南雍經籍考》之載板片數目﹐蓋相沿久矣。

○刊刻之名義刻板盛於趙宋﹐其名甚繁。今據各書考之﹐曰雕﹑曰新雕﹑曰刊﹑曰新刊﹑曰開雕﹑曰開板﹑曰開造﹑曰雕造﹑曰鏤板﹑曰鋟板﹑曰鋟木﹑曰鋟梓﹑曰刻梓﹑曰刻木﹑曰刻板﹑曰木﹑曰繡梓﹑曰模刻﹑曰校刻﹑曰刊行﹑曰板行﹐皆隨時行文之辭﹐久而成爲習語。其曰雕者﹐《瞿目》宋刊本杜佑《通典》二百卷﹐一百五﹑六﹑八﹑九卷末有「鹽官縣雕」是也。又曰新雕﹐乃別於舊板之名。《瞿目》校宋本《管子》二十四卷﹐每卷末有墨圖記云「瞿源蔡潛道墨寶堂新雕印」是也。其曰刊者﹐《瞿目》影宋鈔本《作邑自箴》十卷﹐末有「淳熙己亥中元浙西提刑司刊」是也。又曰新刊﹐亦別於舊板之名。《天祿琳瑯》三慶元六祀孟春建安魏仲舉家塾刻《新刊五百家注音辧昌黎先生文集》是也。其曰開雕者﹐《黃書錄》宋紹興九年刻《文粹》一百卷﹐末有﹛開木﹜刻地名年月官銜﹐云「臨安府今重行開雕唐《文粹》」是也。其曰開板者﹐《張志》《瞿目》影宋本《聖宋皇新樂圖記》三卷﹐後有「皇五年十月初三日奉聖旨開板印造」二行是也。其曰開造者﹐《陸志》影宋本《建康實錄》二十卷﹐後記「江寧府嘉三年十一月開造《建康實錄》﹐並案《三國誌》《東西晉書》並《南北史》校勘﹐至嘉四年五月畢工」是也。其曰雕造者﹐《瞿目》影鈔宋本孫《律》十二卷《音義》一卷﹐末有「天聖七年四月日準敕送崇文院雕造」一行是也。其曰鏤板者﹐《瞿目》宋刊本《資治通鑑》二百九十四卷﹐「元元年十月四日奉聖旨下杭州鏤板」是也。其曰鋟板者﹐《瞿目》影宋本《補漢兵志》一卷﹐有嘉定乙亥門人王大昌跋﹐別行記云「大昌於是年九月鋟板漕廨﹐益廣其傳」是也。其曰鋟木者﹐《瞿目》宋刊本《漢雋》十卷﹐末有嘉定辛未趙時侃題記云「訪求舊本﹐再鋟木於郡齋」是也。其曰鋟梓者﹐《黃書錄》《丁志》宋刊本陸遊《渭南文集》五十卷﹐遊子跋云「鋟梓溧陽學宮」是也。其曰刻梓者﹐《天祿琳瑯》一宋廖氏世糸采堂本《春秋經傳集解》三十卷﹐卷末有印記曰「世糸采廖氏刻梓家塾」是也。其曰刻木者﹐《張志》乾道丁亥會稽太守洪適刻王充《論衡》三十卷﹐云「刻之木﹐藏諸蓬萊閣」是也。其曰刻板者﹐《黃書錄》宋刊本《產科備要》八卷跋云「淳熙甲辰刻板南康郡齋」是也。其曰木者﹐《楊錄》宋麻沙本《類編增廣黃先生大全集》五十卷﹐有麻沙鎭水南劉仲吉宅牌記云「不欲私藏﹐庸木以廣其傳」是也。其曰繡梓者﹐《張志》宋刊本趙汝愚《國朝名臣奏議》一百五十卷﹐末有淳庚戌諸王孫希氵靜跋云「屬泮宮以繡諸梓」是也。其曰模刻者﹐阮氏文選樓仿刊宋《繪圖列女傳》卷八﹐末有白文墨地木印記云「建安余氏模刻」是也。其曰校刻者﹐《張志》《錢日記》宋蔡夢弼刻《史記》一百三十卷﹐《三皇本紀》後有「建溪蔡夢弼傅卿親校刻梓於東塾」是也。其曰刊行者﹐《繆記》宋魏仲立刻本《新唐書》二百二十五卷﹐目後有牌子云「建安魏仲立宅刊行﹐士大夫幸詳察之」是也。其曰板行者。《瞿目》校宋本《管子》二十四卷﹐卷終有圖記二行雲「瞿源蔡潛道宅板行」是也。其餘官書﹐有曰校勘﹐有曰監雕﹐有曰印造。坊塾刻本﹐有曰校正﹐有曰錄正﹐有曰印行。皆刊刻前後之職﹐亦因事立名﹐各有所本。在唐末﹑宋初習見者﹐曰鏤板﹐《宋史。毋守素傳》「毋昭裔在成都﹐令門人勾中正﹑孫逢吉書《文選》《初學記》《六帖》鏤版」是也。曰雕版﹐唐柳比《訓序》言在蜀時嘗閱書肆﹐云「字書小學率雕板印紙」是也。曰印板﹐宋王溥《五代會要》云「後唐長興三年二月﹐中書門下奏請依石經文字刻《九經》印板」是也。蓋鏤板﹑雕板﹑印板皆當時通俗之名稱。其寫樣本﹐則曰篆板﹐《舊五代史。和凝傳》「有集百卷﹐自篆於板﹐模印數百帙」是也。其印行本﹐則曰墨板﹐宋朱翌《猗覺寮雜記》云「唐末益州始有墨板」是也。元明坊刻習用者﹐多曰繡梓﹐《陸續跋》《新刊惠民禦院藥方》二十卷﹐末有「南溪精舍鼎新繡梓」八字。《楊錄》建陽書林劉克常刻《新箋決科古今源流至論前集》十卷﹑《後集》十卷﹑《續集》十卷﹑《別集》十卷﹐目錄後牌記有「近因回祿之變﹐重新繡梓」等語。《楊志》《楊譜》元刊本《大廣益會玉篇》三十卷﹐目錄後方木記云「建安鄭氏鼎新繡梓」。《孫記》元版《唐詩始音輯注》一卷﹑《正音輯注》六卷﹑《遺響輯注》七卷﹐目錄後有木長印云「建安葉氏鼎新繡梓」。﹝按﹕此非元版﹐蓋入明後刻版。﹞蓋一時風气﹐喜用何種文辭﹐遂相率而爲雷同之語。勝代至今四五百年﹐書坊刻書﹐皆曰繡梓﹐亦有用新刊字者。知此類字通行日久﹐習而相忘﹐宜其不知有雕﹑鏤﹑鋟﹑等字之用矣。

●卷二○書節鈔本之始古書無刻本﹐故一切出於手鈔﹐或節其要以便流觀。如《隋志》所載梁庾仲容《子鈔》﹐其書𨿽佚不傳﹐而唐魏徵《羣書治要》﹑馬總《意林》﹐固其流派也。宋有曾忄造《類說》﹑無撰人之《續談助》﹐元有陶九成《說郛》﹐明有陸楫《古今說海》﹐其體例頗相類﹐而於卷帙少者﹐無所省刪。﹝周亮工《書影》﹕「余幼時在金陵﹐聞舊曲中老寇四家有《說郛》全部﹐以四大廚貯之。近見虎林刻本才十六套﹐每一種爲數少者尙全鐫﹐多者咸爲逸去﹐每一集有存不四五葉者。陶氏當時卽有去取﹐未必如此之簡。此刻未出時﹐博古之士多有就寇氏鈔錄者。及此刻出﹐不知者以爲《說郛》盡於此﹐更不知求其全。余嘗言﹐自刻本《說郛》出﹐而《說郛》亡矣。」﹞《四庫全書提要》入之子雜家﹑雜纂﹑雜編之屬﹐蓋本《隋志》之例。至刻本書之節鈔者﹐宋坊行有《十七史詳節》﹐托名於呂祖謙﹐然未有及於他書者。魏了翁節錄《五經正義》爲《五經要義》﹐是爲節鈔《義疏》之始。正以《義疏》過繁﹐故摘其要以便省覽﹐然未有及於經文者。乃周密《癸辛雜識》云「廖羣玉《九經》本最佳﹐凡以數十種比校﹐百餘人校正而後成。然或者惜其刪落諸經注﹐反不若《韓柳文》爲精妙。又有《三禮節》《左傳節》《諸史要略》﹐及建寧所開《文選》。其後又欲開手節《十三經注疏》﹑姚氏《戰國策》《注坡詩》﹐皆未及入梓﹐而國事異矣。」竊謂吾人讀書﹐正苦浩博。鉤玄提要﹐如魏氏之節鈔《五經正義》﹐亦未始不可爲課程。若刪節《三禮》《左傳》並及其他古書﹐此三家村學究之所爲﹐而不謂南宋末已有此陋習。然則明人如胡文煥﹑陳繼儒之流﹐又何責焉。

○巾箱本之始巾箱本之名﹐不始於有刻本時也。晉葛洪集《西京雜記》二卷﹐序云「劉子駿《漢書》一百卷﹐無首尾﹐始甲終癸﹐爲十衤失。衤失十卷﹐合爲百卷。今鈔出爲二卷﹐以裨《漢書》之闕。」爾後洪家遭火﹐書籍都盡。此二卷在巾箱中﹐嘗以自隨﹐故得猶在。《南史》﹕齊衡陽王鈞手自細書寫《五經》﹐部爲一卷﹐置於巾箱中﹐以備遺忘﹐諸王聞而爭效爲巾箱《五經》。此蓋小﹐便於隨行之本。南宋書坊始以刻本之小者爲巾箱本。宋戴埴《鼠璞》下云「今之刊印小冊謂巾箱﹐起於南齊衡陽王鈞手寫《五經》置巾箱中﹐諸王從而效之。古未有刊本﹐𨿽親王亦手自鈔錄﹐今巾箱刊本無所不備。嘉定間﹐從學官楊之奏﹐禁毀小板。近又盛行﹐第挾書非備巾箱之藏也。」觀此則宋刻巾箱全爲士子懷挾之用﹐誣此美名矣。近世所傳各經﹐宋版最小者有不分卷《九經》﹐見《天祿琳瑯後編》三。一爲婺州本《點校重言重意互注尙書》﹐捲止四寸﹐寬不及三寸﹐見《瞿目》。一爲《纂圖附音重言重意互注周禮》鄭注﹐長三寸一分﹐幅二寸﹐見《森志》。一爲京本《點校附音重言重意互注禮記》﹐長三寸半﹐寬二寸半﹐見《楊譜》。一爲淳熙三年阮氏種徳堂刻《春秋經傳集解》三十卷﹐﹝宋刻十行本﹐行十八字﹐注文雙行二十二字。﹞髙四寸八分﹐廣三寸四分。一爲《名公增修標注隋書詳節》二十卷﹐﹝宋刻十行本﹐行二十字。﹞髙三寸半﹐寬二寸﹐均見《繆續記》。吾所藏明刻小板﹐有《永嘉八面鋒》﹐長止今工部尺二寸六分﹐寬一寸七分。近則乾隆十三年姚培謙刻《世說》八卷﹐五行十一字本﹐長止今工部尺一寸八分﹐寬一寸一分。又乾隆中蘇州彭氏刻有《論》《孟》注疏兩種﹐行字極細密﹐長止今工部尺二寸﹐寬一寸七分。此皆至近時刻本。往年京師廠肆出一部﹐前無彭序﹐福山王文敏懿榮詫爲宋槧﹐以重價得之。後始悟之﹐已傳爲笑柄也。

○書肆之緣起《揚子法言。吾子》二﹕「好書而不要諸仲尼﹐書肆也﹔好說而不要諸仲尼﹐說鈴也。」此「書肆」二字見於文士著述之始。《後漢書。王充傳》﹕「常遊洛陽市肆﹐閱所賣書﹐一見輒能誦憶。」此後漢時有書肆也。梁任《答劉居士詩》「才同文錦﹐學非書肆」﹐此六朝時有書肆也。唐柳比《訓序》﹐言其在蜀時嘗閱書肆﹐云「字書小學率雕板印紙」。又呂溫《衡州集》中《上官昭容書樓歌》﹕「君不見洛陽南市賣書肆﹐有人買得研神記。」此唐時有書肆也。馬令《南唐書。魯崇範傳》﹕「崇範𨿽窶﹐九經子史世藏於家。刺史賈皓就取之﹐薦其名不報﹐皓以己緡償其直。崇範笑曰﹕」典墳天下公器﹐世亂藏於家﹐世治藏於國﹐其實一也。吾非書肆﹐何估直以償耶﹖『卻之。「此五代時有書肆也。至宋則建陽﹑麻沙之書林﹑書堂﹐南宋臨安之書棚﹑書鋪﹐風行一時。迄今如乾嘉間錢景開萃古齋﹐陶正祥﹑珠琳父子五柳居﹐以及李文藻《琉璃廠書肆記》中韋氏瑞錦堂﹐﹝舊名鑑古堂。﹞劉氏延慶堂﹐一經文人品題﹐遂得附名千古。章學誠《文史通義》援周長髮之言﹐目此輩爲」橫通「﹐著《橫通篇》以寓諷焉﹐亦可謂善於題目也已。

○刻書有圈點之始刻本書之有圈點﹐始於宋中葉以後。嶽珂《九經三傳沿革例》有圈點必校之語﹐此其明證也。《孫記》宋版《西山先生眞文忠公文章正宗》二十四卷﹐旁有句讀圈點。《瞿目》明刊本謝枋得《文章軌範》七卷﹐目錄後有門人王淵濟《跋》﹐謂「此集惟《送孟東野序》《前赤壁賦》系先生親筆批點﹐其他篇僅有圈點而無批注﹐若《歸去來辭》《出師表》並圈點亦無之」。《森志》《丁志》《楊志》宋刻呂祖謙《古文關鍵》二卷﹐元刻謝枋得《文章軌範》七卷﹐又《孫記》元版《增刊校正王狀元集注分類東坡先生詩》二十五卷﹐廬陵須溪劉辰翁批點﹐皆有墨圈點注。劉辰翁﹐字會孟﹐一生評點之書甚多。同時方虛谷回﹐亦好評點唐宋人說部詩集。坊估刻以射利﹐士林靡然向風。有元以來﹐遂及經史﹐如《繆記》元刻葉時《禮經會元》四卷﹐何焯校《通誌堂經解目》程端禮《春秋本義》三十卷﹐有句讀圈點。大抵此風濫觴於南宋﹐流極於元明。《丁志》有明嘉靖丙辰﹝三十五年。﹞刻《檀弓叢訓》二卷﹐則托名於謝疊山批點矣。《繆續記》有明刻蘇批《孟子》二卷﹐則托名於蘇老泉朱墨矣。至於《史漢評林》﹐竟成史書善本﹔歸評《史記》﹐遂爲古文正宗。習俗移人﹐賢者不免。因是愈推愈密﹐愈刻愈精。有朱墨套印焉﹐有三色套印焉﹐有四色套印焉﹐有五色套印焉﹐至是而槧刻之能事畢矣。

○刻書分宋元體字之始今世刻書字體﹐有一種橫輕直重者﹐謂之爲宋字﹔一種楷書圓美者﹐謂之爲元字。世皆不得其緣起。吾謂北宋蜀刻經史及官刻監本諸書﹐其字皆顏﹑柳體﹐其人皆能書之人。其時家塾書坊﹐𨿽不能一致﹐大都筆法整齊﹐气味古朴。如《瞿目》影鈔宋本《古文苑》九卷﹐孫岷自手跋曰「趙凡夫藏宋刻《古文苑》一部﹐紙墨鮮明﹐字畫端楷。靈均鉤摹一本﹐友人葉林宗見而異之﹐亦錄成一冊﹐藏之家塾。辛巳夏同陸敕先假歸﹐分諸童子﹐三日夜鈔畢。但存其款式耳﹐其宋字形體﹐葉本已失之也。」又《黃記》殘宋刻本《禮記》二十卷所云「字畫整齊﹐楮墨精雅」。又宋刻本《史載之方》二卷所云「字畫斬方﹐神气肅穆」。又校宋鈔本《春秋繁露》十七卷所云「鈔本爲影宋﹐字畫斬方﹐一筆不苟」。又殘宋刻本《圖畫見聞志》六卷所云「字畫方板﹐南宋書棚本如許丁卯﹑羅昭諫唐人諸集﹐字畫方板皆如是」是也。則南宋時已開今日宋體之風。光宗以後﹐漸趨於圓活一派。如《天祿琳瑯》一宋版類光宗時刻《周易》十卷所云「字畫圓活﹐刻手精整」。《陸續跋》宋槧宋印建本《北史》一百卷光宗時刻本所云「字體秀勁」。此已近於今日之元體字。而有元一代官私刻本﹐皆尙趙松雪字﹐此則元體字之所濫觴也。前明中葉以後﹐於是專有寫匡廓宋字之人﹐相沿至今﹐各圖簡易。杭世駿《欣托齋藏書記》云「宋刻兩漢書﹐板縮而行密﹐字畫活脫﹐注有遺落﹐可以補入。此眞所謂宋字也﹐汪文盛猶得其遺意。元大徳板﹐幅廣而行疏。鐘人傑﹑陳明卿稍縮小﹐今人錯呼爲宋字﹐拘板不靈﹐而紙墨之神气薄矣。」錢泳《履園叢話。藝能類》刻書一則云「刻書以宋刻爲上﹐至元時翻宋﹐尙有佳者。有明中葉﹐寫書匠攺爲方筆﹐非顏非歐﹐已不成字。近時則愈惡劣﹐無筆畫可尋矣。」錢泰吉《曝書雜記》論刻書用宋體字﹐亦引杭說﹐謂﹕「宋字濫觴於明季。汪琬﹑薛熙刻《明文在》凡例云﹕」古本均系能書之士各隨字體書之﹐無有所謂宋字也。明季始有書工專寫膚廓字樣﹐謂之宋體﹐庸劣不堪。『余嘗以此言驗所見書﹐成化以前刻本﹐𨿽美惡不齊﹐從未有今所謂宋字者﹐知《明文在》凡例之言不謬。「吾按杭氏所論﹐尙不知宋﹑元兩體之變遷。蓋宋刻﹐一種整齊方板﹐故流爲明體之膚廓﹔一種圓活秀勁﹐故流爲元體之流動。世傳明萬曆戊午﹝四十六年。﹞趙用賢刻《管子》《韓子》﹐已用今之所謂宋體字﹐想其時宋體字刻書已通行。然𨿽橫輕直粗﹐猶有楷書風範。毛氏汲古閣刻《十三經》亦然。其他各種﹐則多近於今刻書之宋字。古今藝術之良否﹐其風气不操之於紳﹐而操之於營營衣食之輩。然則今之倡言攺革大政﹑變更法律者﹐吾知其長此擾攘﹐不至於禮俗淪亡文字消滅未已也。

○翻板有例禁始於宋人書籍翻板﹐宋以來卽有禁例。吾藏五松閣仿宋程舍人宅刻本王《東都事略》一百三十卷﹐目錄後有長方牌記云「眉山程舍人宅刊行。已申上司﹐不許覆板。」其申文格式不載本書﹐其詳不可得知也。﹝此本今恆見。五松閣未知何人﹐後板歸蘇城寶華堂。《莫目》所云「蘇城汪氏有宋眉山程氏刊本﹐每葉二十四行﹐每行二十四字」者﹐卽原本也。《陸志》《丁目》均有之。﹞《楊志》宋槧本祝穆《方輿勝覽》前集四十三卷﹑後集七卷﹑續集二十卷﹑拾遺一卷﹐自序後有兩浙轉運司錄白﹕「據祝太傅宅人吳吉狀﹐本宅見刊《方輿勝覽》及《四六寶苑》《事文類聚》凡數書﹐並系本宅貢士私自編輯﹐積歲辛勤。今來雕板﹐所費浩瀚。竊恐書市嗜利之徒﹐輒將上件書版翻開﹐或攺換名目﹐或以節略《輿地紀勝》等書爲名﹐翻開攙奪﹐致本宅徒勞心力﹐枉費錢本。委實切害﹐照得雕書。合經﹝以下別起提行。﹞使臺申明﹐乞行約束﹐庶絕翻板之患。乞給榜下衢婺州雕書籍處張掛曉示﹐如有此色﹐容本宅陳告﹐乞追人毀版﹐斷治施行。奉臺判﹐備榜須至指揮。﹝以下別起提行。﹞右令出榜衢婺州雕書籍去處張掛曉示﹐各令知悉。如有似此之人﹐仰經所屬陳告追究﹐毀版施行﹐故榜。﹝以下元號年月日一行。﹞嘉熙貳年拾貳月﹝下空二格。﹞日榜。﹝以下別起提行。﹞衢婺州雕書籍去處張掛﹐﹝以下別起提行。﹞轉運副使曾﹝下空六格。﹞臺押。﹝以下別起提行。﹞福建路轉運司狀。乞給榜約束所屬﹐不得翻開上件書版﹐並同前式。更不再錄白。」《張志》舊鈔本宋段昌武《叢桂毛詩集解》三十卷﹐前有行在國子監禁止翻版公據曰「行在國子監據迪功郎新贛州會昌縣丞段維淸狀﹕維淸先叔朝奉昌武﹐以《詩經》而兩魁秋貢﹐以累舉而擢第春官﹐學者咸宗師之。山羅史君瀛嘗遣其子至來學﹐先叔以《毛氏詩》口講指畫﹐筆以成編。本之東萊《詩記》﹐參以晦庵《詩傳》﹐以至近世諸儒﹐一話一言﹐苟足發明﹐率以錄焉﹐名曰《叢桂毛詩集解》。獨羅氏得其繕本﹐校讎最爲精密﹐今其侄漕貢﹝樾﹞鋟梓以廣其傳。維淸竊惟先叔刻志窮經﹐平生精力﹐畢於此書。倘或其他書肆嗜利翻板﹐則必竄易首尾﹐增損音義。非惟有辜羅貢士鋟梓之意﹐亦重爲先叔明經之玷。今狀披陳﹐乞備牒兩浙福建路運司備詞約束﹐乞給據付羅貢士爲照。未敢自專﹐伏候臺旨。呈奉臺判牒﹐仍給本監。除已備牒兩浙路福建路運司備詞約束所屬書肆﹐取責知委文狀回申外﹐如有不遵約束違戾之人﹐仰執此經所屬陳乞﹐追板劈毀﹐斷罪施行。須至給據者﹐﹝以下別起提行。﹞右出給公據付羅貢士﹝樾﹞收執照應。淳八年七月日給。」竊謂此等括帖之書﹐本無關於功令﹐當時人門下﹐不過意圖壠斷漁利。假官牒文字以遂其罔利之私﹐此亦自來書坊禁人翻雕己書之故智也。至其他官刻諸書﹐則從無此禁例。如雍熙三年敕準雕印許愼《說文解字》﹐末附中書門下牒文云「中書門下﹝以下空四格。﹞牒﹐徐鉉等﹝以下別爲一行﹐低三格再起。﹞新校定《說文解字》﹝以下別起提行。﹞牒。奉﹝以下別起提行。﹞敕﹐許愼《說文》起於東漢﹐歷代傳寫﹐訛謬實多。六書之蹤﹐無所取法。若不重加刊正﹐漸恐失其原流。爰命儒學之臣﹐共詳篆籀之迹。右散騎常侍徐鉉等﹐深明舊史﹐多識前言﹐果能商榷是非﹐補正闕漏。書成上奏﹐克副朕心﹐宜遣雕鐫﹐用廣流布。自我朝之垂範﹐俾永世以作程。其書宜付史館﹐仍令國子監雕爲印版。依《九經》書例﹐許人納紙墨價錢收贖。兼委徐鉉等點檢書寫雕造﹐無令差錯﹐致誤後人。牒至準﹝以下別起提行。﹞敕。故牒。﹝以下元號年月日一行。﹞雍熙三年十一月﹝以下空二格。﹞日牒。﹝以下官銜人名列三行。﹞給事中參知政事辛仲甫﹑給事中參知政事呂蒙正﹑中書侍郎兼工部尙書平章事李。」﹝毛晉《汲古閣》﹑額勒布《藤花榭》﹑孫星衍《平津館》仿宋刊本﹐均載此牒。﹞乾興元年補刻《後漢志》﹐中書門下牒文云「中書門下牒﹐國子監翰林侍講學士尙書工部侍郎知審官院事兼判國子監孫奏﹕」臣忝膺朝命﹐獲次近班﹐思有補於化文﹐輒幹塵於睿覽。竊以先王典訓﹐在述作以惟明﹔歷代憲章﹐微簡冊而何見。鋪觀載籍﹐博考前聞﹐制禮作樂之功﹐世存沿襲﹔天文地理之說﹐率有異同﹐馬遷八書﹐於焉咸在﹔班固十志﹐得以備詳。光武嗣西漢而興﹐範曄繼東觀之作。成當世之茂典﹐列三史以並行。克由聖朝﹐刊布天下。𨿽紀傳之類﹐與遷﹑固以皆同﹔書志之間﹐在簡編而或闕。臣竊見劉昭注《補後漢志》三十卷﹐蓋範曄作之於前﹐劉昭述之於後。始因亡逸﹐終遂補全。綴以遺文﹐申之奧義。至於輿服之品﹐具載規程﹔職官之宜﹐各存制度。倘加鉛槧﹐仍俾雕鎪。庶成一家之書﹐以備前史之闕。伏�晉﹑《宋書》等﹐例各有志﹐獨《前後漢》有所未全。其《後漢志》三十卷﹐欲望聖慈﹐許令校勘雕印。如允臣所奏﹐乞差臣與各官同共校勘﹐兼乞差劉崇超都大管勾﹐伏候敕旨。牒。奉敕。宜令國子監依孫所奏施行﹐牒至準敕。故牒。乾興元年十一月十四日牒。右諫議大夫參知政事魯﹑給事中參知政事呂﹑中書侍郎兼禮部尙書平章事王﹐守司徒兼侍中……「﹝蔣光煦《東湖叢記》載此牒。案李燾《資治通鑑長編》﹕眞宗乾興元年秋七月辛未﹐王曾加中書侍郎平章事﹐呂夷簡爲給事中﹐魯宗道爲右諫議大夫並參知政事。據此﹐則牒尾魯爲宗道﹐呂爲夷簡﹐王爲曾。惟守司徒兼侍中以下有缺﹐不能詳爲何人。又是年十二月乙巳﹐以內殿崇班皇甫繼明同勾管三館祕閣公事。咸平中﹐初命劉崇超監三館祕閣圖籍﹐其後因循與判館聯署掌事﹐時論非之。崇超素與王欽若厚善﹐丁謂爲相﹐惡之。用繼明以分其權﹐更號監圖籍曰勾當公事。﹞紹聖三年開雕《千金翼方》《金匱要略方》《王氏脈經》《補注本艸》《圖經本艸》等五件醫書﹐末附國子監牒文云﹕」國子監﹝以下提行。﹞準﹝以下空一格。﹞監關準尙書禮部符﹐準紹聖元年六月二十五日﹝以下提行。﹞敕。中書省尙書省送到禮部狀﹐據國子監狀﹐據翰林醫學本監三學看治任仲言狀。伏睹本監先準﹝以下提行。﹞朝旨﹐開雕小字《聖惠方》等共五部出賣﹐並每節鎭各十部﹐余州各五部﹐本處出賣。今有《千金翼方》《金匱要略方》《王氏脈經》《補注本艸》《圖經本艸》等五件醫書﹐日用而不可闕。本監𨿽見印賣﹐皆是大字﹐醫人往往無錢請買﹐兼外州軍尢不可得。欲乞開作小字﹐重行校對出賣﹐及降外州軍施行。本部看詳。欲依國子監申請事理施行﹐伏候指揮。六月二十三日奉﹝以下提行。﹞聖旨﹐依。奉敕如右。牒到奉行。都省前批六月二十六日未時付禮部施行。仍關合屬去處主者。一依﹝以下提行。﹞敕命指揮施行。﹝以下元號年月日一行。﹞紹聖三年六月﹝以下空二格。﹞日雕。﹝以下列官銜人名八行。﹞集慶軍節度推官監國子監書庫向﹝宗恕﹞﹑承務郎監國子監書庫曾﹝繰﹞﹑延安府臨眞縣令監國子監書庫鄧﹝平﹞﹑潁川萬壽縣令監國子監書庫郭﹝直卿﹞﹑宣義郎國子監主簿王﹝仲﹑通直郎國子監丞武騎尉檀﹝宗益﹞﹑朝散郎守國子監司業上輕車都尉賜緋魚袋趙﹝挺之﹞﹑朝奉郎守國子司業兼侍講云騎尉龔﹝原﹞。「﹝光緒癸巳﹐宜都楊守敬爲宗人某仿宋嘉定何大任刊本載此牒。﹞又紹興壬子福建庾司刻《六經疏義》﹐後載三山黃唐識語云﹕」《六經疏義》﹐自京監蜀本皆省正文及注﹐又篇章散亂﹐覽者病焉。本司舊刊《易》《書》《周禮》﹐正經注疏﹐萃見一書﹐便於披繹﹐它經獨闕。紹興辛亥仲冬唐備員司庾。遂取《毛詩》《禮記》疏義﹐如前三經編匯﹐精加讎正﹐用鋟諸木﹐庶廣前人之所未備。乃若《春秋》一經﹐顧力未暇﹐姑以貽同志云。壬子秋八月三山黃唐謹識。「﹝載《森志》足利學藏宋槧本《尙書注疏》二十卷。《楊志》亦載此書﹐云是紹熙壬子﹐《七經考文》於《禮記》後誤」熙「爲」興「。阮氏《十三經校勘記》遂謂合疏於注﹐在南北宋之間﹐又爲山井鼎之所誤也。余按日本山井鼎《七經孟子考文物觀補遺左傳》下云﹕《禮記》有三山黃唐跋﹐其言曰﹕」本司舊刊《易》《書》《周禮》﹐正經注疏﹐萃見一書﹐便於披繹﹐它經獨闕。紹興辛亥﹐遂取《毛詩》《禮記》疏義﹐如前三經編匯﹐精加讎正。乃若《春秋》一經﹐顧力未暇﹐姑以貽同志。「此與《尙書》後識語同作紹興﹐並非紹熙之訛。楊氏所見本有補鈔﹐殆傳寫誤耳。﹞嘉定丙子興國軍學刻《五經》﹐聞人模書後云﹕」本學《五經》舊板﹐乃僉樞鄭公﹝仲熊﹞分教之日所刊﹐實紹興壬申歲也。歷時浸久﹐字畫漫滅﹐且缺《春秋》一經。嘉定甲戌夏﹐有孫緝來貳郡﹐嘗商略及此。但爲費浩瀚﹐未易遽就。越明年﹐司直趙公﹝師夏﹞﹐易符是邦。﹝模﹞因有請﹐慨然領略。卽相與捐金出粟﹐﹝模﹞亦撙節廩士之餘﹐督工鋟木。書將成﹐奏院葉公﹝凱﹞下車觀此﹐且惜《五經》舊板之不稱。﹝模﹞於是並請於守貳﹐復得工費﹐更帥主學糧幕掾沈﹝景淵﹞同計置而更新之。乃按監本及參諸路本而校勘其一二舛誤﹐並考諸家字說而訂正其偏旁點畫。粗得大槪﹐庶或有補於觀者云。嘉定丙子年正月望日聞人﹝模﹞敬書。「﹝載楊守敬《畱眞譜》。﹞凡若此者﹐大都敍述刻書之由﹐並無禁人翻板之語。可見當時一二私家刻書﹐陳乞地方有司禁約書坊翻板﹐並非載在令甲﹐人人之所必遵。特有力之家﹐聲气廣通﹐可以得行其志耳。𨿽然﹐此風一開﹐元以來私塾刻書﹐遂相沿以爲律例。吾藏元陳﹛宀呆﹜刊黃公紹《古今韻會舉要》三十卷﹐前有長方木牌記云﹕」﹛宀呆﹜昨承先師架閣黃公在軒先生委刊《古今韻會舉要》﹐凡三十卷。古今字畫音義﹐然在目﹐誠千百年間未睹之祕也。今繡諸梓﹐三復讎校﹐並無訛誤﹐願與天下士大夫共之。但是編系私著之文﹐與書肆所刊見成文籍不同。竊恐嗜利之徒﹐攺換名目﹐節略翻刻﹐纖毫爭差﹐致誤學者。已經所屬陳告乞行禁約外﹐收書君子﹐伏幸藻鑑。後學陳﹛宀呆﹜謹白。「﹝《陸志》《繆記》並同。﹞是則肆估翻刻他人書板﹐誠有害於士林。宋時文綱甚寬﹐故官書均未申禁。世風日降﹐遇有風行善本﹐無不展轉翻雕﹐則又無怪刻書者之防範增嚴矣。

○宋建安余氏刻書閩中造紙印書﹐宋時極盛。嶽珂《九經三傳沿革例》﹐卽有建本之名。乾隆四十年正月丙寅﹐諭軍機大臣等﹕「近日閱米芾墨迹﹐其紙幅有『勤有』二字印記﹐未能悉其來歷。及閱內府所藏舊版《千家注杜詩》﹐向稱爲宋槧者﹐捲後有『皇慶壬子余氏刊於勤有堂』數字。皇慶爲元仁宗年號﹐則其版是元非宋﹔繼閱宋版《古列女傳》﹐書末亦有『建安余氏靖安刊於勤有堂』字樣﹐則宋時已有此堂。因考之宋嶽珂相臺家塾論書板之精者﹐稱建安余仁仲﹐𨿽未刊有堂名﹐可見閩中余板﹐在南宋久已著名﹐但未知北宋時卽行勤有堂名否﹖又他書所載﹐明季余氏建版猶盛行﹐是其世業流傳甚久。近日是否相沿﹐並其家刊書始自何年﹐及勤有堂名所自﹐詢之閩人之官於朝者﹐罕知其詳。若在本處查考﹐尙非難事。著傳諭鐘音﹐於建寧府所屬訪查余氏子孫﹐見在是否尙習刊書之業﹐並建安余氏自宋以來刊印書板源流﹐及勤有堂於何代何年﹐今尙存否。或遺迹已無可考﹐僅存其名﹐並其家在宋曾否造紙﹐有無印記之處﹐或考之志乘﹐或徵之傳聞﹐逐一查明。遇便覆奏。此系考訂文墨舊聞﹐無關政治。鐘音宜選派誠妥之員﹐善爲詢訪﹐不得稍涉張皇﹐尢不得令胥役等借端滋擾﹐將此隨該督奏摺之便﹐諭令知之。」尋據覆奏﹕「余氏後人余廷等呈出族譜﹐載其先世自北宋建陽縣之書林﹐卽以刊書爲業。彼時外省板少﹐余氏獨於他處購選紙料﹐印記勤有二字﹐紙板俱佳﹐是以建安書籍盛行。至勤有堂名﹐相沿已久。宋理宗時﹐有餘文興﹐號勤有居士﹐亦系襲舊有堂名爲號﹐今余姓見行紹慶堂書集﹐據稱卽勤有堂故址﹐其年已不可考」云云。此當時鐘音覆奏大略也。《天祿琳瑯後編》二《儀禮圖》﹕「序後刻『崇化余志安刊於勤有堂』。按宋板《列女傳》載建安余氏靖安刊於勤有堂﹐乃南北朝余祖煥﹐始居閩中﹐十四世徙建安書林﹐習其業。二十五世余文興﹐以舊有勤有堂之名﹐號勤有居士。蓋建安自唐爲書肆所萃﹐余氏世業之﹐仁仲最著﹐嶽珂所稱建余氏本也。」吾按余氏所刻之書﹐今有翻板可考者﹕一﹑孫星衍仿刻《唐律疏議》前釋文序後有「至正辛卯十一年重校」一行﹐又有長方木印記云「崇化余志安刊於勤有堂」﹐《疏議序》後有艸書「至順壬申五月印」一行﹐卷終有「考亭書院學生餘資編校」一行。一﹑阮文達元仿刻《繪圖古列女傳》﹐目錄後有外方內圓木印記﹐中刻艸書「建安余氏」四字﹐卷二﹑卷三後有「靜庵余氏模刻」一行﹐卷五後有「余氏勤有堂刊」一行﹐卷八後有墨地白文木記「建安余氏模刻」一行。一﹑汪中仿刻《春秋公羊經傳解詁》﹐卷首何休序後有合刻公谷二傳緣起六行﹐末題云「紹熙辛亥﹝二年﹞孟冬朔日建安余仁仲敬書」﹔卷一後有經若干字﹑注若干字﹑音義若干字三行﹐又「余氏刊於萬卷堂」一行﹔卷二有「余仁仲刊於家塾」一行﹐字數如前﹔卷三至末無餘地﹐字數刻匡邊外﹐無校刊一行﹔卷四有「仁仲比校訖」一行﹐字數如前﹔卷五至末無餘地﹐字數作兩行擠刻本行下﹐無校刊一行﹔卷六有「余仁仲刊於家塾」一行﹐字數如前﹔卷七有「仁仲比校訖」一行﹐字數如前﹔卷八至末餘二行﹐字數兩行擠小刻一行﹐「仁仲比校訖」一行﹔卷九有「余仁仲刊於家塾」一行﹐字數如前﹔卷十至末餘二行﹐字數擠小作兩行刻本行下﹐無校刊一行﹔卷十一﹑卷十二有「仁仲比校訖」一行﹐字數如前。一﹑黎庶昌仿刻《春秋谷梁經傳》範寧集解序後有隸書小木印記曰「余氏萬卷堂藏書記」﹔卷一字數三行﹐又「仁仲比校訖」一行﹔卷二有「余仁仲刊於家塾」一行﹐字數如前﹔卷三有「仁仲比校訖」一行﹐字數如前﹔卷四有「余仁仲刊於家塾」一行﹐字數如前﹔卷五﹑卷六均如前﹔卷七﹑卷八有「仁仲比校訖」一行﹐字數如前﹔卷九至末餘二行﹐字數及「余仁仲刊於家塾」二行﹔卷十有「仁仲比校訖一行」﹐字數如前﹔卷十一至末餘二行﹐字數及「余仁仲比校訖」刻二行﹔卷十二字數三行﹐後有「國學進士余仁仲校正﹐國學進士劉子庚同校﹐國學進士陳幾同校﹐國學進士張甫同校」四行﹐又頂格刻「奉議郎簽書武安軍節度判官廳公事陳應行參校」一行﹐餘地有隸書小木印記曰「余氏萬卷堂藏書記」﹐下又有「癸丑﹝按癸丑爲紹熙四年。﹞仲秋重校訖」一行。又有他書可證者﹕一﹑宋板《周禮鄭注陸音義》十二卷﹐每捲後或載「余仁仲比校」﹐或「余氏刊於萬卷堂」﹐或「余仁仲刊於家塾」﹐卷末記經﹑注﹑音義字數﹐見《天祿琳瑯》一。一﹑宋板《禮記》﹐每捲有「余氏刊於萬卷堂」﹐或「余仁仲刊於家塾」﹐或「仁仲比校訖」﹐見《天祿琳瑯後編》二。此𨿽未載刊刻年月﹐蓋必與公谷同時﹐所謂余氏《九經》本也。一﹑宋黃倫《尙書精義》五十卷﹐前有「建安余氏萬卷堂刊行」小序﹐又有「淳熙庚子﹝七年。﹞臘月朔旦建安余氏萬卷堂謹書」﹐見《張志》《瞿目》《陸志》《陸跋》。﹝文淵閣傳鈔本。﹞一﹑宋髙承《重修事物紀原》二十六卷目錄二卷﹐末云「慶元丁巳之歲建安余氏刊」﹐見《陸志》﹐此南宋時刻也。一﹑《增注太平惠民和劑局方》三十卷﹐末有「大徳甲辰﹝八年。﹞余志安刊於勤有書堂」一行﹐見《楊譜》。一﹑元板《分類補注李太白詩集》二十五卷﹐目錄後有「建安余志安刊」篆書木記﹐板心有「至大辛亥﹝四年。﹞三月刊」字﹐見陳編《廉石居記》《張續志》《瞿目》《丁志》《森志》。﹝《志》辛亥作庚戌。﹞一﹑《集千家注分類杜工部詩》二十五卷﹐門類目錄後有「皇慶壬子」﹝元年。﹞鐘式木記﹑勤有堂鑪式木記﹐傳序碑銘後有「建安余氏勤有堂刊」篆記﹐詩題目錄﹑卷二十五後﹐皆別行刊「皇慶壬子余志安刊於勤有堂」﹐見《天祿琳瑯》六﹑《孫記》《瞿目》。一﹑《書蔡氏傳輯錄纂注》六卷﹐引用諸家姓氏後有鐘形圖記曰「延戊午」﹑﹝五年。﹞鼎形圖記曰「勤有堂」﹐皆篆書﹔《綱領》末葉板心有「延己未正月印」七字行書﹐後半葉有「建安余氏勤有堂刊」八字篆書墨圖記﹔卷末有「男眞卿編校﹐侄濟卿登卿同校﹐建安余志安刊行」三行﹐見《瞿目》《莫錄》《陸志》。﹝云﹕按元翠巖精舍刊本﹐引用諸書後有「建安後學余安定編校」一行。《儀顧堂續跋》云「鼎書成於至大戊申﹐至延戊申而余仁仲刊於勤有堂。至正甲午﹝十四年﹞﹐劉廷佐刊於翠巖精舍﹐皆建寧府麻沙坊本也。」按延有戊午無戊申﹐陸蓋誤記。且刻書者爲余志安﹐非余仁仲也。﹞一﹑《國朝名臣事略》十五卷﹐目錄後有「元統乙亥余志安刊於勤有書堂」﹐見《張志》《瞿目》《陸志》《陸集》。﹝按﹕元統止癸酉﹑甲戌二年﹐乙亥乃至元元年﹐此誤。﹞一﹑《輔廣詩童子問》十卷﹐末有「至正甲申﹝四年。﹞上元」印記﹐又有「崇化余志安刻於勤有堂」印記﹐見《森志》。一﹑《書蔡氏傳旁通》六卷﹐捲目後有墨記云「崇化余志安刻於勤有堂」﹐末又有「至正乙酉﹝五年。﹞歲四月餘氏勤有堂印行」墨記﹐見《張志》《瞿目》《陸跋》。一﹑《漢書考正》《後漢書考正》六冊﹐卷末有「至正三年勤有堂刊」木記﹐見《丁志》。﹝影元本。﹞此元時刻也。一﹑《儀禮圖》十七卷﹑《儀禮旁通圖》一卷﹐自序後有「崇化余志安刊於勤有堂」﹐見《張志》。一﹑宋葛長庚《瓊白玉蟾集》八卷﹐前題「建安余氏刊於靜庵」﹐﹝靜庵與靖庵疑卽一人。﹞見《瞿目》《丁志》﹐此亦元刻無年月者也。吾因悟余氏刻書堂名﹐各有分別﹐如萬卷堂則爲余仁仲刊書之記﹐勤有堂則爲余志安刊書之記。其刻《列女傳》之靖庵亦題勤有堂﹐則或爲志安別號也。宋時又有建安余恭禮宅﹐於嘉定丙子﹝九年。﹞刻《活人事證方》二十卷﹔建安余唐卿宅﹐於寶癸丑﹝元年。﹞刻《許學士類證普濟本事方》十卷﹐又《後集》十卷﹐則稱夏淵余氏明經堂﹕均見《森志》《楊志》。元時有建安余氏勤徳堂﹐於至正甲申﹝四年。﹞仲夏刊《增修互注禮部韻略》五卷﹐亦稱余氏勤徳書堂﹐刻《廣韻》五卷﹐無元號刊刻年月﹕均見《森志》《楊譜》。又有建安余氏雙桂書堂﹐刻《廣韻》五卷﹐見《陸續跋》《楊譜》。疑皆子孫分肆﹐世業有名者也。夫宋刻書之盛﹐首推閩中。而閩中尢以建安爲最﹐建安尢以余氏爲最。且當時官刻書亦多由其刊印。觀《瞿目》載胡炳文《朱子四書通》二十六卷﹐後有張存中跋﹐稱「泰定三年﹐存中奉浙江儒學提舉志行楊先生命﹐以胡先生《四書通》大有功於朱子﹐委令賫付建寧路建陽縣書坊刊印﹐志安余君命工繡梓﹐度越三稔始克就」云云。可證余氏刻書爲當時推重﹐宜其流傳之書﹐爲收藏家所寶貴矣。

○南宋臨安陳氏刻書之一南宋臨安業書者﹐以陳姓爲最著。諸家藏書志﹑目﹑記﹑跋﹐載睦親坊棚北大街陳解元﹐或陳道人﹐或陳宅書籍鋪刊行印行者﹐以唐宋人詩文小集爲最多。元方回《瀛奎律髓》四十二寄贈類劉克莊《贈陳起》云「陳侯生長繁華地﹐卻似蕓居自沐薰。煉句豈非林處士﹐鬻書莫是穆參軍。雨檐兀坐忘春去﹐雪屋淸談至夜分。何日我閒君閉肆﹐扁舟同泛北山云。」注﹕「此所謂賣書陳彥才﹐亦曰陳道人。寶慶初﹐以『秋雨梧桐皇子府﹐春風楊柳相公橋』詩﹐爲史彌遠所黥。詩禍之興﹐捕敖器之﹑劉潛夫等下大理獄。時鄭淸之在瑣闥﹐止之。予及識此老﹐屢造其肆。別有小陳道人﹐亦爲賈似道編管。」﹝宋周密《齊東野語》﹕寶慶間﹐李知孝爲言官﹐與曾極景建有隙﹐每欲尋釁以扳之。適極有《春》詩云「九十日春晴日少﹐一千年事亂時多。」刊之《江湖集》中﹐因復攺劉子《汴京紀事》一聯云「秋雨梧桐皇子宅﹐春風楊柳相公橋」﹐以爲指巴陵及史丞相。及劉潛夫《黃巢戰場》詩曰「未必朱三能跋扈﹐只緣鄭五欠經綸。」遂皆指爲謗訕﹐同時被累者﹐如敖陶孫﹑周之璞﹑趙師秀及刊詩陳起﹐皆不免焉。﹞又趙師秀《贈賣書陳秀才》云「四圍皆古今﹐永日坐中心。門對官河水﹐檐依柳樹陰。每畱名士飲﹐屢索老夫吟。最感春燒盡﹐時容借檢尋。」注﹕「陳起﹐字宗之。睦親坊賣書開肆﹐予丁未至行在所﹐至辛亥凡五年﹐猶識其人﹐且識其子。今近四十年﹐肆毀人亡﹐不可見矣。」方回以睦親坊陳道人爲陳宗之起﹐乃親識其人﹐確有可據。影宋本周弼《汶陽端平詩雋》四卷﹐爲菏澤李﹝B193﹞和父選﹐前有李序云「伯弼十七八時﹐卽博聞彊記﹐侍乃翁晉仙﹐已好吟。洎長﹐而四十年間宦遊吳楚江漢﹐足迹所到﹐聲騰名振。但卷帙稍多﹐因摘其坦然者兼集外所得者近二百首﹐目爲《端平詩雋》﹐續蕓陳君書塾入梓﹐同好者便於看誦」云云。序後有「臨安府棚北大街陳解元書籍鋪印行」一條。﹝顧修《南宋羣賢小集》二十一冊。《丁志》並同。﹞據此﹐則陳解元號續蕓﹐與陳彥才起別爲一人﹐不待辧矣。考起所開書肆﹐名蕓居樓。吳文英《夢窗丙稿。丹鳳吟賦贈陳宗之蕓居樓》云「麗錦長安人海﹐避影繁華﹐結廬深寂。燈窗雪戶﹐光映夜寒東壁。心雕鬢攺﹐鏤冰刻水﹐縹簡離離﹐風簽索索。怕遣花虫蠹粉﹐自采香蕓薰架﹐香泛纖碧。更上新梯﹐窈窕暮山﹐淡著城外色。舊雨江湖遠﹐問桐陰門巷﹐燕曾相識。吟壺天小﹐不覺翠蓬云隔。桂斧月宮三萬手﹐計元和通籍。軟紅滿路﹐誰聘幽索客。」則「續蕓」爲「續蕓居」而名﹐卽此可證﹐且可斷定卽蕓居之子。何也﹖宋危稹《巽齋小集》﹝顧刻小集第一冊。﹞有《贈書肆陳解元》云「巽齋幸自少人知﹐飯飽官閒睡轉宜。剛被傍人去饒舌﹐刺桐花下客求詩。兀坐書林自切磋﹐閱人應似閱書多。未知買得君書去﹐不負君書人幾何﹖」又朱繼芳《靜佳乙稿》﹝顧刻《小集》十二冊。﹞《贈續蕓》云「誰謂蕓居死﹐餘香解返魂。六丁將不去﹐孤子續猶存。科斗三生債﹐覃魚再世冤。向來詩作祟﹐揮淚對人言。」是續蕓爲蕓居子﹐朱詩已明言之。但有謂卽陳思者﹐顧修刻《南宋羣賢小集》﹐題宋陳起編﹐前有王昶序云「起父子又撰《寶刻叢編》《寶刻匯編》二書﹐皆能收采古今碑版﹐頗爲淵博。」按﹐王昶云「起父子」﹐不知何所指名﹐亦不知何所依據。今世行《寶刻匯編》不題撰人﹐而《寶刻叢編》則題宋陳思撰。王殆以起﹑思爲父子耳。姚覲元刻宋嶽珂《棠湖詩稿》附錢儀吉《跋》云「卷末稱臨安府棚北大街陳氏印行者﹐卽書坊陳起解元也。曹斯棟《稗販》﹐以《南宋名賢遺集》刊於臨安棚北大街者爲陳思﹐而謂陳起自居睦親坊。然余所見名賢諸集﹐亦有稱『棚北大街睦親坊陳解元書籍鋪印行』者﹐是不爲二地﹐且起之字蕓居﹐思之字續蕓﹐又疑思爲起之後人也。」按續蕓爲陳起之子﹐證以朱繼芳詩﹐固無可疑。但是否卽思﹐則無確證。且以南宋諸人贈起詩﹐及思所著書諸名人序首考之﹐皆無所推鞫。許《梅屋槁》﹝顧刻《小集》第四冊。﹞《贈陳宗之》云「六月長安熱似焚﹐ㄩ中淸趣總輸君。買書人散桐陰晚﹐臥看風行水上文。」又《梅屋四稿》﹝顧刻《小集》第四冊。﹞有《陳宗之疊寄書籍小詩爲謝》云「江海歸來二十春﹐閉門爲學轉辛勤。自憐兩鬢空成白﹐猶喜雙眸未肯昏。君有新刊須寄我﹐我逢佳處必思君。城南昨夜聞秋雨﹐又拜新涼到骨恩。」﹝簡齋詩﹐一涼恩到骨。﹞又《融居小綴》﹝顧刻《小集》第四冊。﹞有《宗之惠梅窠冰玉箋》云「百幅吳冰千蕊雪﹐對吟終日不成詩。憶君同在孤山下﹐商略春風弄筆時。」葉紹翁《靖逸小集》﹝顧刻《小集》第七冊。﹞《贈陳宗之》云「官河深水綠悠悠﹐門外梧桐數葉秋。中有武林陳學士﹐吟詩消遣一生愁。十載京塵染布衣﹐西湖煙雨與心違。隨車尙有書千卷﹐擬向君家賣卻歸。」又《夏日從陳宗之借書偶成》五律一首云「自從春去後﹐少省出柴扉。樹暗鴉巢隱﹐檐空燕迹稀。憶山憐有夢﹐當暑詠無衣。案上書堆滿﹐多應借得歸。」《前賢小集拾遺》﹝顧刻本大題下云「錢唐陳起宗之編」。﹞鄭立之斯立《贈陳宗之》云「昔人耽隱約﹐屠酤身亦安。矧伊叢古書﹐枕籍於其間。讀書博詩趣﹐鬻書奉親歡。君能有此樂﹐冷淡世所難。我本抱孤尙﹐爲貧賦彈冠。欲和南薰琴﹐秋風戒寒。恬無分外想﹐剩有日晷間。閱書於市廛﹐得君羈思寬。誦其所爲詩﹐刻苦雕肺肝。陶韋淡不俗﹐郊島深以艱。君勇欲兼之﹐日夜吟辛酸。京華聲利窟﹐車馬如浪翻。淡妝誰爲容﹐古曲誰爲彈﹖桐陰覆月色﹐靜夜獨往還。人皆掉臂過﹐我自刮眼看。百年適志耳﹐豈必身是官。不見林和靖﹐淸名載孤山。」又黃佑甫順之《贈陳宗之》云「羨君家闕下﹐不踏九衢塵。萬卷書中坐﹐一生閒裏身。貪詩疑有債﹐閱世欲無人。昨日相思處﹐桐花爛漫春。」又杜子野耒《贈陳宗之》云「往年曾見趙天樂﹐數說君家書滿牀。成捲好詩人借看﹐盈壺名酒母先嘗。對門欲見桐陰合﹐隔壁應聞蕓葉香。老不愛文空手出﹐從今煩爲蓄仙方。」又周晉仙文璞《贈陳宗之》云「伊吾聲裏過年年﹐收拾旁行亦可憐。頻嗅蕓香心欲醉﹐爲尋脈望眼應穿。哦詩苦似悲秋客﹐收價淸於賣卜錢。吳下異書渾未就﹐每逢佳處輒流連。」又黃元易簡《秋懷寄陳宗之》云「秋聲四壁動﹐寒事日。紅剝林間子﹐靑除架底陰。積閒殊有味﹐安拙本無心。獨愧陳徵士﹐賒書不問金。」又起編《江湖後集》二十二﹐兪桂《謝蕓居惠歙石廣香》云「家無長物只書卷﹐又無良田惟破硯。寥寥此道人共嗤﹐君獨相憐復相善。鄴侯架上三萬簽﹐半是平生未曾見。一癡容借印疑似﹐畱客談玄坐忘倦。探懷忽出片石方﹐雙池絲刷���。��溪深古坑遠﹐論新品舊殊未遑。慷慨珍�意何永﹐更配番禺心字餅。歸來喜歡舉廢典﹐春雨書樓深靜。手鈔羲經誤未刊﹐塵淸商鬲灰久寒。使燒團煤炙雲母﹐旋滴淸泉凝露Ж。點朱塗黃細商榷時有煙絲裊風幕。心融終日遊聖涯﹐恍若置身天祿閣。」又十五徐從善《呈蕓居》云「生來稽古心﹐文士獨知音。世事隨年懶﹐詩愁入鬢深。夢拋三尺組﹐書敵幾ぷ金。何以謀淸隱﹐湖山風月林。」又三周端臣《奉謝蕓居淸供之招》云「生平愧彼蒼﹐得飽非耘種。自揆蔑寸長﹐居然叨薄俸。來桂玉地﹐幸了藜藿奉。日昨訪蕓居﹐見我如伯仲。劇談辟幽荒﹐妙論洗沈痛。呼僮張樽﹐芳醪啟春甕。乃約屏膻葷﹐初筵俱淸供。珠櫻映翠莢﹐光色交浮動。佳境喜漸入﹐愷之未癡蠢。屬厭薦春萌﹐雋永咀秋葑。黃獨復登俎﹐味借蜂蜜重。翻憐少陵翁﹐山雪入吟諷。早韭晚菘輩﹐吾家所售用。列品不自珍﹐而與友朋共。雕盤放手空﹐適口頗恣縱。日暮雨催返﹐虛窗結淸夢。寄語五侯鯖﹐從玆勿勞送。」宗之𨿽一書估﹐而聲气廣通。故詩獄賴鄭丞相之力﹐僅坐流罪﹐流後不久卽蒙赦還。據朱繼芳《挽蕓居》云「不得來書久﹐那知是古人。近吟丞相喜﹐往事諫官嗔。身死畱名在﹐堂空著影新。平生聞笛感﹐爲此一沾巾。」丞相當謂淸之﹐諫官當謂李知孝興詩獄事。又《江湖後集》三周端臣《挽蕓居》二首云「天地英靈在﹐江湖名姓香。良田書滿屋﹐樂事酒盈觴。字畫堪追晉﹐詩刊欲徧唐。音容今已矣﹐老我倍淒涼。」「詩思閒逾健﹐儀容老更淸。遽聞身染患﹐不見子成名。易簀終昏娶﹐求棺達死生。典型無復睹﹐空有淚如傾。」又黃文雷《挽蕓居》云「海內交遊三十年﹐臨分我到臥牀前。西湖一葉驚先落﹐淚盡秋風松下阡。長安道上細哦詩﹐如此相思更有誰。蕓葉一窗千古在﹐好將事業付佳兒。」又釋芳庭《蕓居祕校》五律云「世上名猶在﹐閒情豈足悲。自憐吟日少﹐誰恨識君遲。蘭閣人亡後﹐寒林月上時。十年靑史夢﹐惟有老夫知。」合此數詩考之﹐陳起一生行實﹐可得其大槪。其云「詩刊欲徧唐者」﹐今世所存書棚本《唐人詩集》﹐後題「臨安府棚北大街睦親坊陳道人書籍鋪」﹐亦云「陳宅書籍鋪」印行刊行者﹐多爲起所刊也。其云「不見子成名」﹐是稱陳解元之續蕓﹐起死時尙未領解。其云「好將事業付佳兒」﹐是續蕓已可繼其業矣。而獨不能定其爲陳思者﹐按思所著《寶刻叢編》﹐前有紹定二年鶴山翁﹑紹定辛卯﹝四年。﹞陳伯玉二序。鶴山稱爲鬻書人陳思﹐陳伯玉則云都人陳思賣書於都市。又有殘缺無撰人序﹐中存文數行﹐稱思曰陳道人思。又著《書苑菁華》二十卷﹐亦鶴山翁序﹐仍稱鬻書人陳思。思又著《書小史》十卷﹐前有謝愈修序﹐稱爲中都陳道人。思又著《海棠譜》三卷﹐﹝百川學海本。﹞題錢唐陳思。又著《小字錄》一卷﹐﹝明萬曆己未沈弘正刻本。﹞題銜云「成忠郎緝熙殿國史實錄院祕書搜訪」。則思曾爲殿院采書人﹐所著《寶刻叢編》前鶴山序在紹定二年﹐《海棠譜》自序在開慶攺元﹐鶴山翁卽魏了翁。《四庫全書提要》載《兩宋名賢小集》爲陳思編者﹐前有魏了翁敍。此敍卽以《書苑菁華》之鶴山翁僞攺﹐知鶴山翁卽了翁。據《瀛奎律髓》載趙師秀贈起詩方回附注云「予丁未至行在所﹐至辛亥凡五年﹐猶識其人﹐且識其子。今近四十年﹐肆毀人亡﹐不可見矣。」以回語推之﹐丁未爲宋理宗淳七年﹐遞下四十年﹐則在元世祖至元二十四年丁亥。回著《虛谷集》中有《丙申正旦壽牟獻之》詩﹐云與獻之同庚﹐回蓋生於理宗寶慶三年丁亥。丁未在行在識起時﹐方二十一歲。至元世祖至元丁亥﹐年六十一歲﹐是時宋亡已八年。《書苑菁華》鶴山序𨿽不題年月﹐以《鶴山文集》中《書鶴山書院始末》考之﹐書院建於寧宗開禧二年﹐丁本生父憂之時﹐自後遂稱鶴山﹐則此序作於臨安﹐應在理宗寶慶初年還朝後。《寶刻叢編》陳伯玉序題紹定辛卯﹐﹝四年。﹞《書小史》謝愈修題咸淳丁卯﹐《海棠譜》自序題開慶攺元﹐皆在理宗前後三十七年之間。是時思旣官成忠郎﹐又與名賢往來﹐何以周端臣詩有「不見子成名」之語﹖如此則思非起子﹐不待辧而明矣。《天祿琳瑯書目後編》五宋板類《書苑菁華》下云「陳思﹐臨安人。其子起﹐刊《江湖集》。」顚倒前後﹐是又謬誤之尢。顧起﹑思同爲一時人﹐不獨起刻唐詩﹐思自著各書可以引據。如今世行顧刻《南宋羣賢小集》稱陳起編﹐附刻《江湖後集》亦陳起編。而《四庫全書》著錄《江湖小集》九十五卷云舊本題宋陳起編﹔《江湖後集》二十四卷云「宋陳起編﹐原本久佚﹐從《永樂大典》錄出」﹔又《兩宋名賢小集》三百八十卷云「舊題宋陳思編﹐元陳世隆補﹐凡一百五十七家」。與顧云陳起編者不合﹐且《顧刻小集》中有《端平詩雋》﹐則其子續蕓編刻。朱繼芳《靜佳乙稿》中卽有《挽蕓居》詩﹐《江湖後集》有周端臣﹑黃文雷《挽蕓居》詩﹐則非起編原本﹐自不待言。起自著《蕓居乙稿》一卷﹐亦在其內。旣有《乙稿》﹐宜有《甲稿》在前﹐何以附刻己書不完不備﹖可見世行《羣賢》《江湖》諸集﹐屢經傳錄﹐殘缺不全。《四庫全書》於《乙稿》外﹐搜采《永樂大典》﹐得詩五十餘首入補遺﹐或卽《甲稿》之佚﹐未可知也。大抵臨安府棚北大街睦親坊陳宅書籍鋪﹐爲陳起父子所開。其云陳道人者﹐當屬之蕓居。其云陳解元者﹐當屬之續蕓。至於陳思﹐但賣書開肆及自刻所著書﹐世行宋書棚本各書﹐於思無與也。睦親坊在禦街西首。宋周淙《乾道臨安志》二坊市﹕「左二廂﹕睦親坊﹑官巷。」又云「樂眾坊﹑南棚巷﹐定民坊﹑中棚巷。」又施諤《淳臨安志》七坊巷﹕「城內左二廂﹐定民坊﹑中棚巷﹐睦親坊﹑宗學巷。」又潛說友《咸淳臨安志》十九府城﹕「左二廂﹐睦親坊﹑定民坊相對﹐俗呼宗學巷﹔定民坊﹑戒民坊相對﹐俗呼中棚巷。並在禦街西首一帶。」吳自牧《夢粱錄》七禁城九廂坊巷條﹕「左二廂所管坊巷﹐定民坊卽中棚巷﹐睦親坊俗呼宗學巷。以上在禦街西首一帶。」據此﹐知陳宅書鋪在禦街西北﹐故其刻書印記稱睦親坊南。趙師秀贈詩云「門對官河水」﹐葉紹翁贈詩云「官河深水綠悠悠」﹐蓋卽施志之所謂西河﹐南至旱河頭直北至眾安橋止者也。《潛志。京城圖》睦親坊與近民坊平列﹐中隔禦街。禦街之對面卽戒民坊一帶。戒民坊一帶之後卽禦河。河有棚橋﹐故此一帶街巷皆以棚名。其街甚長﹐故分南棚﹑中棚兩巷﹐尾至棚北大街。施﹑周兩志屬錢唐縣界小河。﹝棚橋睦親坊明時猶存﹐屬仁和縣。明嘉靖己酉沈朝宣《仁和縣誌》一街巷﹐東自羲和坊﹐西自壽安坊﹐自南至北﹐中間一直大道﹐乃宋時禦街。其街東自南至北轉西抵中正橋﹐其街西自南至北轉西抵中正橋。而戒民坊﹑睦親坊名隸屬於下。睦親坊下注﹕今立弼教坊﹐宋時有宗學。﹞其時宗學多立如此。故近處多書坊﹐而陳姓尢盛。同時有臨安府鞔鼓橋南河西岸陳宅書籍鋪﹐刻《容齋三筆》十六卷﹐見《天祿琳瑯》二。﹝《五筆》當刻全﹐此僅存三筆耳。﹞又有臨安府洪橋子南河西岸陳宅書籍鋪者﹐刻唐《李建勛丞相集》二卷﹐見《瞿目》。《周志。橋梁類》有洪橋﹑鞔鼓橋。《施志》城內西河有鞔鼓橋﹐無洪橋。《潛志》二京城圖亦止有鞔鼓橋﹐無洪橋。《周志》列洪橋於都亭驛橋﹑州橋二橋之後﹐阜民橋﹑過軍橋﹑通江橋諸橋之前。《施志》城內大河六部橋﹐注云「舊稱都亭驛橋」﹔過軍橋﹐注云「小堰門裏州橋」。州橋後有安永橋﹐注云「執政府前」。安永橋後有國淸橋﹐國淸橋後有通江橋。《潛志圖》六部橋後爲州橋﹐爲通江橋。疑安永橋卽洪橋易名﹐國淸橋卽阜民橋易名。至潛修志時﹐二橋久廢﹐故不列於圖也。二陳疑起﹑思一家﹐惜不知其名字。他日倘於宋人詩文集說部遇之﹐當爲陳氏作世譜。如余氏勤有堂﹑萬卷堂之外﹐有勤徳堂﹑雙桂書堂﹑余唐卿宅之類﹐豈非南宋閩﹑越書林兩大世家也耶。

○南宋臨安陳氏刻書之二陳思有從孫名世隆﹐字彥髙者﹐著有《宋詩拾遺》二十三卷﹐《陸志》《丁志》均有舊鈔本。陸云「世隆﹐字彥髙﹐錢唐人。宋末書估陳思之從孫。順帝至正中﹐館嘉興陶氏﹐沒於兵。所著詩文皆不傳﹐惟《宋詩補遺》八卷與《北軒筆記》一卷僅存。見《北軒筆記》所附小傳。今此本二十三卷完善無缺﹐尙是明人鈔本﹐則小傳所云八卷﹐尙未見全書也。伏讀《四庫提要》云今《宋詩補遺》亦無傳本﹐則是書之罕見可知。」《丁志》又有舊鈔本《聖宋髙僧詩選》三卷﹑《後集》三卷﹑《續集》一卷﹐錢唐陳起宗之編﹐末《宋僧詩補》三卷﹐乃宗之之孫彥髙所輯。又精鈔本《增廣聖宋髙僧詩選》五卷﹐錢唐陳起編。按今顧刻止有起所編《增廣聖宋髙僧詩選》前集一卷﹐板心題「僧甲」二字﹔《增廣聖宋髙僧詩選後集》三卷﹐板心有「僧後上」﹑「僧後中」﹑「僧後下」字﹔《增廣聖宋髙僧詩選續集》一卷﹐板心題「僧續」二字﹐核與《丁志》所載不同。而丁有《宋僧詩補》三卷﹐謂彥髙爲起孫﹐亦屬誤記。丁於《宋詩拾遺》二十三卷云「世隆爲睦親坊書估陳氏之從孫行」﹐不名起﹐亦不名思﹐但混稱之曰陳氏。可知《丁志》不如《陸志》引據之有根﹐顧刻又不如舊鈔之完備。聞《四庫全書》奉天行宮﹑浙江文瀾閣均有其全﹐惜不得好事者一鈔出之﹐重刻行世也。

○宋陳起父子刻書之不同臨安書棚陳氏所刻書﹐每捲後均刻字一行﹐其文亦詳略不一。吾據宋李﹝B193﹞選周弼《汶陽詩雋》序﹐以稱陳解元書籍鋪﹑經籍鋪者﹐屬之起之子續蕓。因推知單稱陳道人﹑陳宅書籍鋪﹑經籍鋪者屬之起。以宋人書證宋時事﹐似乎不謬。姑就今所傳本見於藏書家志﹑記﹑目錄﹑題跋者考之﹐有云「臨安府棚北睦親坊陳解元書籍鋪刊行」者﹕宋鄭淸之《安晚堂集》七卷﹐見《浙錄》《丁志》﹔﹝影宋本﹐原十二卷﹐缺前五卷。《四庫》同。﹞宋《林同孝詩》一卷﹐見顧刻《小集》《吳跋》《丁志》﹔﹝影宋鈔本。﹞宋林希逸《竹溪十一稿詩選》一卷﹑陳必復《山居存稿》一卷﹑劉翼《心遊摘稿》一卷﹑李﹝B193﹞《梅花衲》一卷﹐見顧刻《小集》。有云「臨安府棚北大街睦親坊南陳解元書籍鋪刊印」者﹕宋張至龍《雪林刪余》一卷﹐見顧刻《小集》。有云「臨安府棚北大街陳解元書籍鋪印行」者﹕宋周弼《汶陽端平詩雋》四卷﹐見顧刻《小集》《丁志》﹔﹝舊影宋本。﹞李﹝B193﹞《翦綃集》一卷﹐見顧刻《小集》。有云「臨安府棚北睦親坊巷口陳解元宅刊行」者﹕唐《王建集》十卷﹐見《繆續記》。﹝宋刻本。﹞有云「臨安府陳道人書籍鋪刊行」者﹕漢劉熙《釋名》八卷﹐見《張志》﹑﹝宋刻本。﹞《孫記》《陸志》﹔﹝明仿宋刻本。﹞唐康駢《劇談錄》二卷﹐見《四庫書目提要》﹔﹝子部小說﹐影宋鈔本。﹞宋釋文瑩《湘山野錄》三卷﹑《續》一卷﹐見《黃賦注》﹔﹝元鈔補宋刻本。﹞宋鄧椿《畫繼》五卷﹐見《天祿琳瑯後編》五﹔﹝宋板類。﹞宋郭若虛《圖畫見聞志》六卷﹐見《瞿目》《黃書錄》。﹝宋刻本。﹞有云「臨安府陳道人書鋪刊行」者﹕宋孔平仲《續世說》十二卷﹐見張元濟藏書。﹝影宋鈔本﹐「臨安府陳道人書鋪刊行」十字爲隸書木牌記。﹞有云「陳道人書籍鋪刊行」者﹕宋無撰人《燈下閒談》二卷﹐見《瞿目》《學部館目》。﹝傳寫宋本。﹞以上確爲續蕓所刻。有云「臨安府棚北大街睦親坊南陳宅書籍鋪刊行」者﹕唐《韋蘇州集》十卷﹐《唐求詩》一卷﹐見《楊錄》﹑﹝宋刻本。﹞《丁志》﹔﹝明仿宋刻本。﹞宋李﹝B193﹞《梅花衲》一卷﹐見《瞿目》﹔﹝此別一本﹐與顧刻不同。﹞劉過《龍洲集》一卷﹐見顧刻《小集》。有云「臨安府棚前睦親坊南陳宅書籍鋪刊行」者﹕唐《李羣玉詩集》三卷﹑《後集》五卷﹐見《張志》《瞿目》。﹝影宋鈔本。﹞有云「臨安府棚北大街陳宅書籍鋪刊行」者﹕宋姜夔《白石道人詩集》一卷﹐見《孫記補遺》﹔﹝影宋鈔本。﹞宋王琮《雅林小稿》一卷﹐戴復古《石屏詩續集》四卷﹐見《丁志》。﹝均影宋鈔本。﹞有云「臨安府陳氏書籍鋪刊行」者﹕宋兪桂《漁溪詩稿》二卷﹐見《丁志》。﹝影宋鈔本。﹞有云「臨安府棚北大街睦親坊南陳宅書籍鋪印」者﹕唐《張詩集》一卷﹐見《瞿目》﹑﹝舊鈔本。﹞《黃賦注》。﹝宋刻本。﹞有云「臨安府棚北睦親坊南陳宅書籍鋪印」者﹕唐《周賀詩集》一卷﹐見《瞿目》﹑﹝宋刻本。﹞《陸志》《丁志》﹔﹝均影宋鈔本。﹞李中《碧雲集》三卷﹐見《張志》《陸志》﹔﹝宋刻本。﹞唐女郎《魚玄機詩》一卷﹐見《黃賦注》﹑﹝宋刻本。﹞《丁志》。﹝影宋鈔本。按是書嘉慶庚午雲間沈氏有仿刻本﹐光緒甲午元和江氏亦仿刻﹐己亥徳輝又據宋本影刻。﹞有云「臨安府睦親坊南棚前北陳宅書籍鋪印」者﹕宋陳允平《西麓詩稿》一卷﹐見顧刻《小集》。有云「臨安府棚前北睦親坊南陳宅經籍鋪印」者﹕梁《江文通集》十卷﹐見《陸續跋》﹔﹝宋本。﹞唐《李賀歌詩編》四卷﹑《集外詩》一卷﹐見《瞿目》﹔﹝影宋鈔本。﹞《孟東野詩集》十卷﹐見《黃記》﹑﹝校宋舊鈔本。﹞《丁志》﹑﹝明弘治翻宋刻本。﹞《黃續記》﹑﹝明初墨格綿紙鈔本。﹞《陸續跋》《陸志》﹔﹝毛氏影宋鈔本﹐每葉二十行﹐行十八字。﹞韋莊《浣花集》十卷﹐見《陸續跋》。﹝宋刻本。﹞有云「臨安府棚北大街睦親坊南陳宅書籍鋪印行」者﹕唐《羅昭諫甲乙集》十卷﹐見《楊錄》。有云「臨安府睦親坊陳宅經籍鋪印」者﹕唐《朱慶餘詩集》一卷﹐見《黃賦注》《黃書錄》《瞿目》﹔﹝宋刻本。﹞宋趙與時《賓退錄》十卷﹐見劉喜海評本錢大昕《竹汀日記》《陸志》《丁志》﹑﹝影鈔宋本。﹞《繆記》。﹝近已仿刻入《對雨樓叢書》中。﹞有云「臨安府棚北大街陳宅書籍鋪印行」者﹕唐李咸用《李推官披沙集》六卷﹐見《楊志》《楊譜》﹔﹝宋刻本。﹞宋嶽珂《棠湖詩稿》一卷﹐見《瞿目》﹑﹝影宋鈔本。﹞《丁志》﹔﹝宋刻本。﹞宋髙九萬《菊間小集》一卷﹐戴復古《石屏詩續集》四卷﹐見顧刻《小集》。﹝戴集﹐前《丁志》作「刊行」﹐恐系影鈔之誤。﹞有云「臨安府棚北大街睦親坊南陳宅刊印」者﹕唐《常建詩集》二卷﹐見《天祿琳瑯後編》六。﹝宋刻本。﹞以上確爲起所刻。蓋續蕓所刻多說部﹑宋人集﹔起所刻多唐人集﹐以周端臣挽起詩「詩刊欲徧唐」之句﹐可取證也。至道人𨿽起﹑思二人之通稱﹐然二人刻書大有分別﹐且道人爲鬻書者之通稱﹐不必專爲思﹐亦不必專爲起。《瀛奎律髓》方回注﹐當時爲賈似道編管者﹐又一小陳道人。然則陳宅之起﹐不能混解元之續蕓﹐亦顯然矣。《天祿琳瑯》二於《容齋隨筆》下云「陳思在大街﹐陳起在睦親坊﹐卽今弼教坊。」此由未得盡見起父子所刻諸書﹐故爲此意度之詞耳。

●卷三○宋司庫州軍郡府縣書院刻書宋時官刻書有國子監本﹐歷朝刻經﹑史﹑子部見於諸家書目者﹐不可悉舉。而醫書尢其所重﹐如王叔和《脈經》《千金翼方》《金匱要略方》《補注本艸》《圖經本艸》五書﹐於紹聖元年牒準奉聖旨開雕﹐於三年刻成。當時所謂小字本﹐今傳者有《脈經》一種﹐見《阮外集》。紹興年間重刊﹐仍發各州郡學售賣。旣見其刻書之愼重﹐又可知監款之充盈。天水右文﹐固超逸元﹑明兩代矣。此外有﹕崇文院本。咸平三年刻《吳志》三十卷﹐見《黃記》《陸志》。天聖二年刻《隋書》八十五卷﹐見《陸志》。天聖中刻《齊民要術》十卷﹐見《楊志》。﹝存殘本三卷。﹞天聖七年準敕雕造孫等《律》文十二卷﹑《音義》一卷﹐見《阮外集》《瞿目》。﹝影鈔宋本。﹞寶元二年刻賈昌朝《羣經音辧》七卷﹐見《彭跋》。

祕書監本。元丰七年趙彥若校刻《張邱建算經》三卷﹐唐王孝通《緝古算經》一卷﹐見《四庫書目提要》。

徳壽殿本。刻劉球《隸韻》十卷﹐見《阮外集》。﹝云「第十卷

末行有『禦前應奉沈亨刊』七字。董其昌定爲徳壽殿本﹐似未眞確。」徳輝按﹕董說是也﹐沈亨當是禦前供奉刻字匠人。﹞

左廊司局本。淳熙三年刻《春秋經傳集解》三十卷﹐見《天祿琳瑯後編》三﹑陳《簡莊隨筆》。﹝後刻印記云「淳熙三年四月十七日﹐左廊司局內曹掌典秦玉楨等奏聞﹕《壁經》《春秋》《左傳》《國語》《史記》等書﹐多爲蠹魚傷牘﹐不敢備進上覽。奉敕用棗木椒紙各造十部。四年九月進覽。監造臣曹棟校梓。司局臣郭慶驗牘。」﹞

兩浙東路茶鹽司本。熙寧二年刻《外臺祕要方》四十卷﹐見《黃書錄》《陸志》《陸跋》。紹興三年刻《資治通鑑》二百九十四卷﹐見《瞿目》《丁志》。刻揚雄《太玄經》十卷﹐見《四庫書目提要》。紹興丙辰﹝六年。﹞刻《事類賦》三十卷﹐見《楊譜》。無年號刻《唐書》二百卷﹐見《黃書錄》《瞿目》。﹝宋刻殘本。﹞

兩浙西路茶鹽司本。紹興辛未﹝二十一年。﹞刻《臨川王先生文集》一百卷﹐見《瞿目》﹑﹝宋刻本。﹞《丁志》。﹝元刊本。﹞

兩浙東路安撫使本。乾道戊子﹝四年。﹞洪適刻《元氏長慶集》六十卷﹐見《陸志》《丁志》。﹝明仿宋本。﹞

浙東庾司本。無年號刻桑世昌《蘭亭考》十二卷﹐見《瞿目》。﹝影鈔宋本。﹞

浙右漕司本。劉敏士刻劉牧《易數鉤隱圖》三卷﹐附《遺論九事》一卷﹐見《四庫書目提要》。

浙西提刑司本。淳熙己亥﹝六年。﹞刻《作邑自箴》十卷﹐見《瞿目》《繆續記》。﹝影鈔宋本﹐云﹕卷末有「淳熙己亥中元浙西提刑司刊」一行。﹞

福建轉運司本。紹興十七年刻《太平聖惠方》一百卷﹐見《丁志》。﹝依宋刻鈔本﹐云﹕太平興國三年﹐內出親驗名方千餘首﹐更詔醫局各上家傳方書﹐命王懷隱等校勘編類﹐淳化三年書成。紹興中刻本﹐末載﹕「福建路轉運司命將國子監《太平聖惠方》一部﹐一百卷﹐二十六冊﹐計三千五百三十九版﹐對證內有用藥分兩及脫漏差誤共壹萬餘字﹐各已修攺開版﹐並無訛舛。於本司公使庫印行。紹興十七年四月日。」次列校刊各官名。

潼州轉運使本。淳熙乙巳﹝十二年。﹞刻大字本《三國誌》﹐見丰道生《眞賞齋賦》。﹝未詳卷數。﹞

建安漕司本。紹興癸酉﹝二十三年。﹞黃訁乃刻其父伯思《東觀餘論》不分卷﹐﹝每葉二十行。每行二十字。﹞見傅沅叔增湘藏書。嘉定庚午﹝三年。﹞刻黃伯思《東觀餘論》二卷﹐見《孫記》。﹝明項篤壽萬卷堂仿宋刻本﹐云後有「建安漕司刻梓」六字。﹞開慶攺元湯漢刻《西山先生眞文忠公讀書記》甲集三十七卷﹐乙集十六卷﹐丁集八卷﹐見《陸志》。

福建漕司本。無年號吳堅刻《胡子知言》一卷﹑《後錄》一卷﹐見《天祿琳瑯》六。﹝元翻宋本。﹞《張子語錄》三卷﹑《後錄》三卷﹐《龜山先生語錄》四卷﹑《後錄》二卷﹐見《瞿目》。﹝云卷末有「後學天臺吳堅刊於福建漕治」二行。﹞

淮南東路轉運司本。淳庚戌﹝十年。﹞刻《徐積節孝先生文集》三十卷﹐見《天祿琳瑯後編》六。﹝前有王亨序﹐結銜稱「淮南東路提點刑獄公事兼淮南東路轉運判官」。﹞

荊湖北路安撫使本。紹興十八年刻《建康實錄》二十卷﹐見《張志》《楊錄》《陸志》《丁志》。﹝明影宋本。﹞

湖北茶鹽司本﹐亦稱湖北庾司本。慶元二年修﹑淳熙二年補刻紹熙茶鹽提舉司本《漢書》一百二十卷﹐見《錢日記》《陸志》《陸跋》。

廣西漕司本。紹聖三年刻王叔和《脈經》十卷﹐見《楊志》。

江東倉臺本。淳熙庚子﹝七年。﹞刻洪適《隸續》二卷﹐見《四庫書目提要》。﹝云乾道戊子﹐始刻十卷於越。淳熙丁酉﹐範成大又爲刻四卷於蜀。其後二年己亥﹐徳淸李彥穎又爲增刻五卷於越。其明年庚子﹐尢袤又爲刻二卷於江東倉臺。輦其版歸之越﹐前後合爲二十一卷。﹞

江西計臺本。淳熙八年錢佃刻《荀子》楊亻京注二十卷﹐見《黃書錄》。

江西漕臺本。淳熙九年尢袤刻荀悅《申鑑》一卷﹐見《陸志》。﹝明翻宋本。﹞邱宗卿刻《呂氏家塾讀詩記》三十二卷﹐見《天祿琳瑯後編》二﹑《瞿目》。

淮南漕廨本。嘉定乙亥﹝八年。﹞王大昌刻錢文子《補漢兵志》一卷﹐見鮑廷博知不足齋重刻本。

廣東漕司本。寶慶乙酉﹝元年。﹞刻《新刊校定集注杜詩》三十六卷﹐見《天祿琳瑯》三﹑《黃賦注》《黃書錄》《瞿目》。﹝云卽陳氏《書錄》所謂福淸曾噩刻板五羊漕司載爲善本者也﹐每卷末有寶慶乙酉廣東漕司鋟梓及校勘各官銜名。﹞

江東漕院本。紹定辛卯﹝四年。﹞趙善湘刻衛《禮記集說》一百六十卷﹐見《毛目》﹑﹝影鈔宋本。﹞《四庫書目提要》《丁志》。﹝影宋鈔本。﹞

江西提刑司本。嘉定壬申﹝五年。﹞刻洪邁《容齋隨筆》十六卷﹐《續筆》十六卷﹐《三筆》十六卷﹐《四筆》十六卷﹐《五筆》十卷﹐見《陸志》。﹝明會通館活字本。﹞以上各本﹐皆可稱爲﹕公使庫本。元符攺元﹐蘇州公使庫刻朱長文《吳郡圖經續記》三卷﹐見《黃書錄》。﹝云紹興四年孫佑補葺。﹞宣和四年吉州公使庫刻《歐陽文忠六一居士集》五十卷﹐又《續刻》五十卷﹐見《天祿琳瑯》三。紹興十九年明州公庫刻《騎省徐公集》三十卷﹐見《張志》《陸志》。﹝校宋鈔本。﹞紹興戊寅﹝二十八年。﹞沅州公使庫刻孔平仲《續世說》十二卷﹐見《阮外集》。淳熙三年舒州公使庫刻曾童《大易粹言》十二卷﹐見《四庫書目提要》《天祿琳瑯後編》二。淳熙四年撫州公使庫刻《禮記》鄭注二十卷﹐見《楊錄》﹔﹝嘉慶丙寅張惇仁翻刻。﹞附《釋文》四卷﹐見《瞿目》《顧集》。淳熙六年舂陵郡庫刻《河南程氏文集》十卷﹐見《陸志》。﹝明刊本。﹞淳熙七年臺州公庫刻《顏氏家訓》七卷﹐見《錢日記》《黃書錄》。﹝廉臺田家刻本。﹞淳熙八年臺州公使庫刻《荀子》二十卷﹐見《森志》。﹝光緒乙酉﹐黎庶昌《古逸叢書》翻刻。﹞淳熙九年信州公使庫刻李復《水集》十六卷﹐見《丁志》。﹝舊鈔本。﹞淳熙十年泉州公使庫印書局刻《司馬太師溫國文正公傳家集》八十卷﹐見《瞿目》《黃記》。淳熙十四年鄂州公使庫刻《花間集》十卷﹐見《楊錄》。﹝已翻刻。﹞凡此皆支領庫錢所刻也。各州軍郡府縣亦然。故有﹕州軍學本。天聖七年江陰軍學刻《國語》韋昭注二十一卷﹐宋庠《國語音》三卷﹐見《陸志》《陸跋》。﹝嘉慶五年﹐黃丕烈士禮居已仿刻﹐但未刻《音》。﹞紹興十年宣州軍州學刻梅聖兪《宛陵集》六十卷﹐見《陸志》。﹝明翻宋本。﹞紹興十七年黃州州學刻王禹《小畜集》三十卷﹐見《陸志》。﹝明影宋本。﹞又婺州州學教授沈校刻蘇洵《嘉集》十六卷﹐見《四庫書目提要》《瞿目》《楊錄》《陸跋》。﹝校宋鈔本。﹞紹興二十一年惠州軍州學刻《眉山唐先生文集》三十卷﹐見《陸志》。﹝舊鈔本。﹞紹興壬申﹝二十二年。﹞撫州州學刻謝《竹友集》十卷﹐見《四庫書目提要》。﹝云州守趙士鵬勒其書於學宮。﹞紹興二十七年南劍州州學刻孫甫《唐史論斷》三卷﹐見《四庫書目提要》《天祿琳瑯後編》八。又廬州州學刻《孝肅包公奏議集》十卷﹐見《張志》﹑﹝明刊本。﹞《瞿目》。﹝明崇藩刻本。﹞乾道初元建昌軍學刻黃裳《演山集》六十卷﹐見《四庫書目提要》﹑﹝云裳之季子裒輯﹐建昌軍教授廖挺校訂刻。﹞《陸志》。﹝影宋鈔本。﹞乾道二年揚州州學教授湯修年刻沈括《夢溪筆談》二十六卷﹐見《陸志》。乾道四年興化軍學教授蔣邕校刻《蔡忠惠集》三十六卷﹐見《四庫書目提要》。乾道七年衢州軍州學刻王溥《五代會要》三十卷﹐見《陸志》。﹝影宋鈔本。﹞邵武軍學刻廖剛《髙峯集》十二卷﹐見《陸志》。﹝舊鈔本。﹞淳熙二年撫州軍學刻《謝幼集》十卷﹐見《陸志》。﹝舊鈔本。﹞淳熙三年泉州軍州學刻沈與求《沈忠敏公龜溪集》十二卷﹐見《陸志》。﹝明刊本。﹞淳熙辛丑﹝八年。﹞泉州軍州學刻程大昌《演繁露》六卷﹐見《天祿琳瑯》二。又潭州州學刻賈誼《新書》十卷﹐見陸志。﹝明翻宋本。﹞淳熙乙巳﹝十二年。﹞至丁未﹝十四年。﹞全州軍州學刻《集韻》十卷﹐見《森志》《楊志》。淳熙丙午﹝十三年。﹞嚴州州學刻《唐柳先生集》四十五卷﹐《外集》一卷﹐《附錄》一卷﹐﹝嘉定攺元重刻。﹞見《森志》。又象州軍州學刻慕容彥逢《ゼ文堂集》十五卷﹐見《陸志》。﹝傳鈔閣本。﹞紹熙壬子﹝三年。﹞髙郵軍學刻秦觀《淮海集》四十九卷﹐見《天祿琳瑯後編》七。慶元庚申﹝六年。﹞建昌軍學南丰縣主簿林宇衝刻《樂書》二百卷﹐見《森志》。嘉定攺元臺州州學刻林師箴《天臺前集》三卷﹐﹝嘉定十六年刻林民表《別編》一卷﹐《拾遺》一卷。淳戊申刻《續集》二卷﹐庚戌刻《補遺》一卷﹐合前三卷。又《拾遺》一卷﹐《別編》一卷。﹞見《陸志》。嘉定壬申﹝五年。﹞沈圻刻《範忠宣集》二十卷﹐見《陸志》《陸續跋》。嘉定丙子﹝九年。﹞興國軍學刻《春秋經傳集解》三十卷﹐附陸徳明《音義》五卷﹐聞人模《經傳識異》三卷﹐見《天祿琳瑯》一﹑《楊志》《楊譜》。嘉定甲申﹝十七年。﹞武岡軍軍學刻《溫國文正司馬公文集》八十卷﹐見《黃記》。紹定癸巳﹝六年。﹞臨江軍學刻《朱文公校正昌黎先生集》四十卷﹐《外集》十卷﹐《遺文》一卷﹐見《天祿琳瑯後編》六。端平元年臨江軍學刻張洽《春秋集注》十一卷﹐見《天祿琳瑯後編》三。淳三年袁州軍學刻程公說《春秋分紀》九十卷﹐附《例要》﹐﹝其弟公許刻。﹞見《陸志》。﹝舊鈔本。﹞開慶元年福州州學刻《西山眞文忠讀書記》甲集三十六卷﹐乙集下二十卷﹐丁集八卷﹐見《四庫書目提要》《陸跋》。﹝云板心有「延五年補刊」六字﹐及刊工名。徳輝按﹕見前建安漕司本下﹐據《陸志》載入﹐與此實同一刻本。﹞景定甲子﹝五年。﹞淮安州學刻徐積《節孝先生集》三十卷﹐見《四庫書目提要》《陸志》。﹝明刊本。﹞咸淳辛未﹝七年。﹞邵武軍學補修﹑乾道七年刻廖剛《髙峯集》十二卷﹐見《陸志》。﹝舊鈔本。﹞無年號衢州州學刻《三國誌》六十五卷﹐見《陸志》。贛州州學張之綱刻《文選》六十卷﹐見《天祿琳瑯》十﹑又《後編》七﹑《瞿目》《朱目》《丁志》﹑﹝明嘉靖己酉袁嘉趣堂仿宋刻本。﹞《陸志》。﹝宋本。﹞袁州軍學萍鄕主簿主管學事江泰刻小字本《漢書》一百二十卷﹐見《森志》。

郡齋本。嘉四年姑蘇郡齋王琪刻《杜工部集》二十卷﹐附《補遺》﹐見《陸志》。﹝毛鈔影宋本。﹞宣和五年舂陵郡齋刻《寇萊公詩集》三卷﹐見《陸志》。﹝隆興元年重刻﹐鮑淥飲校本。﹞紹興元年會稽郡齋刻鮑彪《戰國策》十卷﹐見《天祿琳瑯》二。紹興四年髙郵郡齋刻孫覺《春秋經解》十五卷﹐﹝慶元攺元﹐張顏補刻﹐周麟之跋。嘉定丙子補刻﹐楊時序。﹞見《陸跋》。﹝鈔本。﹞臨川郡齋詹大和刻王安石《臨川集》一百卷﹐見《四庫書目提要》。紹興二十八年宣州郡齋樓刻《謝宣城集》五卷﹐﹝嘉定十三年洪重刻。﹞見《天祿琳瑯》三。紹興三十一年贛郡齋刻陳襄《古靈先生集》二十五卷﹐《年譜》一卷﹐《附錄》一卷﹐見《瞿目》《陸志》。隆興二年盱江郡齋刻鄭俠《西塘集》二十卷﹐見《陸跋》。﹝明刻十卷本。﹞乾道丙戌﹝二年。﹞泉南郡齋刻宋《孔傳六帖》二十卷﹐見《天祿琳瑯後編》五。吳郡齋刻呂本中《東萊先生詩集》二十卷﹐見《丁志》。﹝舊鈔本。﹞乾道三年江郡齋刻《宣和奉使髙麗圖經》四十卷﹐見《丁志》。﹝舊鈔本。﹞山郡齋刻《增廣注釋音辧唐柳先生集》四十三卷﹐《別集》二卷﹐《外集》二卷﹐《附錄》一卷﹐見《天祿琳瑯》六﹑《陸志》。鄱陽郡齋刻《範文正公集》二十卷﹐《別集》四卷﹐《尺牘》二卷﹐見《陸志》。九江郡齋刻鄭俠《西塘集》二十卷﹐見《陸志》。﹝明刻本。﹞乾道庚寅﹝六年。﹞刻《集驗方》五卷﹐見《瞿目》﹑﹝宋刊本。﹞《陸志》。﹝影宋鈔本。﹞婺州郡齋李衡自刻《周易義海撮要》十二卷﹐見《四庫書目提要》。乾道辛卯﹝七年。﹞姑熟郡齋刻《傷寒要旨》一卷﹐《藥方》一卷﹐見《黃賦注》《黃書錄》。乾道壬辰﹝八年。﹞姑熟郡齋刻楊侃《兩漢博聞》十二卷﹐見《瞿目》﹑﹝舊鈔本。﹞《丁志》﹑﹝明翻宋本。﹞《楊錄》。淳熙乙未﹝二年。﹞建安郡齋韓元吉刻《大戴禮記》十三卷﹐見《天祿琳瑯後編》二﹑《丁志》。﹝元翻宋本。﹞淳熙丙申﹝三年。﹞張於守桐川﹐用蜀小字本《史記》攺中字本﹐重雕於廣徳郡齋﹔越二年﹐趙山甫蒞郡﹐取褚少孫所續別爲一帙﹔至辛丑﹐﹝八年。﹞澄江耿秉始次其捲第﹐合而印之﹕見《陸志》《陸跋》《楊錄》。括蒼郡齋刻劉安世《元城先生盡言集》十三卷﹐見《張志》《陸志》。﹝均明刊本。﹞淳熙六年吳興郡齋刻《魏鄭公諫錄》五卷﹐見《瞿目》。﹝舊鈔本。﹞筠陽郡齋蘇詡刻蘇轍《欒城集》八十四卷﹐見《天祿琳瑯》三。﹝開禧三年丁卯蘇森重刻本。﹞淳熙八年池陽郡齋尢袤刻《文選》李善注六十卷﹐《考異》一卷﹐見《陸志》﹑﹝《志》止《考異》一種﹐尢跋並及全書。﹞《瞿目》。﹝宋刊殘本二十九卷﹐《考異》一卷。﹞《文選雙字》三卷﹐《昭明太子集》五卷﹐見《天祿琳瑯後編》六﹑﹝宋刊本。﹞《陸志》﹑﹝明仿宋本。﹞《丁志》。﹝寫本。﹞淳熙甲辰﹝十一年。﹞南康郡齋朱端章自刻《衛生家寶產科備要》八卷﹐見《錢日記》《黃記》《黃賦注》《黃書錄》《瞿目》﹑﹝均宋刊本。﹞《陸志》。﹝影宋鈔本。﹞紹熙攺元襄陽郡齋吳琚刻《襄陽耆舊集》一卷﹐見《張志》《陸志》。﹝明五雲溪活字本。﹞紹熙辛亥﹝二年。﹞會稽郡齋刻鮑彪《戰國策校注》十卷﹐見《瞿目》。﹝云卷末有紹興辛亥括蒼王信刻板跋。徳輝按﹕紹興辛亥爲元年﹐據彪《自序》﹐書成於紹興十七年﹐安有書未成而有刻板之理﹐則「紹興」明爲「紹熙」之誤。﹞紹熙壬子﹝三年。﹞邵陽郡齋胡澄刻賀鑄《慶湖遺老詩集》九卷﹐《拾遺》一卷﹐《補遺》一卷﹐見《張志》。﹝舊鈔本。﹞南康郡齋曾集刻《陶淵明集》一卷﹐﹝無四八目。﹞見《瞿目》。紹熙四祀髙郵郡齋刻龍學孫公《春秋經解》十五卷﹐見《陸志》。﹝舊鈔本﹐有嘉定丙子郡守汪綱跋。﹞慶元乙卯﹝元年。﹞邵陽郡齋黃沃刻其父公度《知稼翁集》十二卷﹐見《陸志》《繆續記》。﹝影宋鈔本。﹞慶元丙辰沔陽郡齋刻王ギ《續添是齋百一選方》二十卷﹐見《陸志》。﹝日本仿宋刊本。﹞慶元三年臨汀郡齋刻陳襄《使遼語錄》一卷﹐見《陸志》。﹝明鈔本﹐後有襄孫曄跋云﹕附先正文哲公家集二十五卷後。﹞慶元己未﹝五年。﹞全州郡齋陳虔英刻吳仁傑《兩漢刊誤補遺》十卷﹐見《四庫書目提要》。慶元六年四明郡齋刻陳舜兪《都官集》十四卷﹐見《陸志》。﹝傳鈔閣本。﹞潯陽郡齋刻《方言》十三卷﹐見《陸續志》。﹝影宋鈔本。﹞懷安郡齋刻《唐詩紀事》八十一卷﹐見《天祿琳瑯》九。嘉泰辛酉﹝元年。﹞筠陽郡齋刻米芾《寶晉山林集拾遺》八卷﹐﹝《詩》四卷﹐《寶章待訪錄》一卷﹐《書史》一卷﹐《畫史》一卷﹐《硯史》一卷。﹞見《楊錄》﹑﹝宋刊本。﹞《丁志》《陸志》。﹝影宋鈔本。﹞嘉泰甲子﹝四年。﹞新安郡齋沈有開刻呂祖謙《皇朝文鑑》一百五十卷﹐見《張志》﹑﹝舊鈔本。﹞《瞿目》《陸志》《陸續跋》。﹝宋刊本。﹞開禧乙丑﹝元年。﹞南劍郡齋葉筠刻《石林春秋傳》二十卷﹐見《浙錄》。開禧丙寅﹝二年。﹞天臺郡齋葉箋刻《石林奏議》十五卷﹐見《黃賦注》《黃書錄》﹐﹝云末有跋云﹕叔祖左丞﹐蚤以文學被遇三朝﹐爰自禁塗﹐浸登二府﹐此奏議之所獻納論思也。又云﹕頗多集不載﹐往往�見者﹐爲之興嘆。因鋟木天臺郡�以廣其傳。末題「開禧丙寅六月旣望侄孫朝奉大夫攺差權知臺州軍州兼管內勸農事借紫箋謹書。」﹞又新安郡齋趙彥衛自刻《雲麓漫鈔》十五卷﹐見《陸志》。﹝影宋鈔本。﹞嘉定戊辰﹝元年。﹞永嘉郡齋施┉刻陳傅良《止齋集》五十二卷﹐見《陸志》《丁志》。﹝均明翻宋本。﹞嘉定庚午﹝三年。﹞髙郵郡齋汪綱刻陳《農書》三卷﹐秦觀《蠶書》一卷﹐見《天祿琳瑯》二。嘉定辛未﹝四年。﹞宜春郡齋刻《唐摭言》十五卷﹐見《丁志》。﹝舊鈔本。﹞��郡齋刻林鉞《漢雋》十卷﹐見《瞿目》。嘉定壬申﹝五年。﹞永嘉郡齋刻陳傅良《止齋集》四十卷﹐見《張志》《陸志》《丁志》。﹝明正徳攺元刻本。﹞鄱陽郡齋重修乾道丁亥﹝三年。﹞刻《範文正公集》二十卷﹐《別集》四卷﹐《尺牘》二卷﹐見《陸志》。﹝是年並刻《範忠宣公集》《丁志》有殘宋刻本五卷。﹞嘉定癸西﹝六年。﹞泉州郡齋刻《梁溪先生集》一百八十卷﹐《附錄》六卷﹐見《陸志》。﹝鈔本。﹞舒州郡齋張嗣古修補淳熙三年舒州公使庫曾童《大易粹言》十卷﹐見《四庫書目提要》。�貢郡齋刻朱子《楚辭集注》八卷﹐《辧證》二卷﹐見《瞿目》。嘉定甲戌﹝七年。﹞眞州郡齋刻陳《農書》三卷﹐秦觀《蠶書》一卷﹐見《陸志》。﹝鈔本。﹞嘉定十一年衡陽郡齋刻胡致堂《讀史管見》三十卷﹐見《瞿目》《陸跋》。嘉定庚辰﹝十三年。﹞舂陵郡齋刻張浚《紫巖易傳》十卷﹐見《陸志》。﹝舊鈔本。﹞嘉定癸未﹝十六年。﹞新安郡齋刻葉適《習學記言》五十卷﹐見《張續志》。鄱陽郡齋﹑會稽郡齋合刻洪邁《唐人萬首絕句》一百一卷﹐見《天祿琳瑯後編》七。嘉定甲申﹝十七年。﹞新安郡齋汪綱刻《吳越春秋》十卷﹐見《張志》。﹝影宋鈔本。﹞刻《越絕書》十五卷﹐見《張志》《瞿目》《陸志》《陸續跋》。﹝明翻宋本。﹞寶慶丙戌﹝二年。﹞建安郡齋葉時刻曾忄造《類說》六十卷﹐見《張志》《陸志》。﹝明鈔本。﹞寶慶丁亥﹝三年。﹞南劍州郡齋刻《朱文公校昌黎先生文集》四十卷﹐《外集》十卷﹐《集傳》一卷﹐《遺文》一卷﹐見《陸志》。﹝宋麻沙坊刻本。﹞紹定元年臺州郡齋陸刻其父遊《老學庵筆記》十卷﹐見《丁志》。﹝明刊本。﹞嚴州郡齋刻潘閬《逍遙詞》一卷﹐見《陸志》。﹝舊鈔本。﹞紹定己丑﹝二年。﹞婺州郡齋刻呂本中《童蒙訓》三卷﹐見《瞿目》。﹝末有墨圖記云﹕紹定己丑﹐郡守眉山李埴﹐得此本於詳刑使者東萊呂公祖烈﹐因鋟木於玉山堂﹐以惠後學。﹞端平初元新安郡齋重修﹑嘉定壬午﹝十五年。﹞補修﹑嘉泰甲子沈有開刻《皇朝文鑑》一百五十卷﹐見《陸志》《陸續跋》。九江郡齋趙善自刻《自警編》不分卷﹐見《天祿琳瑯後編》五﹑《陸志》《陸集》。淳三年宜春郡齋﹝卽袁州軍學本﹐已見前。﹞程公許刻其兄公說《春秋分紀》九十卷﹐見《四庫書目提要》《天祿琳瑯》一。淳九年衢州郡齋遊鈞刻晁公武《郡齋讀書志》二十卷﹐見《丁志》。﹝述古堂鈔本。﹞又莆田郡齋刻劉克莊《後村居士集》五十卷﹐見《陸志》。淳壬子﹝十二年。﹞當塗郡齋馬光祖刻《四書章句集注》二十六卷﹐見《瞿目》。寶元年廬陵郡齋刻楊仲良《皇朝通鑑紀事本末》一百五十卷﹐見《阮外集》《丁志》。﹝鈔本。﹞寶丙辰﹝四年。﹞臨川郡齋刻謝采伯《密齋筆記》五卷﹐《續》一卷﹐見《張志》﹑﹝鈔本。﹞《陸志》。﹝傳鈔閣本。﹞寶五年嚴陵郡齋刻袁樞《通鑑紀事本末》四十二卷﹐見《瞿目》。﹝云「淳熙小字本編二百九十卷﹐此大字本﹐乃汴梁趙與﹝B170﹞重並捲第。﹞咸淳己巳﹝五年。﹞崇陽郡齋刻張詠《乖崖先生文集》十二卷﹐見《黃賦注》《黃書錄》。咸淳庚午﹝六年。﹞盱江郡齋黎靖徳刻《朱子語類》一百四十卷﹐見《天祿琳瑯後編》五﹑《陸志》。無年號桐川郡齋曾自刻《絳帖釋文》二卷﹐見《瞿目》。

郡庠本。紹興初元泉南郡庠韓仲通刻《孔氏六帖》三十卷﹐見《天祿琳瑯後編》五。紹興戊午﹝八年。﹞吳興郡庠刻《新唐書糾繆》二十卷﹐見《天祿琳瑯》二。紹興庚辰﹝三十年。﹞宜春郡庠刻唐盧肇《文標集》三卷﹐見《陸志》。﹝舊鈔本。﹞乾道攺元永州郡庠葉呈刻唐柳宗元《柳州集》三十卷﹐《外集》一卷﹐見光緒五年李濱刻《外集》跋。乾道二年揚州郡庠刻沈括《夢溪筆談》二十六卷﹐見《陸續跋》。﹝亦見前州軍學本。﹞乾道三年臨汀郡庠刻晁說之《嵩山文集》二十卷﹐見《陸志》《丁志》。﹝舊鈔本﹞福唐郡庠刻《漢書》一百二十卷﹐見《丁志》。乾道四年溫陵郡庠刻蔡襄《忠惠集》三十六卷﹐見《楊錄》。﹝亦見前州軍學本。﹞臨汀郡庠刻《錢唐韋先生集》十八卷﹐見《張志》﹑﹝鈔本。﹞《瞿目》《陸志》《陸集》﹑﹝明刊本。﹞《丁志》。﹝舊鈔本。﹞乾道己丑﹝五年。﹞臨汝郡庠刻徐積《節孝語錄》一卷﹐見《陸志》。﹝明翻宋本。﹞乾道癸巳﹝九年。﹞髙郵郡庠刻秦觀《淮海集》四十九卷﹐見《天祿琳瑯後編》七。淳熙三年蘄春郡庠刻王《著作王先生集》八卷﹐見《陸志》。淳熙壬寅﹝九年。﹞泉州郡庠刻《潛虛》一卷﹐見《天祿琳瑯後編》十。﹝元翻宋本。﹞嘉泰攺元東寧郡庠刻龔頤正《芥隱筆記》一卷﹐見《陸志》。﹝明仿宋本。﹞紹定戊子﹝元年。﹞桐江郡庠刻《老學庵筆記》十卷﹐見《瞿目》。咸淳癸酉﹝九年。﹞衢州郡庠趙淇刻《四書朱子集注》二十六卷﹐見《天祿琳瑯》一。無年號贛州郡庠陸壑刻其五世祖佃《埤雅》二十卷﹐見《丁志》。﹝明刊本。﹞

郡府學本。紹興九年臨安府學刻賈昌朝《羣經音辧》七卷﹐見《天祿琳瑯後編》三﹑《彭跋》《陸志》《陸續跋》。乾道六年平江府學刻《韋蘇州集》十卷﹐見《天祿琳瑯後編》六。淳熙乙未﹝二年。﹞嚴州府學刻袁樞《通鑑紀事本末》二百九十卷﹐見《瞿目》﹑﹝宋刻本。﹞《陸志》《陸續跋》。淳熙丙辰﹝三年。﹞安陸郡學刻鄭獬《鄖溪集》二十八卷﹐見《瞿目》。﹝鈔本。﹞紹熙二年池州郡學張釜刻其祖綱《華陽集》四十卷﹐見《張志》。慶元五年池陽郡學刻胡銓《忠簡先生文選》九卷﹐見《張志》。﹝精鈔本。﹞端平元年泉州府學刻眞徳秀《心經》一卷﹐見《四庫書目提要》。咸淳乙丑﹝元年。﹞鎭江府學教授李士忱刻《說苑》二十卷﹐見《黃記》《瞿目》。寶四年刻《建康實錄》二十卷﹐見《陸志》。﹝影宋鈔本。﹞

縣齋本。紹熙甲寅﹝五年。﹞當塗縣齋刻周渭《彈冠必用集》一卷﹐見《瞿目》。﹝云影宋鈔本﹐卷末有「紹熙甲寅當塗縣令沈刊於正己堂」二行。﹞嘉定乙亥﹝八年。﹞六峯縣齋劉昌詩自刻《蘆浦筆記》十卷﹐見《張志》。﹝舊鈔本。﹞嘉定辛巳﹝十四年。﹞髙安縣齋刻範祖禹《帝學》八卷﹐見《天祿琳瑯後編》五。端平攺元大庾縣齋趙時棣刻眞徳秀《政經》一卷﹐見《陸志》《陸跋》。淳壬子﹝十二年。﹞建陽縣齋刻《晦庵先生朱文公易說》二十三卷﹐見《瞿目》。咸淳丁卯﹝三年。﹞湘陰縣齋向文龍刻朱子《楚辭集注》八卷﹐﹝應有《辧證》二卷﹐《後語》六卷﹐此殘本不全。﹞見《天祿琳瑯》三。咸淳己巳﹝五年。﹞崇陽縣齋伊賡刻《乖崖先生文集》十二卷﹐《附錄》一卷﹐見《楊錄》。﹝徳輝按﹐此《黃書錄》所載之崇陽郡齋本﹐此云「縣齋」誤。﹞

縣學本。紹興十二年汀州寧化縣學刻《羣經音辧》七卷﹐見《天祿琳瑯後編》三﹑《彭跋》《陸續跋》。淳熙元年黃巖縣學刻張九成《橫浦心傳錄》三卷﹐《橫浦日新》一卷﹐見《陸志》。﹝明刊本。﹞淳熙癸卯﹝十年。﹞象山縣學刻林鉞《漢雋》十卷﹐見《天祿琳瑯後編》四。慶元六年華亭縣學刻晉二俊《陸士衡集》十卷﹑《陸士龍集》十卷﹐見《陸志》《陸跋》《丁志》。﹝明正徳刊本。﹞淳辛亥﹝十一年。﹞昆山縣學刻《玉峯志》三卷﹐《續》一卷﹐見《繆記》。寶五年永福縣學刻徐自明《宋宰輔編年錄》二十卷﹐見《張志》《陸志》﹑﹝明刊本。﹞《丁志》。﹝鈔本。﹞

學宮本。淳熙四年泉州學宮彭椿年刻程大昌《禹貢山川地理圖》二卷﹐見《丁志》。﹝鈔本。﹞嘉定庚午﹝三年。﹞溧陽學宮刻陸遊《渭南文集》五十卷﹐見《黃賦注》《黃書錄》﹑﹝宋刊本。﹞《丁志》。﹝明活字本。﹞紹定戊子﹝元年。﹞桐江學宮刻《開元天寶遺事》二卷﹐見《黃記》《陸志》。﹝舊鈔本。﹞端平乙未﹝八年。﹞富川學宮刻朱鑑《詩傳遺說》六卷﹐見《四庫書目提要》。淳甲辰﹝四年。﹞衢州學宮刻楊伯巖《六帖補》二十卷﹐見《瞿目》。﹝影宋鈔本。﹞

宮本。淳熙六年湖州宮刻蔡節《論語集說》十卷﹐見《天祿琳瑯》四。﹝影宋鈔本。﹞淳熙庚子﹝七年。﹞舒州宮刻蔡邕《獨斷》二卷﹐見《瞿目》﹑﹝明翻宋本。﹞《陸志》。﹝宋刊本。﹞咸淳丙寅﹝二年。﹞鄞縣泮宮刻《朱子讀書法》四卷﹐見《陸志》。

學捨本。嘉定壬申﹝五年。﹞吳郡學捨刻呂祖謙《大事記》十二卷﹐《通釋》三卷﹐《解題》十二卷﹐見《四庫書目提要》《陸志》。其餘有﹕大醫局本。嘉定丙午﹝按﹕嘉定無丙午﹐三年爲庚午﹐九年爲丙子﹐十五年爲壬午。﹞刻《小兒衛生總微論方》二十卷﹐見《丁志》。﹝明刊本。﹞

書院本。紹定庚寅﹝三年。﹞婺州麗澤書院重刻司馬光《切韻指掌圖》二卷﹐見《陸志》。﹝影宋鈔本。﹞無年號刻呂祖謙《新唐書略》三十五卷﹐見《範目》。紹定四年象山書院刻袁燮《齋家塾書鈔》十二卷﹐見《四庫書目提要》。淳丙午﹝六年。﹞泳澤書院刻大字本朱子《四書集注》十九卷﹐見《浙錄》《陳跋》。淳戊申﹝八年。﹞龍溪書院刻陳淳《北溪集》五十卷﹐《外集》一卷﹐見《四庫書目提要》《浙錄》﹑﹝宋刊本。﹞《瞿目》。﹝舊鈔本。﹞寶五年竹溪書院刻方嶽《秋崖先生小槁》八十三卷﹐見《丁志》。﹝明鈔本。﹞景定甲子﹝五年。﹞環溪書院刻《仁齋直指方論》二十六卷﹐《小兒方論》五卷﹐《傷寒類書活人總括》七卷﹐《醫學眞經》一卷﹐見《森志補遺》。咸淳元年建寧府建安書院刻《晦庵先生朱文公文集》一百卷﹐《續集》十卷﹐《別集》十一卷﹐見《陸志》。無年號鷺洲書院刻《漢書》一百二十卷﹐見《莫錄》。﹝云與蔡琪所刻《後漢書》行格相同﹐但鷺州在吉安府城﹐宋淳間始建書院。蔡琪建寧人﹐《莫錄》疑爲一時人﹐殊誤。不知兩本同爲重雕北宋景八行本﹐故行格亦正相同也。﹞

祠堂本。嘉定八年金華呂氏祠堂刻呂本中《童蒙訓》二卷﹐見《天祿琳瑯》七。﹝明翻宋本。據原序云﹕金華太守邱長雋刻置祠堂。﹞嘉定辛巳﹝十四年。﹞嚴陵趙氏祠堂刻趙彥肅《復齋易說》六卷﹐見《天祿琳瑯》四。﹝影宋鈔本﹐云﹕嚴陵守許興裔刻置祠堂。﹞至今槧本流傳﹐歷爲收藏家寶貴﹐不知當日官師提倡之力﹐固如此之盛也。

○宋州府縣刻書宋刻有僅以某州某府稱者﹐曰﹕江寧府本。嘉三年開造《建康實錄》二十卷﹐至四年五月畢工。見《陸志》《莫錄》。﹝影宋鈔本。﹞

杭州本。嘉五年中書省奉旨下杭州鏤《新唐書》二百五十卷﹐見《陸跋》。元元年杭州路奉旨刻《資治通鑑》二百九十四卷﹐見《瞿目》。紹興己未﹝九年﹞﹐刻《文粹》一百卷﹐見《黃書錄》﹑﹝宋刊本。﹞《瞿目》《丁志》。﹝元翻宋本。﹞

明州本。紹興十九年刻徐鉉《騎省集》三十卷﹐見《陸集》。﹝宋本跋。﹞廿八年刻《文選》六十卷﹐見《彭跋》。無年號刻《九經排字直音前集》一卷﹐《後集》一卷﹐見《陸集》。﹝元翻宋本。﹞

溫陵州本。淳熙壬寅﹝九年。﹞刻胡致堂《讀史管見》八十卷﹐見《丁志》《陸跋》。﹝云﹕據胡大正序﹐淳熙以前無刊本﹐至大正官溫陵﹐始刊於州治之中和堂。﹞

吉州本。嘉定二年刻《張先生校正楊寶學易傳》二十卷﹐見《瞿目》。﹝云﹕題廬陵楊萬里廷秀撰﹐門人張敬之顯父校正。蓋最初之本﹐每半葉十行﹐行大字廿一﹐小字廿六。﹞

紹興府本。紹興九年刻《毛詩正義》四十卷﹐見《繆續記》。﹝云﹕此單疏本﹐前列校勘各官名外﹐有「紹興九年九月十五日紹興府雕造」字一行。﹞嘉泰元年刻施宿《會稽志》二十卷﹐見《陸志》。﹝明正徳刊本。﹞

臨安府本。紹興九年刻《羣經音辧》七卷﹐見《天祿琳瑯後編》三。刻《漢官儀》三卷﹐見《天祿琳瑯後編》五﹑﹝云﹕末有紹興九年三月臨安府雕印字。﹞《阮外集》。刻《文粹》一百卷﹐見《黃賦注》《黃書錄》﹑﹝宋本﹐云﹕末有刊刻地名年月官銜云「臨安府今重行開雕《唐文粹》壹部﹐計二十策。已委官校正訖﹐紹興九年正月�日﹐右文林郎臨安府觀察推官林﹛宀呆﹜。」此其一也﹐下尙有多人。﹞《丁志》。﹝元刊本。﹞十年刻《西漢文類》五卷﹐見《瞿目》﹑﹝云﹕捲後有「紹興十年四月日臨安府雕印」一行。﹞《張志》。

平江府本。紹興十五年刻李誡《營造法式》三十四卷﹐見《張志》《陸志》《陸跋》《丁志》。﹝影宋鈔本。﹞

嚴州本。淳熙丙申﹝三年。﹞刻袁樞《通鑑紀事本末》四十二卷﹐見《四庫書目提要》。﹝徳輝按﹕小字本二百九十卷﹐此據寶重刻大字本卷數。﹞

余姚縣本。紹興二年印造《資治通鑑》二百九十四卷﹐見《孫記》。

鹽官縣本。無年號刻《通典》二百卷﹐見《瞿目》。﹝云﹕北宋刻本﹐鹽官屬兩浙路臨安府。﹞

眉山本。紹興十四年刻《宋書》一百卷﹐《魏書》一百十四卷﹐《梁書》五十六卷﹐《南齊書》五十九卷﹐《北齊書》五十卷﹐《周書》五十卷﹐《陳書》三十六卷﹐見《陸續跋》﹑﹝云﹕每葉十八行﹐每行十七字﹐板心有字數﹑刻工姓名。自元至明﹐板存南監﹐遞有修補。按﹕此七史﹐世謂之「眉山七史」﹐蓋北宋時蜀刻也。﹞《邵注四庫簡明目》。﹝云九行邋遢本。﹞大抵出於江浙者爲多﹐蓋亦當時官刻也。

○宋私宅家塾刻書宋時家塾刻本﹐其名姓亦甚繁多﹐今所最著如嶽珂之相臺家塾刻《九經》《三傳》﹐廖瑩中之世彩堂刻《五經》《韓﹑柳集》﹐皆至今爲人傳誦。嶽刻存於今者﹐《五經》有武英殿翻雕本﹐及各直省書局﹑私宅重翻殿本。又有《論語何晏集解》附《音義》十卷﹐見《天祿琳瑯後編》三。《孟子趙歧注》附《音義》十卷﹐見孔繼涵微波榭刻本跋。廖刻存於今者﹐有《春秋經傳集解》三十卷﹐見《天祿琳瑯》一。﹝卷末有木記曰「世彩廖氏刻梓家塾」。﹞《論語》二十卷﹐《孟子》十四卷。﹝卷末有「盱郡廖氏重刻善本」八字方形印﹐或亞字印中有「廖氏」二字記。﹞見《後編》八。又有《韓昌黎集》四十卷﹐《外集》十卷﹐見《莫錄》《丁目》。﹝明徐氏東雅堂刻本﹐卽翻此本。﹞《柳河東集》四十四卷﹐《外集》二卷﹐《龍城錄》二卷﹐《附錄》二卷﹐有明郭云鵬濟美堂翻雕本。﹝此本行字板式與徐氏東雅堂刻《韓集》同﹐據元周密《志雅堂雜鈔》有韓柳並刻之語﹐知亦出廖刻。﹞其他則有﹕蜀廣都費氏進修堂。刻大字本《資治通鑑》二百九十四卷﹐﹝卽世稱爲龍爪本者。﹞見《瞿目》《陸跋》。

臨安進士孟琪。寶元二年刻姚鉉《文粹》一百卷﹐見《黃書錄》﹑﹝紹興九年重刻本。﹞《丁志》。﹝元刻本。云﹕每葉三十行﹐每行二十五字。﹞

京臺嶽氏。慶曆六年新雕《詩品》三卷﹐見《瞿目》。﹝影宋鈔本。﹞

建邑王氏世翰堂。嘉二年刻《史記索隱》三十卷﹐﹝卽中統二年平陽道參幕段君子成刻《史記集解》附《索隱》一百三十卷之祖本也。﹞見《天祿琳瑯後編》四。

建安蔡子文東塾之敬室。治平丙午﹝三年。﹞刻邵子《擊壤集》十五卷﹐見《楊錄》。

寇宅。宣和元年寇約刻其叔宗《本艸衍義》二十卷﹐見《孫記》《吳記》《陸續跋》《楊譜》。

瞿源蔡潛道宅墨寶堂。紹興壬申﹝二十二年。﹞刻《管子》二十四卷﹐見《黃記》﹑﹝此本今有仿刻本﹐並刻黃丕烈跋。﹞《瞿目》。

淸渭何通直宅萬卷堂。紹興乙亥﹝二十五年。﹞刻《漢雋》七冊﹐見《天祿琳瑯後編》十五。﹝明仿宋本。﹞

麻沙鎭水南劉仲吉宅。紹興庚辰﹝三十年。﹞刻《新唐書》二百二十五卷﹐見《錢日記》。乾道端午刻《增廣黃先生大全文集》五十卷﹐見《黃記》《張續志》《楊錄》。﹝按此無年月﹐乾道歲名不值午﹐則端午亦不誤。宋刻艸率可笑。﹞

麻沙鎭南齋虞千里。乾道己丑﹝五年。﹞刻王先生《十七史蒙求》十六卷﹐見康熙庚寅程宗典仿刻本。﹝卷中有木印記「麻沙鎭南齋虞公千里先生校正﹐的無差誤﹐乾道己丑刊行」等字。﹞

建溪三峯蔡夢弼傅卿家塾。乾道七年刻《史記》一百三十卷﹐見《張志》《錢日記》。﹝云目錄後有一行雲﹕「三峯樵隱蔡夢弼傅卿校正。」《三皇本紀》後有二行雲﹕「建溪蔡夢弼傅卿親校﹐刻於東塾﹐時乾道七月春王正上日書。」又《五帝本紀》有墨長印二行雲﹕「建溪三峯蔡夢弼傅卿親校﹐謹梓於望道亭。」徳輝按﹕此家塾刻書之矜愼者﹐然誤七年爲七月﹐則亦失檢之甚矣。﹞

吳興施元之三衢坐嘯齋。乾道壬辰﹝八年。﹞刻蘇頌《新儀象法要》三卷﹐見《四庫書目提要》《張志》《瞿目》。﹝影寫宋刊本。﹞

王撫乾宅。乾道壬辰﹝八年。﹞刻王灼《頤堂先生文集》五卷﹐見《丁志》《繆續記》。﹝影宋鈔本。﹞

錦溪張監稅宅。淳熙攺元刻桓寬《鹽鐵論》十卷﹐見《丁目》《莫錄》。﹝徳輝按﹕明塗禎刻本卽從此本出。今顧千里廣圻爲張惇仁校刻﹐乃明人重刻十行本﹐非塗刻原本。﹞

武溪遊孝恭徳登俊齋。淳熙丙申﹝三年。﹞刻蜀本《三蘇文粹》六十二卷﹐見《天祿琳瑯後編》六。﹝云卷末有木條記一行雲﹕「淳熙丙申冬至日刊於登俊齋。」﹞

廉臺田家。淳熙七年刻臺州公使庫本《顏氏家訓》七卷﹐見《黃賦注》《黃書錄》《錢記》。﹝云﹕序後有長木記云「廉臺田家印」﹐宋諱間不缺筆。徳輝按﹕旣是公使庫刻﹐則不應題田家私記﹐此蓋田家翻公使庫本﹐故宋諱缺筆不備。或系南宋末年刻本﹐若公使庫本﹐則避諱謹嚴矣。﹞

吉州東岡劉宅梅溪書院。淳熙丁未﹝十四年﹞﹐刻王庭《盧溪先生集》五十卷﹐見《丁志》。﹝鈔本。﹞

建安陳彥甫家塾。慶元丙辰﹝二年。﹞刻葉ナ《聖宋名賢四六叢珠》一百卷﹐見《陸志》。﹝舊鈔本。﹞

梅山蔡建侯行父家塾。慶元三嗣刻《陸狀元集百家注資治通鑑詳節》一百二十卷﹐見《黃賦注》《張志》《陸續志》《陸續跋》。刻《李學士新注孫尙書尺牘》十六卷﹐見《黃記再續》《黃書錄》﹑﹝云﹕目錄後有「蔡氏家塾校正」隸書木記。序文云「慶元三祀閏餘之月﹐梅山蔡建侯行甫謹序。」蓋與《通鑑詳節》同時所刻。﹞《瞿目》。

建安黃善夫宗仁家塾之敬室。刻《史記正義》一百三十卷。慶元嗣元刻《前漢書》一百二十卷﹐見《森志》。﹝云﹕引用書目後有「慶元嗣歲端陽建安劉之問謹識」記﹐《列傳》第一卷

末有「建安黃善夫刊於家塾之敬室」。﹞

建安劉元起家塾之敬室。刻《後漢書》一百二十卷﹐見《黃記》《黃賦注》《黃書錄》《錢日記》。﹝云﹕目錄後題「建安劉元起刊於家塾之敬室」。徳輝按﹕此兩漢書爲劉元起﹑黃善夫二人合貲所刊﹐諸家題跋往往不能分辧。﹞

建安魏仲舉家塾。慶元六祀刻《新刊五百家注音辧昌黎先生文集》四十卷﹐《外集》十卷﹐《別集》一卷﹐《論語筆解》十卷﹔卷首《昌黎先生序傳碑記》一卷﹐《看韓文綱目》一卷﹐《引用書目》一卷﹐《評論詁訓音釋諸儒名氏》一卷﹐《韓文類譜》七卷﹔﹝徳輝按﹕卽年譜。雍正己酉祁門馬曰璐得殘本宋刻《韓柳二先生集》﹐卽魏仲舉本﹐並柳集中宋文安禮《柳先生年譜》一卷合刻﹐題曰《韓柳年譜》。《四庫史部。傳記類》存目。﹞後附《許渤序》《昌黎文集後序》五篇﹕見《天祿琳瑯》三﹑﹝按﹕《天祿琳瑯》載二部。其前一部前缺《昌黎先生序傳碑記》一卷﹐《看韓文綱目》一卷﹔中缺《別集》一卷﹐《論語筆解》十卷﹔後缺許渤等《序》五篇﹔目錄後有木記曰「慶元六祀孟春﹐建安魏仲舉刻梓於家塾。」其後一部﹐前缺《韓文類譜》七卷。玆參合二部詳著之。﹞《四庫書目提要》﹑﹝云﹕《五百家注音辧昌黎先生文集》四十卷﹐內府藏本。宋魏仲舉編。仲舉建安人﹐書前題「慶元六年刻於家塾」﹐實當時坊本也。首列《評論詁訓音釋諸儒名氏》一篇﹐自唐燕山劉氏迄潁人王氏共一百四十八家。又附以新添集注五十家﹐補注五十家﹐廣注五十家﹐釋事二十家﹐補音二十家﹐協音十家﹐正誤二十家﹐考異十家﹐統計只三百六十八家﹐不足五百之數。而所云新添諸家﹐皆不著名氏﹐大抵虛構其目﹐務以炫博﹐非實有其書。卽所列一百四十八家﹐如皇甫﹑孟郊﹑張籍等﹐皆同時唱和之人﹐劉﹝B193﹞﹑宋祁﹑範祖禹亦僅撰述唐史﹐均未嘗詮釋文集。乃引其片語﹐卽列爲一家﹐亦殊牽合。蓋與所刊五百家注《柳集》﹐均一書肆之習气。又云﹕朱彜尊稱此書尙有宋槧本﹐在長洲文氏﹐後歸李日華家。《正集》之外﹐尙有《外集》十卷﹐《別集》一卷﹐《論語筆解》十卷。此本止四十卷﹐而《外集》《別集》不與焉。蓋流傳旣久﹐又有所闕佚矣。徳輝按﹕四庫著錄五百家音注韓﹑柳二集﹐皆注內府藏本。據《柳集》提要稱柳爲宋版﹐與《昌黎集注》先後同歸祕府﹐則此韓集亦爲宋版無疑﹐乃卷帙不參考《天祿琳瑯》二部﹐詳載其全﹐是則編撰諸臣之疏漏矣。﹞《丁志》。﹝缺《別集》一卷﹐《論語筆解》十卷。﹞又刻《新刊五百家注音辧唐柳先生文集》二十一卷﹐《附錄》二卷﹐《外集》二卷﹐《新編外集》一卷﹐《龍城錄》二卷﹔前載《看柳文綱目》一卷﹐宋文安禮《柳先生年譜》一卷﹐《評論詁訓諸儒名氏》一卷﹔後附《柳先生序傳碑記紀》一卷﹐《文集後序》五篇﹐亦見《天祿琳瑯》三﹑《四庫書目提要》。﹝云﹕《五百家注音辧柳先生文集》二十一卷﹐《外集》二卷﹐《新編外集》一卷﹐《龍城錄》二卷﹐《附錄》二卷﹐內府藏本。宋魏仲舉編﹐其版式廣狹﹐字畫肥瘠﹐與所刻《五百家注昌黎集》纖毫不爽﹐蓋二集一時並出也。前有《評論訓詁諸儒姓氏》﹐檢核亦不足五百家。又云﹕書中所引又不及《韓集》之博﹐蓋論韓者多﹐論柳者較少﹐故所取不過如此﹐特姑以五百家之名與韓集相配云爾。又云﹕其本槧鍥精工﹐在宋版中亦稱善本。今流傳五六百年﹐而紙墨如新﹐神明煥發﹐復得與《昌黎集注》先後同歸祕府﹐有類乎珠還合浦﹐劍會延津﹐尢可爲寶貴矣。﹞

建安魏仲立宅。刻《新唐書》二百二十五卷﹐見《繆記》。﹝云﹕目後有碑記云﹕「建安魏仲立宅刊行﹐士大夫幸詳察之。」徳輝按﹕此與魏仲舉或兄弟也。﹞

建安劉日新宅。開禧更元刻王宗傳《童溪易傳》三十卷﹐見《天祿琳瑯後編》二。﹝云自序後有墨印三﹕一曰「大易發明」﹔一曰「建安劉日新宅鋟梓於三桂堂」﹔一曰「經學之寶」。﹞

吉州周少傅府。嘉泰元年刻《文苑英華》一千卷﹐見《張志》《陸志》。﹝舊鈔本﹐後有刻書具文云「吉州致政周少傅府﹐昨於嘉泰元年春﹐選委成忠郎新差充筠州臨江軍巡轄馬遞鋪權本府使臣王思恭﹐專一手鈔《文苑英華》﹐並校正重復﹐提督雕匠。今已成書﹐計一千卷﹐其紙札工墨等費並系本州印匠承攬﹐本府並無干預﹐今聲說照會。四年八月一日權辦府張時舉具。」﹞

祝太傅宅。嘉熙己亥﹝三年。﹞刻祝穆《方輿勝覽前集》四十三卷﹐《後集》七卷﹐《續集》二十卷﹐《拾遺》一卷﹐見《孫記》《丁志》﹑﹝宋刊本﹐七十卷。﹞《楊志》。﹝前錄有祝太傅宅人吳吉《申兩浙轉運司禁書肆翻板約牒文》。﹞

建寧府麻沙鎭虞叔異宅。刻《括異志》十卷﹐見《瞿目》。﹝舊鈔本﹐云﹕目錄後有「建寧府麻沙鎭虞叔異宅刊行」一行。﹞

秀巖山堂。太歲丙辰仲夏刻《增修互注禮部韻略》五卷﹐見《四庫書目提要》。﹝云﹕理宗寶四年蜀中所刻。﹞

建安劉叔剛宅。刻《附釋音禮記注疏》六十三卷﹐見《孫記》。﹝云﹕和┞翻刻。徳輝按﹕宋刻本七十卷。和┞本與惠棟校宋本同﹐恐非宋刻原本。吾有此本﹐字畫流動﹐非宋體也。﹞刻《附釋音毛詩注疏》二十卷﹐見《森志》。﹝云﹕序後有木印記云「劉氏文府叔剛桂軒一經堂。」﹞

建安王懋甫桂堂。刻宋人《選靑賦箋》十卷﹐見《天祿琳瑯》三。﹝云目錄後有「建安王懋甫刻梓於桂堂」木記。﹞

建安曾氏家塾。刻《文場資用分門近思錄》二十卷﹐《後錄》十四卷﹐見《莫錄》。

建安虞氏家塾。刻《老子道徳經》四卷﹐見《黃書錄》《瞿目》。﹝云﹕目錄後有「建安虞氏刊於家塾」一條。﹞

眉山文中。刻《淮海先生文集》二十六卷﹐見《瞿目》。﹝云板心有「眉山文中刊」五字。﹞

眉山程舍人宅。刻《東都事略》一百三十卷﹐見《森志》《陸志》《陸續跋》。

姑蘇鄭定。刻《重校添注柳文》四十五卷﹐《外集》二卷﹐見《瞿目》《黃記》。﹝殘宋本《五百家音辧唐柳先生文集》下云「姑蘇鄭定刊於嘉興。」﹞

錢唐王叔邊家。刻《前漢書》一百二十卷﹐《後漢書》一百二十卷﹐見《楊錄》。﹝云目錄後有叔邊咨云「本家今將前後漢鋟板」云云。﹞

婺州市門巷唐宅。刻《周禮鄭注》十二卷﹐見《楊志》《楊譜》。

婺州義烏酥溪蔣宅崇知齋。刻巾箱本《禮記》五卷﹐見《瞿目》《張志》。﹝存月令一卷。﹞

婺州東陽胡倉王宅桂堂。刻《三蘇文粹》七十卷﹐見《瞿目》。﹝云目錄後有眞書圖記云「婺州東陽胡倉王宅桂堂刊行。」﹞

劉氏學禮堂。癸未刻《履齋示兒編》二十三卷﹐見《楊錄》。﹝云﹕癸未爲嘉定十六年。﹞

隱士王氏取瑟堂。刻《中說》十卷﹐見《瞿目》。﹝云﹕目錄後有「隱士王氏取瑟堂刊」一行﹐朗﹑恆﹑徵﹑愼減筆﹐南宋初刻本也。﹞

畢萬裔宅富學堂。刻李燾《經進六朝通鑑博議》十卷﹐見《瞿目》﹑﹝云﹕子後有正書圖記云「畢萬裔宅刻梓於富學堂」。﹞《丁志》。﹝舊鈔本。﹞

胡元質當塗道院。乾道癸巳﹝九年。﹞自刻《左氏摘奇》十二卷﹐見《阮外集》。﹝云﹕後有元質自記一條云「《左氏摘奇》皆手所約﹐鋟木於當塗道院﹐與同志者共之。乾道癸巳元日書。」﹞

杭州淨戒院。刻唐趙蕤《長短經》十卷﹐見《四庫書目提要》。﹝云﹕十卷﹐僅存九卷。每卷末皆題「杭州淨戒院新印」七字。﹞

嚴陵詹義民。嘉定壬申﹝五年。﹞刻《歐公本末》四卷﹐見《陸跋》。

茶陵譚叔端。刻《新刊淮南鴻烈解》二十一卷﹐見繆《續記》。﹝云﹕每捲後有「茶陵譚叔端纂校」一行。目錄後有三墨印﹕一小方印﹐兩字不可識﹔一大方印﹐「耘香譚氏」朱文﹔一香鑪形﹐「書鄕」二字。﹞又刻《新刊精選諸儒奧論策學統宗前編》五卷﹐見《阮外集》﹔﹝云﹕標題下列名「心易譚巽中叔剛校正﹐存理譚金孫叔金選次﹐桂山譚正叔孫端訂定」。三譚皆冠以「古云後學」﹐三人姓名旣不經見﹐「古云」亦不知其何地。徳輝按﹕「古云」爲茶陵之別名﹐見《茶陵州誌》。﹞《後集》八卷﹐《續集》七卷﹐《別集》五卷﹐見《四庫存目》。﹝云﹕元譚金孫編﹐金孫字叔金﹐號存理﹐自稱古云人﹐不知古云爲何地也。文理冗贅﹐殆麻沙庸陋書賈所爲。﹞大抵槧刻風行﹐精雕細校﹐於官刻本外儼若附庸之國矣。

○宋坊刻書之盛宋時坊刻﹐前有建安余氏﹐後有臨安陳氏﹐余已別爲之考矣。顧其他散見諸藏書家志﹑目﹑題記﹐不可不匯而錄之﹐以存天水一朝之文獻。如閩中則有﹕建寧府黃三八郎書鋪。乾道攺元刻《韓非子》二十卷﹐見《顧集》。﹝吳仿宋刻本跋。﹞乾道己丑刻《鉅宋重修廣韻》五卷﹐見《森志》《楊志》《楊譜》。

建陽麻沙書坊。紹興庚申﹝十年。﹞刻曾忄造《類說》五十卷﹐見《陸續跋》。紹興癸酉﹝二十三年。﹞刻《新雕皇宋事實類苑》七十八卷﹐見《丁志》《繆記》。﹝日本活字印本。﹞無年號刻魏天應《論學繩尺》十卷﹐見《四庫書目提要》。﹝云﹕建陽書肆所刊。﹞無年號刻《十先生奧論》四十卷﹐見《四庫書目提要》。﹝云﹕不著編輯者名氏﹐亦無刊書年月。驗其版式﹐乃南宋建陽麻沙坊本也。﹞

建寧書鋪蔡琪純父一經堂。嘉定戊辰﹝元年。﹞刻《漢書》一百二十卷﹐見《楊錄》《丁志》。刻《後漢書》一百二十卷﹐見《張志》《黃賦注》《黃書錄》《陸續志》《陸跋》。

武夷詹光祖月書堂。淳中刻《資治通鑑綱目》五十九卷﹐見《張續志》《瞿目》。

崇川余氏。刻《新纂門目五臣音注揚子法言》十卷﹐見《天祿琳瑯後編》五。﹝序後刻記云「謹將監本寫作大字刊行﹐校證無誤﹐專用上等好紙印造﹐與他本不同﹐收書賢士幸詳鑑焉。崇川余氏家藏。」﹞

建寧府陳八郎書鋪。刻《賈誼新書》十卷﹐見《丁志》《陸志》《陸跋》。﹝吳元恭校宋本。﹞

建安江仲達羣玉堂。刻宋麻沙坊本《二十先生回瀾文鑑》十五卷﹐《後集》八卷﹐見《丁志》。﹝日本重刻本。﹞浙中則有﹕杭州大隱坊。政和八年刻重校正朱肱《南陽活人書》十八卷﹐見《張志》《瞿目》﹑﹝影宋鈔本。﹞《陸志》。﹝宋刻本。﹞

臨安府太廟前尹家書籍鋪。刻《釣磯立談》一卷﹐見《四庫書目提要》。﹝《史部。載記》云「葉林宗從錢曾家宋刻鈔出﹐後題臨安府太廟前尹家書籍鋪刊行。」﹞刻《澠水燕談錄》十卷﹐見《丁志》。﹝校宋鈔本。﹞《北戶錄》三卷﹐見《天祿琳瑯》六﹑《張志》《瞿目》《丁志》。﹝明刻﹐黃丕烈校宋本。﹞《茅亭客話》十卷﹐見《黃記》《朱目》。《卻掃編》三卷﹐見《朱目》《丁志》﹑﹝影宋本。﹞《繆續記》。﹝影宋鈔本。﹞《續幽怪錄》四卷﹐見《黃記》《瞿目》。《篋中集》一卷﹐見《丁志》。﹝影鈔宋本。﹞《曲洧舊聞》十卷﹐見《四庫書目提要》《繆續記》。﹝影宋刻本。﹞《述異記》二卷﹐見《繆續記》﹑﹝影宋刻本﹐云序後有「臨安府太廟前經籍鋪尹家刊行」一行。﹞《丁志》。﹝依宋鈔本。﹞

杭州錢唐門裏車橋南大街郭宅�鋪。刻《寒山拾得詩》一卷﹐見《黃記》。﹝云寒山詩後有一條云云。徳輝按﹕《瞿目》有明刻本﹐「宅」下是「紙」字﹐蓋卽翻此刻也。﹞

臨安府金氏。刻《甲乙集》十卷﹐見《瞿目》。﹝云﹕後記刊板處已漫漶﹐僅存「臨安府」三字﹐末「金氏」二字﹐余不可辧。又云﹕每捲題名一行﹐下有「詩」字一行低二格﹐詩題低三格﹐每半葉十行﹐行十八字。徳輝按﹕此卽南宋書棚本﹐末一行爲「臨安府棚北大街睦親坊南陳宅書籍鋪印行」十七字﹐此存「鋪」之半爲「金」﹐「印」之半似「氏」耳。﹞

金華雙桂堂。景定辛酉﹝二年。﹞刻宋伯仁《梅花喜神譜》二卷﹐見《錢日記》《黃賦注》﹑﹝云﹕此書亦載足本《敏求記》﹐其初刻在嘉熙戊戌。徳輝按﹐今有嘉慶��松江沈綺仿刻本﹐嘉慶庚午鮑廷博《知不足齋叢書》本﹐咸豐乙卯漢陽葉志詵仿宋刻本。﹞《阮外集》。江西則有﹕臨江府新諭吾氏。無元號丁未刻《增廣太平惠民和劑局方》十卷﹐見《森志補遺》。蜀中則有﹕西蜀崔氏書肆。刻王《南華眞經注》二十卷﹐附《拾遺》一卷﹐見《瞿目》。﹝舊鈔本﹐云﹕無名序謂得完本於西蜀陳襄之家﹐以授崔氏書肆命工刊行。﹞

南劍州雕匠葉昌。紹興三十一年刻程俱《班左誨蒙》三卷﹐見《張志》。秦中則有﹕咸陽書隱齋。慶元丁巳﹝三年。﹞《新刊國朝二百家名賢文粹》一百九十七卷﹐見《楊錄》。晉中則有﹕汾陽博濟堂。慶元乙卯﹝元年。﹞刻《十便良方》四十卷﹐見《黃賦注》《黃書錄》《瞿目》。又有不詳其地者﹐爲﹕べ斐軒。刻《新增詞林要韻》一卷﹐見《阮外集》。﹝云﹕書中標題則曰《詞林韻釋》﹐分十九部﹐而以上去二部依部列於平聲之後﹐而入聲不獨爲部。凡入聲之作平聲﹑作上聲﹑作去聲者﹐文各依類分隸於平上去之後。要皆統於平聲十九部之內。其書出於南宋無疑。﹞

葛氏傳┪書堂。紹興三年﹝壬子。﹞刻《溫公書儀》十卷﹐﹝序後有木記二﹕曰「傳┪書堂」﹔曰「稚川世家」。﹞見《天祿琳瑯後編》二。﹝雍正三年汪亮采有翻宋刻﹐日本又翻汪本。﹞又有宋時書坊至元時猶存者﹐爲﹕閩山阮仲猷種徳堂。淳熙柔兆灘﹝三年丙申。﹞刻《春秋經傳集解》三十卷﹐見《天祿琳瑯後編》三﹑《錢日記》《陳隨筆》《瞿目》《莫錄》《森志》《繆續記》《楊譜》。無年號刻《楊氏家傳方》二十卷﹐見《森志》。丙辰﹝三年。﹞刻《說文解字韻譜》五卷﹐見《天祿琳瑯後編》三﹑《瞿目》。﹝云卷一後有墨圖記二行雲「丙辰菖節種徳堂刊」﹐蓋延三年槧本。﹞其刻本之流傳至今﹐𨿽爲人鑑賞﹐然雕鏤不如官刻之精﹐校勘不如家塾之審﹐收藏家若槪以甲本推之﹐抑亦未免愛無差等矣。

●卷四○金時平水刻書之盛金源分割中原不久﹐乘以干戈﹐惟平水不當要衝﹐故書坊時萃於此。而他處私宅刊本﹐亦間有之。今可考者﹐如﹕書軒陳氏。大定丙午﹝二十六年﹐當宋淳熙十三年。﹞刻《銅人腧穴鍼灸圖經》五卷﹐﹝序云﹕時大定丙午歲﹐平水閒邪叟述。有「書軒陳氏印行」六字。﹞見《森志》。﹝貴池劉世珩已影刊。﹞

李子文。大定己酉﹝二十九年﹐當宋淳熙十六年。﹞刻《重刊增廣分門類林雜說》十五卷﹐見《瞿目》。﹝鈔本﹐目未詳﹐吾見原書。﹞

張謙。明昌壬子﹝三年﹐當宋紹熙三年。﹞刻《新刊圖解校正地理新書》十五卷。見《楊錄》﹑﹝影金鈔本。﹞《丁目》。﹝金刊本﹐日本島田翰《﹠lt﹔百百﹠gt﹔宋樓藏書源流考》云﹕所謂金刊﹐實元刻。﹞

平水中和軒王宅。正大戊子﹝五年﹐當宋紹定元年。﹞刻《道徳寶章》一卷﹐見《楊錄》。大徳丙午﹝十年。﹞刻《新刊韻略》五卷﹐見《張志》《瞿目》《莫錄》《陸續跋》《繆記》。元統甲戌﹝二年。﹞刻《滏水文集》二十卷﹐見《楊續錄》。﹝云﹕其源亦出金晦明軒本。徳輝按﹕是時金已爲元所滅﹐中和軒猶存。﹞

晦明軒張宅。泰和甲子﹝四年﹐當宋嘉泰四年。﹞刻《經史證類大觀本艸》三十卷﹐見《四庫書目提要》《彭跋》《陸續跋》。泰和丙寅﹝六年﹐當宋開禧二年。﹞刻《丹淵集》四十卷﹐《拾遺》二卷﹐《附錄》一卷﹐見《楊錄》。外此則﹕嵩州福昌孫夏氏書籍鋪。貞甲戌﹝二年﹐當宋嘉定七年。﹞刻《經史證類大全本艸》三十一卷﹐《本艸衍義》二十卷﹐見《瞿目》。

碣石趙衍。無元號丙辰刻《李賀歌詩編》四卷﹐見《黃記》《瞿目》。﹝云序末題「丙辰秋日碣石趙衍刊」。按﹕金有兩丙辰﹕一天會十四年﹐當宋紹興六年﹔一明昌六年﹐當宋慶元二年。﹞則又平水以外之書坊﹐存其名﹐亦足爲考古之談助也。

○元監署各路儒學書院醫院刻書《元史。百官志》云「至元二十四年﹐國子監置生員二百人。延二年﹐增置百人。興文署掌刊刻經史﹐皆屬集賢院。」又云「至元二十七年立興文署﹐召工刻經史子板﹐以《資治通鑑》爲起端。」元《祕書監志》云「至元十年﹐太保大司農奏﹐興文署雕印文書﹐屬祕書監。本署設官三員﹐令一員﹐丞三員﹐校理四員﹐楷書一員﹐掌紀一員﹐鐫字匠四十名﹐作頭一﹐匠戶十九﹐印匠十六。」又﹕「至元十四年十二月﹐中書省奏﹐奉旨省並﹐衙名興文﹐並入翰林院。」故元時官刻首推﹕國子監本。元三年刻小字本《傷寒論》十卷﹐見《楊志》。次則﹕興文署本。至元二十七年刻《資治通鑑》二百九十四卷﹐見《瞿目》《陸跋》《莫錄》。刻胡三省《通鑑釋文辧誤》十三卷﹐見《陸跋》。又次則﹕各路儒學本。至元己卯﹝十六年﹐當宋帝祥興二年。﹞中興路儒學﹐刻沈《春秋比事》二十卷﹐見《陸續志》《陸續跋》。﹝影元刊本。﹞至元壬辰﹝二十九年。﹞贛州路儒學﹐刻張┉《南軒易說》三卷﹐見《四庫書目提要》。﹝云曹溶傳寫本。﹞大徳乙巳﹝九年。﹞太平路儒學﹐刻《漢書》百二十卷﹐見《天祿琳瑯》五﹑《張志》《瞿目》。寧國路儒學﹐刻《後漢書》一百二十卷﹐見《張志》《瞿目》《陸志》《丁志》《楊錄》。瑞州路儒學﹐刻《隋書》八十五卷﹐見《瞿目》《丁志》《陸志》《陸跋》。﹝云﹕板心有路學﹝瑞州儒學﹞﹑浮學﹝浮梁縣學﹞﹑堯學﹝「堯」﹐「饒」省文﹐饒州學﹞﹑番泮﹝「番」﹐「鄱」省文﹐鄱陽學﹞﹑余幹﹝余幹學﹞﹑樂平﹝樂平州學﹞﹑平州﹝卽樂平﹞﹑忠定﹝趙汝愚書院﹞﹑錦江﹝書院﹞﹑長薌﹝書院﹞﹑初庵﹝書院﹞等字。當時各路刊書﹐牒書院之有餘貲者與其役。﹞建康路儒學﹐刻《新唐書》二百二十五卷﹐見《丁志》。大徳丙午﹝十年。﹞池州路儒學﹐刻《三國誌》六十五卷﹐見《張志》《莫目》《丁志》。紹興路儒學﹐刻《越絕書》十五卷﹐《吳越春秋》十卷﹐見《四庫書目提要》。紹興路儒學﹐刻徐天祜《吳越春秋音注》十卷﹐見《陸志》《陸跋》。信州路儒學﹐刻《北史》一百卷﹐見《錢日記》《瞿目》《丁志》《繆記》《陸志》《陸跋》。﹝板心有信州路儒學刊﹑信州象山刊﹑象山書院刊﹑道一書院刊﹑稼軒書院刊﹑藍山書院刊﹑玉山縣學刊﹑弋陽縣學刊﹑貴溪縣學刊﹑上饒學刊等字。﹞《南史》八十卷﹐見《丁志》《陸跋》。大徳丁未﹝十一年。﹞無錫儒學﹐刻《風俗通義》十卷﹐《附錄》一卷﹐見《四庫書目提要》。至大辛亥﹝四年。﹞嘉興路儒學﹐刻《陸宣公集》二十二卷﹐見《陸志》。皇慶二年武昌路儒學﹐刻王申子《大易緝說》十卷﹐見《四庫書目提要》。延甲寅﹝元年。﹞臨江路儒學﹐刻張洽《春秋集傳》二十二卷﹐見《天祿琳瑯後編》三﹑﹝元板類。﹞《張志》﹑﹝鈔本。﹞《陸志》《陸續跋》。﹝影元刊本。﹞至治壬戌﹝二年。﹞嘉興路儒學﹐刻《王秋澗先生全集》一百卷﹐見《張志》﹑﹝舊鈔本。﹞《陸志》《陸續跋》。﹝明翻宋本。﹞泰定初元龍興路儒學﹐刻《唐律疏議》三十卷﹐見《楊志》。﹝云重刻。雍正乙卯勵廷儀仿元刻本。﹞泰定乙丑﹝二年。﹞慶元路儒學﹐刻《困學紀聞》二十卷﹐見《天祿琳瑯》六﹑《孫記》《張志》《瞿目》《陸志》《陸續跋》。南京路轉運使﹐刻《貞觀政要》十卷﹐見《楊志》。寧國路儒學﹐刻洪適《隸釋》二十七卷﹐《隸續》七卷﹐見《四庫書目提要》《瞿目》。﹝舊鈔本。﹞泰定四年龍興路儒學﹐刻《脈經》十卷﹐見《楊志》。﹝景鈔元刊本。﹞至順四年﹝卽元統元年。﹞集慶路儒學﹐刻王構《修詞鑑衡》二卷﹐見《陸志》。至元攺元漳州路儒學﹐刻陳淳《北溪先生大全文集》五十卷﹐見《瞿目》《陸志》。後至元三年婺州路儒學﹐刻金履祥《論孟集注考證》十卷﹐見《陸志》。﹝舊鈔本。﹞至元四年嘉興路儒學﹐刻元沙克什《河防通議》二卷﹐見《瞿目》。﹝鈔本。﹞至元五年揚州路儒學﹐刻《馬石田文集》十五卷﹐見《張志》《瞿目》﹑﹝元刊本。﹞《丁志》。﹝小山堂鈔本。﹞至元己卯﹝五年。﹞中興路儒學﹐刻宋沈文伯《春秋比事》二十卷﹐見《陸續志》。後至元庚辰﹝六年。﹞慶元路儒學﹐刻《玉海》二百卷﹐附《詞學指南》四卷﹐見《孫記》《瞿目》《莫錄》《陸續跋》。至正三年杭州路儒學﹐奉旨刻《遼史》一百六十卷﹐見《丁志》﹔《金史》一百三十五卷﹐見《瞿目》。集慶路儒學﹐刻奉元路學古書院山長張鉉《金陵新志》十九卷﹐見《孫記》《張志》《朱志》《瞿目》《陸志》《丁目》。饒州路儒學﹐刻《金石例》十卷﹐見《陸志》。至正五年撫州路儒學﹐刻《道園類稿》五十卷﹐見《張志》。至正丙戌﹝六年。﹞嘉興路儒學﹐刻《呂氏春秋》二十六卷﹐見《孫記》《吳記》《瞿目》《陸志》。杭州路儒學﹐刻《宋史》四百九十六卷﹐見《陸志》。江北淮東道本路儒學﹐刻蕭《勤齋集》八卷﹐見《丁志》《陸志》。至正丁亥﹝七年。﹞福州路儒學﹐刻《禮書》一百五十卷﹐見《陸志》。至正八年江浙省本路儒學﹐刻宋《燕石集》十五卷﹐見《張志》《陸志》。﹝影元刊本。﹞至正九年嘉興路儒學﹐刻劉因《靜修先生文集》三十卷﹐見《張志》《陸志》。﹝明弘治刊本。﹞至正十年集慶路儒學﹐刻丁復《檜亭集》九卷﹐見《陸志》﹔《樂書》二百卷﹐見《楊錄》。至正甲午﹝十四年。﹞嘉興路儒學﹐刻《大戴禮記》十三卷﹐見《丁志》。至正乙巳﹝二十五年。﹞平江路儒學﹐﹝卽藍山書院刻本。﹞刻吳師道校正《鮑彪注國策》十卷﹐見《天祿琳瑯後編》九﹑《森志》《丁志》《陸志》《陸跋》。至正二十五年江浙儒學﹐刻宋葉時《禮經會元》四卷﹐見《陸志》。無元號甲申臨川路刻張鉉《金陵新志》十五卷﹐見《孫記》《陸志》。無元號丁未刻《通典》二百卷﹐見《陸志》《陸跋》。﹝卽臨汝書院本。﹞亦稱﹕郡學本。大徳乙巳﹝九年。﹞無錫郡學﹐刻《白虎通徳論》十卷﹐《風俗通義》十卷﹐見《瞿目》。延庚申﹝七年。﹞婺郡學﹐刻戴侗《六書故》三十三卷。至正四年嘉興郡學﹐刻宋林至《易裨傳》二卷﹐見《瞿目》。﹝舊鈔本。﹞

郡庠本。至治二祀福州路三山郡庠﹐刻《通誌》二百卷﹐見《天祿琳瑯》五﹑《吳記》《孫記補遺》《瞿目》《丁志》《陸續跋》。至正壬寅﹝二十二年。﹞吳郡庠﹐刻宋沈樞《通鑑總類》二十卷﹐見《瞿目》《陸志》《楊錄》。無年號吉水郡庠﹐刻劉嶽申《申齋劉先生文集》十五卷﹐見《張志》。﹝鈔本。﹞

府學本。無年號贛州路府學﹐刻《南軒易說》三卷﹐見《浙錄》。

儒司本。至大戊申﹝元年。﹞刻《唐詩鼓吹》十卷﹐見《丁志》。又有﹕書院本。前至元癸未﹝二十年。﹞廬陵興賢書院﹐刻王若虛《滹南遺老集》四十五卷﹐見《張志》。﹝文瀾閣傳鈔本。﹞大徳己亥﹝三年。﹞廣信書院﹐刻《稼軒長短句》十二卷﹐見《楊錄》。大徳壬寅﹝六年。﹞宗文書院﹐刻《經史證類大觀本艸》三十一卷﹐《目錄》一卷﹐見《四庫書目提要》《錢日記》《孫記續編》《森志補遺》《丁志》《陸志》。無年號刻《本艸衍義》二十卷﹐見《陸志》。刻《五代史記》七十五卷﹐見《張志》《瞿目》《朱目》。大徳丁未﹝十一年。﹞梅溪書院﹐刻《校正千金翼方》三十卷﹐《目錄》一卷﹐見《森志》《楊譜》《繆續記》。﹝日本仿刻宋本。﹞龍集乙卯﹝當爲延二年。﹞圓沙書院﹐刻《大廣益會玉篇》三十卷﹐見《楊錄》。延丁巳﹝四年。﹞刻《新箋決科古今源流至論前集》十卷﹐《後集》十卷﹐《續集》十卷﹐《別集》十卷﹐見《瞿目》《繆記》。刻林《皇鑑箋要》六十卷﹐見《朱目》。延庚申﹝七年。﹞刻《山堂考索前集》六十六卷﹐《後集》六十五卷﹐《續集》五十六卷﹐《別集》二十五卷﹐見《瞿目》《朱目》《陸志》《陸續跋》。泰定甲子﹝元年。﹞梅溪書院﹐刻馬括《類編標注文公先生經濟文衡前集》二十五卷﹐《後集》二十五卷﹐《續集》二十二卷﹐見《天祿琳瑯》六。西湖書院﹐刻馬端臨《文獻通考》三百四十八卷﹐見《瞿目》。又蒼巖書院﹐刻《標題句解孔子家語》三卷﹐見《森志》。泰定乙丑﹝二年。﹞圓沙書院﹐刻《廣韻》五卷﹐見《森志》《楊譜》﹔刻《記纂淵海》一百九十五卷﹐見《浙錄》。泰定丙寅﹝三年。﹞廬陵武溪書院﹐重刻宋淳丙午﹝六年。﹞《新編古今事文類聚前集》六十卷﹐《後集》五十卷﹐《續集》二十八卷﹐《別集》三十二卷﹐《新集》三十六卷﹐《外集》十五卷﹐《遺集》十五卷﹐見《孫記》《丁志》《陸志》《繆記》。泰定丁卯﹝四年。﹞梅溪書院﹐刻陳櫟《書集傳纂疏》六卷﹐見《張志》《森志》《陸志》《陸續跋》。至順四年﹝癸酉﹐是年攺元元統元年。﹞龜山書院﹐刻李心傳《道命錄》十卷﹐見《天祿琳瑯》六。元統甲戌﹝二年。﹞梅溪書院﹐刻《韻府羣玉》二十卷﹐見��。後至元丁丑﹝三年。﹞梅溪書院﹐刻《皇元風雅》三十卷﹐見《瞿目》。至元又五年西湖書院﹐重刻馬端臨《文獻通考》三百四十八卷﹐見《陸志》《陸續跋》﹑﹝云至元初余謙刊。﹞《瞿目》。﹝云初刻於泰定元年﹐板西湖書院﹐後有缺失。至正五年﹐江浙儒學提舉余謙訪得原稿於其子志仁﹐重爲訂正補刊﹐印行於世。按﹕此本實後至元五年所刊﹐非至正五年也﹐瞿目有誤。﹞至正壬午﹝二年。﹞刻《國朝文類》七十卷﹐《目錄》三卷﹐見《瞿目》《朱目》《陸志》《丁志》《楊錄》。﹝重修至元四年刊本。﹞至正己丑﹝九年。﹞建寧建安書院﹐刻趙居信《蜀漢本末》三卷﹐見《瞿目》。至正庚子﹝二十年。﹞屏山書院﹐刻陳傅良《止齋先生文集》五十二卷﹐見《瞿目》﹔刻《方是閒居士小稿》二卷﹐見《丁志》《陸志》。﹝影元鈔本。﹞至正癸卯﹝二十三年。﹞西湖書院﹐刻嶽珂《金陀粹編》二十八卷﹐《續編》三十卷﹐見《吳記》《張志》《瞿目》﹑﹝按﹕本書朱元佑序云﹐書院卽嶽氏故第。﹞《陸志》。至正乙巳﹝二十五年。﹞沙陽豫章書院﹐刻《豫章羅先生文集》十七卷﹐見《瞿目》《丁志》。至正丙午﹝二十六年。﹞南山書院﹐刻《廣韻》五卷﹐見《森志》《陸續跋》《楊譜》。無元號丁未歲撫州路臨汝書院﹐刻唐杜佑《通典》二百卷﹐見《陸跋》。﹝按﹕元有兩丁未﹕一大徳丁未﹔一至正丁未﹐元亡。此當是大徳丁未也。﹞無年號茶陵桂山書院﹐刻《孔叢子》七卷﹐見《天祿琳瑯後編》十。梅隱書院﹐刻《書集傳》六卷﹐見《楊譜》。﹝序後有「梅隱書院鼎新繡梓」木牌記。﹞雪窗書院﹐刻《爾雅郭注》三卷﹐見《張志》《朱目》。又有﹕太醫院本。大徳四年刻《聖濟總錄》二百卷﹐《目錄》一卷﹐見《森志補遺》。

官醫提舉本。至元五年江西官醫提舉司﹐刻《世醫得效方》二十卷﹐見《四庫書目提要》。大徳丙午﹝十年。﹞湖廣官醫提舉﹐刻《風科集驗名方》二十八卷﹐見《陸續志》《森志》。至元五年建寧路官醫提領﹐刻《世醫得效方》二十卷﹐《目錄》一卷﹐見《瞿目》《森志》。﹝明翻宋本。﹞此元官刻書大槪也。有名爲書院而實則私刻者﹕方回虛谷書院。大徳己亥﹝三年。﹞刻《筠溪牧潛集》七類﹐不分卷﹐見《陸續跋》。

茶陵東山陳仁子古迂書院。大徳己亥﹝三年。﹞刻《增補文選六臣注》六十卷﹐見《丁志》。﹝明翻元本。﹞大徳乙巳﹝九年。﹞刻宋沈括《夢溪筆談》二十六卷﹐見《丁志》。無年號刻《文選補遺》四十卷﹐見《天祿琳瑯》十。﹝云目錄後有「茶陵東山書院刊行」木記。﹞

詹氏建陽書院。大徳中刻《古今源流至論前集》十卷﹐《後集》十卷﹐《續集》十卷﹐《別集》十卷﹐見《浙錄》。

潘屏山圭山書院。至正戊子﹝八年。﹞刻《集千家注分類杜工部集》二十五卷﹐見《森志》《陸續跋》。﹝云亦題積慶堂。﹞

平江路天心橋南劉氏梅書院。無年號刻《鄭所南先生文集》十六篇一卷﹐《淸雋集》一卷﹐《百二十圖詩》一卷﹐《錦殘餘笑》一卷﹐見臨桂況周頤蕙風﹛移﹜藏書。﹝傳鈔本。﹞

鄭玉師山書院。無年號自刻《春秋經傳闕疑》四十五卷﹐見《瞿目》。此皆私宅坊估之堂名牌記而托於書院之名﹐以元時講學之風大昌﹐各路各學官私書院林立﹐故習俗移人﹐爭相模仿。觀其刻本流傳﹐固可分別得其主名矣。

○元私宅家塾刻書元時私宅刻書之風﹐亦不讓於天水﹐如﹕平陽府梁宅。元貞丙申﹝二年。﹞刻《論語注疏》二十卷﹐見《楊譜》。﹝云每捲有「平陽府梁宅刊」﹑「堯都梁宅刊」﹑「大元元貞丙申刊」木牌記。徳輝按﹕此書光緒丁未劉世珩翻刻。﹞

平水許宅。大徳丙午﹝十年。﹞刻《重修政和經史類證備用本艸》三十卷﹐《目錄》一卷﹐見《森志補遺》《陸志》。﹝明仿元本。徳輝按﹕此據元重刻金泰和本再翻。﹞

建安鄭明徳宅。天歷戊辰﹝元年。﹞刻陳灝《禮記集說》十六卷﹐見《陳跋》《森志》《丁志》。﹝明正統經廠本。﹞

陳忠甫宅。天歷庚午﹝三年。﹞刻《楚辭朱子集注》八卷﹐《辧證》二卷﹐《後語》六卷﹐見況周頤蕙風﹛移﹜藏書。﹝半葉十一行﹐行二十字﹐小注雙行﹐行二十四字。﹞

花沈氏家塾。後至元己卯﹝五年。﹞刻趙孟ぽ《松雪齋集》十卷﹐《外集》一卷﹐《附錄》一卷﹐見《天祿琳瑯後編》十一﹑《陸志》《丁志》《繆記》。﹝云目錄有「至元後己卯﹐花沈氏伯玉刻於家塾」等字。﹞

古迂陳氏家塾。刻《尹文子》二卷﹐見《張志》。﹝云宋刊本。按﹕此疑刻《六臣注文選》之陳氏古迂書院﹐《張志》列入宋本誤。﹞

云坡家塾。無年號刻《類編層瀾文選前集》十卷﹐《後集》十卷﹐《續集》十卷﹐《別集》十卷﹐見《天祿琳瑯》六。

安成郡彭寅翁崇道精舍。無年號刻《史記集解索隱正義》一百三十卷﹐見《張志》《瞿目》《森志》《楊譜》。﹝年表後有墨圖記云「安成郡彭寅翁鼎新刊行」。﹞

虞氏南精舍明復齋。至正乙酉﹝五年。﹞刻《書集傳鄒季友音釋》六卷﹔﹝序末有「南精舍」及「至正乙酉」鐘式﹑「明復齋」鼎式墨印﹐末刻「至正乙酉菊節﹐虞氏明復齋刊」一行。﹞至正辛卯﹝十一年。﹞刻《春秋諸傳會通》二十四卷﹕﹝後有「至正辛卯仲冬虞氏明復齋刊」及「南精舍」兩墨記。﹞見《天祿琳瑯後編》八﹑《吳記》。無年號刻《新刊惠民禦院藥方》二十卷﹐見《陸續跋》。﹝云﹕末有「南溪精舍鼎新繡梓」八字﹐目錄後有「南溪書院」香鑪式及鐘形印。徳輝按﹕此與虞氏南精舍之字各不同﹐未知是一是二﹐姑屬於此。﹞

平水曹氏進徳齋。大徳己亥﹝三年。﹞刻巾箱本《爾雅郭注》三卷﹐見《錢日記》《瞿目》《朱志》。至大庚戌﹝三年。﹞刻《翰苑英華中州集》十卷﹐《中州樂府》一卷﹐見《張志》《瞿目》﹑﹝影元鈔本。﹞《陸志》《陸續跋》。﹝元刻本。﹞

存存齋。至正戊子﹝八年。﹞兪琰自刻《周易集說》十卷﹐見《陸續跋》。﹝云板心有「存存齋刊」四字。﹞

孫存吾如山家塾益友書堂。至元庚辰﹝六年。﹞刻《範徳機詩集》七卷﹐見《瞿目》《丁志》《陸志》。﹝云目錄後有「至元庚辰良月益友書堂新刊」木記﹐又有「儒學學正孫存吾如山校刊」墨圖記。﹞刻虞集《新編翰林珠玉》六卷﹐見《瞿目》《陸志》《陸續跋》。刻《皇元風雅前集》六卷﹐《後集》六卷﹐見《森志》《莫錄》《丁志》。﹝影元鈔本。﹞

孝永堂。大徳甲辰﹝八年。﹞刻《傷寒論注解》十卷﹐見《孫記補遺》。

平水髙昂霄尊賢堂。皇慶癸丑﹝二年。﹞刻《河汾諸老詩集》八卷﹐見《繆續記》。﹝云後有皇慶癸丑六月吉日尊賢堂髙昂霄告白一行。﹞

範氏歲寒堂。天歷戊辰﹝元年。﹞刻《範文正集》二十卷﹐《別集》四卷﹐見《瞿目》《楊錄》。元統甲戌﹝二年。﹞刻《政府奏議》二卷﹐見《張志》《丁志》《陸續跋》。﹝云目錄後有篆書圖記云「天歷戊辰攺元﹐褒賢世家重刻於家塾歲寒堂。」﹞

復古堂。後至元丁丑﹝三年。﹞二月朔日刻《李長吉歌詩》四卷﹐《外集》一卷﹐見《張續志》。﹝影元鈔本。﹞

叢桂堂。至正壬寅﹝二十二年。﹞刻陳《通鑑續編》二十四卷﹐見《圖書館書目》。

嚴氏存耕堂。無元號壬午仲春刻《和濟局方圖注本艸藥性歌括總論》四卷﹐見《森志補遺》。

平陽司家頤眞堂。無元號癸巳新刊《禦藥院方》十一卷﹐見《森志補遺》《楊志》。﹝朝鮮重刻本。﹞

唐氏齊芳堂。無年號刻金履祥《尙書表注》二卷﹐見《張志》。﹝云板心有「齊芳堂」﹑「存耕堂」﹑「章林書院」﹑「訥齋」等字。徳輝按﹕《金仁山集》附錄云晚年館唐氏之齊芳書院﹐成《通鑑前編》《濂洛風雅》等書。齊芳堂當卽唐氏齊芳書院。﹞

汪氏誠意齋集書堂。無年號刻《增刊校正王狀元集注分類東坡先生詩集》三十二卷﹐《紀年錄》一卷﹐見《天祿琳瑯》六。

余彥國勵賢堂。無年號刻《新編類要圖注本艸》四十二卷﹐《序例》五卷﹐《目錄》一卷﹐見《森志補遺》。

麻沙劉通判宅仰髙堂。無年號刻《纂圖分門類題注荀子》二十卷﹐見《天祿琳瑯》六。﹝云捲後木記有「關中劉旦校正」一行。﹞

精一書捨。延丁巳﹝四年。﹞陳實夫刻《孔子家語》三卷﹐見《森志》。

熊禾武夷書室。至元己丑﹝二十六年。﹞刻胡方平《易學啟蒙通釋》二卷﹐見《四庫書目提要》。

崇川書府。至正辛卯﹝十一年。﹞刻李廉《春秋諸傳會通》二十四卷﹐見《張志》《瞿目》《陸志》《陸續跋》。﹝云序後有「至正辛卯臘月崇川書府重刊」木記。﹞

商山書塾。至正甲辰﹝二十四年。﹞刻趙氵方《春秋屬辭》十八卷﹐《春秋左傳補注》十卷﹐《春秋師說》三卷﹐見《瞿目》《陸續跋》《丁志》。《春秋屬辭》十五卷﹐見《丁志》。

溪山道人田紫芝英淑。至元癸巳﹝卅年。﹞刻《山海經》十卷﹐見《楊錄》。至治攺元刻《四書疑節》十二卷﹐見《浙錄》。﹝云卷中有「至治攺元溪山家塾」字。﹞

平陽道參幕段君子成。中統二年刻《史記集解附索隱》一百三十一卷﹐見《天祿琳瑯後編》四﹑《錢日記》《吳記》《莫錄》。﹝云﹕董浦序云平陽道參幕段君子成求到索隱善本﹐募工刊行。﹞

云衢張氏。至治癸亥﹝三年。﹞刻《宋季三朝政要》六卷﹐見《森志》。刻劉時舉《續宋中興編年資治通鑑》十五卷﹐見《陸跋》。刻李燾《續宋編年資治通鑑》十八卷﹐見《莫錄》﹑﹝元本。﹞《繆記》。﹝影元本。﹞

盱南孫氏。無元號丁未刻《詳音句讀明本大字毛詩》四卷﹐見《瞿目》。﹝云卷末有「盱南孫氏丁未孟夏刊行」一條。丁未非大徳十一年﹐卽至正二十七年。﹞

建安蔡氏。無年號刻《玉篇》三十卷﹐見《森志》《楊譜》。﹝云總目末有「梅坡」鼎式印﹐「建安蔡氏鼎新繡梓」木記。﹞

建安劉承父。無元號癸未﹝按﹕至元二十年至正三年﹐皆癸未歲。﹞《新刊續添是齋百一選方》二十卷﹐見《森志》《楊志》《陸志》《陸跋》。

建安詹。至正己丑﹝九年。﹞刻趙居信《蜀漢本末》三卷﹐見《瞿目》。﹝云卷末有「建安詹刊」一行。﹞

劉震卿。大徳丙午﹝十年。﹞刻《漢書》一百二十卷﹐見《森志》。

龍山趙氏國寶。至大庚戌﹝三年。﹞刻《翰苑英華中州集》十卷﹐見《繆續記》。﹝徳輝按﹕是年平水曹氏進徳齋亦刻是書﹐附《中州樂府》一卷。不知一時兩刻﹐抑以刻板轉售﹐亦或同時翻刻﹐疑莫能明也。﹞以上各家多者刻數種﹐少者或一二種﹐皆極鏤板之工﹐亞於宋槧一等。有閱兩朝而猶存者﹐其一﹕劉君佐翠巖精舍。始元延至明成化。延甲寅﹝元年。﹞刻《周易傳義》十卷﹐見《森志》。泰定丁卯﹝四年。﹞刻胡一桂《朱子詩集傳附錄纂疏》二十卷﹐見《錢日記》《張志》《瞿目》《陳目》《莫錄》《陸志》《陸集》。﹝前序末稱「盱江揭民從年父書於建東陽翠巖劉氏家塾」。﹞刻王應麟《三家詩考》六卷﹐見《楊錄》。天歷己巳﹝二年。﹞刻《新編古賦解題前集》十卷﹐《後集》八卷﹐見《天祿琳瑯》六。至正甲午﹝十四年。﹞刻董鼎《尙書輯錄纂注》六卷﹐見《陸志》《陸續跋》。刻宋郎曄《注陸宣公奏議》十五卷﹐見《張志》《阮外集》《朱目》《朱志》《瞿目》《丁志》《陸志》。至正丙申﹝十六年。﹞刻《大廣益會玉篇》三十卷﹐見《森志》。永樂戊戌﹝十六年。﹞刻宋陳元靚《纂圖新增羣書類要事林廣記前集》二卷﹐《後集》二卷﹐《續集》二卷﹐《別集》二卷﹐《新集》二卷﹐《外集》二卷﹐見《陸志》《陸續跋》。成化己丑﹝五年。﹞刻《通眞子補注王叔和脈訣》三卷﹐《脈要祕括》二卷﹐見《森志》。其一﹕西園精舍。始元至正迄明永樂。至正甲辰﹝二十四年。﹞刻元仇舜臣《詩苑珠叢》三十卷﹐見《天祿琳瑯》六。永樂丙申﹝十四年。﹞刻劉向《說苑》二十卷﹐見《森志》。其一﹕梅軒蔡氏。始元至元迄明弘治。至元戊寅﹝前至元戊寅爲十五年﹐當宋帝祥興元年﹔後至元戊寅則順帝四年。未知是前是後。﹞刻《羣書通要》七十三卷﹐見《阮外集》。﹝云不著撰人姓氏﹐有「至元戊寅菖節梅軒蔡氏刊行」圖記。﹞至元庚辰﹝六年。﹞刻元嚴毅《增修詩學集成押韻淵海》二十卷﹐見《天祿琳瑯後編》十﹑《丁志》。弘治甲寅﹝七年。﹞刻《精選東萊先生左氏傳博議句解》十六卷﹐見《丁志》。﹝云後有「弘治甲寅孟秋梅軒蔡氏新刊」十二字。﹞此其世業近者百年﹐久者百五六十年﹐子孫繼守書香。比於宋之餘氏勤有﹐元之葉氏廣勤﹐﹝見下一則。﹞抑亦書林之耆獻歟。

○元時書坊刻書之盛元時書坊所刻之書﹐較之宋刻尢夥。蓋世愈近則傳本多﹐利愈厚則業者眾﹐理固然也。今舉其見有傳本者列之﹐如﹕劉錦文日新堂。後至元戊寅﹝四年。﹞刻兪臯《春秋集傳釋義大成》十二卷﹐見《森志》《楊譜》。後至元庚辰﹝六年。﹞刻《揭曼碩詩》三卷﹐見《張志》。刻《伯生詩續編》三卷﹐見《莫錄》。至正丙戌﹝六年。﹞刻《漢唐事箋對策機要前集》十二卷﹐《後集》八卷﹐見《張志》《瞿目》。﹝云目錄後有正書墨圖記云「至正丙戌日新堂刊」。﹞至正丁亥﹝七年。﹞刻朱倬《詩經疑問》七卷﹐《附錄》一卷﹐見《瞿目》﹑﹝云目錄後有墨記云「至正丁亥菖節刻」。﹞《莫錄》。﹝云建安書林劉錦文叔簡刻。﹞至正戊子﹝八年。﹞刻汪克寬《春秋胡氏傳纂疏》三十卷﹐見《陸續志》《瞿目》《莫錄》。﹝云凡例後有墨圖記云「建安劉叔簡刊於日新堂」。﹞至正己丑﹝九年。﹞刻元趙麟《太平金鏡策》八卷﹐見《浙錄》。﹝云有劉錦文跋﹐署「至正己丑建安日新堂志」。﹞至正壬辰﹝十二年。﹞刻劉瑾《詩傳通釋》二十卷﹐見《天祿琳瑯》五﹑﹝云書中詩傳綱領葉於劉瑾署名次行﹐有「建安劉氏日新堂校刊」九字﹐卷一末又有「至正壬辰仲春日新堂刻梓」木記。﹞《張志》《瞿目》《丁志》﹑﹝日本翻刻。﹞《森志》《陸志》《陸續跋》《繆續記》。至正丙申﹝十六年。﹞刻《新增說文韻府羣玉》二十卷﹐見《天祿琳瑯後編》十﹑《楊譜》。至正癸丑﹝已入明洪武六年﹐蓋猶奉元正朔。﹞刻《春秋金鑰匙》一卷﹐見《丁志》。﹝影元刊本﹐卷末有「至正癸丑日新堂刊」八字。﹞無年號刻宋王宗傳《童溪先生易傳》三十卷﹐見《天祿琳瑯後編》二。﹝云自序後有墨印記曰「建安劉日新宅梓於三桂堂」。﹞無年號刻《新編方輿勝覽》七十卷﹐見《楊譜》。

髙氏日新堂。無元號丙午刻《增廣太平惠民和劑局方》十卷﹐見《森志補遺》《陸志》。﹝云目後有「建安丙午年髙氏日新堂刊行」一行。﹞

平陽張存惠堂。至元初元刻《經史證類大觀本艸》三十卷﹐見《楊志》。

燕山竇氏活濟堂。至大辛亥﹝四年。﹞《新刊黃帝明堂鍼灸經》一卷﹐《傷寒百證經絡圖》九卷﹐見《森志補遺》。《鍼灸四書》八卷﹕一﹑南唐何若愚《流注指微鍼賦》金閻明廣注﹐合閻撰《子午流注鍼經》三卷﹔一﹑宋竇傑《鍼經指南》一卷﹔一﹑《黃帝明堂灸經》三卷﹔一﹑宋莊綽《灸膏肓腧穴法》一卷﹐見《張志》《瞿目》。﹝云元竇桂芳編﹐序目後有墨圖記二行曰「至大辛亥春月燕山活濟堂刊。」活濟﹐竇氏藥室名﹐遊達齋親書以贈﹐見桂芳《自序》。﹞

建安陳氏餘慶堂。皇慶壬子﹝元年。﹞刻《宋季三朝政要》五卷﹐《附錄》一卷﹐見《森志》《丁志》《陸續跋》。無年號刻劉時舉《續宋中興編年資治通鑑後集》十五卷﹐見《張志》《瞿目》《陸志》《陸跋》《陸續跋》《丁志》《學部館目》。﹝云目錄後有木記云「陳氏餘慶堂刊」一行。﹞刻李燾《續宋編年資治通鑑》十八卷﹐見《陸志》《陸續跋》﹑﹝云《世系圖表》後有木記云「建安陳氏餘慶堂刊」。﹞《森志》。﹝陳氏誤作劉氏。﹞

建安朱氏與耕堂。無年號刻《大廣益會玉篇》三十卷﹐見《吳記》《陸志》。﹝云永樂初刻本﹐相傳以爲元刊者誤。徳輝按﹕此實元末刻本﹐非明永樂刻也。﹞刻李燾《續宋編年資治通鑑》十八卷﹐見《瞿目》《丁志》《陸續跋》。

建安同文堂。至正辛卯﹝十一年。﹞刻《四書經疑問對》八卷﹐見《吳記》。

建安萬卷堂。無年號刻《王狀元集百家注分類東坡先生詩》二十五卷﹐附《東坡紀年錄》一卷﹐見《吳記》《森志》。

麻沙萬卷堂。延甲寅﹝元年。﹞刻《孟子集注》十四卷﹐見《森志》。

董氏萬卷堂。無年號刻《唐國史補》三卷﹐見《天祿琳瑯》五。﹝云目錄後有「董氏萬卷堂本」篆書木記。﹞刻《隆平集》二十卷﹐見《天祿琳瑯後編》四﹑﹝誤作宋本。﹞《瞿目》《陸志》。

云衢會文堂。無元號戊申孟冬﹝按戊申當是至大元年。﹞刻《集千家注批點杜工部詩集》二十卷﹐《文集》二卷﹐《附錄》一卷﹐見《森志》。

積慶堂。至正戊子﹝八年。﹞刻《集千家注分類杜工部詩集》二十五卷﹐見《張續志》《陸志》。﹝徳輝按﹕此卽潘屏山圭山書院本。﹞

徳星堂。至正辛卯﹝十一年。﹞刻《重刊明本書集傳附音釋》六卷﹐見《張志》《瞿目》。﹝云明本﹐卽宋之明州本﹐凡例後有墨圖記曰「至正辛卯孟夏徳星堂重刊」。﹞

萬玉堂。至元五年刻《分類補注李太白詩》廿五卷﹐見《天祿琳瑯後編》十一。無年號刻《太玄經》十卷﹐見《繆續記》。﹝明翻宋本。﹞

胡氏古林書堂。至元己卯﹝十六年。﹞刻《新刊補注釋文黃帝內經素問》十二卷﹐見《孫記》《張志》《瞿目》《森志》。刻《新刊黃帝靈樞經》十二卷﹐見《張志》《瞿目》《森志》。刻《增廣太平惠民和濟局方》十卷﹐《指南總論》三卷﹐《圖經本艸》一卷﹐見《森志》。﹝云首葉木格內題「廬陵古林書堂」六字。﹞

日新書堂。至元辛巳﹝十八年。﹞刻《五百家注音辧昌黎先生文集》四十卷﹐見《森志》。至正元年辛巳刻《朱子成書》十卷﹐見《瞿目》《學部館目》。﹝云有木牌子云「至正元年辛巳日新書堂刊行」。﹞至正乙未﹝十五年。﹞刻《增修互注禮部韻略》五卷﹐見《森志》《楊志》。至正丁酉﹝十七年。﹞刻《明州本排字九經直音》二卷﹐見《森志》。

梅隱書堂。至元丁亥﹝二十四年。﹞刻《明州本排字九經直音》二卷﹐見《四庫書目提要》《莫錄》。﹝孫奕《九經直音》十五卷下﹐誤以梅隱書堂爲書隱堂。﹞

妃仙陳氏書堂。無元號歲次癸丑刻劉河間《傷寒直格》三卷﹐《後集》一卷﹐《續集》一卷﹐《別集》一卷﹐見《瞿目》。﹝云癸丑﹐乃仁宗皇慶二年。﹞

葉曾南阜書堂。延庚申﹝七年。﹞刻《東坡樂府》二卷﹐見《黃記》《楊錄》。﹝按﹕此本光緒戊子桂林王鵬運四印齋已重刻﹐前有括蒼葉曾序﹐云「識於南阜書堂」。﹞

敏徳書堂。泰定丙寅﹝三年。﹞刻元朱祖義《直音傍訓周易句解》十卷﹐見《森志》。至順庚午﹝元年。﹞刻《廣韻》五卷﹐見《森志》《楊志》﹑��﹑《陸續跋》。無年號刻《直音傍訓尙書句解》�捲﹐見《楊譜》。

李氏建安書堂。後至元丙子﹝二年。﹞刻《皇元風雅前集》六卷﹐《後集》六卷﹐《前集》傅習撰﹐《後集》儒學學正孫存吾如山類編﹑奎章學士虞集校選﹐見《陸志》。﹝按此重刻益友書堂本。﹞

富沙碧灣吳氏徳新書堂。後至元丁丑﹝三年。﹞刻《四書章圖纂釋》二十卷﹐見《森志》。﹝云亦稱徳新堂。﹞

桃居敬書堂。至正壬午﹝二年。﹞刻董楷《周易程朱先生傳義附錄》十七卷﹐見《吳記》《張續志》《陳目》。﹝作十四卷。﹞

廬陵泰宇書堂。至正癸未﹝三年。﹞刻《增修妙選羣英艸堂詩餘前集》卷上﹑《後集》卷下。見仁和吳印臣鈐轄昌綬藏書。﹝後有墨圖記云「至正癸未新刊廬陵泰宇書堂」十二字。徳輝按﹕卽洪武遵正書堂本之祖。﹞

積徳書堂。至正九年刻《伊川易解》六卷﹐《系辭精義》二卷﹐見《楊志》。﹝徳輝按﹕光緒乙酉黎庶昌刻《古逸叢書》本卽翻此本。﹞

雙桂書堂。至正辛卯﹝十一年。﹞刻《詩集傳音釋》二十卷﹐見《張志》《瞿目》。﹝徳輝按﹕建安余氏雙桂書堂刻有《廣韻》五卷﹐見《陸續跋》《楊譜》﹐已載前閩中余氏條。玆以不稱余氏﹐故分別列此。﹞

一山書堂。至正壬辰﹝十二年。﹞刻《文場備用排字禮部韻注》五卷﹐見《錢日記》。

妃仙興慶書堂。至正辛丑﹝二十一年。﹞刻毛晃《增修互注禮部韻略》五卷﹐見《張志》《瞿目》。﹝徳輝藏本末有「至正辛丑妃仙興慶書堂新刊」墨圖記。﹞

秀巖書堂。無元號太歲丙午﹝按﹕有兩丙午﹐前丙午爲大徳十年﹐後丙午爲至正二十六年。﹞刻《增修互注禮部韻略》五卷﹐見��﹑《楊譜》﹐戊申刻《韻府羣玉》二十篇﹐見《楊志》。

雲莊書堂。無年號刻《古今事文類聚前集》六十卷﹐《後集》五十卷﹐《續集》二十八卷﹐《別集》三十二卷﹐《新集》三十六卷﹐《外集》十五卷﹐見《森志》。

麻沙劉氏南澗書堂。無年號刻《書集傳》六卷﹐見《森志》《楊譜》。﹝序後有木記云「麻沙劉氏南澗書堂新刊」﹐亦稱「建安劉氏南澗書堂」云。﹞刻《論語集注》十卷﹐見《森志》。

三衢石林葉惇。至正癸未﹝三年。﹞刻《新刊冷齋夜話》十卷﹐見《天祿琳瑯後編》十﹑《陸志》《陸續跋》。﹝云後有「三衢石林葉惇印」一行。﹞

書市劉衡甫。至正己丑﹝九年。﹞刻劉楨《聯新事備詩學大成》三十卷﹐見《丁志》。

聞徳坊周家書肆。元初刻李心傳《丙子學易編》一卷﹐見《四庫書目提要》。﹝云元初兪琰所鈔。﹞

建陽劉氏書肆。至正癸卯﹝二十三年。﹞刻《楚國文憲公雪樓程先生文集》三十卷﹐《附錄》一卷﹐見《丁志》《陸續跋》。

建陽書林劉克常。無元號疆圉協洽﹝丁未。﹞刻《新箋決科古今源流至論前集》十卷﹐《後集》十卷﹐《續集》十卷﹐《別集》十卷﹐見《楊錄》﹑﹝云目錄後碑牌題「疆圉協洽之歲」﹐年號二字爲書估挖去。予舊藏至正甲午建陽翠巖精舍所刊《陸宣公奏議》卷一末碑牌中﹐有「近因回祿之變重新繡梓」云云﹐與此本所稱「先因回祿」一語正吻合﹐由是推之﹐當是至正之丁未也。﹞《丁志》。﹝云目錄後有「大徳丁未建陽書林劉克常識」。與《楊錄》碑牌異﹐未可據。﹞以上刻本傳世﹐足供十駕之求﹐其間歷元明兩朝而世其業者﹐莫如﹕建安虞氏務本書堂。至元辛巳﹝十八年。﹞刻《趙子昂詩集》七卷﹐見《陸志》《陸續跋》。泰定丁卯﹝四年。﹞刻元蕭鎰《新編四書待問》二十二卷﹐見《陸志》。﹝云目錄後有「泰定丁卯仲春虞氏務本堂」一行。﹞至正丙戌﹝六年。﹞刻《周易程朱傳義》十四卷﹐附呂祖謙《音訓》《毛詩朱氏集傳》八卷﹐見北京廠肆韓氏翰文齋書肆。﹝序後有墨印記云「至正丙戌良月虞氏務本堂刊」。序十行﹐行二十一字﹔經文十二行﹐行二十一字﹔小字雙行﹐行二十五字。﹞無年號刻河間劉守貞《傷寒直格方》三卷﹐《後集》一卷。《續集》一卷。張子和《心鏡》一卷﹐見《瞿目》《陸志》《陸續跋》。﹝云後有墨圖記云「臨川葛雍校正建宋虞氏刊行」。﹞又刻《增刊校正王狀元集注分類東坡先生詩》二十五卷﹐見《天祿琳瑯後編》六﹑﹝誤入宋版﹐云後有篆書條記「建安虞平齋務本書坊刊」。﹝案坊爲堂之誤﹞《楊錄》。刻《道徳經河上公章句》四卷﹐見《瞿目》。﹝目錄後有「建安虞氏刊於家塾」一行。﹞洪武二十一年刻元董眞卿《易傳會通》十四卷﹐見《朱目》。﹝云建安務本堂刊。﹞此由元至元辛巳下至明洪武二十一年戊辰﹐凡百有餘年矣。又有﹕建安鄭天澤宗文書堂。至順庚午﹝元年。﹞刻元劉因《靜修集》二十二卷﹐《補遺》二卷﹐見《張志》《瞿目》《陸志》。﹝宋賓王鈔本。﹞刻《增廣太平惠民和劑局方》十卷﹐《指南總論》三卷﹐見《瞿目》《森志》《繆續記》。﹝云目錄後有「建安宗文書堂鄭天澤新刊」一行。﹞��﹝當是至正元號。﹞丙戌﹝六年。﹞刻《春秋經傳集解》三十卷﹐見《森志》。﹝云末有識云「��丙戌孟冬之吉書林宗文堂樂齋鄭希善刊」。﹞無年號刻《大廣益會玉篇》三十卷﹐見《楊志》《楊譜》。﹝云目錄後有鼎形木記篆書「宗文」二字﹐下有「建安鄭氏鼎新繡梓」方木記。﹞刻《鼎雕銅人腧穴鍼灸圖經》三卷﹐見《孫記》。﹝云題「書林宗文堂繡梓」。﹞正徳丙寅﹝元年。﹞刻明宣宗《五倫書》六十二卷﹐見《天祿琳瑯後編》十六。﹝云「正徳元年丙寅孟冬宗文書堂新刊」。﹞嘉靖甲申﹝三年。﹞刻《蔡中郎伯喈文集》十卷﹐《外集》一卷﹐《詩集》二卷﹐《獨斷》二卷﹐見《繆記》。﹝云後有木牌記云「嘉靖甲申孟冬月宗文堂鄭氏新刻」。﹞嘉靖丁酉﹝十六年。﹞刻《初學記》三十卷﹐見《森志》。﹝云後有木印記題「書林宗文堂刊行」﹐跋有書林鄭逸叟姓名。﹞無年號刻《藝文類聚》一百卷﹐見《陸志》《陸續跋》。﹝云後有無名氏跋﹐云「今書坊宗文堂購得是書﹐卽便命工刊行﹐溥傳海宇﹐售播四方賢哲士夫﹐以廣斯文﹐幸鑑。」徳輝按﹕此必刻《初學記》同時所刻。明嘉靖七年有陸采刻本﹐行款字數與此同﹐每葉二十八行﹐每行二十八字﹐蓋同出元刻本。宗文書堂𨿽爲元時書林﹐而此書之刻﹐則後於陸采本。《陸續跋》以爲元槧﹐非也。﹞此由元至順庚午下至明嘉靖丁酉﹐凡二百餘年﹐視虞氏世業倍之﹐亦書林所僅見者也。又有﹕楊氏淸江書堂。刻書𨿽少﹐亦始元末迄明初﹐所刻《通鑑綱目大全》五十卷﹐合尹起莘《發明》﹑劉友益《書法》﹑王幼學《集覽》﹑汪克寬《考異》﹑徐昭文《考證》五書刻之。徐昭文《考證自序》題至正己亥﹐﹝十九年。﹞則在元末矣。﹝序文後有小榜﹐云「楊氏淸江書堂新刊」。﹞見《錢日記》。宣徳辛亥﹝六年。﹞刻《大廣益會玉篇》三十卷﹐見《楊譜》。﹝云後有木牌記﹐云「宣徳辛亥孟冬淸江書堂新刊」。﹞此由元至正己亥至明宣徳辛亥﹐𨿽僅七十餘年﹐然時經鼎革﹐屹然與虞﹑鄭二氏鼎足而存﹐固亦書林碩果矣。大抵有元一代﹐坊行所刻﹐無經史大部及諸子善本﹐惟醫書及帖括經義淺陋之書傳刻最多。由其時朝廷以道學籠絡南人﹐士子進身儒學與雜流並進。百年國祚﹐簡陋成風﹐觀於所刻之書﹐可以覘一代之治忽矣。

○元建安葉氏刻書建安余氏書業﹐衰於元末明初。繼之者有葉日增廣勤堂﹐自元至明﹐刻書最夥﹐亦有得余板而攺易其姓名堂記者﹐如元天歷庚午﹝是年攺元至順。﹞仲夏刻《新刊王叔和脈經》十卷﹐見《張志》《森志補遺》﹑﹝《鍼灸資生經》下﹐元刊本。﹞《瞿目》。﹝舊鈔本。﹞明正統甲子﹝九年。﹞良月吉日三峯葉氏廣勤堂刻《增廣太平惠民和劑局方》十卷﹐《指南總論》三卷﹐《圖經本艸》一卷﹐見《森志補遺》。正統十二年孟夏三峯葉景逵刻《鍼灸資生經》七卷﹐有墨圖記﹐云「廣勤書堂新刊」﹐見《瞿目》《陸續志》《丁志》。﹝誤作元刻。﹞又有「三峯葉景逵謹咨」牌記﹐見《森志》《陸志》《陸續跋》。成化九年歲次癸巳刻《埤雅》二十卷﹐云「葉氏廣勤書堂新刊」﹐見《森志》。元版《唐詩始音輯注》一卷﹐《正音輯注》六卷﹐《遺響輯注》七卷﹐目錄後有「廣勤堂」鼎式木印﹐「建安葉氏鼎新繡梓」木長印﹐見《孫記》。﹝按此明時所刻。﹞此其自刻板也﹐日增﹑景逵當是父子相繼。《天祿琳瑯》六元板集部《千家注分類杜工部詩集》﹐中有一部云﹕將皇慶壬子余氏木記刂去﹐別刊廣勤堂新刊木記﹐其鐘式﹑鑪式二木記尙存﹐而以「皇慶壬子」易刻「三峯書捨」﹕「勤有堂」易刻「廣勤堂」。目錄後「皇慶壬子余志安刊於勤有堂」十二字𨿽已刂去﹐而卷二十五後猶未刂補。﹝《後編》一部﹐誤入宋板。﹞《瞿目》﹐元刊本《集千家注分類杜工部詩》二十五卷﹐附《文集》二卷﹐云此卽皇慶元年餘氏勤有堂刊本。後廣勤書堂得其板﹐附以文集二卷﹐故所刊字迹迥異﹔而目錄後及卷二十五末葉原有「皇慶壬子余志安刊於勤有堂」一條﹐亦已鏟去不存。《楊錄》﹐元本《集千家注分類杜工部詩》二十五卷﹐《文集》二卷﹐云楊蟠《觀子美畫像》詩後﹐有「廣勤書堂新刊」木記﹔卷二十五後﹐有「壬寅年孟春廣勤堂新刊」一行﹐此壬寅當在至正二十二年﹐已在元末。《丁志》有一部﹐云後有「廣勤書堂新刊」六字木記﹐門類後有「三峯書捨」四字鐘式木印﹕「廣勤堂」三字鼎式木印。蓋是時余板《杜詩》久歸廣勤堂﹐後又轉售金臺汪諒。《天祿琳瑯》六﹐別一部云﹕削去廣勤堂木記﹐惟以「三峯書捨」四字易刊「汪諒重刊」四字。《丁志》二本皆有之﹐其一誤爲汪諒翻刻﹐丁云「行款字數與元刊無異﹐惟筆畫稍肥」。不知筆畫肥由於久印低損﹐非出翻刻。汪諒﹐金臺書估﹐嘉靖四年爲柯維熊刻《史記》者。殆由葉而得其板﹐削去舊名﹐換以己名。《天祿琳瑯》十明板《分類補注李太白詩集》二十五卷﹐云「前元版中有是書﹐目錄末葉板心﹐標『至大辛亥三月刊』﹐此本板式似之﹐而目錄末葉板心則稱『正統己巳二月印』﹐當卽由前板翻出者。」其所載建安余氏勤有堂刊木記﹐系仍元刻之舊﹐此余板《李杜集》元明間售歸廣勤堂之確證。其後屢經轉鬻﹐但攺印記牌名。如前《天祿琳瑯》六所載之一部﹐將廣勤堂削去﹐易「三峯書捨」印記爲「汪諒重刊」印記之例。蓋同一刻板而數易主名﹐否則豈有翻板時只攺元號年月不攺堂名之理﹐是亦顯而易見者也。

○廣勤堂刻萬寶詩山世傳錢謙益絳雲樓所稱宋板《萬寶詩山》﹐後歸湖州陸心源﹠lt﹔百百﹠gt﹔宋樓。前有�����﹝此缺五字。﹞雍作噩重九日蒲陽余性初序云「書林三峯葉景逵氏﹐掇拾類聚﹐繡梓以傳於世﹐目之曰《萬寶詩山》。」《陸續跋》以爲宋麻沙本﹐謂序「著雍」在戊﹐「作噩」在酉﹐戊酉不相值﹐非戊戌卽己酉之訛。蓋理宗淳末年刊本。是書亦載《莫錄》﹐云宋巾箱本。又載王聞遠《孝慈堂書目》﹐云宋袖珍本。日本島田翰作《﹠lt﹔百百﹠gt﹔宋樓藏書源流考》駁之﹐謂序所缺爲「宣徳四年」四字﹐「著雍作噩」當是「屠維作噩」之偶然筆誤﹐不免爲書估所愚。島田駁之誠是。不知「著雍屠維」四字﹐形近易誤﹐當刻書檢查時粗略致誤﹐非筆誤也。至所缺年號﹐卽售於錢謙益時估人之所爲﹐非陸始受其愚。使錢當日得見正統三年景逵所刻各書﹐則無此誤謬矣。至《孫記》所載元本《唐詩始音輯注》等﹐目後有「廣勤堂」鼎式印﹑「建安葉氏鼎新繡梓」長木印﹐此似在《萬寶詩山》之前﹐然亦不出明代。何也﹖如《始音》《正音》《遺響》等類﹐與分初﹑盛﹑中﹑晚唐詩者知解相同。初﹑盛﹑中﹑晚之別﹐始於明髙秉編《唐詩品匯》《拾遺》。據其序﹐書成於洪武甲子十七年﹐而《拾遺》則補於癸酉。其書子目有大家﹑名家﹑羽翼﹑餘響諸類﹐區畫唐詩門戶﹐風气開自明初﹐元人無此例也。然則《詩山》及《始音》等集精刻本﹐埒於宋﹑元﹐故自來收藏家﹐不誤以爲宋﹐卽誤以爲元﹐亦其魚目可以混珠故也。《萬寶詩山》亦載胡爾榮《破鐵网》﹐云「宋板《監省選編萬寶詩山》三十八卷﹐季滄葦藏書。袖珍本﹐板心長約四寸﹐闊前後約六寸。首行大字所題卽寫此名目﹐次行卽云『書林葉氏廣勤堂新刊』﹐有目無序。每葉共三十行﹐行十五字。詩俱分類﹐自『太極』至『虫魚』類止﹐似今帖括之詩。每詩一首﹐連題三行﹐不著編次人姓名﹐並不詳作詩者爲誰氏。系吳門五柳居陶氏所藏﹐聞已歸維揚鮑氏。」按此卽絳雲樓故物﹐展轉歸於日本巖崎氏﹐島田翰所見卽此。吾曾見景寫本﹐誠如胡氏所云﹐蓋當時坊估射利之所爲﹐不足與於大雅之列。自來收藏家不知鑑別﹐以爲眞宋槧奇書﹐亦由其校刻甚精﹐可以亂玉也。吾藏有廣勤堂刻李燾《通鑑宋元續編》殘捲﹐﹝不知卷數多少。﹞字體圓活﹐有南宋刻本遺風。首敍﹐大題云「通鑑宋元續編」﹐敍云「宋元一書乃李氏燾之所編也。其間治亂興亡之道﹐靡不備錄﹐誠萬世史學之要法也。惜此書刊刻旣多﹐差訛亦甚﹐爰取古本謄作大字﹐梓行於世。俾後之讀史者﹐不惟無格之患﹐亦且無魯魚亥豕之疑矣。夫豈曰小補之哉。」末題「嘉靖丙午歲季夏月祥旦葉氏廣勤堂謹識」﹐又末一行雲「宋元敍畢」。此書宋以來官私志目均不著錄。李燾﹐宋人﹐著有《續資治通鑑長編》﹐固與此書無涉﹐且宋人安得編至元時。坊估無學﹐實形鄙陋﹐惟其板刻精美﹐爲坊肆當行。故𨿽牧翁﹑滄葦諸人﹐在二百年前已不能分其眞贗﹐又無論胡﹑陸兩家之晚出矣。

●卷五○明時諸藩府刻書之盛明時官刻書﹐推南北京監本爲最盛。南監多存宋監﹑元路學舊板。其無正徳以後修補者﹐品不亞於宋﹑元。觀《南雍經籍志》所載四部板片﹐眞三朝文獻之所系矣。北監多據南監本重刻﹐《十三經》《二十一史》之外﹐罕見他書。據其時周弘祖《古今書刻》所錄北國子監書僅四十一種﹐而經史並不著錄。《書刻》漏略歟﹖抑弘祖時板已散逸歟﹖弘祖書世鮮傳本。﹝吾已影寫重刻。﹞其臚舉內府部院及直省司府州學所刻書﹐乃知當時刻書成爲一種例事。如北京都察院刻《三國誌演義》《水滸傳奇》及《萬化玄機》《悟眞篇》之類。又如《太古遺音》﹐則寧藩所著曲套﹔《神奇祕譜》﹐則寧藩所著棋經。堂堂風憲有司﹐而刻書如此之輕誕﹐是無怪《五經》《四書》《性理大全》等書乃爲司禮監專其事矣。司禮監所刻書見於《經廠書目》。世所傳經廠大字本《五經》《四書》﹐頗爲藏書家所詆斥﹐非盡謂其校勘不精也。夫以一代文教之事﹐以奄人主之﹐明政不綱﹐卽此可見。惟諸藩時有佳刻﹐以其時被賜之書﹐多有宋元善本﹐可以糸番雕﹐藩邸王孫又頗好學故也。今就所存之書錄之。如﹕蜀府。洪武甲戌﹝二十七年。﹞刻《自警編》九卷﹐見《丁志》。刻劉向《說苑》二十卷﹐見《陸跋》。﹝楚府刻《說苑》下。並刻《新序》十卷﹐載《古今書刻》。﹞成化己亥﹝十五年。﹞刻《靜修先生文集》三十卷﹐見《丁志》。﹝弘治刊本。﹞嘉靖乙未﹝十四年。﹞刻《史通》二十卷﹐見《繆續記》。﹝卽陸深刻本﹐云爲蜀藩刻。﹞萬曆丁丑﹝五年。﹞刻《重修政和經史證類備用本艸》三十卷﹐見《天祿琳瑯》九。

寧藩。明初刻《病機气宜保命集》三卷﹐見《瞿目》。正統間刻《重編白玉蟾文集》六卷﹐《續集》二卷﹐見《阮外集》。﹝雲南極遐齡老人翟仙重編。翟仙乃明太祖第十六子寧獻王朱權之號。﹞

代府。天順間刻《譚子化書》六卷﹐見《瞿目》。

崇府。成化丙申﹝十二年。﹞刻《貞觀政要》十卷﹐見《丁志》。嘉靖癸卯﹝二十二年。﹞刻《孝肅包公奏議集》十卷﹐見《瞿目》。

肅府。成化己亥﹝十五年。﹞刻《劉因靜修先生集》三十卷﹐見《陸志》。﹝明弘治重刻本。徳輝按﹕此與蜀府刻本年月同﹐疑《陸志》誤。﹞

唐府。成化丁未﹝二十三年。﹞刻元張伯顏本《文選》六十卷﹐見《瞿目》﹑﹝云有弘治元年唐世子跋。﹞《陸續跋》《繆續記》。

吉府。正徳乙亥﹝十年。﹞刻賈誼《新書》十卷﹐見《張志》《瞿目》《陸志》。﹝云卽正徳九年陸氏刻本﹐板歸吉府。﹞刻正統本《四書》二十六卷﹐見《丁志》。萬曆丁酉﹝二十五年。﹞刻《楚辭集注》八卷﹑《辧證》二卷﹑《後語》六卷﹐見《繆記》。萬曆﹝缺年月。﹞刻老子《道徳經》二卷﹐關尹子《文始眞經》﹝九篇。﹞一卷﹐亢倉子《洞靈眞經》﹝九篇。﹞一卷﹐文子《通玄眞經》﹝十二篇。﹞一卷﹐《尸子》﹝二篇。﹞一卷﹐《子華子》二卷﹐《鬻子》﹝十四篇。﹞一卷﹐《墨子》﹝十四篇。﹞一卷﹐《公孫龍子》﹝六篇。﹞一卷﹐《鬼穀子》﹝十三篇。﹞一卷﹐列子《沖虛眞經》二卷﹐莊子《南華經》二卷﹐《荀子》三卷﹐《揚子》﹝十三篇。﹞一卷﹐《文中子》﹝十篇。﹞一卷﹐《抱朴子》二卷﹐《劉子》﹝五十五篇。﹞一卷﹐黃石公《素書》﹝六篇。﹞一卷﹐《玄眞子》﹝三篇。﹞一卷﹐《天隱子》﹝八篇。﹞一卷﹐《無能子》﹝三十四篇。﹞一卷。見《袁簿》。

晉府寶賢堂﹐亦稱志道堂﹐亦稱虛益堂﹐又稱養徳書院。嘉靖乙酉﹝四年。﹞重刻元張伯顏本《文選注》六十卷﹐見《繆續記》。嘉靖丙戌﹝五年。﹞刻《宋文鑑》一百五十卷﹐見《天祿琳瑯後編》二十﹑《孫記》《錢日記》《丁志》《陸志》《莫錄》。嘉靖己丑﹝八年。﹞刻《唐文粹》一百卷﹐見《天祿琳瑯後編》十九。嘉靖甲午﹝十三年。﹞刻安國桂坡館《初學記》三十卷﹐見《楊志》《丁志》。嘉靖丁酉﹝十六年。﹞刻《元文類》七十卷﹐見《丁志》《繆記》。﹝徳輝按﹕吾藏晉藩所刻書皆全﹐實非善本。﹞

益府。嘉靖壬寅﹝二十一年。﹞刻張九韶《理學類編》八卷。萬曆初元刻《大廣益會玉篇》三十卷﹐見《丁志》。崇禎庚辰﹝十三年。﹞刻宋陳敬《香譜》四卷。﹝據元至治壬戌刻本重雕。﹞《茶譜》十二卷﹐內分二十一種﹕唐陸羽《茶經》上中下三卷﹐﹝全卷之一二三。﹞唐張又新《煎茶水記》一卷﹐﹝全卷之四。﹞宋蔡襄《茶錄》一卷﹐﹝全卷之五。﹞宋朱子安《東溪試茶錄》一卷﹐﹝全卷之六。﹞吳文錫《茶略》一卷﹐內有孫大綬《茶賦》上下卷﹐﹝全卷之七。末有「咸淳己巳五月夏至後五日審安老人書」一行﹐當是據宋本重刻。﹞明屠本《茗笈》上下篇一卷﹐﹝全卷之八。﹞《香水淸供錄》一卷﹐﹝全卷之九。﹞曹士謨《茶事拾遺》一卷﹐﹝全卷之十。﹞《續集古今茶譜》五種﹐內宋黃儒《品茶要錄》一卷﹐宋熊蕃《宣和北苑貢茶錄》一卷﹐宋趙汝礪《北苑別錄》一卷﹐宋沈括《本朝茶錄》一卷﹐彰郡程百二《品茶要錄補》一卷﹔﹝全卷之十一。﹞《續集古今茶譜》六種﹐內明許次紆《茶疏》一卷﹐明陸樹聲《茶寮記》七類一卷﹐明田崇衡《煮泉小品》一卷﹐明馮可賓《﹛山介﹜茶箋》一卷﹐明屠隆《茶箋》一卷﹐黃龍徳《茶說》一卷﹐﹝全卷之十二。﹞見何厚甫培元《經眼書目》。

秦府。嘉靖甲午﹝十三年。﹞刻黃善夫本《史記》一百三十卷﹐見《錢稿書跋》《繆記》。嘉靖庚戌﹝二十九年。﹞刻《天原發微》五卷﹐見《陸志》《丁志》。嘉靖丁巳﹝三十六年。﹞刻蔡沈《至書》一卷﹐見《張志》《陸志》。隆慶六年刻《千金寶要》六卷﹐見《孫記》。

周藩。洪武庚午﹝二十三年。﹞刻《新刊袖珍方大全》四卷﹐見《丁志》。﹝弘治翻本。﹞嘉靖丁酉﹝十六年。﹞刻宋董嗣杲《西湖百詠》一卷﹐見《陸志》。﹝鈔本。﹞

徽藩崇徳書院。嘉靖乙未﹝十四年。﹞刻會通館本《錦繡萬花谷前集》四十卷﹐《後集》四十卷﹐《續集》四十卷﹐見《繆續記》。無年號刻《素書》一卷﹐《鬻子》一卷﹐《公孫龍子》一卷﹐《亢倉子》一卷﹐《元眞子》一卷﹐《天隱子》一卷﹐《無能子》一卷﹐見《陸志》。

沈藩。嘉靖丙午﹝二十五年。﹞刻宋張景《醫說》十卷﹐見《森志》《丁志》。嘉靖辛酉﹝四十年。﹞刻《焦氏易林》二卷﹐見《丁志》。﹝云﹕前有沈藩西屏道人書於敕賜勉學書院之修業堂翻刊序﹐捲後有淳辛丑直齋題識。﹞

伊府。嘉靖戊申﹝二十七年。﹞刻《四書朱注》二十六卷﹐見《丁志》。

魯府敏學書院﹐亦稱承訓書院。嘉靖甲辰﹝二十三年。﹞刻《誠齋易傳》二十卷﹐見《繆記》。﹝云題敏學書院刊。﹞嘉靖乙丑﹝四十四年。﹞《刻抱朴子內篇》二十卷﹐《外篇》五十卷﹐見《黃記》《陸志》﹑﹝舊鈔本。﹞《丁志》。

趙府居敬堂﹐亦稱味經堂。嘉靖柔兆執徐﹝丙辰三十五年。﹞刻朱子《資治通鑑綱目》五十九卷﹐見《袁簿》。﹝云板心有「趙府居敬堂」五字。﹞無年號刻嚴粲《詩緝》三十六卷﹐劉三吾《書傳會選》六卷﹐見《天祿琳瑯後編》十二﹑《丁志》。刻晁迥《法藏碎金錄》十卷﹐見《瞿目》《丁志》。刻《補注釋文黃帝內經素問》十二卷﹑《遺篇》一卷﹐《靈樞經》十二卷﹐﹝板心有「趙府居敬堂」五字。﹞刻明崔銑《洹詞》十二卷﹐﹝板心有「趙府味經堂」五字。﹞見《丁志》。刻《脈經》十卷。﹝吾有藏本。板心有「趙府居敬堂」五字。﹞

楚府。無年號刻劉向《說苑》二十卷﹐見《陸跋》。﹝並刻《新序》十卷﹐載《古今書刻》。﹞

遼國寶訓堂。無年號刻《昭明太子文集》五卷﹐見《孫記》《繆記》。﹝云首行雲「大明遼國寶訓堂重梓」。﹞

徳藩最樂軒。無年號刻《漢書》一百卷﹐見《莫目》。﹝余有藏本。小題在上﹐大題在下。板心上方有「徳藩最樂軒」五字﹐下有刻工姓名。每頁二十行﹐行二十一字。白文無注。﹞

潞藩。崇禎丙子﹝九年。﹞刻《述古書法纂》十卷﹐見《丁志》。大抵諸藩優遊文史﹐黼黻太平。修學好古﹐則河間比肩﹔巾箱寫經﹐則衡陽接席。又不獨鄭藩世子載育之通音律﹐西亭王孫睦挈之富藏書。爲足增光於玉牒也已。

○明人刻書之精品明人家刻之書﹐其中爲收藏家向來珍賞者﹐如丰城遊明大﹐翻雕元中統本《史記集解索隱》一百三十卷﹐見《繆記》《森志》《陸集》。﹝云明正統九年舉人﹐景泰二年進士﹐天順末官福建提學僉事﹐又九年而後卒。是書行款紙質與建安余氏勤有書堂所刊相似﹐疑爲大官福建時所刊。﹞刻《宋史全文續資治通鑑》三十六卷﹐附《宋季朝事實》二卷﹐見《張志》《森志》《丁志》。

吳郡沈辧之野竹齋。刻《韓詩外傳》十卷﹐見陳編《廉石居記》《楊譜》《丁志》。刻《畫鑑》一卷﹐見《楊續錄》。﹝沈辧之﹐名與文﹐明嘉靖間人。藏書家多誤以爲元刻。又沈刻書亦有繁露堂名。吾藏所刻顧《近書》一卷﹐前序有吳郡沈與文校刻五小字﹐在翻葉闌邊末有「吳郡沈氏繁露堂雕」亞形印。﹞

昆山葉氏べ竹堂。﹝此文莊公盛後人﹐仍用先人堂名。﹞刻《云仙雜記》十卷﹐見《四庫書目提要》《廉石居記》《瞿目》《丁志》。隆慶六年刻陶《淸異錄》二卷﹐見《張志》《瞿目》。﹝後有「隆慶六年壬申葉氏べ竹堂繡梓印行」十五字。﹞

江陰塗禎。弘治辛酉﹝十四年。﹞仿宋刻九行本桓寬《鹽鐵論》十卷﹐見《森志》。﹝徳輝按﹕《孫目》有影寫本﹐與顧千里校張惇仁刻本﹐皆明人重刻塗禎十行本也。﹞

錫山安國桂坡館。嘉靖癸未﹝二年。﹞刻《顏魯公文集》十五卷﹑《補遺》一卷﹐見《孫記》。嘉靖甲午﹝十三年。﹞刻宋紹興本《初學記》三十卷﹐見《範目》《天祿琳瑯》九﹑《丁志》《陸志》《楊志》。﹝按﹕明晉藩及徐守銘寧壽堂本﹐皆從此出。﹞

震澤王延恩褒四世之堂。嘉靖丁亥﹝六年。﹞刻《史記集解索隱正義》一百三十卷﹐見《朱目》《丁志》《陸志》《繆續記》。﹝據云後序目後有「震澤王氏刻梓」篆文木記﹐集解序後有「震澤王氏刻於恩褒四世之堂」隸文木記﹐索隱後序有延跋﹐末云「工始嘉靖乙酉臘月迄丁亥之三月﹐林屋山人王延識於七十二峯深處」。﹞

吳郡金李澤遠堂。嘉靖戊子﹝七年。﹞刻《國語韋昭解》二十一卷﹐見《邵注四庫目》。﹝徳輝按﹕此亦出宋本﹐較黃丕烈士禮居仿宋刻注文有多數字者。﹞

吳門龔雷。嘉靖戊子﹝七年。﹞刻鮑彪校注《戰國策》十卷﹐見《瞿目》。﹝按﹕此與金李刻《國語》皆同時仿宋刻本﹐取校孔繼汾詩禮堂本﹐勝處頗多。﹞

吳郡袁嘉趣堂。嘉靖癸巳﹝十二年。﹞仿宋刻《大戴禮記》十三卷﹐見《天祿琳瑯》九﹑《孫記》。嘉靖乙未﹝十四年。﹞仿宋刻《世說新語》三卷﹐見《天祿琳瑯後編》十六﹑《陸志》。嘉靖己酉﹝二十八年。﹞仿宋張之綱本《文選注》六十卷﹐見《天祿琳瑯》十﹑《朱目》《丁志》《繆記》。

顧春世徳堂。嘉靖癸巳﹝十二年。﹞刻《六子全書》﹕老子《道徳經》二卷﹑《南華眞經》十卷﹑《沖虛至徳眞經》八卷﹑《荀子》二十卷﹑《新纂門目五臣音注揚子法言》十卷﹑《中說》十卷﹐見《孫記》。嘉靖甲午﹝十三年。﹞刻王子年《拾遺記》十卷﹐見《楊志》《楊譜》。

澶淵晁栗寶文堂。嘉靖甲午﹝十三年。﹞刻《昭徳新編》三卷﹐晁衝之《具茨集》一卷﹐見《丁志》。嘉靖丙午﹝二十五年。﹞刻晁說之《晁氏客語》一卷﹑《晁氏儒語》一卷﹑晁迥《道院集要》三卷﹑《法藏碎金》十卷﹐見何厚甫培元《經眼書目》。

南平遊居敬。嘉靖丙申﹝十五年。﹞刻《韓文》四十卷﹑《外集》十卷﹑《集傳遺文》二卷﹐《柳文》四十三卷﹑《別集》二卷﹑《外集》二卷﹑《附錄》一卷﹐見《丁志》。﹝徳輝按﹕嘉靖丙辰﹝三十五年﹞莫如士重刻﹐卷數行格同﹐吾有藏本。﹞

余姚聞人詮。嘉靖己亥﹝十八年。﹞刻《舊唐書》二百卷﹐見《天祿琳瑯》九﹑《孫記》《丁志》。

金臺汪諒。嘉靖乙酉﹝四年。﹞刻《史記索隱正義》一百三十卷﹐見《錢日記》《錢稿書跋》《朱目》《丁志》《陸志》。﹝錢大昕《養新錄》「史記宋元本」一則云「明嘉靖四年莆田柯維熊校本﹐金臺汪諒刻﹐始合《索隱》《正義》爲一書。前有費懋中序稱陜西翻宋本無《正義》﹐白鹿洞本有《正義》﹐是柯本出於白鹿本。同時震澤王氏亦有翻宋本﹐大約與柯本不異。」錢泰吉《甘泉鄕人稿》五「校史記雜誌」一則云「小題在上﹐大題在下﹐柯王兩本皆然。然柯本大題旁注﹐不若王本並作大字﹐尢爲近古。」又云「柯本《索隱》序後有『紹興三年四月十二日右修職郎充提舉茶鹽司辦公事石公憲發刊﹐至四年十月二十日畢工』三十八字﹐凡三行。始知柯本從紹興本翻刻也。」又云「《福建通誌》卷三十六﹐正徳十二年舒芬榜進士柯維熊工部郎中。」﹞

福建汪文盛。嘉靖己酉﹝二十八年。﹞刻《前漢書》一百二十卷﹐《後漢書》一百二十二卷﹐見《錢日記》《孫記》《丁志》《繆記》。﹝丁云「《錢竹汀日記》云﹕漢書嘉靖本卷首題福建按察司周采﹑提學副使周﹑巡海副使何喬校刊﹐末題嘉靖己酉年孟夏月吉旦侯官縣儒學署教諭事舉人廖言監修。今細按周采等銜名﹐實自後加。其中汪文盛﹑髙氵﹑傅汝舟名字﹐尙有鏟削未盡者。氵﹐字宗呂﹐號髯翁﹐侯官人﹐著有《石門詩集》。汝舟﹐字虛木﹐氵同縣人﹐有《傅山人集》。」徳輝按﹕汪本書名大題後云「漢班固撰﹐唐顏師古注﹐明汪文盛﹑髙氵﹑傅汝舟校」﹐凡十九字﹐作兩行書。其中各卷亦或題二周一何名﹐蓋汪﹑髙﹑傅爲地方鄕紳﹐周﹑何則地方官也。官主刻﹐紳主校﹐故皆題名也。﹞刻《五代史記》七十四卷﹐見《丁志》。﹝書名大題後云「宋歐陽修撰﹐徐無黨注﹐明汪文盛﹑髙氵﹑傅汝舟校」。每頁二十四行﹐行二十二字。版式與所刊《兩漢書》同﹐惟字略肥。天一閣﹑﹠lt﹔百百﹠gt﹔宋樓所藏皆此本。文盛所刻《儀禮注疏》《兩漢》及此書﹐皆髙﹑傅兩人同校。﹞

蘇獻可通津艸堂。嘉靖己未﹝三十八年。﹞刻王充《論衡》三十卷﹐見《天祿琳瑯》九﹑《孫記》《朱目》《陸志》《森志》《繆續記》。刻《韓詩外傳》十卷﹐見《莫目》。﹝徳輝按﹕此與沈辧之野竹齋刻本實同一版本。細審野竹齋木記﹐似是將原有木記削去補刻﹐而通津本則出於自然。世皆以沈本誤作元刻﹐余竊疑其更在通津本之後。傳世已久﹐疑莫能明矣。﹞

東吳郭云鵬濟美堂。嘉靖癸卯﹝二十二年。﹞刻《分類補注李太白詩集》三十卷﹐見《丁志》。﹝云﹕後有云鵬自跋﹐並「嘉靖癸卯春元月寶云堂梓行」小木記。﹞嘉靖己未﹝三十八年。﹞刻《曹子建集》十卷﹐見《丁志》。無年號刻《河東先生集》四十五卷﹑《外集》二卷﹑《附錄》二卷﹑《集傳》一卷﹑《後序》一卷﹐見《孫記》《陸志》《丁志》。﹝云﹕每捲尾有「東吳郭云鵬校壽梓」篆文木記﹐版心有「濟美堂」三字。徳輝按﹕此與徐氏東雅堂韓集板式行字相同﹐蓋同出宋廖瑩中世彩堂本﹐但韓集猶刻於柳集之後﹐而世盛稱東雅堂《韓集》鮮稱此本者﹐何也。﹞刻《歐陽先生文粹》二十卷﹐《補遺》十卷﹐見《天祿琳瑯》十﹑﹝云﹕云鵬跋﹐題寶善堂梓行。徳輝按﹕此與所刻李集木記同﹐非僅濟美堂矣。﹞《丁志》。﹝作《歐陽先生遺粹》。﹞

兪憲朱鳴館。嘉靖戊申﹝二十七年。﹞刻《西溪叢語》三卷﹐見《黃記》《陸志》《陸跋》《莫錄》《繆記》。

東吳徐氏。嘉靖間仿宋刻《儀禮注》十七卷﹐見《陸志》。﹝徳輝按﹕徐刻《三禮》罕見。黃丕烈士禮居仿刻之《周禮注》﹐亦其一也。蓋《三禮》皆據宋本﹐與武英殿仿嶽氏《五經》之一《禮記》﹐行字相同。但嶽本有釋音﹐徐本無釋音﹐以此爲異。吾藏明刻《儀禮》與此同﹐《周禮》有釋音與《禮記》同﹐蓋翻嶽本也。﹞

東吳徐時泰東雅堂。刻宋廖瑩中世彩堂《韓昌黎集》四十卷﹑《外集》十卷﹐見《天祿琳瑯後編》十﹑《陸志》《繆續記》《丁志》。﹝云﹕眉間有雍正丁未長洲陳景云記云「近吳中徐氏東雅堂主人徐時泰﹐萬曆中進士﹐歷官工部郎中。崇禎末﹐堂已易主﹐項宮詹煜居之。煜後以降賊名麗丹書﹐里人噪而焚其宅﹐堂遂毀。今僅存池塘遺迹而已。」徳輝按﹕據陳記﹐則時泰通籍在萬曆。其刻書必在通籍後﹐而郭刻柳集疑當在時泰前﹐故天啟中柳氏有重刻本﹐韓板乾隆時猶存江蘇洞庭東山王氏。吾藏二本﹐一本明印﹐一本後有乾隆十一年洞庭東山王金增師李氏修板跋。﹞

嘉禾項篤壽萬卷堂。隆慶庚午﹝四年。﹞刻《鄭端簡奏議》十四卷﹐見《丁志》﹑﹝云﹕末有「隆慶庚午九月雕工畢」一條。﹞《繆續記》。萬曆甲申﹝十二年。﹞刻《東觀餘論》三卷﹐見《天祿琳瑯》九﹑《孫記》《陸續跋》《丁志》。

嘉禾項徳宛委堂。刻元陸友仁《研北雜識》二卷﹐見《陸志》《丁志》。天啟甲子﹝四年。﹞刻《奇姓通》四十卷﹐見《繆記》。﹝徳輝按﹕徳疑篤壽兄弟之子。篤壽之兄名元淇﹔弟名元汴﹐字子京﹐流傳書畫名迹所謂項墨林天籟閣是也。篤壽子徳楨﹐萬曆己未進士。孫鼎鉉﹐萬曆辛丑進士﹔聲國﹐崇禎甲戌進士。見《嘉興府誌。進士題名》。元汴子穆﹐字徳純。穆季弟徳明﹐字鑑臺。亦見《府誌。列傳》。又徳新字又新﹐見朱彜尊《明詩綜。小傳》。又徳宏﹐見朱彜尊《曝書亭集》「蘭亭神龍本跋」。均以徳爲名﹐則徳必其從子行也。﹞刻《避暑錄話》四卷﹐見《莫目》。﹝吾藏此本。﹞

馬元調寶儉堂。萬曆甲辰﹝三十二年。﹞刻元稹《長慶集》六十卷﹐白居易《長慶集》七十一卷﹐見《森志》《繆記》。

鄧文遠堂。萬曆丁巳﹝四十五年。﹞刻程大昌《演繁露》十六卷﹑《續》六卷﹐見《丁志》。無年號刻《唐文粹》一百卷﹐見《孫記》。刻王楨《農書》三十六卷﹐見《天祿琳瑯後編》十六。

髙承埏稽古堂。刻《劉賓客佳話錄》一卷﹐《劇談錄》二卷﹐《云仙散錄》十卷﹐《隋唐佳話》三卷﹐見《繆記》。《南部新書》十卷﹐《友會叢談》十卷﹐見《繆續記》。﹝徳輝按﹕吾縣王山長岱《浮槎文集》五「髙寓公先生傳」云﹕髙公諱承埏﹐字澤外﹐號寓公﹐晚號鴻一居士。系出齊公子髙後﹐以王父字爲氏﹐至宋武烈王諱瓊發迹於汴。至忠節公世﹐則隨蹕南渡。元末﹐九世孫文忠公遜志﹐自蕭縣避地嘉興﹐因系籍焉。長補諸生﹐己卯得雋﹐庚辰捷南宮﹐廷對三甲﹐官終工部虞衡司主事。戊子感懷賦詩﹐絕筆而逝﹐時年四十六。傳甚詳﹐玆略摘其仕履。己卯爲崇禎四年﹐庚辰爲五年﹐卒於戊子﹐則順治五年。所刻書又有唐牛僧孺《玄怪錄》﹐李復言《續玄怪錄》﹐李浚《北窗續錄》﹐梅彪《石藥爾雅》﹐元伊世珍《郎環記》﹐髙徳基《平江紀事》﹐唐姓佚名《灌畦暇語》﹐明陳繼儒《偃曝余談》《墨畦》﹐袁宏道《關中遊歷》等書。總題《稽古堂日鈔》﹐見顧修《匯刻書目》。以不見於諸家書目﹐附記於此。﹞刻《子夏易傳》十一卷。﹝吾藏此本。﹞

吳氏西爽堂。無年號刻《晉書》一百三十卷﹐見《楊志》。刻《三國誌》六十五卷﹐見《繆續記》。

萬玉堂。刻《太玄經》十卷﹐見《天祿琳瑯後編》五﹑﹝誤入宋版。﹞《瞿目》《森志》《繆續記》。

吳郡杜詩。刻鮑彪《戰國策校注》十卷﹐見《天祿琳瑯後編》四。﹝誤入宋版。﹞

元和吳元恭。刻《爾雅注》三卷﹐見顧廣圻《思適齋集》。﹝顧有翻刻。﹞此皆刻書有根據﹐不啻爲宋槧作千萬化身者也。其餘叢刻書﹐以顧元慶《四十家文房小說》爲最精﹐胡維新《兩京遺編》次之﹐程榮《漢魏叢書》又次之。吳《古今逸史》時有脫訛﹐何允中《增刻漢魏叢書》殊少抉擇。至晚季胡文煥《格致叢書》﹐陳繼儒《祕笈》之類﹐割裂首尾﹐攺換頭面﹐直得謂之焚書﹐不得謂之刻書矣。

○明人私刻坊刻書明刻精本﹐已具於前。其他私刻坊刻之書﹐以年代相近﹐存於今者視宋﹑元刻本爲多。今以書院﹑精舍﹑書堂等類﹐分別記之。一曰書院。則有﹕紫陽書院。成化三年刻《瀛奎律髓》四十九卷﹐見《楊志》。

義陽書院。嘉靖辛卯﹝十年。﹞刻何景明《大復集》二十六卷﹐見《莫目》。

無錫崇正書院。嘉靖壬辰﹝十一年。﹞華麟祥刻《事類賦》三十卷﹐見《天祿琳瑯》九﹑《丁志》。

廣東崇正書院。嘉靖丙申﹝十五年。﹞刻《四書集注》十四卷﹐見《範目》。﹝《範目》誤丙申爲丙辰﹐又誤書院爲書堂。﹞嘉靖丁酉﹝十六年。﹞刻《漢書》一百二十卷﹐見《朱目》《繆記》。刻《後漢書》一百二十卷﹐見《範目》《陸志》《朱目》《繆記》《森志》。

九峯書院。嘉靖丙申﹝十五年。﹞刻元好問《中州集》十卷﹐《中州樂府》一卷﹐見《黃記》﹑﹝金本。﹞《丁志》。﹝舊鈔本。﹞

蕓窗書院。嘉靖甲辰﹝二十二年。﹞刻《侯鯖錄》八卷﹐見《繆續記》《丁志》。﹝作蕓川書院。﹞無年號刻《荀子》二十卷﹐見《天祿琳瑯後編》十六。刻《揚子》十卷﹑《文中子》十卷﹐見《繆記》。﹝云板心有「蕓窗書院刊」五字。﹞

鰲峯書院。無年號刻《侯鯖錄》八卷﹐見傅沅叔增湘藏書。﹝云小字本﹐十一行﹐行二十一字﹐有「鰲峯書院之記」六字木記。﹞

籍山書院。萬曆庚子﹝十九年。﹞重刊《經史證類大全本艸》三十一卷﹐見《丁志》。﹝云大觀二年艾晟序﹐後有「大徳壬寅孟春宗文書院刊行」木記﹐蓋知南陵縣事楚武昌朱朝望據元本重梓者也。﹞

正學書院。刻《國語補音》三卷﹐見《楊志》。

東林書院。刻《龜山楊文靖集》三十五卷﹐見《瞿目》。

龍川書院。刻《陳龍川先生集》三十卷﹐見《丁志》。一曰精舍。則有﹕建溪精舍。洪武壬戌﹝十五年。﹞刻《傅汝礪詩集》八卷﹐見《瞿目》《陸志》。﹝云後有「洪武壬戌渝川百丈山前建溪精舍新﹛開木﹜」一行。﹞

詹氏進徳精舍。弘治壬子﹝五年。﹞翻刻南山書院本《廣韻》五卷﹐見《森志》《陸續跋》。

余有堂鳳山精舍。正徳丁卯﹝二年。﹞刻《論語集注》十卷﹐見《森志》。

南星精舍。嘉靖乙酉﹝四年。﹞刻《嵇中散集》十卷﹐見《孫記》《陸志》。﹝《志》作南星書屋。﹞

崦西精舍。刻《宋之問集》二卷﹐見《瞿目》。﹝云板心有「崦西精舍」字。﹞一曰書堂。則有﹕古杭勤徳書堂。洪武戊午﹝十一年。﹞刻《皇元風雅前集》六卷﹑《後集》六卷﹐見《楊譜》《繆續記》。﹝誤作元刻。﹞刻楊輝《算書五種》七卷﹐見《楊志》。

遵正書堂。洪武壬申﹝二十五年。﹞刻《增修箋注妙選羣英艸堂詩餘前集》二卷﹑《後集》二卷﹐見《繆續記》。﹝《記》載書中印記云「洪武壬申孟夏遵正書堂新刊」兩行十二字。徳輝按﹕此本從元泰宇書堂本翻刻。﹞

廣成書堂。永樂甲辰﹝二十三年。﹞翻刻元南山書院本《廣韻》五卷﹐見《森志》《陸續跋》《楊志》《楊譜》。

書林魏氏仁實書堂。景泰六年刻《性理大全》七十卷﹐刻王幼學《朱子資治通鑑綱目集覽》五十九卷﹐見《孫記》﹑﹝云序例後有「歲在上章惇孟夏書林魏氏仁實書堂新刊」分書木記。上章惇爲景泰六年庚午也。﹞《天祿琳瑯》五﹑《瞿目》。﹝均誤作元版。﹞弘治甲子﹝十七年。﹞刻《楚辭集注》八卷﹑《後語》六卷﹑《辧證》二卷﹐見《繆續記》。﹝云後有「書林魏氏仁實堂重刊」一行。﹞弘治乙丑﹝十八年。﹞刻《道徳經》二卷﹐列子《沖虛至徳眞經》八卷﹐見《森志》。﹝每半版十二行﹐行二十六字﹐注雙行。﹞

歙西鮑氏耕讀書堂。天順辛巳﹝五年。﹞刻宋鮑云《天原發微》五卷﹐見《瞿目》。

玉峯書堂。成化四年刻明寇平《全幼心鑑》八卷﹐見《繆記》。﹝云一小兒捧一牌﹐曰「玉峯書堂」四字。﹞

陽書堂。成化四年刻《長安志》二十卷﹑《長安志圖》三卷﹐見《黃記》《楊錄》。

羅氏竹坪書堂。成化癸巳﹝九年。﹞刻《子午流注經》三卷﹐見《森志》。

崇仁書堂。成化甲午﹝十年。﹞刻《春秋胡傳》三十卷﹐見《範目》。

劉氏明徳書堂。弘治七年刻《衛生寶鑑》二十四卷﹑《補遺》一卷﹐見《森志》。無年號刻《大廣益會玉篇》三十卷﹐見《楊譜》《楊志》。﹝大題下跨行木記云「劉氏明徳堂京本校正」﹐卷末木記云「劉氏明徳書堂新刊」。﹞

劉氏文明書堂。弘治辛酉﹝十四年。﹞刻《廣韻》五卷﹐見《楊志》。

集賢書堂。弘治乙丑﹝十八年。﹞刻周藩《袖珍方大全》四卷﹐見《丁志》。﹝云末有正統十年熊宗立識語﹐又有「弘治乙丑仲春吉旦集賢書堂新刊」木記。﹞

陳氏存徳書堂。正徳戊辰﹝三年。﹞刻《類證注釋錢氏小兒方訣》十卷﹐《陳氏小兒病原方論》四卷﹐見《森志》《繆續記》。

錫山秦氏繡石書堂。嘉靖丙申﹝十五年。﹞刻《錦繡萬花谷前集》四十卷﹑《後集》四十卷﹑《續集》四十卷﹑《別集》三十卷﹐見《陸志》《丁志》《森志》《繆記》。無年號刻《漢武故事》二卷﹐見《錢記》。

崇文書堂。嘉靖戊申﹝二十七年。﹞刻宋陳應行編《吟窗雜錄》五十卷﹐見《繆續記》。﹝云序末有「嘉靖戊申孟夏崇文書堂家藏宋本刊行」字。﹞

新賢書堂。嘉靖壬戌﹝四十一年。﹞《新刊四明先生髙明大字續資治通鑑》二十卷﹐見《孫記》。

吳氏玉融書堂。刻《事林廣記外集》二卷﹐見《陸續跋》。一曰書屋。則有﹕南星書屋。嘉靖乙酉﹝四年﹐﹞刻《嵇中散集》十卷﹐見《陸志》《孫記》。﹝孫作「南星精舍」。﹞

許宗魯宜靜書屋。嘉靜戊子﹝七年。﹞刻《呂氏春秋》十六卷﹐見《森志》。無年號刻《爾雅注》三卷﹐見《範目》《丁志》。刻《國語》二十一卷﹐見《繆記》《丁志》。﹝誤作宜靜書堂刊本。﹞刻吳或《韻補》五卷﹐見《瞿目》。﹝鈔本。﹞

前山書屋。嘉靖甲午﹝十三年。﹞黃省曾刻《水經》四十卷﹐《山海經》十八卷﹐見《天祿琳瑯》八。﹝云惟《山海經》板心上方有「前山書屋」四字﹐而《水經》無之。﹞

義興沈氏楚山書屋。嘉靖中刻宋朱弁《曲洧舊聞》十卷﹐見《瞿目》。﹝云板心有「楚山書屋」四字。﹞

九洲書屋。無年號刻《初學記》三十卷﹐見《天祿琳瑯》九﹐又《後編》十七﹑《繆記》。一曰堂。則有﹕梁氏安定堂。正統丁巳﹝二年。﹞刻《韻府羣玉》二十卷﹐見《森志》。

善敬堂。正統戊辰﹝十三年。﹞刻《增廣注釋音辧唐柳先生集》四十二卷﹑《別集》二卷﹑《外集》二卷﹑《附錄》一卷﹐見《森志》。

鰲峯熊宗立種徳堂。正統五年刻《類證注釋小兒方訣》十卷﹐天順甲申﹝八年。﹞刻《外科備要》三卷﹐﹝末題種徳堂﹐未著姓名。﹞刻《新編婦人良方補遺大全》二十四卷﹐成化二年刻《增廣太平惠民和劑局方》十卷﹐己丑﹝當是成化四年。﹞刻《增證陳氏小兒痘疹方論》二卷﹐見《森志》。刻《新刊補注釋文黃帝內經素問》十二卷﹐﹝後有木記云「鰲峯熊氏種徳堂識」八字。﹞刻《素問入式運气論奧》三卷﹐《素問內經遺編》一卷﹐見《丁志》。

葉氏南山堂。天順壬午﹝六年。﹞刻《新增說文韻府羣玉》二十卷﹐見《丁志》。

書林劉宗器安正堂。弘治甲子﹝十七年。﹞刻《鍼灸資生經》七卷﹐見《森志補遺》。正徳六年刻《新刊京本詳增補注東萊先生左氏博議》二十五卷﹐見《張續志》。﹝無元號年月。吾藏本前有木牌記﹐末題正徳六年。﹞正徳丁丑﹝十二年。﹞刻《類聚古今韻府羣玉續編》四十卷﹐見《孫記補遺》。﹝云序後有「正徳丁丑書林安正堂劉宗器」題識﹐末捲後有「正徳丁丑仲秋京兆劉氏安正書堂新增刊行」木長印。﹞正徳己卯﹝十四年。﹞刻《集千家注批點杜工部詩集》二十卷﹐見蕙風﹛移﹜藏書。﹝捲後有木牌記云「正徳己卯仲夏月劉氏安正堂」刊。﹞辛巳﹝當是正徳十六年。﹞刻《象山先生集》二十八卷﹑《外集》五卷﹐見《天祿琳瑯》六。﹝誤入元版。云後有「辛巳歲孟冬月安正書堂重刊」木記。﹞嘉靖二年刻朱公遷《詩經疏義》二十卷﹐見《吳記》《瞿目》﹑﹝云前題「書林劉氏安正堂重刊」﹐後有「癸未年仲夏安正堂刊」墨記。﹞《丁志》。嘉靖三年重刊《宋濂學士文集》二十六卷﹑《附錄》一卷﹐見《丁志》。﹝云序後有「嘉靖三年春月安正堂新刊行」一條。﹞丙戌﹝當是嘉靖五年。﹞刻《增刊校正王狀元集諸家注分類東坡先生詩》三十卷﹐見《陸志》。﹝誤作元刻。云目後有「龍集丙戌秋月劉安正堂刊木」一行﹐卷末有「丙戌歲孟冬月安正堂新刊」一行。﹞庚寅﹝當是嘉靖九年。﹞刻《韓文正宗》二卷﹐見《瞿目》。﹝云卷末有墨圖記﹐云「庚寅年季夏月安正堂新刊行」。﹞刻陳傅良《止齋集》二十六卷﹑《附錄》一卷﹑《遺文》一卷﹐見《丁志》。嘉靖九年刻明陳《春秋胡傳集解》三十卷﹐嘉靖壬辰﹝十一年。﹞刻宋劉達可編《璧水羣英待問會元選要》八十二卷﹐見《範目》。萬曆壬辰﹝二十年。﹞刻宋秦觀《淮海集》四十卷﹑《後集》六卷﹐見《袁簿》。萬曆辛亥﹝三十九年。﹞刻《新編事文類聚翰墨大全》一百二十五卷﹐見《繆續記》。﹝云書前牌子末云「萬曆辛亥歲孟夏月重新整補好紙版﹐每部價銀壹兩整﹐安正堂梓」。﹞

皇甫氏世業堂。正統庚辰﹝十五年。﹞刻《博雅》十卷﹐見《天祿琳瑯後編》十二。

贛州府淸獻堂。嘉靖元年刻《埤雅》二十卷﹐見《範目》。嘉靖癸未﹝二年。﹞刻巾箱本《書經集注》十卷﹑《序》一卷﹐見《丁志》。﹝云後有木楷書記二行﹐曰「嘉靖癸未季春月刊行於贛州府淸獻堂」。﹞

南康府六老堂。嘉靖丁亥﹝六年。﹞刻陳灝《禮記集說》三十卷﹐見《範目》《瞿目》《丁志》。﹝不悉刊刻年月。﹞《四書集注》二十六卷﹐見《範目》。

書林葉一蘭作徳堂。嘉靖乙巳﹝二十四年。﹞《新刊演山省翁活幼口議》二十卷﹐見《森志補遺》。

雷氏文會堂。嘉靖乙���夏吉旦新刊《濟世產寶論方》二卷﹐見《森志》。﹝鈔本。徳輝按﹕此書前有嘉靖己未王子衝序﹐則「乙」下缺字當是「卯」字﹐在作序前四年。﹞

浙江葉寶山堂。嘉靖癸丑﹝三十二年。﹞刻《重訂校正唐荊川先生文集》十二卷﹐見《繆記》。﹝云後有牌記兩行﹐云「嘉靖癸丑仲冬浙江葉寶山堂」。﹞

張之象猗蘭堂。嘉靖甲寅﹝三十三年。﹞刻自注《鹽鐵論》十二卷﹐見《森志》。

寶云堂。嘉靖十一年趙繼宗刻宋趙偕《寶峯先生文集》二卷﹐見《丁志》。﹝云版心上刊有「寶云堂文藝」五字。﹞

陳奇泉積善堂。隆慶辛未﹝五年。﹞刻《纂圖互注老莊列三子》二十卷﹐見《森志》。萬曆己酉﹝三十七年。﹞刻《京本排韻增廣事類氏族大全》二十八卷﹐見《丁志》。

徐守銘寧壽堂。萬曆丁亥﹝十五年。﹞刻《初學記》三十卷﹐見《孫記》《森志》。刻吳淑《事類賦》三十卷﹐見《天祿琳瑯》九﹑《學部圖書館目》。﹝云項氏刻本﹐板心有「寧壽堂」三字。徳輝按﹕此當是誤徐爲項﹐否則徐板項得之印行也。﹞

吳公宏寶古堂。萬曆癸卯﹝三十一年。﹞刻《博古圖》三十卷﹐見《天祿琳瑯》八。

新都吳氏樹滋堂。萬曆丙午﹝三十四年。﹞刻《秦漢印統》八卷﹐見《天祿琳瑯》八﹑《孫記》。

周氏博古堂。萬曆己酉﹝三十七年。﹞刻《世說新語》三卷﹐見《孫記》《繆記》。

董氏萬卷堂。刻《隆平集》二十卷﹐見《瞿目》。﹝云序後有墨圖記﹐云「董氏萬卷堂本」。﹞

書林龍田劉氏喬山堂。萬曆辛亥﹝三十九年。﹞刻《注解傷寒百證歌發微論》四卷﹐萬曆壬子﹝四十年。﹞刻《類證增注傷寒百問歌》四卷﹐見《森志補遺》。

海虞三槐堂。天啟間刻《侯鯖錄》八卷﹐見《丁志》。﹝引鮑以文跋。﹞

葉益蓀春晝堂。崇禎庚辰﹝十三年。﹞刻《陶靖節集》六卷﹐見《繆續記》。﹝云板心有「春晝堂」三字﹐葉益蓀刻﹐林有跋﹐異卿手書上板。後有「崇禎庚辰中秋旣望閩中林寵異卿書於金陵淸涼寺」兩行。﹞

新都吳繼仕熙春堂。無年號刻《六經圖》六卷﹐見《天祿琳瑯後編》十三。﹝云捲後識云「圖像俱精﹐字紙兼美﹐一照宋本校刻無訛」。﹞

熊氏衛生堂。無年號刻《新刊銅人鍼灸經》七卷﹐見《森志》。

明徳堂。無年號刻《衛生寶鑑》二十四卷﹑《補遺》一卷﹐見《森志》。﹝云系萬曆間刊本﹐末有「皇明歲次乙未明徳堂刊」記。徳輝按﹕若萬曆刻本﹐乙未當在二十三年。﹞

雙柏堂。無年號仿宋刻丁黼本《越絕書》十五卷﹐見《陸志》《陸續跋》。

如隱堂。無年號刻《洛陽伽藍記》五卷﹐見《張續志》《瞿目》《繆續記》。一曰館。則有﹕豫章王氏夫容館。隆慶辛未﹝五年。﹞刻《楚辭章句》十七卷﹐見《朱目》《森志》《楊志》《繆續記》。

翠巖館。萬曆戊子﹝十六年。﹞刻《素書》一卷﹐見《陸志》。

潘元度玉峯靑霞館。重刻《大唐新語》十卷﹐攺題《唐世說新語》﹐見《楊志》。

辧疑館。刻《易林》四卷﹐見《陸志》。﹝吾藏此本﹐不佳。明刻此書無善本。﹞

淸眞館。刻《雲笈七簽》一百二十二卷﹐見《瞿目》《陸志》《丁志》。一曰齋。則有﹕書戶劉洪愼獨齋。弘治戊午﹝十一年。﹞刻《資治通鑑綱目》五十九卷﹐見《範目》。正徳戊辰﹝三年。﹞刻《山堂羣書考索前集》六十六卷﹑《後集》六十五卷﹑《續集》五十六卷﹑《別集》二十五卷﹐見《天祿琳瑯後編》十七﹑《丁志》《陸志》《繆記》。﹝是書前有正徳戊辰莆田守鄭京序﹐稱「僉憲院賓出是書示區玉﹐玉以義士劉洪校讎督工﹐復劉徭役一年以償其勞」。每捲有「建陽知縣區玉刊行﹐木石山人劉宏毅刊﹐正徳十六年十一月書戶劉洪攺刊」等字。十六年爲辛巳﹐蓋閱十年而始刊成。﹞正徳戊寅﹝十三年。﹞刻《十七史詳節》二百七十三卷﹐見《範目》《天祿琳瑯後編》十五﹑《廉石居記》《陸志》﹑又《天祿琳瑯後編》四。﹝誤作宋版。是書前序後有墨圖記三﹐曰「愼獨齋」﹐曰「五忠後裔」﹐曰「精力史學」。每卷首或刻「建陽愼獨齋」﹐或刻「建陽木石山人劉宏毅」﹐各卷不同。﹞刻《文獻通考》三百四十八卷﹐見《丁志》《繆記》。正徳己巳﹝四年。﹞刻《資治通鑑節要》二十卷﹐見《孫記續編》。正徳辛巳﹝十六年。﹞重刻《孫眞人備急千金要方》三十卷﹑《目錄》一卷﹐見《森志》。嘉靖癸未﹝二年。﹞刻巾箱本《西漢文鑑》二十一卷﹐《東漢文鑑》十九卷﹐見《繆記》。﹝云後有牌子﹐云「龍飛嘉靖癸未京兆愼獨齋刊」。﹞嘉靖己丑﹝八年。﹞刻《資治通鑑綱目》五十九卷﹐見《森志》。﹝徳輝按﹕是書據《範目》有弘治戊午刻本﹐此又復見﹐或前後重刻﹐或前板後修﹐皆未可知。惟吾在廠肆曾見弘治本﹐絕似元槧﹐惜未見嘉靖本也。﹞嘉靖壬辰﹝十一年。﹞刻宋劉達可《璧水羣英待問會元》八十二卷﹐見《丁志》。﹝宋本注。﹞嘉靖甲午﹝十三年。﹞刻明邵寶《容春堂集》六十六卷﹐見《丁志》。無年號刻胡寅《讀史管見》八十卷﹐見《陸志》。﹝宋刊本跋。﹞刻《明一統志》九十卷﹐見《繆記》。

桂連西齋。正徳庚午﹝五年。﹞刻漢《董仲舒集》一卷﹐見《天祿琳瑯後編》十八。﹝云有「正徳庚午桂連西齋印行」木記。﹞

顧起經奇字齋。嘉靖乙卯刻《類箋王右丞詩集》十卷﹑《文集》四卷﹐見《範目》詩集類﹑又見《繆續記》。﹝云後有「嘉靖三十四年塗月白分錫武陵家塾刻」一行。﹞萬曆元年刻《標題補注蒙求》三卷﹐見《丁志》。﹝云板心刊「奇字齋」三字。﹞

楊氏歸仁齋﹐亦稱淸白堂。嘉靖丁巳﹝三十六年。﹞刻《事文類聚》一百十七卷﹐見《楊志》《丁志》。﹝按四庫著錄元麻沙本﹐前集六十卷﹐後集五十卷﹐續集二十八卷﹐別集三十二卷﹐新集三十六卷﹐外集十五卷﹐遺集十五卷。﹝余藏萬曆丁未鄒可章重刻此本﹞刻陳子《資治通鑑綱目外紀》一卷﹐金履祥《通鑑前編》十八卷﹐朱子《通鑑綱目》五十九卷﹐商輅《通鑑續編》二十七卷﹐見《丁志》。﹝明歸仁齋書林刻本。﹞

純白齋。萬曆元年重刻《荊川先生文集》十七卷﹑《外集》三卷﹑《附錄》一卷﹐見《丁志》。

武林馮紹祖繩武觀妙齋。萬曆丙戌﹝十四年。﹞刻《楚辭章句》十七卷﹐見《丁志》。

泊如齋。萬曆戊子﹝十六年。﹞刻《宣和博古圖》三十卷﹐見《孫記》《繆續記》。刻《考古圖》十卷﹐見《天祿琳瑯》八﹑《陸續跋》。

豫章璩之璞燕石齋。萬曆乙未﹝二十三年。﹞刻王世貞《蘇長公外紀》十卷﹐見《繆記》。

眞如齋。萬曆庚戌﹝三十八年。﹞刻劉嵩《槎翁詩》八卷﹐見《丁志》。﹝云目錄後有「萬曆庚戌王正吉山陰王應遴堇父監梓於眞如齋中」木記。﹞

喬可傳寄寄齋。萬曆辛亥﹝三十九年。﹞刻《路史前紀》九卷﹑《後紀》十三卷﹑《國名紀》九卷﹑《發揮》五卷﹑《餘論》十卷﹐見《繆記》。

雙甕齋。萬曆丙辰﹝四十四年。﹞蔡達甫刻《蔡忠惠集》三十六卷﹐徐勃輯《外紀》十卷﹐見《丁志》。﹝云板心有「雙甕齋」三字。﹞

金陵奎壁齋。崇禎六年匯刻《忠經。孝經。小學》十卷﹐見《繆續記》。﹝云前有崇禎六年諭旨﹐又有牌子﹐云「莆陽鄭氏再訂金陵奎壁齋梓」十二字。﹞

單恂淨名齋。崇禎戊寅﹝十一年。﹞刻宋嶽少保《忠武王集》一卷﹐見《丁志》。﹝雲華亭陳繼儒輯﹐門人單恂訂本﹐板心梓「淨名齋」三字。﹞

歙巖鎭汪濟川主一齋。無年號刻《巢氏諸病源候總論》五十卷﹐見《孫記》《瞿目》﹑﹝誤作王氏。﹞《楊志》《丁志》。

霏玉齋。無年號刻《重刊分類補注李詩全集》二十五卷﹑《文集》五卷﹐見《繆記》。一曰山房。則有﹕徐育萬竹山房。嘉靖甲申﹝三年。﹞刻《重校正唐文粹》一百卷﹐見《繆記》。﹝云胡序板心有「萬竹山房」四字﹐目錄後有「姑蘇後學尢桂朱整同校正」字。﹞

喬世寧小丘山房。嘉靖甲辰﹝二十三年。﹞刻《孫眞人備急千金要方》九十三卷﹑《目錄》一卷﹐見《森志》﹑﹝云板心有「喬氏世寧小丘山房刻行」等字。﹞《丁志》。

武林馮念祖臥龍山房。萬曆丙戌﹝十四年。﹞刻元徐天祜《吳越春秋音注》十卷﹐見《天祿琳瑯》八。﹝徳輝按﹕目後有木牌記﹐云「萬曆丙戌之秋武林馮念祖重梓於臥龍山房」。後板歸楊爾曾﹐丙戌攺戊戌﹐馮名攺楊名﹐二本吾皆有之。﹞一曰艸堂。則有﹕椒郡伍氏龍池艸堂。嘉靖丁酉﹝二十五年。﹞刻《張說之文集》二十五卷﹐見《孫記》《瞿目》。﹝云明初椒郡伍徳手錄本﹐作記屬子孫付刻。至嘉靖間﹐其後裔刻之。序後有「嘉靖丁酉冬十月朔旦椒郡伍氏龍池艸堂家藏本校刊」一行。﹞

玉蘭艸堂。無年號刻陶九成《南村輟耕錄》三十卷﹐見《繆記》。﹝云邊闌下每葉有「玉蘭艸堂」四字﹐再下則載匠人姓名。﹞一曰書林。則有﹕書林劉寬。宣徳乙卯﹝十年。﹞刻朱子《資治通鑑綱目》五十九卷﹐見《天祿琳瑯後編》十四。

書林余氏。正統辛酉﹝六年。﹞刻《十八史略》二卷﹐見《森志》。

書林龔氏。正徳己卯﹝十四年。﹞刻黃震《黃氏日鈔》九十七卷﹐見《浙錄》《楊志》。

書林童文舉。萬曆三年重刻袁表校刻《脈經》十卷﹐見《森志補遺》。

書林董思泉。萬曆辛巳﹝九年。﹞刻《墨子》六卷﹐見《楊志》。﹝云「首簽題『鹿門校刻墨子全編』﹐上層有書林董思泉識語﹐稱得宋本請茅鹿門讎校。首有萬曆辛巳茅坤序﹐稱別駕唐公得墨子原本﹐將歸而梓之云云。然則鹿門第爲唐公作序﹐並未與讎校之役。其中古字古言﹐多爲書估所攺。如『丌』本古『其』字﹐皆攺爲『亦』字﹐可笑之甚。鹿門𨿽陋﹐恐不至此。」又云「日本寶歷七年源儀重刻此本﹐以諸本之異同者校勘於書眉。不惟勝此本﹐且勝畢氏所據之道藏本。惜乎源氏無卓識﹐不刻其所引之一本﹐令人嘆息也。」徳輝按﹕吾有源刻本﹐又有嘉靖癸丑陸穩序唐堯臣刻本﹐乃知茅序卽用陸序原文﹐攺題茅坤姓名。書估作僞欺人﹐楊氏誤信之﹐殊可笑也。﹞

書林詹氏。無年號刻《京本校正注釋音文黃帝內經素問靈樞集注》十五卷﹐見《丁志》。一曰鋪。則有﹕國子監前趙鋪。弘治丁巳﹝十年。﹞刻《澗谷精選陸放翁詩集前集》十卷﹑《須溪精選後集》八卷﹑《別集》一卷﹐見《丁志》。

正陽門內巡警鋪對門金臺書鋪。嘉靖元年翻刻元張伯顏《文選》六十卷﹐見《範目》《丁志》。﹝徳輝按﹕此卽嘉靖四年同柯維熊刻《史記》之汪諒。﹞

杭州錢塘門裏車橋南大街郭宅紙鋪。無年號刻《寒山詩》一卷﹐《丰幹拾得詩》一卷﹐附慈受《擬寒山詩》一卷﹐見《瞿目》。﹝云明刻本。徳輝按﹕《黃記》有宋本與此同﹐惟「紙」字空白。此必翻本﹐以街名牌記皆似宋式也。﹞其他牌記尙有﹕藍山書捨。洪武庚辰﹝卽建文二年。﹞刻《武夷藍山先生詩集》八卷﹐見《丁志》。﹝云序後刻有「洪武庚辰秋藍山書捨刊」長方木記。徳輝按﹕成祖篡統﹐革除建文元號﹐此豈追攺耶。﹞

劉氏博濟藥室。宣徳癸丑﹝八年。﹞刻《類證活人書括》四卷﹐見《森志補遺》。

維楊資政左室。萬曆己卯﹝七年。﹞刻《呂氏春秋》二十六卷﹐見《楊譜》。

蔣徳盛武林書室。萬曆庚子﹝二十八年。﹞刻《敬齋古今︻》十二卷﹐見《陸志》《繆記》﹑﹝舊鈔本。﹞《丁志》。﹝書室誤云書屋。﹞

太元書室。刻桓寬《鹽鐵論》十卷﹐見《黃記》。﹝校明鈔本。﹞

尹耕療鶴亭。嘉靖壬寅﹝二十一年。﹞重刻《誠齋先生易傳》二十卷﹐見《丁志》《繆記》。

顧汝達萬玉樓。嘉靖庚戌﹝二十九年。﹞刻宋本《南唐書》三十卷﹐見《繆記》。

贛郡蕭氏古翰樓。嘉靖間刻《妙絕古今》四卷﹐見《繆續記》。﹝云板心有「蕭氏古翰樓」五字。﹞

芙蓉泉屋。嘉靖十八年刻《韓詩外傳》十卷﹐見《陸志》。

東裏董氏茭門別墅。嘉靖壬子﹝三十一年。﹞翻刻宋紹興府洪適本《元氏長慶集》六十卷﹐見《丁志》。

龍邱桐源舒伯仁梁溪寓捨。萬曆二年刻《中興以來絕妙好詞》十卷﹐見《範目》《瞿目》《丁志》。﹝云末有墨圖記﹐云「萬曆二年七月旣望龍邱桐源舒氏伯明新雕梁溪寓捨印行」。﹞

吳興花林東海居士茅一相文霞閣。萬曆庚辰﹝八年。﹞刻《蔡中郎集》十一卷﹐見《丁志》。

吳郡顧凝遠詩瘦閣。崇禎乙亥﹝八年。﹞仿宋刻《濟北晁先生雞肋集》七十卷﹐見《四庫書目提要》《丁志》。﹝云板心有「詩瘦閣」三字﹐捲後有「明吳郡顧氏於崇禎乙亥春照宋刻壽梓至中秋工始竣」二行。﹞

淸平山堂。無年號刻葉祖榮《類編分類夷堅志》十一卷﹐見《繆續記》。﹝云當是南宋建陽書肆類集刊本﹐明人重刻之﹐板心有「淸平山堂」四字。﹞

眾芳書齋。隆慶元年刻《繪圖增編會眞記》四卷﹐見《繆續記》。

淸夢軒。無年號刻蘇轍《欒城集》五十卷﹑《後集》二十四卷﹑《三集》十卷﹑《應詔集》十二卷﹐見《瞿目》《丁志》。﹝云目錄後有「淸夢軒藏板」五字。﹞

三衢近峯夏相。嘉靖壬子﹝三十一年。﹞仿宋刻《古今合璧事類備要前集》六十九卷﹑《後集》八十一卷﹑《續集》五十六卷﹑《別集》九十四卷﹑《外集》六十六卷﹐見《陸志》《丁志》《繆記》。

揚州陳大科。萬曆丁酉﹝二十五年。﹞刻《初學記》三十卷﹐見《邵注四庫目》。﹝徳輝按﹕吾藏此本﹐雕印甚精。﹞

金陵王舉直。刻《雅頌正音》五卷﹐見《黃記》﹑﹝云明初刻本。﹞《陸志》。

金陵周對峯。萬曆辛卯﹝十九年。﹞刻《新刊簪纓必用翰苑新書前集》十二卷﹑《後集》七卷﹑《別集》二卷﹑《續集》八卷﹐見《丁志》。

姑蘇葉氏戊廿。無年號刻《王狀元荊釵記》全捲﹐見《黃記再續》。﹝云卷末有「姑蘇葉氏戊廿梓行」八字。徳輝按﹕此書似是元末槧本﹐以葉氏名戊廿証之﹐亦元時人名俗尙。﹞

沈啟南。無年號刻《晏子春秋》八卷﹐見《楊譜》。﹝按孫星衍爲畢沅校刻此書﹐及自刻《岱南閣叢書》﹐均據此本。據云萬曆乙酉年刻。﹞以上或刻一種﹐或刻二三種。其中刻書獨多﹐爲劉洪愼獨齋﹑劉宗器安正堂﹐而皆建陽產。自宋至明六百年間﹐建陽書林擅天下之富﹐使有史家好事﹐當援貨殖傳之例增書林傳矣。

《書林淸話》下淸。葉徳輝撰●卷六○宋監本書許人自印並定價出售宋時國子監板﹐例許士人納紙墨錢自印。凡官刻書﹐亦有定價出售。今北宋本《說文解字》後﹐有「雍熙三年中書門下牒徐鉉等新校定說文解字」﹐牒文有「其書宜付史館﹐仍令國子監雕爲印板﹐依九經書例﹐許人納紙墨錢收贖」等語。南宋刻林鉞《漢雋》﹐有淳熙十年楊王休記後云「象山縣學《漢雋》﹐每部二冊﹐見賣錢六百文足﹐印造用紙一百六十幅﹐碧紙二幅﹐賃板錢一百文足﹐工墨裝背錢一百六十文足。」又題云「善本鋟木﹐儲之縣庠﹐且藉工墨盈餘爲養士之助。」見《天祿琳瑯後編》四。淳熙三年舒州公使庫刻本州軍州兼管內勸農營田屯田事曾童《大易粹言》﹐牒文云「今具《大易粹言》壹部﹐計貳拾冊﹐合用紙數印造工墨錢下項﹐紙副耗共壹仟叄百張﹐裝背饒靑紙叄拾張﹐背靑白紙叄拾張﹐棕墨糊藥印背匠工食等錢共壹貫伍百文足﹐賃板錢壹貫貳百文足。庫本印造見成出賣﹐每部價錢捌貫文足。右具如前。淳熙三年正月日雕造所貼司胡至和具。」此牒在本書前。吾曾見宋刻原本﹐今《天祿琳瑯後編》二載壹貳叄等字﹐均作一二三。不知牒文原式數目字借用筆畫多者﹐乃防胥吏添攺。若作省寫﹐失其意矣。明仿宋施宿等《會稽志》﹐前有記云「紹興府今刊《會稽志》一部﹐二十卷。用印書紙八百幅﹐古經紙一十幅﹐副葉紙二十幅﹐背古經紙平表一十幅﹐工墨錢八百文﹐每冊裝背��文。右具如前。嘉泰二年五月日手分兪澄﹑王思忠具。」此書見《陸志》。其數目字省寫﹐或由傳刻攺之﹐或鈔手省寫所致﹐未可知也。又舊鈔本宋孔平仲《續世說》十二卷﹐前有記二則。其一云「沅州公使庫重修整雕補到《續世說》壹部﹐壹拾貳捲﹐壹伯伍拾捌板﹐用紙叄百壹拾陸張。右具如前。」其一云「今具印造《續世說》一部﹐計六冊﹐合用工食等錢如後﹕一印造紙墨工食錢﹐共五百三十四文足﹕大紙一百六十五張﹐計錢三十文足﹔工墨錢﹐計二百四文足。一衤票褙靑紙物料工食錢﹐共二百八十一文足﹕大靑白紙共九張﹐計錢六十六文足﹔面蠟工錢﹐計二百一十五文足。以上共用錢八百一十五文足﹐右具在前。」又有紹興二十七年三月日校勘題名。見《張志》。後一則數目用本字﹐或亦傳鈔所省也。明正徳己卯重刻宋慶元元年二月刊《二俊文集》﹐前有記云「《二俊文集》一部﹐共四冊。印書紙共一百三十六張﹐書皮表背並副葉共大小二十張﹐工墨錢一百八十文﹐賃板錢一百八十六文﹐裝背工糊錢﹐﹝按﹕此下有脫文。﹞右具如前。二月日印匠諸成等具。」明影宋紹興十七年刻王黃州《小畜集》三十卷﹐前記一則云「黃州契勘諸路州軍﹐間有印書籍去處。竊見王黃州《小畜集》﹐文章典雅﹐有益後學﹐所在未曾開板。今得舊本﹐計壹拾陸萬叄仟捌百肆拾捌字。檢準紹興令諸私雕印文書﹐先納所屬申轉運司選官詳定﹐有益學者聽印行。除依上條申明施行。今具雕造《小畜集》一部﹐共捌冊﹐計肆佰叄拾貳版。合用紙墨工價下印書紙並副板肆佰肆拾捌張﹐表背碧靑紙壹拾壹張﹐大紙捌張﹐共錢貳佰陸拾文足。賃板棕墨錢伍百文足﹐裝印工食錢肆佰叄拾文足﹐除印書紙外共計壹貫壹佰叄拾陸文足。見成出賣﹐每部價錢伍貫文省。右具如前。紹興十七年七月日。」﹝《孫記》舊影寫本有此書﹐數目字均用本字﹐文亦未全。﹞以上諸書牒記﹐並載《陸志》﹐可見宋時刻印工價之廉﹐而士大夫便益學者之心﹐信非俗吏所能企及矣。

○南宋補修監本書先少保公云「淳化中﹐以《史記》《前後漢》付有司摹印﹐自是書籍刊鏤者益多。」李心傳《建炎以來朝野雜記》云「監本書籍﹐紹興末年所刊。國家艱難以來﹐固未暇及。九年九月﹐張彥實待制爲尙書郎﹐始請下諸道州學取舊監本書籍鏤板頒行。從之。然所取者多有殘缺﹐故冑監刊六經無《禮記》﹐正史無《漢書》。二十一年五月﹐輔臣復以爲言。上謂秦益公曰﹕」監中其他闕書﹐亦令次第鏤板﹐𨿽重有費不惜也。『由是經籍復全。「蓋宋自淳化以後﹐歷朝皆刻書﹐版存國子監。紹興南渡﹐軍事倥傯﹐而髙宗乃殷殷垂意於此﹐宜乎南宋文學之盛﹐不減於元也。

○宋刻經注疏分合之別北宋各經注疏皆單行﹐其合並爲一﹐阮文達元刻南昌學《注疏》後作《校勘記》﹐據日本山井鼎《七經孟子考文補遺》引黃唐刻《注疏》跋紹興題年﹐謂合注於疏在南北宋之間。﹝按《考文》《左傳》一引《禮記》三山黃唐跋云「本司舊刊《易》《書》《周禮》﹐正經注疏﹐萃見一書﹐便於披繹﹐它經獨闕。紹興辛亥﹐遂取《毛詩》《禮記》疏義﹐如前三經編匯﹐精加讎正。乃若《春秋》一經﹐顧力未暇﹐姑以貽同志。」﹞《楊志》載有宋槧《尙書注疏》二十卷﹐云﹕南宋紹熙間﹐三山黃唐題識﹐是紹熙壬子刻﹐阮氏《校勘記》爲山井鼎所誤。然森立之《經籍訪古志》亦載有此本。卷末有題記﹐文獨完全﹐云「六經疏義﹐自京﹑監﹑蜀本皆省正文及注﹐又篇章散亂﹐覽者病焉。本司舊刊《易》《書》《周禮》﹐正經注疏﹐萃見一書﹐便於披繹﹐它經獨闕。紹興辛亥仲冬﹐唐備員司庾遂取《毛詩》《禮記》疏義﹐如前三經編匯﹐精加讎正﹐用鋟諸木﹐庶廣前人之所未備。乃若《春秋》一經﹐顧力未暇﹐姑以貽同志云。壬子秋八月三山黃唐謹識。」其刊刻年號亦作紹興辛亥。﹝識語題壬子﹐後刻書一年。﹞其書卽足利所藏﹐是森氏所見之書﹐爲當日山井所見之書。同一紹興所刻注疏﹐何至楊所見獨爲紹熙。辛亥﹑壬子相距一年﹐刻成始識﹐情事之常。而紹熙誤作紹興﹐則去之太遠。竊疑楊所見不甚可據﹐故誤紹興爲紹熙﹐非《考文》誤以紹熙爲紹興也。況楊所見十冊內有鈔補二冊﹐非森氏所見之全﹐則其所據之本不足以難阮氏。而楊之以不誤爲誤﹐不足令人徵信矣。

○宋蜀刻七史嘉中﹐以《宋》《齊》《梁》《陳》《魏》《北齊》《周書》舛謬亡闕﹐始詔館職讎校。曾鞏等以祕閣所藏多誤﹐不足憑以是正﹐請詔天下藏書之家悉上異本﹐久之始集。治平中﹐鞏校定《南齊》《梁》《陳》三書上之﹐劉恕等上《後魏書》﹐王安國上《北周書》。政和中﹐始皆畢﹐頒之學官﹐民間傳者尙少。未幾﹐遭靖康丙午之變﹐中原淪陷﹐此書幾亡。紹興十四年﹐井憲孟爲四州漕﹐始檄諸州學官求當日所頒本。時四川五十餘州皆不被兵﹐書頗有在者﹐然往往亡缺不全。收合補綴﹐獨少《後魏書》十許捲。最後得宇文季蒙家本﹐偶有所少者﹐於是七史遂全﹐因命眉山刊行。語詳晁公武《郡齋讀書志。宋書》下。宋以來藏書家稱爲蜀大字本。元時板印模糊﹐遂稱之爲九行邋遢本﹐蓋其書半葉九行﹐每行十八字也。元以來遞有修板。明洪武時﹐取天下書板實之南京﹐此板遂入國子監﹐世遂稱爲南監本。洪武至嘉靖﹑萬曆﹑崇禎又疊經補修﹐原板所存無幾矣。入國朝﹐順﹑康﹑雍﹑乾四朝尙存江寧藩庫﹐間亦出以印行。嘉慶藩庫火﹐與吳《天發神讖碑》同付祝融一炬。計自紹興刻板至嘉慶火﹐幾七百年﹐木板之存於世者﹐未有久於此者也。物之成毀有定﹐豈不信歟。

○宋監重刻醫書宋國子監鏤刻經史外﹐最重醫書﹐且聽人購買。吾所藏明仿宋本王叔和《脈經》十卷﹐前有公牒﹐略云「國子監準監關準尙書禮部符﹐準紹聖元年六月二十五日敕﹐中書省尙書省送到禮部狀﹐據國子監狀﹐據翰林醫學本監三學看治任仲言狀。伏睹本監先準朝旨﹐開雕小字《聖惠方》等共五部出賣﹐並每節鎭各十部﹐余州各五部﹐本處出賣。今有《千金翼方》《金匱要略方》《王氏脈經》《補注本艸》《圖經本艸》等五件醫書﹐日用而不可缺。本監𨿽見出賣﹐皆是大字﹐醫人往往無錢請買﹐兼外州軍尢不可得。欲乞開作小字﹐重行校對出賣﹐及降外州軍施行。本部看詳﹐欲依國子監申請事理施行﹐伏候指揮。六月二十六日奉聖旨﹐依。抄如右﹐牒刊奉行」云云。蓋當時朝廷本重醫學﹐故請乞必得依行。惜原刊五書﹐所謂大字本﹑小字本者﹐明人未得徧翻。僅存此《脈經》﹐略見其梗槪而已。

○宋刻纂圖互注經子宋刻經﹑子﹐有「纂圖互注重言重意」標題者﹐大都出於坊刻﹐以供士人帖括之用。經有南宋刻巾箱本《纂圖附釋音重言重意互注周易》九卷﹐《略例》一卷﹐見《森志》。﹝云半葉九行﹐行十七字﹐注雙行﹐行十八字﹐長三寸一分﹐幅二寸。﹞《纂圖附釋音重意重言互注尙書》十三卷﹐見《天祿琳瑯後編》二。﹝云麻沙本﹐闕筆至字止﹐乃光宗時刊。﹞婺州本《點校重言重意互注尙書》十三卷﹐見《陳跋》《瞿目》﹑﹝云捲止四寸﹐寬不及三寸。每半葉十行﹐行二十字。匡﹑恆﹑愼﹑惇等字皆闕筆。﹞《黃書錄》。﹝云上有「彭城楚殷氏讀書記」印﹐知是虞山故物。又有「傳家一卷帝王書」小圓印﹐亦若專爲《尙書》設者﹐是一奇也。﹞《監本纂圖重言重意互注點校尙書》十三卷﹐見《繆續記》。﹝云半葉十行﹐行大字十九﹐小字二十四﹐髙六寸六分﹐廣四寸二分﹐白口雙邊。﹞《監本纂圖重言重意互注點校毛詩》二十卷﹐見《天祿琳瑯》一﹑《陳跋》﹑﹝云每葉十二行﹐行十八字。徳輝按﹕當作每葉二十行。﹞《黃續記》﹑﹝云宋刊本。﹞楊錄。﹝云半葉十行﹐行大十八字﹐小二十四字。士禮居舊藏本殘三卷。﹞宋麻沙坊本《附釋音纂圖重言重意互注毛詩》﹝徳輝按﹕兼刻《箋》。﹞二十卷﹐附《毛詩舉要圖》《毛詩篇目》﹐見《張志》。﹝云傳﹑箋釋文俱雙行小字﹐每葉二十四行﹐行大字二十一﹐小字二十五。﹞《京本附釋音纂圖互注重言重意周禮》十二卷﹐見《天祿琳瑯》一﹑《吳跋》《陳跋》《黃記》《瞿目》《陸續跋》。﹝跋有二部﹐一云宋刊巾箱本﹐每葉二十四行﹐每行二十三字﹐小字雙行。一云每葉二十四行﹐每行大字二十一﹐小字雙行﹐每行二十五六字不等。﹞宋巾箱本《纂圖附音重言重意互注周禮鄭注》十二卷﹐見《森志》。﹝云半葉九行﹐行十七字﹐或十五六字﹐注雙行﹐十八字。長三寸一分﹐幅二寸。﹞《京本點校附音重言重意互注禮記》二十卷﹐見《森志》《楊譜》。﹝《譜》載﹕半葉十一行﹐每行大字十九字﹐小注雙行。長三寸半﹐寬二寸半。﹞《監本纂圖重言重意互注禮記》二十冊﹐見《丁志》。﹝云宋刊本﹐存卷九玉藻﹑明堂位﹐卷十喪服小記﹑大傳﹑少儀﹐兩卷。﹞南宋麻沙本《纂圖互注禮記》二十卷﹐《禮記舉要圖》一卷﹐見《陸志》。﹝云每半葉十一行﹐每行二十一字﹐小字雙行﹐每行二十五六字不等。鄭注下附陸氏釋文﹐釋文之後爲重言重意。「讓」字闕筆﹐蓋孝宗時刊本也。﹞《京本纂圖附音重言重意互注春秋經傳集解》三十卷﹐見《天祿琳瑯》一﹑陳編《廉石居記》﹑﹝云序後有「紹定庚寅垂裕堂刊」。﹞《莫錄》。﹝雲南宋本﹐半葉十一行﹐行大二十字﹐小二十一字﹝小字雙行﹞。﹞《監本纂圖春秋經傳集解》三十卷﹐見《丁志》。﹝云附釋文﹐每半葉十行﹐行二十字﹐夾注小字﹐行二十四字。中有重言重意似句互注諸例﹐俱加方圍。﹞《監本纂圖重言重意互注論語》二十卷﹐見《楊譜》。﹝《譜》載﹕半葉十行﹐行十九字﹐小字雙行﹐行二十四五字。﹞子有《纂圖互注荀子》二十卷﹐見《天祿琳瑯》二﹑﹝云標題爲纂圖互注﹐書中於亻京注外又加重意重言互注諸例。﹞《孫記》﹑﹝云宋版﹐重意重言俱用墨蓋子別出﹐每葉二十二行﹐行二十一字。﹞《吳跋》﹑﹝云元版﹐每葉二十二行﹐每行大字二十一﹐小字二十五。﹞《陸志》《陸續跋》。﹝云行款字數皆與《互注重言重意道徳經》同。徳輝按﹕《續跋》宋槧本《纂圖互注老子道徳經》﹐每葉二十二行﹐每行二十一字﹐小字雙行﹐每行二十五字﹐宋景定刊本。﹞《纂圖互注揚子法言》十卷﹐見《孫記》﹑﹝云重意重言互注俱用墨蓋子別出﹐黑口版﹐每葉二十二行﹐行二十一字。﹞《瞿目》﹑﹝云元刊本。﹞《丁志》﹑﹝云元刊本﹐每葉二十二行﹐每行二十四字。﹞《森志》﹑﹝云明代覆元刊本﹐每半版十一行﹐行二十一字﹐注二十五字。凡重言重意互注﹐皆以白字爲識別。﹞《陸志》《陸續跋》。《纂圖互注老子道徳經》二卷﹐見《孫記》﹑﹝云宋版﹐卷中有重意重言互注﹐用墨蓋子別之。黑口版﹐每葉二十二行﹐每行二十一字。﹞《吳跋》﹑﹝云宋本﹐每葉二十四行﹐每行大字二十﹐小字二十三。徳輝按﹕此別一宋刻﹐故與《孫記》不同。﹞《瞿目》﹑﹝云元刊本﹐書中句字與經籍相合者﹐標出之爲互注。﹞《莫錄》﹑﹝云巾箱本﹐十三行﹐行二十三字。徳輝按﹕此又別一元刊本。﹞《陸志》《陸續跋》。﹝云宋槧本﹐每葉二十二行﹐每行二十一字﹐小字雙行﹐每行二十五字﹐宋景定刊本。其書先河上公注﹐次解﹐「解曰」二字以黑質白章小字別之。次互注﹐「互注」二字以黑質白章小字別之。次音釋﹐以圜圍之。次重言重意﹐以黑質白章大字別之。音切皆本陸氏釋文而不全錄。所稱「解曰」者﹐不著作者姓名。徧考各注﹐乃知出林希逸《﹝C160﹞齋老子口義》。﹞《纂圖互注南華眞經》十卷﹐見《天祿琳瑯》二﹑《孫記》﹑﹝云宋版﹐重意重言互注俱用墨蓋子別出﹐黑口版﹐每葉二十二行﹐每行二十一字。陸徳明音義。﹞《瞿目》﹑﹝云元刊本﹐附刻陸氏音義於注中。﹞《丁志》﹑﹝云元刊本﹐蓋宋時麻沙本而元代重刻之。﹞《陸志》《森志》。﹝云明初依閩中元版重雕﹐重言重意附釋音﹐每半板十一行﹐行二十一字。﹞《纂圖互注列子沖虛至徳眞經》八卷﹐見《天祿琳瑯後編》五﹑﹝云建陽麻沙本。﹞《孫記》。﹝同前。﹞《纂圖互注文中子》十卷﹐見《吳跋》﹑﹝宋本﹐與前《纂圖互注老子》同。﹞《孫記》。﹝同前。云「自《老子》以下巾箱本六子﹐皆南宋坊間所刻。據《法言》序後木印﹐纂圖互注監本大字止有四子。後攺巾箱本﹐又添入重言重意﹐曁《列子》《中說》﹐共爲六子。此冊六子猶全。」﹞大抵經有七而子則四。﹝《四庫全書提要。子雜家存目》《五子纂圖互注》四十二卷﹐云「宋龔士Ι編﹐是書於《老子》用河上公注﹐凡二卷。於《莊子》用郭象注﹐附以陸徳明音義﹐凡十卷。於《荀子》用楊亻京注﹐凡十卷。於《揚子法言》用李軌﹑柳宗元﹑宋咸﹑吳祕﹑司馬光五家注﹐凡十卷。於《文中子中說》用阮逸注﹐凡十卷。每種前各有圖﹐而於原注之中增以互注﹐多引五經四書及諸子習見之語﹐未能有所發明。其於《文中子》則並無互注﹐體例殊未畫一。」徳輝按﹕《文中子》爲後加﹐故體例獨異。﹞《儀禮》《孟子》非場屋所用﹐故置之。老﹑莊﹑荀﹑揚外﹐加入《列子》《文中子》﹐亦出當時坊估重刻之雜湊﹐非原有也。

○宋刻書之牌記宋人刻書﹐於書之首尾或序後﹑目錄後﹐往往刻一墨圖記及牌記。其牌記亦謂之墨圍﹐以其外墨闌環之也。又謂之碑牌﹐以其形式如碑也。元明以後﹐書坊刻書多效之﹐其文有詳有略。詳者﹐如宋刊《春秋經傳集解》三十卷﹐卷末有墨圍識語八行雲﹕「謹依監本寫作大字﹐附以釋文﹐三復校正刊行﹐如履通衢﹐了亡室﹝」室「當爲」窒「之訛。﹞礙處﹐誠可嘉矣。兼列圖表如卷首﹐迹夫唐﹑虞﹑三代之本末源流﹐𨿽千載之久﹐豁然如一日矣﹐其明經之指南歟。以是衍傳﹐願垂淸鑑。淳熙柔兆灘中夏初吉﹐閩山阮仲猷種徳堂刊。」﹝按﹕「柔兆灘」爲丙申﹐孝宗淳熙三年。﹞見《楊譜》《繆續記》。一﹑宋刊《東萊先生詩律武庫》三十卷﹐前集有碑牌四行雲﹕「今得呂氏家塾手校《武庫》一帙﹐用是爲詩戰之具﹐固可以掃千軍而降敵。不欲祕藏﹐刻梓以﹝原空﹞諸天下。收書君子﹐伏乞詳鑑。謹咨。」見《黃記》《陸志》。一﹑宋刊本《後漢書》一百二十卷﹐目錄後有木記云「本家今將《前後漢書》精加校證﹐並寫作大字﹐鋟版刊行﹐的無差錯。收書英傑﹐伏望炳察。錢唐王叔遠謹咨。」見《楊錄》。一﹑宋刊本《類編增廣黃先生大全文集》五十卷﹐目錄後有碑牌云「麻沙鎭水南劉仲吉宅﹐近求到《類編增廣黃先生大全文集》五十卷﹐比之先印行者增三分之一。不欲私藏﹐庸木以廣其傳﹐幸學士詳鑑焉。乾道端午識。」見《楊錄》。一﹑宋麻沙本《纂圖互注揚子法言》十卷﹐後有木記云「本宅今將監本《四子》纂圖互注附入重言重意﹐精加校正﹐玆無訛謬﹐謄作大字刊行。務令學者得以參考﹐互相發明﹐誠爲益之大也。建安﹝下空三字﹞謹咨。」見《陸續跋》《陸志》《瞿目》。﹝並云元刊本﹐《陸志》脫「謹咨」二字。按此宋季麻沙坊本﹐建安下脫刻人姓名﹐因版轉鬻他人﹐故爾剜去。《四庫存目》子部雜家《纂圖互注五子》﹐亦云宋刊本。﹞此皆文之詳者也。略者﹐如宋刊本《新編近時十便良方》十卷﹐末有墨圖記云「萬卷堂作十三行大字刊行﹐庶便檢用﹐請詳鑑。」見《瞿目》。﹝宋刊殘本。﹞宋建安魏仲立刻《新唐書》二百五十卷﹐目後有牌記云「建安魏仲立宅刊行﹐士大夫幸詳察之。」見《繆記》。此文之至簡者﹐然未若蔡琪刻《後漢書》一百二十卷﹐目錄後有碑牌云「時嘉定戊辰季春旣望﹐蔡琪純父謹咨。」見《黃書錄》。其牌記不言事實﹐但紀年月﹐而亦曰謹咨﹐則誠不知其取義。大抵此類木記牌識﹐見於坊肆刻本爲多。其近於官刻者﹐有宋刊本胡致堂先生《讀史管見》八十卷﹐目後刻有長木記四行雲﹕「時淳熙壬寅中夏旣望﹐刊修於州治之中和堂。奉議郎簽書平海軍節度判官廳公事兼南外宗正簿賜緋魚袋胡大正謹識。」見《陸志》。此亦僅記刻書年月姓名之例而識之﹐與「咨」義正不同。然則蔡琪刻《兩漢書》﹐僅記年月姓名而亦曰「咨」者﹐偶爾效顰﹐未之深考耳。以後元明坊刻﹐見於各家目錄題跋者﹐大要不出此詳略二牌。今但舉宋刻爲例﹐餘皆不具錄焉。

○宋刻本一人手書宋時刻書﹐多歐﹑柳﹑顏體字﹐故流傳至今﹐人爭寶藏。然當時有本人手書以上版者。《瞿目》有宋刊本吳說編《古今絕句》三卷﹐後自跋云「手寫一本﹐鋟木流傳﹐以與天下後世有志於斯文者共之。」《陸志》有宋嶽珂《玉楮詩稿》八卷﹐後自記云「此集旣成﹐遣人謄錄﹐寫法甚惡俗不可觀。欲發興自爲手書﹐但不能暇。二月十日﹐偶然無事﹐遂以日書數紙。至望日訪友過海寧﹐攜於舟中﹐日亦書數紙。迨歸而畢﹐通計一百零七版。肅之記。」按肅之﹐珂字也。又有楊次山《歷代故事》十二卷云「宋刊宋印本﹐其書乃次山手書付刊﹐書法娟秀可喜。」《張志》有《文苑英華》一千卷﹐後有記云「吉州致政周少傅府﹐昨於嘉泰元年春﹐選委成忠郎新差充筠州臨江軍巡轄馬遞鋪權本府使臣王思恭﹐專一手抄《文苑英華》﹐並校正重復﹐提督雕匠﹐今已成書﹐計一千卷。其紙札工墨等費﹐並系本州印匠承攬﹐本府並無干預﹐今申說照會。四年八月一日權幹辦府張時舉具。」此以一人之力寫千卷之書﹐較之肅之自書己集﹐尢爲難得。惜陸所藏爲傳鈔本﹐今並售之東瀛。使當時有一卷之存畱﹐不知藏書家於宋版甲印上﹐更將以何字別之。惜乎其不傳也。

○宋刻書著名之寶宋板書自來爲人珍貴者﹐一《兩漢書》﹑一《文選》﹑一《杜詩》﹐均爲元趙文敏松雪齋故物。《兩漢書》牒文前葉有文敏小像。明時歸王州世貞﹐跋稱﹕「班﹑範二《漢書》﹐桑皮紙白潔如玉﹐四傍寬廣﹐字大者如錢﹐絕有歐﹑柳筆法。細書絲髮膚致﹐墨色精純﹐奚﹑潘流沈。蓋自眞宗朝刻之祕閣﹐特賜兩府。而其人亦自寶惜﹐四百年而手若未觸者﹐當是吳興家物。入吳郡陸太宰﹐又轉入顧光祿﹐失一莊得之。」後歸錢氏絳雲樓﹐後有謙益跋﹐稱﹕「以千金從徽人贖出﹐藏┑二十餘年﹐今年鬻之四明謝象三。牀頭黃金盡﹐生平第一殺風景事也。此書去我之日﹐殊難爲懷。李后主去國﹐聽教坊雜曲揮淚別宮娥一段﹐淒涼景色﹐約略相似。」又跋云「景山李維柱﹐字本石。本寧先生之弟也﹐書法模顏魯公。嘗語余﹐若得趙文敏家《漢書》﹐每日焚香禮拜﹐死則當以殉葬。余深愧其言。」二跋載《初學集》。又跋稱﹕「趙吳興家藏宋槧《兩漢書》﹐王州先生鬻一莊﹐得之陸水村太宰家。後歸於新安富人﹐余以千二百金從黃尙寶購之。崇禎癸未﹐損二百金售諸四明謝氏。今年遊武林﹐坦公司馬攜以見示﹐余聳臾勸亟取之。司馬家插架萬簽﹐居然爲壓庫物矣。」此跋末題戊戌孟夏﹐蓋在順治十五年矣。乾隆時進入內府﹐甲子禦題云「雕鐫紙墨﹐並極精妙﹐實爲宋本之冠。」又《文選》亦在內府﹐二十三卷後有吳興小行楷書跋云「霜月如雪﹐夜讀阮嗣宗《詠懷詩》﹐九咽皆作淸冷气﹐而是書玉楮銀鉤﹐若與鐙月相映﹐助我淸吟之興不淺。至正二年仲冬三日夜﹐子昂識。」亦有州跋云「余所見宋本《文選》﹐亡慮數種。此本繕刻極精﹐紙用澄心堂﹐墨用奚氏﹐舊爲趙承旨所寶。往見於同年生朱太史家﹐云得之徐太宰所。幾欲奪之﹐義不可而止。」又有萬曆甲戌人日王稚登書云「此本紙墨鋟摹﹐並出良工之手﹐政與瑯琊長公所藏《漢書》絕相類。《漢書》有趙魏公小像﹐此書有公手書﹐流傳至今僅三百年﹐而卷帙宛然。今歸朱司成像玄﹐出示諦賞。此本視《漢書》﹐亦猶蜀得其龍吳得其虎矣。」又董其昌跋云「顏眞卿書送劉太衝序後﹐有『宋四家書派皆宗魯公』之語﹐則知北宋人學書﹐競習顏體﹐故摹刻者亦以此相尙。其鐫手於整齊之中寓流動之致﹐洵能不負佳書。至於紙質如玉﹐墨光如漆﹐無不各臻其妙﹐在北宋刊印中亦爲上品。」乾隆禦題云「此書董其昌所稱與《漢書》《杜詩》鼎足海內者也。紙潤如玉﹐南唐澄心堂法也。字迹精妙﹐北宋人筆意。《漢書》見在大內﹐與爲連璧﹐不知《杜詩》落何處矣。」按《天祿琳瑯》目載宋版書甚多﹐而禦題又云若此者﹐亦不多得。嘉慶二年﹐武英殿災﹐目載之書同歸一燼﹐神物久歸天上。畱此題跋﹐可見宋本書之精妙﹐古今人之愛護﹐心理相同。《文選》今尙有明袁仿宋裴氏本﹐國朝胡克家仿宋尢丞相本﹐可作虎賁中郎。《漢書》則形影無存﹐尢令人追思無已矣。

○宋刻書字句不盡同古本藏書貴宋本﹐人人知之矣。然宋本亦有不盡可據者﹐經如《四書》朱注本﹐不合於單注單疏也。其他《易》程傳﹑《書》蔡傳﹑《詩》集傳﹑《春秋》胡傳﹐其經文沿誤﹐大都異於唐﹑蜀《石經》及北宋蜀刻。宋以來儒者但求義理﹐於字句多不校勘。其書卽屬宋版精雕﹐只可爲賞玩之資﹐不足供校讎之用。南宋刻書最有名者﹐爲嶽珂相臺家塾所刻《九經三傳》﹐別有《總例》﹐似乎審定極精。而取唐﹑蜀《石經》校之﹐往往彼長而此短。﹝唐《石經》在西安。蜀《石經》有《毛詩傳箋》卷一卷二殘本﹐刻入陳宗彜《獨抱廬叢書》。《左傳》杜注殘本﹑《公羊》何氏解詁殘捲﹑《谷梁》範寧集解殘捲﹐舊藏福山王文敏所﹐後歸他氏。繆藝風老人曾取以校注疏本﹐義長者最多。又黎庶昌《古佚叢書》中刻《爾雅》郭注三卷﹐原本亦出蜀《石經》﹐勝於宋元諸刻。﹞故北宋蜀刻諸經之可貴者﹐貴其源出唐﹑蜀《石經》也。宋本中﹐建安余氏所刻之書不能髙出俗本者﹐爲其承監本﹑司﹑漕本之舊也。至於史﹑子﹐亦以北宋蜀刻爲精。如《史記》《漢書》《後漢書》《三國誌》﹐見於各藏書家題跋所稱引者﹐固可見其一班。子如《荀子》﹐熙寧呂夏卿刻本﹐勝於南宋淳熙江西漕司錢佃本。《世說新語》北宋刻十行本﹐注文完全﹐勝於南宋陸遊本。此固未可槪以爲宋刻而遂一例視之﹐不復知辧別也。

○宋刻書多訛舛王士禎《居易錄》二云「今人但貴宋槧本﹐顧宋板亦多訛舛﹐但從善本可耳。如錢牧翁所定《杜集》『九日寄岑參』詩﹐從宋刻作『兩腳但如舊』﹐而注其下云﹕陳本作『雨』。此甚可笑。《冷齋夜話》云﹕老杜詩『雨腳泥滑滑』﹐世俗乃作『兩腳泥滑滑』。此類當時已辧之﹐然猶不如前句之必不可通也。」吾謂不特此也。如盧文召《抱經堂文集》所跋《白虎建徳論》﹐宋刻二卷本開卷卽訛「通徳」爲「建徳」。《陸志》載宋刻任淵注《山谷黃先生大全詩注》二十卷﹐前序稱紹興鄱陽許尹敍﹐紹興下脫年月。均爲可笑。又《陸跋》宋本《王右丞集》十卷云「卷六末有跋﹐凡七十餘字﹐爲元以後刊本所無。卷五《送梓州李使君》『山中一半雨』﹐不作『山中一夜雨』﹐與《敏求記》所記宋本同。惟卷二《出塞作》﹐脫二十一字﹐不免白璧微瑕耳。」然如此類﹐豈僅微瑕﹐實爲大謬。《錢日記》載宋蔡夢弼刻《史記》﹐目錄後題識稱「乾道七月春王正上日書」﹐七月「月」字﹐爲「年」之訛。《繆續記》載宋阮仲猷種徳堂本《春秋經傳集解》﹐前牌子方印文「了無窒礙」﹐「窒」誤作「室」。此𨿽小誤﹐則其校讎不善可知。且又安知書中如此類者﹐不爲佞宋者所諱言乎。古今藏書家奉宋槧如金科玉律﹐亦惑溺之甚矣。《陸續跋》有宋槧宋印建本《北史》一百卷﹐云「光宗時刊本﹐紙白如玉﹐字體秀勁﹐與福建蔡氏所刊《艸堂詩箋》《史記》《陸狀元通鑑》《內簡尺牘》相似﹐當亦蔡行父文子輩所刊。校讎不精﹐訛羼所不能免﹐在宋刊中未爲上乘。」《陸志》有《管子》二十四卷﹐爲陸敕先貽典校宋本﹐其後跋云「古今書籍﹐宋板不必盡是﹐時板不必盡非。然較是非以爲常﹐宋刻之非者居二三﹐時刻之是者無六七﹐則寧從其舊也。余校此書﹐一遵宋本﹐再勘一過﹐復多攺正。後之覽者﹐其毋以刻舟目之。康熙五年歲次丙午五月七日﹐敕先典再識。」然則前輩校書﹐並不偏於宋刻﹐是又吾人所當取法矣。

○宋刻書行字之疏密蕭山王端履﹝晚聞先生宗炎子﹐嘉慶甲戌翰林。﹞《重論文齋筆錄》五云「或謂余曰﹐宋人刻書﹐每行字數如其行數。如每葉二十行﹐則每行各二十字﹔每葉二十二行﹐則每行各二十二字。此亦不盡然。如《錢竹汀日記鈔》所載宋板《儀禮注》﹐每葉二十八行﹐行二十四字﹔宋刻《漢書》﹐每葉二十八行﹐行二十四字﹔宋刻《司馬溫公集》﹐每葉二十四行﹐行二十字﹔宋刻《史記》﹐每葉二十六行﹐行二十五字﹔又一本每葉十八行﹐每行十六或十七字﹔宋刻《列子》﹐每葉二十四行﹐行二十五字。﹝略舉一二﹐余不備載。﹞則其說不足據矣。近日書賈﹐無不作僞以欺世﹐新進後生皆當愼之。」又小注云「先君嘗言﹐書賈惟吾可與周旋﹐爾等愼無與交﹐未有不被其愚弄者。不特書賈也﹐卽同學中如何夢華元錫﹑趙晉齋魏輩﹐亦莫不沾染其習气。小瑯仙館藏書﹐皆伊二人代購﹐恐將來半是不全之本也。嗣後何﹑趙以書來售﹐餘皆婉辭謝之。」按王氏云云﹐門外語也。宋本行字兩較﹐不甚參差。以全版計算﹐行多少二字似覺相懸﹐以半版計數﹐則出入僅一二字而已﹐於行式無損也。況彼所據《錢記》所載﹐乃宋本之少者乎。版片一事﹐自爲專門﹐文章家言向多隔膜之語。如《陸志》宋蜀大字本《三蘇先生文粹》七十卷﹐末有李申耆先生手跋云「此書有宋刊密字本﹐絕精美。此本疏朗﹐乃宋刊之別體﹐明時東雅堂﹑奇字齋所依仿也。補寫諸捲﹐雅潔足以相稱。珍賞家之於古書﹐如君子善成人美如此。李兆洛過眼因識。」按李氏舉奇字齋與東雅堂並論﹐亦非能識板刻之言。東雅堂出自宋廖瑩中世彩堂﹐字體不如原刻之工﹐而行款一仍舊式。若奇字齋刻𨿽精美﹐字體扁方﹐不如《韓集》之勁古。余藏其《王右丞文集》及《王右丞詩集補注》二種﹐所見《補注蒙求》一種﹐皆自出心裁﹐非仿宋也。至所摘何夢華﹑趙晉齋之事﹐此類行徑亦寒謀生之常。一代巨公如畢鎭洋﹑阮文達諸公﹐何嘗不精於賞鑑﹐而必假手於門生門客﹐豈非別有用意乎。近世宜都楊惺吾守敬﹐前則依黎蒓齋星使於日本﹐後則依南皮相國於鄂中﹐殆亦士人之習慣。與其爲錢遵王﹑季滄葦一輩人之刻薄﹐毋寧爲畢﹑阮﹑黎﹑張諸公之渾涵﹔與其爲杭堇浦牀下積靑銅錢﹐又不如汪容甫以鑑別字畫分鹺使鹽估之膏腴﹐爲取所當取也。宋板書﹐行少者每半葉四行﹐行八字﹔﹝如寶五年陳蘭森所刻《幹祿字書》。﹞行多者每半葉二十行﹐行二十七八字至三十字不等。﹝南宋刻《九經》白文。﹞吾友江建霞標﹐著有《宋元行格表》二卷﹐余爲校補﹐刻於長沙﹐言版片者當奉爲枕中鴻寶也已。

○宋刻書紙墨之佳先文莊公《水東日記》十四云「宋時所刻書﹐其匡廓中摺行中﹐上下不畱黑牌﹐首則刻工私記本板字數﹐次書名﹐次捲第數目﹐其末則刻工姓名以及字總數。余所見當時印本書如此。浦宗源郎中家有《司馬公傳家集》﹐往往皆然。又皆潔白厚紙所印﹐乃知古人於書籍﹐不惟雕鐫不苟﹐𨿽摹印亦不苟也。」明髙濂《燕閒淸賞箋。論藏書》云「藏書以宋刻爲善。宋人之書﹐紙堅刻軟﹐字畫如寫﹐格用單邊﹐間多諱字。用墨稀薄﹐𨿽著水濕﹐燥無湮迹。開卷一種書香﹐自生異味。元刻仿宋﹐單邊﹐字畫不分粗細﹐較宋邊條闊多一綫。紙松刻硬﹐用墨穢濁。中無諱字﹐開卷了無臭味。有種官券殘紙﹐背印更惡。宋板書以活襯紙爲佳﹐而蠶繭紙﹑鵠白紙﹑藤紙固美﹐而存遺不廣。若粘褙宋書則不佳矣。」孫從添《藏書紀要》云「若果南北宋刻本﹐紙質羅紋不同﹐字畫刻手古勁而雅﹐墨气香淡﹐紙色蒼潤﹐展捲便有驚人之處。所謂墨香紙潤﹐秀雅古勁﹐宋刻之妙盡之矣。」按《天祿琳瑯》一﹐宋版《周易》十卷云「是書不載刊刻年月﹐而字法圓活﹐刻手淸整﹐且於宋光宗以前諱皆缺筆。琴川毛晉藏書﹐於宋本印記之下復加『甲』字印﹐乃宋槧之最佳者。」又二﹐宋版司馬光《資治通鑑考異》三十卷﹐元槧本﹐乾隆甲子禦題云「是書字體渾穆﹐具顏﹑柳筆意﹐紙質薄如蟬翼﹐而文理堅致﹐爲宋代所制無疑。」又宋版《南華眞經》十卷云「此書版髙不及半尺﹐而字畫倍加纖朗﹐紙質墨光亦極瑩致。乾隆禦題云﹕」蠅頭細書﹐紙香墨古﹐誠寶迹也。『「又三﹐《新刊訓詁唐昌黎先生文集》四十卷﹑《外集》十卷﹑《遺文》一卷﹕」卷一下標』臨邛韓醇『四字﹐《訓詁柳先生集》亦出醇手。書後有記﹐作於孝宗淳熙丁酉﹐稱』世所傳昌黎文公文﹐𨿽屢經名儒手﹐余昔校以家集﹐其舛誤尙多『云云﹐則醇爲愈之裔可知。其家在臨邛﹐當卽蜀中所刊。宋葉夢得以蜀本在建本之上﹐觀此書字精紙潔﹐刻印俱佳﹐洵不誣也。「乾隆乙未禦題云﹕」字畫精好﹐紙墨細潤﹐《天祿琳瑯》所貯《韓集》﹐當以是本爲第一。「又宋版姚鉉《唐文粹》一百卷﹐北宋寶元二年臨安孟琪刻。乾隆禦題云﹕」字畫工楷﹐墨色如漆。「觀此知有宋一代文化之盛﹐物力之丰﹐與其工藝之精﹐斷非元以後所能得其仿佛。《黃記》校宋本《姚少監文集》六卷﹐前錄陸西屏寫《梅花艸堂筆談》云﹕」有傳示宋刻者﹐其文鉤畫如繡﹐手摸之若窪窿然。故出紹興守家﹐其先副憲藏書也。問故﹐將質以償路符之費﹐且誡售者勿泄﹐有是哉。「此等宋刻﹐求之今日﹐誠如鳳毛麟角之希見。近年京師﹑滬瀆偶出一宋季元初麻沙坊刻﹐動估千金。虎賁以代中郎﹐可充和璧﹐時無英雄﹐豎子成名。世間事何莫不然﹐豈獨阮籍有廣武之嘆哉。

○宋造紙印書之人《天祿琳瑯》二宋版類﹐《唐書》二百二十五卷﹕「嘉五年提舉曾公亮等奉敕刊印﹐紙堅致瑩潔﹐每葉有『武侯之裔』篆文紅印在紙背者﹐十之九似是造紙家印記﹐其姓爲諸葛氏。考宣城諸葛筆最著﹐而《唐書》載宣城紙筆並入土貢。唐張彥遠《歷代名畫記》亦稱好事家宜置宣紙百幅﹐用法蠟之﹐以備模寫﹐則宣城諸葛氏亦或精於造紙也。」《瞿目》宋刻《西漢文類》五卷殘本云「紙面鈐『淸遠堂』三字朱記﹐當是南宋時紙鋪號也。」至建安余氏勤有堂之紙﹐遠在北宋初﹐迄於國朝乾隆時。經髙廟諭閩督鐘音考查﹐而得其家世造紙印書之人﹐洵楮墨之至榮﹐亦太平之佳話也已。

○宋印書用椒紙宋時印書紙﹐有一種椒紙﹐可以辟蠹。《天祿琳瑯後編》三宋版類﹐《春秋經傳集解》三十卷杜預後序又刻印記云「淳熙三年四月十七日左廊司局內曹掌典秦玉禎等奏聞﹐《壁經》《春秋》《左傳》《國語》《史記》等書﹐多爲蠹魚傷牘﹐不敢備進上覽。奉敕用棗木椒紙各造十部﹐四年九月進覽。監造臣曹棟校梓﹐司局臣郭慶驗牘。」按此可考宋時進書之掌故。椒紙者﹐謂以椒染紙﹐取其可以殺虫﹐永無蠹蝕之患也。其紙若古金粟箋﹐但較箋更薄而有光﹐以手揭之﹐力頗堅固。吾曾藏有陸佃《埤雅》二十卷﹐舊爲汲古閣﹑季滄葦﹑陳仲魚諸家收藏﹐每捲有諸人印記。相傳以爲金源刻本﹐似卽以此種椒紙印者也。又縣人袁漱六芳瑛臥雪廬散出殘書中﹐有《史記》表傳數卷﹐亦是此紙印成。色有黃斑﹐無一蠹傷虫蛀之處。是書今並歸吾架上﹐豈椒味數百年而不散歟。是皆與蝴蝶裝之粘連不解﹐歷久如新者﹐同一失傳之祕制也。

○宋人鈔書印書之紙五代之季﹐江南李氏有國﹐造澄心堂紙﹐百金不許市一枚。然其幅狹﹐不堪艸詔。及李氏入宋﹐其紙遂流出人間。程大昌《演繁露》﹝九﹞﹕「江南李后主造澄心堂紙﹐前輩甚貴重之。江南平後六十年﹐其紙猶有存者﹐歐公嘗得之﹐以二軸贈梅聖兪。梅詩鋪敍其由而謝之曰﹕」江南李氏有國日﹐百金不許市一枚。當時國破何所有﹐帑藏空竭生萎苔。但存圖書及此紙﹐棄置大屋墻角堆。幅狹不堪作詔命﹐聊備粗使供鸞臺。『因梅詩以想其制﹐必是紙制大佳而幅度低狹﹐不能與麻紙相及﹐故曰』幅狹不堪作詔命『也。然一紙百金﹐亦已珍矣。「顧此紙本出江南﹐而江南反不甚用。宋王明淸《揮麈後錄》云﹕」李煜有國日﹐樊若水與江氏子共謀。江年少而黠﹐時李主重佛法﹐卽削髮投法眼禪師爲弟子﹐隨逐出入禁苑﹐凡國中虛實盡得之。先令若水赴闕下獻下江南之策﹐江爲內應。其後李主旣俘﹐各命以官。江後累典名州﹐家於安陸。江氏名正﹐字元叔﹐江南人。嘗爲越州刺史﹐越有錢氏時書﹐正借本謄寫﹐遂並其本有之。及破江南﹐又得其逸書﹐兼吳越所得殆數萬卷。書多用由拳紙﹐方冊如笏頭﹐靑縑爲標﹐字體工拙不一。《史記》《晉書》或爲行書﹐筆墨尢勁。「據此﹐則元叔江南人﹐不用澄心紙而用由拳紙﹐則澄心之不便用﹐槪可知矣。又陳師道《後山叢談》云﹕」余於丹陽髙氏見楊行密節度淮南補將校牒紙﹐光潔如玉﹐膚如卵膜﹐今士大夫所有澄心堂紙不逮也。「然則澄心徒有虛名﹐故北宋本書從未有用此紙印者﹐殆不獨幅狹不合用也。﹝明髙濂《燕閒淸賞箋。論藏書》云﹕」余見宋刻大板《漢書》﹐每本用澄心堂紙數幅爲副。「是止用以副書﹐未嘗印書也。王世貞跋趙松雪藏《文選》云」紙用澄心堂﹐墨用奚氏「﹐恐是過譽之辭。乾隆禦題云」紙潤如玉﹐南唐澄心堂法「﹐斯爲得之矣。﹞當時又有一種雞林紙﹐雞林卽髙麗。黃伯思《東觀餘論》跋章艸雞林紙捲後﹕」政和丁酉歲五月二十一日﹐於丹陽城南第曝舊書﹐得此雞林小紙一卷﹐已爲人以鄭衛辭書盈軸矣。顧紙背尙可作字﹐因以索靖體書章艸《急就》一卷藏於家﹐庶幾顏文忠牒背書槁舊事云。「明張萱《疑耀》﹕」長睿得雞林小紙一卷﹐書章艸《急就》﹐余嘗疑之。幸獲校祕閣書籍﹐每見宋板書多以官府文牒翻其背印以行﹐如治平《類篇》一部四十卷﹐皆元符二年及崇寧五年公私文牒箋啟之故紙也。其紙極堅厚﹐背面光澤如一﹐故可兩用﹐若今之紙不能也。「當時張氏所見宋板書式﹐亦雞林紙之類。又湖北蒲圻出紙﹐爲當時鈔印書籍所尙。宋徐度《卻掃編》云﹕」予所見藏書之富者﹐莫如南都王仲至侍郎家﹐其目至四萬三千卷。而類書之卷帙浩博﹐如《太平廣記》之類﹐皆不在其間。聞之其子彥朝云﹐其先人每得一書﹐必以廢紙艸傳之﹐又求別本參校﹐至無差誤﹐乃繕寫之。必以鄂州蒲圻縣紙爲冊﹐以其緊慢厚薄得中也。每冊不過三四十葉﹐恐其厚而易壞也。此本傳以借人及子弟觀之。又別寫一本尢精好﹐以絹素背之﹐號鎭庫書﹐非己不得見也。鎭庫書不能盡有﹐才五千餘卷。「陸遊《老學庵筆記》﹕」前輩傳書多用鄂州蒲圻縣紙﹐云厚薄緊慢皆得中﹐又性與面粘相宜﹐能久不脫。「按今蒲圻不聞產名紙﹐由拳卽今嘉興﹐亦然。古今人物變遷﹐大率如此。南宋時則以撫州萆鈔紙爲有名﹐周密《癸辛雜識》﹕」廖羣玉《九經》本最佳﹐以撫州萆鈔紙﹑油煙墨印造﹐其裝褫至以泥金爲簽。「當時廖氏選紙之精﹐獨重撫州萆鈔﹐可見此紙之勝於他產。吾向於丁雨生中丞日昌嗣君叔雅茂才惠康笥中﹐見所攜廖瑩中世彩堂刻《韓昌黎集》﹐紙不甚堅韌而光潔如新﹐墨若漆點﹐醉心悅目﹐如睹歐﹑褚法書。瑩中爲似道客﹐不知所用亦萆鈔紙否。今撫州猶產紙﹐無此等工料矣。

○宋元刻本歷朝之貴賤宋元刻本﹐在明時尙不甚昂貴﹐觀毛《汲古閣珍藏祕本書目》所列之價目﹐在今日十倍而廉矣。中如宋版影鈔李鼎祚《周易集解》十本﹐價五兩。﹝其時銀串每兩不及七百文。徐康《前塵夢影錄》云﹐崇禎十三年﹐蘇城淨錢一千值白銀五錢零﹐通行之錢止四錢五六。吾見明無撰人《啟禎記聞錄》二卷﹐又六卷﹐順治二年乙酉﹐新鑄順治錢七百文﹐當銀一兩。﹞元板《周易兼義》八本﹐價四兩。綿紙抄本《禮記集說》四十二本﹐價二十兩。名人墨抄﹐如秦酉巖手抄《太和正音譜》二本﹐價二兩。周公謹弁陽山房抄本《絳帖平》二本﹐價一兩二錢。其餘一二本之抄本﹐皆三錢五錢。其中最貴者﹐宋板影抄《杜工部集》十本﹐價三十兩。《宋詞一百家》精抄﹐價一百兩。然宋詞一家合一兩﹐仍不爲貴。而當時人稱「三百六十行生意﹐不如鬻書於毛氏」﹐可見其收入時能出善價﹐故人稱之云云。若以書目所載數目論之﹐則售出時固未嘗一索髙值也。大抵明時宋元本書﹐本不十分昂貴。《天祿琳瑯後編》三﹐宋板徐鍇《說文解字韻譜》五卷﹐捲後墨迹﹕「萬曆乙未年長至日﹐得於北京城隍廟﹐價銀十兩﹐子孫其世寶之。張誠父藏書記。」﹝其時銀價﹐每銀一兩鑄錢六百九十文﹐市止每錢四百五十文換銀一兩﹐見明賀仲軾《兩宮鼎建記》上﹐蓋記萬曆三十四年丙辰建乾淸﹑坤寧兩宮工費之事。董斯役者賀盛瑞﹐時爲營繕司郎中﹐卽仲軾父也。﹞可見當日宋本書價不過如斯而已。明王世貞《州山人四部稿》﹝一百二十九卷。﹞前後《漢書》後略云「余生平所購《周易》《禮經》《毛詩》《左傳》《史記》《三國誌》《唐書》之類﹐過二千餘卷﹐皆宋本精絕。最後班﹑範二《漢書》尢爲諸本之冠﹐前有趙吳興小像﹐當是吳興家物。入吳郡陸太宰﹐又轉入顧光祿﹐失一莊而得之。」其書後歸錢謙益﹐《初學集》載跋略云「趙文敏家藏前後《漢書》爲宋槧本之冠﹐前有文敏公小像﹐太倉王司寇得之吳中陸太宰家。余以千金從徽人贖出﹐藏棄二十餘年﹐今年鬻之於四明謝象三。癸未中秋日書於半野堂。」以一書而破中人之產﹐似乎近於好事﹐然裒然兩巨部﹐又重以文敏﹑州之藏﹐猶非太過。國初康熙時書價漸貴﹐王士禎《分甘餘話》二云「趙承旨家宋槧前後《漢書》﹐錢牧齋大宗伯以千二百金購之新安賈人。後售於四明謝氏﹐後又歸新鄕張司馬坦公。康熙中有人攜至京師﹐索價甚髙。眞定梁蒼巖大司馬酬以五百金﹐不售攜去﹐後不知歸誰何矣。」又《居易錄》﹝三十三。﹞云「《通鑑紀事本末》﹐宋刻大字﹐有尙寶司卿柳莊袁忠徹家藏印及陸子淵﹑項子京諸印﹐浙江人攜至京師﹐索價百二十金﹐畱二日而還之。」﹝是時銀價甚賤﹐《居易錄》九云﹕近自洋銅不至﹐錢日益貴﹐銀日益賤。今歲屢經條奏﹐九卿雜議﹐究無良策。卽每銀一兩抵錢一千之令﹐戶部再三申飭﹐亦不能行。﹞錢遵王《敏求記》云「李誡《營造法式》三十六卷﹐以四十千從馮魚山購歸。」《黃記》﹕「《賓退錄》十卷校宋鈔本﹐王聞遠跋﹕」今康熙六十有一年歲壬寅孟夏﹐書估王接三持宋槧五冊來﹐索價十金。無力購之﹐畱案二日﹐扃戶屏客﹐細加校勘。『「此由國初至康熙末年書價之可考者。至乾嘉時﹐宋元舊本多爲有力者收藏﹐其價已過康熙時十倍。﹝錢泳《履園叢話》舊聞類銀價一則云﹕乾隆初年﹐每白銀一兩﹐換大錢七百文﹐後漸增至七二﹑七四﹑七六至八十﹑八十四文。余少時每白銀一兩﹐亦不過換錢八九百文。嘉慶元年﹐銀價頓貴﹐每兩可換錢一千三四百文﹐後又漸減。近歲洋錢盛行﹐則銀錢俱賤矣。﹞今以諸家題跋考之﹐惟《黃記》多詳載。《記》中如宋余仁仲《公羊解詁》十二卷﹐價一百二十兩﹔宋板《春秋繁露》十七卷﹐價百兩﹔朱竹曝書亭藏本《輿地廣記》三十六卷﹐價一百二十兩﹔《新定續志》十卷﹐價三十兩﹔宋本《吳郡圖經續記》三卷﹐價五十兩﹔宋刻《歷代紀年》十卷﹐價二十兩﹔殘宋本章衡《編年通載》四卷﹐價四十兩﹔宋本孟元老《東京夢華錄》十卷﹐價二十四兩﹔宋本《新序》十卷並宋小字本《列子》八卷﹐共價八十兩﹔北宋本《說苑》二十卷﹐價三十兩﹔校宋本《新序》十卷﹐值番餅四十二枚﹔宋本《管子》二十四卷﹐價一百二十兩﹔宋本《棠陰比事》一卷﹐價番餅十四枚﹔宋本《史載之方》二卷﹐價三十兩﹔舊抄本《緯略》十二卷﹐值十二番﹔舊抄本《珩璜新論》一卷﹐值番銀七餅﹔殘宋本《太平禦覽》三百六十卷﹐價二百四十兩﹔宋本《陶靖節詩注》四卷﹐價百金之大半﹔宋本《三謝詩》三卷﹐價十六兩﹔宋本《王右丞集》十卷﹐價一百二十兩﹔宋本《孟浩然集》三卷﹐以京板《佩文韻府》相易﹐貼銀十四兩﹔宋本《甲乙集》十卷﹐價十六兩﹔宋本《朱慶余集》不分卷﹐《目錄》五葉﹑《詩》三十四葉﹐價番銀十圓﹔宋本《唐女郎魚玄機集》一卷十二葉﹐價五番﹔校宋本《林和靖詩集》四卷﹐價四兩﹔宋本《溫國司馬文正公集》八十卷﹐價一百六十兩﹔宋本《參寥子詩集》十二卷﹐價三十兩﹔元本《吳禮部集》二十卷﹐價三十兩有奇﹔金本《中州集》十卷﹐價五十兩﹔元本《東坡樂府》二卷﹐價三十兩﹔元本《樂府新編陽春白雪》十卷﹐價五十一番。又《續記》中﹐如錢谷手抄《遊志續編》不分卷﹐價二十兩﹔影宋抄本《韓非子》二十卷﹐價三十兩﹔宋本《鑑誡錄》二冊﹐價番錢三十三圓﹔明活字本《曹子建集》十卷﹐價十兩﹔宋本《嘉集》十五卷﹐價四十兩﹔宋本《渭南文集》五十卷﹐價五十兩。許叔微《普濟本事方》殘本六卷﹐跋云﹕」僅存三冊﹐索值六十金﹐中人須酬十金﹐余未及還價而罷。仲冬尙在某坊﹐問其直﹐元易爲洋矣。今日遂與議易﹐給以番餅二十枚﹐以他書貼之﹐合四十兩。細點葉數共計一百四十四番﹐合每葉靑蚨一百九十五文。近日書直昂貴﹐聞有無錫浦姓書賈持殘宋本《孟東野集》﹐索直每葉元銀二兩﹐故余戲以葉論﹐此書猶賤之至者也。「又《再續》﹐宋本《魏鶴山集》一百二十卷﹐價六十兩。又《書錄》宋本《楊誠齋易傳》二十卷﹐五柳居主人云昔年某王府許以二百金購此書﹐又一宋本朱叔英跋索值一百六十金。北宋本《漢書》云﹕」余之得此﹐用朱提二百五十金。「宋本《李翰林全集》三十卷﹐以一百五十金得之繆氏。﹝徳輝按﹕此卽繆曰芑仿宋刻李集之原本。﹞此外陳《經籍跋文》載影宋本《周易集解》﹕」《汲古閣祕本書目》以此居首﹐價銀五兩﹐余以三十金購之﹐較原價已加五倍。「宋本《爾雅疏》﹐以白金四十兩購之。顧廣圻批《讀書敏求記》《淮南鴻烈解》二十一卷云﹕」宋板﹐歸黃蕘翁﹐維揚得來﹐元八十兩。「嚴久能元照《悔庵集》書手錄《儀禮要義》宋本後﹐略云﹕」此書載於《聚樂堂書目》﹐朱錫鬯所未見者。予才弱冠﹐好宋刻書。杭州汪氏藏宋刻本二十冊﹐索值五百金。予必欲得之﹐求之急﹐議價二十六萬錢。議卽定﹐顧無以得如幹錢﹐乃盡買家所有書得錢畀之。年來資用日絀﹐度此書不能長爲吾有﹐又寫此本校而藏之。「此乾嘉時書價見於記錄之可考者也。﹝嘉慶十七八年﹐銀價每兩九百文內外﹐見張廷濟壬申﹑癸酉兩年《日記》。﹞至近時﹐宋板書本日希見﹐以吾見聞所及﹐張南皮以三百金購宋板《詩經朱子集傳》﹐徐梧生以三百金購北宋本《周易正義》﹐﹝道州何氏所藏。﹞此在光緒甲乙間事。年來北京拳亂以後﹐舊本愈稀。故家所藏﹐頗罹兵劫。猶聞京師書估以五百金售宋人李璧《雁湖集》﹐﹝醴陵文氏所藏﹐海內孤本也。﹞貴池劉某以番餅四百圓得汲古舊藏宋本《孔子家語》﹐縣人袁思亮以三千金購宋牧仲﹑翁潭溪所校殘宋本《施注蘇詩》。鬧富爭奇﹐視古書如古玩﹐此亦可以觀世變矣。

●卷七○元刻書之勝於宋本宋本以下﹐元本次之。然元本源出於宋﹐故有宋刻善本已亡﹐而幸元本猶存。勝於宋刻者﹐經則元元貞丙申平陽梁宅本《論語注疏》﹐勝於宋十行本也。元大徳平水曹氏進徳齋本《爾雅郭璞音注》﹐勝於明吳元恭所從出之宋本也。史則元大徳九年重刊宋景本《後漢書》﹐勝於宋建安劉元起之本也。﹝《黃記》。此外如建安劉元起刊於家塾敬室本﹐又有一大字﹐皆名爲宋﹐而實則不及元明刊本﹐蓋所從出本異也。﹞子則元大徳本《繪圖列女傳》﹐勝於阮氏文選樓所據刻之餘氏勤有堂本也。﹝阮本謂圖出晉顧凱之﹐頗爲附會。觀孟母傳圖刻有書院題字﹐則是宋坊估所爲也。﹞元刻《纂圖互注揚子法言》﹐勝於宋治平監本也。集則元大徳本《增廣音注丁卯詩集》﹐勝於宋版也。﹝二卷。《瞿目》云﹕錢遵王云元刻較宋板多詩太半。﹞元張伯顏刻《文選李善注》﹐勝於南宋尢袤本也。﹝胡克家仿刻宋本卽尢本。《孫記》極稱張伯顏本之善。蔣光煦《東湖叢記》元板李善《文選注》跋云「錢遵王《讀書敏求記》云善注有張伯顏重刊元板﹐不及宋板遠甚。以余所聞﹐中吳藏書家所有宋本已多不全﹐似未若斯之完善。」皆張本定論。﹞元延庚申葉曾南阜書堂刻本《東坡樂府》﹐勝於宋紹興辛未曾忄造刻本也。﹝《黃記》﹕顧千里曰非宋刻卻勝於宋刻﹐昔錢遵王已云宋刻殊不足觀﹐則元本信可寶。﹞舉此數者以槪其餘﹐是不當震於宋刻之名﹐而謂元明皆自檜以下也。

○元刻書多用趙松雪體字徐康《前塵夢影錄》云「元代不但士大夫競學趙書﹐如鮮於困學﹑康裏子山﹐卽方外如伯雨輩亦刻意力追﹐且各存自己面目。其時如官本刻經史﹐私家刻詩文集﹐亦皆摹吳興體。至明初吳中四傑髙﹑楊﹑張﹑徐﹐尙沿其法。卽刊板所見﹐如《茅山誌》﹑周府《袖珍方》﹐皆狹行細字﹐宛然元刻﹐字形仍作趙體。沿至《匏庵家藏集》《東裏文集》﹐仍不失元人遺意。至正徳時﹐愼獨齋本《文獻通考》細字本﹐遠勝元人舊刻。大字巨冊﹐僅壯觀耳。迨至萬曆季年﹐風行書帕禮書﹐不求足本﹐但取其名﹐如陳文莊﹑茅鹿門﹑鐘人傑輩﹐動用細評﹐句分字攺﹐如評時文。然刻書至此﹐全失古人眞面。顧千里擬之秦火﹐未爲苛論也。」按徐康爲吳枚庵門人﹐故言板刻甚精核。《天祿琳瑯》六﹐《歐文忠公文集》一百五十三卷﹑《年譜》一卷﹑《附錄》五卷﹐云「此書字法﹐規仿鷗波﹐深得其妙。觀其無印之精﹐非好古者不能爲此。」《陸續跋》有元槧吳澄《禮記纂言》三十六卷﹐雕刊工整﹐字皆趙體。《黃記》﹐元本《稼軒長短句》十二卷﹐是書舊刻﹐純乎元人松雪翁書。又校元本張認庵跋云﹐大徳刊本﹐大字行書﹐流麗娟秀﹐如松雪翁體。又《陸志》有元刊元印《淸容居士集》五十卷﹐云有趙子昂筆意﹐元版中上乘也。又影寫元刊本《漢泉曹文貞公詩集》十卷﹐云宋賓王識略云﹐閱桃花塢文瑞堂所得秀野艸堂顧氏藏《曹漢泉集》五卷﹐字畫端楷﹐直出松雪手書。元時名集動國帑鏤板﹐故得名手書文﹐良工刊刻。《瞿目》元刊本曹伯啟《漢泉曹文貞公詩集》十卷﹐云國子生浚儀胡益編錄﹐寫刻甚精﹐書法似趙文敏﹐殆卽益所書也。吾藏元張伯顏刻《文選》﹑大徳本《繪圖列女傳》﹐字體流動﹐而沈厚之气溢於行間。《列女傳》繪圖尢精髙爲松雪家法﹐字含鐘繇筆意﹐當是五十以後所書。然不如所書《道徳寶章》卷末題趙名者﹐信而有徵也。﹝《四庫書目提要》﹐內府藏本爲元本。《瞿目》有明刊本﹐吾亦有之。道光戊戌施禹泉刊本﹐摹仿亦精。﹞至世傳大定乙巳刻宋人編《兩漢策要》﹐﹝十二卷。﹞毛《珍藏祕本書目》載之﹐謂爲元人手鈔﹐與元人手鈔《古文苑》相次﹐云二書一筆趙字﹐或謂趙文敏手書而無款﹐不敢定之。乾隆五十八年﹐如臯張氏以毛本重刻﹐摹仿極工。前附有翁方綱題﹐後附梁同書﹑竇光鼐﹑周駿發﹑朱鈺﹑姚﹑邵齊熊諸跋﹐但以爲元名手書﹐不敢定爲松雪親筆。惟邵跋援陸學士﹑秦中丞及簡齋先生﹐﹝當是袁簡齋。﹞定爲松雪手迹﹐謂非餘子能辦﹐吾亦信以爲然。蓋松雪平生工於寫字﹐亦勤於鈔書﹐世傳所書《道徳經》﹐見於各家集帖收藏家題跋者﹐已十數本之多。明張醜《書畫見聞表》﹐列有《左傳》正文全部及《李太白集》。沈初《西淸筆記》﹐有趙文敏小楷《四十二章經》《法華經》全部。可見趙鈔之未傳刻者正復不少﹐不僅元時一朝刻書風气視此翁爲轉移也。

○元刻書多名手寫元刻字體有倩名手書者﹐《天祿琳瑯》五元板史部﹐《山海經》十八卷﹐云﹕字仿歐體﹐用筆整嚴﹐在元刻中洵爲善本。乾隆禦題云﹕是本筆法﹐刻畫淸峭﹐當爲元版之佳者。又《後編》十一﹐元版集部﹐曾鞏《元丰類稿》五十卷﹐云﹕書法槧手﹐俱極古雅﹐麻紙濃墨﹐摹印精工﹐爲元刻上乘。又《歐陽文忠公集》一百五十三卷﹐槧法精朗﹐紙墨俱佳﹐元版中甲觀。《陸續跋》元槧周伯琦《六書正訛》五卷﹐每葉八行﹐篆文約占小字六格﹐小字雙行﹐每行二十字﹐篆文圓勁﹐楷書遒麗﹐蓋以伯溫手書上版者。又元刊楊桓《書學正韻》三十六卷﹐分韻編排﹐先篆次隸省﹐次訛體﹐條理周詳﹐字畫端整。又元刊楊桓《六書統》二十卷﹐《六書溯源》十三卷﹐《瞿目》云﹐桓夙工篆籀﹐全書皆其手寫﹐故世特重之。又元刊本元吳萊《淵穎吳先生集》十二卷云﹐刻於至正二十六年﹐末有「金華後學宋遂謄寫」一行。遂工四體書﹐此書爲其手寫﹐古雅可愛﹐尢足珍也。又元刊本劉大彬《茅山誌》十五卷云﹐明永樂刻本﹐胡儼序謂原本爲張雨所書﹐至爲精潔﹐卽此本也。此類元刻﹐其工者足與宋槧相頡頏﹐特以時代論﹐不免有髙下之見耳。至《陸志》有元本兪琰《周易集說》不分卷﹐上下經﹑彖傳後跋所載﹐皆其孫貞木楨﹑植繕寫﹐謹鋟梓於家之讀易樓。此家寫家刻本﹐尢爲千古佳話﹐宋元以來刻書中所罕見也。

○元時官刻書由下陳請元時官刻之書﹐多由中書省行江浙等路有錢糧學校贍學田款內開支﹐有徑由各省守鎭分司呈請本道肅政廉訪使行文本路總管府事下儒學者﹐有由中書省所屬呈請奉準施行﹐展轉經翰林國史院禮部詳議照準行文各路者﹐事不一例﹐然多在江浙間。今據各書存於今者考之﹐其由國子監呈本監牒呈中書省行浙東道宣慰使司都元帥府分派本路儒學召工開雕者﹐如至元三年慶元路之刻《玉海》二百卷是也。其由翰林國史院待制應奉編修各官呈本院詳準呈中書省付禮部議準﹐仍由中書省行江浙等處行中書省下杭州路西湖書院開雕者﹐如至正二年杭州路之刻蘇天爵《國朝文類》七十卷是也。其由各路守鎭分司司官議牒呈由本道肅政廉訪使司照準﹐委本路儒學教授校勘者﹐如至正二十五年江南浙西道肅政廉訪使司據平江路守鎭分司司官僉事伯顏帖木兒嘉議牒之刻吳師道重校鮑彪注《戰國策》十卷是也。其由各道廉使議牒呈由本肅政廉訪使司移文本路儒學開雕者﹐如至正五年江西湖東道肅政廉訪使司準本道廉使太中議牒﹐移文撫州路總管府行本路儒學刊行虞集《道園類稿》五十卷﹔至正丙戌江北淮東道肅政廉訪使準本道廉使王正議牒﹐行本路儒學刊板蕭《勤齋集》八卷﹔至元二年婺州路總管府經歷司鈔錄到浙東海右道肅政廉訪司經歷司準經歷張登仕牒請﹐移文本路儒學刻金履祥《論語集注考證》十卷﹔又至元五年江北淮東道肅政廉訪司準本道廉使蘇嘉議牒﹐移文揚州路總管府照行江淮儒學刻馬祖常《石田文集》十五卷﹔至正九年江南氵制西道肅政廉訪使司準本道僉事哈刺那海議牒﹐移文嘉興路總管府照驗行各路儒學刻劉因《靜修先生集》三十卷是也。其由禦史臺據監察禦史呈中書省送禮部議準﹐仍由中書省行各道發本路儒學刊行者﹐如至正八年禦史臺呈中書省﹐據監察禦史段弼﹑楊惠﹑王思順﹑蘇寧等呈行禮部議準行江浙各路刊行宋《燕石集》十五卷﹔至治辛酉壬戌禦史臺呈中書省﹐據監察禦史呈行禮部議準行江浙或江西行省刊行王惲《秋澗先生大全文集》五十卷是也。其由集賢院呈中書省﹐付禮部議準咨各處行中書省本路刊行者﹐如延五年江西等處行中書省發下所轄各路儒學梓行郝文忠《陵川集》三十九卷是也。然亦有由中書省奉聖旨徑下江浙江西發刊者﹐如至正五年刻遼﹑金二史﹐其前有牒江浙行中書省文云「準中書省咨右丞相奏﹐去歲教纂修遼﹑金﹑宋三史﹐令浙江江西二省開板。就彼有的學校錢內就用﹐疾早教各印造一百部﹐欽此。」見《孫記》《錢記》。六年刻《宋史》﹐前亦有此公牒云「精選髙手人匠就用﹐賚去淨槁﹐依式鏤板﹐不致差訛。所用工物﹐本省貢士莊錢內應付。如果不敷﹐不拘是何錢內放支﹐年終照算。仍禁約合屬﹐毋得因而一槪動擾違錯。工畢﹐用上色髙紙印造一百部﹐裝潢完備﹐差官赴都解納。」見《陸志》。蓋此乃奉旨特修之書﹐故非由屬下議刻之件所得比例。然吾因此見元時江南學田之贍足﹐而諸人呈請發刻﹐亦未免各有所私。觀其呈刻別集如此之多﹐是亦近於濫費也已。

○元時刻書之工價元時刻書工價﹐據陳編《廉石居記》載﹐元張鉉《金陵新志》十五卷前鈔錄禦史臺等處文移﹐略云﹕宋景定十志﹐舊板已經燒毀﹐元時重刊。先有郡士戚光﹐妄更舊志。當時議因舊志之已成﹐增本朝之新創﹐故其書皆用《建康志》準式。凡壹拾伍捲﹐壹拾叄冊。分派溧陽州學刊雕五卷﹐溧水州學﹑明道書院各三卷﹐本路儒學刊造二卷﹐﹝按﹕五卷﹑三卷﹑二卷等「捲」字﹐當是「冊」字誤筆。若作「冊」則合壹拾叄冊之數﹐作「捲」則少二卷。﹞及序文圖本﹐照依元料工物合用價錢﹐於各學院錢糧內除破。共中統鈔壹伯肆拾叄定貳拾玖兩捌錢玖分玖﹐俱見序例所載。按定卽錠字﹐正本作鋌。《金史。食貨志》﹕舊例銀每鋌五十兩﹐其直百貫。民間或有截鑿之者﹐其價亦隨低昂﹐遂攺鑄銀﹐名承安寶貨。一兩至十兩分五等﹐每兩折錢二貫﹐公私同見錢用。陶九成《輟耕錄》﹕至元十三年﹐大兵回揚州﹐丞相伯顏號令搜檢將士行李﹐所得撒花銀子﹐銷鑄作錠﹐每重五十兩﹐歸朝獻納﹐後朝廷亦自鑄。至元十四年重四十九兩﹐十五年重四十八兩。據此﹐則金﹑元幣制﹐一錠銀皆五十兩爲率。《金陵志》刻價果以五十兩一錠計算﹐則需實銀七千一百柒十玖兩捌錢九分玖﹐是每捲合用銀四百四十餘兩。古今刻書之工﹐恐未有貴於此者。卽以五兩一錠計算﹐亦需實銀七百四十四兩捌錢玖分玖﹐以十五卷之書似不應有如許刻價。豈當時浮支冒領﹐亦如今日各省書局之不實不盡乎﹖元政不綱﹐於此可見。然一代刻書之費﹐全出於學院錢糧﹐則元代學糧之富足﹐又爲唐宋所未有矣。

○明時官刻書只準翻刻不準另刻明時官刻書﹐只準翻刻﹐不準另刻。世傳閩中刻《五經四書》﹐首有提刑按察司牒建寧府云「福建等處提刑按察司爲書籍事﹐照得《五經四書》﹐士子第一切要之書﹐舊刻頗稱善本。近時書枋射利﹐攺刻袖珍等版。款制褊狹﹐字多差訛﹐如『巽與』訛作『巽語』﹐『由古』訛作『猶古』之類。豈但有誤初學﹐𨿽士子在場屋﹐亦訛寫被黜﹐其爲誤亦已甚矣。刻本司看得書傳海內﹐板在閩中。若不精校另刊﹐以正書枋之謬﹐恐致益誤後學。議呈巡按察院詳允會督學道選委明經師生﹐將各書一遵欽頒官本﹐重復校讎。字畫句讀音釋﹐俱頗明的。《書》《詩》《禮記》《四書傳說》款識如舊﹐《易經》加刻《程傳》﹐恐只窮本義﹐涉偏廢也。《春秋》以《胡傳》爲主﹐而《左》《公》《谷》三傳附焉﹐資參考也。刻成合發刊布﹐爲此牒仰本府著落當該官吏﹐卽將發出各書﹐轉發建陽縣。拘各刻書匠戶到官﹐每給一部﹐嚴督務要照式翻刊。縣仍選委師生對同﹐方許刷賣。書尾就刻匠戶姓名查考﹐再不許故違官式﹐另自攺刊。如有違謬﹐拿問重罪﹐追版毀﹐決不輕貸。仍取匠戶不致違謬結狀同依準繳來。嘉靖拾壹年拾貳月��日﹐故牒建寧府。」按﹕此牒載所刻《春秋》四傳﹐又載《禮記集說》﹐見丁志﹐足見明時法制之嚴﹐刻書之愼。而建寧匠人之盛﹐自宋以來至明五六百年﹐流風不墜﹐觀於此牒﹐亦可想其專精雕鏤矣。

○明時書帕本之謬明時官吏奉使出差﹐回京必刻一書﹐以一書一帕相饋贈﹐世卽謂之書帕本。語詳顧炎武《日知錄》。王士禎《居易錄》云「明時翰林官初上或奉使回﹐例以書籍送署中書庫﹐後無復此制矣。又如禦史﹑巡鹽茶﹑學政﹑部郎﹑權關等差﹐率出俸錢刊書﹐今亦罕見。宋王琪守蘇州﹐假庫錢數千緡﹐大修設廳。旣成﹐漕司不肯破除。琪家有杜集善本﹐卽俾公使庫鏤板印萬本。每部值千錢﹐士人爭買之。旣償省庫﹐羨余以給公廚。此又大裨帑費﹐不但文雅也。」按﹕明時官出俸錢刻書﹐本緣宋漕司郡齋好事之習。然校勘不善﹐訛謬滋多﹐至今藏書家﹐均視當時書帕本比之經廠坊肆﹐名低價賤﹐殆有過之。然則昔人所謂刻一書而書亡者﹐明人固不得辭其咎矣。

○明人不知刻書吾嘗言明人好刻書﹐而最不知刻書。郎瑛《七修類稿》云「世重宋版詩文﹐以其字不差謬。今刻不特謬﹐而且遺落多矣。予因林和靖詩而嘆之﹐舊名止曰《漫稿》﹐上下兩卷﹐今分爲四卷。舊題如『送範寺丞仲淹』今攺爲『送範仲淹寺丞』者最多﹐已非古人之意矣。今拾遺﹐『和運使陳學士遊靈隱寺』古詩四章﹐宋刻首篇者也。今僅律絕多﹐而遂以此爲拾遺可乎。」﹝《丁志》影宋本《和靖先生詩集》二卷下﹐引之不詳。﹞然不獨林集爲然也。《四庫書目提要》集部詩文評類﹕「《詩話總龜前集》四十八卷﹑《後集》五十卷﹐宋阮閱撰。案胡仔《苕溪漁隱叢話》序曰﹕舒城阮閱﹐昔爲郴江守﹐嘗編《詩總》﹐頗爲詳備。則此書本名《詩總》﹐其攺今名﹐不知出誰手也。此本爲明宗室月窗道人所刊﹐並攺其名爲阮一閱﹐尢爲疏舛。其書《前集》分四十五門﹐所采書凡一百種﹔《後集》分六十一門﹐所采書亦一百種。分類瑣屑﹐頗有乖於體例。前有郴陽李易序﹐乃曰﹕阮子舊集頗雜﹐月窗條而約之﹐匯次有義﹐棼結可尋。然則此書已經攺竄﹐非其舊目矣。」是𨿽天潢刻書﹐亦不可據。今阮氏原本已歸繆氏藝風堂﹐卷帙完全﹐與月窗所刻者迥別。以較《提要》所指摘者﹐皆非原書之文。可知朱明一朝刻書﹐非仿宋刻本﹐往往羼雜己注﹐或竄亂原文﹐如月窗之類﹐觸目皆是﹐不僅此二書然也。嗟乎﹐明人虛僞之習﹐又豈獨刻書一事也哉。

○明南監罰款修板之謬明兩監書板﹐尢有不可爲訓者。如南監諸史﹐本合宋監及元各路儒學板湊合而成﹐年久漫漶﹐則罰諸生補修。以至艸率不堪﹐並脫葉相連亦不知其誤。北監卽據南本重刊﹐謬種流傳﹐深可怪嘆。吾不知當時祭酒司業諸人﹐亦何尸位素餐至於此也。或謂當時監款支絀﹐不得不借此項收入﹐略事補苴。且於節用之中而見課士之嚴肅﹐其立法未爲不善。𨿽然﹐南監板片﹐皆有舊本可仿﹐使其如式影寫﹐𨿽補板亦自可貴。乃一任其板式淩雜﹐字體時方時圓﹐兼之刻成不復細勘﹐致令訛謬百出。然則監本卽不毀於江寧藩庫之火﹐其書𨿽至今流傳﹐亦等於書帕坊行﹐不足貴重矣。

○明人刻書攺換名目之謬明人刻書有一種惡習﹐往往刻一書而攺頭換面﹐節刪易名。如唐劉肅《大唐新語》﹐馮夢禎刻本攺爲《唐世說新語》﹔先少保公《巖下放言》﹐商維刻《稗海》本攺爲鄭景望《蒙齋筆談》﹔郎奎金刻《釋名》﹐攺作《逸雅》﹐以合《五雅》之目。全屬臆造﹐不知其意何居。又如陶九成《說郛》﹐﹝《四庫書目提要》子部雜家雜纂之屬﹐《說郛》一百二十卷云「周亮工《因樹屋書影》稱﹕南曲寇四家﹐有宗儀《說郛》全部﹐凡四巨廚﹐世所行者非完本。弘治丙辰﹐上海郁文博攺編百卷﹐竄攺舊本﹐已非九成之舊。此本百二十卷﹐爲順治丁亥姚安陶所編﹐又非文博之舊矣。」﹞胡文煥《格致叢書》﹐﹝《黃記》校元本《宋提刑洗冤錄》云「胡文煥覆本﹐文理略同﹐殊多脫誤﹐且攺易捲第。」又云「明人喜刻書而又不肯守其舊﹐故所刻往往戾於古。卽如此書﹐能翻刻之﹐可謂善矣﹐而必欲攺其捲第﹐添設條目﹐何耶﹖」﹞陳繼儒《祕笈新書》﹐﹝《四庫書目提要》子雜家類﹐《野客叢書》三十卷﹑附《野老記聞》一卷云「書本三十卷﹐見於自序。陳繼儒《祕笈》所刻僅十二卷﹐凡其精核之處﹐多遭刪削。今仍以原本著錄﹐而繼儒謬本則不復存目。」﹞尢爲陋劣。然《說郛》爲後人一再攺編﹐信非南村之病。胡文煥一坊估﹐無知妄作﹐亦不必論其是非。獨《祕笈》全出於欺世盜名﹐其智計與書帕房捲何異﹐否則豈有自命文人﹐而爲此誣亂古人疑誤後學之事者。此明季山人人品之卑下﹐卽此刻書而可見矣。

○明人刻書添攺脫誤宋刻書遇脫字﹐添補字行之傍﹐或二字並作一格。吾見張┉所撰《諸葛武侯傳》大字宋刻本如此﹐明仿南宋八行十七字本《兩漢書》亦然。南宋有兩刻本﹐一爲嘉定戊辰建寧書鋪蔡琪一經堂刻﹐一爲無元號年月白鷺洲書院刻﹐皆重刻北宋嘉本。是脫字添攺﹐在宋初已有之。明時有甘復《山窗余槁》一卷﹐《黃記》云「此刻遇衍字﹐加點於旁﹐或卽以所攺字注於旁﹐遇脫字亦如之﹐此法甚善。古書每行字不齊﹐故有時擠下幾字拔疏幾字以遷就之﹐從未有如此刻例之旁注者。吾謂刻書之法﹐此可取﹐則省修板剜損之虞﹐且古帖有如此刻者﹐何獨不可施諸書耶。」吾謂黃氏亦過於好古之言﹐究竟刻書首在凝神校勘﹐以免脫誤。如宋本之一格兩字﹐苟其書文法甚古﹐幾何不使讀者致正文注文之不分乎﹖﹝經史子部﹐多有此病。﹞至誤字添攺於旁﹐尢有刺目之害。黃氏言古帖有如此者﹐不知古帖或由原本眞迹﹐不可攺┢﹐或由重刻裁行﹐致有奪字。然《蘭亭》因「曾不知老之將至」﹐奪「曾」添「曾」﹐於「曾」傍加「亻」﹐後遂誤「曾」爲「僧」。懷素《千文》﹐「律召調陽」﹐因艸「召」如「呂」﹐今竟訛「召」爲「呂」。安得考碑帖者人人如翁覃溪﹐讀古書者人人如王懷祖。黃氏所言﹐殆不可爲訓矣。

○明許宗魯刻書用說文體字明嘉靖間﹐閩中許宗魯刻書﹐好以《說文》寫正楷﹐亦是一獘。吾家有《國語》韋昭注一種﹐板心有「宜靜書屋」四字﹐望之殊爲古雅。然宋嶽珂《九經三傳沿革例》字畫一條云「其有駭俗者﹐則通之以可識者。」注﹕「謂如『﹝B084﹞』之爲『宜』﹐『﹝B16J﹞』之爲『晉』之類﹐皆取石經遺文。」又云「非若近世眉山李肩吾從周所書《古韻》及文公《孝經刊誤》等書﹐純用古體也。」可知刻書字貴通俗﹐在宋已然﹐何況今日。許氏於嘉靖七年刻《呂氏春秋》﹐亦系古體字。畢氏沅經訓堂校刻呂書﹐其引據諸本目列之第三﹐云﹕此從宋賀鑄舊校本﹐字多古體。是畢氏直以許刻源本宋槧﹐而不知其自我作古也。顧此亦嘉靖間風气如此﹐吾藏嘉靖十年陸鉞刻《呂氏家塾讀詩記》﹐亦系如此。在明人則又過於好古矣。

○明刻書用古體字之陋明中葉以後諸刻稿者﹐除七子及王﹑唐﹑羅﹑歸外﹐亦頗有可采取者。然多喜用古體字﹐卽如海鹽馮﹑丰諸人尢甚。查他山先生見之曰「此不明六書之故﹐若能解釋得出《說文》﹐斷不敢用也。」𨿽然﹐查氏之說﹐未免髙視明人。有明一代﹐爲《說文》之學者﹐僅有趙光一人﹐所爲《長箋》﹐猶多臆說。且其人已在末季﹐其時刻書用古體字之風亦稍衰歇矣。吾嘗言﹐與明時刻書人言字學﹐但語以王安石《字說》﹐卽可去其嗜古好奇之病。蓋王氏《字說》﹐多從眞楷一體﹐以言六書﹐則誠不免杜撰﹐以言刻書﹐則可引之通俗﹐何必欲其解釋《說文》耶。

○明時刻書工價之廉蔡澄《雞窗叢話》云「先輩云﹐元時人刻書極難﹐如某地某人有著作﹐則其地之紳士呈詞於學使。學使以爲不可刻則已﹐如可﹐學使備文咨部。部議以爲可﹐則刊板行世﹐不可則止。故元人著作之存於今者﹐皆可傳也。前明書皆可私刻﹐刻工極廉。聞前輩何東海云﹐刻一部古注《十三經》﹐費僅百餘金﹐故刻稿者紛紛矣。嘗聞王遵巖﹑唐荊川兩先生相謂曰﹕數十年讀書人﹐能中一榜﹐必有一部刻稿﹔屠沽小兒﹐身衣飽暖﹐歿時必有一篇墓志。此等板籍幸不久卽滅﹐假使盡存﹐則𨿽以大地爲架子﹐亦貯不下矣。又聞遵巖謂荊川曰﹕近時之稿板﹐以祖龍手段施之﹐則南山柴炭必賤。」按明時刻字工價有可考者﹐《陸志》《丁志》有明嘉靖甲寅﹐閩沙謝鸞識嶺南張泰刻《豫章羅先生文集》﹐目錄後有「刻板捌拾叄片﹐上下二帙﹐壹佰陸拾壹葉﹐繡梓工貲貳拾肆兩」木記。以一版兩葉平均計算﹐每葉合工貲壹錢伍分有奇﹐其價廉甚。至崇禎末年﹐江南刻工尙如此。徐康《前塵夢影錄》云「毛氏廣招刻工﹐以《十三經》《十七史》爲主。其時銀串每兩不及七百文﹐三分銀刻一百字。」則每百字僅二十文矣。今湖南刻書﹐光緒初元﹐每百字並寫刻木版工貲五六十文。中葉以後﹐漸增至八九十文﹐元體字小者百五十文﹐大者二百文﹐篆隸每字五文。至宣統初﹐已增至百三十文﹐以每葉五百字出入﹐每錢銀直百六十文計﹐每葉合銀叄錢畸零﹐視明末刻書已增一倍。然此在湖南永州一處則然。永州刻字多女工﹐其坊行書刻價每百字僅二三十文。江西﹑廣東亦然。價𨿽廉而訛謬不可收拾矣。

○明人刻書載寫書生姓名明人刻書﹐亦有極其愼重﹐必書刻並工者。如《天祿琳瑯後編》十一元版﹐﹝此以明版誤作元版。﹞《文心雕龍》十卷﹐末刻「吳人楊鳳繕寫」。弘治間衢州推官賀志同刻《續博物志》十卷﹐卷末有「開化庠生方衛謹錄」一行。《張志》《瞿目》明刻楊維楨《鐵崖文集》五卷﹐卷末有「姑蘇楊鳳書於揚州之正誼書院」一行。﹝皆誤元刻。﹞《孫記》明版《論衡》三十卷﹐板心有「通津艸堂」四字﹐末捲後有「周慈寫﹑陸奎刻」六字。《丁志》《繆記》明嘉靖王惇祥刻王《野客叢書》三十卷﹐卷末有「長洲吳曜書﹑黃周賢等刻」兩行﹐板心亦有黃周賢﹑嚴椿等刻工姓名。﹝徳輝按﹕莫友芝《呂阝亭知見書目》有此本﹐云嘉靖壬戌王祥刊本﹐以惇祥誤作祥。此本吾有之﹐乃細字刻本﹐實王惇祥﹐非王祥也。﹞《瞿目》先文莊べ竹堂刻《云仙雜記》十卷﹐云倩友兪質夫寫而刻之。質夫名允文﹐工書。《黃續記》舊刻本《文溫州集》﹐云相傳爲其子徵明手書以付剞劂者﹐故於明人集中最爲﹖重。《繆續記》崇禎庚辰葉益蓀春晝堂刻《陶靖節集》六卷﹐板心有「春晝堂」三字﹐葉益蓀﹑林異卿手書上版。其他楊愼《升庵全集》﹑王世貞《州山人四部稿》﹐字體雅近歐﹑柳﹐首尾如一筆書﹐意當時必覓工楷法者爲之。惜如此巨編﹐而不著其姓氏名字。然則林吉人之寫《漁洋精華錄》《午亭文編》《堯峯文鈔》﹐許翰屏爲胡果泉中丞影寫宋本《文選》﹐幸而記載流傳﹐俾讀者摩挲景仰。不然﹐沒世無稱﹐亦枉拋心力也。

○明人裝釘書之式徐康《前塵夢影錄》云「余在玉峯﹐得《鴻慶居士大全集》﹐舊爲澹生堂鈔藏﹐計帙。每本面葉有祁氏藏書銘﹑棉料紙﹐藍格﹐五色綫釘﹐刀口不齊。據湖州書友云﹕明代人裝釘書籍﹐不解用大刀﹐逐本裝釘。以此集相證﹐始信。」按徐說甚確﹐吾藏明邱《大學衍義補》﹐爲成化初刻小字本﹐書用藍衤票紙面﹐內用紙撚鈐釘之。書之長短寬窄﹐微有出入﹐可悟其非一刀直截。然此猶冊本多之書也。又有萬曆乙酉﹝十三年。﹞郭子章序刻之《秦漢圖記》﹐﹝《三輔黃圖》六卷﹑《西京雜記》六卷。﹞書僅二本﹐裝釘如《大學衍義補》﹐而大小參差不齊。是亦可證明人截書﹐一本爲一本。推而至於宋元本﹐亦無不然。京師學部圖書館藏明內閣宋元本殘冊甚多﹐或蝴蝶裝﹐或紙撚釘﹐或綫裝﹐皆無數本一刀截者。又古人理書﹐多不劃齊下邊闌綫。然紙有餘地﹐故重裝時猶可整齊。吾見宋元明以來原裝書﹐於此等處均不甚經意﹐蓋所重在校勘﹐而不在外飾也。

○明毛晉汲古閣刻書之一明季藏書家﹐以常熟之毛晉汲古閣爲最著。當時徧刻《十三經》《十七史》《津逮祕書》﹑唐宋元人別集﹐以至道藏﹑詞曲﹐無不搜刻傳之。觀顧湘《汲古閣板本考》﹐祕笈琳瑯﹐誠前代所未有矣。卽其刻《說文解字》一書﹐使元明兩朝未刻之本﹐一旦再出人間﹐其爲功於小學﹐尢非淺鮮。然其刻書不據所藏宋元舊本﹐校勘亦不甚精﹐數百年來﹐傳本𨿽多﹐不免貽佞宋者之口實。孫從添《藏書紀要》云「毛氏汲古閣《十三經》《十七史》﹐校對艸率﹐錯誤甚多。」又云「毛氏所刻甚繁﹐好者僅數種。」《黃記》﹝二。﹞元大徳本《後漢書》載陳跋云「蕘圃嘗曰﹐汲古閣刻書富矣﹐每見所藏底本極精﹐曾不一校﹐反多臆攺﹐殊爲恨事。」又校本陸遊《南唐書》載顧澗臨陸敕先校錢罄室本云「汲古閣初刻《南唐書》﹐舛誤特甚﹐此再刻者﹐已多所攺正。然如《讀書敏求記》所云『捲例俱遵史漢體﹐首行書某紀某傳捲第幾﹐而注《南唐書》於下﹐今流俗本竟稱《南唐書》本紀卷第一卷

二卷三﹐列傳亦如之﹐開卷便見其謬』者﹐尙未攺去。其他沿襲舊訛﹐可知其不少矣。」又四﹐宋刻本《湘山野錄》云「《湘山野錄》曾刻入毛氏《津逮祕書》中﹐此宋刻元人補鈔本。略取《津逮》本相校﹐知毛刻尙多訛脫﹐想當日付梓未及見此耳。繼於顧五癡家見有毛斧季手校本﹐卽在《津逮》本上﹐實見過此本。取對至卷中『時晏元獻爲翰林學士』一行前﹐竟脫落『備者惟陳康肅公堯咨可焉陳方以詞職進用』十八字。初亦不解其故﹐反覆展玩﹐乃知此十八字﹐鈔時脫落﹐後復添寫於旁。斧季校時﹐猶及見此。而後來裝潢穿綫過進﹐遂滅此一行。向非別見校本﹐何從指其脫落耶。爰重裝之﹐使倒折向內﹐覽之益爲醒目云。」又五﹐宋刻《李羣玉集》三卷﹑《後集》五卷云「毛刻《李文山集》﹐迥然不同。曾取宋刻校毛刻﹐其異不可勝記﹐且其謬不可勝言。信知宋刻之佳矣。毛刻非出宋本﹐故以體分統前後集並爲三卷﹐或以意攺之。」段玉裁《汲古閣說文訂》自序﹐略云「毛晉及其子﹐得宋小字本﹐以大字開雕。周錫瓚出初印本﹐有親署云順治癸巳汲古閣校攺弟五次本。卷中旁書朱字﹐復以藍筆圈之。凡其所圈﹐一一剜攺。考毛氏所得小字本﹐四次以前微有校攺。至五次則校攺特多﹐往往取諸小徐《系傳》﹐亦間用他書。今世所存小徐本﹐乃宋張次立所更定﹐而非小徐眞面目。而據次立剜攺﹐又識見駑下﹐凡小徐佳處﹐少所采掇﹐而不必從者﹐乃多從之。學者得之﹐以爲拱璧﹐豈知其繆多端哉。」略舉黃﹑顧﹑陳﹑段諸家所糾﹐則其刻書之功﹐非獨不能掩過﹐而且流傳謬種﹐貽誤後人。今所刻《十三經》《十七史》《說文解字》傳本尢多﹐淺學者不知﹐或據其本以重雕﹐或奉其書爲祕笈。昔人謂明人刻書而書亡﹐吾於毛氏不能不爲賢者之責備矣。﹝吾按﹕毛《汲古閣珍藏宋元祕本書目》北宋本《孔子家語》下云「南宋本作『良藥苦口利於病』﹐此本作『藥酒苦口利於病』。及讀《鹽鐵論》﹐亦作『藥酒苦口利於病』﹐方知北宋本之善。」今汲古閣本仍作「良藥苦口利於病」﹐是毛氏於家藏宋本全不依據﹐自道之而自蹈之矣。﹞

○明毛晉汲古閣刻書之二毛氏刻書﹐至今尙徧天下﹐亦可見當時刊布之多﹐印行之廣矣。然其生平事實﹐人多有不知者。余按陳瑚《爲毛潛在隱居乞言小傳》﹐略云「江南藏書之富﹐自玉峯べ竹堂﹑婁東萬卷樓後﹐近屈指海虞。然庚寅十月﹐絳雲不戒於火﹐而巋然獨存者﹐惟毛氏汲古閣。登其閣者﹐如入龍宮鮫肆﹐旣怖急﹐又踴躍焉。其制﹐上下三楹﹐始子訖亥﹐分十二架。中藏四庫書及釋道兩藏﹐皆南北宋內府所遺﹐紙理縝滑﹐墨光騰剡。又有金元人本﹐多好事家所未有。子晉日坐閣下﹐手翻諸部﹐讎其訛謬﹐次第行世。至滇南官長萬里遣幣以購毛氏書﹐一時載籍之盛﹐近古未有也。其所鋟諸書﹐一據宋本。或戲謂子晉曰﹕」人但多讀書耳﹐何必宋本爲。『子晉輒舉唐詩』種松皆老作龍鱗『爲證曰「讀宋本然後知今本老龍鱗之爲誤也。』子晉固有鉅才﹐家蓄奴婢二千指﹐同釜而炊﹐均平如一。躬耕宅旁田二頃有奇﹐區別樹藝﹐農師以爲不逮。竹頭木屑﹐規畫處置﹐自具分寸。卽米鹽瑣碎時﹐或有貽一詩投一者﹐輒舉筆屬和﹐裁答如流。其治家也有法﹐旦望率諸子拜家廟﹐以次謁見師長﹐月以爲常。以故一家之中﹐能文章﹐嫻禮義﹐彬彬如也。崇禎壬午﹑癸未間﹐徧搜宋《遺民》《忠義》二錄﹑《西臺慟哭記》﹐與《月泉吟社》《河汾》《谷音》諸詩﹐刻而廣之。未幾﹐遂有甲申﹑乙酉南北之事。每自嘆人之精神意思所在﹐便有鬼物憑依其間﹐卽余亦不知其何謂也。變革以後﹐杜門卻掃﹐著書自娛。歲大饑﹐則賑谷代粥﹐周鄰里之不火者。司李雷雨津贈之詩曰﹕」行野樵漁皆拜賜﹐入門僮僕盡鈔書。『人謂之實錄云。「錢謙益《隱湖毛君墓志銘》云﹕」子晉初名鳳苞﹐晚更名晉﹐世居虞山東湖。父淸﹐孝弟力田﹐爲鄕三老。而子晉奮起爲儒﹐通明好古﹐彊記博覽﹐不屑儷華鬥葉﹐爭妍削間。壯從余遊﹐益深知學問之指意。謂經術之學﹐原本漢唐﹐儒者遠祖新安﹐近考余姚﹐不復知古人先河後海之義。代各有史﹐史各有事有文。𨿽東萊﹑武進以鉅儒事鉤纂﹐要以歧枝割剝﹐使人不得見宇宙之大全。故於經史全書﹐勘讎流布﹐務使學者窮其源流﹐審其津涉。其他訪佚典﹐搜祕文﹐皆用以裨輔其正學。於是縹囊緗帙﹐毛氏之書走天下﹐而知其標準者或鮮矣。經史旣竣﹐則有事於佛藏﹐軍持在戶﹐貝多濫幾﹐捐衣削食﹐終其身芒芒如也。蓋世之好學者有矣﹐其於內外二典世出世間之法﹐兼營並力﹐如饑渴之求飲食﹐殆未有如子晉者也。子晉爲人﹐孝友恭謹﹐遲重不泄﹐交知滿天下。與人交不翕翕熱﹐撫王徳操之孤┰吳去塵﹑沈璧甫之亡﹐皆有終始。娶範氏﹑康氏。繼嚴氏﹐生五子﹐襄﹑褒﹑衮﹑表﹑﹐襄﹑衮皆先卒。女四人﹐孫男女十一人。生於己亥歲之正月五日﹐卒於己亥歲之七月二十七日﹐卒年六十有一。「﹝志銘不全錄﹐節其要者。﹞又顧湘小石山房刻《汲古閣校刻書目》前﹐附有滎陽悔道人撰《汲古閣主人小傳》云﹕」毛晉﹐原名鳳苞﹐字子晉﹐常熟縣人﹐世居迎春門外之七星橋。父淸﹐以孝弟力田起家。當楊忠湣公漣爲常熟令時﹐察知邑中有幹識者十人。遇有災荒工務﹐倚以集事﹐淸其首也。晉少爲諸生﹐蕭太常伯玉特賞之﹐晚乃謝去。以字行﹐性嗜卷軸。榜於門曰「有以宋槧本至者﹐門內主人計葉酬錢﹐每葉出二佰﹔有以舊鈔本至者﹐每葉出四十﹔有以時下善本至者﹐別家出一千﹐主人出一千二百。』於是湖州書舶雲集於七星橋毛氏之門矣。邑中爲之諺曰﹕」三百六十行生意﹐不如鬻書於毛氏。『前後積至八萬四千冊﹐構汲古閣﹑目耕樓以庋之。子晉患經史子集率漫漶無善本﹐乃刻《十三經》《十七史》﹑古今百家及二氏書﹐至今學者寶之。方汲古閣之炳峙於七星橋也﹐南去十里爲唐市﹐楊彜鳳基樓在焉。東去二十里爲白茆市﹐某公紅豆莊在焉。是時海內勝流至常熟者﹐無不以三處爲歸。江幹車馬﹐時時不絕。而應酬賓客如恐不及﹐汲古主人爲最。尢好行善﹐水道橋梁﹐多獨力成之。歲饑﹐則連舟載米﹐分給附近貧家。雷司理贈詩云「行野田夫皆謝賑﹐入門僮僕盡鈔書。』蓋紀實也。子晉生於前明萬曆二十七年己亥歲之正月五日﹐至國朝順治十六年己亥歲七月二十七日卒﹐享年六十有一﹐葬於戈莊之祖塋。子五﹐襄﹑褒﹑衮﹑表﹑。字斧季﹐精於小學﹐最知名。」﹝按﹕此傳本康熙《蘇州府誌》而加詳。﹞近人龐鴻文撰《常昭合志稿。毛鳳苞傳》云「藏書數萬卷﹐延名士校勘﹐開雕《十三經》《十七史》﹑古今百家及從未梓之書。所用紙歲從江西特造之﹐厚者曰毛邊﹐薄者曰毛太﹐至今猶沿其名不絕。所著書有《和古今人詩》《野外詩》《題跋》《虞鄕雜記》《隱湖小志》《海虞古今文苑》《毛詩名物考》《宋詞選》《明詩紀事》《詞苑英華》《僧宏秀集》《隱秀集》共數百卷。子五﹕褒﹐字伯華﹐號質庵﹔表﹐字奏叔﹐號正庵﹔﹐字斧季﹐陸貽典胥也﹐最知名﹐尢耽校讎﹐何義門輩皆推重之。」﹝餘同《錢志》《鄭傳》﹐不全錄。﹞蔣光煦《東湖叢記》﹕「毛氏於宋元刊本之精者﹐以『宋本』﹑『元本』橢圓式印別之﹐又以『甲』字印鈐於首。其餘藏印﹐曰『毛晉祕篋審定眞迹』﹐曰『毛氏藏書』﹐曰『東吳毛氏圖書』﹐曰『汲古閣世寶』﹐曰『子孫永寶』﹐曰『子孫世昌』﹐曰『在在處處有神物護持」﹐曰』開卷一樂『﹐曰』筆硯精良人生一樂『﹐曰』溪『﹐曰』弦歌艸堂『﹐曰』仲雍故國人家『﹐曰』汲古主人『﹐曰』汲古得修綆『。子五﹕褒﹐字伯華﹐號質庵﹔表﹐字奏叔﹐號正庵。季子﹐字斧季﹐陸貽典胥也﹐最知名。尢耽校讎﹐有』海虞毛手校『及』西河汲古後人『﹑』叔鄭後裔『朱記者﹐皆是也。兼精小學﹐何義門輩皆推重之。「﹝餘同《陳傳》《錢志》《顧傳》者﹐不錄。﹞楊紹和《楹書隅錄》影宋精鈔本《五經文字》三卷﹐有毛跋云﹕」吾家當日有印書作﹐聚印匠二十人﹐刷印經籍。一日往觀之﹐先君適至﹐呼曰「吾縮衣節食﹐遑遑然以刊書爲急務。今板逾十萬﹐亦云多矣﹐竊恐祕冊之流傳尙十不及一也。汝曹習而不察﹐亦知印板始於何時乎﹖蓋權輿於李唐而盛於五代也。』後夏日納涼﹐請問其詳。先君曰﹕」古人讀書﹐盡屬手鈔。至唐末﹐益州始有墨板﹐皆術數字學小書﹐而不及經傳。經傳之刻﹐在於後唐。『自後考之﹐後唐長興三年﹐詔用西京石經本﹐雇匠雕印﹐廣頒天下。﹝見《五代會要》第八卷

。﹞宰臣馮道等奏曰﹕請依石經文字刻《九經》印板。又按《國史誌》﹐長興三年﹐詔儒臣田敏校《九經》﹐鏤本於國子監。購得《五經文字》一部﹐系從宋板影寫者﹐比大歷石本注益詳備﹐前有開運丙午九月十一日田敏序。按丙午﹐開運三年也。則田敏之奉詔在後唐長興三年﹐越十六年至石敬塘之世而雕成印本。由此觀之﹐蓋祖五代本矣。石刻舉世有之﹐但剝蝕處杜撰增補﹐殊不足據﹐要必以此本爲正也。虞山毛識。「觀此﹐則之耽於小學﹐可以槪知。而其父子殷殷刻書之心﹐信有至樂﹐宜今日爲藝林佳話也。子晉孫綏萬﹐亦有名﹐最工詩。王應奎《海虞詩苑》云﹕」綏萬﹐字嘉年﹐號破崖﹐汲古主人之孫也。生有異徵﹐前身爲吳閶白椎庵文照禪師﹐事見薛孝穆《重復庵記》。性耽吟詠﹐又好遊覽。所至登臨弔古﹐動成卷帙。著有《破崖居士詩稿》數卷。汲古孫行最盛﹐惟君知名於時。「按晉有孫二十人﹐曾孫二十三人﹐見朱彜尊《曝書亭集》毛晉繼室《嚴孺人墓志銘》。晉子五﹐孺人出者四﹐曰褒﹑曰衮﹑曰表﹐存者也﹐並載墓志。晉又一孫﹐未知何名﹐性嗜茗。鄭徳懋《汲古閣刻板存亡考。四唐人集》下云﹕」相傳毛子晉有一孫﹐性嗜茗飲。購得洞庭山碧羅春茶﹐虞山玉蟹泉水﹐獨患無美薪。因顧《四唐人集》板而嘆曰「以此作薪煮茶﹐其味當倍佳也。』遂按日劈燒之。《四唐人集》內﹐惟《唐英歌詩》一種﹐最爲善本。卽如席氏《百家唐詩》內亦刻﹐而空白多至二三百字﹐令人不可讀。然則汲古此本﹐眞祕寶也。」嗟乎﹗晉孫有綏萬﹐又有此孫﹐豈非大異事哉﹗

○明毛晉汲古閣刻書之三風气二三十年而一變﹐古書亦二三十年而漸稀。曩余不喜毛氏汲古閣所刻書﹐光緒初元﹐京師湖南舊書攤頭插架皆是。余所收得《十三經》﹐一爲白紙初印﹔一爲毛泰紙印﹐全部爲乾嘉間歙縣鄭文﹑鄭徳仁父子以各家所據宋元善本通校。《十七史》亦毛泰紙初印者。余若《津逮祕書》《漢魏百三家》﹑郭茂倩《樂府詩集》《陸放翁全集》《唐人選唐詩八種》《唐詩紀事》《六十家詞》《詞苑英華》《詩詞雜俎》《六十種曲》﹐均陸續得之﹐皆以爲尋常之本。惟《三唐人集》《四唐人集》《五唐人集》《六唐人集》《蘇門六君子集》《元十家集》《元四家詩集》之類﹐向本稀見。余以有各家專集﹐未暇搜全。至錢謙益《列朝詩集》﹐以干隆修《四庫全書》﹐凡錢氏所著及有序書﹐皆在禁毀之列﹐故其書流傳不多﹐而余亦收得兩部。《八唐人集》﹐據鄭徳懋﹑顧湘《汲古閣刻板存亡考》﹐爲山東趙秋谷先生﹝按名執信。﹞以白金二百易去。又引常州臧在東曰「余在山東畢中丞節署中﹐偶遊濟南書肆﹐見新印《八唐人集》﹐字迹完好﹐與初印相去不遠。」是其板乾嘉時猶在山東﹐而傳本絕少﹐殆趙氏得板後無力印行也。又明王象晉之《羣芳譜》﹐在王士禎《漁洋全集》三十六種中。今王書全者﹐京師廠肆插架尙多﹐其板何時歸王﹐則鄭﹑顧考所未及。毛刻書余幸當年隨意獲之﹐又悔當年等夷視之﹐今𨿽備數而未得選購初印之本﹐是亦失之眉睫之事也矣。

○明毛晉汲古閣刻書之四毛氏汲古閣藏書﹐當時欲售之潘稼堂太史耒﹐以議價不果﹐後遂歸季滄葦禦史振宜。黃丕烈《士禮居叢書》中所刻毛《汲古閣珍藏祕本書目》﹐所載價目﹐卽其出售時所錄也。至所刻《十三經注疏》板歸常熟小東門外東倉街席氏﹐《十七史》板歸蘇州掃葉山房﹐《三唐人文集》《六十家詞》板歸常熟小東門興賢橋邵氏﹐《八唐人詩》板歸山東趙秋谷執信﹐《陸放翁全集》板歸常熟張氏﹐《十元人集》板歸無錫華氏﹐《詩詞雜俎》《詞苑英華》板歸揚州商家﹐《說文解字》乾隆時板在蘇州錢景開萃古齋書肆。此鄭徳懋《汲古閣書板存亡考》所載語可徵也。阮葵生《茶余客話》六云「子晉家藏舊本亦夥。或云﹕王駙馬以金錢輦之去﹐其板多在昆明。駙馬者﹐吳三桂婿也。」阮以蘇人言蘇事﹐而考之不眞如此﹐遑論其他。𨿽然﹐毛氏刻書爲江南一代文獻所系﹐是則考古之士所當詳知者矣。

○明毛晉汲古閣刻書之五餘藏初印本汲古閣《十七史》﹐前有毛晉自敍《重鐫﹝十三經﹞﹝十七史﹞緣起》云「毛晉艸莽之臣﹐昧之質﹐何敢從事於經史二大部﹖今斯剞劂告成﹐或有獎我爲功臣者﹐或有罪我爲僭分者﹐因自述重鐫始末﹐藏之家塾﹐示我子孫之能讀我書者。天啟丁卯﹐初入南闈﹐設妄想祈一夢。少選﹐夢登明遠樓﹐中蟠一龍﹐口吐雙珠﹐各隱隱籀文﹐惟頂光中一山字皎皎露出。仰見兩楹﹐分懸紅牌﹐金書《十三經》《十七史》六字。遂寤﹐三場復夢﹐夢無異﹐竊心異之。鎩羽之後﹐此夢時時往來胸中。是年餘居城南市﹐除夕﹐夢歸湖南載徳堂。柱頭亦懸《十三經》《十七史》二牌﹐煥然一新﹐紅光出戶。元旦拜母﹐備告三夢如一之奇﹐母忻然曰﹕」夢神不過教子讀盡經史耳。須亟還湖南舊廬﹐掩關謝客。𨿽窮通有命﹐庶不失爲醇儒。『遂舉歷選吉﹐忽憬然大悟曰﹕太歲戊辰﹐崇禎攺元﹐龍卽辰也﹔珠頂露山﹐卽崇字也。奇驗至此﹐遂誓願自今伊始﹐每歲訂正經史各一部﹐壽之梨棗。及築Ω方興﹐同人聞風而起。議連天下文社﹐列十三人任經部﹐十七人任史部。更有欲益四人﹐並合二十一部者。築捨紛紛﹐卒無定局﹐余惟閉戶自課已耳。且幸天假奇緣﹐身無疾病﹐家無外侮。密邇自娛﹐十三年如一日。迨至庚辰除夕﹐十三部板斬新插架。賴鉅公淵匠﹐不惜玄晏﹐流布寰宇。不意辛巳﹑壬午兩歲災﹐資斧告竭﹐亟棄負郭田三百畝以充之。甲申春仲﹐史亦裒然成帙矣。豈料兵興寇發﹐危如累卵。分貯板籍於湖邊巖畔茆庵艸舍中﹐水火魚鼠﹐十傷二三。呼天號地﹐莫可誰何。猶幸數年以往﹐村居稍寧。扶病引雛﹐收其放失﹐補其遺亡﹐一十七部連牀架屋﹐仍復舊觀。然較之全經﹐其費倍蓰﹐奚止十年之田而不償也。回首丁卯至今三十年﹐卷帙從衡﹐丹黃紛雜﹐夏不知暑﹐冬不知寒﹐晝不知出戶﹐夜不知掩扉。迄今頭顱如雪﹐目睛如霧﹐尙不休者﹐惟懼負吾母讀盡之一言也。而今而後﹐可無憾矣。竊笑棘闈假寐﹐猶夫牧人一夢耳。何崇禎之攺元﹐十三年之安堵﹐十七年之攺步﹐如鏡鏡相照﹐不爽秋毫耶。至如獎我罪我﹐不過夢中說夢﹐余又豈願人人與我同夢耶﹖順治丙申年丙申月丙申日丙申時題於七星橋西之汲古閣中。「按此刻書緣起﹐他處未載。觀當時集事之爲難﹐知亂世藏山之不易。黍油麥秀﹐感慨系之﹐蓋距明亡已十有三年矣。

○明毛晉汲古閣刻書之六毛氏刻書﹐板心題「汲古閣」三字﹐人人知之矣。然間有稱「綠君亭」者﹐吾所藏《二家宮詞》《三家宮詞》《浣花集》三種皆如此。尙有《洛陽伽藍記》﹐載莫友芝《知見傳本書目》。是否爲毛氏書堂﹐抑受板於他氏﹐此亦考毛氏掌故所當知者矣。

○明毛晉汲古閣刻書之七《四庫全書總目》子部雜家類雜編之屬存目﹐《津逮祕書》提要云「此爲毛晉所纂叢書﹐分十五集﹐凡一百三十九種。中《金石錄》《墨池編》﹐有錄無書﹐實一百三十七種。卷首有胡震亨序﹐震亨初刻所藏古笈爲《祕冊匯函》﹐未成而毀於火﹐因以殘版歸晉﹐晉增爲此編。凡版心書名在魚尾下用宋版舊式者﹐皆震亨之舊。書名在魚尾上而下刻『汲古閣』字者﹐皆晉所增也。晉家富藏書﹐又所與遊者多博雅之士﹐故較他家叢書﹐去取頗有條理。而所收近時僞本﹐如《詩傳》《詩說》《歲華紀麗》《郎環記》《雜事祕辛》之類﹐尙有數種。又《經典釋文》割裂周易一卷﹐尢不可解。其《題跋》二十家﹐皆鈔撮於全集之中﹐亦屬無謂。今仍分著於錄﹐而存其總名於此﹐以不沒其輯刊刻之功焉。」按《祕冊匯函》﹐其未經歸並《津逮祕書》以前﹐印本傳布頗稀。吾曾藏有多種﹐《歲華紀麗》《郎環記》實在其內﹐則其所收蕪雜﹐咎不屬子晉一人。且有髙似孫《緯略》一種﹐爲《津逮》所未收﹐而《唐音統簽》﹐板式亦復相合。是否爲《祕冊》舊有﹐事無可考﹐今則收藏家惟知有《津逮祕書》矣。

○明毛晉刻六十家詞以後繼刻者匯刻詞集自毛晉汲古閣刻《六十家詞》始﹐當時擬刻百家。後四十家未刻者﹐其鈔本流傳﹐載彭元瑞《讀書跋》。光緒間桂林王鵬運四印齋補刻未全﹐長沙張祖同續刻﹐板存思賢書局。然皆後人增損﹐非毛鈔四十家之舊也。國初無錫侯氏新刊十家樂府﹕南唐二主﹑﹝中主四首﹐後主三十三首。﹞馮延巳陽春集﹑﹝宋嘉陳世修序﹐序謂「二馮遠圖長策不矜不伐」云云。﹞子野﹑﹝張先。﹞東湖﹑﹝賀鑄。﹞信齋﹑﹝葛剡。﹞竹洲﹑﹝吳儆。﹞虛齋﹑﹝趙以夫﹐有淳己酉芝山老人自序。﹞松雪﹑﹝趙孟ぽ。﹞天錫﹑﹝薩都刺。﹞古山﹐﹝張﹐邯鄲人﹐有至治初元臨川李長翁序。﹞皆在毛氏宋詞六十家之外﹐載王士禎《居易錄》十三。此刻世不多見﹐《匯刻書目》旣未臚載﹐《邵注四庫簡明目》亦未及見。然其詞今皆爲王張二刻所有﹐亦足爲止渴之梅矣。

●卷八○宋以來活字板活字板印書之制﹐吾竊疑始於五代。晉天福銅板本載宋嶽珂《九經三傳沿革例》﹐此銅版殆卽銅活字版之名稱。而孫從添《藏書紀要》云宋刻有銅字刻本﹑活字本﹐分銅字﹑活字爲二。惜嶽氏未及注明﹐不得詳其制也。明陸深《金臺紀聞》云「毗陵人初用鉛字﹐視板印尢巧妙。」此爲今日鉛字活板之濫觴。宋慶曆中﹐畢造膠泥活字板﹐其法用膠泥刻字﹐薄如錢唇﹐每字爲一印﹐火燒令堅。先設一鐵版﹐其上以松脂蠟和紙灰之類冒之。欲印﹐則以一鐵範置鐵版上。乃密布字印﹐滿紙鐵範爲一版﹐持就火煬之。藥稍融﹐則以一平板按其面﹐則字平如砥。若止印三二本﹐未爲簡易。若印數十百千本﹐則極爲神速。詳宋沈括《夢溪筆談》。吾藏《韋蘇州集》十卷﹐卽此板。其書紙薄如細繭﹐墨印若漆光﹐惟字畫時若缺﹐蓋泥字不如銅鉛之堅﹐其形制可想而知也。《天祿琳瑯後編》二有《毛詩》四卷﹐云是「南宋季年本﹐然『家伯維宰降予卿士』之類﹐從古本﹐與後來諸本不同」。又云「宋活字本﹐《唐風》內『自』字橫置可證。模印字用藍色﹐尢稀見。」《繆續記》載範祖禹《帝學》八卷﹐宋活字本﹐末有印書緣起﹐爲嘉定辛巳﹝十四年。﹞季夏望日靑社齊礪書。書中「宋」字﹑「玉音」字擡頭。又云「訪得元本﹐因俾鋟木」。據此﹐則活字印書已盛行於兩宋﹐刻泥刻木﹐精益求精﹐此勢之必然者。元時活字印書𨿽不傳﹐然明嘉靖庚寅﹝九年。﹞山東布政司李﹠lt﹔香非﹠gt﹔﹑顧應祥刻元王楨《農書》三十六卷﹐後有文移一通。內稱梨版刻字畫匠工食銀兩﹐於司庫貯泰山頂廟香錢內動支。﹝王士禎《居易錄》二十九云「吾鄕泰山收碧霞元君祠香稅﹐自明正徳十一年從鎭守太監言始。」﹞《通訣》後載﹐楨「前任宣州旌徳縣尹時﹐方撰《農書》。因字數太多﹐難於刊印﹐故尙己意﹐命匠創活字﹐二年而畢工﹐試用一如刊版。古今此法未有所傳﹐故編錄於此﹐以待後之好事者﹐爲印書省便之法。本爲《農書》而作﹐因附於後」。然則元時活字用木刻﹐卽此可知。但謂古今此法未有所傳﹐則未知兩宋已有此法也。明以來﹐活字板盛行。弘治間﹐錫山華氏蘭雪堂﹑會通館印書尢多﹐爲世珍祕﹐吾別爲之考矣。又有吳郡孫鳳印宋陳思《小字錄》一卷﹐見《瞿目》。建業張氏印《開元天寶遺事》二卷﹐見《黃記》《楊錄》《丁志》。﹝鈔本﹐云﹕前有「建業張氏銅版印行」一條。﹞錫山安國印《顏魯公集》十五卷﹑《補遺》一卷﹐《魏鶴山先生大全集》一百九卷﹐見《張續志》《瞿目》《陸志》《丁志》《繆續記》。﹝云板心有「錫山安氏館」五字。﹞金蘭館印《石湖居士集》三十四卷﹐﹝弘治癸亥﹝十六年﹞印。﹞見《朱目》《瞿目》《丁志》。五雲溪館印《襄陽耆舊集》一卷﹐見《張志》《陸志》。《玉臺新詠》十卷﹐見《袁簿》。蜀府嘉靖辛丑﹝二十年。﹞印蘇轍《欒城集》五十卷﹑《後集》二十四卷﹑《三集》十卷﹐見《繆記》。芝城嘉靖壬子﹝三十一年。﹞藍印《墨子》十五卷﹐見《森志》《黃記》﹔後藏楊以增海源閣﹐見《楊錄》。﹝按明唐藩莊王名芝址﹐弟芝危﹑芝瓦並好古﹐有令譽。此芝城亦疑唐藩兄弟。﹞浙人倪燦萬曆元年印《太平禦覽》一千卷﹐﹝前有黃正色序。﹞見《錢日記》。無名氏印《杜審言集》二卷﹐見《陸志》。﹝云﹕明初活字印本。﹞《曹子建集》十卷﹐見《丁志》。﹝郭云鵬刻曹集跋。﹞《劉漫塘先生文集》二十二卷﹐見《繆記》。﹝云﹕《天祿琳瑯後目》推爲宋版者。﹞《唐太宗皇帝集》二卷﹐《玄宗皇帝集》二卷﹐《李嶠集》三卷﹐《張說之集》八卷﹐《錢考功集》十卷﹐《劉隨州集》十卷﹐《戴叔倫集》二卷﹐《羊士諤集》二卷﹐《二皇甫集》五卷﹐《李嘉集》二卷﹐並見《丁志》。昆山吳大有印《小字錄》不分卷﹐見《黃記》。﹝云「陳思纂次一行後﹐有『昆山後學吳大有較刊』一行。」《瞿目》云「吳郡孫鳳以活字本印行﹐此板後歸昆山吳氏﹐於『陳思纂』次一行添出『昆山後學吳大有校刊』一行﹐書中剜攺之迹顯然。」按﹕瞿說非是。活字印本隨聚隨散﹐安有以板歸人之理﹖此明爲兩人﹐一以活字印行﹐一卽據活字本重刊﹐瞿誤以二本爲一本耳。﹞明人如此類活字印本﹐傳世甚多。至國朝乾隆時﹐《四庫全書》告成﹐以活字印行者﹐《武英殿聚珍版叢書》。﹝《禦制題武英殿聚珍板十韻》有序﹕「校輯《永樂大典》內之散簡零編﹐並搜訪天下遺籍﹐不下萬餘種﹐匯爲《四庫全書》。擇人所罕覯﹐有裨世道人心及足資考鏡者﹐剞劂流傳﹐嘉惠來學。第種類多則付雕非易﹐董武英殿事金簡﹐以活字法爲請。旣不濫費棗梨﹐又不久淹歲月﹐用力省而程功速﹐至簡且捷。考昔沈括《筆談》記宋慶曆中﹐有畢爲活版﹐以膠泥燒成﹐而陸深《金臺紀聞》則云﹕毗陵人初用鉛字﹐視版印尢巧便。斯皆活版之權輿。顧埏泥體粗﹐鉛質軟﹐俱不及鋟木之工致。玆刻單字計二十五萬餘﹐𨿽數百十種之書﹐悉可取給。而校讎之精﹐今更有勝於古所云者。第活字之名不雅馴﹐因以聚珍名之﹐而系以詩﹕」稽古搜四庫﹐於今突五車。開鐫思壽世﹐積版或充閭。張帖唐院集﹐周文梁代余。同爲制活字﹐用以印全書。精越冠體﹐﹝昨歲江南所進之書﹐有《冠子》﹐卽活字版﹐第字體不工﹐且多訛謬耳。﹞富過鄴架儲。機圓省雕氏﹐功倍謝鈔胥。聯腋事堪例﹐埏泥法似疏。毀銅昔悔彼﹐﹝康熙年間編纂《古今圖書集成》﹐刻銅字爲活版。排印蕆功﹐貯之武英殿。歷年旣久﹐銅字或被竊缺少。司事者懼幹咎﹐適值乾隆初年京師錢貴﹐遂請毀銅字供鑄。從之。所得有限﹐而所耗甚多﹐已爲非計。且使銅字尙存﹐則今之印書不更事半功倍乎。深爲惜之。﹞刊木此慚予。旣復羨梨棗﹐還教愼魯魚。成編示來學﹐嘉惠志符初。『乾隆甲午仲夏。「﹝徳輝按﹕姚元之《竹葉亭雜記》四﹕」乾隆三十九年﹐金侍郎簡請廣《四庫全書》中善本﹐因仿宋人活字板式﹐鐫木單字二十五萬餘。髙宗以活字板之名不雅馴﹐賜名曰聚珍板。「﹞自後﹐嘉道以來﹐民間則有吳門汪昌序嘉慶丙寅﹝十一年。﹞印《太平禦覽》一千卷。﹝每捲後間題吳興陳傑﹑沈宸﹑儀徵畢貴生分校等字﹐頗罕見。﹞璜川吳志忠嘉慶辛未﹐﹝十六年。﹞印五代邱光庭《兼明書》五卷﹐元乃賢《河朔訪古記》二卷﹐《洛陽伽藍記》五卷。朱麟書白鹿山房嘉慶壬申﹝十七年。﹞印《中吳紀聞》六卷﹐髙似孫《緯略》十二卷。張金吾愛日精廬嘉慶己卯﹝二十四年。﹞印宋李燾《續資治通鑑長編》五百二十卷。成都龍燮堂萬育嘉慶十四年印《天下郡國利病書》一百二十卷﹐道光三年印《讀史方輿紀要》一百三十卷﹐《形勢紀要》九卷。﹝此二書後均重刻。﹞京師琉璃廠半松居士印《南疆繹史》二十四卷﹐《摭遺》十八卷﹐《┰謚考》八卷﹐《南略》十八卷﹐《北略》二十四卷。畱云居士印《明季稗史》十六種﹐共二十七卷。咸同間﹐則有仁和胡琳瑯祕室印《琳瑯祕室叢書》五集。﹝五集尢罕見。﹞江夏童和豫朝宗書屋印明嚴衍《資治通鑑補》二百九十四卷﹑附《刊誤》二卷﹐宋袁樞《資治通鑑紀事本末》四十二卷﹐明陳邦瞻《宋史紀事本末》二十六卷﹐《元史紀事本末》四卷﹐谷應泰《明史紀事本末》八十卷﹐馬《左傳事緯》十二卷﹑《附錄》八卷﹐《陳思王集》十卷。光緒間﹐則有董金鑑重印《琳瑯祕室叢書》四集。吳門書坊印日本《佚存叢書》全集。光緒戊子姚覲元印《北堂書鈔》七十餘卷﹐功未竟而覲元歿﹐板遂散佚。余見一殘本﹐前有」光緒己丑集福懷儉齋以活字印行「字兩行。凡此皆以木刻活字印書者也。其他書坊射利﹐時亦有之。吾藏活字印僞本蘇過《斜川集》六卷﹐方嶽《秋崖詩集》三十八卷﹐無擺印人姓名。《邵注四庫書目》《秋崖詩集》目爲乾隆本。其書無直闌﹐其字近楷體﹐似是國初時坊本。然此類書隨印隨散﹐爲吾輩所不及見者多矣。

○明錫山華氏活字板明人活字板﹐以錫山華氏爲最有名。活字擺印﹐固不能如刻印之多﹐而流傳至今四五百年﹐虫鼠之傷殘﹐兵燹之銷毀﹐愈久而愈稀。此藏書家所以比之如宋槧名鈔﹐爭相寶尙﹐固不僅以其源出天水舊槧﹐可以奴視元明諸刻也。當時印本有曰蘭雪堂﹐有曰會通館。蘭雪堂爲華堅﹑華鏡﹐會通館爲華燧﹑華煜。蘭雪堂印行者﹐《春秋繁露》十七卷﹐見《瞿目》﹑﹝云末有「正徳丙子季夏錫山蘭雪堂華堅允剛活字銅板印行」一條。﹞《陸續跋》。﹝據云每葉十四行﹐每行十三字﹐版心上有「蘭雪堂」三字﹐下有刻工姓名﹐間有「活字印行」四字。﹞《藝文類聚》一百卷﹐見《瞿目》﹑﹝云目後有圖記云「乙亥冬錫山蘭雪堂華堅允剛活字銅版校正印行」。《森志》有朝鮮國銅版活字本﹐乃據華本重擺印者﹐云每半版十二行﹐行十九字。末有《蘭雪堂重印藝文類聚後序》﹐末記「正徳乙亥冬後學華鏡謹拜序」。﹞《繆記》。﹝云每葉十四行﹐每行十三字。目後有墨圖記云「乙亥冬錫山蘭雪堂華堅允剛活字銅板校正印行」。每捲後有圖記「錫山」二字﹐長記「蘭雪堂華堅活字板印行」十字﹐均陽文。﹞《蔡中郎文集》十卷﹐《外傳》一卷﹐見《孫記》﹑﹝云目錄後有「正徳乙亥春三月錫山蘭雪堂華堅允剛活字銅版印行」二十二字。又一部卽影寫此本。﹞《瞿目》《陸志》。﹝云﹕板心有「蘭雪堂」三字。一部爲覆蘭雪堂本。﹞《元氏長慶集》六十卷﹐見《瞿目》。﹝校宋本。﹞《白氏長慶集》七十卷﹐見《天祿琳瑯》十﹑﹝云各卷末俱有「錫山蘭雪堂華堅活字銅板印」記。﹞《瞿目》。﹝云每半葉十六行﹐行十六字。板心有「蘭雪堂」三字﹐目錄前後有墨圖記云「錫山」﹐又「蘭雪堂華堅活字銅板印」二方。﹞會通館印行者﹐《容齋隨筆》十六卷﹐《續筆》十六卷﹐《三筆》十六卷﹐《四筆》十六卷﹐《五筆》十卷﹐見《錢日記》﹑﹝云明弘治八年錫山華煜序﹐板心有「會通館活字銅板印」八字。﹞《瞿目》。﹝云板心上方有「弘治歲在旃蒙單閼」八字﹐下方有會通館活字印八字。每半葉十八行﹐行十七字﹐有邁自序﹐華燧印書序。﹞《古今合璧事類前集》六十三卷﹐見《範目》。﹝弘治戊午﹝十一年﹞華燧序。標題云「會通館印正古今合璧事類前集」。﹞《文苑英華纂要》八十四卷﹐見《範目》。﹝首行題「會通館印正文苑英華纂要」﹐板心有「歲在旃蒙單閼」六字﹐每半葉十四行——實止七行雙行。吾藏此本﹐分四大捲﹐前三卷《纂要》﹐後一卷《辧證》。﹞《文苑英華辧證》十卷﹐見《孫記》﹑﹝云「會通館印正文苑英華辧證十卷」。﹞《瞿目》。﹝云﹕此本出錫山華氏蘭雪堂﹐以銅字擺印﹐特無印記耳。板心有「歲在柔兆攝提格」及大小字數。﹞《錦繡萬花谷前集》四十卷﹐《後集》四十卷﹐《續集》四十卷﹐見《繆續記》。﹝云嘉靖乙未﹝十四年﹞徽藩崇徳書院重刻會通館本。﹞《諸臣奏議》一百五十卷﹐見《瞿目》。﹝云「錫山華氏會通館本﹐卽依宋本擺印。惟原闕處卽連接之爲謬﹐友人邵良仙據宋本校正。」﹞今皆稀見之本。此外有所謂華呈者﹐印《渭南文集》五十卷﹐見《丁志》。﹝云﹕明弘治壬戌致光祿署丞事錫山華呈汝徳得溧陽本﹐因托活字摹而傳之。﹞又有但稱爲華氏者﹐印桓寬《鹽鐵論》十卷﹐見《瞿目》。﹝云﹕舊鈔本﹐從錫山華氏活字本傳錄。﹞華氏一門好事﹐洵足爲藝苑之美談。然其印行諸書﹐亦實不能無遺議。嘗取前人之說考之﹐如《天祿琳瑯》十《白氏長慶集下》云「明時活板之書﹐出於錫山安國家者﹐流傳最廣。華堅姓名﹐不見郡邑志乘﹐蓋與安國同鄕裏﹐因效其以活版制書。其書於一行之中分列兩行之字﹐全部皆如小注﹐遂致參差不齊。則其法𨿽精﹐而其制尙未盡善也。」此言其板本不善也。《瞿目》校宋本《元氏長慶集》六十卷﹐蒙叟跋﹕「《元集》誤字﹐始於無錫華氏之活板。謬稱『得水村冢宰所藏宋刻本﹐因用活字印行』。董氏不學﹐因之沿誤耳。」﹝嘉靖壬子東吳董氏用宋本翻雕﹐行款同。﹞《丁志》明萬曆庚辰茅一相文霞閣刻《蔡中郎集》十一卷後有記云「《中郎集》余得三本﹕一出無錫華氏﹐爲卷十一﹐得文七十有一首﹐前後錯雜﹐至不可句讀﹔再得陳子器本﹐襲華之舊。最後得兪氏汝成本﹐益文二十有一﹐而損捲爲六。其間亦稍稍補輯遺漏﹐今而後始睹中郎之完冊云。」《黃記再續》鈔校本《蔡中郎集》十卷云「頃得惠松崖閱本﹐系《百三名家》﹐而所校字多非舊鈔﹑活字兩本所有。其《太尉橋公碑》中『臨令賂財贓多罪正』﹐惠校云﹕」案謝承書臨淄令路芝。『余覆檢活字本﹐云』臨淄令賂之贓多罪正『﹐舊鈔云』臨淄令路之贓多罪正『。今就惠校核之﹐是惟舊鈔爲近。蓋』路『本未誤﹐』芝『僅脫』艸『頭。若活字本已訛』路『爲』賂『矣。「《瞿目》鈔校本《蔡中郎文集》十卷﹐有顧氏澗三跋。其一云﹕」活字版似據一行書寫本作底子﹐故』數『訛爲』如『﹐』閒『訛爲』困『之類﹐往往而有。若得宋槧﹐必多是正也。「又《瞿目》﹕《文苑英華辧證》十卷云﹕」出錫山華氏蘭雪堂﹐以銅字擺印。是書字句多所脫遺﹐未爲精善。以其出自宋本﹐存之。「又《張志》﹕宋本趙汝愚《國朝諸臣奏議》一百五十卷跋云﹕」是書除此本外﹐有明會通館活字本﹐謬誤不可枚舉。如卷四十六謝泌《論宰相樞密接見賓客疏》﹐卷六十一傅堯兪《再論朱穎士李允恭疏》﹐此本俱存上半篇。卷一百廿四蘇轍《乞募保甲優等人刺爲禁軍疏》﹐存首二行。呂陶《論保甲二獘疏》﹐存下半篇。卷一百三十三範仲淹《論元昊請和不可許者三﹑大可防者三疏》﹐存首三葉﹐活字本俱刪去﹐猶可曰以其殘闕而去之。最可異者﹐如卷廿六司馬光《論任人賞罰要在至公名體禮數當自抑損疏》』恩𨿽至厚而人不可妒者何也﹖眾人『下此本缺兩頁。活字本於』眾人『下竟直接傅堯兪《上慈聖皇后乞還政疏》﹕「誠贊翊援皇帝於藩邸以繼大統』。卷一百廿四範純仁《乞揀閱保甲疏》『乞並結盤纏赴闕委殿前』下﹐此本缺兩頁。活字本於『殿前』下竟直接王巖叟《乞免第四等第五等保丁冬教及罷畿內保甲第二疏》『釋然放之也』。不思字句之不貫﹐不顧文義之隔絕﹐藉非宋本尙存﹐奚從訂正其誤。」《黃記》宋本《文苑英華纂要》﹕「鈔補甲集中﹐仍闕第二十八葉。會通館活字本卽據缺失之本開雕﹐並削去第二十九葉首行『初賦』二字﹐以當十六卷之首葉。苟非宋本﹐何從知其僞乎。書之不可不藏宋刻如是。」此言其校勘不善也。蓋華氏當日隨得隨印﹐主者旣無安桂坡之精鑑﹐校者亦非嶽荊溪之專門。徒以祕本流傳﹐印行後又多爲人翻刻﹐故世人耳食﹐益重其書耳。

○明華堅之世家《天祿琳瑯》十謂華堅姓名不見郡邑志乘﹐然吾竊疑爲華燧之從子行。按明華渚撰《勾吳華氏本書。華燧傳》﹝《本書》三十三承事傳之一﹞﹕「會通公燧﹐字文輝。少於經史多涉獵﹐中歲好校閱異同﹐輒爲辧證﹐手錄成帙。遇老儒先生﹐卽持以質焉。或廣坐通衢﹐髙誦瑯瑯﹐旁若無人。旣乃範銅板錫字﹐凡奇書難得者﹐悉訂正以行。曰﹕」吾能會而通之矣。『名其讀書堂曰會通館﹐人遂以會通稱。或丈之﹐或君之﹐或伯仲之﹐皆曰會通云。所著有《九經韻覽》《十七史節要》。其事時葺翁稱色養。﹝徳輝按﹕時葺名方﹐字守方﹐以字行。﹞時葺翁嬰足疾﹐常寢臥﹐公爲室寢西。每兄弟侍而退﹐則誦詩讀禮於斯﹐以樂翁志。翁旣卒﹐獨廬於墓﹐著《治喪切問》。祭必率諸子齋於家。修譜﹐考世系論宗法頗詳。家世以本富﹐公以劬書﹐不復經紀爲務﹐家故少落﹐公漠如也。居之西數里﹐有原田積蕪﹐公仿古井田制﹐溝洫之﹐疆界之。會公疾﹐不得就。然其規制可觀﹐人謂公具經濟才以此。公六十杖鄕之年﹐修撰錢福先生壽公序﹐其言曰「予嘗與先生同寢處﹐見其昧爽而興﹐操觚揮翰﹐環列四庫書﹐童子分執﹐有所采掇﹐各簡所執以獻﹐至晚不輟﹐知其學之博而力之勤也如此。又嘗讀其所著仁﹑性命及律呂﹑廟制諸篇﹐皆舒徐典奧﹐究極理致﹐知其見之明而探之深也如此。又嘗讀其所慰伯兄詿誤詩﹐知其天倫之篤而排難之勇也如此。又嘗聞其少力家蠱﹐應公役﹐五十始讀書﹐而句工筆粹﹐成一家言﹐知其志之堅而神之完也如此。』錢先生稱質家言﹐其頌公也﹐其有所試哉﹗公年七十五卒﹐未劇時﹐自爲志與銘﹐葬西壽山。吏部尙書喬公宇表曰﹕」會通子者﹐廬墓以思親﹐近乎孝﹔修族譜以論宗﹐近乎仁﹔補遺稅以周人之急﹐近乎義﹔較刊羣書以廣其傳﹐近乎文﹔自爲墓銘以安死生之說﹐近乎知道﹕兼此數者﹐可謂有道君子也矣。『公又別號梧竹氏﹐會通﹐從同也。「又邵文莊寶《容春堂集》中﹐有《會通君傳》云﹕」會通君﹐姓華氏﹐諱燧﹐字文輝﹐無錫人。少於經史多涉獵﹐中歲好校閱同異﹐輒爲辧證﹐手錄成帙。遇老儒先生﹐卽持以質焉。旣而爲銅字板以繼之﹐曰「吾能會而通矣。』乃名其所曰會通館。人遂以會通稱﹐或丈之﹐或君之﹐或伯仲之﹐皆曰會通云。君有田若干頃﹐稱本富。後以劬書故﹐家少落﹐而君漠如也。三子﹕塤﹑奎﹑壁。」又《無錫縣誌》﹕「華呈﹐字汝徳﹐以貢授大官署丞。善鑑別古奇器法書名畫﹐築尙古齋﹐實諸玩好其中。又多聚書﹐所制活板甚精密。每得祕書﹐不數日而印本出矣。」《志》𨿽無堅名﹐然燧三子皆取土旁爲名﹐則堅必其猶子﹐而煜則兄弟也。跋《藝文類聚》之華鏡﹐以字義推之﹐則必堅之從子也。蓋五行之次﹐火生土﹐土生金。鏡者﹐金旁字也。惟華呈乃從王旁﹐別爲一例。呈刻有宋左圭《百川學海》﹐攺竄宋本舊第﹐爲世所譏。大約華氏所刻書﹐均不必可據。特以傳世日稀﹐又無宋本可以比校﹐故書估藏家展轉推重也。

○明安國之世家安氏亦無錫富人。《常州府誌》云「安國﹐字民泰﹐無錫人。居積諸貨﹐人棄我取﹐贍宗黨﹐惠鄕裏。乃至平海島﹐白茅河﹐皆有力焉。父喪﹐會葬者五千人。嘗以活字銅版印《吳中水利通誌》。」又《無錫縣誌》云「安國﹐字民泰﹐富幾敵國。居膠山﹐因山治圃﹐植叢桂於後岡﹐延袤二里餘﹐因自號桂坡。好古書畫彜鼎﹐購異書。又西林膠山﹐安氏園也。嘉靖中﹐安桂坡穿池廣數百畝﹐中爲二山﹐以擬金﹑焦。至國孫紹芳﹐卽故業大加丹ぬ﹐與天下名士遊賞其中﹐二百年來東南一名區也。」徳輝按﹕國之子如山﹐嘉靖己丑﹝八年。﹞進士﹐知裕州﹐均田得體。士民誦徳﹐祀名宦。歷仕至四川僉憲。孫希範﹐萬曆丙戌﹝十四年。﹞進士﹐官南京吏部司封郎。以忤輔臣王錫爵﹐削籍歸。與光祿顧憲成仿龜山講學故址﹐辟東林書院。闡濂﹑洛﹑關﹑閩之學﹐暇則纂述諸書切身心性命者。卒之明年﹐子廣譽﹑廣居伏闕上疏﹐白其遺忠。特贈光祿寺少卿﹐賜┰典﹐請祀鄕賢。事詳《明史》本傳。明徳之後﹐必有達人﹐於安國見之矣。又按﹕希範曾孫紹傑﹐輯希範年譜。﹝名《安我素先生年譜》。我素﹐希範之別號也。﹞追述先世云「其先黃姓﹐洪武初﹐諱茂者﹐姑蘇縣珠里人。贅於長史安明善氏﹐蒙安姓﹐四傳封戶部員外郎。桂坡公諱安國﹐多遠略﹐禦海寇﹐白茅河﹐皆有力焉。好蓄古圖書﹐鑄﹝A109﹞字銅版﹐印《顏魯公集》﹑徐堅《初學記》等書。重建膠山李忠定公祠﹐蠲田奉祀。邵文莊公寶撰記﹕足迹徧名山﹐交遊徧海內。著遊吟稿﹐載《邑志。行義》。」據紹傑所述先世印書﹐殊不明晰。蓋國所印之書﹐《初學記》爲刻本﹐《顏魯公集》則活字印本﹐非《初學記》亦活字印也。《顏魯公集》又有嘉靖二年安國刻本﹐則在活字印本之後。萬曆中﹐平原令劉思誠刻本卽從之出。半葉十行﹐行二十字。《四庫全書總目》著錄爲安氏刻本﹐提要云「萬曆中眞卿裔孫允祚所刊﹐脫漏舛錯﹐盡失其舊。獨此本爲錫山安國所刻﹐然猶元剛原本也。」﹝元剛﹐畱元剛﹐宋嘉定間守永嘉﹐得宋敏求編十五卷本殘本十二卷﹐失其三卷。乃以所見眞卿文別爲補遺﹐並撰次年譜付之﹐爲後序。後人復卽元剛之本分十五卷。﹞安刻諸書頗爲世重﹐故詳考其世系﹐而並辧其後人之誤記者著於篇。是固談書林掌故者所樂聞也。

○日本朝鮮活字板活字板之制﹐流入外藩最早者﹐莫如朝鮮﹑日本。而尢以日本爲最精。以余考之﹐其盛行已在明初。永樂庚子冬﹐朝鮮國王命造銅字活板﹐又命新鑄造大樣銅字印行《十八史略》。事詳《森志。史略》下。《志》又有天順八年﹐朝鮮國活字印板《爾雅注疏》十一卷﹔又弘治十年﹐朝鮮國活字印板《唐鑑音注》二十四卷﹔嘉靖二十三年甲辰﹐朝鮮宋麟壽活字印《陳簡齋詩注》十五卷。大抵朝鮮活字本﹐始行於明初時。余藏有《國語韋昭注》﹐爲銅活字大字本。後有跋云「我東活字印書之法﹐始自太宗朝癸未﹐以經筵古注《詩》《書》《左傳》爲本﹐命判司平府事李稷等鑄十萬字﹐是爲癸未字。世宗朝庚子﹐命工曹參判李蕆等攺鑄﹐是爲庚子字。甲寅﹐以《孝順事實》《爲善陰騭》等書爲字本﹐命集賢殿直提學金墩等鑄二十餘萬字﹐是爲甲寅字。英宗朝壬辰﹐正宗大王在東宮﹐仰請大朝以甲寅字所印《心經》《萬病回春》二書爲字本﹐鑄十五萬字﹐藏於蕓館﹐是爲壬辰字。正宗朝丁酉﹐命平安道觀察使徐命膺﹐以甲寅字爲本﹐鑄十五萬字儲之內閣。又於壬寅命平安道觀察使徐浩修以本朝人韓構書爲字本﹐鑄八萬餘字﹐亦儲之內閣。壬子﹐命仿中國四庫書聚珍版式﹐取字典字本﹐木刻大小三十二萬餘字﹐名之曰生生字。甲寅﹐命內閣銅字移藏於昌慶宮之舊弘文館﹐稱以鑄字所。丙辰﹐《整理儀軌》將印行﹐命奎章閣直提學李晚秀﹑奎章閣原任直閣尹行恁監董﹐以生生字爲本﹐鑄大字十六萬﹐小字十四萬餘﹐名之曰整理字。分儲七藏﹐藏於鑄字所。後六十二年﹐當寧丁巳﹐鑄字所失火。戊午﹐命奎章閣檢校提學金炳冀﹑奎章閣提學尹定鉉﹑奎章閣提學金炳國主館。鑄整理大字八萬九千二百三字﹐小字三萬九千四百十六字﹐韓構字三萬一千八百二十九字﹐與燼余完字十七萬五千六百九十八字﹐藏於鑄字所。己未﹐命以整理字印《國語》。蓋鑄字成﹐試印一書﹐例也。」按此跋載髙麗活字板始末極詳。固知彼國𨿽僻處東隅﹐其文化之所漸被亦久矣。日本銅活字版書傳世爲古者﹐據《森志》所載﹐有文祿五年丙申﹝當明萬曆二十四年。﹞甫庵道喜印《蒙求補注》三卷﹔慶長四年己亥﹝當明萬曆二十七年。﹞敕印《論語》《孟子》《大學》《中庸》單經本二十六卷﹔慶長五年庚子敕校《貞觀政要》十卷﹔又足利學奉敕印《七經》《孟子》八種﹐黃石公《三略》三卷﹔又十一年丙午﹝當明萬曆三十四年。﹞敕印《武經七書》﹔又十二年丁未﹝當明萬曆三十五年。﹞直江兼續用銅雕活字印六臣《文選注》六十卷﹔元和四年戊午﹝當明萬曆四十六年。﹞那波道圓印《白氏文集》七十一卷﹔承應二年癸巳﹝當順治十年。﹞印朱子《小學書》六卷。據余所見﹐有元初七年辛酉﹝當明天啟元年。﹞敕印《事實類苑》六十三卷。據余所藏﹐有安政二年乙卯﹝當咸豐五年。﹞江都喜多村學訓堂印《太平禦覽》一千卷﹔明治十八年乙酉﹝當光緒十一年。﹞弘教書院印《釋藏》八千五百三十四卷。又皆煌煌巨冊﹐與吾國武英殿聚珍本相頡頏。近則鉛字風行﹐又便於銅鑄﹐石印之法更捷於檢排。機器日新﹐而古法蕩然﹐無所師授矣。

○顏色套印書始於明季盛於淸道咸以後朱墨套印﹐明啟禎間﹐有閔齊﹑閔昭明﹑淩汝亨﹑淩初﹑淩瀛初﹐皆一家父子兄弟刻書最多者也。閔昭明刻《新鐫朱批武經七書》。閔齊刻《東坡易傳》《左傳》《老》《莊》《列》三子﹑《楚辭》《陶靖節》《韋蘇州》《王右丞》《孟浩然》《韓昌黎》《柳宗元》諸家詩集﹐蜀趙崇祚《花間詞》。淩汝亨刻《管子》。淩初﹑瀛初刻《韓非子》《呂氏春秋》《淮南子》。皆墨印朱批﹐字頗流動。其一色藍印者﹐如《黃記》墨子十五卷﹔《陸志》《李文饒集》二十卷﹐別集十卷﹐外集四卷﹔《邵注四庫簡明目》張登云刻《呂氏春秋》二十六卷﹔明萬曆丁亥刻張佳胤《居崍集》二十七卷。此疑初印樣本﹐取便校正﹐非以藍印爲通行本也。他如三色套印﹐則有《古詩歸》十五卷﹐《唐詩歸》三十六卷﹐其間用朱筆者鐘惺﹐用藍筆者譚元春也。四色套印﹐則有萬曆辛巳﹝九年。﹞淩瀛初刻《世說新語》八卷﹐其間用藍筆者劉辰翁﹐用朱筆者王世貞﹐用黃筆者劉應登也。五色套印﹐明人無之。道光甲午涿州盧坤刻《杜工部集》二十五卷﹐其間用紫筆者明王世貞﹐用藍筆者明王愼中﹐用朱筆者王士禎﹐用綠筆者邵長蘅﹐用黃筆者宋犖也。是並墨印而六色矣﹐斑斕彩色﹐娛目怡情﹐能使讀者精神爲之一振。然刻一書而用數書之費﹐非有巨貲大力﹐不克成功。故虞山二馮評點《才調集》﹐其從子武刻之﹐以重圈細圈分別﹐又以三角尖點劃明﹐是亦節省工貲之道。但一經翻刻﹐則易混淆﹐固不如套印之易於區別也。

○唐宋人類書刻本唐宋人類書﹐宋刻罕傳﹐惟恃元明翻刻本相接續。而明刻有善有不善﹐是當分別觀之。《白帖》原書﹐注文本略。﹝《陸志》有北宋刊本三十卷云「題曰﹕《新雕白氏六帖事類添注出經》﹐每葉二十六行﹐每行二十六七字不等﹐小字雙行﹐歐書極精。」徳輝按﹕旣曰新添出經﹐則知白氏原書注文必略。今《白孔六帖》合刻﹐注文無多﹐或是據原本。﹞自以《孔帖》合並﹐﹝宋《孔傳六帖》亦三十卷。《天祿琳瑯後編》五有宋刊本﹐云乾道丙戌刊於泉南郡齋。前有泉守韓仲通序﹐蓋卽韓主刻者﹐二書合並之始。據王應麟《玉海》云孔傳亦有《六帖》﹐今合爲一書﹐則在南宋末年。觀《陸志》有南宋刊殘本《白孔六帖》﹐益足證應麟之語不謬矣。﹞益無足觀。《北堂書鈔》經陳禹謨重刻﹐竄攺舊文﹐任意補綴﹐好古者時恨不見原書。幸朱竹﹑錢遵王所傳易名之《古唐類範》猶在人間﹐孫星衍又得明陶九成鈔本﹐屬嚴鐵橋孝廉可均校勘。僅刻陳本竄攺太甚者﹐凡卷一至卷二十六﹐又卷一百二十二至卷一百六十﹐共五十五卷。蓋《書鈔》首尾諸捲﹐其殘缺爲尢甚也。然孫𨿽屬嚴校勘﹐終其剞劂之資﹐出之廬江胡氏。故每卷末有「督理江西通省鹽法道兼管瑞袁臨等處地方廬江胡稷以影宋本校刊」字一行﹐又有「烏程嚴可均分校」一行。﹝張文襄《書目答問》有校明初寫本《北堂書鈔》五十五卷﹐云「嚴可均校四錄堂本﹐罕見。」徳輝按﹕《張目》以此本屬之嚴氏四錄堂﹐似未知此書爲胡氏校刻﹐嚴只在校人之列也。﹞大約功未及完﹐版亦渙散。光緒己丑﹐歸安姚覲元以活字排印七十餘卷﹐印未竣而姚亦歿。蓋此六十年間﹐兩刻而兩未成矣。今陶鈔原本﹐爲南海孔廣陶所藏﹐孔於光緒戊子付刊。但校者非專門﹐以校語夾雜注中﹐閱之令人目炫﹐是則不過存其書而已。《初學記》卷末之三十卷﹐原捲久佚﹐明刻皆以安國桂坡館刻本爲善。而此卷與他捲缺佚﹐多出臆補。其後晉藩﹑沈藩﹑揚州九洲書屋﹑徐守銘寧壽堂諸本皆從之出﹐未有善本訂正也。獨陳大科刻本自序云「南國妄一男子﹐謬以其意損益之﹐至竄入宋事什二三。」似卽指安刻而言﹐然所刻亦未可信。今陸心源《羣書拾補》以元刻較安刻以下各本﹐詳略異同之處至八卷之多﹐而與陳本亦絕不合。世稱乾隆內刻古香齋袖珍本出自元槧﹐究亦與明本無殊﹐是固此書一重公案也。《藝文類聚》有明正徳乙亥﹝十年。﹞華鏡蘭雪堂活字印本﹐又有萬曆丁亥﹝十五年﹐﹞王世貞序刻本。二本訛脫﹐大致相同。自來考據家多重陸采刻小字本及宗文書堂本﹐以其源出宋槧﹐文句完全﹐詳於大字﹑活字兩本也。《太平禦覽》宋本﹐自明張溥析分五百卷爲二女奩貲﹐其書久成破鏡。至乾嘉時存三百六十卷﹐藏黃丕烈士禮居﹐爲百宋一廛中宋本之冠。後存三百卷﹐歸之陸心源﹠lt﹔百百﹠gt﹔宋樓。陸沒後﹐其子將其書盡售於日本巖崎靜嘉堂﹐中國遂無宋本矣。明人倪燦以活字印五百部﹐同時卽有重刻﹐前皆有萬曆攺元黃正色序。而錯簡誤字﹐疑似頗多﹐然有絕勝嘉慶二十三年鮑崇城刻小字本之處。鮑刻自謂所據爲宋本﹐阮文達元爲作序﹐亦極稱之﹐其言無可徵信。此外有嘉慶十四年張海鵬刻大字本﹐嘉慶十七年汪氏活字印本﹐近日本安政乙卯校宋活字印本﹐皆雲從宋本舊鈔校勘。以校明刻﹐時或不逮。蓋明時兩本𨿽有訛錯﹐究未擅攺。誤書思之一適﹐此邢子才有爲而言也。

○繪圖書籍不始於宋人徐康《前塵夢影錄》云「繡象書籍﹐以宋槧《列女傳》爲最精﹐顧抱衝得而翻刻。上截圖像﹐下截爲傳﹐仿佛武梁造像﹐人物車馬極古拙﹐相傳爲顧虎頭繪。﹝按﹕顧刻無圖﹐阮福仿宋刻有圖。又顧虎頭畫﹐亦阮刻推揣之詞﹐非相傳有此說。徐氏云云﹐殆誤記耳。﹞元槧則未之見。明代最爲工細﹐曾見《人鏡陽秋》及鄭世子載育《樂書》《隋煬艷史》《元人百種曲》首﹑《水滸傳》首本﹑《隋唐演義》首﹐皆有繪畫。國朝則《萬壽盛典》《南巡盛典》首﹐圖像系上官竹莊﹑山水皆石穀子畫。卽《圖書集成》中有圖數十冊﹐悉名手所繪﹐鐫工絕等。自兵劫以來﹐此種珍本均不得見矣。」又云「松江沈綺所刻宋本《梅花喜神譜》﹐頗爲博雅君子所賞鑑。沈氏家本素封﹐有池亭園林之勝。攺七薌嘗居停其處﹐譜中梅花﹐皆其一手所臨﹐印本今尙有之。鮑淥飲刻《知不足齋叢書》﹐亦附刊焉。」吾謂古人以圖﹑書並稱﹐凡有書必有圖。《漢書。藝文志。論語家》有《孔子徒人圖法》二卷﹐蓋孔子弟子畫像。《武梁祠石刻七十二弟子像》﹐大抵皆其遺法。而《兵書略》所載各家兵法﹐均附有圖。《隋書經籍志》禮類有《周官禮圖》十四卷。又注云「梁有《郊祀圖》二卷﹐亡。」又載鄭玄及後漢侍中阮諶等《三禮圖》九卷。論語類有郭璞《爾雅圖》十卷﹐又注云「梁有《爾雅圖贊》二卷﹐郭璞撰﹐亡。」晉陶潛詩云「流觀山海圖」﹐是古書無不繪圖者。顧自有刻板以來﹐惟《繪圖列女傳》尙存孤本。而徐氏所未見者﹐有元大徳本《繪圖列女傳》﹐元板《繪像搜神》前後集﹐﹝毛《祕本書目》著錄﹐吾友姚子梁觀察文棟有其書。明刻《三教搜神大全》七卷頗精﹐卽此書攺名分卷。吾曾仿刻。﹞明仇英繪圖《列女傳》﹐﹝十六卷﹐明汪道昆本﹐劉書增輯。至乾隆時原版猶存﹐售於鮑以文廷博﹐始印行之。﹞明顧鼎臣《狀元圖考》﹐﹝三卷﹐萬曆己酉刻本。咸豐六年漢陽葉氏重刊行。﹞《增編會眞記》﹝《繆續記》云「四卷﹐明顧玄緯輯﹐《校記》一卷﹐《雜錄》四卷。圖繪字書極精隆慶元年眾芳書齋校刻本。」﹞等﹐尙非當時希有之書﹐何以未之盡睹。至元人影宋鈔本《爾雅圖》四卷﹐﹝下卷分前後。﹞有嘉慶六年曾燠仿刻本。金貞二年﹝宋寧宗之嘉定七年。﹞嵩州福昌孫夏氏書籍鋪印行《經史證類大觀本艸》三十一卷﹐﹝宋唐愼微撰。﹞附《本艸衍義》二十卷﹐﹝宋寇宗撰。﹞有元大徳壬寅﹝六年。﹞宗文書院重刊本﹐又有明萬曆丁丑﹝五年。﹞重刊元大徳本。金泰和甲子﹝宋寧宗之嘉泰四年。﹞晦明軒刊《重修政和經史證類備用本艸》三十卷﹐有明成化四年商輅序刻本﹐又有嘉靖癸未﹝二年。﹞重刊成化本。元李ぅ《竹譜詳錄》七卷﹐有鮑廷博《知不足齋叢書》本。繪圖均極精能﹐不下眞本一等。而外此如傳奇雜曲﹐吾所藏者﹐明刻《三國誌演義》﹑﹝二十冊。前有圖二百四十幅﹐余藏本不全﹐《繆續記》有全冊。﹞《玉茗堂四夢》及明吳世美《驚鴻記》﹑單槎仙《蕉帕記》﹑無名人《東窗記》﹑髙奕《四美記》﹑閔刻《西廂記》之類﹐其工致者尢多。又內府刻《避暑山莊圖詠》二卷﹐《補蕭雲從離騷全圖》二卷﹐山水人物﹐妙擅一時。今𨿽傳本日希﹐言藏書者不可不畱心采訪矣。

○輯刻古書不始於王應麟古書散佚﹐復從他書所引搜輯成書﹐世皆以爲自宋末王應麟輯《三家詩》始﹐不知其前卽已有之。宋黃伯思《東觀餘論》中有《跋愼漢公所藏相鶴經後》云「按《隋經籍志》《唐書藝文志》《相鶴經》皆一卷。今完書逸矣﹐特馬總《意林》及李善《文選注》鮑照《舞鶴賦》鈔出大略。今眞靜陳尊師所書卽此也。而流俗誤錄著故相國舒王集中﹐且多舛午。今此本旣精善﹐又筆勢婉雅﹐有昔賢風槪﹐殊可珍也。」據此﹐則輯佚之書﹐當以此經爲鼻祖。今陶九成《說郛》中﹐尙有其書。錢謙益《絳雲樓書目》亦載有鈔本﹐𨿽不知視眞靜書如何﹐要之此風一開﹐於古人有功不淺。乾嘉以來爲是學者﹐如余蕭客之《古經解鉤沈》﹐任大椿《小學鉤沈》﹐孫馮翼《經典集林》﹐張澍《二酉堂叢書》﹐王謨《漢魏遺書鈔》《晉唐地理書鈔》﹐茆泮林《十種古佚書》﹐於經﹑史﹑子三者各有所取重。然以多爲貴﹐則嚴可均《上古三代先秦兩漢魏晉南北六朝先唐古文》﹐黃《漢學堂叢書》﹐馬國翰《玉函山房輯佚書》﹐皆統四部爲巨編。嚴輯𨿽名古文﹐實包經﹑子﹑史在內。其搜采宏博﹐考證精詳﹐較黃馬二書尢爲可據。𨿽斷殘璧﹐不誠書林之巨冊乎。至有專嗜漢鄭氏學者﹐元和惠棟開山於前﹐曲阜孔廣林《通徳遺書》接軫於後﹐而黃復有《髙密遺書》之輯﹐皆不如袁鈞《鄭氏佚書》晚出之詳。余每慨陶九成《說郛》﹑張溥《漢魏百三家》﹐所錄各書不注出處﹐所收全集﹐反多節刪。使孫﹑嚴生當其時﹐必不如此簡略。後有作者﹐當必有所取則矣。

○叢書之刻始於宋人叢書舉四部之書而並括之﹐誠爲便於購求之事。宋人《儒學警悟》《百川學海》二者﹐爲叢書之濫觴。《儒學警悟》宋太學兪鼎孫同上捨兄經編﹐其書分七集﹕一集爲《石林燕語辧》﹐卷一之十﹔﹝葉夢得撰﹐汪應辰辧。﹞二集爲《演繁露》﹐卷十一之十六﹔﹝程大昌撰。﹞三集爲《賴眞子》﹐卷十七之二十一﹔﹝馬永貞撰。﹞四集爲《考古編》﹐卷二十二之三十一﹔﹝程大昌撰。﹞五集爲《捫虱新話。上集》﹐卷三十二之三十五﹔六集爲《捫虱新話。下集》﹐卷三十六之三十九﹔﹝陳善撰。﹞七集爲《螢雪集說》﹐卷四十上之四十下。每捲題《儒學警悟》一集至七集止﹐題與記數皆同。目錄後有嘉泰辛酉正吉十有五日建安兪成元徳父謹跋一則。二卷有題識云「壬戌三月初有七日﹐承議郎前劍州通判兪聞中夢達刊之於家塾。」壬戌爲嘉泰二年﹐《百川學海》前人考定爲咸淳癸酉刻﹐則《儒學警悟》猶在其前。而其通連計捲﹐不各還各書。近世如吳省蘭《藝海珠塵》﹑阮文達元《皇淸經解》﹐皆於每捲大題列本名﹐次行列書名撰人。板心則本名居中﹐在魚尾上﹔書名小字傍列魚尾下。卽《四庫全書》鈔本亦然。然統羣書爲一書﹐翻檢未爲不便。而欲列架分類﹐則有漶散之虞。光緒中﹐長沙王氏刻《皇淸經解續編》﹐多有主一書爲一種﹐如《知不足齋》《守山閣》各叢書之例者。王氏泥阮刻之例﹐不欲別自爲書。因是全書中多有據稿本刊刻﹐而不能單印單行﹐是亦恨事也已。

○似叢書非叢書似總集非總集之書有其書似叢書而非叢書﹐似總集而非總集﹐如北宋刻《江西詩派》﹑南宋陳思《羣賢小集》及《江湖集》之類是也。自後明兪憲之《盛明百家》﹐國朝吳之振之《宋詩鈔》﹐顧嗣立之《元詩選》﹐皆网羅散失﹐一朝文獻﹐賴以得傳。此其例﹐旣非張溥《漢魏百三家》之全詩文可以比擬﹐亦非《全唐詩》《全唐文》之單刻詩文可以類求。欲知一代詩文風气﹐蓋捨此無可問途矣。至於《永樂大典》依韻編收﹐《圖書集成》分類纂錄﹐並皆冊逾萬帙﹐囊括百家﹐斯誠簿錄以來之奇聞﹐道釋兩藏所卻步。宜乎殘膏剩馥﹐沾漑後人﹔斷簡零篇﹐流傳四裔。唐哉皇哉﹗古今修撰之宏﹐未有比於斯二部者。有明﹑聖淸兩朝之文治﹐謂非成祖﹑聖祖有以肇造之歟。﹝《永樂大典》有百餘本在萍鄕文蕓閣學士廷式家。文故後﹐其家人出以求售﹐吾曾見之。皆入聲韻﹐白紙八行朱絲格鈔﹐書面爲黃絹裱紙。蓋文在翰林院竊出者也。《圖書集成》原本初印﹐吾在湘鄕陳篁仙方伯家中見之﹐缺五百餘卷。黃紙印﹐藍絹面﹐其中圖畫最精。其書於同治三年克復南京得之﹐相傳爲粵寇僞王石達開敗後遺棄者。石寇好文﹐行營必以書籍自隨﹐亦雅賊也。﹞

○宋元明官書許士子借讀刻書以便士人之購求﹐藏書以便學徒之借讀﹐二者固交相爲用。宋﹑明國子監及各州軍﹑郡學﹐皆有官書以供眾讀。今其事略可考見者﹐《天祿琳瑯》一宋版《春秋公羊經傳解詁》十二卷﹐書中每間數紙﹐輒有眞書木印﹐曰「鄂州州學官書」﹐曰「鄂泮官書帶去準盜」。考王應麟《玉海》﹕「咸平四年六月﹐詔郡縣有學校聚徒講誦之所﹐賜《九經》書一部。大觀二年六月﹐州學藏書閣賜名稽古。」則州郡學置官書﹐自宋初已然。李心傳《朝野雜記》載﹕「王瞻叔爲學官﹐嘗請摹印諸經疏及《經典釋文》﹐貯郡縣以贍學。或省系錢各市一本﹐置之於學。」是南渡後猶重其事。且有準盜之條﹐官守爲綦嚴矣。《天祿琳瑯》三宋版《六臣注文選》中﹐有宋寶慶寶應州印及官書不許借出木記。按《文獻通考。輿地考》載宋理宗寶慶間﹐以逆全之亂﹐降淮陰郡爲淮安軍﹐又以寶應縣爲寶應州。是寶應州之名自理宗時始建﹐故官印於州名之上冠以紀年。自後﹐元明以來﹐其制未攺。《陸志》《陸跋》北宋刻大字本《資治通鑑》卷中有「靜江路學系籍官書」朱文長印﹐第六卷

前有朱文木記曰「關借官書﹐常加愛護﹐亦士大夫百行之一也。仍令司書明白登簿﹐一月一點﹐毋致久假。或損壞去失﹐依理追償。收匿者聞公議罰。」《天祿琳瑯後編》二宋版《大易粹言》冊末﹐紙背印記云「國子監崇文閣官書﹐借讀者必須愛護。損壞闕污﹐典掌者不許收受。」《天祿琳瑯後編》三宋版陸徳明《經典釋文》三十卷﹐云「每冊有蒙古篆官印及紙背國子監崇文閣印記﹐與《大易粹言》同。」考皇慶二年六月建崇文閣於國子監﹐見《元史。仁宗本紀》。此蓋當時舊藏﹐亦卽《天祿琳瑯後編》所著錄之物也。﹝所載印文﹐「官書」誤作「書籍」。﹞《張志》宋刻《經典釋文》殘本﹐《黃賦注》淳熙臺州公使庫本《顏氏家訓》《錢記》宋版《黃氏補千家注紀年杜工部詩史》﹐均有此印記。但以「闕污」爲「闕失」﹐此因印文篆字不明晰之故。然《顏氏家訓》今見《繆續記》﹐正作「闕失」﹐則《天祿琳瑯》誤矣。《陸集》宋本《王狀元集諸家注分類東坡先生詩集》二十五卷﹑《紀年錄》一卷﹐卷中有「慶元路提學副使邵曬理書籍關防」。據王圻《續文獻通考》﹐提學副使有收掌書籍之責﹐可見元時護惜官書之具於功令也。《黃書錄》宋本《孟浩然集》﹕「卷中有『翰林國史院官書』楷書朱記一。瞿木夫云此是元時印﹐余所見宋刻唐人文集多有此印。」明時官書見於諸家記載者﹐《錢日記》云「黃蕘圃齋中見宋刻《舊唐書》不全本﹐卷首朱印『紹興府鎭越堂官書』八字。」《黃書錄》《瞿目》載亦同。宋陳亮編《歐陽先生文粹》五卷﹐卷中多正書木印云「安撫提刑汪郎中置到紹興府學官書﹐許生員關看﹐不許帶出學門。」顧自宋元明累朝嘉惠士林﹐而制度未爲完備。我朝乾隆時﹐《四庫》書成﹐於江浙間建文瀾﹑文匯﹑文崇三閣。諭令士子願讀中祕書者﹐就閣中傳鈔。乎千載一時﹐爲漢唐所未有﹐何論宋元以下也。

○宋元明印書用公牘紙背及各項舊紙宋時印書﹐多用故紙反背印之﹐而公牘尢多。《黃賦注》《黃書錄》﹕《北山集》四十卷﹐程俱致道撰﹐用故紙刷印。錢少詹有跋云「驗其紙背皆乾道六年官司簿帳﹐其印記文可辧者﹐曰湖州司理院新朱記﹐曰湖州戶部瞻軍酒庫記﹐曰湖州監在城酒務朱記﹐曰湖州司獄朱記﹐曰烏程縣印﹐曰歸安縣印﹐曰湖州都商稅務朱記﹐意此集板刻於吳興宮廨也。」又聊城楊氏海源閣仿宋刻《花間集》十卷﹐王鵬運跋云「系用淳熙十一﹑十二等年冊子紙印行﹐其紙背官銜略可辧識者﹐曰儒林郎觀察支使措置酒務施﹐成忠郎監在城酒務賈﹐成�郎本州指使差監拜斛場吳﹐江夏縣丞兼拜斛場溫﹐��郎本州指使差監大江渡潘﹐進�尉差監豬羊櫃董﹐進義副尉本州指使監公使庫範﹐鄂州司戶參軍戴﹐成義郎添差本州排岸差監本津關發收稅劉﹐信義郎本州準備差使監公使庫朱﹐除江夏縣丞﹑鄂州司戶參軍二官﹐餘皆添差官。此書其刻於鄂州乎﹖」《黃記》宋本《蘆川詞》二卷云「宋板書紙背多字迹﹐蓋宋時廢紙亦貴也。此冊宋刻固不待言﹐而紙背皆宋時冊籍﹐朱墨之字﹐古拙可愛﹐並間有殘印記文。惜已裝成﹐莫可辧認。附著之以待藏是書者畱意焉。」又宋本《北山小集》四十卷云「書友胡益謙持《北山小集》示余﹐欲一決其宋本與否。余開卷指示紙背曰﹕」此書宋刻宋印。子不知宋本﹐獨不見其紙爲宋時冊子乎﹖『胡深謂余爲不欺。「《瞿目》宋刊本《洪氏集驗方》五卷云﹕」其書以淳熙七﹑八兩年官冊紙背所印﹐中鈐官印﹐惜不可識。「《莫錄》宋紹興本《集古文韻》五卷云﹕」紙背大半是開禧元年黃州諸官致黃州教授書狀。紙背狀中首尾結銜﹕一曰朝散郎權知黃州軍州事王可大﹐一曰秉義郎新添差黃州兵馬監押趙善覬﹐一曰訓武郎黃州兵馬都監兼在城巡檢徐靄﹐一曰迪功郎黃岡縣尉巡捉私茶鹽礬銅錢私鑄鐵錢兼催綱陸工程﹐一曰朝奉郎行戶部員外郎吳獵﹐一曰武略郎添差淮南西路將領張�﹐一曰學諭章準﹐一曰學生教諭李起北﹐一曰學生直學徐灝﹐一曰升大﹐失其官及姓﹐凡十人。其本官結銜則云』從事郎黃州州學教授呂吾衍『。「足見爾時交際儀式。《瞿目》呂祖謙《皇朝文鑑》一百五十卷云﹕」紙面俱鈐紙鋪朱記。卷二十五至二十七紙背有字﹐審是星命家言。其中有寶慶二年云云﹐的是宋槧宋印也。「《陸續志》影宋鈔本《方言》十三卷﹐後有無名氏跋曰﹕」余舊藏子云《方言》正是此本﹐而楮墨尢精好﹐紙背是南宋樞府諸公交承啟﹐翰墨燦然。於今思之﹐更有東京夢華之感。辛丑五月三日書。「《丁志》唐馮贄《云仙散錄》一卷云﹕」宋開禧元礻┆臨江郭應祥刻﹐鏤板寬大﹐字畫端秀﹐且用嘉泰及開禧等年官印冊紙所印。歷六百數十年﹐古香襲人。有徐渭仁跋。「又宋巾箱本《歐陽先生文粹》五卷﹐綿紙﹐背有宋時公牘並鈐宋印。然余謂不獨宋印如此也﹐元明印書亦然。《陸志》北宋刊本《爾雅疏》﹕」其紙乃元致和﹑至順中公牘﹐有蒙古文官印。蓋金入汴京﹐盡輦國子監祕書監書版而北﹐事載《北盟會編》及《靖康要錄》。至順上距靖康甫二百年﹐其版尙存﹐故有元時印本耳。「又《陸跋》宋刻本《歐公本末》四卷﹐呂祖謙編﹐嘉定中嚴陵詹義民刻版﹐紙背乃延四年官冊﹐蓋元初印本。《陸志》北宋蜀刻大字本《漢書》殘本八卷﹐紙背皆元時公牘。《張志》元刊本《隋書》八十五卷﹐紙背系洪武初年行移文冊。《黃記》元刊本《幽蘭居士東京夢華錄》十卷云﹕」印本當在明初。蓋就其紙背文字驗之﹐有本班助教廖崇志﹐堂西二班學正翁深﹑學正江士魯考訖﹐魏克讓考訖﹐正誼堂﹑誠心堂西二班民生黃刷捲遠差易中等論語大誥云云。𨿽文字不可卒讀﹐而所云皆國子監中事﹐知廢紙爲監中冊籍也。「又明刻本《僑吳集》十二卷云﹕」乃弘治中張習重刊本﹐字迹古雅。與所藏張來儀﹑徐北郭諸集悉同。惟紙背皆明人箋翰簡帖﹐𨿽非素紙印本﹐然古气斑斕﹐亦自可觀。宋元舊本往往如是﹐又何傷也。「《丁志》明翻宋本《李端詩集》三卷﹐云用弘治元年至四年蘇州府官冊紙背所印。《繆續記》宋刊元修明印本《國語》二十一卷﹐以成化二十餘年冊紙印行。元西湖書院本《國朝文類》七十卷﹐明中葉冊籍紙印。觀此數則﹐知古時紙料之堅﹐故可一用再用。而古人愛惜物力之意﹐亦可於此見之矣。

○明以來刻本之希見藏書家貴宋元本﹐於近刻則奴僕之﹐此大惑也。如明人胡維新《兩京遺編》《四庫書目提要。存目》謂其不應收劉劭《人物志》﹑劉勰《文心雕龍》﹐以其非兩京書﹐詆其去取絕無義例。其實此類書在明時刻本中﹐其精校勝於吳《古今逸史》及商維《稗海》等書。程榮《漢魏叢書》以外﹐無與之並軫者也。是書傳本絕少﹐孫星衍《祠堂書目》影寫數種﹐等於舊刻名鈔。顧元慶《文房小說》四十家﹐黃丕烈士禮居僅有《開元天寶遺事》一種﹐《梅妃傳》一種﹐云《太眞外傳》別一鈔本﹐《髙力士傳》竟無其書。以不得盡有顧刻四十種爲恨。﹝吾藏全冊﹐爲明金孝章俊明舊藏﹐題簽爲金手書眞迹。﹞然此猶明刻也﹐至同時人刻書亦有不得見者。如毛氏汲古閣刻始一終亥北宋本《說文解字》三十卷﹐爲顧亭林所未見﹐故其著《日知錄》云「說文原本次第不可見﹐今以四聲刻者﹐徐鉉所定。」﹝按此指《說文篆韻譜》。﹞是亭林不知有毛本也。﹝馮己蒼手鈔《汗簡》﹐跋引及始一終亥之《說文》﹐不知爲毛刻耶﹐抑別一舊刻本也。﹞康熙六年﹐陳上年屬張召刻明本《廣韻》。發端於李天生﹑顧亭林二人﹐故前校勘人姓名四行﹐爲陳上年﹑張召﹑顧炎武﹑李因篤。乃江藩《漢學師承記。閻若璩傳》述顧千里廣圻語﹐以若璩爲亭林門人。云顧刻《廣韻》﹐前列校勘門人有若璩名。不知《廣韻》爲陳刻﹐非顧刻﹐且若璩並未與聞。是江﹑顧均不見陳刻《廣韻》也。﹝顧﹑閻之學出於朱子﹐江藩抑於《記》之卷末﹐故造此言﹐托之千里﹐以誣若璩背棄師門﹐如《宋學源淵記》詆羅有髙負气幹訟之類。亦以陳刻《廣韻》流傳頗稀﹐故敢爲此不實之詞﹐厚誣賢哲。﹞康熙甲申﹐張士俊澤存堂刻《玉篇》《廣韻》﹐此爲考據經學者必備之書﹐而亦非十分希見之本。陳澧《東塾讀書記》云「《玉篇》《廣韻》有張士俊本﹐未見。鄧顯鶴重刻本絕佳。」東塾負一時重名﹐而不求板本﹐毋乃良工示人以璞﹐非所宜也。尢可異者﹐汪中自刻《述學》大字本﹐書面題「問禮堂藏板」﹐而其子喜孫刻《遺書》小字本﹐絕不道及。卽《學行記》詳記《述學》刻本﹐亦不知有家刻。阮文達元《車制圖考》二卷﹐乾隆五十七年文達自刻單行﹐後並入《﹛研手﹜經室集》﹐只一卷。公弟亨《瀛洲筆談》載文達各書﹐初不知有此單刻。此皆一家論述﹐至子不知其父﹐弟不知其兄﹐何有於宋元﹐何有於未刊行之孤本﹗憶戊子偕計過山東﹐於羊流店逆旅中﹐見壁間懸有七言楹帖云「購求天下單行本﹐飽讀人間未見書。」不知何人聯句﹐又不知何以爲無名子書之旅館壁間。然此二語﹐談何容易。吾嘗戲作三恨詩﹕恨不讀《永樂大典》﹑恨不讀惇煌石室藏書﹑恨不讀《道藏》。三者﹐《永樂大典》曾見入聲百餘冊﹐首尾割裂﹐不能成一完書﹔惇煌石室藏書﹐上虞羅叔蘊振玉﹑吳縣王臣同年仁俊﹐有影摹本數種行世﹐惜不得其全﹔《道藏》則關中之華陰廟﹑吳中之玄妙觀﹐數經兵燹﹐無片紙之存。往年吾輯《淮南萬畢術》見《道藏目》有《淮南服玉法》﹐又有《三十六水法》。亟欲鈔刻﹐無從訪求。猶幸於舊書攤頭獲殘本數種﹐中有宋彭耜《道徳經集注》﹐搜輯先少保石林公《老子解》一書﹐差爲幸快之事。世安得有未見書爲吾飽讀哉。

●卷九○內府刊欽定諸書足本禮親王《嘯亭雜錄。續錄》﹐載有本朝欽定各書一則﹐謹錄於右云「列聖萬幾之暇﹐乙覽經史﹐爰命儒臣﹐選擇簡編﹐親爲裁定﹐頒行儒宮﹐以爲士子仿模規範﹐實爲萬世之巨觀也。今臚列其目於右﹕經部。《易經通注》四卷。﹝徳輝謹按﹐《四庫總目》九卷云﹕順治十三年大學士傅以漸﹑左庶子曹本榮奉敕撰。﹞《日講易經解義》十八卷。﹝謹按﹐《四庫》同﹐云﹕康熙二十二年聖祖仁皇帝禦定。﹞《禦纂周易折中》二十二卷。﹝謹按﹐《四庫》同﹐云﹕康熙五十四年聖祖仁皇帝禦纂﹐詔大學士李光地編。﹞《禦纂周易述義》十卷。﹝謹按﹐《四庫》同﹐云﹕乾隆二十年奉敕撰。﹞《日講書經解義》十三卷﹐﹝謹按﹐《四庫》同﹐云﹕康熙十九年聖祖仁皇帝禦定﹐大學士庫勒納等奉詔編。﹞《欽定書經傳說匯纂》二十四卷。﹝謹按﹐《四庫》同﹐云﹕康熙末聖祖仁皇帝敕撰﹐雍正八年告成﹐世宗憲皇帝禦制序文刊行。﹞《欽定詩經傳說匯纂》二十卷。﹝謹按﹐《四庫》有序二卷﹐云﹕康熙末聖祖仁皇帝禦定﹐刻成於雍正五年﹐世宗憲皇帝制序頒行。﹞《禦纂詩義折中》二十卷。﹝謹按﹐《四庫》同﹐云﹕乾隆二十年皇上禦纂。﹞《欽定周官義疏》四十八卷。﹝謹按﹐《四庫》同﹐云﹕乾隆十三年禦定。﹞《欽定儀禮義疏》四十八卷。﹝謹按﹐《四庫》同﹐云﹕乾隆十三年禦定。﹞《欽定禮記義疏》八十二卷。﹝謹按﹐《四庫》同﹐云﹕乾隆十三年禦定。﹞《日講禮記解義》二十卷。﹝謹按﹐《四庫》六十四卷﹐云﹕爲聖祖仁皇帝經筵所講﹐皆經禦定而未及編次成帙。皇上禦極之初﹐乃命取翻書房舊稿校刊頒行。﹞《日講春秋講義》六十四卷。﹝謹按﹐《四庫》同﹐云﹕是書爲聖祖仁皇帝經筵舊稿﹐世宗憲皇帝復加考論﹐乃編次成帙。﹞《欽定春秋傳說匯纂》三十八卷。﹝謹按﹐《四庫》同﹐云﹕康熙三十八年奉敕撰。﹞《禦纂春秋直解》十六卷。﹝謹按﹐《四庫》十五卷﹐云﹕乾隆二十三年奉敕撰。﹞《禦注孝經》一卷。﹝謹按﹐《四庫》同﹐云﹕順治十三年世祖章皇帝禦撰。﹞《禦纂孝經集注》一卷。﹝謹按﹐《四庫》同﹐云﹕雍正五年世宗憲皇帝禦定。﹞《日講四書解義》二十六卷。﹝謹按﹐《四庫》同﹐云﹕康熙十六年聖祖仁皇帝禦定。﹞《禦纂律呂正義》五卷。﹝謹按﹐《四庫》同﹐云﹕康熙五十二年聖祖仁皇帝禦定。﹞《禦纂律呂正義後編》一百二十卷。﹝謹按﹐《四庫》同﹐云﹕乾隆十一年奉敕撰。﹞《禦定康熙字典》四十二卷。﹝謹按﹐《四庫》同﹐云﹕康熙五十五年聖祖仁皇帝禦定。﹞《欽定西域同文志》二十四卷。﹝謹按﹐《四庫》同﹐云﹕乾隆二十八年奉敕撰。﹞《禦定音韻闡微》十八卷。﹝謹按﹐《四庫》同﹐云﹕康熙五十四年奉敕撰﹐雍正四年告成﹐世宗憲皇帝禦制序文刊刻頒行。﹞《欽定同文韻統》六卷。﹝謹按﹐《四庫》同﹐云﹕乾隆十五年奉敕撰。﹞《欽定叶韻匯輯》五十八卷。﹝謹按﹐《四庫》同﹐云﹕乾隆十五年奉敕撰。﹞《欽定音韻述微》一百六卷。﹝謹按﹐《四庫》三十卷﹐云﹕乾隆三十八年奉敕撰。﹞史部。《欽定明史》三百六十卷。﹝謹按﹐《四庫》三百三十六卷﹐云﹕大學士張廷玉奉敕撰﹐乾隆四年書成。﹞《禦批通鑑輯覽》一百二十卷。﹝謹按﹐《四庫》一百十六卷﹐附《明唐桂二王本末》三卷。云﹕乾隆三十二年奉敕撰。﹞《禦定通鑑綱目三編》四十卷。﹝謹按﹐《四庫》同﹐云﹕乾隆四十年奉敕撰。﹞《開國方略》三十二卷。﹝謹按﹐《四庫》同﹐云﹕乾隆三十八年奉敕撰。﹞《禦定三逆方略》。﹝謹按﹐《四庫》六十卷﹐云﹕康熙二十一年大學士勒徳洪等奉敕撰。﹞《親徵平定朔漠方略》四十八卷。﹝謹按﹐《四庫》同﹐云﹕康熙四十七年大學士溫達等撰進。﹞《平定金川方略》三十二卷。﹝謹按﹐《四庫》同﹐云﹕乾隆十三年大學士來保等恭撰。﹞《平定準噶爾方略前編》五十四卷﹐《正編》八十五卷﹐《續編》三十三卷。﹝謹按﹐《四庫》同﹐云﹕乾隆三十七年大學士傅恆等恭撰。﹞《平定兩金川方略》一百五十二卷。﹝謹按﹐《四庫》同﹐云﹕乾隆四十六年大學士阿桂等恭撰。﹞《臨淸紀略》十六卷。﹝謹按﹐《四庫》同﹐云﹕乾隆四十二年奉敕撰。﹞《蘭州紀略》。﹝謹按﹐《四庫》二十卷﹐云﹕乾隆四十六年奉敕撰。﹞《石峯堡紀略》。﹝謹按﹐《四庫》二十卷﹐云﹕乾隆四十九年奉敕撰。﹞《臺灣紀略》。﹝謹按﹐《四庫》七十卷﹐云﹕乾隆五十三年奉敕撰。﹞《平定廓爾喀紀略》。《平苗紀略》。《平定三省教匪紀略》。《辛酉工賑紀略》。《太祖髙皇帝聖訓》四卷。﹝謹按﹐《四庫》同﹐云﹕康熙二十五年聖祖仁皇帝恭編﹐乾隆四年我皇上敬制序文﹐宣付剞劂。﹞《太宗文皇帝聖訓》六卷。﹝謹按﹐《四庫》同﹐云﹕順治末﹐世祖章皇帝編次未竟﹐康熙二十六年聖祖仁皇帝續成﹐乾隆四年皇上禦制序文刊布。﹞《世祖章皇帝聖訓》六卷。﹝謹按﹐《四庫》同﹐云﹕康熙二十六年聖祖仁皇帝恭編﹐乾隆四年皇上禦制序文刊布。﹞《聖祖仁皇帝聖訓》六十卷。﹝謹按﹐《四庫》同﹐云﹕雍正九年世宗憲皇帝恭編﹐乾隆六年皇上禦制序文刊布。﹞《世宗憲皇帝聖訓》三十六卷﹐﹝謹按﹐《四庫》同﹐云﹕乾隆五年皇上恭編﹐禦制序文刊布。﹞《髙宗純皇帝聖訓》三百卷。《上諭內閣》一百五十九卷。﹝謹按﹐《四庫》同﹐云﹕雍正七年世宗憲皇帝命和碩莊親王允祿繕錄刊布﹐以雍正九年告成。皇上卽祚﹐復命和碩和親王弘晝編次﹐雍正八年至十三年上諭校正續刻﹐補爲全書﹐以干隆六年告成。﹞《朱批諭旨》三百六十卷。﹝謹按﹐《四庫》同﹐云﹕雍正十年奉敕撰﹐乾隆三年告成。﹞《欽定明臣奏議》二十卷。﹝謹按﹐《四庫》同﹐云﹕乾隆四十六年奉敕編。﹞《欽定宗室王公功績表傳》十二卷。﹝謹按﹐《四庫》同﹐云﹕乾隆四十六年奉敕撰。﹞《欽定蒙古回部王公表傳》六十卷。﹝謹按﹐《四庫》只《蒙古王公功績表傳》十二卷﹐云﹕乾隆四十四年奉敕撰。﹞《欽定八旗滿洲氏族通譜》八十卷。﹝謹按﹐《四庫》同﹐云﹕乾隆九年奉敕撰。﹞《欽定勝朝殉節諸臣錄》十二卷。﹝謹按﹐《四庫》同﹐云﹕乾隆四十一年奉敕撰。﹞《禦定月令輯要》二十四卷。﹝謹按﹐《四庫》有《圖說》一卷﹐云﹕康熙五十四年聖祖仁皇帝禦定。﹞《大淸一統志》五百卷。﹝謹按﹐《四庫》同﹐云﹕乾隆二十九年奉敕撰。﹞《欽定熱河志》八十卷。﹝謹按﹐《四庫》同﹐云﹕乾隆四十六年奉敕撰。﹞《欽定日下舊聞考》一百三十卷。﹝謹按﹐《四庫》一百二十卷﹐云﹕乾隆三十九年奉敕撰。﹞《欽定滿洲源流考》二十卷。﹝謹按﹐《四庫》同﹐云﹕乾隆四十三年奉敕撰。﹞《欽定皇輿西域圖志》五十二卷。﹝謹按﹐《四庫》同﹐云﹕乾隆二十一年奉敕撰﹐乾隆二十七年創成初稿﹐嗣以版章日辟﹐規制益詳﹐復增定爲今本。﹞《皇淸職貢圖》九卷。﹝謹按﹐《四庫》同﹐云﹕乾隆十六年奉敕撰。﹞《欽定盛京通誌》一百卷。﹝謹按﹐《四庫》一百二十卷﹐云﹕乾隆四十四年奉敕撰。﹞《詞林典故》八卷。﹝謹按﹐《四庫》同﹐云﹕乾隆九年命掌院學士鄂爾泰﹑張廷玉等纂輯是書﹐乾隆十二年告成﹐禦纂序文刊行。﹞《續詞林典故》�捲。﹝謹按﹐嘉慶十年敕撰《皇朝詞林典故》六十四卷﹐蓋卽此書﹐不名續也。﹞《欽定歷代職官表》��捲。﹝謹按﹐《四庫》六十三卷﹐云﹕乾隆四十五年奉敕撰。﹞《欽定大淸會典》一百卷。﹝謹按﹐《四庫》同﹐云﹕乾隆二十九年奉敕撰。﹞《新定大淸會典》��捲。﹝謹按﹐此當是嘉慶戊寅新修之本﹐止八十卷。﹞《大淸會典則例》一百八十卷。﹝謹按﹐《四庫》同﹐云﹕乾隆二十九年奉敕撰。﹞《新定大淸會典則例》一百八十卷。《欽定續文獻通考》二百五十二卷。﹝謹按﹐《四庫》同﹐云﹕乾隆十二年奉敕撰。﹞《欽定皇朝文獻通考》二百六十二卷。﹝謹按﹐《四庫》二百六十六卷﹐云﹕乾隆十二年奉敕撰。﹞《欽定續通誌》一百四十四卷。《欽定皇朝通誌》一百卷。﹝謹按﹐《四庫》二百卷﹐云﹕乾隆三十二年奉敕撰。﹞《欽定皇朝通典》二百卷。﹝謹按﹐《四庫》一百卷﹐云﹕乾隆三十二年奉敕撰。﹞《幸魯盛典》四十卷。﹝謹按﹐《四庫》同﹐云﹕康熙二十七年﹐衍聖公孔毓圻等撰進。﹞《萬壽聖典》一百二十卷。﹝謹按﹐《四庫》同﹐云﹕康熙五十二年﹐聖祖仁皇帝六旬萬壽﹐內直諸臣所纂錄也。﹞《欽定大淸通禮》四十卷。﹝謹按﹐《四庫》五十卷﹐云﹕乾隆元年奉敕撰﹐越二十一年告成。﹞《南巡盛典》一百二十卷。﹝謹按﹐《四庫》同﹐云﹕乾隆三十五年﹐大學士管兩江總督髙晉等恭撰進。﹞《皇朝禮器圖式》二十八卷。﹝謹按﹐《四庫》同﹐云﹕乾隆二十四年奉敕撰﹐乾隆三十一年又命廷臣重加校補﹐勒爲此編。﹞《國朝宮史》三十六卷。﹝謹按﹐《四庫》同﹐云﹕乾隆七年奉敕撰﹐乾隆二十四年復命增修﹐越兩載而告成。﹞《續國朝宮史》��捲。《欽定滿洲祭神祭天典禮》六卷。﹝謹按﹐《四庫》同﹐云﹕乾隆十二年奉敕撰。﹞《八旗通誌初集》二百五十卷。﹝謹按﹐《四庫》同﹐云﹕雍正五年世宗憲皇帝敕撰﹐乾隆四年告成﹐禦制序文頒行。﹞《八旗通誌二集》���捲。﹝謹按﹐浙江《文瀾閣書目》載此書三百四十二卷﹐卷首十二卷﹐目錄二卷。集中檔案至乾隆六十年止﹐稱髙宗爲皇上。蓋嘉慶初元敕修﹐進禦於太上皇者。﹞《大淸律例》四十七卷。﹝謹按﹐《四庫》同﹐云﹕乾隆五年奉敕撰﹐禦制序文頒行。﹞《欽定天祿琳瑯》十卷。﹝謹按﹐《四庫》同﹐云﹕乾隆四十年奉敕撰。﹞《禦制評鑑闡要》二十卷。﹝謹按﹐《四庫》十二卷﹐云﹕乾隆三十六年﹐大學士劉統勛等編次恭進。﹞子部。《禦撰資政要覽》三卷﹑《後序》一卷。﹝謹按﹐《四庫》同﹐云﹕順治十二年世祖章皇帝禦撰。﹞《聖諭廣訓》一卷。﹝謹按﹐《四庫》同﹐云﹕聖諭十六條﹐聖祖仁皇帝所頒﹔廣訓一萬餘言﹐世宗憲皇帝推繹。﹞《庭訓格言》一卷。﹝謹按﹐《四庫》同﹐云﹕雍正八年﹐世宗憲皇帝追述聖祖仁皇帝天語﹐親錄成編。﹞《禦制人臣儆心錄》一卷。﹝謹按﹐《四庫》入史部﹐云﹕順治十二年世祖章皇帝禦撰。﹞《禦制日知薈要》一卷。﹝謹按﹐《四庫》四卷﹐云﹕乾隆元年皇上禦制。﹞《禦定孝經衍義》一百卷。﹝謹按﹐《四庫》同﹐云﹕是書爲順治十三年奉敕所修﹐至康熙二十一年告成﹐聖祖仁皇帝親爲鑑定﹐制序頒行。﹞《禦定內則衍義》十六卷。﹝謹按﹐《四庫》同﹐云﹕順治十三年世祖章皇帝禦定。﹞《禦纂性理精義》十二卷。﹝謹按﹐《四庫》同﹐云﹕康熙五十六年聖祖仁皇帝禦定。﹞《禦纂朱子全書》六十六卷。﹝謹按﹐《四庫》同﹐云﹕康熙五十二年聖祖仁皇帝禦定。﹞《禦定執法成憲》八卷。﹝謹按﹐《四庫》同﹐云﹕雍正六年世宗憲皇帝敕撰﹐雍正十三年書成奏進﹐乾隆三年禦制序文頒行。﹞《欽定授時通考》七十八卷。﹝謹按﹐《四庫》同﹐云﹕乾隆二年奉敕撰﹐乾隆七年進呈欽定﹐禦制序文頒行。﹞《欽定醫宗金鑑》九十卷。﹝謹按﹐《四庫》同﹐云﹕乾隆十四年奉敕撰。﹞《禦定歷象考成》四十二卷。﹝謹按﹐《四庫》同﹐云﹕康熙五十二年聖祖仁皇帝禦定。﹞《禦定歷象考成後編》十卷。﹝謹按﹐《四庫》同﹐云﹕乾隆二年奉敕撰。﹞《禦定儀象考成》三十二卷。﹝謹按﹐《四庫》同﹐云﹕乾隆九年奏敕撰﹐乾隆十七年告成﹐禦制序文頒行。﹞《禦定數理精蘊》五十三卷。﹝謹按﹐《四庫》同﹐云﹕康熙五十二年聖祖仁皇帝禦定。﹞《禦定星歷考原》六卷。﹝謹按﹐《四庫》同﹐云﹕康熙五十二年聖祖仁皇帝禦定﹐詔大學士李光地等重爲考定﹐以成是編。﹞《欽定協紀辧方書》三十六卷。﹝謹按﹐《四庫》同﹐云﹕乾隆四年奉敕撰﹐越三年告成﹐進呈欽定。﹞《欽定佩文齋書畫譜》一百卷。﹝謹按﹐《四庫》同﹐云﹕康熙四十七年聖祖仁皇帝禦定。﹞《祕殿珠林》二十四卷。﹝謹按﹐《四庫》同﹐云﹕乾隆九年奉敕撰。﹞《石渠寶笈》四十四卷。﹝謹按﹐《四庫》同﹐云﹕乾隆十九年奉敕撰。﹞《續石渠寶笈》��捲。﹝謹按﹐沈初《西淸筆記》云﹕《珠林》《寶笈》二書﹐乾隆辛亥續編﹐但未載卷數。﹞《錢錄》十六卷。﹝謹按﹐《四庫》同﹐云﹕乾隆十五年奉敕撰。﹞《欽定西淸古鑑》四十卷。﹝謹按﹐《四庫》同﹐云﹕乾隆十四年奉敕撰。﹞《欽定西淸硯譜》二十四卷。﹝謹按﹐《四庫》二十五卷﹐云﹕乾隆四十三年奉敕撰。﹞《禦定古今圖書集成》五千二百卷。﹝謹按﹐此書《四庫》未著錄﹐據阮元編《天一閣書目》云﹕乾隆三十九年﹐禦賜《古今圖書集成》一萬卷﹐聖祖仁皇帝禦撰。雍正四年﹐世宗憲皇帝禦制序﹐略言﹕皇考命儒臣廣羅羣籍﹐分門別類﹐統爲一書。經歷歲時﹐久而未就。特命尙書蔣廷錫等重加編校﹐凡定三千餘卷﹐增刪數十萬言﹐圖繪精審﹐考定詳悉。列爲六編﹐析爲三十二典﹐其部六千餘﹐其卷一萬云。蓋是書經兩朝始成。余見原書﹐板本闊大﹐圖繪極工。光緒初元上海書坊有石印﹑鉛字排印兩種。末年﹐慈聖取原書付上海石印三百部﹐時以頒賜內直諸臣。﹞《欽定淵鑑類函》四百五十卷。﹝謹按﹐《四庫》同﹐云﹕康熙四十九年聖祖仁皇帝禦定。﹞《禦定駢字類編》二百四十卷。﹝謹按﹐《四庫》同﹐云﹕康熙五十八年﹐聖祖仁皇帝敕撰﹐雍正四年告成﹐世宗憲皇帝制序頒行。﹞《禦定分類字錦》六十四卷。﹝謹按﹐《四庫》同﹐云﹕康熙六十一年﹐聖祖仁皇帝禦定。﹞《禦定子史精華》一百六十卷。﹝謹按﹐《四庫》同﹐云﹕康熙末聖祖仁皇帝敕修﹐雍正五年世宗憲皇帝禦定頒行。﹞《禦定佩文韻府》四百四十二卷。﹝謹按﹐《四庫》四百四十四卷﹐康熙五十年聖祖仁皇帝禦定。﹞《禦定韻府拾遺》一百十二卷。﹝謹按﹐《四庫》同﹐云﹕康熙五十五年聖祖仁皇帝禦定。﹞《禦注道徳經》二卷。﹝謹按﹐《四庫》同﹐云﹕順治十三年世祖章皇帝禦撰。﹞集部。《聖祖仁皇帝初集》四十卷﹑《二集》五十卷﹑《三集》五十卷﹑《四集》三十六卷。﹝謹按﹐《四庫》同﹐云﹕自康熙二十二年癸亥以前爲初集﹐三十六年丁丑以前爲二集﹐五十年辛卯以前爲三集。至五十一年壬辰以後六十一年壬寅以前﹐世宗憲皇帝命和碩莊親王允祿編爲四集。通一百七十六卷﹐合爲一編。﹞《世宗憲皇帝文集》三十卷。﹝謹按﹐《四庫》同﹐云﹕凡文二十卷﹐詩十卷。文分十三體。詩則前七卷曰《雍邸集》﹐皆康熙壬寅以前作﹔後三卷曰《四宜堂集》﹐則禦極以後作也。﹞《髙宗純皇帝樂善堂全集》三十卷﹐《禦制文初集》三十卷﹑《二集》四十卷﹑《余集》二卷﹐《禦制詩初集》四十四卷﹑《二集》九十四卷﹑《三集》一百卷﹑《四集》一百二十卷﹑《五集》一百四十卷﹑《余集》�捲。﹝謹按﹐《四庫》﹕《禦制樂善堂文集》定本三十卷﹐乾隆二十三年協辦大學士戶部尙書蔣溥等奉敕重編。《禦制文初集》三十卷﹑《二集》四十四卷﹐《禦制詩初集》四十八卷﹑《二集》一百卷﹑《三集》一百十二卷﹑《四集》一百十二卷。﹞今上皇帝《味余書室集》��捲﹐《禦制文初集》��捲﹐《禦制詩初集》��捲﹑《二集》��捲。《禦定全唐文》一千卷。﹝謹按﹐嘉慶十九年﹐文華殿大學士董誥奉敕編輯。﹞《禦選古文淵鑑》六十四卷。﹝謹按﹐《四庫》同﹐云﹕康熙二十四年聖祖仁皇帝禦選﹐內閣學士徐乾學等奉敕編注。﹞《禦定賦匯》一百四十卷﹐《外集》��捲﹐《補遺》二十二卷。﹝謹按﹐《四庫》一百四十卷﹑《外集》二十卷﹑《逸句》二卷﹑《補遺》二十二卷﹐云﹕康熙四十五年聖祖仁皇帝禦定。﹞《禦定全唐詩》九百卷。﹝謹按﹐《四庫》同﹐云﹕康熙四十二年聖祖仁皇帝禦定。﹞《禦定佩文齋詠物詩選》四百八十二卷。﹝謹按﹐《四庫》四百八十六卷﹐云﹕康熙四十五年聖祖仁皇帝禦定。﹞《禦定歷代題畫詩類》一百二十卷。﹝謹按﹐《四庫》同﹐康熙四十六年聖祖仁皇帝禦定。﹞《禦選四朝詩》二百九十二卷。﹝謹按﹐《四庫》三百一十二卷﹐宋七十八卷﹐金二十五卷﹐元八十一卷﹐明一百二十八卷。云﹕康熙四十八年聖祖仁皇帝禦定﹐右庶子張豫章等奉敕編次。﹞《禦定全金詩》七十四卷。﹝謹按﹐《四庫》同﹐云﹕康熙五十年聖祖仁皇帝禦定。﹞《禦選唐詩》三十二卷。﹝謹按﹐《四庫》有《附錄》三卷﹐云﹕康熙五十二年聖祖仁皇帝禦定。﹞《禦選唐宋文醇》五十卷。﹝謹按﹐《四庫》五十八卷﹐云﹕乾隆三年禦定。﹞《禦選唐宋詩醇》四十七卷。﹝謹按﹐《四庫》同﹐云﹕乾隆十五年禦定。﹞《皇淸文穎》一百二十四卷。﹝謹按﹐《四庫》同﹐云﹕康熙中﹐聖祖仁皇帝詔大學士陳廷敬編錄未竟﹐世宗憲皇帝復詔續輯﹐亦未卽蕆功﹐我皇上申命廷臣乃斷自乾隆甲子以前排纂成帙。﹞《續皇淸文穎》��捲。《欽定四書文》四十一卷。﹝謹按﹐《四庫》同﹐云﹕乾隆元年內閣學士方苞奉敕編。﹞《禦定歷代詩餘》一百二十卷。﹝謹按﹐《四庫》同﹐云﹕康熙四十六年聖祖仁皇帝禦定﹐命侍讀學士沈辰垣等搜羅舊集﹐定著斯編。﹞《禦定詞譜》四十卷。﹝謹按﹐《四庫》同﹐云﹕康熙五十四年聖祖仁皇帝禦定。﹞《禦定曲譜》十四卷。﹝謹按﹐《四庫》同﹐云﹕康熙五十四年奉敕撰。﹞謹按以上所列﹐至嘉慶止。然嘉慶一朝亦未盡載﹐蓋著者爲當時人﹐未斷代也。顧如乾隆五十三年﹐《欽定詩經樂譜全書》三十卷﹐《樂律正俗》一卷﹔乾隆二十年﹐《欽定翻譯五經》五十八卷﹐《四書》二十九卷﹔乾隆三十六年﹐《欽定增訂淸文鑑》三十二卷﹐《補編》四卷﹐《總綱》八卷﹐《補總綱》二卷﹔乾隆四十四年﹐《欽定滿洲蒙古漢字三合切音淸文鑑》三十三卷﹔乾隆四十六年﹐《欽定遼金元三史國語解》四十六卷﹔康熙五十一年﹐《欽定歷代紀事年表》一百卷﹔乾隆四十二年﹐《欽定蒙古源流》八卷﹔雍正九年﹐《上諭八旗》十三卷﹐《上諭旗務議覆》十二卷﹐《諭行旗務奏議》十三卷﹔乾隆四十七年﹐《欽定河源紀略》三十六卷﹔乾隆十九年﹐《欽定盤山誌》二十一卷﹔乾隆三十二年﹐《欽定續通典》一百四十四卷﹔乾隆五十四年﹐《欽定八旬萬壽盛典》一百二十卷﹔乾隆四年﹐《欽定康濟錄》六卷﹔乾隆四十三年﹐《欽定國子監志》六十二卷﹔乾隆四十一年﹐《欽定武英殿聚珍板程式》一卷﹔乾隆三十四年﹐《欽定校正淳化閣帖釋文》十卷﹔康熙四十六年﹐《禦批通鑑綱目》五十九卷﹐《通鑑綱目前編》十八卷﹐《外紀》一卷﹐《舉要》三卷﹐《通鑑綱目續編》二十七卷﹔乾隆四十八年﹐《欽定古今儲貳金鑑》六卷﹔乾隆十四年﹐《禦覽經史講義》三十一卷﹔康熙四十七年﹐《欽定廣羣芳譜》一百卷﹔乾隆四十七年﹐《欽定補繪離騷全圖》二卷﹔康熙六十一年﹐《禦定千叟宴詩》四卷﹔乾隆五十五年﹐《欽定千叟宴詩》三十六卷﹕均《四庫》著錄之書﹐不知何以未得悉舉。又如順治《禦撰勸善要言》一卷﹔﹝謹按﹐原書淸文未翻譯﹐光緒十七年加譯﹐頒浙江官書局刊行。﹞康熙二十年﹐《欽定選擇曆書》十卷﹔﹝一名《萬年曆書》。﹞康熙五十年﹐《禦制避暑山莊圖詠》二卷﹔雍正十一年﹐《禦制大義覺迷錄》四卷﹔乾隆《禦制擬白居易樂府》四卷﹔嘉慶��年﹐《欽定天祿琳瑯書目後編》二十卷﹔嘉慶元年﹐《欽定千叟宴詩》三十四卷。﹝謹按﹐此爲乾隆八旬有五萬壽慶典事﹐在《四庫全書》告成之後﹐其書題乾隆六十一年。蓋大內稱嘉慶元﹑二﹑三年爲六十一﹑二﹑三年也。﹞或在《四庫》修書以前﹐或在《四庫》成書之後。𨿽總目未載﹐在嘉慶時傳本必多。至《欽定四庫全書總目提要》二百卷﹐《欽定四庫全書簡明目錄》二十卷﹐以習聞習見之巨冊﹐而紀載缺如﹐甚矣藏書與讀書之難也。

○四庫發館校書之貼式乾隆纂修《四庫》時﹐每書發交館臣﹐首貼一紙。翰林院儲存底本﹐往往見之。其式如右﹐�者﹐原空字格﹐塡寫數目也。

﹝圖表﹞

按右式所載收發﹑簽校﹑謄錄等名目﹐開館時皆設有專官。總校﹑分校以翰林編檢爲之。又有繕書處總校官﹑分校官﹐則翰林﹑六部郎中﹑主事﹑內閣中書﹑國子監學錄皆有其人。至繕書處收掌官﹐則止科中書﹑國子監典簿﹑學正等。武英殿收掌官﹐僅各部筆帖式﹐無大臣也。諸人姓名職銜均載《欽定四庫全書》卷首。其簽校各書異同之處﹐於乾隆四十一年九月三十日奉上諭﹐令該總裁另爲編次﹐與《總目提要》一體付聚珍板排刊流傳﹐卽今《武英殿聚珍板叢書》所印《四庫全書考證》一百卷是也。當時簽校或誤﹐處分甚輕。總裁﹑總校﹑分校等按次記過﹐三月查核﹐交部議處﹐原不過薄示懲儆。此見乾隆四十三年五月二十六日上諭﹐亦載《欽定四庫全書》卷首﹐可覆按也。

○武英殿聚珍板之遺漏自《武英殿聚珍板叢書》出﹐於是明《永樂大典》中世所罕見各書﹐亦已十獲七八矣。然吾猶有恨者﹐當時編檢諸臣急於成功﹐各韻散見之古書﹐旣采之未盡﹐而其與見行刻本有異者﹐全不知取以校勘。甚有見行者非足本﹐大典中有足本﹐亦遂忽略檢過﹐不得補其佚文。可知古今官修之書﹐潦艸大都相類。當時歷城周書昌編修永年﹐親在館中﹐獨爲其難。如館臣初未采及之《宋三劉文集》﹐永年搜輯之﹐始入《四庫》。自後徐星伯松輯宋《中興禮書》《續禮書》《宋會要》﹐趙懷玉輯蘇過《斜川集》﹐辛啟泰輯《稼軒詩文詞》佚篇。近則文蕓閣廷式﹑繆藝風荃孫從殘冊中搜獲各種尢多﹐則當時漏略亦可槪見矣。

○無錫秦刻九經之精善王士禎《分甘餘話》云「近無錫秦氏摹宋刻小本《九經》﹐剞劂最精﹐點畫不苟。聞其板已爲大力者負之而趨。余曾見宋刻於倪檢討雁園﹝燦﹞許﹐與秦刻方幅正同﹐然靑出於藍而靑於藍矣。」吾按﹕秦本亦有翻刻﹐其原刻不分卷﹐每葉四十行﹐行二十七字﹐上格標載音義。凡《易》二十一葉﹐《書》二十六葉﹐《詩》四十七葉﹐《左傳》一百九十八葉﹐《禮記》十三葉﹐《周禮》五十五葉﹐《孝經》三葉﹐《論語》十六葉﹐《孟子》三十四葉。見《天祿琳瑯後編》宋版。《丁志》秦刻卽據此本。別有重刻秦本﹐每半葉十四行﹐行二十八字。其書爲《周易》三卷﹐《詩經》四卷﹐《書經》四卷﹐《春秋》十七卷﹐《周禮》六卷﹐《禮記》六卷﹐《孝經》一卷﹐《論語》二卷﹐《孟子》七卷﹐合五十卷﹔附《大學﹑中庸章句》一卷﹐《小學》二卷﹕或云所據別一南宋巾箱本。原刻字畫精細﹐幾可亂眞﹐重刻則失之甚遠。此等書在當時爲坊刻﹐以備場屋童試溫經之用者﹐故皆止有白文。《丁目》云「密行小字《五經》﹐每半葉二十行﹐行二十七字。行密如檣﹐字纖如發﹐蓋卽秦刻祖本之不全者。」丁謂爲北宋刻﹐殊失鑑別。年來丁藏已散﹐此本不知歸於誰氏﹐爲之慨然﹗

○納蘭成徳刻通誌堂經解之一國初人刻書﹐亦有髙下。納蘭成徳之《通誌堂經解》表章宋元人遺書﹐其功誠不可沒。然主裁者無卓識﹐而門戶之見過深。凡諸家經解﹐非程朱一派﹐則削而不錄。又其所刻本有宋元舊本可據﹐而全不取以校勘。觀何義門焯批閱《目錄》注文﹐則當時之艸艸可知矣。若曹寅所刻《小學五種》《楝亭十二種》﹐又爲內府刻《全唐詩》﹐則固勝於納蘭成徳遠甚。然不如張士俊《澤存堂五種》﹐摹仿宋刻﹐極肖極精。自明至國朝﹐刻工如此之精研者﹐蓋亦鮮矣。

○納蘭成徳刻通誌堂經解之二《通誌堂經解》本爲徐乾學所刻。何焯所校《通誌堂經解目錄》屢稱東海﹐是當時並不屬之納蘭成徳也。乾隆五十年二月二十九日奉上諭﹕「四庫全書館進呈補刊《通誌堂經解》一書。朕閱成徳所作序文系康熙十二年﹐計其時成徳年方幼稚﹐何以卽能淹通經術。向卽聞徐乾學有代成徳刻《通誌經解》之事。玆令軍機大臣詳查成徳出身本末﹐乃知成徳於康熙十一年壬子科中式舉人﹐十二年癸丑科中式進士﹐年甫十六歲。徐乾學系壬子科順天鄕試副考官﹐成徳由其取中。夫明珠在康熙年間柄用有年﹐勢焰薰灼﹐招致一時名流如徐乾學等互相交結﹐植黨營私。是以伊子成徳年未弱冠﹐夤緣得取科名﹐自由關節。乃刻《通誌堂經解》﹐以見其學問淵博。古稱皓首窮經﹐𨿽在通儒﹐非義理精熟畢生講貫者﹐尙不能單心闡揚﹐發明先儒之精蘊。而成徳以幼年薄植﹐卽能廣搜博采﹐集經學之大成﹐有是理乎﹖更可證爲徐乾學所裒輯﹐令成徳出名刊刻﹐俾藉此市名邀譽﹐爲逢迎權要之具耳。夫徐乾學﹑成徳二人﹐品行本無足取﹐而是書薈萃諸家﹐典贍賅博﹐實足以表章六經。朕不以人廢言﹐故命館臣將版片之漫漶斷爛闕者補刊齊全﹐訂正訛謬﹐以臻完善﹐嘉惠儒林。但徐乾學之阿附權門﹐成徳之濫竊文譽﹐則不可不抉其隱微﹐剖悉原委﹐俾定論昭然﹐以示天下後世。著將此旨錄載書首。」蓋納蘭卽明珠之子﹐當時徐乾學﹑髙士奇與之結納。故徐爲作序﹐盛推其校刻之功。其言𨿽不免過於誇侈﹐然納蘭成徳究爲貴介中有才徳者。世傳所著《飲水詞》《側帽詞》﹐饒有宋人風格。平生與無錫詞人顧梁汾貞觀交契。吳漢槎兆騫以科場案牽連﹐謫戍寧古塔。顧寄吳《金縷曲詞》﹐爲納蘭見之﹐讀之泣下。白於明珠﹐以展轉道地赦歸。其人其事﹐皆藝林美談。然則《通誌堂經解》一書﹐或不必盡爲徐所代刻。百年公論﹐後世自有知者。今小說有《紅樓夢》一書﹐其中寶玉﹐或云卽納蘭。是書爲曹寅之子雪芹孝廉作﹐曹亦內府旗人。以同時人紀同時事﹐殆非架空之作。今《通誌堂全書》初印者﹐全部絕少。乾嘉間如孫星衍《孫祠書目》﹑倪模《江上雲林閣書目》所載﹐缺種極多。吾藏初印全本兩部﹐可以睥睨諸君矣。

○納蘭成徳刻通誌堂經解之三姚元之《竹葉亭雜記》云「《通誌堂經解》﹐納蘭成徳容若校刊﹐實則昆山徐健庵家刻本也。髙宗有『成徳借名﹑徐乾學逢迎權貴』之旨。成徳爲明珠之子﹐徐以其家所藏經解之書﹐薈而付梓﹐鐫成徳名﹐攜板贈之﹐序中絕不一語及徐氏也。書中有宋孫莘老《春秋經解》十五卷﹐而目錄中無之。山東朱鳶湖在武英殿提調時﹐得是本。以外間無此書﹐用活字板印之。蓋以《通誌堂》未曾付刻也。其時校是本者﹐爲秦編修惇甫恩復。秦家有通誌堂刻本﹐持以告朱。朱愕然﹐不知當日目中何以缺此也。秦云﹐據其所見﹐爲目中所無者﹐尙不止此。豈是書有續刻歟﹖」吾按﹕是書隨刻隨印﹐亦隨時排目﹐故其目錄有多寡之不同。據《邵注四庫書目》﹐亦雲林栗《周易經傳集解》三十六卷﹐當時已經刊成﹐因栗曾劾朱子﹐遂毀其板。然則目錄與刻書之不合﹐信有之矣。

○國朝刻書多名手寫錄亦有自書者國初諸人刻書﹐多倩名手工楷書者爲之。如倪﹛﹜爲薛熙寫《明文在》﹐侯官林吉人佶爲王士禎書《漁洋精華錄》﹐爲汪琬書《堯峯文鈔》﹐爲陳廷敬書《午亭文編》﹐常熟王子鴻儀爲漁洋書《詩續集》﹐﹝《香祖筆記》二。﹞均極書刻之妙。徐康《前塵夢影錄》云「乾嘉時﹐有許翰屏以書法擅名﹐當時刻書之家﹐均延其寫樣。如士禮居黃氏﹑享帚樓秦氏﹑﹝徳輝按﹕秦爲享帚精舍﹐不名樓也﹐此卽石研齋。﹞平津館孫氏﹑藝蕓書捨汪氏以及張古余﹑吳山尊諸君﹐所刻影宋本祕籍﹐皆爲翰屏手書。一技足以名世﹐洵然。」《錄》又云「嘉慶中﹐胡果泉方伯議刻《文選》。校書者爲彭甘亭﹑﹝兆蓀。﹞顧千里﹐﹝廣圻。﹞影宋寫樣者爲許翰屏﹐極一時之選。卽近時所謂《胡刻文選》也。」又云「享帚樓刻呂衡州﹑李翺等集﹐顧澗翁更覓得足本沈亞之等集七家﹐皆用昌皮紙﹐浼翰屏精寫。不加裝訂﹐但用夾板平鋪﹐以便付梓。余曾訪澗翁文孫河之孝廉﹐曾一見之。今河之久歿﹐所居亦遭劫﹐書樣無可訪問矣。」今孫﹑黃﹑秦﹑胡﹑張﹑吳諸家所刻書﹐均不署翰屏姓名。微徐《錄》﹐將湮沒不傳矣。同時﹐長洲有李福爲士禮居寫明道本《國語》﹐﹝見本書序。﹞吳縣陸損之爲士禮居寫《汪本隸釋刊誤》。﹝士禮居刻本。﹞幸皆於刻本著名﹐使姓名與書不朽。至黃丕烈寫《季滄葦書目》﹐餘秋室學士集書元周密《志雅堂雜鈔》﹑金元好問《續夷堅志》﹑孫承澤《庚子消夏記》《百衲琴》﹐﹝嘉慶戊午刻。﹞許連寫元李文仲《字鑑》《六朝文》﹑吳玉《金石存》﹐江元文寫王芑孫《碑版廣例》﹐顧南雅學士蒓爲錢大昕寫《元史藝文志》﹕初刻初印﹐直欲方駕宋元。其自書己集者﹐則鄭燮自書《板橋集》﹐金農自書《冬心集》。而尢以江聲自書篆字《尙書集注音疏》十二卷﹑《經師系表》一卷﹑《釋名疏證》八卷﹑《補遺》一卷﹐張惇仁艸書《通鑑補識誤》三卷﹐爲刻版中別樹一幟。今則初刻精印﹐皆不易得矣。

○國朝不仿宋刻經史之缺典國朝官刻家刻書﹐同有一缺事。如《十三經注疏》《史》《漢》《三國》﹐皆有北宋南宋及元刻本傳世。內則登之《天祿琳瑯》﹐外則散見各藏書家書目。旣已無本不善﹐隨刻一種﹐皆可爲虎賁中郎。乃以天府財力之雄﹐僅刻嶽氏《五經》﹑淳熙大字本《周易本義》﹑淳本《朱子四書》。史僅古香齋刻袖珍本《史記》﹐而又移步換形﹐不知所據何本。外如畢秋帆沅﹑胡果泉克家﹑阮文達元﹐皆位至封疆﹐性喜校刻古書﹐而獨不及諸經正史。以顧千里﹑嚴鐵橋之好事﹐而不慫恿諸貴人多刻有用之書﹐此固可怪之事也。然猶幸有張惇仁影刻宋撫州本《禮記鄭注》﹐和坤刻宋本《禮記注疏》﹐黃丕烈士禮居刻宋嚴州本《儀禮鄭注》﹐汪士鐘影刻宋景徳本《儀禮單疏》﹑元泰定本《孝經疏》﹐汪中影刻宋余仁仲本《春秋公羊解詁》﹐孔繼涵重刻宋《孟子趙注》諸書﹐胡刻元本《資治通鑑》﹐稍可解嘲。不然﹐則一代典籍之林﹐幾不能與明人徐﹑﹝刻《三禮》。﹞王﹑﹝刻《史記》者。﹞汪﹑﹝刻《兩漢書》。﹞柯﹑﹝刻《史記》者。﹞爭光比烈矣。

○國朝阮元刻十三經注疏本之優劣《十三經注疏》﹐乾隆四年武英殿刻本外﹐有嘉慶末年阮文達元刻江西南昌學官本。《易》則校以唐《開成石經》本﹐嶽珂刻單注本﹐錢遵王校單注﹑單疏兩本﹐盧文召傳錄明錢孫保求赤校影宋注疏本﹐十行九卷本﹐閩監本﹐﹝卽南監。﹞監本﹐﹝卽北監。﹞毛晉汲古閣本﹐日本山井鼎物茂卿《七經孟子考文補遺》引古本﹑足利本﹑宋本。《書》則校以《唐石經》本﹐宋《臨安石經》本﹐嶽珂單注本﹐宋十行本﹐閩本﹐監本﹐明葛永懷堂刻單注本﹐《七經孟子考文補遺》引宋板本。《詩》則校以《唐石經》本﹐南宋石經殘本﹐孟蜀石經殘本﹐南宋刻十三行﹑行二十四字小字本﹐武英殿重刻嶽珂單注本﹐明十行﹑行十八字本﹐﹝小注行二十三字。﹞七十卷注疏本﹐閩本﹐監本﹐毛本﹐《七經孟子考文補遺》引古本。《周禮》則校以《唐石經》本﹐錢孫保舊藏宋刻單注本﹐﹝宋槧小字本﹐附載《音義》﹔《春官》《夏官》《冬官》﹐余仁仲本﹔天地二《官》﹐別一宋本﹔《秋官》以俗本抄補﹐非佳者﹐以臧庸據宋刻大字本《秋官》二卷校補。﹞明嘉靖刻單注本﹐﹝八行十七字﹐不附音義。﹞惠棟校宋注疏本﹐﹝附釋音﹐十行十七字﹐注雙行二十三字。﹞閩本﹐監本﹐毛本。《儀禮》則校以《唐石經》本﹐宋嚴州刻單注本﹐明嘉靖徐氏翻宋刻單注本﹐明鐘人傑刻單注本﹐明葛永懷堂刻單注本﹐北宋咸平刻單疏本﹐﹝十五行三十字。﹞閩本﹐監本﹐毛本。《禮記》則校以《唐石經》本﹐《南宋石經》本﹐宋嶽珂刻單注本﹐明嘉靖刻單注本﹐﹝此與《周禮》《儀禮》同爲徐氏刻本。﹞正徳修補南宋附刻釋音注疏十行本﹐閩本﹐監本﹐毛本﹐惠棟據不附釋音宋刻《正義》校汲古閣本﹐盧文召﹑孫志祖校汲古閣本﹐《七經孟子考文補遺》引宋板本﹔《釋文》葉林宗影宋抄本﹐宋淳熙撫州公使庫刻本。《左傳》則校以《唐石經》本﹐南宋刻《春秋集解》殘本﹐﹝十行﹐字數不一。﹞北宋刻小字《集解》殘本﹐﹝十一行﹐二十三四五字不一。﹞宋淳熙刻小字附釋音本﹐﹝十行十八字﹐注雙行二十二字。﹞宋嶽珂刻單注本﹐宋刻纂圖集解本﹐﹝十行﹐行字數不一。﹞宋慶元沈中賓刻《正義》本﹐﹝八行行十六字﹐注雙行二十二字。﹞明正徳修補宋刻注疏本﹐﹝十行十七字﹐注雙行二十三字。﹞閩本﹐監本﹐明吳士元﹑黃錦等重修監本﹐毛本。《公羊》則校以《唐石經》本﹐惠棟過錄何煌校宋注疏本﹐明正徳修補宋監本﹐閩本﹐監本﹐毛本。《谷梁》則校以《唐石經》本﹐何焯校宋余仁仲刻單注殘本﹐明章邱李中麓﹝名開先。﹞藏影宋鈔單疏殘本﹐何煌校元刻注疏本﹐明刻十行本﹐閩本﹐監本﹐毛本。《爾雅》則校以《唐石經》本﹐明吳元恭仿宋刻單注本﹐﹝八行十七字。﹞元雪窗書院刻單注本﹐﹝十行十九字﹐注雙行二十六字。﹞宋刻單疏本﹐﹝十五行三十字。﹞元刻注疏本﹐﹝九行二十字。﹞閩本﹐監本﹐毛本﹐惠棟校本﹐盧文召校本﹐《釋文》葉林宗影宋抄本﹐盧文召釋文考證本。《論語》則校以漢石經殘字﹐《唐石經》本﹐宋《紹興石經》本﹐日本刻皇侃《義疏》本﹐陳《論語古訓》引髙麗本﹐明修補宋刻注疏本﹐﹝十行十七字。﹞閩本﹐監本﹐毛本。《孝經》則校以《唐石經》本﹐石臺石刻本﹐宋熙寧石刻本﹐宋嶽珂相臺書塾刻單注本﹐明正徳修補元泰定刻注疏本﹐﹝十行十七字﹐注雙行二十三字。﹞閩本﹐監本﹐毛本。《孟子》則校以宋髙宗行書石刻本﹐何焯校錄章邱李中麓藏北宋蜀刻大字單注本﹐何焯校宋劉氏丹桂堂刻單注巾箱本﹐何焯校宋嶽珂刻單注本﹐何焯校宋廖瑩中刻本﹐孔繼涵刻附音義單注本﹐韓岱云本﹐宋刻注疏十行本﹐閩本﹐監本﹐毛本﹐《七經孟子考文補遺》引古本﹑足利本。文達收藏旣富﹐門客亦多﹐所刻諸經﹐當無遺恨。然是年文達調撫河南﹐交替之際﹐不能親自校勘。公子福撰《雷塘弟子記》云「此書尙未刻校完竣﹐卽奉命移撫河南﹐校書之人不能細心﹐其中錯字甚多。有監本﹑毛本不錯而今反錯者﹐校勘記去取亦不盡善﹐故大人不以此刻本爲善也。」文達一代碩儒﹐校刻未遂其志﹐豈非諸經之不幸哉。自今以往﹐欲求如當日之會萃諸善本從事校勘﹐益無後望矣。

○經解單行本之不易得藏書大非易事﹐往往有近時人所刻書﹐或僻在遠方﹐書坊無從購買﹔或其板爲子孫保守﹐罕見印行。吾嘗欲徧購前續兩《經解》中之單行書﹐遠如新安江永之經學各種﹐近如遵義鄭珍所著遺書。求之二十餘年﹐至今尙有缺者。﹝鄭書板在貴州﹐光緒間一托同年友杜翹生太史本崇主考貴州之便﹐求之不得。後常熟龐劬庵中丞鴻書由湘移撫貴州﹐托其訪求﹐亦不可得。兩君儒雅好友﹐又深知吾有書癖者﹐而求之之難如此﹐然則藏書誠累心事矣。他人動侈言宋元刻本﹐吾不爲欺人之語也。﹞可知藏書一道﹐縱財力雄富﹐非一驟可以成功。往者覓張惠言《儀禮圖》﹑王鳴盛《周禮田賦說》﹑金榜《禮箋》等書﹐久而始獲之﹐其難遇如此。每笑藏書家尊尙宋元﹐卑視明刻﹐殊不知百年以內之善本﹐亦寥落如景星。﹠lt﹔百百﹠gt﹔宋千元﹐斷非人人所敢居矣。

○洪亮吉論藏書有數等洪亮吉《北江詩話》云「藏書家有數等﹕錢少詹大昕﹑戴吉士震爲考訂家﹐盧學士文召﹑翁閣學方綱爲校讎家﹐鄞縣範氏天一閣﹑錢唐吳氏瓶花齋﹑昆山徐氏傳是樓爲收藏家﹐吳門黃主事丕烈﹑鄔鎭鮑處士廷博爲賞鑑家﹐吳門書估錢景開﹑陶五柳﹑湖南書估施漢英爲掠販家。」按洪氏亦約略言之。吾謂考訂﹑校讎﹐是一是二﹐而可統名之著述家。若專以刻書爲事﹐則當云校勘家。如順﹑康朝錢謙益絳雲樓﹑王文簡士禎池北書庫﹑朱彜尊曝書亭﹐皆著述家也。毛晉汲古閣﹐校勘家亦收藏家也。錢曾述古堂﹑也是園﹐季滄葦振宜﹐賞鑑家也。毛氏刻書風行天下﹐而校勘不精﹐故不能於校讎分居一席﹔猶之何焯《義門讀書記》﹐平生校書最多﹐亦止可云賞鑑﹐而於考訂校讎皆無取也。與洪同時者﹐尙有畢制軍沅經訓堂﹐孫觀察星衍平津館﹑岱南閣﹑五松園﹐﹝後均入金陵孫忠湣祠堂﹐著有《孫祠書目》。書前有印文曰孫忠湣祠堂藏書記。粵匪亂後﹐其書多歸吾縣袁芳瑛臥雪廬﹐吾見之甚多。﹞馬徵君曰璐叢書樓﹑玲瓏山館﹐考訂﹑校讎﹑收藏﹑賞鑑皆兼之。若盧轉運見曾雅雨堂﹑秦太史恩復石研齋以及張太守惇仁﹑顧茂才廣圻﹐則純乎校勘家也。若康熙朝納蘭侍衛成徳之通誌堂﹐乾隆朝吳太史省蘭之藝海珠塵﹐刻書𨿽多﹐精華甚少。然古書賴以傳刻﹐固亦有功藝林。但求如黃丕烈《士禮居叢書》﹑鮑廷博《知不足齋叢書》﹐旣精賞鑑﹐又善校勘﹐則亦絕無僅有者矣。此外如闕裏孔農部繼涵紅櫚書屋《微波榭叢書》﹐李太守文藻《貸園叢書》﹐收藏亦各名家﹐校勘頗多有用﹐是亦當在標舉之列者也。

○乾嘉人刻叢書之優劣洪氏所遺﹐旣已詳舉。而其他成書在後者﹐當時則有阮文達元《文選樓叢書》﹐則兼收藏﹑考訂﹑校讎之長者也。顧修《讀畫齋》﹐李錫齡《惜陰軒》﹐張海鵬《學津討源》《借月山房》《澤古叢鈔》《墨海金壺》﹐錢熙祚《守山閣》《珠叢別錄》《指海》﹐楊墨林《連筠﹛移﹜》﹐郁松年《宜稼堂》﹐伍崇曜《粵雅堂》﹐潘仕誠《海山仙館》﹐蔣光煦《別下齋》《涉聞梓舊》﹐錢培名《小萬卷樓》﹐多者數百種﹐少者數十種﹐皆校勘家也。同光以來﹐則有吳縣潘文勤祖蔭滂喜齋﹑功順堂﹐歸安姚觀察覲元咫進齋﹐陸運使心源十萬卷樓﹐錢唐丁孝廉丙嘉惠堂﹐章大令壽康式訓堂﹐收藏而兼校勘者也。至黎星使庶昌《古佚叢書》﹐專模宋元舊槧﹐海外捲抄﹐刻印俱精。惜假手楊校官守敬﹐不免師心自用﹑英雄欺人之病。惟江陰繆氏《云自在龕叢書》﹐多補刻故書闕文﹐亦單刻宋元舊本﹐𨿽平津館﹑士禮居不能過之。孫﹑黃復生﹐當把臂入林矣。﹝近年貴池劉世珩聚學軒刻叢書及仿宋本書﹐南陵徐乃昌刻《積學齋叢書》及《隨庵叢編》仿宋元本書﹐南潯劉氏嘉業堂﹑張氏適園刻叢書﹐均繆氏主持﹐勝於楊氏所刊遠矣。﹞

○刻鄕先哲之書會萃鄕邦郡邑之書﹐都爲叢刻﹐自明人《梓吳》一書始﹐樊維城《鹽邑誌林》繼之。國朝嘉慶間﹐有趙紹祖刻《涇川叢書》﹐宋世犖刻《臺州從書》﹐祝昌泰刻《浦城遺書》﹐邵廷烈刻《婁東雜箸》。道光時朝有伍元薇刻《嶺南遺書》。同治朝有胡鳳丹刻《金華叢書》﹐孫衣言刻《永嘉叢書》。光緒朝此風尢盛﹐如孫福淸刻《李遺書》﹐丁丙刻《武林掌故叢編》﹐又刻《武林先哲遺書》﹐陸心源刻《湖州先哲遺書》﹐趙尙輔刻《湖北叢書》﹐王文灝刻《畿輔叢書》﹐盛宣懷刻《常州先哲遺書》。力大者舉一省﹐力小者舉一郡一邑。然必其鄕先輩富於著述﹐而後可增文獻之光。如《梓吳》《鹽邑誌林》﹐𨿽有開必先﹐而卷帙零奇﹐殊嫌瑣細。《涇川》亦多無用之書﹐不必爲世傳誦。惟《臺州》漸有巨冊﹐《浦城》采集益宏。《婁東》全屬小書﹐乃以八音分集。《金華》頗多專集﹐校刻又嫌不精。《武林》卷帙浩繁﹐濫收山水寺觀誌書﹐未免不知鑑別。惟《常州》出自繆藝風老人手定﹐抉擇嚴謹﹐刻手亦工。後有作者﹐當取以爲師資矣。

○古今刻書人地之變遷王士禎《居易錄》十四云「陸文裕深《金臺紀聞》云﹕」葉石林時﹐印書以杭州爲上﹐蜀本次之﹐福建最下。『又云「比歲京師印板﹐不減杭州。蜀﹑閩多以柔木刻之﹐取其易售。今杭絕無刻﹐國初蜀尙有板﹐差勝建刻。今建益下﹐去永樂﹑宣徳亦不逮矣。惟蘇州工匠稍追古作。』此嘉靖初語也。近則金陵﹑蘇﹑杭書坊刻板盛行﹐建本不復過嶺﹐蜀更兵燹﹐城郭邱墟﹐都無刊書之事﹐京師亦鮮佳手。數年以來﹐石門﹝卽崇徳縣。﹞呂氏﹐昆山徐氏﹐雕行古書﹐頗仿宋槧﹐坊刻皆所不逮。古今之變﹐如此其亟也。」吾按﹕文簡時﹐金陵﹑蘇﹑杭刻書之風﹐已遠過閩﹑蜀。乾嘉時﹐如盧﹑﹝文召。﹞鮑﹑﹝廷博。﹞孫﹑﹝星衍。﹞黃﹑﹝丕烈。﹞張﹑﹝惇仁。﹞秦﹑﹝恩復。﹞顧﹑﹝廣圻。﹞阮﹝元。﹞諸家校刻之書﹐多出金陵劉文奎﹑文楷兄弟。咸豐赭寇之亂﹐市肆蕩然無存。迨乎中興﹐曾文正首先於江寧設金陵書局﹐於揚州設淮南書局﹐同時杭州﹑江蘇﹑武昌繼之。旣刊讀本《十三經》﹐四省又合刊《廿四史》。天下書板之善﹐仍推金陵﹑蘇﹑杭。自學校一變﹐而書局並裁﹐刻書之風移於湘﹑鄂﹐而湘尢在鄂先。同﹑光之交﹐零陵艾作霖曾爲曹鏡初部郎耀湘校刻《曾文正公遺書》及釋藏經典。撤局後﹐遂領思賢書局刻書事﹐主之者張雨山觀察祖同﹑王葵園閣學先謙與吾三人。而吾三人之書﹐大半出其手刻。晚近則鄂之陶子齡﹐同以工影宋刻本名。江陰繆氏﹑宜都楊氏﹑常州盛氏﹑貴池劉氏所刻諸書﹐多出陶手。至是金陵﹑蘇﹑杭刻書之運終矣。然湘﹑鄂如艾與陶者﹐亦繼起無其人。危矣哉刻書也。

○吳門書坊之盛衰國朝藏書尙宋元板之風﹐始於虞山錢謙益絳雲樓﹑毛晉汲古閣。吾家二十五世從祖石君公樹廉朴學齋﹑林宗公奕寶稼軒﹐不幸無書目存畱。然於錢曾《讀書敏求記》求之﹐知當日二公好書﹐其收藏固甚富也。絳雲火後﹐其書多歸從子曾。述古堂﹑也是園兩目具存﹐可以知其淵源授受。凡有載於《敏求記》者﹐皆其平日一再校讀者也。毛氏式微﹐其書售之潘稼堂不成﹐而售之泰興季滄葦振宜。述古堂﹑也是園之藏本﹐亦多並之。蓋至是而有明以來藏書家之宋元名抄﹐於是始一結束。物聚必散﹐久散復聚。其後毛氏之藏﹐半由徐乾學傳是樓轉入天府。乾嘉時﹐則有張金吾《愛日精廬》﹑黃丕烈《士禮居》﹐專收毛錢二家之零余。張氏書目﹐偶記印章﹐不盡知其來歷。黃氏時收時賣﹐見於《士禮居藏書題跋記》者﹐必一一注明其源流。當時久居蘇城﹐又值承平無事﹐書肆之盛﹐比於京師。今於《記》中考之﹐有胥門經義齋胡立羣﹑﹝校本《春秋繁露》十七卷﹐校本《蔡中郎集》十卷。《續記》舊抄本《玄珠密語》下云「經義齋主人胡姓﹐鶴名﹐立羣其字也。在書估中爲能識古書之一人。」﹞廟前﹝按城隍廟也。﹞五柳居陶廷學子蘊輝﹑﹝宋刻本《鉅鹿東觀集》十卷﹐宋刻本《三謝詩》一卷。《續記》明刻毛校《王建詩集》八卷。﹞山塘萃古齋錢景凱﹑﹝宋咸平刊本《吳志》三十卷﹐元刊本《陳眾仲文集》十卷﹐校舊抄本《寶晉英光集》十卷。﹞郡城學余堂書肆﹑﹝宋刊本《溫國文正司馬公文集》八十卷。﹞玄妙觀前學山堂書坊﹑﹝《年譜》﹕抄本《蘆浦筆記》一卷。﹞府東敏求堂﹑﹝校舊抄本《蘆浦筆記》《楊公筆錄》﹐不分卷。﹞玄妙觀東閔師徳堂﹑﹝明刻本《戴石屏詩集》十卷。﹞臬署前書坊玉照堂﹑﹝元刊本《新刊河間劉守眞傷寒直格》三卷﹐《後集》一卷﹐《續集》一卷。張子和《心鏡》一卷。﹞臬署前文瑞堂﹑﹝金本《中州集》十卷。﹞臬轅西中有堂書坊﹑﹝明本《劉子新論》十卷。﹞醋坊橋崇善堂書肆﹑﹝元刻《元統題名錄》﹐不分卷。﹞郡東王府基周姓墨古堂﹑﹝北宋本《說苑》二十卷。﹞閶門橫街畱井堂﹑﹝明刻本《衍極》五卷﹐校明抄本《錄異記》八卷。﹞閶門書業堂﹑﹝宋刻本《聖宋文選》三十二卷。云「以新刻《十三經》易之﹐時閶門書業堂新翻汲古閣《十三經》﹐每部需銀十四兩。」﹞閶門文秀堂書坊﹑﹝舊抄本《抱朴子內篇》二十卷﹐《外篇》五十卷。﹞金閶門外桐涇橋頭書鋪蕓芬堂﹐﹝《續記》元抄本《書經補遺》一冊。﹞玄妙觀前墨林居﹑﹝校舊抄本《蘆浦筆記》《楊公筆錄》﹐不分卷。﹞紫陽閣朱秀成書坊﹑﹝宋刻本《文苑英華纂要》七冊。﹞葑門大觀局﹑﹝校抄本《紹興十八年同年小錄》不分卷。云「彭宋兩家所開﹐彭行三﹐號朗峯﹔宋亦行三﹐號曉嚴。皆諸生。」﹞遺經堂﹑﹝校舊抄本《建炎時政記》三卷。﹞酉山堂﹑﹝宋本《孟浩然詩集》三卷。﹞本立堂書坊﹑﹝舊抄本《古逸民先生集》一卷﹐《附錄》一卷。﹞王府基書攤髙姓﹑﹝宋本《新雕注解珞錄子三命消息賦》三卷﹐李燕《陰陽三命》二卷。﹞胡葦洲書肆。﹝明刻《山窗余稿》一卷。﹞又有書友呂邦惟﹑﹝宋刻本《三謝詩》一卷﹐抄本《汪水雲詩》不分卷。﹞郁某﹑﹝校明抄本《呂衡州文集》五卷。﹞鄭益偕﹑﹝影宋本《李賀歌詩編》五卷。﹞胡益謙﹑﹝抄本《北山小集》四十卷。﹞邵鐘﹛鹿吝﹜﹑﹝明刻校本《半軒集》十二卷﹐一作邵鐘琳﹔抄校本《吳都文粹》十卷。﹞沈斐云﹑﹝校抄本《吳都文粹》十卷。﹞吳東亭﹑﹝校明抄本《靈臺祕苑》十五卷。﹞吳立方﹑﹝《續記》抄本《王子安集》二冊。﹞鄭云枝﹑﹝校宋本《禮記》二十卷。﹞書船友曹錦榮﹑﹝抄本《鐵崖賦稿》一卷。﹞吳步云﹑﹝金本《中州集》十卷。﹞鄭輔義﹑﹝北宋本《新序》十卷。﹞邵寶墉﹑﹝殘宋本《普濟方》六卷。《續記》殘宋刻本《豫章黃先生外集》﹐云得諸書船友邵姓﹐當卽一人。﹞估人吳東白﹑﹝宋本《陶靖節詩注》四卷。﹞華陽橋顧聽玉﹑﹝宋刻本《湘山野錄》三卷。﹞常熟蘇姓書估﹑﹝宋刻本《聖宋文選》三十二卷。﹞平湖估人王徵麟﹑﹝抄本《知非堂稿》六卷。﹞無錫浦姓書估﹑﹝殘宋本《普濟方》六卷﹐云爲浦二田之後。﹞湖人施錦章﹑﹝宋本《新定續志》十卷。﹞陶士秀﹑﹝同上。﹞買骨董人沈鴻紹。﹝校宋本《林和靖詩》四卷。﹞其在外者﹐有玉峯考棚汗筠齋書籍鋪﹑﹝《續記》舊抄本《江月松風集》十二卷。﹞揚州藝古堂﹑﹝舊抄本《鼓稿》一卷。﹞武林吳山玩遇賞樓書肆﹑﹝殘鈔《陽春白雪》十卷。﹞會稽童寶音齋﹑﹝抄本《汪水雲詩》﹐不分卷。﹞琉璃廠文粹堂﹐﹝《續記》宋本《梅花喜神譜》二卷。﹞又有蕭山李柯溪去官業書僑寓吳中。﹝《續記》鈔本《近事會元》五卷。﹞其時書肆中人﹐無不以士禮居爲歸宿。晚年自開滂喜園書籍鋪於玄妙觀西﹐﹝《年譜》。﹞是年八月病卒﹐時道光五年乙酉﹐年六十三歲。﹝《年譜》。﹞卒後二十餘年﹐赭寇亂起﹐大江南北﹐徧地劫灰。吳中二三百年藏書之精華﹐掃地盡矣。幸有常熟瞿氏鐵琴銅劍樓保守其孑遺﹐聊城楊氏海源閣收拾餘燼。蘭陵孫祠書籍歸於吾縣袁氏臥雪廬﹐江浙間所有善本名抄﹐又陸續會於湖州陸氏﹠lt﹔百百﹠gt﹔宋樓﹑仁和丁氏善本書室。長篇短冊﹐猶可旗鼓中原。今則袁氏所蓄﹐久飽蠹魚。﹝袁書於光緒初元售之徳化李盛鐸﹐戊子﹑己丑又散之京師﹐末年以殘冊叢書及零星宋元抄本贈之縣人袁樹勛﹑衡州程和祥﹐托以求事。袁﹑程皆非知書者﹐書去而事不成。余則付之市肆字簍﹐吾收得僅百分之一二耳。﹞陸書售之日本﹐丁書售之江南圖書館。南北對峙﹐惟楊﹑瞿二家之藏。外此如天一閣﹑持靜齋﹐子孫亦不能世守。二十年來﹐藍皮書出﹐亻去盧橫行。東鄰西鄰乘我之不虞﹐圖畫書籍古物﹐盡徙而入於海外人之手。上海飛鳧客﹐羣翔集於茶坊酒市之中。而吳門玄妙觀前﹐無一舊書攤﹐無一書船友。俯仰古今﹐不勝滄桑之感矣。

○都門書肆之今昔吳門書肆之牌記﹐書估之姓名﹐吾旣據黃蕘翁《士禮居藏書題跋記》具列於前矣。京師爲人文薈萃之區﹐二百餘年﹐廠甸書肆如林﹐竟無好事如蕘翁其人者﹐得一書而詳記之﹐是亦書棚之闕史矣。吾讀李文藻《南澗文集》中有《琉璃廠書肆記》。𨿽不及蕘翁記載吳門之詳﹐要亦足備都門之掌錄。按其文曰「乾隆己丑五月二十三日﹐予以謁選至京師﹐寓百順胡同。九月二十五日﹐簽選廣東之恩平縣。十月初三日引見﹐二十三日領憑﹐十一月初七日出京。此次居京師五月餘﹐無甚應酬﹐又性不喜觀劇﹐茶園酒館足迹未嘗至。惟日借書鈔之﹐暇則步入琉璃廠觀書﹐𨿽所買不多﹐而書肆之不到者寡矣。出京後﹐逆旅長夜不能寐﹐乃追憶各肆之名號及所市書之大略記之。琉璃廠因琉璃瓦窯爲名﹐東西可二里許。未入廠﹐東門路北一鋪曰聲遙堂﹐皆殘破不完之書。予從其中買數種﹐適有《廣東新語》﹐或選恩平之兆也。入門爲嵩�堂唐氏﹐名盛堂李氏﹐皆路北。又西爲帶艸堂鄭氏﹐同升閣李氏﹐皆路南。又西而路北者﹐有宗聖堂曾氏﹐聖經堂李氏﹐聚秀堂曾氏。路南者﹐有二酉堂﹑文錦堂﹑文繪堂﹑寶田堂﹑京兆堂﹑榮錦堂﹑經腴堂﹐皆李氏。宏文堂鄭氏﹐英華堂徐氏﹐文茂堂傅氏﹐聚星堂曾氏﹐瑞云堂周氏。其先後次第憶或不眞﹐而在南在北則無誤也。或曰﹕二酉堂自前明卽有之﹐謂之老二酉。而其略有舊書者﹐惟京兆﹑積秀二家。餘皆新書﹐而其裝潢﹐紙不佳而冊薄。又西而南﹐轉沙土園北口﹐路西有文粹堂金氏﹐肆賈謝姓﹐蘇州人﹐頗深於書。予所購﹐鈔本如《宋通鑑長編紀事本末》《蘆浦筆記》《麈史》《寓簡》《乾坤淸气集》《滏水集》《呂敬夫詩集》《段氏二妙集》《禮學匯編》《建炎復辟記》《貢南湖集》《月屋漫稿》《王光庵集》《焦氏經籍志》之屬﹐刻板如《長安志》《雞肋集》《胡雲峯集》《黃稼翁集》《江湖長翁集》《唐眉山集》之屬﹐皆於此肆。又北轉至正街﹐爲文華堂徐氏﹐在路南。而橋東之肆盡此矣。橋居廠中間﹐北與窯相對。橋以東街狹﹐多參以賣眼鏡﹑煙筒﹑日用雜物者。橋以西街闊﹐書肆外惟古董店及賣法帖﹑裱字畫﹑雕印章﹑包寫書稟﹑刻板﹑鐫碑耳。近橋左右則補牙﹑補唇﹑補眼及售房中之藥者。遇廷試﹐進場之具如試筆﹑捲袋﹑墨壺﹑鎭紙﹑弓棚﹑疊褥備列焉。橋西賣書者才七家。先月樓李氏在路南﹐多內板書。又西爲寶名堂周氏﹐在路北﹐本賣仕籍及律例路程記﹐今年忽購得果親王府書二千餘套﹐列架而陳之。其書裝潢精麗﹐俱鈐圖記。予於此得梁寅《元史略》《揭文安集》《讀史方輿紀要》等書﹐皆鈔本﹔《自警編》半部﹑《溫公書儀》一部﹐皆宋槧本。又方望溪所著書原稿﹐往往有之。又有鈔本《冊府元龜》及明憲宗等《實錄》。又西爲瑞錦堂﹐亦周氏﹐在路南。亦多舊書﹐其地卽老韋之舊肆﹐本名鑑古堂﹐八年前韋氏書甚多。又陽人董姓同賣法帖其中。吾友趙六吉精於法帖﹐亦來此﹐遂客沒﹐其櫬至今未歸。又西爲煥文堂﹐亦周氏。又西爲五柳居陶氏﹐在路北﹐近來始開﹐而舊書甚多。與文粹堂皆每年購書於蘇州﹐載船而來。五柳多璜川吳氏藏書。嘉定錢先生云卽吳企晉舍人家物也﹐其諸弟析產﹐所得書遂不能守。又西爲延慶堂劉氏﹐在路北﹐其肆賈卽老韋前開鑑古堂者也﹐近來不能購書於江南矣。夏間從內城買書數十部﹐每部有楝亭曹印其上﹐又有長白敷槎氏堇齋昌齡圖書記﹐蓋本曹氏而歸於昌齡者。昌齡官至學士﹐楝亭之甥也。楝亭掌織造鹽政十餘年﹐竭力以事鉛槧。又交於朱竹﹐曝書亭之書﹐楝亭皆鈔有副本。以予所見﹐如《石刻鋪敍》《宋朝通鑑長編紀事本末》《太平寰宇記》《春秋經傳闕疑》《三朝北盟會編》《後漢書年表》《崇禎長編》諸書皆鈔本﹐魏鶴山《毛詩要義》《樓攻愧文集》諸書皆宋槧本﹐余不可盡數。韋頗曉事﹐而好持髙價。查編修瑩﹑李檢討鐸日遊其中。數年前﹐予房師紀曉嵐先生買其書﹐亦費數千金。書肆中之曉事者﹐惟五柳之陶﹑文粹之謝及韋也。韋湖州人﹐陶﹑謝皆蘇州人。其餘不著何許人者﹐皆江西金溪人也。正陽門東打磨廠﹐亦有書肆數家﹐盡金溪人賣新書者也。內城隆福諸寺﹐遇會期多有賣書者﹐謂之」趕廟「。散帙滿地﹐往往不全而價低。朱少卿豫堂日使子弟物色之﹐積數十年﹐蓄數十萬卷﹐皆由不全而至於全。蓋不全者多是人家奴婢竊出之物﹐其全者固在﹐日日待之而自至矣。吾友周書昌﹐遇不全者亦好買之。書昌嘗見吳才老《韻補》爲他人買去﹐怏怏不快。老韋云邵子湘《韻略》已盡采之﹐書昌取視之﹐果然。老韋又嘗勸書昌讀魏鶴山《古今考》﹐以爲宋人深於經學﹐無過鶴山。惜其罕行於世﹐世多不知采用。書昌亦心折其言。韋年七十餘矣﹐面瘦如柴﹐竟日奔走朝紳之門。朝紳好書者﹐韋一見諗其好何等書﹐或經濟﹑或辭章﹑或掌故﹐能各投所好﹐得重值。而少減輒不肯售﹐人亦多恨之。予好書幾與書昌同﹐不及書昌能讀耳。朝食後卽至廠﹐手翻至﹐或典衣買之。而積秀堂有楊萬里﹑洪盤州二集鈔本﹐索錢三十千﹐庋數日仍還之﹐而不能釋於念也。延慶劉﹐項生大癅﹐人呼之劉噶噠。又西爲博古堂李氏﹐在路南。其西爲廠西門﹐門外無鬻書者。」按南澗此記作於乾隆己丑﹐在純廟中葉時。迨吾光緒乙酉偕計入都﹐迄於壬辰通籍﹐上距己丑﹐甲子再周。此百年之中﹐其書肆之開閉幾何﹐書估之姓名幾何﹐皆無可考。惟二酉堂巋然獨存。據其同貿人云肆址猶前明故處﹐而主人則屢易姓矣。吾官京曹時﹐士大夫猶有乾嘉餘韻﹐每於退值或休務日﹐羣集於廠肆。至日斜﹐各挾數破帙驅車而歸。此景此情﹐固時時形諸夢寐。甲寅至京﹐追憶前事﹐曾作《後買書行》云﹕﹝有《買書行》﹐與此並刻於京集中。﹞「好書要仲尼﹐否則同書肆。斯語載《法言》﹐自漢書有市。三國逮六朝﹐迄於隋唐世。皆以鈔寫名﹐卷軸納諸笥。中唐創雕版﹐梨棗資刀鍥。天水始右文﹐蜀杭本羅致。建陽坊刻興﹐臨安書棚萃。當時視尋常﹐後世殊珍異。元明承其流﹐聖淸法益備﹐康雍繕寫工﹐乾嘉校勘細。洪楊亂中原﹐回撚同攜貳。中更幾劫灰﹐五厄罹其二。曾﹑左命世英﹐所至搜文粹。蘇揚官局開﹐閩浙踵相繼。精鏤仿宋元﹐余亦稱中駟。插架幸苟完﹐簿錄分條例。頗師瞿木夫﹐﹝中溶﹐錢大昕女夫﹐有藏書題跋﹐多載乾嘉時仿宋元刻。﹞近刻搜羅易。盧﹝文召。﹞孫﹝星衍。﹞補逸文﹐顧﹝廣圻。﹞黃﹝丕烈。﹞發奇祕。堂堂畢﹝沅。﹞阮﹝元。﹞翁﹐朱﹝彜尊。﹞何﹝焯。﹞信無愧。歙鮑﹝廷博。﹞侈巾箱﹐讀畫﹝顧修。﹞又其次。伍﹝崇曜。﹞潘﹝仕誠。﹞各效顰﹐宛若承謦。貸園﹝李文藻。﹞雅雨堂﹐﹝盧見曾。﹞鼎足微波﹝孔繼涵。﹞峙。連筠﹝楊墨林。﹞與惜陰﹐﹝李錫齡。﹞同起道光季。北學有南風﹐矯矯羣空驥。齊魯吳越間﹐轍迹我頻至。獲書捆載歸﹐充棟無餘地。計偕入京師﹐欲探酉山邃。日從廠甸遊﹐琳瑯啟金匱。路南肆如林﹐路北居雜廁。贗鼎寓目多﹐寧作朱崖棄。時有漏网珠﹐拾之出無意。內城隆福街﹐比之慈仁寺。客來訪漁洋﹐約與寺門伺。粵維光緒初﹐承平日無事。王孫推祭尊﹐﹝宗室盛昱。﹞詒晉薰香媚。潘﹝文勤。﹞張﹝文襄。﹞振儒風﹐繆老﹝荃孫。﹞傳淸祕。丁﹝丙。﹞陸﹝心源。﹞勤刻書﹐詔旨褒嘉惠。同官半書淫﹐交遊重文字。一朝海水飛﹐變法滋浮議。新學仇故書﹐假途幹祿位。哀哉文物邦﹐化作傀儡戲。坐觀九鼎沈﹐人亡邦國瘁。吾衰庶事艱﹐或咎書爲祟。豈知兵燹余﹐反獲長恩庇。賫斧倘有餘﹐罄作收書費。問汝欲何爲﹐老至謀生計。刻書復鬻書﹐較勝食租稅。遠法蕘圃窮﹐近貪玉簡利。﹝羅振玉在日本賣書買書﹐頗獲利市﹐所刻《玉簡齋叢書》甚精。﹞從此道人行﹐不輕去鄕裏。連年寇盜侵﹐幸托此知契。天不喪斯文﹐或者無人忌。偶憶半生癡﹐何止六經醉。甘苦托歌謠﹐聊抵買書記。﹝李文藻有《琉璃廠書肆記》。﹞」蓋吾在都時﹐廠甸書肆皆在路南﹐僅有二家在路北﹐與文藻所記迥然不同。惜其間變遷因革之故﹐莫得而詳也。今則藍皮之書﹐充刃肆市﹐西域之韻﹐篡奪風騷。宋槧貴至千金﹐插架等於古玩﹔廖板齒儕十客﹐牟利甚於榷場。以故鬻書者日見其多﹐讀書者日見其少。士大夫假雕印而造交會﹐大都唐仲友之貪污﹔收藏家因字畫而及古書﹐無非項子京之賞鑑。吾生也晚﹐恨不如蕘翁﹑南澗生際聖明。後之視今﹐恐猶有一蟹不如一蟹之慨者。吾恆言﹕今日藏書之人﹐卽昔日焚書之人。何者﹖羽陵之蠹﹐酷於秦灰﹔藏室之龍﹐化於胡地。周末文勝而鼎移﹐明季社多而國亂。管子有云「美者惡之至。」其今日風尙之謂乎。

●卷十○天祿琳瑯宋元刻本之僞《天祿琳瑯後編》所載宋版書﹐不如前編之可據。如卷四之《史記集解索隱正義》一百三十卷﹐目錄後印「校對宣徳郎祕書省正字張耒」八分書條記﹐因定爲元時槧。此書不見於各家書目﹐宋時官刻書又無此體式﹐其用八分而不用眞書﹐正以掩其詐耳。卷五之《重廣補注黃帝內經素問》二十四卷第四部﹐每板心有「紹定重刊」四字﹐宋版亦無此體式。且有元號無年月﹐卽元明兩監補修宋本諸史不如此含胡。蓋板心四字必書估僞造﹐加印其上﹐斷然可知。又《太玄經》十卷﹐校勘圖後刻「萬玉堂」三字﹐此爲明仿宋本。卷六《孫可之集》十卷﹐目錄後刻「大宋天聖元年戊辰祕閣校理仲淹家塾」字。考仁宗天聖元年﹐歲在癸亥﹐戊辰乃六年。據云「字畫濃重﹐與通部不同﹐蓋書估增印作僞」。然旣知爲僞而仍列入宋版﹐不知何故。又《增刊校正王狀元集注分類東坡先生詩》二十五卷﹐姓氏後有篆書條記「建安虞平齋務本書坊刊」﹐此爲元刻本﹐虞氏所刻他書有年號者可證。然則祕閣之藏﹐鑑賞尙不可據如此﹐則其他藏書家見聞淺陋﹐其爲書估所騙者﹐正不知有幾人也。

○坊估宋元刻之作僞自宋本日希﹐收藏家爭相寶貴﹐於是坊估射利﹐往往作僞欺人﹐變幻莫測。總之不出以明翻宋板剜補攺換之一途﹐或抽去重刊書序﹐或攺補校刊姓名﹐或僞造收藏家圖記鈐滿卷中﹐或移綴眞本跋尾題簽﹐掩其贗迹。就《天祿琳瑯》所辧出者﹐已有十餘種之多。蓋貢之尙方之時﹐人人如野人之獻芹﹐初未嘗有所區別。及經諸臣鑑別﹐而後涇渭分明。今悉載之﹐藏書家當取爲秦宮鏡矣。如明板經部《春秋經傳集解》三十卷﹐僞作「咸平辛丑刊」五字補印於板心。宋楊甲《六經圖》六冊﹐割去序文並校刊姓氏﹐以希僞充宋槧。明板史部《史記集解》一百三十卷﹕「目錄後第三行四行有割去重補之痕﹐當是明人所記刻書年月﹐書估以其形似宋板﹐故爲割去。此書目錄後無『史記目錄終』五字﹐而有『校對宣徳郎祕書省正字張來』隸書木記﹐較前書所補之痕增寬一倍。若果爲原版所有﹐前書何以割去﹐而補痕寬窄何以不合。按祕書省正字𨿽宋代官名﹐而張來亦無可考。其爲書估欲僞充宋槧﹐別刊目錄﹐末葉增入木記﹐彰然矣。」《晉書》一百三十卷﹐從宋版翻出﹐目錄後仍存「淳熙丁未季春弘文館校刊」一行﹐蓋刻是書者竟欲作宋槧爲賈利之資耳。又明板子部《戰國策鮑彪注》十卷﹐卷末有「嘉定五年夏月世彩堂刊」木記﹐其左右邊闌墨綫﹐俱就板中分行綫痕湊成木記之式﹐其爲僞造﹐固已顯然。又明板集部《東坡全集》一百十卷﹕「序後原署姓名﹐爲書估割去﹐補刊一行﹐則云『乾道九年閏正月望選徳殿書賜蘇嶠夫』。賜書但賜其書耳﹐卽以年月姓名標識卷中﹐宜出手書﹐不應刊印。書估無知妄作﹐眞不直一噱矣。」此外《六臣注文選》六十卷﹐袁刻本﹐五十六卷末葉標「戊申孟夏十三日李淸雕」﹐李宗信﹑李淸疑皆當日剞劂髙手﹐故自署其名。又一部﹕「末葉李宗信﹑李淸之名﹐俱被書估割去﹐袁識語亦經私汰。而於六十卷末葉攺刊『河東裴氏考訂諸大家善本﹐命工鍥於宋開慶辛酉季夏﹐至咸淳甲戌仲春工畢』﹐並於末一行增『把總鍥手曹仁』。其字畫旣與前絕不相類﹐版心墨綫亦參差不齊﹐且考訂『訂』字誤作金旁﹐則僞飾之迹﹐顯然畢露矣。」又一部﹕「卷末僞刊『奉議郎充提舉茶鹽司幹辦公事臣朱奎奉聖旨廣都縣鏤板﹐起工於嘉定二年歲次己巳﹐畢工於九年壬子臘月』﹐並標『督工把總惠淸』。亦系割去原紙﹐別刊半葉黏接於後。且嘉定九年﹐系丙子而非壬子﹐則其作僞益顯然矣。」又一部﹕「於蕭統序後標『紹聖三年丙子歲臘月十六日祕閣發刊』﹐又於呂延祚表後列曾布﹑蔡卞等校正銜名﹐卷六十後復標『紹聖四年十月十五日大學博士主管文字陳督鐫﹐匠孫和二等工完』﹐皆系別刊半幅黏接。然袁氏識語木記﹐盡爲割補。」又一部﹕「卷五十二末葉『戊申孟夏十三日李宗信雕』一行﹐模印之時﹐以別紙掩蓋其上。然十三兩字﹐墨痕猶隱透行間﹐依稀可辧。板心上方﹐復以『熙寧四年刊』五字﹐別刊木記﹐逐幅鈐印。」又一部﹕「存序後裴宅印賣一條﹐其餘識語木記﹐俱經私汰。卷二十四後僞標『嘉攺元澄心堂刊』八字。而『』字誤作『祜』﹐『攺』字『己』旁訛作『﹝1234﹞』。」又一部於序末及卷六十後﹐僞刊「淳二年庚午歲上蔡劉氏刊」隸書木記。又二部﹐於六十卷後刻「河東裴氏考訂」﹐二「訂」字誤作「金」旁。合計內府所藏文選十部﹐而作僞居八九。此可見袁本雕刻之精﹐而書估狡獪之奇﹐亦層見疊出而未有已也。

○宋元刻僞本始於前明宋刻日少﹐書估作僞﹐巧取善價﹐自明已然。明髙濂《尊生八箋》﹐其《燕閒淸賞箋》論藏書云「宋元刻書﹐雕鏤不苟﹐校閱不訛﹐書寫肥細有則﹐印刷淸朗。況多奇書﹐未經後人重刻﹐惜不多見。佛氏醫家二類更富。然醫方一字差誤﹐其害匪輕﹐故以宋刻爲善。」﹝以下言宋本紙墨之佳﹐見前六卷「宋刻書紙墨之佳」條下﹐今節去。﹞「又若宋板遺在元印或元補欠缺時﹐人執爲宋刻。元板遺至國初補欠﹐人亦執爲元刻。然而以元補宋﹐其去猶未易辧。以國初補元﹐內有單邊雙邊之異﹐且字刻迥然別矣。若國初愼獨齋刻書﹐似亦精美。近日作假宋板書者﹐神妙莫測。將新刻摹宋板書﹐特抄微黃厚實竹紙﹐或用川中繭紙﹐或用糊褙方簾綿紙﹐或用孩兒白鹿紙﹐筒捲用扌追細細敲過﹐名之曰刮﹐以墨浸去臭味印成。或將新刻板中殘缺一二要處﹐或濕黴三五張﹐破碎重補。或攺刻開卷一二序文年號﹐或帖過今人注刻名氏畱空﹐另刻小印﹐將宋人姓氏扣塡。兩頭角處或用沙石磨去一角﹐或作一二缺痕。以燈火燎去紙毛﹐仍用艸煙薰黃﹐儼然古人傷殘舊迹。或置蛀米櫃中﹐令虫蝕作透漏蛀孔。或以鐵綫燒紅﹐錘書本子﹐委曲成眼。一二轉折﹐種種與新不同。用紙裝襯﹐綾錦套殼﹐入手重實﹐光膩可觀﹐初非今書仿佛﹐以惑售者。或札夥囤﹐令人先聲﹐指爲故家某姓所遺。百計瞽人﹐莫可窺測。收藏者當具眞眼辧證。」按髙氏說書估作僞之獘﹐至爲透辟。然究之宋刻眞本﹐刻手﹑紙料﹑墨印迥然與元不同。元人補修宋版﹐明人補修宋元﹐多見古本書之人﹐可以望气而定。如宋元舊板﹐明時盡貯於國子監。自元迄明﹐遞有補修。其板至國朝嘉慶時﹐始毀於江寧藩庫之火。明初印本流傳尙多﹐試取其紙料墨色印工驗之﹐斷乎不能混入天水。南宋末年刻印之書﹐轉瞬入元﹐其气味便有淸濁之異。宋淸而元濁﹐究亦不解其所以然。惟元末明初之書﹐稍難分別。正統以後﹐則又判然。南監修板最後印者﹐板式參差不齊﹐字迹漫漶難辧。卽令工於作僞﹐無如開卷了然。至所稱扣塡姓名﹐非獨墨色濃淡各殊﹐而字行決不能聯貫。且新紙染舊﹐燥气未除﹐初印新雕﹐鋒芒未斂。種種無形之流露﹐可以神悟得之。吾沈溺於此者三十餘年﹐所見所藏﹐頗有考驗。髙氏之言﹐但明其迹﹐吾所論則純取之於神理也。

○張廷濟蜀銅書範不可據張廷濟《淸儀閣題跋》蜀槧《韓文》範跋﹕「《易》《詩》故不當後《春秋》《左氏》也。此與今異﹐眞舊本《韓文》矣。墨板始於唐末﹐板本《文選》﹐益州始有。歐陽子書少時所得於州南李氏之《韓集》後云﹕」《集》本出於蜀﹐文字刻畫﹐頗精於今世俗本。『則此爲孟蜀敕刊《韓集》﹐刂銅爲式可知也。「又引蔡澄《雞窗叢話》云﹕」嘗見骨董肆古銅方二三寸﹐﹝今刻本作一二寸。﹞刻《選詩》或《杜詩》《韓文》二三句﹐字形反﹐不知何用。識者謂此名書範﹐宋太宗初年頒行天下刻書之式。「按此範屬之蜀者﹐以歐陽文忠書少時所得於州南李氏之《韓集》後有云」集本出於蜀﹐文字刻畫﹐頗精於今世俗本「之言耳。若唐末宋初校刊書籍﹐鑿銅頒範﹐事固有之﹐蔡說自可存證也。又云﹕」廖瑩中世彩堂《韓集》原刻本﹐今在吳門藏書家。己卯之春﹐黃友蕘圃丕烈孝廉見是範﹐爲餘一檢﹐亦作』《春秋》謹嚴﹐《左氏》浮誇。《易》奇而法﹐《詩》正而葩『。案歐陽所見行本﹐已不如蜀本之精﹐況廖刻又後二百年乎﹖今讀《進學》一解﹐鮮有致疑及此。乃天壤間存此片銅﹐使知昌黎敍列經典﹐不少紊於俗刊之手﹐是可寶矣。「據此﹐則是張氏竟視此爲眞刻書銅範。余曾見之於長沙故家﹐系一方銅片。髙及二寸﹐寬二寸彊﹐厚半寸許。上有反書四行突起﹐曰﹕」《易》奇而法﹐《詩》正而葩。《春秋》謹嚴﹐《左氏》浮誇。「裝以紫檀匣﹐墊以白綾﹐張書小楷於白綾﹐考證頗辧。而銅質砂重﹐字亦生硬不勻。竊疑張書是眞﹐銅片是僞。張冠李戴﹐亦骨董之常。惟必謂之刻書之範﹐則未敢附和。蓋此疑古時鎭紙之物﹐其所以反書者﹐由於土模正書﹐倒注則反。古人範金合土之法﹐大抵如斯。世傳泉範﹑斗檢封﹐卽可引以爲證。蔡說前無所本﹐張獨信以爲眞﹐是亦好奇之過。特此銅列經典次序﹐以《易》《詩》先《春秋》。是所據韓文﹐似是善本。𨿽不足資校勘﹐亦可以廣異聞矣。

○日本宋刻書不可據日本友人言﹐楊氏刻《畱眞譜》時﹐往往見他人之舊本書﹐抽其中一二葉﹐以便模刻。果如所言﹐則非士君子之行矣。楊從遵義黎蒓齋星使庶昌爲隨員﹐曾代其刻《古佚叢書》。內如《太平寰宇記》補闕六卷﹐實出僞撰。其中顯而易見者﹐如江西南道嶽州沅江縣﹐楚馬殷攺爲橋江縣﹐宋太祖復爲沅江縣。樂史在太宗時﹐安得尙有橋江縣之稱。潭州長沙縣所引故事﹐多見《太平禦覽》中。湘潭縣則全錄衡山縣遺迹﹐蓋衡山尙屬潭州﹐而南嶽本在衡山﹐玆反引於湘潭。此因湘潭無所據補﹐割湊成篇﹐遂於益陽縣後云已殘闕﹐作僞之迹亦旣顯然。而武岡縣招屈亭後十三條﹐全與宋王象之《輿地紀勝》文同。而《紀勝》云引自《類要》﹐非引自《寰宇記》。彼乃全無別白﹐遂使僞證愈明。義昌攺爲桂東﹐義章攺爲宜章﹐《紀勝》云避太宗諱所攺。宋本於二縣同不避諱﹐斷非樂史原書可知。吾友善化陳蕓畦太學運溶作《太平寰宇記辧僞》六卷﹐逐道指駁﹐以爲從《輿地紀勝》及他類書鈔撮而成﹐使楊見之當無所置辧矣。吾嘗見楊刻《古文苑》﹐明是據孫星衍岱南閣仿宋刻重雕﹐而猥云宋本。又所著《日本訪書志》中載卷子本佛經各種﹐大半近百年內髙麗舊鈔。至《畱眞譜》誤以明翻宋刻爲眞宋本之類﹐殆如盲人評古董指天畫地﹐不值聞者一笑。楊又刻有激素飛靑閣雙釒句法帖﹐其作用亦同。蓋貌爲好古之人﹐而實爲孳孳爲利﹐吾斷其所著所刻書不足信今而傳後矣。

○近人藏書侈宋刻之陋藏書固貴宋元本以資校勘﹐而亦何必虛僞。如近人陸心源之以﹠lt﹔百百﹠gt﹔宋名樓﹐自誇有宋本書二百也。然析《百川學海》之各種﹐彊以單本名之﹐取材亦似太易。況其中有明仿宋本﹐有明初刻似宋本﹐有誤元刻爲遼金本﹐有宋板明南監印本﹐存眞去僞﹐合計不過十之二三。自欺欺人﹐毋乃不可。至宜都楊守敬﹐本以販鬻射利爲事﹐故所刻《畱眞譜》及所著《日本訪書志》﹐大都原翻雜出﹐魚目混珠。蓋彼將欲售其欺﹐必先有此二書﹐使人取證。其用心固巧而作僞益拙矣。

○宋元禁蘇黃集板元黨禁﹐蘇黃詩文翰墨不準刊板流傳﹐亦二公文厄之極矣。然其時有酷好二公詩文而無所畏者。楊萬里序劉才邵《﹝A17B﹞溪居士集》云「在仁宗時﹐則有若六一先生主斯文之夏盟﹔在神宗時﹐則有若東坡先生傳六一之大宗﹔在哲宗時﹐則有若山谷先生續國風雅頌之絕弦。中更羣小﹐崇姦絀正﹐目爲僻學﹐禁而錮之。惟我廬陵﹐有盧溪之王﹐﹝A17B﹞溪之劉﹐自作金城﹐以郛此道。自王公遊太學﹐劉公繼至﹐獨犯大禁﹐挾六一﹑坡﹑谷之書以入盧溪。」楊萬里序又稱﹕「是時書肆畏罪﹐坡﹑谷二書皆毀其板﹐獨一貴戚家刻印印焉。率黃金斤易坡文十﹐蓋其禁愈急﹐其文愈貴也。﹝A17B﹞溪諱才邵﹐字美中﹔盧溪諱庭﹐字民瞻﹐皆擢進士第。」然尢奇者﹐宋太學生丁時起《泣血錄》載﹕金人入汴﹐據靑城﹐索監書藏經﹐如《資治通鑑》《蘇﹑黃文集》之屬﹐皆指名取索。當時朝廷行下諸路﹐盡毀坡﹑谷著作。姦黨傅會﹐至欲焚《資治通鑑》。賴有神宗禦制序文﹐乃不敢毀﹐而敵國之敬重固如此。吾謂二公信有獨嗜。而歐陽﹑蘇﹑黃之詩文﹐至今如日月江河﹐萬古不廢。豈非山川靈秀之气﹐固結不散﹐有以使之然與。

○宋朱子劾唐仲友刻書公案宋陳癸《中興館閣續錄》云「祕書郎莫叔光上言﹕今承平滋久﹐四方之人﹐益以典籍爲重。凡紳家世所藏善本﹐外之監司郡守搜訪得之﹐往往鋟版﹐以爲官書﹐然所在各自版行。」是宋時士大夫以刻書爲風尙。世傳宋刻書所謂司郡刻者﹐皆可支領公使庫錢。故此類刻本﹐又謂之公使庫本。名類甚繁﹐別已詳記。然朱子劾唐仲友一重公案﹐世固鮮有知之者。淳熙八年﹐唐仲友守臺州﹐領公使庫錢刻《荀子》《揚子》二書﹐爲朱子所彈劾。今朱子集載有按知臺州唐仲友前後凡六狀。其第六狀云「一據蔣輝供﹐元是明州百姓。淳熙四年六月內﹐因同已斷配人方百二等僞造官會事發﹐蒙臨安府府院將輝斷配臺州牢城。差在都酒務著役﹐月糧雇本州住人周立代役﹐每日開書籍供養。去年三月內﹐唐仲友叫上輝就公使庫開雕《揚子》《荀子》等印板。輝共王定等一十八人﹐在局雕開。至八月十三日忽據婺州義烏縣弓手到來臺州﹐將輝捉下﹐稱被僞造會人黃念五等通取。輝被捉﹐欲隨前去證對公事﹐仲友便使承局學院子董顯等三人捉回。仲友臺旨﹕」你是弓手﹐捉我處兵士﹐你不來下牒捉人。『當時弓手押回﹐奪輝在局生活。至十月內﹐再蒙提刑司有文字來追捉輝。仲友使三六宣教﹐令輝收拾作具入宅﹐至後堂名淸屬堂安歇宿食﹐是金婆婆供送飯食。得三日﹐仲友入來。說與輝稱﹕「我救得你在此﹐我有些事問你﹐肯依我不﹖』輝當時取覆仲友﹕」不知甚事言了是。『仲友稱說﹕「我要做些會子。』輝便言﹕」恐向後敗獲不好看。『仲友言「你莫管我﹐你若不依我說﹐便送你入獄囚殺﹐你是配軍不妨。』輝怕臺嚴依從。次日見金婆婆送飯入來﹐輝便問金婆婆如何得紙來。本人言﹕」你莫管﹐仲友自交我兒金大去婺州鄕下撩使庵頭封來。『次日金婆婆將描摸一貫文省會子樣入來﹐人物是接履先生模樣。輝便問金婆婆﹐言是大營前住人賀選在裏書院描模﹐其賀選能傳神寫字﹐是仲友宣教耳目。當時將梨木板一片與輝﹐十日雕造了﹐金婆婆用藤箱乘貯﹐入宅收藏。又至兩日﹐見金婆婆同三六宣教入來﹐將梨木板一十片雙面﹐並《後典麗賦》樣第一卷

二十紙。其三六宣教稱﹕「恐你閒了手﹐且雕賦板﹐俟造紙來。』其時三六宣教言說﹕」你若與仲友做造會子畱心﹐仲友任滿﹐帶你歸婺州﹐照顧你不難。『輝開賦板至一月。至十二月中旬﹐金婆婆將藤箱貯出會子紙二百道﹐並雕下會子板及土朱靛靑棕墨等物付與輝﹐印下會子二百道了。未使朱印。再乘在箱子內付金婆婆﹐將入宅中。至次日﹐金婆婆來﹐將出篆寫一貫文省並專典官押三字﹐又靑花上寫字號二字。輝是實方使朱印三顆。輝便問金婆婆﹐三六宣教此一貫南篆文並官押是誰寫﹐金婆婆稱是賀選寫。至十二月末旬﹐又印一百五十道。今年正月內至六月末間﹐約二十次共印二千六百餘道。每次或印一百道及一百五十道並二百道。至七月內不曾印造。至七月二十六日見金婆婆急來報說﹕「你且急出去﹐提舉封了諸庫﹐恐搜見你。』輝連忙用梯子布上後墻﹐走至宅後亭子上﹐被趙監押兵士捉住﹐押赴紹興府禁勘。」此按狀中貼黃之一﹐可見仲友被劾﹐僞造會子亦其一節﹐非專因刻書也。今黎庶昌刻臺州大字本《荀子》﹐板心有蔣輝等名十八人。字仿歐體﹐想見當時雕鏤之精﹐不在北宋蜀刻之下。使其居官能飭簋﹐亦豈非當時之賢士哉。

○明王刻史記之逸聞王士禎《池北偶談》二十二云「明尙寶少卿王延﹐文恪少子也。其母張氏﹐壽寧侯鶴齡之妹﹐昭聖皇后同產。延少以椒房入宮中﹐性豪侈。一日﹐有持宋槧《史記》求鬻者﹐索價三百金﹐延紿其人曰﹕」姑畱此﹐一月後可來取直。『乃鳩集善工﹐就宋版本摹刻﹐甫一月而畢工。其人如期至索直﹐故紿之曰「以原書還汝。』其人不辧眞贗﹐持去。旣而復來曰﹕」此亦宋槧﹐而紙差不如吾書﹐豈誤耶﹖『延大笑﹐告以故。因取新雕本數十部散置堂上示之曰「君意在獲三百金耳﹐今如數予君﹐且爲君書幻千萬億化身矣。』其人大喜過望。今所傳有震澤王氏摹刻印﹐卽此本也。」按此說最不可信。以如許巨帙之書﹐斷非一月所能翻刻完竣。且旣欲仿刻以欺鬻書者﹐則其事當甚祕密。如其廣召刻工﹐一月蕆事﹐鬻書人豈有不向其索還之理。此可斷其必無之事。今王本《史記》﹐藏書家尙有流傳﹐雕鏤誠精﹐校勘亦善。有延跋云「工始嘉靖乙酉臘月﹐迄丁亥之三月。」明有年月可稽﹐並非一月之事。文簡亦藏書家﹐其時距王刻《史記》時未及百年﹐豈其書文簡竟未見歟。﹝王本《史記》與柯維熊刻本﹐同出宋紹興本﹐故兩本行款相同。惟王本《史記》卷數在小題下﹐與正文字同。柯本《史記》則史記卷數作小字﹐外加橢圓圈﹐在小題下傍。﹞

○朱竹刻書之逸聞《雞窗叢話》云「竹凡刻書﹐寫樣本親自校兩徧﹐刻後校三徧。其《明詩綜》刻於晚年﹐刻後自校兩徧﹐精神不貫。乃分於各家書房中﹐或師或弟子﹐能校出一訛字者送百錢。然終不免有訛字。《曝書亭集》中亦不免﹐且有俗體﹐可知校訂斷非易事也。」今按﹕竹刻書有爲他人校刻者﹐以張士俊澤存堂所刻《玉篇》《廣韻》《羣經音辧》《佩Δ》《字鑑》五種爲最精。家刻書則以《曝書亭集》字體整秀疏朗爲悅目﹐訛字亦絕希。且刻未畢工而竹已沒﹐全集爲其孫稻孫刊成﹐並非竹自校自刻﹐不知《叢話》何所指而云云。《明詩綜》今其板尙存﹐初印者傳世不多﹐以通行本校之﹐亦未必如《叢話》之說。豈蔡氏所見爲初印未校攺誤字本耶﹖至《日下舊聞》爲其子昆田校勘﹐《經義考》爲徳州盧見曾﹑揚州馬曰璐先後合刻﹐已爲身後之事﹐更不必論其得失矣。

○明以來之鈔本明以來鈔本書最爲藏書家所祕寶者﹐曰吳鈔﹐長洲吳匏庵寬叢書堂鈔本也。曰葉鈔﹐先十八世族祖昆山文莊公賜書樓鈔本也。曰文鈔﹐長洲文衡山徵明玉蘭堂鈔本也。曰王鈔﹐金壇王宇泰肯堂郁岡齋鈔本也。曰沈鈔﹐吳縣沈辧之與文野竹齋鈔本也。曰楊鈔﹐常熟楊夢羽儀七檜山房鈔本也。曰姚鈔﹐無錫姚舜咨咨茶夢齋鈔本也。曰秦鈔﹐常熟秦酉巖四麟致爽閣鈔本也。曰祁鈔﹐山陰祁爾光承業淡生堂鈔本也。曰毛鈔﹐常熟毛子晉晉汲古閣鈔本也。曰謝鈔﹐長樂謝肇氵制在杭小艸齋鈔本也。曰馮鈔﹐常熟馮己蒼舒﹑馮定遠班﹑馮彥淵知十兄弟一家鈔本也。曰錢鈔﹐常熟錢牧齋謙益絳雲樓鈔本﹐謙益從子錢遵王曾述古堂鈔本﹐合之謙益從弟履之謙貞竹深堂鈔本﹐皆謂之錢鈔也。此外吾家二十五世祖石君公樹廉朴學齋﹐秀水曹潔躬溶倦圃﹐昆山徐健庵乾學傳是樓﹐秀水朱竹彜尊潛采堂﹐吳縣惠定宇棟紅豆齋﹐仁和趙功千昱小山堂﹐錢唐吳尺鳧焯繡谷亭﹐海昌吳槎客騫﹑子虞臣壽拜經樓﹐歙縣鮑以文廷博知不足齋﹐錢唐汪小米遠孫振綺堂。皆竭一生之力﹐交換互借﹐手校眉批﹐不獨其鈔本可珍﹐其手迹尢足貴。以吾所知﹐吳匏庵鈔本﹐板心有「叢書堂」三字。﹝孫從添《藏書紀要》﹕匏庵鈔本用紅格﹐其手書者佳。朱彜尊《曝書亭集。書尊前集後》﹕吳文定手鈔本﹐書法精楷﹐索直三十金。錢曾《敏求記》﹕《孟子注疏》十四卷。《毛目》﹕《裔夷謀夏錄》一本﹐《春明退朝錄》一本﹐《國初事迹》一本﹐《大唐傳載》一本﹐鈔宋本《賓退錄》十卷二本﹐紅格鈔本《續博物志》一本﹐紅格鈔本《霏雪錄》二本﹐《南方艸木狀》一本。《黃記》﹕《墨子》十五卷﹐《嵇康集》十卷。《張志》﹕劉國器《綱目分注發微》十卷。《瞿目》﹕宋柳開《河東集》十六卷﹐範成大《石湖居士文集》三十四卷。《黃續記》﹕紅格竹紙鈔本《王建詩集》十卷。﹞家文莊公家鈔本﹐板心有「賜書樓」三字。﹝《藏書紀要》云﹕葉文莊鈔本用綠﹑墨二色格。《黃記》﹕梁公《九諫》一卷﹐《張乖崖集》宋鈔缺捲。《瞿目》﹕唐《李元賓文集》六卷﹑《補遺》一卷﹐繭紙鈔本﹔《晝上人集》十卷。﹞文衡山鈔本﹐格闌外有「玉蘭堂錄」四字。﹝《瞿目》﹕影宋鈔本《新雕詩品》三卷。文鈔極爲孫從添慶增《藏書紀要》所稱﹐而鈔本傳者絕少。吾家舊藏衡山曾孫女文ㄈ手鈔本宋王沂孫《碧山樂府》卽《玉笥詞》一卷﹐首葉鈐「玉磬山房」白文長方印﹐爲絳雲樓火後物﹐上鈐「遺稿天畱」朱文長方印。全捲經秦惇夫太史恩復手校﹐補錄佚詞。於書眉捲尾鈐「鮑氏正本」朱文方印﹑「知不足齋」白文方印。卷首又鈐「金石錄十卷人家」朱文長方印﹐此卽錢曾《敏求記》所雲藏宋本《金石錄》之馮研祥印也。後來韓小亭泰華﹑阮文達元皆仿刻此印﹐與此印不同。蓋此書𨿽止三十餘葉﹐其爲國朝以來藏書家寶貴可知。然則文鈔之希見﹐益可見矣。﹞王宇泰鈔本﹐板心有「郁岡齋藏書」五字。﹝《瞿目》﹕樂史《廣卓異記》二十卷。﹞沈辧之鈔本﹐格闌外有「吳縣野竹家沈辧之制」九字。﹝《瞿目》﹕《山水純全集》一卷。﹞楊夢羽鈔本﹐板心有「嘉靖乙未七檜山房」八字﹐﹝《黃記》《瞿目》﹕宋孔平仲《珩璜新論》一卷。﹞亦有板心作「萬卷樓雜錄」五字者。﹝《瞿目》﹕《穆天子傳》六卷。﹞姚舜咨鈔本﹐板心有「茶夢齋鈔」四字。﹝《範目》﹕手鈔宋呂大圭《春秋五論》一卷﹐明唐寅《漫堂隨筆》一卷。《張志》《瞿目》﹕手鈔馬令《南唐書》三十卷﹐《唐闕史》二卷。《黃記》《張志》《瞿目》﹕手鈔《續談助》五卷。《瞿目》﹕手鈔《甘澤謠》一卷。﹞秦酉巖鈔本﹐﹝《毛目》﹕手鈔《亢倉子》一本﹔《紫靑眞人注道徳經》一本﹔《酉巖山人眞迹》三冊六本﹕一冊《考工左國纂》﹐一冊《呂覽節》﹐一冊三子纂﹕《荀子》《淮南子》《揚子》附《文中子》﹔手鈔《太和正音譜》二本。﹞板心有「致爽閣」三字﹐﹝《瞿目》﹕唐蘇鶚《杜陽雜編》三卷。﹞或「玄覽中區」四字﹐﹝《張志》﹕兪豹文《吹劍錄》一卷﹐《穆天子傳》六卷。﹞或「又玄齋」三字﹐﹝《張志》﹕《唐詩極玄集》二卷。《瞿目》﹕姚合《極玄集》二卷。﹞或「玄齋」二字。祁爾光鈔本﹐板心有「淡生堂鈔本」五字。﹝《黃記》﹕《國朝名臣事略》十五卷。《黃記》《張志》﹕藍格本《勿軒集》八卷。《瞿目》﹕《周益公集》二百卷。《張志》《瞿目》《丁志》﹕元吳海《聞過齋集》四卷。《丁志》﹕《淡生堂藏書譜》八冊﹑《藏書訓略》二卷﹐原本每葉十六行﹐藍格竹紙本﹐版心刊「淡生堂藏書目」。又藍格白紙《廣筆疇》一卷﹐藍格紙鈔《許白雲先生文集》四卷。﹞毛子晉鈔本﹐﹝《藏書紀要》云﹕汲古閣印宋精鈔﹐古今絕作﹐字畫﹑紙張﹑烏絲﹑圖章追摹宋刻﹐爲近世無有。﹞板心有「汲古閣」三字﹐﹝《張志》﹕《新刊張小山北曲聯樂府》三卷﹑《外集》一卷。《瞿目》﹕宋華嶽《翠微先生南徵錄》十一卷。《丁志》﹕宋髙登《東溪詞》一卷﹐趙老《拙庵詞》一卷﹐李好古《碎錦詞》一卷。﹞格闌外有「毛氏正本汲古閣藏」八字。﹝《張志》﹕《雲臺編》三卷。《瞿目》﹕宋陳郁《藏一話腴》一卷。﹞謝肇氵制鈔本﹐板心有「小艸齋鈔本」五字。﹝墨格九行本。《張志》《瞿目》﹕宋沈作《寓簡》十卷。《瞿目》﹕王黃州《小畜集》三十卷。《袁簿》﹕宋朱翌《猗覺寮雜記》二卷。﹞馮彥淵鈔本﹐格闌外有「馮彥淵藏本」五字。﹝《張志》﹕唐《杜荀鶴文集》三卷。《毛目》﹕《李太白集》四本﹐從絳雲樓北宋板﹐覓舊紙延馮竇伯影鈔。按﹕竇伯名武﹐彥淵子也。﹞馮定遠鈔本﹐格闌外有「馮氏藏本」四字。﹝《張志》﹕《許丁卯集》二卷﹑《續集》二卷。《瞿目》﹕宋周密《雲煙過眼錄》一卷﹐馮己蒼鈔本﹐格闌板心均無字。《張志》《黃記》﹕手鈔《近事會元》五卷﹐《汗簡》七卷。《黃記》﹕校明影宋鈔本《元英先生詩集》十卷﹐後有「崇禎戊辰年六月馮氏空居閣閱」一行﹐墨格鈔本﹐有毛晉孫綏萬跋。《華陽國誌》十二卷﹐云﹕顧澗藏空居閣鈔本。《李羣玉﹑方幹詩集》合裝一本。﹞錢牧齋鈔本﹐板心有「絳雲樓」三字。﹝《袁簿》﹕墨格本《開國羣雄事略》殘稿本三冊﹐綠格本《雙陸譜》一卷﹑《玄玄棋經》一卷合裝一本。﹞錢遵王鈔本﹐﹝《藏書紀要》云﹕錢遵王有五彩著色本《香奩集》﹑白描《鹵簿圖》《營造法式》《營造正式》。﹞格闌外有「虞山錢遵王述古堂藏書」十字﹐﹝《黃記》﹕《春秋繁露》十七卷。《張志》﹕《何博士備論》一卷﹐《文昌雜錄》六卷。《續記》﹕《東家雜記》二卷。《瞿目》﹕《圭塘Ы乃集》一卷。《丁志》﹕日本刻《孟子音義》一卷。﹞或「錢遵王述古堂藏書」八字。﹝《瞿目》﹕《吳越備史》四卷﹐蔡襄《茶錄》一卷﹐《教坊記》一卷﹐《北裏志》一卷﹐《靑樓集》一卷﹐《呂和叔集》十卷。《丁志》﹕《昭徳先生郡齋讀書志》二十卷。均白紙墨格本。《丁志》﹕《溫庭筠詩集》七卷﹐《別集》一卷﹐藍絲闌精鈔本﹐半葉十二行﹐行二十一字。﹞錢履之鈔本﹐板心有「竹深堂」三字。﹝《張志》﹕《李羣玉集》三卷﹑《後集》五卷﹐鈔陳道人書棚本﹔唐杜荀鶴《唐風集》一卷。﹞石君公鈔本﹐﹝《藏書紀要》云「葉石君鈔本校對精嚴﹐可稱盡美。錢遵王鈔錄書籍﹐裝飾𨿽華﹐固不及汲古多而精﹑石君之校而備也。」又云「葉石君所藏書籍﹐皆手筆校正。臨宋本﹐印宋鈔﹐俱借善本攺正。博古好學﹐稱爲第一。葉氏之書﹐至今爲寶。」﹞板匡外有「朴學齋」三字。﹝《丁志》﹕明《王文安英公詩集》五卷﹐《文集》六卷。﹞曹潔躬鈔本﹐板心有「李曹氏倦圃藏書」八字。﹝《張志》《瞿目》﹕元劉秉忠《藏春集》六卷。《丁志》﹕錢惟善《江月松風集》十二卷﹑《補遺》一卷。﹞徐健庵鈔本﹐板心有「傳是樓」三字。﹝《張志》﹕魏了翁《周易要義》十卷。《黃記》﹕《五代春秋》一卷﹐每葉二十二行﹐行二十字﹐均白紙墨格鈔本。﹞惠定宇鈔本﹐格闌外有「紅豆齋藏書鈔本」七字。﹝吾藏《周易本義辧證》手寫稿本﹐《九經古義》稿本殘本﹐墨格十行。﹞趙功千鈔本﹐格闌外有「小山堂鈔本」五字。﹝《丁志》﹕宋遊九言《默齋遺稿》二卷。﹞吳尺鳧鈔本﹐板心有「繡谷亭」三字。﹝《袁簿》﹕《南宋雜事》一卷﹐稿本﹐綠格十行本。﹞朱竹﹑吳槎客﹑鮑以文﹑汪小米四家鈔本﹐皆毛泰紙鈔﹐無格闌。此外何元錫夢華館鈔本﹐金檀文瑞樓鈔本﹐王宗炎十萬卷樓鈔本﹐多歸丁丙八千卷樓。其餘舊鈔無考者﹐有穴研齋鈔本﹐﹝《黃記》﹕錢遵王藏有馬令《南唐書》三十卷﹐《何博士備論》一卷﹐《蘆浦筆記》《楊公筆錄》不分卷﹐徐度《卻掃編》三卷﹐黃復休《茅亭客話》十卷。﹞怡顏堂鈔本﹐﹝板心有「怡顏堂鈔書」五字。《張志》﹕《柯山夏先生重修尙書詳解》十六卷﹐《丰淸敏公遺事》一卷﹐《新刊歷代制度詳說》一卷。《黃記》﹕《建炎時政記》三卷。﹞退翁書院鈔本﹐﹝江陰繆氏對雨樓刻《詩品》一卷。吾見《漢魏詩錄》一冊﹐不知全錄卷數若干。﹞篤素居鈔本﹐﹝《黃記》﹕校鈔本《薩天錫集》十卷﹐又一鈔本爲汲古閣藏本﹐中有毛子晉手鈔處﹐竹紙墨格﹐木板心有「篤素居」三字。﹞吳興陶氏鈔本﹐﹝板心有「篤素好齋藏書」六字。《丁志》﹕依宋鈔本《徐公鉉文集》十卷。﹞太原祝氏鈔本﹐﹝《阮外集》﹕《通玄眞經注》十二卷﹐云「此太原祝氏依宋板摹寫」。﹞皆明末國初人各家藏書﹐均不知姓名籍裏。又有華亭孫明叔道明﹐﹝錢《敏求記》﹕《自號錄》一卷﹐《臨漢隱居詩話》一卷。《張志》﹕《北夢瑣言》二十卷﹐《廣川書跋》六卷。《瞿目》﹕吾丘衍《閒居錄》一卷﹐《張司業集》八卷﹐《五國故事》三卷﹐《蜀杌》十卷﹐《皇宋書錄》三卷。《黃記》﹕《衍極》五卷。《陸志》﹕《玉峯先生腳气集》二卷。《丁志》﹕《錦裏耆舊傳》五卷。按﹕《臨漢隱居詩話跋》云「洪武九年丙辰﹐映雪老人寫於華亭集賢外坡艸舍雨窗。時年八十。」計其生年﹐當在元成宗元貞二年丙申﹐但不知卒於何年耳。孫星衍﹑莫晉合撰《松江府誌》﹕「孫道明﹐字明叔﹐華亭人﹐居泗涇。博學好古﹐藏書萬卷﹐遇祕書輒手自鈔錄。築映雪齋﹐延接四方名士校閱藏書爲樂。造一舟曰水光山色﹐徜徉南浦。自號停雲子﹐嘗與陶九成共泛。九成制詞﹐道明卽倚簫聲和之﹐與棹歌相答。」﹞吳縣柳大中僉﹐﹝錢《敏求記》﹕《沈云卿集》二卷。《黃記》﹕《錄異記》八卷﹐髙似孫《緯略》十二卷﹐《澠水燕談錄》九卷﹐《朱慶餘詩集》不分卷。《瞿目》﹕《蟹略》四卷﹐《張貞居先生詩集》四卷﹑《詞》一卷。《陸志》﹕《樂府古題要解》二卷。《丁志》﹕宋王得臣《麈史》三卷。﹞錢叔寶谷﹐﹝《黃記》﹕馬令《南唐書》三十卷﹐《道徳眞經指歸》三十卷﹐手鈔陶九成《遊志續編》一卷。﹞錢子功甫允治﹐﹝《楊錄》﹕影宋精鈔本《西昆酬唱集》二卷﹐卷末行書一行雲﹕萬曆乙丑九月十七日書畢﹐下有功甫印﹐乃錢功甫手鈔也。﹞吳方山岫﹐﹝吳岫鈔用綠印格。《毛目》﹕《定陵注略》八本﹐《瀛涯勝覽》一本。《丁志》﹕《呂溫州文集》十卷。﹞先二十五世祖林宗公奕﹐﹝《黃記》﹕手錄《李羣玉詩集》三卷﹑《後集》五卷。《瞿目》﹕手錄《沈下賢集》十二卷﹐《古文苑》九卷。《陸志》﹕《何水部集》一卷。﹞金孝章俊明﹐﹝《黃記》﹕手鈔《金石例》十卷。《續記》﹕手鈔元人總集《月泉吟社》《谷音》《河汾諸老詩》《中州集》並目錄小傳四種。按﹕魏禧《朱參軍家傳》﹕「吳門之隱君子曰金俊明﹐余見之﹐年七十一矣。父曰朱參軍﹐本姓金氏﹐名允元。七歲而孤﹐母貧不能自存﹐有姊適朱氏﹐屬養焉﹐遂冒朱姓。更名永昌﹐入貲授綏寧簿。天啟乙丑卒。俊明始爲諸生﹐亦姓朱氏﹐名衮。後復姓﹐更今名﹐字孝章。」朱彜尊《靜志居詩話》﹕「先生平生好錄異書﹐靡間寒暑﹐仲子侃亦陶繼之。矮屋數椽﹐藏書滿櫝﹐皆父子手抄書也。」習雋等《乾隆蘇州府誌》﹕「春艸閒房在臥龍街西雙林巷﹐金俊明孝章所構書齋也。」按先生當日以勝國遺民﹐名重一時。汪琬爲撰墓志﹐先橫山公爲作傳﹐皆極推重。今見兩集﹐不具錄。﹞俊明子亦陶侃﹐﹝王士禎《居易錄》﹕顧迂客貽所刊《範石湖集詩》三十三卷﹐《楚詞古賦》一卷﹐金侃亦陶寫校宋板本也。《帶經堂詩話》張宗楠附識云「購得《張蛻庵集》﹐捲尾有李崇系跋云﹕」從金亦陶手鈔全本借錄﹐凡五卷。『「丁日昌《持靜齋書目》﹕金侃鈔元人詩黃鎭成《秋聲集》四卷﹐盧琦《圭峯集》五卷﹐杜本《淸江碧嶂集》一卷﹐胡乘龍《傲軒吟稿》一卷﹐揭斯《揭曼碩詩集》四卷﹐馬祖常《石田集》五卷﹐陳泰《所安遺集》一卷﹐曹伯啟《漢泉漫稿》五卷﹐元淮《金集》一卷﹐鄭允端《肅雍集》一卷﹐丁復《檜亭稿》五卷﹐黃氵晉《黃文獻公集》五卷﹐貢性之《南湖詩集》二卷﹐陳樵《鹿皮子集》四卷﹐成廷《居竹軒集》四卷﹐馬臻《霞外集》十卷﹐傅若金《傅汝礪詩集》八卷﹐虞集《道園學古錄》八卷﹐郭鈺《靜思先生集》八卷﹐云皆其六十歲後手鈔。﹞常熟趙淸常琦美﹐﹝《黃記》﹕手鈔《文房四譜》四卷﹐《張光弼詩》二卷。《瞿目》《丁志》﹕《東國史略》六卷﹐宋秦九韶《數書九章》十八卷。﹞陸敕先貽典﹐﹝《黃記》﹕手鈔陸遊《南唐書》十八卷﹐趙明誠《金石錄》十卷。﹞曹彬侯炎﹐﹝《黃記》﹕《琴川志》十五卷﹐《契丹國志》十七卷。《吳記》﹕《武林舊事》十卷。﹞江陰李貫之如一﹐﹝原名鶚﹐字如一﹐後以字行。《黃記》﹕手鈔陶宗儀《艸莽私乘》一卷。﹞周研農榮起﹐﹝王士禎《居易錄》﹕」《梧溪集》七卷﹐細書工致﹐似鐘太傅﹐終捲如一﹐是周研農榮起手錄。周江陰老儒﹐常熟毛子晉刻校古書﹐多其勘正。「《黃記》﹕手鈔《衍極》五卷。蔣光煦《東湖叢記》﹕手鈔朱性甫《鐵网珊瑚》十四卷。﹞昆山先二十四世祖徳榮公國華﹐﹝《黃蕘圃年譜》﹕手鈔《法帖刊誤》一卷。﹞石門呂無黨葆中﹐﹝《黃記》﹕吾研齋補鈔《小畜集》三十卷﹐手鈔元劉秉忠《藏春集》六卷﹐賜書樓蔣氏藏《並櫚集》二十五卷。《黃續記》﹕手鈔《劉后村集》五十卷。﹞長洲顧云美苓﹐﹝《黃記》﹕《林和靖詩集》四卷。《瞿目》﹕《隸續》二十一卷。﹞張靑芝位﹐﹝《黃記》﹕手鈔《歸潛誌》八卷﹐《五代會要》三十卷﹐《桂林風土記》一卷﹐《麈史》三卷。《瞿目》﹕《朱慶余集》不分卷。《陸志》﹕《隱居集》一卷。﹞位子充之徳榮﹐﹝《黃記》﹕《蜀鑑》十卷﹐《湖山類稿》五卷﹐《汪水雲詩鈔》一卷﹑《補遺》一卷﹐《舊宮人詩詞》一卷﹑《附錄》一卷。﹞吳枚庵翌鳳﹐﹝江藩《半氈齋題跋》﹕」枚庵﹐長洲庠生﹐手鈔祕籍數百種。「戴延年《搏沙錄》﹕」吳枚庵﹐名翼鳳﹐吳縣人。酷嗜異書﹐無力購致﹐往往從人借得﹐露鈔雪纂﹐目爲之眚。「按﹕枚庵名翌鳳﹐不作翼鳳﹐吳縣庠生。《黃記》《陸志》《丁志》﹕手鈔書極多﹐曾主講湖南瀏陽南臺書院。﹞其平日以鈔書爲課程﹐故至今流傳不絕。尢可貴者﹐馮己蒼舒當甲乙鼎革之交﹐遁迹於荒村老屋。酷暑如蒸﹐而手鈔不輟。《張志》﹕《近事會元》五卷﹐跋云﹕」太歲乙酉﹐避亂於洋蕩之村居。是年閏六月﹐憂悶無聊﹐遂手書此﹐二十日而畢。是書是秦季公所藏﹐余從孫岷自借鈔之。七月初六日孱守老人記。「《汗簡》七卷﹐跋云﹕」右汗簡上中下各二卷﹐末捲爲略序﹑目錄﹐共七卷。李公建中序爲郭忠恕所撰﹐引用者七十一家﹐亦云博矣。崇禎十四年借之山西張孟恭氏﹐久置案頭﹐未及鈔錄。今年乙酉﹐避兵入鄕﹐居於莫城西之洋蕩村。大海橫流﹐人情鼎沸﹐此鄕猶幸無恙。屋小炎蒸﹐無書可讀﹐架上偶攜此本﹐便發興書之﹐二十日而畢。家人笑謂予曰「世亂如此﹐揮汗寫書﹐近聞有焚書之令﹐未知此一編者﹐助得秦坑幾許虐焰﹖』予亦自笑而已。猶憶予家有舊鈔《張燕公集》﹐卷末識云﹕」吳元年南濠老人伍徳手錄。『此時何時﹐嘯歌不廢﹐他年安知不畱此洋蕩老人本耶﹖但此書向無別本﹐張本亦非曉字學者所書﹐遺失訛謬﹐未可意革。李公序云』趙『字﹑』舊『字下俱有』臣忠恕『字。今』趙『字下尙存﹐』舊『下則亡之矣﹐確然知其非全本也。旣無善本可資是正﹐而所引七十一家﹐予所有者僅僅始一終亥本《說文》﹑古《老子》及《碧落碑》而已﹐又何從訂其訛謬哉﹐亦姑存其形似耳。又此書亦有不可余意處。如沔字﹑氵方字﹑泯字﹑涸字俱從水。今沔從丐﹐氵方從萬﹐泯從氐﹐涸從鹵。﹝A14G﹞從月而入脊部﹐從邑而入谷部﹐駛從馬而入史部﹐朽從木而入﹝C020﹞部。諸此之類﹐不可枚舉﹐大抵因古文字少﹐未免援文就部以足其數﹐其實非也。目錄八紙﹐應在第七卷

。今七卷首行尙存略敍目錄四字。古人著書﹐多有目錄是他人作者。故每云書若干捲﹐目錄幾卷。卽一人所作﹐目錄亦或在後。徐常侍所校《說文》﹐其明證也。今人一槪移置卷首﹐非是。今此本目錄亦在第七卷

﹐後人知之。書成後﹐偶餘一紙。信筆書此﹐以供他年一笑。太歲乙酉閏六月之十日﹐孱守老人識。「觀此二跋。古人拳拳愛書之心﹐直與性命爲輕重。吾自遭國變﹐逃難四方。辛壬癸甲之交﹐始則避亂於邑之朱亭﹐居停羅南仙朝慶﹐患難相依﹐頗有鈔書之暇。繼而流寓海濱日下﹐終日嬉遊徵逐﹐幾席塵封。他時無一卷書之流傳﹐無一片土之遺迹。以視孱守老人﹐滋愧甚矣。更何敢侈言繩武﹐以上希べ竹﹑朴學二公耶。﹝近時精鈔本﹐如金山錢熙祚守山閣鈔本﹐十二行綠格﹐格闌外有」守山閣鈔本「五字。歸安姚覲元咫進齋鈔本﹐十三行綠格﹐板心有」咫進齋「三字。又厲樊榭鶚﹐鈔書用八行墨格﹔鈕匪石樹玉﹐鈔書用十行綠格﹕皆鈔本中之可貴者。附記於此﹐以待藏書家畱意焉。﹞

○古人鈔書用舊紙古人鈔書﹐多用舊紙。《黃記》﹕「宋鈔本《楊太后宮詞》一卷﹐紙系宋時呈狀廢紙﹐有官印朱痕可證。」「明人鈔本宋張正之《五行類事占》七卷﹐其紙皆明代時冊籍﹐紙背間可辧識﹐蓋猶是嘉靖年間人所鈔也。」《張志》﹕「述古堂舊鈔本《大金集禮》四十卷﹐紙質甚松﹐蓋以閣中預備票擬之紙寫錄。《敏求記》直以爲金人鈔本﹐似未的。」《陳跋》﹕「影宋本《周易集解》﹐用明時戶口冊籍紙﹐上有嘉靖五年等字。旣薄且堅﹐反面印格摹寫﹐工整絕倫﹐纖毫無誤。」《繆記》﹕「明鈔本《冊府元龜》一千卷﹐明棉紙藍格鈔本﹐紙背皆公牘文字。明時裝二百零二冊﹐每冊五卷﹐首二冊爲目錄。」縣人袁氏臥雪廬藏書散出﹐中有《蟋蟀經》《鵪鶉譜》二種﹐用明時訟狀廢紙。﹝其狀略如今式﹐稱官府爲老爹臺前﹐想是今老爺之稱。然今稱長官爲老爺﹐而稱差役爲老爹﹐竟不知沿革於何時。﹞《酒經》一種﹐《虯髯公傳》一種﹐《柳毅傳》一種﹐皆明萬曆間未寫過之市肆賬簿廢紙。﹝板心有萬曆丁丑字﹐蓋五年也。行格兩截﹐板心下有逢源二字﹐不知其爲市店牌記抑賬簿店之牌記。書背裁去數行﹐當是寬本攺窄者。﹞此數種﹐亦袁氏舊藏書先後散出市肆者。古人愛惜物力﹐用無棄材﹐可以風世﹐可以考古。自汲古閣﹑絳雲樓﹑述古堂以精鈔名﹐傳是樓﹑季滄葦繼之﹐更兼裝潢精雅﹐古人純朴之風﹐於是乎掃地盡矣。微論知不足齋﹑振綺堂力能雇傭選紙者﹐不肯爲之﹐卽寒如吳枚庵﹑張靑芝﹐亦覺視此爲寒傖之甚。反本復古﹐夢寐思之。

○鈔書工價之廉古人鈔書工價不可考﹐惟乾嘉間略見一班。《黃記》﹕明鈔本《艸莽私乘》一卷下云「此書載《汲古閣珍藏祕本書目》﹐估值二錢。是書之值﹐幾六十倍於汲古所估﹐旁觀無不詫余爲癡絕者。然余請下一解曰﹕今鈔胥以四五十文論字之百數﹐每葉有貴至靑蚨一二百文者。玆滿葉有字四百四十﹐如鈔胥值約略相近矣﹐貴云乎哉。」因此可見當時傭書之廉﹐由於食用之儉。今則米珠薪桂﹐百物艱難。俯仰古今﹐不免東京夢華之感矣。

○女子鈔書古今女子鈔書多者﹐以吳彩鸞爲最。《列仙傳》云「吳猛之女彩鸞﹐遇書生文簫於道﹐竟許成婚。簫貧不自給﹐彩鸞寫《唐韻》﹐運筆如飛﹐日得一部。售之﹐獲錢五緡﹐復寫。如是一載稍爲人知。遂潛往興新越王山﹐各跨一虎﹐陟峯巒而去。」黃庭堅《山谷別集》十一跋張持義所藏吳彩鸞《唐韻》云「右仙人吳彩鸞書孫忄面《唐韻》﹐凡三十七葉﹐此唐人所謂葉子者也。」周密《志雅堂雜鈔》下云「有吳彩鸞書《切韻》一卷﹐其書一先爲二十三先﹑二十四仙﹐不可曉﹐字畫尢古。」﹝徳輝按﹕此當是隋陸法言《切韻》原本。﹞《宣和書譜》云「太和中﹐進士文簫﹐客寓鐘陵。南方風俗﹐中秋月夜﹐婦人相持踏歌﹐簫往觀焉。而彩鸞在歌場中﹐簫心悅之。彩鸞諭簫曰﹕與汝自有冥契﹐今當往人世矣。簫拙於爲生﹐彩鸞爲以小楷書《唐韻》﹐一部市五千錢﹐爲飠胡口計。然不出一日間﹐能了十數萬字。由是彩鸞《唐韻》世多得之。歷十年﹐簫與彩鸞各跨一虎仙去。《唐韻》字畫𨿽小﹐而寬綽有餘﹐全不類世人筆。今禦府所藏正書一十有三﹕《唐韻。平聲上》《唐韻。平聲下》《唐韻。上聲》《唐韻。去聲》《唐韻。入聲》《唐韻》上下二﹑《唐韻》六。」樓鑰《攻愧集》跋宇文廷臣所藏吳彩鸞《玉篇鈔》云「始余讀文簫傳﹐言吳彩鸞書《唐韻》事﹐疑其不然。後於汪季路尙書家見之﹐𨿽不敢必其一日可辦﹐然亦奇矣。爲之賦詩﹐且辧其爲陸法言《切韻》。玆見樞密宇文公所藏《玉篇鈔》﹐則又過之﹐是尢可寶也。旣謂之『鈔』﹐竊以爲如《北堂書鈔》之類﹐蓋節文耳。以今《玉篇》驗之﹐果然。不知舊有此《鈔》而書之耶﹐抑彩鸞以意去取之耶﹖有可用之字而略之﹐有非日用之字而反取之。部居如今本﹐皆以朱字別之﹐而三字五字﹐止以墨書。字之次序皆不與今合﹐皆不可致詰。輒書前歲所與汪氏詩跋於左﹐庶來者得以覽觀。今《玉篇》惟越本最善﹐末題吳氏三十一襄寫。問之越人﹐莫有知者。楷法殊精﹐豈亦彩鸞之苗裔耶。」元陸友仁《研北雜誌》云「宇文廷臣之孫﹐家有吳彩鸞《玉篇鈔》﹐今世所見者《唐韻》耳。其書一先爲廿三先﹑廿四仙﹐不可曉。又導江迎祥寺有彩鸞書《佛本行經》六十卷﹐或者以爲特唐經生書也。」王惲《玉堂嘉話》﹕「吳彩鸞書《龍鱗楷韻》﹐天寶八年制。後有柳誠懸題云﹕」吳彩鸞﹐世傳謫仙也﹐一夕書《廣韻》一部﹐卽粥於市﹐人不測其意。穩聞此說﹐罕見其書。數載勤求﹐方獲斯本。觀其神全气古﹐筆力遒勁﹐出於自然﹐非古今學人可及也。時太和九年九月十五日題。『其冊共五十四葉﹐鱗次相積﹐皆畱紙縫。「﹝《居易錄》八。﹞虞集《道園集》﹝三十一。﹞寫韻軒記云﹕」龍興紫極宮寫韻軒﹐髙據城表﹐世傳吳仙嘗寫韻於此軒﹐以之得名。予昔在圖書之府及好事之家﹐往往有其所寫《唐韻》。凡見三四本﹐皆硬黃書之。紙素芳潔﹐界畫精整﹐結字遒麗﹐神气淸朗﹐要皆人間之奇玩也。「王士禎《皇華紀聞》二云﹕」彩鸞又嘗居安福福聖院﹐手寫《法苑珠林》百二十軸﹐其軸粘連處至今不斷。「又《居易錄》六云﹕」唐女仙吳彩鸞﹐於洪州紫極宮寫《唐韻》﹐今有寫韻軒﹐人盡知之。又於安福福聖院寫《法苑珠林》百二十軸﹐人罕知者﹐余旣筆諸《皇華紀聞》第二卷

中。又蜀導江縣迎祥寺有彩鸞書《佛本行經》六十卷﹐多缺唐諱﹐陸放翁猶及見之。「據諸書所記﹐彩鸞書有《唐韻》﹐有《廣韻》﹐有《玉篇》﹐有《法苑珠林》﹐有《佛本行經》﹐皆煌煌巨篇﹐可謂勤矣。元陶九成《書史會要》云﹕」彩鸞﹐不知何許人﹐作楷字﹐小者至蠅頭許﹐有大字法。書《唐韻》﹐極有功。近類神仙吳彩鸞﹐慕彩鸞故名焉。「《居易錄》十二云﹕」按《唐韻》卽女仙吳彩鸞所書﹐以若所云﹐似屬二人。南村謬誤耶﹖「吾按﹕彩鸞書《唐韻》﹐元戴侗《六書故》尙引之。南村所見《唐韻》﹐必吳彩鸞眞迹。款末書名不書姓﹐故以爲別一人﹐其實不然也。又陳宏緒《寒夜錄》云﹕」彩鸞與文簫遇﹐在文宗太和末。而《法苑珠林》則寫於天寶年間﹐豈神仙隱顯原非時代之可限與﹖「此亦不然﹐觀柳誠懸所題《龍鱗楷韻》﹐亦天寶八年書。則與《法苑珠林》同一時制﹐蓋彩鸞未遇文簫以前之作。至嫁文簫後﹐不得不隨時好﹐寫韻自給。以唐人括帖考試﹐多用韻書﹐故《唐韻》粥行甚易也。其他女子鈔書者﹐《研北雜誌》云﹕」顧野王《玉篇》惟越本最善﹐末題會稽吳氏三十一襄寫﹐問之越人﹐無能知者。楷法殊精。「《錢日記》有鈔柳開《河東先生集》十五卷﹑《附錄》一卷﹐序後有小字一行雲」胥山蠶妾沈彩書「。此種鈔本﹐直可與彩鸞並美。余家舊藏宋王沂孫《碧山樂府》﹝卽花外集。﹞爲明文端容手鈔﹐朱彜尊《竹詞稿》爲其侍妾徐姬手鈔﹐竹親筆刪攺。此皆足補厲太鴻鶚《玉臺書史》之佚聞﹐不僅書林佳話已也。

○藏書家印記之語藏書與藏法書名畫不同﹐子孫能讀﹐貽之﹔不能讀﹐則及身而散之﹐亦人生大快意事﹐此吾生平所持論也。昔宋穆參軍修﹐賣書相國寺中﹐逢人輒曰「有能讀得韓柳文成句者﹐便以一部相贈。」人知爲伯長﹐皆引去。余猶笑其不達﹐夫欲賣則賣耳﹐何必問人能讀韓柳文乎。更何必平白贈人﹐使人聞而引去也。吾嘗憶及古人藏書印記﹐自唐至近世﹐各有不同﹐而亦同爲不達而已。唐杜暹題其藏書卷末云「淸俸買來手自校﹐子孫讀之知聖道。鬻及借人爲不孝。」見宋周《淸波雜誌》。元趙孟ぽ書藏書卷後云「吾家業儒﹐辛勤置書。以遺子孫﹐其志何如。後人不讀﹐將至於鬻。頹其家聲﹐不如禽犢。苟歸他室﹐當念斯言。取非其有﹐毋寧捨旃﹗」毛晉汲古閣至刻爲印記﹐鈐於藏書前後。見蔣光煦《東湖叢記》。明祁承業澹生堂藏書印銘云「澹生堂中儲經籍﹐主人手校無朝夕。讀之欣然忘飲食﹐典衣市書恆不給。後人但念阿翁癖﹐子孫益之守勿失。」亦見蔣記。徐題兒陸書軒云「菲飲食﹐惡衣服。減自奉﹐買書讀。積廿年﹐堆滿屋。手有校﹐編有目。無牙簽﹐無玉軸。置小齋﹐名汗竹。博非廚﹐記非簏。將老矣﹐竟不熟。靑箱業﹐教兒陸。繼書香﹐爾當勗。」見自撰《紅雨樓書目》。錢谷藏書印記云「百計尋書志亦迂﹐﹝《丁志》﹕明弘治刻《新安文獻志》上鈐此印﹐作」賣衣買書志近迂「。似別一人﹐不知誰先誰後。﹞愛護不異隋侯珠。有假不還遭神誅﹐子孫不讀眞其愚。」﹝《丁志》作「子孫鬻之何其愚」。﹞見《張志。晝上人集》下。靑浦王昶藏書印記云「二萬卷﹐書可貴。一千通﹐金石備。購且藏﹐極勞。願後人﹐勤講肄。敷文章﹐明義理。習典故﹐兼遊藝。時整齊﹐勿廢墮。如不材﹐敢棄置。是非人﹐犬豕類。屏出族﹐加鞭。述庵傳誡。」見《蔣記》。吳騫藏書印記云「寒可無衣﹐饑可無食﹐至於書不可一日失。此昔人詒厥之名言﹐是爲拜經樓藏書之雅則。」見《丁志》宋刻鈔配《咸淳臨安志》。陳藏書印記云「得此書﹐費辛苦。後之人﹐其鑑我。」見《蔣記》。諸人皆眷眷於其子孫﹐究之藏書家鮮有傳及三世者。錢遵王《讀書敏求記》云「予嘗論魚山絳雲樓﹐讀書者之藏書也。趙淸常脈望館﹐藏書者之藏書也。淸常歿﹐其書盡歸魚山。武康山中﹐白晝鬼哭﹐嗜書之精爽若是。」遵王爲此言﹐宜不以此等癡癖爲然矣。乃其自序《述古堂書目》云「丙午﹑丁未之交﹐胸中茫茫然﹐意中惘惘然。舉家藏宋刻之重復者﹐折閱售之泰興季氏。殆將塞聰蔽明﹐仍爲七日以前之混沌與﹖抑亦天公憐我佞宋之癖﹐假手滄葦以破余之惑與﹖」詞意淒惻﹐則其篤好何異淸常。余自先祖藏書至今﹐已及三代﹐吾更增置之﹐所收幾二十萬卷。諸兒不能讀﹐濁世不知重。每嘆子孫能知鬻書﹐猶勝於付之奚媵覆醬瓿褙鞋襯。及吾身而思遵王之遇滄葦其人﹐蓋猶快意事也。

○藏書偏好宋元刻之癖人有癖好﹐則有偏嗜。宋元人藏宋刻書﹐明人藏明刻書﹐此事之至易者也。《天祿琳瑯》一宋版《南軒先生張侍講孟子詳說》七卷﹐後有識語二。一云「景定五年甲子詔歲二月二十日重裝於元吉山房。」一云「正統十三年戊辰歲夏四月上旬重裝於吳庠書捨﹐樂安蔣裕識。」又六﹕元版《韋蘇州集》十卷﹐末有劉辰翁跋云「或謂公詩不琢句﹐不用事﹐不煉詞。不知公之所以爲唐大家者﹐或謂此也。晴窗檢點﹐爲之三嘆。辰翁志。」又《後編》六宋版《韋蘇州集》十卷末亦有須溪墨迹跋云「韋應物居官自愧﹐閔閔有卹人之心。其詩如深山采藥﹐飲泉坐石﹐日晏忘歸。孟浩然如訪梅問柳﹐偏入幽寺。二人意趣相似﹐然入處不同﹐韋詩潤處如石﹐孟詩如雪﹐𨿽淡無采色﹐不免有輕盈之意。徳初﹐初秋看二集並記。」又七明版《文選》﹐有世美堂瑯邪王氏珍玩朱記。世美堂爲歸有光妻曾大父致謙藏書處也﹐震川集有《世美堂後記》。又《後編》十五明版《三輔黃圖》前副葉有墨迹﹐略云﹕此書己蒼先生所贈﹐先生藏書萬卷﹐咸手自正定云云﹐丙申六月遵王記於獨醒堂中。此皆足爲同時人藏同時刻本之證﹐初不必偏於宋元也。自錢牧齋﹑毛子晉先後提倡宋元舊刻﹐季滄葦﹑錢述古﹑徐傳是繼之。流於乾嘉﹐古刻愈稀﹐嗜書者眾﹐零篇斷葉﹐寶若球琳。蓋已成爲一種漢石柴窯﹐𨿽殘碑破器﹐有不惜重貲以購者矣。昔曹溶序《絳雲樓書目》云「予以後進事宗伯﹐而宗伯相待絕款曲。每及一書﹐能言舊刻若何﹐新板若何﹐中間差幾何﹐驗之纖悉不爽。然太偏性﹐所收必宋元版﹐不取近人所刻及鈔本。𨿽蘇子美﹑葉石林﹑三沈集等﹐以非舊刻不入目錄中。」倦圃所言﹐切中其病。先族祖石君公﹐癖性亦同。徐乾學作公傳云「所好書與世異﹐每遇宋元鈔本﹐𨿽零缺單捲﹐必重購之。世所常行者勿貴也。」《黃記》宋刻本《聖宋文選》云「近日陽湖孫觀察淵如﹐謂當取家藏宋刻書﹐盡加塗抹。蓋物旣殘毀﹐時尙弗屬焉。或以不材終其天年﹐理固然也。」按﹕孫﹑黃二人持論﹐誠爲過激之談﹐然其癖好宋本之心﹐亦云至矣。因思古人亦必有之﹐如宋尢袤《遂初堂書目》﹐臚載舊監本﹑祕閣本﹑杭本﹑舊杭本﹑越本﹑越州本﹑江西本﹑吉州本﹑嚴州本﹑湖北本﹑川本﹑池州本﹑京本﹑髙麗本﹐而南宋中盛行之建本﹑婺州本﹐絕不一載。豈非以當時恆見之本﹐而遂不入於目歟。尢有傳爲奇談者﹐《黃記》﹕《魚玄機集》云「朱子儋﹐江陰人。世傳有以愛妾換宋刻《漢書》事﹐亦好事之尢者。」《遜志堂雜鈔》云「嘉靖中﹐朱吉士大韶﹐性好藏書﹐尢愛宋時鏤板。訪得吳門故家有宋槧袁宏《後漢紀》﹐系陸放翁﹑劉須溪﹑謝疊山三先生手評﹐飾以古錦玉簽﹐遂以一美婢易之﹐蓋非此不能得也。婢臨行題詩於壁曰﹕」無端割愛出深閨﹐猶勝前人換馬時。他日相逢莫惆悵﹐春風吹盡道旁枝。『吉士見詩惋惜﹐未幾捐館。「夫以愛妾美婢換書﹐事似風雅﹐實則近於殺風景。此則佞宋之癖﹐入於膏肓﹐其爲不情之舉﹐殆有不可理論者矣。

●跋右書林淸話十卷﹐大伯父吏部君所著也。伯父喜治目錄版本之學﹐平時每得一書﹐卽家中已有之重本﹐但使刻有前後﹐必取兩本比勘。比勘之後﹐必有記述題跋。﹝啟﹞常手自鈔輯﹐成《自阝園讀書志》四卷。呈請伯父﹐將以授之梓人。適刊是書﹐不能兼顧﹐事遂中輟。是書之作﹐蓋因宗人鞠裳講學撰《藏書紀事詩》﹐惟采掇歷來藏書家遺聞佚事﹐而於鏤版緣始﹐與夫宋元以來官私坊刻三者派別﹐莫得而詳。於是檢討諸家藏書目錄題跋﹐筆而錄之。於刻本之得失﹐鈔本之異同﹐撮其要領﹐補其闕遺。推而及於宋元明官刻書前牒文校勘諸人姓名﹐版刻名稱﹐或一版而轉鬻數人﹐𨿽至坊估之微﹐如有涉於掌故者﹐援引舊記﹐按語益以加詳。凡自來藏書家所未措意者﹐靡不博考周稽﹐條分縷晰。此在東漢劉﹑班﹑南宋晁﹑陳以外﹐別自開一蹊徑也。書成於宣統辛亥﹐中更兵燹﹐剞劂之工﹐刻而復停。今幸全書告成﹐歷年更多所補益﹐是固考板本話遺聞者所當爭睹矣。﹝啟﹞不敏﹐得受學伯父﹐粗識簿錄之學。因據稿本﹐取校原引各書﹐漏載者補之﹐重衍者乙之。凡五閱月而畢業﹐寄蘇呈伯父鑑定﹐付手民攺正。深恐掛漏猶多﹐復率從弟康侯﹑定侯等助余檢校。又補正數十字。而後斯役也﹐庶可副伯父撰述之深意云。歲在屠維協洽餘月從子啟識。

