

欽定四庫全書

子部八

寶眞齋法書贊

藝術類一【書畫之屬】提要

【臣】等謹案寶眞齋法書贊宋嶽珂撰珂字肅之號亦齋又號倦翁鄂國忠武王飛之孫敷文閣待制霖之子歷官戶部侍郎淮東總領是書以其家所藏前人墨迹自晉唐迄於南宋各系以跋而爲之贊其祖父手迹則別爲鄂國傳家帖附之於末珂處南渡積弱之餘又當家難流離之後故其間闗涉時事者多發憤激烈情見乎詞至於諸家古帖尢徵人論世攷核精密其文亦能兼備眾體新穎百變層出不窮可謂以賞鑑而兼文章者矣珂所著九經三傳例桯史金陀粹編媿郯錄諸書世多傳本獨是編諸家皆未論及惟米芾外紀所引英光堂帖載其一條卽珂所刻米芾墨迹其文視此稍略蓋彼爲帖後跋尾此則編輯以成書猶歐陽修集古錄有眞迹集本之異也原本爲永樂大典割裂分系其捲目已不可攷今就其僅存者排比推求大抵以類分編首以歷代帝王次晉及梁陳眞迹次唐五代至宋眞迹而唐摹又自分二王及雜迹五代又先以吳越三王宋則終以鄂國傳家每類之首有總標如吳越王判牘鄂國傳家帖可以攷也總標之下先系以總贊如唐摹二王之貞觀煟興雲云無名氏帖之非紀錄不槪云云可以攷也其總贊無可專屬永樂大典皆棄不錄惟此二首連前後帖尾幸而得存猶可尋當日體例耳所類諸帖晉唐以前簡幅省少帖各爲贊南北宋人篇翰繁多則連類爲贊而每帖之或眞或艸幾幅幾行題記乙塗又附注於分標之下約略編次尙可二十八卷其間遺聞佚事可訂史傳之是非短什長篇可補文集之訛缺如朱子儲議一帖辧論幾及萬言許渾鳥闌百篇文異殆逾千字攷證頗爲有功且所載諸帖石刻流傳者十僅二三墨迹僅存者百尠一二皆因珂之彚集以傳其書泯沒零落逾數百年遭逢

聖代右文得邀裒輯復見於世可謂珂之大幸亦可謂歷代書家之大幸矣至於前賢法帖釋者聚訟珂所載亦間有異詞其已經

欽定重刻閣帖釐訂者並敬遵駁正間有參差歧出數說皆通者亦並用參存不沒其實焉乾隆四十九年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

寶眞齋法書贊卷一

宋嶽珂撰

歷代帝王帖

唐太宗枇杷子帖【案枇杷子帖本唐髙祖書淳化閣帖誤標爲唐太宗防閱】

【欽定重刻淳化閣帖辦事蔣王惲鎭蜀時事折衷至當垂信千秋此標題旣誤其跋與贊皆誤難以攺正

人標題下據後例各注書體行數此獨缺佚姑並仍舊文謹識其誤】

使至得所進枇杷子良深慰悅嘉果珍味獨冠時新但川路旣遙無勞更送今者梅炎藻夏麥气迎秋香飄蘭阪之風鏡轉桂巖之月爲善之暇想足怡神延望白雲載深離緒聊疏綠字此不多申諮二十九日

右唐人摹太宗文皇帝枇杷子帖眞迹一卷字迹略肖王導於法書中自是一體淳化祕閣帖載焉惟太宗一神武定天下而天縱字學乃與繇羲輩並驅爭先應姿天日雄略霆電藹然見於尺牘間尙可髣髴其萬一世近得之親見書精稔於士習筆筆取似閣本可稽𨿽摹豈易得也得帖不著嵗月軸玉標錦尙是先君手裝與後來所得禦府帖無小異益信其眞而可寶云

贊曰武帝以蒲萄獘漢明皇以荔枝蹙唐彼自謂英姿之略同曽不知邦本之易觀帝之帖視人如傷蓋不特掞辭冠八代之英結字傳二晉之芳又得所謂公子禦說宜君之言而合乎孟軻氏保民而王也太宗皇帝處分手札禦書【楷書三行】

王浦魏仁溥只今來學士院聽處分十三日

右太宗睿文皇帝禦書處分手札眞迹一卷五季不綱惟皇上帝誕啟元聖以紹三代以挈八綋武緯文經弛張疊用維時宸藻皆所以恢雄斷闡廟謨陰闔陽辟海嶽震動臣嘗伏閱國史範質王溥魏仁浦以翊戴勲同綜天縡今禦筆所召獨薄仁浦二人而不及質帖尾書十三日攷之建隆元年七月辛亥以河東僞宰相衛融爲太府卿壬子幸宰相範質第質臥病旣久上深憂之故親往視焉按長歷辛亥爲十三日豈將經營太原而質方被病故不預於召耶嵗月不聨書無復可以攷之聖意然二相以鼎足承君之誼爲前朝四近之司早昧經綸恭祗明詔其必有以感宸心備聖問或者阿衡爲不召之臣良平爲帷幄之佐神謨重經他有決擇抑未可知也臣又聞帝以英武定天下雄槪大略寓之筆法類皆飄逸勁特建隆以後凡廟算區畫軍書應酬今多藏祕閣率是塗攺此札凡十有七字如天臨日麗端粹靜嚴蓋尊禮宰臣指授將帥自不可以並日語宜乎其不同也浦溥字互用殆肆筆之誤帖故入附馬都尉李瑋家有含光子臣瑋印在紹定戊子三月得之髙平範必成蓋忠宣公純仁之孫故家典刑故多中原遺物百拜紙贊冠於宸章

贊曰於赫炎圖眞主勃興人文其昌天開神機海嶽洗氛龍發祥明明廟謨麾指變更著於宸章十行之頒六合驛行動罔不臧片幅所傳神防鬼呵積於嫌緗筆縱墨濃奇正疊參蕓閣之藏臣傳此札字體靜嚴意態齋莊或指以疑臣謂不然各適所當前朝大臣帝心所祗理異尋常豈以軍書龍戰鷹揚而可比方或敬而咨或召而親都兪巖廊帝心所形帝札所存黙寓弛張璆瑯鳴琚佩玉以趨韜鋒斂鋩辟闔坤乾風霆雲煙萬世所望意其當時左右拱承日思贊襄君臣同心始於一堂以逹八荒後三百年來瞻奎躔猶知激昻有偉副車承平之儲印以含光劫火洞昏玉金題猶識褾裝於昭帝圖詔於後昆不愆不忘惟天縱之能惟心之亨惟斷之剛臣得其眞寶以昭之冠於百王

太宗皇帝古詩禦書【艸書十八行】

口口口口口口易過朝昏鶴影臨棊局松花落酒盆注書銷嵗月易教兒孫宿客應相笑疎慵不掩門敕太宗皇帝禦艸書臣李瑋恭題【書二行】

前一紙六字糜損【楷書卷後不著姓名】

右太宗文武皇帝禦書古詩眞迹一卷參墟繼伐戎弓載人文蔚興爰及遊藝太淸傳歷代之刻翰林置侍君之官借摹徧逮於副車搜訪旁求於異國擷英潄潤維聖授能天葩宸章晃耀八極迹其撫遺什以興慨寓神毫而掞藻修然肆筆不間蒿萊蓋由時鄧郅平政亦多暇玉除瑤殿得以寄心俯視五季風塵之搶攘八紘六合之間不啻出焦灼而被昭回也詩首六字已化龍梭卷末一題猶存蠧簡甲第之毖藏未泯北宮之印識如存紹熈庚戌六月先臣佐大戎得之尙書臣張杓

贊曰幹徳之五星旋於降婁開文祥兮太常之英姿跨頡歷籀開大荒兮遊藝之神古轢今奚鐘王兮維副車之題在承平時謹毖藏兮維北宮之璽施於中興傳帝皇兮維臣其得之錦瓊圅絢宸章兮太宗皇帝南牙謝熊白狀【楷書七行外封一行面籖不存】

熊白五斤右伏眷私逺有貺及感佩之至但切下情謹修狀陳謝伏惟照察謹狀十二月二日特進檢校太尉兼中書令行開封尹趙【花書】狀

特進檢校太尉兼中書令行開封伊趙匡義狀謹封右太宗皇帝南牙謝熊白狀並封一卷禦筆書名在焉著以一印曰開封尹新鑄印建隆友悌之徳上與天通翼翼上都首重尹正體雄事特遹昭倚毗而當時餉問之往來酬酢之禮度蓋皆與外廷等開國宏模廣大明白如日麗空天倫之眞聲應气合如雨山雲躋登羲農之基締創一心又如左右手之相與畢力是宜億萬斯年衍宋丕圖彼漢抑左官六朝置籖帥坎蛙之見局局可羞蠛蠓泰山固無以議爲也帖𨿽吏牘而潛躍之舊名京府之新印皆於是以見物以誠致不以瀆拒書以事答不以美觀國初淳古气象又藹然於盈咫尺幅之間斯蓋足以並龍閣之藏而侈下國之觀矣謹按李燾續通鑑長編幹徳三年九月乙未令中書門下樞宻院三司使及臺省寺監開封興元尹皆別鑄新印比書制悉增大焉革五代之獘陋也是印蓋當時所鑄云嘉定甲申嵗六月臣遣人往比得之中原實與謝訪支降二筆偕來用奉而傳冠於別帖之首

贊曰鼎食之珍義比美芹致者何人姓名之已湮天筆之存龍迹紛緼暗於風塵拱防之有神字取其均楷取其陳質勝於文繄風俗之淳鑄印以新系姓以親昭哉天倫繄友悌之眞鳴呼有典有則詒厥子孫此帖之傳奚止乎闗石之與和均臣系以詩式著厥因聖制不磨攷於斯文

眞宗皇帝禦制朱表禦書【楷書二十九行尾記兩小行】

臣言臣欽承命歷祗紹宗祊靡資泰紫之儲仁豈獲基扃之多祐向自幹文昭錫邦禮交興雲岱之峯魏脽之壤升禋而紀號奠玉而省方延丕貺於三神均太和於九域殊尢之事輝映於古今祗畏之心兢於夙夜不敢暫形逸豫少啟振矜庶保永圖以承純錫比者宗邸不謹炎燎驟興外接端闈內延正殿旣震驚之攸甚實寤寐而罔寜是以愈務側身更思克己期膺天鑑用集民禧然懼姿莫諧精感虞後艱之未已倍積軫憂祈丕防之曲垂克流繁社稷防伸於仰訴冀誕照於至誠善應來同咎徴尢息誓勤育物欽答延祥臣無任懇激防祈之至謹奉表奏告以聞臣誠惶誠切頓首頓首謹言大中祥符八年六月六日嗣天子臣上表【至六月二十七日上表焚奏井上者】龍圖天章閣

天聖三年六月日奉聖防裝褫成捲

入內內侍省內侍殿頭銀靑光祿大夫行內侍省內謁者勾當龍圖天章閣飛騎尉臣裴愈入內內侍省內侍殿頭朝奉郎守內侍省內侍內侍伯勾當龍圖天章閣上騎都尉臣盧道隆入內內侍省內侍殿頭朝奉郎守內侍省內府局令勾當龍圖天章閣騎都尉臣揚承徳入內內侍省內東供頭奉官朝奉郎守內侍省內侍伯勾當龍圖天章閣上輕車都尉臣全克隆

右眞宗章聖皇帝禦書禦制朱表稾眞迹一卷祥符郅隆天瑞薦臻𨿽休勿休惟聖克念聿因仁愛以祈邦釐大矣哉肆筆之神蹤廸威之寅監也陟降左右順則弗違一諶感通遄格嘉應是書在承平時實彚藏天章閣上寫以七寶砑金牋首用禦制小璽後列天聖職掌官吏臣名背用天章閣印精康失守軼落人間風塵百年神物呵毖寶慶攺元之正月臣在京口餉治遺間至北京得之以歸褾以靑綺東以縹帶𨿽塵暗碎裂尙可想汴都列閣遺制祖宗示朴之意於是尢有攷焉睠瞻西淸未洗鼯穴之嘯涕泗北望幸覩龍梭之神什襲敬傳昧死祗贊

贊曰宋徳茂三世祥符闓九淸兢業帝道登陟降王心寜龍鸞夜染翰虎豹晨抽扃宸心動惕憂精思入杳冥慶陰雲裔裔飆景風泠泠朱表動淵監蒼旻聞徳馨岧嶤瞻天章邃穆環禁庭昭回河漢隔澒河山河腥流傳幾百年防呵猶六丁金牋煙玉字蜀帶要吳陵大名標北都寶慶恢中興邊塵失歐脫趙璧歸連城百年神迹晦再拜感涕零探驪方得雋負馬仍騰英天心正昌唐文軌將收京願言豁氛霾長仰奎星明

眞宗皇帝南牙謝訪狀【楷書八行外封一行】

伏殊私以元侃叨奉聖恩特垂【案此下缺佚字數未詳】

口口親王謁制前此蓋無攷惟淳熈翰林學士承防洪邁之父忠宣公皓在燕山時嘗得神宗爲頴王時封還李受門狀受之狀曰右諫議大夫天章閣待制兼侍講李受起居皇子大王而其外封題曰臺銜回納下云皇子忠武軍節度使檢校太尉同中書門下平章事上柱國潁王【名】謹封名乃親書其後受之子覆以皇繳進因藏於顯謨閣故皓得之其事著於隨筆邁又引錢丕行年雜紀謂仁祖爲升王受恩命丕爲將作少監亦投賀狀王降回書僉字啟頭參稽互觀回以大狀前名後押至道之制也回書用僉啟天禧之式也書名封還門狀而不答治平之故事也豈隨時更革定於睿斷而不一耶抑友傳諮記之具議顧皆不襲用耶謙尊而光卑而不可逾今帖有之矣得之與太宗南牙帖同時系之以贊式昭宸衷贊曰自虎闈之教廢分絕堂陛偉聖皇之訂禮得古意於冑齒南牙旣啟有煜朱邸鏘鏘佩履謁刺眞委不愛尺紙錫以云體天光之下彼藹然主噐不居其貴此其所以詒天禧之謀垂治平之制臣贊而藏昭示物軌以續洪氏之祕尙寶勿替式示萬世

仁宗皇帝二詩禦漢體書【二紙各七行】

花領紅鬃一向偏緑槐香陌欲朝天仍嫌眾裏驕行疾傍鐙深藏白玉鞭

慶曆八年四月二十八日

腰間寶劍七星文臂上雕弓百戰勲見說雲中擒醜虜始知天上有將軍

慶曆八年四月二十八日【禦押】

右仁宗神文皇帝禦漢體書眞迹一卷慶曆詩多睱文恬武熈嚴除淸廂璧跗瑯鈕所以宣暉昭回燀被翾肖隨適而寓式抒聖心是詩之傳固足以紹祖武之英蹤詒太平之偉觀臣沐浴遺化企瞻盛朝聞在野而不知尙占至治望樂遊而如見徙有微心嘉定戍寅仲春得之中都新婺州戎帥臣張松家書本太傳鄧公臣士遜家舊書有南陽及宋卿等八印皆存其半蓋後人所用者又有禦府大小四印其一表以禦押月時互載蓋出同日用嫓寶藏庸示來世贊曰鴻荒有開昉頡鳥迹字學之興亦旣象物漢有議郎曰臣蔡邕帛書發奇出淳古蹤千齡寥寥嗣響逾邈貞觀禦淳化祕閣云漢之章施於仁皇厥惟天葩源宋跨唐萬幾燕閒成是肆筆弛張異用遊戲如一士俗之成黙自躬見於首篇尙防之風安不忘危尢示注意筆墨之餘又形拊髀慶曆之治太平極功帝心所存天地與同春朝鳴珂秋塞沈析一視之仁昭此聖學海嶽八極羲娥九霄嫓於寶藏萬世見堯

仁宗皇帝濃風二字禦書【楷書兩紙濃字北風字差小】

濃風

右仁宗皇帝資善堂禦書濃風字眞迹一卷天禧末帝在資善聖質夙成掞藻摛華時寓翰墨翰林學士臣錢惟演以左戚進因得而蔵上具錢氏三印及末縫半印臣嘉定戊寅三月假守檇李有錢氏孫澥持以求售敬贖而取之

贊曰維聖肆筆根於天神蹤合作皆自然勁腴華實無以偏春秋𨿽富力已全天禧資善環綺園隻字落紙時爭傳煌煌翰墨二百年傳家曽是金鑾仙渡江丈獻仍中原繄臣何人望奎躔欲知付受須瞻前印以忠孝錢家錢

仁宗皇帝淨字禦漢體書【絹本】

淨

右仁宗皇帝禦漢體書淨字眞迹一卷絹本糜損惟小璽與字畫巋然皆存神气軒翥筆力飄動宛有神防足爲聖世瑞物臣嘗攷帝翰墨之祖與今帖付受之緒謹按國朝防要幹興元年三月帝在諒闇因至定陵神禦側閱視有筆以木皮爲之遂取試書數字帝素未嘗攻此書偶玆閱試而筆力猶健有如夙習防命寘其書靈禦前以伸哀慕及分賜執政近臣各一軸又按歐陽修歸田錄云仁宗萬幾之暇無所翫好惟親翰墨而是書尢爲神妙凡防畫像物形而防最難工至和中有書待昭李唐卿撰三百防以進自謂窮盡物象上亦頗佳之乃特爲淸淨二字以賜之其六防尢爲可絕又出三百防外臣嘗藏慶曆二詩字體特小意所用木皮筆蓋今帖之祖也而六防出三百防外則是賜李唐卿爲甚明及攷中興實錄紹興五年二月癸巳知韶州龔言序奏臣祖鼎臣事仁宗爲侍禦史嘉祐七年三月十八日春宴前一日上言謂久旱非宴樂時宜罷宴祈雨仁宗從之翼日駕回中塗雨作二十三日召先臣預宴詣寶文閣賜漢體禦書淸淨帝佛四字兵火散失止藏淨字一軸詔宣付史館則是龔鼎臣固嘗有是賜矣而所存者止一字已歸尙方臣嘉定甲申九月遺諜自北歸得此於眞定則與紹興龔氏所獻已灼然爲二本豈言序所藏乃賜龔氏而此字則賜李氏因軼遺於中原耶然得於中興之初與臣得於北方蓋相去九十年龔李二氏之賜皆止存一淨字又豈偶然耶

贊曰淳化祕閣有晉右軍王羲之帖論此書爲至難敍篤好之不能嘆小進之可觀臣嘗謂彼以法書專門猶自歉於造次窮本之艱何上聖之天縱乃得之於遺筆一試之間如至和待詔之賜答與嘉祐禦史之特頒俱有取於淸淨恍交輝於龍鸞意其開基百年之家法惟在乎去殺而勝殘或文帝以之而致邦家之富或曹參以之而息獄市之姧此四十二年之宏規所以追帝堯之安安覽中興之史牒龔氏之傳寶固已閟云章於九闗後九十載李氏之軼遺乃復脫妖氛於百蠻旣匪分璧免於同時乃俱窺管豹之一斑殆猶得判璋以書陽虎之玉持半玦以想王母之環固物理之有待豈神蹤之或慳此天下日月以冀巾興而臣子是有以驗天道之好還也

英宗皇帝寜字禦漢體書

寜【禦押】

右英宗憲文皇帝禦漢體書寜字眞迹一卷有禦印禦押表其下是書在本朝神逸淸麗至昭陵而大全帝以問安視膳之餘心悟神得掞藻之妙氏肖天眞信乎帝王之羲獻也治平止四年故宸毫睿畫不大布於天下而臣獨旣髙平範氏並得之遂與神文龍迹並藏寶眞顧非幸歟

贊曰惟漢體書筆法之變於帝王中亦有羲獻有煜昭陵蒸云激電品冠一神巾寓萬善於惟治平問安視膳葩奇自然得於目見傳英染華躬侍筆硯旣習旣觀弗吒弗心法斯授體勢亦擅故於遊戲如墨帬練惟帝之聖統接堯禪追懷墻謀謹詒燕武存止戈威寓不戰五餌匈奴三登海縣耆髫茹粹支夏解辮寜人之功是履是踐帝心敢知畔援歆羨妙則已具奎文式絢揭於座隅以示警勤仁皇之仁惟聖時憲猗與此寜尸居龍見苞桑其存伐柯不逺事陋規隨戒存藥有籖維瑤有軸維鈿系此贊詩於帖之殿

神宗皇帝龍字禦漢體書

龍

右神宗皇帝禦漢體書龍字眞迹一卷上有禦書璽褾以白玉軸雙龍騰騫制作精妙蓋京師顯謨閣故儲臣嘉定甲申十月遺諜至汴持歸以爲信臣謹按本朝漢體書肇自熈陵眞仁而下咸祖遺法帝𨿽罕傳遺迹而筆意飄動得體之全維見可攷金華紙與宣和冬祀詩相類而與定陵朱全不同慶曆之璽大而方治平之璽小而表以禦押此璽之制特圜尙是熙寜舊物

贊曰應龍之神兮休命之申兮利見大人兮四聖之傳兮有筆如椽兮得龍之全兮時以乘兮世之熈寜兮騫騰兮天衢之亨兮與物惟新兮驅雷滃云兮澤沛無垠兮旋坤轉乾兮聲气自然兮其合以天兮嗟兮龍兮澟兮遺蹤兮歸來兮漢之宮兮

哲宗皇帝禦書魏野詩聨帖【雨行中批三行】

洗硯魚吞墨烹茶鶴避煙

元祐四年五月二十九日賜懷【禦書押】

右哲宗欽文皇帝禦書處士魏野詩聨眞迹一卷元祐在宥時登太平惟帝富於春秋元臣鉅儒日陪執經詞畹墨卿時寓遊藝用以尊徳性而道問學是帖蓋淸燕之餘間禦宸藻以爲當時臣下之賜者也臣懷不知其爲何人紹定戊字嵗三月有髙平範氏必成持以求售本忠宣公純仁傅家之藏臣疑未能別其眞鷹因書以示祕書省正字臣吳潛潛方直道山因報書爲臣言比因曝書閱祕閣列聖宸章賞見帝筆法云無毫髮差殊又云閣上見存一扇面及幅紙亦各書此聨蓋以賜任婆婆者皆帝肆筆意此聨之佳偶動天賞故屢入於奎文漢章之黼黻臣以是知故家文獻眞有足徵者慨想盛世式揚天芬

贊曰昔翰林承防臣蘓軾在訪落初勸講邇英賞賜燕於東宮侈賜詩之恩榮首進畫衮云裳之篇以頌聖學之夙成防三十四字之昭回自謂與殊而並珍臣毎誦其詩懷其人見其首陋翦桐末戒用兵凡廻鳯驚鸞之字皆歸之主聖而時平是以知老臣之用心凜凜常在於持盈偉百年之故家傳相閥之簪纓蔚文獻其猶存得此幅於遺贏跫然駭目之觀如復瞻黃繖之下西淸臣旣探九淵而得夜光遂復持支機而問客星側聞三神山之所儲是一聨者蓋出於肆筆之屢形不惟足以辧其毫釐之無差亦得以竊嘆夫當時師誦後先熈光緝明故遊戲從容無非墨沙而筆精三薫襲藏再拜寶眞𨿽自幸今日之獲煙雲章以想元祐獨未知何時之遂登樂遊以望泰陵也

寶眞齋法書贊卷一

欽定四庫全書

寶眞齋法書贊卷二

宋嶽珂撰

歷代帝王帖

徽宗皇帝臨右軍蘭亭序禦書【二十七行尾記一行】

永和九年歲在癸丑暮春之初會於防稽山陰之蘭亭修褉事也羣賢畢至少長咸集此地有崇山峻嶺茂林修竹又有淸流激湍映帶左右引以爲流觴曲水列坐其次𨿽無絲竹管弦之盛一觴一詠亦足以暢敍幽情是日也天朗气淸惠風和暢仰觀宇宙之大俯察品類之盛所以遊目騁懷足以極視聽之娛信可樂也夫人之相與俯仰一世或取諸懷抱晤言一室之內或因寄所托放浪形骸之外𨿽取捨萬殊靜躁不同當其欣於所遇暫得於已快然自足不知老之將至及其所之旣倦情隨事遷感慨系之矣向之所欣俛仰之間已爲陳迹猶不能不以之興懷況修短隨化終期於盡古人云死生亦大矣豈不痛哉毎攬昔人興感之由若合一契未嘗不臨文嗟悼不能諭之於懷固知一死生爲虛誕齊彭殤爲妄作後之視今亦由今之視昔悲夫故列敍時人錄其所述𨿽世殊事異所以興懷其致一也後之攬者亦將有感於斯文

宣和殿書

右徽宗聖文皇帝禦書晉右軍將軍金紫光祿大夫王羲之字逸少蘭亭序眞迹一卷維帝天縱博雅日新典學太平文物之盛跨漢軼唐興書學以勵能繪古圖而詔後蓋已光千載冠媺百世復因肆筆申賁前賢不泥其灋而尙其材不攷其文而摭其意帝王盛心於是乎寓嘉定壬午歲江東漕幕臣趙與懃過京江以是書升臣珂有宣和禦府印具焉望瑤池之駿空想遺蹤驚化壁之龍可無畱恨式毖寶翰用懷天遊

贊曰太霄帝君升壽丘夢中靈篆垂鸞蚪翩然下作八極遊赤符羽蓋臨中州神機天縱淩口口日口月口孕口口口口殿前卷罳罘口口口口侍衛休昭回云漢光正浮萬象不足供雕鎪蘭亭當日褉事修筆力一挽回千牛不特字健文亦遒蕭統作選棄不収藿羮詎識羅珍羞掎摭碔砆遺琳球帝謂口口予欲口巨筆霞練扶斗航寫成斜月輝瓊樓羣眞鵠立光射眸六丁雷電不可求倐忽一瞬三千秋長安千門曲江頭桞色曾系金口口天涯恭覽涕泗流蒼梧叫口口口愁

徽宗皇帝詩聫扇面禦書

暖河消雪帶風栁防冰絲【禦押】

右徽宗皇帝禦書詩聫扇面眞迹一卷臣得此帖時與裕陵龍字偕牒者謂是年敵人頗収拾本朝字迹蓋遁逸河南意欲復和而然帖因是多出扇敝甚乃褾而藏之

贊曰四海如春時維帝心遇物而感其傳至今宮扇之存有此神翰願仁風慰彼塗炭

徽宗皇帝秋賦禦書【絹本界行楷書三十行】

楚襄王以云夢新秋章華遙矚顧謂侍者言於宋玉吾聞白帝令行金烏景促淒涼兮天地之內搖落兮山川之曲昔恨何已今悲不足玉曰臣聞泬寥兮空髙水淸寂寞兮傷心軫情況溽暑方退涼飈乍生楚岫添碧吳江更明或當別浦或在邊城莫不對景魂斷嗟時骨驚至如晃曜天區蕭條帝裏有栁色初減有蟬聲自起會牛女於銀漢別昬明於漏水金盛難測火流河已漠漠淒淒乃孟秋之節矣又若律建南呂風驚北邊气分琴怨時當月圓燕將蝶以朝別螢照蛩而夕翻葉黃兮露灑秦地艸白兮云愁朔天凜然肅爾乃仲秋之節候焉洎乎始漲湘波初驕代馬木落江上霜飛天下衣可授於中土菊方開於四野旣混川嶽寧殊夷夏憀栗颼飅乃季秋之气也古往今來悲乎信哉爽徹誰運昬沈洞開漢宮之扇詠垂誡鄭國之蘭香亦摧自然夕景方寒晨光不熾雨洗髙而更碧煙凝逺而逾翠千門之絺綌無彩五夜之星河有次此時羣鴈飛耒絕塞之聲何處孤砧搗出幽閨之思斯則天道推移人事盛衰鷹祭鳥以當候雷収聲而應期楚王乃悄爾凝睇端然益悲察榮枯之至理戒驕奢於是時

秋賦宣和殿禦札

右徽宗皇帝禦書秋賦眞迹一卷金縷百花裝縹緣朱界玳瑁雙龍軸太平盛時百工技巧咸精其事臣固聞而未之見也嘉定癸未歲九月初遣諜者得此迹於燕時距宣和已百年矣而褾褫砥平𨿽間闗毀折不少損動金縷之妙細比毛髮殆與神工鬼能較奇逞異於秋毫間臣是以知史漢之稱孝宣初無溢辭驚喜嘆息又幸神蹤之迄還殆天所升將復見如本始地節之中興也

贊曰帝宣和之太平兮忻朝野之多娛偉楚臣之托辭兮侈肆筆之特書猗百工之精能兮璨玳軸而金朱宛百年其如砥兮方日捲而霞舒維宸筆之天縱分臣固不得而議也若一藝之必極其致兮亦盛時之細也彼舞衣與竹矢兮猶三代之祕也知苟且之必無兮亦可觀其治也在本始與地節兮漢室稱爲中興豈尙方之工萃兮反有愧於西京紛天葩其在前兮晃銀海其欲縷黃金以爲飾兮駭萬態而千變雙龍宛其在軸兮森毛髮以骨寒歷溽潤與埃塵兮曾不可乎犯幹巫咸下招兮天門詄蕩臣得而藏兮徒慨嘆以興想鸞翔龍翥兮太平之蹤神睒鬼哭兮太平之工五陵松柏兮蕭蕭秋風此賦之傳兮與天無窮

徽宗皇帝禦制冬祀詩禦書

宣和乙巳冬祀大禮卿以執綏侍玉輅回鑾禮畢以詩來上俯同元韻賜伸仍宣示俅傑

羽衛森嚴錦繡城夜寒璧月有餘淸皇壇奠玉橫參近柴燎升煙宿霧晴晏粲九天風露回雍容羣辟佩環聲執綏更喜多儀肅盛事應傳伯仲榮

右徽宗皇帝禦書禦制冬祀詩眞迹一卷臣謹按李燾續通鑑長編曰宣和七年十有一月丙戌有事於圜丘十二月丁未幸陽徳觀凝祥池中太一宮戊申詣上淸儲祥宮神禦殿癸丑童貫至自太原先是上躬祀圓壇下壇而金師至邊密報至及欲恭謝而金兵入界報又疊至左右皆祕之但曰恐壊卻恭謝凡五日報益急蔡攸始語白時中李邦彥因共奏請聞燕山有急報至乞付外廷議之恭謝以是日畢而貫回中外泮然知爲北方事作矣今攷此詩蓋是年禮成之後賜執綏官髙伸等後五日辛夘太宰白時中方奏祥應詔付袐書省赤白囊固未徹乙觀而亦未至中書也長編所書信矣左右凡臣揚埃霧以晦日月其罪可勝誅哉牋以金龍制作精妙蓋與賜張瑴金華詔紙同出一時嘉定癸未歲十月臣在州遣諜至河南捨京師民家自言髙氏子孫得此以歸贊之以見燕山之得女眞之交皆臣下蔽欺之過云贊曰宣和之伐燕上意本不然攸和其終貫倡於先稔釁開邊以啟敵人之垂涎肇聖徳之毖禋卽云陽而奉瑄馳赤囊以扣閽乃閟閼而遷延自今觀之雞竿初収鸞輅載旋濟濟顯相洋洋大篇宸筆睿藻方且侈臣下之貺而灑金華之牋是左右之臣未嘗有一臣也於虖噫嚱彼蔽者其忍於欺天耶然臣攷聖作閱史編是歲之郊敵騎披猖𨿽暫壅於黈聽而側身哀痛之詔不旋踵而遽宣一念發中三靈森前臣固知其足以格帝命回天心而開中興於萬年也徽宗皇帝諸閣支降禦筆【楷書三行】

龍圖天章寶文顯謨徽猷閣等處道場數內恩澤應支見錢者並支一半見錢一半折絹系禦筆如違以大不恭論【朱印一行】

宣和七年六月二十八日未時張去爲封降下【貼黃二行】右徽宗皇帝諸閣支降禦筆一卷朱印其旁卷末著宣受內臣月日姓名臣謹按蔡絳國史後補曰內降自祖宗來有之但作聖防行下崇寧有親筆乃稱禦筆大觀四年夏始詔違禦筆以違制論六年春凡禦筆頗不類上字宣和攺元後內降則又時時作吏體非宮人筆札魯公因奏曰陛下號令何可由師成體外人書上曰宮人作字舊樣不佳朕教之今其書頗類男子良可嘉卿蓋誤矣其後始通知今思殿文字外庫使臣若楊球等掌之張補等檢小閹三四人主出納用寶以付外處之於宣和殿之後廊但謂之東廊卽其所也寔梁師成統之焉又降禦筆曰諸禦筆承受官司住滯一時杖一百一日徒一年一月加一等罪止流三千里又詔違禦筆以大不恭論不以赦降去官原減是後凡進擬入者必禱補球輩使竄訛舛內外相闗而上但謂外廷不知也臣固嘗疑其書之妄旣得此帖參以臣家天筆之藏蓋昭乎其不類也楊球張補之迹蔡京梁師成之罪著矣嗚呼黍離百年中原霾昬東廊所湏理無復存孰知此帖之得足以備太史氏之闕文耶悼羣姧之蔽欺揜遺捲而三嘆得之歲月蓋與太宗南牙帖同時贊曰昭回之袐天所示風行雷厲動一世獨持八柄昭馭貴馭貴馭富抑其細百年史牒記金匱木腳東廊果何地誰從六閣得幅紙朱書旁行儼如此貴璫日月書紙尾宛如宣和見宣底參稽天筆良不類恭覽比方三嘆喟王蔡諸臣眞可罪區區球補蟣虱耳汴都徬徨塵未洗此帖間行來萬里大書尊堯詆王氏責以格君法當爾姧諛直筆誅旣死願以所書裨太史

徽宗皇帝傳防禦批【楷書二行禦批其後】

指揮天章閣髙伸每歲生日可特許前二日受賜李彥【二字亦禦書】

右徽宗皇帝傳防禦批眞迹一卷禦筆李彥二字於後臣按汪藻所編詔防內載髙伸在宣和四年十二月辛丑自保和殿學士提舉上淸寶籙宮兼侍讀爲保和殿大學士應千恩數請給等並依昨蔡攸宣和殿大學士已得指揮生日之賜疑是此時恩數之一也李彥領西城所名位甚著命之宣防豈以重伸之寵耶嘉定己夘臣在郎捨有市鬻者持此帖求售云髙氏孫尙居帝闉之外家甚窶待此以晨炊臣以萬錢得之

贊曰旣侈恩數復念其初度帝之於羣臣可謂無負矣運鐘陽九曾無一人能振國維拯天步以答不世之遇若人者曾何足以膺三錫之榮適所以爲九府之蠧也

欽宗皇帝禦押內藏禦筆【行書四行】

內藏庫支錢一萬貫付李彀充應副道君皇后修造使用【禦押】

右欽宗恭文皇帝禦押內藏禦筆眞迹一卷天步多囏飈回九州倥傯戎馬之時遹追曾孫之志在靖康之元所以加惠帑儲爲懲艾之圖者至不忘也而寧親之孝先意之承則弗敢有靳豈非養以天下聖心知所先後者歟觀其幅褚以上動經藻憂勤夙夜業業致孝實迹具在聿昭帝心又足以備史氏闕文之登載帖中內臣李某中興後更名志道蓋避建炎諱云宸章軼於北方蓋多歷年臣以嘉定癸未因遣間至燕境遇使者苟夢玉之還得之宣徳州民間以歸用旌鼎湖之遺以寫羑里之憤

贊曰臣嘗覽史錄靖康之初耿南仲等執事兩宮不能謹於調娛旣旋啟宣徳正門之防是以有擷景西園之居噂一談紅紫亂朱臣以今帖攷之始知天下有不可盡信之書方倥傯於艱危調軍國之百需內臣傳母后之防而口墨染翰曾若頃刻之不可湏字小大以體變筆欹傾而行疎是殆養志無違之孝根於聖心故得一頤指廩然不敢自安於舒徐彼李志道亦一城狐亟升亟從俱不敢計其餘是又知間言之易啟而欲泯其迹於末有原之問其視曾子蓋已異世而同符矣陽九會逢數不可逾具臣匪材顚不能扶天固難窺人當豫圖若是則可深責又安得肆浮雲之翳以揜居諸聖靈在天奎文炳如臣時其藏以昭邦誣

欽宗皇帝禦押防河禦筆【楷書兩行後有禦押及禦批支字】

內藏庫取銀五千兩日下交割付王襃充犒設防河將兵等使用支【禦押】

右欽宗皇帝禦押防河禦筆眞迹一卷奉親之孝臣固嘗表之矣而當時秋防之殷在國事之重莫此先者宸藻睿斷蓋均有攷焉臣得此書與內藏帖同時贊曰軍志有之兵無財士不來觀當時之搶攘實欲扼蒲孟批衛懷控河津之流凘而掃敵馬之氛埃捐賞如泥沙而終不能以卻嘗讀是書而痛哭悼將臣之乏材豈皆天運之偶然其殆始於人謀之好乖是知夫挾纊之恩投醪之惠𨿽在上之有餘而馭之失宜以致於橫潰亦不得不致恨於黃金之臺也髙宗皇帝舞劍賦禦書【界行紙上行書四十五行內冑字側注交相字誤作相交乙起】

將軍以幽燕勁卒耀武窮髮俘海夷擄山羯左執律右秉鉞振旅闐闐獻功於魏闕上享之則鐘以捍虡鼓以靈鼉千妓度舞萬人髙歌秦云動色渭水踵波有肉如山有酒如河君臣樂飲而一醉夷夏薰薰而載和帝謂將軍拔劍起舞以張皇師旅以烜赫戎虜節八音而行八風奮兩階之干羽公於是貝冑朱綅而正色虎裘錦裼而攘臂抗稜威飄鋭气陸離於武備婆娑乎文事合桑林之容以盡其意照蓮花之彩以宣其利龕然鷹翼爾龍驤鋒隨指顧鍔應徊翔取諸身而聳躍上其手以激昻縱橫躍潁左右交相觀乎此劍之躍也乍雄飛俄虎吼搖轆轤射牛斗空中悍栗不下將久歘風落而雨來果愜心而應手爾其淩厲淸淳絢練夐絕靑天兮可倚白雲兮可抉覩二龍之追飛見七星之明滅雜朱幹之逸勢應金奏之繁節至乃天輪宛轉貫索回環光沖融乎其外气混合乎其間若湧雲濤如飛雪山萬夫爲之雨汗八佾爲之慙顏及乎度曲將終發機尢捷或連翩而七縱或瞬目而三接風生兮蒨斾襜襜電走兮彤庭煜煜陰冥變見靈怪離獵將鬼神之無所逃遁豈蠻夷之不足震慴嗟夫藺子之疊躍其人未雄仲由之自衛其武未工曷若將軍爲百夫之特寶劍有千金之飾奮紫髯之遊刃發帝庭之光色所以象大君之功亦以宣忠臣之力載歌曰洸洸武臣耀雄劍兮淸邊塵威逺夷兮率來賔焉用輕裾之妓女長袖之才人天子穆然詔伶官斥鄭衛選色者使乎軍容教舞者使觀乎兵勢變激楚之結風爲發之蹈厲僉謂將軍之劍舞古未之至

右髙宗武文皇帝禦書賜先臣飛唐喬潭裴將軍舞劍賦眞迹一卷按唐文粹賦在第四卷

中臣珂家藏天筆盈笈大槪皆兵事節度臣固嘗具之甲子奏篇惟是書以遊戲翰墨渙錫口口舊藏臣兄甫家嘉定辛巳歲二月始得之故弗及載有禦書璽及己未小璽以殿於篇臣旣系宸章復伸蠡測輒陳蕪贊式著聖心

贊曰維中興焯人文燀皇靈卽淸燕垂翰墨光日星揖怒蛙市駿骨期混並寫古作示休寵作豪英臣有劍淬三河包兩京舞絕世抉浮雲開太淸帝有訓誓臣節式欽承誰掣肘起奮袖憤裂纓郁幹將在寶匣長悲鳴後百年血郅支鍔尙腥刻斯贊表帝心傳龍庭

髙宗皇帝韋杜三詩禦書【前一詩金龍黃牋楷書七行後二詩金華紅牋楷書十行】

北風昨夜雨江上早來涼楚岫千峯翠湘潭一葉黃故人湖外客白首尙爲郎相憶無南鴈何時有報章早發湘潭寄杜員外院長

養拙江湖外朝廷記憶疎深慚長者轍重得故人書白髮絲難理新詩錦不如𨿽無南過鴈看取此來魚酬韋韶州見寄

九農成徳業百祀發光輝報效神如在馨香舊不違南翁巴曲醉北鴈塞聲微尙想東方朔詼諧割肉歸社日

右髙宗皇帝禦書唐韶州刺史韋迢寄劍南節度參謀檢校尙書工部員外郎杜甫一詩甫答迢一詩社日一詩凡三篇眞迹一卷前一詩書以金龍黃牋後三詩書以金華紅牋天筆所掞聖意所存惟北風是歌惟南鴈是懷斯心也天明地察固昭昭矣周事者獨可無將順之心乎臣嘉定乙亥歲三月濫丞戎監與外府丞韓松同登天開圖畫閣偶言及金華牋事松謂今亦有此紙遂持此帖以遺臣臣旣伏讀因爲松言所以書之意松復於臣曰子爲是說固臆度耶抑有所本耶臣應之曰昔紹興十二年九月辛丑上論及經筵賜禦書扇子事聖訓有曰朕閱唐史見太宗面評羣臣才徳長短似有所傷今朕所書皆杜甫詩蓋因以見意也金匱之藏固紀之矣誰謂燕閒肆筆之頃獨無所托哉松甚然臣言勉臣筆之以宣宸衷

贊曰古者賦詩惟以言志或陳卒章或摭首意惟聖秉籙啟於多艱北鄕之悲鑾輿未還歲時顧瞻雪涕凝宸毫寄心亦或有取維唐二臣一唱一酬節物感懷下筆不休西淸燕閒念此夐隔郁乎居南淒其望北璧跗瑯鈕舒捲龍牋白雲其翔契闊十年臣之管窺嘗讀國史曹勛衣襟洪皓幅紙或慟或泣或命以官或間持書或使問安玉音瑯瑯具記靑汗宜其注思感此歸鴈三詩之作疊寫杜韋社日二篇獨書前詩昭哉聖情如古之賦迄其弗償徒切舜慕霜露之履誰無此哀止或尼之謂之何哉是帖之傳式嫓遺訓敵愾於王見者必奮

髙宗皇帝虛堂詩禦書【絹本艸書四行】

虛堂燕坐悄無言欲斷殘香冷自煙秋色滿山松桂靜一輪霜月瀉寒泉

右髙宗皇帝禦書虛堂詩眞迹一卷赤水得珠兼忘天下臣聞之書傳矣而今乃見之大庭穆淸此詩槪可想見其萬一也嘉定戊辰五月臣在九江得於隨龍醫曾良器

贊曰淳熙詞臣周必大進北宮端午帖子詩有曰聚逺樓頭靣靣風冷泉亭下水溶溶此詩之書豈其地耶楊萬里賦尢袤所藏宸翰詩有曰自言天風來帝旁拾得復古殿中云一張臣得此詩豈其類耶松偃桂芳霜淸月墜心齋坐忘聖處其似

髙宗皇帝馬盂手札禦書【艸書三行】

降馬盂四隻未得細造先抺成擇無病者入細造右髙宗皇帝禦書馬盂手札眞迹一卷有成忠郎王藎臣家以後工進從蹕於南都實得此帖開禧乙丑七月臣得之北府任軍庾時

贊曰方赤伏之集於鄗壇也外侮內訌士無解鞍馬上之治方興鸞旂之驅未還則糒水之湏豆粥之進固無竢五鼎之安此帖之獲蓋出於當時之服官贊而旌之所以彰王業之艱難也

髙宗皇帝除目手札禦書【楷書十一紙第一第六紙各三行第二第十紙各四行第三紙五行第四第七第八第九第十一紙各二行第五紙一行】

張中孚除使相中彥除節度使卿等若議定今晚或二十一日可進熟狀

羅汝楫除起居郎日下供職若便除中書舍人如何可奏來

程克俊除端明殿學士簽書樞密院事日下供職可兼權參知政事

王防除敷文閣待制知臨安府日下供職王瑉除右正言日下供職施鉅除參知政事鄭仲熊除端明殿學士簽書樞密院事並日下供職鄭仲熊合得恩數並依執政例施行

湯思退除端明殿學士簽書樞密院事日下供職湯思退合得恩數並依執政例施行

董徳元除吏部侍郎王瑉除禮部侍郎張扶除右正言徐嘉除殿中侍禦史並日下供職

董徳元除參知政事日下供職【案前標題注及後防語作十一幅此分爲七或有缺佚與誤連之處今並仍其舊】

右髙宗皇帝禦書除目手札凡十一幅眞迹一卷臣恭惟祖宗禦朝以心腹寄大臣一札十行日達政本惟耆徳宗工祗宣王命裒對制札罔不於徳之承中書黃門時嚴其藏具有故事臣寶慶丙戌二月自京江餉所遣吏如建康有爲秦氏鬻書者來告曰日者乳醫媼入秦門見故卷軸墮房廡間扯裂過半因防以出謾從求售遂以三鐶得此以歸於臣臣斂襟雪涕再拜而嘆曰是固私室之藏耶蝸侵蠧毀孽子孫者其皆習所見聞而視爲當然耶棄置抵擲是又忍之而不復顧耶嗚呼零落散颺之餘乃使臣幸而得之固足以表中興之謨而竊柄者之無君亦將於是乎有證矣

贊曰煜煜宣底匪天筆之比有司之謹視龍翔鸞峙維四近之委屋角之捐棄何物老嫗収拾敖戲目以廢紙幾何其不毀臣得而裝褫天殛神棄彼其之子髙宗皇帝馬政兵事手札禦書【行書八紙第一紙十八行第二第三紙各七行第二紙有外封一行第四紙六行第五紙四行第六第七紙各二行第八紙五行】

西和州宕昌縣階州峯鐡峽兩處買馬塲每歲起發綱馬赴樞密院押綱使臣往往不得其人因公自私餵養失時多致倒斃可自二十五年爲始循環撥付殿前馬步三司如二十五年並撥付殿前司二十六年分撥付馬步軍司二十七年卻撥付殿前司周而復始皆循此三年爲例仍自今後令逐司當撥馬年中每一綱選差有心力使臣一員軍兵三十人就買馬場團綱起發直赴樞密院交納賞罰依已降指揮毎二十綱更差將官一員量帶白直鞍馬管押使臣軍兵提防綱馬通計分數比附賞罰差去官兵與毎日添破本等驛劵錢米往回批請所經由州縣仰豫行椿辦錢糧艸料不得臨時闕誤如有少闕去處仰押綱使臣徑申樞密院取防西和州巖昌買馬處夏月山水泛漲道路艱惡馬多損斃可都大茶馬司說諭買馬客人自今後遇四月一日閉場住買至八月一日開埸収買所用茶湏管豫期津發在場無令闕少阻滯客人付秦檜

已降指揮起發兩浙路弓弩手可委逐路帥司將諸州軍見教閱人盡數起發於七月內湏管並到行在不得占畱仍令差得力官兵等押前來潭州駐札

裴鐸元世顯陳元郭孝思所管軍兵共二千七百餘人可勾付行在令田師中差統領官一員將帶三千人於潭州駐札毎歲一替

步軍司攺刺充陜西振武軍黎廣等五十人可令戶部自到司月日爲始放行諸般請給

劉紹先李顯忠下人兵並撥隸步軍司建康駐札張淵閻徳可勾付行在

張淵閻徳官兵可盡數勾付行在令張淵閻徳目下起發前去管押合用舟船令所屬應副起發錢依例支右髙宗皇帝禦書馬政兵事手札眞迹一卷臣旣多得秦氏帖移節京口之再歲奉詔閱戰艦因如金山主僧永聰來迎蓋舊主建康蔣山剎臣所舊識因及郿防事牕爲臣言曩於移忠寺僧某處亦嘗得宸章一卷皆馬政兵事秦氏凡朝夕裹什器撒牕牖莫匪斯比故寺僧得之亦甚富臣驚索視如其說聰因以遺臣

贊曰秦氏之不恭至矣軍國之機事顧亦不復畱底於有司其必有所爲也今不能以攷其深意然而門媼市卒之餘亦及於羣緇散棄如彼蓋君臣之心亦不及於螻螘矣又何議哉又何議哉

髙宗皇帝親隨手札禦書【艸書六行】

韓世忠下親隨人有三十餘人未曾發遣前去並王權見在此可令王權管押速起發前去楚州此三十餘人不系合畱人

右髙宗皇帝禦書親隨手札眞迹一卷始秦檜將議和以蘄王韓世忠初謀劫北使張通古千洪澤指爲首罪密命胡紡告捕世忠親校耿著寘之獄時先臣飛與張俊實以宥府出分楚軍謂著倡言以撼軍心圖叛逆且謀還世忠掌兵柄將遂以左證上逮世忠而甘心焉出使之際召先臣與俊諭之中堂授以羅織之說僞托以上意議已定矣先臣不忍世忠之以忠被禍而告之世忠號泣以愬於上上驚而詰檜故著旣減死遂又移所以誣著者而誣張憲蓋出一轍焉方三樞密並命而世忠獨畱先臣與俊不惟不釋兵柄且將分總淮東軍是出使也非罷兵也其意膫然可見矣檜之屬先臣與俊以陷世忠是亦猶後日屬張俊以陷先臣也二人受命而先臣獨不肯從則先臣獨歸班而畱俊於外著旣出而憲之獄遂一力成於俊之手遷怒之本末指授之次序固應然爾不然則世忠異時之死上將臨奠檜命中書吏韓瑊出危語以撼其家何以亦出於此一意度而檜於紹興時政記所書敷陳之際曾得聖訓襃張俊之功謂與世忠萬萬不侔又何以專及俊於通古來宣力之一說終始本末乃若是其不可渝耶今之談者不察顧謂展燕具以待勞還初謀專爲先臣之後至是皆目睫之論而未嘗攷夫二使並出與夫一使獨畱之本意也臣嘉定庚辰歲三月在建康於檜家偶得此札計其月日正在行府將出之時檜之譖忠臣蓋深矣臣旣重悲家禍將以著檜之用心故表之使與辧誣互見

贊曰惟帝推赤心置人腹固未嘗以置衛疑大臣蓋參會之獄將發於外則熒惑之言未嘗造膝而密陳先臣屹然而不從故張機之巧轉諉於同列而自移於厥身二事後先皆曰分軍其亦可以觀誣言之本根昔在唐室羅織旣興有狄仁傑獨不肯引楊執柔以自伸其觸柱之詞曰皇天后土乃使仁傑爲告密之人乎卽是而論誣他人以自脫者先臣之必不能而張俊則一嗾而亟奔也此札之存足攷檜防之因薰蕕未分蘭艾斯焚詒於信書以訂闕文

寶眞齋法書贊卷二

欽定四庫全書

寶眞齋法書贊卷三

宋嶽珂撰

歷代帝王帖

髙宗皇帝諸門手札禦書【行書兩行外封半行】

自來日諸門可依舊更不搜檢【禦押】

右髙宗皇帝禦書諸門手札眞迹一卷以何內侍邵某蓋當時職內省者寶慶乙酉歲五月於行都得之贊曰臣嘗於親隨帖妄陳蠡測謂推心置人腹本帝盛徳而檜實乘間肆其防慝今是帖之得其見於宮掖且如此益以知臣之說非出於胸臆也

髙宗皇帝蹙龍手札禦書【艸書三紙第一紙三行第二紙六行第三紙三行】

聖人蹙龍貴妃蹙芙蓉紅大領造玉小娘子系頭舌兒十副翠像生花頭兒艾虎寶堦穿珠子五十條紅粉紗半領末利素馨含笑荷花造一條雲月勤頭兒要配早來冠兒娘子底【案前標題注三紙各有行數此牽連接書兼有脫誤遂不復可分今仍舊】右髙宗皇帝禦書蹙龍手札三幅眞迹一卷臣將指江東與帳屬臣趙崇豆爲僚趙故濮邸近親其先臣諸王所藏天上遺迹頗富是蓋一嚬笑舉動之微而不失其正蟬蜎蠖濩之中聖徳其益可攷也得以嘉定庚辰十二月

贊曰辛伯有言並後亂本惟聖齊家知益知損臣得此書反其三隅一卷之藏於昭宸謨

髙宗皇帝問命手札禦書【行書三行後一行艸書】

陽丙戌丁酉戊子甲寅令和尙看子細寫來

右髙宗皇帝禦書問命手札眞迹一卷紹興間有僧某以談命稱詔館近璫家此幅蓋宸札所問也臣得是帖與蹙龍帖同時崇豆謂臣曰是蓋宗藩之從北狩者上心所念頻以諮詢帖藏趙氏宮邸所付受蓋有源流云

贊曰造命本不言命旣拳拳於溫凊復馳念於宗姓此蓋起白雲之思而負羈靮者亦得以預於攷訂也髙宗皇帝索藥手札禦書【艸書二行】

今日出鑪藥要二三錢不湏圓只今便要

右髙宗皇帝禦書索藥手札眞迹一卷臣舊聞禦醫曾良器爲臣言帝以建炎禦龍舟衝海氛因垂意藥石事侍醫效方技者率防以淵裁往往髙盧華之上在北宮砂乙丹經品配節度尢妙得古意故能躬備五福壽軼三宗是帖以嘉定戊辰五月得之良器乃其家世所被受者

贊曰道之眞以治身帝其知之矣此治身之餘事也而垂意若此髙五帝之壽開八荒之域有以也哉髙宗皇帝禦筆臨吳皇象如鷹帖【艸書六行】

文武將隊乃俾後臣慗我皇綱董此不防古君子卽戎忘身昭其果毅尙其桓桓師尙七十气冠三軍詩人作歌如鷹如鸇天有防一五將三門地

右髙宗皇帝禦筆臨吳侍中靑州刺史皇象字休明如鷹帖眞迹一卷有徳壽一印紹熙辛亥歲吳琚以敷文閣待制帥襄陽還以徳壽臨帖六遺先臣蓋北宮燕閒以書法爲事故左畹均得之

贊曰書法淳古遡晉而上於上品中則有皇象漢歌大風思士之壯帝臨此書獵渭懷望於昭詒謀倚重惟將豈象之臨亦意之尙

髙宗皇帝禦筆臨晉劉超如命帖【行書三行】

超死罪白如命皆令有本末保任然後受隨宜分處謹白

右髙宗皇帝禦筆臨晉衛尉零陵忠侯劉超字世瑜如命帖眞迹一卷帖出祕閣今書與閣本殆不別蓋益以見天筆之妙本出吳琚家與皇象帖同得有徳壽一印

贊曰臨字與宸筆平時者皆不同筆以仿而工手追遺蹤是謂天通

髙宗皇帝禦筆臨晉劉惔思慕帖【艸書五行】

近不成面苦後今日思慕兼摧信不自勝柰何柰何旦便寒知足下昨大頓耿耿吾其悴力重何悉

右髙宗皇帝禦筆臨晉丹陽尹劉惔字眞長思慕帖眞迹一卷唐檢校刑部員外郎竇泉述書賦之稱惔有曰輕浮森峭穠媚藻媷落眾木於秋杪狎羣鷗於水曲又注其下曰今見具姓名行書及艸各一帖六行蓋詳且實矣今所臨及艸書五行豈又別一帖出於泉之所未見耶帖之得與衛恆帖同時

贊曰惔對桓論人物嘗自稱爲第一大流其筆法故應有可求者矣然帖傳於至徳而所覩甚鮮刻匯於淳化而復不見収今觀天筆之所臨然後知江海之合眾流也

髙宗皇帝禦筆臨晉衛恆往來帖【艸書三行】

徳壽臨衛恆往來帖【禦筆題籖】

往來者傳卿气力故佳甚以慰思無但有信示問右髙宗皇帝禦書臨晉長水校尉衛恆字臣山往來帖眞迹一卷按張懷瓘書防恆艸書入妙隸入能衛夫人乃其從女固宜其不凡也臣從向氏得唐摹此帖蓋徽猷閣直學士臣子諲防上賜者旣贊之矣後十二年乙酉嵗六月得此於中都太府寺丞韓松家有奎筆標其首又有二印

贊曰臣得此帖與舊京帖皆備其二或贊其字或贊其意俱爲寶眞之祕

髙宗皇帝禦臨王羲之鄕裏帖【艸書五行】

晉王羲之鄕裏帖【禦筆題籖】

近因鄕里人書想憂知故靣惟耿耿今差否吾以日食意如差而髀中故不差以此爲憂患憂不可以方力數字令弟如聞耳

唐太宗評羲之書如蛇蠖若此防者皆是蓋羲之爲悟法書鵝頸之間故轉折與蛇蠖相似縈紆委曲不止筆法抑有腕法存焉【楷書五行】

右髙宗皇帝禦筆臨晉王羲之鄕裏帖眞迹一卷禦書筆法於後有龍印三前有奎標初賜敷文閣直學士米友仁後流落人間嘉防甲子十二月臣如中都就試南宮道士劉元綱以遺臣云得之米氏之甥某贊曰昔鐘繇少隨劉勝入抱犢山學書後與曹操耶鄲淳韋誕孫子荊等議用筆繇乃求蔡邕筆法於韋誕誕靳固不與乃坐自捶胸嘔血操以五靈丹救之得活乃誕死繇知有人掘其墓遂得之由此繇筆法更妙嗟乎繇知有筆法耳安知天縱之悟又有進於是耶以死求之而不悔又安知人文之機必待聖人而闈其祕耶使繇復生於今臣知其必不徒死者矣髙宗皇帝禦筆臨王羲之小差帖【艸書三行】

王羲之小差帖

大都食小差數便自痢政由不消化故

右髙宗皇帝禦筆臨王羲之小差帖眞迹一卷有禦書題籖思陵臨帖多識以龍印此亦吳琚遺先臣者贊曰臨帖出於遊藝必有以觀筆意應龍之驤兮聊以爲識

髙宗皇帝禦筆臨王羲之嘉興帖【艸書四行靑陵本】

逺得嘉興書計今日必渡喜慰可言足下憂慰今有書想足下有百信別告具之

右髙宗皇帝禦筆臨晉王羲之嘉興帖眞迹一卷臣嘉定戊寅歲待罪右扶風得此帖與陳逵帖同時贊曰十章之在天意似而神全臣剖嘉興之符而乃得此書信非偶意【原本然】

髙宗皇帝禦筆臨王操之舊京帖【行書四行】

王操之書【禦書題籖】

十月十七日州民王操之頓首頓首舊京先墓毀動聞問傷惻痛不可言未得疎慰白牋不備操之再拜右髙宗皇帝禦筆臨晉侍中尙書豫章太守王操之字子重舊京帖眞迹一卷有禦書題籖臣嘗於贊此帖系於三王法書門蓋以八陵北望之拳拳具寫聖意是時蓋俄度爾紹定攺元正月客有知臣好帖者得此札於中都貴璫家以遺臣問知故璫蓋給事北宮者頤神大庭兼忘天下而未能忘此於宸藻遊戲之間臣以是知俄度之不誣而天地大義古今盛心降衷秉彛若聖與愚俱無二本卷尾有徳壽小璽申繹窺管以對在天

贊曰建炎之初國步方傾維先臣飛實從閭勍勍之使蓋以保防陵寢名後紹興中北人來盟首命先臣袛謁八陵權臣沮之托於撫循抗疏再請卒尼於行觀君臣之用心未嘗一日忘北望而畫地者則指以爲鴻毛之輕迨天臨於北宮澹百慮其弗攖𨿽四海之坐忘友無懷與大庭獨是拳拳猶托斯帖以寄情臣是以知臣之俄度足以對在天之靈參繹遺志瞻懷舊京如連璧竭忠於宗澤據山賫恨於翟興迨先臣之秉鉞始得以快孟邦傑一戰之復而廩廩乎間穟投機之成旣主議之堅決悵遂隔於薦馨猶不卹掁觸之害事力出睿防而命巫伋祈請以抗旌於昭此心蓋望乎九世而下或繼乎遹駿之聲臣是以覽斯捲而重之以涕泗之零也

髙宗皇帝禦筆臨陳逵十二月帖【艸書三行靑綾本】

十二月廿五日逵白嵗終感慘寒切足下何如遣不悉陳逵

右髙宗皇帝禦筆臨陳逵十二月帖綾本眞迹一卷上著一印臣得之與嘉興帖同時

贊曰陳逵書法見淳化閣帖肆筆所及彼固安能窺造化之工心摹手追意者或同云章煒煌識者固知其出於淳熙之北宮也

髙宗皇帝禦筆臨古法帖鶻等帖【艸書三行絹本】

鶻等不佳都令人見此輩吾衰老不復堪此

右髙宗皇帝禦筆臨古法帖鶻等帖眞迹一卷帖故絹書有一印與嘉興帖同得而其書則攷之帖家皆未之見故歸之古帖云

贊曰唐太宗収貞觀法書大王之艸至三千紙率以一丈二尺爲捲其富如此今帖所臨豈其一耶𨿽不錄於祕閣而其爲晉神品昭昭矣孰攷眞迹謹俟博識

髙宗皇帝禦筆臨古法帖四皓帖【艸書四行】

往事不可迢足下道髙意逺獨步當時此乃南山四皓之儔也

賜王思恭

右髙宗皇帝禦筆臨古法帖四皓帖眞迹一卷帖後書賜王思恭有一印不知其爲何人嘉定丙子三月臣在農寺以三萬錢得之

贊曰肆筆染楮惟四皓是取觀帝之心豈嘗一日忘萬世慮耶此付托之聖獨防所以開帝堯而窺伺之姧天下所以咎林甫也

髙宗皇帝禦批樞密院綱馬奏札【札子吏書七行趙鼎等書名後有禦批兩行】

都大提舉茶馬司差使臣任敞管押第十四綱馬五十匹除沿路寄畱倒斃外見在三十匹右謹具進入取進止十二月十三日臣檜臣鼎札子

馬皆不堪披帶付張俊

右髙宗皇帝禦批樞密院綱馬奏札眞迹一卷札內著臣檜臣鼎名蓋同時在西府嘉定丙子十一月得之中都蓋忠簡被檜禍因散落人間云

贊曰駔駿之用系於國微必親也輔弼之用本乎兵有此二臣也傳亦有言十年之臭蕕勝薰也聖明如天所以終察乎君子之與小人也

髙宗皇帝禦批鄭仲熊奏札帖【札子一十四行禦批三行】

臣近嘗累具札子並靣奏陳乞解罷本職事差臣一在外宮觀再三之瀆方俯伏俟罪廼防聖恩特降詔防跪讀以還感極涕零伏念臣疏逺小吏誤被選掄驟登華要遂贊樞庭非常之遇捐驅曷報而臣坐縻厚廩禍過災生𨿽覆載函容之賜未卽誅戮然自惟麼麼疾戾寖加豈容貪啚伏望慈早賜處分上以全君父之恩下以安愚臣之分取進止六月日端明殿學士左朝奉簽書樞密院事兼權參知政事臣鄭仲熊

鄭仲熊除提舉在外宮觀任便居住職名仍舊放謝辭右髙宗皇帝禦批鄭仲熊奏札眞迹一卷建康有市買卒顧某者故爲秦氏門隸目不別書偶臣臥疾市藥輒以廢紙裹藥材至卽此札也臣見而驚之函介而求之如他所得諸帖多其所致嗚呼神毫云藻軼於棄擲臣不得而見者可勝詫哉

贊曰奎文在天河洛之祥彼稔惡者乃不能謹其藏如大臣之奏章市卒得以持藥石而代頃筐蠢彼膏粱固不當責之以敬王也

孝宗皇帝杜甫夜宴左氏莊詩禦書【絹本艸書九行】

風林纖月落衣露淨琴張暗水流花逕春星帶艸堂檢書燒燭短看劍引杯長詩罷聞吳詠扁舟意不忘右孝宗哲文皇帝禦書杜甫夜宴左氏莊詩眞迹一卷惟紹興淳熙天葩藻敷瑞慶霄帝王羲獻萬古一遇方選得淸閒之燕從容遊藝超妙入神所以絜媺縑緗垂情風雅實與復古奎章相爲表裏雙龍驤動璽識俱存肆筆所形盤拏交峙煜煜詩星於耒之陽昭回餘光於焉增耀芒寒色正迨今猶可覩也臣生𨿽晚在紹熙庚戌嵗侍先臣來輦下尙及望步輦之塵感慨鴻恩未知美報嘉定甲申王正之月始獲是迹於前州錄事臣趙師雩顧懷隕涕敢怠毖嚴宸章之藏豈獨私寶尙欲俾子孫世世知持防敬仰以無忘阜陵之思玆惟下臣之志爰系斯贊用旌厥衷

贊曰帝淳熙兮重華燦璧跗兮秀荂根六藝兮正以葩蔽一言兮思無邪噫後人兮誰耶有臣甫兮不浮以誇窮不詘兮之死靡他志不忘君兮於天之涯九淵兮鯨牙洶怒兮奔拏閱三百年兮鼓吹羣蛙皦如英韶兮屏滛斥哇搴月兮泛靈槎登鈞天兮防皇家禦墨兮驚鴉十行兮整斜紫電兮丹霞因風兮塵沙臣有扁舟兮狀筆竈茶願托寶墨兮水雲蒹葭光淸夢兮隨鑾車臣身江湖兮臣心不遐

孝宗皇帝杜甫萬丈潭詩禦書【朱界行紙楷書十三行】

靑溪合冥寞神物有顯晦龍依積水蟠窟壓萬丈內局步淩垠堮側身下煙靄前臨洪濤寛卻立蒼石大山危一徑盡岸絕兩壁對削成根虛無倒影垂澹瀩墨如灣環底淸見光彩碎孤云倒來深飛鳥不在外髙蘿成帷幄寒木疊旌斾逺川曲通流嵌竇潛泄瀬造幽無人境發興自我輩告歸遺恨多將老斯遊最閉藏修鱗蟄出入巨石礙何當炎天過快意風雨會

右孝宗皇帝禦書杜甫萬丈潭詩眞迹一卷詩史之名久簡帝心臣固贊之矣今帖又出宸筆益見蜵蜎燕閒蓋無日而不惟甫是嗜泄字下脫一瀨字實肆筆之誤尾有禦書寶章二寶嘉定乙酉嵗十月得之中都

贊曰於戲中興駐蹕東南江沱之安匪帝所堪飈起霆驅沛澤以甘慰於望霓意則可探念昔臣甫賦萬丈潭謂彼應龍潛雺隱嵐豈嵌竇是卽豈泉石是耽救民一心大造實參方陽初驕民憂未惔彼界此疆飲瓢粟甔遵養必時畢毓畢涵亦旣太甚炎威孔燂播奏之艱口口孰餤必其來蘇以漑以覃帝惟明習詎不我諳升自天衢時乘其驂視此沸鑪而忍弗戡維寧親是先匪樂之酣維復讎是懷匪垢之含鬰郁久居若古有談毋功之幸成而徳之或慙臣謂此心久居若古有談毋功之幸成而徳之或慙臣謂此心與天地三龍變難諶龍髯已毿心畫之昭賁於寶函孝宗皇帝禦制春詞禦書【艸書題一行詞五行尾記一行】

和志忠阮郎歸

畱連春意晚花稠雲疎雨未収新荷池靣葉齊抽涼天醉碧樓能逹理有何愁心寛萬事休人生還似水中漚金樽盡更酬

選徳殿作

右孝宗皇帝禦書禦制春詞眞迹一卷賜近檔趙志忠在乾道間趙氏之孫不能保臣以嘉定乙亥八月得之都下贊曰春賦之作八荒是同掞詞寄情則其餘功徳異玩人理存觀妙臣藏其眞以見電笑

孝宗皇帝古體詩二篇禦書【行書十四行後批一行】

職事煩塡委文墨分消散馳翰未暇食日昃不知晏沈迷簿書領回回自昏亂釋此出西城登髙且遊觀方塘含白水中有鳬與鴈安得肅肅羽從爾遊波瀾

志士惜日短愁人知夜長攝衣步前庭仰觀南鴈翔景隨形運流響歸空房淸風何飄飄微月出西方繁星依靑天列宿自成行蟬鳴髙樹間野鳥號東廂纖雲時髣髴渥露沾我裳良時無停景北斗忽低昂常恐寒節至凝气結爲霜落葉隨風摧一絕如流光

賜志忠

右孝宗皇帝禦書古體詩二篇眞迹一卷上著禦書一印詩闕一字蓋避廟諱所以尊祖也肆筆適情不敢暇逸所以檢身也璫輩從容禁籞使之咸識書法所以示好也因書以賜用奬勤恪所以馭幸也書法賜趙志忠得之與春詞同時

贊曰閔勞序情三百篇之所由作是𨿽後世之詩聖意亦於此乎有托肅羽波瀾霑裳露渥臣方有志於昔日又嘆簿書之如昨攝衣前庭猶得以望奎星於碧落也

孝宗皇帝李廣事禦書【楷書十行】

李廣與望气王朔語曰自漢徵匈奴廣未嘗不在其中而諸將校尉已下材能不及中人以軍功取侯者數十人廣不爲後人然終無尺寸功以得封邑者何也豈吾相不當侯耶朔曰將軍自念豈嘗有恨者乎廣曰吾爲隴西守羗嘗反吾誘降者八百餘人詐而同日殺之至今恨獨此耳朔曰禍莫大於殺已降此乃將軍所以不得侯者也

右孝宗皇帝禦書李廣事眞迹一卷帝以世讎未復垂意中原肆筆所形多及將帥事是書之作蓋神武不殺之本心而舞幹格苖之大略示已然之戒圖方來之功固非苟然而作也臣以嘉定丙戌十月托士友得之中都貴璫家

贊曰臣側聞昌陵之禦宇也嘗幸武成王廟指白起像慨然謂殺降爲不武以杖畫去後二百載神孫纂緒肆筆之書乃及於李廣王朔之語以侯封不可以忘取其所好惡蓋脗合乎皇祖然則論帝王之迹固若有守文創業之異而其知不殺之仁則未始不重規而疊矩也

孝宗皇帝柑橘詩扇靣禦書【楷書四行】

碧玉枝柯柑橘林開花結子未成金何當爛熟經霜露更約提壼一訪尋

右孝宗皇帝禦書柑橘詩扇靣眞迹一卷上有壽皇書寶蓋北宮肆筆也寶慶丁亥嵗十一月得之京口贊曰寓興而書托物而吟是豈惟有感乎嵗時培植之難蓋亦可見乎天地生成之心也

孝宗皇帝古詩聫禦書【楷書兩行】

風回蕙帳鑪煙裊日到松牕硯水淸

右孝宗皇帝禦書古詩聫眞迹一卷淳熙間先臣在朝列得於璽識之流傳者不復知所付受

贊曰昔世宗之雄材大略而招申公以加璧光武之廟謨雄斷而得嚴光於潄流豈羣賢彚徵之盛朝而猶必加意於隱逸之求惟帝盛心並蓄兼収故當雲起龍驤之秋𨿽一肆筆之間未嘗忘夫裹蒲輪而訪羊裘也

光宗皇帝夏竦雙頭牡丹賦禦書【楷書二十二行】

雙頭牡丹賦

維五行之嘉秀鐘百卉以流形伊牡丹之淑艷寔造化之鴻英雜五色以交麗間千葉以敷榮結紫心而函實散黃蘂以傳馨幹扶疎而四擢枝綽約以相承久潛芳於藥錄肆闕載於幽經首春華而擅美冠花品以騰名何分叢於帝圃遂得地於殊庭蔭琪株之璀璨借瑤艸之蔥靑潤五云之滋液對六羽之威靈吐雙葩而並發效神貺以潛呈紅粉敷而接蕚翠香裊以聫莖較穠纖而不異等髙下以無傾若霞裳之對舉類鳯羽之偕升表兩宮之聖共一徳以隆興實詒謀之燕翼固道防之彰明願書芳於信史永傳美於千齡

右光宗溫文皇帝禦書夏竦雙頭牡丹賦眞迹一卷臣嘗逮事紹熙聞之長老言癸丑之春三月金輿黃繖聫幸天籞於時五殿均驩層闈曼祉重暉逮於四世累洽同乎萬方一豫一遊載色載笑防衣龍衮輝動玉巵傳聞是日聚景上池以雙頭瑞牡丹進上捧觴再拜上千萬嵗壽三宮歡愉俯爲一釂孝治光華之盛冠軼史牒民到於今稱之臣以嘉防壬戌冬再入都偶閱帖於奉寧節度臣李孝友家恭睹是賦問知源委蓋當時因有斯瑞肆筆擇前代之作而有是書拜手敬觀求而襲藏以侈下國賦幷題凡二百二十一字

贊曰聖孝動天瑞則應之帝開紹熙天實命之三宮燕娛愛且敬之禁籞翠華時聫幸之萬葩其春防服映之玉色怡愉霞巵醟之豈樂行都民物盛之乾坤同歡康衢詠之於牣靈沼魚鳥泳之天光下臨邦家慶之煌煌牡丹奇產並之帝王稱觴親捧迎之巍巍太皇萬壽稱之一徳隆興聖益聖之維太平臣嘗比興之國英竦名夏則姓之穠纖艷殊美則評之仁皇之祥今亦訂之堯父舜子本天性之寵樓雞鳴久溫凊之晦明節宣臣或諍之瑜瑕未昭事則鏡之宸毫所傳神具聼之後三十年臣則勝之金匱名山尙克証之

光宗皇帝杜甫詩聫禦書【艸書兩行】

鵝兒黃似酒對酒愛新鵝

右光宗皇帝禦書杜甫詩聫眞迹一卷卷上著禦書印臣防嘗望睟容於淸蹕間天威凜然如嚴霜晶明萬彚澂肅今竊窺筆法神心中運發爲奎畫殆近之矣是帖得之朝議大夫直祕閣韓松嘉定甲戌十月時簿正外府云

贊曰法書家作字以戈發爲先唐太宗嘗病其難工使虞世南足而全之矣淳化刊祕閣帖凡二王之書皆雜見戈體而其中鵝字獨翩翩其欲仙今蓋可驗於舊帖之傳臣按此詩𨿽止一聫首尾凡兩鵝字肆筆之妙其亦兼取乎正與權耶先以示宸藻之自然後之仿法書之已然艸不失聖行不失妍臣故曰帝之書純乎天

光宗皇帝待月詩禦書【艸書兩行】

入夜跏趺多待月移時箕踞爲看山苔生晚片應知靜雪動秋根會見閒瘦鶴獨隨行藥後髙僧相對試茶間疏篁百本松千尺莫怪頻頻此往還

右光宗皇帝禦書待月詩一篇眞迹一卷嘉定戊辰五月臣在九江得於太守韓松松故慈懿後家姻聫故多藏帝翰卷末有禦璽一

贊曰疏篁陰陰長松矯矯苔靜雲閒山淸月皎樂以心防興因天隨以詩觀詩是謂管窺

寧宗皇帝詩卷耳篇禦書【楷書十三行】

捲耳后妃之志也又當輔佐君子求賢審官知臣下之勤勞內有進賢之志而無險詖私謁之心朝夕思念至於憂勤也

采采捲耳不盈頃筐嗟我懷人窴彼周行陟彼崔嵬我馬虺隤我姑酌彼金罍惟以不永懷陟彼髙岡我馬黃我姑酌彼兕觥維以不永傷陟彼砠矣我馬瘏矣我僕痡矣云何吁矣

捲耳四章章四句

右寜宗仁文皇帝禦書毛詩卷耳篇眞迹一卷臣槪彚羣帖冠以列聖宸章竊伏維念自嘉定初綴名拱著出入玉墀下逾十有五年幸獲備九卿將明指鼎成之嵗奔走原隰獨不得旅臣民以望白雲有遺痛焉攀髯之餘竊欲訪遺珠以慰赤水之思爰從神都肇獲宸筆側聞在宥天下時萬幾之暇畱心翰墨侍臣正講隨輒自課六藝數萬言並入宸藻表以歳陽之璽申以禦墨之篆以紀次序流傳人間隨寓寶毖今他篇不復見矣驪淵旣探明月獨抱荊山下盼虹气騰空雋永天府一臠之珍率舞充庭九奏之盛是𨿽未窮王府之大觀而亦足以儷昭回而想餘光也況臣逮事敢忘葵傾敬陳刻槧之微以寓烏號之慕號紀寶慶時登仲秋寶函東來贖之陳氏

贊曰偉王人之典學本天縱之多能續六藝之絕業環諸儒而講明璧跗蔚其流芳瓊字煥其騰英居蠖濩而儲精炳龍而效靈嵗嘉定之辛巳歷九閏而時乘旦孜孜而忘倦志兢兢而靡矜詩三百有五篇沃帝心而日聆儼露門之未竟已云章之滿贏繄是詩之四章首二南而儀刑凡家齊而國治本大學之爲經自求賢而審官見濟濟之以寧越染翰之𨿽同玆注意之實形昔徳壽之在禦嘗史漢之畱情傳復古之奇迹亦流輝於古荊有詞臣曰萬里亟再拜而震驚謂縫掖之所難而帝王之躬行今寶章之誕賁知祖武之克防殆家法之相似聫自檢於宮庭周行之下走方虺隤而於徵竦昭回之景光愧抱槧之餘生覽盈咫之昭華想繹純於九成得猗那而藏焉尙廟瑟之遺聲

寶眞齋法書贊卷三

欽定四庫全書

寶眞齋法書贊卷四

宋嶽珂撰

晉名人眞迹

王獻之洛神賦帖【小楷九行】

嬉左倚采旄右蔭桂旗攘皓腕於神滸兮采湍瀨之芝餘情悅其淑美兮心振蕩而不怡無良媒以接歡兮托微波以通辭願誠素之先逹兮解玉佩以要之嗟佳人之信修兮羌習禮而明詩抗瓊珶以和予兮指潛淵而爲期執拳拳之欵實兮懼斯靈之我欺感交甫之棄言悵猶豫而狐疑収和顏以靜志兮申禮防以自持於是洛靈感焉徙倚彷徨神光離合乍陰乍陽擢輕軀以鸐立若將飛而未翔踐椒塗之郁烈兮步蘅薄而流芳超長吟以慕逺兮【案珂書體例毎帖皆有跋冇贊此帖無跋凝系脫去】

贊曰慶雲絢彩河漢縈之列星垂天日月明之先民授能維聖成之英英後先疇其勝之有晉大令父而兄之一門擅奇世共稱之小楷之傳抑更精之芝靈葩奇杳莫名之賜書官奴旣凖防之洛神出藍而復靑之閱幾何去劫火經之鬼神護持莫慿陵之煌煌炎圖帝中興之嚴除淸廂又南榮之翰權墨衡千古程之神覽睿藻二難並之一眞旣藏大訓形之流祕下方萬目驚之或軼而傳式經營之十閱嵗華迄克膺之竭槖以醻尙或矜之恍然舊觀緘且縢之有煒廟瑟天球鳴之鄙俚混淆敢曰聲之金籥玉箋謹毖扄之咨爾子孫思拱承之

王獻之蘇氏寶帖【艸書五行米防小楷十一行】

十二月割玉不中秋不復不得想未復還慟理爲卽甚省如何然勝人何慶等大軍

右蘇氏寶帖故連右軍快雪時晴帖元丰甲子獲於子美子志東探子國老也印二分在快雪帖合縫四角亦有褚氏印崇寧元年五月十五日易跋時甘露下吾家寶晉齋碧梧甘本

猗太宰秀當代靈襟疎衝韻邁一筆落兩行帶雲龍廷走百怪驚電掣防兕快盤偃蹇意無在藐百川會北海人那知冠千載襄陽米芾審定眞迹手裝祕玩時以芾字行適一防

米元章示及二王寶墨世所罕見與予家藏十四帖筆迹深相類也嘆服嘆服元祐丁夘孟秋二十二日李瑋題【楷書五行】

右蘇氏所寶王獻之十二月帖眞迹一卷寶晉米芾以贊識其後副車李瑋跋具焉所謂二王者蓋與右軍快雪時晴帖同此書也晉代遺帖今存無幾大令襲芳名父得法自心書品人神天眞造妙爲法書家傳付之祖筆奇墨古不可殫述按寶晉書史有曰余家最上品書畫用姓名字印審定眞迹印神品字印平生眞賞印米芾祕篋印寶晉書印米姓翰墨之印鑑定法書之印米姓祕玩之印玉印六枚辛夘米芾米芾之印米芾氏印米芾印米芾元章印米芾氏以上六枚白字有此印者皆絕品玉印惟著於書帖其他用米姓淸玩之印皆次品也無下品者今此帖凡著二十一印凡所載印文大槪畢具又印以承平禮部名表之印蓋方在瑞錦窠因以官識帖首有古半印七唐褚河南家褚氏印在焉末有兩古印又半印二下題君倩字印文不能別白隱約國老二字可見芾謂之蘇氏寶帖蓋出太簡參政家耆之故藏也方芾無恙嘗刻寶晉齋帖於無爲此帖蓋首出又有河南書標題小紙今不存其後轉入中都貴遊家珂嘉定庚午歲叨官故府已聞此帖名嘗宛轉得拭目繼聞貴遊死其子舉書畫以售人又流落他處冥搜歷嵗托士友以十數僅而得之蓋癸未八月暌初見時已十四年矣帖三十二字以世系先後故系於晉三帖之次

贊曰世未始無帖有眼如月眞贗以別帖不可無傳有筆如椽舂容大篇猗歟寶晉萬古一瞬厥鑑以心嬙嫫奚遁晉帖之存今幾何人有右軍之迹以並其秀有太簡之識以其芬奇气幹霄丹霞紫雲宜乎南宮之仙下睨海嶽發金章寶篆之信振玉佩瓊琚之作蓋不如是則不足以表防山之防檢而合洞庭之拊摶也

王操之舊京帖【行書四行】

十月十七日州民王操之頓首頓首舊京先墓毀動聞問傷惻痛不可言未得陳慰白牋不備操之再拜天成二年三川搜訪圖書使尙書都官郎中庾傳美西川訪到

右晉王操之舊京帖眞迹一卷思陵臨本卽此帖也按右軍諸子操之次長筆法之妙放當與大令相似而慰問帖率多以操之名傳淳化祕閣帖比比皆是此帖舊藏天上嘗見之帖石刻中禁後經賜奉寧節度李孝友奉寧祖雍王道嘗起先王麾下故羣從入都其家率致問因得見之慶元己未歲六月燕酌席間舉以見升卷末有後唐天成訪搜故迹並著前朝印藏書家印識及半印通十有五筆法大與淳熙閣帖第一卷

所載門左帖相類白牋等字風骨如出一手信家學之有傳也自癸亥定和八陵不祀主議者畫伊嵩而棄之髙皇每晨夕北望未始不流涕也辛巳哀痛之詔首以壞土之悲告天下於虖人誰無君彼州民者事郡將尙如是曾謂防名委質乃有愧於斯耶考心蔽罪固已上通於天矣

贊曰永嘉戎馬搖乾坤渡江一馬黃屋奔中原文獻無復存僅有筆陣興王門猗歟大令趾右軍幾年埓美名金昆片紙斷爛如瑤琨鸞蛟蛇蚓置勿論爲問此帖當何人豺狼父子蟻君臣綱常肇自淸濁分孰能自植無君恩是時咸洛塵霾昏阡原變徙陵谷翻家人丘隴何足言痛裂乃爾摧心肝義熙九土封函闗遺氓遮道挽息眞矢口止誦公家墳人心大義端不泯誰其主議畫淮濆伊瀍王气膏屯悠悠千載有此臣委質無乃慚州民感嘆遺墨气湧山我欲請劍同朱云収亭楸檟方成阡大呼爲叫天九閽王洽永嘉帖【艸書七行後兩行半紙糜爛字不可辧】

永嘉路逺難遂歸計國士旦晚得至

右晉領軍中書令王洽字敬和永嘉帖眞迹一卷按晉史洽蓋始興文獻公導之子典午復興導爲宗臣洽親承過庭之傳門地人物風流典型爲晉世第一是時書法髙古王謝子弟無不以書名家而王門爲最盛蓋中原气脈之近卓然自爲一扶搖峻極如洽所書又爲渡江第一晉之去今久矣世之先後何止數千嵗翰墨流傳豈復多存於人間此書紙素斷朽幾不可觸而神气嚴慗體勢具在若親見佩玉珥貂之風度古雅瓌特又爲今代第一右軍嘗謂弟書不減於吾信不誣也庾肩吾書品列之中下李嗣眞後品升之上下張懷瓘書詁著之第二又以入妙品古今之議咸推宗馬珂閱書半生旣眞且逸莫此軸若者嘉定戊辰嵗二月得之中都官鬻者凡十七年不敢議裝褫甲申三月在維且受代躬命工指授泛治一室覆托潔蠲爲蠟池以導水浸熨累旬始就祓飾而蟫怠悠颺已覺加損蓋自是不復可容手矣紙首有古印二不可識尾著小璽實在禦府亦爲第一帖系之以詩次於寶帖之後以侈存古之盛焉贊曰瑞牛出谷旣秉金籙短轅逐犢池鳯是續棲梧食竹葩奇韻馥在此寶軸手不可觸神觀立玉宛若在目恍其展讀烏衣之曲

梁陳名人眞迹

梁阮研宰相帖【艸書五行】

爲異事計此事自當徹宰相汝宜祕之惟可輕心處粗言之耳吾初來本欲乞暫還拜掃除詹事意令侍臨還今直被代否不知當時

右梁交州刺史阮研字文機宰相帖眞迹一卷舊嘗入承平中興禦府有宣和半印紹興全印在焉卷首標小帖著姓名並古半印七不可辧按淳化祕閣帖研有書迹在羊諮蕭確之間庾肩吾嘗評其書在上之下李嗣眞書品則以爲在中之上竇泉述書賦有軟媚橫流姿容美好之襃袁昂論法有貴冑失次不能排突英賢之議取予𨿽不同要是以書名家者今觀字法與帖大類益足以驗其眞嘉定辛巳八月得之建康檜家

贊曰巨濟取帖斷於李唐而予何人波及於梁然而攷硬黃之流別辧緗素之古香並之以淳化祕閣之迹印之以紹興禦府之章於戲斯文不忝厥藏梁羊諮期聚帖【艸書三行】

羊諮期聚帖【禦書題籖】

期聚欵聚同嵗功翔言囊昔絕因歷三私仰懷充右梁羊諮期聚帖眞迹一卷宸翰題其首開元小璽永存珍祕印具焉噫唐以前法書印識之可證者惟開元與貞觀在遂良則有審定在王涯則曰永存太平則有三藐母防範陽則有審定遊藝或著龜益竇泉之號或分陶安東海之名知章以劍閣稱金繹以彭城別懷瓘載永寶之字周顗紀東翰之書貴襲亭侯類分翰�槪其所見大略可觀偉矣哉此帖旣上於帝宸復登於相第隱然遺迹二媺並得繼入紹興復標淸賞彼辧才答蕭翼以付受之緒寶晉對林希以上下之標方古以今夫豈多遜帖出檜家得以嘉定庚辰三月

贊曰色秀而古湛然銀何之垂露了其非近世之楮態婉而新瑩然玉壼之無塵防其似六朝之人迹澹於屢褾隱其印識之可攷維唐世之寶帖出於尙方冠之題壘之一行維云漢之章歷數百年之久詒彼遺醜莫之能守予得而售或指而嘆曰是爲開元之祕儲固非王涯之所當有

陳僧智永歸田賦帖【四十二行眞艸間列】

歸田賦張平子

遊都邑以永久無明略以佐時徒臨川以羨魚俟河淸乎未期感蔡子之慷慨從唐生而決疑諒天道之微昧追漁父而同嬉超埃塵而遐逝與世事乎長辭於是仲春令月時和气淸江隰郁茂百艸滋榮王睢鼓翼商鶊哀鳴交頸頡頏闗闗嚶嚶於焉逍遙聊以娛情爾乃龍吟方澤虎嘯山丘仰飛纖繳俯釣長流觸矢而斃貪餌吞鉤落雲間之逸禽懸沈淵之鯊鰡於時曜靈俄景繼以望舒極盤遊之至樂𨿽日夕而忘劬感老氏之遺誡乃回駕乎蓬廬彈五弦之妙指詠周孔之圖書揮翰墨以奮藻陳三皇之軌模苟縱心於域外焉知榮辱之所如

右陳僧智永眞艸歸田賦眞迹一卷按張懷瓘書斷永書在妙品中眞如佩玉瑞委之立朝艸如繋壤謳歌之樂聖體𨿽不同其致則一書故藏襄陽魏防家有故南昌人裝題曰虞世南有古跋曰開成五年白馬寺臨一過潭記今不存蓋卽是書也源委存於米芾書史中興而後書入九禁憲聖慈烈皇后嘗以暇日躬禦翰墨臨摹今在祕省羣玉堂帖第一卷

中體制奪眞故無少異璽刻表於思陵之錄縫有蘇太簡家國老印四代相印武功圖書審定眞迹印並半印凡十三又出於淳化所賜信而可稽九代流傳兩朝著定聖鑑賢紀余無述焉嘉定乙亥十月得之吳韜仲綱

贊曰平子作賦六一著錄前乎一千年旣傳於艸堂之手後乎四百載仍托以稗官之目衡制永述修題珂續

寶眞齋法書贊卷四

欽定四庫全書

寶眞齋法書贊卷五

宋嶽珂撰

唐名人眞迹

歐陽詢陰符經帖【楷書二十七行】

經曰觀天之道執天之行盡矣故天有五賊見之者昌五賊在心施行於天宇宙在乎手萬化生乎身天性人也人心機也立天之道以定人也天發殺機移星易宿地發殺機龍蛇起陸人發殺機天地反覆天人合發萬變定基性有巧拙可以伏藏九竅之邪在乎三要可以動靜火生於木禍發必克姧生於國時動必潰知之修練謂之聖人天生天殺道之理也天地萬物之盜也萬物人之盜也三盜旣宜三才旣安故曰食其時百骸理動其機萬化安人知其神之神而不知不神之所以神也日月有數大小有定聖功生焉神明出焉其盜機也天下莫不見莫能知也君子得之固窮小人得之輕命瞽者善聽聾者善視絕利一源用師十倍三反晝夜用師萬倍心生於物死於物機在目天之無恩而大恩生迅雷烈風莫不蠢然至樂性余至靜則亷天之至私用之至公禽之制在气生者死之根死者生之根恩生於害害生於恩愚人以天地文理聖我以時物文理哲自然之道靜故天地萬物生天地之道浸故陰陽勝陰陽相推而變化順矣至靜之道律呂所不能契爰有奇器是生萬象八卦甲子神機鬼藏陰陽相勝之術昭昭乎進乎象矣

黃帝陰符經貞觀十一年丁酉嵗九月��日書與善奴

上淸大洞三景弟子內供奉道士張平叔題【此題系隸書】右唐太子率更令歐陽詢字信本陰符經眞迹一卷楷莊而勁嚴而有法紙古以香態崄而絕眞歐筆也書與善奴又與右軍寫樂毅論賜大令者同一體制按率更之子曰通字通師官至內史號小歐陽亦以能書稱淳化閣帖中有所授筆訣亦云付善奴卽其人也予壻陳天澤以寶慶乙酉五月見之中都知予篤好傾行槖購之以遺予有小璽在捲後

贊曰內史書如率令善奴秀比官奴千古會稽楷則於今重見陰符

陳子昂無端帖【艸書六行】

道旣不行復不能知命樂天又不能深隱於山藪乃亦時出於人間自覺是無端之人況漸近無聞不免自惜如何

右唐武后朝右拾遺淸邊道行軍總管府軍曹陳子昂字伯玉無端帖眞迹一卷有小璽在捲端並米芾審定眞迹半印一古半印四書無始末因筆陳志而已得之與昭陵冊文同時

贊曰麟臺正字垂拱臣手持鴻筆扶金輪喔咿自擬教牝晨尙欲圭璧全其身筆精墨妙𨿽有神千載乃作無端人以人廢言古所聞尙可展卷書吾紳裴行儉衛公帖【艸書四行】

因檢文字見衛公論定襄用兵之勢嘆服不能已行儉右唐金牙總管幽州都督裴獻公行儉字守約衛公帖眞迹一卷唐世名將公在甲乙選而以艸隸名家嘗自嘆曰褚遂良非精筆佳墨未嘗輒書不擇筆墨而妍捷者余與虞世南耳所撰選譜艸字雜體至數萬言後爲武后詔武承嗣就第取去不復行於世此帖蓋追寫李衛公兵事也不特妍捷之態信其所言而用兵節度心融神契蓋與衛公同一軌轍髙宗謂文武兼備非公孰能當之張懷瓘書斷第公書法入能品信不誣矣幅紙之藏千載如對書入紹興禦府拊髀之意寓焉嘉定戊辰嵗二月與懷素千文同得之官鬻者

贊曰營陣部伍妙盡四十訣而不能忘情於前輩之遺轍艸字雜體多至數萬言而僅能傳信於後世之一編古人用心豈徒自賢精思以求全隨所寓則然使用心皆如是則字法之妍何患乎不如其言今世之愚自謂兼善防前以矜名欲獨擅豈知公心靡恃靡誇我藏此書以愧坎蛙

崔融荷華帖【艸書十行內長者字平起】

荷華想已殘處此過四夏到彼亦屢而獨不見其盛則是亦可訝豈亦有緣敝宇今嵗植得千葉者數盆亦便發花相繼不絕今已開����頗有可觀恨不與�����望𨿽不逺披對邈未可期伏紙可勝悵惘耶

右唐中書舍人崔融字安成荷華帖眞迹一卷筆勢洞精紙素古雅鳯鶱騠驟寔爲奇迹融本文士筆法不多見開元中張說常與韋堅論近世文章謂李嶠薛稷宋之問與融之文如良金美玉無施不可固篤論矣攷之此帖豈翰墨之妙其得於天者亦與之相表裹寶章之序武成之觀積千古之見聞攷一時之期屬固已知深於書矣印以小璽並古半印二不可辧嘉定癸未嵗十二月得之嘉禾王希呂尙書家贊曰六郎之風姿秀於淸池初日之華防流景發暉種玩之誰宜有美人兮掞胸中之奇筆下其似之賀知章事宜帖【艸書三行】

以諸人不至今日自當得�事宜諸人何爲不報也國老題

右唐祕書監贈禮部尙書賀知章字委眞事宜帖眞迹一卷鏡湖老監以能書名固已見於李白之詩竇之賦今觀其帖髙逸豁逹乃爾精絕益信開元盛時文館十八學士俱足以追貞觀之遺風歐褚淸塵尙可及也帖有小璽蓋蘇耆家舊藏有國老題字開禧乙丑嵗三月予在京口得之故簮紳家不欲名贊曰讀騎馬之歌而知其人之曠逹觀換鵞之詩而見其時之尊慕閱集賢之畫而識其像於後世拜千秋之祠而想其髙於前古稽山之云方霽鏡湖之月初吐一曲浩蕩千一呈露是不惟足以忘世間之塵紛而亦可因以攷筆端之風度也

顏眞卿朝回帖【行書六行】

不審所苦何如奉計已痊復眞卿緣馬病朝回已乏未遂馳謁謹勒參候不次眞卿狀上李太保大夫公閣下右唐太子太師贈司徒魯郡顏文忠公眞卿字淸臣朝回帖眞迹一卷文與祕閣帖相似而小大不同公忠節貫穹壤筆法冠古今胸中所存凜凜不屈筆下是以言言如生百世而下尙可拜而仰也帖本家藏無得書嵗月

贊曰公之素守日烈霜嚴公之大節斗揭巖瞻筆勢所存心畫可占八法具體匪柔匪銛庶彚流形如鶱如潛坱圠是似端倪孰覘人以藝進公以徳兼凜其髙風气壓萬籖公神在天公書在奩系贊以藏震於壬憸

徐浩謝賜書帖【楷書七行尾批一行】

臣言伏奉詔書賜臣漢故南陽郡太平鄧恢素書一十五行奇迹逺至臣孤見寡聞所未遇臣當臨仿兾日進益不任欣戴謹奉表以聞臣誠惶誠恐頓首死罪惠於必省之【案此五字卽所謂尾批一行然文義不可解當有脫誤】

昌朝觀於許昌郡齋癸巳五月【楷書兩行】

陳表自攜此書並魯公帖來見過時在白沙溫陵明父【行書三行溫陵明父字元系分注】

字圓熟而行筆工巧其人存心未可知也元祐三年十一月十四日熟中題【楷書四行】

明年寒食元章倦遊閣觀【行書兩行】

晏元圭張彥通張惇叔同觀於禪居寺元符庚辰【楷書一行元符庚辰字元系分注】

沈括存中觀於百花堆元祐五年季春十九日書【行書兩行】元符二年八月二十四日髙郵道中觀濓溪周壽元翁【小楷一行】

阜嘗就觀己巳秋八月題【楷書一行】

崇寧壬午孟夏李秉文章君邃同觀於泗上通守公宇中獨秀峯前【小楷兩行】

右唐中書舍人尙書右丞集賢學士副知院事國子祭酒防稽郡公徐浩字季海謝書帖眞迹一卷有禦府印一古半印二本朝賈曾二相光元章沈存中諸公皆書其後按史傳浩以八體名天寶至徳兩充訪圖書使能精而見博固後世之所莫及而浩之祖九隴縣尉師道父洺州刺史嶠之眞行艸皆名冠古今無與爲比源長流浚又非淺學得以易窺信帖傳至今爲可寶也嘉定庚辰嵗二月得之郿塢

贊曰南陽素書浩之所珍而本朝觀浩之書又皆以爲絕倫今視諸賢之跋凡十有三人嵗月幾何又不能髣髴其淸塵書意日新而迹日陳白首之攻庶幾信今

張長史春艸三帖【六行凡三本】

春艸靑靑千里餘邊城落日見離居情知海上三年別不寄雲間一雁書旭書隱之

升元�年十一月�日重題印

文房檢防銀靑光祿大夫兼監察禦史臣陳遵鄴文房押司官銀靑光祿大夫兼禦史中丞臣楊徳綸文房副使銀靑光祿大夫兼殿中侍禦史臣周承望文房副使銀靑光祿大夫兼禦史中丞臣邵周崇英殿副使知崇英院兼文房官檢校工部尙書臣王紹顏【又二帖同前】唐張顚春艸詩【一外籖古經紙上禦書墨字一內籖靑絹上禦書金字】

右唐左率府長史張旭字伯髙春艸詩三帖眞迹各一卷其一得之中都本江南李氏故藏有建業文房三印並古印二文房官職銜鴈行於左刻在禦府帖中其二得之京口鐘氏捲左亦有文房印識二古印一並續捲後縫有小璽七其三得之忠訓郎苟夢玉苟使防古還至雲中以香荈易得之祐陵金字宸奎在焉首尾著政和宣和八璽亦有內府圖書璽予按長史以艸聖得名蓋其天眞爛漫妙入神品而非榘矱步武者比前後所見大體如是然一詩三帖豈伯髙平生於此篇毎切寄意正猶大令作洛神賦人間合常有數本之比耶一以神雋稱一以法度著又何其不同也最後一軸則類後人所模仿者睿思外庫如儲宏輩固不可以賞鑑期所以例霑壁跗之寵殆以此故𨿽然旣列天鑑矣詎復可以淺識汰彼其嶄然露頭角者亦自不可掩也因存鼎峙以俟知音贊曰防作八音莖韺咸云婁辧五色朱紫纁偉絕藝之天成隨所施而冠羣旣運斤而薦巧亦端委而長身或有若而闕裏或蔡邕而虎賁是其同者體而不同者神藻繪旣後素笙鏞無奪倫夫是之謂寶眞張長史秋深帖【十行帖首秋深至復字行書气力字平起】

秋深不審气力復如何也藏何知可論河南送物人近來得京中消息承彼數年不熟憂懸不復可論不委諸小大如何爲活計幾日有京中信使知之當數報委曲耳

右唐張伯髙秋深帖眞迹一卷按寶晉書史云眞迹四帖在杭州陸氏大姓家舊有五帖第一秋深第二前發第三汝官第四昨日第五承湏今所存四帖汝官後有一古印文訛不可辧昨日承湏二帖小襞紙也陸氏子素從闗景仁學闗因借摹三大帖余昔見石本於闗中宋氏及官桂林闗杞爲使者語及始知石在闗氏又五年官潭闗通判邵州以石本見寄又三年官杭而闗景仁爲錢塘令因陸氏子登第者來謁與謝而閱之獨失秋深第一帖詰之顰蹙而言嘉祐中爲太守沈文通借閱拆畱余遣工摹余帖卽歸詰文通弟遫時爲郡從事乃云在其侄延嗣處遂得閱徐購得之卽是書也慶元辛酉嵗八月有鄂州姚氏嘗以西班仕孝宗朝乘軺按刑酷好帖字其家不能保故余因試漕臺介僧徳荗得之有古縫印及印迹可見者四並小璽在捲尾

贊曰煒五帖兮迨今信第一兮秋深彼伯髙兮書滛人爭取兮千金攷步武兮可尋付纖穠兮何心嫓闗沈兮鳴琴尙海嶽兮知音

懷素千文帖【一百八十五行內稱鳴毀彩明給又蓻素要任陋十二字並楷注內彩字又�艸注】

千字文敕員外散騎侍郎周興嗣次韻

天地黃【至】焉哉乎也【文全】國老題【行書】

右唐僧懷素字藏眞艸書千文眞迹一卷予嘗得內府舊帖此書在首卷中筆勁墨妙傳付甚眞嘗動天鑑襄陽米芾元章著寶章待訪錄其間第三十五事特載此書系絹本藏蘇液家有沈文通刻板本行於世後入章丞相子厚家又見於書史液蓋太簡參政曾孫而耆國老之孫藏書精鑑爲本朝第一今捲尾有國老題字及有武功印十九半印四皆蘇氏遺迹又曾入山谷家後自禦府賜貴臣有山谷與貴臣家二印並一小璽在焉按朱長文續書斷素長沙人自云嘗觀夏云隨風變化頓有所悟遂至妙絕如壯士拔劍神彩動人顏魯公嘗有書云昔張長史之作也時人謂之張顚今懷素之爲也僕寔謂之狂僧以狂繼顚孰謂不可耶其定著入妙品今視信然又按羣玉堂帖別有千文一卷亦稱素書與此敻異豈遊戲翰墨隨寓輒寫其所出不一耶王大令之洛神賦張伯髙之春艸詩筆冢用工之深殆不應出其下層見疊出固應爾耳嘉定戊辰嵗二月予旣多得官鬻帖將歸有界南貨繒絲孫氏者射請囊帛得此書於故衣袽中予以二萬錢取之𨿽絹素塵暗而神裁軒翥如非煙卿云輝煥九霄宿霧晨靄益助妍態眞可寶也

贊曰鵾鵬徙海龍蛇起陸思妙天隨神鐘鬼哭垂露在手非煙目錦紱瓊機光我韞櫝

懷素秋風帖【十二行】

此相遇極慰積心人情逼深江事來甫爾遂不果欵悉海【案帖首及江字上下海字上下俱有闕文】我有數行淚不落十餘年今日爲君盡並灑秋風前

右唐僧懷素秋風帖眞迹一卷艸法入聖精藝無敵紙素亦蠧朽不可觸絕匪後人所能逕庭者著以禦府印慶元庚申十月予來建康得之士人張琨家後二十四年卷軸經屢閱皆畟畟碎斷始以癸未嵗十一月重裝於維因取而贊之

贊曰憭栗之秋騷人所悲彼僧何爲乃寫以辭絕藝出塵亦寄焉耳雲煙蒼茫在此幅紙

懷素律公帖【九行】

貧道頻患腳气異常憂悶也常服三黃湯諸風疾兼心中常如刀刺乃可處方數日服不然客捨非常之憂耳律公能枉步求貧道顚艸斯乃好事也奉凂不盡垂悉沙門懷素白

右懷素書律公帖臣米友仁鑑定眞迹恭跋

右唐僧懷素律公帖絹本眞迹一卷凡帖非有意於傳也遇事而作合乎天眞過是弗復可得矣玆帖也以問疾爲酬答托諸好事寓以縑素固非無意於傳也天眞之合雜艸而行隨用無別則其所造非逢原自得者疇克爾哉按寶晉書史安師文家懷素絹帖三本此爲第三元祐戊辰嵗安君防至畱米家月餘臨爲乃還後有呂汲公大防已下題今歸章子厚卽此本也紹興間嘗入九禁遂命米友仁鑑定𨿽言其眞而不及寶晉篤好之詳豈不之攷耶呂跋不復見矣小璽系識於後又刻在禦府帖中繼賜貴戚因遂流傳人間淳熙丁酉得之中都先君手裝

贊曰噫懷素善艸書雜眞行世所無妙之臻理不殊盍反觀同其初

叚文昌秋气帖【艸書六行】

總不得書何爲如此秋气稍冷不知當如何也有華陽消息可報委曲十四日報

右唐禦史大夫叚文昌字墨卿秋气帖眞迹一卷按唐世搢紳家以上逹下其制相承名之曰委曲蓋今之批示也迄於國初猶多用之史傳所書如髙駢輩類不止一見此帖蓋當時授其家隸者前有古印不可辧小璽並一小印在卷首尾得之嵗嘉定庚午月黃鐘日中澣售者江陰王氏

贊曰唐世士大夫委曲之逹下多矣而曰此獨存其用情則通而眞其下問則仁而溫其字體之奇縱入神猶在所未論也於虖辧分有倫待人以身風俗其淳我思古人

裴素明日帖【艸書八行】

裴素制誥書寶歷元年楊嗣復相公下及第更不知聞是何薄情也明日爲吾人請假一日具空繪袛望候捨卻他事早見訪也更無人惟有崔十學士此走狀不宣素再拜二十一官郎中使君閣下二日

右唐知制誥裴素字��明日帖眞迹一卷唐固多奇迹如素亦未以能稱而可見者如此亦足以知其習俗之不凡也嘉定辛未嵗九月予因上澣過壽星山與客訪古有僧錄壽者逮事髙廟多蓄名帖購得數紙以歸始末著五印按宰相世系表素系出東眷冕之侄冔之子云

贊曰有王茂宏之筆勢予非取其麗從容而大肆巧者以愧尙庶古意

唐史惟則篆千文帖【一百一十八行尾記一行帖首五行絹素斷裂有字不全處內民淵基旦治幾機機字並�當是避唐諱云】

果珍李柰【至】焉哉乎也

河南府陽翟縣丞史惟則書【八分書一行】

右唐殿中侍禦史史惟則字��篆千字文絹本眞迹一卷上有九古印髣髴可識者曰淸河徳異圖書縫著內殿袐書等印六經賜李氏嘉防甲子十二月李保大孝純餞予之官京口以爲贐按惟則在法書家以能篆名竇述書賦有曰心復世業階乎籕篆古今由中大小應變如因髙而矚逺俯川陸而畢見朱長文續書斷又稱其與韓擇木蔡有鄰李潮四人皆能八分擇木爲妙惟則亞之而有鴈印平沙魚躍深淵之評今此書前以篆後以八分蓋兼有之矣集賢注記謂是開元時人嘗以二十年三月自吏部常選入院待制仍校理述書賦續書斷又謂嘗爲伊闕尉後至殿中是帖結銜乃云河南府陽翟縣丞不著嵗月其在入院之先後皆莫可攷然觀其書法奇妙得雅趣所謂待制殆以善書備諮訪耶昔唐懷素艸聖自序藏蘇泌家亡其卷首一幅其文集賢校理舜欽補之今在淳熙袐閣續帖中字態如出一手幾不可辧今此帖亦不存前幅安得如滄浪之書者爲我成之斷珪瑕璧虹气猶在顧亦可寶也已

贊曰學在唐陽冰一防彼秩八音各有工師斯帖之奇體微而具何以譬之磬襄鞀武

寶眞齋法書贊卷五﹤子部﹐藝術類﹐書畫之屬﹐寶眞齋法書贊﹥

欽定四庫全書

寶眞齋法書贊卷六

宋嶽珂撰

唐名人眞迹

唐許渾烏欄詩眞迹

余丱嵗業詩長不知難𨿽志有所尙而才無可觀大中三年守監察禦史抱疾不任朝謁堅乞東歸明年少間端居多暇因編集新舊五百篇置於几案聊用自適非求知之志也時庚午嵗三月十九日於丁夘澗村捨手寫此本【內禦史字系續添注】

登淩歊臺一首【臺在當塗縣北五里宋髙祖所築】

宋祖淩歊樂未回三千歌舞宿層臺湘潭云盡暮山出巴蜀雪消春水來行殿有基荒薺合寢園無主野棠開百年應作萬年計巖上古碑空緑苔

途經驪山一首

聞說先皇醉碧桃日華浮動郁金袍風隨玉輦笙歌迥云捲珠簾劍佩髙鳯駕北歸山寂寂龍旗西幸水滔滔貴妃歿後巡遊少瓦落宮墻見野蒿

咸陽西門城樓晚眺一首

一上髙城萬里愁蒹葭楊栁似汀洲溪云初起日沈閣【南近磻溪西對慈福寺�】山雨欲來風滿樓鳥下綠蕪秦夕蟬鳴黃葉漢宮秋行人莫問前朝事渭水寒聲晝夜流送蕭處士歸緱氏別業一首

醉斜鳥帽髮如絲曾看仙人一局棋賔館有魚爲客久鄕書無鴈到家遲緱山住近吹笙廟湘水行逢鼓瑟祠今夜月明何處宿九嶷云盡緑參差【內鄕字元作象字注攺山字元作氏字注攺嶷字元作疑字從山添筆】

元日一首

髙揭雞竿辟帝閽祥風微暖瑞云屯千官共削姦臣迹萬國初銜聖主恩宮殿雪華齊紫閭闗河春色到靑門華夷一軌人方防莫學論兵誤至尊

金陵懷古一首

玉樹歌愁王气終景陽兵合畫樓空梧楸逺近千官冢禾黍髙低六代宮石燕拂云晴亦雨江防吹浪夜還風英雄一去豪華盡惟有靑山似洛中

南海府罷南康阻淺行侶稍稍登陸而遇宴餞至頻暮宿東谿一首【而遇二字元作至而頻字系注攺】

晴灘水落漲虛沙灘去秦吳萬里斜馬上折殘江北栁舟中開盡嶺南花離歌漸怨如畱客鄕夢初驚似別家山鳥一聲人未覺半牀春月在天涯

聞開江相國宋公下世二首

權門陰進奪移才駰騎如星墮峽來晁氏有恩忠作禍賈生無罪直爲災貞魂誤向崇山歿冤气疑從汨水回畢竟功成何處是五湖雲月一帆開【內忠字原系中字從心系添之筆】月落淸湘棹不喧玉杯瑤瑟奠蘋蘩誰令力制乘軒鶴自取機沈在檻猨位極乾坤三事貴謗興華夏一夫冤宵衣旰食明天子日伏靑蒲不爲言

題汴河亭一首

廣陵花盛帝東遊先劈洪河一流百二禁兵辭象闕三千宮女下龍舟凝雲鼓震星辰動拂浪旂開日月浮四海義師歸有道迷樓何異景楊樓

登蒜山觀發軍一首

羽檄徵兵急轅門選將雄虫沙憂破竹虎極飛蓬定系猖狂輩何煩矍鑠翁更探黃石略重振黑山功別馬嘶營栁驚烏散井桐低星連寶劍殘月防雕弓浪曉戈鋋裹山晴鼓角中甲開魚照水旂颺虎挐風去想金河逺行知玉塞空漢庭應有問師律在元戎

送前緱氏韋明府南遊一首

酒闌橫劍歌日暮望闗河道直去官早家貧爲客多山昏函谷雨水落洞庭波莫盡逺遊意故園荒薜蘿題張司馬灞東郊園一首

楚翁秦塞住昔事李輕車白社貧思橘靑門老仰讀書三逕艸沽酒一籬花更欲尋芝術商山便寄家【內李輕車三字無系添注】

送張處士一首

醼罷眾賔散長歌攜一巵溪亭相送逺山郭獨歸遲風檻夕雲散月軒寒露滋病來雙鬢白不是別離時移攝太平寄前李明府一首

病移巖邑稱閒身何處風光貰酒頻溪栁繞門彭澤令野花連洞武陵人嬌歌自駐壼中日艷舞長畱海上春早晚髙臺更同醉緑蘿如帳艸如茵

晚自東郭回畱一二遊侶一首

鄕心迢遞宦情微吏散尋幽竟落暉林下艸腥巢鷺宿洞前雲濕雨龍歸鐘隨野艇回孤棹鼓絕山城掩半扉今夜西齋好風月一瓢春酒莫相

陵陽春日寄汝洛舊遊一首

百年身世似飄蓬澤國移家田嶂中萬頃碧波魚戀釣九重靑漢鶴愁籠西池水冷春巖雪南陌花香晚樹風縱倒芳樽心不醉故人今在洛城東

將歸姑孰南樓餞送前李明府一首

無處登臨不系情一慿春酒醉髙城暫移羅綺見山色才駐管弦聞水聲花落西亭添別恨栁陰南浦促歸程前期迢遞今宵月更倚朱欄待月明

宣城開元寺贈元李上人二十韻一首

一鉢事南宗僧儀稱病容曹溪花裏別蕭寺竹前逢燭影深寒殿經聲徹曙鐘欲齋檐睡鴿初定壁吟蛩詩繼休遺韻書傳永逸蹤藝多人譽冾機絕道情濃汲澗缾沈藻眠堦錫掛松云鳴新放鶴池臥舊降龍露茗山廚焙霜秔野碓春梵文明處譯禪衲暖時縫層塔題應徧飛軒步不慵繡梁交薜荔畫井倒芙蓉翠戶垂旂网朱牕列劍鋒寒飈金磬響晴雪玉樓重妙理三乘逹淸才萬象供山髙橫睥睨灘淺聚艨艟微靄蒼平楚殘暉淡逺峯林疎霜槭槭波靜月溶溶劍出因雷煥琴全遇蔡邕西方如有社支許合相從

泛五雲溪一首

此溪何處路遙問白髯翁佛廟千巖里人家一島中魚傾荷葉露蟬噪栁林風急瀨鳴車軸微波漾釣筒石苔縈棹綠山果拂舟紅更就前村宿村橋與剡通

津亭送張崔二侍禦散北歸一首

愛樹滿西津津亭墮淚頻素車應度洛珠履更歸秦水接三湘暮山通五嶺春傷離與懷舊明月白頭人韶州送竇司直北歸一首

江曲山如畫貪程亦駐舟果隨巖狖落槎帶水禽流客散他鄕夜人歸故國秋樽前掛帆去風雨在西樓再遊越中傷朱慶余恊律好直上人一首

昔年湖上客畱訪雪山翁王氏船猶在蕭家寺已空月髙花有露煙合水無風處處多遺韻何情入剡中寄題商山王隱士居一首

近逢商洛客知爾住南塘艸閣平春水柴門掩夕陽隨蜂収野蜜尋麝采生香更憶前年醉松花滿石牀畱贈偃師主人一首

孤城漏未殘徒侶拂徵鞍洛北去愁逺淮南歸夢闌曉燈回壁暗晴雪捲簾寒彊盡主人酒出門行路難和祠部楊員外以僕射楊公拜官致仕舊府賔僚及禮部楊侍郎同年門生先輩合醼申賀座中飲後書事一首

龍闕公卿拜後塵手持優詔掛朱輪從軍幕下三千客聞禮庭中七十人錦悵麗詞推北巷畫堂淸樂掩南鄰豈同王謝山陰會空序流杯醉暮春【序字系添注】

秋日候朝一首

宵衣應待絕更籌環佩月下樓井轉轆轤千樹晚鏁開閶闔萬山秋龍旂盡列趨金殿雉扇才分拜玉旒虛戴鐡冠無一事滄江歸去老漁舟【內轤字元系添注】

經李倰殿中舊宅一首

歸作儒翁出致君北山誰復有移文漢庭使气摧張禹楚國懷憂送範云楓葉暗時迷舊宅茅花髙處認荒墳朱一奏沈湘怨風起寒波日欲曛【內起寒二字元作寒起系乙轉】題靈山寺行堅師院一首

西巖一逕不通樵八十持盂未覺遙龍在石潭聞夜雨鴈移沙渚見秋潮逕涵霧濕文多暗香印風吹字半消應笑南來又東去越山無路水迢迢

嘗與故宋補闕次都秋夕遊永防寺後湖今復登賞愴然有感一首

西風月連天同醉蘭舟未十年鵩鳥賦成人已歿嘉魚詩在世空傳榮枯盡寄浮雲外哀樂猶驚逝水前日暮長堤更回首一聲鄰笛舊山川

京口閒居寄兩都親友一首

吳門煙月昔同遊楓葉蘆花並客舟聚散有期云北去浮沈無計水東流一樽酒盡靑山暮千里書回碧樹秋何處相思不相見鳯城宮闕楚江樓

臥疾一首

寒牕燈盡月斜暉佩馬朝天獨掩扉淸露已凋秦塞栁白雲應長越山薇病中送客難爲別夢裏還家不當歸惟有寄書書未得臥聞燕鴈向南飛

山行至雙巖溪訪元隱居隱居已榜舟詣開元寺水閣見送棹回已暮因贈一首

犬吠雙巖碧樹間主人朝出半開闗湯師閣上畱書別杜叟橋邊載酒還櫟塢炭煙晴過嶺蓼村漁火夜移灣故鄕蕪沒兵戈後慿向溪南買一山

與韜鄭二秀才同舟東下洛中親朋送至景云寺一首三十六峯同一川綠陂無路艸芊芊牛羊晚食鋪平地鵝鸛晴飛摩逺天洛客盡回臨水寺楚人皆逐下江船東西未有相逢日更把繁花共醉眠

冬日登越王臺懷歸一首

月沈髙岫宿雲開萬里歸心獨上來河畔雪飛子宅海邊花盛越王臺瀧分桂嶺魚難過瘴近衡峯鴈卻回鄕信漸稀人漸老只應頻醉北枝梅

將赴京師津亭別蕭處士二首

樽前萬里愁楚塞與皇州云試瀟湘雨風知鄠杜秋潮平仍倚棹月上更登樓他日滄浪水漁歌更白頭津亭多別離楊栁半無枝住接猿啼處行逢鴈過時江風颺帆急山月下樓遲還就西齋寢煙波勞夢思經馬鎭西宅一首

將軍久已歿行客自興哀功業山長在繁華水不回亂芹侵廢井荒菊上崩臺惟見軍中卒朝朝戲馬來早發壽安濟永濟渡一首

東西車馬塵鞏洛與咸秦山月夜行客水煙朝渡人樹涼風浩浩灘淺石燐燐會待功名就扁舟寄此身寓居崇聖寺送客南歸一首

野寺薛蘿晚官渠楊栁春歸心已無限更送洞庭人聞歌一首

新秋管淸時轉遏云聲曲盡不知處月髙風滿城塞下一首

夜桑幹雪秦兵半不歸朝來有鄕信猶自寄徵衣晨裝一首

帶月飯行侶西遊闗塞長晨雞鳴逺戍宿鴈起寒塘云卷四山雪風凝千樹霜誰家歌舞散沈醉臥蘭堂早別翛然上人一首

吳僧誦經罷敗衲倚蒲團鐘韻花猶斂樓陰月向殘晴山開殿響秋水捲簾寒獨恨孤舟去千灘復萬灘早秋一首

遙夜泛淸瑟西風生翠羅殘螢委玉露早鴈拂銀河萬樹曉猶密逺山晴更多淮南一葉下自覺老煙波淩歊臺送韋秀才一首

雲起層臺日未沈數村殘照半巖陰野蠶成蠒桑柘盡溪鳥引雛蒲稗深帆勢依依投極浦鐘聲杳杳隔前林故山迢遞故人去一夜月明千里心

送嶺南盧判官罷職歸華陰別墅一首

曾事劉琨鴈塞空十年書劍任飄蓬東堂舊屈移山誌南國新畱煮海功還掛一帆靑艸上更開三逕碧蓮中闗西親友如相問已許滄浪伴釣翁

贈蕭兵曹先輩一首

廣陵隄上昔離居帆轉湘南萬里餘楚澤病時無鵬鳥越江歸處有鱸魚潮生水國蒹葭響雨過山村橘柚疎聞道攜琴還載酒臨卭休羨馬相如

南海府罷歸京口郊居途經大庾縣畱贈張明府一首樓船旌斾極天涯一劍從軍兩鬢華回日眼明河畔栁去時腸斷嶺頭花陶詩盡寫行過縣張賦初成夢到家官滿知君有歸處吳王臺殿舊煙霞

村捨二首

自剪靑莎織雨衣村南煙火是柴扉萊妻早報蒸藜熟通子遙迎種豆歸魚下碧潭當鏡躍鳥還靑嶂拂屏飛花時未免人來往欲買嚴光舊釣磯

尙平多累自休難一日深居一日安山路有云収獵网水亭無月掛漁竿花間酒气春風逺竹裏棋聲夜雨寒三頃湖田秋更熟北牕誰拂舊塵冠

將渡固城湖阻風夜泊水陽戍一首

行盡淸溪日已暮云容山影水嵯峨樽前歸客怨秋夢樓上美人凝夜歌獨樹髙髙風勢急平湖月明多終期一艇載樵去來往使帆淩白波

故洛城一首

黍稷離離半野蒿昔人城此豈知勞水聲東去市朝變山勢北來宮殿髙鵶噪暮雲歸古堞鴈迷寒雨下空濠可憐緱嶺登仙子猶自吹笙醉碧桃

題四皓廟一首

桂花松暖廟門開獨防椒漿奠一杯秦法欲興鴻已去漢儲將廢鳯還來紫芝翳翳多靑艸白石蒼蒼半綠苔山下驛塵南竄路不知冠蓋幾人回

出闗一首

朝纓初解佐江濆麋鹿心知自有羣漢囿獵稀慵獻賦楚山耕早任移文臥歸漁浦月連海行沒塵埃花隔云闗吏不行迎馬笑去時無意學終軍

送從兄別駕歸蜀一首【從兄彥昭與桂陽令韋伯逹貞元中俱爲千牛伯逹官至楚王長史亦以藝文自任長慶初非罪受譴前年會赦復故秩詔未及而身已歿從兄自蜀而南發旅觀歸葬灞上旣而西還因抒十韻貺別】

聞與湘南令童年侍玉墀家畱秦塞曲官謫瘴溪湄道直姦臣屏冤深聖主知逝川東去疾霈澤北來遲靑漢龍髯絕蒼山馬鬛移風淒聞笛處月慘罷琴時客路黃公廟鄕闗白帝祠已稱鸚鵡賦寧誦鶺鴒詩逺道書難逹長亭酒重持當慿蜀江水萬里寄相思【內塞字鵡字系添注鬛字誦字系筆誤修攺】

自洛東蘭若夜歸一首

一衲老禪牀吾生半異鄕管愁裏醉書劍夢中忙烏急山初瞑蟬稀樹正涼又歸何處去塵路月蒼蒼行次潼闗驛一首

紅葉晚蕭蕭長亭酒一瓢殘雲歸太華疎雨過中條樹色隨闗迥河聲入海遙帝鄕明日到猶自夢漁樵【內殘雲疎雨聫元作逺帆春水濶髙寺夕陽條內陽字易字不成上有補絹已不存其筆畫猶隱然在紙上云】別韋處士一首

南北防蓬飛別多相見稀更傷今日酒未換昔年衣舊友幾人在故鄕何處歸秦原向西路云晚雪霏霏奉陪少師相國李公賔客相國李公宴居守僕射狄公池亭一首

池色似三湘仙舟日正長燕飛驚蛺蝶魚躍動鴛鴦云聚歌初轉風回舞欲翔暖醅松葉嫩寒粥杏花香羅綺畱春意笙竽送晚光何湏明月夜紅燭在華堂

瞑投靈智寺渡溪不得緣江路一首

雙巖瀉一川回馬斷橋前古廟陰風地寒鐘暮雨天沙虛畱虎迹水滑帶龍涎卻下臨江路潮深無渡船遊譙山新興寺宿石屏村謝叟家一首

晚過石屏村村長日易曛僧歸下嶺見人語隔江聞谷響寒耕雪山明夜燒雲家家扣銅鼓欲賽魯將軍【村有魯肅廟】

與羣公宴南亭一首

秋來水上亭防處似巖扄戲鳥翻紅葉遊龜帶緑萍管心戚戚羅綺鬢星星行樂非吾事西齋尙有螢孟夏有懷一首

緑樹防靑苔柴門臨水開簟涼初熟麥枕潤乍經梅魚躍海風起鼉鳴江雨來佳期今已晚日夕上髙臺題聖女祠一首

停車一巵酒涼葉下陰風龍气石牀濕鳥聲山廟空長眉畱桂緑丹臉寄蓮紅莫學陽臺伴朝雲暮雨中賔客相國李公見示和宣武盧尙書以吏部髙尙書自江南赴闕貺大梨重以將雛白鷴因贈五言六韻之什輙敢獻和一首【內自江南赴闕五字元系添注】

巨實珍吳果馴雛重越禽摘來漁浦上攜在兔園陰符谷凝丹頰風枝斂素襟刀分瓊液散籠掩雪華深虎帳齋中詠龍樓洛下吟含消兼受彩應貴冡卿心

嵗暮自廣江至新興往復道中畱題峽山寺四首夜醉晨方醒孤吟乍失羣海防潮上見江鵠霧中聞未臘桃先實經冬艸自薰樹隨山崦合泉到石稜分虎帳空林雨猿聲絕嶺雲蕭蕭異鄕鬢明日共棼

薄暮緣西峽停橈一訪僧鷺巢橫臥栁猨飲倒垂藤水曲巖千疊云重樹百層山風寒殿磬溪雨夜船燈灘漲危槎沒泉衝怪石崩中臺一襟淚嵗抄別良朋

宻樹分蒼壁長溪抱碧岑海風聞鶴逺潭日見魚深松蓋環淸韻榕根架緑陰【南方有大葉榕樹橫枝免者輒生根垂入地如柱大者合抱】洞丁多斵石蠻女半掏金【端州斵石塗縣掏金爲業】南浦驚春至西樓送月沈江流不過嶺何處寄歸心【內容字元系榕字修攺】月在行人起千峯復萬峯海虛爭翡翠溪邏鬭芙蓉【南方呼市爲虛呼戍爲邏新州有翡翠虛芙蓉邏】古木花生斛陰池滿種松【木槲花生於他樹槎枿池沼多種松謂之水松松根卽抱木也】火探深洞燕香送逺潭龍【南方人持火於乳洞中捕燕食之康州悅城縣有媼龍狀如蛇常迎送舟檝或千里之外人多以金帛香火送之】藍塢寒先燒禾堂晚並舂【種藍多在塢中冬燒其地人以木槽舂米謂之禾堂也】暝投何處宿西峽隔云鐘【內花字元作古攺作髙又注作花】

始至潼闗一首

飛閣架層臺終童此路回山形朝嶽去河勢抱闗來鴈過秋風急雞鳴宿霧開平生無限意驅馬任塵埃【內嶽字元系修攺】

湯處士返初後卜居曲江一首

鴈門歸去逺垂老脫袈裟蕭寺林爲客曹溪便寄家緑琪千嵗葉黃槿四時花別怨應無限門前桂水斜發靈溪館一首

山多水不窮一葉似漁翁鳥浴寒潭日猨吟暮嶺風雜英垂錦繡眾籟合絲桐應有桃溪路千巖萬壑中放猨一首

殷勤解金鏁昨夜雨淒淒山淺懷巫峽水寒思建溪逺尋紅樹宿深向白雲啼便覓南歸路煙叢莫自迷下第別楊至之一首

花落水潺潺十年離舊山夜愁添白髮春淚減朱顏孤劍北遊塞逺書東出闗逢君話心曲一醉防陵間題湖州韋長史山居一首

一官惟買畫公堂但得身間日自長琴曲少聲重勘譜藥丸多忌更尋方溪浮篛葉添醅緑泉繞松根助茗香明日鱖魚何處釣門前春水下滄浪

過鮑溶宅有感一首

寥落故人宅重來身已亡古苔殘墨沼深竹舊書堂秋色館池靜雨聲雲木涼無因展交道日暮倍心傷寄兄弟一首

江城紅葉盡旅思倍淒涼孤夢家山逺獨眠秋夜長道存空倚命身賤未歸鄕南望仍垂淚天邊鴈一行秋日一首

有計自安業秋風罷逺吟買山惟種竹對客更彈琴煙起藥廚晚杵聲松院深閒眠得眞性惆悵舊時心卜居招書侶一首

憶昨未知道臨川毎羨魚世途行處見人事病來疎微雨秋栽竹孤燈夜讀書憐君亦同志晚嵗傍山居西山艸堂一首

何處少人事西峯舊艸堂曬書秋日晚洗藥石泉香後嶺有微雨北牕生夜涼徒勞問歸路峯疊繞家鄕貽隱者一首

回報隱名士英憂山興闌求人顏色盡知道性情寛信譜彈琴誤緣崖藥難東臯亦自給殊愧逺相安竹林寺與李徳別一首

騷人吟罷起鄕愁暗覺年光似水流花滿楚城傷逺別蟬鳴蕭寺喜同遊前山日落杉松晚深夜風淸枕席秋明日分襟人何處江南江北路悠悠

送武全通處士歸章洪山一首

形影無辜消息沈登聞三擊血霑襟皇綱一日開冤气靑史千年重壯心卻望烏臺春樹老獨歸蝸捨暮云深他時縱有徴書去雪滿空山不可尋

題義女亭一首

身歿蘭閨道自明郭南尋得舊池亭詩人愁立暮山碧賈客怨離春艸靑四座月沈疑掩鏡兩檐花動悟収屏至今鄕裹風猶在借問誰家義女銘

寄殷堯藩先輩一首

十載聞名翰墨林爲從知己信浮沈靑山有雪諳松性碧落無雲稱鶴心帶月獨歸蕭寺逺翫花頻醉庾樓深尋思一見如瓊樹空把新詩盡日吟

吳門送振武李從事一首

晚促離筵醉玉缸伊州一曲淚雙雙欲攜刀筆從新幕更宿煙霞別舊牕代馬近秋侵紫塞吳帆乘月下淸江嫖姚若使傳書檄坐築三城看受降

夜泊松江渡寄友人一首

淸露白雲明月天與君齊棹木蘭船南湖風雨一相失夜泊橫塘心渺然【內蘭字作欄塗去木字添】

送人歸吳興一首

綠水棹雲月洞庭歸路長春橋懸酒慢夜柵集茶檣篛葉沈溪暖蘋花繞郭香應逢栁太守爲說過瀟湘月夜期友人不至一首

坐待故人宿月華淸欲秋管弦誰處醉池閣此時愁風過渚荷動露含山桂幽孤吟不可曙昨夜更登樓寄袁校書一首

擾擾換時節舊山琪樹陰猶乖靑漢志空負白雲心廣陌塵埃逺重門管吹深勞歌極西望未省有知音【內極西二字元系西望字粉塗重攺】

徵西舊卒一首

少年乘勇气百戰過烏孫力盡邊城難功添上將恩曉風聽戍角殘日倚營門自說輕生處金瘡有舊痕王秀才自越見尋不遇題詩而回因以酬寄一首南齋知數宿半爲木蘭開晴閣畱詩徧春帆載酒回煙深子宅云斷越王臺自有孤舟興無妨更一來送客歸蘭谿一首

花下送歸客路長應過秋暮隨江鳥宿寒共嶺猨愁眾水喧嚴瀨羣峯抱沈樓因君幾南望曾向此中遊贈王處士一首

歸臥養天眞鹿裘烏角巾荗陵閒久病彭澤醉長貧冠蓋西園夜笙歌北裏春誰憐淸渭北又老釣魚人送張厚浙東謁丁常侍一首

涼露淸蟬栁陌空故人遙指淛江東靑山有雪松當澗碧落無雲鶴出籠齊唱離歌愁曉月獨看徵棹怨秋風定知洛下聲名士共說膺門得孔融

宿松江驛卻寄蘇州一二同志一首

侯館人稀夜更長姑蘇城逺路蒼蒼江湖潮落髙樓迥河漢秋歸廣簟涼月轉碧梧移鵲影露低紅艸濕螢光名園詩侶應多思暮醉笙歌掩畫堂

寄雲際寺子敬上人一首

萬山秋雨水縈回紅葉多從紫閣來云冷竹齋禪衲薄已應飛錫過天臺

遊楞伽寺一首

晚煙秋寺泛潮來水浸城根古堞摧盡日傷心人不見石楠花滿舊歌臺

送薛洪秀才南遊訪山習業一首

姑蘇城外栁初凋同上江樓更寂寥繞壁舊詩塵漠漠對牕寒竹雨蕭蕭憐君別路隨秋鴈盡我離觴任晚潮從此艸應有處白雲靑嶂一相招

夜歸孤山寺卻寄上盧郎一首

靑雲有志路猶賒心在琴書似憶家醉別庾樓山色晚夜歸蕭寺月光斜落帆露濕回塘栁開院風驚滿地花他日此身湏報徳莫言空愛舊煙霞

贈桐廬房明府先輩一首

帝城春牓謫云仙四海聲華二十年闕下書功無後輩卷中文字掩前賢官成每喜江山靜道在寧憂雨露偏自笑小儒非一鶚亦趨門屏兾相憐

贈裴處士一首

爲儒白髮生鄕裏早聞名暖酒雪初下讀書山未明字形翻鳥迹詩調合猨聲門外滄浪水知君欲濯纓石池一首

通竹引泉脈澄深室盆驚魚翻藻葉浴鳥上松根殘日畱山影髙風耗水痕誰家洗秋藥來往自開門送蘇恊律從事振武一首

琴樽詩思勞更欲學龍韜王粲暫投筆呂防初佩刀夜吟闗月苦秋望塞云髙去去從軍樂雕飛代馬豪懷政禪師院一首

山齋路幾層敗衲學眞乘寒暑移雙樹尢陰盡一燈風飄髙竹雪泉漲小池冰莫訝頻來此修身欲到僧送荔浦蔣明府赴任一首

路長春欲盡歌怨酒初酣白社蓮塘北靑袍桂水南驛行盤馬道船宿避龍潭眞得詩人趣煙霞處處諳秋夕有懷一首

念逺坐西閣華池涵月涼書回秋欲盡酒醒夜初長露白蓮衣淺風淸蕙帶香前年此佳境蘭棹醉橫塘秋霽寄逺一首

初霽獨登賞西樓多逺風橫煙秋水上疎雨夕陽中髙樹下山鳥平蕪飛艸虫惟應待明月千里共君同經故行宮一首

臺閣參差倚太陽年年花發滿山香重門勘鏁靑春晚深殿垂白日長艸色眠侵禦路泉聲嗚咽繞宮墻先皇一去無回駕紅粉雲鬟空斷腸

宣州開元寺贈惟直上人一首

曾與徑山爲小師十年僧行眾人知夜深月色當裨處齋後鐘聲到講時經雨綠苔侵古畫過秋紅葉落新詩勸君莫厭江城客𨿽在風塵別有期

秋晚懷茅山石涵村捨一首

十畝山田近石涵石涵風俗舊曽諳檐前白艾驚春燕籬上靑桑待晚蠶云暖采茶來嶺北月明沽酒過溪南陵陽秋盡多歸思紅樹蕭蕭覆碧潭

送令閒上人一首

近日髙僧更有誰宛陵山下遇閒師東林共許三乘學南國爭傳五字詩初到庾樓紅葉墜夜眠蕭寺碧雲隨秋江莫惜題佳句正是燐燐見底時

送上元王明府之任一首

莫言名重懶驅雞六代江山碧海西日照蒹葭明楚塞煙分楊桞見隋隄荒城樹接沈書浦舊宅花連罨畫溪官滿定應歸未得九重霄漢有丹梯

東遊畱別李業秀才一首

煩君沽酒彊登樓罷唱離歌說逺遊文字豈勞諸子重風塵何幸故人憂一程山路長侵夜十里家書動隔秋起憑欄幹各垂淚又驅羸馬向東州

客有卜居不遂薄遊汧隴者因題絕句一首

海燕西飛白日斜天門遙望五侯家樓臺深鎖無人到落盡春風第一花

送鄭寂上人南遊一首

儒家有釋子年少學支公心出是非外迹辭榮辱中錫寒秦嶺月杯急楚江風惟恐故園思山秋梨葉紅霅上宴別一首

山斷水茫茫洛人西路長笙歌畱逺棹風雨寄華堂紅壁耿秋燭翠簾凝曉香誰堪從此去雲樹滿陵陽畱題李侍禦宅一首

曾話平生誌書齋幾見畱道孤心易感恩重力難酬獨立千晚頻來一葉秋雞鳴應有處不學淚空流行次白沙館先寄上河南王侍郎一首

夜程何處宿山疊樹層層孤館開秋雨空堂停曙燈歌慙漁浦客詩學鴈門僧此志無人識明朝見李膺重哭楊攀處士二首【自號爲綠云翁】

綠云多學古黃髮竟無成酒縱中山性詩畱上海名讀書新樹老垂釣舊磯平今日悲前事西風聞哭聲從官任直道幾處脫長裾歿後兒猶小來人漸疎鄰翁占池館長吏覓圖書身賤難相報平生恨有餘茅山題徐校書隱居一首

深居四十年語舊淚潺潺官滿春辭省兵來夜出闗思隨江鶴逺心寄海鷗閒莫訝頻相訪前峯似故山題倪處士舊居一首

儒翁九十餘舊向北村居生寄一壺酒死畱千卷書欄摧新竹少池淺故蓮疎但有子孫在帶經還荷鋤南鄰樊明府久不還家因題林亭一首

湘南官罷不歸來髙閣經年掩綠苔魚溢池塘秋雨過鳥還洲島暮潮回階前石隱碁終局牕外山寒酒滿杯借問先生獨何處繞籬疎菊又花開

下第貽友人一首

身在闗西家洞庭夜寒歌苦燭熒熒人心髙下月中桂客思往來波上萍馬氏識君眉最白阮公畱我眼長靑花前失意共寥落莫遣東風吹酒醒

送楊發東歸一首

江花半落燕雛飛同客長安今獨歸一紙鄕書報兄弟還家羞著別時衣

貴遊一首

朝回佩馬艸萋萋年少恩濟衛霍齊斧鉞舊威龍塞北池臺新賜鳯城西門通碧樹開金鏁樓對靑山倚玉梯南陌行人盡回首笙歌一曲暮云低

宿咸宜觀一首

羽袖飄飄杳夜風翠幢歸殿玉壇空步虛聲盡天未曉露壓桃花月滿宮

紫藤一首

綠蔓穠陰紫袖低客來畱坐小堂西醉中掩瑟無人會家近江南罨畫溪

越中一首

石城花暖鷓鴣飛徵客春帆秋不歸猶自保郎心似石綾梭夜夜織寒衣

春日題韋曲席野老所居二首

背嶺枕南塘數家村落長鶯啼中婦懶蠶出小姑忙煙艸近溝濕風花臨路香自憐非楚客春望亦心傷繞捨徧桑麻村南第一家林繁樹勢直溪轉水紋斜竹院晝看筍�欄春賣花故園歸未得到此是生涯聞範秀水自蜀遊江湘一首

蜀道下湘渚客帆應不迷江分三峽響山並九疑齊秋泊鴈初宿夜吟猿正啼歸時愼行李莫到古城西綠蘿一首

綠蘿縈數里本在艸堂閒秋色寄髙樹晝陰籠近山移花疎處過樂困時攀日暮微風起難尋舊逕還晚泊七里瀨一首

天晚日沈沈歸舟系栁陰江村平見寺山郭逺聞碪樹密猿聲響波澄鴈影深榮華暫時事誰識子陵心子陵釣臺貽行侶一首

故人天下定垂釣碧巖幽舊迹隨臺古髙名寄水流鳥喧羣木晚蟬急眾山秋更待新安月慿君暫駐舟江上喜洛中友人繼至一首

馬兩河道風驚嵩少塵全家南渡逺舊友北來頻罷酒松桂晚賦詩蘭杜春何言今夜月同是洛陽人宿東橫山瀨一首

孤舟路漸賒時見碧桃華溪雨灘聲急巖風樹勢斜獼猴懸弱蔓鸂鶒睡橫槎漫向山林宿無人識阮家貽遷客一首

無機還得罪直道不傷情微雨昏山色疎籠閉鶴聲閒居多野客髙枕見江城門外長溪水憐君又濯纓題韋山人山居一首

藥去還歸家人半掩扉山風藤子落溪雨豆花肥寺逺僧來少橋危客過稀不聞砧杵動應解制荷衣再寄殷堯藩一首

直道知難用經年釣水濵宅從栽竹貴家爲買書貧就學多名客登朝盡故人蓬萊自有路莫羨武陵春陵陽送客一首

南樓送郢客西郭望荊門鳬鵠下寒渚牛羊歸逺村蘭舟倚行棹桂酒掩余樽重此一畱宿前汀煙水昏途經李翰林墓一首

气逸何人識才髙舉世疑襧生狂善賦陶令醉能詩碧水鱸魚思靑山鵩鳥悲至今孤冢在荊棘楚江湄錢唐靑山李隱居西齋一首

小隱西亭爲客開翠蘿深處徧靑苔林間掃石安棊局巖下分泉遞酒杯蘭葉露光秋月上蘆花風起夜潮來雲山繞屋猶嫌淺欲棹漁舟近釣臺

與鄭秀才叔侄防送楊秀才昆仲東歸一首

書劍功遲白髮新異鄕仍送故鄕人阮公畱客竹林晚田氏到家荊樹春雪盡塞鴻南翥少風來胡馬北嘶頻洞庭煙月如終老誰是長楊諫獵臣

贈桐江隱者一首

潮去潮來洲渚春山花如繡艸如茵嚴陵臺下湘江水解釣鱸魚能幾人

送宋處士一首

賣藥修琴歸去遲山風吹盡桂花時世間甲子湏臾事逢著仙人莫看棊

陳宮怨一首

風暖江城白日遲昔人遺事後人悲艸生宮闕國無主玉樹後庭花爲誰

題旌儒廟一首

寒柏陰風萬古悲儒冠相枕死秦時廟前亦有南山路不學老翁歌紫芝

謝亭送客一首

勞歌一曲解行舟紅樹靑山水急流日暮酒醒人已逺滿天風雨下西樓

南遊泊松江驛一首

漠漠故宮地月涼風露幽雞鳴荒戍曉鴈過古城秋楊栁北歸路蒹葭南渡舟去鄕今已逺更上望京樓松江懷古一首

故人今何在扁舟竟不歸雨餘山漠漠江闊樹依依暮色千帆落秋聲一鴈飛此時兼送別慿檻欲霑衣孤鴈一首

昔年雙頡頏池上靄春暉霄漢力猶怯稻梁心已違蘆洲寒獨宿楡塞夜孤飛不及巢檐燕西風相逐歸題李元之幽居一首

宅前雲水滿髙興一書生垂釣有深意望山多逺情夜棊畱客宿春酒勸僧傾未作幹時計何人記姓名長興裏夏日寄南鄰避暑一首

侯家大道傍蟬噪樹蒼蒼開鏁洞門逺捲髙館涼欄圍紅藥盛架引綠蘿長永日一欹枕故山雲水鄕天街曉望一首

曉星低未央蓮闕迥蒼蒼疊鼓送殘月疎鐘迎早霜闗河浮瑞气宮館耀神光再拜爲君壽南山髙且長早春懷江南一首

雲月有歸處故山淸洛南如何一花發春夢徧江潭送友人自荊襄歸江東一首【時友人新防偶】

商洛轉江濆一杯聊慰君劍愁龍失伴琴怨鶴離羣楚驛枕秋水湘帆淩暮云猿聲腸斷夜應向雨中聞洞靈觀冬靑一首

霜霰不凋色兩株交石壇未秋紅實淺經夏綠陰寒露重蟬鳴急風多鳥宿難何如西禁栁晴舞玉欄幹送客南歸有懷一首

緑水暖靑蘋湘潭萬里春瓦樽迎海客銅鼓賽江神避雨沿風岸看云渡栁津長安一杯酒座上有歸人送太昱禪師一首

禪林深竹裏心與徑山期結社多髙客登壇盡小師早秋歸寺逺新雨上灘遲別後江云碧南齋一首詩長安旅懷一首

久客怨良夜西風吹鴈聲云移河色淺月泛露華淸掩琴獨凝思緩歌空寄情門前有歸路迢遞洛陽城春望一首

南樓春一望雲水共昏昏野店歸山路危橋帶郭村晴煙和艸色夜雨漲溪痕下岸誰家住殘陽半掩門酬杜補闕初春雨中舟次橫江喜裴郎中相迎兼見寄之什一首

江館維舟爲庾公暖波微綠雨蒙蒙紅檣迆邐春巖下朱斾聫翩曉樹中栁滴圓紋生細浪梅含香艷吹輕風郢歌莫問靑山吏魚在深池鳥在籠

題衛將軍廟一首【並序】

將軍名逖陽羨人少習詩書仍學劍有武略二十七遊並汾間神堯皇帝始揭義旗逖進備行列洎擒竇建徳逖持挾槍劍前突後翼太宗顧而多之天下旣定第其功拜將軍宿衛以母老且病乞歸侍殘年辭防哀激詔許之旣而以孝敬睦閨門以然信居鄕裏及卒邑人懷之廟於荊溪之湄以平生弓甲懸東西廡下嵗時祠祭焉或云頗福其土邑文士王敖撰碑詞寔詳備惜乎國史闕載其功因題詩於廟壁

武牢闗下防龍旂挾槊彎弧馬上飛漢業未興王霸在秦軍才散魯連歸墳穿大澤埋金劍廟枕長溪掛鐡衣欲弔忠魂何處問葦花楓葉雨霏霏

送前東陽於明府由鄂渚歸故林一首

結束徵車換黑貂防西風雨正蕭蕭荗陵久病書千卷彭澤先歸酒一瓢帆背夕陽湓水闊棹經秋月甑山遙殷勤爲謝南谿侶白首螢牕未見招【內盆字元作秋字注攺】泛溪回寄道元上人一首

南郭煙光異世間碧桃紅杏水潺潺猿來近嶺獼猴防魚下深潭翡翠閒猶阻晚風停桂檝欲乘春月訪松闗幾回防杖終難去洞口雲歸不見山

畱別裴秀才一首

三獻無功玉有瑕更防書劍客天涯孤帆夜別瀟湘雨廣陌春期鄠杜花燈照水螢千滅棹驚灘鴈一行斜闗河迢遞秋風急望見鄕山不到家

傷虞將軍一首

白首從軍未有名近將孤劍到江城巴童戍久能番語代馬調多解漢行對雪夜窮黃石略望云秋計黑山程可知身死家猶逺汴水東流無哭聲

李定言自殿院銜命歸闕拜員外郎俄遷右史因寄一首

白筆南徵變二毛越山愁瘴海驚濤才歸龍尾含雞舌更立螭頭運毫閶闔欲開宮漏盡冕旒初坐禦香髙吳中舊侶君先貴曾憶王祥與佩刀

右唐郢州刺史許渾所書烏欄詩一百七十一篇眞迹分上下凡二卷織組間錯辭格華古筆妙爛然見爲三絕渾本丹陽人居丁夘澗予再仕是毎過其舊居遐攬雲山慨想淸致未嘗不過車而式也安陽劉涇巨濟故與寶晉同時博雅尙古詩藏其家蓋與太衝序俱在祕笈第一物之數嘗剪一幅易與杜介又一幅在駙馬都尉王詵第書史具焉字法桞而不俗信乎其確論也予家舊傳幅絹帖知其爲晚唐詩嘉定癸未嵗客有自中都攜來者始見首卷制作脗合序著五百餘篇合兩者才得六十五首冥搜逾年復得後一卷略計所存未及半豈猶有待耶然書史謂涇所藏止百篇又豈未盡覩耶度王杜之所分蓄固已具是矣劍津再合已煥龍文珠浦復還益彰蠙貢兩卷皆印紹興禦璽又有一半印蓋唐詩之存而帝璽之信莫此若者

贊曰玉詩府旌陽仙驂鸞翳鳯瑚鞭羽裳云錦朝帝垣天鳯戛佩披瑯玕瑤階十二琪樹連珠暉璧魄環非煙手挼碧蘂丹葩鮮昆閬七七爭芳妍翩焉來下探九淵攫頷驚起龍正眠茫茫塵劫今幾年北斗柄爛東海田袖中琲琲輝且圓琤淙落筆如流泉烏欄錦褾餘百篇獄寶上燭牛斗纒禦題小璽今宛然已散復合庸非天鯨魚東去云浪翻晴晝詄蕩開虎闗紫金浮玉月滿川大招爲賦乘槎騫

崔逺送廣利詩帖【楷書詩並序尾記共八行】

唐崔逺送廣利大師詩【禦書題籖】

送廣利大師歸江東

楚山楓老楚江淸笠掛髙帆浪注罌眞往本無前後際葉舟誰問去來程忘機每與鷗爲伴息念應憐月共明想見家山諸弟子盛誇新賜大師名

中書侍郎平章事崔逺幹寧四年季夏二十九日書右唐幹寧宰相崔逺字昌之送廣利詩眞迹一卷嘉定甲申九月贖之邵邸廣利師吾不知其爲何如人方其江東之歸想見冥鴻將翔下避世网旣遊時賢之門亦欲因決去之機以警在位者而盛誇新賜之名崔獨戀棧不念淪胥反將以腐防嚇之卑哉見也考之年表是嵗六月乙巳始拜中書侍郎而寫詩之月適同斯時汲汲持鳯池之名以鬻於緇徒之前益可羞矣卷首尾有小璽四禦府印一宸奎題標目蓋書法之勁嘗動天鑑云

贊曰唐而幹寧果何時作書及詩且恬以嬉淪胥之不知而拳拳於一緇吁其可悲

寶眞齋法書贊卷六

欽定四庫全書

寶眞齋法書贊卷七

宋嶽珂撰

唐摹晉人帖

衛恆往來帖【向氏題籖前題一行帖艸書三行】

髙閒手摹往來帖晉長水校尉衛恆書

往來者傳卿气力頓佳甚以慰思無期但有信示問右唐人摹晉長水校尉衛恆字巨山往來帖眞迹一卷恆瓘之子素稱能書有政宣半印四紹興珍賞印二意古而態眞彷佛復見前代气象非唐世筆力未易到此嘉定甲戌嵗四月從向薌林之孫公起購得之標曰髙閒所摹予按寶晉書史嘗以戴嵩牛經太宗禦筆三字者易懷素絹帖及陸機衛恆等模晉帖與數種同歸劉涇謂之髙閒殆無攷證予故不敢以爲信槪之以唐庶幾得實

贊曰書旣造妙摹者惟欲取其肖摹旣逼眞題者不必托諸人以實傳信萬古一晉無目睫之徇視禦府之印

王廙問安王秋二帖【前一帖楷書五行內詔字空闕聖體字平起後一帖章艸三行】

臣廙言昨表不宣奉賜手詔伏承聖體勝常以慰下情不審宿昔復何如承鄭夫人乃爾委頓今復增損伏惟哀亡湣存益勞聖心謹附承動靜臣廙言

七月十三日告借之防近日遣王秋書不具月行復半念汝獨思不可堪居柰何柰何雨涼不審

右唐人摹晉侍中驃騎將軍王廙字世將問安王秋二帖眞迹一卷廙以善書名見錄於淳化之祕閣帖並有先朝印識予家藏最久先君手記云淳熙丙戌嵗十月在廣右得於欽守趙善言家亦賜書也贊曰摹法之精必驗以眞我見刻已同似人啟以楷書告以章艸情敬之分於此焉考

王導懷感帖【前題一行帖五行艸書】

晉仲父侍中丞相始興文獻公瑯琊王導茂

導白攺朔情增傷感濕烝自何如頗小覺損不帖有應下懸耿連哀勞滿悶不具王導

右唐人摹晉丞相始興文獻公王導字荗宏懷感帖眞迹一卷上有小璽筆法盛於晉尢盛於王門導其祖也是書本在淳化袐閣帖中結字得章艸之遺風妙有餘而妍不足今帖乃唐世摹於硬黃紙上毫髮畢備無遺憾焉先君好収唐摹帖以爲𨿽未得眞猶勝刻此槖中之最古者云贖之宗姓近臣家蓋賜書云所得之嵗月不可考

贊曰王門之書祖始興他帖閣本皆洞精獨余此帖難彊名妙處頓使俗眼驚唐人硬黃昔流聲紙古墨暗如晨星兒曹緘口勿浪評更看羲獻森階庭郗恢授衣帖【禦書題籖標記一行帖行書九行】

晉郗恢授衣帖【禦書】

晉鎭軍將軍東安忠侯髙平郗恢道嗣

九月十五日恢白授衣感深得去四月書爲慰已冷比何如吾至頓力遣不具郗恢敬謂承不上下告念馳悚賢兄可行上下萬福慰不寧兄無近告馳情第二兒今東分張罔罔

右唐人摹晉鎭軍將軍東安忠侯郗恢授衣帖眞迹一卷郗氏自鑑而曇曰儉處約曰恢道嗣皆其子也世以書法著按竇述書賦有曰處約道嗣家之後俊取艸勢而兄優謹眞書而弟潤恢之競爽有自來矣書有禦題小璽並流傳二印識存焉摹迹與王方慶賜帖相類蓋先君故藏

贊曰郗姓三傳而至恢晉代七革而爲唐書以世而能摹以久而彰予將因髙平之奕葉而擷千古之遺芳於戲道徽尙其不亡玆其足以侈摹帖之藏唐人摹二王帖【貞觀煟興傳自蘭亭神與其能承詔作程一門接武洛神之賦放於後人邯鄲失步】

馮承素蘭亭敍【二十八行尾記小楷兩行】

永和九年嵗在癸丑暮春之初會於會稽山陰之蘭亭修褉事也羣賢畢至少長咸集此地有崇山峻嶺茂林修竹又有淸流激湍映帶左右引以爲流觴曲水列坐其次𨿽無竹管弦之盛一觴一詠亦足以暢敍幽情是日也天朗气淸惠風和暢仰觀宇宙之大俯察品類之盛所以遊目騁懷足以極視聽之娛信可樂也夫人之相與俯仰一世或取諸懷抱晤言一室之內或因寄所托放浪形骸之外𨿽趣捨萬殊靜躁不同當其欣於所遇蹔得於已快然自足曾不知老之將至及其所之旣倦情隨事遷感慨系之矣向之所欣俛仰之間已爲陳迹猶不能不以之興懷況修短隨化終期於盡古人云死生亦大矣豈不痛哉毎攬昔人興感之由若合一契未嘗不臨文嗟悼不能諭之於懷固知一死生爲虛誕齊彭殤爲妄作後之視今亦猶今之視昔悲夫故列敍時人錄其所述𨿽世殊事異所以興懷其致一也後之攬者亦將有感於斯文

貞觀五年八月二十九日臣承素奉敕模

右唐馮承素橅王羲之蘭亭敍臣米友仁鑑定恭跋【行書兩行】

右唐貞觀將仕郎直文館馮承素奉詔摹修禊帖眞迹一卷太宗天造翰藝儲神緗素蕭軺南駕辧櫝西來緬觀羣臣仁智之情畢奏從官步趨之技承素其一也按何延之記謂當時供奉榻書曰趙模曰韓道政曰諸葛貞實偕肄筆各有數本以分賜皇太子諸王近臣流傳幾百年以元和十三年詔取入九禁又五百載乃入禦府有小璽一又印縫二古篆不可識首尾有裴氏等印三其後著米存仁鑑定攷之寶晉書史載蘇耆家有蘭亭三本內次本少長字世傳眾本皆不及長字其中二筆相近末後捺筆鉤回筆鋒直至起筆處懷字內折筆轉筆抹筆皆轉側褊而見鋒蹔字內斤字足字轉筆賊毫隨之於斫筆處賊毫直出其中世之模本未嘗有也耆題以爲褚遂良芾辧其非定爲承素輩且制贊以表之今閱此本蹔字賊毫所出無髮異殆是繭紙舊帖有此一筆故凡親見眞迹於昭陵未閟之先者其臨摹之手不約而同不惟是帖足以信千古之傳而芾之精鑑至是殆尢不可及也嘉定壬午嵗二月托人從故循邸贖之凡三易所托而後至想山陰之手澤未見英姿聽空谷之足音詎無喜色式昭傳緒以覿前徽

贊曰猗應龍蟠九抱驪珠閟含風見似人喜若跫作者誰臣姓馮

吳通微臨蘭亭敍帖【二十九行尾記四行系界行紙內舊注崇山二字並移入正行舊塗攺悲夫處亦不復摹首行止於初字蓋以意臨寫故獨與眾本不同云】

永和九年【文同上】

大中大夫行尙書職方郎中知制誥充翰林學士東海縣開國男吳通微臨書時貞元四年嵗次戊辰四月己夘朔十一日己丑記

右唐人吳通微臨王右軍蘭亭敍眞迹一卷具著官位嵗月有小璽並古印文二與行業贊同得於中都按唐史有吳通嘗與陸贄竇參同時亦踐北門蓋昆仲也筆灋淳古題名端勁有鴈塔之碑可攷其非贗

贊曰褉帖之亡壞土其朽至於貞元夫豈一手彷佛之傳爛如晨星尙勝定武以石得名

右軍初月帖【艸書六行】

初月一日羲之白忽然新故之際致嘆良深君亦同懷近信過得告故云腹痛懸情災雨以復何似气力能勝不謀爲爾耳力不次王羲之

右唐人摹王右軍初月帖眞迹一卷筆勢婉遒具有法則獨紙素不與他帖類似唐末者有小璽在捲端先君以淳熙庚子嵗中秋並遣信帖得之趙千里贊曰唐摹之傳取奇古髣髴硬黃疑此楮我從眼力別瑤珷安得庸奴字如許

右軍遣信帖【行書三行】

頃日親親徑過諸婚經卹體察力不復堪之故未復遣信耳懷充

右唐人摹王右軍遣信帖眞迹一卷得之與初月帖同時有前朝印字體古而逸非苟作者

贊曰筆健而奇而紙素猶近時彼摹者吾不能知其爲誰忘筌與蹄庶幾得之

右軍畱女帖【艸書兩叚六行】

吾去日欲畱女過吾去自當送之想可垂許一出未知還期是以昨卽得丹陽水丘書與足下書同官不送往還

李常公擇盥手觀此帖元章知之當爲出數本矣【楷書四行元章字平起】

丁夘仲秋六日觀於從道甥家【艸書兩行】

中散大夫會稽縣開國子鐘離景伯公序觀【艸書兩行】人言觀元章書必數步立不得近他日殆不然故敢書於此子發【行書三行】

右唐摹王右軍畱女帖眞迹一卷予在建康初訪帖於故室檜之孫有某者不肖遊娼肆蕩無一簮幾不能自存初以此求售於所托上有紹興一璽前後有古半印八中縫有古墨印一皆不可辧紙甚類唐硬黃而尢奇末著本朝李公擇鐘離等四跋蓋賜書明甚予以二十萬錢得之某大喜於是帖陸續來矣帖字四十八古雅不可名狀帖之標曰右軍眞迹予審定爲唐摹蓋以三事與故藏晉帖紙旣不類而與唐行業贊昭陵冊文皆一種硬黃一也寶晉洗手帖曰毎得一書背訖入奩印以米姓袐玩書印閱書之法洗二案相比某濯手親取展以示客客拱而慿空案從容細閱某趨步於其前客云展某展客云捲某卷惟命客據案甚尊某執事甚捨佚執者止欲不以手衣振拂之爾蓋寶晉病潔故其言如此今詳跋語有盥手而觀元章知之當爲出數本又有人言觀元章書必數步立不得近他日殆不然是皆戲寶晉語而跋卷末有半印存米姓二字較之家藏帖印又非袐玩印乃淸玩印也正是帖下文所謂以待不可告語之客者使其爲眞則在玩袐久矣是以爲唐摹無疑二也帖字並大令十二月帖中令永嘉帖奇崛則無差別而神觀有異三也予𨿽定著如此而付受有緒合作自然審而信之猶當以竢博雅之君子贊曰或眞或摹斯焉取諸是出於偃月之儲垂冑同仇於門之魚予將比乎邾

右軍河南帖【艸書八行】

適重熙書如此果爾乃甚可憂張平不立勢向河南者不知諸侯何以當之熙表故未出不說說荀候疾患想當轉佳耳若熙自勉此一役當可言淺見實不見今時兵任可處理

右唐人摹右軍河南帖眞迹一卷有小璽並藏書家大小全印五半印一帖在淳化閣帖中與率更何如帖同嵗月得之左畹吳氏按晉史孝宗永和七年二月趙並州刺史張平降秦十一月徵西大將軍荊州刺史桓溫聞石氏亂請北伐旣而中止八年春中軍將軍州刺史殷浩又請北伐以北中郎將荀羨爲都統屯壽春三月命羨鎭淮陰尋加監靑州諸軍事又領兗州刺史鎭下邳右軍將軍會稽內史王羲之以書止之不聽九年十月姚襄叛浩敗績於山桑羲之又遺以書止其再舉十年正月浩免官十二年春拜溫徵討大都督督司兾二州諸軍事以討姚襄八月乙亥溫敗襄於伊水遂入洛陽己丑修諸陵張平自秦擊襄襄與之平而罷兵羨以徐州刺史將兵救叚龕十一月龕殱於燕羨還下邳升平元年七月平自秦遣使請降拜並州刺史二年三月秦苻堅討平於銅壁降之秋八月徐兗二州刺史荀羨有疾以禦史中丞郗曇爲羨軍司九月燕伐平於並州平所置徵西將軍諸葛驤等帥壁壘百三十八降於燕平奔平陽亦降於燕羨拔燕之茌平執防山太守賈堅燕將司馬悅明救防山羨敗而歸遂以疾篤召還命曇以北中郎將代鎭焉五年九月平竟滅於秦詳事顚末此帖當在升平二年之秋重熙蓋曇之字當是以書往來及時事者

贊曰予觀斯帖而得右軍之爲人矣識以先物仁以及民忠以謀國哲以保身有是四者殆非一世翰墨之士所可擬其倫也知晉之禍在乎本根外寧內憂茹蘩吐珍其識之不羣固足以逹愛本之仁矣而一誠區區惜荀憫殷止北伐之書陳會稽之牋又孰知其旣明之哲托於余忠之未伸者耶鄢陵之師車馳卒奔念克敵之何裨徒隱憂於範文如昔日之偃書幾何其不爲今日之溫摹帖之傳世固共知字畫之可珍而未識其心之愛君也然予博攷史牒詳稽所因蓋自湣懷抱痛於終天而王業偏安於江濆敵愾之勇復讎之義已不復談於搢紳則姚襄之已歸而終叛張平之旣晉而復秦此皆後來必致之理安得不慨想乎擊檝之逖抜劍之琨而徒欲保所有以終身如是則右軍之書𨿽不免拳拳於後慮而右軍之心實未暇歷歷以前陳至於守江棄淮以憂爲欣是欲保堂奧之安而乃捐其所由入之門予尢未之敢聞也

右軍復尅二書帖【艸書四行】

適書至也故足下明還行復尅面王羲之白

見逺二書皆以逺也動散卽佳爲慰

右唐人摹王右軍復尅二書帖眞迹一卷帖故家藏上著四印惟貞觀兩字聫屬與寶晉所述異意後人托爲者

贊曰書摹於唐故不當印以貞觀然而涸筆天成書名云爛殆不止於眞之亂彼無別者徒欲侈其眞而汩以贗石汰玉出涇分渭判尙攷予贊

右軍尙書帖【艸書四行】

尙書六日書示秀才孔君借戰國防可付之

右唐人摹王右軍尙書帖絹本眞迹一卷按元作右軍手墨予按寶晉書史嘗於唐坰處易得此帖云得於僧淸道亦有貞觀印仍帶元截紙痕一條今此乃縑素𨿽裂不可觸大率非晉物又無貞觀遺迹故定著爲唐摹首尾宣和禦府凡六印又內府圖書璽一寶慶乙酉正月予遣問自大名歸與眞廟宸章同至蓋皆汴都故藏也

贊曰宣和禦府皆法書珍藏直及鐘王初徒綠絹素少晉儲著定聊復稱唐摹气全神王防裂余更有數體同官奴百年風塵閱穹廬回首六閣懷東都右軍安問帖【艸書四行】

未得安問度至可憂慮得其言云小差然疾自恐難耳

右唐人摹王右軍安問帖眞迹一卷與得示帖同得縫尾著禦府四印中有蕭字印首尾六半印惟芾印兩字可辧蓋寶晉故物也

贊曰唐人善書者晨夕臨鵝池生平安問帖千古乃見之蕭齋今爲誰米姓猶可窺摹筆得活法一卷當得師

右軍轉勝帖【艸書八行】

見冠軍書轉勝腳中故惡猶憂此防懸心騰恬忽失交𨿽小小殊復不如不想尋制之聞見嵩髙比使人增懷不知卒當有遊理不思惟子願欲種之

右唐人防王羲之書轉勝帖臣米友仁鑑定恭跋右唐人摹王右軍轉勝帖眞迹一卷有紹興小璽並米友仁鑑定帖書以冷金紙方未褾時防防如銀葉聲薄類蟬翼奇甚慶元己未嵗六月得之潭州士人張椿老家其人舊以貢士教授武岡新學法當用年勞得官攜帖入都欲薦之時貴以求所欲不得意發病去痛且恚悉以帖售人厥價不及什二三此其一也椿老多遊名貴人門故藏帖爲多攷淳化袐閣帖中有大令書亦有冠軍轉勝等語與此帖不同贊曰唐人摹帖多自喜千古換鵝誰趾美順塗鹿夢豈眞寐畫餅兒癡出饞水詎憐成安獲張耳泜上鼔旂那可致銅丸碧衣誰證爾重說偈言煩小米右軍得示帖【艸書三行】

比得示爲慰云小人多患念勞心遲見足下未結果爲力不次王羲之

右唐人摹王右軍得示帖眞迹一卷首尾著三璽珍賞一印字淳而雅頗逼西晉武帝體有章艸之遺於淳化閣帖中蓋自是一種風度非右軍他帖比也帖舊在周益公家予愛其古嘉定甲戌十一月以易元吉獐猿二徐熙折枝一從太府丞綸並安問帖易得之

贊曰淳古有眞味不特見於結字玆帖之名得示縱摹仿於唐世隱然猶有西晉之遺意彼昌黎者或肆譏議謂以俗書趁姿媚予未敢以爲是

右軍東方朔贊帖【小楷序二十二行贊十一行尾記一行】

大夫諱朔字防倩平原厭次人也魏建安中分厭次以爲樂陵郡故又爲郡人焉先生事漢武帝漢書具載其事先生瓌瑋博逹思周變通以爲濁世不可以富樂也故薄遊以取位苟出不可以直道也故抗以傲世傲世不可以垂訓故正諫以明節明節不可以久安也故談諧以取容潔其道而穢其迹淸其質而濁其文弛張而不爲邪進退而不離羣若乃逺心曠度贍智宏材倜儻博物觸多能合變以明算幽讚以知來自三墳五典八索九丘陰陽圖繪之學百家眾流之論周給敏捷之辧枝離覆逆之數經脈藥石之藝射禦書計之術乃研精而防其理不習而盡其巧經目而諷於口過耳而闇於心夫其明濟開豁苞含大淩轢卿相謿唅豪傑戲萬乘若寮友視儔列如艸芥雄節邁倫髙气蓋世可謂拔乎其萃遊方之外者也談者又以先生噓吸沖和吐故納新蟬蛻龍變棄世登仙神友造化靈爲星辰此又奇怪怳惚不可備論者也大人來守此國僕自京都言歸定省覩先生之縣邑想先生之髙風徘徊路寢見先生之遺像逍遙城郭都先生之祠宇慨然有懷乃作頌曰矯矯先生肥遁居貞退弗終否進亦避榮臨世濯足稀古振纓湼而無滓旣濁能淸無滓伊何髙明尅柔能淸伊何視污若浮樂在必行處儉罔憂跨世淩時逺蹈獨遊瞻望往代爰想遐蹤邈邈先生其道猶龍染迹朝隱和而不同棲遲下位聊以從容我來自東言適玆邑敬問墟墳企佇原隰虛墓徒存精靈永戢民思其軌祠宇斯立徘徊寺寢遺像在圖周遊祠宇庭序荒蕪榱棟傾落艸萊弗除肅肅先生豈焉是居居而弗刑遊遊我情昔在有徳罔不遺靈天秩有禮神鑑孔明彷佛風塵用垂頌聲

永和十二年五月十三日書與王敬仁

右唐人摹王右軍書晉夏侯湛所作漢大中大夫東方朔畫像贊眞迹一卷首尾紹興印四禦府半印一按是帖在淳化祕閣與樂毅論並爲眞書之祖雲煙流形水月移質摹寫之合作以神合妙信乎唐人之爲精也予在建康訪郿塢遺物以嘉定辛巳九月奉詔移節京口治行冗甚而售者持以至云其家之在外邑者一昔入郛畱質某氏以去亟以善賈購得之蓋亦內府之自出云

贊曰昔唐貞觀中河南公褚遂良著定右軍眞行書六十三卷眞書獨存五卷而是帖居第三開元中會稽公徐浩収綴二王眞迹一百五十有八卷眞書亦共存五卷而是帖居第二蓋永和之所書而王修之是今觀玆摹具有遺制蓋李嗣眞所謂如巖廊簮裾之肅陰陽寒暑之備鏗鏘金石之在耳氤氳蘭麝之觸鼻縹緲仙迹昭章聖祕然河南則標以爲眞會稽則疑以爲僞二君皆升堂而入室夫豈黨同而伐異況後六百載而予惟卽其摹以觀其似而何以別其非是惟梁袁昂評古今字嘗有言曰王右軍書如王謝子弟縱復不端正者軒軒有一種風气予謂摹本已能如此眞存豈不可貴況夫山陰之鵝已訛於道徳瓦官之鴟復亡於告誓周公之徵已泯晉侯之迹誰侈三一莫防於行法尙想熟知於黃綺或訪瑯琊之新廟或答尙書之宣示或臨川丙捨之頓首或相省叔夷之死罪凡此已弗復見而又於此肆其議是殆類乎知江漢秋陽之不可尙斥有若而反其位者也

孫過庭摹洛神賦帖【二十八行】

處輕袿之猗靡翳修袖以延佇【至】悵盤桓而不能去慕痛貫【案慕痛貫三字上下文無所屬跋語及之今仍原本】

右唐右衛冑曹參軍孫過庭字防禮摹王獻之洛神賦眞迹一卷嘉定戊辰嵗十月九江郡守韓君松以客燕於庾樓酒酣出古帖名畫數種分遺座間俾各賦詩予詩先成得先釂先擇遂取此帖坐者皆慍初出帖時標爲孫過庭艸書不指爲摹晉帖縫亦有禦府四印客或疑其不可攷予答之曰大令冩此賦刻在淳熙袐閣續帖第二卷

中今字迹甚相類又見寶晉書史言過庭書甚有右軍法但字落腳近前而直今所存書譜是也因爲證其是坐者憮然韓君啟笈亟取袐閣續帖及禦府書譜石刻字字較視歷歷可見乃相與嘆服帖竟以歸我袐閣本末無慕痛貫三字印識位置亦微不同蓋祕閣本爲眞爲摹皆不可知而此本則孫摹甚明慕痛貫三字乃是因紙尾戲摹淳化帖中右軍他帖以驗其筆力而非本文也卷首尾及縫有長白山居印三振武軍節度使印二書印一周咸印三荊湖南路轉運使印一河東諸州轉運使印一古半印一紹定戊子六月予在京口陵口酒正李君衎見過因閱帖自言其家藏本朝司勲員外郎知國子監書學周越書上著長白印蓋周故物予謝未攷然振武節度本朝以幽冀陷久不除官尙爲唐物無疑

贊曰大令好書洛神賦後人猶襲邯鄲步夫君艸聖洞千古筆下縱橫敏風雨淩波杳杳去無所半幅尙能迨媚嫵幾年唐印閱振武誰其別之視書譜洪元眘行業贊集王右軍書帖【行書七十二行】

大唐會稽郡余姚縣化囗寺主眞法師行業贊並序朝議郎行余姚縣令上柱國太原王璲撰文

菩薩戒弟子洪元眘集晉右軍將軍王羲之書並鐫夫璞以假器必借工能正敎闡亦資明哲承眞如之奧典啟不二之法門其誰曰然不逺千里法師東陽金華人也俗姓王氏其先太原苗裔昔永嘉南遷因官而處焉總角辭家童防入道發大精進堅持戒地一門之中數人緇服簡而無傲鹹悉慈心傳曰積善之家必有餘慶經云難行能行難忍能忍削迹名利而歸於佛難矣哉閭閻依投親戚仰止覩其顏則知三善入其門乃聞三異允諧眾望精確道宗彌縫聚落能無法忍之心空閒林中了入寂然之意法師學習師古義承先聖八部經理宛在掌中三乘法源盡於度內曉了中事恆無貢髙猶如琉璃內外明徹是謂山嶽之秀河海之英國之橋梁人之師範善療眾病爲大醫王應病與藥令得奉行乃我法師之器量博難得而涯也粵六載我皇帝加號爰有制度於時太守秦公長史狄公知其行髙遂以名薦主此寺焉二公常相謂曰法師通深妙法無上義聞一得三言發響應昔利涉辯博僧會智周與之齊驅未可同日退食之暇匪夕卽朝私奉禮敬以爲法主晏居無何事有成應舉一隅則三隅可視豈小子造次而談矣葺搆廊宇繕修佛像墾爾田疇蓄爾倉廩人有善欲天必從之防奉夙心雅志斯在弟子忝預同盟宗祊有敍慕仰節操欽借堅持限以孤陋寡聞曷能宣盛事不錄戒行何以覈諸不記精修何以示眾小子狂簡裴然成章述徳書能以傳不朽凡我同好寧孤讚之時天寶八載孟春正月

童防入道總角辭家淸理歸正忍辱降邪結習已盡不染天花心如法水瑩澈金砂【其一】形貎端嚴風神體正卓爾孤標堅持佛性如竹之滋如松之盛晏居寂然智慧淸淨【其二】法門之主天人之師能息三毒更愼四知磨而不燐湼而不緇闡我正教非師而誰【其三】法本不生今亦無有賢哉眞公戒業堅久宣寶偈義傳金口記其行能永爲不朽【其六】

天寶十五載嵗次景申六月癸未朔十七日乙亥建右洪元眘集右軍書眞法師行業讚眞迹臣米友仁鑑定恭跋

右唐洪元眘集晉王右軍書眞法師行業讚眞迹一卷唐人好集王書如元和張府君碑其證也按寶晉書史越州寺碑眞迹在僧正子文處嘗通書許借未果托提刑喬執中擕告質看亦不肯出蓋卽此書也其在全盛時寶毖已如此海嶽於是有遺恨焉書入禦府首尾著六印有米芾之子友仁審定緗素儼列發古薌之餘芬劫火洞冥幸遺蹤之未泯嘉定戊辰嵗二月得之官鬻

贊曰天津織女瓊爲梭的皪八體輝明河云章玉字炯不磨一洗秦籕麾周科人世翦割同綺羅百衲尙可睨伐柯告身莫易蚓換鵝淛江轟豗老伏波龍象駭栗嚴防訶玉函金鑰神珂一洗海嶽遺恨多千巖唐晉春嵯峨

萬嵗通天帖

晉右軍將軍羲之書【前一帖行書六行內姨母字平起後一帖艸書八行】

十一月十三日羲之頓首頓首頃遘姨母哀哀痛摧剝情不自勝柰何柰何因反慘塞不次王羲之頓首頓首初月十二日山陰羲之報近欲遣此書囗行無人不辦遣信昨至此且得十一月十六日書𨿽逺爲慰過囗卿佳不吾諸患殊劣劣方陟道憂悴力不具羲之報

晉黃門郎徽之書【行書八行】

二日告囗氏女新月哀摧不自勝柰何柰何念痛慕不可任得疏知汝故異惡懸心雨濕熱復何似食不吾牽勞並頓勿復數日逺汝比自防力不具徽之等書晉中書令憲侯獻之書【行書三行第一行省僧權字半體】

廿九日獻之白昨遂不奉別悵恨深體中復何如弟甚頓匆匆不具獻之再拜

齊司空簡穆公僧防書【楷書四行元題不存以祕閣續帖本增入】

太子舍人王琰牒在職三載家貧仰希江郢所統小郡謹牒七月廿四日臣王僧防啟

齊侍中懿子慈書【艸書前二帖各六行後一帖十六行】

卿柏酒防六種足下出此已久忽致厚費深勞念至王慈具答唐懷充範武騎

汝比可也定以何日逹東想大小並可行遲陳賜還知汝囗囗吾常耳卽具

翁尊體安和伏慰侍省小兒並健適遣信囗囗囗囗自當令卿知吾言之不虛也郭桂陽已至將甲甚精惟王臨慶軍馬小不稱耳以病告皆差耶秋冬不復憂病也遲更具問七月廿七日

右唐人摹王方慶萬嵗通天進帖眞迹一卷金輪禦朝始制十三字今帖嵗月皆用其體唐紙精古此又獨最他帖按唐史則天后嘗訪右軍筆迹於方慶家方慶進者十卷凡二十有八人惟羲獻見於此帖所謂十一代祖導十代祖洽九代祖珣八代祖曇首七代祖僧綽六代祖仲寶五代祖騫髙祖規曾祖襃皆軼焉是時則天禦武成殿示羣臣仍令中書舍人崔融爲寶章集以敍其事復賜方慶竇述書賦乃謂當復賜時後命盡榻本畱內更加珍飾錦背歸還王氏人到於今稱之故有順天矜而永保先業從人欲而不顧兼金之句有建隆新史館印蓋卽當時摹取畱內之本而之館中者建中靖國刻歸祕閣續帖有小璽並潁川印而三態備眾妙摹逼天眞亦非他帖可擬淳熙己亥嵗先君在郎省以一端石四畫軸易之韓莊敏家

贊曰洛石赤心以出寶圖燕涎雞晨卽瑞制書有奕王門南土華腴獻其家琛陳於玉除筆法之神匪臨伊摹史館之儲尙其不誣

寶眞齋法書贊卷七

欽定四庫全書

寶眞齋法書贊卷八

宋嶽珂撰

唐摹雜帖

智永千文眞艸帖【二十八行眞艸間列】

周發殷湯【至】同气連枝

右智永千文眞艸唐人臨寫眞迹臣米友仁鑑定恭跋右唐人摹陳僧智永眞艸千文眞迹一卷艸字始周發迄於毀傷又自之盛迄於猶子眞字始平章迄於毀傷又自之盛迄於連枝互差一行筆態俱入神品如鈞天萬舞廣樂畢奏干戚羽籥各適其宜立於兩階觀聴自爾忘勌惜乎不見其大全也按何延之蘭亭記智永本右軍七代孫居永欣寺閣上臨書凡三十年得眞艸千文好者八百餘本浙江東諸寺各施一本今有存者猶直錢數萬此帖紙墨與歸田賦頗類未必非眞特無古印識故難據以爲信攷寶晉書史載此摹帖有三本一在國子監直講楊襃處乃粉蠟紙一在宣徳郎陳開防乃楮紙一在丞相蘇公頌處乃黃麻紙今紙類粉蠟出楊氏捲前一小印末有小璽亦以慶元庚申嵗十月托建康士人張琨於郿塢得之

贊曰興嗣次韻成一家作者更書徧河沙幾年眞艸分正葩變現要作千體誇誰知筆椽出袈裟如擢犀角抽龍牙墨池摹仿紛天華尙想字母眞摩耶褚遂良枯樹賦帖【楷書四十四行】

殷仲文風流儒雅海內知名代異時移出爲東陽太守常忽忽不樂顧庭槐而嘆曰此樹婆娑生意盡矣至如白鹿貞松靑牛文梓根柢盤魄山崖表裏桂何事而銷亡桐何爲而半死昔之三河徙殖九畹移根開花建始之殿落寔睢陽之園聲含嶰谷曲抱雲門將雛集鳯比翼巢鴛臨風亭而唳鶴對月峽而吟猿乃有拳曲擁腫盤坳反覆熊彪顧盼魚龍起伏節豎山連文橫水蹙匠石驚視公輸目雕鐫如就剞劂仍加平鱗鏟甲落角摧牙重重碎錦片片眞花粉披艸樹散亂煙霞若夫松子古度平仲君遷森梢百頃槎枿千年秦則大夫受職漢則將軍坐焉莫不苔埋菌壓鳥剝虫穿低垂於霜露撼頓於風煙東海有白木之廟西河有枯桑之社北陸以楊葉爲闗南陵以梅根作冶小山則藂桂畱入扶風則長松系馬豈獨城臨細栁之上塞落桃林之下若乃山河阻絕飄零離別拔本垂淚傷根流血火入空心膏流斷節橫洞口而欹臥頓山要而半折文袤者合體俱碎理正者中心直裂一癭銜癅藏穿抱穴木魅暘睒山精妖孽況復風雲不感羇旅無歸未能采葛還成食薇沈倫窮巷蕪沒荊扉旣傷搖落彌嗟變衰淮南云木葉落長年悲斯之謂矣乃爲歌曰建章三月火黃河千里槎若非金穀滿園樹卽是河陽一縣花桓大司馬聞而嘆曰昔年移栁依依漢南今看搖落淒愴江潭樹猶如此人何以堪

貞觀四年十月八日爲燕國公書凡四百六十漆字右唐人摹右僕射贈太尉河南郡公褚遂良字登善枯樹賦眞迹一卷按寶晉書史此賦是粉蠟紙搨書後未能二字是雙鉤唐人不肯欺人若無此皆以爲眞賦在壽春魏倫處寶章待訪集記借觀之所在潤州甘露寺予再言於潤江山之勝固攬之矣景與人會又得奇迹名鑑以彈壓之百年風流殆不復可見也寶慶乙酉二月客以帖來自中都紙之粉蠟𨿽薄雙鉤未能二字皆儼然如所書帖有蘇激二印蓋未歸魏氏時又出太簡參政家上有儲氏圖書二正寶晉所記虞世南枕臥帖在闗處所著之古印必唐世一好事者今不知其爲何人末有鑑定法書印一凡四百六十七字七作漆書蓋眞唐體書稱貞觀四年爲燕公書按唐史當是於志寧然攷其時猶未進封志寧蓋襲祖謹爵意史所載嵗月或誤也徐浩古迹記謂中宗時中書令宗楚客以閒居賦同此作十二扇屏風大會貴要張以示之其此摹之祖歟中興後書入禦府有紹興印著馬

贊曰開禧之元予仕軍庾偕朋命駕嘗卽甘露慨懷海嶽賦詩弔古朅予再來乘軺玆土復登多景乃得斯賦江山几案風月樽俎俛仰迹陳臥臨意寓維賦之作自庾開府殷嘆婆婆桓懷雄據染翰行墨自唐摹褚蘇印儲錄魏藏米譜後百餘載見我詩句又二十年眞迹斯睹地有顯閟物遂散聚抑人與對非鑑奚取獨慙予者莫踵遐武誰其後先傳此縑素朝猿暮鶴秋霓春霧是書其存尙想吞吐

薛稷夏熱帖

夏熱體中復何如二十八日遣書至魏十三兄處今早信還聞奉九姑已過囗追問不及極馳情也六囗當使囗往省不審囗逺囗稷再拜

右唐人摹太子少保黃門侍郎薛稷字嗣通夏熱帖眞迹一卷帖無古印識而跋捲有外府一印蓋近世藏書家歷官所用莫知其爲誰也筆力實奇甚如極馳等字與予家藏歐陽率更臨大令何如帖正同信乎筆法源委之本無殊也寶慶乙酉二月得之霅上贊曰帖中月字用武后書體因其時也魏字粉如葩葉之當風轉而奇也遡晉千年如極如馳也旣宜於今而於古亦師也旣變於已而於人亦資也米芾有言功名不如翰墨抗少保而躋之謂五王其卑也予固從而貴其帖而亦未暇辧其是非也

顏魯公祭文帖【艸書二十二行】

壬申十三叔銀靑光祿大夫使持節蒲州諸軍事蒲州刺史上輕車都尉丹陽縣開國侯顏眞卿以淸酌庶羞祭於亡侄贈贊善大夫季明之靈惟爾挺生夙標幼徳宗廟瑚璉階庭蘭玉每慰人心方期戩谷何圖逆賊間釁稱兵犯順爾父竭誠常山作郡余時受命亦在平原仁兄愛我俾爾傳言爾旣歸止爰開土門土門旣開凶威大蹙賊臣不救孤城圍逼父陷子死巢傾卵覆天不悔禍誰爲荼毒念爾遘殘百身何贖嗚呼哀哉吾承天澤移牧河闗泉明頃者再陷常山攜爾首櫬及玆同還撫念摧切震悼心顏方俟還日卜爾幽宅魂而有知無嗟久客嗚呼哀哉尙饗

右唐人摹顏魯公祭文帖眞迹一卷公節偉矣日月有蔽蝕山河有隤決而一門之全名英烈言言炳炳實與天地相爲終窮是帖蓋當時奠祝之文片言所存皆足以對越無愧數百世而下讀之尙使人凜凜有生气也嘉定乙酉嵗十一月髙安倅沈君鏜聲甫得之霅上名卿家明年二月書來緘以見遺筆法蓋雙鉤摹體紙亦唐世物

贊曰當天寶之季嵗騰紫宮之長彗駭漁陽之駃騠將道洛以飲渭以十五萬眾鼓行之勇涉二十四郡無人之地偉顏門之競爽獨捨生而取義有常山以爲之兄有魯公以爲之弟合羣從而死難慟三軍而雪涕蓋將豁百世而開瞶蒙澄六合而蕩氛翳手締絕紐躬支橫潰射羿日之並出扶杞天於將墜斯文也所謂質之鬼神而無疑建諸天地而不悖人豈止於區區之一酹於虖誤主有人效忠何罪胡大僇之正不致於林甫之流而所遭之慘乃及於泉明之輩予持此評气洶心痗豈徒贊八體之書抑以代千載之誄

李邕光八郎帖【行書十行】

卽欲迎濮王八郎後來足得未勞急也防周至惠鹿欲報適來風水事也少於道左申謝耳回還使馳白不次李邕狀諮光八郎記室二日勞借馬甚堪騎悚息濮王少若門還報驛上安置得不示之

右唐人摹北海太守贈袐書監李邕字防和光八郎帖眞迹一卷明皇之子琚封於光太宗之曾孫嶠襲於濮唐世重郎稱在至尊猶或名之故𨿽帝子之貴弗爲瀆也邕以宗室在屬籍致迎勞通假借親親之誼爲有加焉按寶晉書史帖以元祐丁夘得之甬上石夷庚處有唐氏雜迹陳氏圖書印寶晉爲之贊凡三十二字今此帖無印識字有雙鉤摹體蓋唐世本也珂慶元己未嵗在九江嘗與寓公直祕閣張棟之子似仲有之遊見其家藏米筆甚富有一帖言唐人摹邕帖筆法梗槪而無其帖彚在米卷中今尙省其語後二十一年珂掾西府見此帖於一醫家云得之天上故貴臣之藏有印識又五年嵗甲申月黃鐘托中都士人購得之有之已死其家湮矣不復可見寶晉帖意奇物之合必有時慨想眞迹尢未易見也贊曰北海書名亢其宗𨿽摹猶足傳奇蹤已鳴褚籥調歐鏞更拔永防推羲鋒平生鑑賞襄陽公二寶相避如燕鴻靑氈閱世儻可逢定見重合延平龍庚無名人帖【非紀錄不槪非系著不詳或軼氏名或鮮倫類猶不可闕祕閣尙矣因引而伸之】

李冑淸愼帖【楷字五行】

李冑曰先帝囗囗囗囗囗者何先或對曰淸固爲先次復問吾吾答詔曰淸愼之道相湏而成必不獲已愼爲大也淸者不必愼愼者必自淸亦由仁者必有【案此下原本有缺字】

右錄李冑淸愼問答唐人眞迹臣米友仁鑑定恭跋右唐人李冑淸愼問答帖眞迹一卷絹素百裂僅可補綴气全神秀落落如星鬥爭耀光芒陸離有藏書家印後登禦府有一璽在旁嘗著石刻今按元刻已亡十餘字蓋斷爛之不容収拾者嘉定辛巳嵗二月予官江東漕臺初購此帖於四姓小侯劉氏家函貯以來偶與客燕坐忠宣堂上發書展玩字字隨風吹舞客驚亟掩卷曰古則古矣褾而新之誰當知者予復之曰當遂以子爲證相與一笑觀他書竟不再視至甲申嵗九月始褫而藏之

贊曰洗箕山之耳緘周廟之口雷孤竹之腹防六馬之手淸乎愼乎有餘緼乎二者之間吾其隱乎楞伽經注帖【艸書三十一行題目系楷書】

唐楞伽經注

力有十力明有三明現千種萬類一時俱生無有障辱心不用故得自覺聖智佛言我不對小乘說我大乘佛乘者非言說文章亦非眞諦解脫此明其體斷二根本者貪愛與無明名二根本諸使隨泯不現無有生根名害如甘防嚙人瘡𨿽差遇雷聲卽微發此微細習使斷名害羅漢以三空觀已陰無和合畢志不生名破僧斷除七種識覺想分別知名出佛身血不印八故以八體眞梵音有八種一最醇聲二諦了聲三柔軟聲四調和聲五尊重聲六不誤聲七深逺聲八不女聲此八聲有八故八八六十四念更正勤神足根力覺【下一字紙裂不可辧】我之所攝受記著生所生二心壊二俱離相非非平防性生因果平等我無我平等平等者是人法平等非性者明非有性非非性者明非無性非性悉離者雙破二非也對異說如對有說空對生死說世世對六道說法界對五陰說如生身對治門故聞是心量聲聞對囗口�囗故緣覺計十二因緣【四字紙裂難辧】緣自覺聖智內正得生不由他悟知我滅知自囗相知不生不滅此是蘆迦耶陁弟子以得俗通惟說身覺不離於量見聞覺識此等三法但有其名而無實體以息論端自覺聖智爲一自宗有無是二心執冥初是當求亦依諦六法論者一天文二陰陽三算數四醫方五知文六知武右唐無名人書楞伽經注眞迹一卷首尾大小凡五璽按元標帖曰褚河南乃侍書輩所作匪出宸翰予故疑其未然或售者益之者也然其爲故物明甚褚法淸勁今書圖妙體勢固易察識寶慶乙酉三月得之後家髙氏凡注文皆簡當與今釋藏所著定不同贊曰貝多之葉來金仙益以注釋非忘言防伽著在西域編名𨿽或訛經則傳唐世經生筆力便玆文流布今幾年河南題字恐未然畱與末世觀蹄筌使至帖【行書五行尾批艸書一行】

使至得狀爲慰五月中楊慶廻已遣書此不一一付白肜【所】七月十二日

無事勿専使人來

右唐無名人使至帖三十六字眞者二十有八艸者七花書者一筆法類李邕而花書之名弗復可識疑以傳疑故惟以歸之無名人也有永存珍袐印二其一所存者半未著禦府大小五印得此帖時又有格天閣一印旣得而裂去蓋郿塢所珍者嘉定庚辰七月十二日得之建康

贊曰帖錄於永存之袐蓋出於唐之初世而莫知其名氏帖題日曰七月十二予亦得之是月之乙巳日月之適契表之王涯玆謂天意格天之印褾以題識亦旣三褫大弓之竊辱於淪棄我乃一洗贊以志其始

奉禮帖【艸書五行】

褚奉禮謝世法當囗憾度越中書人零落殆盡逺公夙徳不可接對但時復看古帖窺先賢之迹以遣日而已右唐無名人奉禮帖眞迹一卷紙素皆唐物態圓力健有貞觀初年風度近世薛紹彭道祖蓋仿其體者也山陰自晉世而後代爲名書人所居鵝沼蘭亭欣藍永閣遺迹可攷褚奉禮者不知爲何人豈河南家世耶逺公似亦辯才輩流故有夙徳之稱書入禦府淳熙己亥嵗偕不倦帖靑峯詩得之韓莊敏家先君手題不書月日

贊曰羣賢修禊書法遂東永欣之傳盛於越中褚𨿽莫畱猶有逺公至今千巖颯然淸風

不倦帖【艸書四行】

筆硯用來多時漸欲調適殊發人書興若不醉有目疾亦到暮書之不倦也

右唐無名人不倦帖眞迹一卷有小璽在捲右似與奉禮帖同出一手觀帖語大槪墨池筆冢於是可想矣

贊曰昔漢趙壹之非艸書曰十日一筆月數丸墨領袖如皂唇齒常黑𨿽處眾坐不遑談戲展指畫地以艸劌臂手�皮刮指爪推折見腮出血猶不休輟今視此帖信乎斯世之有斯人也不學則已學必以工苟焉而爲焉往不窮予旣折衷壹之遺論亦以戒學書者之安於庸也

靑峯詩帖【艸書八行】

野人不相識偶坐爲林泉莫漫愁沽酒囊中自有錢回瞻林下路已在翠微間時見雲林外靑峯一圓近見崔法曹書此詩愛之不覺下筆也

右唐無名人靑峯詩帖眞迹一卷帖亦與奉禮不倦二帖相似意皆出於習書之勤者

贊曰心潛書法神造詩境予意是時萬念俱屏樂非外騖自得雋永坐令塵埃頓發深省

吳越三王判牘帖【第一帖十一行內字有不全處第二帖牒九行判押三行第三帖十一行第四帖狀十五行判押三行狀字有爲判押所蓋不可辧處】

武肅王

敕淮南鎭海鎭東等軍節度使牒

節度正隨身劉仁規奉處分前件人久在軍門志懷忠幹或比差隨局皆推奉上之心或職列巡封備顯嵗寒之節今者驂隨歸使合議甄升各加超擢之恩以示奬酬之寵事湏攺補節度防子將仍牒知者故牒乾化四年四月日牒

使尙父守尙書令吳越王

佐正匡國功臣東面防遏都指揮使嘉興鎭遏使光祿大夫檢校司徒前珍州刺史濮陽縣開國子食邑五百戶吳重裕右重裕奉指揮下鎭排防將士袛候大軍進發除畱在鎭差使外揀防節級將士已具夾名防申上訖今不審便押赴使袛候指揮謹錄狀申伏聴處分口且在鎭候【案此四字系錢鏐所判】

右牒件狀如前謹牒

文帖卽付軍前【案此六字系錢鏐所判】

貞明四年六月日佐正匡國功臣東面防遏都指揮使嘉興鎭遏使光祿大夫檢校司徒前珍州刺史濮陽縣開國子食邑五百戶吳重裕牒

二十三日押【案二十三日四字及押字皆錢鏐所判】

文穆王

敕鎭海鎭東等軍節度使節度散子將充上直從散員旗副將檢校太子賓客楊瑫牒奉處分前人毅勇資身忠貞秉志或屢隨徵討或頻效驅馳予自紹統山河已曾徧施酬奬昨者疊膺雙冊繼耀土茅今則特均雨露之恩溥示維新之命更聞盡節洊可甄升事湏攺補節度子將仍牒知者故牒淸防三年正月日牒

使都統檢校太師守中書令吳越王押

忠懿王

衣錦興國軍安國縣西市看守聖王大坵陵客程仁紹右仁紹戶稅系衣錦北鄕毎年先次送納並足且仁紹翁祖去幹寧二年防太祖武肅王給帖巡看大坵陵並及四面山林年前後並無闕失戶內所有雜色差配夫役從前防太祖武肅王批命放免並本軍臺命其祖王批命見在今縣司不委從前看守官中聖王大坵陵滚同一例差防不敢辭論且仁紹戶內塩稅米等先次送納不敢逋欠正限其戶內雜色差配夫役甲頭防伏乞元帥大王鴻恩特降批命念以看守大坵陵年深不同別事墳戶日夜巡看尙憂闕違許容下縣準前蠲免冒犯明庭伏候王防下縣指揮十月日安國縣西市看守聖王大坵陵客程仁紹上狀

建炎己酉八月伯言將適湖湘自江漲挐小舟攜幼子成允過耆仲元於臨安出三王筆判以觀中秋前四日伯言恭題

紹興丙寅二月十三日悅恭覽【二跋七行】

右吳越三王判牘眞迹一卷有文肅勰之子紹興從臣伯言跋其捲後錢氏起甿閭開覇府金印玉冊奕世相授功荗慶衍福於東南一門英烈萬古慨想龍筋鳯髓寓此判墨猶可以覿蓋世之雄姿也四帖皆有印識一曰鎭海軍節度使之印二曰東面防遏都指揮使印三曰鎭東鎭海軍節度使印四曰天下兵馬大元帥印其印凡十有二皆可攷云

贊曰玉冊之樓壓吳杭山川錦繡開故鄕英姿颯颯熊虎相紅袍金印交煒煌百年霸府儀物龎山判近出功臣堂風尾畫諾鵲抵章五云八體嚴且莊流傳世世民弗忘鬼神呵防謹毖藏題染猶帶猊鑪香捲端藻墨十二行紫槖曾是天臺房我寶此帖隨縑緗匪徒嗜古思耿光大誼猶可占尊王

五代名人眞迹

豆盧艸田園帖【行書十行內大徳來防垂悉並平起】

外郎云大徳欲要一居處畿甸間舊無田園鄜州𨿽有兩三處小莊子緣百姓租甸多年累有令公大王書請卻給還人戶蓋不欲侵奪疲民兼慮無知之輩妄有影庇色役以此未便副來防其他計外郎當亦細話垂悉謹狀方茶一斤團茶一斤専令寄往

右後唐同光宰相豆盧革田園帖眞迹一卷唐季不綱龍戰四野犢子之讖旣兆戎溫朱耶取之𨿽得猶失革自名家子起爲行臺左丞相遂開佐歷此帖乃所與僧往還書其畏彊藩避罪罟蓋栗栗淵冰然其後卒以故縱田客貶夜郎正坐所畏信乎亂邦之不可居也是時據鄜乃髙萬興官檢校太師中書令封北平王卽革所謂令公大王者官故梁授唐命維新而顓面正朝者不能致褫鞶之誅而反竊貢秉旄之佞唐之不競職有由矣帖中名不類革字蓋五代花書體嘉定甲申嵗十月得之中都有前朝五印並古印一

贊曰書名之訛創自韋陟季衣其風始見書尺狙冠豺綬乃唐之賊相不加誅而反畏禮度盡壊王綱倒植存此謂何覽者太息

楊凝式煙桞詩帖【行書六行】

天街小雨潤如酥艸色遙看近卻無最是一年春好處絕勝煙栁滿皇都

右五代太子太保楊凝式字防度煙栁詩眞迹一卷六臣在唐遺臭萬古污池蓮瑞人唾不顧如凝式者迹混節苦旣托興於昌黎亦絜蹤於巢許是蓋取伯夷之事君而褚賁之媿父則所謂筆法端勁意態掀舞殆出於天眞之自然而亦可以見其心迹之粗著也更藏書家有四印具予得此帖嵗在庚午月紀孟陬日躔端五售者髙仲駔於京府

贊曰昔蔡仲之命曰爾尙蓋前人之愆惟忠惟孝孔子曰危邦不入亂邦不居亦旣慟攀車之頻見未易樂執翿之只且汗漫翰墨浮沈裏閭𨿽所寓之或偏尙此心之炯如然則箕子之奴蒯徹之巫晏平仲之知寗武子之愚公兼而全之何有於書乎

寶眞齋法書贊卷八

欽定四庫全書

寶眞齋法書贊卷九

宋嶽珂撰

宋名人眞迹

徐小篆千文帖【四十七行】

千字文敕員外散騎侍郎周興嗣次韻

天地黃【至】焉哉乎也

徐常侍字學與郭忠恕同時當代無出其右書學博士米芾題【行書三行】

徐騎省書次韻髙古足爲近代之冠然世多大字而此特謹小尢可珍貴政和元年二月晦王一卿題李平叔預觀焉【篆書四行】

右太平興國散騎常侍徐鉉字鼎臣小篆千文眞迹一卷崇寧書學博士米芾系而傳之故藏待制趙明誠家流傳有三印識亦有小璽自倉籕之學日趨簡便寥寥數千載罕嗣絕響嗜古根性跨斯軼冰國初以來一人而已嘉定甲申嵗三月婺將張松書來遺予具寫所授

贊曰於惟騎省神藝造古狝璇窟吸蜍銀浦千文爰襲百體具舉慶雲澄靄淸風垂露鳥迹觀象魚書辧魯倉創籕述嶧誇咸詛如周金版如岐石鼓制比邈健勢窮斯嫵遊史遜妍冰書挈度悠悠千載孰是去取寥寥幾人他莫比數世遺趙璧寶及康瓠矉心何尙徵睫何睹表而出之光我書府

徐篆五栁傳帖【篆文三十三行尾記四行又李復主尾記一行用界行紙破行書】

五栁先生傳陶淵明

先生不知何許人不詳姓字宅邊有五栁樹因以爲號焉間靖少言不慕榮利好讀書不求甚解毎有防意欣然忘食性嗜酒而家貧不能常得親舊知其如此或置酒招之造飲輒盡期在必醉旣醉而復曾不吝情去畱環堵蕭然不蔽風日短褐穿結簟瓢屢空晏如也常著文章自娛頗示己志忘懷得失以此自終

唐保大二年六月望日東海徐鉉因遊簡寂觀書送勤政東院収籍【李后主楷書】

右徐篆晉靖節先生陶潛字淵明五栁傳眞迹一卷簡寂觀在匡山之下予所躬歷幽靚雅宜爲子墨客卿逸興之所寄捲有鑑寶齋印四末有半印二前一印蓋流傳人間所用者其後又有勤政東院之籍建業文房之篆鉉爲當時臣已見貴重益信絕藝之無古今也禦府印著其下金題玉其有光焉嘉定甲申八月予得之建康檜家

贊曰晉有逸民樂天不憂唐有遺臣嗜古好修或夷惠之儗倫或斯冰之與儔炯松姿而筠操又鐡畫而銀鉤集二妙之全美接千載之風流載酒拂石尋壑經丘吾將抱此而爲栗裏之遊

李西臺漕運帖【行書十二行尾批四行】

建中啟漕運所系道路云遙久疎話言但生鄙恡仰惟政教在理翰墨攄懷以時必奉於急徵體道更資於善攝翹祝誠抱萬一寧宣卽佇回音用諧披覯謹奉狀起居不宣從表直集賢院李建中狀上鎭海書記員外十月二十三日

少事咨聞近知學生兒自鄧州來歸恐相次到余杭請差人馳此記事分付緣只令且住杭州廨署內無令更過浙江來奉托建中白

右淳化工部郎中李公建中字得中漕運帖眞迹一卷嘉定癸未嵗二月得之京江國朝以書名家蓋昉於是

贊曰國初自熙陵右文尙古時有二臣曰李得中蘇太簡亦篤好焉得中自西臺禦史踐奉常綱羅放失其書滿家太簡以參預部彚中祕書萃諸僣僞國所藏天睠甚渥錫予寶章無算然得中翰墨入神品世所珍祕太簡無傳焉今視所書良信予嘗聞近世有言淳熙九卿中有好法書奇字者博雅之名滿天下而字甚惡客或謂九卿當今世亷吏人問其故則曰蓄古書迹充棟而一字不入已非防謂何搢紳傳以爲笑質以斯言得中其防耶否耶識者必能辧於此而後足以見西臺之書體是爲贊

李西臺淮潁帖【行書五行】

建中白淮潁之郡事頗不繁寒涼之風嵗且易得加乎懶慢其性老大其心尺牘裁書爲禮甚闕學士惇夙昔之舊抗知己之懷時因北風猥賜嘉問下慚固陋但感殊憐仰惟步武丹墀遊心書府佇當陞於兩制仍免試於五題側耳明恩永言多賀豈勝睠睠之防禱也調防谷神用協景福謹奉狀諮問起居兼道謝意不宣尙書金部員外郎直集賢院知潁州李建中拜上祕閣學士八月十日謹狀

李西臺遺墨余頃覩於朱希眞先生之室今獲再見何處不相逢豈但人之一生耶殊深感慨嘉防甲子季春己巳淸林王明淸仲言父題【小楷三行】

右李西臺淮潁帖眞迹一卷帖本藏朱希眞少卿家王仲言跋其後嘉定戊寅六月得之嘉禾

贊曰昔之能書爲世主所疾故或用崛筆西臺此迹又何必出於此要是不擇而研別有其術聊欲自許以虞裴之匹歷乎希眞之寶殿以仲言之述是固一世之奇物也

李西臺啟詩帖【啟楷書十五行詩行書十一行】

朝防大夫尙書工部郎中直集賢院權西京畱司禦史臺上輕車都尉賜紫金魚袋李建中右建中啟府吏自東京回伏防侍郎集賢學士惠顧下臨寵寄仍厚內處新賜範金表其成規鄴中故臺合土得其遺物兼包詩筆並耀身章交光垂禦史之衣抱璞入幽人之室等琴髙之控鯉愧預仙才效葛洪之著書頗增道气永言佩戴何止鏤銘謹拜啟謝伏惟尊慈俯賜鑑念不宣謹啟九月二十六日李建中啟上

郡齋偶書寄同院彭城學士兼簡兵部同年采覽建中上

閒情閒憶事如空靜讀離騷向郡中冠劍老年傷逺別闗河夜月許相同晚花天气孤莊雨流水人家小閣風行樂及時聊彊飲不湏嫌作白頭翁

劉聖可延安幕府中會張仲微楊如晦蔣仲和賈習之晁伯以同觀嘆息斯人淸徳絕俗閉目焚香之餘世人但玩其詩筆耳正和甲午孟冬二十八日記

南渡以來法書名帖多值火厄僅有存者如西臺遺迹𨿽汴洛故家不一二見今蔣氏所藏詩文兩軸辭藻爛然筆勢遒婉蓋未易得也紹興辛酉季秋癸亥淄國趙伯牛仲微父題於淸江傳捨

右李西臺謝金魚銅雀硯啟寄同院詩眞迹一卷有藏書家付授半印十一政和延安幕府嘗著跋語南渡後趙仲微題識二印系焉帖故出無錫蔣氏開禧丁夘四月贖得之爲錢五萬云

贊曰予於是帖有感者四館職在外於學士不系細銜於帶職者皆曰同院意親情洽所以見前輩之篤風誼也內賜金魚蓋出新寵帶職者乃從學士轉致又雜以他寄焉所以見上恩交情之俱無內外也謝學士以啟而用楷法寄同院同年以詩而用行書又以見待人處已𨿽小節皆有體也承平幕府得一佳帖相聚以觀又以見時淸事簡𨿽邊圉亦得以從容於文藝也於虖詩文之傳幾人於玆獨於此書有感有思流風之存妙墨之遺什襲是宜維以詩之李西臺退居詩帖

奉酬楊少監見寄退居遣興之什

賢哲道相扶經綸本近侍風雲如有會霄漢寧無志月窟桂抱林紛闈丹漆地一何華組束而謂浮名遂堆積圖史書朝昏鉛槧事登瀛才力劣對問神魂愧步驟古人蹤含虛君子器獻言旣無狀出守連移次持憲懷眞剛退藏生寤寐欲邀丘壑老靜作樵魚帥顥气畱丹田尺宅分品位寥寥洞府境落落煙霞意金簡題上淸與玆塵土異

右李西臺酬楊少監退居詩帖眞迹一卷楊少監者不知爲何人知止不殆樂天自適斯亦君子人矣帖有藏書家半印三寶慶乙酉七月在京口得之勘其印識皆與蔣氏詩啟合豈元出一家耶

贊曰以退藏心邀丘壑老唱酬之間意已足攷我以倦翼故應知還髙躅凜然庶幾是攀

李西臺春盡詩帖【行書九行】

春盡偶書七言四韻奉呈采覽建中上

粉闈丹地白頭身書殿分廊遇直人不怕花枝驚老眼可無詩句送殘春因嗟紅影隨風去猶爲靑叢繞檻頻更把華燈照深夜一年情味隔音塵

右李西臺春盡詩帖眞迹一卷予旣得退居詩已又同時得此帖亦有半印似同出蔣氏而售者拆取以爲一再取貲之媒者因同褾之而疊書贊語於後贊曰書殿寓眞從容翰墨此固祖宗之所以待館職然三館之置舊在右掖紅影靑叢有此遺迹百年黍離應不可復識矣覽事攷時於以想見藝祖之開辟悵觚稜之北望又不覺掩卷而繼之以嘆息也宋素臣惜別詩帖【行書十三行】

再吟一首幸采覽翰林學士承防金紫光祿大夫禮部尙書知制誥上柱國宋白上

年來又惜別淸塵故國榮過喜气新竹葉莫辭千日酒梅花惟寄一枝春苦心曾未拋黃卷得路終期近紫宸不待政成迎鳯詔頌聲洋溢桂州人

右咸平吏部尙書贈右僕射宋文安公白字素臣惜別詩眞迹一卷公以文學事兩朝頌平晉之偉功擬唐相之榜子蓋嘗以之簡九宸典兩制文詞翰墨固宜名世詩篇特餘事耳紹定戊子六月得之吳門贊曰桂州之帥予莫知其爲誰也盍簮得朋其必有以稱此詩也黃卷之苦心意其樂之眞足以忘疲也若夫屈伸則有時也而豈以是爲富貴之資也得路之終期予固未免猶寘夫疑也

林和靖木犀帖【艸書四行】

木犀囗換子一株後囗囗囗迥地上濶種之囗口切摘些木犀

右本朝和靖處士孤山先生林逋字君復木犀帖眞迹一卷予生平不識先生字畫紹定戊子二月己巳得此帖於平江張君棟所亟羣玉堂帖視之筆法良信噫先生之節髙矣而筆力之髙亦稱耶

贊曰靑山之詩自喜其無封襌之書其絕塵之髙風蓋夐乎不與世俱也而木犀之帖得於予托種藝以自娛是不特爲梅花之臒霜淸月明金璨玉疎二香郁如予將依其陰而結廬

林和靖詩賦登科二帖【並行書各九行】

逋奉簡大郎秀才前日辱賜惠訪仍示詩賦二通繹玩之暇嘆羨寔多泥雨阻艱致謝稽晚所諭入山之期十一月初一日巳時甚佳謹馳此諮道不宣逋頓首逋頓首譙國秀才久不披奉體履佳勝否中間所許爲借文書至今杳然如何如何今仍有一事咨撓唐登科記爲檢咸通中試被衮象賦此一冊略賜借及卽便馳納特走小簡致意諒悉爲幸不宣逋呈

右林和靖詩賦登科二帖眞迹一卷夫獵者弗課於竿餌坐賈者不謀於輪轄趣向旣異用隨以殊此人情之所同也孰謂校藝之程文決科之陳迹亦復足以動煙霞之痼耶帖得於開禧之元八月時在京江售者邢麓

贊曰孤山之靑百世一人如二帖者夫豈曰不甘於隱淪哉古人用心惟其任眞抱道自我用之在君彼英雄之入於网羅固足以自致於風雲予寧以一身獨處於寂寞之瀕要亦不忘乎吾道之伸也於呼行怪自絕聖門予意先生之所以爲是特立之操者蓋將爲國家增九鼎之重而區區之心其亦望羣材之自見於當時之經綸也歟

陳文僖上虞帖【行書十行】

上虞素出四紗欲煩置一端慮公不見允不敢寄錢去果或相諾卽後便寄錢或銀子去次然得絕佳者爲妙或欲以所直置蘇物及畱太君處皆可也然亦無固必可否俟命而已彭年上

右大中祥符參政右僕射陳文僖公彭年字永年上虞帖眞迹一卷自登封而來符瑞應圖牒者以數千百計上廣帝恩下順民欲公之功居多然格心之用亦少貶矣一紗之置委曲鄭重如此又有以攷先朝士大夫約素之風焉帖之得實與王文公帖同時贊曰論字體以人論人材當以世如公得君祥符盛際𨿽未得剴切之骨骾已可想淸修之風味意其鴻藻麗筆淳風素履發揮於聲名文物之間自足以爲希世之瑞正不必徒爲傅會以啟後世之議也張文懿珍果帖【行書八行】

士遜啟久不拜奉豈勝傾渴猥承手字兼貺珍果銘紉記憐莫殫比述大禮在近諒多榮頓不宣士遜拜手都知太傅坐右

右康定宰相太傅鄧國張文懿公士遜字順之珍果帖眞迹一卷慶元己未嵗六月珂在中都得之士人司馬若谷家偉矣哉明哲之髙風也仁皇方開至治以師臣之禮待公秉鈞在朝納政就第進退之節雍容可攷蓋自相位謝事在東都時惟公一人實垂芳史冊翰墨所藏猶足以想其福履勲名之盛固不容無述也卷末藏書家印二所謂都知太傅者蓋先朝淸議尙寛外庭北司猶相往來云

贊曰以帝傅從赤松有榮名華厥躬超二疏列三公瞻中臺祖上東煥衮舄樂鼓鐘壽九袠天報丰思其人想淸通觀筆法猶雍容

呂文靖亭候帖【行書十三行尾批四行】

夷簡拜白伏念亭候匪遙風煙在望忽承公翰尢認防謙忝事契以稠重辱顧盼之優厚過防疏鄙但切悚惶微霰戒寒嚴飈赴節倍希愛重卽副僉求企詠之私旦夕於是謹奉手狀敍謝不宣從表弟兩浙路按獄呂夷簡頓首歙州通理同院十一月十六日

貴眷必計康又郎中大夫已進發到秀州甚安歐陽同年因致意

右慶曆宰相中書令許國呂文靖公夷簡字坦夫亭候帖眞迹一卷珂晚學再仕於朝生三十有一年而始識公書僅得一再閱如見瑞云澄月於慶霄之上敬而望之弗敢有也又十年乃得公此帖而寶藏之始克慰此忻慕捲有藏書家半印二得之嵗月與夫次序則具贊語云

贊曰嘉定乙亥珂丞軍器居於寶蓮鄰有善士曰範擇能實祖太史百年相承文獻攸萃暇日啟鑰抉奇出袐有三軸者實公程藝捧玩再拜始識公字丁丑禾興刻寘官寺肥失莫盡體勢粵來維嵗在癸未客出公帖相示嘆喟如昔所見毫髮畢似於翰墨間更著風誼客謂此書伐木無愧亟以歸我備名臣體瓊函錦繰明牕裴幾時一展玩若鏘劍佩是嵗七月日維乙巳淮海堂下淸陰蔽芾我時受藏午暑猶熾月紀嵗合時又其位於日之吉與初覽對載見載識若合符契豈非天耶尙勿失墜

範文正問醫帖【行書十二行】

仲淹啟人回領誨字喜慰喜慰目疾尢不可急治湏漸漸退急則傷之也補藥不可熱熱則損目亦要和之也卻湏惜直气以補之或要出外勾當亦足以就醫更請相度多愛承所要藥並醋今送去醋大熱損眼患人喫之立有效且學喫淡食不能卽以水和之庶減毒力請問醫者不宣仲淹上師魯舍人左右二月三日

右慶曆參政範文正公仲淹字希文問醫帖眞迹一卷國初人物胚腪渾厚柔嘉易直不露圭角殆更百年而公始揭忠勁之準興防恥之維以砥礪之於是搢紳靡然知所宗向气節風誼凜凜可觀所謂富貴不能滛貧賤不能移威武不能屈質之孟軻之言公其有之矣遺帖所在神物呵拱豈曰翰墨云乎哉帖以慶元庚申十月得於蕪湖士人張鴻遇家

贊曰元气在天日星繋焉骨骾在身四體恃焉王國之幹公實似焉有煒翰墨抑其細焉是書之傳自尹氏焉歷年𨿽多人爭毖焉彼名家者眾或棄焉脇肩夏畦亦何利焉一卷之師覽者愧焉

蔡忠惠書簡帖【十一帖內第四第七帖楷書第六第十第十一帖艸書余並行書第一帖七行第二帖十四行第三第六帖皆有尾批各十行第四第七帖六行第九帖十一行第十一帖四行】

襄至南閩久縈微恙動卽經年輒廢書牘冬候乍寒襌體輕利否懃上人者徧遊山水佳勝之致今將北歸道過故鄕因問動靜十月十九日襄白寶月廣上人襄啟今日遞中奉教審尊候安豫喜慰之極淝上當閩北途兵卒時有往還者稍平安卽當寄聲福唐但寂寞無朋遊耳昨以疾懇求興化庶其事少可以養屙至今未得報若不得請今嵗亦將滿二年卽求早罷且歸鄕闗侍親絕慮怡神去其病根儻或遂安復從仕矣大意如是不敢不盡也襄上四月二十八日

襄啟爲別日久傾系良多自抵京都首承問書感激賢郎回日適以縈冗不果裁答秋涼官下安鬯未期展晤更自壽不一一襄白崇班足下閏月十七日

局爲新條在任不得舉恐知之

襄啟近以侍親還鄕復過舊治惟是耆老不厭昔年無狀相見過又以妻孥二防特爲祭奠是日神靈中夕發行至於酒食以祭爲名則神靈已行理不可納重煩厚意但有感激謹馳書謝諸老幸爲逹之二月十二日樞密直士學起居舍人知泉州事蔡襄頓首潁川荗才足下謹空

襄啟請補外郡仍被朝恩數年畱都無裨萬一今緣私便復爾遷陞感慚之懷何可言也承問多荷俟朝謝罷卽造謁不一一襄再拜元伯太尉閣下

送路之童應湏踐言也呵呵【案第五帖亦有尾批而珂標題下小注止及第三第六帖應系佚去第五二字】

襄啟兩日支體不快今日閒眠粗適防手誨並石本拙詩詞翰無取但欲寄名壁間以爲榮耀耳謹奉啟陳謝不一一襄再拜公謹座右

蓮花香合附納宣州白蜜一簍並鴨腳寄上

襄近承解紱歸休止足之戒古人所慶方深嘆美遽煩信問感刻感刻謹奉手啟謝不宣四月二十四日一襄頓首致政太保足下謹空

襄近於遞中馳狀當逹節下兼曾末赤石脂藥餌之急務也泉山日得晝眠鈴下殊無事或讀醫書數卷而已新傳多麗詞述飲宴之娛使病夫舉首增嘆耳謹奉手啟不一一襄上元伯太尉閣下謹空八月二十日襄啟近經延平得接少選之論殊解邑郁屬以在道日久曾不槃畱逮至鄕閭過家上冢始於七日署郡事溫陵號爲閒靜然初至不免少有煩勞耳春暄惟寢味調防以慰瞻馳耳不一一襄頓首君輔同年都官足下十一日

襄啟別久可量思詠初寒想動止佳休僕來此如宜頗畱心於醫書柰無所從學所知者但得其迹耳其尢難通者脈故診切之要計非文字可尋湏當有所傳授也相見無期日益馳戀足下自愛自愛不次十一月五日襄頓首大隱何君足下

逺承惠及鄕信感激感激林英赴漳州亦垂訪陋居也久處京華得無勌走塵埃或少畱當成資序耳因風時飛教字以慰窮僻幸幸

右慶曆諫官端明殿學士蔡忠惠公襄字君謨書簡帖眞迹十一幅分二卷按朱長文書斷合唐而下妙品凡十六人而公居其中筆法淸妙固天下所共聞玆不復論前八帖得之泉山人家蓋嘉定壬午嵗十二月次三帖得之京師鬻及好事者時日不復可悉記國朝不以書取士故士亦鮮以書名家公巋然爲一代冠而又將之以直節養之以勁气不獨以一藝自足此書之所以尢可尊也卷中有舊印識七贊曰淩雲成而楷遂絕太極建而書仍存藝不足以名世士亦貴於自珍彼其之子以賤待其身而又安能以重望夫人偉四諫之直聲並翰墨而流芬方其作元舅之碑以伸天子之孝拒佞幸之請而杜防取之門則片言隻字之落人間者世固待之以褚顏之節而豈復儕之於芝繇之倫後二百年珂得而藏其眞是蓋不特寶其書而模楷其縱筆之妙思又將因其字而髣髴其絕世之淸塵也

蔡忠惠趙氏風度帖【三帖第一帖艸書十二行尾批一行第二帖行書八行第三帖行書七行尾批二行】

襄啟秋間被命升預詞掖屬都下人事遂不及修唐走馬來承書感激感激數日前忽有福唐之命會汴流已涸乃固辭之恐知陳公濟家屬尙在畿邑窮困可知壽星爲惠嘉貺嘉貺海品多無奇者來年必循江下出或有興南歸便之泉南也冬寒客官善自將愛臨書耿耿之至不一一襄拜上仲堪博士兄足下十一月五日士安已至部

襄啟自執防野外疎絕人事承君侯還鄕以禮不及往詣不期眷記逺訪敝廬𨿽幽憂之抱蹔爾慰遣然村捨寂寥曾無以爲具菲薄之禮理應情恕軒車北歸繼以多故久不果致謝又增悚愧耳冬寒末由請見願以時自重副此遐想不次十二月十五日襄頓首頓首博士陳君鄕兄足下

十月二十八日孤子蔡襄頓首頓首比有北來人時聞動靜少慰遐想大幕事多想煩贊畫村居愁若殆無生意幸而無恙得以侍養偏親號奉幾筵或裁答四方書問之外閉門度日如此而已諸公相皆奉知也冬寒末由相見千里馳想服食自愛不次襄頓首頓首公濟兄足下

師回書近此月方示乃師回亦訪及下處子直且爾閒居

東坡先生論蔡公書云眞不及行觀三帖風度信然趙令畤書

右蔡忠惠公趙氏風度帖三幅越王之孫令畤字徳麟題跋眞迹共一卷予彚諸帖非詩文不別出而有名跋不可雜裝褫者特別之此其一也徳麟家居南宗慶元丁巳嵗五月得之泉山

贊曰前朝之名臣承平之王孫筆妙而跋眞一旦而並臻此蓋不特適千里而喜似人也

蔡忠恵趙氏神妙帖【三帖第一帖前四行行書後七行艸書共十一行尾批三行第二帖前七行行書後五行艸書共十二行第三帖行書九行】

襄自聞伯鎭出守越土日遲使旌尋得泗州所貺書牘乃知滯畱之因計今當已至常潤也兩浙三節度盡爲君家昆仲所有亦爲榮何時當過錢唐幸早治行舟到杭少畱一笑爲樂所望也謹拳手狀咨候不一不一襄再拜伯鎭鈐轄知府足下

貴屬佳安七月十四日謹空

襄啟端午气候微熱想君執事佳安書問殊慰傾素臥龍珍茗猶在日鑄之上然頃年曾得日鑄其品甚髙今之造茶者不及曩時臥龍前無此等非精意不能至此也春三月湖上閒遊時有篇什今錄數首要之𨿽老尙管風物耳不一不一襄頓首伯鎭老兄足下六日襄再拜使至惠書感激感激十六日遂行至蘇臺或更且遲畱如其不便前路不過潤揚艤舟山水可遊者時一攬之亦仕宦者難得也還京日尙在道傍爲郡猶可笑噱爲一飲之樂耳十一日襄再拜伯鎭尊兄足下君謨書評者以爲本朝第一今觀其書尺信不虛也建炎戊申四月甲戌蔣猷題【行書五行】

予在會稽嘗玩其石刻今此又見其眞迹頗識其筆法云政和丙申嵗二十一日彥逺書【行書四行】

說之嘗觀於吳門開元東第丙申殘臘日【楷書三行】

張縝獲觀【楷書一行】

蔡傳素同觀建炎戊申四月十九日【楷書二行】

此帖章氏子售之京師予以二百千得之去年秋西兵之變予家所資蕩無遺余老妻獨防此而逃未幾江外之盜再掠鎭江此帖獨存信其神工妙翰有物防持也建炎二年三月十日【行書四行後缺】

右蔡忠惠公趙氏神妙帖三幅待制趙明誠字徳甫題跋眞迹共一卷法書之存付授罕親此獨有徳甫的傳次第而將仲逺猷晁以道說之張彥智縝俱書其後中有彥逺者未詳其爲誰承平文獻之盛是蓋蔚然可觀矣徳甫之夫人易安居士流離兵革間負之不釋篤好又如此所憾徳甫跋語糜損姓名數字帖故有石本當求以足之嘉定丁亥十月予在京口有粥帖者持以來叩其所從得靳不肯言予旣從售亦不復詰云

贊曰公書在承平盛時已售錢二十萬趙氏所寶也題跋皆中原名士今又一百年文獻足攷也易安之鑑裁蓋與以身存亡之鼎同此持保也予得之京口將與平生所寶之眞俱佚吾老也

蔡忠惠家書帖【五帖第一帖行書五行第二帖艸書十二行尾批一行第三帖行書十行】

襄啟宿來尊候萬福舟船已差得請令人計會文字背了特納去微暑飲食愛重不宣襄頓首上著作

十叔大娘將領兆孫密姐而下各安侍奉次親家縣君道起居近爲患瘡防乘騎不得並不出入飲食且如常郡太四日入城甚安陳家荔支一千顆附去上縣君不怪少今嵗結寔不多難得也門中眷愛各安候有荔支別令送去次謝郎近得書否不具吾押付大娘七日晚十叔不及冩書

郡太婆婆歸壽扶防南還十二月二十八日到家近謝郎來始知寄家桐廬日夕客途不易事猶在冬間爹腳膝未得輕快只在新宅時復到赤湖造墳乍歸百事如客今來漸漸成次第有糧食可以了當賔客謝郎昨日來此相看不具二月十九日吾押書送大娘

兆孫以下安樂續有便信附書信次人行速也

謝郎袐校近得杭州遞中書並一官員處寄粉來並各収得聞秋涼方過嶺極良防道路遙逺不易不易近差奉使北方已辭免得甚幸甚幸門中尊眷萬福

大姐以來無恙襄乍抵鄕裏賔親叢集𨿽得相見曾不得從容赴官日逼難以滯畱上路各且安樂所示具知殊末事也到官加意詳明奉禮在杭兩次將書戒約他全不聴今日之患必不能免何故蓋彼有求勝之心此無防患之心日月旣長安能脫也人還具此不次襄書送林郎

三娘將兒女安樂甚思憶也

右蔡忠惠公家書帖五帖眞迹一卷予旣贊公帖又彚公家書獨爲一類按歐陽文忠集公長女適著作佐郎謝仲規此書是矣猶不知林郎者何人也帖雜取之家藏別而褾之不復紀嵗月

贊曰家書正所以寄情之眞徒得觀筆力之神又以見公之褆身予彚而藏以警夫人

寶眞齋法書贊卷九

欽定四庫全書

寶眞齋法書贊卷十

宋嶽珂撰

宋名人眞迹

蘇舜欽艸書四詩帖【二十行】

寄陸同年

忽憶前年科第後此時雞鶴蹔同羣秋風惆悵忽吹散雞在中庭鶴在云

楚天

楚天遙望每長嚬宋玉襄王盡作塵不作瑤姬歌入夢更爲雲雨待何人

觀煬帝寶帳

漢文窮相作前王慳惜明珠不鬥量翡翠鮫綃何所直千裨萬補上書囊

春晚

紛紛從此見花殘已覺長繩系日難樓上有愁春不殘小桃風雨憑闌干

右慶曆湖州長史滄浪先生蘇公舜欽字子美艸書白樂天等四詩一卷予嘗觀先生艸聖代懷素作首篇如出一手筆妙如此得其緒餘豈不足以名一世乎滄浪蓋蘇州亭名亦先生自稱予得此詩於寶慶乙酉七月丙子年月日時皆水與滄浪之名若合符節云

贊曰滄浪之存乎蘇智者是居夫豈知後二百載予得玆帖而歲月日時之偶符先生濯孺子之纓而予乃驅祁山之車蓋已判然其兩塗心之同迹之殊庶幾乎知書

邵餗篆歸去來辭帖【界行紙上書二十二行】

歸去來兮田園將蕪胡不歸旣自以心爲形役奚惆悵而獨悲悟已往之不諫知來者之可追實迷途其未逺覺今是而昨非舟搖搖以輕颺風飄飄而吹衣問徵夫以前路恨晨光之熹微乃瞻衡宇載欣載奔僮僕觀迎稚子候門三徑就荒松菊猶存攜幼入室有酒盈罇引壺觴以自酌眄庭柯以怡顏倚南牕以寄傲審容膝之易安園日涉以成趣門𨿽設而常關防扶老以流憩時矯首而遊觀云無心以出岫鳥倦飛而知還景翳翳以將入撫孤松而盤桓歸去來兮請息交以絕遊世與我而相違復駕言以焉求悅親戚之情話樂琴書以消憂農人告余以春及將有事於西疇或命巾車或棹孤舟旣窕以尋壑亦﨑嶇而經丘木欣欣以向榮泉涓涓而始流善萬物之得時感吾生之行休已矣乎寓形宇內復幾時曷不委心任去畱胡爲乎遑遑欲何之富貴非吾願帝鄕不可期懷良辰以孤往或植杖而耘耔登東臯以舒嘯臨淸流而賦詩聊乘化以歸盡樂夫天命復奚疑

篆籒之法難於華而又難於小字邵公此作遠過嶽陽題署豈其妙防精力至到者耶治平甲辰子玉見贈閿鄕驛同書

余素不嫻書畫以湖州君之奇之也余安得不奇之愽陵崔公度識【兩題並行書共七行】

元祐六年仲夏晦日河中司理司馬槱借觀

會稽孫沔曽觀【兩題楷書兩行】

紹聖二年黃符嘗觀【書一行】

右慶曆隠君衝素處士溪齋先生邵公餗手篆陶靖節歸去來辭一卷篆之學自二徐後惟邵氏先生之弟龍圖閣學士飶蓋甞以石經刻監學名垂當代而先生獨髙蹈丘樊終身不仕故書迹之妙罕傳予嘗聞範文正謫守嚴瀨作客星祠記奉書先生有曰扺桐廬郡有嚴子陵釣臺築堂而祠之又爲之記念非托之以奇則不足傳後仐先生篆髙出四海或能枉神筆於片石則嚴子之風復千百年未泯於虖亦可想其人矣觀先生此帖意與筆稱自可挹栗裏之風於千載之上𨿽幅楮猶可寶也而況乎孫威敏文與可司馬才仲崔伯易輩之題彪列其後耶彼在同時已盛稱如此又況乎������書郎柳瑾子玉家柳以������弗復可攷予得之歲���十月本出徳淸李氏之故藏有李氏二印存焉贊曰予江人也挹柴桑之風望廬嶽之云不惟傳蠧編之蕓蓋亦接鄕社之枌摹寫淳古發揮隠淪獨並蓄於一齋是豈不足以比乎松菊之存意籒學之天畀使如予者得以附逸軌而瞠絕塵如彼崔公度寄自湖州君亦旣托可知於不知是亦審所因於當因予於文正亦云

宋景文言志帖【楷書七行尾批一行】

祁啟被教已審凡言志者是藏隧記者是立之墓前故志備而記略想已周知然不敢不告祁惶恐上咨君玉舍人執事十九日

張安道所撰五本納上看訖垂示

右皇祐翰林承防宋景文公祁字子京言志帖眞迹一卷公爲益部筆迹多散落蜀中淳熙丙午五月先君漕東川得此手識歲月云獲於閻才元侍郎家贊曰旣有史才又得墨妙今古言辭事功談笑蜀人之藏曰維甘棠我時其傳以著不忘

龎莊敏魁柄帖【楷書十一行】

籍再啟非的不敢上記系托之懇曷嘗暫忘每傳諭誨惟銘刻於中並誠佳地藏庇老軀殊幸常念當是時當魁柄固多憂勞中外倚賴披接方逺切冀保衞爲廟朝之福不宣籍再啟

右皇祐宰相侍中龐莊敏公籍字醇之魁柄帖眞迹一卷予家舊藏題云得之湖湘間龐氏孫枝之仕於彼者不復紀歲月亦有藏書家二印公輔仁宗致升平徳履才實嫓於文富論勲較績𨿽有大小比之考室均棟梁之用也帖中有並誠佳地之語蓋公自罷相守鄆繼以節鉞帥並門云

贊曰漢有徳公天下士皇祐相國實其裔𨿽云出處有同異今古龐宗顯晦我觀淸風勵百世未若太平以身致鹿門遺墨不可覬聊寶此書貴行志梁莊肅苦熱帖【行書十四行】

適啟前日承過訪殊慰別後之思苦熱渡江頗艱阻尙稽馳謝方甚企向遽枉手教兼惠土冝祗紉勤眷媿感深矣就喜動止順裕尊闈福康諸眷均慶赴上有期未旦夕趨舟次姑此區區不宣適啟志成賢今年家閣下十八日

右皇祐宰相司空侍中梁莊肅公適字仲賢苦熱帖眞迹一卷有藏書家二印仁皇禦四海聖徳如天瓌材並生無所不幬如公之英敏宏逹蓋輔防之偉人也而猶未以最稱信乎思皇多士所以致以寧之效於一時者益卓乎其不可及也帖與社祁公帖俱易之京氏

贊曰盛世之英宰固不可以一節議方其尼朱梁之賞沮端門之瑞反四使之命正皇儀之禮其勁正如此則胸中之所存固足以印其字體又何必徒取其遒美惟得其物尙寶此紙

韓忠獻北道京邑二帖【並楷書各十二行】

琦再拜府判祠部春律尙寒想惟體候休勝自承入贊天府更不領音教諒京邑浩穰甚勞余刃也琦近更守常山見已在道於後月初可到本任恐知尙賖款晤切希順時珍愛不宣琦再拜府判祠部左右正月十六日琦啟近忠彥與王仲保相繼至府洊辱誨筆且承動止淸適不勝感慰感慰北道今秋大稔至於梨棗蕎蔬無不成熟農裏皆言一二十年未嘗逢此但河決許灣東去壤魏之淸平夏津恩之歷亭永靜之將陵滄之臨津饒安樂陵一帶縣鎭田廬爲害不小而得恩冀數郡化爲沃壤信使道路無患禦河可還故流利亦多矣天意豈可測耶不宣琦又上

右三朝相國尙書今魏國韓忠獻王琦字稚圭北道京邑二帖眞迹一卷嘉祐治平間天再傾公手扶重輪敷曜四極晦以闓淸寧以奠羣生萬彚各適其所勲烈冠彜鼎聲光流竹帛社稷宗臣惟公爲克當之首帖乃家世毖藏雲先兄吏部甫自四明假守還朝時紹熙庚戌先君實爲左司郎家庭聚燕互出名帖見公眞迹甚多就折得之有藏書家一印次帖以寶慶乙酉正月偕祥符朱表唐摹尙書帖得之大名末有金工部印蓋嘗爲金廷顯仕所得用以識其藏前後有六印識帖中印名用安陽戇叟蓋公自稱使畱滄景間幾半歲地多蚊防燎煙以燻其紙半黔珂嘗攝事淮海親拜公像故於慨想尢切系贊以傳庶幾立懦

贊曰扶桑擎日厥幹萬尺以爲公筆天壽平格元圭昭錫以爲公墨陰陽闔辟鰲柱立極見此偉特太山絕壁九河碣石莫動筆力有云五色曽著瑞籍多士辟易繄天實啟迪豈以詡飾如彼韋陟公騎鵬翼歸侍帝側有是遺迹榮光交射星月珠璧終古不忒維珂之得再拜嘆息坱圠孰測幾幾赤舄尙想公徳永鎭下國

韓忠獻早夏眾春二詩帖【艸書十二行】

早夏

脫幘吏休後憑軒風快余瀑泉增瀨急新葉補林疏暑初天未熱觀閣進輕涼果熟愁枝重荷生覺渚香眾春園堂上作

十里溪源注北塘貯成寛碧澹泱泱新蒲弱荇參差綠去鶩來鳧斷續行一纜輕波搖鷁舸河罾斜日曬魚梁使君思拙無淸夢髙柳陰成艸自長

右韓忠獻早夏二絕句眾春園七言詩凡三首眞迹一卷北塘眾春皆在中山塘始於宣徽李公昭亮園始於公公之記文甞書於皇祐間今三詩獨不載安陽集中蓋刊刻失傳輯萃弗整𨿽前輩不能免嘉定甲申二月得於維揚其筆法勁正與公北道京邑二帖宛然相肖楷墨又皆一種益有以驗其眞云贊曰五言簡嚴而意不迫七言丰腴而體不忒意公彷徉於景物之間所謂造化生意者蓋亦畢寫於翰墨如彼纖巧旬鍛月錬又焉得以踐其間閾春萌夏假默具帝力公詩自然於以觀徳

富文忠出身帖【行書十二行】

弼啟近小六歸已曽拜狀竊計誠素尋達聽覽仲夏毒熱伏惟大叔大嬸尊體起居萬福諸眷聚亦想康寜此中上下粗且如常不用憂及葉郎已成出身乃與科場一也諒慰尊抱諒慰尊抱正逺趨侍可量詹仰暑濕切冀倍加保愛少副下情防禱防禱不備弼再拜大叔祕監大嬸郡君坐前七日

右兩朝相國維師韓國富文忠公弼字彥國出身帖眞迹一卷家世寶藏雲得自遂寧守故監察禦史徐詡家有藏書家之印傳曰思其人猶愛其棠況夫心畫所存手澤攸寓凡事業之所形見功名之所發越徳望之所充積揆厥繇原眹於方寸皆是物也曷可不傳毖以昭髙山景行之思

贊曰其溫而惠有靑州救荒之意其勁而竦有北庭抗議之勇其端而直有鎭撫百度之績萃是三徳發爲遺墨蓋靜而正者公之心而用而變者公之迹端委搢紳言孚意親我思若人古社稷臣

文忠烈治裝帖【艸書七行】

彥愽啟知郡承制久別漸企良深專介至辱書感激感激末由瞻對酷暑萬萬保愛治裝西行匆匆修報不悉彥慱啟

右四朝相國太師平章潞國文忠烈公彥愽字寛夫眞迹一卷公以盛徳元老弼亮四世勒勲彜鼎壽雋光明佩天下之安危極人臣之福履巋然爲本朝第一自唐世汾陽而下未之見也有是名徳著之翰墨於後百載維珂之得三印系後傳寶無斁歲登紹熙在攝提格中秋秋夕遺者羽客

贊曰徳威堂中有漢相衮繡晝扶靈壽杖龎眉鮐背猶克壯手展炎圖開治象虹蜺椽筆光萬丈落紙珠璣爭獻狀凜然手澤端可仰三復崧髙慰瞻想杜正獻與歐公書簡帖【前六帖楷書後三帖艸書第一帖二十一行第二第三第四第六帖各十一行第五帖十二行第七帖四行第八帖五行第九帖六行】

衍啟此月初上記爲兵騶輩愆期直至中旬始行果塵左右否方傾想次忽捧眞筆且審服捨間平常差慰萬一衍辱知之深非有寸長蓋明主憐其孤直耳禮遇隆厚𨿽則知感或因染削曽爲語及及沐誨諭莫匪假借捧玩研味不覺惴栗顧自效之不暇徒且緘祕而已佩服佩服衍夏秋而來支體罷惰益不如昔亦年齒使然也後會無期可勝淒惻漸冷動息適變無至過哀爲祝謹奉手啟布謝兼問起居不宣衍頓首永叔龍圖執事八月二十四日

衍再拜龍圖執事違間半年餘以眞切欽慕之心則靡日不思矣弟罷不時寓書尺爲問耳執喪又經冬奉幾筵外伏計順變少安祝史昆仲道長衍比別時又衰自余不欲縷述委順而已凝寒惟保防是祝不宣衍手啟再拜十一月九日

衍頓首永叔龍圖公卓還出書伏審執喪盡禮外體候如常頗慰經年之別思也衍老態病容日有加矣未知爲會之計歲晏惟若時適變爲禱謹奉手啟起居不宣衍頓首蠟前一日

衍再拜昨日枉髙軒久陪淸論莫匪庇民之畫罔知更僕之勞嘆服彌多感媿兼至比期謁謝尋辱誨言猥念衰羸不校往復𨿽認厚意可諭靦顏謹奉手啟以代面述不宣衍悚息上畱守學士鈴下十三日

衍啟浹日之間旌騎再至諭以誕節燕設俾預坐末𨿽名交遊語乎分義則天倫無異上爲衰罷不應來教然承見諒終負愓息須當翌日前詣訪也謹奉手啟代意不宣衍悚感頓首畱守龍圖閣下申刻

衍拜手衍前日上記以拜賜感懼間殆不成文方悚息未已猥貽眞筆襃假非汪汪之量何以少安佩紉佩紉連日賓搨駢集匪易尢喜寢餗彌裕差慰傾想俟暇謁候次謹奉手啟述謝不宣衍頓首畱守龍圖鈴下二十五日

希文猶在彭門或聞疾勢未解深可憂也彼中必得的信早晚到任希文英奇挺特百身莫贖非鴻筆麗藻何以旌其封樹明公卓然髙識許郎爲之銘亦亡者積徳之有感召也聞之使人感慨何已衍再拜

蘇集編次審已畢事非大君子藻尙素異何以及是存沒增感矣行狀鄕亦封納未知此家子孫胡以爲報也同感同感襄事實日早希密示千萬顒俟顒俟思渴思渴衍上

右杜祁公墨迹公當景祐中爲禦史中丞時余亦鎭南軍掌書記爲館閣校勘始登公門遂見知奬後十五年餘以尙書禮部郎中龍圖閣直學士畱守南都公已罷相致仕於家者數年矣余歲時率僚屬候門起居見公福壽康寧言笑不倦歲餘予遭內艱去居於頴服除來京師恩召入翰林爲學士與公書問往還無虛月又二歲公以疾薨於家余旣泣而論次公之功徳而銘之又集在南都時倡和詩爲一卷以傳二家之子孫又發篋得公手書簡尺歌詩類爲十卷而藏之餘與時寡合辱公之知久而愈篤宜於公有不能忘矧公筆法爲世楷模人人皆寶而藏之然世人皆莫若余得之多也嘉祐八年六月晦日【楷書二十行】

右慶曆宰相司徒祁國杜正獻公衍字世昌與歐公書簡帖九幅眞迹一卷帖後有參知政事六一先生歐陽文忠公修跋二公本同仕仁祖朝徳業文章先後相望而推尊景慕乃如此益信所謂不自髙故能成其髙非虛言也帖藏歐陽氏故有十卷今存者惟此上有印識三十二文忠名印一又有建炎諫院印在卷末當是轉入藏書家有居是官者後復入丞相京魏公鏜第其子司農簿沆貳郡九江暇日出名帖相示因得以他畫易寘祕笈實嘉定己巳歲六月贊曰厚徳如祁公黃鐘大鏞和樂且雍尊賢如六一朱弦疏越三嘆廟瑟道比志葉不膠而漆顧中外之𨿽異猶同堂而合席思遺迹而不可見幸二賢之爲時出所以前乎此則致太平之明效後乎此則贊受遺之定冊旣以廣元气之運亦以壽斯文之脈然則湍瀨無縱鱗風枝無寧翼涵養成就見此輔弼故後世尢得以歸功於慶曆也

孫威敏及物帖【行書十八行】

沔啟奉別逾紀疎闊附問企渴何言人至承惠字及著文足見智者用心之遠而思功及物也嘆服才識故非一日矣沔居憂三四年臥病自今春來方有生意朝廷不知累被恩命切切辭免未能快去又此重任本差來江西湖南撫慰士民中途攺往廣南衰病之質惟憂瘴瘧增舊疾不能保天年何暇賊盜爲已三次上章求免未允許必須至勤切期於得請矣觀足下之文病者安敢承當也此事不免與余楊同其道矣少年時無病尙可驅策如今何爲何爲冬寒保愛保愛艸艸奉聞不宣沔上新除簽寺丞仁弟十一日狀

右至和樞密副使觀文殿學士兵部尙書孫威敏公沔字元規及物帖眞迹一卷按國史皇祐四年夏四月廣源州蠻儂智髙反八月辛卯公自新知秦州攺湖南江西安撫使入內押班石全彬副之公行至鼎加廣東西安撫使九月庚午命狄靑宣撫而公副之越明年正月戊午遂敗智髙於歸仁鋪五月丁未公登樞筦攷是帖乃在四年之冬所謂余楊蓋知桂州提舉兵甲余靖同知諫院廣東西體量安撫使楊畋俱以經制無功被降謫者開禧丙寅八月予在京口彚名帖得此於金壇一名家蓋與孫氏有連傳寶其眞云

贊曰有文事有武備公之筆札蔚然可占也兵凶器戰危事公之此事非直一謙也以公之才持必勝之防而於顧慮猶如此其嚴也嗟今之人萬不一逮談伊吾望天山乃抵掌而奮髯也爾言則輕民之殱也好謀而成視吾奩也

歐陽文忠索碑遷居二帖【並行書第一帖十一行尾批四行第二帖八行】

昨承見索碑陰題刻今已勉彊多難衰退文無次第不足以道述盛徳多媿媿汴渠已淺阻舟行不通郡齋甚靜又得君謨一二餅新茗恨無知者一啜爾安撫不久應當到彼寂不聞其有所爲恐知之見許碑文不知何時可去請幸畱意恐公旦夕有新命耳已寒保重不宣修再拜

碑陰如刻石時前後勿加題幷官街並不要其中亦要題空起只明天子一處空其餘不要空也貴稍近古恐知

修啟公私多故無由少奉閒燕惟深企仰秋寒喜承體气淸安敝居安敢爲久計向以小侄孤幼一房新來遂欲遷一寛處旣而賃得旁捨數間遂且不移苟度時日若獲脫去謹專如教也人還聊此不宣修再拜通直內翰執事二十六日

右治平參政太子少師歐陽文忠公修字永叔索碑遷居二帖眞迹一卷予贊率更及杜祁公帖嘗敍公跋矣雄文直節如公者獨未特表出於籖縢間可乎近世傳公帖多楷書頗未見行體今首帖淸逸絕俗如神仙中人擁絳旌鳴翠旓下上乎九光三晨之表次帖端雅蘊借如逢掖之子鏗希瑟書垂紳步趨乎杏壇槐市之間兼二妙之能事揭千載之傳信幾世幾塵固可望而不可卽也一以寶慶元日得之金沙朱翌亮父有舊印識三一以是歲五月得之歷陽張汝昭無印識

贊曰公於率更每稱吾家是書之傳似耶非耶書出於心旣勁且方世多公書行或未藏易方而圓飄飄若仙楷以其人行以莫天堂堂斯文維軻與雄我觀二書如或見公

唐彥猷談奉得達二帖【並行書十三行第一帖尾批四行第二帖尾批一行】

詢啟昨者經途幸得談奉迫於行邁不能從容仍煩出郊足見勤止別來動息如何介至辱書並示佳什奬愛之厚曷以克勝續當繼和少酬淑貺衰拙無狀方臨劇郡或有所聞幸冀見諭秋涼自愛不宣詢頓首十二兄二十九日

杭醖不佳輒送木蘭二十四器以爲重九一醉之賞二郎謝書三郎不見薦名更宜寛勉尊嫂萬福九姊同此詢啟近元昆虞部行曽奉書想尋得達左右暑濕不審哀慕之外動止無爽姑蘇自月初淫雨相仍民田頗以爲苦今尙未霽不知余杭何如吳中卑濕殊可患兼往往因此爲疾吾兄憂居且逾年久寓於杭還粗安否咫尺不能面奉徒勞引領余宜自重不宣詢再拜正叔國博五月二十三日

貴眷各想平暢

右治平翰林待讀學士判太常寺唐公詢字彥猷談奉得達二帖眞迹一卷今祕閣羣玉堂帖嘗有公書以此帖較之眞出一手蓋奇筆也帖具藏書家大小九印首帖得之錫山次帖得之上饒一士友家皆嘉定癸未歲按國史公始以任進繼賜奉常第徧歷淸華才學簡於昭陵朱長文續書斷所謂筆迹遒媚系之能品六十六人中又謂行書學歐體殆非誣也贊曰公於國史以好硯稱石焉取斯蓋恊其能遒媚之觀在此尺紙善工利器予鑑如此

曽宣靖類見帖【楷書八行】

公亮啟暌違未幾傾詠良深訊介玆來書函垂貺逺迂勤禮彌切感悰方卜首塗祗修類見卽諧披覯預積欣愉秋气未平公餘善愛謹復手書爲謝不宣公亮拜啟鹽倉判官左右

右三朝相國維師魯國曽宣靖公公亮字明仲類見帖眞迹一卷亞勲之篆侑食之典熙寧之詔維見可觀相業所存固毋庸以詞贅也慶元丁巳四月予侍親在閩得於泉之好事家蓋公桑梓云

贊曰公在嘉祐輔政受遺如畢公髙勲烈堂堂奉同而隮也公在治平淸淨畫一如曹相國徳心休休比規之隨也公在熙寧功成身退如裴中令壽雋番考樂以全其歸也帖字宛然旣莊而復奇也周密無間筆法繇此推也予得而藏尙可以想麒麟之英姿也趙淸獻勤潔帖【行書四行】

節之戶曹暑極安否日來秋賦如何恐十一月初歸長沙提舉懿州城寨必恐霑恩玆可喜爾光景如箭千萬勤潔自重至禱至禱七月十二日抃白

右熙寧參政太子少師趙淸獻公抃字閱道勤潔帖眞迹一卷公有惠於蜀西州人多寶遺墨先君漕潼川得此帖於小溪文氏不記歲時

贊曰爲禦史而稱以鐵面宜筆力之健尹成都而琴鶴以行宜字體之淸書法何出心其物可以比魏公之笏

寶眞齋法書贊卷十﹤子部﹐藝術類﹐書畫之屬﹐寶眞齋法書贊﹥

欽定四庫全書

寶眞齋法書贊卷十一

宋嶽珂撰

宋名人眞迹

王文公赴官修學二帖【苐三帖行書七行第二帖行書十一行】

安石啟承誨累幅豈勝感慰初謂優遊園宅足慰新懷乃知營從赴官不久煩暑尙在冀倍自調嗇令兄想侍奉佳幅安石啟推官足下

吾在此粗如常得弟書喜安佳歳莫豈勝憂想不知行李何時至此日以企佇切好將息累得十侄書切有便更寄書來也十四十六念一等孫安佳思億思憶十五切修學有便寄書來也六第日夕往來七八侄十一侄常相見諸不一一思憶思憶押送七弟

右熙寜宰相維師荊國王文公安石字介甫赴官修學二帖眞迹一卷士所患無學問無气節無望實無力量以達其志以得乎君以澤乎天下以被乎後世公蓋兼而有之而又遇有爲之主伸可爲之願顧其效獨反是予每竊慨嘆嘉定乙卯之十月言登鐘山其麓有隱君子焉卒然問公之爲人答曰如其字札退而訪遺墨又一年而得之僅致數帖熟復有感因重嘆曰是隱者其知言歟

贊曰態騰踔而多疎意軒昂而多趣倐焉如薾電之駒沛然如縱壑之魚使之爲山澤之癭抱自道以自娛聞淸風而興起望膏澤之沾濡膚寸所形粃糠金朱豈不毅然大丈夫然而律之以芝繇之法度攷之以羲獻之範模嫓行楷而已變質艸而多拘顧欲以之擅八體教六書合天下同軌之車而不容有一轍之殊玆其所以僨於康莊之衢吁

呂參政示諭帖【行書三行】

示諭云云良紉厚意孤生乃今知所芘賴矣逺書不復覼縷也惠卿上

右熙寜參政觀文殿學士呂惠卿字吉甫示諭帖眞迹一卷嘉泰甲子四月得之霅上

贊曰發知己之私書謂其自隱於齊年彼云云者使或人亦指以詭祕之迹夫熟曰不然事君有義本無黨偏當熙寜側席以求質惜公之所芘賴求諸人而不求諸天也

韓獻肅詞垣陛對二帖【並楷書第一帖八行第二帖七行】

綘再拜久別瞻渴向在京師以待罪不敢通問比來穎尾亦以省咎之餘京師交親亦不敢致書𨿽聞進陟詞垣但深慰抃春韓尊候萬福末由展晤防望爲國自重不宣絳啟上提舉修注舍人閣下九日辰刻

絳啟前辱臨貺未陛對尙稽謁悟重有餉饋但增悚刻余畱面悉不宣絳啟上知軍內園仁弟

右熙寜宰相司空康國韓獻肅公絳字子華詞垣陛對二帖眞迹一卷有藏書家四印先君舊藏雲得之南澗韓元吉家維桐陰之韓氏族鼎盛與相之畫錦對公又以材輔神祖光於芝蘭蓋天相耆徳之門而以世業名稱亢其宗者

贊曰東坡先生嘗贊王仲儀歷敍家世起晉城魏而以其佩玉劍履而當與窶人子齒尙攷此言則是狐貉足以起縕袍之羨輕肥足以致簞瓢之恥子意未必爾也觀獻肅書淸婉遒美雍容自喜同而不倚流而不靡以筆勢而格風議卽字法而沂源委蓋當其家廷詩禮之間已具此廊廟大臣之體然則卽眞觀似以彼視此其有防哉其有防哉維桐之陰中條旎旎寶是幅紙與鸞鵠峙

韓獻肅古法書詩帖【楷書五行】

髙賢忠義古今同手筆遺篇法甚工寶軸得家當不朽追懷予思凜生風潁川韓絳題

右韓獻肅古法書詩帖眞迹一卷韓氏文獻之盛甲於本朝寶軸之藏象籖錦繰意其矜富耾奇落落珠璧俱不在乙品惜乎徒見其詩而不知其所傳家者爲何等書也予生平有好古癖嘉定乙丑五月在蕭寺偶得此帖撫而嘆曰酸鹹土炭固有嗜好愈於予者耶是不可不贊

贊曰韓氏之寶軸文獻相續蔚其君屋曷知夫髙賢之何以見取忠義之孰爲並錄遺篇之若禇若柳手筆之或顧或陸想其錦繡在篚璵璠韞櫝名迹爭麗榮光相屬旣追懷古今之不朽見嗜好酸鹹之可卜是故詩者題品之攸寓贊者歌詠之不足卽此帖之藏於寶眞殆所謂同工而異曲者矣

吳參政炎溽帖【律書五行】

奎啟炎溽未遑只謁悚仄悚仄人至辱手韓兼惠鹽鼓海物已收感激感激拜聞不宣奎拜啟君玉修注學士右熙寜參政資政殿大學士吳文肅公奎士長文炎溽帖眞迹一卷公以政君經國之學絕世知人之識歷輔三聖翊參萬微風績照宣具記史牒遺墨所在宜乎流傳百年共識傳寶君玉者氏王名琪仕至密學歷東南名鎭有聞於時其視公蓋君子朋也紹熙庚戌先君在從班見此帖於羅春伯點家云其家尙有子孫居於江右故得之因輟以遺

贊曰公以四【闕】近事三朝絕識巖峣心畫以昭帖出於近世撫臣之家又得以記先友於嘗僚也

沈壑達書簡帖【七帖並行書第一帖十一行尾批四行第二帖十三行尾批四行第三帖十四行第四帖十一行第五帖五行尾批二行第六帖三行第七帖六行】

十郎得示問承酷暑佳勝閣中安裕甚爲慰也二弟皆在成均治家事想亦不易親舊上下不能無勞來恩意也何時調官一亦不久思毎煩埀防今幸得代而薦者足以爲令𨿽出於尊府亦賴推轂也甚喜甚喜老夫山間粗如常待盡其餘日爾不足道也人還匆匆不一不一遼書寄齋郎五月二十八日

文叔必不輟有書秀叔聞已解臨渙今在何許第二防有訊托申意未及別書也今歳大扺多發瘡疹永仲兒女皆病玆亦見安矣

遼啟比奉書相各徹侍史前辱賜教及二山詩若見顏色所道昔遊甚詳已如坐吾庵中矣誦玩無斁尢深感愜也卽日動止何似十四縣君安勝新婦煩舅姑愛卹不見其尢甚幸甚幸遼於此如故來春得張郎成婚了便無復累胸中者人生正爲業來夙息能修證必不及此正當一念不動如枯木如死灰當來初有分爾咄咄無益也歳方終气候凝凜千萬爲國加愛加愛不宣遼上穎叔閣下十月二十八日

示諭倉使者已許諾至感獻父更冀終之得一職則尢佳復爾忘想忘想近得巴陵一格知書子公已善過彼久矣今想已至舂陵也

遼啟京師區區人事日繁不奉書遂五十日感節懷思但有悁結卽日不審履此夏暑動止何似太夫人萬福門中眷愛安勝遼卽此粗遣愛間多病官局亦無事乘興卽往不然杜門數日亦無吏責卜居城西地名桃源小有園林亭榭之樂足以養妻子度歳時進無所營退有所得而庭闈不逺其餘尙復何求哉但未聞召命日以遲俟爾未卜相見千萬善愛善愛不宣遼再拜頴叔閣下五月五日

小兒爲吏無狀所以庇於大廈者不止逃謗也又其上官薦寵之衰門弱植豈其所宜當此穎叔之惠爲不淺矣感刻感刻十四縣君安勝齋郎以下諸眷計無恙安行南出遂成姻事否駢蕃托於慶門尢爲所幸素道有兒女在其外氏甚無聊此𨿽攻苦食淡爲不足度亦可養其一二今有書托安行與來更煩穎叔爲一言女子荷慈顧舉家銜感銜感遼上

大鏡方鏡二匣籹合先送去照臺並枕近晚可得般必未行有定日希示及遼送十甥

拜依元約兩數昨日當面上

十郎十一郎安勝諸眷無恙修婦安否前謝十一哥書不知何時西上也企渴企渴遼

十四縣君安勝不別書也知盡室遂至都下胃暑渉秋佳否十郎調何處官十一千郎必各已試歸聞在南廟必遂髙輟行聽喜報也廿娘安否此中粗遣山間殊無京塵但朝夕不忘思想耳向冷千萬多愛未及專作千郎書老懶不訝不訝

右熙寜審官西院主簿沈公遼字叡達書簡帖七幅眞迹一卷公以善書稱王文公防文肅公師其筆法王得其淸會傳其楷再世三秀厥惟聞家不幸以罪廢其事見於王明淸揮塵銀卜居池陽名與齊山俱髙遺帖固可寶也淳壬寅予兄大用守池得之以遺先君有藏書家印十有二

贊曰夢溪筆談載公之論書曰書之神韻𨿽得於心書之法度必資於學分制有法均停相若三四合體上下齊腳多寡不牽乃異世作今視其帖信乎其嗜之專而見之卓也𨿽然藝在當家習亦有源存中瞻前文通比肩顧翰墨文章之不殊而俱未若公之知言知言伊何以神合天古人之良意在筆前

沈叡逹昭君詩帖【銀硃界行紙冩楷書二十四行尾記三行】

圓明師爲余鼓琴作昭君操因感其意辭以贈之王昭君漢宮女生如桃李華皖皖托朝露不向春風榮摧折在泥土恥將黃金市顏色空得君王一廻顧黃門扶我上車去遙望漢宮隔煙霧十年簾下學畫眉不知還爲蛾眉誤中間悲怨或易忘如今覊愁那可諭夢中時復作歌舞滿目異類誰與語胡風日夜驚吹沙不知春來復秋去一生此恨終難言獨自援琴傳作譜傳作譜一曲未終淚如雨我來都城下黃塵厭覊旅道人爲我試一彈使我超然爲懷古

寜八年五月二十七日在普淨僧捨冩錢塘沈遼叡達

譙國曹誦貫通嘗觀叡達書元丰辛酉上巳日題【楷書二行】右沈叡達昭君詩帖眞迹一卷昭君之詩出於文人才士之手蓋不可勝數而公獨托琴以弔古卽古以寓情是有足稱者曹誦本濟陽王佾諸孫戚裏家子紹聖間仕至摳宻副都承防與公歳月僅相後先而已知敬慕如此則公之書名蓋已久矣帖與寶晉四詩同得之京口

贊曰玉微十三維以寓聲支郎何心寫脂粉情漢春靑塞霜曉白千年之悲表此遺墨

唐林夫經由還家二帖【並行書第一帖十行第二帖七行】

坰拜啟坰比者經由屢承埀訪意愛之厚戴荷何言敝舟當侯別親賔相餞送至連日解繂此心瞻望淸風不勝戀戀春气漸和惟千萬保重以副頌慕謹奉狀少代面違不宣坰拜啟僧監吉祥上人座前謹空二十五日坰啟昨夕還家遂四鼓矣其荷延寵之厚固可知也經夕尊體想佳已而聞辰刻東亭傋早饌上邀車馭望枉臨幸甚坰再拜彥逺尊兄事早刻

右熙寜同知諫院唐公坰字林夫經由還家二帖眞迹一卷公初以新法進賜第奉常階淸顯矣旣乃以人心之未合者廷斥大臣至叩殿陛甘貶黜而不之顧元祐間僅歷鄂湖臬三郡而不迄用豈以其悔之晚耶公蓋知制誥彥猷之子父子有能書名東坡有詩曰二妙凋零筆法空忽驚雲海戲羣鴻淸詩不敢私囊篋人道黃門有父風蓋以公比晉衛桓也嘻斯亦足珍矣前帖得之僧元明次帖得之吳越錢氏皆在京口時

贊曰國朝之士夫子書鮮畱意而況乎父子之懿如公亦可謂善繼者矣東坡謹許可比之晉二衛質之斯帖其有風致𨿽子亦將謂之無愧也

張子野詩槁帖【行書槁木第一帖六行第二帖七行】

韻和上先頓首【前題一行紙捐不存】

池上飛橋亭外山野禽偸靜上鉤欄晚花露重香偏細春女衣輕體尙寒曲水略殊今日事南湖曽奉昔人歡郡圖可許增新致幾處模傳畫樣防【此地舊南湖是越王弟嘗分主玆土南湖卽有弟賞尙有當時亭觀材存焉案此注湖字舊字賞亭字下俱有閧文】

射【前題紙損惟存一射字】

射藝功多暮未疲欲將庭火繼西暉聲應手破竹響旗影翻風戲鳥飛竟日中支矜互勝傍人如堵見終稀不知雙燭沙河上誰得牛心一割歸【師望有雙燭沙河引騎歸之句昔王凱音牛名八百里駮與王濟對射賭之一發中的遂探牛心一割而去】

張子野在熙寕間致政來往杭霅兩郡是時東坡先生楊元素李公擇爲守倅陳令舉栁子玉皆在蓋一時文章鉅公也子野年八十餘視諸公爲文人行東坡次韻春畫一篇推抑之意至矣此卷有池上飛橋亭外山野禽偸靜上鉤欄又射弓詩云聲應手裂竹響旗影翻風戲鳥飛絕類張文昌也毎展捲想見其多才潦倒良可祕護耳庚戌十二月吉雪溪老人門演子長【行書十一行】東坡祭張郎中文云微詞宛轉蓋世之裔謂其精於詩詞也此書風流蘊借又詩詞之餘波云建炎四年十二月初七日防防關注書【行書四行】

右熙寜郎官張公光字子野手書詩二篇眞迹一卷公詞名滿天下三影之作膾炙迨今方熙寜時垂車自怡往來浙右霅上六客公蓋預其一壽俊耆耋風流蘊借蓋尉然承平典型也帖以粉牋字迹已半磨落二關子長子東跂語具焉紹定戊子三月得之髙平範氏

贊曰觀水以心本於知者之樂取射以藝譬諸巧者之中時𨿽後先之不同意或疊取而互用句葩體莊字謹心縱是曰仁祖太平之詞人遺帖之存固宣後世之知所重也

王文恭易漕帖【楷書六行尾批二行】

十五姨縣君玉履萬福聞所苦猶未平嘗記揚州法云寺有一居院有素傳膏藥傳瘡腫無不愈試一用之郡君再三申懇不及別書謝惠姜今附酥一桶子珪上閒郡無所施當且易要路一漕也

右元丰宰相維師岐國王文恭公珪字禹玉易漕帖眞迹一卷舊藏京師士人司馬若谷家有蔵書家二卽慶元己未嵗六月偕諸帖見防自官制之行公爲首相終始事神宗實膺睿簡文鳴三朝位冠百辟書固不可無傳也

贊曰以文致身以恭奉上錙銖筆態矩心匠論其鉤格則得紆余曲致之體攷其縱逸則妙雍容不迫之狀儼佩玉之度肇官儀之創百辟班見大廷宏敞方觚穎之發揮蓋已具此气象曰誰之書元丰首相吳正憲嵗端帖【楷書八行】

充啟嵗端之履福茨來集未遑修染先枉書縢感懌之深何可勝道未諧欵晤更冀爲時自壽以迓裒擢不宣充頓首知府司勲左右

右元丰宰相觀文殿大學士太一宮使侍中吳正憲公充字衝卿嵗端帖眞迹一卷神宗勵精政事公以元臣握輔防𨿽屢造排濟而君臣之際獨無間然始必有得乎帝心者慶元己未嵗六月中都士人司馬若谷以數帖授於是書在焉亦有藏書家印二贊曰濃如夏木森蔥蒨淡若秋波橫組練端方亭亭復妡婉有肉不俗骨不軟情眞字楷意蕭散如在竹宮樂閒燕九光玉借觀文殿字曰衝卿謚正憲司馬文正集序帖【楷書九行】

集序前日已白景仁更請一簡咨之光非敢憚煩但以荒惡冠於相公文筆之前太爲不知量故也惶悚惶悚向承示論以相公作禦史時曽乞臺還孔範其艸在否得所資也光再拜太傳十九日

右元祐相國維師溫國司馬文正公光字君實集序帖眞迹一卷公以道自任以致君以拯民積之於身達之天下如洪河大川由源迄流初匪二木故其在伊洛則宻雪屯膏而四海望其澤在廟朝則九鼎作鎭而神姦不能窺至矣哉合內外貫天人感通混融一誠而已予彚羣帖久未得公書日夕以爲恨紹定戌子三月容有持以示予者亟取羣玉帖較之筆勢毫髮無小差再拜驚喜遂贖以傋祕笈詳考帖語恐是答宋莒公家子孫之求集序者孔範以言事去位在明道末莒公時爲諫官目爲禦史或記憶之訛贊曰道本於身眞迹乃全貫以一誠𨿽人實天元祐之初帝賚良弼匪康其躬爲民而出龍起於洛云興於嵩有澤其膏四海之丰方其未驤一念下土九闗𨿽扃編此守虎及其旣用艸偃惟風羣賢鱗差滃然而從天以誠開民以誠格混融流通何索何獲有崇南山太平之基巖巖具瞻維公宜之平生不欺涵泳浹洽心畫之作爲天下法取人以直持已以謙豈徒幅箋二徳之兼榮光屬天公書在櫝有徳有言溫其如玉

寶眞齋法書贊卷十一

欽定四庫全書

寶眞齋法書贊卷十二

宋嶽珂撰

宋名人眞迹

蘇文忠公書簡帖【十七帖並行書第一第四第十四帖各七行第二帖八行第三第六帖各九行第五第九帖各五行第七第十三帖各十二行第八第十五帖各十一行第十帖十行弟十一帖十四行外封一行第十二第十七帖各六行第十六帖十五行】

此中近忽有一人能畫山水極可愛本無人知僕始擢之居人過客爭求其筆遂漸艱難異時必爲奇物也今將一軸奉獻如要六幅圖但與一匹細畫絹錢兩千省便可也子軾猶未敢劣耳軾又上穆父內翰兄執事軾啟適辱訪別豈勝悵然知只今就道無暇往見後防未期千萬珍愛藥數品可備途中服食服食不一不一軾頓首先輩吳君足下十一月十一日

軾啟自聞下車日欲作書紛冗衰病因循至今疊辱書誨感愧交集比日起居佳勝未緣瞻奉伏冀以時保練不宣軾再拜知郡朝奉閣下十一月二十三日

軾啟昨日辱延顧媿感媿感攺旦伏惟福履勝常田賑不知取得未幸爲督之得早見果決爲佳船久畱恐不便耳不罪不罪軾再拜處善宣徳年兄一日

楊都巡本欲作書適得書云欲來循州恐已起發更不作書若尙未且爲申意廬處士軾又問

令兄先輩不及書不訝

軾啟盛制東都賦舊於範子功處得本諸公傳玩防至成誦非獨不肖區區仰服也示諭欲令作跋尾謹當如教顧安能爲左右輕重耶適若冗迫少暇當作致之軾再拜伯原先生足下

軾啟適辱奇篇伏讀驚嘆愧何以當之以太守防上不卽裁謝繼枉手教益深感怍晚來起居佳勝公窮約至老居甚卑而節獨髙軾忝冒過分實內自愧相見不免踧踖來示何謙損之過也迫行不再詣惟原自愛入夜艸艸不宣軾再拜仲車先生足下

軾啟人還辱書承起居佳勝爲慰承鹽局乃爾繁重君何故去逸而就勞有可以脫去之道乎外郡𨿽麤俗然每日惟早衙一時辰許紛紛余蕭然皆我有也四明旣不得欲且得乞淮浙一郡不能勝暑中登舟耳其餘書不能盡萬一惟保愛保愛不一不一軾再拜子豊正字親家翁足下

汝陰之別忽十餘年不謂復此防合增感嘆也書教累幅懃重愧佩厚意之乏人裁寫手簡艸略恕之恕軾再拜

軾啟適怡遣人奉啟辱教且審起居佳勝召食固當依命爲章憲在武昌見候試來日又齋素必難趨赴日望恕察晚當拜見怱怱奉啟不一軾再拜安常處士足下軾再啟謫居已再經春徒以知罪信命故受之恬然除舊苦痔外亦無甚恙也杜門少出所云攜靑衣童步松下好事者粉飾也羅浮初過時一至其下耳後亦不復到叔弼亦久不得書中間得書報去年二月間仲純之子臨邑尉愻者有事必已知之所云病者乃其閣中也後聞已安矣此中眞井底了不知北方事風物郤粗可但無醫藥耳軾再拜

手啟上文公大夫閣下軾謹封

疾疫方行家人皆病老軀亦自昏憊也兒子方合藥救療不果往見許君且爲致意疲倦不別簡不罪不罪不知防日成行已遷舟未軾又白

軾啟去歲塗中蹔聚遽別可勝悵仰逺辱手教感慰殊深比日起居佳勝軾衰病增劇不堪繁防適值難食之歲未敢別乞間處勉彊度日坐候汰逐耳未由展奉惟冀順時爲國自重不宣軾再拜明夫提刑朝防閣下六月十六日

令子先輩疊辱寵臨終不克款奉後防未期臨紙黯然惟侍奉外多愛以就逺業軾附白

所要文字爲連日人客不暇續寫得納去也

軾啟近別想體中佳勝田事想煩經畫今遣侄孫賫錢赴州納有所買牛車等錢本欲擘畫百緡足今只有省陌請收檢支用如少不過來年正二月續得面納也余惟萬萬自愛不宣軾頓首公裕蔣君良親足下十月十二日

曹潛夫得三舟許爲多載米來不敢指定石數但請問潛夫看可帶多少卽依數發來切望畱意少濟都下所闕也丁卯年租米數且便一報爲冗迫不及寫單家兄弟書且致意軾又上

兼托曹潛夫買少漆噐仍於公裕處支錢乞依數付與諸事不免一一喧聒向時侄孫帶不盡米知寄在彊景仁家如未曾寄與人來可便付潛夫也

軾啟逺防惠書甚荷勤意比日起居安否盛年不出從官竭力報恩但眷戀鄕井何也新年宜早赴部切祝切祝余順時自愛不一軾頓首殿直陳君足下十二月二十九日

軾再拜近承範子丰傾喪親契之深伏想同增悲悼蜀公篤老有此感戚賴公過從時相開曉也軾再拜知君貧甚僕亦久容乍到未有以相濟只有五兩銀【短二錢】且助旦夕薪水之費不罪舎弟想旦夕過彼過彼也忙甚不悉軾又上

右元帖翰林學士承防東坡先生蘇文忠公軾字子瞻書簡眞迹十七幅分三卷惟先生立身大節下睨萬古剛毅邁往之气固宜磅礡八極流見於翰墨文字間今觀其書澹泊淳古委蛇不迫藹然有畎畆忠愛之意剛態毅狀見諸書法內七帖本家藏後六帖得之九江士夫家所蓄皆有付受次四帖防得之禾興建鄴京口維月日次序不可悉著有流傳好事家及先王故印識乃雜禠而彚傳之

贊曰雲濤稽天睨而陸之神龍在淵而觸之一世諞諞稚而畜之節堅气全墨卿卜之淳古簡嚴芝繇僕之勁直不然防鮓目之【案防鮓二字未詳所以攷唐韻防與防同防防不中貎防苴泥不熟貎磋苴鮓三字者相近或卽此意】

蘇文忠金丹帖【行書三十九行】

軾頓首再拜少師先生文丈執事秋冷竊惟道體勝常軾防免如昨窮約愈久念道漸熟常佩至言不敢失墜今年春夏微疾遂杜門謝客而傳者過實以爲左右憂入秋來殊佳健子道𨿽未有得而異時浮念雜好殆灰防矣先生丈丈湣其有意於此當時發藥乎王郎北歸慰喜可量恨不得助舉一觴耳憂喜過人何翅電露欲尋王初別時意味豈復有絲毫在者則今日防合之喜又與造物皆逝矣近者孫鼛宣徳赴偃師宅寄帶幷二簟去不審逹未已令兒子往荊南買一官莊若得之遂爲楚郢間人矣每念違去幾杖聸奉無期未嘗不臨風嗟惋萬一天恩放停逐便當不逺千里見先生也今有少懇干求不罪不罪軾於門下至厚先生有金丹奇藥而不以數粒見分實未免耿耿若遂其請謹藏之耳未敢服也舎弟在筠甚安望其牽復解去得相聚少時近以公事爲一倅所怒據摭百端𨿽未見可以害渠者然已滯牽復矣行止飲啄非復人事亦不能念之也厚之奉議且在左右否先生邇來復有防孫歲行晚江淮風物淒坐念齋閣蕭然黃花白酒有與共者乎乍冷惟乞萬萬爲國自重閒居乏人止用手啟信筆不覺滿紙惶悚惶悚謹附承動靜不宣從表妷蘇軾頓首再拜少師先生文文執事八月二十二日

右東坡先生金丹帖七紙眞迹一卷先生於藥全以道相從投石以鍼不約而合誼兼師友蓋所謂千百載間二人而已帖在先生謫黃時金丹事他不見之記錄惟蘇黃門龍川誌略曰予治平未溯峽還蜀泊舟仙都山下有道士以陰眞君長生金丹訣石本相示養生有內外精气內也非金石所能堅凝四支百骸外也非精气所能變化欲事內必調養精气極而後內丹成然求變化輕舉不可得也惟外丹成然後可以防瓦礫化皮骨輕舉無礙矣然內丹未成內無以交之則服外丹者多死譬積枯艸敝絮而置火其下無不焚者予甚然其說後十餘年官於南京張公安道家有一道人陜人也爲公養金丹其法用紫丹丹砂費數百千期年乃成公喜告予曰抱朴子言藥旣成以手握之如泥出指間者藥眞成也今吾藥如是以其成無疑矣予爲公道仙都所聞謂曰公自內丹成則此藥可服若猶未也姑俟之若何公笑曰我姑俟之如此則眞有是也予平生藏先生帖淸逸眞妙惟此爲最目閱諸藏書家帖字半世矣亦未有一紙可與此帖並者瓣香之敬情事固應爾耳紹定戊子三月得之無故家尾著建炎門下後省之印一及有傳付六印

贊曰師生一門千載二賢九轉之成意授神傳此而謂丹鼎之自然抑明皇有云魏文求靈藥於西山而不知羽翼之自天豈先生泛焉於所得之淵源而有覬乎刀圭之仙覆鹿夢蕉得魚忘筌精气內全金石外堅艸然置火之不知而托外物以引年予知先生其必不棄於對牀之言

蘇文忠歸頴帖【行書九行】

迨旣忝薦赴省試遂可就親𨿽叔弼尙在疚想可別令人主婚已令子由咨稟彼此欲及時子當想防開許也軾再拜老妻不敢拜書縣君親家母不殊此懇也叔弼丁太夫人憂將自京師歸頴仲帖也至頴仲豫方成親余時入穎幕後數後先生來作守已四十餘年令人驚嘆癸丑三月十五日令時題【行書五行】

右東坡先生歸頴帖眞迹一卷趙徳麟跋其後紹定戊子二月得之錫山

贊曰事師之情期以百世言𨿽不多意則獨至識以歲月越王之孫式時覧觀用攷大倫

蘇文忠與錢糧父書簡重本二帖【二本共四紙並粉牋紙上行書第一帖十一行第二帖六行】

軾啟久不聞問奉懷悵然忽人來辱手書承比日起居佳勝感慰無量示諭欲令紀述新廟記不敢以淺陋固違但迫行冗甚不暇俟到州得少靜息當下筆成卽遞中寄去也防合未緣千萬自重不宣軾啟上穆父內翰兄執事

適承見訪偶出豈悵勝然新茶少許納上幸俟至事空當往同啜也軾啟上穆父內翰兄執事

右東坡先生與錢內翰穆父書簡重本二帖眞迹一卷予嘗欵所藏顏魯公朝回帖與羣玉堂刻本文皆同而字則有小大之別意必有一贗而未敢議也後收先生帖而此二帖者亦復出焉驗其紙素皆一等粉牋而筆力精到又皆非先生不能作尢以爲惑後見韓季茂寺丞同在外府因論及帖事爲予言先生以翰墨雄一世毎自貴重𨿽人簡片幅亦不苟書遇未愜意輒更寫取妍而後出以予人期於傳世凡今帖間有同者便當視其紙長短色澤若具出一時字與之稱切勿以爲贗而置疑此予先居莊敏之所以致別也予驚異其說彊應曰諾是時家藏正有此帖飯已出局驅車疾歸發笈視之不爽毫髮則作而呼曰有是哉而今而後蓋知寶晉雙眸自信之說爲足防帖蓋家藏置一處旣聞韓說及褾而析之

贊曰予家吏部兄以翰墨自喜每作書尺必屢易廢紙之積如垤先君至其幾間戲謂之曰世傳元祐士子有防東坡先生以文者一覽而曰旨哉旨哉今毋乃類是耶遂相與大笑然卒不能變也今觀先生之帖始知右軍之墨池懷素之筆冢褚河南之精筆佳墨要皆此一意度諺不云乎不攻不姸不貴不傳是𨿽齊東野人之言亦必有得於不苟然者矣

蘇文忠桞子厚覺衰詩帖【行書十一行尾記二行】

久知老會至不謂便見侵今年宜未衰稍已來相尋齒疎發就種奔走力不任咄此可柰何未必傷我心彭耼安在哉周孔亦已沈古稱壽聖人曾不畱至今但願得羙酒朋友常共斟是時春向莫桃李生繁陰日照天正緑杳杳歸鴻吟出門呼所親扶杖登西林髙歌足自快商頌有遺音

戊寅十二月十四日試新端硯書柳子厚覺衰一首右東城先生柳子厚覺衰詩眞迹一卷按帖尾紀年以戊寅正先生在儋耳時先生生丙子是年已六十有三豈以柳州同居南荒其不遇者同而有所感耶度先生胸中浩气隘九州得喪齊百世必不以是芥蔕特寄情焉耳帖得於嘉防之甲子七月鬻者牛氏贊曰人生防有衰何必深惜獨是先生以忠見斥抱百世之道逢千年之歷而不得以舒其謇直此先生所以惜寸陰於尺璧不然則先生之胸次夫人之所識而豈以此置欣戚瘴昏霧泣鳶跕虎黑有此奇迹予以占筆力

蘇文忠藥方帖【行書十七行尾記一行】

藥方有兵部手集者唐宰相李公絳所編方無不驗者療折傷骨破碎或五臟內損垂死者用生地黃取自然汁和熱酒服之骨破碎者自大便下復生新骨補故處有瘀血者立取下卽平復雲天設此法以救人命地黃滓以酒和傳傷破或腫處予在儋耳民有相毆內損者不下粥飲且不能言予以家傳接骨丹療之乃能言又以南嶽活血丹授之下少黑血乃能食然尙呻號不能轉動也小圃中有地黃然地瘠根細如髮乃並葉搗治飲傳之取血塊升餘遂能起行此人與進士黎先覺有親乃書以授之使多植此藥以救人命

戊寅十二月五日

右東坡先生藥方帖眞迹一卷先生於海山窮絕處活人一念無間防想是方蓋可占矣淳己酉歲三月廬陵張子禮彥和以此帖歸先君

迹曰上醫醫國亦旣贈繞朝之防於彼窮阨猶出隠惻使不傷且折而先有以壽其脈此先生之本心而獨無所用其力是方之傳正足以爲先生惜蓋不得效腠理心腹之技而徒使之愈焦頭爛額之客也蘇文忠潘墨詩帖【行書九行】

潘郎曉踏河陽春明珠白璧驚市人那知望拜馬蹄下胸中一斛泥與塵何似墨潘穿破褐瑯瑯翠餅敲笏布衫漆黑手如未害冰壺貯秋月世人重耳輕目前區區張李爭媸姸一朝入海尋李白空看人間畫墨仙右東坡手書潘谷墨詩眞迹一卷潘以墨名一時而窮悴不偶托興於物炯其不緇被望塵之可羞是殆先生有感於是而寄於此也寶慶乙酉二月得之盱江李君與善

贊曰懷絕世之淸音嘆媸姸之難諶慨丸墨之未攺挹古人而寄心褐黯黯以如漆笏瑯瑯而扺金貯冰壺其自如渺一塵之弗侵彼逺臭以何歸謾花柳之繁陰姓昧昧以污人𨿽千年而亦瘖予得此意跫然長吟想先生之淸標契謫仙於同襟淩九垓而神會豈入海之可尋方將抱月乘風攜壺命琴短墨帝於元圃挾客卿於翰林快騎鯨而翳鳯遂登髙而俯深執此卷而撰杖筮得朋於盍簪秋露其滴玉蜍自斟捧詩硯之如箕淬詞鋒之發鐔付張李於一吷視滄溟於蹄涔逸興天遊浩無古今斗杓回光防車發晨承謦欬於緒言猶足以投微機於芥鍼也

蘇文公西湖聼琴觀月詩帖【行書詩八行序兩行尾記一行】

觀月聼琴西湖一首呈坐客軾上

白露下眾艸碧空捲微云淸光爲誰來似爲我與君水天浮四坐河漢落酒樽使我冰雪腸不受麯蘗醺尙恨琴有出魚亂湖紋哀彈本舊曲妙耳非昔聞良時失俯仰此見寧朝昏懸知一生中道眼無由渾

元祐六年九月十五日

右東坡先生西湖聼琴觀月詩眞迹一卷予嘉泰壬戌春往中都因遊湖上有貴遊子弟好治圃者家北山築堂水湄刻此詩在璧間而系以跋予覽而曰此非其地也潁與杭皆有湖湖皆在西此詩蓋爲穎作主人憮然不應意予彊解事者旣五日忽招致促席嘆息詫坐客指予爲博且曰予碎此政矣予謝不敢應旣乃叩其所以然則新得何人坡詩注攷年譜而知其爲頴州也其人已矣後二十有七年紹定戊子二日予在京江忽得此帖於鬻者家驚詫黯然問其所從得噤莫之對嗟乎時趨事遷固如此耶貴遊故交情憫其遺迹之凋零故亦莫之名也按年譜先生元祐六年八月以龍圖學士知頴州閠八月滌印今詩蓋九月望去

贊曰西湖之名杭頴異轍然皆足以寄七弦之淸調贊共而裏之明月方指地而辧訛客烘堂而纓絕迄五日之攷據驗注編之一閱是詩之來予目所別昔也傳觀今焉祕笈嘆人事之易變何凋零之飄忽然則記歲月於所見而逸名氏於可闕亦予之所不忍恝也

蘇文忠二詩帖【兩詩行書八行】

十月春寒不出門不知江柳已搖村稍聞泱泱流冰谷盡放靑靑沒燒痕數畆荒園畱我住半鉼濁酒待君溫去年今日闗山路細雨梅花正防魂

春來空谷水潺潺的皪梅花艸棘間作夜東風吹石裂半隨飛雪渡闗山

右東坡先生梅花二詩眞迹一卷信筆而寫故詩是謂雜書此帖皆雜書也前一詩按先生集謂元丰四年正月二十日往岐亭郡人潘古郭三人送於女王城東禪莊院所作而顧施二氏注謂成都嘗有墨迹刻本題以正月二十一日出城到虎跑蓋在黃州北二十餘里是時先生尙在雪堂予謂豈特一篇爲然使皆攷同異訂是非蓋有不勝辧者矣惟當取其意可也帖得之歲嘉定禩丙戌月姑洗鬻者鄭元溶贊曰物隨春而欣榮詩之偶成何間乎虎跑之與女城縱筆而書冰谷梅英凡是歲月之與所因予皆不必彊評惟當卽先生雜出之書以攷先生所寄之情其何以異乎孤山之淸也

蘇文忠大字詩帖【楷書大字十行尾記三行】

淸風終日自開涼月通省肯掛檐琴裏若能知賀若詩中定合愛陶潛

有書東坡一首坡公墨妙如繁星麗天照映千古疇敢輕肆摹畫鄕人許傳正持示眞迹一卷遂得肅袵一觀何其幸耶嘉定癸未修禊後三日越隠張鎬題

右東坡先生大字東坡詩眞迹一卷先生寫醉翁亭記赤璧賦皆大字今皆罕傳予家多先生帖然皆詩簡嘉定乙酉八月有以此軸來售者金壇張氏防其後蓋京口士人家所藏筆法殆與滌黃石刻無二贊曰小字鵠引騫而翔大字虎臥靖且莊我藏遺帖𨿽盈箱尙嘆鉅刻無滌黃誰憐神物開混茫想見醉墨猶淋浪此題要補束皙亡更恐有詩書雪堂蘇文忠蕭丞相樓二詩帖【行書詩十一行序二行尾記六行】

滕元發令賦蕭丞相樓二首眉陽蘇轍

繞郭靑峯睥睨屯入城流水縠紋翻樓成始覺江山勝人去方知徳業尊坐久浮雲霾後嶺酒醒飛雪變前村我來邂逅公歸國猶喜登臨共一樽

丞相風流直至今朱欄仍對舊山林奔馳軒冕身何有跌宕圖書意最深松繞城頭風瑟縮江浮山外气陰森三年不起南遷想應有前人識此心

元丰三年五月家弟子由過池元發令作此詩到黃爲軾誦之也七年六月軾從文玉兄登斯樓因爲錄出贈文玉時子由在筠州將復過此汝州團練副使蘇軾書右東坡先生書頴濱蕭丞相樓詩二首帖眞迹一卷予嘗過池登斯樓挹二難之風攷百年之迹蓋未嘗不三嘆也先君述先生之遺意喜收坡帖平生嘗置凡上指此爲眞不紀所得之時紙皆故暗而筆勢有軒翥態蕭丞相蓋唐相蕭后文玉王姓名子琦時守池州云

贊曰登髙而賦維以思古二難之風意健句嫵黯然塵楮筆勢軒翥眞分不諼我懷陟岵

蘇文忠羅漢偈帖【行書十六行】

東坡居士告悟淸師有紹逺上人寶持唐人所畫十六大阿羅漢如護眼目逺上人亡今者是畫在黃山常歡喜所子往爲我致問常公欲求是畫當可得否若彼常公愛而不捨而不可得捨而不愛則不可取不愛不捨則取以來旬有八日淸師復命且以畫來居士升堂普告大眾燒香作禮爲逺上人追福滅罪眾問居士今此羅漢有何勝相供養贊嘆得何功徳當以何等酬報常公居士言此畫實無勝相亦無功徳彼與我者卽以報之乃說偈曰五更粥熱聞魚鼓起對孤燈與誰語溪邊洗鉢月中歸還君羅漢君收取元祐八年正月望日雪堂書

右東坡先生十六羅漢偈眞迹一卷昔晁說之以道嘗作謝伋景思所藏先生帖跋有曰先生爲兵部尙書爲說之言在黃州時陳慥相戲曰公只不能作佛經曰何以知我不能曰佛經是三昧流出公未免思慮出耳先生卽爲作魚枕冠頌命陳爲書於是筆不及並墨且笑曰便作佛經語耶今此偈序通徹義諦於勝相功徳了無窒礙是又不特作佛經語精妙解脫固兼之矣予妣大寧夫人素奉釋氏在湘東時有僧持此羅漢並偈爲戲時予方齔尙憶淳丁未歲除以忠武諱日供伊蒲出像堂上並閱此軸噫今四十有二年矣

贊曰佛法離住相色相本非實云何阿羅漢可以色相求居士宰官身只園夙親近防發宏深願現此廣長舌於後像法世贊嘆說偈言筆力涵虛空三昧出胸臆撞開愚癡綱透出大千界我昔睹殊勝會聞諸佛說以音聲求我不能見如來偈語復云何能離音聲見今當解佛意一切有爲法非偈亦非贊應在如此觀

蘇文定衙前至京湖三口帖【並行書第一帖八行第二帖十三行尾批一行第三帖十三行尾批一行】

轍頓首防別紙示諭嘗有衙前食錢之請朝廷比有成法似與所陳不甚相逺計能蚤與推行實公私之利也冗中奉答艸略恕察幸甚轍頓首

轍啟鄂渚之別已半年餘矣承舟禦至京日欲奉問懶慢至今愧仄愧仄先防枉敬具審履況安適令子以下如宜至慰至慰故棲𨿽久不葺治幽致故應在也昔日交遊有在都下可往來者否示諭欲求江淮一官於事爲宜矣然何時復展晤臨風依黯倍冀若時自重不宣轍頓首定國朝請老弟六月十四日

轍啟久畱府中防眷甚厚因得頻接防語至幸至幸奉違數日間伏計尊候安勝轍舟至湖口風雨不止泊於西岸已三日矣旦暮稍霽卽行益逺左右千萬爲國順時珍重謹奉手啟爲謝不宣轍頓首再拜知軍大夫徐丈執事十六日

右元祐黃門侍郎頴濱先生蘇文定公轍字子由衙前至京湖口之帖眞迹一卷先生道睨今古文追父兄立朝之節具在國史四海之士共知景向是帖之得蓋先君手藏犀軸象籖與文忠對於是可以知徳之不孤矣

贊曰周禾同頴趙玉連璧層見間出又其偉特有羙頴濱味道自得旣相師於父子亦齊驅於翰墨吾評其人槪猶可識蓋嚴重端肅者老泉之教而淳勁邁往者長公之徳謂余不信視此手澤

二蘇文登趨闕二帖【並行書第一帖六行第二帖八行】

過再啟竊承文登信至丈丈尊候萬福欣慰何已並惠海魚芝藻石研棊子多品逺物未易到此乃防輟貺何感如之區區非面謝不盡過再拜

遲頓首再拜密邇𨿽每聞動靜而書問不繼玆爲愧負遲杜門與俗緣日逺但僑寄非安亦任運而已小妷符自蜀趨闕冒渉艱崄非晚遂至國門逺來不知朝廷之儀凡百有教之幸甚遲頓首再拜

右東坡頴濱二蘇先生之子過字叔黨遲字伯充文登趨闕二帖眞迹各一卷蘇氏文章翰墨在本朝自爲一家如喬崧大河崒嵂澎湃極天宗海有識者皆知之至於芝蘭流馨肖才濟媺各眞源泒自颶風思子之外世固未之暏也豈名以制義所以示日益日損之戒得之於趨庭者固猶有不同耶先君生平喜藏蘇帖而於斜川而下無傳焉寶慶乙酉春正月容自眉山來有出是帖者得之京江合而褾之以系其本

贊曰文字之祥厥有原委父師昆弟以及諸子文兮鈄川道兮頴水以文貴道一家濟羙施及翰林特遊戲耳於風味中亦復是似以坡爲骨以頴爲體蘇門之英來者視此

寶眞齋法書贊卷十二

欽定四庫全書

寶眞齋法書贊卷十三

宋嶽珂撰

宋名人眞迹

薛道祖書簡帖【二十一帖並行書第一第九第十一第十六帖各十二行第二第十二第十四第十八第十九帖各十行第三第五第六第八第十三帖各十一行第四帖九行第七第十七帖各十四行第十五第二十帖各十三行第十帖二行第二十一帖八行】

紹彭頓首移刻伏想尊候萬福適已面叩以左右行期不逺欲望特給女子寛假今遣人轎去伏冀津遣仍告許令嗣祕校同過此畱宿千萬不阻家人同此懇悃謹啟不宣紹彭再拜縣君親家母妝閣

韓郎祕校經夕想同廿六娘佳安明黃尅絲淺色紗四匹繡衣一襲羊酒等送去聊爲暖女之儀幸檢畱不笑淺鮮諸畱面話不次丈母同此意二十四日紹彭祗白錢拾緡與廿六娘食錢等用

紹彭頓首啟久跂使車之音不勝馳仰伏審已次近郊秋暑冒涉良勤恭想尊候萬福如聞朝旨催發不審軒從入城否防日在捨館卽得出城參候謹先奉手狀諸畱面布不宣紹彭頓首再拜允之提防奉議閣下二十日

紹彭頓首再拜午刻伏審尊候萬福鄙拙凂淸覽乃貶損翰墨過形寵諭媿恧之至何可勝述謹復手啟上謝不宣紹彭頓首再拜知府給事執事十六日謹空紹彭頓首近已奉狀想得呈達到都未得來問思仰不可言春和伏惟貳政多暇尊履萬福紹彭到都兩月餘區區如昨會晤何日萬冀若時珍嗇以佇光亨不宣紹彭頓首上啟無逸通守奉議執事二十一日

紹彭頓首此附置兩上狀皆達幾格否違闊兩見夏序思奉博約馳情何涯淸和伏惟朱邸餘閒起居萬福紹彭寡昩天末老親幸安諸不足道何日一笑臨紙耿耿惟萬萬爲時自嗇早踐華要副玆瞻詠爲禱謹啟不宣紹彭頓首再拜宗記室閣下四月一日

紹彭再拜玆者聯姻於傾蓋之際風誼曠厚非流俗可擬衰族之幸以此鄙意成禮之初正賴吾賢者主持今乃承迫於朝旨先行殆非人意所及深用慊慊如聞柅節之地不逺繼得上狀且此爲謝不次紹彭再拜拙者罷官逾年盡室久困桂玉不堪其憂婚禮諸事若得少從簡易爲厚幸望以此達令兄及宅中爲幸不罪紹彭頓首啟前日過延禮獲款言侍感慰可量漸涼伏審尊履禔福惠示寵和古律二詩得窺哲匠制作欽服銘佩並深鄙懷區區諸俟面謝使還不宣紹彭頓首再拜知府給事閣下二日謹空

紹彭頓首再拜昨日奉教賜不果卽裁謝經夕伏惟臺候萬福示及三畫謹復歸納復古極少時筆學李成道寧體者老年不如此專以闗種爲主矣淵明粗得典型但墨淡爾張運判書上呈所求可得否朝夕面啟不宣紹彭頓首再拜知府給事閣下二十七日謹空唱和在墨本卷後伏冀照悉紹彭再拜

紹彭再拜田事畱念委以皇彥遂漸有主爲幸實多非無逸惇篤垂惻何以致此然皇彥所以爲用者賴無逸爾更望以時提撕之地逺今年秋課無力遣人去且乞勾收在宅庫因來年遣人去請領次紹彭再拜皇彥要引約束佃戶今冩去望付之

紹彭頓首啟陽復令辰君子之休伏惟履此亨會坐近新祉紹彭局守所拘不遑前慶伏蘄早膺殊寵以副誠頌謹啟上賀不宣紹彭頓首上啟當時運判戶部節下至日

紹彭啟違闊多年每深馳仰宋郪縣近始到官忽云與無逸別久頗不能道左右近日動靜比辰不審尊候何如紹彭逺官良非所堪奉親到此累月諸幸粗遣手足在北音問不繼朝夕耿耿無逸才髙安可獨浮沈裏中耶紹彭再拜

紹彭頓首得來教後已兩發書達左右否比惟尊候多福紹彭奉親官下幸安不煩念及會晤未期千萬加愛加愛偶便人去此數字不次紹彭頓首宗玉記室學士三月二十二日

要務具於公移非常常者也畱念加意爲善今日會相度家產簿依保甲簿式此事必達恐宜愼重欲作無未便回申卽諸州諭列五等等第淆亂於簿中爲不便明是非便不知貴臺已如何申報切見教相照應回報貴無抵牾也何不早出一集佇望佇望紹彭再啟

元均已下引年章記成甫防日成行皆先及之也紹彭啟久不聞動靜下情馳仰何可以言比日不審尊候何如伏想起居萬福闊別累年曾未邂逅從者嘗入都否今領何局也未期展晤臨書惘惘秋冷萬萬多愛多愛不宣紹彭頓首子充通眞閣下閏九月十日大卿尊候康寧眷聚各惟佳安紹彭修書如非幸亦結局調山東一倅聊藏拙魯也或得邂逅爲幸都下有幹萬萬不外不外紹彭再拜

田僕文字奉煩多矣今再以一角幹聒望爲達之昔年爲織到鸞綾甚佳欲煩再爲織兩匹如何章丘簿租中納直也

紹彭啟比人還奉狀必達左右冬凜伏想尊候康福自入上旬日俟使斾而邈無車音何耶傾渴言笑日深馳結未閒更加厚愛別佇嘉擢不宣紹彭再拜當時運判戶部閣下十一日晚

紹彭頓首啟專介惠翰益佩眷縟臈寒伏惟按臨多暇尊候萬福承使斾欲出非晚晤見何慰如之未閒尙冀厚愛以需進擢不宣紹彭再拜當時運判戶部閣下紹彭頓首拜別逾年每深馳仰至此日跂使斾比方聞星傳已次蜀境𨿽瞻風未果詗候有便已極欣悚比惟艱難蜀道涉履良勞叱馭之餘尊履安吉無緣前造更冀珍衞不宣紹彭狀上運判考功閣下二十五日紹彭再拜都城之別容易十載箕南斗北致疎記室之問去冬陳法漕經由治部曾貢手訥想徹人之眎暌逺譚塵傾系良深雲山修阻何當一預淸集以釋鄙吝耶紹彭再拜

右元丰同知樞密院薛公向長子紹彭字道祖書簡帖二十一幅分四卷向帥定武有宋景文公時樂營吏孟水淸舊獻遊士所攜禊帖石本在公帑刻意模仿積日夜不少置遂得筆法大意後自成一家書名亞海嶽禊石遂歸薛氏大觀間次子嗣昌以內九禁今觀此書字字縱斂有源委而書名皆禊序中彭字體制信乎好之篤信之堅與之俱化眞積力久固應爾也昔米芾防禇河南臨禊帖有曰永和字全呈其雅韻九觴字備著於淸標浪字無異於書名由字益彰其楷則予於此帖亦云嘉定庚午八月得之中都髙氏書有印文曰三朋圖書合瑞又禦府寶章在焉通他印凡四十所

贊曰崇觀太平博雅彚徵秀出簪纓楚蜀劉三英幷輈道祖其儔沈浸深醇薰陶見聞厥藝以振方旅蘭芝水淸獻奇發千古機擷其所長韜鋒斂鋩類曲水之觴卽權合經不特制名雅韻盡呈涇芾已仙是書之傳孰探其天風期九垓黃鵠下來然予言哉薛道祖鵓鳩帖【行書七行】

余家舊有花下一金盆旁一鵓鳩謂之金盆鵓鳩者是已傾在都城爲元章借去久不肯歸余比得巨濟書聞元章已下世大可痛惜此畫今亦不知流落何處使人嗟嘆之不足紹彭頓首

右薛道祖金盆鵓鳩帖眞迹一卷是帖實與山谷湯方蔬法同有小璽款縫予嘗攷寶晉山林集云道祖有花下一金盆盆旁兩鵓鳩謂之金盆鵓鳩豈是名畫可笑是固以爲不然矣而今帖乃謂頃在都城爲元章借去久不肯歸何耶

贊曰朋友之宿艸未黃眷眷於舊藏畫史之詆訾未忘齗齗乎弗償鳩搶枋而下垂鶴唳天而髙翔誰能遊九垓以問太虛其必有以別二子之短長也薛道祖書簡重本三帖【三本共六紙並行書第一第二第三帖各十二行第四第五帖各七行內第五帖與第六帖全無異同故不復出】

紹彭頓首啟衮衮短景復以近出宕渠往復幾二千里久不果修起居之問瞻懷盛徳日極馳情冬凜伏惟澄淸余休尊履寧福密邇使臺未遑告謁敢祈珍育以迓寵休謹奉啟不宣紹彭再拜衝允運判考功閣下十一月二十七日狀

紹彭頓首啟衮衮短景復以近出宕渠往復幾二千里久不修起居之問瞻懷盛徳日劇馳情冬凜伏惟澄淸餘暇尊履寧福密邇使臺未遑造謁願蘄珍育以訝寵休謹奉啟不宣紹彭狀上運判考功閣下十四日門中上下眷聚乍到殊土想皆安寧鄧京西過洛相見良款比報得鄕壘亦頗便否米元章到此已得三書其篤厚故人如此殊可人意也紹彭少煩左右新繁縣王欽與之有素欲求一職令削諸公偶與無素欲望左右特與成之其人今年四月替非明公垂意不可望也紹彭頓首

紹彭少煩左右新繁縣王欽與之有素欲求一職令削諸公偶與無素欲望左右特與成之其人今年四月替非明公垂念不可望也紹彭又上

紹彭啟近兩奉書及絹字碑額去當一一得達比日伏想按部多暇尊候淸安嘉節阻奉燕觴不勝馳仰尙祈珍育以副言願紹彭頓首

右薛道祖書簡重本三帖凡六幅眞迹一卷予於顏魯公帖疑矣而未有以並故不敢論於蘇長公帖信矣而未有以據故不敢驗此帖又同而出於禦府有縫璽在道祖之書又決無人僞爲紙素復一等於是益信季茂之言爲不可易帖皆牽聯列以系贊用證前帖

贊曰帖之疑也非取而幷不足以爲證非視其印不足以爲信旣信矣又何加焉曰一以訂吾友之言一以貽吾家之傳傷彼苟且秖益可憐於虖昔賢薛道祖祕閣詩帖【行書六十四行】

訪古求書二十年二王眞迹幾人傳每尋同好得消息聞韶忘味心拳拳諸家眞贗可屈指緹巾入手分媸姸道山東觀富奇古世人想望如雲天此生塵俗分不到九重有路來無緣豈知司存預符璽蕓臺髙議開賓筵翰林八坐中執法末容凡吏陪諸仙酒闌接武上祕閣皇居紫禁淩非煙晉唐法書在寶櫝傍架牙籖一一穿紫衣黃門許一見忽開復閉嚴關鍵右軍盡善歷代寶八法獨髙東晉賢宏文舊物印章在開元小篆朱猶鮮艸行無窮少眞楷硬黃色淨昏麻牋鳯翥龍翔斜復直煙霏霧結斷還連溟漲筆力老轉劇臨池尙嘆張學專言奴得法號神俊逼人體勢殊翩翩自方家尊騁豪翰駸駸欲過驊驑前崇虛鵞羣最眞迹萬里古色星日懸筆漧墨淡不可搨拙手添暈難磨湔小璽肥書兩貞觀毎角一字居四邊南朝妙鑑各題檢懷充在後前僧權爭妍取勢押縫尾磐石臥虎推滿騫瑯琊世譜今乃識寶章十代何蟬聯忠良賊孽無去取茂宏處仲同一編其間楷眞特蕭散南平祕法傳僧防捲杪題官記年月方慶疏封在石泉當時盛事今不泯曾看崔序傳遣篇想見舉朝推好尙小鐘發論頭風痊髹奩別貯古雜迹歷代作者堪比肩叔懷陳人有晉法伯英漢帖疑吳顚誠懸送特枯硬歐取方險虞勁圓虞文發願乃合作壯古遒麗功力全世間此帖豈有二孔廟破石人猶憐阿武章艸五字句畫松分行如直牝雞之晨足才致蛾眉文墨爭嬋娟靑綾髙標卷二十淳化刻在諸帖先仲尼夏禹謝太傅山濤漢章西晉宣體凡格陋漫收掇一手臨寫煩雕鐫二王妙迹半遺落寶章虞柳俱見捐無鹽刻畫廢西子騏驥不禦蹇著鞭永聖學貴斯事討論王著何備員百年文物盛於昔繼文眞主方禦幹巖廓道業仰防禹太平黼藻宗云淵寶書傳世久未輯明時盛事猶缺然誰能借辧達聰聽願求精識重評詮收遺去陋再刋勒鳩工不費數萬錢嗟哉百卷頃刻過安得放意徐窮研歸來欲說急記取瀛洲回首情悁悁心存黙想尙可記以指畫被夜不眠休論頑仙與才鬼但得典掌甘終焉

右薛道祖祕閣觀書詩帖眞迹一卷國朝石渠東觀之盛邃列紫垣流略星分縑素云委自陵右文燕及崇觀太平偉迹極於是時公精鑑能書爲一代稱首縱覽其間如後防涓曠屬耳韶濩音響節奏固有黙會而不容於名言者詩篇之作辭藻𨿽未稱而翰墨賞識要不可廢先君以淳癸卯將漕鄂渚與總餉趙汝誼言燕南樓席間出是帖以二英石易得之有禦府紹興印二半印一薛氏印七半印一

贊曰中祕法書之積自淳化至於崇觀富矣而未加別也翰墨博雅之能自劉米逮於道祖著矣而未多閱也伯牙之珍百世知音偉奇能之表表本和樂之愔愔予嘗嘆太平之盛際士大夫可以盡其好尙之心盤薄時淸彷徉書淫彼何預於帝力殆有類乎魚鳶之在天淵各自得以遂其髙深也

薛道祖淸閟閣詩帖【行書序三十九行詩八行】

四方士大夫宦遊京師類多僦捨往往庳狹湫隘室無天遊容膝而已廳寢廚廐皆苟完苟合能有齋閣爲便燕棲遲之所者鮮矣況有隙地以植嘉卉乎河東三鳯後人道祖於堂之中庭植叢竹甚茂竹之傍隅榜閣曰淸閟蓋取退之筍添南階竹日日成淸閟以名之也松柏與竹皆有士君子操歷隆冬勁寒不攺柯易葉人所顧玩常與凡艸木異然松柏難植而遲茂插根數年其幹始逾拱把非廣庭盛圃詎能多容𨿽有淸陰常疎而不密殆不若竹之易植而速繁也幽軒曲檻在在宜之或臨牖或緣逕始種數竿不閱嵗如林淸森閟邃蔽映庭戶掃砌拂檐靜若天帚非髙奇之士孰能愛哉少陵杜之美達道翁也僑居逺域猶曰平生憩息地必種數竿竹淸玩彌劇則復有客至從嗔不出迎之語子美所謂善假物以捐俗情者道祖髙意正在是爾若夫炎曦爍石夏云火蒸道無行車林鳥吞聲觸熱拭汗自公就寧虛堂停翣靜幾郤冰蠅蚋斂迹涼气自生翛然一榻由竹而淸通津要塗鳧趨鴈萃千百其朋噂如市我歸吾盧以恬養智繁枝梢云密葉凝翠隟無塵飛人不雜至邃然一齋由竹而閟君於是逍遙其間小冠散襟左圖右書意澹如也有客至則闔扉而飭長須曰余方對此君披黃卷與聖賢語耳客樂此則予通否則予拒毋俾敗予意文登馬琮嘗叩關欵訪君鏗然抽扃晤言久之遂許觀文房之富因書淸閟之實又繼之以歌曰虛堂幽幽竹森森直節常便靜者心秋檻風髙聲戛玉夜庭月白影篩金檀欒相對復何有掛壁丹靑古名手飛泉激石湧崖間更愛霜鴻下葦灘錦題玉軸照淸閟敻無一防塵埃气百防砌下日相親千畝渭川空自翠右薛道祖淸閟閣詩帖眞迹一卷東華軟紅塵中士大夫率以是老歳月淸閟之樂固所謂濯濯泥中之蓮超然不染者嘉定己卯夏五月予在郎捨偶得是詩於鬻者慨想承平之風流恨斯人之不可接也時寓捨堂下適有藝竹淸陰晝繁午暑稍卻覽捲爲之三嘆息焉捲有紹興印二半印二薛氏印三半印一印適與觀書詩相合殆後人裂取而藏者

贊曰此君之淸閟昌黎所憇何啻得其細三鳯之呈瑞非實不餌亦姑其意予陋且蔽嘗竊嘆喟謂必見其眞與境契而後可以處絕塵之地而歸對出而棄十寒而一暴久暌而暫慰則亦何足以得二者之味詩乎竹乎予將求其所以無愧

薛道祖二花詩帖【行書七行】

鮮鮮中園菊粲粲籬東畔的的秋水蓮嫋嫋西風岸迢迢白衣人皓皓涉江腕重陽尊酒親霧夕容光爛物生各有宜不許年華晏

男經孫仲邕永寶【行書一行】

右薛道祖二花詩帖眞迹一卷帖上有禦府印蓋先君舊藏得之越之王氏不書歳月

贊曰菊粲粲東籬蓮的的兮西風是皆不受夫一塵之染而特立於九秋之中予固喜其潔淸而自全亦以觀其筆之妙而句之工也

薛道祖寄黃魯直詩帖【行書十行】

奉寄魯直學士紹彭

瘴地經行促棹謳周南太史幾年畱書來遙識猶靑眼別久縣知半白頭宋玉又經巫峽去謫仙初罷夜郎遊長江風水追難及悵望春波一葉舟

男經孫仲邕等永寶【行書一行】

右薛道祖寄黃太史魯直詩帖眞迹一卷建中靖國初黨禁稍弛太史自戎州放還監鄂州市徵公此詩蓋其時也帖亦先君舊藏有一印

贊曰詩以情寄而拳拳乎子侄之示又使之寶而勿棄亦足以見其得意

薛道祖試劍石詩帖【行書十行尾批二行】

丰沛布衣闗內客回首咸秦坐淒惻漫隨覇楚西道遷未甘漢地山河窄隨身三尺靑龍子曾斷當塗素靈死手提巖上試秋水大石迎風開披靡東歸欲整堂堂陣吳兒未足勞余刃炎靈天啟定中原大言成事人方信君不見不侯飛將能射虎誤中仙山猶飲羽

漢髙帝試劍石

道祖八月二十四日寫

右薛道祖漢髙帝試劍石詩帖眞迹一卷上著薛氏印四半紹興印二韓莊敏彥直在溫以書遺先君雜帖十此其一也石今在漢中

贊曰予嘗登虎丘有石巋然剖而爲二攷之傳記亦曰闔廬之劍所試也豈屬鏤之剛與帝斬蛇之佩見之於用若合符契人不知此等通靈之劍何以不復見於後世也或曰帝之鑄劍出於丰沛窮谷之冶投以髙宗鬼方之器宜乎其有異予則曰是固神物之天啟用以殲三猾淸萬里則固當屬之赤帝之子然亦豈與頑石者爭一剖之利哉予意帝之必不爾也則又曰流言至智者而止於以觀其理

薛道祖馬伏波事詩【行書九行】

人生在衣食但取飽與溫下澤駕款叚曾不羨華軒仕爲郡掾吏身自守丘園鄕裏稱善人此外不足論志大心自勞福厚禍有根提兵泊浪間薏苡防謗喧飛鳶跕跕墮臥視防水昏永懷平生時空愧少遊音

右薛道祖馬伏波事詩帖眞迹一卷有半印者六先君在湘南得此帖於成都使者折知常時登湘山觀閱帖予方六齡先君執捲嘆且顧曰小子識之蓋淳戊申之六月噫四十年矣

贊曰款叚下澤爲郡掾吏不負於善士此先君子之志也而予由譾才躐取顯美歳遷年除迄負遺旨猶驅馳而不止日月其駛契闊桑梓此其想謦欬於膝下三嘆而繼之以顙泚也

薛道祖白石潭詩帖【行書十行】

輕舟系石倚蒹葭春後淸江便是家蓬底防煙將稚子共攜漁网曬晴沙白石潭

昨泛汶江所見如此若得妙手據此詩畫出豈非佳境也

右薛道祖白石潭詩帖眞迹一卷予兄吏部君嘗拜賜天下蓋阜陵以其筆札似公此帖蓋兄家物以歸先君者有六印著焉

贊曰畫以有聲著詩以無聲名有聲者道祖之所已知無聲者道祖之所欲爲而未能者也

薛道祖荼防詩帖【行書五行】

野白荼防夾路長迎風不斷挹濃芳鳯池荀令曾來否幾許薰鑪敵此香

右薛道祖荼防詩帖眞迹一卷舊與白石潭詩相連亦有六印予讀此詩頗類晚唐字亦婉逸可喜因賡之以爲贊焉

贊曰夾路濃陰野興長荼防想見競年芳至今四月花如雪猶帶河東翰墨香

薛道祖經行詩帖【行書十四行】

辯士祠邊半嶺松不容凡木亂江風笻枝拄到峯頭閣天籟都歸十八公

水石相迎系目新兩峯秀色引朱輪使君自比蘭亭後金字磨崖更幾人

月分圓影委金波峯靣無塵瑩不磨應是飛仙梳洗處碧臺靑綬掛云蘿

右皆仲氏嘗經行之地尙可攷記否

右薛道祖經行三詩帖眞迹一卷公之弟曰嗣昌仕於宣和光顯矣仲氏豈其人耶此詩亦出予兄家賜帖有六印

贊曰仲氏旣不能定其名經行又不能指其地睹奇逸於筆勢想溪山於詩意暸然景物之皆備又何必吾身之親至也

薛道祖皇華詩帖【艸書三行】

橘樹松林綠徑長竹籬縈繞當城隍皇華何異投荒客已過山川是夜郎

右薛道祖皇華詩帖眞迹一卷詩本附雜帖中而其文當別出系以贊而嗣書焉

贊曰逺有光華者固所以送使臣徳意之布宣民瘼之咨詢此遐陬僻壤之望繡斧之光而瞻駟車之塵詎容自比於寂寞之濱維詩之箴以警駪駪

寶眞齋法書贊卷十三

欽定四庫全書

寶眞齋法書贊卷十四

宋嶽珂撰

宋名人眞迹

黃魯直書簡帖上【三卷二十四帖並行書第一第三第九帖各十一行第二第八第十九帖各八行第四第十五第二十三帖各九行第五第二十帖各五行第六帖十六行第七帖七行第十第二十二帖各十七行第十一帖十行第十二帖十九行第十三第十四第二十一帖各十二行第十六帖十八行第十七帖十四行第十八帖十五行第二十四帖六行內第一第二第三第五帖各有外封】

庭堅再拜啟欽想風流有日邂逅獲奉緒餘少慰向往不肖放浪林泉間已成寒灰槁木尙長者過當愛獲使立於無悔之地敬佩嘉意無以爲諭重辱於敎存問勤懇感激區區來日遂行無緣瞻望惟冀惟冀爲國自壽以須升用庭堅再拜上補之安撫團練老兄閣下手書上瀘州安撫團練責授涪州別駕黃庭堅謹外封庭堅再拜庭堅昨於魚洞僦得大舟至戎舟行不甚覺暑气至此無可以累左右者所幹止於薪菜魚肉舟中人可自辦也但欲就一閒寂僧捨中沐浴並治二三種湯藥備小兒輩乍致僰道或不能其水土耳此開雷州行遺𨿽不深知其故要當相與淡淡於義乃安庭堅再拜手狀上安撫團練閣下

庭堅謹封手狀上安撫團練閣下庭堅謹外封

庭堅再拜啟春末被防移戎州謂計日可參候故不復拜狀而多病就醫藥所至淹畱凡三易舟乃得及此比來不審尊候如何暵旱得雨想少慰憂民之意庭堅損棄漂沒衰疾慵惰久在林麓已無衣冠但有服巾直裰野人之服恐不可以造公門謹勒手狀承動靜庭堅再拜上補之安撫團練老兄閣下

庭堅再拜損奉余出於至意不敢有所擇然公長者賙給中外用處博矣復以見及秪增愧耳子舎諸郎皆有英气他日老夫或有托焉恨不款曲相語也小子相騃未有知不敢令參待乃齒記感愧感愧庭堅再拜庭堅再拜比相气體益康彊尙能劇飲否願動衞生之經以須不次之用庭堅再拜

手狀上安撫團練閣下庭堅謹封

庭堅再拜不聞嗣音忽逾月區區惟有懷仰卽日天气亦小寒不審尊候何如伏惟慈惠浹於民上下愛敬府中無訟齋閣但文史歌舞之樂家庭詩禮雍雍肅肅神之聽之百福所會庭堅衰疾不損杜門有味而萬事隨緣亦忘衣食之丰約小兒輩稍知讀書有兩道人於此同齋粥耳有鄕人鄒好先者以谷五命遊兩州舊矣云有緣事至治下故輒附手狀承動靜十一月六日庭堅再拜上補之安撫團綀閣下

庭堅頓首扈縣想常得安問子飛兄弟講學當有日新之功捨弟云十月初一日王庭秀才船溯流西來殊不得近育若至治部幸爲趣其行李也庭堅再拜

餘甘乃有一種大者如李其質味甘脆與常見者絕下類恨今歳亦歇枝所得絕少或云深蠻中有之冬至後乃來常恨餘甘入口苦澁難堪久之乃得味逺不及橄防若此一種者乃此一種矣西域傳云餘甘二種大者生靑熟黃小者始終靑色蓋信然矣庭堅頓首

庭堅再拜奉別再見秋署懷仰何日不勤夏中兩上狀不審皆得徹幾下否不雨四十餘日歳事幾失望時雨三日甚慰人意想貴部亦沾足秋成有望憂民者可以加飡矣蕭彥和解官去新通判爲誰相歡否庭堅寓居免未緣瞻望臨書馳情伏祈爲國自重謹奉上七月十一日庭堅再拜上子正使君大夫閣下

庭堅頓首再拜元仲使君大夫閣下間者往來道出治部過地主之禮勤重千萬別來懷想何日不勤頃至武昌郎畱居完葺民屋久之乃小完以是欲修記亦不暇卽日春寒不審尊候何如伏惟宴息暇豫千里按堵寢食之味神所相勞庭堅以範徳儒法當遷居輙欲就貴部自謀一捨不敢煩公家但不知有責降宮觀人在貴州否庭堅已具人船聽悔諭乃發耳此行似有親依之便望路欣欣謹勒手狀承動靜二月初七日庭堅再拜上元仲使君大夫閣下

白淨飯想寢食淸健阿難難陀輩各安否祝有道性亦疏逸然常以作佛事爲念亦是宿有少香火緣耳亦隨事令歡喜而行知命得過防州書後不復有一字記以小婢又產子於荊南復畱滯耳方廣欲更來相見已發書止渠恐荒寺耡耘未淨不可數棄之來耳兒軰比在戎州得書甚安庭堅頓首

湘陰盞甘只漫助太倉之一粒

庭堅頓首伏奉手誨審瓶已到六祖聞開堂日道俗震動不勝欽仰但猶未有人傳語錄來耳計入院今半月餘想人事稍稍就緒矣開堂疏出於牽彊乃承推奨過當若不同林臥爭知被裏破只是奉酬說耶霜露果熟諸聖推出想化緣必齟齬但恐不能得人事淸簡耳知命計數相見聞出入無間頗招當路口語得所事干了早還亦佳庭堅城南僦舎旣安便凡百不復與公家相關衣食薄厚隨緣時時扶杖到人家倦時或經月不出亦自有味恨未得從容耳前令羅富送舒州術及舊雙井到彼不壌否今因江南河客更分新雙井去計院中或有佳嵦也乍寒千萬珍重十月十五日庭堅頓首六袓襌師範公道友幾下

庭堅頓首以衰朽怯人事不能一到成都甚負佳處登覽然亦是老年漸不喜此曹狡獪耳乃煩輟爲人天談道之光陰翻然一來掃地焚香奉待已數日不知不爲世綠所奪否元監院相隨許時經藏記亦未就但亂寫得十數軸字歸耳其人曉事干辦他日若得渠相輔佐甚善廣之景年及房君所須字各寫得一兩軸並書囊在戎州不攜來須到家乃可遣餘事元能道之又相見有期不復覼縷八月二十六日庭堅頓首六祖襌師大知識方丈

庭堅再拜昨在郡中旣承使節在逺不敢遣人承問太夫人然聞耆年耳目聰明飲食如壯者奉助歡喜也今者到城卽當參省雙井今年第一捨弟才遣馳送一片許數分上數兩恐可爲老兒一煎也庭堅江州之役般挈亡弟一房同行勢須得十五來人邑中亦辦數人至二百里矣恐郡中有買公用人可道江州得三兩人幸甚或難得亦不固求自可雇人行耳庭堅再拜

庭堅辱敎審侍奉萬福爲慰竹萌佳會謹以奉旨甘以成公之徳施缺然不得面懷想良勤眞老萬福庭堅頓首上僊民通直仁親

庭堅啟前因三學山化主回奉手狀並漫寄一扇不審得轍襌幾否頃人自當義來再奉手誨喜承燕居多福比密師自富義來報成都虛六祖奉侍又壽寕僧宗喬自成都來云公已受六祖疏計不虛傳輙作短疏助佛事然老懶不成言語也庭堅寓居處漸完葺內外終不會省費然厚薄亦隨緣知命欲到成都看藥市此一行費亦不小亦無處減省耳前所寄諸書甚助荒癈欲隨事記數句尙未暇惟悅老語錄常在几案間一日緣會便下筆矣別作一篇竹軒頌似可觀已付密師去可種竹於六祖卽用之或須別寫卽寄本來可也所要文字多寫在密師處不知化緣道路悉存得否秋熱懶倦奉狀不如禮八月十日庭堅再頓首範公襌師方丈庭堅頓首昨如化主遣荘夫廻奉書當已徹書幾卽日秋候微涼想日用輕安道眾雍肅堂頭賓客不至喧閧否家兄約八月間自長沙來至零陵度今已到相見否何子玉來時碾建溪妙銙����度遂否成歸淮得安居處否院中嚴奉新恩更有所興作否如於此時相見化道頗行也未卜瞻對千萬珍重八月十六日庭堅拜手崇寕長老平公幾前

庭堅叩頭別來不復能通書孤苦憔悴之狀不言可諭能中間每見邠老父兄弟詩卷中有佳句未嘗不詠嘆也辱書累紙恩意勤懇但增感塞參前堂佳句甚髙秀欽嘆欽參前堂但前對溪山修竹古木森然而頗助觀已其後夏日皆緑陰不見日耳土木之功則極艸艸又堂中之人衰悴廢學甚不稱佳句也太和詩似不必作有防意已具駒父書幸取觀之未緣防集惟彊學自重謹奉狀不次庭堅叩頭上何君足下

庭堅頓首兩三望車來臨何其寂寂耶雨作遂至極涼伏想安勝欲煩指揮尋雇兩夫能負擔者往融州因送王公濟去便得之乃佳去亦不畱滯也庭堅頓首成之祕校

庭堅適誨諭來日會食以李壻女子初一日欲觧船且欲家中相聚願裁照絕早欲往稟所遣至太平州人也庭堅再拜

庭堅再拜逺餉廚醖十器仰荷不忘惑戢感戢王君丐舟旣有開納之意卽當以書諭之所以未至前者此自重之士不敢輕發耳輙復有一事混左右舍第筠州判官公鎭欲蹔至雙井遂給事叔父大葬恐左右有驅使處幸沿檄一歸如可速得檄下卽及事爾率易恐悚恐悚庭堅再拜

庭堅叩頭今歲鄕中冬雪大寒三白不異北方不審湖外何如二十六娣縣君侍奉家母太君萬福毎蒙垂誨感戢承車從至潭府議役法已定議否聞李守長者必允物情役法因令小吏錄示大槪幸甚庭傑又往納婦得無數爲翁費橐中金耳四十五弟比性行稍柔矣亦得給事院諸孝友弟恂恂薰陶使然爾惠貓兒頸筍甚宜湯餅但數承來賜無以爲報耳荔子一囊漫助壽樽古田紙四軸同之輕瀆愧悚庭堅叩頭女睦兒相並附起居

庭堅再拜風寒未解不審尊候何如來日欲到承天沭浴每到城常苦人事敗短晷遂不得沭頭欲淸旦參候煩爲具一飯熱簽羮包子三刀羮淡菜羮飯午前飯畢幸甚或遇方召客卽具已謹狀咨稟率易率易庭堅再拜中玉十三兄金部閣下

庭堅頓首承惠雙梨魁梧長者感刻感刻筆三雙分上不知可手否金波一器納上何必言貸但爲糴得白米則是惠矣庭堅頓首成之祕書

黃魯直書簡帖下【二卷二十二帖並行書第一第五第十帖各十二行第二第八第十一帖各十五行第三第十二第十三第十四第十八帖各五行第四第七第九第二十帖各十行第六帖七行第十五帖九行外封一行第十六第十七帖各六行第十九帖十三行第二十一第二十二帖各十一行第二十三帖四行】

庭堅頓首前承惠書恩意曲折良恨逾年之別不得一靣而兩辱致助之意曲篤義當受賜而公客宦萬里又除累月俸以償雇傭想至今未贍故輙歸納幸不肖治行粗足辦事耳若甚不足相資助亦人情之常非敢爲獨淸也願深照此意更希勤官彊學以致光大三月八日庭堅再拜上升之主薄仁親

庭堅再拜啟沙夏來黔中大暑幾不可堪又得骨肉到眼前跛跛挈挈但用過日以是久不通書左右卽日秋熱未艾不審臺候何如伏惟懷道宴安閉閣淸靜而鱞寡得其理神明所相寢膳安宜庭堅待罪黔中逾一年與此方人物皆相安亦粗治生理可衣食千口矣弟侄輩到此百用具足也初到絕無書冊今又稍稍集矣亦是於此故紙夙有業緣爾呵呵惟是無階修敬不勝馳情謹附承動靜七月二十三日庭堅再拜啟君孚知府舍人閣下

黔守曹供備於此相顧亦勤勤冬中當代去有俸餘五百千不審貴州能應副否托不肖咨承如垂許方敢作移文也庭堅再拜

風塵表物凡所以發於用者皆足以妙天下也此書𨿽元祐間而筆勢已有三昧觀涪翁之言自謂黔中時字意到筆不到則此書固當不自取也余頗得太平州書體質老健而豪放韻益奇蓋舟中所見蕩漿撥棹悞入之後也此書政足以傳百世尙何安石碎金之足比乎涪翁蓋抑損云爾李怤

徐甽胡元亮同觀崇寕二年正月二十六日

庭堅再拜啟自惇夫下世毎欲作書則气塞以是絕不通記左右然聞動靜則密亦以此爲慰爾老兄博學信道甚篤泡幻起伏亦可識矣比想漸能愈痛濟理諸人具知公存心所向計不能久補外行當國門曕望騎气謹上狀庭堅再拜上和叔知府舍人同年兄

庭堅頓首辱手誨喜承體力勝健所雇人甚醇實可喜但公濟來云卻已雇得兩融人又得髙左藏一人來今遣廻甚愧空勞煩也糴粟米少加意庭堅頓首成之祕校

外甥鴻父得托貴門相與遂有瓜葛良以爲慰諸令弟想講學不倦哀悴昏塞不記貴字欲奉字曰斯舉不知可用否取論語所謂色斯舉矣者但恐或犯諱字爾因來示諭陳季常所刻蘇尙書詩集煩爲以厚紙印一本見寄只封在鴻父處亦可爾庭堅上

庭堅叩頭頃有三縣量給雇船錢已具太守牋中承稟不審以爲何如若旦指揮三縣依例施行則未有遭喪扶防水行朝旨應副葬事者恐須明於指揮爾聞漕臺亦有意除破無防吝之心也頃蒙差到兵級三十人極濟溯流行李比欲得葬事畢遣回又以卜日在來年正月恐不得久占在公之人試煩頤指諭所司檢會舊例或不可則當盡遣廻亦稟可否於太守牋中矣伏幸裁之私事凂混非一恐仄恐仄庭堅叩頭上

庭堅再拜弟侄經過貴部過恩防甚厚感激不勝情也庭堅今夏得伯氏元明及小侄朴各到官女子亦從其舅官明州惟髙臥對摩圍耳孫子實得兩書並割俸來聞與其僚亦稍睦矣子進有音問否幾時當來寄耦之想數海陵老人具道之人生行年六十萬事可忘也願遂意衞生而已庭堅再拜

庭堅頓首五月初三日桂州見陸海問知侍郎臺候甚康健開慰無量奉別忽復攺月懷想何日不勤卽日當入學捨不以遊戱費日稅侄殊有意相依學問願琢磨之蓋惟以日新惟念毎旬可大半終日想亦蒙益也冒暑今日方至桂府一二日卽行他日可時通書耳千萬爲親自重庭堅再拜徳久佳士九兄

庭堅頓首辱書勸懇審侍奉太夫人吉慶韶州常得安問爲慰子捨得男六十老人初見孫實以自慰逺承致慶感刻感刻見所惠書字畫詞意皆增於往當是安閒便靜垂意文字之功想學行皆日新如此不惟交遊之慶韶州聞之寂寥中亦一破顏矣兩小兒日相從蒙益當不淺未有會面之期臨書懷想千萬自重七月二十一日庭堅頓首徳久賢俊

旦來伏想侍奉萬福浯溪銘篆字計篋中乃未有故分一本去中興頌郤乞一本庭堅頓首徳久足下

庭堅頓首風日暄喛伏惟體候增勝早承諭須小史方令幹少俗事才來今遣上庭堅頓首子澤判局宣義閣下

庭堅頓首適屈車駕臨顧甚惠晚刻伏惟體力佳健新賜茶分上龍鳯各一餅碾試皆不與例賜者同也庭堅頓首子澤宣閣下

啟上景道十七使君庭堅手封

庭堅頓首辱敎並惠酒以助旨甘感佩眷憐之意三紙早來檢文字方見數日間寫得卽遣上諸院要題字者當爲致妙香卽便作佳跋尾幸諭之也庭堅頓首景道十七使君

庭堅頓首適自智海浴回已燒燭得所惠敎並送酃淥珍荷珍荷紙甚好來日寫得遣上庭堅頓首景道太博宗英

庭堅頓首屢屈車騎以多故未果出城一參候辱敎並貺羊酒感愧百冗上謝艸率庭堅頓首君壽朝奉仁兄糟姜石耳薄物聊以將逺意輕瀆甚愧從道書信已逹適爲渠女子病未取得答幸照詧庭堅頓首

庭堅頓首比得七月半間元明在荊南平安書訐今已過葉縣矣女子六月初已歸李徳素家家弟知命欲將小子及乳母附一蘇堅宣義船至荊南卽謀溯峽以來但未得近音耳公代者爲誰有音問否黃甘可食未書後三百顆甚引領也到蜀中來嘗制錦否有嘉錦欲得數尺作一豹皮半臂無不固求也彼有木工爲作一抽替藥羅長尺一濶六寸許便可此邦僻陋欲作一藥匱半年不能成也寄錢五千告指揮盡數買綿早得一人送來幸甚須此而寒具周旋也庭堅再拜

錫花靑布澷寄一畨可寄陸安一笑耳雙井二品並以黔中都濡銙數恐十尊前或須也二荘客自此搭船至貴部告勿久畱便令附船至防防自托舟椽遣行爾庭堅再拜

有好棊盤乞一面若只是折疊者亦佳但要金漆面明快耳棕籠隨宜爲買一檐細事不當數混長者煩李郎指畫令一干吏辦之

庭堅頓首今日欲作記井咒气法以賓客自晨逹莫遂不得試筆然念不忘也辱手誨審侍奉吉慶爲慰所須咒气法今遣上幸爲逹侍郎丈幾下大要昨日所道以神守气最妙其次用咒令气常運轉若情念未銷惟誦白繖蓋心一百徧意自調伏白繖蓋心若持之久常令人對鏡亦不動也燭下不能多書未能作侍郎啟爲致問無量庭堅頓首監稅承務執事

庭堅頓首昨日辱手誨勤懇並煩錄惠明略樂府感刻感刻適在郡中食不果卽上答今旦又不得一面適方懷耿耿重承存問荷眷眷之意夾紙絑佳但寫未不欲久畱來人度郡中來人至使臺甚易得寫了卽送潘大夫逹矣庭堅再頓首承務足下

庭堅頓首旅次無佐書吏不能作牋亦同捨能略此瑣也來日蹔借數人當謁稍安集自可杜門並令還直也庭堅再拜

右元祐太史山谷先生黃公庭堅字魯直書簡眞迹四十七帖分五卷紹興乙卯歲予從師九江有同捨吳興沈鏜聲甫毎好習黃氏字體設太史眞像於書室有手贊在其上贊之辭曰以僧有髮似俗無塵作夢中夢見身外身蓋太史手澤也予於是始知好尙家有藏帖一旦彚得七八幅時展玩之嘉定戊辰予來中都下第後索寞天街中時貴璫有得罪簿錄者官第甲乙爲次揭囊以鬻而不名其物予外婣姚舜民者以六萬錢得二嚢他物不可悉記中有十九帖在焉撫然不樂予視之內府圖書表識其上蓋皆紹興間寶儲而墨妙飄舞神態欲活澷從旁觧釋就元直取之又將餘物使自售姚大喜過望羽客劉元綱時偕行戱語予曰唐崔綽嘗謂防見汝南帖何減於升第正恨世遺李廌君乃得黃庭堅以歸何憾乎相與大笑外二十八帖散得之江西諸君子家今皆以紙素髙下相從雜褾之通有天及藏書等家全印半印四十有一予聞東坡先生過李公擇濟南始得先生之詩文以爲超逸絕塵獨立萬物之表者由是名始振嗟乎豈特詩哉其書法亦由是矣惜乎其淸其峭足以表百世而其膏其澤不足以被一時先生蓋於是乎有歉

贊曰詩至江西始別宗泒字豈無袓人其有待鶴瘠鸞鎩松寒石怪彼有髮僧尙聞謦欬

寶眞齋法書贊卷十四

欽定四庫全書

寶眞齋法書贊卷十五

宋嶽珂撰

宋名人眞迹

黃魯直先王賜帖【四帖並行書第一第四帖各六行第二帖十四行第三帖四行】

來日無他能回車馬至騏驥甚惠仲謀延款之意甚勤不肖亦欲承教也踞邀恐悚庭堅頓首上伯時親家兄十日

庭堅頓首逺辱惠書並寄蜀牋極荷勤懇都下匆匆人事略不辧了眼前閱歲月如流耳以此音記不時想不以此爲恩意疎宻也卽日官下何如頗得日力問學有同僚共文史之樂否令叔比數得安問然意思頗有生事自累之嗟令弟每相見於仲謀家意气疎爽甚可愛也未緣防面千萬加重謹奉狀庭堅再拜景善主簿仁弟十一月十三日

北物有所須因來示諭欲寄筆墨適眘修行日有公家事冗甚別因監司行寓書並信矣庭堅頓首

庭堅頓首相與有葛又世舊今後惠書可不煩作公銜也當路諸公頗能相推挽薦章有防人矣因書一二疏之庭堅頓首

右先王故藏紹興所賜山谷騏驥蜀牋北物世舊四帖眞迹一卷縫有內府書印三末有紹興小璽一始先生在兵間獨以垂意文藝稱字尙蘇體室有鄴架故姧臣特忌之不與他將比當己未初定盟時金人歸我河南地髙皇旣議偃兵徧賜諸候大帥宸翰先王始得喬潭舞劍賦次得諸葛亮等屯田三事皆寓隆指珂幼聞之諸父言他賜尙多上亦聞先王好書帖嘗因近璫宣諭密賜蘇黃等墨迹中更家禍皆就防軼惟舞劍一賦藏先兄吏部甫家其餘𨿽件目亦不復可省憶矣珂每竊慨嘆謂帖固不得而見而先王寵褒雅尙亦無容少存風徽耶紹定戍子五月客有自浙右來攜此帖見售初觀楮墨特與他異又見印識如新亦止疑其貴臣家落遺者閱至捲尾乃有四半印存於鸞鶴縹捲之右驗其文則曰鎭南畱後淸逺鎭寧崇信武勝定國五節度正先王所佩者不知流落至何所而今日乃復獲之驚喜三嘆繼以感泣於虖予收帖字半生矣王氏之靑氈衞公之故物顧乃一旦自比於象罔之求珠而復還於漂搖之毀室是非天而孰爲之耶此一帖也使太史之网羅放失皆幸而出於無心則子孫之所不及知史牒之所不及紀又可殫見耶泣而贊之以志復獲之喜贊曰賜帖不知其防而今獲其一四印之錯出百年之湮鬰神呵防見此遺物鳴虖此固先徳之所寓而匪止於絕世之名筆旣軼而獲比繡質子孫守之謹勿失

黃魯直覺民讀書帖【行書十六行尾批一行】

覺民弟得書知侍奉叔嬸恭勤子職同新婦二五郎八郎九郎八娘安勝甚慰逺思審不利秋官得失蓋有奇偶但要偸閒不忘學耳惟此一事身當潤澤又爲子孫之基不可不勉也讀書要不雜毎一書自初至終日讀得一板嵗計之亦功多雜讀𨿽多終無功也漢儒多白首專一經皆成大儒蓋書在精不在多也念二弟所要文字及詩已具報之二郎開嵗已十四想已學作文字陳隱夫必能糾率諸兒讀書閒時更自爲講解爲佳諸甥皆有性格誰最精慧因讀報及雙連之慶計當在房下要早教道以成天予之美南北阻逺未有會集期但懷想千萬加愛不見兄庭堅寄

睦相並附起居

山谷勸其弟侄讀書一帖中三致意焉丁寧懇切惟恐其怠蓋非獨私其弟侄而已凡厥後學皆當敬佩斯言永以爲訓隆興癸未臘日華陽老人張綱書【行書五行】讀書本以索理明道其緒餘則爲文章至於文章決科尢其粗者余覽黃公家問至謂得失系於奇偶而學終不可忘使人系節稱善回視韓文公讀書城南詩多媿辭矣張駒題【行書六行】

右山谷先生讀書帖眞迹一卷張章簡綱等二跂題其後寶慶丁亥十一月予在京口得之張氏子蓋金壇故家

贊曰學以進乎道不止於決科也厭飫優柔貴精不貴多也得失奇偶固未如之何也指端而言所以勉其切磋也三致意於丁寧式爾心之訛也因私淑以儆諸後學又有以見前輩用心之不頗也

黃魯直食麵帖【行書九行】

今日早食麵及麰飯各能酌中一杯自病來未始如此也承續寄藥感刻忽憶堯夫在相府時夏秋病暴下至潁昌猶不寧服附子黃耆竹瀝湯乃已此佳也堅腸防不知甚處合來乃防咀藥耳有虢州赤石脂否因檢藥惠黃耆二兩庭堅再拜

涪翁書大率豪逸放肆不純用古人法度嘗稱杜周有言三尺法安出哉前王所是著爲律後王所是疏爲令以此論書而東坡絕倒雅意主於不俗有戈戟縱橫之狀不得已焉耳今觀此帖乃能收斂以就規矩本心之所形也良可寶云嘉定十四年七月丙子鄞川袁爕題【行書九行】

右山谷先生食麫帖眞迹一卷絜齋袁公爕跋其後前藏書家四印後有袁氏二印寶慶丙戌三月得之京江

贊曰山谷書法本於天才變而成家如萬壑崖骨痩气淸霜寒籟哀故其言曰法安出哉我師我心奚彼之儕今觀此書自葉而荄斂其角圭以復成才規矩崛奇闗機闔開故其跋曰自本心來誰其知言嘻噫絜齋

黃魯直張處士帖【行書七行】

張處士得所寄筆六種甚所功恨物材未極佳耳楊仲頴先輩報張通處士

右山谷先生張士帖眞迹一卷筆工而以張處士稱豈唐世宣州諸葛流耶其必有以得此矣帖得與眞一詩同時

贊曰唐世稱不擇筆而妍防者惟虞與裴豈以先生翰墨之體而猶致恨於物材然而取妍命防要必有所自來世所共詫以爲不根之奇是固務實者之所咍也

黃魯直一笑帖【行書六行】

不厭因其求書寓題紙尾他日五湖四海間相見回思此時亦足握手一笑也【案此帖上有脫文跋中攷之今仍原本】

右山谷先生一笑帖眞迹一卷慶元庚申予在姑孰得此帖子書駔仲宜家捲端已不全莫知其爲何帖有歐陽氏藏書二印

贊曰帖字三十迹如濕弔古其逢驚啜泣公來姑孰甫翔集書翰從容豈遑及此帖之獲𨿽此邑時猶可疑蠧誰葺至寶道傍世收拾乃以齧殘棄緗笈五湖浪卷四海立墨風雨中起蛟蟄

黃魯直湯方蔬法帖【行書十七行】

眞珠菜淨濯去鮏气入防白數寸椎姜一塊椒數粒沸湯綽過研五味齏醋食之甚佳防花剝去皮及莖幹取成塊者湯中煮令熟錬薤油炒令香蔥姜椒醋水相半沸微入鹽甚羙比之二種菜食之殊佳漫錄上庭堅頓首

荔枝湯擘生荔枝肉別貯其自然汁以水解白沙蜜漸入和令味相得卽井荔枝肉上火煮減半以甆合貯之計客數人一勺又人入湯小半盞煎沸用紗囊成龍腦先撲熱盞乃注湯

餘甘湯餘甘用一種大如李皮皴肉黃赤者沙盆中微擦去皮乃以磨姜沙鉢細磨人用半水盞四人用炙甘艸一寸同煎久之亦用龍腦囊撲熱盞乃注湯大率人不過餘甘一枝

右山谷先生湯方蔬法眞迹一卷帖書與雜帖同出禦府中有小璽欵縫而四種方獨殿故予特表而出之

贊曰湯以濡唇蔬以適口撫藜腸而自驚奚龍腦之猶取予方筍蕨是茹蘗茶是友發遺帖而一笑正恐楊妃之百驛未足以比庾郎之三韭也

黃魯直蹇帖【行書六行】

蹇材力下中奉防周旋不能百里防被豹飾文采蔚然維鵜濡翼國風所刺僕人圉師一日三禠不堪龍象之任僅爲麒麟之楦顧影長鳴畏我同早

右山谷先生蹇帖眞迹一卷觀帖之語先生意殆必有謂惜也其不及聞也帖與趙淸憲帖同得之王氏

贊曰世固有飾其外而忘其中被服以爲容而用之弗充又奚止一蹇哉予故因遺墨以三省吾身正恐自墮於黔技之窮而何暇以誚夫憧憧也

黃魯直煎茶賦帖【楷書大字五十八行前題一行尾記八行案前題一行原闕】

洶洶乎如澗松之發淸吹皓皓乎如春空之行白雲賓主欲眠而同味水茗相投而不渾苦口利病解膠滌昏未嘗一日不放箸而收茗碗之勲者也余嘗爲捨弟嗣直瀹茗因錄其雪煩破睡之功爲之甲乙建溪如割雙井如撻日鑄如防其餘苦則辛螫甘則底滯嘔酸寒胃令人失睡蓋亦不足與議或曰無甚髙論敢問其次涪翁曰然則味江之羅山嚴道之防頂黔陽之都濡髙株瀘川之納溪梅嶺夷陵之壓甎臨卭之火井皆向以薦兔褐之甌瀹魚眼之鼎者也或者又曰寒中瘠气莫甚於茶或濟以鹽勾賊破家滑走水又況雞蘇之與胡麻涪翁於是酌岐雷之醪醴參伊聖之湯液斮附子如博投以鰲葛僊之堊去藙而用鹽去桂而用姜不奪茗味而濟以艸石之良所以固太倉而堅作彊於是倮松實胡桃炰鴨跗庵摩以濟味折菊英水蘇濯勃賀蘼蕪以爲芳前四後四才用其一少則羙多則惡發揮其精神又益於咀嚼蓋失匠無可棄之材太平非一世之略厥初貪味雋永速化湯餅至於中夜不眠耿耿旣作溫濟【案集本旣作溫齊句下有殊可屢歃如以六經濟三尺法𨿽有除治與人安樂賓至則煎去則就榻不遊軒後之華胥則化莊周之蝴蝶與此迥異贊中所謂於賦之尾與他本異莫詳其孰是者今並仍原本】日饗四五得枕而臥夢爲蝴蝶而飛去

元符三年八月丁未阻雨峽中試嚴永核筆以銷飽懣此書似王定國而差有意味

右山谷先生煎茶賦眞迹一卷是賦之書予嘗見數本文亦有稍不同者今字體差淸謹豈先生試筆適意作耶帖故予舊家物不知所從來

贊曰茶𨿽以藥煎斯失正味字托以筆試斯失正體以先生而比王定國抑未知其何似於賦之尾與他本異又莫詳其孰是要皆知乎識者之議敬藏以俟黃魯直眞一酒詩帖【行書六行尾記三行】

撥雪披云得乳蜜蜂又欲醉先生稻垂麥仰陰陽足器潔泉新表裏淸曉日著顏紅有暈春風入髓防無聲平生眞一東坡老卻作靑州從事名

蘇文忠歸潁帖【行書九行】

迨旣忝薦赴省試遂可就親𨿽叔弼尙在疚想可別令人主婚已令子由咨稟彼此欲及時了當想開許也癸丑三月十五日令畤題

右山谷先生歸潁帖眞迹一卷趙徳麟跋戊子二月得之錫山

贊曰事師之情期以百世言𨿽不多意則獨至識以嵗月越王之孫式時覽觀用攷大倫

東坡眞一法酒詩後題云予能作蜜酒格味與眞一相亂

右山谷先生所錄東坡眞一酒詩帖眞迹一卷韶定戊子三月得於髙平範氏有藏書家印六字體特飄逸過於平時蓋得意之迹云

贊曰以蜜爲酒助於東坡托詩以傳百世不磨然而濁爲賢而淸爲聖泛爲醪而盎爲酇自古而降厥名孔多要皆不以甜稱惟少陵昌黎始有如蜜若飴之歌豈時人酸鹹之嗜大槪略同予固未辧其趣之如何也

黃魯直詩槁帖【八帖並行書弟一弟六帖各十四行第二第四帖各十三行第三帖八行第五帖三十五行第七第八帖各五行】

次韻吳可權題余幹縣白雲亭【遇句屢僕趣蠧助翥聚去故處注】曩誰築孤亭勝日有感遇永懷劉隨州因榜白雲句遺老不能談新陳忽成屢緑陰斤斧盡華屋風雨僕吳候七閩英宰縣有眞趣歌解民慍根節去吏蠧材收佛宮余工有子來助廈成燕雀賀水滿鳧鴈翥四海名士來一笑佳客聚雲與碧山畱云隨淸江去斯須成蒼狗皆道不如故至人觀萬物誰有安立處寄語吳大今但遣糟牀注

次韻明略奉陪吳明府燕白雲亭【筵連船天姸宣然遷先】

江淨明花竹山空響管風生學士塵云繞令君筵百越餘生聚三吳逺接連庖霜刀落鱠執玉酒明船葉縣飛乘舄壼公讁處天酌時多暴謔舞屬更成姸惟我孤登覽觀詩未究宣空餘五字賞文似雨京然醫是肱三折官當嵗九遷老夫看鏡罷衰白敢爭先

奉答明略見寄長短句【離亭宴】

十載樽前談笑天祿故人年少可是陸沈英俊地看卽瑣牕批詔此處忽又相逢潦倒禿翁同調西顧郎官湖渺東看庾樓人小短船絕江空悵望寄得詩來髙妙夢去倚君傍蝴蝶歸時淸曉

南樓書事

四顧山光接水光憑欄十里芰荷香淸風明月無人管並作南樓一味涼

畫閣傳觴容十客透風透月兩明軒南樓盤礡三百尺天上云居不居言

勢壓湖南可長雄胸吞云夢略從容北船未嘗覩巨麗復閣重樓天際逢

武昌參佐幕中畫我亦來追六月涼老子平生殊不淺諸君少住對胡牀

庭堅承榮緒節推惠示沿檄崇陽道中六詩老孏不能追韻輒自取韻奉和

頭陀全盛時宮殿梯空級城中望金碧雲外僧人亡經禪盡屋破龍象泣惟有簡棲碑文章巋然立右頭陀寺

蟠空作風雨發地鳴鼓吹日晴四無人聲在髙林際伊優兒女語蹇淺市井議我欲抱七寫此以卒歲右道中聞松詩

俗物常偪塞令人眼生角永懷洛陽人論詩談畫壁靑山吐秋月阻作南樓客但歌靡盬詩賞此無瑕璧右中秋山行懷子興節判

邑下羮不和幕中往調護紛爭非士則各使捐細故頗憶郗參軍能令公喜怒應知鞅掌車歷盡崔嵬路右再登蓮荷嶺懷君澤知錄

張公少爲令湣俗有遺書左販洞庭橘右擔彭蠡魚歌奔中夜女歸抱十年雛【借一韻】近嵗多儒學仁風似有初右崇陽道中

咸寧走蘆子終日喬木陰太丘心灑落古松韻淸深聊將不俗耳靜聽無琴非今豪部律而獨可人心右晚發咸寧行松徑至蘆子

戲答歐陽誠發奉議謝予送茶長歌

歐陽子出陽山山奇水怪有異气生公突兀熊豹顏【案此句下原本缺二十六字】音者蒼龍璧官焙香涪翁�贈����許詩情合得嘗卻思翰林來鐀光������直相千萬不啻過愛公好詩�能多���有更橫戈柰此於思百戰何【案黃庭堅集載此詩生公句下云飲如江入洞庭墅詩成十手不供寫老來抱璞向涪翁東坡元是知音者官涪香句下焙翁投贈非世味自許詩情合得嘗卻思翰林來餽光祿酒兩家人鑑共寒光余乃案敢比東坡有如玉盤金叵羅直相千萬不啻過愛公好詩又能多老夫何有更橫戈云云原本闕遺過半因此書所載皆防當時之墨迹故不復增入正文後皆仿此】

奉和榮緒節推之字四韻

紛紛不可耐君子有憂之鞅掌誠����似怨詩頺波看砥桂濁水得摩尼����葉刳心只有皮【案黃庭堅集載此詩第二聨云鞅掌誠莊語賢勞似怨詩第四聨云知我無枝葉刳心只有皮附志於此】

奉謝榮緒割鮮見貽

何處驚麏觸禍機煩公【案原闕二字】割鮮肥���病新開肉糲飯寒鮮得解圍【案黃庭堅集載此詩云何處驚解褐機煩洞遣割鮮肥秋來多病新開肉糲飯寒葅得解圍葅字與此異今從原本】

右山谷先生詩槁眞迹凡九幅論江西詩先生爲稱首觀其鋟斵天巧磅礡萬象一字不苟作謂詩非徒工詎不信然舊人紹興禦府捲尾著小璽縫有內府印八藏事家印亦八嘉定戊辰歲九月得之豫章蔡士羙

贊曰句法之奇日鏈月鍜烏輕之過疾詎穩驢上之推防未判長吉之心欲嘔彌明之息猶鼾天巧呈露風期汗漫予方遡詩派而未能所以揜斯捲而三嘆也

黃魯直催繡詞帖【行書四行】

前嵗迷藏花桞恰恰如今時候諸事防時忺鏡中嬴得淸瘐生受生受更被養娘催繡歸田樂令

右山谷先生催繡詞帖眞迹一卷先生平生語莊此帖故遊戱耳觀其序晏小山詞有曰余少時間作樂府使酒玩世道人法秀獨罪余以筆墨勸淫於我法中當下犁舌之獄其悔雕篆至矣此豈自放毫楮間三生結習猶有未忘者耶書出眾帖中亦別而系之者

贊曰詞以寓意何適作理於戲翰墨亦或張弛此篇所傳觀蠟之樂樂而不淫庻防在此

寶眞齋法書贊卷十五﹤子部﹐藝術類﹐書畫之屬﹐寶眞齋法書贊﹥

欽定四庫全書

寶眞齋法書贊卷十六

宋嶽珂撰

宋名人眞迹

劉忠肅候謁帖【行書二行】

摯謹候謁子中學士閣下

右元祐宰相觀文大學士劉忠肅公摯字莘老候謁帖眞迹一卷先君將指潼川淳丙午歲四月得於蜀士張箋家手題而藏四十年予旣彚帖執而嘆曰是帖也先哲篤敬之風所由寓有君子之道四焉刺謁手書敬以直內也繁文之削眞情之尙易則易親也字同捨而伸交情不諂不瀆也敬以簡致卑而不可逾也又惡比夫後世脇肩造請不避寒暑蠅字繭紙屑屑以爲恭者哉𨿽曰幅楮數字以公名徳之重是可與荊璧齋琚比矣

贊曰元祐之至於八九年也忠邪旣判乎渭涇公秉輔防內外晏淸宜羣陰之弗復萌矣而卒以黨傾今觀此帖之存固不知其事之當元丰與寧然攷公之本心實欲挽一世以爲君子之朋至如答邢恕之書以致休復之問延章惇之子以伸同朝之情皆大賢厚徳事而豈顧於人言背憎然而托西垣之訓以極老姦之詆興同文之獄以陷必族之刑非公所與交往來而示調停者耶彼小人者自覆出而抵巇公亦何敢逆窺人以其情之難明予之系此帖正欲以見符祐二黨之未爭苟不激而成之未始不同心而在朝廷也於戲正直如公風猷百齡烈日嚴霜夏杲秋晶是𨿽十字之藏蓋已與溫申韓範數公同此不朽之名矣

蘇魏公到鎭出京二帖【並楷書第一帖十二行尾批一行第二帖十一行尾批一行】

頌頓首自承到鎭嘗因郡僧行咨詢動止稍不聞問豈勝馳誠冬序晏溫伏惟政事優暇福履淸適頌衰老待罪禁庭充位無補日有歸田之興非久得請南去獲依仁庇誠所幸願也未閒更冀保防竚還詞掖以慰與論不宣頌再拜子中知府修撰親家閣下十一月二十一日啟

惟頌頓首稍疎間訊惟日馳誠近孫子出京祗奉教筆深荷顧存兼承禁從淸閒福履衝固不勝感慰之至江闗重復門宇夐遙願輔神倪上副柄用乃誠所祝百不一陳謹奉手啟咨候不宣頌再拜侍讀舍人閣下二十六日謹啟

右元祐宰相司空蘇公頌字子容到鎭出京二帖眞迹一卷公以徳量服天下撓之不濁澄之不淸與道捲舒功運無迹故位極廊廟而眾不忌身處消息而名不隳砥柱大河髙峯喬嶽蓋庶幾孔子所謂有始有卒者嘉定辛巳歲十月珂以餉節攝京口郡旣幸瞻維風之風後二歲六月以臬事綰維符復獲接憇棠之愛因訪遺墨得之故家凡有三印識蓋又後一歲之八月也勒鞭忻慕於是且有托焉

贊曰徳量維昔該乾坤藝成而下道乃尊堂堂魏公古大臣劫火固燬靈光存直躬致主無間言餘事諭墨何足論百年劍佩紛如雲不於其書於其人範忠宣南都帖【楷書十二行】

純仁頓首介來拜教之辱喜承累日動止康寧純仁到南都水漲阻橋未能東下去得甚邇彌增惠戀兒子依命遣詣左右愚騃失學公亦知之今托受賢門尢爲非利惟深賜誨導庶無大咎漸逺風問惟冀自重不宣純仁頓首上公舒著作親家左右十一日

右元祐宰相開府範忠宣公純仁字堯夫南都帖眞迹一卷先君舊藏雲得之涑水司馬伋家手自裝禠嘗以示子弟珂防聞先君之言曰祐陵初政首召公於外倚以爲相公以病不克造朝而治亂之源於是分此天也又曰中原故老大臣用心率廣大不偏故能調一天下今全盛之觀未還蓋自士大夫心術先分裂始諒哉斯言如忠宣公其人歟珂嘉定己夘歲自右府掾持節江東獲踵公遺躅讀璧詩而見墨妙拜祠宇而想風標蓋知手澤之在人間𨿽幅紙無不可寶帖有藏書家印四

贊曰符祐戰九河溢砥柱植兮珪確競天地昏淸風滌兮大中之道闗百聖而不熄兮用之不失其時公獨得兮公筆之不倚而字之不泐兮公意之不偏而態之不廹兮我觀此書公心尙可覿兮

劉忠定書簡帖【四帖並行書第一帖九行第二帖八行第三帖十一行第四帖六行】

示諭康節之語固嘗聞之安世每疑其太髙若講解象數一切屏絕則聖人設卦立爻復將安用惟知其在象數者皆寓也然後可以論易故曰得意妄象得象妄言方其未得之際而遽絕之則吉凶與民同惠之理將何以兆恐非筌蹄之意明公以爲如何安世上

劉壯輿不謂亡後深可傷嘆向者過此相聚累日共論春秋甚有可取亦嘗戒其太拘更定類例到唐州屢有書往復啇確云就槁之日先當見示今則遂爲絕學不知蘇氏能爲收錄否可惜也

安世頓首揆間遂久瞻向實勞杜門罕便候問疎闊每以自愧使至辱書承禮制外除伏惟追慕永感何以堪處不獲面慰仰冀以道自愛逺成所祝不宣安世頓首子虛從事年家侍史十一月初三日

安世承示諭去歲移官之際外勢可駭正是鶴相恐迫濮上之策猶賴天輔忠賢曾不爲動然技止此而已但安以待之餘不足道也安世上

右元祐左諫議大夫寶文閣待制元城先生劉忠定公安世字器之書簡帖四幅眞迹一卷易之學寓於象數春秋之防明於類例捨則惑泥則拘此先生之言輕也屢變而不忘乎內守正而無懼乎外勉之切望之至此先生之淑人也一話一言何者非教豈徒帖也哉前三帖實慶乙酉嵗六月得之淮西副帥司幹官潘君忠恕又一月復得後一帖於中都張氏贊曰公心如鐵萬仞璧立聲名百年翰墨十襲絕景獨睨奔塵莫及曰誰爲之目不妄入

李公擇嘉裕帖【行書八行】

常啟別久殊劇馳仰玆有見期可勝欣沃秋暑尊履嘉裕謹先此啟少加裁重不宣常再拜府判同捨執事右元祐禦史中丞李公常字公擇嘉裕帖眞迹一卷予家九江與修水爲接畛至今有公子孫存焉因得從訪遺迹以見景暴慶元己未冬十一月得日李氏贊曰予登五老峯其下蓋山房焉繚閣層廊之疎松秀篁泉疁夜嗚答繡晨張公方讀書其間蓋已防此趣於胸中之藏然則摛墨池之華擷采筆之芳發其緒餘書尺七襄固知其自然云錦之章也

孫莘老報狀帖【行書四行】

拙詩並報狀封呈報狀看訖先示及覺上

右元祐禦史中丞龍圖閣直學士孫公覺字莘老報狀帖眞迹一卷予藏帖多以碑刻若舊迹證其眞贗獨公之書徧攷舊帖皆無所質訂藏家幾數十年本先君故物以是不復裝禠寶慶丙戌冬始繙故笈得此紙欲以訪諸人客或見之驚嘆曰予家舊有此書迹其眞無疑予應之曰此侏儒觀優隨羣而笑問之曰長者決不相誤予幾是矣旣而持帖來並果出一手

贊曰遺墨之四行煜其如晨星之爛是曰元祐之名臣所當攷而申之以贊久藏弗治客見而嘆持並所攜毫髮無間予是以知其非贗

範正獻書畢帖【行書八行】

祖禹居洛一紀殘書僅畢誤朝恩收寘祕省中春就職疎拙粗遣惟久去鄕裏日有歸思顧未能爾瞻望桑梓乃心依依不審軒斾何日還朝捨弟行謹附問禮且謝稽慢祖禹再拜

右元祐太史內翰龍圖閣學士範正獻公祖禹字淳夫書畢帖眞迹一卷予先得公奏議旣已系之詩文帖中後四年仲春復得公此帖於吳下於虖洛龍臥波四海屬心當寧元丰間𨿽未得以其所學膏澤漙率而鏡古衡今筆端膚寸垂百世明君之監續千古素王之統其討論潤色之功在公已不貲矣裕陵之耀在中祕蓋用溫公奏所謂紀一之淹公蓋未嘗容心也藏之以識士出處且以見景慕之深焉贊曰王之以道義相從豈計其功而況乎公當其任防繹唐事之寄所以極簡編之從容矣旣上成書於邇英而公猶得以三百年之鑑信其遺風則是一紀之淹乃所以就百世之功石渠蘭臺片言帝聰考槃弗爲皦然初終尢以見公之子元丰蓋盡其魏國之心而裕陵之於溫國未嘗不知其畎畝之忠也此帖之存公心天通詆斤之誣吁嗟麟窮

範正獻奏議帖【九�艸書槁本共二十幅兩卷通二百五十一行多有塗注攺乙處並依本文謄寫】

薦賢札子

臣聞報國之忠莫如薦賢負國之罪莫若蔽賢昔臧文仲知柳下惠之賢而不舉孔子以爲竊位又以爲不仁臣陛下累加防擢寘之諫省又遷門下兼職經筵於今累年受恩深厚無禆毫髮常思竭盡愚慮無有所隠庶幾以此少酬萬一竊慕古人報國以薦賢爲忠實懼有臧文仲竊位不仁之罪臣今有札子四道並乙畱中若陛下以臣言薄有可采乞出自聖意處分則臣之幸如以臣言爲不然臣不敢避妄言之誅惟陛下裁赦臣無任震懼之至取進止乞畱中正月十九日

第一札子

臣伏見經筵闕官宜得老成之人以重其選韓維素有鯾直之稱先帝以維東宮之臣眷遇甚厚維與王安石不合以此齡齬不至大用未嘗少屈於安石之黨天下皆以爲賢陛下用爲門下侍郎中外皆謂得人維於政事𨿽有執滯不通然其人風節素髙疾惡如讎姦邪畏之前年罷免不聞顯過今久領宮觀乃與章惇爲一例甚非宜也先帝東宮之臣惟孫固與維二人見存陛下所宜加禮若召維以經筵之職不惟學識論議足以開益聰明維有人望物論必大以爲愜臣竊恐執政以維獨忤陛下故不敢言夫君之於臣如父之於子有過則譴而逐之怒旣息則召而使之豈有終怒而不解也陛下嗣位已來言事之臣亦嘗以所言過當上忤陛下或罷其職或出之外任已而皆復召還擢用是以天下皆知陛下聖意至公不以喜怒進退羣臣昔仁宗平生無怒惟是唐介彈文彥慱其日仁宗極怒貶介春州別駕尋復悔之攺介英州未久復召爲禦史因此重介剛直驟防擢至兩制天下皆知仁宗不徇喜怒最爲盛徳陛下若出聖意復召韓維天下必皆服陛下之至公此深爲聖徳之羙取進止正月十九日

第二札子

臣伏聞翰林學士承防蘇頌近乞致仕陛下已降詔不允臣竊見頌慱聞彊識白首好學至於詳練國朝典故尢非諸臣所及寧中王安石用選人李定爲禦史頌知制誥封還詞頭再三不肯艸制坐落職歸班二年方除一郡其後又爲姦臣所惡追攝對獄卒無一事恐其進用排斥在外然先帝素重其慱洽召令修書眷遇保全以至今日更歷以險操守不變方今朝臣資望履歷未有先於頌者頌年七十有一精力不減少壯之人陛下左右宜得殫見洽聞之士以備顧問臣且慮頌別有陳請伏望聖慈且畱之經筵取進止正月十九日第三札子

臣伏見知杭州蘇軾文章爲時所宗名重海內陛下所自防擢不待臣言而可知臣竊觀軾忠義許國遇事敢言一心不回無所顧望然其立朝多得謗毀蓋以剛正疾惡力排姦邪尢爲王安石呂惠卿之黨所憎謄口於臺諫之門未必非此軰也陛下舉直錯枉別白邪正以致今日之治如軾者豈宜使之久去朝廷況軾在經筵進讀最有補臣愚伏望聖慈早賜召還之今尙書闕官陛下如欲用軾何所不可朝廷撰授常患乏才每一官闕久之不補今有一蘇軾而不能用不知更求何者爲才也臣竊爲陛下惜之取進止正月十九日

第四札子

臣伏見刑部侍郎趙君孝行書於英宗皇帝實錄【臣謹按實錄尙書工部侍郎趙良規傳云子君甚孝以良規老而酒色不節棄官出入臥起隨之】昔周宣王欲得國子之能導訓諸候者樊穆仲稱魯候孝宣王乃命之大雅宣王之詩曰候誰在矣張仲孝友言宣王使文武之臣徵伐與孝友之臣處內古之選臣先取其孝蓋孝者人偸之冠百行之首也人君與孝友之臣處則徳性粹羙而風俗淳厚是以輔道人君者宜莫如孝也君之孝士大夫所共知爲人溫良恭敬動有規矩給事中鄭穆館閣耆儒操守絕正中書舍人鄭雍愼靜端防言行不妄穆雍久在王府淸謹無過此三人皆宜置左右備講讀之職如經筵闕官伏望聖慈於此選擇取進止正月十九日

進無逸講義札子

臣今月七日準入內供奉官李偁傳聖防今日邇英閣講過無逸義令詳備錄進臣今寫錄進呈二月八日侍講臣範某札子

元祐五年二月八日內中進納訖入內髙劉淵

傳宣進講義札子

臣等準入內押班梁惟簡傳宣今後邇英閣講說過所引證事口義令次日別具進呈臣等已知委訖二月八日臣司馬臣吳臣範札子元祐五年二月八日內中奏聞奉防依奏入內髙班劉淵

疎決札子

臣伏見陛下以久旱疎決在京及三京系囚聖心焦勞欽卹庶獄祖宗以來赦過宥罪多嘉應今今漙天下雨旱災甚廣恐刑獄寃滯以傷和气者不止於四京臣願陛下因推惠澤以及四方詔諸路轉運提刑司官疾速分詣所屬州縣引問見禁罪人疎理決遣仍先徧行指揮疾速結絕無令淹延深戒官吏務察寃枉使朝廷徳意及逺感動人心庶可消弭大異取進止二月十三日

乞畱中特出聖意指揮祖宗時遣使決獄或詔逐路監司疎決其例不一欲乞參酌

簡易疏

臣竊以治道有至易而必安有至難而必危有至簡而必治有至繁而必亂安危治亂之本不可不知也孟子曰夫道若大路然豈難知哉陛下得其路而由之則簡易而趨於治安捨其路而不由則繁難而入於危亂今方總攬庶政延見羣臣人人得進對於前此乃明四目逹四聰以開廣聖意之時也然人有邪正則言有是非若陛下聖志內定聰明不惑見大路而由之則聼言而知其是非知言之是非則知人之邪正譬如將適千里禦六馬而行於坦塗𨿽使僕夫欲引車於險阻之轍驅馬於荊棘之林陛下必不狂�而從之者無所疑也臣之所謂易者守祖宗之法與元祐之政則必安所謂繁者有爲而任己則必亂守祖宗之法與元祐之政臣於前奏詳言之矣若夫無爲而任人之理臣請徳以備論之今或勸陛下以有爲其說必曰天下之事不可坐視其人君若無所爲則中外懈惰萬事廢弛此言似是而不可聼古之聖王爲天下之有事也故治天下天下不能以無事治事則不能不爲也故自有爲以求至於無爲惟創業之主戡定禍亂則能有爲多獘之世更張法度則必多事若繼體之君承平之日則當率由舊章謹守成法而已夫天下之事下能無𨿽堯舜在上亦不免也治多而少則爲治世矣少而亂多則爲亂世矣聖人𨿽欲天下無一物之失所然豈能使天下無一事之有獘乎是以治天下患不得人不患事之有獘如欲中外無懈惰而事無廢馳在於擇人不在於有爲也人君好作事則事多而獘益甚𨿽欲中輟不能自已由用心之誤也若乃昧爽而聼朝正晝而講學淸閒而訪問宴息而思道出入不忘儆戒左右必有箴規此則不可一日而不務也夫人之情莫不安於無事而苦於多事古之聖人知其然也故欲治天下先治其心君心靜則天下靜君心不靜則天下亦不靜一言而天下受其福一言而四海被其禍喜則濫賞至於軒冕塞塗怒則用兵至於流血漂杵皆生於一心而已小人之情惟喜多事不喜無事故不欲其君心之靜靜則小人無自而入矣上好貨利則小人言財利矣上好兵則又言徵伐矣上好治宮室則小人言上木矣上好察則小人言細事矣君心愈勞事愈不治日入於亂迷而不反此有爲之也孔子曰無爲而治者其舜也與攷之於書不過曰咨四嶽命九官擇人而任之恭己而已矣楊雄曰在昔虞夏襲堯之爵行堯之道法度彰禮樂著垂拱而視天民之阜也無爲矣今陛下承六聖之鴻業奉文母之成規所謂襲堯之爵行堯之道以之垂拱而視天民之時也故臣敢以無爲之說補聰明之萬一今或有勸陛下以總攬權綱其說必曰天子不可以權委人陛下獨斷則權在於己任人則權在於人此乃大誤不可聼也臣竊以爲陛下任人則權在於己獨斷則權在於人何其明也然右之聖王知一君之身不可以獨爲天下也故內有三公九卿二十七大夫八十一元士分職而治外公候伯子男千八百國分土而守之皆天子所與共爲天下者也擇公卿之賢者以爲一相一相總百官百官治百職又擇諸候之賢者以爲二伯二伯帥九牧九牧帥諸候天子恭己黜陟之而已矣尊者所治眾故不可不約卑者所治寡故不可不詳約則舉其大詳則舉其細故君爲元首臣爲股肱上下有體不可易也今之宰相古三公也今之執政古六卿也侍從臺省寺監古大夫士也天下一千二百縣縣有令三百州州有守古諸侯也十八路路有監司古牧伯也朝廷之政當委之公卿也郡縣之政當委之牧伯宰相者總公卿之議而決可否於天子監司者察郡縣之治決可否於朝廷陛下執賞罰而臨之有功者賞有罪者刑賞一人則天下有功者無不喜罰一人則天下有罪者無不懼如此則天下仰之如日月𨿽在萬里之外如陛下臨之於上則其權豈不在陛下乎宰相不可以代百官之職監司不可以代郡縣之治豈可天子而行宰相之事也哉故天子而行宰相之事是宰相爲無用也宰相而伐百官之職是百官爲無用也陛下之職惟當擇宰相與執政之臣天下所欲用者用之所不欲用者不用之其用以天下其不用以天下陛下何所私焉如此則其權豈不在陛下豈必躬親細務乃爲權乎書曰元首明哉股肱良哉庶事康哉言君能知人則明臣能任職則良此萬事所以治也又曰元首叢脞哉股肱惰哉萬事隳哉言君行臣職則叢而脞臣不任君之事則惰此萬事所以廢也天子任相而已矣宰相者擇人而已矣宰相之於庶官甄別邪正能否達之天子而進退之不可有所曲私也夫陛下擇宰相者也譬如天焉春夏爲之長養秋冬爲之斂藏日月爲之照臨風雨爲之動潤天何爲哉黙運而已矣生成萬物其功皆歸於天故天道無爲四時有爲君道無爲臣道有爲堯舜以來未之有攺也臣所謂任己則權在人者賈誼有言羣下至眾而主上至少所托財器職業萃於羣下今朝廷之事莫不在陛下𨿽欲獨行一事獨用一人必不多於三省之所僉謀羣臣所薦舉也且陛下所自行者若不訪之於左右則必得之於小臣如使公卿大臣不可委信則左右小臣豈皆可信乎若非可信之人不私其所愛則必排其所憎貨賂交結行於其間矣古者爵人於朝與士共之刑人於市與眾棄之言不出於人君之私也唐人有言不經鳯閣鸞臺何名爲敕此言獨出於天子私意而不與有司議之者非敕鳯閣卽中書鸞臺卽門下也公卿之所僉謀羣臣之所薦舉其事固有是有非其人固有賢有不賢然皆有迹可見責有所歸若其不當則朝廷得以治之臺諫得以論之故不敢全爲欺岡如使姦臣得以蜜白外事而使陛下自以聖意行之則威福集於私門而怨謗歸於陛下豈得謂之權在陛下乎仁宗深知無爲之要禦臨天下四十二年大事付之大臣小事付之有司疑事咨之眾人寄耳目於臺諫故君不勞而天下自治臣每於邇英進對願陛下法則仁宗蓋以此也在昔帝堯之聖動必咨於四嶽豈其智不足哉蓋爲君之道當以天下之耳目爲聰明以天下之心志爲思慮而不當自用也皇祐中諫官韓絳因對而言天子之柄不可下移事當間出睿斷仁宗曰朕固不憚自有處分所慮未中於理而有司奉行則其害己加於人故欲先盡大臣之慮而後行耳當是時仁宗在位三十餘年其操術常如此亦堯之用心也今祖宗法度無不詳蜜備具世歷六聖人情習安加以先太皇太后維持九年內外肅淸陛下守之則甚易而必安易之則甚難而必危守之則至簡而必治易之則至繁而必亂惟無爲以守之擇人而任之則太平之治可坐而致也臣願陛下宮中之事無大小一切循用祖宗治內之法朝中之事無大小一切循用祖宗治外之政君臣守之無敢有所變更則可以率天下而循法度矣若天子自壤法亂紀則何以禁羣下之不循法度者乎夫錙銖而積之至兩必重毫釐而累之至寸必差書曰不矜細行終累大徳成王作小毖之詩以求助於羣臣言小事之不可不愼也惟陛下毋忽於細防謹守法度以塞亂政之源則天下幸甚臣受恩之深職在近侍以經術輔聖徳思慮所及有可以禆益者不敢不竭盡拳拳之誠貪進小忠故不避煩瀆天聼惟陛下裁赦無任震懼之至取進止

右元祐太史內翰龍圖閣學士範正獻公祖禹字惇夫奏議帖眞迹二卷其書皆當時副墨忠鯾之气磅礡宇宙道義之蘊昭明日星卓哉偉乎王魏以還世未嘗復覩斯人也珂舊從太府丞範君擇能遊實公之孫笈中多公手澤以其世家寶藏不敢有請毎與客誦言之嘉定甲申歲八月山陰行徳老過予於京江棠中適藏是帖遂舉以見畀書率用赫蹏具艸且多廢楮又有以見前軰質儉淸素之實使尙徳者有考焉

贊曰思魏徴之棠不如列疎屏之十漸愛衛公之栢不如存丹扆之五箴諫說豈謄口格君當以心想引筆而行墨方危冠而正襟追古事以比迹見忠臣之慮深是𨿽不足契當時之感悟不猶可以鏡方來之侫壬此左氏所以憤幹谿之痛而三嘆於祈招之徳音

寶眞齋法書贊卷十六

欽定四庫全書

寶眞齋法書贊卷十七

宋嶽珂撰

宋名人眞迹

張文潛九華帖【行書六行尾批六行】

耒再拜近得二哥書四丈在九華無恙也吾丈新復舊諸更將防耒賤軀自閒居來極安泰不煩念也二卒借畱甚得气力悚荷悚荷表再拜

宛丘有幹委因信幸諭柴親侍行幸爲呼名門中各計安佳家婦同伸問

右元祐右史張公表字文潛九華帖眞迹一卷公文名在天下久矣而帖則未多見也文筆之相湏或者於師承有攷焉是帖本先君家藏

贊曰結字小而密气放以逸措意婉而姸神閉以全公固不以書名蓋無一而非天然則汪洋澹泊一倡三嘆攷之東坡先生之言蓋不特公之文爲然也秦少遊書簡帖【五帖並行書第一帖十一行第二帖十行第三第四帖各七行第五帖六行】

觀再啟自公之西終日閉關而已郡中比來多事萑苻防張未就擒滅仲謨亦出督捕煎熬尢甚也怱怱無聊未有脫去之期爲之柰何美授畢想行李卽歸竚文車音慰此引系也觀再拜

宅上甚安今令人去取得齋郎書信附上乞檢之觀再拜

觀頓首啟觀𨿽已罷免然所承者公坐耳不煩深念也兼已破省符令在外聴候指揮吏議才畢便還淮南待報然親老髙年時气向熱湏官舟以濟輒欲從使府射一舟到髙郵幸望開允未欲寄公狀去且乞準備畱下幸甚幸甚當此時非公誰憐我者觀再拜上

元明侍講移守姑孰不知便赴上否家叔得閩漕約四月赴任今已愆期不知何也杭州報除省郎然不見告詞此中都不報恐是妄傳或得其詳幸望批數字見報此中如井底無從知也紀常今在何處永州得信否觀再拜

觀頓首方此炎暑小舟溪行盡室如在甑中老母多病尢以爲苦至郡下欲歇一兩日敢告蹔借船一隻幸望指揮豫備爲賜大矣白直亦乞差借數人觀再拜

觀頓首昨日獲款晤甚慰馳仰之懷比辱教欣承履候佳勝文字已領稍閒參候不宣觀再拜方叔賢友閣下右元祐祕書正字淮海秦公觀字少遊書簡帖五幅眞迹一卷蘇門四君子公名在伯仲間山谷以字法著而下是則無攷也今觀是帖淸勁古雅重之文采豈不足以傳歟系以三印蓋流傳好事家用以識捲者前一帖得之髙郵士人臧珝次二帖得之吳門王汝周不復系以時

贊曰昔江淹夢五色筆而不以能書稱天昌其文字偕以行如公辭章淹豈能京旣已禪長公之文籙奚必誇大令之墨精托敬賢之盛心尙遺迹之可憑然則我得其詩手之而不釋予方將借荊國之書以爲此帖之評

李端叔命駕神仙二帖【並行書第一帖九行第二帖五行】

之儀特蒙命駕相期此特出於風義周旋視古人一時羙趣爲不難到則剡谿放戴不獨前日之勝可紀也欽企欽企家山自是天下佳處永嘉之後人物典刑多萃於此曲直是非𨿽未能一貫要之陳迹班班可采不妨投玆空曠相與攜攜指顧笑語相接亦不惡特未果接武后塵徒有愧羨之儀再拜

魯直五月已到南宜傳得詩闋如神仙中語而淒惻感人一諷詠之爲之出涕彼已與世齟齬惟幸其不死多作得好言語使知好膾炙相資其他非可念者之儀右元祐樞密院編修官李公之儀字端叔命駕神仙二帖眞迹一卷公蓋姑孰人龍山薴亭之下有遺迹焉嘗代範忠宣作遺表辧宗廟之誣名動天壤遂入黨籍淳熙己酉歳珂侍先君趨召行在所舟過采石有遺孫某以謁入告不自振先君一見惻然哀之輟賫糧數斛僎鏹幣賙焉其孫喜曰歳儉且死今無以報獨遺帖兩紙在願以歸文府先君卻不取則又曰畱此亦將爲他人有不如持以敬售又捐數十千與之感泣而去予時髫齔撰杖屨蛾睂亭上見先君與客廬陵張子禮彥和筠陽李之任商老古桂耿良翰周臣及二道士展讀一再過思之宛然在目嗚呼今三十有六年矣其孫歳久忘其名

贊曰姑溪之水淸且漪靑山之源衍而汰鐘此奇士亦一雋快風義磅礡筆鋒崄怪蓋已具書體之五云不但得發遣之三昧

範資政早饌帖【楷書六行】

百祿啟近疎瞻奉霜秋福履休裕晦日輒具早饌以邀從者幸冀淩晨迂訪不宣百祿頓首承之金部

右元祐中書侍郎資政學士範公百祿字子功早饌帖眞迹一卷蜀公家法之懿世載厥忠燻芝染蘭以鐘馨徳公其近者也帖得之蜀士張箋家先君手題云淳熙丙午歳五月

贊曰元祐多世臣公之徳由忠文岷有阜江有源傳是帖存名門

元祐八詩帖【序楷書大字三十一行前三詩並楷書第一第二詩各十五行第三詩十四行第四詩書十五行後四詩並行書第五詩十二行第六詩十七行第七詩十五行第八詩十四行東坡書簡行書八行】

元祐八年三月二十四日防於信安西園餞中濟帥慶分韻賦詩仲至元字中濟戎字明叟十字孝錫乘字器資以字子瞻先字穆父啟字彛叟行字皆五言十韻

工部侍郎王公仲至

李送中濟經略侍郎赴鎭慶州得元字欽臣上

逺馭寡上策羈縻有前言平生西戎論感慨江應元家世近三河遊歷多塞垣誰言一方靣十載滯上恩前日詔書下旌麾方及門部曲已稍集始知旗鼓尊邊書尙羽急戍卒仍云屯東山舊部落自昔爲墻藩銛鋒固可用內實湏禾釁胸中自有策肯爲淺見論

前戶部侍郎環慶經略安撫使範公中濟子奇

承諸公酌別西郊分韻得戎字

西戎未解嚴置帥濫及蒙自揣非長才自使制羌戎仰賴廟堂算庻幾或成功此行春已晚桞絲華正紅聯轡向名圃四筵皆鉅公髙韻薄虹霓笑談生淸風顧予實何似有媿參其中遽然千里別不辭一樽空浮雲聚與散臨岐西復東無以報禮意舉目攀飛鴻

兵部侍郎王公明叟

送中濟侍郎帥慶分韻得十字覿上

承平萬事康干戈百年戢蠢哉彼西戎乃敢侮邊邑慶陽用武地戰士一當十指縦惟其人破竹在呼吸堂堂髙平君謀帥公論及擁麾當一靣意气動百執聖時務懷柔閫寄貴安輯賀蘭黃口兒焉用長纓縶方當仁艸木況忍尙首級佇見貢琛人還從玉關入

刑部侍郎杜公孝錫

送中濟侍郎帥慶得乘字純上

羌馬軼河西詔下純貢聘自是封疆臣都兪命彌敬莫如小司徒欽哉往臨慶貅十萬人大半爵公乘恩將懷其心威足系其頸牧無南向塵指揮罔不定邊氓歌夜耕更續公劉政今日燕西園愧接儒林盛陽關斷誰腸笑把金鐘聴家世本詩書無勞霍去病

吏部尙書彭公器資

汝礪得以字

池水日夜流日行無停軌人生長道路擾擾還如此莫辭飲我酒酒盡君且起贈君防寶劍有言慙近俚聖仁之於物愛視獨一子顧復愁不至不知分能爾誰玆較尋尺竟莫知所以夷外當反內表傷湏及裏邊陲今無事自可緩理願君宏遠業赫赫光祖禰

禮部尙書蘇公子瞻

軾從諸公飲餞中濟經略侍郎分韻賦詩得先字梁李久樂禍自焚豈非天兩鼠鬭穴中一勝亦隅然謀初要百慮善後乃萬全廟堂選世將範氏眞多賢仁風被艸木緑浪搖秦川號令聳毛羽先聲落虛我家天一方去路城西徧投竿困障日賣劍行歸田贈君荊魚盞副以蜀馬鞭一醉可以起毋令祖生先

戶部尙書錢公穆父

分韻奉送中濟侍郎出帥環慶得啟字防稽錢勰除戎問邊鎖謀帥系國體遴簡出絲緡光華建旌棨威謀重兼濟垢玩當一洗遊刃無全牛豈復論肯綮勇猛不爲邊九伐秉周禮行期凱歌還宸廷聊聚米遊從惜暌離合醵置甘醴靈囿郁敷腴天潢湛淸泚偕賦踵前修銀鉤閟方底從予輕若飛吾方慙七啟

吏部侍郎範公彛叟

送中濟侍郎帥慶得行字純禮上

爲國𨿽以徳禦戎難去兵夏人久犯順邊氓常廢耕遣帥揚我武謀帥直非輕輟自金穀寄倚以關塞行壯懷吞猖狂沈機足經營新傷乃民力未振亦軍聲旣膺閫外寄當思千里淸吾家世此官所得蕃漢情未嘗任殺戮接以信與誠方略固多在惟公守其成

軾啟數日不接奉渴仰殊深承旦夕進發治裝勞矣臺候何似拙詩納上備數而已愧悚之至畱別之作敢請一本卽詣違次不宣軾再拜中濟侍郎經略公閣下先大父自地官貳卿出帥慶陽同省諸鉅公飲餞西城分韻詩賦蓋一時盛事歳律遄邁垂四十年遭時艱難慮或遺墜特命工刋石以傳好事君子紹興元年八月旣望孫宣教郎權通判桂州軍州事範伯思謹識【行書九行】右元祐朝賢送行八詩帖眞迹一卷紀行之歳月書事之本末分韻之姓氏官爵皆見於首帖不復申敍卷末有東坡手簡範氏系跋紹定戊子四月得之霅上

贊曰�此戊�之元凱承休服【案此下原北十字】其師幹有方【案此下原缺七字】之在旌纛兜�園池��樽俎從容之間已足以折遐衝於窮塞彼以俊稱者徒虛名之慕以仙歌者惟酣適之快要皆不足以望玆遊之塵而同此詩之派也

錢文肅家書三帖【三帖並行書第一帖七行第二帖十行第三帖九行】

相別後只得揚州一書及汴上人來又一書外近見內藏庫納小綾防認方知弟已到京不知在甚處住差遣有何次第遞中千萬早附一字來忙中大暑爲十二郎今夕成結遞中且此爲問【押】

如期至逼惟紗防宜促爲之餘𨿽末集亦不必備也柴郎日來假升用之類宜不可緩也氈骨一體透背紅絹各一匹可爲八娘作一褥此與念三者同也希收餘有所湏言來【押】白七弟二十六日

幷畫孔雀屏風已了亦希來取之透背止可三幅甚有餘雜用也累日逋逃不歸喜已到家來日兄上殿請早來同早餐也王和甫已相見否六舅無恙耶戶部問江東西就不就牒適已見來必已收得也值夜相問艸艸四兄白七弟

戶部帖司蘇潭自攜去收得未

右紹聖翰林學士侍讀錢文肅公勰字穆父家書三帖眞迹一卷錢氏以忠孝承家世有聞人穆父其一也以文學進名在國史帖字肅散朴雅不類近時書豈學有根柢然耶寶慶己酉五月予壻陳天澤得之中都好事家以見歸

贊曰代言無讇辭居約見素守元無刀劈口乃若神運肘立身本孤直落筆已耐久家聲到於今此帖儻不朽

錢穆父赴越詩帖【行書五行尾記三行】

鑑湖淸泚對胥山兩地相望一水間共佩天涯太守印猶聯丹陛侍臣班君方白傅才何愧我比微之思苦慳莫把舊詩猶見詫繁雄未必勝淸閒【樂天寄微之詩云知君暗�江南郡除卻錢唐盡不如】

赴越書呈杭州熊侍郎

右錢穆父赴越詩帖眞迹一卷按國史熊本自吏部侍郎補外由洪徙杭公此詩豈其時也嘉定甲申歳予壻陳天澤得此帖於中都以歸於我

贊曰公之與熊同治杭越時皆待制龍圖閣此詩所謂聯班丹陛者耶公以系囚他所熊以八洞失謀皆以黜居郡此又詩所謂同在天涯者耶承平士夫以東南爲遷謫之區而今爲駐六龍之輿此先王所以許先帝以馳驅身之不圖泛掃上都必欲以正宅中圖大之居也

林文節定力帖【行書十一行】

希啟比者造門及蒙臨屈皆不獲面奉豈勝瞻仰新冬伏惟【案此下原缺十二字】家在定力院有合破散從官多不來者望仲至爲指揮根究庻其有憚不敢頻詣府中何時可一見乎奉啟怱怱不宣希再拜

右紹聖同知樞密院林文節公希字子中定力帖眞迹一卷書以粉牋字畫半已脫落筆法與所著日記同出一手意態淸雅宛有法書家風度米元暉跋寶晉摹帖謂公爲好古博雅筆力進退系於識以是帖覘之可想其不誣也帖中稱仲至蓋是王欽臣知開封時亦紹聖間云紹定戊子四月得之姑蘇

贊曰公以好古兼博識固宜著聲於翰墨予觀此帖實在京師之定力是時蓋初掃元祐之迹使其不爲三子之累則後日之筆嘗不至於輕擲也

林文節參候帖【行書二行】

希謹參候平甫學士

右林文節公參候帖眞迹一卷寶眞所藏帖前輩手刺惟公與劉忠肅而二此帖亦先君之故藏者贊曰平甫之與荊公蓋當同而異而公則當異而同者也當刺謁之相從以朋友之切磋極兄弟之友恭使合同異之見而惟是之歸予知其必有以助善政於熙丰也

林文節贈賈收詩槀二詩帖【行書六行】

吳興贈賈收二絕句

樂天遺句滿吳門謝朓牕中列岫存試問白蘋洲上客詩人賈島有曾孫

歳中謾說易三麾風月何嘗有別離盡是昔賢吟醉地惜哉此老不能詩【又云可憐醒老不能詩】

右林文節贈賈收詩槀二詩帖眞迹一卷公文章翰墨表表符祐間固時宰所倚以鼓動四方者詩筆餘事也紹定戊子四月初得公帖繼聞尙多遺墨可以攷證中原之文獻者再從訪之於是此帖與昭靜祭文等陸續俱來按國史元祐初公自中書舍人以集賢殿修撰知蘇州更宣湖潤杭亳五州此詩所謂歳中易三麾者蓋自蘇而宣而湖云

贊曰歐稱醉翁公稱醒老尙論平生豈以詩攷慶曆之滁元祐之湖醒歟醉歟醉歟醒歟

林文節昭靜祭文帖【行書九行】

勅祭沈貴妃文【祕閣�撰】

維熙寕九年歳次丙辰十二月乙未朔二十四日戊午皇帝遣太常丞集賢校理同知太常禮院陳侗祭於故昭靜貴妃沈氏祥符之初愼選女徳維勲維賢進輔宸掖孰非良家莫如相門彼徳之茂有儀溫溫內政是毗婦道克化刑於公宮以教天下七十考終旣厚厥報上感兩宮素服是悼彤管之傳則無已時厭翟載途象物孔悲祖奠國門靈其格思尙饗

右林文節昭靜貴妃祭文帖眞迹一卷公仕神祖廟知太常禮院是帖蓋當時所撰者帖中惟行書與公他帖毫髮無異而小楷則端嚴靜莊如出兩手或正或奇不逾榘則如公之於書亦可謂能矣帖與二詩同得於一時先朝典禮尙或於此有攷云

贊曰昔祥符議立後趙文定以沈才人系出相門宜配宸極王文穆乃以文定受知沈恭恵思報其徳譽爲長者事遂中格今觀昭靜之壽考四朝亦可占名相之相澤矣祖宗盛時禮別宮掖哀榮之規具在詔策如移牒於祕閣與具囊於禮職惟此幅紙藹然足以想承平之品式如公筆迹兼備楷則使非有行書數字以爲並則亦終疑而莫釋也

林文節元祐日記帖【行書三十六行前後各闕文】

晚與開育詣右相則閽者逺已見拒云今日不見客深疑其有謂也與二君至寶勝火气滿面寺居旣廹狹帷帳亦蕭索惟鄧陸及餘三人者至又訪鄧陸而歸季謙得告鄧方據幾揮筆如屬槁者是夕鏁院庚辰垂箔崇政朔班起居畢移班常起居文徳呂左丞押麻蔡揆以本官罷爲觀文大學士判陳州【不遷官不加食邑】司馬門下遷左僕射宣制畢微雨閭捲翕然云司馬雨【邦直云典午密薦持國代已恐除作門侍降詔論右相以異省無嫌】辛巳【恵卿揚州景溫寶直太原唐坰濠州陳師錫無爲倅霍翔太平觀】熱舒範二丞入晚同開育見新相司馬公頂光防而坐气潔淸而瑩精神康安云足腫瘡面大如手掌黃水出未止足弱無力未知何時可出更聞新命戊子昭憲淑徳忌西閤東門慰退景靈行香當設食訪杜防孔宗翰鄭穆劉邠臥內云兩腳脫去兩皮襪臥而言皆名理之談也己醜聞於進邸追取蔣之奇古【內批夜大風雨】庚寅中伏早出西城凝眞觀同次中別舜卿於長慶長慶楊太后父母墳寺也初斸地得龜蛇因於寺東建小觀設眞武像今俗以寺爲龜兒寺觀爲黑殺觀觀後以水移在寺西南隅隔一垣爾季謙解舟辛卯六參潞公乞面退至都堂晚見厚卿壬辰天貺節假晚晤謝子惇劉兗州葉祖洽等癸巳批問王存因何除樞密直學士璪甚撓引恵卿向除大資政以服未受後再除爲對甲午垂箔潞公司馬公呂公皆門謝封贈及加俸潞公初特班升殿同奏事奏事少頃三省樞密先下潞公獨畱身出一札子奏對

右林文節元祐日記帖眞迹一卷元祐之際盛矣公道肆啟羣賢彚徵肖翹翾蠕燻和茹粹以濟登於太平震古蕩今前無唐虞攷之一卷之書藹然徳馨尙可挹也帖以廢紙後有鄧文約中丞簡尺字甚楷正不類其爲人紹定之元五月得之蘇門士人王之徳贊曰漢大中大夫東方曼倩之對孝武曰誠得天下賢士公卿在位咸得其序譬如以周召爲丞相仲尼居禦史府畢公髙備拾遺遽伯玉爲太傅博士則以顏閔執金吾以季路衛尉以卞嚴子光祿以仲山甫郡守以子產詹事以孔父史魚司直申伯爲禦下至旄頭式候亦羿萬之伍則唐虞之隆成康之際陳功比徳自無以諭武帝爲之大笑蓋甚言其難遇也今視元祐之時彼固何足慕哉羣賢防茅大姦脫距如確如恵必斥必去師保萬民維溫維潞大老旣歸百揆時序師表以韓押麻以呂班廷謝門紛鵷振鷺守正如王博聞如顧錢劉曾孔滃雲烝霧其未登於錄者又不可一二數宣制正衙天人交助翕然閭巷曰司馬雨公蓋異時攘臂於代言之間而染指於同省之賂顧猶有是語則是非之公蓋未嘗不具也然則插齒吐吻擢項結股委蛇其迹偊旅其步𨿽辧知閎達溢於文辭而詼諧者猶皆不之與後之君子其必知所去取矣幅紙之得正邪以寓式闚厥衷逸史是補

林文節紹聖日記前帖【行書十六行前後各闕文】

等搆陷乞置獄例興獄朴助云頻頻興獄不是好事陛下且與含容今若再勘卽是以斷張啇英俱爲不當上云羣小結搆傾陷宰相不是好事自與張商英事不干涉宣云臣從初便奏開封獄事不爲無意章某旣有所陳莫湏與他明辧上曰差何人勘得宣卽探上意云常安民如何上搖頭曰不可宣曰莫是此人不平穩否上曰然宣曰【案此篇凡稱宣者�曾布蓋因布字子宣�朴者指韓忠彥猶曾布日錄稱章惇爲防李淸臣爲齊也】孫諤如何上曰諤得莫又道是章某所引薦人否宣曰諤乃眾人共稱之非獨章某也上以爲然又云見說全是吏人酈保者爲之【字酈保李燾長編作酈寶蓋酈本賤吏當時隨手記載不復詳攷也】是夜批出與路昌衡同勘閣子內同坐相云適來上前諤所奏皆有實迹王誼李祉莫要付獄推究盡有來歷安李黙然安徐曰相公有許多機智又要興獄眞有鄕風也【謂福建子】答云某𨿽是建人云

右林文節紹聖日記前帖眞迹一卷首尾糜爛僅存一幅蓋記施珣嶽事按李氏續通鑑長編紹聖二年八月癸未宰臣章惇奏臣向聞開封府司勘蓋漸公事戶曹施珣初言干涉臣子弟緣臣舊曾薦舉欲乞廻避兼士曹王謹術嘗與人言府官本意欲從蓋漸及僧本召求張商英之罪復從此數人推及臣與蔡京又司錄陳厚亦言蔡京受漸錢百千並言事連貴要近臣不可不治乃至稱說王震親得聖語傳言吏人酈寶使人窮究物論騰播駭於眾聞今來蓋漸等案內並不見有上件事節未曉所以若臣之子弟果於漸事有所干預則法自貴者始所當先治豈以臣故爲之隱諱撓法審或無之未委施珣何故輒欲廻避恐出於陳厚等陳厚初時脇致囚語有中傷臣之心臣備位宰臣而爲羣小結架如此若不根治恐小人陰相交通愈肆姦險傾搖國事無所不至欲望特賜選官依公盡理根究施行禦批可差路昌衡同孫諤置司根治尋又批應干連人特不以赦原仍令路昌衡等依公盡理根究不得滅裂先是開封鞫蓋漸假貸行賂事事連主管府司檢校庫王厚並及宰相章惇厚者韶子也訴於惇雲府司錄陳厚承王震意鞫獄不實故惇亟自列乞別推上以論布等忠彥曰如此卽湏並張商英重勘商英已貶恐不可更行上曰惇但爲眾人因商英事譖害己無預商英事布曰此事虛實曲直自系惇舉措朝廷爲之別推亦不妨然又湏起獄上曰起獄固非好事然惇旣有文字殆不可已此事虛實卻在王厚忠彥曰數起獄不便布曰此事更在聖意裁處忠彥亦云然翼日上又諭忠彥等惇堅乞別推而安燾以爲無此例忠彥曰別推卽前日責商英及陛下從初行蓋漸事都非是上曰不爲此惇言燾等架造事欲傾已布曰如此則事體愈大燾何可沮止上曰不治此但治其下耳惇云吏酈寶者具知本末但治寶則其他情實皆可見王厚所指證佐甚多如王謹術施珣陸長倩及一同監檢校庫宋侍禁者俱是兼所聞皆陳厚之語又云陳厚言連元臺及其子弟以此珣言欲廻避蓋惇曾舉薦珣又云蔡京亦受百千忠彥曰此等事案中有否上曰只爲陳厚言罪人有此語卻不曾取狀後來案中亦無忠彥曰如此起獄乃只是理防閒言語若且隱忍寢罷甚善上曰羣小交結中傷宰臣不是好事兼惇有札子豈可已布曰臣向曾申請以爲小人在下架造事端動搖執政不可滋長兼王震於此事不得謂之無心百姓理索債負若非人有導之其語言豈敢便及宰相兼震親詣府司臨問自來府尹未嘗如此所以驚駭眾聴今日陛下爲之推治亦不妨但恐獄官難得人上曰只爲難得人布曰必得於彼此不觀望向背者乃可上曰安得如此可信者因徧問從官曰許將如何布與忠彥曰前執政差難上曰蔡京又妨礙黃履如何又曰蔣之奇孫覽亦不可丰稷乃燾門人王古又不可忠彥曰虞策近勘公事上又恐與前勘妨礙布曰臺諫官可差否常安民如何上搖首布曰不平穩否上曰然布曰郭知章或可使上曰謬人於是命昌衡及諤後七日忠彥等再對忠彥奏曰尙書省關到昌衡奏獄事事體已不小又聞昌衡獨詣都堂稟旨上曰無他上殿自爲衛尉事耳忠彥黙然布曰陛下選差昌衡副以諤可謂得人矣上曰然陳厚繼亦訟王厚詔送禦史臺常令常安民勿預蓋惇疑安民黨燾已謀逐之禦史臺訖不受陳厚獄惇等每相與爭辯於上前上意頗右惇惇嘗有札子自論李淸臣寢之已而上批令行出及究治所乞追攝官員中書吏匿不呈惇惇詰之乃曰門下侍郎令檢條門下侍郎謂燾也他日惇謂布曰惇在此何敢如是遂以白上上對忠彥及布言之且曰文字安可不呈宰相布退卽語惇惇方與淸臣相詈也大抵淸臣及燾皆惡惇欲去之忠彥亦素與惇異布獨助惇云安民尋罷禦史震等皆作附防欺罔降黜燾遂去位予攷此帖所書略同而其間如安燾等語則無之蓋長編以曾布日錄爲正不復見他書也還攷公之升右府在四年閏月壬寅是時尙未登政地閣子內同坐殆非公目系似是紀他人所傳者然是年東府則章惇左僕射安燾門下侍郎李淸臣中書侍郎鄭雍尙書左丞西府則韓忠彥知樞密院曾布同知院共政者只此六人耳今帖中謂惇爲相忠彥爲朴布爲宣安李各以姓著而獨無雍名雍至十月甲子始罷是殆雍所記而公從而筆之者南渡前記錄多矣史氏网羅獨於雍未聞而今見諸此孰謂殘編斷簡無補於史之闕文耶帖之得與元祐日記同時贊曰史本乎公不厭於復重觀紹聖以來之記述初無及於鄭雍非親札之具存𨿽欲攷之而就從如王誼李祉之實迹徧攷史錄皆無賴乎此案之中酈保姓名亦各不同至於韓忠彥力諫興獄直乞陛下且與含容安燾面折章惇以爲鄕風此皆系其人之大節而金匱之汗靑皆泯泯於二人之忠凡此帖紙之所具以同時附防白帖子之人猶能秉直以寫其衷抑可以見人心之是非本無所蔽蒙也然於此時凡六人者皆有所抗論猶雍首尾噤然若不預者佩玉端委接武防龍又何其絕無一言之獻贊廣於四聰耶迎合於始循黙於終而乞不免於黨籍之歸此枉道事人之所以不勝於直躬也

林文節紹聖日記後帖【行書十六行前後各闕文】

崇政文徳呈利珣申八月二日已杏子河破土二十七日連夜出甲倉猝便行王湣等不預知亦不敢申稟上以星變多由邊事深患恵卿此舉眾皆以爲非恐且以破土示有興築之名誘致賊兵未必便興築上曰更速戒約因諭邊兵且休妄動如杏子河未進築有何闕事布遂言鐘傳又有卓囉之舉尢爲未便陸行則無水艸【相云有艸面無水】水則黃河不通舟旋令釘樁橛挽舟而上運至軍儲及板築之具平夏趨鎭戎四十里而用車七千日夜般運水行勞費艱難百倍於此斫龍又是靑唐之地靑唐未免有疑臣未見其可俟賊兵不犯涇原且令共謀南牟防通涇原之路卽此數路相應邊事有涯自元丰三年至今十有七年經營邊事未有如今日之形勢今鄜延輕於進築鐘傳又謀卓囉一有敗事前功頓棄

右林文節紹聖日記後帖眞迹一卷杏子河事在紹聖四年本末詳悉具戰國史泰陵之仁聖畏天其足以對越而無媿矣此帖出於當時者也又與前帖同得顧不可因是以表聖徳耶國史書破土以九月二日城圍一千七百餘步得工十二萬有奇十二日而成是月二十二日賜名平戎寨而此帖則以爲八月殆筆悞云

贊曰進築之策是古兵法之所未有而始於本朝予意其欲毀齒而兒不知所以爲是漸取而漸搖曾不虞乎兵分力疲反足以啟戎心之矯方聖主之側身凜天變之未消章呂合謀惟敵之挑豈知夫璿璣七政之必齊而舞幹兩階之自足以格有苗哉我鼓其鼛我弓其弨此帖之存聖心是昭

寶眞齋法書贊卷十七

欽定四庫全書

寶眞齋法書贊卷十八

宋嶽珂撰

宋名人眞迹

李伯時醉臥圖詩帖【行書四行】

有道難行不如醉有口難言不如睡先生醉臥在石間萬古無人知此意

右紹聖禦史臺檢法官李公公麟字伯時醉臥圖詩帖眞迹一卷圖陳於前蓋神筆也有墨戱一印極大又一印曰神品上上而下著藏書家一印焉寶慶乙酉十月得之京口

贊曰猗龍眠本書仙工而妍畫亦然醉之趣醒不傳題此詩比逃禪

文周翰盛暑帖【行書十行尾批一行】

及啟前日承垂訪冗迫未遑再詣攀仰攀仰辱教欣承盛暑動止萬福以往故相府莫酹不卽奉謝至悚至悚給假指揮旦夕必下來日當爲督之奉納次哲人云亡同深殄瘁之嘆況出陶冶均增哀疚也朝夕奉見區區靣敍不宣及再拜居易少卿兄

令妹起居朝夕歸拜見也

右紹聖集賢殿修撰文公及甫字周翰盛暑帖眞迹一卷喬木世臣鼎鼐遺烈固已具是惜也其不稱也帖中所述蓋王文恭珪薨以元丰八載之五月時宣仁禦朝避魯王諱止稱及云

贊曰同文之獄諸賢非一族殄瘁之悲獨及於禹玉豈一人之言自爲之反覆傷哉利祿

鄒忠公同安帖【行書四行尾批一行】

親家太夫人伏想萬福令弟以次奉侍同安浩上三妹不別啟老母致意家人同此

右建中靖國吏部侍郎鄒忠公浩上字志完同安帖眞迹一卷嘉定甲申予攝維郡有公之孫自毗陵來訟於府擕公綸告手澤來直於有司因是得據案拭目字勁以端迹淸而厲意公之心與筆法脗合是歳十月有靳君雩者攜他帖數十售於京口皆予篋中已具獨得公一紙以備其闕

贊曰公書法本於薛少保稷建中天子嘗以是禦奎畫矣公於初政實濡諫墨而迄不遇合以僨於防慝徒使孽京輩得以投時好而襲其迹是抵掌可以肖叔敖之貌而正心豈能得公權之筆此忠義之士所憤薰蕕之雜糅而繼之以憤激也

曽文昭時寒帖【行數原闕】

肇頓首再拜官使大觀文相公臺坐時寒伏惟臺候動止萬福久違門下向苦道裏之逺無繇望見今玆相望數舎而官守拘制又未獲造前向往下風不忘旦暮更祈順令頤養以副人望謹奉手啟不宣肇頓首再拜宮使大觀文相公臺坐

右建中靖國翰林學士侍讀曽文昭公肇字子開時寒帖眞迹一卷四曽名震天下然徳與位稱峣然獨全莫公若者是帖蓋當時與故相去位者相往來意其在爲守時所以有官守拘制之語然公嘗歷陳穎宋升瀛徐滁泰海並定和嶽凡十四部壤地旣莫可攷亦莫知其指誰也嘉定己巳歳十二月過雙鐘得之公諸孫邑丞宋父

贊曰祖孫百年兄弟一世歸乎其全抑有公議遺墨散軼得自名裔人其監玆豈必名位

朱君敗乞舟榮翰寢餗三帖【並行書第一帖十一行第二帖十行第三】

【帖五行】

紱悚息輒再叩覆誠出迫切不覺言之喋喋也所乞一舟若候歸船使司方行差撥竊慮稽緩恐不可待柰何前月提倉查公差一舟與蘇州持服楊承議夙見艤岸下楊君尙未終三祥聞至七八月間方服闋入京紱今所乘舟到得澗間足矣不議暫就查公輟那一往郤卽遣還可否紱於查公不甚熟無因而至又似往圖然亦計迫遽爾凂聴殊自恧也紱悚息

紱叩首拜覆紱比當上狀仰瀆嚴視滅裂僭易方懼獲譴乃屈賜榮翰勤款累幅若侍誨座秪佩謙眷銘刻敢忘匆遽具書復不及悉仰惟寛度曲以情諒紱叩首拜覆

紱再拜上得比日不審寢餗何如紱憂患餘生哀慕如昔日月之速旦暮卽吉尙阻敍訴臨紙不勝殞咽之深紱再拜上覆

右建中靖國給事中朱公紱字君貺乞舟榮翰寢餗三帖眞迹一卷黨論再起公首預名籍中𨿽以攀鱗之舊猶不得貰也紹興之旌襃有以也哉帖亦先君舊藏不識歳月

贊曰殿門之刻未毀於彗星彼朱諤者猶不願與公同名孰知夫百年之餘忠邪之聲迹反頓異於沈升植與分朋送什疊興殆不啻髙岸之爲谷深谷之爲陵然而利不與義羣勢不與理爭帖藏予家覽者目明所謂片牘幅楮藏之爲榮亦何算乎瑣者之羞爲慕藺之稱也

晁無咎金山詩帖【行書七行】

倍口中叔父發運右司口口山次韻髙唱口中補之再拜

口身無用還山計可成煙霞異塵世江海口髙情幸阮咸集恐慙疏受聲淸詩逢口口未覺負平生右建中靖國太史禮部郎中晁公補之字無咎金山詩帖眞迹一卷予在潤十年紫金之遊屢矣覽唐人之遺迹以及於本朝雲濤月波豪思傑語慨然在目口口公詩什獨未前知嘉定甲申六月口口淮海歸小憩吞海而駛足適自口口所托訪求之士友以尺函至口口數帖皆凡品帷有此詩東塗西口口淳秀隱然有蘇門四君子口口語殆是自瑞錦窠出後所作竄口口皆彷佛可攷云

贊曰我登吞海而帖適至事𨿽偶然不啻有意彼江山者秀無古今邱壑市朝則二其必阿大中郎煌煌虎節金閨捲懷亦旣殊轍同此登覽而趣不同雲霄並翔翚翟宴鴻矢詞胸襟浩蕩萬里比興所存二疏是企淸詩勝景何地無之不縶不維景則我隨徵塵障天我亦倦翼遺墨未渝微躬奚息南零之波上派於湓詩其警予以論候門

陳忠肅書簡帖【七帖並行書第一第五帖各八行第二帖五行第三第四帖各四行第六帖十二行第七帖十三行內第六第七帖尾批各二行】

瓘啟渴聞誨益辱訪乃不獲見馳向可知春寒不審起居如何謹啟略道下意余遲靣盡不宣瓘再拜天成祕校賢友

瓘辱問甚勤豈勝慰荷看經次修答艸艸幸悉令嗣洎令侄朝夕榜出可賀也瓘又上

前日承訪及更得簡示並以爲荷令嗣貢元安勝瓘再上

羊毛筆果愈於彼否欲得一管試寫經也瓘上

承老濟明書自可付毘陵還僕不必托少明也樂成屈顧正彥極見勤厚不敢使迎見必察此意適已令往拜辱如見更煩道意瓘上

承上晚幸見過蕭理等至得來書審侍奉進學安勝良慰逺懷方冦就擒閩中想亦寧靜十二郎要歸今遣裏慶等取之兵冦之餘道路不能無梗令與老人熟議然後可動山陽去此不逺但得有水開閘便可離南康矣諸意與他書可以互見不更及閏月晦瓘啟

十七妹太君八一甥知與二兄講學不輟安居罕出積念必優想見永嘉黙喜

得書嘉與諸甥安樂七四罷任亦是小事他前程逺大勿以此動念也知汝心懵或吐此是脾虛只服理中丸及厚朴湯之類勿服涼藥戒之戒之嫂嫂郤未成遷居相去旣逺亦難爲管勾彼中也八十一郎得書寫字謹楷讀書爲人必長進也

十九郎十二郎各謝姑姑問及汝婆安健

右建中靖國右司員外郎贈右諌議大夫了齋先生陳忠肅公瓘字瑩中書簡帖七幅眞迹一卷嘉定丁丑歳十月珂自大農丞假守喜興先生子孫蓋居是拜暇日頗訪求藏帖以見尊賢尙徳之意而邦人知寶敬絕無遺墨流落至己卯春恩召還郎舎始得數帖於市鬻家其餘則前後萃拾偶雜寘書簏歳月已軼不復可追記

贊曰士有直躬夷險靡易事君以堯距詖如墨筆力勁挺徳聲昭植不倚不流是謂心畫

陳忠肅通鑑帖十五冊之一【並行書今掇光武明帝二紀共九板凡二十二行系贊余文多不錄】

昭陽協洽更始元年

當避祭遵吾捨中兒犯法尙殺必之不私諸卿也拔邯戰斬王郎秀收郎文書得吏民與郎交闗謗毀者數千章秀不省防諸將燒之曰令反側子自安

馮異謙退不伐

耿弇請歸上谷益兵乃貳更始

鄧禹薦恂守河內

建武元年蜀郡公孫述卽帝位號成帝

蕭王卽皇帝位於鄗南

光武以卓茂爲太傅封襃徳侯臣光曰宜其光復舊物享國久長蓋由知所先務而得其本原故也

班彪馬援之徒歸隗囂

馮勤典諸侯封事【至】郎不厭服

始用孝亷爲尙書郎

鮑永謂馮衍曰昔髙祖賞季布之罪誅丁固之功今遭明主亦何憂哉衍曰有挑其鄰人之妻者長者罵而少者報之【至】夫天道難知人道易守守道之臣何患死亡【臣事更始不能令全誠慙以其眾幸富貴故悉罷之】

宋責桓譚【琴】貴易交富易妻人情乎

天下未定兩虎安得私鬭今日朕分之【賈復冦恂】

鄧禹自馮愔叛後威名稍損【馮愔宗歆守栒邑爭權相攻殺歆帝問愔所親信爲誰曰防軍黃防曰縛馮歆者必黃防也】又乏糧食數戰不利歸附者日益離散赤眉延岑暴亂三輔郡縣大姓各擁兵眾禹不能制帝乃遣偏將軍馮異代禹討之車駕送至河南敕異曰三輔遭王莽更始之亂重以赤眉延岑之酷元元塗炭無所依訴將軍今奉辭討諸不軌營堡降者遣其渠率俾詣京師散其小民令就農桑壞其璧壘無使復聚徵伐非必略地屠城要在平定安集之耳諸將非不健鬭然好虜掠卿本能禦吏士念自修敕無爲縣郡所苦異頓首受命引而西所至布威信羣盜皆降臣光曰昔周人頌武王之詩曰敷時繹思我䢐惟求定言王者之兵志在布陳威徳安民而已觀光武之所以取闗中者用此道也豈不美哉

又詔召鄧禹還曰愼無與窮冦爭鋒赤眉無谷自當來降吾以飽待饑以逸待勞折箠笞之非諸將憂也無得復妄進兵建武三年璽書勞異曰始𨿽垂翅回谿終能奮翼澠池可謂失之東隅收之桑楡方論功賞以答大勲赤眉向宜陽忽遇大軍驚震乃遣劉恭乞降曰盆子將百萬眾降陛下何以待之曰待汝以不死耳祭遵擒張丰於琢郡

隗囂使馬援親述還曰子陽井底蛙耳不如専意東方至洛陽帝岸幘坐迎笑曰至曰當今之世非但君擇臣臣亦擇君【至】帝王自有眞也囂問何如髙帝曰不如也髙帝無可無不可今上好吏事動如節度又不喜飲酒囂意不懌曰如卿言反復勝耳

蒼頭子密斬彭寵降祭遵帝封子密爲不義侯權徳輿曰【云云】

囂不用彪言彪避地河西爲融畫防使專意事漢授融涼州牧璽書至河西河西皆驚以爲天子明見萬里之外

耿弇平齊地【張步】弇爲將平郡四十六屠城三百未嘗挫折不用申屠剛言遊士長者稍稍去之王元說囂請以一丸泥東封函谷闗嶺南華風始於二守【交阯錫光九眞任延】太原周黨防稽嚴光至京師黨伏而不謁博士範升言私竊虛名誇上求髙吳漢等拔朐斬董憲龎萌江淮山東悉平上曰且當置此兩子於度外耳【囂述】

詔田租三十稅一如舊制

七年述立囂爲朔寧王

三月晦日有食之詔上封事及上書不得言聖鄭興言多舉漁陽太守郭伋可大司空者【至】功臣用則人位繆矣【至】先時而合月行疾也君亢急則臣下促迫故月行疾江馮言宜令司督察三公【司空掾陳元云云】

上親徵囂郭憲諫曰天下初定車駕未可逺徵乃當車拔佩刀防車靷帝不從問馬拔援聚米【至】來歙班坐絕席在諸將之右

潁川盜起京師騷動帝曰吾悔不用郭子橫之言自上邽晨夜東馳賜岑彭等書曰兩城若下便將兵南擊蜀虜人苦不知足旣平隴復望蜀每一發兵頭須爲白謂執金吾冦恂曰潁川獨卿能平之耳從九卿復出以憂國可也【至】願復借寇君一年【平隴】張步欲入海【齊王】陳俊斬之

帝每嘆曰安得憂國奉公如祭徵虜者乎衛尉銚期曰羣臣各懷慚懼帝乃止

所在吏民不知有軍取士皆用儒術對酒設樂必雅歌投壼

述遣刺客刺來歙歙召蓋延語

王元降述曰豈有降天子哉

述又使刺客詐爲兦奴刺岑彭

郭伋爲並州牧過京師帝問以得失伋曰選補眾職當簡天下賢俊不宜専用南陽人

建武十二年公孫述戰死延岑以城降吳漢放兵大掠帝怒譴漢又讓劉向【至】良失斬將弔民之義也

任延曰善事上官不敢奉詔

賞上東門侯郅憚貶東侯文王不敢盤於遊田以萬民惟正之供今陛下逺獵山林夜以繼畫

詔長沙王等皆降爵爲侯朱祐言曰者人臣受封不加王爵皆保其福祿無誅譴者

吳漢自蜀還至京師於是大饗增邑更封已歿者益封其子孫或更封支庶帝厭武事自蜀隴平後非警急未嘗復言軍旅太子問攻戰帝曰孔子不對非汝所及欲完功臣爵土不令以吏職爲過遂罷左右將軍官耿弇等印綬皆列侯就第加位特進奉朝請朱祜等薦復宜爲宰相帝方以吏事責三公故功臣並不用惟髙密固始膠東三侯【鄧禹李通賈復】與公卿參議國家大事帝𨿽制禦功臣而每能回容宥其小失韓歆及子嬰皆自殺死非其罪眾多不厭追賜錢谷以成禮葬臣光曰以光武之世而韓歆用直諫死豈不爲仁明之累哉

潁川農可問河南南陽不可問時東海公陽年十二在幄後【攺名莊】

十六年交阯麊泠縣雒將女子徴側徴貳反

十七年帝大笑曰吾治天下亦欲以柔道行之

十九年馬援斬側貳

桓榮授太子經榮每以禮讓相厭不以辭長勝人儒者莫之及

董宣疆項令【湖陽公主】帝笑曰天子不與白衣同

後南頓田租一歳父老前叩頭言願賜復十年帝曰天下重器常恐不任日復一日安敢逺期十歳乎吏民言陛下實惜之何言謙也帝大笑復增一歳

諸將或失常度帝遣人觀大司馬何爲曰方修戰攻之具帝嘆曰吳公差彊人意隱若一敵國矣

馬援謂梁松竇固曰凡人富貴當使可復賤也

劉昆長者之言【江陵反風滅火農虎北渡河至偶然耳】

西域思漢威徳咸樂內屬數遣使置質於漢願請都防聖上逺覽古今因時之宜辭而未許𨿽大禹之敍西戎周公之讓白雉太宗之郤走馬義兼之矣

二十三年朱祜薨【軍人樂放縱多怨之】

二十四年馬援徵武陵蠻矍鑠哉是翁

二十五年常勝之家難與慮敵【南單於稱臣臧宮欲得五千騎立功】我梁松父友也效龍伯髙刻鵠不成尙類鶩效杜季良畫虎不成反類狗【述惇厚周愼保遭父喪致客數郡】

朱勃詣闕上書

臧宮馬武曰如此匈奴之滅不過數年詔報曰有其有者安貪人有者殘貪殘之政𨿽成必敗自是諸將莫敢復言兵事者

拜張佚爲太子太傅桓榮爲少傅佚正色曰爲陰氏乎爲天下乎

三十年羣臣上言卽位三十年宜封禪太山詔曰卽位三十年百姓怨气滿腹吾誰欺欺天乎【至】若郡縣逺遣吏上壽盛稱虛美必髠令屯田於是羣臣不敢復言中元元年拜第五倫防稽太守每讀詔書常嘆息日此聖主也一見決矣

羣臣奏言靈物仍降宜令太史撰集以傳來世帝不納常自謙無徳每郡國所上輒抑而不賞故史官罕得記焉起明堂靈臺辟雍宣圖讖於天下【貶桓譚】範蔚宗論曰桓譚以不善讖流亡鄭興以遜辭僅免賈逵能附防貴顯世主以此論學悲哉

顯宗永平二年宗祀光武於明堂登靈臺望云物臨辟雍初行大射禮十月又幸辟雍初行養老禮以李躬爲三老桓榮爲五更

三年立貴人馬氏爲望後【援女】

圖畫二十八將於南宮雲臺以鄧禹爲首又益以王常李通竇融卓茂合三十二人馬援不與大起北宮時天旱鐘離意上疏

永平四年欲校獵河內東平王蒼上書諫帝覽奏卽還宮

梁松下獄死鄭眾不染於辭【興子也】初上因松以縑帛請之辭曰儲君無外交之義不往

宋均爲尙書令謂人曰國家喜文法亷吏以爲足止姧也然文吏喜爲欺謾而亷吏淸在一已無益百姓均欲爭之時未可攺久將自苦之乃可言耳

自期門羽林之士皆令通孝經章句匈奴亦遣子入學丁鴻爲侍中

楚王英自殺【寒卽袁安】

馬后曰諸子食數縣不已儉乎帝曰我子豈宜與先帝子等

西域與漢絕六十五載至是復通班超曰不入虎穴安得虎子【鄯善】巫自來取騧馬【於闐】

北海敬王睦薨中大夫曰大王忠孝慈仁敬賢樂士敢不以實對曰子危我哉此乃孤幼時進趣之行也大夫具對以孤襲爵以來志意衰惰聲色是娯犬馬是好乃爲相愛爾其智慮畏愼如此

館陶宮主爲子求郎不許賜錢千萬曰郎官上應列宿出宰百里苟非其人則民受其殃是以難之公車以反支日不受章奏帝聞而怪曰民廢農桑逺來詣闋而復拘以禁忌豈爲政之意乎遂蠲其制尙書閻章尙遷以二妹爲貴人竟不用是以吏得其人民樂其業逺近畏服戶口滋殖

章帝卽位年十八

右陳忠肅公手編通鑑節要眞迹十有五冊先生親接溫國見聞之近日潛孔聖筆削之傳爰卽成書聿提綱目閱歳積日親系其凡偉矣哉百代之宏規三長之絕識也是書始更始元年迄於唐敬宗其間錯雜尙匪全本嘉定乙亥七月珂在中都以錢三十萬得之先生之孫某若夫先漢而上太和以次長編散軼未得以覩其大全劍合龍歸期以他日

贊曰魯麟獲而編年之法廢歷二千歳有司馬氏硏精覃思爰作通誌而後鉛槧之士卽所見之仁智擷長取粹皆有以自托於世況乎先生道醇學備炯焉其心不約而契則夫大篇焜煌流俗披靡貫穿馳騁出類拔萃其所以壽斯文之脈而續聖人之意者又豈可以淺近計哉彼陵借者本無所至讀未終捲欠伸思睡是蓋王子淵所謂荷旃被毳者難與道純緜之麗密羮藜含糗者不足論太牢之滋味何啻如聖門之未足與議者也

許文定萬里帖【行書十三行尾批兩行】

將頓首比累奉書郵然值攺藩不審一一道否比日冬凜伏惟開府已久卽辰臺候萬福日月易久徳淸嫂嫂【闕】

奇頓首士憲吏部朝散

之奇再啟辱書承比來所履淸豫良慰良慰之奇近恩有天府之除衰晚何以堪此已匄辭免矣余需面究之奇頓首

右建中靖國樞密使蔣公之奇字頴叔錢塘天府二帖眞迹一卷予往來於常與諸蔣遊蓋世家文獻防二百年矣是帖以嘉定壬辰歳二月得之西湖羽士劉元綱劉得之蔣之孫騰雲起予亦識之自以選詩名亦云仍之秀者

贊曰尺瑜寸瑕工所不棄如公平生抑有淸議𨿽翰墨之僅存亦世俗之共毖予獨區區於別白是亦或出於有意昔鄒忠公以言得罪士皆縮頸以避去公乃折簡以自麗由是而去蓋已無懟然則操觚刻槧片言幅紙其知所以行已也必矣以字達識以識行字舉一知二玆帖之所以可貴

佛印淸勝帖【行書八行】

了元信咨澄維那人來辱手翰喜法用淸勝如在華藏甚終始周旋眞行腳髙士以贊佐爲心也月初相見具此不宣了元信咨澄維那

右佛印師了元淸勝帖眞迹一卷予在京口登紫金山妙髙臺見城翁與師遣像淵乎似道晬然其容意其非偶從遊者嘉定甲申十一月始得此帖於其徒褾而藏之以附甄濟牽連得書之義

贊曰欲溯其洄先渉其流欲觀其人先眎其與遊東坡之名在昌黎武威之間而師之能亦文暢祕演之儔徳必有鄰而人焉庾世於是可以察予之去畱參寥新秋帖【行書十五行】

道潛頓首違濶滋久豈勝馳企邇來新秋气涼緬維山中住持法體淸勝不肖昨以患禍羈囚吳門而聞詢師逺來而老文亦未嘗揮金見助益認風義之督感激尢深不肖自至東魯日欲具書上問動止蓋道逺無行李住還之便故不能如願想髙明有以諒之也未緣占對希以時重不宣道潛頓首再拜幾聖寺主老丈八月五日

右參寥子道潛新秋帖眞迹一卷眉山之門無虛士頡頏張秦表裏元辧惟參寥爲然防邑有西菩提寺蓋師所居予屢過之是帖以慶元己未歳八月受之僧惟月蓋師之的孫

贊曰帖中書督字法當爲篤世間豈有不識字參寥子耶應世以文特師之粗於此乎何拘維以觀其書寶眞齋法書贊卷十八

欽定四庫全書

寶眞齋法書贊卷十九

宋嶽珂撰

宋名人眞迹

米元章書簡帖上【兩卷共二十九帖並行書第一第二第九第十一第十二第二十五帖各九行第三帖四行第四帖二十一行第五第八第十四第二十三第二十七第二十八帖各十行第六第七第十三第十六第十七第十八帖各十三行第十帖七行第十五第二十四帖各三行第十九帖十七行第二十第二十二帖各十二行第二十一帖十六行第二十六第二十九帖各十一行】

芾頓首再啟今歲當從聖奏計故事代之者卽奏也使節到都八月半例以九月軷行司西上十月到國門我公可到南都左右復西也余並人吏西占芾頓首再拜芾頓首再拜防教二十一日望屈大斾雪圖上納橫軸非不愛未見公所愛者耳畱數日奉納也向晚料峭起居萬福謹奉狀不宣芾頓首再拜大夫文節下太夫人玉裕萬福不及拜別怏怏老妻伸奉洎趙妺郡君各希加愛加愛芾再拜

芾頓首再拜右丞資政春官恩主鈞席仲春漸涼恭惟臺候動止萬福卽日芾恩昨以四月忝命攺官盡緣知奬沒齒曷報六月被遣此邑聞臺斾將至遲遲畱七月以俟一識威采面感恩紀謁令弟始知不可俟抱悒之官近亦得命弟書始知對簾遂力疾作書以布下情其餘俟趨省詣府造門叩閣所懷非紙所罄不宣門生米芾頓首再拜右丞資政春官恩主臺席謹空芾頓首啟教審起居衝勝已支千條付邑腳錢旣奉委惟所諭更不須申稟鮮禾方成更與放限十日佳般木亦須限外毋奪農時佳苦暑末可約過獘邑良食利人自愛艸艸芾頓首川宣徳明悊閣下

芾頓首再拜久違長者幸玆邂逅不謂行役莫獲少延節旄以寫傾慕昨日繼至舟次不可俟畱刺快快而歸適雅誨且承食已首塗方寒千萬珍養訓仲相聚道意謹附使陳情手凍艸艸芾惶恐上運副朝散老兄節下

芾惶恐頓首專介踵門手教荷溫眷有加自承鹽邑還日夕排比宿司以俟臨按杳不聞好音鄙棄下邑乃如此耶忽大熱恭惟比日尊體淸勝芾抱冰中夕公和懼曠莽有何所聞且以見教去替數月矣過熱遂可買舟治行矣謹附使上謝不宣芾頓首再拜管勾推官丈閣下

芾頓首十日之歡足慰故人遂別心目淒斷有興除酒安樂大是塵生好事惟爲親珍攝今晚之意不怏歸念之不已區區別啟楚州運勾石仲謀淸修可愛試一見之芾頓首方回老弟人英潁公相見道意今日不得同一笑恨恨珍重

芾頓首再啟比苗幕過道從輿衛於瑯琊之間爲泉石之樂恨不接遊跖也滁天下佳山水且少過客諒稱髙懷正恐賜環在邇不能久彼畱也芾頓首再拜

芾惶恐頓首再拜啟大雨恭惟臺候萬福名筆爲亂道遂塵污矣七月一日大年約來蒲池閱邵伯瓜洲須十日一相見乃佳芾頓首成伯公門中各惟淸勝郎娘長茂芾再拜

芾頓首向承貽教無便久不得爲答以致久仰之素想髙明諒之春和道味何如一水之阻未遂展接千萬珍厚有便數枉書爲望艸艸芾頓首僧正文公

芾啟教昨夕經義眞蘇門生也待都佯不會卻是惜岐首也今送去四十賢購於泗州一過賓陳主薄名師仲乃蕓叟生甚艱揚有善傳寫者開節奉爲吾顚出一千作手功畫八本奉寄取襆頭人來取也藥乂夜來告夢云去一顚得一賢亦何所在不知何祥也紙足爲大【案此帖文義多不可解疑有脫誤】

芾卽日防恩未卽詹望伏乞對時精調興寢下情防祝謹因便介附狀起居不備門吏米芾頓首再拜運使大夫丈節下

六月二十日芾惶恐頓首上啟離潤得乾珍旋聞入列卿寺𨿽少雄飛未弄翰墨未副手相策足足不一賀也到官衰疾相仍拜啟後時披晤未卜伏惟珍毓不備芾頓首再拜產和大監臺座濡須僻陋月十日無一遞無一過客坐井底爾有幹示下芾惶恐

芾頓首再拜經宿恭惟臺候萬福伏想般舟良勞神用俟到蕭閒參見次前寵賜嚴命不許辭然今有所獻公亦何辭以拒之通圍願隨葺錦增光久爲選人鈍滯非稱也若不以爲不恭願檢入謹奉啟不宣芾頓首再拜知府鈐轄待制臺座硯在合內

芾頓首再拜君發太尉臺座之拜違旋得官江湖歸掃家山杜門不出人事殆絕比到都見陳予眞承動靜復知巳更王夫人之痛不覺嗟悼不能已復自咎不敏阻貢尺書以勞孝思內有慙負疚不能已比日臺體起居何如謹奉啟通誠拳拳下情此不能宣芾頓首再拜君發太尉臺座小兒益長人物不凡伯時姻事有期未

芾頓首再拜彥和通判承議閣下端禮處拜違迄今不承音驛客至恭審到官冬序向凜伏惟神明扶持尊體起居萬福芾衰晚如昨未卜展晤伏惟珍厚謹奉啟不宣芾頓首再拜彥和通判承議吾友閣下十一月十九日狀

芾頓首再拜觀使樞密太尉先生鈞席伏審榮拜宸兪遂請歸第天柱之任暫畱時楝睿眷之重定將起矣惟初解浙西之節制聿居緑野之燕安神明掖扶气體泰定有足樂也芾以出入不得阻隨杖屨看山揮麈詹企不極不備老弟子米芾頓首再拜觀使樞密太尉先生鈞席

芾頓首再拜至孝景溫觀察臺座區區已曾奉疏流落三年重來京國恍如夢覺治居未定未及上謁專介及門喜孝履多福三兩日詣慰旣親又與令侄同官不妨否更俟一言燭下方客起不宣芾惶恐上景溫觀察親友臺座

芾頓首再拜聞公有官職壓人之說是何言歟公世徳淸茂才髙望重越自小官慨然論天下事宜比馬周此未足賀老友固不奉佞也望日文徳門多見諸公獨不見公何也癬方須得大叚酬勞方傳恐前書眞不逹耳芾頓首再拜知有令郎之戚此難遣者能書第二兒二十歲化去刳吾心肝至今晧白之由也癸未去國至今二兒二女老年何堪何堪再到【案此下有脫誤】卒三姊夫交遊喪盡情懷落魄不振不振

黻頓首再拜相從之樂自卯及已十五年矣自武林失恃遂發白齒落頺然一老翁若與公相遇他處宜不相識耳比來慶侍下起居何如偶洽光同官劉穆之行奉書千里相望何日會合臨風悵然黻頓首通判朝奉君謨兄

老兄幾子吾鼇兒十六矣又二子粗長黠後房進幾人郭徳乂見報知蜀中一邑都未得消息郭憨猶通直洛陽命頑健如昨湖外有何勝事嶽麓雲水爲我致意黻頓首

賀知章艸書唐人歌詩往往及之今有人收得否試托問之黻

向承惠洪氏石刻多感往歲謝公處得之想其眞迹精妙何當一見之家藏墨迹數本今以石刻奉寄一笑輒欲以告身質過數日奉遷如何黻頓首

芾頓首啟適奉賀畱刺晚來起居萬福舟兵自到日支錢餓得欲死今日旬下支一料米去告指揮日支與米爲幸主簿甚嚴傳語皆不答聞有甚條貫吁可畏哉謹奉啟咨叩勿泄此語恐相惱不一一忉忉芾頓首再拜道濟通判中大夫

芾頓首啟知曾賜教使下失去感愧異常知西第已爲人貨已遣人去輟蓋一相知也若人口少別輟得一位與之甚幸甚幸諸處尋屋不得園中屋得數間芾亦可居也且望畱意不敢忘徳艸艸芾頓首太保吾親芾頓首再啟防眷有素不敢自外具有丹赤仰幹左右芾今任不礙舉辟管勾文字或帳司得備驅策敢不自竭芾六月正滿三十个月百指畏暑西上而貧無桂玉之費儻恩私仰戴山嶽芾惶恐頓首

知庵成自逸仰慕不已雨多種植必皆靑活獘庵前栢活否更求數株益之黃鶴家山前水池水不乏否告問主者若不乏不須問也寶晉必蒙照管恐損漏開春求宣明東歸老拖曳不行也天啟曾有書去逹否芾頓首米元章書簡帖下【三卷共三十五帖並行書第一第二十五第二十四第二十

帖各七行第二第八第十六第二十五第二十八帖各十一行第三第十二第十七第二十三第二十五帖各九行第四第十九帖各八行第五六行第九第三十二第三十三第三十四帖各六行第六第十四第三十一帖各十三行第七第十三第二十帖各十二行第十一第二十一第二十二第二十七帖各三行第十八帖十八行第二十六第三十帖各五行】

芾啟早略一揖未慰久別承來語久候無耗故困憊歸息傾仰傾仰來早願同令兄見臨一飯訖同至山房然後歸治行未晚也切切余面罄艸艸芾頓首致平國士芾頓首再拜右史舍人老兄閣下手翰貺尙方珍醴拜嘉增幸來日當引九日拜臨顧之辱並敍謝意謹奉啟不能罄所言芾頓首再拜希聖舍人親家臺座來日東華得一介相引乎吏部至今不見人來耳

芾頓首再啟行日伏尊造枉駕水次不遑迎謁內積悚恐不審尊兄資政何日到闕欲拜狀也芾疎謬正托徳門每賜訓督使逃罪戾至幸至幸芾頓首再拜黻啟前人回郡官訪及方下船著公服又欲卽行故艸艸數字必不怪也輒假小舟至惇送彥誠觀師還寺舟至卽西至幸如期少頃至也余到潤畱書復古次百冗艸艸芾頓首不二禪師故人

黻頓首雨寒安勝不知在施水資聖奉尋不見快快張公必拜見晚歸可少【案此下永樂大典原本缺】黻頓首彥誠觀師同此

芾頓首再拜運副奉議明公節下去陳聞使節至許至建雄鎭專介上狀久之廻至云汝還臺阻一披晤此情悵然故再奉啟並前狀上納霜寒深冷恭惟尊體動止萬福區區已具右狀中者不重述不宣芾頓首再拜運副奉議明公節下十一日狀

芾惶恐再拜私居杜門以禪悅爲樂彥舟去後不聞左右動靜向風永懷不能已已臘寒比日官況何如門中上下均慶去歲之念必少彌忘聞其素屬疾非小兒五日間忽然不見防法有如是不以禪悅何以爲遣者臘寒千萬珍重二月或所請宮觀不報卽扣閣惟珍葆珍葆芾頓首再拜厚之知府學士徳友

芾頓首再拜昨日煩聒出京始一飽也經宿起居衝勝白熟求四枚差小者卓上碧水晶與老騃壓紙可否以吳顧道約來相見故未行早飯了東邁依依柰何柰何芾惶恐上厚之宮使學士思舊範寛四幅贈老友如何

二十五日芾上啟得十四日書知已到官𨿽國士失進躐之序聊爲知已屈甚善甚善專啟敍懷芾頓首再拜彥舟學士樞僚仁友

黻啟昨日承教直夜不及答午間得暇訪及面敍俸錢支使之數屬出外邑五七日比畫能一逰寺乎艸艸芾頓首上公震太尉臺座

芾惶恐敎審臺候萬福牌寫了久將謂已取去來日遣人來幷今日者來取兒子入寺檢未得也區區別啟芾惶恐上公震太尉臺座

三月十一日芾頓首啟衰老誤恩寵徑西不得少畱以承二君子動止伏惟珍愛珍愛芾頓首再拜安中學士吏部二友麾下

芾頓首再拜運使大夫丈節下昨以手拙附專介以代占謝恭想已逹左右卽日春和恭惟神明相佑尊候動止萬福

芾再啟髙郵不須亂置生事蹔居非吾鄕我裏無人勾副定國是也牽復旣去只養別人四時纂要四月一雨又主旱請借一閱道路人言髙郵依舊水雨雪不少不知果否昨過彼時水見邵伯以次數道通湖港皆以土塡塞斷從初救田今合放開耳想不一處豪姓因而擅之恐非公家利也芾頓首再拜

芾惶恐前辱臨顧兩日打糧借人未得翌日馳造尊勝至今不見石工特來許借告給付區區面罄不宣芾頓首太易吾友

芾啟適方上狀使至辱敎欣審晚刻尊候萬福幷蒙佳茗爲貺並深感悚來日朝晚幸臨屈一飯也區區容面敍且奉此爲謝不宣芾再拜志行通判承議老兄芾頓首再拜初熱恭惟神明相佑尊體萬福賓老以英才受睿知布上寛書暫至澤國而芾以官期當去不得少樓淸芘以此爲恨耳芾頓首再拜

十一月二十一日芾頓首上記畱守大資政丈鈞座私居乏人數探伺竟阻追攀大斾此情惘惘念蒙令弟拂拭而久與明甫遊也故自竭有以獻惟公宏恕其愚而矜其志之善也願公開懷以待天下之士猶恐人人不自信勿以泥塗之久懷廷尉牓門之心深閉固拒以絕天下之士願以常情處人而躬行髙世之事忘恩怨會通一致出人意外晏然爲明主安一世之人起治功致太平此爲下識之所瞻望中夜而興披衣呵筆艸略死罪死罪門吏米芾頓首再拜

右簡尺先臣芾眞迹臣米友仁鑑定恭跋【行書二行】

芾頓首再啟故人作發運使都不照管下邑今十連作帥當似臨淮縣長官時故事但一片心脾依舊佳在不知委悉得過否芾惶恐再拜

倅同官來江寧少小相識父處刁幕熟鄕人一戎同官來須少過從亦是未得報間同出入遊山之人三處是飯主人貴人出入難不敢牽率知客位榜甚嚴此爲常人設耳豈米老有不得船之理呵呵俟面千也芾惶恐再拜【案此帖首行應有脫誤】

糖霜大治喉咽甘幸尢能發散含花佳芾頓首

眞麝香一劑置痛處薰透气立安芾諮

老妻上問夫人玉體萬福楊老夫人乍到未得去拜屈同官於此得欵還往也才回謁楊簽歸便行知有人在彼故立艸艸作數字不得周悉書表司與假遂令小官作書不罪不罪芾再拜

芾頓首啟昨日特承寵臨屬王氏兄弟飯遂阻於門迎畱以朝銜謹先上納旦夕祗造不宣芾頓首再拜景仁通判宣徳兄

芾頓首再拜在無爲一書作廣州題逹未衰老忽西去出意外憂畏而已因賞心亭與元龍屬酒選三麗人歌自作詞云有人去廣徳立作此書用致詹仰艸艸不罪不罪芾惶恐司諫臺座門中各安勝安勝

右楮紙詩書等十幅先臣芾晚年眞迹臣米友仁鑑定恭跋【詩摘在詩文帖中】

芾頓首再拜丹陽人安舊治偃藩上游琴尊足以自適時來則爲蒼生起耳芾頓首再拜

海岱絕唱已刻於柱與劉顚者對也非二顚者不刻芾頓首七月六日

芾頓首再拜運使大卿臺座春序向和恭惟澄淸之暇神明相佑徳履起居萬福芾被遣俟命於左右已次於潤舟大水漲過橋不得未卽參侍伏乞爲上珍厚專介上啟不備芾頓首再拜運使大臺座

黻補塡尙少八日以新府公至理須出見來日且參假登舟至眞滁日移疾報本州不審尊意如何黻恩有素不勝傾倒之至黻頓首再拜

芾惶恐來早爲一麫江樓少延道韻只今被衣在此烹茶久俟芾惶恐府公少監大夫公

芾惶恐再拜彥稽提舉太史公甲兄節下抱疾之官十日九假事皆委薛侯攺雙槐堂爲寧一堂射堂雨敗堵悉見北山萬疊名曰仰止堂於甲兄可謂無負矣芾衰老之人每臨一事欲仰兄精力不已力疾答專使不宣芾惶恐頓首彥稽太史公提舉節下四月旦日狀芾啟衰晚辱誤恩法不可辭秪益悚懼教賀重其慙悚附使具此艸艸芾頓首亦虛吾友

不煩如此前言甚易當必不到入臺章也呵呵

餓殺客也芾頓首安中吾友

昨夕作此簡未及遣承寵誨荷垂眷今早食後作【案作字上下有闕文】晚阻城外約來早告顧舟中北城外一飯幸甚幸甚芾頓首

芾頓首再拜先白吾友疎展晤思企暑中起居何如小兒未聞師誨願以童蒙之道處之謹遣侍筆硏於左右惟久要終始造成之悚悚異日報徳不宣芾頓首再拜先白吾友同捨萬福

右崇寧南宮舍人寶晉米公芾字元章書簡帖眞迹六十四幅分五卷中興初思陵以萬幾之睱垂意筆法始好黃庭堅書故戒石之銘以頒而方國一札遂皆似之後復好公書以其子敷文閣直學士友仁侍淸燕而宸翰之體遂大變追晉轥唐前無合作珂家所藏詔墨幾百軸以歲月攷之良是故紹興間公書盡歸九禁而世罕傳最後赤水得珠頣神北內躬禦寶跗制翰墨志多紀公遣事益知帝心簡注惟公是嗜是帖多天上本間有內府圖書及紹興寶璽在焉前五帖嘉泰壬戊歲正月得之中都範氏次十帖開禧丁卯歲五月得之李奉寧客何師說又次四十帖嘉定戊辰歲二月得之京師官鬻又次九帖己巳歲八月得之豫章朱氏顚未印識全及半者通五十所贊曰論書自晉始蓋因其風俗之淸而流之於妍降而六代又以其習尙之篤而溺之於專維唐設科身判書言作成自初歐禇爭先薛靚張顚顏眞迎便中世而後𨿽經生楷隸猶得以揚鑣而鳴鞭五季日卑我宋興焉士以徳進捨藝之偏旣窒其進取之塗故世之以書名家者皆不雜以人而純乎天更八葉之豫丰乃設學而詳延有芾者出集其大全蓋繇羲獻而來遡崇觀而前或營萃以拔棘或宮墻而及肩或小醇而大疵或捨正而取權六書之統殆所謂芾之死不得其傳也巘巘喬嶽洋洋大川艸木風雲波濤蛟黿我系此評其然豈然較三十里後八百年米元章靈峯行記帖【大字楷書十二行】

邵防胡端修吳亮米芾同遊靈峯寶剎崇寧甲申五月望日書

易安居士一日攜前人墨迹臨顧中有先子畱題拜觀不勝感泣先子尋常爲字但乘興而爲之今之數句可比萬金千兩耳呵呵敷文閣直學士右朝議大夫提舉佑神觀友仁謹跋【行書十行】

右寶晉米公靈峯行記眞迹一卷天下未嘗無勝遊惟人與境稱而後傳久其次以文其次以字畫攷乎此亦可觀矣寶慶丙戌秋得之京口故藏易安室有元暉跋語系焉

贊曰永和之蘭亭列序時人文字之不磨千載莫鄰彼睎顏之徒𨿽未足倫觀其所傳亦庶幾彷佛乎淸塵

米元章獲硯帖【艸書十一行】

僕今日獲天下大奇硯世未有也他日使公欽賞不已石佳發墨眼大如錢大小適中渾厚古雅平生收端硯未有此比異日方知不誣也公家鳯池空大不適用爾今嵗有此奇獲眞丙辛天地合也問九哥可知

右十行皆吾家舊所收悉爲邦人得之多以歸好事翟佑之蓋晚年字也子友仁審定眞迹

右寶晉米公獲硯帖眞迹一卷予作硯山園先一歲得硯山詩表英光堂將以殿帖謂足以大全矣錫山鄭子恭時中一旦來訪謂家有獲硯帖必與硯山事實相表裏欲持以見歸予喜亟問亟求不愆於約居一月而帖至攷之非硯山也蓋他一硯耳而其言鄭重如是予嘗讀山林集有一帖曰辱教須寶硯去心者爲失心之人去首者乃項羽也硯爲吾首誰人教唆事須根究然而復有一說徐梨花人多識之請攜去徧示識者若可當硯猶爲少存交情長年報答必欲吾首亦不免永鎭烏江兩手下分付且只成甚頭腦便希昆仲命駕早膳面議之噫嚱硯尢物耳固眞足寶耶足寶矣固可以比首耶觀此寶晉之於硯亦可謂溺矣不特硯又連以山而肯易一居其江山在胸次足奪尢物之累如此亦可見不凡今乃見園於予而又得是帖以表澄之特書屢書又可以見帖而列之耶帖之言曰丙辛天地合而得是硯按寶晉生以辛卯術家以天地合言則丙戊歲在大觀之元如寶晉因得右軍王略帖作太師行固嘗以丙辛合論得帖之月日矣帖與硯均在所重理固然耳而葉石林熱語曰米芾詼譎好奇在眞州嘗謁蔡太保攸於舟中攸出所藏右軍王略帖示之芾驚嘆求以他畫換易攸意以爲難芾曰公若不見從某不復生卽投此江死矣因大呼據船舷欲墜攸遽與之是硯也首也帖也身也一而已予據此江山得無愧耶硯山易居在何年不復可攷而是獲硯帖公之子友仁指爲暮年字攻其歲月蓋仙去前一歲也豈硯山已去而他硯無可屬意者又將因是以寄懷耶得帖之歲蓋紹定戊子月乙卯日甲子云

贊曰公謂是硯生平之所無彼美硯山乃易其所居旣捨其所寶聊假以自娯其亦人之情歟

米元章四大字帖【絹本】

智慧淸淨

右寶晉米公四大字眞迹一軸寶晉書偉矣而盈尺之字世亦罕傳寶慶乙酉歲十月得此於王文忠之孫上有先朝內府印已糜損不可復識蓋故家所藏之傑出者

贊曰昔大令書壁作方丈大字觀者至數百人蓋能書家嘗以收斂觀楷則而以縱放觀精神予觀此書大不失倫蓋自智而慧者筆下有天之眞悟而惟淸與淨者胸中無一防之塵也

米元章曹子建應詔詩帖【行書六十六行尾記匹行翼衡作翼翼稅此作稅北如醒作如醒當是筆誤】

肅承明詔應防皇都星陳夙駕秣馬脂車命彼掌徒肅我徵旅朝發鸞臺夕宿蘭渚芒芒原隰祁祁士女經彼公田樂我稷黍爰有樛木重陰匪息𨿽有餱糧饑不遑食望城不過面邑不遊僕夫警策平路是由駟藹藹揚鑣漂沫流風翼翼輕雲承蓋渉澗之濱緣山之隈遵彼河滸黃阪是階西濟關谷或降或升騑驂倦路載寢載興將朝聖皇匪敢宴寧弭節長騖指日遄徵前驅舉燧後乘抗旌輪不輟運鑾無廢聲爰曁帝室稅北西墉嘉詔未賜朝覲莫從仰瞻城閾俯惟闕庭長懷永慕憂心如醒曹植應詔

芾醉書於寶晉齋

右寶晉米公曹子建應詔詩帖眞迹一卷帖凡二百有一字字字淸勁如太液黃鵠商山紫芝騫云吐虹各有出世間意醉中之天眞蓋於是有神矣此先君祕笈第一物也得於淳之戊戌後五十年乃克贊之

贊曰吁嗟乎丕摧幹弱支予讀此詩何異乎煮豆而燃萁弔古以詩觀帖以奇瑤鈿銀泥以侈厥題米元章蠶賦帖【行書六十七行】

裏有織婦蓍簪葛帔顏色憔顇喟然而讓於蠶曰予工女也惟化治絲枲是司惟服勤組紃是力世受蠶事以蕃天財爾之未生我則浴而種以俟化爾之旣育我則飭其器以祗事爾食有節我則采柔桑以薦焉爾處不慁我則佴溫室以養焉爾惟有神我則蠲其祀而未嘗瀆也爾惟欲繭我則趣其具而不敢慢也爾欲顯素絲之潔我則具繰盆繹器以奉之爾欲布幅利之徳我則操鳴機密杼以成之春夏之勤則髮蓬不及膏秋冬之織則手胝無所代予之於子可謂殫其力矣今天下文繡被墻宇予卒歲無褐緹帛飾犬馬予終身防緯寧我未究其術將爾忘力於我耶蠶應之曰嘻予𨿽微生亦稟元气上符龍精下同馬類昔在上世皮食肉未知爲冠冕衣裳之等也未知禦雪霜風雨之具也當斯之時余得與蠕動之儔相忘於生生之域蠢然無見豢之樂然無就烹之苦自大道旣隱聖人成能先蠶氏利我之生蕃我以術因絲以代毳因帛以易韋幼者不寒者者不病自是民患弭而餘生殘矣然自五代以降𨿽天子之後不敢加尊於我每歲命元日親率嬪禦祀於北郊築宮臨川獻繭成服非天城宗廟黼黻無所備非禮樂車服旂裳無所設非馭祀無制幣非聘賢無束帛至纖至悉衣裳萬物女子無貴賤皆盡心於蠶是以四海之大億民之眾無遊手而有餘帛矣秦漢而下本搖未蕩樹奢媒以廣君欲開利塗以窮民力雲錦霧縠之巧歲變霜綃冰紈之名日出親桑之禮頽於上災身之服流於下倡人嬖妾被後飾者以千計桀民大賈僭君服者蓋百數一室禦績而千屋垂繪十人漂絮而萬失挾纊𨿽使蠶被於野繭盈於車朝收暮成猶不能給況役少以奉眾破實而爲華哉方且規規然重商人衣絲之條罷齋官貢服之職衣戈綈以示儉襲大練以去華是猶捧由堙尾閭之深覆杯救昆崗之烈波驚風動誰能禦之由斯而言則予之功非欲厚古而薄今時之異也子之織非欲嗇身以侈物化使然也二者交墜於道奚獨怨我哉且古姜嫄太姒皆執子之勤今欲以一已之勞而讓我過矣於是織婦不能詰而終身寒云右寶晉米公蠶賦帖眞迹一卷有內府及楚冑印各一寶慶乙酉得之中都鬻書吳氏筆力差似少年時贊曰桑柘之利被天下而不足以芘一女鬢蓬手筥而身不縷云織露組便疏曲戶世之類此者又何可勝數是將誰尢曰本是務彼棄我取維終以無窶米元章黃龍贊帖【行書十八行】

米芾黃龍眞贊【髙宗皇帝禦書】

的的曹溪一防開從玆驢足踏塵埃黃龍若不三接爭得東林八轉來

黃龍眞贊米元章壬申歲同君發伯充國休過訪因戲書

右寶晉米公黃龍贊大字帖眞迹一卷髙宗皇帝親題其褾有楚冑印四小璽一筆勢精健意象淳古蓋老作云嘉定癸未七月得之維揚

贊曰華冑遙遙楚國宗風的的曹溪喚起爭名米老奎光長照珍題

米元章獄空行帖【行書五十二行】

獄空行寄獻府公朝奉麾下漣水令米芾惶恐

楚州五邑口百萬擾靜盡系太守公政由吏人民乃擾政由太守民气通安土樂生善民欲惡民惟欲與吏同太守無能不戢吏精力不給吏乃庸兩獄百間塞有罪有耳未聞一日空晉昌唐公名世後淸風素節爲時宗五更三防運精思眾人安寢吏計窮百姓小妄赦不罪庶幾小屈能自致五色來者初亦彚久而官悚吏皆畏𨿽欲呼之亦不至乃知獄空空有理百萬無寃無枉吏來者迎刃無畱滯赦來雨獄久無事太守政聲旣如是廉車旁午目所備胡不剡章上天子追風早來促公起去入省闈或使指吏皆欲去民欲畱我祝公去豈同吏長阪大車程萬里

右寶晉米公獄空行帖眞迹一卷字故寫碧牋上天書濃墨蓋當時投之郡將唐君者江之廬山宮日太平有黃冠以好事稱多蓄法書予托劉君道謙贖得此篇時嘉定癸酉八月也

贊曰事上官當以信溢美而言是謂私徇唐君果何人而得此於寶晉予蓋於是三嘆則前朝之得士而未暇及筆法之神雋也

米元章四大字詩帖【案此帖行數標法原本缺佚】

鷗鷺寒依水蒹葭靜靡風朝煙開雨細輕素淡山重過當塗

一園松竹冷陰森猶得桓公嘆可臨卻叵【案英光集作匹】劉琨看左傳玉壺徒缺誤雄心靑山

賞心亭上羣山雪三夕丹淵借月華呤盡江南淸絕趣亟行歸覲紫皇家鑑遠樓

昔夢浮生定是非家山且喜隔年歸扁舟又出欄湖閘出處初心老更違拜書學博士作

右寶晉米公四大字詩帖眞迹兩軸公筆力雄偉而大字尢奇此詩比智慧淸淨字本不侔而气象軒豁捲舒之已具全體所謂精神楷則蓋策之矣第二詩雜用桓元子劉越石王處仲事語意殆不聯屬似記憶之誤必有能辧之者詩得之京口紹定戊子三月戊子

贊曰四詩之作句新而詞伉兩軸之書意軒而神王合此名迹奇變萬狀予得此詩季春旣望風激海而濺霧月穿雲而崩浪開函捲舒於小萬有之上作而嘆曰是可以領略山川之淸壯矣予方望紫煙之岫具黃之舫友二妙於百載寓三嘆於一倡正使持此而列衡門之素壁亦足對云錦之九疊而誇瀑布之千丈也

米元章海嶽詩帖【行書十七行】

仲若呼不聞孝然叫不應東海衮底浪南山入云徑西南嵯峨者起伏巧相競火輪激剛風倒化紫金境枕石不知冷鼓腹歌更迥

右大字海嶽庵雜詩先臣芾眞迹臣米友仁鑑定恭跋【行書二行】

右寶晉米公海嶽雜詩帖眞迹一卷禦府之印小米之跋具焉予始司淮左之餉肇整是園作海嶽堂嘗勒石爲記謂海嶽在甘露之下繼而城東得故基或謂予前記爲誤予曰皆是也蔡肇天啟銘公之墓曰過潤愛其江山遂定居焉北固旣火作庵城東號海嶽日哦其間爲吾州佳絕之觀是未火之前在甘露旣大之後自西而東矣海嶽之名固也而地則不同昔在甘露謂江爲海謂北固爲嶽小矣絜之以東謂海爲海謂四嶽爲嶽顧不大哉今視其地信然此雜詩者固其地歟蔡絳鐵圍山叢談曰江南李氏後主常寶一硯山徑長才逾尺前聳三十六峯皆大猶手指左右則隱引兩阜坡陀而中鑿爲硯及江南國破硯山因流轉數士人家爲米老元章得後米老之歸丹陽也將卜宅久弗就而蘇仲恭學士之弟者才時孫也號稱好事有甘露寺下並江一古基多羣木蓋唐晉人所居時米欲得宅而蘇覬得硯於是王彥昭侍郎兄弟與登北固共爲之和防蘇米竟相易米後號海嶽庵者是也硯山藏蘇氏未幾索入九禁矣時東坡公亦曾作一硯山米老則有二其一曰芙蓉者頗屈奇後主上亦自爲二硯山焉視江南所寶流亞爾吾在政和末待罪時嘗預召入萬歲洞至硯閣得盡見之噫易之誠是也豈居之先後有異而傳聞者至於異辭歟今甘露寺下爲絕壁又豈有所謂羣木唐晉人之居公之未東遺址蓋在鰲門鳯池之間所謂並江者尢疎也予家有公所藏大令十二月帖上有東海嶽印海嶽之有東西尢足爲的證紹定戊子二月客有在中都聞予新硯山者持以售予因訂其詳以系斯贊

贊曰海嶽之東西見於印而驗於碑觀乎此詩景與物隨於虖噫嘻此皆是也夫豈復有今是而昨非江湯湯其不移山窿窿其不虧登兮覽兮予言其如之

寶眞齋法書贊卷十九

欽定四庫全書

寶眞齋法書贊卷二十

宋嶽珂撰

宋名人眞迹

米元章硯山詩帖【行書八行】

山硯云時抱奩書客不傳北窗多異气正對淨名天右先臣芾大字二詩五幅【案硯山詩止一首與二詩五幅之語不符當是友仁所跋本二詩而珂但得其一耳】臣米友仁鑑定防跋【行書二行】

右寶書米公硯山詩帖眞迹一卷硯山者公平生所寶也老謀菟裘遂以易海嶽之居予固言之矣治餉京口旣得舊址兔葵燕麥動懷人之嘆因築圍建祠以奉公一日觴客鵬雲樓上客鄭君猷視園之扁謂笈中甞藏公硯山詩取而是之良是贖以得之蓋紹定戊子之四月因刻以殿英光之帖

贊曰壺嶺九華營是一枝何異乎持琬琰以易羊皮硯之不存而寶此詩抑類乎舎魚兔而守筌蹄不我後先得於斯是幾席江山庶幾見之

米元章甘露詩帖【行書二十行】

欲雨气不透庭梧有棲煙回首望北固雲藏淨名天呼童速具輿憑髙攬山川隠見豈不好開霽景固全須臾剛風流湛湛淸露圓歸塗知有伴華月上丹淵甘露作呈夷曠

右寶晉米公甘露詩帖眞迹一卷甘露之勝偉矣公詩奇筆勁亦復稱之予皆未暇論獨詳味呼輿及歸塗作伴之語公之居必在山之趾殆是海嶽未火時他日旣東當不復能竟夕往來矣山有鳯凰池丹淵蓋指此予於是益信予之記跋皆粗有依據紹定戊子四月得之蘇臺王氏紙素少暗故湛湛如碧雲色有藏書家印四字畫尢飄勁於平時實今世奇帖贊曰公甞有淨名之詩曰殷勤顧景物爲爾老南徐攷乎此篇則出無晴雨之待觀無陰霽之殊晝呼竹輿墓詠歸塗旣不舎於斯須其心邇於海嶽之故廬如曰易硯山之寶儲登樓平章維王及蘇自西䢐東乃獲奠居此所謂舎其舊而新是圖予固因以驗予記與跋之皆不誣也

米元章寶月觀詩帖【行書十一行】

新創亭觀之盛又非海岱比也寶月觀用觀風樓基髙出云表詩曰濁盡塵難掩光分逐露圓香淸得桂子珠瑩墜花鈿求一篇見海月處也

右寶晉米公觀月樓詩帖眞迹一卷海岱在漣漪是蓋公宰邑時所作者本雜書簡帖中亦摘取而別之繋以贊云

贊曰月之行空四海淸輝豈獨於一觀見之覽層宇之翚地髙而天隨而後可以觀公之詩

米元章鑑逺前詩帖【行書二十一行】

夜登鑑逺觀江南野燒作

君不見紅旗一卷無奔北龍讓將軍初下蜀又不見天兵十萬領潘曹百文靈旗照江國髙樓夜燈有健賞江南野燒深山谷烈勢已覺逼南辰龍蛇血膏如爆竹故應玉石俱被焚老樵拾炭拾斧斤長松巨梓中大廈一隨烈焰同埃塵人言木自爲風戛木中生火自焚爇欲知利害日相應此火害人尢躁爇芾上呈

右寶晉米公鑑逺前詩帖眞迹一卷帖有四印出貴臣家嘉定戊辰官鬻於鄽肆徳淸李氏得之予又贖之李氏其筆法蓋老作云

贊曰登覽之勝隨寓有感野燒之觀玉石俱慘逞志一快忘彼物情是以老氏惡夫佳兵觀乎觀乎彼以爲觀而予以爲懲

米元章鑑逺後詩帖【行書十三行】

鷗鷺寒依水蒹葭靜靡風朝煙開雨細輕素淡山重鑑逺樓米老【案是詩已見前四大字詩帖中題云過當塗與寶晉英光集所載合今復出於此而復書云鑑逺樓米老疑是詩本系過當塗所作而復於鑑逺樓書之珂遂以爲鑑逺後詩云】

右寶晉米公鑑逺後詩帖眞迹一卷紹定戊子嵗二月得之平江莫氏莫蓋寶晉家戚舊云

贊曰野燒之觀予甞以爲嘆此詩之存予又以爲欣一鑑逺耳而戚休之以身天乎非人

米元章卽事詩帖【行書十一行】

不應武康淸溪之檄端居卽事呈淮陽建昌二太守辰溪監郡三公芾上

祕篋大開千古到雪圖小掛滿堂寒墨濃員嶠蜂孤起枕冷燕山玉一團圓扇古人蜂雀意淸風四海弟兄歡閉闗不謝勤來客畏署非緣懶作官鳧脛欲長寧可益蜩枝求足已能胖有時驚覺神瀵夢北裏新聲舞翠鸞右寶晉米公卽事詩帖眞迹一卷按書史公遊相國得雪圖爲富韓公之壻範大圭持去其記甚詳今此所掛豈別一王維耶且畏暑不應檄自開祕笈而勤來之客不拒想皆樞言康公志東軰耳又不知二太守一監郡果何如人也帖本與諸小帖同得別而出之

贊曰平時不可告以情之客自不得以窺祕笈而況乎畏暑與閉闗三公得此詩固必能進退如理據空案以觀者也旁無梅子平又烏知垂涎於滿堂之寒塞馬得失海漚往還當不足以隔四海兄弟之歡畫史之浪傳予意其當據此詩以刪之也

米元章催租詩帖【行書八行】

一司日日下賑濟一司旦旦催租稅單狀請出且抄納【獘邑以身當夏稅之責不令受賑時催】百姓眼中聊一視白頭縣令受薄祿不敢鞭笞怒上帝救民無術告朝廷監廟東歸早相乞芾呈

右寶晉米公催租詩帖眞迹一卷詩亦在羣帖中摘出嵗月不可攷意當在公爲漣水雍邱時

贊曰賑濟者何人催租者何司有令如斯而無救於背馳此古人所以設官以采詩也

米元章槐前竹後詩帖【行書五行】

槐前竹後午陰繁壺嶺華胥屢往還雅興欲爲十客具人和端使一身閒

古洲居士曽觀【艸書一行】

元章字畫脫盡筆墨畦逕無一塵俗气是可寶玩槪敬書【行書三行】

右寶晉米公槐前竹後詩帖眞迹一卷有楚冑印一紹定戊子予在京口得之亦婺將張松家物也硯山槐竹似矣餉事日殷安得身閒如公之賦詩乎予於是有感焉

贊曰槐竹之與居栩栩乎華胥予方發韓滉之連艫午陰之繁維以驅原隰之車蓋健羨乎一身之閒所以縱玩乎八體之書

米元章萬籟詩帖【行書八行】

萬籟寒深響羣山隠映開遲遲暮鐘裏且喚竹輿來右寶晉米公萬籟詩帖眞迹一卷按此亦甘露作也寒夜鳴鐘猶不廢登覽江上風月公胸中固有之矣帖與甘露詩同得亦有藏書家印四

贊曰甘露之江山世固指爲天下之第一矣而況公胸中自有煙霞之痼疾耶予甞持斯帖據狠日望淮海弔今昔慨然嘆曰神州沈陸固當待一代之英雄名勝風流亦必屬百年之翰墨也

米元章壯觀前詩帖【行書二十五行兩詩連書】

無涯小智日營營昔昔浮生夢數驚重到白沙登壯觀江湖醉眼蹔揩明

夢寐中間得鹿時孔軻如在定能知江山勝處頻傾酒我是當年謝客兒

右寶晉米公壯觀前詩帖眞迹一卷有內殿圖書五紹定小璽一其子友仁鑑定於後按山林集甞有是賦泱泱乎瑰辭雄談前無卿云殆與是詩相爲表裏信哉山川淸奇樽爼名勝要川齷齪塵埃者所可與議也嘉定甲戌十一月予在中都得之鄽鬻者贊曰北山之麓有奇觀景絕人奇乃無間賦非雕虫句有眼千古雄姿想蕭散我觀此卷字老孏猶似古彛親數颒借公舊詩聊永嘆跪閱墨皇三復返米元章壯觀後帖【行書十一行】

同二公遊壯觀上呈府公工部芾

壯觀不到俄四期丁寧老思模雄奇羣山勢活各奔走大川气斂合眾離蒼嵌畱雪玉刻巧碧落靜滑紅輪馳寒潮不生九澤凍行膠與子約再來

右寶晉米公壯觀後詩帖眞迹一卷亦在舊帖中公於壯觀拳拳如此胸次可知也

贊曰四期之不到雪與日杲停舟不棹無嫌平衝冒出此詩畫摹寫天巧觀之壯思之老詩乎可攷米元章姑孰詩帖【行書二十二行】

下輿照澗數星星一世還如隔世經不見山東李十二靑山山色只靑靑

過姑孰作海嶽米老

右姑孰詩大字先臣芾眞迹臣米友仁鑑定防跋右寶晉米公姑孰詩帖眞迹一卷短軸大字筆老意眞有其子友仁跋凢璽印十有七歷歷咸具詩蓋爲宮錦謫仙而作千載相望可以紹遺躅矣寶慶乙酉四月予得之京師鄽鬻者開卷嘆息因賡其詩以爲之贊

贊曰天上文章一酒星生平只欠換鵝經奇才逸思通千古畱待南宮眼爲靑

米元章道林詩帖【行書十四行】

陟巘不自期孤云掛松頂一揖不相期飛去無畱影云已去泉更長雲泉畢世友相得每相思

漣漪瑞墨堂書

先子道林小詩一首友仁鑑定眞迹謹跋【行書二行】

米元章字畫類能用其所長往往不擇紙筆皆得如意至於險怪脫略𨿽其病處亦自成研者也慶元戊午秋八月周題【行書四行】

右寶晉米公道林詩帖眞迹一卷有其子友仁鑑定他迹皆著臣名惟此則否蓋士夫家所藏於取正於友仁者也予開禧丙寅以南徐庾吏被檄犒師宿泗至於漣漪荒壘頽垣中有十數立石皆靈壁奇甚狐榛免葵蕪穢埋沒或指謂予曰此瑞墨堂故基後二十三年而得此帖於京口道林在三湘間豈漣漪別有其名耶極目莾蒼又豈雲泉松陰隨時變遷耶不然則友仁之鑑定或在他帖而此詩非道林之眞耶按山林集詩無名特系之瑞墨堂是拾遣者亦不得而攷耶贊之以傳疑焉

贊曰道林之名予不得而知雲泉松石之勝寫於漣漪必其地之景物足以稱其詩也今其陳迹杳然已無復遺予蓋甞登瑞墨之基渺一境之陂陀皆平蕪與荒畦又惡覩所謂畢世相忘之奇泉侈雲歸松橋斧隨世固多有之而予獨於此奇其北向之悲也米元章賞心詩帖【行書十行尾記二行共二十字案二十字原注云十行恐有誤尾記二行亦脫去今並仍原本】

晴新山色黛風縱蘆花雪盡日倚雕欄寒宵低細月右寶晉米公賞心詩帖眞迹一卷嘉定己邜予漕江東屢登賞心訪臥雪之圖問坡仙之迹獨未知有是也後八年二月於京口得之以三萬錢予欣然蓋自慶未始得聞也意如寶晉者豈知百餘年後爲人作三萬錢地耶

贊曰金陵之賞心天下之奇觀眞足以當南宮之詩【闕】

右銀靑光祿大夫守尙書右僕射兼中書侍郎上柱國魯郡開國公曽布撰奉議郎充江淮荊浙等路制置發運司管勾文字武騎尉賜緋魚袋米芾書龍圖閣學士朝請大夫知州軍州事兼管內觀農使上防軍曲阜縣開國子賜紫金魚袋曽肇篆蓋

治平中余爲海州懷仁令而永康陳君實佐余爲主簿余與君皆少且壯相得甚適後六年餘以翰林學士判司農寺薦君爲勾當公事余諭事貶番易君亦以憂去又二十年餘在政府而君復官守京師又七年君以疾卒明年其子次中縗服自浙東來再拜且哭願得銘也余與君遊四十年而又以仲孫之孫妻次中銘詎可辭君諱愷字濟公婺州之永康人曽祖思逺祖文授父億知名朝奉君與大父相繼卒君力學有大志少以文采知名朝奉君與大父相繼卒君未及冠家故貧無貲喪祭冠婚悉倚君以辦其餘力已能嫁兄弟之女未嫁者登治平四年進士第初仕蓋懷仁也徙光州軍事推官知廬州合淝縣丞事熙寧中神考肇新百度弛徭役以寛民力修水土以惇本業更常平斂散之法以卹貧弱凢經畫民事一委之司農故司農最號要地爲從事者實一時髙選然經始之際四方以利害言無虛日君從容研究織悉通解時以爲稱職遷著作佐郎且命按察淮西農田保甲等事召對便殿復使淮浙兩路嵗大旱民轉從於道君移文郡縣賑卹之婺爲甚饑殍枕藉君欲發常平之粟以紓其急部使者噤不肯從君顧而言曰吾銜命使一方民疾苦若是儻不能盡力於斯實辱君命且君職在亷察爾終能與我違戾耶責固在我爾安無恐乃大開倉廩民賴以活部使者由是銜之君之出使里人有擊鮮釃酒以勞之者而使者以在所部乃以君爲墨而置之獄有司傳至卒坐法免議者以君爲哲宗踐阼以恩復宣徳郎監福州海口鎭鹽稅徙光祿寺丞分司南京已而朝廷知其非辜悉除其罪以遷爲鄖國忠正武昌軍三院大小學教授秩滿除通判熙州未行攺管勾步軍司差撥剰員所今天子嗣位賜五品服累遷至朝散郎飛騎尉元符三年七月屬疾謂其子曰吾且死亟告老以歸乃屏醫藥不復詢家事旬日而卒實癸巳日也享年六十有六以崇寧元年三月十七日壬申葬於龍山之北原娶錢氏封金華縣君子男五人長曰次牧太廟齋郎次曰次公次曰次中擢進士第爲峽州安逺縣尉次曰次仲次道與次公舉進士女三人長適鄕貢進士袁輪次適鄕貢進士李光祖次適鄕貢進士許操孫男二人女一人君詞學爽邁少以气自豪而又敏於從政所至輒治辦熙寧首被選擢人實期以通顯然一遭橫誣服受詬坐廢幾二十年困躓有如是者余自州縣吏與君相好逮余執政君已垂老而不用於世方將從容薦於上而君不幸死矣豈命也夫銘曰仕困於仇而不克顯才屈於命而不克施有子而立嗣厥世君則不朽刋吾詩

右陳朝散墓志丞相魯公撰先子晚年眞迹紹興丙寅仲夏二十八日獲觀友仁鑑定謹書【行書四行】

右寶晉米公書曽文肅陳濟翁墓志帖眞迹一卷諛墓之文豊碑碩碣相望於墻間而世率不之錄者書也紹定戊子二月得之霅川李氏

贊曰予觀桞少師在唐以能書聞當時碑志或非其筆則人以不孝議其子孫噫嚱陳君之傳夫豈以文如寶晉者亦庶幾乎其人矣

米元章書山谷大悲憕贊帖【行書六行尾批四行】

通身是眼不見自己欲見自己頻撤驢耳通身是手不解著鞭墨牛惰空打車轅通身是佛頂戴彌陁頭上安頭笑殺涪皤

魯直題徐文信大悲憕贊見其人誦其語眞脫塵埃耳芾元章

右寶晉米公書黃山谷大悲憕贊帖眞迹一卷公與山谷同時而景慕之如此異時求薦之帖曰襄陽米某文在蘇軾黃庭堅之間其竊比之心亦可見已如是憕者以勝妙相接引眾生居閻浮提幻非幻質贊語透徹三昧流出見性成佛直指人心所謂畫者贊者皆得成就第一希有功徳於此時乃能取三生八體結習爲一大緣事作摩訶薩埵觀引筆行墨正念現前等是二者無有差別又所謂不於一佛二佛而種善根乃至百千萬億佛種諸善根者見聞勸喜得未曽有此嵗在丁丑室伐挐月從越口氏我乃受持復宣此因說偈贊嘆又所謂受者藏者贊說者皆植福本於口世與佛有緣神通光明具足圓滿於口寶眞是足以爲寶矣

贊曰我佛住世大開方便有大士者現自在身以千手眼一一接引指示羣迷照破諸妄如是我聞佛說了義諸鈴杵鐸寶防經卷輪拂瓔珞種種所執凢所執者俱非有相智慧淸淨肉眼慧眼佛法天眼種種所見凢所見者俱非有著以無相故釋諸纒一切眾生得大解脫以無著故具足圓明一切眾生得大知見佛尙無相何況於贊佛身常住卽心是佛稻麻竹葦無限劑數彼頂戴者皆眞實相百千萬億何況於身涪皤說法如標月指標本在手何者爲月寶晉寫贊如轉輪王運轉隨人終不成道我不見憕我不執筆非見非手眼皆具稽首大士大慈悲故去我妄想卽見如來

米元章臨晉武帝大水帖【艸書四行尾記一行】

去嵗大水城中大饑撫別君便常分南諸軍耳此柰卒無所復箭已送

右晉武帝書李太師瑋本

右晉武帝大水帖先臣芾手臨眞迹臣米友仁鑑定防跋【二行】

右寶晉米公手摹晉武帝大水帖眞迹一卷寶晉平生自言法書斷自西晉其作書史載李瑋家所得晉賢十四帖中有臣詹晉武帝批答一豈此耶臣詹不知何人不足摹故止及武帝書耳按今中祕羣玉堂帖芾眞迹有云好事家所收帖有若篆籀者回視二王頓有塵意晉武帝帖是也謝奕之流混然天成謝安淸邁眞宜批子敬尾也其帖首尾印多與獘笥所收同君倩唐氏陳氏之類印玉軸古錦皆故物希世之珍不可盡言恨不能同賞歸卽追寫數十幅頓失故步可笑可笑觀此芾之畱意蓋可見西晉字在今豈可復得得見芾之摹斯可矣其子友仁甞著鑑定縫有內祕書印紹興印二宸奎標目嘉定甲申十月客或得之宗藩以歸於我

贊曰論帖至晉書法之祖遡晉而西又舉一武朴散質寓意研態魯禁臠之藏尙覿眞古

米元章臨謝安八月帖【行書七行】

米芾臨謝安八月五日帖【禦書題籖】

八月五日告淵郎廓攸靖允等何圖酷禍暴疾中郎奄至逝沒哀痛崩慟五情破裂不自堪忍痛當柰何當復柰何汝等哀暴斷絕號咷深至豈可爲心柰何柰何安疏

右謝安八月五日帖先臣芾手臨紹興九年四月二十七日臣米友仁審定防跋【三行】

右寶晉米公手臨晉太傅謝安字安石八月帖眞迹一卷按帖本在淳化閣帖中東淮餉府供軍堂所刻破羗帖之次亦有此臨帖本出天上有紹興三璽幷宸翰標目亦其子審定而帖中情字作內字又中間少十二字末少柰何二字蓋臨帖縱筆隨意所謂者不若此本則與閣帖皆同也友仁謂芾平生蓄晉帖日臨學不計數夜則以小笈置枕旁攷之寶晉山林集所贊所藏芾嘗自指此爲絕品宜其臨本之多也帖尾友仁跋字與前跋亦載嵗月又不知中興後所流傳者有幾而吳氏之傳與予之得脗合如一是又重可貴也寶慶乙酉二月得之故宗臣家

贊曰八月一帖無爲寶晉之刻則其初也兵燬而後重取而鐫遺其精而得其粗也京口供軍之碑紹興所傳芾之書也此帖亦其同時同出於尙方之儲也芾之嗜帖所謂麻紙十萬足以驗其平生之工夫也字與跋皆不同蓋所臨𨿽出一手而其所得之時日則殊也供軍帖字之所以寡出於率意之眞而此二帖則皆臨而非摹也京口海嶽芾所居也兩臨本之並傳尙可以見其人之緒餘也

米元章臨智永千文眞艸帖【十二行天地黃至菜重芥姜海眞艸間列尾記二行文不錄】

崇寧兩學書贈亦虛

右智永書眞艸千字文眞迹先臣芾手臨臣米友仁鑑定防跋【二行】

右寶晉米公手臨陳僧智永千文二卷摹臨兩法本不同摹帖如梓人作室梁櫨榱桷𨿽具準繩而締創旣成气象自有工拙臨帖如雙鵠並翔於九霄靑天浮雲浩蕩萬里各隨所至而息寶晉蓋進乎此者也神動天隨筆與心防似不似未可期而眞態頡頏已與千載相上下矣帖有小璽藏旴江瘳氏慶元丁巳予歸自閩九月相遇皇華館廖方以此軸投郡守丘琛予輟而取之

贊曰永之法研以婉芾之體峭以健馬牛其風神合志通彼妍我峭惟神克肖故曰袒裼不浼夜戶不啟善學桞下惠莫如魯男子芾其知此

米元章臨右軍四帖【艸書第一帖七行第二帖三行第三帖二行第四帖六行】

米芾臨王羲之初月十二日等帖【禦書題籖】

初月十二日羲之累書至也得去月二十六日書爲慰以可不下違之不無所一欲噉不化消諸日甚不知何以教之罔然及不王羲之頓首

官舎佳也節風故不適可憂彼云何昨得熙書殊佳甚慰甚慰

得官奴晉陵書平安念懸懸此粗佳一日書以囗囗囗見尙書一日遣信以具必宜有行都情事恐不可委行使耶遲逺具問近以之尙書懷今後遣吳興也

羲之眞迹四帖麻紙上書先臣芾舊所藏其二得於職方員外郎劉涇其二得於大相國寺僧淸道偶合縫有唐室貞觀小璽文大觀間已獻禦府迄元祐之末先臣芾權潤州州學教授時紹聖間任樞宻院事林希以待制爲潤守極好古博雅出此帖示之希曰昨祕閣所見貞觀印文貞字在上觀字在下相去五六寸許遂熟視之所印上下各不相對希嘆曰益顯此書是眞唐禦府所藏蓋或有時上下印也先臣芾所藏晉唐眞迹無日不展於幾上手不釋筆臨學之夜必收於小篋置枕邊乃眠好之之篤至於如此實一世好學所共知此帖乃先臣芾中年手臨今得祕於紹與嗣聖天府實萬世不朽之傳翰墨之學出類防萃必有神物防持亦可謂榮遇矣今臣忽得經目一閱防跋於後臣又繼膺宸翰所臨以賜伏覩筆意快逸意在筆先字字縱心皆相連屬龍鸞飛翔映觀覩深得羲之法度妙處非愚臣所敢率易窺頌得以寶之什襲傳示云來臣之一門父子預榮實千載未易逢之幸也紹興七年閏十月十二日臣米友仁書【行書二十六行】

右寶晉米公手摹王右軍四帖眞迹一卷其子友仁奉詔跋其後具記顚末帖有米帖翰墨印鬻熊後人印壬寅印各二首印半已不存內府書印幾暇淸玩之印內祕書印各一又有宸翰標目嘉定甲申嵗十月有貴裔自都攜過金陵以售予惟京口餉臺有供軍堂前使者吳琚甞以內府所賜寶晉破羗帖刻之石珂復於是堂得此帖皆出一手皆得之天上意若神物之合自有其時而非偶然者乃復刻置堂廡俾對峙焉

贊曰東淮餉府供軍堂壁有龕石鸞鵠翔問之何石摹破羗曽傍云漢分天章廷陵刻此侈寵光後四十載猶煒煌我持搨本謹毖藏三年倚徙玩未央客來袖出云一張曽染復古隃麝香珠璣別出十九行驚喜比並走且僵摛華絢彩交相望宛然並粲如英皇幾年絕識髙君王尙取鑑定煩諸郎半歸左畹半尙方駕言駰隰畱遺芳今夕何夕獲幹將鏌鎁未睹龍已驤吳侯攀髯歸帝鄕秋虹挾月常貫牕誰能籋雲開斗房攜書伴我老柴桑要隨神物恢混茫更斵此石封苔蒼六丁雷電未可量防見難起初平羊米元章臨右軍玉潤帖【行書十一行內先生字空闕】

官奴小女玉潤病來十餘日了不令民知昨來忽發痼至今轉篤又若頭癰頭癰以潰尙不足憂痼病少有差者憂之燋心良不可言頃者艱疾未之有良田民爲家長不能克己懃修訓化上下多犯科誡以至於此民惟歸誠待罪而已此非復常言常辭想官奴辭以具不復多白上負道徳下愧先生夫復何言

羲之玉潤帖世舊有石刻流傳好事之家多有雙鉤模本此帖先臣芾手臨蓋中年字也筆筆取似故無少異紹興丙辰季冬初七日臣友仁審定【行書五行】

右寶晉米公手臨王右軍玉潤帖眞迹一卷甞入九禁有內府三印其子友仁鑑定於後筆勢所及眞有衛夫人所謂洞精遒媚態度使右軍而在猶當起咄咄逼人之嘆也按書史帖乃唐人冷金紙上雙鉤摹連在稚防帖後字大小一如蘭亭芾自以想其眞迹神妙爲言則是未甞得見眞帖摹之又摹猶能如此意所到處殆所謂閉戶造車出門合轍者矣珂嘉泰甲子嵗十二月之官南徐李奉寧燕餞以是爲贈贊曰熠煜客星顒逵之伍乎軒冕相禪泉石之嫵乎美疢惡石天所痼乎情之所種同此趣乎排九閶之云巫咸之訴乎後千年有人垤澤之呼乎

米元章臨筆精日寒二帖【行書十三行】

紙筆精要深知兒至欲一物而無所書信後酬徳筆永不可用都下三錢方上之選信致一者佳並自三兄道此也衛軍名書

日寒涼得告承諸惡猶不勝復極甞慘痛悲灼僕病正自不差疾久自憂日深悲企甚積旣慘居疾系以罪黜二三不越出門近起取敍不復益企恨壯掌有人當復見耳及不次獻之白

右寶晉米公手臨王右軍筆精帖大令日寒帖眞迹一卷淳熙閣帖以爲羊欣書按書史王羲之筆精帖內兩字集在諸家碑上縫有貞觀半印王獻之日寒帖有唐氏雜迹印後有兩行謝安批所謂批後爲答也唐太宗不收獻之帖而收雜帖故於帖上刮去不白獻之白字謂之羊欣以應募而以前帖爲薄紹之書跋尾書官姓名云大歷某年月日下剖去古姓名五代人題曰薛邕記之後題一行曰某年和傳遺予押字是薛丞相居正此卽和凝丞相疑爲薛氏故物以遺薛也其後歸王文正家此乃芾見眞晉帖之始今此臨本後仍有不次等五字蓋芾想象刮去之遺迹而足之者而寶章待訪錄又載二帖顚未曰本故相王曽家物在其孫景融處後爲倒龍圖待制沈括存中取之古跋右軍作羊欣日寒作薄紹之仍將大中嵗跋刮去數字塡爲薛邕記之而故相薛居正題曰和傳遺予此蓋和凝以爲薛氏故物歸居正耳唐太宗雅不喜子敬書故時人以他名名之以應募所謂紹之書白乃於耳字下刮去及不次獻之頓首字猶在一分許可識大中所跋旣不能辧復爲不鑑之人所收遂使至寶永失其眞吁可痛也所紀互是特芾所臨復筆莫知其爲白或頓首也以一人之筆力合千載之二妙此臨書之所無非芾其孰能與於此哉卽臨以相眞當益可珍尙惜其不得見眞矣帖故在李奉寧家有紹興禦筆題字仍著小璽嘉定戊辰嵗二月予就試中都因卽其家閱書帖見之指所題誤合二者爲一摘其不然爲摭米書及閣帖參定客讙不信旣而皆脗合李喜舉以遺予

贊曰羲獻之迹臨者米也遡觀欣書乃二體也隨珠卞璧萃此紙也以鑑得之亦可紀也

米元章臨王獻之臺符帖【艸書三行】

米芾臨王獻之臺符帖奇【禦書題籖】

元參軍𨿽可外將豈知何白臺符從事耳

右王獻之臺符帖十六字先臣芾書紹興十年二月十五日臣米友仁番定防跋【三行】

右寶晉米公手摹王獻之臺符帖眞迹一卷紹興天筆書標目注以奇字有其子友仁審定昭回下賁萬物五色芾於是有餘榮矣帖故先君手裝有芾二印內府五印藏書家一印褾軸蓋天上物云

贊曰芾贊謝安帖而嘉其得太帝之翰墨龍迹震驚言猶未泐豈知其身被帝澤也哉士患不能不患不知百世俟聖乃今見之予將以之爲行已之師米元章臨王獻之東問帖【艸書三行】

米芾臨王獻之東問帖【禦書題籖】

東問具道姊消息此人豈能知其況耶

右王獻之東問帖十五字先臣芾書紹興十年二月十五日臣米友仁審定防跋【三行】

右寶晉米公手摹王獻之東問帖眞迹一卷首尾列內府四印藏書家一印芾二印紹興天筆題其首其子友仁跋其後芾摹帖多矣簡嚴精絕惟此帖與臺符帖爲然亦予藏予家故藏

贊曰字有十五如月當戶騰輝以望靡忒今古匪獻莫具匪芾莫祖誰其修之其玉其斧

米元章臨顏眞卿放生池帖【楷書六行】

天下放生池碑金紫光祿大夫湖州刺史上柱國眞卿撰並書

右先臣芾手臨顏眞卿書放生池二十四字臣米友仁鑑定眞迹防跋【三行】

右寶晉米公手摹唐顏魯公放生池帖眞迹一卷顏米本異體摹而傳之見其習之博而嗜之專也𨿽然骨格之存似不蓋眞予固有稽焉帖藏禦府故出杜氏存者三印表以小璽其子友仁復著鑑定嘉定壬午二月得之江陰王氏

贊曰楷正而端方維顏之長軒昻而自喜維米之體多嗜而博愛故能有其態略迹而取神故不沒其眞是曰唐放生之碑作者書之能者摹之江陰之王畀我儲之五禦旣調又日驅之於虖後生誰能如之

寶眞齋法書贊卷二十﹤子部﹐藝術類﹐書畫之屬﹐寶眞齋法書贊﹥

欽定四庫全書

寶眞齋法書贊卷二十一

宋嶽珂撰

宋名人眞迹

邵仲恭展晤省見二帖【並行書第一帖九行第二帖三行】

防叩頭哀苦無慘不獲時拜書問不審邇來尊候如何防哀瘵防恩未緣展晤仰祈對時保重區區祝頌謹奉手啟不次孤子邵防叩頭鴻慶太祝

三十一舅三十一妗縣君到鄕事少間卽常到省見外婆洎諸妗也閒恐知之

右崇寧眞龍圖閣知蘓州邵公防字仲恭展晤省見二帖眞迹一卷邵氏多以字畫顯如公主糧餉而有安眾之勇壻黨籍而無仕已之溫尢可嘉者帖以開禧乙丑四月得之丹陽顧氏蓋其裏云

贊曰寶晉大字之刻嘗同公遊必嗜好之素同故忘情乎尋壑之與經丘予嘗陋貞觀慰問之不收得此帖於鄕考百年之風流識者必此曰吾宋之邵蘓州也

龔深父南康帖【行書十一行尾批二行】

原頓首辱惠書欣承法候萬福慰釋慰釋原恩出守南康正逺良集千萬自愛以慰頌言遽中作復潦艸尙冀道照不宣原頓首惠因信公法師

防沈正叔煩致意人速不果上狀原

右崇寧兵部侍郎龔公原字深父南康帖眞迹一卷按國史公自闥以議防陵喪禮出知南康軍此帖蓋以別所與遊之僧者有蔵書家六印紹定戊子四月得之毗陵士人孟葵家

贊曰公用王氏學術終始不易𨿽有歉於識然亦足以知其自信之力一偏之溺異端之惑視此手迹張文忠至都帖【艸書七行】

商英啟辱教承已至都下薄寒起居佳休令甥書蟹已領旬休卜見不宣商英再拜知郡朝奉

右大觀宰相太保張文忠公商英字天覺至都帖眞迹一卷予舊與匡山西寺僧師王遊以慶元戊午二月得此帖於其室玉得之僧聰聰得之僧傑傑得之無垢張待制家其自言付授如此

贊曰無盡之學出入孔釋故其筆法倜儻斜直於跌宕中時入繩墨亦猶卽紹聖以侮元祐之正用大觀以反崇寧之譎凡是心之所蘊已畢寓於深畫𨿽曰自蓋斷猶可議使其知根荄之物則而推以芟葛藤之闐如是帖者亦可以爲傳世之名迹矣

張文忠艸書韓退之桃源詩帖【艸書五十一行楷書名記一行前有何人標題一行後楷書前詩二十二行】

天覺丞相書韓退之桃源圖

神仙有無何耿茫桃源之說誠荒唐流水盤回山百轉生綃數幅垂中堂武陵太守好事者封題逺寄南宮下南宮先生欣得之波濤入筆驅文辭文工畫妙各臻極異境恍惚移於斯架巖鑿谷開宮室接屋連墻千萬日羸顚劉蹶了不知地圻天分非所卹種桃處處惟開花川原逺近蒸紅霞初來猶有念鄕邑嵗久此地還成家漁舟之子來何所物邑相猜更問語大蛇中斷防前王羣馬南渡開新主聴終辭絕共淒然自說經今六百年當時萬事皆眼見至今幾許猶流傳爭持酒食來相饋禮數不同樽俎異月明伴宿玉堂空骨冷魂淸無夣寐夜半金雞啁哳鳴火輪飛出客心驚人間有累不可住依然離別難爲情船開棹進一迥顧萬里蒼蒼煙水暮世俗寧知僞與眞至今傳者武陵人韓退之桃源圖右張文忠艸書唐韓愈桃源詩眞迹一卷本朝艸聖代有名人如公不以書稱而偉特軒翥如此蓋亦胸中之郁勃不能伸於二蔡者故有托諸此也帖故蔵沂恭孝王家有印識存不知何緣流落江浙紹定戊子三月予得之京江首標一行及未系眞書詩本俱不知何人筆意亦可取

贊曰太守宰相張天覺艸聖之神何卓犖幾年嘉禾識奇作餘事猶令墨池涸仙源三月桃雨落雲黑洞深風色惡夢回滿紙字如昨喚起龍蛇見頭角趙淸憲近郡帖【行書五行】

挺之再啟不才恩臨守近郡方賴賢者助之承已解秩不勝慊然猶幸欣集少慰瞻企挺之又啟

右大觀宰相司徒趙淸憲公挺之字正夫近郡帖眞迹一卷元祐中公自禦史以不言蔡忠懷安州詩事謪楚州是帖蓋當時與郡僚者不知指何人紹定戊子三月得之吳門士人王之徳有蔵書家二印贊曰兩蔓菁之爲蒼生孽蓋不啻於潰腸爛胃之酷烈公爲泰和亦旣力辧而逆折矣顧亦知市中所貨之參苓卽當日之鳩葛乎陵下授上之相從揣中人之防而倡紹者固後來之萌析也所趨蓋繇此而異輙矣今觀遺迹淸平茂恱又何不類乎一時之勇決也賦詩一絕首爲是說予聞之楊文節

趙淸憲挽辭帖【行數原缺】

褐十七應之兄學士挽辭趙挺之

廓落襟懷徳藝優身名曾不問沈浮當年冊府曾同命早歳文塲每並潺寂寂舊廬東觀曉翩翩歸旐北邙秋都城猶記樽前別【余元祐八年出使京東應之錢別於相國寺第二院酒罷余遂出城】精爽今隨逝水流

右趙淸憲楊應之挽辭帖眞迹一卷按應之名國寶東萊呂氏之甥其行已之介務學之純在伊川門人最表表者帖與張子野二辭借來較之手帖蓋無一筆不似異出而昭合信乎其眞也

贊曰公爲中司排撃元祐故臣而猶拳拳於伊洛之門人豈奏疏陳事或爲世資而詘而作詩懷友固不害於私情之伸耶於虖是私情也而實出於公言此吾之所以重嘆而列之於斯文也

吳開府前日帖【行書九行】

居厚頓首前日獲從容教益少慰馳情信宿伏惟動止萬福使至手墨尢以感佩知從禦來旦遂南塗中萬萬若時倍加珍重不勝誠禱不宣居厚頓首再拜伯彊長官服次

右大觀知樞密院武康節度使開府吳公居厚字厚老前日帖眞迹一卷裕陵嘗謂公才智有餘辦治爲一時最然於天下不能無議也洪爲公畫繡地慶元己未五月得此帖於洪人王集大成

贊曰豫章之東湖有公之居西山薦圖味鳯滴蜍伊波之餘而無以昌其書嗚呼

章申公展居帖【行書九行尾批一行】

惇啟專人惠問佩服勤厚庚伏畏暑信後佳否衰拙屏居如昨相望十捨未有晤集之期千萬自愛奉此敍謝不宣惇頓首子髙知軍大夫足下十三日

右兩朝宰相太師章申公惇字子厚屏居帖眞迹一卷公才偉矣而用之者背馳使英道之姿與翰墨俱郁悲夫欲厚之世因其迹識其人猶不可弗錄也開禧乙酉七月得之富沙

贊曰張無盡嘗謂公奇男子夢中劇談若或見之矧予於手迹之遺猶足以覩百年之風姿仕系於時才髙用違覧者朱嘗不三嘆息於斯嘻

薜黃門春聚帖【行書兩行】

春聚伏惟云休昻上問

右大觀門下侍郎薛公昻字肇明春聚帖眞迹一卷予嘗與公之孫爲僚今二十年矣獨未識公字畫幅紙九字實與趙淸憲帖偕來斯亦可以想太平之人物也

贊曰九字在紙落落星晨此帖之傳猶及太平意象軒昻足稱其名作此贊焉惟字之評

晁之道促裝帖【行書十行尾記一行】

詠之再拜上覆領教答伏審尊體萬福下情感慰官期已迫當遂促裝久間亦宜早就道也詠之殊未有所向孤蹇愈難扶持且久忘懷矣未有承教之日千萬保重不備詠之再拜上覆八兄通判朝奉嫂縣君座前七月二十四日

右大觀提崇福宮晁公詠之字之道促裝帖眞迹一卷公上書入黨籍邪等文章名節照映一時予家元江丱歳從公子壁遊仰世徳之弗替幸門素之有考是帖得之其家蓋慶元戊午十一月也

贊曰仕以行義有時乎爲貧也兄弟之間情事貴乎眞也公起異科事不患不伸也囊封叩閽因以警失君也忠旣弗售反以錮終身也扶持之難曷敢尢夫人也今觀斯帖凜乎其若存也於虖文元有以教子孫也徳之不孤吾知必有鄰也

霍仁仲指教帖【行書四行】

小侄丈輿獲備灑掃之役凡所不逮乞一一指教深所望於大賢也切懇切懇

右政和吏部待郎霍公端友字仁仲指教帖眞迹一卷太平文物至祐陵而盛公以龍首位豹從才學著聞實一時翰墨之選書迹傳世固其宜也帖蔵常之富公胡楶家嘉泰壬戌十一月得之防稽

贊曰金斗之魁祥爛兮流光玉墀之西箱頎兮荷寶墨之淋浪蔚兮遺芳百年之中緗宜兮毖蔵葛文康書簡帖【十三行並行書第二帖十四行第二第四帖各八行第三第七第八帖各十行第五第九第十帖各十一行第六帖十三行第十一帖四行第十二帖七行第十三帖二行】

勝仲輙以少意上凂許師徳少尹【名操】昨鈞從寓靑墩日屢嘗望履幕捐館逾年小人乘隙淩蔑其家近有僧法初等昬賴墳山地已漕臺僉防定斷系許家有理而秀州及歸安縣元斷不當更送使府司理院審許伏乞鈞察早賜結絕其子許孝納有事目上呈孝訥於勝仲爲甥而家兄工部冡婦乃師徳女也又聯蔡安世親好因其見委乃以冒聞非親黨不敢犯不韙幸恕諒勝仲惶恐上覆

勝仲又啟先公銘文十九日遣介稟呈不知何故未逹重煩見速秖益恐惕並已有書道義諒是續到矣慮有要增損無惜示下勝仲又上

勝仲特寵餉美醖及死皆間居所難得深佩逺意勝仲以方去官例不拜知識之饋於左右原眷獨不敢辭然在事日數忤雅意今日辭受惟谷但有慙汗而已謹布啟道謝悃之萬一勝再拜又上

勝仲諮目再拜功大孝大夫專使又拜教幅且審順履炎亭孝體如宜不任慰拃閔雨深有旱漧之憂柰何柰何未緣款晤伏祈以時保衛不宣勝仲頓首再拜勝仲頓首再拜大孝簽判大夫侍史乖隔歳久咫尺甲第未遂修謁每勤景向卽日初暑伏惟晨夕孺慕孝履如宜勝仲竊祿詞館托庇粗如昨未間伏祈以時厚衛不宣勝仲頓首再拜

勝仲又啟爲郡幾年以賦輿不繼殆成怨府屢千間秩歘賜罷如釋負擔況辱誤恩寵以故職豈勝感幸敢謂髙誼特以書辭爲祝禮勤意重何以克當前在事日不敢出城解官之初卽至妙喜訪杼山遺迹因到盛庵榱題輪奐甲於境內仰服送終之孝深懷晤語之益未有造門之便伏紙詹仰勝仲又上

勝仲諮目再拜功大孝大夫專介復奉手迹具審邇日孝慕之餘起居如宜感慰無量授官月日及大父銘刻並已紙領余當如戒謹奉啟布逹不宣勝仲頓首再拜功大孝大夫座前

勝仲再拜又啟馳光荏苒歘復攺歳伏惟名徳之重宜濶步霄堮久矣乘此泰亨卽慮峻用與國同體𨿽屏居無階爲壽然傾祝不勝眞切也方欲馳附而慶問先及但極感銘爾勝仲再拜又上

勝仲又啟勤渥之春波及賤息兩造賔廡皆飲食數載之感刻無諭乏便失於卽謝悚仄悚仄時事旬日來無所聞蓋水村尢僻如鎭中胡編修可謂鳯鳴朝陽朝野共稱之聞平江權守大漕公亦獨不迎敵書𨿽在田畝惓惓實日有漆室之念爾勝仲又上

勝仲再拜又啟去歳辱節饋甚腆俛俯一年又煩不逺百里輟人船賜以酒饌仰惟厚意何以克當但劇感媿而已勝仲近於捨南葺小園桐竹粗成倫次小亭三數不覺度日無得一冬無虞何其幸也頗聞甲第亦展林芿之勝未緣造門求觀臨書但劇馳系勝仲再拜又上勝仲餉淸熱二醖仰荷不忘不勝感媿特勤介使尢荷尢荷勝仲拜謝

勝仲再拜比日不審動履何若才諝有聞宜見褒擢尙此淹翔頗郁公議行聞明薦亟踐要途以慰輿論勝仲再拜

貴眷一一均慶勝仲上問

右政和大司成顯謨閣待制葛文康公勝仲字魯卿書簡帖十三幅眞迹一卷公以文鳴盛朝流福燾後合文與康易名稱矣乎澤固太平君子之遺迹斯亦足以想東都之風也帖因先後彚所蓄而得不能徧記歳月特其中指胡忠簡爲鳯鳴朝陽者乃紹熙庚戌歳公之孫丞相在東府先君爲都曹暇日燕見語及紹興講信事適有持此帖獻者遂舉以遺云贊曰辭以情逹義以气激以素心期托名手筆都曹之獲中寓其一尙想風流太平人物

二蔡陪輔展晤二帖【並行書一帖十一行一帖六行】

京頓首拜久不敢數進記引望門闌不勝馳情邊閫比益多事伏想經畫夙夜仰勤臺用雪寒不審動靜何如恭惟碩望天下所冀以福已者陪輔之任人立以須側聽告廷以愁士言非特區區私願所激京頓首拜啟昨夜得展晤𨿽不款盡亦粗慰區區也雪候極寒計安佳淸燕堂二器送去助小飲不一縷敍卞上

右宣和太師領三省蔡魯公京字元長崇寧知樞密院開府蔡文正公卞字元度陪輔展晤二帖眞迹共一卷公之子絳叢談有曰先魯公嘗問米芾今能書者有幾芾對曰自晚唐楊少師近時公家君謨後天下獨有筆三管公家兄弟與芾而已今觀所書良是惜也其無以傳也慶元戊午八月予試江西漕臺得之豫章王氏

贊曰王氏之鬻他帖也有紙繅其間予見其物墨闌旣磨而殘取而考其氏名輙長愾而永嘆曰予聞之叢談是與忠惠者若是班乎今驗其字體則豪放而具骨力激越而競波瀾使名節足以齊馳則亦何羨乎二難然而所立所趨其視忠惠何啻污池之於泰山故𨿽鬻駔尙得而唾棄之世之以藝稱者斯亦足以觀矣

徐明叔向熱傳逹二帖【第一帖艸書九行第二帖行書四行】

兢頓首再拜彥光提舉朝議丈臺座卽日夏序向熱恭惟臺候動止萬福競間退之久日自知安正逺瞻對敢乞惠序保衞益介壽祉謹上啟不宣競頓首再拜彥光提舉朝議臺座

競惶恐再拜頃臺防寄方存道書奄傳逹得領書上呈伏乞視之競惶恐再拜

右宣和書學博士刑部員外郎徐競字明叔向熱傳逹二帖眞迹一卷雞林求能晝公以介行歸奏圖經遂錫名第十學旣設公以師著握蘭捨香寖極淸選凡此者俱可以占其能矣嘉定辛未五月得之上饒贊曰書名之行始於東夷歸而範模則有餘師中興幾人存此絕技太平之風尙想漸被

周美成友議帖【行書九行】

拜彥叩頭罪逆不能奄及祥除食貧所驅未免祿仕言念及此益深哀摧此月未挈家歸錢唐展省墳域季春逺當西邁寖逺友議豈勝依依尋卽奉書以候動靜拜彥叩頭

右宣和大晟令徽猷閣待制淸眞周公拜彥字美成友議帖眞迹一卷汴都治賦公以文藝動人主而卒以詞名天下豈雕虫篆刻之所推歟字畫之傳斯亦稱矣嘉泰甲子十二月舟過吳門遇公之孫某同上蘭省道中相從訪而得之

贊曰左太衝賦三都十年門墻藩混皆著紙筆予意其因以寓墨池模仿之妙而未必徒以詫記事備言之不然則亦焉用是物也如公書法或者得太衝之髣髴乎有鳯樓之手以侈其標度有香奩之澤以醖其風骨體具態全夫豈一日情眞之名公所自出世不當徒以考公之詞賦尙有因是著公之翰墨也翁端朝輕利帖【行書七行】

彥國啟此承訪逮殊慰間濶秋雨伏惟起居輕利初七日輙屈象駕訪及兜率一飯千萬肯臨諸得面可防不宣彥國上啟普照禪師道舊

右靖康禦史中丞寶文閣直學士翁公彥國字端朝輕利帖眞迹一卷慶元已未六月予在中都得之麋子長

贊曰結字淸而唆用筆精而穩𨿽牋以粉而墨迹猶未損公之功名予固未暇論而所謂書法要必有所本矣

吳王造見應命二帖【並行書第一第二帖各七行】

幵悚息起前日幸邂逅未果造見懷仰何量枉教欣審尊候萬福謹奉手狀參承不宣幵悚息再拜宏父知府少卿賢友臺座

惠札極欲應命屬目疾久爲梗繼而復有禦前文字遂不暇至今然已界下紙非久上納稽緩負愧深劇時雍再啟

右靖康翰林學士承防吳公幵字正仲吏部尙書王公時雍字口口造見應命二帖眞迹共一卷圍城之事有識者不忍言也予之得是帖蓋雜他書所錄者字而已

贊曰所書如此而事如彼旣恱我目亦冷我齒我錄此事與郗超比名焉不刋帖亦奚毀

耿黃門讀易帖【楷書十五行】

南仲啟數日間繼有客至勞勞無休息期今日得暇方親筆硯欲答前書後失來又辱言教就審邑事之暇眠食安佚爲慰長箋見貺深戢勤懇煥然文縟誠爲過禮寧不愧感也南仲少年讀易終無一得每逹老師宿儒未嘗不折節求教況吾賢令能講解其深蘊乎何惜爲我道耶雨雪未雱邑中沾足否何時接辭慰此懷想南仲頓首虹縣宣徳足下

右靖康門下侍郎耿公南仲字睎道讀易帖眞迹一卷和識之誤天下久矣公於厥初亦未知其防蓋如此嗟乎亦天時也哉帖得之先君之客耿端仁實開禧乙丑之八月

贊曰堅屋履霜誨盜慢蔵戒隳乎復隍亡繋於苞桑一乎柔以禦剛確其信於殊方以是謀國迄於靖康則讀易之無一得蓋公之所愧殆非空言以成報章尙其監玆前事不忘

宇文宿湣兩漢帖三冊【並楷書今掇髙恵呂后文帝記其四板又半板凡三十行防贊余文多不錄】

前漢帝紀【自髙祖諱邦彥起至文帝紀致敬無祈詔止皆則節漢紀成文今不錄】

右建康簽書樞宻院贈少保宇文肅湣公虛中字叔通四漢帖眞迹三冊靖炎之交天地屯否公馳單車奉明詔以使不測之地畱龍度逾二十年卒以忠死立身失節逾久逾彰逮乎乾道韓王之歸申以嘉泰褒表之制汗靑炳如照映千古是詩蓋公在南時手所刪節於心有取片語弗遺細字貫珠一筆無誤𨿽螢牕雪幾窮年矻矻以課拾芥之效者尙不能無始勤終怠之異而公之成編貫穿四百載薈萃十萬言約不失疏繁不失冗凜然翰墨之英烱烔在目凡公之必久折不變百鏈益剛弗渝弗燐有猷有守者殆於寫是書之時已可占之矣珂舊登公孫忠惠公紹節之門紹定戊子夏四月獲覩手澤繋贊述志於以想節義乏閒眞有以見公之無入不自得焉

贊曰昔前軰之觀史也惜陰以分晷繼膏焚殫磨鉛刻槧之功以積數十年之勤夫豈徒以尙夫文哉忠義一節君臣大倫蓋不惟將以取諸人又將有以禔其身也今考公之行已豈不足以信予之聞耶方其指事而料女眞抗疏而諫燕云先見洞昭隱憂畢伸蓋自比夫捐之之棄珠厓安國之爭和親賈生之慟哭流涕徐福之曲突徙薪逮旣往之不咎嘆冦患之益深主辱臣死不辭朔塵又欲比夫張騫之取月氐當恵之聘烏孫罷齊兵如酈食其禦太公如平國君旣而國勢未張中原霾昏哀頓挫於九死誓終身之弗諼又欲比夫剛直之信牚距之陳遵充國之自脫幹胸奴蘇武之防節於海濱所以發廋語之書以達川峽則道魔力之已退祈妻子之流以續家祀則先敵約以自陳昭然此心質於蒼旻其後家已遣身已倫盟防已牢以讎爲鄰公於是出不得已而竊比乎李陵之自循有志於千秋之冠軍期於義陽侯之刺樓蘭庶乎開都尉之殺罽賓考初揆忠公之志業其有得於史者亦可謂鮮倫矣孰知夫繳蠟書以漏大謀黨仇敵而殲忠臣有如亡者哉此編其藏手防之眞一卷得師公心不泯

李忠定單騎帖【行書六行】

貴聚伏惟萬福賤累軰本欲只畱福唐適臨行爲海防所驚不免挈行當泊家上饒單騎以趨行在也捨弟必時拜見有所諭幸告之綱再拜

右建炎相國李君忠公綱字伯紀單騎帖眞迹一卷靖康之初長蛇薦食公起庶僚奮特天戈以攘以敺卒全廟社建炎爰立首明綱常用正大刑人心旣回國勢亦活彼其救太原結契丹議巡幸噂是非要不足爲大體疪也予舊識公之孫架閣君大有屢求遺帖而不可得紹定戊子四月羽士劉君道謙以書自中都來緘是帖見遺始得公手澤蓋剛勁特立之操尙可槪見云

贊曰立國有大勢一退則必靡公之守京師蓋社稷之計異時之失緊守之者不通而泥在公無罪也立人有常道一隳則必廢公之正綱常亦天地之義異時之咎謂關之者不懷而畏於公無悔也謀敵有機術之隙則必逐公之結契丹乃當爲之理異時之釁蓋用之者不密而跪非公本指也於虖天方長亂疊僕疊取人謀弗同特其一耳使世之任事者皆以公爲諱誰則肯出身主國大議圖全者不愛於棄地僣僞者無嫌於竊位招防用間之防皆不客於置喙殆非有國者之利至於聞命單騎不以家爲累惟吾忠是視此又公之素志予於此帖蓋得公經綸之緒餘而初不論其掞辭之與結字也

寶眞齋法書贊卷二十一

欽定四庫全書

寶眞齋法書贊卷二十二

宋嶽珂撰

宋名人眞迹

汪忠定栗冽帖【楷書十行】

伯彥頓首拜啟大參政鈞席卽日英正序寒气栗冽恭惟恊贊政機內修外攘神明相勞鈞候萬福謹奉啟起居不宣十一月二十一日伯彥頓首再拜啟大參政鈞席

右建炎宰相保信節度使開府汪忠定公伯彥字廷俊栗冽帖眞迹一卷睢陽受莢公有翊載之勲首登臺衡以穆天縡而卒以覆餗聞一跌不復猶能以聲烈被炎海問珂侍先君牧五羊遺愛之傳尙可接也帖蓋舊藏先君子其孫徳輸所獲之嵗月不識贊曰黃霸爲相功名減於治郡尺或不足而有餘於寸文翰聲迹百年一瞬遺帖得於其家殆亦足以傳信

朱忠靖按巡郡寄邸報三帖【並行書第一帖五行第二帖六行第三帖三行】

勝非頓首上啟運使少卿直閣臺座春有餘寒伏惟按巡涉履臺候萬福勝非謹奉狀承問執事區區不宣勝非再拜上啟通使小卿直閣臺座初二日

勝非頓首勝非叨冒郡寄玆逾半年實恃暉蔭未以罪去而衰疾日增不勝疲曵正初卽匄外祠此日累上三章只俟命下復還吳中儻遂善去悉自覆防之賜也豫以感激幸察勝非再拜

眷集必偕行伏惟鈞福見邸報令弟中丞逺朝已有禮書之命必已知之勝非上問

右建炎宰相魯國朱忠靖公勝非字藏一按巡郡寄邸報三帖眞迹一卷初帖之藏傳於先君其二得於慶元之丁巳其三得於嘉定之戊寅或出自閩中之李或軼諸溧水之秦付受有緒皆獲其眞於虖翠華南巡谷未暾妖雺煽昏云雷其屯晦防難之明夷迄再安於重輸如公之材己不愧於古人矣然而九河方暉龍馳虎奔挾義馭以不驚兆淵謀之經綸彼其胸中之奇顧不大於所就之勲耶更後六嵗予餉淮左之軍嘗以公軍之言及公二孫念景行之不忘撫遺墨而猶存庸贊一辭奉敭英芬

贊曰士孰不排難貴乎安以徐士孰不立節貴乎平以舒旣家國之兼全亦身名之裕如是興夫激切奮跲纓冠曼胡者蓋已同功而殊塗我思其人猶及屋烏而況乎遺書

勝資政山中帖【行書十三行第一行闕第二行六字闕】

親家兄臺座冬序淒凜伏惟燕坐山中盛徳有相臺候萬福康竊祿無補幸與諸累粗遺不足勤念防未知見日臨書增情天寒嵗晚敢冀上爲本朝加防饔寢以俟追召謹啟不宣康頓首再拜上啟參議待制親家兄臺座閏月三日

右建炎資政學士權知三省樞密院勝公康字子濟山中帖眞迹一卷公自江右扈從旣以失職謫期年而奉明道之祠此帖當在是時嘉定戊辰八月予得之彭澤

贊曰沮徒民於中原廣好生於帝堯亦旣三已歸而漁樵而書尺之間造次不忘乎本朝此所以爲中興之大僚也

趙伯山寶鏈帖【行書七行】

子崧再拜比潦艸上狀人至持辱還教累幅勤渠豈衰廢所宜得者以愧以感不可以況嶺外气候不常下車旣久頗能諳否惟以道對時寶鏈生理乃佳子崧再拜右建炎延康殿學士鑑堂居士趙公子崧字伯山寶鏈帖眞迹一卷近臣之貴宗姓之英翰墨文字足以垂世如公者亦足以稱矣嘉泰辛酉嵗三月得之潭州漕司吏施大源

贊曰以公姓之麟定執登壇之牛耳卽信厚以爲俊奇蓋一家之自爲體以道對時居夷何愧此鑑堂之所以處已而予察之於此

劉資政符寶帖【行書四行】

玨泣血叩頭再啟豚犬具狀拜屈從者初九日素飯望賜肯臨幸甚別無他客止符寶祝卿諸丈耳玨泣血叩頭再啟

右建炎資政學士權同知三省樞密院劉公玨字希範符寶帖眞迹一卷公居湖之長興予以嘉泰壬戌七月得此帖於邑人宋介

贊曰公兩登西掖前後抗論數十疏可謂剛且勁而扈衛江右遭時不競斯亦可以言命矣夫遺學所傳𨿽未足以盡乎平生而亦足以見其行已之簡敬也葉左丞同升遂意二帖【並行書第一帖十二行第二帖四行】

夢得頓首上啟先用知府舍人臺座馳響髙誼之素玆幸同升不意乃復蹉跌豈勝帳惘久欲修謁適舊苦肺病復作扶持造朝之外不復能辧外事昨日必先來乃防寵賜教誨不敏重增愧悚朝來伏惟臺候萬福謹啟布下情不宣夢得頓首再拜元用知府舍人臺座眷聚伏想均休叔問聞亦請宮祠甚力徑欲還三衢不知得遂此意否也夢得上問

右建炎尙書左丞崇慶節度使石林先生葉公夢得字少蘊同升遂意二帖眞迹一卷國朝將相以翰墨文章著名當世在中興後士夫每稱石林片楮流落蓋皆可寶玩寶慶乙酉三月得近世十餘帖於行都以公爲首

贊曰早登金扉踏仙鰲晚陪夫政歸擁旄石林風月出處髙淸心妙寄同揮毫麗如雲錦披宮袍橫走健態霜鶻捎萬里筆陣誰能鏖摧鋒今識眞孟勞沈忠敏勞軍帖【行書十四行】

與求頓首去非知府侍郎老兄臺座昨日具報書並度牒文字度已在途奉告伏審秋晴臺候萬福爲慰二札已施行然敵之求謂必避爾今車駕欲至江上勞軍因以督諸將用命要使他時視爲成熟不作難也其他由折審如臺諭當卽以聞人遽艸此幸察不宣與求頓首上去非知府侍郎老兄臺座

度牒已趣辧可以速求取也

右建炎知樞密院沈忠敏公與求字必先勞軍帖眞迹一卷此帖蓋公紹興甲寅嵗與簡齋陳先生者簡齋時以徽猷直閣學士知湖州前輩風節之相似心志之相孚禮文之簡而情義之眞皆非後世比藏其書者亦可以攷其時矣得以寶慶乙酉與石林帖同出

贊曰仕同時也志同歸也相與以心無町畦也職位接蹱亦相齊也噫嚱此帖比傳衣也

宗忠簡畱守司二札家書吾友三帖【二札並楷書各十行三帖並艸書第一第二帖各二十二行第三帖八行】

今差迪功郎幹辧京城畱守機宜文字提振京城四壁一行事務等宗頴朝奉郎親賢宅講書兼權太常寺丞呼延次升同捧表詣行在投進迎請聖駕還闕應合行事件及速施行右札付幹辧機宜文字宗迪功準此建炎二年三月六日【押】

承節郎劉晟賫到皇弟信王蠟封奏狀並與畱守諮目遣差宗機宜賫蠟封奏恭詣行在投進須至指揮右札付宗機宣照防賫赴行在投進施行準此建炎二年三月初十日【押】

五三機冝得汝三月二十九日邵伯書知在路一向平善尢慰逺懷今天气正難將息而汝在路不勝思憶四月初必逺行在兩遣人專寄書必不一【案不一及何日下俱有闕文今並仍原本】諸表不知何日後來防有旨許上殿否曾有六書與當塗諸公功爲一一投之後曾指麾回鑾未馬廣去料須見之滑州番眾盡遁橋亦斷之見措畫過河收復河西州軍若得萬乘歸卽天下太平可必致矣亦不知諸公自爲如是勞攘何也宋生者旣背後爲賊要與人出錢當時不欲收下禁何故尙在船中可怪可怪十一日葉荗見人說五三親婦已般入汴此月二十前後可到京遂得見�孫子與七二一房矣汝若從駕回尢幸尢幸未相見間切好將息不一一【押】送五三機宜收四月十二日

防呼延郎中爲致意以事多且懶不果作書澤批宋生卽遺之此人必作過恐累汝祝祝

叔澤書寄民師四一侄承務暑熟計時奉姨姨太孺人安佳偕十六娘四一親婦七二秀才以次一一平書老叔自十二月十二日奔走將兵無毫髮補俯仰天地尢可差媿也今誤朝廷錄用皆翁翁婆婆與三哥積善所芘但增慚媿而已七五名目已奏上並樓三六走到南京得鄕中消息亦補與一承信郎吾侄但願老叔活得三五年次第亦可霑及骨肉但願有功有徳有以仰報國恩耳婆婆墳頭柴山與田地亦買些所有價錢老叔自還翁翁墳已托觀民爲買四面山種松也投老了得這些事死亦瞑目五三已差二十兵士並兩使臣去取之矣七五才得敕便遺歸拜嫂嫂也洪都行略此報安不一不一叔澤書寄民師四一侄承務

七二侄五一哥更不別書好看孩兒澤批

澤悚息來人備知不肖之冗也撥忙遺回亦不暇一物爲左右問可羞可羞李法言之侄前任信州今在何處後來吾友曾有郎娘否自此後有書告只用幅紙書不必效俗爲累番圓書也戴元質今尙未赴任應亦窘矣澤再拜

右建炎觀文殿學士東京畱守宗忠簡公澤字汝霖家書吾友三帖眞迹一卷畱司迎請及賫信王蠟表札子系焉方霸府開河朔公實副元帥事首議奪李固渡以邀敵歸路次復請屯澶淵以解敵圍𨿽爲黃汪輩排抵不復與府中謀議不防也脽壇旣啟公居畱於京義旅百萬響應云合又議迎淸蹕歸正京闕泛掃龍徳攺修寶籙宮以俟二聖之還以神孝悌之義次復請躬自渡河乘人心未定奪敵之气必期殄滅及信王榛起兵河北遣馬廣至行在又申前請凡二十餘上最後言丁進有眾數十萬願爲陛下守京城李成願扈從還闕卽渡河勦絕敵寇沒角牛楊進等領眾百萬亦願渡河玆三頭項人皆同寅協恭共濟國事願陛下速歸九重盜賊戎寇皆無足畏矣繼又言今不忠不義之臣但知身謀謂祖宗基業不足防謂宗廟社稷不足顧謂二聖后妃親王不足救謂山陵園寢不足防謂周室中興不足效謂晉惠覆轍不足羞效巡狩之名守偏伯之地儲金帛以爲敵資樁器械以爲防用慮勇敢之殘敵則禁守禦之招募慮流移之安業則掊保甲以助軍凡誤國之事靡不爲之顧陛下以此章揭之朝堂今朝臣指摘如臣言涉狂妄乞明正典刑不然乞明告回鑾之期以安天下之聽蓋建炎二年之四月正公遣子頴及呼延次升時也旣而黃汪輩益不合公自度無與成功憂憤疽發背七月癸未朔遂薨相去無三月遺表猶贊上還京先言已涓日渡河而得疾其末曰屬臣之子記臣之言力請鑾輿亟還京闕大震雷霆之怒出民水火之中夙荷君恩敢忘屍諫於虖公之心其與天通乎使天不憗遺卒公之志吾知黍離之痛不復至於今日矣𨿽然建炎距今防百年三尺童子稱忠者莫先乎公而或者猶以曰後之成敗疑公𨿽盡力於宗社猶有幸而不盡用之議予不可以不辧按李固之謀黃汪則曰此不量力也還京之請則又曰此不達時也龍徳寶籙之建河外元帥之授則又曰有後慮也丁進李成楊進等之用則曰不可恃也其後卒皆如言故苟安者幸得以僐其說合爲牢不可破之談以迄成紹興分裂之勢予則曰是皆不然劉備挾輜重以南曹操固輕騎覆其軍矣何患乎力弱京索之戰劉項不肯失一寸土而後大業卒定於一進一退之頃何慮乎難守肅宗羣臣之表固無害於趣還之誥晉鄭焉依之忠抑何歉於過歷之永殆非所當憂也大業之羣盜用之太宗則爲功臣五代之藩鎭用之藝祖則爲良吏固未嘗不足恃也彼誤國者顧以此行其欺耳公其能伈伈俔俔以從之乎公之死在公則無憾而於中興之機則可惜也嘉定辛巳予漕江東嘗從公之孫有文見公遺墨跋而刻之籌思堂後八載予在京口始得此帖於其兄有徳嗟乎力扶大義識洞大機事擊大節有如斯帖者𨿽欲勿傳其可也哉

贊曰人心大義不作不奮楚漢之間較者尺寸翼翼京邑九聖所都時方多艱天下之樞勢進則張狙許作使聚而遺毒不人則已一退則衂彼莫我宗子敵弗施各逞其鋒天方授吾狼貪如罕使乘其獘隻輪不返機夫於昨何捄匪今方憤之人未弱之心京國有君河外有統如彼見開孰不鼓勇犖犖忠簡蓍數陳了其胸中七十之身黃汪何知愛以姑息捐之中原俾自爲敵謂不可敵公方渡河連壁百萬馬騰士歌公心何憂憤至於死紐不在上𨿽締易弛榮陽勿守漢業豈髙屠狗攷儈何吠不嘈公之皇皇意固有謂究觀後來公則知至人謂公迹如祖豫州河南晉土未終其謀人謂公身如葛丞相祁山屢出竟沮凋喪惟我謂公特知所先用公之言必也萬全三光其分五嶽其裂天乎柰何誰實爲孽精衛往矣所塡者波叫於九閽公心不磨

宗忠簡贈陳秀才詩帖【行書十一行】

詩贈雞山陳七四秀才澤叩首上

渥窪生駿駒丹山生鳯雛家有寧馨子慶自積善余粹然秀眉宇瑩徹眞璠璵髙聲誦論語健腕學大書頭頭欲第一【李揆文學職業爲天下第一】气已淩穹虛想其顧復意何止掌上珠更明速騰踏爾祖立以須

幸視之以覆醬瓿

石宗忠簡贈陳秀才詩帖眞迹一卷公忠誼根於天性篤實不華朴素自處惟思以立身揚名爲尙毫楮之簡率字法之淸勁詩句之淳質皆於是帖乎可攷予是以終信夫建功業垂名聲者之果無事乎外也帖亦得之孫有徳與家書帖同至

贊曰赫號之紙幅不盈咫字雜眾體詩具二美不軼不毀相維天只意質功幸有志視此

孫仲益和議帖【行書九行】

覿咨臺候動止萬福如聞和議報使來還一門百五十口遂可偸安卒此嵗矣大抵諸公不量力所及而輕信忘言無行之輩淮南數州又躁踐一空可難息也不宣覿咨頓首再拜知府宗丞臺座

右建炎戶部尙書敷文閣待制孫公覿字仲益和議帖眞迹一卷帖故得之毗陵人胡世臣家時嘉定甲申之四月簡中詞語端欲爲亡秦右袒云

贊曰事君有大義彼國家之不計而惟顧乎妻子之避地則執筆防痔惟苟活是視岸然不愧固其素志於予乎何議

蘇養直書簡帖【六帖並行書第一帖十一行第二帖十六行第三帖十三行第四第六帖各十行第五帖四行】

庠頓首啟前曰防左顧甚寵但時已大醉了不記省未以縱誕見黜否恐悚無量奉手帖喜聞寒沍起居佳勝盛制連荷不鄙發藥多矣至感至感旦夕專詣謝次元遇必已全愈寒甚更珍防爲望不宣庠再拜季華先生座下

庠頓首啟近獲瞻奉已慰人闊之懷復從容池館之勝觴酌流行間聞警防許時塵土一掃無餘矣乍違已深馳仰比日伏想燕居萬福庠還山壁觀如昨山中雨餘艸木淸潤亦復可樂況麥曨連云齋鉢遂爾有望想發函至此當亦絕倒也許遊馬迹日略賜紆趾萬母渝斯盟也未聞萬祈珍防不宜庠再拜彥淸居士幾下庠頓首啟前邑中得連日承譚誨大慰間闊又辱擊鮮治具佩厚意無窮已也到家未果上狀令嗣至出所惠教伏審初寒起居萬福感慰無量庠曩晚一出歸輙病臥數日當且杜門曕見未期萬萬珍防謹勒參候不宣庠再拜彥淸居士幾下

庠頓首曩病爾來尢甚公乃過形善禱施及未亡人慙荷可知又防專介恵字禮意尢厚感悚不可言庠抱病度病長夏若經千百大火聚涼秋再得見公蓋天爾非人也力疾作此不暇覶縷公八月間能結屨過我乎胸臆約結非面不能盡庠再拜彥淸觀察

因書煩致區區聞爾來香篋富甚能以一瓣見分乎松間林下一炷似差勝朱門華屋間耳如何如何庠頓首庠頓首再拜便中奉誨墨恭審訊後尊體萬福下淸感刻東海非日見王仲玉者自彥正處歸所說但云與孟有不合其勢須去也回書遲遲亦請耳【案亦請耳三字上下疑有脫誤】庠俟醫者至卽用藥垂老將與艸木共盡又多此一叚亦可難爾車從何日定至大港拜見末期萬萬加愛不宣庠再拜徳祖兄座前

右中興時人後湖居士蘓公庠字養直書簡帖六幅眞迹一卷予來京江顧瞻丹陽維公之居訪其後無顯者嘉定壬午正月而後陸續得此帖於好事家藏之以見慨慕焉

贊曰其作字得東坡之骨而加以平實得山谷之體而去其越軼其應世接物得馬少遊之善而持以卑詘故先生者施之長上居士者待其儔匹兄之又所以示其親且密意厚詞悉情眞制質列之籖帙神采坌溢𨿽不識者亦將曰此隱君子之筆也

蘇養直與四僧書簡帖【七帖並行書第一帖十一行第二第三第四帖各十行第五帖十一行第六帖十二行第七帖六行】

庠啟使至辱手帖伏審卽辰秋涼法候輕安庠賤生特防齒記及送壽香經疏至感至感來日千萬過此少欵已艸艸爲具奉待也得乘早涼來甚佳匆匆不宣庠啟上山主先公幾下

來日更不須托故過此相聚半日爲切望約南兄同來最佳庠上

庠啟前者河上略得邂逅次日甚欲一詣問訊應接紛然遂爾中輟豈勝悵仰比日諠濁不審法體何若見彥淸云吾師確求一晝者作平逺欲以見與益見勤厚然不必如此得暇能拄防見過爲閒齋數刻之欵乃佳耳匆匆不宣庠頓首觀音山主懷公幾下初七日

庠啟近得欵聞軟語爲慰無量作別又已旬日懷向已深暑雨微涼想安禪無惱庠還山日幸粗遣南畝𨿽屢得雨尙未霑足然人心少安愈於前日無雨時耳乳泉必已復故近一想識惠建谿頗勝何時得再至泉上與公然鼎一瀹乎未閒珍防爲祝不宣庠頓首觀音山主懷公幾下十六日

庠啟人至防示字具審卽辰法體佳勝爲慰無量乳香藏冰並荷走寄感怍何已極暑遂得飲冰一快何喜如之因出能略垂訪幸甚不宣庠頓首觀音山主懷公幾下

乳泉南有土气以憤怒之气未平也一笑一笑壜回庠啟適奉問訊隨辱手帖區區感慰無已且審雨餘法體佳健竹萌銀頓爾叨貺珍佩何量豈獨瑯玕滿腹殊覺光映筯也如何得公過此同枯淡興味耶乳泉防諭乃如此豈泉上老人亦有步兵靑白眼乎他日澄澈幸防一缶同試北焙早春也不宣庠頓首觀音山主懷公幾下二籃同納

芝山主曾否相見院中如此寛潔乃不肯來前日防委曲及之益見慈悲也稍涼能乘興見過試新茶乎因防泉來尢佳耳前者勞公有逺公之作實以熱甚竹輿觸熱而歸老病恐不禁湯水也必垂察庠頓首

見鄭助教且頓致意許見訪何日可來也

庠頓首庠少懇芝山主昨日忽見訪適得渠院中報不戒於火一夕而燼可謂不幸其師孫已遭縲繋吾師能於何居士處方便一言觧此困厄亦納子慈悲之一端也率易悚灼悚灼庠頓首

右蘇養眞四僧書簡帖七幅眞迹一卷隱君子之與遊遊方之外宜也若夫迹似而名弗聞予意四僧之未足乎此也而帖得之丹陽數剎彼其嗣者知存而寶之以信於我予之意其薰芝染蘭猶有不泯者足以遺其嗣也輯而贊之以旌其所遇焉

贊曰彼黃四娘詩於杜陵先南懷芝果何等僧視其與遊尙或可喜於帖之存以識驥尾

蘇養眞畱客詩帖【行書六行】

戲成小詩畱子靜兄庠上

秋霜一夜到帖荷柰此南江秋色何蘄君未作一成去同聽竹牕鴻鴈過

右蘇後湖畱客詩帖眞迹一卷寶慶丙戌七月得之吳門僧惟永

贊曰予在京江蓋慣識江南之秋一成之去而虛作十年之畱也

朱熹眞書簡帖【五帖並行書第一第四帖各十行第二帖九行第三帖三行第五帖四行尾批三行】

惇儒頓首再拜未遑繼請政爾懷仰辱手帖欣審甚熱尊履萬福承餉緑紫菓感佩珍貺副以回文鏡銘佛僊摹像投衴輟扇並得淸暑區區皆需靣謝使還艸艸不宣惇儒頓首再拜序臣提幹奉議賢友座前合盌附還

惇需再拜去嵗疾痛相仍春來方稍向平久曠音問惟增馳情惇儒居秀粗遣遂謀居於此相去不逺他日有從遊之便矣憂居想惟每事裝懷向熱千萬彊飯爲門戶自愛撥冗乘便艸艸布此惇儒再拜

一姐孺人意不殊前二十六日晚幸相過也惇儒上惇儒再拜中問承惠書殊荷厚意公私衮衮不得卽奉答甚媿也日來想已外除莫便赴行朝否佇聽新除也偶被旨往四明逼出百冗布此殊媿艸艸惇儒再拜一姐孺人久別喜聞安佳向寒更希將愛家中人都致問惇儒上

承惠常筆何必及此不敢不愛極媿

右紹興鴻臚少卿朱公惇儒字希眞書簡帖五幅眞迹一卷中州遺老百年一人梅花淸臒風流蓋與孤山相似幡然一出林宗之中墊矣帖尙足以見其意象之傳也

贊曰洛陽耆英淪於朔塵三十年有人典型之存炙手絕倫一日之伸梅花兮繽紛孤山兮片雲

葛常之犀表帖【行書十行】

立方叩頭再拜又覆立方不望犀表忽已數年名徳之重不忘瞻仰竊惟知府朝議以文學政事受知廟堂不逺治封曰聞嘉績諒惟不待報政卽有鋒車之召𨿽在哀疚不無徯望也立方叩首拜覆

右紹興吏部侍郎葛公立方字常之犀表帖眞迹一卷予於葛氏帖所藏者三世此又嘉定己卯七月過舟吳門而得之者其無譌矣

贊曰文康之學導其源文定之學濬其流三世之帖俱傳於予家其亦足以見植槐之志而占良冶之裘也歟

蔣宣卿書簡帖【五帖並行書第一帖八行第二帖二行尾批二行第三帖十二行第四帖十七行第五帖十五行】

伯愚知縣朝奉仁妷爲別頻年不勝思渴冬寒惟所履佳勝比辱書並附陳提舉書已具報矣思今杜門鄕落無足言者但半生出仕歸無屋宇不免結廬以安老稚衰晚勞費可厭也聞甲第雄麗恨未得一拭目耳正寒萬萬加愛不悉二十三日璨手啟

閤中孺人郎娘以次一一安佳道服甚煩惡念也維揚常得安問骨肉謝念問附伸意也璨上

衣著二匹酒四斗希知到

伯愚提宮朝奉仁妷卽日惟所履佳勝思渴思渴顯親大蘆行兩地附問當無不達少意乘此乍涼決欲至府得防見以慰問別偶一二處假舟值出專走此介擬借仙舟一求庶幾途中得寛穩之適不識可否或辱應允仍借駕船人卽得頤指就路尢幸但煩聞爲媿他皆面言尙冀愛衛不悉十九日望手啟

璨再拜啟昨日水衡出爲江西常平宮靖康之初並罷是時初遭變故逺方恐駭二年間軍旅洊興身履危難旣解秩便欲掛冠養病偶有召命遂至廣陵初差湖北漕繼攺江西未到間寓居髙安敵騎奄至竄伏山谷防年貧不能給有肇慶之除且還毘陵及錢塘忽差臨川到官半年大軍經行逋寇侵迫防不能保州邑旣幸苟免目前無苦重事卽丐宮以歸寄食親捨去秋被召賜對叨冒郎省未閱月得天臺已而報罷𨿽祠廟不敢請忽防收用分符於此自惟衰頓退黜無出仕意而朝廷已行之命不敢辭到此殆半年矣兵火之餘廢法病民之政上下一律故於整革寛猛之際尢爲費力老矣不能堪事但民社所寄不敢不勉耳通問故人自當縷縷亦恐要知也璨再拜啟

璨再拜啟承居里社極安穩眞是第一等福人璨從仕三十年無一梨之地一椽之居世故如此不比平日一旦緩急叩人之門猶有應者今但可爲三篾束腰忍饑計耳自謀之拙如此故人聞之應發一笑村居堂有五字句云翻燕巢泥急喧蜂密蘂忙飛嗚俱有役時節豈相忘餒也思儲粟衣兮欲樹桑謀生吾若拙已矣鬢毛蒼又云掃軒容榻穩洗竹進風淸樹繞扶疎夏山開錦繡晴屢空無足食多壘未休兵酒薄從深酌憂端或暫平可見懷況也專此馳問繼是別上狀庶不輟往來之信爲慰耳璨再拜

右紹興戶部侍郎敷文閣侍制蔣公璨字宣書簡帖五幅眞迹一卷中興而來簡札曰趨於文降而不返眞隨以亡思古之君子於是亦可以觀百年之流風矣帖得之義興吳氏寶慶乙酉之二月

贊曰盧山之下仙佛之廬多公題扁予熟其體矣而今見其帖大抵小則遒而大則婉豈所施有異而筆法亦隨以變遒而不流於介婉而不失其健予猶愧乎知書之淺

寶眞齋法書贊卷二十二

欽定四庫全書

寶眞齋法書贊卷二十三

宋嶽珂撰

宋名人眞迹

劉季髙書簡帖【六帖並行書第一第二帖各十七行第三帖十一行第四帖七行第五帖九行第六帖六行】

岑再拜東觀自昔必擇名流往嵗範淳夫爲夕郎呂於晉爲詞臣張文潛爲右史近年楊中立亦自是爲大諌晁以道爲少蓬間出補外𨿽如劉無言以罪黜亦得建昌軍岑也不才誠曰濫處然自元丰攺官制後著作郎無罪出待二年闕爲興國通判者必自岑始也伏惟通前古事實熟本朝典故誰出執事右者岑今不敢覬望如前輩得進用且引當家惡例求一壘牧民可乎筠州本是舍人提封儻出一言岑可以飽願哀其窮力賜推轂不敢異時廟堂雍容則所覬望不但爾也岑再拜岑再拜岑孤逺辱被知遇所從來久拔茅連茹豈所敢覬自惟居閒衣食不足今筠州未有人如得續貂何幸似之然不知誰能動心出力也岑昨再出割河東郡縣以資敵國者使指也岑受命而不受辭違詔畱地矯制督兵原岑初心出於忠憤無所坐罪適怨家當國入熟而遣之有識之士多爲不平而蹤迹孤外曾無熟何之者今朝廷以至公徠士念失職於一夫適公入朝顧所存憐誰若門下或稍借重筆端膚寸膏潤枯槁一明賞罰以勸在位何獨岑之志也岑本書生無長才具足副時須方玆艱難試加使令直前犯患義不顧身或有寸長伏惟加憐察焉岑再拜

岑惶恐百拜伏奉墨帖之賜拜受欣然如造師席幸甚幸甚防鑴諭曲折更荷門下睠記不之意岑疾病支離無復余念志在醫藥而已得左揆答書未及他語岑不可但已須著再請岑得如志最上防也設左揆不以爲然願借一言之重但易得一有醫藥處投老殘年生理可得敢大賜心之精防筆墨難見更惟垂察岑惶恐百拜

岑悚息岑親妹之子葉熊爲大府法曹掾願教之誨之仍求一攺官狀成就他所深望也又有聓之子陶植爲吉水令亦望靑矚幸甚淮上有可教無小大下諭所願奉承也岑再拜

岑惶恐岑輒有小懇冒凂臺聴家弟嶸得備吏屬且自往嵗防顧遇厚甚相見此時芘賴不淺矣然去替甚近尙少闗陞一章岑與江西諸使者皆無雅素門下少畱念似不難辦者不審可遂調防否言之僣易不恃深睠敢爾耶岑惶恐

岑再拜見南山齋石刻似聞嘗見之敢以塵冒但居間無使令匆匆裝褾不辦因不復事此惟深察敝邑或有可教岑願聞願聞岑再拜

右紹興徽猷閣直學士劉公岑字季髙書簡帖六幅眞迹一卷予讀洪文敏容齋隨筆曰眞宗時並州謀帥上謂輔臣曰如張齊賢溫仲舒皆可任但以其嘗歷樞近或有固辭宜召至中書詢問願往則授之及召二人至齊賢辭以恐爲人所讒仲舒曰非敢有辭但在尙書班已十年若得攺官端撥賜都部署添給敢不承命輔臣以聞上曰是皆不欲往也勿彊之王元之自翰林學士以本官刑部中知黃州遣其子嘉祐獻書於中書門下以爲朝廷設官進退以禮一失措置咎在廊廟某一在翰林學士三任制誥舍人以國朝舊事言之或得給事中或得侍郎或爲諫議大夫某獨異於斯斥去不轉一級與錢谷俗吏混然無別執政不言人將安仰予謂仲舒嘗爲二府至於自求遷轉及增請給元之一代剛正名臣至於公移牋書引例乞轉惟其至誠不矯僞故也後之人外爲大言避寵辭祿而陰有營求失其本眞者多矣風俗使然也今觀公首二帖蓋亦有前輩用情之風焉帖並他帖六開禧丁卯七月得之霅上

贊曰用情之眞視古庶防他帖𨿽不能盡知筆法皆淸而奇我標淳風以戒言詭

劉行簡前日帖【行書十行】

一止頓首再拜前日幸獲一再瞻望屬懷抱茹痛不能甚欵違奉以來豈勝傾向伏計已拜綸綍卽戒旌麾涓辰上道一止還邑微苦故疾尙圖趨拜並敍辭違之意玆不覼縷仰冀幸察一止頓首再拜

右紹興敷文閣直學士劉公一止字行簡前日帖眞迹一卷開禧丁卯十月得之親安士人汪氏家贊曰情葉事之宜筆力亦稱之𨿽得於歙水之湄然望而識其爲苕溪也

劉武忠書簡帖【十九帖並行書第一第五第十三第十八帖各八行第二第三帖各十一行第四帖十行尾批二行第六第十四帖各九行第七帖五行第八帖九行第九帖四行第十第十一第十二帖各六行第十五第十九帖各四行第十六第十七帖各七行】

錡再拜上啟間違賢範不勝馳向之劇信後未識興居復何如仰惟吉徳君子罄無不宜錡承乏如昨不煩展念相望未有瞻見之日伏紙但切傾系引領之至錡再拜上啟

錡頓首啟辱書荷不忌之意且審別久起居萬福甚甚聞有鼓盆之戚不易排遣人之處世不如意者十常八九凡百更須以道自處無傷生也且居沙市否他日所之何地況味近如何錡凡百過分所居若村落人事幾絕亦自省事耳郎娘有防人湘中或有所需勿外相防未卜願言加愛不宣錡頓首啟元英運屬秉義侍史

錡頓首再拜昨日承訪及下情至感兩日緣與汝陰戰歿將士飯僧未果延欵誨益益增愧怍朝來伏惟孝履支持十一日解未已定否十小笏聊表區區少助僕馬之費幸望笑畱乃荷近晚請謁並得面賦陳丈書已寫當面納有委不外謹上狀錡頓首再拜仲恭圍練至孝錡咨目再拜上啟仲恭制司宣贊卽日春和不審孝履何如衮衮逼行未果上狀乃辱誨示尢用慚怍承聞便辦事想不易營集輒以五十縑少助費用輕凂深愧千萬客畱旦夕專人奉狀次第無由面別謹上狀布左右不宣錡咨目頓首再拜仲恭制司宣贊

友偶迫行了無須臾睱用是不果子細上狀他須後信也

錡頓首午刻起居何如堂名欲易之以淸美事出顧憲之傳公淸儉彊力視古誠無愧焉所書額幷八陣圖臺太平寺八字納去余遲面言不宣錡再拜揚中知縣奉議侍史

錡頓首上啟適沐訪逮至感至感移刻伏惟動止輕安承令預鄕飲酒此盛禮也敢不趨赴獲陪耆俊之防豫以爲慰姑此奉復不宣錡頓首上啟中知縣奉議侍史

周叔八哥大夫仰之保義子宜監塲萬福未及奉書彼無事幸過我也錡再拜

徳瞻解元安休堂上泊仙集均休水路迂想勞神用安下處已有俟公到修治也少頃送飯食去次錡再拜錡頓首拜誨墨之賜審車馬還自鄂渚卽遂披承豫增欣快他容面賦玆不宣錡頓首再拜徳瞻先生友照閣中郎娘一一均休令弟同來否家人輩拜問有委豫冀示諭上問

錡辱字至感堂上別無他否所諭備悉人馬已差去有委無外錡再拜徳瞻宣教友

錡啟早遣扈靑奉手削矣辱誨示審信宿文履休暢旣感且慰諸子荷鈐束十七日定歸復此致謝不宣錡再拜徳瞻祕校友

錡頓首啟意謂可出元日相聚也辱字乃審體中未甚平和獻嵗發春賢者履之倍迎景貺隨分衮衮未得奉謁幸照不宣錡再拜徳瞻祕校友

錡辱誨示至感至感竊聞苦髒府豈非脾胃弱耶李忠遣去藥不須自贖幸批示當遣人去取也今日極熱千萬加愛有所需勿外錡再拜徳瞻賢友祕省

家人拜意堂上輒以衣三件浼瀆幸恕而畱之錡再拜豚犬軰豈非椎鈍不足教也復辱示字果肯嚴督功課幸甚幸甚錡與徳瞻相與之厚日甚一日區區之情當有以照而諒之也錡再拜

錡頓首啟午刻伏惟文履休勝錡生朝荷惠長牋佩服愛玩不敢也然奬借過實有所未安區區之懷更俟面賦匆匆不宣徳瞻祕校賢友

錡頓首啟晚刻緬惟動止安勝竊承誕日無以爲意香酒微物祝千百之壽輕觸是愧冀容畱也奉狀不宣錡頓首啟徳瞻祕省足下

捨侄深今遣去軍中已幹王都統收畱若肯畱之緩急之間煩爲周庇幹煩爲愧錡再拜

右紹興開府劉武忠公錡字信叔書簡帖十九幅眞迹一卷世謂長鎗大劍與毛錐子爲二今觀公字迹其本固非不同也嘉定甲申三月始得此於維揚贊曰以勁筆力作往來帖婉有餘妍莊不可狎古者文武初非二流系於卿士予其從周

劉武忠五詩帖【五帖並行書】

門外蹄輪任迹疎一深稱水雲居平生事業將何用嘆括空能讀父書用前韻呈徳瞻

一逕縈紆山更深滿川煙靄夕沈沈從來不問榮華事自有沙鷗信此心

二月陽和花正繁軟風輕扇筍斑斑揚鞭江路心無事問捨求田過淺山題村捨錡呈徳瞻友

偶得一絕

淸風葉葉映黃鸝緑暗紅稀半掩扉我以言靜思慮子規猶道不如歸

午寢

寓迹唐興寺幽牕得盡眠西風縈破夢落日亂殘蟬嵗月俄如此功名豈偶然五湖秋欲好誰在釣魚船拋塼欲引玉也錡

右劉武忠公五詩帖眞迹一卷予於名將帖未嘗得也系之卿士帖足矣而復出蓋有意焉於虖詩以寓志筆以掞奇觀公此帖謂公徒武固不可如先王者同被秦忌豈大將固不得以說禮樂惇詩書稱耶古今異宜予得此帖猶信紹定元載二月乙丑

贊曰予表此詩蓋欲天下知將帥未嘗無人夫豈必弧矢之棄而筆硯之親合之一岐之分噫嚱斯蔵何忝於文

楊文靖早間帖【行書八行】

時惶恐早間就時官借水皆以送憲車迓亷訪爲辭以故未能造謁第深愧悚素荷愛念必能見諒也使舟未行當卜參侯區區非面承不究時惶恐再拜

右紹興龍圖閣直學士龜山先生楊文靖公時字中立早間帖眞迹一卷洛道旣南先生實爲中興諸儒之倡延平之風洋洋乎其逮今也珂少讀語錄竊欽傳緒寶慶乙酉六月始得是帖於京江處已接物之要尙可以想見云

贊曰道之在人日用皆其事也待物必誠所以逹乎義也延平之津伊洛之涯涘也筆端波瀾亦可想見似也

吳傳朋書簡帖【四帖並行書第一帖十七行第二帖十三行尾記三行第三帖六行第四帖四行】

說咨目頓首再拜上啟澤民知府中大契兄臺座寒律初嚴不審興居何似伏惟神所休相臺侯動止萬福去違賢誼忽復許久區區懷仰與日俱深自承過豫章難值端便以故闕於承問記室負歉何已末繇瞻敍惟冀惠時嗇養沖气前需節召禱頌眞切不宣說咨目頓首再拜上啟澤民知府中大契兄臺座

說咨目頓首上記元俊學士賢友侍史說比幸披豁匆匆告歸爲歉卽日侍膳之餘尊履申福譚命牧童還自廣徳已面諭之今往請見可詳叩丞相行年也昆季意不殊前更不一一致問比獨不得一面元忠爲不滿惟冀爲親壽重遽中代傳言理無報教謹啟四月晦說頓首上記

淮陰娑羅碑近得之納寄一本懇借古碑中有帶行艸者告乘間檢尋更數日專介叩請

說再拜上啟說數奇之迹分甘置防比閱邸報忽有盱眙之除繼報代人已有攺命恐遂促行自玆瞻望愈逺情深邑邑匆遽聊此上詗良愧率略說再拜上啟說外弟梁校正克鞏占籍府下往干典謁幸垂顧盻聞舊嘗登門相不待鄙言之祝也說悚息

右紹興主管崇道觀吳公說字傳朋書簡四帖眞迹一卷行都九里松本公題扁思陵嘗自嘆以爲不及筆法可睹矣今帖蓋小楷尢淸偉可觀者紹定戊子三月得之京口

贊曰小書楷則本晉人降而唐世體益眞妙趨要識筆有神行行淸妍雜奇偉奇爲精神楷爲體吳君筆力備諸此

吳傳朋遊絲書飲中八仙歌帖【四十八行】

知章騎馬似乘船眼花落井水底眠汝陽三斗始朝天道逢麯車口流涎恨不移封向酒泉左相日興廢萬錢飲如長鯨吸百川銜杯樂聖避世賢宗之瀟灑美少年舉觴白眼望靑天皎如玉樹臨風前蘇晉長齋繡佛前醉中往往愛逃禪李白一鬥詩百篇長安市上酒家眠天子呼來不上船自穪臣是酒中仙張旭三杯艸聖傳脫防露頂王公前揮毫落紙如雲煙焦遂五斗方卓然髙談雄辯驚四筵飲中八仙歌傳朋

右吳傳朋遊絲書杜甫飲中八仙歌眞迹一卷紹壬子嵗二月先君以帥事如五羊道過太和之快閣外婣張子禮彥和輅於境上慿欄縱語偶及書法發奩共視古名迹因嘆近世鮮能書者張翌日攜數帖來乃中興以後諸賢詩簡因遂畱此爲盡是時置篷牕幾上珂侍旁亦得日閱無算兄筍余至南安捨舟而陸乃捲畀囊中按是體說自名遊絲書云古所無有屏山劉子翚作詩曰淸圓無瑕二三月時見遊絲轉空闊誰人寫此一段奇著紙春風吹不脫蓋謂此也攷之唐書呂向能一筆環寫百字若縈髮然也號連錦書則此書亦有所本特不系所繇名屏山之詩又曰定知苗裔出飛白古人妙處君潛得亦不系連錦豈忘之耶出奇衒巧牽合不斷勻勁媚直凡工書者例難之侯筆力之進退每以是爲要法𨿽若纎巧不可廢也蔵之以備書體之一焉

贊曰天絲兮舞空春光兮怡融杲麗日兮柔風想八仙兮飲中倒景兮騎紅落紙兮遊龍俱下上兮西東笑春歸兮無蹤墨皇兮化工畱玩兮何窮

吳傳朋四體書帖

珠樹玲瓏振好音別來難步國門尋平萬象靑天闊冷閉三山碧海深玉柙夜蔵橫月劍錦囊春貯倚花琴碧雲才子應相問依舊釣魚煙水心【行書十二行】

得道眞僧不易逢防時歸去願相從自言家住連滄海別有蓬萊第一峯【楷書五行】

莫厭追歡語笑頻尋思離亂可傷神間來屈指從頭數得見淸平有防人【遊絲書六行】

故人昔隠東防峯已佩含景蒼精龍故人今居子午谷獨在陰崖結茅屋屋前太古都壇靑石漠常風寒漠子規夜啼山竹裂王母晝下云旗翻知君此計成長往芝艸瑯玕日應長鐡鏁髙垂不可攀致身福地何蕭爽【艸書二十一行】

嘉禾道正鄒淵明一鄕羽客之好事者余過郡頻日見臨防軸紙索書未暇作洎解行復出祖郊闗之外意非苟然經吳江值便風發逺興乃爲書之紹興丁卯初夏吳傳朋【行書六行】

常時任顯晦秋至轉分明縱被微云掩終能永夜淸含星動雙闕伴月落邊城牛女年年渡河會風浪生【艸書八行】紹興甲子重陽前一日書於新市海防禪寺傳朋【艸書四行】誰將石黛淬春潮復撚黃金作栁條西崦東溝從此好筍輿追我莫辭遙【艸書六行】

日出籬東水雲生捨北泥竹髙鳴翡翠沙僻舞鵾雞【遊絲書四行】

了知身心畢竟【原闕】與法同生體無異知是空花同卽無輪轉亦無身心被受生死【遊絲書八行】

說頓首再拜澤民提宗宮丞賢友比辱教墨久稽裁報愧甚比日尊履動止何似需惡札納上卷軸紙數太多恨不能精也說適過鄕裏展掃過郡托蔣丞致逺不遑疊幅余冀順序寶鏈以承休命不宣說頓首再拜澤民提宮宗丞賢友【行書十一行】

右吳傳朋四體書雜詩頌眞迹二卷其一末有跋語凡四篇首篇以行次以楷次以遊絲次以艸通著一印其二末有手帖亦四篇半以艸半以遊絲通著一印是書皆以應人之求皆寓興而作隨體輒奇皆入能品信乎近世之名迹也前帖得於嘉禾後帖得於京口相去凡六嵗其體也雜𨿽有艸法不可以析故俱系之能書用質所聞以代書斷

贊曰先君嘗評近書世有曰公行書如漢武仙臺侍女飄居長袖淸姣麗特患無出世間熊小楷如京師大酺少年縱觀毬馬韶秀時出闤闠气象艸聖如駿馬注城以其居天閒之久終不失規矩惟遊絲得弄翰遺意輕雲纎月自成一家易評難工不可輕置喙噫嚱其庶防知言也哉不然則簡貴安徐玉斚瓊琚其亦深於書者矣

趙忠簡送春詩帖【行書七行】

次韻送春

坐嘆空山落景催幾時江上葉舟回初無妙術畱春住彊覓余懽並酒來體力寒多思故絮齒牙衰甚怯新梅秦川洛水紛華地白首天邊共此杯

右紹興宰相太傅丰國趙忠簡公鼎字元鎭次範元長韻送春詩帖眞迹一卷公剛方之操正大之學經綸之用啟沃之忠所謂抗之萬乘而不懾寘之九死而不顧言論英烈夏日秋霜近古社稷臣自漢蕭太傅而下惟公足以當此公以儲議之異爲偃月所傾投荒累年卒死奇禍詩蓋海上所作因元長所寄而賡之者秦川洛水猶不能揜北望之悲亦重可哀也已予舊從公孫廬州君綸識公帖筆力勁甚此詩字體嚴穏平重蓋末年所書紹定戊子二月得之霅上故家感慨之餘竊迹楚辭大招之義以寫踟躕不見之心庶因捲舒以慰忠憤

贊曰陶陶孟春艸木莽只白日昭昭照下土只瘴煙浩滛雜海霧只憔悴行吟闃島嶼只公乎歸徠無嫪此詩句只黎母之居家炎陬只崒嵂盤郁蔽云浮只蝮虺鰅鱅蜒僻幽只人迹闃絕魑魅仇只公乎歸徠空山不可以久遊只鳴鳶跕跕墮滄溟只蛟蜃噀雨晝冥冥只折肱見沬瞻斗星只夕照黃濁波濤腥只公乎歸徠落景不可以久停只茅葦叢薄桃李囚只韶容駘蕩異中州只陽龢弗舒金石流只短狐祕蜮起蟄環只乎公歸徠春不可畱只卉服椎髻駢蜓艕只咿嚘啁哳言莫諒只烹蛇茹蠱食且恙只眇其愁予𨿽迥曠只公乎歸徠歡不可並只毒洳下濕旣沮疫只煩蒸焚惔交戰迫只中郁鬲痞悼憭栗只層冰肅霜接朝夕只公乎歸徠寒兮無與乎體力只長鯨層浪隔帝家只鳥春蠱秋年華只星河八月記送流槎只杳杳萬里誰還沙只公乎歸徠衰兮不關乎齒牙只公乎歸徠尋川之衍夷公所生只解梁風咸民萃營只土厚水深衎易平只洪河大川坎不盈只居之而安樂不可名只公乎歸徠洛水之繁庶公所寓只龍門伊闕風气聚只葩奇俗淳康汰阜只圖淵書囿今古慕只資之而深適不可諭只公乎歸徠無嘆乎江上只紫蓋黃旗天所王只浮埃蔽防騁逺望只聖主如天旣殛放只聊以永懷無沮喪只公乎歸徠無悼乎天邊只資善大議同諸賢只復讎正義維萬年只質乎人心靡或偏只守此正中無遷延只噫嚱詩乎公以寫我心只彼蒼者天杳難諶只吁嗟時乎天以畁我公只彼亡者秦曷克終只樂只韶只舜之昭只無議其將聖維堯只讒慝煽凶同盛朝只公乎歸徠尙予家之招只

範元長觀梅詩帖【行書七行】

久陰初晴奉陪宮使樞密觀梅衝

掃盡陰氛盡見春荒山風物一時新謫仙自是和羮手聊與梅花作主人

右紹興翰林侍讀學士資善堂翊善範公衝字元長觀梅詩帖眞迹一卷公以元祐故家克紹聲烈徳履望實昭於搢紳所謂文獻接於中原典型盛於喬木南渡而後莫公先者詩蓋遺趙忠簡以建炎四載十月自右府歸奉祠故謂之宮使樞密雲忠簡以三詩賡之其一曰曳杖山間自探春雨餘梅意已情新兵戎艸艸傷淪落一醉花前有幾人其二曰種栁栽花舊惜春不知春色爲誰新年年靑眼樽前客只有寒梅是故人其三曰歸來醉極一枝春照影涼蟾過雨新不似霸陵愁醉尉穿雲渡水寂無人今見忠正徳文集中紹定戊子四月得之京口餉所

贊曰範本蜀望世仍忠嘉南渡而來人門莫加帝咨典型詔起幽遐翊媺銅龍執經金華筆取端重而兼奇葩儒先所推奚待詡誇有偉丰公如壁不瑕捲懷樞庭寓賞梅花公從北方共之天涯均徳此誼而兼莩葭寒谷將春輕陰不遮潔樽斯從寄驛匪賖倡汝和予屏滛斥哇托彼陰晴以寫正邪愛君之心對越靡差一瞬百年遺墨驚鴉臭兮同蘭好兮投二公其仙星箕漢槎如此帖者可復得耶淸並玉雪秀同綺霞矢辭以蔵庸識名家

陳參政簡易帖【行書六行】

臺眷伏惟均被新祉城中有委願聞之防眷照之厚儻有所諭片紙貺之以從簡易不識可乎與義再拜右紹興參政資學士政簡齋先生陳公與義字去非簡易帖眞迹一卷士以詩翰宗於一時而致位丞弼直躬事上終始無闕如公者亦可以爲名臣矣嘉泰甲子予來行都遇公之孫某於湖上從容幾月而得此帖又二十載乃褾而贊之

贊曰眼底中興日月手中建筆虹霓造化功成秋先生原有新詩

陳參政陰雨詩帖【艸書七行】

陰風三日吹南極二月已晴寒裂石長林巨木受軒輕洞庭倒流瀟湘黒君不見古廬竹扉聲防防中有竛竮落南客防經破膽向炎官敢不修容待風伯

右簡齋先生陰雨詩帖眞迹一卷按先生集題篇爲陰雨今書則無之蓋惟以寓艸聖也舊與帖同捲旣別詩文亦別而彚之

贊曰世謂北客惟暑之畏亦何至是先生之詩殆他有所謂新亭之泣如王導輩亦何嘗暍死於吳地蓋惟以其舉目有山河之異耳予侍先君子毎見言及河朔舊事未嘗不澘然隕涕嗚呼先生之作此詩其亦以是耶予家江南者三世矣嵗月易易後生者當不復記傳此帖以示庶毋忘斯意

寶眞齋法書贊卷二十三

欽定四庫全書

寶眞齋法書贊卷二十四

宋嶽珂撰

宋名人眞迹

張忠獻時義誠力二帖【並楷書第一帖十二行第二帖十三行】

浚再拜啟二十年之別如一彈指間每思慷慨正論未嘗不抵掌興嘆也載惟心法所格自結上知擢之逺外恃爲耳目而士議謂公展盡忠嘉無負於上聞之悚慰夫遇合有時進退有義君子何患哉蓋其在我以勉求諸天而已何時執手罄所懷馳仰馳仰浚再拜啟上浚再拜啟浚誠力俱不足自罹大戾憂患困苦何可勝陳中間薦辱教貺感公髙義慙悚積心獨不敢輒布謝問無他恐讒間之或行也公道不振習俗以成沐知有素豈責此耶聖主如天方付公以屏之也重恩禮有隆想惟盡力報稱一路受惠至幸至幸浚再啟上

右兩朝相國維師魏國忠獻公淩字徳逺於時義誠力二帖眞迹一卷自諸葛忠武侯以綱常扶大漢尊漢一心百戰不屈後二千載而公生義通神明气貫日月萬死無貳炯然此心實酷似之夫隨世就功名於事變搶攘中代不乏人而心之所存顯著於當世幽質於鬼神歿信於千古與道始終正大明白自隆中而下未有若公者也家世笈中多公字迹中更秦禍遺落殆盡珂舊從公之孫匠監忠恕遊因願見公遺墨寶慶乙酉正月匠監以書來致二帖云得之故諫議大夫任古家

贊曰至誠動天中貫三極堂堂南陽繼以魏國山嶽鼎震江河釡溢羣生失寜乃見人傑大義旣信人紀復植於晦冥中掲以日月操固漢賊敵禍宋祐萬叚之磔吾恥未滌不共戴履矧肯屈膝祁山屢郤淮隴疊出非不拙沮之死靡易我觀史冊一公與匹功𨿽不同心則如一隆興至今耳目尙及遺墨之寶已若尺璧造次皆忠言猶未泐天維可絕地軸可折公心之磨此理則熄兩朝開濟萬古闔辟繋此詩之以嫓廟柏

李莊簡三字帖【行書九行】

光悚息朝請郎吳師直作吏能盡公亷勤三字通知財谷兵刑之要蓋實才也僕初昧平生頃在宛陵知之相隨累年建康以參議通判兩辟之命未下而僕以罪去今待逺闕欲得一攝職以活幼望公稍以而吏事試之有不如所舉僕爲妄人矣光再拜

右紹興參政李莊簡公光字泰發三字帖眞迹一卷秦禍烈矣元臣鉅公耆徳碩彥俱罹正論之酷公家復再世以私史嬰重劾原姧臣之釁是不惟煽其虐於一時而實欲毀其傳於萬世𨿽然無益也節槪如漢李膺忠言如唐陸贄直道全徳如九正韓呂劉範諸大老豈以一節之貶及史事故少詘哉珂家世同患難者也嘉定己卯與公孫知季同寅江左漕臺嘗刻公遺事於官寺敬仰髙風每切嘆息後四載寶慶乙酉之六月始得之帖於京口贊之以見尊鄕之心焉

贊曰秦禍滔天鯨洶九淵淪胥以顚而我謂不然如公之賢泰山巋然奔流百川何傷乎一卷野史所編人心之傳匪石則遷誰爲之燎原兩家之先義比仲連覽此卷焉不知其涕漣

王敏節歡喜帖【行書二十四行】

庻頓首上啟伯壽制置修撰友弟別久攀仰有不勝言者私門多故去年喪妻今復逺謫何以爲懷聞命離九江逺途酷暑臟腑暴下所至畱滯幾至危惙者數矣八十餘日方到貶所形體支離惟餘皮骨良所苦也平生不以官職爲意從來禠職罹官多矣未若此番狼狽也蓋緣取名之多反有此阨柰何又所至爲人睥睨當與之歡喜領略兒子輩且令居徳安緩急當就長沙奉依也或見徳逺且與調護之然別無觀望人情當然故也此間如坐井中又五馬專尋下石以自求用所謂臧氏之子也我之進退莫不有命此等何足較哉八郎且令爲學其才𨿽不甚勇銳然忠實有守不害爲賢者爾更望提耳訓誨之庶於此生進退一委之命余希自愛爲祝不宣庻再拜

右紹興樞密副使王敏節公庶字子尙歡喜帖眞迹一卷世之流坎何者非天公以髙名勁气事明主志節嶄然如百錬鋼刧火不毀乃猶未能忘情於是亦足見當時搢紳之禍睚眥陰賊尙有烈於偃月者按公以紹興壬戌六月壬申責向徳軍節度副使居道州八月庚午薨於貶所計自謫命至薨才六十日帖中八十字殆出筆誤所謂防者蓋公興張忠公獻在陜服有違言而有此疑五馬下石又出於初至卽墮逆境出門有礙不能堪處以迄於死耳放之歲月公至道曾無幾時薨後五十七日郡倅孫行儉猶以爲公備行館之故謫廣南監當意出必於郡守之訐而檜之用心【案此下原缺八字】也執捲流涕彼何人斯公之口史以寶度乙酉四月自江鄕來������是帖以示因丐得之

贊曰秦火燎原衣冠塗炭繞指之柔出乎百鍜如公之剛猶死憂患時歟命歟一覽三嘆

翟忠惠秋杪帖【行書十行】

汝文叩首再啟秋杪臺候不審安否何如伏惟具宜興寢方欲上狀候行辱損教重媿不腆顧累然在疚無緣修敬跂望使乎良自喟嘆

右紹興參政資政學士翟忠惠公汝文字公巽秋杪帖眞迹一卷迹奇行直學博用專在近世名臣惟公兼之以庶古人揚子云心畫之論斷可識矣嘉泰壬戌十二月得之毘陵

贊曰態跌宕而奇偉姿髙明而通詭此書得於其裏玆可想其人矣

折樞密子友帖【行書六行】

子友兄弟及王應仲日夕相聚每誦詠侍講詩文恨不自日親教誨也子友貧甚宮祠之奉不足糊口旦夕例須罷防局愈窘急矣未知門下有以振之否湖外委輪乞示及彥質再拜

右紹興樞密端明學士折公彥質字仲古子友帖眞迹一卷予始齔時侍先君漕挽湘南及識公之子知常帖得之是時蓋淳戊申歲

贊曰陜服之俗重於義公家府谷殆且百世予不能知子友之兄弟爲謀而如已交情之不替亦足以見前修之志

孫參政知命帖【行書九行】

近到毘陵見一知命者獨謂參政十月安穩無他與諸人所說稍異今節气已過大雪其獨驗而亦頗言自此坦履富貴功名之地非輩流所可及謾欲一聞近拜覆右紹興參知政事孫公近字叔詣知命帖眞迹一卷毘陵有士有攜近世名帖甚多寶慶之元二月過予京口予閱笈中所無者得此

贊曰古稱君相不言命執國大政而猶拳拳於富貴功名之兢其𨿽言獨應予猶以爲病

何恭敏料理帖【行書五行】

臺眷上下伏惟均慶比來生事當不至不足閒居自不妨料理也久別極思一見而未繇諒亦自有此耳鑄再拜

右紹興資政殿學士樞密何防敏公鑄字伯壽料理帖眞迹一卷予家被秦禍公獨首明其冤其特立之操可想矣嘉定庚辰三月始得公帖於余杭

贊曰虐焰燻天而公以勺水欲救其燎原觀公之帖𨿽久別之一見亦將以歸之時數之自然胸中所處者素定宜其敢於攖豺虺之鋒而吐天下之公言也張章簡康寜帖【行書六行尾帖六行】

綱上問尊丈承事伏惟壽體康勝眷集君休江右有需委毋惜垂論綱上問

去秋解維適丈丈小違和別來以僻尢杳不聞耗春中劉參議從者能言之云已康寜矣良以爲善偶頭風不果親作書萬萬情察綱拜

右紹興參政資政學士張章簡公綱字彥正康寜帖眞迹一卷書乃靖炎間問幅不知所與者爲何人帖前乃史楷惟末批字帖爲手迹開禧乙丑四月予仕餉庾得此帖於金壇一士友家其上題爲李忠定丞相書是時尙未識忠定字體信而藏之後得山谷覺民帖跋語字法書名與此無異復得忠定帖位置俊逸又不同而後知爲公之筆士友家於與公同鄕枌蓋其上世所傳久而萬知其倪者也帖中有江右字公平生宦遊不涉其境豈靖炎間避地所遇抑持江東憲節時所作書誤謂鄱江爲江右耶

贊曰予官京口前後十年接公之枌楡兮讀耆舊傳慨想其人莫覿其居兮維帖之得題標失眞迹以迷其初兮覺民防證莫近斯於以識公書兮

趙徳麟召還詩帖【行書九行】

被責三十年恩召還在方行駐蹕錢塘書呈子常待郎一首

三十餘年一夢同向來朝士盡沈空如今白首趨行闕不是當年長樂鐘

右紹興開府儀同三司安定郡王趙公令畤字徳麟召還帖詩眞迹一卷予始識公書多跋語附他捲後紹定戊子三月始得此於京口詞簡義正譪然有承平王孫感慨宗國之意云

贊曰昔東晉王茂諸人登新亭望長淮自謂風景不殊舉目有山河之異至今想之猶郁乎其有餘哀矧預瑤牒登玉階而寄宗國之懷者耶王業偏安於海瀕故都久棄於蒿萊主議者方貪天之功而肆其雄猜朝士沈空不復向來率兆乎滔天之讒而迄乎和議之開此有志者所以嘆於嗟之麟而思當道之豺也嗚呼鐘百年邊塵尙霾悠悠蒼天彼何人哉周少隱畱春詞帖【行書六行】

春似酒杯濃醉得海棠無力誰染玉肌豊臉做淺紅顏色送春風雨最無情吹殘也堪者何似且畱花住喚小鬟催拍

右紹興左司郎中竹坡居士周公紫芝字少隱畱春詞帖眞迹一卷予少從公之孫貢士去病遊因藏此帖時慶元乙卯歲嘻今三十有四年矣

贊曰弦管之流聲景物之感情激徵含商書華發英固所以合融怡於自然而惜流轉之不停亦猶夫見穿花之蛺蝶賦水之蜻蜓思盡醉於風光而典春衣於杜陵也

張忠文奉告晴快二帖【並行書第一帖九行第二帖六行】

九成頓首上啟奉告竊審還自山中尊履萬福慰喜無量新詩見屬淒婉淸壯足爲巾篋之光來日如淸賞邂逅於梅山矣豫以爲喜不宣九成頓首上啟長丈刪定學士賢友

九成頓首上啟晴快竊審尊履萬福新詩寵和用事切當運意巧妙極慰鄙懷也靣謝不宣九成頓首上啟長文刪定學士賢友

右紹興禮部侍郎侍講敷文閣待制無垢先生張文忠公九成字子韶奉告晴快二帖眞迹一卷先生道徳風誼文章气節卓爲南渡冠冕接中朝諸老之派開終學典型之宗富貴不淫流落無悔正誼自信全名爛然炎興而來一人而已九江有故幹辧軍頭司劉君必逹於先生之孫厚爲婣家藏遺墨數帖實心如拱璧弗可得也珂十二三時嘗見而識其體寶慶乙酉六月在京口與西淮副帥司幹官潘君忠恕夜避暑萬歲樓下出首帖以示驚嘆初見恰三十年矣尊慕所存遇必有合夫豈苟得乎哉是時上初嗣位首詔贈先生龍圖學士仍賜諡後兩月先王亦叨易名忠武之命先生繼加贈太師啟國於崇諡曰文忠蓋皆初政第一義云次帖紹戊子得之蘓臺故家贊曰上嗣服之初載首以忠之一字褒顯邦之臣二人亦旣表百年之宗儒遂復開千社之舊勲嗚呼英衛善用兵房杜濟以文惜先生之位弗克防故先世之志亦終莫之伸也遺帖之存手墨如新我藏孔宜對於褒綸

米元暉書簡帖【七帖並行書第一帖十六行第二帖第五帖各十二行第三帖十四行第四帖九行第六帖七行第七帖三行尾批八行】

友仁惶恐再拜昨晚幸承教不勝欣慰奉手字審晴和臺體衝勝可量感喜所諭何其蔽也不足觀不足觀緣此一事大見撓緣數人爭欲取之今渠云且已與誰則是要俟此老不在後拈出必可了身計當亦不逺矣和篇奇甚奇甚公主志刻令人尋得納上論字語謾上呈因以示仲季諸豪未及間定納所示豈敢食言文字切與垂念如是則必可受厚徳矣不宣友仁惶恐再拜長文提宮學士尊親

汝宜省脫著衣嘗切須謹愼第一不得失饑常早歸喫飯千萬千萬吾老業離家生受生受就請受養家成甚情況汝輩安坐豈知吾辛辛勤勤今付安人藥便令圓好好收藏並附子四个是入汝喫藥中少此四个附子【未搗末者半科】切記不要差誤余切將息將息安人十四娘新婦與兒同此押付韓師姑夫買柴時同買下米賤時亦買下月用錢續寄去

友仁頓首再拜師徳府判少尹兄使座春晚气暄日伏惟還家安居百況無不自適友仁衰蹇如此乃者曲荷奬授大賜使百指又復粗飽知徳之心未易論報稍玆隔闊可勝馳情友仁勢須俟從舊迎新一叚事了乃謀去就咫尺未卜良晤伏紙不勝悁仰余憔萬爲逺業珍重不宣友仁頓首再拜師徳府判少尹兄使座三月二十九日

友仁頓首凝寒伏惟起居佳勝朋尊奉納以祝新歲耆壽微愧微愧前者人卽送去云鄭待郎昨日又送一名俟契勘先後也知之乏人奉報不罪不罪不宣友仁頓首上干辦秉義鄕舊

友仁頓首去冬隨羣出關遑遽狼狽不可言旣到新昌偶大水浸田食旣不足斗米忽千錢不得已東來府主憐之使竊食於此然與臨安所得之半而已欲徑復至舊巢大暑不能動中元後定成行遑遑奔走亦可太息不謂晚境蕩掃田廬乃有平原食粥之憂生平習懶之方且低昂於世其苦不可言友仁頓首

令人以次寶眷伏惟一一均慶仲謀季寛承務諸仲季幾人赴官附此道意友仁五口在此六口在新昌成甚家計友仁拜問

慶門仙聚各計均納多祥而曹荷問及此有可委千萬示諭也友仁拜問

此紙極有古意而不合砑俗惡山水遂用紙背寄糟姜深荷厚意人還遽不能致土毛徽墨絕品五圭謾以爲報不罪不罪涉夏入秋老稚多不快今日偶請假乃郎得作此陪醫無況無況

右紹興敷文閣直學士米公友仁字元暉書簡帖七幅眞迹一卷惟寶晉以博雅名家公漸摩異聞傅畀心法故書迹類有寶晉法度如渥窪生駒脫教駣顧景奔塵相與後先不翅一日千里至於歷瑤池望昆侖逐電籋云流沙靑海飄忽一則亦瞠若乎其後矣喜定庚午歲八月予在故府有客袖斯書以示因相與論公家傳之學大槪如此客然予言舉以遺予因得系寶晉之次公之能不特賞鑑與字體其畫迹文章皆髙聣一世宣和間寶晉嘗上公所作楚山淸曉圖毖之天府山谷爲作字授以古篆印且贈詩曰虎兒筆力能扛鼎教字元暉繼阿章時謂不誣公字聯元本以睎王門父子尙寶晉之意

贊曰父子而善書自�獻而始也寥寥千載固已莫之擬也至於我朝有楚國之也不隕其名𨿽未濟厥美也其讀父書亦非括之比也瞠乎望洋混混猶此水也此帖之觀尙可見其體也

米元暉韓退之五箴帖【行書五十七行尾記二行又自跋二十三行徐兢題艸書十二行】

韓退之五箴並序

人患不知其遇旣知不能攺無勇也予生四十有八年髮之短者日益白齒之搖者日益脫聰明不及於前時道徳日務於初心其不至於君子而卒爲小人也昭昭矣作五箴以訟其惡云

遊箴

余少之時將求多能蚤夜以孜孜余今之時旣飽而嬉早夜以無爲嗚呼予乎君子之業而小人之歸乎言箴

不知言之人烏可與言知言之人默焉而其意已傳幕中之辯人反以爲叛臺中之評人反以爲傾汝之懲耶而呶呶以害其生耶

行箴

行與義乖言與法違後𨿽無害汝可以悔行也無邪言也無頗死而不死汝悔而何宜悔而休汝惡曷瘳宜休而悔汝善安在悔不可追悔不可爲思而斯得汝則弗思

好惡箴

無善而好不觀其道無悖而惡不詳其故前之所好今見其尢從也爲比捨也爲讎前之所惡今見其臧從也爲愧捨也爲狂維讎維比維狂維愧於身不祥於徳不義不祥不義惟惡之大幾如是爲而不顚沛齒之尙少庸有不思今其老矣不愼胡爲

知名箴

內不足者急於人知霈焉有餘厥聞四馳今日告汝知名之法忽病無聞病其昱昱昔者子路惟恐有聞赫然千載徳譽愈尊矜汝文章負汝言語秉人不能揜以自取汝非其父汝非其師不請而教誰云不欺欺以賈憎揜以媒怨汝曾不悟以及於難小人在辱亦克知晦及其旣寜終莫能戒旣出汝心又銘汝前汝知不顧禍則宜然

紹興乙丑中冬元暉爲汝文書

僕宜和之末與道山二國自同修於寶堂兼掌書學二年餘是時日得親筆硯如蘭亭修禊序爲諸生迫使臨寫百餘本至今有出以示者稍亦可觀爾後遑遑奔走營哺之不暇豈復與管城氏周旋獨書簡不得已而事之所作字多不足觀交遊見迫寫成往往自擲去汝文以此索字偶鄰右大爇之後冗長箱篋悉寄北關空闕竹圃中諸毫不應手作字又紙漧澀不能運墨如人意愧無足觀也友仁上

見詢廣中幹至荷已屢說英石如有眞山之狀可以作筆格者並檳榔軸作土毛不厭其呵呵

宣和壬寅歲復置書學今元暉侍郎唐稽禮部曁愚三人同應選迄今二十有六年矣唐稽沒於京師丙午之難元暉今持從槖獨愚退處江湖築室峯弋水之上霞飱云臥持自是一種樂云今觀元暉法書得元章妙處詩所謂是以似之者歟紹興丁卯夏五月晦徐兢題右米元暉書唐韓昌黎五箴帖眞迹一卷宣和書學博士徐兢跋於後卷有十印皆是米氏後有徐氏二印元暉一印字特古雅豈三谷所遺者耶嘉定庚午歲八月與諸帖同得之

贊曰古之大儒立言以自箴蓋不惟禔其身斯亦有警世之心如彼元暉困於書淫平生之於蘭亭嘗一日而百臨是自嘆其用力之深矣跋之者又謂宣和三博士同時賜佩矜更二十有六年而蹤迹各異於升沈噫嚱二君其亦自念道徳之不負而齒髮之侵乎抑亦不病其昱昱而惟有冀於知音乎抑蘭亭有言不在乎今之視昔而悲乎後之視今予意二君亦猶傳盧扁而誦其神奇實未始道脈絡而知砭鍼也米元暉秀軒詩帖【行書七行】

王寅仲索余書秀軒詩四句於榜之側

山气與湖光四時足殊秀我識軒中人是爲益三友吾此詩大有古人之造妙處

右米元暉秀軒詩帖眞迹一卷秀軒不知何在山气湖光其爲東南之勝審矣慶元戊午八月予在洪試漕臺有特此書售於市莫或識者予贖而歸後彚羣帖因禠而藏焉

贊曰山气之微明湖光之淸浚軒中之人秀而隱予固未之綸獨是一篇之題自是於古無所與遜知益知損予意猶有儷乎孔門爲國之哂也

米元暉陽春詞帖【一十八首並行書第一第二第九首各九行第三第四首各七行第五第七第十第十六第十七首各十行第六第十三第十八首各八行第八首六行第十一第十五首各十七行第十二第十四首各十一行尾記一行跂十九行標題一行】

臨江仙

昨夜扁舟沙外艤淮山微雨初晴斷雲飛過月還明一天風露重人在玉壺淸水際不知何許是遙林口辦微靑醉迷歸夢彊口淩誰言東去鴈解寄此時情

小重山

醉倚朱欄一解衣碧雲迷望眼斷虹低近來休說帶寛圍人千里還是燕雙飛深院日初遲綺總簾幙靜恨生眉不堪虛度是前時鴻來速爭解寄相思

減字木蘭花

柳塘微雨兩兩飛鷗來復去倚徧重欄人在碧雲山外山一春離怨日照綺牕常幾綫酒病情魔兩事春來無柰何

防絳唇

浩湖天酒浮黃菊攜佳侶澹煙疎雨去魯方懷士傾蓋相逢引滿哦奇語山圍處兕觥頻舉不醉君無去漁家傲

從古荊溪名勝地溪光萬頃璢瓈翠極望荷花三十里香噴鼻我舟日在花間艤向晚餘霞收防綺遙山抹黛天如水滿引一樽明月裏風微起蕭然眞在華胥氏阮郎歸

小舟載酒向平湖新涼生曉初亂山煙外有還無王維眞畫圖風遂起動襟雨來荷濺珠一樽相對喜君俱醉歸紅袖扶

臨江仙

一曲陽關腸斷處臨風慘對離樽紅妝揭調十分斟古來多聚防正似嶺頭云昨夜晴霄千里月向人無限多情娟娟今夜滿虛庭一帆隨浪去郤照畫船輕

醉桃源

蝶夢初回栩栩柳岸幾聲鶯語蘋末起微風山外一川煙雨凝顧凝顧人在玉壺深處

南欹子

遇酒詞先舉逢山眼蹔明一川風雨縱畱人不道此郎歸與欲兼程客久情深口尋觀恨不能防牀頓睡夢縱橫賴【案此下原缺】

和晏元獻漁家傲韻

郊外春和宜防步百花之上初凝露福地神仙多外府藏奇趣幽尋歷徧溪邊路薄宦浮家無定處萍飄梗泛前人語與子未須鄕國去來同住且防羣岫煙中雨念奴嬌村居九日

九秋气爽正溪山雨過茅檐淸暇籬菊姘英知是爲佳節重陽開也色妙香殊勻浮甌靣俗狀卑金斚歌狂飲俊滿簪還更盈把村外艸艸杯盤邊塵不動欲買應無價端使晴霄風露冷云卷煙收平野向晚嬋娟半輪斜照想見成淸序玉山頽處要看欹帽如畫

臨江仙

寶晉軒牕臨望處山圍水繞林榮不堪回首到江城墻跌圍瓦礫鷗鷺見人驚日願太平歸舊裏更無餘事關情小營芽捨倚云汀四時風月裏還我醉騰騰

阮郎歸

碧溪風動滿文漪雨餘山更奇淡煙橫處柳行低鴛鴦來去飛人似玉醉如泥一枝隨鬢欹夷猶防漿月平西幽尋歸路迷

臨江仙

野外不堪無勝侶笑談安得君同四時景物一壺中醉餘臨望處逺岫數重重溪上新荷初出水花房半弄微紅曉風蕭爽韻疎松娟娟明月上人在廣寒宮

念奴嬌裁成淵明歸去來辭

欄幹倚處戲裁成彭澤當年奇語三徑荒涼懷舊裏我欲扁舟歸去鳥倦知還寓形字內今已年如許小牕容膝要尋情話親侶郭外粗有西疇故園松菊日涉方成趣流水涓涢幹澗上云繞奇峯無數窈窕經丘風淸月了時看煙中雨蕭然巾岸引觴寄傲衡宇

醉春風

一陽來復羣陰往吾道從今長萬事莫關情月夕風前依舊須豪放云舒捲浮淸嶂從古書珍賞滿引唱新詞春意看看又到梅梢上

小重山

雨過風來午暑淸橊花紅照眼向人明一枝低映寶釵橫菖蒲酒玉椀十分斟引滿聽新聲小軒簾半捲逺山靑幾人閒處見閒情醒還醉爲趣妙難名

訴衷情淵明詩

結廬人境美陶潛車馬不來喧勝處自多眞趣飛鳥日相還心旣逺地仍偏見南山手持菊穎山气長住欲辦忘言皆吾所作詞元暉

紹興戊午中春初七日懶拙道人得守滁陽旣老則懶遂請宮投間泛小舟來平江大姚村過謙之於莊捨乍朝來居深村灑然如濯淸風於三伏畏暑中其爲快有不可勝言者大恨未能增置百斛尙依微祿以哺孥稚未能便納政爲閒客相從雲水間耳豈非老業家女甥索書此柔毛頑悍作不成略無可觀是月十三日押陽春集

右米元暉書自作詞十八篇名陽春集二冊紹興戊午中春在姑蘓別墅爲其女甥所寫老時近班歸藝松菊猶不能忘情於翰墨間斯亦足以見嗜好之篤矣寶慶丙戌二月之得中都劉氏

贊曰予家有山林集觀寶晉自制之詞每不逮乎平鼎得過庭之異聞陶冶性情自爲陽春旣寓意於館甥亦祕笈而自珍於嘗商略圅書髣髴梁塵規矩合作勺簫奪倫竊以爲夫君金縷之衣亦未足以換墨練之裙也

寶眞齋法書贊卷二十四﹤子部﹐藝術類﹐書畫之屬﹐寶眞齋法書贊﹥

欽定四庫全書

寶眞齋法書贊卷二十五

宋嶽珂撰

宋名人眞迹

潘子賤攺月帖【行書九行】

良貴叩頭上啟攺月伏惟尊候萬福引向引向良貴卽今過南山作少緑事中秋後方歸恐左右旦夕須差考校無由候別不勝悚仰謹布此區區秋暑方熾千萬珍愛不次良貴叩頭上啟文伯教授學士賢友侍史初三日

右紹興徽猷閣待制潘公良貴字子賤攺月帖眞迹一卷公勁正之操聞於一時字畫之存𨿽近猶可敬也嘉泰癸亥十月得之臨江之彭氏

贊曰公立柱下直聲凜如气則不餒而況於書待人以情眞意浹洽於嗟前修動則可法

胡已茂鶚章帖【行書十二行】

交修惶恐再拜上啟少懇輙塵嚴聽從侄防備員徳淸丞吏事明敏公勤潔防胥吏畏戢甚得民譽頃左右剖符之初嘗令謁見於臨安已淸顧方此薦士之初輙敢求玷鶚章之末逮此終更獲遂攺秩皆出門下之賜載徳豈淺淺耶敢恃眷舊之私特加畱念幸甚干冒愧悚殆不勝云交修惶恐再拜上啟

右紹興端明殿學士胡公交修字巳茂鶚章帖眞迹一卷自薦舉之失初意晉之祁奚本朝之曹呂蓋世以借其口而售其私者以古自信庶幾於中興之人物見之帖得之京師寶慶元酉之八月

贊曰矰繳之鴻人心所同是內舉者何足以害其公世道之趨或污其隆此帖之存所以愧今日之憧憧

向伯恭旁午帖【行書十行】

子諲惶恐再拜請違鈞席倐爾兩月不勝瞻仰之情乍到官所賓客旁午應酬不暇念欲上狀少謝前延遇之意執筆輒已屢矣洊寵賜手教仰服眷厚且愧不敏耳大參虛位側聞環召復歸廟堂以福四海子諲惶恐再拜

右紹興戶部侍郎徽猷閣直學士薌林向公子諲字伯恭旁午帖眞迹一卷予少侍先君帥東廣道出淸江嘗登薌林之麓後十五年與公之孫公起公謹遊屢見手墨又十四年寶慶乙酉六月始得此帖於京江

贊曰塗水漣漪未攺薌林風月如新一紙重觀遺迹百年無復斯人

劉彥修江岸帖【楷書十五行】

子羽頓首再拜上啟侍講內翰臺座江岸請違載更嵗籥景仰徳誼與時俱積謁歸故棲繼之行役擾擾多事疎奉起居春寒伏惟論思餘閒神明協相臺候動止萬福子羽嵗暮抵漫陵交郡事海邦僻逺民淳訟稀竊祿養親誠爲安便正阻淸覿願言加愼防鼎益隆眷注謹拜手狀不宣子羽頓首再拜上啟侍講內翰正月七日謹空

右紹興徽猷閣待制劉公子羽字彥修江岸帖眞迹一卷公自徽猷閣待制守泉在紹興丙辰嵗是時翰苑蓋朱公震陳公與義朱方勸讀則公所與書陳其人也嘉泰壬戌嵗七月得之都城士人錢萬

贊曰其忠足以繼忠顯其教足以傳西樞其略足以佐魏公其識足以知二吳於虖斯亦足以列寶眞之儲矣

梁仲謀去月帖【艸書卜九行】

汝嘉惶恐去月二十八日以辰子得奇疾不幸二十九日劉丈見過告以廟堂呼召分委職事方知淮甸已擾次日得防促出自此不復更得少暇修人事亦不得略爲亡兒取日作佛事一切付之牙校輩相繼報益急遂議挈家三數日來孥累旣行府事逺交與章丈方少通气得親書問耳不審得見量否卽日伏惟開府之初神相起居臺候萬福不勝瞻仰惓惓之至汝嘉初得指揮獨以本部事從行繼得與劉丈同行指揮今又獨行矣終當率劉丈同行也啟行未有定日聞已擬二十三日又聞二十九日相君云有警卽動不許擇日也余已具劉文書中更不縷縷向寒乞相時珍重以俟寵數不宣汝嘉頓首再拜知府徽猷侍郎鄕兄臺座

右紹興寶文閣學士梁公汝嘉字仲謀去月帖眞迹一卷予開禧甲子冬初筮仕南徐公之子季珌實以九卿總餉尙及見典型帖得之其門人鄭子壽蓋或持以獻者

贊曰當邊境之多虞士君子出而備馳驅見於盈咫之書觀其六鑾之行𨿽擇日亦不可以少須其時爲何如燀燀出車投袂以趨母寜以家而忘此匈奴豈其私是圖此敵愾之士必卽是以察忠臣之區區也魏邦逹聖訓帖【行書十四行】

矼惶恐再拜知府侍郎徽學臺座拜違未一月馳仰已窮卽日恭惟下車布政臺候萬福矼以面奉聖訓略至劉候軍前取道治境拘文故不敢拜謁又事頗亟不欲少駐告借一知路人問徑道或云須由四安廣徳而往或云自長興有水路尢便聞劉在太平或在建康惟欲取疾耳矼所乘舫子稍大遂至崇徳易一小舟而來然復太小欠伸不能使府或有可至四安或長興者小舫子欲易以往無之卽已不敢必也咫尺不獲少承誨益愧悚之劇舟次姑布執事不宜矼惶恐再拜知府侍郎徽學臺座

右紹興吏部侍郎集英殿修撰魏公矼字邦逹聖訓帖眞迹一卷事讎之議初起公獨以綱常折其鋒竟以坎去國名節嶤然嚴霜皜日猶可想也勾黨浸淫異軌同轍覽捲追慨爲之憮然寶慶乙酉六月得於京口

贊曰意有不可東帶之立弗與也事所當盡杭葦之急弗顧也詩不云乎駪駪徵夫每懷靡及覽此遺墨斯足以觀君子之於役而攷古義於原隰矣再拜什襲噫吾何執

汪彥章譽望求賢薦書三帖【並行書第一第三帖各六行第二帖五行】

藻頓首啟承聞譽望固非一日衰遲宦遊莫遑瞻對第馳欽詠昨者劉君汝一能言執事嘗及姓名卽欲寓書因循至今負媿深矣藻方負讉屏迹丘園趣捨殊途未有馳謁之日臨紙爲之太息藻再拜

藻頓首啟下車今已幾時政譽藹然良用欽嘆求賢如此𨿽公不薄淮陽士論謂何佇聽詔除庶幾善類知所激厲焉藻再拜

藻頓首啟小兒快負丞獲預奔走之列天予之幸也昨朱守嘗許其剡章未幾罷去聞當補發輙欲預薦書之末𨿽未果少接色辭所以冒聞者味同焉惶恐藻再拜

右紹興翰林學士龍溪先生汪公藻字彥章譽望求賢薦書三帖眞迹一卷中興嗣命之臣公爲稱首翰墨所傳與文章稱其可尙也已予家九江道如行京屢出黟歙間知公故家所在訪求公帖慶元己未嵗八月得之文溪士人汪氏

贊曰納交以道不殊乎丘園觀政以人嘆息於求賢言情以眞無事乎脇肩此前輩之流風今不復見者幾百年矣使覽者跫然曰古道之存存乎尺箋盍思乎免旃則如寶眞者亦將預有榮焉

朱文靖報稱帖【行書十四行】

倬久不聆動靜殊用思企奉手翰之辱從審霜寒臺候萬福感慰感慰倬叨預機政日思報稱未職故人有以垂教否因風幸冀不外令嗣已庸新命想深慶慰迫冗艸略奉復悚仄悚仄合並未期更冀順時調獲以需晉寵奉頌之至十二月日倬札子

右紹興宰相朱文靖公倬字漢章報稱帖眞迹一卷近世字法宰傳如公以鼎鉉之貴兼翰墨之妙片紙之存皆可祕襲帖得之金沙士人陳元頴實嘉定壬午六月

贊曰勁而柔端而遒奔八驥回九牛功玉鉉名金甌藏此書識前修

劉無言餉茶帖【行書五行】

餉茶略一閱皆精致不俟防試可見也花子並通應佳味並煩分惠尢用感怍區區面謝坐客艸艸燾頓首右紹興祕閣修撰劉公燾字無言餉茶帖眞迹一卷建中靖國初祐陵手賜緍錢十五萬刊袐閣續帖彚輯名迹以踵元祐右文之規以紹淳化詒謀之列公是嵗爲宣徳正字班在館閣之末獨被防專董斯刻且書標目及事因於後蓋書名已動九重之聽久矣然而官獨連蹇不大進至宣和末猶止寓直中祕而已豈抱至藝者不肯輕售耶山谷謂使公春秋髙江東又當出一羊欣薄紹之斯言猶信嘉定甲戌八月得此帖於蘓門僧顯時

贊曰筆勢之偉筆意之詣筆法之粹是三者固足以名家而無愧矣於虖祐陵天縱八體公蒙識防獨在初嵗亦宜其有此具美也寶此幅紙以見太平之遊藝惟袐閣是視

劉無言輞川詩帖【二十題共四十首有序並行書一百行後四題大字標詩八首分八行小字注又劉尾記艸書三行】

尙書右丞贈袐書少監王維摩詣

余別業在輞川山谷其遊止有孟城坳華子岡文杳館斤竹嶺鹿柴木蘭柴茱萸沜宮槐陌臨湖亭南垞欹湖栁浪欒家瀬金屑泉白石灘北垞竹裏館辛夷塢漆園椒園等與裴廸閒暇各賦絕句云

孟城

新家孟城口古木余衰栁來者復爲誰空悲昔人有結廬古城下時登古城上古城非疇昔今人自來往【裴廸】華子岡

飛鳥去不窮連山復秋色上下華子岡惆悵情何極落月松風起還家艸露晞雲光侵履迹山翠佛人衣【裴】文杏館

文杏裁爲梁香茅結爲宇不知棟裏云去作人間雨迢迢文杏館躋攀日已屢南嶺與北湖前看復廻顧【裴】斤竹嶺

檀欒映空曲靑翠漾漣漪暗入商山路樵人不可知明流紆且直緑篠宻復深一逕通山路行歌望舊岑【裴】鹿柴

空山不見人但聞人語響返景入深林復照靑苔上日夕見寒山便爲獨往客不知深林事但有麏防迹【裴】木蘭柴

秋山斂餘照飛鳥逐前侶彩翠時分明夕嵐無處所蒼蒼落日時鳥聲亂溪水緣溪路轉深幽興何時已【裴】茱萸沜

結實紅且緑復如花更開山中儻畱客置此芙蓉杯飄香亂椒桂布葉間檀欒云日𨿽回照森沈猶自寒【裴】宮槐陌

仄逕防宮槐幽陰多緑苔應門但迎掃畏有山僧來門前宮槐陌是向欹湖道秋來山雨多落葉無人掃【裴】臨湖亭

輕舸迎上客悠悠湖上來當軒對尊酒四面芙蓉開當軒彌滉漾孤月正徘徊谷口猿聲發風傳入戶來【裴】南垞

輕舟南垞去北垞渺難卽隔浦望人家遙遙不相識孤舟信所泊南垞湖水岸落日下崦嵫淸波殊渺漫【裴】欹湖

吹簫淩極浦日暮送夫君湖上一廻首靑山捲白雲空闊湖水廣靑雲天色同艤舟一長嘯四面來淸風【裴】栁浪

分行接綺樹倒影入淸漪不學禦溝上春風傷別離映池同一色逐吹散如絲結陰旣得地何謝陶家時【裴】欒家瀨

颯颯秋雨中淺淺石澑瀉跳波自相濺白鷺驚復下瀨聲喧極浦沿渉向南津泛泛鳬鷗渡時時欲近人【裴】金屑泉

日飲金屑東少當千餘嵗翠鳯翊文螭羽節朝玉帝濚渟澹不流金碧如可拾迎晨含素華獨往事朝汲【裴】白石灘

淸淺白石灘緑蒲向堪把家住水東西浣沙明月下跂石復臨水弄波情未極日下川上寒浮雲澹無色【裴】北垞

北垞湖水北雜樹映朱欄逶迆南川水明滅靑林端南山北垞下結宇臨欹湖每欲采樵去扁舟出菇蒲【裴】竹裏館

獨坐幽篁裏彈琴復長嘯深林人不知明月來相照來過竹裏館日與道相親出入爲山鳥幽深無世人【裴】辛夷塢

木末芙蓉花山中發紅萼澗戶寂無人紛紛開且落緑堤春艸合王孫自畱翫況有辛夷花色與芙蓉亂【裴】漆園

古人非傲吏自闕經世務偶寄一微官婆娑數株樹好閒早成性果此諧宿諾今日漆園遊還同莊叟樂【裴】椒園

桂尊迎帝子杜若贈佳人椒漿奠瑤席欲下雲中君丹刺人衣芳香畱過客幸堪調鼎用願君垂采摘【裴】予毎見右相輞川圖想見其處復於其集得此詩尢想見其人風度髙絕非復世人也裴廸在唐無聞而其詩如此抗衡摩詰則其人亦可知矣偶有繭紙一軸大小字書之僅足以見余景慕不忘之意無言

右劉無言輞川詩帖眞迹一卷輞川奇勝甲唐世名墅槪觀諸詩亦可想已予舊藏唐人所繪圖每暇日一縱覽飄飄然若身在華岡北垞間今見此迹筆力淸勁與詩頡頏是可與圖並甲袐笈矣得帖之日寶慶乙酉十月售者錢氏

贊曰輞川之勝新詩之詠所以適性也繭紙之瑩筆力之勁所以寫興也維詩與筆景物交映也並於唐圖於是爲稱也

呂居仁瞻仰收召二帖【並行書第一帖十四行第二帖十一行】

本中再拜比稍不聞動靜瞻仰之至卽日伏惟尊候萬福本中久畱閩中比已治北去計復被召命顧自春多病日頗增劇須俟旬日稍閒乃行衰羸如此亦復何用前路當懇求官祠再任期必得請或見諸公敢乞先致一言張本至幸尙阻侍見倍乞爲時防重不備本中再拜徽猷侍講姑夫淑人四十七姑座前四月二十八日本中拜覆收召𨿽出推奬然本中衰病不堪若冒昧求進必致顚隮將來自陳尙乞垂意不能者止聖人明戒亦或不辱題品萬分之一矣其他覼縷當俟後狀曽壻到行朝請見敢乞矜憐六哥十哥續別作書大同包上起居本中拜覆

右紹興中書舍人直學士院呂公本中字居仁瞻仰收召二帖眞迹一卷中原文獻之傳如呂氏一門道徳文章世載厥媺固難乎析薪之責也公在南渡後巋然靈光尊王賤霸之一語著於王言天下凜然始知有大義其正人心扶世教功不淺矣所謂負荷復何議哉嘗攷史錄見史臣秦熺之言曰紹興四年三月秦檜拜右相議和之計決矣而左相趙鼎抑沮甚力因修史加恩宻諭直學士院呂本中爲制詞蓋豫爲後日姧圖鼎爲首相不復畱意國事用兵則徒擅都督之名略無措畫議和則陰懷首防於進對之際未嘗有可否陰結黨與肆爲詆欺其負眷意如此於虖天下有公是非如公之不匿厥指顧可以爲誣乎帖得之髙平範氏難進之風溢於盈咫之幅計其嵗月當在公賜科第還行都時百年聲猷槪可覘矣紹定之元上已日予修禊研山而帖適至

贊曰呂氏一門我朝韋平衣冠旣南孰爲典刑猗歟北扉翰墨騰英難進之風藹於心聲其進維何風雷隠砰賤霸尊王萬古作程天將開之以豁瞶盲孰遏其萌維盜實憎觀公初心何止懲羮親朋斯升方喜彚徵私書之詒猶欲卻行豈願空言與乳臭爭道之將宏非人所能俛首事讎眾方若醒詎知禍胎自漢公卿淪胥一談大呂爲輕綸音一頒四海竦聆臧宮鳴劍賈誼請纓書下奉天已識中興曲筆誰歟反肆譏評陰險何知雲收霧明公帖初獲我心未寜謂彼噂臆度以情是或防腐猶疑鴻冥旣見公書懇懇至誠視彼儻來𨿽寵若驚肯以王言屈於姧朋公義旣昭公論旣明迨今百年猶歉混井時歟數歟迄莫我聽公帖雲煙公心日星彼犬之狺何吠非形天澄气淸修竹蘭亭閱此帖焉對於汗靑

李商老酬答詩帖【行書十二行】

謹次髙韻奉酬禹功司錄博士彭再拜

煙霞痼疾自藏身刮膜頻窺佳句新學博還同杜候庫才慳深愧庾郎珍倚風終日掃松徑披霧何時對玉人西掖鑾坡須妙手如公那復困無津

右江西詩派日渉居士李公彭字啇老酬答詩帖眞迹一卷詩詩迹未登於寶眞丙戌八月始致此帖於賜山蓋托士友搜訪而得之者有藏書家七印贊之以備詩體之一焉

贊曰九之沕潏注於溟渤寓此詩筆煙霞之痼疾園渉以日紓寫盤郁予於西江搜抉遺軼備體之一陳文正黃庭帖【楷書十行】

康伯惶恐頓首再拜上覆康伯輒有少意於稟近搜訪得禇河南小字黃庭經一卷𨿽未辦眞贗要似非近時墨迹仰恃眷私率爾持納爲書府之玩儻賜指畱不勝萬幸郡中馬氏有唐盧稄迦髙僧畫像乃禁中舊物印記頗多上亦有唐寶今已依近降指揮收買專人申納太師公相府亦乞鈞照康伯惶恐頓首再拜上覆右兩朝相國維師魯國陳之正公康伯字長卿黃庭帖眞迹一卷海陵煽凶九垠沸騰封豕長蛇薦食上國瞰然有投鞭必渡之志維時元臣鎭物如謝安效忠如陸贄輔聖斷如裴度佩安危如郭子儀在公一身吾國九鼎然則楊休玉色正笏垂紳之气象固可卽遺墨以占之也是帖蓋與秦熺者當是知漢川時孽防滔天𨿽如公者猶不免於避礙致曲此則重可嘆也嘉定辛巳四月得之建鄴秦氏致之者亦市買卒顧姓雲

贊曰隆興聖主臨盛朝元臣堂堂冠蟬貂鎭撫百度服天驕九鼎安固屹莫搖凜然遺墨松後凋美錦不�璞不雕百年攸熺均童妖惜我喬木屈艾蕭圍棊賭墅意自消後來偉迹可岧峣我來郿塢鳥焚巢乃見拱璧污脂膋捲藏再拜刻琰瑤百花藩混隨飄飄願續洛譜從午橋不問處所知春饒

史忠定蚤作帖【艸書六行】

浩再拜上覆辱教伏審蚤作尊候萬福示諭若詢之在渠想無不可者萬一求之不得無如之何不可不問也是亦一機防幸裁之紙札不精望恕之浩再拜上覆周丈祕省賢友座前

右興隆相國太師越國史忠定王浩字直翁蚤作帖眞迹一卷三代而下帝王之學不講久矣堯疇舜咨指爲迂譚無逸易圖金華倚席格心之效曠不復見根枿失養因世治亂眡其天姿培漑一源民澤所系徳修罔覺基於斆半其孰能顧舊興想如啇宗之於甘盤者乎寥寥數千年發精一之蘊紹下風之問惟公之遇孝宗皇帝實維有之盛徳光明前隆後淳大倫用章大誼用伸大原用傳大業用昌華重文敷道統勃興緝熈之功蓋非一日珂齠齔侍先君子行都尙及見賜幾杖時生四十有三年寶慶乙酉嵗二月始得遺帖於京口竊覩墨妙淳勁嚴重儼如佩玉端委於廟堂之上其學力功用之所充尙可卽此以占之也畱候掉三寸桓榮陳五經方斯以稱抑多恧焉贊曰危微精一傳之在心二典勲華光於有臨大原自天端倪孰防豈無疇咨培髙浚深寖明以昌舉元難壬烝哉明良嗣此徳音匪鑑而諷匪扆而箴啟廸在初有開宸襟巖廊南風袗衣鼓琴淵躍籋云匣鉶發鐔逹其已充澤彼蒼黔王度之恢如玉如金進而虞淵賓晹發防坱圠璣衡開闔陽陰九韶其楷萬奏皆瘖退而捲懷蓻圃書林出入歐顏而加防斟湛湛秋江岧岧春岑如彼徳人危冠整簪不伐不矜森嚴深沈我考問學惟心靡諶端本自我何用弗欽重抵九鼎價逾萬琛維帖可觀爲世之砭鍼尙信我言匪今斯今

洪文惠盍簪帖【楷書五行】

適再拜非才猥叨誤擢遂有盍簪之便忻愜可知所幸餘潤可借得苟免大譴百懷俟面玆不繁及適再拜右隆興丞相魏國洪文惠公適字景伯盍簪帖眞迹一卷公相孝宗僅累月而歸自嵇陰徘徊緑埜者十有餘載澤𨿽不下防而難進之操凜然有可觀者珂𨿽屢識公古而眞迹之見則昉於玆蓋寶慶乙酉之正月得之中都馮氏

贊曰公作古與先漢侔發爲書翰順塗挾輈公相孝宗曽不少畱歸安一丘終始休休我防淮餉祖公前修登華信亭步得江樓摩挲石題瞻睇銀鉤風靜鵲巢月明沙鷗意公其來偕造物遊迹則不磨心兮焉求

蔣丞相得男帖【艸書八行】

芾再拜上問尊嫂安人恭惟懿候萬福姐姐致意新婦都拜起居諸令嗣承務以次各計侍奉休吉芾屯孤多難舉無與比娶後十八年方得一男甚慰牢落半年之間百病疊至竟以不起哀惱無聊上狀崖略並幸照恕也芾再拜上問

右乾道宰相資政大學士蔣公芾字子禮得男帖眞迹一卷公家於常予以嘉泰壬戌十一月道由錫山得之士人蔣深蓋公族云

贊曰仕遭時相眞主材之充澤斯普以端逸禦妍嫵諒予言法當取

虞忠肅萬里帖【行書十四行】

允文自建鄴分攜相去萬里不奉一行書君子之思勤甚扶病逺來次鄂渚竊知易節江西淸議以久外爲淹允文不敢以賀也如病身骨立豈當復出況懇辭之章六七上必有報可者卽西湖爲投老計矣不果一一親作報書亦久病有未能勉者千萬深諒之也行止稍定別上狀右謹具呈正月允文札子

右乾道相國維師雍國虞忠肅公允文字彬甫萬里帖眞迹一巷公以任重之噐邁往之識濟時之才基殊勲位元宰表表爲世名臣當其自西掖出掃邊氛遂戡大憝江上之人至今能誦其遺烈是時沈憲敏以樞曹隨軍此帖蓋與公西湖後往還書尺金石交情藹然尙可覿也紹定戊子二月予在京口得之憲敏之孫鏜聲甫

贊曰方長鯨之幹誅駭百川之騰浪撼坤軸其欲裂有雍公之思壯策數船之奇勲射天狼於北向旣旄頭之夜殞窘紛披而投仗嘆微管其左衽曽垂褒於素王凜百年而若存耿英气於江上攬遺帖以在手並風雲而獻壯斂胸中之崛奇爲筆下之豪放念舊交於漕挽寓執訊之還往慨寶傳之至今猶足慰夫馳想予嘗攷史牒之終始論余功於翼亮觀其位上宰以秉成猶未忘大義之獨唱謂取秦而下燕可拊背而扼吭軒墀靡慕於金節斧乃攽於玉帳當王業溺於積安之久而人心頓有振起之望迨時數之未偶墜妖星於五丈故議者不見於異時之所就而得以寘疑於當日之自將何鴧毒之難瘳本亡秦之蠱喪嗟羣情習見於苟且宜只手莫支於締創予所以抱遺槧於五紀悼成心於一相旣什襲以致其尊慕又三嘆而繼之惆悵也

曾丞相臨平帖【行書十一行】

懷悚息匆匆片札敍違方愧率略舟至臨平逺勤誨翰所以慰藉甚寵顧懷危蹤得以善去心匪木石寜不知歸更冀涵覆以終大惠引睇光儀第劇依戀之至右謹具呈觀察節度太尉宗丈六月日觀文殿大學士宣奉大夫提舉江州太平興國官曽懷札子

右乾道宰相觀文殿大學士曽公懷字欽道臨平帖眞迹一卷宣請故家再秉相軸實自公而復此帖乃公去位時予當時近臣之同姓者嘉泰辛酉嵗八月得之鄂渚曽氏孫監徵家忘其名

贊曰書尺之作趨簡便情之所托斯可見志𨿽少貶言猶婉體𨿽少詘敬猶簡堂堂相國緇衣彥明哲自將亦通願竦然述贊覽遺捲我欲以之參世變

寶眞齋法書贊卷二十五

欽定四庫全書

寶眞齋法書贊卷二十六

宋嶽珂撰

宋名人眞迹

李子至稟議帖【案此帖行數原本缺】

若川近赴都督府稟議往來經月疎拜記府之問方深悚懼特被誨墨仰認謙眷之厚下情不勝感刻敵中多事報契丹復盛金人族中有立者且旱蝗大作前日報敵帥被殺繼聞乃副元帥中箭又云已死然皆未有端的宿州之舉敵皆騎兵我合用步卒以勁弩尅敵弓制之乃專用馬軍彼眾我寡彼彊我弱十四日之戰敵援未集我𨿽勝而馬軍傷中者已大半此一失也破城之後當傾府庫以犒將士振旅而歸以成全功乃占吝所獲恬不知退坐待其援兵之至此二失也敵援𨿽至若早入城堅壁不戰以逸待勞至如劉錡在順昌時亦可成功不知出此以致二十日二十一日之挫此三失也二十三日入城不待敵兵之解門小兵眾自成蹂踐壕外之兵爲敵所乘此四失也旣議班師合先約束不得遺棄器甲以備追襲更無隊伍紛亂而歸此五失也有此五失宜其成功而敗今大軍所損不及二分喪馬𨿽多亦不多半棄甲尙可添造猶爲莫大之幸也使敵有謀詐爲敗衂引我直至南京以兵斷其後路或不於宿州城下交鋒但立兩硬寨於濠泗歸路爲之柰何今日思之猶不免寒心此皆不審彼已失於輕敵所致也今日之事尢宜以守禦爲先守禦之防無如以重兵屯江上以固根本輕兵屯淮南以爲藩籬淮東以水爲形勢淮西以山爲形勢可以壅水卽壅以浸其地餘皆淸野以軍官同民兵各據形勢堅壁爲守敵冦之來勿輕與戰但斷其糧道刧其營寨使不得久住或敵冦大入力不可禦遏卽渡江共爲固守今防秋在近宜速定其議內外協力措置舍此恐別無此良防也措置已定根本已固如敵人衰弱以機會可乘亦不害於恢復如敵中多故復欲尋盟亦不害於講和若用區區愚見素守此論因以用兵昨日得盱眙探報謹稟封呈伏冀臺照右謹具呈六月日右朝請大夫戶部尙書郎中總領淮西江東軍馬錢糧李若水札子

右乾道戶部侍郎李公若水字子稟議論帖眞迹一卷帖蓋出於隆興符離退師之時予在京口與公從子權爲寮因求得之實寶慶元年之八月

贊曰金本世讎固當厲不共戴天之義遼本與國亦可同仇而互倚中原尺寸之壤皆天之所以全畀又不應不效前人之堅守而輕於棄是三說者固無可議然以予攷之其時則隆淳之間事體大與紹興異如帖中語固謂之失防而亦出於勢之必至也昔漢之席捲本肇於從東歸之士燕之復振蓋猶有垂寶令麟之徒以爲子弟本朝順昌之力守亦歲月之未深而人心戴漢有死無二旣歷三十年矣則居者已安而無歸意誰復有敢爲之气亡者燼滅而不復熾彷徨故臣凋落宗裔亦何以爲之地懷慕者旣已閱世而遺黎之習已成其族類城壁𨿽不攺於昔而所與共守者皆岌然而不可恃又安得以前日爲比先生出師之議曰大遼有可立之形金人有破滅之理蓋以及時經理爲社稷無窮之計其在朱仙鎭去京師四十五里拳拳忠憤一日百啟亦必曰此正陛下中興之時金人滅亡之防又以欲弭後患惟在於乘勢於虖投機者間不容穟政使能者亦不能違時以致利而顯忠輩又何可求其備春秋之法責在於帥予意魏公之心亦懼其愈久愈忘而爲是萬一之覬予故於此帖重惜先王之機而竊哀魏公之志也張安國書簡帖【十帖並行書第一帖十一行第二第四第六第七帖各八行內第四第六帖各尾批二行第三第八第十帖各十二行第五帖九行第九帖十三行】

孝祥伏以秋令告中伏惟都運顯謨右司持要尊兄玉節在途臺候動止萬福孝祥罪戾之迹又罷免得還共子職實大芘之自政逺瞻承伏乞爲時珍防亟膺禁宻之除右謹具呈八月日左朝奉郎充集英殿修撰賜紫金魚袋張孝祥剳子

孝祥惶恐拜問臺眷上下均有休祥令嗣皆在侍傍否老親久托大芘知感得四月問書久不聞安耗矣江東委令惟一一垂示孝祥惶恐拜問

孝祥比奉還教極荷至意不勝感激春物已半伏惟臺候萬福孝祥極欲一至府下孤危多畏欲發復止懇辭不獲今不免盡室溯江以行連年道塗吁可厭也買紙極荷篤念糧法如此足矣告爲並手甚幸非理作煩惶恐死罪臨行別遣狀右謹具呈若虛總管禦帶承宣臺座二月二十三日左朝奉充集英殿修撰張孝祥剳子

孝祥再拜上問臺眷上下均有休祥老親問多感常收安問也過郡齋切爲致千萬意亦作書告別矣妙鮓已領殊荷分甘湖湘間有委示及孝祥再拜上問恐有箆刀子佳者告求一副無卽已之惶恐惶恐孝祥在池口具書托利君行後附郡中人必已逹卽日不審尊候何如孝祥至九江累日以俟劉樞到小畱奉近況極感告再四致問葉文極恨不一見也扁牓非所惜當托六哥帶行藥方先遣去余俟後信四月二十二日孝祥頓首徳初宣教大哥座下

孝祥惶恐再拜臺眷上下均介休祉劉樞昨日得報約至九江相見當是舟行耳徳初幸得一見卽還侍傍極悤悤也不知可蹔令至九江否孝祥至決須作五七日畱耳孝祥惶恐再拜舟中不辦視所貺爲報忽過孝祥伏垂諭魏監謹悉臺意渠但欲出門下淹速不敢計也未行尙圖再詣右謹具呈府判朝議臺席十二月日左通直提舉江州太平興國宮張孝祥剳子孝祥列郡地卑公府禮絕𨿽緣雅舊難躐等威不謂至仁尙記孤官下教収卹敷防庇庥飭誨載勤噢咻無量展刷摧羽不復驚封殖陳荄更俟吹律冀保危蹤不任叩叩之至右謹且呈承議充敷文閣待制知靜江軍府事張孝祥剳子

孝祥惶恐慶禮已右具啟比獻嵗以來履道何似惟天佑元弼壽日升而徳山立也孝祥逺守節符以大芘所洎幸脫罪尢然塵垢冠巾未得一侍幾杖爲恨心馳門下何日可忘右謹具呈承議充敷文閣待制知靜江軍府事張孝祥剳子

孝祥頓首比聞體候就平不勝欣慰況秋气乘肅必於眠飯易爲調適欲日夕間一詣齋坐只欵未審可否公酎六器備飲劑之用幸畱納右謹具呈承議郎充敷文閣待制知靜江軍府事張孝祥剳子

右乾道敷文閣待制於湖居士張公孝祥字安國書簡帖十幅眞迹一卷紹熙乙卯同捨沈聲甫以曬書節出諸法書徳化邑治中漪嵐堂下以前兩幅授予蓋其祖詹事樞持要所藏書尺後八帖雜得之諸好事家不復編系嵗月思陵嘗因進對見公奏疏玉音諭公曰稍進乎此便可名世觀公合作處骨力固已軒軒如鯤擊鵬運蓋一日九萬未可量也公則仙矣故其可賭者止於是

贊曰漢輕法言耳目所忽予藏於湖亦近世物气並華劍烈同段笏匪尙其容亦尙其骨

張國安寫坡詩帖【楷書五行】

西湖處士骨應槁只有此詩君壓倒東坡先生心已灰爲愛君詩被花惱多情立馬待黃昏殘雪消遲月出早江頭千樹春欲暗竹外一枝斜更好孤山山下醉眠處綴裙腰紛不掃萬里春隨逺客來十年花送佳人老去年花開我已病今年對花還艸艸不知風雨捲春歸収拾餘香還畀昊

右張安國書東坡和秦太虛梅詩帖眞迹一卷紹定戊子二月得之京江於湖少小楷今帖視他書特爲遒婉可觀

贊曰玉妃粲粲怯詩痩秦艶蘇腴略先後於湖筆力並奇秀手執遺篇欲三嗅

張安國東坡三養【行書九行】

東坡居士自今日已往飲食不過一飲一啄有尊客盛饌則三之可損不可增有召我者豫以此告至人不從而過是乃止一曰安分以養福二曰寛胃以養气三曰省費以養財元符三年正月七日於湖居士

右張安國東坡三養帖眞迹一卷安國字法多奇而此帖尢勁挺以之書知徳之言垂世之訓稱矣帖亦沈聲甫所遺蓋後秋中二帖十四年云

贊曰在易之頤飲食以節推而廣之有是三說蒸壺發衰髮滿幘機赤乳白未死神泣萬金之璧防一蟻缺彼過分者於我何得昔傳者詩今見者帖昔以事戒今以理悅吁嗟先生何學非易稱此翰墨是謂知徳

陳正獻權攝帖【楷書十二行】

俊卿悚息啟別忽嵗晚良以悁企辱惠書審寒甚履用佳福承有分教宗邸之命懽慶缺尙幾時與見任人爲代耶俊卿碌碌且滿嵗來春力丏投間少休疲耳下諭教官闕已差詹令權旬日矣續有攝闕當卽奉報也未有見日尙千萬加厚復狀不宣俊卿悚息啟宗教從政

右淳熙宰相魏國陳正獻公俊卿字應求權攝帖眞迹一卷孝皇勵精庶政公以元儒受異知秉國成不激不隨以昌其蘊當世稱厚徳者歸焉衮衣東山從容始終全節巋然尙可仰也帖以慶元丙辰七月得於公之孫坦實予婣家

贊曰英宰翼天縡治象開淳熙𨿽云簡牘間已具梁棟資瀛海且淸壺山秀而滋膚寸起膏澤筆意儻可知

梁文靖南安漳巖泉福三帖【並行書第一帖十七行第二帖九行第三帖十行】

克家頓首再拜持志運使朝議老兄臺座自聞使節及境旣再上狀想繼以逹秋暑特甚弭節之初伏惟臺候萬福眷集小大均休克家衰病閒處爲宜但深負空食之慚爾泉之南安令江君防平有威信邑人甚安之祖母年逾九十而使司使與福淸對移公私之計皆非便今渠有申狀乞畱舊任望主張依所乞也屬如晦婦病背瘡舉家甚惶駭而克家亦苦臟腑上狀艸艸不罪何當行部俾獲瞻欵余冀倍自珍防以承寵用不勝至願不宣克家頓首再拜持志運使朝議老兄臺座七月二十六日克家頓首再拜持志運使朝議老兄節下比上狀度通覽久矣至節俯臨伏惟倍擁休祉方嘉猷迪功今自踏逐得漳巖主簿丁憂闕度人皆未切望便以差牒付去介也立作此書幸恕艸率十一月三日謹狀克家頓首再拜持志運使朝議老兄節下迪功郎新授郴州郴縣尉方嘉猷

尊嫂郎娘一一安勝家人輩致問訊捨弟愁悶中未及上狀望加察前辱示書情文過當不更具外啟敢少懇表兄趙中父家得防所在應副葬事在法合得千緡有使臣狀子封納望便爲施行令泉福兩州分認應副賜厚矣老兄與渠兄弟契素不薄度不待多禱也克家再拜

右淳熙宰相鄭國梁文靖公克家字叔子南安漳巖泉福三帖眞迹一卷祖宗盛時士習醇厚書牘間不爲溢美謬敬而眞意藹然可挹此帖𨿽出近世尙可髣髴也寶慶乙酉三月婺將張松自中都以國初四功臣像介帖見遺

贊曰詞眞意浹不屈不狎端重有法此近世名臣之帖承平流風尙或可接予欲以此觀相業

範參政行臺兩司常州成都四帖【並艸書第一帖八行第二帖十二行第三帖十九行第四帖十七行】

成大少稟林得之見過求一言云有公狀詣行臺鄕親之故敢忘僭率且其言亦有緒論幸冀垂情他容探伺畱中之除詞馳賀幅次右謹具呈五月日左朝奉郎集英殿修撰新知靜江府範成大剳子

成大比誨筆欽認眷意昨已盡郤鼓笛等謂可降臨竟辱鄭重如聞來日兩司之招軒蓋欲二十二日午間具家飯欵契闊敢幸不外他遲面盡右謹具呈二月日中大夫提舉洞霄宮範成大剳子

成大拜覆五一兄卽日伏惟尊候多福比承累書知安慰甚且收三哥書知已赴常州且得食祿以歸養非細事須謝祖先積善所致也七哥九哥在此甚安但爲先生丁憂廢學已議別請先生也但未有赴試藝解者極以爲憂耳兄且得一子食祿自此可以水淺長流矣劣弟年來多病早衰須髮如雪骨痩如柴食少藥多如此度日可以想見況味未閒一味瞻想而已今略此通問三哥不及別書且善將息凡事勤謹三嫂侄孫安勝大姐且安迹不說親否未閒將愛爲祝不備九月十一日成大拜覆五一兄座前更送去新附子十枚

成大拜覆五一兄座前暑候伏惟尊候萬福成大自正月起離廣西六月七日方入成都府路界交割今已入城了在路恰四个月以上川陸相半受萬千辛苦艱險他時歸來面說書中說不盡也新婦自遭壓後到荊南上下方得性命可保又爲路中辛苦到漢川大病至今未能坐起擾撓可知成大止存四莖骨頭烏皮包裹其不僕於道塗者天也七哥九哥逺路一遭卻得安樂九哥气弱多病全不及七哥也前日在桂林時先生不得人枉了光陰今已得一佳士矣旦夕事定惇逼兩人爲學矣三哥曽討得權局否新生想甚長進大姐想且安迹於髙氏也定女日長已議所向矣因遣成人過行在今過平江通安問未閒伏乞保重不備六月九日成大拜覆五一兄座前

右淳熙參政資政大學士石湖先生範文穆公成大字至能行臺兩司常州成都四帖眞迹一卷近世能書惟範張相望筆勁體遒可廣可狹如公抑足以名家矣嘉定癸未十月得前一帖於維醫者劉大聲次二帖後一嵗十月得於平江鬻者何義又兩嵗三月復得後一帖於金壇士人劉克家

贊曰縱之而矩不逾斂之而鋒無餘實蘊而華敷云爛而霞舒𨿽曰近世之書亦足以爲軒幾之娛久而信信而傳其殆畱而爲後世之須噫嚱石湖

範參政書懷詩帖【行書十二行】

書懷二絕重送文髙季兼呈府公貳卿

劍門云棧守非難函谷泥封久未刋今日漢中誰國士莫教春艸上齋壇

西出陽闗有舊知薰風淥水泛蓮時煩君傳語詩書帥更寄臺城別後詞

右不湖書懷詩帖眞迹一卷此詩似寄示興元連率者在淳熙間殆是章徳茂諸君而未得其人也帖以嘉定己卯十月得之建鄴

贊曰當平世而慨想齋壇之國士因送客而遂及陽闗之舊知蓋拊髀之思在上弗替故淳熙之士夫亦不敢一日而忘可將之奇斯帖之傳固未易例以近世之詩也

王文定省中要津二帖【並行書第一帖十四行第二帖十行】

淮昨承枉顧屬畱省中歸捧盛刺悵仰何已奉教喜審卽日尊候萬福夔憲歸守二書不外謹納上已及周旋之意矣方總領少與之接者承命不獲惟推照何日戒行尙須面別右謹具呈十月日淮惶恐上呈

淮頓首再拜淮違奉談塵閱時淹久山斗之仰不勝勤拳頃嵗一拜書函繼嘗具狀自是汩沒莫遑嗣音者謂如俊望宜踐要津日冀除召見有承教之樂何意尙貳近藩惘惘逮今愧生顏表辱臺慈鑑諒萬萬之幸淮惶恐頓首再拜

右淳熙宰相魯國王文定公淮字季海省中要津二帖眞迹一卷公輔阜陵嵗月最久總領眾職要必有以稱上意而非偶然者婺人劉多祜多蓄近世翰墨嘉定戊寅六月予得之嘉禾

贊曰謹嚴而穩愜一筆之涉足寓心法淳熙之相業動守檢押耳目猶接列於書笈百體不乏是曰王魯公之帖

周文忠寶眷帖【行書六行】

必大僭易拜問年家寶眷敬想上下均祉或有委願聞臺命必大僭易再拜上

右兩朝相國太師益國文忠公必大字洪道寶眷帖眞迹一卷舜禹授受公以元臣陟降帝廷鎭安八紘磐石九鼎蓋近世以文致身以道致主以學致用全名終始進退雍容未有公若者幅紙之得維以尙徳嘉定乙亥時維元夕觀於京酺售此眞迹

贊曰廬陵之文忠前歐而後周筆法之可稽歐勁而周柔苟內心之是似豈外迹之能求予嘗遡平原之津望二典之樓想公從容於墨客卿間猶足以接六一之風流也

張宣公書簡帖【六帖並行書第一第二帖各十六行第三帖十一行第四第五帖各七行第六帖四行】

栻頓首拜啟徳瞻茂才吾友座下爲別寖久每用懷想手問逺貽慰懌可知也暑雨緬惟義履勝福栻幸爾安常不必念承在城中親炙正字想當日有進益來諭克己言持之難當用大壯之力誠然也然而力貴於壯而工夫宻若工夫不宻𨿽勝於暫終不能持於久而銷其端觀諸顏子沈潛積習之功爲何如哉其有不善未嘗不知知之未嘗復行非工夫篤至久且熟也其能若是乎別紙亦答去有以復之是望其他互見諸書中矣晦叔多時不相見卻嘗通書書已寄去未知再防之日更希茂勉厚愛不宣栻再拜徳瞻茂才吾友座下

栻許時幸欵晤霅川之別良用悵然從者遂還金華否栻畱此已幾半月館捨寛涼可以觀書但恨友朋之逺耳論語仁說亦稍稍攺正矣早晚寫寄伯恭可就觀也左右天資之茂加以思慮細竊所期望惟力審自勉惟宏惟毅以進篤實之功君舉後來曽相見否近亦一得書也詣叔來吳江相見歸侍傍欲再求假來此猶未得卻數通問他非此可旣今日得雨更數日可以西去矣拭頓首啟徳瞻祕校吾友潘叔度兄弟因防致言晦叔已兩來相見嵗晚可遷來城中論及陸薛徐三君恨未識之此間數士略見正字書中矣敬亭記潘叔昌寫來方見之敬則實實則虛之意遺書中已有但虛則無事矣亦疑傷快了蓋無事字殺此段意思不了如明道云兩忘則澄然無事矣無事則靜靜則明便完全近看惟二先生完全精粹說話比其他先生不同其次則尹又其次則中立次則謝上蔡後生何足以窺前輩但講論間又不可含糊爾更以其大者移於小物作日用工夫此語大意固好亦疑立言有病也栻又上

栻稽顙再拜上狀通判學士座下卽晨梅雨蒸濕伏惟開決有相臺候萬福栻孤露餘生不足深軫尙冀若時厚自衛重不次栻稽顙再拜上狀通判學士座下栻稽顙再拜先公平生心純王室深痛讐恥之大誓不與俱存至於易簀惟以未克報兩宮知遇爲念嗚呼痛哉不肖孤泣血何極挽章讀之更重感慟邇求盜賊屏息否長才淹汩爲重嘆也栻稽顙再拜

栻叩首再拜齋醖及寶峯新筍見寄得以備薦奉愧感愧感建茶廿片輒馳凂幸檢畱栻叩首再拜

右淳熙侍講南軒先生張宣公栻字敬夫書簡帖六幅眞迹一卷公以道鳴孝宗朝學者從之如雲前三帖乃與婺士喬拱徳瞻者予嘗從公之猶子匠監忠恕丏遺墨以藏寶慶乙酉三月匠監書介徳瞻之孫宗亮來遂得之言皆諄諄所謂造次不離乎道者後三帖紹定戊子二月得之京師

贊曰紫巖之傳原委一忠遡而伊濓根本一中事君致身其用則同自我淑人於五峯力久積眞至公而充淳熙之間天下爲公守道彬彬洙泗之風公於是時不下禹功據徳遊藝言立志通故其遺書筆意俱工我得而藏敢忘所宗淵淵其心皜皜其容學冠穹壤名儕岱嵩萬世仰之曰人中龍

寶眞齋法書贊卷二十六

欽定四庫全書

寶眞齋法書贊卷二十七

宋嶽珂撰

宋名人眞迹

陸復齋三防進學二帖【並行書第一帖十二行尾批二行第二帖十行封題一行】

九齡拜覆大哥座前卽日冬寒伏惟侍奉尊候萬福十月念五日全節推歸嘗附信托吳仲履處附逹計已到矣信後又無他但淮甸間王權劉信叔戚方凡三捷甚可爲慰然敵人猶在淮甸未盡去傳聞系契丹等爲應已取汴京皆未得實車駕擇此月初五日起行並恐欲悉周吳二丈數見初一日已參部訖次第冬至可歸九齡若覺此中況味不甚佳則臘月或隨諸公歸亦未可知其他無事今日陶棊歸乘便附此渠立俟不及詳拜覆不備弟九齡拜覆大哥坐前

防報兩紙附歸劉信叔捷報偶無

九齡啟洊得手筆知進學有緒極以爲慰卽日雨寒不審履用何似來諭謂果宻有所浸浸者豈以自外來耶更須加意九齡自旣有省須借聖賢之言朝夕警策庶幾自明耳忽聞有便艸艸奉此不悉所懷四六姐諸外孫安佳未閒自愛不次九齡稽顙啟【案此帖封題一行及跋贊等原本俱缺】

陸文安書稿泛舟二帖【並行書第一帖十行第二帖十六行】

八月廿四日九淵拜覆六九哥居士座前卽日秋气澄肅伏惟尊候動履萬福望之輩來得尊翰見所與元晦書稿甚平正同官沈正卿見之不能去手嘉嘆至於再三其辭望之知之百十五之亡可痛可駭然其疾旣已如此則生全之理難矣攺之事姑緩可也要之亦未必在此諸事望之輩必能具言之立嗣一事已與望之輩論定當能稟也拜覆不備九淵拜覆六九哥居士座前

九淵拜覆六九哥座前卽日季春和暢伏惟尊候起居萬福九淵每思去年六九哥泛舟之興可惜不遂此番能乘興一行甚善向時聞有拉五九哥同遊名山之言心甚奇之今可遂此行矣恐家事要人管領寜畱百一哥若處之有條又六三哥勢必不出則𨿽使俱行可也此間士夫皆一體人物其勢必有藏於艸野市肆者拘於官守應接無緣搜訪若得長上從容其間聞見自不止今日不勝大願見有一二人知前此湖廣寇盜本末曲折之詳者在此以衮衮不睱咨問之若遂此行則至時其人猶未去亦可相聚也今時惟婦女小兒不宜在外若丈夫有意斯世則於世不無補也偶髒毒作倦甚拜覆不備三月五日九淵拜覆六九哥座前

右淳熙知荊門軍象山先生陸文安公九淵字子靜書稿泛舟二帖眞迹一卷二帖皆與其兄梭山先生者陸氏之淵源派於梭山家庭切磋有自來矣是時三儒宗講道閩湘湖浙之間朱文公之於先生尢相往來而無極一語終身不能以相合今首帖於梭山書稿有平正之論豈又他有發眀者耶次帖所謂訪人物講世道又有以見前修之學必志於有用蓋如此至於繼嗣之必先而宅兆禍福之當緩家事之不計而丈夫出處之當別先生所以處已處人之心抑於是可攷矣帖之得與復齋帖俱

贊曰自吾道之旣南閩浙湘潭鼎立而三聖塗康莊先生蓋與之鑣而並驂矣觀其家人惟喏之際惟理義是探惟人物是耽惟世道是參公取飽諳包羅渾涵捨是弗譚其亦如夫任重道逺必求其所謂合人已而無慚者耶璧珠駢有此尺函式嚴厥藏勿蠧勿蟫

呂成公寛平通鑑佚老三帖【呂大愚觀書時事二帖附其五帖並行書第一帖十五帖第二第三帖各十三行第四帖二卞二行第五帖二十六行】

祖謙頓首再拜靈洞之別又已攺月矣思渴已深歸辱手字欣審秋淸體履安適祖謙旬日來以編詩少曽出門戶今日已斷手矣侍旁小從容甚善到官之初彌縫裨贊不可闕人而久不與事物接旁觀酬酢之紛紜亦可爲觀省之助者也天地間何物不有要皆丕骨太和之內胸次須常樂易寛平乃與本體不相背違爾艾軒畏事自舊如此然資質終長者也聞重陽後歸所懷並竢面盡北山之行亦畱以相待也不宣祖謙頓首再拜叔度教授年兄座前

祖謙頓首再拜前日辱手字並食物之況甚感卽刻伏惟尊候萬福祖謙到山間近十日初欲遊歷近村而牕眀幾靜閱通鑑頗有緒遂兀坐不復出戶也詩兩種已收看春秋三傳伊川說之外胡二劉原父質夫陸纂例微指孫發微皆當參看然向時屢曾說病後且宜靜養攷凡例校異同恐亦勞心也二月初當泛舟歸城中他俟面盡昆仲間並致意不宣祖謙頓首再拜叔度年兄座前

通鑑欠後唐晉紀兩冊諸子欠韓非子上冊今汪時發見有專人入城若尋得附來爲佳

祖謙頓首上啟稍疎裁間但劇思系秋晚伏惟侍履多勝祖謙來日爲三衢之行初六七間定回過十月望卽爲之官計也丈丈侍次爲起居佚老庵記拜納前此托李仲南書渠適方送來所以稽滯耳得暇初八九間入城爲佳他俟面布不宣祖謙頓首上啟景華賢及座下庵記更與人商如有未穏則不必遽入石也餅法麫不拘多少用滚湯入少蜜溲成劑於板上捍成餅於煎盤內烙食

祖儉上覆記曹之問缺然弗講愧怍厚矣今欲從容佚老庵中三數日偶爲事奪未能輟身而往信知不如意事十常八九初不可前料也邇來秋序云䢐寒色稍重想惟侍丈丈北堂外倍納殊福祖儉習閒成懶加以昏鈍極而耐事坐此讀書殊無緒竟不知終作何等人每自悼而已家兄十月半後之嚴陵稍定卽詣見矣此約決不敢爽但遲速難必耳佚老庵記見令李仲南書之今先錄本往近東陽張伯安乃齋中人刊行二程集及正防書之類寄在城中轉賣又潘叔廣亦刊西銘及四箴等板尙未就也皆恐欲之書院日來夜講少睱當記數叚往兄日來觀習何書此月能一來否有見告者毋吝毋吝餅法固差亦謬用之過今別錄之此不相誤近觀邵康節詩其一云慮少夢自少言稀過亦稀簾垂知日永栁靜覺風微但見花開謝不闗人是非何須遊洞府度嵗也應遲試觀而味之姑從此元晦附便他須後介余祈保重以荗逺業不宣九月二十五日祖儉上覆景華同志兄

祖儉上覆久不得爲問亦寂不聞動靜極深馳溯比來秋暑猶熾伏惟燕閒有相尊候萬福祖儉贅食山城徒勞無補昨者略到丘壠直是匆匆𨿽聞問亦必失於一息故執筆復止未審吾兄亦尙相念否國家變故重華上賔當時事孔艱之際率土之情尢劇哀摧太上復以哀疚欲就退閒嗣皇奉太母之命受禪登極求忠讜登賢俊誠足以開治象然畎畝惓惓之慮殊未易忘到此尢要當位羣賢盡血誠屏私意相與感通其故以措天下於堅固不防之地否則誠可凜凜也心之所懷紙上難旣臨紙依然昨防諭及所印諸書日日汩沒今因專介過此附往托眀招老專介送往有見教者母惜諄誨以附其回也武義間得雨已足此非小故得非天哀窮民不忍使之終困耶燈下艸艸問訊殊不究所懷願言寶嗇以迓休寵不宣祖儉上覆景華上捨學士尊兄座前七月二十八日

右淳熈太史著作東萊先生呂成公祖謙字伯恭寛平通鑑佚老帖三幅眞迹一卷弟大農丞大愚祖儉字子約觀詩時事二帖附焉三代而上象賢濟美代有其人降及春秋世祿不朽之對喬木故國之問絜徳較材猶可枚舉然或以博物著或以遺直稱或徳足以服詐欺或識足以講丘索類皆名一善著一庸未有任吾道之責接斯文之緒卓然爲後世標的如我朝者也方淳熈間三儒宗並峙沿湖溯程上及橫渠俱著世徳而呂氏得政五朝下陋韋平勲名風烈尢爲炳炳眞有庭堅隤敳气象太史盛矣而大愚繼之復以中正劘上淸名偉節大振於時天其開呂氏耶抑以昌道統維人心爲吾宋億萬年地者固應爾耶不然何以三光五嶽之气未裂於周秦列國至道之習獨私於齊魯世家名卿皆百世祀而獨無鐘英衍粹如今日之盛者耶於虖天心其可知也帖得於先生之子寺簿君延年紹定戊子之六月寺簿自嘉禾貳車還婺女予再走介以請聯函實來故以附合之義聯而爲贊叔度姓潘景華姓吳皆嚴澤門人云贊曰治粹於隆古元凱之懿根於篤誠世澤未傾英髦代興非不卓犖絕乎逕庭而斯道之正獨未有以韋平之家而繼孟荀之鳴者豈天心之昌我朝固得其人而後行耶儒服獨立出於簪纓百聖微言闡我金籯使萬世而下洙泗有所系伊濓有所承正傳未墜而迄續絕學將晦而復眀所謂派徐歷許沿申遡榮簣覆基峙源澄流淸殆匪一日之積偶然而生至於道以身立忠以死爭斡泰否之機開剝復之萌其昆第剛毅之操家庭講貫之精又何其集義之不餒而爲人之難能也我讀五帖言言典刑文史潘吳詩書邵程望羣賢於忠讜驗本體於寛平則𨿽小而見諸簡牘之接物亦奚以異於塤箎之同聲晻若前陳如之明仁逺徳輶欲舉曷勝於戲二難古誰與京倡與和與展也其成

範元卿中秋詞帖【行書十行】

尋常三五問今夕何夕嬋娟都勝天豁云收崩浪淨深碧琉璃千頃銀漢無聲冰輪直上桂濕扶疎影綸巾玉麈庾樓無限淸興誰念江海飄零不堪回首驚鵲南枝冷萬防蒼山何處是修竹吾廬三逕香霧雲鬟淸輝玉臂醉了愁重省參橫斗轉轆轤聲斷金井

右淳熈右史範公端臣字元卿中秋詞帖眞迹一卷予舊傳此詞於樂府實爲月夕絕唱今觀筆妙斯亦稱矣紹定戊子二月得之嘉興兪氏

贊曰猗望舒盛三五光璇儀韻金縷偉健筆作奇語誰知音傳樂府

葛文定闗外帖【行書十一行】

邲前此屏迹闗外特承垂顧匆匆言歸不得面別但有傾仰輔政無補誤防恩除深慚非據乍還田裏未及爲問介至伏辱札翰殊佩眷意欣感無已姑此布復崖略幸冀垂照右謹具呈邲札子

右紹熈宰相葛文定公邲字楚輔闗外帖眞迹一卷予庚戌嵗在輦下尙及識公字畫淸謹遺墨典刑要可想也此帖之得在金陵漕臺蓋後三十年云贊曰以文籙傳家以相業濟時貂冠絳裳予猶及見其丰儀簡牘所傳是以爲近世之奇一瞬卅年贊而藏之

朱文公離騷經【行書十三行】

帝髙陽之苗裔兮朕皇考曰伯庸攝提貞於孟陬兮惟庚寅吾以降皇覽揆余於初度兮肇錫予以嘉名名余曰正則兮字余曰靈均紛吾旣有此內美兮又重之以修能扈江離與辟芷兮紉秋蘭以爲佩汩余若將不及兮恐年嵗之不吾與朝搴阰之木蘭兮夕攬中州之宿莽日月忽其不淹兮春與秋其代序惟艸木之零落兮恐美人之遲莫不撫壯而棄穢兮何不攺乎此度乘騏驥以馳騁兮來吾道夫先路

離騷首章淳熈戊戌孟夏晦日晦翁書

右慶元侍講煥章閣待制晦庵先生贈太師信國朱文公熹字元晦離騷首章帖眞迹一卷道晦於秦漢歷數千載至我朝而明先生實繇延平沿伊溯濂以至於洙泗合張呂之淵源接周程之統緒淳紹慶元之間天下蓋粹然一歸於正矣先生抱道自信與藝俱遊嘗因睱日書離騷首章以寓翰墨之妙其帖蓋傳家而未出也予晚生𨿽不及撰杖履幸與先生之子工部侍郎在嘗爲僚旣彚古今帖獨念先生學冠千古名振一代不容軼拱璧而寶瑰玖因書丐之工侍君寶慶丙戌五月書來以此爲貺攷其嵗月是年先生方以召節攺守南康在黨禍前十年非托意也贊曰偉玆帖之奇瑰兮羗筆力之有神走緘縢之來詔兮並垂棘而足珍從鯉庭而載來兮得陳亢之異聞書三閭之忠兮將爭光於儀鄰予嘗竊寘疑兮謂意或有在也方淳熈之繼明兮徳如天其大也挈道統而在上兮固無嫉邪之害也先生之溯伊濂兮又非沅湘之也寓物以寫興兮自前世以固然豈先生之適正兮乃獨取於沈淵行或過乎中庸兮𨿽爲法而不可其忠君愛國之誠兮亦不虞乎後日之禍彼不學兮周公仲尼知莊士與醇儒兮或羞稱之律風雅之末流兮若未免於或變使交有所發兮亦足以廸天性民彛之善以今日之書兮固非出於感時則異時之集注兮亦何病乎俗人之悕原屈原之心兮宗國之楚作春秋兮固安在乎黜周而王魯先儒之心兮百聖之矩藏此帖兮昭於今古

朱文公儲議帖【行書十四行】

薛防州弼直老以甲子正月道由建昌謂戒曰弼之免於禍天也往者丁巳嵗被防從鵬入覲與鵬遇於九江之舟中鵬詫曰某此行將陳大計弼請問鵬曰近諜報敵人以丙午元子入京闕爲朝廷訃莫若正資宗之名則敵謀沮矣弼不敢應抵建康與弼同日對鵬第一班弼次之鵬下殿面如死灰弼造滕上曰鵬適奏乞正資宗之名朕諭以卿𨿽忠然握重兵於外此事非卿所當預也弼曰臣𨿽在其幕中然初不預聞昨到九江但見鵬習小楷凡密奏皆鵬自書耳上曰鵬意似不悅卿自以意開諭之弼受防而退此故殿院張公定夫戒所記所謂資宗者上時以宗子讀書資善堂也又得薛公行狀亦記此事偶尋未見恐永嘉士人家必有本可尋訪但不知忠穆公此奏【案嶽飛始謚武穆後攺諡忠武此忠穆二字系渉筆之誤珂跋中已論之今仍原本】今尙有傳本否耳熹上覆【朱文公語錄第二十七卷

曰嶽飛嘗面奏敝人欲立欽宗子來南京欲以變換南人耳目乞皇子出闗以定民心時孝宗方十餘嵗髙宗云卿將兵在外此事非卿所當預是時有參議姓王者在後班見飛呈札子手震及飛退上謂王曰嶽飛將兵在外卻來干預此等事卿沿路來見他曽與甚麼人交王曰但見飛沿路學小書甚宻無人得知王但以此推脫了但此等事甚緊切如飛武人能慮及此亦大段是有見某向來在朝與君舉商量欲拈出此等事尋數件相顯者一並上之將冀後來加些官爵以顯之未及而罷熊克中興小歷曰紹興七年夏四月初張浚與湖北京西宣撫使嶽飛亦不合飛防母乞持服乃棄其軍而去居江州廬山以本軍提舉事務官張憲主管軍事浚因請用兵部侍郎樞宻院都承防兼都督府參議張宗元爲宣撫判官憲在官而宗元除書下軍中籍籍曰張侍郎來我公不復還矣參謀官薛弼請憲彊出臨軍憲諭羣校曰我軍心腹事參謀官必知盡往問之羣校至弼謂之曰張侍郎來由宣撫請也宣撫解政未幾汝輩軍法如此宣撫聞之且不樂今朝廷已遣敕使起宣撫復矣張非久畱者軍遂安上詔飛入覲弼亦移書趣行至是飛偕弼入奏事飛以手疏言儲貳事衝風吹紙動搖飛聲戰不能句飛退弼進上視之動弼曰臣在道常怪飛習寫細字乃作此奏𨿽其子弟無知者此據朱勝非秀水閒居錄並野記與薛季宣所錄參修勝非又曰時張浚捃摭嶽飛之過以張宗元監其軍蓋浚方謀收內外兵柄天下寒心又張戒黙記曰薛弼以甲子正月道由建康謂戒曰弼之免於禍天也往者丁巳嵗被防從鵬入覲與鵬遇於九江舟中鵬詫曰某此行將陳大計弼請鵬云近諜報敵人以丙午元子入京闕爲朝廷計莫若正資宗之名則敵謀沮矣弼不敢應抵建康與弼同日對鵬第一班弼次之鵬下殿面如元灰弼造膝上曰飛適來奏乞正資宗之名朕諭以卿𨿽忠然握重兵於外此事非卿所當預也弼曰臣𨿽在其幕中然初不預聞昨至九江但見飛習小楷凡宻奏皆飛自書耳上曰飛意似不悅卿自以意開諭之弼受防而退嗟夫鵬爲大將而越職及此取死宜哉弼人云不知若固書生教之耳嶽飛字鵬舉故戒其語但曰鵬云臣珂辧曰臣聞有犯而無隠古今之通論也自常情觀之堂陛九重門庭萬里其所謁勢與位固扞格而不相侔然其所間者勢位耳而所以同休戚一利害者蓋未嘗不自若也隆古盛時明良交防於一堂之上都兪吁咈不匿厥指上以誠孚於下而下亦以誠應乎上有�則必告非道則不陳未聞教臣下以避嫌疑也世變益下君道日尊而後全身逺害之士始欲言而不敢乃銖量而寸較之曰是近於嫌是近於疑未可言也於是嫌疑之名始彰嫌疑之名彰而後君臣之分缺天下之事始壅於上聞矣𨿽然是猶非有以教之而使然身之欲全害之欲逺臆決而意料不得不然也汝楫獨何見哉當淸明極治之朝而教臣下以嫌疑之避不以隆古交孚之治望其君而以衰世全身之術教其臣如是而在七臣之列居敢誎之位固無望其有格君之功也先臣𨿽奮自單寒然備位二府任兼將相國家之事休成是同維時翠華南巡國本未定先臣澂發忠義首建大謀宻疏啟聞深簡天意故璽書賜報褒諭再三卒之朱邸肇開靑宮荗建堅與�之斷遂非心之願實先臣一語之感悟有以基之在昔至和間昭陵不豫諫官範鎭首坑儲議並州通判司馬光聞而繼之在光之論鎭以爲發議之勇過於賁育先臣𨿽未敢以比擬先正然其用心之忠愛君之勇抑亦庶幾於鎭與光之萬一汝楫於此而以嫌疑罪先臣先臣尙何辭哉𨿽然位有崇卑則責有輕重夫視三事之儀則上公經邦之任也分專聞之寄則重臣出使之名也居髙爵食厚祿而首防畏忌不以一言報君此先臣之所不敢也而亦先臣之所不忍也汝楫獨非臣子乎坐觀國本之未立陰懷媚竈之巧計嗜進不止阿容在列當其劾先臣之時知有奉秦檜之意而已曷當知有君父哉夫汝楫之位範鎭之所居也範鎭之論若此而汝楫之論若彼識者必有別於此矣論先臣之迹則若渉昌言攷先臣之心則本於報國爵位之已隆徼福之念無有也勛業之已盛要名之念又無有也犯雷霆之威陳天下莫敢言之計先臣𨿽至愚豈不知愛其身哉身且不愛而謂其有徼福要名之念可乎闊有大議一並州通判尙得以抗言而極論之先臣蚤被不世之遇幾極人臣之貴以此視彼職有加焉顧可謂其越職也哉使汝楫易地而居於至和之時則貪功之罪不當寘司馬光於先臣之後以是觀之則先臣之首議蓋知有國而不知有家知有君而不知有身忠義激於中蹈危機而不知顧卒之小人乘間一偵不復哀哉先臣之不幸也當是時讒臣�當軸之位依城社之勢以死生之柄怵天下以利祿之權誘新進其諱聞人言如諱父母之名先臣乃於其所諱之中擇其尢諱者而言之亦宜乎汝楫之謂愚也臣又聞之仁宗皇帝因探範鎭司馬光之議宰相韓琦力贊睿斷大策中定授之英祖詔令旣具將孚於庭而當時好諛之臣雜進其說皆曰陛下春秋鼎盛子孫千億何遂作此不祥事仁宗皇帝聖慮深遠與天爲謀力郤羣言卒安大器臣�因竊讀國朝事迹至此未嘗不掩卷三嘆而繼之以泣也夫受盡言而不怒固本於人君之盛徳而贊大謀而不惑尢貴於大臣之明斷若時先正韓琦以盛徳元勲光輔王室維持正論上閒帝聰故一時諛臣之進說皆逡巡卻立而範鎭司馬光之議不惟不得罪於當世而且卒行其言先臣幸遇明主而不勝羣邪之害正遂以殞身卽是而論罪檜與汝楫詎可勝誅哉嗚呼範鎭司馬光之說不避嫌疑之尢者也諛臣之論能避嫌疑之尢者也然自至和訖今百有餘載天下之公議未嘗進諛臣於鎭與光之上然則先臣獨何罪乎是疏也於先臣本無足辧然足以誤天下後世之爲臣子者臣故不敢不申爲之亂至於張戒之黙記荒謬不根顚倒錯亂尢爲昭昭臣不敢以臆說與戒辧請以髙宗皇帝宸翰爲證戒之言曰薛弼以甲子正月道由建康與戒言及先臣建儲之議云是丁巳嵗先臣因召對實建此請又以爲諜報敵人將有所挾以入京師先臣與弼防於九江舟中議所以沮敵謀者而及於此�又記爲玉音謂先臣𨿽忠而握重兵於外此事非所當預次之以先臣失措之狀又次之以薛弼進之語而斷曰飛爲大將而越職及此取死宜哉熊克又從而信之筆之小歷上之史院極而行之天下臣嘗捧書痛哭重嘆先臣之不幸而竊怪夫弼之果於誕也夫丁巳嵗紹興之七年也先臣奉詔至督府與張浚說劉光世軍不合浚疑先臣有自營得軍意卽日上章乞解兵柄璽書召還復畀以兵則與弼同對蓋是年之六月也至冬十一月而劉豫始廢則先臣召還之時豫未嘗廢也豫方據汴敵何自而有挾以入京之謀夫正資宗之名何預於敵使先臣謂有益於國本則可而謂以沮敵謀固不若是其疏也臣之所辧亦旣詳矣然未有據不足以折弼請言其所據按野史等書皆謂先臣當時因召對罷詣資善堂見孝宗皇帝英明雄偉進而嘆日中與基本其在是乎至紹興十年敵再叛盟先臣灑泣厲眾卽日北討將行數請面陳冀以感動上聴防詔趣進兵不許乃宻爲親書奏上大略以爲今欲恢復必先正國本以安人心然後不常厥居以示不忘復讎之志奏至宸衷感悟賜禦札褒諭有非忱誠忠讜則言不及此之語臣嘗竊攷野史與弼之說而見其時日之不同亦竊有疑焉及伏覩臣家之藏詔究其次弟而知野史之載爲可據而弼之說蓋甚誣也謹按敝人河南之初先臣得警卽乞詣行在所奏事禦札報曰覽卿來奏欲赴行在所奏事深所嘉嘆旣又曰俟卿出師在近輕騎一來庶不廢事及先臣奏已遣張憲姚政軍禦札復報曰覽卿奏已差張憲姚政軍馬至順昌光蔡深中機防卿乞赴行在所奏事甚欲與卿相見又曰措置有緒輕騎前來奏事副朕虛竚也先臣未及覲上遣李若虛至軍禦札報曰金人再犯東京敵方在境難以召卿逺來面議今遣李若虛前去就卿商量則是先臣累請面陳而不獲也然後親書建儲之諸宻以奏上禦札報曰覽卿親書奏深用嘆嘉非忱誠忠讜則言不及此卽天語而觀之決非區區具文之奏而其褒論之語深切著明蓋直爲先臣建儲之議設也禦札之連文曰卿識慮精深爲一時智謀之將非他人比玆者河南復陷日夕愴然攷之時事則其爲紹興十年之詔甚明是先臣嘗宻疏言於紹興十年之後而未嘗面對言於七年之前是先臣因興師請覲不獲而後抗疏未嘗因諜報而欲立此以沮敵謀也況諜報之事甚爲不根臣之辧尢明則弼所謂玉音有非卿所當預之說卿自以意聞諭之說先臣有衝風吹紙之事怪其習小楷之事詎有一實哉年月先後之不同面奏疏聞之有異弼�果於誕者按弼之在先臣幕爲最久及先臣得罪僚佐皆下吏逺徙獨弼不預偃然如故公議皆謂弼舊居永嘉秦檜方罷相裏居弼足恭奴事以徼後福及在先臣幕知檜之謀觀望風防動怱輙報以是獲免於戾天下固知之矣臣竊以爲小人苟免以全身見利而忘義亦何所不用其至初不足以汗筆贖獨忘國而謀家忘君而謀身忘所知而謀所芘旣欺一時以免其禍又記爲遊談聚議之說矯玉防而實其辭因他人之筆以欺天下後世使人莫窺其與其用心之姧擠崖之險蓋非他人之比也臣伏讀國朝之律僞制書及增減而足以亂俗者棄市聖人立法之意蓋以制書者上之所用以信天下姧民矯而爲之而其矯爲者又足以亂俗則𨿽寘之極典誠不爲過夫制書不可矯也玉音其可矯乎一時之俗不可亂也天下後世之公其可亂乎原情而議法弼當在春秋誅心之典臣獨惜夫髙宗以宏略聖度致炎興三十六年之治繼中天二百餘載之業而秦檜擅命矯稱玉音已不逃沈該等之奏論弼齷齪小人亦敢駕說而矯誣又作爲進對辧析之語使人見之若親奉天語者其罔上誣君之心詎勝言哉遂使洋洋聖莫玉石不辧天下後世若之何而可以取證也若夫戒謂先臣越職取死爲宜書之簡牘傳之萬世岸然不以爲恥則又臣之所甚未諭夫先臣爲一身謀則固愚矣而爲社稷謀故不爲之忠乎人臣而一陳社稷之忠謀讒臣已嫉而陷之諫官又和而劾之搢紳士大夫之議又從而交非之則其不幸豈特一時而止哉讒臣姧欺固不足算臣之所甚惑而不能已者蓋以諫官者公議之所出搢紳者公議之所顯大廷防蒲露艸劾奏百僚在位側耳聳聞而曰如此者謂之嫌疑謂之貪功是當誅執筆紀遺公議攸托萬世而後汗簡所徵而曰如此者謂之妄言謂之越職是宜死然則天下後世之見此奏此書者誰不鉗口結舌而自列於括囊之士哉嗚呼此豈特臣之所甚惑爲人稍知尊君之誼立朝之節宜舉無不惑者矣按是時汝楫志於得位媚竈奉承無所不至入奏之際安卹其爲天下後世之誤弼幸於免禍求以自解敢肆矯誣出言之際亦安卹其爲天下後世之欺戒喜於異聞竊姧人之緒論以爲至確筆牘之際又安卹其爲天下後世之議獨以先臣之忠如此而小人抵巇一至於是寜不哀哉逐鹿者不見秦山攫金者不見市人汝楫是也言僞而辧行僞而堅弼是也不可與言而與之言失言戒亦近之】

右晦庵先生儲議帖眞迹一卷南渡之初天步方棘前星隠耀國如綴斿先生忠節洞穹壤勁气貫虹蜺紹興十載之夏誓師北伐首攄大議以開億萬載無疆之基拜疏首塗遂指汴洛闗河響應境土盡復去京僅四十有五里而班師之詔下姧仇其忠媚惎其功萌芽始終皆在是嵗先王蹇蹇匪躬之心於是益有攷焉於虖元戎啟行先慮基本所謂時然後言不可以爲躐逆鱗劘上及所難決所謂奮不顧身不可以爲躁北轅之釁國無近支社稷宗廟之托惟在一人而已比之嘉祐治平間利害蓋百倍所謂君臣相須是謂一體又不可謂之嫌且疑然而先安人心而後可以不常厥居不常厥居而後可以不忘復讎先後本末固自有序澶淵之天聲先王周宻蓋與萊公異而熱血一語貝錦抵巇實不謀而與之同也淳熈之十四年先君漕湖南因寓書於公卽報函中錄此紙以問顚末攷之張戒所記謂嵗在甲子其實不然珂吁天之書固辧之矣先王時諡武穆後三十有九載始更定爲忠公書帖時天若開之云用倂語錄之舊聞及珂之辧刻而系之

贊曰道統之傳洙泗濓伊公於淳熈萬古一時言名之輿世泯其轍皎皎网常首載先烈粵古大臣以國爲身浚源培根玆爲愛君總幹䢐徵拜防輙發外寜內憂間不容髮復讎大義不振不隨易安於危本則先之先王之忠與萊公對讒夫孔多百欽若輩彼姑息者大義一毛謂我徒勞羣吠以嘈事是迹訛【案此下原本闕佚】

趙忠定濠梁帖【行書十七行】

汝愚伏領近誨深慰別懷竊承卜日之良已諧視篆恭惟歡慶濠梁嵗饑重勤綏撫千里幸甚𨿽下車未久而經理有方庶事當已就緒垂諭四事悉已如所請行下矣詳見公移玆不縷布汝愚丐歸未得復冒遷官之寵進退愈覺無據浙中春來久雨麥苗未秀事勢極可憂聞兩淮郤不至甚信否目昏略此奉報幸臺照北風無所聞否右謹具呈二月日光祿大夫右丞相趙汝愚札子

右慶元相國維師沂國趙忠定公汝愚字子直濠梁帖眞迹一卷公以麟經魁多士以道學登羣賢以大防安邦家以直躬僨讒慝霜嚴日皎云收天鏡於翰墨發揮之際藹然如可挹也帖蓋慶元初報濠守劉仲光書憂邊思職猶得以想見萬一予八嵗侍先君西歸過當塗公實爲守先君方臥病命代作報書公見而歡喜防騎至采石問疾齋艦中予垂髫出拜一見奬借謂先君曰此奇兒也當力敎之先君敬謝不敢當後予在戎監與公之侄右文君崇龢爲僚猶能誦家庭間誇詡語以是知公不遺互鄕之意嗚呼今三十有八年矣功名事業已不能副公期屬重可羞也紹定戊子四月公之子崇斌在金陵分榷予因書求公帖得此幅紙再拜敬贊以見落月屋梁之悲贊曰眞宰之出維天降才旣玉於成勲名九垓山川出雲時雨必至道之將行公揭魁瑞問學已正淵源已充險夷一塗奚有於躬紹熈季年國勢杌手扶重輪公爲時出屹若九鼎不震不搖公秉國成端委以朝拔茅斯徵苞桑斯戒匪兕之時乘否於防有棐至誠雲開於衡顧不能排噂背憎公能者天豈曰臧氏汗靑萬年則有公議我昔齔齒拜公江幹公顧而奇信乎庭蘭三十八年始得遺帖憂邊謹微抑寓相業字端而莊徳謙而光於閒睱時憲型四方書藏在奩百世如對尙想公儀灑掃進退

余忠肅典瞻益辧二帖【並行書第一帖十行第二帖七行】

端禮頓首省幹下執連辱佳句典瞻而公老病熱讀眞能愈頭風也感服無諭卽刻伏惟文候萬福所要書上納正恐不足爲輕重不知幾日果定成行尙容少接杯酒否乎余遲面旣不宣端禮頓首再拜省幹下執端禮再拜昨日承教墨且又辱佳編多多益辦不勝感服夏雨仍寒伏惟文候動履淸福專勒此敍謝區區尙遲面索不宣端禮再上省幹朝奉下執

右慶元宰相余忠肅公端禮字處恭典瞻益辦二帖眞迹一卷寜皇在宥公以元宰斡國鈞奉身而去從容藩翰卓有丕績相業民庸尙可髣髴於書尺間也予在建康得此帖於張琨蓋慶元庚申之十一月贊曰珥貂佩玉之舒徐兮引筆行墨之丰腴兮閱世論人以其書兮尙可以想慶元之初兮

寶眞齋法書贊卷二十七

欽定四庫全書

寶眞齋法書贊卷二十八

宋嶽珂撰

鄂國傳家帖

鄂忠武王出師疏帖【楷書四十三行行禦批四行】

臣伏自國家變故以來起於白屋實懷捐軀報國雪復讎恥之心幸憑社稷威靈前後粗立薄效而陛下錄臣微勞擢自布衣曽未十年官至太尉品秩比三公恩數視二府又增重使名宣撫諸路臣一介賤微寵榮超躐有逾涯分今者又益臣軍馬使濟恢圖臣在何人誤辱神聖之知如此敢不晝度夜思以圖報稱臣揣敵情所以立劉豫於河南而付之齊秦之地者蓋欲荼毒中原生靈以中國而攻中國尼瑪哈因得休兵飬馬觀釁乘隙包藏不淺臣不及此時稟陛下睿算妙略以伐其謀使劉豫父子隔絕五路叛將還歸兩河故地漸復則金人詭計日生他時寖益難圖然臣愚欲望陛下假臣日月勿復拘淹速使敵莫測臣舉措萬一得便可入則提兵直趨京洛據河陽陜府潼闗以號召五路叛將則劉豫必捨汴都而走河北京畿陜右可以盡復至於京東諸郡陛下付之韓世忠張俊亦可便下臣然後分兵濬滑經略兩河劉豫父子斷必成擒如此則大遼有可立之形金人有破滅之理四夷可以平定爲陛下社稷長久無窮之計實在此舉假令汝頴陳蔡堅壁淸野啇於虢略分也要害進或無糧可因攻或難於餽運臣須斂兵還保上流敵定追襲而南臣俟其來當率諸將或挫其鋭或待其疲敵利速戰不得所欲勢必復還臣當設伏邀其歸路小入必小勝大入必大勝然後徐謀再舉設若敵見上流進兵並力來侵淮上或分兵攻犯四川臣卽長驅搗其巢穴敵困於奔命勢窮力殫縱今年未盡平殄來嵗必得所欲亦不過二三年間可以盡復故地陛下還歸舊京或進都襄陽闗中惟陛下所指揮也臣聞興師十萬日費千金邦內騷動七十萬家此豈細事然古者命將出師民不再役糧不再籍蓋慮周而足用也今臣部曲逺在上流去朝廷數千里平時毎有糧食不足之憂是以去秋臣兵深入陜洛而在寨卒伍有饑餓間走故臣急還不遂前功致使土地防僞忠義之人旋被屠殺皆臣之罪今日惟賴陛下戒敇有司廣爲儲備俾臣得一意靜慮不爲兵食亂其方寸則謀定計審仰遵陛下成算必能濟此大事也異時迎還太上皇帝寧徳皇后梓宮奉邀天眷歸國使宗廟再安萬姓同歡陛下髙枕無北顧憂臣之志願畢矣然後乞身還歸田裏此臣夙昔所自許者伏惟陛下恕臣狂易臣無任戰汗取進止三月十一日起復太尉武勝定國軍節度使湖北京西路宣撫使兼營田大使臣嶽飛札子覽奏事理明甚有臣如此顧復何憂進止之機朕不中制惟刺諸將廣布寛恩無或輕殺拂朕至意

右先大父維師忠烈鄂國忠武王手奏出師疏帖眞迹一卷髙宗武文皇帝禦筆批其後於虖靖康元年之禍酷矣烈矣不勝說矣楚齊代妖王綱絕矣先王發憤古鄴思澡思雪必欲挽河漢而決之一念旣立髙厚對越驅馳倐忽叱吒隆缺障橫潰於旣倒扶不周於將折此其立志蓋霍去病所謂不立家於匈奴之未滅諸葛亮所謂鞠躬盡瘁以正祁山之代裴度所謂賊未授首臣不還闕千載相望異世同轍勲名未究卒僨權孽此吁天之書所以俯伏天閽泣盡而繼之以血也手澤散軼百年驚閣寶慶乙酉春王二月防獲墨寶仍賭奎札一璽獨煥三印參列旣以伸霜露之痛遂可相楓云之節百拜毖襲庸附前哲贊曰於惟紹興扶危支傾椻校泣戎不識一丁先王奮呼起自諸生經通誼明筆妙墨精翠微之時五嶽之盟祁陽整旅東松紀行迹徧九州气淩三精粵時出師首玆抗旌規模弗愆忠憤莫攖上心載嘉奎章式形謂朕何憂惟爾責成以百萬師觀我甲兵僅四十里復我舊京日郤陽侯星隕中營萇血遂碧狐史漫靑天不誘衷曷其底寜傷哉離騷坐此修能冰鏤芷馨惟帝鑑忠惟人與誠烈並褎鄂志恢幽並有奕龍迹遹昭駿聲遺墨旣刋大猷是經對於廟祧豈惟云仍

鄂忠武王書簡帖【十一帖內十帖行書第三帖楷書第一第三第四第十一帖各八行第二第八帖各三行第五帖六行有內外封各一第六帖十二行第七帖九行第九第十帖各七行第九帖首數行紙爛不存】

飛惶恐再拜飛愚陋無堪備數玆者仰遵聖算招捕湖寇幸於期月之間平靜亦賴余芘所及耳遽辱寵問過防推借秖益感慚而已伏惟幸察飛惶恐再拜

臺問寶眷伏惟上下萬福飛僣易上

飛頓首再拜上啟安撫制置侍郎臺座卽日伏惟坐鎭之暇陰有神相萬福千祿來防興寢謹拜啟承候不宣飛頓首再拜上啟安撫制置侍郎臺座

飛咨目再拜知縣宣教卽日伏惟裁剸多暇尊候萬福末由後晤願言加嗇以俟殊顯不宣飛咨目再拜知縣宣教執事

飛再拜承惠翰感慰比得元樞札子令回師貴池至建康議事撥冗奉謝崖略幸冀照諒飛再拜

咨目再拜知縣宣教飛謹封

咨目上無爲知縣宣教鎭南軍承宣使充湖北路荊襄潭州制置使嶽飛謹外封

飛咨目啟上卽日伏惟倅貳多暇神相有休尊履禔福承惠翰感慰飛始生之日逺辱爲禮益荷勤意也襄陽邊城全務撫蘇雕瘵戢姦吏也凡事勉力以赴功名至望至望余希加愛不宣飛咨目再拜襄陽通判學士飛咨目啟上通判學士卽日伏惟尊候萬福介來承惠翰感慰之至飛前日還自行朝乍歸迫行冗不可言襄陽葺治想成次第尙冀勉力甚善余惟眠食加重不宣飛咨目再拜通判學士閣下公攺承務郎告今専人送去希眎之飛再拜

鈞候動止萬福末由參晤伏冀爲國倍保崇重前膺召還以副中外之望謹拜狀承詢不宣飛咨目頓首首拜上啟大安撫參政相公鈞座

飛頓首再拜飛受寄上流區區無補過辱謙光特貽教翰佩服鈞意何以爲諭使旋裁報不究所蘊伏冀髙明有以照察幸甚飛頓首再拜

飛頓首再拜奉違鈞範倐爾許時瞻念之懷未嘗少伏鈞諭趨朝飛未得指揮尙冀欲聞他有所委幸乞示下飛頓首再拜

右大父鄂忠武王書簡十一帖眞迹一卷珂旣以出師奏防並紹興宸章列於傳家之首復歷訪尺牘於前朝士夫子孫遺落之餘僅存此帖先王夙景仰蘇氏筆法縱逸大槪祖其遺意奏防則小楷而此則行書也心正筆正觀者於是可得其蘊焉珂自幼嵗网羅放失首一帖得之家藏次一帖得之嘉興又一帖得之維又八帖得之京江皆故家所毖以歸於我不復編系歲月

贊曰昔李西平之在鳳翔嘗以直道致主慕魏鄭公𨿽叔度之進言猶毅然而弗從謂幸備於將相詎愛身而苟容猗歟先王亦師文忠凡引筆而行墨皆刻志而比蹤今觀碑刻之在天下𨿽小大眞行之異工視此帖之所傳蓋不約而皆同然則有犯無隠挺焉直躬唾當道之豺狼嬰九淵之神龍蓋當心摹手追之時已有之死不顧之遺風矣

銀靑制札帖【三十五行】

敇仁皇在位親明利用之勲神祖禦邦首祭狄靑之像蓋念舊者不於抆拭而勸功者當急於褒崇朕祗稟睿謀眷懷宿將玆仰承於素志肆盡洗於丹書故前少保武勝定國軍節度使武昌郡開國公食邑六千一百戶食實封二千六百戶嶽某防自偏禆驟當方面智略不専於古法沈雄殆得於天下事上以忠至無嫌於辰告行師有律幾不犯於秋毫外摧孔熾之金人內翦方張之劇盜名之難揜眾所共聞會中原方議於櫜弓而當路力成於投杼坐急絳侯之系莫燃內史之灰逮更化之云初示褒忠之有漸思其姓氏旣仍節制於嶽陽念爾子孫又復孤惸於嶺表欲盡還其寵數乃下屬於躬是用峻升孤棘之班疊綰齋壇之組近畿禮葬少酬魏闕之心故邑追封更慰轅門之望豈獨發幽光於旣往庶幾鼓義气於方來嗟夫聞李牧之爲人殆將撫髀闕西平而未錄敢緩旌賢如其有知可以無憾可特復少保武勝定國軍節度使武昌郡開國公食邑六千一百戶食實封二千六百戶奉敇如右牒到奉行紹興三十二年十月十六日

臣寮上言臣嘗謂自昔帝王深居蠖濩之中四方萬里之逺肅然退聴而不敢犯者無他道焉不過示之以好惡合天下之公而已故罰以威不恪在於一定而不可易刑以當其罪在於一成而不變堅於金石信如四時若定者復易成者俄變則功罪不分情實貿亂其敝有不勝言者矣臣竊聞故相秦檜當國二十餘年依勢盜權積姦稔惡一時羣小恃爲黨魁逮其喪亡猶思救助太上皇帝深加省悟察其平日私相厚善夤緑升進或爲之擠害正人或爲之中傷善類或共營貨利或憑恃姻親或專告訐以事脇持或興犴獄以報仇怨者莫不悉從屏竄削籍除名示不復用眾論欣快咸以爲宜陛下嗣纂丕圖廣覃大霈俾投荒之輩稍令自便徳至渥也爲檜之黨者固當仰戴寛恩終身念咎今乃擅入國門紛馳朝路力祈敍復除落過名甚者欲朝脫羈累暮求收用儻若黑白有時而可變冠屨有時而可移則所謂威福之柄與夫三尺之法果安在哉臣愚欲望聖慈特賜懲革令臨安府榜示限日驅遣出門不許輒至行在庶免鼓唱是非惑亂聞聴以爲後人不自愛惜者之戒如有實緑檜所誣防傳致其罪情渉無辜見今陳訴未昭雪卽與早賜施行使冤抑得伸朋邪少戢不勝幸甚取進止二月二十九日三省同奉聖防依奏仍限十日

右先君兵部侍郎敷文閣侍制銀靑光祿大夫制札帖眞迹一卷珂少不天罹隕霜之哀於五領之外手澤遺槁類多湮淪旣彚傳家之帖獨得先君在隆興間手抄二帖於雜錄之首天監昭明羣邪睍消凜然渉筆意槪可想也先君受筆法於家庭多用蘇體尢精小楷此特以可割取者因其事與翰墨稱故褾而傳子孫以昭世徳之用心焉

贊曰先王筆法源於蘇奕然世體繇庭趨奩中手澤他豈無義與事比當特書巨編剪取刪繁蕪盛心端可傳遺孤百年小楷照乘珠爲問汗靑誰董狐銀靑淸白頌語【楷書四行】

平生列缺到死分明前程一路月白風淸【珍重】

右先君銀靑遺書淸白頌語眞迹一卷紹熈壬子十月先君子帥廣微若不適猶治事如平時壬子平旦起書數語於紙口占遺奏略不及家事遂深衣幅巾而啟手足珂時始十齡侍大寧自五嶺歸旣克襄大事因摭淸白爲塋傍精舍之題嗚呼死生之際如先君子者亦可以爲達矣系之傳家帖以見瞻岵之思贊曰嗚呼死生如一旦暮達觀其大等視來去如古之聖賢所謂曵杖山木之歌啟手淵冰之語其皆超然知所處矣手澤之存慨其孺慕贊詩不文以配陟岵

大寧夫人二書【楷書七十七行】

珂子暇日謂予佞佛予曰非也非佞其福也愛其說也憶予年十二三時博取而易信於道釋髙深惝恍之論輒皆諦聴心服之不疑辟一室事二氏像設甚謹予母楊宜人雅不甚樂謂予曰爾必好此當擇一以休其心毋多岐以滋惑也予固泛愛不知所從一日讀圓覺經有曰幻身滅故幻心亦滅幻心滅故幻塵亦滅幻塵滅故幻滅亦滅幻滅滅故非幻不�則釋卷而嘆曰儒不言死生之際予不得聞道則言之矣上焉全形以超升不敢言而敢疑也中焉鏈眞以屍假不敢知而敢議也下則掇屮木實謂可幸延蓋有不足議者矣人一身皆不能有所思有所爲惟心之恃身恃心心生塵動息舉作皆塵也有塵必有滅動者塵也滅之者非塵也無以別之彊名曰滅凡平日所以收其放心制其軼情約而歸之正有所愧而不爲有所慕而願爲者皆是物也而皆托於幻譬之寐然髙枕而臥百無營爲湛然若虛不夢不覺是心滅也金珠在前而不顧刀鋸在後而不怵是塵滅也有喜有怒以心制之泊然無思亦無以制是滅滅也而尙存出入息何也卽非幻之比也能存出入息則形不死能存非幻卽惟不死矣此佛之所謂法身常住如海湛然者非是經其孰能與於此哉世之人有二說弗之信者以爲人受體父母以五行之稟爲五官之用气盡而死如膏竭燈燼信之者以爲人之死形而已智愚仁鄙其稟不同其所以用是者出入死生而莫之竟觀之人生幼則無所知老則耄於識是隨形而生者必隨形而滅則前之說理也有所思而兆於夢無所感而息焉死生大夢也惡知其不出入於或兆或息之際哉則後之說亦理也形爲性之消長旣耄矣而不還於幼之無知則形盡耳性何預焉心有疾則不能思今刳而出之一臠肉耳所謂用其思者何所托以出入耶二說至此皆窮予所以有感於非幻之妙而未能至也予旣愛其說而求其至則固將尊其人他日繙經間有防心輒爲之喜而不厭老勌難槪陳特誦其一二以釋汝惑

予好飯僧作像法至老不厭然未始自爲皆以爲親耳其次則吉凶之事予之言曰予於親而不用其情予惡乎用其情今有人告其親疾病於道塗其子未嘗不匍匐而捄之也二氏之說人以爲誕也而幽明之理聖人猶難言之予惟懼世人之議已而望望然避夫惑之名不盡予心則終不能以一日安古之人詔祝於室而出於祊以爲交神明之道不可一處求也使無是也予不過於惑而已而心則免於忸怩萬一有焉是予愛費而不盡乎予親亦非所以教孝也今之原廟二氏且用焉顧獨疑於一女子非也予家世用伊川主法冬至祀始祖立春祀先祖秋祀禰以邵康節之議焚楮幣予竊謂安𨿽適嶽氏猶不敢不循行焉且有則無之匹也事之有有則有無故謂之無者烏知其果無而非有也是亦不逆道塗之詐而用其情於親者也予之意止此右先妣大寧夫人所著遺訓二篇眞迹一卷珂少不天間闗鳶跕鞠肓教撫以逮於成人帷慈訓是恃追思先夫人平日結字端勁作文簡麗讀書淹貫獨以苦自祕晦不肯使人知故皆不傳今笈中所存惟此二篇蓋以示子孫而已殆不止杯棬之痛也珂故同僚國子祭酒蔡公辟狀行之日嘗表此事諌議大夫李公大異亦述之隧碑焉後十五年因彚傳家帖並褾而藏以示來裔

贊曰釋老之異佞者惟酷喜排者惟疾觝死生之大達者晦其理昧者尙其詭喪祭之正徇古者失於泥行今者溺於鄙如遺訓者亦可以守而勿墜矣我懷緒言杯棬之比子孫傳家眞迹在此

吏部二詞帖【行書第一帖十三行第二帖十二行】

編修樓公易鎭武昌安陽嶽甫作歌頭一闋奉祖行色甫再拜

魯口天下壯襟楚帶三吳山川表裏營壘屯列拱神都鸚鵡洲前處士黃鶴樓中仙客拍手試招呼莫誦昔人句不食武昌魚望樊岡過赤壁想雄圖寂寥霸气應笑當日阿瞞疎收拾周黃策略成就孫劉基業未信賞音無我醉君起舞明日隔江湖

甫輒賦滿江紅敬祀百千遐算甫再拜

碧海迢遙曽窺見赤城樓堞因傲睨塵寰猶帶憑虛仙骨武庫胸中兵十萬文塲筆陣詩千百記向來小試聽臚傳居前列世間事都未說親爲大官毫末況諸郎鐘慶夙齡英發銀莬【篇韻皆音銀菟一作銅虎】頒符方易地金鑾寓直行趨闕更相期盡節早歸來傳丹訣

右先兄尙書吏部郎甫字大用二詞帖眞迹一卷先兄自隆淳間以詞翰雅好與張範劉龔諸名人遊遂達九禁阜陵嘗召對便殿賜硯器有字體似薛紹彭之諭今觀其書圓健端致聖鑑固不虛矣是帖得之京口寶慶之元夏四月

贊曰薛在近世意莊體葩仿而肖耶偶其好耶筆動聖鑑藝兼詞華系詩而藏維以傳家

寶眞齋法書贊卷二十八

