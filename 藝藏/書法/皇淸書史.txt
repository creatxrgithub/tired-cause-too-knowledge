《皇淸書史》﹝淸﹞李放纂錄﹝淸﹞葉眉纂錄

●目錄

敍例

卷首

卷一

卷二

卷三

卷四

卷五

卷六

卷七

卷八

卷九

卷十

卷十一

卷十二

卷十三

卷十四

卷十五

卷十六

卷十七

卷十八

卷十九

卷二十

卷二十一

卷二十二

卷二十三

卷二十四

卷二十五

卷二十六

卷二十七

卷二十八

卷二十九

卷三十

卷三十一

卷三十二

卷末

附錄

別號錄

●皇淸書史敍例

倉曹肉譜世推絕業亞相書品人號雅宗李氏多賢唐代爲盛猗歟休哉蔑以加矣不佞幼治國聞喜稽氏族長研字學嗜記師承緬懷舊徳思繼前修爰輯書人藉存文獻博徵典墳近參知見每遘一姓如獲兼金時垂兩紀書盡萬簽鉛槧旣勤篇帙斯富猶慮緘縢不廣耳目未周致有遺材故無定本逮遭丁巳水厄羣書悉沒此稿獨存亟取翻夗巾略無亡失私幸前哲英靈不致終閟後賢模楷有所取資於是排比題平校核名狀匯登眾說備著一編庶幾一代風雅緣此足憑十朝品流因之可考蒙叟集詩埜公錄畫體𨿽各異志則無殊凡所漏載仍冀續收敢質髙明勿嫌局狹其例如左

一宋陳思有書小史【米芾書史體例不同】明陶宗儀有書史會要皆紀錄前古不及當世此編𨿽沿用書史之名而專詳昭代一朝與兩家體例迥別故仿皇明書畫史之例冠以皇淸二字

一宋董史嘗輯兩宋書人爲皇宋書錄三卷凡諸書所有平論書法者悉加采摭匯次每傳之後爲四庫全書提要所稱欽定佩文齋歷代書家傳卽用其例此編從之

一唐李嗣眞撰書後品於髙祖太宗兩帝謂身所伏事不敢寓言而竇臮撰述書賦紀四帝曁諸王書學甚備此編從之

一彭蘊璨歷代畫史匯傳於列聖禦制別錄弁首不入卷數此編從之

一明代書人有爲佩文齋書家傳所遺者仿張庚畫徵錄紀黎遂球等之例另爲附錄亦不入卷數

一國書不宜與書人同列另寘卷末之首內臣一人附焉

一書人有不在搢紳韋布之列者另寘卷末外夷及姓字不具者附焉

一唐張彥遠法書要錄紀其髙祖東河公以下甚備他如蔡希綜法書論竇臮述書賦亦各詳及親族今此編𨿽亦襲用其例惟必引證他人成說以示非私放不敢僭妄加評

一書人姓氏仿明畫韻編之例按韻編次以便尋檢

一汪輝祖三史同姓名錄於蒙古色目諸人均以其姓之首一字分韻兩浙輶軒續錄杭郡詩三輯兩書亦然此編從之

一釋道一門家數無多統爲一卷不復分韻

一婦女一門室人徐舊輯有續玉臺書史四卷所收略備玆不重出以省卷帙

一每一姓中均略次時代但家數過多恐不免有後先倒置者閱者正之

一每傳末標舉之詞或標書目或舉人名昉諸董氏非我作古

一凡標舉之詞提行另書者其傳皆放所綴緝必較原文加詳

一書家署款多有只書別號不記姓名者故此編於別號一類搜錄加詳但仍有闕略不備者知者補之【近見新修淸史傳稿仍沿官書體例不書字號恐數十百年以後將無人能知滌生詠芝季髙少荃卽爲曾胡左李者矣然則私家之記述誠不可緩也已另輯得皇淸書人別號錄一卷以資檢閱本傳未詳者附見錄中】

一善畫者多善書皇淸一代畫人最盛畫史之行於世者蓋不下廿余種今若仿前人之例不加別擇一致著錄則此編卷帙將增其泰半而紀畫諸書亦盡可廢矣書史之謂何玆遇有書勝於畫【如傅山王鐸諸人】及素有書名而畫傳未詳者【如王學浩惲秉怡諸人】始著於編其餘槪不濫采【釋子中如八大山人大滌子諸人皆不入錄正欲力矯諸書濫抄充數之獘閱者諒之】

一善篆刻者亦多善書觀周亮工汪啟淑兩印人傳及馮承輝歷朝印識阮充雲莊印話所載者大致可見顧亦有鐵筆甚工而書法不稱者杭人某有廣印人傳十六卷放又輯有補印人傳八卷搜輯較備此編從略

一唐之官手楷書貽譏於酉陽雜俎宋之三館楷書見詬於夢溪筆談而本朝之館閣體書亦騰笑於北江詩話故此編於未諳八法徒工幹祿者流縱有成說甄錄從嚴

一蓋棺論定不志見存史傳之例所以愼冒濫杜標榜也此編亦然惟所采用之書頗有時人著作恐不免有一二誤登者知者削之

一本朝紀錄畫家之書幾於指不勝屈至品錄書家者則僅有金元鈺之國朝法書考【見李賡蕓嘉定竹人錄序】梁章巨之國朝書錄【見張之萬梁中丞事實】沈復粲之熙朝書家姓氏纂【廿一卷見李慈銘越縵堂日記】及某氏之名人法書考【見李玉棻書畫過目考序】四書而已第傳本並希無從購覓海內藏書家如有副本惠抄見寄以證異同何啻百朋之錫【或謂名人法書考卽孔氏玉虹樓刻國朝名人法書十二卷內所附小傳】

一近日坊間所出之甄缽羅室書畫過目考國朝書人徵略淸朝書畫家筆錄廣印人傳諸書於近代書人紀錄頗詳均酌采一二以補未備其原文有訛舛者悉加刊正不敢盲從

一放舊嘗仿李兆洛敬梓錄之例輯有八旗書錄畿輔書錄各三卷又仿寶眞齋法書贊藝苑卮言兩書之例撰有木葉厱法書記四卷郁棲書話二卷今俱散附此編不復單行【此編自光緒甲辰著手至丙午得人三百有奇詳先公跋文祝合璧卷中今廿一年矣始斷手焉】

一此編成於一手𨿽意在求備而掛漏政多續有所得當爲補遺

甲子元旦郁樓居士李放浪翁氏自識於津寓之木葉厱時年四十有一

●皇淸書史卷首

花翎三品銜度支部庫藏司員外郎臣李充國恭錄

聖制

○聖制

世祖章皇帝

康熙十五年聖祖恭跋世祖章皇帝禦書正大光明四大字云結構蒼秀超越古今仰見聖神文武精一執中發於揮毫之間敬摹勒石垂諸永久

順治中世祖善歐陽詢書而壬辰狀元鄒忠倚戊戌狀元孫承恩皆法歐書者也【王士禎分甘餘話】

善果寺壁上有世祖禦書唐岑參詩洞房昨夜春風起一首自署臆庵道人【前人漁洋精華錄】

世祖從武康玉林通琇禪師言禪因以慧橐爲名山臆爲字幼庵爲號刻玉章凡書畫則用之【董含蒓鄕偶筆】

書擅鍾王【藍瑛圖繪寶鑑續纂】

唐太宗書功備三說宋太祖書妙盡八法我世祖宸翰英气奇采不啻過之【臣充國不【不﹕木】葉厱法書記】

聖祖仁皇帝

精嫻細楷妙擅擘窠【東華錄】

康熙十九年六月甲申上以禦書六軸賜大學士索額圖勒徳洪明珠李霨杜立徳馮溥諭曰朕萬幾餘暇畱心經史時取古人墨迹臨模𨿽好慕不衰未窺其堂奧歲月旣深偶成卷軸卿等佐理勤勞朝夕問對因思古之君臣美惡相勸故以平日所書者賜卿方將勉所未逮非謂書法已工也卿等其知朕意又以禦書卷軸賜學士庫勒納葉方藹詹事格爾古徳沈全侍讀學士牛鈕常書崔蔚林蔣宏道侍講學士張玉書嚴我斯侍講董訥王鴻緒各一諭曰爾等日侍講筵夙夜匪懈啟沃之暇每以朕書爲請朕萬幾餘閒研精典籍閒取古人墨迹臨摹爾旣爲文學侍從之臣卽有成就徳業之責故所請輒以頒賜朕意其悉之【同上】

康熙四十一年十月召翰林院侍讀學士陳元龍侍講學士揆敍侍讀宋大業諭徳查升編修汪士鋐陳壯履庶吉士勵廷議等入行宮令各書綾字一幅進呈上諭曰學書須臨古人法帖其用筆時輕重疏密或疾或徐各有體勢宮中古法帖甚多朕皆臨閱有李北海華山寺碑字極大臨摹𨿽難朕不憚勞必臨摹而後已諸臣請瞻仰禦書上親書大字聯對以示之諸臣奏曰禦書洵如龍飛鳳舞嶽峙淵渟贊揚難罄又令內侍引諸臣至行宮左廂恭視皇四子皇十三子書聯諸臣環立諦視無不歡躍欽服【同上】

康熙年間有林太監者逮見董文敏作書後侍從玉几每蒙垂詢故萬幾淸暇畱意董書睿藻貞瑉敻逴邃古而一時翰苑珥筆諸臣大率以董書爲程準卓然成家媲美勝朝者十餘人【成王詒晉齋集】

張玉書恭跋禦書卷後云精研書法自晉唐以迄近代凡屬能書之家悉皆虛懷臨仿而經緯在手變化從心揮毫獨運包舉眾美所臨舊迹視原本嘗百倍過之非天縱生知兼以遜志時敏之學安能臻此

又云自晉唐以來諸臣遺迹無不刻意規橅其蘇軾米芾趙孟俯董其昌書臨者尢多

孫嶽頒恭跋禦臨米芾千文卷云皇上萬幾餘暇寄興臨池或大書題額或直揮長幅無不元气渾涵八法具備

宋駿業恭跋禦臨米芾千文卷云臣忝列禁廷十餘年每捧天章日輝星燦擘窠大字行楷箋幅或仿古臨摹或機軸獨運富有日新盡善盡美卽如今年春夏一兩月間所書宸翰約逾十三萬字之多而所賜扁額不與焉臣思古今書家日得五百字者遂以善書名世聖功遜敏數倍於斯此亙古未聞之神異也

康熙間取內府所藏舊拓與名人墨迹編次摹刻題曰懋勤殿法帖凡二十八卷內恭判【判﹕刊】世祖聖祖禦書諸皇子之書迹【脫亦字】附焉【吳振【脫棫字】養吉齋棫【棫﹕衍文】叢錄】

康熙四十一年十一月初八日聖祖禦幹淸宮發禦書一千四百二十七幅命大學士張玉書吏部尙書陳廷敬工部尙書王鴻緒副都禦史勵杜訥右諭徳查升展閱以備頒賜蓋自魏晉六朝以逮唐宋元明諸名迹無不手摹心賞凡紙尾必署云臨某某書【同上】

曾國藩先正事略序云聖祖嘗自言年十七八時讀書過勞至於咯血而不肯少休老耄而手不釋卷臨摹名家手卷多至萬餘寫寺廟扁牓多至千餘𨿽寒畯不能方其專

世宗憲皇帝

髙宗恭跋世宗禦書五言律詩軸云皇考每當明窗淨幾輒弄翰作書凡晉唐宋元諸名家迹罔不心摹手追實集古今書法之大成較之漢帝唐宗徑庭過之【石渠寶笈三篇】

書法遒雅妙兼眾體【東華錄】

雍正中刻禦書法帖四卷聖祖最愛世宗宸翰每歲命書扇百餘柄進呈不令書名並用閒字圖章【養吉齋余錄】

謹按世宗宸翰規撫晉唐奄有眾美其用破塵居士小璽者則在潛邸時書也【木葉厱法書記】

髙宗純皇帝

蔣溥汪由惇嵇璜欽定三希堂法帖跋略云皇上性契羲爻學貫倉史每於萬幾之暇深探八法之微寶翰所垂云章霞采鳳翥鸞騰綜百氏而集其成追二王而得其粹於敏中跋略云皇上宵旰幾余時親翰墨於古今諸大家臨仿殆徧

謹按髙宗宸翰專橅右軍他體罕見【木葉厱法書記】

仁宗睿皇帝

嘉慶己未禦筆楷書豳風七月篇一冊引首題稼穡艱難四字後有朱文正珪跋【養吉齋叢錄】

謹按仁宗宸翰筆蹤腴潤源出永興【木葉厱法書記】

宣宗成皇帝

秦承業直上書房最久受知遇最深嘗論書法宣宗曰予喜柳師傳【傳﹕傅】工小歐皆未得書家正格因以趙孟俯書淨土頌賜之【陳作霖金陵通傳】

謹按宣宗正書學柳公權勁直端凝至有法度當時翰宛諸臣爭學柳書人因戲呼淸祕堂爲深柳讀書堂云【木葉厱法書記】

文宗顯皇帝

謹按文宗妙於翰墨體兼歐柳八法具備竇洎述書賦所謂書法正體不尙浮華者也【木葉厱法書記】

徳宗景皇帝

禦書昉歐陽詢峻整端勁【況周儀蕙風簃雜記】

禦書結體甚長秀削有致【慈禧傳信錄】

王公宗室附

理密親王允礽聖祖次子立爲皇太子後以疾廢

永璥敬跋先王祖臨董字捲云王祖每愛臨池染翰瓣香一以思翁爲式此臨其書唐氏六家書後凡六百八十餘字筆力淸勁剛健端莊直欲與思翁媲美矣【益齋集】

湯斌家書云皇太子自六歲學書至今八載未嘗一日間斷字畫端楷在歐虞之間【湯子遺書】

靑宮睿學孰【孰﹕惇】敏卽法書一端亦超越前古而冠弁百王臣英蒙恩禮眷注爲書日涉蘭軒叢二額睿筆揮灑落墨天成結媾精嚴神采飛動【張英篤素堂集】

王石谷客京師寫巡方圖靑宮召見顧問移時特作山水淸暉四大字賜之筆勢飛騫允稱墨寶【同上】

王�曰書法絕倫超今越古【淸暉閣贈言】

誠隱郡王允祉聖祖第三子

王士禎曰上以禦制廣濟寺碑文賜觀字方徑寸遒美研【研﹕妍】

妙絕似虞永興末署皇三子多羅誠郡王允祉奉敕書上好書學宸翰集帝王之大成乃東宮及諸皇子皆工書如此蓋唐宋明以來僅見之盛事也【池北偶談】

怡賢親王允祥聖祖第十三子

康熙四十一年十月令內侍引諸臣至行宮左廂恭視皇四子皇十三子書聯諸臣環立諦視無不歡躍欽服【東華錄】

莊恪親王允祿聖祖第十六子別號愛月主人楷法晉人尢擅行艸縱橫肆恣有渴驥怒猊气象【木葉厱法書記】

杭世駿題莊恪親王手書淸淨經石刻詩云妙墨媲黃庭【道古堂集】

果恭郡王弘瞻世宗第六子別號經畬道人工眞書所作七言楹帖厚重端凝不失矩矱但不免宋人厚皮饅頭之嘲耳【木葉厱法書記】

榮純親王永琪髙宗第五子別號筠亭主人工楷法虛和妍妙類唐經生【同上】

履端親王永珹髙宗第六子書法亦佳【同上】

儀愼親王永璇髙宗第八子眞行書筆致遒麗幾入漚波之壘周旋質成二王間殆無媿色【同上】

按質莊親王書法徐季海然不逮其畫故不錄紫瓊瑤華皆仿此

成哲親王永瑆髙宗第十一子初號鏡泉一號幼庵別號詒晉齋主人嘉慶九年八月初八日內閣奉上諭朕兄成親王自幼精專書法深得古人用筆之意博涉諸家兼工各體數十年臨池無間近日朝臣之工書者罕出其右早應摹勒貞瑉俾廣流傳而王撝謙自矢不肯遽付鉤鐫昨特令軍機大臣傳旨諭令將平日所書各種自行選擇刻石始據王具折陳謝遵旨於回京後覓工摹刻著照所請以詒晉齋名顏其卷帙王卽繕朕此旨勒冠簡端以當制序本日王所奏之折亦著另書一通附刻於後以志一時翰墨欣賞之盛欽此

成親王爲今上之兄端醇儒雅書法擅長論者謂國朝自王若霖以下一人而已【嘯亭雜錄】

王善書法幼時握筆卽波磔成文少年工趙文敏體又嘗見康熙中某內監言其師少時猶及見董文敏握筆惟以前三指握管懸腕書之故王推廣其語作撥鐙法談論書法俱備名重一時士大夫得片紙隻字重若珍寶上特命判【判﹕刊】其帖序行海內以爲榮云【同上】

定敏親王詒晉齋集序略云書法晉唐名播海內

麟魁序略云臨池不倦書法尢髙每於扈從之餘退居之暇俊民滿席吮墨擘箋一時名公巨卿莫不退避三舍

詒晉齋書素未究心但知其從趙承旨上溯歐陽率更𨿽偶涉諸家終不離兩家宗旨篆隸亦有法度【楊翰息柯雜著】

成邸早師趙董晚學大歐【嘉慶壬戌王年五十一始攺學歐書見英和恩福堂詩鈔】醴泉化度二碑尢所得力間作篆分及刻畫印章亦駸駸入古【木葉厱法書記】

成王因藏有陸機平復帖故以詒晉名其齋詒晉齋帖有大小兩種大者系歷代名人墨妙小者乃王自書摹者金匱錢泳刻者吳人湯錫榮故其精妙勝於他帖云【拙著郁棲書話】

惠端親王綿愉仁宗第五子工詩文尢精鑑別金石碑帖所藏名迹至富其自作書亦甚工蓋宋人所謂好集古刻因得筆意者也【木葉厱法書記】

阮元春海程公墓志云在上書房行走課惠親王學爲詩古文書法皆日有進【揅經室集】

恭忠親王奕欣宣宗第六子書法率更【近代名人小傳】

恭邸自負其書以不能得翰林爲恨【郁棲書話】

鍾端郡王奕詥宣宗第八子能書【近代名人小傳】

親王銜孚敬王【王﹕郡】郡【郡﹕王】奕譓宣宗第九子能書法董其昌尢綿麗【同上】

康修親王崇安別號友竹主人

先祖修親王自幼秉母妃教習二王書法臨池精妙余嘗覩所書心經用聖教筆法體勢遒勁又其所書友竹說會心齋言志記皆用率更體蓋效王若霖筆意尊時尙也【嘯亭雜錄】

禮恭親王永恩字惠周別號蘭亭主人康修親王崇安子

韓是升曰書法精妙

追封禮親王鎭國將軍永■﹝奎上心下﹞字嵩山別號延芬居士康修親王崇安子字摹榮祿【嘯亭雜錄】

鄭愼親王烏爾恭額別號石琴道人書法趙榮祿兼精鑑別遇有法書名帖親加平跋得者珍之【木葉厱法書記】

鄭邸石琴道人工詩善書【袁潔蠡莊詩話】

斌良謝鄭邸雛鳳樓主人書扇詩云容臺二妙那足數置身北海平原間【抱衝齋集】

按鄭邸有惠園園有雛鳳樓見履園叢話

簡親王徳沛字濟齋任兩江總督

徳沛書石渠寶笈著錄

肅忠親王善耆字艾堂別號如當捨主人晚號偶遂亭主人善眞行書規橅晉唐法韻兩勝【木葉【脫厱字】厱法書記】

寧良郡王弘晈怡賢親王允祥子

查禮寧郡王過訪詩云四字崢嶸輝土壤千秋鄭重寶銀鉤注王曾書七政爭光賜額懸先七烈祠【銅鼓書堂遺集】

榮恪郡王綿億榮純親王永琪子精八法姿媚遒勁綽有晉人風度嘗自制松煙墨遠勝藝粟齋函璞齋諸家【木葉厱法書記】

善書法【嘯亭雜錄】

榮王書法亞於成王極爲所推重【梁章巨退庵書畫跋】

包世臣跋榮郡王臨快雪內景二帖云今觀榮邸書𨿽橅戲鴻木本而筆勢逆入平出江左風流僾然若接不受氈墨之愚可謂諸城而後再逢通識者已【藝舟雙楫】

瑞湣【一作敏】郡王奕志別號西園主人書兼歐趙喜晉接名流所藏金石書畫往往招人吟賞【木葉厱法書記】

灑翰極工【釋達受寶素室金石書畫編年錄】

貝勒奕繪字子章號幻園別號妙蓮居士一稱觀古齋主人榮純親王永琪孫任正白旗都統風雅好事詩及書法皆有聲其妾西林

淸亦工詞翰嘗合刻詩集名西山樵唱東海漁歌云【木葉厱法書記】

潘曾綬贈詩云詩宗韓吏部篆學蔡中郎

貝子銜鎭國公奕謨號心泉惠端親王孫任右宗令

李鴻章丁亥春日醇邸召遊適園詩云同遊得汝陽【原注心泉貝子】久擅羣公譽捷句爭歐梅妙墨兼褚虞淩雲標巨榜一一皆染濡【原注園中題額大半皆貝子筆】

追贈貝子鎭國公吞【一作屯】珠字拙齋晚號髯翁溫良貝子子任禮部尙書謚恪敏

以書法爲聖主賞識沈磵房詩所謂傳得前人磔與波臣書第一在鑾坡者也【楊鍾羲雪橋詩話】

輔國公弘曣理密親王第六子別號思敬主人任宗人府丞謚恪僖工書曾於友人處見其楷書八屏字大如掌師法歐虞而深入閫域【木葉厱法書記】

思敬上公工飛白有萬古流淸篆張文敏爲作贊【張燕昌飛白錄】

輔國公永璥字文玉號益齋別號素菊道人又號欽【熙朝雅頌集小傳作淸誤】訓堂主人理密親王孫精賞鑑書法亦佳嘗見其篆分眞艸諸體並秀逸可喜所著詩文名益齋集僅上下兩冊而刊刻極精熙朝雅頌集諸書作淸訓堂集者並誤【木葉厱法書記】

輔國將軍永忠字良輔號臒【一作渠】仙恭貝勒弘明子

書法遒勁頗有晉人風味【嘯亭雜錄】

宗室文昭字子晉號紫幢別號香嬰居士自署北柴山人鎭國公百綬子辭爵讀書酷嗜吟詠爲新城王文簡公髙足晚年嘗合文簡所選唐選諸種爲廣唐賢三昧集手寫成帙𨿽書法未爲當行而姿致雅逸轉勝於館閣甜俗一派亦足尙也【拙著淸樂堂隨筆】

宗室永■﹝王恭﹞字昆亭別號松月主人淳度親王��孫

永璥索松月主人詩云君書超絕杳難攀退筆多年積似山北海心神原啟趙南宮腕力本宗顏淸吟雅與將軍並妙墨應追宗伯班【謂問亭與拙齋】自愧臨池空學步塗鴉竊比換鵝頑【益齋集】

宗室果齊斯歡字益庭一字友三滿洲廂藍旗人嘉慶七年進士官工部侍郎黑龍江將軍謚文僖

工書【湯用中翼駉稗編】

宗室載齡字鶴峯滿洲廂藍旗人道光二十一年進士官至文淵閣大學士謚文端

喜顏魯公書每日必臨顏家廟碑數紙閱數十年不輟【繼昌行素齋雜記】

宗室耆英字介春滿洲廂藍旗人官文淵閣大學士坐法賜自盡喜法書督粵時曾翻刻宋拓澄淸堂殘帖又好爲徑丈壽字宗越峴躬恥齋集中有贊【郁棲書話】

宗室盛昱字伯羲【一作熙又作兮】號意園一號韻蒔滿洲廂白旗人光緒三年進士官國子監祭酒工書體勢方峻源出歐蘇【拙著永懷堂先友記】

宗室岐元字子惠滿洲正紅旗人官成都將軍工書摹鍾王【近代名人小傳】

皇淸書史卷首

●皇淸書史卷一

抱竹居叢輯第二

義州李放無放纂錄

上平﹝一﹞

一東

二冬

○【上平】一東【童崇

弓宮

熊馮

洪叢

翁隆】

童

崇

弓

宮

熊

馮

洪

叢

翁

隆

童

童均字平子號絳巖上元人雍正十年舉人官武岡知縣工隸書有隸辧一卷【金陵詩徵】

童應復字來占號石村龍遊貢生書法遒勁逼眞顏柳【兩浙輶軒錄】

童心言順天人善書小字曾見一團扇畫招鶴圖逼視須麋羽翼以及衣紋皆小楷寫兩都賦共萬餘字極染翰之能事【孫橒余墨偶談】

童順祺字壽臣江寧諸生工古篆【念陵通傳】

童志鈜字惇甫順祺子諸生仰承家學參以完白山人筆意人爭寶之【同上】

崇

崇恩覺羅氏字仰之有雨舲敔鈴澹園澗村諸號別號香南居士亦稱語鈴道人滿洲正紅【一作藍】旗人由廩貢生官至山東巡撫何紹基贈詩云香南居士詩字格於眉陽叟最服膺【東洲艸堂詩鈔】書法坡公【甌缽羅室書畫過目考】

精鑑碑帖香南精舍藏宋元佳拓極富其自作書初學晉人中年於顏書致力頗深晚年始法東坡故能不盡染欹側習气【木葉厱法書記】

崇實完顏氏字朴山內務府廂黃旗滿洲人道光三十年進士官刑部尙書謚文勤工書【近代名人小傳】

弓

弓巽字惠夫安平人能篆書【深州風土記】

宮

宮爾鐸號農山懷遠人官延安知府升道員書法甚工【淸樂堂日記】

熊

熊文登字於岸新建人明季官學博

寧庶人婁妃精書翰有人得其手寫黃庭經失其下函熊於岸學博以隸書續成之施於佐淸寺中【南昌縣誌】

熊文舉字辧序略云伯兄自十歲好爲雕刻古文之學宦斯土者求畫求書戶限幾折遭世疊變兄亦百罹俱困而日事篆刻古文所癖耽者如此何處躬之不休乎【雪堂集】

朱子莊精心八法作各體書蓋師事於岸熊學博而得其微【李元鼎石園集】

熊文舉字公遠號雪堂文登弟明崇禎四年進士本朝官兵部左侍郎惟嗜書必手自鈔寫小楷如毫髮一日多或十餘紙終其身不作一艸書【施閏章學余堂文集】

熊鼎華字梅卿小字乞兒文舉子

作書右手微弱不類楷頹然自放亦微有致一日見文太靑贈予詩卷大笑曰此書法何乃大肖兒蓋予典試關中時太靑先生病中贈予詩卷書法擺風捩雨最豪於不羈云【熊文舉亡兒鼎華殉義志】

熊賜履字素九一字敬存號靑嶽一號愚齋孝感人順治十五年進士官至東閣大學士謚文端

官國史院學士時上召入命作大字先生書敬天法祖知人安民八字上顧侍臣曰書法亦如其人顧不自炫耳【孔繼涵撰年譜】

熊元文字姬添新建籍諸生工書法揮毫疾書神妙獨絕【南昌縣誌】

熊方瓚字錫功諸生尢工書法裘文達謂熊先生得鍾王神髓行楷俱爲西江後來第一【同上】

熊昌夢字磻漁工書法【同上】

熊有道字允中宜黃貢生

精研書法自謂得撥鐙訣【藍千秋藍戶部集】

熊集賢善米書【六合縣誌】

熊方受字介玆號定峯一號夢庵廣西永康人乾隆五十五年進士官兗沂兵備道

書法在董笪之間喜用濃墨直透紙背裝潢後則精神愈出矣【謝堃書畫所見錄】

熊之勛字桂卿號晴欄一號淸來江寧人

善書【李斗揚州畫舫錄】

熊可象字簡庭號江臯庠生善書法【六安州誌】

馮

馮銓字伯衡一字振鷺號鹿庵涿州人明萬曆四十一年進士官武英殿大學士本朝官中和殿大學士加少師兼太子太師謚文敏

文敏人不足道而書法精好翁閣學極口稱服家芝階太守藏有所臨樂毅論筆致古秀不減趙漚波所刻快雪堂帖稱墨林瑰寶【木葉庵法書記】

馮鼎如字孝杓婁縣諸生工二王小楷爲董文敏入室弟子【松江府誌】

馮班字定遠號鈍吟常熟人書法四體皆能尢工小楷有晉唐風致【蘇州府誌】

按一號二癡

善書有日記及誡字帖論書法入微【陶貞一虞邑先民傳】

鈍吟老人論書大槪祖陳繹曾翰林要訣十二章本以執筆爲第一是以鈍吟訓於家庭有筆法結法二說【大瓢偶筆】

馮云驤號訥生代州人順治十二年進士官四川提學僉事康熙十八年舉鴻博

善書法有與曾大父小箋寫髙麗紙上筆性類坡翁【鶴微錄】

馮行賢字補之【一作圃芝幼名無咎】班子康熙十八年舉鴻博工書法尢精篆刻匹文三橋【蘇州府誌】

工書【王士禎居易錄】

尢工篆隸【虞邑先民傳】

今虞山馮氏一派莫不以圭峯碑爲師是以圭峯碑拓一時紙貴【大瓢偶筆】

補之淸秀無俗气但不知筆法一以分間布白爲主未免貽誤後學又曰亡友馮補之昔者館於吳門嘗過予論書每多不合蓋予所主者筆法而補之所講者間架間架之說起於歐陽信本而補之之間架又與信本不同此其所以不能服予之心也【同上】

何焯馮補之丈所書彌陀經跋云此馮丈三十一歲時所書用筆圓潤穩秀蓋不減唐經生微恨失之太拘乏映帶飛動之勢此由見元以前人眞迹少耳【義門題跋】

善書得魯公筋力而徐南徐【州】善鐫刻刀法亦彷佛伏靈芝補之嘗書金剛經全部而南徐鐫諸石一時稱爲二絕【王應奎柳南隨筆】

善書【海虞詩苑】

馮武字竇山號簡緣班從子善書著書法正傳二卷【蘇州府誌】

翁爲鈍吟之侄善書工詩又爲毛氏館甥吾邑自鈍吟後以詩字訓迪後進者有陸敕先陳在之然皆原本馮氏刻核不少貸迨兩公沒後進推公爲碩果爭以詩字相質翁循循善誘見輒道佳有司馬徳操之風【海虞詩苑】

馮樾字个臣鼎如從子諸生善書【松江府誌】

馮燧【江蘇詩徵作鐩】字天垂【詩徵作字閎覽】樾弟諸生工書行楷學褚河南艸宗懷素遒媚有致宮詹沈荃雅重其人【同上】

書法承家學技愈工名愈髙遊日廣乃年未五十而卒【松江詩鈔】

以書法名世張昊東王農山沈繹堂諸名紳交重之【葉魚閒魚閒閒錄】

馮守禮字惕存鼎如孫官無極知縣書承家學精研八法【松江府誌】

馮守貞【閒漁閒閒錄作守眞】字寶初守禮弟諸生工書聖祖嘗問王文靖曰詹事沈荃後誰爲善書者文靖以守貞對促入都已前沒矣【同上】

馮淇字穎明婁縣人善書【同上】

馮廷櫆字大木徳州人康熙二十一年進士官中書舍人善書法其題山谷書有句云少時苦愛趙吳興中歲才師李北�瀉宗法之正可知【木葉厱法書記】

王士禎曰善摹趙承旨書又曰詩名書法擅一時

馮泳字敏公淄川人善書【山左詩抄】

馮光裕字叔益代州人康熙五十年舉人官湖南巡撫精六書篆籀之學【彭啟丰芝庭集】

馮崧字維申長洲人書學吳興【何義門先生集】

馮士翹字懷遠號秬山長子諸生善書法嘗摹右軍字集爲千字文刻石行世其擘窠書遒勁有力至今臨摹者甚眾【潞安詩抄】

馮植字心田號筠村繆篆與徐寅馬行素齊名【嘉興縣誌】

精篆籀【續梅裏詩輯】

馮霦大字麟書號蓼村興化人每酒酣搦管作大書有龍蛇飛舞之勢識者爭購之【廣陵詩事】

馮學浩字養吾號孟亭桐鄕人乾隆二十五年進士官監察禦史工分隸【木葉厱法書記】

馮華字位三號秋船烏程人乾隆二十五年舉人官仙居教諭書法得唐賢矩度【兩浙輶軒錄】

戴璐曰秋船在京傭書自給酒後揮毫落紙興會尢髙

馮斯衡字崇基號崇山南海人乾隆四十二年舉人官南安同知工書法人咸珍之【嶺梅詩抄】

馮克鞏號松恬一號七研又號小魯嘉興監生由四庫館議敍歷官麗江知府工書逼似趙文敏【續梅裏詩輯】

工書法【戴延年摶沙錄】

馮溥字容大一字積囦平湖諸生書法率更【兩浙輶軒錄】

馮志字繡虎臯蘭人善作擘窠大字【孫云桂撰傳】

馮學淳字璞齋大興國子生善行楷書得董思翁筆意嘗爲伍堯祭酒法式善代筆【木葉厱法書記】

馮元曦字天衢號花橋晚號陸舟植從子嘉慶三年舉人候選教諭書法得趙董神髓【梅裏詩續輯】

馮光曦字禮堂號春泉元曦弟監生工楷書【同上】

馮璟字小宋一字玉章號藥生慈溪人嘉慶六年進士官安東知縣

善書【宋咸熙耐冷談】

馮髙椿字春木嘉慶十八年拔貢書法秀挺【嘉興縣誌】

馮鼎祚字新齋嘉慶二十三年副貢官八達州同知降鹽經歷工書法【同上】

馮源植字引泉歲貢生工書有晉人法度【同上】

馮僑字翰靑後遭回祿攺字劫仙武諸生善書宗米南宮【同上】

馮瑜字鳴和江寧人

張云璈跋馮瑜所刻名人尺牘云君於書法極深故摹刻及氈椎之妙迥出時手

馮云鵬字宴海南通州增貢生工篆隸【崇川詩抄匯存】

辛從益金石索序略云沇州試院見壁間字幅科鬥龍鳥諸體悉備喜其奧博審爲晏海先生所作【寄思齋藏稿】

又題馮晏海紅雪詞自注云善古篆工橅拓

按晏海所著之金石索訛謬滿紙而摹拓甚精句勒亦肖

馮爾藹武諸生年九十猶能作小楷【柏鄕縣誌】

馮志沂述仲一字魯川代州人道光十六年進士官皖南道

善書【吳昆田漱六山房稿】

朱琦酬馮魯川比部詩云聞君近寫陰符經毫端倔彊蛟龍形乘興一揮數紙盡牀頭醉倒雙玉瓶【來鶴山房集】

馮桂芬字林一號獧甫一號景亭晚號懁叟吳縣人道光二十年以第二人及第官中允

李鴻章撰墓志云書宗率更兼工篆隸四方求書者踵至【顯誌堂集附錄】

馮譽驥字仲良一字展云號崧湖晚號鈍翁髙要人道光二十四年進士官陜西巡撫善書法精鑑賞收藏名迹最富【木葉厱法書記】

中丞八法精絕嶺南人士翕然宗之自李仲約侍郎以書雄一時而馮派稍稍不競其實馮優於李一則气韻自疏雋一則標格太矜持也【續昭代名人尺牘小傳】

馮達昌字巨淩號介厓順徳諸生工書法仿王大令【嶺梅詩抄】

洪

洪承畯別號紫農山人南安人明諸生國朝定鼎時授以官辭不赴康熙初又欲官之仍固辭有兩朝隱士印善臨池行艸蜿蜒遒勁時人目爲龍虵字【梁章巨退庵書畫跋】

放按山人兄文襄公承疇亦工行艸書

洪玕字瑯友歙人由進士授吏部主事

善書法【陳廷敬午亭山人集】

洪文炳字觀六仁和人乾隆三十二年舉人官鄞縣教諭書法由香光上追晉唐【兩浙輶軒錄】

洪亮吉字君直號稚存一號又蛣幼名蓮字華峯號藕莊又名禮吉字夢殊號對巖別號北江居士陽湖人原籍歙縣乾隆五十五年第三人及第官編修以言事遣戍伊犂釋歸自號更生居士卒年六十四太史與孫伯淵兵備皆因研討小學之故而習篆籀𨿽气力少傷婉弱而筆畫停勻自不失爲正宗咸同以來學此體者競趨於狂怪怒張一派遂斥太史及兵備所作者爲說文篆書過矣【木葉厱法書記】

工篆書【吳修昭代名人尺牘小傳】

錢泳曰本朝篆書獻之淵如後若洪稚存編修萬廉山司馬嚴鐵橋孝廉及鄧石如吳山子俱稱善手

洪梧字桐山【一作叔】號東湖歙人乾隆五十五年進士官沂州知府工詞翰【歙縣誌】

洪梧小眞書佳品上【包世臣國朝書品】

洪瑩字賓華號鈴庵梧從子嘉慶十四年第一人及第授修撰攺官知府楷法遒潤【木葉厱法書記】

洪上庠字序也歙人官兩淮鹽運判工書於篆隸尢深嗜自少至壯日爲之不輟【梅曾亮柏梘山房集】

按號芹野

洪福字海如歙人本茶店學徒酷好學書朝夕不倦卒以成家【近人筆記】

叢

叢大爲字祥子文登人順治十二年進士官句容知縣工臨池艸書得右軍遺意【山東通誌】

翁

翁歷字紀長號逸倫自稱蟄園叟華亭人論詩尊唐辟宋其稿甚多手錄精楷【檇李詩系】

翁栻字猶【按一作又】張震澤人酷嗜藏書玉峯徐司寇蘇城顧維嶽陸其淸兩家鈔本皆乞借鈔字畫端楷【吳定璋七十二峯足徵集】

翁純華字南金號霞亭震澤人尢工書法於晉唐至今數十家深窺其所以然落筆蹊徑迥不猶人遠近稱善者如出一口【王允文北溪文集】

翁振翼字樹復號迂伯常熟人康熙三十五年舉人官內閣中書孫原湘題朱秋坪洗硯圖詩云吾鄕書法溯二馮【補之簡緣】翁【樹復】張【庭仙】汪【杜林】邵【味閒】誰雌雄【天眞閣集】

吳鴻綸曰外髙祖邵味閒贈公爲世大書家隆賢禮士歲以千金聘義門先生來虞同寓破山古寺竹香泉精廬讀書染翰處也偕者汪退谷汪杜林翁迂伯皆書家英俊【古緣萃錄】

翁同龢曰公書與汪退谷何義門爲吳門三大家

翁鼒字紹梅號實齋先世休寧人以明經教授江淮間行楷篆籕俱入室【六安州誌】

翁照字朗夫號霽堂原名玉行字子靜江陰人乾隆元年舉鴻博又薦經學

工書法【楊鍾羲雪橋詩話】

翁方綱字正三一字忠敍號彜齋一號覃溪又號蘇齋大興人乾隆十七年進士官內閣學士左遷鴻臚寺卿重宴瓊林加二品銜卒年八十六書法初學顏平原繼學歐陽率更隸法史晨韓勑諸碑生平雙鉤摹勒舊帖數十本是以北方求書碑版者畢歸之【湖海詩傳】書法虞永興歐陽率更化度一碑尢所得力行書得蘭亭神韻晚年以蘇米之法行之八十餘猶日作蠅頭書以自課【畿輔詩傳】

法式善跋覃溪先生臨文待詔書云先生書不名一家楷法以橅虞永興爲最行書出於元章山谷之間八分得古鐘鼎款識曁漢碑不傳之祕以質勁稱之猶其淺也先生短視一切皆需眼鏡惟作書則去之且能作蠅頭細楷書嘗爲人書蘭亭序紙不盈寸而筆畫鋒鋩備極其致眞絕藝也予親見先生爲桂未谷題明人扇面字極小移几案於窗下就日光書之人方以爲苦先生恢恢然弗以爲難數年前予譚藝蘇齋有客持方正學艸稿墨迹來觀尙未展視先生曰余亦藏一卷請以娛客客展視愕然與所持來捲絲毫不爽其間鉤抹塗乙無一不肖蓋三年前先生曾借此卷重摹一過也其規摹古人遺迹神似皆類此先生今年六十有八朝夕課程一如髫齡時予於並世士大夫中所見讀書好古無片時自暇者先生一人而已【存素堂文集】

先生精蠅頭小楷爲書家絕技每年於元旦日於四粒胡麻寫天下太平字以試目力今七十餘矣尙能書之【趙愼畛楡巢雜識】

先生中年嘗仿文待詔故事每歲元旦用瓜子仁書坡公金殿當頭紫閣重絕句一首六旬後又以胡麻十粒粘於紅紙上每粒作天下太平四字至戊寅元旦書至第七粒目倦不能成字嘆曰吾其衰矣果於是年正月二十七日歸道山云【梁章巨歸田瑣記】

翁方綱小眞書佳品上行書能品下【國朝書品】

先生能於一粒脂麻上寫天下太平四字每逢元旦輒書以爲吉慶自少至老歲歲皆然【方浚頤夢園叢說】

相傳翁覃溪學士垂老康彊目力尢勝六七十時猶能燈下作細書閱蠅頭字不假靉叇每歲元旦必用瓜子仁書四楷字五十後曰聖壽無疆六十後曰天子萬年七十後猶能寫天下太平云可謂異稟按翁氏家事略記載英和案語云先生每於一粒胡麻上作一片冰心在玉壺七字則尢爲神技矣【陳康祺郎潛紀聞】

響榻之法久絕蘇齋閣學獨擅其技吾家有所摹落水蘭亭敍長卷凡古今題識印記悉行鉤摹紙墨之色亦皆曲肖先生自題數萬言有蜹腳書四彜齋記及桂未谷刻及見落水蘭亭印記此外有朱笥河書又一彜齋四字引首宋芝山細筆落水蘭亭圖及張瘦同諸家題跋都長五丈許誠劇迹也【木葉厱法書記】

翁樹培號石峯性嗜古泉幣自號宜泉方綱子幼育於秀水錢氏名申錫字申之乾隆五十二年進士官刑部郎中

翁方綱撰小傳云篤好摹寫篆隸【復初齋集】

又哭兒詩云分書效史晨【同上】

翁春字曙鳩一字澹生號石瓠又號辧堂華亭人

王苞孫撰傳云作字好孫過庭【王惕夫未定稿】

翁大年字叔均號陶齋震澤人

工書法精篆刻【釋達受寶素室金石書畫編年錄】

翁同爵號玉圃振翼裔孫由蔭生累官湖北巡撫工小篆【拙輯郁棲書話】

翁同龢字叔平一字聲甫號瓶生一號瓶廬又號均齋晚號松禪老人同爵弟咸豐六年第一人及第官至戶部尙書協辧大學士補謚文恭

松禪相國懸臂學書其得意之作神采飛動直逼蘇黃【邵�古緣萃錄】

端方曰工書以趙董意而參以平原气魄足繼劉墉

善書法幼年專習歐褚中年用力於平原𨿽蠅頭小楷皆能懸臂書之五十後更出入蘇米沈浸北朝碑像漢隸禮器乙瑛張遷諸碑晚年益趨平淡幾與劉文淸抗衡【近人書畫家筆錄】

隆

隆科多氏佟漢軍正藍旗人襲一等公爵任吏部尙書兼步軍統領總理事務加太保雍正五年坐法死

書法秀整近晉唐人【吳振棫養吉齋叢錄】

○二冬【宗佟

鍾松

容龍

龔】

宗

佟

鍾

松

容

龍

龔

宗

宗其儀字斗樞號北山嘉定人能書【國朝練音初集】

宗蔚生字石華一字思堂工書有大令風【興化縣誌】

宗慶余字積山號癖石工篆書【同上】

宗聖垣號芥颿會稽人乾隆三十九年舉人官雷州知府書宗裴柳而別成一體在米董間【宗稷辰躬恥齋集】

按本字價藩

宗維垣字秀庭嘉慶十四年進士歷蓬溪雅安知縣弟維翰字樹百舉人少時並以才雋稱書法皆工【南昌縣誌】

宗稷辰字迪甫號滌樓聖垣孫道光元年舉人官山東運河道查冬榮泲上同宗迪甫話舊詩云學邃品髙書入聖自注工書【詩禪室詩集】

佟

佟世南【一作男】號梅岑遼陽人隸正藍旗漢軍著有篆字匯【抱竹居檢書記】

佟介福字受玆號景葊漢軍正藍旗人雍正十一年進士官吏部侍郎

錢載挽詩云眞書趙董論【�石齋集】

佟玉綬字守齋漢軍旗人工書能詩大興龍鐸舒位諸名流皆與交善【郁棲書話】

舒位與佟五論書詩云守齋公子銳於書【瓶水齋集】

佟彊謙字謙六一字毅齋號文璽滿洲人杭州駐防府學生

工篆籀【杭州駐防八旗誌略】

工大篆【杭郡詩三輯】

佟徽年漢軍旗人著有艸字匯【抱竹居檢書記】

鍾

鍾文明字朗庵婁縣人書法得鍾王遺意【松江府誌】

鍾秉用字上詮瑞金人雍正元年舉人年十八聰明如壯時燈下作細小楷字剛健淸整不苟【羅有髙念臺集】

鍾曙字孟陽號溪堂先世自浙遷京師爲宛平人官宿遷知縣書法尺牘佳絕【雪橋詩話】

鍾晼字勵暇號蔗經【按一號集虛】

曙弟雍正六年進士官禮部員外郎書亦有晉人法【同上】

鍾鳳翔字千仞號梧村海寧人乾隆七年進士官任邱知縣

錢泰吉書譜跋云朱書釋文爲鍾梧村先生筆秀勁絕倫【甘泉鄕人稿】

鍾徳澄舒城人候選布政司理問善書法【廬州府誌】

鍾光華舒城諸生工書客維揚碑版大書多出其手【同上】

鍾華字實園蕪湖諸生工行楷書【黃鉞臺齋集】

鍾崇基字莘田廬江人道光二十四年舉人官四川同知善隸【廬州府誌】

鍾士奇字震來錢塘諸生粵匪陷城罵賊被害書法獨造朋輩中鮮有其匹鐘鼎碑版鑑別尢精【杭郡詩三輯】

髙望曾曰工書近人中難得者【茶夢盦稿】

松

松筠瑪拉特氏字湘浦蒙古正藍旗人由筆帖式官至武英殿大學士謚文淸

喜爲擘窼書尢好作大虎字每覓大幅紙盡幅爲之自謂可驅邪鎭鬼【梁章巨歸田瑣記】

陸長春曰能以一筆書大虎字懸之可辟邪魅得者珍逾球璧平陽濮栩生者都門之賞鑑家也間於小巿中得敝聯一幅句云竹聲爽到天筆致飛舞爲倪文正公元璐手書印章款字眞迹無疑然雙幅不完以廉直得之時故輔松相國養屙西城濮以素縑求其補書出句松許大書酒浪醲於雨五字並識其收拾之因緣約五十餘字飛灑奇古與文正眞相伯仲在琉璃廠裝裱觀者如堵髙麗貢使鄭元容願以二百千購之濮吝勿許也【倪鴻桐陰淸話】

容

容有度字量禹正字庠生工楷書【正定府誌】

容安字瀾止文毅公那彥成子官副都統充伊犂參贊大臣能書自謂其書法由騎射入嗣出徵西域歸而所學益進【雪橋詩話】

龍

龍爲霖字雨蒼號鶴坪巴縣人康熙四十五年進士官湖州知府工書法艸學二王眞行學魯公時遊弋於虞歐顚素之間而指書尢爲絕詣【張邦伸錦裏新編】

龍式熙字寅谷髙郵增廣生鯤子以善書世其家【髙郵耆舊詩存】

龍鐸字振升號雨樵大興人乾隆二十四年舉人官吳縣知縣落職

書法米襄陽【瓶水齋集】

龍汝言字子嘉號錦珊桐城人嘉慶十九年第一人及第授修撰官終內閣中書工八分予藏其集漢碑文六言楹帖气息古秀在其鄕五不居士之上【木葉厱法書記】

龍啟瑞字輯五號翰臣別號妙香居士臨桂人道光二十一年第一人及第官江西布政使書法平原予藏其眞書楹帖云眞儒讀書萬卷神仙飯酒百斛字大如斗類顏家廟碑所著澣月山房集有與蘇虛谷論書詩云僕也十年來於此耽研窮知其致力者深矣子繼棟號松琴官戶部主事能爲小篆【同上】

楷書最優【池上艸堂筆記】

龔

龔鼎孳字孝升號芝麓合肥人明崇禎二年進士國朝官至刑部尙書謚端毅書法縱逸有涪翁漫士兩家筆意𨿽不必工而气息自古【木葉厱法書記】

龔壂懋字克廉福淸人與郭鼎京同時以書法擅名【福建通誌】

龔佳憲仁和人官威縣典史工書【廣平府誌】

龔克庸字叔度常熟人由貢生官竹溪知縣工詩善書華亭王司農同裏蔣相國悉愛重之【海虞詩苑】

龔炳字虎臣由新建籍中康熙五十七年武進士官浙江遊擊暇則飲酒賦詩臨池羣目之爲儒將杭州鎭海樓額炳書也【南昌縣誌】

龔秀章字友仙工書法【同上】

龔正字愼修號松文拔貢生薦鴻博工歐王書【同上】

龔渭字望濱號竹溪西安人乾隆三十七年進士官萍鄕知縣精書法【兩浙輶軒錄】

龔玲號蘅臯西安人工眞艸書得鍾王筆意【同上】

龔元忠字進思號退庵江寧諸生書法秀逸【江寧府誌續纂】

龔琛號鹿樵元忠從弟諸生工書【同上】

龔寅號小舲江寧諸生工書【金陵詩徵】

龔乃琦字亦韓江寧諸生字學二王【陳作霖金陵通傳】

龔顯祖字孝申號曉升武進諸生工書初法率更晚入宋四家之室偶橅古迹可以亂眞【趙懷玉亦有生齋集】

龔諴字羽階常熟人僑居江陰工詩及書法得之醉後者尢佳【書畫家筆錄】

龔大夏字聲和號小槎無錫廩貢書法端莊流麗【同上】

工書法【無錫縣誌】

龔鳴夏字聲揚號少琴無錫歲貢生工書【書畫家筆錄】

龔麓正字暘谷號闇齋仁和人嘉慶元年進士官蘇松太道

軍機章京除繕寫諭旨外一切筆墨皆不同楷書闇齋一以精楷行之絕不作一行艸字【梁章巨南省公餘錄】

龔烈字仲揚號楚香武進人嘉慶元年舉制科賜六品頂帶工書精鑑別【亦有生齋集】

龔鏜字聲甫陽湖人嘉慶十四年進士官內閣學士善小楷筆意似趙文敏【書畫家筆錄】

按號屏侯一作官鴻臚寺卿

龔公襄初名袗攺名橙字孝拱號昌匏又有小定孟夌半倫刷刺太息諸號麗正孫廩生

書法直追晉魏【王韜瀛壖雜誌】

趙烈文跋公讓篆書一甌滄海橫流外環堵樓臺蜃气間楹聯雲叟幼從宦京師以小楷著名中年通許氏學作眞隸皆以六書篆分文之奇宕可喜按壬戌冬客有以此聯求售者放因惡其爲人卻之然其書亦實不佳也【郁棲書話】

龔顯曾號茞孫一號詠樵晉江人同治二年進士官贊善

陳慶鏞曰生而慧未齔能提腕作大字【籀經堂集】

皇淸書史卷一

●皇淸書史卷二

義州李放浪公纂錄

上平﹝二﹞

三江

四支

五微

六魚上

○【上平】三江【江龐】

江

龐

江

江楷字云憑號雪庵嘉定諸生初有聲庠序後棄去學詩學隸篆【練音初集】

江宏文字書城嘉定人九齡卽能書擘窠大字未弱冠以詩受知九重命入武英殿纂修將得官矣緣放浪被劾歸【國朝詩別裁集】

顧嗣立紀恩詩自注云康熙三十八年聖祖南巡至蘇州老人褚篆年九十童子江宏文年九齡皆以能書召見賜金【閭邱詩集】

書成九歲時於云翔寺書白鶴來飛四大字今其額尙存非具千百斤腕力不能作也【垣赤道人吹隱編】

江湑字佩水號蒿坪江都人江寧籍諸生乾隆元年舉鴻博工小楷【淮海英靈集】

江菼字景韓號補堂江都人乾隆六年舉人官侍讀學士善書能於馬上艸奏【同上】

江起權字起權甘泉人王虛舟門生揚州府學七十二賢神主爲其所書【李斗揚州畫舫錄】

江燾號石蘭徽州人書法米顚【同上】

江嘉理字文密徽州人工書【同上】

江昱字賓谷號松泉江都諸生

鄭燮詩云揚州江七無書名余獨愛其神骨淸歐陽體質褚性情藐姑冰雪光瑩瑩【板橋詩抄】

江嗣玨字兼如號荔田一作麗田徽州人住黃山數十年自號天都山人善鼓琴能擘窠書精於刻石嘗於山中懸崖令采炭人縋己下臨萬丈於崖壁上刻方丈大字或曰荔田讀書處或曰荔田彈琴處【徐璈撰傳】

能隸書【潘弈雋三松堂集】

放按揚州畫舫錄誤作江士玨稍後歙縣有江玨字兼甫工篆隸書以善畫故不錄

江振箕字符韜號星疇歙縣人江都籍候選州同知工書【阮元揅經室集】

江振鷺字起堂號玉華振箕兄弟行鹽運同知銜

善楷法【揅經室集】

江慶瀾甘泉人占籍儀徵爲諸生以書法名世【甘泉縣誌】

江虎文歙人工指頭書【程瑤田通藝錄】

江厚字豫堂松江諸生工書【楊氏雜錄】

江式之松江府學增廣生工書【汪啟淑飛鴻堂印人傳】

江聲字淑澐一字■﹝魚畺﹞濤號艮庭吳縣【一作元和】

人嘉慶元年舉制科賜六品頂帶

君竺信說文作字參用篆體【三松堂集】

不爲行楷者數十年凡尺牘率皆依說文書之不肯用俗字【孫星衍五松園集】

精六書以世所行隸楷多俗作字必本許叔重【吳翌鳳懷舊集】

精於小學以許叔重說文解字爲宗說文所無者必求叚借之字以代之生平不作楷書卽與人往來筆札亦作古篆見者訝以爲天書符籙嘗著六書說一首自書勒石喜爲北宋人小詞亦以篆書書之【江藩漢學師承記】

生平不爲楷書𨿽日用記帳皆小篆故所刻書皆篆書焉【楊州畫舫錄】

予嘗雪中過訪見先生著破羊裘戴風巾正錄尙書集注音疏筆筆皆用篆書𨿽尋常筆札登記亦無不以篆書之讀者輒口噤不能卒也嘗言許氏說文爲千古第一部書除九千三百五十三字之外無字除說文之外無學問也其精信如此畢秋颿尙書聞其名延至家校劉熙釋名亦用篆體書之【錢泳履園叢話】

彭蘊章尙書集注音疏書後云先生工篆書手書是書刊板行世凡有大篆之字必書大篆大篆不足繼以小篆不獨疏解精核兼可識大篆其有功於世不淺也【歸朴龕文稿】

方朔周宰辟父第三惇名跋云近日江艮庭所書釋名疏曾經經訓堂傳刻其篆法大有此銘意度以此更服艮庭篆籀之學深也【枕經堂題跋】

江艮庭先生生平不作楷書𨿽艸艸涉筆非篆卽隸也一日書片紙付奴子至藥肆購藥物字皆小篆巿人不識更以隸書往仍不識先生慍曰隸本以便徒隸若輩並徒隸不如耶予生平亦有先生之風尋常書札率以隸體書之湘鄕公述此事戲予因錄之以自嘲焉【兪樾春在堂隨筆】

其自書已集者尢以江聲自書篆字尙書集注音疏十二卷經師系表一卷釋名疏證八卷補遺一卷爲刻版中別樹一幟【近人書林淸話】

江鳳彜字秬香晚號盥道老人錢塘人嘉慶三年舉人官景寧教諭工篆隸嗜金石搜羅考撰旣富且精【杭郡詩三輯】

工漢人隸法楷書亦深於唐人碑版【陳文述頤道堂文抄】

隸書至今日浙江有黃小松司馬江秬香孝廉皆能以漢法自命者【履園叢話】

江靑原名步靑字云階【一作云甫】

號聽香錢塘諸生精楷法得力磚塔銘佳者不亞髙塏【木葉厱法書記】

善小楷【王衍梅綠雪堂遺稿】

工書尢擅細楷【兩浙輶軒續錄】

江培字浣秋臨海諸生候選訓導善臨池工書札𨿽求者環集援筆立應無不稱心而去【同上】

江徳地字井叔號墨君江都諸生侍禦徳量從弟篆隸並精兼擅鐵筆嘗爲侍禦仿漢碑式制印侍禦曾作文記之【木葉厱法書記】

江元文吳縣人小眞書筆致工秀類唐經生嘗手寫王苞孫碑版廣例刊板【裏竹居檢書記】

江錦城字雲村建陽廩生精書法得力尢在東坡【福建通誌】

江名世全椒諸生工書年八十餘猶日臨聖教序得者珍之壽九十四【安徽通誌】

江鏐字貢廷號補僧聲子諸生精小學書法頗肖其文【文﹕父】【木葉厱法書記】作字苟不合六書者不下筆【揅經室集】

江烺字丹畦涇縣諸生工書【朱珔小萬卷齋稿】

江湄字伊人嘉定人工分隸篆刻【齊學裘見聞隨筆】

江忠源字岷樵新寧人道光十七年舉人由大挑教職從軍累官安徽巡撫殉廬州之難謚忠烈

書法蒼秀【葉廷管鷗陂魚話】

江文熙字緝庵江寧人原籍桐城道光二十年舉人詩文書法冠絕當時【江寧續志】

江淸驥字小云號頤園錢塘人道光二十年舉人官常鎭道工篆隸行艸【書畫過目考】

江沅字伯蘭號鐵君一號韜庵鏐子廩貢生工小篆筆力頗健非其祖父粗能描畫者所可比倫【木葉厱法書記】

能爲大小篆【歸朴龕稿】

篆書自名一家【蘇州府誌】

江有蘭字貽之號待園諸生官黟縣教諭工楷隸【近人桐城耆舊傳】

尢工書法能明古人用筆之妙而變化之气淸神逸意思閒遠與其詩相近【方宗誠柏堂集】

江文煒字彤甫沅孫金匱籍貢生咸豐九年殉難

治說文工小篆【許溎祥狷叟詩錄】

江湜字弢叔長洲附生官浙江候補縣丞工詩亦能書自以爲不染趙董習气不肯輕應人索【淸樂堂隨筆】

湜所作索書七律云索書未是知書者彊試爲渠數十行見役此心方作惡旣書得意又全忘秀難掩弱憐元宰熟始呈能陋子昂此手何當殺賊用漫同筆墨斗毫芒【伏敔堂詩錄】

江澍畇字韻濤弋陽人光緒三年進士官濟南知府工書學顏平原【郁棲書話】

龐

龐景芳字飲文號介軒吳江歲貢生官池州訓導工行艸書【松陵詩徵】

龐敍典字愼五景芳子亦能書【同上】

龐漣字靜涵號缽湖錢塘人工書精篆籀分隸尢善指書瘦硬圓秀人爭購之【杬郡詩續輯】

龐綬章字紱庵仁和諸生工小楷【杭郡詩三輯】

書法甚工【龐祖文幹惕厲齋詩稿】

龐際咸字浚卿咸豐元年舉人官戶部員外郎書法冠時求者日不暇給【寧津縣誌】

○四支【支儀

施池

危時

祁郗

伊司徒司馬】

支

儀

施

池

危

時

祁

郗

伊

司徒

司馬

支

支鳳岐字梧村昆山人府庠生工書【昆新合志】

支南燻昆山人工書能作擘窼大字【同上】

儀

儀堉字則厚山西人僑居邗上書學十七帖【揚州畫舫錄】

施

施武字魯孫號百靈長洲人善艸書【蘇州府誌】

善艸書鄭孝廉士敬謂曰君書直逼二王不雜唐宋以下筆法魯孫大喜於同人廣坐中大題箋扇呼士敬曰君頗知書吾書究誰似士敬謬曰今日書不見佳魯孫瞠目左右視擲筆而去【朱彜尊靜志居詩話】

施天驊字河采蕪湖諸生善書法【吳徳旋初月樓聞見錄】

施萬字大千號汗漫子錢塘人善篆隸摹印尢在何震陳士衡上【杭羣詩輯】

施閏章字尙白號愚山一號屺云宣城人順治六年進士官湖西道參議康熙十八年舉鴻博官至侍讀學士

書法二王【鶴徵錄】

施閏毓字泛郎一字每余號北檐閏章弟諸生工書【宛雅】

施端教字匪莪泗州人以貢爲宣城訓導升範縣知縣遷東城兵馬司指揮精六書工艸隸【安徽通誌】

施士愷字澄如婁縣國學生善擘窼書【松江府誌】

施彥恪字孝虔一字少慕號遜巖閏章子恩貢生

時藝書法俱工【宛雅】

善書【翟大程桃花潭文徵】

施世綸字文賢號南堂一號潯江晉江人由蔭知泰州累官漕運總督曾見公四言楹帖體勢遒峻可喜【郁棲書話】

施敬宗拔貢生善書法【唐山縣誌】

施安字竹田號石友一號靜巖別號南湖老漁仁和監生

善隸書【揚州畫舫錄】

施克建字道敏號虛齋山陰諸生書法朴茂【兩浙輶軒錄】

施文渠字蓼懷號春壑錢塘人官淸江閘官善書【同上】

施萬玉字溫卿號咸瑜晉江人由拔貢考取咸安宮教習用知縣楷法在大令率更間碑版縑素索者無虛日【張九鉞陶園文集】

施鳳起字朗亭號客臺一號迂圃仁和人乾隆二十四年舉人官江山教諭工書【兩浙輶軒錄】

施韡字佩蘅一字棣莊陽湖人乾隆三十六年舉人官虞城知縣能楷書【孫星衍問字堂集】

施炌字涵若號澹珍錢塘人乾隆三十九年舉人書宗晉賢山舟學士至稱爲今之廣陵散【兩浙輶軒錄】

施炘字慕白號羅陽炌弟諸生工書【同上】

王嗣勛曰善書法【繼蕓軒遺稿】

施玉章字禦頒號拙安孝丰人善書得米元章眞迹書益進其擘窼題額屏巾穴登多稱於時【兩浙輶軒錄】

王以銜研露齋書評跋略云拙安家萬山中終日居所謂研露齋者揮毫拂素唇齒皆墨無倦容早歲工楷書於崔瓊八法深入微至好搜剔金石碑版過目卽能鑑別家故藏唐宋時名流手幀吉光片羽往往而有臨池之暇輒集諸家爲之推評審定積捲若干大旨祧晉以前諸公而宗王氏於古人師承臨摹之旨頗具堂奧視姜白石之續書譜廬陵曾氏石刻鋪敍更能度人以金鍼者匪獨嗜古之篤也

放曾見一白壽山大方印陰文研露齋三字刻手甚佳當是拙安遺物

施遇時字輔淸號芝麓孝丰諸生書法絕似米海嶽見珍於時【兩浙輶軒錄】

施遇鑾字金門號筠莊孝丰諸生書法古勁尢工篆刻【同上】

施城號稻香長洲人工眞行書得唐人矩矱【木葉厱法書記】

城少與毛懷聞詩錢泳同學書於林蕃鍾年不永故名不著【蘇州府誌】

施蘭字芝泉國子生工書值萬壽節巡撫陳桂生以其所書無量壽佛經進呈得旨有神似趙孟俯之褒【無錫縣誌】

施霞川烏程人工書【方熊飛厓詩刪】

施建烈字叔愚金匱人道光二十九年優貢官華亭教諭七歲能書

楹帖比長書法益進【書畫家筆錄】

施南金字獻琛號少谷城子諸生亦工書有種紙圖題者甚眾【木葉厱法書記】

亦以書名吳中不及乃翁矣【蘇州府誌】

施焞字孟余會稽人宛平籍官東河候補通判作字好習顏平原【躬恥齋集】

池

池生春字鑰庭號劍芝楚雄州人道光三年進士官國子監司業廣西學政書宗柳誠懸方嚴峭勁【呂璜月滄文集】

危

危衡字載余南昌人

江西能書者以危載余衡爲最其艸書本之張伯英王大令【大瓢隨筆】

時

時亮工號佛山趙州人康熙三十八年舉人字學聖教序【師範滇系】

祁

祁駿佳字季超別號淨超居士一號西遁道人山陰人

小楷精整絕倫【朱彜尊明詩綜】

祁寯藻字淳甫避諱攺實甫一字叔穎號春圃晚得翁方綱舊藏宋拓大觀殘帖自號觀齋壽陽人嘉慶十九年進士官至體仁閣大學士謚文端善書初工晉唐小楷筆致秀嫵出入黃庭靈飛兩經中年取徑涪翁而直摩誠懸之壘瘦硬通神尢精小篆可與云芬侍郎頡頏惜不多作【木葉厱法書記】

莫友芝乞壽陽相國篆郘亭牓詩云維公引筆契蒼雅倔僵蛟龍起東絹榜書乞取付犍山他日抵披南閣捲【郘亭遺稿】

祁文藻字浩泉元和廩貢官淸浦訓導精篆隸著有篆學舉隅【廣印人傳】

祁廷璐字國寶增生工書【永年縣誌】

郗

郗寶字楚玉號迂村屯畱人乾隆間歲貢生善書【潞安詩抄】

伊

伊辟字盧源號翕庵山東新城人順治十二年進士官雲南巡撫喜摹晉人帖合處入能品【蠶尾山房文抄】

伊都立字學庭伊爾根覺羅氏滿洲正黃旗人康熙十四年舉人官雲貴總督書學李北海【八旗文經作者考】

伊爲臯字景陵寧化人撰著文字精楷黍粟積成捲冊者尺餘【姚鼐惜抱軒文集】

伊永國字纘侯滿洲人官內閣侍讀學士升侍郎西徵陣亡工書法【髙斌固哉艸堂集】

伊朝棟初名恆纘字用侯號雲林爲臯孫乾隆三十四年進士官光祿寺卿晚病右臂以左手作書有左手寫經圖同時名流咸有題詠【木葉厱法書記】

伊秉綬字組似一字墨卿號默庵亦號秋水又號南泉朝棟子乾隆五十四年進士官揚州知府

善分隸書逼眞秦漢與同時桂馥齊名【福建通誌】

趙懷玉撰墓表云尢善隸法乾隆十九年正月十一日生嘉慶二十年九月十一日卒年六十二

阮元曰善古書嗜金石

焦循曰時濡墨作隸書如漢魏人舊迹

徐鑅慶送墨卿典試還朝序云工篆隸

書似李西涯尢精古隸獨不喜趙文敏蓋不以其書也【名人尺牘小傳】

梁章巨張遷碑跋云墨卿太守以善漢隸名一時而全得力於此碑【退庵書畫跋】

伊墨卿桂未谷出始遙接漢隸眞傳伊能拓漢碑而大之愈大愈壯桂能縮漢而小之愈小愈精【退庵隨筆】

伊秉綬行書逸品下【國朝書品】

篆隸名當代勁秀古媚獨剙一家楷書亦入平原之室【蔣寶齡墨林今話】墨卿每朝起舉筆懸畫數十百圈自小累大以極勻圓爲度蓋謂能是則作書腕自健其隸法驂漢走唐無一俗筆【謝章鋌賭棊山莊詞話】

善分隸而精於鐵筆其所用印皆手制【徐康前塵夢影錄】

予有太守臨孔彪碑穆穆我君十二字長幀字徑七八寸方峻茂密可稱神品其早年眞行書純法晉人曾見其縮臨蘭亭序極精【木葉厱法書記】

伊興額原名英升額宣廟命攺今名號松坪和特弩特氏蒙古正白旗人後隸滿洲官正紅旗副都統與撚匪戰死東平好爲擘窠大字【躬恥齋集】

司徒

司徒棠字際周號補山溧水歲貢精書法【江寧續志】

按金陵通傳作司空棠

司馬

司馬庠字坦溪上元人官靑縣知縣

司馬髙字俯庵庠弟以諸生官虞城縣丞皆工書【江寧續志】

司馬必售字鶴巖上元人生而右臂不舉以左腕書【金陵通傳】

司馬騊字溶川號云臯必售子官東河總督善書【同上】

○五微【韋歸】

韋

歸

韋

韋尙賓字於王巢縣人尢工艸書【廬州府誌】

韋新謨號具山蕪湖歲貢生年八十猶能作蠅頭字【韋謙恆傳經堂詩選】

韋謙恆字愼旃號約軒一作藥仙又號藥齋晚號木翁蕪湖人乾隆二十二年召試賜內閣中書二十八年殿試第三人及第官貴州布政使書師晉唐筆致淸婉【木葉厱法書記】

謙恆許生乞書走筆示之五古云六書藝之一禮樂同其精眞行體遞變皆自篆籕生俗筆恆苦驕罔知關性情心正則筆正斯言良可銘鍾王固圭臬褚顏亦典型始必宗專家久乃幾大成臨摹法𨿽異兼之斯通靈僕本不學久謬竊能書名學古詎神似譬論畫以形感爾請業意醉墨隨縱橫書罷復長嘯仰看霜月明【傳經堂詩選】

韋震蒙字昆泉謙恆弟官訓導

工大小篆兼擅鐵筆【同上】

韋帶湘謙恆從子諸生

嗜臨池【同上】

韋光黻字君繡號漣懷別號洞虛子長洲諸生

少從顧耕石侍講遊書法酷類於師【墨林今話】

歸

歸莊字符恭一作元功又作元公更名祚明號恆軒昆山人明諸生甲申後野服終身或稱歸藏或歸妹或歸乎來或園公或懸弓嘗僧裝號普明頭陀或普頭陀又號鏖鏊巨山人與同邑顧炎武友善有歸奇顧怪之目

工艸隸【顧炎武亭林先生集】

工艸書【同上】

工書【吳偉業梅村詩集】

善行艸書【靜志居詩話】

詩文行艸無不遒麗卓絕【王士禎倚聲集】

元公以諸生髙隱不出好酒能詩文工書醉輒罵人人呼爲狂生予謂君有三狂詩狂酒狂艸狂也元公笑曰其狂不可及【尢侗艮齋雜說】

偶同家弟石公過一裝潢匠家見歸元公艸書一幅虛和圓熟不忍捨去【大瓢偶筆】

兼工行艸諸體【全祖望鮚崎亭集】

行艸甚工乞書者每作極不羈語應之以是寶其墨妙多藏庋於家不敢輕易示人【吳翔鳳人史】

善擘窼大字及狂艸【吳郡名賢圖傳贊】

予藏元恭行艸書所作西洞庭山題詠長卷詩皆寫景常語書法在裴徐之間亦略無險怪之態【木葉厱法書記】

歸允肅字孝儀號惺厓熟人康熙十八年第一人及第官少詹事

書法黃庭經樂毅論【王士禎分甘餘話】

善楷法【王士禎居易錄】

歸梁字孟遊號嵩霄一號南岑嘉定人康熙二十六年舉人官宜興教諭工書法【練音初集】

歸鴻字旣垣允肅從子上海籍康熙四十二年進士官南華知縣詩文書法俱工【蘇州府誌】

歸熙字緝之允肅曾孫官山東鹽經歷能書【同上】

○六魚上【初居

余疏

如諸

儲茹】

初

居

余

疏

如

諸

儲

茹

初

初彭齡字紹祖號頤園萊陽人乾隆四十五年進士官工部尙書

法式善贈詩云工書從不筆墨使【存素堂集】

又題頤園尺牘後詩云生平絕少行艸書箋問往往煩抄胥大廷對策字嚴整小樓寫經字森挺寄我小札親手裁艷比梅花開未開霜雪稜稜滿巖壑天地淸气時往來

居

居壽山字印石海寧諸生楷法尢工【杭郡詩三輯】

居葆椿字次仙海寧諸生工篆隸非漢唐弗摹也眞楷亦瘦硬通神尺幅寸縑爲時寶貴【同上】

余

余紹祉字子疇別號疑庵居士婺源人工行艸【安徽通誌】

餘思復字不遠將樂人僑寓廬州善書法【廬州府誌】

善書【安徽通誌】

王遵扆曰先君子性好書畫閩人黃處安晉良余不遠思復兩公之書皆先人所賞【陸心源穰梨館書畫錄】

餘懷字無懷號淡心一號廣霞又號云壑別號鬘持老人人稱鬘翁莆田人僑居江寧

工書【書畫過目考】

余惟樞婺源人由貢生官永年知縣善書【永年縣誌】

餘子錦字陶石辰溪貢生善艸書【沅湘耆舊集】

余甸字田生初名祖訓字仲敏福淸人康熙四十五年進士官順天府丞

好銘硯文章書法並冠一時【福建通誌】

丁父艱旣免喪猶廬墓側不歸集古今法書作篆隸行艸【先正事略】

放藏田生府丞五云硯【銘系小篆】

一方又有所刻結翰墨緣四字陽文方印詳拙著補印人傳

余讜字漢班【按江蘇詩徵一字扆箴】

昆山人官鞏昌同知工行艸書【蘇州府誌】

余熙字次修揚州人善書【揚州畫舫錄】

余大觀號松屏仁和人乾隆二十一年副貢私淑周徵君穆門而字與詩爲尢肖【兩浙輶軒錄】

余珩字珍南岷州拔貢生

善臨池【孫擴圖一松齋文集】

余尙徳字武南休寧人書學北海李思訓碑淸挺拔俗【吳翌鳳懷舊集】

餘畝松婺源人工篆隸【安徽通誌】

余其本字燻圖字工歐柳【霍山縣誌】

余明升字治生號云庵建寧人手錄華嚴諸經蠅頭細字端楷可法【徐時作撰墓志】

餘夢星字酉巖昆山歲貢生行艸書圓勁古朴【書畫家筆錄】

余鴻春字卉山監生善書法【霍山縣誌】

疏

疏昌會字騰霄號云亭桐城人善書後生以爲楷則【桐城耆舊傳】

如

如格字榘庵納剌氏滿洲人官禦史善小楷【郁棲書話】

諸

諸錦字襄七號艸廬秀水人雍正二年進士由庶常攺金華教授乾隆元年舉鴻博授編修歷贊善書法腴潤得虞祕監筆意【木葉厱法書記】

先生官金華八年士論翕然歸之至今猶有傳其遺著墨迹者【金華詩錄】

諸克紹字文漪仁和人雍正十三年舉人乾隆十九年中明通榜任武義長興兩縣教諭工於楷法【錢泰吉甘泉鄕人稿】

諸自谷號固堂靑浦人工書【明齋小識】

諸祖均號琴溪靑浦人工書【同上】

諸可權字肖鞠號謹齋一號澹翁錢塘人官湖北知縣

黃雲鵠東湖墨刻跋略云四體書豪巖雄奇並臻妙境

翁同龢跋略云書亦奇古雄傑奄有眾長

諸旅可權兄子早卒

精小楷【諸可寶璞齋集】

儲

儲廷椿字秀千荊溪人工書得歐陽詢筆意與吳孝恪埒【荊宜續志】

以能爲率更書擅名【初月樓聞見錄】

儲人瓏字仲一荊溪人能書與季千上下而稍近顏平原【同上】

儲桂榮字向之宜興廩膳生工楷法嘗爲趙味辛司馬書大悲咒上石【木葉厱法書記】

儲家亨字賡獻宜興人精分隸學使胡髙望屬其從子以百金求書家亨書而還其金髙望贈額曰廉潔可風【荊宜續志】

儲杏元字宮垣宜興諸生工各體書【同上】

儲瑗字淦泉宜興諸生工書初學松雪繼參顏歐晚年喜作艸書【同上】

茹

茹棻字稚葵號古香會稽人乾隆四十九年一甲第一人及第官兵部尙書眞行書雅而有致予藏其手札一冊【木葉厱法書記】

茹蘂字韻香號也園別號玉笥山農棻弟乾隆五十一年副貢官松陽訓導

善細書一花箋書唐人絕句百首一便面書蕭選詞賦數篇或於胡麻上書黿鼉蛟龍四字八法精勁行白井然極目力始可辧同時翁覃溪雅擅斯技無以過之【玉樹廬咫聞】

杜煦曰善脂麻小楷其自述詩云美人紈扇中楷隸飛蟣虱

茹贊元初名蕓字襄廷諸生能書尢善擘窠大字【嵊縣誌】

皇淸書史卷二

●皇淸書史卷三

義州李放狷厓纂錄

上平﹝三﹞

六魚下

○【上平】六魚下【徐塗

舒閭邱】

徐

塗

舒

閭邱

徐

徐世溥字巨源新建人明諸生國初徵辟不起旋死於盜

工書法【江西通誌】

有書名【袁枚新齊諧】

徐夜字長冥號嵇庵初名元善字長公號東癡山東新城人明諸

生康熙十八年舉鴻博以老辭

書法逼虞永興【蠶尾山房文】

徐樹丕字武子號石農晚號埋庵別號墻東居士一號活埋庵道人

長洲人明諸生

善楷書兼工八分【蘇州府誌】

八分書髙古近駕文彭遠師梁鵠【靜志居詩話】

徐作肅字恭士商邱人順治八年舉人工書【鄭濂寒村文集】

以善書名【宋犖西陂類稿】

徐元粲先世姓林字道力號韋庵海寧人明崇禎十二年舉人順治

十二年進士官編修【一作庶吉士】

吾裏湯鄰初前輩善八法與董文敏齊名爲先生外祖先生因得

其指授廷試日上見其起艸奇之【紫硤文獻錄】

徐喈鳳字鳴岐號竹逸宜興人順治十五年進士官永昌府推官眞行書出入華亭而加嫵媚爲詞所掩故名不甚著【木葉厱法書記】

徐元文榜姓陸字公肅號立齋昆山人順治十六年進士第一人及第官文華殿大學士

韓菼撰墓碑云書法瘦硬通神見者藏弆【有懷堂集】

相國神貌莊重作書尢極端楷卽便紙小札從無一筆潦艸【人史】

徐鄰唐字邇黃號我庵商邱諸生好寫經傳古文鍼鋩細楷無一筆苟【蔡覺春撰墓志】

老猶能蠅頭書【劉榛虛直堂集】

徐淑字善生號東田宣城人善書法【宛雅】

施閏章序略云善書法大或丈餘小或豆許皆得古人筆意尢精六書能篆刻

徐冕字表聖婁人善隸書【松江府誌】

徐啟晃字震初婁人分書學王西廬【同上】

徐佶平湖人以善書名【陸洽原話山詩稿】

徐咸淸字仲山上虞諸生康熙十八年舉鴻博

劉正誼過傳是齋憶徐徵君咸淸詩自注云先生授予漢隸書法【宛委山人詩集】

徐林鴻字大文號寶名海寧人其先莆田林氏贅徐襲其姓由諸生舉鴻博工詞翰【海昌備志】

徐大文曰吾遇鴻都惜子安已沒無可與言詩者客或乞吾書正恐麻姑碑版羞見吾耳其簡傲如此【玉晫今世說】

徐旃字石林吳人能書學萬年少【周亮工印人傳】

徐眞【本作貞】木字士白號白楡秀水人小楷法黃庭可稱具體至於篆刻海內宗仰實出程邃許容之上【嘉興府誌】

書法宗鍾王工篆籀每書一幅人爭購之【浙江通誌】

李鏡撰傳云有姊以廢疾工書聞於時白楡效之積精會神腕病不覺者數歲竟以此成其功又習篆偰其手鐫者每擬之文壽承何雪漁【願學齋小品】

書詩並妙所鐫圖章綜文何而集其成【繆元英梅花溪踏春詞注】

篆刻書法詩歌世稱三絕【梅裏詩輯】

孫瀜曰書法登善後宗右軍以篆刻名海內【兩浙輶軒錄】

錢仁榮曰書法通魏晉篆刻直溯秦漢嘗見其與包長明尺牘論書法云書至唐人而法備而書之意遂以微矣蓋其於書非晉人不取也【同上】

徐煌字芾斯工書法手臨黃庭道徳二經石經刻石行世【南昌縣誌】

徐州字南徐常熟人工於晉唐小楷凡六書篆籀之學無不通習又以古人碑碣多自鐫刻每摹勒法書刻石印皆極工【蘇州府誌】

徐允哲號西厓上海諸生工書法以晉人爲宗【松江府誌】

徐樹本字道積號忍齋元文仲子康熙三十六年進士官編修

寓京邸每日膳罷跪幾前習寫禦試策一通其書端勻遒媚小誤則重寫如是者一月而後廷對心以象賢爲期一甲第二入翰苑非其志也【屠元淳昭代舊聞】

徐昂發榜姓管字大臨號畏壘長洲人康熙三十九年進士官編修精書翰【蘇州府誌】

書法工秀【常熟縣誌】

徐鵬字鳴九號藥川一號逸休江寧人康熙四十二年武進士善書【金陵通傳】

能書法【金陵詩徵】

徐用錫字畫堂初名杏字壇長一字魯南宿遷人康熙四十八年進士官侍講

書法頗工集中字學札記二卷皆自道其心得【四庫全書總目提要】

同人中書學大進者莫如徐壇長丁亥夏五偶過維揚哈氏見座中一聯乃壇長書蒼勁飄逸兼有之對坐半日至不忍歸予與壇長別四五年而其書遽至於此所謂三日不見當刮目相看者也【大瓢偶筆】

太史與張文敏同登館選文敏早以書雄太史朝夕燻染自能合虞戈柳腳爲一手大江南北操管者翕然宗之予友伊墨卿論康熙年間書家嘗以太史與汪退谷何義門並舉【退庵書畫跋】

有書名【名人尺牘小傳】

壇長從金壇髙齊東生遊倩顧瑟如作京江負笈圖宋射陵爲題三山在望於捲端跋謂壇長書三年必成大楷宜法廟堂碑小楷宜潁上褚本眞書成行艸隨之蓋嘗與宋討論書法也【雪橋詩話】

放曾見陳文恭鄂文端諸公壽壇長詩文冊壇長生於順治丁酉除夕乾隆元年政八十【郁棲書話】

徐葆光榜姓潘字亮直號澄齋長洲人康熙五十一年第三人及第官編修工書法【蘇州府誌】

徐大本字泉長益陽人康熙五十三年舉人精書法【湖南通誌】

徐陶璋字端揆一字達夫號蘅圃長洲人昆山籍康熙五十四年一甲第一名及第官修撰書法工秀類汪杜林【木葉厱法書記】

徐寅字虎侯號秋田貞木子工書精篆刻有名於時【檇李詩系】

徐維禎字廣安學書於徐貞木端雅較勝有小楷金經石本【嘉興縣誌】

徐玨美以書名【宜興縣誌】

徐應樨字桂林工書法【衢州府誌】

徐文衡字綺平號鹿幢別號葭庵居士上元諸生工書嘗言吾之於書猶魚之於水【金陵通傳】

徐熙■﹝日上永下﹞字唐運上海人善書長於繆篆嘗背臨逸少誓墓帖自謂奪眞其子裏刻之於石【松江府誌】

徐時夏字丙文號常於吳江人工書【松陵詩徵】

徐元肅初名徵肅字夢符一字括庵上元人雍正二年舉人官玉環同知署臺州知府書法峻整【金陵詩徵】

陳兆侖懷徐括蒼詩云詩成便作大小書龍蛇攫拏走風雨又寄徐括蒼詩云書入米家顚【紫竹山房集】

徐良字鄰哉初名觀光字乘萬晚號又次居士婁縣人雍正十年【尺牘小傳作乾隆十七年殊誤】

舉人官夔州知府

精八法致仕後客都門法源寺四方求書者塞門限雲間董張兩文敏後殆鮮其匹【松江府誌】

錢載撰墓志云工於書小楷鍾王行董文敏

陳兆侖送徐夔州鄰哉之任詩題下自注云名良工書臨晉唐帖無不佳妙

工書【查禮銅鼓書堂集】

工書似董文敏【名人尺牘小傳】

徐梁棟字宗海雍正十一年進士官辰州府同知工書法【無錫縣誌】

徐紹洵字二泉雍正十三年舉人官汝寧知府書由顏米追蹤二王【贛縣誌】

徐掄元字不夜號南畺貞木孫歲貢生官寧海訓導隸書法漢魏【梅裏志】

徐洪鈞字雙南宜興諸生喜抄書年六十右手病攣左手書勿輟【別裁詩集】

徐鈞字均亭婁縣人九齡工署書早夭【松江府誌】

徐柱臣字題客號雅宜元文從孫貢生

書法得晉人風骨【蘇州府誌】

書法蘇米【揚州畫舫錄】

徐流芳字玉川號杉泉常從蔣衡王澍學書【無錫縣誌】

徐朝棟字澗松號柯亭工四體書尢長於篆【興化縣誌】

徐朝獻字幹之工艸書【同上】

徐慶升字孟安小楷行書在待詔華亭之間【同上】

徐潤蒼字云儂行書仿董思白【同上】

徐鎔章字白齋號海翁書法超逸【同上】

徐念祖桐鄕人官蒙陰知縣詩文書法力追古人【陳康祺郎潛紀聞】

徐筠字云耕昆山人善眞行二體【張氏卮言】

徐宏音字次徽龍溪諸生居鷺門工小楷【廈門誌】

徐奕蘭婁人父僖工篆刻奕蘭能世其學兼擅分書【松江府誌】

徐本仙字曲辰蘄水人官雲南鹽道善書【滇系】

徐桂馨字依云婁縣諸生工書【松江府誌】

徐虎臣字炳文號燕超昆山人書學鍾繇不輕作【徐鑅慶撰家傳】

徐履安歙人工篆籀【揚州畫舫錄】

徐步云字蒸遠號禮華乾隆二十七年召試舉人官中書書尢精妙楷似樂毅論行似聖教序【興化縣誌】

徐滂字小白鎔章子亦能書【同上】

徐長髮字玉崖婁人乾隆三十六年進士官建昌道工小楷【木葉厱法書記】

徐大榕字向之號惕庵武進人乾隆三十七年進士官濟南知府攺部員字學虞褚【孫星衍問字堂集】

工書【捲葹閣集】

喜作艸書【陸繼輅崇百藥齋集】

善書【蠡莊詩話】

徐恩堂字秋檀上海人乾隆五十四年舉人工書【松江府誌】

徐慶超字星溪粵人乾隆五十九年武進士官建寧鎭總兵

喜爲朱書大壽字【朱珔小萬卷齋稿】

端木國瑚題慶超春波洗硯圖云能書大壽字闊尋丈

書學顏平原【初月樓聞見錄】

工擘窠書所到名山輒有摩崖大字【池上艸堂筆記】

徐準宜字仲平號泉初武進人乾隆六十年舉人官順天糧馬通判工書涉歷魏晉唐宋而於趙松雪書尢精研有得刻寶雪齋帖【武陽合志】

徐準宜眞書佳品上【國朝書品】

徐堂字紀南號秋竹一號南徐仁和人從杭太史學詩從丁隱君學篆隸治印均稱入室康熙初虞山徐州字南徐亦以鐵筆著名兩人姓字技藝皆同亦奇【淸樂堂隨筆】

徐宗鎬吳縣人工書【彭希鄭酌雅齋文集】

徐如洙字樂源銅仁人乾隆中國子生善書【黔詩紀略】

徐裕基字肇周嘉定諸生善行楷【金元鈺竹人錄】

徐起字仙客歙人精六書工摹印【安徽通誌】

徐來字子復精米體書及擘窠大字【和州誌】

徐復初冊名伯鍇字鐵卿庠生好臨池摹黃庭終日不倦【六安州誌】

徐表字升州上元人以書名【金陵詩徵】

徐國鎬字翼子建寧諸生家藏名迹甚多精心臨摹遂兼眾長【福建通誌】

徐銳國鎬弟亦善書工小楷【同上】

徐之裒宇恭益貴溪諸生工書求者輒應【江西通誌】

徐鳴珂字竹鄕步云子八歲卽工擘窠書比長詞賦詩文楷法皆有父風【興化縣誌】

徐日簪號柳塘大榕弟與兄先後守濟南尢工書法【蠡莊詩話】

徐容字可大石門諸生精書法【兩浙輶軒續錄】

徐壽名字介堂號眉洲一號笠農蓬萊人嘉慶六年舉人官曹縣教諭著書法集腋【山東通誌】

徐元禮號淞橋桐廬人嘉慶六年拔貢官河南知縣

淞橋深於中令書其靈俊處實出天賦【郭尙先芳堅館題跋】

書法直追晉唐與郭蘭石大理齊名小楷或勝之【韓泰華無事爲福齋隨筆】

尢長於書嘗有髙麗人踵門求筆法【查人渶知畏齋存稿】

姚椿贈詩云徐侯作書風雨快平澹從容出奇怪

徐松字孟品號星伯大興人【原籍上虞】嘉慶十年進士官潼商道書法遒美源出歐虞予藏一幀字大如小兒拳墨色絕佳又有朱筆平

點蘇詩小字尢精【木葉厱法書記】

工書【書畫過目考】

徐鑑字鏡人號藕船順天人嘉慶十年進士官榮澤知縣升直隸州知州

徐車宏號裴園工書法【鹽城縣誌】

徐景沅字湘舲工書法【同上】

徐殿文號畫溪監生工書法【六安州誌】

徐宗鄭字叔瞻號瀧槎武進舉人官山西知縣工小楷【木葉厱法書記】

徐嘉楷字履之江寧諸生工書【金陵通傳】

徐廷錫字貢南號秋雪仁和諸生從奚鐵生學隸書【墨林今話】

徐奕韓字豫堂婁人以拔貢官歙縣教諭工書【馮承輝印識】

徐錫可字可叔一字叔獻號子申一號鄰哉又號藎臣嘉興貢生精分隸鐵筆【嘉興縣誌】

工篆刻晚年行楷八分益遒古得金石气【吳仰賢小匏庵詩話】

徐榮宸號雅泉諸生擅分隸【嘉興縣誌】

徐夢熊字渭堂號漢云諸生書法出入米蔡間【平湖縣誌】

徐淳健字師藺善書【宜興縣誌】

徐寶誠字實善諸生善擘窠大字【昆山縣誌】

徐中運字澄淸徳慶人官晉州知州善書【梁九圖十二石山齋詩話】

徐靑字又白嘉應州人工書【湯貽汾琴隱園集】

徐星煌自謂性魯質野因號魯野專意臨池徧學晉唐諸大家積五十年不懈尢得王右軍顏太師神髓【宜興縣誌】

工書法【初月樓文抄】

徐錕號秋潭漢軍正藍旗人官福州將軍

善書【蠡莊詩話】

徐晝堂字少韓嘉慶十二年舉人官安鄕訓導工書【湘潭縣誌】

徐楚瑛晝堂弟舉人亦工書【同上】

徐鏞字詠之嘉慶十四年進士官太僕寺卿善艸隸能左手書【桐城耆舊傳】

徐望璋號蕓亭麗水人嘉慶二十一年舉人工行楷【張作楠梅簃隨筆】

徐培深字松泉石阡人嘉慶二十二年進士官禦史乞病客揚州主梅花書院有年號梅花主人工書得晉唐人筆法老益遒勁【甘泉縣誌】

徐暐字云倬號少薇錢塘人嘉慶二十四年舉人年十六卽工篆隸鐵筆二十四而沒【杭郡詩三輯】

徐紹曾字愼初號壽魚海寧廩生

周春曰壽魚詩古文爲宗師阮公所賞識而字學之兼通鐘鼎古文漢唐分法尢爲深許一時書名飛噪如近人作飛白者張芑堂飛而不白陳仲魚白而不飛壽魚斟酌合度殆與宜山主人競爽矣

徐光燦字鳳輝號絅齋晚號頹然居士平湖諸生書法遒媚得晉人遺意年逾九十燈下猶作蠅頭字【徐熊飛撰墓志】

徐鼐譜名祖錫字聖植號松嚴一號杉泉仁和人官南匯知縣工篆隸性喜制墨得二李法著墨源墨辧【杭郡詩三輯】

徐伯舄諸城人著書法一得【山東通誌】

徐昀字培元號又次杭郡庠生

黃模曰工書

善書【李聯琇好山樓集】

徐漢蒼字荔庵合肥諸生道光元年舉制科書法顏平原【廬州府誌】

徐思莊字孟舒號柳臣龍南人道光二年進士官山東布政使善行楷書爲何道州所稱【木葉厱法書記】

古人論書以爲最難工者小楷柳臣先生此冊如蚊睫之螟棘端之猴而筆筆法度字字具尋丈之勢具斯神勇古人所難【蔣琦齡空靑水碧齋文集】

徐承恩順天人道光二年舉人書法端莊又善古篆【於克襄鐵槎山房聞見錄】

徐夔典原名鏞字石林仁和人道光十五年進士官戶部主事以楷法受知於林文忠【杭郡詩三輯】

徐鎬號石樵仁和人道光十五年舉人官盧氏知縣善擘窠書神似東坡【同上】

徐壽彜原名兆順一名思元字漢卿一作翰靑別號遲悔道人天津人道光二十三年優貢官河南知縣

孫葆田始存艸序略云書法出入歐褚與永興魯公四家【校經室文集】

放嘗見大令楷書程子四箴娉婷綿密近褚中令同時擅書名者如郭廷尉林文忠諸公皆不能及之以限於名位故知者甚尠云【郁棲書話】

徐鑾號蘭儒道光二十四年北榜舉人書學歐柳【荊溪縣誌】

徐同柏原名大椿字壽臧號籀莊歲貢生精篆籀【嘉興縣誌】

徐楙字仲號問蘧別號問年道人錢塘諸生

工篆書【印識】

精於隸古【丁丙善本書室藏書志】

徐元號蘭舟會稽歲貢生書法松雪【兩浙輶軒續錄】

徐喬林字值庵震澤人官嘉定教諭

周誦芬曰筆法自唐碑中來不染宋元後習气

徐錫琛號恬存震澤人

錫琛朱指山臨池心解序略云余弱冠卽喜學書今四十餘年古人筆意不得毫末觀此編使余慚且感焉

徐祖圻字安之宜興人工書【沈銘石子璠文抄】

徐邦彥字孟花大興副貢生官髙淳典史殉粵逆之難喜臨橅古帖書法秀勁【江寧續志】

徐瑛原名玉瑛字國瑞諸生工篆隸粵匪破城罵賊被害【昆山縣誌】

徐愼獨字迂伯死粵匪之難善篆隸【宜興縣誌】

能篆隸及鐘鼎嘗以碎布紮綿絮書尋丈龍鳳字人莫能及【齊學裘見聞隨筆】

徐賡臣初字良卿攺字乃臯號韻初所居名東沙河村人稱東沙先生復州人咸豐三年進士由庶常散館授肥鄕知縣以辦理彰徳鹽綱有年加四品銜晉二品工詩賦楷法人得其遺墨咸珍弆之【張振綱撰事略】

放按是爲放之外王父未館選時曾主復州橫山書院一時秀異咸出其門張君其一也有遺集四卷先大父爲之序今藏放家尙無力梓行

徐用儀字吉甫號小雲海鹽人咸豐九年舉人官戶部右侍郎總理各國事務大臣庚子死於巿追謚忠湣

工小楷【近代名人小傳】

徐友膺字少云原名石麟字子黻一名汝金字麗川義寧州人咸豐十一年拔貢官戶部雲南司主事善書法大楷學歐陽信本小楷摹靈飛經幾於莫辧性簡傲恭忠親王及閻文介公皆以絹素乞書並不報子佐淸字仲怡官廣東巡檢書法趙文敏【淸樂堂隨筆】

徐邦光字紫谷友膺兄由諸生官慈利知縣入國史循吏傳亦工楷法【同上】

徐漢章字伯昭巴陵人工書翰【吳敏樹柈湖文集】

徐照號瘦生桐鄕諸生工書【泠廬雜識】

徐鍷號松巖仁和諸生工書【杭郡詩三輯】

徐鴻度字小杉號佑庵鼐子副貢生官昆山典史精篆隸【同上】

徐必名字聲仲仁和監生善章艸【同上】

徐允森字艮生仁和諸生工篆隸【同上】

徐家佑字譜唐號來淸海寧諸生工八法【同上】

徐本義字申之號薌圃仁和諸生書得顏魯公法【同上】

徐禮堂字定生號馨甫海寧諸生少從管庭芬遊遇金石文字輒氈蠟而題識之間作隸籀擺脫塵俗【兩浙輶軒續錄】

徐葆齡字仲眉侯官人官副將工小篆【石遺室詩話】

徐鳴時號鏡湖工篆隸【荊溪縣誌】

徐應鐘字桐村諸生工篆行楷【昆山縣誌】

徐士燕字谷孫同柏子廩生擅分書【嘉興縣誌】

徐三庚字辛谷號袖海一號井罍又號金罍道人上虞人

精寫篆隸刻畫金石【王韜瀛壖雜誌】

工篆隸刻印摹鐫金石文字有似魚室印譜【廣印人傳】

徐惟琨號鍔靑平湖諸生工篆隸治印子拜昌字善問有父風【同上】

徐琦字紹韓金匱諸生書名噪一時臨帖無間寒暑【書畫家筆錄】

徐鄂字午閣別號汗漫生嘉定人光緒十年舉人工小篆【郁棲書話】

徐傳經字頌魚號小琴徳淸人工書學劉文淸一點一拂純任自然方之吳曇繡舒鐵云有過之無不及也【張鳴珂談藝瑣錄】

徐錫堯號嘯疇一號筱墀永嘉人精書法【廣印人傳】

徐奉世榜名侍淸字小谷號長曼一號無敧別號公之野循吏邦光季子光緒二十九年舉人天資穎悟精小學及詩古文詞書法古拙神似焦山銘有乞書者率錄己作應之人珍爲二妙叔兄家模字幼瑞官湖北通判楷法峻整師張猛龍碑弟當世字季偉能爲四體書年十四篆說文部首已可觀並蚤卒【淸樂堂隨筆】

徐酡仙自號四明醉客鄞人善飲工書【釋敬安八指頭陀詩集】

塗

塗大言乃字允恆江西新城人明諸生行楷得王米筆意【魏禧魏叔子文集】

塗逢震字京【一作驚】伯號石溪南昌人乾隆四年第二人及第官工部侍郎【通誌作通政使】

蔣士銓撰墓志云精書翰

塗以輈字楘軒號瀹莊江西新城人嘉慶四年進士官福州知府

善書【法式善存素堂集】

吳照贈詩云況子工作書眞艸別難易【聽雨齋集】

塗令聞字嘯石優貢生眞楷行艸皆極其能【南昌縣誌】

塗鴻占號松門奉新人有論書錄【江西通誌】

舒

舒位初名佺字立人小字樨禪別號鐵雲山人大興人乾隆五十三年舉人

善書【蠡莊詩話】

陳文述曰善書法

書法亦秀挺絕倫【冷廬雜誌】

善書各體皆工【墨林今話】

舒元達黟縣人書法得聖教序及懷素筆意老更入神【安徽通誌】

閭邱

閭邱王言字綸宣一字文長號毅庵上海人乾隆元年恩貢生

能書【松江府誌】

皇淸書史卷三

●皇淸書史卷四

義州李放潄霜纂錄

上平﹝四﹞

七虞﹝一﹞

○【上平】七虞【虞於

朱符】

虞

於

朱

符

虞

虞世瓔號虞山一號寄園昆明人工書法受知世祖特授光祿寺署

正仕至通政司參議告歸康熙二十二年年八十六卒於家有墨池瑣言小筆陣圖說【滇系】

王弘祚跋寄園十帖石刻云虞山舞象時卽好字學得殘碑斷碣如獲拱璧壯遊四方風塵之暇臨摹古人法書上自元常下迄徵仲手泐之石而拓以自隨名曰寄園十帖寄園者虞山所自爲名也

放按四明陳美訓南湖文集有虞人玉艸書跋云工於文尢工於詩時或揮灑鍾王而字日益工蓋得古人之體勢而自成一家每酒酣耳熱心手相得輒濡毫落紙頃刻數千如不經意而曲折離奇整齊幽秀能令見者心曠神怡所謂字如其人而人不如其詩者也人玉疑是世瓔之字

虞潢字已凡號倚颿一號西湖晚號師竹老人杭州人流寓直隸之魏縣廩生工書張廷玉薦授翰林院待詔書名徧都中【大名府誌】

虞書字石渠陽湖人善四體書兼工篆刻蒼勁雅秀【武陽合志】

虞汝霖字雨人裏居未詳官湖北知縣書法香光【書畫家筆錄】

於

於琨字勝斯號瑤圃大興諸生以工書授祕書院中書歷官常州知府【大淸畿輔先哲傳】

於衣字不塵號木絹堂別號芙蓉衲子膠州諸生善畫精篆籀【山左詩鈔】

於徵字有生江寧人工行艸嗜酒飲酣伸紙疾書數十幅不倦【金陵通傳】

於成龍字振甲漢軍鑲紅旗人由蔭生官至左都禦史謚襄勤

金世純曰公書顏筋柳骨眞可寶愛

於振號秋田一號鶴泉亦號連漪金壇人雍正元年第一人及第授修撰舉鴻博廷試一等官至侍讀學士

於振行書佳品上【國朝書品】

於敏中字重裳一字仲常號叔子又號耐圃金壇人乾隆二年第一人及第官大學士謚文襄善眞行書由董趙上窺二王髙宗每命代筆【木葉厱法書記】

段玉裁存素堂集序略云公夙慧絕人弱冠時詩文書法固已傾動一時以文學受聖主知稱公之書類褚遂良【經韻樓文集】

於文襄書華嚴楞嚴經寶塔蓋先畫成塔形小楷寫經於畫格內凡闌柱檐瓦窗階鈴索皆有字宛轉依綫讀之成文此尙非難所難在每有佛字皆算定寫在闌柱頂及檐際諸尊處不得亂爲塡寫凡排算將二年寫將一年寶爲巨制【阮元石渠隨筆】

於灝金壇人書近董文敏【木葉厱法書記】

於令淓字箕來別號方石山人文登人乾隆四十八年舉人官莘縣教諭嘉慶初賜檢討工書著有方石書話予藏一小幅行書漁洋論詩絕句三首用筆瘦健迥異恆蹊鈐有於氏九髯陽文方印【同上】書法精妙【山東通誌】

於令淓行書能品下【國朝書品】

於昆暘文登人官福建候補知府

於克襄曰先大人雅善臨池有手臨十七帖蘭亭及米南宮書已刻石行世【鐵槎山房聞見錄】

又曰先大人日臨顏魯公書次及逸少子昂諸法帖晚年專學米南宮見者驚爲神似【同上】

於安慶字樂田號松齋諸生工書法專心王趙自成一家爲一時推重【滄州詩鈔】

於淩斗字峻山江浦諸生善書【江寧續志】

於聖期蘇州貢生工書【丰暇筆談】

於書佃號泉南令淓子舉人

善書【山東通誌】

於書佃行書能品下【國朝書品】

濟南鵲華橋旁有石刻大明湖三字登州孝廉於書佃書【王賢儀家言隨記】

於祉字燕受號澹園濰縣人書法二王所蓄書畫最多著攬古軒書畫錄【山東通誌】

於銘書字寶泉號潤齋濰縣人候選訓導工書臨摹晉唐求者踵接【校經室集】

於式枚字晦若賀縣人光緒六年進士官吏部侍郎謚文和書勢方峻得力隋碑【淸樂堂隨筆】

按李文忠神道碑文和所書

朱

朱之瑜字魯玙號舜水余姚人明諸生鼎革後赴日本乞師不成遂居於其國以經術教授學者康熙壬戌卒年八十三私謚文恭先生書法古厚遒勁似顏魯國麻姑碑日人至今尙寶其刻【木葉厱法書記】

朱金芝字漢生鄞人明亡後別署道人不知所終能書【寧波府誌】

朱用純字致一號柏廬昆山人明諸生嘗用精楷手書孝經數十本教學者【蘇州府誌】

朱萬祺字敬迓號範瞻明諸生國朝官本州島參將封鎭國將軍善書【涿州誌】

朱宗文號迦陵海鹽人順治九年明通榜舉人官余杭教諭工艸書【兩浙輶軒錄】

朱昌緒字纘庵號駿文林寧人順治十六年拔貢官武昌知府

朱爲弼曰工書家藏臨米董帖一冊手紮一卷點畫古勁【新安先集】

朱延祚桐城諸生善艸書【安徽通誌】

朱選字萬靑進士官保定推官善行楷八歲卽書廟額鑑空亭三字筆力遒逸【江陰縣誌】

朱彜尊字錫鬯號竹坨一號醧舫別號金風亭長又稱小長蘆釣師秀水人康熙十八年舉鴻博授檢討四十八年卒年八十一

善八分書【昭代名人尺牘小傳】

朱竹坨如效折角巾聊復爾爾【國朝隸品】

漢隸在前明幾成絕學至竹坨力思復古而曲阜任城諸刻始盛行於時曹全碑以晚出完好故刻意摹仿同時如程穆倩吉林人顧云美鄭谷口輩自命爲書八分者皆先生爲之提倡也桂未谷謂如折角巾云云亦一時戲言耳【退庵書畫跋】

林則徐跋朱竹坨先生手稿雲气韻渾雅出於天然殆東坡平爭坐帖瓦注果勝於金注者耶

國初有鄭谷口始學漢碑再從朱竹坨輩討論之而漢隸之學復興然谷口學漢碑之剝蝕而妄自挑趯竹坨學漢碑之神韻亦擅自增損識者病之【履園叢話】

朱彜尊分及行書逸品下【國朝書品】

予藏竹坨太史分書楹帖文曰崇情符遠迹淸气溢素襟彜尊下押朱彜尊印文恪曾孫兩方印𨿽不免穉弱而气息自佳何屺瞻最不喜竹坨分法及所纂明詩綜一書嘗見其與人札云是書若成此老再以八分親題書面卽可稱兩絕矣然屺瞻八分亦殊不工此政所謂五十笑百耳【木葉厱法書記】

朱士曾字敬身別號鑑湖漁子又號越州髯僧山陰人由布衣舉鴻博

彜尊蘭亭行贈朱大士曾詩云吾宗髯也書絕倫頻過論書兼論文臨池就我一題扇世上俗學徒紛紛朱【朱﹕衍文】

工書法朱竹坨有長歌贈之【鶴徵前錄】

幼時見故鄕能書者有朱敬身祁止祥諸君【大瓢偶筆】

朱爾邁字人遠號日觀海寧諸生楷法勁嫵有唐賢矩矱【木葉厱法書記】

康熙中海寧陳允文熹陳子文弈禧朱人遠爾邁楊端木中訥十餘人爲臨池會十日一舉各攜所習互相鑑定散則畱於主會之家【大瓢偶筆】

朱國琦號鶴山號懶翁興化人工書【詩觀】

朱偉字駿侯自號煙火神仙萬祺子工書法【畿輔通誌】

放曾見煙火神仙小象捲國初名人題者數十家

朱中柳工篆隸【南昌縣誌】

朱襄字贊皇號嘯園無錫諸生八歲作擘窠書來悅樓額一時目爲神童【吳縣誌】

按一號汗朱其書爲吳蓮洋所重

朱紹字遵王震澤諸生工篆隸【七十二峯足徵集】

朱士炘字式亭上海諸生工行艸國初諸家如張泌周金然釋興澈周詮【按當作銓】

皆法二王而式炘獨好米南宮下筆恣肆結體遒勁與傅廷彜抗行【松江府誌】

朱墉一名城又名堪字若張號鹿岡一號與遊又號僅可別號鹿田農上元武生

善擘窠大字使筆如劍雄快無匹【金陵詩徵】

朱圻字次郊別號研北老生墉弟諸生

工書翰【江寧讀老【老﹕志】】

書宗平原行楷遒勁【陳毅金陵聞見錄】

行書逼古【劉旗錫白下叢話】

書法逼古人【金陵詩徵】

書法古雅人爭乞之圻曰以字遺人必有稱謂非其人不可書江寧知縣某挾重賄來怒碎其絹摽使者出【金陵通傳】

朱昆田字文盎號西畯彜尊子九歲善書得推拖撚拽法【錢林文獻徵存錄】

朱彜尊喪子詩云兒兮洵聰慧閭黨誇寧馨九齡善學書楷法工撥鐙按鐙去聲謂馬鐙也此誤用

朱浩字於人一作千人善八分書【黃巖縣誌】

朱國權字平物工書其行艸與伯氏砥石不多讓【同上】

戚學標曰工書似文待詔

朱衣客字緯章號若邪余姚人康熙三十五年舉人書法亦佳【兩浙輶軒錄】

朱扆字劻孺號界淘寶應人康熙三十六年進士官諸曁知縣

書法類蘇長公剛健婀娜頗堪藏弆【汪惟憲積山雜記】

朱良康熙三十九年進士官太平知縣善艸書【無極縣誌】

朱倫瀚字涵齋號亦軒一號一三漢軍正紅旗人康熙五十一年武進士官正黃旗副都統

程晉芳閒靑堂集序略云書法兼該眾體蠅頭擘窠各極其妙

朱景字亦山號鹿坪江都人官安陸府同知工書【淮海英靈集】

朱淇字武瞻號蕺山上海諸生授州判工書法臨米海嶽可亂眞【松江府誌】

朱伯琛字琳長單父增廣生

孫勷曰書法給事涉筆奇妙【山左詩抄】

朱鶴鳴字聲仲號雪蕉浦江人雍正四年舉人官太平教諭工書【金華詩錄】

朱熲初名元度字景略上元人雍正初以諸生入都館大學士朱軾家精行楷書充會典館謄錄考授州同分發湖南官武岡州州同署知州【金陵通傳】

朱元象字月峯號文安圻侄官天門縣丞精行楷嘗摹孫過庭艸書朱文端驚爲神品【金陵詩徵】

朱存章字亦仁昆山人雍正間由選貢官靖州州判書法秀勁【蘇州府誌】

朱泉字飛濤建寧諸生工書法【朱仕琇梅厓文集】

書法能變化古法自成一家【福建通誌】

朱文儀字羽皇建寧人從同邑吳遊學書具得古人筆意後師上海周銓銓書自負冠本朝獨奇文儀【同上】

朱文仁文儀弟貢生其書茂密淳健尢自喜其大書謂能尋常丈尺無不如志顧世無識之者【梅厓文集】

朱祉字肇繁江寧人工書【金陵詩徵】

朱厚章字以載號藥亭長洲【一作昆山】人乾隆元年由廩生薦鴻博未試卒工書【蘇州府誌】

朱荃字子年號香南桐鄕人乾隆元年由監生舉鴻博授庶吉士官編修

工書【書畫過目考】

朱稻孫字稼翁號芋陂一號娛村文盎子由貢生薦試鴻博

盛百二撰行略云先生三世以能書名而先生書法不由家學初從汪編修土【土﹕士】鋐問津後自取柳誠懸米南宮書晨夕撫之遂自成一家小楷尢精

楷書在褚歐間尢工分隸【鶴徵錄】

顧陳垿題娛村稿云尢工八分小篆

書法得唐人墓銘逸趣兼工分隸【湖海詩傳】

隸書得家法【名人尺牘小傳】

朱道新字淨私本溧水人居江寧乾隆元年歲貢書法蒼勁與胡旨齊名【金陵通傳】

朱世瑞字輯廷號拙存乾隆六年拔貢工書【成安縣誌】

朱珪字石君號南厓晚號盤陀老人大興人乾隆十三年進士官至體仁閣大學士謚文正

湯金釗文正墨迹跋云字體寬博厚重元气渾然有道者之形容也【寸心知室文集】

朱珪眞書逸品上【國朝書品】

朱景英字幼芝武陵人乾隆十五年鄕試第一人官福建北路理番同知工漢隸【湖南通誌】

朱嵇字又康號竹坪一號此筠單縣人乾隆十六年進士官給事中

孫擴圖曰書天分極髙宋賢學晉人處往往有之【一松齋集】

朱休度字介裴號梓廬別號小木子秀水人乾隆十八年舉人官廣靈知州卒年八十一

先生晚年書多自署手戰然腕力益遒勁【甘泉鄕人稿】

大令系竹坨太史裔孫工詩及書予嘗見其七言楹帖字體在顏米之間自署七十九老人朱某手戰書【郁棲書話】

朱筠字竹均一作竹君又字美叔號笥河珪兄乾隆十九年進士官侍讀學士降編修

朱珪撰狀云書法一本六書自然勁嫵

孫星衍曰書法參通六書有隋以前體

又曰世人訾朱學士筠及江徵君艮作字兼篆體蓋少見多怪耳秦以隸書更易五帝三代之文傳之旣久忘其本眞漢人猶見科斗籀文著錄於說文解字証之先秦鐘鼎皆自符合壁書漆簡之逸迹猶有什一存焉而或以不合於行楷訾之何必捨三代古人而爲秦功臣乎自隋以前刻石皆篆隸行楷相雜如朱學士及江徵君書者不知凡幾盍博考以證吾言之不誣

李威從遊記云六書之學不絕如綫近代著作家或以楷畫效篆體爲書蓋楷畫難明倉史遺意往往從類不分故不得不雜篆法爲之波折縱橫並出新意先生深病學者不明文字所由生其敍刻說文推論原委有半訛全訛之嘆故亦喜爲此書每摹勒入碑版古趣盎然見者輒不能句讀先生嘗言吾非嗜奇欲得古人制字意耳及出視學士爭慕效不知故而貌襲之詭異乖違若瓦缶與彜鼎並陳鱔鰍與虫離龍同舞朱筠稿書逸品上【國朝書品】

朱瑞字鸛羣海寧人由實錄館議敍候選主簿能書【沈廷芳隱拙齋文抄】

朱逢年字大有號云圃熲子工平原書法嗜爾雅嘗手寫之【金陵詩徵】

朱華字鄴古江寧諸生善書【江寧府誌】

朱綸字浩欽善行楷【川沙廳志】

朱岷字侖仲一字導江武進【一作無錫】人占籍天津

工隸書【天津縣誌】

朱道江如齊人聞有簿【簿﹕薄】管仲者則掩耳走避【國朝隸品】

朱芳衡海鹽人工楷法嘗手寫朱竹垞鴛鴦湖棹歌付梓【抱竹居檢書記】

朱士敏字立符吳縣人晚年目雙瞽能作擘窠大字挺然灑落有出塵之致【朱海妄妄錄】

朱之朴字寧周南匯諸生居石筍裏東故號東村工分隸【松江府誌】

朱修字徳甫喜作書購古今石墨眞迹手自臨摹無不神似【涇縣誌】

朱斗南字星堂揚州武諸生工書【揚州畫舫錄】

朱棫字敬亭元和人善書【同上】

朱休奕字永之號梅厓竹垞裔孫工分隸克承家學【梅裏詩輯】

朱丕襄秀水諸生工楷隸亦竹垞太史後人也【郁棲書話】

錢載贈朱文丕襄詩云八分集千文體括冰斯長

朱瑋字石甫南通州布衣少卽工書初規仿衡山後乃入香光之室善作擘窠大字姿態遒媚【崇川詩抄匯存】

五合朱瑋石父好詩與字率爾之筆好事者輒裝置屏幛【雪橋詩話】

朱爚字郁川一字霞川上元人精音律篆書鐵筆【江寧府誌】

朱統安福人以父蔭官戶部主事工書【江西通誌】

朱紱字輯五一字章甫南昌【一作新建】

人乾隆三十七年進士官中允攺禦史

工書有索輒應【江西通誌】

朱楷字聖模號琴川涇縣人乾隆四十二年優貢生書得二王法碑版名貴甚自珍重輒拒權要之請【趙紹祖蘭言集】

朱邦經字友鶴乾隆四十四年舉人官國子監學錄工篆分【嘉興縣誌】

朱上林字根石一號蒼巖又號晚樵錢塘人乾隆四十五年舉人官天長知縣行楷婉秀有唐賢風且工篆刻【杭郡詩續輯】

朱文翰字屏之一作屏滋號良甫一號滄湄又號見庵歙縣人乾隆五十五年會元官兩淮鹽運使工篆隸【木葉厱法書記】

朱會東字星五武進人以善書名【武陽合志】

朱研字子成一字子存號紫岑休寧人居吳縣貢生

張熙純曰工篆書【國朝詞綜】

朱火鼎字秋巖諸生宗二王臨池不倦【嘉興縣誌】

朱協禾字少坪一字少萍海寧人官巴陵知縣

善艸書【杭郡詩三輯】

宋鐘鳴字聲宏號虛齋海寧諸生書法得二王筆意【同上】

朱邦瑾字鎭楚號梅坡平湖國子生書法蘇米從舅周山茨先生亟稱之【朱壬林撰行述】

朱鑣號竹樓丹徒監生工書得米襄陽法【京江耆舊集】

書類米顚【江蘇詩徵】

姚姬傳先生掌教鐘山書院嘗謂學者曰丹徒朱竹樓詩如其字字如其人【雲門館帖跋】

朱鵬字南溟原籍常熟書法雄健兼工各體【湘潭縣誌】

工書以篆隸名【沅湘耆舊集】

李元度曰善各體書法

朱文藻字映漘號朗齋仁和人精六書自說文系傳佩觿汗簡及鐘鼎款識博古圖諸書無不貫串源流會其指要又能手親摩寫非徒以形聲點畫自名小學者可比【湖海詩傳】

朱耒員字香稻號井菽秀水人

戚蕓生曰工書法年未冠能作大字

有自刻所臨玉版十三行【錢載�石齋集】

朱誠之字家梅號耕可海鹽人工隸書【張廷濟淸儀閣題跋】

朱振飛字南九秀水人有書名【同上】

朱振起字方韓振飛弟諸生有書名【同上】

朱光曜字昱初婁人候選教諭喜晉唐人書旁涉篆隸【王惕夫未定稿】

朱鳳起字振翽吳縣諸生楷法淸謹【同上】

朱瑀號介亭歷城國子生擅臨池【山左詩續抄】

朱聲希字廉夫號吉雨休度從子

俟寧居偶詠吉雨書體兼顏趙【錢泰吉暴書雜記】

朱叔鴻字弋靑一字幼度新陽歲貢生候選訓導工書行楷有晉唐風骨【蘇州府誌】

朱叔鳧字次山叔鴻弟諸生善分隸【昆新合志】

朱鳳森號韞山臨桂人嘉慶六年進士官浚縣知縣以守城功升同知

陳慶鏞朱韞山遺詩序云工臨池其筆法頗近米蔡之間【籀經堂集】

朱鑜字錫章嘉慶九年副貢工書法【涇縣誌】

朱萬均號漁珊諸生精楷法【嘉興縣誌】

朱茂堂字永叔火鼎從子諸生用筆圓和規模大令【同上】

朱積號蕉窗善書法【六合縣誌】

朱橒號逸休老人舒城人善書法【廬州府誌】

朱竑號漪同一號敬齋無爲人書宗董法以明經授沭陽教諭屢署縣事【同上】

朱暉無爲諸生工書【同上】

朱鳳芝字少云善書【黃巖縣誌】

朱履貞號閒雲秀水人

趙魏書學捷要序略雲閒雲以布衣而工書法嘗纂書學捷要一篇殫思古法發揮意旨於孫過庭書譜尢精研確核辧析微茫發前賢祕奧爲後學津梁

朱景周號秋坪常熟貢生工書法酷類趙松雪有洗硯圖徵人題詠【天眞閣集】

朱澧字濤生成都舉人官教諭

工書法【小萬卷齋稿】

朱昌頤字朵山海鹽人道光六年第一人及第官給事中楷法工秀如小唐碑予有所書曲阜孔孺人傳冊【木葉厱法書記】

朱燮號柳溪仁和人道光八年舉人官南雄直隸州知州楷法尢美【杭郡詩三輯】

朱瑞崧字子峻號生甫一號頤庵仁和人道光八年優貢官教習知縣工楷法【同上】

朱蘭字久香號耐庵余姚人道光九年第三人及第官內閣學士以文學受知宣廟嘗偕許文恪戴文節入內上出扇命書之【家傳】

朱其鎭字九山萬均子道光九年進士官鞏秦階道署按察使書法出入晉唐晚年尢嗜顏柳【嘉興縣誌】

朱琦字伯韓號濂甫一號敬庵鳳森子道光十五年進士官禦史告歸以守城功議敍道員咸豐十一年總理杭州團練局城陷殉難

伯韓於本朝書家甚嗜劉文淸學焉與之神似然劉書之妙實宗米法伯韓則益入平原之室故於逸宕之中特饒雄直之气余尢愛其小楷謹嚴奄有晉人風規【空靑水碧齋集】

朱次琦字稚珪號子襄南海人所居鎭名九江學者稱九江先生道光二十九年進士官署襄陵知縣賜五品卿銜

先生於書道用工甚深其書導源於平原蹀躞於歐虞而自出新意【續藝舟雙楫】

朱和羹號指山吳縣人

陸紹景臨池心解序略云指山自幼嗜書深究筆法道光間介何生長庚從余遊其作書刻摯有力知其探討於書者久故能窺見古人精神之所寄如是也

徐錫璋序略云工詩善書

朱運鴻跋略云先人善書自歐趙入門假途顏柳復由顚素希蹤二王旁及篆籀莫不究心

朱省三吳縣洞庭山人工書法喜藏右軍帖昕夕臨摹其子竹吟克承家學【翠薇花館詞抄】

朱芬字香初石門廩貢官感恩知縣工古篆石刻【宋咸熙耐冷談】

朱載榮字學麟歸安人書學米董頗得神似【埋憂集】

朱鋐字震伯江都人精隸書篆刻法鄧完伯筆意生動殊有士气顧性傲岸不屑肩隨熙載之後又不願見富室達官以是揚人不甚知之【阮充雲莊印話】

按震伯爲包安吳弟子

朱大韶字虞卿婁縣貢生

姚椿靈壁石磬歌送朱虞卿入都詩云憐君生平嗜篆隸絕藝如今嘆誰繼【通藝閣詩續錄】

朱逢丙原名伯鳳字桐生華亭人書兼眞行篆隸鐫石幾奪簡甫之席【馮承輝印識】

朱欽號逸云吳江人工篆隸刻印【同上】

朱逢泰號柳堂吳江人工書【翁維小蓬海詩鈔】

朱錫均號芷湘沛縣拔貢官饒州府同知書法魯公勁健圓足時罕其匹【徐州府誌】

朱啟房字恪孫叔鴻子諸生少習柳公權書風骨遒健比長古今碑帖靡不臨摹尢愛汪士鋐稱其善用退筆藏鋒而秀媚在骨仿之惟肖【昆新合志】

朱蔭培字熙芝無錫人有書名【近人筆記】

朱榮恩字少廉秀水諸生善書【余楙白嶽庵詩話】

朱承厚歙縣人以書名於時【柏梘山房集】

朱烈字毅甫號覲揚金匱人幼習茶葉業恥之奮志學書規撫歐顏功力甚深以書教授裏中延者踵接【書畫家筆錄】

朱麟書字景曾宜興人候補縣丞工書得華亭筆意年八十餘卒【同上】

朱澄元字少蕓其鎭子由諸生議敍爲吳縣縣丞

楷法酷似其父髫齡卽能作擘窠大字【嘉興縣誌】

朱衍緒字鎭夫余姚人同治六年舉人工篆隸【兩浙輶軒續錄】

朱承綬字槐叔海寧人同治八年歲貢精小楷工秀絕倫【杭郡詩三輯】

朱允元字克庵仁和廩生書法出入晉唐【同上】

許溎祥曰書法入晉賢之室

朱啟連字棣垞諸曁人廣東集詩文隸艸無不工絕【倪鴻桐陰淸話】

按字跂惠一作蕭山人

朱如白字曉東漢陽人工漢隸【傅守謙撰家傳】

朱啟燾號雲門文正公珪元孫官廣東候補道書法顏魯公【近人筆記】

朱穎字秀峯歙人官深州吏目工楷隸吳摯父京卿亟賞之【淸樂堂隨筆】

朱淕號嘯麓富陽諸生書法顏平原【廣印人傳】

朱家楨字維周號少東如白子與弟家懋字實丞皆諸生並工書法傳家學【傅守謙達可齋文抄】

朱魯銘家懋子與子馨谷皆傳家學長書法爲名諸生有聲稱【同上】

朱福詵字桂卿海鹽人光緒十六年進士官翰林院侍讀學士精楷法李愛伯侍禦於書不輕許人獨稱桂卿書以爲能得唐賢妙處【木葉厱法書記】

符

符曾字幼魯號藥林晚號貫翁錢塘人雍正六年舉賢良方正乾隆元年薦鴻博以丁憂未試官戶部郎中

裘曰修張文敏臨蘇帖跋略云國朝書法余所及見者雲間繹堂不越思翁矩範虛舟筆筆唐人然字中無字香泉怪醜風斯下矣汪退谷先生脫胎於褚而融筋化骨乃絕不乞靈摹拓後得涇南司寇逸气鼓蕩天馬不羈藥林民部書學退谷而最善涇南

符勁字茂剛號竹畦雍正七年舉人工隸篆【黃巖縣誌】

符簡字申福號懶松雅好臨池神明於晉唐諸家之法尢愛顏魯公書與同裏吳琨夏疇相師友而奇古過之【同上】

符之恆字聖幾號南竹錢塘廩生喜抄書筆迹淵妙【道古堂集】

符旌字浚城號雨巖嘉慶間由郡庠選廬江訓導字臨晉人【興化縣誌】

皇淸書史卷四

●皇淸書史卷五

義州李放眞放纂錄

上平﹝五﹞

七虞﹝二﹞

○【上平】七虞【胡辜

屠吾

吳】

胡

辜

屠

吾

吳

胡

胡從中字師虞號天放一號棟居山陽人明崇禎時舉人善書法初萬曆中有熊鬥陽者以書名一時至從中出而書體一變與陳心益胡奏膚崔宏蔭宏撰宏揆齊名長箋短紮皆寶藏之年八十餘卒【淮安府誌】

胡宋字妙峯江寧人旨之父世世授書法【金陵詩徵】

胡正言字曰從別號十竹主人休寧人遷霍山明宏光時薦授武英殿中書舍人遂居江寧年八十餘康熙中卒

呂大器曰工篆法

精究六書其所摹金石古文大小篆推重一時【南彊逸史】

精篆籀尢工鐵筆嘗縮古篆籀爲小石刻以行人爭寶之八十餘猶爲人作篆籀不已【印人傳】

吾家抱竹居藏有曰從所著重訂六書正訛初印本篆書系其手寫者字可徑寸絕工又藏其花落花開只讀書白文凍石方印隸書邊款雲海陽胡正言曰從氏篆乃故城賈退厓方伯遺物徳州封荻唐定爲眞迹曰從又著有書法必稽一書傳本甚希與所輯印譜並不易得云【木葉厱法書記】

胡世安字處靜號秀巖一號菊潭井研人明崇禎二年進士國朝官大學士工書法喜學東坡尢精鑑賞碑帖著有褉帖綜聞【同上】

胡兆龍字子衮號宛委順天人原籍山陰順治三年進士官吏部右侍郎計東撰傳云書摹晉人【攺亭文集】

胡珪字符明慶雲人順治十二年武進士官萬城守備工八分書【畿輔通誌】

胡獻徵字存人武陵人順治時由蔭生官至江蘇布政使善仿松雪行楷【揚州畫舫錄】

胡介初名士登字彥遠錢塘人【或曰明諸生】

方丈哭友詩云書法更無倫【嵞山集】

胡旨字易簡號燕江宋子諸生書法逼近晉唐與顧夢遊龔賢往來倡和【金陵通傳】

胡其毅字致果攺名澄字靜夫正言子

曹楝亭書目舊京風雅六卷胡其毅手錄【金陵詩徵】

胡夏客字宣子號鮮知海鹽太學生好摹籀篆【檇李詩系】

胡鵬字師禮諸生善書【南昌縣誌】

胡秉文字次衡上元人行書亦工【金陵詩徵】

胡學汪原名望字小牙號磻溪黎平人康熙八年歲貢隸篆白描及靑烏日者家言貫穿洞悉【黎平府誌】

胡會恩字孟綸號苕山徳淸人康熙十五年第二人及第官刑部尙書

徐倬淸芬堂記云七歲時卽能作擘窠大書學董文敏幾欲亂眞【道貴堂集】

胡奉衡字平玉學汪子康熙二十三年舉人官黃州府教授工艸書【黎平府誌】

胡奇字徳常號正庵揚州【按一作太倉】

人從徵閩逆有功保守備不就工書法【唐孫華撰傳】

胡正笏號吟江康熙時舉人官盛京刑部主事年八十九猶能作細字楷書縣人多藏之者【湘潭縣誌】

胡同夏字九髙精楷法周璕白描九歌圖同夏書辭可稱二妙【菘垞日記】

胡良瑚字葆光號勗堂興化諸生善書【淮海英靈集】

胡璣山陰人

天津關帝廟越人造爲燕會所俗呼鄕祠祠後閣三楹壁書擘窠字四曰進徳修業字畫遒勁類歐陽率更款署胡璣傳爲山陰人寓祠中無所事事一日僧出爲人家作佛事畱小沙彌居守胡持墨瀋一盎上閣又斂寺中坐具悉移置閣中半日出謂沙彌曰我將去若師遇我厚無以酬壁上已爲塗鴉師歸幸爲我致之遂襆被去沙彌亦不解所謂僧歸告以客言上閣字在壁上墨猶未燥也【髙繼珩蝶階外史】

胡寶瑔初名金蘭字泰舒號頤齋晚號瓶庵歙人雍正元年舉人官河南巡撫謚恪靖

陳浩撰神道碑雲篆隸行艸無所不工【生香書屋集】

胡道用錢塘人擅篆籀之學【兩浙輶軒錄】

胡方字大靈新會人番禺歲貢生私謚文介先生能書【嶺海詩抄】

惠士奇曰工書

胡鑲蘭字乙臯號介根膠州人乾隆三十九年舉人官長寧知縣書法根柢篆分力追晉唐靈箋片楮嶺南寶之【山左詩續抄】

蔡之定跋劉文淸公書卷雲山左書家尙有胡介根文淸之書海內皆知之介根之書知者絕少豈限於名位歟至今嶺南人極重其書

胡克家字果泉鄱陽人乾隆四十五年進士官江蘇巡撫

工書法力追鍾王與三梁一王齊名【蠡莊詩話】

胡時顯字行偕號晴溪武進人以軍功官至鴻臚寺卿善書踵門求者不絕名轉在館閣諸公上【洪亮吉更生居士集】

胡金誥字晉嘉號蛟門又號密庵婁諸生精楷法嘗手書楞嚴黃庭諸經【汪彥傅撰墓志】

胡秉謙枝江上捨生能爲堆墨書一書運數次恰如初寫墨明如漆【秦武域聞見瓣香錄】

胡光勛字載竹西華諸生好學書見古法帖碑版窮力摹寫不知疲【張遠覽桐邱文稿】

胡廷森字衡之號西棽江都人工書【定香亭筆談】

胡穰圃海鹽人書學虞永興【甘泉鄕人稿】

胡作謀字嘉士號芰亭天臺人有書名【兩浙輶軒錄】

胡唐一名長庚字子西號城東歙人官國子監典籍工詩尢工篆學制印與巴慰祖齊名兼工楷隸【木葉厱法書記】

胡元交一名炎照號海漁精篆刻工楷隸王夢樓洪稚存兩先生嘗稱之【涇縣誌】

胡成浚字在郊黟縣歲貢工書法【安徽通誌】

胡顯澍字靜庵英山監生年九十能作蠅頭細字【六安州誌】

胡壽芝號七因臨安人由拔貢分發州判升知州被議復官夏邑知縣

嘗從梁聞山學書【雪橋詩話】

胡正基字巽亭號岫靑平湖歲貢

黃安濤曰書法率更

胡澄字蕓泉江寧人鐘子嘉慶十八年舉人官婺源教諭精篆籀八分【金陵通傳】

胡沛字燮園澄弟亦善四體書咸豐三年城陷合家赴水死【同上】

胡林翼字貺生號詠芝益陽人道光十六年進士官兩湖總督謚文忠眞行書風格英爽亦足名家【木葉厱法書記】

胡祁號劍津武進人工筆紮【斌良抱衝齋集】

胡仁頤號扶山光山人道光十六年進士官給事中工小篆與何子貞太史友善楷隸亦佳【木葉厱法書記】

丁巳春杪由歷下至都距扶山寓廬僅數十武一握手外卽縱談古今書勢互證兩人別後八法進境【何紹基東洲艸堂集】

胡光筠號小秋江都人精隸古【雲莊印話】

胡丕顯字學周號拙庵江陰布衣幼未學書三十外得柳誠懸玄祕塔帖朝夕臨摹數月而書成筆法離奇勁可屈鐵【亦復如是】

胡錫燕字伯薊號薊門湘潭人書法眉山嘗摹蘇寫陶詩腴潤可喜後投水死【抱竹居檢書記】

胡震字不恐號胡鼻山人富陽諸生精篆隸八分之學書絕佳卽行楷亦不涉唐後一筆習摹印見錢塘錢松作乃大驚服【蔣惇復撰傳】

胡澍字荄甫一字甘甫號丹伯又號石生績溪人咸豐元年舉人官戶部郎中精刻印工篆書得秦漢人遺意【胡培系撰狀】

胡義質號鐵龕仁頤子咸豐六年進士官順天府丞善篆分【木葉厱法書記】

胡豫昌字定庵江寧人善行楷【金陵通傳】

胡良銓字衡甫績溪人由諸生官大埔知縣

精篆隸【廣印人傳】

胡鐝號匊鄰一號老匊別號晚翠亭長石門諸生善書嘗鉤摹宋拓聖教仙壇醴泉諸碑均不失神韻【同上】

胡宗成字夢莊號止安會稽人能八分【同上】

胡錦曦字蓉初華亭人善作唐篆【同上】

胡然原名乃堯字卓哉號印髯亦號幻翁又號可廬錢塘人工書翰【同上】

辜

辜啟文秀水人書仿柳誠懸朱梓廬小木子詩系其手書付刻【暴書雜記】

辜典韶字夔珍號乳溪平湖恩貢精六書日本國人嘗求其字著篆隸備考【兩浙輶軒續錄】

屠

屠文林山陽附貢生工書【淮安府誌】

屠鵷字丹山武進諸生精行楷有晉唐人風致【武陽合志】

屠鑑字保三仁和諸生以篆隸名【兩浙輶軒續錄】

吾

吾徳懋字子勉號南園海鹽人乾隆五十九年舉人書宗蘇米【兩浙輶軒錄】

吾徳涵原名徳寧號笏山一號芝石海鹽人嘉慶二十二年進士官進賢知縣書法精妙一時碑版皆出其手老年猶日書心經一篇人爭求之【同上】

吳

吳永旭字伯髙明歲貢鼎革不仕善艸書【涇縣誌】

吳兆侖字懸璞廣濟人明諸生書法仿其舅劉幼凝秉珍【金徳嘉居業齋集】

吳道凝字子遠順治四年進士官奉化知縣艸書橫絕自謂似李北海【桐城耆舊傳】

工行艸自謂得李北海筆意【安徽通誌】

吳之紀字小修一字天章號慊庵吳江人順治六年進士官湖廣按察司僉事

書法米芾【蘇州府誌】

吳興祚字伯成號畱村山陰人隸漢軍正紅旗順治七年年十八由貢生授萍鄕知縣官至兩廣總督

秦松齡撰狀云書學顏尙書楊少師當其得意揎袖揮灑旁若無人【蒼峴山人集】

放按錢泳履園叢話以興祚爲順治五年進士殊誤

吳爌初名元日英字天朗歙人順治十五年進士官平樂府推官書法率更【安徽通誌】

吳國對字玉隨號默巖全椒人順治十五年進士官侍讀善書【同上】

熊賜履賜書樓集序略云工書法

吳維哲字浚之號茹庵南皮人順治十八年明通榜進士官汝陽知縣工書法【南皮縣誌】

吳養浩字孟甫莆田人順治中諸生薦授內閣中書官戶部員外郎工小楷嘗摹醴泉銘刻石行世【莆風淸籟集】

吳在字公之金山諸生書學北海【周亮工印人傳】

吳士旦號托園海鹽人工書【昭代名人尺牘小傳】

吳鳳鳴字聲遠號安石人娛情飛白精窮八法【吳綺林蕙堂集】

吳琦字魏公襄陵人徙江都風期簡淡以古人自期旁及陰陽術數及琴奕篆籀翰墨諸技而不以之驕人【詩觀】

吳允蒿長洲人工小楷【木葉厱法書記】

吳雷發字起蛟號夜鐘震澤諸生工書法【蘇州府誌】

吳鋮字玉嗣別號耕心老人歸安人善擘窠大書晚更喜作小楷得者珍之【歸安縣誌】

吳思震字坦士號訒齋嘉定人工小楷【練音初集】

吳世基字念祖無爲人康熙十二年進士工書行楷絕妙【廬州府誌】

吳雯字天章號蓮洋先世遼陽人其父官蒲州學正遂籍蒲州康熙十八年薦試鴻博

徵君嘗集古人嘉事爲一編名曰蓮洋烏絲集手寄先公一小冊書法古雅惜佚去【鶴徵錄】

畱意書學所著蓮洋詩集中論書平帖者幾十之一敝藏有自書詩稿一冊詩共數十首皆集中所未收者【詳淸樂堂隨筆】

淡墨斜行蕭散有異趣王秋史進士稱其書皆顏柳戈磔不虛也自署別號爲學無學人亦奇【木葉厱法書記】

吳寧謐字靜公山陽人康熙二十三年舉人官廣徳州學正工書法求者無虛日一日方執筆作字未竟疾發而卒年六十八【淮安府誌】

吳之振字孟舉別號黃葉村農石門貢生薦授中書

精書法【寒村集】

工書【浙江采集遺書目】

吳旦字卿云國對子增監生考授州同知

吳徳旋曰侍讀故工書卿云承家學書亦工論者謂侍讀之有卿云猶右軍之有大令

吳廷楨字山掄號南村長洲人康熙三十九年進士官諭徳

吳徳旋曰書法少師趙董

喜作書書必有跋所著古劍書屋文集中曾附刻十餘首【木葉厱法書記】

吳學禮字履和號慕林一號立亭休寧人仁和籍康熙四十四年應禦試於蘇州賦詩四章書皇圖鞏固四大字欽取一等第二官兵馬司指揮【杭郡詩輯】

吳銳字穎長當塗人康熙五十年舉人官江都教諭薦鴻博工書法【安徽通誌】

吳拜字一齋覺羅正藍旗人康熙五十一年進士官左都禦史

徳厚一齋公書心經跋云雅好臨池得晉人三昧一時書名大振踵門來索者日不暇給

吳襄字七云一作輯耘號懸水靑陽人康熙五十二年進士官至禮部尙書謚文簡

吳襄行書能品下【國朝書品】

吳元春汝陽舉人康熙中任礠州學正善書【廣平府誌】

吳越彥字季舒髙淳人康熙中以學行薦固辭書法蒼勁【金陵詩徵】

工書法【江寧府誌】

吳三省原名■﹝日上永下﹞字旦淸婁人官溧陽教諭

工書【松江府誌】

吳其炎字恆叔號學圃吳江人由拔貢官淸澗知縣

李重華曰弱冠時已突出流輩每促席談燕灑翰輒驚座人

吳遊字士林建寧增生善書法【福建通誌】

吳漣字水巖龍巖人由舉人官衡山知縣工楷法【同上】

吳珊字里人【按晚號非非老人】

安平人由貢生官唐縣知縣能書酒後縱腕揮毫字迹若鸞翔鳳翥【深州風土記】

吳大來號味泉宜興人

大來以平原爲宗書特蒼郁【吳徳旋初月樓輪書隨筆】

十數年前見吾鄕吳味泉書輒愛玩不釋手以其熟於二王艸法也近覺其有不足處蓋行筆學平原而未能透露香色反不如曹湛斯【同上】

吳大來行書能品上【國朝書品】

吳濂字蓮洲號淳園江都人官兵部職方司員外郎晚年右臂不仁左書尢妙【廣陵詩存】

吳應本字潢序錢塘諸生工左筆書【杭郡詩輯】

吳允嘉字志上號石倉仁和人手抄書可數百冊楷法醇古毫無俗焰【兩浙輶軒錄】

按一字州來

書法醇茂之中挾蕭散之趣【杭郡詩續輯】

吳爟長洲人工楷書合晉唐人法【張大受匠門書屋集】

吳邦域蘇州人官句容教諭工書法【江寧府誌】

吳守相字爾琢號西岑武進人由諸生考取景山宮教習候選知縣吳龍見撰行略雲間學晉唐楷法各具體格【薜帷文抄】

吳延熙字銘佩號敬齋雍正二年進士官雲南道監察禦史工書法【歸安縣誌】

吳云棟字東木雍正六年歲貢工書【宜興縣誌】

吳之棫字鎬臣三省子遊閩中冒籍入延平府學

工書得其父筆法瘦硬通神【松江府誌】

能作擘窠懷艸【福建通誌】

吳成九字和仲號耕巖南匯諸生以子左都禦史省欽貴贈如其官吳省欽撰墓版文云書法李北海【白華前後集】

書宗云麾娑羅二碑【白華年譜】

吳成棟南匯諸生楷法秀逸【松江府誌】

吳世語字聖默江寧武舉人工楷書字法似率更大者徑三四尺小者方寸千字【金陵通傳】

吳焯號淩洲揚州人工書退翁【按謂汪退谷】

門弟子子溥字恭溪繼之【揚州畫舫錄】

吳作樟字文潔蕭縣人工書能懸肘作小楷與鄭燮善燮甚欽服之嘗醉後於金陵佛寺作大雄寶殿四字大徑數尺觀者悚然【徐州府誌】

吳子樂字徳卿增生善擘窠書【嵊縣誌】

吳容字端公錢塘諸生書摹李北海【杭郡詩三集】

吳龍見字恂士一字惺士守相子乾隆元年舉鴻博未遇中本年進士官河間知縣【一作陜西布政使】

龍見丙辰會試詩自注云某親王監試行至看捲稱書法好

吳髙峻字韶鈞號齋亭嘉興人乾隆六年舉人官桃源知縣

沈業富曰楷法鍾王流傳甚廣

吳鵬南字懋仝福淸人乾隆七年進士官吏科給事中暇則以筆札自娛所遺行艸藝林寶之【福建通誌】

按一字省旃號芝岡館選錄作連江人

吳偀字軼倫號檢齋錢塘人乾隆十二年舉人官金華教諭閉門卻掃惟以臨池作詩自遣【杭郡詩輯】

梁同書曰工楷法

吳志鴻號雙溪休寧人居蕪湖乾隆十六年南巡召試授中書通篆隸【壹齋集】

吳楷字榮木號一山儀徵籍徽州人乾隆十六年南巡召試二等授中書

善小楷【揚州畫舫錄】

吳鉞字愛棠全椒貢生捐知縣乾隆二十四年借補無錫知縣升奉天治中工詩古文及書【無錫縣誌】

吳玉搢字藉五號山夫山陽歲貢官鳳陽教諭

李宗昉撰傳云精篆隸古文著有金石存【妙香室集】

吳翼成字禮園靑陽附貢官中書充武英殿分校官善小楷行艸八分大小篆諸體

吳湘號逍遙庠生書法古朴遒勁人爭寶之【六安州誌】

吳上尊字典彜仁和諸生工艸書及大小篆【杭郡詩續輯】

吳琨黃巖人善書與同邑夏疇齊名【木葉厱法書記】

吳之塏字月巖歲貢生書宗歐陽一時碑版每出其手【嵊縣誌】

吳熊號梅顚歙人幼不知書中年得杜詩箋注蘭亭石拓遂工古今體詩兼學作書皆工【初月樓見聞錄】

吳璘都字九儀安仁拔貢生少孤學書苦無楮以筯畫石習久遂工楷法【福建通誌】

吳牧元字耕民建寧人隸書得古法【同上】

吳世膺號一峯寧化武生死林爽文之變工書【同上】

吳兆楠字朴園號小梅國子監生工篆隸【髙郵耆舊詩存】

吳中州蕭縣人工書法【徐州詩徵】

吳慶集昭文人著書法歸宗【蘇州府誌】

吳鵬字南池如臯人官漢陽縣丞

吳文溥贈詩云詩豪兼書聖竊比張米顚【南野堂詩話】

吳廷楷字憲揆靑浦人官吏部主事倉場監督工篆隸【明齋小識】

吳孝恪字恭十諸生工書法寺觀碑碣多出其手【宜興縣誌】

吳練江錢塘人篆法聞於京師【張九鉞陶園集】

吳仰唐別號滅初老人歙人居揚州工篆隸刻章尢擅場【程瑤田通藝錄】

吳兆傑本姓汪字雋千號漫公徽州【飛鴻堂印人傳作歙縣】人肆力於籀篆工摹刻行楷八分皆有法度【同上】

吳紹淓字淯南徽州人書法孫過庭【揚州畫舫錄】

吳遷號松喬官刑部司獄司工行艸書善摹孫過庭祝枝山法迹【涇縣誌】

吳鑑字保三號玉靑舉人小楷工而捷日可得二萬字旁及篆刻靡不工整【同上】

吳大紳字笏巢廩生小楷秀整參酌文董之間行書則摹海嶽【同上】

吳掄字汝材庠生工行楷書篆隸亦古雅可喜有求之者窮日夜應之無倦色有拙山印譜一卷【同上】

吳錫麒字聖徵號谷人錢塘人乾隆四十年進士官國子監祭酒

宗室毓本曰先生不以書名而神韻秀雅波磔生動殆與詩古文詞相等

祭酒眞行書圓秀自然兼有山舟夢樓兩家長處【郁棲書話】

吳紹燦字澄野號蘇泉歙人寄籍揚州乾隆四十年進士官編修工隸書【吳錫麒撰傳】

吳俊字奕千號曇繡一號蠡濤吳縣人乾隆四十年進士官山東布政使工行楷書於同時名家最近劉文淸【木葉厱法書記】

吳俊行書佳品下【國朝書品】

吳純字葆良號春林錢塘人乾隆四十二年拔貢生工書【杭郡詩續輯】

吳璥字式如號菘圃錢塘人乾隆四十三年進士官吏部尙書協辦大學士

錢儀吉曰林少穆尙書嘆公筆意超妙入古初未嘗以書名【衍石齋記事稿】

吳樹萱字春暉一字壽庭初名傑字寅萬號少甫【一作黼】俊弟乾隆四十五年進士官四川鹽茶道

工篆隸【飛鴻堂印人傳】

吳廷選字戛韶號石亭荊溪人乾隆四十九年進士官侍讀能書【木葉厱法書記】

吳云字潤之號玉松長洲人乾隆五十五進士官衛輝知府

林則徐跋吳玉松書冊云年九十四神明彊固燈下作蠅頭書累紙不輟勁秀朗潤幾莫知爲老翁筆也

晚歲尙能作精楷【師友集】

吳文新字滌崖號近齋上元人乾隆五十六年拔貢授建平教諭工楷書【江寧府誌】

吳名鳳字竹庵乾隆五十七年舉人官景徳鎭同知署撫州知府工篆隸【寧津縣誌】

吳芳培字霽菲號云樵乾隆五十九年進士官兵部右侍郎仁宗稱其寫作俱佳【涇縣誌】

吳華字松州錢塘人乾隆中由諸生官滕縣知縣書名噪都下【杭郡詩輯】

皇淸書史卷五

●皇淸書史卷六

義州李放■﹝日良﹞逸纂錄

上平﹝六﹞

七虞﹝三﹞

○【上平】七虞【吳烏

鄔殳

兪諭

盧蘇

瞿】

吳

烏

鄔

殳

兪

諭

盧

蘇

瞿

吳

吳映奎字文躔昆山貢生精六書篆隸【蘇州府誌】

吳翌鳳字伊仲號枚盦本休寧人僑居吳郡乾隆三十一年入吳縣學道光中卒年七十八

鮑廷博曰書法秀逸手書祕冊幾及千卷今之錢罄室也

吳岑渚吳人

錢大昕半硯齋記云善行楷嗜金石刻【潛研堂集】

吳鈞字陶宰別號玉田生華亭人篆隸入古摹古名印𨿽吳亦步蘇嘯民未之或先【松江府誌】

隸法初唐蒼勁秀潤刻印師何雪漁【飛鴻堂印人傳】

篆隸並工自可傳世【張祥河關隴輿中偶憶編】

吳兆模字式之上元諸生七歲能書擘窠大字【江寧府誌】

吳山字六峯江浦人工行艸書【同上】

吳訒字搢書號蕪衫晚號龍門山樵江浦諸生喜作擘窠大字【同上】

吳近光字訓行號邵窠上元【按金陵通傳作江寧】

諸生工書【同上】

吳鋐字雲門上元諸生工書【同上】

吳浹字雙溪上元諸生書學米氏天馬賦【同上】

吳國俊字伯英上元人官福建鹽大使書學文衡山一派【同上】

吳鍾嵩寧陽人工小楷【山東通誌】

吳茂黟縣附貢生工書【安徽通誌】

吳震黟縣增生工書【同上】

吳幹臨淮諸生善眞行書【同上】

吳肇鳳陽人善書【同上】

吳蘇橋歙人善書精篆籀【趙懷玉亦有生齋集】

吳繼寬字小匏甫里人書法遒勁似張文敏【蘇州府誌】

吳三錫字師中號秋村長洲人以善書名行押師聖教序楷法宗磚塔銘俱能超詣【吳翌鳳懷舊集】

少從鄭迂谷廷暘學遂以書名尢工小楷求者麏集【吳門耆舊集】

有臨池之癖有乞書者必求當意否則不憚屢易紙也【蘇州府誌】

吳錫嘏字介祉號菜香吳門人能書工篆刻【吳門耆舊記】

吳珽號嘯峯元和人工書【木葉厱法書記】

吳耿光字秋河小楷秀勁【同上】

吳韺南海人工四體書【同上】

吳鑅字徵甫增生字初法松雪繼程率有剛健含婀娜之勢【川沙廳志】

吳嶸字介如號石齋海寧諸生善書【杭郡詩輯】

吳廷榕字靑士錢塘人官泰州知州精楷法【師友集】

吳琨字師欽號素吾諸生書宗顏魯公晚師米家父子【黃巖縣誌】

吳冕字黟山歙人居杭州工艸聖【杭郡詩三輯】

吳飛鵬字九程號遠庵錢塘人尢工小楷書方整似顏魯公予少時喜寫書因延之於家日課數千字今架上讀史方輿紀要續通鑑長編皆所寫也【李兆洛養一齋文集】

吳宏基字讓齋江寧人工書法【金陵通傳】

吳乘諸生以書名【無錫縣誌】

吳昆榕字懷亮號茗香江西東鄕人

精篆隸【江西通誌】

吳履字公之坦號竹虛別號苦茶頭陀又號瓦山野老嘉興人善作小篆予藏其爲曾庶蕃中丞篆書七言楹帖文云無欲在心爲至樂有功於世不虛生並篆書題款云賓谷中丞正捥瓦山埜老吳履書篆於苦木茶盦下押吳履竹虛兩朱文方印此聯紙本如新字大可七寸許勻圓秀健視淵如稚存兩公殆又過之然諸書僅稱其詩畫及鐵筆無及其能篆者故備著之【木葉厱法書記】

吳邦慶字霽峯霸州人嘉慶元年進士官河東河道總督喜臨橅古帖寒暑不輟【大淸畿輔先哲傳】

按一字景唐

吳榮光字伯榮號荷屋一號殿坦別號石雲山人晚號拜經老人南海人嘉慶四年進士官湖南巡撫

吳式芬撰墓志云書法出入歐蘇諸家去膚存液

粵東百餘年來論書法推四家馮魚山黎二樵吳荷屋張澥山魚山字有气魄然執筆橫臥全用偏鋒二樵字有逸气而無腕力荷屋澥山皆能運腕皆得晉人用筆之意荷屋晚年老筆頹唐然字有意味澥山初時爲歐所縛晚歲深於晉帖頗得帖意吳張二公一生所長自以書法爲最也【張維屏藝談錄】

荷屋暇則學書取諸家法帖鑑別參証之【張維屏松心文抄】

按中丞刻有筠淸館法帖又著有帖鏡辛丑消夏記歷代名人年譜諸書惟帖鏡未見傳本

吳嵩梁字子山號蘭雪昆榕弟嘉慶五年舉人官黔西知州不以書名而所作小行楷亦秀健不失法度【木葉厱法書記】

書法蘇米【書畫過目考】

吳玉堂字黼庭光州人嘉慶七年進士官殿試考試試差皆左手書奏折小字更奇【姚元之竹葉亭雜記】

吳蔭松字景嵐號聯厓嘉慶七年進士官襄城知縣善楷法【撫寧縣誌】

吳存楷字端父號縵云錢塘人嘉慶十年進士官當塗知縣善隸書純用漢人法與曲阜桂馥絕相似【杭州府誌】

吳侍曾字泰孫號竹泉海丰人嘉慶十三年進士官吏部文選司主事

吳重憙曰書法平原日臨爭座帖一過【石蓮庵文鈔】

吳慈鶴字巢松號韻臯別號岑華居士又號鳳巢山樵吳縣人嘉慶十四年進士官國子監祭酒

劉傑曰工書

褚逢椿曰所臨黃庭經龍藏寺碑結體精密字勢飛動蓋得力於鍾紹京而參以董香光【行素齋文集】

吳其浚字瀹齋一字季深號雩婁農固始人嘉慶二十二年第一人及第官山西巡撫

郭尙先曰工小楷【芳堅館題跋】

吳瀹齋奉敕臨柳誠懸大達師碑特賜松雪齋硯屢奉敕書馬贊心經【祁寯藻谷曼谷九亭集】

有書名【鐵槎山房聞見錄】

予藏中丞楷書楹聯文云快史獨披千古論異花分占四時天上款融甫五兄字大如小兒拳紙長不盈二尺筆致秀健可入佳品【木葉厱法書記】

吳介祁字希三嘉慶二十四年舉人官合肥訓導工書翰尢精李少溫篆法【宜興縣誌】

吳式敏字平山侍曾子嘉慶二十五年進士官安襄鄖荊道工楷法【山東通誌】

按一字遜甫號春巢

吳漣字筱川如臯諸生書法華亭【潘際云淸芬堂集】

吳瑗字云侍工書【無錫縣誌】

行楷有晉唐風格【戴延年摶沙錄】

吳紹唐字葉峯無爲庠生書法秀健近率更【廬州府誌】

吳召宏無爲附貢生選從九品不就工書【同上】

吳詢字重約號湘麓一號畫溪縣學生工隸楷【桐城耆舊傳】

吳巨珩字儒懷號白厓書法得晉人遺意【同上】

吳培因全椒諸生善行楷【安徽通誌】

吳遜三飛鵬子亦工書【養一齋集】

吳育字山子號艾齋吳江諸生

常州李兆洛涇縣包世臣盛稱山子古文及篆隸【蘇州府誌】

工四體書篆法尢美【常州府誌】

劉逢祿曰心通倉籀筆勒金石吾不如吳山子【劉禮部集】

吳育篆及行書佳品上【國朝書品】

吳徳旋字仲倫宜興貢生

自云少年時篤好韓退之詩文見退之有性不喜書之語卽亦絕不措意三十後有所激發於爲書亦甚嗜之而在儕輩中質最劣然以質之劣也而思之較深於古人之所以離合得失實能心知其故但運之於手不能如吾意之所欲出耳【初月樓文鈔】

又云余年三十餘始畱意書學卽好東坡思白兩家然苦無入處學淳化閣帖愛大令文皇之馳騁自得而益迷其源自是泛濫於唐宋元明諸家十有餘年而私心所好仍在東坡思白包愼伯又導余學楊少師步虛詞日臨一過覺於蘇董兩家意趣時有所會直不知手之舞之足之蹈之也【初月樓論書隨筆】

又云余受書法於陽湖錢伯坰魯斯【初月樓聞見錄】

吳徳旋行書能品下【國朝書品】

吳楚望字屏山庠生工書法【涇縣誌】

吳煜三字泰符海寧諸生工顏柳書【杭郡詩續集】

吳龍輔字楚材海鹽人工書【吳熙春星艸堂詩集】

吳宗贊字與參太學生善書法【甘泉府誌】

吳憲澄昭文人蔚光子諸生善隸書【蘇州府誌】

按澄一作澄號筱軒貢生

吳鰲字靑鰲號味琴歸安人喜李北海書每日必臨摹數百字後得趙文敏行書胡笳十八拍長卷寶愛之寢食恆於斯中年以後書法益進【兪樾撰傳】

工書法初學李北海後學趙吳興𨿽率爾命筆動合法度【春在堂隨筆】

吳昌海號蘇士一號蒓浦海寧歲貢善書【杭郡詩三輯】

吳膺洛字寶書號宓川一號子樵諸曁諸生工臨池行艸尢渾勁嘗書三帙貽三子名曰筆權意頗自負【兩浙輶軒續錄】

吳展成字慶咸號螟巢一號二瓢【按晚號磨兜老人】

嘉興歲貢善隸書【同上】

吳鵬飛字孚軒道光初拔貢充武英殿校錄官太平教諭善書法【嵊縣誌】

吳春燾字荀慈號恆叔存楷子道光十二年舉人官山陰教諭幼工八法中年力造古勁得滇中爨龍顏碑拓本珍如璠玙【杭郡詩三輯】

吳安業原名樹杞榜名樽字杖仙錢塘人道光十四年舉人官內閣中書工書法【兩浙輶軒續錄】

吳式芬字子苾號誦孫侍曾從子道光十五年進士官內閣學士金石之學爲天下宗所作眞行書亦遒秀有宋賢風致【木葉厱法書記】

吳嘉洤字淸如吳縣人道光十八年進士官戶部員外郎丙午考試差宣廟諭諸大臣曰吳嘉洤寫作俱佳何以不入翰林【亢樹滋撰傳】

吳臺朗字次垣丹徒人道光二十年進士官山候補道

工小楷【方浚頤二知軒集】

吳受藻字鳧士號擷蘅仁和人道光二十六年優貢考取八旗官學教習在籍死粵逆之難

工書入唐人之室【浙江忠義錄】

吳可讀號柳堂臯蘭人道光三十年進士官禦史善書法【蔡壽祺撰傳】

吳汝庚字巽先育子工篆書【吳江縣誌】

吳孫挺字子方一字伯搢桐城貢生

姚瑩曰通六書作字多用古法尢善狂艸【後湘集】

吳廷揚字熙載號讓之【一作攘之】

晚號讓翁別號晚斆居士儀徵諸生

包世臣曰熙載篆分刻印皆紹法完白先生其石印見者以爲亂眞

書法之妙直欲淩轢時輩方駕古人【伯山詩話】

善書大篆及十七帖效法完伯摹印另有秀韻【雲莊印話】

書名徧海內小篆鐵筆尢佳蓋先生爲安吳弟子盡得其傳故能上窺秦漢六朝而於北魏尢近【汪鋆十二硯齋隨錄】

善各體書兼工鐵筆邗上近無與偶【蔣茝生墨林今話續編】

吳璜字禮北山陽人官都司工書包安吳弟子【木葉厱法書記】

吳國寶號秀峯一號雪鋒長洲人

阮元題摹碑圖句云雪鋒吳氏善篆隸奏刀砉騞親磨治【揅經室集】

先兄文達公曾摹李斯張遷諸碑分置北湖祠塾郡城文選樓多出錢梅溪吳秀峯手秀峯行書法蘭亭敍篆刻皆其餘事【雲莊印話】

吳上翰字衛寶號蓉廷諸生工書法趙文敏【宜興縣誌】

吳金字佩華上翰弟幼卽工書得蔡襄怡和之致【同上】

吳受泰字林楷歲貢七歲能書大字【荊溪縣誌】

吳咨字聖兪武進人官山東鹽大使年十四立毛毛登上作篆書勁老有法及長四體皆工尢精刻印【武陽合志】

汪昉撰傳云年八九歲卽習爲篆籀總角據案握管作楹帖成巨幅無懦色官山左鹽知事卒年四十六所爲印曰適園印印又嘗作續三十五舉

吳儆字子愼咨弟擅鐵筆篆書【墨林今話續編】

吳廷康字符生一字康甫號贊府【一號晉齋晚號茹芝】

桐城人官浙江縣丞工篆分善摹印皆得秦漢人遺意所作一筆大虎字及晉齋印譜錢警石學博並爲作歌尢嗜古甓輯有摹陶軒磚錄【木葉厱法書記】

吳登鵬號麗樵年八十猶能燈下作細字楷書【湘潭縣誌】

吳廷樞字星垣增廣生書宗歐柳【霍山縣誌】

吳坤修字子厚號竹莊新建人官安徽布政使

善橅書譜【二知軒集】

吳廷香字蘭軒廬江人咸豐元年舉制科與粵逆戰死追贈太僕卿工詩及書予曾藏其墨刻【木葉厱法書記】

吳鳳藻字蓉圃錢塘人咸豐三年第二人及第官禮科給事中善書【兩浙輶軒續錄】

按一字蓉波

吳唐林字子髙號晉壬一號蒼緣陽湖人咸豐十一年舉人官浙江知府工分隸茂古奇恣於漢碑源流筆法無不畢備【續名人尺牘小傳】

吳宗麟字子紱號冠云錢塘人欽賜舉人官戶部郎中善書【杭郡詩三輯】

吳崇俊原名春海字岫云錢塘諸生工辭翰善筆札【同上】

吳云字少甫號平齋一號退樓又號愉庭鰲子由諸生官蘇州知府過班道員

兪樾兩罍軒尺牘序略云平齋言語妙天下而書法之工又足以副之人得其片紙隻字視同球璧

顧文彬致平齋尺牘云書法之妙軼倫超羣所摹十七帖渾厚古雅直偪右軍

書法平原【書畫過目考】

吳同午字午生精篆分行楷【荊溪縣誌】

吳融字子明諸生工書兼學北海平原而於北海尢近【同上】

吳贊誠號春颿廬江人官廣州知府書法整秀【林昌彜海天琴思錄】

吳企寬字洛生武進人嗜金石工篆書官鄒縣知縣與其邑紳同輯鄒縣金石志【金石學錄續補補】

吳庭樹字雲松號半圃巴陵諸生喜學書【吳敏樹柈湖文鈔】

吳麟字仁卿號祥苑諸生工行楷以古爲師自閣帖至宋元大家無不逼肖年八十餘猶日執筆【廈門誌】

吳重憙字仲怡【一作飴】號蓼舸晚稱石蓮老人式芬子同治元年舉人官郵傳部侍郎書法鎔鑄篆分自成一體嘗爲予作詞龕二字齋額正書字大如箕而遒秀古媚如出宋元人手自云生平未嘗作擘窠大書此蓋破例爲之者又爲予作聯額十餘事不必盡工而金石之气盎然非專門書家所能及也卒年八十一【木葉厱法書記】

吳繩曾字墨賓號正齋光州人同治三年舉人官交河知縣工楷法【同上】

吳大澄字淸卿號愙齋一號恆軒吳縣人同治七年進士官湖南巡撫

兪樾撰墓志云少從陳碩甫學篆書中年以後又參以古籀文書法益精進

工小篆筆力淸勁一洗完白山人之習酷愛楊濠叟而秀逸微有不逮【張鳴珂談藝瑣錄】

吳觀禮字子儁號圭庵仁和人同治十年進士官編修先後娶道州何子貞太史子敬太守之女書法得其妻指授【杭郡詩三輯】

吳堅字瓠伯號鐵梅海寧人同治十一年歲貢精楷法初仿靈飛經娟秀無匹自毛庚西堂避寇來硤相與遊處書格爲之一變【硤川詩續抄】

吳講字介唐山陰人同治十三年進士官侍讀學士

小楷遒勁得晉唐人意【李慈銘越縵堂日記】

吳長慶號小軒廷香子由難蔭官至廣東水師提督謚武壯

善擘窠書【二知軒集】

吳鳳儀字子軒無錫諸生工行書【書畫家筆錄】

吳淦字鞠潭錢塘廩貢官嵊縣訓導以書名【譚獻復堂日記】

吳兆泰字階平麻城人光緒二年進士官禦史楷法甚工【鄂渚紀聞】

吳樹棻字移香歷城人由翰林【按光緒六年進士】

官湖南學政書法李北海【近代名人小傳】

吳寶鈞字子和別號耕石農陽湖庠生

劉炳照曰工書臨摹鄭文公碑不下百通每作篆用長管羊毫累裀髙坐懸肘而書瘦硬通神尢極其妙

吳綸字霽亭江陰人工書【金武祥陶廬五憶】

吳鴻綸字儒卿別號知稼翁昭文諸生候選訓導

翁同龢曰書出入唐宋諸家

吳承溥號苓溪鰲孫諸生官江蘇候補同知

吳云曰於金石篆刻殆有天授所作篆隸古趣橫生【兩罍軒彜器圖釋】

吳保初字彥復號癭公一號君遂長慶子以蔭補刑部郎中書摹褚趙【近人撰傳】

吳豳字稼生重憙子光緒十九年舉人官廣東佛山同知署潮州知府工篆籀其祖子苾閣學所輯攟古錄其中金文皆稼生手摹上版者【金石學錄續補補】

吳傳經字伯生石門諸生篆隸古雅【廣印人傳】

吳祥麟字石侶號玉侯桐城人工隸書【同上】

烏

烏拉布字少云滿洲鑲黃旗人同治十三年進士官工部侍郎工楷法【事略】

鄔

鄔維新字鍾遠又字立凡丹徒人康熙四十四年召試官新寧知縣與劉上駟周而衍同以工書受上知遇【江蘇詩徵】

鄔維肅大興人官甌寧知縣善書【福建通誌】

殳

殳訥字安世號木齋吳江人工詩及書【松陵詩徵】

兪

兪時篤字企延號近蘇錢塘人明諸生同郡許光祚嚴調禦皆工書時篤盡窮其妙請乞滿門至廢七箸老而貧頗資之【杭郡詩輯】

兪塞字吾體號無害國變後攺姓獨孤婺源人居江寧

張自烈曰少工戈法小楷艸書頡頏鍾王揮毫立就

工書【金陵通傳】

兪世贇字若海號容庵本姓姚武康人書法甚工【魏禮季子文集】

兪森字匯嘉號存齋仁和人由貢生官至湖廣布政司參議

以善書入實錄館議敍得官【兩浙輶軒續錄】

觀察書長於小楷刻星聚樓帖行世於古人小楷無不臨仿𨿽不甚似然丰潤勻稱亦有可觀者【大瓢偶筆】

兪弘道字曾惟號貫齋洞庭東山人作書不名一家而自言得力於過庭【七十二峯足徵集】

兪廷諤初名經字夔千號葵軒因眇一目遂號眇狂桐鄕鳳棲里人工書精篆法【張宏牧篆學淵源】

兪慶維字孔彰貢生得州判不就書法逼近懷素得酒輒書書無恆語口占手揮頃刻千言各有意致【興國州誌】

兪信字克友婁人書橅顏柳【松江府誌】

兪廷槐字拱三號鞏山嘉興廩生性耽六書凡古文鐘鼎及岐陽石鼓手自規摹【飛鴻堂印人傳】

兪瀚字楚江紹興人精篆籀【揚州畫舫錄】

兪養直字集萬號及之江寧人由銅板館議敍官朝城典史工書【金陵通傳】

兪聖時連江人以善書名【福建通誌】

兪琦全椒諸生善行楷【安徽通誌】

兪長纓字名世號遜庵仁和監生工書【兩浙輶軒錄】

兪雍字小邵建徳歲貢官平陽訓導工書子贊皇有父風【同上】

兪班筍字震森號玉亭海寧監生

兪廷藻字翰采號掞亭工眞艸書與從父班筍相亞【海昌備志】

工臨池【杭郡詩三輯】

兪大器字萬菉能書著有筆陣圖【川沙廳志】

兪祥元吳趨人嘗爲桐城汪制府誌伊縮臨元靖先生碑刻石茅山【郁棲書話】

兪鳳喈字丹梧善書【宜興縣誌】

兪肯堂字東躔初名坊字人表金匱人嘉慶十四年進士官禦史

善書【閨秀正始集】

兪思源字原水號稻鄕平湖諸生

朱壬林曰善書

兪昌烈字鴻甫宛平人官黃岡知縣死粵逆之難書法學東坡酷似【黃岡縣誌】

兪樾字蔭父號中山一號曲園徳淸人道光三十年進士官編修河南學政

樾臨終自喜七律詩自注云文宗曾與故大學士英桂語及臣樾謂人頗聰明寫作俱佳

江艮庭先生不作楷書𨿽艸艸涉筆非篆卽隸也一日書片紙付奴子至藥肆購物字皆小篆巿人不識更以隸書往仍不識先生慍曰隸本以便徒隸若輩並徒隸不如耶余平生亦有先生之風尋常書札率以隸體書之湘鄕公述此事戲余因錄之以自嘲焉【春在堂隨筆】

李瀚章曰精篆隸

晚年求書者甚多率以行艸應之篆隸不輕作也【書畫家筆錄】

兪林字壬甫號芝石晚號何九老人樾兄道光三十三年舉人官福寧知府工書法【兪樾撰家傳】

兪鳳翽字梧生番禺人工篆隸書【郁棲書話】

兪保安字煥明江寧人好藏名人書畫工句勒飛白能以腕力揮灑行之點畫畢肖見者幾以爲眞迹尢精鑱刻竹石【金陵通傳補遺】

兪粹蘊字子純上元諸生字亦秀潤【同上】

兪鎭字弇山會稽人書法香先【先﹕光】【廣印人傳】

諭

諭周字京孟號介邱康熙初舉人官共城知縣工書【南昌縣誌】

諭燮字理堂官署西隆州吏目工書精篆刻【同上】

諭宗侖字東白號桐鄕江西新【按一作南】

城優貢生候選知縣十三能擘窠書尢精小楷兼善八分【東白小像記】

諭福基字少白宗侖子官廣東府經歷【一作知縣】

自云鮑叟東方謂予字得瘦金體【海天樓詩抄】

盧

盧光泮字用獻義烏人以諸生辟幕參軍善書【金華詩錄】

盧廷對字賡揚淮安監生與兄芬涵俱以能書稱芬涵先沒廷對益自專精晝夜一坐小樓臨摹越三寒暑乃豁然有得人謂其弱不勝衣而筆力乃轉千鈞之弩【淮安府誌】

盧煒字浚明諸生善書法【嵊縣誌】

盧文弨字召弓號磯漁一號檠齋別號抱經居士余姚籍仁和人乾隆十七年進士官侍讀學士

藏書多至萬卷其尢精者則以精楷錄之無一訛字破體【懷舊集】

放案或謂抱經書殊不工所藏精本皆傭人所寫未知孰是

盧標字菊人東陽人乾隆五十四年拔貢官寧海教諭工小楷【兩浙輶軒錄】

盧楓字升云東陽人畱心古篆刻刀法蒼勁有古意字亦端整不苟【同上】

盧謨徳州人雅雨都轉次子十歲工詩善擘窠書【揚州畫舫錄】

盧思順廩生工楷書【興國州誌】

盧之玫字東玉舒城歲貢授山陽訓導未任卒工書法【廬州府誌】

盧恬字虛齋盧江庠生字學鍾王筆意圓勁與族人文熾書法相頡頏有大盧小盧之目【同上】

盧裕楫工行書【三河縣誌】

盧贄字公雉江寧人工書【金陵詩徵】

盧宣旬字幼眉武寧貢生工八分【木葉厱法書記】

蘇

蘇濱字岷江先世新安由諸生歷官行人善書【江陰縣誌】

蘇仝許字友燕號補園髙郵人工詩善行艸書【木葉厱法書記】

蘇楞額字智堂納喇氏滿洲正白旗人隸內務府由筆帖式官至工部尙書

以書名家【揚州畫舫錄】

蘇小山常熟人善書【柳南隨筆】

蘇珥字瑞一號古儕順徳人乾隆三年舉人

吳應逵撰傳云工書法求其書並得其詩者稱爲二絕

蘇士藻字萬匯工書郡中三吳第一樓額出其手【江陰縣誌】

蘇輪字子旋杭州人工書【金華詩錄】

蘇春字倫五山饒人善書【福建通誌】

蘇榮垣字師維號珠浦石屏人乾隆四十四年舉人工書【滇南詩略】

蘇寧阿字壽泉號迂庵滿洲人乾隆間官天津鎭總兵善書【天津縣誌】

蘇汝礪字商卿一作商弼號潄亭常熟拔貢官湖北知縣

何忠相撰墓志云工書

蘇咸額字云耕瓜爾佳氏滿洲正紅旗人官廣西巡撫

斌良浣香小墅卽景贈云耕二兄詩云翰墨求人意未如自家風範轉蕭疏樓臺聯額親題就半是兄書半弟書【抱衝齋集】

蘇許堂字展亭仁和諸生少工書其友黃模嘗效之許堂曰君書他日必工且享壽考勿效吾書吾書非壽者相自知之而不能攺也已而果然【杭郡詩續輯】

蘇縉號瘦生錢塘諸生善書【夏之盛畱余堂詩鈔】

蘇云徵字祥卿鄱陽人官浙江縣丞工書【江西忠義錄】

蘇惇元字厚子號欽齋道光三十年由諸生舉孝廉方正子求莊字彊甫號毅庵求敬字懋甫皆縣學生文行書法俱能傳父業【桐城耆舊傳】

蘇汝謙字虛谷靈川舉人官知州

龍啟瑞與蘇虛谷論書詩云君書本娟秀得自王與鍾【澣月山房詩鈔】

蘇哲保字明甫江陰廩生工書仿華亭畢肖【書畫家筆錄】

瞿

瞿然恭字欽我號核園靑浦諸生書學李北海時楚人重新嶽陽樓有仙降乩云必得雲間瞿某書榜好事者訪得之俱幣乞書洵佳話也【松江府誌】

書師顏魯公【六瓢偶筆】

瞿然畏字觀我號萍庵然恭弟

瞿天潢字爰楫然恭從子

並工書【松江府誌】

瞿渟字瀛若歲貢生授鳳陽訓導善書法【川沙廳志】

瞿應咸號海農松江人官湖南知縣

潘際云曰善書法【淸芬堂集】

瞿世瑛字良玉號穎山錢塘人議敍道銜候選知府楷法精整手抄罕見古書以爲日課積數十年成幾千冊【杭郡詩三輯】

按瞿氏藏吉金最富其拓本上皆鈐有淸吟閣印

瞿樹本字根之嘉定人工書亦精鐵筆【墨林今話】

皇淸書史卷六

●皇淸書史卷七

義州李放冬井纂錄

上平﹝七﹞

八齊

九佳

十灰

十一眞﹝一﹞

○【上平】八齊【齊西

倪嵇

黎】

齊

西

倪

嵇

黎

齊

齊大勇字養浩號鳳巖由諸生應鄕試不第乃就武學爲武生雍正七年武闈又不第大學士馬齊爲之稱屈上聞之特命與新科武舉一體考試欽賜武舉人明年會試殿試俱第一官至湖廣提督工書法於舊拓碑帖名筆尢精鑑別【昌黎縣誌】

齊祖頊字若水雞澤諸生工隸篆【永平府誌】

齊召南字次風號瓊巖晚號息園天臺人乾隆元年進士官禮部侍郎榦隆前葉兩浙名流如全謝山杭堇浦厲樊榭諸公皆不善書惟齊宗伯頗畱意書法予舊藏其集陶五言楹帖筆致蒼逸不減陳句山太僕【木葉厱法書記】

在蕺山臨摹蘭亭法帖去序中復字成三言詩十七章【杭世駿道古堂集】

齊宏字士猷號耕六無爲選貢生官崇明教諭工書得徐天池筆法【廬州府誌】

齊秉銳字彈懷無爲廩生尢工書行艸俱妙【同上】

齊彥槐字蔭三一字夢樹號梅麓別號罨畫溪漁婺源人嘉慶十四年進士官金匱知縣署蘇州督糧同知過班知府

方浚頤撰墓表云工八法藏弆旣多臨摹入化頗得海嶽華亭兩家神髓求書者無虛日又倩錢梅溪雙句松雪墨迹上石尢爲藝林所寶貴云

放按太守之子學裘字子冶又刻有寶禊室帖子冶書法黃米兼工山水見拙輯繢境軒畫董

西

西蘭泰滿洲人由侍衛任河東都司工八法【雪橋詩話三輯】

倪

倪會宣字爾猷號恆園上虞人明文貞公元璐子工隸書【越風】

倪長犀字六通康熙九年進士官谷城知縣善書尢精篆刻【贛楡縣誌】

倪耿字覲公【按號雪田】無錫人精於篆籀【印人傳】

倪正字方公號觀湖宣城人書法極蒼勁【宛雅】

倪粲一名燦字闇昭一字闇公號雁園上元人原籍錢塘康熙十六年舉人十八年舉鴻博授檢討書法得米董之神與同時名家極類查梅壑【木葉厱法書記】

詩文書法秀絕一時【國史本傳】

喬萊撰墓志云善書法嘗奉勑作行艸大書及小楷皆稱旨

工楷書【鶴徵錄】

書法詩格妙絕一時【同上】

工八法行艸書蚤歲卽名重海內【金陵通傳】

楷法尢工【金陵詩徵】

倪來周吳人

康熙間有倪來周者以書法教人其訣七十有二將筆法分開每筆另造形象若干而異其名故得此數也【朱象賢見聞偶錄】

放曾見海昌管氏花近樓叢書抄本內有倪氏雜記筆法一卷培蘭茂才庭芬手跋云倪氏未詳其人蓋少嘗親受筆法於董華亭系勝國之遺民也康熙甲寅臨橅古帖云云則耄不廢書其造詣之深可知何世遂泯滅其名獨使華亭輩得爲海內山斗殊可慨焉未知卽來周否

倪叔思長洲人

何焯曰從先叔學書

倪霱字亦云吳縣人嘗用趙文敏楷法書明文在一百卷附刊【暴書雜記】

倪國璉字子珍號穟疇錢塘人雍正八年進士官給事中

京師花木最古者首給孤寺呂氏藤花【元時所植有大徳四年刻字】

倪穟疇年丈嘗爲題一聯云一庭芳艸圍新綠十畝藤花落古香書法精妙如渴驥怒猊【紀昀閱微艸堂筆記】

倪濤字山友號昆渠錢塘貢生官遂安訓導著六藝之一錄四百六卷分金器款識石刻文字法帖論述古今書體歷朝書論歷朝書譜六集又續編十二卷見四庫全書總目提要及兩浙輶軒錄善本書室藏書志諸書按倪氏此編可謂集書學之大成然卷帙太繁竟無副本傳播藝苑殊可惜也【淸樂堂隨筆】

倪炳生一名嘉楠字任齋象山庠生楷書學董思白【倪勱彭姥詩搜】

倪官字衣川工書法【鹽城縣誌】

倪承寬字余彊號敬堂國璉子乾隆十七年進士官倉場侍郎工眞行書筆法腴潤近虞祕監予藏一聯一幅【木葉厱法書記】

邵晉涵撰墓志云書法尢爲人珍重片紙輒藏弆

以詩文書法著於時【杭郡詩續輯】

倪爲賢號小迂崇明人乾隆四十二年拔貢官玉田知縣

沈寶麟曰善書

今公署聽事有手書含生艸堂額筆意秀婉如見其人【玉田縣誌】

倪桂馨字又蘭號小山象山人乾隆四十二年拔貢官廣西州判工小楷【彭姥詩搜】

倪仲榜號墨海無爲太學生工書能作擘窠大字【廬州府誌】

倪偉望江貢生官休寧訓導書法入晉唐之室【安徽通誌】

倪琇字尙瑩號竹泉昆明人嘉慶六年進士官廈門道

書主蘭亭晚年似董思白【謝堃書畫所見錄】

倪師旦字符卿號幻庵會稽人官江蘇候補知縣喜篆刻之學兼擅小篆八分【兩浙輶軒續錄】

倪掌書字文博號伯瑛無錫人善篆隸著篆體歌訣【書畫家筆錄】

倪承璐字佩生湖州諸生官直隸候補知縣書法香光篆刻亦工秀光緒末年卒【紫泥庵補印人傳】

嵇

嵇慶淳字文髙上海人工書學黃庭經片紙隻字人爭寶之【松江府誌】

嵇璜字尙佐號黻廷一號拙修無錫人雍正八年進士官文淵閣大學士乾隆五十九年七月卒年八十四賜謚文恭工唐人楷法和珅乞書公卒不應其書故可貴也【木葉厱法書記】

袁枚撰神道碑云精小楷能於胡麻上作書

善書法尢工小楷【吳郡名賢圖傳贊】

公書晚似徐季海【亦有生齋集】

嵇文恭璜少年時能於瓜子上寫五言律一首麻粒上寫天下太平四字【張燮小鄕嬛福地隨筆】

曾乞文恭寫楹聯至今刊懸如對古賢余嘗謂文恭字體出於碑劉文淸出於晉帖而世不悟今讀此幀當曉然矣【揅經室集】

嵇璜眞書佳品上【國朝書品】

嵇璋字南玉號養生無錫諸生

工書遠法晉唐不擇紙筆【墨林今話】

嵇承謙字受之號晴軒璜子乾隆二十六年進士官侍讀學士

嵇承豫字介於號笠軒璜子官兵部郎中

嵇璜故工書子承謙承豫並以書名【無錫縣誌】

嵇承濂字蓮叔璜季子國子生工行艸書【同上】

嵇承浚字導昆從華淞學書得其法以受孫介福【同上】

黎

黎元寬字博庵號左巖南昌人明禎【禎﹕崇】崇【崇﹕禎】元年進士官浙江提學道僉事以事罷歸國變不出

詩文書法皆怪倔人呼黎體【南昌縣誌】

黎簡字未裁一字簡民號二樵順徳人乾隆五十四年拔貢

張維屏曰其書意態欲追晉人中年兼學李北海晚年寫蘇黃二家之體居多

黎松壽字子赤號彥白龍陽人

姚春曰善書

黎吉云原名光曙字樾喬湘潭人道光十三年進士官監察禦史工八分予有所書近來海內爲長句天下幾人畫古松七言楹聯上款酉山五兄後贈陳蒼虯侍禦以侍禦於此兩藝皆擅長也【木葉厱法書記】

黎宗銘零陵人學左季髙書絕肖【曾國藩求闕齋日記】

○九佳【柴懷】

柴

懷

柴

柴邦直字豹文仁和人羅江籍乾隆三十年舉人官崇慶州教授善書【四川通誌】

柴象天字培竹山西武生作字蒼勁而不擇筆能以敗艸書大字破竹頭書行楷求者踵接其門【管世銘韞山堂文集】

懷

懷履中字庸安號慵庵別號蘭坡居士婁縣諸生工六法【飛鴻堂印人傳】

○十灰【來雷

梅裴

崔魁

邰】

來

雷

梅

裴

崔

魁

邰

來

來蕃字成夫號北沙蕭山人幼精六書能作古文魚籀大小篆殳隸入神不輕爲人作人亦不匄寫之【毛西河集】

精六書能作篆隸八分第不輕爲人寫【今世說】

雷

雷畹字蕙樓華亭人工艸書【松江府誌】

雷良樹號硯農松江人工書【黃協塤�蕓精舍零墨】

雷宣化字著廷漢陽庠生精書法【達可齋稿】

梅

梅兆頤字淑伊宣城庠生薦鴻博書法圖篆皆能入古

【安徽通誌】

梅鏐字旣美號石居一號靑溪宣城人上元籍諸生

工八分【江寧府誌】

工篆隸【趙紹祖蘭言集】

梅釴號隅庵鏐弟恩賞舉人

從何國宗受筆法【梁巘評書帖】

梁巘肆力於書初得筆法於宣城梅釴【安徽通誌】

梅人鑑字文衡號蘇庵天臺歲貢精書法【兩浙輶軒續錄】

梅調元字贊臣永嘉歲貢官云和訓導工詞翰【溫州府誌】

梅承祚字蔭堂廩貢生以善書重當時【阜寧縣誌】

梅曾亮初名曾蔭字葛君攺字伯言鏐後道光二年進士官戶部郎中書法醇古毫無俗焰頗類孫夏峯湯荊峴兩先生【木葉厱法書記】

孔憲彜謝伯言惠書詩扇詩云晉帖時一橅妙句同深醕我持六角扇欣然點筆新【對嶽樓詩艸】

梅植之字蘊生號嵇庵江都人道光十九年舉人工書【劉文淇撰墓志】

包世臣曰君書跌宕遒麗頗宜觀者然煆煉舊拓必見其血血瓜所注精气所聚使奔赴指腕下則非觀者所能知吳熙載與君同昌江左遺法所得至深醇而持論每不敢先君

梅植之行書佳品上【國朝書品】

孝廉受琴學於顏夫人遐慕叔夜故號嵇庵所爲詩與書皆髙秀俊逸類其爲人有答程秋樵論書說九則載文集中【木葉厱法書記】

梅炳洵字同蘇諸生舉制科官浙江府知事工書初仿率更晚習北魏【南昌縣誌】

梅元捷字子駿天津人精八法【書畫家筆錄】

梅調鼎字修予號友竹慈溪【一作仁和】恩貢書法華亭【近人筆記】

裴

裴玠字景祁號祉亭句容人【金陵通傳作諸生】工篆書【江寧府誌】

崔

崔幹城號兔牀睢寧人明季官遊擊禦流寇有功國變歸隱賣字自給予藏行書便面一事縱橫肆恣筆可屈鐵【木葉厱法書記】

董樵贈中州崔兔牀先生詩自注云詩詞書翰俱奇古自矜絕藝【蔗園集】

崔如嶽字宗五號雪峯康熙十四年舉人舉鴻博授檢討工楷書運筆如風仍不失法度【獲鹿縣誌】

崔甲默字成軒號認庵安平人康熙二十一年進士官中書

竇克勤曰詩古文詞下達書法皆有所宗【靜庵文集】

崔旬心字漢雍霸州人康熙二十九年舉人官中書書法尢能得二

王眞訣【畿輔通誌】

儲在文撰墓志云書法得二王意

書法鍾王【大淸畿輔先哲傳】

崔緝麟字振侯號段垣一號備廬大名人康熙二十九年舉人官大城教諭著有書法輯說【畿輔通誌】

崔起潛字際云正定人康熙五十六年武進士授三等侍衛工書法上召至南書房曰此乃翰林文人往來地爾可爲武翰林遂賜南書房行走銜復賜觀二米墨迹書法愈進後官衡州副將【正定府誌】

崔紀本名珺聖主命攺今名字南有號虞村永濟人康熙五十七年進士官副都禦史江南學政

莊存與撰行狀云書法遒勁有體【味經齋文稿】

崔思惟字解一南通州歲貢生官連州知州幼學書浸淫於二王法【崇川詩抄】

崔衍江寧徳諸生工書法【福建通誌】

崔澐銅山諸生善書【徐州府誌】

崔龍見字翹英號曼亭紀子居常州乾隆二十六年進士官荊宜施道

趙懷玉撰墓志云五歲能作擘窠大字

崔書黼字仲綸荊溪副貢生以善書稱【荊宜續志】

崔紹壇字杏園一字泗村拔貢生工書法【南樂縣誌】

崔曾益龍見從孫

陸繼輅崔公子楷書歌云崔郎楷書妙入神气挾秋肅無春溫團團紈扇月滿輪中結方陣排句陳層臺復閣圍重闉井九百畝田初耘一縱一橫經界均諦視不見烏絲痕直內方外像取坤玉盂置水波粼粼細於瑟瑟拋輕塵徐察翠羽數錦鱗粲乎隱隱含嶙峋各具柳骨兼顏筋猗嗟此技應無倫俗體綺麗不足珍【崇百藥齋集】

崔灝字雲程平湖人善擘窠大字腕力至老不衰【吳仰賢小匏庵詩話】

崔樹寶字子玉咸豐九年舉人官四川知縣書法尢蒼古【遷安縣誌】

魁

魁玉字時若傅察氏滿洲鑲紅旗人荊州駐防由軍功官至四川將軍謚果肅

書法趙松雪【行素齋雜記】

邰

邰鏊字師恪江寧諸生工書法人比之文待詔【金陵通傳】

邰家珠字星聯江寧諸生書仿蘇米幾欲亂眞【同上】

○十一眞【辛斌

申陳】

辛

斌

申

陳

辛

辛炳晟字融初萬載人嘉慶時進士官撫州教授工書得唐人用筆三昧好事者爲集藤石齋石刻【江西通誌】

斌

斌良字備卿號笠耕一號梅舫瓜爾佳氏滿洲正紅旗人由蔭生官至刑部侍郎駐藏大臣善鑑別工書法刻有壽金盦袌衝齋諸帖【木葉厱法書記】

自云予遊廠店見香光梅花詩冊丰致絕佳以金一鎰購得之歸家細玩知是予庚辰自書散失闤闠間客以思白贗章鈐於冊尾遂誤爲眞迹不禁呀然失笑因作長歌紀之【抱衝齋集】

廷桂抱衝齋詩集序略云參法書於趙董

申

申涵先字孚孟一作符孟亦作和孟又作鳧盟晚號臥樗老人永年人明諸生【四庫書目提要作順治中恩貢疑誤】以父太常佳胤殉國難不復出

書法仿顏魯公尢工分隸【年譜】

申如嶽字嵩生號學山黎城諸生官崞縣教諭

精楷法與長治魏玠並名一時【潞安詩抄】

嫻楷法年八十餘尙能作蠅頭書及擘窠大字【靳榮藩緣溪文稿】

申兆定字圖南號繩齋一號鐵蟾陽曲人乾隆二十五年舉人官定遠【一作白水】知縣

工書法精篆刻【山右詩存】

工八分【閱微艸堂筆記】

工分書遇有漢魏碑碣必於厭齒缺尋常點畫凡偏旁波磔反復考證臨橅數十過始已【湖海詩傳】

善八分亦善飛白書【飛白錄】

善八分手摹漢碑數十種著涵眞閣金石文字【金石學錄】

申振奎字步垣號朗園長治附貢生嘉慶元年舉制科善書【潞安詩抄】

申廷塤歲貢生工楷書【六安州誌】

陳

陳煌圖攺名鴻字鴻文生時有冬蘭之瑞乳名蘭蓀晚號幹木老人常熟人明崇禎十五年副貢官翰林院典籍兼待詔事本朝徵山林隱逸以親老不赴

精六書學著隸篆釋韻【虞邑先民傳】

尢精篆法【海虞詩苑】

楊旡咎曰鐫刓朱白文印亦迥異恆蹊有離騷香奩印譜

工篆隸書【鐵琴銅劍樓藏書目】

陳王賓字天倪號雷塘定海人明諸生

工艸書【寧波府誌】

陳苞字竹墅海鹽籍徙嘉興明諸生工艸書【檇李詩系】

陳確字幹初初名道永字非元海寧人明諸生善篆刻書法酷似孟俯而得晉唐遺意【兩浙輶軒錄】

工書法直逼鍾王兼工篆刻居母喪手寫孝經百餘冊以志痛戚

友爭寶藏之【陳其元庸閒齋筆記】

陳恭尹字符孝號半峯別號獨漉山人又稱羅浮布衣順徳人

工書法【廣東通誌】

行艸分隸皆有法【王士禎居易錄】

工漢隸【王士禎香祖筆記】

尢工書法嘗以端石寄予手自篆刻云獨漉所遺漁洋寶之【同上】

元孝法蔡中郎腕力甚勁可與谷頡頏【陳弈禧隱綠軒題跋】

獨漉書法趙文敏【何樗涼踽堂集】

陳元孝八分頗入流宕未爲近古【翁方綱粵東金石記】

陳之遴字彥生號素庵海寧人明崇禎十年榜眼國朝官大學士書近思翁【書畫過目考】

陳宏範字乃錫一字伯子長沙人明諸生國初佐洪承疇招撫黃州山砦事訖薦授偏沅副將不就書法險勁似陶蜜庵而渾融過之阮相國題其墨迹有句云書法似枝山香光未多讓祁文端跋略云善艸隸此卷堅蒼峭秀想見其人【沅湘耆舊集】

陳爌字公朗一字去■﹝火立﹞孟津人順治三年進士官禮部尙書

魏裔介撰楊思聖墓志云世祖畱心翰墨召詞臣能書者面給筆札公與陳宮詹爌所書獨稱旨

陳胤虞字錫振號次弓一號貌弱又號猊翁長汀人明諸生順治八年拔貢

書法逼似率更令今汀州之言書學者率宗陳氏學嘗詣一僧捨倉卒爲人作三十紙日就晡時侍者咸怠欲去一僧躊躇執捲不敢進君察其意曰公將毋欲之耶可添墨其豁達類如此數千里外每得陳氏書數行皆寶如拱璧【黎士弘托素齋集】

陳貌弱楊宛懷皆工爲小楷陳學率更楊學大令【同上】

楷書擬歐陽率更爲時所珍【福建通誌】

陳焯字默公號滌岑一號越樓桐城人明季授部職不就國初以拔貢生授中書舍人中順治九年進士官兵部主事乞歸

善艸隸【桐城耆舊傳】

陳廷敬本名敬因同榜中有同名者禦筆特加廷字字子端號說巖別號午亭山人澤州人順治十五年進士官文淵閣大學士謚文貞

王士禎曰書法圓美蒼勁恣態橫生與其詩稱二絕

錢大昕陳文貞詩跋云公翰墨世不多見丁酉秋於申浦黃氏齋中見此卷詞翰雙美儻仿鳳墅之例列入名相帖中奚謝古人哉

陳一安江寧人順治十七年武舉人官海鹽遊擊善書【金陵詩徵】

陳士雅字伯彥順治間貢生艸書得旭素體【慶雲縣誌】

陳上善字符水蘇州人僑居東湖工篆隸【施愚山集】

按印人傳作嘉定人

陳鏦字太始徳淸諸生善書法【陳鼎畱溪外傳】

陳進字簣山吳江人隱居陽山精篆書【蘇州府誌】

陳萬勗字念玆工眞艸書【和州誌】

陳檀禧字延喜丹徒人書法尢工【京江耆舊集】

陳菁字幼木【金陵詩徵云號梅巢】江寧人康熙二年舉人官惠安知縣行取禦史著有書法文法訓【江寧府誌】

陳雄略昆山人康熙九年武進士官廣撫標守備善書【蘇州府誌】

陳敬求字士簡連江人康熙二十年舉人官酃縣知縣工詩文翰墨【福建通誌】

陳元龍字幹齋一字廣陵晚號髙齋海寧人康熙二十四年第二人及第官文淵閣大學士謚文簡

侍班幹淸宮聖主顧謂曰朕素知爾工楷法其作大書一幅命就禦前作書上嘉獎以禦書闕裏碑文示之【先正事略】

梁同書曰本朝不以書名而書必傳者陳文簡公與陳句山先生也

書法絕似香光【隨園詩話】

陳遷鶴字聲士號介石晉江人康熙二十四年進士官庶子

陳萬策撰行狀雲府君書晚嗜李北海且臨且摹工夫少間骨勁天成汪文漪與同年論字學曰吾輩徒操翰墨惟陳介石字入古人堂奧耳同宗子文公書法擅一代以法帖數種請府君曰此先君子所遺乞吾兄跋其後使家珍逾重何屺瞻先生贊府君書曰精詣不雜直入晉域其爲識者所推重如此【近道齋集】

陳工亮胤虞子康熙二十八年貢生工詩字【福建通誌】

陳鵬年字北溟號滄洲康熙三十年進士官河道總督謚恪勤工書江南人重之計字酬金【湘潭縣誌】

善書法【沅湘耆舊集】

張伯行曰書師顏魯公而艸聖尢妙求書者踵接片簡行字寶若珪璧【正誼堂集】

儲大文曰工眞艸書舉顏魯公浯溪碑李北海嶽麓寺碑歐陽率更九成宮醴泉銘綠天仿二張體而胥擅之【存研樓集】

鄭任鑰曰尢善行艸書嘗遊焦山出瘞鶴銘於江波且爲之考

曹一士曰善行艸書罷官時持易酒米人爭藏弆以爲榮要人乞書屏幛陽諾之歷三年迄不可得【四焉齋集】

陳鵬年行書佳品上【國朝書品】

恪勤書余藏一卷一幅皆行艸自書所作七言近體詩書宕逸而詩超妙可稱雙美【木葉厱法書記】

陳祺昌字吉大號蓼野仁和人康熙三十年進士官大名知縣書摹董華亭【兩浙輶軒錄】

陳上遴字簡儒武進人以習篆書薦授中書舍人歷官河南兵備副使

陳玉璂曰以能書名【學文堂集】

陳奕禧字六謙一字子文號香泉又號葑叟海寧人由貢生官至南安知府

王士禎曰工鍾王書法

又曰門人陳子文書法著名當世其書專法晉人以戶部郎中分司大通橋一日東宮舟行往通州特召之登舟命書絹素後亦召至大內南書房賜禦書

又曰張瑤星題程靑溪畫云唐六如畫學周東村不啻過之只爲胸中多數百卷書耳予評子文書品亦如此

又曰書法名當代人尢豪雋

查愼行曰君爲部郎時屢召赴南書房作行楷書前後再賜宸翰

楊賓曰工行楷尢爲京師所重

又曰陳香泉气味好作小楷亦穩稱但畱心字樣而不知筆法故媚而少骨

又曰香泉專取姿致然與蘇州庫官王羽大書一條幅沈著渾融絕無輕佻之態阿云舉尊人西公楞言碑學崔敬邕墓志亦深厚有六朝气何焯予寧堂法書跋云國朝書學遠邁前規香泉先生尢足雄長一時搜集金石文字視金薤琳瑯石墨鐫華諸編不啻倍焉當其下筆上下古今舉篆籀分隸眞艸行押之奧無所不有承學者獲之而坐臥耽玩卽古今諸體不可由之以通乎

香泉專學松雪而厚實妍媚無出其右至於骨力𨿽極講究卻其次也【朱象賢聞見錄】

書法名天下【查爲仁蓮圾詩話】

張宗柟曰先生柟之外從祖柟猶及見其作擘窠大字長箋巨幅運腕如飛嘗爲先慈淑人書一金扇楷法工細放筆輒自詫曰吾一歲中爲人作此種書未數數然也蓋其矜貴若是

香泉以書名天下求書者爭以貲購之【兩浙輶軒錄】

陳子文如田舍翁說古事往往傅會【國朝隸品】

陳奕禧行書佳品上【國朝書品】

工書有予寧堂帖行世【名人尺牘小傳】

香泉天瓶當時並負盛名而風骨未換【初月樓論書隨筆】

兪寶華曰香泉少時夢升一樓滿貯隃麋一神人謂之曰供子一生揮灑覺而書法大進遂以書名天下

康熙間書家何義門外首數陳香泉香泉與吾鄕林吉人並駕齊驅同爲王漁洋先生門弟子漁洋每欲作書輒令兩人代筆可以一望而知然吉人以精楷勝香泉以行艸勝大幅尢奇恣不可方物署名奕禧二字連文仿古押字自成一體予嘗與郭蘭石論香

泉字蘭石極稱其結構奇詭予曰此卽香泉之不及諸家處古人論書有寧拙毋巧之訣惜香泉忘之耳蘭石爲之首肯【退庵書畫跋】

雍正十一年世宗勑以公書泐石爲夢墨樓帖十卷髙宗愛其書與張天瓶汪時晴鼎峙焉【庸閒齋筆記】

陳熹字允文號星垣海寧監生

陳燾字允太號澹園熹弟附監生

康熙中海寧陳允文允太陳子文朱人遠楊端木楊語可沈羽侯【子丰】鄭子政【官治】聚十餘人爲臨池會允文端木俱有書名【大瓢偶筆】

陳逢午字方中煌圖子工楷隸【江西通誌】

陳檝世字鼓濤確子工書【蠡塘漁乃】

陳孝字仲則諸生艸書有米襄陽風致嘗旱琴溪傅木架空起三十餘仞書仙峯二字於厓腹長一丈二尺闊一丈石工趙宣就刻之深入五寸許宣亦名工也【涇縣誌】

陳玉齊字在之常熟人

吾邑自鈍吟後以詩字訓廸後進者有陸敕先陳在之然皆原本馮氏刻核不少貸【海虞詩苑】

陳希稷字育民號簡庵夏邑人

書學萬壽祺【印人傳】

工書【張英篤素堂集】

皇淸書史卷七

●皇淸書史卷八

義州李放葵心纂錄

上平﹝八﹞

十一眞﹝二﹞

○【上平】十一眞【陳】

陳

陳

陳占字幾先康熙三十二年歲貢生工艸書飛舞生動【臨�縣誌】

陳壯履子禮叔號幼安一號潛安廷敬子康熙三十六年進士官侍讀學士四十一年十月召陳元龍揆敍宋大業查升汪士鋐陳壯履勵廷儀等各書綾字一幅進呈【東華錄】

陳邦彥字世南號匏廬元龍從子康熙四十二年進士官禮部侍郎幼卽工楷法官編修侍直內廷繕寫聖制碑版文字筆意酷似董文敏晚年幾亂眞乞書者踵相接【兩浙輶軒錄】

書法酷類華亭尢工小楷【名人尺牘小傳】

書法酷似香光【退庵書畫跋】

行艸出入二王而得香光神髓卽顏歐虞褚及宋四家無不研究若遇眞迹必撥冘仿寫無間寒暑書名傾動寰宇夷酋土司金潾玉巑咸欲邀公尺幅以爲家寶南中贗手不下數百輩公聞之略不計也【庸閒齋筆記】

學董思翁中年書幾欲亂眞予所藏大小七八種無特殊者亦無甚差者惟方地山爾咸藏其奉勑書文選全帙髙廣不逾二寸而字畫精美首尾如一在匏廬書中爲最難得者蓋思翁書自謂因生得秀巖匏廬者政嫌其太熟耳【木葉厱法書記】

陳大謨字聖洋保徳州人康熙四十七年舉人官慶符知縣善書【詩觀】

陳隨貞字孚嘉號克亭絳州人康熙四十八年進士攺庶吉士

陳太史隨貞陽城人文貞公猶子也【按以上二語並誤】遊藝翰墨以董元宰爲宗每書輒署董款後遊京師得一董帖愛之至購以五百金以爲董氏之最佳者細玩數日則己所書也【徐昆柳厓外編】

按右一則可疑俟再考

陳廷棟字南士海寧人康熙五十二年武進士官侍衛工書仿松雪【紫硤文獻錄】

陳世泰字岱宗奕禧子

門人陳子文以書法著名當世子世泰以書名世其家【王士禎分甘餘話】

陳純仲吳人

時下極重董文敏書究竟購入內府者皆閶門專諸巷陳純仲書非文敏也曾見閩中督撫門報大書假寫董字陳某進見不覺爲之噴飯【大瓢偶筆】

放按三希堂所藏刻董書孝經後有長至日一跋者予與友人各藏一本定有純仲之筆

陳體白永安人工艸書嗜陳白沙故名【福建通誌】

陳位坤字惕公吳江人吳縣籍官寧州州判工楷法【松陵詩徵】

陳良翰字季宣慶雲拔貢生善書【津門詩抄】

陳玠字實人號石汀天津貢生書學陳香泉【同上】

善書綽有古致自成一家【天津縣誌】

陳如登山陽人工書【淮安府誌】

陳守讓字心逸郡庠生書尢名一時總督蔡士英延題龍光閣【阜寧縣誌】

陳炳字虎文吳縣人隱居陽山人稱陳陽山工篆書有趙寒山筆意予藏獨往客山水冊引首四大字及每開對題皆其一手所篆【木葉厱法書記】

鐫印類顧苓晚喜效趙凡夫作艸篆【蘇州府誌】

陳世治字師洛吳縣人書法秀勁得褚河南筆意【同上】

陳金函字越風嘉定諸生善楷書【練音初集】

陳王曾庠名元震字又沂由海寧遷吳閶就婚嘉定善臨摹書法【同上】

陳戴髙字山止亦稱山朗號鶴厓仁和人贅於濮因家焉書法鍾太傅篆刻私淑白楡【張宏牧篆學淵源】

按濮系秀水濮院

陳時貞字符復善隸篆

【黃巖縣誌】

陳鋐字寧薇號省庵別號存存子吳江國子生工書法初學柳誠懸中年以後愛舊本蘭亭洛神十三行帖淸晨盥潄摹畫數紙始進朝饔歷寒暑不輟故楷法極精

【松陵詩徵】

陳弘謀字汝咨號榕門臨桂人雍正元年進士官東閣大學士乾隆三十六年卒年七十七謚文恭

袁昶曰嘗見陳文恭大艸詩牌勁逸沖融一見驚絕

【漸西村人集】

陳祖範字亦韓號見復常熟人雍正元年進士乾隆十七年舉經學官國子監司業

袁景輅曰蠅頭小楷精整絕倫

陳浩字紫瀾號未齋一號生香昌平人雍正二年進士官少詹事郭益崝序略云書法顏李徐柳四家而不襲其形貌

工書法得蘇文忠墨妙【湖海詩傳】

王傑紫瀾於役艸手跋云書亦骨法凝重肌肉丰妍有北海東坡勝處

陳其掦字禹對號航齋益陽人雍正四年武舉人工書法【沅湘耆舊集】

陳兆侖字句山號星齋錢塘人雍正八年進士乾隆元年由福建知縣舉鴻博授檢討官至太僕寺卿

七歲好作字遇楮墨輒淋漓揮灑大父越石公雅好古藏碑帖甚富遂令日夕縱觀時爲講畫故於擘窠大字自幼卽工【年譜】

工行書得力古人嘗自謂吾書法第一文次之世但知以文譽吾未可謂眞知吾者【杭世駿榕城詩話】

先生性與學俱臻絕頂故筆墨之外別有一種色香味不求工而自工本朝不以書名而書實可傳者太僕及陳文簡公元龍也【梁同書頻羅庵題跋】

書法蘭亭取意簡遠【湖海詩傳】

先生論書有云唐拘於法宋取意晉韻千秋竟誰辧於唐言法於宋言意於晉言韻是眞得書家三昧者又嘗謂本朝書家首推何義門次則姜西溟趙大鯨也【張維屏松軒隨筆】

陳太僕紫竹山房帖予家木葉厱有之似是木版不類石刻【郁棲書話】

陳倓字定先號愛川儀徵人雍正十一年【按甘泉縣誌作甘泉人又誤其科分爲康熙癸丑荒謬極矣此從館選錄】第一人及第官修撰

精楷法

陳梓字俯躬一作俯恭亦作敷公又作簠公號古銘一作古民又號一齋別號客星山人余姚人雍正間舉孝廉方正不就

李虹舟撰傳云行艸書直造晉人堂奧

工書【紹興府誌】

書法柳誠懸出入於長史懷素之間圓勁蒼秀爲時所重【紫硤文獻錄】

書法參顏平原米襄陽【杭郡詩續輯】

書體古別與李鍇齊名稱陳北李【名人尺牘小傳】

朱型家曰在吳中見古民所書論詩畫冊遊雲驚鴻幾入神品書法得晉唐之遺晚右臂病攣常運左筆家秀水之濮院晚居姚江以老【吳騫拜經樓題跋】

書法晉賢左臂所書尢髙妙超雋【趙廷濟淸儀閣題跋】

陳典謨字賡虞號芥亭海寧人書法陳香泉遇得意處幾可亂眞【紫硤文獻錄】

陳沅字湛斯號澄齋海寧監生善八分書【杭郡詩輯】

陳王謨原名璘字朗行號閬林一號半村仁和諸生

吳錫麒半村老人蘭亭模本詩序云書法逼近晉人予幼時多仿寫之吳振棫曰書逼晉人有蘭亭摹本一卷老輩題跋殆徧吳谷人祭酒之祖與半村爲僚壻祭酒小時嘗仿寫其字

以工書名古帖臨摹殆徧尢得力於率更承旨有縮本蘭亭一卷【兩浙輶軒錄】

陳景元號石閭遼東人隸漢軍正紅旗作字效晉【八旗通誌】

李鍇曰工古隸

陳基字澄宇奉賢諸生貢成均工八法【松江府誌】

陳筠字友石吳縣人能字【張氏卮言】

陳遠村蘇州人

沈徳潛曰摹鍾傅書【歸愚詩抄】

陳震字彥瑜號竹坡長洲諸生從何焯遊工書法【李紱穆堂類稿】

陳海峯金陵人年八十善作擘窠艸書佩緇布囊盛巨筆來遊廣平醉後縱筆淋漓如有神助後不知所終【廣平府誌】

陳煜字東生六合恩貢生工行楷【江寧府誌】

陳遵字尙濱一作上賓無錫國子生書法二王【梁溪詩徵】

陳湘珩字嶽靑號鶴汀歲貢生工篆書尢善鐵筆【無錫縣誌】

陳思相字勷天號憩庵一號蕉夢又號筥萍雲南人隸內務府以舉人供職武英殿

唐英撰傳云善書法不擇紙筆率意揮灑致趣天成喜作米海嶽艸書而奇峭古勁過之人丐索者磨墨濡毫飲之以酒立就五七十紙不勌常戲署芾款裱工仿舊裝潢貨之多獲重值𨿽博古家不能辧也間有獲重值而分其餘羨以遺之者笑而卻之曰寫字破悶飲我一醉大可人意我不慣使襄陽錢也此時米字日下盛行多出其手購求貢之大內甚多竟至上動宸�垂問索察勢不能隱人皆爲之寒心彼則貿貿自若及核其僞冒射利事書則有之利則無與也聖明奇而宥之第戒其勿再作米家書款而勷天之名由是益著【陶人心語】

永璥書憩庵臨英光帖後云憩庵與葛用霖同時供職武英殿初以布衣校對曾視府篆善書法米南宮【益齋集】

陳樹芝字瓊田恪勤公鵬年子官平越知府以書法受知仁廟【沅湘耆舊集】

陳樹萱字慈雲樹芝弟官兵部左侍郎

余廷燦撰陳恪勤行狀云上傳旨陳鵬年二子詩字俱好【存吾文集】

陳樹蓍字學田樹萱弟以父蔭授刑部員外郎累官鴻臚寺卿

鵬年故善書多藏碑帖樹蓍尢喜臨橅髙自矜置每書不過數行不應求請今無藏其遺書者【湘潭縣誌】

陳旬心字寅天長垣人乾隆元年進士官蒼梧知縣工楷書【畿輔詩傳】

陳士璠字魯章一字魯齋號泉亭錢塘人乾隆元年由附生舉鴻博授庶吉士歷官瑞州知府

工書【書畫過目考】

陳章字紱齋號授衣一號竹町錢塘布衣乾隆元年薦鴻博

尢工楷法作詩文屬稿不作行書【甘泉縣誌】

工楷法【嚴遂成海珊詩抄】

姚世鈺撰象贊云寫正鋒字【孱守齋遺稿】

陳黃中字和叔晚號東莊谷叟吳江人乾隆元年薦鴻博兼精楷法手寫其父少章先生文集付刊【抱竹居檢書記】

昌黎先生集長洲陳景云點勘其子黃中重爲手錄字如蠅頭其拙可愛【丁丙善本書室藏書志】

陳大■﹝日侖﹞字紫山溧陽人乾隆四年進士官侍讀學士

袁枚曰能書

陳玙字煥若號雙厓海寧人乾隆九年舉人官國子監學錄嘗品評晉唐宋元明法帖仿唐詩品匯式曰正統曰絕軌曰會通曰拾遺曰資獻分爲五部論者謂其鑑別精審在渤海藏眞玉煙堂諸帖之上【杭郡詩輯】

陳孝泳字賡言號楓厓婁縣人乾隆十七年順天舉人官光祿寺卿博雅工篆隸乾隆十年汪文端薦修西淸古鑑十七年舉順天鄕試書成復奏畱供奉懋勤殿裘文達薦爲學正累官光祿寺卿孝泳侍直內廷凡奏禦筆札用篆隸八分者多奉勑書進【松江府誌】

光祿博古多識世咸推之工隸籀八分書【沈初西淸筆記】

陳憬號蟾客【按一號云煓】婁縣人乾隆十七年順天舉人官吏科給事中巡視中城工艸隸【松江府誌】

馮金伯曰工漢隸以書名世【墨香居畫識】

陳渺宇耐畬號師渭江寧人乾隆十八年舉人官涇縣教諭善書【江寧府誌】

陳淮字望之號藥洲商邱人乾隆十八年拔貢累官江西巡撫

能書【王文治快雨堂題跋】

陳淮行書逸品下【國朝書品】

中丞本宜興人其年檢討幼弟子石大令宗萬之後工書善鑑所藏碑版書畫之富與畢氏經訓堂相埒官江右時定制白地靑花瓷軸頭甚多【有藥洲楷書款識】

偶有佳迹用此別之【木葉厱法書記】

陳初哲字在初號永齋吳縣人乾隆二十四年第一人及第官荊宜施道工書日寫千文一冊【蘇州府誌】

錢大昕撰墓志云書法似顏魯公晚年不輕下筆友朋得其寸楮爭藏弆之

陳聖修字念祖號岸亭山陰人山西平樂籍乾隆二十五年舉人官雲南通判善書【法式善存素堂文集】

陳嵇字符山號雪廬初名侖仁和人錢塘籍乾隆三十年舉人右大指駢以左手作字別有奇趣【杭郡詩輯】

陳冕世字周志號雪濤晉江人由舉人選郫縣知縣引見以越奏被劾降撫州府經歷精書翰【梅厓文集】

陳坤昆明諸生

鄭燮送陳坤入都詩云憐君書法有古意歷落不顧時賢嗔

陳孚哀字符成號允蒼錢塘人精大小篆隸【夏之蓉半舫齋文抄】

陳璘字昆玉號溪齋海寧監生工書嗜古篆刻嘗見率更書姚辧墓志刻石愛不忍釋脫所衣美裘易之不足則益以玉斚人皆笑其癖【吳騫撰墓志】

陳京字次馮號稚峯錢塘人篆籀金石莫不研究【郭�撰家傳】

陳時初名晉字履中號汾川錢塘諸生工書法在襄陽東坡間【陳文述撰行狀】

陳策字嘉謀錢塘人著篆文纂要【杭州府誌】

陳受培江夏優貢生官宣城知縣工唐人書法【家傳】

陳念本字厚培號寄園邦彥孫官惠州府經歷

戚蕓生曰善行楷頗得祖閣學匏廬家法易簀時作書別友猶能懸腕作字

陳起文字退山江都人工篆隸【揚州畫舫錄】

陳可大字余庭紹興人工篆隸【同上】

陳實孫字又羣號師竹如臯諸生善書法【同上】

陳煉字在專號西葊別號煉玉道之【之﹕人】日安人流寓華亭

善書能以素師法寫古鐘鼎文髙古奇雅章法絕妙其得意者遠過金壽門

書法懷素有古致可觀

【飛鴻堂印人傳】

陳渭字桐野號首亭平湖人工隸書頃刻百餘紙【同上】

陳鴻賓字可儀一作用儀號玉池錢塘諸生

工書【丁敬硯林印款】

陳桂森字和叔號耕巖常熟人乾隆三十一年進士官大理寺少卿書學得力於李北海趙吳興【蘇州府誌】

陳濂字澄之淮弟乾隆三十一年進士官編修未館選時與王夢樓太守同居京師始訂異姓昆弟之歡繼聯兒女婣婭之好互相師友眞行書極似夢樓四十後忽患手戰不復能作楷矣【家傳】

按一字周庵號春田

陳昌齊字賓臣號觀樓海康人乾隆三十六年進士官浙江溫處道能書著有臨池瑣談一卷【木葉厱法書記】

陳崇本字伯恭號榕圃一號弢園淮子乾隆四十年進士官宗人府丞署左副都禦史精楷法深於唐人碑版銀鉤鐵畫勁嫵絕倫所居名萬墨齋圖籍碑帖收藏極富成哲親王翁閣學諸公皆極推重之【同上】

擅書名【退庵書畫跋】

陳崇本小眞書佳品下【國朝書品】

陳柄徳字伯謙一字吉甫江陰人乾隆四十二年拔貢官旌徳知縣工書出入蘇米而歸之顏柳以畫沙印泥力透紙背爲宗【李兆洛養一齋集】

陳廷慶字兆同號古華晚號非翁基孫乾隆四十六年進士官辰州知府升道員精八法名所居曰肄書簃嘗倩人刻書隱及五十方能學晉書兩小印又有五十學書圖題詠如林趙收庵司馬爲之贊云雲間之書籍籍董陳君處厥後幾軼其塵罷官後遊西湖卒於圓慶山房【木葉厱法書記】

善書初師趙董后專學晉人出入鍾繇皇象間有法帖集古錄若干捲【松江府誌】

陳萬靑字遠山號湘南浙江石門人乾隆四十六年進士官侍講學士

潘學敏曰湘南幼時蔡梓南先生授以筆法故兄弟俱有書名

陳萬全字軼羣一作越羣號梅垞一號悅琴萬靑弟乾隆四十九年進士官兵部左侍郎

楊倫賀陳梅垞侍講納姬詩云銀鉤楷法擅臨池自注云善書【九柏山房集】

二陳書學趙榮祿而失之軟媚楊大瓢平孫樹峯書謂有巿井气吾於二陳亦云【木葉厱法書記】

陳吉冠字嘉甫江西新城人乾隆五十四年舉人工書法尢擅八分勁厚有韻非常人所能逮【姚鼐撰墓志】

陳元字廷揚號椒厓江陰人乾隆五十四年副貢

吳龍見贈句云書逼容臺待酒醺【薛帷詩抄】

陳桂生字薌谷號云柯兆侖孫乾隆五十四年優貢官江蘇巡撫署總督工八法【杭郡詩三輯】

陳希祖字稚孫一字惇臺號玉香一號玉方江西新城人乾隆五十五年進士官浙江道監察禦史

陳用光撰事略云玉方十一二歲從塾師魯東生學擘窠書輒工裏中人輒來求書及成進士書益進嘉慶壬戌癸亥以後遂大成踵門求書者益多書名滿京師識者謂自劉石庵相公外無與顏行者也玉方於書篤好董思白聞人有董氏墨迹輒從假觀之當其觀時寢食俱廢其所別董書之眞僞輒當凡董氏書之流傳者其爲中歲及晚年作玉方輒以意決之不假考證年月而人皆以爲有神契也【太乙舟文集】

顧蒓撰墓志云書名獨盛四方來都者多方求得片紙隻字以爲榮其論書二王后獨董香光得眞傳近時惟張文敏劉文淸爲法嗣識者亦謂本朝書家可與張劉鼎足者惟先生【思無邪堂文集】

工書得董文敏晚年神髓【名人尺牘小傳】

包世臣書陳雲乃集其先公寫廢壽幛字爲四言詩卷後云故侍禦玉方先生以書名宇內稱爲華亭後身華亭爲近世書宗執筆者莫不學劣者不能似優者得其形蓋由未悉華亭源流所自也華亭受籙於季海參證於北海襄陽晚皈平原而親近於柳楊兩少師故其書能於姿致中出古淡爲書家中朴學然能朴而不能茂以中歲深染襄陽跳蕩之習故行筆不免空怯出筆時行偏竭也侍禦酷似華亭而導源平原故形神皆肖異於世之學華亭者然侍禦嘗謂世臣曰二百年士大夫善學華亭者惟諸城耳則其宗旨蓋亦主於求變而侍禦之卒不變者則年爲之也然侍禦終身未染襄陽故姿致遜華亭而下筆實近茂則其自得固別有在矣

陳希祖行書能品下【國朝書品】

侍禦書遠宗右軍魯公近法董思白得晉人空圓之妙自張司寇劉相國外無有倫比【見聞隨筆】

陳楙本字季馴崇本弟乾隆五十七年鄕試第一官範縣泰安等知縣善鑑能書喜蓄名硯多至數百方好事家爭以詩乞之著有歸云艸堂詩集樂蓮裳劉芙初吳蘭雪包愼伯諸人皆有平識稿本今藏其從孫寶生大令實銘處予曾假讀並署觀款於冊尾云【淸樂堂隨筆】

陳希曾字集正號雪香一號鍾溪希祖弟乾隆五十八年進士官工部右侍郎亦學思翁晚年書得其沖和之致惟天資學力俱遜於乃兄故第五之名不及驃騎之烜赫耳然就其所得者已足與潘榕臯吳竹橋輩相軋矣【木葉厱法書記】

陳廷桂字子犀號夢湖乾隆六十年傳臚官至奉天府丞兼提督學政善書【和州誌】

按一字犀林又字香谷

陳楘字洛如海寧人官直隸布政司經歷

髫年能作擘窠書方觀承督直時嘗延其入署令書淸愼勤三大字今節署所懸九齡童子書之榜是也【庸閒齋筆記】

陳大用字樹齋華亭人世襲一等子爵官松江提督

書法趙松雪【朱海妄妄錄】

錢大昕題樹齋聽雨圖雲英衛之武虞褚文威名儒雅兼一身朝挽彊弓午揮翰腕力勁欲回千鈞

陳廣寧字靖侯號默齋山陰人由世襲云騎尉官至騰越鎭總兵文章詞翰金石圖書無不研究【履園叢話】

疏景塤號除夫江寧人官雷州知府書法自成一家大小字俱別致【咫聞錄】

陳明善號野航一號亦園陽湖人官知府

洪亮吉曰工書

陳以綱號竹庵海寧貢生

善分隸學魯峻碑著隸釋又續若干捲【復初齋集】

工篆隸【徐書受教經堂集】

陳階琛字瑯璈號韜山吳江國子生精六書【吳錫麒有正味齋文集】

陳元基字復生號小梧吳縣諸生工晉唐小楷【吳翌鳳懷舊集】

陳屺望字垔齋婁縣諸生寓靑浦與兄屺瞻咸以詩字鳴【明齋小識】

陳墉山陽人著有國朝人書平【淮安府誌】

陳允昌號悟堂庠生善書【阜寧縣誌】

陳啟明字旭東工艸書【同上】

陳其綱字紀堂歷城諸生善書法【山左詩合抄】

陳風字掄章號巽來建寧增生善書【徐時作撰墓志】

陳昂泰字靑夫諸生書法蒼勁類顏柳玉屏石碑是其遺迹【廈門誌】

陳基賢號竹友善大小書筆法端凝一時獨擅【同上】

陳治燦字奎峯能篆書【同上】

陳章字丹綺桐城諸生善楷書【安徽通誌】

陳世芳字香圃江寧人工書尢善擘窠大字【江寧府誌】

陳鳳翥字行一江寧人長子緗字石房次子緯字星羅皆工吟善擘窠書【金陵通傳】

陳慶生字谷原廩貢生工書法【六合縣誌】

陳克恕字體行一字健淸號目耕一號吟香海寧人

查瑩篆刻鍼度序略云吟香博雅能文好集古名人法帖尢工篆隸摹印其餘技也

陳沆庠生以善書聞【黃巖縣誌】

陳同文字翰靑號誦帚慈溪副貢生官靖安知縣書法右軍晚年尢朴茂可喜【兩浙輶軒續錄】

陳華祝仁和舉人嘉慶初官寧津知縣以善書名【寧津縣誌】

陳鱣字仲魚號簡莊璘子嘉慶元年舉制科三年舉人工各體書兼擅飛白【木葉厱法書記】

周春曰近人作飛白者張苞堂飛而不白陳仲魚白而不飛

陳希濂字秉衡號瀔水錢塘人嘉慶三年舉人工餓隸書【杭郡詩續輯】

陳壽祺字恭甫號梅修一號葦行又號左海晚號隱屏山人閩縣人嘉慶四年進士官禦史書亦蒼逸【郁棲書話】

陳文述原名文傑字雋甫一字云伯號遹庵晚號退庵錢塘人嘉慶五年舉人官全椒知縣所作眞行書筆拙而姿秀宜於題跋【木葉書【書﹕厱】厱【厱﹕書】

法記法】

按時之子

自云予幼時嘗從曹墨琴夫子學書【西泠閨詠】

陳用光字碩士一作石士又作實思號瘦石希祖從父嘉慶六年進士官禮部侍郎

法式善題用光尺牘後詩云君不工書書特妙亦拙亦澀亦危峭

陳嵩慶原名復亨字復庵號荔峯一號聲谷文述族兄嘉慶六年進士官吏部侍郎

擅八法名噪海內【杭郡詩三輯】

陳杲字宣叔濂子嘉慶六年進士官編修善眞行書酷似其婦翁王夢樓太守【家傳】

陳黻字伯已號農補【一作補農】

定遠人嘉慶六年舉人

方浚頤曰翁覃溪先生能於一粒脂麻上寫天下太平四字予又聞表叔祖陳補農先生自言曩在京師有某貴以四便面索書玉茗堂四夢酬以重資書至三夢覺目力腕力俱竭矣【夢園叢說】

陳鴻壽字子恭號曼生文述族兄嘉慶六年拔貢官江蘇同知

於篆隸眞艸書懸然有天得世爭寶弆之【杭郡詩續輯】

隸書酷類古摩厓行楷古雅有法度篆刻精嚴古宕人莫能及【墨林今話】

方朔開通褒斜道石刻跋云明以前人無人肄習此體近則陳曼生司馬心摹手追幾乎得其神駿惜少完白山人之千鈞腕力耳【枕經堂題跋】

曼生各體書俱有縱橫習气隸書尢甚其篆刻亦欠古雅【郁棲書話】

陳彬字謹齋濂子嘉慶十六年進士官天津知府署天津河間兵備道精八法新城陳尙書孚恩以書名一時實爲公弟子其筆法胥受自公【家傳】

陳焯字度光彬從子嘉慶十六年進士官浙江道禦史能書【同上】

按號紫垣

陳燕字乙葊彬子嘉慶二十二年進士官刑部郎中書承家學【同上】

陳沆字太初號秋舫蘄水人嘉慶二十四年第一人及第官修撰書法古淡無館閣气稿書佳者可入逸品蓋乾隆以後鼎甲中所少者【木葉厱法書記】

陳繼昌初名守壑字哲臣號蓮史宏謀元孫嘉慶十八年解元二十五年會狀官江蘇布政使楷法秀勁出入歐趙黃米諸家予有其眞書四言楹帖【同上】

陳鑾字仲和一字玉生號芝楣受培子嘉慶二十五年第三人及第官江蘇巡撫署總督書類其父嘗集刻歷代名賢撫楚帖十卷【同上】

彭久余撰墓碑云書似李北海米襄陽中年更入顏平原之室

陳銑號蓮汀秀水人工書平生折服山舟學士嘗刊頻羅弟子小印遇得意書輒用之刻有瓣香樓梁帖六卷【木葉厱法書記】

陳豫鍾字浚儀號秋堂錢塘諸生

精六書篆得李陽冰法阮元撫浙時作丁祭樂器豫鍾摹古文以勒銘元嘆賞不置【杭州府誌】

陳樟字豫林淸河人以廩貢入太學司成法式善刊其文以爲程序書尢工【淮安府誌】

陳寶舒城庠生善楷書【安徽通誌】

陳應鴻鳳陽人善艸書風骨遒勁【同上】

陳一鵬鳳陽諸生子元亦諸生俱善行艸兼工八分【同上】

陳伯飛常州人能書【亦有生齋集】

陳廷珪號竹亭嘉善諸生

題陳竹亭茂才事實後詩云十歲學大字字體尢倔奇賣文兼賣字舉室賴舉炊【甘泉鄕人稿】

陳純字貞白一字貞甫江蘇舉人官濰縣知縣善書【家言隨記】

醇蘇州人官滋陽知縣工書法【蠡莊詩話】

陳寓字新箊嘉興人

嘗用文衡山體書朱梓廬壺山自吟稿付刊【暴書雜記】

錢泰吉謝陳新箊丈寓摹石印見贈詩云陳君小篆乃無匹八分眞艸兼精通錚錚余技到鐵筆秋毫神妙天無功【甘泉鄕人稿】

分書極工【同上】

陳襄字敬夫號紅樵雅擅臨池久客江右穹碑巨制多出其手【嘉興縣誌】

以書法擅名【兩浙輶軒續錄】

陳燧字春楡仁和諸生工書【同上】

陳瑉字石民海寧歲貢生工書求者輒書先正格言應之【同上】

陳元瑜字瑾侯號蛻霞會稽諸生擅艸聖【同上】

陳敬璋字奉莪一字半圭號惺葊海寧諸生工小楷日課萬餘字故書多精妙【同上】

陳廷表字星華號西朴海寧諸生工書法【杭郡詩續輯】

陳杞字菊叟號韞川仁和人工八法【同上】

陳椿字春木余杭廩生工八法嫵媚韶秀遠規山陰【杭郡詩三輯】

陳肇鈁字鳧冶錢塘人年逾八十猶能作蠅頭細書【同上】

陳智學字兼三號書城錢塘諸生善書【同上】

陳灼奎號芷薌新會人工小楷【續岡州遺稿】

陳文瑞字云史南海舉人工小楷有醴泉銘神骨【梁九圖十二石山齋詩話】

陳宗彜初名秋濤字雪峯別號嗜古江寧諸生孫淵如觀察弟子嗜金石精六書著有續古篆重編六書偏傍析疑【淸樂堂隨筆】

皇淸書史卷八

●皇淸書史卷九

義州李放簫士纂錄

上平﹝九﹞

十一眞﹝三﹞

十二文

十三元﹝一﹞

○【上平】十一眞【陳秦】

陳

秦

陳

陳延恩字登之號云乃一號邃臣希祖子官淮安知府署兩淮鹽運使

陳用光曰少工作字得其父筆法

齊彥槐曰善書能繼玉方先生之學【雙溪艸堂詩集】

亦善書先大夫謂其手中有字胸中無字【見聞隨筆】

云乃自成童時已駸駸發家尊之勢侍禦每作書云乃必侍從伸紙和墨之役【藝舟雙楫】

文采書名克繼前武【梁章巨浪迹叢談】

陳學洪字充之一字伯海江西新城人官淮南新興場鹽大使眞行書不失家法【木葉厱法書記】

陳之瑞字信吾貴池人由選拔貢生官教諭擢知縣作字宗山谷【方浚師蕉軒雜錄】

陳祖望字冀子號拜鄕晚號目宰翁會稽諸生

書法直逼香光【兩浙輶軒續錄】

陳憲曾字子敏號鐵橋兆侖曾孫道光二年進士官詹事工書法【栢梘山房集】

陳孚恩字少默號子鶴一作紫藿希曾子道光五年拔貢官吏部尙書戍新疆死逆回之難

善書【東洲艸堂詩抄】

書法董文敏名重一時【冰臺筆記】

陳其錕字棠溪番禺人道光六年進士官禮部員外郎詩文爲書名所掩【藝談錄】

陳潮字東之泰興人道光十一年舉人愛李陽冰篆法每晨起必作篆三百字己未卒年三十四【楊亮撰家傳】

陳澧字蘭甫番禺人道光十二年舉人官河源訓導賞五品卿銜篆隸眞行書無不研究【儒林傳稿】

粵東篆書二百年來當推黃石溪石溪作古當推陳蘭甫【藝談錄】

書法酷類蘇齋篆法圓勁古厚非時手所及【小匏庵詩話】

精四體書兼擅鐵筆著有摹印述【木葉厱法書記】

陳焵字寅甫號月垞太倉人遷元和道光十二年舉人工四體書行楷初學華亭後兼顏柳【金有容撰傳】

按一字賓侯

陳壇字杏江禦史焯子道光十五年進士官禮科給事中工眞行書【家傳】

按號約齋

陳焯字鏡秋道光十七年拔貢官太平教諭工隸書【和州誌】

陳源兗字岱云茶陵人道光十八年進士官池州知府死廬州之難暇則學艸隸爲詩歌古文【徐子苓惇艮吉齊集】

李元度書陳岱云太守所書羅太乙壽序後云先生治古文辭書法銳欲自成一家【天嶽山房集】

陳文楷更名景崧字憲廷號揆卿鄞人道光二十三年舉人官國子監學正工楷書初法顏魯公後仿樂毅論所臨諸帖必終捲都中習試卷者奉爲矩矱【陳勱運甓齋文稿】

陳慶藩字徳屏號慕韓鑾子道光二十四年舉人官內閣中書

陳寶樹撰行述云工書吾家自先曾王父及先王父世習顏平原李北海府君擩染家學參以宋元以來諸大家名噪一時粵西陳蓮史先生來楚其書多倩府君代論者謂不啻買王得羊也

陳惟亨號浣江海寧人道光二十四年歲貢生工書法摹梁山舟得其神似【兩浙輶軒續錄】

工八法酷似頻羅【杭郡詩三輯】

陳介祺字壽【一作受】卿號簠齋別號海濱病史一稱齊東陶父濰縣人道光二十五年進士官編修賞五品卿銜行楷瘦秀間作篆籀亦有奇趣

【木葉厱法書記】

工書法摹鐘鼎文字惟肖【山東通誌】

陳政典字章軒四川舉人道光二十八年任淸丰知縣

書摹磚塔銘遒秀有姿【淸丰縣誌】

陳政揆譜名政鍨字子端又字冕三慈溪人遷月湖道光二十九年拔貢生工小楷【陳勱撰墓志】

陳艾字虎臣號勿齋七十後自號悔翁石埭人道光二十九年拔貢生官知府加道銜工書學顏平原【抱潤軒文集】

陳載字季堃烏程人善書法【孫燮愈愚剩稿】

陳金鏞字畫溪荊溪人工書少受法於吳徳旋行艸尢有名【荊宜續志】

陳汝翼字伯輔宗彜子諸生

能作篆分書【何紹基東洲艸堂金石跋】

陳松齡字靜齋江寧諸生工書法【金陵通傳】

陳維藩字價之江寧廩貢生官訓導工書【同上】

陳授字石渠江寧諸生工楷法【同上】

陳繼徳字晉亭國子生工篆書精鐵筆【江陰縣誌】

按著有繩齋印譜陽羨許杞爲之序

陳勱字子相鄞人官廣西知縣工書法善篆刻有二十里雲山館印譜【徐時棟煙嶼樓集】

陳暄字葵陽號月鄰新昌廩生精書法【兩浙輶軒續錄】

陳鴻誥字曼壽秀水諸生篆隸八分俱有法度【同上】

陳至言字諤士昆山人工行艸書【昆新合志】

陳春熙字明之號桼安一號雪安秀水人工八分飛白等書與楊龍石王石香翁陶齋齊名【歷朝印識】

陳建蕃原名漳字郇皆無錫諸生議敍八品官少卽善書寸燭能寫試卷一本於古大家無不臨摹晚年擘窠大書追蹤顏柳年登大耋闔門殉難【書畫家筆錄】

陳奐字碩甫號師竹晚號南園老人長洲諸生咸豐【一作道光】

元年舉制科善小篆筆力蒼健在江鐵君父子之上吳愙齋少時嘗師之興陳東塾先生皆以經師而嫻翰墨當時論篆法者稱二陳雲【木葉厱法書記】

能爲篆書其書甚佳非如老輩人翦筆頭爲之者亦非時下人專摹鄧完白一派者可比【春在堂隨筆】

陳景雍字希唐壇從弟咸豐二年進士官通山【脫知字】縣殉難

公𨿽不以書名然欹斜歷落亦有古致論者謂似檢討公【家傳】

陳重字子蕃彬孫咸豐二年舉人官天津河防同知洊升道員總督李鴻章奏補通永道已前卒書有祖風【同上】

陳執字敬持重弟諸生咸豐三年粵匪陷歸徳陣亡年二十四工詩與書【同上】

放按茂才陣亡之次日卽降乩有七律一章汴人多傳誦之

陳亮疇字徳生號魯農武進人咸豐三年進士官編修記名禦史楷法整秀【武陽合志】

陳光甲字瀛舫蓬萊人寓懷來咸豐三年進士攺庶吉士工書有臨靈飛經一冊賞鑑家寶惜之【懷來縣誌】

陳國瑞字慶雲應城人由發匪投誠累官至提督銜處州鎭總兵降都司戍黑龍江能作擘窠大字又喜收畫幅遇有心愛者輒以狂艸題於畫身或署年月或記價值滿幅狼藉不之卹也【淸樂堂隨筆】

陳其藺長洲人

舊藏右軍小楷金剛經宋拓羅文紙中缺一葉陳生其藺補其經【徐康前塵夢影錄】

陳延益字容叔歸安人同治三年舉人官湖北知縣精楷法學董思白得其研【研﹕妍】秀之致【永懷堂先友記】

陳壽昌字崧佺宛平人同治七年進士官無錫知縣

書法四體皆工晚年尢長分隸有醴泉銘臨本幾可亂眞【書畫家筆錄】

陳兆熙號耘芬江寧人同治九年舉人官廣東知縣精書法【金陵通傳】

陳光煦字學黯號菽原蕭山人同治十三年進士官福建候補道其兄伯蘊精八法君與相師友尢精小楷【兩浙輶軒續錄】

按字乙齋館選錄作錢塘人

陳昌沂字茀堂號大篪山陰諸生

鮑臨曰通六書攻篆隸究心金石精於賞鑑

畱心金石能刻印【越縵堂日記】

陳雷原名彭壽字震叔號老菱別號癅道人錢塘人書學陳曼生【廣印人傳】

陳春暉字寅東臨海人官山陰教諭隸學禮器碑【同上】

陳晉蕃字仲庶號萊仙蕭山人工書【同上】

陳景濂字蓮舫號華庵旌徳人書仿趙悲庵【同上】

陳鳳號西山無錫人勤學書一生浸潤於右軍聖教序爭坐位諸帖年登大耋猶揮毫不輟祠廟扁榜多出其手【書畫家筆錄】

陳璚字鹿笙一作六笙貴縣人由廩貢生官至四川按察使工書法得力於圭峯碑而稍變之筆意凝煉挺秀【同上】

公曾書劃山二字文廣丈餘刻於浯溪厓壁【八指頭陀詩集】

陳恩浦字子靑修撰沆孫太學生以子侍郎曾壽貴贈如其官眞行書工秀腴潤得力歐虞其配周佩云夫人亦精八法時人以淵雅夫婦目之【永懷堂先友記】

陳玠璋號鹿儕大興人工篆隸治印【淸樂堂隨筆】

陳有霖字子靑江寧諸生工分隸【同上】

陳曾望攺名金字畏齋恩浦子光緒十九年舉人善蠅頭書可與翁復初茹蕊香諸子爭長【同上】

陳恩培字紹卿天津人善書【書畫家筆錄】

陳樹菱字松譜裏居未詳官湖北知縣書法鍾王【同上】

陳毓瑛字潤章天津人善書【同上】

秦

秦漁原名徳滋字以巽明季副貢生善楷法似歐陽率更嘗匯刻前人各種書曰梁溪秦氏帖甚精妙【無錫縣誌】

書法顏褚【印人傳】

秦鉽字克繩號補念無錫人順治十二年第三人及第官至湖南布政使司參政工行楷爲世祖所賞其書蒼雅具宋元人體格【木葉厱法書記】

秦龍文合肥人康熙間與髙士奇同官年未三十卒工書法【廬州府誌】

秦昭績字仲山嘉定諸生書摹顏柳【練音初集】

秦汝泌字鄴仙鉽子官虹縣教諭書兼米趙【無錫縣誌】

秦栗工小篆尢精行艸楷法著篆刻簡【同上】

秦徳轓字子衛號伊莪江都人善書法似張卽之【淮海英靈集】

秦道然字洛生號南沙無錫人康熙四十八年進士官禮科給事中書法出入平原北海間尢工漢隸爲世寶重【梁溪詩徵】

善分隸王虛舟有跋所臨曹全碑【顧文彬過雲樓書畫記】

按別號泉南山人

秦彬字中皇吳江貢生善章艸得長史素師遺意著艸書備考【蘇州府誌】

秦蕙田字樹峯號味經道然子乾隆元年第三人及第官刑部尙書謚文恭工分隸𨿽筆力稍弱而气息近古【木葉厱法書記】

按卒於乾隆二十九年九月九日年六十三

秦大士字魯一號鑑泉更號澗泉晚號秋田老人江寧人乾隆十七年第一人及第官侍讀學士工四體書尢擅行楷出入歐柳精美絕倫【同上】

秦大士行書佳品下【國朝書品】

秦公精篆隸行艸之學未貴時賣以自給求者踵至客有知公貧以厚幣請者公微察其有徳色遽還之客謝罪至再終不許【郎潛紀聞】

秦大成字澄敍號簪園嘉定人乾隆二十八年第一人及第授修撰乾隆癸未春闈報捷房師戴太史第元見其字甚劣謂之曰子字僅可三甲速學焉或可望二甲耳乃晝夜臨池工日進比殿試對策字益工竟大魁多士【冷廬雜識】

秦錫淳字沐云一作抹云臨海人工篆法【木葉厱法書記】

秦白嶠江都人官知縣工書法【趙人麟玉尺軒詩鈔】

秦瀛字淩滄號遂庵別號小峴山人無錫人乾隆三十九年舉人官刑部侍郎

工行楷有思翁意兼善隸書【書畫過目考】

秦承業字補之號易堂大士子乾隆四十六年進士官侍講學士卒贈禮部尙書謚文愨工唐人楷法著有字學啟蒙【木葉厱法書記】

法式善題易堂尺牘後詩云細楷肯爲謄碑文畱傍石鼓鐫貞瑉溧陽筆札匆匆寄曬藥移花住山寺我有蠻箋十丈長腕力聞君酒半彊奎章閣下詆虞褚芾也眞个成顚狂自注曾爲余書太學碑記文

直上書房最久受知遇最深嘗論書法宣宗曰予喜柳師傅工小歐皆未得書家正格因賜以趙孟俯淨土詩眞迹一冊【金陵通傳】

秦震鈞號蓉莊金匱人以國子生充謄錄議敍州判官至兩浙鹽運使

能書得張天瓶司寇法嘗聚古今名迹刻寄暢園法帖十卷【履園叢話】

秦國柱字士楨庠生幼喜八法兼擅諸體時作大艸更爲雄健老年筆法殆入化境學憲吳芳培囑書扁額獎爲一時無偶【萬全縣誌】

秦宜關故吳人徙湘潭工署書當時題榜多出其手【湘潭縣誌】

按沅湘耆舊集云秦關字百二湘潭人嘉慶十三年副貢當卽此人

秦緗武字省吾瀛子以國子生歷官江西知縣善擘窠書【無錫縣誌】

秦瀚字秋槎山陽人移居嘉興工書【嘉興縣誌】

秦鎭金匱諸生工小楷【無金合志】

秦光第原名廷槱字次遊瀚子咸豐元年舉人候選同知書法蘇米參以飛白【嘉興縣誌】

按別號小微云君繼又云舊藏宋拓婁壽碑有其簽題

秦國楨字春圃無錫人咸豐二年副貢殉粵逆之難工書【書畫家筆錄】

秦鶴字聲子無錫諸生工書摹率更工力甚深【同上】

秦寶璣字姚臣號潛叔金匱人同治六年優貢五齡能懸腕作大字筆意秀勁【同上】

秦云字膚雨號西脊山人長洲諸生工書學褚河南【近人撰傳】

○十二文【文聞

聞人殷

荀】

文

聞

殷

荀

文

文倉長洲人

周靖篆隸考異二卷未有刊版此本爲康熙丙辰長洲文倉所錄篆文頗爲工整迥非鈔胥所能驗其私印有小停雲字蓋徵明之裔故筆法猶有家傳歟【四庫全書總目提要】

文泰運字建中號西圃昆明人乾隆二十四年舉人官元江學正

書亦一時之選【滇南文略】

文祥號綺園滿洲人官粵海關監督三品卿喜臨池摹玄祕塔能神似【師友集】

聞

聞元晟號茗厓雍正元年舉人薦鴻博不赴後銓授知縣文章書法爲世所稱【嘉善縣誌】

聞詩號蓉田嶲工書王虛舟嘗主其家【江陰縣誌】

聞詩字過庭長洲人少與毛懷施城錢泳同學書於林蕃鍾後又從吳三錫遊其書似三錫而筆力較大專工楷法吳人或不滿之然楷書大至數寸外者自詩沒後吳中數十年無替人也【蘇州府誌】

聞詩禮字退學尢精楷法篆籀【英山縣誌】

聞益字省謙號星聚一號錦峯鎭洋廩貢官含山教諭

善書【葉裕仁歸盦文稿】

聞人

聞人名夏餘賢埭人雍正四年舉人書法規橅聖教序中年後學董華亭姿態橫出鐵筆古雅絕倫【嘉興縣誌】

殷

殷之紐字伯芽號樊桐晚號確堂雞澤人明天啟四年副貢甲申後絕意仕進七奉部檄催就選堅臥不起年八十卒小楷類顏魯公麻姑壇行書得米顚遺意【申涵盼撰傳】

殷輔字佐堯晚號東海潮夫山陽人居阜寧能作擘窠書小楷法歐陽詢【阜寧縣誌】

殷俊揚徽州人以筯書稱【揚州畫舫錄】

殷載丹號湘圃工書法【鹽城縣誌】

殷用霖號柏堂常熟人官安吉典史工篆籀刻印【廣印人傳】

殷寶龢字紀平丹徒人工端書【淸樂堂隨筆】

荀

荀士佺字臺平一字叔衡宣城諸生尢工隸法與湯陟齊名【宛雅】

○十三元【袁言

存溫

恩樊

孫】

袁

言

存

溫

恩

樊

孫

袁

袁於令字令昭號縕玉一號萚庵吳縣人官荊州知府

工隸書【揚州畫舫錄】

袁睡屏江寧人工艸書與胡旨齊名【何夢篆思無邪齋詩集】

袁啟旭字士旦號中江宣城人僑居蕪湖

詩及書法皆警邁與同邑施閏章梅庚同負盛名都下人得片紙輒藏弆之【宛雅】

詩才雄健文格與書法皆然【靳治荊思舊錄】

工書【宋犖西陂類稿】

袁又安字漢公啟旭從弟國學生詩及書法亦有名【宛雅】

袁佑字杜少號霽軒東明人康熙十八年由中書舉鴻博授編修官中允楷法工秀【木葉厱法書記】

袁魁陜西人由行伍官常州遊擊善筆札【武陽合志】

袁良謨字叔文號倚少河內諸生善書【範泰恆撰墓志】

袁枚字子才號簡齋晚號存齋自稱隨園老人錢塘人乾隆元年薦鴻博未遇中四年進士攺庶吉士出知溧水縣歷江浦沭陽江寧等縣小眞書隨心結構而自成馨逸予藏其詩稿尺牘十餘通【木葉厱法書記】

袁枚行書逸品上【國朝書品】

隨園老人不以書名而船山太史盛稱其書以爲雅淡如幽花秀逸如美女一點著紙便有風趣其妙蓋在神骨間【張祥河關隴輿中偶憶編】

袁泓字上簡一作讓肩號云書無錫人

工篆書【無錫縣誌】

上簡從王虛舟遊精小篆工漢隸【飛鴻堂印人傳】

袁彤字謝庭號前湖錢塘諸生得筆法於蔣湘帆以能書名【兩浙輶軒錄】

書學唐碑【杭郡詩續輯】

袁縉字介庵南通國子生善書法【崇川詩鈔匯存】

袁位諸生工行書【六合縣誌】

袁樂觀字怡亭號木生太學生善科斗字【阜寧縣誌】

袁邦璽深澤人工書【廣平府誌】

袁通字達夫號蘭村枚嗣子官汝陽知縣楷法雅健類其父兼工治印【木葉厱法書記】

袁宮桂字阮山泓子諸生

篆書仿佛虛舟【飛鴻堂印人傳】

袁翊文號雙榕桂林人候選知縣

法式善曰從劉松嵐學書予詩成每倩君手寫

袁步先字天墀號東嶠平湖人嘉慶三年舉人官甘肅知縣書法董香光【朱壬林撰傳】

袁路先字驥呈號翥亭步先弟嘉慶九年副貢書法絕似靈飛經【同上】

袁祖惠字少蘭通子官夔州知府工書法【隨園瑣記】

袁芳瑛字潄六道光二十五年進士官松江知府翰林書尙白折小楷惟芳瑛及趙畇能使筆入紙【湘潭縣誌】

袁保恆字小午一字筱塢項城人道光三十年進士官刑部左侍郎謚文誠與父端敏公甲三皆工書同喜作擘窠大字【郁棲書話】

袁丹鼎號澹緣河南人工指書姿致圓潤秀挺不異於筆爲之【書畫家筆錄】

袁灝字濟之號石根番禺廩貢官貴州縣丞【一作知縣】

書學米漫士【淸樂堂隨筆】

書法爲巨公所重【藝談錄】

袁思韠字錫臣修文人崇明籍同治八年舉人官廣西知府書法晉唐遒嫵可愛大小字皆工【同上】

顏嗣徽曰曾見太守縮臨蘭亭髙超俊逸【望眉艸堂集】

袁建犖字徳崇號心葩黃巖人同治九年副貢善八分書【兩浙輶軒續錄】

言

言朝楫字耐偲常熟人乾隆二十七年舉人官浦江知縣工書歸田後惟以古帖自娛卒年七十有八【孫原湘撰墓表】

言尙煒字管香朝楫子舉人官儋州知府

孫原湘哭言管香詩自注云君少與稚存淵如交契俱工篆書【天眞閣集】

言向焜號可樵常熟人官閩縣知縣工詩善書【袁潔蠡莊詩話】

存

存誠字義門蒙古人同治初官淸丰知縣以端楷作扁亦工【淸丰縣誌】

溫

溫文銓字金叔歸安諸生咸豐十年罵賊死工書【書畫家筆錄】

溫汝揚字鳳廷錢塘人工書法【廣印人傳】

恩

恩福字竹溪滿洲正白旗舉人官山東知縣工書【家言隨記】

樊

樊明徵字聖謨號軫亭句容諸生

精篆隸之學【隨園詩話】

樊紹堂字硯云號淡香長洲人

善隸書工篆刻【隨園詩話】

樊椿生字少安仁和諸生工小楷日寫文選千字無間寒暑積至數十冊【杭郡詩三輯】

樊有莘字介保廩貢善書法【六安州誌】

孫

孫奇逢字啟泰號鍾元容城人明萬曆二十八年舉人國初以國子監祭酒徵不赴隱居蘇門人稱夏峯先生楷法淳古予曾見其手書送玉霄道兄聞捷歸省序卷子下款順治壬辰首夏朔日通家弟容城孫奇逢啟泰甫題於蘇門之畱云舍下押孝友堂白文印點畫精勻無一筆苟【郁棲書話】

湯斌題孫徵君詩卷云字法蒼秀堅老如歲寒松柏盤紆楮墨間汪楫題夏峯老人書卷長歌云老筆生硬轉嫵媚直欲處處藏其鋒

孫朝肅字恭甫更字功父號本芝常熟人明萬曆四十四年進士累官江西布政使未赴值鼎革遂不出康熙中葉年九十始卒書法尢工得者皆藏弆以爲榮【虞邑先民傳】

艸書法孫過庭【常熟縣誌】

孫永祚字子長號雪屋常熟人明崇禎八年拔貢生授推官不赴鼎革後屢薦不起工書法【蘇州府誌】

孫仲璧字摘星雩都人明諸生鼎革後棄去書法摹鍾王【易學實犀厓文集】

孫經字阿麟號中日宣城人明諸生工書法【愚山集】

孫於王字羽宸號萍庵宣城人明諸生書法出入鍾王遠邇重之【宛雅】

孫旭字景初號寶林上元人明諸生字仿大蘇【金陵通傳】

孫昭朴旭從弟明諸生工篆法鐫印逼古【同上】

孫騫字龍湖勝國名士行艸尢精【和州誌】

孫崧字峻中長洲人工八分書從戴南枝遊【蘇州府誌】

孫治字宇臺號鑑庵仁和人甲申後隱居不試自署武林西山樵者

吳百朋西泠十子詠云艸字同右軍

孫博雅字君僑奇逢子

湯斌曰徵君著書不下數百卷嘗數易稿皆君手書字體古健無一筆苟

皇淸書史卷九

●皇淸書史卷十

義州李放墨禪纂錄

上平﹝十﹞

十三元﹝二﹞

十四寒

○【上平】十三元【孫】

孫

十三元【孫】

孫承澤初名澤字思仁一字耳伯號北海晚號退谷一稱退道人益都人因世隸上林苑籍遂爲大興人明崇禎四年進士官給事中本朝官至左都禦史加太子太保

王崇簡題孫北海臨米千文云北海少宰自謝政來十餘年纂述之餘惟喜仿古人法書書法之超勝自足名一時傳後世予不諳書偶觀其仿元章千文法度之外饒爲神合【靑箱堂集】

盧文弨庚子消夏記序略云予於黃昆圃先生家見退谷手書畿輔人物志稿數十幀秀逸可喜此書自云晚得米襄陽墨迹始悟晉法其書之工宜也

自作行艸書𨿽不爲工而亦不俗良由耳濡目染意趣自超【退庵書畫跋】

少宰酷嗜米書嘗刻知止閣米帖故其書多用米法佳者可入能品【郁棲書話】

孫暘字赤厓一字赤霞號蔗庵常熟人順治十四年舉人

科場事發暘爲人牽連戍尙陽堡聖祖東巡獻賦萬餘言召至幄前賦東巡詩試以書法上嘆息其才大學士宋徳宜疏薦不果用久之還裏【蘇州府誌】

工書【名人尺牘小傳】

孫承恩原名曙字扶桑一字辰東暘弟順治十五年第一人及第授祕書院修撰

書法歐陽【蘇州府誌】

書法歐陽能深得其筆法【諶瑤述聞】

孫一致字惟一號止瀾一號萚安順治十五年第二人及第官侍讀學士書法俊逸【鹽城縣誌】

孫復始字承公陽湖人

從祖爲文介公再從子生萬曆戊申年卒康熙十二年此出師表卷書於八年用文介公筆法亦得蘇米神韻【孫星衍平津館書畫記】

孫竑禾字稚均無錫人國初邑中書家稱孫髙嚴華稚均推第一矩薙【薙﹕矱】森然秀勁如鐵初師率更晚用虞法【梁溪詩徵】

孫丕猷號方壺以歲貢授肥城知縣未任卒工於臨池【威縣誌】

孫淸字廉西休寧人官韶州副將工顏柳書法【廖燕撰傳】

孫嶽頒榜姓李字云韶號樹峯吳縣人康熙二十一年進士官禮部侍郎善書受知聖祖每有禦制碑版必命書之【蘇州府誌】

孫樹峯十年前書甚可觀近有巿井气【大瓢偶筆】

善書受知聖祖禦書筆端垂露四字賜之【名人尺牘小傳】

書學趙董肥而近俗大字尢劣【郁棲書話】

孫勷字子未一字予未號莪山又號誠齋徳州人康熙二十四年進士官通政司參議善眞行書尢擅擘窠大字予藏其耆徳裕昆四字橫牓大徑三尺餘遒健蒼雅能兼歐柳之勝海丰吳仲怡侍郎酷愛之嘗仿其體勢爲予作詞龕齋額神形俱似予因以此榜爲侍郎八十壽云【木葉厱法書記】

孫致彌初名翽字愷似號松坪新安人遷嘉定康熙初被薦以太學生

賜二品服充朝鮮采詩使二十七年成進士官至侍讀學士

工書得董其昌筆法【國史本傳】

以書名得董其昌之法【四庫全書總目提要】

孫寶儒益都人工八分【木葉厱法書記】

孫祖詒字子逸常熟人善書與蔣星來揚孫昆季友善【同上】

星來兄詩成輒求予逸書之【蔣廷錫西谷詩抄】

子逸爲吾邑書家【柳南隨筆】

孫世儀號漁曹南通國學生工書法【崇川詩鈔匯存】

按江蘇詩徵作字虞朝

孫璟字宋光號蒿生丹陽人徙金壇

王汝驤曰於書法尢有獨得

孫有慶字介福庠生工書法【吳橋縣誌】

孫益謙字虛谷別號臥雲山人貢生書學顏魯公得其神髓而以松雪絢其貌【滄州誌】

孫述祖字紹庭正定庠生工書法【正定府誌】

孫西林常州人書窺晉人堂奧【故城縣誌】

孫序皇字子黃嘉善庠生工書【兩浙輶軒錄】

孫大登字於魯號榿浮昆山諸生【一作布衣】

工分書【蘇州府誌】

工篆隸【惲珠國朝閨秀正始集】

孫穎字也魯號筆峯一號竹山又號蛻蟬石屏貢生楷書勻健淸和較率更有生气行書蓋顚素之遺【張漢撰傳】

孫中礎字省武桐城人薦鴻博不赴工書法【安徽通誌】

孫百代字牧堂蓬萊人乾隆初官馬平知縣署象州知州善書法【山東通誌】

孫起棟字天擎號白沙新化人乾隆十八年拔貢生書法險勁【沅湘耆舊集】

孫維龍字兩髯號勗堂宛平人乾隆二十五年進士官鳳陽知縣攺四川試用死金川之難贈道銜

管幹珍撰傳云工書

孫士毅字致遠一字智冶號補山仁和人乾隆二十六年進士官四川總督文淵閣大學士封伯爵嘉慶元年六月卒年七十七贈公爵謚文靖詞藻法書皆可付諸石刻【小倉山房集】

孫兆龍庠生善書楷法絕精制軍方恪敏嘆爲絕倫卒年八十五隻字片紙邑人多寶藏之【萬全縣誌】

孫云棟增生工書法尢嗜古人墨迹聞人藏有眞筆必求見之【定興縣誌】

孫健字卓如號雙樹錢塘諸生學書於鄭筠谷【兩浙輶軒錄】

孫芑華子鳳林號傳軒長興歲貢生工書治【同上】

孫滿堂字聚玉東陽人以書名【同上】

孫克述字汝明黟縣人書以晉人爲師深鄙纖巧側媚之態【飛鴻堂印人傳】

孫朱疐臺灣諸生工行艸書【福建通誌】

孫永淸字宏圖一作宏度號絜齋一號寶嚴又號春臺無錫人乾隆三十三年順天榜舉人官廣西巡撫

孫爾準撰行狀云最工書尢好顏平原有神解少日橅東方象贊爲擘窠大書見者神悚又斂其間架波磔用之蠅頭書縱橫排奡之气於規矩莊嚴中一洗趙承旨側媚之態文待詔方整之習斟酌古今之門而自名一體姓尢喜臨池少摹顏平原中年師李北海晚尢好爭坐帖每數日必模一過【泰云堂集】

孫玉庭字嘉樹號寄圃濟寧人乾隆四十年進士官至兩江總督體仁閣大學士道光十四年冬卒於家年八十三謚文定

梁章巨曰道光癸巳引疾家居日向舊書攤中搜求故紙得寄圃閣老楹帖一對閣老手迹予所認識非他手所爲而筆法腴潤是作翰林時書不如後此之蒼勁也【楹聯續話】

孫繩號抱琴乾隆五十一年武舉人官江南衛守備善艸書總督鐵保甚稱許焉【廣昌縣誌】

孫星衍字伯淵一字淵如又字季逑亦作季仇號薇隱陽湖人乾隆五十二年第二人及第官兗沂曹濟道工篆書气息古雅似勝北江【木葉厱法書記】

工六書篆籕之學【洪亮吉北江詩話】

習篆籀【畢沅吳會英才集】

善篆書【蘇州府誌】

工篆隸【名人尺牘小傳】

觀察篆書守定舊法當爲善學者微嫌取則不髙爲夢英所囿耳【履園叢話】

孫晉寧字在鑑號半峯錢塘人乾隆五十三年舉人工書【杭郡詩三輯】

孫星海號邃堂星衍從弟通字學能篆書著有廣復古編【郁棲書話】

孫琪字玉厓號少白華容監生書法米南宮頗有勁气【吳翌鳳懷舊集】

少白因避仇攺姓李龍陽人精書淋漓酣暢有顚張狂素之雅【書畫所見錄】

按法式善朋舊及見錄又作湘潭人

孫輔元字俌之號尋云仁和附貢生工翰墨規模香光窺見堂奧【兩浙輶軒續錄】

俌之藏香光眞迹最富自運之筆頗能入室【潘奕雋三松堂集】

工眞行書學董文敏得其妍秀之致有醉墨圖吳谷人祭酒爲之序【木葉厱法書記】

孫桂芬字嶺秋嗜艸書尢喜臨十七帖【玉田縣誌】

孫淇字右泉諸生善書【淸丰縣誌】

按淇眞書頗秀勁無俗气予有所寫小楷便面

孫良懿字仲山舉人兄良忠選拔貢生弟良惇舉人良慧進士良棻諸生皆工書而良懿書名尢著【桐城耆舊傳】

孫志遐字曠中號敬庵南通布衣少居巿廛尋厭之避居深巷以觀書摹帖自娛【崇川詩鈔匯存】

孫有智字星珠號雪堂廩貢生署桃源教諭嘉慶元年舉制科不就

善作擘窠大字【六合縣誌】

孫訒字仲言安邱人嘉慶九年舉人官與【與﹕興】義知縣著篆隸筆法摹印述聞【山東通誌】

孫爾準字平叔一字萊甫號戒庵永淸子嘉慶十年進士官浙閩總督道光十二年卒年六十三謚文靖工書由吳興上窺北海不徒以妍媚見長【木葉厱法書記】

林則徐孫平叔宮保六十壽序雲英詞妙墨殫見洽聞金石騰聲雲煙落紙眾所推爲能事此第出之緒餘

孫承勛字子勤錢塘諸生工書【兩浙輶軒續錄】

孫玉檢字仲雅仁和諸生著懸腕論一卷【同上】

孫祖珍字寶三海寧人翰墨妙絕【同上】

孫元培字賓華仁和附貢生從髙爽泉學書得褚文忠筆意【同上】

孫元凝初名元愷字心筠海寧貢生楷書圓勁可愛【同上】

孫復元字敏斯號耦梅仁和附監生議敍通判書法端勁年七十五猶能燈下握管寫梵夾也【杭郡詩三輯】

孫曰點字春沂錢塘諸生官雎寧典史工書【同上】

工書【冷廬雜識】

孫廷棨號笈船有智子廩貢生工書【六合縣誌】

孫韡子棣英號潄石又號怡堂六合人工書著有潄石印存皆竹根印【馮承輝印識】

孫理字緒之號少初鎭洋諸生工書【盛大士蘊素閣集】

孫汝樾字二林鹽城人

包世臣曰小正書遒麗圓足兼工八分

孫鑑號一帆大興人工書【蠡莊詩話】

孫懷思字予亭畢節人道光十一年舉人

莫友芝贈詩云孫郎小楷日二萬【亭遺詩】

孫鏘鳴字韶甫號蕖田晚號止庵瑞安人道光二十一年進士官侍講學士三品卿銜兼工翰墨【郁棲書話】

善書【瑞安縣誌】

孫毓溎字梧江玉庭從孫道光二十四年第一人及第官浙江按察使署布政使工書晚用左手【木葉厱法書記】

孫鼎臣字子余號芝房善化人道光二十五年進士官侍讀學士與先大父光祿公爲同年友有贈公五言古詩一首書作長卷筆勢雄偉似米海嶽【同上】

孫思九四川諸生

生手錄十三經皆莊楷無一誤字其子道南才十五歲能全讀背誦是父是子吾所未見也【東洲艸堂集】

孫守信字小石長沙人由軍功保道員在三河與發逆戰死贈太常寺卿工書【李元度撰別傳】

孫長和字小云壽州廩貢咸豐元年舉制科署池州教授黟縣教諭善隸書【安徽通誌】

孫毓汶字萊山號遲庵玉庭孫咸豐六年進士官兵部尙書協辦大學士謚文恪有書名兼精鑑別收藏冠於當時【木葉厱法書記】

孫詒經字子授錢塘人咸豐十年進士官戶部左侍郎書法歐顏尢

工擘窠大字【同上】

孫家瑴字小楚鳳臺廩生官甘肅知縣以道員用精篆隸【安徽通誌】

孫磵泉桐城人工行艸書【方宗誠柏堂集】

孫九逵字坦衢庠生善書【廣昌縣誌】

孫祿增字叔茀號鏡江歸安人同治十年進士官宜春知縣嗜金石所居寶漢齋收藏碑版甚富兼工篆籀【淸樂堂隨筆】

工篆書【越縵堂日記】

孫毓驥字展云一字孟遠鹽山人官署金匱知縣工篆書【書畫家筆錄】

孫汝梅字問羹號春山大興人光緒六年進士官兵部主事嗜古善隸能鑑別金石與張仰山布衣稱二山尢精歌曲當時名伶多師之者【淸樂堂隨筆】

孫云錦字質先吳江人書法米董【廣印人傳】

孫梁字吟笙號苦匏吳縣人善書【同上】

○十四寒【安官

觀潘

韓檀

團端

端木】

安

官

觀

潘

韓

檀

團

端

端木

關

顏

安

安行字及成南平諸生工小楷諸家法書手追心摹無不宛肖【福建通誌】

安俊字顒石無錫人工篆書【書畫家筆錄】

安燊字東云無錫人工篆書【同上】

安昶字葉琴號蓉溪金匱諸生喜臨摹古帖艸書尢有名【同上】

安鴻勛字小琴昶子附貢生官訓導有書名【同上】

官

官徳潤字永槐號小樵黃嚴人善書翰【王棻柔橋文抄】

觀

觀保字伯容號補亭一號蘊玉索綽絡氏曾祖都圖賜姓石隸內務府正白旗乾隆二十年進士官禮部尙書謚文恭

觀保字石渠寶笈著錄

潘

潘爾夔字友龍吳江人明季諸生流寓烏程

工書【潯溪詩徵】

潘凱字仲和號豈幾一號貽令吳江人以子檢討耒貴贈如其官潘耒撰行述云工筆札生平未嘗作艸書【稼堂類稿】

朱彜尊撰墓志云工尺牘𨿽悤遽不作艸書

潘詢益字仲撝凱弟

工楷書【稼堂類稿】

潘宗洛字書原號巢云一號垠谷宜興人康熙二十三年進士官至湖南巡撫

儲大文撰墓碑云侍直南書房上命作大書丁亥選書淵鑑類函序

潘美發字彥徵歸安人康熙三十八年舉人官中書書法遒媚尢工小楷【姚氏前徽錄】

潘宗海號石癡精篆隸鐵筆【宜興縣誌】

潘鶴字玉堂號鶴巢吳江諸生眞艸隸篆無不工【王元文北溪文集】

書法瘦勁尢工篆隸【蘇州府誌】

潘皜字雪鴻昭文廩生善書【同上】

潘寧字仲寧號陋夫一號退翁山陰人工各體書兼善摹印尢以精鑑碑帖得名【木葉厱法書記】

蔣宗元曰八法毋穿篆隸精通【古緣萃錄】

潘遠字雪僧建寧人工書【福建通誌】

潘廷塤字雅奏號訒齋吳江諸生

書法眞艸兼禮【禮﹕衍文】擅【蘇州府誌】

潘鍾皞字西白上海人擅書法【松江府誌】

潘西鳳字桐岡號老桐【按一號悔橋】

新昌人居揚州善刻竹受業於王虛舟之門虛舟十七帖成命桐岡書丹以竹簡摹之名曰竹簡十七帖後歸大內【飛鴻堂印人傳】

潘襄字掄英新城人乾隆十五年恩貢善篆書【杭郡詩三輯】

潘宗碩字在澗歙人乾隆三十年舉人精六書著有說篆【木葉厱法書記】

潘思齊字希三仁和歲貢工書取法不落晉以後人【杭郡詩輯】

潘學敏字閬仲號初晴別號湛然道人錢塘廩貢官遂昌訓導精書法【杭郡詩三輯】

潘作梅字戒平歸安歲貢官海寧訓導善書【兩浙輶軒續錄】

潘世懋字功賞西安人善書法【同上】

潘世恩字槐庭號芝軒吳縣人乾隆五十八年第一人及第官至武英殿大學士咸豐四年四月卒年八十六謚文恭

自云予素不工書少時光祿公授以晉唐諸帖臨摹久之無所得辛亥科試胡文恪師拔置第一謂予書似韓城相國予感舊詩有自媿羊欣未有名漫誇書法似韓城之句省厓同年見而異之曰曾記癸丑榜後寓文端第公嘗謂今年讀殿試卷第一名書法頗似予筆意與文恪師之言暗合【思補齋筆記】

潘呈雅字雅三別號秣陵山人濟寧人善書尢工漢隸篆刻【山東通誌】

潘呈詢濟寧人著篆學輯要【同上】

潘云垂字達齋靑浦諸生工書【明齋小識】

潘師隨字子貞號雪垞長洲人官太常寺博士受書法於韓君梅坡【懷舊集】

潘泰上字景最順徳上捨生

善艸書【陳廣遜靜齋小稿】

潘正亨字伯臨番禺人官刑部員外郎工書法【藝談錄】

潘廷與字驤云昆山諸生精書法兼工鐵綫篆【蘇州府誌】

潘鴻寶字鼎如桐城人工書【方東樹儀衛軒集】

潘銘字述堂華亭附貢生候補布政司經歷好臨書尢喜作擘窠大字【姚椿通藝閣集】

潘華字菉薌一字可叔號井翁海寧廩貢官秀水訓導工書初臨文董后習米顏行艸以箋箑求者相踵【兩浙輶軒續錄】

潘誦先字薇卿海寧廩貢官太平訓導善書【同上】

潘恭壽字履謙號帶銘仁和人道光十一年鄕試第一官天臺教諭工書【越縵堂日記】

潘遒祁字順之號西京一號西圃吳縣人道光二十五年進士官編修加侍讀銜以先公祿同年友眞行書筆致秀挺遠法柳少師近軋祁文恪【木葉厱法書記】

潘斯美新陽儒童以能書稱死粵匪之難【蘇州府誌】

潘存字孺初文昌人咸豐元年舉人官戶部主事精八法鎔今鑄古卓然名家予嘗以孺初書與鄧鐵香鴻臚遺翰合裝題曰海南二妙後爲梁節庵丈假去不還孺翁著有楷法溯源予藏有最初印本爲漸西村人遺物云【木葉厱法書記】

楊守敬楷法溯源識語云精筆法爲嶺南第一手

工書嘗病集帖展轉句摹不得古人作書本意乃集漢晉六朝至唐之石刻摘摹其字依說文部目雙鉤上木名楷法溯源【金石學續錄補】

潘震乙字心潭號蓮舫渤濱釣叟咸豐元年舉人善隸書【南皮縣誌】

潘祖蔭字伯寅號鄭盦世恩孫咸豐二年進士官工部尙書謚文勤文勤帥人謂其字學蘇靈芝則怒謂其學二蔡【蔡京蔡卞】則大喜【葉昌熾語石】

文勤論書喜宋髙宗而極稱蔡元長【雪橋詩話續集】

潘霨字偉如吳縣人官貴州巡撫書法平原又時得華亭筆意【續名人尺牘小傳】

潘貞敏字伯時歙人僑寓鄱陽官知縣

善書【粟香二筆】

潘鍾瑞字麐生號瘦羊晚號香禪居士吳縣諸生書法魏隋精雅罕匹長於金石考證【近人撰傳】

韓

韓馨字幼明一字淸諧晚號少微眞人長洲人明諸生私謚貞文鄭敷教交遊籍云善書乞者塡門吳中牓額悉出其手

八歲作擘窠大字書陽山長雲峯虎丘五人墓碣陳元素賦詩以贈十三遊郡庠第一入南雍司成平其文曰文兼韓柳書擅羲獻【吳郡名賢圖傳贊】

少時習字董香光見而悅之曰此子以後必以書法擅名年七歲書五人之墓碑碣人爭異之【禮王昭槤嘯亭雜錄】

八歲能作擘窠大字五人墓碑卽其所書【亦有生齋集】

韓廷錫字晉之侯官人明諸生嘗以字學壞於鍾王故悉力於大小篆終身不作行艸𨿽朋友往來書札無非大小篆也【余甸撰傳】

韓泳字文潛號恕齋章邱人明諸生少工臨池而最長於擘窠書【張貞撰墓志】

韓馚字誦先號幼徽馨弟順治間諸生

韓菼撰狀云艸書入聖兼精篆隸

韓日英字公昶號忥庵晚號中山牧叟涇陽人官右軍都閫率師入閩以五百人破山賊十萬眾後以母疾告歸八歲能臨鍾王書【陳鼎畱溪外傳】

韓霖字雨公絳州人

霖撰絳帖考一卷蓋知講求書法者【復初齋集】

韓菼字符少號慕廬馚子【入泮姓名爲陳成】康熙十二年第一人及第官至刑部尙書謚文懿善行艸書予舊藏其七言楹聯及絹本長幅各一事驎騰鳳翥無慚世珍【木葉厱法書記】

韓詩字子固號固庵一號聖秋涇陽籍三原人官兵部郎中

吳雯簡韓子固詩云君家墨妙誰能及片牘攜歸山捨中千里相思比相見幾回叉手對屏風

韓蕓書字芳南號借綠善書法摹顏魯公爭坐帖得其神骨【無錫縣誌】

韓騏初名繩祖字其武號筠圃晚號補瓢吳縣貢生

韓是升【騏子】撰行述云書習晉唐楷法

韓錫祚字介圭號湘巖靑田人乾隆十二年順天舉人官蘇松常鎭道工各體書博疋能文每自負劉文成公後一人【郁棲書話】

工書【無金石志】

汪樹琪飛鴻堂印譜跋云工篆

韓蘅字馨若蒲州人官晉州教諭加意臨池【晉州誌】

韓夢桂黟縣增生書得董文敏筆意【安徽通誌】

韓溎字桂水山陰太學生

陳芝圖與溎論書詩云韓君獨有畫被癖出入唐人好風力出入顏筋柳骨間頗謂臨摹貴正筆

韓鍵初名是本字裕生號可庵又號香麓騏子諸生候選通判書宗顏柳【韓是升撰家傳】

韓敏字仲敏號梅坡騏族孫【同治蘇州府誌作常熟人】

韓是升撰家傳云幼不肯爲舉子業見名賢法帖心摹手追忘寢食舅氏孫信夫家多藏古帖悉假臨摹吾家自明中葉少宗伯敬堂公以艸書擅長以後能書者踵出至曾王父貞文公負重名於時今仲敏亦退筆成冢戶限欲穿余特書大略冀操史筆者列其名於藝苑中

幼耽八法後寓郡城月聲僧捨吮毫濡墨每四鼓就枕及門不下數百人【蘇州府誌】

以善書名吳中人得其片紙拱璧視之【懷舊集】

自趙霞門以善董元宰書名吳中而吳中學書者皆師董氏梅坡名亞於霞門霞門卒而梅坡獨以書擅名【初月樓聞見錄】

韓丰字賓宇菼四世孫酷嗜臨池得顏忠烈三昧人爭寶之【蘇州府誌】

韓詩字嬰傳丰族兄能書【同上】

韓昆字文瑜騏孫

韓是升撰事略云好讀書皆手自抄寫字畫端楷中法度年十六卒

韓崶字禹三號桂舲晚號種梅老農昆弟乾隆四十二年拔貢官刑部尙書

自云余幼從家梅坡學書而苦不能工【還讀齋詩稿】

行艸書學孫過庭書譜予以初拓褚蘭亭贈之每日必手臨一過【師友集】

韓光乘字仲孺號惴斯歸安人隨其父居吳中

工書【懷舊集】

韓修桐字子音嘉慶十八年拔貢道光元年舉制科朝考以知縣用未及仕而卒精八法【贛縣誌】

韓修槐工詩字母沒哀毀卒【同上】

韓鏞字聲南蕭山諸生喜作小楷【湯金釗寸心知室稿】

韓崇字履卿別號南陽學子崶弟官山東雒口批驗所大使咸豐初以辦團練積勞加鹽運使銜賞戴花翎博雅工書尢嗜金石著有寶鐵齋金石跋尾【木葉厱法書記】

工書入香光之室【蘇州府誌】

韓燕及荊州人

工懷素艸書【劉士璋三湖漁人集】

檀

檀一淸望江諸生工楷法【安徽通誌】

團

團升字冠霞號鶴笯泰州人康熙五十九年副榜官訓導晚年病目惟日午就窗作詩文易米字大如胡桃得者寶之年八十八卒【淮海英靈集】

端

端方托活洛氏號午橋一號悟樵又號陶齋別號浭陽陶父滿洲正白旗人光緒八年舉人官至直隸總督坐事罷辛亥起爲川粵漢鐵路大臣署四川總督行至資州爲亂兵所害謚忠敏書法李北海牓書尢擅絕一時先公在鄂總辦書局時忠敏曾爲作三邕翠墨簃齋額字大如箕見者神悚放手自模刻懸聽事中後全家去鄂時梁節庵丈謂此榜宜畱置局中垂示方來今殆不可究詰矣【木葉厱法書記】

端木

端木一韓劍邑人善蠅楷【木葉厱法書記】

端木守謙字梅和號梅庵一號黎山髙郵歲貢生

善行艸書【淮海英靈集】

端木采字子疇上元人道光二十九年優貢官內閣侍讀書得顏平原法小楷尢工【金陵通傳】

十五刪【關顏】

關

關箖字子箊號舊雨乾隆四十五年舉人官寶應教諭工詩字【六安州誌】

關嵩祺字茂如號農人道光十六年優貢就職訓導善楷法刻有篆訣歌【同上】

關瑞瑚字鐵珊仁和廩貢官平陽教諭工小楷丰神奕奕恣態橫生【杭郡詩三輯】

關棠字季華漢陽人光緒十一年舉人官浙江知縣行艸書淸潤圓活脫盡折捲習气寸縑片楮人爭藏弆【遊鄂紀聞】

顏

顏光敏字遜甫更字修來號樂圃曲阜人康熙六年進士官吏部考功司郎中工書小行楷淸圓妙麗出入趙董與徳州馮大木頡頏【木葉厱法書記】

王士禎曰書法擅一時

朱彜尊曰九齡工行艸書

工書翰【山東通誌】

張宗柟曰吾家涉園門內題榜曰蒿徑後有跋語數行筆意秀逸考功當日爲先給諫作也【帶經堂詩話附識】

李克敬曰工書翰十三歲已擅行艸人得其片札猶珠玉

顏元初名園字渾然號習齋博野人初育於蠡縣朱氏補諸生名朱邦良後歸宗嘗謂彭好古曰吾得石繼搏而作字不苟【大淸畿輔先哲傳】

宋代大儒無不善書者本朝理學諸公如魏敏果魏文毅湯文正李文貞陸淸獻以及夏峯桴亭習齋恕谷亦皆彬彬可觀予嘗欲集以上諸賢手迹刻成一帖而絀於物力此願恐未易償耳【郁棲書話】

顏希濂字廉甫博野人嘗從顏元學書【後輔先哲傳】

顏鐀字懋簡嘉定人善書法【練音初集】

顏堯揆字孔敍永春人由拔貢官無爲知州能書【福建通誌】

顏懋齡字引年曲阜恩貢生候選州判善隸書【孔憲彜曲阜詩抄】

顏祟榘字運生號心齋曲阜人乾隆三十五年舉人官興化知縣工書【名人尺牘小傳】

顏崇潙字東虞號酌山曲阜人乾隆三十七年進士官侍讀書法東坡尢工分隸【曲阜詩抄】

顏檢字惺甫號岱云連平州人乾隆四十二年進士官直隸總督吏部尙書與弟模樾皆工書擘窠大字模官巡撫樾兼擅分隸【木葉厱法書記】

顏懷珠字蔥符號丹泉曲阜人嘉慶五年舉人官盧氏知縣工八分【山左詩續抄】

顏崇衡號湘帆嘉應州人嘉慶二十一年優貢工八分【木葉厱法書記】

皇淸書史卷十

●皇淸書史卷十一

義州李放築史纂錄

下平﹝一﹞

一先

二蕭

○【下平】一先【先全

田年

邊延

連錢】

先

全

田

年

邊

延

連

錢

先

先著字渭求一字遷夫號蠲齋一號染庵別號盍旦子亦稱之溪老生江寧籍瀘州人

書得晉人遺意【息柯雜著】

先著行書佳品上【國朝書品】

全

全培之山陰人工分隸湘潭重修宋李忠節公芾祠碑出其手【郁棲書話】

全介醇涿州人字體精秀【趙國華靑艸堂集】

全慶字小汀葉赫拉氏滿洲正白旗人道光九年進士官體仁閣大學士謚文恪工分隸【郁棲書話】

田

田雯字子綸一字綸霞號漪亭又號蒙齋別號山彊子徳州人康熙三年進士官戶部左侍郎

田需撰行狀云早年善書小楷得十三行筆意老以腕痛不復作少農於書喜橅官奴帖晚喜黃培翁【木葉厱法書記】

田云鶴字輪長號云抱別號金鎞詞客又號蓬壺居士泰州太學生紀愷曰工書

田林字志山美須髯自號髯農上元人年八十餘猶能作小字【郁棲書話】

工篆籀【江寧府誌】

工詩文篆刻【金陵通傳】

田逢禮字敬輿上元人字專學米【金陵詩徵】

字學沈文亦瘦勁【金陵通傳】

田同之字在田一字彥威號硯思一號西圃亦稱小山姜雯孫康熙五十九年舉人官國子監學錄

查禮贈田在田助教詩八體摛文迥出羣硯思淸韻舊誰聞何時潑墨晴窗下看寫羊欣白練裙注硯思齋集有論書絕句三十首【銅鼓書堂集】

書學陳香泉【山左詩抄】

田徵輿字孟扶號淸漪別號香孤山人同之子工各體書州治廟碑及戚友墓銘多其手迹尢工鐵筆苦心研摹五十餘年計鐫小印數千餘方有豆花書屋印譜磨礱頑鈍稿兩冊【山左詩續抄】

田錫田字守田號靑蓑一號堅瓠襄城諸生

張邦伸曰日取晉唐墨寶臨橅不輟然有意不如無意每用毛筆任意揮灑作擘窠大書縱橫超逸不減古人著書學偶錄

田治字古田書法渾古有魏晉人風味【六合縣誌】

田腴字字【字﹕衍文】育民號西畇上元諸生入貲爲縣丞工行楷八分【江寧府誌】

田世容字書升號守廬錢塘布衣以孝聞

陳鴻壽曰工書法予見其千文長卷絕佳並能以松枝蘸墨作書

田嘉修字敏齋慶元歲貢生工楷法【兩浙輶軒錄】

田寶裔字小坡安陽人官徐州知府

金諤曰工書【篤愼堂燼余稿】

田懋錫監生工書法【城武縣誌】

田云璐字力生廩膳生工書尢精鑑賞殘碑斷碣雙鉤摹拓珍如拱璧家藏名人法帖一一臨之風神逼肖【六安州誌】

田大年字漢川山陰人官泰和知縣

翁同書曰宋水雲淸隱丹陽葛剛正撰重續千字文自爲撰注予得精抄本於維揚蓋從宋刻影寫者愛其工妙乃屬幕僚山陰田漢川大年摹其篆袁江李行之鎭安錄其注篆書視原本不爽毫髮眞書腴秀殆欲過之【�宋樓藏書志】

年

年羹堯字亮工號雙峯廣寧人隸漢軍鑲黃旗康熙三十九年進士官至寧遠大將軍封一等公加太保雍正三年降杭州防禦旋賜自盡

析津姚氏藏有太保小楷書杜詩冊子筆致秀媚偪近趙榮祿予又見其七言楹帖及壽春孫陟夫民政新得之行書小幅蒼逸秀拔極似其同年友史文靖公亦精鑑賞今世所傳之宋元名迹往往有其藏印【木葉厱法書記】

邊

邊純任邱人永康知縣大乂子甫成童卽能通詩古文及書法【龐塏叢碧山房集】

邊乂禧字子招號次山任邱人乾隆二十四年舉人官桂陽知縣善書【任邱縣誌】

延

延君壽本名壽字子椿號荔浦陽城人官長興知縣工詩與張雋三晉齊名著六硯艸堂集書法亦佳予曾藏其自書詩卷筆致古澹如明嘉隆間人【木葉厱法書記】

張晉爲荔浦賦六硯艸堂歌云主人不獨書法好主人詩歌更矯矯【艷雪堂集】

連

連國奇字秀鍾乾隆五十四年舉人官靜海教諭工書【永年縣誌】

連成字緒齋滿洲正黃旗人武勛王揚古利十世孫襲封一等英誠公任杭州將軍精篆刻書法專師右軍能作左書【嚴辰墨花吟館感舊懷人詩】

連木生【或曰名性惇】

居於聖墓港之蕉園工於艸書【海島逸志人物考略】

按海島指廈門

錢

錢朝延字殷求號定林錢塘人明崇禎十年進士官句容知縣國變不出工書法其師漳浦黃公【杭郡詩輯】

錢■﹝甹只﹞初名士馨字稚農【一作拙】

平湖人明崇禎十五年貢生國變不出

馮秉恭挽詩雲天眞艸聖傳

錢仲選字禹田號石庵無錫人明諸生善擘窠大書年九十書古南禪寺額字大如斗筆法遒勁【梁溪詩徵】

錢謙貞字履之常熟人善書法【蘇州府誌】

工書【馮舒懷舊集】

錢謙益字牧齋一字受之號蒙叟一稱東澗遺老常熟人明萬曆三十八年進士官至禮部尙書加宮保本朝授內祕書院學士兼禮部侍郎

牧翁詩文皆法坡公其書亦然壽州孫民政多巘藏有綾本直幅字大如拳有飄風捩雨之勢亦足名家【郁棲書話】

錢孫艾字頤仲謙貞子書儗顏魯公篆刻似文彭【懷舊集】

錢陸燦字爾弢號湘靈自號圓沙老書生謙貞族孫順治十四年舉人當得通判不仕

王昶跋錢湘靈先生舊藏宋拓爭座位帖云後書山谷居士詩文其書法亦多學黃者

湘靈先生晚歲逃禪其手校之書每押以明經別駕書經解元臨濟三十四彭祖九十七世一印又曰陸終彭祖後人予藏有先生手批元遺山集有跋云云甲辰獻歲十有八日圓沙老書生記書法縱橫蓋老年筆也先生著有調運齋集其手稿予獲藏之【蔣光煦東湖叢記】

放按先生手評左氏傳曾爲李申耆大令傳錄者今藏予家抱竹居

錢谷字子璧號後江一號內史晚號東海逸民華亭諸生

本朝來我郡以藝名者書學則有曹斯貇錢谷沈楫錢曹皆名宿而結媾精勁當推錢第一晚年名益重求書者戶常滿【三圖誌略】

精八法嘗摹古人名迹書孝經一卷注明某字某帖點畫皆有依據人爭寶之又集王羲之書作感應篇勒石司農王鴻緒跋其後【松江府誌】

錢二白字天逸號東皐武進人康熙十八年進士官伊陽知縣工書【武陽合志】

錢霍字去病號荊山上虞人山陰籍貢生

幼時見故鄕能書者有朱敬身祁止祥陸子和董叔迪錢去病魯仲集僧月華諸君【大瓢偶筆】

錢綸光字珠淵號廉江太學生工書【海鹽縣誌】

錢以堅更名以堳字魯直嘉善人書法秀逸【家傳】

錢黼字印香婁人以善書名【松江府誌】

錢鏄字受明太倉州庠生入太學

吳偉業贈詩云裘馬無他好詩書別有神

錢洪源谷孫諸生亦善書【同上】

錢爾復字肯齋別號密道人海鹽人楷法精謹嘗寫普門品經子標字警庵亦工書又續寫一冊褒於後標子元昌復以八分續之時謂之三世寫普門品經元昌從子載爲賦長歌【郁棲書話】

錢長丰字問耕專仿書譜【興化縣誌】

錢志遷康熙四十六年南巡獻所著衢歌集荷詩字俱好之褒取入纂修館【甘泉縣誌】

錢萬選字一公號野樵陳州人康熙五十四年武進士官潁州衛守備書法精良【中州詩鈔】

錢陳羣字主敬號集齋一號香樹別號拓南居士綸光子康熙六十年進士官至刑部侍郎加尙書銜贈太傅謚文端

書法蒼老家居後每歲上錄寄詩百餘篇命之和陳羣旣和韻必親繕冊以進冊必有跋體或兼行艸屢蒙獎賞【國史本傳】

莊有恭曰行楷妙一時人得其尺縑寸楮不啻吉光片羽

錢文端年臻耄耋所進詩冊自繕行書極有風致【沈初西淸筆記】

趙魏賈刻玉枕蘭亭跋云此本爲文端公家拓公手書蒼深雄老不減平原尢爲寶刻增重

善書【名人尺牘小傳】

錢泰吉舊拓多寶塔碑跋云先文端公中年以後筆多仿魯公

錢思駿字驥良善篆籀鐵筆得徐貞木家法【嘉興縣誌】

錢志朗字於髙號玉峯象山人雍正元年拔貢生善書【兩浙輶軒續錄】

錢亦嘉名鴻賓以字行號鹿野象山人善擘窠書【彭姥詩搜】

余【余﹕錢】浩字樂天巢縣太學生工艸書【廬州府誌】

錢汝誠字立之號東麓陳羣子乾隆十三年進士官戶部侍郎

錢陳羣挽薌林相公詩自注云愚父子與先生同直祕殿承以李嶠與蘇氏父子爲比先生偶與汝誠論書法曰汝翁愈拙愈老足下書姿性固拙運筆又笨惟臨仿不倦方可換凡骨耳汝誠聞訓卽發憤攻苦凡二年先生復以小歐陽許之

錢汝愨字安叔陳羣三子

少穎悟十三歲工擘窠書十八歲卽世【錢泰吉先祖考妣行述】

錢汝鼐號東原陳羣從子太學生

阮元撰墓志云年十歲能作徑尺大書嗜作書始爲蠅頭小楷以目疾攺學歐柳法帖常侍文端座論波磔鉤�之法文端稱之晚年書益工�素流傳得者寶之

錢大昕字及之一字曉徵號辛楣別號竹汀居士嘉定人乾隆十九年進士官少詹事嘉慶九年十月卒年七十有七

四十三歲間作篆隸書【竹汀居士年譜】

精漢隸【墨林今話】

端木國瑚書錢竹汀先生隸書後詩云竹汀先生此奇筆書味醰醰古經出長洲文學顧八分跪進珠盤行以膝

善分隸深得漢人气息予藏有言無俗韻淸而勁筆有神鋒老更奇一聯用筆古茂轉在翁桂諸名家上行楷書蒼逸朴健亦有宋元風致【木葉厱法書記】

錢�字思贊一字訥生號鶿灘吳縣人乾隆二十七年南巡召試舉人授中書

潘奕雋曰書名重吳下【三松堂集】

嚴長明挽錢思贊同年詩自注云以書法名吳下【歸求艸堂集】

精楷法嘗翻刻磚塔銘世推善本【木葉厱法書記】

錢廷錦六合諸生工小楷【江寧府誌】

錢璋字達卿巢縣諸生工書【廬州府誌】

錢尊彜字司六號敍堂江寧諸生手抄經史盈尺皆工楷【金陵通傳】

錢灃字東注一字約甫號南園昆明人乾隆三十六年進士官通政司副使

程含章撰傳云楷仿十三行靈飛經行宗爭座帖後肆力於家廟露筋祠碑人得其一紙珍如拱璧

法式善曰書入顏平原之室

陶澍曰先生書蒼勁似魯公爭座位帖

吳嵩梁曰先生書法專效魯公爭座帖遒麗可愛【石溪舫書話】

錢灃行書佳品上【國朝書品】

書法直逼魯公【諶瑤述聞】

書法優入魯公之室書不擇紙皆端楷類家廟碑珍如拱璧【小匏庵詩話】

書法逼平原【先正事略】

張小帆中丞藏有通副分書八言楹帖筆致古秀近曹景完碑【木葉厱法書記】

錢樾字撫棠號黼堂嘉善人淸苑籍乾隆三十七年進士官禮部侍郎

李宗昉撰墓志云喜作擘窠大字【妙香室文集】

書法方駕董文敏一時推重【袁潔蠡莊詩話】

工書【履園叢話】

錢桂字丹庭號淦嚴仁和人乾隆四十二年舉人官思州知府善書爲成親王代筆【杭郡詩三輯】

錢栻字希南號次軒一號靜園仁和人乾隆四十三年進士官禦史精楷法【木葉厱法書記】

錢世錫字慈伯號百泉秀水人乾隆四十三年進士官檢討工書【同上】

案陳羣從曾孫其先世籍海鹽至世錫之父侍郎載始著籍秀水雲

錢棨字振威號湘舲本名起字湘靈長洲人乾隆四十三年解元四十四年會元殿試第一人及第官侍讀學士【一作禮部侍郎】

精楷法【池上艸堂筆記】

錢師曾字惟傳號蕙窗錢塘人乾隆五十七年舉人工書法【木葉厱法書記】

錢復字景顏一字象緣自號蓉裳汝愨嗣子官大興知縣

錢泰吉撰行述云學趙文敏書

錢坫字獻之號十蘭大昕從子官幹州州判嘉慶丙寅卒年六十三

翁方綱曰精篆法

朱文藻曰精篆隸

工篆書然自負不凡嘗刻一石章曰斯冰之後直至小生【洪亮吉北江詩話】

工於小篆不在李陽冰徐鉉之下晚年右體偏枯左手作篆尢精世人藏弆其書如拱璧云【江藩漢學師承記】

精小學工篆書右手廢輒用左手尢妙【劉嗣綰尙絅堂詩集】

篆書得漢人法孫淵如稱爲本朝第一晚年用左腕書筆力蒼厚款或署泉坫【名人尺牘小傳】

獻之自負其篆爲直接少溫篆書自鄧山人外莫與比【藝舟雙楫】

錢坫篆書佳品上【國朝書品】

工篆書兼鐵筆【墨林今話】

王虛舟吏部頗負篆書之名旣非秦非漢亦非唐非宋且旣寫篆書而不用說文學者譏之近時錢獻之別駕亦通是學其書本宗少溫直可突過吏部老年病廢以左手作書難於宛轉遂將鐘鼎文石鼓文及秦漢銅器款識漢碑題額各體參雜其中忽圓忽方似篆似隸亦如鄭板橋將篆隸行艸鑄成一鑪不可以爲訓也【履園叢話】

竹汀詹事之家學其兄子坫實爲嫡傳坫邃於經學小學金石之學篆書尢空絕前後然在家未嘗學篆也初入都省詹事詹事授以李陽冰城隍廟碑晝夜習之三月不能成字忽患癇醫者診之脈無病而手足厥冷目張視鼻微有息而已如是者七日忽中夜躍起濡筆作篆書幹卦象畢不勝餓而寢翌早詹事來視病君尙未寤見案上篆大驚呼問病狀君答曰兒故無病夢至石室見唐巾老者指授篆法七日夜作成輒批抹最後書幹卦象老者曰可矣兒遂覺追憶筆勢中夜作此幅檐事細詢夢中所見蓋卽少溫云時都中能作篆者惟翁學士方綱聞是事索君書嘆絕以爲神授君篆書遂名天下【陳康祺郎潛紀聞】

予藏錢十蘭中年所篆鑄錯軒三字橫額字大如籮筆法絕類李少溫而參以漢金款識題款隸書兩行字徑三寸許亦精十蘭篆書當以此爲第一十蘭所居曰篆秋艸堂關中馬振爲之圖翁畢孫洪諸公咸有題詠著有篆師錄若干卷十蘭少年時有斯冰之後直至小生一印本襲李祕監語但攺翁字爲冰耳晚病風又取荀子禹跳湯扁語刻跳扁病夫印【木葉厱法書記】

錢東壁字星伯號飲石又號夢漁大昕子國學生書法精眞行晚年專書蘭亭日必一本寒署無間【竹汀居士年譜附注】

錢東垣字旣勤號亦軒嘉定人【按竹汀詹事弟可廬先生大昭之子】嘉慶舉人歷知松陽上虞等縣

工篆隸其家學也【張作楠梅�隨筆】

錢繹初名東墉字以成一字小廬諸生善眞行篆籀有信芳館印存四卷【嘉定縣誌】

按亦可廬子

錢伯坰字魯斯【一作思】號野予又號樵陂別號僕射山樵武進太學生嘉慶十七年六月十七日年七十五

善書雄健豪放似唐李邕【武陽合志】

惲敬撰墓志云書顏平原李北海

吳育撰傳云先生書初學董文敏後學顏魯公旁及徐季海李北海諸家旣沈潛數十年復歸之宋四家蔡蘇黃米其爲書若風雨驟至颯然有聲縱橫馳騖頃刻數十紙

吳翌鳳曰以書名家雄偉峻拔得力於李北海人爭寶貴之【懷舊集】

吳徳旋曰魯斯以書名海內四十餘年初學香光繼學北海後乃出入於顏淸臣蘇子瞻黃魯直能掃世俗謬種流傳見解可謂書之豪傑惜其未參褚河南楊少師筆意气息稍粗而有時肌理細膩則又涉於凡艷書品不無小減耳然其沈著痛快固是一時無兩【論書隨筆】

又曰魯斯弱冠以能書名以李北海爲宗亦時似蘇子瞻黃魯直董玄宰所至箋素塡委嗜飲酒酒酣作書往往至數十幅不倦【聞見錄】

包世臣曰君書由董文敏黃文節以追李北海顏平原本於梁巘堅實不及而流宕轉換時或過之

又曰魯斯以正行書名自劉文淸厭世論者推爲第一

錢伯坰行及牓書能品下【國朝書品】

魯斯論書得四人首梁聞山大尹次石庵相國次李司馬寶矞次喬別駕耿甫論隸得四人曰桂未谷馥呂龍潭培夏芳原之勛翟文泉云升【雪橋詩話續集】

錢泳初名鶴字立羣號臺僊一號梅溪金匱人居常熟官候選府經歷道光二十四年卒年八十有六

工分隸行楷客京師爲成邸所知詒晉齋帖皆泳刊定手書碑版幾徧江浙又所摹漢唐碑及縮臨本刻石傳世者尢多【無錫縣誌】

數歲卽喜爲隸古書從禮器碑入手徧臨漢魏諸碑時南伊北桂之名噪天下泳先識伊太守秉綬頗易之後遇桂大令馥乃折服遂避而學唐人所書碑版滿天下嘗仿蔡邕石經寫孝經論語大學中庸刻石置郡學又嘗縮臨有唐一代眞行諸碑爲細書揚州鮑觀察崇城刻之【蘇州府誌】

工於八法尢精隸古與山左桂未谷齊名欲以八分寫十三經復鴻都舊觀【定香亭筆談】

善琴兼工分隸書【王芑孫淵雅堂編年詩】

工分隸攀云閣帖臨漢隸四十餘種縮臨唐碑亦不下百種廣陵鮑氏刻之【金石學錄】

梅溪嘗仿熹平石經寫論語孝經大學中庸章句文字謹遵聖祖髙宗欽定本初欲勒石於闕裏題曰闕裏石刻今在蘇州府學敬一亭凡一百二十四石【甘泉鄕人稿】

工書隸法尢爲紙貴【歷朝印識】

晚歲以八分書十三經擬復鴻都舊觀工力甚巨刻石未半而止平生所摹唐碑及秦漢金石斷簡不下數十百種俱已行世【墨林今話】

工書縮本唐帖至其分書一昧妍媚不求古雅名𨿽遠播終不近古【見聞隨筆】

善趙吳興體曾爲成邸捉刀【徐唐前慶夢影錄】

泳自記家刻一則云余生平無所嗜好最喜閱古法帖及古人墨迹見有佳札輒爲雙鉤入石以存古人面目乾隆五十三四年間始出門負米初爲畢秋帆尙書刻經訓堂帖十二卷又自臨漢碑數種刻攀云閣帖二冊便爲海內風行嘉慶四年遊京師鉤刻成親王法書爲詒晉齋帖四卷十年復至京師又增益二集三集四集共十六卷又得成王書一鱗片爪集成小冊爲詒晉齋巾箱帖四卷是年七月仁宗命吏部右侍郎劉鐶之刻其叔父文淸公墉平生所爲書予時在京師爲之鉤勒名曰淸愛堂石刻四卷十三年爲鐵冶亭宮保刻惟淸齋帖四卷是年予始命兩兒曰奇曰祥將予歷年所臨漢碑五十餘種模刻名曰攀云閣帖十四年爲英煦齋相國鉤刻松雪齋帖六卷十六年自取唐宋元三代墨迹或舊拓本擇其尢者輒爲模刻命曰小淸祕閣帖十二卷十八年爲雲間沈綺雲司馬刻小楷集珍帖八卷十九年山居多暇偶取蔡君謨諸書帖刻爲四卷曰福州帖以寄汪稼門制府王南陔中丞時二公爲閩中督撫也二十年自刻寫經堂帖起於鍾王終於松雪凡八卷是年八月爲韓城師禹門太守刻秦郵帖四卷皆取蘇黃米蔡諸公書而殿以松雪華亭二家時太守正攝篆秦郵是年蕭山施秋水少府曾以余所臨漢魏隸書大小數十種刻成四卷曰問經堂帖二十一年南城黃兩峯嵋爲昭文令介余選集山谷大小行書六冊曰黃文節公帖蓋蔡蘇米三家各有專刻而文節無之耳二十二年婺源齊梅麓太守彥槐令吾邑偶見前英相國所刻松雪齋帖而愛之視相國所未備者又續刻松雪齋帖六卷是年冬鍾祥彭毓圃志傑爲烏程令余爲刻吳興帖六卷贈之二十三年又自刻述徳堂帖自唐人臨本黃庭顏魯公竹山聯句及宋四家趙榮祿兪紫芝張伯雨吳仲圭郭天錫倪雲林等書合而爲一計八卷以續寫經堂帖之後是年九月攀云閣帖刻成計十六卷二十四年爲長白斌笠耕觀察取趙董兩文敏墨迹刻爲抱衝齋帖十二卷道光元二兩年之內爲歙縣鮑讓齋觀察刻余所縮臨唐代諸碑三十二冊至四年而始成是時儀徵巴朴園宿厓昆仲索視余所刻諸帖余因檢六十四石贈之藏之朴園壁間命曰朴園藏帖八卷次兒曰祥所刻枕中帖四卷亦於是時成焉七年爲嘉善周又山觀察刻其尊甫山茨先生遺墨大小楷行艸書六冊爲仁本堂墨刻八年爲膚施張河帥芥航先生刻文與可蘇東坡畫竹題跋計兩大冊分裝四卷曰澄鑑堂石刻是年又自刻學古有獲之齋帖四卷自鐘鼎款識並周秦兩漢魏晉六朝以及有唐一代諸書各摹數字略備體格本爲課孫而刻亦以便初學觀覽爲書法之源流也其餘所摹刻者尙多有古碣有今碑有墓志傳誄有詩刻題名如秦會稽刻石與碣石門刻石泰山瑯琊之罘東觀諸刻石漢熹平石經殘字郭有道陳仲弓楊伯起曹娥諸碑及縮本漢碑定武蘭亭褚橅蘭亭舊本樂毅論醴泉銘磚塔銘孫過庭書譜之類不可枚舉俱別載寫經樓金石刻目錄中【履園叢話】

錢若泉浩子諸生亦善艸書【松江府誌】

錢泰吉字輔宜號警石復子廩膳生官海寧州訓導晚年酷喜臨帖

筆致淸雋可喜予舊藏其雜稿甚多點畫皆有帖意【木葉厱法書記】

錢灑軒嘉定人工書【墨林今話】

錢本誠字惟寅海鹽人工行楷書【張廷濟淸儀閣題跋】

錢人傑字子仁號藙庵晚號東湖釣魚師嘉興人嘉慶十年進士官海陽知縣工漢隸手橅數十種【兩浙輶軒續錄】

工漢隸【嘉興縣誌】

錢林字東生原名福林號志枚金粟仁和人嘉慶十三年進士官侍讀學士

阮元曰工詞翰

錢侗字同人號趙堂繹弟嘉慶十五年舉人議敍知縣以憂歸能書篆刻亦古雅有續隸續集古印證樂斯堂印存【嘉定縣誌】

錢錦山字蓮峯嘉慶十八年舉人能書【嵊縣誌】

錢馥字廣伯號緣窗又號幔亭海寧人精六書有集古鐘鼎千文一卷【金石學錄補】

錢階泰字平齋嘉善諸生以隸書擅名於時刻有讀書樂歌帖行世【兩浙輶軒續錄】

錢爾琳號特齋一號耕良秀水恩貢生少工楷法老益端嚴曰攲側以求媚我不取也道光二十四年卒年七十有九【錢泰吉撰墓表】

錢攀龍字辰田一字超衢平湖人道光九年第二人及第官侍讀學士

朱壬林撰墓志云暇卽手一編或臨古帖孜孜不倦【小雲山房文集】

錢步文號冬士一號冬墅錢塘人道光十二年進士官署江蘇督糧道工六書【杭郡詩三輯】

錢寶淸號萍矼嘉善人道光二十一年進士官副都禦史工小篆【木葉厱法書記】

錢寶�字少泉道光二十四年舉人揀選知縣工書法【嵊縣誌】

錢時穎號劍云仁和人書薄趙董鉤摹者悉開皇時故碣【杭郡詩續集】

錢臺字鐵珊仁和廩貢候選訓導年未冠卽能作擘窠大字時有郁詩錢字魏文章之語稱湖墅三傑【兩浙輶軒續錄】

錢祖蔭字莆生號壬橋平湖歲貢書法蒼秀【同上】

錢松字貢靑號友梅嘉興人工書似郭頻伽【兩浙輶軒續錄】

錢松原名松如字叔蓋號耐靑別號西郭外史錢塘人殉發逆之難精鐵筆篆隸【譚獻復堂集】

工篆分精刻印與富陽胡震齊名有錢胡印譜【木葉厱法書記】

錢棫攺名壽昌字朴之上元人由軍功保縣丞幕遊天長死粵逆之難工書【續纂江寧府誌】

按時有同姓名者號云壽泰吉族兄官教諭熟精諸經古注疏摘錄至數十冊皆端楷不苟

錢瑤鶴字白仙號子霞長洲國子生楷書精絕得意處往往出耕石太史上【褚逢椿行素齋集】

錢以讓字穎季丹徒人寓宣城臨池不倦書亦秀勁【周騰虎飡苔華室遺稿】

錢若浩字觀濤金匱國子生僑寓江陰善書法工大小米【書畫家筆錄】

錢鴻聲字聽初無錫國子生工書法學王右軍米襄陽名噪一時【同上】

錢勗字揆初無錫人咸豐五年北榜舉人以內閣中書參李鴻章戎幕累保知府卒贈太僕寺卿工書【同上】

錢慶曾字友三金匱人官教諭咸豐庚申罵賊死

許溎祥感舊詩注云師好鈔書精繕太平寰宇記全部【狷叟詩續存】

錢侍宸字杏君祥符人官教諭工分隸【郁棲書話】

○二蕭【蕭刁

焦饒

姚昭

招喬】

蕭

刁

焦

饒

姚

昭

招

喬

蕭

蕭春生字蘭若善書【涇縣誌】

蕭引鳳字梧岡乾隆中以舉人獻賦選知縣善署書每舉酒數斗懸臂擘窠自謂有神【湘潭縣誌】

蕭瑾字芝三號梧軒山陰人官江陰知縣工書法所蓄唐晉碑帖數十百種公暇率以臨橅【兩浙輶軒續錄】

蕭維箕字誠宇號稚公廬陵諸生

萬承蒼撰墓志云書摹黃庭得其神理

蕭鎭字櫟莊上元人字摹米南宮【金陵通傳】

蕭諫字欖軒溫江籍番禺監生工書出筆瀟灑出塵之致【藝談錄】

蕭景云字亦喬壽州人道光元年舉孝廉方正未及赴都而卒工書【安徽通誌】

蕭銘卣字秬薌號偉侯福山人僑居玉田道光二十七年進士入詞林

廩貢生譚巨得其書法官曲周時城中爲之紙貴【玉田縣誌】

蕭元怡字和臣上元人光緒二十四年進士官長子知縣善書【金陵通傳補遺】

刁

刁戴髙字拱【一作共】辰號約山常熟【一作慈溪】諸生

張大受撰墓志云受筆法於趙東溪自少卽以能書名字法顏柳結體勁正腕力獨健尢善大書索書者屨塡戶亦藉潤筆資以佐藥餌終不爲顯者署名嘗曰吾書五尺童子望而識之柰何俾捉刀乎遇親故有求欣然應之無吝色大幅尺素無不饜所望而去【匠門書屋集】

焦

焦熹字效朱號定齋世居江都黃玨橋分縣爲甘泉人康熙五十一年武進士官居庸關都司執筆爲小楷細若蠅頭秀韻絕俗【焦循北湖小志】

每效歐陽率更體作蠅頭小楷工妙絕倫【阮元廣陵詩事】

書法在歐柳間小楷最精【淮海英靈集】

焦繼軾字應瞻一字憑軒號熊符熹侄書法入歐顏之室擘窠大字揮筆立成縱橫皆如鑄鐵長於六書一依許氏說文【北湖小志】

焦繼轍字鑑前繼軾弟諸生善書法【同上】

焦芳字時若甘泉人善書法【同上】

焦循字理堂晚號裏堂老人甘泉人嘉慶六年舉人書法晉唐气息雋雅【木葉厱法書記】

焦守文字肖甫太平人工書法【安徽通誌】

焦迪曾章邱人嗜古善書【萬福分隸偶存跋】

饒

饒曙字爽軒上元諸生工行書【續纂江寧府誌】

饒從泰順昌人工楷書名聞都下【福建通誌】

姚

姚孫棐字純甫號戊生桐城人明崇禎十三年進士官蘭溪知縣升兵部職方司主事國變隱居龍眠山人稱瑞隱先生

張英曰能以左臂摹閣帖秀勁有古趣【存誠堂集】

張玉書書瑞隱先生捲後云左腕作書古質淸勁令人肅然斂容

姚孫森字珠樹孫棐弟明季舉孝廉方正國朝官龍泉訓導

張英曰書法朗潤髙秀入晉人之室

姚文然字弱侯號龍懷桐城人明崇禎十六年進士國朝官刑部尙書謚端恪

莫友芝姚端恪公墨迹跋云予平生論書不盡右書家以書本心畫可以觀人書家但筆墨專精取勝而昔人道徳文章政事風節著者𨿽書不名家而一種眞气流溢每每在書家上國初同時諸老魏敏果書近元常而快魏文毅書近信本而舒端恪此卷近登善而質皆不以書名家而气韻勝者

姚文虞字徳善一字舜庵仁和人書善狂艸【杭郡詩輯】

姚士陛字玉階號別峯桐城人康熙三十二年舉人

書仿趙吳興神骨逼肖嘗摹吳興體作僞迹燻闇其紙賞鑑家弗能辧【紀昀閱微艸堂筆記】

姚浩字謹行吳縣人康熙中官澧州州判以書法名聞四邑自謂得黃庭九宮遺法晚益以平原釵股漏痕自負學者咸寶貴之【蘇州府誌】

姚孔嵚字岱云號髯樵桐城人書法尢端重一筆未嘗苟且【姚瑩先徳傳】

姚世鈺字玉裁號薏田歸安諸生尢長書法【前徽錄】

姚世錧號易堂世鈺兄弟行

姚文田登法華山詩自注云望湖亭額字大徑六尺爲先從祖世錧書全用歐法太守沔陽李公絕愛賞之每政暇輒縱馬往觀不能去【邃雅堂集】

放按世錧之號姚集不載後見其題髙南阜硯史名款下用易堂方印因綴緝成傳他皆類此

姚譢字遜若書有气骨爲時寶貴【永年縣誌】

姚鴻字耘谷南通州諸生工書尢精篆刻【崇川詩鈔匯存】

姚蘭泉字栽亭號秋塘南匯諸生

善書【松江府誌】

姚公燮字云亭吳人精篆法字仿董香先【朱海妄妄錄】

姚玉調蘇州人工小楷【楊州畫舫錄】

姚鼒字季調號樗園長洲人善艸隸【飛鴻堂印人傳】

姚鼐字姬傳【或作稽川】

號夢谷晚號惜翁所居室名惜抱軒人稱惜袌先生桐城人乾隆二十八年進士官禮部郎中與鹿鳴宴晉四品銜

吳鼒曰先生小楷爲臨池逸品

屠倬曰先生文章行海內固不僅以書重然其書亦自可傳年近八十猶能作楷

張岑曰先生自惜其書如愛其身苟非其人絕不輕與故書最難得而楷爲尢難【以上俱見姚先生小楷金剛經冊跋】

毛嶽生曰先生學行文章深醇簡潔務以理道見諸平易書翰亦然脫去思翁柔靡習气卽率爾筆札皆有儒者遊藝气象【休復居文集】

工書【名人尺牘小傳】

書逼董元宰蒼逸時欲過之【初月樓論書隨筆】

惜抱京堂晚而工書專精大令爲方寸行艸宕逸而不空怯時出華亭之外其半寸以內眞書潔淨而能恣肆多所自得【藝舟雙楫】

姚鼐行艸書妙品下小眞書逸品下【國朝書品】

包先生世臣善評書推鄧山人劉文淸公及先生爲國朝書家之冠故先生非獨詩文美也其翰墨亦絕爲世重【桐城耆舊傳】

惜翁書古澹淸淳類其文格予家兩世所收不下廿余種大小眞行各體具備俟物力稍裕擬刻惜抱軒集帖傳之【木葉厱法書記】

姚吁字君兪鼐弟官吏目

姚鼐撰墓志云工眞行書

姚頤字震初號雪門一號息齋乾隆三十一年一甲二名進士官甘肅按察使擅書【泰和縣誌】

姚梁字甸之一作佃芝慶元人居永嘉乾隆三十四年進士官河間知府工書【木葉厱法書記】

姚令儀字心嘉號一如婁人乾隆四十二年拔貢生官四川布政使姚鼐撰墓志云工書至老不倦

姚士奇諸生考授州同善書【贛縣誌】

姚文田初名加畬字經田一字社畬號秋農晚號梅漪老人世鈺從孫嘉慶四年第一人及第官至吏部尙書謚文僖

文僖官內閣中書時常至閣取歷科狀元殿試卷觀之日必書卷一本嘉慶己未科大魁天下論者謂殿試卷字爲本朝狀元之冠【冷廬雜識】

許正綬題姚文僖公閉目書幅絕句云文章遊戲大神通一綫心光默識功盡有懸珠誰解此泰山不見負雙曈

精小楷有臨筆陣圖石刻【木葉厱法書記】

姚光烈原名珣字伯瑾號東石仁和人嘉慶十八年優貢

姚光晉曰善篆書

姚光霽字新柔錢塘諸生與胡次庵並以書名【杭郡詩三輯】

姚本智字四愚號子因余杭諸生工隸書【同上】

姚思壽字小荷仁和諸生精小楷【同上】

姚承祖字我署開化歲貢官武康訓導工書法【兩浙輶軒續錄】

姚卓字立卓桐鄕舉人善眞艸書【木葉厱法書記】

姚大勛字受東號學耐昭文人以書法名吳中其行楷結構嚴密純學思翁【墨林今話】

孫原湘曰工書法類董香光

姚洙楷字魯培號同人梁子諸生

戚學標撰墓志云幼受書法於其父運筆已得古人意比齒漸壯腕力益蒼勁徧覓晉唐間碑刻及名賢墨迹自臨仿兼昕夕孳孳於古年十九卒

姚楗字子樞一字建木令儀子諸生官盧氏知縣

姚椿曰先公素精楷法梁侍講以爲似趙集賢意頗以此望後來予弟子樞𨿽不足仰希先人然以較拙書則超軼遠甚矣【通藝閣集】

姚柬之字幼榰一字佑之號伯山一作檗山別號且看山人桐城人道光二年進士官大定知府

書學坡翁勝廌靑總憲遠甚惜知者甚少【書人輯略】

姚配中字仲虞旌徳貢生

包世臣曰嗜書爲書學拾遺四千餘言又注智果心成頌以傳立書大幅執筆之法又和予論書次東坡韻五言十四韻實如親授法於晉唐諸公掃宋以來謬說而自書亦足踐其言時流無比者

姚孟起字鳳生吳縣貢生以書法教授裏中從學者甚眾著有字學憶參篆刻亦工整【木葉厱法書記】

鳳生言碑版至唐中葉後可等諸自鄶其詔學童未嘗以石刻但以自書大小字貽之爲書觚之法程【語石】

凡遇名帖心摹手追得悟晉唐相承原委遂以善書名所臨皇甫碑磚塔銘枯樹賦聞皆付刊余未之見得見者惟醴泉銘間架逼肖筆亦勁挺溫潤可爲初學津梁【書畫家筆錄】

姚覲元字裕萬一字彥侍文田孫道光二十三年北闈舉人官廣東布政使工小篆善鐵筆著有再續三十五舉尢嗜金石宦蜀時嘗得晉楊陽石闕因名其居曰晉石堪【木葉厱法書記】

姚正鏞字仲聲一字仲海蓋平人官南河同知嗜金石工篆隸鐵筆與吳攘之友善【同上】

姚詩志字叔言番禺人光緒八年舉人官山東知縣工篆書鐵筆【同上】

姚鵬圖字古鳳號柳坪【一作屏】太倉人光緒十七年舉人官山東知縣工書喜金石著有襄陽張氏世系表【金石學錄續補補】

昭

昭南字尊魯滿洲人杭州駐防官鑲黃旗協領善書【杭郡詩三輯】

招

招燦揚名爲業以字行號曜石南海人工八分篆刻【嶺海詩鈔】

喬

喬世埴字子方號遺民順治中以歲貢廷對未仕卒工八法【上海縣誌】

喬崇烈字無功號學齋寶應人康熙四十五年進士攺庶吉士善書【淮海英靈集】

朱彜尊題喬孝廉崇烈書離騷詩云舍人工楷書法在去肥軟三眞六艸間用意帶章篆年來日臨池眞迹滿巾衍離騷思所寄一寫一百卷【暴書亭集】

太史精楷法得汪舟次方伯之傳又嗜考訂碑版敝藏宋拓云麾碑後有其細字長跋【木葉厱法書記】

喬崇修字介夫號念堂晚號固翁崇烈弟雍正元年以學行聞於朝召見授銅陵教諭

工楷法精隸書【淮海英靈集】

喬邃寶應人工行艸【木葉厱法書記】

喬耿甫字默公號五橋天津諸生善書神似湻化閣帖能以綿絮濡毫作擘窠大字人以爲奇【津門詩抄】

善艸書於肆放之中含秀絕之致【天津縣誌】

胡七因與錢魯斯論書得四人首梁聞山大令次石庵相國次李司馬寶矞次喬別駕耿甫【雪橋詩話】

善擘窠艸書今天津巿肆尙有其所書牌楄【木葉厱法書記】

喬重禧號鷺洲上海貢生官教諭

王韜曰精書法得平原風骨當塗尙書新安太傅先後延寫禦制集六十萬字滬人得其寸縑尺素珍如拱璧

喬晉芳字春臯號心農聞喜人道光十五年第三人及第官長沙知府署糧儲道善行楷【山西通誌】

喬樹柟字茂軒華陽人光緒二年舉人官學部左丞工書摹蘇靈芝【當代名人小傳】

皇淸書史卷十一

●皇淸書史卷十二

義州李放孝實纂錄

下平﹝二﹞

三肴

四豪

○【下平】三肴【茅茆

包】

茅

茆

包

茅

茅元銘字耕亭號栗園丹徒人乾隆三十七年進士官內閣學士兼禮部侍郎河南廣東學政書法尢工所臨三希堂帖館閣名流無不嘆服【京江耆舊集】

按耕亭一作賡廷

茅塤號藕亭歷城人書名重一時【家言隨記】

茆

茆吉旋本姓茅明初因遣戍攺姓溧水諸生工書【金陵通傳】

包

包爾庚字長明號宜壑靑浦人上海籍明崇禎十年進士官兵科給事中順治間巡撫土國寶薦山林隱逸不起

工書【松江府誌】

書法似米芾【靑浦詩傳】

包秉徳原名啟楨字飲和號卽山蕭山人字類宣示帖波折不苟【兩浙輶軒錄】

包明葆號大川蒙古鑲黃旗太學生

趙靑藜撰祭云幼嗜古書法帖工八法

包眉齡字松巖工篆法有自鐫圖書譜一卷【涇縣誌】

包槐字植三涇縣人

包世臣述書云余年十五家無藏帖習世俗應試書十年下筆尙不能平直以書拙聞於鄕裏族曾祖槐植三獨違時尙習唐碑余從問筆法

包全字福泉號藍田錢塘諸生字學劇佳【杭郡詩輯】

包聞詩字在庭號師竹鄞縣歲貢生選教諭未赴而卒善正書爲先君書朱氏治家格言平正而蒼勁【徐時棟撰傳】

包世臣字愼伯一字愼齋晚號倦翁別號小倦遊閣外史涇縣人嘉慶十三年舉人官署新諭知縣咸豐乙卯卒年八十一

工書法爲當世所推服【安徽通誌】

書法宗二王晚年得衛夫人法學益進揚州受其學者有楊亮梅植之吳熙載皆名重一時【甘泉縣誌】

李兆洛復包愼伯書云所寫眞能導源元常合分隸而一之以六朝門戶開迪後來不朽之業也

謝應芝書安吳包君云君學書四十年盡交天下能書之士備得古人執筆運鋒結體分行之奇其法雙鉤懸腕實指虛掌逆入平出峻落反收而歸於气滿蓋兼秦篆漢隸以爲六朝正宗書遂爲書家大宗【會稽山房集】

何紹基張黑女碑跋云愼翁之寫北碑蓋先於我二十年功力旣深書名甚重於江南從學者相矜以包派

包誠先集跋略云先君中年學書由歐顏入手轉及蘇黃後肆力北魏晚習二王遂成絕業其誘掖後進教誨不倦就其所學多所成就如淩曉樓汪孟慈劉孟瞻薛子韻張司衡王西禦王勾生楊季子梅蘊生吳熙載朱震伯其最著者也

涇縣古名安吳故時人仿王良常之例稱包愼伯大令爲包安吳大令所著述書三篇抉千古不傳之祕蘊有功於書學甚巨惟自信太過持論太偏評品古今書家尢類兵曹臆斷定遠方蕉軒以書家申韓目之非過也其作書本以遒麗虛和爲主後人學之不至乃競變遒麗爲怪丑易虛和爲獷悍凡書中所有沖融婉穆諸妙處一掃無餘以故陳蘭甫何靑耜兩公皆深惡北體書靑耜嘗有句云今日紛紛談北魏可知北魏是何時而張文襄公疾之尢甚至目大令爲書妖皆若預知有今日之亂者孰謂書爲小道不足以覘世變乎【郁棲書話】

包世榮字季懷世臣弟道光元年舉人揀選知縣

包世臣撰狀云君又嗜書肆力率更而轉換則兼大令北海有蘊藉然常以闌入中嶽爲歉於書推懷寧鄧完白其次則劉文淸公道光六年九月十八日卒年四十三

包家丞原名誠字興實號欣石世臣子由拔貢生官宿遷知縣

亦善書【甘泉縣誌】

包承善字纘甫歸安諸生

吳受福曰尢工篆法兪曲園年丈亟稱賞之謂其籀古可與愙齋抗手天不假年惜哉

包希藺字子如世臣從孫官湖北知縣工書微變家法【遊鄂紀聞】

○四豪【陶曹髙】

陶

曹

髙

毛

勞

陶

陶匏字不食初名■﹝王尹﹞字子白秀水人善書【檇李詩系】

陶世濟字子齊常熟人書法得古人意【馮舒懷舊集】

陶澄字昭萬一字季深又以生在季世單字曰季寶應人書法爲顧黃公所稱擘窠大字尢蒼逸可喜【木葉厱法書記】

陶之典一名大云字五徽號澹庵寧鄕人汝鼐子順治間爲安親王府教習授內閣中書不就善書【沅湘耆舊集】

陶士朴字茂懷號曲村寧鄕人康熙中由歲貢官武陵訓導書法酷類密翁【同上】

陶碧字石公晉江人精篆印尢工小楷人稱其奏刀入妙用筆入神【福建通誌】

陶守謙字自牧無錫諸生工書【梁溪詩徵】

陶南望字遜亭上海人書法出入顏柳間徧觀古人法帖集艸韻匯編若干捲未成而沒其子錕續成之【松江府誌】

號一簣山人尢工書嘗輯錄秦程邈迄明朱克誠三百四十一家艸法分韻編次名曰艸韻匯編【上海縣誌】

陶思永字愼庵會稽諸生雅好法帖善臨摹腕具神力堅且秀人以輩前世褚虞【陶元藻撰家傳】

陶世銘字西巖號雙峯會稽人工書年十五書彭陽公署碑卽有聲於蜀晚年書法尢精【家傳】

陶章煥號石湖一號秋佳又號菊坡會稽貢生工書作行艸𨿽小如蠅必懸其腕故能圓轉無殢姿態絕倫【家傳】

陶廷琡字韞川號南園會稽人乾隆四十六年進士官淸平知縣以善書名【汪輝祖病榻畱痕錄】

陶邁祖字振渚號宜齋會寧人乾隆五十二年進士官寶慶知府書法遒勁【木葉厱【厱﹕記】法書記【記﹕厱】】

陶步蟾南望從孫諸生亦善書【松江府誌】

陶瑛山陽人府學增廣生以善書名【潘徳輿養一齋文集】

陶澍字子霖號云汀一號髯樵別號桃花漁叟安化人嘉慶七年進士官至兩江總督謚文毅

陳鑾撰狀云書法李北海嘗書余忠宣墓碑勒石大觀亭

陶章潙字季壽號琴垞寧鄕人官鳳臺知縣工書法【沅湘耆舊集】

放藏章潙致李松圃尺牘一通法梧門增選其詩入朋舊及見集

陶福恆字履安號松君南昌人道光三年進士官開歸陳許道工楷隸兼精鑑賞【木葉厱法書記】

陶慶章字定軒會稽人道光十九年副貢官鹿港同知書法入逸品【家傳】

陶良翰字海琴號邵庵會稽人道光二十三年順天舉人官興化知府工楷法【家傳】

陶慶仍號安軒會稽人道光二十六年順天舉人官江西候補知府

工書【孫徳祖撰墓表】

陶慶禾號靜軒會稽人官當塗典史殉發逆之難工楷書【家傳】

陶才字菲才海鹽諸生工楷法【兩浙輶軒續錄】

陶慧壽名保賢以小字行文毅公澍子四歲能踞地作擘窠大字【沅湘耆舊集】

陶浚宣字文衝號心云晚號東湖會稽人同治六年舉人分省道員工書好學北碑嘗論北朝書以現存碑刻爲證作論書詩一百首並爲注釋采輯繁富足廣安吳之緒論【金石學錄續補】

陶在寬號七彪會稽人官部郎工楷隸書兼精輪捩之學【淸樂堂隨筆】

曹

曹思貇原名嘉字魯元華亭人明諸生工書某郡守以百金請書壽屏卻不往

【松江府誌】

書學孫虔禮

【大瓢偶筆】

曹玉珂字禹疏號陸海一號綬齋富平人明諸生順治十六年進士官壽張知縣內召爲中書科中書

楊端本曰雅善臨池摹古拓名帖如其眞【潼水閣集】

曹大濩字尙白能左腕作顏米書【顧景星白茅堂詩集】

曹鑑倫字彜士號蓼懷嘉善人康熙十八年進士官吏部侍郎

詞翰並優【王晫今世說】

曹重暻字孝需思貇子五歲能艸書吳騏周茂源皆以詩贈【松江府誌】

曹聯字芳白【按號仿村】

上元人喜髙談及夜坐言取有味不必徵實嘗自辟書室請鮑元方署名元方曰謊齋聯笑而書之元方家種玉堂多聯大字焉【金陵通傳】

曹璜字相侯髙淳諸生作書奇恣可喜有白毫山人筆意【續纂江寧府誌】

曹三才字希文號廉讓海寧人康熙三十八年舉人官湖州教授詞翰並工【木葉厱法書記】

曹寅字子淸號棟亭一號荔軒別號柳山聱叟漢軍正白【一作鑲藍】

旗人官通政司使江南織造兼理鹽政

工書【揚州畫舫錄】

曹曰瑛字渭符號恆齋貴池人大興籍官翰林院待詔內廷纂修工書【昭代名人尺牘小傳】

善漢隸【汪文柏柯庭余習】

曹源郊字尹東號東牧一號東木嘉善人康熙五十七年進士官編修擅書法【續檇李詩系】

曹煊字天生號侖山庠生工書精篆刻【嘉善縣誌】

曹曰瑚字仲經秀水人嗜金石工書法米竹垞檢討之髙疋弟子也【木葉厱法書記】

按孫伯觀察謂漢人髙足弟子足字是疋字之訛

曹炎字彬侯常熟人精楷法手鈔祕籍甚富【同上】

曹公綬平湖人艸書蒼古【沈彩春雨樓集】

曹上穎上元人以行艸名【金陵詩徵】

曹家琮太倉人工楷法【木葉厱法書記】

曹建中字心一工書法集諸家法帖刻石爲愈愚齋萃珍帖四卷碎錦二卷又刻先世名人畱題記詠爲愈愚法帖四卷【靑浦縣誌】

曹傑士上海人能書【松江府誌】

曹培廉字敬三號松濱上海諸生官內閣中書

培廉重刻松雪齋集小引雲家大人嘗教廉學書從松雪入有規矩可守然後徐議晉唐又曰須得公筆力逐貌失神流於姿媚昔人所謂奴書也廉退而臨摹愧未肖公一二

曹近宸字臣表書法遒逸【江陰縣誌】

曹繩柱字匪石號介巖晚號壽安新建人雍正八年進士官至福建布政使

沈廷芳撰墓志云書法遒勁【隱拙齋文抄】

曹秀先字繡仙一字芝田號地山又號冰持晚號恆所別號鹿門子新建人乾隆元年進士舉鴻博官至禮部尙書四十九年七月卒年七十七謚文恪彭元瑞撰神道碑云書法髙古求者不少吝碑版照耀海宇自刻石書課若干種【恩余堂稿】

宗伯工書與先君善故得其墨迹頗多【吳嵩梁石溪舫詩話】

工書法上嘗召問及之因進所刻敬恩堂移晴堂書課蒙賞禦臨黃庭堅尺牘二幅以公籍江西故也【先正事略】

曹在丰字湛斯宜興人候選州同知乾隆元年舉孝廉方正工書作行艸曁題署大字獨嗜森瘦端勁蘄上宗漢扶風曹世叔曰必如此方爲有骨其它姿媚肥腯及黃魯直所誚弄筆旋繞自稱艸書者雅不屑也【儲大文存硯樓文集】

曹湛斯稍嫌薄弱而气韻頗似楊少師【初月樓論書隨筆】

曹培亨字汝咸號孺巖嘉興人乾隆三年舉人

精篆隸【嘉興縣誌】

工篆隸【甘泉鄕人稿】

曹森字卓亭震澤人乾隆十七年舉人官南陵教諭工行楷隸書【蘇州府誌】

曹學閔字孝如號慕堂汾陽乾隆十九年進士官宗人府府丞

陶然亭外汾陽曹宗丞學閔題聯云窗前綠樹分禪榻城外靑山到酒杯句甚淸麗字亦生動【越縵堂日記】

曹文埴字近薇號竹虛一號薺原歙人乾隆二十四年進士官至戶部尙書謚文敏工書石渠寶笈著錄

曹錫璜字伯熊傑士子諸生亦工書【松江府誌】

按一號書圃

曹芝字莖九號荔帷一號晚客錢塘貢生

書法遠宗晉人寸縑尺素人爭寶之【杭郡詩輯】

按荔帷與丁硯林友善硯林爲其治印甚多

曹士琪桂林諸生工書有摹米臨蘭亭石刻【木葉厱法書記】

曹允泰字履開號研香又號半禪蘇之葑門人年七十八猶能書蠅頭小楷【吳門耆舊集】

曹開泰字佩卿號珩圃金華歲貢生工行艸【兩浙輶軒錄】

書法米南宮蛟龍盤拏淋漓飛動【梅簃隨筆】

曹掌字紫綸乾隆二十七年舉人官盱眙教諭工艸隸【宜興縣誌】

曹師曾字云浦秀先子貢生官至兵部左侍郎降四品京堂轉通政副使工書有家法【江西通誌】

曹振鏞字儷笙號懌嘉文埴子乾隆四十六年進士官至武英殿大學士謚文正

孫鼎臣跋曹文正小楷詩冊云書法特穩秀六十餘歲人猶能作此殊不易及

曹世俊字勗齋乾隆五十九年舉人官無極教諭書法尢工【淸丰縣誌】

曹徳華字迪諧號山甫繩柱孫乾隆六十年進士官刑部主事善篆書不恆作行書正書皆精【憚敬撰墓志】

工篆刻書法得米顚神趣【江西通誌】

按震鈞所輯國朝書人徵略一書予嘗以漏陋謬三字評之其於曹徳華傳誤作裘姓且謂系文達公曰修之子科分官階皆闕略不具殆襲西淸筆記之謬而未能刊正者亦太孟浪矣

曹宗閔字雲谷號廬峯海寧人乾隆六十年舉人書法秀潤酷摹思翁【紫硤文獻續錄】

曹善字復堂歙人

法式善贈曹善詩自注云曾贈書扇石印又曰西涯祠成擬請曹君書麓堂扁

曹欽字時懋監生從吳上翰學書遂以書名【宜興縣誌】

曹忻字季昭號蘭垞海寧諸生工楷書【郁棲書話】

曹大經號海槎秀水人工隸書【兩浙輶軒續錄】

曹錦堂字杏庭海寧廩生善書【同上】

按忻子

曹壽字明籛號十松仁和諸生善書【杭郡詩續輯】

曹源字勻村江都人楷法宗黃庭經【正雅集】

曹懷珍貴池貢生工篆隸書【木葉厱法書記】

曹毓瑛字子瑜號琢如江陰人道光二十三年舉人官至兵部尙書謚恭愨

工書【近代名人小傳】

曹籀原名金籀字葛民號柳橋仁和諸生書學北碑有論書絕句二十首喜講金石著有籀書內外篇同治中卒年七十餘【淸樂堂隨筆】

杭州石屋洞題壁詩大半剝落不可讀惟道光二十年郡人曹籀隸書銘十三字尙可辧識云嵚■﹝山奇﹞兮石屋中有素書畱我讀【泠廬雜識】

曹載奎號秋舫吳人工書好古癖嗜奇石所居曰懷米山房藏鐘鼎彜器多至七十餘品有吉金圖及惲帖兩種石刻行世又嘗得祝京兆小楷書三種特葺三祝吾廬藏之【淸樂堂隨筆】

喜作擘窠大字【見聞隨筆】

曹應鐘字念生號耳山歙人咸豐元年舉制科

精篆書【安徽通誌】

工篆籀八分筆勢古雅【吳式芬八種日記】

潘祖蔭曰工篆書

曹鴻勛字竹銘一字仲銘濰縣人光緒二年第一人及第官陜西巡撫書法得晉唐三昧名震一時【山東通誌】

曹廷傑字彜卿枝江諸生分省知縣工書好金石文【金石學錄續補】

髙

髙世泰字匯旃無錫人明崇禎十年進士官湖北提學僉事國變不出

善楷書得黃庭法【梁溪詩徵】

髙鐈字薦馨號淵穎淸苑人善書得米襄陽筆法【畿輔通誌】

王士禎曰工書好遊名山題名賦詠輒手自鐫刻

髙兆字云客號固齋俟官人

周亮工曰以楷書名能自書而自開之【閩小紀】

髙斗魁字旦中號鼓峯鄞諸生

工詩古文及書法【寧波府誌】

小楷類樂毅論東方朔象贊行書逼米海嶽間追顏尙書印章摹秦漢間作南唐圖書記或撫松雪朱文篆法古雅可愛【呂畱良撰墓志】

髙裔字素侯宛平人康熙十五年進士官大理寺卿善艸書【方苞撰墓志】

放嘗見大理所制貯云堂墨款云武安髙素俟眞賞宛平或其寄籍

髙士奇字正公號淡人一號江村賜號竹窗錢塘人平湖籍由諸生入太學以能書稱旨授詹事府錄事歷升詹事賜同博學鴻儒科加禮部侍郎謚文恪

按晚號江村抱甕翁一稱藏用老人

錢仁榮曰善鍾王小楷

書法名於時【方燻山靜居畫論】

文恪以八體取進遂躋顯職其書早學二王晚師思白予嘗見其爲衍聖公楷書蘭堂二字扁骨勁而神逸非同時學董者所能逮也所藏思白書畫最多本單爲一卷附於江村消夏記之後後竟未刻近年見其手編家藏書畫目一冊【僅捲冊兩種非完書】大致分進呈送人畱玩及永存祕玩四類進呈類中書畫據其自注竟無一眞者送人類中眞迹亦少則其一生事君交友之道槪可知矣【淸樂堂隨筆】

髙承爵字子懋號一庵鐵嶺人隸漢軍鑲白旗官安徽巡撫

善擘窠書官揚州知府時每歲暮鄕民求書福字以爲瑞一民伺太守出持所書請曰求易一福字承爵熟視之曰書此字時筆不好一時傳爲美談【揚州畫舫錄】

髙菖生字節培世泰仲子諸生工書得父之楷法【梁溪詩徵】

髙方字義【志作廣】

立江陰人

善二王書法及大小歐陽體小楷尢工【江陰縣誌】

髙義立於古人無所得微有僧气【大瓢偶筆】

髙方小眞書佳品下【國朝書品】

髙京字徳立方弟亦以書名【江陰縣誌】

髙培字稜原號西疇常熟人凡汲古閣所藏祕本輒謄錄精好令人不敢手觸蓋深精楷法也【海虞畫苑錄】

髙佑釲字念祖秀水貢生考授州判八十外猶能燈下作蠅頭楷行

七八十字非離婁幾不能讀【髙孝本撰傳】

髙緝睿字堯臣號鏡庭一號愚谷靜海人大學士爾儼子由蔭生官至福建布政使

楊賓髙鏡庭方伯西湖碑跋云余生平最好聖教學之幾四十年而臨池握管卽不類方伯亦好聖教而此碑則無一字不酷肖豈歐陽公所謂得其形者耶【鐵函齋題跋】

工書好事喜翻刻古碑帖有聖教序翻本三年始成又有褉帖亦精【木葉厱法書記】

髙不騫字查客號小湖華亭人官翰林院待詔

黃之雋曰予始居鄕見其書慕若古人及其歸也問字求詩筆書翰者限幾穿【�堂記】

髙其佩字韋之號且園承爵從子以父忠烈公天爵難蔭官至刑部侍郎謚恪勤

中年小楷學鍾王風神閒遠气味醇厚榜書可敵朱文公【髙秉指頭畫說】

公拳能書額曾爲某相國書勺庭二字後以指書髙某某拳書【同上】

髙■﹝山浮﹞字艮孚號亙夫世泰孫優貢生幼穎異其祖親授以書法【梁溪詩徵】

髙爲阜字守村鉛山人雍正時舉人官姚安知府工書【江西通誌】

髙瑾字方貢號山顏晚號畱夫歷城歲貢生書法瘦勁蒼逸自成一家名噪海內【山左詩抄】

髙汝澥膠州人鳳翰侄工書兼精鐵筆【木葉厱法書記】

髙瀛洲字翰起號懸圃晚號願圃仁和人乾隆三年順天舉人官太平同知書法精美【杭郡詩輯】

髙繩武字啟新號湘紉一號蘭陔仁和廩貢工書【同上】

髙嵩字三臺一字峻齋士奇孫

朱爲弼曰工書與姊壻張得天尙書齊名

髙端書字顏林號後村善行艸得二王法【無極縣誌】

髙稽別號鶴湖漁長嘉善貢生善書【馮金伯墨香居畫識】

髙天佑字南齡號柟溪海寧人工八法積數十年之功寒暑無間每當揮毫時必索酒快飲然後伸紙疾書𨿽極放縱而謹嚴之度自具【紫硤文獻錄】

髙雅塤字殿英乾隆五十一年舉人官靈壁教諭工書【無錫縣誌】

髙夔字譜虞吳縣廩生精書法非其人𨿽重資不能購【蘇州府誌】

髙星紫字次薇武進人嘉慶十八年舉人官甘泉訓導工隸書刻有玉堂楷法帖【武陽合志】

髙粹曾字純士武進諸生善書法【同上】

髙塏字爽泉一字子髙又字子才錢塘人道光己亥卒年七十一

一意八法於晉唐名迹心摹手追阮文達翻宋本薛尙功鐘鼎款識屬陳秋堂摹欵識爽泉錄識跋書成人皆寶之北遊京師恭遇仁宗巡幸澱津曁萬壽慶典卿士進禦文冊爭屬繕寫凡沾恩賜者咸以得佳書相賀晚館禾中方氏載金幣乞書者屨滿戶外【杭郡詩三輯】

以楷法名一時有妾數人俱擅色藝晚年納柴氏女更工界烏絲爲髙司筆墨焉【同上】

工書楷法絕似虞永興夫子廟堂碑【阮元定香亭筆談】

行艸無不工大槪樹骨於率更河南而取姿於吳興臨摹得力別有會心子廷蘭書有父風門下士有師法者爲汪岱孫蔣焜潘承霈胡塏項爾康徐之銘許森方惟寅惟淸惟祺惟吉兄弟也【黃安�撰墓志】

工小楷【程榮南村帖考】

書法褚河南柳誠懸剛健之中復含婀娜繼梁學士同書之後與張國裕江步靑齊名【諸可寶東軒吟社小傳】

爽泉先世爲某官以事見法故不復爲應試幹祿之學生平肆力於書姿韻韶美得力於唐人最深予曾見其書跋一則略謂小時學書際嚴寒手指凍僵衣袖重沓尢極猛進每置杯水腕上欲筆勢無敧側異日便於駕輕就熟暑夜畏蚊納足甕中如是者數年云云亦可見其成功之不易矣【木葉厱法書記】

髙復賢庠生工書法【阜寧縣誌】

髙徵號茝舲髙郵人僑居揚州

陳文述曰君得玉版佳拓數行專心學之貫通諸家遂以名世曾書唐文明鑑進呈本【頤道堂詩選】

髙曾炬字茞舲髙郵人書法聖教序【雲莊印話】

工書揚州所刊明鑑樣本是其手繕曾蒙睿賞【馮承輝歷朝印識】

髙如陵字鏡芙仁和人字則規模唐人以返漢隸【家傳】

髙學潤字雨生仁和人工書得城武廟堂碑孔衝遠碑精舊本日事臨橅悟其神理【兩浙輶軒續錄】

髙學洛原名世恩字素生仁和人候選縣丞從同族爽泉先生習唐碑筆法工整【杭郡詩三輯】

髙蘭原名廷蘭字佩生塏子諸生書法神似其父精舍名藍碑版

之文半出手書

髙楨字貞甫號飲江仁和人殉辛酉之難工八法【同上】

丁立誠曰書法宗孫過庭書譜

髙望曾曰書法鍾王海內爭購之【茶夢盦詩稿】

工書法亦喜爲人作印【歷朝印識】

髙攀字林一庠生咸豐時殉難善書【霍山縣誌】

髙心夔字伯足號碧湄一號東蠡又號陶堂湖口人咸豐四年進士官江蘇候補直隸州知州署吳縣知縣精治漢隸嘗集孔宙韓敕史晨三碑字爲聯凡五百餘通名漢碑求九【木葉厱法書記】

善書又擅篆刻【廣印人傳】

髙均儒字伯平閩縣人秀水籍貢生

工書【見聞隨筆】

墓志銘每乞顯者爲之多飾說不可信吾友髙伯平明經自爲妻墓志銘手書命其子行信篆額並刻語獨簡質銘辭尢眞摯動人【冷廬雜識】

髙繩曾字子農號墨薌仁和諸生候選州同善書

【杭郡詩三輯】

髙纘曾字仰周仁和人工小楷運筆如飛日逾萬字【同上】

髙保應原名孟麟字祥伯學潤侄

髙保康【保應兄】

曰作書喜效坡公長者許其規模大似

髙保康字龔甫仁和諸生候選訓導工篆書【金石學錄續補】

髙式亮字南耕諸生善書【昆山縣誌】

髙秉鈞字錦庭無錫人喜摹爭座帖能得神趣【書畫家筆錄】

髙連升字果臣寧鄕人官甘肅提督謚勇烈

史耜孫曰雅慕左文襄手翰軍暇輒臨摹之

髙澤瀛字蓬仙上元人生平好許氏學下筆皆遵說文【金陵通傳】

髙行信字實甫均儒子

吳昆田撰髙伯平先生行狀云子行信工篆法【潄六山房集】

工四體書兼精鐵筆嘗以精楷書惜抱軒尺牘篆書楊至堂河帥志學箴刊板【淸樂堂隨筆】

髙行篤字叔遲秀水人工篆書【廣印人傳】

復古編二卷從嘉靖本影寫篆文則閩中髙叔遲鹺尹行篤所作筆法入古可寶也【丁丙善本書室藏書志】

按行篤系行信之弟

髙樹森字又村原名藹然仁和人官道員工書【近人筆記】

毛

毛晉原名鳳苞字子九攺字子晉常熟人明諸生工艸書題跋經籍蒼雅可喜【木葉厱法書記】

毛扆字斧季晉子精小學亦能書【同上】

毛會建字子霞武進人浙江籍諸生

工篆刻尢喜擘窠書往往作斗大字勒巖石題名其後嘗摹岣嶁碑立石漢陽大別山顚【武陽合志】

楊椒園謂明末京師有毛會建者畱寓漢陽能書曾書千文勒石眞行艸錯雜其中【大瓢偶筆】

京師報國寺松下有會建石刻四大字【同上】

毛重倬字卓人武進人順治二年舉人官石門知縣降贑州府經歷工書【武陽合志】

毛宗文字建平號半山又號臯亭錢塘人

朱文藻曰楷法精整【兩浙輶軒錄】

毛宗旦字扆再仁和監生

吳穎芳曰與湯少宰西崖書法相似常爲代筆【同上】

毛棟字侶騫號迂軒川沙諸生書法米襄陽與葉鳳毛齊名【川沙廳志】

工書年九十餘染翰臨池無倦有石刻翼經堂帖行世【松江府誌】

毛漢齊字嶧蒼貢生善楷法【川沙廳志】

毛鶴翀字寄庭號珠川江山恩貢工書精篆刻【兩浙輶軒錄】

毛儀點字聖與號悠齋遂昌貢生官浦江訓導工書【同上】

毛宇衡字紫玖丰城歲貢生工書【江西通誌】

毛漸逵武進人工篆隸【亦有生齋集】

毛克勤江都人工書【李兆洛養一齋集】

毛恆字冀符號立峯山陽人工行楷尢善隸書【淮安府誌】

毛弢采字華階山陽諸生寓六安善隸書【安徽通誌】

毛翔耀棟子諸生工楷法【川沙廳志】

毛振翧成都舉人官古州廳同知書法秀逸【黎平府誌】

毛懷字士淸號意香長洲人工書得董文敏筆意以書名吳下五六十年當其興至兒童廝養持扇索書輒揮灑捷若飛鳥見者驚嘆以爲化人手迹也年七十餘卒【蘇州府誌】

按別號鐵道人喜收小品書畫鑑賞頗精

工書不下於吳師中【吳門耆舊記】

毛樹棠字芾村武陟人嘉慶二十二年進士官倉場侍郎工楷法與郭元聞廷尉齊名稱北毛南郭【木葉厱法書記】

毛長齡字仰蘇余姚人

述書筆談稿出錄副者多梅植之吳廷揚楊亮黃洵毛長齡姚配中楊承汪皆得其法所作時與余相亂【藝舟雙輯】

毛庚原名雝字西堂錢塘諸生以籌防功保訓導

西堂爲建平扆再【按已見前】先生族裔作書是其家法年十三能作擘窼大字比長遂以書名尢工石刻【杭郡詩三輯】

少以書名尢工刻石城陷被戕粵人有慕君書名者賊中以千金來贖君已死【髙望曾茶夢盦詩稿】

毛昶熙字煦初號鏡海樹棠子道光二十五年進士官至兵部尙書謚文達楷不逮父而行艸頗工【木葉厱法書記】

毛夔字子球號南谷庚弟同治五年舉人官鐵嶺知縣與兄西堂同有善書之名【杭郡詩三輯】

蔣學堅曰書法之妙不讓乃兄

毛承基原名明字守和號華孫錢塘人候選通判工篆隸【廣印人傳】

勞

勞潼字莪野南海舉人工書【梁九圖十二石山齋詩話】

皇淸書史卷十二

●皇淸書史卷十三

義州李放蕨鄕纂錄

下平﹝三﹞

五歌

六麻

○【下平】五歌【多

羅戈

阿柯

何過

倭】

多

羅

戈

阿

柯

何

過

倭

多

多文佟佳氏號木庵滿洲正白旗人官貴州知府工書法【黎平府誌】

羅

羅惟善字淑士號四樂別號友蘭西昌人明諸生

張貞生曰書法艸隸逼眞大家【山左詩鈔】

按兼工篆刻有摹林鶴田語石軒集印一冊見山東通誌

羅鴻圖字文河別號寓意子掖縣人康熙十一年拔貢生精六書工繆篆其金石刻畫士大夫爭購而什襲之有鐵筆譜二卷行世【山左詩鈔】

羅淇字衛水會稽人康熙十八年武科一甲第一人官湖州副將能作擘窠大書气魄如米襄陽【商盤越風】

羅源漢字南川號方城長沙人雍正十一年進士官至工部尙書尢喜臨池書法爲時所重【沅湘耆舊集】

按一號靜軒

書法蒼古遒勁卓然成家【諶瑤述聞】

羅沛字竹溪酃縣歲貢生寄居衡陽乾隆六年任湘潭訓導工書法求筆迹者無虛日今郡城煙雨池前左右石碑郡邑人士寶若鼎彜【湖南通誌】

羅瓊章字玖常酃縣人乾隆二十四年舉人官四川知縣楷法秀勁得者奉爲拱璧【同上】

羅燾字荀四上海監生工行艸【松江府誌】

羅士玨字庭珠號雪香歙人善書【楊州畫舫錄】

羅會恩字際叔號南耕石屏人乾隆時舉人嗜書法嘗輯法帖數十種臨摹考證孳孳不倦【木葉厱法書記】

羅周字也蝶工艸書知名於時【贛楡縣誌】

羅鳳藻字抑山上元諸生工書手書其詩勒石【金陵詩徵】

羅統字繼業嘉慶十二年年七十九赴本科鄕試欽賜舉人次年會試欽賜國子監學正七十外精神不衰猶能寫蠅頭楷書日以千字爲率【萬全縣誌】

羅枚字聲甫富陽諸生善書工刻印【家傳】

羅志謙字靜貯長沙人官禮部主事

喜講漢隸【退庵書畫跋】

善書工分隸【亦復如是】

羅天池字六湖號性湖新會人道光六年進士官雲南迆西道精鑑賞書法得華亭神髓【木葉厱法書記】

余書初法香光兼師海嶽後得南唐祖拓澄淸堂帖一意以右軍爲宗【六湖筆記】

羅惇衍字星齋一字椒生順徳人道光十五年進士官戶部尙書謚文恪書法雄厚圓渾嶺南後學惟梁斗南學士近似之【續名人尺牘小傳】

羅弼亮字輔臣上元諸生工楷法【金陵通傳】

羅榕字石林鳳藻子諸生工書【同上】

羅浮字靜南晚喜作篆搜查金石【湘潭縣誌】

羅萱字伯宜以諸生從軍屢保至江西候補知府死黔苗之難卹贈太常寺卿弱冠習歐陽通楷隸【同上】

曾國藩曰眞艸皆有法

李元度曰工詩文書法

羅芝字季子【按萱從弟】

工篆書【湘潭縣誌】

王闓運跋歐陽述臨三門記石刻云吾鄕羅氏二子並工說文篆法𨿽仿鄧氏仍存古式

羅學成原名釗字吉孫號蘆舫錢塘人同治四年舉人官內閣中書

工書法【杭郡詩三輯】

戈

戈中顏字魯公原名湛字又度平湖諸生善書工篆刻【檇李詩系】

工篆書精印章爲時所稱【平湖縣誌】

按馮承輝歷朝印識誤戈爲弋荒謬之至

戈守智字達夫號漢溪平湖諸生素擅臨池少師歐陽率更晚乃出入諸家於顏平原稱嫡嗣目施靉叇猶日課蠅頭楷三四千字少時著書法通解金陵書肆珍之與江村銷夏錄埒遊屐所歷碑版聯額匄請無虛日又性好臨摹古帖家藏碑版皆手自撫勒目遇手追積二百餘本名曰帖海沈歸愚尙書有長歌題贈【胡昌基撰傳】

女士沈云漢溪書跋云戈君著有漢溪書法通解辧晰源流世稱賅洽又嘗臨帖一千餘冊貯滿十六箱沈歸愚尙書謂其臨摹出寶晉上有詩贈之【春雨樓集】

戈濤字芥舟號蘧園獻縣人乾隆十六年進士官刑科給事中書法張得天尙書【畿輔詩傳】

書法馳騁筆力自成一家尢長於扁額【雪橋詩話】

戈廷模字式之濤子乾隆四十八年舉人官教諭

詩格書法並有父風【紀昀閱微艸堂筆記】

阿

阿桂字廣庭號雲巖章佳氏滿洲正白旗人乾隆三年舉人官武英殿大學士封一等誠謀英勇公贈太傅謚文成

成哲親王跋阿文成書樂毅論云右文成公遺迹四十二字繹堂詹事見示云先祖手書家藏止此紙余惟公天才髙邁神彩遠到加之將相勛業卓然當代及瞻尋心畫乃謹嚴如此憶嘉慶丁巳八月屆公八旬槪絕賀儀獨索餘言爲壽蓋謂余頗能窺公毫末又夙愛余書也余惟呈功髙心轉小勞久質彌堅十字乃大爲喜賞幾欲逢人道之覩迹追感臨紙悵然【詒晉齋集】

孫星衍書阿文成公遺事云畫諾至恭愼每署日稿尾𨿽遇倉卒運末筆如有力千鈞【五松園文集】

文成少時嘗從王良常蔣湘蘩諸君遊故其書亦足稱【木葉厱法書記】

阿克惇布字固齋滿洲人官正黃旗漢軍都統

年八十餘頗善書法行艸大小皆秀勁有法【李慈銘越縵堂日記】

柯

柯聳字素培嘉善人順治六年進士官通政司左參議工行艸書【郁棲書話】

柯鍔字淸士嘉善人乾隆五十七年舉人官龍泉訓導書法學徐季海【兩浙輶軒錄】

柯應泰字履安象山人善書與邑中趙振和王士達齊名【彭姥詩搜】

何

何謙貞原名兆淸字聖徵崇明人明崇禎十六年貢生宏光時官國子助教鼎革不出

廷試禦批有字逼鍾王之目【吳郡名賢圖傳】

何述臯字公邁常熟人善八分【懷舊集】

何采字滌原號南澗一號省齋亦號醒齋又號蘆莊晚號乖厓桐城人寓金陵順治六年進士官右中允精楷法有得意者輒鈐第五小印識之【木葉厱法書記】

工書法【池北偶談】

善書得歐褚法爲世所重【江寧府誌】

工書法【金陵通傳】

何元英字蕤音秀水人順治十二年進士官通政司參議工書【名人尺牘小傳】

何五云字郇公號蜀山合肥人以國子教習官泗水知縣書法自成一家不屑屑規橅前人【靳治荊思舊錄】

何鐵字龍若一名靇又名鏐字金雨號忍冬子丹徒人寓泰州牛巿自號牛巿長者工鐵筆名重宇內與程穆倩相埒吳野人作篆隸印章歌贈之【江蘇詩徵】

按小字阿黑陳檢討贈詞所謂小字又聞呼阿黑詎王家處仲君其亞是也

何範字放翁河北人家東陽墨迹古勁有法【金華詩錄】

何遠字維重曹州人康熙二十三年副貢善書得永興筆意著書大指一卷【山東通誌】

何龍文字信周晉江人康熙三十年進士攺庶吉士工顏柳書【福建通誌】

何杓廩生字學自成一家【正定府誌】

何瀚庠生字法鍾王【同上】

何夢璋廩生工書法筆力峻潔自成一家求者踵接及老猶力疾學書【同上】

何蒲廩生工書法【同上】

何天枚庠生淹通古今書法【同上】

何焯初字開【一作潤】

千因哭其母攺字屺瞻號無勇一號茶仙別號香案小吏先世曾以義門旌學者稱義門先生長洲人康熙四十二年賜進士授編修六十一年卒年六十二贈侍講學士

沈彤撰狀云喜臨摹晉唐法帖所作眞行書並入能品聖祖嘗命書朱子四書章句奏禦嘉獎命卽鋟板【果堂集】

方婺如撰墓表云書法精妙與人尺牘皆藏弆以爲榮

書法出入歐褚【吳郡名賢圖傳】

楊賓曰予書與時流較嚴整不如何屺瞻【大瓢偶筆】

義門未得執筆法結體𨿽古而轉折欠圓特秀蘊不俗非時流所及【梁巘評書帖】

近時善學歐書者惟何義門先生然蠅頭書至妙才過徑寸卽未免癡凍蠅【王文治快雨堂題跋】

書入能品吳人與汪退谷並稱汪何【名人尺牘小傳】

國朝書家自張文敏外不能不推何義門當時義門與吾鄕林吉人並以精楷擅名而義門較有骨气至於行艸大幅揮灑自如動中矩矱吉人又當讓其獨步矣【退庵書畫跋】

先生書出自湜盦得意處遂靑於藍【芳堅館題跋】

陳星齋論本朝書家首推何義門次則姜西溟趙橫山也【張維屏松軒隨筆】

何焯小眞書佳品上【國朝書品】

翁覃溪謂國朝人善學虞書者惟何義門義門少受學於邵僧彌僧彌出自牧齋其書法精妙則得之馮定遠父子徐壇長詩所謂鄒氏固無師毛公有所授君學謹派別虞山切研究也【雪橋詩話】

爾雅山無艸木曰峐疏峐當作屺集韻峐口己切同屺故屺瞻印文作峐瞻其作書惟用陸燦若一人所制筆見與曹仲經尺牘此可補筆史之所未及予藏有楷書玉溪生七絕小幅字大如小兒拳逼眞虞永興又有小行書何仲言詩長卷後有成王跋以義門及姜西溟王退穀王虛舟爲國朝四大書家云【木葉厱法書記】

何國宗字翰如號約齋大興人康熙五十一年賜進士官至禮部尙書筆法得張照指授【評書帖】

何煌字心友號仲子一號小山晚稱仲老焯弟

手寫絳雲樓書目一卷甚工雅【士禮居藏書題跋】

何畋字道林號學山常人書法橅褚河南頗得神似【海虞詩苑】

何志澄字得亮莆田人工書法【莆風淸籟集】

何斌字覲揚昆山貢生少學書於長洲姚浩得歐陽率更法仿醴泉銘不失方寸有九十字書法鐫石行世【蘇州府誌】

何煜字耀生雍正十年貢生工書法【邯鄲縣誌】

何志偉字五如道州人

何紹基曰曾伯祖以書名於時今多傳寶

何文韜字渭亭施秉人官陜西都司工書有二王家法【嚴如煜撰傳】

何其偀字天成號六谷別號洞虛子石屏廩貢生善蘇黃書法【滇系】

何人麟字玉書號瑞庵綿州人工楷書兼艸隸【李調元童山集】

何琦字禮康仙遊人書法自成一家每醉後潑墨揮灑自如【福建通誌】

何飛鳳號雨厓瀘州人乾隆九年舉人官和州州同字學聖教序蘭亭十三跋各自成家【錦裏新編】

以能文善書名【和州誌】

何茹連字萃拔號吉茅江山人乾隆三十年拔貢官潮州知府工書法出入歐褚顏柳【兩浙輶軒錄】

何異蘭字固木號錦山蕭山人乾隆四十年武進士官山東臺莊參將書法絕工【同上】

何潛修字梅村益都人乾隆四十二年拔貢

北齊臨淮王象碑記潛修所書書法瘦勁【丁培基益都金石記附識】

何煟本名煒字千子一作謙之山陰人辰州籍諸生官至河南巡撫謚恭惠

工楷法【趙季瑩塗說】

何安邦字徳蔭號鳳山宜興人官玉環營參將能書

【趙懷玉撰傳】

何霟字雨望號小山新會貢生工書

【續岡州遺稿】

何鄰泉字岱麓號萍野歷城人善書尢工八分

【山左詩合鈔】

工唐隸與桂未谷齊名

【王賢儀家言隨記】

何琪字東甫號春渚別號小山居士一稱南灣漁叟以藏有明伎馬湘蘭遺硯亦號湘硯生

【或署湘硯主人】

又慕宋賢唐子方石守道之爲人稱二芥居士錢塘人方燻題何東甫小山居圖詩自注云君書宗董思翁

書法絕似董文敏尢工八分以世鮮知者不輕作【杭郡詩續輯】

小山春渚並何氏舊稱東甫特襲之亦如同時海鹽吾進之號竹房也予藏其楷書後赤璧賦橫捲冷金箋本圓美流利極似華亭中年筆【木葉厱法書記】

何淩漢字仙槎號雲門道州人嘉慶十年進士官工部尙書謚文安書法重海內所書碑版學者珍習之【阮元撰神道碑】

何紹基智永千文跋云先文安公四十歲時得此帖宋拓本遂專習之垂二十年晚年筆法乃少變

書法由歐褚以進於右軍智永嘗奉命書唐文禦制序晚年刻忠義堂顏帖【雪橋詩話】

國初孟津王鐸掖縣張端皆謚文安【王張皆二臣】

阮文達撰道州何文安公神道碑謂本朝得此謚者止公一人殊失考三文安皆善書其手迹予皆有之【木葉厱法書記】

何綺字髙齋浙江西安人嘉慶二十三年舉人善書法【兩浙輶軒續錄】

何桂馨字一山號見復吳縣人嘉慶二十五年進士官禦史

工書今京師松筠庵楊忠湣公祀典記桂馨書也【蘇州府誌】

字畫整秀【彭蘊章歸朴龕集】

何豫倫號荔舫武進人道光八年舉人官建平知縣工眞行書【武陽合志】

何桂淸字根云昆明人道光十五年進士官兩江總督坐失地殃民伏法書法顏柳【木葉厱法書記】

何紹基字子貞晚號蝯叟別號東洲居士淩漢子道光十六年進士官編修【書畫過目考云官洗馬誤】

何慶涵【紹基子】

撰墓表云書法胎原魯公融會北海東坡自成一家兼工篆隸

林昌彜撰小傳云書法具體平原上溯周秦兩漢古篆籀下至六朝南北碑皆心摹手追卓然自成一家艸書尢爲一代之冠海內求書者門如巿京師爲之紙貴師作書執筆用懸腕若開彊弓勁拏取李廣猿臂彎之義故自號猿叟

東洲師書法遒勁是蓋得力於北魏人筆法者於唐人喜李北海顏魯公兩家常教人學書先從和尙碑道因碑兩家入手而後歸宿於顏或歸宿於李作書用懸腕懸腕則臂有力他人不能懸腕所以不能用筆而轉爲筆用也師自號猿叟蓋取乎李廣猿臂翁之意作猿臂翁歌【海天琴思錄】

唐人書法以顏魯公李北海爲二大家道州何子貞師於二家書法均所私淑【林昌彜硯耒圭緒錄】

梁章巨曰工書無帖不摹尢喜臨爭座位

曾國藩曰子貞現臨隸字每日臨七八葉今年已千葉矣必傳千古無疑【求闕齋日記】

貞老書專從顏淸臣問津積數十年功力探源篆隸入神化境此冊書黃庭經圓勁精渾仍從瑯玡上掩山陰數百年書法於此一振如此小字人間不能有第二本【楊翰息柯雜著】

貞老書探源篆隸晚年尢自課勤甚摹衡興祖張公方多本神與迹化筆筆有漢人風味【同上】

猿叟書𨿽信手塗抹皆有一段眞率之趣息柯居士極力摹擬尙不過得其皮毛耳【夢園叢說】

太史大楷喜學道因碑細楷師麻姑仙壇記能懸肘回腕作蠅頭書寬展遒麗明以來所廑見行書師爭座帖分隸摹張僊禮器諸碑小篆學漢碑額亦間治印及摹鐘鼎文獨艸書未能中程蓋國初書家自靑主覺斯諸公後卽無工艸書者故𨿽以太史之天資學力亦不能不爲時代所囿也太史書以中年爲佳罷官後所作略有習气【木葉厱法書記】

太史嘗與漢軍閻硯香太守徳林同遊百泉太守亦書家也偶見太史懸臂回腕作蠅頭楷乃大驚服亟呼衣冠向之下拜太史有詩記之晚年取李廣傳猿臂善身矢之語自署猿叟其仇家吳人汪堃遂於所著寄蝸殘贅小說中極口淩蔑余舊譔論印絕句六十首中有一絕云偶拈猿字戲鐫章自詡平生臂力彊不意吳兒太輕薄竟將異種詆歐陽卽詠此事也【同上】

何紹業字子毅號硯蕓紹基弟【沅湘耆舊集云候選縣主薄

書畫過目考云蔭生兵部員外郎】

工書篆刻尢妙【沅湘耆舊集】

楊翰曰文與子貞文孿生兄弟筆墨超拔流俗幼年卽著名壇坫善書嗜琴

何紹祺字子敬號勗潛紹基弟道光十四年舉人官浙江糧儲道

書法平原能承家學【續名人尺牘小傳】

何紹京字子愚紹基弟道光十九年舉人官湖北道員兄弟書皆宗魯公紹京晚兼華亭時稱何氏四傑【書畫過目考】

何栻字廉昉號悔余江陰人道光二十五年進士官建昌知府

書亦倜儻權奇自成風格【求闕齋日記】

何兆瀛字通甫號靑士一號靑耜又號心盦江寧人道光二十六年舉人官廣東鹽運使工書學趙董張三文敏【木葉庵法書記】

何文煥嘉善人精小楷【雪橋詩話】

何湘字仙帆山陰貢生候選同知

陳文述懷人詩句云書法平原勁【頤道堂詩鈔】

何傑年字虎臣番禺明經工書【張維屏松心集】

何世英字人傑號春園婁縣廩生

善書端楷有法【姚椿通藝閣集】

何昶字舒卿荊州諸生

姚椿曰與王子螺邱論文字書學相得又贈句云妙書鸞鵠聳冰斯【同上】

何溱字方谷一作芳谷錢塘貢生工楷書嘗與李節貽書吳山崇義祠門榜墻界書法寬平見者嘆絕【杭郡詩三輯】

何澄字心伯號竟山晚年齒落自號牙禹伯山陰廩貢官福建候補同知兪樾雙鉤漢碑額序雲篆隸並工

何文治字靜齋無爲副貢生同治元年舉制科不就工篆隸【廬州府誌】

何琨玉字伯瑜髙要人工書【金石學錄續補】

過

過澤充字涵輝號滄谷平湖貢生工書嗜酒有請書者必置飲酒半援毫或作大書淋漓四壁【檇李詩系】

善艸書【汪文柏柯庭余習】

紫髯偉軀工詩作擘窠書偶不當狂呼罵坐人皆搖手避之【葉之溶本朝詩話】

過日充曹公綬二公爲姻家各以艸書相黽勉遂各成家過漸縱逸曹漸蒼古皆足與楊少師米元章爭雄【沈彩春雨樓集】

按澤原誤作日

過鵬飛無錫諸生以書名【書畫家筆錄】

過鳴岡字正鍔號石天無錫人善晉唐小楷兼工擘窠大字【同上】

過潤號柳橋鳴岡孫平生致力黃庭經玉版十三行惟大書不如乃祖【同上】

過官桂字印川金匱恩貢生工唐隸今書名噪一時【同上】

倭

倭仁字良峯蒙古正紅旗人河南駐防道光九年進士官至文淵閣大學士謚文端晚年喜作擘窼大字端凝正直可謂書如其人【木葉庵法書記】

○六麻【沙車查巴】

沙

車

查

巴

沙

沙木字靑巖嘉興人工篆書鐵筆與吳白庵諸人友善【木葉厱法書記】

沙神芝字笠甫靑巖子靑巖有藝文通覽一書神芝考據碑版助父校讎而成工篆隸刻印【馮承輝印識】

父木精小學神芝克承家學下筆中鋒不以險僻取勢石刻絕精【嘉興縣誌】

工行艸篆隸嗜金石老而彌篤見有臨書譜立幀極有停頓【書畫過目考】

車

車萬育字與三一字敏州號云厓又號鶴田邵陽人官江寧康熙三年進士官兵科給事中掌登聞院事

善書法所藏明代墨迹最富刻有螢照堂法書十卷【沅湘耆舊集】

車氏集明代名臣劉靑田以下手翰刻石【金陵詩徵】

車鼎晉字麗上號平嶽萬育子康熙三十年進士官編修車氏世擅書名編修筆力尢超絕人以比大令之於右軍【沅湘耆舊集】

車聘賢滋陽人亦工飛白得舒捲之法惜乏沈鬱之妙【張燕昌飛白錄】

車書字輅公江陰監生善眞艸二體晚益遒勁爲時所重【書畫家筆錄】

車鳴鑾字去非書子諸生書紹家傳【同上】

查

查志咸字明志涇縣人明諸生善仿米海嶽書【安徽通誌】

查繼昌號醉白海寧諸生擅書【海昌備志】

工臨池【今世說】

查嗣璂字肇五號石丈海寧人以子詹事升貴贈如其官

黃百家撰傳云暇則臨摹法帖以自遣有臨池摩搨若干篇丁亥夏仲宮詹出惠先生所書黃庭經石刻本當世名公善書家咸嘖嘖謂宮詹書法妙天下不知其所成就實由受乎家庭也

查璇繼字寅工號介龕晚號髯仙海寧人

工篆籀【海昌備志】

查升榜姓邱字仲韋一字漢中號聲山嗣璂子康熙二十七年進士官少詹事

工書得董其昌神韻聖祖屢稱賞之【國史本傳】

徐倬撰傳云工書法片紙隻字人爭寶貴【道貴堂集】

方苞撰墓志云以詩詞書法四六名【望溪文集】

沈廷芳撰狀云書法晉人而出入於米元章董元宰間每進呈帝輒曰查某書無俗气他人莫及也有孝經蘭亭考山居篇諸石刻海內獲片褚【褚﹕楮】零縑者爭寶貴之【隱拙齋文鈔】

楊賓曰吾書與時流相較靈活不如查聲山【大瓢偶筆】

查聲山一本於董而靈秀亦相似【同上】

書法得董文敏之神入直南書房聖祖屢稱賞之【國朝詩別裁集】

四方求書者塞戶常然燭以應其請不肯假手他人至今流傳爭寶之【紫硤文獻錄】

書法秀逸爲時所珍【名人尺牘小傳】

康熙間上喜二王書鼎甲皆取習二王書體者戊辰榜以少詹書爲最【杭郡詩三輯】

查人漢述祖徳詩自注云尢工書法直內廷時凡有禦制必命觀覽寵錫甚優【知畏齋稿】

少詹書余藏有小行楷禦制廉靜論紙本長幅並跋語數行鈐有靜學齋詠歌聖世共沐恩波鳳池上爲善無近名查升之印聲山翰墨日講官起居注等印蓋其得意筆也【木葉厱法書記】

查奉璋字髦士南寧人康熙三十八年舉人官路南州學正善書【滇南詩略】

查嗣瑮字徳尹號查浦一號晚晴晚號益睡翁升族父康熙三十九年進士官侍講

筆意近蘇長公【紅豆樹館書畫記】

徳尹如楊玉環華淸浴罷嬌不勝體【國朝隸品】

查愼行字悔余號初白一號查田原名嗣璉字夏重號他山嗣瑮兄康熙四十二年進士官編修早年嘗同楊晚研陳香泉輩討論書法故其書筆致雅飭視阮亭竹垞兩公亦無愧色【木葉厱法書記】

查祥字星南一字谷齋號存畏一號云在愼行從子康熙五十七年進士官編修原名休致乾隆元年薦鴻博充律例館纂修官

書法董思白精詣所至直欲亂眞【杭郡詩輯】

陳浩序略云朋遊處見其片紙愛其文詞之工並書迹之美輒展玩移日而不能釋【生香館集】

查思道字聖原號恭默涇縣人工書從翟艸田問楷法【趙靑藜撰傳】

查果字致堂海寧人官山左吏目

陳朗曰年八十九猶能作楷【琴柯山館集】

查澤祺字介壽號轉庵婁人嗜習書一紙輒作千百字反復縱橫受墨無間【吳省欽撰墓表】

查瑩字韞輝號映山海寧人寄籍海丰乾隆三十一年進士官吏科給事中

王文治題查映山黃門學書圖詩云艸聖書仙夙擅場玉堂灑輸爛銀光誰知髙館梧陰下猶自臨書日數行

查淳字厚之號梅舫因嗜篆刻故又號篆仙宛平人原籍海寧官大理寺少卿工書予藏其致李韋廬先生尺牘筆致似趙鷗波【木葉厱法書記】

查昌毅字剛中號瑤圃海寧監生工書宗徐浩不空碑端嚴有法【杭郡詩續集】

查世官字懷忠號南廬海寧諸生工書【兩浙輶軒續錄】

查世灃字熙臺號穰園海寧恩貢楷法工整【同上】

查崇華字九峯號實庵涇縣人官陜西鳳邠道翰札雋妙【包世臣撰墓志】

查奕懃字肩吾號讓齋海寧監生工行艸有乞楹帖者輒乘醉揮灑有怒駿渴驥之勢【杭郡詩三輯】

查傳蓉原名傳瑩字寶珊號仙麋【一作眉】海寧人道光十五年舉人考取官學教習

書法鍾王【杭郡詩三輯】

查人渶撰家傳云工晉唐楷書

查光熊字子祥號渭卿升六世孫諸生善楷法兼精篆刻【杭郡詩三輯】

查懋桐字琴齋懷寧貢生

學曹全碑不下三十年無論詩文序跋皆集此碑中字爲之積有成書不下數卷其徑寸內外諸字娟秀絕倫有美人不勝羅綺之致是又得此中之一體者【方朔枕經堂題跋】

查復字見初海寧人善行楷出入黃米【木葉厱法書記】

巴

巴慰祖字予藉一字子安號雋堂一號晉堂亦號蓮舫歙人候補中書

工篆隸得之者珍爲墨寶【歙縣誌】

少好刻印務窮其學旁及鐘鼎款識秦漢石刻遂工隸書勁險飛動有建寧延熹遺意【注中述學】

工篆隸摹印【黃鉞畫友錄】

工隸書【金石學錄】

巴慰祖分書能品下行書逸品下【國朝書品】

巴樹谷字藝之一字孟嘉慰祖子候選訓導

黃鉞曰工篆隸

皇淸書史卷十三

●皇淸書史卷十四

義州李放太彌纂錄

下平﹝四﹞

七陽﹝一﹞

○【下平】七陽【楊揚

光良

章方

羊】

楊

揚

光

良

章

方

羊

楊

楊春華字友聲更名越字安城山陰人明諸生國初坐事徙寧古塔余懋杞曰年六十八燈下能作小楷【東武山房集】

楊賓曰幼時見故鄕能書者有朱敬身祁止祥陸子和董叔迪錢去病魯仲集釋月華諸君然無臨聖教者惟先府君臨之最熟然書名不出朱祁之右以近晉故也又曰余家髙曾以來多有書姿而皆不學惟先府君學曹娥聖教而聖教尢熟𨿽造次顚沛不失規模【大瓢偶筆】

楊喬嶽字季平龍溪人明諸生僑居杭州善楷法【福建通誌】

楊廷鑑字冰如號靜山武進人明崇禎十六年第一人及第官修撰順治間官江寧府教授工書法予藏有所書格言綾本卷子【木葉厱法書記】

楊麟武字公振江陵人國初爲化州知州民叛死之本朝死節之臣自麟武始少有異姿九歲仿十三行有子敬風骨【韓程愈撰傳】

楊思聖字猶龍號且亭別號雪樵子巨鹿人順治三年進士官四川布政使

魏裔介撰墓志云擅晉人書法世祖方畱心翰墨召詞臣能書者面給筆札公與陳宮詹爌所書縑素獨稱旨

擅書法【王晫今世說】

予藏方伯小楷書文賦卷子筆致秀潤直摩華亭之壘方伯於明季嘗避兵南宮辛壬之際放奉親徙居此邑時擬以此卷句摹上石寘之學宮後竟不果【木葉厱法書記】

楊大鯤字九摶號陶云又號秋屏廷鑑子順治六年進士官至山東按察使

工詩賦書法【江西通誌】

楊雍建字自西號以齋海寧人順治十二年進士官至兵部右侍郎書偕褚薛【暴書亭集】

按初字同玄

楊二溥字希之武進人以歲貢授寧國訓導善書與薛奕白銘唐宇昭齊名有薛白楊唐之號是爲前四家聖祖嘗見所書佛經詔詣京先一月卒【武陽合志】

李兆洛曰邑中書人國初則有薛耳白瑀楊二溥爲薛白楊唐四大家

楊允大餘姚人得力大令而善書千文【大瓢偶筆】

楊僊枝字簡人寧山人康熙六年進士官檢討

張英曰工艸書【篤素堂集】

楊瑄字玉符【按號楷庵】

華亭人康熙十五年進士官內閣學士坐事遣戍工書法行楷俱入妙【松江府誌】

又按一號玉斧見戴梓耕煙艸堂詩

楊大鶴字九臯號芝田大鯤弟康熙十八年進士官諭徳

工書與薛搢白銘唐宇肩稱薛白楊唐是爲後四家【李兆洛養一齋文集】

楊還吉字六謙卽墨貢生康熙十八年舉鴻博未遇能書【山東通誌】

楊喬年武進人工書與薛搢白銘唐宇肩齊名號稱後四家【武陽合志】

楊佩玉武進人工書【江蘇詩徵】

楊子水字西池昆山諸生善艸書得邱龍門之傳【蘇州府誌】

楊玉輝字文叔長汀貢生善艸書得東海筆法尢工摹印自李斯以下能分別流派而自成一家【福建通誌】

楊陛字幼淸婁人工金石刻書宗二王沈文恪荃見其書徒步往訪縱論書法日晡不去【松江府誌】

楊錫觀字禺若瑄侄諸生尢精篆隸成金石辧通等凡八種【同上】

楊組字又綦宣城諸生書法蒼勁有故致【宛雅】

楊中訥字端木號晚研雍建子康熙三十年進士官右中允書橅晉唐於縱橫中具有法度【查傎行撰墓志】

晚研工書所至楮墨堆案【查愼行敬業堂詩集】

工艸書【大瓢偶筆】

兪寶華曰晚研學書於範驤【兩浙輶軒續錄】

書學米南宮【名人尺牘小傳】

楊化元字善長內江人康熙四十一年舉人官刑部郎中善艸隸書【四川通誌】

楊緒字冑遠號朗溪武陵人康熙四十二年進士官編修

字寫爭坐位【隨園詩話】

楊士徽大鯤子康熙五十一年進士官編修書法有晉唐人風【武陽合志】

按字若猷號藕塘

楊湝字匯南江都人康熙五十一年進士官檢討備四體書法【甘泉縣誌】

按號掌亭

楊維寧字紫瀾別號管社山人喜作擘窠書【無錫縣誌】

楊珽字搢珽益都人章艸純質古雅得皇索遺意【張貞撰墓志】

楊頡遐字玉持嘉定人能書【練音初集】

楊匡字又衡號漁山蘇州洞庭東山人工篆書其鐵筆奄有顧云美之長後遊京師汪退谷徐畏壘諸名士皆樂與之飲酒意稍不愜拂衣竟去而金石犀象之章非瞿端叔手制紐不屑下筆【七十二峯足徵集】

楊賓字可師號大瓢一號耕夫又號小鐵眷華子寓蘇州

善書法八歲能作擘窠書【蘇州府誌】

書法不染宋元習气【國朝詩別裁集】

大瓢自晉至明無不涉獵其得力者楷則黃庭行則聖教專用二帖之筆意仿各家之形勢工勤力足而無懈筆不知者謂自成一家實則專攻二帖者也能懸肘撮管排蕩不羈蠅頭小楷與尋丈大字一例揮灑【朱象賢聞見錄】

楊賓得執筆法學右軍長公圓潤自然亦弱【梁巘評書帖】

任兆麟曰大瓢山人家於吳下求書者日踵於門自謂得晉賢三昧祝枝山王雅多一外不足多也【江蘇詩徵】

賓自云予書與時流較气槪不如宋射陵父子間架不如馮補之縱橫不如褚研云姿態不如陳子文纏綿不如黃自先儒雅不如姜西溟跳脫不如金赤蓮秀潤不如汪文升靈活不如查聲山嚴整不如何屺瞻古奧不如八大山人厚重不如汪文漪而瘦勁淳古則余亦不敢多讓不知當世以爲何如也【大瓢偶筆】

楊希曾工楷法獻詩行在蒙錄用供奉武英殿【無錫縣誌】

楊錫紱字方來號蘭畹淸江人雍正五年進士官漕運總督謚勤愨工書法沒後人刻以行世【湖海詩傳】

按乾隆二十三年卒年六十八

楊二酉字學山號西園一號恕堂太原人雍正十一年進士官兵科給事中詩文書法俱負重名【三邕翠墨簃題跋】

放藏給諫自書巡視臺灣詩冊已摘錄於隨筆中行艸亦妙【木葉厱法書記】

楊法字孝父【一作甫】號已軍上元人

工艸隸【江寧府誌】

工篆籀【揚州畫舫錄】

工艸篆【江蘇詩徵】

己軍如左手持螯睥睨食肉人【國朝隸品】

楊廷果字令貽無錫【按一作金匱】

人善書學宋人微乏風骨【無錫縣誌】

工書喜購名人墨迹蘇黃米蔡曁趙祝文董無不備【梁溪詩徵】

工八法【秦朝釪消寒詩話】

楊文淳字一齋諸生隸書與曹元亨齊名【嘉興縣誌】

楊度汪字若千號勗齋別號驀鼻道人無錫人乾隆元年由拔貢舉鴻博授庶吉士攺徳興知縣

工擘窠書【無錫縣誌】

楊潮觀字宏度號笠湖希曾子乾隆元年舉人官瀘州知州工書法【無錫縣誌】

楊開鼎字峙堂【一作塘】

號致堂一號玉坡晚稱奯竹居士江都人乾隆四年進士官衡永郴桂道

工八分書【揚州畫舫錄】

楊宏聲柏鄕人乾隆十六年進士官金山知縣七歲工艸書【畿輔通誌】

楊應龍字成甫邯鄲人乾隆十八年拔貢善擘窠書【廣平府誌】

楊惟增字益能山陽人乾隆二十七年迎鑾獻詩試取二等後由拔貢官丰縣教諭工書法【淮安府誌】

楊懋珩號桐舫淸江人乾隆三十六年進士官長洲知縣工書臨米元章得用筆之妙【潘世恩思補齋日記】

楊垂字統甫號載春一號可庵別號五泄山樵諸曁人乾隆三十六年舉人欽賜國子監學正

戴殿泗撰墓志云工行楷得歐趙法【風希堂文集】

楊煒字槐占號星園武進人乾隆四十三年進士官廣東候補道善書臨池無倦【趙懷玉撰墓志】

楊元愷號湘石錢塘人乾隆四十三年進士官葉縣知縣工隸書尢善擘窠作尋丈大字【杭郡詩續緝】

楊瑞蓮字芝圃常州人工篆隸梁文莊薦入懋勤殿修西淸古鑑上嘉其書賞舉人書成議敍官湘潭知縣升知州【翼駉稗編】

楊芳燦字才叔號蓉裳金匱貢生官戶部員外郎

法式善題楊蓉裳尺牘後短古云蓉裳短札姿態多生平從不書擘窠婀娜有似風中柳臃腫宛比秋江藕

放按芳燦似是潮觀之侄俟考

楊抃優貢生擅小楷【無錫縣誌】

楊錡又名王安字集三陽湖人工篆隸【袁汝璧易堂集】

楊大鏞號辛庵靑浦人工書法【明齋小識】

楊世緯號汐浦南通州國子生工臨池愛作擘窠書筆力遒逸【崇川詩抄匯存】

楊臯蘭字露滋號香谷山陽舉人工書翰【淮安府誌】

楊蕖字淸遠號瓣香廩貢生官金山訓導工書楷隸尢精【六安州誌】

楊瑛昶字印蘧號米人桐城人由諸生官天津鹽運同工書善篆刻所著印譜趙味辛司馬序之【木葉厱法書記】

楊芬字九滋號畹耕海寧諸生善書

【兩浙輶軒錄】

楊紹裘字學良號冶堂一號余山余姚人官遵義知府精於臨池出入晉唐晚年轉遒媚別自成家人謂不減董文敏【同上】

楊蟠字旅吉號文朴【一作璞】嘉興諸生

以左手作書娟秀絕倫【兩浙輶軒錄】

以左手書楷法工妙【嘉興縣誌】

楊汝諧字端揆號退谷華亭人以貲授通判

書摹李北海嶽麓云麾諸碑【松江府誌】

少年多病壹意學書瘦硬獨出時流【墨林今話】

書學米董粗箋禿筆波磔得神【張祥河偶憶編】

汝諧一號柳汀予藏其行書七言楹帖筆意極類張文敏【木葉厱法書記】

楊晤字與可蕭人書法鍾王老益遒勁尢善擘窠大字【徐州府誌】

楊章字岫心山陰籍武進人官署寧鄕典史勤於捕盜暇卽作眞艸書【湖南通誌】

工書法【吳翌鳳懷舊集】

楊淡庵臨淮人善行艸【安徽通誌】

楊玉會理州人善楷書【四川通誌】

楊仙鐸字木庵湘陰人嘉慶五年舉人官桃源教諭工書【湖南通誌】

楊振麟字桂山宛平人嘉慶九年舉人官山西布政使善行楷書收藏舊拓碑帖甚富【木葉厱法書記】

書法古厚【錢儀吉衎石齋記事稿】

楊道生字仁甫號幹村徳淸人嘉慶九年舉人官金華訓導書法出入晉唐以香光爲歸宿【兩浙輶軒續錄】

楊景曾字蔭棠一字召林自號竹栗園丁嘉慶十七年拔貢好古博雅晚辟稚園藏晚香堂淳化閣右軍六十帖蘇書醉翁亭記名刻尢世所罕見日日臨摹恍得神髓著有書品【六安州誌】

楊芳字誠村松姚人由軍功官至湖南提督封果勇侯謚勤勇

劉鴻翺贈序云善書法【綠野齋文集】

林則徐跋宋拓聖教序帖贈楊誠村通侯云通侯書規摹聖教序深得三昧【云左山房文抄】

楊玉麟順天諸生年幼善書邵壽民橋東艸中有詩贈之【木葉厱法書記】

楊汝麟字春垓一字春皆由教習報滿官知縣工書法【新化縣誌】

楊受廷字咸之歷城人由進士官如臯知縣書法銀鉤鐵畫【家言隨記】

楊振初名振甲號蕉隱陽湖貢生書法勁秀在歐褚間嘗作後書譜序孫過庭論所未及深得書家祕要【墨林今話】

楊尙文字墨林靈石人官通判家富於資喜刊書籍亦能鑑別書畫

其自作書學翁蘇齋頗不俗【淸樂堂隨筆】

斌良懷楊墨林別駕詩云插架琳瑯篤耨燻風廊小榭淨塵氛墨香時與花香雜寫徧羊欣白練裙

楊崢嶸字紹祖髙淳諸生工書晚更遒勁【江寧府誌】

楊懋建字掌生嘉應人道光十一年舉人工篆分鐵筆【木葉厱法書記】

楊能格字簡侯【按一字仲良】

別號玉堂種竹生鐵嶺人隸漢軍正紅旗道光十六年進士官江寧布政使工書初法右軍晚兼魯公【書畫過目考】

書法名重一時子子通侍郎儒子和太守霽均能傳其衣缽【繼昌行素齋雜記】

楊沂孫字子與號詠春別號觀濠居士晚號濠叟常熟人道光二十三年舉人官鳳陽知府光緒七年八月卒年七十

詠春治說文手書五百四十部至老不倦【顧文彬過雲樓書畫記】

篆法髙古一時無兩實出鄧完白之上【越縵堂日記】

先生書郁乎如少溫足使山民卻步【譚獻復堂日記】

篆書名天下筆意出獵碣及各鐘鼎款識臨摹篆刻者凡數十種【續名人尺牘小傳】

楊翰字伯飛號海琴晚號息柯新城人大興籍道光二十五年進士官鎭筸辰永道

楊彜珍撰墓志云尢工書法縑素日賁其門流及殊域【栘芝室文集】

工書求者嘗數年不得積紙至數十箱奴婢竊以糊壁翰弗知也【儒林瑣記】

工書【金石學錄補】

蝯叟書𨿽信手塗抹皆有一段眞率之气息柯居士極力摹擬尙不過得其皮毛耳【方浚頤夢園叢說】

顧南雅先生有瘞琴銘石刻詞翰精美托名爲唐人顧升人多信之海琴太年丈嘗仿瘞鶴銘體爲瘞鹿銘刻石辰州予曾見其拓本亦有古致【木葉厱法書記】

楊致祺字徵甫受廷子貢生候選教諭精究八法著有論書卮言五十則【木葉厱法書記】

按東州艸堂金石跋云楊徵和專仿書譜能作大字以其時輿地考之當卽此人

楊海更名澥字龍石吳江人

書仿天發神讖碑刻印似汪尹子兼精刻竹【雲莊印話】

楊大受字子君號復庵嘉興人工隸書【同上】

楊徳榮字華庭會稽諸生工楷法【兩浙輶軒續錄】

楊禮榮字桓伯號柯亭海寧人候選訓導工篆籀【杭郡詩三輯】

楊自超號竹巖桐鄕諸生工八法非其人不輕書【桐溪詩述】

楊秀蘭字益聲號曙軒合肥人工書【廬州府誌】

楊湘字春帆能作擘窠書遒逸豪邁【無錫縣誌】

楊勛字竹書吳人善書【翁雒小蓬海詩抄】

楊泗孫字中魯號濱石沂孫弟咸豐二年榜眼官編修工楷書【書畫家筆錄】

按官至太常寺少卿

楊峴字見山號季逑一號庸齋晚號藐翁歸安人咸豐五年進士官常州知府

以漢隸名一時髙自標置末流展轉摹效如優孟衣冠而廬山眞面則固嵯峩云表也【續名人尺續小傳】

曩見庸齋太守書喜其秀逸及見巴州楊百藥摩厓石刻面目精神畢肖始知君家果自有種也其源出於韓勑碑【葉昌熾語石】

楊大墉字伯厚武進國子生咸豐七年罵賊死善書【武陽合志】

楊亮字季子甘泉人殉粵匪之難工書包安吳弟子【木葉厱法書記】

楊步洲號吟仙山陽人亦安吳弟子楷勝於行【同上】

陽承汪字挹之松姚人從包愼伯學書所作可與之相亂【同上】

楊松更名夫渠號蓮卿山陰人家長蘆隸宗鄧完白習之三十年不輟納粟爲丞簿不獲上棄去拜客剌篆隸楷三種篆剌皆所敬之人隸則所愛者楷刺則不屑與交者也【髙繼珩續�階外史】

邊浴禮哭楊蓮卿詩云學殖周秦古書揅篆籀勤筆精摹獵碣腕力運神斤

楊篤號秋湄陽曲人工小篆王軒弟子【郁棲詩話】

楊翼亮字堯門宜興人書法顚素【見聞隨筆】

楊鳳苞字傅九號秋室又號萸沜別號小玲瓏山樵晚稱西園老人歸安廩生尢工小學每作文必端楷精審六書不苟遷就僞體【潯溪詩徵】

筆翰尢美【近人筆記】

楊嶽斌字厚庵原名載福善化人官陜甘總督謚勇愨善書臨摹閣帖書譜皆極神似得者寶之【王先謙撰神道碑】

楊廷球字鳴軒廈門諸生呂世宜壻亦工隸書【楊沒冠梅堂集】

楊浚號雪滄侯官舉人以中書參左文襄戎幕保道員工隸篆【木葉厱法書記】

楊寶臣號湘云侯官人官道員能擘窠大書楊雪滄有詩詠之【同上】

楊笙階字詠蘭善書求者踵至同治十一年卒年僅十八【保安州誌】

楊調元字孝羹一字龢甫又字仲和貴築人光緒三年進士官華州知州保道員調署渭南知縣國變殉難善篆書【羅振鈞辛亥殉節錄】

楊讓棃字邵欽湘鄕人由世襲云騎尉官鎭筸中營遊擊辛亥被害善篆書【同上】

楊文瑩號雪漁錢塘人光緒三年進士官編修工書宗宋四家行艸矯健以廋【廋﹕瘦】硬取姿【近人撰墓志】

楊治安字可陳無錫廩貢生工小楷【書畫家筆錄】

楊宗瀚字浩農號藕舫無錫人官河南遇缺題奏道工書娟秀類鍾王【同上】

楊宗瀛字淩洲宗瀚弟光緒五年舉人官安南知縣精書仿右軍小楷頗見功力【同上】

楊紹正字次璞臨楡人官河南候補知縣精楷法【木葉厱法書記】

揚

揚帆字秋浦建寧人書法爲金壇王澍所稱【福建通誌】

光

光熙字稷【一作緝】甫咸豐九年進士官永州知府學顏魯公書甚有名【桐城耆舊傳】

良

良弼字賚臣滿洲鑲白旗人荊州駐防官鑲白旗漢軍副都統兼軍諮使工書【辛亥殉節錄】

章

章美號拙生【卽日別峯藥樹】

吳縣人書學章艸與邵彌朱之赤友善【木葉厱法書記】

章五夏吳門人康熙初書家【大瓢偶筆】

章勗字我朋昌化諸生詩詞騷賦矢口而成墨迹亦爲時所重【杭郡詩輯】

章全人字勉成會稽諸生官建寧知縣書法追摹二王【越風】

章徳棨字卿閭松江人工書【楊氏雜錄】

章醇字淡若寧國諸生以書法得名嘗寓金陵報恩寺浮圖絕頂三年目之所見一泄之於書故下筆有奇气而於艸法尢精【安徽通誌】

章坤字靜山仁和貢生工書法【兩浙輶軒錄】

章達字廷三號南垞海寧布衣精隸書【同上】

章金字益齋秀水人【官教諭】

年逾古稀鈔書不輟二十年前嘗鈔樂書全部影宋精絕共計一十二百餘葉閱兩年乃成【暴書雜記】

章攀桂字華國一字淮樹桐城人官松太兵備道子維極候補知府

維桓乾隆四十四年舉人兵部武選司員外郎父子並工書法精賞鑑姚惜抱王夢樓諸公皆推重之【木葉厱法書記】

章承熙原名辰字秋伯錢塘諸生工小楷精篆隸【杭郡詩續輯】

章杞號午橋江陰人嘉慶四年武進士官廣東總兵工楷法【書畫家筆錄】

章鼎字寶吾江寧廩生咸豐初爲粵匪所掠至河南界投磵死善書並工鐵筆【金陵通傳】

方

方拱幹初名若策字肅之號坦庵晚號蘇庵桐城人明崇禎二年進士官左諭徳順治九年薦補翰林學士官至少詹事最工書法罷官後賣以自給陳年爲賦賣字行【郁棲書畫】

方文字爾止號嵞山一名一未字明農號忍冬又號淮西桐城人書法魯公【同上】

方祖玄字翼祚號心水莆田人明崇禎間恩貢生順治中官懷遠教諭精楷法【莆風淸籟集】

方國棟字幹霄號艾賢順天人順治二年舉人官蘇松太道善書【汪�堯峯類稿】

方元成一名元澄攺名孝標號樓岡拱幹子順治六年進士官侍讀學士元成罷官後遊食於滇逐羣狂吠幾赤其族其爲人殆不足齒予家有所書自作仿唐人擬古樂府【原題如是】

五律三首詩翰並佳又見其七言楹帖及大字屏幛筆勢遒美最近褚文忠遺山謂心畫心聲總失眞信然【木葉厱法書記】

按元成與其父拱幹皆因其弟章鉞康熙九年江南科場案獲譴

方畿字奕於順治間以恩貢授河南府推官工爲詩書法鍾王人得之目爲二寶【桐城耆舊傳】

方其義字植之桐城人書摹魯公直得其神【印人傳】

方中通字位白號陪翁郡諸生考授州同知著篆隸辧從二卷【桐城耆舊傳】

放按中通系其義兄以智子

方天禩字周卜康熙四十四年舉人候選知縣工楷書【遂安縣誌】

方苞字鳳九號靈臯一號望溪桐城人康熙四十五年進士官內閣學士兼禮部侍郎

方宗誠曰書法非先生所尙然挺拔淸健圭角方廉無柔媚圓熟之態【柏堂文集】

予齋有宗伯大書楹帖气韻古淡而筆蹤健舉極類前代王文恪申文定諸巨公書【木葉厱法書記】

方楘如字若文號文輈一號朴山淳安人康熙五十四年進士官丰潤知縣乾隆元年薦鴻博不與試書法倜儻俊逸而不以爲名【同上】

方觀承字遐谷一字嘉谷號宜田一號問亭桐城人雍正間爲平郡王記室以布衣召見賜中書銜尋以軍功補實乾隆元年薦鴻博不就試官至直隸總督謚恪敏

善書【江寧府誌】

工詩及書【惜抱軒集】

善爲書【桐城耆舊傳】

方觀承行書佳品下【國朝書品】

方貞觀原名世泰以字行別字履安號南堂桐城諸生薦鴻博不就試

善書【安徽通誌】

書法唐人近汪通谷【揚州畫舫錄】

書法唐人小楷【同上】

江鶴亭方伯延之學詩字有小行楷唐詩十二帙方伯刊之石【同上】

善行楷書與汪退谷王篛林友善【桐城耆舊傳】

方朝字東華號寄亭別號芬靈山人番禺太學生寓蘇州

李果撰傳云書法行艸疏宕可愛類晉人落筆爭爲人攜去【在亭叢稿】

方超然字蘇臺淳安人官鹽大使工書【板橋詩抄】

方象琮字玉宗淳安諸生貢成均廷試第二書仿鍾王【嚴州府誌】

方士穎字伯陽淳安人善楷法並其詩爲雙絕【同上】

方賜豪字染露桐城人乾隆三十年舉人官淸溪知縣工書裏中少年多效其法【惜抱軒集】

方本字立堂儀徵人乾隆五十年舉人善楷書【揚州畫舫錄】

方原博字邴鶴桐城人官泗川學正工八分【同上】

按一字亮書寓揚州

方輔字密庵歙人書法蘇米能擘窠大書善制墨【同上】

方仕煌字又輝號晴巖歙諸生工小楷【同上】

方自然歙之開騷村人有道術字作懷素體遒逸不凡【王友亮雙佩齋集】

方云駿字甘三江寧人工書【金陵詩徵】

方蘭南通州諸生工書【崇川詩抄匯存】

方省三字效曾號蓉鏡仁和諸生少負不羈之才貧不能自存遇淮商貢玉字屏爲雙鉤禦制西湖十景詩遂得兼金數百【杭郡詩續輯】

方其潤字朗秋廩膳生工書初師吳興繼效歐陽皆神肖最後乃窺晉人堂奧索書者無虛日【六安州誌】

方本禮字子香諸生書有風骨意在平原率更之間【嘉興縣誌】

方溥字湛厓歙人官鹽大使

工小楷【阮元定香亭筆談】

方廷瑚字鐵珊一字幼樗石門人嘉慶十三年舉人官平谷知縣

徐聯奎撰方樗庵先生傳云子廷瑚書法入晉人之室

善小楷【阮亨瀛洲筆談】

方士淦號蓮舫定遠人嘉慶十三年召試舉人官湖州知府

自訂啖蔗軒年譜云戊辰二十二歲師事鮑覺生先生學詞賦肄楷法又云嘗閱梁聞山先生論書筆法記知得天諸老師承有自予閒居學書二十餘年因追悟香光執筆之法有啖蔗居士小印方浚頤曰先大夫工書法有臨本玄祕塔等石刻

方士鼐字調臣號羹梅士淦從弟官東流教諭

孫鼎臣撰墓志云書法工絕【蒼筤室文存】

方履籛字彥聞號求民大興人原籍陽湖國棟元孫嘉慶二十三年舉人官永定知縣

方駿謀【履籛子】

撰行狀云善隸書於同時獨推鄧完白

李兆洛彥聞隸書跋云爲隸書慕完白鄧先生爲之傳贊精心仿之旣又不能出完白上思別出一奇變爲古瘦亦未成也此其學完白時所爲體勢逼肖而古俊之气流於豪楮要能自成一家

方履籛分書佳品上【國朝書品】

方茂元字季默桐城人工書剛健蒼古無柔媚態【方東樹儀衛軒文集】

方翿字翚如工隸書【芳堅館題跋】

方燮字子和號臺山南安文學僑居吳中行楷法二王姿致魄力俱勝尢工徑丈大字年七十後益臻老境矣【墨林今話】

以善書名【石溪舫詩話】

方騭字玉裁號雲泉晚號頤翁錢塘諸生善楷法【杭郡詩三輯】

方永號玉屏定遠人居江寧工書法【方浚師蕉軒雜錄】

方浚頤字子箴號夢園士淦子道光二十四年進士官四川按察使嗜書畫收藏甚富著有夢園書畫錄其自作書亦遒健有法【木葉厱法書記】

方惟寅字蘭垓八法得髙塏指授有書名【嘉興縣誌】

方惟淸惟寅弟

方惟祺字蓮卿惟寅弟諸生

方惟吉惟寅弟

黃安濤撰髙塏傳雲門下士有師法者爲汪岱孫等及方惟寅惟淸惟祺惟吉兄弟也

程榮曰髙爽泉工小楷晚館方氏有年方氏羣從皆師之【南村帖考】

方駿諶字仲棐履籛次子

周騰虎曰擘窠大字得顏柳之腴【餐芍華館詩集】

方宗城字子維號碧珊隲子道光二十九年拔貢楷法精妙【杭郡詩三輯】

方鼎錄字符仲號劍漁一號悟齋又號董龕儀徵舉人官鳳邠道李愼董文敏書畫冊跋云元仲都轉同年自幼績學能文尢工書法中歲得香光眞迹愛其神韻獨絕遂專心學之每一紙出直欲奪畫禪之席

方璣字敬時號松厓嘉興人兼事書翰溯本斯貇導源蕭張官候選同知【姚爕復莊文榷】

方朔字小東懷寧附貢生候選州同工隸篆書【符保森正雅集】

朔自云予於八九歲時問隸法於吾鄕云衫上人蓋完白山人及門弟子也上人示以孔廟三碑遂刻意摹之後晤查琴齋明經丈亦善隸者又問欲學小隸書如小楷式當法何碑丈云熟臨禮器卽可作小隸書矣予於是無日不摹此碑里人見予能是多出倒素乞書無論長短廣狹槪摹此書應之加以玩味斂以格式後卽能作細書五寸之硯一尺之箋皆可縮臨千餘字之漢碑一通矣張遷碑雄厚朴茂予童時已極醉心繼遊南北見伊墨卿太守所作各書皆極力摹仿此碑遂亦偶一學之蓋旣不寒儉亦不癡肥淸廟明堂之間仍有夏鼎商彜之气固可貴耳云衫上人出完白山人油素手鉤泰山石刻二十九字見示喜不可言遂常臨仿繼又出瑯玡臺石刻復並臨之自此知山人篆學在是【枕經堂題跋】

方凝字仲堅歙諸生精於書翰【汪士鐸梅村文集】

羊

羊咸熙字黼堂海寧諸生工書【杭郡詩三輯】

皇淸書史卷十四

●皇淸書史卷十五

義州李放蕭士纂錄

下平﹝五﹞

七陽﹝二﹞

○【下平】七陽【張】

張

張

張昉字於東號匏客商邱人明崇禎三年舉人甲申後居一土室不入城巿書學顏平原【蠶尾山房文】

張斐字非文初名宗升號霞池別號客星散人余姚人明亡陰結奇士欲再造明室曾兩至日本乞師卒無成後莫知所終

丁敬曰飛白歌空庭映竹繞奇花云云在鬻古肆中鈔得於冊子者綾書以空心行艸代飛白殊謬書者姓張名斐字非文歌豈此人所作耶【飛白錄】

張名世字時可號五云晚號愛云老人又稱東臯野叟宣化人明崇禎四年考授文華殿中書舍人以父病告歸我朝定鼎中丞欲登薦剡固辭隱去善行艸書【宣化府誌】

張令聞字譽公明崇禎九年舉人官荊門州學正遷洪縣知縣不赴書法奇古【興國州誌】

張載字子容號湖上桐城人明諸生

張英【載弟】曰作字早歲學鍾繇目力至老不衰嘗作輿圖博采沿革故事方寸作數千字小於蠅頭予時年五十不能辧也【篤素堂集】

又曰年七十二能作極細字尺幅可數千朗整有法度善書法尢精小楷年七十餘著地輿圖尺幅作數千字細如秬黍精工絕倫【初月樓聞見錄】

張弨字力臣號亟齋山陽人明諸生書法唐賢世稱能品【江藩漢學師承記】

朱彜尊曰精書法嘗爲顧處士寫廣韻及音學五書

又曰工六書手拓瘞鶴銘而考証之又入秦徧覽昭陵表碣聯綴成篇眞艸隸篆均入妙品【圖繪寶鑑續纂】

張人熙字長仁一作長人號藕灣廣濟人明諸生國初薦隱逸以疾辭

金徳嘉曰書法縱橫自得人以爲在蘇米間

張洪幹字九臨號媿庵晚號浮休居士又稱枯木道人吳江人明諸生國初大學士陳名夏以中書舍人薦以疾辭

張汝瑚曰書法宗顏魯公筆力勁挺而拙肖其爲人【匏野文集】

張廷化字君雨龍遊人居滕縣善書法明亡隱微山攺名逸字朱張【山東通誌】

張蓋字覆輿號命士永年人

申涵光曰善艸書所遇無不盡或求之乃遂不書故舊每欲得書輒匿楮紈不令見已自尋得之便索筆急書惟恐奪去書成輒嘖嘖自喜稍忤意卽立毀之【聰山文集】

爲詩哀憤過情恆自毀其稿或作狂艸累百過至不可辧識乃己【暴書亭集】

楊翰曰覆輿書如枯藤怪石空山老衲如虫蝕木如錐畫沙如龍如象如利戈予如彊弓矢可謂奇矣先生之書奇先生之行尢奇於書見先生不僅於書見先生也【息柯雜著】

張繼倫字漢萄一字學海安邱人明崇禎三年副貢例得知縣大就順治乙酉復遊太學書學蘇米晚得二王之神【蠶尾文】

張安茂字子美號蓼匪華亭人順治四年進士官西寧道

工書【楊氏雜錄】

張永祺字爾成大興人順治九年一甲二名進士官大理寺少卿書法得唐人遺矩【木葉厱法書記】

張橓南和人順治十四年舉人官國子監助教工書【畿輔詩傳】

張衡字羲文一字友石號晴峯景州人順治十八年進士官楡林道

張澧【衡子】撰行狀云精鍾王筆法

張玉書字素存丹徒人順治十八年進士官文華殿大學士謚文貞王文治焦山水晶庵題故相張文貞公手迹詩序云公故不以書名而玆幅字畫古媚神采奕然爲後學日夕臨池者所不能及乃知前輩於書法一道未有不畱意者

張文鉞字以韜新安人僑居虞山工詩善書【梅村文集】

張羽明字升衢寧遠州舉人官江寧知府

康熙初官松江者知府則張羽明同知則彭可謙皆好書牒素積與案等廢百事而書之傳爲美談【大瓢偶筆】

張晳字子白官淸遠知縣工書傅靑主弟子【浚縣誌】

劉榛贈張子白先生詩云余技染霜毫羲獻走捥指【虛直堂集】

張孕美字仲質號紫瀾掖縣貢生官淮安府通判

仲質書聖艸書行楷並爲時所珍【濤音集】

雅善臨池翩翩自喜金山寺絕頂云近蓬萊四字乃其筆也【掖海詩傳】

張紱字孔繡淄川人工書法尢精篆隸【蠶尾文】

張懷祖松江人

宋徵輿唐僧義道書法華經卷跋云懷祖書法本於黃庭樂毅與書是經者同師右軍也

張應泰字佐明號靑軒先世壽光人徙景州

盧世隺撰墓志銘云平生精力專注於書制一古錦囊舉得意書納其中曰我死則用以徇葬

張士塤字心友鄞人康熙三年進士候選司理善書喜購古碑名迹【寧波府誌】

張英字惇復一字夢惇號樂圃又號圃翁載弟康熙六年進士官文華殿大學士謚文端

張鵬翮撰神道碑云尢工書法行楷並絕倫上集歷代名人書爲懋勤殿法帖獨采公書入本朝【張文端公遺集】

張秉幹字治平江寧人康熙九年由武進士官象山左營守備海寇犯邑觸石死工書法【寧波府誌】

張斌金字太阿襄城人康熙十五年拔貢生

吟詠之暇輒濡筆爲張顚艸書四方匄詩與書者踵相接【劉宗泗抱膝廬文集】

張恂字完朴一字符璞號翼夫景州人康熙九年進士官泰興知縣獻縣戈懋倫稱其古文翰札俱可名世【景州誌】

張鵬翮字運靑號寬宇麻城人遂寧籍康熙九年進士官大學士謚文端扈駕東巡至濟南府從觀趵突泉詔部院諸臣畱題扁額以志一時之盛先生奏以字拙不敢書上云朕昔年曾召爾書小楷未見爾寫大字試寫何妨先生起立云臣昔在翰林曾奉上命今不習久矣內侍以筆硯至先生敬書源淸二字以進上顧謂裕親王曰彼字頗佳【張文端公遺集】

張榕端字子大號朴園一號蘭樵礠州人康熙十五年進士官禮部左侍郎

書法精絕得二王神髓【畿輔先哲傳】

張廷瓚字卣臣號隨齋英子康熙十八年進士官少詹事兼侍講學士

張英撰行略云幼而朗慧先封大夫見其童時作字每謂之曰此子學書可以成就又云每奉敕作字作文時蒙嘉獎汝小字可學樂毅論前見所寫樂志論大有進步汝作聯字亦頗有丰秀之致令專學松雪亦可望其有進【聰訓齋語】

張在辛字子輿號卯君一號兔公號柏庭繼倫孫康熙二十五年拔貢生官觀城教諭

工篆隸精鐵筆【山左詩鈔】

從鄭簠學隸書事周亮工傳授印法得其三昧【山東通誌】

卯君如曾子七十聞覺子貢宰我之智俱無用處【桂馥隸品】

父杞園待詔貞善治印在辛能世其學髙南阜目爲一絕又從鄭汝器受分法專學曹景完碑工力甚深著隸法瑣言【木葉厱法書記】

張在戊字申仲在辛弟亦嗜金石工篆籀著印譜典寶四十八卷安邱孫自務贈詩云鶴銘搜到焦山尾石鼓摹從國子門七十歸來余結習自刪寶典送朝昏【郁棲書話】

張宿字緯一宣城庠生工書法顏魯公【宛雅】

張朗上海人善行楷自成一家【松江府誌】

張徳宿字聚徵一字賢聚號靑在石屏貢生書法明張孝廉含【儲大文撰墓志】

張賓羽字振翎晚易振公陽曲人工楷書【同上】

張履素字子旦號雯來嘉定諸生

朱彜尊曰工楷書

張士枋字魯望原名熙東山人松郡學廩貢生工八分書以孝正金先生爲宗晚年傳其筆法於門生席夔【七十二峯足徵集】

張燦惠安人以善書名【福建通誌】

張廷珪號楓嶺別號仙華子南通州人工書【木葉厱法書記】

張廷璇字淸紹桐城人官淮南鹽運通判善楷書【惜抱軒集】

張泌字長源上海廩貢生善艸書極拏攫之態【上海新志】

張湘芷字香厓蔚州副貢生善蘇書魏一齋每倩其捉刀【蘇州誌】

張霔號念藝一號藝史又有笨山帆齋帆史秋水道人諸號撫寧人天津籍由貢生官中書

故工書年十二善臨鍾王石刻古逸蒼勁艸書神骨似張顚【畿輔先哲傳】

艸書得顚旭神骨【畿輔通誌】

張坦字逸峯號靑雨【按別號眉洲散人】

霔從子康熙三十二年舉人官內閣中書學書於趙宮贊執信【天津縣誌】

張塤字聲伯坦弟康熙三十二年舉人官內閣中學善艸書【同上】

張廷玉字衡臣號硯齋英子康熙三十九年進士官保和殿大學士謚文和工楷法【木葉厱法書記】

張季長字琢庵龍溪人康熙四十四年舉人官臨穎知縣工書法【蔡新緝齋文稿】

張璨字豈石號湘門湘潭人康熙四十七年舉人官大理寺少卿查爲仁曰工書法能懸腕作小楷【蓮坡詩話】

年八十餘始卒予見其懸腕小楷手錄黃庭經【歐陽兆熊榾柮談屑】

張照初名默字得天一字長卿號涇南別號天瓶居士婁人康熙四十八年進士官刑部尙書謚文敏康熙壬申生乾隆乙丑卒年五十五

乾隆四十七年正月上諭昨閱進呈一統志國朝松江人物止載王頊齡王鴻緒諸人而不載張照其意或因張照曾經獲罪遂從刪削殊屬非是張照誠非大臣公忠體國精白一心之道然其文采風流實不愧其鄕賢董其昌卽董其昌亦豈純全之人哉使竟不登志乘傳示藝林一代文人學士不數十年竟歸泯滅可乎卽將來國史中亦當令載筆之臣將伊事迹詳晰編入何此時纂辦一統志轉佚其名耶總之張照𨿽不得謂爲醇儒而其資學明敏書法精工實爲海內所共推重瑕瑜不掩公論自在【東華錄】

書法雄跨百代尢被宸獎禦制及廷臣之作必命繕錄成冊藏之內府八九歲能臨橅歷代名家碑帖作擘窠書十三補諸生入國子監時祭酒孫嶽頒擅書名見照書擊賞之曰華亭復得思翁矣【松江府誌】

公直內廷最久每奉敕作書皆稱旨後墜馬傷右臂幾折時方進呈落葉倡和詩遂用左手書楷渾厚蘊蓄上尢嘉之卒後禦制懷舊詩列公五詞臣中詩有云書有米之雄而無米之略復有董之整而無董之弱羲之後一人捨照誰能若卽令觀其迹宛似成於時精神貫注深非人所能學其見重如此【先正寧略】

得天得執筆法於王鴻緒【評書帖】

得天學米以硬筆臨其硬筆去其軟筆可謂善於去取【同上】

得天書早年學董中晚年學米遂成一代大家祇執筆是入門正耳然勁挺太【太﹕不】粗野有含蓄極蘊秀【同上】

公書有刻意見長之病若出自率意盡有神妙之作【頻羅庵題跋】

天瓶居士從顏法入手顏用弱翰而先生用彊筆莊楷之作往往不如行書【同上】

得天臨晉人書蕭散閒遠其神韻卻在張長史授顏魯公用筆處【蘇齋題跋】

得天作褚中令體極有韻勝處卻是郎宮石記本色【同上】

文敏嗜飲有醉中作書極得意者內府所藏臨爭座帖自題謂酒气拂拂從十指間出上甚賞之【沈初西淸筆記】

書法初從香光入手繼乃出入顏米天骨開張气魄渾厚雄跨百代【書畫紀略】

阮元曰司寇書自是我朝一大家然間有劍拔弩張之處

顧學海曰先生書本朝無出其右者歿於乾隆八年身後尢蒙聖明鑑賞至評其書在宋元明人以上爲刻天瓶齋法帖𨿽片紙亦蒙收錄是以在人間者絕少人皆珍重如拱璧云

張司寇書名最烜赫其筆力沈鷙信足追步香光而气韻遠不逮矣【初月樓論書隨筆】

書宗顏米得董文敏眞傳爲世所珍【名人尺牘小傳】

得天能大能小然學之殊令人俗何也以學米之功太深故也至老年則全用米法至不成字【履園叢話】

張文敏行艸楷書俱爲本朝書家之冠故論者謂元有趙松雪明有董思翁我朝有張得天三人皆謚文敏而功力悉敵【退庵書畫跋】

公書法爲本朝之冠實足上繼趙吳興董華亭故易名之典亦得文敏不愧前後鼎足【梁章巨制義叢話】

多寶塔碑顏魯公最少年之作涇南尙書書當從此入手也【淸儀閣題跋】

公之書法予夙所服膺予嘗論本朝書法前則文敏後則劉文淸欲求鼎足而三未敢輕許【張維屏藝談錄】

嘗聞橫雲山人每見其壻張得天之書輒呵斥得天請筆法山人曰苦學古人則自得之得天因匿山人作書之樓上三日見山人作書時先使人研墨盈盤卽出研墨者而鍵其門乃啟篋出繩系於閣枋以架右肘得天出效爲之經月又呈書山人笑曰豈見吾作書耶【藝舟雙楫】

放按志稱得天八九歲卽能臨晉唐各帖十三入國學祭酒孫樹峯擊賞其書嘆爲思翁復出云云得天童年旣已如是授室之後必且大進豈有反遭其婦翁呵斥之理卽令不知筆法而婦翁之於愛壻亦斷不至有所恡惜祕而不宣安吳所記殆不足信又案得天配平湖髙氏士奇女孫並非橫云之壻李愛伯謂包氏記事半由臆造今乃信其非誣【郁棲書棲】

張照行書能品下【國朝書品】

文敏臨米西園雅集圖記小行楷烏絲闌款一芾字下押張照朱文小聯印【木葉厱法書記】

張泰字克廣泌子康熙五十二年舉人能書【松江府誌】

張夢徵字鶴來華亭人康熙五十七年進士官行人司副書法尢工【松江府誌】

張新政字欣運字【字﹕衍文】介休人康熙五十七年武進士官侍衛工書精篆隸得太原傅靑主先生法【山右詩存】

張友聞字增朋增生工楷書【廣昌縣誌】

張星吳人

朱彜尊送吳下張生星詩看君用筆形交讓足比西京繆篆痕

暴書亭集張星寫刊字體絕似褚臨樂毅論【莫友芝郘亭知見傳本書目】

張燕吉以善書名與金壇王澍相亞【淸河縣誌】

張廉公閩撫儀山仲子七歲時余授以筆法一年後卽佳【大瓢偶筆】

放按儀山名仲舉漢軍鑲紅旗人

張聖濟字願博號硯樵仁和諸生書法鍾王大至方丈小如蠅頭無不入妙【杭郡詩續輯】

張迪字恂叔丹徒人由舉人官武定府同知工詩及書【武陽合志】

張光曙字淇園雲間人寓嘉善之斜塘鎭徙居梅花庵工書【嘉慶府誌】

張棻號雪峯由貢生考授州判書法秀硬得二王丰骨【滄川志】

張宏保號石村海鹽諸生書法秀逸酷摹董文敏【硤川詩鈔】

張書字東白號巽亭歲貢生工書法尢精艸隸【安吉縣誌】

張韜字權六海鹽陜石人官休寧知縣長於書法【前徽錄】

張鶴字兩松當塗人善書【安徽通誌】

張元榜字杏村蕪湖人善書法【同上】

張佩字鳴珂壽州庠生工書精篆刻【同上】

張邦極字斗樞寧國人工書【同上】

張彪字越千別號鬘持山人書類香光仿顏平原其轉折處更多奇气【平湖縣誌】

張拙字任天號庸山工艸書飛白擘窠大字【江陰縣誌】

張世鉉字聽玉篆書摹秦漢【同上】

張云章字漢瞻號朴村履素子康熙乙未徵入尙書館以年老告歸雍正元年舉孝廉方正以衰病辭

能書【練音初集】

姜宸英跋樂毅論拓本云張子漢瞻別去兩年其臨池增妙今相見吳門出此令題予謂張子寶愛此書正恐其作書便落唐以後气格耳【湛園題跋】

趙兪謝朴村以祝京兆艸書滕王閣序見貽詩云朴村鑑別具精識具於艸隸尢肆力【紺寒亭集】

張江字百川號曉樓南城人雍正元年進士入史館工書法嘗於筆筩上書前後赤壁賦質之得錢【余廷燦撰傳】

按一號晴川官編修

張礨字石鄰號止山天津人雍正元年進士官昭文知縣善書得篆隸意【畿輔先哲傳】

張如鉽字彜伯號蘭谷宛平人雍正四年舉人官武邑教諭書法率更傳自梁崇此先生【津門詩鈔】

工書學歐陽率更體津邑學歐陽體者前有李應斗後有周步瀛皆逼眞而蘭谷稱最【天津縣誌】

張元彪字虎文一字肇炳永嘉人雍正七年拔貢官海康知縣善艸書【兩浙輶軒錄】

張湄字鷺洲號南漪一號柳漁錢塘人雍正十一年進士官兵科給事中書法秀逸當時殿試無出右者【同上】

張瑗字昆石號晚聞一號東臯燦弟雍正十一年進士官襄陽同知

手鈔經傳詩文皆精楷【湘陰縣誌】

張機字省度別號情田農山陰人

自跋宋拓佛遺教經拓本云余學書近二十年初學晉人中間復入唐室數年比年又愛宋人【古緣萃錄】

張延年松江人

郭嗣齡題松江童子張延年小言集五古云八歲小童子書卷不釋手更能運妙腕筋骨運顏柳字大徑如箕下亦圓於鬥一時賢長令延致惟恐後親見落筆時驚呼曾未有【述堂拾存稿】

張庚昶大興舉人官祁州學正善書【祁州誌】

張廷相字儀九歸安人與魯一貞同輯玉燕樓書法【木葉厱法書記】

張參魯字惟一號後村吳江監生書法得晉唐筆意【江蘇詩徵】

張韻字諧石號浮邱江都人善書【同上】

張澎字飛濤號莪存江都諸生工六書【靈【靈﹕淮】海英淮【淮﹕靈】集】

張緒增字敬業臨潼人居揚州工書【揚州畫舫錄】

張裔增字封蘐臨潼諸生居揚州工書法【同上】

張元貞字仲醇號畏庵儀徵人住江都

朱重慶曰善書

工書法兼二王二米之妙【廣陵詩事】

張位字立人號艮思又號靑芝蘇州人官新樂知縣

喜鈔書書法工秀【士禮居藏書題跋記】

陸心源跋張位手鈔範太史文集云立人何義門門人字學褚河南精圓秀逸酷似義門自始至終數十萬言無一訛奪尢爲難得【儀顧堂題跋】

張士捷字明凱福淸人以貢生官順昌教諭善書法每書所爲詩見者爭藏弆以爲寶【梅崖文集】

張濟川字東之別號南臯生仁和諸生工書法【桑弢甫集】

張忠掌字逸巖婁縣人善書【松江府誌】

張澤榕字楚年號蔭海華亭監生

善書【松江府誌】

張大金字舜巖南匯人由例貢授刑部主事遷郎中京察一等以道府用移病歸工翰墨【南匯縣誌】

工書翰【松江府誌】

張墉字石宗號西園官雄縣知縣楷書圓美有大令之法【鄒平縣誌】

張純字吾未別號苦竹山人工大小篆偶卽竹根爲印隨方圓修短刻之類古法物人爭寶焉著有篆會【桐城耆舊傳】

張漢字月槎號蟄存石屏人康熙五十二年進士官河南府知府乾隆元年舉鴻博授檢討攺山東道禦史

精艸法【趙愼軫楡巢雜識】

張庚字長庚號公之午初名燾字溥三【一作浦山】別號瓜田逸史彌伽居士白薴村桑者秀水人乾隆元年舉鴻博

庚彊恕齋集自序云好書則無擇篆隸八分正楷行艸飛白

工八分飛白飛白宗唐髙紀功碑刻著有飛白賦【張燕昌飛白錄】

張陳典字徽五號毅庭嘉定人乾隆元年進士官銅仁知縣善書【練音初集】

張鏐字完質號企齋海丰人乾隆四年進士官中書舍人工書法求無不應【山左詩鈔】

張端本字昆喬上海人乾隆七年進士官臨海知縣善書【松江府誌】

張孝源字儼思婁人宛平籍乾隆三年領鄕薦選永平教諭七年復中明通榜仍回任秩滿以知縣用工書法張尙書照極稱之【婁縣誌】

張世犖字寓春【一作遇春又作寓樁】

號無夜一號無垢又號妙峯別號夢蓮生錢塘人乾隆九年解元

書法東坡【杭州府誌】

書法仿大蘇气勢豪縱性嗜酒匄書者必飲之盡醉醉後輒隨筆作書彌有風力【杭郡詩輯】

張鳳孫字少儀號寶田靑浦人雍正十年中順天副榜乾隆元年召試鴻博旋舉經學九年復中副榜官刑部郎中

袁枚曰書法率更平原

張繼曾字衣吉霍山舉人以孝廉方正徵不樂就知縣攺合肥訓導乾隆十三年遷華亭教諭八法直追黃庭經【松江府誌】

號味靑拔貢生華亭教諭書摹涪翁【霍山縣誌】

繼曾字依言由拔貢爲合肥華教諭書摹黃山谷【安徽通誌】

張模字符禮按一字麗建號晴溪宛平人乾隆十七年進士官吏部郎中書法南宮嘗摹刻貫經堂米帖行世【畿輔詩傳】

張大武字威遠號東山髙平人乾隆十七年武舉人能艸書【山右詩存】

張敉字立人號笠民一號蠡艇又號斗堂上元人乾隆十八年拔貢官萍鄕知縣

工書【江寧府誌續纂】

李衍孫蠡艇集序略云君罷官歸來家綦貧鄕裏重其書日進甘旨以助養

熊寶泰云敔【按敉季弟】

少年在歷城嘗爲人畫屏伯作書仲作文人呼爲三絕

張敟字念手敉弟諸生工書【江寧府誌續纂】

張湘字楚山號礎珊天津人乾隆十九年進士官余幹知縣攺教授【一作官新城訓導】

書法最工【津門詩鈔】

工書法【天津縣誌】

書法尢冠一時【畿輔先哲傳】

張昌字與皆滕縣人乾隆二十一年舉人官汀州知府八歲能作擘窠書晚益蒼秀【山左詩續鈔】

張士範字仲模號芷亭蒲城人乾隆二十一年舉人官蕪湖巡道平晝閒居或取古人法書臨摹自喜所臨有十七帖絕交書三種【小倉山房集】

行楷兼顏柳【荷塘集】

張慶源字昆白號愚髯秀水人乾隆二十六年進士官萊蕪知縣九歲卽通五經兼工眞艸【兩浙輶軒錄】

張大福字秉五號醉白新會人乾隆二十七年舉人工書【續岡州遺稿】

張塤字商言號瘦同【一作銅】亦號湖莊又號吟薌別號石公山人吳縣人乾隆三十年舉人官中書舍人與覃溪爲金石友孫陟夫藏其七言楹帖淸挺絕俗【郁棲書話】

詩瘦秀可愛書法亦然【吳嵩梁石溪舫詩話】

張曰恆字寶山號南坪儀徵人乾隆三十年拔貢生工書法【淮海英靈集】

張直方云章子工書【蘇州府誌】

張虞字秀峯玉書從曾孫由舉人官永安知縣工楷書善篆刻【同上】

張賓鶴字仲謀號云汀又號堯峯錢塘人書法顏魯公【揚州畫舫錄】

查禮送張仲謀上捨詩云八分工孔宙【銅鼓書堂集】

張輅字朴存江都布衣善艸書【揚州畫舫錄】

張四履字表東臨潼人居揚州善書【同上】

張瑾揚州舉人善仿退翁【同上】

張襄字少平【一作白】

諸生工擘窠書【興化縣誌】

張雪堂諸生善書法【甘泉縣誌】

張諴名山諸生放浪不羈醉後或歌或泣人呼爲顚口不言書人莫知其能書興至每於古寺中研墨數斗縛帚蘸以書壁盤結回環有虯龍之勢【錦裏新編】

張鯉字子魚號禹門撫寧監生書學趙秋谷【津門詩鈔】

張梓字幹庭號瞻園上海人隸仿曹全碑工謹而古致盎然【飛鴻堂印人傳】

能百家書其漢隸專攻曹全碑尢爲世重【朱海妄妄錄】

張錫珪字禹懷號雨亭一號遜雪震澤諸生精書法【飛鴻堂印人傳】

張樹楨號曉窗仁和諸生字效蘇文忠荔支碑【妄妄錄】

張承諫字方繩號信庵東陽恩貢生工書法【兩浙輶軒錄】

張柯字晉樵號東谷海鹽人官杭州府訓導善書【同上】

張玉谷字蔭嘉吳縣諸生精楷法嘗以趙松雪體寫孫仲益內簡尺牘及國朝詞選等書付梓【木葉厱法書記】

張書勛字在常吳縣人乾隆三十一年狀元官右中允書法趙文敏肖其神【蘇州府誌】

按號西峯

張敬敟弟乾隆三十一年進士工書【江寧府誌續纂】

張虎拜字召臣號嘯厓一號錫山天津籍撫寧人乾隆三十四年進士官宗人府主事

工楷書【天津縣誌】

大學士阿桂極重其品凡其家先人碑銘墓志篆刻皆出虎拜手【先哲傳】

張制宜興人乾隆三十五年舉人工篆書【宜興縣誌】

張震亨字驚伯號小敷烏程人乾隆三十五年舉人揀選知縣書法趙吳興【潯溪詩徵】

張世燾字木父號馥仙江浦人乾隆三十六年舉人書與同榜縣人尹式玉齊名喜爲人刻艸紐【金陵通傳】

張廷祿號雪川湘陰人乾隆三十六年北闈副榜善艸書遊京師大學士蔡新激賞之性豪嗜飲數以所書易酒不足則質以衣不苟取焉【沅湘耆舊集】

善艸書嘗醉顧所親曰可將去藏之二十年後必有知寶貴之者【湖南通誌】

張惇仁字仲畐號古余陽城人乾隆四十年進士官吉安知府升雲南鹽法道

吳縣論書詩云陽城張古余眞行晉人逼【聽雨齋集】

張惇仁艸書通鑑補識誤三卷爲刻版中別樹一幟【書林淸話】

張丙震字鑑庵南皮人乾隆四十五年進士官嚴州知府究心六書能辧金石眞贗【吳錫麒撰傳】

張灼字未克號丙齋一號柳洲安肅人乾隆四十六年進士官浙江鹽運使書法出入晉唐自成一家梁山舟學士見之目爲同時勁敵【畿輔詩傳】

張問安字季門號亥白遂寧人乾隆五十三年舉人官教諭

吳榮光跋劉文淸書燎蚊詩卷後云張船山前輩曰吾兄亥白書逼眞文淸公手筆【夢園書畫錄】

放案船山書𨿽有名而不免縱橫習气六法超逸勝其八法故不入錄鄭板橋同此

張宗泰字登封江都人乾隆五十四年拔貢官天長訓導與弟海觀字筱軒並能精究六書【揚州畫舫錄】

張士登字蔚園江寧人乾隆五十八年貢生工書【金陵詩徵】

張鐸字椒卿號春廬鎭洋人乾隆五十九年副貢生工分隸【木葉厱法書記】

張松孫字稚赤號鶴坪長洲人官河南府知府工書生於雍正八年五月四日卒於乾隆六十年五月八日年六十六【亦有生齋集】

張若渟字壽雪一字聖泉廷玉四子由貢生官至刑部尙書年七十五卒謚勤恪工書類張文敏予藏其行書五言楹帖云超迹絕塵网髙情屬天云上款丁巳新秋笠颿大哥老先生下款七十叟張某【木葉厱法書記】

張師範號晴湖武進人官四川知縣工書【武陽合志】

張虞字秀峯玉書從曾孫由舉人官永安知縣工楷書善篆刻【蘇州府誌】

張偗來平定人官永丰縣丞

張穆【偗來從子】

曰從梁松齋大令受筆法【【﹕】齋文集】

張志仁字季良號鐵冶一號鐵耕惇仁弟諸生議敍縣丞善眞行書予藏其洗硯圖小象上有惲子居延荔浦張雋三諸家題【木葉厱法書記】

工書【張晉艷雪堂集】

張位號蓮溪靑浦人工書法【諸聯明齋小識】

張思孝字南陔號白華長洲歲貢生酷嗜書籍精鈔祕笈數百種終日校讎不去手顧君千里之師也【江蘇詩徵】

張銘字新盤南城人乾隆舉人官蘇松太道署按察使工書【江西通誌】

張濤字見滄南昌人乾隆舉人官樂安教諭工書臨池三十年不自懈弛嘗鑄鐵管三大二十四兩次十四兩又次五兩長尺有一寸以羊毫爲穎撮五指運掉如飛自謂得古人不傳之祕在都門時爲鐵筆作書圖觀者題詠殆徧【同上】

濤著有書學直詮書評輯錄【南昌縣誌】

張潯字數可一字素舸濤從兄楷法整秀行艸亦絕特喜寫佛經有心經金剛經數十冊傳於世【南昌縣誌】

張鈞字右衡號鏡潭歙人工摹石鼓【飛鴻堂印人傳】

張世恩字茀園景州人官麗江知府能詩嗜酒嘗南遊醉登焦山俯視大江興勃發滌拗石爲硯束松枝濡墨書七言古詩六十韻瑰奇偉麗遊者競傳寫之駭爲神怪【畿輔先哲傳】

張達九字非聞江都武舉人抄書數百種筆畫嚴整【淮海英靈集】

張賜寧字坤一號桂巖晚號十三峯老人滄州人官南通州州判

張桂巖行書逸品下【國朝書品】

張茂東字涵生無錫人工書法精鐵筆【見聞隨筆】

張基云字龍噓歲貢生工書【嵊縣誌】

張鳴臯字松云諸生工書法【同上】

張寶鎔號花農婁人以詞翰稱【松江府誌】

張廷桂字翊唐號貯香秀水優貢生官江蘇桃源主簿工書法爲梁山舟所稱許【兩浙輶軒續錄】

張時中字立臣象山諸生工書法嘗於郡試時用舊紙作擘窠書冒前輩名懸之巿立售去【同上】

張樹勛號星橋秀水廩生官商州知州工書法【同上】

張愼字謹臣號南廬海鹽諸生工書得二王筆法嘗以所書署文衡山款賈人攜去得重值以售子惇善有父風【同上】

按柯子

張灝字又梁號鶴林錢塘人工書法類鄭板橋【同上】

張介福字海曙諸生工書出入顏柳間【硤川詩續鈔】

張之楨字石公江寧人工篆艸【金陵通傳】

張復純字仁齋號止原江寧諸生善書嗜金石有翻宋夏承碑傳於世【木葉厱法書記】

善鐫刻工書法【金陵通傳】

張維宗字愨如號柳村嘉興人嘗臨淳化閣帖孫過庭書譜俱得神髓【梅裏詩輯】

張友柏號霽山大興人官浙江知縣

斌良過坡上【京師地名】懷張霽山明府詩雲飛鴻戲海勢難降妙墨南宮竟有雙不見當年老張仲只餘垂柳修空矼【抱衝齋集】

亦善書【幹克襄鐵槎山房聞見錄】

張桐字雲門塤子工楷書【潘遵祁西圃集】

張煌曾字立誠號笠城別號廢道人會稽人工書喜收宋拓碑帖有玉枕蘭亭翁覃溪爲之題又有澄心堂拓洛神全文今歸於予【木葉厱法書記】

張志齡字白泉庠生工書尢善擘窠大字一時坊額多其所書【六安州誌】

張燕昌字芑堂號文魚別號金粟逸人海鹽人乾隆四十二年優貢生嘉慶元年舉制科

工飛白書古致磊落【飛鴻堂印人傳】

翁方綱曰工飛白

張廷濟曰善八分飛白行楷書著有飛白書錄

張燕昌小眞書佳品上【國朝書品】

張炯字季和號惺齋宣城諸【一作監】

生嘉慶元年舉制科仿石經文體隸書孝經一冊進呈奉旨褒獎【安徽通誌】

工篆刻善八分【蘭言集】

張廷濟初字汝霖號說舟又字未亭更字叔未別號海嶽庵門下弟子晚號眉壽老人嘉興人嘉慶三年解元

書法米南宮艸隸獨出冠時【嘉興府誌】

書法宗魯公優入南宮之室尢工八分【吳仰賢小匏庵詩話】

書法得襄陽神韻兼工漢人佐書【東軒吟社小傳】

張惠言初名一鳴字臯聞一作臯文號茗柯武進人嘉慶三年進士官編修

惲敬撰墓志云工篆書初學李陽冰後師漢碑額及石鼓文今皇帝加上列聖尊號太廟舊藏寶例磨治篆所加尊號君以能篆書受廷推

陸繼輅曰完白山人篆書橫絕千古代起者張臯文吳山子也張惠言篆書能品下【國朝書品】

予藏臯文行楷書卷筆致近趙松雪【木葉厱法書記】

張瓊英字珩賓號鶴舫永丰人嘉慶六年進士官天長知縣攺饒州府教授

字法亦有別致【泰和縣誌】

張聰賢字愛濤嘉慶十一年進士官潼關同知時成親王以書法擅名推轂士類見公書欲招致門下謝不往【桐城耆舊傳】

按一字哲甫

張嶽崧字子駿號翰【一作韓】山安定人嘉慶十四年進士官湖南布政使書法歐虞當時碑版多出其手【書畫過目考】

翰山生平書法第一吳山尊謂劉石庵之外罕有其比余謂石庵書能入能出自開面目翰山尙未能化也【張維屏藝談錄】

文章書法爲世所稱【鐵槎山房聞見錄】

按別號海山道人晚年修道有得又號覺盦

張心淵字達泉嘉善人嘉慶十五年舉人官邳州知州素以書名片紙隻字嗜書家咸珍如鴻寶【兩浙輶軒續錄】

善行楷由華亭上窺河南俊逸可喜【木葉厱法書記】

張琦初名與權又名翊字翰風【一作丰】號宛鄰惠言弟嘉慶十八年舉人官館陶知縣

善書【武陽合志】

工八分晚以分法入眞行又以北朝眞書斂分勢尢沈酣蹈厲完固而不可犯【包世臣撰墓志】

己卯與翰風同客濟南得北朝碑版甚夥因又爲歷下筆談翰風故工書攺用此法以習北碑觀者每謂與予書莫辧然予書尙緩翰風尙峻微立異同【藝舟雙楫】

張琦眞行及分書能品上【國朝書品】

詩詞書法皆能得其深【梅曾完撰墓表】

蔣彤曰字畫遒厚風格類北朝人【丹稜文抄】

莫徳旋曰長於分隸蓋懷寧鄧石如之亞而眞行書與涇包愼伯齊名愼伯推之以爲舉世莫與比

張薦粢字子稷一字子絜惇仁子嘉慶二十一年舉人官費縣知縣

嗜金石兼工篆隸飛白書予齋有所集同人書冊【木葉厱法書記】【曾燠詠張子絜鳥頭飛白歌云翩如燕差池矯如�●飛又如戲羣鴻煙雪紛葳蕤子雲飛而白獻之白而飛間誰爲之者陽城張薦粢鳥迹實爲文字始鳥書創作自周史緱山碑字尙摹擬足爲古人存此體嗚呼錢坫亡伊秉綬亦死篆隸之書幾絕矣不期繼起得吾子惜哉此體非世須欲掇巍科宜俗書

賞雨茅屋集】

張潾字石瀾嘉祥人嘉慶二十四年舉人精書法【山左詩續鈔】

書法之淸詩筆之雋一時無二【蠡莊詩話】

張森字召棠號笑山和州人嘉慶二十五年進士官吏部員外郎喜讀書作字至老不輟【和州誌】

張徳鳳字子韶號梧岡上元人嘉慶二十五年進士官仁化知縣工書法據案懸腕幾無虛日【金陵詩徵】

張汝偉字信奇諸生工分隸精篆刻【嘉興縣誌】

按梅裏詩輯云號蘭巖

張應鼎字同甫廩膳生博學能文詩學史學制義駢文章奏詞曲書法無不工擅【歸安縣誌】

張錫齡桐鄕人以能書名小楷精絕【暴書雜記】

張仁塤長沙監生能隸書【王昶使楚叢談】

張辰字眉山吳人學書於韓梅坡子同軒兄子見南皆能承其家學【還讀齋集】

辰蘇州諸生工書韓敏弟子也乾隆中吳中以書友教者三人吳三錫韓敏林蕃鍾蕃鍾教人學碑帖故其弟子之書各不相似三錫韓敏教人學己書故聞詩似三錫辰似韓敏辰傳其子泰初泰初亦諸生書名亞於辰辰沒泰初以哭父死【蘇州府誌】

張元輅字虯禦桐城人官廣西州吏目工書雄古奇縱全得晉唐人筆法甚備當嘉慶之季逮於道光之世海內書家未之有或過者以名位卑故不顯小篆逼秦相快劍長戟頗自矜貴錢坫孫星衍極所嗟服【方東樹先友記】

號石倚工小篆【桐城耆舊傳】

字虯駛官廣西從九品精六書之學工篆書行艸有六書正訛補五卷【安徽通誌】

張龍光淮安人書宗顏平原頗秀潤【淮安府誌】

張龍光字賡和庠生善書【阜寧縣誌】

按右當是一人

張鵬翎字愚齋歲貢生善米書【玉田縣誌】

張履將字秀含庠生工書法碑銘扁額多出其手子源孫大鏞俱諸生並有書名【同上】

張祖樾字小云膠州國子生考授驛丞精小楷【山左詩續抄】

張暿初字左黃諸城諸生著書法論略三卷【山東通誌】

張廷蘭髙密監生有書法正傳批注【同上】

張擢奎字揚休歲貢生官開原訓導善書法【南皮縣誌】

張世徳字麗卿號南村拔貢生書得松雪神髓子觀生亦拔貢生善八分及篆刻【直隸趙州誌】

張霖字雲巖嘉興拔貢生官樂亭知縣善書法【樂亭縣誌】

張祉字敬齋南匯人工行楷【木葉厱法書記】

張傑字伯良湖南人官直隸知州善書【蠡莊詩話】

張恕字銘一陜西人字亦秀勁可愛【同上】

張慶燾字裕之號拙余別號張山樵夫嘉興諸生精通六書【兩浙輶軒續錄】

張問源字二漁無爲庠生學書四十年不倦【廬州府誌】

張國裕字賓連錢塘人工書【阮元定香亭筆談】

張世紱字紫垂以書名【嘉興縣誌】

張慧號梅叔鄞縣人任靑田訓導工楷法【梅簃隨筆】

張肇岑號蘭坡江都人官按察司照磨工篆隸足迹幾徧全國喜金石文字吾兄督滇時大理石畫鐫刻皆出其手有石鼓齋印譜【雲莊�話】

張廷邴號漁村合肥恩貢生精四體書兼工鐵筆【廬州府誌】

張熙字子和號紫禾山陰人寄居金陵陶谷官丹徒興化等縣善篆隸鐫章【雲莊印話】

張颿字用敷號野人純孫篆隸有祖風【桐城耆舊傳】

張鷫字程萬亳州人書法二王深得聖教遺意【安徽通誌】

張元藻原名杓字中階善化廩生道光元年舉制科沈栗仲亟稱其書法【沅湘耆舊集】

張洵字亦蘇號雨農海丰人道光二年進士官玉環同知善書筆意在歐虞之間尢能鑑別碑版書畫【山東通誌】

張維屏字子樹號南山別號松心子珠海老漁番禺人道光三年進士官江西同知署南康知府書法河南其平書議論翩翩多心得語【郁棲書話】

詩文書法聲稱一時【嶺南羣雅】

工書法【玉壺山房詩話】

維屏自云王鐵夫詩云打門一輩但求書又云書好何曾換得鵝又云苦教磨墨累家僮鐵夫負重名故書𨿽不甚工而求者甚眾予名不及鐵夫乃索書者亦日踵於門甚至如索逋之急予嘗倩區方山陳丹厓沈竹坪袁壽山諸君代筆自予觀之諸君書皆工於予而索書者必欲得予手書凡善書者多樂此不疲予不善書但覺疲而不樂可笑也【聽松廬詩話】

張恕字貫一號鐵峯鄞人道光八年舉人工書晚年神明變化姿態秀逸見者不知其爲老人書也【兩浙輶軒續錄】

張穆初名瀛暹字子介一字誦風又字廉友號石洲【一作石舟又作碩洲】晚號齋平定人道光十一年優貢生用知縣未就

書法勁逸冠絕一時得者寶貴之【平定州誌】

何秋濤【﹕】齋文集序略云工於艸隸每書所作無識與不識爭寶藏之

工篆隸【金石學錄補】

予收石洲楷書楹帖數事筆致遒美出入柳黃【木葉厱法書記】

張晉暹字仲明號補庵穆兄廩生

張穆撰行述云年十三作擘窠書頓挫獨出又云善行楷自孩幼弄筆已驚其長老稍長摹繪松雪惟妙惟肖旣以鄙其爲人痛自蕩滌登善淸臣兩家外不屑規仿也尢喜寫書抄撮等身而蠅頭細字無一筆苟【齋文集】

張麗暹字叔正晉暹叔弟庠生

張穆祭三兄文云年十歲學大歐書英拔出羣

張芾字黼侯號小浦涇陽人道光十五年進士官江西巡撫罷歸回亂殉難謚文毅書法平原【木葉厱法書記】

張林尉字桂圃道光十七年貢生七歲能書擘窠大字【天津縣誌】

張際亮一名亨輔字亨甫別號松寥山人建寧人道光十八年舉人何栻曰能書【悔餘詩鈔】

張逢亨號適園廬陵諸生工書【張維屏桂遊日記】

張祥鑑字壽卿號韶臺維屏第三子道光十九年舉人

陳澧曰精小楷

張金鏞字笙伯一字韻笙號海門原名惇瞿字良士平湖人道光二十一年進士官侍講學士工隸楷【木葉厱法書記】

張慶榮字稚春廷濟子道光二十六年解元書法得父傳【嘉輿府誌】

朱錦春曰詩文書法並得叔未先生之傳

張裕釗字廉卿號濂亭武昌人道光二十六年舉人官內閣中書賀濤曰先生取法北魏而隸於漢篆於秦以上契乎取象造體之旨而古法遂得其眞嘉興沈子培嗜先生書如性命恐人之不知也欲著文以明其恉趣【松坡文集】

工書力希魏晉自唐宋以下蔑如也【抱潤軒文集】

張世準字叔平永綏人道光二十六年舉人官刑部員外郎工書善篆刻【續名人尺牘小傳】

張熙齡黎平人道光二十九年舉人官隰州直隸州知州善書【黎平府誌】

張近光字訓齋楡關河西人道光三十年由諸生舉制科力辭不就年八十能作擘窠書【撫寧縣誌】

張璆字文玉號森莊別號淸河酒徒太倉人工艸篆神似趙凡夫【季錫疇小石山房印譜序】

張步云字東涯工書法年八十三無疾而終【昆新合志】

張安保字懷之號石樵一號叔雅晚號潛翁儀徵貢生工隸書精篆刻【漱六山房集】

博古工書鐵筆法浙派【雲莊印話】

張錫封號遠山靈山諸生工艸書頗有論坐帖筆意【十二石山齋詩話】

張玉堂字翰生歸善人官香山協副將【一作總兵】

精指頭書【十二石山齋詩話】

善指書【洞陰淸話】

書名噪甚【文星瑞嘯劍山房詩鈔】

張曰斑原名梅字蔚亭號苔山館陶貢生官兗州府學訓導書師懷素【王東槐王文直公遺稿】

張祿卿號六琴長洲人官山東靈山司巡檢善摹漢碑有牛空山之風【師友集】

案翟云升隸篇序作元和人

張鳳韶字研侯錢塘人書法二王人爭藏弆【兩浙輶軒續錄】

張槤字成周號琴齋仁和諸生素精於書上憲晉人【杭郡詩三輯】

張筮元原名梓字桐孫仁和諸生書逼松雪藝林愛之【同上】

張國偉字來士號梅譜杭州諸生官太倉州同知精隸篆【同上】

張堃字厚齋仁和人官瓊山縣丞工書法【同上】

張鼎元字梅身號味庵仁和諸生官嘉善訓導善楷法【同上】

張維嘉字孚吉號穎仲仁和人工八法得唐人三昧晚嗜漢隸徧摹碑版別有逸趣【家傳】

許溎祥曰善書

張步髙字卓山諸生以書名【無錫縣誌】

張承恩善書與翟彬齊名【永年縣誌】

張秉衡字尙平山陽人

包世臣曰初學柳少師後學張猛龍碑

張銓字司衡儀徵人工書包世臣弟子【木葉厱法書記】

張慶瀾字海颿山陰諸生工八分【兩浙輶軒續錄】

張愻字拜蒓惇仁孫江寧籍諸生官南昌典史鐘鼎篆隸各體書俱髙古【金陵通傳】

張楹字書存號純甫鍾祥諸生作字好摹率更平原進而右軍歷千百徧得其遺筆莫不珍爲楷則【躬恥齋集】

張泰來字瑞階號包軒桐城諸生書法亦工【方宗誠柏堂集】

張經字庚拜仁和人擅書兼工隸篆【杭郡詩三輯】

張國梁字殿臣原名家祥髙要人由發匪投誠官至江南提督幫辦軍務大臣在丹陽陣亡謚忠武

軍暇輒作虎字大徑丈中直墨半枯屹如鐵柱名書家所不及【馮桂芬撰小傳】

殿臣副帥書大虎字能辟邪祟【戴熙習苦齋畫絮】

張錀字子金江寧諸生咸豐元年舉孝廉方正工書【金陵通傳】

張曰銜號秋粟仁和人威丰三年進士官嘉應直隸州知州年十二卽能作擘窠書【兩浙輶軒續錄】

按一字冰子又字隺書

張丙炎字午橋號竹山安保子咸豐九年進士官廉州知府工篆籀【木葉厱法書記】

按丙炎藏碑之室名唐石堪其石後俱歸匋齋矣

張宗沂字與亭無錫人咸豐九年舉人官東明知縣自幼勤學書無間寒暑臨帖功深筆意圓厚【書畫家筆錄】

張灝字子耕工書八分法婁壽碑【雲莊印話】

張丰玉字秋田辰子咸豐十年殉難以善書名【蘇州府誌】

張鳳藻巴縣諸生

何紹基詩云異哉張秀才寫賦小篆縟【宋洲艸堂詩鈔】

張先甲字與乙荊溪人書宗李北海【書畫家筆錄】

張宸輝字朝翰新陽庠生工行楷書【同上】

張曜字朗齋上虞人遷杭州自其祖始占籍大興由軍功官至山東巡撫謚勤果

筆力遒勁仿顏平原【功臣別傳】

少長能詩習顏平原書甚工【譚獻撰神道碑】

工書臨顏平原爭坐帖絕工【周壽昌思益堂日札】

勤果爲先光祿公門生學光祿公書具體而微【木葉厱法書記】

張文治字王在號愼齋上海人工書法瓣香率更兼參趙王諸體【王韜瀛壖雜記】

張之洞字孝達號香濤南皮人同治二年探花官體仁閣大學士謚文襄工書法筆意淸挺開展【書畫家筆錄】

按一號香巖亦號無競晚年又號牛翁嘗謂今世書法不諳筆勢假托包派隸楷雜糅習爲詭易險怪欺世亂俗天下無寧宇矣老成遠見與何靑耜陳蘭甫議論略同

張景祁原名左鉞字孝威號蘩叔【一作甫】一號韻梅別號新蘅主人錢塘人同治十三年進士官連江知縣升道員

字法鍾王兼工篆隸【陳增撰事略】

張聯桂字丹叔一字弢叔江都人官廣西巡撫書學董文敏日臨仿之【兪樾撰墓志】

張保慈字敬堂常熟人官安徽候補道善書法【近人筆記】

張寶誠字朴耘無錫人官浙江知縣喜臨摹古帖筆意流麗端莊頗有書卷气【書畫家筆錄】

張玙字玉斧歸安諸生通金石之學工篆籀鐵筆【木葉厱法書記】

吳云曰工書

張廷楨字溯周深州歲貢好臨摹漢魏人書法晚年尢進【畿輔先哲傳】

張琴字鶴泉天津人書仿鄭板橋【余墨偶談】

張日焜字梓欽號遁庵永安人官湖北直隸州知州通金石刻印尢精分隸爲閩人士所推重稱曰三百年來有伊張蓋謂伊秉綬墨卿得君與之並也【散原文抄】

張啟泰因得漢張齊銅印遂攺名齊字仰山大興人精賞鑑兼工隸楷【木葉厱法書記】

張式曾字孟則惠言曾孫官河南知縣性巧慧能爲六朝小文篆分行楷書亦不失家法【永懷堂先友記】

張紹緒字柳堂天津人精八法【書畫家筆錄】

張祖翼字逖先號磊盦桐城人文端九世孫篆宗石鼓鐘鼎隸法漢碑刻印師鄧完白【廣印人傳】

張鳴珂字玉珊一作玉山別號公之朿晚號寒松老人亦號窳翁嘉興拔貢官新淦知縣書法蒼秀年八十猶能揮灑不倦【淸樂堂隨筆】

張肇文字梓亭樂山諸生

譚宗浚尊經書院十六少年歌云淸河才調萬斛舟餘事筆札追鵠繇

張敬修字子簡燕昌曾孫

蔣寅昉假得汲古閣影宋本北山酒經屬張子簡影寫月而成並毛氏藏印摹之惟妙惟肖兩本並觀幾不能辧但紙色新舊異耳子簡爲予舊友受之長子童年患疽一足偏廢遂棄舉子業傳受之篆刻之學已能繼美【甘泉鄕人稿】

皇淸書史卷十五

●皇淸書史卷十六

義州李放蓮幢纂錄

下平﹝六﹞

七陽﹝三﹞

○【下平】七陽【王】

王

王

王棨字偉長昆山人明崇禎三年舉人授懷仁知縣不赴工行艸【蘇州府誌】

王民字式之一名度字玉式號斯村江寧人官中書舍人明亡隱於朝天宮工書【金陵通傳】

王仍縉字伯云浦諸生明亡終身不出善大書【福建通誌】

王余佑字介祺一字申之別號五公山人直隸新城人明諸生

王源撰傳云書法遒逸【或庵文集】

王猷定字於一別號軫石子南昌人明貢生

猷定自云予少學書於董文敏公【四照堂集】

韓程愈撰傳雲天資善書臨池之技可以籠鵝而遠近之慕於一

名者筆禿可數十甕計

書法亦擅名一時【江西通誌】

行書艸法亦自通神【靜志居詩話】

精楷法【明遺民詩鈔】

書法遒勁有晉人風度【今世說】

書法在晉唐之間【國朝詩別裁集】

善書得李北海筆法【名人尺牘小傳】

王光承字玠右上海【按一作金山】人明諸生善艸書王貽上齋中三吟詠徐昭法金孝章畫及玠右艸書【初月樓聞見錄】

王昌紀字永侯上海人明諸生手輯藏書萬餘卷蠅頭細書至老不衰【松江府誌】

王用俊長洲人明諸生工書法【蘇州府誌】

王運泰字開儒當塗人明歲貢生工行楷【安徽通誌】

王鴻業字君調號千秋鄞人明諸生楷書遒逸晚歲猶能作蠅頭小字【鄭梁寒村文集】

王弘嘉字玉質號云隱華陰人工書法【華嶽志】

屈大均宗周遊記云玉質善大書以予愛華中古丈夫洞因書古丈夫洞艸堂六字見贈【翁山文外】

王弘撰字文修號無異一號山史弘嘉弟明監生康熙十八年薦鴻博以疾辭

工書法【帶經堂詩話】

書法逼眞右軍【鶴徵前錄】

工書【名人尺牘小傳】

王錫闡字寅旭一字昭奐號曉庵又號余不吳江人乙酉以後忍饑杜門著古衣冠尺牘多用篆體作楷書【雪橋詩話】

王楫字汾仲黟縣人居江寧年近九十書法尢妙【遺民集】

王伯和別號龍邱山人工書過銘簠有詩贈之【檇李詩系】

王嗣翰字侍臣邵陽人善臨池【沅湘耆舊集】

王瑞國字子彥號書城別號麋徑先生太倉人明天啟元年舉人順治十四年選增城知縣

吳偉業壽王子彥五十云九成宮體銀鉤就自注云善歐體

王鐸字覺斯號石樵別號癡僊道人一號雪山道人孟津人明天啟二年進士宏光時入閣國朝官禮部尙書順治壬辰卒年六十一謚文安

正書出自鍾元常𨿽模範鍾王而能自放胸臆【無聲詩史】

王覺斯寫字課一日臨帖一日應請索以此相間終身不易【倪氏雜記】

工書法有儗山園石刻諸體悉備【畫徵錄】

王鐸書得執筆法學米南宮蒼老勁健全以力勝然體格近怪祇爲名家【梁巘評書帖】

善八分其眞行書尢深入南宮之室近代學米者無以過也【亦有生齋文集】

此老小楷流傳絕少予嘗以華山碑冊索題於張韓山方伯張見王跋嘆爲至寶過於本碑謂可掃卻瑯華各種惡字張南山郡丞見之亦自詫眼福之奇【退庵書畫跋】

孟津書蒼郁雄暢兼有雙井天中之勝觀儗山園帖乃知孟津於古法耽玩之功亦自不少其詣力與祝希哲正同【芳堅館題跋】

書宗魏晉名重當代與董文敏並稱有儗山園帖行世【名人尺牘小傳】

王覺斯如壯夫挽彊徒以力矜不必中的【國朝隸品】

王鐸艸書能品下【國朝書品】

吾家先世藏孟津眞迹至富如詩箋尺牘各種大半刻入敬和堂法帖中後此又得寶雞黨於姜相國崇雅所藏華原雪山圖紈扇邊紙有孟津小楷跋百餘名遒麗精嚴視長樂梁氏所稱之華山碑跋尢爲神妙又有王氏家誡文稿一篇雄奇跌宕在爭坐非花諸帖之間亦復勝瑯華諸刻【木葉厱法書記】

近又見文安爲程功所作山水冊畫皆細筆題皆小楷允稱墨寶【同上】

王無咎字藉茅鐸子順治三年進士官江南左布政使工艸書【一統志】

今京師懶眠胡同水月庵之扁系王藉茅所書翁蘇齋詩所謂孟津王學士那遽獻追羲者也【郁棲書話】

王士禎【本從示從眞避諱追攺】字子眞一字貽上號阮亭別號漁洋山人一號廠羴提居士晚號詩亭逸老山東新城人順治十二年進士官至刑部尙書乾隆中補謚文簡

宋犖撰神道碑云書法髙秀似晉人雅不欲以此自多人以絹素求書輒令子弟代惟二三同好間答書必親作其手迹皆藏弆之【西陂類稿】

王弘撰王雅宜字捲跋云阮亭於書得老宗家外拓特勝以視此卷不啻過之【砥齋題跋】

陳奕禧褚河南枯樹賦拓本跋云今人惟新城總憲學之極得其神先生海內文儒不肯以一藝名有求書者必命門弟子代筆從不輕作門弟子欲得先生書輒假問字奏記先生隨意落札便藏弆以爲至寶或稿紙傳寫卽塗抹點勘者皆裝潢成冊【隱綠軒題跋】

楷書之精逼眞褚公枯樹賦【鶴徵錄】

孫星衍撰傳云九歲能作艸書【五松園文集】

先生本不以書名亦有若無意於書而柔閒蕭散有晉唐風味𨿽名書巨手亦不能不讓其出一頭地此其故不在行墨間也【退庵書畫跋】

予藏文簡楷書小直幅描金蔚藍箋本自書所作壽劉太夫人七律一首字大如錢逼褚公枯樹賦下款刑部尙書王某蓋公晚年筆也【木葉厱法書記】

王士鵠字志千號太液士禎族兄諸生

少工書於楷法尢精好自寫書至老不衰尢嗜古法書每得一舊拓本裝潢藏弆暇卽展玩臨摹以爲娛樂【王士禎蠶尾山房文】

王悃字純生號點蒼廣宗人順治十四年舉人工行艸【畿輔通誌】

王勗字次重順治十六年進士官編修書法顏魯公【大興縣誌】

王維坤字幼輿號鵝知長垣人順治十八年進士

工書【聰山集】

王九鼎字金鉉號菉庵陜西咸寧人順治十八年進士官吏部稽勛司郎中工書法【蠶尾文】

王之梅字雪稜郴州人順治中貢生善篆書【沅湘耆舊集】

王南伯余姚人文成後國初官遊擊工書【上同】

案陳迦陵有贈溧陽王參戎滿江紅詞題下自注云名嘉善余姚人新建後裔有儒將風未知卽南伯否

王以恩字霖蒼永年人書學黃庭得其神骨【申涵光聰山集】

王言字綸紫休寧人工篆書出趙凡夫之上隸追中郎行楷亦各盡其妙【寄園寄所寄】

王炳鄞縣國學生善書【陳勱運甓齋文稿】

王乃昭別號樂饑翁常熟人善書法【黃丕烈士禮居藏書題跋】

按乃昭喜鈔書有懶髯槐隱諸印

王熹儒字歙州號勿齋興化人工書【揚州畫舫錄】

小行楷書神似山陰擘窠入顏柳之室人得其翰墨珍逾尺璧【興化縣誌】

王方魏字大名號薌城江都人工書得晉人最深【揚州畫舫錄】

善書法有朱釋十七帖一部里人重其人得其所書至今傳之【北湖小志】

書法學柳諫議【淮安英靈集】

王涵塤字漢珠【按號慕劬】

官楡林府神木同知工書【曲周縣誌】

王元鑣字玉乘康熙二年進士【按畿輔先哲傳云官中書】

艸書楷法皆工【成安縣誌】

王賓字仔園江都人康熙二年舉人善書法【甘泉縣誌】

王鴻緒原名度心字季友號儼齋別號橫雲山人華亭人康熙十二年進士官戶部尙書

張百行撰神道碑云精研書法奄有魏晉以來諸家之長揮毫落紙人爭藏弆

宋琬橫雲山人集序略云善行艸【安雅堂集】

徐倬序略云工八法在北海南宮之間【道貴堂集】

王儼齋師米而失其秀潤之气【大瓢偶筆】

王鴻緒得執筆法學董玄宰腴潤有致然不免弱耳【梁巘評書帖】

王昶儼齋司農臨李北海米元章書冊跋云擅鑑別工書翰與髙江村相上下錢文端公嘗謂其大書行艸絕類襄陽信然【春融堂集】

以詞翰負盛名【江蘇詩事】

王鴻緒行書佳品上【國朝書品】

王斗機字仲璇號雲巖華陽人康熙十五年進士官滕縣知縣學魯公書法筆力蒼勁有神【劉蔭樞炳燭子集】

王奐曾字符亮又字思顯號誠軒太平人康熙十五年進士官湖廣道監察禦史

王士顒曰伯祖年八十四歲所書點畫端楷大如豆許𨿽少年人不及也【旭華堂集附錄】

王方谷字金粟直隸新城人明貢生康熙十八年舉鴻博授中書善書獲其隻字者如獲重寶家苦貧時典字餬口片紙輒數十金衣食稍裕必贖而焚之【畿輔通誌】

王頊齡字顓士號瑁湖晚號松喬老人鴻緒兄康熙十五年進士由太常博士舉鴻博授編修官至大學士謚文恭書法香光秀勁有體【木葉厱法書記】

王喆生字甫醇一字醇叔號素巖靑浦人康熙二十一年進士官編修工分隸【同上】

王睿章字貞六號曾麓上海諸生精大小篆摹印精工渾厚足繼何雪漁蘇嘯民之後年九十八【海曲詩鈔】

南匯人工鐵筆學古而無迹自謂妙處全在神韻名與莫秉淸張智錫鼎峙有醉愛居印賞【松江府誌】

王嶽生仁和人善書與丁景鴻齊名【杭郡詩輯】

王道醇字利仁號巖求少工篆隸不輕以酬應朱竹垞請見不可曰吾寶吾技人知何爲哉後竟不復見人以布衣終年四十六【江南通誌】

王瓚字子中號潔齋增廣生童時卽工書法【王耕心正定王氏家傳】

王鼎字禹夫鳳陽歲貢生工篆籀【安徽通誌】

王璦懷遠人好古精篆書【同上】

王云字靑士號南溪六合廩貢生工書【六合縣誌】

王亦將一名翼將字義將上元人字體飄逸【金陵詩徵】

王養性上元人以行艸名【同上】

王謝字晉人上元人善篆隸【金陵通傳】

王上謀字貽孫廬陵人

王贈芳曰有書名【愼其餘齋文集】

王啟睿字聖臨一字聖思號玉琴又號玉煙淄川諸生書法絕似邢太僕【山左詩鈔】

王序原名式字石文福山廩貢生善書法【山東通誌】

工書法摹右軍筆意得其神【車云墓撰傳】

王永譽字孝揚西安人隸漢軍旗鎭海將軍國光子襲一等男爵官松江提督

能書【三岡識略】

王聞晉字晉侯丹徒人康熙三十一年任江浦訓導工琴書【江寧府誌】

王榮賜字履臣號樗庵正定人康熙三十五年舉人官萊州知府工書學蘇子瞻得其神似【家傳】

王榮遘字逢年別號蘿村居士正定人由國子監生考授縣丞書法米元章得其神髓題璧尢工【同上】

王榮增號梅蹊別號杯隱子正定人官古田縣丞工擘窠書【同上】

王庭侯字紹公號晴壑髙密人康熙三十七年拔貢官蒙陰教諭書法爭座位帖得其神仁皇帝東巡於店壁見之嘆賞移時詔有司訪其人先生以老病辭【山左詩續鈔】

王采初名寀字同侯康熙四十三年貢生書法逼晉人【寶坻縣誌】

王蘋字秋史號蓼谷歷城人康熙四十五年進士官成山衛教授五十九年卒年六十

彭維新曰工隸書【墨香閣集】

王謩字孝徵太倉人康熙四十五年進士官廣東巡撫書法勁嫵得力香光【木葉厱法書記】

放按謩爲侍郎原祁之子

王遵扆字箴六號秋厓一號問狂太倉人康熙五十一年進士官檢討

王俊【遵扆子】曰先太史壯年書法酷似董臨顏平原晚歲愛惲南�書謂得山谷之潔戲仿之形神畢肖【穰梨館過眼錄】

放按遵扆爲煙客太常之孫

王澍字若霖【一作篛林】號虛舟亦號竹雲別號良常山人晚號恭壽老人又稱二泉寓客金壇人移寓無錫康熙五十一年進士官吏部員外郎

王步靑撰墓志云雅善書法一時獨步自汪退谷何義門率推先之旣假還書益工遠近士大夫家榜於庭鐫於石必求君書以金幣請殆無虛日積書巖帖六十冊集書家之大成

善行楷書兼工篆隸喜成就後進邑之工書者華瀚王遊皆其弟子也【無錫縣誌】

良常未得執筆法專學歐字扁削浮弱而乏圓勁然結構穩稱火候純熟𨿽未上偪古人自屬一時好手【梁巘評書帖】

翁方綱曰虛舟以書名篆爲第一行書次之楷又次之

又曰若林之書惟篆法不苟而偏於瘦細至於正書學率更而未能入室晚年自命學褚而益失褚法尙不及行書之學米

篆籀八分眞書皆極能品兼善飛白【飛白錄】

書入率更之室篆法李斯爲一代作手【名人尺牘小傳】

虛舟楷艸篆隸無所不通我朝以小篆名者自當推之爲巨擘然是以剪毫禿筆爲之其自溯師承不過李陽冰則並未曾遠窺籀史【退庵書畫跋】

虛舟如窗明幾淨鑪煙縷縷【國朝隸品】

王良常行書能品下【國朝書品】

成哲親王論國朝人書以姜西溟汪退谷何義門王虛舟爲四大家予藏虛舟嶧山碑會稽石刻臨本自題爲第一百十七過可見其功力之深【木葉厱法書記】

王圖炳字麐照頊齡子康熙五十一年進士官禮部侍郎降侍讀加詹事銜工八法出入趙董兩文敏間【松江府誌】

書得董華亭筆意【名人尺牘小傳】

按圖炳號澄川

王枚字卜子慈溪【一作鄞】人康熙五十七【一作順治十五】年進士官贛州【一作縣】知府【一作縣】

工書體勢蒼勁嘗縷竹絲爲筆以書號四明書格【江西通誌】

王蘭生字信芳號振聲文安人康熙六十年進士官刑部侍郎精楷法【劉紹攽九�古文】

按侍郎私謚文誠後人竟有稱公爲王文誠公者殊謬晚年亦號坦齋

王籍渠字典在嘉興貢生方伯庭曾孫幼時書擘窠大字於壁方伯喜以大端石硯授之曰他日必以能書名中年閉戶不與世事晨夕臨摹從米南宮之手參以虞褚卓然成家手鈔書積案盈箱一筆不苟【嘉興縣誌】

嘉興李子中光映觀妙齋金石文字明經手書付刻明經別號華村【抱竹居檢書記】

王道字時行號山佳嘉興人善章艸【梅裏志】

山佳爲典在明經之弟亦工書年九十餘猶揮灑不倦【木葉厱法書記】

王徳昌字歷長號心逸長山諸生工隸書【山左詩鈔】

山逸別號研北老人工漢分尢善裝治字畫髙南村目爲一絕【木葉厱法書記】

王家瓚字端臣號緘齋長洲人工晉唐楷法【沈徳潛竹嘯軒文抄】

王峻字次山號艮齋常熟人雍正二年進士官江西道監察禦史書法初宗北海後師東坡晚年自謂窺古人用

之意所書碑版盛行吳下片紙隻字人知珍之乾隆十六年二月卒年五十有八【錢大昕撰墓志】

工書【名人尺牘小傳】

王檢字思及號若齋一號西園福山人雍正十一年進士官廣東巡撫署湖廣總督書法魯公【家傳】

王光國字文載淸泉人雍正十三年舉人官國子監學錄書法端方老重如其人相傳能辟祟疫人爭寶之【湖南通誌】

王榮績字丕公號澄齋一號立亭雍正十三年舉人官處州知府工諸體書於今體隸書最好李北海【正定王氏家傳】

王元士字麒書髙淳庠生工書【金陵詩徵】

王兆魚字端翼歲貢生官吳縣訓導工書法【江陰縣誌】

王起祚字賡韶諸生工小楷【無錫縣誌】

王世芳字徽徳號南亭一號芝圃臨海歲貢生官遂昌訓導欽賜國子監司業加翰林院侍講生於順治己亥年百二十餘歲始卒其還山也道經蘇秀及杭州人爭迓之輒書壽字以贈大如擘窠得者與陳希夷所書碑本並寶貴焉【梅簃隨筆】

沈大成曰能作擘窼大壽字所至人爭求之【學福樓集】

好事者多索書壽字形長而筆勁【吳翌鳳遜志堂雜鈔】

王燮字贊元號遠亭錢塘名宿年七十餘字必蠅頭小楷一筆不苟【金甡靜廉齋詩集】

王作霖字雨臣號繩巖一號怡齋杭州諸生官丹徒主簿少卽工書父曾期官中州有碑刻行世【桑調元五嶽集】

王觀字子由吳縣洞庭山人精書法慕文衡山小楷臨橅不輟夜則畫腹穿被反復不得則再臨又不得則更爲之三折對勘然後紙墨相發極變化離合之致【張云章朴村集】

王爾達字通侯號虛亭嘉定諸生以子鳴盛貴贈如其官眞書似裴柳行書似李北海【潛研堂集】

書法險勁不肯作圓熟態乾隆三十三年捐館春秋七十有六【同上】

王嗣賢常熟人工書法喜鈔錄古書【鐵琴銅劍樓藏書志】

王誠字伯承南匯諸生工書得李北海米襄陽筆意刻有香雪園帖【松江府誌】

王禧字子發浙江西安人郡庠生書法得晉人筆意【衢州府誌】

王作人字育才錢塘人官黔陽知縣乾隆元年舉鴻博工書法【詞科掌錄】

王顯緒號芝巖福山人乾隆元年進士官安徽布政使署巡撫工書【家傳】

王荃字景芳號介盤昆山人乾隆元年恩科舉人官禦史眞行艸書皆有古人尺度【蘇州府誌】

王皜字又皜號雪鴻乾隆五年歲貢行楷書得晉唐遺法孫近仁精篆學【六安州誌】

王永熙字映庚號小史淸河人乾隆六年拔貢官髙要知縣書近褚河南深自貴重【淮安府誌】

王國棟字殿髙號竹樓乾隆六年副榜善書索字者滿戶外王氏一門多詩人及能書者自其祖貴一後世精翰墨兄嘉樹寶檀並以書名【興化縣誌】

王右弼字欽鄰萊陽人乾隆九年舉人官安徽庫大使書法秀逸【山東通誌】

王際華字秋瑞號白齋別號夢舫居士錢塘人乾隆十年進士官戶部尙書謚文恭

施學濂曰錢文敏王文恭皆學蘇字【杬郡詩輯】

王元樞字斗南號書門濟寧人乾隆初官海南道副使工書【山東通誌】

王宣猷字甸旬乾隆初歲貢生書法得歐陽筆意【寧津縣誌】

王燕緒字冀子號詒堂檢子乾隆十六年進士官福建按察使書法魯公【行述】

王日杏字丹宸號潄田無錫人乾隆十八年舉人官刑部主事從徵金川殉難十歲學書小楷已能規仿晉人【梁溪詩徵】

程晉芳曰善書法於魏晉以降墨迹石刻無不臨摹畢肖官中書時每扈從行圍遇公事旁午坐馬上盤膝置紙膝上信筆作小楷迅疾如飛而工秀獨絕【蕺園集】

王藻零陵人乾隆十八年拔貢官保靖學正以書法名【湖南通誌】

王又曾字受銘號谷原秀水人乾隆十九年進士官刑部主事書法亦有逸趣【木葉厱法書記】

王鳴盛字鳳喈號西莊晚號西沚一號禮堂爾達子乾隆二十年一甲第二人及第官光錄寺卿分隸亦有漢人气息顧無書名【同上】

王大鶴字露仲號嘯笠北通州人乾隆二十二年進士官少詹事書法米趙【書畫過目考】

少詹一字子野又字羽仲行楷頗工而筆致近俗【木葉厱法書記】

王杏舒字倚云號念庵乾隆二十四年舉人官郁林知州書法北海【合肥縣誌】

王綍號雪廬晉寧人乾隆二十四年舉人官合水知縣工書善篆隸尢精刻印有雪廬紅書【滇系】

王文治字禹卿號夢樓丹徒人乾隆二十五年一甲第三人及第官雲南臨安知府【按丹徒柳誼對山樓集有聞王禹敷文治自海外來歸五律一首禹敷當是太守舊字】

姚鼐撰墓志云自少以書法稱天下嘗渡海至琉球琉球人傳寶其翰墨又云其詩與書尢能盡古今之變而自成體嘗自言吾詩與字皆禪理也

楷法河南行書效蘭亭聖教【湖海詩傳】

書法遒逸名重海內【王豫京江耆舊集】

太守書法與劉文淸石庵錢制府梅庵梁學士山舟齊名【王豫羣雅集】

工書法初師董香光後出入蘭亭聖教之間儛書側筆姿態橫生【吳翌鳳懷舊集】

書秀逸天成得董華亭神髓與錢塘梁學士齊名世稱梁王學士每自謂不如蓋天分不可及也【名人尺牘小傳】

工書法天然秀發得松雪華亭用筆至老年則全學張卽之未免流入輕佻一路然較劉文淸梁侍講兩公似有過之無不及耳【錢泳履園叢話】

太守天資淸妙本學思翁而稍沾笪江上習气中年得張樗寮眞迹臨摹遂入輕佻一路而姿態自佳【同上】

國朝書家石庵相國專講魄力夢樓太守專取風神時有濃墨宰相淡墨探花之謠【粱紹壬兩般秋雨盦隨筆】

四明郡城樓榜曰望海郡人初求梁山舟學士書嫌气局弱小殊不壯觀適王夢樓太守遊鄞都人士亟求書之懸榜之日於樓中設燕器皿純用銀制飲罷卽徹以持贈可稱豪舉郭頻伽論書有不見堂堂望海樓之句卽指此事【徐康前塵夢影錄】

王夢樓方寸眞書能品下【國朝書品】

王寶序字璇初號秋農華亭人乾隆二十五年舉人官南靖知縣工書法遠近爭藏弆之【松江府誌】

王傑字偉人號葆淳一號惺園又號畏堂韓城人乾隆二十六年一甲第一人及第官至東閣大學士嘉慶十年正月十日卒年八十一謚文端

八歲能書扁額大字【年譜】

葆淳師在浙每晨起書眞體百字再理他事【汪輝祖病痕余錄】

工書【名人尺牘小傳】

曹文恪書如瘠人舉重筋竦骨張王文端書如多牛村父體貌充實後人乃與張文敏並稱爲書家之天【得天】地【地山】人【偉人】寧非濫名【木葉厱法書記】

王廣益字守謙華陽人乾隆三十年舉人善書【四川通誌】

王樹政字建中平武人乾隆三十年拔貢官通江教諭工篆楷【同上】

王岐【按義門弟子記云學姓薛】

字斗文長洲諸生書宗晉唐尢得力於李北海徐季海兩家遒勁中有排蕩之致蠅頭小楷懸臂疾書最爲能品【蘇州府誌】

王寄亭秀水布衣工艸書【吳文溥南野堂筆記】

王儀淸苑人善書【畿輔先哲傳】

王冊自號燕山小摩詰北平人工詩及書【木葉厱法書記】

王安昆【一作昆】

字平圃河間人工書嗜古收藏甚富【同上】

張煌曾澄心堂本右軍洛神賦全文跋云善書【木葉庵碑帖過眼錄】

夕照寺在萬柳堂西北殿右壁陳壽山畫雙松左爲王安昆所書雙松賦皆一時名手也【何兆瀛鴻雪錄】

安昆於京師名照寺書沈約髙松賦作行艸婉勁有米襄陽董文敏之風【李慈銘越縵堂日記】

王裕昆嘉定人善小楷能作素紙便面寫西廂全部𨿽小若蠅頭而行次井然筆畫端勁【垣赤道人吹隱編】

王肇慶昆山人善書【蘇州府誌】

王遊字景言號鏡巖一號素園官州同知工書善鐵筆王良常弟子有靑箱堂臨古帖四本堂印譜【金匱縣誌】

王相英字鶴亭號淙云無錫國子生善書【梁溪詩徵】

王涑字實生號可亭任邱人官鎭江府照磨善艸書【畿輔通誌】

王楫字巨川由歲貢授懷柔教諭書逼右軍名馳京師【巨鹿縣誌】

王甡工艸隸【同上】

王發甲字殿揚號石鯨一號古狂正定廩膳生工書法【家傳】

書法仿東坡【正定府誌】

王發燕增生能書【正定府誌】

王守正字景韓號蘭村恩貢生書宗右軍間雜歐陽筆意行艸尢工【東光縣誌】

王彤字霞峯幼記前生事爲禹城諸生故又號禹城別號醉鄕居士增生工書【同上】

王廷梧字逢源淸河庠生善行艸筆力蒼老【廣平府誌】

王廷樞字貫仲人稱柳溪先生廣平歲貢生性嗜書以崔段垣所著丰考功筆訣爲法橅聖教序四十餘年得其奧妙【同上】

工書尢長行艸有趙董遺意【同上】

王時舟字雪舫廣平人工書【同上】

王煜經字常甫晚號望善老人廣平歲貢以書名臨摹古帖老而彌篤【同上】

王作肅字雨叔曲周恩貢生工書年近古稀猶手抄經史皆蠅頭小楷【同上】

王敬徳字栗庵武生加千總銜健於艸書晚年不輟【玉田縣誌】

王諧字宜秋鎭洋人喜篆刻師王寄亭具體而微家貧不幹人一富家緘白金饋之請書其堂怫然叱使者曰而主視我何等耶竟不往【鎭洋縣誌】

王衍恆字毅庵號雪堂觀城廩貢官滋陽訓導著論字一編【山東通誌】

王琛字獻南號玉杭淸河拔貢生工分隸著有漢隸今存錄漢隸釋經諸書【淮安府誌】

王憲字可法號楷亭江都人以雙鉤法效曾貫之書可以亂眞【揚州畫舫錄】

王宗獻字起津杭州人工書【同上】

王芾江寧副貢生喜學書【袁枚新齊諧】

王至華字叔淵上元諸生工書【金陵通傳】

王世字字蘭亭號寫蕉東湖諸生眞艸隸篆昕夕臨摹蓋不忘髙曾之規矩也【飛鴻堂印人傳】

王芬橘江寧太學生工八分書【金陵詩徵】

王致望字少呂吳江人特喜篆書【蘇州府誌】

王世鈞字志載吳縣人官進賢縣丞辧正篆隸著家塾須知二卷【同上】

王玉臨號梅樵濰縣諸生工書法【閻循觀西澗艸堂集】

王墨臨字訥庵玉臨弟書學其兄人稱大小王【同上】

王曾祥字麐徵號茨檐仁和人府學生書法顏歐【杭州府誌】

王景華字夏聲號可齋錢塘人工書法【杭郡詩續輯】

王謨字景文海寧諸生工書【同上】

王又曾字世綸仁和人擅長書法【同上】

王猷字惠南號竹士仁和人善左筆書【同上】

王集字午堂漢軍正紅旗官學生官都禦史

善書【隨園詩話】

王祿朋字翼飛號秋坪天津人乾隆三十四年進士官雲南迆東道工書爲翁閣學所賞【津門詩抄】

工眞行篆隸諸書【天津府誌】

工篆法【後初齋集】

王家榕字廣蔭泗水人乾隆三十六年進士官竹溪知縣工書【安徽通誌】

王爾烈字仲方一字君武號堯峯一作瑤峯遼陽人乾隆三十六年進士官順天府丞

太史書千峯記二冊可稱二寶【家言隨記】

王申年字錫周乾隆三十六年舉人官興寧知縣工書法【城武縣誌】

王元亮字揆伯號希陶乾隆四十二年拔貢官延長知縣工楷書【阜寧縣誌】

王聲揚字龍溪長沙人乾隆四十二年拔貢官安鄕教諭

王先謙撰贊云書接右軍【虛受堂集】

王文源字學海文治弟乾隆四十四年舉人

王文治曰能書而不欲以書名尢工小楷得晉人意【快雪堂題跋】

王鼎字祖錫一字山甫號條山華亭人【按寶序兄】

乾隆四十五年舉人善書【松江詩徵】

王錫奎字文一【按號荔亭】

婁人乾隆四十九年進士官潁州知府工篆隸【松江府誌】

王沅字春洲號雁街錢塘人乾隆四十九年進士官候補主事善行楷【杭郡詩續輯】

王學浩字孟養號椒畦昆山人乾隆五十一年舉人

先生於書無不工篆隸古勁直接秦漢而不自謂能眞書從歐入褚晚探二王之祕行書更得瘞鶴銘筆意堅蒼渾朴自成一家嘉定令吳盤齋集杜句書聯贈之曰白也詩無敵褚公書絕倫正不獨推其畫也【鷗坡漁話】

王宗淦字名川號韻雪鄞人乾隆五十一年武舉人官連陽遊擊工行楷書懸筆中鋒腕力圓勁【陳勱運甓齋文稿】

殳慶源曰善書

王宗植字子培號意香宗淦弟官玉環營參將善書法【運甓齋文稿】

王育琮字秉玉武進人乾隆五十三年進士官兵部主事能篆書【惲敬大雲山房文集】

王申來字欽文乾隆五十三年舉人書法冠絕一時【宜興縣誌】

王芑孫字念丰號鐵夫更號惕夫一作惕甫別號楞伽山人長洲人乾隆五十三年召試舉人官華亭教諭

書仿劉石庵相國具體而微【湖海詩傳】

書法第一文次之詩又次之【偶憶編】

我吳明秀以來書家用筆皆以淸秀俊逸見長至惕翁始以渾厚遒古矯之遂爲三百年所未有𨿽退谷義門猶當讓出一頭何況餘子【鷗坡漁話】

石庵相國書專用純紫毫墨瀋稠膩眞一點如漆人笑王惕甫用濃墨王曰汝未見相國作書耳【前塵夢影錄】

予曾見惕夫年二十餘時所臨明人壽李長沙母詩文冊不下四五十家一一逼眞不異雙鉤響拓令人愛不釋手至其自作之書僅及能品與其詩文品格略同而深自矜貴動輒誇詡未免取憎【木葉厱法書記】

王懋昭字明遠乾隆五十四年拔貢官巨鹿教諭工楷法於歷朝艸書罔弗畱意暇則臨池摹擬以不能追古墨妙爲歉【保安州誌】

王肇奎字文叔號鶴嶼乾隆五十四年拔貢官靑陽教諭善書【全椒縣誌】

工書【羣雅集】

善書法【金望欣淸惠堂集】

王惟球字序東麗水人乾隆五十四年拔貢官鶴峯知州工書能篆刻有印譜【兩浙輶軒續錄】

王志瀜字幼海華陰人乾隆五十七年舉人官冀寧道工書嗜碑版有契蘭圖題者甚眾【木葉厱法書記】

善書【湯貽汾琴隱園集】

王以銜字署冰號勿庵歸安人乾隆六十年進士官禮部右侍郎工書體兼歐柳【木葉厱法書記】

王佩鍾字潁川號鶴汀三原人乾隆朝舉人官安塞教諭精篆法【陜西通誌】

王啟焜字南明一字東白號秋汀嘉善人官四川鹽茶道署布政使工書仿董華亭人弆爲墨寶【春融堂集】

王子音武寧人乾隆中官饒陽知縣與子瑞鼎俱善眞書【郁棲書話】

王光晟號柏厓臯蘭廩貢生官江寧典史

工漢隸【馮金伯墨香居畫識】

放按光晟祖拙庵太守工書有大字千文錢竹汀詹事曾爲之題見潛研堂集

王轂子禦軨號東蓮黟縣人官荷澤縣丞【按後官至淮安府知府】

嗜臨池端謹莊秀【飛鴻堂印人傳】

王喬蔭字梧岡號嶧峯貢生官曲江縣丞善書【滄州詩抄】

王祥奎字翌辰號桂潭候選翰林院待詔工書法旁及篆刻天趣盎然【同上】

王原毅字叔果正定廩膳生工書【家傳】

王原讓字遜之號退庵正定增廣生書由趙孟俯追溯二王臨摹碑帖髙可等身【同上】

王介眉字鶴儕監生工書法【寧津縣誌】

王一峯字圖南號仁山工書法小楷尢精年九十六卒【無錫縣誌】

按仁山有縮本蘭亭敍石刻

王樾字玉溪諸生以書法教授鄕裏從遊甚眾【同上】

王霖字雨蒼樾弟國子生官浙江按察司照磨亦能書【同上】

王玉樹沛縣歲貢生善書【徐州府誌】

王家駒字超羣工書【鹽城縣誌】

王士祿字奕蕃合肥庠生生平肆力於書【廬州府誌】

王邦霖舒城諸生書法冠時鄕裏交稱之【同上】

王澤溥黟縣人楷書工妙【安徽通誌】

王增字顚如懷寧人能書得董文敏筆意【同上】

王超祖字珠泉歲貢生工書法【六合縣誌】

王烜歙人居常州以書名【武陽合志】

王孝咸字小阮宜興諸生工小楷臨摹黃庭樂毅無不精妙【書畫家筆錄】

王牧吉號碧城長洲人年十二三卽以傭書自食其於書性能好之日寫數千字敏速他人莫及也【惕甫未定稿】

王永古蘇州洞庭東山人作字端嚴類其爲人【同上】

王堂字音元號肯齋海寧諸生

陳焯曰書法流利

王士達字日上號可軒象山庠生書法松雪尢善行艸【彭姥詩搜】

王世華字亦良號翠巖別號夷白山人東陽歲貢生

戴璐曰東陽士鮮工書獨世華愛臨松雪每以字試列前茅

陳焯曰書法顏魯公

樓上層曰工書骨節外勁肌理內潤至晚尢卓

王如華字蔚南諸生性嗜書法深得晉唐諸名家肯綮然不擇筆晚年所造益精【東巖縣誌】

王士禔字介卿刻印冠一時章艸飛動【湘潭縣誌】

王樹英字毓才云和恩貢生文藻書翰並擅絕一時【兩浙輶軒續錄】

王鎭字泰巖婁人善隸書【松江府誌】

王國泰字星階會稽人工擘窠書爲時所珍【兩浙輶軒續錄】

王鼎字定九一字幼趙號省厓蒲城人嘉慶元年進士官至東閣大學士謚文恪公餘必讀儒先書摹碑帖爲娛【馮桂芬撰神道碑】

王引之字曼卿一字伯申髙郵人嘉慶四年進士官禮部尙書謚文簡

李慈銘曰宗師龍樹寺有王引之曼卿篆書水月淸華一額【越縵堂日【脫記字】】

王宗敬字禮思別號未了山人濟寧人嘉慶五年舉人官晉州知州工八分專學桂冬卉大令予曾藏其五言楹帖可與郭小華翟云生鼎峙【木葉厱法書記】

王衍梅字律芳號笠舫別號紅杏村人又稱蒼梧下吏會稽人嘉慶十二年進士授武宣知縣攺教諭

所著綠雪堂遺集雲棲題壁詩下自注每夜借董文敏手書金剛經摹數過

善書法專摹右軍【倪鴻桐陰淸話】

王景章字星甫號睢園嵊人嘉慶十三年舉人官郴州知州候選知府善篆隸【鄧顯鶴撰墓志】

王毓麟字玉海號匏生昆明人嘉慶十五年舉人工書法【戴絅孫味雪齋集】

王贈芳字曾貤號霞九廬陵人嘉慶十六年進士官雲南鹽法道

書法似蘭石庶子【王賢儀家言隨記】

王韻芳字音也負號綸堂上謀四世孫庠生

王贈芳撰行狀云十歲作擘窠大字求書者踵至【愼其餘齋文集】

王芝林字人月無錫人嘉慶十八年拔貢善書【無錫縣誌】

金匱人兼精八分【書畫家筆錄】

王兆辰字申曾號康民吳縣人慶【慶﹕嘉】慶二十二年進士官潁州教授

工書法【歷朝印識】

王任之字莘農嘉慶二十四年舉人工書【元氏縣誌】

王鑄原名敷字蘊成號雪浦烏程國子生嗜金石工篆隸【南潯鎭志】

工篆隸爲錢竹汀先生所賞家藏金石甚富【施國祁禮耕堂集】

王正榘歲貢生官盧龍訓導喜臨池書法直抉二王之奧【正定府誌】

王履字際昌嘉興人書學徐季海得其神髓【張廷濟感逝詩】

王玉墀字鳳翰精篆隸旁及摹印制硯靡弗深究【昆山縣誌】

王潢字聚五號愼齋秀水人善書子楨諸生亦工書【兩浙輶軒續錄】

王鉁字寶臣號懶癡秀水諸生善書法【同上】

王士錦號鐵舟晚號枉生居士歸安人書法羲獻【同上】

王標字匯東號立齋歸安人仁和籍諸生善書【歸安縣誌】

王涑更名景字講泉號棗坡歸安人官河池知州能書得歐柳法與錢塘髙塏齊名【同上】

王曰升字云階一作筠皆號師竹又號懶竹晚號筠叟鎭海庠生試用訓導以書名【木葉厱法書記】

王銘字裴山國泰子郡庠生兩世胥以能書擅譽【兩浙輶軒續錄】

王覲字贈玙一字五玉海寧諸生工擘窠大字且通印八法【杭郡詩續輯】

錢淸漣曰筆法秀勁端凝饒有大令風

王尙賡字云舫麗水諸生嗜金石精篆隸【李遇孫括蒼金石志】

王尙忠字藎臣號芝庭麗水歲貢

按二王當是昆季

董遊曰工篆隸眞艸並精鐵筆

畱心金石篆隸行楷皆有門徑【梅簃隨筆】

精篆隸志中篆書皆芝庭手摹【括蒼金石記】

王昭麟字公符別號小弇山人太倉人官江山知縣善眞艸書天臺雁宕間碑刻往往出其手【蕭掄撰傳】

王惠升宿遷人善擘窠大字尢癖金石【王褧之芬響閣初稿】

王景曾字介然號香泉蕭山諸生

蔡英曰書法二王得其神理

王遠松字峻齋聲揚孫諸生以孫祭酒先謙貴贈如其官

以書名【虛受堂集】

王嘉祿字綏之號井叔芑孫子諸生

陳文述曰書法得其母曹墨琴指授

王城字伯堅號小鶴肇奎子優貢生充鑲藍旗教習

金望欣曰亦善書

工書所臨各楷刊入臚云仙館集帖中【安徽通誌】

朱【朱﹕王】劭定字靜山誌瀜子亦工書有碧落翫箴圖【郁棲書話】

王星南字季耀武進人幼卽攻書比長書旣成坐巿肆中爲人作書

以給食予與論書甚洽【初月樓文集】

王旭升字麗峯直隸人官濟寧知州工書法【蠡莊詩話】

王淑元號秋查鄞人道光元年舉人官龍州同知巨盜陳三破城死之工書【王拯龍壁山房文集】

書法名天下【徐時棟煙嶼樓文集】

王大綸字雪泉歷城人道光元年舉人官湖南同知以書名尢工擘窠【家言隨記】

王琦字小韓歷城諸生善書與王大綸齊名撫院牌樓齊魯總制四大字郭蘭石先生典試時極賞之【同上】

王煦字渻厓昌黎人道光二年進士官署武進知縣書法蒼秀【畿輔先哲傳】

王化起字基之號云圃歷城人道光七年舉人書法秀勁有歐褚風格【山左詩合鈔】

王言鑄字伯陶道光十七年順天舉人官內閣中書工小楷【無錫縣誌】

王引孫字伸仲號小竹曰升子道光十七年拔貢工書法與其父師竹先生有羲獻之目【兩浙輶軒續錄】

王蔭昌號五橋正定人道光二十年舉人官武定同知以文詞書法名當世【家傳】

王式言原名家瓊字月亭號柳坪瑞昌人道光二十三年舉人官刑部主事書法精工【正雅集】

王堃字小鐵錢塘人道光二十四年舉人官澄江知府

丁丙曰堃先世丹徒夢樓太守曾孫書法克紹祖風官中書時派書文宗陵寢神道碑定陵隆恩門隆恩殿扁額端莊雄偉同志嘆服

王【自王字下﹕另行頂格】士儀字心如陽湖人道光間以書名【武陽合志】

王龍蟠字香潭海寧人以書名【甘泉鄕人稿】

香潭翁挽詩云翁年已八十我始來海上貽我徑尺字腕力逾健將【同上】

王梓字楚材以字行更名梓材號雘軒鄞人髙祖炳善書先生稟承家學究心六書謂書法盛於晉唐亦壞於晉唐蓋專講結構任意增損而六書之法寖失惟顏魯公尙有典型耳【運甓齋稿】

王廷彥字容齋錢塘人精小楷【木葉厱法書記】

王竹巖字鳴崗號芥舟杭郡庠生善隸古摹萬九沙先生筆得其神似【杭郡詩三輯】

王震亨字韻亭錢塘庠生工小楷嘗集唐人志銘數十種置諸明窗淨幾間一一臨摹無不神似足繼江聽香稱名於時【同上】

王壽徵原名斯恩號虎生錢塘優貢署從化知縣字體秀勁暮年尢工遠似文甫田近學翁復初【兩浙輶軒續錄】

王英瀾字紫生號杏泉【一作庭】晚號景瑗老人銘子廩貢生官鄞縣教諭以子知府繼香貴贈如其官工行艸書【木葉厱法書記】

王英濤字念亭英瀾從弟增生

王繼香曰工書

王僧保字西禦儀徵人工書包世臣弟子【木葉厱法書記】

王翼鳳字勾生儀徵廩生善學北碑得包安吳執筆法【同上】

王云號石香吳人書法六朝兼精鐵筆與楊龍石齊名【同上】

王承錄字鐵卿號鐵史上海諸生以助餉功賜舉人授沭陽訓導攺內閣中書工書法嘗蓄良硯自爲銘識【上海縣誌】

王禮字禮仲江都諸生篆宗張謙仲吳承嘉八分雅整擘窠正艸靡不精妙【廣印人傳】

王煥庚原名煥星字心谷無錫增貢生工隸書【書畫家筆錄】

王光植字蒔門歲貢生尢精翰墨歷遊廣東諸郡縣人得其隻字如拱璧【霍山縣誌】

王云表碭山諸生工楷法【徐州府誌】

王朝忠字夢霞號月山一號蘊香東洞庭老布衣也能書細字一粒芝麻上初寫天子萬年四字繼寫黿鼉蛟龍四字老來目光更明於如麻兩粒大牙牌上慣寫數十字署雙款年月日時以贈友人予館海上也是園時得交其弟雪香布衣希濂相與談及心甚慕之越半月吾友徐逸生來園袖出牙牌大僅如麻二粒二面各四行雲子曰君子不可小知而可大受也小人不可大受而可小知也戊辰二月十七日己刻書於小石山房之北窗玉溪仁兄大人正月山年六十九共五十五字分行布白廓乎有餘地眞古今來絕無僅有之奇藝也可載無雙譜矣【齊學裘見聞隨筆】

按朝忠年七十六始卒

常熟王朝忠年六十餘能於一粒芝麻上書數十字曾見其三一書今夫水一段以顯微鏡測之點畫分明於黿鼉蛟龍等字無一苟筆一書君子不可小知一節一書十畝之間兮一章仍各具年及落款又有十餘字較之昔人於一粒芝麻上能寫天下太平四字者又遠過之矣【汪堃寄蝸殘贅】

觀常熟王君朝忠書細字二事一以瓜子仁書滕王閣序一以粒麻書中庸今夫天一節【孫周大瓠堂詩錄】

王希濂字雪香震澤人工書法【墨林今話】

王賦都字太衝三水貢生通六書【嶽震川撰傳】

王憲中字叔和常熟人咸豐元年舉制科以疾未與試善書【蘇州府誌】

王蔭丰字子京號石廬正定人咸豐九年進士官檢討能書【家傳】

王彥起原名起號硯香堃弟咸豐九年舉人官會稽教諭

譚獻曰書勢雅令有夢樓遺風

王維珍字席卿號穎初一號蓮西【一作溪】別號大井逸人天津人咸豐十年進士官通政司副使書法率更參以米董【書畫過目考】

以書名【墨花館感逝懷人詩】

王軒字霞舉號顧齋洪洞人同治元年進士官兵部主事工篆書學石鼓文【木葉厱法書記】

王觀國監生同治二年死梟匪之難書法剛勁【寧津縣誌】

王鼎華字鑄言號塵庵秀水人同治四年優貢官內閣中書工楷書何太史紹基稱其入晉人之室【兩浙輶軒續錄】

王蘭升字芷庭萊陽人同治十三年進士官編修

書法文章並爲當世所重【孫葆田校經室文集】

王執讓福山歲貢生著古今字模【山東通誌】

王具民字子備萊陽諸生著歷代書譜一卷書贊百首【同上】

王廷栝丰潤拔貢生工行艸書【趙國華靑艸堂集】

王維嘉字式燕號賓叔杭州諸生生有夙慧初臨玄祕塔及靈飛經旬日間卽得神似未冠遽沒【杭郡詩三輯】

王徳炳字子範鹿邑人由進士官成安知縣工書【永年縣誌】

王錫驥字伯厚無錫諸生書法勁挺能用雞毫【書畫家筆錄】

王聲雷字鳴夏荊溪人書法率更筆意【同上】

王壽康字保之號二如別號還獨老人上海人工書凡晉唐及宋元名迹莫不心摹手追晚年神似劉文淸徧購遺墨勒石爲曙海樓帖四卷【王韜瀛壖雜誌】

王堃號瘦石秀水人工八法【黃協塤鉏蕓精舍遺墨】

王震甲號葭沚昆山諸生書宗顏柳擘窠大字秀勁奇突【書畫家筆錄】

王齡原名錫齡字九亭號嘯篁蕭山人書學冬心【木葉厱法書記】

王星諴字孟調初名於邁又名章字平子山陰諸生楷法亦工【同上】

王蘭森字蔗鄕一作柘香懷寧人官河南知縣精小楷【同上】

王仁堪字可莊號公定一號忍庵閩縣人光緒三年一甲一名進士官蘇州知府

王君楷法近日館閣第一【越縵堂日記】

謝章鋌爲王可莊同年書扇詩自注云君近治小學多作篆籀【賭棋山莊詩集】

光緒一朝狀元書迹予只取兩家一爲王可莊丈一則吾友劉伯崇福姚也【木葉厱法書記】

王懿榮字廉生一作蓮生號正儒福山人光緒六年進士官國子監祭酒殉庚子之難謚文敏

書名最盛【梁節庵生遺集】

工行楷書嘗云作一字須含十二意入直南書房尙方貼落所需其章幅稍大者孝欽必降口敕令公書醇賢親王栗主特旨命繕寫供奉【雪橋詩話】

王瓘字孝禹一作孝玉晚以字行別號遁庵銅梁人光緒八年舉人官直隸道員嗜金石篆臨獵碣【永懷堂先友記】

王繼香字子獻號止軒一號醉顚又號醉盦英瀾子光緒十三年進士官河南知府

自云予年十九喜弄柔翰張魯封丈亟賞之裏黨中遂爭以紙素索書【醉盦硯銘】

沈寶森醉盦硯銘序云尢工八法

張慶瀾醉艸行贈王子獻自注云令曾祖星階贈公善作懸臂書令祖裴山贈公小楷絕似閒邪公家傳尊甫杏庭廣文嘗臨孫過庭書譜得其神似再從叔父念亭茂才尢工書令兄根仙文學【按名繼本】

書絕類柳公權令弟子詒【按名繼谷號漱六郡諸生母疾欲以身代投河自盡奉旨旌表】

初學執筆卽渾勁可喜

王臣弼字右星太倉人官湖北知縣工篆書儼然完白【書畫家筆錄】

王元鑄字桂芬無錫國子生能書【同上】

王元吉字履祥無錫國子生勤學書臨摹右軍功候甚深【同上】

王宗藩號曉初無錫人能隸書【同上】

王錫棨字戟門諸城諸生官戶部郎中幼工篆刻評者比之鄧完白尢嫻書法籀篆隸楷各體俱工【石言】

王代豊小名慶來字仲章湘潭廩生早卒

王代功撰墓碣云六歲受許氏字書貫識偏旁十歲篆書禮記四十五篇【湘綺樓文集】

王祖傑字伯剛更字伯庚繼香子諸生父子獻入翰林以書名重於時四方朋友及九夷使臣方外緇衣之流以楮素求書者踵相接不能徧應則命伯庚代書其於四體書無不工小篆則初法完白山人進而求之當塗又進而求之石鼓文王文敏以爲張臯文一輩人【孫葆田撰傳】

王儀鄭字伯恭因避禦名以字行攺字伯弓盱眙舉人官湖北知縣工楷隸蒼雅可愛【朋舊詩傳】

王萬芳字季遠號南泉襄陽人光緒十五年進士官禦史有書名【遊鄂紀聞】

皇淸書史卷十六

●卷十七

下平﹝七﹞

七陽﹝四﹞

○【下平】七陽【黃梁

莊】

黃

梁

莊

黃

黃周星初字景明攺字景虞號九煙上元籍廣東人幼育於湘潭周氏及第後疏請復姓明崇禎十三年進士除戶部主事鼎革後入粵爲道士變姓名曰黃人字略似號半非一號圃庵別號笑蒼道人一稱汰沃主人又曰石頭黃人思爲園名以將就復署將就主人康熙庚申五日忽自投南潯河中爲人救出越日卒年政七十董其昌曰周郎八歲書蘭亭曹娥有二王筆意𨿽紙成堆筆成冢者未能過也【容齋隨筆】

善艸書【江寧府誌】

七歲善眞行艸隸江南盛傳周郎帖【湘潭縣誌】

工篆隸求者如巿【南潯鎭志】

工書法篆刻【歸元恭文續抄】

擅篆籀工圖章【今世說】

黃逐字天放別號蕩道人成都人遷江寧明諸生工秦漢文鐘鼎玉箸大小二十四家篆法無不精妙人以鐵筆公尊之與程穆倩爲世外交【陳鼎畱溪外傳】

黃修字人闇吳縣人明諸生好蓄古法書初學趙臨川董北苑【疑是趙吳興董華亭之訛】小楷及孫過庭艸書晚乃參學聖教序云麾將軍兩家所摹畫得其筆法【魏禧叔子文集】

黃澄之初名師先字帥先攺字波民號靜宜建陽人

周亮工曰工書

予嘗見波民先生自書詩冊其造句結體迥不猶人似在顧與治唐祖命諸公之右先生以布衣爲史閣部幕府上客相傳閣部報我朝攝政王書卽其代作【木葉厱法書記】

按彭士望恥躬堂集閣部報書乃樂平王【綱】幹維代作

黃晉良字處安一作處庵晚稱井上老人建安人【一作閩縣人】諸生唐王時官工部主事萬曆乙卯生康熙己巳卒年七十有五

書法得二王精蘊【寒村集】

字有晉唐風致愈潦艸而愈髙妙一時藝林鮮有其匹惟吳中汪退谷頗與相似而知汪者多知黃者少則其地爲之也【退庵書畫跋】

按處安年輩在退谷之前梁氏相提並論由未詳處安之身世耳

黃輅字孟譽號復園一號無隱莆田人順治中布衣工八分書瘦硬有古意【莆風淸籟集】

黃仍玉字云沼號隱齋別號拜石道人嘉定人陶庵先生令子善書工篆刻康熙丙申卒年七十五【練音初集】

黃世春字木正余姚人忠端公從子楷篆艸俱精【兩浙輶軒錄】

黃子云字士龍號野鴻昆山人居吳縣精書法與釋正詣埒爲世所重【蘇州府誌】

黃雲字仙裳號舊巢【一作樵】泰州人書法蘇米【書畫過目考】

黃垍字子厚號澄庵康熙二年舉人書法晉唐【卽墨詩鈔】

著有書法辦體艸法輯略等書【山東通誌】

黃嘉爵字勗玆晉江人康熙十二年以例貢與修一統志授歙縣丞攝貴池縣書法亦蒼勁【福建通誌】

黃衮江都人工艸書求者輒以鵝字應之【揚州畫舫錄】

予幼見黃山補【衮】

刻石印數方山翁於康熙朝迎鑾獻書法【阮充雲莊印話】

艸書入懷素之室聖祖南巡衮年九十迎鑾獻字賞大緞二匹【北湖小志】

黃楷黟人工漢唐隸法與鄭谷口齊名【安徽通誌】

黃生字扶孟號黃山別號虎耳山人歙人【或云明諸生】工六書【飛鴻堂印人傳】

眞艸細逾蠅頭而筆力挺秀【甘泉鄕人稿】

白山先生書法如龍虎盤崛得晉人不傳之祕視唐以後書家皆煙視媚行也【黃崇惺艸心樓讀畫集】

黃儀字子鴻常熟人

王士禎曰精書法予刻漁洋續集將仿宋槧苦無解書者門人盛誠齋聞子鴻多見宋刻獨工此體因禮致之子鴻欣然而來都無厭倦令續集自首迄尾皆其手書也

黃帝臣字敬卓號憶趨莆田諸生工篆隸書【莆風淸籟集】

黃任字於莘號莘田永福人康熙四十一年舉人官四會知縣

工書【福建通誌】

陳兆侖序略云書法疏秀稱其文章

工書法【杭世駿榕城詩話】

陳壽祺撰傳云工書法初學於林吉人後得筆法於汪退谷

先生以詩名於書法非所注意而信手揮灑自有晉唐風榘與同時林吉人謝古梅周瑞峯諸君子較量腕力實未易軒輊其間【退庵書畫跋】

黃銓字叔度錢塘人康熙五十一年武進士官陳州守備書法遒媚【杭郡詩輯】

黃國袍原名袍字衮衣號澹峯如臯人工書法【江蘇詩徵】

黃衍字昌宗一字長原常熟人工書法精篆刻並經婦翁馮補之指授而篆刻尢爲擅場一等侯秦中張公見之嘆爲絕倫聘至雲間署中爲畱數月以盡其技而京師貴人寄石請鐫鄭重致幣歲恆不絕所著六書探原識者謂其功不在周伯琦下焉【同上】

黃復字來初諸生善書學者爭師之【江陰縣誌】

黃元瑤字玉舟吳江人善書賣以糊口【松陵詩抄】

黃河字詹吉上海太學生善書【松江府誌】

黃厚燧字復光號千頃其先同安人占籍華亭爲諸生書法二王【同上】

黃森字小涪庠生工楷書【川沙廳志】

黃純源號鐵樵庠生楷法黃庭樂毅行艸近董文敏【同上】

黃煒字彤章號岐亭南通州諸生舉賢良方正不就善書郡學中明倫堂額其筆也或曰縛布蘸墨爲之結體遒媚擘窠書罕有其匹【崇川詩抄匯存】

黃守愨字方甫卽墨諸生著臨池管窺

【山東通誌】

黃元治字涵齋歙人由副榜官澄江知府詩字俱可傳

【滇系】

黃昭幹字健修桂東人善書

【湖南通誌】

黃日輝諸生善小楷

【廈門誌】

黃秉元調叔號春潭龍溪諸生書法遒媚

【同上】

黃建中字懋徳陜西咸寧人雍正十年拔貢官海州知州

錢陳羣曰書法工秀

【香樹齋文集】

黃樹谷字培之號松石一號黃山別號癭楷居士錢塘人

以篆隸名家【復初齋集】

錢大昕撰傳云所作篆隸用筆淳厚有古法張文敏推爲第一手精篆隸【兩浙輶軒錄】

精於篆隸【揚州畫舫錄】

阮元曰與張得天司寇爲莫逆交張書間出其手人莫能辧尢工小篆八分得者珍如球璧

工眞行書尢善古今篆嘗主張文敏家文敏酬應之筆半出其手亦善飛白書客思敬上公府與上公同作飛白深得唐人筆勢【張燕昌飛白錄】

工隸書【墨林今話】

黃孫懋字訓昭濟寧人占籍曲阜乾隆元年第二人及第官內閣學士兼禮部侍郎書法妍勁爲人寶貴【山東通誌】

黃濤楫字逢源吳縣人乾隆元年貢生舉鴻博書效率更【蘇州府誌】

黃騰達字云衢休寧人寓蘇州乾隆二十六年進士官禮科給事中善書【同上】

黃軒字日駕騰達弟乾隆三十六年一甲第一人及第官川東道工書法【同上】

軒號小華一號蔚塍書法趙松雪【木葉厱法書記】

黃壽齡江西新城人乾隆三十七年進士官國子監司業工書【江西通誌】

放按號挺山一號筠莊

黃昭著字次明桂東人乾隆四十六年進士官寶慶府教授工書【湖南通誌】

黃堅寶字介卿號惺全一號心泉晚號遁園長沙人乾隆四十八年舉人官零陵教諭作書勁直有平原規矩【躬恥齋集】

黃丕烈字紹武一字紹甫號蕘圃又號復翁長洲人乾隆五十三年舉人分部主事

顧廣圻跋丕烈所書百宋一廛賦云蕘翁手寫有別趣但此君不曉楷法美哉猶有憾

蕘圃手書季滄葦書目付刻【書林淸話】

黃鵬年字翼云號敬齋上元人乾隆五十九年歲貢嘉慶元年有司將以孝廉方正薦辭不就工書法【金陵通傳】

以書法重於時【續纂江寧府誌】

工書【金陵詩徵】

黃因蓮【按一作璉】

字東秀新城人乾隆六十年進士官編修工書爲諸生時學使翁方綱稱賞之【江西通誌】

按號初甫

黃景仁字漢鏞一字仲則別號鹿菲子武進諸生候選縣丞

王昶哭黃仲則詩自注云工八分極古質

書法在東坡山谷間分隸古雅有致【澹然居筆記】

旁通篆刻有西蠡印稿【飛鴻堂印人傳】

黃經樹谷仲子幼時嘗集古篆百二十壽字以壽王茨檐曾祥髙繩武曾爲作長歌其伯兄庭號夢珠工刻印弟卽小松司馬也【木葉厱法書記】

黃易字大易號小松一號秋盦經弟督【督﹕監】生官兗州府運河同知

精金石六書之學手自鉤摹漢魏諸碑附以題跋曰小蓬萊閣金石文字【翁方綱撰傳】

工漢隸書尢邃於金石之學【履園叢話】

熟嫻隸法又一變焉爲人精於考古故隸法中參以鐘鼎尢見古雅【謝堃書畫所見錄】

蓄金石文字最富且精隸書尢得古法鐵筆直追奏漢【墨林今話】

黃占濟號槎山歙人工各體書【揚州畫舫錄】

黃琮字二卿華亭人著有篆考【華亭縣誌】

黃壽仁字若山吳縣人工隸書篆刻【朱海妄妄錄】

黃烈臨淮歲貢生善行艸【安徽通誌】

黃惟欽廩生工篆隸【六安州誌】

黃靖字竹軒荊溪人官永嘉知縣工書【書畫家筆錄】

黃世則字正衡號可亭無錫監生

所著半舫詩鈔自序云文得所師向不成藝書得所師而不成體至於詩則未有師也

黃啟興號石香婺源廩生通六書篆隸【安徽通誌】

黃鐘號竹虛無爲人工書行艸逼近懷素【廬州府誌】

黃傳紘號梅村無爲人善書【同上】

黃本初字旣園楷書仿率更愛寫朱伯廬家訓行書似山谷兼華亭風致【興化縣誌】

黃恩懌字望庭鵬年弟書法極工【金陵通傳】

黃鼎字秋園江寧人精篆刻工書法【同上】

黃鑑字耀寰號雲泉一號瀞懷休寧人遷長洲性嗜篆隸初學陸紹曾後入都得識翁覃溪餘秋室諸先生筆法乃大變以薦入館供事居京師二十載晚年書極謹嚴得漢人古質趣著有雲泉篆艸及漢隸考【顧承撰傳】

黃彬號梅橋錢塘諸生

山舟學士稱其書神似松雪【兩般秋雨盦隨筆】

黃爲霖字益庵臨海諸生善書法結構嚴整其得意處酷似顏魯公【兩浙輶軒錄】

黃恩普字雲峯善籀篆【川沙廳志】

黃道熊字符飛寧徳貢生工書法【福建通誌】

黃巓字小山龍溪諸生艸書學懷素【同上】

黃玉繩字漢徵順徳諸生

黎簡曰精漢隸【五百四十二峯艸堂詩抄】

黃伸號東園貢生官靜海訓導躋上壽嘉慶初累賜舉人進士翰林院編修行艸最知名得十七帖神髓【玉田縣誌】

黃瑞字畱村常熟人嘉慶六年舉人善艸法【蘇州府誌】

黃安濤字寧輿號霽靑晚號葵衣老人嘉善人嘉慶十四年進士官髙州知府

精書法【見聞隨筆】

黃旭字昭人宜黃人嘉慶十四年進士入詞林嘗進萬壽詩冊書用雙鉤小楷蒙上賞【江西通誌】

黃壽鳳字桐叔丕烈子諸生工篆書能摹印【蘇州府誌】

篆書學錢十蘭刻印仿文何【馮承輝印識】

黃錫蕃字椒升一字普蕃海鹽人官福建候補布政司都事署上杭典史工八分【海鹽縣誌】

擅分隸【金石學錄】

劉星髙飛白錄序云究心博雅與吳趨陸白齋同裏張文魚並以飛白擅名

黃浩字天木蕭山諸生

工書法【王端履重論文齋筆錄】

黃言蘭字秋浦番禺人嘉慶二十一年舉人官四川知縣工小楷【藝談錄】

黃釗字香鐵鎭平人嘉慶二十四年舉人官內閣中書

蔣湘南詩雲新雨有老鐵其詩如其字筋盤骨崛中時時見古致【春暉閣詩鈔】

黃密字公謹號山堂平湖諸生工書【兩浙輶軒續錄】

黃模字相圃號書厓錢塘歲貢工書學其友蘇許堂【杭郡詩續輯】

黃承錫字二梧揚州太學生能書發願寫九經【靑惠堂集】

黃日賓歙人善學王夢樓書見者以爲畢肖【艸心樓讀畫集】

黃遐齡歙人工書效王夢樓尢逼眞與汪竹坪齊名【同上】

黃家達字小谷江寧人精篆刻工書法【續纂江寧府誌】

黃光燮字繡溪鼎子善書【金陵通傳】

黃廉字從淸號南浦順徳太學生善書作王渭川體【嶺海詩抄】

黃乙生字小仲景仁子道光元年舉孝廉方正

工八分【洪飴孫靑埵山人集】

包世臣撰墓志云嗜書攻之甚力志在復古予嘗從君問筆法近之能書者踵出而君實爲始事君善病每病輒三四月不飲食亦不困惟手古拓作書然自以爲不工書成輒塗抹以故傳世甚少又述書云乙亥夏與小仲同客揚州小仲攻書較予更力年亦較深小仲謂予書解側勢而未得其要予病小仲時出側筆小仲猶以未盡側爲憾因詰其筆法小仲曰書之道妙在左右有牝牡相得之致一字一畫之工拙不計也余學漢分而悟其法以觀晉唐眞行無不合者其要在執筆食指須髙鉤大指加食指中指之間使食指如鵝頭昂曲者中指內鉤小指貼名指外拒如鵝之兩掌撥水者故右軍愛鵝玩其兩掌行水之勢也大令亦雲飛鳥以爪畫地此最善狀指勢是故執筆欲其近布指欲其疏吾子其祕之小仲又云唐以前書皆始艮終乾南宋以後書皆始巽終坤予初聞不知是何語服念彌旬差有所省

黃乙生行榜書能品上小眞行書能品下【國朝書品】

黃樹賓原名之驤更名洵再名棣昌字修存吳川人大興籍道光十八年進士官介休知縣

述書筆談稿出髙涼黃洵修存等得其法所作時與予相亂【藝舟雙楫】

黃考祥字履上號纘亭貢生官金山訓導書仿香光【興化縣誌】

黃廷蘭字畹九號馥齋烏程人八歲能書大字長工篆隸求者立應【書畫筆錄】

黃子髙字叔立號石溪番禺優貢各體書工羣推小篆【譚瑩樂志堂集】

粵東二百年來篆書當推石溪石溪作古當推蘭甫【藝談錄】

按著有續三十五舉

黃潤昌字邵坤以軍功官道員加布政使銜殉叛苗之難卹贈巡撫

銜善艸隸日書萬字【湘潭縣誌】

黃徳符字應侯鵬年孫亦善書【續纂江寧府誌】

黃觀瀾原名泰淸字侶峯杭州諸生書仿率更秀整不苟【杭郡詩三輯】

黃鳳池原名岡字竹樓錢塘監生善楷法【同上】

黃體芳字潄蘭瑞安人同治二年進士官兵部右侍郎降通政使

袁昶曰作書體勢與晚香堂帖相近【漸西村人集】

黃自元字覲虞安化人同治七年一甲第二人及第官寧夏知府書法歐柳所刻碑版行世頗多【書畫家筆錄】

黃福懋字豫齋號松泉仁和人光緒九年進士官編修書法直追率更得其神似【兩浙輶軒續錄】

黃士陵字穆父黟縣人官廣東布理問工篆書【金石學錄續補】

按牧甫工鐵筆在湖北時爲先公及放刻印甚多子石字問經能世其業

梁

梁惟樞字愼可號西韓生正定人明工部主事本朝官山東按察司僉事於書酷嗜歐陽率更得其楷法世祖知其能命書數紙以進天語褒嘉傳爲盛事【梅村文集】

梁淸標字玉立號蒼巖一號蕉林【所居室名蕉林書屋】

又號棠村別號冶溪漁隱維樞從子明崇禎十六年進士本朝官保和殿大學士

嗜書畫古器鑑別最精詩詞書翰並精妙【王士禎蠶尾集】

書學晉人自具淸曠之致【陶梁紅豆樹館書畫記】

精於鑑賞所藏法書名畫甲天下刻秋碧堂帖【名人尺牘小傳】

梁相國刻秋碧堂帖未成而卒其石覆在廊西絕無知者金檜門侍郎督學京畿過此發而視之乃屬太守洗拓遂行於世【春融堂集】

梁天爵字世臣順治十二年歲貢例授司訓辭不就工行艸【泰和縣誌】

梁舟字西楂號木天略陽籍安塞人由進士官安肅知縣工書【安肅縣誌】

梁佩蘭字芝五號藥亭一號郁洲南海人康熙二十七年進士攺庶吉士散館歸班

書法大令【書畫過目考】

梁澤字恆白號采山順徳舉人官海鹽知縣工分書【桑弢甫集】

梁洪字崇此號芰梁天津諸生

張如鉽書法率更傳自梁崇此先生【津門詩抄】

梁文泓字深父號秋潭一號萚園亦號龍泓錢塘貢生

天性孤介寡交遊日以臨摹法帖背誦經書爲事晚歲書法益精到曾鈔說文數過【杭州府誌】

生平詩古文詞多爲人代作且爲書法所掩【兩浙輶軒錄】

工書眞行隸篆無所不能而於篆尢致力【杭郡詩輯】

梁詩正字養仲號薌林文泓從子雍正八年一甲第三人及第官至東閣大學士乾隆二十八年十一月卒年六十七贈太傅謚文莊杭世駿代劉文正公撰墓志銘云公臨池初學誠懸繼參文趙晚師顏李凡三變奉命編校石渠寶笈祕殿珠林二書益得縱觀天府收儲詣力精專天情流美經進時獨蒙睿賞屢勒貞瑉同列推爲第一【道古堂集】

王昶撰行狀云公常言往在上書房爲今上作擘窠大字適憲皇帝駕至諸臣鵠立以俟憲皇帝命作書墨漬於袖又命今上曳之令【令﹕今】弆此衣三十年矣他時服以就木庶存沒志君恩也卒如其言【春融堂集】

錢陳羣曰先生與諸城劉相國皆以書名自任予一日於直廬偶論後賢書法曰近觀劉梁公子崇如山舟恣態雅飭恐有出藍之譽先生笑掩予口曰裏名勝母曾子回車香樹獨不見過庭書譜耶同直聞者謂予知言【香樹齋集】

梁徽字愼五介休人官處州知府善眞艸書【淸儀閣題跋】

梁國治字階平號瑤峯一號丰山會稽人乾隆十三年一甲第一人及第官至東閣大學士謚文定

書法深得唐人精詣【紹興府誌】

朱珪撰墓碑云年十四以書法制藝見賞於學使崔公紀【知足齋文集】

公於唐人楷法眞有得力在直廬少暇卽展臨法帖一日臨顏魯公書郭氏家廟碑後書予款予卽索而藏之【西淸筆記】

工書【吳璜黃琢山房詩鈔】

洪樨存太史以梁文定彭文勤兩公楷法比之爲堆墨書【見北江詩話】

意至不滿實則厚重雍容具有峩冠博帶气象道鹹以來之宰輔乃並此亦不可多得矣【木葉厱法書記】

梁同書字符穎因得元貫酸齋山舟二字石刻遂號山舟晚年取心經不生不滅不垢不淨之語自號不翁九十歲後又號新吾長翁詩正子乾隆十七年賜進士及第官至侍講學士告歸嘉慶十二年重宴鹿鳴加學士銜二十年卒年九十三

許宗彥撰傳云公於書出天性十二歲卽能爲擘窠大字求文莊書者不得暇輒命公代書徐文穆夫人墓志銘卽公少作公少作書法顏柳中年用米法七十後愈臻變化純任自然名滿天下本朝能書人鮮有長於大字者公作字愈大結構愈嚴九十一歲爲無錫孫氏書家廟額忠孝傳家四字字方三尺魄力沈厚觀者莫不嘆絕公書刻石者至夥刻工往往不稱公意惟陳如岡所刻謝侍郎王兵備兩志最得公筆法

【鑑止水齋集】

善書法遠近馳名日本朝鮮諸國爭以重價購之論者謂近日善書者石庵相國朴而少姿夢樓侍讀艷而無骨翁覃溪臨摹三唐面目僅存汪時齋謹守家風典型猶在惟公兼數人之長出入蘇米筆力縱橫渾如天馬行空汪文端張文敏後一人而已【嘯亭雜錄】

侍講以書名重海內余過其家見箋素塞滿兩屋余笑曰君須有八百年之壽才還淸此債梁爲一笑賦詩自懺云云語似謙而實傲【隨園詩話】

王昶梁山舟八十壽序云法書獨出冠時上溯鍾王下兼趙董東南碑版及琳宮梵宇有所題署悉以求君君欣然捉筆各得所求以去而節鎭之索書者往往累歲不報年八十明燈矮紙猶復能書細楷與歐陽信本文衡山並傳千古

耆年能作蠅頭楷杭人媍人童子無不知先生善書者嘗言古書家皆有代筆者我獨無之蓋不欲以僞欺人我性如是然托名以售者眾矣作書喜用許虛白紙夏岐山潘嶽南筆刻石必陳雲杓陳如岡馮鳴和今虛白齋紙盛行潘陳皆因以致富【錢林文獻徵存錄】

先生性厭酬酢投贈徵逐飲食求書者尢忌以物通敬同裏沈君工摹先生書借以自給先生寧失期約不假手欺人【蔣知讓妙吉祥室詩集】

工書法超絕前後名滿天下𨿽兒童走卒皆知公書【張云璈簡松艸堂集】

書出入顏柳米董自成一家負盛名六十年所書碑版徧寰宇與劉石庵相國王夢樓太守並稱劉梁王【名人尺牘小傳】

尢工於書日得數十紙年八十餘尙爲人書碑文墓志終日無倦容【履園叢話】

近日所稱海內書家者有三人焉一爲劉文淸公一爲梁山舟侍講一爲王夢樓太守也或論侍講書如布帛菽粟此論太苛侍講早年亦宗趙董惟自壯至老筆筆自運不屑依傍古人故所書全無帖意如舊家子弟循規蹈矩飽暖終身而已然見文淸笑侍講爲竈下老婢侍講亦笑文淸爲滕公佳城太守笑兩公兩公亦笑太守文人相輕自古而然【同上】

先生碑版照四裔其簡牘尢精妙先生嘗示余名人書札數冊云十數歲時金冬心見貽明人數札始有集錄尺牘之意今致精者以千計蓋醞釀深故下筆神化乃爾【淸儀閣題跋】

查人渶梁山舟先生論書冊跋云學士論本朝書以姜西溟爲第一玆與蓮汀論書謂姜何汪查陳各有至佳處又云前輩皆比我髙數倍以未及爲嘆噫先生之虛懷好學如此宜其超軼等夷也鄙意公書六十以前與諸公頡頏七十而從心化剛爲柔純是精液而神气飛動不可思議髙出諸公上文董以後一人而已蓋公書熟處與待詔相似𨿽書至千萬字無出入其生秀又類文敏生秀者資性髙無出入者功夫到也功夫與資性相濟又得四五十年林下淸逸之气篤志深玩宜乎非他家所能及嗚乎成絕詣者固以有命存耶【知畏齋文稿】

山舟先生書予所見者只有眞行兩體大槪其於篆分章艸皆未嘗畱意晚年所作小眞書如舊藏李忠毅公國史本傳及神道碑兩種气靜神完不媿佳品包安吳因其不寫生紙遂於所撰書品中不登其名過矣卒後其門人秀水陳蓮汀銑刻瓣香樓梁帖海鹽吳修刻靑霞館帖【木葉厱法書記】

梁巘字文山一作聞山號松齋毫州人乾隆二十七年舉人官巴東知縣

肆力於書初得筆法於宣城梅釴後以工力精專蒼健遒勁釴與弟鉁皆自嘆爲不及楷宗晉唐艸法二王於李邕張從申摹仿尢久幾於神似碑版徧天下眞迹人尢寶之【安徽通誌】

工書與錢塘梁學士會稽梁文定有三梁之目【名人尺牘小傳】

書學李北海【揚州畫舫錄】

書法潤澤骨肉均勻【同上】

以工李邕書名天下【藝舟雙楫】

梁巘眞及行書能品下【國朝書品】

方士淦曰近時書家工力之深無如聞山先生者詒晉王以書名天下嘗散步廠肆見先生折扇遺迹於古畫樓愛玩不置謂其入手得法自嗟衰老謙挹不遑形諸詞色𨿽成邸虛懷善下而先生八法精通洵不朽云【蔗余偶筆】

張穆李思訓碑跋云梁松齋大令以善學北海書名世先伯考永丰君實從受筆法故吾家松齋書最多其臨思訓碑者亦不下數十冊

胡壽芝少從聞山大令學書謂大令愛書生紙每作書輒先就榻假寐醒則揮十餘紙極迅快再書則再睡否則止【雪橋詩話】

松齋大令書名盛一時與曲阜孔東山主事亦稱南梁北孔著有評書帖一卷持論甚公【木葉厱法書記】

又見大令於丈二疋紙作擘窠大艸書具見神通【同上】

梁履繩字處素號央庵詩正孫乾隆五十三年舉人

盧文弨曰書法𨿽不名家然端謹不苟如其爲人

梁天培乾隆五十四年拔貢年登耄耋猶作小楷細書【正定府誌】

莊

莊廷鎏字美三烏程南潯人坐法死

翁廣平書湖州莊氏史獄云詞翰皆妙

莊廷機字子善廩生書法宗二王【川沙廳志】

以書名【松江府誌】

莊廷樞廷機兄亦善書【川沙廳志】

莊克徵晉江人善楷書學王右軍【福建通誌】

莊柱字書石號南村武進人雍正五年進士官浙江海防兵備道善書【彭啟丰芝庭文集】

莊有恭字容可號滋圃番禺人乾隆四年一甲第一人及第官至刑部尙書書法圓勁出入顏平原趙吳興之間片紙隻字人爭藏弆以爲榮【潛研堂集】

滋圃先生任浙江巡撫日以作眞書爲曉課【汪輝祖夢痕余錄】

莊培因字本淳一字仲淳柱子乾隆十九年一甲第一人及第官侍講學士工書法每扈蹕於行帳中錄章奏事有急宣或不能據几案手一折匣疾書而工整無疾遽態【武陽合志】

莊勇成撰傳云早從舅氏錢太拙習書得晉唐人握管法學黃庭卽追橅右軍學廟堂碑卽神似永興其楷書若明珠鮮露見者欽愛

莊誠字立先元和舉人官考城知縣

王昶曰善隸書予所藏漢魏晉唐石刻皆其題簽

莊寶書字然乙武進人由四庫館議敍官聊城縣丞善書初取法於董文敏後直窺晉人之室崛彊夭矯無一平筆【武陽合志】

工書法與蔣丞齊耀齊名武進每旦啟門則索書者已累累盈戶外【洪亮吉玉塵集】

書法歐陽父子【初月樓文集】

莊曾儀字傳永號心厓武進人篆書學碧落碑眞行學趙文敏【陸繼輅崇百藥齋集】

莊縉度字眉叔武進人道光十六年進士官戶部主事攺東河同知工楷書【武陽合志】

裴齋司馬工楷法善倚聲尢善金石收藏甚富嘗得黃小松司馬小蓬萊閣石印遇精拓本輒鈐於上予家所寶之宋拓郭有道碑殘字卽其舊藏者著有裴齋碑目【木葉厱法書記】

莊受祺字衛生武進人道光二十年進士官浙江布政使善書【書畫家筆錄】

按原字惠生浙江一作湖北

莊又朔字稚蓂培因孫工篆籀楷書【武陽合志】

莊桂字香海海寧人善八法【兩浙輶軒續錄】

莊家增號葭渡諸生工細楷肆力趙董嘉興張廷濟書名擅一時見家增書輒稱之因訂莫逆交【昆山縣誌】

莊繽樹字玉繁陽湖貢生咸豐十年罵賊被戕年七十八

隸書學唐人【謝應芝會稽山房集】

善分書【陸黼恩讀秋水齋詩集】

莊鳳威字耀采號巢阿武進人官歸安知縣書法得晉唐筆意名重一時【續名人尺牘小傳】

莊怡孫字心吉武進人官刑部郎中工艸隸臨摹漢碑凡數十百通筆意栩栩欲生【同上】

放按心吉一作省吉栩栩欲生四字評語絕奇

莊鼎彜號苕夫武進舉人善書法【近人筆記】

皇淸書吏【吏﹕史】卷十七

●皇淸書史卷十八

義州李放公乃纂錄

下平﹝八﹞

七陽﹝五﹞

○【下平】七陽【房常

姜湯

汪臧

杭瑭

倉郎

皇甫彊

康商

唐】

房

常

姜

湯

汪

臧

杭

瑭

倉

郎

皇甫

彊

康

商

唐

房

房可壯字海客益都人明萬曆三十二年進士官副都禦史乞休順治初以大理寺卿起用官至刑部侍郎謚安恪

以書名魯中【李鏡願學齋小品】

常

常維楨字晉臣號白山廣寧人康熙初官萬載知縣工詩及書【江西通誌】

常執桓字友伯號酉北一號菜畦江都人明開平王遇春後

書法聖教序【揚州畫舫錄】

書法章艸【同上】

乾隆初揚州賀吳村君召性嗜奇石常自入山采鑿遇有佳品輒手自磨礱令朋輩書而刻之予曾得三方皆髙三寸廣二寸餘如圖章式四周皆同時名流如黃松石張得天李復堂趙飲谷諸人題字其一爲古斌臨出師頌常執桓小楷釋文尢爲精絕李艾塘只稱常善行艸而不及其楷法何耶【木葉厱法書記】

常如楷字司直饒陽人咸豐五年舉人官寶慶知府善書兼蘇米法【常堉璋撰墓表】

姜

姜君獻字軼簡官剿禦山海都督同知工楷書善行艸【嵊縣誌】

姜宸英號西溟一號湛園又號葦間慈溪人康熙三十六年第三人及第官編修敝藏太史小楷書一卷雜錄宋人詩話及坡公煎茶定惠寺海棠古近詩體六七首又臨大令十三行一字一牟尼眞令人探翫不厭款云丁丑夏日隨書【書﹕興】興【興﹕書】此宸英下押葦間書屋白文湛園仿書朱文畦風吹馨白文三印引首及押角用漫與白文丁丑年後書朱文人書俱老朱文三印山舟居士跋云此卷先生暮年之作畢竟不同可寶也同書識下押梁印同書朱文方印【木葉厱法書記】

書法鍾王尢入神品【國史本傳】

錢澄之序略云姜子學書得執筆之法心手疲勞至於眩隕欲絕臨摹攻苦寢食俱廢蓋至今而始成可謂得之難矣姜西溟少時學米董書有名至戊辰方用第四指學晉人書丁丑後方聽餘言用大拇指專工小楷是時年已七十矣使其少時卽知筆法力學至老豈非丰考功後一人哉【大瓢偶筆】

金祖望曰書法入神直追唐以前風格

張宗柟曰工筆札瘦硬自成一家

梁同書曰本朝書以葦間先生爲第一先生書又以小楷爲第一妙在以自己性情合昔人神理初觀之若不經意而愈看愈不厭亦其胸中書卷浸淫醞釀所致【頻羅庵題跋】

趙懷玉曰先生之書在汪退谷之上識者推爲本朝第一

本朝書家姜西溟最爲娟秀气韻與香光爲近而筆力不足以副之【初月樓論書隨筆】

書法尢逼公權有乞片紙者寶若拱璧【文獻徵存錄】

書法鍾王諸體臨摹無不入妙【寧波府誌】

書法鍾王於唐宋諸家亦靡不臨寫晚尢加意章艸及篆隸人得片紙藏弆以爲寶【慈溪縣誌】

書入晉人之室長於摹古小楷尢工稱重一代【名人尺牘小傳】

西溟書拘謹少變化【履園叢話】

姜宸英行書能品上【國朝書品】

姜熙文蘇州人楊賓弟子書得其傳【蘇州府誌】

姜奮渭字騰上諸生工書法楷隸艸篆各擅其勝【遂安縣誌】

姜廷舉字士雄號古城龍遊拔貢生善行艸所書碑版甚夥【兩浙輶軒錄】

姜煒字若彤上元人嗜篆籀於六書八法研究甚精【飛鴻堂印人傳】

姜有慶字譽甫歲貢生工書法【鹽城縣誌】

姜左熊字子望南匯諸生精鐵筆工四體書【黃協塤鋤蕓精舍零墨】

湯

湯燕生字元翼號巖夫太平人精漢隸【明遺民詩抄小傳】

篆書古淡入妙不在伯琦子行下與谷口翁同究各體書【新治荊思舊錄】

湯鉉字鼎輔號念水南皮人國初以明經選章邱知縣升大同府同知左遷縉雲縣丞工鍾王書法【南皮縣誌】

湯斌字孔伯號荊峴一號潛庵雎州人順治九年進士由嶺北道參政舉鴻博授侍講官至工部尙書康熙二十六年十月卒年六十一補謚文正文正不以書名而筆筆正鋒字字圓勁【退庵書畫跋】

湯文正小楷書梅溪綺羅香雙雙燕詞一紙裝爲長卷黃勤敏鉞題簽劉師陸楷書潛庵遺墨引首四大字郭儀霄跋略云予觀菁園所刻法帖內有文正手書王伊璜先生壽序筆姿秀膩骨韻俊拔而趙文恪所藏文正手錄禮書一通公自跋云夙不工書友人教以畱心二王法自是專意臨仿云其字體半用章艸髙雅疏秀與此卷迥異豈公中年以前書耶周作楫跋略云蘇門夏峯祠夏峯先生象上有文正題贊書法蒼古不似此卷之軟媚揚振麟跋略云筆法逼近鍾太傅又出入顏魯公此外題名者尙不下數十家詳拙著淸樂堂隨筆予曾藏文正日記冊中有細楷十餘頁與此卷筆迹正同桂山方伯鍾顏之評最允其餘均不曾搔著癢處予又嘗見公大楷楹帖亦佳其印文中斌作份蓋因說文無斌字如洪稚存太史印亮吉作諒吉也【木葉厱法書記】

湯右曾號西厓仁和人康熙二十年進士官吏部侍郎

王士禎曰書法遒媚似東坡此冊少宰公縮東坡春帖子意端莊流麗絕無對禦矜持之態足見老輩風度不凡越人遠甚【頻羅庵題跋】

工行楷書【名人尺牘小傳】

湯陟字郇書號研山宣城廩生善書法尢精隸體識者謂其突過鄭谷口【宛雅】

湯第字眉山永新人書法絕似鍾王【吉安府誌】

湯溥字符博文正公子諸生工書初學顏後摹右軍蒼老秀勁不輕爲人書故存者甚少【湯準臨漪園類稿】

湯相尹字聘三零陵人雍正七年拔貢官嘉禾教諭善書法【湖南通誌】

湯蒼字雲山江夏人生於明萬曆四十四年至乾隆十五年始卒壽一百四十五歲工擘窠大書喜作福壽字得者寶之翁蘇齋集中有題百三十八叟江夏湯翁書福字掛軸詩【淸樂堂隨筆】

湯先甲字蕚南號辛齋宜興人乾隆十六年進士官侍讀學士書法工秀嘗手寫趙秋谷談龍錄一卷盧雅雨授之梓【郁棲書話】

梁惇書蓬壺朝旭爲湯少光祿先甲賦文石詩云書法恰與光祿匹

湯禦龍字榮光烏程人乾隆二十一年武解元

精書法【野語】

湯克敬字望賢蕭山國子生

王宗炎跋克敬遺墨云筆畫端勁深入膚理

湯昆字瀛洲號筠生優貢生官池州府教授工書【和州誌】

湯玉侯旌徳人與同邑劉聖立同寫刻陸洽原話山詩稿三十六卷【抱竹居檢書記】

湯雪樵嘉定人

錢大昕雪樵五十詩云玉筯爭傳李監書

湯金釗初字惇山攺字惇甫號勗玆蕭山人嘉慶四年進士官協辦大學士謚文端

魯一同撰神道碑云善楷隸自七十五歲後每日晨起抄經二百字凡抄論語大學中庸爾雅禮記毛詩尙書周易孝經孟子左氏傳尢好抑戒之詩寫至數百過【通父類稿】

吳昆田湯文端公手寫爾雅跋云公於七十五歲後每日寫經書二百字終公之身編中書法似非公之極筆然秀勁有端凝之致足令姚冶纖媚者顧之失步【潄六山房集】

湯溶字紆洲嘉慶十五年舉人善書【宜興縣誌】

湯錫蕃字晝人仁和人嘉慶十六年進士授庶吉士工書法爲梁山舟學士所賞以妹妻之【杭郡詩續輯】

按一字晝三號皴山館選錄作錢塘人

湯銘字警齋旌徳人

汪承誼曰愛習香光書每見妙品隨時鉤摹刻有如蘭館董帖四卷

工書學董文敏兼擅鐵筆刻有三星贊印譜【紫泥庵補印人傳】

湯潞字少博荊溪廩貢官嘉定教諭書法得十三行神髓【荊宜合志】

湯蓮渚字茗仙南通州人道光二十九年舉人楷法端正【崇川詩抄匯存】

湯亦中字子惠長沙人摹古篆隸得其渾拙之趣又喜章艸【吳敏樹柈湖文集】

湯中孚字理云宜興諸生工篆隸秦漢碑碣無不研求【書畫家筆錄】

汪

汪挺字無上更字爾陶明崇禎十六年進士宏光時授工部主事書法規橅兩晉名流爭賞晚以自給【嘉興縣誌】

書法似歐陽率更【欈李詩系】

尢精小楷【名人尺牘小傳】

汪濤字山來號夢龍休寧人眞艸隸篆以及諸家書法無所不精

每寫一家從不致雜入一筆大則一字方丈小則徑寸千言鐵筆之妙包羅百家前無古人【寄園寄所寄引嘯虹筆記】

汪炳字虎文休寧人其兄旣明爲中翰精四體書是以虎文於書法特有家學焉甲申以後僑居武林見朱修能印譜卽仿之一捉鐵筆卽能度越其妙再遊維楊遇程子穆倩出印譜相證穆倩嘆服【同上】

汪鳴瑞字旃來又號黃山白叟著有然石艸與陳老蓮友善集中有謝友人索飛白詩餘觀其詩不佳飛白亦可見矣【丁敬飛白錄】

汪繼昌字徵五號悔岸歙人居錢塘順治六年進士官湖廣下江防兵備道

顧景星曰酷嗜書集古金石文日仿數紙【白茅堂集】

汪璲初名璇字文儀號默庵晚號頑叟新安諸生

葉良儀撰狀云少年書法率更自謁髙學憲匯旃後師其小楷益遒逸古秀幾於莫辧

汪洋度字文治書法仿晉人【歙縣誌】

汪延運字徙之潛山諸生工書法【安徽通誌】

汪來許字昭玆嘉定諸生書法擅晉唐風致【練音初集】

汪浚字秋澗徽州人居揚州

善撫古帖【孫枝蔚漑堂集】

汪鎬京字宗周號快士一號西谷休寧人工篆籀精治印有黃山山水篆及紅朮軒印譜【木葉厱法書記】

張英曰工篆籀

汪懋麟字季用號蛟門儀徵籍休寧人康熙十五年進士官刑部主事

王士禎曰在史館時一日禁中出宣徳紙百幅命翰詹及羣僚書擇其尢者二十四幅爲禦屏君書與焉

蛟門以八分書平山堂額夜夢歐公命書聯句云登斯樓也大哉觀乎八字【揚州畫舫錄】

汪尙銘字新又康熙十七年舉人官丰城知縣善書【涇縣誌】

汪楫字舟次一號恥人晚號悔齋別號覺堂居士懋麟同族康熙十八年由贛楡訓導舉鴻博授檢討充琉球正使賜一品服官至福建布政使

朱彜尊撰墓碑云書法以骨勝有楊凝式米芾之神嘗爲琉球國王書殿榜縱筆爲擘窠大書王驚以爲神

唐紹祖曰工書

文章翰墨妙天下【今世說】

汪灝字文漪一字天泉號畏庵臨淸人康熙二十四年進士官河南巡撫

楊賓曰吾書厚重不如汪文漪【大瓢偶筆】

汪立名號西亭婺源人官工部主事通六書有鐘鼎字源【安徽通誌】

放按水部錢塘籍喜刻書有白香山集汗簡翻校宋本極精

汪於髙字昭武號睡庵錢塘人

仇兆鰲撰傳云善書大字制筆長丈許肩背並用有五字勒石天竺寺門縱橫尋丈筆法入古

放按樊榭山房集有碧山艸堂椽筆歌自注云天竺寺墻觀自在菩薩五大字睡庵書

汪沈琇號西京常熟歲貢官宣城訓導工隸書【蘇州府誌】

宋楊備得古文尙書釋文讀之大喜於是書訊刺字皆用古文僚友多不之識指爲怪物近吾友汪西京沈琇喜爲古字詩文書牘無不用之蓋今之楊備也【柳南隨筆】

汪士鋐原名僎字文升號若谷攺號退谷又號秋泉別號松南居士長洲人康熙三十六年會元官中允

沈彤撰狀云爲書有奇勢縱橫自放而分間布白無分寸失名公卿碑版多出其手

吳門汪文升宮允用馮補之之說學趙文敏惡言執筆見予書輒貶以爲不知分間布白一日同予送梁質人於京師玉皇勝境質人尙在內城相與坐車箱待之因論書法乃大服明日延予至邸捨問筆法遂授之然分間布白之說終不能破也【大瓢偶筆】

余書秀潤不如汪文升【同上】

退谷得執筆法書絕瘦硬頡頏得天諸子莫及曾見其沈凡民印譜自謂初學停雲館麻姑仙壇記及陰符經入都後友人陶子師譏爲木板黃庭因一變學趙得其弱再變學褚得其瘦晚年尙慕篆隸特懸陽冰顏家廟碑額於壁間觀玩摹擬而歲月遲暮精進無幾噫先生書學本末盡於此矣【梁巘評書帖】

書法爲國朝第一與姜西溟稱姜汪【名人尺牘小傳】

偶與石琢堂先生論書先生曰吾吳前輩書家林立君以何人爲巨擘余謂義門最嚴謹而有傷於窘處惟汪退谷書寬博有餘而復不稍軼於規矩之外似較義門爲遊行自在先生以爲知言【退庵書畫跋】

退谷大楷直合顏柳爲一體不特義門無以相勝卽涇南司寇亦當視若天際眞人也【同上】

退谷書中年後益沈著【松軒隨筆】

退谷書能大而不能小【履園叢話】

予於本朝吳人書極愛秋泉宮允藏其手迹亦最多有細楷兩冊尢爲銘心絕品一系爲蔣繡谷書千文一系爲沈凡民書乾坤二卦沈冊髙僅四寸弱字小如指頂烏絲闌格精美絕倫宮允自跋數行其字尢小略云人苦作大字而予則苦細書以其費時更甚於大字也予寫大字屏幅十二紙多或至千餘字只十二刻可了而小字千餘言爲時須倍之嘗聞趙文敏日寫萬字巙巙子山日寫三萬字不知何以神速如此古今人不相及大抵如此況區區鄙拙乎後有閻朝邑小楷題識亦精又有河南段春湖學士晴川跋語數則玆錄其一云退谷先生書法爲國朝第一小楷尢矜貴其出筆沈勁遒逸超脫古雋字體如指頂而气勢若尺丈此細書費時所以更甚於大字也彼時姜汪齊名以此冊觀之西溟應讓一步蓋學士頗工書故此評極爲愜當乃錢梅溪氏竟謂宮允書能大而不能小豈非唐人所謂耳誤目窮者乎宮允生於順治戊戌卒於雍正甲辰年六十六【木葉厱法書記】

汪繹字玉綸號東山別號百藥居士常熟人康熙三十六年進士以外艱歸三十九年廷試第一人及第官修撰

繹休寧人書法遒勁【安徽通誌】

書法秀潤與趙文敏爭席【蘇州府誌】

彭定求撰墓志云書法秀整直超吳興而上之

書法工秀【名人尺牘小傳】

汪應銓字杜林一作度齡號默林常熟籍休寧人康熙五十七年進士第一人及第官至贊善

蔣漣撰行狀云書法圓勁秀逸人爭寶之

工小楷【名人尺牘小傳】

汪徳容初名掄甲字云尺號重閬一號蔚亭錢塘人雍正二年第三人及第官編修坐事譴戍

楷法初學黃庭行書學率更諸帖晚年則一意平原在塞上時有請作擘窠者苦乏巨筆以竹筯夾絮濡墨汁爲之可謂書道之厄運矣【頻羅庵題跋】

先生書法爲吾鄕第一卒無有知之者蓋自登第後被事謫戍不還故筆墨流傳絕少【同上】

汪由惇初名良金字師茗一字謹堂號松泉錢塘籍休寧人雍正二年進士官至東閣大學士謚文端

錢陳羣曰松泉宮傅書法擅名當代各體俱有師授而楷則尢精又曰松泉太宰楷法師黃庭麻姑壇記二十年來承校祕殿墨寶輒爲摹仿至廢寢食無倦意

又曰松泉先生手書千字文十餘年來京師粵中皆有石刻後進能講求筆法者每得一本奉爲枕祕

又曰書法力追晉唐大家兼工篆隸公旣沒上命集公書爲時晴齋法帖十卷勒石內廷云【以上並見香樹齋集】

錢維城撰傳云工書筆法深穩端勁如其爲人

翁方綱曰文端書衣被天下然人皆知其出於顏而不知其於虞褚最深也

沈初曰前輩書學擅名而又勤進不懈者無如汪文端內府所藏小楷成冊者數十而時齋少司農家藏者尙多【西淸筆記】

汪惟憲字子宜號積山一號水蓮仁和人雍正七年拔貢生

胡兟曰書法不拘古人繩尺遠似蘇長公近似李檀園

書法尢稱於時【杭郡詩輯】

工書仿蘇長公【名人尺牘小傳】

書法淸挺蒼秀梁學士同書其壻也【善本書室藏書志】

汪師韓字韓門號抒懷一號上湖又號坦橋徳容弟雍正十一年進士官侍讀罷復授編修太史不以書名予藏其集世說八分書楹帖深穩古秀極有漢人气息上款系小松九兄先生蓋爲黃秋盦司馬作者尢可寶也【木葉厱法書記】

汪郊字浚臣號南野歸安人官汀州府同知善書【道古堂集】

汪俊字吁三號山樵蘇州人官醴泉知縣

山樵明府獻聖祖南巡詩蒙召入南書房一日上坐內廷取榻上冊顧諸臣曰卿等試看此冊是何人筆墨皆奏曰似翰林陳邦彥上笑曰非也此是邦彥內弟汪俊所書詩字俱佳其受知如此【隨園詩話】

汪士鍠號筠川休寧人乾隆元年由副貢生舉鴻博官庶吉士工書【名人法書考】

放按字君宣

汪廷玙初名璇字衡玉號持齋鎭洋人乾隆十三年進士官工部侍郎精行楷【郁棲書話】

汪廷玙書石渠寶笈著錄

汪得稻榜名又銓字少白號步山錢塘人乾隆二十一年舉人

書法尢有名【杭郡詩輯】

戴熙曰書品在李檀園吳塞翁之間【習苦齋畫絮】

汪大經字書年號秋白一號西村秀水諸生贅於婁縣朱氏因家焉乾隆三十年南巡召試二等充四庫繕修嘉慶十四年卒年六十九

能書【湖海詩傳】

王芑孫曰西村之書縱橫跌宕所涉非一家大要歸本於二米

洪亮吉撰墓志云虎臥龍跳腕有羲之之鬼

書學香光繼而專學先文敏求書者接踵於門以貧取潤歲入百金【張祥河關隴輿偶憶編】

兼擅書法【阮亨瀛洲筆談】

汪膚敏字公碩號攻石一號春泉江都人

書法歐褚性廉介安麓村延之弗就就之弗見使人要於路掖之入見則命書戲目數出公碩爲其所迫書而進之命掖入密室中良久延至一堂安迓於階下曰先生古君子前特相戲耳乃款畱堂上笙歌錯陳所奏戲文卽所書戲目也盡歡而罷歸爲安母書壽序一通【揚州畫舫錄】

汪舸字可舟別號礰石居【一作崖】山人晚號客吟老人江都籍婺源人書法與公碩齊名【揚州畫舫錄】

工吟詠杭檢討序其集尢精楷法予藏紫雲出浴圖摹本立幅其上國初人題詠如林皆可舟一手所繕不施闌格而精整異常款云乾隆廿九年歲次甲申秋九月展重陽節客吟老人汪舸手錄諸前輩題詠時年六十有四﹝可舟﹞【木葉厱法書記】

汪中立字砥峯號泊庵婺源諸生

趙靑藜撰傳云工楷法

汪肇龍初名肇漋字稚川號松麓婺源貢生

鄭虎文曰通六書能篆刻於尊彜鐘鼎各古篆云鳥科斗之文遇目輒辧暗中可手捫而識之蓋古今絕學也【吞松閣文集】

又曰稚川尢精篆嘗得岣嶁碑石鼓文援據精碻能正古人所訛闕【同上】

程瑤田撰傳云少孤貧甚學篆刻賣藝以養其母六書之學用是得其要領旣通其義又能書之渾渾噩噩同時人莫能過者精究石鼓文多所考定

汪成字洛占歙人工篆刻善小楷【飛鴻堂印人傳】

汪大黌字斗張號損之徽州人工隸書【揚州畫舫錄】

汪來齋以字行江寧人爲石經供俸【金陵通傳】

汪孟鋗字康古號厚石秀水人乾隆三十一年進士官吏部主事善艸隸書【秀水縣誌】

汪本直字讓庭陽湖人乾隆三十三年副貢官忻州知州工書【常州府誌】

汪端光本名龍光字劍潭號磵曇以原籍休寧故又號叢睦江都【一作儀徵】

人乾隆三十六年舉人官鎭安知府

書法米襄陽【揚州畫舫錄】

汪之選題磵曇先生書札後五古云磵曇今書家書法極蒼老不擇筆而書其妙在潦艸一字如一押字字皆生造結交十年來翰墨頗不少藏諸篋衍中愛玩若至寶臨摹𨿽不能亦以志交道【小詩龕集】

汪中字容甫一作容夫鎬京孫由江都籍充乾隆四十二年拔貢生

按一號思復

孫星衍撰傳云詩文書翰無所不工

精六書說文金石之學【名人尺牘小傳】

汪中行書逸品下【國朝書品】

汪如洋字潤民號云土孟鋗從子乾隆四十五年第一人及第官修撰精楷法爲王述庵少寇所稱【木葉厱法書記】

汪步蟾字汝驤號香巖又號衲庵仁和人乾隆四十八年舉人工書【同上】

汪龍字叔辰歙人乾隆五十一年舉人揀選知縣熟於許氏說文所著書數自手寫點畫悉宗六書無一筆苟【胡培翚撰傳】

按號蟄泉

汪璐字仲連號春園晚號九一翁錢塘人乾隆五十一年舉人候選太常寺博士工詞翰【杭郡詩續輯】

汪樹谷字西農一字亦耕別號石甑山樵仁和諸生喜寫書寒暑不輟【同上】

張椿年曰學書於先君子

放按椿年爲無夜解元世犖子

汪蒼霖字易堂錢塘人由國子監生官句容縣丞工詩及書【洪亮吉捲施閣文集】

汪介壽字純甫號芥圃仁和優貢生善筆札【杭郡詩續輯】

汪天與字蒼孚號畏齋歙人居儀徵官刑部郎中善楷法【淮海英靈集】

汪焜字象炎號亭山歙人書法聖教序【揚州畫舫錄】

汪文錦字繡谷歙人工篆籀精於鐵筆【同上】

汪元長儀徵人書得唐人法所書石碣碑刻最多【同上】

字敬堂江都諸生承其髙祖舟次先生家學博雅淹貫書法步趨歐柳【江蘇詩徵】

汪錫勇歙人從程瑤田學書【通藝錄】

汪眞理字慰亭旌徳人候選鹽知事書法魏晉遒勁古朴【安徽通誌】

汪思道字履堂黟縣諸生工各體書與歙巴慰祖齊名【同上】

汪圖字將南祁門諸生某邸以賓禮延之教書賜有晉賢風度印【同上】

汪照初名景龍字羽靑號岑華嘉定貢生

通金石能八分如臨潼張子祠堂記及修長武縣學記皆其所書【湖海詩傳】

工書尢擅八分【王廷諤翠微精廬集】

汪師曾字省三號魯堂秀水人官余姚訓導善書【兩浙輶軒續錄】

汪心一字爾淸浮梁人著書法集【江西通誌】

汪蘭圃歙人工書法爲程香南髙弟子【揚州畫舫錄】

汪谷字心農號琴田別號漸門居士休寧人居吳中善行楷書與王夢樓友善愛其書法爲刻試墨齋帖制墨亦佳【木葉厱法書記】

汪本豫號春泉大經子諸生父擅書法本豫能世其學【瀛洲筆談】

汪小峯揚州人以刻石爲生繪山居賣篆圖許春卿題云二篆淹通擅八分云云【雲莊印話】

汪湛字廷宣號再澄武生工書法人皆珍之【黃巖縣誌】

汪禧字琢之無爲庠生書法有右軍遺意【廬州府誌】

汪廷桂字瑤甫號古香歙廩生工書得董香光筆意尢精篆刻【蘭言集】

汪廷桂分書能品下【國朝書品】

汪萊字孝嬰號衡齋歙優貢生官石埭教諭精小學工篆書【木葉厱法書記】

汪偉黟諸生行艸古雅【安徽通誌】

汪烈黟增生書法米南宮人爭寶之【同上】

汪燾號蘅洲黟諸生工書法【同上】

汪守和字凱南一字惟衣號巽泉樂平人嘉慶元年第二人及第官禮部尙書工書【木葉厱法書記】

汪喜孫字慈伯攺名喜荀字孟慈中子嘉慶十二年舉人官懷慶知府工書得包愼伯之傳【同上】

包誠【世臣子】曰先君誘掖後進教誨不倦就其所學多所成就如淩曉樓汪孟慈等其最著者也

汪能肅字雨人山陰人廣西籍嘉慶十三年解元攺歸原籍官嘉善教諭

黃安濤曰善艸書

汪香圃蘇州人善橅碑版尢長於率更【潘遵祁西圃集】

汪搢字大紳號家南一號愛廬元和貢生

顧承曰書有別趣

汪金字鐵山諸生善艸書嘗以冠纓作筆長六七寸而腕力直達毫顚堅勁蒼秀卽筆力未到處亦勃勃有生气如龍蛇捉不住歿數十年人猶寶其遺迹【和州誌】

汪銘彜字仲蜼諸生善書【六安州誌】

汪汝鋆字均之桐城諸生工楷隸【木葉厱法書記】

汪兆錦字文叔揚州人書法極似夢樓【古緣萃錄】

汪坤裳字源杜宜興附貢生好書得定武蘭亭石刻時時摹之【初月樓文集】

汪廷楷字端揆號籍庵別號節安居士元和廩貢道光元年舉制科書有家法予藏其桃式小硯背楷書銘云一卷石作綏山桃煮而食之爲文豪節安居士【木葉厱法書記】

書法摹退谷【蘇州府誌】

明經系退谷後人學退谷行書極得神人亦髙雅有凂其僞作退谷字者夷然不屑【退庵書畫跋】

汪谷字小城儀徵諸生嗜作書約鍾梁分法爲眞行風發蹈厲有不可控勒之勢而遒麗一應楷則【包世臣撰墓志】

按谷卒於道光八年十二月年三十五

汪壽字子黃秀水人道光十二年舉人書法華亭【國朝詞綜續編】

書法秀挺【冷廬雜識】

按一字載坤號季云孟鋗曾孫

汪度字鄴樓上元諸生工楷法【金陵通傳】

汪先覺字牖民廩膳生書法出入顏柳之室晚以右軍父子爲歸【六安州誌】

汪箴字季銘別號畱下村農錢塘人書法仿褚蘭亭絕肖【春星堂集】

汪夢心一名廷恩字說啟號仲房錢塘諸生能作餓隸書年二十四卒【杭郡詩續輯】

陳鴻壽曰工隸書

汪惇崇字仲山號仲淸仁和人七歲能懸腕作大字【杭郡詩三輯】

汪鉽字式金號劍秋錢塘諸生書有倪髙士風【同上】

汪武曾字思泉錢塘監生善書【同上】

汪玉璋字七莪號小竹仁和監生善章艸入晉人之室【同上】

汪士驤號鐵樵錢塘人官城守千總工篆隸晚年作小楷日可六千細如麻粟兼具顏筋柳骨之妙【同上】

工篆刻古勁處直逼秦漢晚年作小楷尢精【兩浙輶軒續錄】

善書法【釋達受寶素室金石書畫編年錄】

汪立功字懋齋錢塘人書仿晉唐小楷韶秀亦精鐵筆【兩浙輶軒續錄】

汪岱孫仁和人工楷書髙塏弟子【木葉厱法書記】

汪云官字紀君江寧人書法魯公【汪士鐸梅村文集】

汪申字自庵全椒人工書【雲莊印話】

汪承元字慕杜甘泉人咸豐三年進士官編修五品京堂書宗平原【甘泉縣誌】

平時專講求筆墨精寫大捲白折【墨花吟館懷人詩】

汪果嘉興人工書【徐子苓惇艮吉齋集】

汪泰基號嵐坡歸諸生

吳云曰工書及篆刻

汪鳴鑾號柳門一號郋亭錢塘人同治四年進士官吏部侍郎

能篆書官司成日用佳墨羅文紙精拓石鼓餉人得者以爲瓌寶【張鳴珂景行錄】

汪洵字子淵號淵若陽湖人光緒十八年進士官編修書法摹仿平原得其神骨又參以他帖而變化之兼精篆隸【書畫家筆錄】

汪子淵太史初名學瀚中年棄官居滬上鬻字爲生利巿百倍人多羨之然其書實板而俗小篆尢甚【木葉厱法書記】

汪瑔字玉泉號芙生一號谷庵別號無聞子山陰人寓廣州

文格書品在聖徵元穎之間【粟香五筆】

臧

臧振榮字君仁號岱靑又號惟一諸城人順治八年進士官寧州知州筆法簡古得其書者多藏弆之【張貞半部稿】

臧耀初諸城人著字學根力論【山東通誌】

臧錫輅字鳴鑾宿遷諸生工書【徐州府誌】

臧魯髙字不羣宿遷歲貢生書法二王【同上】

臧壽恭字眉卿長興人嘉慶時舉人

楊峴曰喜鈔書日五六千字端整無訛奪

杭

杭玄字又玄別號太玄居士蘇州馬迹山人工艸書【七十二峯足徵集】

瑭

瑭瑹滿洲正白旗人官戶部主事書法遒勁【小倉山房集】

倉

倉兆彬號茝坪中牟人候選知縣善書法少時墜馬傷右臂因以左手書晚稱左手老人有式好堂石刻【家傳】

郎

郎大幹字容巖昌平人康熙五十三年舉人善書【山左詩抄】

皇甫

皇甫欽字堯臣號密安歸安縣學生工書法【松陵詩徵】

皇甫鯤字翼蒼號筠坡一號瓶城仁和人乾隆六年拔貢生工書能爲擘窠大字【杭郡詩輯】

朱文藻曰有書名

皇甫琛字澹庵錢塘人旅食四方賣字爲活【杭郡詩三輯】

彊

彊惟良字眞長善書北門關帝廟有所書碑【甘泉縣誌】

彊上林字杏齋順天通州人嘉慶十九年進士官海城知縣

斌良行抵楡樹詩自注壁懸彊上林所書楣語甚佳

康

康桓字瑞公礠州諸生字師顚米【礠人詩】

康基田字仲耕號茂園興縣人乾隆二十二年進士官河道總督工書得力於歐蘇爲多篆書亦復不苟【包安吳集】

康基田行書佳品上【國朝書品】

康鳳聲漳浦人居廈門善艸書筆勢飛舞【廈門誌】

康曾定字麥生號少侯基田曾孫官修武知縣工詩尢善書筆致遒秀極近吳聖徵居先祖河南撫幕最久與先君友善吾家藏其手迹甚多【木葉厱法書記】

商

商仰山拔貢生工書【平山縣誌】

唐

唐時字宜之上元人官楚府長史棄歸築室烏龍岡側號妙意老人興至則行書數幅髙吟遠眺以爲常明亡不出【金陵通傳】

唐宇昭字孔明號云客一號半園武進人崇禎九年舉人國變不出善書法與同裏薛奕白銘楊二溥稱薛白楊唐四大家【武陽合志】

唐宇肩字若營宇昭弟

李兆洛曰兆洛始識字辧姓名輒畱意邑中能書人自明相傳有唐荊川孫文介鄒衣白國初則有薛白楊唐四大家前有薛耳白踽楊二溥唐宇昭後有薛搢白銘楊大鶴唐宇肩又有惲南田張均叔嶽花村李蠡塘李棣原錢魯思莊然乙畢焦麓而蠡塘子鹿耔趙季由徐仲平吳山子其後起也向欲集本邑能書前後序之名曰敬梓碌碌尙未能成此千文蓋後四家唐營若先生書也予多見先生書蓋導源登善而多參以松雪法者眞可爲後來楷則也【養一齋集】

工書與薛搢楊喬年白萬齊名號稱後四家【武陽合志】

唐允甲字祖命號耕塢一號山茨晚號握椒老人宣城人明季官中書舍人國變後喜讀釋氏書法名大劍自稱宣城羼提漢

施閏章曰善書法一扇作小楷數百字客皆藏弆

書法名海內箋箑盈幾酒酣落筆應之不厭獲者不啻拱璧【宛雅】

晚年以書名得之者如獲拱璧【安徽通誌】

唐夢賚字濟武號豹巖淄川人順治六牟進士官檢討善詩文兼工書予藏一綾本長幅書自作浣溪紗小令一闋字大如盌筆勢縱逸在蘇米之間【木葉厱法書記】

唐玉虯更名念祖字式公號髯孫允甲子書學智永千文又學虞永興破邪論歐陽率更心經篆學嶧山碑隸學曹景完碑𨿽未能入室時時有合作【宛雅】

唐詩字盛唐工書法【甘泉縣誌】

唐熙績字賡咸嘉定諸生善小楷及八分書【練音初集】

唐瑀字仙佩號孺含一號雪井嘉定人原籍常熟能書【同上】

唐景字靜安號匏叟婁舉人官資州州判工隸書【松江府誌】

唐鯤字質夫婁人工隸書【同上】

唐紹祖字次衣號攺堂詩子康熙四十五年進士官湖州知府內用刑部郎中旋補禮部工書法【木葉厱法書記】

唐執中貴池廩生工書【安徽通誌】

唐大沛字醴泉上元拔貢官蒙城教諭工書【江寧府誌】

唐云棟字松雨髙淳諸生以工書名【同上】

唐仁永字緝譽仙遊歲貢生官崇安訓導精艸書爲人所珍【福建通誌】

唐承華原名丕承字旦仲南匯人華亭籍乾隆三十五年舉人工行艸書小楷學黃庭經【松江府誌】

唐爲坤字虎臣武進人乾隆三十六年舉人

吳徳旋曰虎臣不以書名然其書脫然町畦之外以書專門名家者或不逮也

唐仲冕號六枳又號陶山善化人乾隆五十八年進士官陜西布政使署巡撫

工書法【崇川詩鈔匯存】

唐人最字章甫乾隆間召試舉人楷法精工【和州誌】

唐爲垣字麟臣號見山陽湖諸生工楷隸【北江文集】

唐昭儉號友石早歲工書與從子祖價齊名【湘潭縣誌】

唐祖價字介人湘潭國子生

歐陽兆熊曰工書能懸腕作小楷初學顏平原後乃駸駸入晉人之室時沈栗仲大令以書名嘉道間極稱之

唐夢齡字錫之新會增貢生候補訓導小楷珠圓玉潤【藝談錄】

唐其年號小迦武進人工篆隸善鐫刻【枕經堂題跋】

唐傳猷字晉徽鄒縣人咸豐十一年拔貢官吏部員外郎家本寒素初官京師傭書自給名震都下醇親王大學士寶鋆屢索分篆【山東通誌】

唐曾頤號聽泉長洲人官福建縣丞詞章翰墨俱工【木葉厱法書記】

皇淸書史卷十八

●皇淸書史卷十九

義州李放巢客纂錄

下平﹝九﹞

下平﹝十﹞

◆下平﹝九﹞

八庚

九靑

○【下平】八庚【彭英

行成

淸平

荊程】

彭

英

行

成

淸

平

荊

程

彭

彭徳先字敬輿別號玉遮山樵長洲人明貢生甲申後隱居不出彭紹升撰家傳云善書【二林居集】

彭行先字務敏一字貽令號竺【一作竹】裏徳先弟明崇禎中以貢生授知縣不就甲申後不出與金俊明鄭敷教稱吳中三老卒年九十二

彭定求撰行狀云自幼長於六書凡蓼蔚府君手迹臨摹酷肖更出入於晉唐諸家不屑爲時下俗筆壽躋九十爲人作擘窠大書腕力遒勁人以爲精彊少年弗如【南畇文稿】

汪琬撰墓志云五歲能仿率更書善書得暇卽簾閣據幾摹晉唐諸家莫不酷似【鈍翁類稿】

善書法出入晉唐【蘇州府誌】

彭紹升撰家傳云善眞艸書脫棄凡近別具神解

又彭氏先賢遺墨跋云書得晉人遺意

彭城字興祖別號雲母山人行先從兄弟

善隸書瘦硬奇古【蘇州府誌】

彭紹升先賢遺墨跋云善八分

彭會衝字毓眞行先從兄弟善書工漢隸【家傳】

工楷書通篆隸【彭紹升先賢遺墨跋】

彭之炳蠡縣人能詩字【畿輔通誌】

彭蒼侯會衝子亦善書【二林居集】

彭瓏字云客號一庵行先子順治十六年進士官長寧知縣私謚仁簡先生

書類柳誠懸【彭紹升先賢遺墨跋】

字極挺秀【池上艸堂筆記】

彭孫遹字駿孫號羨門海鹽人順治十六年進士康熙十八年薦鴻博廷試第一官編修官至吏部侍郎

小楷神似董香光【鶴徵錄】

彭可謙字益甫杏山貢生官大名通判

吳偉業曰善書【梅村詩集】

松江海防同知彭可謙書絕似符籙大醉乃書及醒自亦不識名勝如虎邱西湖皆制扁往懸虎邱僧毀之聞其至則迎而告之曰公扁爲人盜去請再書之彭笑而不問郡齋故有趙文敏書赤壁賦中斷二石彭補而刻之戊子後拓本是也【大瓢偶筆】

康熙初官松江者知府則張羽明同知則彭可謙朱若一通判則範念祖皆好書凡遇臨民爭以牒素投公案旁積與案等則廢百事而書之至今傳爲美談【同上】

彭定求字訪濂一字勤止號止庵又號南畇瓏長子康熙十五年第一人及第官侍講

彭紹升先賢遺墨跋云書類虞伯施顏淸臣

彭會淇字四如號菉洲溧陽人康熙十五年進士官至工部右侍郎書法二王【京江耆舊集】

放按一號琢庵

彭寧求字文洽號瞻庭一號約齋行先孫康熙二十一年第三人及第官翰林院侍讀書法在山陰永興間【彭定求撰行狀】

放按江蘇詩徵作侍講

彭志求字文健號息庵寧求弟

彭績撰傳云祖貽令先生以善書名吳中翁童子時日以磨墨侍祖書學作點畫精勁祖奇之授以法【秋士先生遺集】

彭廷訓字尹作南昌人康熙時進士官右贊善以書法受上知【江西通誌】

放按號補堂康熙四十五年王云錦榜進士尹作一作伊作

彭元瑞字輯五一字掌仍號云楣別號身云居士南昌人乾隆二十二年進士官至工部尙書贈太子太保協辦大學士謚文勤

彭元瑞書石渠寶笈著錄

今楷書之勻圓丰滿者謂之館閣體類皆千手雷同榦隆中葉後四庫館開而其風益盛然此體唐宋已有之段成式酉陽雜俎詭習篇內載有官楷手書沈括夢溪筆談云三館楷書不可謂不精不麗求其佳處到死無一筆竊以爲此種楷書在書手則可士大夫亦從而效之何耶本朝若沈文恪姜西溟之在聖祖時查詹事汪中允之在世宗時張文敏汪文端之在髙宗時庶幾卓爾不羣矣至若梁文定彭文勤之楷法則又昔人所云堆墨書也【北江詩話】

彭元璂南昌人官中書工書【南昌縣誌】

彭紹升字允初號尺木別號二林居士又號知歸子定求曾孫乾隆三十四年進士

書法古拙近褚登善伊闕佛龕碑【吳翌鳳懷舊集】

彭蘊章跋從祖二林公書邵康節詩稿云二林公書初學香光後學蘇長公進似顏魯公鍾太傅結體嚴整气象渾厚最後學漢隸於衡方碑得力尢多武進莊寶琛嘗言公書不受右軍籠罩卽以一藝而論空前絕後可想見其爲人相傳公舉筆懸臂指尖向鼻故直筆皆短好古而不好奇仍歸謹嚴端正而多參隸意耳又按公書應方外者最多惟不書紅色紙不書扇【歸朴龕叢稿】

彭希濂字溯周號修田紹升從子乾隆四十九年進士官福建按察使

彭蘊章曰伯父修田公書秀潤挺澤得力於承旨而不襲其貌

彭祝華字秋嶽希濂弟監生

彭蘊章曰伯父秋嶽公書法渾朴止追晉人嘗手書華嚴經一部閱兩載而成平居無事竟日染翰有求書者必卻之曰吾非書家何堪應之虛衷若此非他人所及

彭希鄭字會英號葦間一號雅田別號武陵退叟祝華弟乾隆五十四年進士官常徳知府護常澧道

彭翊撰行述云書名著於吳中

彭蘊章曰叔父葦間公家居日臨醴泉銘不下數十本公書學魯公渾厚凝重一筆不苟如其爲人

彭希韓字守約一字玉擎希濂兄乾隆五十四年舉人議敍知縣

彭希鄭撰傳云工楷法

姚鼐撰墓志云善楷書

孔憲彜曰卒後其子蘊輝摹刻其楷書爲退密齋帖五卷【韓齋文鈔】

彭蘊章退齋墨刻跋云書法平原出入香光於近代書家逼肖張得天以書名吳中

彭希萊字絜平號竹坡希鄭弟元和學附貢生

彭希鄭撰墓碣云書法宗率更令參以永興故秀勁中有蘊蓄

彭蘊章曰叔父竹坡公年三十餘卽棄舉業惟觀史鑑及染翰而已所臨蘭亭及趙承旨枯樹賦不下千本秀挺中仍帶藏鋒結體純乎承旨惟用筆謹嚴瘦削不類他人學趙但癡肥

彭浚字映玙號寶臣衡山人嘉慶十年進士第一人及第官戶部員外郎書法鷗波【木葉厱法書記】

幹嘉間尙松雪體破體字亦不以爲嫌曾見彭狀元浚殿試卷破體字極多甚至惡書作悪所書作�今則一筆不可苟且矣【冷廬雜識】

彭邦疇字範九號春農元瑞子嘉慶十年進士官禮部侍郎

書宗趙董【書畫過目考】

彭承謨號挹梅上元增生工隸書【金陵詩徵】

彭徳嗣字繼堂別號奕雲山人江夏籍先世溧陽人愛大蘇書晨起輒臨數十紙【沈兆霖撰傳】

彭鳴九字鶴臯衡陽人官合肥梁園鎭巡檢以子剛直公玉麐貴贈如其官

王闓運撰彭剛直公神道碑云父鳴九善書

彭蘊章字琮達號詠莪晚號詒谷老人希韓從子道光十五年進士官至武英殿大學士謚文敬

自訂年譜云二十三歲學篆書於嚴介堂先生寅二十四歲始購篆隸碑版兼習隸字與杜拙齋厚交

文敬著有書學札記議論平實有裨初學所作小篆佳者不減孫洪但筆力微弱耳【木葉厱法書記】

彭炯字鑑之號秋湖萍鄕歲貢生工書法遠近以縑素至者踵接於門【正雅集】

彭興緒字符喬湘鄕人書宗率更體【沅湘耆舊集】

彭履成字勉吾新化拔貢考取教習知縣

書法精到【彭旭暄塢詩鈔】

彭洋中字彥深號曉杭興緒子由舉人官潼川知府書法卓絕【郭嵩燾養知書屋集】

彭樹炳字晉篪長沙人咸豐三年舉人工詩賦楷法【李元度撰傳】

英

英和幼名石桐字樹琴號煦齋別號粵溪生晚號脀叟文莊公徳保子乾隆五十八年進士官戶部尙書協辦大學士

自云予幼時字臨多寶塔及冠於先人書篋中得松雪與子英學士手札墨迹遂日日仿之是爲學趙之始後列諸城文淸公門嘗領論書余緒又嘗侍公揮毫略窺作字用筆之道一日公出趙迹二贊二圖詩大字捲董華亭所稱以魯公送明遠序兼米海嶽法者示觀予不忍釋手公卽慨贈有一生學之不盡聊當衣缽之語予拜受歸因名書捨曰藏松【恩福堂筆記】

師精於臨池少壯時書法得松雪之神晚年兼以歐柳自成一家當與成哲親王劉文淸公並垂不朽【於克襄鐵槎山房聞見錄】

協揆書法松雪而失之癡肥嘗倩錢梅溪爲摹刻淸華齋趙帖公子奎照玉庭奎耀芝圃並習趙書【木葉厱法書記】

行

行有條字植南號樂山曲沃人候選同知工書法【王傑葆淳閣文集】

成

成充大字子來大名人順治十七年舉人官鎭遠知府善顏書【大名府誌】

成徳避東宮嫌名攺性徳字容若別號楞伽山人納喇【或書作蘭】

氏滿洲正黃旗人康熙十五年進士官頭等侍衛

徐幹學撰墓志云書法褚河南臨本禊帖間出入於黃庭內景經當入對殿廷數千言點畫落紙無一筆非古人者【憺園文集】

韓菼撰神道碑云工書妙得撥鐙法臨摹飛動【有懷堂集】

成桂覺羅氏號雪田滿洲人乾隆二十一年舉人

宗室永忠謝雪田隸書詩云秦漢日遠古法失石鼓文字半有無中郎殘碣今僅見兩穿蘚剝靑模糊維君心古筆復古龍種自與常人殊鋒鋩峻極想吞篆不然肘後懸金壺點如墜石折釵腳一牽直作枯藤枯會當廟廊銘鐘鼎龍蛇起蟄驚腐儒豈堪局束喚餓隸酒气拂拂十指馬匠君不見行狎章艸歲餘閏五云絢爛胡爲乎

工艸書【法式善梧門詩話】

法式善雪田尺牘書後云此卷雪田自書其詩粗服亂頭具有逸趣【存素堂文集】

成世瑄字師薛夢蘭而生故小字蘭生石阡人嘉慶二十二年進士官江寧布政使

劉淳撰傳云癸酉拔萃登鄕舉入郭蘭石大理之門大理書爲一時宗工公仿之絕類大理對客常自嘆弗如

成沂字芷靑別號古頑道人興化人工書尢善篆隸【書畫家筆錄】

淸

淸安泰費莫氏字平階滿洲鑲黃旗人乾隆四十六年進士官浙江巡撫

錢泳曰喜隸書蒼勁入古【履園叢話】

平

平弼侯滿洲人官郎中

塞爾赫八藝詠詠平郎中弼侯云淸影常書白練裙折釵畫沙屋漏痕【曉亭詩鈔】

平翰號樾峯山陰人官常州【書畫過目考作遵義】知府書學褚河南刻來靑館帖行世【正雅集】

荊

荊權字伯衡號可立雍正二年恩貢考取咸安宮教習期滿以知州用尢工於書【安肅縣誌】

程

程志灊字若岷歙人國初遷霍書法古勁出入晉唐【霍山縣誌】

程芳朝初名鈺字其相號立庵桐城人順治四年進士官太常寺卿嘗奉宣於禦前作大字上嘉其端勁【桐城耆舊傳】

程正緒字纘烈長治人順治五年舉人官定南知縣書摹顏魯公黃山谷得者奉爲墨寶【長治詩鈔】

程可則字周量一字湟溱號石曜南海人順治九年進士官桂林知府

可則顏魯公廣平碑跋云予幼不善書長涉鍾王諸家茫然無得最後沈酣魯公幾忘寢食神采之間若或遇之比來京師觀諸名公筆法莫不以率更爲宗詢知爲宸眷所屬因棄學學焉然鑿圓枘方貽譏畫虎矣【海日堂集】

程嵋字禹開一字眉山常熟監生書學九成宮醴泉銘最爲神似時同邑孫公扶桑以率更筆法邀當寧睿鑑遂得大魁君與扶桑僚婿也當時有求孫狀元書者家人輒倩君代之幾不辧眞贗云【海虞詩苑】

程守字非二號蝕庵歙人

書法生硬少姿態似其詩文【靳治荊思舊錄】

程文度白下人行艸古隸皆勁逸不俗至圖章一道妙絕當時亦自矜愼不苟作【劉體仁七頌堂集】

程飛璧上海人書學懷素【大瓢偶筆】

程彥例字莪孫徳州諸生書法似文待詔【山左詩鈔】

程震字耕野吳江人善書法【松陵詩徵】

程斯冕字旣莘號易齋小字拐祖歙人

程禦龍【斯冕子】

撰行述云書法喜遒婉宗謝先生紹烈篆刻由族祖徵上追秦漢【楓溪遺文】

程增更名世華字亞韓號朗亭江都人書法尢工【江蘇詩徵】

程文正字範村號笏山江都人康熙三十年進士官工部主事

善書法【揚州畫舫錄】

程世澤字跂宗號定夫吳江人康熙四十四年南巡禦試楷書欽取十三人世澤名列第七命入內廷辦事以終養未赴【松陵詩徵】

程垍字魯朋長治人康熙間貢生官安平知縣善臨池【長治詩鈔】

程翔龍字謫僧一號寄廬斯冕子

程襄龍曰善書【澄潭山房文】

程京蕚字韋華一字韡老號祓齋上元人先世休寧

程晉芳綿莊先生墓志云善書【勉行堂集】

京蕚得執筆法學山谷空靈瘦硬然結體傾斜亦未成家【梁巘評書帖】

程京蕚行書逸品下【國朝書品】

夙工書法友人貧寠者月書數幅使鬻之或欲其假托董香光墨迹答曰吾生平不解作僞織造曹寅欲致之不可得也【金陵通傳】

紱齋爲綿莊先生之父有書名予家藏行書五律便面款丙戌淸和月【康熙四十五年】

程京蕚下押【程京萼】

白文小方印筆勢奇逸而微近於怪【木葉厱法書記】

程日華原名裔祖又名安行字洪敍號洪厓秀水人書法生秀【梅裏詩輯】

工書【嘉興縣誌】

程亶字實夫號秋槎江都人工書與汪膚敏齊名【揚州畫舫錄】

程師羲字子春松江諸生舉制科工書【楊氏雜錄】

程伯鑾初名中錚字次坡墊江人乾隆十年進士官思恩知府工鍾王書法【李惺撰傳】

程沆字瀣亭號琴南一號晴嵐安東人居山陽乾隆二十八年進士攺庶吉士

阮葵生贈詩云酒酣忽漫誇猿臂捉筆能爲左右書【七錄齋集】

程瑤田生而有文在手曰田故名瑤田字亦田一名易更字易田五十後字伯易又曰易疇號讓掌一號葺荷或稱葺郎或稱葺翁別號辧谷老民亦號寶彊道人歙人乾隆三十五年舉人官嘉定教諭【一作太倉學正】

自撰小傳云工書自謂得晉人筆法著書勢五事以說其指一曰虛運二曰中鋒三曰結體四曰點畫五曰頓折能篆刻不欲擅場故人無知之者【通藝錄】

夏炘撰別傳云詩歌書法無一妙著書勢五事梁侍講同書謂發前人所未發

工八法頗得晉人筆法【飛鴻堂印人傳】

精鐵筆書法步武晉唐【揚州畫舫錄】

字體直逼唐人【士禮居藏書題跋】

工隸書小楷出入晉唐精妙無匹【文獻徵存錄】

程瑤田小眞書逸品下【國朝書品】

學博本字易田因王文端跋其臨董字捲署款時誤於田旁加壽字故遂字易疇亦稱益壽翁制墨最有名詳拙輯續墨史中予藏其小眞書卷子自記試新造讓堂寫經墨書【木葉厱法書記】

程世淳原名淸鶚字端立攺字澄江斯冕孫乾隆三十六年進士官禦史引疾歸道光癸未卒年八十六

書法二王有云姿鶴態【揚州畫舫錄】

張維屏曰年八十二猶作小楷

程世淳行書逸品下【國朝書品】

程贊和字中之號燮齋江都人乾隆四十二年拔貢生

工書【定香亭筆談】

程瑜字寶擎一字去瑕號少海錢塘人乾隆四十五年舉人官義烏教諭八歲工書【杭郡詩續輯】

程文淦字子質海寧人乾隆五十四年舉人官縉雲教諭能懸腕作艸書別饒古趣【兩浙輶軒錄】

程綸字伯垂號葦村桐鄕歲貢工書【同上】

程嘉賢字少伯歙人書效董文敏【揚州畫舫錄】

程元豸字直齋如臯人官嘉興批驗所大使艸書仿孫過庭書譜幾於入化【馮金伯墨香居畫識】

程朝徵字叔獻歙人遷安東工書【淮安府誌】

程邦憲字穆甫號竹庵晚號拙存居士吳江人嘉慶七年進士官鴻臚寺少卿

張履撰墓表云書法得晉人遺意持縑素求者踵相接

工書法每於扇頭寫小楷洛神賦人爭寶之【戴延年摶沙錄】

阮元復程竹庵編修書云書法益進篤志歐褚喜與鄙見相合【揅經室集】

程恩澤字春海號云芬一號梅春歙人嘉慶十六年進士官戶部侍郎

阮元撰墓志云工篆法精許氏說文之學道光十九年卒年五十三

篆字必須正鋒須用飽筆濃墨爲之近人率用禿筆或竟剪去筆尖不可爲訓王虛舟篆體結構甚佳惟用剪筆枯毫不足以見腕力今人中惟趙謙士侍郎近惟程春海侍郎得其法而春海筆力尢壯【退庵書畫跋】

我朝以小篆名者自當推王虛舟爲巨擘然是以剪毫禿筆爲之其自溯師承不過李陽冰則並未曾遠窺籀史愚謂凡事取法乎上乃僅得其中學篆自以石鼓文爲鼻祖李丞相爲大宗許氏說文爲職志近人如錢獻之趙謙士皆深知此理以純毫濃墨爲之錢以古質勝趙以精潤勝而吾友程春海司農則兼二者之長自言退食餘閒無日不作篆非純羊穎不落紙非滿甌墨不濡毫以此日見精進使虛舟有知亦當前賢畏後生矣【同上】

侍郎今體書學柳誠懸【同上】

予齋有少農楷書進選句八言楹帖逼眞柳太保【木葉厱法書記】

程光熊字蓮壽嘉善恩貢官富陽訓導工篆隸著有篆隸指掌【兩浙輶軒錄】

程雲路字迅之烏程諸生

陳焯曰工書

程鼎字方雨仁和諸生官河南縣丞工書【國朝閨秀正始集】

程增字維髙朝徵從子工書【淮安府誌】

程善慶號蘧園銅山歲貢生書法顏魯公爲時所重【徐州府誌】

程譽慶字吉元善慶弟由廩生應順天試取謄錄官福建州判亦以能書名【同上】

程應科字冠亭號竹墅別號半笠山人婺源人官鐵嶺典史好觀古人法書名畫遇晉唐石刻之佳者輒購之暇則簾閣據幾摹仿之【吳徳旋撰家傳】

程鼐字調梅旌徳諸生書法初學趙董后自成家大字扁額尢爲能品【安徽通誌】

程光奇全椒諸生善八分【同上】

程紹棟鳳陽人候選州同善行艸【同上】

程奐輪字雅扶歙縣歲貢候選訓導工大小篆八分書手寫小篆十三經說文解字又工刻石有二十四詩品印譜及槐瀕印存【同上】

程汝矢爰字石冶諸生通鐘鼎金石文字篆籀得古意鐵筆蒼勁一時稱絕技【六安州誌】

程遠大字水秋一字容卿諸生生平嗜學右軍書晚所習益上工八分得漢碑遺法【同上】

程鐸字振凡諸生精篆籀之學尢工篆刻【昆山縣誌】

程鋐號侶蓬仁和諸生工書法【杭郡詩三輯】

程晉字稚昭號少山杭州諸生善八法精鐵筆【同上】

善書法行楷篆隸無不精妙尢工鐵筆【十二石山齋詩話】

程荃字蘭佩號蘅衫懷寧拔貢生居揚州

方朔曰蘅衫明經釋云衫上人皆受業於完白山人之門數十年二公皆在吾邑西門外予於暇日嘗造廬親訪叩其所習俱云先研許氏之學次究秦相諸刻然後出入古今自得矣【枕經堂題跋】

蘅衫篆書尙不及陳東之更無論吳熙載矣隸體尢差【木葉厱法書記】

程銑字伯鳧合肥人從包愼伯學書用北魏筆參唐人體積三十年不輟書始善【廬州府誌】

程恭壽字容伯別號人海隱君錢塘人道光十九年舉人官光祿寺少卿書法在南宮北海之間都中盛稱之【杭郡詩三輯】

程榮字蘭川嘉興人官江寧通判咸豐初城陷殉難贈知府銜

前需次吳門時出示絳帖殘本三四冊卽庚子銷夏記中所錄者每捲有朱筆小字退谷手迹也蘭川悉心排比著絳帖考及南村帖考兩書城陷珍庋各件悉毀於兵惜哉【前塵夢影錄】

程紹昌字文伯泰州人善書專摹東魏李仲璇修孔子廟碑大艸尢妙【汪鋆十二硯齋雜錄】

程兼善字達卿嘉善貢生精篆籀【廣印人傳】

○九靑【丁邢銘】

丁

邢

銘

丁

丁思孔字景行號泰巖廣寧人隸漢軍鑲黃旗順治九年進士官雲貴總督

趙兪撰墓志云工書翰【紺寒亭集】

丁良授【一作綬】無爲貢生書蒼勁入古【廬州府誌】

丁淸度字端如號梅濱無錫諸生工書法【梁溪詩徵】

丁敬字敬身號鈍丁別號龍泓山人一稱硯林外史錢塘人

分隸皆入古而於篆尢篤善摹印然非性命之契不能得其一字

【杭州府誌】

工大小篆筆如屈鐵精刻印章人得其一寶若璆琳【兩浙輶軒錄】

工分隸而篆法尢入古【杭郡詩輯】

篆籀八分師法周秦行艸則尢愛楊少師嘗作飛白書有霞舉鶴舞之勢著飛白錄未脫稿【張燕昌飛白錄】

龍泓如和璞未剖無以示信【國朝隸品】

工分隸精篆刻印章不輕爲人作【名人尺牘小傳】

好金石文窮厓絕壁手自摹拓著武林金石錄分隸入古於篆尢篤嗜嘯堂集古吾氏學古兼入其室非性命之契不能得其一字收古泉多異品尢長於詩其鐵筆有求之者白鏹十金爲鑴一字方制府觀承索一二方不得【揚州畫舫錄】

丁一焯字日峯諸生工艸書初學懷素苦不能脫窠臼一日偶觀劇有悟遂大進人以比顚旭故事云【淸泉縣誌】

丁若蘭孝感諸生習擘窠書爲時所重【王椷秋燈叢話】

丁佺字致堯號松老敬子

八分得父家法【杭世駿道古堂集】

善分隸工繆篆【黃士珣東隅掌錄】

善八分書【揚州畫舫錄】

丁元采字掇英桐鄕人歸安籍乾隆四十二年舉人官秀水訓導

耽楷書生平書殿試卷不下二千本【冷廬雜識】

丁潤字子如初名玉琳字儒珍新陽諸生工諸體書【蘇州府誌】

丁云蕚黟縣附貢善篆書嘗篆陰隲文刻石【安徽通誌】

丁履恆字若士一字道久號東心武進人嘉慶六年拔貢官肥城知縣生而穎異四歲能升幾作擘窠書【吳育撰家傳】

丁芮模字鷺庭號曉樓道光初由訓導攺縣丞分發安徽署太平通判潛山休寧等縣工篆隸得兩漢筆法【歸安縣誌】

丁士元原名遐福字辛臣號諤卿錢塘人道光二十五年進士官兵部主事工書【杭郡詩三輯】

丁莊字蒞堂號蝶身錢塘監生官吳江巡檢喜篆籀旁及詞章無不工妙【同上】

丁萊年字采堂仁和人工楷法【同上】

丁柱號澄庵吳縣人刻印蒼勁賣篆巿中問奇者履常滿焉【歷朝印識】

丁本宗號曉山宜興諸生工書【書畫家筆錄】

邢

邢尙忠字朴庵一字省三無爲庠生善書法刻有程子四箴行世【廬州府誌】

邢鳳陽字丹峯髙淳諸生工書【江寧府誌】

邢祥鳳字子儀髙淳諸生工四體書【同上】

銘

銘嶽字東屏號瘦仙蘇完瓜爾佳氏漢軍正白旗人道光十五年進士官南康同知保道員援浙陣亡

吳昆田師友記云嗜金石篆刻尢喜橅金石殘字畫印章嘗集毛詩句成印列於屏幅日下祝壽者爭得之以爲榮一時爲之紙貴

◆下平﹝十﹞

十蒸

○【下平】十蒸【承應

曾恆

淩】

承

應

曾

恆

淩

承

承培元字守丹江陰人

祁刻說文系傳寫楷書者蘇州蔣芝生篆文者江陰承培元吳江吳汝庚【暴書雜記】

承齡字子久一字叔度號尊生一號藏庵別號淨業漁人裕瑚魯氏滿洲鑲黃旗人道光十六年進士官貴州按察使

恩元藏庵石刻跋云攻書尢力從政之暇臨池自娛

子久欠蠶詞爲飲水之亞兼工北體書卒後其子恩元搜集遺墨成藏庵石刻一冊其中有摹黃涪翁體者遠勝郭頻伽【木葉厱法書記】

應

應麒字石祥號頑谷宜黃人康熙五十六年舉人雍正元年舉孝廉方正復舉鴻博並力辭不就

紀大奎撰家傳云工書法【雙桂堂稿】

善書【江西通誌】

應振聲號楓巖晚號超然子諸生工篆隸尢善鐵筆【黃巖縣誌】

應爲字愼初丹徒諸生詞翰工秀【江蘇詩徵】

應文虯字柳庚號秋泉海寧人官工部主事工書法【兩浙輶軒錄】

應澧字好傳號叔雅一號藕泉【一作莊】仁和【一作海寧】歲貢官新昌訓導【一作安吉教諭】

書法遒勁一宗鍾王至老精力不懈【兩浙輶軒錄】

書法趙松雪【杭郡詩續輯】

應讓原名謙字地山號退庵爲子諸生

書法極工【京江七子集】

書法絕似梁文定【京江耆舊集】

曾

曾駒字人谷烏程人書學鍾王【湖州府誌】

曾異撰字弗人晉江諸生喜作艸書縱筆自如久之不能自讀袁亦人評其文不如詩詩不如字則欣然自喜以爲無法者勝【鄭梁撰傳】

曾姓名不傳以其目幽頁綠睛頂發禿人呼洋和尙南丰人趫勇能左右射率鄕兵禦流寇有功醉作擘窠艸書甚怪【張九鉞撰傳】

曾曰惟字貫之江都人善楷書特造建隆寺須書大雄之殿四字人以爲非貫之不可賄以重金不能動然往往巿賈屠販之流以牛肉白酒供之則爲之作大幅【阮元廣陵詩事】

精楷法【揚州畫舫錄】

曾廷枚字升三一字循【一作修】吉號香墅一作薌嶼南城廩膳生

以善書名【江西通誌】

郭尙先曰書體遒媚郡中題榜多出其手人得數字寶如珍璧楷法洞精予藏其所著各書如字原徵古禊帖緒錄香墅漫鈔西江詩話之類皆其手書付刻者工雅可喜【木葉厱法書記】

曾恆徳字省軒嘉祥人原籍閩縣乾隆十七年舉人官鄖陽知府

工書法刻有滋蕙堂帖行於世【曾衍東小豆棚閒話】

楊復吉滋蕙堂題跋書後云一門濟美卽閨閣中亦俱嫻句拓臨摹之法

工書【芳堅館題跋】

按履園叢話以爲江西人誤

曾燠字唐蕃號賓谷廷枚從子乾隆四十六年進士官貴州巡撫吳照論書贈曾賓谷詩云獨於西溪漁【曾別號】

喜其脫繩墨腕生姿逾妍疏密勻不得乃其逸態生掃去依傍迹最後得一書嘆其拙有力【聽雨樓集】

工書筆意兼率更華亭遒勁可愛相傳公書多王文治代作【書畫過目考】

曾祜字賚亭號壽田臨川人乾隆五十九年副貢工四體字【紀大奎撰家傳】

曾世謙字受之晉江人工書法【福建通誌】

曾冠英字覲軒號雲峯廣東和平人嘉慶十三年進士官肥城知縣工書【蠡莊詩話】

曾朝瑞字楚珍一字白珩號山亭鳳皇廳歲貢生以軍功甄敍州同楷法得松雪筆意長沙府署墻外列有眞西山石刻其遺迹也【湖南通誌】

曾艾字同俊號虎卿一號雲溪新化人官貴州永防州州同爲狆苗所害工書法絕類華亭【沅湘耆舊集】

工書【湖南通誌】

曾國藩原名子城字居武一字伯涵攺字滌生湘鄕人道光十八年進士官大學士晉太傅封毅勇侯謚文正

孫鼎臣曰文正公書未嘗有法而嚴正秀偉如王商坐漢殿廷文忠烈見北使令人望而起敬中國巨人固當如是

又曰公書筆法近山谷

文正一生書凡三變初學柳誠懸中年學黃山谷晚年學李北海而參以劉石庵故挺健之中益饒嫵媚【歐陽兆熊榾柮錄】

文正生平於書法極爲畱意嘗云時賢一石【劉石庵】

兩水【程春海李春湖】

古法二祖【羲獻】

六宗【歐虞褚柳李黃】

有補闕齋石刻弟忠襄公國荃亦能書【木葉厱法書記】

曾愼字敬成新化人道光十九年四川榜舉人工書法人爭慕之【沅湘耆舊集】

曾彰泗字孔林號巨川愼子由徳陽籍充嘉慶六年拔貢生朝考卽用知縣分發陜西署洋縣死寧陜鎭新兵之難書法遒秀似其父【同上】

按子不可以先父故列彰泗於愼之後

恆

恆裕字益之一字惇夫滿洲人乾隆三十五年舉人官中允書以小楷名家合樂毅論黃庭經十三行爲一手得其神而不襲其貌時賢無與抗衡者醉後則潑墨如雲作顚素狂艸春蚓秋蛇不可思議得意輒伏地跪拜昂首狂笑繼之以泣曰吾惜吾精神也【鐵保撰小傳】

淩

淩竹字南樓常熟人性敏多技書學東坡而篆刻仿三橋尢爲神似持以入質庫每印輒得一金莫能辧其爲贗也【海虞詩苑】

按竹本字此君南樓蓋其號也晚年自署平安老人

淩燽號泉莊定遠人官江西按察使

王子安滕王閣序範文正嶽陽樓記勝地髙文江山生色我朝淩泉莊廉使翁覃溪閣學書序張文敏書記皆刻諸屏風信三絕也【蔗余偶談】

淩世景字方渠天臺歲貢生書法初學顏歐繼愛米襄陽且好爲人作書戶外履滿與梅蘇庵齊名蘇庵藐視一切不輕爲人捉筆而先生求無弗得以是人皆憚梅之嚴而樂先生之寬【天臺詩存】

淩存淳字鯤遊號竹軒上海附貢官雷州同知能擘窠大字題榜尢工【潛研堂集】

淩質字君受號朴庵南通歲貢生官華亭教諭善書【崇川詩鈔匯存】

淩志珪字竹泉江寧諸生善擘窠書【金陵通傳】

淩銓字衝穀號虛臺仁和人嘉慶十六年進士官兵部郎中工爲行楷書【杭郡詩續輯】

淩克誾字步騫號悅庵錢塘人學書不用紙以退筆蘸水臨帖於琴磚日必千字【杭郡詩三輯】

淩浚字柳江錢塘諸生能書【同上】

淩徳初字杭生仁和諸生書法精妙【同上】

淩曙字曉樓江都國子生從包安吳學書得其執筆之法【木葉厱法書記】

淩欽明字麗天號訒言烏程人善篆籀工鐵筆名動公卿求者不絕年八十九【書畫家筆錄】

淩有章字叔英號素行海寧人工八分書【廣印人傳】

皇淸書史卷十九

●皇淸書史卷二十

義州李放古冥纂錄

下平﹝十一﹞

十一尢﹝一﹞

○【下平】十一尢【尢牛

樓遊

劉邱】

尢

牛

樓

遊

劉

邱

尢

尢侗字同人更字展成號海庵一號艮齋晚號西堂老人一號鶴樓老人長洲人順治五年拔貢生官永平府推官康熙十八年舉鴻博授檢討加侍讀銜卒年八十七

書有天趣【書畫過目考】

尢本欽字上官號伯諧吳江人少遊周忠毅之門善艸書得祝枝山筆意【松陵詩徵】

尢桐字於岡書摹平原鹿晡帖【嘉興縣誌】

尢蘭英臨淮諸生善眞行書【安徽通誌】

尢興詩宇肄三號春樊一號月舫長洲人乾隆五十一年舉人官內閣中書

詩學眉山書學山谷皆不相似石竹堂謂愈不似愈工【梁章巨師友集】

尢崧鎭字豫山號榕疇興詩子吳縣廩生工分隸似石獨學老人【木葉厱法書記】

牛

牛運震字階平號空山一號卓然又號眞谷滋陽人雍正十六年進士舉鴻博官泰安知縣工分隸精古文及碑版之學著有金石圖說卒年五十二【木葉厱法書記】

牛卓然如廉頗善飯以示可用【國朝隸品】

牛翊祖號湘南一號揮雲天津人官揚州淸軍同知

書法鍾繇【揚州畫舫錄】

牛廷樞字倫閣曲周歲貢生工書法得唐人逸致【廣平府誌】

牛應昌字汝諧曲周歲貢生同治元年以經明行修薦工篆隸

樓

樓鎭字叔重號悔庵余姚歲貢工書法所臨懷素千文深得折釵遺意【兩浙輶軒錄】

遊

遊光繹字彤卣號磳田霞浦人先世長樂乾隆五十四年進士官禦史工行楷書瘦勁自成一家諸城相國極稱之【福建通誌】

按一號非熊

劉

劉元化字季雅號斗杓諸城人明萬曆三十七年舉人官髙陵知縣明亡不仕尢長艸書欲求書者多載酒以往醉後淋漓揮灑人人得滿意去【張貞半部稿】

劉文照號雪舫宛平籍海州人明孝純皇太后侄新樂忠恪侯文炳弟

魏禧贈序云工書

工書【畿輔通誌】

按明詩綜小傳作任邱人此從明史后妃傳

劉淓字學海三原人明諸生遭亂棄去

劉紹攽撰家傳云年八十餘能書細字【九畹古文】

劉上延字賓仲蕪湖人

家藏賓仲爲方邵村小眞書文賦卷子精麗勻圓逼肖華亭中年手筆阮晉林跋略云賓仲先生書秀上遒逸張壺山跋略云士大夫多師華亭未有神似如劉先生者何第五跋略云賓仲學書於華亭而靑於藍華亭書滿人間賓仲則吉光片羽未易數遘三君皆善書而推服賓仲如此卽賓仲之書可知矣【木葉厱法書記】

劉今度字象先上元人工章艸【名人尺牘小傳】

工艸書【金陵通傳】

劉光昱字伯陽宣城人工書法【施閏章愚山集】

劉友光原名自煜字杜三號魚計一號鸞傭又號輞庵攸縣人明崇禎九年舉人國初官沙河知縣升行人未赴卒詩文書法所至羣推【沅湘耆舊集】

詩文書法皆有聲於時【攸縣誌】

劉楗字玉罍號公愚大城人順治三年進士官刑部尙書謚端敏善臨池【魏象樞寒松堂文集】

劉芳聲字何實號山逋別號未來僧淮安人順治六年進士官山東提學僉事書法亦雋潔可愛【金之俊撰墓志】

劉芳躅字增美號鐘山宛平人順治十二年進士官山東巡撫工部侍郎書法晉人【名人法書考】

劉宗亮字去靡順治十八年進士官臨海知縣書學柳誠懸筆力遒健卓然成家【滄州詩抄】

劉永瀟自號友菊居士精書法【泰和縣誌】

劉蔭樞字喬南一字相鬥別號秉燭子韓城人康熙十年進士官貴州巡撫年八十餘日書忠孝仁恕等大字闊四五尺許遒勁過於少年所爲【趙元祚撰傳】

劉灝字波千號西谷涇陽人康熙十八年進士官河南道監察禦史

趙執信曰詩古文書法逼古名人【因園集】

吳雯題西谷侍禦書冊詩云西谷先生書最妙冰霜肌膚神綽約【蓮洋集】

小眞書气韻雋雅予家所藏宋拓云麾將軍碑後有其長跋一首淡墨斜行自成馨逸【木葉厱法書記】

劉淇字武仲一字龍田又字衛園別號南泉山侶先世確山人隸漢軍鑲白旗其父毓英官山東按察使遂家濟寧

書法會萃眾體自成一格【濟寧州誌】

劉汶字魯田號叔子淇弟康熙二十二年舉人榜姓何

書法精妙絕倫【盛百二柚堂續筆談】

劉季學字班生髙淳人康熙二十六年歲貢生工書法【金陵詩徵】

劉誠字存齋江寧人工小篆【同上】

劉逢源字津逮貢生手抄二十一史又他書千卷讎對精確【曲周縣誌】

劉管字昭華號寄園老人山陽人工篆隸【淮安府誌】

劉錫麟字天石宣城歲貢生多識古文奇字大小楷遒勁溫潤藝林貴重【宛雅】

劉芳菁字中陵書法秀挺【同上】

劉儀恕涇陽人官知州工書【張五典荷塘集】

劉廷柱字成憲號忽庵奉賢附監生尢工書法【江蘇詩徵】

劉正誼字戒謀別號宛委山人山陰貢生

自云嘗從徐徵君咸淸受漢隸書法【宛委山人集】

劉夢金字旉來上海貢生工書【松江府誌】

劉上駟字天閒號志千一號漪園丹徒人康熙四十四年召試舉人官知縣與周而衍鄔維新同以書法受知遇【潤故】

劉靑藜字太乙號嘯月一號臥廬襄城人康熙四十五年進士攺庶吉士

王士禎曰劉太乙翰林書來云欲自作八分書予漁洋蠶尾詩藏於少林【香祖筆記】

劉森峯字一棣永新人康熙時舉人官內閣中書善懷素書法酒酣一揮百幅更入神妙【吉安府誌】

劉涵字湛庵楡林人官絳州知州工書【蔚州誌】

劉冠荀字潁川寶應諸生工楷法尢善雙鉤【淮海英靈集】

劉欽字輯五一字勉齋工書法每縛舊竹篛柔其端以代鼠須書小幅及扇喜用嫩柳條細磨之使圓滑如珠字字作垂露態【南昌縣誌】

劉湘煃字允恭江夏人

胡虔曰工書

劉橒字文中號澹齋平陽明經官通判工八法【沈徳潛竹嘯軒集】

劉嗣聖字泗源善八分書人爭寶之【玉田縣誌】

劉紹庭字前昭上元人雍正元年拔貢善書晚年病目所作擘窠大字皆以意爲之而神致殊妙【金陵通傳】

劉紹庭艸牓書能品下【國朝書品】

劉重選字文叔文登人雍正二年進士官揚州同知

書法學褚河南【揚州畫舫錄】

劉統勛字延淸號爾鈍諸城人雍正二平【平﹕年】進士官東閣大學士謚文正工行楷摹趙承旨與梁文莊齊名【木葉厱法書記】

王昶曰公常謂少時書仿趙承旨中年慕文待詔晚年不復求工點畫然不求工而自工斯天下之至工也

王文治曰劉文正師不多作書然於書家境界甚深且備今石庵前輩書名冠海內諦觀之皆自文正出也

趙懷玉曰今世爭重劉石庵先生書不知其先文正公亦以書雄一代石庵先生自松雪入手文正則神似松雪學固有自來也

按文正薨於乾隆三十八年十一月年七十五

劉東字長源號古塘寶應諸生雍正二年舉孝廉方正發往直隸以知縣用

劉洛瑞撰行略云書幼學鍾繇兼善章艸中年工隸書

劉暐澤號茗柯長沙人雍正八年進士舉鴻博官奉賢知縣工八法士民得其片紙珍如拱璧【松江府誌】

劉起字韓忬一字昌復晚號可笑老人嘉定人雍正十年貢生書摹大令永興題榜大字師朱晦翁【金元鈺竹人錄】

劉毓珣字蒼璞號竹軒寧河人雍正十三年舉人好艸書日聚古人墨迹而臨摹之三十餘年無少間筆法遒勁自成一家【寧河縣誌】

劉君輔會澤人由行伍官至湖廣提督能作徑尺大字【滇系】

劉士貴字蕓友號雲門山陰諸生書得二王神骨【越風】

劉綸字宸翰一字眘涵號繩庵武進人乾隆元年舉鴻博廷試第一授編修官至文淵閣大學士三十八年六月卒年六十三謚文定

於敏中撰墓志云下筆極端謹點畫不如意必再三潤色合法乃已

作書方嚴瘦勁亦不猶人【西淸筆記】

劉星煒字映楡一作印於號國三武進人乾隆十三年進士官至兵部侍郎

趙懷玉唐王訓墓志拓本跋略云國三先生𨿽不以書名而眞行整秀如層臺緩步髙謝塵俗予少時頗愛之然先生謙讓未遑每有所書寧使親串子弟爲之不自涉筆故當時亦未敢叩其所學何書及得此碑乃與先生書無毫髮不似知前輩臨池無論顯晦必宗一家也

劉承業字垂恢號鶴田乾隆十三年進士官鉛山知縣工書【廈門誌】

【自十九行起至七頁十四行止皆衍文】劉墉字崇如號石庵初號木庵又有勗齋靑原香巖日觀峯道人諸號統勛子乾隆十六年進士官至體仁閣大學士嘉慶九年十二月二十四日卒年八十五謚文淸

梁同書曰今之能爲魏晉人書者惟石庵先生𨿽隨意書尺亦不可翫視【頻羅庵題跋】

王文治曰石庵功力最深極意追蹤古人不肯少趨時徑眞書法中有寒松古柏之操者石庵之書其佳處輒含藏於筆墨蹊徑之外石庵前輩書絕去宋元以來縱橫妍媚之態而筆意髙古

劉綸字宸翰一字眘涵號繩庵武進人乾隆元年舉鴻博廷試第一授編修官至文淵閣大學士三十八年六月卒年六十三謚文定

於敏中撰墓志云下筆極端謹點畫不如意必再三潤色合法乃已

作書方嚴瘦勁亦不猶人【西淸筆記】

劉星煒字映楡一作印於號圃三武進人乾隆十三年進士官至兵部侍郎

趙懷玉唐王訓墓志拓本跋略云圃三先生𨿽不以書名而眞行整秀如層臺緩步髙謝塵俗予少時頗愛之然先生謙讓未遑每有所書寧使親串子弟爲之不自涉筆故當時亦未敢叩其所學何書及得此碑乃與先生書無毫髮不似知前輩臨池無論顯晦必宗一家也

劉承業字垂恢號鶴田乾隆十三年進士官鉛山知縣工書【廈門誌】

劉墉字崇如號石庵初號木庵又有勗齋靑原香巖日觀峯道人諸號統勛子乾隆十六年進士官至體仁閣大學士嘉慶九年十二月二十四日卒年八十五謚文淸

梁同書曰今之能爲魏晉人書者惟石庵先生𨿽隨意書尺亦不可翫視【頻羅庵題跋】

王文治曰石庵功力最深極意追蹤古人不肯少趨時徑眞書法中有寒松古柏之操者石庵之書其佳處輒含藏於筆墨蹊徑之外石庵前輩書絕去宋元以來縱橫妍媚之態而筆意髙古拙中含姿淡中入妙近時罕有能及之者【快雨堂題跋】

鐵保曰先生書竊用瘞鶴筆意其機趣則出入於楊少師

張廷濟曰元明以來書家率被吳興華亭兩家籠住文淸相國宗法魏晉直欲抉破趙董藩籬自是數百年一大宗匠

吳徳旋曰諸城醇厚有六朝人遺意但未縱逸耳【論書隨筆】

郭尙先曰晉唐元明諸大家得力全是个靜字須知火色純靑大非容易國朝作者相望能副是語只有石庵先生【芳堅館題跋】

吳修曰書法魏晉筆意古厚嘉慶十年奉旨刻淸愛堂帖【名人尺牘小傳】

陳希祖曰二百年士大夫善學華亭者惟諸城耳

包世臣曰乾隆間都下言書推劉諸城翁宛平【按當作大興】

兩家戈仙舟學士宛平之壻【按大興壻戈之侄名寶樹】

而諸城門人也嘗質諸城書詣於宛平宛平曰問汝師那一筆是古人學士以告諸城曰我自成我書耳問汝嶽翁那一筆是自己學士之子以此語質於僕僕曰宛平書只是工匠之細者耳於碑帖無不徧搜默識下筆必具其體勢而筆法無聞不止無一筆是自己已也諸城冥悟筆法而微變其體勢正是深於古人必云自成我書亦太涉矜張矣僕嘗謁諸城於江陰舟次論晉唐以來名迹甚協諸城曰吾子論古無不當者何不一論老夫得失乎僕曰中堂可謂華亭髙足諸城曰吾子何輕薄老夫邪吾書以拙勝頗謂遠紹太傅僕曰中堂豈嘗見太傅書乎太傅書傳者惟受禪乙瑛兩分碑受禪莊重乙瑛飄逸匯帖惟唐摹戎路略有乙瑛之意季直表乃近世無識者作僞中堂焉肯紹之耶中堂得力在華亭然華亭晚年漸近古淡中堂則專用巧以此稍後華亭耳諸城默然良久曰老夫數十年心力被吾子一語道破矣近刻淸愛堂帖被鉤摹者以世行僞吳興法逐字移攺至爲失眞惟其家藏石十二方乃諸城自督良工所鐫者皆小眞書精妙不減墨迹

放按仙舟官太僕非學士右一則恐不足信又按錢泳刻淸愛堂帖

又曰文淸少習香光壯遷坡老七十以後潛心北朝碑版𨿽精力己衰未能深造然意興學識超然塵外

又曰予在都巿得諸城書許敬宗傳三百餘言字徑小半寸行間頗任意而朴茂中自在恣肆絕去平日作用乃近八十時書幾於拙勝老去漸於詩律細亮哉

又曰近世諸城相國祖述華亭𨿽復結構傷巧較華亭遜其遒逸而入鋒潔淨時或過之蓋山東多北魏碑能見六朝眞相此諸城之所以或過華亭也

又書劉文淸四智頌後云近世小眞書以文淸爲第一此尢其經心結撰者可珍也黃庭洛神之遺法至諫議護命經而絕坡老思翁有意復古而蘇苦出入無操縱董苦布置不變化外此大都胥史之能事矣諸城壯歲得力思翁繼由坡老以窺閣本晚乃歸於北魏碑志所詣遂出兩家之外然其筆法則以搭鋒養勢以折鋒取姿墨法則以濃用拙以燥用巧結法則打疊點畫放寬一角使白黑相當枯潤亙映以作插花援鏡之致捲簾一顧目成萬態然其心思悴於字內筯力盡於畫中必責以琚珩璜瑀之節則朽不爲柱有不能辭其誚者矣【以上並見藝舟雙輯】

劉墉小眞書妙品下牓書能品上行書能品下【國朝書品】

予於丁酉年親見諸城相國求書先生云余每日早起必臨模閣帖數則四十年來未嘗少懈學書胡可一日離晉賢師範耶先生論書之言如此【抱衝齋集】

錢泳曰嘉慶十年七月仁宗皇帝命吏部侍郎劉鐶之刻其叔父文淸公墉所爲書予時在京爲之模勒名曰淸愛堂石刻四卷【履園叢話下同】

又曰或論文淸書如枯禪入定余謂此論太苛文淸本從松雪入手靈峭異常而誤於淳化閣帖遂至模稜終老如商鼎周彜非不古而不適於用【按泳之論書直類盲人辧色殆不可解】

張維屏曰陳星齋先生嘗論本朝書法首推何義門次則姜西溟

趙橫山似屬偏嗜以愚見言之當以王文安劉文淸爲最次則張文敏陳香泉汪退谷然張陳汪皆不及王劉之厚王猶依傍古人劉則厚而能脫入乎古人而出乎古人其晚年妙境蓋先生已歸道山不及見矣【松軒隨筆】

又曰文淸書初從松雪入手中年後乃自成一家貌丰骨勁味厚神藏不受古人牢籠超然獨出【同上】

吳仰賢曰予嘗見文淸初入翰林時所作小楷結體全仿吳興皆左促右舒而勁健過之晚年隨意小札則宛然華亭世以公書比熟地黃以隨園詩比生甘艸聊供雅謔不盡然也【小匏庵詩話】

放按文淸家刻之石名文淸手迹又有曙海樓帖劉梁合璧兩種皆勝於淸愛堂石刻先公極耆公書摹之亂眞舊藏多種遭亂悉以易米今所存小楷兩卷雜體書一冊皆此老至精之品𨿽千金不與易也

劉伊字莘儒號澹竺南通州人乾隆十七年進士官鶴山知縣書法遒逸【崇川詩鈔匯存】

劉鑾字殿傳號公禦保山人乾隆十九年進士書法尢著【滇南詩略】

劉墫字象山號松崦墉從兄乾隆二十五年進士官江寧布政使善行艸書予藏所臨十七帖卷子其伯父文正公愛之署爲己作後有文淸跋稱其刻意書法爲文正所賞云【木葉厱法書記】

劉紹錡字繼信三原人善書初師顏魯公繼法趙松雪【九畹古文】

劉奐號瞻山一號石夫別號禮門道人亦稱信天翁工書法予嘗見所臨景龍觀鐘銘楷書大冊筆法古茂非常其自記云是拓人間少藏學者罕見家海南觀察有其一餘獲見於廣東右翼都統安府中借歸臨摹是日共成七本余向學書不求形似惟師其法此在七本之四時乾隆癸亥【按八年】六月二十有四日劉奐書於仙城客寓之求放心齋中後有翁覃溪跋謂瞻山是年六十有二【郁棲書話】

劉允中正定武舉人以善書名碑記牌坊多其手迹文人學士莫不斂手推服【正定府誌】

劉之璋字徳園別號大翮山人漢軍旗人鎭江駐防

姜恭壽曰善隸篆

劉安邦山陽人工行艸師米芾得其神【淮安府誌】

劉洛瑞字彥符號望舟寶應貢生善書【淸芬集】

劉嘉玨字二如揚州人書法十七帖【揚州畫舫錄】

劉寶忠字存愚髙郵諸生善艸隸書【髙郵耆舊詩存】

劉肇紳字默園洪洞人官浙江同知精書法【山右詩存】

劉冰字鋤雪貢生候選布理問書臨鍾王【興國州誌】

劉煥字遠岑國學生工書【同上】

劉承謨字琴齋江寧諸生工書【續纂江寧府誌】

劉棟字函三號雨亭安邱諸生

李季友曰書法端嚴入古所抄十三經漢書史記唐宋諸集皆裝潢成帙【續山左詩鈔】

劉光宇字堯天光化諸生善書一揮三五幅人以張旭擬之【福建通誌】

劉世謩字仿魏號蓼野寶應貢生官靖江訓導書法遒勁得孫過庭筆法【淸芬集】

劉躍云字服【一作伏】先號靑垣綸子乾隆三十一年進士官兵部左侍郎

趙懷玉曰公書不名一家而有天趣

劉大紳號寄庵一號潭西晉寧人乾隆三十七年進士官武定府同知

善書【劉鴻翺綠野齋集】

善書【家言隨記】

劉大觀字正孚號松嵐邱縣人乾隆四十二年拔貢官河東道工行楷書瘦健不俗予藏其詩翰一卷又得其舊藏何義門朱評宋槧漢文鑑目錄及覃溪杜詩附注精抄本並有其題字【木葉厱法書記】

善書【阮元揅經室集】

詩筆書法冠絕一時【吳照聽雨齋集】

善書興酣以往數十幅立盡有怒猊抉石渴驥奔泉之勢得者珍爲重寶【搏沙錄】

善書揮素擘箋無虛日【揚州畫舫錄】

劉召揚字卣於綸季子乾隆四十九年南巡召試舉人工唐人楷法【劉逢祿禮部集】

劉鳳誥字金門一字承牧號無廬萍鄕人乾隆五十四年進士官兵部侍郎

予嘗見其手寫五代史注殘稿書極端楷點畫皆遵字典【朱克敬瞑庵雜識】

劉耀祖字以山伊子工書【崇川詩鈔匯存】

劉惟容南昌諸生善書法【妄妄錄】

劉專三紹興人書仿聖教序尢長擘窠大字【徐承烈聽雨軒筆記】

劉恩奎字紫垣承謨子歲貢生工書【金陵詩徵】

子元得其父楷法【金陵通傳】

劉璇安寧州諸生能八分【述庵年譜】

劉徳振景州人善小楷鑴唐人早朝詩於瓜子背刻畫如發論者以爲絕技【畿輔通誌】

劉俊臨淮諸生善書【安徽通誌】

劉志沂字禹甸穎州拔貢生工書法得永興筆意【同上】

劉汝選巢縣人官縣丞善書尢精篆刻【廬州府誌】

按汝選字承淸號穆齋飛鴻堂印譜有所制印

劉泗沛字二水巢縣布衣工鐵綫篆所鑴硯銘尢精善【同上】

劉廷時字若夏舒城諸生工艸書【同上】

劉靜年鹽山貢生善書【畿輔通誌】

劉敏字子遜慶雲貢生工艸書【同上】

劉潛蛟字躍然號雨湖順徳人善書【嶺海詩鈔】

劉彬華字藻林號朴石番禺人嘉慶六年進士官編修書法雅健【木葉厱法書記】

劉華東字三山番禺人嘉慶六年舉人家龠闇丈藏三山七言聯學唐隸頗肖【同上】

劉逢祿字申受號申甫一號思誤召揚子嘉慶十九年進士官禮部主事書法亦工【同上】

劉淳字孝長天門人嘉慶二十一年舉人官教諭

姚椿艸書歌送孝長之宜昌詩云劉生奇气彊收拾走入艸書作歌泣秋風迅掃妙石粗春雷怒奮龍蛇蟄【通藝閣詩錄】

劉喜海字吉甫號燕庭統勛曾孫嘉慶二十一年舉人官浙江布政使

以書名家【語石】

篆隸尢工【木葉厱法書記】

劉承寵字麟石逢祿子嘉慶二十四年舉人工篆隸【禮部集】

劉大懿號葦間人官湖北按察使

林則徐跋葦間墨迹云性喜作書【大雲山房稿】

劉麟字魯靑歲貢生官南康訓導善行艸書【南昌縣誌】

劉中澤字悅堂攸縣人遷湘潭工行艸書偶以易米及酒脯自署鐵巖居士不著名氏其後盲猶能作徑寸書結媾精嚴年八十七道光中卒【湘潭縣誌】

劉繹號詹巖永丰人道光十五年第一人及第授修撰賞三品京堂銜

王鍾霖曰子貞太史有學古太過處不及詹巖師書法純粹【家言隨記】

劉同纓字冕垂號淸溪寧都人道光十七年拔貢官上元知縣殉難贈太僕寺卿謚武湣

書得晉人風格【季傳琇好雲樓集】

劉永觀字鏡海道光十七年拔貢任滿洲正黃旗教習善書法【贛楡縣誌】

劉琨字玉昆號蘊齋景東人道光二十一年進士官湖南巡撫

工書勁厚得魯公意時人比錢南園求書者非其人不與【瞑庵雜識】

幹嘉而後滇中書派多以南園爲法力規平原趙蓉舫尙書學顏而流於甜熟然書名滿天下韞齋中丞學顏無槎枒習气森張渾厚傳世絕少蓋其書名爲吏治文學所掩矣【近人樂禪室隨筆】

劉熙載字伯簡號融齋別號寤厓子興化人道光二十四年進士官右中允

工書法【見聞隨筆】

蕭穆撰傳云早年工行楷書法晚年喜橅漢魏人八分篆書久之鎔鑄一體規模奇古變化無端人有求者亦時應之又嘗命工刻一石時以餉人亦自喜也

工各體書法著有藝槪一書談藝多精到語【木葉厱法書記】

劉翊宸號云樵武進人道光二十四年舉人官福建道員署按察使不以書名而極得褚登善筆意【續名人尺牘小傳】

劉懌字申孫武進人道光二十九年舉人官雷州知府書得二王眞脈【同上】

劉廷楷字竹史平湖人能書兼工鐵筆【兩浙輶軒續錄】

劉廉方陽湖人工北朝書【藝舟雙楫】

劉永禎號蘭函山陽國學生工書法【木葉厱法書記】

劉與權字壽廬嘉興諸生精小篆咸豐庚申死難【同上】

繼又云婁壽碑有與權篆書題簽予徧考始得之

劉文淇字孟瞻儀徵優貢生工書包安吳弟子【同上】

劉雨飛字雪厓壽陽人工書法嘗模勒傅徵君遺墨爲尊頡堂帖行世【同上】

劉東藩字星階號心葭平湖歲貢書法得香光神髓【兩浙輶軒續錄】

劉靖字禹工順徳諸生工擘窠書深得李北海法【十二石山齋詩話】

劉庠字慈民號缽叟南丰人咸豐元年舉人官內閣中書

嘗手寫十三經復自號寫十三經老人【近人云自在龕筆記】

劉玉策字蕓泉鹽山歲貢生居滄州咸豐三年死難工書法【畿輔通誌】

劉鶴齡字梅尉安福拔貢生咸豐七年死難工書【江西忠義錄】

劉培顯字闇堂滋陽貢生殉發逆之難著書法輯要【山東通誌】

劉廷玉字蘊白宜興廩生工書【書畫家筆錄】

劉廷珍字復唐廷玉弟諸生書法挺秀似其兄【同上】

劉懋徳同治十二年拔貢山東試用知縣書法工秀【無極縣誌】

劉玉璋字特舟畢節人官建寧知府

路朝霖曰艸書

劉汝霖字雨生上元人光緒六年進士官雷州同知升知府善楷書【金陵通傳】

劉樹棠字景韓永昌人官浙江巡撫

宗源瀚雙淸堂石刻序略云精八法自商周以逮隋唐吉金樂石窮摹酷肖

王祖光序略雲中丞素喜弄翰於史籀篆隸以及鐘鼎行艸無不眞源洞窺

放按雙淸堂石刻共兩冊末捲所臨錢通副書最逼眞長沙章壽【彜鼎】

精刻

劉光第字裴村富順人光緒十二年進士官刑部主事加四品銜戊戌政變坐法死

工書【近代名人小傳】

劉廷彬字子粲天津工行楷書【書畫家筆錄】

邱

邱學敏字至山號鐵香又號東河鄞人乾隆二十一年舉人官臨江【一作南安】

知府善行楷書藏明以來隃麋最夥著有百十二家墨錄【木葉厱法書記】

工書法爲梁山舟所推重【兩浙輶軒錄】

邱云錦字絅思號玉林長洲人少從父遊京師因家焉由一統志謄錄官寧州州同善書【朱珪知足齋文集】

邱孫錦字余甫號質畇吳江人

工書【蘇州府誌】

邱重禧字淸才山陽人書法冠一時【淮安府誌】

邱開來字覺吾湖南黔陽人嘉慶八年歲貢生

易夔堯曰工書酒酣數十紙立就著有臨池心解

邱應奎善艸書【贛縣誌】

邱廷揆襄陽人善書遊豫章求書者日踵於門【江西通誌】

皇淸書史卷二十

●皇淸書史卷二十一

義州李放憺持纂錄

下平﹝十二﹞

十一尢﹝二﹞

○十一尢【仇裘牟侯周鄒歐陽】

仇

裘

牟

侯

周

鄒

歐陽

仇

仇兆鰲字滄柱號知幾歸安人康熙二十四年進士官吏部侍郎兆鰲書石渠寶笈著錄

仇塏字遐昌號霞村兆鰲曾孫

工篆籀【飛鴻堂印人傳】

裘

裘璉字殷玉慈溪人康熙五十四年進士官檢討聖祖稱其字尢端楷【溪上遺聞輯錄】

按號蔗村

裘曰修字叔度號漫士一號諾臯新建人乾隆元年由諸生舉鴻博未遇四年中進士官至工部尙書謚文達

於敏中撰神道碑云書仿張卽之上以內藏卽之書華嚴經殘本令公補書人莫能辧【按此戴東原代作】

書法自成一家其瀟灑拔俗之致似不食人間煙火者【西淸筆記】

張樗寮傳是水星降生其書能厭火災文達書極似樗寮而歿後又爲燕子磯江神【見小倉山房詩抄及新齊講按公最善治水前後奉命勘水共八次】

世遂謂是張氏後身且謂其書亦能禳火雲【木葉厱法書記】

裘鏞新建人

金農曰嘗從予學書【冬心日記】

裘義成字酉山官靖江典史公餘寄情翰墨饒有逸致【嵊縣誌】

裘麟字超然曰修子乾隆二十五年進士官編修上選翰林能書者十人繕禦制集麟與焉【江西通誌】

按號靑溪

裘曰修撰墓志云上命擇翰林能書者凡召數十人至南書房各錄一紙上親覽選得十人吾兒與焉吾兒亡後始裝潢進呈有文綺之賜太監以旣沒奏上始知大爲憫嘆

【裘文達公遺集】

裘椿壽字莊圃錢塘諸生擅書名【杭郡詩三輯】

裘蔭梧字旭先金匱優廩生官河南候補知縣工書【書畫家筆錄】

牟

牟所號一樵棲霞人道光十七年順天榜舉人官南河同知工書初宗魯公晚參魏晉縱橫離奇自成一家何尙書淩漢稱爲山東書家第一【山東通誌】

王鍾霖曰一樵書法在何子貞之上惜早逝

侯

侯方域字朝宗商邱人順治八年副貢與弟方嶽仲衡方巖叔岱皆工行艸書【木葉厱法書記】

侯銓字秉衡弟永字聲虞皆嘉定庠生並以詩文書法稱於時【練音初集】

侯仁朔字棠陰合陽諸生

汪士鋐書品序略云侯君好古博物其於書法抉摘微奧取秦中古帖而甲乙之區爲古正奇險四品而各著其語於後其於眞行艸三者之法備矣

侯堪字大受書法類趙松雪而遒健過之【南皮縣誌】

侯大鯤玉田人隸漢軍由庠生官府經歷以書法詩賦名【玉田縣誌】

侯大桐字鳳巢上元副貢生選江陰訓導工行楷求者踵至沒後遺墨猶值巨金【金陵通傳】

侯登元號柱軒湖南石門人乾隆七年舉人官淸丰知縣善書法【湖南通誌】

侯嘉翻字符經號夷門天臺人官江寧同知詩文迅疾瞬息百變手迹旁行斜上如長河堅冰風裂成文莫知條理而天趣可愛【袁枚撰墓志】

侯鳳苞字舜威金匱人乾隆四十八年舉人官寶應教諭工書臨王聖教序顏多寶塔工力最深【書畫家筆錄】

侯坤字磻石無爲人乾隆五十六年拔貢官廣東鹽經歷署運同善書所橅紫藤書屋古帖千文爲後學楷式【英和撰墓志】

工書法【廬州府誌】

侯錞無爲人官山西河東中等場大使善書法【同上】

侯鑄無爲人官泰州鹽運分司善書法【同上】

侯士谷字芒生一字懋之號覽初無錫人幼喜習字比長益奮力臨摹古帖於書譜尢爲心得嘉慶初梁山舟學士遊經無錫邑之以書法就正者數十人惟先生與吾族公旦蒙其嘉許云【書畫家筆錄】

侯椿援無爲人例授候選未入流粵匪亂投效潁州大營積勞病故工書法尺牘【廬州府誌】

侯度字謹之號晳子一號晳民滁州諸生

今人滁州侯度謹之爲劇賊李昭壽斷指前皖學使朱公蘭旌之曰一節千秋【譚獻復堂日記】

六合侯度以善書十七帖名於時爲賊所虜置刃其旁促之書且曰不爾當殺汝侯堅不肯將殺之賊母爲緩頰得免遂持刀斷巨指落其半因自號斷指生名益震旣歸鑄白銀作僞指系手上猶能作擘窠書而寸以內之字則不能揮灑如志矣英中丞翰贈一節千秋四字表之【粟香五筆】

侯度和州諸生工書法尢善艸書咸豐季年撚酋某蹂躪和州慕度名索書不允將殺之無懼色引刀自斷其指血淋漓旁人以無指永不能書解說遂釋之亂平自號斷指生書名益噪某學使給一指千秋扁以獎之【書畫家筆錄】

放按諸家於度之籍貫所記各異近見某某兩說部又有謂系無錫人及蘇州之棠溪人者俟再考【近讀上元金亞匏先生和所作斷指生歌亦作滁州人先生與侯同時其言可信】

侯煒字景文號石琴無錫人同治六年舉人候選教諭工八分書【無錫縣誌】

善擘窠書工行艸尢精漢隸自言遊某氏園見怪石森立老梅古幹偃仰忽悟八分筆法書學遂大進擅名一時【書畫家筆錄】

侯琫森字瑋辰無錫人同治六年舉人官浙江知縣工書索者輒書先正格言以應【同上】

侯家鳳字翔千煒仲子歲貢生工隸書【同上】

周

周榮起字伯榮號研農江陰人明諸生

善篆書【江南通誌】

梧溪集七卷細書工致似鍾太傅稍雜八分終捲如一是周研農榮起手錄周江陰老儒常熟毛子晉刻校古書多其勘正【居易錄】

生沐藏硯農手鈔鐵网珊瑚全部癸卯十一月十三日六十四老人周榮起楷法頗似魏晉人到底不懈【暴書雜記】

黃蕘圃士禮居藏書記有研農手鈔衍極五卷蔣生沐東湖叢記有研農手鈔鐵网珊瑚十四卷【書林淸話】

周掌文字澤宮江寧人明諸生工楷法小篆【續纂江寧府誌】

周嘉冑字江左上元人工書【金陵通傳】

按著有裝潢志四庫全書提要作揚州人

周亮工字符亮一字伯安號減齋一號櫟園亦號陶庵又有褒庵瞀公笠僧諸號別號櫟下先生祥符籍金溪人【或云原籍江寧】

明崇禎十三年進士本朝歷官戶部右侍郎革職康熙初復僉事歷江安督糧道

又按賴古堂詩集自序云生於壬子四月七日眉長垂頰人又呼之爲長眉公

何采曰書法逼近漢魏

周亮工艸書能品下【國朝書品】

書法古拙在隸籀之間奇逸可喜【木葉厱法書記】

周再勛字仲賜號雷澤明季舉人國朝官金華知府工書【長治縣誌】

周廷鼎字西生潁川人順治三年舉人官嘉定教諭能書【練音初集】

周體觀字伯衡遵化人順治六年進士官九南道予藏其行書杜詩小冊筆致遒秀似華亭晚年書【木葉厱法書記】

周炳文字文季無錫人順治十一年舉人工書法【王源或庵集】

周伯允江津人順治十七年舉人官嘉定州教授工小楷年七十三猶精錄史記文選成帙【四川通誌】

周伯琮字玉公別號石崖仙吏善行楷書嘗見顧震雉畫卷有伯琮腕下經綸四字引首精妙不減李貞伯【木葉厱法書記】

周儀字儀一號確齋又號晚耕震澤【一作吳縣】人居揚州

工書【名人尺牘小傳】

工蠅頭楷兼善刻器北湖孚佑庵碑出其手余藏有秋興冊頁筆法精嚴【阮充雲莊印語】

周宏字子重號緘齋無錫人康熙三年第三人及第官侍講學士彭定求撰墓志云書法直追右軍不作晉以後體

周銘祚江津人康熙八年舉人書法精妙【四川通誌】

周淸原字浣初號雅楫一號且朴又號蝶園亦號蓉湖武進人康熙十八年舉鴻博授檢討官至工部侍郎

工詩與書未遇時奔走四方賣以自給【鶴徵錄】

周金然榜姓金名然字礪巖號廣居別號九峯山人上海人晚居洞庭之石公山自號七十二峯主人康熙二十一年進士官洗馬【一作中允】

工書法告歸後以平日所書字幅進呈聖祖禦制五言詩十二韻以示褒嘉【松江府誌】

周而衍字東會晚號白雲老人宜興人金壇籍貢生

書法仿米海嶽尢能作擘窠大字康熙中車駕南巡進海晏河淸四大字幾二丈許【京江耆舊集】

以臨池擅名【江蘇詩徵】

周篁字林箊年八十餘猶能燈下作蠅頭楷【嘉興縣誌】

按篁號鷗塘監生靑士先生篔之弟

周在浚字雪客號棃莊一號遺谷亮工子官太原府經歷

隸書篆刻名聞於時【陳玉璂學文堂集】

周霟字雨孚號伯臺一號衍溪仁和貢生善書法【查升澹遠堂文集】

周易字在西號蓮峯上元人康熙五十九年貢生工書【金陵通傳】

周鴻陽字燮侯號尙和別號東始山人諸生工書風骨遒健【鹽城縣誌】

周鑑字以人上海人善二王楷法【松江府誌】

周銓字緯蒼號晚菘【一作松】上海諸生

工書法與建寧朱霦友善寓松谷數年縣之善書者咸宗之【福建通誌】

予藏緯蒼行書一幀字大如椀極龍跳虎臥之觀【木葉厱法書記】

周棅靑浦人學二王書極工【松江府誌】

周永泰字丰來號八峯華亭人精書法垂老猶揮灑不倦【江蘇詩徵】

工書法至老不倦有吳某者自武陵來覓食先以所書質用泰用泰憐其貧飲食之且曰君所書未也我代君捉筆或可冀人囊中錢耳已而獲資甚厚裏中有陳姓者用泰亦憐其貧爲代書百紙獲資給朝夕又有表侄某者貧不能室用泰解囊贈之始得娶人頌其義云【松江府誌】

周際蟠工書隱居教授年八十三【阜寧縣誌】

周祖禮字人儀洞庭人工篆隸【蘇州府誌】

周若水字鱸客蘇州洞庭人工八法【七十二峯足徵集】

周靖字敉寧號訒齋吳縣國子生精六書之學著篆隸考異八卷【蘇州府誌】

沈彤撰墓表云工篆書人擬諸趙處士宦光

按靖系孝子茂蘭之子所著篆隸考異八卷汪苕文爲之序四庫所收者僅兩卷系文倉手寫本疑有刪節

周有萃蕭山人博雅嗜古雅善墨妙【陳至言菀靑集】

周敬一名惔號柯雲海寧人善書【兩浙輶軒錄】

周聖瑞字興岐號桐村象山庠生工小楷【彰姥詩搜】

周晉玉字連章晉江監生精書法【福建通誌】

周嶽字魯望號天昔一號愚村嘉興人篁從子

朱求俟贈詩云小楷鍾王錄斷編

周紹龍字允幹號瑞峯閩縣人雍正元【一作五】年進士官順天府丞

善書法得其尺幅皆藏弆之【福建通誌】

周長髮字蘭坡號石帆會稽人雍正二年進士舉鴻博廷試一等官至侍講學士書法趙松雪【書畫過目考】

周人驥字芷囊號蓮峯天津人雍正五年進士官貴州巡撫精書法人得片紙隻字視如珍寶【畿輔先哲傳】

周正思榜名正峯字謙亭號君諫紹龍子雍正十一年進士官編修河南主考

瑞峯父子相繼入翰林並工書法而瑞峯自具老成典型初學信本參以誠懸吾鄕如林吉人謝古梅諸名輩皆斂手相推卽同時海內擅八法者流亦未有能駕其上者謙亭深於濡染亦具體而微而气力微弱【退庵書畫跋】

周助瀾字回川號蘅齋仁和人雍正十三年舉人官筠連知縣通篆隸【兩浙輶軒錄】

周振采字白民號菘畦山陽拔貢

手抄九經馬班陳範諸史韓柳歐蘇諸集積數十帙字畫古勁【淮安府誌】

周上治字綏王號鐵餐新安貢生善書法【方楘如撰傳】

周廷棟字豫章宿州人書法二王【安徽通誌】

周忠倚婁縣人工隸書【王昶蒲褐山房詩話】

周煌棟子亦工書【靑浦詩傳】

周京字西穆一字少穆號穆門一號辛老晚號東雙橋居士錢塘監生考授州同知薦鴻博不就試

書法奇逸酒酣興發數十紙立盡【杭州府誌】

詩成寫以長箋醉墨淋漓頗近爭坐位得者以爲鴻寶【杭郡詩輯】

字寫爭坐位【隨園詩話】

周景柱字西擎遂安舉人由內閣中書出爲潮州同知

工書法【板橋詩鈔】

周於禮字立厓號亦園嶍峨人乾隆十六年進士官大理寺少卿

宗室惇誠曰善書

以書法名公餘冥心碑版退筆如山模鑴宋四家法書名聽雨樓法帖立都中景忠祠日費駱駝油數斗【滇南詩略】

書法東坡【名人尺牘小傳】

周於禮行書能品下【國朝書品】

周鼎樞字凝甫號楡所嘉善人乾隆十八年舉人官武功知縣工書弟分道升桓以書名擅一時至於小楷自謂不及也【姚文田撰家傳】

周升桓字稚圭號山茨一號曉滄鼎樞弟乾隆十九年進士官蒼梧道

王昶曰工書學錢文敏以東坡爲法四方人士以絧素乞書者無

虛日長碑短碣得其書寫以爲榮

嘉慶丁亥爲嘉善周又山觀察刻其尊甫山茨先生遺墨大小楷行艸書六冊爲仁本堂墨刻【履園叢話】

周發春字卉含一作惠涵號靑原江寧人乾隆三十年南巡召試舉人官內閣中書

姚鼐撰墓志云文章書法之美交遊中所希見

周在丰字文芑陽湖人官榮陽縣丞歷署中牟汜水等縣工八分嘗制竹硯自隨以詩和者甚多【武陽合志】

周榘字於平號幔亭莆田人居江寧

袁枚曰善八分窮六書源流一波一磔不苟下嘗登泰岱遊黃山鐫名最髙顚手摹拓以歸古奧蒼秀宛然開母石闕太室碑也

善八分書【揚州畫舫錄】

幔亭如靖節讀書不求甚解【國朝隸品】

周熙字式文揚州人精秦漢篆籀【亦園筆記】

周焯字月東號七峯天津拔貢生精小篆八分及摹印法【吳廷華撰傳】

查禮曰工大小篆

周壽璉髙淳人工書絕似王獻之【續纂江寧府誌】

周錕號西橋句容人工書【同上】

行艸尢勁秀【金陵通傳】

周魯字東山奉賢國子生考授縣丞書法似周晚山晚得蘭亭十八跋及米襄陽眞迹二種鉤摹入石陷置壁間兼工篆刻有靜觀樓印言二卷【松江府誌】

周二學字幼聞號藥坡一號晚菘仁和諸生學法學文詩詔精鑑賞收藏書畫甚富擇其佳者仿珊瑚网江村消夏錄之例爲一角編兩冊又別爲一書名一粒粟更著賞延素心錄詳裝潢之法甚精【潘庭筠撰傳】

周步瀛天津人工書學歐陽體逼眞【天津縣誌】

周厚轅字駛遠一字載軒號駕堂湖口人乾隆三十六年進士官戶科給事中

吳樹萱曰先生詩與書神似坡公

書法東坡醉後能作小楷甚工【石溪舫詩話】

予藏駕堂大楷書七言楹帖上款系柘南老先生疑是錢文端【木葉厱法書記】

周之冕字麗文號鴻軒荊溪人乾隆五十四年拔貢生官太平知縣小楷學文待詔非獨神似【趙紹祖蘭言集】

周廷俊字子及號茶農宛平人乾隆五十九年舉人官馬平知縣

李云章序略云詩文書翰髙簡有法

周元鼎字勉齋

人官郎中

工篆書【法式善存素堂集】

周錦園字振玉諸生書法規橅松雪【廈門誌】

周源字達九一字豫夫句容人善弈而尢長於書【續纂江寧府誌】

周南字汝爲號鶴巢桐城諸生書類顏魯公【安徽通誌】

周廷寀字子同績溪人工小楷【木葉厱法書記】

周宗杭號西麋績溪貢生工書及篆刻【同上】

周坫嘉興人工小楷嘗見其洛神賦縮本甚精【同上】

周世琳號客槎嘉興人工書法【嘉興縣誌】

周師濂字又溪會稽人嘉慶六年拔貢生工書【兩浙輶軒續錄】

周濟字保緒號介存一號石民亦號春水又號未齋晚年僑居江寧號止庵自署白門逋客荊溪人嘉慶十年進士官淮安府教授丁晏撰傳云與包君世臣共學書肆力北碑窮日夜臨摹至髀病不少倦窺其用筆換骨易筋嘗病大王姿媚唐主好之沿爲習尙而古意寖微近世書惟鄧完白山人篆隸精妙陵轢古今書家絕而復續與包君論書之祕曰峻曰澀曰中實其書變化騰擲自成一家【詒志齋集】

周昌祺字詡之號春溪嘉慶十九年進士未及廷試而卒工楷書【南昌縣誌】

周汝楨更名詒楨又名銘恩字克生湘潭人嘉慶二十三年副貢生官江華教諭被劾捐貲爲廣東從九品遷增城主簿

書詞俱美【湘潭縣誌】

周詒朴字子堅號寄東又號匏翁詒楨弟官廣東板浦場鹽大使工書【同上】

周祖培字叔滋號芝臺商城人嘉慶二十四年進士官至體仁閣大學士謚文勤

書法髙雅【孔憲彜韓齋文集】

周如春字樾亭武康恩貢生工書法著有書法源流考鏡二卷【兩浙輶軒錄】

周原號月樵山陰諸生工書【同上】

周如旋字履祥號稻村海寧諸生工書法【同上】

周官字渭漁一字夢溪仁和歲貢有書名其擘窠大字徑數尺尢縱逸奇恣如孤松之挺柯老鶴之舒翅【同上】

工書其大字或至尋丈尢縱逸有勁气【杭郡詩續輯】

周慶承字繼千號小塍錢塘監生工筆札精篆刻能於廣坐中作小楷界烏絲闌且書且界精整無匹【同上】

周世緒字克延號小厓又號壽蓀鄞諸生工篆隸【兩浙輶軒續錄】

工篆刻及隸古書【蠡莊詩話】

周樽元字南伯號花農嘉善廩生工書【兩浙輶軒續錄】

周向榮字葵伯錢塘人工分隸【郁棲書話】

周蔚起字厚也髙淳諸生工書【續纂江寧府誌】

周喬嶽字云齋工書法【阜寧縣誌】

周夢臺字叔斗號柳初吳江諸生正書類顏平原而行艸姿致橫溢有蘇長公筆意然君實未嘗臨摹二家書或問作書之法君曰書貴率眞從臨摹而得者譬如優孟衣冠𨿽能亂古人之眞而先自喪其眞道光己亥卒年六十【孫燮愈愚剩稿】

工書學蘇而喜爲側鋒【蘇州府誌】

周爾墉字容齋號贅士晚稱贅叟鼎樞孫道光五年舉人官戶部郎中書承家學尢精蠅楷專法唐賢而微參趙體气靜神腴一時無輩【木葉厱法書記】

愈樾曰工書

書法虞褚落筆不苟尢工楷書爲道咸間作手【書畫過目考】

周星蓮原名日旿字午亭仁和人道光二十年舉人教習知習以書名海內著臨池管見一巷發明立法取勢用筆行神之意極得妙理【兩浙輶軒續錄】

周紹濂字廉泉號質卿寧波人道光二十三年舉人官金山知縣昧爽興獨坐臨閣帖或讀書賦詩【徐時棟撰墓表】

周誦芬字述之震澤人官寧朔知州

徐喬林曰君書工絕【望雲樓詩集】

周爲楫字巨川鄱陽諸生書法端秀【正雅集】

周世錦字素夫桂陽廩生官山東鹽運判善書【同上】

周寅字木齋山陽人習蔡襄書能爲方丈字今城門扁卽寅所書【淮安府誌】

周浩字直軒宜興人工書【書畫家筆錄】

周家瑚字鼎生荊溪監生死粵逆之難書學柳誠懸【同上】

周培蘭丰縣武舉人死撚匪之亂工書【同上】

周祖誥字雲笈仁和舉人官安義知縣殉難

工各體書【兪樾春在堂雜文】

周祖韶字梓軒合肥諸生咸豐九年與粵逆戰死工書【廬州府誌】

周治昌字步丰合肥廩生工書法【同上】

周襄字心孩仁和諸生精篆法【杭郡詩三輯】

周蘭原名玉麒字蘭友號伯蓀仁和人同治十二年進士官編修隸篆雄渾頗稱於時【同上】

周士鏜字勉民爾墉子由舉人官至河南按察使亦能書【木葉厱法書記】

周浚霖字岐山一作其山番禺人楷法腴秀嘗爲孔廣陶繕寫嶽雪樓書畫錄付梓【抱竹居檢書記】

周希祖原名聘珩字楚白泰和人貴築籍篆書雅勁絕倫深得冰斯意趣進希石鼓文【黎庶蕃拙尊園集】

周昌富字鶴峯號蕓齋烏程國子生善書收藏金石書畫經籍甚夥辟友石園自書碑記中藏徐石民紫藤花館石刻及摹刻嚴鐵橋所摹瑯琊臺碑【周慶雲潯溪詩徵】

周白山字四雪號雙庚余姚人工書法善刻石【王韜瀛壖雜記】

周寶森字閬仙江寧諸生工書【金陵通傳補遺】

周思濂字再山番禺人官河南通判眞書學鍾繇尢善篆書筆力過王良常遠甚名震一時【永懷堂先友記】

周慶雲字湘舲號夢坡昌富從子諸生官瑞安訓導

諭長霖潯溪詩徵序略云每晨起必臨池數紙書翰逼近古人

鄒

鄒忠倚字於度號海嶽無錫人順治九年第一人及第官修撰

本朝狀元必選書法之優者順治中世祖喜歐陽詢書而壬辰狀元鄒忠倚戊戌狀元孫承恩皆法歐書者也康熙以來上喜二王而己未狀元歸允肅壬戌狀元蔡升元庚辰狀元汪繹皆法黃庭經樂毅論者也惟戊辰進士中工二王體者首推查升以其族叔嗣韓兼習五經拔置鼎甲遂抑置二甲【王士禎分甘餘話】

鄒森字符春號梁圃上元人乾隆十七年舉人官安東教諭書法

古勁【金陵詩徵】

爲文簡古淸剛書法亦善【江寧府誌】

鄒方鍔字豫章號半谷乾隆二十七年舉人行楷書尢工【無錫縣誌】

善書【梁溪詩徵】

工書所著大雅堂集中有論書十則多精到語【郁棲書話】

鄒容成字云瞻方鍔族人諸生工書能擘窠大字【梁溪詩徵】

鄒鴻錫太和人善書能作大字【安徽通誌】

鄒廷梅字作和號調庵海寧諸生嫻書法【杭郡詩輯】

鄒牧字牧村號北江武進人

習篆籀善刻印【李兆洛養一齋集】

鄒端號竹園南丰人

蔡嘉銓曰精刻印篆並八分書【明志齋詩艸】

鄒安鬯字敬甫歲貢生善書【無錫縣誌】

鄒應華字蓮峯淸江拔貢生官會昌訓導

工書【粟香隨筆】

歐陽

歐陽振字文裔年八十三鐙下猶能作蠅頭楷【衡陽縣誌】

歐陽輅原名紹洛字念祖號磵東新化人乾隆五十九年舉人詩名最盛予嘗見其行書楹帖筆法亦遒古可觀【木葉厱法書記】

歐陽兆熊字曉岑自號匏道人湘潭諸生書亦險勁如其文【同上】

按一號曉晴

歐陽利見字健飛祁陽人官浙江提督

字學鍾王人多珍之【王棻柔橋文鈔】

歐陽勛字功甫兆熊子諸生

吳敏樹曰篆字精奇

歐陽熙字子壽一字仲和勛弟工篆書【湘潭縣誌】

歐陽勛撰事略云治說文習小篆博覽秦漢以下金石文字皆能得其意【秋聲館遺集】

吳敏樹撰墓志云工篆隸

歐陽述字伯元勛子官江蘇候補道工篆書有臨三墳記石刻左文襄王闓運皆爲之跋【木葉厱法書記】

左宗棠臨本三墳記石刻跋略云結體穩稱得古人用筆之法

王闓運跋略云湘人得風气晚於江浙其猛力亦十倍於江浙本朝自幹嘉盛治說文孫淵如江叔澐等篆書形具而已包愼伯盛推鄧炎其作篆直用拖筆非能篆者也道光末湘中乃識篆文何蝯叟仿碑額體自非當行其時吾縣羅氏二子並工說文篆法𨿽仿鄧氏仍存古式左季髙丈年四十以後自命能篆其子子重童而習焉乃遒勁過於父伯元作篆亦童時所燻習此臨本已經臨二百餘通以後者初視竟欲亂眞技至此乎當在子重上季髙不能及也交友中惟莫子偲大篆書大字跋扈婉通余女娥芳差似之今皆絕矣伯元自言手顫己不能書吳愙齋之流妄作耳感吾身及見其興絕因並論附考之

皇淸書史卷二十一

●皇淸書史卷二十二

義州李放香岫纂錄

下平﹝十三﹞

下平十四

◆下平﹝十三﹞

十二侵

○【下平】十二侵【林音金任岑】

林

音

金

任

岑

林

林繹莆田人明進士國變後變姓名曰唐復思書法老縱【宋和橋西艸堂文集】

林丙春字叔峴號省庵莆田人明季舉人工書法【莆風淸籟集】

林寵字異卿閩縣人工楷書仿歐陽詢而間以黃庭之意一時文士奉爲模楷福州題牓多出其手【福建通誌】

善橅麻姑仙壇記【周亮工書影】

崇禎庚辰葉益蓀春晝堂刻陶靖節集六卷林異卿手書上版後有崇禎庚辰中秋旣望閩中林寵異卿書於金陵淸涼寺兩行【書林淸話】

林古度字茂之號那子晚號乳山道士福淸人居江寧康熙五年卒年八十八

工楷法【明遺民詩鈔】

林鼎復字道極長樂人順治初薦授常州通判兼攝縣事擅書法【福建通誌】

林本直字燧葊上元人順治十七年武狀元官湖廣都督僉事工八分書【金陵通傳】

林森號藥樵自號深山野人閩人有山水癖佳句妙楷時與邱壑爭奇【王凱痧書序】

林衡初名璣字羲儒閩縣諸生工詩古詞及書法【福建通誌】

林時勗字子卿號亞之莆田諸生書法嫵媚可愛【莆風淸籟集】

林文豹字斐也號亦山莆田諸生工篆隸書【同上】

林尙葵字朱臣侯官人通六書著廣金石韻府周亮工爲之序【拘竹居檢書記】

林侗字同人號來齋侯官諸生工隸書著來齋金石錄【名人法書考】

按曾署尢溪教諭

林佶字吉人號鹿原別號紫微內史侗弟康熙五十一年進士官中書舍人

善篆隸楷法【福建通誌】

工書尢精小楷手寫堯峯文鈔漁洋精華錄午峯文編刊板行世【名人尺牘小傳】

吉人所寫三部楷法各不同而精華錄爲最精【退庵書畫跋】

工小楷而八分妍媚帖妥蓋純學曹景完碑而未臻方勁古拙之最上乘也【淸儀閣題跋】

吉人如茅山道士辛苦求仙恨無金丹換骨【國朝隸品】

林佶小眞書佳品下【國朝書品】

吾閩林鹿原先生善刻印章先生藏書多見聞博故所刻印見筆而不見刀繼而浙江有丁鈍丁者蓋得先生再傳之法也【硯耒圭緒錄】

放按吾與內翰古緣最厚曾藏其鳳硯及五云硯各一方又有手制田白石虛懷若谷陽文長印

林菁字莪溪號鶴亭晚號白眉道人陽湖人工書作尋丈大字筆力奇縱【武陽合志】

林兆斗字天杓號九山永嘉拔貢生工書翰【兩浙輶軒錄】

林象觀字繼瞻仁和廩生字學直入文衡山之室【同上】

林蒲封字鰲【鰲﹕�】

洲號桓次東筦人雍正八年進士官侍講學士工書法【廣東通誌】

林松山桃源人工艸書【淮安府誌】

林漢峯字湘靑海澄諸生居廈門工小楷【廈門誌】

林枝春字繼仁號靑圃福淸人乾隆二年第二人及第官通政司副使工書法【龔景瀚撰墓志】

林適中字權先號敬齋先世莆田人遷粵居和平默林鎭乾隆十二年舉人官南陽同知喜作擘窠書得之者珍逾拱璧【存素堂集】

林正靑字洙云號蒼巖佶子以侯官籍歲貢薦授刑部山西司學習行走攺淮南小海場大使能詩文工書得父之楷法其弟浯云兼善畫【木葉厱法書記】

能衍家法【退庵書畫跋】

林莪一名在峩號涪云一號陶舫佶三子

陳兆侖曰涪云吉人中翰子生數歲有書名其子十歲復然【紫竹山房集】

林蕃鍾字煜奇號蠡槎長洲人乾隆三十二年舉人官婁縣教諭善書力追晉唐尢嗜董文敏得其神解【蘇州府誌】

喜臨仿晉唐碑帖以能書名【松江府誌】

書名藉甚【吳翌鳳懷舊集】

林希賢字槐容寧徳諸生工書法【福建通誌】

林枚臣詔安貢生善書【妄妄錄】

林李字九標號鐵簫如臯布衣

書法聖教序【揚州畫舫錄】

林開字玉珂號霏【一作霽】厓甘泉太學生【一作諸生】

工臨池【淮海英靈集】

書法雅健【阮亨瀛洲筆談】

林閬字苑西號蘭汀開弟貢生候選同知

善書【淮海英靈集】

善行楷書【揚州畫舫錄】

林道原字仲深號庾泉天長諸生

以詩律書法自豪【瀛洲筆談】

工行楷書【淮海英靈集】

林石易名塤字盤安精篆法擬古篆章正時俗之謬仿秦璽刻之見者驚爲李斯筆也【湘潭縣誌】

林必昌字少山上元諸生與同縣徐表俱工書必昌嘗試鐘山書院總督鐵保賞其書法假以黃山谷眞迹旋爲鄰火延毀明日入署愧謝總督復卹以金【續纂江寧府誌】

少山獨得魯公法【金陵詩徵】

林鳳輝字慶韶溧水人官邳州學正好作擘窠大字【金陵通傳】

林應武字維一工書法【六合縣誌】

林則徐字少穆一字石麟號元撫一號竢村侯官人嘉慶十六年進士官至兩江總督謚文忠

金安淸撰傳云公在翰林以書名出入歐董尢長小楷爲時所重工書具體歐陽遠近爭寶之【先正事略】

工小楷【梁章巨楹聯叢話】

陳延恩曰善書

林衍潮字孟韓號太霞蕃鍾子諸生

亦工書父遺碑帖墨迹臨摹殆徧卒年二十六【蘇州府誌】

工書法【吳門耆舊記】

林建屏字壽峯侯官人善摹金石篆籀【施邦鎭畫餘詩艸】

林必輝字墨香工刻石運刀如筆有淸愛堂鐘鼎款識四十九山房初二刻行世【廈門誌】

善楷法與兄晴臯太史鶚騰齊名【楊浚冠悔堂集】

林報曾字小松開從子官直隸典史

善漢隸【沈濤瑟榭叢談】

隸書逼似伊墨卿【古緣萃錄】

林述曾字季修號小溪報曾兄弟行官武康知縣

善書【江蘇詩徵】

工艸書【羣雅集】

林寶原名鎬字幹生號遠峯別號雙樹生龍巖國子生寓吳門詩字俱佳【木葉厱法書記】

林從炯初名佩金字子朗號石笥瑞安人道光元年舉人工書法【兩浙輶軒續錄】

按別號玉甑山人

林昌基字丕承道光五年拔貢生工書【永年縣誌】

林鴻年字勿村侯官人道光十六年一甲第一名及第官雲南巡撫晚歲目力尢炯復友人書不假手記室落筆精整瘦勁有蒼翠欲滴之觀【續名人尺牘小傳】

林卓然初名麃字二松仁和諸生書法無體不工𨿽禿筆亦能作字【杭郡詩三輯】

林鶚騰字又騫號晴臯同安【一作廈門】人道光二十年進士入詞林

善楷法【冠悔堂集】

林鶚翔字賓秋官教諭善書與兄晴臯太史齊名【同上】

音

音布字聞遠別號雙峯居士滿洲諸生

善書【板橋詩鈔】

工書嗜酒往往不與人書其所善𨿽弗請亦與也以故多所不合竟以諸生終板橋鄭燮爲長歌以哀之【伊福訥白山詩鈔】

予藏徐渭墨花卷後有聞遠及李谷齋傅凱亭伊肩吾諸家題識聞遠書作狂艸所署名款幾不可識蓋醉後筆也【木葉厱法書記】

金

金俊明原名衮字九章攺字孝章號耿庵別號不寐道人初從舅氏姓朱國變後復攺姓殷【有有商孫子小印】

吳縣人明諸生卒年七十四私謚貞孝

汪琬撰墓志云幼善書著聲吳中小楷師曹娥碑行書師聖教序晚益自名一家三吳碑版旁及僧坊酒肆率多先生筆

性孝友居喪手書孝經數百本以示人【遺佚錄】

康熙初吳門書家有金孝章黃伊旦章五夏僧三近𨿽時人重之然不及祝文王陳遠甚至今日則並金黃諸君不可得矣【大瓢偶筆】

孝章學祝而自成片段【同上】

孝章如玉水方折自然中矩【國朝隸品】

金人瑞本姓張字若釆本名釆【釆﹕采】又名喟字聖嘆吳縣人明諸生國初坐法死善行艸書予曾見其老拳通大道兒口嚼新書紙本楹帖字大如鬥气勢驚人【木葉厱法書記】

金令字邑侯洞庭東山人善書其篆法尢古健【七十二峯足徵集】

金申之吳門人工詞賦善篆刻字皆絕人【蓼齋集】

金大震字二何鄞人精書法【兩浙輶軒錄】

金逖字祖生更名上震字東宰俊明長子順治十七年舉人

工篆隸【蘇州府誌】

金侃字亦陶逖弟精楷法手抄善本書極富有錢少室之風【木葉厱法書記】

金練字澄江號雪峯晚號珠湖老漁髙郵貢生工行楷書【髙郵耆舊詩存】

金友焯字闇公洞庭東山人精通篆隸摹古金玉文奄有文三橋朱修能之長【七十二峯足徵集】

金友謨字獻廷號峴亭友焯從弟究心六書之學凡秦漢以來大小篆籀分隸諸家之字書靡不通其意而能散變以出之與從兄闇公俱工鐵筆各有印譜行世於吳門之沈石民常熟之林鶴田可以比肩【同上】

金晜字澹民號書樵靑浦人工艸書【靑浦詩傳】

金恕原名芹字中文號南村嘉定人崇明學歲貢官東流訓導善艸書【練音初集】

金兪邁字及王號就圃嘉定諸生書學魯公【同上】

金衡字平仲號澄庵洞庭東山人工楷隸【七十二峯足徵集】

金礪字符臺令孫增廣生究心六書之學尢工篆隸何義門太史極稱之【同上】

金憲邦號迂齋蘇州洞庭山人

手抄江月松風集十二卷筆札甚精【拜經樓藏書題跋記】

金鉷字震方號徳山遼陽人隸漢軍旗原籍登州官至廣西巡撫袁枚曰徳山公書仿佛有二王家法

金聲武字以立副貢生楷法宗鍾元常所讀之書皆手自抄錄晚任蕭縣教諭【霍山縣誌】

金堂字墨香會稽人善書學陳香泉逼肖【金郯巾箱說】

金相字琢章天津人雍正年進士官侍讀學士以善書名【天津縣誌】

按號勉齋

金祖靜字會川一字定濤號安安吳縣人先世番禺雍正七年由國子生薦授戶部主事官至貴州按察使

錢大昕曰善書

工書嘗奉命書安南國界四大字徑丈有六尺筆勢雄渾見者驚服【吳縣誌】

書法自幼摹虞永興繼從外舅楊大瓢遊專攻晉帖四十後由二王稍降趙集賢而尢近文待詔【履園叢話】

金熷字邃林江浦人雍正八年進士官隨州知州工書【杭郡詩輯】

金鵬字搖南婁人工書東嶽行祠奉髙臺三字雄肆中仍有筆法【松江府誌】

金肇鑾字羽階號存齋錢塘監生工書【杭郡詩輯】

金農原名司農字壽門初號香鐵攺號吉金以生於丁卯又號老丁行二十六自稱金二十六郎又有冬心先生嵇畱山民昔邪居士龍梭仙客恥春翁曲江外史蓮身居士百二硯田富翁心出家盦粥飯僧諸別號錢塘人寓揚州乾隆元年舉鴻博

工八分法鄭谷口而小變其體【杭州府誌】

分隸獨絕一時【詞科餘話】

書法尙古勁尢工爲餓隸體或截毫端作擘窠大字人尢珍之【杭郡詩輯】

書出入楷隸本之國山天發神讖兩碑【湖海詩傳】

壽門如孔雀見人著新衣輒自顧其尾【國朝隸品】

方燻曰行艸隸書具入古法

朱文藻曰作書奇古得秦漢神髓

朱彭曰書法尙古隸書小變漢人

金農分書逸品上【國朝書品】

蔣寶齡曰亦精篆刻所作甚少

江湜曰先生書淳古方整從漢人分隸得來溢而爲行艸如老樹著花姿媚百出

壽門有一種字卽自詫爲古之黍書者橫粗豎細頭重腳輕如用竹板畫成在所作各體中習气最重而世人顧爭喜之何耶【木葉厱法書記】

金徳瑛字汝白號檜門一號慕齋仁和人乾隆元年第一人及第官至左都禦史

陳兆侖撰墓志云工書法出入晉唐

蔣士銓曰臨摹法帖幾於等身

王蘇曰少時藏先生書元人七律一首筆法類褚河南

金甡字雨叔號海住仁和人乾隆七年第一人及第官禮部左侍郎

書皆手錄精楷不苟【汪惟憲積山雜記】

金世熊字康侯號立農一號竹坡相子乾隆十五年舉人官樂陵教諭

行艸書初學平原繼仿華亭逼眞可入神品【天津縣誌】

善艸書【畿輔通誌】

工書【津門詩鈔】

金輅字以賓號素亭蕭山人官安吉訓導書法端楷求者踵接【陶元藻泊漚山莊集】

金庭客字椒仙號恕齋一號晴湖會稽人官主簿臨池染翰悉根於古【同上】

金榜字蘂中號輔之一號檠齋歙人乾隆三十七年第一人及第官修撰

金榜眞書佳品下【國朝書品】

金毓奇字培英號問廷【一作艇】上元人乾隆五十四年拔貢官香山知縣

嚴可均曰書法在顏趙間

金紹驥號竹村天津人乾隆五十七年舉人官文安訓導書法董香光【津門詩鈔】

金銓字鈞衡一字汝衡號野田天津諸生

書法褚河南【天津縣誌】

工書法精摹晉魏唐宋名賢眞迹能得其神韻其印刻刀法一以秦漢爲宗與李定業髙秉沈銓並爲時所重【畿輔先哲傳】

書法鍾王【津門詩鈔】

遊意六書章艸寄情篆刻一以秦漢爲宗其刀法蒼莽秀勁絕類何雪漁蘇嘯民著野田印宗【飛鴻堂印人傳】

金銓字量玉號二如婁人靑浦學歲貢生候選訓導

書亦秀勁【松江府誌】

金嘉玉字汝誠號靜齋新寧人寓仁和官都昌巡檢善擘窠篆書【飛鴻堂印人傳】

金琛號秋航諸生工書【天津縣誌】

金殿字子房江寧諸生工書【江寧府誌】

金臺衡號石樓儀徵諸生工書【淮海英靈集】

金時儀字朝九揚州人善書【揚州畫舫錄】

金茗字檟山大興人

程瑤田撰墓志云得予眞行書數葉日日臨摹之遇漢唐舊碑帖及名人墨迹尢所珍愛心摹手追未嘗厭倦

金徳與字少權號雲莊一號鄂巖桐鄕人官刑部主事

趙懷玉撰墓表云喜爲人作書乞者無倦色

金奉璽字節堂永年人嘉慶十八年拔貢官房山教諭工書【廣平府誌】

工小楷【永年縣誌】

金學蓮字子靑號竽山吳縣監生【一作諸生】

書法華亭【書畫過目考】

金樹字蔭亭天津人銓子能書有父風【畿輔先哲傳】

金祿字粟九長洲人善筆札【蘇州府誌】

金焻字守一長洲人善書以歐陽爲宗艸書學孫過庭日本國重其名走幣乞書者歲恆不絕【同上】

金作霖字甘叔吳江諸生善書由褚入顏平原旁涉蘇米渾厚古朴自成一家【同上】

詩筆書法皆工篆刻仿漢【歷朝印識】

金熾福字嶧安一字逸辰號蘧舫錢塘人道光九年進士官賓州知州書法以逸少爲宗【杭郡詩三輯】

金麟趾字本仁號書巢晚號壺隱山人海寧監生精於臨池曾手摹淳化太淸二帖頗具神理【同上】

金勝字棟材號大任海寧人官四川庫大使

書法歐柳爲時所稱【海昌備志】

金鴻佺字蓮生秀水廩貢候選訓導

工書窮日力以探原委【甘泉鄕人稿】

擅書【南匯縣誌】

金應澍字晴初號澹庵江陰人小楷極工年八十猶能於燈下作之【自娛艸附錄】

金溥字韓城常州諸生書法蒼勁【書畫家筆錄】

金鑑字明齋錢塘人工書似梁山舟宣統辛亥卒年八十【廣印人傳】

任

任克溥字海湄聊城人順治四年進士官刑部侍郎加尙書銜書法秀偉【木葉厱法書記】

任繩隗字靑際宜興人順治十四年舉人書法端秀深得黃庭樂毅論筆意【張玉書撰傳】

任玥字少玉號希庵髙密人順治十五年進士官禦史善書【暴書亭集】

每朝回輒摹仿晉唐書法數十紙濃淡疏密皆有意【湛園未定稿】

任楓字木庵號夢道汝州人康熙六年進士官靈石知縣候補中書

張雨銘曰工八法【中州詩鈔】

仝軌曰學古行艸書篤好王文安他不甚學也【平山遺文】

任坪字坦公號萊峯髙密人康熙三十年進士官禦史好臨池寒暑不輟【山左詩鈔】

任璣字齊七號訒庵一號嘯庵涇陽人官鹽運使

工書【張五典荷塘集】

任髠字名古號半齋江寧人耽詩縱酒尢工書法有乞書者書竟輒付酒家準其直【金陵通傳】

任翔字紫庭乾隆七年進士官員外郎書法蘇黃日必臨池數百字【宜興縣誌】

任大椿字幼植一字子田興化人乾隆三十四年進士官禦史楷法亦工【木葉厱法書記】

任之琦華亭人善書【同上】

任繩祖字萬斯官臨川知縣擅書法行楷皆入妙【嘉興縣誌】

任銓本姓汪字次臯舒城廩生工筆札【廬州府誌】

任泰字階平號拔茹荊溪人道光六年進士官檢討

太史手書十三經注疏凡十有一年而後成許玉年爲作寫經圖陶文毅集中有詩【小匏庵詩話】

任延燾字公覆髙密人道光十四年歲貢著有臨池錄【山東通誌】

任惇典字介藩宜興諸生工書法【書畫家筆錄】

任棣華字韡亭宜興廩生工書筆意似文衡山【同上】

岑

岑巘字靑峯一字遙靑別號東陽外史婁人善書以其藝遊四方無所遇歸老於家【松江府誌】

家藏歸元恭行書洞庭雜詠長卷後有東陽楷書長題筆意絕類董文敏【木葉厱法書記】

岑巘字靑巖余姚諸生書法似董華亭【越風】

放按予頃見宋漫堂舊藏羅飯牛仿米小捲漫堂及同時人題者數十家內有南陽岑廷獻小楷題詩書法在虞褚之間與華亭微不類其名下押靑巖小方印當卽此人越風小傳疑誤

◆下平十四

十三覃

十四鹽

○【下平】十三覃【譚談甘南藍】

譚

談

甘

南

藍

譚

譚宗字公子初名立卿字九子晚號旁方野老余姚人

善書不如其意𨿽厚幣亦卻【明遺民詩】

譚漢字天水番禺人工八分與顧云美程垢區相埒傳世甚少【木葉厱法書記】

朱彜尊贈鄭簠詩云句吳顧苓粵譚漢曁歙程邃名相持未若簠也下筆兼經奇

譚孚先字作周工撥鐙書結體近玄祕塔碑里人多從受教有述書絕句百篇【嘉興縣誌】

能兩指執筆懸腕作顏魯公書沈毅有千鈞力【沈彩春雨樓題跋】

譚尙忠字因夏號古愚一號薈亭南丰人乾隆十六年進士官至吏部左侍郎

陳用光撰墓碑云公於詩文字無弗善爲人作行楷書人爭傳述之【太乙舟文集】

譚光祜字子受號櫟山亦號午橋又號鐵簫【一作笛】尙忠子官寶慶知府

工篆隸【太乙舟文集】

譚祖同字統方號桐舫光祜子道光二年舉人官淮安山盱同知咸豐辛酉在浙殉難

隸書實近代所無【吳毘【毘﹕昆】田漱六山房集】

譚鑫振字麗生衡山人光緒六年第三人及第官編修

精翰墨【兪樾右臺仙館筆記】

譚巨玉田廩貢生官曲周訓導工書【玉田縣誌】

譚衡字壽仙衡山人書摹張裕釗逼肖能閉目刻石書細篆若蠅頭鐵絲剛健婀娜並世無兩【近代名人小傳】

談

談九乾字震方號未庵徳淸人康熙十五年進士官吏部郎中書法

陳香泉【兩浙輶軒錄】

尢工行艸書【前徽錄】

談粹字穎【穎﹕頴】長號一齋江寧諸生書法純澹入晉人之室【金陵通傳】

談春池字澗南桃源【按一作六合】諸生死粵逆之難工書【淮安府誌】

甘

甘國埏遼陽人康熙二十九年知江浦縣升定州知州工詩善書【江寧府誌】

甘時敏字遜庵江寧人由謄錄選汾州府經歷工書法【金陵通傳】

南

南廷鉉字鼎甫晚號六如老人渭南人順治三年舉人官四川按察司僉事善書【蠶尾文】

南正炎字明髙洪洞人善書【黃易小蓬萊閣金石】

藍

藍鐂侯官人善篆隸【福建通誌】

藍理字義府號義山漳浦人官福建提督好書大字濡墨伸紙有求無不應【藍鼎元撰傳】

藍瑗理弟官金門鎭總兵亦善書大字【同上】

藍嘉言字小詹常熟人

朱珔曰詩與書法俱擅長【小萬卷齋稿】

○十四鹽【嚴閻廉詹】

嚴

閻

廉

詹

嚴

嚴衍字永思號午庭別號拙道人嘉定人明諸生國變不仕書法褚米作擘窠大字更奇偉【嘉定縣誌】

嚴調禦字印持更名缶號廢翁余姚人

楊廷麟曰書法備法家妙指聞於天下【穰棃館過眼錄嚴調禦琴述跋】

善書【名人尺牘小傳】

嚴敏更名武順字忍公攺字訒公又字堪忍號餘民一號餘人又號息士別號天柱老人調禦弟

金之俊撰傳云與伯兄俱擅書法正書行及八分篆隸無不臻妙【息齋集】

嚴敕【敏弟】

詩云仲也爲兄難無事不盡善五齡解賦詩十歲老隸篆

嚴灘字孝思常獲小玉印曰灘字子磯故又號焉洞庭山人書學章艸【七十二峯足徵集】

嚴我斯字就思號存庵常熟人康熙三年第一人及第官至禮部左侍郎工書法嘗奉敕寫大字上垂問所學何體並爲指授故其紀恩詩雲天語親教八體書謂此事也【木葉厱法書記】

嚴曾榘字方貽武順孫康熙三年進士官至兵部右侍郎

善行楷書【定香亭筆談】

嚴虞惇字寶成號思盦常熟人康熙三十二年第二人及第官太僕寺卿工書【書畫過目考】

嚴恆字久持號榕齋嘉定諸生工書法【練音初集】

嚴文豹字贊夏常熟人乾隆二十一年舉人充官學教習善書得李北海筆意【蘇州府誌】

嚴長明字東有一作冬友號道甫江寧人乾隆二十七年召試舉人官內閣侍讀工行艸書【木葉厱法書記】

嚴雲霄字靜瀾吳縣人善書八分得漢人古拙之趣【蘇州府誌】

嚴光裕號西園淸河人善書曉篆刻【淮安府誌】

嚴枚字樹堂庠生工書法【阜寧縣誌】

嚴應霖字雨蒼號喜亭龍遊諸生書法蒼勁入古【兩浙輶軒錄】

嚴詠字嘯山乾隆五十年歲貢生書法蒼勁古秀年十四時書安國寺大雄寶殿額端嚴凝重一揮而就【和州誌】

嚴可均字景文一字非池號鐵橋烏程人宛平籍嘉慶五年舉人官建徳教諭

工秦篆補完瑯玡臺石刻泰山石刻藝林寶貴【兩浙輶軒續錄】

嚴章福號秋樵可均從弟廩生工小篆【同上】

嚴元照字修能一字九能號管香一號悔【一作晦】庵又號蕙櫋歸安諸生

許宗彥撰傳云四歲能作大書八齡據案作諸體書求者盈戶外【鑑水【水﹕止】止【止﹕水】齋集】

四歲作書徑尺有規矩十齡於屏風上作四體書擅其藝者莫能及【錢林文獻徵存錄】

修能三歲時以指取碗中茶汁書幾上視之成痰字從此遂能書阮宮保所補表忠觀碑乃其筆也【蔣光煦東湖叢記】

嚴錫康字伯雅桐鄕人官江蘇候補知府工楷法【林則徐大雲山房文鈔】

嚴書泰字雨泉歷城人咸豐四年死臨淸之難善書【山東通誌】

嚴鉞號西堂庠生殉難善書【和州誌】

嚴良懷字亦新號季實吳縣諸生

潘曾沂曰工楷書【西圃集】

嚴興鰲【鰲﹕鰲】字駛濤長洲諸生捐貲爲主事能擘窠大字【許起珊瑚舌雕談】

嚴威子受安漵浦舉人隸書如敬顯儁碑【王闓運撰傳】

嚴振字香蓀天津人精八法【書畫家筆錄】

閻

閻爾梅字調鼎一字用卿號古古別號白耷山人沛縣人明崇禎三【一作九】年舉人

十歲工書法廬江太守聞之召書學海文瀾四大字稱其旨賜書千卷【陳鼎畱溪外傳】

吾家舊藏古古行書所作別嵩山七言絕句紙本小立幅與集本異三字字體縱健有奇气殆類其人【木葉厱法書記】

閻若璩字百詩號潛邱太原人康熙十八年舉鴻博書法魯公【書畫過目考】

閻谷年字貽孫揚州人工書以大幅箋作擘窠書己所作詩別具蒼涼之致【揚州畫舫錄】

閻敬銘字丹初朝邑人道光二十五年進士官至東閣大學士謚文介書法勁直拗拙如其爲人【名人尺牘續傳】

文介與先祖光祿公同年交好先伯彥祁先生嘗以所藏汪中允小楷書乾坤二卦冊請其鑑定公爲跋百餘字大如櫻顆勁嫵類麻姑壇碑【木葉厱法書記】

閻淑立字晴川金鄕人光緒五年舉人工楷法【山東通誌】

閻乃玨字良蓀敬銘從子官署河東鹽法道書摹平原【近代名人小傳】

廉

廉可旌字允叔號閬通一號芝田長治歲貢生善書楷法力摹歐柳得者寶之【潞安詩鈔】

廉志勛字云階嘉慶二十三年舉人官兵部郎中工小楷學趙文敏得其神韻【無錫縣誌】

詹

詹明章字莪士海澄人善書法【福建通誌】

詹淇字梁池號待堂又號壤翁江督人髙郵籍諸生書法雄健【揚州畫舫錄】

皇淸書史卷二十二

●皇淸書史卷二十三

義州李放辛亭纂錄

上聲﹝一﹞

一董

二鞏

三講

四紙

○【上聲】一董【董孔】

董

孔

董

董杏志字歲星崇禎末官鎭平教諭年八十四始卒工隸篆【贛楡縣誌】

董文驥字玉虯號易農一號云癡武進人順治六年進士官至隴右道參議

善書【武陽合志】

放按吾友蘄水陳仁先侍禦曾壽舊藏梅花道人墨松紙本直幅上有玉虯題蒼虯二大字筆法絕精仁先別號蒼虯以此

董叔迪山陰人能書【大瓢偶筆】

董大倫【志作綸誤】

字疇敍一字叔魚文驥族孫諸生

工書【武陽合志】

董昌齡號竹坡磁州人楷法直逼鍾王求者無虛日【磁人詩抄】

董金甌字相函洛陽諸生工篆隸飛白書著友漢堂篆法辧尢精金石考據之學藏弆甚富【木葉厱法書記】

董菽憲金甌仲子

翁方綱曰金甌精篆隸菽憲能世其家

董光汾石屏上捨生精楷書【滇系】

董榕字念靑號定巖丰潤人乾隆十二年拔貢官贛南道工書法【桑皮甫集】

董云標字上湖余杭人乾隆四十五年舉人工八法名噪一時【杭郡詩三輯】

董元鏡字觀我一字用晦號石芝別號農陽外史漢軍正黃旗人官戶部陜西司員外郎工篆分鐵筆藏舊拓碑版甚多黃秋庵所寶之宋拓熹平石經殘字卽得自石芝者【木葉厱法書記】

耽六書古文終日臨池乾隆戊申開篆字館家文端公舉薦上館仿寫道肯大師三十六種金剛經【飛鴻堂印人傳】

八分古逸善鐵筆【衎石齋記事稿】

董宗武字繼甫號果巖增生工書法【阜寧縣誌】

董蔚字大文桐城歲貢書法二王【安徽通誌】

董良字良玉亳【毫﹕亳】州人書法雄秀名重一時【同上】

董懷荃字覲宸合肥歲貢充景山教習候選知縣工書法【廬州府誌】

董爾昌庠生善書【玉田縣誌】

董湖字一帆六合廩貢官訓導善行艸書【續纂江寧府誌】

董�字霽堂洪洞人

董云舫太守麟爲其祖霽堂翁追繪撫桼肄書圖以翁精書法年七十餘尙時於膝上演波掠之勢因以屬題【越縵堂日記】

董鴻字晴江號愚堂秀水人善書宗懷仁聖教序臨摹至千百徧筆力渾厚如其人【兩浙輶軒續錄】

董鏞字薇雪仁和人嘉慶二十一年舉人書入右軍之室【同上】

董琦字紹韓宗武孫以助賑授州同銜工擘窠書一時扁額多出其手【阜寧縣誌】

董瑜字瑾懷琦弟庠生楷書得歐陽神髓【同上】

董歐亭烏程人工書【潯溪詩徵】

董恂字飲之號醇卿攺號醞卿又號忱甫甘泉人道光二十年進士官戶部尙書工分隸【木葉厱法書記】

董亮貽字仲明武進人官浙江通判殉粵匪之難工隸書【武陽合志】

孔

孔尙任字季重號東塘一號岸舫別號云亭山人曲阜人至聖裔官戶部員外郎工詞翰行楷秀潤近趙董【書畫過目考】

孔毓圻字鍾在一字翊宸號蘭堂曲阜人至聖六十七世孫襲衍聖公爵晉太子少師謚恭愨

工擘窠書【揅經室集】

放按恭愨蘭堂二字額系平湖髙詹事楷書予曾寓目

孔繼涑字信夫一字體實號東山一號葭谷亦號谷園別號云廬子曲阜人乾隆二十三年舉人官候補中書乾隆五十六年十二月卒年六十五

梁同書曰幼聘張文敏公女文敏以書名海內君能得其筆法時以小司寇目之中年進而學蘇黃學米晚更學歐虞顏

姚鼐曰值上東巡於中水行宮召使作書及進上稱善

乾隆甲辰仲春髙宗幸闕裏敕孔繼涑依張照體作字繼涑有紀恩詩【淸儀閣題跋】

工書爲張文敏女夫得其筆法有小司寇之目刻文敏書爲瀛海仙班帖十卷精於鑑別碑版有玉虹樓帖十六卷鑑眞帖二十四卷橅古帖二十卷又國朝名人法書十二卷並行於世【名人尺牘小傳】

曲阜孔氏有寶鼎齋帖孔舍人繼涑刻有玉虹樓鑑眞帖十六卷又取張文敏照生平所爲書曰玉虹樓帖十六卷舍人孫昭燻刻舍人手書爲隱墨齋帖十卷【履園叢話】

孔繼涑行書佳品上【國朝書品】

先生書瓣香天瓶居士髙廟南巡臨書以進上熟視曰好像張照同時梁文山明府亦學張書故世有南梁北孔之目今人以南梁爲山舟學士誤矣【兩般秋雨盦隨筆】

放按山舟與東山交善故時人有南梁北孔之目非文山大令也文山書亦不學張文敏

孔葭谷臨鍾王小楷捲後自識云作字不懸臂一世不得佳能懸臂則出筆自然不俗晉宋間人瀟灑古淡政得此法也然非日無間斷𨿽學已成功不能精熟前人有謂腕不貼案卽得虛圓不在懸之太髙此遷就之說耳余學之幾三十年旋學旋輟迄於無成正以不能無斷續之故要之不能懸臂作蠅頭書則三分大字𨿽能懸不佳不能三分則五六分者不佳推而至於寸許皆是一理又往往冬月衣皮棉服時懸臂極熟一到夏月衣單則虛懸無薄皆未爲成直須赤身寫得眞楷爲方得法行艸通靈猶未爲是也功夫至此以後乃可以用力學字癸巳中伏揮汗作書課葭谷繼涑【古緣萃錄】

孔廣森字眾仲號撝約一號顨軒繼涑侄至聖六十八代孫乾隆三十六年進士攺檢討五十一年卒年三十有五

能作篆隸書入能品【江藩漢學師承記】

孔慶鎔字陶甫號冶山曲阜人至聖七十三代孫襲公爵

書名爲詩名所掩予見其所書楹帖扁額字愈大而結構愈緊及所書扇頭手札字愈小而間架愈�殆天授也公以天授之才加以古今碑帖無不寓目安得不冠冕當代然性懶有酬應之作皆倩楊嶽春呂孟烈輩代作故其書雅俗相混惟識者能辧之【謝堃書畫所見錄】

孔廣居字堯山後得孔千秋銅印又得明文待詔所藏硯山上刻瑤山二字乃攺名千秋攺號瑤山江陰人精六書工篆隸鐵筆著有說文疑疑【木葉厱法書記】

孔昭虔字符敬號荃溪曲阜人嘉慶六年進士官江西布政使善隸書【闕裏孔氏詩鈔】

工分隸【梁章巨師友集】

孔繼鑅字又韓號宥函曲阜人大興籍道光十六年進士官刑部主事攺南河同知保知府殉粵匪之難

能書【見聞隨筆】

孔慶鍸字稷臣號誠甫曲阜人道光十六年進士官貴州按察使幼慧五歲能作大字【躬恥齋集】

孔憲昂字千里髙淳諸生工書法【續纂江寧府誌】

孔憲爵憲昂弟道光十七年拔貢亦善書【同上】

孔廣銘字文箴曲阜人官四川同知書若柳公權【近代名人小傳】

○二鞏【拱】

拱

拱

拱景年號玉樵江浦諸生工書【續纂江寧府誌】

葉鎧弟子能得其楷法【金陵通傳】

○三講【項】

項

項

項眞字不損嘉興人明季以諸生入國子監順治間官景陵知縣精八法【珊瑚綱】

項景襄字眉山秀水籍錢塘人順治九年進士官兵部右侍郎工書法【杭州府誌】

項炳森字友華由諸生官山陽縣丞歷署安東鹽城諸縣八法由吳興上契歐虞兼精分隸鐵筆嘗從陳鴻壽孫均遊所詣益遒古有友華印娛錢宗伯載序以行世【嘉興縣誌】

項金宣字少峯炳森子書法篆刻克承家學【同上】

項曾慶字愼伯錢塘諸生九齡能作擘窠書吳山文昌廟魁星閣陰隲文屏幅圓勁似顏平原其十二歲時所書也甫冠而歿【杭郡詩三輯】

項朝棻字聚芬號蓮峯仁和人嘉慶十三年歲貢能懸臂作小楷運筆如飛【杭郡詩續輯】

項繼章字蓮生錢塘舉人書師趙董娟秀可愛【許善長談麈】

按攺名鴻祚道光十二年舉人又按字子彥嘉慶庚申五月二十日生

項灴字作丰瑞安歲貢生好詩及書法【梅曾亮柏梘山房集】

項初字容初號函江監生以書名【烏程縣誌】

項文彥字蔚如號味愚一號幼平別號缽池生山陽人行書學聖教序得其神所詣在楊賓之上隸書古茂篆書精整均有幹嘉老輩風韻爲山東閘官數十年庚子後卒【永懷堂先友記】

放按味愚爲先公所作篆隸楹帖甚多近又購得八言篆書者一副文云每懷古人自知不足旣生斯世豈能無情邊跋云連陰室暗不能作畫適有索書貽墨者因乘興作篆𨿽未敢望虛舟完白之項背而於近世中鄧先生流獘者似尙有間質之實秋仁兄鑑家以爲何如時光緒廿有三年歲在丁酉三月蔚如弟項文彥於泲寧寄贈並識此聯尢佳足與孫洪抗美

○四紙【紀史李】

紀

史

李

紀

紀映鍾字伯紫一作伯子晚攺檗子號戇叟別號鐘山遺【印文作式】老一號捲婁道人上元人移居儀徵

工書【儀徵縣誌】

善書【名人尺牘小傳】

紀映鍾行書逸品上【國朝書品】

紀遠字無遠一字子深別號白雲山人原名遴字亮工烏程諸生善艸書【潯溪詩徵】

紀士玉字充持號懸圃一作元圃烏程人歸安籍乾隆十五年舉人十九年明通榜官攸縣知縣工書【同上】

紀南金字小山烏程人善書【紀磊風雨樓集】

紀嘉孚字尹達句容人工詩文楷法【金陵通傳】

紀叢筠字竹吾句容諸生工書【江寧續志】

史

史大成字及超號立庵鄞人順治十二年第一人及第官禮部左侍郎兼翰林學士

毛際可撰墓志云世祖稱其字法敬愼嘗召對便殿講周易及賦詩作書

史鶴齡字子修溧陽人康熙六年進士官編修充日講起居注

工書【張英存誠堂集】

史夔字冑司鶴齡子康熙二十一年進士官詹事

盤山靑溝禪寺碑宋犖撰文朱彜尊篆額史夔書【近人盤山遊歷記】

史貽直字儆【一作敬】弦號鐵厓夔長子康熙三十九年進士官至文淵閣大學士卒年八十三謚文靖

愛作字筆力秀拔【香樹齋集】

史奕昂字吉甫號柳堂貽直子由舉人官至兵部右侍郎

髙年猶臨帖作楷神似晉人【小倉山房集】

史克封字東崖江都諸生工艸隸【淮海英靈集】

史玉長字宗班吳江人書法晉人【松陵詩】

史曾期字沂少宜興人雍正初年舉人官福建知府精晉唐楷法【書畫家筆錄】

史爾佐髙淳人工書法與同邑吳季舒齊名而遒勁險峭過之【江寧續志】

史超漢字班若髙淳人書法在趙董之間【金陵通傳】

史鑑字晉狐號鏡湖天津貢生工楷書【畿輔詩傳】

史善載字叔輿號松舟由云騎尉官至甘肅提督工書法【宛平縣誌】

史銘庸由拔貢官山東直隸州知州暇則怡情書史或臨池寄興【直隸趙州誌】

史誠字誠齋號山林海寧人能書【硤川詩續鈔】

史蘭號雙梧嘉興人以書名喜作藏鋒淸髙深穩上窺永興【兩浙輶軒續錄】

史致謨字彰聖號幹甫陽湖人官湖北知縣過班道員善篆隸子悠

撫字季育官同知四體書皆工行楷尢瘦硬通神【書家筆錄】

父子相繼工篆隸【金武祥陶廬雜憶】

史恩綿字仲平陽湖人官湖北知縣工小篆學鄧完白【遊鄂記聞】

李

李天植字因仲攺名確字潛夫號蜃園別號龍湫山人平湖人明崇禎六年舉人私謚介節先生

工書【初月樓聞見錄】

李孔昭字光四薊州人崇禎八年進士國變隱居不出善書【薊州誌】

按晚號潛翁

李嘗之字百艱別號五視居士平江人明諸生書得晉人神韻【先正事略】

李沛字平子年未三十發白如雪自號白頭老子興化人明諸生

工書翰【興化縣誌】

工書法【遺民詩】

工書【畱溪外傳】

李法字子薦博雅善書尺楮寸縑人爭寶之【興化縣誌】

李瀚字士翔號籀史興化人

以書名【閨秀正始集】

放按法瀚皆沛之弟兄其先本句容人明少師春芳曾孫

又按金陵通傳云瀚國變後爲僧

李鬯和號寒石西華人恥與逆闖同姓攺姓理書法楷法鍾太傅行艸亦有晉風【張庚彊恕齋文鈔】

按同時興化李公嘉兆恥與賊自成同姓曰吾祖臯陶爲大理氏所由出也其復氏理公卽退庵和尙宏儲之父也

李天衢平湖人

天衢書妙法蓮華經七卷爲七級浮圖偏行釋今釋隨喜贊嘆而說偈【偏行堂集】

李潁字考叔錢塘人工篆隸【吳騫拜經樓詩話】

按潁號箕山一作泰州人

李楷字叔則號岸翁一號霧堂別號河濱野史朝邑人明天啟四年舉人國初官寶應知縣

李【李﹕頂格】建【楷子】【楷子﹕正行大字】先集刻成百韻紀事詩自注云善飛白在金山作丈餘字王尙書敬哉稱之曰一代聖手也【霧堂集附錄】

書學東坡尢善飛白【居易錄】

予藏岸翁行書坡公合江樓詩綾本直幅長八尺餘字大如拳遒嫵蒼逸得坡公之神【木葉厱法書記】

李震成字森九明崇禎十六年進士本朝官參議善書【滄州誌】

李及秀字公愚順治三年進士歷官河南巡按監察禦史善書【玉田縣誌】

李鴻勛字勤王號長六磁州人順治三年進士官陽城知縣書法遒勁跌宕不羈【磁人詩鈔】

李縉明字仲卿章邱人順治四年進士官工部郎中著字學蠡測【山東通誌】

李儀古字淑復號尙友任邱人順治六年進士官宏文殿侍讀學士浙江主考書法師二王亦間出新意【畿輔先哲傳】

李可汧原名開鄴字賓侯一字符仗號處厚昆山人順治十二年進士官候補布政司參議

精艸隸善鑑別古帖名畫【徐幹學憺園集】

李仙根字予盤一字子靜號南津遂寧【一作潼川】人順治十八年進士官戶部右侍郎降光祿寺少卿

工書丰神俊秀仿佛香光而結體遒勁別自成家【錦裏新編】

書法遒逸【蘇州府誌】

張鵬翮撰祭文云書法遒勁在率更河南之間

儲大文撰墓志云八歲工書晚年日書徑二尺字觀者驚爲神

李可城字衛公號大樗湘鄕人順治朝貢生官武岡州訓導工艸書【沅湘耆舊集】

李毓奇字少穎【穎﹕頴】

鶴慶歲貢工詞翰吳三桂聞其名以百金招致毓奇卻之【滇南詩略】

李嘉胤字爾孚號孟泰【一作齊】一號艸樓泰州人工詩文與宋漫堂友善兼工艸法學書譜而無劍拔弩張之習【木葉厱法書記】

李式予歸化人有俊才而書法尢著時稱李字【福建通誌】

李恆光字正陽西寧人工擘窠大字有徑丈者【畿輔通誌】

李長琨字越石善書狂艸尢妙【興化縣誌】

李悅揚州人居江寧工書【金陵詩徵】

李上林松江諸生書師楊景度【大瓢偶筆】

李春陽工書法【南昌縣誌】

李九經字心源號近云臨川人書法圖篆皆成家【李來泰蓮龕集】

李楨字玉木本姓謝從外氏姓武進人康熙初以能書授雲南教授棄而歸卜居泲寧號東山逸人工書法【山東通誌】

李光地字厚庵一字林卿又字晉卿號榕村安溪人康熙九年進士官至文淵閣大學士謚文貞

姚文田曰李文貞書亦有伯安石齋遺意【邃雅堂集】

李錄予字山公介休人大興籍康熙九年進士官吏部侍郎詩文書法皆古雅絕倫【山右詩存】

李因篤字天生攺字孔徳一字子徳富平籍洪洞人明諸生康熙十八年舉鴻博授檢討

西嶽下訪宗人山史山居潔朴無纖塵聯額皆孫鍾元鄭谷口李天生諸名士善【王士禎秦蜀驛程後記】

李永紹字衣言一字繩其晚號癡愚老人寧海人康熙二十四年進士官工部尙書書法蒼勁【家傳】

李令字孝先嘉定諸生善詩文小楷【練音初集】

李漁字笠翁蘭溪人居杭州晚寓江寧工行艸及分隸書【木葉厱法書記】

李如泌攺名柏字雪木別號太白山人郿縣諸生

好作書自云吾希覯前賢名迹而以山中之見聞發之於書蓋以山爲骨水爲肉云【衎石齋記事稿】

先生喜作書而山居紙苦不給因拾槲葉代之所著書卽名槲葉集云

按宋李書樓行簡微時嘗拾木葉學書【予藏法書之處曰本葉厱本此】

先生之髙躅足繼前修矣【木葉厱法書記】

李如泌字次鄴號節珊婁諸生明忠節公待問孫以艸書知名於時【松江府誌】

李鄴字泌仙上元人工書法有墨池編金陵明人字學記【金陵詩徵】

李堯臣字希梅號約庵淄川諸生著有筆勢一卷明書譜一卷【山左詩鈔】

李雍熙字淦秋長山人晚年竺好內典手寫金剛法華觀音諸經【山東通誌】

李士岸臨川人

李來泰撰亡兒士岸旅厝志云五歲授經書卽能作蠅頭小楷方寸數百字無跛踦見者稱之予初授兒以歐陽帖能逼眞後乃以意爲行楷偪李北海董華亭若有神授年十八卒【蓮龕文集】

李應斗天津人工書學歐陽體逼眞【天津縣誌】

李塨字剛主號恕谷蠡縣人康熙三十九年舉人官通州學正

自云予學書於彭通【恕谷後集】

李基塙字露園景州人康熙五十三年舉人官永定知縣

邊連寶懷基塙詩云劇憐詩筆兼書法屈指當前少一人【隨園詩鈔】

李淸藻字信侯號疑之光地孫康熙五十六年舉人舉鴻博官興國知縣少遊徐壇長何圮瞻之門尢精於音學書法【先正事略】

李學思字述聖康熙時歲貢善書法【南昌縣誌】

李專字知山遵義人康熙中拔貢選教官不就工書不輕爲人作好事者謂可避水火修文東臺寺燼於火知山書榜獨存開州火焚百餘家有懸知山書獨無恙筆墨通靈奇幻乃爾【黔詩紀略後編】

李允淸號六橋恩貢生書法善效率更體【鹽城縣誌】

李鳳彩字圓南號鐵船建昌人由廩生攺中武科官至平涼鎭總兵善書【福建通誌】

李鳳雛字紫翔號梧岡東陽人康熙中由拔貢官曲江知縣坐事戍五仙驛自號仙驛狂徒

晚年書法尢佳【徵獻略】

李鳳池字聖衡東陽人畱心六書工篆隸【金華詩錄】

李基簡字雍南號雪鄰髙郵舉人晚構偏枯疾作字用左手字迹端正【淮海英靈集】

李才蕡字去華號椒砦髙陽諸生工書臨摹古迹經年不履戶限【髙洪鈞撰傳】

李煦字旭東號萊嵩一號竹村漢軍旗人先世山東昌邑本姓姜廣東巡撫士楨子以蔭爲中書洊至戶部右侍郎蘇州織造坐虧帑譴戍雍正己酉沒於戍所年七十五字有米友仁意【李果撰行狀】

李徵臨字鳳洲亦字鳳渚徳州人雍正元年進士攺檢討八分書得竹垞先生神髓【山左詩鈔】

李廷棟字簡之號拙庵遼東人雍正初官佐領尢精於書嘗摹顏魯公書爲其父輔公墓志識者謂與多寶塔無二云【劉紹攽撰傳】

李壽演字斌亭惠民人雍正二年武進士官杭州副將工書講於篆分之法【山左詩續鈔】

李學裕字餘三洛陽人雍正五年進士官安徽布政使書法拔俗【望溪文集】

按號周南

李遠璽字甸西肥城人雍正七年武舉人工書法【山東通誌】

李法孟字嶧山號亦山亦號鳳莊任邱人雍正十年舉人官西林知縣工書學顏魯公至今邑人多寶藏之【畿輔詩傳】

尢工書法當時以邊連寶詩李學禮駢文法孟書法爲三絕【畿輔先哲傳】

李天秀字子俊號焦婁華陰人雍正十一年進士官歷城知縣暇則臨晉唐各帖【王傑撰墓志】

按號進晏

李宜民字丹臣號厚齋臨川人書法董其昌【李聯琇敍傳】

贈公丹忱先生幼未學書自得古人筆意蕓甫見示數種有極得董意者【桂遊日記】

李肇夏字西聞嘉定人詩文書法並爲張松江司寇賞識【練音初集】

李鳴字宗復書效歐柳【興化縣誌】

李噩字伯裔號雪堂杭州人書法遒勁【杭郡詩三輯】

李爾蘭字云佩海丰增例太學生考授州同知自縛筆爲艸書遒勁有神【山左詩鈔】

李光國字智周號定齋由副貢官祁門教諭善懸肘書【興化縣誌】

按江蘇詩徵云乾隆丙辰薦舉鴻博

李呆字東也寶坻人

學書於姜西溟又問筆法於予酷好予書當未識面時卽藏予書數紙【大瓢偶筆】

李其永號漫翁盧龍人吳縣籍諸生充武英殿校書卒年八十七

擅書法【吳翌鳳懷舊集】

李如冰貢生工二王書法【滄州誌】

李仙榜字皇士號東渚一號松蘿儀徵貢生工楷隸【木葉厱法書記】

李旭本名庚字旦初無爲人由諸生充圖書集成校閱授薊州州判攺兩淮鹽知事權泰州分司

書法奇崛【查爲仁蓮玻詩話】

李鑑字明古吳縣人何焯弟子

何焯與友人札云弟之八分所謂秦吉了也字稍多則查帖甚苦外間書扇大抵倩李明古代筆【義門先生遺集】

同學李鳴古誠竺能文八分書爲一時冠【徐大椿洄溪醫案】

李正捷字遜之同安【一作廈門】人

工書【福建通誌】

工書【廈門誌】

李蘇字西眉上元人精書【金陵通傳】

李永齡江寧人短身傴僂艸書奇縱俗傳其書能避火焉【同上】

李鍇字鐵君號眉山別號豸靑山人樵明子後髯生幽求子襄平人隸漢軍鑲白旗官庫筆帖式棄去隱居盤山薦試鴻博復舉經學

陳梓曰工艸書【刪後稿】

袁枚曰書法二王【隨園詩話】

鐵保曰書法晉人【惟淸堂集】

李果字實夫一作碩夫號客山一號在亭又號石閭長洲布衣舉經學善詩文工楷隸書【木葉厱法書記】

李爲棟字縉雲一字郢夫號卽山巴縣人乾隆元年進士官潞安【一作蒲州】知府工臨池【新榮藩綠溪稿】

李兆吉號雨村甘泉人乾隆三年舉人官湖南知縣以善書名【淮海英靈集】

李應熙字緝安乾隆七年進士攺庶吉士書法遒勁【興國州誌】

李堂字肯庵沔陽人乾隆七年進士官湖州知府

詩字尢工【蔗余偶筆】

李英字禦左號蕷【一作芋】圃一號蠡塘宜興人乾隆十年進士授檢討

善書厚勁【常州府誌】

袁枚撰墓志云書法淸勁得晉人遺意

李蕚字秋岑【一作塍】英弟歲貢生

與其兄蠡塘檢討並以能書名蠡塘書學率更而秋岑師顏平原【初月樓聞見錄】

李傑龍字光四濟寧人乾隆十年武進士官浙江提督

孫壙圖曰書宗李北海頗有大家筆意【一松齋文集】

李培源號道園一號蕙畝興化人乾隆十九年拔貢官訓導

工書力追顏平原嘗言作字須讀書數日方可落筆鄭燮推爲邑中三百年楷書第一鐫印章亦精好【興化縣誌】

李敬躋字翼玆號載庵馬龍州人乾隆二十二年進士官將樂知縣字體端勁有晉人意【滇南文略】

李奉翰字薌林漢軍旗人官兩江總督

工詩善書【隨園詩話】

放舊藏牛舌墨一挺一面文曰香林尙書吟詩之墨一面文曰隨園叟袁枚制並楷書尙書兼精翰墨予曾藏其行書斗方【木葉厱法書記】

李天澄字公襄號瘦仙一號九淵南康人寓江都

李天澄行書逸品下【國朝書品】

李錫勛字瑞五婁諸生善書【松江府誌】

李鯤字化鵬工行艸篆隸【濟寧州誌】

按號活齋

李桂土坒精楷書【三河縣誌】

李詞垣字掌絲樂亭廩貢生官晉寧州吏目工書法【樂亭縣誌】

李上瑞歲貢生善書法【無極縣誌】

李虎變字嘯谷號海峯工書尢精艸法求者或酬以金卻不受【邢臺縣誌】

李綸字宸音歲貢生字迹骨力風神頗似松雪【唐山縣誌】

李士淸字廉堂諸生善書法【同上】

李澄字練江號夢花貢生書法魏晉【甘泉縣誌】

李純錦字云章善書邑中扁額對聯多出其手【廣昌縣誌】

李芳園字成蔭庠生書法端楷【同上】

李景元原名元珪字叔子號雲巢別號東臯老農番禺人工八分【嶺海詩鈔】

李承祖字繩武號迂齋海陽諸生善書法鄭板橋謂得古人之意而能獨成一家者【兩浙輶軒錄】

李榕字鏡湖海寧諸生書法懷素見稱於時【海昌備志】

李來翰字墨林號默吟南通州諸生工書【崇川詩鈔匯存】

李堯棟字東采一字伯和號松雲山陰籍上虞人乾隆三十七年進士官湖南巡撫召入京以三品京堂用

法式善曰松云二十年來舟車之暇曾寫十三經一過更寫孝經莊子老子離騷數過

楊芳燦字松云先生寫十四經室記云𨿽羈旅行役無間濡翰寒署晦明不忘提槧然燭而驅煙墨撥鐙而散焰繒妙析六書尢工八體【芙蓉山館文集】

家松云先生年七十三楷書白石詞字畫秀健一筆不苟平生嘗手寫十三經有印曰寫十三經室告歸後又手寫大戴禮更曰寫十四經室【越縵堂日記】

李廷敬字敬止一字景叔號味莊又號寧圃滄州人乾隆四十年進士官蘇松太道酷嗜名人法書嘗集歷代名迹刻平原山房帖墨林寶之【木葉厱法書記】

李憲喬字子喬一字少鶴髙密人乾隆四十一年召試舉人官歸順知州

書法黃米【山東通誌】

祝徳麟題李憲喬詩冊句云詩能摹賈島字可亂邢侗

李鎭字安工吳縣人乾隆四十二年副貢入太學書宗率更令參以魯公端莊凝重如其人【彭希鄭酌雅齋文集】

李威字鳳崗號畏五一號述堂龍溪人乾隆四十三年進士官廣州知府

工八法眞艸隸篆並絕精【池上艸堂筆記】

字宗山谷【聽秋聲館詞話】

李鼎元字味堂號墨莊綿州人乾隆四十三年進士官宗人府主事法式善題墨莊兵部尺牘後詩云人似老松詩似梅作書卻比蘭抽荄

李光謙字撝吉號敬箴任邱人乾隆四十五年舉人官綿州知州書法顏柳骨力蒼勁求者戶限幾穿【畿輔詩傳】

李鴻詩字道惇號蓉浦侯官人乾隆五十一年舉人書學米襄陽得其神似【梁章巨師友集】

李邦燮字贊庭號虎觀別號梅梁湖長長洲人乾隆五十一年舉人官景東廳同知署楚雄知府

盛大士曰書學山谷從弟邦熾亦酷肖焉【蘊素閣文集】

李景澄一名景程字豹仲號余山基塙子乾隆五十一年舉人

工書【畿輔詩傳】

善書亦能詩有索書者輒書所作與之時稱二絕【畿輔先哲傳】

李景潞號石友景州諸生工艸隸【畿輔通誌】

按當是景澄之弟兄行

李如林字望峯南通州人乾隆五十四年進士官四川知縣攺華亭教諭精書法結體遒媚【崇川詩鈔匯存】

李夢松字梅偕號歉夫臨川人乾隆五十四年舉人書有別趣尢擅細書曾手寫其歉夫詩文集梓板以行【木葉厱法書記】

翁覃溪閣學視學江西稽察坐號見一生於指甲上寫四書文一篇其字細如蚊腳閣學本以蠅頭書擅名自言不及此生生姓李名夢松【種李園詩話】

李步蟾字敬躋號桂苑龍門人乾隆五十四年拔貢官泰州三岔鎭州判工楷法【畿輔詩傳】

李賡蕓字書田號生甫一號鄦齋嘉定人乾隆五十五年進士官福建布政使

張躍鱗撰行略云楷法秀勁小篆尢精

李鑾宣字鳳書號石農靜樂人乾隆五十五年進士官雲南巡撫未到任卒眞行書秀健有法予曾見其集陶楹帖【郁棲書話】

法式善題李石農尺牘後詩云詩卷題簽畫跋尾行艸匆匆愈奇偉

李書明字啟東號拙齋濟寧人乾隆五十七年舉人官祁門知縣著字學考略十卷【山東通誌】

李芳梅字采蘅號拙齋南通州人乾隆五十七年北闈舉人官禮部主事考取軍機章京工楷法初學靈飛經及禦服碑晚乃兼善諸體在京時與玉賜山輅齊名有南李北玉之目【崇川詩鈔匯存】

精於行楷書一時名冠都下【梁章巨南省公餘錄】

小楷之精輦下同人蓋無出其右者【師友集】

趙懷玉譚宜人墓表書後云唐陶山方伯母譚夫人墓表王惕夫撰李拙齋書王文李書爲世所推重必傳無疑

按一號雪巖南省公餘錄作如臯人

李宗瀚字北溟號公博亦號春湖宜民孫乾隆五十八年進士官禮部侍郎道光己卯三月四日卒年六十三

工書受撥鐙法於翁方綱與郭尙先何淩漢顧蒓齊名【江西通誌】

陳用光撰墓志云於書博究唐宋以來支派而於歐虞爲尢近所搜輯字畫石刻名迹盈篋笥索書者踵相接也

鄧顯鶴撰墓碑云書法尢推重一時人得其片紙藏弆以爲榮論者謂本朝書家自張文敏照王吏部澍外得公而三百餘年來前後輝映爲他家所不及殆不誣也公嘗得元康裏氏所藏唐拓廟堂碑及唐拓化度寺碑皆親自鉤摹上石均極神妙【南村艸堂文鈔】

李聯琇敍傳云書法在本朝論者謂繼張照王澍而三少時澤筆趙董秀韻天成繼恐爲其所囿念善書先在捉筆得法因問古法於大興翁方綱乃攺從撥鐙式初攺甚苦夜臥自帳頂系繩下懸肘於空以平展其勢作書欲全身力到肘不附幾五指緊撮於管密持不通一縫而回掔使指尖向胸指死而臂活指實而掌虛虛可容卵又可安杯置水於杯運掉而水不傾瀉習之始不能成字久之純熟全易舊迹遂徧玩隋唐人書以上窺晉賢而討源於漢隸無日不展帖揮毫末乃純法鍾王自開生面而於其中習世南最久主羲之獨專嘉慶間在京與新城陳希祖俱擅書名而論書不與同謂陳書不先立墻壁終囿於董道光間都下目朝官之善書者有李郭何顧之稱謂府君及莆田郭尙先道州何淩漢吳縣顧蒓也然時俗云爾三家皆自愧非府君敵也

放案春湖筆法受自覃溪包愼伯謂覃溪筆法無聞過矣

李光瓊字瑜華廬江監貢生弟光玖字惇誼廩生均工楷法髙宗南巡曾獻賦【廬州府誌】

李奉堯字賡堂漢軍旗人官總督

蔡坦贈詩云撥鐙書何妙【淵雅堂詩附錄】

李知敬字斯立號禮輿秀水太學生

工書法【梅裏志】

學書於王太學籍渠【梅裏詩輯】

李震鷺字友鷗號云客一作筠客嘉興人

工書似率更隸摹鄭固禮器諸碑【嘉興縣誌】

隸書得禮器諸碑法【梅裏志】

以善書名【梅裏詩輯】

李棟天津人官浙江典史精楷法【木葉厱法書記】

李端頤字伊卿號松泉諸生候補從九品工書【滄州詩鈔】

李逡字來軒監生以書法名【城武縣誌】

李華國字懋徳牂牁人

趙懷玉贈詩云龜文工篆法

李昆字玉峯號琴顚杭州人本漢軍攺入民籍善書有逸趣【杭州詩續輯】

李塤壽光人

李琬【曾官溫州知府】

隸書石刻墨池二大字跋云石刻歲久剝落余修葺公廨恐前人之意遂湮命兒子塤作隸體重鐫焉【浪迹續談】

李鵬飛字淩九號髙齋長治歲貢善書【潞安詩鈔】

李之品字卓林號堅麓鉛山人府學生工書刻畫金石皆盡其妙【江西通誌】

李淸華字寶生號湛園嘉興庠生精楷法【續梅裏詩輯】

李鶴齡字展成一作專城號四香嘉興諸生精楷法工篆刻【同上】

李寶矞字佩三號監楡惠民人官安徽州同升直隸州州判

善書【山左詩續鈔】

胡七因謂司馬少時讀書僧寺儲磚瓦百千輒反復書竟又謂錢魯斯論書得四人首梁文山大令次劉石庵相國次李司馬寶矞次喬別駕耿甫【雪橋詩話】

李東琪號鐵橋鯤子克承父學隸書尊經閣屏風聖經一章其所書也嘗佐同知黃易搜得金石甚富易極重之

【濟寧州誌】

善隸【阮元小滄浪筆談】

李克正字端勗號梅村洪洞人善篆刻尢長分隸嘗遊紫雲山得漢武梁石室畫像多洪邁隸釋所未及者晚年手拓古碑八十餘種頗資考核子學曾字省齋書印譜學髙字愚山亦工篆刻所藏金石書畫甚富手拓鏡銘成冊簽題印文並皆精妙【洪洞縣誌】

黃易曰梅村善書嗜碑【小蓬萊閣金石文字】

李慶來字章有號鹿耔一作樂只蕚子爲其伯父英後陽湖籍附貢書法初學歐陽後出入於宋四家有觀復齋臨帖石刻行世【陽湖縣誌】

郭麐撰墓志云於書尢工初規摹閣帖出入李北海宋四家縱橫變化無不如意【靈芬館集】

吳徳旋撰墓志云書承家學幼而能之先是同州錢魯斯以書名天下三十年矣鹿耔年二十許最後出而名與之齊時稱錢李至京師見推於翁覃溪學士而韓桂舲尙書王勿庵侍郎尢重其書寶之與劉文淸公書並云

陸繼輅左右修竹齋集序略云君二十有三其時方銳意學宋四家書懸腕縱筆如風雨

鹿耔以錢魯斯爲師學宋四家書名出二父上【初月樓論書隨筆】

趙懷玉曰工書

李兆洛撰傳雲家世工書君能承之挈一硯遊諸侯以爲養君才舞象已有工書名輩中相引重矣

六歲能擘窠書予家聽事亦政堂三字徑方八尺乃其十七歲所書【翼駟裨編】

李復來字心陔蕚子諸生幼孤從其伯兄鹿耔受學鹿耔善書以蔡君謨爲宗而心陔書由天授略涉歷初唐諸家已過人遠甚【吳徳旋撰傳】

李菼字芬字號瘦人江寧諸生

善書【江寧府誌】

李禦字琴夫號蘿村別號小花山樵丹徒諸生

工書法【弋戟翠薇花館詞鈔】

李震甲字東木益都人文藻子由舉人官信陽知州有摹古法書十卷【家言隨記】

李佳言字謹之善楷書遊京師董文恭招入第奏疏尺牘半出其手乾隆五十八年補繕禦制詩二十七冊數日而畢嘉慶元年恭繕太上皇聖制古文計字六千有奇時方炎暑晨受詔日未昃進呈仁宗異之後官福建縣丞【興化縣誌】

李瑴字中玉號介石嘉興廩貢嘉慶元年舉孝廉方正少喜肄書初學張文敏後得褚公枯樹賦舊拓本暇則臨摹筆法益蒼勁【錢儀吉撰狀】

書法褚河南晚眚一目猶能伏案作細楷書【嘉興縣誌】

楷仿率更裏中碑版多出其手【續梅裏詩】

按卒於道光二十年十二月二十日年七十有六

李世淳字靜堂臨武人嘉慶六年舉人八旗官學正黃旗教習工行楷書【木葉厱法書記】

李文耕字心田號復齋晚號墾石老人嘉慶七年進士官貴州按察使

王贈芳撰行狀云善書法端嚴凝重肖其爲人

作書方勁如其人【師友集】

李兆洛字申耆晚號養一老人陽湖人嘉慶十年進士官鳳臺知縣兆洛自題艸書臨本後云予偏嗜臨池逮經三紀古人之作所見日多摹勒之勤不間寒暑

蔣彤養一子述云於古人之書無不學得顏尢深率十日以揮灑輒數十百紙【丹稜文鈔】

毛嶽生曰先生書勢騫逸從容圍範包愼伯書奇峭勁質運以沈實虛邈自到神駿若李先生則雅整坦白不刻意求工便得古賢淵妙愼翁所不逮者大約在此求工一境耳

李兆洛行書佳品上【國朝書品】

予有大令行書七言楹帖筆勢健舉書味盎然似康雍間入手筆【郁棲書話】

李福字備五號子仙一號蘭室吳縣人嘉慶十五年舉人

工書由虞褚以逮晉人【蘇州府誌】

精書法晉唐名碑臨摹神肖僑庽拱玉樓求書箋幅積案如山【昆山縣誌】

善詩詞及行楷書書宗褚河南圓勁多姿【墨林今話】

長洲李福爲士禮居寫明道本國語付刊【書林淸話】

李在靑字貫時號白橋一作柏喬湘潭人嘉慶十六年進士官中書書法入趙吳興室【陶澍印心書屋集】

以書名京師【湘潭縣誌】

李彥章字則文號蘭卿一號榕園侯官人嘉慶十六年進士官山東鹽運使

湯鵬曰善書【海秋文集】

李敷榮字春暉歷城人嘉慶十八年恩賜舉人官海丰訓導工書【山東通誌】

李沆訓字伊【一作彜】卿沅陵人嘉慶十八年拔貢官黃州教授

書法超雋【李元度天嶽山房集】

李汝礪字貢三武進人嘉慶時拔貢書法娟秀【金捧閶守一齋筆記】

李英字花影號他山興義人嘉慶中拔貢工書神似米顚【黔詩紀略後編】

李筠嘉字修林號筍香上海人候選光祿寺典簿

工書【墨林今話】

李蔚秀字筠塢一作篔屋義州諸生以子維藩官禮部郎中贈如其官精楷法學趙吳興閒邪公家傳得其神凡所讀之書皆手自繕寫髙可等身【文祥撰家傳】

謹按髙祖筠塢公所鈔經籍盡毀於庚子之亂今僅存所評同時名人制義一冊

李炘字心齋吳人學書於韓梅坡【還讀齋集】

李聘字一徵號作舟一號靜庵嘉興人

擅隸書【嘉興縣誌】

工分隸【金石學錄】

書法追秦漢而鐵筆是三橋的派較張文魚徵君有過之無不及【計楠墨余贅稿】

李琮字玉昆工小篆鐵筆【嘉興縣誌】

李春冋臨川人春湖族侄工篆書精刻竹石【桂遊日記】

李宗照靑州人有摹古法書書十卷【家言隨記】

按宗照益都人南磵司馬文藻之孫

李汝璜號佛云大興人官揚州鹽場工隸書【蠡莊詩話】

李堂字允升號西齋仁和人

王槐贈詩云小筆衡山工新詞玉田尙

李效昉字靜遠號東初別號熒臺山人河曲人善書【黃宅中撰傳】

李觀正字端友別號云壑山人湘潭人工書嗜酒醉卽作字頃刻百幅不輕與人【沅湘耆舊集】

李芝生合肥人工書仿梁巘法【廬州府誌】

李登瀛舒州歲貢生工楷書【同上】

李永謙字吉庵號蘊山貢生詩詞書法俱堪賞味【淸丰縣誌】

李能白通江貢生善二王書【四川通誌】

李錫紳字嘯山荊溪諸生善書【書畫家筆錄】

李文煒荊溪武生能作顏平原行書【同上】

李廷銓字嘯筠昆山諸生筆法宗歐柳二家爲同裏朱啟房弟子【同上】

李敬中字允卿杭州諸生工書法【杭郡詩輯】

李隆蕚字棣春號劭靑寧鄕人道光五年拔貢官貴州同知書逼平原【天嶽山房集】

李淸淑字小泉詞垣孫道光十一年舉人官房山訓導詩詞書法俱有髙曾矩矱【樂亭縣誌】

李佐賢字貽雋號竹朋一號石泉利津人道光十三年進士官汀州知府

鮑康曰書名重一時

放按太守喜書畫及古泉幣著有書畫鑑影古泉匯諸書

李鴻疇原名受彭字小嵐歷城人道光十五年順天榜舉人官楚雄知府

善書法【山東通誌】

李彤字星橋鄒平舉人道光十八年任懷來知縣工書【懷來縣誌】

李鶴年字子和號雪岑蔚秀孫道光二十五年進士官浙閩總督【李孺塡諱】

許振禕撰家傳云公於書學極爲畱意端嚴奇崛如其人同年中如閻文介毛文達周自庵侍郎楊海琴觀察舉非其敵

徳林曰公書天骨開張學爭坐位帖得其神理論者謂堪與南園

通副頡頏擘窠大書尢擅絕一時

尹耕云曰公幼卽善書嘗與郭蘭石包愼伯輩研究筆法能懸筆作蠅頭楷初學趙承旨兼法柳少師繼愛王孟津行艸摹仿畢肖嗣因鄙其爲人乃攺學顏魯公書日臨爭座位帖一過不間寒暑計人間當有數千本也

邵琦曰公性喜作書兼精鑑賞嘗輯刻文徵仲祝希哲董玄宰王覺斯四家書爲敬和堂法帖四卷

吳重憙曰此邵典史傳系公少年官翰林時所書蠅頭小楷妙絕人寰

李泰來字次卿仁和人道光二十六年副貢善書【杭郡詩三輯】

李鴻章字少荃【一作泉】

號儀叟合肥人道光二十七年進士官大學士封一等肅毅侯謚文忠

朱孔彰撰功臣別傳云每日昧爽起案上有一宋拓蘭亭必臨摹百字吳汝綸與李季臯尺牘云惠書並寄示師相臨摹聖教一冊寶气怪發照耀池館眞曠代奇珍也往年與曾栗諴私論吾師書法栗諴以爲最有馬匠邁淋漓之气吾嘗嘆爲知言今又垂二十年師門老而好學日進無疆近年所見人家屏幛輒疑是唐人手筆不惟功伐蓋世卽偶爾飛翰故亦當代一人【吳摯甫尺牘】

李彭齡漢軍正紅旗人道光中爲無錫知縣工書【書畫家筆錄】

李文喆字吉甫武進舉人道光中官鹽城教諭善書法【同上】

李願字慰望兆洛子工篆書【武陽合志】

李欣榮字陶村南海歲貢小楷勻整【藝談錄】

李景云字篔川番禺人工楷法有書名【同上】

李文杏字實庵號少石瑴子官易州知州工書嘗爲錢警石學博摹徐季海隸書多寶塔碑額不爽毫髮學博以永奉無疆瓦當硯酬之並媵以詩有李侯落紙日萬字六硯一篋書益工之句【木葉厱法書記】

李渫字小寶吳縣人寶之司訓瑤子工篆隸鐵筆著有印譜何廉昉序之【同上】

李基字徳容江陰人幼習賈暇卽臨池得二王筆法【書畫家筆錄】

李翔鴻字遵陸別號祝雞翁碭山諸生工書法【同上】

李砥柱字子中廩生工書法【樂亭縣誌】

李臣霖字春泉溧水人楷法平原能作擘窠大字【金陵通傳】

李世謙字吉人江寧諸生工書法【同上】

李仁曾字符建廣徳諸生工書【安徽通誌】

李洽字舜卿新化舉人官教諭

周壽昌曰能懸臂內擫作小楷【思益堂日札】

彭旭曰書法精到【暄塢詩鈔】

李憲字聖時優貢生書師董趙能窺其堂奧邑侯陳華祝以善書名極欽佩之【寧津縣誌】

李鼎元字月生錢塘諸生工書【杭郡詩三輯】

李鴻裔字眉生號香嚴又號蘇鄰中江人咸豐元年舉人官江蘇按察使

兪樾撰墓志云十歲能書無一筆苟簡咸豐元年應順天鄕試名動都下士大夫所持便面不得君書則以爲媿

黎庶昌撰墓志云書法甚精【拙尊園集】

工書【金石學錄續補】

工行楷書自北朝以至唐宋無不臨仿有石刻一冊【木葉厱法書記】

李慶滋字春農咸豐元年舉人官山西候補同知書法秀整【撫寧縣誌】

李念孫字節貽號元李【一號杏簾】

錢塘人咸豐二年舉人殉粵逆之難書學顏眞卿【杭郡詩三輯】

李承瀚字枚仲號子鶴仁和人咸豐二年舉人教習知縣工書【同上】

李愼字勤伯號柏孫鐵嶺人隸漢軍旗咸豐三年進士官陜西布政使西寧辦事大臣工篆隸精鑑賞收藏名迹極富【木葉厱法書記】

李文田字仲約號藥【一作若又作篛】農更號芍農順徳人咸豐九年第三人及第官禮部左侍郎補謚文誠善書法致力北碑而無劍拔弩張之態時秦中新出隋蘇孝慈墓志字體絕精王可莊太守疑系侍郎所僞卽侍郎之書可知矣【同上】

書法唐賢精嚴似信本遒麗似登善嘗爲汪郎亭師摹蘇孝慈墓志一通能亂眞一時丰碑巨制皆出其手【葉昌熾藏書記事詩】

李文達號竹泉仁和諸生書法宗松雪城破巷戰死【杭郡詩三輯】

李鈞原名成善字小白仁和諸生喜名人集帖臨摹輒似【同上】

李鎭安字行之袁江人

翁同書曰眞書腴秀

李光霽字品咸號雅深烏程增廣生善艸書【潯溪詩徵】

李士棻字重叔號芋仙忠州人官江西知縣歷署彭澤臨川等縣

工書曾文正自言詩不如馮子良書不如李芋仙【南昌縣誌】

李士馨字詔齋歲貢生工小楷【永年縣誌】

李宗庚字子長同治六年以優貢朝考得知縣分發廣西官至明江同知精唐人眞行書【嘉興縣誌】

李善蘭字秋紉號壬叔海寧諸生官戶部郎中賞三品卿銜

艸法奇險勁峭若黃癭瓢【近代名人小傳】

李秉衡字鑑堂海城人官山東巡撫巡閱長江水師光緒庚子率師勤王兵潰自盡謚忠湣後奪書法勁挺有气能爲擘窠大書予藏其七言楹帖一幅絕工【木葉厱法書記】

李光瑜字彥琦一作硯祁義州人子龢督部長子同治十二年拔貢官江蘇特旨道精楷法體格妍秀似查聲山【端方撰家傳】

李光琳字石臣一作詩臣號嶽生光瑜弟諸生由蔭生官懷慶知府善書學顏平原爭座帖逼眞八九歲時卽能爲龍虎鸞鳳諸大字兼工左筆【徐名世舊石庵文存】

李葆恂幼名恂字寶卿號文石更字叔默號戒庵一號猛庵別號紅螺山人五十後號熙怡叟辛亥後攺名理字寒石號鳧翁又稱孤笑老人光琳弟官直隸存記道乙卯八月卒年五十七

陳三立撰墓表云書則貫輸古今之能峕而自成一體【散原續合文鈔】

袁思韠曰書法由天授予嘗見其九歲時仿鍾太傅書已能亂眞項文彥曰先生於各體書並造精入微大致篆師二李隸摹史晨韓敕孔伷乙瑛諸碑行楷則自魏晉六朝以逮昭代翁劉梁王凡五十餘家靡不形神畢肖

陸�曰君書幼學鍾王繼師唐宋二十歲後復徧仿本朝諸大家融會貫通自成一體

吳重憙曰君書法亦有北地第一顧性懶【懶﹕賴】不能多作敝藏尺牘數十通異日當擇其佳者泐石以傳

王仁俊曰公書名重當世顧深自祕惜不輕應人乞索予數年中竟得三聯一爲隸書一北朝體似崔敬邕碑一行楷者逼肖陳玉方

李世祥字雲莊貴陽人光緒九年進士官禮部郎中善書搜藏蘭亭百二十種【黔詩紀詩後編】

李恩祥字吉珊號宜廬河內人善書法得襄陽誠懸神髓【近人詩話】

李鳳苞字丹崖號海客崇明人官三品卿銜記名海關道篆隸音韻靡不通曉【兪樾撰墓志】

李濱字古余號少堂江寧人官浙江通判博綜經史並考篆隸源流【金陵通傳】

李繼翔字賓甫華亭舉人工書【廣印人傳】

李世忠本名昭壽固始人由發匪投誠累官江南提督後以不法伏誅

陳詩曰晚歲能艸書大虎字長徑二尺攫拿飛動奇偉絕倫

●皇淸書史卷二十四

義州李放天逋纂錄

上聲﹝二﹞

六語

七麌

八薺

九蟹

十一軫

十二吻

十三阮

十四旱

十五澘

○【上聲】六語【呂褚

許楚】

呂

褚

許

楚

呂

呂纘祖字峻發號修祉順治三年榜眼官弘文院侍講學士工書【滄州誌】

呂宮字長音一字金門號蒼忱長洲人明崇禎六年舉人順治四年狀元官至弘文院大學士

呂星垣撰傳云書法類率更晚學董玄宰【白雲艸堂文鈔】

呂師濂字黍宇號守齋山陰人

王士禎序略云善書不依古法嘗醉而自數曰詩一字二酒三文四詞五

呂爚字蓼懷新昌人康熙十八年進士官兵科給事中書法類董華亭嶀沃土人得其片紙重若璆琳【越風】

呂髙培字柏庭以諸生從平吳逆官隴上知縣兵興供億不繼罷家本貧罷歸後益無憀沒後惟書法篆刻間有存者人輒珍之【無錫縣誌】

呂翥字苞羽旌徳人工書能得米南宮遺法年十三至吳門尢西堂學士贈以詩云宛陵童子世無雙大字能書一丈彊是也【安徽通誌】

呂昌際字嶧亭沭陽人官冀寧道字寫東坡【隨園詩話】

呂璜字月滄永福人嘉慶

進士官浙江海西塘海防同知工行艸【梅簃隨筆】

呂天貺字符寵甌寧人善楷書得黃庭遺法【福建通誌】

呂培號龍潭順徳人工分隸錢魯斯最推重之以爲亞於桂未谷【木葉厱法書記】

呂貞字正也無爲諸生工書法【廬州府誌】

呂機字斗三旌徳人善書【趙紹祖古墨齋金石跋】

呂士元號梅閣善破筆隸書嗜酒必醉而後肯作字有賈人置酒請書舉筆毫落投筆管以二指拈毫縱橫書之反自喜以爲精妙徧臨唐以前碑而自出體勢【湘潭縣誌】

呂世宜字可合晚稱髯可一號西村又號不翁廈門人道光二年舉人

陳慶鏞愛吾廬筆記序略云精篆隸嘗手摹漢碑數十種刊石得之者珍如拱璧【籀經堂集】

又題髯可我我圖雲篆隸皆名於世【同上】

善八分書蓋得力於鄐君碑及楊宗闕也隸書大字如張公去思碑呂孝子碑與漢人楮葉莫辧小字如四十九石亦不讓魯公小麻姑壇【楊浚冠梅堂集】

呂迪字長吉余姚諸生書法卓絕何子貞見其墨迹以爲足與石庵覃溪抗行【兩浙輶軒續錄】

呂成忠字子恬陽湖人

陸繼略曰工小篆

呂銘勛字昆麓士元從子得其筆法然專漢隸且變其體如龜鱉形因自更名策鰲其詭異如此【湘潭縣誌】

呂紹奎號少庵北平人工小篆【木葉厱法書記】

呂佺孫字堯仙陽湖人道光十六年進士官福建巡撫工書法嗜金石有紅巖碑縮臨本及秦漢百專考【同上】

呂憲棟字隆甫號松巖萊蕪人同治十二年拔貢光緒元年舉制科官河南候補知縣以善書名【校經堂文集】

褚

褚廷管字硯耒員亦稱硯民嘉興人明祟禎六年舉人兵後杜門不出以善書名於時【檇李詩系】

楊賓曰予書與時流較縱橫不如褚硯云【大瓢偶筆】

以艸書擅名【名人尺牘小傳】

褚篆字蒼書長洲人明諸生所居松吟堂前人碑版羅列棐幾暇則作書求者輒應康熙己卯聖祖南巡召見命篆書行艸各一幅上喜獎賜海鶴風姿四大字時年九十三矣又一年而終【蘇州府誌】

顧嗣立紀恩詩自注云康熙三十八年上南巡至蘇州老人褚篆年九十童子江宏文年九齡皆以能書召見賜金【大小雅堂詩集】

蒼書天爵自尊淬礪古學韓文懿以父執敬禮之康熙己巳【按當作卯】

聖祖南巡召見於行在所命書箋二幅禦書海鶴風姿賜之時年已九十六【按此與志未知孰是】矣越歲卒【別裁詩集】

褚峻字千峯合陽人

尢工飛白書頗得古賢遺法【冬心詩鈔】

牛氏金石經眼錄卷首五字飛白峻所書也【飛白錄】

千峯如江西窯器工於仿古【國朝隸品】

褚廷璋字左莪號筠心長洲人乾隆二十八年進士官侍讀學士書法出入右軍大令之間【吳郡名賢圖傳贊】

王昶撰墓志云書宗歐虞上溯二王

褚正訓舒城人書法仿信本尢善大字人多珍之【廬州府誌】

褚明遷嶧縣諸生著書法指南【山東通誌】

褚逢椿字錫庚號仙根長洲增廣生隸楷並渾厚秀潤【蘇州府誌】

張肇辰迂褚小傳云隸學夏承諸碑楷師晉人

工隸書【墨林今話】

按逢椿系廷璋從孫

褚成憲字孟章號孝矩余杭諸生精擘窠篆書【廣印人傳】

許

許旭字九日太倉人明諸生

吳偉業與王士禎尺牘云九日書法之妙見者傾倒

許箕字巢友號龐庵一號西巖海寧人移居梅裏書法遒勁【檇李詩系】

行楷書瘦硬通神人以捲冊乞書者多寫己詩應之蓋欲借書法以永其傳也曹侍郎潔躬嘗稱其詩格書法秀挺追配古人【梅裏志】

許珌字天玉號星齋一號鐵堂侯官人明崇禎十二年舉人國朝官安定知縣

吳鎭鐵堂集序略云書法奇古始學魯公後乃自成一家

許裔蘅字杜鄰合肥人順治十一年拔貢尢工楷書【廬州府誌】

許嶽字方平江寧人工書【金陵詩徵】

按金陵通傳作上元人

許國幹字靖爾歙人官蘭州知州工書大字尢蒼勁【汪應銓閒綠齋文稿】

許祖修字聞孫號余齋上元廩生工詩文書法【金陵詩徵】

許惟枚字鐵山號南臺海寧人康熙五十六年進士官江南知縣行取工部主事書法亦工【硤川詩鈔】

許朝字光庭常熟人昭文籍康熙時進士官徳州通判書法得十七帖之神【蘇州府誌】

許棠字惠南華亭諸生工書法【松江府誌】

許焞字醇夫號慕迂海寧人雍正元年進士官編修書法秀骨天成卓絕一時【紫峽文獻錄】

按一字純也

許煌字朴亭又名炳字虎若【按號淸溪】

嘉興人例授登仕郎未仕書法初學鍾元常繼學董元宰【梅裏詩輯】

許雯龍攺名云鶴字名夏號石濤嘉興太學生書臨松雪【同上】

許廷誥字八兼常熟諸生工楷隸【蘇州府誌】

許憲字顯明閩縣人居無錫官碣石同知工書臨摹不輟【無錫縣誌】

許兆椿字茂堂號秋巖云夢人乾隆三十七年進士官浙江巡撫

善書【陳其元庸閒齋筆記】

許嘉猷字儒吟【按一作珍】號順庵海寧人乾隆五十四年舉人官沛縣知縣喜行楷書老而益工遠近乞書者麕集靡不欣然應之【杭郡詩三輯】

許以恭字惇夫號陶庵江都諸生乾隆五十五年欽賜檢討年四十妻亡不再娶八十二始出痘齒落重生善飯健步燈下能作蠅頭小楷極工秀年一百四歲奉旨加級建坊【江蘇詩事】

許堅嘉興太學生善書近任大令繩祖筆法【梅裏志】

許士觀字我生南通諸生書法出入祝京兆董香光間【崇川詩鈔】

許登蓬字亦士舒城人書法工妙【安徽通誌】

許雯澤字時甫江寧諸生工書【江寧府誌】

工書法求者踵至【金陵通傳】

許雄字漢陽諸生工書【荊溪縣誌】

許敬持號畫橋摹云麾碑逼肖【同上】

許漢章字倬云書得趙文敏法【宜興縣誌】

許鳴鳳廩生工艸書【定興縣誌】

許邦光字汝韜號萊山晉江人嘉慶十七年進士官光錄寺卿書法噪一時爲同輩推重內廷絹帖出自公繕爲多【陳慶鏞撰墓志】

許乃賡字念揚號藕舲錢塘人嘉慶二十二年進士官右庶子

工書【洪飴孫靑埵山人集】

許乃普字季鴻號滇生一號經厓乃賡兄嘉慶二十五年第二人及第官吏部尙書謚文恪

善眞書【杭州府誌】

程恩澤曰書似永興【程侍郎遺集】

書法晉唐時與祁寯藻陳孚恩趙光稱四書家【書畫過目考】

許懋稼棠孫工篆隸【松江府誌】

許岱登蓬子庠生工書翰【廬州府誌】

許生倬號晴江石門人善書【安徽通誌】

許軼潛臨海人善書工摹仿【蔣履蔚霞室詩鈔】

許翰屏吳人以書法擅名當時刻書之家皆延其寫樣如士禮居黃氏享帚樓秦氏平津館孫氏萟蕓精舍汪氏以及張古余吳山尊諸君所刻宋本祕笈皆爲翰屏手書一枝足以成名信然【徐康前塵夢影錄】

嘉慶中胡果泉方伯議刻文選校書者彭甘亭顧千里影宋寫樣者爲許翰屏極一時之選【同上】

享帚樓刻呂衡州李翺等集顧澗翁更覓得足本沈亞之等集七家皆用昌皮紙凂翰屏精寫【同上】

許元愷字賓門廷誥子國子生八分書得家傳【蘇州府誌】

許正綬字少白號齏生道光九年進士官湖州教授工書【上虞縣誌】

許槤字叔夏號珊林海寧人道光十二年進士官署江蘇糧道同治壬戌卒年七十六

海昌許珊林槤校勘笠澤叢書手寫付梓字體仿歐陽率更良可悅心【錢泰吉暴書雜記】

譚獻傳略云工篆隸書勢茂密與弟楣齊名

許槤寫元李文仲字鑑六朝文絜吳玉搢金石存【書林淸話】

善篆書旣不類錢篆秋亦不學鄧完白跋扈婉通自成一體正書體勢方勁似歐陽率更尢嗜古石刻著有古均閣寶刻錄【木葉厱法書記】

許楣字辛木號金門槤弟道光十二年會官戶部主事

程畹撰傳云工篆隸與兄齊名

工篆隸然不多作人或得其片紙珍若拙璧【杭郡詩三輯】

許乃釗字信臣號貞恆晚號邃翁乃普弟道光十五年進士官江蘇巡撫降光祿寺卿書亦不俗【木葉厱法書記】

許瀚字印林日照人道光十五年舉人官嶧縣教諭工書尢精於篆籀形聲之學【同上】

許彭壽原名壽身字仁山乃普子道光二十七年進士官內閣學士兼禮部侍郎入直南書房文宗賞其書法有頗似汝父之諭【杭郡詩三輯】

許乃興譜名立綸又名良字保齋仁和人府庠生精筆札【同上】

許光淸初名洪喬一名丙鴻字云堂號心如攺號藑那別號天田牧海寧人道光三十年府學歲貢生

工篆隸【海寧州誌】

汪曰楨曰著有法帖辧正瓦當文類考

許魯原名鼎字子秀號玉峯桐城人善書【方宗誠柏宗集】

許觀身字子賓號賓伯錢塘人咸豐二年舉人官兵部主事楷書工秀絕倫【杭郡詩三輯】

許宗愼字孟遠無錫諸生以善書名從學者甚眾【書畫家筆錄】

許瓚字玉盤工小篆【甘泉縣誌】

江都人師六太史從孫工小篆善鐵筆著有南亭印譜【雲莊印話】

許振褘號仙屏奉新人同治二年進士官廣東巡撫謚文敏善行楷書筆致秀挺得祁文端曾文正兩家法有玉芝園集古法帖【木葉厱法書記】

許承勛字子華號紅常錢塘人同治六年舉人官內閣中書善八法【杭郡詩三輯】

許頌鼎原名誦原字子曼槤子同治六年舉人官膠州知州

許溎祥曰工小楷【狷叟詩刪存】

許友麟字石卿仁和人同治七年進士官鄖陽知府字近褚臨黃庭經【書畫家筆錄】

許誦咸字應甫槤子工篆隸【兩浙輶軒續錄】

許誦惇號竹平【脫槤字】子官鹽運判工分隸【木葉厱法書記】

許映鴻字紱田漢陽歲貢工書法摹顏魯公神似【傅守謙撰傳】

楚

楚炳然無錫人咸豐元年舉制科官五河教諭精書法【廬州府誌】

○七麌【杜魯伍古武浦虎】

杜

魯

伍

古

武

浦

虎

杜

杜浚字逢源原名紹先字於皇號茶村一號黃民又號西止晚年足跛自號半翁黃州人明崇禎十二年副貢鼎革後隱居金陵康熙丙寅卒年七十七

熊賜履曰大書矯健亦復生動從壁上觀之有龍蛇風雨之勢

予藏先生楷書五言楹帖文曰捲簾風動葉疏雨墨香花字徑三寸許骨榦堅蒼得率更之精【木葉厱法書記】

杜首昌字湘艸山陽人善行艸書【名人尺牘小傳】

工書法及文詞卓絕一時【今世說】

工書法【阮葵生傳余客話】

杜立徳字純一號敬修寶坻人明崇禎十六年進士本朝官大學士謚文端書法魯公【名人法書考】

杜漺字子濂號湄村濱州人順治四年進士官河南參政書法遒勁得大令之神【蠶尾山房文鈔】

杜臻字肇余號遇徐嘉興人順治十五年進士官至禮部尙書

趙士麟大司馬杜肇余先生文集序略云公有文則示余序有詩則示余和每臨晉唐人艸書則示余觀【讀書堂記】

範光陽大司馬杜公六十壽燕序云好摹臨古法書屢紙不倦【雙云堂集】

杜越字君異號紫峯定興人明諸生康熙十八年舉鴻博以年老賜中書舍人放歸

李興祖撰墓志云性喜飲醉後往往揮毫素愛藏眞帖而蒼秀飛動實過之求者戶限幾穿不書縑帛精楮然薄蹏不啻珠玉

杜振門蒲州人書學歐陽父子【吳雯蓮洋詩集】

杜陳常擅隸書【嘉興縣誌】

杜文原字匯川無錫貢生工小楷屢爲督撫主章奏【無錫縣誌】

杜鈞江西人官太和知縣工篆書嗜碑版【王述庵年譜】

杜文鬥號春亭長沙諸生工篆隸【春融堂集】

杜大本長沙諸生隸書亦工【王昶使楚叢談】

杜穗歲貢生擅書名【淸丰縣誌】

杜煦字棣君號天莊山陰人嘉慶十二年舉人截取知縣道光元年舉制科書得香光神髓逮七十尙能作蠅頭書【兩浙輶軒續錄】

按一字春暉嗜金石喜摹刻古迹

杜薇之字紫垣號浣花昆明人嘉慶十四年進士入翰林

喜講漢隸【退庵書書【書﹕畫】跋】

杜棠字薩南一字召亭巴陵人嘉慶二十一年順天舉人官大寧知縣善楷書【吳敏樹撰墓表】

杜厚字載焉號拙齋長洲人專攻漢隸書漢世諸碑臨寫無虛日吳中好事者往往家有其書【吳門耆舊記】

彭蘊章撰小傳云習漢隸三十餘年蒼勁有法人多珍之

顧承借月樓記云平生不治他技而專攻於書其於漢隸書治之尢精旣以善書名吳中求其書者無虛日載焉一一應之簾閣據幾揮灑不倦亦借以自娛焉

工分隸善鐵筆【墨林今話】

按彭文敬少時嘗從拙齋學書

杜鼎新昆山增生工書善擘窠大字【書畫家筆錄】

杜學頤字子貞無錫諸生能書筆致娟秀【同上】

杜錫三字晉齋無錫附貢工小楷【同上】

杜寶田字小石以軍功保縣丞精書法【和州誌】

杜求煃字晉卿海寧諸生書學六朝得秀媚之致【近人三借廬筆談】

魯

魯光被攺名詹號云石一號靑岑嘉定諸生工書【練音初集】

魯一貞字亮儕太湖人與張廷相同輯玉燕樓書法【木葉厱法書記】

魯杏秀字毓林會稽廩貢官蘭溪訓導工書法【兩浙輶軒續錄】

魯琪光字芝友南丰人同治七年進士官濟南知府工書法以率更之遒秀兼海嶽之姿致乞書者積紙盈屋日揮數十幅未嘗厭倦【名人尺牘續傳】

魯友柏余杭人分隸蒼古楷書法顏魯公擘窠巨字尢有魄力嘗於琵琶上手寫琵琶行全篇爲時所稱【廣印人傳】

伍

伍彌泰氏伍彌蒙古正黃旗人雍正間襲封三等伯官至東閣大學士謚文端

萬應馨曰公精於篆籀之學【雞肋編】

伍正阿字懌山江寧駐防旗人由諸生官至佐領精篆法【江寧續志】

伍承宣字力臣上元優貢官桃源訓導書法極工【金陵通傳】

古

古斌一名典字愼五號剩樓江都【一作寧】舉人

工艸書【揚州畫舫錄】

予藏小石一方髙約四寸廣半之一面古斌爲臨汾賀君召縮臨出師頌一面常執桓楷書釋文大僅如蠅可稱珍玩【郁棲書話】

武

武緒字無念明崇禎六年舉人本朝官吉水知縣書法遒勁【南樂縣誌】

武玠字錫寶工書法【同上】

武云別號石湖漁叟溧水人善鼓琴尢精鐫刻凡諸家法帖鐫石無不神肖縣署有二小碑皆云所集右軍書也【江寧續志】

武隆阿瓜勒佳氏字駿亭滿洲正黃旗人官山東巡撫和闐辦事大臣

喜作擘�【�﹕窠】大字【師友集】

武蔭棠字美如永年人嘉慶十八年拔貢工楷法【廣平府誌】

武士仁工書法【肥鄕縣誌】

浦

浦承恩號情田上元人無錫籍由世襲云騎尉官至三山營參將工四體書學鄧完白得其形似亦能詩【木葉厱法書記】

虎

虎坤元字子厚成都人官通永鎭總兵在秣陵關與發逆戰死謚忠壯

常被創斷其巨指然猶能執筆作徑寸書蒼勁有骨其所書大虎字人爭求之謂可辟邪【陳繼聰功臣別傳】

○八薺【米】

米

米

米漢雯字紫來號秀峯宛平人順治十八年進士官長葛知縣康熙十八年舉鴻博授編修官至侍講

王士禎曰書仿南宮尢工金石篆刻

宋犖唐拓聖教序跋云紫來書爲當時第一

書學米南宮徑寸外者尢嫵媚或謂其天才造詣當在友石先生之上【汪琬說鈴】

○九蟹【解】

解

解

解勗號湘渠武進諸生耄年猶能作蠅頭小楷【武陽合志】

解道仔號鐵樵天津人流庽南昌工篆分精鐵筆有紅椒館印存曾燠吳照等皆爲之題【木葉厱法書記】

吳照贈詩云偶窺團扇上細字書八分筋瘦芒角隱气逸疏密勻袖中出小印變化無古人

○十一軫【閔尹】

閔

尹

閔

閔聲原名中正字毅夫號雪蓑烏程諸生

張鑑曰以莊氏史案下獄年餘始解貧益甚而踵門求書及篆刻者未嘗絕也

閔麟嗣字賓連歙人精書法【安徽通誌】

閔益字又損別號髯道人又曰雪巖居士新都人書法精妙【涿州誌】

閔應銓字長六南昌人自號湖上散人善書一時碑版多出其手士林珍之【江西通誌】

楊賓曰江西能書者以危載余衡爲最八大山人次之閔長六應銓又次之

又曰閔學聖教興福碑惜乎指動

閔道隆字宛中號南窗歙縣歲貢生

吳定撰傳云工書【紫石泉山房集】

吳騫曰以八分擅名於歙與方密庵行楷相匹【拜經樓藏書題跋記】

朱筠撰汪紱傳云道隆工隸書【笥河文集】

尹

尹鋘號迂夫上虞人工臨池【邵靑門集】

尹元貢號種雨雩都人康熙時舉人官房山知縣工書不輕作顧性嗜茗得佳茗酣啜疾書舒捲自如【江西通誌】

尹遠望字渭佐工書法【嵊縣誌】

尹繼善章佳氏字符長號望山滿洲鑲黃旗人雍正元年進士官文華殿大學士乾隆三十六年卒年七十六謚【謚﹕謚】文端

袁枚與繼善尺牘云公書肆力文董非專門名家所可企及【隨園尺牘】

尹帝錫字暉吉宜興人善歐陽率更書而名不甚顯【初月樓聞見錄】

尹式金字聽泉江浦人乾隆三十六年舉人書法遒勁【江寧府誌】

式金工書與同榜縣人張世燾齊名【金陵通傳】

尹式玉更名正字方水號贅士式金弟以歲貢選天長教諭【按通傳作訓導】

書法亦工時稱二尹【江寧府誌】

工書法【揚州畫舫錄】

尹廷宣字小廉式金子諸生

尹開二字漢翀式玉子諸生均能書【江寧府誌】

尹濟源字霽園號竹農曆城人嘉慶十三年進士官湖北巡撫善書【山左詩續抄】

尹效先字紹伊式金孫諸生

尹燕喜字雨亭式玉孫諸生均以能書名【江寧府誌】

尹彭壽字慈經號竹【一作祝】年諸城人光緒十四年副貢嗜金石工篆隸著石鼓文匯【木葉厱法書記】

○十二吻【惲】

惲

惲

惲敬字子居號簡堂武進人乾隆四十八年舉人官吳城同知

予藏陽城張志仁洗硯圖上端有子居八分書贊頗古秀有致【木葉厱法書記】

惲秉恬攺名秉怡字潔士號梧岡武進人道光元年舉制科

吳徳旋曰梧岡受書法於同裏莊然乙然乙師率更父子而君以徐季海爲宗論者以爲各有勝處

惲匯昌字子辧一作子駢秉怡子增生殉粵匪之難

陸繼輅曰工篆書【合肥學捨札記】

○十三阮【阮苑】

阮

苑

阮

阮魯士字一儒太湖人明諸生甲申後不出工書法【安徽通誌】

阮濎號晉林江都人

工書法有臨西園雅集敍【李國宋螺隱居集】

晉林嘗仿米芾作續書評【曹溶靜惕堂集】

阮玉鉉字愛耳別號玉鉤外史江都【一作甘泉】人

工書有碑在縣學【甘泉縣誌】

余過七里瀧謁嚴子陵祠堂見玉鉉所書天子故人扁於眾中最矯矯獨出而郡中諸碑碣往往爲其手書【焦循北湖小志】

放按志乘不載玉鉉之字予見張小帆中丞藏有蕭靈曦爲王西樵畫三舟圖卷子引首行書系玉鉉所題自署玉鉤外史阮某下押名印及愛耳兩印始得爲之補傳

阮匡衡字瑤岑江都人康熙四十二年武進士官滁州守備工十七帖年七十餘猶日臨不倦【揚州畫舫錄】

阮金堂字宣廷一字懷州號容髯匡衡侄儀徵增廣生工艸書【同上】

阮元字伯元一字梁伯號云【一作蕓】臺別號雷塘盦主揅經老人頤性老人節性老人金堂從孫乾隆五十四年進士官至體仁閣大學士晉太傅道光二十九年十月卒年八十六謚文達

工分隸【揚州畫舫錄】

方朔石門頌碑云此碑近日學者少得者亦少姜玉溪先生藏有阮文達舊贈一聯波瀾無二始知公之寢饋於此刻者深矣

又百石卒史碑云阮文達公中年亦力學此碑魯孝王石人有乾隆甲寅阮元移置八字尙未臻極至西湖之詁經精舍橫額擘窠四大字則縱橫排蕩無一不神合此碑也

伍崇曜阮文達石渠隨筆跋云公書法郁盤飛動間仿天發神讖碑

文達精書學自所著北碑南帖論出學者奉爲圭臬數百年之風气爲之一變力亦偉矣予藏文達臨龍藏寺碑一通兼有險峻沖和之勝蓋能融會南北而一之者【木葉厱法書記】

阮爽字開美玉田諸生原籍會稽善篆書【玉田縣誌】

阮亮字葉舟仁和人書法秀逸似梁山舟學士名重於時【兩浙輶軒續錄】

阮常生字壽昌一字彬甫號小云元嗣子蔭生官至淸河道

工鐵筆書法柳公權著團云書屋印譜【雲莊印話】

隸書渾厚鐵筆古雅在三橋修能伯仲之間【歷朝印識】

阮汝昌字壽鶴奉賢諸生官直隸知府善摹鐘鼎文字【廣印人傳】

苑

苑體曾字祚長乾隆五十四年選貢成均官新津知縣書法王褚【寧津縣誌】

苑韻古字際唐太學生工艸書初法蘭亭懷素後專法十七帖其用筆用意直入古人之室【同上】

苑中和字東泉廩生工顏魯公書法廟堂名勝之地每有其遺迹【沙河縣誌】

○十四旱【管滿】

管

滿

管

管士昌字宏道婁人眞艸隸篆皆工【松江府誌】

管聯字思復號鰲【鰲﹕鰲】

峯海寧人乾隆二十一年武舉人官澎湖千總加守備銜書學顏柳寸縑尺幅人猶寶之【杭郡詩續輯】

管鏞字西雍上元諸生工書【江寧府誌】

管鳳岡字上九號菊堂晚號晚香老人海寧諸生善書摹靈飛經韭花等帖垂老不倦暮年愛讀釋氏書每手寫楞嚴金剛諸經以捨蘭若【杭郡詩續輯】

善書好寫經筆法頗近董華亭【兩浙輶軒續錄】

管成鸞字彩若望江廩生工書法【安徽通誌】

管學湛字樂斯武進人善小楷得文徵明法尢精篆刻似鄧完白【初月樓文集】

管鼎號佛容長洲人居城東之管家園有亭臨池南面其中一榻一幾榻上雜置古帖卷帙幾方廣而澤光可以鑑惟置筆硯而已時摹古人名迹以自娛【行素齋集】

滿

滿心齋滿洲人承襲武職兼攝佐領稍閒臨摹古帖端莊剛健不雜流麗婀娜之派曰此書法正體也【常安駐淮集】

○十五澘【簡】

簡

簡

簡經綸字琴齋番禺人八分古致似陳曼生篆刻亦似之【廣印人傳】

皇淸書史卷二十四

●皇淸書史卷二十五

義州李放海桴纂錄

上聲﹝三﹞

上聲﹝四﹞

◆上聲﹝三﹞

十六銑

○【上聲】十六銑【單】

單

單

單宗元字紹伯號愚溪髙密人善擘窠大書結體遒古【山左詩續鈔】

單楷字書田髙密歲貢生善書法然不輕作豪貴家求之不可得則巿以重值有以所藏鬻之者先生益大恚終身不爲人作曰藉吾書以牟利污吾名矣【同上】

單恩培字沅華蕭山諸生楷書秀整雅近唐賢【硤川詩續鈔】

單爲鏓字伯平號芙秋髙密人嘉慶十八年拔貢官棲霞教諭擅臨池【山左詩續鈔】

單爲濂字廉泉髙密人善書【同上】

擅臨池道光間髙麗國王命使臣求其書酬以裘珠不受王以詩酬之【山東通誌】

廉泉晚號半翁著有字學一得予藏其楷書東坡絕句髙麗箋本直幅字頗遒健【木葉厱法書記】

單可琚字佩中號雪舫髙密例貢舉制科著艸均類辧一卷【山東通誌】

◆上聲﹝四﹞

十七筱

十八巧

十九皓

二十哿

二十一馬

○【上聲】十七筱【趙紹】

趙

紹

趙

趙士麟字麟伯號玉峯河陽人康熙三年進士官吏部左侍郎

徐文駒撰狀云著述之暇又復濡毫染翰出入於李西臺趙承旨之間時復摹石以惠後學今所傳讀書堂石刻是也

張英曰艸書有張長史懷上人遺法

龐塏跋趙玉峯少宰書迹云先生此帖根柢二王參以虞褚用法而不局於法驚鴻遊龍兔起鶻落殆不足盡其致【叢碧山房集】

張石虹讀書堂集跋云先生最工艸書融會伯髙張王禿素諸家而得其神髓落紙揮毫極龍蛇飛動之致千文艸帖其一種也

趙申喬字松伍號愼旃武進人康熙九年進士官戶部尙書謚恭毅趙懷玉曰恭毅𨿽不以書名而骨榦堅蒼時得顏柳筆意

趙執信字伸符號秋谷益都人康熙十八年進士官右贊善未壯去官更號澹修別號無想道人晚年自署召山老人卒年八十三

汪由惇撰墓志云所至冠蓋逢迎乞詩文書法者坌至

馮補之不知筆法一以分間布白爲主趙秋谷守其法而不變【大瓢偶筆】

精書法【名人尺牘小傳】

宋弼寄趙秋谷先生詩云詩名杜工部書法趙王孫

因園贊善於書亦極尊馮鈍吟自作之書可與馮氏相亂予藏其小眞書一幅書昌黎南山石鼓酬曲江荷花七古三首又跋語二行都不下兩三千字大僅如櫻顆而不施闌格行气精整異常眞劇迹也【木葉厱法書記】

趙炯字子藏號鶴齋鹽山人康熙三十年進士官來賓知縣書法酷愛華亭雜不可辧【畿輔詩傳】

趙崇弼字夢求諸生工書【涇縣誌】

趙廷珂字聲佩【作一倍】號東溪一號恆山常熟太學生

善書法行艸尢入妙品【蘇州府誌】

書法尢爲邑中所推重【海虞詩苑】

趙士英字鼎望號偉堂昆明人康熙四十五年進士攺庶吉士

袁文揆曰工楷法曾蒙聖祖命書前赤壁賦於象牙筆筒士英求授筆硯卽於禦前跪書進呈大蒙嘉賞嘗見鼎望與馬宣臣太史趙玉峯少宰遺書楷行法皆本右軍並虞虞山可稱四傑此外如闞東白李厚居皆善十七帖懷素近年來如周立厓廷尉劉公禦進士錢南園侍禦陳孝廉源文學博泰運皆稱書家亦一時之選也【滇南文略】

趙知希字大音【按號環石】

康熙五十九年舉人官晉州知州善艸書【涇縣誌】

趙靑藜撰行述云工書法艸聖尢佳間作徑丈大字遒勁不減顚

米扁額幾徧邑中【潄芳居集】

趙知希艸書佳品上【國朝書品】

趙浚字哲侯涇諸生

趙仁曰書法右軍

趙潤涇人

趙潤艸牓書能品下【國朝書品】

放按涇縣誌及潄芳居集均不載趙潤其人吾疑潤卽浚字之誤

趙汝榘字仲方涇增生書法古勁得右軍遺意【涇縣誌】

趙靑藜曰肆力聖教序臨摹數百本往往亂眞

趙繼葵字心日句容例貢生書法遒勁得顏柳之遺【金陵詩徵】

趙及字藍虹號墨莊別號覺非貢生工行艸書爲時所重【長子縣誌】

趙作楫字載公號荃子益都人候選州同知能書【山左詩鈔】

趙震元字伯彥號彥公雎州諸生能小楷【中州詩鈔】

趙植字大生號仔上一號天遊吳江諸生工行楷【松陵詩徵】

趙大鯨字橫山號學齋仁和人雍正二年進士官左副都禦史

袁枚曰楷法秀韻如鋪春云

陳兆侖曰義門先生眞行書甲於本朝學齋其髙弟

彭啟丰撰墓志云書法秀勁得趙董遺法

杭董浦挽學齋詩云四海尙知求筆迹九京何處挹文瀾云云蓋學齋有工書名而沒時堂上猶健在也【杭郡詩輯】

陳星齋先生論本朝書首推何義門次則姜西溟趙橫山【松軒隨筆】

趙之璧寧夏人以世襲一等子官兩淮運司字學退翁【按謂汪退谷】

能擘窠大書【揚州畫舫錄】

趙如山字鎭寰以字行上虞諸生

陳兆侖曰喜爲擘窠大書竟以冒寒作書中疾而卒

趙震字鴻儀太倉人

顧成志曰工楷書

趙謙字古狂上元人工書【金陵詩徵】

趙秀字文楚貢生周洗馬金然其外祖也金然嫁女練裳竹笥女乞父所書充滿箱篋及生秀教之書秀肆力臨摹得其神似後從涇南司寇遊所學益進【南匯縣誌】

趙紹武字鐵厓鳳臺布衣工書【山右詩存】

趙善述字季良號間齋徳州太學生學書精工【山左詩鈔】

趙與羔字不黨南丰人能行艸書【江西通誌】

趙起鯤字云大恩貢生工艸書遊屐所至必有畱題【嵊縣誌】

趙雲孫字瑤艸深州諸生善楷書【畿輔通誌】

趙大學字曾淑善艸書【興化縣誌】

趙殿成號松谷仁和人

李發枝王右丞集箋注序略雲松谷工書

趙靑藜字然乙號星閣浚子乾隆元年進士官禦史

靑藜眞及行書逸品下【圖【圖﹕國】朝書品】

趙希文字季重號怡齋靑藜弟乾隆元年舉人

趙靑藜撰行述云喜作艸書專事勁健猛厲無軟俗如其人

趙金簡字玉書一字石函又字赤繡上虞人嘉善籍乾隆四年進士官通許知縣攺杭州教授

工書見筆硯卽索書多書其所作詩【杭郡詩續輯】

朱彭曰工書小楷法米襄陽大字法顏魯公蘇玉局而運以己意

趙佑字啟人號鹿泉仁和人乾隆十七年進士官左都禦史書法趙董予藏其七言楹帖引首押【玉音】

謹愼人長印名印下押再生人方印【木葉厱法書記】

趙翼字雲松一作耘菘號甌北陽湖人乾隆二十六年進士官貴西道庚辰科大魁爲畢沅次諸重光皆軍機中書也忌者爲蜚語上聞比先生應廷試慮以嫌擯乃變易書法作率更體旣首選讀卷官劉文定公微疑之以語劉文正文正笑曰趙君書吾能辧之此必非也旣揭曉乃嘆曰能者固不可測耶【先正事略】

趙同翮字振六常熟人乾隆三十年舉人官張掖知縣善楷法【蘇州府誌】

趙紳字垂書號晴川上海諸生以子文哲官中書贈如其官

善書【上海縣誌】

善書【有正味齋駢體文】

趙繩男字東武號緘齋申喬孫官刑部郎中

趙懷玉撰行狀云書學率更後師北海作字多端楷

又曰書初學率更後更法海嶽於近人中雅近張得天司寇

趙訥字蛟亭以書名【南匯縣誌】

趙天徳鳳陽諸生善眞行書【安徽通誌】

趙之恬字雍度書法松雪得其神髓晚益蒼老求書者戶不絕迹【東光縣誌】

趙賜珍字天庚號春帆原名珍仁和人乾隆三十六年副貢工篆籀行楷與修西淸古鑑【杭郡詩三輯】

趙懷玉字映川號億孫一號味辛晚號收庵又號涒臯剩人繩男子乾隆四十五年召試舉人官兗州同知書法雅健體兼蘇米【木葉厱法書記】

趙曾字慶孫一字慶之號北嵐萊陽人乾隆五十四年舉人官江南候補同知

陳文述撰墓志云工隸書

王芑孫曰能爲隸古書著隸辧辧一卷漢隸拾遺若干捲摹刻萊陽先賢手迹爲萊陽人帖置鶴澗姜先生祠

趙履泰字平三乾隆六十年欽賜檢討工書法【涇縣誌】

趙鉽字象庵官中書科中書性好書手抄十三經至五易【易州誌】

趙秉衝字謙士號硯懷紳孫由國子生召入懋勤殿行走賜舉人授內閣中書累官戶部右侍郎加翰林銜

博雅嗜古工篆隸能摹印【履園叢話】

梁章巨曰善篆書以精潤勝

趙庭槐字植三順天人用書遊江淮間字體雄秀宕逸出蘇米二家【淮安府誌】

趙瑤舟震澤人善書有明珠賦石刻【墨林今話】

趙彤字霞門吳縣人書學董玄宰【初月樓聞見錄】

趙振鯨字載坤錢塘人壽百有五歲得旨建坊能書大壽字【杭郡詩三輯】

趙績成都庠生工書法嘉慶初死教匪之難年八十八【四川通誌】

趙丙棫字芃若一字仰才別號養拙居士山陰人小篆宗李陽冰隸書仿韓擇木【飛鴻堂印人傳】

太學生幼耽六書之學終日枯坐作小篆忘寒暑者幾三十年著說文韻鈔百餘卷又善篆刻鄕裏爭寶之【越風】

趙學轍字季由號蓉湖懷玉從子嘉慶四年進士官湖州知府

書法顏米趙董兼工篆隸【陽湖縣誌】

善書學米南宮而上窺顏平原晚年兼法思翁幼習篆刻精朱文自謂得沈凡民祕傳恐妨於目三十後卽棄去【墨林今話】

趙在田字光中一字谷士侯官人嘉慶四年進士官編修最工行楷書有唐賢風味【師友集】

趙本揚字直夫號靖安一號禹門甕安人嘉慶十三年舉人官江寧知縣書法亦有時名【黔詩紀略後編】

趙席珍字子聘號響泉合肥人嘉慶十五年舉人官旌徳教諭與包愼伯研究書法深得其奧【廬州府誌】

趙文彬初名安止號菊松新陽人嘉慶十八年舉人工書年甫舞勺卽能作擘窠大字筆力秀勁弟安禮號梅溪亦工書兼精篆隸【昆新合志】

趙雲球字炳南吳江人嘉慶十八年拔貢授刑部七品小京官工書【蘇州府誌】

趙光字仲明號蓉舫晚號退盦昆明人嘉慶二十五年進士官刑部尙書謚文恪書法魯公【書畫過目考】

以書法名天下【嚴辰墨花吟館集】

趙魏字洛生一作菉森號晉齋仁和人嘉慶二十五年恩貢

精篆籀【杭州府誌】

精隸古【定香亭筆談】

工篆隸【許槤古均閣寶刻錄】

隸眞書俱精老有古法著有古今法帖匯目竹崦盦碑目【杭郡詩續輯】

趙之琛字獻甫號次閒錢塘人

善書塡篆【雲莊印譜】

精心嗜古邃金石之學篆刻得陳秋堂之傳能盡各家所長曼生司馬首推之兼工隸法善行楷【墨林今話】

精各體書尢擅鐵筆有補羅迦室印譜阮文達極重之所著積古齋鐘鼎彜器款識卽次閒手摹付刊者予藏有隸書四小屏臨靈臺碑古瘦絕俗【木葉厱法書記】

趙琳字夢倩天津人工書

【同上】

趙培梓字丹宸歲貢選武淸教諭工書

【南樂縣誌】

趙士鰲

【鰲﹕鰲】

字芳洲昆山諸生以能書名

【昆新合志】

趙京錫字子謙學轍子官靈壽知縣書學率更湯雨生都督金陵琴隱園門聯爲成一代作者將終身隱焉十字出子謙手書【木葉厱法書記】

亦工書專學歐陽詢體秀勁畢肖【陽湖縣誌】

趙子謙過訪爲書楹帖甚工【琴隱園集】

趙懿字懿子號谷庵錢塘人【按之琛從子】

工書能於徑寸中作數百字尢精篆刻見賞於翁覃溪【溪﹕溪】閣學【杭郡詩三輯】

按初名祖仁

工隸法篆刻𨿽名遜次閒其蒼秀古拙亦有獨詣處尢精邊款每遇佳石輒於徑寸中作數百字毫不費力篆書間仿鐘鼎款識亦佳【墨林今話】

摹印學陳曼生書亦似之【印識】

趙丙字辛梅錢塘諸生楷法極精【杭郡詩三輯】

趙振盈字鏡塘號白亭仁和監生以工書名【同上】

趙樹吉字沅菁一作沅鶄宜賓人道光三十年進士官雲南迆西道書法得香光神髓【越縵堂日記】

趙大晉號夢庵別號夢道人錢塘人工篆隸鐵筆【歷朝印識】

趙之駿字月卿文彬子諸生書法酷肖褚河南【昆新合志】

趙丙字曰修號蓮漵甘泉諸生

王僧任曰書有晉唐人風範自以爲不工而善書者往往稱之

趙嘉淦字燕謀號雁湄仁和諸生殉粵逆之難工書法尢精小楷著有閣帖源流考證四卷【杭郡詩三輯】

姚世隆曰工書臨晉唐碑版𨿽細如麻粟而雍容寬綽不失神韻兼擅鐵筆竹頭石乳人爭寶之

趙彥倫字雲村席珍子咸豐元年舉制科亦工書【廬州府誌】

趙基復字子原新城人咸豐五年舉人官東安教諭書法重神骨全得晉唐人筆法甚備小篆尢精何紹基書名震一世見之自嘆爲弗及【畿輔通誌】

趙之謙字益甫一字撝叔號悲庵一號梅庵又有冷君無悶諸號會稽人咸豐九年舉人官鄱陽知縣書學北碑兼擅篆分鐵筆【木葉厱法書記】

尢長篆隸【金石學錄補】

趙惇字旬心甫士鰲【鰲﹕鰲】子廩生左右手兼能書細楷得歐柳筆意【昆新合志】

趙烈文字惠父晚號能靜陽湖人官易州知州晚居常熟書法北碑【木葉厱法書記】

趙穆字仲穆一字穆父常州人工書刻印追秦漢【廣印人傳】

趙寶善號也閒順天【一作山東】人官河南知縣工書學褚登善有石刻【郁棲書話】

紹

紹諴字葛民別號雲龍舊衲馬佳氏滿州鑲黃旗人官山西布政使工楷隸精鑑賞【木葉厱法書記】

○十八巧【鮑】

鮑

鮑

鮑歷字思遠康熙十四年入上海學第一書法亦工【川沙廳志】

鮑倚云字薇省號蘇亭歙縣優貢生乾隆四十二年卒年七十一

阮元壽藤齋集序云先生亦工書此集稿本皆先生以行書自鈔者

鮑元標字云表歙人工小楷書【揚州畫舫錄】

鮑之俊舒城增生工書法【廬州府誌】

鮑楹字覺庭余杭人由副貢官淳安訓導善書【淳安縣誌】

鮑橚楹弟亦淳安訓導工艸書得張旭之遺【同上】

鮑駿字聲來號桐石平湖諸生工書離奇夭矯得顚素神髓【兩浙輶軒續錄】

鮑懋芳字芝山仁和諸生工書人爭寶之【杭郡詩續輯】

鮑楷字端書號蘭村仁和諸生書法入晉唐之室【同上】

鮑爲鯉字海門增生工楷法索者無虛日【六安州誌】

鮑爲鯤字閬苑歲貢生尢精書法【同上】

鮑鎭方字東方繁昌人官廣東經歷

諭福基曰善書爲阮相國所重宇內碑版多出其手【海天樓詩鈔】

又曰東方從事劉石庵日耴【日耴﹕最】久厥後阮蕓臺相國極禮重之每以碑文命書【同上】

鮑沺鳳陽諸生善眞行書【安徽通誌】

鮑桂星字雙五號覺生一號琴舫倚云孫嘉慶四年進士官工部右侍郎兼工八法定遠方太守士淦嘗從之學書【木葉厱法書記】

鮑崇城號讓齋歙人居揚州官道員

揚州皮巿街廣濟水倉門上勒石扁字極佳詢之乃鮑崇城所作字體極得誠懸法因增其名入隨安室書錄中【浪迹叢談】

按鮑氏刻有安素軒帖

鮑桂孫字古香黟人善篆隸八分尢入妙著有石鼓文考仿漢印譜【安徽通誌】

鮑俊字宗垣號逸卿香山人道光三年進士官刑部主事以工書名於時殿試卷在進呈十本之內其工小楷如此而大小行艸以及擘窠大字靡弗工故遠近求者踵相接【嶺海詩鈔】

案主事南山藝談錄作員外

鮑煋字韡伯號白華杭州諸生篆隸冠絕一時【杭郡詩三輯】

鮑蘅號逸農歙人工小篆【廣印人傳】

○十九皓【寶保】

寶

保

寶

寶日旬字東山馬佳氏滿洲鑲黃旗人道光二十一年進士官兵部侍郎楷法歐褚予藏其爲紹葛民所作七言楹帖葛民其從子也【淸樂堂隨筆】

寶昌伊爾根覺羅氏字興谷一字朗軒滿洲正黃旗人同治十三年進士官禮部侍郎精分隸鐵筆【木葉厱法書記】

保

保嘉正字天吉南通武生書工章艸印章摹雪漁筆法蒼古【崇川詩鈔匯存】

○二十哿【左】

左

左

左天墉字禦靑寧徳人康熙三十五年舉人精書法【安徽通誌】

左冕字子弁諸生善書法兼吳興華亭之長康熙四十四年上南巡詔善書者集貢院考取入南書房或勸冕行冕曰我不願以書法進身也不就【涇縣誌】

左亭號筠溪江寧人善八法工篆刻【飛鴻堂印人傳】

左蘭城丹徒人學書於王夢樓【三松堂集】

左堅吾字叔固一字君昫桐城監生

方東樹先友記云書法俊逸倜儻兼徐季海歐陽信本兩家筆勢

左仁字靑峙號淸石原名輝春湘鄕人道光八年舉人官署淮徐海兵備道

善書純法坡公【見聞隨筆】

左宗棠字季髙號朴存湘陰人道光十二年舉人欽賜翰林官至東閣大學士封恪靖侯謚文襄書法雄偉晚年喜爲小篆予藏其七言楹帖一副【木葉厱法書記】

左孝威字子重宗棠子舉人蔭主事

王闓運跋歐陽述臨王墳記石刻云左季髙丈年四十以後自命能篆其子子重童而習焉乃遒勁過於父因語左雲中年出家一舉筆輒有楷隸意故遠不及小兒女君亦可以巳矣左傲不信今其父子書具存髙下可定也

案子重弟子異方伯孝同亦工小篆甲子冬卒年六十餘

○二十一馬【馬夏賈】

馬

夏

賈

馬

馬駿字圖求號西樵山陽人康熙八年舉人薦鴻博未試卒善行楷仿漢魏人作小印章無不精好【淮安府誌】

馬孔懷字士雅康熙十二年進士書法精工【東光縣誌】

馬孔掦【掦﹕揚】字王烈號釆【釆﹕采】公一號蘭莊康熙十五年歲貢官眞定教諭工書法【同上】

馬雄鎭字錫蕃號坦公遼陽人隸漢軍鑲黃旗總督鳴佩子以父蔭累官廣西巡撫孫延齡叛不屈全家悉被害謚【謚﹕謚】文毅

陳儀馬文毅公匯艸辧疑題後云書凡十二卷集晉唐以來法帖依梅氏字匯一一鉤勒之一字而諸家之艸具一艸而纖毫之異別其精工妍辧𨿽明窗淨幾之間意恬手閒之頃亦未易辦況如公所處之時與地哉【學士集】

馬西齋刺史出示尊人文毅公艸書字匯蓋公被縶粵西時所集目錄小楷顧夫人筆也【石維崧樊山詩集】

張思問題馬文毅公匯艸辦【辦﹕辧】疑詩自注云匯艸辧疑者其獄中所臨晉唐艸書也旁注小楷出姬人顧氏之筆姬亦從公死

厲鶚書匯艸辧疑後云公工艸法當蒙難日取宣城梅氏字匯爲前人艸書各體分其部居一一精審公之從容就義由於所養有素此足徵矣

馬天遊蘇州人藝事無所不能曉篆隸精印章善雙鉤影拓諸長而爲鐫刻曲盡其妙翻古帖能亂眞刻今書如手寫凡書學源流筆法要妙皆能言其所以然某書本某家某字某體出某碑某帖如指諸掌【潘耒稼堂集】

馬思贊本姓朱字寒中號衎齋一號南樓海鹽人工詩及書法【兩浙輶軒錄】

按一字仲安

馬汝爲字宣臣元江人康熙四十二年進士官檢討攺知府工書與虞虞山趙鼎望趙玉峯稱四傑【滇南文略】

馬兆羲字聖則號雪航上元人書法酷似董香光【金陵詩徵】

工書【金陵通傳】

馬元文字季甫以訓導參年羹堯幕府將奏薦擢官謝詞翰敏速馬上日可作二萬字【桐城耆舊傳】

馬榮祖字力本號石蓮江都人雍正十年舉人官鹿邑知縣

善書法【揚州畫舫錄】

馬文壇字杏堂揚州人能擘窠書【同上】

馬位字思三號南垞武功人居亳州官刑部員外郎書法深入晉人之室【安徽通誌】

馬負書官福建陸路提督性耽翰墨稍暇卽臨池【閱微艸堂筆記】

馬慧裕字朗山一字朝曦漢軍正黃旗人乾隆三十六年進士官禮部尙書謚淸恪宋咸熙曰書法摹右軍【耐冷談】

馬爾森字槐卿諸生畢生精力瘁於毫楮規則率更時窺其藩嘗手書澹軒集二函藏於家精妙無匹【臨胸縣誌】

馬時俊字民章南昌廩生書法出入鍾王懷素督學汪廷玙嘗令代書滕王閣記勒石閣西檐下【江西通誌】

馬亮字超亭號春岡奉賢諸生工詩善書客吳門三十年以書名一時士夫靡不以得其筆迹爲屏幛光嘉慶六年歸松病卒【江蘇詩徵】

陳廷慶曰春岡詩以明麗秀雅與其書法異曲同工蓋其書不襲唐人筋骨而於宋元諸明名家之秀勁者實能遺貌取神進而益上

馬春生字宣和【按號復堂】

歲貢生書法秀勁得黃庭意【桐城縣誌】

善書【安徽通誌】

馬春田字雨耕號晴田廩貢生工詩及書【桐城耆舊傳】

馬步蟾字廣周一字籋云又字桂甫號漁山會稽人嘉慶十六年進士官徽州知府

孫徳祖曰善書得香光筆法在史館應詔寫經特荷仁宗嘉嘆宣廟禦極奉命恭書七廟神牌拜白金文綺之賜蓋吾鄕以善書膺懋賞者先生爲最云

馬燮堂號閒林錢塘人工書【兩浙輶軒續錄】

馬鋐字芝亭海寧人候選州同善飛白書好古石刻【杭郡詩三輯】

擅飛白篆隸書【金石學錄】

馬振裕字惇園號玉岑錢塘諸生工八法【杭郡詩三輯】

馬洵字小眉海寧人書學山谷【同上】

馬瑞聖字世祥廩生工書法【廣昌縣誌】

馬恆謙字硯臣廩生工書【同上】

馬履中字庸齋諸生嗜書法【懷安縣誌】

馬徳潛字復堂號蘭谷庠生舉孝廉方正不就書法近晉人【東光縣誌】

馬桂齡字漚生官秦州州判能書【硤川詩續鈔】

按漚生有更展芭蕉夏學書圖題者甚眾

馬沅字湘帆號韋伯上元人道光九年進士官監察禦史善八分【何兆瀛撰墓志】

馬昂霄字雨峯【一作林】吳縣人道光十五年舉人署杭州知府未兼旬粵逆破城投井死

工書【庸閒齋筆記】

馬三俊字命之桐城人咸豐元年舉制科書法始好顏魯公繼好北碑繼好先秦古文於國朝書家初愛劉文淸繼獨好鄧完白山人而其精神气魄妙悟筆力直有超出二家之外者【方宗誠泊堂集】

馬起升字愼甫號愼庵一號趣園從儀徵吳攘之問八法而私淑懷寧鄧山人以縣學生議敍同知著愼庵字範四卷【桐城耆舊傳】

馬景濤一名瀛字海秋江寧歲貢生尢考究古文篆籀之學【金陵通傳】

夏

夏聞政字靑宇號西涯髙郵國子生書法蒼勁求者常滿戶外【夏之蓉半舫齋文鈔】

夏光洛字禹書號祕庵別號云臥道人又號梅巢居士益陽諸生曹耀珩曰善書飛白遠近爭購之

善書偶爲飛白體時人乃盛稱之有益陽書法推三絕李眞郭艸夏飛白之語【沅湘耆舊集】

夏之蓉字芙裳號醴谷【按一號南芷】

髙郵人雍正十一年進士乾隆元年舉鴻博授檢討工書法【書畫過目考】

夏潤長洲人少從何義門習歐陽率更書著肄書紀聞是編卽述義門語【蘇州府誌】

夏晉字書林髙淳人能書【江寧府誌】

夏煜字曉亭髙淳人工書【同上】

善小楷【金陵通傳】

夏宗瀾字起八諸生以經學薦授國子監丞善擘窠書【江陰縣誌】

夏挺芝字再陽諸生工二王書【同上】

夏渚字愛溪無爲人工書與梁巘相頡頏【廬州府誌】

夏日長字龍門六安人嗜詩及酒尢工書書成輒毀去間有得其完紙者攜至都門大學士劉墉極贊嘆數以縑素寄州守屬日長書竟不報【安徽通誌】

諸生書法尢臻絕詣遘狂疾歌哭不常人謂之爲風遂以風自號作字更出神入化求者率不應興至則向人乞紙書之頃刻竟數十幅書竟則悉取而毀之今藏其遺迹者殆珍如拱璧云【六安州誌】

夏疇有書名【黃巖縣誌】

夏齊林之蓉孫工楷書書其祖南芷編年詩付鐫【惜抱軒集】

夏朝坐字理堂江浦諸生著有字學拾遺【金陵通傳】

夏永年字鶴仙號松巖別號鹿埜耕夫貢生書翰絕倫篆學尢精州城榜額碑銘多經題署著篆海一隅集【保安州誌】

夏寶全字惺元號榕孫吳江人道光八年北闈舉人官國子監學正丁艱歸咸豐三年與粵逆戰死贈助教書工歐陽率更體【葉裕仁歸盦文稿】

夏呈圖字洛泉靑田人官桐鄕訓導書法絕佳【耐冷談】

夏錫寶字丙亭號四泉江浦副貢生工書【金陵通傳補遺】

賈

賈國維字奠坤號千仞一號毅庵髙郵人康熙三十五年順天舉人聖祖南巡獻賦稱旨取入內廷纂修丙戌榜後特旨一體殿試遂以一甲第三人及第授編修

工書【餘金熙朝新語】

賈珩字玉行號東瀛髙郵人康熙三十八年舉人書法工妙【廣陵詩事】

賈如璽字珥峯雍正二年進士官主事喜賓客館常州孫西琳河南暢中掄於家暢工篆刻孫書窺晉人堂奧如璽初仿之亂眞旣橅董尙書晚年風痺結字險絕有古趣榜署書尢工【故城縣誌】

工篆刻字險絕入古【畿輔通誌】

工秦漢北魏篆隸諸體晚年字益險怪有古趣【畿輔先哲傳】

賈延泰字開之號懌堂故城人雍正十年舉人官中書書初仿歐陽信本繼仿松雪能以勁婉驛騎兩家【紀昀文達公遺集】

書法率更每有所作輒以赫蹏紙自書旋卽棄置曰聊以寄吾意耳【畿輔先哲傳】

賈六奇字罕蘅如璽子乾隆十七年副貢生官恩施知縣書能傳父法【故城縣誌】

書橅米趙得其父筆法【畿輔先哲傅【傅﹕傳】】

賈塤字振武號丙塘歙人杭州籍工大小篆八分書【飛鴻堂印人傳】

賈炎字午橋號蕉園故城人候選布經曆書法東坡【畿輔詩傳】

賈汝愚號柳溪故城舉人工金石篆隸【畿輔通誌】

官署渾源州知州工漢隸喜爲繆篆不失古法【畿輔先哲傳】

賈丰綬諸生工小楷【金匱縣誌】

賈臻字運生號退厓汝愚子道光十二年進士官安徽布政使署巡撫書承父學兼精鑑賞家有竹屏風館藏金石文玩甚富【木葉厱法書記】

賈文郁字習侯上元【一作江寧】諸生殉粵匪之難

工詩【江寧續志】

皇淸書史卷二十五

●皇淸書史卷二十六

義州李放陶鄰纂錄

上聲﹝四﹞

二十二養

二十三梗

二十五有

二十六寢

二十九豏

○【上聲】二十二養【蔣】

蔣

蔣

蔣允睿字聖思一字瞻武宜興人明諸生參議如奇子

陳維崧曰善書法與其父盤初先生有二王之目【湖海樓集】

蔣超字綏和號虎臣一號綏庵別號無嗔道人又號華陽山人金壇人順治四年第三人及第官修撰告歸入峩眉山以終

施閏章曰酷嗜書法見人屏壁間一字可喜必句勒藏之心摹手追於晉唐行楷得其筆意

尢侗曰語云善書者不擇筆不可爲訓智永以禿筆作家蔣虎臣每過書齋揀禿筆袖去灑墨作書予嘗笑之然其書如蒼松古柏又當別論【艮齋續說】

書法得晉唐行楷筆意【錦裏新編】

國初沈繹堂蔣虎臣齊名沈書傳者多而蔣不多見【茶余客話】

蔣宗璽字玉峯工篆隸【宜興縣誌】

蔣瑛字懋旃號文河吳郡西洞庭山人康熙二十四年拔貢官候選知縣書法仿佛趙董【李紱穆堂集】

蔣仁錫字靜山臨汾人居京師康熙四十八年進士官禮部主事

張大受曰精書法【匠門書屋集】

蔣繼軾字蜀瞻號西圃甘泉人【按江蘇詩徵作江都人】

康熙五十二年進士官編修工書法【甘泉縣誌】

蔣典字於學號季虎宣城人康熙六十年歲貢工書名擅一時【宛雅】

蔣於京字敏士常熟人善書【蘇州府誌】

蔣夢蘭字芳似號香山金壇人吳縣籍諸生書法瘦硬蠅頭小楷率皆懸臂書之【吳縣誌】

蔣兆鯉字龍門舒城庠生善書【廬州府誌】

蔣其昌臨淮人善行艸【安徽通誌】

蔣振鷺字子羽雍正二年進士官翰林精八法【嘉善縣誌】

按一作平湖人

蔣衡字湘帆【一作蘩【�﹕蘩】】攺名振生號新了凵了一號拙存晚號拙老人亦稱凵了潭老布衣又稱再生人超從子欽賜國子監學正銜

楊賓曰湘帆十五歲從予學書今小楷冠絕一時予不及也【大瓢偶筆】

余集撰傳云吳中書家推大瓢山人楊賓先生師之而博涉晉唐以來名家之迹積學旣久名噪大江南北同時王吏部澍極推重之有拙存堂臨帖二十八卷爲帖三百六十六種又續臨若干捲其它手迹甚夥具詳所著臨帖目錄書後篇先生書宗歐柳尢善擘窠大字名擅一時碑版照耀四裔年五十六歲時矢誌書十三經共八十餘萬言閱十二年而訖事南河河道總督髙斌特疏進呈奉旨以墨刻頒行天下授銜國子監學正當寫經時以恩貢選英山教諭又舉鴻博皆力辭不赴其專精如此

拙存善讀書工書法嘗入秦摩挲碑洞諸石刻慨然曰十三經皆當時經生所書非歐虞筆也中有舛謬且殘缺當今聖天子崇儒重道必校正一手重書庶佐文明之治遂矢志鍵關歷一紀書十三經成奏呈禦覽藏懋勤殿閱五十年乾隆壬子上命刊石列辟廱禦制序文以傳萬世先生初以寫經故蒙恩授國子監學正未就年七十卒【梁溪詩徵】

盧見曾曰拙存書與良常王太史澍齊名而每自謂過之應讓曰湘帆寫十三經於揚州興教寺奉旨刻石太學洵榮遇也

蔣師淵字星泉衡從弟工篆書及鉤橅法帖爲王良常髙足【木葉厱法書記】

善篆書【拙存堂帖跋】

蔣季潤更名潤字桂宮一作桂工號靑隅吳縣人

韓騏哭蔣靑隅詩序云潛心篆隸周秦以下金石文字無不搜討而詳辧之每得拓本閉戶臨仿匝月無不神肖鐫刻印章直追秦漢不論金晶玉石輒利刃深入如喬松翠柏絕無桃李柔媚之習得者奉爲至寶【補瓢文稿】

蔣琦字素園陽湖人乾隆九年舉人官徳興知縣

洪亮吉曰工楷法【外家紀聞】

蔣樹誠字實君琦兄弟行國子監生

實君素園兩舅氏皆工楷法三十內所鈔書籍幾至百種皆藏於家【外家紀聞】

蔣延寧字於璜琦兄弟行

舅氏中工書以先生爲最繕箋奏尢【尢﹕尢】工【同上】

蔣士銓字定甫號苔生一號心余又號淸容鉛山人乾隆二十二年進士官編修

袁枚曰晚年𨿽病廢而神明不衰左手作字橫斜入古

蔣仙根字蟠漪一字奕蘭長洲貢生官同知

袁枚曰善書法【小倉山房詩鈔】

王昶曰以工書聞於時【春融堂集】

王鳴盛曰亦好事善書所居桃花塢林亭幽靚四方君子過吳者必造焉【西莊始存稿】

蔣齊耀字敬五陽湖人官海澄縣丞有書名【武陽合志】

工書【外家紀聞】

趙懷王曰工書

蔣重耀字星次齊耀弟乾隆三十三年副貢官錢塘知縣

工書【外家紀聞】

蔣騏昌字云翔號瑩溪武進人官漢陽通判能書著篆隸偏傍考【趙懷玉撰墓志】

蔣寶善字定安陽湖人

成童時作書卽酷似二王【外家紀聞】

蔣知廉字用恥士銓子乾隆四十二年拔貢官臨淸州同知工作書【惜抱軒集】

蔣祥墀字盈階號丹林天門人乾隆五十五年進士官吏部尙書書法歐虞【書畫過目考】

蔣仁原名泰字階明【一作平】後得古銅印有蔣仁字遂攺今名字山堂別號吉羅居士一稱女牀山民仁和人

工書楷法在鍾元常索幼安之間善鐵筆以漢人爲宗人得片名寸楮珍若拱璧【西泠懷古集】

彭紹升曰山堂書品甚髙予見其爲友人所作扇頭書心醉累日因藉介索得山堂書肇論二篇予以天眞野逸評之蓋節取杜子美贈李太白語也昔亡友陸佩鳴善評書或問當代擅名書家者誰爲第一流佩鳴曰擅名者都無第一流老死深山古巷中者或有之如山堂非其人邪【二林居集】

生平書最精由南宮上窺二王參以孫過庭顏平原楊少師遇興到時若以墨瀋傾紙不能辧字人益重之有某中丞乞書堅不應後某以賄敗咸服其髙識【葉廷管漚波漁話】

放按某中丞當是王亶望

郭麐曰山堂精研八法古雅絕倫

又曰書法篆刻妙絕一時而不以爲名

吳徳旋曰近人之書劉諸城渾厚淳實自足名家而仁和蔣山堂書古秀在骨如以墨汁傾紙上又時似枯藤掛壁思翁暮年神理也世人於筆法墨法皆所不講而務求勻稱見此等妙迹鮮不嗤怪有志之士所以窮老盡气於荒江老屋中惟求有以自信而不肯輕爲人應酬筆墨也

又曰山堂以善書名浙中初學米元章繼以淳化閣二王帖晚宗孫過庭及顏平原又往往兼楊少師風格每作書如以墨瀋傾紙上至不能辧間架然人益重之

工篆刻而行楷書尢佳絕不趨俗媚彭進士紹升推爲當代第一郭頻伽論書詩中頻羅早達吉羅窮一首亦大爲山堂吐气也【杭郡詩輯】

邵志純曰工篆刻尢善書法

性孤冷寡言笑善書工鐵筆阿雨窗運使重其人延之入署偶書蘇句白髮蒼顏五十三遂病辭歸沒年適符其數【墨林今話】

梁山舟晚年專用羊毫蔣山堂亦用羊毫卽小楷亦由之轉健【前塵夢影錄】

予藏山堂行書八言楹帖蒼古秀逸眞有枯藤掛壁之勢乾隆一朝韋布之書當以山堂爲第一安吳書品不登其名何耶【木葉厱法書記】

蔣宏銘字思聲宜興國子生書法歐顏一時碑碣皆出其手【書畫家筆錄】

蔣泰字秋坪宜興諸生書工歐陽率更體嘗背臨醴泉銘十餘本與元拓絲毫無爽【同上】

蔣開字徑三號冰壺海寧人工臨池精篆刻【杭郡詩續輯】

蔣次云字漢階號槎客嘉興監生工書【續梅裏詩輯】

蔣權字子持號丹山樂安諸生工書【山東通誌】

蔣嗣曾陽湖諸生精楷法孫淵如重摹宋槧歷代鐘鼎彜器款識法帖二十卷嗣曾寫釋文嚴可均摹古篆【郁棲書話】

蔣云寬原名云官字擷五號牧叔永明人嘉慶四年進士官主事能書【木葉厱法書記】

蔣名芳字蘭洲遂安諸生工書法【書畫家筆錄】

蔣百春字伯華金匱廩貢生工分隸【同上】

蔣曰豫字侑【一作友】

石陽湖監生官署蔚州知州花翎知府銜候補直隸州知州

工篆隸書【陽武合志】

蔣芝生蘇州人祁刻說文解字汪遠孫校注國語皆其繕寫授梓【抱竹居檢書記】

蔣芳字篆云舉人官萬載教諭書法宗柳公權挺拔勁健【南昌縣誌】

蔣樹培字芳原博野人道光十九年舉人官內閣中書精書法宗顏魯公【畿輔通誌】

蔣琦齡原名琦淳字申甫號石壽一號月石全州人道光二十年進士官順天府尹書法學顏柳歐褚諸家後專宗香光筆法【空靑水碧齋附錄行述】

蔣梅字琴溪仁和人

鄒粟園贈詩云能飲酒一斗獨工書八分【杭郡詩三輯】

蔣士燮字理齋號藹人海寧人

蔣葆炘字壽廬士燮從兄

許溎祥曰並以能書名

蔣學謙字益齋仁和人精篆隸正書兼虞永興顏平原之法溫厚嚴重如其爲人【杭郡詩三輯】

蔣坦字平伯號藹卿錢塘諸生殉粵逆之難

陳繼聰撰傳云工書法

蔣鎔經字硯詒吳縣諸生候選訓導咸豐六【一作十】

年罵賊死工書法得晉人筆意【蘇州府誌】

蔣世鏞字蓮州歸安恩貢授直隸州州判自喜其書以爲得逸少之神【陸心源儀顧堂集】

蔣堂原名維城號海珊烏程人字學懷素【潯溪詩徵】

蔣康圻字子通士燮子諸生

蔣學堅曰先伯父藹人公以書鳴裏中見擩染家學不俟臨摹而書自工【硤川詩續抄】

蔣師轍字紹由上元人同治十二年拔貢官無爲知州究心小學隸篆楷書無不工妙【金陵通傳補遺】

蔣師軾字幼瞻師轍兄光緒元年舉人精楷法著有印譜一卷【江寧續志】

蔣錫紳字書箴別號嬰寧居士烏程人光緒五年舉人官內閣中書嗜金石碑版終日臨摹【潯溪詩徵】

蔣人彥號蓮溪秀水舉人工書法【寒松閣譚藝瑣錄】

○二十三梗【景井炳耿】

景

井

炳

耿

景

景考祥字履齋江都人汲縣籍康熙五十二年進士官福建轉運使工書天寧寺榜杏園石額是所書也【揚州畫舫錄】

景星杓字亭北【一作北亭】

號雪農晚號菊公仁和人

書類山谷【桑弢父集】

景云字舜卿余姚人妙究六書精窮八法【兩浙輶軒續錄】

景士銓字廷選恩貢生善書法得力於聖教序【元氏縣誌】

景暉字春旭漢軍正黃旗生員善書法【文文忠公年譜】

景惠字重甫號暢亭博爾古濟特氏滿洲正黃旗人官鞏昌知府工楷書逼眞右軍樂毅論【桂霖撰行述】

景其浚字劍泉興義人咸豐二年進士官禮部侍郎工楷法精賞鑑【郁棲書話】

井

井其演字愷一文安人官學博書宗趙董秀健有法【木葉厱法書記】

汪啟淑曰以書名於時

炳

炳咸覺羅氏字集之滿洲人五十後以左耳重聽自號半聾童年嘗從桐城吳康甫二尹廷康習篆隸識鐘鼎字學篆刻官都察院筆帖式退居城南龍樹院蒔花養魚時稱髙士【淸樂堂隨筆】

耿

耿願魯字公望號又朴館陶人康熙九年進士官編修工楷法九歲學右軍書【蠶尾山房文】

書法尢工人爭寶之【山東通誌】

耿於彜字舜中太原庠生書法精妙【竇克勤遁齋集】

耿國藩字湘門長沙上捨生居廣州

張九鉞曰以書擅名嶺南三十年【陶園集】

張維屏曰工書

○二十五有【柳鈕】

柳

鈕

柳

柳芳武進人傭書於新諭縣署能日書一萬字無塗注凡投謁及詩文詞艸稿皆主之後爲狂人所害【惲敬撰傳】

鈕

鈕樹玉字匪石吳縣布衣精小學工小篆及行楷書俱有逸致【木葉厱法書記】

鈕福保字右申號松泉道光十八年第一人及第官少詹事少工文詞書法【烏程縣誌】

鈕福疇字西農道光十一年拔貢官全椒【一作舒城】知縣工詞翰【同上】

工篆籀鐵筆【紫泥庵印話】

鈕玉庚字潤生山陰人大興籍同治四年進士官侍講學士山東學政喜肄書楷法工秀得率更松雪兩家筆意【查爾崇撰家傳】

鈕金庚字麗生精小楷泛濫晉唐而以漚波爲歸宿視其弟潤生學士書較爲近古【石蓮闇題跋】

○二十六寢【沈】

沈

沈

沈壽旭字鏡天號馥巖宣城人明崇禎十五年副榜

自作臨池學艸書絕句云揮灑風雲气縱橫怒猊奔驥此中行興來不禁惟濡發指顧絲絲劍影生【天籟集】

沈中畏字警存號荊門嘉興人明諸生擅書【樵李詩系】

沈信字警濤別號借園翁平湖人明庠生工艸書【同上】

沈機字爾任號海鷗自號梅花逋客桐鄕人明諸生擅書【同上】

沈鳴求字與可上海人明諸生工書【松江府誌】

沈楫字宏濟華亭人明諸生度後工書晚年日書千字文易錢千文爲薪水資【同上】

沈謙字玉矜號東江仁和人明諸生

先生手書詩卷後綴小跋字畫蒼勁詩格渾成允爲名迹【兩般秋雨盦隨筆】

沈自友字君張吳江人明季國子生書法居蘇米間【沈氏詩錄】

沈鶩字飛霞江陰布衣善飛白【李介撰傳】

沈正春字澤民仁和人順治三年歲貢官興國知縣工書法有金光明經石刻【木葉厱法書記】

沈荃字貞蕤號充齋一號繹堂又號位庵華亭人順治九年第三人及第官詹事兼侍讀學士加禮部侍郎謚文恪

聖祖禦跋董其昌書晝錦堂記云此屏裝潢旣成尙餘縑素詹事沈荃亦華亭人素習其昌筆法題跋數語命之續書以見朕意【佩文齋書畫譜】

荃以善書受上知凡命書命跋及繕錄進呈者不可勝紀【國史本傳】

書法尢有名【一統志】

王熙曰書法最工上自鍾王下迄蘇蔡皆得神骨晚年於米海嶽董文敏兩家至深然終不自滿每書成旁人指其瑕處輒喜動顏色

邵長蘅曰善書法自名公巨卿碑版下至遐陬荒徼琳宮梵宇爭得其書以爲榮以是名動天下與趙承旨董文敏相埒

吳偉業送沈繹堂太史之官大梁詩自注云明宣廟時雲間有大小沈學士以布衣善書入翰林皆著名迹大學士名度小學士名粲繹堂小學士後亦有書名

方苞曰書法尢有名聖祖嘗召入內殿賜坐論古今書法凡禦制碑版及殿廷屏幛輒命公書之每侍聖祖書下筆卽指其獘兼析其由上深嘉其忠益其後公子宗敬以編修入直上命作大小行楷猶憶及前事使內侍傳諭安溪李公曰朕初學書宗敬之父荃實侍屢指陳得失至今每作書未嘗不思荃之勤也

楊賓曰沈繹堂學董而無其气韻

王昶曰公以書名海內三十餘年被聖祖特達之遇日或一再召見賜茶賜坐上或自作大書令題其後所賜禦書筆墨貂裘文綺不可勝紀殿廷屏幛以及禦座箴銘皆屬書之

工書繼董文敏而起爲時所重【名人尺牘小傳】

沈荃眞書佳品上【國朝書品】

沈兆連字器先號鶴沙錢塘人順治十一年舉人工書立格髙妙【湖墅詩鈔】

善書【今世說】

沈功宗字孚先蕭山人善書法遇縑素必移易書滿【同上】

沈兼又名參字兩之號無諍道人嘉定人精心篆隸所鐫印章直逼秦漢【竹人錄】

沈翰字林士號西園一號寂庵靑浦諸生能書【靑浦詩傳】

沈遴奇字子常號觀侯一號章溪慈溪人工於書尢精於篆印【鄭梁寒村集】

沈之法字漢章號葑野山陰諸生工書得雪瓢筆法【越風】

沈士棟字梁叔華亭諸生精小楷【松江府誌】

沈中黃婁縣諸生工眞艸書【同上】

按字巖儀號墨癡

沈永禋字克將號醒公吳江縣學生爲詩及八分書皆有祖風【沈氏詩錄】

按一號漁莊

沈俊字士偉吳江學生好作閣體書【同上】

沈良友字笠岑號畏叟吳江諸生工篆隸筆法遒勁直追漢唐【江蘇詩徵】

袁景輅曰吾鄕以隸書擅名者有兩人笠岑以風秀勝陸贈翁以蒼古勝蓋沈之取法在唐而翁則直逼漢體矣

沈壽國字治先號竹厓宣城人康熙元年歲貢工書【宛雅】

沈胤範字康臣號肯齋山陰人康熙六年進士官刑部郎中書學褚河南兼擅篆隸【張英撰墓志】

書法工柳顏歐鉤畫摹脫盡變極神旁通篆籀偶刻石爲印士林寶之【今世說】

沈三曾字尹斌歸安人康熙十五年進士官贊善工行楷書【兩浙輶軒錄】

沈涵字度汪號心齋別號彖余居士康熙十五年進士官內閣學士兼禮部侍郎工書【歸安縣誌】

沈支炳字惕若陽湖人康熙十五年進士工書法【武陽合志】

沈長祚字存齋號芝田舒城人聖祖南巡獻詩賦欽取一等第七名召入南書房辦事丁艱歸復薦鴻博工書法【盧州府誌】

沈嘉然字滕友山陰人以能書名【紹興府誌】

沈祖尹字莘有吳江人能書【沈氏詩錄】

沈紹文字孺休華亭人工行楷書得董文敏筆意【木葉法書記】

沈家福號滌塵之法子以善書名【越風】

沈虯字次雪號雙庭一號繭村吳江歲貢生官嘉善知縣善書初學文待詔旣學董文敏皆能亂眞【松陵詩徵】

工書得文徵明法盛行於時【震澤新志】

沈皡字臯日號融谷平湖貢生官辰州同知能書予藏其自書所作詩詞小冊秀健可喜【木葉厱法書記】

沈頷字驪珠號大瓢如臯貢生尢精書法有趙董兩文敏之風【江蘇詩徵】

沈聃開字亦季泰州人

王大經撰小傳云工楷書遒勁秀逸不事摹仿自成一家而絕無蹊徑

沈聖宣字宏昭仁和人善書【兩浙輶軒錄】

按聖宣系謙之子

沈翼原名敬字寅中一字習之號菜畦晚號鑿壞嘉興歲貢生舉孝廉方正不赴

隸書得漢人筆法【梅裏志】

八分雄宕篆刻髙古絕倫行艸亦精妙【梅裏詩輯】

書學涪翁自成髙格八分學於朱太史爲淸溪李氏臨漢唐分書殆徧尢自矜其篆刻非詗其絕糧時鄭重求之不能得也【春風錄】

書工四體篆刻髙古絕倫【晦堂詩話】

工八分行艸爲竹坨入室弟子書法酷似之【名人尺牘小傳】

沈國琇字呂璜吳江國子生日摹漢隸以自娛【蘇州府誌】

沈天中字蘭初吳縣諸生善章艸懸腕中鋒得魏晉人筆意【同上】

沈鍾彥字美初號莊樗長州人工分隸書【別裁詩集】

沈徳潛撰行述云工分隸一波一磔神與古會【竹嘯軒文鈔】

李崧沈莊樗古隸歌云銀光橫陳瀉寒玉力排龍虎斷鰲足兵甲銷磨古戰場折戟沈沙遺銹鏃是誰作此古隸書莊樗先生出凡俗先生耆年鬢蕭騷手撫碑版情偏豪蒼厓古廟及破冢每過其處常周遭一點一畫無假借心摹手追不輕下靑霄紛紛亂粟雨罔兩呼號神鬼詫秦有程貇漢蔡邕鍾繇梁鵠稱神工有唐鼎足韓蔡李兼擅數子堆元宗【封禪碑直追漢人】

國初顧苓與鄭簠大江以南稱兩雄苓也謹嚴手屈鐵簠也流宕徒橫從先生奮起更超越网羅今古無遺蹤貽予長箋並短幅大如盆盎細如粟玉軸牙簽座上陳周鼎商彜眩人目海陽程旭吾及門善寫丹靑頗得名一見書法狂叫絕臨摹面壁授杳冥苦心經營忘晝夜形枯神瘁戕其生嗚呼造物毓才稟正气君之精力雄健誰能爭【芥軒集】

沈斆敬字理存秀水諸生工楷法【兩浙輶軒錄】

沈廷文字元蘅號芝溪秀水人康熙三十七年第一人及第官修撰範光陽曰工書【雙云堂集】

沈天寶字竹西虯子康熙四十四年舉人與其父並工書法【松陵詩徵】

亦以善書名【震澤新志】

沈元滄攺名名滄字麟洲號東隅晚號晚聞翁仁和人查升女夫康熙四十四年舉人官文昌知縣以事戍寧夏卒於戍所

書法趙董入武英殿書局時上嘗語廷臣曰沈元滄書法與其外舅正同【本朝名家詩鈔小傳】

沈士鳳字羽皇號南塘之法孫

沈士熊號六峯士鳳弟

俱以書法名於世【越風】

沈允康字孟嘉錢塘諸生善作小楷【淸波小志】

沈淵進字漢鴻號南亭海寧人候選州同知擅八法酷摹陳香泉佳者幾欲亂眞【硤川詩鈔】

沈徵俊字子甸嘉定諸生精小楷【練音初集】

沈日贊華亭人工書【松江府誌】

沈芳字紉佩號水村吳江蘆墟諸生究心六書王虛舟稱其篆學可繼斯冰【蘇州舊志】

多蓄古書及金石文字工篆隸嘗言隸書有折無轉篆書有轉無折時稱至論【蘇州新志】

遊何侍講義門之門工小篆及隸書王虛舟以篆書雄視海內見水村書嘆爲可繼斯冰云【松陵詩徵】

沈壬字斯立翼子工分篆鐵筆【嘉興縣誌】

沈大修字齊先號春田江都布衣善書【淮海英靈集】

沈靑厓字良思號寓舟秀水人雍正元年舉人官開歸道

工書法【九畹古文】

沈謙字去爭號也山長洲人雍正七年舉人官內閣中書書學顏魯公尢負盛名於時【陸耀撰墓志】

沈鯤吳縣人工書【蘇州府誌】

沈友士字藝林號春颿無錫貢生善隸【江蘇詩徵】

沈梅字良佐華亭監生工書小楷有晉人法度【松江府誌】

沈大驥工書法【涇縣誌】

沈澹所蘇州人工艸隸其家歸愚宗伯有詩詠之【郁棲書畫【畫﹕話】】

沈廷芳字畹叔號俶園一號荻林亦號愼旃又號晚芝晚號盥蒙元滄子乾隆元年召試鴻博授編修官山東按察使

書法在蘭亭丙捨間【胡【胡﹕湖】海詩傳】

沈徳潛字確士號歸愚一號峴山鍾彥子乾隆元年舉鴻博四年中進士官禮部侍郎加尙書銜謚文愨分隸承家學尢擅眞行精麗圓潤有晉唐法度【木葉厱法書記】

沈志祖字學基號毅齋一號籋云吳縣人乾隆十年進士官編修精八法探討碑版名重於時【蘇州府誌】

林則徐跋沈毅齋墨迹云江左先輩能歐柳碑版乾隆時則拙老人與毅齋先生其最著也先生書深得唐人法今手迹亦不多見

沈湖字鏡涵號心崦一號小頑日贊子乾隆十三年進士官穎州府教授

父日贊工書湖承家學眞艸隸篆皆擅能事【靑浦縣誌】

沈栻字欽伯一字佩文號古云又號宗晏常熟人乾隆十六年進士官河東轉運使善行楷書與昭文邵齊然齊名予藏其胸無一點事眼有數行書五言楹帖逼肖張文敏兼工八分【木葉厱法書記】

沈業富字旣堂髙郵人乾隆十六年進士官河東轉運使工行書風韻天然【揚州畫舫錄】

按晚號味燈老人一字方谷

沈維鏞字荊範華亭人乾隆二十五年舉人官鳳翔知縣工篆隸在鳳翔日嘗集坡公書鳳翔八觀詩以憂歸自號石村山人【松江府誌】

沈初字景初號云椒一號萃嚴平湖人乾隆二十七年召試授中書二十八年以第二人及第官至戶部尙書謚文恪工書法與梁文定相頡頏嘗見舊靑田石兩方上刻文恪蠅楷蘭亭敍精美可喜【木葉厱法書記】

沈煌字升中余杭諸生以孝稱工行楷【道古堂集】

沈春字旣堂嘉興人久居揚州工書【揚州畫舫錄】

沈祚昌原名禦天字乘時別號虹橋居士吳縣諸生隸臨曹孔楷摹褚柳皆能得其堂奧【飛鴻堂印人傳】

沈均安字際可髙郵人官蓮花廳同知工書【隨園詩話】

沈石庵山陰人

孫徳祖曰精書法

沈理治字子元號芝臺合肥庠生善書法【廬州府誌】

沈章泗字東魯金壇人工楷法嘗手鈔續通鑑長編四十冊【淸樂堂隨筆】

沈然乙湖子諸生亦以隸書稱【松江府誌】

沈世煒字吉甫號南雷又號沈樓廷芳子乾隆三十一年進士官禮部郎中

萬福曰善楷法酷似顏平原

沈世燕字芑孫廷芳族子官武陟典史

工詩及左手書【盛百二柚堂續筆談】

沈恩湛字培元別號靜天居士錢塘人乾隆三十七年以舉人中明通榜官內閣中書以書名於時【杭郡詩續輯】

沈峻字存圃號丹厓天津人乾隆三十九年副貢官吳川知縣書法王趙端凝有骨嘗拓墨刻行世【畿輔詩傳】

精書法【天津縣誌】

書法宗王趙索者踵至有問石山房墨刻【畿輔先哲傳】

沈步垣字薇軒婁人乾隆四十六年進士官禮科給事中工篆隸【松江府誌】

沈益字友三號竹亭錢塘籍嘉興人乾隆六十年副貢

工書是時山舟學士書名重天下以金帛求之者踵相接於是眞贗雜糅然惟竹亭所作尢能亂眞今士大夫家弆藏爲祕玩者大抵多兔毛褐也【杭郡詩續輯】

以書名於時【耐冷談】

沈昭興字硯怡秀水諸生遊福康安幕從徵西藏積功官瀘州知州工書鬻以自給【嘉興府誌】

沈懋敏字襄周淸浦人工小楷【明齋小識】

沈旬心字云洲六合諸生善書行法聖教序楷學靈飛經年七十猶能燈下作蠅頭楷【金陵詩徵】

沈可均字師衡號雪鴻別號半桐居士一號竹林村學究嘉興人工八分書以漢人爲宗參以韓蔡史梁諸家著有唐隸辧八卷【淸儀閣題跋】

沈錫字涵春號養梧海寧監生書法亦佳【紫硤文獻續錄】

沈士模字岫云嘉興監生喜臨池行艸逼似查聲山先生【梅裏詩續輯】

沈莘樂字覺斯號任齋仁和人少工行楷書遒媚酷似趙松雪【杭郡詩續輯】

沈香齡字北巖仁和人善楷法【同上】

沈植基字繡渟杭州人工於札翰【同上】

沈道先字岸生廩生善懸腕作蠅頭楷書【霍山縣誌】

沈炳皆字南爔有千字文集篆二卷刊刻行世【六安州誌】

沈應彤本名潮號味蔗嘉慶五年舉人官署商州知州善書【嘉興縣誌】

沈酉字書山吳縣人嘉慶六年進士官遂平知縣書法遒媚【蘇州府誌】

沈厚字心田會稽人宛平籍嘉慶十八年拔貢攺歸本籍官松陽教諭工書【兩浙輶軒續錄】

沈鑅原名鑅彪字蔚堂號聽篁仁和人嘉慶二十四年進士官漢黃徳道書法晉唐得其風骨人獲片紙珍如拱璧【杭郡詩三輯】

沈道寬字栗仲鄞縣人大興籍嘉慶二十五年進士官湖南桃源知縣工書求者踵門不肯輕作一縑片紙人得之珍如拱璧著有八法筌蹏一卷【方浚頤撰墓志】

栗仲作書直入大令之室【周儀暐夫椒山館集】

工書報慈寺壁間多其手迹有集鶴銘句貽寺僧聯【楊翰袌遺艸堂詩集】

沈兆澐字雲巢峻子嘉慶三十二年進士官浙江布政使引疾歸同治九年宴鹿鳴賞頭品頂帶光緒三年卒年九十四謚文和作字不苟有索者輒錄格言相贈親沒每逢祭日輒端楷書心經【畿輔先哲傳】

按號瑩川

沈鈞字鐵山桐鄕諸生擅書名出入歐褚間【桐溪詩述】

沈銘彜字紀鴻號竹岑嘉興諸生隸書尢妙【耐冷談】

沈學詩字筠垞平湖廩貢生官海城知縣工書【兩浙輶軒續錄】

沈鈁字方鍾號鳧村歲貢生工書【髙郵耆舊詩存】

沈淮字臺簪桐鄕人官山東知縣工書精鐵筆所蓄古印甚多名其居曰三千歲印齋【木葉厱法書記】

陳光緒贈詩云桐鄕沈君酷嗜古不獨能書擅虞褚臨池餘興及篆刻精妙欲奪顏姜譜【拜石山巢詩鈔】

沈學善字遵生號樂庵益子善承其父竹亭明經書學【杭郡詩三輯】

沈兆祥字吉人號又坡一號孟翯錢塘諸生長於篆刻善八分行楷學歐陽率更又仿黃庭樂毅論得其骨格而變爲蒼老【沈兆霖撰傳】

沈鎣原名傑字秋白號殅庚書學山谷兼能篆刻【無錫縣誌】

沈照字小庾道光五年舉人官湯溪知縣工書【鹽城縣誌】

沈炳原名厚塽字薇雨錢塘人道先八年歲貢楷法精整【杭郡詩三輯】

沈兆霖字尺生一字雨亭號子莍又號朗亭別號萸井生兆祥弟道光十六年進士官陜甘總督謚文忠

自訂年譜雲篆隸刻印皆喜涉獵

自題所摹禊帖及十三行詩注云少時喜涉獵不甚喜學書三十後始學爲之

又曰八分篆刻十餘歲時已好之

篆隸刻印奕棊子平無不通曉【杭郡詩三輯】

沈亨惠字慕琴道光二十年舉人官南雄直隸州知州升知府書宗顏柳尢善擘窠大字【嘉興縣誌】

沈熙齡字玉士道光二十三年優貢官山西知縣許文恪賞其寫作俱佳【歸安縣誌】

沈炳垣字紫卿海鹽人道光二十五年進士官中允督學廣西殉粵匪之難卹贈禮部侍郎謚文節

炳垣初授職編修上命詞臣之工書者繕朱子全書炳垣與焉【海鹽縣誌】

沈葆楨原名振宗字翰宇號幼丹侯官人道光二十七年進士官兩江總督謚文肅書法唐人晚年於歐陽蘭臺道因碑致力尢深所作擘窠大字似在其婦翁林文忠公之上【木葉厱法書記】

沈蓮字搴芙江陰諸生官香山巡檢善書【姚瑩後湘集】

沈林字安云號帥竹元和庠生書宗率更𨿽少年蒼勁若老宿【彭蘊章撰傳】

沈秉鈺字式如吳縣庠生楷法師鍾太傅【同上】

沈愛蘐字琴伯嘉興人善書尢精篆刻【余楙白嶽庵詩話】

沈嘉霖字芝山川沙人府增生精於小楷【川沙廳志】

沈楨長洲人工楷法【褚逢椿行素齋集】

沈曰彬號逸樓吳江諸生

善書師聞詩作大字楷法教弟子從之學者甚眾詩專宗率更曰彬稍參褚法其工不亞於師【蘇州府誌】

沈恕字韻樓海寧諸生書學劉文淸其得意處幾欲亂眞【杭郡詩三輯】

沈淸藻字藹如海寧廩生書法尢工【同上】

沈壽榕字朗山號意文海寧人官雲南鹽法道

善八分【小匏庵詩話】

沈廷鈺號藕莊諸生楷法尢精有晉唐矩矱兼擅篆刻徐錫可髙足【嘉興縣誌】

沈廷琪字澄齋廷鈺族兄工書瘦硬通神【同上】

沈錫慶攺名桂銑字咸中號秋巒可均子書法篆刻皆其所長【同上】

沈雷號筤溪工分書【同上】

沈近光字石甫諸生行艸峭拔喜摹黃涪翁兼工篆刻【同上】

沈用熙字薪甫號石坪八十後自號石翁合肥人以歲貢選寧國訓導少而篤學時從其鄕先生趙席珍響泉問八法趙故以學行聞於時荊溪周教授保緒有髙名嘗過合肥翁年二十餘偕趙詣周邸捨周爲言今天下書宗當屬安吳包愼伯翁以諸生應試江寧訪安吳不遇遇其髙第弟子吳熙載就詢筆法精心習之其後安吳罷官寓江寧翁亦客江寧因從受業於是年三十矣安吳之論書探微抉奧開辟一家前古無有翁性顓篤旣親承緒論則屏棄百爲以爲藝不獨絕無所見𨿽年六十後輟漢分一意眞艸臨摹晉唐北朝碑刻秒黍不失八十後精能之極乃趨簡變人之得之者猶拱璧也翁生三十年而始工書又六十年年九十而後卒自三十以逮卒年無一日不學書然七十前猶謂不工不輕爲人作至八十後書乃以頗自喜張文運劉澤源【按字訪渠】張敬文【按字琴襄】皆傳其業劉之篤信翁亦如翁之篤信安吳也【馬其昶撰傳】

張文運述沈先生書學云先生性專而能恆旣悉安吳法銳精攻習昕夕不間初尙喜漢分六十後恐多務不精遂輟不習一意眞艸臨摹各碑刻北朝則鄭羲刁遵元公姬氏龍藏寺唐則自皇甫誕醴泉銘同州聖教序道因法師不空和尙褚摹禊帖吳郡書譜卒不下百數十本又時有所旁及蓋先生於道專矣深矣然先生恆不自足不恆爲人書晚於國朝書家愛劉文淸之縟厚梁亳州之沈挺姚惜抱之寬宕鄧完白之和靜臨摹不求形似必得其精眞所在至善者四家無以過也然先生早守安吳法過謹於平紆轉換有餘剛直渾勁或不足八十後得亳州書精習歷二三年用法稍趨簡變書詣遂大進故人之得先生書者亦以八十後爲尢可珍

沈樹鏞字韻初號鄭齋川沙舉人官中書工楷隸書酷嗜金石藏弆之富冠於江左【木葉厱法書記】

沈基庶字玉森蘇州人工隸書【蠡莊詩話】

先【先﹕沈】秉成字仲復號耦園歸安人咸豐六年進士官安徽巡撫工楷法精鑑賞聞吳中一浴室有沈未遇時細楷書西廂記屏心後欲以重價購歸不可得【郁棲書話】

沈景修字蒙叔號寒柯秀水人咸豐十一年拔貢官寧波訓導作字眞行入古少時吳江沈逸樓示君書翰俛仰古法縱橫正變於是書鳴一時迨老而墨本流傳踵越近代展捲如遇晉唐名筆男賡藻書法絕肖君【譚獻撰墓志】

工書得率更神髓【近人兩浙詞人小傳】

沈復粲號霞西山陰人鬻書爲業嗜金石務博覽著書甚多李愛伯侍禦極重之曾輯有熙朝書家姓氏纂二十一卷惜無刊本南宋書估陳思有書小史魏鶴山爲之序霞西殆不讓古人矣子宗昉號寄凡亦好金石兼工分隸鐵筆亂後棄其故業入貲爲江蘇縣丞【淸樂堂隨筆】

沈炳榮字少庵號韻初海寧人同治四年舉人工書【硤川詩續鈔】

沈佑丹字梓堂江陰人書法逼近歐陽尢長於擘窠大字【書畫家筆錄】

按粟香筆記佑作又

沈曾植字子培號乙庵晚號睡庵一號寐叟又號余翁嘉興人光緒六年進士官安徽布政使丁己【己﹕巳】復辟授學部尙書於書初愛張廉卿嘗欲著文以明其旨趣旣遭國變乃專學黃忠端倪文貞兩家而參以章帝史遊索靖諸體古奧遒麗自成風格亦喜作艸篆多參鐘鼎文不襲寒山窠臼意在獨樹一幟眞書中豪傑也【郁棲書話】

沈元章字孟牧一字黼庭仁和人光緒十一年拔貢官甘肅知縣書法蒼勁【兩浙輶軒續錄】

沈慶慈字仲田平湖諸生官仁和訓導工書能自成家【同上】

○二十九豏【範】

範

範

範荃本名恆美字徳一號石湖別號盟鷗野老甘泉人明諸生

五歲能作擘窠字【甘泉縣誌】

範驤字文白號默庵晚號愛日老人海寧人明季歲貢生國朝舉賢良方正科不就書名重一時然非其人不輕作【海昌備志】

書法仿鍾王【紫硤文獻錄】

工書【名人尺牘小傳】

放曾見文白手平中州集小行書蒼秀可愛

範風仁字梅隱嘉興人書法酷似米海嶽【兩淅【淅﹕浙】輶軒錄】

範印心字正其溫縣人順治四年進士官河東道書法遒逸【範瑤撰墓表】

範崗字石虹鄞人順治八年舉人家故多晉唐法帖一見俱能摹寫得眞【範光陽撰墓志】

範承謨字覲公號螺山一號蒙谷沈陽人隸漢軍鑲黃旗順治九年進士官福建總督爲耿逆所害謚忠貞

陸光旭曰字則骨勁神淸法兼顏米

張宗柟曰書法端莊娜直直逼平原【帶經堂詩話按語】

梁同書曰公不以書見長而字裏行間一種方正嚴毅之气令人起敬

張廷濟曰字畫勁健郁勃純似顏書

予曾在兪廙軒侍郎座上見忠貞行書所作武夷雜詠卷子郁盤飛動筆意在顏柳之間卽同時書法專家亦未能遠過後有汪武曹先生份小楷題識亦佳侍郎旋以此卷寄贈端忠敏不三年忠敏卽殉國難此卷竟似爲之讖者亦異事也【郁棲書話】

範承勛字銘公號眉山一號蘇公又號九松承謨弟以蔭官至兵部尙書儲大文代張廷玉撰神道碑云仿鍾王米書尢工方丈字

田雯龍淙帖跋云予𨿽不知書而於世之以書名者輒敢論其工拙今在夜郎見範公龍淙帖褚公絕倫遂驚嘆爲莫及雪消風柔茶花二本大放安得此老解衣盤礡疾書澄心堂紙百幅餉我耶【古權堂集】

範卜年字斯昌號岵瞻一號拙園山陰人康熙六年進士官永丰知縣書法奇古蒼勁中有姿致【兩浙輶軒錄】

範秉秀字伊璜號蘇溪桂陽人康熙初拔貢工艸書【沅湘耆舊集】

範在文字用和號質夫一號枋口河內人工書【範泰恆撰墓志】

範芝沔陽人嗜酒能文作字摹華亭筆法【湖北通誌】

範瑞五會稽人指𨿽不能不動而能用意【大瓢偶筆】

範超字同叔靑浦人能隸書【靑浦詩傳】

上海人工隸書【江蘇詩徵】

範凱字允靜太和庠生善艸書【安徽通誌】

範君植字稼庵吳縣人工楷法手書湯子遺書付刻【抱竹居檢書記】

範蔚原名宏秀字文然號西山烏程國子監生少愛臨池深得楷法【潯溪詩徵】

範永祺字鳳頡號莪亭鄞人乾隆五十年舉人工於漢唐篆隸尢精摹印遠近得者咸珍襲之【潛研堂集】

範棫士字祖年號芃野婁縣人華亭籍乾隆五十七年以第二人及第官工科給事中善行楷遠近爭購之【松江府誌】

按一字思皇

範崇階字升伯號小湖錢塘諸生善艸書【兩浙輶軒續錄】

範爲金字蘭宮號衣垞仁和諸生善八法其擘窠大字幾亂山舟學士之眞【同上】

範輦云字楞阿一字雲泉嘉興人書圓勁得晉人筆法【張井二竹齋集】

範鴻藻字巢寓號次湖海寧諸生工篆隸刻印【硤川詩續鈔】

範邦幹字佐廷號蔗亭鄞縣恩貢生工書學文待詔【陳勱運甓齋稿】

範顯文甘泉人善八法咸豐三年城破餓死【甘泉縣誌】

範承志字小橋錢塘人與吳蓉圃同學書法頗饒後見笪曉山書執贄請業字學大進咸豐十年死難【杭郡詩三輯】

皇淸書史卷二十六

●皇淸書史卷二十七

義州李放寄鑱纂錄

去聲﹝一﹞

一送

二宋

四寘

五未

六禦

七遇

○【去聲】一送【貢】

貢

貢

貢震字文闇一字息甫江陰人乾隆十二年副貢官安徽知州

善書【江陰縣誌】

工書法【陶園集】

○二宋【宋】

宋

宋

宋曹字彬【一作邠】臣號射陵一號蔬枰別號耕海潛人鹽城人明宏光時薦授中書舍人年甫二十有六國初舉山林隱逸及博學鴻詞科並以疾辭卒年九十餘

善書【淮安府誌】

有眞艸書石刻行世【鹽城縣誌】

善書法【遺民詩鈔】

精書法【名人尺牘小傳】

工書法至今淮陰人家往往珍藏其書【初月樓聞見錄】

精眞行書著有書法瑣言予家繢境軒所藏張壺山山水小冊引首正書雲巖結賞四大字出其手結體近米南宮【木葉厱法書記】

宋咸初名斌字二完後字爾恆號覺非平湖人工臨池筆法遒勁【檇李詩系】

宋時旌字君召交城人工書法【畱溪外傳】

宋權字經公一字玄平亦作平公號雨恭晚號歸徳老農商邱人明天啟五年進士官順天巡撫國朝累官至大學士贈少保兼太子太保謚文康

永年李氐藏宋文康手翰廿四通末附眞書某氏像贊一首漫堂太宰犖裝爲上下兩冊沈文恪荃題其簽曰宋文康公法書有文恪及同時諸老題識玆摘錄於左

胡貞開跋略云每一臨池體兼眾妙博奧如鍾王蕭散如虞褚旣多顏李之沈雄復帶米蘇之超軼精能之至歸於自然世稱南董北米東邢西黃中央一位非公而誰

方大猷跋略云吾師手札其運腕也圓而勁其結體也緊而逸

劉體仁跋略云公手迹如化工埴物妙極自然

朱彜尊跋略云沈文恪稱文康書兼擅蘇蔡二家之勝今觀公遺墨信然公評吳通微書落捥松而結體極嚴此則公自道也【以上上冊】

沈荃跋略云尺牘之古逸書法之遒妙出入唐宋而尢擅蘇蔡二家之勝眞可寶也

施閏章跋略云書翰精妍得古人筆意

王士禎跋略云公書重規疊矩而有奔軼絕塵之气【以上下冊】

宋之繩字其武號紫雪溧陽人明崇禎十六年進士授編修國朝官江西布政司參議分守南瑞道

計東撰行狀雲天下貴重公書比於董文敏【攺亭文集】

吳縣徐姜庵沅藏其武手書所輯漢書字句一冊後有姜西溟太史跋云馮生道濟爲餘言先生讀書無一字苟且見人摘觖其謬誤輒疏其指於卷上曰某人爲予云云其虛懷樂善如此余恨不及見先生是日扁舟訪計子於學山艸堂出此卷相示展紙慨然想見其生平蓋距先生沒時已二年矣辛亥六月六日記明州後學姜宸英又跋云細玩此冊眞得趙文敏遺法非力學數十年不能到此

宋琬字玉叔號荔裳一號漫人萊陽人順治四年進士官四川按察使書法得晉人意【書畫過目考】

宋徳宜字右之號蓼天長洲人順治十二年進士官文華殿大學士謚文恪

文恪不以書名而書法出入季海思白間至一種寬博古渾溫潤秀勁之致後之擅名臨池者莫之能過【三松堂集】

文恪書石塢山房四大字墨彩煥發【淵雅堂編年詩】

宋實穎字旣庭號湘尹長洲人順治十七年舉人舉鴻博官興化教諭書法蒼秀【木葉厱法書記】

宋思宏字漢鷺華亭諸生早卒

七歲揮毫作擘窠字【湖海樓集】

宋思璟字唐鶚思宏弟五歲卽奮筆作方丈字以神童稱早殤【江蘇詩徵】

宋師祁字中郎棗彊人康熙六年進士官獲嘉【一作修武】知縣署開化知府

王士禎曰丁未進士工書者棗彊宋師祁而不與鼎甲終於一令可惜也

又曰工各體書後遘風疾遂以左手把筆其工不減於舊

宋世勛膠州人廣東布政使可發子

巡行墻柱間見膠州宋童子世勛題壁大字方圓徑寸勢甚飛動東粵艾石方伯幼子華陰見之未及羈貫【王士禎秦蜀驛程後記】

由南安二十五里至庾嶺路甚平有雁回人遠碑爲南雄府界從此入粵碑爲山東八歲兒宋世勛行書廣東藩司宋某之子【吳震方嶺南雜記】

宋陸字海叔一字鴻儀權孫尙書犖子諸生

宋犖撰行略云同裏徐孝廉恭士以善書名有題予東園詩云榦葉閒中落虛堂冷色侵予最愛之他日陸竊書二語於壁勁拔可觀後不署名予頗疑恭士書問知爲陸書則益驚喜予又訝其能書也死時年二十一

宋著字錦含犖子諸生

宋犖撰壙志云工書法

宋至字山言號方庵犖子康熙四十二年進士官編修工眞行書嘗爲其父捉刀【木葉厱法書記】

宋恭貽字穉恭號蕓夫一號滋庵曹子康熙五十九年北榜舉人官鄢陵知縣書法步武二王【鹽城縣誌】

宋凱字符友曹子詩文書法有父風【同上】

宋射陵父子𨿽有氈裘气然亦江北之傑【大瓢偶筆】

宋發其字畝登嘉定太學生臨池賦詩並爲名流推許【練音初集】

宋慶曾字沂公號魯齋莆田歲貢官寧洋訓導精楷書【莆風淸籟集】

宋壽圖字南衡徳宜孫官雲南按察使九歲能作擘窠大書【芝庭文集】

宋楷字端夫長治諸生善書【潞安詩鈔】

宋來會字淸源一字淸遠號秋圃徳州人雍正元年拔貢生書入能品年八十猶日抄書爲蠅頭字子弼世其業不名他師【山左詩鈔】

宋鎔字亦陶號悅研一號奕巖長洲人乾隆三十七年進士官兵部左侍郎降鴻臚寺卿

宋鎔行書逸品上【國朝書品】

宋永浩字沛蒼號櫟齋杭州諸生

精於楷法【三松堂集】

宋希賢字天成庠生善書得柳公權筆意【嵊縣誌】

宋殊勛號秋田仁和諸生精六法【杭郡詩續輯】

宋湘字煥襄號芷灣一號蓬之嘉應人嘉慶四年進士官湖北糧道

所作書奔放雄逸魄力气韻直到古人【戴絅孫味雪齋文鈔】

工書晚年作字興到隨手取物書之不用筆而古意磅礡【蔗余偶筆】

揮毫灑翰皆具倜儻權奇之槪【張維屏詩人徵略】

書由二王泛濫各家【書畫過目考】

本朝書家自康熙中葉以後卽無工作大艸者惟漢陽琴臺壁上有宋芷灣艸書所作琴臺詩石刻四屏筆致恣肆而魄力雄厚頗有明人气息相傳當日作此時系用蔗渣代筆尢奇【郁棲書話】

宋廷楷字朝幹淸河人嘉慶十九年武進士官沔陽守備善書法【淮安府誌】

宋馵字人龍嘗以徑寸壽山石摹禊帖筆意工致幾欲駕玉枕而上之著意園印譜【髙郵州誌】

宋茂初字實甫髙郵人官中書工篆分【木葉厱法書記】

人龍茂才實甫中翰均深於篆隸之學名馳吳越燕趙間【雲莊印話】

宋恭敬吳江人書師金作霖其磅礡郁積之气不減作霖也【蘇州府誌】

宋錦鄂原名錦嶽字小宋余杭諸生死粵匪之難善楷法【杭郡詩三輯】

宋經畬字心芝臨海拔貢官樂淸訓導

工書兼精篆刻【冷廬雜識】

宋燦字星源丰潤人精書歐陽帖規橅殆絕【趙國華靑艸堂集】

按菁衫碑帖不分其於書學蓋全未研討觀此歐陽帖一語已可槪見

宋慶字祝三蓬萊人由軍功官至四川提督封三等男爵謚忠勤能作擘窠大字气勢遒勁人皆寶貴【功臣別傳】

宋士心字薌賓湘潭人工楷法【木葉厱法書記】

○四寘【瑞季冀祕】

瑞

季

冀

祕

瑞

瑞元字容堂一字少梅號春山棟鄂氏滿洲正黃旗人總督鐵保子道光元年舉人官湖北按察使署布政使咸豐二年城陷闔門殉難書本家學【宗辰撰稷傳】

季

季振宜字詵兮號滄葦泰興人順治四年進士官禦史

小行書絕無俗韻【天祿琳瑯】

季麟字繡紱號晴郊江陰人乾隆五十九年舉人官巨鹿知縣緣事遣戍以子文敏公芝昌貴贈如其官

少日卽工詩文楷法【江陰縣誌】

書法在鷗波衡山之間【衎石齋記事稿】

冀

冀燧字長石邯鄲諸生少卽工書法古帖臨摹不下數千徧每構一筆必凝聚精神而成之閱十餘年技益進出入於褚河南米襄陽之間而自成一體求書者趾相錯年僅三十二而卒【鄭方坤邯邑人士小傳】

祕

祕丕笈字仲員故城人康熙十二年進士官工部郎中工書【畿輔通誌】

祕云書字篆鴻別號軒卿故城人官浙江海防同知善書法【故城縣誌】

○五未【費魏

貴】

費

貴

魏

費

費經虞字仲若新繁人明崇禎間由舉人官昆明知縣升同知乞休歸遇亂間道走秦晚年流寓揚州著臨池懿訓三卷【甘泉縣誌】

費密字此度號燕峯經虞子書法古勁人得其片紙輒珍藏之【錦裏新編】

費俊字慧先號鶻峯歸安人由武進士官福寧鎭總兵書法文董【道古堂集】

費南英字希文號道峯一號敬庵歸安人乾隆八年進士官內閣侍讀學士晚年日臨晉宋人帖數紙以爲淸課【白華前後集】

費震川字禹門艸書縱逸【興國州誌】

費念慈字屺懷號西蠡又號趛齋武進人光緒十五年進士官編修工楷法精鑑賞【淸樂堂隨筆】

工書法出入歐褚旁通魏晉各碑堅凝卓朗獨出冠時【張鳴珂譚藝瑣錄】

貴

貴慶字月三【一作山】

號云西一號夢萸滿洲廂白旗人嘉慶四年進士官禮部尙書能詩及書有硯癖所居名醉石龕藏佳石甚富【木葉厱法書記】

魏

魏衛字廓公儀徵人善艸書【遺民詩】

魏裔介字石生號昆林一號貞庵相鄕人順治三年進士官至保和殿大學士謚文毅

相國旣休沐歸鄗上謝絕一切益專力於讀書四方求文求詩求法書者接踵於門無不人人厭其意以去【申涵光聰山文集】

魏象樞字環極一字環溪號庸齋晚號寒松老人蔚州人順治三年進士官刑部尙書謚敏果

莫友芝曰予平生論書不盡右書家以書本心畫可以觀人書家但筆墨專精取勝而昔人道徳文章政事風節著者𨿽書不名家而一種眞气流溢每每在書家之上國初諸老魏敏果書近元常而決魏文毅近信本而舒姚端恪近登善而質皆不以書名家而气韻勝者

魏學渠字子存號靑城嘉善人順治五年舉人官湖西道舉鴻博善書法【鶴徵錄】

魏力仁字山公順治十四年舉人官廬江知縣工小楷【南樂縣誌】

魏體仁字仲一號筠圃貢生官永淸訓導工書法趙松雪【同上】

魏桓字虎臣諸生小楷遒媚【同上】

魏養志工小楷【同上】

魏陶瑾字亮友工二王書以絹素請者無虛日【南昌縣誌】

魏曰梁字秦立號補軒副貢工二王書法【同上】

魏麏徵字蒼書溧陽人家濟寧康熙六年進士官杭州知府善書【山東通誌】

魏學誠字無僞號一齋象樞子康熙二十一年進士官諭徳

張湘芷善學蘇書魏一齋每倩其捉刀【蔚州誌】

魏學謙字無盈象樞子諸生善書時人得其片紙輒什襲寶之【同上】

魏勷字亮釆【釆﹕采】號蒼霞裔介子以蔭授刑部員外郎歷官臨洮道書摹歐李筆法晚年縱橫於蘇米之間【柏鄕縣誌】

魏裔介示勷嘉二子詩雲長者頗知書歐李筆法好【兼濟堂集】

魏嘉琬字篁中江都人康熙三十五年舉人書法精整似王雅宜【淮海英靈集】

魏挹葵字松齡晚年重聽號龍耳散人南通州人康熙三十六年武進士好白毫庵【按張瑞圖齋名】

書法維時衡書法者以散人爲第一【崇川詩鈔】

魏挹芹字鹿野挹葵弟諸生挹葵工書挹芹善詩文兼習艸聖時稱二難【同上】

魏坤字禹平號水村嘉善人康熙三十八年舉人善書【金華詩錄】

魏萬字大千龍溪人工書學顏魯公得其筋骨展之可尋文約之藥鍼鋩於家廟麻姑二碑尢爲神肖【福建通誌】

魏廷基別號冷灰道人汾州諸生工行艸【山右詩鈔】

魏燦字煥庭鳳陽諸生書宗趙文敏年七十猶能作楷【鳳陽府誌】

魏琇字廷璋獲鹿人乾隆二十一年舉人善楷書得右軍遺意【畿輔禺傳】

魏成憲字寶傳號香松仁和人乾隆四十九年進士官兗沂道工行楷【木葉厱法書記】

魏維惠侯官人工書【魏秀仁陔南山館詩話】

魏錫昌六合人道光二年北榜舉人善書法【江寧續志】

魏耆字伯孺號剛己一號綱紀邵陽人官兩淮鹽知事

工書【雲莊印話】

詩文書法皆有法度【寒松閣譚藝瑣錄】

魏彥字盤仲耆弟官江蘇知縣書法北魏【淸樂堂隨筆】

魏謙升字滋伯一字雨人晚號無無居士錢塘廩貢官仙居訓導

工書繼妻周亦能書時以鷗波夫婦目之【杭州府誌】

尢精於書【茶夢盦稿】

魏兆琮字璇叔錢塘人咸豐元年副貢工書善篆刻【杭郡詩三輯】

魏錫曾字稼孫號鶴廬以癖嗜印篆又號印奴仁和貢生官福建浦南場鹽大使精於金石之學兼工書法篆刻著有書學緒聞【淸樂堂隨筆】

魏賡元字伯揚江寧人同治九年舉人工筆札【金陵通傳】

魏本存字道門一字稻門又字性之錫曾子諸生官建陽縣丞工楷法時趙撝叔書宗北魏頗得其傳錫曾所編績語堂碑錄本存摹寫登木絲毫不走傳布藝林【杭郡詩三輯】

魏光辰字子元龍巖人精小楷所鈐印文曰龍巖小魏【郁棲書話】

○六禦【預】

預

預

預立字粒民覺羅氏滿洲鑲藍旗人由筆帖式官至鎭江知府革職後官浙江知府死粵逆之難精於書尢善行艸嘗集顏魯公多寶塔碑字作詩數十首勒石筆法遒勁逼眞魯公【戴燮元撰傳】

○七遇【路素

顧傅】

路

素

顧

傅

路

路元升字廷彥曲周人康熙二十一年進士官檢討善書【畿輔通誌】

路元暹字封巖荊溪歲貢艸書效懷素一時紙貴甲申死難年八十【荊宜續志】

路寬字輿瞻宜興人善艸書似李北海【同上】

路宇字在寰寬弟精書法鐵筆得秦漢遺意【同上】

路恭壽號篴江善蠅楷斌笠耕侍郎有詩贈之【郁棲書話】

路朝霖字覃叔號訪巖一號蕙櫋畢節人光緒二年進士官河南候補道尢工行楷書【校經室文集】

素

素訥字孟詹一字孟蟾滿洲人官直隸布政使

牛坤跋素訥所藏宋拓聖教序云孟蟾工書法

顧

顧炎武字寧人居亭林鎭自署亭林別號蔣山傭初名繼紳字忠淸又名絳字圭年昆山人明諸生宏光時官兵部司務魯王時授兵部職方郎中何焯與人札云寧人字迹乃學傅靑主

胡虔跋亭林先生肇域志手稿云字小如蠅頭無一率筆每行夾注旁縫之字尢精妙

顧炎武正書逸品上【國朝書品】

顧苓字云美號濁齋吳縣人明諸生

精篆隸書予常過之山塘偕入骨董肆中見鼎彜刀尺款識悉能誦之文從字順每嘆爲不可及【靜志居詩話】

晚而篆隸益精臨摹秦漢銅章玉印佳者不減吾衍文彭【蘇州府誌】

行楷仿趙吳興畱心漢碑作印得文氏之傳【印人傳】

云美隸學夏承碑【大瓢偶筆】

沈徳潛評王士祿顧云美八分書歌云云美志髙節堅不獨分隸篆刻上追古人

顧云美如深閨嬌女搔頭弄姿不願與大家兒周旋【國朝隸品】

云美八分折筋截鐵極有古致【淸儀閣題跋】

國初習卒史碑者有顧苓云美其大小之隸無不刻意摹仿【枕經堂題跋】

顧夢遊字與治江寧人明貢生善行楷凡燕遊餞送之會有詩必手書名流爭相推重從子友惺亦工詞翰【金陵通傳】

書法古勁妙絕一時【賴古堂集】

善行艸書閒逸自喜所至箋素委積無少長貴賤方伎女史咸應之晚年閉關以書易米求者成巿將沒前一日猶爲僧作大書從容如平時【學余堂集】

書法精勁【遺民詩鈔】

顧圤字竺公亦字琢公號山臣錢塘人工繆篆【靜志居詩話】

善大小篆【杭郡詩輯】

顧大綱字君常長洲人工書法【蘇州府誌】

顧柔謙字剛中更名隱字耕石號逋翁無錫人明諸生善行艸尢善篆刻著六書考定【梁溪詩徵】

顧大仲字成之號天目晚號佚老人東臺諸生嗜作書年七十六尙能作小行楷於便面尺幅中累累如蠅頭【王大經獨善堂文鈔】

顧伯鯉吳江人嘗以金書金剛經浮圖𨿽細入毫髮而秀勁端整無一筆苟【同上】

顧開雍字偉南婁諸生順治八年貢入太學書法古勁【松江府誌】

顧宏毅字任之江浦諸生工小楷【金陵通傳】

顧惺【按一作友惺】字警旃號種紙江寧諸生

【按系夢遊從子】

工書法【同上】

按江蘇詩徵作顧自惺

顧藻字懿朴號觀廬無錫【按一作崇明】人康熙十五年進士官工部左侍郎精書法在米芾趙孟俯間嘗奉命書禦屏金箋又書泉林福陵昭陵神功聖徳碑上覽輒稱善【暴書亭集】

顧嗣立字俠君長洲人康熙二十一年進士攺庶吉士工行楷書出入趙董【木葉厱法書記】

顧圖河字書宣江都人康熙三十三年第二人及第官編修湖廣學政書法得虞褚風格【甘泉縣誌】

按晚號花翁別裁詩集小傳云字叔蘭臯蘭人

顧悅履字丹宸【按號秋厓】

海寧人康熙三十三年進士官禮部右侍郎工臨池館選後召寫禦制詩文集【公舉事實】

顧藹吉字畹先【一作仙】號南原一號天山大綱子貢生官儀徵教諭

善隸書有孔廟諸碑意致【枕經堂題跋】

精繆篆工八分書著有隸辧【畫徵錄】

顧南原如骨董主人遇物能名未免英雄欺人【國朝隸品】

按藹吉畫亦甚工以所著隸辧有功於書學甚巨故錄之他皆類此

顧松字以靑號貫齋初名札字延季新陽人僑居嘉定上海籍諸生

陳宏謀曰工書法

顧求懿字子我長洲諸生善書法筆力遒勁絕肖率更【���瑗堂文述】

顧士榮字文寧號甘樵常熟人父滄洲善書臨摹趙吳興尢爲神似君自少卽有志於學六義八法並習兼攻【王應奎柳南文集】

顧石屏長洲人書學顏柳【顏承行素居文鈔】

顧壽逸長洲人書亦學顏而有古拙之趣【同上】

顧處蕓長洲人書法歐柳頗似南漪老人而遒勁過之【同上】

顧雪村長洲人少學柳少師筆意古淡類晉人尢工篆籀【同上】

按右四家原文皆不著其名蘇州府誌又失收承所輯尙有顧氏詩存一書其中當備載之俟覓得查補

顧湂字克家號堯夫攺號毅夫無錫人雍正七年舉茂異官濱州知州書法渾勁【無錫縣誌】

工書於顏魯公爭坐帖得其神骨縱橫肆恣獨擅一時【梁溪詩徵】

顧仙根字藕怡諸生書法晉唐【興化縣誌】

按仙根系圖河之子

顧於觀字澥陸號萬峯書法出入魏晉【同上】

按揚州畫舫錄作顧錫躬疑誤

字尢奇古圖牧山謂其書似所藏汝帖髙廟靈器元守元年郡守十字卽以贈之【雪橋詩話】

工詩少時與鄭燮李觶稱楚陽三才子行艸得十七帖之神而不襲其迹予藏一小方幅名印下押有觀於海者四字方印【木葉厱法書記】

顧賓興字鹿嘉上海監生工書【海曲詩鈔】

顧行字書紳上海人善書人求之易以兼金不輕畀也【勉行堂集】

顧尊徳字廣周無錫諸生工書學晉帖卒年七十三【梁溪詩徵】

顧雋字汾陽無錫諸生工於書嘗教人作字經其指示無不光潤可喜弟子至數十百人【同上】

顧諟字稼梅無錫人善書眞行篆隸俱入格吾鄕自王蔣兩寓公後推稼梅矣【同上】

顧光旭字華暘號響泉又號晴沙金匱人乾隆十七年進士官鞏秦道署四川按察使書法出入蘭亭聖教尢爲人所寶貴【王昶撰墓志】

今世以工書名者北則劉相國崇如孔主事東山南則梁侍講山舟王太守夢樓而嘉興周觀察稚圭及晴沙頡頏其間殆無愧色【湖海詩傳】

精書法深入右軍平原堂奧【無金合志】

工書出入香光松雪間得者奉爲至寶【錦裏新編】

工書求者必索潤筆亦甚廉卽取以巿大布制綿衣以施寒者【履園叢話】

顧光旭行書能品下【國朝書品】

顧彬字訥齋號南華光旭從兄乾隆二十二年進士工書爲人無疾言遽色殿試時才書數行觀者如堵謂第一人無疑以筆誤置三甲遂淡然不仕【梁溪詩徵】

顧宮蟾字玉亭毅夫先生子國子生先生工書於爭座帖得其神似玉亭可謂肖子【同上】

顧樹本字倫昭無錫諸生工書得毅夫筆法甚多【同上】

顧進字彥湘文有奇气書法亦工【興化縣誌】

顧道含原名晳字同束號懶雲南通諸生楷法直逼鍾王【崇川詩鈔】

顧廷駿字玉沙南通諸生楷法宗禦服碑得其形似【同上】

顧子瀛字洲山松江諸生工書【楊氏雜錄】

顧光烈字開周號楓林錢塘人精六書篆刻【飛鴻堂印人傳】

顧士云字汝堂吳縣諸生工詩善書【妄妄錄】

顧世攽字貢來【按號芥亭】

昆山人由監生例銓翰林院待詔尢工書楷法師率更行書師衡山風骨堅蒼【蘇州府誌】

顧蘭輝吳趨人工楷法手書吳廷楨古劍書屋詩鈔上板【抱竹居檢書記】

顧勤墉字旣垣號醒庵嘉定人所作書深得黃庭樂毅神韻【程廷鷺小松園閣題跋】

顧士傑號雲巖江寧人爲布肆主會計暇則摹帖詠詩書法勁厚【江寧府誌】

顧震字鳴夏號敬齋一號葦田晚號葦杭錢塘人乾隆三十六年進士官刑部員外郎

工書法爲梁山舟學士所賞【兩浙輶軒錄】

顧澍號伴檠錢塘人乾隆五十一年舉人官蘄州知州詩學隨園書學山舟心摹手追至以隨山名其居【杭郡詩三輯】

顧耀號笠岑石門諸生隸書絕似鄭谷口【兩浙輶軒錄】

顧髙字念哉號南村平湖諸生書法宗仰大歐後脫去町畦變爲蒼莽古秀而不知者嗤爲迂拙也【胡奕勛撰傳】

顧有谷字翼堂諸生以書名【昆山縣誌】

顧麟瑞字仲嘉號芝衫拔貢生隸書得漢人遺意【興化縣誌】

顧家珠諸生善書【無錫縣誌】

顧學海字悔田吳人工書學汪退谷張天瓶【木葉厱法書記】

顧大禮號曲臺工書法【鹽城縣誌】

顧樹聲字秋圃庠生工八分【阜寧縣誌】

顧臯字晴芬號緘石一號歅齋金匱人嘉慶六年第一人及第官戶部侍郎書宗晉唐尢精細楷時與吳中顧南雅通副顧耕石侍講有三顧之目予藏其眞書便面一事銀鉤鐵畫出入虞褚【木葉厱法書記】

顧蒓字希翰一字吳羹號南雅晚號息廬吳縣人嘉慶七年進士官通政司副使道光十二年卒年六十八精楷法橅仿歐虞一波一磔動與古會少時嘗僞造唐莊寧夫婦眞書心經及瘞琴銘石刻當時諸書家金石家如翁覃溪【溪﹕溪】梁退盦王笠舫黃虎癡諸公靡不以爲佳迹至喬河督松年始發其覆其書之精妙可槪見矣【同上】

程恩澤撰墓志云書由歐陽率更入晚乃效褚登善

秦中時有隋唐墓志出土而作僞者亦多書皆拙惟瘞琴銘字極妍秀頗行於世人謂是顧南雅通政少年時所書【喬松年蘿�亭札記】

書工楷法師歐陽率更下筆英挺早爲竹汀宮詹所賞行艸分隸亦沈鬱入古【墨林今話】

顧蒓爲錢大昕寫元史藝文志初刻初印直欲方駕宋元【書林淸話】

顧師竹字倚山嘉慶十年舉人銓太平訓導截取知縣不赴工書【江陰縣誌】

顧震字子克號蒼竹長洲人嘉慶十三年舉人行艸書妙絕一時【行素齋集】

顧元熙字麗炳號耕石長洲人嘉慶十四年會元官翰林院侍講工書學歐陽率更而近文待詔人頗重之【蘇州府誌】

耕石學士傳停雲書派工於小楷予曾見縮臨虞廟堂碑精謹絕倫無一筆不神似【語石】

顧廣圻字千里以字行號澗薲別號一雲散人亦號思適居士又號天悶子長洲諸生曲阜聖公府奎文閣典籍書有逸趣篆隸亦不俗【木葉厱法書記】

毛叔美慶善以紅豆書樓圖屬篆冊首復錄絕句博粲【思適齋集】

華亭以不負今生四字爲押角章屬予篆之【同上】

顧蘩字薲洲蒓弟諸生工八法【木葉厱法書記】

顧坤字含章桐城人

書學董以秀媚勝【姚元之竹葉亭雜記】

顧文彬字子山號艮庵元和人道光二十一年進士官寧紹臺道書法溯源歐褚所藏碑版卷軸烏闌小字題識殆徧【名人尺牘續傳】

按文彬精鑑別富收藏有過雲樓法帖及書畫記

顧登俊字翰云號邁庵又號對巖錢塘諸生候選訓導善小楷由唐入晉神似樂毅黃庭𨿽至蠅頭亦不失章矩【杭郡詩三輯】

顧思來原名鳳起字竹賢仁和廩生精小篆直追完白山人【同上】

顧文澄字星湄號寄翁余杭人咸豐八年歲貢工篆隸【同上】

顧焱字俊夫無錫優貢工書【書畫家筆錄】

顧印愚字華園攺字印伯號所持晚號塞向翁華陽人光緒五年舉人官湖北知縣行楷秀逸所作詩札人爭藏之【永懷堂先友記】

傅

傅山初名鼎臣字仁仲攺字靑主一字靑竹號嗇廬一號公之他別號石道人亦曰朱衣道人【按丁寶銓撰年譜云先生別號又曰隨厲六持丹崖翁丹崖子濁堂老人靑羊庵主不夜庵老人傅僑山僑黃山僑黃老人酒道人酒肉道人以喜苦酒稱老檗禪以受道法於龍池還陽眞人故一名眞山或署僑黃直山又曰五峯道人曰龍池道人曰龍池聞道下士曰觀化翁曰大笑下士前塵夢影錄云先生又號西北之西北老人放所見先生書畫款識又有僑山松僑空山九峯虹窠土堂猶人諸號】

陽曲人明貢生康熙十八年舉鴻博徵至都稱病不與試授官中書辭歸自作家誡云吾八九歲卽臨元常不似少長如黃庭曹娥樂毅論東方贊十三行洛神下及破邪論無所不臨而無一近似者最後寫魯公家廟碑略得其支離又溯而臨爭坐頗欲似之又進而臨蘭亭𨿽不得其神情漸欲知此技之大槪矣老來不能作小楷然於黃庭日庌其微裁欲下筆又復千里【霜紅龕集】

書法宗王右軍得其神似趙秋谷推爲當代第一時人寶貴得片紙爭相購先生亦自愛惜不易爲人寫不得己多爲狂艸�之非所好也惟太原段帖乃其得意之筆母喪貴官致賻作數行謝貴者喜曰此一字千金也吾求之三年矣其寶重如此【劉紹攽撰傳】

工書自大小篆隸以下無不精嘗自論其書曰弱冠學唐晉人楷法皆不能肖及得松雪香山墨迹愛其圓轉流麗稍臨之則遂亂眞矣己而乃愧之曰是如學正人君子者每覺其觚稜難近降與匪人遊不覺其日親者松雪曷嘗不學右軍而結果淺俗至類駒王之無骨心術壞而手隨之也於是復學顏太師因語人學書之法寧拙毋巧寧醜毋媚寧支離毋輕滑寧眞率毋安排君子以爲先生非止言書也【全祖望撰傳】

工分隸及金石篆刻【池北偶談】

書法晉魏正行艸大小悉佳曾見其卷幅冊頁絕無氈裘气【大瓢偶筆】

嵇曾筠曰臨池得二王神理

傅靑主如蠶叢棧道級幽梯峻康衢人裹足不進【國朝隸品】

先生爲國初第一流人物世爭重其分隸然行艸郁勃更爲殊觀也嘗見其論書一帖云老董只是一个秀字知先生於書未嘗不自負特不欲以自名耳【芳堅館題跋】

隸體奇古與鄭谷口齊名【沈濤瓢廬詩話】

傅山艸書能品上【國朝書品】

放按先生之書以小正書爲第一行艸次之分隸又次之予舊藏其手書霜紅龕詩稿小楷卷子絕精辛亥秋爲人盜去惜哉【又藏山水一冊多以古篆題款】

傅以漸字於盤號星巖聊城人順治三年第一人及第官武英殿大學士加太子太保書法瘦硬秀骨天成仿佛邢太僕【山左詩鈔】

傅亶初字上生順治十五年進士官池州府推官善書【髙密縣誌】

傅眉【按惠棟松厓筆記作眉宗】字壽毛【按桂馥國朝隸品作徳髦】一字須男號竹嶺別號眉道人亦號我道人山子

傅山撰行略云書法篆則李斯玉著隸則孔宙宗聖侯梁鵠鍾繇楷艸急就則張芝索靖二王歐褚北海魯公皆無所不臨圖印不大爲朱文專爲白文漢章甚精尢妙於銅者大得八分璽法之意【霜紅龕集】

劉紹攽曰亦精書法

傅徳髦如小歐陽作集古錄目錄不失家法【國朝隸品】

王椒畦嘗述傅靑主徵君一事徵君偶於醉後作艸書而臥其子眉亦能書見而效之潛以已書易置幾上徵君醒而起見幾上書愀然不樂眉請其故徵君嘆曰我昨醉後偶書今起視之中气已絕殆將死矣眉驚愕跽白易書事徵君曰然則汝不食麥矣後果如言【鷗陂漁話】

傅仁字壽元眉弟

傅眉哭弟詩云小楷愛遒媚專心習破邪【我詩集】

傅廷彜字禹敍上海人工行艸與朱士炘抗行【松江府誌】

眞法鍾艸法大王【大瓢偶筆】

傅上襄字波平號匡山蘭邑人康熙八年舉人官嵩縣教諭工書法【張伯行撰墓志】

傅瑜字握玉號拙士太平例貢生寄意臨池前代法書頗事向往【王奐曾撰墓志】

傅蓮蘇字長芳山孫官靈石訓導

盧文弨曰蓮蘇逮事乃祖書法亦有祖風靑主筆倦往往令其代作署己名非故舊具精鑑者莫能辧也

傅王露字良木號閬林一號玉氏晚號信天翁會稽人康熙五十四年第三人及第官中允詩翰俱妙【木葉厱法書記】

傅琳字玉良號菱湖建水人臨安府學生工楷書淸剛瘦勁有晉人意【傅爲紵撰家傳】

傅有鐸字天木英山貢生善艸書【六安州誌】

傅壽彤字靑餘一字玉叔號淡琴貴築人咸豐三年進士官河南按察使工書師何道州【淸樂堂隨筆】

傅以讓字穎季丹徒人寓宣城臨池不倦書亦秀勁【餐【餐﹕飡】芍華館詩鈔】

傅之奇字凝人宜興人善行楷【書畫家筆錄】

傅瀚字蘭槎山陰人官江蘇知縣工書法用筆在米董之間【同上】

皇淸書史卷二十七

●皇淸書史卷二十八

義州李放籬裳纂錄

去聲﹝二﹞

八霽

九泰

十卦

十一隊

十二震

十三問

十四願

十五翰

十六諫

十七霰

十八嘯

○【去聲】八霽【計繼

惠桂

厲勵

衛】

計

繼

惠

桂

厲

勵

衛

計

計南陽字子山號罍齋華亭人明諸生

善書【松江府誌】

朱彜尊曰順治初雲間幾社諸子多有存者後進領袖詩稱吳懋謙益六書稱計南陽子山

工行楷【江蘇詩事】

計士耆【按江蘇詩徵誤其姓爲許】字少穎丹旋【旋﹕徒】人

汪樹琪飛鴻印譜跋略云予與臨海秦抹云論篆法抹云嘗語其所知靑田韓君介圭丹陽計君少穎皆工篆

計保齋一號梅臒秀水人善書【計楠墨綠贅稿】

繼

繼昌拜都氏字述之一作述亭號蓮龕滿洲正白旗人嘉慶五年舉人宮【宮﹕官】浙江布政使

書尢得晉唐風味於近人獨逼肖劉文淸公【師友集】

惠

惠楨祥延安人年二十三以勛冑任川沙營參將工書【川沙廳志】

惠繩【按南潯劉氏所刻葉漁閒閒錄繩作純】

佑字峴陽元和人工書宗顏柳著法帖平【蘇州府誌】

惠齡薩爾圖氏字椿亭號瑤圃蒙古正白旗人由翻譯官至陜甘總督謚勤襄

工書【王文治快雨堂題跋】

工書【吳文溥南野堂筆記】

惠兆壬原名潤字秋韶仁和人道光二十年舉人工書精鑑別【木葉厱法書記】

工書徐西澗贊嘆不去口【墨林今話】

近惠秋翁集古類帖編次成四卷手書四巨冊搜羅宏富足資考證【前塵夢影錄】

惠慶滋字春農咸豐元年舉人官山西候補同知書法秀整【撫寧縣誌】

桂

桂馥字冬卉號未谷一號老菭別號瀆井復民亦曰肅然山外史曲阜人乾隆五十四年進士官永平知縣善分隸得孔寅碑之神論者以爲山左第一著有國朝隸品兼工指書復初齋集有題桂未谷指頭八分歌行楷書亦瘦秀飄逸自成一家嘗自撰楹語云願與不解周旋人飲酒難爲未識姓名者作書吳谷人洪稚存皆爲之書予並得寓目尢精篆刻所著續三十五舉及繆篆分韻印人咸奉爲圭臬云【木葉厱法書記】

按嘉慶七年卒年七十

詩才隸筆同時無偶【阮元小滄浪筆談】

馬履泰序略云工八分脫手輒爲人持去

孔憲彜序略云工書分隸窺漢人堂奧片楮隻字海內爭購之得其傳者歷城郭敏盤掖縣翟云升稱最

以分隸篆刻擅名【名人尺牘小傳】

伊墨卿桂未谷出始遙接漢隸眞傳桂能縮漢碑而小之愈小愈精【退庵書畫跋】

張維屏曰百餘年來論天下八分書推桂未谷爲第一【松軒隨筆】

未谷分書平者謂百餘年來無出其右【甘泉鄕人稿】

隸書直接漢人零篇斷楮可作兩京碑碣觀濟南五龍潭上有先生篆書一聯云上蔭喬木下翰寒泉坐待禪僧暝畱野客乃集水經注與白香山語就一枯木擘爲二片以指書其上刻之故較他書尢古茂【息柯雜著】

錢泳自幼卽喜隸古書時南伊北桂之名噪天下泳先識伊太守頗易之後遇桂大令乃大折服遂避而學唐人【蘇州府誌】

胡七芝記錢魯斯語謂未谷作書遲緩一刻只成五六字【雪橋詩話】

桂芳字子佩號香東滿洲鑲藍旗人嘉慶四年進士官漕運總督謚文敏行楷書頗流麗可喜【木葉厱法書記】

桂靑萬字鷟文貴池歲貢官宣城訓導善書【安徽通誌】

厲

厲鶚字太鴻一字雄飛別號樊榭山民錢塘人康熙五十九年舉人薦鴻博

厲鶚東城雜記手稿本塗乙審善繕寫雅逸又在宋槧元刊之外【善木書室藏書記】

按予家抱竹居藏徵君遼史拾遺稿本書法古拙有致松生以雅逸目之不繆也

厲志字心甫號駭谷別號白華山人定海諸生

王燾曰書法寢饋晉唐別開蹊徑林文忠許爲王夢樓後一人戴醇士謂如楊少師得意筆

書法學明人尢精行艸【墨林今話】

勵

勵杜訥字近公【按號澹園】靜海人初以杜姓爲生員精楷法康熙二年纂世祖實錄詔選善書之士公試第一書成議敍授福寧州同命畱南書房行走食六品俸舉博學鴻詞科未中選會殿門易額敕翰林官書禁扁皆不稱旨惟公書報可十九年特旨授編修官至刑部右侍郎四十二年薨於任年七十有六謚文恪贈禮部尙書【先正事略】

工書【靜海縣誌】

聞勵文恪公剪方寸紙一百片皆書一字於其上片片向日疊映無一筆絲毫出入【閱微艸堂筆記】

勵廷儀字式令號南湖杜訥子康熙三十九年進士官至刑部尙書謚文恭

公書尢超學王聖教而兼涉虞褚【揚翰歸石軒畫談】

王芑孫論書絕句十二首其論勵文恭一首云元暉迥不逮元章老勵當初果擅埸【埸﹕場】曾見琉球箋一幅河南墨法極淸蒼

勵宗萬字滋【一作子】大號衣園廷儀子康熙六十年進士官刑部侍郎以事落職復官光祿寺卿

陳兆侖撰神道碑云善作大小字自六七歲時卽以書爲戲嘗題其家塾門闔曰有敢持尺絹寸紙過此者必取書不貸書法力追晉人得其韻度每奉敕寫經書及自進詩冊輒蒙褒異賞賜無算勵氏世仿米書【復初齋集】

尢工書法出入二王父子間按文恪文恭俱以善書名世衣園幼承指授故深悉其規範而殫心造微視其祖父殆有過之無不及也【畿輔詩傳】

書圓勁秀挺專學聖教及興福寺碑【歸石軒畫談】

書法褚顏蘇米與張照齊名稱南張北勵【書畫過目考】

衛

衛徳盛字訥旃順天人善書【順天府誌】

○九泰【賴蔡

貝艾】

賴

蔡

貝

艾

賴

賴鵬飛字程九號豫仙象山諸生工書法【兩浙輶軒錄】

蔡

蔡方炳字九霞號息關昆山人明諸生康熙十八年薦鴻博以疾辭工篆艸【蘇州府誌】

善行艸【名人尺牘小傳】

嘗見黃忠端小楷書所作近體詩卷後有垢道人長跋其前蔡息關先生篆書石齋遺墨四大字筆力屹如鐵柱精勁絕倫【郁棲書話】

蔡天槎字羽明靑浦人官太醫院孔目工篆書吳梅村贈詩云一經傳漢相八法繼秦碑【松江府誌】

蔡啟僔字石公號昆暘徳淸人康熙九年第一人及第官右贊善工書法得顏魯公遺意凡所讀書俱以小楷鈔錄【徐倬道貴堂集】

蔡升元字徵元號方麓啟僔從子康熙二十一年第一人及第官禮部尙書工書法予曾藏其行書七律長幅筆致蒼秀可與沈文恪抗美【木葉厱法書記】

王士禎曰書法黃庭經樂毅論【分甘餘話】

蔡仍王字甘泉江寧人康熙三十九年進士官甌寧知縣工書法【陳毅聞見錄】

蔡世遠字聞之世居漳浦之梁山人稱梁山先生亦稱梁村先生康熙四十八年進士官禮部右侍郎雍正十二年正月八日卒年五十二謚文勤

按館選錄作南靖人卒贈尙書

全祖望漳浦黃忠烈夫人蔡氏寫生畫卷詩序云往者同館前輩蔡文勤公梁村書甚工蓋夫人之羣姓故其書由夫人以摹石齋

蔡塤字和衷樂陵人康熙四十八年舉人官靖安知縣

工書【山左詩鈔】

蔡嵩字宣問號中峯康熙五十二年進士官宗人府丞工書初法誠懸後參香光蒼秀超逸爲浦東書家之冠【川沙廳志】

蔡耀字遠士一作遠是號懶人徳淸監生移居嘉興詩歌書法皆有聲【梅裏詩輯】

蔡琦字魏公漢軍旗舉人工分隸【木葉厱法書記】

蔡書升字廷彥長洲人官通政司經歷工隸書【同上】

蔡軾字眉瞻號怡齋徳淸諸生書法得眉山閫奧【兩浙輶軒錄】

蔡詒來字厥修號友蘇徳淸人官太湖縣丞

陳焯曰先生書法力追羲獻梁侍講跋其墨迹曰比前輩工力精到書也同邑戴氏勒石行世

蔡兆昌字思旦嵩從子雍正元年進士官靈飛知縣攺太平府教授工書【川沙廳志】

蔡兆時兆昌弟庠生亦工行艸【同上】

蔡光緒諸生工書【同上】

蔡應彪字炳侯號嵩霞仁和人乾隆二年進士官貴州布政使善書【兩浙輶軒集【集﹕錄】】

蔡溎字視侯號靑巖漳浦人乾隆十年進士攺庶吉士工書法求索者無虛日【蔡新緝齋文稿】

按一號雙湖

蔡源字魯山靑浦人乾隆二十四年副貢生工隸書【松江府誌】

蔡履元字梵珠號梓南石門人乾隆二十八年進士官湖廣道禦史工書有資敬堂法帖十餘種行世【兩浙輶軒錄】

按本字萬資

工楷法不失唐人榘矱陳萬靑萬全兄弟皆其弟子【木葉厱法書記】

蔡淮英字桐江合肥人乾隆三十年拔貢官杞縣知縣工書法【廬州府誌】

蔡之定字麟昭號生甫一號谷山別號鐵華居士又號積谷山人徳淸人乾隆五十八年進士官侍講工各體書【木葉厱法書記】

工篆隸【書畫過目考】

蔡泳字珠淵一字一帆金壇拔貢生篆隸眞艸皆工圖章尢工絕【段玉裁經均樓集】

蔡觀潮字伯海上元人精行艸工篆刻【木葉厱法書記】

蔡世松字伯喬號友石一號聽濤又號壽公上元人嘉慶十六年進士官順天府尹降太僕寺少卿

翰墨精妙嘗手摹名人墨迹刊墨緣堂法帖【江寧續志】

蔡名衡字陸士嘗得舊竹印刻詩船二字卽以爲號蕭山諸生工楷隸書善鑑別金石書畫所蓄甚夥【淸樂堂隨筆】

蔡紹周字步濂號藕船仁和人

詩字俱學鄭板橋【王乃斌紅蝠山房詩鈔】

蔡朱源字旨韶號芷橈一號雪鴻錢塘人工章艸【杭郡詩續輯】

蔡云桂字靜香道光八年舉人官潛山教諭字法歐陽【川沙廳志】

蔡振龍字海瀾仁和諸生精篆刻好摹鐘鼎文字有神似處【杭郡詩三輯】

蔡盛儔字鶴亭龍泉人官署龍遊訓導工書法擘窠大字筆意勁挺雅近歐柳【茶余漫錄】

蔡篪字仲吹號竹軒黃巖人同治六年舉人授教職

工篆隸【王棻柔橋文鈔】

蔡廷槐字蔭廷金匱附貢大楷行書筆摹仿平原【書畫家筆錄】

蔡鍾瑋號朴盦常熟人

沈汝瑾哀朴盦詩云三十年臨漢碑字

蔡偁字季舉號黃樓監利上捨生工隸楷【木葉厱法書記】

貝

貝墉字旣勤號磵香一作簡香長洲人工書嗜古收藏極富刻有千墨庵帖【淸樂堂隨筆】

艾

艾之馬臾字徳臣號間齋上元人康熙五十二年舉人工書【金陵通傳】

艾顯號無山居桃源深谷別號石耕小隱武陵人

陳長鎭撰傳云金石之傳斯冰而來不絕如綫翁痼於金石篆籀獨深入篆室與古相見【白雲山房集】

艾友竹字衛瞻建寧貢生書法有瀟灑出塵之致【福建通誌】

艾舟東鄕舉人官江蘇知縣善書【江西通誌】

○十卦【蒯】

蒯

蒯

蒯文麐字韻春揚州人篆隸法鄧完白與其兄蕉庵齊名特稱二蒯【雲莊印話】

○十一隊【戴】

戴

戴

戴易號南枝原名冠字峩仲山陰人明季官贊畫同知國變不出自號西照頭陀

潘耒撰傳云來遊吳門年七十矣能作徑寸八分書徐俟齋特與山人相得稱老友爲俟齋營葬地募於人無應者乃矢願賣字以買地初求山人八分書者非其人多不應得者必厚酬至是榜於門書一幅止受銀一錢人樂購之貲稍稍集凡四十金而地畢入山人爲之培土栽樹伐石立表又費三十餘金而意猶未已

善隸書【遺民詩鈔】

易來吳與楊無咎善又因無咎與徐枋定交枋沒賣字爲營葬常冬月衣葛終日不再食積連歲賣字金卒葬枋於直如塢【蘇州府誌】

戴廌字羲臣明諸生精楷法得鍾王顏柳骨格而又變化於趙董之間內堅外秀識者珍之【靑縣誌】

戴廷栻字楓仲號維吉一號補巖祁縣人官聞喜訓導舉鴻博未遇博學嗜古與傅靑主父子友善予藏靑翁父子畫冊楓仲行書愚翁輪蛻四大字酷類焦山銘【郁棲書話】

戴王綸字彣極號經碧一號一齋滄州人順治十二年進士官江西糧道薦鴻博

書法顏魯公風骨遒勁【滄州舊志】

書法宗晉唐而瀟灑遒媚如宋人旋裏後每晨起書心經一本郡人爭模楷之【滄州新志】

放按王綸爲尙書明說子明說行艸書亦學米南宮予曾見一綾本長幅較其畫格爲髙

戴有祺字丙章號瓏巖婁人原籍休寧康熙二十七年進士三十年補行殿試進呈本列第二上以書法工置第一授修撰後以大考左遷知縣乞假歸遂不復出【松江府誌】

按晚號慵齋野老館選錄作金山人

書學北海【安徽通誌】

戴暻字俛孳號晦叔康熙四十七年舉人摹諸家書法曲盡其致【滄州誌】

戴貞字小異阜寧【按一作山陽】人郡庠生工小楷【淮安府誌】

戴亨字通幹號遂堂仁和人沈陽籍中康熙六十年進士官齊河知縣

金兆燕曰工艸書

袁枚曰工艸書【隨園詩話】

雍幹間吾鄕稱詩者有戴遂堂陳名【名﹕石】閭李廌靑時人謂之遼東三老三老非獨詩工其翰墨亦足重【郁棲書話】

戴世道字法秀勁【和州誌】

戴髙字楚山以善書名【昆山縣誌】

戴夔字拜石南通布衣工書法【崇川詩鈔】

戴彬原名楠字楚材諸生工書法失明後猶能握筆作擘窠書【嘉興縣誌】

戴純字蒓浦丹徒人乾隆十二年舉人官鳴鶴場鹽大使工詞翰【京江耆舊集】

戴臨官戶部郎中以工書供奉內庭【閱微艸堂筆記】

按臨字監之其傳於世者艸書爲多

戴衢亨字荷之號蓮士大庾人乾隆四十三年第一人及第官大學士謚文端

孫爾準爲陳伯恭題戴文端臨爭座帖冊子詩云筆法眞從玉枕尋十番遺墨認懸計須知正色芒寒處總是平生筆諫心【泰云堂集】

戴惇元字士旋號金溪簡化人乾隆五十五年進士官刑部尙書謚簡恪五齡能寫大字

【池上艸堂筆記】

戴三錫字晉藩號羨閂【閂﹕門】丹徒人乾隆五十八年進士官四川總督署工部左侍郎工行楷尢工分隸【程侍郎遺集】

戴延年字壽豈號藥砰長洲人

楊復吉曰工書法

戴經嘉興人手寫吳文溥靃林一人詩集付刻字皆行楷洵佳本也【小匏庵詩話】

戴堯恆常州人趙懷玉弟子

工小楷【亦有生齋集】

戴衍祉字申之【按金陵通傳云一字思瞻】

上元人由文潁館謄錄議敍官新泉縣丞工書尢精篆刻【江寧續志】

戴文燦字云軒六合【按淮安府誌作桃源】人道光元年舉人工書著有竹齋印譜【同上】

九齡作蠅頭書卽工善好橅印章有竹齋印譜【淮安府誌】

戴光曾號松門【按一號谷原】

嘉興歲貢生書法出入歐虞腕力遒勁【嘉興府誌】

按光曾嘗手書萬年少墨表付刻

戴光緒光曾弟官河工同知精八法【嘉興縣誌】

戴金南字赤寶麗水人以書名【兩浙輶軒續錄】

戴樹谷書名與吳上翰相埒尢長艸書自比張長史因號仿顚【宜興縣誌】

戴嶤字一夫南通州拔貢生因殺人亡命湖南隱於星相之流字仿率更【榾柮談錄】

戴望字子髙徳淸諸生生平不作徒隸書點畫盡本小篆見者以爲江氏艮庭復生【張星鑑撰傳】

戴世煐字少逵光曾族孫歲貢生八法克繼家學結構謹嚴規率更令【嘉興縣誌】

戴徳堅字禮庭歲貢生候選訓導工書摹顏平原【同上】

書法出入平原【譚藝瑣錄】

戴正奇字希齋婺源人能書最喜寫其鄕賢余疑庵所著之元村素話有數十卷傳於世【郁棲書話】

○十二震【晉印閏】

晉

印

閏

晉

晉康戴佳氏字安舟號少谷一號蔗存滿洲正黃旗人道光三十年進士官右庶子書摹磚塔銘【書畫過目考】

按字錫侯正黃館選錄作鑲黃

印

印學禮字順庭號茅齋嘉定人善書法【飛鴻堂印人傳】

閏

閏郎索綽絡氏滿洲正白旗人文莊公徳保兄弟行

十歲學方恪敏書波磔宛然十四墮井死【雪橋詩話】

○十三問【靳】

靳

靳

靳廷諫字匡明廣宗人善行楷尢長大書骨法遒勁若巖松古石年八十六卒卒之前猶作斗大字气勢不減少壯時【畿輔通誌】

靳理純字健伯一字見白合肥人學書於同邑程銑亦有名於世袁甲三督師淮上延入幕一時碑刻多出其手【廬州府誌】

○十四願【萬】

萬

萬

萬泰字履安晚號悔庵鄞人明崇禎三年舉人官戶部主事國變後以遺民終

書法斐亹【今世說】

萬斯備字允誠泰第七子

善書工篆印【寒村文集】

悔庵書法諸子中惟允誠得其傳【今世說】

萬睿徐州人壽祺子唐允甲女夫

書似其父【印人傳】

萬邦翰字羽張吳橋人國初官樂陵知縣授戶部主事善臨池效法鍾王而獨出新意【吳橋縣誌】

萬士煉字伯雅號公阮曹縣布衣工書【山左詩鈔】

萬經字授衣號九沙泰孫康熙四十二年進士官編修貴州學政乾隆元年薦鴻博

萬福分隸偶存跋略云先太史自敍年十三時見友人案頭曹全碑假歸仿之及少長遊學出仕以逮歸田編求古今名迹臨摹規畫實有愜心以故興酣落筆揮灑自如

全祖望曰求漢隸原委於鄭君谷口

晚歲精研分隸時人寶貴若拱璧【詞科掌錄】

梁文泓分隸偶存跋略云先生尢邃於經書學非其甚屑意者若隸書又書學中一節耳而世人特寶貴之求者往往趾踵相接

陸耀萬九沙先生分隸偶存序略云先生於讀書考古而外覃精於分隸之書余童年卽嘗奉其零縑斷楮爲家藏珍祕

萬九沙如張平山畫喜作漁樵間話圖【國朝隸品】

【全行皆衍文】

萬九沙如張平山畫喜作漁樵閒話圖【國朝隸品】

袁鈞曰工隸書得鄭谷口之傳

萬崇義字宜也號拙庵太和歲貢官山習峩教諭善書【滇南詩略】

萬連枝無爲諸生工書【廬州府誌】

萬世寧字枚卜江陵人官涇縣知縣工書【涇川詩話】

萬年福州人工篆書書百壽圖以遺予【吞松閣集】

萬春字雨臯髙郵諸生工隸書【髙郵耆舊詩存】

萬涵字石書【按一字少滄】儀徵人工艸書【揚州畫舫錄】

萬承天字石梁號訥庵經長子雍正七年拔貢官陽谷知縣

萬福分隸偶存跋云伯兄能嗣先太史臨池之學

萬福字近蓬號玉倉經子諸生

胡敬曰尊人九沙公善八分先生盡傳其筆妙

萬承風字卜東號和圃寧州人乾隆四十六年進士官兵部左侍郎書學黃文節【崇百藥齋文集】

萬承紀字疇五號廉山南昌人乾隆五十七年副貢官河南同知

馮承輝曰篆書有石鼓嶧山遺意【印識】

篆書行艸皆精妙篆法得錢十蘭指授而體勢力量過之【墨林今話】

司馬篆書傳世甚希予僅見有楹帖兩事𨿽非純粹漢篆而結體古茂用筆崛突於同時錢鄧孫洪諸家外能自成一格陳雲伯大令目爲一絕非過譽也題款作狂艸亦佳【郁棲書話】

近又見司馬爲法司成七言篆聯眞書題款稱詩弟子予爲作緣歸之萬徯園【同上】

萬國經安仁廩生工書【江西忠義錄】

萬靑選初名啟甸字泉甫號隨庵一號少筠承紀從子官安東知縣署淮安知府

工各體書精篆刻有印譜【南昌縣誌】

工艸書【寒松閣談藝瑣錄】

萬啟進字兼之號吉云官鹽運司知事借補張家灣鹽巡廳工書得鍾王之遺【南昌縣誌】

萬斛源字海舟諸生以軍功保訓導咸豐八年死三河之難贈知府銜工書【興國州誌】

○十五翰【段】

段

段

段麟標【按號蠡屋】

南寧人康熙二十一年舉人官灤州知州工二王書法【滇系】

段玉立字鶴臺金壇貢生

段玉立小眞及艸書能品下【國朝書品】

段儒林字翰臣同治元年進士官上髙知縣工書【蔚州誌】

○十六諫【晏】

晏

晏

晏啟林字叔立號筠唐新化貢生

善書【暄塢詩鈔】

○十七霰【練卞

善】

練

卞

善

練

練廷璜字立人連平人道光五年拔貢官松江知府書宗顏柳爲時所重【師友集】

卞

卞毓碧庠生善右軍書法【南樂縣誌】

卞文煥字云士上元諸生工書【江寧府誌】

卞巖字愼旃上元諸生工篆籀論古今金石甚悉【金陵通傳】

卞寅淸字靜波天津人善書【書畫家筆錄】

善

善慶字積卿南京駐防旗人官驍騎校尉與粵逆戰死精顏柳書法【忠義�】

○十八嘯【邵】

邵

邵

邵潛字潛夫別號五嶽外臣南通州布衣

陳維崧曰精篆籀善八分書最攻字學點畫不少舛有皇明印史四卷

邵浺字翁源號昆皇鹽山人順治十五年進士官陜州知州工行楷書【畿輔通誌】

邵以發字徳愚號頤齋余姚人詩筆淸雋字復遒勁維揚人得其題箋稱爲雙絕【姚江詩存】

邵泰字峙東號北崖大興人僑居吳中康熙六十年進士官編修能作擘窠大字吳中碑刻多出其手【陳宏謀培遠堂稿】

邵韡字士棣更字萼庭其師何焯額其書室曰味閒因別號味閒昭文人官候補主事

陶正靖曰工行楷得晉唐人筆法【先民傳】

鄭虎文曰善書得二王法【吞松閣集】

孫原湘曰吾邑以書名者贈公居首嘗與汪杜林宮允結伴入山臨池十年盡得古人交奧奄有眾長諸子咸稟家學各臻絕詣【天眞閣集】

邵大業字在中號厚庵一號思余大興人雍正十一年進士官徐州知府能書【吞松閣集】

邵幹字公木南通州諸生工書臨大蘇柳侯碑觀者服其神化【崇川詩鈔】

邵曾訓字衷彜號園客晚號瓞園無錫諸生

書法入右軍之奧蔣衡王澍俱推之【秦瀛無錫縣誌】

書學右軍若歐柳顏虞褚薛一涉獵而已吾邑書家自孫髙嚴華而後至瓞園起而匯晉人之精華成一家矣王蔣兩寓公俱以爲不及今上初年偶於書畫小冊中見瓞園小楷並詩深加贊賞將詔舉之而瓞園已沒矣惜哉【梁溪詩徵】

邵其徳字學明號質堂保山人乾隆四年進士官保徳州知州書法專摹右軍【滇系】

按一字學民又號新亭

邵齊燾初字叔寧攺字叔勉號荀慈士棣次子乾隆七年進士官編修

鄭虎文撰墓志云章艸入晉人之室

孫原湘曰善艸書

邵齊烈字亶承齊燾兄乾隆十年進士官兵部武選司員外郎

孫原湘曰工楷法

邵齊然榜名煥字光人號闇谷齊燾弟乾隆十年進士官杭州知府書法類歐褚行書直逼眉山𨿽得自家傳而風格一變

【昭文縣誌】

工書學蘇文忠公時與河東運使沈栻齊名今維摩興福諸寺遺碑具在中吳人士所當摩挲把玩也

【湖海詩傳】

孫原湘曰善擘窠大字

邵齊熊初名炳字方虎一作芳滸號耐亭齊然兄乾隆十二年舉人官中書

孫原湘曰中翰以古文名家不以書名而書亦絕古雅蓋得於庭訓者深也

邵樹本號薲村錢塘人乾隆十三年進士官禦史善書【兩浙輶軒錄】

按字立人

邵申寶字汝琮宜興太學生工書法專學蘇文忠與吳匏庵相上下【初月樓聞見錄】

邵之鵬字上九號南池曾訓子歲貢生

亦工書【無錫縣誌】

書學右軍率更【書畫家筆錄】

黃世則曰大令書法無慚右軍造門請者幾於鐵葉裹限

邵聖珪字錫禹齊熊子乾隆三十三年舉人

孫原湘曰學書於闇谷太守絕類蘇文忠

邵廷侃字秩靑蕪湖諸生與弟廷仕【一作任】並能文章工書翰以法書名帖爲性命【安徽通誌】

邵廷仕字未齋廷侃弟由副貢官含山教諭

祁寯藻曰見遺札六種道徳孝經小楷尢精絕【谷曼谷九亭集】

邵正笏字艮庵號魚竹【按一號容水】仁和人嘉慶二十四年進士官工科給事中工楷法【兩浙輶軒續錄】

邵自鏻號健庵人官金鄕知縣工書法【蠡莊詩話】

邵辰煥字星城曾訓孫諸生娶於江陰因僑寓焉工書【江陰縣誌】

邵涵初字吟泉道光五年拔貢官阜寧訓導升南和知縣不赴能小篆與同郡先輩孫洪爲近【無錫縣誌】

工大小古篆【書畫家筆錄】

邵式谷字子良山陽人工書包安吳弟子【木葉厱法書記】

邵隆伯懷寧諸生工楷法【安徽通誌】

邵松年字伯英號息廬士棣裔孫光緒九年進士官編修

許溎祥曰工書年七十二猶日書精楷千餘字【�叟詩存】

又曰君年七十有四猶工小楷日書心經

按松年輯有古緣萃錄卽其手書付印者

邵瑞澄字鏡波天津人精八法【書畫家筆錄】

皇淸書史卷二十八

●皇淸書史卷二十九

義州李放剩山纂錄

去聲﹝三﹞

二十號

二十一个

二十二禡

二十三漾

二十四敬

二十五徑

二十六宥

○【去聲】二十號【冒暴】

冒

暴

冒

冒襄字辟疆號朴廬攺號朴巢晚號巢民如臯人明崇禎三年副榜用臺州推官未就國變不出卒謚潛孝先生

詞章及行艸書流傳海內年八十猶作擘窠大書體勢益媚又三年卒【如臯縣誌】

韓菼撰墓志云書法特妙喜作擘窠大字人皆藏弆珍之

董樵壽冒【冒﹕冒】

巢民先生八十詩云墨妙燈傳文敏法【蔗園集】

年八十餘猶能楷書【遺氏詩鈔】

宋實穎辟疆八袠乞言云兼擅鍾王之筆

王士祿曰臨池妙絕一時

王士禎曰小行楷極盡態正使華亭復生不免興積薪之嘆

又曰小楷之工足與雲間雁行

方亨咸曰書接南宮之席

盧香撰傳云壽八十猶作擘窠大書體勢遒媚突過中年

巢民師事華亭從受筆訣故於大小眞行無不擅長最奇者予藏其煙雲供養四大字艸書直幀邊跋先師董文敏公云云末署年開九秩目暗復明彊書吳石蓮侍郎亦藏一幀文略同惜火火尾其端又藏其山水三幅詳拙輯繢境軒畫董中尙有一天然樹根筆尊底刻篆書方印曰思翁之贈巢民之珍口內橫刻隸書愛根二字直刻行書定生題三字一玩具耳而有三名人款識眞文房瑰寶也【郁棲書話】

冒國柱字締塵號芥園如臯貢生工楷書【江蘇詩徵】

暴

暴昭字方子長沙人由軍功官知縣善書气骨開張略似古摩厓【厓﹕崖】【近人筆記】

○二十一个【賀那】

賀

那

賀

賀光黻字禹咸號雪畦益陽諸生工行艸書善飛白【沅湘耆舊集】

賀椿字靈木山陰人無目能詩能書予見其簡二樹山人童鈺詩字畫結構行款位置一絲不亂卽使有目者書之亦可謂佳眞足奇也【秦武域聞見瓣香錄】

賀長齡字耦耕號西涯一號耐庵又號嚙缺叟善化人嘉慶十三年進士官雲貴總督降河南布政使

羅汝懷撰傳云專習艸書效孫虔禮屬艸作札皆用之無一筆苟

賀壽慈初名於逵繼名霖若字云甫號贅叟別號楚天漁叟蒲圻人道光二十一年進士官工部尙書

王定安撰墓志云工書

賀仲諴字美恆號葛山長齡侄官陜西同知署同州知府善書得力於北海故又自號虎師【沅湘耆舊集】

那

那彥成字韶九一字東甫號繹堂文成公阿桂孫乾隆五十四年進士官直隸總督謚文毅楷法雋雅有晉唐風致匪特在英協揆之上卽鐵督部亦未能遠過顧爲功業所掩世人不甚知之耳兼精鑑賞刻有蓮池書院法帖【木葉厱法書記】

徐士芬撰傳云能書

○二十二禡【謝華】

謝

華

謝

謝羽辛字爾翼號恕園會稽人遷江都明諸生眞艸書入懷素之室【唐紹祖攺堂文集】

謝珩字楚白歙人康熙十五年武進士官陜西楡林堡守備工篆隸【霍山縣誌】

謝師昌字維賢鎭海人官南雄經曆書學鍾王【寧波府誌】

謝培字宛鄂華亭人善書【松江府誌】

謝道承字又紹【一作超】號古梅別號種蕓【按謝章挺詞話作芋誤】晉江【一作侯官】人康熙六十年進士官內閣學士

從舅氏林佶遊詩文軼出流輩書法尢工【福建通誌】

梁章巨曰吾閩國朝論書者以林吉人謝古梅爲兩大家林之書名著於謝而謝之書品髙於林其沈著頓挫處則吉人實尙遜一籌也兩家八分亦工力悉敵似皆不免如桂未谷所云墊角巾者又曰書學褚河南國朝閩人善書者當以先生爲巨擘

又跋薛曜石淙石刻云古梅晚年全學此碑

又曰書學褚河南得其神似間學薛曜宴石淙詩刻尢逼肖得其遺迹者如獲拱璧

閣學爲林鹿原先生之甥書法初學舅氏娟秀流麗【桐陰淸話】

詩文書法俱臻勝妙【賭棋山莊詞話】

謝廷賓字稻孫號遁庵余姚太學生

陳梓曰工楷篆

謝元昌字康山湘潭拔貢康熙四十一年雍正元年兩中副榜工書法【沅湘耆舊集】

謝璈字徵云一字瑯亭道承子乾隆十三年進士官戶部主事

能衍家法【退庵書畫跋】

謝墉字昆城號丰圃一號金圃又號東墅晚號西髯嘉善人乾隆十七年進士官吏部侍郎降編修工書著有六書直說【木葉厱法書記】

謝仕驥字宏卿閩縣人善艸書波折淸勁好蓄端溪硯材又擇壽山美石隨意琢鏤動合古制【福建通誌】

謝佑份字文川鎭海諸生工詩古文書法懸腕運筆極其娟秀【蛟川詩鈔】

謝震字甸男侯官人乾隆五十四年舉人官順昌教諭篆隸金石靡不通曉【陳壽祺撰傳】

謝曦字育萬號發川仕驥子諸生嘉慶元年舉制科詩字皆承家學【福建通誌】

善楷法【吉夢熊研淸堂集】

謝崧字駿生祁門人嘉慶十年進士入詞林工行楷書【木葉厱法書記】

謝階樹字子玉號向亭宜黃人嘉慶十四年第二人及第官侍講工書【同上】

謝炎字曰上【按志云號蒙溪】宜興諸生善行楷書宗法率更時觀而摹之以揣其離合之分數至老不倦【初月樓文集】

謝騤字秀英號逸圃吳縣增貢生書法超雋不落恆蹊【歸朴龕文稿】

謝文英字景張甘泉人善書由宋元上及晉唐【北湖小志】

謝海東沔陽諸生艸書法晉人【王柏心百柱堂集】

謝鏊字海門杭州諸生善書【杭郡詩三輯】

謝應之字子階號浣村晚號蒙求子武進廩貢生書學北碑【淸樂堂隨筆】

謝晉涵字虛齋南城人官廣西知縣同治中寇亂死於難書學柳誠懸鋒銳骨秀已復習隸篆爲書旨十二篇於鄧石如張廷濟諸家皆有微詞獨重桂未谷翟文泉謂其不乖於古【近代名人小傳】

華

華渚字方雷吳縣人明諸生工書法【蘇州府誌】

華長髮字商原號滄江無錫諸生善行艸名亞嚴藕漁【梁溪詩徵】

工書與邑人孫稚均竑禾髙匯旃世泰嚴蓀友繩孫稱孫髙嚴華四大家【聽秋聲館詞話】

華碩宣字養聖別號東籬居士金匱諸生寫作俱佳【履園叢話】

華慶遠字子嘉別號靜慧居士無錫人書有晉人筆意【梁溪詩徵】

華炳泰字若虛無錫人能四體書【同上】

華紳曾字進思無錫太學生工歐陽率更書王虛舟先生髙弟【同上】

按號東裏

華淞字半江號澱山【按湖海詩傳作澱峯】

無錫諸生受業王虛舟先生最久大小篆書有出藍之譽兼擅鐵筆仿秦漢章幾不能辧【同上】

工篆書能以尖穎運枯墨兼工鐵筆【無錫縣誌】

袁枚曰精篆隸之學

鄒炳泰曰工大小篆兼精鐵筆【午風堂叢談】

華渠字師厚無錫人

純翁說鈴一卷師厚楷書不用烏絲格【鮑鉁稗勺】

華希曾無錫人工書【李兆洛養一齋文集】

華文緯字有條無錫諸生書學衛夫人【江蘇詩徵】

華嘉植字少坪金匱廩貢署震澤訓導工書法年八十一卒【書畫家筆錄】

華季梁宇【宇﹕字】湘圃無錫人工書所臨柳誠懸帖風骨遒勁幾欲亂眞【同上】

華國琛號筠如無錫廩貢工書得筆意於趙文敏復神會於董思翁小楷尢有名【同上】

華慶成字云虯號嘯云無錫人咸豐五年四川籍舉人官建徳知縣工行艸古朴渾厚有天然雄放之趣【同上】

華錫三字子承鉛山人官兵部主事工書【江西忠義錄】

○二十三漾【向尙

況】

向

尙

況

向

向兆隆字山丰山漵浦人嘉慶十年進士官東陽知縣殫精書法有東陽本蘭亭十七跋又作何氏蘭亭記【沅湘耆舊集】

尙

尙元弼號雪窗諸生善書【南昌縣誌】

況

況祥麟字皆知號花矼臨桂人嘉慶五年舉人精篆籀六書之學著六書管見二十卷【廣印人傳】

況仙根初名桂本以字行號幼梅自號味道人祥麟孫廩生官昭平訓導篆摹彜器款識隸學禮器史晨【同上】

○二十四敬【盛慶

鄭孟】

盛

慶

鄭

孟

盛

盛於斯字此公南陵人工書病右臂以左手書益工晚目盲以筆濡墨納手中兔起鶻落視不盲時有加【周亮工撰傳】

盛遠字子久號宜山一號鶴江嘉興諸生善書【兩浙輶軒錄】

書法董香光其勒石者有實懶傳王氏感應篇普明寺碑【嘉興縣誌】

工書【名人尺牘小傳】

盛宏邃字紫翰臨安人康熙四十二年進士官福建興化知縣工書【杭郡詩集【集﹕輯】】

盛唐字一槎江都布衣工書【揚州畫舫錄】

盛本字倫先號小垞慈溪人乾隆五十四年拔貢官閩縣知縣工書法遺墨流傳人爭寶之【溪上詩輯】

杭州吳山上城隍廟門外有墻四面甚髙盛小垞以大穎書作賞善罰惡四大字極奇偉此廟不毀此字亦當不磨也【梁章巨浪迹續談】

盛承雷字南圃文學其師戴世道字法勁秀盛得其祕傳名盛一時【和州誌】

慶

慶霖字伯蒼容安子舉人以蔭補官刑部工楷法矩度森然無干隆以後書家習气與其尊人瀾止取徑各殊而力存古法不事奔放固波瀾莫二也程春海極賞其書【雪橋詩話】

慶勛號漁衫漢軍正白旗人道光九年進士官武昌知府善書及詩【淸樂堂隨筆】

斌艮廣惠寺詩云聞道城東老開士揮毫時借贊公房自注寺與漁山主事宅相近每借寺中禪捨作書

鄭

鄭敷教字士敬一字南孫號桐庵長洲人明崇禎三年舉人晚歲隱居教授私謚貞獻先生

書法在蘇米間【蘇州府誌】

尢精楷艸書【吳郡名賢圖傳贊】

鄭承誥字綸如號省庵慈溪人明諸生能艸八分篆刻皆有法度【寒村文集】

鄭澹居山陰人工書吾郡自徐靑藤王謔庵【按王思任別號】

以書名海內先生起而繼之幾與之埒【余懋杞東武山房集】

鄭圃字薇令初名玉琬東山人明季府學生書學二王遇得意處能亂眞【七十二峯足徵集】

鄭方字正叔號無隅別號韻谷主人杭人工篆文澹折近古【查繼佐東山釣業】

鄭簠字汝器號谷口上元人工八分書得曹全碑法好金石文章東岱西華孔廟諸碑皆策驢遠至手自摹拓構灌木樓以藏【金陵通傳】

工漢隸爲海內名家【金陵詩徵】

放嘗見谷口所臨乙瑛史晨前後碑郙閣頌劉熊【以上上冊】

張遷校官景君衡方尹宙【以上下冊】

九種漢隸冊子每碑後並有小楷題識後有湯巖夫汪鈍翁顏樂圃三家跋玆備錄於左【冊藏孫氏小墨妙亭】

湯燕生跋雲谷口先生作隸確乎以東漢人爲師下筆極縱橫俯仰飛掦【掦﹕揚】之致而軌於至正矩步不失所臨漢碑諸種攲斜老醜反正疏密結構在心經營己【已﹕巳】極殆無纖毫遺憾所謂貌古人而並其性情得之者歟先生澹然於世一無所求仙巖遺字古壁殘文靡不搜討忘劬收藏恐後加以巧手臨池無間寒暑濡毫對客夜以繼旦先生於古碑眞不減書之滛【滛﹕淫】而傳之癖矣

汪琬跋雲谷口先生小楷似出入麻姑壇而八分則直宗東漢用筆旣員且勁深得古意盡破自唐以來方整之習眞希世之墨寶也東南士大夫初不知愛重傳之異時𨿽零縑斷楮必有出千金相購者世無數百歲人孰徵吾言爲不妄哉

顏光敏跋雲篆隸書人皆以爲博雅嗜古之所爲而不知爲行楷宿源故鮮有好者己未歲餘在裏中見東漢諸碑剜苔剔蘚鋒鎩畢出較往昔遂大不同人言此谷口鄭子過闕裏坐臥其下手自磨洗者也因知先生好古竺志如此比觀所摹諸碑古人堂奧殆無餘地矣結體運筆盡態極妍究心者當自得之

谷口分隸之學以漢爲宗占地甚髙故用筆自古【靳治荊思舊錄】

谷口晚書奇變殆是遊刃之餘未有捨規矩而能成巧者也【湛園題跋】

張在辛【按簠之弟子】

曰先生作字正襟危坐肅然以恭執筆在手不敢輕下下必遲遲敬愼爲之半日一畫每成一字必气喘數刻先生自言學者不可尙奇其初學隸書是學閩中宋比玉見其奇而悅之學二十年日就支離去古漸遠深悔從前及求原本乃學漢碑家藏古碑四廚摹擬殆徧始知朴而自古拙而自奇沈酣其中者三十餘年溯流窮源久而久之自得眞古拙眞奇怪之妙及至晚年醇而後肆其肆處是從困苦中來非易易也【隸法瑣言】

谷口學曹全碑專以弱毫描取形貌善學曹全者正當以沈痛求之沈痛之極便可透入骨髓【竹雲題跋】

八分學漢人間參艸法爲一時名手王良常不及也然未得執筆法𨿽足跨越時賢莫由追蹤前哲【梁巘評書帖】

鄭谷口如淳於髠東方曼倩滑稽諧謔口無莊語【國朝隸品】

以八分擅名【名人尺牘小傳】

分隸爲國初第一手【金石學錄】

鄭簠分及行書逸品上【國朝書品】

隸書元明人皆似未見漢隸習者止學鍾法國初有鄭谷口始學漢碑又從朱竹垞輩討論之而漢隸之學復興然谷口學漢碑之剝蝕而妄自挑趯識者病之【履園叢話】

本朝習史晨碑者甚眾而天分與學力俱至則推上元鄭汝器同邑鄧頑伯汝器戈撇參以曹全碑故沈著而兼飛舞吾郡余忠宣公所撰城隍廟碑是其手書【枕經堂題跋】

谷口專精曹全一體足以名家當其移步換形覺古趣可挹至於聯扁大書則又筆墨俱化爲煙雲矣【同上】

鄭蘭谷字在宜號主一臨安人康熙十一年拔貢官鳳縣知縣工書【杭郡詩輯】

鄭開字子明莆田人康熙三十五年舉人官淸流教諭工行艸書【淸籟集】

鄭江榜姓錢字荃若號璣尺又號筠谷錢塘人康熙五十七年進士官侍讀工八法秀潤類小唐碑【木葉厱法書記】

鄭許捷字神文一作宸聞海寧諸生工書法【樵石詩話】

鄭其誼字董惟號思圃濟寧諸生工書法【一松齋集】

鄭方城字則望號石幢建寧人雍正元年舉人官新繁知縣少持重外祖黃處安公授以書法【劉紹攽撰傳】

鄭大淸字天一庠生工書法【涇縣誌】

鄭禧字錫五江都人工董文敏楷法【廣陵詩事】

鄭昌言字兪齋書似香光【興化縣誌】

鄭文蘭字香巖乾隆二十七年舉人官邵武知縣善書法【嵊縣誌】

鄭際唐字子虞一字大章號雲門侯官人乾隆三十四年進士官內閣學士善鑑別古書畫工行楷書兼精篆隸【福建通誌】

書法由歐而米【飛鴻堂印人傳】

長於篆籀【三松堂集】

鄭宸字箴衣號三云慈溪人乾隆四十二年拔貢以四庫館謄錄議敍得布理問候補江南歷署蘇松常三府通判掦【掦﹕揚】州同知陽湖知縣借補徐州府經歷以目疾告歸

王文治曰擅書【快雨堂題跋】

鄭柏字新甫揚州人乾隆五十三年舉人善小楷書洛神賦不下數百本【揚州畫舫錄】

鄭本茂字居實號秋巖其誼子廩膳生少卽善書【一松齋集】

鄭來字壽朋一字鵬戢號松蓮潁州人楷法虞趙圓潤多姿余曾藏其書孫漑堂溪南八詠直幅又見其篆書鮑明遠飛白銘小幀亦佳【木葉厱法書記】

鄭來行書佳品下【國朝書品】

鄭基成字大集號東江長泰人居靑浦性耽金石文字窮巖絕壁手自摹拓以故篆刻私印字字師承秦漢【飛鴻堂印人傳】

鄭基成字玉汝號履占歙縣人曲阜籍候選縣丞工書善篆刻【曲阜詩鈔】

鄭廷暘字嵎谷號竹泉長州監生

書法褚中令尢工小楷【蘇州府誌】

書法褚中令小楷尢工與予書疏往來率作蠅頭小字而銀鉤鐵畫出力藏稜同時如蔣蟠漪錢思贊皆不逮也【湖海詩傳】

日光僅一寸而所作小楷書端莊流麗出入趙模王知敬之間人爭寶貴之【吳翌鳳懷舊集】

精小楷【戴延年摶沙錄】

鄭勉字勗旃號墨泉濟寧人嘉慶九年舉人工書尢精隸古【山左詩續鈔】

鄭如榛字苓西【按通傳作西苓】

溧水廩貢工書法【江寧府誌】

鄭筠字竹初錢塘諸生書法趙文敏【兩浙輶軒續錄】

鄭兆玨揚州人善六書【揚州畫舫錄】

鄭元昆字明若英山監生官大同府同知工書法【六安州誌】

鄭嶽字曉園歸安人工艸聖【姚學塽鏡塘集】

鄭增修號竹坡道光五年舉人官曲陽教諭酷嗜顏魯公書法能得其神味【永年縣誌】

鄭如海字頡蘇仁和人道光十五年舉人官國子監學正楷書精美鮮有其匹【杭郡詩三輯】

鄭珍字子尹號柴翁別號五尺道人遵義人道光十七年舉人官荔波教諭保知縣分發江蘇不赴篆法遠紹斯冰從容合矩錢鄧而下未見其儔【黔詩紀略後編】

鄭增連江人以善書名【福建通誌】

鄭琨字少白號睦堂諸生工書【蕭山縣誌】

鄭國鴻字雪堂鳳凰廳人由云騎尉世職官處州鎭總兵與英人戰死謚忠節工書【先正事略】

鄭鈐字廉卿號拜鵑嘉興人工小楷尢精八分書【黃協塤零墨】

鄭維傑字伯英江寧諸生候選訓導字亦工整秀潤【金陵通傳補遺】

孟

孟宗舜字亦若順治十六年進士官萍鄕知縣書法宗羲獻後學多宗之【天津縣誌】

孟鐌九字百聚濟寧籍上元人工字學爲李文襄所知薦授教習著有書法源流辧【金陵詩徵】

孟尙鄰字錦巢上元人工書以武英殿校書議敍泗水知縣【金陵通傳】

孟智佺字穎仙順天人乾隆六年拔貢官興國州知州工楷法【復初齋集】

孟周祚【一作周衍】字廉夫一字素臣太谷人官平越知府嗜學書勒石十餘種【吳省欽撰墓志】

李中簡序略云於書尢得古人不傳之祕所臨蘭亭序及宋元諸家名迹皆已上名

孟經國字且愚號蓮友會稽人善書法【兩浙輶軒錄】

孟芾字繹山江寧歲貢生工楷書行艸督學邵嗣堯重之曰與米南宮同名不媿也【金陵通傳】

孟志詩字龍溪上元人工歐書【同上】

孟廣沅字茗山浙江人由進士官鹽城知縣工書【鹽城縣誌】

孟乙靑平湖人工書精鑑別吳侃叔張文魚皆與之交【金石學錄續補】

孟鴻光字蒲生番禺舉人工書及篆刻【木葉厱法書記】

孟起鳳號漁矼江陰諸生以善書名【書畫家筆錄】

孟耀廷號心閒歸湖諸生工大小篆及行楷書【墨林今話】

褚逢椿孟心閒書自著臨池雜說跋略云往亡友錢子霞論近時書家獨心折孟心閒謂其學識兼到腕力淸遒後世必有重之者

○二十五徑【鄧寧】

鄧

寧

鄧

鄧良材字幹霄江寧人甲申之變絕意仕進工楷法小篆【江寧府誌】

鄧秉恆字符固號忍庵一號瀧江歷城【一作東昌衛】人順治六年進士官湖南布政使

顧棟髙撰傳云自少臨摹閣帖晚益善

鄧鍾嶽字東長號悔廬聊城人康熙六十年第一人及第官禮部侍郎工書法求無不應【山左詩鈔】

鄧士錦字太初南城人雍正初舉孝廉方正由廩生授瓊州額外教授復舉博學鴻詞召試罷歸自以俸滿升知縣坐事降爲湘潭縣丞善行楷書至今人珍藏之【湘潭縣誌】

鄧琬泰州人性迂人呼爲呆子以指書【揚州畫舫錄】

鄧汝勤攺名汝功字謙持號午厓鍾嶽子乾隆四十年進士書法筆札足繼家學【抽堂續筆談】

鄧一枝字木齋懷寧人石如父工四體書善摹印【李兆洛撰鄧石如墓志】

鄧綸采字玉如昆山人精書法亦工篆刻【蘇州府誌】

鄧石如原名從玉從炎避諱以字行更字頑伯別號完白山人亦號笈遊道人龍山樵長鳳水漁長一枝子嘉慶乙丑卒年六十三

李兆洛撰墓志云君書眞气彌滿楷則具備其手之所運心之所追絕去時俗同符古初津梁后生一代宗仰世多能言之至京師欲以篆籀古法劘切時俗公卿多非笑之者惟劉文淸深契焉

吳育撰傳云不詳其世所出亦不讀書初學刻印忽有悟放筆爲篆書視世之名篆書者已乃大奇遂一切以古人爲法放廢俗學其才其气能悉赴之往來揚州上下二十餘年益工各體書無不得神詣【艾齋文集】

方履籛鄧氏隸書贊云完白先生四體書俱足絕世而分隸尢美寓奇於平囿巧於朴因文以起意信筆以賦形左右不能易其位初終不可攺其步體方而神圓毫剛而墨柔枯潤相生精微莫測先生自云吾篆不迨陽冰而隸不減梁鵠夫遜徳少溫乃其撝抑比蹤孟皇庶爲有徵然梁書今所存者惟受禪上尊號孔羨三碑凝重有餘而漢人雋逸之神已不可見若先生則孕篆之理萃漢之華萬狀千名金聲玉振以今擬古殆猶過之【萬善花室文集】

又撰墓表云考先生之書實始於篆由篆出隸由隸出眞由眞出行故其意則同條共貫其美則自葉流根情質宣融修短起伏力不外傅險必內含【同上】

包世臣撰傳雲山人館於江寧梅氏得縱觀金石善本推索其意明雅俗之分乃好石鼓文李斯嶧山碑泰山刻石漢開母石闕燉煌太守碑蘇建國山及皇象天發神讖碑李陽冰城隍廟碑三墳記每種臨橅各百本又苦篆體不備手寫說文解字二十本復旁搜三代鐘鼎及秦漢瓦當碑額以縱其勢博其趣五年篆書成乃學漢分臨史晨前後碑華山碑白石神君張遷潘校官孔羨受禪大饗各五十本三年分書成山人篆法以二李爲宗而縱橫闔辟之妙則得之史籀稍參隸意殺鋒以取勁折故字體微方與秦漢當額文爲尢近其分書則遒麗淳質變化不可方物結體極嚴整而渾融無迹蓋約嶧山國山之法而爲之故山人自謂吾篆未及陽冰而分不減梁鵠余深信其能擇言也山人移篆分以作今隸與瘞鶴銘梁侍中闕同法【按後又云吾見山人正書方寸以上者簡肅沈深雁行登善非徐裴以下所及】艸書𨿽縱逸不入晉人而筆致蘊藉無五季以來習气張編修惠言見山人篆書曰今日得見上蔡眞迹曹文敏公請山人作四體千文橫卷字大徑寸一日而成文敏嘆絕徧贊於諸公曰先生四體書皆爲國朝第一山人至都相國劉文淸公左副都禦史陸錫熊見山人書大驚皆曰千數百年無此作矣嘉定錢坫自負其篆爲直接少溫然見山人篆書心經摩挲逾時曰此非少溫不能作陽湖錢伯坰正行書名自文淸厭世論者推爲第一及見山人行艸嘆曰此楊少師神境也

又論書絕句後自記云頑伯篆隸分眞狂艸五體兼工一點一畫若奮若搏蓋自武徳以後間气所鍾百年來書學能自樹立者莫或與參非一時一州之所得專美也

鄧石如隸及篆書神品分及眞書妙品上艸書能品上行書逸品上【國朝書品】

山人篆法直接周秦繼六書之絕學片楮隻字世寶尙之餘與其嗣守之交得鉤本數種如陰符經弟子職西銘皆爲重刻以逮後學【息柯雜著】

完白眞書深於六朝人蓋以篆隸用筆之法行之姿媚中別饒古澤固非近今所有【同上】

方朔石鼓文跋云本朝工摹此體者完白山人爲空前絕後蓋能得其朴老渾逸之妙繼此者張臯文翰風兄弟吳山子陸祁孫諸君亦稱能手

又題山人四體書冊雲山人四體書皆髙古絕倫誠如曹文敏所定國朝第一誠第一也考山人篆云云隸云云【略同包氏】

眞法南北六朝艸由章帝索靖而下及顚素行則鍾王徐李而下亦染指蘇米此一生大較耳

詒晉齋謂近世書家止二人一山右宰相一皖南布衣其傾倒可知自曾文正公重之廣爲搜羅聲價愈增而贗鼎層出矣【書畫過目考】

鄧時字蓀洲崇仁人寄居郡城由拔貢官義寧州學正能各體書仿漢隸有神會督學翁方綱稱之【江西通誌】

鄧廷楨字維周號嶰筠江寧人嘉慶六年進士官兩廣總督小篆行楷皆有法度【木葉厱法書記】

林則徐曰年已七十而細書精妙猶不肯用眼鏡

鄧傳密初名尙璽字守之號少白石如子同治庚午卒年七十餘

作篆有家法【東洲艸堂集】

篆法近承家學遠紹斯冰【息柯雜著】

鄧琛字獻之黃岡人道光二十三年舉人官蒲縣知縣捐升郎中年七十餘作字秀健如少年【越縵堂日記】

鄧輔綸字彌之武岡人咸豐元年副貢官浙江候補道兼工行楷書嘗爲先君書所作別梁園故人五言古詩筆法頗近何東洲【永懷堂先友記】

鄧承修字伯訥號鐵香歸善人由舉人官至鴻臚寺卿

善書能詩蕭遠有塵外之致【越縵堂日記】

鄧濂字石臞金匱諸生年少工詩書法亦佳【同上】

按濂字似周

鄧嘉緝字熙之江寧優貢候選訓導善楷隸【金陵通傳】

鄧嘉縝宇【宇﹕字】季重江寧人光緒元年舉人官奉天巡警道善行楷【同上】

鄧世昌字重卿番禺人由軍功官至總兵甲午之役與日人戰死謚壯節工書遺迹流傳人輒珍之【淸樂堂隨筆】

寧

寧良驥字徳稱建寧人由貢生官郁林州州判工書法【朱仕琇撰墓表】

寧楷字櫟園江寧人明通榜進士官廬州教諭【按疑作授】善書法【廬州府誌】

寧祜昌字蔭庥乾隆二十七年武解元酷嗜書翰黃文恪謂大似柳誠懸筆法【樂亭縣誌】

寧巨年祜昌子嘉慶時拔貢生以善書世其家【樂亭縣誌】

○二十六宥【富後竇廖繆】

富

後

竇

廖

繆

富

富允諧字信和晉江貢生工書法【福建通誌】

富樂賀字崇軒杭州駐防滿洲正藍旗人官福建知府善隸書【杭郡詩三輯】

後

後呂僊蕪湖人精六書善摹印【安徽通誌】

竇

竇光鼐字符調號東臯諸城人乾隆七年進士官左都禦史工擘窠大書點畫不苟望之知爲端人【山左詩續鈔】

竇廷槐字宮三號公旦無錫國子生勤學書摹智永千文右軍聖教序俱滿千徧晚年深入晉唐之室卒年七十四【書畫家筆錄】

竇廷棟字勷宸號湘漘金匱諸生官兗州通判書學蘇文忠【同上】

竇宏媚字贊皇號研存廷棟從弟善書初學顏柳後臨二王兼工篆隸卒年三十九【同上】

竇廷朴字璋士金匱人道光二年歲貢書學圭峯碑玄祕塔筆意勁挺【同上】

竇承焯字俊三金匱恩貢候選直隸州州判書得顏蘇兩家三昧晚年更精艸法咸豐庚申死難

【同上】

竇繼勛字玉芝號春嶠廷棟子無錫廩貢生九歲能擘�【�﹕窠】書少長名益盛小楷亦嫵媚動人求者接踵【同上】

竇光勛字佩椒無錫國子生有書名至老揮毫不倦卒年八十一【同上】

竇維鏞字伯英無錫諸生徐紹韓弟子讀書之暇兼勤習字臨蘇逸士田公徳政碑頗得其神趣摹仿他帖亦能肖似卒年二十【同上】

廖

廖如燕攺名燕字人也號柴舟曲江諸生尢善艸書狀如古木寒石筆筆生動遒勁【二十七松堂集附曾璟撰傳】

廖楓字祝三永定增生工行艸【福建通誌】

廖自達監生善書【阜寧縣誌】

廖廷相字容庵庠生工書【興國州誌】

廖綸字養泉巴州人官無錫知縣精書法仿顏平原頗肖【書畫家筆錄】

繆

繆師伋字子思嘉興人工書【梅裏詩輯】

繆其器字受玆號倦鋤師伋子國子生八十後尙能作蠅頭細楷鈔書不輟【同上】

繆啟武字庚先【按一作根仙】號崖略【按其器族子】貢生官汶上知縣書法工妙【同上】

工書法【梅裏志】

繆元英原名綏武字侶峯【按本字履丰又有水樵雪堂晚安諸號其器子】

庠生工篆刻𨿽細若牛毛而體大法密八分愛江寧鄭簠晚年尢奇橫而態益秀潤【嘉興縣誌】

繆曰藻字文子別號南有居士吳縣人康熙五十四年進士官洗馬甫勝衣卽能爲擘窠大字西禪寺題額是其十歲所書【小倉山房集】

繆浚號芷橋元和人官蓬萊縣丞善行楷得趙董兩家法嘗爲法梧門代筆【木葉厱法書記】

繆堅字艮山鄞人能書年八十餘猶爲人題墓碑【徐時棟撰傳】

皇淸書史卷二十九

●皇淸書史卷三十

義州李放憮園纂錄

入聲﹝一﹞

一屋

二沃

三覺

四質

五物

○【入聲】一屋【谷陸

陸費卜

祝鞠

郁】

谷

陸

陸費

卜

祝

鞠

郁

谷

谷元調字士和康熙元年進士官寶丰知縣精書法【丰潤縣誌】

谷淩雲字儀霄諸生工艸書放筆如有神【同上】

谷際岐字鳳來號西阿雲南趙州人乾隆四十年進士官禮科給事中

包世臣撰狀云性耽作書出入於平原眉山而得其渾逸其稿艸不經意者尢工

谷際岐行書佳品上【國朝書品】

陸

陸世儀字道威號桴亭太倉人明諸生私謚文潛【亦曰尊道】

先生行楷極精【木葉厱法書記】

陸從龍字五云號吟只一號可庵華亭人明諸生私謚怡情先生

工書法【松江府誌】

陸貽典字敕先號覿庵常熟人

工書法漢隸尢勝【蘇州府誌】

吾邑自鈍吟先生後以詩字訓迪後進者有陸敕先陳在之【海虞詩苑】

陸英標字彥威平湖人明諸生

善書【檇李詩系】

陸嘉淑字子柔號冰修一號射山又號辛齋海寧人明嘉興府學生國朝薦鴻博不起

以書法名【居易錄】

數歲能作徑尺大字【兩浙輶軒錄】

書法蒼勁中時露丰靘【杭郡詩輯】

按冰修爲查查田太史婦翁書負盛名嘗題汪舟次字捲誤用撥鐙爲撥燈【上�字作馬凳解】

陳香泉題其後有借問如何是撥燈之句冰修見之憮然見漁洋筆記

陸售字髙仲錢塘人善書【今世說】

陸光旭字始旦號鶴田平湖人順治九年進士由禦史出爲江安糧道

山陰寶嚴寺孟禪師塔銘山西參議前禦史陸光旭篆額釋名行宣【越縵堂日記】

陸光宙字巨石平湖諸生書法結構奇古時賢所不及有好事者求其書輒怒曰吾安能爲人作傭至富貴俗子厭斥尢甚故時人罕得稱其妙【陳國政撰傳】

陸廓如字天衢號椒山蘇州東山諸生書學文衡山【七十二峯足徵集】

陸銓字公衡吳江蘆墟人能作蠅頭小楷手書徐師曾莫旦二吳江志丹黃標識筆墨燦然【陸耀撰行略】

陸漻字其淸吳縣人博聞多藏書手抄及千卷有朱存理錢谷之風【蘇州府誌】

陸天錫字思順上海諸生文裕公六世孫工書得儼山家法遠近珍之八十餘猶臨橅不倦【松江府誌】

陸琳字右庭上海人書宗文裕家法兼得張東海之祕朝鮮人重價購之絲毫不取【同上】

陸隴其原名龍其譜名世穮字稼書平湖人康熙元年進士官四川道監察禦史追贈內閣學士兼禮部侍郎謚淸獻云

王昶題陸淸獻公書余齋恥言捲後云公不以書名而此書古質淸勁肖其爲人所謂蓄道徳而能文章發於不自覺者邪

張廷濟陸淸獻公詩箋跋云公不以書學擅名故無巨幅其確然可信爲眞者惟簡牘之作耳予購之數十年僅有其與族人書一紙然不署款也右壽詩金箋本端謹中露華亭筆意自是眞迹夫公爲國朝眞儒學行著述垂示寰區卽一二行短札世已藏弆爲榮況此帶名書一十六行紙墨完好不尢珍於球璧耶

龍啟瑞跋楊椒山先生書蘭亭序卷子云此卷入國朝有淸獻陸公題跋陸公不以書名而行筆特超妙於公固有沆瀣之合者古來名人無不能書信哉【經徳堂文集】

陸祖修字孝武號敬峯一號愚山晚年皈心幹竺號老是頭陀靑浦人康熙十八年進士官山東道監察禦史能書【靑浦詩傳】

陸攀字威咫平湖人康熙二十五年拔貢生工書【攜【攜﹕檇】李詩系】

陸篆字少秦號滌村康熙三十七年拔貢生官淸苑知縣書法力追晉魏【興化縣誌】

陸箕永號詩城吳人官廈門同知

聖祖南巡箕永獻九峯賦召試行在令隨祭酒孫嶽頒赴京再試暢春苑命書大小字以進賜禦書孝經衣服筆硯食物甚夥乙酉復遇南巡獻廬山賦賜監生入直武英殿食七品俸在翰林院行走纂修佩文韻府賜第於旃檀寺書成授綿竹知縣洵異數也【�汀錄】

陸大癡逸其名字雲龍婁人善作擘窠書聖祖南巡獻策行在人目爲大癡因以自號凡書扁聯輒署其尾曰大癡【松江府誌】

陸文然天錫子世其學【同上】

陸震字仲子號種園攻行艸貧而好飲輒以筆質酒家索書者出錢爲贖筆【興化縣誌】

按仲子鄭克柔大令之師

陸詩字以言江寧人以習宋字供事蒙養齋書局考授州同學柳書點畫無毫髮不似【望溪文集】

陸瓚初名無咎一名廷瓚字虔實一作幹日銓子官保徳州吏目何發撰墓志云善隸書遊何焯之門得其指授遂博綜正變各體並臻其妙

袁景輅云吾鄕以隸書擅名者有兩人沈笠岑以風骨勝陸贈翁以蒼古勝蓋沈之取法在唐翁則直逼漢體矣聞翁作書快意狂叫起舞不能自禁出遊過山石可礱者大書深刻題名其下知翁因以千古自命者也

何子懷曰工隸書凡三變初學曹全史晨諸碑以流麗勝中變而風格峻整仿佛衡方尹宙諸碑再變爲奇古夏承戚伯其宗也晚年出入縱恣正變乖合無所不可遠近求者無虛日故其書徧海內

陸耀東顧新阡記云先人於書未嘗一日少輟摹西嶽華山碑至三百餘通自書千字文稱是其它散在縑楮不計其數本朝自顧云美鄭谷口以來未有若先人之勤且多者也

又序萬九沙先生分隸偶存云先君子昔日亦酷嗜作隸每得漢人一碑臨摹不數百徧不輟持論以光和爲宗下此者弗尙也

又序張友桐隸使云先君子之學書自弱冠以還未嘗一日廢臨摹中歲得商邱宋尙書家華山碑雙鉤本立意摹三百通行世幼時以硬黃紙臨曹景完碑至滿一大櫝平日應人索書皆節臨古拓不得已乃自爲書亦必懸擬一碑故先君款識類有碑銘

王昶曰精分隸直入古人堂奧

阮元曰生平竺嗜尢在漢隸臨華山碑至三百餘本令嗣朗夫中丞官山左時嘗以公手書徐幹中論治學篇刻石於濟寧州學筆法古勁足與諸漢碑相頡頏也

陸虔實如韓康賣藥守價不移【國朝隸品】

方朔曰邇時學華山碑者有陸蘆墟予獲其縮臨一百第一本石刻字大不過三分而神气遒古直是具體而微

陸瀛齡字景房上海人雍正元年拔貢官石埭教諭署知縣善書法【松江府誌】

陸宗濰字維水號蔚庭嘉定人雍正元年舉制科力辭詩文行楷悉合先民矩矱【練音初集】

陸祖錫字念劬平湖人雍正七年拔貢舉鴻博書摹褚永興【鶴徵錄】

按褚永興或是褚河南之誤否則褚字當是虞字原文如是姑仍之

陸廷錕字徳純號瑤圃嘉定諸生能書【練音初集】

陸廷鏞字聲遠號愼齋嘉定太學生臨池賦詩並爲名流推許【同上】

陸昌時字運承平湖諸生工書法【張云錦撰傳】

陸明睿字若璇一字文玉別號無聞生華亭諸生工分隸【松江府誌】

工隸書【緒南筆談】

陸思誠字希正上海歲貢生晚歲鈔書自課小楷盈篋【上海志】

陸琰卓字蘊渠一字運鯤號東村別號頹石翁嘉興人

善書學魯公【梅裏詩輯】

陸時化曰臨摹米帖已至入室【吳越所見書畫記】

陸秩字賓之號抑齋仁和人乾隆四年進士官工科給事中善書不肯貌襲古人亦不刻意一家興到筆隨動有奇气【兩浙輶軒續錄】

陸廣霖字用賓號補山陽湖人乾隆四年進士官恭城知縣署百色同知四十五年卒年七十有五

陸繼輅曰先君書出入平原華亭間流傳甚少

陸耀字朗夫號靑來瓚子乾隆十七年進士官湖南巡撫

陸應橊哭陸朗夫中丞五言排律自注云尊翁虔實先生精隸書公能繼其學

陸惇宗字望之號莆塘靑浦人乾隆二十一年舉人官閩縣知縣篆隸尢工【靑浦詩傳】

陸驂字白義號左軒善書楷法率更行摹山谷尢工狂艸有龍蛇夭矯之勢兼工文世罕知者嘗鐫私印云逸少文章字掩將爲人謙退和平書與鄭燮顧於觀埒鄭顧沒後膺本紛紛惟陸書不能僞也【興化縣誌】

書法懷素【揚州畫舫錄】

陸元李字聯郭號緘齋書瘦硬有神擘窠尢善【興化縣誌】

陸立字竹民山陽諸生工八分【淮安府誌】

陸長髮字香筠上元副貢生

工書【江寧府誌】

陸鴻繡字春谷靑浦人工書法【明齋小識】

陸思誠字希正上海歲貢生工小楷【松江府誌】

陸紹曾字貫夫號白齋吳縣人工篆隸書精於賞鑑余幼時喜八分嘗師事之先生平生所見書畫碑帖皆爲抄錄成編凡二十四函曰續鐵网珊瑚曰吉光片羽曰不惑編名扇錄又有遊杭書畫錄刻碑姓名錄及搴云籠煙記之類皆作小楷書其精勤於翰墨如此畢秋帆尙書以千金購得之【履園叢話】

擅分隸【金石學錄】

張燕昌曰作飛白飄逸有神【芑堂印跋】

自鍾鼎古文下及八分行楷靡不研究尢工蠅頭八分有人勒之盤盂幾硯以進禦純皇激賞之八分之爲蠅頭自白齋始一時聲價大重學八分者多師之晚年尢好飛白有飛白錄二卷【鷗陂漁話】

陸甲林字縉喬髙郵人乾隆五十四年拔貢書學顏平原【揚州畫舫錄】

陸坤驂字亦能作懷素體【興化縣誌】

陸維垣字臯叔一作皐旭號者山琰卓子秀水籍貢生

工書法【梅裏詩鈔】

陸元溥字季海號少室吳縣人工小楷書【吳翌鳳懷舊集】

陸九齡字佩鳴元和諸生工書法【蘇州府誌】

善評書【二林居集】

彭續贈詩云善書聞國都千金無可致【秋士先生遺集】

陸以康字惇士長髮子諸生亦工書【江寧府誌】

陸元錞號薌畇桐鄕廩貢善書尢精隸法【兩浙輶軒續錄】

先君子精八分書法求者坌集應之無倦【冷廬雜識】

陸成棟字邁倫號芝云蕭山諸生

以能書名天下縱橫變化不拘一格【永興集】

陸介眉號方山元和諸生工書手寫其師吳兼山紅雪山房詩鈔刊板行世【抱竹居檢書記】

陸筠號瓠尊本貫吳江寄居秀水精抄舊籍至老不輟【暴書雜記】

陸隆字用升以字行別字厚齋宜興人善行楷書兼法趙子昂董思白子與喬亦善書【吳徳旋撰傳】

陸繩字直之號古愚耀子官山東主簿

秉承家學隸書直逼漢人【小滄浪筆談】

陸繼輅字祁孫號修平一號季木廣霖五子嘉慶五年舉人官貴溪知縣

方朔曰本朝工摹石鼓以完白山人爲空前絕後繼此者張臯文兄弟吳山子陸祁孫諸君亦稱能手

陸炯字照巖號篴村一號駕三平湖人嘉慶二十五年進士官光化知縣

工書【杜文瀾曼陀羅閣瑣記】

陸楏字冰庵晚號棲谷老人海寧人候選布理問少工書旣得見孔繼涑桂馥從之講貫書益工【甘泉鄕人稿】

陸煃易名損之號東蘿吳縣諸生

戈載感舊詞序云小楷精妙兼歐褚之長【翠徽【徽﹕薇】花館詞鈔】

損之爲士禮居寫汪本隸釋刊誤刻板【書林淸話】

陸紹景字念初號研北吳縣【一作元和】人

工書爲李福入室弟子福書由虞褚以逮晉人紹景書亦於虞褚尢深從遊者至四百餘人【蘇州府誌】

陸與喬字子卿隆子字體奇逸【宜興縣誌】

陸宗麟字銘軒太倉人道光八年北榜舉人官江浦訓導工楷法【江寧續志】

陸長春字向榮號瓣香一號簫士烏程人道光二十四年副貢工書法【兩浙輶軒續錄】

陸增祥字魁仲號莘【一作星】農太倉人道光三十年第一人及第官辰永道加布政使銜幼見父【放按名樹燻舉人】

作篆籀書效爲之父喜授以六書之學輒通曉其義著篆墨述詁古今字表八瓊室金石補正等書【兪樾撰墓志】

陸一鈞字秉之號一哉【一作一齋】晚號尙左生海寧監生中年以右臂病廢習左手書摹鍾王極古媚可愛【杭郡詩三輯】

陸雲程號澹園諸生工小楷【無錫縣誌】

陸聰應字小晉繼輅孫

陸繼輅曰完白山人篆書橫絕千古代起者張臯文惠言吳山子育也近日少年中惲匯昌子辧薛仲徳可久莊又朔稚蓂吳咨聖兪及余孫聰應皆羊毫懸肘縱橫莫當駸駸乎追山子而及之老輩禿筆之陋庶幾一洗矣【合肥學捨札記】

陸堃字簡庵蕭山歲貢

陶浚宣曰君爲芝云先生孫以能書世其家

陸士朴字少華無錫廩生有書名邑中禪房神廟多其扁聯而收藏家少畱其迹【書畫家筆錄】

陸潤庠字鳳石元和人同治十三年第一人及第官至大學士謚文端

書法腴潤【近代名人小傳】

有書名【書畫家筆錄】

陸士霖字引南一字沛甘金匱附貢生候選訓導幼喜臨池無間寒暑於聖教序醴泉銘臨摹最久深得其神髓間亦涉歷他帖而艸書及擘窠大字尢佳中年以書法教授裏中學者數百人所書八十四法一部已付印行於世【同上】

陸費

陸費林字彥靑桐鄕人書學董文敏【廣印人傳】

陸費垓字煩垓號蘧盦桐鄕諸生善篆隸【同上】

卜

卜爾昌號薌門錢塘人精八法【兩浙輶軒續錄】

祝

祝徳麟字趾堂號芷塘海寧人乾隆二十八年進士官監察禦史所作眞行書筆迹淸潤類其詩格【木葉厱法書記】

祝慶蕃字晉甫號蘭畦固始人嘉慶十九年榜眼官禮部尙書楷法率更嘗用精銅剏爲墨盒學者便之【同上】

祝富明字公選號蘭臺海寧人攻篆籀之學【杭郡詩三輯】

祝泰來號半帆又號一帆仁和人道光八年副貢工書【同上】

祝懋惇字上臨號果山一號虛谷海寧貢生工書【耐冷續談】

祝應璣字貳璇江陰廩貢通六書善篆籀【書畫家筆錄】

祝土坒蕓字藝芳江陰優貢生工小篆【同上】

祝麒字爾英江陰人以善書名【同上】

祝呂訓慈溪人

譚獻祝生歌爲吳子珍作云前年祝生偃蹇死酒瓢詩卷歸飄零平生篆隸以神授風雷拿攫蛟螭驚吳生薄暮叩門入稱說祝生時在口下言八分與小篆斯邈爲師韓蔡友顧苓鄭簠今已矣不知位置誰先後

鞠

鞠林字塏臣諸生精行艸八分書【涇縣誌】

鞠曜秋號石農奉賢諸生工漢隸【雲莊印話】

郁

郁兆桂號良補婁縣歲貢生工書【松江府誌】

○二沃【玉粟】

玉

粟

玉

玉保字徳符號閬峯棟鄂氏滿洲正黃旗人乾隆四十六年進士官吏部左侍郎

工書法出入吳興堂奧【亦有生齋集】

玉輅字賜山滿洲正白旗人嘉慶五年舉人官雲南布政使小眞書娉婷綿密得力趙董【木葉厱法書記】

李芳梅工書法在京師與玉輅齊名有南李北玉之目【崇川詩鈔】

粟

粟大成黎平府貢生工書法【黎平府誌】

○三覺【樂卓】

樂

卓

樂

樂繹字宗虞庠生工書【鹽城縣誌】

樂鈞初名宮譜字符淑號蓮裳臨川人嘉慶六年舉人

精小楷【陳楙本歸云艸堂集】

樂蘅字蘭史東鄕人道光時舉人官建徳知縣善書【江西通誌】

卓

卓禺字宵生號海幢瑞安人居仁和

吳偉業曰精書法

卓秉恬字晴波一字靜遠號海颿華陽人嘉慶七年進士官大學士謚文端工書法刻有快霽堂集古帖【木葉厱法書記】

卓橒字云木號鶴溪秉恬子道光二十年進士官工部侍郎

書法河南兼襄陽晚逼劉文淸有松簃學書圖何貞老曾爲題詩【書畫過目考】

○四質【吉畢

嶽】

吉

畢

嶽

吉

吉夢熊字毅揚號渭厓丹陽人乾隆十七年進士官通政司使善作蠅頭小楷【研經堂集附事實】

吉夢蘭字香畹號會亭夢熊弟乾隆二十二年進士攺庶吉士書初學顏平原繼學鍾大理其臨摹趙承旨差能神似【吉夢熊撰事狀】

按一字燕生

畢

畢大生字豫瞻一字雨稼監生書法李北海蘇靈芝【靑浦縣誌】

書得顏魯公李北海行楷法【靑浦詩傳】

畢宏述初名述宏字旣明一作季明號念園歙人後遷海鹽

工書篆隸尢直逼秦漢嘗手寫六書通篆文以行【海鹽縣誌】

精篆隸著有六書通【名人尺牘小傳】

畢沅字湘蘅號秋颿別號靈巖山人鎭洋人乾隆二十五年第一人及第官兩湖總督小眞書筆致秀嫵蠅頭八分尢佳【木葉厱法書記】

錢泳曰尢好法書名畫嘗命余集刻經訓堂帖十二卷

畢考祥字旋之儀徵諸生小正書學山舟夢樓兩家形神俱似勝汪竹坪兼工篆籀嘗爲阮文達制小印【木葉厱法書記】

精小楷【揚州畫舫錄】

畢惇號艮庵吳縣人以諸生爲四庫館謄錄補開化縣丞居官經年過錢塘江墮水死善書法【黃承吉夢陜堂集】

畢星海號昆園宏述孫貢生工篆隸鐵筆著有六書通摭遺【海鹽縣誌】

工八分與沈可均齊名【淸儀閣題跋】

畢文亭吳人工篆隸兼精鐵筆【翠薇花館詞鈔】

畢貴生字成之號孝伯儀徵諸生日能作正書二萬字【藝舟雙楫】

畢道遠字東河淄川人道光二十一年進士官工部尙書書法襄陽【書畫過目考】

按字仲任號東河

嶽

嶽鍾琪字東美號容齋臨洮人祖籍湯陰由需次同知官至四川提督加太子少保封威信公謚襄勤工書【四川通誌】

書亦遒古【隨園詩話】

按乾隆十九年卒年六十九

嶽瀾字宗瀛武進諸生工書【武陽合志】

按李申耆大令記其邑中能書人有嶽花村未知是宗瀛別號否

嶽昭塏號蓉村嘉興諸生書法尢勝【墨花吟館懷人詩】

○五物【屈】

屈

屈

屈大均字介子號翁山一號冷君番禺人明諸生國變爲僧名今種字騷余號一靈後返初服工行艸分隸與獨漉相埒集中有臂閣銘雲龍跳虎臥勢之所至鳳閣天門在吾一臂其自負可想【木葉厱法書記】

屈九曦字祉堂石門廩生善艸書【兩浙輶軒續錄】

皇淸書史卷三十

●皇淸書史卷三十一

義州李放兀廠纂錄

入聲﹝二﹞

七曷

八黠

九屑

十藥

十一陌

十二錫

十三職

十六葉

十七洽

○【入聲】七曷【葛噶

薩笪】

葛

噶

薩

笪

葛

葛行夏字賓嵎吳縣洞庭武山人一龍猶子吟詩作字皆能仰承家學戛戛自異【七十二峯足徵集】

葛震字旉之一字振千祖籍句容明時遷寧遠衛本朝定鼎復遷陜西鞏昌之徽州康熙五年中雲南榜舉人供奉武英殿眞書師鍾太傅分書法蔡中郎艸如鐵幹銅柯風韻溢於筆墨之外【趙玉麟讀書堂集】

葛振千如江左諸賢風流蘊藉【國朝隸品】

葛洪業原名覃字方夏海鹽【嘉興縣誌作嘉興人】諸生

馬思贊曰精篆籀行楷不輕落筆寸縑尺紙人爭藏弆

精楷法【嘉興縣誌】

葛祖亮字超人號聞橋一號雨亭上元人乾隆元年進士官戶部主事晚歲家居富商以金幣求書怒而麾之【金陵通傳】

按江蘇詩徵超人一字弢仁

葛用霖字沃野寧陵人供奉武英殿

擅鍾楷筆力遒勁古茂有元常遺意【永璥益齋集】

葛丰字禹皐嘉興諸生

諸錦曰字學顏平原

葛柱字二峯行三體胖人呼爲葛牛甘泉人善章艸【揚州畫舫錄】

葛正笏字搢書號信天昆山太學生【一作上捨生】

工書法得褚河南李北海兩家神髓以進窺二王堂奧刻有仁聚堂法帖行世卒年八十三【蘇州府誌】

詩史書聖各極其妙【查禮銅鼓書堂集】

書法極肖汪退谷【同上】

顧承曰搢公早年受筆訣於汪退谷徐畏壘兩先生臨摹不已工力日深初學李北海後師顏魯公又參之宋元諸大家神與古會

葛峻道字際天昆山人官署萊陽知縣工書法【蘇州府誌】

葛泳字孝思【按號蓀田】

婁縣太學生工書喜仿張司寇照筆意極得神髓偶假司寇名署款見者莫辧眞贗【松江府誌】

葛璇字仲達別號橘星山人海寧諸生工書【兩浙輶軒錄】

葛繼常字奕祺號辛南海寧諸生

近時海昌喜抄書而端楷不苟者莫如葛辛南【暴書雜集】

葛光字用林上元人書學涪翁其摹古逼肖處𨿽賞鑑家無以辧也【江寧府誌】

字與淩上元諸生工書【金陵詩徵】

葛雲飛字雨田山陰人道光三年武進士官定海鎭總兵與外寇戰陣亡謚壯節

公官瑞安副將時嘗書一聯揭於治事之堂並自作擘窠大字顏其堂曰威惠【冷廬雜識】

葛天民字小巢好爲鐘鼎字以刻印名家變明人文何之法尢不喜鄧石如石如方有重名人顧以此輕之【湘潭縣誌】

葛元煦字理齋仁和人工篆隸【廣印人傳】

噶

噶爾杭阿字森如江寧駐防旗人官協領精漢隸字體古拙如其人【江寧續志】

薩

薩迎阿號湘林鈕祜祿氏滿洲鑲黃旗人嘉慶十三年舉人官戶部侍郎謚恪僖幼卽善書成王以郡主配之詒晉齋所藏法書名帖半爲所有【郁棲書話】

善書【吳榮光石雲山人集】

先生昔守長沙公餘惟作書平帖而已【東洲艸堂詩鈔】

工八法精鑑賞平書有卓識懸解【師友集】

薩杭阿江寧駐防旗人官協領嗜法書晚年尢蒼勁可愛【江寧續志】

笪

笪重光字在辛號君宣道號蟾光別號江上外史或署江上逸光又稱郁岡掃葉道人亦號始靑道人句容人順治九年進士官禦史告歸康熙壬申卒年七十

江上書格超妙小字尢佳蓋先生自解組後隱居句曲山中讀丹書學導引遊神於塵滓之外故所作書飄然有淩雲之气國朝善書之家如先生者未可數覯【快雨堂題跋】

放曾見宛平查峻丞觀察【爾崇】

家藏鄒衣白水墨山水冊【計四版】

後有江上精楷長題夢樓亦有兩跋乃專平江上書法者玆錄於左本朝書家吾嘗推笪江上先生爲第一殆以先生休官最早隱居茆山小九華之間故涉筆自有塵外遠致其胎乳古人處皆得骨得髓不似他人廑涉皮毛也江上故句容人晚復家於京口今其後人分占丹徒句容兩縣之籍不知餘論書之意者當謂余左袒鄕人也

小楷學晉人甚難由唐企晉則尢難之難者前明文祝諸公非不力學晉人但不從唐人門限跨入譬之杜撰禪和不由師度𨿽復機鋒迅利終帶野狐气此書筆筆晉人政復筆筆唐人有明香光而外視此無非擔板西溟得天諸公復何論哉

笪江上解元刻有東書堂帖【履園叢話】

予藏侍禦行書千文一卷出入東坡南宮之間超逸絕倫王夢樓太守𨿽極力摹仿亦僅得皮毛而已後人以侍禦與姜汪何並稱爲四大書家著有書筏一卷曲盡精微六安楊召林有覆刻本【木葉厱法書記】

笪以煊字曉山句容人重光裔孫書學淵源名噪江滸【同上】

範承志與吳蓉圃同學書法頗饒後見笪曉山書執贄請業字學大進【杭郡詩三輯】

○八黠【滑】

滑

滑

滑汝謀字夏古號定庵仁和貢生工書【杭郡詩輯】

○九屑【鐵哲

薛】

鐵

哲

薛

鐵

鐵保字冶亭一字鐵卿號梅庵一稱梅翁又稱老鐵玉保兄乾隆三十七年進士官至兩江總督吏部尙書

那彥成撰神道碑云楷書摹平原艸法右軍出入懷素孫過庭臨池之工天下莫及論書云丰者無骨瘦者少肉尙气魄者失怒張矜風韻者趨柔媚皆非書之正格也論者謂惟公不愧其言云

汪廷珍撰墓志云工書法於晉唐諸家無不臨橅而其宗旨要以香光爲歸所刻惟淸齋帖藝林寶之

工書北人論書者以石庵相國覃溪鴻臚及君爲鼎足【湖海詩傳】

笪立樞梅庵年譜跋云公素喜書與及門言名書如名士必容貌气骨精神脈絡色色完備始爭上流近日丰者無骨瘦者不腴气魄勝者劍拔弩張風韻勝者柔姿媚態皆非書家正格吾知之愧未能也公書碑版大楷眞得顏法艸書學懷素及十七帖書譜當興會所到有上下百年縱橫萬里之槪

鄂恆曰先生書法髙妙窺淸臣室得之者如獲寶

鐵齡字希梅號鐵庵蘇完瓜爾佳氏漢軍正白旗人同治十二年舉人官左部員外郎

工書翰【雪橋詩話】

哲

哲爾【一作勒】肖鄂濟氏滿洲正白旗人康熙時官兵部尙書

國史本傳云上與大學士馬齊衡論在廷諸學士爲不及昔年因追憶哲爾肯爲學士時批本最速且以其艸書敏捷咸稱飛手爲褒美云

薛

薛奕字若昧武進人

與同裏白銘楊二溥唐宇昭稱薛白楊唐四大書家【武陽合志】

薛耳字仔鉉號固翁武進人

李兆洛曰邑中能書人國初則有薛白楊唐四大家前有薛耳白瑀揚【揚﹕楊】二博唐宇昭後有薛搢白銘楊大鶴唐宇肩

薛搢武進人

薛搢白萬楊喬年唐宇肩工書齊名號稱後四家【武陽合志】

薛僖號梅亭周鴻陽弟子精二王楷法嘗作小楷千文數百本書家爭傳之擘窠大書廣輪徑尺者一筆揮就人欲得之大率在佛捨僧寮中紈袴子弟售以金帛不屑也【鹽城縣誌】

薛嘉猷字若采定遠諸生善艸書【安徽通誌】

薛堯夫字企範無錫諸生工書王虛舟髙弟【梁溪詩徵】

薛國秀字廷章號楓山晚號梵村居士錢塘人嗜金石文字往往臨摹不倦【尊聞錄】

薛鴻字鴻雪一名洪字澱山仁和人

盧文弓臺曰書法各體俱工

薛廷吉字藹人號漁莊儀徵人乾隆二十二年召試二等工書巨幅細行皆臻妍妙六十年卒年七十六【淮海英靈集】

薛稻孫字渼澳號顚樓先世居蜀之蒼溪從父徙無錫遂爲無錫人後居江寧乾隆二十五年舉人卒年四十四

書法娟秀似趙松雪佳書其源蓋出於褚登善【初月樓聞見錄】

薛廷瓚字敬居工書法【鹽城縣誌】

薛聯元字稚曾號琴溪歲貢生詩文書翰兼擅長【興化縣誌】

薛聯科字蕚樓聯元兄字宗書譜與其弟齊名【同上】

薛玉堂字又洲號畫水稻孫子乾隆六十年進士官慶陽知府

李兆洛曰書法仿顏魯公

薛起蛟字牟山號炎洲一號焰萬順徳貢生臨摹古帖人爭寶之【嶺海詩鈔】

薛仲徳字可久武進人工小篆【合肥學捨札記】

薛成榮字曉筠無錫人官知府工篆隸【近人筆記】

○十藥【薄郭

霍莫

鄂郝

駱】

薄

郭

霍

莫

鄂

郝

駱

薄

薄有徳字聿修大興籍江寧人康熙四十二年進士官侍讀學士工楷法與王圖炳頡頏【木葉厱法書記】

吳雯西谷侍禦爲聿修書冊詩以代跋云西谷先生書最妙冰雪肌膚神綽約我書動如墨褚耳肉重自嫌無處著獨有吾子能兼愛西谷書索蓮洋跋那識吾子書亦妙繭紙蘭亭致不惡自注聿兄曾惠我自書繭紙蘭亭

薄海字圖南號隅谷有徳子康熙五十一年進士官太常寺卿亦工書【木葉厱法書記】

郭

郭維翰字均衛號石溪上元人工書法揮毫落紙人爭寶之【畱溪外傳】

郭棻字芝仙號快圃淸苑人順治九年進士官內閣學士兼禮部侍郎私謚文淸

潘應賓撰傳云善書法與同年沈文恪有南沈北郭之號聖祖命書唐人早朝詩搨爲屏風署便殿不時觀覽贊賞人以趙吳興董文敏目之【放案潘號雪石山東濟寧人康熙十八年進士官贊善錢氏碑傳集錄此文誤標其目曰郭文淸公傳蓋潘氏原文如此未加刊正者錢氏不詳潘之爲人故附識於此】

郭宏岐字文充益陽人都賢孫康熙十一年武舉人以善書名一時【沅湘耆舊集】

郭鼎京字去問福淸人精於蠅頭楷嘗以一幅楮寫楚詞全部又於一幅寫陶詩全集紙皆髙不逾尺橫不過二寸許又書蘇蕙織錦回文詩縱橫數十圖詩字五萬餘筆筆仿歐陽率更法無少局促態尢奇絕【福建通誌】

郭元釪字於宮號雙村江都人康熙四十四年南巡由諸生考試書法取入纂修館預修佩文韻府授中書舍人【名人尺牘小傳】

郭雍字仲穆號書禪一號約園福淸人康熙五十二年舉人

書法鍾王【福建通誌】

郭廷綬字愼庵雍正十三年歲貢工率更書法神與俱化【邯鄲縣誌】

郭廷翕字虞受號桹庵卽墨人漧隆六年舉人官南城知縣善書所藏古帖甚富髙南阜集鄕先輩墨迹三冊顏曰桑梓之遺以授桹庵桹庵搜輯宋元以來成八十三冊今藏萊陽左氏【山左詩續鈔】

善書工篆刻【山東通誌】

郭靑塏字岱瞻別號香山老人棻孫乾隆三十六年欽賜舉人尢長於書長箋巨幅人爭寶貴【畿輔先哲傳】

郭希洛字宗程號南瀍海澄人居鷺門乾隆四十八年舉人書法勻淨生平不作艸書【廈門誌】

郭偉績字熙虞濰縣人乾隆五十四年以年屆九十賜舉人明年賜檢討工篆隸印章【山東通誌】

郭燦字荊山海寧人精小楷【張爲儒虫獲軒筆記】

郭榮光字懷熙號根梅長洲人官鎭海縣縣丞工書小楷初師吳興繼乃出入二王運管若飛日書數萬字無一苟且隸古傳者尢多所書前後赤壁賦石本傳入琉球後貢使過浙以紫晶端石爲贄乞書孝經書名遠及如此【沈文忠公遺集】

郭張勛甌寧諸生工行楷書【福建通誌】

郭峻字簣山六合人善楷書粵中碑版多其手迹【六合縣誌】

郭鳳鳴號研圃海寧人書法直逼趙文敏【陳萊孝誰園詩話】

郭世通丹陽人書法閒雅得晉人意度【吉夢熊研經堂集】

郭敏盤字小華歷城人嘉慶九年舉人官益都教諭

小華未谷弟子於隸古尢得其傳爲余書鄭公祠碑記頗具古法【小滄浪筆談】

隸書專師未谷予於山左近人隸未谷之外殊好小華【息柯雜著】

郭尙先字符聞一字伯抑父號蘭石莆田人嘉慶十四年進士官大理寺卿道光壬辰卒年四十八

林則徐撰墓志云慕先生者大抵首推書法謂當頡頏元明兩文敏間【云左山房文鈔】

蘭石入翰林院後書名最著每以徹夜之功臨醴泉銘一過於同時張韓山陳玉方顧南雅林少穆諸書家如驂之靳也【師友集】

行楷書傾動一時【制義叢話】

長於書法鑑古家非得尙先書不爲貴然非其人亦不輕與【福建通誌】

先生以書名於時嘉慶館閣書多宗趙承旨先生獨宗率更後進爭相仿效京師書法爲之一變晚喜作篆隸【歸朴龕文稿】

龔顯曾芳堅館題跋序略云先生以工八法名嘉道間作字甫脫手輒爲人持去書法娟秀逸宕直入敬客磚塔銘之室行書嗣體平原論坐帖中年以後幾與董思翁方駕齊驅在京師時索書者趾接於戶先生每呼酒飲至醉方濡染落紙故生平應酬書時有不經意處惟署跋金石恆矜莊研究不肯率意下筆獨得晉唐無諍三昧

許彭壽跋蘭石小楷冊云此乃蘭石中年書館閣得此無不決勝

林少穆梁茞林皆閩人三君書絕相似

書法尢著道光壬辰主試山左乞書者繁將回都求者長跪皆書而後行惜不永年故片楮皆貴【家言隨記】

王鍾霖曰書家近稱郭何惟子貞太史有學古太過處

蘭石書似歐陽詢以骨力勝間作小楷頗深別趣亦書家之不可無至臨摹諸家悉可亂眞【書畫所見錄】

予藏大理小眞書闕裏孔孺人墓志冊大如指頂精妙絕倫孺人系繡山舍人憲彜之母龔定庵撰文梅伯言書後可稱三絕又有所臨磚塔銘冊亦佳【木葉厱法書記】

郭書字湘帆嘉慶二十四年舉人官宣恩教諭書臨趙董【興國州誌】

郭麐字祥伯號頻伽一號蘧庵晚號復翁吳江諸生

深章巨沈石田自書元旦詩軸云友人郭頻伽字專師涪翁時亦僞爲沈迹而枯瘦柴立不足當白石翁之重儓【退庵書畫跋】

郭轍字季蘇號眉公長洲監生書學平原有秋聲館帖年九十三而卒【蘇州府誌】

秋聲館帖兵燹後石多散佚其門人浙江宓某取所藏遺墨刊石名傳琴堂法書【書畫家筆錄】

郭紹髙字憩仙號棄翁吳縣人工八分【馮承輝印識】

郭泰舟字仙航南海諸生工書【十二石山齋詩話】

郭寶勛字忠山納溪人道光五年舉人官無極知縣工書法片紙隻字人爭寶之【無極縣誌】

郭沛霖字雨三蘄水人道光十八年進士官淮揚道揚州陷奪職效力安徽軍營殉定遠之難工書法【甘泉縣誌】

按一字仲霽

霍

霍備字易書號揖軒雍正二年舉人官奉天府尹書法尢名重一時【東光縣誌】

霍隆阿字吉如斌良堂弟官刑部【斌良萬壽寺詩云釘壁阿吉書筆陣淩千軍奔騰突龍象古茂儕皇墳自注庭中聯額吉如二弟霍隆阿書甚佳】

莫

莫遠別號雅裏山人華亭人工書【木葉【脫厱字】法書記】

莫秉淸字紫仙華亭人云卿孫明諸生

書學晉人得其家法【松江府誌】

善書法【遺民詩鈔】

紫仙法其父【按常作祖】

云卿書而少拘【大瓢偶筆】

書妍媚可愛【馮金伯海曲詩鈔】

莫琛字人玉華亭人明諸生本朝官辰州教授工書【松江府誌】

莫亞夫蒲州人官知縣

吳雯曰莫亞夫先生贈我臨帖二冊皆山陰父子書也用筆特妙幾欲亂眞

莫澧奉賢諸生工書法極似葉進士松亭【松江府誌】

莫晉字錫三號寶齋會稽人乾隆六十年榜眼官戶部侍郎書法海嶽【書畫過目考】

莫兆瓊字瑤昭號玉峯新會人嘉慶十五年優貢工楷書精鐵筆【續岡州遺稿】

莫芝云字子靑新會諸生工書法【藝談錄】

莫巡字勵軒臨桂諸生工行艸【況澄梅卿雜記】

莫友芝字子偲號聑叟一號郘亭獨山人道光十一年舉人截取知縣工眞行篆隸書求者肩相摩於門【張裕釗撰墓志】

嘗集漢碑頭篆刻百餘通所作篆書多從此出於當代名家別構一體爲時所重【黔詩紀略後編】

莫庭芝字芷升友芝弟道光二十九年拔貢官思恩府教授工小篆八分書自得天趣【黎庶昌撰墓志】

莫繩孫字仲武友芝子官江蘇同知過班道員書承家學【木葉厱法書記】

鄂

鄂爾泰字毅庵西林覺羅氏滿洲鑲藍旗人康熙八年舉人官至保和殿大學士謚文端

管同書鄂文端所臨米帖後云古厚蒼勁類董文敏晚年之筆【管異之文集】

長白鄂公西林爲陜西巡撫時刻有環香室帖【履園叢話】

鄂容安字休如號虛亭鄂爾泰子雍正十一年進士官西路參贊大臣死阿逆之難謚剛烈

王昶撰傳云往在雲南過嵩明州海潮寺寺懸剛烈海暗云無葉山寒雪有花楹帖是從西林相國督黔時書筆力峻拔在歐顏間想見橫身絕域透爪握拳之狀咋又見所作詩稿本間有塗乙攺竄瘦硬通神藏鋒出力與所見書法風格不殊

法式善鄂剛烈遺墨跋云剛烈遺墨散在人間者甚夥余於西山蒼雪庵見公手迹謀勒諸石未果也後令子五峯侍郎持公遺稿見貽余旣抄其詩入選復裝爲兩巨軸珍藏之所餘殘楮𨿽塗攺過半而筆勢飛動英爽之气逼人眞可寶也蓉莊觀察欲壽貞瑉爲檢楮墨完整者畀之庶足以傳公之眞焉

書類張文敏【八旗文經作者考】

伯熙嘗謂張鄂相攻而虛亭書法瘦硬通神乃大類天瓶居士亦足異也【雪橋詩話】

鄂忻字怡云鄂爾泰第五子官工部侍郎

書法意致蒼古有鍾太傅之風【益齋集】

鄂云布字虛亭伊爾根覺羅氏滿洲正黃旗人由筆帖式官至貴州巡撫充葉爾羌辦事大臣

工書【衎石齋記事稿】

鄂恆字松亭伊爾根覺羅氏滿洲正黃旗人道光六年進士官陜西知府好作擘窠書或徑七八尺【錫縝撰墓志】

善大書或徑丈一字與何蝯叟相善【震鈞天咫偶聞】

郝

郝浚正定人康熙四十五年進士善書法【正定府誌】

郝寧安號一亭漢軍鑲黃旗人官山東通判書學顏魯公【蠡莊詩話】

駱

駱肇正字萬春號西庚蘇州人手書感應篇善書者稱之【三松堂集】

○十一陌【石白

席柏

易郤

喀】

石

白

席

柏

易

郤

喀

石

石繼搏字孚遠蠡縣人

顏元曰吾得石繼摶【摶﹕搏】而作字不苟

石蓋南字笠夫官武岡教諭善米體書其迹頗爲當時所貴【湘潭縣誌】

石璞玉云夢諸生長於左腕書揮灑張艸縱橫飛動轉勝右手【秦武域聞見瓣香錄】

石韞璧字完璞號藏峪曹縣諸生有手寫分書十三經漁洋全集【山東通誌】

石韞玉字琢如一作執如號琢堂一作竹堂晚號獨學老人長洲人乾隆五十五年第一人及第官山東按察使年登大耋始卒【印識作吳縣人】

工隸書【書畫過目考】

鐵筆古雅如其爲人其品在穆倩年少之間【馮承輝印識】

石鈞字秉綸號遠梅吳人

工書法爲詩名所掩【楊文鼎畸人誌略】

石淩漢字靜溪歲貢工書【樂亭縣誌】

石昆山武陵人工書法【周劼瓶崗艸堂詩鈔】

白

白銘字筠心武進貢生

與同裏薛奕楊二溥唐宇昭俱工書稱薛白楊唐四大家【武陽合志】

白萬武進人

與薛搢楊大鶴唐宇肩工書齊名稱後四家【武陽合志】

白瑀武進人

邑中能書人國初有薛耳白瑀楊二溥唐宇昭四大家【李兆洛養一齋文集】

白柟字讓木武進人善楷法【陳玉璂撰墓志】

白斑字玫玉淸澗人以拔貢授髙陵教諭不就幼工書得魏晉人遺意【望溪文集】

白徳馨字上聞號季子【按一號香山】江寧人工艸書【金陵通傳】

書法二王【金陵詩徵】

白雲上字淩蒼號秋齋河內人乾隆十六年武進士官漕標副將

作擘窠字亦有法【松江府誌】

善艸書於慧因寺書了然二字刻石陷於壁【揚州畫舫錄】

包世臣曰善艸書人爭藏弆爲祕玩

席

席夔蘇州洞庭東山人張士枋門生傳其八法筆法【七十二峯足徵集】

席襄字成叔號蓼塘蘇州洞庭東山人官浙江鹽運判自少能擘窠書【桑弢甫集】

席鏊字寶箴常熟舉人官內閣中書書法遒古【蘇州府誌】

席世昌字子侃號稚湶常熟人乾隆六十年舉人工篆書鐵筆【木葉厱法書記】

席元禧字潔人昆山人工漢隸大小篆兼精鐵筆【書畫家筆錄】

席存忠字賡揚上元人幕遊河南以善行楷名求書者輒寫劉念臺人譜與之【金陵通傳】

席元鑾字錦泉存忠子官鄢陵知縣過班知府書如其父【同上】

放按席氏父子並先祖幕賓主寫章奏

柏

柏謙字蘊髙江蘇崇明人雍正八年進士官編修工楷法有唐人風矩莊舒取之伯施剛勁參之信本融此二妙方幅擅長【邵齋燾撰墓志】

按本字撝庵一號東臯

善楷書得歐虞兩家之妙【蘇州府誌】

柏潤之字少梅海寧監生書宗柳誠懸得其神似【杭郡詩三輯】

易

易學實字去浮號犀厓雩都人明季舉人有書名年七十猶能燈下作小楷【木葉厱法書記】

易東字田授泰州人順治五年八年兩中副榜

學通倉籀書法卓絕古今【詩觀】

易至字與幾諸生工書【蔚州誌】

易亨字禮臣以優貢官陜西知縣縣加運同銜工書【興國州誌】

郤

郤澤生嘉慶十三年副貢通篆隸【阜平縣誌】

喀

喀爾喀字警齋滿洲正白旗人康熙三十年翰林書近思翁【木葉厱法書記】

○十二錫【錫翟

狄戚】

錫

翟

狄

戚

錫

錫縝榜名錫淳字厚庵號淥矼博爾濟特氏滿洲正藍旗人咸豐六年進士官駐藏大臣

滿洲近日如郎中徳林硯香之八分錫縝厚庵之篆亦稱能事【越縵堂日記】

書法兼顏柳之長而變化之筆力古掘【行素齋雜記】

工四體書嘗臨蘇齋手摹落水蘭亭捲長三丈餘亦劇迹也【雪橋詩話】

放按蘇齋響搨蘭亭捲今藏木葉厱

翟

翟君舞涇縣人

吳夢極曰善書原宗二王

翟可昌字得甫涇縣太學生授迪功郎喜臨池尢工大書【翟大程桃花潭文徵】

翟守藩字維人涇縣人精楷書【同上】

翟錫【錫﹕賜】履字非熊涇縣諸生精艸書變化十七帖【同上】

鮑倚云曰工書法【壽藤齋集】

善艸書【涇川詩話】

翟錫【錫﹕賜】履艸書能品下【國朝書品】

翟斗生字幹若可昌子善章艸時以子敬目之【桃花潭文徵】

書法尢精片紙隻字人咸寶貴【涇縣誌】

翟汾字晉源涇縣人由拔貢揀選兩淮臨興場大使工書法【桃花潭文徵】

善楷法入唐晉人室【趙靑藜潄芳居集】

翟本瑯字樹西善書法【涇縣誌】

翟裕國字惇成庠生工書法【同上】

翟永機字秋浦國學生四庫館議敍南安州吏目署東川府經歷字法精工【同上】

翟永字密以涇縣人工書法【桃花潭文徵】

翟扶九汾侄眞行艸並臻妍妙得力唐賢而李北海尢所心摹手追者【潄芳居集】

翟詠參字星文一名復川字少涯號艸田賜履子

趙靑藜撰傳云書喜行艸愈大愈工

鮑倚云曰居間無他嗜好獨喜臨池尢工大書客金陵李仙李殿撰之孫求書其家祠聯額字髙五尺餘聯字亦徑二尺揮毫立就气如龍虎李君驚拜曰某空走半天下何意得筆於此宛陵吳叔琦在座作大書歌有先生絕技天下無之句同鄕趙然乙寄懷詩下筆掃千軍往往兔毫禿其傾倒一時可想也【壽藤齋稿】

翟潢生字容淸號岸舫詠參弟

篆書廋硬通神筆力直逼李陽冰【潄芳居集】

善小篆頗得瘦硬之旨【飛鴻堂印人傳】

翟夢靑字燕符涇縣諸生工各體書【同上】

擅眞行艸隸【寧國府誌】

趙紹祖曰工書【金石文鈔】

翟之瑞字龍文號瀣含仁和人幼摹古人筆迹作擘窠大書【道古堂集】

翟金蘭字同甫號太虛涇縣人

包世臣述書云嘉慶已【已﹕己】未冬見邑人翟金蘭同甫作書而善之記其筆勢問當何業同甫授以東坡西湖詩帖云學此以肥爲主肥易掩醜也余用其言習兩月書逼似同甫

翟漸鴻字少鶴巢縣廩生精書法【廬州府誌】

翟凝字麟江歷城人嘉慶九年舉人官浙江知縣善書【山左詩續鈔】

工書【家言隨記】

翟灝字笠山淄川人官福建藩經歷工書法臨閣帖【山左詩續鈔】

翟云升字舜堂號文泉掖縣人道光二年進士授廣西知縣以母老不赴薦授國子監丞亦力辭

錢魯斯論隸得四人曰桂馥呂培夏之勛翟云升【雪橋詩話】

孔憲彜桂未谷分書窺漢人堂奧得其傳者郭敏盤翟云升稱最楊以增隸篇序略云文泉性耽六書尢嗜隸古

隸書爲世所寶【家言隨記】

文泉桂未谷弟子亦以分法著於時然筆性拙滯不副其名其署款喜作艸書人或戲稱之爲崔三叔云【郁棲書話】

翟學易字韋卿號鼎林道光十七年拔貢善書【直隸趙州誌】

翟伯恆字保之泰興人同治十三年翰林所書楹聯開展倜儻意近南宮【書畫家筆錄】

狄

狄松江字聽濤貴築人同治六年舉人官正安州學正工書【黔詩紀略後編】

戚

戚漢廣字滄亭江陰諸生善艸書筆力遒勁【書畫家筆錄】

戚貞字子固號小蓉錢塘人道光二十年進士官平度涇道精楷法【杭郡詩三輯】

戚士元字曼亭徳淸貢生工書法【談藝瑣錄】

○十三職【徳勒】

徳

勒

徳

徳保字仲容一字懷玉號潤亭一號定圃又號龐村索綽絡氏滿洲正白旗人乾隆二年進士官禮部尙書謚文莊

法式善徳文莊公遺墨跋云此吾師文莊公遺墨而煦齋侍郎所綴緝成捲者匯數十年所書筆法前後不無稍異要皆吾師手迹故足寶也又云一日詣丰臺芍藥盛開倡和成捲師一一點定輒用餘韻賦詩二首今載在樂賢堂集詩艸乃畀余余亦裝潢爲冊當與此卷並傳

徳保字幹和號愼齋別號勺園居士滿洲正藍旗人乾隆七年進士官侍講

泰武域曰雅擅臨池兼蘇米之勝【聞見瓣香錄】

徳進字修庵號椿亭漢軍旗人

富森泰謝篆歌云祖龍已前不復論體尊上蔡光橋門風剝霜蝕輸獵碣臨摹妙手今無存修庵嗜古尢嗜篆師承張有法不亂惠我長幅若蛟螭展拓盤拏筆筆變詩才奧博妙入神法書復可追先民燕山之銘髙十丈不待霄賓只待君

徳宣姓蔣氏字子浚號朗山一號西磵漢軍旗人嘉慶十八年舉人官江陰知縣

工書【退庵書畫跋】

徳厚原名寧字宗維號遠村覺羅氏正紅旗滿洲人嘉慶十九年進士官工部侍郎

前見遠村臨閒邪公小扇頗得松雪筆意【抱衝齋集】

徳林姓閻氏號研香漢軍旗人官河南道員工各體書兼精鑑別先祖撫汴時延之入幕愛其書法每倩捉刀【永懷堂先友集】

滿洲近日如郎中徳硯香林之八分錫厚庵縝之篆亦稱能事【越縵堂日記】

徳慶字幹甫號一村滿洲正白旗人由筆帖式官烏程知縣大書得山谷筆意【行狀】

勒

勒方錡字怡九號少仲新建人道光二十四年舉人官河道總督每作書澄思靜坐自研墨瀋盈器然後染翰墨隔宿卽不用故其縑素流傳光气奕奕龍賓十二與有功焉【名人尺牘小傳】

河帥與先督部鄕榜同年其書學華亭而不襲其貌得瘦秀之致精於用墨自制太素齋墨予齋有之【郁棲書話】

○十六葉【葉聶】

葉

聶

葉

葉侖字羽遐蘇州洞庭東山人性嗜六書與趙靈均交靈均父凡夫變玉筯爲艸篆著說文長箋靈均世其學羽遐能得其筆法其八分初規模宋比玉而以文衡山爲宗後遊虞山見馮定遠定遠通明字學相與講貫源流派別乃又棄其所學於是篆法一遵季斯玉筯而八分以尹宙曹全爲歸晚年八分書瘦勁古秀迥非文宋所可幾有佛母準提頌鴛鴦冢碑南葉螺峯阡石土地碑陰大得曹尹筆致有名山印譜【七十二峯足徵集】

胡世安題葉羽遐二體心經跋云胸腕之間具有禪理構此二體超然筆徑外【秀巖集】

葉彌廣字博之江都人明貢生國變後棄去與彊惟良阮玉鉉稱三髙士康熙十二年卒年七十五

善書【明遺民詩】

葉樹廉一名萬字石君號道轂別號轂道人蘇州洞庭人明諸生工書手鈔祕籍甚富兼嗜金石著有續金石錄【木葉厱法書記】

汗簡葉石君由牧齋藏本手寫而成字體古秀較馮己蒼本款式稍大而點畫特爲精妙洵奇書也【楊紹和楹書隅錄】

葉國華字徳榮號白泉昆山人官工部侍郎楷法古秀【木葉厱法書記】

葉封先世王姓字井叔一字晉原號慕廬晚號退翁嘉興人黃陂籍順治十六年進士官工部虞衡司主事

王士禎撰墓志云工於篆隸【蠶尾集】

葉映橊字炳霞號蒼巖上海人順治十八年進士官湖北督糧道參議死叛兵夏包子之難謚忠節

字體姿媚【範鎔丰暇筆談】

葉奕苞字九來國華子康熙十七年舉鴻博善書法集秦漢以來金石碑刻辧證隸釋最詳核【蘇州府誌】

按號二泉

葉長芷字馨古閩縣人精楷法類林異卿遊京師名重公卿間【木葉厱法書記】

葉之恆字公亮武山人書學二王【七十二峯足徵集】

葉修字祖徳東山人書學顏魯公用筆頗似之【同上】

葉長源字天來南匯人聖祖南巡長源仿古隸書獻寓宇頌百韻曾蒙恩獎【松江府誌】

葉柱字起潛南匯諸生十齡能作擘窠書【同上】

葉超字志髙諸生書學襄陽兼得河南筆意嘗謂其友惲壽平曰學米先須從褚入是從源以溯流吾今先學米而後學褚欲因流以窮源其趨一也【宜興縣誌】

葉旗霍山人

範泰恆曰能詩與書

葉潢字天來號息洲無錫諸生晚年尢長於行艸【梁溪詩徵】

葉欣字鑑堂【詩徵作亭】一字云汀溧水諸生工書【金陵通傳】

小楷直逼衡山【金陵詩徵】

葉世榮字森亭江浦諸生工書【金陵通傳】

葉敬字義方江都諸生善書所書墨迹石刻郡人奉爲模楷【淮海英靈集】

葉雯字蔚村號鈍夫泰州優貢生以箸書【揚州畫舫錄】

葉永【一作勇】復字英多江都諸生後棄舉子業易名英字霜林好歐陽通書得宋拓片紙每日必臨𨿽慶弔亦於稠人中摹寫不輟【淮海英靈集】

好小歐陽書摹之逼肖【揚州畫舫錄】

葉天賜字孔章號詠亭歙人移籍江都書運中鋒法鍾王多逸趣【同上】

善書法【廣陵詩事】

葉懋字蕙樓松江諸生工書【楊氏雜錄】

葉修贈字耘石乾隆十二年舉人官黃梅教諭保知縣書法秀勁【興國州誌】

葉信字師權號可亭乾隆十三年武進士官臨淸州副將能八分

善擘窠書【虔州誌】

葉汝蘭字香浦號退庵滄州人乾隆四十二年拔貢官廣東糧道攺戶部郎中書仿右軍務講中鋒臨聖教序至老不輟賞鑑家多寶之【滄州誌】

葉光奕初名之檜字宣林江寧諸生能以左腕作大字兼工小楷【江寧府誌】

葉鴻政字平卿號次香西安廩貢有書名【兩浙輶軒錄】

葉綺山長洲人原籍新安書法出入晉唐大字尢雄秀【行素齋集】

葉文麟字聖植號星槎會稽人官漢陽通判工楷法【孫星衍撰墓志】

葉容字手麓閩縣貢生書法遠有源流別具神解【惕園集】

葉載賡長洲人年甫十六書已入格【亦有生齋集】

葉之承字纘夫號秋水仁和人嘉慶三年舉人官商河知縣工書【杭郡詩續輯】

葉鎧字介夫江浦人嘉慶十八年拔貢官教諭善書【江寧續志】

號小山工書好用淡墨娟娟楚楚瘦硬通神自署款爲髯道人【金陵通傳】

葉道春字曉湖錢塘人嘉慶二十一年歲貢官嘉興教諭書法趙文敏【杭郡詩三輯】

葉志字東卿詵漢陽人由進士官兵部武選司郎中書法率更收藏金石之富冠於兩湖【木葉厱法書記】

葉椿字壽昌道光二年舉人書法師平原兼摹董香光體【南皮縣誌】

葉龍光字古潭杭州諸生書法香光名重藝林【杭郡詩三輯】

葉治字壽伯杭州人工書【同上】

葉源浚字樹東江寧人官主事駐美參贊嘗從包世臣問書法得聞篆隸八分之祕【金陵通傳】

葉昌熾號菊裳一號緣督長洲人光緒十五年進士官翰林院編修甘肅學政博學好古取邠州大佛寺唐以下題名手摹諸題更爲考證成邠州石室錄四卷【金石學錄續補】

邠州石室錄縮臨各題名皆出葉先生手尢爲精雅絕倫【近人夢碧籟石言】

聶

聶侃字與直永安人由拔貢爲八旗官學教習考授知縣擅臨池雅有師法【黎土宏撰墓志】

聶邦然字阿輔欒城諸生所爲書古勁異恆蹊晚年苦無紙日於木版上臨摹古碑帖以爲常【柏堂集】

○十七洽【法】

法

法

法式沙太字研農江寧駐防旗人善行艸書得米南宮筆意擘窠大字尢妙尺幅片紙人爭寶之款署趙庸卽法式沙太也【江寧續志】

法良字可庵斌良弟官江南河庫道能詩嗜古所蓄鐘鼎彜器甚多其書遠法松雪近師山舟自號漚羅侍史以松雪臨池處曰鷗波亭山舟所居名頻羅奄也【木葉厱法書記】

皇淸書史卷三十一

●皇淸書史卷三十二

義州李放眞放纂錄

釋道

○釋道

陳於泰字大來宜興人明崇禎四年廷試第一人及第官修撰國變後爲僧

思陵賞其字曰筆筆鍾王【碎金集】

陶汝鼐字仲調號燮友一號密庵寧鄕人明崇禎六年舉人兩中會試副榜宏光時由翰林院待詔攺職方郎任監軍授檢討國變後薙發僞山號忍頭陀善行艸書予藏一紙本小幅書五言絕句云髙樹覆淸溪松亭延落照爲聞京華人欲返思鱸棹陶汝鼐下押陶印汝鼐白文方印字如胡桃夭矯可喜【木葉厱法書記】

詩文書法名馳海內有楚陶三絕之譽【沅湘耆舊集】

書法險勁【先正事略】

金堡字道隱仁和人明崇禎十三年進士初授臨淸知州後官行朝給諫以言事杖戍淸浪衛桂林卽下平南王孔有徳欲官之辭不就乃度爲僧法名今釋字性因號澹歸別號借山野衲又稱茅坪衲僧往來廬山丹霞間以終

周荇老藏有澹歸制茅筆詩長卷凡五絕句字作行艸以茅筆書之極飛舞之觀【越縵堂日記】

錢邦芑字開少丹徒人明諸生唐王時授禦史大兵破閩奔粵授都禦史復奔滇官巡按國變入雞足山爲僧號大錯禪師於甕安山寺

行艸遒勁【劉鑾五石瓠】

沈明初字東生華亭人明諸生【按江蘇詩徵作靑浦諸生】

忠烈公猶龍子蔭襲錦衣衛千戶國變爲僧名浩然字雪峯住超果寺

尢工書法【松江府誌】

書學董宗伯【大瓢偶筆】

詩品書格一如其人【江蘇詩徵】

弘儲字繼起號退翁南通州僧開法靈巖

李東陽書種竹諸詩卷紙尾有弘儲一跋字亦不俗【安岐墨緣匯觀】

董說字若雨號俟庵一號西庵八歲時謁開元寺聞谷大師廣印錫名智齡烏程人明諸生國變後攺姓林名蹇字遠遊別號鷓鴣生又名本號楓巢亦號南村後爲僧靈巖名南潛字寶云又有月函月巖漏霜補樵諸號

嗜艸書所著硯雪錄中論艸書法甚備其手稿皆奇逸可喜【衎石齋記事稿】

行彌字芥子號鈯斧明季諸生眉庵僧工書【梅裏志】

工行楷書【嘉興縣誌】

智遁又名剖雪字天山號拙厓平湖沈姓明季諸生居別溪爲僧通篆隸【梅裏志】

詮勝字大山嘉興僧構淨業於梅溪俗姓孫名肩字培庵明諸生工艸書【檇李詩系】

能書一時顏額多出其手【嘉興縣誌】

今沼字鐵機番禺人俗姓曾名暐字子昭諸生工行楷【廣東通誌】

今錫字解虎新會人海云寺僧俗姓黎名國賓諸生工行書臨帖以指畫襟襟爲之穿【同上】

杲頭陀字劍庵江陰人明諸生鼎革爲僧工書法【畱溪外傳】

瀣庵不知何許人或曰明之遺逸書法奇縱【李介撰傳】

呂畱良初名光輪字用晦攺字莊生號晚村別號南陽村翁又簡稱南村石門人順治初郡守欲以隱逸薦乃削髮爲僧名耐可字不昧號何求老人

呂保中撰行述云工書法逼顏尙書米海嶽晚更遒密變化余至撥阮彈琴摹印琢硯技藝之事皆精絕

畱良自撰賣藝文云石印【方三錢】小楷【每扇滿面三錢】冊頁【三錢】手卷【每尺三錢】行書【每扇面二錢冊頁手卷同】單條【三錢】艸書【每扇面三錢冊頁手卷同】單條【三錢】

淨孑不知何許人時稱空幻時稱寄癡順治初寓上海浦濱顧氏喜以左手運筆作行艸極工後終於上海或曰毘陵諸生有托而逃者【松江府誌】

通門字牧雲號澹翁一號樗叟常熟張氏子剃度於破山洞間【間﹕聞】和尙爲天童密雲法嗣開法秀水古南院

善書法【常熟縣誌】

書亦秀勁【梅裏志】

古巖曰善書【江蘇詩徵】

笑魯杭州法喜院【一名笑隱庵】僧

自言從董宗伯陳徵君遊故其書法不落恆蹊【淸波小志】

海明字懶愚號破山梁山人俗姓蹇佛思寺僧世稱小釋迦工書法相傳能辟火災【綿裏新編】

破山和尙詩幅名海明四川人主嘉興東塔寺後入蜀書法奇古【韓泰華玉兩堂書畫記】

淨範字爲則東塔寺僧善書法【嘉興縣誌】

省三嘉興僧工書【同上】

文貞字蓮生號夢堂桐鄕人秀水精巖寺僧工書從秋潭老人遊【檇李詩系】

通復字文可別號冬關老人嘉興僧俗姓胡書法松雪好事者爭乞之【同上】

如本字南詢嘉興白蓮寺僧善書【同上】

寂觀字內惺嘉興大云庵僧精古籀【同上】

溥良字去六一字合巖攸縣僧工書【沅湘耆舊集】

法知號破門結茅南嶽自名其庵曰石浪工艸聖【同上】

今璧東莞僧俗姓溫字仞千後住匡廬工楷書【廣東通誌】

今覞字石鑑棲霞僧天然老人法嗣俗姓楊名大進新會人

釋今釋題石鑑和尙遺墨後云字出於蘇

素道人棲霞僧

釋今釋題素道人臨帖云寄意臨池得形神俱似之妙

原志【一作元志】

字碩揆號借巢鹽城孫氏子杭州雲林寺僧賜謚淨慧自作示學書諸子詩云字學無定體肯變規矩陳亦由廣讀書洗其筆端塵區區事臨摩與字且隔身世稱王逸少天門龍虎蹲豈不有師法毋乃師其神譬之紀昌射視虱如車輪百發百貫虱安在輪逼眞惜哉未忘法羊欣晉大臣物議不可掩如婢作夫人

金張壽碩揆禪師詩雲英气仍然消不盡顏公書法杜公詩

錢湘靈先生晚年卜宅虞山老屋三楹奇書萬卷室中榜一聯云名滿天下不曾出戶一步言滿天下不曾出口一字爲三峯老衲碩揆書【郁棲書話】

智柟字蒿山會稽僧

紹興天花寺聯爲蒿山和尙智柟所書曾知此法無人與深謝髙賢特地來十四字筆法直逼華亭深處【越縵堂日記】

大威華亭僧

山陰寶嚴寺愚庵盂禪師塔銘雲間僧大威書【同上】

讀徹字蒼雪昆明妙湛寺僧俗姓趙字見曉呈貢人晚住蘇州中峯山

王士禎曰書法遒古

邱山字三近號湜盦吳人後爲僧名正詣書法方勁得力率更【木葉厱法書記】

國初吳門書家有金孝章僧三近【大瓢偶筆】

工書法何義門幼時業師【履園叢話】

釋邱山眞及行書能品上【國朝書品】

老藏丹貝蒙古人入衛籍爲趙氏順治中掛錫五臺工翰墨【一統志】

溥畹字蘭谷昆明人康熙初奉旨開剏昆明法界報國寺善書【滇南詩略】

澹雪杭州僧靈巖繼公髙足晚主南昌北蘭寺

邵長蘅撰八大山人傳云澹公亦工書

月溪歸徳僧善艸書【西陂類稿】

自知江寧僧工書【金陵詩徵】

居溟字去息蘇州人王伯谷穉登孫出家鄧尉後退居錫山

邑中楚禪庵額釋居溟所書【梁溪詩徵】

佛眉字符惺秀水香海寺僧丁原躬法裔

善書篆刻不駑弱能左手持巨石右手握管腕力愈勁【篆學淵源】

心璧字超淵雲南人遊江西結茅庵東湖上名曰憇云工書法【南昌縣誌】

方宜字夢曙秀水人出家於法相寺

左筆善書【西湖志】

興徹字犀照號晶溪宏覺弟子住江州能仁寺晚主上海鐸庵俗姓劉江右甲族書法瘦峭淸削筆力過人【毛祥麟對山書屋墨余錄】

書學聖教序【大瓢偶筆】

大壑松江僧【脫艸字】

書學右軍【同上】

月華山陰僧能書【同上】

明光廣東僧艸書學大令骨肉兼備幾欲奪枝指生三百年來一席予見其書劉獻莊遺詩冊子始終無一懈筆而又不爲法度所囿【同上】

明光號上中同安湧幢庵僧工艸書【福建通誌】

按此與上當是一人疑大瓢誤記

如壽同安湧幢庵僧精於楷書摹趙文敏筆法與同寺明光齊名時稱明光艸如壽眞【同上】

智暹又名剖雪字一筠別號南峯道者松陵甲族飛錫槎上能書兼精琴棋篆刻【練音初集】

勝依號溪堂錢塘人大仁寺僧

張競光序略云筆札超軼三有

又贈詩云手札妙入神

大惺字十彰鳳陽人淮上極樂禪院僧晚主歷城甘露禪林於書愛思白【唐夢賚撰傳】

大嵩字好山蜀僧主涇縣水西道場工書【涇縣誌】

成榑字奚林諸城僧工隸書【東洲艸堂金石跋】

澄瀚字印明一字郢子濟寧僧工詩及書【木葉厱法書記】

慧光沁水榼山大云寺僧

白胤謙曰寺有明常評事倫墨迹慧光摹寫一幅筆意宛肖

際得字松野平遙超山僧工行楷【山右詩存】

六溶河南僧晚居常州俗姓李

邵長蘅曰艸書奔放似懷素

本月號旅庵寧波人駐錫昆山泗州塔院字無蔬筍气【董含蒓鄕贅筆】

心正澧州刻木山僧善作艸書仿佛懷素【沅湘耆舊集】

明景字義林芷江景星寺僧書法妙絕【同上】

英發常州崇法寺僧善書法【武陽合志】

元志字寓谷余幹菩提寺僧

康熙中上南巡元志迎駕命賦篆香詩次日又書一人有慶四大字以進上喜賜禦書金字心經令住平陽後遷金粟【江西通誌】

元璟字借山號紅椒一號晚香平湖人天童寺僧

康熙癸未南巡召至吳門舟中賦詩書擘窠大字【雪橋詩話】

超際字衍燈南通州人金陵西陀嶺僧工詩字【江寧府誌】

申和尙無錫準提閣住持能書【無錫縣誌】

達乘字志淸披薙崇安寺文昌宮能書【同上】

徳新字懶牧無錫僧宋村朱氏子詩及書法皆老【梁溪詩徵】

復亭永州舊家子峨嵋伏虎寺僧後主南昌藥師院能作擘窠艸書【張九鉞撰傳】

慧琳字寰宗涇縣幕山小天竺庵僧工書【涇川詩話】

趙靑藜序略云十歲卽解吟工書法

如疾字疵己崇安僧善書【福建通誌】

元亮字浩則順徳寶林寺僧俗番禺黃姓善大字【廣東通誌】

成鑑字圓徳南海光孝寺僧善書法【嶺海詩鈔】

湛福字介庵昆明僧駐錫京師傳經院

工鐫刻善篆隸正書學鍾太傅望溪老人碑銘文字多出其手並作序以贈【滇系】

李鍇題湛福書扇云鍾傅書惟宣示季直二帖他不多見其渾融古勁或有可到而斌媚跳脫妙意遠神迥非後人所可及也介師學之三十年可謂攻堅破的具大猛力

陳景元題湛福書扇云懷素艸書法本張芝湛福楷字派出東武學書必至漢晉乃得其趣上下千載兩開士各擅一長

善八分有史晨孔和遺意小楷絕肖鍾元常恆書栗裏飲酒貧士諸詩勒諸貞瑉人爭寶之【飛鴻堂印人傳】

宏字蘧然蘇州僧唐寅六世孫居西郭小雲棲

雲間僧瞿然自云六如六世孫鐫牙章極佳善詼諧亦雅人也【汪紹烙紀墨小言】

工隸書篆刻宗文三橋【婁縣誌】

按刻牙印尢擅長所著印譜盧雅雨爲之序

篆玉字讓山號嶺雲杭州南屏萬峯山房僧【一作淨慈寺僧】

杭世駿撰塔銘云善行艸

精書法作隸能摹漢人【杭郡詩續輯】

善書深明撥鐙之訣由顏入手摹云麾碑雄健古致【飛鴻堂印人傳】

工隸字【梁紹壬兩般秋雨盦隨筆】

文山揚州靜慧寺僧書學退翁受知於盧雅雨公子謨十歲師事之能擘窠書【揚州畫舫錄】

昌泰六安人主揚州法淨寺以三指撮管端作書法鮮於伯幾【同上】

牧山字只得揚州法海寺僧

牧山題東園醉煙亭聯遶檻溪光供瀲灩隔江山色露嵯峨【同上】

天池揚州僧

東園有僧天池書林外野人家五字【同上】

一庵揚州僧

書東園對薇亭額【同上】

湛泛一名湛性號藥根一號藥庵俗姓徐丹徒人住揚州祇園庵善書手鐫圖章尢精妙【甘泉縣誌】

書法亦工學於秦學士澗泉得其指授【湖海詩傳】

書法精美類秦劍泉【飛鴻堂印人傳】

字學蔣湘蘩【揚州畫舫錄】

禪一字心舟號小顚杭州淨慈寺僧

擅艸書【桐鄕縣誌】

重淵字天池俗姓許海門人居呂四場之碧雲庵受戒於杭州雲林寺能書【亦有生齋集】

按此疑卽揚州畫舫錄所載在東園書林外野人家五字者

化純寶應東門外觀音庵僧書法顏柳【同上】

覺普字照月湘潭僧善書【湘潭縣誌】

覺慧字滌塵工楷秀勁又精篆刻【同上】

智澄字渠隱號樵隱辰州人焦山僧能書【焦山誌】

聖教字友渠甘泉盧氏子焦山玉峯庵僧字仿王夢樓【焦山續志】

達瑛字慧超號練塘丹陽人

上人自主攝山後屏謝俗氛惟以摹寫古帖爲淸課【仰止軒雜記】

秉正字止一號止庵丹徒楊氏子瓜洲靑蓮庵僧工書有龍蛇飛舞之勢最近米顚俗人求之不得也【淮海英靈續集】

露芳字本悟號心潭丹徒人工楷法【京江耆舊集】

光定字徳芳號戒庵太平小明因寺僧詩學四素老人書法亦神似【臺山梵響】

按四素老人太平黃壺舟浚別號浚道光二年進士官南安同知善書翰能詩畫見王棻柔橋文鈔拙輯繪境軒畫董收之

明惇字大憨號冷齋嘉興慈竹庵僧

吾禾前輩能詩善書者明季則秋潭國初則冬關自二公後僅見憨師而已【田衣詩話】

了學字小石錢塘僧善詩書工篆刻【幽光集】

工篆法【雲莊印話】

實蹤字指西杭州淨慈寺僧朝夕淸修閉戶寫經淨慈有石刻董香光金剛經日臨一卷數年充滿三大篋【杭郡詩三集【集﹕輯】】

友月化城寺僧書法出入顏柳以北海爲宗錢伯坰常與之遊【宜興縣誌】

謙虛京師戒壇寺僧善書【胡豹變柳渠文集】

悟詮號柳橋烏程南潯東藏寺僧嗜古精鑑工書所蓄端石多上品【墨林今話】

量云又名定濤字蓮衣漢陽人杭州靈芝寺僧曾主天竺方丈

工書【冷廬雜識】

工隸書【頤道堂集】

悟本字云衫懷寧大觀亭僧

方朔曰予於八九歲時問隸法於吾鄕云衫上人蓋完白山人及門弟子也【枕經堂題跋】

若源鎭洋普濟寺僧工書法【盛大士蘊素閣集】

定志號鷹巢金陵承恩寺僧善張旭艸書生气遠出【正雅集】

如慧京師石燈庵僧

斌良石燈庵與明申長老相晤偶題詩自注明申能賞鑑古書畫其徒如慧工書又遊吉祥寺石燈禪林句云妙書蠆尾僧伽擅注寺額皆沙彌某所書

慈海京師拈花寺僧

工四體書【抱衝齋集】

海云揚州僧

方浚頤題海云種蕉學書圖云得筆法於吳攘之【二知軒集】

穎勤南海永壽寺僧工篆書【文樹星嘯劍山房詩鈔】

法華京師西山靈光寺僧艸書得張顚神髓【余墨偶談】

法云京師夕照寺僧本不識字常往來於賀云甫尙書壽慈第觀尙書作書有所悟遂能自運尙書奇之指授筆法且聘爲代筆一時書名大噪然胸旣無書目又無帖遂流入甜熟一路矣【天咫偶聞】

靜濤揚州平山堂方丈

方浚頤曰海云弟子能傳法乳

顯淸字謹庵秀水人天童山僧曾主天津海光寺

工詩善隸【黃曾瓶隱山房詩鈔】

月潭金陵僧工書【鉏蕓精舍零墨】

笠雲長沙僧工詩及書【淸樂堂隨筆】

釋敬安曰師機敏捷而書法尢工【八指頭陀詩集】

覺禪字普超號了塵江右戴氏子廬山海會寺僧苦行精進嘗刺指血書華嚴經八十一卷宣統己酉卒年四十七【昭代名僧小傳】

寄禪宜興人長沙龍潭山僧

釋敬安曰工艸書能詩貌臒予體丰甚時人有大小寄禪之稱【八指頭陀詩集】

諾瞿名貫徹揚州人住獅林寺喜予書索作冊頁昕夕摹之頗得用筆之法後至虞山主方丈與翁叔平尙書極相得【張鳴珂景行錄】

李傲機失其字明宗室明亡變姓名爲道士隱漢陽年百餘歲卒工書法每書必署九江王世子欲求其書須美醞飲之大醉然後書不醉終不書也【畱溪外傳】

章枝字云萍號松鶴不知何許人或曰周藩裔居新建至徳觀後徙居廬山玉簾洞善書喜吟詠酒酣詩字益豪放【江西通誌】

靳某臨潼人明季貢生國變後蓄髮爲道裝人稱靳毛頭喜作擘窠大字【張四科三異人詩序】

王姓太華山莎蘿坪道院道士善書【閻爾梅白耷山人集】

繡發眞人甘肅漢龍山道士相傳曾爲諫職以劾權相去官善書法【嘯亭雜錄】

韓十洲本名登瀛遊庠後乃易道服雲遊不返工艸隸【直隸通州誌】

張淸夜字子還別號自牧道人先名尊長洲諸生易羽服於成都武侯祠字學顏魯公嘗摹古柏行嵌於祠壁不減唐人手筆【錦裏新編】

李赤腳四川道士客涇陽有道術字甚遒勁似晉唐人手筆【同上】

馬道人本姓上官法名道常蜀人住居南昌靑雲譜書法飛動有生气【南昌縣誌】

楊大綸字心易號集虛道人吳江棲眞院道士工書得歐陽率更筆意【松陵詩徵】

盧淸佩別號紫庭山人不知其裏居乾隆初流寓懷遠住東嶽宮在邑數十年兒童樵牧無不知有盧道人者一夕有客過訪攜登卞和亭大哭聲聞數里後遂不復見工書法行艸入神【安徽通誌】

江之翰字羽白建徳道士善書【同上】

袁守中錢塘人蘇州城隍廟道士善小楷【妄妄錄】

放按守中號月渚

善小楷【池上艸堂筆記】

張禮恭字友桐吳縣淸眞觀道士嘗從陸廷瓚學書八分出入鍾蔡之室【蘇州府誌】

陸耀張友桐隸便序略云張君受筆法於先君

張逸初字遠暉蘇州婁眞人弟子結庵九仙山若詩餘若篆若符籙若琴若弈並皆精妙【李憲暠撰傳】

蔣淸山字云石別號煙霞散人江南人勞山百福庵道士工書【山東通誌】

吳雨田揚州關帝廟道士從鄭板橋學字可以亂眞【揚州畫舫錄】

王至淳字朴山江寧隱仙庵羽士書法如米襄陽【同上】

管本厚字吟松甘泉人邵伯九松道院住持工琹書【甘泉縣誌】

趙本立字桐門丹徒人蒜山道人

王文治曰善書

王蘅字湘艸號鶴巢嘉興人居靈觀道院善書法【嘉興府誌】

吳升感逝詩云詩文篆隸字習業忘辛劬【小羅浮山館詩鈔】

金鏞字倬章號蘊庵吳山元妙觀道士好學書摹趙文敏頗神似【杭郡詩三輯】

按吳山道士有金月舟者工篆刻與陳秋堂趙次閒同時或卽此人

皇淸書史卷三十二

●皇淸書史卷末

義州李放憮園篡錄

國書

內臣

工匠

吏役

僮僕

遊民

優伶

偏闕

屬國

○國書

額爾徳尼納喇氏滿洲正黃旗人從太祖討蒙古諸部能因其土俗語言文字傳宣詔令又從攻明敍功授男爵創立淸書以蒙古字合滿洲音聯綴成字國書傳布自此始卒謚文成【國史本傳】

達海巴克什【按或簡稱達海或稱榜式大海】

世居覺爾察氏以地爲氏滿洲正藍旗人九歲讀書能通滿漢文義太祖時召值同文館凡與明及蒙古朝鮮辭命悉出其手詳定淸書字體授三等輕車都尉世職卒謚文成【同上】

麻虎滿洲人官中書

國初翰林學士達海巴克什翻譯最著內閣中書麻虎工楷法壬申初入館時得其手迹裝捲甲戌夏以贈朱春圃題其捲前曰逸少蘭亭【復初齋集】

諾木歡正黃旗侍衛道光二十一年任廣昌都司工於國書【廣昌縣誌】

○內臣

二格乾隆朝小璫善鉤摹碑帖爲裕陵所賞某侍郎曾藏所模禊帖卷上有禦筆褒題三希堂石刻後題銜有監刻臣二格者卽此人也【郁棲書話】

○工匠

張姓閩人

閩中近有集碎石嵌爲聯扁巨書者鉤趯波磔神理皆具益都趙韞退進美官福建按察使攜淸音閣一扁歸置園中予爲靑城韓燕翼副使庭芑志墓其家以一聯爲潤筆乃人意淡如菊詩懷淸似梅觀者咸謂絕技聞剏者張姓雲【居易錄】

寧遜公景州人能以琉瓈春碎調漆爲擘窠書凹凸皴皺儼若石紋【閱徵【徵﹕微】艸堂筆記】

孫二常熟人寫書根最精一手持書一手寫小楷極工【孫慶增藏書紀要】

沈存周字鷺雝春波里人善治錫嘗從盛遠學詩書亦有致【嘉興縣誌】

鍾世俊號云扉鄞縣錫工能詩書亦遒媚時稱鑞隱【兩浙輶軒續錄】

馮瑜字鳴和江寧刻工

君於書法極深故摹刻及氈椎之妙迥出時手【張云璈昭代名人尺牘石本跋】

張立夫歙人以剞劂爲業模刻書畫不爽毫髮立夫不惟精刻而又兼通書法故其字畫波磔神采飛動無不如志【黃質四巧工傳】

馬少宣順天人周樂元弟子周善畫煙壺少宣獨以細楷自負曾見其作醴泉銘數十字極精麗【舊學盦筆記】

陳遠字鳴遠工制壺杯瓶合手法在徐沈之間而所制款識書法雅健勝於徐沈故其名𨿽未老而特爲表之【徐喈鳳宜興縣誌】

按同時惠孟臣鄭寧侯壺款皆精

鄧渭字得璜別號雪樵山人所刻竹祕閣行艸得羊欣法度【嘉定竹人錄】

吳亨字荊國上元人隱於衣工善八分書【金陵通傳】

羅漢長葛薙工善度曲兼曉篆隸【池北偶談】

○吏役

張時魁沭陽禮房吏工書【隨園詩話】

張允恭萊州司柬吏書法歐柳勁秀入能【張問陶船山詩鈔】

黃應仁歸順吏

李憲喬寄劉正孚詩雲歸順有小吏應仁其姓黃頗自喜爲書意態亦翺翔聞有能書者乞取日不遑【少寉詩鈔】

沈世字卜周號瘦生錢塘人其家世爲屠伯卜周喜從文士遊工篆刻

書法得晉唐風韻【飛鴻堂印人傳】

按屠伯當卽掌刑劊子

○僮僕

鄭小邑兒會稽人金農僕工抄書【陳文述畫林新詠】

顧福元和韓旭亭僕作字吟詩雅能自好【吳氏懷舊集】

紀昌獻縣紀氏僕作字工楷【閱微艸堂筆記】

張泰吳縣黃蕘圃閽人曾在京師傭書字迹頗不惡嘗爲蕘圃抄得月樓書目傳是樓抄本宋板書目蕘翁爲之跋【黃蕘圃年譜】

窺園陽湖洪太史亮吉家僮

洪亮吉哭窺園詩云汝才工料事兼復習科斗每寫百幅書人疑出余手【捲葹閣集】

顧眞字璞簾丹徒余廷梁僕能詩工楷【周恩綬享帚齋詩詞】

花鳳兒浙江陸氏家僮工書【余墨偶談】

朱升祥符人幼侍先君酷嗜翰墨學陳冕楷書不啻過之喜抄元明人詞曲多至百餘冊年二十侍遊杭州甫到三日遘暴疾歾【郁棲書話】

○遊民

張來乞食平望市工行艸書張文敏見之以爲類己欲延爲書記來不可乃止【蘇州府誌】

西溪匄【匄﹕匈】不傳名字字學文董【杭郡詩續輯】

○優伶

佳郎從吳震一學書【查嗣瑮查浦詩鈔】

順郎張敬止歌僮年十八見余作書輒來觀未半歲卽能擘窠大書【大瓢偶筆】

沈文振蘇州集秀班伶能書仿趙松雪天冠山石刻【揚州畫舫錄】

王式序蘇州伶工楷隸【同上】

周仲昭爲十番教師工小楷【同上】

吳福田字大有揚州伶工八分【同上】

周成元字畹卿常熟伶能作擘窠大字席心靑庶常天眞閣扁卽其手書心靑集中有詩紀事【郁棲書話】

桂喜字佩秋皖人京師三慶部伶

工書【杜金瀾曼陀羅閣瑣記】

楷書學醴泉銘【趙季瑩塗說】

朱延禧小名福壽號蓮芬江陰人京師春臺部伶

工書【許宗衡玉井山館詩鈔】

雅喜作字後乃益工得者珍如拱璧【懷芳記】

梅巧齡【一作玲】原名愷一名芳字慧【一作蕙】仙又有雪芬靈芬麗芬諸字號小坡別號蕉園居士自署梅道人泰州人京師伶

能作字【懷芳記】

善分隸【明僮續錄】

喜購漢碑工八分書遠在其鄕人董尙書之上光緒八年死年四十一【越縵堂日記】

錢靑字秋菱小字桂蟾吳人京師伶

能作小行書有魏晉人風格【越縵堂日記】

工書法筆意似趙王孫【評花新譜】

萬芷儂京師伶工小楷【賭棊山莊詞話】

能作晉唐小楷【越縵堂日記】

張芷荃字湘航吳人京師四喜部伶工書【評花新譜】

張三福字梅生吳人京師伶頗解作字【懷芳記】

張蘭仙字紉香京師伶字作歐陽率更體淸拔有致【長安看花詩】

喬蕙蘭字紉仙號鄭薌京師伶工楷法秀勁可玩【評花新譜】

放按喬伶旣老以教歌餬口聞於近歲始卒其年蓋七十外云又秦伶五九自遭百石齋主人之變卽不復以色相示人所居曰北

柳巷終日閉戶學書久之遂摩唐人之壘聞亦於前歲病卒

竇阿蘭浚義人中州慶福部伶工書【黎承忠喟園詩鈔】

○偏闕

沈姓苕溪人

京師天寧寺隋時建在彰義門外三里塔髙三十七丈大小風鈴三千三百有奇國初苕溪士人沈姓者以蠅頭楷書書此塔影疊拱飛檐雕闌花楯無形不肖無筆不精所書乃法華經一部今寺僧傳爲世寶【王椷秋燈叢話】

放按劉佳釣魚篷山館集記此塔系明嘉靖時虞山許徳所書其說近似故本書兩收之

趙公受勤事佛工書與予同官嶺南【曹溶潔躬堂集】

王宛虹書臨徵仲【鄭寒村集】

按王疑是慈溪人

金赤蓮雙鉤指實而其拇指橫頂有力余見其書多寶塔碑甚佳艸書亦俊拔飛動惜乎不知用意遂多艸率之筆【大瓢偶筆】

張綬以箸書扇【同上】

姜鏞

從孟玉生處購得舊拓焦山銘一冊存二十五字前有姜鏞題八分字似是康熙年間所作惜未詳其人【浪迹叢談】

吳龍不知何許人隸書筆筆有漢意【書畫所見錄】

朱六典善鉤摸碑帖爲良常山人所契【郁棲書話】

李同人以比部郎出守姚安郡工書【銅鼓書堂集】

馬負書性耽翰墨官福建陸路提督暇卽臨池【閱微艸堂筆記】

姚宗灝號冷紅

錢塘魏叔子鉽得一便面蠅楷書末署癸亥秋盡日錄海昌女史同僖齡落花詩三十律於林淸書捨冷紅姚宗灝書書甚精楷冷紅未知何人【拜經樓題跋】

胡童子胡松溪之子年十歲卽能大書【有正味齋集】

曹壽先

王衍梅題塗菊人明府雞山小集圖詩有擘窠書艸蕨拳成句注圖爲五齡童子曹壽先標題【綠雪堂集】

石康不知何許人同治末賣藥都市所處方書法遒麗若張黑女碑【近代名人小傳】

樵煙野客居韜光靈隱之間字法遒勁秀逸於宋大家中絕似山谷【盛大士撰傳】

雲峯

西洋顯微鏡𨿽至微之物視之歷歷可數嘗見繡鍼剌芝麻一粒以鏡照之麻大如杯上寫唐五言絕句一首行楷書一筆不苟款雲峯二字不知其如何寫也【毛祥麟墨余錄】

掦【掦﹕揚】州布客

建隆寺掦【掦﹕揚】州八大剎之一本朝已圮歙人黃氏因感異夢發願建如舊觀乾隆乙丑落成欲於大殿書大雄之殿四大字字長丈許以千金索曾貫之書貫之弗許布客某分四字書之以大之二字皆少筆宜結體厚重雄殿二字多畫宜結體瘦勁使各相稱書成合之今之殿額是也【揚州畫舫錄】

雲南人

穎州太守王含溪集有嘴字詩其序云曩在雲南府一寺內見壁掛一子字畫圓勁有二王家法但筆勢稍縱耳款曰嘴字詫之因訊寺僧乃對其人能以齒齩筆鼓頤搖頷書之快如風雨亦異技矣【戈守智書法通解】

村畬

厲徵君城東雜記二卷乃門人村畬手鈔書法秀勁展玩如新余嘉其好古之篤而深痛其短年也因作此詞弔之【陳嵇壺春詞】

○屬國

金履度字松園朝鮮人乾隆中使臣

工書【劉錫五隨俟書屋集】

李熹明朝鮮人榦隆末使臣

楊【倫】觀三韓使者李熹明書七古云金壺汁灑飛龍鸞八分更賞師宜官王【夢樓】

梁【山舟】驂靳直無媿言談餔餟俱可觀【九柏山房集】

鄭晚錫號竹澗朝鮮人嘉慶中使臣予嘗見其自書行捲蓋投贈我國朝官者詩甚淸綺書亦不俗後有胡嘿軒【九思】

跋極推重之並稱其書法董宗伯云【郁棲書話】

金姬保字梅隱朝鮮人光緒初使臣善指書臨桂龍松琴戶部繼棟爲作長歌【同上】

蔡溫琉球法司能詩善書【食舊堂集】

皇淸書史卷末

●皇淸書史附錄

義州李放古冰纂錄

明

中涓

釋子

土司

雜流

偏闕

附記

○明

朱以海太祖九世孫魯肅王壽墉之子稱監國於紹興事敗遁依鄭成功於金門島爲成功所害

王乃斌明監國魯王墓詩題下自注云墓在金門島石城東浦石鐫王所書漢影云根四大字用筆極蒼勁【紅幅山房詩鈔】

朱敬鎰字進文秦湣王八世孫

書學右軍今西安有其聖教序蘭亭艸訣歌心經諸石盛行於世與晉唐碑同價眞右軍之的子孫也【大瓢偶筆】

朱懷賓隹字季鳳懷土字長生誼斗字子斗誼汜字仲宗皆秦府王孫【按詩綜小傳誼斗秦湣王九世孫】

屈大均宗周遊記云諸王孫彬彬作者以工詩及四體書相矜尙而宗才之英尢以仲宗爲最【翁山文外】

朱梅峻梅容梅川對掦【掦﹕揚】皆晉府宗室

晉中名能書者宗室則新增【抑甫齊】梅峻梅容兄弟【二人以畫名兼習書】又宗室梅川專寫米顚而不得顚之原本頗熟而俗甚老宗室有對揚者步趨文待詔字上七八寸者徑欲逼眞【霜紅龕集】

朱禋黎衡陽宗室

書法妙絕【王夫之船山詩集】

朱議諦庠名容重字子莊南昌宗室襲奉國中尉鼎革後變服隱居精心八法各體書蓋師事於岸熊學博而得其微國中凡贈送慶頌以文章介兕觥勒金石者靡不以子莊書爲重【李元鼎石園集】

朱議雨汸字用霖句容宗室國變後變姓名爲林時益字確齋與邱維屏魏禧等同隱於寧都翠微峯

工二王書法【魏叔子文集】

孫道明【一作易誤】字明叔【一作景周】

華亭人居泗涇博疋好古藏書萬卷遇祕本輒手自抄錄皆小楷齊截名其齋曰映雪自號停雲子人稱淸隱處士元之遺逸也【松江府誌參淸樂堂題跋】

郎成錫山人

張翥蛻庵集四卷洪武三年郎成抄本書法研妙偪眞佛遺教經【居易錄】

孫賁字仲衍南海人洪武中官蘇州經歷謫遼東坐黨禍死

宋克書工部柟木爲秋風所拔歌後有孫蕡一跋字大一寸及三四寸者書亦蒼勁【墨緣匯觀】

景淸本姓耿眞寧人洪武時舉進士第二授修撰官至禦史大夫燕王卽位謀行刺不成磔死追謚忠壯【一作烈】

忠壯詩文翰札世無知者此軸行書唐人太乙近天都五律一首後署洪武二十八年乙亥秋日在其殉節之前八年書格淸腴兼有逸气信乎日星虹月之照丹心碧血之垂非徒翰墨之珍已也【復初齋集】

黃子澄名湜以字行更字伯淵分宜人洪武十八年賜進士第三授編修官至太常寺卿兼翰林學士靖難師至磔死弘光時追謚節湣

書畫壯觀錄載黃子澄論書九則小行書七百餘言自跋云此帖出自聖恩匆忙帶至洞庭亦自有定數新構艸堂於銷夏灣日一展玩暫忘所憂世無知書者與之語書況天下事乎建文三年淸和旣望【鷗陂漁話】

廖平襄陽人建文朝官兵部侍郎爲從亡諸臣之一

廖平雙鉤唐太宗孝經序冊紙本隸書後幅題跋云襄陽廖平侍師出奔吳江駐黃溪史氏之淸遠軒攺題曰水月觀親書隸額自稱生平視諸珍寶如糞土惟喜唐太宗隸書孝經序墨迹特攜自隨患難不置因出視命【平】法唐人雙鉤筆意以書覽之忻喜甚畱贈史氏令藏之毋失時建文四年七月甲午日也【胡敬西淸札記】

嚴嵩字惟中號介溪分宜人弘治十八年進士官至武英殿大學士

六必居三字扁相傳爲嚴嵩書端正秀勁不類其人【燕京雜記】

翰林院淸祕堂扁世亦傳爲嚴嵩所書此與六必居三字皆淸嚴古逸絕不類其爲人元秀容詩心畫心聲總失眞誠有見之言也嵩在當時旣以文藝邀譽而翰墨之工亦復不減二蔡【京卞】

故弇州樂府變中特著孔雀𨿽有毒不能掩文章二語以寓詩史直筆予又見明季馬士英阮大鉞手迹其書畫皆不失法度而欽定佩文齋明書家傳並削而不載世有元惡巨憝其罪惡遠浮三姦而猶以翰墨自喜者亦庶乎可以自返矣【郁棲書話】

吳蘭字卿佩號東石嘉靖十七年進士官翰林典籍灑翰尢遒勁有法【霍山縣誌】

沈煉字純甫號靑霞會稽人嘉靖十七年進士官錦衣衛經歷以劾嚴嵩被陷謫佃保安州後爲嵩黨竄其姓名於白蓮教中論斬隆慶初贈光祿少卿天啟初謚忠湣善畫梅傳世極少兼善行艸書蒼郁淸遒如霜筠雪木令人敬悚【木葉厱法書記】

楊繼盛字仲芳號椒山容城人嘉靖二十六年進士官兵部員外郎以劾嚴嵩被陷棄市追贈太常寺卿謚忠湣

忠湣書唐人絕句五十四首七古一首後書己酉夏月椒山繼盛爲柳村友弟索書以唐句應之用章艸兼飛白筆法作字備飛動之致予所見世人托名忠湣書甚多得此乃知眞迹之妙【孫星衎平津館書畫記】

椒山公書法淳古其流傳於今者贗本固多而眞迹亦尙非希有卽予三十年中所曾寓目者如李季云舊藏之示兒書獄中所寫之梅花賦光山胡氏所藏之杜詩冊及赤牘詩箋之屬約七八種並題詠紛紜傳流有緒更無論上石者矣龍輯五方伯經徳堂集載有忠湣公書蘭亭序後有平湖陸淸獻公跋語惜未一見【郁棲書話】

慈溪某氏集帖內所刻忠湣自書七絕蓋極拙劣之欽家款耳【同上】

梅繼勛字嶧陽嘉靖二十八年舉人官黃州通判善艸書【宛雅】

許徳虞山人嘉靖間夫媍同書華嚴經作寶塔圖凡十兆九萬四十三字字細如蟻閱十三年乃成今藏京師天寧寺中【劉佳釣魚蓬山館集】

海瑞字汝賢號剛峯瓊州人由鄕舉官至南京都察院僉都禦史卒贈太子少保謚忠介

海瑞書楹帖冊紙幅大行書淸操日飲廉泉水長嘯時登橫翠樓款海瑞印一海瑞此書以粉箋楹帖橫裝冊中字極奇偉有如其人【西淸札記】

鷲峯寺壁上有海剛峯贈竹隱者詩末書海瑞二字筆力蒼秀【隨園詩話】

翁方剛【剛﹕綱】海忠介書金剛經卷跋云右海忠介書金剛經萬曆十一年是其撫吳歸後裏居時書年七十矣字亦淸介拔俗公之手迹世所罕傳𨿽前有闕文毋傷於法寶也【吳榮光辛丑銷夏記】

海忠介公令興國時省斂至澄塘憩諸生王應時家題詩於壁字大如宛皿瘦硬有生气今猶存王氏宗祠【黃燮淸倚晴樓詩鈔】

吾家三世收藏僅得海忠介公眞迹兩事一紙本直幅行楷書兩行半字大三寸許文云白居易貶江州時【殘一字】云【殘首畫】吾匡廬在念久矣今得靑山綠水間爲風月主人幸甚瓊山海瑞書【海瑞白汝米之印文賢文】兩方印一綾本楹聯文云茶聲細和花叢雨簾影晴通竹塢煙上款可南老詞壇引首用【但恨無過王右軍朱文長印】下款隆慶二年五月海瑞【海瑞之印剛【剛﹕白】白【白﹕剛】朱文峯文】此聯字大如碗淸剛秀勁稱其爲人先君子跋云明賢楹帖不槪見忠介手迹尢爲希有此聯端勁方嚴有正笏垂襟气象定爲眞迹無疑按公生於正徳九年甲戌卒於萬曆十五年丁亥年七十有四隆慶二年年五十有五政官南北左右通政時也【木葉厱法書記】

放按忠介此聯予曾鉤摹上板

鄧子龍字武橋丰城人隆萬間官副總兵援朝鮮戰死贈都督僉事善書【王士禎皇華紀聞】

書法遒勁人多寶之【黎平府誌】

李宓字羲民龍溪人工諸體書琳宮碑額揮灑最多董文敏嘗具書幣請其書自嘆弗及也晚以黃庭內外景經一經一緯右軍書外景而不書內景遂續三千字補之結體工妙纖入無倫王篛林於燕得片石爲玉枕蘭亭極嘆其精但不知爲漳人耳黃庭一石數年前爲郡守張西圃【鎭】

購去允爲近代絕手【福建通誌】

李宓縮本蘭亭後題萬曆丙子秋九月重陽前李宓臨並勒於萬松山房王澍跋云用褚本縮成徑寸刻於靑田石四面細若蠅頭而寬綽容與能盡筆勢以較原本不失毫髮此又玉枕後一奇玩也【復初齋集】

陳日炳與李宓同時相伯仲【通誌】

顧從徳字汝修號蕓閣上海人官鴻臚寺序班與兄汝由光少從禮汝和理評從義並風雅好事博古善書汝修有集古印譜汝和刻玉泓館帖皆爲藝林所重【紫印庵補印人傳】

王穉登集古印譜序略云書流望邁夫皇象博物譽隆於茂先

韓子祁字心克號肖南平湖人萬曆四年舉人官蘇州同知善艸書得醉翁遺意【檇李詩系】

許天敍字伯倫號倫所上元人萬曆七年舉人官裕州知州行書師孫過庭子延祖字無念孫嶽皆以書名【金陵通傳】

髙攀龍字雲從號景逸一號存之無錫人萬曆十七年進士官左都禦史忤逆閹魏忠賢削籍家居旋復矯旨逮問懼辱自投池中死謚忠憲書法亦工予藏詩翰兩紙點畫遒古頗近範文正道服贊【木葉厱法書記】

許維新字周翰堂邑人萬曆十七年進士官戶部侍郎行書有古法【松江府誌】

按號繩齋

楊繼禮號石閭華亭人萬曆二十年進士官庶子子汝成號方壺天啟五年進士官戶部侍郎父子皆以書名【葉漁閒漁閒閒錄】

放按曹家駒說夢云楊繼孔字彥履號石廬官諭徳子汝成字符玉

又按明詞綜小傳楊繼禮婁縣人官諭徳三則各不同當再考之志乘

孫學詩楚雄人萬曆二十二年舉人官四川永寧監軍參議道工書法【滇南詩略】

徐嗣愛字符徳萬曆二十二年舉人癖好歐陽詢書日臨數千字瘦硬如其人【陸繼輅鄈城志人物傳稿】

曹學佺字能始號石倉侯官人萬曆二十三年進士官陜西副使畱任桂平道天啟中除名爲民崇禎初復官不赴唐王時授禮部尙書明亡入山自縊謚忠節

公不以書名而中鋒獨運足以自張其軍今琉球夷舶至福州每購求名人墨迹必以曹石倉與張果亭並論【退庵書畫跋】

熊廷弼字飛伯號芝岡江夏人萬曆二十六年進士官兵部尙書授經略以王化貞兵敗論死傳首九邊追謚襄湣

予家藏有襄湣所書東園十詠卷子結構離奇傾敧俊逸有劍拔弩張之勢有龍摶虎躍之气望而知爲英雄筆也【聞見瓣香錄】

熊江夏東園十詠艸書卷白紙本字大一二寸不等用筆神奇夭矯如怒隼驚蛇起落不定奇迹也戊午三月有人持來求售值窘乏不能得畱二日還之【郁棲書話】

王來儀字仲威昆明人萬曆二十八年舉人官應州知州丁亥流寇入滇罵賊死書法得閣帖筆意今昆明白塔街魁星閣有題額無限靑雲四字眞龍跳虎臥也【滇南詩略】

劉宗周字啟【一作起】

東號念臺學者稱蕺山先生山陰人萬曆二十九年進士累官左都禦史罷歸宏光時起原官旋乞骸骨還裏乙酉六月不食卒私謚正義乾隆補謚忠介

蘭臣得忠介家書二通其第一通用筆夭矯離奇回異先生平昔而細觀結構竟無可疑敬跋一詩於後【杜煦蘇甘廊詩集】

放曾見忠介小眞書自作淮南賦紙本小捲𨿽非書家當行而剛方不折之气流溢楮墨間後題萬曆癸丑淸明後二日書於髙郵舟次有伊墨卿書引首並跋又有姚夢谷汪孟慈兩家跋【郁棲書話】

楊漣字大洪號文孺應山人萬曆三十五年進士官副都禦史以劾魏忠賢被誣卒於獄謚忠烈

崇效寺有楊忠烈公漣榜書無塵別境四大字極遒勁【漁洋詩話】

海丰吳氏藏有楊大洪擊閹疏稿半篇以眞行書之梁補山舟爲完後有馮柳東諸君題跋【越縵堂日記】

張愼言字金銘號藐姑陽城人萬曆三十八年進士官南吏部尙書國亡後疽發背卒放同鄕張叟石船藏有太宰小冊行書自作詩花綾本用筆雅逸以伯生善之不經意書昔人謂有明士大夫無不畱意翰墨者信然【郁棲書話】

文翔鳳字天瑞號太靑三水人萬曆三十八年進士官光祿寺少卿予典試關中時文太靑贈予詩卷書法擺風捩雨豪放不羈【雪堂集】族侄祚興貽予文太靑書扇字畫甚奇怪【王士禎秦蜀驛程後記】

張嗣倫字勉斯號紹海章邱人萬曆四十年舉人書本大蘇而實神明於褚登善歐陽信本諸家至運腕如飛日可萬字則有趙榮祿所不能及者【張貞娛老集】

瞿式耜字起田號稼軒別號媿林居士常熟人萬曆四十四年進士官僉都禦史巡撫廣西死國難謚忠宣

旣系獄中與江陵張公同敞悲歌酬和互作艸書筆飛墨舞聯爲行看予嘗見之吳下【靜志居詩話】

放按張公字別山江陵文忠公孫以蔭補中書舍人桂王時以兵侍經略楚粵兩省兵馬桂林旣下與忠宣同死

李貞休寧人

細書法華經塔款萬曆四十五年新安弟子李貞燻沐敬書【祕殿珠林】

李華汝陽進士萬曆四十五年任饒陽知縣善書【饒陽縣誌】

孫傅廷字侍國號百雅一號白谷振武衛人萬曆四十七年進士官兵部尙書總督各省兵馬崇禎十六年在潼關與李闖戰歿年三十九謚忠靖

張晉讀孫白谷先生手鈔詩冊敬賦長歌云憂國心眞子美同濡毫神與淸臣肖【艷雪堂集】

忠靖公名上一字或作傳或作傅刻本紛歧莫衷壹是【梁茞林主傳字最力然無左證但邊臆說】吾家舊藏有公艸書白紙本七言楹帖文雲竹霧曉籠銜嶺月蘋風日耎送過江春矯厲橫發極飛雲舞雪之奇上款書似六猷盟契一笑下款崇禎丙子【九年】夏孫傅廷下押【孫傳【傳﹕傅】廷印侍國】兩白文方印俱作傅不作傳此可訂歷來鈔工之誤侍國之字政與其名文義相配亦足補傳狀之闕不徒其翰墨足珍也【木葉厱法書記】

範景文字文若號更生一號香令上海人萬曆四十七年進士官光化知縣家居爲惡奴所害善書【說夢】

按此人與吳橋範文貞同名

喬一琦字伯珪松江人善書工詩【按曾中武科】以遼瀋遊擊於萬曆乙未四月三路出師援朝鮮與劉綎杜松同戰沒渾河【同上】

袁崇友字太玉東筦人萬曆間進士官太常寺丞書法之妙絕似爭座位帖以不用意爲工米角服亂頭皆有絕世獨立之致斯乃神於法者可寶也【翁山文外】

吳盤字大雍號桐江歸安人神廟時以經濟召再徵不起工行艸得者珍如拱璧【歸安縣誌】

善書【鈕琇觚剩】

髙維嶽字君翰萬曆時由舉人官興國州知州尢長書法【宛雅】

秦四麟字季公號酉巖常熟人萬曆時諸生

孫江鈔本吹劍錄書後云秦公手鈔甚富筆法流逸是蓋老年筆也寶之寶之

熊鬥陽山陽人萬曆中以書名一時【淮安府誌】

鞏永固字鴻圖宛平人尙光宗女樂安公主官駙馬都尉京師陷公主已先卒於柩旁自剄合家焚死南都贈侯爵謚貞湣都尉風流文采焜耀一時翰墨詞藻琴道酒徳無不勝人而虛衷善下所與遊者咸有才不遇之士人益多之乾隆中嘉定趙飲谷得樂安長公主小玉印篆刻極精桐鄕金雲莊比部得鞏固私印橋紐小方玉印帝甥二字虎紐胡盧式玉印樊榭籜石集中咸有詩道咸間歙縣程侍郎恩澤又得都尉行楷書七言楹帖詫爲鴻寶同時名流亦爭爲之題詠云【郁棲書話】

王道焜字昭平錢塘人天啟元年進士官光澤知縣【一作邵武同知】後還裏乙酉六月城陷自縊謚忠湣

徐釚曰書法香光

黃學謙字又謙號天益善化人天啟元年副貢官興平知縣精書法晚病痺以左手書更遒逸有致【沅湘耆舊集】

盧象升字建斗號九臺別號湄隱居士宜興人天啟二年進士官兵部尙書總督各路援軍戰死巨鹿贈太子少師謚忠肅

張廷濟盧忠肅書跋云公臨右軍艸書帖在備兵天雄之時卽以書論已足嗣響山陰況義膽忠魂尢不可磨滅哉

倪元璐字玉汝一字鴻寶上虞人天啟二年進士官戶部尙書京師陷自經初謚文正本朝定謚文貞善書眞行源出急就章出師頌艸法得力於自敍書譜諸家而俱另出新意變化無方商寶意【盤】所選越風載陳老蓮誚公字如菱公亦誚陳如繩𨿽屬一時雅謔實各道著短處也【木葉厱法書記】

褚徳泮杭州人

徳泮楷書金剛經款壬戌春日西湖弟子【祕殿珠林】

侯峒曾字豫瞻號廣成嘉定人天啟五年進士官通政遭亂歸裏乙酉起兵城陷殉難謚忠潔二子元演元潔同日死家藏公手簡數通皆與友人【無上款】論兵事者悲憤激昂令人扼腕至其書亦行筆髙古轉勝婁子柔歸文休諸家此其故不在點畫間也【木葉厱法書記】

歸安陸氏所藏忠節【一作潔】視學江右時父子四人爲僮賓所書長卷予凡兩見之卒不能得至今耿耿公所書劉勰專學遇不遇兩論伯子演書自撰閒家箴印曰幾道仲子潔書自作古柏行印曰字云俱叔子瀞書所撰效陳思王樂府印曰智含氏每段書後俱有識語蓋賓亦能詩工書疏彬彬有學子之風故主人書此以勗之也【郁棲書話】

陸澄原字嗣端平湖人天啟五年進士官兵部員外郎善書【陸洽原話山文集】

範文苂【卽古光字】字仲闇內江人天啟舉人永明王時以右僉都禦史巡撫川南事敗仰藥死謚文湣

詩及艸書有髙致【劉鑾五石瓠】

按邠州檀峪有蜀範文光題名書法精整又其地姜嫄公劉廟碑後有崇禎六年川西範文光謁廟題字葉昌熾氏著邠州石室錄因範系明人例不入錄而亦不詳範之爲人

謝國楨字屏石號頤齋天啟間諸生值世變退居土室寫錄天文地誌方伎之書盈尺許字畫楷正【桐城耆舊傳】

魏廣衡字括囊號原平允貞四子以父蔭仕南京都察院照磨通唐晉書法【南樂縣誌】

萬世祺字介如以選貢入太學工艸書【同上】

席瞻長於書法有鐵畫銀鉤之譽【同上】

周伯達紹興人淸丰籍以歲貢官南宮訓導工詞藻翰墨【同上】

洪邦基平湖人蠅頭小楷筆法淸勁法顏魯公麻姑壇記【墨緣匯觀】

鄧耀字新【一作彰】甫上元人方寸之楮作千百字結構波折不失毫釐顧起元平其書謂有晉蜹腳唐令狐綯九經鐵筩之妙【金陵通傳】

明南京陳別駕鋼書小詩於牡丹玉簪花瓣太史沂手背爲冊鄧新甫書洛神賦縱橫僅寸許又能於粒米上書一絕句黃長睿跋華嚴經云尺紙作七萬字以爲奇今觀此安在今人不古人若耶【大瓢偶筆】

施生雨

能於方寸之楮寫小楷數千於粒麻上宛轉書之成五言詩一首卽有炯眸非極視專瞪數拭屢翕蓄而後張不可得其仿佛【宋犖筠廊偶筆】

童心字菱石滁州人少工楷書摹文待詔幾於神似年八十餘猶於燈下寫唐人七言絕句於瓜子上【安徽通誌】

邱華林宣城老儒工書法【漁洋詩話】

吳楨字周生休寧人

博雅好古尢精八法【董其昌容臺集】

黃朝聘字上珍休寧諸生所書札子扇頭極大雅不俗气予藏其十六羅漢贊一卷字徑寸餘亦眞亦行不晉不唐亦不宋元而風韻髙邁於今南士習書罕有其比然此君實不以書名【霜紅龕集】

葉雲谷等

晉中名能書者大前輩毋論矣以予所記而親見其筆者則葉雲谷山人張鳳舉翔彭世隆輝宇【三人皆晉府人】老諸生則王道行洛南廣文則李溥雲麓【此兩人最能眞書一筆一畫端正可敬不知者則曰板也】諸生又有郭守謙守訓【亦晉府人】謙有正經訓則惡騁矣先伯星履先生臨唐太宗疏爽豪舉梁樂甫【按名檀號大廛】先生字不用古法率性操觚淸眞瘦勁字如其詩文如其人品格在倪瓚上三四倍非人所知別一天地也宗室對揚步趨文待詔七八寸者尢偪眞此格傳之崔仲升李通兩先生而崔不肯以爲名【同上】

李河官知事善隸書【嵊縣誌】

袁師孔善眞艸書【同上】

盧云生字玉潤諸生精楷書【同上】

周邦勝字凝夫善艸書【同上】

顧初字太初蘄州人工書【顧景星家傳】

彭集長洲諸生工書【彭紹升先賢遺墨跋】

沈士立字貞石嘉興池灣人楷法精妙虞永歐顏靡不融貫出入筆端遇其合作且將肩隨大令後矣年三十餘卒故書未洽【李日華味水軒日記】

兪恩曄宇二酉號五如平湖人諸生書法酷似董文敏文敏欲致之笑曰予寧作董氏客耶【檇李詩系】

殷仲春字方叔號東臯子秀水人書法晉唐【同上】

劉允號古雪徳淸庠生善書【吳興詩存】

沈商丞秀水人

弘嘉子工篆隸八分早世【汪砢玉珊瑚网】

李惟中字允時號心唐祥符人由舉人官大名府通判性好書揮灑淋漓自謂得張顚之致【中州詩鈔】

仇云慶字騰宇號雪廬河南新安人善書老而彌精以孝聞【孫夏峯集】

王尙循字淡父穎州人南雍太學生艸書作孫過庭法【劉體仁七頌堂文集】

王埏字廣生汝陰人善行楷書【同上】

張大同字子正一字同甫穎州人工八法或一字規摹累日署書尢雄彊蘊藉襪村姥扇揮應無忤【同上】

沈壽崇字公山崇禎九年武進士官江西都司僉書忤巡按被劾未行而賊至及於難工書法【宛雅】

髙眉字完生陽城人崇禎九年副榜官平山知縣工書法【白元謙東谷集】

邵鵬圖字羽南崇禎元年拔貢工書墨迹有家雞臨筆兩種【城武縣誌】

邵鵬舉廩生壬午城破遇害工書【同上】

史可法字憲之號道鄰大興人崇禎二年進士官東宮大學士督師揚州城破被執不屈見殺初謚忠靖本朝賜謚忠正善行艸書瘦硬通神得十七帖遺意【木葉厱法書記】

林大有三山人崇禎己巳臨洪度三十二體金剛經篆法髙渾筆力迥出尋常【祕殿珠林】

許豸字玉斧侯官人崇禎四年進士官浙江參議道提督學政

玉斧行書七言絕句直幅題曰仙橋柳色蓋自書所作用筆如天馬行空毫不依傍宋四家門戶在明季書品當居張二水王孟津之右惜書家著錄均未之詳也【退庵書畫跋】

放按予藏有玉斧公子甌香友自書詩冊絕奇因甌香畫亦有名故書史不復著錄云

張緒倫字彜敍號觀海嗣倫弟崇禎四年進士官湖廣道監察禦史書才天縱學大令素師髯蘇皆各各神似之【娛老集】

陳子龍字人中一字臥子號大樽一號軼符華亭人崇禎十年進士官兵科給事中國變謀起事不成曾於嘉禾水月庵爲僧名信衷號瓢粟又號穎川明逸後被逮投水死謚忠裕

成哲親王跋忠裕尺牘云書法古拙可愛【詒晉齋集】

祝淵字洵美號月隱海寧人崇禎六年舉人國變投繯殉年三十五通謚忠節

善作小篆楷法尢秀勁有姿頗似董宗伯【柴紹炳撰傳】

小楷似黃庭經小行書有唐人筆意【淵雅堂集】

徐日隆字從道崇禎六年歲貢官景寧知縣升沂州知府未任卒工書法【宛雅】

倪長圩字伯屏平湖人崇禎十年進士官兵部主事善書法【檇李詩系】

陽鎭字山公湘鄕人崇禎十五年舉人殉國難工行艸書【沅湘耆舊集】

黃淳耀初名金耀字蘊生號陶庵嘉定人崇禎十六年進士國變與侯峒曾同起義師城破自縊謚忠節

錢大昕黃陶庵先生手札跋云黃忠節公文章節義彪炳兩間字畫亦得顏魯公三昧

黃宗庠字我周號儀庭【按別號鏡巖處士】卽墨人崇禎十六年進士書類平原人爭藏弆【山東通誌】

王象咸號洞庭山東新城人官光祿寺署正

王士禎曰工艸聖嘗奉召寫禦屏

王與玫字文玉新城人【按象咸從子】善行艸尺牘有蘇黃之風嗜書畫古器城陷死節【山東通誌】

王世純字孤絳與玫子殉壬午之難

書法李北海【漁洋詩話】

書法擅絕一時【古夫於亭雜錄】

王士和字允協象咸從孫諸生殉難

書學李北海能神似【暴書亭集】

陳邦彥字令斌號巖野順徳人崇禎末舉人永明王時官兵科給事中起兵與陳子壯等攻廣州敗退淸遠城破被戮謚忠湣光緒己亥正月遊廠甸畫棚見懸有花綾本狂艸七律直幅款署崇禎丁丑陳邦彥筆墨怪偉而詩則典雅可誦售者以爲系陳匏廬贗本以當十錢十二千歸於予維時紗帽書無人過問艸書價值尢低眞所謂不抵裝潢錢者後又在武昌購得南海陳文忠子壯行書金箑東莞張文烈家玉箑眞書短捲其書皆別有天趣宣統初在京一達官借看未還至今猶縈人魂夢間也【木葉厱法書記】

睦明永字嵩年丹陽人崇禎時舉人官華亭教諭乙酉八月城破自經不死投泮水擒出不屈見殺

工眞艸書【京江耆舊集】

睦趙州小楷內景經冊款崇禎癸酉八月杪趙州睦明永書第十三過【古緣萃錄】

吳泰字延之詩文書法爲董文敏陳徵君所推重摹董迹勒石成帖崇禎末徵入太醫院後歸隱郡之南城【上海縣誌】

吳易字素侯上海人官中書舍人

以善書爲思白捉刀【說夢】

按畫史匯傳素侯作素友稱其學董畫莫辧而不及其能書

吳從明字侍宇武山人學書於莫云卿【七十二峯足徵集】

鄒嘉祉字果成武進貢生工書【存硯樓集】

吳夢暘字允兆號北海歸安人

陸心源吳北海遺札跋云北海不以書名今觀三札筆筆皆導源閣帖洵可貴也【儀顧堂題跋】

陳心益山陽人善書法崇禎中與胡從中胡奏膚崔宏蔭宏撰宏揆齊名【淮安府誌】

朱簡更名聞字修能號畸臣休寧人

陳繼儒曰修能博雅尢精古篆予山中花戶鳥巢悉令題志璆琳鐘鼎爛然空谷

姜應鳳字太阿慈溪人工書法行楷皆入能品並工篆隸仿文三橋印章【寧波府誌】

楊當時字漢卿【按號海客】鄞人能篆書兼工鐫印爲時所稱【同上】

張子輿字公路鄞人能篆書鐫印【同上】

郭宗昌字胤伯號沚園別號宛委山人華陰人

朱懷�宋拓華山碑跋云胤伯嗜古甚於餐飲其分法爲當代第一每出遊無論遠近必以三代彜器秦漢人書晉唐人畫數種隨行稅駕處必先展一過

善鑑書畫金石篆刻分法爲當時第一【王世禎秦蜀驛程後記】

東肇商字云駒華陰人

博雅能詩善漢分法【郭宗昌金石史】

喬彬初名楨字毓華號集公陽城諸生行書得右軍法【東谷集】

韓夢麟字汝瑞號景云一號一麐金城人官寧羌州訓導字學文衡山王雅宜皆追其妙【郝璧蘭石集】

馬煊字澧水蔚州人流寓廣昌官拔黔都司書法摹擬右軍【廣昌縣誌】

翁徳洪字纖若蕭山人書繼二王【蔡仲光謙齋詩集】

徐弘基字紹公號六嶽應天人中山王達後襲爵魏國公聞北都之變感愴卒謚莊武

詩字有晉唐人風【金陵通傳】

李唐禧字長浚華陰人世襲千戶魯王時拜鎭南大將軍兵潰被執不降而死善書【松江府誌】

王匡字就之號介庵上海人郡庠生城破被難善書【同上】

顧輝祖字順甫洞庭東山人爲南京禮部儒士崇禎庚午客臨淸遇暴兵至被難精篆楷【七十二峯足徵集】

鄒蘇字建之江都諸生死於兵善書【林蕙堂集】

韓默字文適號繡虎臨汾人江都籍諸生城破投井死

王巖撰傳云史公可法駐兵揚州謹重國書求法書最善者君名聲絕出督師延致軍門文武咸集君攝衣冠督師以賓禮見君授筆點畫盡二王眾皆異焉督師欲官之辭去【異香集】

工書【南疆逸史】

工

書法胎骨鍾王善臨摹先輩人得其片紙隻字莫不奉爲圭璧【畱溪外傳】

張纘字公緒武進人國變不食卒工書【桑梓潛徳錄】

姚誠字孝威慈溪人由禮部儒士授中城兵馬司吏目城陷自經工書【寧波府誌】

陳時字九若句餘人住海鹽城破死於兵大艸書遒勁有致【檇李詩系】

王朝唐字敬一太康人流寇破城死善小楷【韓程愈撰傳】

王志道字念泰夾江諸生死流寇之難工書【蜀碧】

楊廷麟字伯祥號機部一號兼山淸江人崇禎時編修攺兵部主事贊盧象升軍隆武中授兵部尙書兼東閣大學士開府南贛率兵攻復吉安未幾復失退保贛州順治三年城破死難謚忠節

書法出入兩晉仿索靖體【吳偉業梅村詩話】

詩文書法有一種抑塞磊落之气必傳無疑【西陂類稿】

翁方綱楊忠節公手迹跋云文辭翰墨世傳絕少書法遒勁足以昭示藝林

朱士鼎字玉節休寧人由武進士官漢陽巡江都司

城陷士鼎被執戟手罵賊賊斷其兩手不死賊退令人縛筆於臂能作楷字【通鑑輯覽】

傳信錄云巡江都司朱士鼎張獻忠攻武昌被獲戟手罵賊賊斷其右手以左手染血灑賊賊復去左手棄之江濱而士鼎不死尙能縛筆於臂作楷書亦一奇也【蒓鄕贅筆】

予曾見明季斷捥將軍休寧朱玉節士鼎眞書東坡羅漢象贊紙本長卷字大如錢體勢方峻有明初二沈學士之風我輩𨿽手爪森如卽再致力十年亦未必遽臻此境眞宇宙間奇迹也贊後將軍自跋云幼讀坡仙集匪惟喜其詩文奔放奇妙而禪喜諸偈一如羅漢現身自非戒禪後身不能也余腕解時意謂從此得免災紙誚及覽坡仙語有云眞手不壞又若公懸知今日有除手罵賊之人乎蒙某翁程先生命錄羅漢贊頌卽用不假手而揮之頗得懸筆中鋒法𨿽未獲要旨似領略大意時值嚴冬呵凍書成是日甲午臘八日也因作頌曰太空之虛三光而居金石之實五音可入謂虛不虛是寔不實佛法無邊那用知識更欲舉似坡公於數百載之上相視一笑某翁以爲何如解腕道人玉節朱士鼎方印二

【玉節】朱文【解腕人】白文後幅有興化鄭克柔大令燮行書程某伯贈斷臂將軍朱玉節序略云玉節蒞都護於楚獻賊怒其不降去雙手三十二日不死乃捆筆於腕傳檄號召殺賊復城已而還歸閒居用其下馬作露布余法制釧著腕鉗筆補天地未有之奇作畫作書以寫胸中不平風烈以供入山遣興餘歡又復淋漓宕放夷然自得其書畫器名曰不假手手去而千百之手存爲之銘曰以之爲手且復爲口煙雲盤旋天地都走猨臂燕頷瞠乎其後道人無心手口不有其餘尙有武林張無夜解元世犖王夢樓及嘉興曹仲謀學博秉鈞題不具錄【郁棲書話】

李思揆字崔胎南寧人善艸書流賊陷曲靖不屈斷左右手絕復蘇後以筆縛肘鈔書六十餘萬言【滇南詩略】

劉彬字玉章永北諸生書法亦著名【同上】

王僴字無竟膠州人亂時爲仇家所害

大珠山石門寺有王無竟先生題臥象二字大徑尺八分絕蒼古【髙鳳翰南阜山人集】

○中涓

蕭敬天崇時內監

工艸書【姜紹書韻石齋筆談】

○釋子

釋明訓書法華經【祕殿珠林】

釋覺便書法華經款萬曆四十八年庚申比丘覺便【同上】

○土司

左文臣字黃山蒙化土知府善小楷【滇南詩略】

○雜流

侯賓嘉定侯忠潔公峒曾僕習詩工書疏【淸樂堂雜鈔】

金鉉吳江周安期僕工書【葉紹袁湖隱外史】

鍾曉字人雅或曰淳厓不知何許人流寓昆山混迹駔儈屢易姓名食鮮一飽而行吟不輟見巖墻堊粉輒以所作題擘窠書人爭惡之夏日大醉溺死【靜志居詩話】

陸萬齡字子壽松江人有才藻工書能詩以諸生援例入監上疏請於國學建祠以魏璫配宣聖後事敗磔於市【說夢】

○偏闕

何上捨扶溝人住界首辟地爲五畝園樹蕉百本性喜學書所宗吳興漁陽頗非蘇米【李日華紫桃軒雜綴】

東籬生歙友耽嗜法書終日揮灑【紫桃軒又綴】

○附記

楊鳳方衛周慈吳曜

明人刻書亦有極其愼重書刻並工者如天祿琳瑯後編十一元板【此以明版誤作元版】文心雕龍十卷末刻吳人楊鳳繕寫弘治間衢州推官賀志同刻續博物志十卷卷末有開化庠生方衛謹錄張志瞿目明刻楊維楨鐵厓文集五卷卷末有姑蘇楊鳳書於揚州之正誼書院一行孫記明版論衡三十卷版心有通津艸堂四字末捲後有周慈寫陸奎刻丁志繆記明嘉靖王惇祥刻王楙野客叢書三十卷卷末有長州吳曜書【書林淸話】

皇淸書史附錄

●皇淸書人別號錄

詞龕侍書葉眉散愁氏纂錄

小引

○皇淸書人別號錄小引

昔賢字以表惪號及別號以寓志行之所存是故細人率有名而無字常人皆一名一字其或有號及別號者必其人之志行能超乎常人而卓然有以自異者也徧考別號最多若元季之楊維楨倪瓚明季之傅山歸莊之四先生者其志行之奇特卽見諸一二別號之中而黃略似董鷓鴣之流亦其比也放嘗欲參用宋人自號明人實賓兩錄體例輯皇淸名人別號錄一書或謂吳中徐康氏已先爲之乃止因念書人署款每有只書別號不出姓名者收藏家及稗販家以莫詳其人多棄而不顧名迹因之殘毀者蓋不少矣顧安知其中無自署僑黃眞山龍池下士歸乎來鏖鏊巨山人【並見本書】諸別號者乎是可嘅也爰命侍史就拙輯書史所著錄家數分類依韻次爲此編附刊於本書之後旣以資書苑之博聞且以補史家之闕略【史館新修之傳不書字號】徵文考獻之君子幸諟正之

丙寅四月釋迦生日寒鄕先生李眞放自識於析津寓邸之朱鳥庵時年四十又三溫癥初校力疾彊書

人

學無學吳雯羼提學王士禎

少微眞韓馨王杏村王衍梅

甘泉鄕錢泰吉大井逸王維珍

涒臯剩趙懷玉石頭黃黃周星

再生蔣衡辧谷老程瑤田

民瀆井復桂馥

東海逸錢谷乳山道林古度

深山野林森龍池聞道下傅山

東山逸李楨大笑下前人

金粟逸張燕昌君

小微云秦光第西韓梁維樞

人海隱程恭壽硯北老朱圻

生蘭雪吳嵩梁

汗漫徐鄂雙樹材寶

淨業漁承齡汗漫施萬

士洞虛韋光韍

玉田吳鈞芙蓉衲於衣

之溪老先著鑑湖漁朱士曾

圓沙老書錢陸燦小木朱休度

湘硯何琪東海潮殷輔

玉堂種竹楊能格跳扁病錢坫

南臯張濟川粵溪英和

夢蓮張士犖斷指侯度

缽池項文彥秉燭劉蔭樞

後髯李鍇寤厓劉熙載

萸井沈兆霖云廬孔繼涑

尙左陸以釣白頭老李沛

鷓鴣董說焦明李鍇

夫幽求前人

存存陳鋐鹿野耕夏永年

南陽學韓崇耕海潛宋曹

張山樵張慶燾子

盍旦先著忍冬何鐵

山彊田雯雪樵楊思聖

鹿門曹秀先仙華張廷珪

寓意羅鴻圖海嶽庵門下弟張廷濟

松心張維屏鹿菲黃景仁

軫石王猷定無聞汪璟

杯隱王榮曾知歸彭紹升

天悶顧廣圻超然應振聲

丹厓傅山東海釣魚錢人傑

蒙求謝應之主

師雷塘盦阮元

小長蘆釣朱彜尊靑羊庵傅山

曲江外金農史

東陽外岑巘海濱病陳介祺

農陽外董元鏡肅然山外桂馥

河濱埜李楷江上外笪重光

玉鉤外阮玉鉉吏

香案小何焯鹿田朱墉

蒼梧下王衍梅玉笥山茹蘂

石厓仙周伯琮黃葉村吳之振

冶溪漁梁淸標雩婁吳其浚

石耕小艾顯金鎞詞田云寉

客二泉寓王澍

四明醉徐酡仙白門逋周濟

西郭外錢松龍梭仙金農

小倦遊閣外包世臣梅花逋沈機

瓜田逸張庚農

龍泓外丁敬歸徳老宋權

硯林外前人漁

隱南湖老施安

石溪吳嵩梁西溪曾燠

耕石吳寶鈞珠海老金練

種梅老韓崶長

情田張機金風亭朱彜尊

虛舟老王澍晚翠亭胡鐝

畱下村汪箴寉湖漁髙稽

東臯老李景元東臯野張名世

梅梁湖李邦燮黃山白汪鳴瑞

龍山樵鄧石如齊東陶陳介祺

鳳水漁前人浭陽陶端方

父老

罨畫溪齊彥槐瓦山埜吳履

珠海老張維屏東澗遺錢謙益

詩亭逸王士禎江村抱甕髙士奇

曼方野譚宗觀化前人

鐘山式紀映鍾叟

盟鷗野範荃藝園翁歷

慵齋野戴有祺東莊谷陳黃中

武陵退彭希鄭渤濱釣潘震乙

熙怡李保閒李孺塡諱中山牧韓日英

石湖漁武云桃花漁陶澍

嚙缺賀長齡柳山聱曹寅

楚天漁賀壽慈南灣漁何琪

翁益睡查嗣瑮

知稼吳鴻綸初白查愼行

鉏菜曹溶頹石陸炎卓

南陽村呂畱良白薴村桑張庚

者南峯道釋智暹

武林西山樵孫治僧

牛市長何鐵越州髯朱士曾

恥春金農苦茶吳履

百二硯田富前人未來劉芳聲

晚聞沈元滄心出家盦粥飰金農

塞向顧印愚茅坪衲金堡

丹厓傅山衲

樂饑王乃昭雲龍舊紹誡

新吾長梁同書借山野金堡

益壽程瑤田先生

信天翁劉奐傅王露白學曹溶

麋徑王瑞國冬心金農

十硯黃任妙香龍啟瑞

櫟下周亮工淨超祁駿佳

南郭郭鍾靈疑庵余紹祉

居士墻東徐樹丕

素菊宗室永璥葭庵徐文衡

延芬宗室永■﹝奎上心下﹞又次徐良

妙蓮宗室奕繪頹然徐光燦

幻園前人岑華吳慈寉

香嬰宗室文昭晚斆吳攘之

瓶庵翁同龢更生前人

香南崇恩香禪潘鍾瑞

北江洪亮吉蓬壺田云寉

柘南錢陳羣節安汪廷楷

竹汀錢大昕太玄杭玄

惜抱姚鼐身云彭元瑞

小山何琪二林彭紹升

東洲何紹基觀濠楊沂孫

聲山查升息柯楊翰

奯竹楊開鼎浮休張拱幹

抱經盧文弨天瓶張照

蘭坡懷履中彌伽張庚

啖蔗方士淦蘿村王榮遘

松南汪士鋐夢舫王際華

百藥汪繹醉鄕王彤

漸門汪谷枉生王士錦

癭楷黃樹谷覺堂汪楫

友菊劉永瀟昔耶金農

石庵劉墉蓮身前人

東雙橋周京五視李嘗之

雙峯音布雪巖閔益

半桐沈可均養拙趙丙棫

無無魏謙升梅巢夏光洛

思邁顧廣圻吉羅蔣仁

鐵華蔡之定南有繆曰藻

東籬華碩宣梵村薛國秀

靜慧華慶遠頻伽郭麐【塵﹕麐】

佞宋黃丕烈勺園徳保

山舟梁【粱﹕梁】同書嬰寧蔣錫紳

彖余沈三曾十竹胡正言

虹橋沈祚昌雛鳳樓鄭愼親王

靜天沈恩湛如當捨蕭忠親王

主人偶遂亭前人

愛月莊恪親王西園瑞敏郡王

筠亭榮純親王觀古齋奕繪

詒晉齋成哲親王將就前人

友竹康修親王七十二峯周金然

蘭亭禮恭親王韻谷鄭方

思敬弘曣散人

欽訓堂永璥客星張斐

松月永■﹝王恭﹞兩罍吳云

梅花徐培深萬墨陳崇本

湘硯何琪羅浮陳恭尹

新蘅張景祁午亭陳廷敬

汰沃黃周星客星陳梓

凵了潭老蔣衡隱屏陳壽祺

山人泉南秦道然

北柴文昭鏖鏊巨歸莊

紫農洪承畯鐵云舒位

天都江嗣玨方石於令淓

眉洲張坦胡鼻胡震

龍耳魏挹葵石云吳榮光

一云顧廣圻獨漉陳恭尹

煙霞蔣淸山管社楊維寧

布衣芬靈方朝

鬘持張彪松寥張際亮

苦竹張純五公王余佑

小峴秦瀛龍邱王伯和

西脊秦云漁洋王士禎

臥云孫益謙橫云王鴻緒

秣陵潘呈雅良常王澍

香孤田徵興大翮劉之璋

且看姚柬之九峯周金然

一簣陶南望東始周鴻陽

楞伽王芑孫性徳小弇王昭麟

夷白王世華虎耳黃生

未了王宗敬礰石居汪舸

石公張塤雲母彭域

奕云彭徳嗣豸靑李鍇

半笠程應科雅裏莫遠

龍泓丁敬紫庭盧淸佩

宛委劉正誼紅螺李保恂李孺題諱

熒臺李效昉華陽蔣超

云壑李觀正石村沈維鏞

玉甑林從炯白華厲志

壺隱金麟趾積谷蔡之定

白耷閻爾梅云樵鄧渭

云亭孔尙任完白鄧石如

白雲紀遠靈巖畢沅

龍湫李天植橘星葛璇

太白李柏五泄楊垂

山民小花李禦

稽畱金農老人

無慮李葆恂李孺塡諱鈍吟馮班

女牀蔣仁覃溪【溪﹕溪】翁方綱

樊榭厲鶚石蓮吳重憙

山樵柯九兪林

龍門吳訒曲園兪樾

鳳巢吳慈寉盤陀朱珪

僕射錢伯坰耕心吳鉞

逸休朱橒非非吳珊

小玲瓏楊鳳苞火初吳仰唐

石甑汪樹谷拜經吳榮光

玉遮彭徳先磨兜吳展成

松禪翁同龢井上黃晉良

盥道江鳳彜幹木陳煌圖

鬘持餘懷南園陳奐

師竹虞潢秋田秦大士

臥樗申涵光隨園袁枚

眉壽張廷濟退谷孫承澤

寒松張鳴珂魏象樞裏堂焦循

松喬王頊齡梅漪姚文田

恭壽王澍藏用髙士奇

硯北王徳昌西園楊鳳苞

望喜王煜經愛云張名世

景瑗王英瀾葵衣黃安濤

還獨王壽康客吟汪舸

妙意唐時孫笑李葆恂李孺塡諱

握椒唐允甲揅經阮元

詒谷彭蘊章可笑劉起

平安淩竹寫十三經劉庠

西堂寉棲尢侗白雲周而衍

寄園劉管飴山趙執信

頣【頣﹕頤】節性前人江南拙蔣衡

晚香管鳳岡寫十三經拙前人

十三峯張賜寧味燈沈業富

左手倉兆彬道人

癡愚李永紹經畬果恭親王

墾石李文耕石琴鄭愼親王

養一李兆洛素菊永璥

太素奕繪活埋庵徐樹丕

語鈴崇恩遲悔徐壽彜

竢村林則徐問年徐楙

六如南廷鉉金罍徐三庚

天柱嚴敏笑蒼黃周星

愛日範驤蕩黃逐

佚顧大�拜石黃仍玉

僑黃濁堂傅山古頑成沂

不夜庵前人寶疆程瑤田

西北前人玉池郭嵩燾

棲谷陸楏獨學石韞玉

香山郭靑塏何求呂畱良

西遁祁駿佳冬�釋通復

煉玉陳煉味況餉根

退孫承澤五尺鄭珍

湛然潘學敏笈遊鄧石如

密錢爾復枯木張拱幹

鐵毛懷秋水張霔

驀鼻楊度汪廢張煌曾

目觀峯劉墉澥山張嶽崧

禮門劉奐癡僊雪山王鐸

匏歐陽兆熊捲婁紀映鍾

白眉林菁髯閔益葉鎧

不寐金俊明無想趙執信

拙嚴衍夢趙大晉

眉我廉傅眉云臥夏光洛

郁岡掃葉笪重光苦茶吳履

始靑前人西照戴易

轂葉樹廉普前人

自牧張淸夜老是陸祖修

集虛楊大綸忍陶汝鼐

無嗔蔣超雜稱

無諍沈兼竹栗園丁楊景曾

冷灰魏廷基龍眠學圃張英

酒石傅山公之幹張庚

酒肉靑竹前人歸乎來歸莊

頭陀公之野徐奉世

五峯龍池朱衣傅山竹林村學究沈可均

普明前人蔣山傭顧炎武

公之佗傅山宣城孱提漢唐允甲

西北之西北老人前人南泉山侶劉淇

老蘗禪前人長眉公周亮工

僑黃眞人前人天田牧許光淸

小蘗禪傅眉煙火神仙朱偉

五嶽外臣邵潛公之坦吳履

江上逸光笪重光小山彊田同之

淸河酒徒張璆

皇淸書人別號錄一卷

