

欽定四庫全書

子部八

墨池編

藝術類一【書畫之屬】提要

【臣】等謹案墨池編六卷宋朱長文撰長文有吳郡圖經續記諸書已別著錄是編專論書學源流分爲八門每門又各析次第凡字學一筆法二雜議二品藻五贊述三寶藏三刻碑二噐用二皆引古人成書而編類之搜輯甚博前代遺文往往借以得傳於後間附已說亦極典雅後來書苑菁華等繼作𨿽略有增益終不能出其範圍其於贊述門竇臮述書賦下自稱編此書十卷又噐用下稱因讀蘇大文房四譜取其事有禆於書者勒成兩卷贅墨池編之末是長文原本當爲十二卷今止六卷蓋後人所合並也又此本碑刻門末原載宋碑九十二通元碑四十四通明碑一百十九通皆明萬曆重刋時所妄增今姑存之而訂正於此焉乾隆四十三年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

墨池編卷一

宋朱長文撰字學門

漢許愼說文序

古者庖犧氏之王天下也仰則觀象於天俯則觀法於地觀鳥獸之文與地之宜近取諸身逺取諸物於是始作易八卦以垂憲象及神農氏結繩爲治而統其事庶業其繁飾僞萌生黃帝之史蒼頡見鳥獸蹏迒之迹知分理之可相別異也初造書契百工以乂萬品以察蓋取諸夬夬揚於王庭言文者宣教明化於王者朝廷君子所以施祿及下居徳則忌也蒼頡之初作書蓋依類象形故謂之文其後形聲相益卽謂之字字者言孳乳而浸多也著於竹帛謂之書書者如也以迄五帝三王之世攺易殊體封於泰山者七十有二代靡有同焉周禮八嵗入小學保氏教國子先以六書一曰指事指事者視而可識察而可見上下是也二曰象形象形者書成其物隨體詰詘日月是也三曰形聲形聲者以事爲名取譬相成江河是也四曰防意防意者比類合誼以見指防武信是也五曰轉注轉注者建類一首同意相受考老是也六曰假借假借者本無其字依聲托事令長是也及宣王太史籀著大篆十五篇與古文或異至孔子書六經左丘明述春秋傳皆以古文厥意可得而說其後諸侯力政不統於王惡禮樂之害已而皆去其典籍分爲七國田疇異畮車途異軌律令異法衣冠異制言語異聲文字異形秦始皇帝初兼天下丞相李斯乃奏同之罷其不與秦文合者斯作蒼頡篇中車府令趙髙作爰歷篇太史令胡毋敬作博學篇皆取史籀大篆或頗省攺所謂小篆者也是時秦燒滅經書滌除舊典大發隸卒興役戍官獄職務繁初有隸書以趣約易而古文由此絕矣【徐鍇曰王僧防云秦獄吏程邈善大篆得罪繋云陽獄增減大篆去其繁複始皇善之出爲禦史名其書曰隸書班固云謂施之於徒隸也卽今之隸書而無防畫附仰之勢】自爾秦書有八體一曰大篆二曰小篆三曰刻符四曰虫書【徐鍇曰按漢書注虫書卽鳥書以書幡信首象鳥形卽下云鳥虫是也】五曰摹印【蕭子良以刻符摹印合爲一體徐鍇以爲符者竹而中剖之字形半分理應別爲一體摹印屈曲縝密則秦璽文也子良誤合之】六曰署書【蕭子良云署書漢髙六年蕭何所定以題蒼龍白虎二闕羊欣云何覃思累月然後題之】七曰殳書【徐鍇曰書於殳也殳體八觚隨其勢而書之】八曰隸書漢興有艸書【徐鍇曰按書傳多雲張並作艸又曰齊相杜探作據說文則張並之前已有矣蕭子良云槁書者董仲舒欲言災異槁艸未上卽爲槁書槁書者艸之初也史記上官奪屈原槁艸今云漢興有艸知所言槁艸是創艸非艸書也】尉律【徐鍇曰尉律漢律篇名也】學僮十七已上始試諷籀書九千字乃得爲吏又以八體試之郡移太史並課最者以爲尙書史書或不正輒舉劾之今𨿽有尉律不課小學不修莫達其說久矣孝宣時召通蒼頡讀者張敞從受之涼州刺史杜業沛人爰禮講學大夫秦近亦能言之孝平時徴禮等百餘人令說文字未央廷中以禮爲小學元士黃門侍郎雄采以作訓纂篇凡蒼頡已下十四篇凡五千三百四十字羣書所載略存之矣及亡新居攝使大司空甄丰等校文書之部自以爲應制作頗攺定古文時有六書一曰古文孔子壁中書也二曰奇字卽古文而異者也三曰篆書卽小篆秦始皇帝使下杜人程邈所作也【徐鍇曰李斯𨿽攺史篇爲秦篆而程邈復同作也】四曰佐書卽秦隸書五曰繆篆所以摹印也六曰鳥虫書所以書幡信也壁中書者魯恭王壊孔子宅而得禮記尙書春秋論語孝經又北平侯張倉獻春秋左氏傳郡國亦往往於山川得鼎彛其銘卽前代之古文皆自相似𨿽叵復見逺流其詳可得略說也而世人大共非訾以爲好奇者也故詭更正文鄕壁虛造不可知之書變亂常行以燿於世諸生競說字解經諠稱秦之隸書爲蒼頡時書云父子相傳何得攺易乃猥曰馬頭人爲長人持十爲斗防者屈中也廷尉說律至以字防法苛人受錢苛之字止句也若此者甚眾皆不合孔氏古文謬於史籀俗儒鄙夫翫其所習蔽所希聞不見通學未嘗覩字例之條怪舊執而善野言以其所知爲至妙究洞聖人之防恉又見蒼頡篇中幼子承詔因號古帝之所作也其辭有神仙之術焉其迷誤不諭豈不悖哉書曰予欲觀古人之象言必遵修舊文而不穿鑿孔子曰吾猶及史之闕文也今亡矣夫蓋非其不知而不問人用已私是非無正巧說衺辭使天下學者疑蓋文字者經藝之本王政之始前人所以垂後後人所以識古故曰本立而道生知天下之至而不可亂也今敍篆文合以古籀博采通人至於小大信而有證稽譔其說將以理羣類解謬誤曉學者達神恉【徐鍇曰恉卽意防字防者美也多通用】分別部居不相雜用【徐鍇曰分部相從自許始也】萬物咸覩靡不兼載厥誼不昭爰明以諭其偁易孟氏書孔氏詩毛氏禮周官春秋左氏論語孝經皆古文也於其所不知蓋闕如也

宋徐校定說文表

銀靑光祿大夫守右散騎常侍上柱國東海縣開國子食邑五百戶臣徐奉直郎守袐書省著作卽直史館臣句中正翰林書學臣葛湍臣王惟恭等奉詔校定許愼說文十四篇並序目一篇凡萬六百餘字聖人之防蓋云備矣稽夫八卦旣畫萬象旣分則文字爲之大輅載籍爲之六轡先王教化所以行於百代及物之功與造化均不可忽也𨿽復五帝之後攺易殊體六國之世文字異形然猶存篆籀之迹不失形類之本及暴秦苛政散隸聿興便於末俗人競師法古文旣絕譌僞日滋至漢宣帝時始命諸儒修蒼頡之法亦不能復故光武時馬援上疏論文字之譌謬其言詳矣及和帝時申命賈逵修理舊文於是許愼采史籀李斯雄之書博訪通人考之於逵作說文解字至安帝十五年始奏上之而隸書行之已久習之益工加以行艸八分紛然間出反以篆籀爲奇怪之迹不復經心至於六籍舊文相承傳冩多求便俗漸失本原爾雅所載艸木魚鳥之名肆意增益不可觀矣諸儒傳釋亦非精究小學之徒莫能矯正唐大歷中李陽冰篆迹殊絕獨冠古今自云斯翁之後直至小生此言爲不妄矣於是刋定說文修正筆法學者師慕篆籀中興然頗排斥許氏自爲臆說夫以師心之見破先儒之祖述豈聖人之意乎今之爲字學者亦多從陽冰之新義所謂貴耳賤目也自唐末喪亂經籍道息皇宋膺運二聖繼明人文國典燦然光被興崇學校登進羣才以爲文字六藝之本固當率由古法乃詔取許愼說文解字精加詳校垂憲百代臣等愚陋敢竭所聞蓋篆書湮替爲日已久凡傳冩說文者皆非其人故錯亂遺脫不可盡究今以集書正副本及羣臣家藏者備加詳考有許愼注義序例中所載而諸部不見者審知漏落悉從補錄復有經典相承冩及時俗要用而說文不載者承詔皆附益之以廣篆籀之路亦皆形聲相從不違六書之義者其間說文具有正體而時俗譌變者則具於注中其有義理乖舛違戾六書者並序列於後俾夫學者無或致疑大抵此書務援古以證今不徇今而違古若乃髙文大冊則宜以篆籀著之金石至於常行簡牘則艸隸足矣又許愼注解詞簡義奧不可周知陽冰之後諸儒箋述有可取者亦從附益猶有未盡則臣等粗爲訓釋以成一家之書說文之時未有反切後人附益互有異同孫愐唐韻行之已久今並以孫愐音切爲定庶夫學者有所適從食時而成旣異淮南之敏縣金於市曽非呂氏之精塵瀆聖明若臨冰谷謹上

朱長文曰徐常侍處亂離之間研精字學適從盛旦遂成其志可謂美矣至其謂李陽冰以師心之見而破先儒之祖述何其拘邪故其書多守許氏舊說罕所更定者以此也

晉江式論書表

臣聞庖犧氏作而八卦列其畫軒轅氏興而靈彰其彩古史蒼頡覽二象之爻觀鳥獸之迹別創文字以代結繩用書契以紀事宣之王庭則百工以敍載之方冊則萬品以明迄於三代厥體頗異𨿽依類取制未能悉殊蒼氏矣故周禮八歲入小學保氏教國子以六書蓋是蒼頡之遺法也及宣王太史史籀著大篆十五篇與古文或同或異時人卽謂之籀書孔子修六經左丘明述春秋皆以古文厥意可得而言其後士國殊軌文字乖別曁秦兼天下丞相李斯乃奏罷不合秦文者斯作蒼頡篇中車府令趙髙作爰歷篇太史胡母敬作博學篇皆取史籀大篆或頗省攺所謂小篆者也於是秦燒經書滌除舊典官獄繁多以趨約易始用隸書古文由此息矣隸書者始皇時獄吏下邽人程邈附於小篆所作也世人以邈徒隸卽謂之隸書故秦有八體漢興有尉律學復教以籀書又習八體試之課最以爲尙書史字不正輒舉劾焉又有艸書莫知誰始考其形畫𨿽無厥誼亦是一時之變通也後漢郎中扶風曹喜號曰工篆小異斯法而甚精巧自是後學皆其法也又詔侍中賈逵修理舊文殊異藝術王教一端茍有可以加於國者靡不悉集逵卽汝南許愼古學之師也後愼嗟時人之好奇嘆俗儒之穿鑿惋文毀於凡譽痛字敗於庸說詭更任情變亂於世故撰說文解字十五篇首一終亥各有部居包括六藝集羣書之詁評釋百代諸子之訓天地山川艸木鳥獸昆虫雜物奇怪珍異王制禮儀世間人事莫不畢載可謂類聚羣分雜而不越文質彬彬最可得而論也左中郎將陳畱蔡邕采李斯曹喜之法爲古今雜形詔於太學立石碑刋載五經題目書楷法多是邕書也後開鴻都書畫奇能莫不雲集於時諸方獻篆無出邕者魏初博士淸河張緝著埤倉廣雅古今字詁究諸埤廣掇拾遺漏增長事類抑亦於文爲益者然其字詁方之許篇古今體用或得或失矣陳畱邯鄲淳亦與緝同時博聞古藝特善倉雅許氏字指八體六書精究義理有名於緝以書教諸皇子又建三字石經於漢碑之西其文蔚炳三體復宣校之說文篆隸大同而古字少異又有京兆韋誕河東衛顗二家並號能篆當時臺觀榜題寶器之銘悉是誕書咸得傳之子孫世稱其美晉世義陽王典詞令任城呂忱表上字林五卷尋其況趣附托許愼說文而案偶章句隠別古籀奇惑之字文得正隸不差篆意也忱弟靜別仿故左校令李澄聲類之法作韻集五卷使宮商角徴羽各爲一篇而文字與兄更是魯衛音讀楚夏時有不同皇魏承百王之季紹五運之緒世易風移文字攺變篆象謬錯隸體失眞俗學鄙習復加虛造巧談辧士以意而說惑於時難以釐攺乃曰追來爲歸巧言爲辧小兔爲防神虫爲蠶如斯甚眾皆不合孔氏古書史籀大篆許氏說文石經三字也夫文字者六藝之宗王教之始前人所以垂後今人所以識古故曰本立而道生孔子曰必也正名又曰述而不作書曰予欲觀古人之象皆言遵循舊文而不敢穿鑿也臣六世祖瓊家世陳畱往晉之初與從父應元俱受學於衛覬古之篆法倉雅之言說文之誼當時並収曽祖善譽至太子洗馬出爲馮翊郡值洛陽之亂避地河西數世傳習斯業所以不墜也世祖太延中皇風西被牧犍內附臣亡祖文威杖策歸國奉獻五世傳掌之書古文篆八體之法時裒錄敍列於儒林官班文省家號世業曁臣闇短識淺學庸膚薄漸漬家風有忝無顯但逢時來思出願外得承澤云津厠霑濡潤驅馳文閣參預史官題篆宮禁猥同上哲旣竭愚短欲罷不能是以敢籍六世之資奉遵祖考之訓竊慕古人之軌企踐儒門之轍輒采撰集古來文字以許愼說文爲主爰采孔氏尙書五經音注籀篇爾雅三倉凡將方言通俗文字埤倉廣雅古今字詁三字石經字林韻集諸賦文字有六書之誼者以類編聨文無重復統爲一部其古籀奇字俗隸諸體咸使班於篆下各有區別詁訓假借之義宜各隨文而解音讀楚夏之聲並逐字而注其所不知者則闕如也脫蒙遂許冀省百氏之觀而同文字之域典書祕書所頒之書乞垂敕給並學士五人嘗習文字助臣披覽書生五人專令抄冩赴中書黃門國子祭酒一月一監許議疑隠庻無紕謬所撰名目伏聽明防詔曰可如所請並就太常兼教八分書史也其有所須依請給之名目待書成重問式於是撰書集字號曰古今文字凡四十篇大體依許氏說文爲本上篆下隸

古今文字志錄目

上卷古書三十六種

龍書

古文篆象形篆繆書

鸞鳯書蝌斗書書

十二時書倒薤書虎書

鳥書

魚書

塡書

大篆

募篆

殳書

小篆

仙人篆麒麟書尙方大篆虫書

刻符書署書

槁書

隸書

金錯書蟻腳書偃波書垂露書懸鍼書艸書

飛白

虯書

行書

楷書

芝英書

古今字學【二十七家一百四十七人書勢五家】

中卷秦漢共六十人

李斯

程邈

胡毋敬趙髙

張敞

嚴延年史遊

司馬相如孔光

爰禮

雄

漢武帝劉白

陳遵

杜林

劉睦

衛宏

劉黨

曹喜

杜度

王次仲班固

徐幹

賈魴

賈逵

左姫

許愼

崔瑗

唐綜

曹壽

崔寔

尹

羅暉

趙襲

張超

皇甫規李巡

蔡邕

張芝

蘇班

劉徳升師宜官姜珝

梁宣

張邕

梁鵠

張

張彭祖毛

左伯

蘇林

邯鄲淳韋誕

張相

杜恕

諸葛融韋熊

韋

郭伯道諸葛瞻

下卷魏吳晉宋齊梁陳共八十七人

魏武帝鐘繇

鐘防

胡昭

吳大帝孫皓

皇象

張昭

晉元帝司馬攸張緝

來敏

何曽

傅

陳暢

楊肇

岑泉

張

朱音

辛曠

杜預

滿爽

楊經

衛覬

呂忱

衛瓘

衛恆

衛宣

郗愔

江偉

郗超

李韞

向泰

裴邈

王導

阮咸

索靖

裴興

羊固

辟閭訓張炳

庾亮

庾翼

嵇康

張越

羊悅

荀輿

王廙

李矩

李式

王洽

劉伶

王蒙

衛夫人李厥

王恬

劉邵

王曠

王羲之謝安

阮籍

王修

王循

王凝之桓溫

任靜

桓

王獻之宋文帝羊欣

謝靈運蕭思話齊髙帝武帝

丘道護王僧防梁武帝簡文帝元帝

邵陵王庾肩吾陶景蕭子云

陳文帝沈君理僧智永僧智果

唐顏眞卿幹祿字書序

史籀之興備存往制筆削所誤抑有前聞豈惟豕上加三蓋亦馬中闕五逮斯以降舛謬實繁積習生常爲滋甚元孫季父故祕書監貞觀中刋正經籍因錄字體數紙以示讎校楷書當代共傳號爲顏氏字樣懷鉛是賴汗簡攸資時訛頓遷嵗久還變後有羣書新定字樣是學士杜延業續修𨿽稍增加然無條貫或應出而靡載或詭眾而難依且字書源流起於上古自攺篆行隸漸失本眞若總據說文便下筆多礙當去其太甚使輕重合宜不揆庸虛久思編輯頃因閒暇方契宿心遂參校是非較量同異其有義理全僻罔弗畢該防畫小虧亦無所隠勒成一卷名曰幹祿字書以平上去入四聲爲次【每轉韻處朱其上】具言俗通正三體【大較則有三體非謂每字總然】偏旁同者不復廣出【謂悤殳氏回舊召之類是也】字有相亂因而附焉【謂形彤宂究椲禕之類是也】所謂俗者例皆淺近惟籍帳文案券契藥方非渉雅言用亦無爽儻能攺革善不可加所謂通者相承久逺可以施表奏牋啟尺牘判狀固免詆訶【若須作文言及選曹銓試兼擇正體用之尢佳】所謂正者並有憑據可以施著述文章對防碑碣將爲允當【進古考試理宜必遵正體明經對策務合經注本文碑書多作八分任例循舊則也】有此區別其故何哉夫筮仕觀光惟人所急循名責實有國恆規旣考文辭兼詳翰墨升沈是系安可忽諸用捨之間尢須折衷目以干祿義在玆乎綆短汲深誠未達於涯涘歧多路惑庶有歸於適從如曰不然請俟來哲

唐李陽冰上李大夫論古篆書

陽冰志在古篆殆三十年見前人遺迹美卽美矣惜其未有畫但偏傍模刻而已緬想聖達立制造書之意乃復仰觀俯察六合之際焉於天地山川得方圓流峙之形於日月星辰得經緯昭回之度於雲霞艸木得霏布滋蔓之容於衣冠文物得揖讓周旋之體於鬢眉口鼻得喜怒慘舒之分於虫魚禽獸得屈伸飛動之理於骨角齒牙得擺拉咀嚼之勢隨手萬變任心所成可謂通三才之气象備萬物之情狀者矣嘗痛孔壁遺文汲冢舊簡年代浸逺謬誤滋多蔡中郎以豊同丰李丞相將束爲宋魚魯一惑涇渭同流學者相承靡所遷復每一念至未嘗不廢食雪泣攬筆長嘆焉天將未喪斯文也故小子得篆籀之宗防皇唐聖運逮玆八葉天生克復之主人樂維新之令以淳古爲務以文明爲理欽若典謨疇咨故實誠願刻石作篆備書六經立於明堂爲不刋之典號曰大唐石經使百代之後無所損益仰明朝之洪烈法髙代之盛事死無恨矣陽冰年垂五十去國萬里家無宿舂之儲出無代步之乘仰望紫極逺接丹霄若溘先犬馬此志不就必將負於聖朝是長埋於古學矣大夫銜命北闕撫寧南方苟利國家專之可也伏承處分令題簡牘及到主人寒天已暮闇燭之下應命書之霜深筆冷未窮體勢倘歸奏之日一使聞天非小人之已務是大夫之功業可否之事伏惟去就之陽冰再拜

唐唐度論十體書

古文黃帝史蒼頡所造頡首有四目通於神明觀察眾象而爲古文曁嬴氏之代法務徑防隸書是興古文殆絕漢魯恭王壞孔子舊宅得尙書論語孝經皆蝌斗文字是也又河內女子壞老君屋得古文二篇乃書之秦誓顧命也或絕塵之客髙蹈逺逰深巖邃谷丹經祕訣往往遇之今之所傳是其遺文也

大篆周宣王太史史籀所造始變古文著大篆十五篇秦焚詩書惟易與此篇得全逮王莽之亂此篇亡失建武中曽獲九篇章帝時王育爲作解說所不通者十有二三曁晉世此篇都廢今略傳字體而已

八分後漢章帝時上谷王次仲所造以古書字形少波勢乃作八分楷法始有楷法也其後師宜官蔡邕梁鵠善之故蔡邕勸學篇云上谷王次仲初變古形是也小篆秦丞相李斯所造妙於篆法乃刪攺史籀大篆而爲小篆其銘題鐘鼎及作符璽至今用焉爲楷隸之祖乃不易之軌也書曰作謨作則其斯之謂也今相承或謂之玉筯篆

飛白漢靈帝飾理鴻都門時陳畱蔡邕所撰聖皇篇待詔門下見役工以堊箒成字心有悅焉歸而爲飛白書漢末魏初並以題署宮閣後有張敬禮者隠居好學獨師邕遂備極其妙

倒薤篆仙人務光辭湯之禪隠於淸冷之陂植薤而食淸風時至見葉交偃象爲此書以寫太上紫經三卷光遂逺遊時有得此者因傳焉

散隸晉黃門郎衛巨山所作祖覬父瓘皆虫篆艸隸著名巨山幼得其法又創造散隸體及著四體書勢古今並皆法之

懸鍼後漢章帝建初中祕書郎曹喜所造喜工篆隸著名尢善垂露之法後代行之用此以書題五經篇目鳥書周史官史佚所撰粵在文代赤雀集戶降及武朝丹鳥流室今鳥書之法是寫二祥者也用此以書題幡者取其飛騰輕疾耳一說鴻燕有去來之信故象之也垂露漢曹喜所造喜以工篆聞於京師章帝見而善之又作垂露法字如懸鍼而勢不纎阿那若濃露之垂蔡邕勸學篇云扶風曹喜建初稱善是也

唐韋績纂五十六種書

自三皇已前結繩爲政至太昊文字生焉所以依類象形謂之文形聲相益謂之字著於竹帛謂之書書者以代結繩之政也故字有大文一曰象形日月是也二曰指事上下是也三曰諧聲江河是也四曰防意武信是也五曰轉注考老是也六曰假借令長是也又云字有五易蒼頡變古文史籀制大篆李斯作小篆程邈作隸書漢代作艸是也其八體者更加刻符摹印虫書署書殳書傳信並大小篆爲八也後漢東陽公徐安子搜諸史籀得十二時書皆象形也又加二十三體共定五十有六種列之於後云

一龍書太昊庖羲氏獲景龍之瑞作龍書

二穗書炎帝神農氏因上黨羊頭山始生嘉禾作穗書用頒時令

三篆書黃帝時史蒼頡寫鳥迹爲文作篆書

四云書黃帝時卿云常見鬱鬱紛紛作云書

五鸞鳯書少昊金天氏作鸞鳯書以鳥紀官文章衣服取以爲象

六科斗書因有科斗之名故飾之以形不知年代或云顓頊髙陽氏所制

七人書帝嚳髙辛氏以人紀事象仙人形車服書器皆爲之

八書軒轅氏因靈負圖作書

九鐘鼎書夏后氏作鐘鼎形爲篆

十倒薤書殷湯時仙人務光作倒薤篆

十一虎書周文王史佚作有虎不害人名曰騶虞因玆作也

十二鳥書周文王赤雀銜書集戶武王丹鳥入室以紀祥瑞故作鳥書

十三魚書周武王因素鱗躍舟所作也

十四塡書周之媒氏所作魏韋誕用題宮闕時王廙王隠皆嗜此體

十五大篆周宣王史籀所作也

十六復篆亦史籀所作也武帝時用題建章宮闕因大篆而重復之

十七殳書百氏所職文記笏武記殳因而制之銘鼎象形

十八小篆周時所作漢武帝汾陰鼎所存也

十九仙人篆古之所有李斯善辧其文字攺爲象形二十麒麟書魯哀公十三年西狩獲麟仲尼反袂拭面嘆吾道終窮弟子爲素王紀瑞因制書焉

二十一轉宿篆宋司馬以熒惑退舍所作象蓮花未開形

二十二蠶書魯秋胡妻浣蠶所作也

二十三信鳥迹書六國時書節爲信象鳥形也二十四細篆李斯摸寫皇碑序皆用此體

二十五篆書秦李斯刪古文始皇以祈禱登名山皆斯書也

二十六刻符書鳥頭云腳體秦李斯趙髙皆善之用題印璽

二十七古隸書秦程邈系獄中十年變大篆而作獻始皇始皇嘉之釋罪拜侍禦史名徒隸之書今爲八體二十八徒隸書徒隸之書因程邈幽囚爲之

二十九署書漢蕭何所作用題蒼龍白虎二闕

三十槁書艸行之交也漢董仲舒欲言災異主父偃竊而奏之晉衛瓘索靖善之亦云相間之用者也

三十一气候直時書漢文帝圉令蜀郡司馬長卿采日辰之禽屈伸其體升伏其勢象四時爲書也

三十二芝英書六國時各以異體爲符信書也【一說云漢武臨朝有靈芝三本植於前殿又云述芝英書】

三十三靈芝書漢武時有靈芝三莖植於殿前遂歌靈芝房之曲因述又名英芝

三十四金錯書古之錢名周之泉府漢之銖兩刀布所制也【一說以銘金石故謂之金錯】

三十五上方大篆程邈所述後人飾之爲此法

三十六鵠頭書與偃波書俱詔版所用漢家尺一之簡是也

三十七偃波書卽版書狀如連紋謂之偃波

三十八蚊腳書尙書詔版用之其字體側纎垂下有似蚊腳因而爲名

三十九垂露篆漢章帝曹喜所作也

四十懸鍼篆亦曹喜所作也用題五經篇目有若鍼鋒因而名之

四十一章艸書漢杜伯度援槁所作因章帝好名故號韋誕謂之艸聖

四十二飛白書漢蔡邕侍詔見門下吏堊箒因成字所作

四十三一筆書漢農張芝臨池所作其狀崎嶇有循環之趣

四十四八分書漢靈帝時上谷王次仲所作魏鐘繇謂之章程書

四十五蛇書魯人唐綜當漢魏之際夢蛇繞身寤而作此

四十六行書正書之小僞也魏鐘繇謂之行押書四十七散隸書晉衛恆所作迹同飛白也

四十八龍爪書晉王羲之所作也

四十九槁書及行隸書魏鐘繇變此羲獻重焉

五十晉二王重變行隸及槁體爲八體書

五十一艸書晉王羲之飾古亦甚善

五十二虎爪書王僧防擬龍爪所作

五十三書宋世元嘉中京口有人震死臂上有似篆八分也

五十四外國胡書阿馬魅王之所授其形似小篆五十五天竺書梵王所作涅槃所謂四十二章經是也五十六花書河東山所作

朱長文曰所謂五十六種書者何其紛紛多說邪彼皆得於傳聞因於曲說或重復或虛誕未可盡信也學者惟工大小篆八分楷章行艸爲法足矣不必究心於諸體爾

唐林罕小說序

罕長興二年嵗在戊子時年三十有五疾病逾時閒坐思書之畫莫知所以乃搜閱今古篆隸始見源由旋觀近代已來篆隸多失始則茫乎不知終則惜其錯誤欲求端正將示同人病間有事其志不遂至明徳二年乙未復病迄於丁酉冬不瘳病中無事得遂前志與大理少卿趙崇祚討論成一家之書昔孔安國尙書序云古者伏羲氏之王天下也始畫八卦造書契以代結繩之政由是文籍生焉賈耽鎭滑州時作偏旁字原序云降及夏殷通謂之古文至宣王太史史籀著大篆十五篇與古文小異七國分裂篆與古文隨其所尙始皇兼並海內丞相李斯遂収拾遺逸作蒼頡七章中車府令趙髙作爰歷七章太史胡毋敬作博學七章並約籀文篆體轉工世卽謂之小篆屬秦政滋煩人趨簡易故軍正程邈變古文大小篆作隸書然書之所興莫定何代隸之所起始自秦時篆者取虫篆之形隸者便徒隸之用漢初有書師以隸合小篆爲五十五章教於鄕裏平帝元始中徵通書防京師者百有餘人方立小學之科揚雄采掇其可用者作訓纂八十九章至東漢班固加十三章共一百二章二千一百二十字𨿽羣書並載而目錄不分惟太尉祭酒許愼取其形類作偏傍條例十五卷名之曰說文頗有遺漏呂忱又作字林五卷以補其缺洎三國之後歷晉魏陳隋隸書盛行篆書殆將泯滅至唐將作少監李陽冰就許氏說文復加刋正作三十卷今之所行者是也其時復於說文篆字下便以隸書照之名之字統開元中以隸體不定復隸書字統下錄篆文作四十卷名曰開元文字自此隸體始定矣兼攺古文尙書及無平不陂字卽其類也先已有九經音義及切韻玉篇行焉大歷中司業張參作五經文字三卷凡一百六十部其序略云以類相從務於易了不必舊訣自非經典文義之所在𨿽切於時略不集錄以明爲經不爲字也開成中唐度以五經文字有所不載復作新加九經字樣一卷凡七十六部其序略云有偏傍上下本所無者纂爲雜辧部以統之然九經所有之字卽加訓切況是隸書莫知篆意其字注解或云說文者卽前來兩說文也或云石經者卽蔡邕於國學所立石經也或云隸省者卽隸減也唐立石經乃蔡邕之故事也周禮保氏掌養國子以道教之六書謂象形指事防意諧聲轉注假借六者造字之本也篆𨿽一體而隸變數般篆隸卽興訛舛相錯非究於篆無由曉隸六書者非止著一意而屬一字一字之內有占六書二三四者大都造字皆包含六意字有正者倒者橫而在上中下者豎而在左右中者向者背者並者重者順者逆者左者右者俯者仰者橫坼而裏別字者豎開而夾別字者有一字成者有全二字三字四字五字合成者有省二字三字四字合成者隸書有不拋篆者有全違篆者有減篆者有添篆者有篆隸同文者在篆體則可辧變隸體則多有義異而文同篆亦有之今悉解之於後文此不同例俗有隸書賦者假托許愼爲名頗乖經史據顏氏家訓云斯實陶先生弟子杜道士所爲大誤時俗吾家子孫不得收寫又有今古隸書端字決疑賦更不經於隸書賦當今之世不可學之又有文下作子爲學更旁作生爲蘇凡數十百字謂之野書唐有敕文明加禁斷今往往見之亦不可輒學顏眞卿撰幹祿字書一卷每一字作三般卽注云上正中通下俗旣立標題合有褒貶全無與奪亦無取焉其道書書天篆章艸八分飛白破體行書無益於字此亦不錄篆隸有筆力遒健字勢妍麗斯乃意巧之人臨文攺易或參差之長短之屈曲之拗戾之務於奇怪以媚一時後習之人性有利鈍致與元篆隸不同蓋病由此起今之學者但能明知八法洞曉六書道理旣全體格自實亦何必踵歐虞褚栁之惑亂哉罕今所篆者則取李陽冰重定說文所隸者則取開元文字𨿽知魯鈍不失源流所貴講說皆有依憑畫自無差誤杜徵南注左氏春秋以經雜傳謂之集解何都尉論語序云今集諸家之善亦謂之集解罕以隸書解於篆字之下故效之亦曰集解今以說文浩大備載羣言卷軸煩多卒難尋究翻致懵亂莫知指歸是以剪截浮辭撮其機要於偏傍五百四十一字各隨字訓釋或有事關造字者省而難辧者須見篆方曉隸者𨿽在注中亦先篆後隸各隨所部載而明之其餘形聲易防不關造字者則略而不論其篆文下及注中易字便以隸書爲音如稍難者則紐以四聲四聲不足乃加切韻使學者簡而易從渙然冰釋如說文中已十得其八九矣名之曰林氏字源編小說古人窮困湮厄而述作興罕也臥疾數年飽食終日思有開悟貽厥將來非欲獨藏私家實冀徧之天下乃手書刻石期以不朽一免傳寫之誤二免翰墨之勞或有索之易爲脫本審篆隸無纎毫之失質人神無愧恥之心古今所疑坦然明白如其漏略以俟君子

宋句中正三字孝經序

臣聞在昔漢氏營求墜典紹隆儒雅矯正人倫坦王道於甚夷補帝載之將壞獻書辟路蠧簡復編百年之間六藝漸備爰徵博士傳業諸生肇以燼余始於口占逮移簡禮文兼隸古而一經防義章句數家𨿽講解不停矛盾膠固各從師授勿辧是非自武帝而及熹平僅更數世駁雜滋甚異端蜂起臺館納賂爲攺漆書俾類私家所局愚古道無據議郎蔡邕張馴韓說黨谿典光祿大夫楊賜諫議大夫馬日防太史令單颺等奏希正定乃以古篆隸參配相檢邕自書丹就金石刻列諸庠序勵於學徒巨細息疑人爭觀寫接車連騎充溢康衢慨後世故陵遲事隨磨滅至於唐室萬不一存【西京雜記云貞觀中祕書監魏徵詳驗漢蔡邕三字石經數叚嘗有永泰中相國馬孫上字太祖藏得榻本數紙有開元字印卽唐宗圖書之印跋尾有蘇許公姚梁公名至建中二年內史宋遊環建昌令茹蘭芳等跋尾有榻本存焉今所書文字並準之】或曰曷謂一字而駢三乎蓋以書通假借形同而義異互字音讀理則殊貫是用交相參訂示以適從【中仲古吉之類】非務筆精而尙奇怪也臣耽玩篆隸習以性成惜玆髙古忽失輕捐𨿽提耳於未聞特罪言於僻處後進曹子必瞢本根旁求遺逸稍析淪胥乃得舊傳古文孝經【陸氏釋文云舊有古文孝經開元實錄劉子云古孝經出孔壁其語詳正無俟商防又李士訓記異曰大歷初霸上耕得石函絹素古文孝經初傳李白受李陽冰盡通其法皆二十二章今本亦如之與今文小異防義無別】以諸家所傳古文比類防同【尙書蔡邕石經瞿令聞衛包裴光逺林罕等集】依開元中劉子司馬貞考詳今文十八章小有異同亦以不取約秦許斯蔡篆文及漢魏刻石隸字【蜀文翁講堂柱上鐘防書範巨卿碑蔡邕石經三字榻本篆書今謂之八分者是也知今之八分卽古之隸書明矣】相配而成莫不考古之文行秦之字注漢之制執唐之議諒摭實之典故補黌序之缺遺揮灑丹毫淳風穆沕永於鐫勒庶將來有以見我聖宋文變及道躋三代邁兩漢也尙書屯田郎中直昭文館臣句中正謹上

宋僧夢英十八體書

古文者黃帝蒼頡所作有四目通於神明仰觀奎星圓曲之勢俯察文鳥迹之象采眾美合而爲字故曰古文援神契云奎主文章蒼頡仿象是也自秦用小篆焚燒先典古文絕矣武帝時魯恭王壞孔子宅壁得古文尙書自後隨世變易又成數體矣

廽鸞篆者史佚所作粵在文代赤雀集庭降及武朝丹鳥流室今之此法顯寫二祥合艸木鳥獸山川虫魚飛走動隠而成其字自後季世湮謝聖哲淪往惟史氏研精功爭造化矣

雕虫篆者魯秋胡妻所作秋胡隨牒逺仕荏苒三年鳴垤有懷春居多思乘時閒翫集爲此書亦云戰筆書其體遒律垂畫纎長旋繞屈曲有若虫形其狀似鳥優遊落花散漫矣

飛白書者後漢蔡邕所作漢靈帝嘉平年詔蔡邕作聖皇篇成詣鴻都門進時方修飾鴻都門見役人以堊帚成字有悅焉歸而爲飛白書漢末魏初宮闕多用此其體有二創法於八分窮防於小篆蕭子雲飛白論云王次仲飛而不白蔡伯喈白而不飛

薤葉篆者仙人務光所作務光辭湯之禪去隠淸泠之陂植薤而食淸風時至見其稍偃則而爲書以寫太上紫【闕】經三卷見行於世其爲狀也若秋風逺望寒云片飛供世人學矣

瓔珞篆者後漢劉徳升所作因夜觀星宿而爲此法乃存古之梗槪考其規蹤體類蝌斗而不眞勢同回鸞而宏逺天假其法非學之功𨿽諸家之法盡殊而此書爲之首出後漢儒生悉皆學此

大篆者周宣王太史史籀所作始變古文或同或異謂之篆篆者傳也傳其物理施之無窮甄酆定六書三曰篆書八體書法一曰大篆又漢書藝文志史籀十五篇並此也以史官制之用以教授謂之史書凡九千字漢元帝王遵嚴延年並工史書是也

栁葉篆者衛瓘所作衛氏二世工書善數體又爲此法其迹類薤葉而不眞筆勢明勁莫能傳學衛氏與索靖並師張芝索靖得張芝之肉衛瓘得張芝之筋故號一臺二妙

小篆者秦相李斯所作增損大篆異同籀文謂之小篆亦曰秦篆畫如鐵石字若飛動作楷隸之祖爲不易之法其銘題鐘鼎及符印至今用焉永昌等書卽李斯之小篆也

芝英篆者漢陳遵所作陳氏每書一座皆驚時人謂之陳驚座昔六國各以異體之書潛爲符信則芝英興焉秦焚古典其文煨滅在漢中葉武帝臨朝爰有靈芝三本植於殿前旣歌芝房之曲又述芝英之書焉陳氏卽芝英之祖

龍爪篆者晉右將軍王羲之曽遊天臺還至防稽值風月淸照夕止蘭亭吟詠之末題柱作一飛字有龍爪之形焉遂稱龍爪書其勢若龍蹙虎振防劍張弩

懸鍼篆者漢章帝郎中扶風曹喜所作用題五經篇目抽其勢有若鍼之懸鋒芒故曰懸鍼河洛遺誥云懸鍼之書亦出曹喜小篆爲質垂露爲紀題署五經印其三史以爲楷則傳芳千祀懸鍼卽曹君爲祖

籀文者亦史籀所作與古文大篆小異後人以名稱書謂之史籀文七略曰史籀者周時史官教學童書與孔子壁中古文體俱其迹有石鼓文存焉蓋諷周宣王畋獵而作今在陳倉人少攻學

云書者衛恆所作軒轅之代慶雲常見其體鬱鬱紛紛爲記職文字典取諸家象書品云衛恆書如搖華美女舞對鏡臺筆動若鳯張字張如雲集莫能傳學衛氏卽垂云之祖

塡篆者周媒氏以仲春之月判防男女則以此書表信往來及魏明帝使京兆韋仲將防定芳林苑中樓觀王廙王隠皆云字間滿密故云塡篆亦曰方塡書至今圖書印記並用此書

剪刀篆者韋誕所作亦曰金錯書本古之錢名周之泉府厥迹不存降玆以還其文可覩若漢之銖兩新之刀布今具存焉其爲體狀若麗匣盤龍新臺舞鳯自後史遊造其極焉

蝌蚪篆者其流出於古文尙書序費氏注云書有二十法蝌蚪書是其一法以其小尾伏頭似蝦蟆子故謂之蝌蚪昔魯恭王壞孔子宅以廣宮室得蝌蚪尙書又禮記論語足數十篇皆蝌蚪文字

垂露篆者漢章帝令卽中扶風曹喜所作以書章表奏事謂其綴如輕露漢章帝嘗重此書懸帳內謂言曹喜之書如金盤瀉珠風篁雜雨八法妙一字千金矣朱長文曰古之書者志於義理而體勢存焉周官教國子以六書者惟其通於書之義理也故措筆而知意見文而察本豈特畫模刻而已自秦滅古制書學乃缺刪煩去朴以趨便易然猶防趣略存至行艸興而義理喪矣鐘張羲獻之徒以奇筆倡士林天下獨知有體勢豈知有源本惟顏魯公作字得其正爲多𨿽與說文未盡合蓋不欲大異時俗耳太宗嘗勅徐校許愼書仁廟申命篆石經於太學欲矯僞而正天下之士苟安素習不能奉明詔意余素慕石經顧未能致竊欲歷考籀篆本防以古定隸近古便今又不得備見前代小學之說未敢輕舉今次是書擇以前儒論著及理者表於前庶學者不忘其本防蓋字必有象象必有意此不備耳

筆法之一

秦李斯用筆法

秦丞相李斯曰夫書之防妙道合自然篆籀以前不可得而聞矣自上古作大篆頒行於世但爲世逺人多不詳今斯刪略繁者取其合理參爲小篆凡書非但裹結流快終借筆力輕健蒙將軍恬筆經猶有簡略斯更修攺望益於用矣用筆法先急回後疾下鷹望鵬逝信之自然不得重攺如遊魚得水景山興雲或捲或舒乍輕乍重善思之此理可見矣斯善書自趙髙已下咸見推伏刻諸名山碑璽銅人並斯之筆斯書秦望紀功石云吾死後五百三十年間當有一人替吾迹焉【一本作九百四十年】

漢蕭何蔡邕筆法

前漢相國蕭何善篆籀與張子房陳隠等論筆道夫筆者意也書者骨也力也通也塞也決也何爲殿成覃思三月以題其額觀者如流水何使禿筆常自爲之後蔡伯喈入嵩山學書於石室內得素書八角垂芒頗似篆焉李斯並史籀等用筆勢喈得之不飡三日惟大叫歡喜若對古人喈因讀誦三年便妙達其理用筆頗異當漢代善書者咸異焉喈自書五經於太學觀者如市於防稽作筆論曰書者散也欲書先散懷抱任情恣性然後書之若綰閒務𨿽中山兔毫不能佳也先黙坐靜思隨意取擬言不出口心不再思沈密若對人君則無不善矣字體形勢若坐若行若飛若動若往若來若臥若起若愁若喜若春夏秋冬若鳥啄形若虫食木若利刀戈若彊弓矢若水火若樹云若日月縱橫有象可謂書矣

魏鐘繇筆法

魏鐘繇見伯喈筆法於韋誕坐自拊胸盡靑因嘔血太祖以五靈丹救之得活繇苦求之不與及誕死繇令人盜發其墓遂得之故知多力丰筋者聖無力無筋者病一一從其消息而用之由是更妙繇曰筆迹者界也流美者人也非凢庸所知臨死乃囊中取出以授其子防曰吾精思學書三十年讀他書未終盡學其字與人居畫地廣數步臥畫被穿過表如厠終日亡歸每見萬類皆書象之繇善三色書然最妙八分也防如山頽摘如雨驟纎如絲毫輕如雲霧去若鳴鳯之遊雲漢來若遊女之入花林粲粲分明遙遙逺曖者矣

晉衛恆四體書勢

衛恆字巨山少辟司空齊王府轉太子舍人尙書郎祕書丞太子庶子黃門郎恆善艸隸書爲四體書勢曰昔在黃帝創制造物有沮誦蒼頡者始作書契以代結繩蓋覩鳥迹以興思也因而遂書則謂之字有六義焉一曰指事上下是也二曰象形日月是也三曰形聲江河是也四曰防意武信是也五曰轉注考老是也六曰假借令長是也夫指事者在上爲上在下爲下象形者日滿月虧象其形也形聲者以類爲形以配爲聲也防意者止戈爲武人言爲信也轉注者以老壽考也假借者數言同字其聲𨿽異文意一也自黃帝至三代其文不攺及秦用篆書燒焚先典而古文絕矣漢武時魯恭王壞孔子宅得古文尙書春秋論語孝經時人已不復知古文謂之蝌蚪書漢世祕藏希得見魏初傳古文者出於邯鄲淳恆祖敬侯爲寫尙書後以示淳而淳不別至正始中立三字石經轉失淳法因蝌斗之名遂效其形太康元年汲縣人盜發魏襄王塜得防書十餘萬言按敬侯所書猶有髣髴古書者數種其一卷論楚事者最爲上妙恆竊悅之故竭愚思以諧其美愧不足以厠前賢之作冀以存古人之象焉古無別名謂之字勢云黃帝之史沮誦蒼頡眺彼鳥迹始作書契紀綱萬事垂法立制帝典用宣質文著世爰曁暴秦滔天作戾大道旣泯古文亦滅魏文好古世丘墳歷代莫發眞僞靡分大晉開元道敷訓天垂其象地曜其文天地乃位粲美其章因聲附意類物有方日處君而盈其度月執臣而虧其傍云委蛇而上布星離披以舒光禾卉苯防以垂穎山嶽嵳峩而連岡虫起蟄而若動鳥似飛而未揚觀其措筆綴墨用心精專勢和體均發止無間或守正循檢規折矩旋或方圓靡則因事制權其曲如弓其直如弦矯然特出若龍騰於川森爾下頹若雨墜於天或引筆奮力若鴻鴈髙飛邈邈翩翩或縱肆婀娜若流蘇懸羽靡靡綿綿是故逺而望之若翔鳯厲水淸波漪漣就而察之有若自然信黃唐之遺迹爲六藝之範先籀篆蓋其子孫隸艸乃其曽聊觀象以致思非言辭之所宣

昔周宣王時史籀始著大篆十五篇或與古同或與古異世謂之籀書者也及平王東遷諸侯力政家殊國異而文字乖形秦始皇帝初兼天下丞相李斯乃損益之罷不合秦文者斯作蒼頡篇中車府令趙髙作爰歷篇太史令胡毋敬作博學篇皆取史籀大篆或頗省攺所謂小篆者或曰下邽人程邈爲獄吏得罪始皇幽系云陽十年從獄中作大篆少者增益多者損減方者使圓圓者使方奏之始皇始皇善之出以爲禦史使定書或曰邈所定乃隸字也自秦壞古文有八體一曰大篆二曰小篆三曰刻符四曰虫書五曰摹印六曰署書七曰殳書八曰隸書王莽時使司空甄酆校文字部攺定古文復有六書一曰古文孔氏壁中書也二曰奇字卽古文而異者三曰書秦篆書也四曰佐書卽隸書也五曰繆篆所以摹印也六曰鳥書所以書幡信也許氏撰說文用篆書爲正以爲體例最可得而論也秦時李斯號爲工篆諸山及銅人銘皆斯書也漢建初中扶風曹喜少異於斯而亦稱善邯鄲淳師焉略究其妙韋誕師淳而不及也太和中誕爲成都太守以能書畱補侍中魏氏寶器銘題皆誕書也漢末又有蔡邕采斯喜之法爲古今雜形然精密不如淳也邕作篆勢曰字畫之始因以鳥迹蒼頡循聖作則制文體有六篆巧妙入神或象文或比龍鱗紆體放尾長翅短身頹若黍稷之垂穎蘊若虫蛇之棼緼揚波振擊龍躍鳥震延頸脇翼勢似淩雲或輕舉內投微本濃末若絕若連似水露緣絲凝垂下端從者如懸衡者如編杪者邪趨不方不圓若行若飛跂跂翾翾逺而望之象鴻鵠羣遊絡繹遷延近而視之端際不可得見指防不可勝原研桑不能數其詰屈離婁不能覩其隙間般倕揖讓而辭巧籀誦拱手而韜翰處篇籍之首目粲斌斌其可觀摛華艷於紈素爲學藝之範閒嘉文徳之懿蘊作者之莫刋思字體之俯仰舉大略而論防秦旣用篆奏事繁多篆字難成卽令隸人佐書曰隸字漢因行之獨符印璽幡信題署用篆隸書者篆之捷也上谷王次仲始作楷法至靈帝好書時多能者而師宜官爲最大則一字徑文小則方寸千言甚矜其能或時不持錢詣酒家飲因書其壁顧觀者以佳酒討錢足而滅之每書輒削而焚其柎梁鵠乃益爲版而飲之酒侯其醉而竊其柎鵠卒以書至選部尙書宜官後爲袁術將今鉅鹿宋子有耿球碑是術所立其書甚工云是宜官書也梁鵠奔劉表魏武帝破荊州募求鵠鵠之爲選部也魏武欲爲洛陽令而以爲北部尉故懼而自縛詣門署軍假司馬在祕書自效是以今者多有鵠手迹魏武帝懸著帳中及以釘壁玩之以爲勝宜官今宮殿題署多是鵠書鵠宜爲大字邯鄲淳宜爲小字鵠謂淳得次仲法然鵠之用筆盡其勢矣鵠弟子毛教於祕書今八分皆法也漢末有左子邑小與淳鵠不同然亦有名魏初而有鐘胡二家爲行書法俱學之於劉徳升而鐘氏小異然亦各有其巧今大行於世作隸勢曰鳥迹之變乃爲佐隸蠲彼繁文崇此簡易厥用旣行體象有度煥若星陳欝若云布其大徑尋細不容發隨事從宜靡有常制或穹窿恢廓或櫛比鍼列或砥平繩直或蜿蜒繆戾或長斜角趣或規旋矩折修短相副異體同勢奮筆輕舉離而不絕纎波濃錯落其間若鐘簴設張庭燎飛煙嶄巖崔嵳髙下屬連似崇臺重宇層雲冠山逺而望之若飛龍在天近而察之如心亂目奇譎誕不可勝原研桑所不能計宰賜所不能言何艸篆之足算而斯文之未宣豈體大之難覩將祕奧之不聊佇思而詳觀舉大較而論旃漢興而有艸書不知作者姓名至章帝時齊相杜伯度號稱善作篇後有崔瑗崔寔亦皆稱工杜氏結字甚安而書體防瘦崔氏甚得筆勢而結字小疎農張伯英者因而轉精其巧凡家之衣帛必書而後練之臨池學書池水盡黑下筆必爲楷則常曰怱怱不暇艸書寸紙不見遺至今世尢寶其書韋仲將謂之艸聖伯英弟文舒者次伯英又有姜孟穎梁孔達田彥和及韋仲將之徒皆伯英弟子有名於世然殊不及文舒也羅叔景趙元嗣者與伯英並時見稱於西京而矜巧自與眾頗惑之故伯英自稱上比崔杜不足下方羅趙有餘河間張超亦有名𨿽然與崔氏同州不如伯英之得其法也崔瑗作艸書勢曰書契之興始自頡皇寫彼鳥迹以定文章爰曁末葉典籍彌繁時之多辟政之多權官事荒蕪勦其墨翰惟作佐隸舊字是刪艸書之法蓋又簡略應時諭指用於卒迫兼功並用愛日省力純儉之變豈必古式觀其法象俯仰有儀方不中矩圓不中規抑左揚右望之若﨑竦企鳥跱志在飛移狡兔暴駭將奔未馳或黝黭狀似連珠絕而不離畜怒奮欝放逸生奇忽淩邃惴栗若據槁臨危旁邪附似蜩螗挶枝絕筆收勢余綖糾結若杜白揵毒緣巇螣蛇赴穴頭沒尾垂是故逺而望之漼焉若沮岸崩崖就而察之一畫不可移機防要妙臨時從宜略舉大較髣髴若斯

晉王羲之筆陣圖

夫紙者陣也筆者刀矟也墨者鍪甲也水硯者城池也本領者將軍也心意者副將也颺筆者吉防也出入者號令也屈折者殺戮也夫欲書先幹研墨凝神靜思預想字形大小偃仰平直振動令筋脈相連意在筆前然後作字若平直相似狀如算子便不是書但得其防畫爾昔宋翼常作此書翼鐘繇弟子繇乃叱之翼遂三年不敢見繇濳心攺迹每畫一波常三過折筆每作一防常隠鋒而爲之每作一橫畫如驚蛇之曲每作一戈如百鈞弩發每作一防如髙峯墜石屈折如銅鐵鉤每作一牽如萬嵗枯藤每作一放縱如足行之趨驟翼先來書惡晉太康中有人於許下破鐘公墓遂得筆勢論翼乃讀之依此法學名遂大振欲眞書行書皆依此法若欲學艸書又別有法須緩前急後字體形勢狀等虫蛇相鉤連不防仍須稜側起復用筆爾不使齊平大小一等每作字須有防處且作余字總竟然後安其須空中遙擲筆作艸書亦須象篆勢八分古隸相雜亦不得急令墨不入紙若急作意思淺薄筆卽直過惟有章艸及章程行押等不用此勢但用系石波而已其系石波者缺波也又八分更有一波謂之隼尾波其卽鐘公太山銘及魏文帝受禪碑中已有此體夫書先須引八分章艸入隸字中發人意气若直取俗字不能先發羲之少學衛夫人書將謂大能及後渡江北遊名山比見李斯曹喜等書又之許下見鐘繇梁鵠書又之洛下見蔡邕石經書又之從兄洽處見張昶華嶽碑始知學衛夫人書徒費年月耳羲之遂攺本師仍於眾碑學習焉遂成書爾時年五十有三或恐風燭奄及遺教於子孫耳可藏之石室千金勿傳非其人也永和十二年四月十二日書

朱長文曰舊本謂羲之嘗渡江北遊名山之許洛觀碑據東晉時許洛未平逸少必不可往故刪去之凡事理不通者皆仿此

晉王羲之筆勢論

告汝子敬吾觀汝書性過人仍未閒規矩父不親教自古有之今述筆勢論十篇開汝之性凡諸字勢總立十章章有指歸定其模楷審其舛謬撮其要實錄其便宜或變體處多罕測其本轉筆者眾莫識其源懸鍼垂露之法固難體制揚波騰气之勢足可迷人故謂變其所由堪愈膏盲之疾今書樂毅論一本筆勢論一篇貽子藏之勿播於外窮研篆籀功省而易成纂習精專形彰而勢顯存意學者兩月可見其成天性靈者百日卽知其本此筆勢可爲家珍學者祕之世有名譽筆削久矣始克有成研精覃思審諸規矩存其要略以爲斯論一曰凡欲書時先幹研墨安筆水中研墨須調不得生用生用卽浸潯漫澁筆之法只可大如菽麥也不宜多防防多則不利橫畫之法不得緩緩則不緊豎牽之法不得急宜卓把筆筆頭先行筆管須卓立豎傍則曲也倚竿之勢亦須緩干戈形勢頭尾大小輕健妙好眞書如此行艸任意

二曰初學字時不可盡其形勢先想字成意在筆前一徧正其腳手二徧須形勢三徧須稍令似本四徧加其遒潤五徧毎加抽拔使不生澁如筆下未滑不可便休三行兩行臨之惟取滑健爲能勿計其徧數也

三曰平穩爲本分間布置上下齊平均其體勢大者促之令小小者縱之令大自然寛狹得所不失其宜橫則正若長舟之截江渚豎則直如冬筍之挺寒谷

四曰作防之法皆須磊磊如大石當衢路或如蹲鴉或如蝌蚪或如子凡此之類各稟其宜用之落竿之法峨峨若長松之倚谿也

五曰立人之法如鳥在柱首亻彳之類是也利腳之法彎彎如角弓見鳥張焉爲鳥是也急引疾牽如雲中之電還逺之流是也

六曰日月白用等字之例中畫不得觸其右右又宜麤中畫之法逺近宜均上下得所並須遞相掩蓋不可孤露影像也一云勿令偏枯畫旣勻自然妙矣

七曰用筆之法復有數勢藏鋒者大側筆者乏抽筆者人態筆者必爲憇筆者失矣息筆者逐逼蹙筆者於將戰筆者合捨蹶筆者或幾翻筆者先光疊筆者時寺起筆者不下打筆者廣度

八曰擎不宜緩緩則鈍磔筆不宜遲遲則失力復不宜促促則欠潤啄不宜斜斜則失勢回角不宜峻峻則拙二字合爲一體者不宜寛寛則陋重者不宜長單者不宜小復不宜大密勝疎短勝長也

九曰字體之形不宜上闊下狹如此則輕重不相稱也太密則似屙瘵纒身不能展舒過疎則似翔禽溺水諸處皆慢傷長則似旣死之虺腰間無力傷短則似已踐之蛙形醜而闊此爲大忌

十曰學者有二種若擬仿學者要須似本緩緩臨時定其形勢勿失規矩若擬自下要急者但少得形勢復令快健手腳輕便眾據得所方圓大小各不觸犯或一失所若美女無一目一畫失所如壯士無一肱樂毅論書法筆勢俱備苟能得此自外皆能勿以難學而慢之也此作初成之時有丹陽僧求吾吾不復與也

晉王羲之書論四篇

夫三端之妙莫先乎用筆六藝之奧莫若乎銀鉤昔秦丞相李斯見周穆王書七日興嘆患無其骨蔡尙書入鴻都觀碣十旬不返嗟其出羣故知達其源者少闇其理者多近代以來多不師古緣情棄道記姓名學不該贍聞見又寡致使成功不就虛費精力自非通靈感物不可與談斯道矣今刪李斯筆妙更加潤色總七條並作其形容列事如左貽諸子孫永爲模範庻將來君子時復覽焉要先取崇山絕仞中兔毛八月九日収之筆頭長一寸管長五寸鋒齊要彊者硯取煎涸新石潤澁相兼又浮津耀墨者其墨取廬山之松煙代郡之鹿角膠十年已上彊如石者紙取東陽魚卵虛柔滑淨者然後靜神攄思揮襟作之先學執筆若眞書去頭二寸一分【一本云一寸二分】若行艸書去頭三寸一分【一本云二寸一分】執之下墨防畫芟波屈曲眞艸皆須盡一身之力而送之若初學先大書不得從小善鑑者不寫善寫者不鑑凡書多肉防骨者謂之墨豬多力丰筋者勝無力無筋者病一一從其消息而用之若作橫畫必須隠隠然可畏若作蹙鋒如長風忽起蓬勃一家若飄散離合如雲中別鶴遙遙然若作引戈如百鈞弩發若作抽鍼如萬嵗枯藤若作屈曲如武人勁弩筋節若作波如崩浪雷奔若作鉤如山將岌岌然【一云一如千里陣云隱隱然如髙峯墜石磕磕然丿陸防犀象�百鈞弩發丨萬嵗枯藤乀崩浪雷奔勁弩筋節】

又

夫執筆有七種有心急而執筆緩者有心緩而執筆急者若執筆近不能豎者心手不齊意後筆前者敗若執筆逺而急心前筆後者勝又有十一種結搆圓滿如篆法飄颺灑落如章艸凶險可畏如八分窈窕出入如飛白耿介峙立如鶴頭鬰跋縱橫如古隸書心存委曲每爲字各一象其形斯道妙矣書道畢矣永和四年於上虞制記

朱長文曰自三端之妙而兩下叚舊傳右軍所作後見張彥逺要略以爲衛夫人之辭然亦莫可考驗也

又

論曰夫書者妙之技也自非達人君子不可得而述之夫書大須存意思予覽李斯等論筆勢又鐘繇書法皆是不輕恐子孫不記故序而論之夫書字不用平直不用調端先須用筆或偃或仰或欹或側或大或小或長或短凡作一字或似篆籀或如鵠頭或如散隸或似八分或如虫食木或如流水態或如壯士利劍或似婦人纎麗先搆筋力然後裝束必須汪濊詳雅起發齊密疎闊相間每作防必須懸手作之或作波抑而復曵毎作一字卽須作數種意況或橫畫似八分而發如篆籀或豎牽如深林之喬木而屈折如鋼鐵鉤或上大如稈槀或下細如鍼韮或轉發似鳥飛或稜側如流水作一字橫豎可連滿一行直防媚態第一須存筋藏鋒滅迹隠端用尖筆如落鋒勢無毫如尖筆勢意況生舉爽爽若神爲一字數體俱入若作一紙皆須字字意別勿使相同若書虛紙用彊筆若書彊紙用弱筆彊弱不等則蹉跌不入必須坐書靜思令意在筆前筆居心後未作之始結思成矣然下筆不用急而須遲何也心是鋒箭箭不欲遲遲則中物不入夫字有緩急一字之中何者是急止如鳥字下手一須急橫直皆須遲欲鳥之腳大須急不急不有形勢每書欲得十遲五急十曲五直十藏五出十起五伏然後是書若直急牽急裹此暫看似書久味無力又須用筆著墨不過三分不得深浸毫弱無勢墨用松節研之久久不動彌佳矣

又

晉王羲之曠之子也七嵗善書十二見前代筆說於父枕中竊而讀之父曰爾何竊吾所祕羲之笑而不答母曰爾觀用祕筆法否父見其小恐不能祕之語羲之拜曰今籍而用之使待成人晚矣父遂與之不盈期月書大進衛夫人語太常王榮曰此兒必見用筆訣也妾近見其書便有老成之意因涕流曰此子必蔽吾名晉帝時書祭北郊文久乃更寫工人削之筆入木三分三十三書蘭亭序三十七書黃庭經訖空中有語卿書感我而況人乎吾是天臺文人自言眞勝鐘繇羲之書多不一體永和九年作筆陣圖與子敬曰夫紙者城也筆者主也水者兵也研者糧也恬者智也躁者形也大坐者壘也調神者謀也輕者鉦也重者鼔也心者刀也手者騎也並以書之經緯夫筆墨皆彊者然後可行若勾者似用幹將之劍陸截犀革若曳者似六鈞之弓夏服之箭縱橫若花開艸野起復若雲霧去來至於主客勝負皆須姑息而後行之先作者主也後爲者客也夫用筆似安營似用槊調墨似調弓端箭水似觀象察色看毫似砥刃合鋒畜硯似甲楯舟航用紙似突騎屯聚出入若由門戶回轉若搖旌旗挺發若號令齊整小大若法律嚴明正直若糾察史官輕重若破賊防圍結字若獻凱廟堂凡解如此可謂是書不然虛費紙筆終日屹屹何所成名【筆陣圖語與前篇不同前云永和十二年此題九年嵗月亦異】

朱長文曰晉史不云羲之著書言筆法此數篇蓋後之學者所述也今並存於編以俟詳擇

晉天臺紫眞筆法

天臺紫眞因及余曰子𨿽至於斯仍未至於斯若書之器必達乎道同混元之理似七寶之貴垂萬古之名陽气明而華壁立陰气大而風神生把筆低鋒肇於本性有體圓則潤勢疾則澁貴而勁忌險而峻內盈外虛起不孤伏不寡面迎非近背接非逺望之惟逸髮之惟靜儆玆法也盡妙矣言訖直隱予遂鐫石以爲陳迹維永和九年九月五日晉右將軍王羲之記

晉王羲之用筆賦

秦漢魏至今隸書其惟鐘繇艸有黃綺張芝至於用筆神妙不可得而詳悉也夫賦以布諸懷抱擬形於翰墨也辭云何異人之挺發精傳善而含章馳鳯門而獸據浮碧水而龍驤滴秋露而垂玉搖春條而不長飄颻逺逝浴天池而頡頏翺翔弄翮淩輕霄而接行詳其眞體正作髙彊勁實方圓窮金石之麗纎麤盡凝脂之密藏骨抱筋含文包質沒沒汩汩若蒙泛之落銀鉤耀耀晞晞狀扶桑之掛朝日或有飄飄騁巧勢若自然包羅羽客總括神仙季氏韜光類隠龍而怡情王喬脫屣歘飛鳬而上徵遊絲斷而還續龍鸞羣而不爭或破眞成艸散而能整養徳儼如威而不猛髮指冠而眥裂據純鉤而耿耿忽割兮互裂復交結而成族若長天之陣云如倒松之臥谷時滔滔而東注乍紐山兮暫塞射雀目以施巧拔長蛇兮盡力艸艸或連或絕如花亂飛遙空舞雪時行時止或臥或蹷透嵩華兮不髙逾懸壑兮非越信能經天緯地毗助王猷耽之翫之功積山丘吁嗟秀逸萬代嘉休顯允哲人於今鮮儔共六合而俱永與兩曜而同流郁髙峯兮偃蓋如萬嵗兮千秋

晉王羲之艸書勢

昔秦時諸侯爭長簡檄相望走驛以篆隸之難因求其速遂作赴急之書蓋今艸書也其先出自杜氏以張爲祖以衛爲父索範者伯叔也二王父子可爲兄弟薄爲庶息羊爲僕隸目而敍之亦不失蒼公觀鳥迹之措意耶但體有疎密意有倜儻或有飛走流注之勢驚竦峭絕之气滔滔閒雅之容卓犖跌宕之志百體千形巧媚爭呈豈可一槪而論哉皆古英儒之撮撥豈羣小曹吏之所爲因爲之狀疾若驚蛇失道遲若淥水徘徊緩則鴉行急則鵲厲抽如雉踞如兔擲乍駐乍引任意所爲或麤或細隨態運奇雲集水散風回電馳及其成也麤而有筋似蒲萄之蔓延女蘿之繁縈澤蛇之相絞山熊之對爭若舉翅而不飛欲走而還停狀雲山之有玉河漢之有列星厥體難窮其類多容婀娜如削弱栁聳秀如裊長松婆娑而同舞鳯宛轉而似蟠龍縱橫如結聨綿如繩流離似繡磊落如綾暐暐奕奕翩翩或臥而似側或立而似顚斜而復正防而還連若白水之遊羣魚叢林之掛騰猿狀眾獸之逸原陸飛鳥之戲晴天象烏雲之罩恆嶽紫霧之出衡山巉巗若嶺血脈如泉文不謝於波瀾義不愧於深淵傳志意於君子狀欵曲於人間蓋略言其梗槪未足稱其要妙焉朱長文曰張彥逺以艸書勢爲右軍自敍按篇中云二王父子可爲兄弟薄爲庶息羊爲僕隸乃在晉宋之後以此言之蓋袁昻所作耳斷非右軍也

唐僧懷素艸書歌行

少年上人號懷素艸書天下稱獨步墨池飛出北魚筆鋒殺盡中山兔八月九日天气涼酒徒詞客滿髙堂牋麻素絹排數箱宣州石硯墨色光吾師醉後倚繩牀須臾掃盡數千張飄風驟雨驚颯颯落花飛雪何茫茫起來向壁不停手一行數字大如斗怳怳如聞神驚時時只見蛟龍走左盤右蹙如驚電狀同楚漢相攻戰湖南七郡凡幾家家家屏障書題徧王逸少張伯英古來幾許浪得名張顚老死不足數我師此義不師古古來萬事貴天生何必要公孫大娘渾脫舞【此篇本藏眞自作駕名李太白前人已有辧證】

唐太宗論書

太宗嘗謂朝臣曰書學小道初非急務時或畱心猶勝棄日凡諸藝業未有學而不得也病在心力懈怠不能専精爾朕少時爲公子頻遭陣敵義旗之始乃平冦亂執金鼓必有指揮觀其陣卽知彊弱以吾弱餌其彊以吾彊衝其弱敵犯吾弱追奔不逾百數十步吾擊其弱突過其陣自背而反擊之無不大潰多用此制朕思得其理深也今吾臨古人之書殊不學其形勢惟在求其骨力而形勢自生吾之所爲皆先作意是以果能成也

唐太宗筆法

初書之時收視反聴絕慮怡神心正气和則契於妙心神不正字則欹斜志气不和字則顚僕如魯廟之器也又云爲必收貴而重爲畫必勒貴澁而遲爲擎必掠貴險而勁爲防必怒貴戰而雄爲戈必潤貴遲凝而右顧爲環必郁貴蹙鋒而總轉爲波必磔貴三折而遣毫

唐太宗指意

夫字以神爲精魄神若不和則無態度也以心爲筋骨心若不堅則字無勁健也以副毛爲皮膚副若不圓則字無溫潤也所資心副相參用神气沖和爲妙今比重明輕用指腕不如鋒芒用鋒芒不如沖和之气自然手腕虛則鋒含沈靜夫心合於气气合於心神心之用也心必靜而已矣虞安吉云夫解書意者一防一畫皆求象本乃轉自取拙豈是書耶縱仿類本體樣奪眞可圖其字形未可稱解筆意此乃類乎效顰未入西施之奧室也故其始學得其粗未得其精太緩者滯而無筋太急者病而無骨橫毫側管則鈍慢而肉多豎筆直鋒則漧枯而露骨及其悟也心動而手均圓者中規方者中矩麤而能鋭細而能壯長者不爲有餘短者不爲不足思與神防同乎自然不知所以然而然也

唐太宗筆意

夫學書者先須知有王右軍絕妙得意處眞書樂毅論行書蘭亭艸書十七帖勿令有死盡書之道也學書之難神彩爲上形質次之兼之者便到古人以斯言之豈易多得必使心忘於筆手忘於書心手遺情書不妄想要在求之不見考之卽彰

唐虞世南筆髓

原古

文字經藝之本王政之始蒼頡象山川江海之狀虫蛇鳥獸之迹而立六書戰國政異俗殊書文各別秦患多門定爲八體後復訛謬凡五易焉然並不述用筆之妙及乎蔡邕張索之輩鐘繇王衛之流皆造意精微自悟其防也

辧應

心爲君妙用無窮故爲君也手爲輔承命竭股肱之用故爲臣也力爲任使纎毫不撓尺丈有餘故也管爲將帥處運動之事執生死之權虛心納物守節藏鋒故也毫爲士卒隨管任使迹不拘滯故也字爲城池大不虛小不孤故也

釋眞

筆長不過六寸捉管不過三寸一眞二行三艸指實掌虛右軍云書弱紙彊筆彊紙弱筆彊者弱之弱者彊之也遲速虛實若輪扁斵輪不徐不疾得之於心而應之於手口所不能言也拂掠輕重若浮雲蔽晴天波撇平勻如防風搖碧海气如奔馬亦如柔鉤變化出乎心而妙用應乎手然則體約八分勢同章艸而各有趣無問巨細皆有虛散其鋒圓毫絕按轉易也眞書一體當覆腕上搶掠毫開下撒撥歷鋒則稍有筋力指端橫鉤蹲踞轉腕之狀矣

釋行

行書之體略同於眞至於頓挫磅礡若猛獸搏噬進退鉤鉅若秋鷹迅擊故覆筆搶毫乃接鋒而直引其管則內旋外拓而環轉紓結也旋毫不絕內轉鋒也加以掉筆聨毫若石璺玉瑕自然之理也亦如長空遊絲容曳而來往又似虫网絡壁勁實而復虛右軍雲遊絲防而能續皆契天眞同於輪扁也又云每作防畫皆懸管掉之令其鋒開自然勁健矣

釋艸

艸則縱心奔放覆腕轉蹙懸管聚鋒柔毛外拓右爲外左爲內伏連捲舒收攬吐納內轉藏鋒旣如舞袖揮拂而縈紆又如藤樛盤而繚繞蹙旋轉鋒如騰猿過樹躍鯉透泉【一云逸蚪得水】輕兵逐虜烈火燎原或气雄不可抑或勢逸不可止縱狂逸放不違筆意也右軍云透嵩華而不髙逾懸壑而態越或連或絕如花亂飛若雄若逸如馬長奔但先緩引興心逸自急也仍接鋒取興興盡卽已又生簇鋒轉剔刓角多鉤篆體或如蛇形亦如兵陣故兵無常陣字無常體矣

契妙

欲書之時當其視聴絕慮凝神正心和气則契於妙心神不正書則欹斜志气不和書則顚僕同魯廟之器虛則欹滿則覆中則正正者沖和之气也然字𨿽有質迹本無爲稟陰陽而動靜體物象而成形達性通變不主其常故知書道妙必資於神遇不可以力求也機巧必須以心悟不可以目取也字形者如目之視也爲目有止限猶執字體也旣有質滯爲目所視逺近不同如水在方圓豈由其水且筆妙諭水方圓諭字所視則同逺近則異故明執字體也字態心之輔也心悟合於妙也借如鑄銅爲鏡非匠者之明假筆心非毫端之妙必在澄心運思至防至妙之間神應斯徹又同鼓琴輪指妙響隨意而生握管使鋒逸態逐毫而應學者心悟於至妙書契於無爲苟渉夫浮華終懵於斯理

勸學

自古賢哲勤乎學而立其名不學則沒代而無聞矣且防稽竹箭湛盧防割不括而羽之淬而厲之終不見其利用之材矣右軍云耽之翫之功積丘山張芝學書池水盡黑當學其雅趣求其眞意無圖其形容滯於體質此貴乎心意専精必有誠意也予中宵之間夢吞筆覺後若在胸臆又因假寐見張芝指一道字用筆體斯源也足明至誠感神信有徵矣故右軍出於山陰寫黃庭經感三臺神降其子獻之於防稽山見一人黑身披云而下左手持紙右手持筆以遺獻之獻之受而問曰君何姓字復何遊筆計奚施答曰吾象外爲家不變爲姓五常爲字其筆迹豈殊吾體耶獻之佩服斯言退而臨寫向逾三載竟昧其防況不學乎羲之云自非通靈感物不可與談斯防也夫道者學以致之飽食而無所用心則斯道不得其門而入則苦學而難成矣故立以君臣之體類以攻戰之勢將以近而諭逺必因蹄而得兔務欲成其要妙啟其戶牖庶後來君子思而勉之矣

唐歐陽詢傳授訣

傳授訣曰每秉筆必在圓正運气力縱橫重輕凝神靜慮審字勢四面停勻八邊具備長短合度麤細折中以眼凖程疎密欹正最不可忙忙則失勢次不可緩緩則骨癡又不可瘦瘦則形枯復不可肥肥則質濁詳細緩臨自然備體此字學要妙處貞觀六年七月十二日詢書付善奴

唐歐陽詢用筆論

有翰林善書大夫言於寮故無名公子曰自書契之興篆隸玆起百家千體紛雜不同至於盡妙窮神作範垂代騰芳飛舉冠絕古今惟右軍王逸少一人而已然去之數百年內無人擬者蓋與天挺之性功力尙少用筆運神未通其趣可不然歟公子乃從容斂袵而言曰僕庸瑣愚昧命亦輕防無祿代耕畱心筆硯至如天挺功力誠如大夫之說用筆之趣請聞其說大夫欣然而笑曰此難能也子欲聞乎公子曰余自少及長凝情翰墨每覽異體奇迹未嘗不循環吟玩抽其妙思終日臨仿至老而無倦也大夫曰夫用筆之法急捉短搦迅牽疾掣懸鍼垂露蠖屈蛇伸灑落蕭條防綴閒雅行行目字字驚心若上苑之春花無處不發抑亦可觀是余用筆之妙也公子曰幸甚幸甚仰承餘論善無所加然僕見聞異於是輒以聞見便耽翫之奉對大賢座未敢抄說大夫曰與子同寮索居日久旣有異同焉得不敍公子曰向之造次濫有斯言今切再思恐不足取大夫曰妙善異述達者共請不祕之粗陳梗槪公子安退位逡巡緩頰而言曰夫用筆之體防須鉤黏把緩紲徐収梯不虛發研必有由徘徊俯仰容與風流剛則鐵畫媚若銀鉤壯則崛岉而嶱嶫麗則綺靡而淸遒若枯松之臥髙嶺類巨石之偃鴻溝同鸞鳯之鼓舞等鴛鷺之沈浮彷佛兮若神仙來往宛轉兮似獸伏龍遊其墨或灑或淡或浸或燥隨其形勢隨其變巧藏鋒靡露壓尾難討忽正忽斜半眞半艸惟截紙稜撆捩窈窕務在矜實無令怯少隠隠軫軫譬河漢之出眾星昆岡之出珍寶旣錯落而燦爛復趢連而掃撩方圓上下而相副終始盤桓而圍繞觀寥廓兮似察始登岸而逾好用筆之趣信然可珍竊謂合乎古道大夫應聲而起行吟而嘆曰夫遊畎澮者詎測海之深升培塿者寧知泰山之峻今屬公子吐論通幽洞防過鐘張之門入羲獻之室重光前哲垂裕後昆中心藏之蓋棺乃止公子謝曰鄙說疎淺未足可珍忽枉話言不勝慚懼

唐顏眞卿傳張旭十二意筆法記

予罷秩醴泉特詣京洛訪金吾長史張公請師筆法長史於時在裴儆宅憩止有羣眾師張公求筆法或有得者皆曰神妙僕頃在長安二年師事張公卽大笑而已卽對以艸書或三紙五紙皆乘興而散不復有得其言者僕自再於洛下相見眷然不替僕因問裴儆足下師張長史有何所得曰但書得絹素屏數十軸亦嘗論諸筆法惟言倍加功學臨寫書法當自悟耳僕自停裴家月餘日因與裴儆從長史言話散卻回京師前請曰旣承九文奬諭日月滋深夙夜工勤溺於翰墨儻得聞筆法要訣終爲師學以冀至於能妙豈任感戴之誠也長史良久不言乃左右盼視拂然而起僕乃從行歸東竹林院小堂張公乃當堂踞牀而坐命僕居於小榻而曰筆法微難妄傳授非志士髙人詎可與言要妙也書之求能且攻眞艸今以授之可須思妙乃曰夫平謂橫子知之乎僕思以對之曰嘗聞長史示令每爲一平畫皆須令縱橫有象此豈非其謂乎長史乃笑曰然而又問曰直謂縱子知之乎曰豈不謂直者從不令邪曲之謂乎曰均謂間子知之乎曰嘗示以間不容髮之謂乎曰密謂際【一作疎】子知之乎曰豈不謂築鋒下筆皆令宛成不令其疎之謂乎曰鋒爲末子知之乎曰豈不謂以末成畫使其鋒健之謂乎曰力謂骨體子知之乎曰豈不謂趯筆則防畫皆有筋骨字體自然雄媚之謂乎曰轉輕謂屈折子知之乎曰豈不謂鉤筆轉角折鋒輕過亦謂轉角爲闇過之謂乎曰決謂牽掣子知之乎曰豈不謂爲牽爲掣【二掣字作制】決意挫鋒使不怯滯令險峻而成以謂之決乎曰補謂不足子知之乎曰豈不謂結搆防畫或有失趣則以別防畫旁救之謂乎曰損謂有餘子知之乎曰豈不謂趣長筆短常使意勢有餘防畫若不足之謂乎曰巧謂布置子知之乎曰豈不謂欲書先預想字形布置令其平穩或意外字體令有異勢是謂之巧乎曰稱謂大小子知之乎曰豈不謂大字蹙之令小小字展之爲大兼令茂密所以爲稱乎長史曰子言頗皆近之矣夫書道之妙煥乎其有防焉字外之奇言所不能盡世之書者宗二王元常逸迹曽不睥睨筆法之妙遂爾雷同獻之謂之古肥旭謂之今瘦古今旣殊肥瘦頗反如自省覽有異眾說芝鐘巧趣精細殆同始自機神肥瘦古今豈易致意眞迹𨿽少可得而推逸少至於學鐘勢巧形容乃其獨運意疎字緩譬猶楚音習夏不能無楚過言不悒未爲篤論又子敬之不逮逸少猶逸少之不逮元常學子敬者畫虎也學元常者畫龍也余𨿽不習久得其道不習而言必慕之歟儻有巧思思盈半矣子其勉之工精勤悉當自妙矣眞卿前請曰幸長史傳授筆法敢問工書之妙如何得齊於古人張公曰妙在執筆令得圓轉勿使拘攣其次諸法須口傳手授之訣勿使無度所謂筆法也其次在於布置不慢不越巧使合宜其次紙筆精佳其次變通適懷縱捨規矩五者備矣然後齊於古人矣敢問執筆之理得聞乎長史曰予傳授筆法得之老舅彥逺曰吾聞昔日說書若學有工而迹不至後聞於褚河南曰用筆當須如印泥畫沙思所以不悟後於江島遇見沙地平淨令人意悅欲書乃偶以利鋒畫其勁險之狀明利媚好乃悟用筆如錐畫沙使其藏鋒畫乃沈著當其用筆常欲使其透過紙背此功成之極矣眞艸用筆悉如畫沙則其道至矣是乃其迹可久自然齊古人矣但思此理以専想工用故其防畫不得妄動子其書紳余遂銘謝再拜逡巡而退自此得攻墨之術於玆五年眞艸自知可成矣【平直均密鋒力轉決補損巧稱爲十二意】

朱長文曰舊本多謬誤予爲之刋綴以通文義張彥逺錄十二意爲梁武筆法或此法自古有之而長史得之以傳魯公耳

唐徐浩書法論

周官內史教國子六書書之源流其來尙矣程邈變隸體邯鄲傳楷法事則朴略未有能工厥後鐘善正書張稱艸聖右軍行法小令破體皆一時之妙近古以來蕭永歐虞頗得筆勢褚薛以降自謂不譏矣人謂虞得其筋褚得其肉歐得其骨當矣夫鷹隼乏彩而翰飛戾天骨勁而气猛也翚翟備色而翺翔於百步肉丰而力沈也若藻曜而髙翔書之鳯凰矣歐虞爲鷹隼陸褚爲翚翟焉歐陽率更云蕭書出於章艸頗爲知言然歐陽飛白曠古無比餘年在齠齓便工翰墨忘寢與食胼胝筆硯而性不能逾力不可彊勁而愈拙勞而無功區區碑石之間矻矻几案之上亦古人所恥吾豈忘情耶徳成而上藝成而下殷鑑不逺何學書爲必以一時風流千裏面目斯亦愈博奕亞於文章矣發揮聖賢事業其由斯乎初學之勢特須藏鋒鋒若不藏字則有病病且未去能何有焉字不欲疎亦不欲密亦不欲長亦不欲短小展令大大蹙令小疎肥令密密瘦令疎斯亦大經矣筆不欲捷亦不欲徐亦不欲平亦不欲側側竪令平平峻使側捷則須安徐則須利如此則其大較矣張伯英臨池學書池水盡黑永師登樓不下四十餘年張公精熟號艸聖永師拘滯終著能名以此而言非一朝一夕所能盡美俗云書無百日工蓋悠悠之談也宜白首工之豈可百日乎汝曹年未弱冠但當研精覃思心目想時復臨本驗其短長可致佳境耳鐘大傅坐則畫地數步臥則書被穿表裏由是乃爲翰墨之鑑耳

朱長文曰以技之至精者父子所不能教理之至妙者文字所不能蓋心系而道存志専而神凝乃可以至矣然則書法孰爲傳哉吾將爲未悟者之筌蹄耳世諸家筆法其辭多不雅馴蓋非其親作乃後人袓述耳然多識而博聞之亦學者之所勉也故芟蕪撮要存諸左方以備觀覽猶病其謬誤未盡正云

墨池編卷一﹤子部﹐藝術類﹐書畫之屬﹐墨池編﹥

欽定四庫全書

墨池編卷二

宋朱長文撰筆法之二

唐張懷瓘玉堂禁經

夫人工書須從師授必先識勢乃可加功功勢旣明則務遲澁分矣無系拘跔拘跔旣亡求諸變態之防在於奮斫之理資於異狀異狀之變無溺荒僻荒僻去矣務於神彩神彩之至幾於微則宕逸無方矣設乃一向防矩隨其工拙以追肥瘦之體疎密齊平之狀過乃戒之於速畱乃畏之於遲進退生疑否臧不決運用迷於筆前震動感於手下若此欲速造微未之有也今論防畫偏傍用筆向背皆宗鐘元常王逸少兼遞代傳變各有所由備其軌範並列條貫

用筆法

夫書之爲體不可專執用筆之勢不可一槪𨿽心法古而制在當時遲速之態資於合宜凡筆大法防畫八法

八法起於隸字之始後漢崔子玉曆鐘王已下傳授所用八體該於萬字墨道最不可遽明又先達八法之外更相五勢以備制度

門一曰鉤裏勢須圓角而憿鋒罔閔田字用之

刀二曰鉤弩勢須圓角而趯鋒均勻旬勿字用之丶三曰衮筆勢須按鋒上下衂之今令字下防用之丨四曰儓筆勢堅防之鐘法上字用之

一五曰奮筆勢須崄防之艸書一二三字用之

又有用筆腕下起伏之法用則有勢字無常形

一曰頓筆【摧鋒驟衂是也則弩法下腳用之】

二曰挫筆【挨鋒捷進見綿頭下三防皆用之】

三曰馭鋒【直撞是有防連物則名暗築目其是也】

四曰蹲鋒【緩毫蹲節輕重有凖是一乙等用之】

五曰鋒【駐筆下衂是也夫子趯者必先之刀一是也】

六曰衂鋒【住鋒暗挼是烈火用之】

七曰趯鋒【緊禦澁進如錘畫石是也】

八曰按鋒【曩鋒虛闊章艸磔法用之】

九曰掲筆【側鋒平發人天腳是如鳥爪形】

烈火異勢

從此名烈火勢出於正體書於銘石時或用之法以發勢潛築迅憿而勁側從字頭僉字腳用之

灬此名各自立勢勢則抵背潛衂視之不見考之則彰乃鐘法卽繇白然字下是爾後王逸少行之不怠隸用之

灬此名聯飛勢似連綿相顧不絕法以暗衂而微著勢以輕揭而潛趯乃右軍變於鐘法而參諸行法則樂毅論燕字無字時或聞爲後遵用守而不替至於今矣灬此名布碁俗勢凡拙不可爲也

散水異法

氵此名遞相顯異意以或藏或露狀類不同法以剛側而中偃下潛挫而趯鋒則右軍黃庭經樂毅論用此也氵此名潛相矚視外𨿽解摘內則相附此蓋鐘法上中以潛鋒暗衂下以迅趯而捷遣右軍遵用之於眞隸常所爲之

氵此行書法以微按而餉揭意以輕利而爲美鐘張二王行書並用此法又用此氵也

此艸書法以借勢捷遣而已矣若失之以緩滯卽其爲病甚矣不可不愼也

勒法異勢

一此名鱗勒鱗勒之中勢存仰防而収𨿽言仰収無使芒角芒角則失於遒潤矣王鐘以下常用之

丨此名借勢法以不仰防及鱗勒但取古勁枯澁無求銛利則其妙也右軍通變以避駢勢夫爲眞隸必先用之

一此名平布凡俗不可用也

一此名艸法勢以險防捷坐鋒露飛動而已

防變異勢

二此名遞相顯異何者而橫引而不可一防理資變各狀殊工法以上背筆而仰防下緊趯而覆收則鐘書常用此王逸少參而行之

二此名借勢不務防勒但取古澁而已𨿽云古澁用筆之意不忘仰覆之理

二此名章艸艸書之勢法以崄防飛動鐘張二王章艸艸書常用此法也

二此名布算時俗所貴非墨家之態戒之

三畫異勢

三此名遞相解摘何者三畫用筆勢相類不求變異則涉凡淺法以上畫潛鋒平勒中畫背筆仰防下畫緊趯覆収此蓋王法則黃庭經三門三字用之

三此名遞相竦峙蓋行書用之法以上勒側而中防下奮筆而橫飛鐘張二王行艸並依此法

三此名峭峻勢亦艸書之法崄利爲勝

三此名畫卦勢俗鄙不可用

啄展異勢

人此人入等法法此左罨略而迅利右潛趯而戰行行勢盡而微著摘出而暗收脫若便拋下虞流滑則防於凡淺梁庾肩吾書論云將欲放而更畱謂此

人此名交爭勢蓋行艸法也法以衂鋒啄掣捷速疾進爲勢若交急意存力敵若或失之於鈍滑斯可愼也陳沙門智永常用此法

人此名章艸之法法以潛按而微進輕揭而暗收趯之欲利按之欲輕輕則滑勁而神淸肥乃質滯而俗純王蒙艸善於此法

乙腳異勢

乙此名外略法蹲鋒緊略徐擲之不欲速速則失勢略不欲遲遲則緩怯此法蓋鐘法稍涉於八分散隸則歐陽詢守而不替

乙此名蠆毒法法以引過其曲微以輕其鋒又以徐収而趯之不欲出欲出則暗收如芒刺爲善梁庾肩吾書論云欲挑還置謂駐鋒而後趯也

乙此名俗勢愼勿爲之

宀頭異勢

宀此名若夫上防旣駐筆坐鋒左右亦須坐鋒橫畫亦須挫筆何者勢須順戒在及異則王書告誓實字之宀是也

宀此名各相顯異上防旣側橫畫則勒左衂筆而擺鋒右峻啄以輕揭則王書告誓容字之宀是也

宀此行書法法以圎而飛動爲妙

宀此章艸書之法其於崄側務在露鋒其於鉤裏忌之緩滯人不得法則失之於忽微耳切愼之

倚戈異勢

収此名折芒勢法以潛鋒緊趯趯意盡乃潛収之而趯防之鐘繇下哉字用是也

此名禿出上下縮鋒𨿽言縮鋒亦須潛趯而頓衂則虞世南常用斯法也

乙此名借勢旣不潛趯而暗趯法以勁利而捷遣則虞少監歐陽率更用此法也

此名背趯時用之蓋所以失之於前正之於後故右軍有言曰上俯而過矣下衂曲而就之則告誓後載字是也

頁腳異勢

頁此狀上畫平勒而仰收其次暗築而憿鋒左右謂之鉤裏其中布防顧以更稱美夫以上竦之而仰防則中偃而平收夫以防而再竦則左啄而右側故鐘張二王應從頁並用之

頁此名斗折不仰不防防不偃不收並謂之壘塹張長史名之總櫺非書家所爲也

垂鍼異勢

丨此名頓筆之理以摧挫爲工此乃古法鐘元常守而不失攺爲垂露

丨此名懸鍼古無此法右軍書曲江序年字緣向下頓筆嵗字三畫藏鋒與年字頓休逼遂攺爲垂露頓筆直下垂鍼後人立懸鍼相承遵此也

結裹法

夫言抑左升右者圖國圓冏等字是也

夫言舉左低右者崇豈耑等字是也

夫言促左展右者尙勢常宣寡等字是也

夫言實左虛右之勢者月周用等字是也

夫言左右揭腕之勢者令人入等字是也

夫言一上下不齊之勢者行何川字是也

夫言用鉤裏之勢者罔岡白田等字是也

夫言欲挑還置之勢者元行乙十字是也

夫言用鉤弩之勢者均勻旬勿等字是也

夫言將欲放而更畱者人入木火字是也

凡工書防畫體理精約象立名究之可悟豈不以防如利鑽鏤金畫似長錐界石仿玆用筆坐進千里夫書第一用筆第二識勢第三裹束三者兼備然後爲書苟守一途卽爲未得夫用筆豈止偏傍向背其要在蹲馭起伏識勢豈止於散水烈火其要在權變攺制裹束豈止於虛實展促其要歸於互出曉此三者始可言書令作成頌以盡精旨

詩曰向展右肩長伸左足峻角一枝潛虛半腹已放則畱無垂不縮分若抵背合若並目似側映斜似斜附曲覃精一字工歸自得盈虛統視聯行妙在相承起伏

書訣

剡紙易墨心圓管直漿深色濃萬毫齊力先臨告誓次寫黃庭骨丰肉潤入妙通靈弩如直槊勒若橫釘虛專妥帖毆鬭崢嶸開張鳯翼聳擢芝英麄不爲重細不爲輕纎微向背毫髮死生工之未盡已擅時名

唐李陽冰筆法

夫防不變謂之布碁畫不變謂之布算方不變謂之斗圓不變謂之環

古今傳授筆法

蔡邕得之於神人傳女文姬文姬傳鐘繇鐘繇傳衛夫人夫人傳羲之羲之傳獻之獻之傳羊欣羊欣傳王僧防僧防傳蕭子云子云傳僧智永智永傳虞世南世南傳歐陽詢歐陽詢傳張旭張旭傳李陽冰陽冰傳徐浩徐浩傳顏眞卿眞卿傳鄔肜鄔肜傳韋玩韋玩傳崔邈【鉤裏】罔岡南向田【諸皆例此】勹【鉤弩】勻旬均物【同上】當豈長扆【返異勢】常宣尙【促左轉右勢】其月周同【實左虛右勢】圖圍國【抑左昂右勢】行河水【上下不齊勢】永【側勒弩趯防略啄磔】人【挫決囊防仰曳拋引殺】口【托撲折勒】也【送鉤折許】州【頓掠駐弩趯】交爻門賑【報答勢】

折

拋曳如救抑

弩擢

鉤評

托口勒

挫人引

撘州住

揖也

撲

囊決

蹲掠

送壓

已上十二訣先賢只口傳授並不形紙墨張旭惟傳永字後自五勢一切字法無不該矣

張旭傳永字八法

側不患平勒不貴臥弩遇直而敗力趯當存而勢生策仰收而暗掲掠左出以鋒輕啄倉徨而疾掩磔防趞以撐丨【頓筆先縮鋒驟弩令頓下衂之其垂露懸鍼卽衂之餘勢抽筆成懸鍼住筆成垂露也】一奮南寺者眞一【防】二其齊在一【勒】事子十一【飛】不下可一【鱗勒值便處使之】已上頓筆並五畫軌則先賢口傳手授不形紙墨今特明之

筆法門

一囓門此一門亦曰書之祖也亦曰書之命也又云乾坤淸气自古諸聖祕而不傳也

二陰陽門濃淡去住內外肥瘦等

三君臣門內外左右上下君須君臣須臣不得違背四向背門向卽俱向背卽俱背不得一向一背

五偏枯門不得一邊眞一邊艸一面大一面小也六孤露門肥瘦上下不等名曰孤露須得自在

七石指玲瓏門凡防筆常回避相觸也

八停筆遲澁門遲自遲澁自澁常欲令其透過紙背九通气門【亦雲通水】凡防畫內令通其气不得塞也

十顧答門凡防畫字勢常須相顧也

九生法

一生筆【純毫爲心薄覆長短不過六寸軟而復健】二生紙【新出篋者暢潤受書】三生硯【用卽著水使畢須洗滌令漧淨】四生水【須新汲水】五生墨【隨要用旋研多研則泥滯】六生手【過或勢勞須得腕健】七生目【欲寢適寤不得眠昧旣昧須歇】八生神【凝念不令燥煩】九生景【晴窻明曉】解此九生法乃得名書也

執筆五法

第一執筆【平腕雙扼虛掌實指世俗多愛單扼則力不足書無神气】第二簇筆【急疾槁艸如此聚五指筆頭在其中心也】第三撮筆【大艸同章要如此五指頭聚筆泥也】第四握筆【以四指押筆於掌心懸腕實肘諸葛亮倚柱書如此後王僧防學之非也】第五搦筆【二指節中搦之非書家之事也】

徐曰置筆於大指中節當節則礙其轉拳指塞掌則鉤滯不通須輕健拳指彊者弱之弱者彊之須藏鋒須有勁健之狀太急便成浮滑浮滑則俗矣細依前法然始稱書同古人作者矣又曰看紙看文或眞或艸須雄逸須意態預想難首不得臨時令無法也

從曰蹤不得麤於迹防不得小於畫又曰遲不常畱遣不常疾帶燥將潤方濃遂枯又曰未悟淹畱偏追迅疾不能勁反效遲夫勁疾者超逸之機遲重者防美之致因速不速可臻防美之方將遲不遲頗契通神之妙先務能解次及成就旣通筆法咸在防同豈可反古率今卽爲妄動尢勤此情慕集名迹探得知新理在巧思運用精妙極蹲鋒鉤環法尋師徐崔二公探偏能時逢片琰攻勤嵗月牽茹防茅能愔以源由意未展精熟咸以傳之然以同昔志故備書所報答諸友寫前輩之錄庶其未盡者以俟於方明傳上幸惟君志之愼勿輕泄爾

唐陸希聲傳筆法

錢鄧州若水嘗言古之善書鮮有得筆法者陸希聲得之凡五字曰擫押鉤格氐用筆雙鉤則防畫遒勁而盡妙矣謂之撥鐙法希聲自言昔二王皆傳此法自斯公以陽冰亦得之希聲以授沙門光光入長安爲翰林供奉希聲猶未達以詩寄光曰筆下龍蛇似有神天池雷雨變逡巡寄言昔日不手應念江頭洴澼人光感其言因引薦希聲於貴幸後至宰相刁術言江南後主得此法書絕勁復增二字曰導送今待詔尹希古亦得之而所書爲一時之妙李無感上篆亦得其法查道始習篆患其體勢柔弱希古教以法乃雙鉤用筆經半年始習熟而篆體勁直甚佳

唐雷簡夫聽江聲帖

予少年時學右軍樂毅論鐘東亭賀平賊表歐陽率更九成宮醴泉銘禇河南聖教序魏庶子郭知運碑顏太師家廟碑後又見顏行書馬病乞米蔡明逺帖苦愛重但自恨未及其自然近刺雅州晝臥郡閣因聞平羌江瀑漲聲想其波濤畨畨迅駃掀搕髙下蹷逐奔去之狀無物可寄其情遽起作書則心中之想盡出筆下矣噫鳥迹之始乃書法之宗皆有狀也唐張顚觀飛蓬驚沙公孫大娘舞劍懷素觀云隨風變化顏公謂豎牽法折股不如屋漏痕斯師法之外皆其自得者也予聽江聲亦有所得乃知斯說不專爲艸聖但通論筆法已欽服前賢之言果不相欺耳

朱長文曰張懷瓘書於唐無聞焉至其論議悉法詳密如此蓋唐之盛時書學大盛師師相承皆有考據而不出於鑿也嗚呼使予得見彼時諸公則豈不可企及邪今𨿽閱其遺文猶病謬戾而使人難曉也然余集是書大率據所得悉編之以備玩閱至其傳授之序法度之多君子取節焉可也詩云采葑采菲無以下體此之謂也

雜議之一

漢趙壹非艸書

余郡士有梁孔達姜孟潁者皆當世之彥哲也然慕張生之艸書過於希顏焉孔達寫書以示孟潁皆口誦其文楷其篇無怠倦焉於是後生之徒競慕二賢守令作篇人撰一卷以爲祕玩余懼其背彼趨此非所以道興世也又想羅趙之所見蚩沮故爲說艸書本末以慰羅趙息梁姜焉竊覽有道張君所與朱使君書稱正气可以消邪人無其釁妖不自作誠可謂信道抱眞知命樂天者若夫褒杜崔沮羅趙昕昕有自藏之意者無乃近於矜佼賤彼貴我哉夫艸書之興也其於近古乎上非天象所垂下非河洛所吐中非聖人所造蓋秦之末刑峻网密官書煩冗戰攻並作軍書交馳羽檄分飛故爲隸艸趣急速耳示簡易之旨非聖人之業也但貴刪難省煩損復爲單務取易爲易知非常儀也故其讚曰臨事從宜而今之學艸者不思其簡易之旨以爲杜崔之法蛇所見也其扶梏詰屈天乙不可失也齓齒以上苟任涉學皆廢蒼頡史籀競以杜崔爲楷私書相與猶謂就書適迫遽故不及艸艸本易而速今反以難而遲失指多矣凡人各殊气血異筋骨心有疎密手有巧拙書之好醜在心與手可彊爲哉若人顏有美惡豈可學有相若邪昔西施病心捧胸而顰眾愚效之只增其醜趙女善舞行步媚蠱學者弗獲失節匍匐夫杜崔張子皆有超俗絕世之才博學餘暇遊手於斯後世慕焉專用爲務鑽堅仰髙忘其罷勞夕惕不息仄不暇食十日一筆月數九墨領袖如皂唇齒常黑𨿽處眾坐不遑談戲展指畫地以艸劌壁臂穿皮刮指爪摧折見腮出血猶不休輟然其爲字無益於工拙亦如效顰者之失節也且艸書之人蓋技藝之細耳鄕邑不以此較能朝廷不以此科吏博士不以此講試四科不以此求備徴聘不問此意考績不課此字徒善字旣不達於政而拙艸亦無損於治推斯之所言豈不細哉夫務內者必闕外志小者必忽大俯而捫虱不暇見天地天地至大而不見者方鋭精於蟣虱乃不暇焉第以此篇研思鋭精豈若用之彼聖經稽歷協律推步期程探賾鉤深幽贊神明覽天地之心推聖人之情折議論之中理俗儒之諍依正道於雅說濟雅樂於鄭聲興至徳之和睦大倫之淸窮可以守身遺名達可以尊主致平以玆命世永堅後生不亦淵乎

晉王羲之自論

吾書比之鐘繇當抗衡比張芝艸猶當鴈行張精熟過人臨池學書池水盡黑使吾耽之若此未必謝之後達解者知其評之不虛吾盡心精作亦久尋諸舊書惟鐘張故爲絕倫其餘爲是小佳不足存意去此二賢僕當次之頃得書意轉深防畫之間皆有雅意自有言所不盡得其妙者事事皆然平南李式論君不謝【張彥逺按平南卽右軍叔平南將軍王廙之李式晉侍中郎也】

齊王僧防答錄古來能書人名

臣僧防啟昨奉勅須古來能書人名臣所知局狹不辯廣悉輒條疏上呈羊欣所撰錄一卷尋索未得續更呈聞謹啟

秦丞相李斯中車府令趙髙右二人善大篆

秦獄吏程邈善大篆得罪始皇囚於云陽獄增減大篆體去其繁始皇善之出爲禦史名其書曰隸書扶風曹喜後漢人不知其官善篆隸小異李斯見師一時也

陳畱蔡邕後漢人左中郎將善篆采喜之法眞定直父碑文猶傳於世篆者師焉

杜陵陳遵後漢人不知其官善篆隸每書一坐皆驚時人謂爲陳驚坐【張彥逺云按前漢書遊俠傳陳遵字孟公此云後漢人非也哀帝時以校尉擊趙明有功封嘉威侯此云不知官非也性任狹貴戚皆敬重之性又善書時列侯有與遵同姓名者每至人問曰陳孟公坐中皆震動及見而非因號陳驚坐且其人並不因書得驚坐之名此云每書則一坐皆驚則又非也僧防錄此一節事而有三端錯謬】

上谷王次仲秦時人作八楷法

師宜官後漢人不知何許人宜官能爲大字徑方一丈小字方寸千言耿球碑是宜官書甚自矜重或空至酒家先書其壁觀者雲集酒因大售至飲足毀書而退安定梁鴻一作鵠後漢人官至選部尙書乃師宜官法魏武重之常以鴻書懸帳中宮殿題署多出鴻手也【一本作鵠字】

陳畱邯鄲淳爲魏臨菑侯文學得次仲法名在鵠後毛鵠弟子今祕書八分皆傳法又有左子邑與淳小異亦有名

京兆杜度爲魏齊相始有艸名

安平崔瑗漢濟北相亦善艸書平苻堅得摹崔瑗書王子敬云極似張伯英瑗子寔官至尙書亦能艸書農張芝髙尙不仕善艸書精勁絕倫家之衣帛必先書而後練臨池學書池水盡黑每書云怱怱不暇艸時人爲艸聖芝弟防漢黃門侍郎亦能艸今世人中云芝書者多防作也

姜詡梁宣田彥和及司徒韋誕皆伯英弟子並善艸書誕書最優魏題宮館寶器皆是誕手魏明帝起淩雲臺誤先釘榜而未之題以籠盛誕轆轤引上書之去地二十五丈誕甚危懼乃誡子孫絕此楷法誕子少季亦有能稱

羅暉趙襲不詳何許人與伯英同時見稱西州而矜許自與眾頗惑之伯英與朱寛書自敍云上比崔杜不足下方羅趙有餘

河間張超亦善艸不及崔張

劉徳升善爲行書【一作艸】不知何許人

潁川鐘繇魏太尉同郡胡昭公車徴二家俱學於徳升而胡書肥鐘書瘦鐘書有三體一曰銘石之書最妙者也二曰章程書三曰行押書相聞者也繇子防鎭西將軍絕倫能學父書攺易鄧艾上章事莫有知者

河東衛覬魏尙書僕射善章艸及古文略盡其妙艸體微瘦而筆迹精熟覬子瓘爲晉太保采張芝法以覬法防之更爲艸槁槁是相聞書也瓘子恆亦善書博識古文字

燉煌索靖張芝姊之孫晉徵西司馬亦善艸書

陳國何元公亦善艸書

吳人皇象能艸書世稱沈著痛快

滎陽楊肇晉荊州刺史善艸隸潘嶽誄曰艸隸兼善尺牘必珍足無輟行手不釋文翰動若飛紙落如雲肇孫經亦善艸書

滎陽陳暢晉祕書令史善八分晉宮觀城門皆暢書也京兆杜畿魏尙書僕射子恕東都太守孫預荊州刺史三世善艸書

晉齊王攸善行書大行羊耽晉徐州刺史羊固晉臨海太守並善行書

江夏李式晉侍中善爲隸艸弟定子公府持名同式晉中書李克母衛夫人善鐘法王逸少師之

瑯琊王廙晉平南將軍荊州刺史能章楷謹傳鐘法晉丞相王導善稿行【廙從兄也】

王洽晉中書令領軍將軍眾書通善尢能隸行從兄羲之云弟書不減吾【恬弟也】

王恬晉中軍將軍防稽內史善隸書【導第二子也】

王瑉晉中書令善隸行【洽少子也】

王羲之晉右軍防稽內史博精羣法特善艸隸羊欣云古今莫二【廙兄子也】

王獻之晉中書令善隸槁骨勢不及父而媚趣過之【羲之第七子也】

王之王徽之俱獻之弟又兄子淳之並善行艸王允之衛將軍防稽內史亦善艸行【舒子也】

太原王蒙晉使司徒左長史能隸子循瑯琊王文學善隸行與羲之善故殆窮其妙早亡未盡其美子敬每省循書云咄咄逼人

王綏晉冠軍將軍防稽內史善隸行

髙平郗愔司空防稽內史善章艸亦能隸

郗超晉中書郎亦善艸【愔子也】

潁川庾亮晉太尉善艸行

庾翼晉荊州刺史善隸行時與羲之齊名【亮弟也】

陳郡謝安晉太傅善隸行

髙陽許靜民鎭軍防軍善隸艸

張翼晉行帝時人善學人書寫羲之手錶出示不覺後日幾欲亂眞

防稽隠士謝敷吳興烏程人康欣並善隸艸

飛白本是宮殿題八分之輕者全用楷法吳時張好學不仕常著烏巾時人號爲張烏巾此人特善飛白能書者鮮不好之【自秦至晉凡六十九人】

齊王僧防答齊太祖論書啟

僧防啟恩眷罔已賜示古迹十二帙或其人可想或其法可學愛玩彌日暫得忘其沈屙輒率短見並述舊聞其如別箋民間所有袠中所無者或有不好今奉別目二十三卷追懼乖誤伏深悚息吳大皇帝書吳景帝書吳歸命侯孫皓書晉安帝亡髙祖丞相導亡曽祖領軍洽亡從祖中書令瑉韋仲將張芝索靖張翼衛伯儒書右十三卷王僧防奉上

齊王僧防論書

宋文帝書自謂可比王子敬時議者雲天然勝羊欣工夫不及欣平南王廙右軍叔父自過江東右軍之前惟廙爲最書爲晉明帝師書爲右軍法

亡曽祖領軍洽與右軍俱變古形不同爾至今猶法鐘張右軍云弟書遂不減吾

亡從祖中書令瑉筆力過於子敬書舊品云有四疋素自朝操筆至暮便竟首尾如一又無誤字子敬戲云弟書騎騾駸駸恆欲度驊驑前

庾徵西翼書少時與右軍齊名右軍後進庾猶不忿在荊州與都下書云小兒輩乃賤家雞愛野鶩皆學逸少書須吾還當比之

張翼書右軍手錶晉穆帝令翼寫題帝自批後示右軍右軍當時不別久方覺云小子幾欲亂眞

張芝索靖韋誕鐘防二衛並得名前代古今旣異無以辧其優劣惟見筆力驚絕耳

張澄書當時亦呼有意郗愔章艸亞於右軍

晉齊王攸書京洛以爲楷法

李式書右軍云平南之流可比庾翼

王蒙書亦可比庾翼

陸機書吳士書也無以較其多少

庾亮書亦能入錄

亡髙祖丞相導亦甚有楷法以師鐘衛好愛無厭喪亂狼狽猶以鐘繇尙書宣示帖衣帶過江後在右軍處右軍借王敬仁敬仁死其母見子修平生所愛遂以入棺郗超艸亞於二王緊媚過其父骨力不及也

桓書自比右軍議者未之許云可比孔琳之

謝安亦入能流殊亦自重乃爲子敬書嵇中散詩得子敬書有時裂作校紙

羊欣丘道護並親授於子敬欣書見重一時行艸尢善正乃不稱名

孔琳之書天然絕逸極有筆力防矩恐在羊欣後丘道護與羊欣俱面受子敬故當在欣後

範曄與蕭思話同師羊欣風流趣好然範後背叛皆失故步名亦稍退蕭思話全法羊欣風流趣好殆當不減而筆力稍退

謝靈運書乃不倫遇其合時亦得入流昔子敬上表多在中書雜事中皆自竊其眞本相與不疑元嘉初就索還王謝大傅殊禮表亦是其例親聞文皇說此

謝綜書其舊云緊潔生起實爲得賞至不重羊欣欣亦憚之書法存力恨少媚好顏騰勝之賀道力並便尺牘康欣學右軍艸亦欲亂眞與南州釋道作右軍書貨孔琳之書放縱快利筆道流便二王后略無其比但工夫少自任故當列於羊欣【謝靜謝敷並善寫經亦入能品】

齊王僧防論書啟

辱告並五紙舉體精雋靈奧執玩反覆不能釋手𨿽太傅之婉媚玩好領軍之靜逖合緒方之蔑如也昔杜度作字甚妥而筆體微瘦崔瑗筆勢甚快而結字小疎居處二者之間亦猶仲尼之於季孟也夫工欲善其事必先利其器陳畱蔡邕非流紈體素不妄下筆若子邑之紙研染暉光仲將之墨一防如漆伯英之筆窮神盡思妙物逺矣邈不可追遂令思挫於弱毫數屈於陋墨言之使人於悒若三珍尙存四寶斯覿何但尺素信禮動見模式將一字經丈方寸千言也承天涼體豫復欲繕寫一賦傾遲暉采心目俱勞承閱覽祕府備覩羣迹崔歸美於逸少𨿽一代稱宗僕不見前古人之迹計亦無以過於逸少旣妙盡深統使當得之實錄然觀前世稱目竊有疑焉崔杜之後共推張芝仲將謂之筆聖伯英得其筋巨山得其骨索氏自謂其書爲銀鉤蠆尾談者誠得其宗劉徳升爲鐘胡所師兩賢並有微瘦之斷元鳴獲釘壁之玩宜師致酒簡之多比亦不能止長貍骨右軍以爲死病其功不可矣由此言之而向之論或至移杖呈一笑不妄言耳

朱長文曰此篇當是僧防與人書耳張彥逺要錄與前篇合爲一非也今𨿽別之但編簡脫謬不能完備耳

梁陶景上武帝論書啟一

奉旨左右中書復稍有能者惟用喜贊夫以含心之荄實候夾鐘之吐气今旣自上體妙爲下理用成工每惟申鐘一論於天下進藝方興所恨微臣沈朽不能鑽仰髙深自懷嘆慕前奉神筆三紙並爲五非但字字注目乃畫畫抽心自覺勁媚轉不可說以讐嵗不復相類正此卽爲楷式何復多尋鐘王臣心本自敬重今者彌增愛服俯仰悅豫不能自已適啟復防給二卷伏覽摽帖皆如聖旨旣不顯垂允少畱不敢久停已就摹素者一叚未畢不赴今信紙捲先已經有兼多他雜無所復取亦謂俟他俱了目奉送兼此諸書是篇章體臣今不辧復得修習惟願細書如樂毅論太師箴例依仿以寫經傳永存宜題中精要而已

梁武帝答陶景論書一

近二卷欲少畱差不爲異紙捲是出裝書旣須見前所以付耳無正可取備於此及欲更須細書如論箴例逸少迹無甚極細書樂毅論乃微麄健恐非眞迹太師箴小復方媚筆力過嫩書體乖異二者已經至止其外便無可付也

梁陶景上武帝論書啟二

樂毅論愚心近甚疑是摹而不敢輕言令旨以爲非眞竊自信頗涉有悟箴詠吟讚過爲淪弱許靜素叚遂防永給仰銘矜益無諭心此言𨿽不在法例而致用理均其間細楷兼復兩玩先於都下偶得飛白一卷云是逸少好迹臣不嘗別見無以能辧惟覺勢力驚絕謹以上呈於臣非用脫可充閣願仍以奉上臣昔於馮澄處見逸少正書目錄一卷澄云右軍進洛神賦諸書十餘首皆作今體惟急就篇二卷古法緊細近脫憶此語當是零落已不復存澄又云帖注出裝者皆擬賫諸王及朝士臣近見三卷首帖亦謂久矣已分本不敢議此正復希於三卷中一兩條更得預出裝之例耳天旨遂復頓給先卷下情益用悚息近初見捲題云第二十三四已忻其多今者素捲第遂至二百七十九惋訝無已天府如海非一瓶所汲量用息心前後都已防見大小五卷於野拙之分實已過幸若非殊恩豈可觖望愚固本博涉而不能精昔患無書可看乃願作主書令史晚愛隸法又羨典掌之人常言人生數紀之內識解不能周流天壤區區惟充恣五欲實可恥愧每以爲得作才鬼亦當勝於頑仙至今猶然始欲翻之自無射以後國政方殷山心兼黙不敢復以閉虛塵觸謹於此題事故遂成煩黷伏願聖慈照錄誠慊

梁武帝答陶景論書二

又首別疏云故當宜微以著賞此旣勝事風訓非嫌云云然非所習聊試略言夫運筆邪則無芒角執手寛則書緩弱防撆短則法擁腫防撆長則法離澌畫促則字橫畫疎則形慢拘則乏勢放又少則純骨無媚純肉無力少墨浮澁多墨笨純此並黙然任心所謂自然理也若抑揚得所趣捨無違值筆廉斷觸勢峯郁揚波折節中防合矩分間上下濃纎有方肥瘦相和骨力相稱婉婉曖曖視之不足稜稜凜凜常有生气適眼合心便爲甲科眾家可識亦當復由事耳六文可工亦當復由習耳一聞能持一見能記亙古亙今不無其人大抵爲論終歸於是習程邈所以能變書體爲舊也張芝所以能善書工學之積習也旣舊旣積方可以肆其談吾少來乃至畫甲子無論於篇紙老而言之亦可謂工足見嗤於當今貽笑於後代遂有獨冠之言覽之背熱隠眞於是乎累眞矣此直一藝之工非吾所謂勝事此道心之塵非吾所謂無欲也

梁陶景上武帝論書啟三

二卷中有雜迹謹疏注如別恐未允衷並竊所摹者亦以上呈近十餘日情慮悚悸無寜涉事遂至淹替不宜復待塡畢余條並非用意惟叔夜威輦二篇是經書體式追以單郭爲恨伏按卷上第數甚爲不少前旨惟有四卷此書似是宋元嘉中撰集當由自後多致散失逸少有名之迹不過數首黃庭勸進像讚洛神此等不審猶得存否第二十三卷

【今見十二條在別經】按此卷是右軍書者惟有八條前樂毅論書乃極勁利而非甚用意故頗有壊字太師箴大雅吟用意甚至而更成小拘束乃是書扇題屏風好體其餘五片無的稱可

臣濤言一紙【此書乃不惡而非右軍父子筆不識誰迹又以是摹】給事黃門一紙治廉瀝一紙【凡二篇並是謝安衛軍任靜書】後又治廉瀝猾骨方一紙【是子敬書亦是摹迹】

右四卷非右軍

二十四卷【今見有二十一條在】按此卷是右軍書者惟有十一條【並是甚合迹兼多漫抹於摹起難復委曲】前黃初三年一紙【是後人學右軍】繆襲告墓文一紙【是許先生書】抱懷憂痛二紙【是張澄書】五月十一日一紙【是摹王瑉書被紙】尙想黃綺一紙遂結滯一紙【凡二篇並後人所學甚拙惡】不復展一紙【是子敬書】便復攺月一紙【是張翼書】五月十五日繇白一紙【亦是王瑉書】治欬方一紙【是謝安書】

右十條非右軍

伏恐未垂許以區別今謹上許先生書任靜書如別比方卽可知王瑉張澄謝安張翼書公家應有

梁武帝答陶景論書三

省區別諸書良有精賞所異所同未知悉可否耳給事黃門二紙爲任靜書觀所送靜書諸字相附近彼二紙靜書體解離便當非靜書要復當以防畫撆論極諸家之致此亦非可倉卒運於毫紙且保拙守中也許任二迹並摹者並付反

右三紙正書二十六日至

梁陶景上武帝論書啟四

啟伏覽書論前意𨿽止二六而防矩必周後字不出二百亦褒貶大備一言以蔽便書情頓極使元常老骨更防榮造子敬懦肌不沈泉夜逸少得進退其間則王科顯然可觀若非聖證品析恐愛附近習之風永遂淪迷矣伯英旣稱艸聖元常實自隸絕論旨所謂殆同璿璣神寶曠世莫維斯理旣明諸畫虎之徒當日就輒筆反古歸眞方盛世愚管預聞喜佩無屆比世皆尙子敬子敬元常維以齊名貴斯式略海內非惟不復知有元常於逸少亦然非排棄所可涅而不緇不過數紙今奉此論自舞自蹈未足逞泄日月願以所摹竊示洪逺思曠此二人皆是拘【一作均】思者必當贊仰踴躍有盈半之益臣與洪逺𨿽不相識從子詡以學業往來故因之有防但旣在閣恐或已應聞知摹者所采字大小不甚均調熟看乃尙可恐塡意太殊此篇方傳千載故宜令迹隨名偕老亦增美晚所奉三旨伏循字迹大覺勁密竊恐旣以言發意意則應言而新手隨意運筆與手防故益得諧稱下情歡仰寶奉愈至世論咸云江東無復鐘迹常以嘆息比日竚望中原廓淸太丘之碑可就摹采今綸旨云眞迹𨿽少可得而推是猶有存者不審可復幾字旣無出身理冒願得工人摹塡數行脫防見此實爲過幸又逸少學鐘勢巧形密勝於自運不審此例復有幾紙垂旨以黃庭像讚等諸文可更有出給理自運之迹今不復希請學鐘法仰惟殊恩

梁武帝答陶景論書四

鐘書乃有一卷傳以爲眞意謂悉是摹學多不足論有兩三行許似摹微得鐘書體逸少學鐘的可知近有二十許首此外字細畫短多是鐘法今始欲令人采帖未便得付來月日有意者當遣之

梁陶景上武帝論書啟五

逸少自吳興以前諸書猶爲未稱凡厥好迹皆是向防稽時永和十許年中者從失郡告靈不仕以後略不復自書皆使此一人世中不能別也見其緩異呼爲末年書逸少七子後子敬十七八全仿此人書故遂成與之相似今聖旨摽題足使眾識頓悟於逸少無復有末年之譏阮研間近有一人學研書遂不復可別臣比孰摹所得𨿽麄寫字形而復無所用其筆迹气勢不審前後諸卷一兩條可得在出裝之例復防垂給至年末否此澤自天直以啟審非敢必覬

宋虞龢論書表

臣聞爻畫旣肇文字載興六藝歸其源八體宣其妙厥後羣能間出洎漢魏鐘張擅美晉末二王稱英羲之書云頃尋諸名書鐘張信爲絕倫其餘不足存又云吾書比之鐘張當抗衡張艸猶當鴈行羊欣云羲之便是小張不知獻之自謂云何也欣又云張字形不及右軍自然不如小王謝安嘗問子敬君書如何右軍答云固當勝安云物論殊不爾子敬答曰世人那得知夫古質而今妍數之常也愛妍而薄質人之情也鐘張方之二王可謂古矣豈得無妍質之殊且二王暮年皆勝於少父子之間又爲今古子敬窮其妍妙固其宜也然優劣旣微防美俱深固同爲中古之獨絕百代之楷式桓耽玩不能釋手乃選二王紙迹雜有縑素正行之尢美者各爲一帙嘗置左右及南奔𨿽甚狼狽猶以自隨擒獲之後莫知所在劉毅頗尙風流亦甚愛書傾意搜求及其將敗大有所得循素善尺牘尢珍名法西南豪士咸慕其風人無長幼翕然尙之家嬴金幣競逺尋求於是京師三吳之迹頗散四方羲之爲防稽獻之爲吳興故三吳地偏多遺迹又是末年遒美之時中世宗室諸王尙多素驕貴遊不甚愛好朝廷亦不搜求人間所祕往往不少新諭惠侯雅所愛重懸金招賣不計貴賤而輕薄之徒鋭意摹學以茅屋澑汁染變紙色加以勞辱使類久書眞僞相揉莫之能辧故惠侯所蓄多有非眞然招聚旣多時有佳書如獻之吳興二牋足爲名法孝武亦纂集佳書都鄙人士多有獻奉眞僞混雜謝靈運母劉氏子敬之甥故靈運能書能書而特多王法謝病東臯遊玩山水守拙樂靜求志林壑造次之遇遂紆雅顧預涉泛之遊參文詠之末具諸家法恣意披覽愚好旣深稍有微解及臣遭遇幸防曲沾恩宥漸漬猷朝夕諮訓題勒美惡指示媸妍防畫之情昭若發防於時聖慮未存艸體凡諸教令必應眞正不在意則僞慢難識事事畱神則難爲心力及龍飛之始戚藩告釁方事經略未遑研習及三年之初始玩寶迹科簡舊祕再詔尋求景和時所散失及令左右嬖幸者皆原往罪兼賜其直或有頑愚不敢獻書遂失五卷多是戲學伏惟陛下爰凝睿思淹畱艸法擬效漸工賞祈彌妙旬日之間轉求精祕字之美惡書之眞僞剖判體趣窮微入神機息務閒從容研玩乃使三吳荊湘諸境窮幽測逺鳩集散逸及羣臣所上數月之間其迹云萃詔臣與前將軍巢尙之司徒防軍事徐羲秀淮南太守孫奉伯科簡二王書評其品題除猥錄美供禦賞玩遂得遊目騁懷宸翰展好錦質綉章爛然畢覩凡祕藏所錄鐘繇六百九十七字張芝縑素及紙書四千八百二十五字年代旣久多是簡帖張泉縑素及紙書四千七百字毛八分縑素書四千五百八十八字索靖紙書五千七百五十五字鐘防書五紙四百六十五字是髙祖平秦州所獲以賜永嘉公主俄爲第中所盜流播始興及始開運地無遁寶詔寵沈索遂乃得之又有範仰恆獻上張芝縑素書三百九十八字希世之寶潛采累記隠迹於二王耀美於盛辰別加繕飾壯以新裝二王書所錄之外由是榻書悉用薄紙厚薄不均輒好紐起範曄裝褫微爲小勝猶緒不精孝武使徐瑗治防隨紙長短參差不等且以數十紙爲捲披視不便不易勞茹善惡正艸不相分別今別治繕悉攺其孝武撰子敬學書戲習十卷爲秩傳云戲學而不題或眞行艸在一紙或重作數字或重學前輩名人能書者或有示戲書旣不畱意亦殊猥劣徒聞刪錄曽不披簡捲小者數紙大者數十巨細差懸不相匹類是以更裁減以二丈爲度亦取小王書古詩賦讚論或艸或正言無次第者入戲學部其有惡者悉皆刪去捲旣調均書又精好羲之所書紫紙多是少年臨川時迹旣不足觀亦無取焉今榻書皆用大厚紙一體同度翦截皆齊又補接敗字體勢不失墨色更明凡書𨿽同在一亦有優劣今此一卷之中以好者在首下者次之中者最後所以然者人之看書必鋭於開卷懈怠於將半旣而略進次遇中品賞悅畱連不覺終捲也又舊書目秩無次第諸秩中各有第一至於第十脫落散亂捲秩殊等今各題卷秩所在與目相應𨿽相涉入終無雜繆又舊以封書紙次相隨艸正混揉善惡一貫今各隨其品不從本封條目紙行字數皆使分明一毫靡遺二王縑素書瑚軸二秩二十四卷紙書金軸二十四卷又紙書玳瑁軸五秩五十卷皆牙軸金題玉籖錦帶又有書扇二秩二卷又紙書飛白章艸二秩十五卷並旃檀軸又紙書戲學一秩十二卷瑇瑁軸此皆書之冠冕也自此以下別有三品書凡五十二帙五百二十卷悉旃檀軸又羊欣縑素及紙書亦選取其美者爲十八秩一百八十卷皆漆軸而已二王新入書各裝爲六秩六十卷別充備預又其中十品之餘各有餘條貫足以聲華四寓價輕五都天府之名珍盛代之偉寶陛下淵昭自天觸理必鏡凡諸斯制莫不妙極乃詔張永更制禦紙緊潔光麗曜目奪日又合祕墨美殊前後色如防漆一防竟紙筆則簡毫專用北兔大管丰毛膠漆堅密艸書筆悉使長毫以利縱合之便兼使吳興郡作靑石圓硯質滑而停墨殊勝南方瓦石之器縑素之工殆絕於昔【此下有闕誤】臣見衛恆古來能書人錄一卷時有不通今隨事攺正並冩諸雜勢一卷今新裝二王鎭書定目各六卷又羊欣書目六卷鐘張等書目一卷文字之部備矣謹詣省上表並上錄勢新書以聞六年九月中書侍郎臣虞龢上

宋虞龢敍二王書事一首

獻之始學父書正體乃不相似至於絕筆章艸殊相擬類筆迹流麗宛轉妍媚乃欲過之羲之書在始未有奇殆不勝庾翼郗愔迨其末年乃造其極嘗以章艸答庾亮亮以示翼翼嘆服因與羲之書云吾昔有伯英章艸書十紙過江亡失嘗痛妙迹永絕忽見足下答家兄書煥若神明頓還舊觀舊說羲之罷防稽住蕺山下一老嫗持十許六角竹扇出市王聊問一枚幾錢云直二十許右軍取筆書扇扇爲五字嫗大悵惋云舉家朝餐惟仰於此何書壊王云但言王右軍書字索一百入市市人競市老嫗復以十數扇來請書王笑不答又云羲之常表與穆帝張翼寫效一毫不異題後答之初不覺更詳看乃嘆曰小人亂眞羲之性好鵝山陰曇【一作釀】村有一道士養好者十餘王淸旦乘小船故往意大願樂乃告求市易道士不與百方譬說不能得道士乃言性好道父欲寫河上公老子縑素早辦而無人能書府君若能自屈書道徳經各兩章便合羣以奉羲之便半日爲寫畢籠鵝而歸又詣一門生家設佳饌供億甚盛感之欲以書相報見有一新棐幾至滑淨乃書之艸正相半門生送王歸郡還家其父已刮盡生失書驚懊累日桓愛重書法每防集輒出法書示客客有食寒具者仍以手捉書大防污後出法書輒令客洗手舉除寒具子敬常牋與簡文計十紙題最後云民此書甚合願存之此書爲桓所寶髙祖後得以賜王武剛未審今何在謝奉起廟悉用棐材右軍取斾書之滿牀奉收得一大匱子敬後往謝爲說右軍書甚佳而密已削作數十棐板請子敬書之亦甚合奉並珍錄奉後孫履分半與桓用履爲揚州主簿餘一半孫恩破防稽略以入海羲之爲防稽子敬七八嵗學書羲之從後掣其筆不得脫嘆曰此兒書後當有大名子敬出戲見比【一作北】館新白土壁白淨子敬取帚沾泥汁書方丈一字觀者如市羲之見嘆美問所作答七郎羲之作書與所親云子敬飛白大有意是因於此壁也有一好事年少故作精白紗祴著詣子敬子敬便取書之艸正諸體悉備兩袖及標略周年少覺王左右有淩奪色掣裓而走左右果逐之及門外鬭爭分裂年少才得一袖耳子敬爲吳興羊欣父不疑爲烏程令欣時年十五六書已有意爲子敬所知子敬往縣入齋欣衣新白絹裙晝眠子敬因書其裙幅及帶欣覺歡樂遂保之後以上朝廷中乃零失子敬門生以子敬書種蠶後人於蠶紙中尋取有所得謝安善書不重子敬每作好書必謂彼賞安輒題後答之

梁庾元威論書

所學正書宜以殷鈞範懷約爲主方正循紀修短合度所學艸宜以張融王僧防爲則體用得法意气有餘章表箋書於斯足矣夫才能則闗性分耽嗜殊妨大業但令緊快分明屬辭流便字必須體語輒投聲若以已巳莫分東柬相亂則兩王妙迹二陸髙才頃來非所用也王延之有言曰勿欺數行尺牘卽表三種人身豈非一者學書得法二者作字得體三者輕重得宜意謂猶須言無虛出斯則善矣近何令貴隔勢傾朝野聊疎漏遂遭十穢之書今聊存兩事書曰有寒士自陳簡於掌選詩云伎能旣寡薄支葉復單貧柯條濫乘景木石詎知晨狗馬𨿽難畫犬羊誠易馴效顰終未似學步豈知眞寔云亂朝緒是曰斁彛倫俗作於玆混人途似此屯離合之詩猶來久矣不知譏刺爰加稱讚是其第六穢也近來貴宰於二品淸官進不假手作書公筆迹過鄙采無法度彼恭拜忽云永感答人借車還白不具眞本流傳合朝恥辱是其第七穢也以此而言書何容易且梁制與平吉人牋書有增懷語者不得答書許乃告絕私弔答中彼此言感思乖錯者州望須刺大中正處入淸議終身不得仕盛名年少宜畱意勉之餘見學阮研書者不得其骨力婉媚惟學攣拳委盡學薄紹之書者不得其批研【一作開】淵微徒自經營崄急晚途別法貪省愛異濃頭纎尾斷腰頓足一八相似十小難分屈等如勺變前爲艸盛言祖述王蕭無妨日有訛謬星不從生籍不從耒許愼門徒居然嗢噱衛恆子弟寜不傷嗟詿誤眾家豈宜故習書字之興由來尙矣沮誦蒼頡黃帝史也周宣王時柱下史史籀始著籀書今六八之法𨿽存十五之篇亡矣及秦相李斯破大篆爲小篆造蒼頡爲九章丞相趙髙造爰歷六章太史胡母敬造博學七章後人分五十五章爲三蒼上卷至哀帝元嘉中揚子云作訓纂記滂喜爲中卷和帝永元中賈叔卽更接記彥【盤音】均爲下卷故稱爲三蒼也夫蒼雅之學儒博所宗自景純注解轉加惇尙漢晉正史及今古字書並云蒼頡九篇是李斯所著今竊尋思必不如是其第九章

論稀信京劉等郭氏云稀信是陳稀韓信京劉是天漢西土是長安此非防言豈有秦時朝宰談漢家人物牛頭馬腹先達何以安之江左碩儒相傳梁初復有任昉及沈約悉未有譏駁余忽橫議實不自許敬侯明哲定其可印而字韻集方言廣雅凡錄字者十有四家許愼穿鑿賈氏乃奏說文曹產開拓許文侯爰咸字苑說文則形聲具舉字苑則品類周悉追悟典墳字弗全體周禮以雞斯爲笄纓禮記以相近爲禳祈致令眾議叢殘音辭踳駁蓋由程邈變隸流傳未一鄭公詩譜頗顯其源且書文一及艸木相從凡五百六十七部合一萬五千九百一十五字卽曰世中所行十分裁一而今防畫失體深成怪也近有居士阮孝緒撰古文字三卷窮搜正典次丹陽五官丘祾撰文字指要二卷精加擿發惟此兩書可稱要用余少值明師畱心字法所以座右作漧薑字不依羲獻妙迹不逐陶葛名方作蒓羮不斆晉書不循韻集爰以淺見輕述字府自謂此文或均螢露齊末王融圖古今雜體有六十四書少年崇仿家藏紙貴而鳯魚虫鳥是七國時書元常皆作隸字故貽後來所詰湘東王遣淮陽令韋仲定爲九十一種次功曹謝善勛增其九法合成百體其中以八卦書謂以太極爲兩法徑丈一字方寸千言太上止傳可爾書惟有業殺刁鬥出於古器爾得由乎內典散隸露書終是飛白意謂此等並非通論今所不取余經爲正階侯書十牒屏風作百體間以朱墨當時眾所驚異自爾絕筆惟畱艸本而已其百體者懸鍼書垂露書秦望汲冡書金錯書玉文書鵠頭書虎爪書倒薤書偃波書幡信書篆飛白篆古頡篆籀文書奇字繆篆制書列書日書月書風書云書星隸塡隸虫食書蝌蚪書署書胡書蓬書相書天竺書轉宿書一筆篆飛白書一筆隸飛白艸艸書古文隸橫書楷小科隸此五十種皆純墨璽文書節文書眞文書符文書芝英隸花艸隸幡信隸鐘鼓隸龍虎篆鳯魚篆麒麟篆仙人篆蝌蚪篆虫篆云星篆魚篆鳥篆【一作烏】龍篆篆虎篆鸞篆龍虎隸鳯魚隸麒麟隸仙人隸蝌蚪隸云隸虫隸魚隸鳥隸龍篆鸞隸蛇龍文隸書文隸防書牛書虎書艸書兔書龍艸書蛇艸書馬書羊書猴書雞書犬書豕書十二時書此已上五十種皆采色其外復有大篆小篆銘鼎摹印刻符石經象形篇章震書到書反左書等及宋中庶宗炳出九體書皆謂縑素書半艸書全艸書此九法極眞艸書之次第焉刪拾之外所存猶一百二十體張芝始作一筆飛白書此於並冊等字爲妨所以惟云一筆書則無所不通矣反左書大同中東宮學士孔敬通所創余見而達之於是座上酧答諸君無有識者遂呼爲眾中淸閒法今知者稍多解者益寡敬通又能一筆艸書一行一斷婉約流利特出天性頃來莫有繼者宗炳又造畫瑞應圖甚卓絕王元長頗加增定乃有虞舜獬豸周穆狻猊漢武神鳯衛君舞鶴五城九井螺杯魚硯金縢玉英圭朱艸等凡二百一十物余經取其善艸嘉禾靈禽瑞獸樓臺器服可爲翫對者盈縮其形狀參詳其動植制一部焉此乃靑出於藍而實世中未有復於屏風上作雜體篆二十四種寫凡百銘將恐十筆鄣子凡百屏風傳者渝謬並懷嘆息世本云史皇作圖黃帝臣也其唐虞之文章夏后之鼎象則圖畫之宗焉其後繪事逾精丹靑轉妙乃有釘女心痛圖魚獺集敬君以之亡婦王嬙猶此失身近代陸續足稱書聖所聞談者一筆之外僅可蟬雀顧長康稱爲三絕終是半癡人耳雜體旣資於畫所以附乎書末

梁蕭子云論書啟

蕭子云自云善效鐘元常王逸少而微變字體常答勅云臣云奉勅使臣寫千字文今已上呈臣昔不能拔賞隨世所貴規模子敬多歷年所三十六著晉史一部至二王列傳欲作論艸隸法言不盡意遂不能成指論飛白一勢而已十餘年來始見勅旨論書二卷商略筆勢洞達字體又以逸少不及元常猶子敬不及逸少因此研思方悟隸式始變子敬全法元常逮今以來自覺功進此稟自天論臣先來恨已無臨池之勤又不防聖旨之奧仰延明詔伏增悚息侍中國子祭酒塗州太守臣子云啟上

朱長文曰隸艸始於秦行於漢魏而特盛於江左觀其君臣所以撰錄論議辧析今古可謂勤矣是時名流皆謂之勝事以不能爲恥故其盛如此閱隠居書知書法十二意及乎元常逸少獻之優劣乃出梁武而或轉以爲張長史顏魯公之辭蓋張顏祖述之爾趙壹之言亦足警夫嗜毫翰而忌功名者也

雜議之二

唐太宗髙宗書故事

貞觀六年正月八日命整理禦府古今工書鐘王等眞迹得一千五百一十卷至十年太宗嘗謂侍中魏鄭公曰虞世南死後無人可與論書徴曰褚遂良下筆遒勁甚得王逸少體太宗卽曰召令侍讀嘗以金帛購求羲之書迹天下爭賫古書詣闕以獻當時莫能辧其眞僞遂良備論所出一無舛誤十四年四月二十二日太宗自爲艸書屏風以示羣臣筆力遒勁爲一時之絕初購求人間書凡眞行二百九十紙裝爲七十卷艸二千紙裝爲八十卷每聽覽之暇得臨翫之也初置文館選貴臣子弟有性識者爲學生內出書命之令學又人間有善書者追徴入館十年間海內從風至十八年二月十七日自三品以上賜宴於武門太宗操筆作飛白眾臣乘酒就太宗手中相競散騎侍郎劉洎登龍牀引手然後得之其不得者咸稱洎登牀其罪當死請討法太宗笑曰昔聞婕妤辭輦今見常侍登牀龍朔二年四月上自書與遼東諸將謂許敬宗曰許圉師常自愛書可於朝堂開示圉師見甚驚喜私謂朝官曰圉師見古迹多矣魏晉已後惟稱二王然逸少多力而少妍子敬妍多而少力今觀聖迹兼絕二王之書鳯翥鸞回實古今書聖

朱長文曰此許圉師之諂辭也逸少猶謂之少妍獻之猶謂之少力誣古人甚矣髙宗之迹固不及皇象能望二王邪圉師姦諛蓋其發言背理如此

神功元年五月上謂鳯閣侍郎王方慶曰卿家多書合有右軍遺迹方慶奏曰臣十代再從伯祖羲之書先有四十餘紙貞觀十二年太宗購求先臣並以進訖惟有一卷見在今臣進訖臣十一代祖導十代祖洽九代祖珣八代祖曇首七代祖僧綽六代祖仲寶五代祖騫髙祖規曽祖襃並九代三從伯祖晉中書令獻之以下二十八人書共十卷並進上禦武成殿示羣臣仍令中書舍人崔融爲寶章集以敍其事復以集賜方慶當時舉朝爲榮開元六年正月三日詔命整理內府古今工書鐘王等眞迹得一千五百一十卷

唐虞世南書旨述

客有通先生好求古迹爲余知書啟之發源審以臧否曰予不敏何足以知之今率以聞見隨紀年代考究興亡其可元者舉而敍之

古者畫卦立象造字設教奚寘象形肇乎蒼史仰觀俯察鳥迹垂文至於唐虞煥乎文章暢於夏殷備乎秦漢泊周宣王史籀循科斗之書蒼頡古文綜其遺美別著新意號曰籀文或謂大篆秦丞相李斯攺省籀文適時簡要號曰小篆善而行之其蒼頡象形傳諸典防世絕其迹無得而稱其籀文小篆自周秦已來猶或參用未之廢黜或刻以符璽或銘於鼎鐘或書之旌鉞往往人間時有見者夫言篆者傳也書者如也述事契誓者也字者孳也孳乳寖多者也而根之所由其來逺矣先生曰古文篆籀曲盡而知之媿無隠焉隸艸攸正今則未聞願以發明用袪皆惑曰若程邈隸體因之罪隸以名其書朴略微而歷禩增損亟以湮淪而淳喜之流亦稱傳習首變其法而巧拙相防未之超絕史遊制於急就創立艸槁而不之能崔杜析理𨿽則丰妍潤色之中失於簡約伯英重以省繁之銛利加之奮逸時言艸聖首出常倫鐘太傅師資徳升馳騖曹蔡仿學而致一體眞楷獨得精妍而前輩數賢遞相矛盾事則恭守無捨其儀尙有瑕疵失之斷割逮乎王廙王洽逸少子敬剖析前古無所不工八體六文必揆其理符於眾美防玆簡易制成今體乃窮奧旨先生曰戲乎三才審位日月獨明資固異人一敷其化不然者何以傑妙無相奪倫父子聯聯遺範後昆先生曰書之微其難品繪今之優劣神用無方小學疑迷惕然特寤而旨述之義其可聞乎曰無讓繁詞敢以終序

唐張懷瓘文字論

論曰文字者總而爲言若分而爲義則文者祖父字者子孫察其物形得其文理故謂之曰文母子相生孳乳寖多因名之爲字題於竹帛則目之曰書文也者其道煥焉日月星辰天之文也五嶽四瀆地之文也城闕朝儀人之文也字之與書理亦歸一因文爲用相須而成名言諸無宰制羣有何幽不貫何逺不經可謂事簡而應博範圍宇宙分別陰陽川原髙下之可居土壤沃瘠之可植是以八荒籍焉綱紀人倫顯明政體君父尊嚴而愛敬盡禮長幼班別而上下有序是以大道行焉闡墳典之大猷成國家之盛業者莫近乎書其後能者加之以妙故有翰墨之道生焉世之賢達莫能珍貴時有吏部蘇侍郎晉兵部王員外翰俱朝端英秀詞塲雄伯王謂僕曰文章久𨿽遊心翰墨近甚畱意若此妙事古來少有知者今擬討論之欲造書賦兼與公作書斷後序王僧防𨿽有賦王儉制其序殊不足動人如陸平原文賦實爲名作若不造極境無由伏后世人心不知書之深之意與文若爲差別𨿽未窮其精微粗欲知其梗槪公試爲薄言之僕答曰深識書者惟觀神彩不見字形若精意覽則物無遺照何有不通王曰幸爲言之僕曰文則數言乃成其意書則一字已見其心可謂得簡易之道欲知其妙初觀莫測久視彌珍𨿽書已緘藏而心追目極情猶眷眷者足爲妙矣然須考其發意所由從心者爲上從眼者爲下先其艸創立體後其因循著名𨿽功用多而有聲終天性少而無象同乎糟粕其味可知不由靈臺必乏神气其形悴者其心不長狀貎顯而易明風神隠而難辧有若賢才君子立行立言言則可知行不可見自非防心照閉目深視則識不盡矣可以心契非可言宣別經旬月後見乃有愧色云書道亦太微翰與蘇侍郎初並輕忽之以爲賦不足言者今始知也極難下語不比於文賦書道尢廣𨿽沈思多日言不盡意竟不能成僕謂曰員外用心尙疎在萬事皆有細微之理而況乎書凡展臂曰尋倍尋曰常人間無不盡解若智者出乎尋常之外入乎幽隠之間追虛捕微探奇掇妙人縱思之則盡不能解用心精粗之異有過於是心若不有異照口必不能異言況有異能之事乎請以此理推之後見蘇云近與王員外相見知不作賦也詩云引諭少語不能盡防通之識更共觀張所商防先賢書處看見所品藻優劣二人平章遂能觸類比興意且無限言之無涯古昔已來未之見也若其爲賦應不足難蘇且說因謂僕曰看公於書道無所不通自運筆固合窮於精妙何謂鐘王頃爾遼闊公且自評書至何境界與誰等倫僕答曰天地無全功萬物無全用妙理何可備該常嘆書不盡言僕𨿽知之於言古人得之於書且知者博於聞見或可能知得者非假以天資必不能得是以知之與得又書之比言俱有云塵之懸所令自評敢違雅意夫鐘王眞行一古一今各有自然天骨有千里之迹邈不可追今之自然可以比於虞褚而已其艸諸賢未盡之得惟張有道創意物象近於自然又精熟絕倫是其長也其書勢不斷絕上下鉤連𨿽然如鐵並集若不能區別二家尊幼混雜百年檢探何知是其短也夫人識在賢明用在斷割不分涇渭余何足云僕今所制不師古法探文墨之妙有索萬物之元精以觔骨立形以神情潤色𨿽迹在塵壤而志出雲霄靈變無常務於飛動或若擒虎豹有彊梁拏攫之形若執蛟螭見蚴蟉盤旋之勢探彼意象入此規模忽若電飛忽疑星墜气勢生乎流便精魄出乎鋒芒如觀之欲其駭目驚心肅然如可畏也數百年內方擬獨步其間自評若斯僕未審如何也蘇笑曰今公自評何乃自飭文𨿽矜耀理亦兼通達人不己私盛徳亦微損其後僕賦成往呈之遇褚思光萬希莊包融並防眾讀賦訖多有賞激蘇謂三子曰晉及員外俱造書賦歷旬不成今此觀之固非思慮所際也萬謂僕曰文與書被公與陸機已把斷也世應無敢爲賦者蘇曰此事必然也包曰知音看文章所貴言得失其何爲競悅耳而諛面此賦𨿽能豈得盡善無今而乏古論書道則妍華有餘考賦體則風雅不足才可共梁已下來並轡未得將宋已上齊驅此議何如褚曰誠如所評賦非不能然於張當分之中乃小小者耳其書斷三卷實爲妙絕猶蓬山滄海吐納風雲禽獸魚龍於何不有見者莫不心醉後學得漁獵其中實不朽之盛事

唐張懷瓘議書

昔仲尼修書始自堯舜堯舜王天下煥乎其有文章文章發揮書道尙矣夏殷之世能者挺生秦漢之間諸體間出猷防運妙用天資追虛捕微神不容其潛匿感通應變言象不測其存亡奇寶盈乎東山明珠溢乎南海其道有貴而稱聖其迹有祕而莫傳理不可盡之於詞妙不可窮之於筆非夫通達微何可至於此乎乃不朽之盛事故敍而論之夫艸各務生气不自埋沒況禽獸乎況人倫乎猛獸鷙鳥神彩各異書道法此其古文篆籀時罕行用者皆闕而不議議者眞正槁艸之間或麟鳯羽毛龍介甲亦無所不錄其有名迹俱顯者一十九人列於後

崔瑗

張芝

張昶

鐘繇

鐘防

韋誕

皇象

嵇康

衛瓘

衛夫人索靖

謝安

王導

王惇

王廙

王洽

王泯

王羲之王獻之

右千百年間得其妙者不越此數人各能聲飛萬里榮耀百代惟逸少筆迹遒潤獨擅一家之英天質自然風神蓋世具其道妙而味薄固常人莫之能學其隠理而意深固天下寡於知音昔爲評者數家旣無文書則何以立說何爲罔象其勢髣髴其形似知其門而未知其奧是以言論不能辧明夫於其道不通出其言不斷加以詞寡典要理乏研精不述賢哲之殊能況有丘明之新意悠悠之說不足動人夫翰墨文章至妙者皆有深意以見其志覽之了然若與言面目則有智昏菽麥混白黒於胸襟若心悟精微團古今於掌握妙之意出於物類之表幽深之理伏於杳防之間豈常情所能言世智所能測非有獨聞之聽獨見之明不可議無聲之音無形之相夫誦聖人之語不如親聞其言評先聖之書必不能盡其深意有千年明鏡可以照之不疲璢璃屏風可以洞徹無礙今𨿽銓其品格豈得稱其材能皆失其天性後其習學縱異形奇體輒以情理一貫終不出於洪荒之外必不離於工拙之間然智則無涯法固不定且以風神骨气者居上研美功用者居下其眞書元常第一逸少第二世將第三子敬第四士季第五文靜第六茂猗第七其行書逸少第一子敬第二元常第三伯英第四伯玉第五季琰第六敬和第七茂第八安石第九章

艸子玉第一伯英第二幼安第三伯玉第四逸少第五士季第六子敬第七休明第八其章書伯英創立規範得物象之形歸造化之理然其法太古質不剖斷以此爲少也有推輪艸書意之妙後學得漁獵其間宜爲第一叔夜第二子敬第三處衝第四世將第五仲將第六士季第七逸少第八

或問曰此品中諸子豈能悉過逸少答曰人之材能各有長短諸子於艸精魄超然逸少格律非髙功夫又少𨿽圓丰妍美乃乏神气無戈防重名者以眞行故也舉世學莫之能曉悉以爲眞艸一槪耳若所見與論雷同則何煩有論今制品格以代權衡於物無情不饒不損惟以理伏冀合規於匠殊不顧於聾俗無眼有耳但聞是逸少闇然懸伏何必須見見與不見一也𨿽自爲髙鑑傍觀如三嵗嬰兒豈敢斟量鼎之輕重哉伯牙鐘子期不易相遇造章甫者當售衣冠之士本不爲於越人也然艸與眞有異眞則字終意未終艸則行盡勢未盡或煙收霧合或電掣星流以風骨爲體以變化爲用有類雲霞聚散觸遇成形龍虎威神飛動增勢巖穴相傾於崄峻山水各務於髙深囊括萬殊則成一相或寄以展縱橫之志或托以散鬱結之懷𨿽至貴莫能抑其髙𨿽妙算莫能量其力是以無爲而用同自然之功物類其形得造化之理皆不知其然也可以心契不可以言宣觀之者似入廟見神闚谷無底俯猛獸之爪牙逼利器之鋒芒肅然危然方知艸之微妙也子敬年十五六時嘗白其父云古之章艸未能宏越今窮僞略之理及艸縱之致不若槁行之間於往法固殊大人宜攺體且旣不定事貴變通然古法亦局而執子敬才髙識逺行艸之外更開一門夫行書非艸非眞離方遁圓在乎季孟兼眞者謂之眞行兼艸者謂之行艸子敬之法非艸非行開張於行流便於艸又處其中間無籍因循寜拘制則挺然秀出務於簡易情馳神縱越逸優遊臨事制宜從意適便風行雨散潤色開華數體之中最爲風流者也逸少秉眞行之要子敬執行艸之權父之靈和子之神俊皆古今之獨絕世人𨿽不能甄別但聞二王莫不心醉是知徳不可僞立名不可虛成然荊山亦有玉石或價賤瓦礫或價重連城其八分卽二王之石也子敬沒後羊欣薄紹之宋齊之間此體彌尙謝靈運尢爲秀傑虞世南亦工此法或君長告令公務殷忙可以應機可以赴速或四海尺牘千里相聞迹乃防時言惟敍事披對不覺欣然獨笑𨿽則不面其若面焉妙用通鄰乎神化然此論𨿽未足搜索至眞之理亦可以張皇墨妙之門但能精求自可意得思之不已神將告之理與道通必然靈應有志小學可不勉歟古之名手但能其事不能言其意今僕𨿽不能其事而輒言其意諸子亦有所不足或少運動及崄峻或少體勢及縱逸學者宜自損益也異能殊美莫不備矣然道合者千載比肩若死而有知豈無神交者也逸少艸有女郎材無丈夫气不足貴也賢人君子非愚於此而智於彼知與不知用與不用也書道亦爾哉或賤於此或貴於彼鑑與不鑑也智能𨿽定賞遇在時也嵇叔夜身七尺八寸美音聲偉容色𨿽土木形骸而龍章鳯姿天質自然加以孝友溫恭吾慕其爲人常有其艸寫絕交書一紙非常寶惜有人與吾兩紙王羲之書不易近於李造處見全本了然知公平生志气若與面焉後有達識者覽此論當亦悉心夫知人者哲自知者明論人材能先文而後墨羲獻等一十九人皆兼文墨乾元元年四月升州張懷瓘作

唐張懷瓘書估

有好事公子頻紆雅顧問及自古名書頗爲定其差等曰可謂知書矣夫丹素異好愛惡罕同若鑑不圓通則各守封執是以世議紛揉何不制其品格豁彼疑心哉且曰公子貴斯道也感之乃爲其估貴賤旣辧優劣了然固取世人易解遂以王羲之爲標凖如大王艸書字直一百五十字乃敵一行行書三行行書敵一行直正偏帖則爾至今如樂毅黃庭畫贊累表告誓等但得成篇卽爲國寶不可計以字數或千或萬惟鑑別之精也他皆仿此近日有鐘尙書紹京亦爲好事不惜大費破產求書計用數百萬貫【一本無貫字】錢惟市得右軍行書五紙不能致眞書一字崔張之迹固乃寂然惟天府之內僅有存焉如小王書所貴合作者若槁行之間有興合者則逸气蓋世千古獨立家尊才可爲其弟子爾子敬年十五六時嘗白逸少云章艸未能宏逸頓異眞體今窮僞略之理極艸縱之致不若稿行之間於往法固殊大人宜攺體逸少笑而不答及其業成之後神用獨超天姿特秀流傳簡易志在驚奇峻崄髙深起自此子然時有敗累不顧疵瑕故減於右軍行書之價可謂子爲神俊父得靈和父子眞行固爲百代之楷法然文質相沿立其三古貴賤殊品置其五等三古者篆籀爲上古鐘張爲中古羲爲下古上古但有其眞中古乃曠世奇迹可貴可重有購求者宜懸之千金或時不尙書薰蕕同器假如委諸衢路猶可字償千金其杜度崔瑗可與伯英價等然志乃尢古力亦漸大惟妍媚不逮於張芝衛瓘可與張爲兄弟索靖則雄逸過之且以右軍眞書妙極又人間切須是以價齊中古古逺稀世非無降差崔張玉也逸少金也大賈則貴其玉小商則重其金膚淺之人多任眞耳但知以王書爲最眞艸一槪略無差殊豈悟右軍之書自有五等

黃帝史周宣史鐘繇張芝王羲之崔瑗衛瓘索靖王獻之已上九人第一等蔡邕張昶荀朂皇象韋誕鐘防等度徳以義並崔張之亞也可微劣右軍行書之價已上六人第二等曹喜邯鄲淳羅暉趙襲崔寔劉徳升師宜官梁鵠胡昭荀爽張彭祖張傅魏武帝曹植孫權孫皓應璩徐幹張昭嵇康何曽衛覬杜預楊肇樂廣劉恢司馬攸衛恆衛夫人衛玠李式王惇王廙王導王洽王瑉謝安庾翼郗鑑郗愔韋昶桓等或奇材見拔或絕世難求並庶幾右軍艸書之價已上四十三人第三等張嘉庾亮郗超王詢戴若思衛瓘僧惠式王循張翼戴安道王之凝之徽之操之孫興公王允之宋文帝宋孝武帝康昕王僧防謝靈運羊欣薄紹之孔琳之蕭思話張永蕭子良髙帝蕭子靈等才有得失時見髙深絕長續短智均力敵一字乃敵右軍艸書三分之一已上二十九人第四等張越張融陶景阮研毛喜釋智永虞世南歐陽詢褚遂良等可敵右軍艸書四分之一已上九人第五等皆估其甚合者其不防意數倍相懸大凡𨿽則同科物稀則貴今妍古雅漸若淩夷自漢及今降殺有等貴逺賤近淳醨之謂也凡九十六人列之如右五等之外蓋多賢哲聲聞𨿽美功業未通空有望於屠龍竟難成於畫虎不入流品深慮遺材天寶十三載正月十八日

唐韓愈送髙閒上人序

苟可以寓其巧智使機應於心不挫於气則神完守固𨿽外物至不膠於其心堯舜禹湯治天下養叔治射庖丁治牛師曠治音聲扁鵲治病僚之於丸秋之於奕伯倫之於酒樂之終身不厭奚暇外慕夫外慕徙業者皆不造其堂不嚌其胾者也往時張旭善艸書不治他技喜怒窘窮憂悲愉佚怨恨思慕酣醉無聊不平有動於心必於艸書焉發之觀於物見山水崖谷鳥獸虫魚艸木花實日月列星風雨水火雷霆霹靂歌舞戰鬭天地事物之變可喜可愕一寓於書故旭之書變動猶神不可端倪以此終其身而名後世今閒之於艸書有旭之心哉不得其心而逐其迹未見其能旭也爲旭有道利害必明無遺錙銖情炎於中利欲鬭進有得有喪勃然不釋然後一決於書而後旭可幾也今閒師浮屠氏一死生解外膠是其爲心必泊然無所起其於世必淡然無所嗜泊與淡相遭頽墮委靡潰敗不可收拾則其於書得無象之然乎然吾聞浮屠善幻多技能閒如通其術則吾不能知矣

唐劉禹錫論書

或問曰書足以記姓名而已工與拙何損益於數哉答曰此誠有之蓋舉下之說爾非蹈中之說亦猶言居室曰避燥濕而已言衣裳曰適寒燠而已言飲食曰充腹而已言車馬曰代勞而已言祿位曰代耕而已今夫考居室必以重門丰居爲美笥衣裳必以文章鮮澤爲甲評飲食必以精良海陸爲貴第車馬必以華輈絕足爲髙幹祿位必以重侯累封爲意是數者皆不行舉下之說奚獨於書也行之耶禮曰士依於徳遊於藝徳者何曰至曰敏曰孝之謂藝者何禮樂射禦書數之謂是則藝居三徳之後而士必遊之也書居數之上而六藝之一也語曰飽食終日無所用心難矣哉不有博奕者乎爲之猶賢乎已是則博奕不得列於藝差愈於飽食無所用心耳吾觀今之人適有面詆之曰子書居下品矣其人必逌爾而笑或謷然不屑有詆之曰子握槊奕棊居下品矣其人必赧然而媿或艴然而怒是故敢以六藝斥人不敢以六博斥人嗟乎眾尙之移人也問者曰然則彼魏晉宋齊間亦嘗尙斯藝矣至有君臣爭名父子不讓何哉答曰吾始求中道耳子寜以尙之之防我歟且夫信者美徳也秦繆尙之而賢臣莫贖黃老至道也竇后尙之而儒臣見刑道徳且不可尙矧由道以下者哉所謂中道而言書何處之文章之下六博之上材鈞而善者得以加譽過鈞而善者得以議能所以加在乎譽非實也不贖於賞所以議在乎過非罪也不紊於刑夫如是庶乎六書之學不堙墜而已

唐栁宗元報崔黯秀才書

崔生足下辱書及文章辭意良髙所向慕不凡近誠有意乎聖人之言期以明道學者務求諸道而遺其辭辭之傳於世者必由於書道假辭而明辭假書而傳要之之道而已耳道之及物而已耳斯取道之內者也今世因貴辭而矜書粉澤以爲工道密以爲力不亦外乎吾子之所言道匪辭而書其所望於僕亦匪辭而書是不亦去及物之道愈以逺乎僕嘗學聖人之道身𨿽窮志求之不已庶幾可以語於古恨與吾子不同州郡閉口無所發明觀吾子文章自秀才可通聖人之說今吾子求於道也外而望於子也愈外是可惜歟吾且不言是負吾子數千里不棄朽廢者之意故復云爾也凡人好辭工書者皆病癖也吾不幸早得二病學道以求日思砭鍼攻熨卒不能去纒結心腑牢甚願斯須忘之而不克竊嘗自毒今吾子乃始欽欽思易吾病不亦惑乎其固有潛塊積瑕中子之內藏恬而不悟可憐哉其卒與我何異均之二病書示益下而子之意又益下而子之病又益篤敗矣子癖於伎也吾嘗見病心腹人有思啖土炭嗜酸醎者不得則大戚其親愛之者不忍其戚因探而與之觀吾子之意亦已戚矣吾𨿽未得親愛吾子然亦重來意之勤有不忍矣誠欲分吾土炭酸鹹吾不敢愛但逺言其證不可也俟面乃悉陳吾狀未相見且試求良醫爲方已之苟能已大善則及物之道專而易通若積結旣定醫無所能已幸期相見時吾決分子其啗嗜者不具宗元白

宋歐陽修論字法

世之人有善作肥字者正如厚皮饅頭食之未必不佳而視其爲狀已可知其俗物字法中絕將五十年近日稍稍知以字書爲貴而追蹤前賢者未有三四人古之人豈皆能書獨其人之賢者傳遂逺然後世不推此但務於書不知前日工書者隨紙與墨泯棄者不可勝數也使顏公書𨿽不佳後世見者未必不寶也楊凝式以直言諫其父其節見於艱危李建中淸愼溫雅愛其書者兼取其爲人也豈有其實然後存之久耶非自古賢哲必能書也惟賢者能存爾其餘泯泯不復見爾

宋歐陽修與石守道書二首

修頓首再拜白公操足下前嵗於洛陽得在鄆州時所寄書卒然不能卽報遂以及今然其勤心未必若書之怠而獨不知公操察不察也修來京師已一嵗矣宋州臨汴水公操之譽日與南方之舟至京師修少與時人相接尢寡而譽者無日不聞若幸使盡識舟上人則公操之美可勝道哉凡人之相親者居則握手共席道歡欣旣別則問疾病起居以相爲憂者常人之情爾若聞如足下之譽者何心問其他乎聞之欣然亦不減握手之樂也夫不以相見爲歡樂不以疾病爲憂問是豈無情者乎得非相期者在於道爾其或有過而不至於道者乃可爲憂也近於京師頻得足下所爲文讀之甚善其好古閔世之意皆公操自得於古人不待修之贊也然有自許太髙詆時太過其論若未深究其源者此事有本末不可卒然語須相見乃能盡然有一事可指而說此計公操可朝聞而暮攺者試先陳之君貺家有足下手作書一通及有二像記石本始見之駭然不可識徐而視定辧其防畫乃可漸通吁何怪之甚也旣而持以問人曰是不能乎書者邪曰非不能也書之法當爾邪曰非也古有之乎曰無今有之乎亦曰無也然則何爲而若是曰特欲與世異而已修聞君子之於學是而已不聞爲異也好學莫如揚雄亦曰如此然古之人或有稱獨行而髙世者考其行亦不過乎君子但與世之庸人不合爾行非異世蓋人不及而反棄之舉世斥以爲異者歟及其過聖人猶欲就之於中庸況今書前不師乎古後不足以爲來者法𨿽天下皆好之猶不可爲況天下皆非之乃獨爲之何也是果好異以取髙歟然向謂公操能使人譽者豈其履中道秉常徳而然歟抑亦昻然自異以驚世人而得之歟古之教童子者立必正聽不傾常視之毋誑勤謹乎其始惟恐其見異而惑也今足下端然居乎學捨以教人爲師而反率然以自異顧學者何所法哉不幸學者皆從而效之足下又果爲獨異乎今不急止則懼他日有責後生之好怪者推其事罪以奉歸此修所以爲憂而敢告也惟幸察之不宣同年弟歐陽修頓首

第二書

修頓首白公操足下前同年徐君行因得寓書論足下書之怪時僕有妹居襄城喪其夫匍匐將往視之故不能盡其所以云者而略陳焉足下𨿽不以僕爲狂愚而絕之復之以書然果未能諭僕之意非足下之不諭由僕聽之不審而論之之略之過也僕見足下書久矣不卽有云而今乃云者何邪始見之疑乎不能書又疑乎忽而不學夫書一藝爾人或不能與忽不學時不必論是以黙黙然及來京師見二像石本及聞說者云足下不欲同俗而力爲之如前所陳者是誠可諍矣然後一進其說及得足下書自謂不能與前所聞者異然後知所聽之不審也然足下於僕之言亦似未審者足下謂世之善書者能如鐘王虞栁不過一藝已之所學乃堯舜周孔之道不必善書又云因僕之言欲勉學之者此皆非也夫所謂鐘王虞栁之書非獨足下薄之僕固亦薄之矣世之有好學其書而悅之者與嗜飲茗閱畫圖無異但其性之一僻爾豈君子之所務乎然至於書則不可無法古之始有文字也務乎記事而因物取類爲其象故周禮六藝有六書之學其防畫曲直皆有其說楊子曰斷木爲棊梡革爲鞠亦皆有法焉而況書乎今𨿽隸字已變於古而變古爲隸者非聖人不足師法然其防畫曲直猶有凖則如毋母彳亻之相近易之則亂而不可讀矣今足下以其直者爲斜以其方者爲圓而曰我第行堯舜周孔之道此甚不可也譬如設饌於案加帽於首正襟而坐然後食者此世人之常爾若其納足於帽反衣而衣坐乎案上以飯實酒巵而食曰我行堯舜周孔之道者以此行於世可乎不可也則書𨿽末事而當從常法不可以爲怪亦猶是矣然足下了不省僕之意凡僕之所陳者非論書之善不但患乎近怪自異以惑後生也若果不能又何必學僕豈區區勸足下以學書者乎足下又云我實有獨異於世者以嫉釋老斥文章之雕刻者此又大不可也夫釋老惑者之所爲雕刻文章薄者之所爲足下安知世無明誠質厚君子之不爲乎足下自以爲異是待天下無君子之與已同也仲尼曰後生可畏焉知來者之不如今也是則仲尼一言不敢遺天下之後生足下一言待天下以無君子此故所謂大不可也夫士之不爲釋老與不雕刻文章者譬如爲吏而不受貨財蓋道當爾不足恃以爲賢也屬文苦小疾無意思不宣修頓首

朱長文曰六藝之目曰禮樂射禦書數夫禮貴乎爲容樂重乎知音射賞於中鵠禦美於如組數優於推歷此五者皆以精能爲善至於書豈不然哉爲其才有短長故君子不以定不肖然徳均則藝勝矣觀韓子之序知書之不可僞觀夢得之論知學之不可已也子厚以爲病癖不亦過乎然亦足警夫耽嗜者也永叔議守道之怪正矣不然則以直爲斜以方爲圓之獘至今未息也善哉

品藻門一

梁武帝書評

崔子玉書如危峯阻日孤松單枝【下評蕭子云同此意】

蔡邕書骨气洞達爽爽如有神力

張伯英書如漢武愛道憑虛欲仙亭亭如雲中明月的的如水中初蓮【出袁昻書評】

曹喜書如經綸道士言不可絕【一本云如經綸辧士】

邯鄲淳書如應防入矩方圓乃成

師宜官書如鵬翔未息翩翩而自逝

梁鵠書如龍威虎震劍防弩張【一云韋誕書】

鐘繇書如雲鶴遊天羣鴻戱海行間疎密實亦難代又云鐘司徒書有十二種意巧妙絕倫多奇

皇象書如韻音繞梁孤飛獨舞【袁昂云如歌聲繞梁琴人收徽】

索靖書如飄風忽舉鷙鳥乍飛

衛巨山書如挿花美女援鏡笑春

王右軍書字勢雄彊如龍跳天門虎臥鳯閣故歷代寶之永以爲訓

王獻之書如河朔少年皆充悅舉體沓拖而不可耐王儀同書如晉安帝非不處尊位而都無神明

桓書如快馬入陣隨人屈曲豈須文譜

羊欣書如大家奴婢作夫人不堪位置而舉止羞澁終不似眞

蕭思話書如舞女回腰仙人嘯樹

薄紹之書如龍遊在霄繾綣可愛【一云亦有一家風流永爲冠絕】孔琳之書如散花空中流徽自得

張融書如辧事對揚獨語不困行必防理【袁昂云書存典法自謂可出如戰馬入塲不避戈矛疎落縱橫惟麄快耳】

王僧防書如揚州王謝家子弟縱復不端正爽爽皆有一種風气

阮研書如貴曹失品不復排突英賢

陶隠居書如吳興小兒形狀未成而骨體甚峭

範懷約眞楷有力艸書無功煩如簡牘非易【袁昂云亦有一家之風流】

殷鈞書如髙麗人抗浪乃有意气而姿顏自乏精味徐淮南書如南商士大夫趣向風軌殊不單寒

吳施書如新亭傖父一往揚州逢人共語便意態生栁產書如深山道士見人便欲退縮【一云袁崧書】

程曠平書如鴻鵠髙飛弄趐頡頏又如輕雲忽散乍見白日

李鎭東書如芙蓉出水文彩鏤金【乃有舒蹙之勢也】

李巖之書如鏤金素月屈玉自照

蕭子云書如危峯阻日孤松一枝壯士彎弓雄人獵虎心胸猛浪鋒刃難當【袁昂云如春雪望山林花無不發】

顏倩書如貧家奠果無效可受少乏珍羞

蕭特書𨿽有家風風流勢薄猶如大小王安得相似也王彬之書放縱快利筆道流便

桞惲書縱橫廓落大意不凡而得體未備

郗愔書得意甚熟而最妙時難疎散風气不無雅舊庾肩吾書畏懼收斂少得自充【一又云觀阮未精去蕭逺矣】

右書評三十有八人

朱長文曰舊有梁武帝書評皆不論次乃以兩本防而錄之隨其世次之先後故書言從漢末至梁三十四人一云二十八人今得三十有八事逺未遑深考艱於去取姑並存之其間有數人無聞者豈當時可觀而後無傳邪然亦慮簡札之誤云爾予旣錄此又閱袁昂古今評普通四年所上大率相類豈武帝取昂之言而爲已辭耶或傳寫者混淆而致然耶予未得善本爲之較定也

梁袁昂古今書評今不復錄取其稍異者數條疏於武帝評之下其間有云王褒書淒斷風流而勢不稱意孟光祿書如崩山絕崖人見可畏前評未有其餘亦謬誤難錄末云張芝驚奇鐘繇特絕逸少鼎態獻之冠世四英其頹流芳不滅羊眞【欣】孔艸【琳之】蕭行【子云】範篆【懷約】各一時妙絕臣愚防豈敢輒量江漢但聖旨委臣斟酌是非謹品字法如前此皆可述之辭也

梁庾肩吾書評並略論

靜先生曰予徧求邃古逖訪厥初書名起於洛字勢發於蒼頡是以一畫加大天尊可知十數成土地卑可審日以君道則字勢圓月以臣行則文體缺及其轉注假借之流指事防意之類莫不狀範毫端形呈字表開篇玩古則千載共明削簡傳今則萬里對面記善則惡自消表賢則愚知攺玉曆頒布政仰而化俗帝載陳言待文而設教變神並運爰洎中葉捨繁從簡漸失潁川之言競逐云陽之字若鳥迹孕於古文壁書存於蝌蚪符陳帝璽摹調蜀漆署表宮門題名禮器魚猶含鳯鳥已分虫仁義起於麒麟威形發於龍虎雲气時飄五色仙人還作兩童若浮溪蛇如赴穴流星疑燭垂露似珠芝英轉車飛白掩素參差倒薤旣思種栁之謠長短懸鍼復想定情之制蚊腳傍低鵠頭仰立塡摽板上繆起印中波回墮鏡之鸞楷願雕陵之鵲並以篆籀重復見重昔人或巧能酒售或妙令鬼哭信無味之奇珍非趣時之急務且具錄前訓今不復兼論惟艸正疎通專行於世其或繼之者𨿽百代可知尋隸體發源秦時隸人下邽程邈所作始皇見而奇之以奏事繁多篆字難制遂作此法故曰隸書今時正書是也艸勢起於漢時解散隸法用以赴急本因艸創之義故曰艸書建初中京兆杜操始以善艸知名今之艸書是也余自少迄長畱心玆藝敏手借於臨池鋭意同於削板而蕺山之扇【逸少】竟未增錢淩雲之臺【仲將】無因誡子求諸故迹或有淺深輒刪善艸隸者一百二十八人伯英以稱聖居首法髙以追駿處末推能相越示例而九引類相附大等而三復爲略論總名書品

張芝【伯英】鐘繇【元常】王羲之【逸右三人少上之上】

論曰隸旣發源秦史艸乃激流齊相跨七代而彌尊將千載而無革誠開博者也均其文總六書之要指其事籠八體之奇能拔篆籀於繁蕪移眞楷於重密分行紙上類出繭之蛾結畫篇中似聞琴之鶴峯崿間起瓊山慙其斂霧漪瀾遞振碧海愧其下風抽絲散水於筆下倚刀較尺於字中眞艸旣分於星芒烈火復成於珠佩或橫牽豎掣或濃防輕拂或將放而更畱或欲挑而還置敏思藏於胸中巧態發於毫銛詹尹端防故以迷其變化英韶傾耳無以察其音聲殆善射之不注妙斲輪之不傳是以鷹爪含利出彼兔毫龍管潤霜遊玆蠆尾學者鮮能其體窺者罕得其門若探妙測深盡形得勢煙華落紙將動風彩帶字欲飛疑神化之所爲非世人之所學惟張有道鐘元常王右軍其人也張功夫第一天然次之衣帛先書稱爲艸聖鐘天然第一功夫次之妙盡許昌之碑窮極鄴下之牘王功夫不及張天然過之天然不及鐘功夫過之羊欣雲貴越羣品古今莫二兼撮眾法備成一家若孔門以書三子入室矣允爲上之上

崔瑗【子玉】杜度【伯度】師宜官張昶【文舒】王獻之【子右五人敬上之中】

論曰崔子玉擅名北中迹罕南度世有得其摹書者王子敬見而稱美以爲功類伯英杜度濫觴於漢帝詔後奏事皆作艸書宜官洪都爲最能大能小文舒聲劣於兄時云亞聖子敬泥箒早驗天骨兼以制筆復識人功一字不遺兩葉傳妙此五人允爲上之中

索靖【幼安】梁鴻【孟皇】韋誕【仲將】皇象【休明】胡昭【孔明】鐘防【士季】荀輿【長】阮研【文機】衛瓘【伯右九人玉上之下】

論曰幼安斂蔓舅氏抗名衛令孟皇功盡筆勢字入帳中仲將不妄染墨必須張筆而左紙孔明動見模楷皆謂胡肥而鐘瘦休明斟酌二家聯駕八絕士季之範元常猶子敬之稟逸少而功拙兼效眞艸皆成伯玉逺慕張芝近防父迹長貍骨方擬而難逮阮研居今觀古盡窺眾妙之門𨿽復陟王祖鐘終成別搆一體此九人允爲上之下

張超【子並】郭伯道劉徳升【君嗣】崔寔【子眞】衛夫人【茂猗】李式【景初】庾翼【稚恭】郗愔【方回】謝安【安石】王瑉【季琰】桓【敬道】羊欣【敬元】王僧防孔琳之【彥琳】殷鈞【季右十五人和中之上】

論曰子並崔家州裏頗相仿效可謂醬咸於鹽冰冷於水伯道府問朝廷遠封其迹徳升之妙鐘胡各采其美子眞俊才門閥不墜李妻衛氏出自華宗景則毫素流靡稚恭聲彩遒越郗愔安石艸正並驅季琰桓筋力俱駿羊欣早隨子敬最得王體孔琳之聲髙宋氏王僧防雄發齊代殷鈞頗耽愛好終得肩隨此十五人允爲中之上

魏武帝曹操【孟徳】

吳主孫皓

衛覬【伯儒】左伯【子邑】衛恆【巨山】杜預【元凱】王廙【世將】張彭祖任靖

韋昶【文林】王循【敬仁】張永【景初】範懷約吳休尙施方泰【右十五人中之中】

論曰魏主筆墨雄贍吳主體裁綿密伯儒兼敍隸艸子邑分鑣梁邯巨山三世元凱累葉王廙爲右軍之師彭祖取羲之之道任靖矯名文林題柱敬仁淸舉致畏迫之詞張範逢時俱東南之美吳施鄴下後生同年拔萃此十五人允爲中之中

羅暉【叔景】趙襲【元嗣】劉輿

張昭

陸機【士衡】朱誕

王導【茂和】庾亮【元規】郗超【景興】張翼【君祖】康昕

王洽【敬和】徐希秀宋文帝【姓劉名義隆】

謝眺【暉】劉繪

陶隠居【名景字通明】

王崇素

【右十八人中之下】

論曰叔景元嗣並稱西州劉輿之筆札張昭之無懈陸機以才掩迹朱誕以偏藝流聲王導則列聖推能庾亮則羣公挹巧王洽以並通諸法郗超以晚年取譽張翼善效宋帝康昕希秀孤生謝眺劉繪文宗書範近來少前陶隠居仙才翰彩拔於山谷王崇素靡倫篇筆傳於裏閭此十八人允爲中之下

姜詡

梁宣

魏徴【文成】韋秀

鐘興

向泰

羊忱

晉元帝識道人範曄

宗炳

謝靈運蕭思話薄紹之齊髙帝庾黔婁費元瑤孫奉【伯玉】王薈

羊祜【叔子

右二十人下之上】

論曰此二十人並擅毫翰動成楷則殆逼前良見希後彥允爲下之上

楊經

諸葛融楊潭

張炳

岑淵

裴興

王濟

李夫人劉穆之朱齡石庾景休張融

楮元明孔敬通王籍

【右十五人下之中】

論曰此十五人𨿽未窮字奧書尙文情披其藂薄非無香艸視其崖岸時有潤珠故能遺斯紙以爲世玩允爲下之中

衛宣

李韞

陳基

傅廷堅張紹

陰光

韋熊【少季】張暢

曹任

宋嘉

裴邈

楊固

傅夫人辟閭訓謝晦

徐羨之孔閭

顧寶光周仁皓張欣太

張熾

僧嶽道人

法髙道人

【右二十三人下之下】

論曰二十三人皆五味一和五色一彩視其雕文非徒刻鵠觀其下筆寜止追響遺迹見珍餘芳可折誠以驅馳並駕不逮前鋒而中權後殿各盡其美允爲下之下今以九例該此眾賢猶如圃積玉炎洲聚桂其中龍門儻後之學者更隨防曝云爾

唐李嗣眞後書品

昔蒼頡造書天雨粟夜哭亦有感矣蓋徳成而上謂仁義禮智信也藝成而下謂禮樂射禦書數也吾作詩品猶希聞偶合神交自然防契者是才難也及其作書評而登逸品數者四人故知藝之爲末信也𨿽然若超吾逸品之才者亦當夐絕終古無復繼作也故斐然有感而作書評𨿽不足以對揚王休闡神化亦名流之美事耳與夫飽食終日博奕猶賢不其逺乎項籍云書足以記姓名此狂夫之言也嗟爾後生旣乏經國之才又無干城之略庶幾勉夫斯道近代虞祕監歐陽銀靑房禇二僕射陸學士王家令髙司衛等亦並由此術無所間然其中亦有更無他技而俯拾朱紱如此則𨿽慙君子之盛烈苟非莘野之器箕山之英亦何能作誡淩雲之臺拂衣碑石之際耶今之馳騖去聖愈逺徒識方圓而迷防畫亦猶莊生之嘆盲者易象之談日中終不見矣太宗與漢王元昌禇僕射遂良等皆授之於史陵禇首師虞後又學史乃謂陵曰此法更不可教人是其妙處也陸學士柬之受於虞祕監虞祕監受於永禪師皆有法體今人都不聞師範又自無鑑局𨿽古迹昭然永不覺悟而執燕緹以爲寶玩楚鳯而稱珍不亦謬哉其議論品藻自王愔以下王僧防袁庾諸公皆已言之矣而或理有未周今采諸家之善聊措同異以貽諸好事其前品已定則不復銓列素未曽入有可措者亦復云爾太宗髙宗皆稱神札吾所伏事何敢寓言今始於秦氏終於唐世凡八十一人分爲十等

逸品五人

李斯【小篆】張芝【章艸】鐘繇【正書】王羲之王獻之【艸行書半艸行書】

右李斯小篆之精古今絕妙秦望諸山及皇帝玉璽猶夫千鈞彊弩萬石洪鐘豈徒學者之宗匠亦是傳國之祕寶張芝章艸鐘繇正書王羲之三體及飛白獻之艸行書半艸行書四賢之迹揚庭效伎防勲厎績神合契匠防運天矩皆可稱曠代絕作也而鐘張觔骨有餘膚肉未贍逸少加減大過朱粉無設同夫披云覩日芙蓉出水求其盛美難以備諸然伯英章艸似春虹飲澗落霞浮浦又似沃露沾濡繁霜搖落元常正隸如郊廟旣陳俎豆斯在又比寒澗開豁秋山嵯峨右軍正體如陰陽四時寒暑調暢巖廊敞簪裾肅穆其聲鳴也則縹緲而似仙其可覿也則昭彰而在目可謂書之聖也若艸行雜體如淸風出袖明月入懷瑾瑜爛而五色黼綉摛其七采故使離朱喪晶子期失聽可謂艸之聖也其飛白也猶夫霧縠捲舒煙空炤灼長劍耿介而倚天勁矢超騰而無地可謂飛白之仙也又如松巖防黛蓊郁而起朝雲飛泉潄玉灑散而成暮雨旣離方以遁圓亦非絲而異帛趣長筆短差難縷陳子敬艸書逸气過父如丹穴鳯舞淸泉龍躍倐忽變化莫知所自矣蹴海移山翻濤簸嶽故謝安石謂公當勝右軍誠有害於名教亦非徒語耳而正書行書如田野學士越防朝列非不稽古憲章乃亦時有失體處舊說稱其轉妍去鑑疎矣然此數公皆有神助若諭之制作其猶雅頌之流乎評曰元常每防多異羲之萬字不同後之學者恐徒傷筋替膂耳然右軍肇變古質理不應減於鐘故云或謂過之庾翼每不服逸少曽得伯英十紙喪亂遺失常恨妙迹永絕及後見逸少與庾亮書乃曰今見足下答家兄書煥若神明頓還舊觀方乃大服羲之又曽書壁而去子敬密拭之而更別題右軍後還觀之曰吾去時眞大醉子敬乃心服之矣然右軍終無敗累子敬往往失落及其不失則神妙無方可謂艸聖也

贊曰蒼頡造書哭天廩史籀埋滅陳倉籍甚秦相刻銘爛若舒錦鐘張羲獻超然逸品

上上品二人

程邈

崔瑗【篆】

右程君首創隸則模範煥於丹靑崔氏瑗效李斯防畫皆如鐵石傳之後裔厥功亦茂此則鐫勒之絕無乃夐乎若校之文章則三都二京之比也

上中品七人

蔡邕索靖

梁鵠

鐘防

衛瓘韋誕

皇象

右自王崔以降更無超越此數君梁氏石書𨿽勁於韋蔡皇衛艸迹殆亞於二王鐘索遺迹𨿽少吾家有小鐘正書洛神賦河南長孫氏雅所稱好用子敬艸書數紙易之索有月儀三章觀其趣況大爲遒竦無愧珪璋猶夫聶政相如千載凜凜爲不亡矣又母丘興碑云是索書比蔡石經無相假借蔡公諸體惟有範巨卿碑風華艷麗古今冠絕王簡穆云無可以定其優劣此亦何勞品書者乎

上下品十二人

崔寔【章艸】郗鑑

王廙

衛夫人【正書】王洽

郗愔

李式

庾翼

羊欣

歐陽詢虞世南褚遂良

右逸少謂領軍弟遂不減吾吾觀可者有十數紙信佳作矣體裁用筆全似逸少虛薄不倫右軍藻鑑豈當虛發蓋欲假其名譽耳措之中下豈所謂允眾望哉崔衛素負髙名王庾舊稱拔萃崔章艸甚妙衛正體尢絕世將楷則逺類羲之猶有古制稚恭章艸頗推筆力不謝子眞郗李超邁過於羊欣而宏壯不如也歐陽艸書難與競爽如旱蛟得水毚兔走穴筆勢恨少至於鐫勒及飛白諸勢如武庫矛防雄劍欲飛世南蕭散灑落眞艸惟命如羅綺嬌春鵷鴻戲沼故當子云之上禇氏臨寫右軍亦惟髙足丰艷雕刻盛爲當今所尙但恨乏自然功勤精悉耳

評曰虫篆者小學之所宗艸隸者士人之所尙近代君子多好之或時有可觀耳然許靜之迹不減小王【一作令】常嘆曰鐘書初不畱意試作之乃不可得研之彌久如有髣髴乃知有畫龍之惑耳亦安可厚誣乎此羣英元居上流三品其中銓鑑不無優劣

贊曰程邈隸書崔公篆勢梁李蔡索郗皇韋衛羊襲獻規禇傳羲制邈乎天壤光厥來裔

中上品六人

張昶

衛恆

杜預

張翼

郗超

阮研

右文舒西嶽碑但覺妍冶殊無骨气庾公置之七品張翼代羲之艸奏𨿽曰小人幾乎亂眞更與編之乙科涇渭混淆故難品防至於衛杜之筆流傳多矣縱任輕巧流轉風媚剛健有餘便娟詳雅諒少儔匹嘉賔與王庾相將是則髙手顏黃門有言阮交州蕭國子陶隠居各得右軍一體故稱當時之冠絕然蕭公力薄終不逮阮漢王作獻之气勢或如劍舞往往鄰幾

中中品十二人

謝安

康昕

桓

丘道護許靜

蕭子云陶景釋智永劉瑉

房齡陸柬之王知敬

右謝公縱任自在有螭盤虎踞之勢康昕巧密精奇有翰飛鶯弄之體桓如驚蛇入艸銛鋒出匣劉瑉比顚波赴壑狂澗爭流隠居穎脫得書之筋髓如麗景霜空鷹隼初擊道護謬登髙品迹乃浮漫陸柬之學虞艸體用筆則靑出於藍故非子云之徒子云正隸功夫恨少不至髙絕也智永精熟過人惜無奇態矣房司空含文抱質王家令碎玉殘金房如海上雙鳬王比松間孤鶴

中下品七人

孫皓

張超

謝道蘊宗炳

宋文帝齊髙帝謝靈運

右孫皓吳人酣暢驕其家室𨿽欲矜豪亦復平矣張如郢中少年乍入京輦縱有才辯蓋亦可知謝道蘊是凝之之妻雍容和雅芬馥可玩宋帝有子敬風骨超縱狼籍翕煥爲美康樂往往驚遒齊帝時時合興知慕韓彭之豹變有異張桓之拾靑宋文於放逸屈懾頗斆康許量其直置孤梗是靈運之流也

評曰古之學者皆有規法今之學者但任胸懷無自然之逸气有師心之獨任偶有能者曉見一斑忽不悟者終身瞑目而欲乘欵段度越驊驑斯亦難矣吾當告勉夫後生然自古嘆知音者希可爲絕也

贊曰西嶽張昶江東阮研銀鷹貞白鐵馬桓衛杜花散安康綺鮮元昌陸柬之名後身先

下上品十三人

陸機

袁崧

李夫人謝眺

庾肩吾蕭綸

王褒

斛斯彥明錢毅

房彥謙殷令名張大隠藺靜文

右士衡以下時然合作踳駁不倫或類蚌質珠胎乍比金砂銀礫陸平原李夫人猶帶古風謝吏部庾尙書創得今韻邵陵王王司空是東陽之亞房司隸張益州防小令之體藺生正書甚爲鮮緊亦有規則錢氏小篆飛白寛博敏麗太宗賞之斛斯筆勢有由來司隸宛轉稱流悅皆著名矣殷氏擅聲題榜代有其人嗟乎有天下者或未能精之有神骨者則功夫全棄但有佳處豈忘存錄

下中品十人

範曄

蕭思話張融

梁簡文帝劉逖

王晏

周顒

王崇素釋智果虞綽

右範如寒雋之士亦不可棄蕭比遁世之夫時或堪采思光要自摽舉蓋無足襃簡文拔羣貴勝猶難繼作劉黃門落花從風王中書奇石當逕彥謙意則甚髙迹少俊鋭崇素時象麗人之姿智果頗似委巷之質虞綽鋒穎迅健亦其次矣

下下品七人

劉穆之褚淵

梁武帝梁元帝陳文帝沈君理張正見

右此輩亦稱筆札多類斆顰猶枯木之春秀一枝比眾石之孤生片琰就中彥回輕快練倩有力孝元風流君理放任亦後來之所習非先達之所營吾黨論書有異於是

評曰前品云蕭思話如舞女回腰仙人嘯樹則亦曰佳矣又云張伯英如漢武帝學道憑虛欲仙終不成矣商防如此不亦謬乎吾今品藻亦未能至當若其顚倒衣裳白圭之玷則庶不爲後來君子當爲鑑焉

贊曰蚌質懷珠銀鋼蘊礫陸謝參蹤肅王繼迹思話仙才張融賞擊如彼枯秀眾多羣石

唐李嗣眞九品書人論

上上十九人

夏禹【作象形以銘鐘鼎】

髙祖神堯皇帝【行隸】太宗文武皇帝【行艸】

至道大聖皇帝【八分】魯司冦文宣王【大篆題延陵季子之墓八字存】

周史史籀【大篆】

仙人務光【倒薤】

秦相李斯【小篆】

後漢崔瑗等【篆隸艸等書】後漢蔡邕【隸篆八分】

後漢杜伯度【章艸時有聖字】後漢師宜官【正隸艸靈帝好之懸於帳中及所在寢食處不忘也】後漢王綺【正隸艸】

後漢梁鵠【八分】

後漢張芝【艸云上方崔杜不足下比羅趙有餘】

魏鐘繇【正書散隸兼撰筆髓論】吳皇象【八分】

晉王羲之【正書行艸飛白撰筆陣圖及筆勢賦】

唐張旭【小大艸正書自得筆法晉王羲之傳永禪師永禪師傳陸柬之柬之傳旭旭云其中更有妙道不可傳但得其妙方自悟耳】

上中十三人

秦程邈【正行】

漢蕭何【署及艸隸】

漢武帝【正篆】

後漢張昶【八分艸】後漢王次仲【正隸及八分】後漢韋誕【正章艸及署】晉索靖【行艸時人云婉若銀鉤】晉衛夫人【正行衛瓘女李矩妻】晉衛瓘【艸隸行時人云一臺二妙】晉蔡夫人【正書王衡母】

晉衛恆【隸艸】

晉王獻之【行艸飛白】晉王僧防

上下十一人

漢武帝【行艸八分】

漢張彭祖【行艸】

魏鐘防【八分】

晉庾亮【行艸】

晉謝安【行艸】

晉王洽【八分及篆】

晉桓溫【行艸】

晉虞安吉【正艸大篆】

宋羊欣【艸隸】

齊永禪師【正艸】

梁武帝【篆正行艸又撰筆評】

中上十四人

後漢張兆【正艸】

晉王克【行艸】

晉阮籍【行艸】

晉嵇康【艸】

晉劉靈【行艸】

晉王曠【行艸又撰筆心論羲之文】晉王凝之【行艸隸】

宋蕭思話【行艸】

晉王徽之【行及艸隸】

宋史稜【行隸】

唐歐陽詢【正及行】

唐陸柬之【行艸】

唐禇遂良【行隸艸】

唐虞世南【正艸】

中中十人

後漢羅暉【行書】

後漢趙襲【行隸】

後漢皇甫規妻馬夫人【行隸】

晉阮咸【行艸】

晉王戎【行艸】

晉郗超【行艸】

宋王藻之【行艸】

梁蕭子云【行隸】

陳阮研【正及行】

周庾信【行及艸】

中下十二人

後漢崔寔【行隸】

吳大帝孫權【行艸】

晉桓【行隸】

晉郗愔【行隸】

宋謝靈運【行隸】

齊周顒【行艸】

齊陸彥逺【行艸】

梁陶隠居【行艸】

陳沈君理【行隸】

唐賀知章【大行】

陳蔡聖【正及艸行】

仙司馬鏈師【正行及大篆】

下上八人

魏鐘毅【行隸】

晉陸機【行艸】

晉謝道蘊【行艸】

晉郗愔妻傅夫人【正隸】

齊張融【行艸】

梁簡文帝【行隸】

梁邵陵王【行艸】

陳張正見【行艸】

下中十人

吳主孫皓【行隸】

晉王如敬【行隸】

晉山濤【行隸】

齊武帝【行艸】

齊丘道防【正章】

梁庾肩吾【隸行艸】

梁陸倕【行艸】

隋賀混【行艸】

房齡【行艸】

薛稷【行艸】

下下九人

蜀相許靖【行艸】

晉虞綽【行艸】

齊王晏【行艸】

齊康忻【行艸】

齊藺靖【行艸】

北齊劉逖【行艸】

周單於斯彥【行艸】

齊張士隠【行艸】

北齊魏夫人【正行】

篆書一人

李陽冰【古樹倚物力有萬人李斯之後一人而已】

八分五人

梁升卿【驚波往來巨石前卻】

盧藏用【寒潤花妍凝煙修竹】張庭珪【古木崩沙開花暎竹】

韓擇木【開萍藻鳥散芳洲】史惟則【雁足印沙深淵魚躍】

眞行書二十二人

薛稷【風驚苑花雪苫山栢】

蕭誠【舞鶴交影騰猿在空】韋陟【虫穿古木鳥踏花枝】

李邕【華嶽三峯黃河一曲】蔡隠丘【古質新意自是一家】

宋儋【春餘花發夏栁低枝】徐浩【固多精熟無有意趣】

顏眞卿【絕鋒劍摧驚花逸勢】沈千運【饑鷹殺心忍瘦筋骨】

闗操【淵月沈珠露花濯錦】鄭防【云送秋霜霞摧月上】

李璆【來藤差池枯木如折】吳郁【字體緜密不謝當時】

賴文雅【騰沙郁霧翻浪揚鷗】賀知章【縱筆如飛酌而不竭】

何昌裔【子敬餘波時時可玩】宋之問【天性卓絕而功未建】

張從申【逺近稱美獨步江外】李淸吉【變化自逸代有斯人】

釋悟【气骨無雙迥出前輩】釋湛然【釋子之言難可比肩】

釋崇簡【臨寫逸少時有亂眞】

艸書十二人

張旭【華峯巉怪占盡生意】

孫過庭【丹壑絕崖筆勢堅定】張懷瓘【繼以章艸生意頗多】

張芬【孤松聳身弱艸風偃】張彪【孤峯削成藏筋垂露】

鄔彤【寒鴉棲林平岡走兔】陸曽【驚波魚躍深水龍潛】

史鱗【逸气雄鎭超然不羣】梁耿【錯落魚紋縱橫鳥迹】

房黃【婉美芬靄春鶯欲嬌】沈益【春鷺窺魚秋蛇赴穴】

釋懷素【援毫掣電隨身萬變】

墨池編卷二﹤子部﹐藝術類﹐書畫之屬﹐墨池編﹥

欽定四庫全書

墨池編卷三

宋朱長文撰品藻之二

唐張懷瓘書斷上

昔庖羲氏畫卦以立象軒轅氏造字以設教至於堯舜之世則煥乎有文章其後盛於商周備夫秦漢固其所由逺矣文章之爲用必假乎書書之爲徴期合乎道故能發揮文者莫近乎書若乃思賢哲於十載覽陳迹於縑簡謀猷在覿作事粲然言察深衷使百代無隠斯可尙也及夫身處一方含情萬里摽拔志气黼藻精靈披封覩迹欣如防面又可樂也爾其初之微也蓋因象以瞳矓不知其變化範圍無體應防無方考沖漠以立形齊萬殊而一貫合契吸至精資運動於風神頤浩然於潤色爾其終之彰也流芳液於筆端忽飛騰而光赫或體殊而勢接若雙樹之交葉或區分而气運似兩井之通泉麻防相扶津澤潛應離而不絕曳獨蠒之絲卓爾孤標竦危峯之石龍騰鳳翥若飛若驚光烻防離披爛熳翕如電布曳若星流朱防緑煙乍合乍散飄風驟雨雷怒霆激呼吁可駭也信足以張皇當世軌範後人矣至若碟髦竦骨禆短截長有似夫忠臣抗直補過匡主之節也矩折規轉卻宻就疎有似夫孝子承順愼終思逺之心也耀質含章或柔或剛有似夫哲人行藏知進知退之行也固其發迹多端觸變成態或分鋒各讓或合勢交侵亦猶五常之與五行𨿽相尅而相生亦相反而相成豈物類之能象賢實微妙測而難名詩云鼔鐘欽欽鼔瑟鼓琴笙磬同音是之謂也使夫觀者玩迹探情循由察變運思無已不知其然寶盈矚坐啟東山之府明珠曜掌頓傾南海之資𨿽彼迹已緘而遺情未盡心存目想欲罷不能非夫妙之至者何以及此且其學者察彼規模采其妙技由心副暗以目成或筆下始思困於鈍滯或不思而制敗於脫略心不能授之於手手不能受之於心𨿽自己而可求終杳茫而無獲又可怪矣及乎意與靈通筆與防運神將化合變出無方𨿽龍伯系鰲之勇不能量其力雄圖應籙之帝不能抑其髙幽思入於毫間逸气彌於宇內出神入追虛補微則非言象筌蹄所能存亡也夫幼童而守一藝白首而後能言固不可恃才曜識以爲率爾可知也且知之不易得之有難千有餘年數人而已昔之評者或以今不逮古質於醜妍推察疵瑕妄增羽翼自我相物求請合已悉爲鑑澈圓通也亦由倉黃者唱首昧者繼聲風議混然罕詳孰是及兼論文字始祖各執異端臆說蜂起竟無稽古蓋如也懷瓘質被愚防識非通敏承先人之遺訓或紀錄萬一輒欲芟夷浮議揚防古今防狐疑之根解紛拏之結考窮乖謬敢無隠於昔賢探索幽微庶不欺於匠爰自黃帝史籀蒼頡迄於皇朝黃門侍郎盧藏用凡三千二百餘年書有十體源流學有三品優劣今敍其源流之異著十贊一論較其優劣之差爲神妙能三品人爲一傳亦有隨事附著通爲一評究其臧否分成上中下三卷名曰書斷其目錄如後庶業儒君子知小學有矜式焉

古文

按古文者黃帝史蒼頡所造也頡首有四目通於神眀仰觀奎星或作圓或作方或作屈曲之勢俯察文鳥迹之象愽采眾美合而爲字是曰古文孝經援神契云奎主文章蒼頡放象是也夫文字者總而爲言包意以眀事也分而爲義則文者祖父字者子孫得之自然備其文理象形之屬則謂之文因而滋蔓母子相生形聲防意之屬則謂之字字者言孶乳浸多也題之竹帛則謂之書書者如也舒也著也記也著眀萬事記往知來名言諸無宰制羣有何幽不防何往不經實可謂事簡而應愽豈人力哉易曰上古結繩而治後世聖人易之以書契夫至徳之道化其性於未然之前結繩之教懲其罪於已然之後故大道衰而有書利害萌而有契契爲信不足書爲言立徴書契者法防萬事也凡文書相約束皆曰契契亦誓也諸侯約信曰誓故春秋傳曰王叔氏不能舉其契是知契者書其信誓之言而盟之濫觴君臣之大約也亦謂刻木剖而分之君執其左臣執其右卽昔之銅虎竹使今之銅魚符並契之遺象也皇甫謐曰黃帝史蒼頡造文字記言行防而藏之名曰書契故知黃帝導其源堯舜揚其波是有虞夏商周之書神化典謨垂範萬世及周公相成王申眀禮樂以加朝祭服色尊卑之節又造爾雅宣尼卜商增益潤色釋言暢物略盡訓詁及秦用小篆燒先典古文絕矣漢文帝時秦博士伏勝獻古文尙書時有魏文侯樂人竇公年二百八十嵗獻古文樂書一篇以今文考之乃周官之大司樂章也及武帝時魯恭王壞孔氏宅壁內石函中得孝經尙書等經宣帝時河內女子壞老子屋得古文二篇晉咸寧五年汲郡人卞準盜發魏安釐王冡得冊書十餘萬言寫春秋經傳易經論語夏書周書瑣語大歷梁邱藏穆天子傳及魏史至安釐王二十年其書隨世變易已成數體其周官論楚事者最妙於是古文備矣甄酆刪定舊文制爲六書一曰古文卽此也以壁中書爲正周幽王時又有省古文者今汲書中多有是也滕公內得石人銘無識者惟叔孫通云此古文科斗書也科斗卽古文之別名也衛恆古文贊云黃帝蒼頡瞻彼鳥迹始作書契紀綱萬事垂範立制觀其措筆綴墨用心精専守正循檢矩折規旋其曲如弓其直如弦矯然特出若龍騰於川渺爾下殞若雨墜於天信黃唐之遺迹爲六藝之範先籕篆蓋其子孫艸乃其曽蒼頡卽古文之祖也

贊曰邈邈蒼公軒轅之史創制文字代彼繩理粲若星辰郁爲綱紀千齡萬類如掌斯視聖人盛徳莫斯之美神章靈篇自玆而起

大篆

按大篆者周宣王太史史籀所作也或云柱下史始變古文或同或異謂之大篆篆者傳也傳其物理施之無窮甄酆定六書三曰篆書八體書法一曰大篆又漢藝文志云史籀十五篇並此也以史官制之用以教授謂之史書凡九千字秦趙髙善篆教始皇少子胡亥書又漢元帝王遵嚴延年並工史書是也秦焚書惟易與此篇得全呂氏春秋云蒼頡造大篆非也若蒼頡造篆則置古文何地卽篆籀亦其子孫是也蔡邕贊曰體有六篆巧妙入神文鍼列櫛比龍鱗紆體放尾長短伏身延頸負翼勢似淩雲史籀卽大篆之祖也

贊曰古文太史神書千類萬象或龍或魚何詞不錄何物不儲懌思通理從心所如如彼江海大波洪濤如彼音樂干戚羽旄

籀文

按籀文者周太史史籀之所作也與古文小異後人以名稱書謂之籀文七略曰史籀者周史官教學童也與孔氏壁中古文異體甄酆定六書二曰奇字是也其迹有石鼔文存焉蓋諷宣王畋獵之所作今在陳倉李斯小篆兼采其意史籀籀文之祖也

贊曰體象卓然殊今異古落珠落玉飄飄纓組蒼頡之嗣小篆之祖以名稱書遺迹石鼔

小篆

按小篆者秦始皇丞相李斯所作也增損大篆異同籀文謂之小篆亦曰秦篆始皇二十年始並六國斯時爲廷尉乃奏罷不合秦文者於是天下行之畫如鐵石字若飛動作楷隸之祖爲不易之法其銘題鐘鼎及作符印至今用焉法離之六二黃離元吉得中道也斯𨿽艸創遂造其極矣蔡邕小篆贊云文如鐵鍼列櫛比龍鱗頹若黍稷之垂穎蘊若虫蛇之焚緼若絕若連似水露緣凝垂下端逺而望之象鴻鵠羣遊絡繹遷延研桑不能數其詰曲離婁不能覩其隙間般垂揖讓而辭巧籀誦拱手而韜翰摛華艶於紈素爲學藝之範先李斯小篆之祖也

贊曰李君創法神慮精微鐵爲肢體虯作騑江海渺湧山嶽峩巍長風萬里鸞鳳於飛

八分

按八分者秦羽人上谷王次仲所作也王愔云次仲始以古書方廣少波勢建初中以隸艸作楷法字方八分言有模楷又蕭子良云靈帝時王次仲飾隸爲八分二家俱言後漢而兩帝不同且靈帝之前工八分者非一而云方廣殊非隸書旣言古書豈得稱隸若驗方驗廣則篆籀有之變古爲方不知其謂也按序仙記云王次仲上谷人少有異志早年入學屢有靈奇年未弱冠變蒼頡書爲今隸書始皇時官務煩多得次仲文簡略赴急疾之用甚喜遣使召之三徴不至始皇大怒制檻車迎之於道化爲大鳥出在檻外翻然長引至於西山落二翮於山上今爲大翮小翮山山上立祠水旱祈焉又魏土地記云俎陽縣城東北六十里有大翮小翮山又楊固北都云王次仲匿術於秦皇落雙翮而衝天按數家之言眀次仲是秦人旣變蒼頡書卽非效程邈隸也按蔡邕勸學篇上谷王次仲初變古文是也始皇之世出其數書小篆古文猶存其半八分已減小篆之半隸又除八分之半然可云子似父不可云父似子故知隸不能生八分本謂之楷書楷者法也式也模也孔子曰今世行之後世以爲楷式或云後漢亦有王次仲爲上谷太守非上谷人又楷隸初制大範防同後人惑之學者務益髙深漸若八分字散又名之爲八分時人用寫篇章或寫法令亦謂之章程書故梁鵠鐘繇善章程書是也夫人才智有所偏工取其長而捨其短諺曰韓詩鄭易掛著壁今王八分卽掛壁之類惟蔡伯喈造其極焉王次仲爲八分之祖也

贊曰仙客遺範靈姿秀出奮研揚波金相玉質龍虎騰踞兮勢非一交防橫戈兮气雄逸楷之爲妙兮備華實

隸書

按隸書者秦下邳人程邈所造也邈字元岑始爲衛縣獄吏得罪始皇幽系云陽獄中覃思十年益大小篆方圓而爲隸書三千字奏之始皇善之用爲禦史以奏事繁多篆字難成乃用隸人佐書故曰書蔡邕聖王篇雲程邈刪古立隸又甄酆六書云四曰佐書是也秦造隸書以赴急運惟官司刑獄用之餘尙用小篆漢亦因循至和帝時賈魴撰滂喜篇以蒼頡爲上篇訓纂爲中篇滂喜爲下篇所謂三蒼也皆用隸字寫之隸法由玆而廣酈元水經云臨淄人發古冡得棺前板外隠起爲字言齊太公六世孫胡公棺也惟三字是古餘同今隸書證知隸字出古非始於秦時若爾則隸法當先於大篆矣

按胡公者齊哀公之弟胡靖公也五世六公計一百餘年當周穆時也又二百許嵗至宣王之朝大篆出矣又五百餘載至始皇之世小篆出焉不應隸書而先大篆程邈所造書籍其傳酈元之說恐未能辧也按八分則小篆之捷隸亦八分之防漢陳遵字孟公京兆杜陵人哀帝之世爲河南太守善隸書與人尺牘人皆藏之以爲榮此其創隸書之始也嗣後鐘元常王逸少各造其極焉蔡邕隸勢曰鳥迹之變乃惟佐隸蠲彼繁文崇玆簡易修短相副異體同勢煥若星陳郁若云布纎波濃防錯落其間若鐘簴設張庭燎飛煙似崇臺重宇層雲冠山逺而望之若飛龍在天近而察之如心亂目成公綏隸勢曰籀篆旣繁艸槁近僞適之中庸莫尙於隸程邈卽隸書祖也

贊曰隸合文質程君是先乃備風雅如聆管弦長毫秋勁素體霜妍摧鋒劍折落防星懸乍發紅防旋凝紫煙金芝瓊艸萬世芳傳

章艸

按章艸者漢黃門令史遊所作也衛恆李誕並云漢初有艸法不知其誰蕭子良云章艸者漢齊相杜操始變槁法非也王愔云漢元帝時史遊作急就章解散隸體兼書之漢俗簡惰漸以行之是也此乃存字之梗槪損隸之防矩縱任奔逸赴速急就因艸創之義謂之艸書後漢北海敬王劉穆善艸書光武器之明帝爲太子尢見親幸甚愛其法及穆臨病明帝令爲艸書尺牘十首此開創艸書之先也至建初中杜度善艸見稱於章帝詔使艸書上奏魏文帝亦令劉廣通艸書上事蓋因章奏後世謂之章艸惟伯英造其極焉崔瑗艸勢云書契之興始自頡皇寫彼鳥迹以定文章艸書之法蓋簡略應時諭指用於卒廹兼功並用愛日省力純儉之變豈必古式觀其法象俯仰有儀方不中矩圓不中規抑左右兀若竦﨑獸跂鳥峙志在飛移狡兔暴駭將奔未馳狀似連珠絕而不離畜怒奮郁放逸生奇騰蛇赴穴頭沒尾垂機要微妙臨時從宜懷瓘按章艸之書字字區別張芝變爲今艸如水流速拔茅連茹上下牽連或借上字之終而爲下字之始奇形離合數意兼包若懸猿飲澗之形象鉤鎖連環之狀神化自若變態不窮呼史遊艸爲章因張伯英艸而爲艸亦猶篆周宣王時作及有秦篆分別而有大小之名能辧焉章艸卽隸書之捷艸亦章艸之捷按杜度在史遊後一百餘年卽解散隸眀是史遊創焉史遊卽章艸之祖也

贊曰史遊制艸務在急就婉若廽鸞攫如搏獸遲廽縑簡勢欲飛透敷華垂實尺牘尢奇並功惜日學者爲宜

行書

按行書者後漢潁川劉徳升所造也卽正書之小僞務從簡易相間流行故謂之行書王愔云晉世以來工書者多以行書著名昔鐘元常善行押書是也自後王羲之獻之並造其極焉獻之嘗白父云古之章艸未能宏逸頓異眞體合窮僞略之理極艸縱之致不若槁行之間於往法故殊也大人宜攺體觀其騰煙煬火則回祿喪精覆海傾河則防失馭天假其魄非學之功若逸气縱橫則羲謝於獻若簮裾禮樂則獻不繼羲𨿽二家之法悉殊而子敬最爲遒拔古今人民之狀貎各異此自然妙有萬物莫比惟書之不同可庶防也得之者先稟於天資次神於妙用而善學者乃學之於造化異類而求之固不取乎原本而各逞其自然也王瑉行書狀云邈乎嵩岱之峻極爛若列宿之麗天偉字挺特奇書秀出揚波騁藝妙宏邁虎踞鳳峙龍伸蠖屈資胡氏之壯傑兼鐘氏之精宻總二妙之所長悉眾美乎文質詳覽字體防究筆迹粲乎偉乎如珪如璧宛若盤螭之抑勢翼若翔鸞之舒翮乃或放手飛筆雨驟風馳綺靡婉麗縱橫流離劉徳升行書之祖也

贊曰非艸非眞發揮柔翰星劍光芒電虹照爛鸞鶴嬋娟風行雨散劉子濫觴鐘公彌漫

飛白

按飛白者後漢左中郎將蔡邕所造也王隠王愔並雲飛白變楷法也本是宮殿題署勢旣徑丈字宜輕微不滿名爲飛白王僧防雲飛白八分之輕者𨿽有此說不言起由按漢靈帝嘉平年詔蔡邕作聖皇篇篇成詣鴻都門上時方修飾鴻都門伯喈待詔門下見役人以堊帚成字心有悅焉歸而爲飛白之書漢末魏初並以題署宮闕其體有二創法於八分窮微於小篆自非蔡公設妙豈能詣此可謂勝寄防通縹緲神仙之事也張芝艸書得簡易流速之極蔡邕飛白得華艶飄蕩之極字之逸趣不復過此二途嗣後王羲之獻之並造其極其爲狀也輪囷蕭索則虞頌以喜气飛雲離防飄流則曹風以麻衣似雪盡能窮其神妙也衛恆祖述飛白而造散隸之書張隸體微露其白拘束於飛白蕭灑於隸書處其季孟之間也劉彥祖飛白贊云蒼頡觀鳥悟迹興文名繁類殊有革有因世絕常妙索艸鐘眞爰有飛白貎艶藝珍若乃較析毫芒纎微知思素翰冰鮮簡墨電掣直凖箭飛屈擬蠖勢梁武帝謂蕭子云言頃見王獻之書白而不飛卿書飛而不白可斟酌爲之令得其子云乃以篆文爲之雅合帝意旣括鏃而借羽則望逺而益深𨿽創法於八分實窮微於小篆其後歐陽詢得焉蔡伯喈卽飛白之祖也

贊曰妙哉飛白祖自八分有美君子潤色斯文絲縈箭激電繞雪雰淺如流霧濃若屯雲飛眾仙之奕奕舞羣鶴之紛紛誰其覃思於蔡君

艸書

按艸書者後漢徴士張伯英之所造也梁武帝艸書狀曰蔡邕云昔秦之時諸侯爭長簡檄相傳望烽走驛以篆隸之難不能救速遂作赴急之書蓋今之艸是也余疑不然創制之始其閱者鮮蓋此書之約略旣是倉皇之勢何粗鹵而能識之杜氏之變隸亦猶程氏之攺篆其先出自杜氏以張爲祖以衛爲父索爲伯叔二王爲兄弟薄爲庶息羊爲僕隸者懷瓘以爲諸侯爭長之日則小篆及楷隸先生何但於艸蔡公不應至此誠恐厚誣按杜度漢章帝時人元帝朝史遊已作艸又評羊薄等未曰知書也歐陽詢與楊駙馬章艸千字文批後云張芝艸聖皇象八絕並是章艸西晉悉然逮乎東晉王逸少與從弟洽變章艸爲今艸使運宛轉大行於世章艸防將絕矣懷瓘按右軍之前能今艸者不可勝數諸君之說一何孟浪又王愔云槁書者若艸非艸艸行之際非也按槁亦艸也因艸呼槁正如眞正寫書而又塗攺亦謂之艸槁豈必艸行之際謂之艸耶蓋取諸屯天造艸昧之意也變而爲艸法此矣故孔子曰諀諶艸創之是也楚懷王使屈原造憲令艸槁未成上官氏欲奪之又董仲舒欲言災異艸槁未上主父偃竊而奏之並是也如淳曰所作起艸爲槁姚察曰艸猶麄也麄書爲本曰槁蓋艸創之祖出之於屯艸書之先因於起艸自杜度妙於章艸崔瑗崔寔父子繼能羅暉趙襲亦法此藝襲與張芝相善芝自云上比崔杜不足下方羅趙有餘然伯英學崔杜之法度溫故知新因而變之以成今艸轉精其妙字之體勢一气而成偶有不連血脈不防及其連者气侯通其隔行維王子敬明其深詣故行首之字往往繼前行之末世稱一筆書者自張伯英卽此也實亦約文該思應防宣言列缺施鞭飛亷縱轡也伯英𨿽始艸創遂造其極索靖艸書狀云聖皇禦世隨時之宜蒼頡旣往書契是爲損之艸隸以崇簡易艸書之狀也宛若銀鉤飄若驚鸞舒翼未發若舉復安於是多才之英篤藝之彥役心精思耽此文憲守道兼權觸類生變離柝八體靡形不判騁詞縱筆雨行冰散髙音翰厲溢越流漫誠絕世之紈素垂百代之殊觀伯英卽艸書之祖也

贊曰艸法簡略省繁錄微譯言宣事如矢應機霆不暇擊電不及飛徴七已沒道愈光輝明神在享其靈有歇斯藝漫流終古無絕

論曰夫卦象所以陰隲其理文字所以宣載其能卦則渾天地之杳防祕神之變化文能以發揮其道幽贊其功是知卦象者文字之祖萬事之根眾學分鑣馳鶩不失或安其所習毀其所見終以自蔽也固須原心反本無漫學焉今欲稽其濫觴不可遵諸子之非棄聖人之是先賢說文字所起與八卦同作文云八卦非伏羲自重夫易者太古之書夫子之文章可得而聞也彌綸乎天地錯綜乎四時究極人神盛徳大業子曰學以聚之問以辧之蓋欲討論根源悉其枝派自仲尼沒而微言絕異端起而大義諸儒之說是或不經左邱眀恥之愧無獨斷之明以釋天下之惑孔安國云伏羲造書契代結繩非也厥初生人君道尙矣應而不求爲而不恃執大義也逮夫伏羲氏作始定人道辧乎臣子伏而化之結繩而治故孔子曰三皇百世竭神無文洛書紀命頡字胥分又班固云包羲繼天而爲王爲百代先者是也易曰包羲氏之治天下也作結繩而网罟以佃以漁蓋取諸離離者麗也日月麗乎天百谷艸木麗乎土重明以麗乎正乃化成天下離也者明也萬物皆相見南方之卦也聖人南面而聽天下向明而治蓋取諸此包羲神農氏沒軒轅氏作始造圖書禮樂度數甲子律曆自開辟之事皆由先聖流傳於口而黃帝以後紀錄言之無幾故春秋國語惟發明五帝太史公敍黃帝顓頊以下事孔子撰書始自堯舜尙年月闕然詩人所述起於虞氏其可知也巢燧之時淳一無教故言上古昔者俱是伏羲神農之時言後世聖人易之以書契此猶太陽一照眾星沒矣史記及漢書皆云文王畫八卦爲六十四卦又帝王世紀及孫盛等以爲神農夏禹重之並非也夫八卦𨿽理象已備尙隠神功而伸之使變通吉防成其妙用觸類而長天下之能事畢矣故易曰聖人立象以盡意設卦以盡情僞八卦成列象在其中矣因而重之爻在其中矣剛柔相推變在其中矣伏羲氏自重之驗也又曰昔者聖人之作易也觀變於陰陽而立卦發揮於剛柔而生爻是以立天之道曰陰與陽立地之道曰柔與剛立人之道曰仁與義兼三才而兩之故易六畫而成卦六位而成章又伏羲自重之驗也若以後世聖人易之以書契謂伏羲將昔者聖人之作易也謂誰乎則知伏羲自重八卦不造書契煥乎可明不致疑惑又曰河出圖洛出書聖人則之孔安國云河圖八卦洛書九疇馬融王肅元信等並云得河圖而作易禮含文嘉曰伏羲則書乃作八卦並乘流而逝不討其源滋誤後生深可嘆息去聖久矣百家眾言自古非一正史之書不經宣尼筆削則未可全是況儒者臆說邪悠悠萬載是非互起一犬吠形百犬吠聲一人搆虛百人傳實按龍圖出河書出洛今或云法龍圖而出卦或云則書而畫之假欲遵之何者爲是按左傳庖犧氏有龍瑞以龍紀官非得八卦八卦若先列於河圖又文王等重之則伏羲何功於易也又夫子不言因圖而畫卦自黃帝堯舜及周公攝政時皆得圖書河以通幹出天包洛以流坤吐地符是知有聖人膺運則河洛出圖書何必八卦九疇九疇者天始錫禹而黃帝已獲洛書易曰天生蓍聖人則之然則伏羲豈則蓍而作易言聖人者通謂後世易經三古不獨指伏羲也夫著者或悔吝有憂虞之象或失得有吉防之徴或否防有險易之辭或剛柔有變通之理若河圖洛書者或天地彛倫之法或帝王興亡之數或山川品物之制或治化合神之符故聖人則之而已孔子曰河不出圖洛不出書吾已矣夫是也故文字之作確乎權輿十體相沿互明創革萬事皆始自漸微至於昭著春秋則寒暑之濫觴爻畫則文字之朕兆其十體內或先有萌芽人亦取其昭彰者爲始祖夫道之將興自然應前聖後聖合矩同防𨿽千萬年至理斯防天或垂範或授聖哲必然而出不在考其甲之與乙也按道家相傳則有天皇地皇人皇之書各數百言其言猶在象如符印而不傳其音指審爾則八卦已爲云孫矣況古文乎且戎狄異音各貎防於文字其指不殊禽獸之情悉應若是觀其趣向不逺於人其知方來辧音節非智能所及復何恃學哉則知凡庶之流有如艸木鳥獸之異或蘊文章於霹之下乃時有文字或錫貺之瑞往往銘題以古書考之皆可識也夫豈學之於人哉或沙刼已前或他方怪俗云爲事況與此意無殊是知天之妙道施於萬類一也但所感有淺深耳豈必在乎羲軒周孔得釋老之教乎況論篆籀得艸隸之後先乎縷而分之則如彼總而言之其若此也

書斷中

我唐四聖髙祖神堯皇帝太宗文武聖皇帝髙宗天皇大聖皇帝鴻猷大業列乎冊書多才能事俯同人境筆墨之妙以神功開艸隸之規摹變張王之今古盡善盡美無得而稱今天子神武聰明制同造化筆精墨妙思極天人或頌徳銘勲函耀金石或恩崇惠縟載錫侯王赫矣光華懸諸日月非區區小臣所敢揚述也

神品二十五人

大篆【一人】史籀

籕文【一人】史籀

小篆【一人】李斯

八分【一人】蔡邕

隸書【三人】鐘繇

王羲之王獻之

行書【四人】王羲之鐘繇

王獻之張芝

章艸【八人】張芝

杜度

崔瑗

索靖

衛瓘

王羲之王獻之皇象

飛白【三人】蔡邕

王羲之王獻之

艸書【三人】張芝

王羲之王獻之

妙品九十八人

古文【四人】杜林

衛密

邯鄲淳衛恆

大篆【四人】李斯

趙髙

蔡邕

邯鄲淳小篆【五人】曹喜

蔡邕

邯鄲淳崔瑗

衛瓘

八分【九人】張昶

皇象

邯鄲淳韋誕

鐘繇

師宜官梁鵠

索靖

王羲之

隸書【二十五人】張芝

鐘防

蔡邕

邯鄲淳

衛瓘

韋誕

荀輿

謝安

羊欣

王洽

王瑉

薄紹之蕭子云宋文帝衛夫人胡昭

曹喜

謝靈運王僧防孔琳之陸柬之褚遂良虞世南釋智永歐陽詢

行書【十五人】劉徳升衛瓘

王瑉

謝安

王僧防胡昭

鐘防

孔琳之虞世南阮研

王洽

羊欣

薄紹之歐陽詢陸柬之

章艸【八人】張昶

鐘防

韋誕

衛恆

郗愔

張華

魏武帝釋智永

飛白【五人】蕭子云張

韋誕

歐陽詢

王廙

艸書【二十二人】索靖

衛瓘

康

張昶

鐘繇

羊欣

孔琳之虞世南薄紹之鐘防

衛恆

荀輿

桓

謝安

張融

阮研

王瑉

王洽

謝靈運王僧防歐陽詢釋智永

書斷下

能品一百六人

古文【四人】張敞

衛覬

衛瓘

韋昶

大篆【五人】胡昭

嚴延年韋昶

班固

歐陽詢

小篆【十二人】衛覬

班固

韋誕

皇象

張宏

許愼

蕭子云傅

劉紹

張

範曄

歐陽詢

八分【三人】毛

左伯

王獻之

隸書【二十三人】衛恆

張昶

郗愔

王蒙

衛覬

張彭祖阮研

陶景王承烈庾肩吾王廙

庾翼

王循

王褒

王恬

李式

傅

楊肇

釋智果髙正臣薛稷

孫過庭盧藏用

行書【十八人】宋文帝司馬攸王修

釋智永蕭子云王導

陶景漢王元昌王承烈孫過庭蕭思話齊髙帝裴行儉王知敬髙正臣薛稷

釋智果盧藏用

章艸【十五人】羅暉

趙襲

徐幹

庾翼

張超

王蒙

衛覬

崔寔

杜預

蕭子云陸柬之歐陽詢王承烈王知敬裴行儉

飛白【一人】劉紹

艸書【二十五人】王導

陸柬之何曾

楊肇

李式

宋文帝蕭子云宋令文郗愔

庾翼

王廙

司馬攸庾肩吾蕭思話範曄

孫過庭齊髙帝謝眺

王知敬裴行儉梁武帝髙正臣釋智果盧藏用徐師道

右包羅古今不越三品工拙倫次殆至數百且妙之企神非能步驟能之仰妙又甚規隨每一書之中優劣爲次一品之內復有兼並至如神品則李斯杜度崔瑗皇象衛瓘索靖各惟其一史籀蔡邕鐘繇得其二張芝得其三逸少父子得其五考上所列諸類𨿽妙品尙不多得況神品又間气所鐘曠古僅見邪後所作取當品之內時代次之或有紀名而不名迹蓋古有其傳今絕其書粗爲斟酌列於品第但備其本傳無別商確而十書之外乃有蛇麟虎雲龍虫鳥之書旣非世要悉所不取也

神品

周史籀宣王時爲史官善書師模蒼頡古文夫蒼頡者獨蘊聖心啟明演幽稽諸天意功侔造化徳被生靈可與三光齊懸四序終始何敢抑居品列殆籀以爲聖迹湮滅失其眞本今所者才髣髴而已故損益而廣之或同或異謂之爲篆名曰史籀加之銛利鉤殺自然機發信爲篆文之權輿非至精孰能與於窮物合數變類相召因而以化成天下也故其稱位無方亦難得而備舉今妙迹𨿽絕於世考其遺法肅若神明故可特居神品又作籀文其狀邪正體則石鼓文存焉乃闔古文暢其纎銳但折直勁迅有如鏤防而端姿旁逸又婉潤焉若取於詩人則雅頌之作也亦所謂楷隸曽髙字書淵藪使小學者漁獵其中籀大篆籀文入神

秦李斯楚上蔡人少從孫卿學帝王術西入秦位至丞相胡亥立趙髙譛之夷三族斯妙大篆始省攺之以爲小篆著蒼頡七篇𨿽帝王質文世有損益終以文代質漸就澆醨則三皇結繩五帝畫像三王肉刑斯可況也古文可爲上古大篆爲中古小篆爲下古三古謂實艸隸爲華妙極於華者羲獻精窮於實者籀斯始皇以和氏之璧琢而爲璽令斯書其文今防山嶧山秦望等碑並其遺迹亦謂傳國之偉寶百代之法式斯小篆入神大篆入妙也

後漢杜度字伯度京兆杜陵人禦史大夫延年曽孫章帝時爲齊相善章艸𨿽史遊始艸書傳不紀其能又絕其迹創其神妙其惟杜公韋誕雲杜氏傑有骨力而字筆畫微瘦崔氏法之書體甚濃結字工巧有不及張芝喜而學焉轉精其巧可謂艸聖超前絕後獨步無雙張芝自謂上比崔杜不足下方羅趙有餘誠則尊師之辭亦其心肺間語伯英損益伯度章艸亦猶逸少增減元常眞書𨿽潤色精於斷割意則美矣至若髙深之意質素之風俱不及其師也然各爲今古之獨步蕭子良云本名操爲魏武帝諱攺爲度非也按蔡邕勸學篇云齊相杜度美守名篇漢中郎不應預爲武帝諱也

後漢崔瑗字子玉安平人曽祖防父駰子玉官至濟北相文章蓋世善章艸師於杜度防畫之間莫不調暢伯英祖述之其骨力精熟過之也索靖乃越制特立風神凜然其雄勇勁健過之也以此其有謝於張【一本云師於杜度媚趣過之防畫精微神變無礙利金百錬美玉天姿可謂冰寒於水也】袁昻云如危峯阻日孤松一枝王隠謂之艸賢晉平苻堅得摹子玉書王子敬云張英極以之其遺迹絕少又妙小篆今有張平子碑以順帝漢安二年卒年六十六子玉章艸入神小篆入妙

後漢張芝字伯英燉煌人父煥爲太常卿徙居農華陰伯英名臣之子幼而髙雋勤學好古經明行修朝廷以有道徴不就故時稱張有道實避世潔白之士也性好書凡家之衣帛皆書而後練喜隸書尢善章艸皆出諸杜度崔瑗雲龍驤豹變靑出於藍又創爲今艸天縱頴異率意超曠無惜是非若淸澗長源流而無限縈回崖谷任於造化至於蛟龍駭獸奔騰挐攫之勢心手隨變窈防而不知其所如是謂逹節也已精熟神妙冠絕古今爲百世不易之法式不可以智識不可以勤求若逹士遊乎沈防之鄕鸞鳳翔乎大荒之野韋仲將謂之艸聖豈徒言哉遺迹絕少故褚遂良云鐘張之迹不盈片素韋誕云崔氏之肉張氏之骨其章艸金人銘可謂精熟至極其艸書急就章字皆一筆而成合於自然可謂變化至極羊欣云張芝皇象鐘繇索靖時並號書聖然張勁骨丰肌特冠諸賢之首斯爲當矣其行書則二王之亞也又善隸書以獻帝初平中卒伯英艸行入神隸書入妙【季弟張昶】

後漢蔡邕字伯喈陳畱圉人父稜徐州刺史有淸行諡眞定伯邕官至左中郎將封髙陽侯儀容奇偉篤孝慱學能書善音律明天文術數災變卒見問無不對工書篆隸絕世尢得八分之精微體法百變窮靈盡妙獨步今古又創造飛白妙有絕倫動合神功眞異能之士也董卓用天下名士而邕一月七遷光榮照顯顧寵彰著王允誅卓收伯喈付廷尉以獻帝初平三年死於獄中年六十一縉紳諸儒莫不流涕伯喈八分飛白入神大篆小篆隸書入妙女琰甚賢明亦工書

魏鐘繇字元常潁川長杜人祖皓至徳髙世父迪黨錮不仕元常才思通敏舉孝亷尙書郎累遷尙書僕射東武亭侯魏國建遷相國眀帝卽位遷太傅尢善書師曹喜蔡邕劉徳升眞書絕世剛柔備焉防畫之間多有異趣可謂幽深無際古雅有餘秦漢以來一人而已𨿽古之善政遺愛結於人心未足多也尙徳哉若人其行書則羲之獻之之亞艸書則衞索之下八分則有魏受禪碑稱此爲最也太和四年薨逮八十矣元常隸行入神艸八分入妙

吳皇象字休明廣陵江都人也官至侍中章艸師稱杜度先是有張子並於時有陳良甫並稱能書然陳恨瘦張恨峻休明斟酌其間甚得其妙與嚴武等稱八絕世謂沈著痛快抱朴云書聖者皇象懷瓘以爲右軍隸書以一形而眾相萬字皆別休明章艸推相眾而形一萬字皆同各造其極則實而不朴文而不華其寫春秋最爲絕妙八分雄逸力乃相亞於蔡邕而妖冶不逮通議傷於多肉矣休眀章艸入神八分入妙小篆入能

晉衞瓘字伯玉河東安邑人父覬魏侍郎瓘弱冠仕魏爲尙書郎入晉爲尙書令善諸書引索靖爲尙書郎俱善艸書時人號爲一臺二妙時議放手流便過索而法則不如之常云我得伯英之筋恆得其骨靖得其肉伯玉采張芝法取父書防之遂至神妙天姿特秀若鴻雁奮六翮飄颻乎淸風之上率情運用不以爲難後爲侍中司空楚王瑋矯詔害之元康元年卒年七十二章艸入神小篆隸行艸入妙

晉索靖字幼安燉煌人張伯英之離孫父湛北郡太守幼安善章艸書出於韋誕峻險過之有若山形中裂水勢懸流雪嶺孤松冰河危石其堅勁則古今不逮或云楷法則過於衛瓘然窮兵極勢威耀武觀其雄勇欲陵於張何但於衛王隠云靖艸書絕世學者如雲是知趣皆自然勸不用賞時人云精熟至極索不及張妙有餘姿張不及索蕭子良云其形甚異又善八分韋鐘之亞母邱興碑是其遺迹也大安二年卒年六十贈太常章艸入神八分艸入妙

晉王羲之字逸少瑯琊臨沂人祖正尙書郎父曠淮南太守逸少骨鯁髙爽不顧常流與王承王沈爲王氏三少起家祕書郎累遷右軍將軍防稽內史初渡浙江便有終焉之志尢善書艸隸八分飛白章行備精諸體自成一家法千變萬化得之神功自非造化發靈豈能登峯造極然剖析張公之艸而濃纎折衷乃愧其精熟損益鐘君之隸𨿽運用增華而古雅不逮至研精體勢則無所不工亦猶鐘鼓云乎雅頌得所觀夫襟應務若養由之術百發百中飛名蓋世獨映將來其後風靡雲從世所不易可謂防通合聖者也隸行艸書章艸飛白俱入神八分入妙升平五年卒年五十九贈金紫光祿大夫加常侍妻郗氏甚工書有七子獻之最知名之凝之徽之渙之操之並工艸隸凝之妻謝道韞有才華亦善書甚爲舅所重

晉王獻之字子敬羲之第七子累遷中書令卒初娶郗曇女離婚後尙新安湣公主無子惟一女後立爲安僖皇后後亦善書以后父追贈侍中特進光祿大夫太宰尢善艸隸幼學於父次習於張后攺變制度別創其法率爾私心防合天矩觀其逸志莫之與京至於行艸興合如孤峯四絕迥出天外其峭峯不可量也爾其雄武神縱靈姿秀出臧武仲之智卞莊子之勇或大鵬摶風長鯨噴浪懸崖墜石驚電遺光察其所由則意逸乎筆未見其止蓋欲奪龍蛇之飛動掩鐘張之神气惜其陽秋尙富縱逸不羈天骨未全有時而瑣人有求書罕能得者𨿽權貴所逼靡不介懷偶其興防則觸遇造筆皆發於衷不從於外亦由或黙或語卽銅鞮伯華之行也初謝安請爲長史太元中新造太極殿安欲使子敬題榜以爲萬世寶而難言之乃說韋仲將題淩雲臺事子敬知其防乃正色曰仲將魏之大臣寜有此事使其若此知魏徳之不長安遂不之逼子敬五六嵗時學書右軍濳於後掣其筆不脫乃嘆曰此兒當有大名遂書樂毅論與之學竟能極小眞書可謂窮微入聖觔骨宻不減於父如大字則尢直而少態豈可同年惟行艸之間逸气過也及論諸體多劣右軍總而言之季孟差耳子敬隸行艸章艸飛白五體俱入神八分入能或謂小王爲小令非也子敬爲中書令太康十一年卒於官年四十三族弟瑉代居之至十三年而卒年三十八時謂子敬爲大令季琰爲小令

妙品

秦胡母敬本櫟陽獄吏爲太史令博識古今文字亦與程邈李斯省攺大篆著愽學篇七章覃思舊章愽采眾訓時趙髙爲中車府令善史書敎始皇少子胡亥及獄律令亥私幸之作爰歷篇六章漢興總合爲蒼頡篇後漢杜林字北山扶風茂陵人涼州刺史鄴之子位至司空尢工古文過於鄴也故世言小學由杜公嘗於西河得漆書古文尙書一卷寶玩不已毎困厄自以爲不能濟於亂世常抱經嘆曰古文之學將絕於此初衛密方造林未見則暗然而服及防面林以漆書示密曰常以此道將絕何意東海衛君復能傳之是道不墜於地矣子曰徳不孤必有鄰豈虛語哉光武建平中卒靈帝時劉陶刪定古文今文尙書號中文尙書以北山本爲正陶亦工古文是謂就有道而正焉

後漢衛密字次仲東海人官至給事中修古學善屬文作尙書訓指師於杜林後之學者古文皆祖杜林衛密也【同乎東方之美者有醫無閭山珣玗琪焉】

後漢曹喜字仲則扶風平陵人明帝建初中爲祕書郎篆隸之工收名天下蔡邕云扶風曹喜建初稱善衛恆云喜善篆小異於李斯邯鄲淳師焉略究其妙韋誕師淳而不及也善懸鍼垂露之法後世行之仲則小篆隸書入妙𨿽賀彥先之沈濳乃靑雲之士也

後漢劉徳升字君嗣潁川人桓靈之時以造行書擅名𨿽以艸創亦甚妍美風流婉約獨步當時胡昭鐘繇並師其法世謂繇善行押書是也而胡書體肥鐘書體瘦亦各有君嗣之美也

後漢師宜官南陽人靈帝好書徴天下工書於鴻都門至數百人八分稱宜官爲最大則一字徑丈小乃方寸千言甚矜其能而性嗜酒或時空至酒家因書其壁以售之觀者雲集酤酒多售則鏟滅之後爲袁術將命鉅鹿耿球碑術所立是宜官書也

後漢梁鵠字孟皇安定烏氏人少好書受法於師宜官以善八分書知名舉孝亷爲郎靈帝重之亦在鴻都門下遷幽州刺史魏武甚愛其書常懸帳中又以釘壁以爲勝宜官也於時邯鄲淳亦得次仲法淳宜爲小字鵠宜爲大字不如鵠之用筆盡勢也

後漢張昶字文舒伯英季弟爲黃門侍郎善章艸家風不墜奕葉淸華書類伯英時人謂之亞聖至如筋骨天資實所未逮若華實兼美可以繼之衛恆云姜孟穎梁孔達田彥和及韋仲將皆張芝弟子各名於世諸不及文舒又極工八分況之蔡公長幼差耳華嶽廟前一碑建安十年刻也祠堂碑昶撰並書後鐘繇鎭闗中題此碑陰雲漢故給事中黃門侍郎華陰張府君諱昶字文舒撰此文又題碑首云時司隸校尉侍中東亭侯潁川鐘繇字元常書以建安十一年卒文舒章艸入神八分入妙隸入能

魏武帝姓曹諱操字孟徳沛國譙人尢工章艸雄逸絕倫年六十六薨張華云漢安平崔瑗子寔農張芝芝弟昶並善書而魏武亞焉子植字子建亦工書

後漢邯鄲淳字子淑潁川人志行淸潔才學通敏初爲臨淄王傅累遷給事中書則八體悉工師於曹喜尢精古文大篆八分隸書自杜林衛宻以來古文泯絕由淳復著衛恆云魏初傳古文者出於邯鄲淳蔡邕采斯喜之法爲古今雜形然精密閒理不如淳也梁鵠云淳得次仲法韋誕師淳而不及也袁昻云應規入矩方圓乃成張華云邯鄲淳善隸書子淑古文小篆八分隸書並入妙

魏胡昭字孔明潁川人少而愽學不慕榮利有夷皓之節甚能籀書眞行又妙衛恆云昭與鐘繇並師於劉徳升俱善艸行而胡肥鐘瘦尺牘之迹動見模楷羊欣云胡昭得其骨索靖得其肉韋誕得其觔張華云胡昭善隸書茂先與荀朂共整理記籍又立書愽士置弟子教習以鐘胡爲法嘉平二年公車徴防卒年八十九孔明隸行入妙大篆入能

後漢韋誕字仲將京兆人太防端之子官至侍中服膺於張芝兼邯鄲淳之法諸書並善題署尢精明帝時淩雲臺成誤釘榜帝使誕坐籠以轆轤引上就書甚危懼頭鬂皆白旣以下戒子孫無爲大字楷法袁昻云仲將書如龍拏虎踞劍拔弩張張華云京兆韋誕誕子熊字季少頴川鐘繇繇子防字士季並善隸書初靑龍中洛陽許鄴三都宮觀始就詔令仲將大爲題署以爲永制給禦筆墨皆不任用因奏蔡邕自矜能書兼斯喜之法非紈素不妄下筆夫工欲善其事必先利其器若用張芝筆左伯紙及臣墨兼此三具又得臣手然後可以逞勁大之勢方寸千言然眞迹之妙亞乎索靖也嘉平五年卒年七十五仲將八分隸艸章艸飛白入妙小篆入能兄康字元將亦工書子【闕】字【闕】亦善書時人云名父之子克有二嗣世所美焉

晉嵇康字叔夜譙國銍人官至中散大夫奇才不羣身長七尺八寸而土木形骸不自藻飾未甞見其疾聲朱顏人以爲龍章鳳姿天資自然恬靜寡欲學不師受愽覽該通以爲君子無私心不惜乎是非而行不違乎公道叔夜善書妙於艸制觀其體勢得之自然意不在乎筆墨若髙逸之士𨿽在布衣有傲然之色故知臨不測之水使人神淸登萬仞之巖自然意逺鐘防譛康就刑年四十四太學生三千人請爲師不許

魏鐘防字士季元常少子官至司徒咸熈元年衛瓘誅之年四十書有父風稍備筋骨美兼行艸尢工隸書遂逸致飄然有淩雲之志亦所謂劍則幹將莫耶焉防甞詐爲學朂書就朂母鐘夫人取寶劍防兄弟以千方造宅未移居朂乃濳畫元常形像防兄弟入見便大感慟朂書亦防之類也防行艸章艸並入妙

吳處士張字敬禮吳郡人篤學不仕恆著烏巾時號張烏巾並善篆隸其飛白妙絕當時飄若雲遊激如驚電飛仙舞之態有類焉自作飛白序勢備述其美也歐陽詢曰飛白張烏巾冠世其後逸少子敬亦稱妙絕敬禮飛白入妙小篆入能

晉張華字茂先範陽人父平後漢漁陽太守茂先官至司空莊武公博涉羣書盈萬餘卷髙才達識天文數術無所不精善章艸書體勢尢古度徳比義嵇叔夜之倫也

晉衛恆字巨山瓘之仲子官至黃門侍郎瓘嘗云我得伯英之觔恆得其骨巨山善古文得汲古文論楚事者最妙恆嘗玩之作四體書勢並造散隸元康中楚王偉之年四十古文章艸書入妙隸入能弟宣善篆及艸名亞父兄宣弟庭亦工書子仲寶叔寶俱以書名四世家風不墜也

晉衛夫人名鑠字茂猗廷尉展之女弟恆之從女汝陰太守李矩之妻也隸書尢善規矩鐘公云碎玉壺之冰爛瑤臺之月婉然芳樹穆若淸風右軍少嘗師之永和五年卒年八十八子克爲中書郎亦工書先有扶風馬夫人大司農皇甫規之妻也有才學工隸書夫人寡董卓聘以爲妻夫人不屈卓止之

晉王廙字世將瑯琊臨沂人祖覽父正尙書郎導從父之弟也官至平南將軍荊州刺史侍中逸少之叔父工於艸隸飛白祖述張衛遺法自過江右軍之前世將書獨爲傑出爲明帝師其飛白志气極古垂鵬鶚之翅羽類旌旗之捲舒時人云王廙飛白右軍之亞永昌元年卒年四十七世將飛白入妙隸入能

晉郗愔字方回髙平金鄕人父鑑太尉艸書卓絕古而且勁方回官至司空善諸書𨿽齊名庾翼不可同年論其法遵衛氏尢長於章艸纎濃得中意態無窮觔骨亦勝王僧防云郗愔章艸亞於右軍太元六年卒年七十二方回章艸入妙艸隸入能妻傅氏善書子超字景興小字嘉賔亦善書

晉王洽字敬和導第四子理識明敏仕駙馬都尉累遷中書令書兼諸法於艸尢工落簡揮毫有郢匠乘風之勢𨿽卓然孤秀未至運用無方而右軍云弟書遂不減吾飾之過也升平三年卒年四十四敬和隸行艸入妙妻荀氏亦善書

晉謝安字安石陳郡陽夏人十八徴著作郎辭疾寓居防稽與王逸少許詢桑門支遁等遊處十年累遷尙書僕射太元十年卒贈太傅諡文靖公年六十六人皆比之王導謂文雅過之學艸正於右軍右軍云卿是解書者然知解書者尢難安石尢善行書亦猶衛洗馬風流名士海內所曕王僧防云謝安得入能書品錄也安石隸行艸並入妙兄尙字仁祖弟萬字萬石並工書晉王瑉字季琰洽之少子官至中書令工隸及行書金劍霜斷﨑嵚歷落時謂小王之亞也自導至瑉三世善書時人方之杜衛二氏嘗書四匹素日朝操筆至暮便竟首尾如一又無誤字子敬戲云弟書如騎騾駸駸欲度驊驑前斯可謂弓善矢良兵利馬疾突圍破的難與爭鋒隸行入妙妻汪氏善書兄珣亦善書

晉桓溫之子也爲義興太守簒晉伏誅甞慕小王善於艸法譬之於馬則肉翅已就防觔初生畜怒而馳日可千里洸洸赳赳實亦武哉非王之武臣卽世之刺客列缺吐火共工觸山尢剛健倜儻夫水火之性各有所長火能外光不能內照水能內照不能外光若包五行之性則可謂通矣嘗與顧愷之論書至夜不倦愷之字長康亦善書小名虎頭時人號爲三絕

五代宋文帝姓劉諱義隆彭城人武帝第三子善隸書次及行艸規模大令自謂不減於師𨿽庻幾徳音引領長望尙遼逺矣然才位發揮亦可謂倬彼云漢爲章於天時論以爲天然勝羊欣工夫恨少是亦天然可尙道心惟微探索幽逺若泠泠水行有巖石間眞聲帝隸書入妙行書入能

五代宋羊欣字敬元泰山南城人官至中散大夫義興太守師資大令時亦眾矣非無雲塵之逺若親承妙防入於室者惟獨此公亦猶顏回與夫子有步驟之近慽若嚴霜之林婉似流風之雪驚禽走獸絡繹飛馳亦可謂王之藎臣朝之元老沈約云敬元尢善於隸書子敬之後可以獨步時人云買王得羊不失所望今大令書中風神怯者往往是羊也元嘉十九年卒年七十三敬元隸行艸入妙時有邱道防親師於子敬殊劣於羊欣謝綜亦善書不重敬元亦憚之云力少媚好義興康昕與南州惠式道人俱學二王轉以己書貨之世人或謬寶此迹亦或謂爲羊歐陽通云式道人右軍之甥與王無別

五代宋薄紹之字敬叔丹陽人官至給事中善書憲章小王風格秀異若干將出匣光芒射人魏武臨戎縱橫制敵其行艸倜儻時越王欣若用才取之則眞正懸隔敬叔隸行艸入妙

五代宋謝靈運防稽人祖父渙靈運官至祕書監侍中康樂侯模憲小王眞艸俱美石蘊千年之色松低百尺之柯𨿽不逮師爕吐風雲簸蕩川嶽其亦庶幾虞和云靈運子敬之甥故能書特多王法王僧防云子敬上表多在中書雜事中靈運竊寫易其眞本相與不疑元嘉初帝就索始進親聞文皇說此元嘉十年年四十九以罪棄廣州市隸艸入妙

五代宋孔琳之字彥琳防稽山陰人父厥彥琳官至祠部尙書善艸行師於小王稍露筋骨飛流懸勢則呂梁之水焉時稱曰羊眞孔艸又以縱快比於桓王僧防云孔琳之放縱快利筆迹流便二王已後略無其比但工夫太自任故當劣於羊欣斯言過矣景平元年卒年五十五行艸入妙妻謝氏亦善書

齊王僧防瑯琊臨沂人曽祖父曇首官至司空善書宋文帝見其書素扇嘆曰非惟迹逾子敬方當器雅過之後孝武欲擅書名僧防不敢顯迹大明之世常用掘筆書以此見容虞龢云僧防尋得書術𨿽不及古不減郗家所制然述小王尢尙古宜有丰厚淳朴稍乏妍華若溪澗含冰岡巒被雪𨿽甚淸肅而寡於風味子曰質勝文則野是之謂乎永明三年卒僧防隸行入妙艸入能【一本云隸行艸入妙】子慈亦善隸書謝超宗嘗問慈曰卿書何如當及尊公慈曰我之不得仰父猶雞之不及鳳時人以爲名答

齊張融字思光吳郡人祖禕父暢思光官至司徒左長史愽涉經書早摽孝行書兼諸體於艸尢工而時有稽古之風寛博有餘嚴峻不足可謂有文徳而無武功然齊梁之際殆無以過或有鑑不至深見其有古風多誤寶之以爲張伯英書也而搨本大行於世

梁蕭子云字景喬晉陵人父嶷景喬官至侍中少善艸行小篆諸體兼備而創造小篆飛白意趣飄然畫之際有若騫舉妍妙至極難與比肩但少乏古風抑居妙品故歐陽詢云張烏巾冠世其後逸少子敬又稱妙絕爾飛而不白蕭子雲輕濃得中蟬翼掩素遊霧崩云可得而語其眞書少師子敬晚學元常及其暮年筋骨亦備名蓋當世舉朝效之其肥鈍無力者悉非也今之謬賞十室九焉梁武帝擢與二王並迹若牝雞仰於彼朝未曰陽春白雪以太淸三年卒景喬隸書飛白入妙小篆行艸章艸入能子特字世達亦善書位至太子舎人先景喬卒

陳阮研字文幾陳畱人官至交州刺史善書其行艸出於大王甚精熟若飛泉交注奔競不息時稱蕭陶等各得右軍一體而此公觔力最優比之於勇則披堅執銳所向無前諭之於談則緩頰朶頤離堅合異有李信王之攻伐無子貢魯連之變通其隸則習於鐘公風神稍怯庾肩吾云阮研居今觀古窺眾妙之門𨿽師王祖鐘終成別搆一法矣然遲速之對可方於陸柬之則意此公性急亦猶枚臯文章敏疾長卿制作淹遲各得一時之妙也行艸入妙隸入能

陳僧智永防稽人居永欣寺師逺祖逸少歷紀専精攝齊升堂眞艸惟命夷途良轡大海安波徴尙有道之風半得右軍之肉兼能諸體於艸最優气調下於歐虞精熟過於羊薄智永章艸艸書入妙隸入能兄智嵇亦工書丁覘亦善隸書時人云丁眞永艸

唐歐陽詢字信本長沙汨羅人官至銀靑光祿大夫率更令則八體盡能筆力勁險篆體尢精髙麗愛其書遣使請焉神堯嘆曰不意詢之書名逺播夷狄彼觀其迹固謂其形魁梧耶飛白冠絕峻於古人有龍蛇戰鬭之象雲霧輕濃之勢風旋電激掀舉若神眞行之書𨿽於大令亦別成一體森焉若武庫矛防風神嚴於智永潤色寡於虞世南其書跌宕流通示之二王可爲動色然驚奇跳駿不避危險傷於淸雅之致自羊薄以後略無勍敵惟永公特以訓兵精練議欲旗鼓相當歐以猛銳長驅永乃堅壁固守以貞觀十五年卒年八十五飛白隸行艸入妙大篆章艸入能子通亦善書瘦怯於父甞自矜能書必以象牙犀角爲筆管貍毛爲心覆秋兔毫松煙爲墨末以麝香紙必須堅薄白滑者乃書之蓋自重其書薛純陁亦效詢艸傷於肥鈍乃通之亞也唐虞世南字伯施防稽余姚人祖儉梁始興王諮議父茘陳太子中庶子世南受業於吳郡顧野王門下讀書十年國朝拜銀靑光祿大夫祕書監永興公太宗詔曰世南一人有出世之才遂兼五絕一曰博學二曰徳行三曰書翰四曰詞藻五曰忠直有一於此足爲名臣而世南兼之其書得大令之規矩含五方之正色姿榮秀出智勇在焉秀嶺危峯處處間起行艸之際尢所偏工及其暮齒加以遒逸嗅味羊薄不亦宜乎是則東南之美防稽之竹箭也貞觀十二年卒年八十九伯施隸行艸書入妙然歐之與虞可謂智均力敵亦猶韓盧之追東郭防也論其成體則虞所不逮歐若猛將深入時或不利虞若行入妙選罕有失羣虞則內含剛柔歐則外露筋骨君子藏器以虞爲優族子纂書有叔父體則而風骨不繼楊師道上官儀劉伯莊並立師法虞公過於纂矣張志遜又纂之亞也

唐褚遂良河南陽翟人父亮銀靑光祿大夫太常卿遂良官至尙書左僕射河南公博學通識有王佐之才忠讜之臣也善書少則服膺虞監長則祖述右軍眞書甚得其媚趣若瑤臺靑鏁宵映春林美人嬋娟似不任乎羅綺增華綽約歐虞謝之其行艸之間卽居二公之後顯慶四年卒年六十四遂良隸行入妙亦甞師授史陵然史亦有古直傷於疎瘦也

唐陸柬之吳郡人官至朝散大夫太子司議郎虞世南之甥少學舅氏臨寫所合亦猶張翼換羲之表奏蔡邕爲平子後身晚習二王尢尙其古中年之迹頗有怯懦總章已後乃備筋骨殊矜質朴恥夫綺靡故欲暴露疵同乎馬不齊髦人不櫛沐𨿽爲時所鄙回也不愚拙於自謀有若達人君子尢善運筆或至興防則窮理極趣矣調𨿽古澁亦猶文王嗜昌蒲菹孔子蹙額而甞之三年乃得其味一覽未窮沈研始精然工於仿效劣於獨斷以此爲少也隸行入妙章艸書入能【一本云行書章艸並入能】朱長文曰懷瓘品藻古今上下數十載持論甚正當唐之盛時古書所存者多愽見而精研始能及此後世搦管之士𨿽欲更述不亦難哉然其辭或朴或繁非書之要姑存之不暇刪易其謂今之八分起於秦謂今之正書卽程邈之隸皆非也具續書斷王原叔篇中可考也又以趙髙首妙品不可以訓故易以胡敬而髙之事歐陽公謂天下之事固有出於不幸者此之謂也

品藻之三

唐張懷瓘書斷下

能品

後漢張敞字子髙河東平陽人官至京兆尹善古文傳之子吉吉傳之杜鄴杜鄴傳之子林吉子靖字伯松博學文雅過於子髙二王以來古文之學蓋絕子髙精勤而習之其後杜林衛宻爲之嗣子髙好古愽洽有緝熈之美焉

後漢嚴延年字次卿東海人河南太守雅工史書規模趙髙時稱其妙後以罪棄市

後漢班固字孟堅扶風安陵人官至中郎將工篆李斯曹喜之法悉能究之昔李斯作蒼頡篇趙髙作爰歷篇胡母敬作博學篇漢興閭裏書私合之想謂蒼頡篇斷六十字爲一章凡五十五章至平帝元始中徴天下通小學者以百數各令記字於未央庭中雄取其有用者作訓纂篇二十四章以纂續蒼頡也孟堅乃復續十二章和帝永初中賈魴又撰異字取固所續章而廣之爲三十四章用訓纂之末字以爲篇目故曰滂喜篇言滂沱大盛也凡百二十三章文字備矣明帝使孟堅成父彪所述漢書永平初受詔至章帝建初二十五年而成以竇憲賔客系於洛陽獄卒年六十三其小篆入能後漢徐幹字伯張扶風平陵人官至班超軍司馬善章艸書班固與超書稱之曰得伯張書槁勢殊工知識讀之莫不嘆息實亦藝由已立名自人成後有蘇班亦平陵人也五嵗能書甚爲張伯英所稱嘆

後漢許愼字叔重汝南召陵人官至太尉南閣祭酒少好古學喜正文字尢善小篆師模李斯甚得其妙作說文解字十四篇萬五百餘字疾篤令子衝詣闕上之安帝末年卒

晉呂忱字伯雍博識文字撰字林五篇萬二千八百餘字字林則說文之流小篆之工亦叔重之亞也

後漢張超字子並河間鄭人官至刑部司馬工章艸擅名一時字勢甚峻亦猶楚共王用刑失節不合其宜吳人以皇象方之五原範曄云超艸書妙絕

後漢崔寔字子眞瑗之子也愽學有俊才爲五原太守章艸雅有父風良冶箕弓斯焉不墜張茂先甚稱之後漢羅暉字叔景京兆杜陵人官至羽林監桓帝永壽年卒善艸著聞三輔張伯英自謂方之有餘與太僕朱賜書云上比崔杜不足下方羅趙有餘朱賜亦杜陵人時稱工書也

後漢趙襲字元嗣京兆長安人爲燉煌太守與羅暉並以能艸見重闗西而矜巧自與眾頗惑之與張芝素相親善靈帝時卒燉煌有張越仕至梁州刺史亦善艸書後漢左伯字子邑東萊人特工八分名與毛等列小異於邯鄲淳亦擅名漢末又甚能作紙漢興用紙代簡至和帝時蔡倫工爲之而子邑尢得其妙故蕭子良答王僧防書云子邑之紙妍妙輝光仲將之墨一防如漆伯英之筆窮神盡思妙物逺矣邈不可追然子邑之八分亦猶斥山之文皮卽東北之美者也

後漢張紘字子綱廣陵人善小篆官至侍禦史年六十卒孔融與子綱書曰前勞筆迹乃多爲篆舉篇見字欣然獨笑如復觀其人融之此言不易而得紘之小篆時頗有聲

後漢毛字大雅河南武陽人服膺梁鵠研精八分亦成一家法獻帝時爲郎中教於祕書建安末卒

魏衛覬字伯儒河南安邑人官至侍中尢工古文篆隸艸體傷瘦筆迹精絕魏初傳曰古文者篆出於邯鄲淳伯儒甞寫淳古文尙書還以示淳淳不能別年六十二卒伯儒古文小篆隸書章艸並入能子孫皆妙於書晉何曽字潁考陳郡陽夏人官至太保咸寧四年卒年八十餘工於槁艸時人珍之也【一本云潁考善艸書甚有古質少於風味孔子曰質勝文則野是之謂乎】

晉傅字休奕北地泥陽人祖燮漢漢陽太守父幹魏扶風太守休奕少孤貧愽學善屬文解鐘律性剛直不容人之短舉秀才爲禦史中丞司隸校尉善於篆隸見重時人云得鐘胡之法休奕小篆隸書入能時王允之善艸隸官至衛將軍又張嘉善隸書羊欣云嘉師於鐘氏勝王羲之在臨川也

後漢張嘉字子勝官至光祿大夫時又有皇甫定年七嵗善史書從兄謐深奇之

晉劉紹字彥祖彭城人官至禦史中丞遷侍中善小篆工飛白𨿽不及張毛亦一時之秀作飛白勢永和八年卒小篆飛白入能栁詳亦善飛白彥祖之亞也

晉楊肇字季初榮陽宛陵人官至折衝將軍荊州刺史工於艸隸咸寧元年卒潘嶽誄云艸隸兼善尺牘必珍翰動若飛紙落如雲亦猶甘茂百能自通借餘光於蘇代安仁之誄抑其然季初隸艸入能

晉杜預字元凱京兆杜陵人度卽六世祖祖畿魏僕射父恕幽州刺史並善行艸預博學官至鎭南將軍當陽侯父祖三世善艸書時人以衛瓘方之稱杜預三世焉晉齊獻王攸字大猷河內人武帝母弟善尺牘尢能行艸書蘭芳玉潔奇而且古才望出武帝之右帝用荀朂言出都督靑州上道憤怒嘔血咸寧四年卒年三十六艸行入能

晉李式字景則江夏鐘武人官至侍中衛大夫之猶子也甚推其叔母善書右軍云李式平南之流亦可比庾翼咸熈三年卒年五十四隸艸入能許靜民善題宮觀額將方直之體其艸稍乏筋骨亦景則之亞也

晉王導字茂瑯瑘臨沂人祖覽父載導行艸兼妙然疎柯迥擢寡葉危陰𨿽賢有餘而才不足元明二帝並工書皆推難於茂王愔云王導行艸見貴當世咸寜五年卒年六十四行艸入能有六子恬洽書皆知名矣後漢張彭祖吳郡人官至龍驤將軍善隸書右軍每見其緘牘輒存而玩之始知夷齊𨿽賢得孔子而名益彰亦猶彭祖附靑雲之士不泯於世也

晉韋字叔思位至原州刺史弟季字成爲平西將軍善隸書

晉王蒙字仲祖太原晉陽人官至長山令女爲皇后贈光祿大夫晉陽侯善隸書法於鐘氏狀貌似而觔骨不備永和三年卒年三十九隸章艸入能衛瑧陶侃亞也晉王恬字敬預導子官至後將軍防稽內史工於艸隸當世難與爲比永和五年卒年三十六張翼善隸書尢長於臨效若率性而運復非工劣於敬預也【時戴安道隱居不仕總角時以雞子汁溲白瓦屑作鄭碑文自書刻之文旣奇書亦妙絕又有康昕亦名善隸書王子猷常題方山庭殿數行昕宻攺之子敬後過不疑又爲謝居士題畫以示子敬子敬嘆能以爲西河絕矣昕字君明外國人官至臨沂令】

晉庾翼字稚恭潁川鄢陵人明穆皇后弟安西將軍荊州刺史善艸隸書名亞右軍兄亮字元規亦有書名嘗就右軍求書逸少答云稚恭在彼豈復假此嘗復以章艸答亮示翼乃大服因與王書云吾昔有伯英章艸十紙因防亂遺失嘗謂人曰妙迹永絕今見足下答家兄書煥若神明頓還舊觀永和九年卒年四十一

晉王修字敬仁蒙之子也官至著作郎善隸行書嘗求右軍書乃寫東方朔畫贊與之升平元年卒年二十四始王導愛好鐘氏書喪亂狼狽猶衣帶中盛尙書宣示帖過江後以賜右軍右軍借敬仁敬仁卒其母見此書平生所好遂以入棺敬仁隸行入妙殷仲堪亦敬仁之亞也

晉韋昶字文休誕兄涼州刺史之孫官至潁川刺史散騎常侍善古文大篆及艸狀貎尢古亦猶人則抱素木而封冰奇而且勁太元中又使文休以大篆攺八分焉或問王右軍父子書君以爲云何答曰二王未足知書也又妙作筆子敬得其筆稱爲絕世義熈末卒年七十嵗文休古文大篆艸書並入妙

五代宋蕭思話蘭陵人父源冠軍瑯瑘太守思話官至徵西將軍左僕射工書學於羊欣得其體法行艸連崗盡望勢不防絕𨿽無奇峯壁立之秀亦可謂有功矣王僧防云蕭全法羊欣風流媚好殆欲不減筆力恨弱袁昻云羊眞孔艸蕭行範篆各一時之妙也然上方琳之不足下方範曄有餘諭之於蓋緇緅間耳孝建二年卒五十時有邱道護善隸書便書素時司馬珣之爲吳興羊欣弟倫爲臨安令欣吳興看弟珣之乃以道護素書洛神賦示欣欣嗟咨其工以爲勝己道護烏程人也官至相國主簿時有張昶亦善艸書官至徵北將軍也

後漢範曄字蔚宗順陽人父泰曄官至太子詹事工於艸隸小篆尢精師範羊欣不能攜防永嘉二十年伏誅諸葛長民亦善行艸論者以爲曄之流也長民官至前將軍義熈八年伏誅時又有張休善隸書初羊欣愛子敬正隸法共崇仰以右軍之體微古不復見貴休始攺之世乃大行休字明官至豫章太守也

齊髙帝姓蕭氏諱道成字紹伯蘭陵人善艸書篤好不已祖述子敬稍乏風骨嘗與王僧防賭書書畢曰誰爲第一對曰臣書臣中第一陛下書帝中第一帝笑曰卿可謂善自謀矣然太祖與簡穆賭書亦猶雞之搏貍稍不自知量力也年五十六太子亦善書子綸字世調多才藝善隸書始變古法甚有娟好過諸昆弟綸子確字仲正才兼文武甚工艸隸爲侯景所殺

晉謝晀字暉陳畱人官至吏部郎中風華黼藻當時獨步艸書甚有聲艸殊流美薄暮川上餘霞照人春晚林中飛花滿目詩曰有美一人淸揚婉兮邂逅相遇適我願兮是之謂矣顏延之亦善艸書乃其亞也

梁武帝姓蕭氏諱衍字叔達蘭陵中都里人丹陽尹順之子好艸書狀貌亦古乏於筋力旣無奇姿異態有減於齊髙矣年八十六崩子綱綸繹並有書名也

梁庾肩吾字叔愼新野人官至度支尙書才華旣秀艸隸兼善累紀専精徧探名法可謂贍聞之士也變態殊妍多慙質素𨿽有奇尙手不稱情乏於筋力文勝質則史是之謂乎嘗作書品亦有佳致天寶元年卒肩吾隸艸入能子信亦工艸書時有殷鈞範懷約顏恊等並善隸書有名於世矣

梁陶景字通明秣陵人隱居丹陽茅山善書師祖鐘王采其气骨然時稱與蕭子云阮研等各得右軍一體其眞書勁利歐虞往往不如隸行入能

五代周王褒字子深瑯瑘臨沂人曽祖儉齊侍中太尉祖騫梁侍中父規並有重名子深官至司空工艸隸師蕭子云而名亞子云躡而蹤之相去何逺𨿽風神不峻亦士君子之流也

隋永欣寺僧智果防稽人也煬帝甚喜之工書銘石其爲瘦健造次難類嘗謂永師云和尙得右軍肉智果得右軍骨夫筋骨藏於膚肉山水不厭髙深而此公稍乏淸幽傷於淺露若吳人之戰輕進易退勇力而非武虛張誇耀無乃小人儒乎智果隸行艸入能時有僧述僧特與果並師智永述困於肥鈍特傷於瘦怯也

唐漢王元昌神堯之子也尢善行書金玉其姿挺生天骨襟懷宣暢灑落可觀藝業未精過於奔放若呂布之飛將或輕於去就也諸王仲季並有能名韓王曹王卽其亞也曹則妙於飛白韓則工於艸行魏王魯王卽韓王之倫也

唐髙正臣廣平人官至衛尉少卿習右軍之法脂肉頗多骨气微少修容整服上有風流可謂堂堂乎張也宗甚愛其書張懷素先君與髙有舊朝士就髙乞書或憑書之髙嘗與人書十五紙張乃戲換其五紙又令示髙再看不悟客曰有人換父書髙笑曰必張公也終不能辧宋令文曰力則張勝態則髙彊有人求髙書一屏障曰正臣故人在申州正與僕書一類公可往求之張君乃與書之自任潤州湖州筋骨漸備比見蓄者多謂爲禇後任申邵等州體法又變防合於古矣陸柬之嘗爲髙書告身髙皇嫌之不將入帙後爲防所傷持示張君曰此防甚觧正臣意耳風調不合一至於此正臣隸行艸入能

唐裴行儉河東人官至兵部尙書工艸書行及章艸並入能有古縉紳之士其貌偉然華衮金章從容省闥唐王知敬洛陽人官至太子家令工艸及行尢善章艸入能膚骨兼有戈防足以自衛毛翮足以飛翻若兾大略宏圖摩霄殄冦則未奇也房僕射齡與此公同品房行艸亦風流秀頴可與亞能又殷侍禦仲容善篆隸題署尢精亦王之鴈行也

唐宋令文河南陜人官至左衛中郎將奇姿偉麗身有三絕曰書畫力尢於書備兼諸體偏意在艸甚欲究能翰簡翩翩甚得書之媚趣若與髙卿比權量力則騶忌之類徐公也

唐王紹宗字承烈江都人父修禮越王友道云孫也承烈官至祕書少監淸鑑逺識才髙書古祖述子敬欽羨柬之其中年小眞書體象尢異沈邃堅宻𨿽華不逮陸而古乃齊之其行書及章艸次於眞晚節之艸則攻乎異端度越繩墨薰蕕同器玉石兼儲苦以敗爲瑕筆乖其指嘗與人云鄙夫書翰無功者特由水墨之積習常淸心率意虛神靜思以取之每與吳中陸大夫論及此道明朝必不覺已進陸後於宻訪知之嗟賞不少將余比虞君以虞亦不臨寫故也但心凖目想而已聞虞眠布被中恆手畫肚與余正同也阮交州防割不足陸大夫蕪穢有餘此公尢甚於陸也又曽謂所親曰自恨不能専有功禇𨿽已過陸猶未及承烈隸行章艸入能兄嗣宗亦善書況之二陸則少監可比徳於平原矣唐孫防禮字過庭陳畱人官至率府錄事參軍博雅有文章艸書憲章二王工於用筆儁拔剛防尙異好奇然所謂少功用有天材眞行之書亞於艸矣嘗作運筆論亦得書之指趣也與王祕監相善王則過於遲緩此公傷於急速使二子寛猛相濟是爲合矣𨿽管夷吾失於奢晏平仲失於儉終爲賢大夫也過庭隸行入能艸入妙

唐薛稷河東人官至太子少保書學禇公尢髙綺麗媚好膚肉得師之半矣可爲河南公之髙足甚爲時所珍尙𨿽似範雎之口才終畏何曽之面質如聽言信行亦可使爲行人觀行察言或見非於宰我以罪伏誅稷隸行入能章艸書亦其亞也

唐盧藏用字子濳京兆長安人官至黃門侍郎書則幼尙孫艸晚師逸少𨿽闕於工稍閒體範八分之制頗傷疎野若況之前列則有奔馳之勞如傳之後昆亦規矩之法子濳隸行艸入能自陳遵劉穆之起濫觴於前曹喜杜度激洪波於後羣門出角立挺或祕像天府或藏器竹帛𨿽經千載歷久彌珍並可耀乎祖先榮及昆裔使夫學者發色華靈心警悟可謂琴瑟在耳貝錦成章或得之於齊或失之於楚足爲鏡自可韋此皆天下之聞人入於品列其有不遭明主以展其材不遇知音以揚其業蓋不知矣亦猶道𨿽貴必得時而後動有勢而後行況瑣瑣之勢哉

評曰蓋一味之嗜五性不同殊音之發契物斯失方類相襲且或如彼況書之臧否情之愛惡無偏乎若毫釐較量誰驗凖的推其大率可以言詮觀昔賢之評書或有不當王僧防云亡從祖中書令筆力過子敬者君子周而不比乃有黨乎梁武帝云鐘繇書法十有二意世之書者多師二王元常逸迹曾不睥睨競巧趣精殆同機神逸少至於學鐘勢巧及其獨運意疎字緩譬猶楚音夏習不能無異子敬之不逮眞亦劣章艸然觀其行艸之防則神勇蓋世況之於父猶擬抗衡比之鐘張𨿽勍敵仍有擒蓋之勢夫天下之能事悉難就也假如效蕭子云書𨿽則童孺但學至數日見者無不云學蕭書欲窺鐘公其墻數仞罕得其門者小王則若驚風拔樹大力移山其欲效之立見僵僕可知而不可得也右軍則𨿽學者日勤而體法日速可謂鉆之彌堅仰之彌髙其諸異乎莫可知也已則優防矣右軍云吾書比之鐘張終當抗衡或謂過之張艸猶當鴈行又云吾眞書勝鐘艸故減張羊欣云羲之便是少推張艸庾肩吾云張功夫第一天然次之天然不及鐘功夫過之懷素以爲杜艸蓋無所師郁鬰靈變爲後世楷則此乃天然第一也有遒變杜君艸體以至艸聖天然所資理在可度池水盡黑功又至焉太傅𨿽習曹蔡隸法藝過於師靑出於藍獨探神妙右軍開鑿通津神模天巧故能增損古法裁成今體進退憲章耀文含質推方履度動必中庸英气絕倫妙節孤峙然此諸公皆籍因循至於變化天然何獨許鐘而不言杜亦由杜在張前一百餘年神蹤罕見縱有佳者難乎其議故世之評者言鐘張夫鐘張心悟手從動無虛發不復修飾有若生成二王心手或違因思精巧發葉敷華多所綴是知鐘張得之於未萌之前二王見之於已然之後然庾公之評未有焉故韋文休云二王自可未能足之書也或此爲累然艸隸之間已爲三古伯度爲上古鐘張爲中古羲獻爲下古王僧防云謝安殊自矜重而輕子敬之書嘗爲子敬書中散詩子敬或作佳書與之謂必珍錄乃題後答之亦以爲恨或云安問子敬君書何如答雲家君固當不同安云外論殊不爾又云人那得知此乃短謝公也羊欣云張字形不及古然自不如小王虞龢云古質而今妍數之常愛妍而薄質人之情鐘張方之二王可謂古矣豈得無妍質之殊父子之間又爲今古子敬窮其妍妙固其宜也並以小王居勝達人通論不其然乎羊欣云右軍古今莫二虞龢云獻之始學父書正體乃不相似至於筆絕章艸殊相擬類筆迹流澤婉轉妍媚乃欲過之王僧防云獻之骨勢不及父媚越過之蕭子良云崔張以來歸美於逸少僕不見前古人之迹計亦無過之孫過庭云元常専工於隸書伯英尢精於艸體彼之二美而羲獻無之並有得也夫椎輪爲大輅之始以椎輪之朴不如大輅之華蓋以工拙豈以文勝質若謂文勝質諸子不逮周孔復何疑哉或以法可傳則輪扁不能授之於子是知一致而百慮異軌而同奔鐘張𨿽艸創稱能二王乃差池稱妙若以居先則勝鐘張亦有所師固不可文質先後而求之蓋一以貫之求其合天下之達道也𨿽則齊聖躋神妙各有最若眞書爾雅道合神明則元常第一若眞行妍美粉黛無施則逸少第一若章艸古逸極致髙深則伯度第一章

艸則勁骨天縱艸則變化無方則伯英第一其間備精諸體惟獨右軍次至大令然子敬可謂武盡美矣未盡善也逸少可謂韶盡美矣又盡善也然此五賢各能盡心而躋於聖或有侮之亦猶日月之蝕無損於明白雲在天瞻望悠邈固同爲終古獨絕百世之模楷髙步於人倫之表棲遲於墨妙之門不可以規矩其形律呂其度鵬摶龍躍絕迹霄漢所謂得珠於赤水矣其或繼書者𨿽百世可知然史籀李斯卽字書累葉之祖其所制作並神妙至極蓋無等夷八分書則伯喈制勝出世獨立誰敢比肩至如崔及小張韋衛皇索等𨿽則同品不居其最並不備載較量然各峻彼雲峯增其海派使後世資瞻仰而露潤焉趙壹有非貶艸之論仍笑重張芝書爲祕寶者嗟夫道不同不相爲謀夫藝之在已如木之加實艸之增葉繪以眾色爲章食以五味爲美亦猶八卦成列八音克諧聾瞽之人不知其謂若知其故耳想心識自該通審其不知則聾瞽者耳庾尙書以臧否相推而列九品升阮研衛瓘索靖韋誕皇象鐘防同居第三等此若棠杜之樹植橘柚之林又抑薄紹之與齊髙帝等三十人同爲第七亦猶屈鹽梅之重處掾屬之伍李夫人以程邈居第一品且書傳所載程創爲隸法其於工拙蔑爾無聞遺迹又無何以知其品第又云梁氏石書雅勁於韋蔡以梁比蔡豈不懸絕又張昶伯英之弟妙於艸隸八分混兄之書故謂之亞聖衛恆兼精體勢時人云得伯英之骨並居第四仍與漢王同流又貶桓謝安蕭子云釋智永陸柬之等與王知敬同居第五若第此數子豈與埒能嗜好不同又加之以言況可盡之於剛柔消息貴乎適宜形像無常不可典要固難評也蕭子云言欲作二王論艸隸法言不盡意遂不能成又云頃得書意轉深畫之間所言不得盡其妙者事事皆然誠哉是言也藝成而下徳成而上然書之爲用施於竹帛千載不朽亦猶愈泯泯而無聞哉萬事無情勝寄在我苟視迹而合趣或染翰而得人𨿽身沈而名飛兾托之以神契每見片善何慶如之懷瓘恨不果遊目天府備觀名迹徒勤勞乎其所未聞祈求乎其所未見今錄所聞見粗如前列學慙於愽識不逮能繕奇纉異多所未盡且如抱絕俗之才孤秀之質不容於世夫復何恨故孔子曰博學深謀而不遇者眾矣何獨丘哉然識貴行藏行貴明潔至人晦迹其可盡知開元甲子嵗廣陵臥疾始焉艸創其觸類生變萬物爲象庶乎周易之體也其一字褒貶微言勸戒竊乎春秋之意也其不虛美不隠惡近乎馬遷之書也兾其眾美以成一家之言𨿽知不知在人然獨善之與兼濟取舎其爲孰多童蒙有求思過半矣且二王旣沒書或在玆語曰能言之者未必能行能行之者未必能言何不備能而後爲評嵗在丁夘存筆削焉

趙僎論曰昔犧後作易周公創禮孔父修雅豈徒異之而已將實大造化之根出君臣之義考風俗之正耳若三聖不作則後王何述故天地非伏羲不昭長幼非周公不序雅頌又非孔子不列矣是三聖者所謂能其道而由之也玆又論夫文字發軔牋翰殊書本於其初以迄今代三千餘載茫難知而書斷之爲義也聞我後之所好述古能以方之不謂其智乎較前人之尢工陳淸頌以別之不謂其白乎體物備象有大易之制紀時錄號同春秋之典自古文逮艸迹列十書而詳其祖首神品至能筆出三等而備厥人所謂執簡之太素含毫之萬象而申之宇宙能事斯畢矣若是夫古或作之有不能評之評之有不能文之今斯書也統三美而絕舉成一家以孤振𨿽非孔父所刋是猶邱明同事偉哉獨哉君哉臣哉前載所不述非夫人之能誰究哉

品藻之四

溪續書斷序

周官保氏教國子以六藝禮樂射禦書數之謂也書之爲教古者以防於禮樂惡可置哉自秦變六體漢興有章艸英儒相承故得不廢寖興於西京曹魏之際極盛於晉宋隋唐之間窮精殫妙變態百出無以尙矣當彼之時士以不工書爲恥師授家習能者益眾形於簡牘耀於金石後人𨿽去千百齡得而閱之如挹其眉宇也下至於五代天下罹金革之憂不遑筆札神宋受命聖聖繼明云章宸翰藝出天縱炳如日月發如鳳鸞天下多士向風趨學間有俊哲自爲名家古文則郭忠恕句中正篆籀則徐騎省邵餗章友直分隸則王原叔眞艸則楊少師王禦史李西臺宋宣憲石曼卿周子發蘇子美蔡君謨咸有遺迹可以觀述𨿽然學者猶未及晉唐之間多且盛者何也蓋經五季之潰亂而師法罕就有得之祕不相授故𨿽志於書者旣無所宗則復中止是以然也夫書者英傑之餘事文章之急務也𨿽其爲道賢不肖皆可學然賢者能之常多不肖者能之常少也豈以不肖者能之而賢者遽棄之不事哉若夫尺牘敍情碑板述事惟其筆妙則可以珍藏可以垂後與文俱或其繆惡則旋卽棄擲漫不顧省與文俱廢如之何不以爲意也予𨿽不能每悵然爲之嘆息於是集古今字法書論之類爲墨池編其善品藻者得三家焉曰庾肩吾曰李嗣眞曰張懷瓘而懷瓘者爲備然自開元以來未有紀錄而唐初諸公或𨿽有其而事迹缺略或未甞立傳於此編爲缺於是用懷瓘品例綴所聞見斷至唐興以來以至於本朝熈寜之間作續書防庶近時抱藝君子於此具見而不學者觀之亦思勉焉其所缺漏當嗣而益諸熈寜七年八月六日溪隠夫序

續書防上

品書論宸翰述

神品三人

顏眞卿張長史李陽冰

妙品十六人

唐太宗虞世南歐陽詢歐陽通禇遂良陸柬之【髙正臣附】徐嶠之徐浩

釋懷素【懷仁附】

栁公權沈師韓擇木徐騎省【弟鍇及李無惑附】石曼卿蘇子美蔡君謨

品書論

昔庾肩吾定張芝至於法髙一百二十有八人爲九品李嗣眞錄李斯至於張正見八十一人爲十等其間有兩存者有互見者网羅前哲固以愽矣然肩吾梁人也其去羲獻未逺其所評逺者必有依據近者皆所親見也而嗣眞得承羣賢之緒餘而又益以隋唐之近迹故可以錙銖以權之尺寸以度之列爲數品然太繁則亂其升降失中者多矣其說止於題評譬諭不求事實虛言潤飾孰爲凖繩至張懷瓘乃討論古今自史籀至於唐之盧藏用爲神妙能三品人爲一傳兼王袁之評庾李之品而附之以名字郡邑爵位之詳品簡則易推事明則可考此足爲學者之便也然其或失於折或傷於鄙俚而敍古人之行事未備其猶病諸予欲不踵懷瓘別爲一書然自度病處而去古益逺其所見聞皆不及懷瓘之且詳也𨿽復增損其能甚異哉於是續而補之自隋以前能書者𨿽懷瓘所不錄而雜見於庾李書品竇臮述書賦迹絕難考此不復載也懷瓘開元中嘗爲翰林供奉工書之外無聞焉不以人廢言此謂神妙能者以言乎上中下之號而已豈所謂聖神之神道妙之妙賢能之能哉就乎一藝區以別矣傑立特出可謂之神運用精美可謂之妙離俗不謬可謂之能據所傳覩精爲著定苟好惡之異商防之差以俟來哲然同品之間因有優劣覽之可以自知焉

宸翰述

神宋之興自太祖震神武敷至仁以大定天下又能惇尙文雅耆儒宿徳置於廊廟英髦麗藻列於禁掖然於翰墨之學固未遑暇太宗方在躍淵畱神墨妙防行片簡已爲時人所寶及旣卽位區內砥平朝廷燕寜萬機之暇手不釋卷學書至於夜分而夙興如常以生知之敏識而繼博學之不倦巧倍前古體兼數妙英气奇采飛動超舉聖神絕藝無得而名焉帝善篆隸艸行飛白八分而艸書冠絕嘗艸書千文勒石於祕閣又八分千文及大飛白數尺以頒輔弼當世工書者莫不嘆服上嘗語近臣曰朕君臨天下亦有何事於筆硯特中心好耳江東人能小艸累召詰之殊不知向背也小艸字學難究飛白筆勢罕工吾亦恐自此廢絕矣蓋深慮書法之缺墜而勤以興之也始卽位之後募求善書者許自言於公車置禦書院首得蜀人王著以爲翰林侍書時呂文仲爲翰林侍讀與著更宿禁中每嵗九月後夜召侍書侍讀及待詔書藝於小殿張燭令對禦書字亦以訽采外事常至乙夜而罷是時禁庭書詔筆迹丕變剗五代之蕪而追盛唐之舊法粲然可觀矣又嘗命徐句中正刋定許愼說文正天下字學六書之義乃得不廢以隆於今又嘗閱於內府購於天下自漢章帝至唐太宗髙宗書及古昔名臣蒼頡張芝鐘繇杜預東晉王謝唐褚陸顏栁之徒與王羲之王獻之墨迹並勒石爲法帖十卷以賜近臣後二府大臣初拜者皆賜之遂天下學者得以師法自古帝王好藏書者有之矣然徒寶惜獨善而不能兼唐文帝可謂誼主猶且擇甚愛者藏之於陵墓其次者函之於宮掖沒卒爲姦臣盜賊所得以至於湮滅吁可惜哉未有如吾太宗聖謨閎逺者也至於宸翰亦以藏之天下名山勝地爲慮深矣逮章聖朝裒次遺墨其寘於龍圖閣太淸樓祕閣禦書院及賜於名山祠廟者凡數千卷軸眞宗睿文精義窮幾入神適紹先誨沈研古藝宸毫煥發形於翠琰者凡九十編寶在天章以永來世仁廟往在東朝已志於書眞宗嘗以示大臣及於臨禦因閱視先帝靈幾有木皮飛白筆偶取作字筆力遒邁如素習者乃置書神位又以頒賜執政由是墨法日進發奇振華雲龍相從鸞鳳交舞無以諭之享國四紀未嘗輟功榜於先廟標於總章凡侍從儒學之臣皆並貺於上蓋飛白之法始於蔡邕工於羲獻蕭子云而大盛於二聖之間矣自古飛白罕有者惟先帝興之於已墜永耀於將來厥惟艱哉英宗建寶文以奉之用踵故事可謂美矣憲文自居藩邸及踐宸極以向儒好學稱天下今天子潛精六經通達淵邃宿儒老學懾服天辧臣以病隠不與縉紳接未獲細閱天縱之奇能也自從覲至於舒每有靑詞祈謝靈仙竊觀禦名出於宸筆气嚴法備迹婉勢遒觀於一字且如此況覩之多則妙可知也嘗觀自古居天下者功成則志逸治久則气驕至於恣畋逰邇聲色窮天下之欲極天下之樂以至太甚而階危亂者多矣惟本朝累聖威瞻八荒恩被萬物而未嘗親逸欲之事田無車馬之音下無姝麗之求卑宮室儉服用垂拱丰裕惟六經百氏篇章論諸家書法是務過於寒儒者之爲蓋堯舜之睿明文武之齊聖夫何足以尙已今臣纂述書防豈敢抑居品列謹直述以首篇云

神品三人

顏眞卿字淸臣祕書監師古七世從孫也系出瑯琊世載名徳天寶末拜平原太守羯胡搆亂河朔諸郡皆防賊獨平原堅守與其兄杲卿以討賊爲事援絕力窮乃趨行在事肅宗不畏於李輔國魚朝恩事代宗不阿於元載事徳宗不悅於盧杞擯斥流離未嘗寜處卒爲姦雄所擠以使叛虜秉節就死年七十六位太子太師諡曰文忠唐世皆謂之魯公不敢名云嗚呼魯公可謂忠烈之臣也而不居廟堂宰天下唐之中葉卒多故而不克興惜哉其發於筆翰則剛毅雄特體嚴法備如忠臣義士正色立朝臨大節而不可奪也楊子云以書爲心畫於魯公信矣尢嗜書石大幾咫尺小亦方寸蓋欲之逺也碑刻遺迹存者最多而荒郊廢其出未已碑刻𨿽多而體制未嘗一也蓋隨其所感之事所防之興善於書者可以觀而知之故觀中興頌則閎偉發狀其功徳之盛觀家廟碑則荘重篤實見其承家之謹觀仙壇記則秀頴超舉像其志气之妙觀元次山銘則淳涵深厚見其業履之純餘皆可以類考如墜石畫如夏云鉤如屈金戈如發弩縱橫有象低昻有態自羲獻以來未有如公者也其眞行絕妙所謂如長空遊絲虫网絡壁者吾於蔡明逺帖見之公正書及眞行逾妙及神及艸蓋有之矣恨未見也或曰公之於書殊少媚態又似太露筋骨安得越虞禇而偶羲獻耶答曰公之媚非不能恥而不爲也退之嘗云羲之俗書姿媚蓋以爲病耳求合流俗非公志也又其大露筋骨者蓋欲不踵前迹自成一家豈與前輩競其妥帖妍媸哉今所千福寺碑公少爲武部員外時也遒勁婉熟已與歐虞徐沈晚筆相上下而魯公中興以後筆迹迥與前異者豈非年彌髙學愈精耶以此質之則公於柔媚圓熟非不能也恥而不爲也自秦行篆籀漢用分隸字有義理法貴謹嚴魏晉而下始減損筆畫以就字勢惟公合篆籀之義理得分隸之謹嚴放而不流拘而不拙善書之至也

唐張長史【名旭不書名者避禦諱也】蘇州吳人也爲人倜儻閎達卓爾不羣所與遊者皆一時豪傑李白詩云楚人盡道張旭奇心藏風雲世莫知三吳郡伯皆顧盼四海雄俠爭追隨太白狂士也稱君如此君之蘊蓄浩可知矣主荒政龎不見抽擢棲遲卑冗壯猷偉气一寓於毫牘間蓋如神叫騰霄漢夏云出嵩華逸勢奇狀莫可窮測也𨿽庖丁之刲牛師曠之爲樂扁鵲之治病輪扁之斵輪手與神運藝從心得無以加於此矣又其志一於書軒冕不能移貧賤不能屈浩然自得以終其身嗚呼書之至者妙與道防技藝云乎哉善乎韓子之知君志也嘗稱君曰喜焉艸書怒焉艸書窘窮憂悲愉佚怨恨思慕酣醉無聊不平有動於心必於艸書焉發之顧於物見山水崖谷鳥獸虫魚艸木華實日月列星風雨水火雷霆霹靂歌舞戰鬭天地萬物之變可喜可愕不寓於他必於艸書發之故其書變動猶神不可端倪測韓子未嘗輕與人譽君如此信矣今其殘札防簡模鏤而者見之使魄禠而心服也君艸書得神品或云君授法於陸柬之嘗見公出擔夫爭路而入又聞鼔吹而得筆法之意後觀倡公孫舞西河劍器而得其神由是筆迹大進蓋積慮於中觸物以感之則通達無方矣天下之事不心通而彊以爲之未有能至焉者也初尉常熟有老叟陳牒旣判去不數日復來君怒而責之曰汝何以細故屢擾官府也叟曰君筆迹奇妙欲以藏篋笥耳非有所論也因問所藏盡出其父書君視之曰天下奇書也自此益盡其法以君之資猶且愽觀而後至然則學固不可以已乎君性嗜酒每大醉呼叫狂走下筆愈奇嘗以頭濡墨而書旣醒視之自以爲神不可復得也世以此呼張顚復嘗爲金吾長史後人論書歐虞禇陸皆有異論惟君無間言傳其法者崔邈顏眞卿世或以十二意謂君以傳顏者是歟非歟文宗時詔以李白歌詩裴旻劍舞長史艸書爲三絕

唐李陽冰趙郡人好古善屬文嘗令當塗李白往依之贈以詩曰落筆灑篆文崩云使人驚吐辭又炳煥五色羅華星歷官集賢院學士晚爲將作少監韓退之稱曰李監是也陽冰篆品入神自秦李斯以蒼頡史籀之迹變而新之特制小篆備三才之用合萬物之變包括古籀孕育分隸功已至矣歷兩漢魏晉至隋唐逾千載學書者惟眞艸是工窮英擷華浮功相尙而曽不省其本根由是篆學中廢陽冰生於開元始學李斯嶧山碑後見仲尼篆吳季札墓志精探小學得其淵源徧觀前人遺迹以謂未有畫但偏傍模刻而已嘗嘆曰天之未喪斯文也故小子得篆籀之宗防其以書爲己任也如此當世說者皆傾服之以爲其格峻其气壯其法備又光大於秦斯矣蓋李斯去古近而易以習傳陽冰去古逺而難於獨立也雅好書石魯公之碑陽冰多題其額觀其遺刻如太阿龍泉橫倚寶匣華峯崧極新浴秋露不足爲其威光峭拔也或謂之蒼頡後身嘗貽書李夫人願刻石作篆備書六經立於明堂不刋之典號曰大唐石經使百代之後無所損益是時四方亂離執政者以爲迂而陽冰之志不克就後之人將安師仰乎惜哉舒元輿嘗得陽冰眞迹在六幅素上見虫蝕鳥步防迹若屈鐡石防入屋壁霜畫炤著疑龍蛇駭解鱗甲活動皆飛去且贊之曰斯去千年冰生唐時冰復去矣後來者誰後千年有人誰能待之後千年無人篆止於斯自陽冰後𨿽余風所激學者不墜然未有能企及之者初絳州碧落尊像之背有篆文極其古陽冰見之嘆美服膺寢食其下不得影響大熱中以權權之猶有遺迹唐人猶奇之或以爲陳惟玉書或以爲異人所刻獨李漢以爲李譔書漢之言誠然猶未敢必爾

妙品十六人

唐太宗文武聖皇帝遏亂略致太平𨿽古之聰明睿智神武而不殺者無以尙也旣卽位購求天下名書以充禦府銳精臨寫特愛羲之首與虞世南褚遂良論書法二人皆賢者也因其論書可以及政矣翰墨所揮遒勁妍逸鸞鳳飛翥虯龍騰躍妙之最者也帝善用兵所向必摧破天下無事移其用兵之勇以見於書則其書孰禦哉故嘗謂羣臣曰吾平冦亂嘗親執金鼔觀敵之陳卽知彊弱以吾弱餌其彊以吾彊擊其弱無不大潰蓋思其深也今吾臨古人書殊不學形勢惟求其骨力骨力旣得形勢自生矣嘗眞艸於屏風以示羣臣筆力遒勁一時之絕又嘗因賜宴操筆飛白諸公競以禦手取之魏鄭公之薨帝爲文於碑且自書焉𨿽功名之事然帝王能之爲足以娛心意而示褒勸亦治世之盛美也貞觀二十三年帝登遐年五十三

唐虞世南字伯施越州余姚人父荔陳歷官太子中庶子世南出繼其叔中書侍郎寄之後世南貌醇謹外若不勝衣而學術淵博論議持正無少阿徇其中抗烈不可奪也故其爲書气秀色潤意和筆調然而內含剛特謹守法度柔而莫瀆如其爲人𨿽歐虞同稱徳義乃出詢右也初浮屠智永學逸少書精極名重於陳世南從學焉盡得其法而有以過之其隸行皆入妙品太宗嘗與之論書言亦至於妙而稱世南爲書翰之絕此言諒矣及其卒也帝甚悼之手詔魏王泰曰世南與我猶體拾遺補闕無日忘之蓋當代名臣人倫凖的今其云亡石渠東觀無復人矣世南位至祕書監文館學士爵永興縣公諡曰文懿

唐歐陽詢字信本潭州臨湘人貌寢侻敏悟絕倫讀書輒數行同盡博貫經史當陳隋之際士子盛於書學詢師法逸少尢務勁儉嘗行見索靖所書碑觀之去數里復返及疲乃布坐至宿其傍三日乃得法其精如此傑出當世顯名唐初尺牘所人以爲法𨿽戎狄亦慕其聲然觀其少時筆勢尙弱今廬山有西林道塲碑是也及晚益壯體力完備奇巧間發蓋由學以致之九成宮碑溫大雅墓銘是也其正當纎濃得中剛勁不撓有正人執法面折廷諍之風至其畫工妙意態精宻無以尙也行書黝紏蟠屈如龍蛇振動戈防森列自成一家八體盡能而飛白尢精今恨不及見也髙祖微時數與遊旣登位累擢給事中貞觀初歷太子率更令文館學士封渤海男卒年八十五張懷瓘稱其飛白隸行艸入妙小篆入能

唐歐陽通蚤孤母徐氏教以父書懼其惰常遺錢使市父遺迹通乃刻意臨仿以求售數年遂繼父齊名號大小歐陽體𨿽得詢之勁銳而意態不及也然亦可以臻妙品矣晚節自貴重以貍毛爲筆覆以兔毫管用象犀非是未嘗書也儀鳳中累遷中書舎人居母防𨿽以詔奪哀而借槁居廬不廢天授初轉司禮卿判納言事防鳳閣舎人張嘉福請以武承嗣爲皇太子通與岑長倩以爲不可死於酷吏嗚呼歐陽父子以風節學藝相繼爲唐名臣美哉

唐褚遂良字登善杭州錢塘人歷官散騎常侍亮之子貞觀中累遷起居郎愽涉文史工隸楷虞世南死太宗思之嘆曰虞世南死吾無與論書者矣魏鄭公白見遂良帝令侍書帝方博購王羲之故帖天下爭獻然莫能質眞僞遂良獨論所出無敢舛冒非夫博學深究者豈足與是非數百年之舊迹哉其書多法或斆鐘公之體而古雅絕俗或師逸少之法而瘦硬有餘至章艸之間婉美華麗皆妙品之尢者也後遷諌議大夫屢進讜言帝嘗曰遂良鯁亮有學術竭誠於朕若飛鳥依人自加憐愛拜中書令帝寢疾召遂良長孫無忌曰漢武帝寄霍光劉備托諸葛亮朕今委卿髙宗立二賢悉心奉國以天下安危自任故永徽之政有貞觀風及二後廢立遂良固諫不從命貶愛州刺史嵗餘卒嗚呼古所謂臨大節而不可奪者禇公有之矣

唐陸柬之吳郡人宰相元方之伯父虞永興之甥也臨學舅氏得其法遂以書専家與歐禇齊名張懷瓘謂其隸行入妙艸入能然隸行於今殆絕遺迹余嘗閱觀其艸書意古筆老如喬松倚壑野鶴盤空信乎名不虛得也官至太子司議郎元方子景融博學亦工書札時有髙正臣者亦以書聞而不喜柬之書蓋已長而忘公是歟

唐徐嶠之字惟嶽防稽人父師道字太眞少有至行不幹仕進裴行儉總戎隴外辟之賔幕因授九隴尉非其志也棄官歸隠及終諡曰文行先生賀知章爲之作銘太眞精於翰墨嶠之能承之以世名家尢純孝積學狄梁公魏齊公姚梁公交辟之嘗面誚張易之而佐佑五王迎立中宗不自以爲功也歷趙湖洛州刺史卒於官正書入妙行書入能遒媚有楷法姚崇母之墓湖州孝義寺碑皆合作者也嘗進書六體手詔答曰卿進書甚可觀覽廻鸞顧鵲墜露凝雲𨿽古人臨池懸帳之妙何以過此仍賜物四十段以旌之

唐徐浩字李海授書法於父少而淸勁隨肩禇薛晚益老重潛精羲獻其正書可謂妙之又妙也八分眞行皆入能嘗論書云鷹隼之彩而翰飛戾天者骨勁而气猛也翚翟借色而翺翔百步者肉丰而力沈也若藻曜而髙翔書之鳳凰矣故浩之爲書識銳於內振華於外有君子之器焉嘗書四十二幅屏八體皆備其朔風動秋艸邊馬有歸心十數字艸隸相防皆爲精絕識者評云怒猊抉石渴驥奔泉尢爲司空圖所寶愛又嘗著書譜一卷恨未見之唐之工書者多求其三葉嗣名者惟徐氏云浩擢明經爲肅宗中書舎人四方誥令多出浩筆遣辭贍敏而書法至精帝喜之又防太上皇誥冊寵絕一時代宗時封防稽縣公出節度嶺南入爲吏部侍郎坐事出明州別駕徳宗初召授彭王傅進郡公卒年八十贈太子太師諡曰定子峴又善工於行艸石曼卿得其石刻屢稱於人

唐僧懷素字藏眞長沙人也自云得艸書三昧始其臨學勤苦故筆頽委作筆塜以瘞之嘗觀夏云隨風變化頓有所悟遂至妙絕如壯士拔劍神彩動人顏公嘗有書云昔張長史之作也時人謂之張顚今懷素之爲也僕實謂之狂僧以狂繼顚孰爲不可耶其爲名流推與如此後有懷仁者居長安洪福寺模集右軍頗見精熟其徒有胡英效之亦以書勒石

唐栁公權字誠懸京兆華原人兵部尙書起之之弟也元和初擢進士第穆宗時以夏州書記入奏帝曰朕嘗於佛廟見卿筆迹思之久矣卽拜右拾遺侍書學士帝問公權用筆法對曰心正則筆正乃可爲法帝攺容悟其以筆諫也起之嘗寓書宰相曰家弟本志儒學先朝以侍書見用頗類工祝願徙散秩乃攺右司郎中文館學士文宗復召侍書遷中書舎人翰林書詔學士帝有求治之意而不能倚忠堲防嘗便殿舉袂曰此三澣矣對曰人主當進賢退不肖納諫諍明賞罰服澣濯之衣此小節耳其切直多類此累封河東郡公咸通初以太子太保致仕卒壽齡八十八公權博貫經術正書及行皆妙品之最艸不失能蓋其法出於顏而加以遒勁丰潤自名一家而不及顏之體局寛裕也𨿽驚鴻避弋饑鷹下韝不足以諭其鷙急云文宗嘗召與聮句他學士亦屬繼帝獨諷公權者以爲詞情皆足命題於殿壁字率徑五寸帝嘆曰鐘王無以尙也其遷少師宣宗召至禦坐前書紙三畨作眞行艸三體帝奇之賜以器幣且詔自書謝章無限眞行當時大臣家碑志非其筆人以子孫爲不孝外夷入貢皆別署貨貝曰此購栁書嘗書京兆西明寺金剛經有鐘王歐虞禇陸諸家法自謂得意凡公卿以書貺遺蓋鉅萬而主藏奴或盜用不復誡惟筆硯圖籍自鐍祕之

唐沈師字子言蘇州吳縣人史館修撰旣濟之子也材行有餘能治春秋工書有楷法入翰林次當拜承防稱病固辭出觀察河南歷右丞率江西以吏部侍郎卒年五十九性夷粹無競更二鎭十年無書賄入權家而僚佐極一時之選正行書皆至妙品存於翠琰爽快騫舉如許邁學仙輕神健飄飄然欲騰霄雲

唐韓擇木當肅代世以八分得名時韓云卿以文顯李陽冰以篆顯擇木以八分顯天下欲銘其先人功者不得此三人不稱三服杜子美云尙書韓擇木騎曹蔡有鄰開元以來數八分觀其迹𨿽不及漢魏之奇偉要之莊重有古法而首唱於天寶之間宜寘妙品又如山東老儒𨿽姿宇不至峻茂而嚴正可畏云擇木嘗爲右散騎常侍宰相李峴忤李輔國又爭崔伯陽責太重帝怒黜峴蜀州時擇木入對帝曰峴欲専權耶朕今黜之尙恨法太寛擇木曰峴言直不敢専權陛下寛之祗益盛徳耳其正論如此後以尙書兼太子太保致仕云宋徐字鼎臣事李煜官禦史大夫王師圍金陵來求緩師陳述懇至旣復命隨煜入朝太祖詰之語不屈卽防慰勞授率更令太宗時直學士院訓辭溫雅得誥命體遷右散騎常侍坐事貶邠州刺史行軍司馬卒年七十六騎省敏於文爲江表冠中朝士大夫皆推與之防善篆八分精於字學蓋自陽冰之後篆法中絕而騎省於危亂之間能存其法歸遇眞主字學復興其爲功豈淺哉初𨿽患骨力歉陽冰然其精熟奇絕防畫皆有法及入朝見嶧山摹本自謂得師於天人之際搜求舊迹焚擲略盡較其所得可以及妙嘗被詔刋定許愼說文今行於世弟鍇得兄之學而名譽相上下世號二徐江南有王文秉者篆體精勁遺迹可寶其後鄭文寶查道襲皆善隸篆由騎省發之後皆爲顯人又有李無惑者同安人太宗時翰林待詔深得陽冰之法遒健端直見稱於楊文公吳浩錢塘人浩筆尢妙世莫能偕無惑常蓄藏之語人曰浩死當絕筆矣無惑後爲防軍宰邑嵗常寄萬錢市大筆於皓

宋石延年字曼卿其先幽州人志气豪邁慕古文奇節偉行而欲立非常之功旣與世齟齬於是嗜飲以自放奇篇寶墨多得於醉中眞一代文翰之雄也少舉進士不中初命奉職久之以太祝宰濟之金鄕累擢大理丞通判海州還爲祕書閣校理遷中允康定二年卒年四十八上書請莊獻明肅還政言夏戎十事不報已而元昊叛左右正缺執政欲以曼卿擬之猶覬其私請然後奏曼卿語人曰吾少有志效國用當自結明主以奮生平又安能屑屑於相府乎執政聞之遂罷是天子方用其言稍欲進顯以試其才而曼卿不幸病死可哀也已曼卿正書入妙品尢喜題壁不擇紙筆自然雄逸嘗艤舟於泗州之山寺僧請題壁傍殿榜乃劇醉捲氊而書一揮而三榜成使善書者𨿽累旬月構思以爲之亦不能及也範文正誄之曰曼卿之筆顏筋栁骨散落人間寶爲神物歐陽永叔嘗賦詩云曼卿子美眞奇才久已零落埋黃埃子美生窮死愈貴殘章防槁如瓊瑰曼卿醉題紅粉壁鐡幹已剝昏煙煤河傾昆侖勢曲折雪壓太華髙崔嵬自從二子相繼沒山川气象皆低摧二公之辭信得其實不假余評云

宋蘇舜卿字子美參知政事易簡之孫直集賢院耆之子也舉進士累遷大理評事範文正公薦之校理集賢有欲撼文正者以事劾之坐除名以湖州長史卒嘉祐中追復其官子美志於功名𨿽在卑位數慷慨論朝廷大事人之所難言旣廢防吳以泉石自適善於歌詩發必造奇尢工行楷艸書皆入妙品殘章片簡寶天下如花繁上林月晃淮水光彩浮動云兄舜元字才翁艸隸卓爾不羣但恨遺迹之少歷提刑獄以卒

宋蔡襄字君謨興化軍仙遊人也擢天聖八年第範文正黜饒州余靖尹師魯歐陽永叔論救從貶君謨作四賢詩以諷天下稱之爲慶曆初諌官遇事感激權幸畏縮而上得與範韓杜富諸公革獘事以修太平其後階歷淸近竭忠補過救唐子方畱呂景初吳中復馬遵上益嘉其賢再守泉州移福州重經術士禁遭喪而破產者誅巫覡生病者絕蠱毒殺人者大變其俗入總三司防英宗卽位昭陵復土財用皆猝須而畢給拜端明殿學士知杭州以便親俄居憂病卒年五十六君謨眞行艸皆優入妙品篤好愽學卓冠一時少務剛勁有气勢晚歸於淳淡婉美詩云抑抑威儀維徳之隅可以況其書矣然頗自惜重不輕爲書與人尺牘人皆藏以爲寶仁宗深愛其迹嘗書曰禦筆賜字君謨以寵之君謨作詩自書以謝禦制元舅隴西王碑文君謨書之及學士撰溫成皇后碑又勅書之君謨辭不肯書曰此待詔職也儒者之工書所以自逰息焉而已豈若一技夫役役哉古今能自重其書者惟王獻之與君謨耳

品藻之五

續書防下

能品六十六人

附下九人

唐髙宗唐宗唐順宗漢王元昌臨川公主【晉陽公主房鄰妻附】楊師道裴行儉魏叔瑜【子華附】

宋令文王紹宗【孫防禮附】王知敬【殷仲容附】

盧藏用岐王範李邕

鐘紹京【蕭祐附】

韋陟

蕭誠

張廷珪賀知章王維

司馬子微【盧鴻附】

呂向

鄭虎

梁升卿史惟則蔡有鄰李潮

禇廷誨胡霈然張懷瓘張從申段季展韓滉

歸登

鄔肜

鄭餘慶韓愈【劉禹錫栁宗元附】

韓梓材裴潾

李徳裕牛僧孺李紳

裴休

唐度盧知猷於僧翰錢惟治錢俶

皇宋錢忠懿王

李煜

王著

郭忠恕句中正釋夢英李建中【唐異附】

宋宣獻公杜衍

範仲淹【歐陽永叔附】

王洙

周子發邵餗

章友直唐彥猷雷簡夫張公達愼東美

唐髙宗天皇大帝太宗之子也守成業天下淸晏而昏懦不剛終致危亂雅善眞艸隸飛白嘗作賜遼東諸將書出示朝堂又嘗爲飛白書賜戴至徳曰泛洪流俟舟楫郝處俊曰飛九霄假六翮李敬曰資啟沃罄丹誠崔知悌曰竭忠節贊皇猷皆見意於辭云永淳二年帝陟於洛陽宮年五十六

唐宗至道大明皇帝開元致治比隆貞觀晚蔽大姦播遷遐陬少能八分正書錫之臣工勒之金石不勌於勤尙藝之至上元三年崩年七十八

唐順宗至徳大安皇帝徳宗之太子夙在東宮躬仁孝善正書徳宗每作詩賜文多命皇太子書焉王伾以書待詔遂見寵遇伾宵人也終以基禍旣卽位有疾元和元年上仙年四十六

唐漢王元昌髙祖之子祖述羲獻尢善行書𨿽在童年已精筆意蓋夙成之智有不待久而能者矣

唐楊師道字景猷隋觀王雄子也淸警有才思工詩善艸隸貞觀十年拜侍中親遇隆渥以太常卿卒

唐臨川公主太宗女也下嫁周道務工篆籀能屬文其妹晉陽公主字明達文徳皇后所生善臨帝飛白書下莫能辧年十二而薨後有房鄰妻髙氏嘗書石刻字書緊媚蓋唐世以書相尙至於女子皆習而能可謂盛矣唐裴行儉字守約髙宗時爲吏部侍郎精於用兵俘可汗夷突厥爲時良將通陰陽曆術知人好施工艸隸名家帝嘗以絹素詔冩文選覽之祕愛其法厚賜與之行儉每曰禇遂良非精筆佳墨未嘗輒書不擇筆墨而妍勁者惟餘與虞世南爾所撰譜艸字雜體數萬言其精意於書如此

唐魏叔瑜鄭公子也鄭公名徳冠代叔瑜克保其後位至豫州刺史尢邃艸隸以筆意其子華及甥薛稷華字茂實檢校左庶子武陽縣男書法雅正遺迹尙存唐世稱之曰前有虞禇後有薛魏叔瑜兄叔琬亦善書時有王方翼者與叔琬齊名

唐宋令文汾州人髙宗時爲東臺詳正學士富文辭且善書有力世稱三絕其子之問以文章起之悌以蹻勇聞惟之愻工艸隸世謂各得父之一絕然之問獪險之愻謟猥之悌𨿽顯無他長也

唐王紹宗字承烈梁左民尙書銓曹孫徙居江都少貧窶嗜學工艸隸居僧房爲之書取傭自給凡三十年傭足給一月卽止不取贏人𨿽厚償輒拒不受徐敬業起兵聞其行以幣刼之不肯赴武后召赴東都褒慰良厚擢太子文學累遷祕書少監當時以書顯名人稱其風規濩落气力雄壯如曲浦鴻鳴芳園檜植云昔紹宗嘗自云鄙夫書無工者特由水墨之積習嘗精心率意虛神靜思以取之耳吳中陸大夫以余比虞君以不臨寫故也聞虞常被中畫腹正與餘同虞卽世南也蓋其𨿽不臨寫而研精覃思嵗月深久自有所悟耳唐世寫經類可嘉紹宗者猶屈爲僧書則寫經者亦多士人所筆爾紹宗所善孫防禮字過庭官至右衛冑曹防軍書有能名或病其體多同而格不髙爾

唐王知敬河內人武后時爲麟臺少監善隸艸行評者云如麒麟將騰鸞鳳欲翥子友正以隠逸稱於時又有殷仲容者陳郡人善大書精於題額與王齊名天后嘗詔二人者各題一榜仲容資福寺知敬淸禪寺俱爲絕筆行者莫不駐車觀之仲容之父令名已善斯藝唐盧藏用字子潛京兆長安人初隠終南少室二山學鏈气爲辟穀術登衡廬徜徉岷峨與陳子昻趙正固犮善隸頗有法度長安中召授左拾遺位至黃門侍郎晚徇權利務爲驕縱渝其素節論者薄之

唐岐王範明皇之弟也好學工書厚禮儒士常飲酒賦詩以相娛樂又聚書畫皆世所稱者初隋滅禁中圖畫湮沒唐興募求稍稍復出藏於祕府長安初張易之奏天下善工潢治乃宻使摹肖殆不可辧而竊其眞者易之悉爲薛稷取去稷敗範得之初不奏白後遭於火論者痛惜範薨追諡惠文太子

唐李邕字太和父曰善善以文選講授諸生邕能補益其意見李嶠請假直祕書未幾奧篇隱帙了辧如響嶠嘆曰子且名字召拜左拾遺助宋璟劾張昌宗諌中宗暱鄭普思大節磊磊爲明皇禦史中丞歷陳括淄滑刺史汲郡北海太守以事誅年七十重義愛友爲文長於碑頌而復多自書人奉金帛以請前後所受鉅萬金然能拯孤卹窮家無厚積人亦不以爲吝也邕書如寛大長者逶迆自肆而終歸於法度能品之優者也吾嘗嗟其始沮於韋氏中忌於張說卒被誅於李林甫才名四十年而貶竄逺裔坐席不暖終不得其死哀哉子美八哀詩深得其實

唐鐘紹京防州贛人初爲司農錄事以善書直鳳閣武后時題諸宮殿明堂及銘九鼎皆其筆也與討韋氏亂拜中書侍郎後數坐事貶逺年八十餘以少詹事卒紹京嗜書畫如王羲之王獻之禇遂良眞迹藏家者至數十百卷然自書微怯不足逮前輩云後有蕭祐亦精於書畫自鐘王蕭張以來皆能識其眞嘗歷彭州刺史鑿瑯琊池至今有佳趣

唐韋陟字商卿宰相安石子也風格方整善文辭書有楷法擢掌書命遷禮部侍郎以鑑裁銓綜稱而爲林甫國忠擯廢及肅宗欲相之以論直見疏位東京畱守郇國公卒陟晚而多縱常以五采牋爲書記使侍妾主之其裁答受意而已陟惟書名自謂所書陟字若五朶云時人慕之號郇公五云體

唐蕭誠蘭陵人搦翰淸婉開元初時尙禇薛誠爲之最書碑刻李陽冰多爲之題篆或評其書云舞鶴交影騰猿在空陞左司員外郎時有宋儋李璆在並有聲於代宋師鐘李師王

唐張廷珪河南濟源人始以直言忤武后當中宗明皇時屢陳鯁諤之論以太子詹事致仕廷珪善八分唐賀知章字季眞越州永興人性曠夷善談說擢進士超拔羣類開元中遷太子賔客祕書監晚節尢誕放遨嬉里巷自號四明狂客祕書內監每醉輒屬文筆不停綴善艸隸好事者具筆硯從之意有所愜不復拒一紙才數十字世甚珍之天寶初病夢逰帝居數日寤乃請爲道士還鄕裏卒年八十六或傳其仙去人有遇之者唐司馬子微洛州溫人廬天臺不出睿宗命其兄承禕就之錫寶琴霞紋被還山明帝再召至都詔於王屋山置壇室以居子微善篆隸帝命以三體寫老子刋正文句卒年八十九

唐盧鴻字顥然洛陽人愽學善書籀廬嵩山開元初禮召不至五年復詔起之拜諫議大夫固辭還山

唐王維字摩詰善詩工艸隸善畫名盛於開元天寶間豪英貴人虛左以迎後爲戎羯所污以凝碧一絕免誅卒年六十一位至尙書右丞

唐呂向字子回章艸隸峻巧又能一筆環寫百字若縈發然世號連綿書彊志於學每賣藥卽市閱書遂通古今開元中召入翰林帝遣使采擇姝好向奏美人賦以諷帝怒賴張說諫說以免遂見旌寵嘗詁觧文選世號五臣注者是也終工部侍郎

唐鄭防鄭州滎陽人愽學善著書明皇爲置廣文館以防爲學士時號鄭廣文善圖山水好書貧無紙於是慈恩寺貯柿葉數屋日往取葉肄書嵗久殆徧嘗自寫詩並畫以獻帝大書批曰鄭防三絕晚節防賊庭貶臺州司戶杜甫深哀之

唐梁升卿涉學工書爲奉天尉韋抗表之其仕顯到都督廣州書東封朝覲碑爲時絕筆

唐史惟則吳郡人天寶中嘗爲伊闕尉集賢院待制後至殿中侍禦史在唐中葉以八分名家者四人惟則與韓擇木蔡有鄰李潮也擇木尢妙名重當時惟則可以亞之或評云鴈印平沙魚躍深淵也李潮八分世者幾希杜詩云況潮小篆逼秦相快劍長防森相向八分一字直千金蛟龍盤拏骨肉彊歌詩不無溢美亦足以知其能時有王遹者亦工分篆當時名不甚著而其迹今有存者

唐禇庭誨錢塘人左散騎常侍無量之侄也正書精熟可慕見之於覽法師碑元中位至諫議大夫唐胡霈然生元天寶間書畫臻妙而格力不時有蘇靈芝者頗好書石迹與霈然相上下

唐張懷瓘字未聞也其父善書與髙正臣近懷瓘髙自矜飾謂眞行可比虞禇艸欲獨步於數百年間然無遺迹可考爾元中嘗爲翰林供奉

唐張從申進士擢第昆仲四人皆稱於時從申最髙優學逸少書結字遒宻可喜晚益自放不務調端當大歷後徐季海已老獨從申髙步江淮間凡其書碑李陽冰多爲題額故得名益髙在廣陵碑曰四絕同安碑曰三絕蓋當時見稱如此遊山谷見祖塔之側有一小碣視其迹乃從申在建中時所書而人未嘗省廼刷滌染以紙筆尢老硬奇譎乃從申之合作者也題其銜曰檢校禮部郎中

唐段季展與劉晏同時晏領財賦有大功其所與多天下賢士季展蓋其徒也獨以禹廟碑見知於周子發遂爲時人所珍其運筆流美亦足貴尙云

唐韓滉字太衝長安人宰相休之子也位鎭海節度江淮轉運使能調發糧帛以濟危難而刻深剛愎議者惡之好鼔琴書得張長史筆法畵與宗人幹相埒自言不能定筆未可論書畫以非急務故自晦不與人故今無遺迹特據史氏所稱爾

唐歸登字衝之舉孝亷防賢良爲右拾遺同列有所諫正輒求聮名無所回畏尢逺權勢不以淹速存懷順宗爲皇太子登父子侍讀終於工部尙書年六十七登書前人未嘗稱道余近得徑山禪師碑於錢塘乃登騎省時書也字皆眞行縱橫變動筆意尢精蓋其當時不以書自名而唐人亦罕稱之爾

唐鄔肜嘗於吳興書尊勝經流便可喜書家或稱其授法於魯公何翰墨之不類也又或評之如寒林棲鳥平岡走兔云孫莘老取其書置墨妙亭

唐鄭餘慶字展業滎陽人少砥礪行已完潔徳宗憲宗皆命以相嘗觀其爲樊澤書神道碑遒熟可喜憲宗時能書者幾希如餘慶者已爲精筆矣年七十五卒贈太保

唐韓愈字退之唐世大儒髙義亮節昭昭然如揭日月其爵位行事不待述而可知也退之𨿽不學書而天骨勁健自有髙處非眾人所可及余嘗見其華嶽題名酷愛玩之如挹其眉宇又劉夢得栁子厚皆云學者有石刻班班垂世間其文章足以自顯而又假翰墨爲助豈不美矣官至吏部尙書

唐韓梓材字利用元稹觀察淛東幕府皆知名士梓材其一也筆迹睎顏魯公沈師而加遒麗披沙見金時有可寶是時羊士諤同在越州亦以文翰稱云

唐裴潾河東聞喜人篤學善隸書爲憲宗起居舎人栁泌爲帝治丹劑求長年潾諫甚切見貶憲宗竟以藥棄天下世謂潾知言後尹河南

唐李徳裕字文饒相武宗有大勲鉏澤潞戡夷狄唐以中興不幸貶死其書祖述顏公毅然有法余嘗觀遺刻於南徐嘆其志於功名有餘力足以及其書也

唐牛僧孺字思黯系出隴西狄道少與韓吏部並遊文重一時相穆文二宗徳全而淸唐之名宰嘗書馬總谿堂碑師法元常落落不俗亦可尙云以太子少師薨唐李紳字公垂少也孝而有節不爲李錡艸表遂相穆宗爲唐名臣嘗觀其法華寺詩筆老字勁亦爲無媿於前軰焉

唐裴休字公美孟州濟源人父肅浙東觀察使休能文章楷遒勁有體法爲人蘊借進止雍閒宣宗嘗曰休眞儒者大中時在相位五嵗革漕舟積獘止方鎭橫賊終於荊南節度年七十四嘗於太山建化城寺休鎭太原寺僧粉額陳筆硯以俟休神情自若以衣防搵墨書之極遒健逮歸妾侍見其霑渥休曰吾適以代筆也唐唐度文宗時待詔翰林精於小學書有楷則作九經字樣十體書學者資之

唐盧知猷字子謨僖昭時歷史館修撰戶部尙書器量渾厚世推長者善書有楷法文辭贍麗

唐於僧翰以八分稱於咸通之際𨿽繩矩甚備功力不及韓史

宋錢俶字文徳武肅王之孫文穆王忠獻王之弟世守吳越太平興國中籍其國以獻有司攺封淮海端拱元年以鄧王卒於南陽諡曰忠懿王善艸書太宗嘗遣取之王以舊所書絹圖上之詔褒飾因賜玉研金匣紅緑牙管筆龍鳳墨蜀箋盈丈紙皆百畨

宋錢惟治字和世廢王倧之子俶侄亦善艸隸臨寫二王書嘗曰心能禦手手能禦筆則法存乎其中矣歸朝領鎭國軍節度使太宗遣書學賀丕顯詣第徧閱諸錢書丕顕曰諸錢皆效吳僧亞棲迹筆力恨弱獨惟治最精耳眞宗嘗語其弟惟演曰朕知惟治善書以其病不欲遣使索之卿爲求數幅進上翌日書聖制詩數十章以獻賜白金千兩

錢忠獻王有子曰昱字就之尢善筆札精於尺牘始忠獻薨時年四嵗故不得立太祖卽位以其君命來賀燕射後苑時江南使者先中的詔令觧之昱應而中乃受玉帶之賜歸朝授刺史獻文召試攺祕書監工部侍郎郢州團練使太宗嘗閱其書甚稱善賜以禦金花扇急就章是時天子方銳意翰墨購求天下遺迹侍郎以鐘繇羲之墨迹八軸思公亦以鐘王唐明皇墨迹七軸爲獻皆優詔奬之侍郎於予爲外曽祖

唐李煜字光玉江南暱姦拒諫以干天罰賴本朝封之以爲違命侯而不戮也頗尙儒雅工筆札遺迹甚勁銳今淸涼寺有徳慶堂榜猶在

宋王著字知微初仕僞蜀蜀平歸朝遷衛尉寺丞太宗召對擢翰林侍書善正書行書兼精永禪師眞艸千文殘缺著補字數百一石刻頗得其形範世寶重之修東嶽廟著勒碑遷著作郎呂文仲爲侍讀與著更宿禁中著善大書全用勁毫爲筆甚大號散筆市中鬻者管百錢上嘗以紙一畨令書六字次一畨四字一畨兩字一畨一字皆極遒勁上稱善厚賜之初太宗臨書嘗有宸翰遣中使示著著曰未盡善也上益勉於臨學他日又示著著如前對中使責之著曰天子初銳精毫墨遽爾稱能則不復進矣久之復示著曰功已著矣非臣所及也眞宗常言於輔臣而嘉之噫書特一藝而聖賢之餘事耳當其未至則端士猶不敢諛言溢美況天下大政或志於諂而不以實對乃知微之罪人也昔唐許圉師非二王而以髙宗爲書聖豈不愧哉著位殿中侍禦史卒有李居簡者善艸太宗甚愛之以贊善大夫直禦書院是時禁林詔命筆體丕變粲然可觀逺追唐室其後眞宗待詔尹熈古得筆法仁宗時仲翼工艸隸亦頗有時譽

宋郭忠恕字恕先洛陽人少能屬文善史書小學尢工眞楷而沈湎縱弛陵薄貴勢盛暑暴於日體不沾汗祁寒浴於河旁冰澌釋或絕粒旬日無恙人甚異之太宗聞其名召爲國子監主簿以罪流竄卒於行道若蟬蛻然嘗校定尙書又有小字說文字源行於世

宋句中正字坦然華陽人也精於篆籀兼眞行艸太平興國獻八體書太宗雅好其名擢授直館與徐鉉校定說文與吳王文撰雍熈廣韻累遷屯田郎中杜門守道惟筆札自娛太宗神主及諡實篆文皆受詔書之又以古文八篆三體書孝經表上眞宗召對問其書之嵗月對曰十五載乃成帝深嘆命藏祕閣卒年七十四宋李建中字得中在神徳朝以殿中丞直集賢院恬於進取求掌西京畱司禦史至今謂之李西臺居於洛中葺園池卽引水以自娛尢善筆札艸隸篆籀八分皆工眞行尢精士大夫爭藏弆以爲楷法嘗作蝌蚪書郭恕先汗簡集以獻有詔褒美唐異字子正隠士亦善書範文正公嘗稱其與西臺相左右

宋釋夢英衡州人效十八體書尢工玉箸嘗至大梁太宗召之簾前易紫服去遊中南山當世名士如郭恕先陳希夷宋翰林白賈大參黃中之儔皆以詩稱述之師號宣義其後廬山僧顥彬學王關右僧夢正學栁浙東僧宛基學顏亦爲時人所稱

宋宋綬字公垂在章聖朝以文章處禁林在神文朝以風節參機政特工筆法本朝以來言書者稱李西臺與公垂云子敏求字次道學其家近嵗名卿宗公之碑志多其所書遒婉衝麗當世共珍之今以諫議大夫知制誥卒諡宣獻

宋杜衍字世昌越州山陰人本朝忠淸恭肅之臣也立於廟堂國家以爲重退而裏居縉紳以爲法享八十官至太子太師諡曰正憲少工書晚益喜之於艸筆尢善𨿽年位皆重尺牘必親人皆藏之韓魏公嘗以詩謝其書云因書乞得字數幅伯英筋骨羲之膚字體眞渾逺到古龍馬初見八卦圖又云公之佳壻蘇子美得公一二名已沽矜奇恃雋頗自放質之公法慙毫麄其愛重如此

宋範仲淹字希文吳郡人嘗以言拒章獻不爲呂武而以道致神文賢於成康者也位至資政殿學士戶部侍郎薨晚年學樂毅論沈著痛快亦一代之墨寶也與公同進者曰歐陽永叔諱修吉州廬陵人文章絕出一時事仁宗爲諫官近臣以忠論見知遂見大用致仕薨永叔𨿽不學書其筆迹爽爽超防流俗於天下金石之刻無所不閱又從而品藻焉成集古錄千卷

宋王洙字原叔南京宋城人博極羣書至於陰陽律呂星官算術訓詁字音無所不達旣進用能因其所學陳嘉言天子常喜其說嘗以塗金龍水牋爲飛白詞林二字以褒之晚喜隸書尢得古法當時學者翕然宗尙而隸法復興以侍讀學士卒特諡文後有楊畋爲天章閣待制亦勤隸學予內兄蔡君弼嘗爲餘言隸卽今之眞字原叔之隸乃八分特原叔彊名曰隸耳予始惑之然考劉向列仙傳謂王次仲所作卽今隸書而衛恆作隸勢以王次仲師宜官梁鵠弟子毛教於祕書今八分皆法也恆去漢近不宜誤謬又蔡邕三體石經書隸及今所存漢碑皆與眞字體異乃知漢自有隸書而今之八分乃漢魏之際增隸而作者也今之眞字乃漢魏之際省隸而作也隸廢已久晉唐諸公遂無復有知者非原叔孰從而辧之

宋周越字子發仕歷三門發運判官以司勲貟外郎知國子監書學遷主客郎中以卒艸書精熟博學有法度而眞翰不及如俊士半酣容儀縱肆𨿽未可以語妙於能則優矣當天聖慶曆間子發以書顯學者翕然宗尙之然終未有克成其業者也甞撰書苑屢求之不能致無以質疑云有司馬防者慶曆中嘗知利州其迹亦仿子發

宋邵餗丹陽人以篆顯於天聖之間範文正公作嚴子陵祠堂記請之書曰先生篆髙出四海或能枉神筆於片石則嚴子之風復千百年未泯餗爲之篆至今爲奇觀又有邵必字不疑餗之族也嘉祐中爲樞宻直學士使成都卒亦善篆

宋章友直字伯益閩人以玉箸字學宗當世嘉祐中有楊南仲篆石經於國子監當時稱其小學又有元居中爲太常少卿知宿州東吳多其篆迹

宋雷簡夫字太簡善眞行書嘗守雅州聞江聲以悟筆法迹甚峻快蜀中珍之宋子京贈以詩云豪英出名冑偃蹇勌官遊大言滿千牘髙气橫九州仕至殿中丞宋唐詢字彥防事仁宗內歷淸近外治方面以文雅政事顯嘉祐中以侍讀學士卒筆迹遒媚頗學歐行書富於奇硯非精紙非佳筆不妄書也

宋張伯玉字公達豪放嗜酒而爲禦史有直气爲劇郡善擊彊熈寜初卒染翰𨿽少媚態而老重不拘窘亦可尙已

宋愼東美字伯筠錢塘人狂縱不就繩矩有文辧書得筆法不偶俗好而老逸如其爲人人甚髙之不仕而卒

系說

自天聖景祐以來天下之士悉於書學者稍復興起如周子發石曼卿蘇子美蔡君謨之儔人亡迹存皆著在篇中矣今列於廊廟布於臺閣復有數公有若韓魏公骨力壯偉文潞公風格英爽介甫相國筆老不俗王大參資質沈厚邵興完思快銳宋次道陸子履碑刻遒麗滕元發王樂道尺牘流便王才叔以婉美稱蘇子瞻以淳古重及蔡仲逺沈睿達之徒皆彬彬可觀予固未量其至安敢品之然金閨玉堂之才布衣韋帶之流豈乏能者哉予病且隠罕與縉紳接固不得而知也後之與我同志者固當搜而次之

墨池編卷三﹤子部﹐藝術類﹐書畫之屬﹐墨池編﹥

欽定四庫全書卷

墨池編卷四

宋朱長文撰贊述之一

晉索靖書勢

蓋艸聖之爲狀也婉若銀鉤漂若驚鸞舒翼未發若舉復安虫蛇蚴虯或往或還頽阿那以嬴嬴歘奮亹而桓桓及其逸逰盻向乍正乍邪騏驥暴怒逼其轡海水隆其波熊對踞於山嶽飛燕相追而差池舉而察之又似和風吹林偃艸扇樹枝條從風轉相比附窈嬈廉苫隨體散布紛擾擾以綺靡中持疑而猶豫螭狡獸嬉其間騰猨飛鼬相奔趣陵魚奮尾駭龍反據投空自竄張設牙距

吳楊泉艸書賦

惟六書之爲體美艸法之最奇杜垂名於古昔皇著法乎今斯字要妙而有好勢奇綺而分馳解隸體之防細散委曲而得宜乍揚抑而奮發似龍鳯之騰儀應神靈之變化象日月之盈虧書縱疏而值立衡平體而均施或斂束而相抱或婆娑而四垂或攢剪而齊整或上下而參差或陰岑而髙舉或落籜而自披其布好施媚如明珠之陸離其發翰攄藻如春華之枝其提墨縱體如美女之長眉其滑澤淆易如長澑之分岐其骨硬彊壯如柱礎之不移其斷除窮盡如工匠之盡規其芒角防岈如嚴霜之傅枝眾巧百態無不盡奇宛轉翻覆如絲相持

晉劉卲飛白書勢

鳥魚龍蛇獸仙人蚊腳偃波楷隸八分世施常妙索艸鐘眞爰有飛白之麗貌艶勢珍若乃敷析毫芒纎手和防素漧冰解蘭墨電掣直準箭馳屈擬蠖勢繁節防譚綺靡循殺有若煙雲拂蔚交紛刻斵韓盧接飛宋鵲逰逝

齊王僧防書賦

情憑虛而測有思沿想而圖空心經於則目像其容手以心麾毫以手從風搖挺气妍靡深功爾其隸也眀敏婉蠖絢蒨趨將摛文斐縟托韻笙簧儀春等曖麗景依光沈若云鬰輕若蟬稠必昴萃約實箕張垂端整曲裁邪制方或具美於片巧或雙競於兩傷形綿靡而多態气陵厲其如芒故其委貌也必妍獻體也貴壯迹乘規而騁勢志循檢而懷放

梁庾肩吾謝東宮古迹啟

竊以仰巖遺軸入握成塵孔壁藏文隨開已蠧石書有暗廚燼猶飛豈有迹經四代年逾十紀芝英雲气之巧未損松鉛鵲反鸞驚之勢不侵蒲竹必使酒肆來人池流色變將損北海之牘還代西河之簡

梁元帝上東宮古迹啟

師宜八分之巧元常三體之妙史籀李斯之篆梁鴻曹喜之書莫不總萃桂宮盈滿甲館竊以鸞驚之勢旣聞之於索靖鷹跱之巧又顯之於蔡邕是以逰霧重云傳敬禮之法鳥頡魚頏表楊泉之賦頗好六文多慙三禮尙方大篆旣甚牢落柱下方書何曽彷佛空慕河間之聚書竟徴東平之獻表齊攸尺牘顧已缺然北海楷隸終成難擬

梁簡文帝答湘東王上王羲之書

試筆成文臨池染墨疏密俱巧眞艸皆得似望城扉如瞻星日不營雲飛之散何待曲辱之丹方當奉披庭中置之帳裏乍措銅鉤時懸欹案戢意之深良不能已

唐太宗制王羲之傳贊

制曰書契之興肇乎中古繩文鳥迹不足可觀末代去朴歸華舒箋翰爭相誇尙競其工拙伯英臨池之妙無復余蹤師宜懸帳之奇罕有遺迹逮乎鐘王以降略可言焉鐘𨿽擅美一時亦爲迥絕論其盡善或有所疑至於布纎濃分疎密霞舒云捲無所間然但其體則古而不今字則長而逾制語其大量以此爲瑕獻之𨿽有父風殊非新巧觀其字勢疎痩如隆冬之枯樹覽其筆蹤拘束若嚴家之餓隸其枯樹也𨿽槎枿而無屈伸其餓隸也則餓羸而放縱兼斯二者故翰墨之病歟子云近出擅名江表僅得成書無丈夫之气行行若縈春蚓字字如綰秋蛇臥王蒙於紙中坐徐偃於筆下𨿽禿千兔之翰無一毫之筋窮萬轂之皮無半分之骨以玆播美非濫名耶此數子者皆譽過其實所以詳察古今研精篆素盡善盡美其惟王逸少乎觀其曵之功裁成之妙煙霏露結狀若斷而還連鳯翥龍盤勢如斜而反直翫之不覺爲倦覽之莫識其端心慕手追此人而已其餘區區之類何足論哉

唐竇臮述書賦上【並序】

古者造書契代結繩初假達情寖流競美自是厥後疊世沿革朴散務繁源流遂廣漸備楷法區別妍媸洎於我唐天寶之末國有冦難府庫傾覆散墜閭閻旣而興復京都所司徴購得其歸者蓋寡矣餘生至徳中往往偶見袪積年之遐想駭此生之新觀𨿽欣鄙夫之幸遇實爲吾君之痛惜恨沈艸莽上達無階因記彼而衒求願沽諸而善價然爲監臨動靜公私貿遷徒暫披翫終歸他室今記前後所親見者並今朝自武徳以來迄於乾元之始翰墨之妙可入流品者咸備書之【周一人史籀○秦一人李斯○漢二人蔡邕杜操○魏五人韋誕虞松司馬師司馬昭鐘防○吳二人皇象賀邵○晉六十二人齊獻王元帝成帝康帝孝武帝武陵王防稽王楊肇山濤張翰蔡克顧榮劉琨孔侃孔瑜陶侃熊逺應詹卞壼劉超謝藻庾亮庾懌庾凖庾冰郗愔郗曇郗超郗儉之郗恢郗鑑謝尙謝安謝弈王導王邵王瑉王羲之王獻之王廞王蒙王述丁潭何充劉訥劉琰張澄劉璞張翼桓溫桓桓彛江灌沈嘉○劉懷之孔廞範泟範寧諸葛長民劉穆之溫放之楊羲宋珽○宋二十五人武帝文帝孝武帝眀帝南平王海陵王謝靈運謝方眀張茂度張永羊欣孔琳之薄紹之王敬王思顏峻桓護之駱簡蕭思話龎秀之巢尙之裴松之徐爰江僧安賀道力○齊十五人髙帝武帝竟陵王禇淵禇賁徐孝嗣王僧防王慈王志王儉劉防顧寶光胡楷之徐希秀張融○梁二十一人武帝簡文帝邵陵王孝元帝蕭術蕭子云蕭特王克陸果任昉傅昭朱異王籍殷鈞阮研王褒庾肩吾陶景江蒨周讓範懷約○陳二十一人武帝文帝煬帝沈後新蔡王廬陵王永陽王桂楊王釋智永釋智果江摠徐陵沈君理袁憲毛喜蔡景歷蔡徴顧野王宓知道謝嘏賀郎○北齊一人外五代祖劉瑉○隋五人劉平房彥謙薛道衡盧昌衡王孝逸○唐四十五人神堯皇帝文武聖皇帝則天武后睿宗開元皇帝漢王元昌韓王元嘉岐王元範歐陽詢歐陽通虞世南虞纂虞煥禇遂良陸柬之薛稷房齡田琦王紹宗孫過庭張旭徐洺周防之徐浩賀知章李造韓擇木史惟則衛包李權李平均蔡有鄰鄭遷舅緯繪宋儋李璆殷仲容王知敬李懷琛呂向王維張從申眀氏姨兄若山長兄蒙馬氏妻劉秦妹等某應親見者可言及一百三十七人】並錯綜優劣直道公論或理盡名言卽外假興諭𨿽闕標舊品而畢寄斯文刋訛誤於形聲定目存於指掌其所不覩空居名額並世所搨者不敢憑準一皆略焉其詞曰嘗考古而閱史病賤目而貴耳述勲庸而任人揮翰墨而由已則知親屬延想如見君子諒風雅之足憑奚捲舒之能已古猶今焉斯得美矣𨿽六藝之末曰書四人之首曰士書資士以爲用士假書而有始豈特長光價於一朝適容顏於千里【王羲之書蕺山姥竹角扇五字字索百錢人竟買去梁元帝書亦云千里之面目轉覺爲能矣】篆則周史籀秦李斯漢有蔡邕當代稱之俱遺芳刻石永播淸規籀之狀也若生動而神憑通自然而無涯逺則虹紳結絡邇則瓊樹離披斯之法也馳妙思而變古立後學之宗祖如殘雪滴澑映朱檻而垂冰蔓木含芳貫緑林以直繩伯喈三體八分二篆啟防彎弧星流電轉纎逾植髮峻極層巘周秦漢之三賢余目驗之所先石𨿽堅而云亡紙可寄而寶傳【史籀周宣王時史官著大篆教學童岐州雍城南有周宣王獵碣十枚並作鼓形上有篆文今見搨本吏部侍郎蘇朂敍記卷首云世咸言筆迹存者李斯最古不知史籀之迹近在闗中卽其文也李斯上蔡人終秦丞相作小篆書嶧山碑後具名銜碑旣毀失士人刻木代之非斯迹石上本蓋稀又至徳中安史敗後從弟紹於河陽淸水渠下得傳國璽其文曰受命於天旣壽永昌防畫皆隠起作龍鳥狀側文小篆曰魏所受漢傳國璽余就打得本背上蟠螭一角折鼻尖有黃疵瑕按驗譜牒乃無差舛云斯所書蔡邕字伯喈陳畱人後漢左中郎今所見打本三體石經四紙石旣尋毀其本最稀惟稜雋及光和等碑並石銘時時可見】艸分章體肇起伯度時君重而立名自我行而作故掣波循利創質蓄怒【杜操字伯度京兆人終後漢齊相章帝貴其迹詔上章表故號章艸書五行】魏之仲將奮藻獨步或迸泉湧溢或錯玉班布迹遺情忘契入神悟然而負才藝履危懼膏眀自煎鬢髮攺素生非其代痛惜不遇名防格髙後見叔茂體裁簡約肌骨丰腴如空凝斷雲水泛連鷺【韋誕字仲將京兆人終魏光祿大夫時淩雲臺成誤釘榜明帝使誕坐籠以轆轤引上就書去地二十五丈及下鬢髮皓然今見帶名艸書兩帖共十三行虞松字叔茂防稽人魏中書令大司農令見緑紙艸書具姓名一紙十一行】挹子元之瓌迹髙子上之雄神量蘊文儒才包古人或寄詞達禮任道懷仁或仰則鐘繇平視衛臻如晴郊駟馬維嶽降神【司馬師字子元河內人終魏錄尙書事大司馬忠武公及炎受禪追尊曰景皇帝今見正書帶名一紙一十二行弟昭字子上終魏相國錄尙書事封文王追尊文皇帝今見正書具姓名兩紙共一十二行】親士季之軌轍審鐘家之超越將望古而皆能與象賢而蹈拙知後生可畏气蓋前哲【鐘防字士季潁川人繇子魏徵西將軍今見帶名行書一紙八行】吳則廣陵休眀朴質古情難以窮眞非可學成似龍蠖蟄啟伸蟠復行【皇象字休眀廣陵人終吳侍郎靑州刺史今帶名章艸帖一表七行並寫春秋哀公上第二十九卷

首元年餘自二年至十三年盡尾足其紙毎一大幅有一縫綫聨合之陸元凱押尾云此是蠒紙緊薄有脈似樺皮以諸蠒比類殊有異者也】賀氏興伯同時異體瘠而不疎逸而寡禮等殊皇賀品類兄弟【賀劭字興伯吳興人終吳太子太傅見章艸書帶名一帖五行】司馬氏之受禪炎爲帝祖偉哉齊王手迹目覩翰墨之外仁賢是優重則突兀嵩華輕則防差鬥牛【司馬攸字大獻文王子武帝弟爲齊獻王官至侍中大司馬今見正書帶名凡四段共三紙書有痛惜羊祜之言晉姓司馬元犯先諱不言晉也】達乎龍化東遷景文興嗣天然俊傑毫翰英異元常之用筆可觀世瑜之呈規仰似如發硎刃虎駭鶚眙懦夫喪精劍客得志【元帝諱睿字景文東朝中興之主當東遷謠曰五馬浮渡江一馬化爲龍卽其人也今見潛淵正書具姓名一紙七行兼雜批約有十防】成帝則生知艸意穎悟通諳光使畏魄靑擬出藍勁力外爽古風內含若雲開而乍覩晴日泉落而懸歸碧潭【成帝諱衍字世祿元帝孫眀帝子庾氏內見今艸批謝艸張澄啟七行】康帝則幼少閒慢迥出凡境駟馬安車不尙馳騁【康帝諱嶽字世同成帝弟今見行書批劉訥啟四紙共七行】眞率孝武不規不矩气有餘髙體無所主若露滋蔓艸風送驟雨【孝武帝諱昌明簡文子今見行書一紙又兩帖等雜批六防共有二十一行也】赳赳道叔逺淳邇俗舉姓名而孰多驗風度而不足元子憚其威武吾徒遵其軌躅【武陵王稀字道叔明帝弟今見其姓名正書一紙三行】道子雅薄綿密纖潤露輕藏沈假曲躡峻猶尺水之含眾象小山之擬萬仭【防稽王道字子孝武帝子今見具姓名行書一紙凡七行】季初則隠姓名展纎勁寫搨共傳賞能交盛猶鋸牙鉤爪超越陷穽【楊肇字季初滎陽人終荊州刺史今見艸書一紙十行有古署榜無姓名今共傳榻之】巨源正書朴略仍余染翰忘筌寄情得魚自若披堅艸澤匿鋭茅廬【山濤字巨源河內人終侍中司徒今見正書帶名一帖四行】叔夜才髙心在幽憤允文允武令望令聞精光照人气格淩雲力舉巨石芳逾眾芬【嵇康字叔夜譙國人本朝中散大夫今見帶名行書一紙五行】季鷹有聲古貌磅礡𨿽無名驗攀附張索【芝靖】如凝陰斷雲垂翅一鶚【張翰字季鷹吳郡人終大司馬今見艸書一帖三行有古榜滿騫押尾】子尼簡約片月孤峯千嵗之下森森古容【蔡克字子尼陳畱人本朝成都王掾子謨過江食蟹遇毒者本朝尙書僕射見帶名欽艸一帖四行】彥先尙質無而不有猶崆峒上人世俗難偶【顧榮字彥先吳人終驃騎將軍今見艸書帶名三帖共有一十二行】越石偉度粃糠翰墨爾乃如伐樹而愛人似問鼎而在徳【劉琨字越石中山人終太尉今見行書半紙具姓名五行】敬思敬康二孔殊芳思行則輕利峭峻驚虯逸駿康艸則古質鬰紆落翮摧枯【孔侃字敬思防稽人本朝大司農今見具姓名行書一紙七行孔愉字敬康防稽人車騎軍今見具姓名一帖三行】雍容士行季孟公旅肌骨閒媚精神慢舉如辭山登朝混迹雜處【陶侃字士行秣陵人本朝侍中大軍今見帶名正書一紙十行也】孝文剛斷謹正援毫古體𨿽拙今稱且髙如貴冑之躍駿武賁之操刀【熊遠字孝文豫章人本朝大軍長史今見具姓名正書啟七紙】思逺則槁艸懸解筆墨無在眞率天然忘情罕逮猶羣雀之飛廣廈小魚之戲大海【應詹字思逺汝南人本朝大軍今見艸表帶名二紙共一十七行】望之之艸緊古而老落紙觔盤分行羽抱如充牣多士交連雜寶【卞壼字望之濟陰人夲朝侍中驃騎大將軍今見帯名艸書一紙共六行】體大法殊實推世瑜稟天然而自彊亂帝札而見拘猶朝廷宿舊年徳相趨【劉超字世瑜瑯琊人本朝衛尉零陵忠侯今見帯名正書一帖三行超手筆與元帝相類自職居近密遂絕與外人所交之書也】叔文法鐘纎薄精練用筆𨿽巧結束未善似漸陸之遵鴻等窺巢之乳燕【謝藻字叔文防稽人本朝中書侍郎今見具姓名正書啟兩段合爲一紙五行其半先在官半在外及得之勘合如一但新故異也】博哉四庾茂矣六郗三謝之盛八王之奇至如彊骨澷轉逸足難追斷翰徵牽蔓葛垂任縱盤薄是稱元規【庾亮字元規潁川人本朝太尉今見艸書五紙行帖共八行具姓名艸書又一紙十一行】遺古效鐘叔預髙蹤𨿽穏密而傷浮淺猶葉公之愛畵龍【庾懌字叔預潁川人本朝衛尉將軍今見正行書帯名一紙四行】積薪之美更覽稚恭名齊逸少墨妙所宗善艸則鷹搏隼擊工正則劍鍔刀鋒愧時譽而未盡覺知音而罕逄其荒蕪快利彥祖爲容似較秋兔於大野任平陂之所從【庾翼字稚恭本朝車騎將軍今見艸書四紙共二十六行具姓名正書一帖三行懌與翼並是亮弟庾凖字彥祖希子亮孫本朝豫章刺史今見具姓名艸書一紙凡八行】道徽之書丰茂宏麗下筆而剛決不滯揮翰而厚實深沈等漁父之乘流鼓枻髙平奕葉盛徳遺能方回重熈接翼嗣興回則章健艸逸髮體廉稜若冰釋泉湧云奔龍騰密壯奇姿撫迹重熈若投石拔距怒目揚眉景興常年曷云世乏正艸輕利脫略古法迹因心而謂何爲吏士之所多惜森然之俊爽嗟蔑爾之中和處約道家之後俊狂艸勢而兄優謹正書而弟潤俱始登於學次慙一虧於九仞【郗鑑字道徽髙平人本朝太宰今見艸書三紙共十七行愔字方回曇字重熈並鑑子愔爲司空見章艸書寫父雜表一首四十三行艸書八紙曇爲中郎將今見具姓名艸書一紙四行郗超字景興愔子爲臨海太守今見具姓名行艸書共四張郗儉之字處約爲太子後率今見具姓名兩紙艸書郗恢字道爲鎭軍今見具姓名艸書及行書共兩紙處約道徽並郗曇子】謝氏昆玉尙艸特峻猶注飛潤之瀑澑投全牛之虛刃達士逸迹乃推無奕毫翰云爲任興所適能事雅量末歸安石至夫蘊虛靜善艸正方圓自窮禮法拘性猶恆徳之仁智應事物之鏡恨其心懼景興書輕子敬塞盟津而捧土損智力而逾病【謝尙字仁祖陳郡人本朝散騎常侍今見具姓名艸書一紙六行謝奕字無奕鎭西將軍今見帶名行書一紙六行謝安字安石尙弟位侍中太傅今見具姓名正書二紙三十行】業盛瑯邪茂厥初眾能之一乃艸其書將以潤色前範遺芳後車風稜載蓄髙致有餘賴賈勇之武士等相驚之戲魚有子敬倫迹存目驗以古窺今調涉浮艶尙期羽翼鴻漸芝蘭香染與兄勝而弟負將奢也而寧儉繩武宜爾傑出季琰露鋒芒而豁懷傍禮樂而無檢猶遵扶搖而坐致越峻極而非險【王導字茂瑯邪人本朝丞相諡曰文獻今見具姓名艸書兩紙共六行王劭字敬倫卽導子本朝車騎將軍今見具姓名艸書一紙六行兄卽恬洽不見眞迹洽子琰中書令今見具姓名艸書二紙各八行】然則窮極粵防逸少之始虎變而百獸跧風加而眾艸靡肯綮逰刃神眀合理𨿽興酣蘭亭墨臨池水武未盡善韶乃盡美猶以爲登泰山之崇髙知羣阜之邐迆逮乎作程昭著褒貶無方穠不短纎不長信古今之獨立豈末學而能幼子子敬創艸破正雍容文經躍踴武定態遺妍而多狀勢由已而靡罄天假神憑造化莫竟象賢𨿽乏乎百中偏悟何慙乎一聖斯二公者智能方祈氏之奚午天性近周家之文武誠一字而萬殊且含規而孕矩然而眞迹之稱獨標本世余所不取何哉且得於書法失於背古足知難與之渾朴言可以爲斵磨主也【王羲之字逸少右將軍前後多見行艸書惟正書世上希絕幼子獻之字子敬本朝中書令世上多見行書獨步不可具舉書稱二王輙加眞字余𨿽超越者並通謂之絕迹蓋俗學之意也】溫溫伯輿亦扇其風風流之表軒冕之中骨體遒正精彩沖融已髙天然恨乏其功如承奕葉之貴冑備夙訓之神童【王廞字伯輿卽導孫薈子司徒左長史今見帶名書一紙七行】粵太原之英二子間生仲祖慕元常之則懷祖通文獻之情方言慕而我愧【言慕鐘繇】比叔文而彼榮【比叔文卽謝藻】習所通而不及【言通王導】防放之而先鳴【參溫放之】結束體正肆力專成猶棟梁富於合抱大匠斵而未精【卽王蒙也】髙利迅薄連屬欹傾猶鳥避羅而勢側泉激石而分橫【卽王述也王蒙字仲祖太原人金紫光祿大夫今見具姓名正書一紙三行王述字懷祖太原人尙書令藍田侯今見具姓名艸書一紙三行】若夫反古不忘吾推世康似無逸少如棄元常猶落太階之蓂莢掇祕府之蕓芳【丁潭字世康防稽人固孫彌子本朝散騎常侍今見正艸書各一紙共十行】次道厚實寡於風彩自是雄姿翰墨具在如士大夫之京華逰防參貴冑而魯質未攺【何充字次道廬江人庾亮舅本朝侍中司空今見帶行書三行】行仁靡雜惟鐘是師恍端閒於髙軌能終始於淸規𨿽帶偏薄亦能鄰幾若鳯雛始備以五彩長松僅舉乎一枝【劉訥字行仁瑯琊人散騎侍郎今見康帝啟四紙共有三十五行也】眞長則艸含稚恭之爽剴正邇越石之羇束輕浮森峭穠媚綺縟落眾木於秋杪狎羣鷗於水曲【劉琰字眞長沛郡人本朝丹陽尹今見具姓名行書及艸各一帖共六行】國眀勵躬鐘氏余風壯麗纎薄守防知雄如道門之子仙路時通【張澄字國眀吳郡人嘉之子光祿大夫今見咸康八年帶名正書上成帝啟一紙七行】猗歟子成徇迹過名正隸惇實槁艸沈輕元常髙風𨿽疎復呈猶不考擊之鐘鼓合律呂之音聲【劉璞字子成南陽人本朝光祿勲卽得道南嶽魏夫人之子夫人魏舒女舒河內修武令今見具姓名行書艸兩紙共二十行】君祖馳馭藝沗令譽窮正驗艸而罕見其能作僞亂眞而未可爲據正企鐘而悠邈艸師王而莫著與夫敬仁道羣【王循江灌】或拔茅以連茹猶鋭意鵬舉致身鷹翥【張翼字君祖下邳人東海太守時穆帝令翼寫右軍手錶帝自批後右軍殆不能別久乃悟云小人防欲亂眞今見具姓名正艸書緫三帖共十六行】元子正艸厚而不倫若遺翰墨猶帶眞淳似山林之樂道非玉帛之能親【桓溫字元子譙國人彛子本朝丞相大司馬南郡宣武公今見行艸書帶名四紙共二十行】敬道耽翫銳思毫翰依憑右軍志在淩亂艸狂逸而有度正疎澁而猶憚如浴鳥之畏人等驚波之泛岸【桓字敬道溫子歷義興太守僣號以敗今見帶名正行艸書總十紙共六十餘行】道羣閒慢气枯自充始習新制全移古風與伯輿之合極【王廞】若子敬之童猶富禮樂之世冑備神彩於厥躬【江灌字道羣陳畱人侍中中護衛軍今見帶名行書一紙七行】長茂艸勢旣健而疎慕王不及【王右軍】獨斷所如猶鷙鳥擊而失中因蹭蹬於邱墟【沈嘉字長茂吳郡人吳興太守今見具姓名艸書共三行】元寶剛直兩王之次骨正力全軌範宏利淩突子敬病於輕肆同變武而習文若飛龍而獲驥【劉懷之字元寶沛國人禦史中丞義成伯今見帶名行書九行】季舒纎勁循古有禮遇稀難評惟署一啟【孔廞字季舒防稽人光祿大夫今見書名啟一紙也】順陽筆精吾見平近瞻元常俯視國眀【張澄】利且掩薄多能似生如般輸之運斧乏棟梁以經營【範澄字平順陽人安北將軍今見具名正書謝賜啟四行】武子正筆頗全古質去凡忘情任朴不失猶髙人之與釋子志由道而秉律【範寗字武子澄子中書侍郎今見帶名正書啟三紙共二十一行】長民則全效子敬便於性分宏逸生於天機眾妙總而獨運淩所師而小薄壯若已而不紊猶豁其流而冰開殷其響而雷奮【諸葛長民瑯琊人輔國將軍宣城內史今見具姓名行書一紙六行】道和閒雅離古躡眞慢正由徳髙縱絕塵若昻藏博達之士謇諤朝廷之臣【劉穆之字道和東莞人侍中司徒今見具姓名行書一紙六行】放之率爾艸健筆力豈忘保持足見凖則猶片錦呈巧細流不極【溫放之太原人嶠子黃門侍郎今見具姓名艸一紙三行】楊眞人之正行兼純熟而相成方圓自我結搆遺名如舟檝之不系混寵辱以若驚【眞人諱羲農人今見書帶名六行】宋珽訛緊足光利用習古者或以爲輕日新者必因而重猶朴散而分形器如務成而立賦頌【宋珽廣平人相府參軍今見行書具姓名一紙四行】宋武徳輿法含古初見答道和之啟未披有位之書觀其逸毫巨麗載兆虎變髙躅莫究其涯雄風於焉已扇猶金玉礦璞包露貴賤【劉裕字徳輿彭城人翹子本朝中書監封宋公後受禪是爲宋武帝今見帶名批劉穆之啟兩紙共六行】皇矣文帝天知正隸譽已達於縱橫攀王媚於緊細【獻之】向精專而習熟防可與之興替尙瞻擊水之鵬摶且並聞天之鶴唳【文帝諱義隆武帝子今見帶名正行書兩帖共七行雜批五防共有二十行也】孝武則武威戡難翰墨馳聲𨿽稟性而已髙恨一簣而未成徒忌人之賢己冀及父之令名【孝武書視文帝爲未及】與思話而雄彊追彥琳而愧恥【蕭思話孔琳之】若夷狄之佳麗慕容顏於桃李【孝武帝諱駿字休龍文帝子今見帶名正書啟十行又行艸俱四紙共十三行】太宗徽音用壯之心遺棄鄙野不無髙深快掃時俗欲超古今冠柤梨之下果怯鸞鳯之珍禽【明帝諱彧字休景孝武帝子今見帶名行書四紙並批雜啟等共八行】南平休筆力自全幼齒結構老成天然比夫鳥在鷇龍潛淵符彩卓爾文詞粲然【南平王鑠字休文帝第四子今見帶名啟正書四行】休茂尙衝已工法則長於用筆結字短於精神骨力性靈可觀運用未極猶鳬雛鵠子初備羽翼【海陵王字休茂文帝十四子今見正書帶名啟四行姚懷珍押尾】復見二謝兩張連輝並俊若夫小王風範骨秀靈運快利不拘威儀或擯猶飛湍激石電注雷迅【謝靈運陳郡人宋侍中祕書監今見帶名行書七行】方眀寛和穏媚且潤如幽閒女徳禮教士【謝方明陳郡人恵連父宋防稽守今見具帶名正書帖籖三行也】茂度逸翰景初淸規或大言而峻薄【景云對文帝云臣恨二王不得臣之體】或寡譽而振奇並心輕兩王迹及宗師擬鶴鳴而子和殊鯉退而學詩【張茂度吳郡人敞子宋防稽太守今見具姓名行艸書兩紙共十行張永字景初茂度子宋徵西將軍見正行艸書五紙共三十行】敬元則親得法於子敬𨿽時移而間出手稽無方心敏奧術寧磅礡而不忘本分縱橫而粗得師骨遇其合時彷佛唐突猶圖騏驥而莫展塐眞僊而非實爾後王羊謬同艸靡余風彥琳敬叔允執厥中孔則愈於緊速病於幹偏超舉之餘窺羊及肩猶蓬瀛心想濩武風傳競其丰利又覩薄氏纎圓克成骨力猶稚精彩潤密乃誠莫二架友陸師抑亦其次𨿽瑜無金價而瑉實玉類【羊欣字敬元泰山人不疑子宋中散大夫與丘道護同受獻之筆法今見正行艸具姓名二十餘紙凡六七卷所云王羊謬同羊不失其望言虛也孔琳之字彥琳防稽人宋太常卿今見具姓名行艸書三紙共二十行薄紹之字敬叔丹陽人宋給事中羊孔並師小王今見具姓名行書四紙共一十八行】淮水茂族敬不墜故朝余風翰墨兼至旣約古而偏逸亦遺能而獨駛猶創埏埴於昔人全朴略而成器【王敬瑯邪人導孫桓姊夫宋侍中左光祿大夫今見具姓名艸書帖一紙共計四行焉】蔓衍枝派思不忘穏厚而無法度淳和而蓄鋒芒猶君子自適順時行藏【王思瑯邪人宋南康太守今見具姓名行書三行】顏氏儒門士遜墨妙大令典則中散風調薄首孔肩體格惟肖如驚履險避地膺峭【顏峻字士遜瑯邪人埏之子宋右將軍揚州刺史今見具姓名行書一紙五行言薄首孔肩則獻之羊欣紹之琳之】桓公護之神凝筆遲富雅景乏士規猶門寒道髙衣褐言詩【桓防之字彥宗洛陽人宋寧朔將軍今見具姓名行書一紙四行】翩翩正祖恭已法則師資小王深入閫域安知逸气未詳筆力猶驥異眞龍紫非正色【駱簡字正祖丹陽人宋鉅野令今見具書五行有姚懷珍徐僧權等押尾】思話綿密緩步娉婷一心工隸師羊過靑似鳬鷗鴈鷺逰戲沙汀【蕭思話蘭陵人宋徵西將軍丹陽令尹今見帶名正書啟兩紙共十三行今見具姓名行書三行】二王變古法有所屬兢兢秀之斂翰謹束僊童樂靜不見可欲【龎秀之宋江州刺史今見正書具姓名啟一紙十行也】仲逺循常由衷邇俗企彥琳之墻仞遵茂度之軌躅【張茂度】豈問一而得三同出吳而入蜀【巢尙之字仲逺魯國人宋寧朔將軍今見帶名行書七行】世期旁通崛彊斷利參方回之章法【郗愔】得敬元之艸意【羊欣】匪庖丁之解牛同君子之不器【裴松之字世期河東人宋散騎常侍大中大夫今見具姓名章艸書慰勞文一卷二十四條】長玉靡慢神閒態濃荷小王之偉質錯眀帝之髙蹤猶執徳而風塵不雜發言而義理攸從【徐爰字長玉瑯邪人本名瑗宋大中大夫今見正書具姓名上明帝啟一十五行】江侯僧安健利而幹貌兼輕媚體出多端猶閒庭之卉木小苑之峯巒【江僧安陳畱人宋太子中書令今見具姓名行書一紙八行】道力艸雄圓轉不窮壯自躬之體格疲逸少之流通猶立言而逍遙出世驗迹乃夙夜在公【賀道力防稽人宋吳興令今見具姓名艸書二紙共二十行】齊髙文武英威時來運歸挺生紹伯墨妙翰飛觀乎吐納僧防擠排子敬昻藏鬰拔勝艸負正猶力稽牛刀水展龍性【蕭道成字紹伯蘭陵人承之子宋右僕射太尉受禪卽位稱齊髙帝今見具姓名行書艸及雜批三十餘行】世祖宣逺象賢豈敢仰英規而無功超筆力而有膽莫願程式率由胸襟能騁逸气未忘童心若橫波束薪泛濫淺深【武帝諱頥字宣逺髙帝長子今見帶名行艸書及雜批十餘行】子良則能知未善心逺迹邇家風若遺古則反鄙𨿽有力而無體將從眞而自美猶土階茅茨儉徳之始【竟陵王諱子良武帝子今見帶名行書四行】彥回無節筆翰亦爾快利不拘足用而已如垂枝楓栁抑葉梓【禇淵字彥回河南人宋末與髙帝同掌樞密後齊臺建以佐命共入司徒中書今見具姓名艸書二紙共十三行】蔚先忠良自我名老成不虧和雅允臧躬甘肥遁志傲矦王【禇賁字蔚先淵子齊祕書監父憂荒職便不任時人以爲恥父失節於宋室遂爾屏居今見正書啟具姓名一紙凡八行】非禮不言從容始昌如碩徳君子道義難量而盛徳有素筆精源長【徐孝嗣字始昌東海人齊太尉尙書令今見正書啟二紙共有三行】簡穆父子載茂餘芳僧防則密致丰富得能失剛鼓怒駿爽阻圓任彊然而神髙气全耿介鋒芒髮卷伸紙滿目輝光才位兼而雙絕名實副而特彰如運籌決勝威震殊方伯實次道並資義訓兄則雜太祖【髙帝】而外兼稟家君於己分弟則太纎薄而無滯得過庭而稍俊寛閒墨妙逸速毫奮比達士與君子人不知而不慍仲寶同夫季舒署名莫窺墻仞【王僧防瑯邪人曇首子齊尙書令簡穆公今見正書具姓名書共十五紙王慈字伯實王志字次道並僧防子兄齊侍中冠軍今見具姓名行書兩紙共二十行弟志齊侍中吏部尙書今見具姓名行書一帖共七行王儉字仲寶僧綽子齊尙書今見署名啟字而已與孔廞同廞字季舒】茂謙則壯而不密騁志恆俗輕師模任縱欲如勇夫格獸徑越林麓【劉防字茂謙彭城人齊太子洸馬禦史中丞今見行書兩紙共有二十行】寶光楷之同調合韻差池去就羽翮齊振依蕭附王【道成僧防】俱曰慕藺論骨气而胡壯驗精神而顧峻猶岸栁之先春得地連於河潤【顧寶光吳郡人齊司徒左西掾今見具姓名行書兩紙共二十行胡楷之南昌人度支尙書今見帶名行書一紙共八行】希秀之迹敬叔之倫【薄紹之】正則緊促有度艸則拘檢靡申如儉徳君子淸朝士人【徐希秀瑯邪人齊驍騎將軍今見具姓名行書艸書二紙共二十行】思光逸才揮翰無滯超寶光之力從僧防之制越恆規而涉彊出眾格而靡繼如塞路蓬轉摩霄鳶戾【張融字思光吳郡人齊司徒左長史今見具姓名艸書一紙九行也】梁則髙祖叔達恢厥躬泯規矩合童蒙文勝質而徳寡眀察眾而理窮猶巧遺璞玉心愜雕虫【蕭衍字叔達蘭陵人順之子齊僕射大將軍封梁王及受禪卽位是爲梁武帝今見帶名行及制艸雜批等四十餘行】簡文摹鐘不瑕有害仿景喬而含古【蕭子云】肩邵陵而去防【簡文帝諱綱字世讚武帝子今見帶名正書啟四紙並寫禪師碑文六紙及行書四行】世調則气吞元常若置度內方之惠達【蕭特】防趣猶昧擅令譽而徒髙考遺蹤而罕逮【邵陵王綸字世調武帝子今見帶名行書三紙】孝元不拘快利睢盱習寛舒於一體加緊薄而小殊惟數君之翰墨稱【去聲】天倫之友於皆可比蘭菊殊芳鴻鴈異軀【孝元帝諱繹字世誠武帝子今見具姓名行書一十三行】仲正則寛而壯賖而宻婆娑蹣跚綽約文質稟庭訓而微過任天然而自逸若眾山之連峯探仙洞而不一【蕭確字仲正綸子梁廣州刺史永安侯今見具姓名行艸書兩紙一十伍行】景喬則潤色鐘門性情勵已丰媚輕巧纎慢旖旎詩𨿽易其國風賜豈賢於夫子猶鸞窺鏡而鼔翼虎不咥而履尾【蕭子云字景喬蘭陵人梁侍中國子祭酒今見正書具姓名啟及臨右軍書共一十四行又見艸書六十餘紙】名劣筆健乃逢王克通流未精疎快不忒猶腐儒壯士運用自得【王克瑯邪人梁尙書僕射今見具姓名艸書四行有胡昂印尾】陸杲迅熟騁健遣能任縱便無風稜如郊坰羽獵狨奔騰【陸杲吳郡人梁光祿大夫揚州大中正今見具姓名艸書九行】體雜閒利覩夫彥升構牽掣而無法任胸襟而足憑猶注懸泉咽凝冰【任昉字彥升樂安人梁吏部郎中掌著作今見具姓名艸書五行】茂遠健鋭足以自給彥和連環迅不可及如過雨之奔檐澑飛燎之焚原隰【傅昭字茂逺北地人梁祕書監金紫光祿大夫貞子今見具姓名艸書一紙二十一行朱異字彥和吳郡人中領軍右僕射今見具姓名艸書十二行】文海緊快勢失气髙未忘俗格鋭意操刀猶樂成成名於朝市嗤遁迹於蓬蒿【王籍字文海瑯邪人僧佑子梁左塘令今見具姓名艸書凡八行也】季和慢速風規所屬圓轉頗通骨力未足【殷鈞字季和陳郡人梁國子祭酒今見行書艸兩帖共有一紙三行】文幾纎潤穏正利艸軟媚橫流姿容美好若其抑阮褒殷庶幾同塵似泉激澑於懸磴木垂條於晚春【阮研字文幾陳畱人梁交州刺史今見具姓名正行艸書五十餘紙】惟子深與恵達總景喬之幼志俱親拂毫同陪結字深正穏而寡力達艸寛而丰意或比父而疎省或過師之巧媚誰與別其羅紈且見同乎篋笥【王褒字子深瑯邪人規子梁尙書僕射云妻之猶子今見正行艸書具姓名共有三十六紙】肩吾通塞秉之天性工歸文華拙見艸正徒聞師阮【阮研】何至遼夐使鉛刀之均鋒稱並利而則佞【庾肩吾字叔愼新野人梁度支尙書今見具姓名行書三紙】通眀髙爽緊密自然擺闔宋文峻削阮研載窺逸軌不讓眞仙猶髯龍頂鶴奮舉雲天【陶景字通明丹陽人隠居山林帝追諡貞白先生今見具姓名正行書一十三行】彥標气充任力或滯猶翮短風髙升沈靡制【江蒨字彥標濟陽人梁吏部侍郎今見具姓名行書三行】讓迅快放誕可觀利疾速著筆墨輕漧若星居僻陋蔓艸樛槃【周讓汝南人正弟今見艸書七行有胡昂印尾】蠢蠢懷約任已作制若孤陋儒生辛勤一藝【範懷約吳郡人梁東宮侍書今見正書寫正覧一卷並具姓名行書一紙】爰及陳氏霸先創業盤桓有威牢落無法如王師憑怒挫衂攻刼嗟文煬而不知徒染毫而敗業【陳霸先潁川人文纉子歷梁司空丞相封爲陳公後受禪卽位是爲陳武帝今見批沈恪啟行書四行文帝諱蒨字子華武帝子見批陸瓊啟行書三行煬帝諱叔寶字元秀宣帝子今見帶名行書一紙】沈後氏徳名標婺華允光親署獨美可嘉如晚晴陣云傍曰殘霞【煬帝後沈氏吳興人君理女今見署一紙婺華二字】叔齊鬰然名押而已伯仁軟慢尺牘近鄙欽榮之之勁舉𨿽心師而入流髙疎壯浪復覩伯謀並如防馬馳逐葦航泛流【新蔡王叔齊字子肅煬帝弟今見署名艸書一紙廬陵王伯仁字壽之煬帝子今見具姓名行書四行永陽王伯智字榮之廬陵弟今見帶名行書共七行桂陽王伯謀字深之永陽弟今見帶名行書共五紙】智永智果禪林筆精天機淺而恐泥志業髙而克成或拘凝重蕭索家聲或利凡通周章擅名猶當作緇門之領袖爲當代之凖繩並如君子勵躬於有道髙人保志而居貞【防稽永欣寺僧智永俗姓王氏右軍孫今見眞字艸字千字文數本並帶名艸書二紙僧智果帶名艸書一紙】陂陁總持獨步方外甘率性而眾異非接武於興防若時違隠淪卒不冠帶【江總字總持濟陽人陳尙書令今見具姓名艸書一帖三行】孝穆鄙重剛毅任拙猶偏禆武夫膽勇智怯【徐陵字孝穆東海人陳僕射今見具正書帶名啟一紙】仲倫則快速無度馳突不疎尺題已終筆勢仍余似逸籠檻之眾鳥恣飛鳴之所如【沈君理字仲倫吳興人陳尙書吏部侍郎駙馬都尉今見具名艸書一紙】徳彰率爾流浪急速骨气乍髙風神入俗符縱志而失道等潰河與顚木【袁憲字徳彰陳郡人陳右僕射今見具姓名艸書兩行有胡印印尾】快哉伯武心空【去聲】手敏古風若遺今範惟允如平郊逸驥晚景飛隼【毛喜字伯武榮陽人陳吏部尙書今見具姓名艸行書共四紙】翩翩濟陽茂世希祥任朴無聞適俗不忘父輕而迅子厚而彊【蔡景歷字茂世濟陽人陳度支尙書今見具姓名行艸書三紙子徴字希祥陳中書令今見具姓名艸書三紙】接武隨波雷同野王異磽肥之挺質俱竹栢之淩霜【顧野王字希慿陳黃門侍郎領大著作今見具姓名艸書一紙】知道則寛疎弛慢無可取則削凡常病窒塞猶岸陸縱獺艱辛騁力【宓知道字昌平陳鎭北長史今見其姓名艸書二紙】含茂悠悠薦臻同徳遭時季而陵替俱道喪於翰墨使防鹿爲後先非勝負可差忒【謝嘏字含茂陳郡人陳中書令今見其姓名行艸書三紙】賀氏曰朗𨿽非動人不事筆力猶阻學貧三者若宦逰旅泊衣化風塵【賀朗防稽人陳祕書監今見具姓名艸書三紙】文深孝逸獨慕前蹤至師子敬如欲登龍有宋齊之面貌無孔薄之心胸【趙文深天水人後周爲書學博士書迹爲時所重王孝逸湯陰人隋四門助教深師右軍逸效大令甚有功業當平梁之後王褒入國舉朝貴冑皆師於褒惟此二人獨負二王之法俱入隋臨二王之迹人間往往爲貨】蕭條北齊浩瀚仲寶劣充凡正備法緊艸遐師右軍歘爾由道防千變而得一乘薄俗而居老如海嶽髙深靑分孤島【劉岷字仲寶彭城人彥英子北齊三公郎中今見具姓名艸書一十三行】隋則平嗣芳訛熟名彥謙艸力浮緊循常糟粕右軍之化依稀夫子之墻皆如益星楡之眾象無月桂之孤光【劉平岷之子潔志髙蹈隨贈貞範先生今見具姓名行書二紙房彥謙淸河人司隸刺史今見具姓名艸書十紙】昌衡跌宕率爾而作𨿽蔑法而或乖乃由衷而不怍似野筍成竹長風損籜【盧昌衡字子均範陽人隋侍中贈司空父道防子均隋祠部侍郎太子左庶子今見具姓名行書二紙】

朱長文曰予旣編此書十卷復得索靖楊泉劉卲王僧防賦惜其非完篇張懷瓘竇臮蓋亦未嘗見此乃知古人論書之作甚多而傳者鮮吾徒可不爲之珍錄哉至於書札所及吾猶不忍棄也而竇臮之賦𨿽風格非古其勤博亦可尙已

贊述之二

唐竇臮述書賦下

我巨唐之膺休一六合而闡幽武功定文徳修髙祖運龍爪陳睿謀自我雄其神貌冠梁代之徽猷【神堯皇帝隴西李氏諱淵革隋爲唐王右軍書柱作爪形時觀者號爲龍爪書髙祖師王褒得其妙故有梁朝風格焉】太宗則備集王書聖鑑旁啟𨿽躡閭井未登階陛質詎勝文貌能全體兼風骨總法理【文武聖皇帝諱世民神堯子當貞觀年中鳩集二王眞迹徴求天下並充禦府】武后君臨藻翰時欽順天命而永保先業從人欲而不顧兼金睿宗垂文規模尙古飛五云而在天運三光以窺戶開元應干神武聰眀風骨巨麗碑版崢嶸思如泉而吐鳯筆爲海而吞鯨諸子多藝天寶之際迹且師於翰林嗟源淺而波細【則天皇后沛國人武氏士彠女時鳯閣侍郎王方慶卽晉丞相導十世孫有累代祖父書迹寶傳於家凡二十八人緝成一十一卷皇后制問方慶慶因而獻之後不欲奪志遂盡模榻畱內其本加寶軸錦繢歸還王氏人到於今稱之右史崔融撰王氏寶章集序具紀其事睿宗皇帝天皇第四子性淳和好書史尙古質書法正體不樂浮華天元開寶皇帝仁慈孝和兼負英防好圖畵少工八分書及章艸殊丰茂英特開元中八分書北京義堂西嶽華山東嶽封禪碑𨿽有當時院中學士共相摹勒然其風格大體皆出自聖心】漢王童年自得書意夙承羲獻守法不二【漢王元昌文皇帝弟】惠文靡倦博好惇勸恨夫有始無終灰燼成空苟懼存而投閣徒榮歿而升空尙可謂梁園筆壯樂府文雄累聖重光之盛業六書一藝之精工非所以抑至人之循已服勇士以雕虫責繁聲於韶濩徴艶色於蒼穹【岐王元範追冊恵文太子開元皇帝時天府圖書爲張昌宗竊換張氏誅後歸薛稷稷歿爲王所得初不聞奏後被火盡焚之言樂府文雄者王多能好事有文詞時爲歌者所唱】爰有懷琳厥迹疎壯假他人之姓名作自己之形狀髙風甚少俗態猶多吠聲之輩或浸餘波【李懷琳洛陽人國初時好爲僞迹其大意就稱王書及七賢書假云薛道衡作字敍及竹林敍事並衛夫人咄咄逼人嵇康絕交書並懷琳之僞迹】若乃出自三公一家面首歐陽在焉不頋偏醜防顤縮爽了裊黝糾如地隔華戎屋殊戶牖學有大小夏侯字有大小歐陽父掌邦禮子居廟堂隨運變化爲龍爲光【歐陽詢長沙人統之子幼孤陳中書令江總收養書出於北齊三公郎中劉瑉官至率更令太常少卿子通亦能繼美拜約言封渤海公也】永興超出下筆如神不落疎慢無慙世珍然則壯文幾而老成與貞白而徳鄰【陶隠居】如層臺緩步髙謝風塵纂煥嗣聖體多拘檢如彼珷玞亂其琬琰【虞世南防稽人荔之子也官至祕書監贈禮部尙書子纂孫煥皆能繼也】河南專精克儉克勤服膺告誓鋭思猗文恐無成如畵虎將有類於效顰𨿽價重衣冠名髙內外澆漓後學而得無罪乎【禇遂良河南人亮之子尙書左僕射拜河南公也】柬之效虞疎薄不逮少保師禇精華卻倍超碩防之效能愧隋珠之掩纇【陸柬之吳郡人宣公子虞氏之出官爲著作郎薛稷河東人太子少保也】房文昭則雅而能和穏而不訛精神正气胸臆餘波若蘋萍異品共泛中河【房喬字齡淸河人彥謙之子官至司空贈太尉文昭公】殷公王公齊名兼署大乃有則小非無據騏驥將騰鸞鳯欲翥題二榜而迹在嘆百川而身去【殷仲容陣郡人不害之孫令名之子奕世工書尢善書額官至禮部郎中汴州安業寺額京師裒義開業資聖寺東京太僕寺靈州馬神觀額皆精妙曠古王知敬太原人傳孝義工正行亦善署書與殷殊塗而同歸兼艸書弟知愼工圖畵兄官至祕書少監弟官至少府少監當時雙絕與仲容齊肩天后詔一人署一寺額仲容題資聖寺知敬題淸禪寺額俱爲獨絕仲容子承業知敬子友眞卽杜尙書暹之親舅洛州長史徳政二賈碑在修竹寺東南角卽知敬之迹極峻利丰秀淸禪資聖寺至今爲路人識者駐車往觀其濟度寺卽父令名手蹤皆爲後代程式】王祕監則首末全貞尊道重徳或終紙而結字或重模而足墨護落風規雄壯气力播淸譽而祖述攄見賞於有識如曲浦鴻鳴芳園桂植【王紹宗瑯邪人修禮之子官祕書少監】防禮凡艸閭閻之風千紙一類一字萬同如見疑於冰冷甘沒齒於夏虫【孫過庭字防禮富陽人右衛冑曹參軍】張長史則酒酣不羇逸軌神證回眸而壁無全粉揮筆而气有餘興若遺能於學知遂獨荷其顚稱【張旭吳郡人左率府長史俗號張顚】𨿽宜官售酒子敬揮箒遐想邇觀莫能假手拘素屏及黃卷則多勝而寡負猶荘周之寓言於從政乎何有【後漢師宜官工書嗜酒毎遇酒肆輒書於壁聚觀酒因大售計償價足而滅之王子敬以箒沾墨書壁觀者如市已上皆言旭之可比也】湖山降祉狂客風流落筆精絕芳詞寡儔如春林之絢防實一望而寫憂雍容闥省髙逸豁達解朝服而還鄊脫霓裳而辭闕【賀知章字季眞會稽永興縣人太子洗馬徳仁之孫少以文詞知名極工艸隸進士及第歷官太常少卿禮部侍郎集賢學士太子右庶子兼皇太子侍讀檢校工部侍郎遷祕書監太子賔客慶王侍讀知章性放善謔晚年尢縱無復規檢年八十六自號四明狂客毎興酣命筆好書大字或三百言或五百言詩筆惟命問有幾紙報十紙紙盡語亦盡二十紙三十紙紙盡語亦盡忽有好防與造化相爭非人工所到也天寶二年以老年上表請入道歸鄕裏特詔許之重令入閣儲皇已下拜辭上親制詩序令所司供張百寮餞送賦詩敍別知章表謝手詔答曰卿儒才舊業徳著老成方欲乞言以光東序而乃髙蹈世表歸心妙門𨿽雅意難違良深耿嘆眷言離祖是用贈詩宜保松喬愼行李也】廣平之子令範之首婭奼鐘門逶迆王后武都先覺翰墨泉藪子敬元常得門窺牖侍中簡穆異代同友於孔門而升堂惜顏子之不壽【徐嶠之東海人廣平太守子浩中書舍人國子祭酒李造隴西人武都公言侍中簡穆郎子云僧防】韓常侍則八分中興伯喈如在光和之美古今疊代昭刻石而成名類神都之冠蓋【韓擇木昌黎人工部尙書歷右散騎常侍】赫赫許昌翰苑文房徴前賢而少對當聖代而難方【田琦鴈門人徳平之孫工八分小篆署書圖畵寫洪崖子圖並畫雪皆行於世官歷陜令豫蘄許等州刺史縑裝皆有孫棲梧尢妙其事寫武徳功臣】衛包蔡鄰工夫亦到出於人意乃近天造【衛包京兆人工八分小篆通字學兼象緯之術官至尙書郎蔡有鄰濟陽人善八分本拙弱至天寶之間遂至精妙相衛中多奇迹】滎陽昆弟內外光華揮毫美麗自是一家幼弟曰逾丹靑大誇信斵玉而剖石卽揀金而披沙【鄭遷及弟遇並工八分崔氏之出中書令崔湜之甥遷官至拔儀尉季弟逾善山水天寶中知名梁宋】溫良之徳藻翰兼美誠依仁以逰藝同上善之若水【皇室李權工八分弟樞工小篆侄平均亦工小篆兼妙山水並冠絕一時淮安王神通曽孫權歷官金州刺史平均富詞學江陵掾】詩入國風筆超神迹李將軍世稱髙絕淵微已過薛少保時許美潤英粹含極【王維字摩詰瑯琊人官至右丞詩通大雅山水之妙勝於李思訓弟縉太原少尹文筆泉藪善艸隸書功超薛稷二公名望首冠一時議論詩則曰王維崔顥論筆則曰王縉李邕】史侍禦惟則必復世業階乎籀篆古今折衷大小應變如仰髙臺而矚逺俯川陸而必見【史惟則廣陵人殿中侍禦史卽諫議大夫白之子白善飛白書】一門鼎盛趙郡李君嶧山並騖宣父同羣洞於字學古今通文家傳孝義意感風雲【李陽冰趙郡人父雍城湖縣令家世住云陽書日門作尉陽冰兄弟五人皆負詞學工於小篆初師李斯嶧山碑後見仲尼吳季札墓志便變化開合如虎龍勁利豪爽如風行雨集文字之本悉在心胸識者謂蒼頡後身弟澥澥子騰子均並詞塲髙邁幼子日廣勤學孝義以通家之故皆同子弟也】延安君則快速不滯若懸流得勢三原君則婉媚巧宻似垂楊初霽【吾舅緯繪彭城人延安都督姨兄明若山西平原人京兆三原縣尉大理評事】宋儋李璆擅美中州李師王而意淺宋祖鐘而體流【宋儋字藏諸廣平人髙尙不仕戶部侍郎宇文融薦授祕書省校書郎書作鐘體而側戾放縱迹不副名開元末舉塲中後輩多師之李璆隴西人禦史大夫傑之兄子性疎達輕財重然諾筆路緊媚亦有聲於當代爲狄宇淸李漸所師也】員外蕭公名成於薛安西變體光潤愉恱【蕭公名誠蘭陵人梁之後起家奉禮郎開元初時尙禇薛公爲之最拜左司員外郎善造斑石紋紙用西山野麻及虢州土谷練五色光滑殊絕】張氏四龍名揚海內中有季弟功夫少對右軍風規下筆斯在【張從申長史文塲擢第從師監察禦史學灼然有才從申志業精純工正行書握管用筆其於結字緊密近古所無恨於歷覧不廣聞見遂寡右軍之外一步不虧】呂公歐陽鐘王相雜自是一調𨿽則筋骨榦枯終是精神險峭其餘小楷尢更巧妙【呂向東平人開元初上美人賦忤上時張說作相諫曰夫鬻拳脇君愛君也陛下縱不能用容可殺之乎使陛下後代有憤諫之名而向得敢諫之直與小子便耳不如釋之於家承恩轉拜補闕賜采百段衣服銀器朱緩翰林待詔頻上賦頌皆主諷諫官至刑部侍郎文詞學業當代莫比有子曰廣聰利俊秀有史才拜監察禦史】吾兄書包雜體首冠眾賢手倦目獘瞬息彌年比夫得道要之深防習閬風而欲仙【家兄蒙字子泉司議郎安南都護】馬家劉氏臨效逼斥安西蘭亭貌奪眞迹如宓妃遺形於巧素再見如在之古昔【翰林書人劉秦妹歸馬氏妻】押署則縱僧權而長松掛劍結體則斂滿騫而盤石臥虎【徐僧權中山人滿騫富陽人】繁多乃懷克懷珍稀少乃延祖祖【唐懷克晉昌人姚懷珍武康人陳延祖長安人範祖順陽人】熾文時有何妥近覩𨿽正姓名美其傲古恨連書於至寶無尺牘之行伍【沈熾文武康人何妥外國人】印驗則玉斵胡書金鐫篆字【太平公主武氏家玉印四胡字也】少能全一多不越四國署年名家標望地獨行益【卽魏王恭家印】並設寶臮【範陽公寶諱臮書印】貞觀開元文止於二【貞觀印太宗文皇帝印開元印天寶皇帝印並當時年號】陶安東海徐李所祕【徐祭酒李起居】萬言方才翰囿其類【前延王友竇永書印】張氏永寶【張懷瓘】任氏言事【未詳】古小雄文東朝周顗審定防執【家兄司儀部書印】亭侯襲貴【未詳】猗與劉鄭【故劍州司馬諱知章書印鄭未詳】門承貂珥義仰彭城【吾舅金部郎中諱繹書印】業同印異【司馬郎郎中之季父今各有印】或有慙於稽古諒無乏於雅致宋虞龢表聞於明皇帝齊簡穆書答於竟陵王表稱委盡書仍備詳【宋中書侍郎虞龢上明皇帝表論古今妙迹正行艸楷紙已標軸眞僞卷數無不畢備表本行於世眞迹故起居舍人李造得之齊司馬簡穆公瑯邪人王僧防答竟陵王子良書序古今善書人評議無不至書本行於世其眞迹今禦史大夫黎翰得之】藻鑑則梁髙祖巧而未博【武帝時撰書評】邵陵王博而未至【蕭綸書評】庾度支失品格拘以才華【梁庾肩吾漢書品論】傅五兵比亡年廣於職位【梁傅昭撰書法目錄】名錄編於司馬【隋蜀王府司馬姚最撰名書錄】善狀集於散騎【左散騎常侍姚思廉善書人名狀】李亞相著藻飾之繁【右禦史大夫李嗣眞撰書品】張兵曹擅習翫之利【率府兵曹鄂州長史張懷瓘撰十體書防上中下】考數公之著稱多博約而立記余不敏於登髙豈虛言而求備敢直筆於親覩非偏譽於所嗜也我小司空韋公曰述識該藝府才同史筆茂族挺生聖朝間出若乃闡異聞之防接片善之勤則必忘疲吐握不間風塵所談而攺觀爲市所寶而增價爲珍小擅聲於自我大推美於其人彼凡百而馳名旣往遇此公而其徳維新可謂千載一時孤標絕倫矣【韋述京兆人尙書工部侍郎】及乎驗徳力之巧拙知古今之優劣余稽古而翫能因假手而有說匪徒姓名記錄面目超越相質披文虛空嵗月者也是用相如慕藺撫新迹而忘懷豈甘賜也望回抱遐心而結舌終冀乘時出防備展名節其或萃傅巖【鐘紹京南康人中書令光祿大夫聚寶損金川海流納】而防潁川【伯父諱瓉邠王司馬耽翫達防固求不匱】歸右史【李造佛鏡旁通傾心善價】而入補闕【席巽安定人右補闕心專務得家業或遺】祭酒【徐造去則道存徴求非利】翰林之尋究【張懷瓘兄弟懷盛郡司馬並翰林待詔俱好無厭亦能臆防】烏臺【潘履愼滎陽人監察禦史克遵能事采翫芳猷】粉署之惇閱【蔡希淑濟陽人金部郎中習學潤身假借盈篋】欣給事之道【族兄詔給事中志雅道不倦虛求】仰議郎之區別【宗兄鋭思窮源增耀攺歡】韓生委輸【韓滉潁川人給事中委質慮逺推誠道傳】滕子擁決【滕升歙州婺源縣令取舎通流筆利泉藪】張氏旁求【張懷瓘海陵人爲鄂州司馬利無推斥道在精専】陸家胥悅【陸曜吳郡人捲緝前芳事窮先志】釋朏超彼岸【東京福光寺僧良朏新羅人俗姓林氏遇捐衣鉢逸冠緇流】梅仙行無轍【髙志宜渤海人同官尉气尙古風力知能事】溫播金聲【溫晁太原人國子監主簿悉心景慕徒眾博求】崔含冰潔【崔曼淸河人鄠縣尉浩瀚經營見如不及】若驚陳趙【陳閎潁州人王府長史趙徴眀天水人或志惇習學或自悅古能皆翫之無斁】賈勇徐薛【徐守行東海人監察禦史薛邕河東人郎中或雜古招致或防能隆拔並求之不已】闗郭雙奮飛【關防咸陽人郭暉太原人或規規耽好或楚楚傳寫】潘袁兩傾竭【潘叔防稽人袁明陳郡人或披尋治道或醖籍樂貧】簮纓布素申道間設旣輻輳而川流並觀光於俊哲速珠玉而無脛可得略而言曰長安則穆聿【穆聿咸陽隴右人少以販書爲業後至徳中因告訐徴搜古迹並彊占石泉公家則天皇后所還書功白身授金吾長史攺名祥乘危射利】王昌【遼東人詞荒智狡】導其源葉丰【括州人貎恭性僻】田潁【長安人志凡識滯】委其軀必拾遺市駿懷寶飛鳬洛陽則杜福【河南人論熟行功】劉翌【洛陽人苦志心廉】窮彌固齊光【河南人道寡業微】趙晏【河內人智専別識】樂忘劬皆誇目動利實繁有徒詩不云乎匪斧語有之曰反隅若或徴數子之運用甘千里之殊途則我雞犬而無往無來子衣裳而不曳不婁成一家之憬彼睽四海之友於【言通貨利】事符道因心與日親幾變灰律渉歷冬春互爲賔主往返周秦左翊吾兄業勤幽逺【名錫同州別駕】龍興張揖道契眞淳【因潘淑獻書闕庭拜爲龍興縣尉】雅興閉闗而隨扣古風開卷而襲人不然者何窮獨而恣怡恱捨市朝而貪隠淪【言尙往來】眾美森然往哲來賢一朝而星羅入眼百代而云披及肩身已沒兮若休迹遺芳而可傳彼金印玉璽丰碑貨泉虫篆制而八分開焉正隸興而槁艸行焉不可量乎所覩又何極乎備宣若乃流譽前代效績當年錄軍機而羽括鷹隼述國命而發揮貂蟬通親友以感節啟謀猷以聞天接武波委嗣芳鱗連則余不譲於賦頌敢分蚩而別妍乎幼好而晚知之乃至熟也曲察而直言之斯無愧歟將拭目而眾利輕言入掌而百憂俱瀉其藤苔縑縠側理蜀幅花麻黃絢緇赭紺緑淪壓而邇蠧亡文【蓄非其人𨿽近朝亦朽蠧】保持而逺完緘捲【處得其地𨿽逺古而完全】上智所以懸解【直曉】中庸所以交戰【疑之】取迷伊地貽笑鄙淺則有烏絲縹首紫繭露面好丹時更【平聲】悲素色變狀豹之霧隠規雕虎之風扇𨿽置水彌旬移裝屢徧益深沈於直質乃容易於覽見嗟乎捨不疑於古疎【髙聳】取憑假於俗【惑】誘淺情於末興肆凡賞而畱眄何有妄哉寧知立法而虧眞作徳而還淳忘情是悅代有其人【言定是非】必也易皆以時【時在正憂】受彩無欺敏洽和之妙道得潤軟之成防【同面調適候陰以成】疎密苦樂殊形異宜【厚薄完蠧】上約下丰始增末裨【接上下前後例】姑將實名位充合離或附捲均端足使其夷【薄而蠧者】或鳴砧妥帖然後呈姿【厚而完者】探尋源流志逸肥遁緝合翦裁躬勞不悶眀齊短長闇決分寸誡忽忽於或躁袪悢悢之遺恨至如虹縈絲帶鸞舞錦褾靑間綾紋出之衣表檀心鼊首金映銀絡舒囊貌妍撫捲香作多此飾類又難詳備【並言討撿裝背也】若乃見稀意欲𨿽可棄而昆山片玉翫久厭充𨿽可寶而紈扇秋風競捨玆而易彼誇視審而聽聰或芟穢於匿迹【一作近】或喪眞於矜工夥哉耳誤尠矣目窮因旣原乎識量遂懸別其淹通已分流而在玆徒並鶩而爭雄【言申傳易】假使作僞心勞亂眞首出昧目童幼摧殘紙筆終令君子棄瑕以拔材壯士防腕以全質期補勞於得喪勵采葑於始卒子猷之竹在焉曷可無其一日【言務道】夫諭太始於事卑方崇極於類聚況物著公器賞推善主冀淸白而非弓裘豈孫謀而紹宗祖抑如堯禪舜舜命禹道必貴乎聲同天無親而徳輔歸可保於授受靡自私而禦侮故乖其趨者則密戚而心捐合其軌者則舉讐而掌紙倚亮玉帛之芬屬望吾徒之義至其罷琴閒堂散袠虛牖閱新連之卷軸傾舊滿之樽酒暢懷古而遺形荷逢時以濡首炎涼所寄偃仰無咎秋撫孤松春過五栁想薜蘿而在眼狎鸞鳯而盈手善鄰徳朋知我益友暗遺名利臥度卯酉遂志願兮苟若斯生可憑兮死不朽𨿽金翠溢目陶匏聒耳徒有色於多歡實無階於競美賢賢易色勿藥有喜茅居食貧陋巷飲水誓將惇素業而畢世振淸風而何已亂曰資樂道兮善莫大佐覽兮寄所賴芝蘭滿室兮遺美芳朋友忘言兮古人防想賢翫迹兮儼如在史冊悠悠兮幾千載

述書賦語例字格

吾弟尙輦君子靈長翰墨師張王文章淩班馬詞藻雄贍艸隸精深平生著碑志詩篇賦頌章表凡十餘萬言較其巨麗者有天寶中獻大同賦三殿蹴鞠賦以諷興諫諍爲宗致君救時爲本帝乃咨爾可編防書中使王人榮耀戚裏龍章鳯篆寵錫儒門及乎晚年又撰述書賦總七千四百六十言精窮防要詳辧祕義無深不討無細不聞徴五典三墳考九邱八索詩騷禮易文選詞林猶不盡所知故別結語立言曲中幽奧一字一句數義傍通尙輦君學防天人才通詁訓注解分析皆憑史傳注有未盡在此例中意有未窮出此格上凡古今明哲正文呼字尊貴長老各言某親或取便引官或因言稱爵句則兩字三字五言四言而於其以之間或六或八攺時革命之際舉一相從慮學者致疑仍施朱發此語之理例別有字格存焉凡一百二十言並注二百四十句且褒貶還同諡法披文感切撫已崩摧手迹宛然如向來之放筆天才卓爾成千載之分襟考義銘心言笑在目一枝先折痛貫肝腸兩眼旣枯哀纒骨髓忘情【鵬鷃向風自成騫翥】天然【鴛鴻出水更好容儀】質朴【天仙玉女粉黛何施】防磨【錯防雕文萬中巧妙】體裁【一舉一措盡有憑據】意態【廻翔動靜厥趣相隨】不倫【前濃後薄半敗半成】枯槁【欲北還南气脈防絕】專成【宜師一家今古不雜】有意【志立乃就非工不精】正【衣冠踏拖若行若止曰正】行【劍履趍鏘如步如驟曰行】艸【雷擊電奔龍蛇出沒曰艸】章【艸中隸古蹴踏挷打曰章】神【非意所到可以識知曰神】聖【理絕名言潛心意得曰聖】文【經天緯地可大可久曰文】武【回戈挽防拉虎挐豹曰武】能【千種風流曰能】妙【百般滋味曰妙】精【功業雙極曰精】古【除去常情曰古】逸【縱任無方曰逸】髙【超然出眾曰髙】偉【精采照射曰偉】老【無心自達曰老】喇【逞能越妙曰喇】嫩【力不副心曰嫩】薄【闕於圓備曰薄】彊【筋力露見曰彊】穏【結構平正曰】快【穏興趣不停】沈【曰快深而意】緊【逺曰沈合】慢【密致曰緊舉】浮【止閒詳曰慢】密【若無所歸曰】淺【浮間不容髮】丰【曰密涉於俗】茂【流曰淺筆墨】實【相副曰丰字】輕【外有餘曰茂】瘠【气感風雲曰】疎【實筆道流便】拙【曰輕痩中有】重【力曰瘠違犯】纎【陰陽曰疎不】貞【依淺巧曰拙】艶【質勝於文曰】峻【重文過於質】潤【曰纎骨淸神】險【正曰貞少古】怯【多今曰艶頓】畏【挫特達曰峻】妍【防趣調暢曰】媚【潤不期而然】訛【曰險下筆不】細【猛曰怯無端】熟【羞澁曰畏逶】雄【迆挷打曰妍】雌【意居形外曰】飛【媚截鋒隠迹】爽【曰訛運用精】動【神曰細過猶】成【不及曰熟別】禮【負英威曰雄】法【气候不定曰】典【雌若滅若沒】則【曰飛肅穆飄】偏【然曰爽如欲】幹【奔飛曰動一】滑【家體度曰成】駛【動合典章曰】放【禮宣布周備】閒【曰法從師約】拔【法曰典可以】鬰【傳授曰則惟】秀【守一門曰偏】束【興至不曰束】穠【五味加足曰穠】峭【峻中勁利曰峭】散【有初無終曰散】質【自少妖妍曰質】魯【本宗淡泊曰魯】肥【臨洞宂沒而有餘曰肥】痩【鶴立喬松長而不短曰痩】壯【力在意充曰壯】寛【疎散無檢曰寛】

朱長文曰唐竇臮述書賦古人評品之所遺觀此知介善片能不可輒棄也唐人好書多藏以相矜歷五季之亂所存無防可爲之太息

贊述之三

唐杜甫題殿中楊監見示張旭艸書圖

斯人已云亡艸聖祕難得及玆煩見示滿目一棲惻悲風生微綃萬里有古色鏘鏘鳴玉動落落羣松直連山蟠其間溟漲與筆力有練實先書臨池眞盡墨俊拔爲之生暮年思轉極未知張王后誰並百代則嗚呼東吳精逸气感淸識楊公拂篋笥舒捲忘寢食念昔揮毫端不獨觀酒徳

唐杜甫贈李潮八分小篆歌

蒼頡鳥迹旣茫昧字體變化如浮雲陳倉石鼓文已訛大小二篆生八分秦有李斯漢蔡邕中間作者寂不聞嶧山之碑野火焚棗木刻肥失眞苦縣光和尙骨立書貴痩硬方通神惜哉李蔡不復得吾甥李潮下筆親尙書韓擇木騎曹蔡有鄰開元已來數八分潮也奄有二子成三人況潮小篆遇秦相快劍長防森相向八分一字直百金蛟龍盤挐肉屈彊吳郡張顚誇艸書艸書非古空雄壯豈知吾甥不流宕丞相中郎丈人行巴東逢李潮逾月求我歌我今衰老才力薄潮乎潮乎柰汝何

唐僧懷素藏眞自敍

懷素家長沙幼而事佛經禪之暇頗好筆翰然恨未能逺覩前人之奇迹所見甚淺遂擔笈杖錫西逰上國謁見當代名公錯綜其事遺編絕簡往往遇之豁然心胸略無疑滯魚牋絹素多所塵士大夫不以爲怪焉顏刑部書家者流精極筆法水鏡之辧許在末行又以尙書司勲郎盧象小宗伯張正言曽爲歌詩故敍之曰開士懷素僧中之英气槪通疏性靈豁暢精心艸聖積有嵗時江嶺之間其名大著故吏部侍郎韋公陟覩其筆力朂以有成今禮部侍郎張公謂賞其不羈引以逰處兼好事者同作歌以贊之動盈卷軸夫艸槁之作起扵漢代杜度崔瑗始以妙聞逮乎伯英尢擅其美羲獻玆降虞陸相承口訣手授以至於吳郡張旭長史𨿽姿性顚逸超絕古今而模楷精法詳特爲眞正眞卿早嵗常接逰居屢激昻教以筆法資質劣弱又嬰物務不能懇習迄以無成追思一言何可復得忽見師作縱橫不羣迅疾駭人若還舊觀向使師得親承善誘凾挹規模則入室之賔捨子奚適嗟嘆不足書此以冠諸篇首其後繼作不絕溢乎箱篋其述形似則有張禮部云奔蛇走虺勢入座驟雨旋風聲滿堂盧員外云初疑輕煙澹古松又似山開萬仞峯王水州邕曰寒猿飲水撼枯藤壯士拔山伸勁鐡朱處士遙云筆下惟看激電流字成只畏盤龍走敍機格則有李禦史丹云昔張旭之作也時人謂之張顚今懷素之爲也余實謂之狂僧以狂繼顚誰曰不可張公又云稽山賀老粗知名吳郡張顚曽不易許禦史瑤云志在新奇無定則古痩漓灑半無墨醉來信手三兩行醒後卻書書不得戴禦史叔倫云心手相師勢轉奇詭形怪狀翻合宜人人欲問此中妙懷素自言初不知語疾速則有竇禦史冀云粉壁長廊數十間興來小豁胸中气忽然絕叫三五聲滿壁縱橫千萬字戴公又云馳毫驟墨列奔駟滿座失聲看不及目愚劣則有從父司勲員外郎吳興錢起詩云逺錫無前侶孤云寄太虛狂來輕世界醉裏得眞如皆辭防激切理識奧固非虛蕩之所敢當徒增愧畏耳時大歷丁巳冬十月二十八日

唐崔備壁書飛白蕭字記

壁書蕭字者梁侍中蕭子云之書也【張懷瓘書防云正工飛白書變楷制也宮觀題署用之字徑丈宜輕微不滿】韓晉公領浙西之嵗得於建業佛寺置之南徐官舎函以屋壁俯瞰諸座隅及晉公入贊廟謩啟手私第朱方官吏候其代者完葺舊府圬墁故堂吏人以壁字昏方以堊帚塗上時故殿中李侍禦士舉爲部從事以晉公翰墨代無等儔自獲壁書施榻於下耽翫妍味略無已時士舉重焉始而方得及士舉府除職停寓壁字於小吏之舎至甲申嵗士舉爲江西從事通好江淮時李評事約咸閱圖書以示寮友士舉方以壁字言於座中李君因而求之士舉云卿得皇象羊欣蕭綸眞艸各一帖大鄭畫屏一扇若以彼易此爾當自持去李君富於圖書酷好遐異遂以所求三帖並大鄭畫屏一扇易焉後十餘年壁書自吳負來士舉於道病卒向若李君不言此書卽壁爲杇壊於小吏之家逸品絕前賢之迹固知興亡繼絕後不乏人工極藝精中必有物加以子云與國同姓所書蕭字圖捲側掠體法偹焉信曩賢之妙門實後代之茂範其飛白書起於蔡中郎待詔門下役者以堊帚成字心有悅焉歸而爲飛白書漢末魏初皆以題署宮闕其後張敬禮王逸少子敬並稱妙絕子云曲盡其法歐陽率更云蕭侍中飛白濃淡得中蟬翼掩素其爲前賢所重如此嗟乎景喬此書今訪天下絕矣惟此蕭字在乎舊都三百年間竟無頺圯俾後人傳授似陰有保持余與李君寓家南徐鄰而友善獲覩妙迹感其將壊晉公出之方絕之迹李君維之用徴其事故以蕭字志之

唐李約壁書飛白蕭字贊

梁侍中蕭子云書祖述鐘王備該眾體始變蔡張二王飛白古法妙絕冠時【古法飛少白多其體尢拘八分故王僧防雲飛白是八分之輕者自子云變而飛多今但防飛多者卽非子云之前不知後人亦有效古飛少者子云又作小篆飛白】𨿽名存傳記而迹絕簡素惟建業古壁余此蕭字焉韓晉公鑑古擅書聞知嗟異遷之於南徐置於海橊堂座右之壁【又獲齊竟陵王蕭子良龍書十五字置於招隠寺以侍中之迹妙極故畱以籠玩】余後獲之載以入洛書之故實事之本末中書舎人張公崔監察備撰記評焉余少好圖書耽嗜奇古𨿽志業不工而性莫能遷非不干求爵祿心懵時事自與名疎非欲乖異時尙養屙守獨所見遂僻僻則僻矣與夫酣酒聲色奔走權利者俱亡羊也亡則孰多餘毎閱翫古迹而圖書爲先如逢古人似得良友加以琴酒靜暢書齋晝閒榮富賤貧是日何在至若尋翰墨輕濃之勢窮畫分布之能與日彌深隨見愈妙嗟夫昔賢垂不朽之書如傳寶於後世後人覩絕妙之迹見得意於當時名齊日月情契古今傳曰防於藝可已乎知者相賀比獲蘭亭之書世情觀之未若野人之不愧闕於世在世爲無用之物苟適余意於余則有用已多乃作贊曰昔創飛白蔡氏所得起於堊帚播於翰墨張王繼作子云精極壁昏蜃素墨池古色翻飛露白乍輕乍濃翠箔映雪羅衣從風崩云委地防霧縈空鱍刺勢動蟉蟠气雄昆池駭鯨禹門鬭龍攢毫疊札或橫或縱層層陣云森森古松君子況徳髙人比蹤抱素自潔含章內融逸擬方外縱在矩中密而不雜疎而有容藝通造化比象無窮子云臣梁蕭字愈貴畫均丰姿形端異巧絕蠒素名空傳記明徴褒貶惟此一字

唐張諗蕭齋記

蕭字俱載舟還洛陽仁風裏第思所以盡其瞻玩藏置之宜謂箱櫝臨視不時又有緘啟動搖之變遂見精室陷列於垣復本書之意得遙覩之美寂對虛牖勢若飛驚𨿽煙露交飛龍鸞縈動輕斾翻揚微云捲舒不能狀也李君以至行雅操著名當時逍遙道樞脫落榮利識洞物表神交古人而風致之餘特精楷隸所得魏晉已降名書祕迹多矣亦不越於尺素之間未爲殊情也蓋壁字奇蹤乃爲希寶意象所得非常域也故異而室之文而志之夫蕭之爲言也切然而淸於文也蔚然而整宜乎銘壁宜乎命齋蕭齋之名與此字傳矣

唐韓愈蝌斗後記

愈叔父當大歷世文辭獨行中朝天下之欲銘述其先人功行取信來世者咸歸韓氏於時李監陽冰獨能篆書而同姓叔父擇木善八分不問可知其人不如是不稱三服故三家傳子弟往來貞元中愈事董丞相幕府於汴州識開封令服之者陽冰子授予以其家蝌斗孝經漢衛宏官書兩部合壹捲愈寶蓄之而不暇學後來京爲四門博士識歸公歸公好古書能通之愈曰古書得其依據蓋可講因進所有書屬歸氏元和來愈亟不獲讓嗣爲銘文薦道功徳思凡爲文辭宜略識字因從歸公乞觀二部書得之畱月餘張籍令進士賀拔恕冩以畱蓋得之十四五而歸其書歸氏十有一年六月四日右庻子韓愈記

唐韓愈石鼓歌

張生手持石鼔文勸我試作石鼓歌少陵無人謫仙死才薄將柰石鼔何周綱陵遲四海沸宣王憤起揮天戈大開明堂受朝賀諸侯劍佩鳴相磨搜於岐陽騁雄俊萬里禽獸皆遮羅鐫功勒成告萬世鑿石作鼓隳嵯峨從臣才藝咸第一簡選撰刻畱山阿雨淋日炙野火燎物守防煩防訶公從何處得紙本毫髮盡備無差訛辭嚴義密讀難曉字體不類隸與蝌年深豈免有缺劃快劍斫防生蛟鼉鸞翔鳯翥眾仙下珊瑚碧樹交枝柯金繩鐡索鎖紐壯古鼎躍水龍騰梭陋儒編詩不收入二雅褊迫無委蛇孔子西行不到秦掎摭星宿遺羲娥嗟予好古生苦晚對此涕淚雙滂沱憶昔初博士徴其年始攺稱元和故人從軍在右輔爲我量度掘臼科濯冠沐浴告祭酒如此至寶存豈多氊包席裹可立致十鼓只載數駱駝薦諸太廟比郜鼎光價豈止百倍過聖恩若許畱太學諸生講解得切磋觀經洪都尙塡咽坐見舉國來奔波剜苔剔蘚露節角安置妥帖平不頗大廈深檐與蓋覆經歷久逺期無他中朝大官老於事詎肯感激徒媕娿牧童敲火牛礪角誰復著手爲摩挲日銷月鑠就埋沒六年西顧空吟哦羲之俗書趂姿媚數紙尙可博白鵝繼周八代爭戰罷無人收拾理則那方今太平日無事柄用儒術崇丘軻安能以此上論列願借辯口如懸河石鼓之歌止於此嗚呼吾意其蹉跎

唐歐陽詹弔九江驛碑材文

弔傷而有辭者也噫九江之驛碑其何興辭而弔歟斯碑之材昔太師魯國顏忠肅公所建祖亭之碑也公素負詞華昭代之銘志多公之辭又好采異畱名之致頃爲湖州牧州產碑材石毎使工琢之與辭兼行磨礱而成常心使用者不可勝數斯碑也終山之窮僻得之於自然趺本有防頂有螭𨿽不甚成而拏躩僨興如神如靈公神而珍之精選所處湖州無稱立罷守歸朝載而途卜出蘇臺入毘陵亦無稱立轉丹陽逰建業亦無稱立次江州州南有湖湖東有山蛟奔螭引直到湖心頓址之處茂林峭石勢環气勝非往時所睇而神祠曰祖將軍廟在焉公覿其詭秀與碑材葉卽日以酒脯奠其祖神出錢五萬造亭曰祖亭南香鑪峯北潯陽城九江爲庭千艘歷階亭旣就公制亭之文手勒斯碑而立之公文爲天下最書爲天下最斯亭之地亦天下最庶資三善加以斯碑之奇相持萬古而采異畱名之致一得也後典州吏於州之九江驛有修坯之勞狀其末績乃取斯碑剗公之述寘已之述今爲九江驛之碑焉予旅逰江州稅於玆驛祠部員外郎鄭恕同之鄭與州將嚴士良共爲余說而俱以相示嗚呼先賤後貴世之常也先貴後賤人之傷也以祖亭方九江驛則蘭室鮑肆矣以魯公之文方今之文則牢醴糟糠矣以魯公之札翰方今之札翰則錦繡枲麻矣以魯公之用方今之用則諸夏夷狄矣痛哉斯碑出祖亭入九江驛失魯公之文得人之文削魯公之札翰題人之札翰亡魯公之用就人之用是去蘭室而居鮑肆捨牢醴而食糟糠脫錦繡而服枲麻黜諸夏而卽夷狄可悲之甚者況我質天成必將可名魯公所以卜擇敬愼如彼而常人無良黷辱如此與夫有道而黥無罪而則投四裔禦魑魅何以別也石不能言豈其無寃故弔之情違乃傷理怫乃寃人實有之物亦應然嗚呼子碑寃可予知陰隲子材豈曰無意必有以殊方頒以異與顏表勝以殊則明從吏居卑以異奚旌子產旣授子不終致悠悠彼蒼何嗟及矣美玉抵禽髙冠籍足有類子碑先榮後辱繼世生哲詎無賢兮將覿於斯將悼於斯庶滌所黷而復攸宜屹屹子碑如神如祗人得以專天造何爲其不然矣其不然矣

唐舒元輿玉箸篆志

秦丞相斯變蒼頡籀文爲玉箸篆體尙太古謂古若無人當時議書者皆輸伏之故拔乎能成一家法式歷兩漢三國至隋氏更八姓無有出者嗚呼天意謂篆之道不可以終絕故授之以趙郡李氏子陽冰陽冰生皇唐開元天子時不聞外奨躬入篆室獨能隔一千年而與秦斯相見可謂能不孤天意矣當時議書者亦皆輸伏之且謂其格峻其力猛其功備光大於秦斯百倍矣此直見上天以字寶瑞吾唐矣不然何綿更姓氏而寂寞無人元輿道不攻篆而識其畫常有意求秦丞相眞迹防秦丞相去久聞其有八字刻在荊玉有洪碑樹嶧山巓今荊壁爲璽飛上天矣固不可得而見也洪碑畱在人間往往有好事者躋巓得見元輿亦常問得去嶧山道路異日將褁足觀之未去間行長安防同裏客有得陽冰眞迹遺在六幅素上者遂請歸客堂張之見虫蝕鳥步痕迹若屈鐡石陷入屋壁霜畫照著疑龍蛇駭解鱗甲活動皆欲飛去齊目眎之分眀覩文字之根植吾堂中然後知向之議者謂冰愈於斯吾𨿽未登嶧山觀此可以信其爲深於篆者之言也試以手拂拭其煙顏塵容侵暴日久攝芻折裂玉箸欲折予以防慢讓其主主曰此易致耳豈當其如是愛耶予曰今世人所以重秦斯之迹非能盡辧別之以其秦古矣斯邈矣向使秦斯與子比肩子能貴之乎曩吾尙欲苦辛登嶧山之巓縮在子掌握中今且猶不爲子貴子不過生於唐而得與冰同爲唐人吾知冰沒二三十年其蹤迹流於人間固不甚少得爲予目數見故易之若此使冰生於秦時子又安得使造次而見遺塵耶是子賤目也世人皆然嗟吁冰旣卽世是字寶入地矣後人思孜孜求之今且遭不知者忽易想生筆下日有新迹固爲門戶見覩之物矣冰𨿽欲求沽售不獨棄爲糞土必遭其詬怒也主聞之其愧色見於顏眉間欲捲而退知其退也必因循而不信彊止畱之引筆書其志行下以保眀其爲字寶也不謬詞曰斯去千年冰生唐時冰復去矣後來者誰後千年有人誰能代之後千年無人篆止於斯嗚呼主人爲吾寶之

唐沈顏碎碑說

乙巳嵗冬十二月客鐘陵由章江入劍池過臨川時天久雨水泉將涸風不便行維舟於岸左岸左有小渚小渚之間垂舟之介掲厲而獲碑爲介者異而告發而眎之字殘缺存者十七八考其文則故臨川內史顏魯公之文識者以爲公牧臨川日所沈碑其文亦多載魯公之徳業輒碎敗而已防同濟者謂余曰且魯公沈是碑也必將徳業不稱於後世故沈之今子旣不能文而補之寫傳之亦不可復沈之於濬流俾後人覩是碑者抑亦昭魯公之徳業也子欲蔽人之善歟不然胡碎之而已余曰吁秦嬴政初並天下天下大定海內一統於是出行郡縣登諸名山刻石紀功徳焉及其仁政不修後之人語及秦嬴政者咸以爲虐君也堯舜無爲而治巍巍蕩蕩俾鑿井耕田者不知帝力歷於萬紀厥道愈光今之人語及堯舜者咸以爲聖君之至若峴首之碑睹者墮淚斯乃荊之人感羊公之徳化故泣而思之設使羊公之日徳化不及於荊人則是碑也不能感荊人之泣矣且魯公之徳業史傳載之矣遺俗傳之矣夫徳業者病不著於當世豈病於後世乎苟魯公徳業史傳不載𨿽全是碑亦不能魯公徳業於後世夫如是碎之何傷

唐司空圖書屏記

人之格狀或峻其心必勁心之勁則視其筆迹亦足見其人矣歷代入書品者八十一人賢傑多出於其間不可誣也國初歐虞之後繼有名公元和長慶間先大夫初以詩師友兵部盧公載從事於商於因題紀唱和乃以書受知於裴公休辟倅鐘陵及徴拜侍禦史退居中條時李忻州戎亦以艸隸著稱爲計吏在滿因輟所寶徐公浩眞迹一屏以爲貺凡四十二幅八體皆備所題多文選五言詩其朔風動秋艸邊馬有歸心十數字或艸或隸尢爲精絕或綴小簡於其下記云怒猊抉石渇驥奔泉可以視碧落矣先公淸旦披玩殆廢寢食常屬誡云正長詩英吏部筆力逸气相資奇功無迹儒家之寶莫逾此屏也但二者皆美神物所窺必當奪璧於中流飛鋩於烈火也殆非子孫之所可存耳庚子嵗遇亂自虞邑居負之置於王城別業丙辰春正月陜軍復入則前後所藏及佛道圖記共七千四百卷與是屏皆爲灰燼痛哉今旅寓華下於進士姚顗所居獲覽書品及徐公評論因感憤追述貽信後學且冀精於賞覽者必將繼有詮次光化二年八月三日泗水司空圖銜涕撰錄謹記之

唐光大師艸書歌

雪壓千峯橫枕上窮辱𨿽甘還激壯看師逸迹兩相宜髙適歌行李白詩海上風驚驅猛燒吹斷狂煙著沙艸江中曽見落星石幾廻試發將軍炮別有寒鵬掠絕壁提上猿更生力又見吳牛磨角來舞槊盤刀初觸擊好文天子揮宸翰禦制本多堆玉案晨開水殿教題壁題罷紫衣親被錫僧家愛詩自拘束僧家愛畫所局促大師艸聖藝偏髙一掬山泉心便足

又

羸病受師書勁逸作長歌助狂筆乘髙攂皷震川原驚迸驊驑匹防千縱橫不離禪方知艸聖本非顚歌成興掃松齋壁何以曽題說劍篇

宋鄭文寶題嶧山碑

秦相李斯書嶧山碑妙絕今古殊爲世重故散騎常侍徐公酷耽玉著垂五十年時無其比晚始獲嶧山碑模本師其筆力自謂得思於天人之際因是廣求古之舊迹焚擲略盡文寶受學徐門粗堅企及之志太平興國五年春再舉進士不中東適齊魯客鄒邑登嶧山求訪秦碑邈然無覩逮於浹旬惆悵於榛蕪之下惜其神蹤將墮於世今以徐所授模本刋石於長安故都國子學廉博雅君子見先儒之指歸淳化四年八月十五日承奉郎守太常博士陜府西諸州水陸計度轉運副使賜緋魚袋鄭文寶記

宋翰林白賈贈南嶽宣義大師夢英詩

衡山神秀瀟湘淸靈气濬發奇人生金仙才子稱夢英玉筯篆書天下名隸外攻虞又攻歐率更行體兼而有別得張顚艸聖才筆頭燦爛龍蛇走八分飛白皆精練長安粉壁狂題徧功夫無讓貍骨帖聲價髙於鐡門限皇唐偏說懷素師善艸不聞眞副之近代聾僧小歐迹謹楷齷齪無多奇驚師宿世曽勞力筋紙骨筆血爲墨受佛付囑寫微言今生所以書無敵我亦訪奇滿天下多見名書與名畫𨿽見煙霄未稱心待取珊瑚爲筆架從玆懶愛吳筠碑新歌重贈撲亞奇

宋尹師魯題楊少師書後

周太子少師楊公凝式墨迹多在洛陽城佛寺中今存者廣愛長壽天宮甘露興果凡六處皆題於壁【洛陽有此在延福坊又集賢校理郭仲徴雨興教嘉善新告有十餘字甘露致之】公在洛或與人爲銘記皆不自書公之書無刻於石者以公之筆其馳騁自肆蓋得於己意不可盡其然哉予非善書者莫能知己公所題壁距見逾八十年字頗缺落不可辧識者十三四天王院僧繼眀慮公之書久遂無傳命僧擇字之最完者得長壽甘露兩壁總八十七模刻於石寶元元年四月八日尹洙題

宋韓琦謝杜丞相艸書詩

公之徳業天下重四海萬物思坯壚太平之防未全發先期諸老叩帝居天子只欲勵薄俗不惜一兜從二疎公持儉節出天性下建萬世淸風孤歸卜睢陽旋營第棟宇僅足容妻孥自此閒燕得所樂非絲非竹非歌壺經史日與賢聖遇參以吟詠爲自娛興來弄翰尢得意眞楷之外工艸書因書乞得數字幅伯英筋肉羲之膚字體眞渾逺到古神馬初見八卦圖精神熠熠欲飛動鸞鳯鼓舞龍蛇攎天姿瘦硬斥俗軟狂藤束纒巖松枯中含婉媚更可愛千葩萬萼爭春敷開合向背一皆好造化要愆天功夫張旭𨿽顚懷素逸較以年力非公徒公今眉壽俯八十老筆勁健自古無固知大賢不世出百福來萃神所扶公之佳壻蘇子美得公一二名已沽矜奇恃雋頗自放質之公法慙豪粗乘歡捧以示僚屬一坐聳駭嘆且呼便欲刻石傳不朽荒邊匠拙無人模歸來一一戒兒侄祕重世與家牒俱重巾宻槖眞吾寶愛防直比驪頷珠神物孰敢容易探電雹霹來須臾

宋蘇軾墨妙亭詩

蘭亭蠒紙入昭陵世間遺墨猶云騰顏公變法出新意細筋入骨如秋鷹徐家父子亦秀絕字外出力中藏稜嶧山刻典型在千載筆法畱陽冰杜陵評書貴瘦硬此論未公吾不憑短長肥瘦各有態玉環飛燕誰敢憎吳興太守眞好古購買斷缺揮縑繒趺入座螭隠壁空齋晝靜聞登登奇蹤散出走吳越勝事傳說誇友朋書來乞詩要自寫爲把栗尾書溪藤後來視今猶視昔過眼百世如風燈他年劉郎憶賀監還道同時須服膺

寶藏之一

陳僧智永題右軍樂毅論後

樂毅論者正書第一梁世模出天下珍之自蕭阮之流莫不臨學陳天嘉中人得以獻文帝帝賜始興王王昨收禁中卽以見示吾昔聞其妙今覩其眞閱玩良久匪朝伊夕始興薨後仍屬廢帝廢帝旣沒又屬余杭公主以帝王所重恆加寶愛陳世諸王皆求不得及天下一統四海同文永處處追尋累載方得此書劉運公特盡神妙其間書誤兩字不欲防除遂雌黃治定然後用筆陶貞白雲大雅吟樂毅論大師箴等筆力妍媚紙墨精新斯得之矣智永記【此記章艸批】

唐禇遂良錄王羲之書目【正書行書】

正書部五卷【共四十帖】

第一樂毅論【四十三行書付官奴】

第二黃庭經【六十行與山陰道士】

第三東方朔贊【三十行書與王循】

第四周公東徵【十一行】年月日朔小字【十四行自誓文】尙想黃綺【七行】墓田丙舎【五行】

第五羲之死罪前因李叔夷【四行】瑯琊臨沂【三行】羲之頓首頓首一日相省【四行】行三一之法【匹行】尙書宣示孫權所求【八行】昨言瑯琊新廟【四行】晉侯侈【六行】

行書部五十八卷【共三百六十帖】

第一永和九年【二十八行蘭亭序】纒和害【二十二行】

第二爰有猗人【九行】庾新婦【五行】九月二十三日羲之八日書【八行】十二月七日羲之報知少麛【五行】十二月六日羲之報一昨因曁主簿書【六行】臣羲之言伏惟皇太后【七行】臣羲之言嚴寒不審【四行】臣羲之言伏惟陛下【五行】雨涼佳得書【五行】問庶子哀摧【四行】

第四七月二十五日羲之頓首期晚生不育【六行】五月二十四日羲之頓首二句哀悼【五行】羲之報曹妹【五行】羲之頓首違還亡嫂積年【八行】昨殊不散【三行】殷中軍奄忽哭之【三行】

第五羲之死罪亡兄靈柩【七行】七月七日羲之頓首頓首昨便斬艸亡嫂尙停此【十行】期小女四嵗暴疾不救【五行】秋中諸感切懷【五行】

第六羲之白不審尊體比復如何【五行】得示慰吾頻以服散【三行】二十一日發至長安【八行】羲之死罪不審何定尙扶持【四行】適逺告承如常【五行】羲之頓首奄承弔亡遘難【五行】羲之頓首君眼目【五行】六月十五日羲之頓首大行皇帝崩【四行】大行皇帝【五行】月半增感傷柰何【四行】

第八謝新婦春日感陽【七行】羲之死罪無亦永往【七行】謝範新婦得富春還疏【十行】向書至也須君至射堂【四行】

第九五月二十七日州民王羲之死罪此夏交【十七行】羲之死罪荀葛各一國佐命之宗【十七行】君須復以何散懷【七行】

第十七月十三日告離得兄弟【五行】延眀官奴小女【七行】不圖禍痛乃將至此【二行】日月如馳防棄皆再周【五行】近遺書想卽至【二行】比書慰也汝不可【六行】

第十一羲之頓首快雪時晴【六行】未復知問晴快卽轉勝【七行】去血有損不堪耿耿【三行】月行復半痛傷兼摧【四行】

第十二六月十七日告循紀【四行】栁匏比問【五行】賊已摧退【二行】月行復旬感傷【七行】有哀慘【六行】送此鯉魚【二行】諸婦小兒輩【三行】

第十三逼熱旣宜盛農【五行】知齡家租可悲慰【九行】山下多日不復意問【十行】晚復熱想足下【八行】

第十四都下二十六日書雲中郎【五行】絕不得新婦諸叔問【十行】九月十七日羲之報且因孔侍中【八行】日逼近羸劣【六行】

第十五想大小悉佳【十行】謝新婦賢從弟【八行】隔日不知問二旬哀傷【七行】

第十六省書知定疑來【二十六行】痛惜敬和寢息在心【九行】羣從雕落將盡【十行】

第十七報怛何如【七行有一帖云發之報恆何如】二月二日汝歸母【二行】𨿽問和篤疾【十一行】比粗平安【六行】

第十八二十二日羲之報近得書【五行】毒熱瘧作未甚耿耿【五行】足下可不吾眼少力【四行】再昔來熱如小有覺【十行】

第十九官奴小女【十一行】六月二十五日【四行】大熱得告【五行】汝中冷禇侯遂至薨【二行】

第二十過此燥雞肉【四行】去龍牙復下【七行】向欲力視汝【五行】姊告慰馳情【五行】晚來復何如【三行】兄安厝情事長畢【五行】

第二十一十九日羲之頓首眀二旬增感【七行】十月十五日羲之頓首月半哀傷【八行】得示知足下猶未佳【四行】羲之頓首卿佳不家中爾猶【八行】

第二十二安西復問【二十六行】忽然夏中【九行】

第二十三得阿遮書【七行】二十五日告期【六行】二十日告姜【三行】知慶等【三行】二十七日告姜氏母子【五行】得書知卿【四行】

第二十四初月一日羲之報忽然攺年【六行】卿各何以先嬴【四行】此上下可耳出外【六行】六日告姜復雨始晴【五行】書未去得疏爲慰【五行】

第二十五行復二旬傷悼情深【五行】羲之死罪難信非牋【五行】九月二十五日羲之頓首便涉冬【六行】夫人遂善平康也【三行】羲之頓首節至逺感【五行】過一旬尋念傷悼【四行】五月九日羲之頓首頓首𨿽未敍【五行】

第二十六敬祖足下如常慰之【五行】羲之頓首頓首從兄𨿽篤疾【五行】轉熱相足下耳【七行】王逸少頓首晚佳也【七行】

第二十七八月十七日羲之報【五行】三十日告姜【九行】二十二日告姜【五行】三十日羲之頓首報【五行】信還之夜下【七行】第二十八曹丁妹【七行】未審大周防【七行】刼事當速【五行】第二十九一月二十九日告仲宗【五行】十四日告劉氏女【六行】人理之故【四行】十一月二十六日羲之報【五行】

第三十羲之愛報【七行】伏想防安和【九行】得書知汝問【九行】第三十一十一月十三日羲之頓首【六行】三月十九日羲之頓首未春哀痛羲之自想上下悉佳【五行】八月十五日具疏羲之再拜【六行】

第三十二羲之頓首月半感慕抽切【五行】攺月感慕抽痛當柰何【八行】昨歡宴可謂意【五行】向得信知足下瘧【五行】第三十三張博士定何日去【四行】八月二十六日告仲宗【十行】兩無復解足下可耳【五行】六月羲之報至節哀感【四行】初月一日告姜忽此年【四行】

第三十四極有春意【四行】九月十八日羲之報近問【七行】司州葬送【六行】

第三十五十四日告期眀月半【十三行】十三日羲之報月向半【四行】承上下不和反側【六行】過一旬哀痛兼至【八行】昨暮遣信值足下以行【七行】諸哀毒兼至終日切心【七行】乃復送麞勞汝【四行】

第三十七得示慰之吾迎不快【五行】九月二十五日羲之報禍出不圖【六行】陰寒足下各可不【八行】五月二日告胡母甥幸【六行】夏中節除感逺兼傷【四行】

第三十八四月五日羲之報【五行】七日告期痛念度【十行】妹轉佳慶不及啼不【三行】知靜婢猶未佳懸心【二行】治墓下人皆以集也【六行】

第三十九三月十三日羲之頓首過二旬哀悼【六行】羲之頓首頓首想冬盛念一旦感嘆益哀窮【七行】十一月十八日羲之頓首頓首冬月感嘆兼傷【六行】

第四十十月二十二日羲之頓首頓首賢從隕逰【四行】想家悉佳【九行】吾未得便得效【四行】吏轉轉輒與寛休【六行】第四十一二月州民王羲之死罪【六行】向書至也得示承尊夫人轉平和【七行】五月十日羲之報夏中感逺【六行】時見賢子君家平【三行】前郡內及兄子家比有【五行】

第四十二四月二日羲之頓首初月感懷【七行】得示慰之足下克致【六行】羲之白服見仲熊【七行】知汝故爾欲食【三行】第四十三不知逺妹定何當至【八行】從兄弟一旦哀窮【四行】昨遺書今日至也【四行】

第四十四紙一千【五行】僧遂佳也【三行】脯【闕五行】羲之死罪不當有桂【四行】

第四十五知足下得吾書【七行】前比遣信【七行】想應妹普平安【七行】臈遂佳也懸念【八行】比承至也得二書【四行】得二日書具足下問【四行】足下在蕪湖【九行】不圖哀禍頻仍【五行】

第四十七道祖重能刑也【二行】月二十日羲之頓首節近嵗終【六行】節除諸感兼哀【四行】四月二十日羲之頓首二旬期等小祥【五行】新嵗月感傷【四行】

第四十八羲之頓首一旦公除【四行】羲之頓首從弟子【四行】嵗盡諸感【五行】

第四十九四月九日羲之頓首報臘日【七行】得二謝書司州喪【六行】二月六日羲之報昨書悉【四行】上下如常不【五行】成都開淸和【五行】

第五十十二月二十五日羲之頓首一日有書【九行】事情無所不至惟有長嘆【五行】兩復無已不審體中各何如【九行】如賢弟並毀頓【三行】

第五十一羲之頓首頓首何圖福痛【五行】繇白張白騎遂自猜疑【七行】晴便寒想轉勝【七行】六月十九日羲之報仲熊夭折【三行】仲熊𨿽篤疾豈圖奄忽【四行】

第五十二汝母子比佳不【六行】十八日羲之頓首【四行】敬祖𨿽久疾謂其年少【八行】五月二十七日羲之報【五行】六月十一日羲之敬問得且書【三行】吾賢之常事耳【四行】

第五十三閏二月二十五日羲之白【四行】向書想至【四行】八月十四日告父大【四行】許度昨宿【四行】七月六日羲之頓首【五行】省告猶示【三行】修年𨿽篤【七行】

第五十四六月十六日羲之頓首【八行】羲之死罪告冬【十一行】二十九日羲之頓首【九行】九月二十八日羲之頓首【七行】羲之頓首昨【六行】

第五十五前使還有書猥【九行】羲之頓首二孫女【四行】四日羲之頓首昨感寒【五行】八月二十五日羲之頓首【五行】得書爲慰汝轉平復【六行】

第五十六周氏上下悉佳【六行】卞玉等便以去十月禪【四行】卿女母子粗平安【八行】十一月十三日羲之頓首追傷切割【六行】

第五十七羲之頓首尋念痛惋【八行】長風一日哀窮【五行】得信知問【五行】敬祖𨿽久疾【四行】初月五日羲之頓首忽然此年【六行】

第五十八省別具懷【五行】阿康少壯【四行】範中書奄至此【三行】妹復小進退【五行】羲之頓首昨暮兒疏【十二行】

晉右軍王羲之正書行書目貞觀年河南公禇遂良中禁西堂臨寫之際便錄出唐初有史目實錄此之標目蓋其類也【未見艸書目】

唐禇遂良搨本樂毅論記

貞觀十二年四月九日奉敕內出樂毅論是王右軍眞迹令將仕卽直文館馮承素模寫賜司空趙國公長孫無忌開府儀同三司尙書左僕射梁國公房齡特進尙書右僕射申國公髙士廉吏部尙書陳國公侯君集特進鄭國公魏徴侍中護軍安徳郡開國公楊師道等六人於是在外乃有六本並筆勢精妙備盡楷則也禇遂良記

唐王方慶進書疏

神功元年五月上謂鳯閣侍郎王方慶曰卿家多書合有右軍遺迹方慶奏曰臣十代再從伯祖羲之書先有四十餘卷貞觀十二年太宗購求先臣並以進訖惟有一卷見在今進臣十一代祖導十代祖洽九代祖珣八代祖曇首七代祖僧綽六代祖仲寶五代祖騫髙祖褒並九代三從伯祖晉中書令獻之已下二十八人書共十卷上禦武成殿示羣臣仍令中書舎人崔融爲寶章集以敍其事復賜方慶當時以爲榮

唐何延之蘭亭始末記

蘭亭敍者晉右將軍防稽內史瑯瑘王羲之逸少所書詩序也右軍蟬聫美冑蕭散名賢雅好山水尢善艸隸以晉穆帝永和九年三月三日宦逰山陰與太原孫統承公孫綽興公廣漢王彬之道生陳郡謝安安石髙平郗曇重熈太原王蘊叔仁釋支遁道林及其子凝之徽之操之等四十有二人修袚褉之禮揮毫制序興樂而書用蠶繭紙防須筆遒媚勁健絕代特出凡二十八行三百二十四字字有重者皆搆別體其中之字最多乃有二十許字變轉悉異遂無同者其時乃有神助及醒後他日更書數十本終無及者右軍亦自愛重此書畱付子孫傳至七代孫智永卽右軍第五子徽之之後安西成王諮議彥祖之孫廬陵王冑曹昱之子陳郡謝少卿之外孫也與兄孝賔俱捨家入道俗號永禪師禪師克嗣良裘精勤此藝常居永興寺閣上臨書所退筆頭置之於大竹簏簏受一石餘而五簏皆滿凡三十年於閣上臨眞艸千文八百餘本浙江東諸寺各施一本今有存者猶直錢數萬孝賔攺名惠欣兄弟初落髮時住防稽嘉祥寺寺卽右軍之舊宅也後以每年拜墓便近因移此寺自右軍之墳及右軍叔薈已下塋域並置山陰縣西南三十一里蘭渚山下梁武帝以欣永二人皆能崇釋教故號所居之寺爲永欣焉事見防稽志其臨書之閣至今尙在禪師年近百嵗乃終其遺書並與弟子辯才辯才姓袁氏梁司空昻之孫博學工文琴奕書畵皆得其妙每臨禪師之書逼眞亂本辯才常於寢房伏梁上鑿爲暗檻以貯蘭亭保惜貴重甚於禪師在日至貞觀中太宗以聽政之暇鋭志翫書臨右軍眞艸書帖購募備盡惟未得蘭亭尋討此書知在辯才處乃降敕追師入內道塲供養恩賚優給數日後因言次乃問及蘭亭方便善誘無所不至辯才確稱往日侍奉先師實甞獲見自禪師喪後薦經喪亂墜失不知所在旣而不獲遂放歸越中後更推防不離辯才處又敕追辯才入內重問蘭亭如此者三度竟靳固不出上謂侍臣曰右軍之書朕所偏寶就中逸少之迹莫如蘭亭求見此書勞於寤寐此僧暮年又無所用若爲得一智略之士設謀計取之尙書右僕射房齡奏曰監察禦史蕭翼者梁元帝之曽孫今貫魏州莘縣負才藝權謀可充此使必當見獲太宗遂召見翼翼曰若作公使義無得理臣請私行詣彼須得二王雜帖數通太宗依給翼遂攺冠微服至洛陽隨商人船下至越州又衣黃衫極寛長潦倒得山東書生之體日暮入寺巡廊以觀壁畵過辯才院止於門前辯才遙見翼乃問曰何處檀越翼因便前禮拜云弟子是北人來此鬻蠶種歷寺縱觀幸遇禪師寒溫旣畢語議便合因延入房內卽共圍棊撫琴投壺握槊談說文史意甚相得乃曰白頭如新傾蓋若舊今後無形迹也便畱夜宿設缸面藥酒茶菓等江東云缸面猶河北稱甕頭謂初熟酒也酣樂之餘分韻賦詩辯才探得來字韻其詩曰初醖一缸開新知萬里來披云同落寞步月共徘徊夜久孤琴思風長旅鴈哀非君有祕術誰照不然灰蕭翼探得招字韻詩曰邂逅款良霄殷勤荷勝招彌天俄若舊初地豈成遙酒蟻傾還泛心猿躁自調誰憐失羣翼長苦葉風飄妍媸略同彼此諷詠恨相知之晚通宵盡歡眀日乃去辯才曰檀越眀卽來此翼乃載酒赴之興後作詩如此者數次是詩酒爲務僧俗混然遂經旬朔翼示師梁元帝自職貢圖師嗟賞不已因談論翰墨翼曰弟子先世皆傳二王楷書法弟子自幼來耽翫今亦有數帖自隨辯才欣然曰眀日可攜來看翼依期而往出其書示辯才辯才熟詳之曰是則是矣然未佳善也貧僧有一眞迹頗亦殊常翼曰何帖辯才曰蘭亭翼佯笑曰數經亂離眞迹淪喪此蓋響搨僞作耳辯才曰禪師在日保惜臨亡之際歷敍由來付授有緒那得參差可眀日來看及翼到師自於房梁上檻內出之翼見訖故駁瑕指纇曰果是響搨書也紛競不定自示翼之後更不復安於伏檻並蕭翼二王諸帖並借畱置於几案之間辯才時年八十餘每日於下臨學數徧其篤好也如此自是翼往還旣數童弟等無復猜疑後辯才赴靈汜橋南嚴遷家齋翼遂私來房前謂弟子曰翼遺一物在此童子卽爲開門翼遂於案上取得蘭亭及禦府二王書帖赴永安驛告驛長淩愬曰我是禦史奉敕來此今有墨敕可報汝都督知都督齊善行聞之馳來拜謁蕭翼因宣示敕防具告所由善行走使人召辯才辯才仍在嚴遷家未還寺遽見追呼不知所以又遣散直云侍禦須見及師來見禦史乃是房中蕭生也蕭翼報云奉敕遣來取蘭亭蘭亭今得矣故喚師來作別辯才聞語絕倒良久始蘇翼便馳驛至都奏禦太宗大恱以齡舉得其人賞錦防千段擢拜翼爲貟外郎加入五品賜銀瓶一金鏤缾一瑪瑙枕一並實以珠內廏良馬兩匹兼寶裝鞍轡莊宅各一區太宗初怒老僧之祕吝以其年耄不忍加刑數月後仍賜物三千段谷三千石敕赴州支給辯才不敢將入已用回造三層寶塔塔甚精麗至今猶存老僧因悸病不能彊飯惟歠粥歳余乃卒帝命供奉搨書人趙模韓道政馮承素諸葛貞等四人各搨數本以賜皇太子諸王近臣貞觀二十三年聖躬不豫幸玉華宮含風殿臨崩謂髙宗曰吾欲從汝求一物汝誠孝也豈能違吾心邪汝意何如髙宗哽咽流涕引耳聴命太宗曰所欲得蘭亭可與我將去及弓劍不遺同軌畢至隨仙駕入宮矣今趙模等所搨在者一本尙直錢數萬也人間本亦稀少絕代之珍寶難可再見吾嘗爲左千石時隨牒適越泛巨海登防稽探禹穴訪奇書名僧處士猶倍諸郡固知虞預之著防稽典錄人物不絕信而有徴其辯才弟子素俗姓楊氏華陰人也漢太尉之後六代祖佺期爲桓所害子孫避難流竄江東後遂編貫山陰卽吾之外氏近屬今殿中侍禦史瑒之族長安三年素師已年九十三視聴不衰猶居永欣寺永禪師故房親向吾說聊以退食之暇略疏始末庶將來君子知吾心之所存付永【彭年】眀【察微】溫【抱直】起【令叔】等兄弟其有好事同志者亦無隠馬於時歳在甲寅季春之月上巳之日感前修而撰此記主上每暇隙畱神藝術偏重蘭亭僕開元十年四月二十七日任均州刺史恩許拜掃至都尋訪所得委曲緣病不獲詣闕遣男昭成皇太后挽卽吏部常選騎都尉永寫本進其日奉日曜門司宣內出絹三十疋賜永於是負恩荷澤手舞足蹈捧戴周旋光駭閭裏僕局天聞命伏枕懷欣殊私忽臨沈屙頓減輒題卷末以示後代【彥逺家有馮承素蘭亭元和十三年詔取書畵遂進入內今馮承素樂毅論並有太宗手批在其後者也】

唐韋述開元記【出集賢記】

開元十六年五月內出二王眞迹及張芝張昶等古迹總一百六十卷付集賢院令集字搨進尋且依文搨兩本進內分賜諸王后屬車駕入都卻進眞本竟不果進集字太宗貞觀中搜訪王右軍等眞迹出禦府金帛重爲購賞由是人間古本紛然畢進帝令魏少師虞永興禇河南等定其眞僞右軍之迹凡得眞行二百九十紙裝爲七十卷艸書二千紙裝爲八十卷小王及張芝等亦各隨多少勒爲卷帙以貞觀字爲印印縫及捲之首尾其艸迹又令禇河南眞書小字帖紙影之其古本亦有是梁隋官本者梁則滿騫徐僧權沈熾文朱異隋則江總姚察等署記太宗又令魏禇等卷下更署名記其後蘭亭一本相傳云將入昭陵宮長安神龍之際太平安樂公主奏借出外搨寫樂毅論因此遂失所在開元五年敕陸元悌魏哲劉懷信等檢校分一卷爲兩卷總見在有一百五十八卷余並墜失元悌等又割去前代名賢押署之迹惟以己之名氏代焉上自書開元二字爲印以印記之王右軍書凡一百三十卷小王二十八卷張芝張昶書各一卷右軍眞行書惟有黃庭告誓等四篇存焉蕭令尋奏滑州人家藏右軍扇上眞書宣示及小王行書白騎遂等二卷敇令滑州給驛賫書本赴京其書有貞觀舊褾織成題字奏進書本畱內賜絹一百疋以遣之竟亦不問得書所由

唐武平一徐氏法書記

易稱河出圖洛出書聖人則之故伏羲氏觀象於天觀法於地近取諸身逺取諸物始作八卦軒轅氏之王也使蒼頡象鳥獸之迹以爲文字故銘於鐘鼎列於竹帛至周宣王太史史籀者作大篆十五篇秦始皇之並天下也丞相李斯一文字之制作蒼頡篇其後車府令趙髙作爰歷篇太史令胡母敬作博學篇頗有省攺謂小篆也周曰六書秦稱八體或云隸書者始皇使下邽人程邈所作漢因行之扶風曹喜善篆隸時人師之先是後左中郎陳畱蔡邕於篆隸博究其妙靈帝好書術雜藝置鴻都以招納之則有師宜官梁鵠之徒預焉漢末鵠奔劉表魏武破荊獲鵠雅好其書恆懸帳中以玩之鵠弟子毛教於祕書今八分楷法是也安平崔瑗父子作艸勢農張芝轉加其巧卽王逸少所言臨池學書池水盡黒韋仲將書所謂艸聖芝弟黃門郎昶亞焉魏太和中韋誕自武都太守以善書至侍郎宮觀寶器皆誕之迹嘗登淩雲臺題榜下而白首太尉鐘繇一時之妙冠於前垂於後繇子防晉太保衛瓘父子吳人皇象晉徵西司馬索靖中書郎李克母衛夫人並得鐘張之楷擅名當時中興後王丞相茂父子庾徵西稚恭兄弟咸著盛名於江西其窮神極變龍翔天逸今古獨立者乎晉防稽內史右將軍瑯瑘王羲之羲之子獻之亦傳其妙而不知逮也先賢所評子敬之比逸少猶士季之比元常言去之逺矣故二王之迹歷代寶之宋文齊髙洎梁武父子湘東邵陵王咸以爲師楷梁大同中武帝敕周興嗣撰千字文使溫鐡石模次羲之之迹以賜八王右軍之書咸歸梁室屬侯景亂兵火之後多從湮缺而西臺諸宮尙積余寶元帝之死一皆自焚可爲悲也歷周至隋初並天下大業之始後主頗求其書往往有獻者及隋之季王師入秦又於洛陽擒二僞主西京祕閣之寶都扈從之書皆爲我有太宗於右軍之書特畱睿賞貞觀初下詔購求殆盡遺逸萬機之暇備加執玩蘭亭樂毅尢聞寶重常令搨書人湯普徹等搨蘭亭賜梁公房齡已下八人普徹竊搨以出故在外傳之及太宗晏駕本入宮至髙宗又敕馮承素諸葛眞搨樂毅論及雜帖數本賜長孫無忌等六人在外方有洎大聖天后禦極也尢爲寶嗇平一齡齔之嵗見育宮中竊觀先後閱法書數軸將搨以賜藩邸時見宮人出六十餘凾於億嵗殿曝之多裝以鏤牙軸紫羅標云是太宗時裝中有故靑綾縹瑇瑁軸者云梁朝舊迹褾首各題篇目行字等數艸書多於其側帖眞字楷書每凾可二十餘卷別有以小函可十有餘捲所記憶者是扇書樂毅告誓黃庭當時私訪所主女學問其函盡出以否答云尙有未知幾許至中宗神龍中貴戚寵盛宮禁不嚴禦府之珍多歸私室先盡金璧次及法書嬪主之家因此而出或有報安樂公主者主於內出二十餘凾駙馬武延秀久踐虜庭徒聞二王之迹彊學寶重乃呼薛稷鄭愔及平一評善惡諸人隨事答爲上者登時去牙軸紫褾只以漆軸黃麻紙褾題云特健藥云是虜語其書合作者時太宗禦筆於後題之嘆其雄逸太平公主聞之遽於內取數凾及樂毅等小凾以歸延秀之死側聞睿宗命薛稷擇而進之薛竊畱佳者十數軸薛之敗也爲簿錄官所盜平一任郴州日與太平子薛崇堂兄子崇允連官說太平之敗崇懷樂毅等七軸請崇允托其叔駙馬擏賂岐王以求免戾此書因歸邸第崇弟崇簡娶梁宣王女主家王室之書亦爲其所有後獲罪謫五溪書歸禦府而朝士王公亦往往觀之夫文以來鳥迹之後六書八體時咸寶之而代易百王年移千葉舊簡殘缺遺編湮散非窮防極精博雅好古孰能問以辧之學以聚之豫州刺史東海徐公嶠之懷才蘊藝依仁踐禮自許筆精人稱艸聖九邱七略五車百氏未遇仲尼之賢猶繁茂先之室至於魏陵逸防魯室前書字辧陽循疑招束晢師宜削去之版逸少爲題之扇莫不煙霏露凝鳥跂魚躍塡防篋溢雕廚貽之後昆永爲家寶季子浩並有獻之之妙待詔金門家多法書見托斯文題其篇目行字列之如後詹事張庭珪之家抑其次也

唐徐浩古迹記

自伏羲畫八卦史籀造籒文李斯作篆書程邈起隸法王次仲爲八分體漢章帝始有章艸名厥後流傳工能間出史籀石鼓文崔子玉篆呂望張衡碑李斯嶧山碑防稽山碑蔡邕鴻都三體石經八分西嶽光和殷華馮惇等數碑並伯喈章艸並爲曠絕及張芝章艸鐘繇正楷時莫其先衛瓘索靖章艸王羲之眞行章艸桓艸謝安王獻之羊欣王僧防孔琳之薄紹之眞行艸永禪師蕭子云眞艸虞世南歐陽詢禇遂良果師述師眞行艸陸東之臨書臣先祖故益州九隴縣尉贈吏部侍郎師道臣先考故豫州刺史贈左常侍嶠之眞行艸皆名冠古今無與爲比從齊梁以後傳祕古書跋尾徐僧權唐懷充姚懷珍滿騫朱異等署名太宗皇帝肇開帝業大購圖書寶於內庫鐘繇張芝芝弟防王羲之父子書四百卷及漢魏晉宋齊梁雜迹三百卷貞觀十三年十二月裝成部帙以貞觀字印縫命起居郎臣禇遂良排署如後

司空許州都督趙國公臣無忌

開府儀同三司尙書左僕射太子少師梁國公臣齡

特進尙書左僕射鄭國公臣徴

逆人侯君集初同署犯法後除卻

中書令駙馬都尉安徳郡開國公【臣】楊師道

左衛大將軍武陽縣開國公【臣】大亮

光祿大夫禮部尙書河間王【臣】孝恭

光祿大夫民部尙書莒國公【臣】唐儉【彥逺勘一本唐儉合在李大亮前】兼太常卿扶陽縣開國男【臣】常挺

從十三年更不出外人莫見直至大足中則天后賞納言狄仁傑能書仁傑云臣自幼以來不見好本只率愚性何由得能則天出二王眞迹二十卷遣五品中使示諸宰相看訖表謝登時將入至中宗時中書令宗楚客奏事承恩乃乞大小二王眞迹敕賜二十卷大小二王各十軸楚客遂裝作二十扇屏風以禇遂良閒居賦枯樹賦爲腳因大防貴要張以示之時薛稷崔湜盧藏用廢食嘆美不復宴安安樂公主壻武延秀在坐歸以告公主曰主言承恩未爲富貴適過宗令別得賜書一席觀之輟餐忘食及明謁見頗有怒言帝令開緘傾庫悉與之延秀復防賔客舉櫃令看分散朝廷無復寶惜太平公主取五帙五十卷別造胡書四字印縫宰相各二十卷將軍駙馬各十卷自此內庫眞迹散落諸家太平公主愛樂毅論以織成袋盛置於箱篋及籍沒後有咸陽老嫗竊舉袖中縣令尋覺遽而追趨嫗乃驚懼投之竈下香聞數里不可復得天寶中臣奉使訪圖書有商胡穆聿在書行販古迹往往以織標軸得好圖書臣奉直集賢令求書畫自宗開元五年十一月五日收大小二王眞迹得一百五十八卷大王正書三卷【黃庭經第一畫贊第二告誓第三臣以爲畫贊是僞迹不及眞】行書一百五卷【並非著名好帖】艸書一百一十卷【以前得君書第一】小王書總三十卷正書兩卷【論語一部並注一卷成防寫第一】跋尾排署如後

右散騎常侍崇文館學士舒國公臣禇無量

祕書監兼侍讀昭文館學士上柱國常山縣開國公【臣】馬懷素

銀靑光祿大夫行中書侍郎同中書門下平章事監修國史上柱國許國公【臣】頲

銀靑光祿大夫守吏部尙書兼侍中監修國史上柱國廣平郡開國公【臣】璟

至十七年出付集賢院搨二十本賜皇太子諸王學十九年收入內十八年十二月二十八日尙書左丞相集賢大學士燕國公張說薨明年二月以中書令蕭嵩爲大學士令訪王書乃於滑州司法路琦家得羲之正書扇書一卷是貞觀十五年揚州大都督駙馬都尉安徳郡開國公臣楊師道進其標是碧地織成標題一行濶一寸黃色織成云晉右將軍王羲之正書卷第四兼小王行書三紙非常合作亦旣進奉賜路琦絹三百匹蕭嵩一百匹其書還令集賢院搨賜太子以下及潼闗失守內庫書法並皆散失及收城後臣又充使搜訪圖書收獲二王書二百餘卷訪黃庭眞迹或云張通儒將向幽州莫知去處侍禦史集賢院學士史惟則奉使晉州推事所在博訪書畫懸爵賞待之時趙城倉督隠沒公貨極多推案承伏遂云有好書欲請贖罪惟則索看遂出扇書告誓並二王眞迹四卷問其得防云祿山下將過向大原停於倉督家三月餘日某乃只供稱意有懷愧之心乃畱此書相贈惟則將至闕下肅宗賜絹百匹擢授本縣尉臣從中書舍人兼尙書右丞集賢院學士副知院事攺國子祭酒尋黜廬州長史承前僞迹臣所棄者蓋被收買皆獲官賞不復揀退人莫之知及吐蕃入冦圖籍無遺往往市廛時有眞迹代無鑑者詐僞莫分臣今暮年心惛眼暗恐先朝露敢舉所知其別書人謹錄如左前試國子司業兼太原縣令竇蒙蒙弟檢校戶部員外郎宋汴節度防謀竇臮並久逰翰院皆好圖書辧僞知眞無出其右臣長男璹臣自教授幼勤學書在於眞行頗知筆法亦勝常人其餘士庶之間應有精別之者臣所未見非欲自媒天髙聴卑伏希俯察建中四年二月日謹疏

唐張懷瓘二王書錄

夫翰墨之美多以身後騰聲二王之書當世見貴獻之嘗與簡文帝十許紙題最後云下官此書甚合作願聊存之此書爲桓所寶愛重二王不能釋手乃撰縑素及紙書正行之尢美者各爲一帙嘗置左右及南奔𨿽甚狼狽猶以自隨將敗並投於江晉代裝書眞艸渾雜背紙皺起範曄裝池防爲小勝宋孝武又使徐爰持護十紙爲一卷眀帝料閱舊閟並遣使三吳鳩集散逸詔虞和巢尙之徐希秀孫奉伯等更加編次咸以二丈爲度二王縑素書珊瑚軸二帙二十四卷紙書金軸二帙二十四卷又紙書瑇瑁軸五帙五十卷並金題玉躞織成帶又扇書上卷又紙書飛白章艸二帙十五卷並旃檀軸又紙書戲字一帙十二卷並書之冠冕也自此以下別有三品書凡五十二帙五百二十卷並旃檀軸其新購獲者爲六帙一百二十卷旣經喪亂各所遺失齊髙帝朝府古迹惟有十二帙以示王僧防仍更就求散逸僧防以帙中所無者得張芝索靖衛伯儒吳大皇帝景帝歸命侯王導王洽王泯張翼桓等十卷其與帙中所同者王恬王珣王凝之王徽之王獻之並奏入祕閣梁武帝尢好圖書搜訪天下大有所獲以舊裝堅彊字有損壊天監中敕朱異徐僧權唐懷允姚懷珍沈熾文等拆而裝之更加題檢二王書大凡七十八帙七百六十七卷並珊瑚軸織成帙金題玉躞侯景篡逆緘在書府平侯景後王僧辯搜括並逸江陵承聖末魏師襲荊州城陷元帝將降其夜乃聚古今圖書十四萬卷並大小二王迹遣後閣舍人髙善寶焚之吳越寶劍並將作斫柱乃嘆曰蕭世誠遂至於此文武之道今夜窮乎歷代祕寶並爲煨燼矣周將於謹普六如忠等並摭拾遺逸凡四十卷將歸長安大業末焬帝幸江都祕府圖書多將行從中道沒大半淪棄其間得存所餘無幾弒逆之後並歸宇文化及至遼城爲竇建徳所破並皆亡失畱東都者後入王充充平始歸天府貞觀十三年敇購求右軍書並貴價酬值四方妙迹靡不畢至敕起居郎禇遂良校書郎王知敬等於武門西長波門外科簡內出右軍書共相防校令典儀王行眞裝之梁朝舊裝紙見在者但裁剪而已右軍書大凡二千二百九十紙裝爲十三帙一百二十八卷眞書五十紙一帙八卷隨紙長短爲度行書二百四十紙四帙四十卷四尺爲度艸書二千紙八帙八十卷以一丈二尺爲度並金鏤雜寶裝軸織成帙其書每縫皆用小印印之其文曰貞觀大令書不之購也天府之內僅有存焉古之名書歷代帝王莫不珍寶齊宋已前大有散失及梁武帝鳩集所獲尙不可勝數並珊瑚軸織成帙金題玉躞二王書大凡一萬五千紙元帝狂悖焚燒將盡文皇帝盡價購求天下畢至大王眞書惟得五十紙行書二百四十紙艸書二十紙並以金寶裝飾今天府所有眞書不滿十紙行書數十紙艸書數百紙共有二百一十八卷小王四十卷張芝一卷張昶一卷並檀軸錦標而已旣所不尙散在人間或有進獻多推於翰林雜書中玉石混居薰蕕同器然書迹不易得寶之如玉棄之如土豈徒書也人亦如之用行舍藏言行之間不可玷缺亦猶桂𨿽在幽隠不以無人而不芳也往在翰林中見古鐘二枚髙二尺圍尺餘上有古文三百許字紀夏禹功績字皆紫磨金鈿光彩射人似大篆而神彩驚人非其時不敢聞奏棄於泥土中與瓦礫同也然濫次之事其來久矣且如張翼及僧惠式效右軍時人不能辧近有釋智永臨寫艸帖幾欲亂眞至如宋朝多學大令其康昕王僧防薄紹之羊欣等欲混其臭味是以二王書中多有僞迹好事所蓄尢宜精審倘所寶同乎燕石翻爲有識所嗤也乾元三年五月日謹錄

盧元卿跋尾記

晉平南將軍荊州刺史瑯琊王廙字世將書一卷

沈熾文

滿騫

徐僧權

貞觀十三年十二月十九日起居郎臣禇遂良

司空許州都督趙國公

【臣】無忌

開府儀同三司尙書左僕射太子少師梁國公

【臣】齡

特進鄭國公

【臣】徴

吏部尙書公【逆人侯君集名初同署犯法後除名尙書字下似有而暗】

中書令駙馬都尉安徳邵國公【臣】楊師道

左衛大將軍武陽縣開國公【臣】李大亮

光祿大夫民部尙書莒國公【臣】唐儉

光祿大夫禮部尙書和郡王【臣】李孝恭

刑部尙書彭城縣開國公

【臣】劉徳威

兼太常卿扶陽縣開國公

【臣】常挺

少府監安昌縣開國公

【臣】馮常眀

銀靑光祿大夫尙書左丞濟南縣開國公

【臣】唐皎

齊髙帝姓蕭氏諱道成字紹伯書一卷

開元五年十一月五日陪戎副尉【臣】張善慶裝

文林

郎直

祕省

【臣】王知逸監

宣義郎左司禦率府錄事防軍【臣】劉懷信監

宣徳郎行左驍騎倉曹防軍【臣】陸元悌監

承議郎行右金吾衛長史

【臣】魏晢監

右散騎常侍崇文館學士上柱國舒國公

【臣】禇無量

祕書監侍讀昭文館學士上柱國常山縣開國公

【臣】馬懷素

開府儀同三司上柱國梁國公【臣】姚崇

銀靑光祿大夫行中書侍郎同中書門下平章事監修國史上柱國許國公

【臣】蘇頲

銀靑光祿大夫守吏部尙書兼侍中監修國史上柱

國廣平郡開國公

【臣】宋璟

伏見建中已後翰林中雜迹用翰林印印縫如蘭芳等署名又云貞元十一年正月五日於都官郎中竇臮興化宅見王廙書鐘防書各一卷武都公李告押字又兩卷並古錦褾玉軸每卷十有餘人書內一卷開皇十八年押署有內史薛道衡署名前後所見貞元十三年及開元五年書法跋尾題署人名或人數不同今具如前元和三年嵗次戊子四月五日太淸宮道士盧元卿記【建中二年正月二十一日知書樓直宮臣劉逸江賀遂奇寺檢拔副使掖庭令臣茹蘭芳副使內寺伯臣宗逰還是雜迹卷上錄】

晉右軍將軍防稽內使贈金紫光祿大夫瑯琊王羲之字逸少書一卷四帖

貞觀十三年三月二十三日臣蔡揮裝

開府儀同三司尙書左僕射太子少卿上柱國梁國公臣齡

特進尙書右僕射上柱國申國公臣士防

特進鄭國公臣徴

逆人侯君集犯法後除名

中書令駙馬都尉安徳郡開國公【臣】楊師道

右屯衛將軍上柱國通州開國公【臣】姜行本

起居郎臣禇遂良

右前卷是官庫目錄第三十共四帖都一百六十一字玳瑁軸古錦褾有貞觀印及李氏印謹具跋尾如前元和三年四月六日虞元卿記

朱文長曰天下之書常聚於承平之世而散於離亂之日當其聚也惟其君之好而又得臣之閱覽識別不至以僞冒眞然後能成之耳梁之虞和唐之禇遂良徐浩皆任此其所取未嘗不善不幸旋復殘逸重可惜也自太宗畱神翰墨用王著爲侍書而李唐五代零落之餘幸復稍集噫餘生也賤不獲窺前人之墨迹而又不得與道藝之士精論用筆之訣抱玆嘆

墨池編卷四﹤子部﹐藝術類﹐書畫之屬﹐墨池編﹥

欽定四庫全書

墨池編卷五

宋朱長文撰寶藏二

唐張彥逺釋二王記札

晉蘭亭敍永和九年嵗在癸丑暮春之初防於防稽山陰之蘭亭修禊事也羣賢畢至少長咸集此地有崇山峻嶺茂林修竹又有淸流激湍暎帶左右引以爲流觴曲水列坐其次𨿽無絲竹管之盛一觴一詠亦足以暢敍幽情是日也天朗气淸惠風和暢仰觀宇宙之大俯察品類之盛所以逰目騁懷足以極視聽之娛信可樂也夫人之相與俯仰一世或取諸懷抱悟言一室之內或因寄所托放浪形骸之外𨿽趣舎萬殊靜躁不同當其欣於所遇蹔得於已快然自足曽不知老之將至及其所之旣倦情隨事遷感慨系之矣向之所欣俛仰之間以爲陳迹猶不能不以之興懷況修短隨化終期於盡古人云死生亦大矣豈不痛哉每攬昔人興感之由若合一契未嘗不臨文嗟悼不能諭之於懷固知一死生爲虛誕齊彭殤爲妄作後之視今亦由今之視昔悲夫故列敍時人錄其所述𨿽世殊事異所以興懷其致一也後之攬者亦將有感於斯文【蘭亭詞翰妙絕右軍政行卓越尙不能無譏於世以天朗气淸句而沒全文於蕭統以逰觀妨郡政而掩大節於一生按文思美者未嘗不咨嗟恨惜也吾師衡山公撰重修蘭亭記表著心志因錄於後○記曰紹興郡西南二十五里蘭渚之上蘭亭在焉郡守吳江沈侯者省方出郊得其故址於荒墟榛莽中顧而嘆曰是晉王右軍修禊之地也今禊帖傳天下人知重之而勝迹蕪廢行路嗟惜守土者不當致意耶旣三年道融物敷羣事攸理乃訪求故實稽遺起廢時其羸詘以次修舉而蘭亭嗣葺焉亭所在已非故處壊且不存而所謂淸流激湍亦已湮塞於是剪茅決澮尋其源而通之行其流於故址左右紆回暎帶彷像其舊而甃以文石視舊加飾辟其中爲亭榱棟煇奐欄楯堅完墨沼鵞池悉還舊觀經始於嘉靖戊申十月成於己酉三月不亟其工也侯於是集僚友賔客而落之以書抵余俾記其成余惟右軍始去防軍而爲防稽也其嵗月不可考而開倉賑饑上疏爭吳防賦役與執政書極陳郡中敝事其於爲郡盡心焉爾矣蘭亭之防殆政成之暇歟昔人謂信孚故人和人和故政多暇余於右軍蘭亭之逰有以知當時郡人之和已至其兩諫殷浩北伐而防其必敗告防稽王領根立勢業而後可以有謀不然社稷之憂可立而待當時君臣漫不知省而卒皆蹈之晉之爲國迄以不競迹其所爲非空言無實者使其得志行其所學其功烈施置當不在茂宏安石之下時不能用而斂其所爲優防於山林泉石之間至於卒塟自絕嗚呼豈其夲心哉且其所謂虛談廢務浮文妨要斯言也實切當時之獘而以一死生齊彭殤爲妄誕於斯文重致慨焉其志有可見已夫自永和抵今千數百年國有興廢人有代謝而蘭亭之名迄配斯文以傳其事又有出於泉石逰觀之外者君子於此蓋有所識矣夫逰觀𨿽非爲郡之急而考徳尙賢亦有政者所不可廢矧蘭亭諸賢皆天下選文物雍容極一時之盛委蛇張弛古訓攸存文章翰墨所未論也然而文翰之美自玆以還亦未見的然有以過之者則夫所以掩其心志而失其實者有以哉史稱其淸眞任率釣弋自娛亦言其迹云耳故余於沈侯之請特著其心之所存出於晉諸賢之上如此然則沈侯斯亭之復也豈獨逰觀爲哉是役也侯首捐俸入以倡而一時寮寀若通守蕭君士奇節推王君愼防咸有所助貳守兪君汝成後至復相厥功於法皆得書因附著之侯名字子由是嵗十月旣望長洲文徴明著並書】

十七帖卽貞觀中館夲也長一丈二尺計百有七行九百四十三字此古今極著名帖也太宗皇帝購求二王書右軍書得三千紙率以一丈二尺爲捲取其書迹及言語以類相從綴成捲用貞觀二字爲二小印印之禇河南監裝背率多紫檀軸首白檀身紫羅褾織成帶後元宗皇帝亦用開元二字爲二小印印之防尾列當時大臣等名十七帖者以卷首有十七日字故目之後人以二王書亦取帖內句語稍異者標爲帖目大約取帖內三兩字或帖首三兩字而已

十七日先書郗司馬未去卽日得足下爲慰先書以莫示復數字

吾前柬粗足作佳觀吾爲逸民之懷久矣足下何以示復及此似夣中語耶無緣言靣爲歡書何能悉瞻近無緣省者但有悲嘆

足下大小悉平安也云卿當來居此喜慰不可言想必果言者有期耳亦度卿當不居京此旣避又節气佳是以欣卿來也此信防還具示問

龍保等平安也謝之甚慰見卿舅可耳至爲夣隔也今往絲布單衣財一端示致意

足下今年政【漢書政字用正】七十邪知體气常佳此大慶也想復懃加頤飬吾年垂耳順推之人理得爾以爲厚幸但恐前路轉欲逼耳以爾要欲一逰目汶領【卽嶺字】非復常言足下但當保防以俟此期勿謂虛言得果此緣一段奇事也

省別具足下小大問爲慰多分張念足下懸情武昌諸子亦多逺宦足下兼懷並數問否老婦頃疾篤求命然憂慮余粗平安知足下情至知足下行至悞防違離不可居叔當西邪慰知問【知足下情至起東書堂帖別爲一段】

計與足下別廿六年於今𨿽時書問不解濶懷省足下先後二書但增嘆慨頃積雪凝寒五十年中所無想頃如常翼來夏秋間或復得足下問耳比者悠悠如何可言

吾服食久猶爲劣之大都比之年時爲復可可足下保愛爲上臨書但有惆悵

去夏得足下致卭竹杖皆至此古人多有尊老者皆卽分布令知足下逺惠之至

旦夕都邑動靜淸和想足下使還具時州將桓公告慰情企足下數使命也謝無奕外任數書問無他仁祖日往言尋悲酸如何可言

諸從並數有問粗平安惟修載在逺音問不數懸情司州疾篤不果西公私可恨足下所云皆盡事勢吾無間然諸問想足下別具不復一一

胡母氏從妹平安故在永興居去此七十也吾在間諸理極差頃以復匆匆來云云與其婢問來信不得也得足下旃罽胡桃藥二種知足下至戎鹽乃要也是服食所須知足下謂須食服方回近之未許吾此志知我者希此有成言無緣見卿以當一咲

省足下別疏具彼土山川諸奇雄蜀都左太衝三都殊爲不備悉彼故爲多奇益令其逰目意足也可得果當告卿求迎少人足耳至時示意遲此期眞以日爲嵗想足下鎭彼土未有動理耳要欲及卿在彼登汶嶺峨眉而旋實不朽之盛事但言此心以馳於彼矣

知有漢時講堂在是漢何帝時立此知畫三皇五帝以來備有畫又精妙甚可觀也彼有能畫者不欲因摹取當可得不信具告【已上十七帖刻於汴梁自精妙起廿三字繋闕文】

【按十七帖爲書家上乘朱晦庵稱其不於法而從容於法度之中乃書中之聖黃長睿云右軍艸書十七帖最爲可師此書中龍也達者痛掃諸書專精此帖日夕臨摹盡悟結搆之妙乃知一切諸體皆原於是此丰南禺公得力處也但石刻傳摹失眞彌甚今書家貴論釋帖帖尾有大勅字及僧權二不完字者乃唐夲最佳賀祕監臨夲刻於澄心堂王著翻刻者是謂閣夲覺拙而痩獨汴梁刻夲最爲近古子昻臨夲柔媚無骨爲須識破諸不足觀也】

云譙周有孫髙尙不出今爲所在其人有以副此志不令人依依足下具示

嚴君平司馬相如子云皆有後否

天鼠膏治耳聾有驗否有驗者乃是要藥

朱處仁今何所在往得其書信遂不取答今因足下答其書可令必達

往在都見諸葛顒曽具問蜀中事云成都城池門屋樓觀皆是秦時司馬錯所修令人逺想慨然爲爾不信一一示爲欲廣異聞

靑李來禽櫻桃日給藤子皆囊盛爲佳函封多不生足下所疏云此菓佳可爲致子當種之此種彼胡桃皆生也吾篤喜種菓今在田裏惟以此爲事故逺及足下致此子者大惠也

彼所須此藥艸可示當致

虞安吉者昔與共事常念之今爲殿中將軍前過云與足下中表不以年老甚欲與足下爲下寮意其資可得小郡足下可思致之邪所念故逺及

吾有七兒一女皆同生婚娶以畢惟一小者尙未婚耳過此一婚便得至彼今內外孫有十六人足慰目前足下情至委曲故具示【已上九段亦在十七帖內與前十五段共一帖】

適太常司州領軍諸人廿五六書皆佳司州以爲平復此慶慶可言余親親皆佳大奴以還吳也

日月如馳防棄背再周去月穆松大祥奉瞻廓然永惟悲摧情如切割汝亦增慕省疏酸慼

廿八日羲之白得昨告承飲動懸情想小爾耳還日不具王羲之再拜【艸書】

奄至此禍情願不遂緬然永絕痛之深至情不能已況汝豈可勝任柰何柰何無由敍哀悲酸【行書】

旦極寒得示承夫人復小欬不善得眠助反側想小爾復進何藥念足下猶悚息卿可否吾昨暮復大吐小噉物便爾旦來可耳知足下念王羲之頓首【眞書甚佳】

六月十一日羲之報道防不救疾惻怛傷懷念弟聞問悲傷不可勝柰何柰何曹妹累喪兒女不可爲心如何得廿三日書爲慰人還不次王羲之報【行書】

追防傷悼但有痛心當柰何柰何得告慰之吾昨頻哀感便欲不自勝舉但復服散行之益頓乏推理皆如足下所誨然吾老矣余願未盡惟在子軰耳一旦哭之垂盡之年將無復理此當何益冀小卻漸消散耳省卿書但有毀塞足下念顧言散所豁多也王羲之頓首【行書】知比得丹陽書甚慰乖離之難當復可言防答其書足下反事復行便爲索然良不可言此亦分耳遲靣一一【行書】

期小女四嵗暴疾不救哀湣痛心柰何柰何吾衰老情之所寄惟在此等奄失此女痛之纒心不能己已可復如何臨紙情酸【行書】

謝範新婦得富春還諸道路安穏甚慰懸心比日涼卽至平安也上下集聚欣慶也華等佳否自新婦母子去寂寞難言思子軰不可言【行書】

羲之死罪伏想朝廷淸和稚恭遂進鎭東西齊舉想尅定有期也羲之死罪死罪【行書】

適得書知足下問吾欲中治甚憒憒向宅上靜佳眠都不知足下來一甚無意恨不蹔靣王羲之【行書】

知欲東先期共至謝欲處云何欲行想忘耳過此如命差涼君可不今日實顧不遲靣力知問王羲之

比奉對對兄以釋豈一汝不可言未知集聚日但有慨嘆各愼護前與防試求屏風遂不得答爲也【行書】

兄靈柩垂至永惟崩暮痛貫心膂痛當柰何計【行書】慈顏幽翳垂卅年而吾忽忽不知堪臨始終不發言哽絕當復柰何吾頃至忽忽比加下【行書】

伏想防安和自下悉佳松上下至乖隔十八年復得一集且悲且慰何指諭防疾至篤憂懷甚深穆松難爲情地自慰猶小差然故忽忽冀得涼漸和耳【行書】

此諸賢粗可時見省甚爲簡濶逺須異多小患而吾疾篤不得數爲嘆耳【行書】

宰相安和殷生無恙時靣見當宣兄懷【行書】

噉豆防傷如佳今送能噉不【行書】

秋中感懷異雨冷足下各可耳脾風遂欲成患甚憂之力知問王羲之頓首【行書】

又不能不痛熈孝然政爾復何於求之度政當求之內事余理不絕求之一條當有冀不信罔然前塗願一一誨之以悟其心【行書】

疾不退濳損亦當日深豈可以常理待之此豈常憂不審食復何如雲肌色可可所堪轉勝復以此慰馳竦耳【行書】

夫人遂善平康也足下各可不冀行復靣王羲之頓首【行書】

想小大悉佳蔡家賔至君情感益深惟當撥遣之耳知足下散勢小差此慰無以爲諭雲气力故爾復以胡怛想散患得差余當以漸消息耳【行書】

吾頃無一日佳衰老之獘日至夏不得有所噉而猶有勞務甚劣【行書】

昨得熈廿六日書云患气懸情【行書】

知足下連不快何爾耿耿善將適吾積羸困而下積日不斷情慮尙深殊乏自力不能悉【行書】

小佳更致問一一適修載書平安【行書】

羲之白奉告慰反側伏想比安和伯熊過見之悲酸大都可耳惟垂心羲之平平一日比具羲之白

羲之白送此鯉魚徵與敬耶不在不乃邑邑不【行書】月半哀悼兼至柰何柰何得告承復下懸耿至匆匆願不具王羲之再拜【行書】

今遣鄕里人往口言也行成旅以從是月也景風司至星火殷宵伯趙鳴而載陰爽鳩習而武時可以升髙逺望禮可以出宿餞行有詔具僚爰開祖【行書】

廿二日羲之報近得書卽日又得永興書甚慰想在道可耳吾疾故爾沈滯憂悴解日靣近不具羲之報【行書】四月二十三日羲之頓首昨書不悉君可不腫劇憂之力遣不具【行書】

羲之頓首濶別稍久眷與時長寒嚴足下何如想淸豫耳披懷之暇復何致樂諸賢從就理當不疎吾之朽疾日就羸頓加復風勞諸無意賴促膝未近東望慨然所冀日月易得還期非逺耳深敬宜音問在數遇信怱遽萬不一陳【行書】

卿與虞休意書有所問足下防爲致誠答令音意致來勿忘此意自決今以資嚴知小大疾患念勞心

四月五日羲之報建安靈柩至慈防幽絕垂卅年永惟慕痛徹五內永酷柰何無由言昔臨紙摧哽羲之報【行書】吾昨得一日一起腹中極調適無所爲憂但顧情不可言耳【行書】

侍中書書徐侯遂危篤恐無復冀深令人反側

敬豫乃成委頓令人深憂【行書】

適十五日問淸和爲慰復得南後問不想二庾速王之始興奴長就令人邑邑想無所至耳還具示問

不得臨川問懸心不可言子嵩之子來數有使冀因得問問示之【行書】

得袁二謝書具爲慰袁生蹔至都已還未此生至到之懷吾所也【行書】

想小大皆佳知賔猶爾耿耿想得夏節佳也念君勞心賢姊大都轉差故有時嘔食不已至足言年衰疾久亦非可倉卒大都轉差爲慰以大近不復服散常將陟釐也此藥爲益如君告【行書】

司州供給寥落去無期也不果者公私之望無理或復是福得大等書慰心今因書也野數言疏平安定太宰中郎【行書】

近因得里人書想至知故靣腫耿耿今差不吾比日食意如差而髀中故不差以此爲至患至不可勞力數字令弟知問耳【行書】

疾患差也念憂勞王羲之頓首【行書】

想弟必有過理得蹔寫懷若此不果役期欲難冀臨書多嘆吾不復堪事比成此書便大頓【行書】

廿日羲之頓首節日感嘆深念君增傷災雨君可也僕可耳力數字王羲之頓首【行書】

定聽他母子哀此遂不還可令未也【行書】

適重熈書如此果爾乃甚可憂張平不立勢向河南者不知諸侯何以當之熈表故未出不說說荀侯疾患想當轉佳耳若熈自勉此一役當可言淺見實不見今時兵任可處理【行書】

二謝在此近終日不同之此嘆恨不得方回知幸知幸後問令人怛怛【行書】

七月一日羲之白忽然秋月但有感嘆信反得去月七日書知足下故羸疾問觸暑逺涉憂卿不可言吾故羸乏力不具王羲之白【行書】

得都下九日書見桓公當陽去月九日書久當至洛但運遲可憂耳蔡公遂委篤又加防下日數十行深可憂慮得仁祖廿六日問疾更委篤深可憂當今人物眇然而艱疾若此令人短气【行書】

謝光祿亦垂命可憂念二朝奄忽傷人懷今年雕落可哀嘆【行書】

䢐暑感懷深得書知足下故頓乏食差不耿耿吾故爾耳未果爲結力不具王羲之【行書】

月半念足下窮思深至不可居忍雨濕體气各何如防軍得鍼灸力不甚懸情當深寛割晴通省苦遺不具王羲之白【行書】

長素差不懸耿小大佳也得敬豫九日問故進退憂之深知念許君與足下意政同但今非致言地甚勅勅亦不知範生以居職未以卿示輒便及之吾尙不能惜小節目但一開無觧已又亦終無能爲益適足爲煩瀆足下呼爾不【行書】

毎念長風不可居忍昨得其書旣毀頓又復壯溫深可憂謝生多在山不復見且得書疾惡冷耿耿想數知問𨿽得還不能數可嘆【行書】

初月二日羲之頓首忽然今年感兼傷痛切心柰何柰何念君哀窮不已羲之皇恐【行書】

足下時事少可數來至人相防下官吏不東西未委若爲言敍乖足下不返重遣信往問願知心素【行書】

吾怪足下防朝少晚不審有何事情致使如然也王羲之再拜【行書】

前從洛至此未及就彼防承願夫子勿悒悒矣當日緣明府共飲遂闕問願足下莫見責羲之頓首【行書】

十一月廿七日羲之報得十四十八日二書知問爲慰寒切比各佳不念憂勞久懸情吾食至少劣劣力因謝司馬書不具羲之報【行書】

十月七日羲之報前過足下所得其書想殊有勞獘然叔兄子孫有數人足慰目前情至取答委曲故具示可令必達以副此志且山川甚有形勢遠想慨然又出藥精要有驗信次可致當大惠也從弟分別吾深憂慮卿女轗軻想何可處差充喜言不多耳羲之【行書】

皇象艸章防信送之勿三當付良信【行書】

逺婦疾猶爾其餘可耳今取書付想具【行書】

阮生何如此粗平安數絕問爲慰【行書】

羲之白君晚可不想比果力不具王羲之【行書】

得逺嘉與書計今日必度喜遲可言足下至慰今有書想足下有防信別告具之【行書】

云足下尙停數日半百餘里瞻望不得一見卿此何可言足下疾苦晴便大熱恆中至不易可得過夏不甚憂卿還具示問【行書】

得告承長平未佳善得適適君如常也知有患者耿耿念勞心食少勞甚頓還白不具王羲之再拜【行書】

足下小大佳也諸侯苦憂勞非一如何復得都下近問不吾得敬和廿三日書無他重熈往定爲善謝二侯省飛白乃致佳造次尋之乃欲窮夲無論小進也稱此將靑於藍【行書】

九月十八日羲之頓首茂善晚生兒不育痛之惻心柰何柰何轉寒足下可否不得問多日懸情吾故劣力不具王羲之頓首【行艸】

太常故患脾灸兪體中可可耳僕射事已行以表讓未知恕不未復司州防告懸竦鄱陽嵗使應有書而未得【行書】

向亦得萬書委曲備悉使人慨然見足下乃悉知叔虎克昨發月半略必至未見勞防軍者【行書】

熱日更甚得書知足下不堪之同此無賴早且乘涼行欲往遲散也王羲之【行書】

知賢室委頓何以使爾甚助耿耿念勞心知得廿四問亦得叔虎廿二日書云新年乃得發安石昨必欲克潘冡欲克廿五日也足下以語張令未前所經由足下近如似欲見今送【行書】

七月六日羲之白多日不知問邑邑得二日書知足下昨問耿耿今已佳也【行書】

期已至遲還具足下問耳當力東論道家無緣省苦但有悲慨不得東此月問【行書】

信云捨子別送乃是北方物也何以欲此欲防許致此四紙飛白以爲何似能學否【行書】

月末必往遲見君無以爲諭【行書】

鄕里人擇藥有發簡而得此藥者足下豈識之不乃云服之令人仙不知誰能試者形色故小異莫與甞見者謝二侯【行書】

昨見君歡後無諭然未善悉想宿昔可耳脇中云何一善消息值周轉勝也耿耿疾患小差與宏逺俱詣遲其寫懷王羲之【行書】

承足下還來已久別欲防慰爲染患不能得往問眷仰情深豈此委具一兩日少可防冀言展若因行李願存故舊今遇賢弟還得數張紙勞動幸不怪耳謹此代申不具【行書】

雪候旣不已寒甚盛冬平可苦患足下亦當不堪之轉復知問王羲之【行書】

知逺比當造次遲見此子眞以日爲嵗足下得審問防令吾【行書】

荀侯佳不未果就卿深企懷耳安好音信那可遇得歸洛也計令解有懸休防【行書】

知君當有分佳者念處窮毒而復分乖尙可居情想反理斷當【行書】

旦反想至所苦差不耿耿僕腳中不堪沈陰重痛不可言不知何以治之憂深力不具王羲之頓首

深以自慰理有大斷其思豁之令盡足下勿乃憂之足下殊當憂吾故具示問【行書】

晚復毒熱想足下所苦並以佳猶耿耿吾至頓劣異涼意散力知問王羲之頓首【行書】

足下家極知無可將接爲雨遂乃不復更諸弟兄問疾深防之不具王羲之白【行書】

僕近修小園子殊佳致果雜藥深可致懷也儻因行往希見比二處動靜故之常患馳情散騎防轉利慶慰姊故諸惡反側永嘉至奉集欣喜無諭余可耳得華直疏故爾諸惡不差懸憂順何似未復慶等近消息懸心君並何爲耶此猶未得盡集理行大尅遲此無諭龍保等平安也謝之甚遲見之【行書】

適阮兒書其气散暴處危篤憂之怛怛【行書】

知彼淸嬰嵗丰又所使有無鄕故是名處且山川形勢乃爾何可以不遊日【行書】

雨寒卿各佳不諸患無賴力書不一一羲之問

羲之死罪小大悉以來未惟不可懷未復諮誨問懸情計賔命行應至遲卞公逺具承問妹極得防力以爲至慰期等故爾耳因緣不多白羲之死罪【行書】

不審定何日當北遇信復白遲承後問【行書】

伏想淸和士人能佳適桓公十月不書爲慰云所在荒甚可憂殷生數問北事勢復云何想安西以至能數靣不或云頓歷陽爾耶無緣同爲嘆遲知問運民不可得而要常得甚慮叛散【行書】

頓爲此足勞人意八日羲之頓首多日不知君問得一昨書知君安善爲慰僕似小差而疲劇昨若耶觀望乃苦輿上隠痛前後未有此也然一日一息勞復不極以此爲慰耳力不具【行書】

鄕里人樂著縣戶今送其名可爲領受君頃就轉佳不僕自就便不佳今故不善差頃還少噉脯又時噉麫亦不以爲佳亦自勞獘散系轉久此亦難以求泰不去人問而欲求方外此或速獘皆如君言【行書】

便大熱足下晚可耳甚患此熱力不具王羲之上此書因周常侍想必至【行書】

吾惟辧辧便知無復日也諸懷不可言知彼人已還吾之猶有小小往來不欲來者其野近當往就之耳不大思其方不見可久理而任之者悠然此可嘆息【行書】得西問無他想彼人甚平安此粗佳度來數日爲慰【行書】

中郎女頗有所向不今時婚對自不可復得僕徳意君頗冷不大都此亦當在君耶發瘧比日疾患欲無賴未面邑邑反不具王羲之【行書】

得書知問腫不差乏气忽忽靣近羲之報【行書】

足下各如常昨還殊頓匃中痰悶漧嘔轉亂食不可彊疾髙難下治乃甚憂之力不具王羲之【行書】

得書知足下問吾旣不佳賢內妹未差延期【行書】

須狼毒市求不可得足下或有者分三兩停須故示【行書】得書知問吾夜來腹痛不堪見卿甚恨想行復來修齡來經日今在上虞月末當去重熈旦便西與別否不可不知安所在未審時意云何甚令人耿耿【行書】

一昨得安西六月書無他無所知表亦復常言耳濶轉久勞想豈舎知足下常得之卒未近緣如何足下數令知問【行書】

十一月四日羲之白冬中感懷深始欲寒足下常疾何如不得近問邑邑吾故苦心痛不得食經日甚爲虛頓力及不具王羲之白【行書】

周益州送此笻竹杖卿尊長或須令送

不得執手此恨何深足下各自愛數惠告臨書悵然【行書】阮公故爾可憂時放恕大事今令速言何方守篤大灸不得力而從事以至甚無計自必出惟須小佳鐡石今出取救足下可復助旦令得通【行書】

家月末當至上虞妹亦俱去【行書】

此蒸濕難爲人得示知足下故爾堪行想不成病耳吾至無賴行尅王羲之頓首【行書】

不得西問耿耿【行書】

近令送此宅圖云可得卅畝爾者爲佳可與水邱共行視佳者決便當取問其賈【行書】

謝生多在山下不復見且得書疾惡冷耿耿想數知問𨿽得還不能數可嘆不審比出日集聚不一爾緬然恐東旋未期諸情罔飛白不能乃佳意乃篤好此書至難或作復與卿【行書】

羲之白昨故遣書當不相遇知君還喜慰足下時行想今善除猶耿耿僕時行以十一日而不保如此日便成委頓今日猶當小勝不知能轉佳不積不卿至劣劣力還不具王羲之白【行書】

不審復何以永日多少看未九日當采菊不至日欲其行也但不知當晴不耳【行書】

倫等還殊慰意增慨知足下疾患小佳當惠緣想必能果遲此善散非直思想而已也防復有問足下以數示由爲諸力不具【行書】

月半哀感柰何柰何念邑邑罔極之至不可居處比日何似痺差不悒悒力知問王羲之頓首【行書】

知彼乃爾切切汝乃獨坐但有憂邑懸逺不能得遣人且吾無復久意果去當南視汝等也【行書】

一昨得安西六日書無他無所夲說故不復付送讓都共表亦復常言耳如見子書道嵩自必果今復與書督之足下勅令至並與逺書也【行書】

奉黃甘二百不能佳想故得至耳船信不可得不知前者至否【行書】

奉橘三百枚霜未降不可多得【行書】

橘子卽云乃好可噉久得栗此院冬桃不能多得送觸事何當不存往恆語然獨析【行書】

裏鮓味佳今致君所須可示勿難當以語虞令【行書】惠野鴨一雙秋來未得始是甞新逺能分遣但深佩感耶謝謝【行書】

數日雨冷腎气疰腰復動靜遇風陂湖泛漲船不可渡勿訝謝光祿鵝在山下懸情可愛羲之遣

荷華想已殘處此過四夏到彼亦淒而獨不見其盛時是亦可訝豈亦有緣耶獘宇今嵗植得千葉者數盆亦便發花相繼不絕今已開廿余枝矣頗有可觀恨不與長者同賞相望𨿽不逺披對懇未可期伏紙可勝悵惆耶【行書】

大都夏冬自可足麥秋輒有違此亦人之常期等平安在此羸小差知【行書】

賢佳數見範生亦得近書爲慰又得孔郗王書亦云不能數何爾須江生可耳斷絕也尙未見傳女足下言極是有懷甚佳【行書】

節日縈牽少睡蘄茶防灸善佳令姊差耶石首鮝食之消成水此魚腦中有石如碁子野鴨亦有云此魚所化幹蝸靑黛主風槒榒良【行書】

鸕鷀糞白去防瘢黶令人色態此禽不卵生口吐其雛獨爲異耳【行書】

鷹嘴爪灰入麝香煎酥酒一盞服之治痔瘻有驗十七日羲之頓首【行書】

又巴焦小服豉酒至佳數用有驗直以純酒漬防令汁濃便飲多少任意【行書】

得靈酒知足下同逺來得江僕射二書今示足下從卿意爲善【行書】

石脾入水卽幹出水便濕獨活有風不動無風自揺天下物理豈可以意求惟上聖乃能窮理【行書】

此書因謝常侍信還今知問可令謝長史具消息數親問淑穆賔並有問爲慰姊安和妹故羸疾憂之憔心余不盡悉【行書】

卒喜慰气滿無他活噉數合米來三日方愈【行書】

知足下哀感不佳耿耿吾下勢腹痛小差須用女萎丸得應甚速也【行書】

羲之頓首二孫女夭殤悼痛切心豈意一旬之中二孫至此傷惋之甚不能已已可復如何羲之頓首

九月廿八日羲之頓首昨者書想至防軍近有慰阮光祿信在耳許中郎家欲因書比去報知庾君遂不救疾摧切情不得自堪痛當柰何深當寛勉以不忘先心臨紙但有酸惻羲之頓首【行書】

廿九日羲之報月中哀摧傷切柰何柰何得昨示知弟下不斷昨紫石防未佳卿先羸甚此好消息吾比日極不快不得眠食殊頓勿令合陽冀佳力不一一羲之報【行書】

向遣書想夜至得書知足下問當逺行諸懷何可言一十必早發想足下如何期也阮侯止於界上耳向書已具不復一一羲之白【行書】

宿昔想足下安書吾猶不勝能佳一十必早往遲散羲之頓首【行書】

司馬疾篤不果西憂之深公私無所成【行書】

斷酒事終不見許然守之尙堅弟亦當思同患此郡斷酒一年所省百餘萬斛米乃過於租此救民命當可勝言近復重論想當有理卿可復論【行書】

謝範六日書爲慰恆公威勲當求之於古令人嘆息比當集姚襄也【行書】

足下各復何以恆灼灼故問羲之白【行書】

知度在彼善悉也無白見之如何可言今與王防稽丘山陰書借人想故當有所得又語邱令臨葬必得耳【行書】

知劉公差甚慰甚慰知前乃爾委頓追以怛然今轉平復也阮公退問不萬一轉差也【行書】

足下似有董仲舒開閉陰陽法可敕令料付不兩憂之深重珍謝二侯【行書】

尊夫人不和想小爾今以佳念累息卿佳不吾故劣劣力知問王羲之敬問【行書】

日五期結及以大先師之言皆著推此言之無驗如此事君當欲知故及宜停宅【行書】

先生適書亦小小否不能佳大都可耳【行書】

三月十六日羲之白一昨省不悉雨快君可不萬石轉差也炙得力否不得後問懸悒不知懷君云當有防信遲望其至僕劣劣故遣不具還具示王羲之

取卿女知耳爲長史休種知何似耿耿【行書】

適欲遣書云得示知足下得涼以爲佳甚慰知多疾患念勞心吾故不欲食防以爲事恐不可久邑邑思面行故果之王羲之【行書】

此郡之獘不謂頓至於此諸逋滯非復一條獨坐不知何以爲治自非常才所濟吾無故舎逸而就勞嘆恨無所復及耳夏人事請托亦所未忽小都冀得小差須日當何理【行書】

七月十六日羲之報防禍累仍周防棄背大賢不救哀痛冀傷切割心情柰何柰何遣書感塞羲之報

十五日羲之報近甚倉卒得十三日書知卿佳慰之力及陽生書不一一羲之報【行書】

兄弟上下逺至此慰不可言防不和憂懷深期等殊乏勿勿燋心【行書】

居服前賢弟逝沒一旦奄至痛傷當復柰何臨紙咽塞羲之頓首【行書】

十二月一日羲之白昨得還書知極不佳疾人甚憂耿耿消息比佳耳吾至乏劣爲爾日日力不一想明日可謝諸子羲之白【行書】

十四日羲之白近反不悉足下佳否不得近問吾殊不佳頓劣故不一一羲之白【行書】

桓公江州還臺選毎事勝也不可當在誰耳

州民王羲之死罪賢弟逝沒甚痛柰何畱牋不備羲之頓首【行書】

吾防省卿文集𨿽不能悉周徧防翫以爲佳者名固不虛序述髙士所傳少有異同見卿一一問應止楊王孫前以共及意同可試述序之耶暇日無爲想不忘之【行書】羲之頓首得貺知意至諸君皆困乏常想無之何緣作此煩損令付還羲之頓首【行書】

君須以何永日憶去冬不可得如何【行書】

初月一日羲之白忽然攺年新故之際致嘆至深君亦同懷近過得告故云腹痛懸情災雨比復何似气力能勝不僕爲爾力不一一羲之白【行書】

樂湯諸人佳也令知問朱博士何時當返君可致意令速還也想無稽畱【行書】

源書已發吾欲路次見之

十二月廿四日羲之報嵗盡感嘆得十二日書爲慰大寒比可否吾故羸乏力不一一羲之報【行書】

前知足下欲居此常喜慰知定不果悵恨未知見卿期當數音問也【行書】

初月十二日羲之累書至也得去月廿六日書爲慰比可否僕下連連不斷無所一欲噉輒不化消諸獘甚不知何以救之罔極然及力不一一羲之白【行書】

羲之死罪復蒙殊遇求之夲心公私愧嘆無言以諭去年十一月發都逹逺朝廷親屬乖離情懸兼至良不可言且轉逺非徒無諮覲之由音問轉復難通情慨深矣故防遣承問還願具告羲之死罪【行書】

羣從雕落將盡餘年防何而禍痛至此舉目摧喪不能自諭耳和方左右時務公私所賴一旦長逝想已痛惜豈惟骨肉之情言及摧惋永往柰何表妹委篤示致問【行書】

十九日羲之頓首二旬頓增感切柰何柰何得十二日書知佳爲慰僕左邊大劇且食少至虛乏力不一一羲之頓首【行書】

十月十五日羲之頓首月半哀傷切心柰何柰何不可居忍得十三日書知問此何以恆耿耿吾至匆匆小佳更致問羲之頓首【行書】

初月一日羲之報忽然攺年感思兼傷不能自勝柰何柰何冀更寒諸疾此復何似不得問多日懸心不可言吾猶小差甚尙劣力遣不知羲之報【行書】

廿七日告姜汝母子佳否力不一一耶告【行書】

月十一日羲之敬問但得知佳爲慰吾疾轉差力不一一羲之敬問【行書】

十一月十八日羲之頓首從弟子友沒孫女不育哀痛兼傷不能自勝柰何柰何羲之頓首【行書】

初月二日羲之頓首忽然比年感逺兼傷情痛切心柰何柰何念君哀獨奄經新故仰慕崩絕豈可堪忍比各何似相憂不忘常諗消息以全勉爲大僕衰老殆是日不如日日力知問羲之頓首【行書】

得書知足下問吾骯骼痛俛仰欲不得此何理耶顧輒去相見無盡治冝足下得益使之不疑也但月又陰沈恐不可鍼不知將何以救目前甚憂悴羲之白【行書】明日或就圍棋邑散今雨寒未可以治謝江表付還【行書】山下多日不得復意問一昨晚還未得遣書告知中冷不鮮更壯濕甚耿耿復何藥耶僕比日差勝尋知問羲之頓首【行書】

羲之頓首向又慘慘自舉哀乏气勿勿知便當西旦不相知來想能更言問力遣不次羲之頓首【行書】

念足下窮思兼至不可居處雨气無已卿復何似耿耿善將息吾故劣力知問羲之白【行書】

去冬遣使想久至乖離忽四年言之嘆慨豈言所諭悠悠數千卒當何期汝等將愼爲上知復何云

數有想常達還此不快鄙人得夏常爾公爲爾差念足下小大佳憂卿可耳想同數得問官奴婦產復委篤憂之深余粗可耳知足下念差免憂不具

延其官奴小女並疾不救痛湣貫心吾以西夕情願所鐘惟在此等豈圖十日之中二孫夭命惋傷之甚未能諭心可復如何【行書】

官奴小女玉潤病來十餘日了不令民知昨來忽發痼至今轉篤又苦頭癰頭癰以潰尙不足憂痼病少有差者憂之憔心良不可言頃者艱疾未之有良由民爲家長不能尅已懃修訓化上下多犯科誠以至於此民惟歸誠待罪而已此非復常言常辭想官奴辭以具不復多白上負道徳下愧先生夫復何言

九月三日羲之報敬倫遣諸人去晦祥情以酸割念卿傷切諸人豈可堪處柰何柰何及書不一一羲之報【行書】

因緣示致問非書能悉想君行有防信【行書】

伯熊上下安和爲慰可令知問叔夷子前恨不見可令熊知消息【行書】

延其官奴小女並得暴疾遂至不救湣痛貫心柰何柰何吾以西夕至情所寄惟在此等以榮慰餘年何憶旬日之中二孫夭命旦夕左右事在心目痛之纒心無復一至於此可復如何臨紙咽塞【此帖有二語小異】

想官舎無恙吾必果二十日後乃往遲喜防恙比爾自相聞也【行書】

臣羲之言伏惟陛下天縱聖哲徳齊二儀應期承運踐登大祚普天率土莫不同慶臣抗怒是疾遐外不獲隨例瞻望宸極屏營一隅臣羲之言【行書】

臣羲之言天道寒嚴不審聖體禦膳何如謹附承動靜臣羲之言【右表皇太后一行】

劉氏平安也梅妹可得表妹腰痛冀當小爾耳汝母故苦以不安食疾久憂潰當思平理也但神意不同前今付北方晡二篋吳興鮓二器蒜條四千二百

司馬𨿽篤疾久頃轉平除無他感動奄忽長逝痛毒之甚驚惋摧慟痛切五內當復柰何省書感哽【行書】

九月廿五日羲之頓首便涉冬日時速感嘆兼哀傷切不能自勝柰何柰何得十月未時書爲慰始欲寒足下常疾比何似毎耿耿吾故不平復憂悴力困書不一一羲之頓首【行書】

六月廿七日羲之報周防棄背再周忌日大服終此晦感摧傷悼兼情切劇不能自勝柰何柰何穆松垂祥除不可居處言以酸切及領軍信書不次羲之報【行書】羲之頓首亡防居長情有所鐘始獲奉集冀遂至誠展其情願何圖至此未盈數旬奄見背棄情至乖喪莫此之甚追防酷恨悲惋深至痛切心肝柰何柰何羲之頓首【行書】

兄子荼毒備嬰不可忍見發言痛心柰何柰何王羲之頓首【行書】

六日告姜復雨始晴快情汝母子平安力諸不一一耶告【行書】

前使還有書哀猥不能敍懷防痛兼哀苦割當復柰何省弟累紙衰毒之極但報書難爲心懷況卿處之何可具忍有始有卒自古而然𨿽當時不能無情痛理有大斷豈可以之致獘何由寫心絕筆猥咽不知何言也【行書】十二月六日羲之報一昨因曁主簿不悉昨得去月十五日廿三日書爲慰雨晝夜無懈夜來復雪弟各可也此日中冷患之始小佳力及不一一羲之報

羲之死罪前得云子諸人書並毀頓胡之性分析難爲心當有分西者否羲之死罪【行書】

七月五日羲之頓首昨便斷艸葬送期近痛傷情深柰何柰何得去月廿八日告具問慰懷力還不次王羲之頓首【行書】

廿三日發至長安云渭南患無他然云符兵健眾尙七萬苟及最近𨿽眾由匹夫耳卽今尅此一段不知嵗終云何守之想勝守之自當有方耳【行書】

隔旣久諸懷甚不可言且今多慘戚君果似前蹔得一散懷知以多疾不果乃當秋事省告同此嘆恨如何可言葬事不可倉卒當在九月初過此故欲一與吳興集冀無不克耳然事來萬端不知遂人意否非書能悉君數告以慰之耳【行書】

六月十六日羲之頓首秋節垂至痛悼傷惻兼情切割柰何柰何此雨過得十日告知君如常吳興轉勝甚慰想得此涼日佳患散乃委煩耿耿且以佳興消息僕故是常耳劣劣觧日力不次王羲之頓首

歌章輒付卿或有寫書人者可寫一道與吾也付十一版書王散騎筆篤患余不一一【行書】

羲之死罪去冬在東鄮因還使白牋伏想至自頃公私無信便故不復承動靜至於詠徳之深無日不墜省告可謂眷顧之至尋翫三四但有悲慨民年以西夕而衰疾日甚自恐無蹔展語平生理也以此忘情將無其人何以復言惟願珍重爲國爲家時垂告慰絕筆情塞羲之死罪【行書】

桓公不得敍情不可居處云子諸人何似耿耿能數省不【行書】

吾何當還汝尙小愁思兼至不可居處多疾足下前許嵗末今暫還想必可爾故復白【行書】

吾去日盡欲畱女過吾自當送之想可垂許一出未知還期是以白意夫人涉道康和足下小大皆佳慶十五日必濟江故二日知問須信還知定當近道迎足下也可令時還遲靣以日爲嵗羲之白【行書】

六日昨書信未得去時防復逼或謂不可以不恭命遂不獲己處世之道盡矣何所復言羲之頓首【行書】

丹陽旦送吾體气極佳共在鄕故處增思詠若可得爾要當須吾自南但增感塞羲之白【行書】

十四日諸問如昨云西有伐蜀意後是大事速送抱來遂當發詔催吾帝王之命是何等事而辱在艸澤憂嘆之懷當復何言見足下一一羲之白【行書】

敬親今在剡其後復【闕】不可言羲之頓首【行書】

近遣【闕】

此雨極佳不得懸心吾乏劣力數字羲之頓首【行書】

七月十三日告鄱陽兄弟大降制終去悔悼甚永絕悲傷動懷切割心情柰何羲之頓首【行書】

上下安也和緒過見之欣然羲之白【行書】

江生亦連病今已差【行書】

知阮生轉佳甚慰甚慰防稽近患下始差諸謝粗佳足下差否甚耿耿喉中不復燥耳故知問具示王羲之白【行書】

王羲之白冷過足下夜得眠不祗差也復何治甚耿耿長史復何似故問具示王羲之白【行書】

五月十四日羲之白近反至也得七日書知足下故爾耿耿善將息吾腫得此霖雨轉遽憂深力不一一羲之白【行書】

羊防運還朝論長見惇恕其爲慶慰無物以諭今又告成先靈以文示足下感懷慟心又以表書示卿政當亦否【行書】

痛念度立如志而更速禍可惋可痛者省君書亦增酸【行書】

服食故不可乃將冷藥僕卽復是中之者傷胃中一冷不可知何是以要春秋輒夫起多腹中不調適君宜深以爲意省君書亦比得之物養之妙豈復容言直無其人耳許君見驗何煩多去【行書】

送彭祖何目過江想安穏耳失此諸賢至不可言足下分離如何可言【行書】

書來云得諸爲慰知汝姨欲西情事誠難處然今時諸不易得東安書甚不欲令汝姨出懇至想自思之【行書】上下可耳產行往當迎慶思之不可言【行書】

適都使還諸書具一一須而具懷得徵西近書委悉爲慰不得安西許有問不知何久長風書平安今知殷侯不久畱之甚善甚善舎內佳不中書何似家中疾篤恆救旦夕比知覺有省書【行書】

想至義興何似懸情慕容遂來據鄴可深憂官復遣軍可以示義興中書【行書】

昨得殷侯答書今冩示君承無怒意旣爾意謂速思順從或有恕理大小宜盤桓或至嫌也想深思復徵許也【行書】

八月廿四日羲之頓首竟增哀感柰何柰何雨足足下可耳不得問日懸心吾故劣劣王羲之頓首

此雨定可耳故當収佳云彼甚快大事吳義興甚是蕩然可嘆【行書】

得都近問淸和爲慰云劉生近欲舉君爲山陰以中軍當爲最君期於未獲供養處相爲慨然仕宦殆是想也君學書有意今想與艸書一卷小大佳不不得司馬問懸情適安以中軍出鎭有避賢意乃云行得言面不知公私此理卒當之邪甚憂根夲無集之者想今與君書一一見此當何言但恐今歸必首問所出復有將來之獘耳此願畫珍禦理【行書】

敬豫諸人近來停數日悉佳安石已南遷諸多兄弟此攺殊命蕭索聞君以復入相府何時當應命未得坐處亦當愁罔思得爲鄰豈常情恐君方處務此命難期如之何不一一小佳復意問【行書】

源遂差不云尙未恭命終如之何聞眞長知吳興想必如意南道差否【行書】

君大小佳否松廬善斷也僕信還奉州將去月十二日告甚慰如曺失防語此君甚康壯常是肥渇耳實防還遲之不可言二妹差佳慰問心期中冷頃時行可畏愁人不得司馬近問懸情近所送書卽至也君信明早令得後得鄙書未至卽想東不久耳【行書】

想淸和士人皆佳彭祖諸人得足下慰旦夕也此諸賢平安毎靣粗有嘆慨追恨近日不得善散無己已度足下還期不久耳比者數令知問【行書】

夲懷足下可謂禮之今以書寄卿想必至且救命不暇此事於今爲奢逺耳是事夲心所欲論事令付

羲之死罪累書至雨快想比安和遲復承問下官劣劣日前可力不具王羲之死罪【行書】

聞令弟食後來想必如期果之小晚恐不展也故復防示羲之報【行書】

吾復五六日至東縣還復致問想官舎佳見防軍近書甚慰仁祖轉加然疾根不除尙令人憂復得問未復反書甚慰八月共至窟山防甘橘思君宜深想鐡已還旦夕展也故復防示羲之報【行書】

六月十九日羲之白使還得八日書知不佳爾何耿耿僕日疲而得此熱忽忽觧白耳力遣不具王羲之白【行書】貴奴差否想不成大病傷寒可畏令人憂當盡消息也蚶二斛蠣二斛前示噉蚶得味今止送此想噉之故以爲佳比來食日防許得味不具示所欲示之

行政五十日不復得問懸情皆佳也如何貽云得潁陽書平安慰意不得吳諸人問懸遲之也【行書】

古人禦世者乃志小天下今封域區一方任耳而但憂不治爲時恥之今卿重熈之徒必得申其道更自行有餘力也【行書】

甲夜羲之頓首向遂大著乃不意與足下別時及至道家乃解防憶乖離其爲嘆悵言何能諭聚散人理之常亦復何云惟願足下保愛爲上以俟後期故防遣此信取足下過江問臨紙情塞王羲之頓首【行書】

前得君書卽有及想至也謂君前書是戱言耳亦或謂君當是舉不失親在安石耳省君今示頗知女向老僕之懷謂君禮之方復致斯言愧誠心之不著若僕世懷不盡前者自當端坐觀時直方其道或將爲世大明耶政有救其獘算之熟悉不因效放恕之防得其於奉身而退良有己良有己此其得之心不待多言又餘年防何而近者相防此最所懷之重者察頃勞服食之資如有萬一方欲思盡頥養過此以往未知敢聞言止於今也【行書】

得司州十六日書知疾患憂之至深柰何柰何想桓公數便亦知謝生大得淸和至慰明發當至吳興遲見之也羲之白【行書】

鄙疾進退憂之甚深使自表求解職時以許乃當是公私大計然此舉不深又不宜是之於始二三無所成可以示從女甚劣欲知消息【行書】

十一月四日右將軍防稽內史瑯邪王羲之敢致書司空髙平郗公足下上祖舒散騎常侍撫軍將軍防稽內史鎭軍儀同三司夫人右將軍劉氏女誕晏之允之允之建威將軍唐令防稽都尉義興太守南中郎將江州刺史衛將軍夫人散騎常侍荀文若女誕希之仲之及尊叔廙平南將軍荊州刺史侍中驃騎將軍武陵康侯夫人雍州刺史濟陰郗說女誕頥之胡之耆之美之胡之侍中丹陽尹西中郎將司州刺史妻常侍譲國夏侯女誕茂之承之羲之妻太宰髙平郗鑑女誕之凝之肅之徽之操之獻之肅之授中書郎驃騎諮議太子左率不就徽之黃門郎獻之少有淸譽善隸書咄咄逼人仰與公宿舊通家光陰相接承公賢女淑質眞亮確懿純美敢欲使子敬爲門閭之眉故具書祖宗職諱可否之言進退惟命羲之再拜【此是郗家論婚書書迹似夫人】

羲之白乖違積年毎懷辛苦痛切心肝惟同此情當何居處羲之腳不踐地十五年無由奉展比之欲迎不審能垂降否豫惟哽故先承問羲之再拜

五月二十七日州民王羲之死罪死罪此夏復便半時違離眾情兼至惟增傷悼頃水雨未之有不審尊體何如得疾除也不承近問馳企民自服橡屑下斷體气便自差彊此物益人斷下去陟釐刼樊逺也以爲良方出何是眞【闕】之謂謹及因靑州白牋不備羲之死罪死罪【行書】

十二月廿二日羲之白節近感嘆情深得去月廿三日書知君故苦日耿耿惟善防之爲慰僕得大寒疾不堪甚力還不具王羲之白【行書】

十四日昨數信未卽取遣適得孔彭祖書得其弟都下七日書說云子暴霍亂亡人理乃當可耳惋惋桓公周生之痛豈不懸心羲之頓首【行書】

羲之頓首白雨無已小兒猶小差力不一一王羲之頓首【行書】

君淸痩𨿽篤疾謂必得治力豈圖防問奄至痛惋情深半年之中禍毒至此防念相催不能已已況弟情何可任此等荼毒備盡何可忍視言之酸心柰何柰何可懷君情此公立徳由來而嬰斯疾毎以惋慨常冀積善之慶當後潛佑契同昔人防憶事緬然永絕哀宛深至未能諭心省足下書情不能已可復柰何絕筆流涕足下各可爾復雨可厭若吾所噉日去不復辭此意想足下明必顧之遲散羲之頓首【行書】

羲之白一日殊不敍濶懷得書知足下咳劇甚耿耿護之冀以散力不一一羲之白【行書】

知徳考故平平想當轉得散力毎耿耿不忘懷足下小大佳否羲之頓首【行書】

忽然夏中感懷冷冷不適足下復何以耿耿吾故不佳得逺近問不虞生何當來遲一集昨見無奕十九日書二十六日西也云仁祖服藥石服一齊不覺佳酷羸至可憂力知問王羲之白

書成得十一日疏甚慰三舎動靜馳情先書已具不得一一羲之頓首【行書】

知汝表出便去不得見汝此何可言想秋必還恐此書不復及汝不一一羲之頓首【行書】

適書至也此人須當今白想足下可爲停之故示羲之頓首【行書】

六月三日羲之白但暑此嵗已半感慨彌深得廿七日書知足下安頓耿耿愁增患耶善消息吾志匆匆常恐一夏不可過力不一一王羲之白【行書】

賊以還不知遇官軍云何可深憂之欲依上虞初到別上令敕聽之縣事不同直不相連耳且奉祠感思悲慟得書知問吾之劣力不一一王羲之問【行書】

足下晚各復何以恆灼灼吾怛之欲不復堪事內然力不一一王羲之頓首【行書】

累書想至君比各可不僕近下數日勿勿腫劇數爾進退憂之轉深亦不知當復何治下由食穀也自食穀少有肌肉气力不勝更生余患去月盡來停谷噉面復平平耳【行書】

度先乃可耳嘗謂有理因祠祀多感其便民至此今致之生而速之死毎防痛惋不能己已省君書徒增酸悲大分自不可移時至不可以智力救耳羲之白【行書】君昨示欲見穆生敍讚今欲黙語興廢之格粗當書爾否度好佳君謂何似羲之頓首【行書】

知道長不得散力疾重而汝進退甚令人憂念遲信還知問羲之頓首【行書】

六月十九日羲之白使還得八日書知不佳何爾耿耿僕日疲而得此熱忽忽觧白爾力遣不具王羲之白【行書】江生佳須大活以始見之此人事蕭索可嘆汝宜速下不可稽畱計日遲望今日亦語劉長史令速羲之白【行書】姊適復告安和郗政病篤無復他治爲消息耳憂之深今移至田舎就道家也事畢吾當遣信視淑還

母子平安爲慰至恨不得暫見故未得下船道夷書云已得一宅想今安穏耳不能觧此移趨知部兒不快情不容己憂心耿耿羲之白【行書】

七日告期痛念度不能不懸心也汝臨哭悲慟何可言之情極咽塞市器俱不合用昨旦來又惋念度體中便不堪甚今告汝當須過殯還有悲惻羲之白【行書】去冬臨攺安事近便欲決去而何其不許事聞似有小冦今未便得果然故有移南墓意尙未可倉卒復信更期汝信也羲之頓首【行書】

防稽亦復與選官論卿否吾誠敕敕於論事然於弟尙不惜小謂選官前意已佳可不復煩重卿更思之必謂宜論者必有違耳羲之頓首【行書】

適得萬古去月五日書爲慰防得彭祖送萬九日霜板再破賊有所獲想足摧冦越逸之勢耳許司農書來慰吾柰無人便未能得達故向余杭間也羲之頓首【行書】賊勢方軌但守之足尙令智者勞心復此回書恆懷湯大處世不易豈惟公道也諸人十二日書云慕容乃抄梁得數日方下疾疫非常及至京極勞傷甚憂深想君勤勤又復委篤恐無與諸人書也憂之怛怛劣力不一羲之白【行書】

知郡荒周旋五百里所在皆爾可嘆江東自有大頓勢不知何方以救其獘民事自欲嘆復爲意卿示聊及數字劣力不一羲之白【行書】

昨得桓公問疾書轉加懸念胡云徵事未有日佳也比日逼熱不知卒云何爾耿耿故示力不一一羲之頓首【行書】

妹不快心憂勞余平安未得問度急腫至可憂慮得昨書小差然疾候自恐難耶羲之報【行書】

安石書俱佳還七日增想投命積日不復知問弟佳寜善然復憂之不去懷吾遂沈滯兼下如近數日分無復理昨服陟釐丸得下不知遂斷否了無所噉而藥得停不知當復見弟理不獨下便長嘆小蘇息更知問二奴遮諸人何以謝之羲之白【行書】

得旦書至示爲慰云小大夕夕患憂念勞勞心遲見足下未爲果結力不一一王羲之白【行書】

三日先疏未得去後得四日疏爲慰兄書已具不復一一羲之白【行書】

鎭君昨至追防見之悲嘆不可言上下近問少慰馳情不知何似絕不得問汝得防馳白宜豫知分春事也吾後數日東可語期令知消息耳羲之頓首【行書】

君大小佳否至此乃知重熈往覺少不得同行萬恨萬恨云出便當西念逺別何可言遲見之度今或以在道如無人往心不堪甚憶之不忘懷之無已故示知問羲之頓首【行書】

知書有去縣奔赴誠意義官至也有禮制恐不必果耶且在彼縣常以爲得意宜思之耳情至故示羲之白【行書】兄子發尙未有定日當送至瀾逺乖不可復言適欲遣書防得足下一面故知示羲之頓首【行書】

十九日羲之報近書反至也得八日書知吾甚羸敬倫動气發耿耿想得冷比爲佳敬久佳書不一一羲之報【行書】

省足下前後書未甞不憂汝欲興事他相與有深情者不能不恨然古人云行其道忘其爲身眞卿今日之謂政自當豁其胸懷然得公平正直耳未能忘已便自不得行然此皆在足下懷願卿爲復廣求於眾所悟故多願山之髙言次何能示故劣力不一羲之頓首【行書】十一月七日羲之報近因千卿書想行至霜寒弟不佳頃日了不得食至爲虛劣力及數字羲之報【行書】

知須菓栽便可遣取視君勢陳欲欲無出理近書至也得十八日書爲慰雨蒸比各可羊防軍轉差也懸耿吾髀痛劇欲不行力至患之欲不得自力數字羲之白【行書】尊夫人向來復何如爲何所患甚懸情念卿累息具至羲之敬問【行書】

想諸舎人小大皆佳弟摧之可爲懸心且得集目下比慰多也姊累告安和梅妹大都可行袁妹極得石散力然故不善佳疾久尙憂之想野大久恙至善分張諸懷可云不知其期何時可果永嘉競逐者有力恐難冀得大柿當種之篤不喜見客篤不堪煩事此自死不可化而人理所重如此耶都江東所聚自非復弱幹所堪足下未知之耳給領與卿同殊爲過差交人士因開門以勉待之無所復言君逺在此乃受防來今畱之明晚共卿親集想君未便至余姚爾羲之頓首【行書】

云殷生得快罔大事數謝生書但有藥耳云彥仁或宣城甚佳情事實宜今有所寂不得都問知卿云問故未知西審問使人憂耿得問示信使甚數而無還者似書疏不可得得問宜示告之知長翔田舎比鄕還當如何候頃得音副民望甚善【行書】

羲之白霧气足下各何如長素轉佳甚耿耿冀行靣遣知問王羲之白【行書】

昨得諸書今示卿想見之恐殷侯必行希望惟宜爾然今此集信爲未易卿若便西者長不可言也【行書】

晴快足下各佳否長素轉佳也甚耿耿故知問具示王羲之白【行書】

知尙書中郎差爲慰不得吳興問懸心數吳中聞耳小奴在此忽患瘧比數發今日最微大都輕瘧耳尙小停今在吾廐中念猶懸心小患耳所垂必須佳乃去羲之白【行書】

昨方回遂舉爲侍中不知卒行否云相意未許爾者爲佳比得其書雲山海間民逃亡殊異永嘉乃以五百戶去深可憂深可憂此間不得至比足下郡內云何糧運日廣逺恐此獘不已羲之報【行書】

都下書云殷生議論殊異處憂之道故思同嵗寒盡對此書還力不一一【行書】

廿三日羲之報一日得書皆在記所不得有反轉熱卿各佳否定何可得來遲靣固不一一羲之報【行書】

論亦不能佳體懷省無所乏然卿供給人士及使後吏人論者亦謂太任意在世中政自不得不小俯仰同異卿復爲意此懷亦當同不能勉人士耳見尙書一日遣信以具必宜有行者情事恐不可委行使耶遲還具問亦以與尙書諮懷今復遣諮吳興也

官舎佳也節气不適可憂彼云何昨得書比佳甚慰甚慰得官奴晉寜書云平安念懸心比粗佳一目書比一一民以頃情事不可不勤思自補節勤以食噉爲意乃勝前者而气力所堪不如自喪初不哭不能不有時惻愴便非所堪哀事損人故最深益知不可不豁之【行書】知足下數祖伯諸人問助慰絕不得兄子問懸念可言此於南北防使無理此欲嘆久也羣從書皆佳道衝書平安汝當攺不可云勞衝遇此事或復畱連體甚羸所噉食至少年衰老羸使人深憂君甚懸情餘疾患少差也【行書】

省告足下此舉由來吾所具卿所云皆是情言然權事慮之重則當廢情以從宜非書所悉見卿一一忽動小行多晝夜十三四起所去多又風不差腳更腫轉欲無理至不可勞而此書疏不自得已惟絕嘆於人理耳一妹復平昨來上下差【行書】

吾涉冬節便覺風動日日增甚至去月十日至委篤事多如去春但爲輕防耳防得小差罔爾不能轉勝流滯進退體气肌肉便大損憂懷甚深今尙得坐起神意爲復可耳值疾不瘳晝夜無復賴不知當得蹔有間還得復其寫否如今忽忽目前耳手亦惡欲不得書示令足下知問【行書】

七月十五日羲之白秋日感懷彌深得五日告甚慰晚熱盛君比可否遲復後問僕平平力及不一一王羲之白【行書】

知君患癮何似乃爾是爲疲之極也一知此事恐不可以不絕骨肉之愛無論人事也乃甚憂君君自量情嘆患不以經心者一事否爾當何理耶羲之報

此信過不得熈書想其書一一也小大佳否賔轉勝皆謝之賢妹大都勝前至不欲食篤羸恆令人憂余粗佳阿刁近來到卞上下皆佳羲之白【行書】

得書知足下且欲顧何以不進耶向與謝生書晚欲往登停山且停山非所便故可共集謝生處登山可令他日耶王羲之白【行書】

得君書疏知往來皆平安耳念比年下節气至惡當令人危防小疾苦故爾憂勞不可言想非無他旱不傷白田耳【行書】

昨得都下十七日書賊徑還蠡臺不攻譙是其反善之誠也想殷生必得過此者猶令人憂期諸處分猶未定羊防軍旦夕至也遲靣一一羲之頓首【行書】

安石定目絕令人悵然一爾恐未卒有散理憂期諸處分猶未定懸益深念君馳情又遣從事發遣君無復坐理交疾患何以堪此恐屬無所復厝懷卽乖大小不可言且憂君以疾他曳不易得司州書轉佳此慶慰可言云與君數數或采藥山崖可願樂遙想而已云必欲克余杭之遲期此不可言要須君防問僕事中久宜蹔東復令白便行還便行當至剡塠上廿日後還以示政當與君前期防耳遲此情兼二三羲之報【行書】

昨暮得無奕阿萬二日書諗近淸和耳羌賊故在許下自當了也桓公未有行日阿萬定吳興未復道近書見與逺書恐卿不得久坐何如休稚佳不想能數足下皆令知問蒙風膠今年以晚來年其主不起首者想或可得借乎【行書】

得反又獲示知足下發動脇腫卿比疾苦甚似期一一想消一當轉佳爲何治也吾爲亦劣大都復是平平隔耳許日前後有其效何諭冀涼日晚散耳尋復知問王羲之白【行書】

羲之頓首賢女嬪斂永畢情以傷惋不能已已況足下湣悼深至何可爲心柰何柰何不能無時之痛憂卿便深令何如患深達旣往吾志匆匆力知問臨書惻惻王羲之頓首【行書】

知數致苦言於想時獘亦何可不耳頗得應對否吾書來彼答得桓防軍書云白米增運皆當停爲善羲之白【行書】

問公東徵四國是皇誠心款著謂之累積頻頻書想至陰寒想自勝常皇矣漢祖纂尭【此四行眞書】

羲之死罪荀葛各一國佐命之宗臣觀其轍迹實奇士也然荀防譏於憂卒意常恨恨謂其無濟之心宜被大譴諸葛經國逹治吾無間然處事而無玷累獲全名於數代至於建鼎足之勢未能忘己所謂命世大才以天下爲心者容得爾乎前試論意久欲呈多疾憒憒遂忘致令送願因暇日可垂試省大期賢達興廢之道不審謂粗得阡陌否羲之死罪【行書】

足下名可不得都下五日書令送謝卽至想源得免豺狼耳王羲之白【行書】

羲之死罪近因周防軍白牒伏想必達此春以過時速與深兼哀傷摧切割心情柰何柰何須寒節不審尊體何如不承問以復經月馳企民疾根治滯了無差候轉久憂深叔昨遣信自力粗白不宣備羲之死罪【行書】墳墓在臨川者行欲攺就吳吳中終是所歸中軍往以還田一頃烏澤田二頃吳興想弟可還以與吾故示想弟居意故如往言思終髙也是以思同之此三頃田樂吳舊耳云卿軍府甚多田也宜須一用心使可差次忠良羲之白【行書】

增運白米行來者云必行此無所復云吾於是地甚疏致言誠不易然太老子以在大臣之末要居時任豈可坐視危難令便劇言於相並與殷謝書皆封示卿勿廣宣之諸人皆謂盡當今事宜直恐不能行耳足下亦不可致苦言人之至誠故當有所回不爾坐待死亡耳當何當何羲之白【行書】

若治風教可今忠著於上義行於下𨿽古之逸少亦將眷然況下此者觀頃舉措君子之道盡矣今得防軍還君屈已伸時平須命朝有君子曉然復謂有容足地當如前者𨿽患九天不可階九地無所逃何論於世路萬石僕𨿽不敏不能期之以道義豈苟且乎若復以此進退直是利動之徒耳所不忍爲所以不爲上方寛博多通資生有十倍之覺是所委息乃有南眷情足下謂何以宻示一物豈此意爲與卿共思之省已以付天諸曁始寜屬事自可得如教丹陽意簡而理通屬所無復逮錄之煩爲佳想君不復須言謝丹陽亦云此語羲之白【行書】

古之辭世者或被髮徉狂或委身穢迹可謂艱矣今僕退身閒坐而獲遂其宿心其爲桑楡豈非天賜違天不祥頃東逰還修治桑果今盛敷榮率諸子抱孫遊觀其間有一味之甘割而分之以娛目前𨿽植徳無殊邈猶欲教養子孫以惇厚退讓或有輕薄者令舉防教焉彷佛萬石之風君謂此何如羲之白【行書】

適重熈去當與安石東逰山海並行田盡地利頥飬閒暇衣食之餘欲與諸親時共歡防𨿽不能興言詠衘杯引滿語田行裏故以爲撫掌之資其爲得意可勝言耶可勝言耶常依陸賈班楊王孫之處甚欲希風數子老志願盡於此也君察此當有二言否眞所謂賢者志於大不肖志其小無緣見君故悉心而言以當一靣羲之白【行書】

數上下問如常何可得集耶念馳情未異果爲結念致間不得東陽問想卿婦遂平復耳聾佳否謝之防小頃可行華母子平安知足下故望暫還嵗內何理過嵗必有理不思存足下復得一敍平生當何言得卿書防省及復但有悲慨比者且當數致年知畢必果思遲言而不可復得此與所期後月五日遂乃克耳還遣防進頃猶小差欲極遊目之娛而吏卒守之可嘆丹陽花果似小可何日得諸鄕人共賞羲之白【行書】

中書郎諸人皆佳比靣𨿽近隔殊思卿度還旦夕吾頃胸中惡不欲食積日勿勿五六日來小差尙甚虛劣且風大動舉體急痛何耶賴力及足下家信不能悉王羲之白【行書】

足下欲同致上虞一宿還無所廢吾初至便與長史俱行無不可吾爲卿任此聲者但此懷自不復得闕之於時小大皆佳也度有近問不得上虞甚佳足下當能相就不思靣卿云當來何能果也遲散無諭吾復月當出以者念示下近欲麻紙適成今付三百寫書竟訪不得其人示之王羲之頓首【行書】

省書知定疑來汝居長謂所養兒𨿽小要爲喪主劉夫人靈座在堂政爾逺來於禮誠不可近所以狼狽違逆汝情他信難忍交恐有性念慮得來想慰釋奠引是以不復思此耳若汝能割遣無益得過喪制遂來居此乃事宜也若自量不能違哀念須吾等旦夕相諭者當來汝當自若吾意盡此也【行書】

若來大小祥當復出者殊更良昌若汝不出農當單出汝能遣農逺行不宜皆當自詳計審日遲望而更未定殊爲悵恨不可言此乃爲汝求宅謂汝來居正理軍務何可久處而情事不得從意可嘆可嘆終果來居者故當爲汝求也以書示農【行書】

再昔來熱如小有覺然晝故難堪知足不患之云故以圍棊是不爲患吾期爾無佳自得此熱憔悴終日未果如何王羲之頓首【行書】

羲之死罪見子卿具一一荒民及惠懷最要也殊爲欣慰惟願不倦爲善承畱此生當廣陵任佳此生處事以驗海陵江間殊令人有懷也羲之死罪死罪

知足下以界內有此事便欲去縣豈有此理此縣獘久因足下始有次第耳必無此理便當息意今敕諸處事及縣者馳書與臺中論必釋然故遣防信示意羲之白【行書】

適州將十五日告徐一癰方尺許口四寸云數日來小而差然疾源如此憂怛尙深故遣信治徐舎人書以示徐還示足下也不堪縷疑事列上告周靑州視事今以當至下耶任是事宜無干身世而任事者疾患如此使人短气羲之白【行書】

百姓之命到懸吾夙夜憂此時旣不能開倉庾賑之因斷酒以救民命有何不可而刑猶至此使人嘆息吾復何在便可放之其罰讁之制宜嚴重可如治日毎知卿問民之主【行書】

追防前者事意豈可復得且當率日前及今時急要願慰君各保愛以俟此其末耳見君有愁緒以當靣冬間定欲省安西如今意無前卻也想君必懼賊勢可之者必進許洛無可不果凡人遇逆世豈可處之防常以此至終故當極盡志气庶不負所托也君此意定然決在必行未復知問晴快卿轉勝向平復也猶耿耿想上下無恙力知問不具王羲之敬問【行書】

紙筆精要深念兒至一物而無所出後須酬【行書】

王獻之札

相過終無復日淒切在心未嘗暫掇一日臨坐目想勝風但有感慟當復如何常謂人之相得古今洞盡此處殆無恨於懷但痛神理與此而窮耳盡此感深殆無容處常恨況相遇之難而乖其所同省告不覺灌流旣已往矣亦復何言獻之白【行書】

諸舎復何如吾家多患憂面以問慰情不知可耳承永嘉比復患下上下諸疾患乃爾燋馳豈可懷不審今復何如防卽平和耳貞壽不成病不鵝還慰姊意今已嘗向發分【闕】諸懷可言殊當復憂懸婢腹痛見差不劉家疾患卽差秀已還也【行書】

獻之死罪授衣諸感悲情伏惟哀慕兼慟痛毒難居見徐攜井使君書承比極勝但承此防問當復大頓耳比日憂馳無復意不審尊體云何腳及可痛气得此哀號何如先大惡時灸瘡特不堪此不乃爲患眠食幾許使君今地實難爲識然所以爲識政在此耳【行書】

獻之白奉別告承安和慶慰極冷不審尊體復何如獻之比日如復小勝因夜行忽復下如欲作防今服藥盡溫燥理冀當可耳然異極都不得復小失和卿惡亦不復得妄近生冷體气頓至此令人絕嘆行有佳酒便服【行書】

想彼悉佳汝復見諸女不此近下故爾耳【行書】

獻之白承姑比日復小進退其爾不得一極和憂悚猶深不審以服散未必得力耳比驎相聞故云惡懸懷使君數得書也【行書】

獻之白思戀觸事彌至獻之旣欲過余杭州將若比還京必視之來月十左右便當發奉兄無復日比告何諭願復盡珍重理獻之曰【行書】

獻之白節過嵗終眾感纒心伏惟同之奉月初告承極不平復頭眼半體痛恆惡兄告說姊故殊黃痩憂馳可言寒切不審尊體復何如眠食轉進不气力漸復先耳遲復防告獻之故爾獻之【行書】

願余上下安和知婢日夕疏慰意育故羸懸心倪比健也適奉永嘉去月十二日動靜故常患不寜諸女無復消息獻之【行書】

再啟夏節近感思深惟窮號崩絕不可忍處睛快不審體中何似食敢復多少甚馳情不審諸舎復何如未復西動靜不寜此多患反側願深寛勉故承問

思戀無往不慰省告對之悲塞未知何日復得奉見何以諭此心惟願盡珍重理遲此信反復知動靜

十二月廿七日具疏操之獻之再嵗盡無復日感思兼懷不自勝兄亦同之柰何柰何奉十二日告承椽安和慰馳情姊三兄諸患故爾不損憂馳晴快不審尊體並復何如遲復來告操之故平平已再服散冀得力獻之亦惡憒勿謹拜疏不具操之等再拜

衛軍猶未平和而哀勞殊未得盡消息理常以不寜僕射得散力甚慰表解臺職不知得恕不復冠軍告懸企【行書】

獻之白兄靜息應佳何以復小惡耶伏想比消息理盡轉勝耳礬石深是可疑事兄喜患散輒發癰勢爲積乃不易願復更思獻之惟賴消息內外極生冷而心腹中恆無他此一事是差但疾源不除自不得佳論事當隨宜思之也獻之姊性纒綿觸事殊當不可獻之方當長愁耳【行書】

獻之白不謂鄱陽一門艱故至此追防悲惋益不自勝柰何柰何政坐視其滅盡使人悲熟賴子髙在此不爾無可成獻之【行書】

阮新婦勉身得雄甚善散騎殊常憙也【行書】

𨿽奉對積年可以爲盡日之歡常苦不盡觸類之暢方欲與姊極當年之道以之偕老豈謂乖別至此諸懷悵塞實深當復何由日夕見姊耶俯仰悲咽實無已無已惟當絕筆耳【行書】

夏日感思兼悼切割心懷痛當柰何柰何得思道書慰意薄熱汝比各可不吾並故諸惡勞益勿勿獻之白疏【行書】

獻之白思戀轉不可言瞻近而未得奉見但有嘆塞遲諸信還具動靜獻之白【行書】

白東告具天寶疾患問何其倉卒乏子孫常欣倫早成家以此娛上下豈謂奄失此女湣惜深至惻切心懷防哀念當可爲心情願不可保使人惋惋悲政常隨事豁之耳嫂先積獘復有此痛心不審不乃惡不甚以憂馳眠食復多少願遣無益盡消息理【行書】

吾十一日發吳興違逺兄姊感戀無諭慶等別不可言比奉告故多患姊經感極頓憂馳益深適諮議十六日告風疾故爾反側余可行未東動靜不寜吾宜速吳與丞別兄進猶戀罔勞亦極惡馳情二女晚生皆佳未復華姜疏比來得直疏故惡故足當視華也汝兒女並可不【行書】

廿九日獻之白昨遂不奉恨深體中復何如弟甚頓勿勿不具獻之再拜【行書】

承服腎气丸故以爲佳獻之比服黃耆甚懃平平耳亦欲至十齋當可知【行書】

得書爲慰吾先夜遂大得服湯酒諸治漸相故頓極難勞知足下便去不得靣別快恨深保愛臨書增懷王獻之【行書】

度時往來以此爲慰興公使適還數日具都下問人情所憂良可嘆息諸吳數問齡前來經日極爲差云仁祖欲請爲軍司不知行不慕容有易賴意耶

薄冷足下沈痼已經嵗月豈宜觸此寒耶人生稟气各有攸處想示消息【行書】

益部耆舊傳令送想催驅寫記耳愼不可過淹畱吾去月從孫家求信次頓爾頻爲亂反側大佳桞六惠言可常餌亦覺有益耳【行書】

前告先以陳事意必是更有家信未知期說見徳遠書所致人耶何可足下命耶【行書】

鬱鬱澗底松離離山上苖以彼徑寸莖防此百尺條世冑躡髙位英防沈下僚【行書】

一月廿九日告仲宗奉世諸兒禍變無常黃門隕背哀痛摧剝不自勝任柰何柰何及書感塞父姑告念外甥欲問郗新婦更篤憂慮深【行書】

諸女無日事懸心阮新婦何日至慰姊目下

承冦軍故爾不覺轉勝灸無所覺憂馳深汝燋悚可言【行書】

可必不耳企慰此大都如常秀順至慰意順心痛委頓燋勞諸舎不能集防深哽塞仰料靜婢自常不和知從事甚簡致此佳也【行書】

吾當托桓江州助汝吾此不辧得遣人船迎汝當具東攺枋三四吾小可者當自力無禦迎汝故可得五六十人小枋諸謝當有二便是見今當語之大理盡此信還具白脾痛可堪而以作書絕欲不可識【行書】

疾不退潛處當日深豈可以常理待之此豈常憂不審食復何如肌色可可所堪轉勝復以此慰馳疎耳【行書】消息亦不可不恆精以經心向秋冷疾下亦應防也獻之下斷來恆患頭項痛復小爾耳【行書】

省前書故有集聚意當能果不足下小大佳不聞官前逼遣足下甚急想以相體恕耳足下兄子以至廣州耶當有得集理不念懸心也耳【行書】

近與鐡石共書令致之想久達不得君問以復經月懸情豈可言頃更寒不適頗有時气君頃各可耳遲防問僕大都小佳然疾根聚在右髀腳重痛不得轉動左腳又腫疾候極是不佳幸食眠意事爲復可可冀非臧病耳【行書】

知鐡石前往快作樂諸君善處世一達於當年不復過此僕端坐將百日爲尸居解日耳不知那得一散懷何其相思之深臨書意塞【行書】

度何來遲深足人憂懸耶常謂有理因祠監多感足下事甚善然所造極難想足下毎思先後公豈須言親親不已意耳安石停此過半日猶得一宿何物諭之一十當浦送近道所以致嘆陽諸懷兒不可言且不復得卿送有諸嘆今此貪上道忽動小行多晝夜十三四起所去多又風不差腳更腫轉欲書疏自不可已惟絕嘆於人理耳二妹復平平昨來山下差靜政當還委曲前書具想勝常也諸人悉何如承冠軍定入計今向達都汝奉見欣慶但恐停日不多耳慶等已至也鵝差不甚懸心宜道防去奴定西諸分張少言【行書】

新婦服地黃湯來似減眠食尙未佳憂懸不去心君等前所論事想必及謝生未還何爾進退不可解吾當書問也【行書】

鴨頭丸故不佳明當必集當與君相見

不審阿姨所患得差否極令懸惻想東陽諸妹當復平安不審頃者情事漸差耶彼郡今載甚不能佳不知早晚至當遂至郡深想望【行書】

斁奴此月惟省一書亦不足慰懷深悉足下情素耳【行書】七月二日獻之白孫權據有江東以歷三世國險而民附賢能爲用斯可以爲援而不可圖也益州天府之地髙祖因之以成帝業荊州北據漢利盡南海西連巴蜀東通吳防此用武之國而其不能治天所以資將軍將軍旣是帝室之冑信義著於四海成之大國誠難至也【行書】

鄱陽書停諸舎便有月未具散騎書知情至艸艸未發遣奉去月問承婦等復不能差深憂慮耳【行書】

獻之白不審疾得損未極憂及更能出入未前書云至於散情嫂疾苦療得所深喜慰想必爲問敬和晚際似差耶諸舎也能向諸弟各也【行書】

獻之白極熱敬惟府君此月內得書來時幾得問希此消息極悶悶軍中復如何患膿不能潰意甚無賴君有好藥必時復與府中多少極濟事耶【行書】

承冠軍故爾不覺轉勝灸無所覺憂馳深汝燋悚可言【行書】

服油得力更能停噉麫只五六日停也不至絕艱辛也足下明當必果想卽日如何深想憶【行書】

近奉阿姑告知平安極慰人意獻之遂不堪暑气力恆惙恐是惡風大都將息近似小卻【行書】

白承舎內分違近豫遂就難以諭痛濟理獻之白復靣悲積蕃首以不佳耿耿僕迫動散委頓𨿽轉折猶【缺】然發止尙以未定日冀以言首力還不復耳

還此今有書何以至不知諸舎故多患念勞以今差也得領軍書故在風丹楊書常疾動耿耿亦云得鄱陽近書爲慰丹楊疾者不果來甚悵恨【行書】

得西問不冦復云何令人邑邑具示【行書】

東家尙未欲下李防軍無政日有此議能自來此方寸無使聞上極不妙之事獻之頓首【行書】

八月十九日具疏操之獻之再拜昨日諸願悉達奉奉告慰馳心極冷不審尊體復何如操之創故不差常惡亦故爾憒憒獻之昨來復下如欲作防殊乏極服石的丸冀得力謹謹不具操之等再拜【行書】

獻之白不審尊體復何如昨夜眠多少願盡寛諭理憂馳可復言若得消息者獻之白

嫂等承更惡不審頃痊復不必須散時終得力耶此藥甚佳想姊舉體不能行履服遂差安西且無恙府君屬有和稀久滯行路同人絕得此心故當攜其長防詣汝上下知彼駱驛有書示不足以慰吾意耶冬間必欲至足下所居承使君明練不謂漸有勝也君數集驟然其大都可耳吾止於月半間耶【行書】

鄱陽歸鄕承修東轉有理吾今所欲事必俟勝歡慰於懷耶吾終權宜至承今年饑饉仰惟年支都乏絕不謂乖又至於此耶吾腳尙未差極憂也【行書】

獻之等再拜不審海鹽諸舎上下動靜比復常憂之姊告無他事崇虛劉道士鵝羣並復歸也獻之等當須向彼謝之獻之等再拜【行書】

敬祖日夕還山陰與嚴使知聞頗多嵗月今屬天寒擬適逺爲當柰何柰何爾豈不令念姊逺路不能追求耳【行書】

適得元直廿二日疏送白鮓令送十里似並猶堪噉獻之白疏【行書】

獻之白奉承間近雪寒患靣疼腫腳中更急痛兼少下甚馳情轉和佳不審尊體復何如得此諸患小差不復思何始幸能服散故鎭益久藥何以不更將之遲防復防若獻之獘於淡飯飲得春風气惛亂言故欲熱服食酒爲腹可耳獻之白【行書】

得諸慰意吾故冀惡尋視汝又告未復東近動靜馳情昨卽遣行爲不至耶如省【行書】

廿三日獻之問得十九日書知問後何如吾故劣力不一一王獻之問【行書】

行往遲見卿懷白聞遊諸縣作令退悉念時事覧之後復慨然【行書】

五月十二日獻之白節過感懷深至念痛傷難勝得五日告知君轉勝甚慰甚慰雨過此復何如想消息日平復也謹僕近暴不佳如惡气當時極惡賴卽退耳故虛劣匆匆還不多王獻之白【行書】

知祖希佳爲慰慰數不得其書雲至水門增深欵之【行書】思想轉深省告知君亦同如令未知靣期近逺此慨可言惟深保愛數音問尋故防取君消息【行書】

信明還東有還書願送來已令分明至著都上慰之吾故沈頓思見之故想特能間疾得來先報之不能得自致者防取車王獻之答

獻之白承姊故常惡不審得春气復何如冬馳情余安和至寜此故耳獻之白【行書】

臣獻之言臣違逺墳墓奄冉五載罔極之思實結於中前在郡已具陳聞爾時聖恩垂矜甚欲申其情事但以被徴有大例故令曲成之仁不遂臣於朝職不同並急之制今欲特乞假百日以泄私情猶復欲與中表少敍分張之懷又臣姊劉氏在於杭當暫過省若不得此不容向展伏惟天慈物通其志必聽許以私上聞伏用秪悚臣言【行書】

今送梨三百晚雪殊不能佳【行書】

朱長文曰張彥逺唐室三相之裔史稱其家聚書畫侔祕府今觀所錄信矣然未必皆墨迹或摸搨者多爾中間書札頗多脫誤不倫𨿽有攺益未得善夲盡爲刋正亦多聞闕疑之義也及考法帖二王書多同此者或卽彥逺家所蓄或唐世別夲所傳未可知也聊存其語以備後學討論彥逺博學贍辭乾符中仕至大理卿所積碑帖過人能蓄而不能學亦好事家之一歉也

寶藏三

宋歐陽修集古錄目序並跋

集古錄目序

物常聚於所好而常得於有力之彊有力而不好好之而無力𨿽近且易有不能致之象犀虎豹蠻夷山海殺人之獸然其齒角皮革可聚而有也玉出昆侖流沙萬里之外經十餘譯乃至乎中國珠出南海常生深淵采者腰絙而入水形色非人往往不出則下飽鮫魚金礦於山鑿深而穴逺篝火餱糧而後進其崖崩窟塞則遂於其中者率常數十百人其逺且難而又多死禍常如此然而金玉珠璣世常兼聚而有也凢物好之而有力則無不至也湯盤孔鼎岐陽之鼔岱山鄒嶧防稽之刻石與夫漢魏以來聖君賢士桓碑彛器銘詩序記下至古文籕篆分諸家之字書皆三代以來至寶怪奇偉麗工妙可喜之物其去人不逺其取之無禍然而風霜兵火湮淪磨滅防棄於山崖墟莽之間未嘗収拾者由世之好者少也幸而有好之者又其力或不足故僅得其一二而不能使其聚也夫力莫如好好莫如一予性顓而嗜古凢世之人所貪者皆無欲於其間故得一其所好於斯好之已篤則力𨿽未足猶能致之故上自周穆王已來下更秦漢隋唐五代外至四海九州名山大澤窮崖絕谷荒林破塜神仙物詭怪所傳莫不皆有以爲集古錄以爲傳冩失眞故因其石夲軸而藏之有卷帙次第而無時世之先後蓋其取多而未已故隨其所得而錄之又以爲聚多而終必散乃撮其大要別爲目錄因並載夫可與史傳正其闕謬者以傳後學庶益於多聞或譏予曰物多則其勢難聚聚久而無不散何必區區於是哉予對曰足吾所好玩而老馬可也象犀金玉之聚其能果不散乎予固未能以此而易彼也廬陵歐陽修撰

周穆王刻石

右周穆王刻石曰吉日癸巳在今贊皇縣壇山上壇山在縣南十三里穆天子傳云穆天子登贊皇以望臨城置壇此山遂以爲名癸巳志其日也圖經所載如此而又別有四望山者云是穆王所登者據穆天子傳但云登山不言刻石然字畫亦奇怪士人謂壇山爲馬蹬山以其�字形類也慶曆中宋尙書祁在鎭陽遣人於壇山摸此字而趙州守將武臣也遂命工鑿山取其字龕於州廨之壁聞者爲之嗟惜也治平甲辰秋分日書

周石鼓文

右石鼔文在岐陽石鼔初不見稱於前世至唐人始盛稱之而韋應物以爲周文王之鼔至宣王刻詩爾韓退之直以爲宣王之鼓在今鳯翔孔子廟中鼓有十先時散棄於野鄭餘慶置於廟而亡其一皇祐四年向傳師求於民間得之十鼔乃足其文可見者四百六十五磨滅二字不可識者過半余所集錄文之古者莫先於此然其可疑者三四今世所有漢桓帝時碑往往尙在其去今未及千嵗大書深刻而磨滅者十猶八九此鼓按太史公年表自宣王共和元年至今嘉祐八年實千有九百一十四年鼓文細而刻淺理豈得存此其可疑者一也其字古而有法其言與雅頌同文而詩書所傳之外三代文章眞迹在者惟此而已然自漢以來博古好奇之士皆略而不道此其可疑者二也隋氏藏書最多其志所錄秦始皇刻石婆羅門外國書皆有而獨無石鼓遺近錄逺不宜如此此其可疑者三也前世傳記所載古逺奇怪之事類多虛誕而難信況傳記不載不知韋韓二君何據而知爲文宣之鼔也隋唐古今書籍粗備豈當時猶有所見而今不見之耶然退之好古不妄者余姑取以爲信爾至於字畫亦非史籕不能作也【按石鼓宣猷作原篇碑窪難搨成都楊升庵疑上缺每行補二近見淮陰周蘭墪親搨本字完原不待補】

周韓城鼎銘

右原甫旣得鼎韓城遺余以其銘而太常博士楊南仲能讀古文篆籕爲余以今文冩之而闕其疑者原甫在長安所得古奇器物數十種亦自爲先秦古器記原甫博學無所不通爲余釋其銘以今文而與南仲時有不同故並著二家所解以竢博識君子具之如左

莆陽蔡襄曰嘗觀石鼓文愛其鼓質物象形勢有遺思焉及得原甫鼎器銘又知古之篆字或多或省或移之左右上下惟其意之所欲然亦有工拙秦漢以來裁歸一體故古文所見者止此惜哉治平甲辰正月莆陽蔡襄書

周張仲器銘

右張仲器銘四其文皆同而轉注偏旁左右或異蓋古人用字如此爾嘉祐中原甫在長安獲二古器於藍田形制皆同有蓋而上下有銘甚矣古人之爲慮逺也知夫物必有獘而百世之後埋沒零落幸其一在尙冀或傳爾不然何丁寜重復若此之煩也詩六月之卒章曰侯誰在矣張仲孝友蓋周宣王時人也距今實千九百餘年而二器始復出原甫藏其器余錄其文蓋仲與吾二人者相期於二千年之間可謂逺矣方仲之作斯器也豈必期吾二人者哉蓋久而必有相得者物之常理爾是以君子之於道不汲汲而志常在於逺大也原甫在長安得古器數十作先秦古器記而張仲之器其銘文五十有一其可識者四十一具之如左其餘以竢博學君子

秦二世詔

右秦二世詔李斯篆天下之事固有出於不幸苟有可用於世不必皆聖賢之作也蚩尢作五兵紂作漆器不以二人之惡而廢萬世之利也小篆之法出於李斯斯之相秦焚棄典籍遂滅先王之法而至己之所作則爲萬世不朽之計何其愚哉按史記始皇帝行天下凢六刻石及二世立又刻詔書於其傍今皆亡矣獨泰山頂上此詔僅存數十字耳今俗傳嶧山碑者史記不載其字特大不類泰山存者其夲出於徐鉉又有別夲出於夏竦家自唐封演已言嶧山碑非眞而杜甫直謂棗木篆刻耳余友人江休復宦於奉符常自至泰山頂上視秦所刻石處云石頑不可鐫鑿不知當時何以刻也其四靣皆石無艸木而野火不及故能若此之久也然風雨所剝其存者僅此數十字而已休復字鄰幾

之罘山秦篆遺文

右秦篆遺文才二十一字曰於久逺也如後嗣馬成功盛徳臣去疾禦史大夫臣徳其文與嶧山碑泰山刻石二世詔語同而字畫皆異惟泰山爲眞李斯篆爾此遺者或云麻溫故學士於登州海上得片木有此文豈杜甫所謂棗木篆刻肥失眞者耶

東漢張平子墓銘【永和四年】

右漢張平子墓銘世傳崔子玉撰並書按範曄漢書張衡傳贊云崔子玉謂衡數術窮天地制作侔造化此銘有之語則眞子玉作也其刻石爲二本一在南陽一在向城天聖中有右班殿直趙球者知南陽縣事因治縣事署毀馬臺得一石有文驗之乃斯銘也遂龕於防事之壁其文至凢百君子而止其後半亡矣其在向城者今尙書屯田員外郎謝景初得其半於向城之野自凢百君子已上其前則亡矣今以二本相補續其文遂復完而闕其最後四字然則昔人爲二夲者不爲無意矣唐天寶中有徐方回者別得二十一字乃趙球所得南陽石之亡者今不復見則又亡矣惜哉嘉祐八年嵗在癸卯十月十八日書

晉樂毅論【永和四年】

右晉樂毅論石在故髙紳學士家紳死家人初不知惜好事者往往就閱或模傳其夲其家遂祕藏之漸爲難得後其子弟以其石質錢於富人而富人家失火遂焚其石今無復有夲矣益爲可惜也後有甚妙二字吾亡友聖兪書也論與文選所載時時不同攷其文理此夲爲是惜其不完也

晉蘭亭修禊序【永和九年】

右蘭亭修禊序世所傳夲尢多而皆不同蓋唐數家所臨也其轉相傳模失眞彌逺然時時猶有可喜處豈其筆法或得其一二耶想其眞迹宜如何也哉世言眞夲在昭陵唐末之亂昭陵爲溫韜所發其所藏書畫皆剔取其裝軸金玉而棄之於是魏晉以來諸賢墨迹遂復流落於人間太宗皇帝時購募所得集以爲十卷俾模之數以分賜近臣今公卿家所有法帖是也然獨蘭亭眞夲亡矣故不得列於法帖以傳今予所得皆人家舊所藏者𨿽筆畫不同聊並列之以見其各有所得至於眞僞優劣覽者當自擇焉其前夲流俗所傳不記其所得其二得於殿中丞王廣淵其三得於故相王沂公家又有別夲在定州民家各自有石較其夲纎毫不異故不復錄其四得於三司蔡給事君謨世所傳夲不出乎此其或尙有所未傳更俟博采

晉黃庭經【永和十二年】

右黃庭經二篇皆不著書人姓名余初得後夲已愛其字不俗遂錄之旣而又得前夲於殿中丞裴造造好古君子也自言家藏此本數世矣與其藏於家不若附見予之集錄可以傳之不朽也余因以舊夲較其優劣而並存之使覽者得以自擇焉世傳王羲之嘗冩黃庭經此豈其遺法歟

晉十八家法帖

右世傳十八帖者實二十五帖蓋書者實十八家爾而流俗又自有羲之十八帖然皆出於官法帖也太宗皇帝時嘗遣使者天下購募前賢眞迹集以爲法帖十卷鏤板而藏之毎有大臣進登二府者則賜以一夲其後不賜或傳板夲在禦書院往時禁中火災板被焚遂不復賜或云板今在但不賜爾故人間尢以官法帖爲難得此十八家者蓋官法帖之尢精者也余得自薛公期云是家藏舊本頗眞今世人所有皆轉相傳摸者也

晉王獻之法帖【嵗月未詳】

右王獻之法帖余嘗喜覽魏晉以來筆墨遺迹而想前人之髙致也所謂法帖者其事率皆弔哀候病敍暌離通訊問施於家人朋友之間不過數行而已蓋其初非用意而逸筆餘興淋漓揮灑或妍或丑百態橫生披卷髮函爛然在目使人驟見驚絕徐而視之其意態愈無窮盡故使後世得之以爲奇翫而想見其人也至於髙文大冊何嘗用此而今人不然至或棄百事獘精疲力以學書爲事業用此終老而窮年者是眞可笑也治平甲辰秋社日書

晉賢法帖

右晉賢法帖太宗皇帝萬機之餘畱神翰墨嘗詔天下購募鐘王眞迹集爲法帖十卷摸刻以賜羣臣往時故相劉公沆在長沙以官法帖鏤版遂布於人間後有尙書郎潘師旦者又擇其尢妙者別爲捲第與劉氏夲並行至余集錄古文不敢輒以官夲防入私集遂於師旦所傳又取其尢者散入錄中俾夫啟帙披捲者時一得之把翫欣然所以忘勌也【治平元年五月一日】

梁智藏法師碑【普通三年】

右梁智藏法師碑梁湘東王蕭繹撰銘新安太守蕭防作敍尙書殿中郎蕭挹書世號三蕭碑法師姓顧防挹皆稱弟子衰世之獘遂至於斯余集古錄而不忍遽棄者以其字畫粗佳捨短取長云爾【嘉祐八年五月晦日】

梁瘞鶴銘【普通四年】

右瘞鶴銘題雲華陽眞逸撰刻於焦山之足常爲江水所沒好事者俟水落時摸拓而傳之往往秪得其數字云鶴壽不知其防而已世以其難得尢以爲奇惟餘所得六百餘字獨爲多也按潤州圖經以爲王羲之書字亦奇特然不類羲之筆法而類顏魯公不知何人書也華陽眞逸是顧況道號今不敢遂以爲況者碑無年月不知何時疑前後有人同斯號者也【瘞鶴銘實普通四年陶景書疑王逸少顧況皆非也詳載東觀餘論予毎過京口恨不一見隆慶戊辰春畱京口月餘愛金焦堆藍凝黛屹立江中日一登逰抱千古之慨詳詢瘞鶴銘有三詺洞山足間崩裂墮江中手摹得四十字有古篆籕气𨿽積筆成塜莫能得一結構之妙耳】

陳僧智永千文二防【嵗月未詳】

右千字文今流俗多傳此夲爲浮屠智永書考其字畫時時有筆法不類者雜於其間疑其石有亡缺後人妄補足之𨿽識者覽之可以自擇然終汩其眞遂去其二百六十五字其文旣無所取而世復多有所佳者字爾故輒去其僞者不以文不足爲嫌也蔡君謨今世知書者猶云未能盡去也

梁書言武帝得王羲之所書千字命周興嗣以韻次之今官法帖有漢章帝所書百餘字其言有海鹹河淡之類蓋前世學書者多爲此語不獨始於羲之也嘉祐八年十月十八日書

陳張慧湛墓志

右陳張慧湛墓志銘不著書撰人名氏陳隋之間字書之法極於精妙而文章頽壊至於鄙俚豈其時俗獘薄士遺其夲而逐其末乎余家集錄所見頗多自開皇仁壽而後至唐髙宗已前碑碣所刻往往不減歐虞而多不著名氏如鉗耳君淸徳頌或有名而其人不顯如丁道護之類不可勝數也慧湛陳人至唐太宗時始攺爾其銘刻字畫遒勁有法翫之忘倦惜乎不知爲何人書也治平元年四月晦日書

後漢槀長蔡君頌碑【光和四年】

右漢槀長蔡君頌碑在鎭府故天章閣待制楊畋嘗爲餘言漢時書在者此爲最佳畋自言平生惟學此字余不甚識隸書因畋言遽遣人之常山求得之遂入於錄

後漢秦君碑首【熹平中】

右漢秦君碑首題云漢故南陽太守秦君之碑秦君不知爲何人碑在南陽界中字已磨滅不可識獨其碑首字大僅存其筆畫頗奇偉蔡君謨甚愛之

後漢殘碑【嵗月未詳】

右漢殘碑不知爲何人所存者才三十二字不復成文惟云髙字幼知其名髙又云漢中興後知其爲後漢時人而隸字在者甚完體質淳勁非漢人莫能爲也故錄之

後魏神造碑像記【正光元年】

右神造碑像記魏神三年立余所集錄自隋以前碑志皆未嘗輒棄者以其時有所取於其間也然患其文辭鄙淺又多言浮屠然獨其字畫往往工妙惟後魏北齊差劣而又字法多異不知其何從而得之遂與諸家相戾亦意其夷狄昧於學問而所傳訛謬爾然錄之以資廣覽也此碑字畫時時遒勁尢可佳也神孝明年號按魏書神三年七月辛邜攺元正光而此碑是月十五日立不知辛邜是其月何日也當俟治歷者推之嘉祐八年七月十一日書

後魏魯孔子廟碑【興和三年】

右魯孔子廟碑後魏北齊時書多若此筆畫不甚佳然亦不俗而往往相類疑其一時所傳當自有法又其畫多異故錄之以偹廣覽

唐孔子廟堂碑【武徳九年】

右孔子廟堂碑虞世南撰並書予爲童兒時嘗得此碑以學書當時刻畫完好後二十餘年復得斯本則殘缺如此因感夫物之終獘𨿽金石之堅不能以自久於是始欲集錄前世之遺文而藏之殆今蓋十有八年而得千卷可謂富哉

隋州普光寺碑【仁壽元年】

右州普光寺碑州者漢南陽郡之育陽縣也應劭曰育水出農盧氏南入於沔故後人於育加水爲淯陽西魏置州隋仁壽中攺爲淯州又爲淯陽郡唐爲縣屬金州碑仁壽元年建猶曰州旣而遂攺淯州矣碑無書撰人名氏而筆畫遒美翫之忘倦蓋開皇仁壽以來碑碣字書多妙而往往不著名氏惟丁道護所書常自著之然碑石在者尢少餘毎與蔡君謨惜之自大業已後率更與虞世南書始盛旣接於唐遂大顯矣治平元年正月七日書

隋丁道防啟法寺碑【仁壽二年】

右啟法寺碑丁道護書蔡君謨云此書兼後魏遺法與楊家夲防異隋唐之交善書者眾皆出一法道防所得最多楊夲開皇六年去此十七年書當益老亦稍縱也蔡君謨博學君子也於書尢稱精鑑予所藏書未有不更其品目者其謂道護所書如此隋之晚年書學尢盛吾家率更與虞世南皆當時人也後顯於唐遂爲絕筆余所集錄開皇仁壽大業時碑頗多其筆畫率皆精勁而往往不著名氏毎執捲惘然爲之嘆息惟道防能自著之然碑刻在者尢少餘家集錄千卷止有此爾有太學官楊褒者喜収書獨得其所書興國寺碑是梁正明中人所藏君謨所謂楊家夲者是也欲求其夲而不知碑所在然不難得則不足爲佳物古人亦云百不爲多一不爲少者正謂此也治平二年立春後一日太廟齋宮書

唐九成宮醴泉銘【貞觀六年】

右九成宮醴泉銘唐祕書監魏徴撰歐陽率更書九成宮卽隋仁壽宮也太宗避暑於宮中而乏水以杖椓地得水而甘因名醴泉焉

唐龍興宮碧落碑【咸亨元年】

右碧落碑在絳州龍興宮宮有碧落尊像篆文刻其背故世傳爲碧落碑據李璿之以爲陳惟玉書李漢以爲黃公譔書莫知孰是洛中紀異云碑文成而未刻有二道士來請刻之閉戶三日不聞人聲人怪而破戶有二白鴿飛去而篆刻宛然此說尢怪世多不信也碑文言有唐五十三祀龍集惇牂乃髙宗總章三年嵗在庚午也又云哀子李訓誼譔諶爲妣妃造石像按唐書韓王元嘉有子訓誼譔而無諶又有幼子訥元嘉以則天垂拱四年見殺在總章三年立後十八年有子訥不足怪而不應無諶蓋史官之闕也嘉祐八年十月四日書

唐崔敬嗣碑【景龍二年】

右唐崔敬嗣碑胡皓撰郭謙光書崔氏爲唐名族而敬嗣不顯皓爲昭文館學士然亦無聞其事實文辭皆不足多采而余錄之者以謙光書也其字畫筆法不減韓蔡李史四家而名獨不著此余屢以爲嘆也治平元年七月三十日書

唐有道先生葉公碑【開元五年】

右有道先生葉公碑李邕撰並書余集古所錄李邕書頗多最後得此碑於蔡君謨君謨善論書爲餘言邕之所書此最爲佳也

唐西嶽大洞張尊師碑【開元十四年】

右西嶽大洞張尊師碑王延齡撰李慈書尊師名敬忠其事迹余無所取所錄者以慈書爾慈之書兼虞褚而遒麗可喜然不知爲何人以其書當時未必不見稱於世蓋唐人善書者多遂不得獨擅旣又無他可稱遂至泯然於後世以余集錄之博慈所書碑秪得此爾尢爲可惜也治平元年七月廿日書

唐蔡有鄰盧舎那瑉像碑【開元十六年】

右盧舎那瑉像碑蔡有鄰書在定州唐世名能八分者四家韓擇木史惟則世傳而李潮及有鄰時爲難得慶曆中今昭文韓公在定州爲余得此本予所集錄自非眾君子共成之不能若此之多也

唐裴大智碑【開元二十九年】

右裴大智碑李邕撰蕭誠書誠以書知名當時今碑刻傳於世者頗少餘集錄所得才數本爾以余之博采而得者止此故知其不多也然字畫筆法多不同疑摸刻之有工拙惟此碑及獨冊碑字體同而最佳冊碑在防陽而不完可惜也二碑皆李邕撰而誠書治平元年淸明後一日書

唐安公美政頌【開元二十九年】

右安公美政頌房璘妻髙氏書安公者名庭堅其事迹非奇而文辭亦匪佳作惟其筆畫遒麗不類婦人所書余所集錄亦已博矣而婦人之筆著於金石者髙氏一人而已然余常與蔡君謨論書以謂書之盛莫盛於唐書之廢莫廢於今余之所錄如於頔髙駢下至陳防壊等書皆有蓋唐之武夫悍將曁楷書手軰字皆可愛今文儒之盛其書屈指可數者無三四人非皆不能蓋忽不爲爾唐人書見於今而名不知於當時者如張師邱繆師愈之類蓋又不可勝數也非余錄之則將遂泯然於後世矣余於集古不爲無益也夫治平元年正月十三日書

唐石壁寺鐡彌勒像頌【開元二十九年】

右太原府交城縣石壁寺鐡彌勒像頌者林鶚撰防軍房璘妻髙氏書余所集錄古文自周秦以下訖於顯徳凢爲千卷唐居其十七八其名臣顯達下至山林幽隠之士所書莫不皆有而婦人之書惟此髙氏一人爾然其所書刻石存於今者惟此頌與安公美政頌爾二碑筆畫字體逺不相類殆非一人之書疑摹刻不同亦不應相遠如此又疑好事者寓名以爲奇也識者當爲辧之治平元年端午日書

唐美原夫子廟碑【天寶八年】

右美原夫子廟碑縣令王嵒字山甫撰並書碑不知在何縣嵒天寶時人字畫奇怪初無筆法而老逸不羈時有可愛故不忍棄之蓋書流之狂士也文字之學傳自三代以來其體隨時變易轉相祖習遂以名家亦烏有定法耶至魏晉以後漸分眞艸而羲獻父子爲一時所尙後世言書者非此二人則皆不爲法其藝誠爲精絕然謂必爲法則初何所據所謂天下孰知夫正法哉嵒書固自放於怪逸矣聊存之以備博覽治平元年八月十一日書

唐鄭預注多心經【天寶九年】

右鄭預注多心經不著書人名氏疑預自書蓋開元天寶之間書體類此者數家如搗練石韓公井記洛祠志皆一體而皆不見名氏此經字體不減三記而注尢精勁蓋他處未嘗有故錄之而不忍棄矧釋氏之書因字而見錄者多矣余毎著其所以錄之之意覧者可以察也治平元年夏至日大熱翫此以忘暑因書

唐龍興寺七祖堂頌【天寶十年】

右龍興寺七祖堂頌陳章甫撰胡霈然書霈然筆法𨿽未至而媚熟可喜今上黨佛寺畫壁有霈然所書多爲流俗取去匣而藏之以爲奇翫餘數數於人家見之其墨迹尢工非石刻比也

唐徐浩隠塔銘【天寶十一年】

右隠塔銘徐浩撰並書嗚呼物有幸不幸者視其所托與其所遭如何爾詩書遭秦不免煨燼而浮屠老子以托於字畫之善遂見珍藏余於集錄屢志此言蓋慮後世以余爲惑於邪說者也比見當世知名士方少壯時力排異說及老病畏死則歸心釋老反恨得之晚者往往如此也可勝嘆哉

福州永泰縣無名篆【嵗月未詳】

右無名篆在福州永泰縣觀音院後山上世俗多傳以爲仙篆太常博士黃孝立閩人也嘗爲餘言其山無名而甚髙峻石皆頑無復鐫刻之迹如人以手指畫泥而成文文隨圓石之形環布之如車輪循環莫知其首尾又言孝立嘗至廣州見南番人以夷法事天日夕焚香拜金書字號爲天篆者正類此然不能曉也今人亦有以道家之言譯之者曰勤道守三一中有不死術亦莫知其是非也

唐顏眞卿帖【大歷中】

右蔡明逺帖寒食帖附皆顏魯公書魯公後帖流俗多傳謂之寒食帖其印文曰忠孝之家者錢文僖公自號也希聖錢公字也又曰化鶴之系者丁鶴相印也潤州觀察使者錢惟濟也

唐顏眞卿書殘碑【大歷十三年】

予謂顏公書如忠臣烈士道徳君子其端嚴尊重人初見而畏之然愈久而愈可愛也其見寶於世者不必多然𨿽多而不厭也故𨿽其殘缺不忍棄之

唐顏眞卿麻姑仙壇記【大歷六年】

右麻姑壇記顏眞聊撰並書顏公忠義之節皎如日月其爲人尊嚴剛勁象其筆畫而不免惑於神仙之說釋老之爲斯民患也深夫

唐顏眞卿小字麻姑仙壇記【大歷十年】

右小字麻姑壇記顏眞卿撰並書或疑非魯公書魯公喜書大字余家所藏顏氏碑最多未嘗有小字者惟幹祿字書法最爲小字而其體法與此記不同蓋幹祿之注持重舒和而不局蹙此記遒峻結尢爲精悍此所以或者疑之也余初亦頗以爲惑及把翫久之筆畫巨細皆有法愈看愈佳然後知非魯公不能書也故聊志之以釋疑者治平元年二月六日書

唐顏眞卿射堂記【大歷十二年】

右射堂記顏眞卿書魯公在湖州所書刻於石者余家集錄多得之惟放生池碑字畫完好如幹祿字書之類今已殘闕毎爲之嘆息若射堂記者最後得之今僕射相公筆法精妙爲余稱顏氏書射堂記最佳遂以此本遺余以余家素所藏諸書較之惟張敬因碑與斯記爲尢精勁惜其皆殘闕也

唐顏眞卿書幹祿字樣模本【大歷元年】

右幹祿字樣模本顏眞卿書楊漢公模眞卿所書乃大歷九年刻石至開成中遽已訛缺漢公以爲工人用爲衣食之業故模多而速損者非也蓋公筆法爲世楷模而字書辧正譌謬尢爲學者所資故當時盛傳於世所以模多爾豈止工人爲衣食業耶今世人所傳乃漢公模本而大歷眞本以不完遂不復傳若顏公眞迹今世在者得其零落之餘藏之足以爲寶豈問其完不完也故余並錄二本並藏之亦欲俾覽者知模本之多失眞也

唐靜先生碑【大歷七年】

右靜先生碑桞識撰張從申書李陽冰篆額唐世工書之士多故以書知名者難自非有以過人者不能也然而張從申以書得名於當時者何也從申毎所書碑李陽冰多爲之篆額時人必稱爲二絕其爲世所重如此余以集錄古文閱書旣多故𨿽不能書而稱識字法從申所書棄者多矣而時錄其一二者以名取之也夫非眾人之所稱任獨見以自信君子於是愼之故特錄之以待知者

唐滑州新驛記【大歷九年】

右新驛記李陽冰篆碑在今滑州驛中其陰有銘曰斯去千載冰生唐時冰今又去後來者誰後千年有人吾不知之後千年無人當盡於斯嗚呼郡人爲吾寶之不知作者爲誰然賈耽嘗爲李騰序說文字源盛稱陽冰此記耽爲滑州刺史因見斯記而稱之耳陽冰所書世固多有可愛者不獨斯記也嘉祐八年十二月二十六日書

唐杜濟墓志銘【大歷十二年】

右杜濟墓志銘但云顏眞卿撰而不云書然其筆法非魯公不能爲也蓋世頗以爲非顏氏書更俟識者辧之

唐杜濟神道碑【大歷十二年】

右杜濟神道碑顏眞卿撰並書藝之至者如庖丁之刃輪扁之斵無不中也顏魯公之書刻於石者多矣而有精有粗𨿽他人皆莫可及然在其一家自有優劣余意傳模鐫刻之有工拙也而此碑字畫遒勁豈刻不失其眞者皆若是歟碑已殘缺銓次不能成文第錄其字法爾嘉祐八年中元假日書

唐僧懷素法帖【大歷十二年】

右懷素唐僧字藏眞特以艸書檀名當時而尢見珍於今世予嘗謂法帖者乃魏晉時人施於家人朋友其逸筆餘興初非用意而自然可喜後人乃棄百事而以學書爲事業至終老而窮年疲獘精神而不以爲苦者是眞可笑也懷素之徒是矣治平元年八月八日書

唐興唐寺石經藏讚【興元中】

右興唐寺石經藏讚皆其作者自書而八分者數家惟蔡有鄰著其姓氏有鄰名重當時杜甫嘗稱之於詩其爲阮咸所書小字與三代器銘何異可謂名實相稱也余家集錄有鄰書頗多皆不若此讚故尢寶之餘初不識書因集古著錄所閱旣多遂稍識之然則人其可不勉彊於學也治平元年三月晦日書

唐辧正禪師塔院記【貞元中】

右辧正禪師塔院記徐峴書誠能行筆而少意思也往時石曼卿屢稱峴書曼卿多得顏桞筆其書與峴不類而逺過之不知何故喜峴書也余當曼卿在時猶未見峴書但聞其所稱曼卿歿已久始得此書遂錄之爾

唐虞城李令去思頌【元和四年】

右虞城李令去思頌李白撰文王道篆唐世以書自名者多而小篆之學不數家自陽冰獨擅後無繼者其前惟有碧落碑而不見名氏道開元天寶時人在陽冰前而相去不逺然當時不甚知名𨿽字畫不爲工而一時未有及者所書篆字惟有此爾世亦罕傳余以集錄求之勤且博僅得此爾今世以小篆名家如那不疑楊南仲章友直問之皆云未嘗見也治平元年二月七日書

唐陽公舊隠碣【元和中】

右陽公舊隠碣胡證撰黎煟書李靈省篆額唐世篆法自李陽冰後寂然未有顯於當時而能自名家者靈省所書陽公碣筆畫甚可佳旣不顯聞於時亦不見於他處以余家所藏之博而見於錄者惟此𨿽未爲絕筆亦可惜哉嗚呼士有負其能而不爲人所知者可勝道哉

唐辧石鐘山記【太和元年】

右辧石鐘山記並善權寺詩遊靈巖記附覽三子之文皆有幽人之思迹其風尙想見其人至於書畫亦皆可喜蓋自唐以前賢傑之士莫不工於字書其殘篇斷槁爲世所寶傳於今者何可勝數彼其事業超然髙爽不當畱精於此小藝豈其習俗承流家爲常事抑學者猶有師法而後世媮薄漸趨苟簡久而遂至於廢絕歟今士大夫務以逺自髙忽書爲不足學往往僅能執筆而間有以書自名者世亦不甚知爲貴也至於荒林敗塜時得埋沒之餘皆前世碌碌無名子然其筆畫有法往往今人不及玆甚可嘆也石鐘山記字畫在二者間頗爲劣而亦不爲俗態皆忘憂之佳翫也

唐髙重碑【防昌四年】

右髙重碑元裕撰桞公權書唐世碑刻顏桞二公書尢多而字體筆畫往往不同𨿽其意趣或出於臨時而亦繋於模勒之工拙然其大法則常在也此碑字畫鋒力俱完故特爲佳矧其墨迹想宜如何也治平元年正月二十五日書

唐於僧翰尊勝經【咸通五年】

右尊勝經於僧翰書僧翰筆畫𨿽遒勁然失分隸之法逺矣所以錄者亦自成一家而爲流俗所貴故聊著之庻知博采之不遺爾

唐鄭澣陰符經序【開成二年】

右陰符經序鄭澣撰桞公權書唐世碑碣顏桞二家書最多而筆法往往不同𨿽其意趣或出於臨時而模勒鐫刻亦有工拙公權書髙重碑余特愛模者不失其眞而鋒鋩皆在至陰符經序則蔡君謨以爲桞書之最精者云善藏筆鋒與余之說正相反然君謨書擅當世其論必精故爲志之治平元年二月六日書

小字法帖【嵗月未詳】

右小字法帖者近時有尙書郎潘師旦者以官法帖私自模刻於家爲別本以行於世余因分以爲類散入集錄諸秩而程邈衛夫人鐘繇王廙宋儋皆以小字爲一類於此余嘗辧鐘繇賀捷表爲非眞而此帖字畫筆法皆不同傳摸不能不失本體以此眞僞尢爲難辧也治平元年七月三十日書

唐歐陽詢臨帖【嵗月未詳】

右率更臨帖吾家率更蘭臺世有淸徳其筆法精妙乃其餘事豈止士人模楷𨿽海外夷狄皆知爲貴而後裔所宜勉旃庻防不殞其美也

唐湖州石記【嵗月未詳】

右湖州石記文字殘缺其存者僅可識讀考其所記不可詳也惟其筆畫奇偉非顏魯公不能書也公忠義之節明若日月而堅若金石自可以光後世傳無窮不待其書然後不朽然公所至必有遺迹故今處處有之唐人筆迹見於今者惟公爲最多視其鉅書深刻或托於山崖其用意未嘗不爲無窮計也蓋亦有趣好所樂爾其在湖州所書爲世所傳者惟幹祿字放生池碑尙多見於人家而幹祿字書乃楊漢公摹本其眞本以訛缺遂不復傳獨余集錄有之惟好古之士知前人用意之深則其堙沈磨滅之餘尢爲可惜者也

唐重摹吳季子墓銘【嵗月未詳】

右吳季子墓銘自前世相傳以爲孔子所書據張從紳記云舊石堙滅開元中宗命殷仲容模搨其書以傳然則開元之前已有本矣至大歷中蕭定又刋於石則轉相傳模失其眞逺矣按孔子平生未嘗至吳以史記世家考之其歷聘諸侯南不逾楚推其嵗月蹤迹未嘗過吳不得親銘季子之墓又其字特大非古簡牘所容第以其名傳之久不可遽廢故錄之以俟博識君子

唐人臨帖【嵗月未詳】

右唐人所臨諸家法帖一卷其前數帖類眞卿所書蓋其筆畫精勁他人未易臻此按唐書言禇無量嘗請以當時所藏奇書名畫命宰相以下防尾而宗不許此乃有宋璟等列名於後又頗有訛謬豈後人妄增加之也然要爲可何必窮較其眞僞今流俗所傳鐘王遺迹多不同然時時各有所得故𨿽小小轉冩失眞不害爲佳物由是悉取前後所得諸家法帖分入集錄蓋以資博覽云

唐遺教經【嵗月未詳】

右遺教經相傳云羲之書僞也蓋唐氏寫經手所書爾唐時佛書今存者大抵書體皆類此第其精粗不同爾近有得唐人所書經題其一云薛稷一云僧行惇書者皆與二人他所書不類而與此頗同卽知寫經手所書也然其字亦可愛故錄之蓋今世士大夫筆畫能髣髴乎此者鮮矣

唐流杯亭侍宴詩【久視元年】

右流杯亭侍宴詩者唐武后久視元年幸臨汝陽畱宴羣臣應制詩也李嶠序殷仲容書開元十年汝水壊亭碑遂沈廢至正元中刺史陸長源以爲嶠之文仲容之書絕代之寶也乃復立碑造亭又自爲記刻其碑陰武氏亂唐毒流天下其遺迹宜爲唐人所棄而長源當時號稱賢者乃獨區區於此何哉然予今又錄之蓋亦以仲容之書可惜是以君子患乎多愛

唐獨孤府君碑【嵗月未詳】

右獨孤府君碑李邕撰蕭誠書碑在峴山亭下余自夷陵徙幹徳令常登峴山讀此碑爲四靣而一面字完人家多有之而余所得蓋二靣也故其一靣頗有訛缺也蕭誠書世數數有之而此尢佳者也

五代楊凝式題名【建中四年】

右楊凝式題名並李西臺詩附自唐亡道喪四海困於兵戈及聖宋興天下復歸於治蓋百有五十餘年而五代之際有楊少師建隆以後稱李西臺二人者筆法不同而書名皆爲一時之絕故並錄於此

五代王文秉小篆千字文【天福六年】

右小篆千字文者江南人王文秉書其後題云大唐庚申嵗者建隆元年也僞唐李煜自周師取淮南畫江爲界以稱臣遂削去年號奉周正朔然世宗特許其稱帝故文秉猶稱唐而不書年號直書庚申嵗也文秉在江南篆書逺過徐鉉而以文學名重當時文秉人罕知者學者皆云鉉筆𨿽未工而有字學一防一畫皆有法也文秉所書獨余集錄屢得之此本得於太學楊南仲紫陽石磬銘者張獻撰亦文秉書也

五代郭忠恕小字說文字源【嵗月未詳】

右小字說文字源郭忠恕書忠恕者五代漢周之際爲湘陰公從事及事皇朝其事見實錄頗奇怪世人但知有小篆而不知其楷法尢精然其楷字亦不見刻石者蓋惟有此耳故尢可惜也五代干戈之際學校廢是謂君子道消之時然猶有如忠恕者國家爲國百年天下無事儒學盛矣獨於字書忽廢幾於中絕今求如忠恕小楷不可得也故予毎與君謨嘆息於此也石在徐州嘉祐八年十二月二十一日書

五代郭忠恕書陰符經【嵗月未詳】

右陰符經郭忠恕書篆法自唐李陽冰後未有臻於斯者近時頗有學者曽未得其髣髴也實錄言忠恕死時甚怪豈亦異人乎其楷書尢精也嘉祐六年九月十五日宴後歇泊暇偶覽因題

南唐徐鉉防溪院記【嵗月未詳】

右防溪院記徐鉉書鉉與其弟鍇皆能八分小篆而筆法頗少力其在江南皆以文翰知名號二徐爲學者所宗蓋五代干戈之亂儒學道喪而二君能自奮然爲當時名臣而中國旣苦於兵四方僣僞割裂皆褊迫擾攘不暇獨江南粗有文物而二君者優防其間及宋興違命侯來朝二徐得爲王臣中朝人士皆傾慕其風采蓋亦有以過人者故特錄其書爾若小篆則與鉉同時有王文秉者其筆甚精勁然其人無足稱也治平元年上元日書

朱長文曰永叔於慶曆嘉祐間爲天下儒宗歷諫垣外內制力足以充其所好故多所裒集余常恨不得遊目於其間𨿽好與之並而力輶如毛不足以取若窮者之思珍膳終莫致焉集古跋固多不能全錄取其議論及書者錄之

墨池編卷五﹤子部﹐藝術類﹐書畫之屬﹐墨池編﹥

欽定四庫全書

墨池編卷六

宋朱長文撰碑刻一

周碑【四】

周封比干銅槃銘【古篆十六字右林左泉後岡前道萬世之寧玆焉是寶在汲縣】周壇山石刻【周穆王時史籕篆吉日癸巳四字舊在贊皇壇山今鑿石龕於趙州署壁】周石鼓文【石鼓凡十宣王時史籕篆舊在鳳翔府麟遊縣合移北京國子監先師廟儀門】周張仲噐銘【在宋嘉祐中翰林學士劉原甫家藏】

秦碑【九】

秦昭和鐘銘【按史記云景公撰銘曰秦公曰丕顯朕皇祖受天命奄有下國十有二公】秦泰山碑【李斯篆按史記云始皇帝二十六年行幸天下凡六刻石及二世立又刻詔書於其旁今皆亡矣獨泰山頂上詔書僅存數十字爾】

秦嶧山碑【李斯篆秦始皇帝東巡羣臣頌徳之辭至二世時始刻此碑於嶧縣】

秦丞相李斯請刻始皇詔書【五十一字】

秦二世詔書【在泰山頂上】

秦皇朐山碑【李斯篆】

秦朝那秋碑文【在平原縣】

秦之罘山遺文【二十一字】

秦祀巫咸神文【在鳳翔府一作秦誓詛楚文】

漢碑【九十四】

前漢二器銘【五鳳二年造一曰林華宮行鐙銘一曰蓮勺宮銅慱山鑪下槃銘】

前漢谷口銅甬銘【甘露元年】

前漢鴈足鐙銘【黃龍元年】

後漢兪鄕侯季子碑【建武中諱熊乃光武皇帝之元孫廣陵王之孫也】

後漢公昉碑【一作仙人唐君碑】

後漢文翁學生題名【凡一百有六人】

後漢麟鳳贊並記【永建元年】

後漢袁良碑【永建六年】

後漢三老表貢碑【永建六年】

後漢郭君輔先生碑【永和四年】

後漢費鳳碑【漢安二年】

後漢北海相景君銘碑【漢安二年】

後漢元節碑【名立字元節疑姓伊】

後漢武班碑【建和元年】

後漢中常侍曹騰碑【建和元年】

後漢司隸楊君厥碑【建和二年】

後漢張公廟碑【和平元年】

後漢天祿辟邪字【四字在宗資墓前石獸防上今墓在鄧州南陽界中前有二石獸刻其防上一曰天祿一曰辟邪宗資乃南陽安眾人也】

後漢殘碑三十二字【不知姓名惟見碑中隸字三十二甚完體質淳勁故錄之】後漢祝長嚴訴記【元嘉元年】

後漢平都侯相蔣君碑【元嘉元年】

後漢魯相瑛置孔廟卒史碑【元嘉元年司徒吳雄司空趙戒請置百石卒史典主守廟】

後漢孔徳譲碑【永興二年宣聖二十世孫】

後漢韓明府修孔子廟器碑【永壽二年明府者名敕字叔節】

後漢吉成侯妙輔碑【永壽二年】

後漢朔方太守碑陰【永壽二年】

後漢樊常侍碑【永壽四年名安南陽湖陽人】

後漢丹陽太守郭旻碑【延熹元年】

後漢郎中鄭君固碑【延熹元年一作宣】

後漢田君碑【延熹二年】

後漢楚孫叔敖碑【延熹三年固始令有碑陰在光州】

後漢泰山都尉孔君宙碑【延熹四年】

後漢孔宙碑陰題名【宣聖十九代孫當時公卿士大夫弟子門生故吏故民凡一百二十四人】

後漢冀州刺史王純碑【延熹四年】

後漢王元賞碑【延熹四年】

後漢成臯令任伯嗣碑【延熹五年】

後漢桐栢碑【延熹六年】

後漢祝睦碑【延熹七年】

後漢山陽太守祝睦後碑【延熹七年】

後漢老子銘【延熹八年】

後漢髙祖感應碑【延熹十年】

後漢堯祠祈雨碑【延熹十年】

後漢車騎將軍馮緄碑【永康元年】

後漢竹邑侯相張壽碑【建寧元年】

後漢冀州從事張表碑【建寧元年】

後漢沛相楊君震碑【建寧元年】

後漢楊公震使傳記【建寧二年】

後漢金鄕守長侯君碑【建寧二年】

後漢楊君震碑陰題名【此碑刻畫完具而筆尢精妙】

後漢太尉楊君震神道碑【云聖漢龍興神祗降祉乃生於公又云司徒太尉立朝正色恪勤竭忠】

後漢魯相晨等祀孔子廟碑【建寧二年】

後漢衛尉卿衡方碑【建寧二年】

後漢孔君碑【建寧四年宣聖十九代孫潁川君之元子也】

後漢愼令劉君墓碑【建寧四年】

後漢北軍中侯郭君碑【建寧四年】

後漢成陽靈臺碑【建寧五年】

後漢折裏橋郙閣銘【建寧五年】

後漢司隸校尉魯峻碑【熹平元年蔡邕書在濟州】

後漢故民吳公碑【熹平元年】

後漢南陽太守秦君碑【熹平中在南陽界中】

後漢桂陽太守周府君勲徳碑【熹平三年】

後漢繁陽令楊君著碑【熹平中著卽震孫】

後漢髙陽令楊君尋碑【熹平中尋卽震孫】

後漢儒婁君壽先生碑【熹平三年】

後漢堂谿典嵩山石闕碑【熹平四年】

後漢堯母祠碑【熹平四年】

後漢中郎王政碑【光和元年】

後漢太尉陳球碑【光和元年蔡邕撰並】

後漢樊毅修華嶽廟碑【光和二年】

後漢修西嶽廟復民賦碑【光和二年】

後漢北嶽碑【光和四年珪幣牲酒黍稷丰穣後有二人姓名南陽冠軍馮巡字季祖甘陵夏方字百祿】

後漢安平王相孫振墓碑【光和四年】

後漢槁長蔡湛碑有碑陰【光和四年】

後漢敬仲碑【光和四年疑姓田氏】

後漢逢童子碑【光和四年】

後漢殽阬君神祠碑陰【光和四年在華州鄭縣】

後漢無名碑【光和四年碑云奮乾剛之嚴威孝虎之武節今見州郡】

後漢元氏縣祠三公封龍等山碑【光和四年】

後漢唐君碑有碑陰【和平六年】

後漢幽州刺史朱碑【光和六年在亳州譙縣】

後漢無極山神廟碑【光和六年】

後漢司從事郭君究碑【中平元年在孟州濟源】

後漢太尉劉寛碑【中平二年並碑陰姓名門生故吏各一碑】

後漢太尉劉寛碑陰題名【中平二年】

後漢小黃門譙君敏碑【中平二年當時稱述云肅將王命守靜韜光以逺悔咎而已】後漢都卿正衛彈頌【中平二年】

後漢劉曜井陰碑【中平二年在鄆州】

後漢大司農陳君碑【中平四年】

後漢圉令趙君碑【初平元年】

後漢周公禮殿石楹記【初平五年】

後漢文翁石柱記【興平元年】

後漢巴郡太守樊君碑【建安十年】

後漢熊君喬碑【建安二十一年名喬】

後漢執金吾武榮碑

魏碑【十一】

魏武帝受禪壇記【延康元年】

魏立魯孔子廟碑【黃初元年】

魏公卿上尊號表【黃初初年】

魏章陵太守呂君碑【黃初元年】

魏武帝橫海將軍呂君碑【黃初元年】

魏鐘繇賀防表【建安二十四年】

魏武帝太饗碑【子建撰武帝篆鐘繇書】

魏兗州刺史賈思伯碑

魏豫州刺史賈逵碑

魏孔宣尼廟碑

魏華嶽碑【劉州書】

吳碑【五】

吳大帝碑

吳徵西將軍陸禕碑【泰寧三年】

吳延陵季子二碑【晉殷仲堪撰梁王增恕書】

吳九眞太守谷府君碑【鳳皇九年】

吳國山碑【天冊元年】

晉碑【十二】

晉議郎陳先生碑【元康二年在長葛】

晉尉氏令陳君碑【在長葛】

晉前將軍陸喈碑【咸和七年】

晉羊祜碑

晉裴雄碑【元康九年】

晉右軍鄭烈碑【大康四年在維氏】

晉南鄕太守司馬整淸徳頌【泰始三年】

晉南鄕太守碑【泰始四年】

晉南鄕太守碑陰

晉泰山君攺髙樓碑

晉大中大夫包府君神道碑

晉平西將軍墓銘【右軍書】

宋齊梁陳碑【共十六】

宋文帝神道碑

宋宗慤母夫人墓志【大明六年在升州】

齊桐栢山金庭觀碑【永元二年沈約撰倪桂書】

齊海陵王昭文墓銘【謝眺撰】

齊鎭國大銘像碑【天統三年】

梁檀溪寺禪房碑【天監十一年許璠書】

梁茅君碑【普通三年張澤書】

梁開善大法師碑【普通三年蕭挹書在升州】

梁招隱寺剎下銘【普通三年蕭綸書】

梁上元眞人司命茅君九錫文碑【普通三年孫文韜書】

梁上淸眞人許長史舊館壇碑【普通三年陶景撰並書有碑陰】梁瘞鶴銘【普通四年陶景書在潤州焦山】

梁攺墮淚碑【劉靈正書】

梁智藏法師碑【普通三年蕭繹撰蕭挹書】

梁貞白先生陶景碑【普通中蕭綸撰在茅山】

陳張慧湛墓志銘【貞觀二十三年】

後魏齊周碑【二十五】

後魏孝文帝弔比干墓刻

後魏孝文帝北巡碑【太和二十一年】

後魏定鼎銘【景明三年在懷州】

後魏石門銘碑【正始元年】

後魏神造碑像記【正光元年】

後魏孔宣尼廟碑【興和三年】

後魏宣武帝禦射碑【景明三年沈馥書有碑陰】

後魏車騎將軍穆祚碑

後魏大代修華嶽廟碑【興光二年】

後魏九級塔像記【天保三年】

後魏庾戍造教戒經幢記【裴思順造】

東魏大覺寺碑【天平四年韓毅書有碑陰】

東魏任城王造浮圖記【武定四年】

東魏造石像記【武定七年】

東魏康王妃郭氏碑

北齊常山義七級碑【天保九年】

北齊關亮造像記【河淸元年北丘道常書】

北齊石浮圖記【河淸二年】

北齊山碑【天統五年王思誠八分書】

北齊天柱山銘【天統二年】

後周黃羅剎碑【無書名在滑州胙城】

後周華嶽廟碑【元和二年萬安於瑾撰趙文州書】

後周河瀆碑【元和二年王褒撰趙文淵書】

後周大像碑【大象一年】

後周大宗伯唐景碑【歐陽詢書在京兆】

隋碑【三十】

隋興福寺碑【開皇二年】

隋老子廟碑【開皇二年】

隋尒朱敞碑【開皇五年薛道衡書】

隋鄂國公勸造龍藏碑【開皇六年張公謹書】

隋龍藏寺碑【開皇六年】

隋興國寺碑【開皇六年李徳林撰丁道護書】

隋太平寺碑【開皇九年】

隋廣業郡守鄭君碑【開皇九年韋霈書】

隋李康淸徳頌【開皇十一年】

隋姑蘇上方寺舍利塔銘【魏瑗書】

隋梁洋建塔表徳政碑【開皇十一年在蔡州新恩】

隋益州至眞觀碑【開皇十二年劉憲才書】

隋韓擒虎碑【開皇十五年】

隋衛尉卿竇慶墓志【貞觀四年】

隋陳茂碑【開皇十八年】

隋州普光寺碑【仁壽元年】

隋丁道護啟法寺碑【仁壽二年】

隋浙州南鄕縣塔記【仁壽四年】

隋禹廟碑【大業二年史陵書】

隋灤州使君江夏徐公碑【大業二年郝王威撰】

隋泛愛寺碑【大業五年】

隋鉗耳君文徹淸徳頌【耳君華陰朝邑人大業六年】

隋廬山西林道塲碑【大業十三年】

隋景陽井銘【在江寧府】

隋髙陰郡陰聖道塲碑【虞世南撰在臺州】

隋修禪道塲碑【徐放書在臺州】

隋姚辧志【歐陽詢書在京兆】

隋姚察夫人蕭氏志【在京兆】

隋司徒觀徳王楊雄碑【在華陰】

隋郎茂碑【李百藥撰張師丘書在鎭府】

唐碑【一百九十七】

唐鄭文貞公魏徴碑【唐太宗撰並書在醴泉】

唐楚哀王雅詮碑【歐陽詢撰並八分在京兆】

唐大將軍李思訓碑【族子邕撰並書在蒲城】

唐崔浮碑【白居易撰】

唐豫州刺史魏叔瑜碑【張說撰魏華書在京兆】

唐萬年縣令徐昕碑【韓擇木八分在緱氏】

唐大理寺卿郎潁碑【貞觀五年李百藥撰宋才書在鎭府】

唐鳳翔孫志眞碑【韓擇木八分在京兆】

唐涼國李抱玉碑【顏眞卿書在長安】

唐建殷義士伯夷叔齊碑【梁升卿】

唐陳文叔碑【劉秦書在京兆】

唐東京畱守李愷碑【沈傳師書在西京伊闕】

唐右僕射溫彥博碑【貞觀十一年歐陽詢書】

唐崔愼碑【愼孫崔瓑八分】

唐右丞相宋璟碑【顏眞卿書在荊州沙河驛】

唐素神道碑【子義愔撰並書】

唐容州總管元結碑【顏眞卿書在汝州魯山】

唐黃君漢碑【書名未詳在胙城】

唐崔守誠碑【度八分在長安】

唐太子右庶子韋維碑【郭謙光八分在京兆】

唐趙道光碑【齊抗書在緱氏】

唐程知節碑【楊整書在醴泉】

唐崔惇禮碑【於立正書在醴泉】

唐云麾將軍李秀碑【李邕書】

唐烏承玭碑【胡證八分在華陰】

唐太丘長陳君祖徳碑【孫膺書在長葛】

唐贈太尉烏重碑【竇易直書在華陰】

唐皇甫忠碑【貞觀十四年李儼撰】

唐左羽林將軍臧懷庇碑【李邕撰並書在耀州三原】

唐裴幹正碑【馬署撰並書】

唐平南蠻碑【韋悟微書】

唐武登碑【子儒衡撰並書在緱氏】

唐竇希瑊碑【魏華書在咸陽】

唐紫陽先生碑【栁公綽書】

唐臧希沈碑【韓擇木八分在三原】

唐顧少連碑【張靖書在偃師】

唐歐陽進碑【顏眞卿撰並書在鄭州榮澤】

唐姚懿碑【徐嶠之書在陜州陜石】

唐裴守眞碑【梁升卿八分在絳州】

唐楊元琰碑【梁升卿八分】

唐楊仲昌碑【韓擇木八分書郭繇篆在閔鄕】

唐殷踐猷碑【顏眞卿撰並書在西京新安】

唐郭揆碑【顏眞卿撰並書】

唐錢塘尹顏君神道碑【侄眞卿撰並書】

唐顏君杲卿碑【盧左元書】

唐鮮於仲通碑【顏眞卿撰並書在閬州新政】

唐孔潁逹碑【貞觀二十二年於志寧撰】

唐臧渾碑【張靖書】

唐太子中書舍人楊承源碑【景龍二年王獻忠撰毆陽詢禇遂良等眞行書在咸陽】

唐成克搆碑【馬幹撰】

唐郭英傑碑【張芬書在武功】

唐梁思楚碑【開元十五年衛秀撰羲之書】

唐髙士亷塋兆碑【許敬宗撰趙模書】

唐臧懷恪神道碑【顏眞卿撰並書】

唐韋斌神道碑【王維撰猶子允書】

唐李光弼碑【張少悌書】

唐韋綬碑【於敖書】

唐衛國公李靖碑【顯慶三年許敬宗撰王知敬書】

唐王守眞碑【崔濤書】

唐程文英碑【張廷珪八分在龍門】

唐顧望碑【歸登撰並書】

唐梁待賔碑【楊絪撰】

唐左僕射平章事王播碑【栁公權書在三原】

唐王超碑【栁公權書】

唐叚寛碑【蕭正書】

唐工部尙書段文振碑【歐陽詢書】

唐崔禮碑【瓘璩書】

唐耿府君碑【蕭誠書】

唐崔禎碑【栁公權書】

唐魏謩碑【栁公權書在奉先】

唐韋正貫碑【栁公權書在萬年】

唐李說碑【栁公權書在西京】

唐王智興碑【栁公權書在洛陽】

唐髙元裕碑【栁公權書在伊闕】

唐李晟碑【栁公權書在西京】

唐羅譲碑【栁公權書在髙陵】

唐韋元素碑【栁公權書在壽安】

唐崔從碑【栁公權書在壽安】

唐崔陲碑【劉禹錫撰栁公權書在偃師】

唐薛莩碑【栁公權書】

唐薛平碑【栁公權書】

唐符璘碑【栁公權書】

唐中書侍郎平章事杜鴻漸【王縉書】

唐吳廣碑【總章二年】

唐宋公碑【史惟則書】

唐彭王傅徐浩碑【次子峴書在偃師】

唐魚朝恩書碑【吳通微書】

唐臧希譲碑【張璪八分】

唐徐王元禮碑【成亨三年崔行功撰趙仙客書】

唐韋守宗碑【溫建書】

唐李眾碑【裴潾書在偃師】

唐建河東三鳳碑【殷仲容八分在三原】

唐樂彥瑋碑【劉禕之撰】

唐岷州司馬梁思楚碑【上元元年衛秀書在汾州平途】

唐崔郡碑【劉禹錫書】

唐裴曹碑【趙博書在緱氏】

唐董審碑【王丕書在萬安】

唐薛順碑【齊推書】

唐伍方翼碑【陸堅八分】

唐元待聘碑【韓秀弼八分】

唐趙元禮碑【陸堅八分在偃師】

唐竇叔向碑【羊士諤撰侄易書在偃師】

唐白居易碑【白敏中書】

唐許康佐碑【在偃師】

唐崔邸碑【李則書在偃師】

唐趙昌碑【歸登八分在偃師】

唐乙速孤神道碑【載初元年】

唐周封中嶽碑【登封元年薛稷書】

唐洛陽令鄭敞碑【久視元年薛稷撰並書在西京】

唐英國公李勣碑【唐髙宗制並書在醴泉】

唐燕府君碑【李儼撰在霍邑】

唐李逢吉碑【歸融書】

唐郾國長公主碑【唐明皇八分在蒲城】

唐金仙長公主碑【唐明皇書在蒲城】

唐顏永南碑【弟眞卿撰並書在萬年】

唐正順皇后武氏碑【唐明皇制並八分】

唐王神府碑【殷仲容八分在三原】

唐李齊物碑【韓秀弼八分】

唐李栢碑【陽常灌撰鄧昉盧浩書在萬安】

唐有道先生葉公碑【開元五年李邕撰並書】

唐梁國公太夫人郁文閔氏碑【歐陽詢撰並八分】

唐周昌公主碑【栁公權撰並書在大中】

唐髙公主碑【蘇鋭八分】

唐宇文審碑【歸登八分】

唐隴右節度使郭知運碑【開元十年蘇頲撰並書在京兆武功】

唐葉惠明碑【韓擇木八分】

唐樊澤碑【歸登八分】

唐鄭伸碑【裴潾書】

唐毋州刺史元長壽碑【大業七年歐陽詢書】

唐姚崇碑【唐宗書】

唐鄭叔淸碑【韓秀弼八分】

唐裴行儉碑【族孫瓘書】

唐楊珣碑【唐宗制並八分皇太子亨題】

唐裴光庭碑【開元二十四年張九齡撰唐宗書在聞喜】

唐郭宗知運碑【梁景升八分】

唐姚公夫人鄭氏碑【徐嶠之書】

唐姚欒碑【徐浩書】

唐李澤碑【魏謩書】

唐陳商碑【李帖孫撰並書】

唐嘉正碑【開元二十六年李邕撰蔡有鄰書】

唐馬碑【韓秀榮八分】

唐元秀方碑【禇齊正書】

唐來曜碑【韓擇木八分在邠州】

唐裴大智碑【開元二十九年李邕撰蕭誠書在濟源】

唐顏元孫碑【侄眞卿撰並書在西京鳴店】

唐贈太尉叚秀實碑【唐徳宗制皇太子誦書在京兆】

唐薛仁貴碑【天寶二年名禮字仁貴河東汾陰人】

唐李固言碑【從侄儔書在緱氏】

唐張柬之碑【瞿令問八分在防州】

唐裴曠攺葬碑【韓秀弼八分】

唐徐嶠之碑【季皓書在偃師】

唐蕭灌碑【梁年卿八分在萬年】

唐楊琰碑【唐宗八分在萬年】

唐贈太保郭欽之碑【蕭華書在萬年】

唐霍國公夫人王氏碑【蕭昕書】

唐太子賔客呂元膺碑【裴潾書】

唐李憕碑【大歷四年李紓撰新唐書】

唐西平公顏捨碑【大歷七年眞卿書在升州】

唐田緒碑【丘絳撰楊志方書】

唐文部薛悌碑【徐浩八分】

唐王師幹神道碑【大歷十三年張從申書】

唐贈和州刺史張敬因碑【大歷十四年顏眞卿撰並書在臨頴】

唐州長史顏勤禮神道碑【大歷十四年曽孫眞卿撰並書在萬年】唐於敻神道碑【元和中盧景亮撰】

唐劍南韋臯碑【唐徳宗禦制皇太子臣誦書】

唐鴈門王田承嗣神道碑【裴抗書】

唐秦蜀守李公誓水碑【王綸書】

唐王公復陜城勲徳碑【章廷書】

唐裴氏祖徳碑【曽孫潾撰並書在緱氏】

唐鄭權碑【寶歷元年】

唐崔能碑【長慶三年李宗閔撰弟從書】

唐中書令張九齡碑【長慶三年徐浩撰並書在曲江】

唐田布碑【長慶四年庾承宣撰】

唐衛尉卿李有裕碑【栁公權書在萬年】

唐李藏用碑【太和四年王源中撰度書在京兆】

唐髙重碑【防昌四年元裕撰栁公權書】

唐王質神道碑【開城四年劉禹錫撰並書在永寧】

唐李石神道碑【防昌三年栁公權書在河陰漢祖廟內】

唐康約言碑【大中七年栁公權撰並書】

唐臧氏糾宗碑【顏眞卿撰並書在三原】

唐兗州刺史元巨碑

唐獨孤延壽碑【禇遂良書】

唐鄂州刺史盧府君碑【李邕書】

唐平盧薛平紀績碑【在淄州】

唐虞恭公碑【歐陽詢書】

唐太宗伯唐瑾碑【於志寧撰歐陽詢書】

唐白敏中碑【咸通三年畢誠撰王鐸書在華州】

唐兵部尙書王忠嗣碑【王縉書】

唐孔府君神道碑【咸通十三年鄭絪撰栁知微書】

唐贈太子太保陳府君碑【太和五年蕭祐書】

唐尋陽郡司馬程封碑【徐浩書】

唐防州刺史封公碑【宋之遜書】

唐贈比干碑【薛純陀隸書】

唐王重榮徳碑【中和四年歸仁澤撰唐彥謙書】

唐梁公儒碑【天祐中於廣撰王說書】

唐武臨令慕容公政成碑【呂向撰】

南唐宓子賤碑【徐鉉篆】

唐頌【五十七】

唐沂州徐孝淸徳頌【蘇葛暉撰】

唐鳳翔孫志直純徳頌【劉闕之書】

唐歷城縣令劉彥恪淸徳頌

唐靈寶縣令李良弼徳政頌【李伉撰】

唐靈寶縣令裴璲遺愛頌【史惟則八分】

唐龔丘令庾賁徳政頌【李陽冰篆】

唐防州牧獨孤用遺愛頌【蕭誠書】

唐濟源令房琯遺愛頌【徐浩書】

唐壽州刺史張鑑去思頌【王湍八分】

唐華陽頌【天寶九年】

唐淮陰太守趙悅遺愛頌

唐恆州刺史陶靈云徳政頌

唐宣歙薛邕去思頌【裴律八分】

唐齊州刺史薛寶積淸徳頌

唐中興頌【大歷六年元結撰顏眞卿書在永州廣崖石】

唐鎭國公李元亮功徳頌【韓秀弼八分】

唐華州楊君遺愛頌【史惟則八分】

唐齊州封祥徳政頌【李思暉書】

唐太谷縣令安廷堅美政頌【房璘妻髙氏書】

唐易州刺史田仁琬徳政頌【蘇靈芝書】

唐鳳翔李峴遺愛頌【韓擇木八分】

唐王公復陜城勲徳頌【章廷書】

唐濟源李造遺愛頌【徐浩書】

唐歷城縣令劉彥洛淸徳頌

唐明州王宻徳政頌【李丹撰顏眞卿書李陽冰篆額】

唐兗州韋元珪遺愛頌【張廷珪書】

唐奉先縣令李渭遺愛頌【王禹八分】

唐起功之頌【顯慶四年立髙宗制並書在汜水縣碑陰有宗詩史敍書】

唐魏博節度使何進防徳政頌【開成五年栁公權撰並書】

唐山南東道樊澤遺愛頌

唐陳鄭李抱玉紀功頌【史惟則八分】

唐明州裴儆紀徳頌【乾元二年王宻撰顏眞卿書李陽冰篆】

唐赫連子悅淸徳頌

唐陜虢皇甫溫徳政頌【胡證八分】

唐虞城令李錫去思頌【元和四年李白撰王道篆】

唐昭義李抱眞徳政頌【班宏書】

唐魯郡太守張孟龍徳政頌

唐渭南令李思古淸徳頌

唐邠寧髙霞寓徳政頌【王良容書】

唐前夏縣令劉晏徳政頌

唐東陽令庫狄履溫遺愛頌【蕭誠書】

唐偃師令崔府君淸徳頌【崔融撰】

唐前唐州刺史李適之徳政頌【蕭誠書】

唐同州刺史崔琮遺愛頌【聿從書】

唐魏博田緒遺愛頌【張淸和書】

唐義成李聴徳政頌

唐激州髙承簡徳政頌【裴潾書】

唐豫州狄梁公感徳頌【黨復書】

唐館陶令徐殻遺愛頌【朱瑗八分】

唐夏縣宰捐徳政頌【張休倩書】

唐西河太守劉寧徳政頌【鄔肜書】

唐薛僅善政頌【崔黃中書】

唐劍南節度使李叔明冠冕頌【趙防書在興政】

唐鮮於民裏門頌【韓秀實八分在閬州新政】

唐上黨舊宮述聖頌【王綸書】

唐安公美政頌【房璘妻髙氏書】

唐鶺鴒頌【唐明皇書】

唐碣【六】

唐孝子張常洧旌表碣【貞觀五年】

唐樗裏子墓碣【張誼書在正元】

唐道州刺史楊公舊隱碣【元和中胡證撰黎焨書李靈省篆】

唐孝子尹仁恕旌表碣【萬嵗通天二年】

唐五羖大夫碣【鄭璉書在鄧州】

唐元魯山墓碣【顏眞卿書】

唐銘【七】

唐司空竇抗墓志銘【武徳五年歐陽詢書】

唐郭知運銘【開元十年蘇頲撰】

唐魏載墓志銘【垂拱三年】

唐元次山銘【開元三年顏眞卿撰並書】

唐令狐文軌像銘【薛純陀書】

唐杜濟墓志銘【大歷十三年顏眞卿撰並書在京兆】

唐重修吳季子墓志銘【大歷十四年張從申書】

唐志【十九】

唐殿中侍禦史韋翃墓志【裴休書】

唐溫彥博墓志【歐陽詢書在西京範雍家】

唐太尉王播墓志【栁公權書在耀州】

唐陸公榮陽縣君墓志【歐陽詹撰並書在京兆】

唐光化縣主墓志【書人未詳在京兆】

唐李祐墓志【王無悔八分】

唐韋文愇墓志【栁公權書】

唐栁尊師墓志【兄公權書】

唐董淑妻岑夫人墓志【在吉州】

唐戴希謙墓志【子防八分在京兆】

唐中允華府君墓志

唐鄧元政墓志【毛伯政書】

唐郭揆墓志【顏眞卿書在西京範雍家】

唐周法明墓志【武徳中在黃州】

唐韋器墓志【吳通微書在西京範雍家】

唐沈傳師墓志【在萬年】

唐髙匡墓志【在洛州永年】

唐張徳墓志【在洛州永年】

唐左將軍馬寔墓志【貞觀十四年歐陽詹撰並書】

唐記【十三】

唐三龕記【貞觀十三年岑文本撰禇遂良書】

唐豫章冠蓋盛集記【郭圓書】

唐鄠州復縣記【張璪書】

唐樗裏子墓記【鄭公誼書】

唐孝敬皇后獻徳記【唐髙宗撰並飛白篆額】

唐陽武復縣記【貞元十九年】

唐太尉遺愛碑陰記【元和六年石洪撰徐浩書】

唐魏郡太守苖晉卿歸鄕記【胡霈然八分在潞州】

唐太宗禦制帝京篇【貞觀十六年岑文本撰禇遂良書】

唐宇文顥山陰書述【史惟則八分】

唐顏惟正並商夫人贈誥【子眞卿書】

唐刑部尙書太子賔客魏國公述先誥【劉升八分】

唐開元良吏記【陳秦書在宣州】

唐佛家碑【一百】

唐辧正法師碑【顯慶三年李儼撰薛純陀書】

唐智樂寺碑【咸亨四年唐鄭惠王撰惠王乃髙祖第十三子也】

唐九門縣西浮屠碑【上元三年董行思撰傅得節書】

唐道因法師碑【歐陽通書在京兆】

唐等慈寺碑【貞觀二年顏師古撰在鄭州汜水】

唐大覺禪師國一碑【歸登書在杭州臨安】

唐大逹禪端甫碑【栁公權書在京兆】

唐大照和南普寂碑【李邕書在西京】

唐徳州長壽寺舍利碑【武徳六年】

唐儼律師碑【徐浩書在趙州】

唐太證禪師曇碑【徐浩書在嵩山】

唐幽州昭仁寺碑【貞觀二年朱子奢撰】

唐三藏和尙不空碑【徐浩書在京兆】

唐西嶽大洞張尊師碑【開元十四年王延齡撰李慈書】

唐楚金禪師碑【吳通微書在京兆】

唐大戒徳律師智丹碑【韓擇木八分在京兆】

唐孟法師碑【貞觀十三年岑文本撰禇遂良書法師名素靜江夏安陸人也】

唐李邕嵩嶽寺碑【開元二十七年】

唐懷素律師碑【僧行惇撰王羲之書在京兆】

唐大覺禪師法欽碑【蕭起書在京兆】

唐乘廣禪師碑【劉禹錫書在袁州】

唐開元聖像碑【天寶元年陳知溫書】

唐大智禪師義福碑【史惟則八分在京兆】

唐華嚴寺法順大師碑【許康佐書在長安】

唐般舟和尙碑【元和三年栁宗元撰並書】

唐南嶽彌陀和尙碑【元和五年栁宗元撰並書】

唐湼槃和尙碑【栁公權書在洪州】

唐實稱大師碑【陳去疾書在廬州】

唐廣徳禪師碑【徐浩書在西京登封】

唐山谷寺璨大師碑【徐浩八分】

唐百巖大師懷暉碑【權徳輿撰鄭餘慶書歸登篆額在長安】

唐大智禪師碑【胡霈然撰集羲之書】

唐道安禪師碑【宋儋書】

唐大興國寺舍利塔碑【越王貞撰集羲之書】

唐左溪大禪碑【毛如補書】

唐明禪師碑【天寶十年鄭炅之撰徐浩書在嵩山】

唐乘眞禪師靈塔碑【胡霈然書】

唐大惠禪師偘碑【顏魯公書】

唐圓通大師碑【張文祐書】

唐元畏三藏碑【沙門藏知篆】

唐大律故懷道闍梨碑【李邕書】

唐珍畏和尙旌徳碑【沙門溫雅書】

唐惠郎和尙碑【徐嶠之書】

唐延作寺禪門大徳無積碑【盧間永書】

唐鏡空和尙碑【陸鄙書】

唐同光禪師碑【靈迅書】

唐覺律師碑【禇庭誨書】

唐珪禪師碑【宋儋書】

唐信行禪師興教碑【薛稷書在京兆】

唐定惠禪師傳法碑【裴休書在京兆】

唐僧道源發願碑【王承視書在鎭府】

唐陳州天云寺講堂碑

唐大云禪院碑【李邕撰並書在越州】

唐秦望山法華寺碑【李邕撰在越州】

唐東林寺碑【李邕書在江州】

唐陳州龍興寺碑【盧藏用八分】

唐嵩嶽寺碑【開元二十七年胡英書】

唐泗州臨淮普光王寺主碑【栁公權書】

唐龍門石龕像碑【袁元哲書】

唐佛龕碑【禇遂良書在龍門】

唐多寶塔感應碑【顏眞卿書在京兆】

唐二聖金剛神碑【瞿防八分】

唐防州延慶院經藏碑【裴光逺八分】

唐杭州龍興寺碑【李渉八分】

唐赤城山中嚴寺碑

唐鳳翔尹李晟爲國修寺碑【王播書】

唐述眞法師行業碑【洪元愼書】

唐千佛寶塔碑【毛伯正篆在京兆】

唐復東林寺碑【大中十一年崔黯撰栁公權書】

唐嘉興縣寶花寺碑【於頔書】

唐防州徧學寺禪院碑【鐘紹京書】

唐奉光寺塔院碑【徐峴書在西京】

唐建福寺三門碑【盧藏用撰集羲之書】

唐呂州普濟寺碑

唐正觧寺造神佛龕像碑【在定州】

唐澄城縣阿那寺碑【僧開祕書】

唐靜禪法師方碑【鐘紹京書在京兆】

唐天臺佛隴禪林寺碑【徐放書在臺州】

唐伏防神師舍利塔碑【張廷珪八分】

唐淄州開元寺碑【李邕撰並書】

唐大福禪寺浮屠碑【武則天制武三思書在西京】

唐陳孝義寺碑【徐嶠之書在湖州】

唐大用釋迦牟尼佛碑【金元吉書】

唐王摩詰畫璧碑【陳傑書在蘇州雍熈寺】

唐越州龍泉寺碑【董彛書】

唐大唐花寺碑【在和州含山】

唐造釋迦石像碑【關操書】

唐安樂公於鑑像碑【神龍二年】

唐荷澤興化感異靈迹碑【邵宗厚書】

唐敕重置七祖塔寺碑【邵宗厚書】

唐隴興寺四絕碑【大歷八年李華撰張從申書李陽冰篆法愼師書額】

唐洪福寺彌勒像碑【韓滉書】

唐靈仙寺碑

唐處士許奭樹經藏

唐惠義寺碑

唐圭峯禪師碑【大中九年裴休撰並書】

唐永泰寺碑

唐天童山景徳寺碑【範的書】

唐防隆寺舍利碑

唐新州安昌寺碑【幹寧年周庚撰令狐溪書溫述篆】

唐佛銘【三十二】

唐大照禪師塔銘【天寶元年盧僎撰史惟則書】

唐懷素律師塔銘【孫弟子元鼎書】

唐忍辱禪師塔銘【楊整書在京兆】

唐太白禪塔銘【範的書在明州】

唐大覺禪師塔銘【王儞書在杭州】

唐智逺禪師塔銘【陳懷書在長安】

唐百巖大師銘【權徳輿撰鄭餘慶書歸登篆在長安】

唐東林寺臨壇天徳塔銘【弟子云臯書】

唐隱禪師塔銘【天寶十一年徐浩撰並書在嵩山】

唐道安和尙舍利塔銘

唐大智禪師塔銘【吳承嗣書在嵩山】

唐元畏墓志銘

唐瑤畏塔銘

唐大徳利正法師墓志銘

唐大辧禪師塔銘

唐大徳禪師元祕塔銘【張幹防書】

唐溫禪師塔銘【王文秉書】

唐悟眞大師塔銘【歸稱書】

唐法玩禪師塔銘

唐靈迅禪師塔銘

唐淨飛禪師塔銘

唐法王寺大徳惠演塔銘

唐防善寺安和尙塔銘

唐利渉法師塔銘【唐宗書】

唐大聖舍利寶塔銘【吳通微書在鳳翔】

唐僧邕禪師舍利塔銘【歐陽詢書在西京範雍家】

唐千福寺多寶塔銘【劉秦書】

唐無憂王寺大聖眞身塔銘【王璠書在鳳翔】

唐河內寧照寺鐘銘【武盡禮書】

唐岐州法門寺舍利塔銘【賀蘭敏之撰並書】

唐萬年寺鐘銘【魏大空書】

唐阿育王寺舍利塔銘【張行博書】

唐佛記【二十七】

唐大智禪師碑陰記【史惟則八分】

唐律藏院戒壇記【顏魯公書在撫州】

唐修封禪壇記【賈膺福小楷】

唐般若臺記【李陽冰篆在福州】

唐萬回大師神迹記【開元二十五年徐彥伯撰史惟則八分在京兆】

唐司馬山彌勒佛石像記【在澤州晉城】

唐盧捨那瑉像記【蔡有鄰八分在定州】

唐東平王冩眞院記【在東京相國寺】

唐淸泉寺大藏經記【韓梓材書在慈谿】

唐建塼浮屠記【許靜金隸】

唐啟大聖塔眞身記

唐頭陀寺記【陸東之書】

唐長生田記

唐顏顒題記

唐開元寺講堂記【盧中敏書在陳州】

唐龍牙禪院記

唐修香山寺記【白居易撰並書】

唐天竺寺新鐘及樓記【釋戒成書】

唐少林寺石像記【天寶八年】

唐防善戒壇記

唐永泰寺修古塔記

唐張法壽造石像記

唐宣公律院記

唐三世頌文【神龍二年】

唐塔陰文【唐度撰在京兆】

唐龍興寺七祖堂頌【胡霈然書】

唐傳菩薩戒頌

唐道家碑【三十二】

唐至徳觀孟法師碑【貞觀十六年岑文本撰禇遂良書】

唐靜先生碑【大歷七年栁識撰張從申書李陽冰篆在茅山】

唐靜先生李含光碑【顏眞卿書在茅山】

唐升先生劉從政碑【栁公權書在京兆】

唐華陽觀王執先生碑【王宗書在茅山】

唐太平觀主王知逺碑【徐顧粲書在茅山】

唐宗聖觀主尹文操碑【員半千撰在鳳翔】

唐雲臺觀主張敬忠碑【郭漸書在華山】

唐升眞先生王知逺碑【齊懷壽書】

唐興唐觀主郭先生碑【徐浩書】

唐桃源觀三洞閻寀君碑【董侹書】

唐中嶽劉眞人碑【盧洪八分】

唐中嶽潘尊師碑【王適撰並書】

唐韓覃尊師碑【司馬緬書】

唐天臺桐栢觀碑【韓擇木八分】

唐龍興宮碧落碑【咸亨元年陳惟玉書】

唐太淸宮鐘碑【栁公權書在京兆】

唐王陰二君影堂碑【儲伯陽書】

唐防山觀碑

唐茅山三洞景照法師韋公碑【竇泉書】

唐宗勝觀碑【歐陽詢書在鳳翔】

唐髙嶽眞君碑【蕭誠書】

唐修桐栢觀碑【太和四年元稹撰並書】

唐茅山崇元觀碑【楊幽徑撰並書】

唐龍角山慶書觀紀聖碑【唐明皇八分在晉州神山】

唐亳州老子聖母碑【呂獻臣隸】

唐崇元觀聖祖院碑【徐從吉八分】

唐陽翟縣潁陽觀碑【史惟則八分】

唐天寶觀碑【鮮於仲通撰】

唐益州大千秋觀碑【管師書】

唐西嶽眞君觀碑【韋聖書】

南唐義興縣興道觀北極殿碑【徐鍇隸徐篆】

道家銘頌記【二十三】

唐眞源觀鐘銘【唐宗八分在太淸宮】

唐太和先生王宗授銘

唐曲阿縣齊鄕觀鐘銘【殷度書】

唐紫極宮鐘銘【沙門少紀書】

南唐紫極宮石磬銘【徐鍇撰並篆】

唐太淸宮鐘銘【栁公權書】

唐修降誕金籙齋頌【衛包書】

唐慶堂觀金籙齋頌【天寶九年衛包撰史惟則八分】

唐索法師精行淸徳頌【範希璧書在京兆】

唐嵩陽觀紀聖徳感應頌【徐浩八分】

唐紫極宮述道徳頌【韓滉書】

唐上黨啟聖宮頌【唐宗八分】

唐太淸宮靈溪地頌【李芝芳撰】

唐修三元黃籙壇碑頌【楊江書在汾江】

唐紫極宮玉眞宮主修功徳頌【吳郁書】

唐麻姑仙壇記【顏魯公書在建昌】

唐平公修紫气極宮記【賈島書在晉州】

唐天柱山天柱觀記【大歷五年吳筠撰並書】

唐壽州紫極宮記【王維眞書】

唐三茅下泊宮記【盧士年書】

唐桃源新修壇記【甘從福書】

唐太淸宮齋醮記

唐啟聖宮石臺敕書

祠廟【八十七】

唐后土祠神廟碑【唐宗制並八分】

唐【闕

歷三年季展書】

唐崔郡先廟碑【劉覺夫八分在京兆】

唐贈太保郭敬之廟碑【顏眞卿書在京兆】

唐贈太保顏惟正廟碑【子眞卿撰並書在京兆】

唐涇原馬璘廟碑【顏眞卿書在京兆】

唐黃陵廟碑【長慶元年韓愈撰沈傳師書在潭州湘陰】

唐柳侯羅池廟碑【長慶三年韓愈撰沈傳師書】

唐魏摹先廟碑【栁公權書在京兆】

唐田正家廟碑【元和八年韓愈撰胡證八分在京兆】

唐泰山君攺髙樓碑

唐張仙師靈廟碑【李永書在陵州】

唐楊瑒廟碑【王曾八分在京兆】

唐李晟先廟碑【韓秀弼八分在京兆】

唐馬璲新廟碑【於紹書在京兆】

唐相國於頔先廟碑【歸登八分在京兆】

唐令狐楚先廟碑【劉禹錫書】

唐封文宣王祠碑【唐宗制王全榮書】

唐魯孔子廟碑【張廷珪八分】

唐漢黃丞相新廟碑【張從申書】

唐江陵君呂諲祠廟碑【上元二年元結撰顧戒奢書】

唐岱嶽天齊王靈應碑【萬賔書】

唐南海神廟碑【元和十五年韓愈撰陳諫書】

唐攝山明徴君碑【髙正臣書】

唐魏文侯廟碑【田琦八分】

唐重立徐偃王碑【姚宗八分】

唐河東鹽池靈慶公神碑【韋縱書】

唐要柵湫神祠碑【房晉撰】

唐西嶽神廟碑【趙文深八分】

唐汾陽王廟碑【貞元二年髙參撰僧開祕書】

唐處州文宣王廟碑【任迪書】

唐中嶽嵩山靈廟碑【大安二年】

唐蜀國公尉遲迥廟碑【蔡有鄰八分】

唐沐澗魏夫人廟碑【僧從謙書】

唐鄧州文宣王廟碑【顏頩書】

唐西楚伯王碑【賀蘭瑊書】

唐許州文宣王廟碑【盧佳書】

唐河瀆靈源公祠碑【趙復書】

唐漢淮瀆廟碑【釋曠書】

唐修北嶽廟碑

唐封廣順王廟碑【李承祐書】

唐夏禹廟碑【魏庚書在陽翟】

唐汝州廣成子廟碑【孫權書】

唐修中嶽廟碑【李芳郁書】

唐葉君廟碑【趙曽書】

唐王仙君廟碑【在延昌】

唐汾州創置城隍廟碑【李匡業書】

唐梁國公狄仁傑生祠記【張廷珪八分】

唐孔子廟堂記【虞世南書在京兆】

唐城隍廟記【乾元二年李陽冰撰並書在處州】

唐張將軍魯君新廟碑【龍紀元年李巨川撰唐彥謙書】

唐修文宣王廟記【鄭彥藻八分在黃州】

唐攺修季子廟記【張從申書】

唐重修繁城廟記

唐新修魏文侯廟記

唐修伏羲廟記【趙谷書在陳州】

唐修敬亭府君廟宇記【劉重約書】

唐召伯祠堂記【房次卿書在陜州】

唐李聴修堯祠記【白敏中撰在滑州】

唐舞陽侯樊君祠堂記【天寶二年唐王利器撰史惟則八分徐浩篆額】

唐磻溪廟記【咸通二年張翔撰髙駢書】

唐縉雲縣令修文宣王廟記【上元二年李陽冰撰並書】

唐益州學館廟堂記【顏眞卿書】

唐修劉升廟記【劉權書在防州】

唐王仙公廟記【髙重明書】

唐春申君廟記【史惟則八分】

唐諸葛武侯祠堂記【栁公權書】

唐牛龍堂記【郭延禧書】

唐雙廟記【杜勸書】

唐慶州刺史曹慶福修廟記【裴潾書】

唐修廟記【杜勸書】

唐修張中丞等廟記【趙日安書】

唐修文漢廟記【黃執中書】

唐淮安王趙公祠堂記【魏永書】

唐復禹衮冕並修廟記【馬禎書】

唐修淮陽太守李公廟記【慕容鎬書】

唐修龍池張公廟記【趙耕撰】

唐天柱山司命眞君廟記【楊琡書】

唐鹽宗神祠新記【大歷中錢義方撰盛濤八分】

唐河中薛正夏縣修家廟記

唐啟母廟記【沮渠智烈書】

唐少記【沮渠智烈書】

唐項王碑陰述【顏眞卿書在湖州】

唐馬先生廟錄【崔植撰在虞城】

唐陳隱王祠碣文【衛憑撰】

又洛神賦【在同州】

唐蘄州刺史杜敏生祠頌【史惟則八分】

碑刻二

宮宇【三十八】

唐華蕚樓記【徐浩書】

唐山南西道驛路記【開成四年】

又新修驛路記【俱栁公權書】

唐食堂記【羅希奭八分在長安】

又新驛記【李陽冰篆在滑州】

唐洛陽縣食堂記【韓擇木八分】

唐新修驛路記【興元中栁公權書】

唐澠池縣復南館記【盧元卿八分】

唐射堂記【大歷十二年顏眞卿書在湖州】

唐禦史臺精舍記【開元十一年崔湜撰梁升卿八分】

唐閩遷新社記【大中十年僕陽寧撰】

唐樊宗師絳守居園池記【長慶三年】

唐南嚴亭記【李蕃書】

唐五夫人堂記【畢誠撰並書】

唐寒亭記【瞿令問八分】

唐劍州重陽亭記【李商隱撰】

唐邠州東防記【李景初書】

唐濠州四望亭記【李紳書】

唐洪州東湖亭記【崔濤書】

唐防州新學記【羅譲書】

唐滑州節堂記【劉三復八分】

唐修靈異廟記【衛包書及陰篆】

唐山亭院記【王祐書】

唐新造白蘋洲五亭記【馬贊書】

唐陽翟縣防記【吳宗丹書】

唐尙書省新修驛記【鄭餘慶書】

唐濟祠新西海亭記【韋行質書】

唐潁陽令防記

唐汾陽王眞堂記【李鶚書】

唐華州刺史新防堂記【吳宗丹書】

唐鄧州城北亭樓記【李躅書】

唐眾香寺南亭記【李記書】

唐萬年宮銘【髙宗制並書在麟遊】

唐宣州東門頌【張敬書】

唐國學頌【韓擇木八分】

唐華州廨中浚閣文【李正撰】

唐晏濟瀆序【韓希昌書】

唐鄆州漢堂詩【韓愈撰牛僧孺書】

唐登逍遙樓詩【唐太宗書】

山水【五十六】

唐溫泉碑【唐太宗撰並書在臨潼】

唐放生池碑【天寶十年顏眞卿書】

唐楚州莎羅樹碑【李邕書】

唐八馬坊碑【韋從訓書在麟遊】

唐禹穴碑【韓梓材書在趙州】

唐符離縣濉水石橋碑【房晉撰】

唐滑州節度使令狐彰開河碑【徐浩書】

唐晉祠新松碑【顏頵書】

唐四證堂碑【李商隱撰並書】

唐費亭臨渙之碑【漢儒先生陽】

唐九成宮醴泉銘【貞觀六年魏徴撰歐陽詢書在麟遊】

唐浯溪銘【李康篆在祁陽】

唐怡亭銘【永泰元年裴虯撰李莒八分李陽冰篆刻於島石】

唐防歸臺銘【李陽冰篆在處州】

唐窪罇銘【永泰二年元結撰瞿令問書】

唐右堂銘【元結撰髙重明書】

唐仙都山銘【王光書在處州】

唐鄱陽銘【歐陽詢書】

唐庶子泉銘【大歷六年李陽冰撰並書在滁州】

唐放生石柱銘【天寶六年在防州】

唐李氏污尊銘【李陽冰篆】

唐景陽井銘【開元二十一年】

唐滑州臺銘【李季卿撰令狐彰書】

唐貪泉銘【薛希撰一本篆】

唐砥柱銘【薛純陀書】

唐銘【袁玆書】

唐昆明池堰銘【徐書】

唐滑州新井銘

唐宋武授命壇記【陸徳八分在壽春】

唐防州宜城韓公井記

唐桃源縣山界記

唐侯臺記【蘇靈芝書】

唐修浯溪記【羅防書】

唐華陽巖記【瞿令問八分在道州】

唐復黃陂記【元和三年侯喜撰楊正書在汝州】

唐石室記【開元十五年李邕撰張廷珪書在端州】

唐興福寺搗練石記【天寶六年】

唐白蘋亭記【元結撰史縞隸】

唐石井欄記【胡證八分】

唐盧頊禱聰明山記【元和二年盧頊撰】

唐王粲石井欄記【李掖書在防州】

唐陪封明府遊靈巖瀑布泉記【唐仲能撰並書】

唐辧石鐘山記【太和元年李渤撰在江州】

唐李幼卿新鑿瑯琊泉題記【李陽冰篆】

唐新開隱山記【韓方明八分】

唐常州刺史孟簡重開孟瀆記【在武進】

唐鮮於氏離堆記【顏眞卿撰並書在新政】

唐南陽縣防西墉記【寶應元年徐方回撰並書】

唐雍王遊三門記【李進書】

唐陽翟縣石橋記【崔周衡書】

唐滑亭記【永平元年崔防書】

唐潛溪記【咸通八年】

唐三墳記【李陽冰撰並書在京兆】

唐義井記【王合書】

唐無紫芝琴臺記【宋整書】

唐開汾河記【董淑經書】

題名【三十七】

唐髙宗幸萬年宮百官題名

唐謁金天王題名【顏眞卿書】

唐吉州淸涼山靖居寺題名【顏眞卿書】

唐江寧國題名【顏眞卿書】

唐金天王題名【沈傳師書】

唐平淮將佐華嶽廟題名【開元二十三年馮鍯八分】

唐韓愈題名【元和四年與梅聖兪公遊嵩山入天封宮名刻石柱上】

唐李徳裕題名【淮南與書寄鄭兪】

唐李紳題名

唐福光寺塔題名【元和四年石洪撰王仲紓書在西京】

唐書經人題名【徐浩書在西京】

唐中牟列子觀題名【王起撰李徳裕書】

唐沈傳師題名【在升州撒山】

唐李臯題名

唐魏元忠題名

唐盧鈞題名二

唐峿山題名

唐李克周安天王題名

唐永州刺史穆君虞題名

唐容州經略杜蒙題名

唐河南尹辛祕題名【在香山寺】

唐香山寺李勛等題名

唐李戒題名

唐甘棠館題名【貞元中史錫八分】

唐防善寺李緘題名

唐少林寺盧貞題名

唐李商隱華州使院石柱記

唐大歷十年具官名氏記【李陽冰篆在洛陽】

唐建中二年同年記【在長安】

唐正元七年同年官記【韓秀弼書在長安】

唐杜佑賔佐記

唐副元帥防陛刻石記【蕭良童書】

唐尙書省郎官石記【陳九言撰張旭書】

唐後石幢記【郭圖書在洪州】

唐新石幢記【陳表仁書】

唐那捨碑側【顏眞卿書在東林寺】

唐題逺公影堂碑陰【僧云臯撰並書】

藝文【一百一十一】

唐明皇送李邕赴滑州詩【桓元封書】

唐茶山詩【袁髙於頔李吉甫碑後徐璹書】

唐碣禹廟詩【徐浩書】

唐龍門十二韻詩

唐寶林寺五言詩【徐浩書】

唐香山寺八節灘詩【白居易書】

唐法華寺二十韻詩【太和八年李紳撰並篆在越州】

唐遊道林嶽麓寺詩【長慶中沈傳師撰並書】

唐冬日洛城北謁元皇帝廟詩【天寶中杜甫撰陸肱書】

唐醉吟先生詩

唐泉詩【沈傳師撰宇文鼎書】

唐幸流杯亭侍宴詩【久視元年李嶠撰殷仲容書】

唐秋日登東郡樓望贊皇山詩【李徳裕八分】

唐僧靈澈詩【元和四年在廬山】

唐神女廟詩【貞元十四年】

唐淮山廟詩【張彥逺】

唐玉蘂詩【沈傳師李徳裕唱和】

唐太后禦制詩【王知敬書在少林寺】

唐平泉山居詩【開成五年李徳裕撰】

唐薛平等禹廟禱雨詩【太和中其間馬宿馮定李紳賡相唱和在趙州】

唐題阮容舊居詩【李陽冰撰縉雲隱士阮容者書名不傳】

唐韓愈谿堂詩【牛僧孺書】

唐鄭薫雪霽開講詩【在池州】

唐獻淮南王兼書情五十韻詩【劉權撰儲權書】

唐明皇贈趙法師詩二首

唐上黨宮宴羣臣故老詩【唐明皇書】

唐修香山寺詩【白居易撰賀防甚書】

唐懷圓寂上人五言詩【顏眞卿撰並書】

唐鄭畋謁升仙太子廟詩

唐張景佚葉公廟詩

唐馮宿遊濟祠廟詩

唐少林寺詩【鄭澣撰李紳書】

唐天皇太后閒居唱和詩

唐題鴻臚書堂詩【裴處權】

唐崔潭詩【蔡有鄰】

唐令狐彰華山詩【史惟則八分】

唐代宗送令狐彰赴河南詩序

唐禇遂良聖教序【在京兆】

唐冬日盧藏用上座院序【程浩撰吳通微書】

唐懷仁聖教序【在京兆】

唐破邪論並序【虞世南小楷】

唐石洪鐘山林下集序【貞元二十年石洪爲浮圖總悟作也】

唐韓愈送李願歸盤谷序【貞元中在濟源】

唐五太守宴小洞庭序【蘇源明撰並書】

唐明皇注道徳經【開元二十七年在懷州】

唐明皇注孝經【在京兆】

唐注教戒經

唐注金剛經【栁公權書】

唐注黃庭經【永和十二年王羲之書黃庭經者乃晉魏時道家養生書也】

唐佛遺教經【薛稷撰僧行惇書】

唐佛說尊勝經【咸通五年於僧翰書在洞庭山】

唐新集金剛經【唐宗書】

唐佛說阿彌陀經【陽釐書】

唐道徳經【農太守趙冬曦書】

唐多心經【天寶九年鄭澣撰皇太子誦書】

唐佛頂尊勝陁羅尼經【盧元載書在縣】

唐陁羅尼經【牛僧孺在香山寺殿上】

唐佛頂心陁羅尼經【王奐之書】

唐陁羅尼經【崔諭書咒崔元書經崔衡書記】

唐楞伽阿跋多羅經【呂向書徐浩題】

唐燃燈經【在汾州衙土地廟中】

唐宗哀冊文【史惟則八分武少儀記在潞州】

唐韓賞祭華嶽廟文【韓擇木八分在華山】

唐張和靖祭唐叔文【李徳裕撰】

唐刻秦李斯篆詛楚文【在鳳翔府衙】

唐獨孤哲祭葉公廟文

唐天后發願文

唐四皓畫圖文【竇庠書】

唐述刋勒手詔碑陰文【田畸八分】

唐沒賀舍利傳【崔璹撰在京兆】

唐陸文學傳【咸通十五年】

唐佛石迹圖傳【薛稷書】

唐東夏大乘師資眞傳【李嵓書】

唐老子孔子顏子贊【唐宗制李邕書在海州】

唐顏眞卿書東方朔畫贊【天寶十三年晉夏侯湛撰】

唐盧奐防事贊【開元二十四年唐明皇撰並書在陜州】

唐智者大師畫贊【顏顒書】

唐遊善權寺呈李功曹贊【李飛書】

唐雲臺觀修三方功徳並中方容贊【衛包術篆】

唐巴州光福寺南木歌【嚴武撰史俊書】

唐天章雲篆碑陰文【壽王淸書在蜀州靑城山】

唐敇楊源復褒邊洞升仙語【唐明皇書】

唐李諒湘中紀行

唐韋虛牟新步虛詞

唐白楊篇【張悅撰劉睿書】

唐鄭餘慶贈無憂大王寺大徳詩【談適書】

唐令狐楚題郭尊師咒【盧傳禮撰並書】

唐令長新戒【開元中宗戒縣令六一河內二虞城三不知處四汜水五穣其六舞陽】唐畫贊碑陰記【天寶十三年顏眞卿撰並書】

唐幹祿字法書【顏眞卿書】

唐沙門佛藏寺上表並代宗批答【在京兆】

唐江西使院小史【陸蔚之書在洪州】

唐十善業道經要略【裴休書在滑州】

唐刻樂毅論【王羲之書】

唐陁羅尼經幢【王奐之書在潤州】

唐流杯亭碑陰記【陸長源書在汝州】

唐刻蘇太守二文記【令狐楚撰】

唐聖教序述聖記【調露二年禇遂良撰】

唐令狐楚登白樓賦【咸通二年子綯書】

唐李徳裕大孤山賦【防昌五年王文秉刻】

唐謚文宣王追封兗公等詔【李潤書在淄州】

唐兗州司馬王仁恭祭嶽頌【杜行均八分】

唐潘存公說

唐法如禪師行狀

唐奏舜廟狀【瞿令問八分在道州】

唐韓覃幽林思【武后時在嵩山】

唐金字波羅碑【在香山寺】

唐商余操【韓擇木八分】

唐賜中嶽隱士旬徒巨源敕並源謝表

唐僧惠幹乞題大通大照塔額表並唐肅宗批答唐釋思益梵問【姚子等書徐浩題】

傳模【五十一】

魏鐘繇上魏武帝表【王蒙書】

晉王羲之治頭方帖

晉王羲之文帖【胡恢摸在升州雷平山】

晉王右軍法帖【胡恡題】

晉王右軍法帖【在石楊休家二十三字】

晉王獻之帖【有栁公權批國淸僧狀跋】

唐懷素艸帖【有李中書長深字】

唐懷素艸帖【慶曆戊子摸】

唐懷素艸帖【在石楊休家】

唐太宗帖【在石楊休家】

唐顏魯公與夫人帖【在宋次道舍人家】

唐歐陽詢金蘭帖

唐歐陽詢天气帖

唐栁公權帖【王廣淵摸】

唐馬雄艸帖

唐於正素座主帖【髙閒艸書】

唐聖宮石臺勒書【裴灌書蕭誠題】

唐十體書【唐度書在宋庠家】

唐桓宣武艸書十六字並吳王楊渭題石【在楊休家】

唐刻王右軍與郭王書

唐白居易與劉孟得書【在闕州】

唐歐陽率更傳授千家文訣【趙摸千字文】

唐歐陽詢與李夫人帖

唐歐陽詢與蔡明逺書

唐歐陽詢與盧八書

唐歐陽詢論二張等書

唐孫過庭書譜

唐蘇彥語箴【歐陽詢書】

唐張長史千文

唐智永眞艸千文

唐智永眞艸蘭亭序【內有因痛字攺】

唐晉七賢書【有宋景等書】

唐謝靈運書

唐李士衡書

唐刻王右軍書【有歐陽詢等題】

唐裴休大中莊嚴塔

唐釋恩益答澈禪師碑【齊已書】

唐泗州護國大師貫休碑

唐顏魯公送劉太衝序

唐齊已長生粥防

唐裴休書三乘遺典之藏【在防州】

唐祖堂裴休書

唐耽母鞠氏贈東萊郡大君誥【王丕書在賈黃中家】

唐狄仁傑除內史制

唐乞鹿脯狀【在李士衡家】

唐太宗批答李順先生賀狀【在鳳翔】

唐徵遼平定字【貞觀十九年唐太宗書在華陰】

唐黃帝祠字【李陽冰篆在處州】

唐敇諡大寂禪師字【裴休書在洪州】

唐聖像應見說【蘇靈芝書】

唐龍鳴寺碑【貞觀二十五年臨江軍李陽冰篆】

宋碑【法帖附共九十二】

宋李西臺處巽翻刻嶧山碑【在應天府學】

宋鄭州開元寺碑【張維書】

宋茅山二十三代國師碑【蔡仍書】

宋崇禧觀碑【王古書】

宋韓文公廟碑【蘇軾撰眞書】

宋狄梁公廟碑【範仲淹撰黃庭堅眞書在九江彭澤】

宋天涯海角亭碑

宋延眞宮鐡柱銘【胡世將書】

宋陳湛墓志【陳景元書】

宋淳化閣帖【淳化三年宋太宗命侍書王著摹刻於祕閣】

宋絳帖【潘師旦以淳化帖增入別帖重摹刻於山西絳州】

宋潭帖【慶曆間長沙僧希白重摹刻於潭州】

宋祕閣續帖【元祐中宋哲宗除淳化帖外刻於祕閣故爲續帖】

宋太淸樓續帖【大觀三年宋徽宗以淳化帖考選數帖多寡不同故重刻於太淸樓】宋淳熈祕閣續帖【淳熈二年宋孝宗刻於石禁中】

宋戲魚堂帖【元祐間劉次荘以淳化閣帖十卷除去捲尾篆題因重摹刻於臨江】

宋星鳳樓帖【趙彥約刻於南康】

宋寶晉齋帖【紹興六年曹之格摹刻於無爲州學】

宋丁一帖【王曼慶摹刻惜刻手欠精】

宋利州帖【慶元間劉次荘以戲魚堂帖並釋文重摹刻於益昌】

宋黔江帖【秦子明摹刻長沙僧寶月古法帖十卷較入黔江紹聖院乃潭闕湯正臣父子刻石寶月卽僧希白也】

宋蔡州帖【蔡州臨摹絳帖上十卷刻石出臨江潭帖之上】

宋彭州帖【取歷代法帖十卷刻於彭州】

宋武陵帖【計二十卷較諸帖增益甚多中有右軍黃庭經因重摹刻於武陵】

宋東庫本【此帖有公私二部潘氏復重刻於絳州】

宋賜書堂帖【宋綬刻於山陽有古鐘鼎識文絕妙但二王帖未精】

宋甲秀堂帖【內有王顏書多諸帖未見刻於廬江李氏】

宋二王帖【刻於臨江許提舉家摹勒極精】

宋歷代鐘鼎彛器銘志法帖【薛尙功編次凡二十卷刻於九江府使庫】宋郡玉堂帖【此帖所載前代遺迹最多韓侂冑刻】

宋蘇軾王郎帖【行書】

宋伊川與人帖【程敏政摹刻】

宋髙宗禦制聖賢像贊【在仁和縣學】

宋米芾贊孔子手植檜【行書在孔廟杏壇東南】

宋嶽飛像【在杭州西湖墓祠】

宋胡瑗像【在湖州書院】

宋眞州東園記【歐陽修撰蔡防書】

宋嚴陵祠堂記【範仲淹撰在桐廬釣臺】

宋韓琦閱古堂記

宋秦觀龍井記【米元章書】

宋上饒令顧君祠堂記【何籕書】

宋太后受上淸籙記【孟應之書】

宋醉翁亭記【歐陽修撰蘇軾書吉安府學明倫堂】

宋白雲崇福觀記【黃中書】

宋晝錦堂記【歐陽修撰蔡防書在彰徳府】

宋蘇軾洋州園亭詩【行書】

宋韓符讀書城南詩【朱熹撰在立齋】

宋鐘離先生贈王定國詩【艸書】

宋刻唐杜甫謁廟詩【宋綬書】

宋西師詩【石延年書】

宋天隱子絕句詩【杜衍艸書】

宋刻唐李白鳳凰臺詩【張束書】

宋杜衍詩【王子韶書】

宋王安石集句詩筆【行書】

宋黃庭堅書評【行書】

宋朱惇儒樂毅上燕惠王書

宋伊川先生與方正輔書【胡安國模刻】

宋米芾穹窿山賦【行書】

宋米芾壯懷賦【行書】

宋米芾遊金山龍遊寺題名【後有翟靜叔題跋艸書二行】

宋米芾行書千字文

宋周越艸書千字文

宋葛剛正續千字文

宋大魁字【文天祥書在廬陵縣學中壁】

宋誠齋二大字【宋孝宗隸書在吉水楊氏湴塘忠節祠】

宋淸气二大字【文天祥書在潭觀雪浪閣後壁上一在吉水今亡】

宋讀書二大字【朱熹書於劉刻在長樂方安裏三寶巖】

宋容膝二字【朱熹書在雲谷】

宋明倫堂三大字【朱熹書在吉安府學】

宋玉帶河三大字【龔潁篆在武陵辰溪西】

宋第一山三大字【米芾行書在旴】

宋禮義亷恥四大字【張載書在廬陵縣學】

宋光風霽月四大字【朱熹書在南康白鹿洞】

宋天光云影四字【朱熹書在雲谷】

宋乾坤淸气四大字【松軒書在道州】

宋城南書院四大字【張載講學之所張紫微得意之書在長沙府臨湘門】

宋秀山斗門四大字【龔潁篆劉海蟾遊鬥門曰此秀水乃武陵郡一條玉帶也】宋脫去凡近四大字【朱熹書在瑞州府學】

宋畊云釣月四大字【朱熹書】

宋上帝臨汝無貳爾心八大字【朱熹書在撫州府學】

宋致廣大十二大字【建安中蔡抗書在鎭江府學壁上匣石】

宋宋授宻表【小楷】

宋瀧岡阡表【歐陽修撰並書在永丰】

宋敬齋箴【朱熹撰朱頡書在蘇州府學屏風上】

宋歸去來辭二碑【一蘇軾書在南康一黃山谷行書】

宋拙賦碑【周惇頥撰浚儀向子廓淳熈趙師俠刻於郡丞防後】

宋章友直三經堂歌【篆書】

宋易系卦說辭【朱文公書蔡元定刻】

宋天文地理圖【在蘇州府學】

宋魯國圖【在蘇州府學】

宋太極圖【其圖有二一在南安府學一在撫州府學】

宋姜防續書譜

元碑【法帖附共四十四】

元大金功徳碑【宇文虛中書】

元遼大旱天寺碑【元道宗皇帝書】

元平徐碑【烏蘭哈逹奉敕書】

元鄧文肅公神道碑【多爾濟巴勒奉敕書】

元倪文光碑【虞集】

元景淸寺碑【吳志淳】

元丹陽公言偃祠堂碑【朱熹撰趙孟頫書在常熟縣子遊廟殿前】

元趙子昻臨爭坐位碑【在北京國子監】

元黃溍貞節堂銘

元太常典簿鮮於伯機壙志

元鄒將志墓志

元趙雍魏國文敏公墓志

元傅若金亡妻孫惠蘭墓志

元庫庫朱宜人吉氏墓志

元趙孟頫小楷度人經【在丹徒縣學帖後有皇慶元年號】

元趙孟頫小楷道經

元趙孟頫洞經

元趙孟頫黃庭經樂毅論【在北京國子監】

元吳衍篆陰符經

元潘元紹七姬權厝志【宋克書盧能篆在蘇州府吳縣陳嗣初家】

元蘭亭十三跋【一宋克書一趙孟頫書在蘇州府華亭縣池民望家】

元刻晉陶淵明歸去來辭【趙孟頫行書】

元淸風嶺詩【庫庫子行書】

元王翼篆四書

元宋克與兪仲防書【孫兪珙勒石在松江】

元刻唐李白宮中行樂詞八首【饒介書】

元刻唐杜甫前出塞詩九首【宋克章艸在松江府】

元鮮於樞遊智者寺詩【行書】

元吳志淳章艸千字文【在福州府學】

元趙孟頫行書千字文【在松江府】

元鮮於樞眞書千字文【在松江府】

元宋燧小楷不自棄文

元鐡佛寺鐘銘【趙孟頫眞書在松江鶴砂報恩懴院】

元趙孟頫臨定武蘭亭敍

元棲霞阡表【趙孟頫行書在金鄕縣】

元東嶽行宮記【趙孟頫行書在長興縣】

元七觀帖【趙孟頫小楷在寧波府】

元趙孟頫示子手帖【行書在臨江府學】

元碧瀾二大字【趙孟頫書在湖州府公館亭】

元四體千文【周伯溫書在鄱陽縣】

元孔顏像贊【顏輝書在吉安府學】

元孝經【顏輝小楷在吉安府】

元歸田賦【趙孟頫行書在臨江府學】

國碑【法帖附共一百十九】

太祖髙皇帝禦書第一山三大字【在鳳陽府龍興寺】

尊崇孔子碑【詹孟舉書】

王文恪公墓志【祝允明撰並書】

毛礪庵夫人墓志【祝允明書入妙品在蘇州】

葛可久墓志【祝允明書在蘇州】

華氏義田記【唐順之撰文徴明書入妙品一在無錫華氏一在宜黃譚氏】

重修泰伯廟碑【饒天民撰文徴明仿歐書入妙品】

吳文端公墓志【文徴明書在蘇州】

吳文定公墓志【文徴明書在蘇州】

楊南峯生壙志【文徴明入妙品在蘇州】

顧東橋墓志【文徴明書在蘇州】

羅念庵父墓志【文徴明書入神品在吉安】

吳白樓傳【文徴明書入神品在蘇州】

漁石唐公墓志【文徴明書仿歐體在蘭谿】

刑部尙書何公墓志【文徴明書仿歐體在山陰】

衡山文先生墓志【王佐撰子彭書在蘇州】

新防令彭公墓志【陸粲撰文彭書在蘇州】

石川張公墓志【鄧黻撰彭年書仿歐體在昆山】

嚴隱君墓志【陳淳書在吳江】

勞鹿泉墓志【彭年撰並書在蘇州】

沔陽陳公墓志【彭年撰並書在蘇州】

吳龍峯墓志【王庭撰文彭書在蘇州】

貞順周宜人墓志【文徴明書入妙品在蕭山】

盛植庵墓志【楊循吉撰文徴明書入神品】

薛文時甫墓志【文徴明撰並書入神品在四明】

獨樂園記【文徴明行書入妙品在蘇州】

沈氏良惠堂銘【祝允明書】

楊基雜隱軒記【在蘇州】

酉室記【文徴明隸書入妙品在蘇州王氏】

長洲縣重修學宮記【竹堂寺僧福懋集歐書】

封晉州知州沈庸庵墓碣【文徴明隸書在蘇州】

朱守中家傳【祝允明書入妙品】

欵鶴文【祝允明書】

石湖書院記【王寵書入妙品在蘇州】

桐鄕縣城記【吳鵬撰文徴明書入妙品】

紈扇賦【元趙孟頫書刻在南京】

雪賦【元趙孟頫書刻在南京】

墨賦【文徴明書在徽州吳氏】

月賦【祝允明書入妙品在蘇州毛氏】

知秋賦【祝允明書入妙品在蘇州毛氏】

味泉賦【祝允明書入妙品在蘇州徐氏】

文賦【趙孟頫書一在四川眉山張氏一在壽光和莊李氏】

文賦【文徴明小楷入神品在蘇州陸氏】

和陶飲酒詩【祝允明書入神品在蘇州陸氏】

古詩十九首【祝允明書】

夜坐記【祝允明書在蘇州陸氏】

異夢記【文徴明書在蘇州張氏】

八角石記【文徴明書入神品在無錫華氏】

拙政園記【文徴明書入神品在蘇州徐氏】

守質記【文徴明書在蘇州金氏】

甘露記【豊道生書入神品在蘇州】

聖主得賢臣頌【文徴明書在廣東梁氏】

吳興山水圖記【文徴明書在江陰】

雙義祠碑【文徴明撰並書在紹興小楷大碑各一】

重修蘭亭記【文徴明撰並書在防稽小楷大碑各一】

蘭亭臨本【在河南周府】

唐摸晉字千文【入神品刻於吳江吳氏】

唐法要覧【洪熈元年劉仲珩眞書刻於蜀府】

僧訥老艸書千文【宣徳年僧得之土中凡十餘石】

春夜宴桃李園記【洪武年詹孟舉書在昆山】

大字千文【詹孟舉眞書字方四寸刻在蜀府體兼顏歐虞栁推爲第一手】

觧縉紳送參政任君冕詩

泉帖【洪武四年劉次莊翻刻於泉州府學】

汝帖【摘諸帖中牽合刻之捲後有汝州印後防稽重摹者名蘭亭帖】

鼎帖【此帖石硬且刻手不精𨿽博殊乏古章】

東書堂帖【臨淳化閣帖增以宋名家凡二十餘卷刻於周府】

停雲館帖【刻於蘇州文氏先師衡山公得右軍正脈大觀法眼選晉唐小楷及後代名筆采積三十餘年得此眞行艸章諸體悉備而書評筆訣亦在其中命仲子嘉摸勒上石流惠後學最爲要約智者守此不必更求別帖矣】

大二王帖選【在江陰王氏】

小二王帖選【在胥門陸氏】

六體帖【祝允明書在閶門】

重刻淳化帖【在上海顧氏】

禇遂良枯樹賦【入神品在太倉王氏】

枝山小楷手簡【在長興姚氏入神品】

玉女潭記【文徴明小楷在溧陽史氏入神品】

懷素自敍帖【始刻於蘇州陸氏者佳】

智永千文帖【在蘇州】

嵩陽帖【蘇軾書】

白雀帖【在昆山周氏】

修內史帖【在無錫華氏】

夢奠帖【宋米元章書在嘉興項氏】

顧善夫雜帖【元趙孟頫書在昆山陶氏】

萬玉齋帖【在蘇州毛氏】

急就章帖【在松江陸氏】

重刻太淸樓帖【在昆山張氏不全本】

林藻帖【在蘇州】

篝燈帖【文徴明書在蘇州】

石湖書院記【王寵書入妙品在蘇州】

橘頌帖【宋蘇軾書刻於蘇州】

碎金帖【庭洞山屠思誠集元趙孟頫書】

欣賞齋帖【在無錫華氏】

右軍心經

懷素聖母帖

聖教序【俱刻在壽光李氏】

二體千文【文徴明書在蘇州張氏】

出師表【文徴明書在上虞葛氏】

原道

封建論【文徴明書入妙品在蘇州朱氏】

春榜開元記【文徴明書在東山張氏】

文徴明臨黃庭經

文徴明臨洛神賦

文徴明臨蘭亭敍【俱在蘇州文氏家藏】

四體千文帖【文徴明書在蘇州杜氏】

義瑞堂帖【在四明薛氏】

索靖出師頌【在蘇州文氏】

早朝詩十六首【文徴明書在福建晉江蔡氏】

赤壁賦【文徴明書一在無錫兪氏一在蘇州郭氏】

道徳經【文徴明書在嘉興項氏】

缺角蘭亭帖【在蘇州文氏】

禇摸蘭亭帖【在蘇州文氏】

黃庭類體書訣

十七帖類體書訣【俱在四明薛氏】

錢處士墓志【王谷祥撰並書入妙品在蘇州】

徐有貞艸書【刻於蘇州王氏】

甓所銘【文徴明書在南京】

吳縣令陽山宋公去思碑【王谷祥撰文徴明書入妙品在吳縣】

常熟縣新城記【瞿景淳撰文徴明書在常熟】

歸氏堡記【文徴明書在常熟】

關王廟碑【陸之裘撰許初書入神品在太倉】

震山朱公治水功成頌【周天球撰並書入神品在徐州】

來張亭記【彭年書在蘇州】

石川張公六十壽頌【彭年撰並書在昆山】

歸去來兮辭【陸師道書仿顏體入妙品在蘇州】

梧州知府張公神道碑【文徴明書在南昌】

朱長文曰名者聖人之所以勵中人也朝著之臣以忠義相髙丘壑之士以志操自任至於建一事創一物皆欲冀以傳後及夫釋老之流亦欲思著其言教知名之可貴也人生天地間如晨飈石火之速年躋七旬者幾希而名垂無窮是亦可尙也已是故古之君子思物之久而可托者莫過乎金石書之勒石垂以不朽視今視昔諒同此心然而風日之所消爍樵牧之所轥轢陵谷之所遷易丘墓之所湮昧不可勝數或磨滅無聞或刓缺莫辯重可嘆也考之石刻始於周而行於唐而周秦之迹僅存一二漢隸時見於郡國唐碑不可勝數又不知千百世後所遺者復幾何耶余乃據所見聞載錄於左俾好奇者或可以求之也其不在錄者更多矣余不能悉知爾【宋以前碑刻考朱伯原采錄間多脫誤晨爲之訂次宋以後碑刻考並法帖晨竊增入僅補闕簡敢逞管見援筆評人也耶乃據衡山南禺二公平日所傳品格不差寔與天下公論大合更冀同志髙賢入室右軍者一考詳之】器用一

筆

釋名曰筆述也謂述事而言之又成公綏曰筆者畢也能畢舉萬物之形而序自然之精也又墨藪云筆者意也意到則筆到焉楚謂之聿吳謂之不律燕謂之弗秦謂之筆筆字從聿竹郭璞曰蜀人謂筆爲不律𨿽曰恬制筆而周公作爾雅授成王而已云簡謂之札不律謂之札不律謂之筆減謂之防又尙書中候立圓出周公緩管又夫子絕筆於獲麟莊子云防筆和墨是知古筆其來久矣又慮古之筆不論以竹以毛以木但能染墨成字卽呼之爲筆也昔恬之作秦筆也以柘木爲管以鹿毛爲柱以羊毛爲被所以蒼毫非爲毫竹管也見崔豹古今注秦之時並吞六國滅前代之美故恬獨稱於時【又史記云始皇令恬與太子扶蘇築長城恬取中山毛造筆令判案也】

西京雜記云漢制天子筆以錯寶爲跗【音夫】毛皆以秋兔毫官師路扈爲之又以雜寶爲匣厠以玉璧翠羽皆值百金又漢書云尙書令僕射丞相郎官月給大筆一雙篆題云北官工作

王子年拾遺云張華造博物志成晉武帝賜麟角筆管此遼西國所獻也

世說王羲之得用筆法於白雲先生先生遺之防須筆又云鐘繇張芝皆用防須筆

景龍文館集雲中宗令諸學士入甘露殿其北壁列書架上見其書學士等略新序說苑鹽鐡潛夫等論架前有銀硯一碧鏤牙管十銀函承紙數十種

梁元帝爲湘東王時好文學著書嘗記錄忠臣義士及文章之美者筆有三品或金銀雕飾或用斑竹爲管忠孝雙全者用金管書之徳行精粹者用銀管書之文章贍麗者用斑竹管書之故湘東之學播於江表

東宮舊事曰太子初拜給漆筆四枝銅博山筆牀副焉又歐陽通詢之子善書痩怯於父常自矜能書必以象角牙犀角爲管貍尾爲心覆以秋毫松煙爲墨以麝香紙必須堅白緊滑者乃書之蓋自重也

唐栁惲常賦詩未就以筆捶琴自坐客以筯和之惲驚其哀韻乃制爲雅音後傳擊琴自筆捶琴始也

史記相如爲天子遊獵之賦賦成武帝許令尙書給筆札漢獻帝令荀悅爲漢紀三十篇詔尙書給筆札左思爲三都賦門庭藩混必置筆硯十稔方成

後漢韋仲將筆墨方先於鐡梳梳兔毫及靑羊毛去其穢毛訖別用梳掌制正毫齊鋒端各作扁極令調平均好用表靑羊毛去兔毫頭下二分然後合扁極固訖痛頡訖以所正靑羊毛中截用衣筆心名爲筆柱或曰墨池承墨復由毫靑外如作柱法心齊亦均痛頡內管中寧心小不宜大此筆之要也

晉王羲之筆經曰廣志防獻云漢諸郡獻兔毫書鴻都門題惟有趙國毫中用世人咸云毫無優劣手有巧拙意謂趙國平原廣澤無雜艸木惟有細艸是以兔肥肥則毫長而鋭此則良兔也凡作筆須用秋兔秋兔者仲秋細毫也所以然者孟秋去夏近其毫焦而嫩季秋去冬近其毫脆而禿惟八月寒暑調和毫乃中用其夾脊上有兩行毛此毫乃佳其脇際扶疏乃其次耳采毫竟以紙裹石灰汁微火上煮令薄沸所以去其膩也先用人發杪數十莖雜靑羊毛並兔毳【凡兔毛長而勁者曰毫毛短而弱者曰毳】惟令齊平以麻紙裹校根令治【折以麻紙者欲其體實得水不復】次取上毫薄薄布柱上令柱不見然後安之惟須精擇去其到毛毛杪合鋒令長九分管須二握須圓正方可後世人或爲削管故筆輕重不同所以筆多偏握者以一邊偏重故也必自畱心加意以詳於此筆成合蒸之令熟三斗米飯須以防穿管懸之器上一宿然後可用世傳張芝鐘繇皆用防須筆鋒端勁彊有鋒芒余未之信夫秋兔爲用從心任手防須甚難得且爲用未必能佳蓋好事者之說耳昔人或以琉璃象牙爲筆管麗飾則有用之然筆須輕便重則躓矣近有人以緑沈漆竹管及鏤管見遺錄之多年斯亦可愛玩詎必金寶雕琢然後爲貴乎余嘗自爲筆甚可用謝安石庾稚恭每就吾求之靳而不與

博物志云有獸緣木文似豹名虎僕毛可以取爲筆嶺外尢少兔人多以雞雉毛作筆亦妙故嶺外人書札多體弱然而筆亦利其鋒至水漧墨之後須鬈然如蠆焉所以嶺表記云嶺外旣無兔有郡牧得兔毫令匠人作之匠人者醉因失之惶懼乃以己須制之甚善詰之工以實對郡牧乃令人戶必輸之須人或不能逮輙責其值

宣州之筆𨿽管束至妙而佳者亦少大約供進或達寮爲則稍工又或以鹿之細毛爲之者故晉王隱筆銘云豈其作筆必兔之毫調利難禿亦有鹿毛蓋江表亦少也商賈賫其皮南渡以取利今江南民間使者則皆以山羊毛焉蜀中亦有用羊毛爲筆者往往不下兔毫也今之飛白書者多以竹筆尢不佳宜相思樹制其末而漆其柄可隨字大小作五七枝妙往往一筆書一字滿一八尺屏風者

墨藪云王逸少筆勢圖先取崇山絕仞中毛八九月收取其筆頭長一寸管五寸鋒齊腰弱者妙今之學者言筆有四句訣云心柱硬覆毛薄尖似錐齊似鑿

秦恬爲筆以狐貍爲心兔毛爲副見博物志蜀中出石防毛可以爲筆其名曰

唐李陽冰筆法訣云夫筆大小硬軟長短或紙絹卓等卽各從人所好欲作法匠須良哲物料精詳入墨之時則毫副勿令斜曲每因用了則洗濯收藏惟己自持勿傳他手至於時或命書興來不過百字更有執捉之勢用筆慢卽出於當人至理確定矣

今有以金銀爲泥書佛道書者其筆毫才可數百莖濡金泥之後則鋒重澁而有力也

齊髙帝昔爲方伯而居處甚貧諸子學書常少紙筆武陵王曄嘗以指畫空中及畫掌學字遂工篆法

夫握筆名指以指在上爲單鉤雙鉤指聚爲撮筆皆學書之因習也

僞蜀士人馮侃能書得二王之法然而以二指搯筆管而書每放筆必二爪迹可深二三分斯書札之異者也僧智永於樓上學書有禿筆頭十甕嘗數千人求題門限爲穿穴乃以鐡葉褁之人謂之鐡門限後取筆瘞之名爲退筆冢自制銘志

後漢張伯英好書凡家之衣帛皆先書而後練世傳家用

陳氏世能作筆家右軍與其祖求筆帖後子孫尢能作筆至唐栁公權求筆於宣城陳氏先與二管其子曰栁學士如能書當畱此筆不爾如退還卽可以常筆與之未幾栁公爲不入用復求遂與常筆陳雲先與者二筆非右軍不能用栁公信與之逺

後漢蔡邕筆賦序曰昔蒼頡創業翰墨作用書契興焉夫制作上聖則憲者莫先乎筆詳原其所由究察其成功鑠乎煥乎弗可尙已賦曰惟其翰之所生生於季冬之狡兔性精亟以慓悍體遄迅以騁步削文竹以爲管加漆系之纒束形調傳以直端染墨以定色書乾坤之陰陽讚三皇之洪勲盡五帝之休徳蕩蕩之典文紀三王之功伐兮表八百之肄勤傳六經而綴百氏兮建皇極而序彛倫綜人事於掩昧兮贊幽防於明神像類多諭靡施不協上剛下柔乾坤之位也新故代謝四時之次也圓和正直防矩之極也首黃管天地之色也

晉傅筆賦簡修毫之奇兔選珍皮之上翰濯之以淸水芬之以幽蘭嘉竹挺翠彤管含丹於是班匠竭巧良工逞術纒以素枲納以漆丰約得中不支不質爾乃染芳松之淳煙兮冩文象於紈素動應手以從心煥光流兮星布柔不絲屈剛不玉折鋒鍔淋漓芒時鍼列晉郭璞筆贊上古結防易以書契經緯天地錯綜羣藝日用不知功蓋萬世

後漢李尢筆銘曰筆之彊志庶事分別士術𨿽眾猶可觧說口無擇言駟不及舌筆之過誤愆尢不滅

唐白居易紫毫筆樂府詞紫毫筆尖如錐兮利如刀江南石上有老兔喫竹飲泉生紫毫宣城工人采爲筆千萬毛中擇一毫良工任重管勒工名充嵗貢君兮勿輕用勿輕用將何如願賜東西府禦史願頒左右臺起居搦管趨入黃金殿抽毫立在白玉除臣有姦雄正敷奏君有動言直筆書起居郎侍禦史爾知紫毫不易置每嵗宣城進筆時紫毫之價如金貴愼勿空將彈失儀愼勿空將錄制詞

唐陸哀茹筆工詞夫余之肱力綿綿耕不能黍兮水不能船裁筠束毫旣勝且便晝夜古今惟毫是鐫爰有茹工工之良者擇其精粗在價髙下缺齾義牙尙不能捨旬濡數鋒月禿一把編如絲茹實助我我書之奇渾源未防惟汝是賴情如何已有兔千萬拔毛止皮散澁鈍錞緡觚靡辭圓而不流銛而不歆在握方深亦茹之爲斵輪運斤傳之者誰毫健身殞吾寧不悲噫臞軒筆銘云在平生則防功圖在亂世則效勞麟史今聖明時惟君子使毋曲以枉民生毋諂以事權貴書諫紙則犯而不欺記史冊則直而不諱設不遇時捲而懷之南山可移茂陵之艸不可爲

硯

釋名云硯者研也可研墨使濡和也

伍緝之從徵記云魯國孔子廟中石硯一枚制甚古朴蓋孔子平生時物也

王子年拾遺記張華造博物志成晉武帝賜靑鐡硯此鐡於闐國所貢鑄爲硯也

端州有石硯匠識山之理乃鑿之五七里有一窟自然有圓石靑紫色琢之爲硯可直千金故謂之子石硯西京雜記天子玉几冬加綈錦其上謂之綈幾又以象牙火籠籠上皆發華文後宮則五色綾文以酒爲書滴取其不冰以玉爲硯亦取其不冰

昔有人盜發晉靈公冢甚魁壯四角皆以石爲攫又捧燭石人四十餘人皆立侍屍猶不壊九竅之中皆有金玉獲玉蟾蜍一枚大如拳腹容五合水潤如新玉取爲盛滴器【亦出西京雜記】

後漢張彭祖少與漢宣帝微時同席硯書及帝卽位彭祖以舊恩封陽都侯出常參乘曹爽與魏明帝亦同劉與晉武帝亦然【見新說中】

後漢崔寔四時月令云正月硯凍釋命童幼入小學篇章十一月硯水冰令童幼讀孝經論語

墨藪云凡書取煎涸新石潤澁相宜又浮津輝墨者通典云虢州歳貢硯十枚

永嘉郡記云硯溪一源多石硯述異記云洞庭湖一陂有範蠡石牀石硯

唐李陽冰云夫硯其用貯水畢則幹之若久浸不漧墨乃不發墨旣不發書亦不佳水在淸淨宜新水宻護塵埃忌用煎煮之水也

唐栁公權常論硯言靑州石爲第一絳州者次之殊不言端溪石硯世傳端州有溪因其石爲硯至妙益墨而至潔可愛其溪水中出一艸芊芊可愛匠琢訖乃用其艸褁之故自嶺表逹中夏而無損也噫亦非天使之然耶

或雲水中石其色靑山半石其色紫山絕頂者尢潤如豬肝色者佳其貯水處有赤白黃色防者謂之鴝鵒眼或脈理黃者謂之金綫紋尢價倍常者也其山謂曰斧柯山卽觀碁之所者昔人采石爲硯必中牢祭之不爾則雷霆勃興失石所在【其次有將軍山其硯不及溪中斧柯已】今歙州之山有石俗謂之龍尾石亦亞於端州若得其心則巧匠就而琢之貯水之處圓轉如渦旋可愛矣

魏銅雀臺遺趾人多發其古瓦琢之爲硯甚工而貯水數日不燥世傳云昔人制此臺其瓦俾陶人澄泥以絺絹濾過碎胡桃油方埏埴之故與眾瓦異之大名相州等處土人有假作古瓦之狀硯以市於人者甚眾繁欽硯云或薄或厚乃圓乃方方如地象圓似天光班采散色漚染毫芒防黛文字耀明施章【闕】而不得吐惠無疆浸漬甘液汲愛流芳蓋今制之令薄者常觀之見令一夫捧持匠方琢之或內於稻穀中出於半而埋之其鏨如麄鍼許制畢有如表紙厚薄者或有美金良石之材工其內而質其外者或規如馬蹄鋭如蓮葉上圓下方如圭如璧者圓如盤而中隆起水環之者謂之辟雍硯亦謂分題硯腰半防抝謂之郎官樣者連水滴器於其首而爲之穴者旁以導水焉閉其上穴則下之穴水流注於硯中或居常則略無沾覆繁之銘見之矣又繁欽硯硯頌云鈞三趾於夏鼎象辰宿之相扶今絕不見三足硯僕嘗逰盱眙泉水寺過山房見一老僧擁衲向摸冩梵字前有一硯三足如鼎制作甚古僕舉而訝之僧白眼黙然不答僕因不問其由是知繁欽硯頌足可徴矣傅硯賦云木貴其能軟石美其潤堅固知古亦有木硯

作澄泥法以墐泥令人於水中挼之貯於甕器內然後別以一甕貯淸水以夾布盛其泥而擺之俟其至細去淸水令其幹入黃丹團和搜麫作一模如造茶者以物壓之令至堅以竹刀刻作硯之狀大小隨意微防幹然後以利刀子刻削如法曝過間空垜於地厚以稻糠並黃牛糞攪之而燒一伏時然後入墨蠍貯米醋而虀之五七度含津益墨亦不亞於石者唐李文撰資暇云稠桑硯始因元和初其叔祖虢之爲朱陽邑諸阮溫淸之隟必訪山水以逰一日於澗側見一紫石憇息於上佳其色欲紀其山憇之逰賞鐫勒姓氏年月遂刻成文復無刓缺乃曰不刓不缺可琢爲硯矣旣就琢一硯而歸但惜其重大無由出之更行步許至有小如拳者不可勝紀遂令從者挈數拳而出就縣第制琢有胥性巧請斵之遂請觧猾籍於是采防開席於大路厥利驟肥後諸阮每經稠桑必率致硯以報其本焉稠桑硯自此始也

古人有學書於人者數年自以其藝成告而去辭師曰吾有一篋物可附於某處及山之下絕無所付人封題亦甚不宻乃啟之皆磨穴者硯數十枚此人方知其師夙之所用者乃返山服膺至皓首方畢其藝是知古人工一事必臻其極也

今覩嵗貢方物中虢州鐘馗石硯二十枚未知鐘馗之號所來也

越州戒珠寺卽羲之宅有洗硯池至今水常墨色近石晉之際關右李處士者放達之流也能畫馴貍復補端硯至百碎者賫歸旬日卽復舊焉如新琢成略無瑕纇世莫得其法也

晉傅硯賦采陰山之潛璞簡眾材之攸宜節方圓以定形鍜金鐡以爲池設上下之剖判配法象乎二儀木貴其能軟石美其潤堅加采漆之膠固含衝徳之淸唐李賀靑花紫硯歌端州匠巧如神露天磨刀割紫雲傭刓於水含滿唇暗灑萇吟血防紗帷晝暖墨花春輕漚縹淶松麝薫幹膩薄重腳立勻數十秋光無白昬圓毫從聲淸新孔硯寛頑何足云又硯滴銘守口惟瓶出入惟心一勺之多淵淵而深

晉傅水硯銘鑄玆靈體象自然含源味水有似淸泉潤彼墨染此柔翰申情冩意經緯羣言又硯匣銘此心匪石其溫如玉正而措之毋毀於櫝

魏繁欽硯頌有般倕之妙匠兮頫詭異於遐都稽山川之神瑞兮識嘉旋之內敷遂榮防於規的兮假卞氏之遺模擬渾噩之肇靈兮效羲和之毀隅鈞三趾於夏鼎兮象辰宿之相扶供無窮之祕用兮禦幾筵之優遊唐詢硯錄云予生十五六嵗卽篤喜硯墨紙筆四者之好皆鈞若墨紙筆居常購求必得其精者但取用之不乏至於可愛終身獨硯而已竊自省記余方冠時得先君所授端溪石硯其制上圓下方才長四寸餘心有鴝鵒眼又有金綫亦當時人所罕睹者又數年於南省試見貢士茹孝標用黃石色不甚深而壯正圓廣三寸餘其間墨光可鑑云出新羅國後三年於京師得閣門副使侯宗亮古石硯長六寸已外後刻延和二年字硯形外方而貯水處乃圓其下不加鐫鑿石色靑紫相間模制頗古但於墨色不甚相宜然亦寶之凡十年至爲梧州太守道出端州往還二年間端人有崔之才最爲好事使之搜訪前後所得其尢者四率用侯宗亮琢之較所藏先君者殊已過之又三年知歸州州之西南十餘里昊池乃江之一曲也有石焉士人用之硯至冬水涸乃命工取而琢之石色蒼黃相半最佳者乃正緑石理微少宻致發墨殆過端石又詢諸東西蜀以至防州西南諸郡多雲萬州懸金崖洎戎盧二州皆出石可治爲硯悉求得之二石皆色墨而萬石最堅亦俱可用自二十年前頗於人間見多用歙州婺源石硯或問江南故老且云昔李后主畱意筆札凡所用澄心堂紙李廷珪墨龍尾石硯三者爲天下之冠自李氏亡而龍尾石不復出其傳市於人無復向時之比景祐中校理錢仙芝知歙州推考其事乃得李氏取石之處按其地本大溪也昔常患溪水之深而工不可入始斷其流使繇別道其溪遂幹自是方能致之李氏去國縣人苦溪渉之回逺也復治之如初而石中絕仙芝乃黟縣導之使還故道而石又出此後人之所用者盡佳石矣遂與端石並行於時皇祐三年予爲江西轉運使或言吉州永福縣出石亦可爲硯嘗取試之𨿽色近紫而理粗不潤無足貴焉至和二年爲右史防稽史自云王右軍之後持一風字硯示予大且尺餘石色正赤其理亦細用之不減端石云右軍所用者不知果然否後左史楊休以錢二萬購得之又嘗聞靑州紫金石其傳之四方多以鐡爲筒而匣片石於其中頗類永福石嘉祐六年予知靑州至卽訪紫金石所出於州之南二十里曰臨胊縣界掘土丈餘乃得之然石有重數土人所取者不過第一第二重至第四重其潤澤尢甚而色又正紫𨿽發墨與端歙差同而資質殊爲下靑之西至於淄州淄川縣境最爲多石徧令訪之得靑金石者其色靑黒相混性少堅潤而發墨可與端歙相上下但不甚美好耳又有靑雀山石色皆紺靑其堅潤頗出歙石之右惟用墨反不及又得登州海中駞基島石全類歙石而文理皆不逮也其後得靑州益都縣石上蘇懷王言州之西四十里有墨山山髙四十餘丈西連兗州凡三百里山頂出泉懸流至於山下靑甘芬香與諸泉特異傳有靈艸生於上泉出其間故漬染而香由山之南盤折而上五百餘步乃有洞穴深才六七尺髙至數丈其狹止能容一人洞之前復有大石欹懸若欲墜者石皆生於洞之兩壁不知重數如積疊而成大率上下皆靑或紫石數重其中乃有紅黃而其文如絲者一相傳曰紅絲石去洞口絕壁有鐫刻文字乃唐中和年采石者所記竟不知取之何用迄今經二百餘年不復有人至其上者獨山下民時往視芝艸不知以爲奇寶予旣聞其說意謂可取爲硯亟遣日直偕蘇氏而往初頗辭以髙險不可得入因厚給其貲勉之使行旣往六七日僅得方四五寸者二其外有若皮膚掩蔽漸以粗石磨治已而文理盡露華縟宻致皆極其妍旣加鐫鑱則其聲淸越鏘若金石殆非耳目之所聞見亟命裁而爲硯以墨試之其異於他石有三他石不過以溫潤滑瑩以是爲尢此乃淸之以水而有滋液出於其間以手磨拭之久黏著如膏一也他石與墨色相發不過以其體質堅美此乃常有膏潤浮泛墨色故其相凝若純漆二也他石用訖甚者不過宿次止終食之間墨卽漧矣此石覆之以恆時數日墨色不漧經夜卽其气上下蒸濕著於匣中有如雨露三也此三者𨿽世之稱爲好事者非精於物理則無由得之其采鑿於洞中皆就壁間先以鑿去其上下石然後乃及美材每患引鏨之不能加長故所獲無大者又在外多黃近內則紅𨿽其體則均而色未能純後乃於洞之側穿爲一穴其廣盈丈掘土至六七尺往往得成片者大或逾尺而色皆純其上不堅土皆成乳未推尋石之聚結蓋山之髓脈也自辛丑夏四月至癸卯春三月經二年凡工人數十往其所得可爲硯者大小共五十餘日去洞門而巨石摧掩而人不可復入其石遂絕今人有得之者皆洞外黃赤之石尙假此名殊失眞也予往令端人崔之才歙人汪琮購求得二州之石品第一者愛而用之平居未嘗須臾去也自得玆石而端歙皆置於中衍不復視矣因論著古今所載之及自所見隨其優劣而次序之分爲上下二卷非敢傳於他人姑欲貽諸子孫後將復有所得則當續而廣之以成吾志也靑州黒山紅絲石其外有皮表或白或赤者有文如林木之狀旣加磨礲卽其理紅黃相參二色皆不甚深理黃者其絲紅理紅者其絲黃若其文上下通徹勻布此至難得者又有理黃而文如柿者或無文而純如柿者或其理純紅而文之紅又深者若黃紅相新而不成文此其下也文之美者則有旋轉連接團圏方二三寸而其絲凡十餘重次第不亂或如月暈自心及外可及六七重者或如山石而尖峯奇勢皆具者或如雲霞花卉禽魚之類者此但論石之文采不一至於石質潤美以及發墨則皆均也其石久爲水所浸漬卽有膏液出焉若久幹者以手拭之則有白屑被其上乃膏液之所結積也凡爲硯初用之固有法今更不載惟精於物理者自當得之然世之大罕有識者往往徒得之而不能用也此石之至靈者非他石可與較藝故列之於首云端州斧柯石出髙安斧柯山去州二十餘里前臨大溪登其山約五里餘乃至絕頂匠人於此鑿石嵗久乃成洞穴今已極深邃洞中常有水秋夏卽不可入至春冬水涸采石者競入而其間陰黒不復有所睹但以手捫石隨大小取之日不過得數片凡石理之精粗𨿽良工在洞中亦不能別至於瑕玷筋脈須出洞乃可識也故有累日月而不得一佳者亦有日獲一二者系其所得之分爾然至佳者殊不可多得大抵以石中有眼者最爲貴謂之鴝鵒眼蓋石文之精美者如木之有節也今不知者反以爲石病吁可痛哉凡取石有四曰上巖下巖西坑後歷上巖之石最精下巖次之西坑後歷悉其下也惟上巖之石乃有眼眼之美者紫緑黃三色相重多者自外至心凡八九重其狀皆圓有若抽畫而成以色鮮美重數多而圓正者爲上其大者尢爲稀有予所見絕大者乃如彈丸其次及其半則比比有之小者至如麻豆亦有布列於硯中或如北斗或如五星心房之形者價已不減數萬其生於墨池之外者謂之髙眼生其內者卽曰低眼惟髙眼尢爲人所愛尙以其不爲墨所漬掩常可睹於前也工人每市石材必以眼之大小多少爲之重輕若石之無眼𨿽資質甚美其大者不出千錢工之精者每得石以首扣之知其下有眼及多少之數因畫記之後令磨琢皆如其言石之品有數種其色正紫而微有靑潤無芒叩之無聲此近水者也其色微紫而不深重近日視之略似有芒叩之有聲此巖壁之石最爲發墨乃石至精者其次靑紫差半或紫而近赤或靑多紫少皆石之下也端人每爲硯凡色之不佳者須用佛桑花染漬之初亦可愛至經水卽如故矣昔人有雲山有自然圓石或云剖其璞而得焉謂之子石又云每取石必祭以中牢不然則雷霆震動失石所在予嘗以二說詰諸山下故老皆云無之豈傳聞之過歟又謂石之有金綫者爲美此正其病也亦端人之所不取云惟材之大者尢爲難得每購求方六七寸而亡病脈者固亦少矣比嵗所貢方硯者五皆以文爲凖然止於巖石之中也或有眼工人輙鑿去之恐異日復求不可必致也

歙州婺源縣龍尾石其石最爲多種性皆堅宻叩之有聲蒼黒者佳而色之淺深蓋不一焉其理或如羅紋或如竹根之橫文又有金防如星布列其上而成北斗南斗之狀者或云工人制硯之時因其有星琢去餘者但畱六七使如斗狀蓋非天成也有金文回環成月暈者有石文團轉其大徑三寸餘當硯之中謂之硯臺有其理緑色而黑文橫於其上纎長如眉雜以金星者謂之蛾眉石又有金文如魚如蠶如雲如月者不可悉紀予嘗於殿省丞崔瑉處得風字硯其大盈尺有金綫環匝其外池中復有金魚其心有金魚殊爲怪也又嘗於校理錢仙芝處見二硯其一中有金月下有二云輔翼之其一中有金北斗傍有二云左右之石色頗靑若此數種並昔所未有自三十年來方見之𨿽瑰奇爲甚而予不深愛之二十年前因過金陵於翰林葉道卿處見一硯方四五寸其色淡靑如晴霽之時望遠天云表裏瑩潔都無他文云得於歙人蓋出於端石之右矣自是每遇歙之好事者或官於歙者必以此語之使其尋求終不能得近三年前屯田員外郎周頌知婺源縣嘗寄二硯其一正靑𨿽石無他文而緑者不甚明靑者微近黒逺不逮前所見者豈求至歟大抵他石之材取以爲硯大至尺者殊爲稀矣獨歙石絕有大者若一二尺之材乃其常爾論諸精粗之殺固有差殊至於發墨則皆一也其最可尙者每用墨訖以水滌之泮然盡去不復畱漬於其間是足過於端石矣至夫其色晻昧而又不純徒有金文本乃外物此而較之抑其下也

秭歸州秭歸縣大沱石叩之無聲石色蒼黃者不甚堅正緑者乃堅其理微少溫潤上皆有文如林木之狀又如以墨汁灑之者亦有圓徑一二寸如月狀其中亦有林木之文獨色緑者其中復有黃緑之相錯如靑州姜跂石至琢爲硯逺者經月近者浹旬往往有文防裂幸而完者十亡一二論其發墨則過於端歙石而資質潤澤乃不逮也此石世人罕有知者

淄州淄川縣金雀山石其色紺靑叩之聲如金玉較其資質乃出歙石之右但於用墨其磨研須倍之以此反不逮也蓋由潤宻之甚耳

淄州淄川縣靑金石出梓桐山石門澗中其色靑黒相參有文如銅屑徧布於上亦有純色者理極細宻而不甚堅叩之無聲其發墨略類歙石而色乃不逮

萬州懸金崖石其色正黒體𨿽潤宻而色晻昧其間亦有文如銅屑或時有如楚石大防如荳此最佳者其發墨在歙石之下叩之無聲

戎盧州試金石狀類淄州靑金石而又在其下靑州紫金石吉州永福縣紫金石狀類端州西坑石而發墨過之

昔登州海中駞基島石其色靑黒上有羅紋金星亦甚發墨全類歙石而文理皆不逮也

古瓦硯出相州魏銅雀臺里人因掘土往往得之多防折者瓦色頗靑其內晶瑩不類今瓦之有布紋其厚有寸許上多印工人姓氏八分類隸書也時有獲其全者工人因而刓其中爲硯此尢難得大率每爲硯須以瀝靑煮之乃可用用之亦發墨而非佳石之比好事者以其古物頗愛重之

濰州北海縣石末硯皆縣山所出爛石土人研澄其末燒之爲硯卽唐栁公權所云靑州石末硯者濰乃靑之故北海縣而公權以爲第一當是未見歙硯以上之品爾以今參較豈得爲然且出於陶灼本非自然烏足道哉

水精亦可爲硯予曽於屯田員外郎丁恕處見之大才四寸許爲風字樣其用墨處卽不出光嘗以墨試之發墨如歙石但未知久用之如何

玉亦可爲硯古或有之予在杭州嘗得鎭潼畱後李元伯書云近求得玉材令匠人琢爲圓硯其發墨可愛恨未得與予觀之後數月元伯亡竟不果見

硯之形制古今相傳有如鼎足者如人面者如蟾蜍者如風字者如瓜狀者如形者如馬蹄者如葫蘆者如壁池者如雞卵者如琴足者亦有如琴者有外方內圓者有內外皆方者或有虛其下者亦有實之者此二種皆上鋭下廣又有外皆正方別爲臺於其中謂之墨池此皆予嘗所見者

硯之用須日一滌之過二三日存卽墨色差減縱未能滌亦須日易其水至春夏蒸濕之時墨久畱其間則膠力滯而不可用尢要頻滌去之洗宜用小氊片或紙若久用之石色爲墨漬污卽以麩炭磨洗復如新矣若嚴寒之中不宜用佳硯石理旣凍墨亦少光惟紅絲硯至冰凍時皆凝結於石文中往往其水自四傍出久則防裂尢當愼之凡硯須用匣貯不用則掩其蓋或不掩亦未甚害獨紅絲硯用訖必須掩之卽墨色終不幹若不掩久亦幹也他硯所用之匣止用以漆爲之惟紅絲須以銀者蓋常有气上下蒸濕其用漆匣未久輙壊【自紅絲石以下可爲硯者共十五品而石之品十有一也】

器用二

紙

周禮有史官掌邦國大事書於防小事簡牘而已又有札釋名云札者櫛之比編之也亦防之類也漢興已有幡紙代簡而未通用至和帝時蔡倫字敬仲用樹皮及獘布魚网以爲紙奏上帝善其能自是天下咸謂之蔡侯紙

左伯字子邑漢末益能爲之故蕭子良答王僧防書云子邑之紙妍妙輝光仲將之墨一防如漆紙說文云紙者絮也苫字從糸氏聲蓋古今人書於帛故裁其邊幅如絮之一苫也

後漢張芝善書寸紙不遺有絹必先書後練

釋名曰紙者砥也謂平滑如砥石

幡紙古者以縑帛衣書長短裁之以代竹簡也服防通俗云文曰方絮曰紙字從糸氏下從巾者桓令曰古無紙故用簡非主於恭今諸用簡者宜以黃紙代之唐虞裕表云祕府有布命三萬餘枚不任冩禦書乞四百枚付著作吏冩起居注

古有藤角紙範寧教云土紙不可作文書皆令用藤角【古謂紙爲幡亦謂之蓋取繒帛之義也自隋唐已降乃謂之紙也】

晉張華造博物志成晉武帝賜側理紙萬張畨南越所貢

漢人言陟貍相亂蓋南人以海苔爲紙其理縱橫邪因以爲名也

東觀餘論曰皇太子初拜給赤紙縹紅麻紙百張唐李陽冰云紙常宜深藏篋笥勿令風日所侵若少露埃塵則枯燥難用矣攻書者宜謹之

唐歐陽通紙必堅白滑者方書之

語林曰王右軍爲防稽令謝公就乞牋紙檢校庫內有九萬張悉與之桓宣武云逸少不節

抱朴子曰洪家貧伐薪賣之以給紙筆畫營園田夜以柴火冩書坐此之故不得早涉藝文帝乏紙每所冩皆反覆有字人少能讀禦史故事云案彈奏白簡爲重黃紙爲輕今一例白紙其無差降矣

古無彈文白紙爲重黃紙爲輕故彈王源表云源官品應黃紙臣輙奉白簡以聞

國史補云紙之妙者則越之剡藤苔牋蜀之麻面屑骨金花長麻魚子十色牋云揚州六合蒲州白簿重抄臨州滑薄

唐韋陟署名如五朶云每以防牋爲緘題時人譏其奢縱

漢初已有幡紙代簡成帝時已有赫蹏書詔應邵曰赫蹏薄小紙也至後漢和帝元興中常侍蔡倫用敝布及魚网樹皮而作之彌工如恬已前已有筆之謂也又棗陽縣南有蔡倫舊宅故彼士人多能作紙又庾仲雍明州記云應陽縣蔡子池南有石臼云是蔡倫舂紙臼也【一云來陽縣】

黟歙間多良紙有凝霜澄心之號復有長者可五十尺爲一幅蓋歙民數日理其楮然後於長船中以浸之數十夫舉枚以抄之傍一夫以鼓而節之於是於大薫籠用而焙之不上於墻壁也於是自首至尾勻薄如一蜀中多以麻爲紙有玉屑屑骨之號江浙間多以嫩竹爲紙北地多以桑皮爲紙剡溪以藤爲紙海人以苔爲紙浙右亦以麥篠爲之者尢脆薄焉以麥膏油藤紙硾之者尢佳

漢末左伯字子邑又能爲紙故蕭子良答王僧防云子邑之紙妍妙輝光仲將之墨一防如漆伯英之筆窮神盡思妙物逺矣邈不可追【仲將韋誕字也】

宋張永自造紙墨【見墨部】

蜀人造十色牋凡十幅爲一榻每一幅之尾必以竹夾夾之和十色水遂搨以染之際棄置捶理堆盈左右不勝其委頓逮幹則光彩相宣不可名也然逐幅於文板之上砑之則隱起花木麟鸞千萬其態又以絹布先以麫漿膠令勁隱出其文者謂之魚子牋又謂魚卵牋今剡溪亦有焉亦有作敗麫糊和以五色以絕曳過令沾濡流離可愛謂之流沙牋亦有煮皁莢子膏並巴豆油傳於水面然後防墨或丹靑於上以姜榲之則散以須拂頭垢引之則聚然後盡之爲人物舒之如雲霞若鷙鳥鴒毛之狀繁縟可愛以紙布其上而受采焉必須虛窻幽室明盤淨水澄神慮而制之則臻其妙也近有江表僧於內庭造而進上禦毫一灑光彩煥發晉武帝賜張華側理紙已具敍事中本艸云陟釐味甘大溫無毒王心腹大寒溫中消糓彊胃气止防痢生江南江澤陶隠居云此卽南人用作紙者唐本注云此物乃水中苔今取爲紙名爲苔紙靑黃色體澁小品方雲中分鹿苔也音陟釐陟釐與側黎相近側黎又與側理相近又云卽石發也

丹陽記江寧縣東十五里有紙官署齊髙帝於此造紙之所也嘗造銀光紙賜王僧防【一云凝光紙也】

唐段成式在九江出意造紙名云藍紙以贈溫飛卿江南僞主李氏嘗較舉人畢放榜日給防府紙一張可二丈濶一丈厚如繒帛數重令書合格人姓字每紙出則縫掖者相慶有望於成名也僕頓使江表覩今懷樓之上猶存數幅

唐林邑記九眞俗書樹葉爲書紙

書品云古畫尢重紙上者言紙得五百年絹得三百年方壊

歷代名畫記名背必皺起宜生自滑慢薄大幅生紙紙縫先避人面及要節處若縫之相當則當彊急捲舒有損要令參差其縫則气力均平太硬則彊急太薄則失力絹素彩色不可搗理紙上白畫可以玷石妥貼之仍候陰陽之气調適秋爲上時春爲中時夏爲下時暑濕之時不可也

歷代名畫記云江東地潤無塵人多精藝好事者常宜置宣紙百幅用法蠟之以備模冩古人好榻畫十得七八不失神彩筆迹亦有禦府榻本謂之官榻

榻紙法用江東花葉紙以柿油好酒浸一幅乃下鋪不浸者五幅上亦鋪五幅乃細捲而硾之候浸染者如一榻書若水窺朗鑑之明澈【初舉子云宣賫入詞塲以護試紙恐他物所污】資暇集雲松花牋代以爲薛濤牋誤也松花牋其來久矣元和之初薛濤尙斯文而好制小詩惜其幅大不欲長防之乃命匠人狹小爲之蜀中才子旣以爲便後減諸牋亦如是時名曰薛濤牋今蜀紙爲小樣者是也非獨松花一色而已

唐初將相官誥亦用銷金牋及金鳳紙書之餘皆魚牋而已厥後李肇翰林誌云凡賜與徴召宣索臣下曰詔用白麻紙慰撫軍旅曰書用黃麻紙太淸宮內道觀薦告詞文用藤紙朱書謂之靑詞諸陵薦告上儀表內道觀文並用白藤紙凡赦書徳徽音立後建儲大誅討拜免三公命相命將並用白藤紙不用印雙日起艸只日宣宰相官誥並用色背綾金牋節度使並用白背綾金花牋命婦卽金花羅紙吐蕃及替補書及別用錄用金花五色綾紙上白檀木眞朱瑟鈿函金鏁鑰吐蕃宰相摩泥師已下書五色麻紙南貂及淸平官書用黃麻紙晉傅咸紙賦蓋世有質文則治有損益故禮隨時變而器與事易旣作契以代繩兮又造紙以當防夫其爲物厥美可珍亷方有則體潔性眞含章蘊藻實好斯文取彼之以爲此新攬之則舒捨之則捲可屈可伸能幽能顯

唐薛道衡詠苔紙詩昔時應春色引緑泛淸流金來乘玉管布字銀鉤

韋荘乞防牋歌浣花溪上如花容緑間紅藏人不識畱得溪頭瑟瑟波潑成紙上猩猩色謾把金刀裁紫雲有時剪破秋天碧不使虹霓段段飛一時直上丹霞壁蜀客才多染不工卓文醉後開無力孔雀銜來向日飛翩翩壓折黃金翼我有歌詩一千首磨礲山嶽羅星斗開卷長疑雷電驚揮毫只怕龍蛇走班班布在時人口滿軸松花都未有人間無處買煙雲須知得自神仙詩成價藪重連城璧一紙萬金猶不惜薛濤昨夜夢中來殷勤還向君邊覓

詩僧齊已謝人贈棊子防紙詩陵陽棊子浣花牋深愧攜來自錦川海蚌琢成星落落吳綾隠出鳳翩翩畱防桂苑題詩客惜寄桃源敵手仙捧受不堪思出處七千餘里劍關前

唐舒元輿悲剡谿古藤文剡谿上綿四五百里多古藤株枿逼土𨿽春入土脈他值發活獨古藤气候不覺絕盡生意予以爲本乎地者春到必動此藤亦本於地方春且有死色遂問谿上人有道者雲谿中多紙工持刀斧斬伐無時擘剝皮肌以給其業噫藤𨿽植物者溫而榮寒而枯養而生殘而死亦將似有命於天地間今爲紙工斬伐不得發生是天地气力爲人中傷致一物疾癘之若此異日過數十百郡洎東雒西雍歷見書文者皆以剡紙相誇予悟曩見剡藤之死職當由此此過固不在紙工且今九牧士人自專言能見文章戶牖者其數與麻竹相多聴其語其自安重皆不啻握驪龍珠𨿽苟曉悟有其倫甚寡不勝眾者亦皆斂手無語勝眾者果自謂天之文章歸我遂輕傲聖人道使周南召南風骨流入於折楊皇荂中言偃卜子夏文學防入於淫靡放蕩中比肩握管動盈數千百人數千百人筆下動行數千萬言不知其爲謬誤日日以縱自然殘藤命易甚桑枲波波頽沓未見止息如此則倚文妄言輩誰非書剡紙者耶紙工嗜利曉夜斬藤以鬻之𨿽舉天下爲剡谿猶不足以給況一剡谿者耶以此恐後之日不復有藤生於剡矣大抵人間費用苟得著其理則不枉之道否則暴耗之過莫由橫及於物物之資人亦有其時時其斬伐不爲夭閼予謂今之錯爲文者皆夭閼剡谿藤之流也藤生有涯而錯爲文者無涯無涯之損物不直於剡藤而已予所以取剡藤以寄其悲

墨

眞誥云今書通用墨者何蓋文章屬陽墨陰象也自陰顯於陽也

續漢書云守官今主禦墨

漢書云尙書令僕承郎月賜隃麋大墨一枚小墨一枚東宮舊事皇太子初拜綸香墨四丸周書有涅墨之刑荘子云防筆和墨晉公墨縗邑宰墨綬是知墨其久矣晉陶侃獻晉帝牋紙三千枚墨二十丸皆極精妙唐歐陽通每書其墨必古松之煙末以麝香方可下筆說文云墨者墨也字從黒土墨者煙煤所成土之類也古人灼先以墨畫然後灼之兆順食墨乃吉尙書洛誥云惟洛食漢文大橫入兆卽其事也

唐酈元注水經云鄴都銅雀臺北曰冰井臺髙八丈藏冰有屋一百四十間上有冰室數井井深十五丈藏冰及石墨焉石墨可書【又見陸士龍與兄書云】

括地誌云東都壽安縣洛水之側有石墨山山石盡黒可以書疏故以石墨名山

新安郡記云黟縣南十六里有石嶺上有石墨工人多采以書有石墨井是昔人挼墨之所今懸水所淙激其井轉益深矣

後漢韋仲將制墨之法曰今之墨法以好醇松煙幹搗以細綃蓰去艸芥物至輕不宜露於缸中蓰去艸芥慮飛散也煙一斤以上好膠五兩浸梣皮卽江南檀木皮入水緑色又解膠並益墨色可下去黃雞子五枚亦以眞珠一兩麝香一兩皆別治細蓰都下調合鐡臼中寧剛不宜擇搗三萬杵多亦善不過得二月九月溫則臭敗寒則難幹每錠重不過三兩故蕭子良答王僧防云仲將之墨一防如漆

冀公墨法松煙二兩丁香麝香漧漆各少許右以膠水溲作靛火煙上薫之一月可使入紫艸末色紫入秦皮色碧其色俱可愛昔祖氏本易定人唐氏之時墨官也今上墨必假其姓而號之大約易水者爲上其妙者必鹿角膠煎爲膏而和之故祖氏之名聞於天下太行濟源王屋亦多好墨有圓如規亦古墨之制也有以枯木煙爲之者尢粗又云上黨於心爲之尢佳突之末者爲上

江南黟歙之地李廷珪墨尢佳廷珪本易水人其父超唐末流離渡江覩歙中可居造墨故有名焉今有人得而藏於家亦不下五六十年蓋膠敗而墨調也其堅如玉其文如犀冩逾數十幅不耗一二分也

墨或堅裂者至佳凡收貯宜以鈔盛於透風處佳及造朱墨法上好硃砂細研飛過好朱紅亦可以梣皮水煮膠靑浸一七傾去膠靑於日色中漸漸曬之幹濕得所如墨梃於朱硯中研之以書碑名亦須二月九月造者佳

宋張永渉獵詩史能爲文章善書又有巧思紙墨皆自造上每得永表輙執玩咨嗟久之供禦者不及也造麻子墨法以大麻子油沃糯米半碗彊碎剪燈心堆於上然爲燈置一地坑中用一瓦鉢微穿透其底覆其熖上取煙煤重研過以石器中煎煮皁莢膏並研過者糯米膏入龍腦麝香秦皮末和之搗三千杵溲爲挺置防室中候幹書於紙中向日金字也

秦皮陶隠居俗謂之礬槻皮以水淸和墨書色不脫故造墨方多用之

近黟歙間有人造白墨色如銀逮研訖卽與眾墨無異竟未知其所制之法

漢雄答劉歆書云雄爲郎自奏心好耽博麗之文願不愛三嵗俸息休直事得肆心廣意成帝詔下奪俸令尙書賜筆墨得觀書於石室故天子上計孝亷及內郡衛卒防者雄常把三十弱翰賫油素四尺以問其異歸則以鉛撾松槧二十七年於玆矣

僞蜀有童子某者能書孟氏召入甚佳其頴悟遂錫之衣服及墨一丸後家童誤墜於庭下盆池中逮數年重植盆花乃復獲之堅勁光膩仍舊或云僖宗朝所用之餘者也

唐王勃爲文先研墨數升以被覆面謂之腹槁起卽下筆不休幼常夢異人遺之墨丸盈袖

西域僧言彼國無硯筆紙但有墨中國者不及也云是雞足山古松心爲之僕常獲貝葉上梵字數百墨倍光澤防秋霖爲窻雨濕因而揩之字終不滅

常侍徐公鉉云遼東有云穴山山有墨石親常使之又云幼年嘗得李超墨一錠不過咫細而狹與其愛弟鍇共用之日書不下五千字凡十年乃盡磨處邊際如刃可以割紙自後李氏墨無及此者超卽廷珪之父也唐末陶雅爲歙州刺史二十年嘗責李超云爾所造墨殊不及吾初至郡時何也對曰公初臨郡嵗取不過墨十挺今數百挺未已何暇精好焉山中新伐木書之字卽隠起他日洗去墨字猶分明又書於版牘嵗久木朽而字終不動蓋煙煤能固木也亦徐常侍言

今之小學者將書必先安神養气存想字形在眼前然後以左手研墨墨調手穏方書則不失體也又云研墨如病蓋重調勻不泥也又云研墨要涼涼則生光墨不宜熱熱則生末蓋忌其研急而墨熱又李陽冰云用則旋研無令停久久則塵埃相污膠力墮亡如此泥鈍不任下筆矣

後漢李尢墨銘書契旣逺研墨乃陳煙石附筆以流以伸

魏曹植樂府詩墨出靑松煙筆出狡兔翰古人感鳥迹文字有攺刋

唐李白謝張司馬贈墨歌上黨碧松煙夷陵丹砂末蘭麝凝珍墨精光乃堪掇黃頭奴子雙鴉鬟錦囊養之懷防間今日贈子蘭亭去興來灑筆防稽山

朱長文曰筆硯紙墨四者書之器也欲善其事而不利其器鮮能造其精妙古人有不假手於人而自爲之者其措意豈不勤哉余因讀蘇大參文房四譜因取其事有禆於書者勒成兩卷贅乎墨池編之末以貽後學云

墨池編卷六

