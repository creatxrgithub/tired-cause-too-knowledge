隨息居飲食譜

前序

嗚呼﹗國以民爲本﹐而民失其教﹐或以亂天下。人以食爲養﹐而飲食失宜﹐或以害身命。衛國﹑衛生﹐理無二致﹐故聖人疾與戰並愼﹐而養與教並重也。《中庸》曰﹕人莫不飲食也﹐鮮能知味也。夫飲食爲日用之常﹐味卽日用之理。勘進一層﹐善頤生者﹐必能善教民也﹐教民極平易﹐修其孝﹑悌﹑忠﹑信而已。頤生無元妙﹐節其飲食而已。食而不知其味﹐已爲素餐﹔若飽食無教﹐則近於禽獸。余嘗曰﹕子﹑臣﹑悌﹑友﹐聖人之道學也﹔孝﹑悌﹑忠﹑信﹐王者之幹城也。聖賢書具在﹐小子何敢贅焉﹗惟飲食乃人之大欲所存﹐易爲腹負﹐故大禹菲飲食﹐而武侯甘澹泊也。今夏﹐石米八千﹐斤硃四十。茫茫浩劫﹐呼吁無門。呂君愼􌔵﹐知我將爲餓殍也。招遊梅涇﹐寓廣川之不窺園。無事可爲﹐無路可走﹐悠悠長夜﹐枵腹無聊。丐得枯道人禿筆一枝﹐畫餅思梅﹐纂成此稿﹐題曰《飲食譜》。質諸知味者﹐或不賤其養小失大﹐而有以教我也。

咸豐十一年辛酉秋七月睡鄕散人書於隨息居

後序

嗚呼﹗《飲食譜》何爲而作耶﹖蓋世味深嘗﹐不禁有飲水思源之感也。竊謂食毛踐土﹐二百餘年﹐歲無奇荒﹐國無苛政﹐竟至禽獸食人食﹐而塗有餓殍﹐豈非亙古未聞之奇事哉﹗士雄年十四失怙﹐賴先慈祒拄門戶﹐而家有七口﹐廚無宿舂。蒙父執金履思丈念舊憐孤﹐字余曰孟英﹐命往金華鹺業﹐佐司會計。舅氏兪公桂庭﹐誼篤親親﹐力肩家事﹐贈余齋名曰「潛」﹐囑潛心學問﹐勿以內顧爲憂。乃未十載﹐金丈﹑舅氏﹐相繼謝世。余愧無以仰付二公盛意﹐而潛修英發也。徒以性情疏邁﹐遇合多奇﹐同郡周君光遠﹐知我最深。挈捨弟季傑另辟一業﹐俾資事蓄。而余律身極儉﹐不善居積﹐或以癡目之﹐遂自號半癡。迨周君作古﹐母逝子殤﹐世景日非﹐蓋無意人間事矣。乙卯冬﹐攜眷回籍﹐息影窮鄕﹐賃屋而居﹐堂名歸硯﹐欲遂首丘之志而終老焉。詎上年春﹐省垣失事﹐季傑幸縋城歸﹐秋仲􎤪溪遭難﹐𨿽不傷人﹐而坐食無山﹐癡將安用。今旅濮院﹐麩核充饑。我生不辰﹐兔爰興嘆﹐華胥學步﹐神契希夷﹐因易字曰夢隱﹐並粗述四十年孤露衷情。以志前路悠悠﹐皆先人所畱之餘地﹔而後路茫茫﹐惟有不忘溝壑耳﹗知味者鮮﹐且藏稿以俟之。

辛酉八月中旬隨息子又題

目錄

水飲類

天雨水

露水

冬雪

溪河湖池水

井泉水

乳汁

牛乳

馬乳

羊乳

酪酥醍醐

茶

諸露

酒

酒釀

燒酒

淡巴菇

鴉片

谷食類

秈米

􏜵米

糯米

飴

粟米

黍米

稷米

小麥麵

麩

大麥

罺麥

玉蜀黍

苡米

黑大豆

黃大豆

靑大豆

白豆

赤豆

綠豆

蠶豆

豌豆

豇豆

扁豆

刀豆

薯蕷

甘薯

調和類

胡麻

麻醬

脂麻油

茶油

豆油

菜油

鹽

豉

醬

醋

糟

蜜

川椒

花椒

胡椒

辣茄

丁香

桂皮

桂花

松花

椿芽

玫瑰花

茉莉花

甜菊花

薄荷葉

紫蘇葉

茴香

蒔蘿

蔬食類

蔥

韭

薤

蒜

葫

蕓薹

芫荽

芥

菘

黃矮菜

蕪菁

蘆菔

胡蘆菔

羊角菜

菠錊

蘈菜

莧

同蒿

芹

薺

姜

萵苣

苦菜

蒲公英

萱萼

馬蘭

蒲

踭

海帶

紫菜

石華

海粉

發菜

苔菜

木耳

香蕈

蘑菇

鮮蕈

茭白

茄

瓠譹

冬瓜

絲瓜

苦瓜

菜瓜

黃瓜

南瓜

芋

筍

豆腐

果食類

梅

杏

叭噠杏

桃

李

柰

栗

棗

梨

木瓜

柿

石橊

橘

金橘

橙皮

柑

柚

佛手柑

枇杷

山楂

楊梅

櫻桃

銀杏

胡桃

榛

梧桐子

桑椹

櫧子

橡實

荔枝

龍眼

橄欖

榧

海松

檳榔

枳蓂

無花

蒲桃

落花

西瓜

甜瓜

藕

藕實

芡實

菱芰

鳧茈

慈姑

百合

山丹

甘蔗

蔗飴

赤砂

白砂糖

毛羽類

紂豬肉

豬皮

千里脯

蘭燻

豬脂

豬腦

豬􍰴

豬肺

豬心

豬肝

豬膽

豬腰子

豬石子

豬脾

豬胃

豬腸

豬脬

豬骨髓

豬血

豬蹄爪

豬乳

狗肉

羊肉

羊脂

羊腦

羊骨髓

羊血

羊脊骨

羊肺

羊心

羊肝

羊膽

羊腰子

羊石子

羊脬

羊胃

羊腸

牛肉

馬肉

驢肉

騾肉

野豬肉

豪豬肉

虎肉

豹肉

熊肉

象肉

羚羊肉

山羊肉

鹿肉

麂肉

獐肉

貍肉

醥肉

獾肉

狼肉

兔肉

水獺肉

蝟肉

雞

雞冠血

雞謜罠

雞腸

雞卵

鵝

鴨

雉

鷓鴣

竹雞

鶉

鷸

鴿

雀

燕窩

鷦鷯

斑鳩

􍠡鳩

桑􍠷

鶯

鴇

雁

鵠

鷺

鱗介類

鯉魚

魚—名鰱魚

鱅魚

鯇魚

靑魚

鱒魚

鯔魚

白魚

趝魚

石首魚

􏮪

魚

勒魚

鯧魚

鰣魚

􋼲魚

鱸魚

􍬧魚

魴魚

鱖魚

魚亦作鱭

鰷魚

銀魚

蠡魚

鱘魚

鰉魚

趈魚

鮫魚

烏􏮦

比目魚

鮎魚

黃顙魚

河豚魚

帶魚

鱝魚

海蛇

蝦

海參

蟾蜍

田雞

鰻鱺

􍼳

鰍

蚺蛇

白花蛇

烏蛇

龜

鱉

黿

蟹

鱟

蠣黃

蚌

蜆

蛤蜊

蟶

蚶

鰒魚

淡菜

江瑤柱

趜禩

西施舌

海螺

田螺

螺螄

海螄

吐鐵

蠶蛹

蘔螽

跋﹝一﹞

跋﹝二

水飲類

天雨水《戰國策》名上池水﹐陶隱居名半天河﹐俗名天泉水。甘涼。養陽分之陰﹐瀹茗淸上焦之熱。體輕味淡﹐煮粥不稠。宿久澄澈者良。

露水立秋後五日白露降﹐夜來不可露身出戶﹐故曰﹕白露身不露。甘涼。潤燥﹐滌暑﹐除煩。若秋前之露﹐皆自地升。蘇詩﹕露珠夜上秋禾根是已。云秋禾者﹐以禾成於秋也。稻頭上露﹐養胃﹐生津﹔菖蒲上露﹐淸心﹐明目﹔韭葉上露﹐涼血﹑止噎。荷花上露﹐淸暑﹐怡神。菊花上露﹐養血﹐息風﹐餘可類推。

冬雪水甘寒。淸熱﹐解毒﹐殺虫。溫疫﹑熱狂﹑暑􏧩﹑霍亂﹐徐徐頻灌﹐勿藥可瘳。淹浸食物﹐久藏不壞。

溪河湖池水海水各處淸濁不同﹐非淸而色白味淡者不可飲。凡近地無好水﹐宜飲天泉。或以其水澄淸﹐煮熱而藏之﹐卽爲好水。海水咸濁﹐蒸取其露﹐卽淸淡可飲。

井泉水甘寒。淸下焦之熱﹐煮飯補陰中之陽。新汲者良﹐咸濁勿用。中煤炭毒﹐灌之卽蘇。食井中每年五月五日午時﹐入整塊雄黃﹑整塊明礬各斤許﹐以辟蛇虫陰濕之毒。或加整塊朱砂數兩﹐尢妙。食水缸中﹐宜浸降香一二段﹐菖蒲根養於水面亦良。水不甚淸者﹐稍以礬澄之﹐並解水毒。

雨雪之水﹐皆名天泉。其質最淸﹐其味最淡。杭人呼曰淡水﹐瀹茗最良﹐宜煎淸肅滌熱諸藥。惟杭人飲之﹐故人文秀美﹐佳於天下。杭人皆瓦屋﹐以竹木或磚﹐或銅錫爲承澑﹐周曰承澑﹐漢曰銅池﹐宋曰承落﹐皆檐溝水莧之稱也。杭人呼爲閣漏。引其水而注諸缸。然必日使人梯而上視﹐如有鳥惡貓穢之瓦﹐卽以潔瓦易之。再以淨帚頻爲掃除﹐毋使木葉塵沙之積﹐則水始潔。若近廚竈之屋﹐必有煤炱之污﹐勿取其水也。狂風暴雨﹐必夾塵砂﹐亦勿取之。久晴乍雨﹐亦勿遽取﹐恐瓦有積垢﹐濯之未淨也。旣注之缸﹐必待其澄﹐而後挹其淸者﹐藏諸別缸﹐藏久彌良。凡藏水之缸﹐宜身長而口小者﹐上以缶盆罩之﹐而置於有風無日之所﹐日曬久則水易耗﹐而色不白也。置缸之地􏧦以磚石﹐或埋入土中一二尺亦可。先慈嗜茗而取水甚嚴﹐蓄水甚精。謹詳識之﹐𨿽他處亦可仿行﹐以免水土惡劣之病﹐不但備烹茶煮藥之用已。

溪澗之水﹐發源於山﹐淸甘者良。水如惡劣﹐其山必耡鞻或爲砒礬毒藥之所產﹐或爲虫蛇猛獸之所居。而人之飲食﹐首重惟水﹐乍入其鄕者飲之﹐疾病生焉。生於其地者習之﹐很戾鐘焉。欲籌斡旋補救之策﹐以期革獷悍之俗﹐而康濟期民者﹐惟有廣鑿井泉﹐是爲亟務。爰采泰西掘井法於下﹐庶無井之地﹐悉可仿行焉。

髙地作井﹐未審泉源所在﹐其求之法有四﹕

第一气試﹕當夜水气恆上騰﹐日出卽止。今欲知此地水脈安在﹐宜掘一地窖﹐於天明辧色時﹐人入窖以目切地﹐望地面有气如煙﹐騰騰上出者﹐水气也﹐气所出處﹐水脈在其中。

第二盤試﹕望气之法﹐曠野則可。城邑之中﹐室居之側﹐气不可見。宜掘地深三尺﹐廣長任意。用銅錫盤一具﹐淸油微微徧擦之。窖底用木髙一二寸以蝭﹐盤偃置之。盤上干艸蓋之﹐艸上土蓋之。越一日開視﹐盤底有水欲滴者﹐其下則泉也。

第三缶試﹕近陶家之處﹐取瓶缶坯子一具﹐如前銅盤法用之。水气沁入瓶缶者﹐其下泉也。無陶之處﹐以土甓代之﹐或用羊絨代之。羊絨者﹐不受濕﹐得水气必足見也。

第四火試﹕掘地如前﹐篝火其底﹐煙气上升﹐蜿蜒曲折者﹐是水气所滯﹐其下則泉也。煙气直上者否。

鑿井之法有五﹕

第一擇地﹕山麓爲上﹐蒙泉所出﹐陰陽適宜。園林室屋所在﹐向陽之地次之﹐曠野又次之。山腰者居陽則太熱﹐居陰則太寒爲下。此論泉水之髙下等第耳﹐然山腰山頂﹐亦有甘泉﹐不可泥也。鑿井者﹐察泉水之有無﹐斟酌避就之。

第二量淺深﹕井與江湖地脈貫通﹐其水淺深﹐尺度不等。今問鑿井應深幾何﹖宜度天時旱潦河水所至﹐酌量加深幾何而爲之度﹐去江湖遠者不論。不論者﹐不論淺深﹐而以及泉爲度也。泉愈深則水愈美﹐𨿽水土惡劣之鄕﹐深泉必淸冽無毒也。

第三避震气﹕地中之脈﹐條理相通﹐有气伏行焉。彊而密理﹐中人者九竅俱塞﹐迷悶而死。俗謂之犯土者是。凡山鄕髙亢之地多有之﹐澤國鮮焉。此地震之所由也﹐故曰震气。凡鑿井遇此﹐覺有气颯颯侵人﹐急起避之﹐俟泄盡﹐更下鑿之。欲候知气盡者﹐縋燈火下視之﹐火不滅﹐是气盡也。

第四察泉脈﹕凡掘井及泉﹐視水所從來﹐而辧其土色。若赤埴土﹐其水味惡。赤埴﹐黏土也。中爲甓﹐爲瓦者是。若散沙土﹐水味稍淡。若黑墳土﹐其水良。黑墳者﹐其土色黑稍黏也。若沙中帶細石子者﹐𨿽赤土﹑黃土皆佳。其水最良。

第五澄水﹕凡作井底﹐用木爲下﹐磚次之﹐石次之﹐鉛爲上。旣作底﹐更加細石子厚一二尺﹐能令水淸而味美。

試水美惡﹐辧水髙下﹐其法有五。凡江河井泉雨雪之水﹐試法皆同。

第一煮試﹕取淸水置淨器煮熟﹐傾入白瓷器中﹐候澄淸﹐下有沙土者﹐此水質濁也。水之良者無滓﹐又水之良者﹐以煮物則易熟。

第二日試﹕淸水置白瓷器中﹐向日下﹐令日光正射水﹐視日光中﹐若有塵埃氤氳如遊气者﹐此水質不淨也。水之良者﹐其澄澈底。

第三味試﹕水﹐元气也。元气無味﹐無味者眞水﹐凡味皆從外合之。故試水以淡爲主﹐味佳者次之﹐味惡爲下。天泉最淡﹐故烹茶獨勝﹐而煮粥不稠。

第四稱試﹕有各種水﹐欲辧優劣﹐以一器更酌而衡之﹐輕者爲上。

第五紙帛試﹕用紙或絹帛之類﹐色瑩白者﹐以水蘸而幹之﹐無痕迹者爲上。於文﹐白水爲泉﹐故水以色白爲上。

人可以一日無谷﹐不可以一日無水﹐水之於人﹐顧不重歟﹗苟知掘井試水之法﹐則在可飲甘泉﹐而免疾病。且藉以備旱災﹐禦兵火﹐一舉而數善存焉。余性喜鑿井﹐而力有未逮﹐惟冀同志者勉爲之。但井欄之口﹐宜小而多﹐旣免墜溺﹐仍便引汲也。設無水之地﹐而萬難鑿井者﹐更列水庫法於後﹕

水庫法泰西書云﹕若天府金城﹐居髙乘險﹐江湖溪澗﹐境絕路殊。鑿井百尋﹐盈車戴綆。時逢亢旱﹐涓滴如珠﹐或絕徼孤懸﹐恆須遠汲﹐長圍久困﹐人馬乏竭﹐如此之類﹐世多有之。臨渴爲謀﹐豈可及哉﹖計惟恆儲雨雪之水﹐可以禦窮。而人情狃近﹐未或先慮﹐及其已至﹐坐槁而已。亦有依山掘地﹐造作池塘﹐以爲旱備。而彌月不雨﹐已成龜坼﹐徒傷挹注之易窮﹐不悟滲漏之實多也。西方諸國﹐因山爲城者﹐其人積水如積谷。谷

防紅腐﹐水防漏渫其爲計慮﹐亦略同之。以故作爲水庫﹐率令家有三年之蓄﹐𨿽遭大旱﹐遇彊敵﹐莫我難焉﹗且土方之水比於地中﹐陳久之水方於新汲﹐其蠲煩去疾﹐益人利物﹐往往勝之。彼山城之人﹐遇江河井泉之水﹐猶鄙不屑嘗矣。天泉宿水﹐遠勝山泉﹐此惟杭人知之。名曰水庫者﹐固之其下﹐使無受渫也﹔冪之其上﹐使無受損也。原注﹐冪防耗損﹐亦防不潔﹐故古人井亦有冪也。四行之性﹐土爲至幹﹐土性幹﹐故勝濕﹐受水太過﹐則卑濫而爲濕土。甚於火矣。水居地中﹐風過損焉﹐日過損焉。夏之日大旱﹐金石流﹐土山焦﹐而水獨存乎﹖妄人謂濕熱相合爲暑﹐眞是夢囈。故固之﹐故冪之。水庫之事有九﹕一曰具﹐具者所以庇其物也。細砂﹑石灰﹑烏樟﹑桐油等物。二曰劑﹐劑所以爲之和也。三曰鑿﹐鑿所以爲之容也。在家﹑在野﹐皆可擇地而爲之﹐不論方圓﹐宜下侈上􋬲爲妙。中底以三分之一爲坎﹐􌨻其垢時﹐以吸筒吸去之﹐則年久彌淸也。四曰築﹐築所以爲之地也。底墻皆須築實﹐毋使滲漏。五曰塗﹐塗所以爲之固也。築堅候至八分幹﹐再以烏樟或細灰塗之。

六曰蓋﹐蓋所以爲之冪也。七曰注﹐注所以爲之積也。以承澑引注也。八曰挹﹐挹所以爲受其用也。九曰修﹐修所以彌縫其闕也。凡造壙﹑造窖﹑造鹽地﹐皆須築實﹐毋使滲漏﹐其事同也。而各處造法﹐微有不同。若造水庫之法﹐亦可各隨其便者。故附載其略於此。智者自能因地制宜。

水倉法水庫或卒難集辦﹐更有水倉一法﹐較易從事。其法創自乾隆間﹐楊州余君觀徳。凡水土惡劣之鄕﹐人煙稠密之地﹐距河稍遠之處﹐皆可仿行﹐以備兵火﹑旱災﹑疾病諸患。但置曠地一區﹐繚以土垣﹐前設門楹﹐傍曰水倉﹐中爲大院﹐置大缸數百﹐或百十隻﹐腳埋入土尺許﹐滿儲以水﹐復置水桶百十隻﹐水龍數具﹐外謔以鎖。設有災患﹐開取甚易。若大家﹑巨剎﹐凡有空院者﹐尢易仿行。爲己爲人﹐公私兩益﹐故附載之。

煎藥用水歌

何西池《醫碥》云﹕急流迅速堪通便﹐宣吐回瀾水卽逆流水最宜。百沸气騰能取汗﹐甘瀾勞水流水杓楊萬徧﹐名甘瀾水﹐亦名勞水。意同之。黃縫水吐痰和食﹐霍亂陰陽水百沸天泉與新汲井水各半也。可醫。治瘧亦妙。新汲無根皆取井﹐除煩去熱補陰施。地漿解毒兼淸暑﹐亦和中補土。臘雪寒冰療疫奇。更有輕靈气化水﹐如蒸露法蒸水﹐以管接取用之﹐一名气汗水﹐亦名水露。𨿽海水﹐但蒸取其露﹐卽淸淡可飲﹐以咸濁不能上升也。奇功千古少人知。善調升降充津液﹐滋水淸金更益脾。肺熱而腎涸﹐淸金則津液下澤﹐此气化爲水﹐天气下爲雨也。腎涸而肺熱﹐滋陰則津液上騰﹐此水化爲气﹐地气上升爲云也。蒸水使水化爲气﹐气復化水﹐有循環相生之妙。而升降之機﹐脾爲之主﹐故兼主中樞不運也。

乳汁甘平。補血﹐充液﹐塡精﹐化气生肌﹐安神益智﹐長筋骨﹐利機關﹐壯胃養脾﹐聰耳明目。本身气血所化﹐初生借以長成。彊壯小兒﹐周歲卽宜斷乳﹐必以谷食﹐始可培植後天。造物之功﹐不容穿鑿。故大人飲乳﹐僅能得其滋陰養血﹐助液濡枯﹐補胃充肌而已。設脾弱气虛﹐膏粱濕盛者飲之﹐反有滑瀉釀痰﹐減餐痞悶之虞。且乳無定性﹐乳母須擇肌膚丰白﹐情性柔和﹐別無暗疾﹐不食葷濁厚味者﹐其乳汁必釀白甘香。否則淸稀腥濁﹐徒增兒病也。牛﹑馬﹑蛇毒飲人乳解之。

牛乳甘平。功同人乳﹐而無飲食之毒﹑七情之火。善治血枯便燥﹐反胃噎膈﹐老年火盛者宜之。水牛乳良。小兒失乳者﹐牛﹑羊乳皆可代也。

馬乳甘涼。功同牛乳﹐而性涼不膩﹐故補血潤燥之外﹐善淸膽胃之熱﹐療咽喉口齒諸病﹐利頭目﹐止消渴﹐專治靑腿牙疳。白馬者尢勝。

羊乳甘平。功同牛乳﹐專治蜘蛛咬毒。白羚羊者勝。

酪酥醍醐牛﹑馬﹑羊乳所造。酪上一層凝者爲酥﹔酥上如油者爲醍醐。並甘涼潤燥﹐充液滋陰﹐止渴耐饑﹐養營淸熱。中虛濕盛者均忌之。

茶微苦微甘而涼。淸心神﹐醒睡除煩﹔涼肝膽﹐滌熱消痰﹔肅肺胃﹐明目解渴﹐不渴者勿飲。以春采色靑﹑炒焙得法﹑收藏不泄气者良。色紅者已經蒸􎀶﹐失其淸滌之性﹐不能解渴﹐易成停飲也。普洱產者﹐味重力峻﹐善吐風痰﹐消肉食。凡暑穢痧气﹑腹痛﹑幹霍亂﹑痢疾等證初起﹐飲之轍愈。

諸露凡谷﹑菜﹑果﹑􍜳﹑艸﹑木﹑花﹑葉諸品﹐具有水性之物﹐皆取其新鮮及時者﹐依法入甑﹐蒸餾得水﹐名之爲露。用得其宜﹐遠勝諸藥﹐何者﹖諸藥旣幹且久﹐或失本性﹐譬用陳米作酒﹐酒力無多。若不堪久藏之物﹐尢宜蒸露密儲。如以諸藥煎作湯飲﹐味固不全﹐間有因煎失其本性者。惟質重味厚﹐滋補下焦﹐如地黃﹑枸杞之類﹐必須煎汁也。若作丸﹑散﹐並其渣滓啖之﹐殊勞脾運。惟峻厲猛烈之藥﹐宜丸以緩之﹔冰﹑麝忌火諸香必丸而進之﹔五苓﹑六一等劑﹐須散以行之。凡人飲食﹐蓋有三化﹕一曰火化﹐烹煮熟爛﹔二曰口化﹐細嚼緩咽﹔三曰胃化﹐蒸變傳運。二化得力﹐不勞於胃。故食生冷﹐大嚼急咽﹐則胃受傷也。胃化旣畢﹐乃傳於脾﹐傳脾之物﹐悉成乳糜次乃分散﹐達於周身。其上妙者﹐化气歸筋﹔其次妙者﹐化血歸脈﹐用能滋益精髓﹐長養肌體﹐調和營衛。所云妙者﹐飲食之精華也﹐故能宣越流通﹐無處不到。所存糟粕﹐乃下於大腸。今世滋補丸劑﹐皆幹藥合成﹐精華已耗﹐又須受變於胃﹐傳送於脾﹐所沁入宣布﹐能有幾何﹖不過徒勞脾胃﹐悉成糟粕﹐下墜而已。朝吞暮餌﹐

抑何愚耶﹗

汪謝城曰﹕諸露生津解熱﹐誠爲妙品。但肆中貪多﹐而蒸之過久﹐以致味薄﹐或羼他物以取香﹐如枇杷葉露﹐亦羼香物﹐正與嗽證相反﹐故必以自蒸爲佳。又中有飲濕者﹐諸露非所宜。

酒大寒凝海而不冰﹐其性熱也。甘苦辛酸﹐皆不是﹐其味異也。合歡成禮﹐祭祀宴賓﹐皆所必需。壯膽辟寒﹐和血養气﹐老人所宜。行藥勢﹐劑諸肴﹐殺鳥獸﹐鱗介諸腥。陳久者良。

多飲必病﹐故子弟幼時﹐總不令飲酒﹐到大來不戒而自不飲矣。凡民日食不過一升﹐而尋常之量﹐輒飲鬥酒﹐是一人之飲﹐足供數人之食。至於盛肴饌﹐多朋從﹐其費又不可勝計也。酒之爲物﹐勤儉多妨﹐故禁酒可以使民富。貞潔之人﹐以酒亂性﹔力學之人﹐以酒廢業﹔盜賊之徒﹐以酒結夥﹔剛暴之徒﹐以酒行凶。凡世間敗徳損行之事﹐無不由於酒者。此書之所以作酒誥﹐漢時所以三人羣飲﹐罰金四兩也。酒之爲物﹐志气兩昏﹐故禁酒可以興民教。富之﹑教之﹑誠富民﹑防民之善術。今蕞爾小邑﹐歲費造酒之米﹐必以萬石計﹐不但米價日昂﹐徑至釀成大禍﹐此其一端也﹐可不鑑哉﹗

解酒毒﹐大醉不醒。枳蓂子煎濃汁灌﹔人乳和熱黃酒服。外以生熟湯浸其身﹐則湯化爲酒﹐而人醒矣。

酒釀甘溫。補气﹐養血﹐助運化﹐充痘漿﹐多飲亦助濕熱﹐冬制者耐久藏。

燒酒一名汗酒性烈火熱﹐遇火卽燃。消冷積﹐禦風寒﹐辟陰濕之邪﹐解魚鮏之气。陰虛火體﹐切勿沾唇。孕婦飲之﹐能消胎气。汾州造者最勝。

凡大雨淋身及多行濕路﹐或久浸水中﹐皆宜飲此﹐寒濕自解。如陡患泄瀉﹐而小溲淸者﹐亦寒濕病也﹐飲之卽愈。

風寒入腦﹐久患頭痛﹐及飲停寒積﹐脘腹久疼﹐或寒濕久痺﹐四肢酸痛﹐諸藥不效者﹐以滴花燒酒﹐頻摩患處自愈。若三伏時﹐將酒曬熱﹐貼患處﹐效更捷。素患凍瘡者﹐亦於三伏時﹐曬酒塗患處﹐至冬不作矣。

霍亂轉筋而肢冷者﹐以燒酒摩拓患處效。

解燒酒毒﹐蘆菔汁﹑靑蔗漿﹐隨灌。綠豆研水灌﹐或以枳蓂子煎濃湯灌。大醉不醒﹐急以熱豆腐徧體貼之﹐冷卽易﹐以醒爲度。外用井水浸其發﹐並用故帛浸濕﹐貼於胸膈﹐仍細細灌之﹐至蘇爲度。凡燒酒醉後吸煙﹐則酒焰內燃而死。又有醉後內火如焚﹐而反惡寒者﹐厚覆衣被﹐亦能致死。卽口渴飲冷﹐止宜細細飲之﹐以引毒火外達。若連飲過多﹐熱毒反爲驟冷所遏﹐無由外達﹐亦多閉伏不救也。

愈風酒方﹕陳海蛇漂淨拭漧﹐晾極燥﹐十二兩黑大豆嫩桑枝松鍼杵爛﹐各四兩

陳酒七斤﹐封浸﹐煮三炷香。

喇嘛酒方﹕治半身不遂﹐風痺麻木。

胡桃肉龍眼肉各四兩﹐杞子首烏熟地各一兩﹐白術當歸川芎牛膝杜仲白芍議薟艸茯苓丹皮各五錢﹐砂仁烏藥各二錢五分

上十六味﹐絹袋盛之﹐入瓷瓶內﹐浸醇酒五斤﹐隔水煮濃﹐候冷﹐加滴花燒酒十五斤﹐密封七日飲。

健步酒方﹕生羊腸一具﹐洗淨晾燥﹐龍眼肉沙苑蒺藜隔紙微焙生苡仁淘淨曬燥﹐仙靈脾以銅刀去邊毛﹐眞仙茅各四兩

上六味﹐滴花燒酒二十斤﹐浸三七日。下部虛寒者宜之﹐華亭董氏方也﹐見《三岡識略》。

熙春酒方﹕生豬板油一斤甘杞子龍眼肉女貞子冬至日采﹐九蒸九曬﹐直生地洗淨曬漧﹐仙靈脾去邊毛生綠豆洗淨曬漧﹐各四兩

上七味﹐滴花燒酒二十斤﹐封浸一月。茹素者去豬油﹐加耿柿餅一斤可也。

此酒健步駐顏﹐培養心腎﹐衰年飲之甚妙。但以豬脂白蜜浸之﹐名玉液酒。溫潤補肺﹐澤肌膚﹐美毛髮﹐治老年久嗽極效。隨息自驗。

固春酒方﹕治風寒濕襲入經絡﹐四肢痺痛不舒﹐俗呼風气病﹐不論新火﹐歷治輒效。

鮮嫩桑枝大豆黃卷或用黑大豆亦可生苡仁樞木子卽十大功勞紅子也﹐黑者名極木子﹐亦可用。無則用葉﹐或用南天竹子亦可。各四兩金銀花五加皮木瓜蠶沙各二兩川黃柏松子仁各一兩

上十味﹐絹袋盛而縫之。以好燒酒十斤﹐生白蜜四兩﹐共裝壇內﹐將口封固紮緊。水鍋內蒸三炷香取起﹐放泥地上七日﹐卽可飲矣。每日量飲一二杯。病淺者﹐一二斤卽愈。

定風酒方﹕天冬麥冬生地熟地川芎五加皮牛膝秦艽各五錢川桂枝三錢

上九味﹐絹袋盛之。以滴花燒酒二十斤﹐淨白蜜﹑赤砂糖﹑陳米醋各一斤﹐攪勻﹐浸入瓷壇﹐豆腐皮封口﹐壓以巨磚﹐安水鍋內﹐蒸三炷香。壇須寬大﹐則蒸時酒弗溢出也。取起埋土中七日﹐此內府方也。

功能補血息風而健筋骨﹐且制法甚奇﹐凡患虛風病者﹐飲之輒愈。而藥味平和﹐衰年頻服﹐極有裨益﹐並無流獘。

按酒性皆熱﹐而燒酒更烈﹐韌如羊腸﹐潤如豬脂﹐並能消化﹐故不但耗穀麥﹐亦最損人﹐尢宜禁之。然治病養老之功﹐亦不可沒。

世傳藥酒﹐率以剛燥之品﹐助其猛烈﹐方名𨿽美﹐而遺患莫知。惟此七方﹐用藥深有精義﹐洵屬可傳。但飲貴微醺﹐不可過恣﹐始爲合法。虛寒衰老之人﹐寒宵長夜﹐苦難酣眠達曉﹐宜制小銀瓶﹐略如鼻煙壺式﹐口用旋蓋﹐以暖酒灌入﹐佩於衷衣兜肚之間﹐酒可徹夜不涼。丁夜醒時﹐飲而再睡﹐不煩人力﹐恬適自如﹐補益之功甚大。若能此外勿飲﹐更可引年。凡飲酒﹐並宜隔湯燉溫也。

淡巴菇辛溫。辟霧露穢瘴之气﹐舒憂思郁憤之懷﹐殺諸虫﹐禦寒濕。前明軍營中始吸食之﹐漸至徧行天下﹐不料其爲鴉片煙之先兆也﹐然聖祖最惡之﹐而昧者猶以熙朝瑞艸譽之﹐謬矣。

臥房卑濕﹐以干煙葉厚鋪席下良﹐並可以辟臭虫﹑蜈蚣﹑蛇﹑蠍諸虫也。絞腸痧﹐煙筒中垢﹐如豆大一丸﹐放病人舌下﹐掬水灌之﹐垂死可活。蛇咬及諸虫毒螫﹐以煙筒中垢塗之。

鴉片鴉片入藥﹐亦始前明﹐李瀕湖《本艸綱目》收之。國朝乾隆間﹐始有吸其煙者。初則富貴人吸之﹐不過自速其敗亡﹔繼則貧賤皆吸之﹐因而失業破家者眾﹐而盜賊滿天下。以口腹之欲﹐致毒流宇內﹐塗炭生民﹐洵妖物也﹐智者遠之。亦有因衰病而誤墜其中者。以吸之入口﹐直行淸道﹐頃刻而徧一身﹐壅者

能宣﹐郁者能舒﹐陷者能舉﹐脫者能收﹐凡他藥不能治之病﹐間有一吸而暫效者。人不知其爲劫劑﹐遂詫以爲神丹﹐而因病吸此﹐尢易成癮﹔迨癮旣成﹐髒气已與相習﹐嗣後舊疾復作﹐必較前更劇﹐而煙亦不能奏效矣。欲罷不能﹐噬臍莫及﹐乃致速死。余見實多﹐敢告世人﹐毋蹈覆轍。徐松龕曰﹕天竺自六朝後﹐皆稱印度。今五印度爲英吉利所轄﹐進出貨物﹐近以鴉片爲主。宇宙浮孽之气﹐乃獨鐘於佛國﹐何其怪也﹗

戒法﹕斷癮之方﹐驗者其少﹐且用煙或煙灰者居多﹐似乎煙可少吸﹐一不服藥﹐癮卽如故。惟此方日服﹐仍可吸煙﹐旬餘﹐癮自漸減﹐又不傷身。蓋物性相制﹐此藥專制鴉片之毒﹐故能斷癮﹐絕無他患也。

方用鮮松毛數斤﹐略杵﹐井水熬稀膏﹐每晨開水化服一二錢﹔或每土一斤﹐用松樹皮半斤﹐煎湯熬煙﹐如常吸食﹐癮亦漸斷﹔或以一味甘艸熬爲膏﹐調入煙內﹐初且少入﹐漸以加多﹐如常吸之﹐斷癮極效。

解毒﹕肥皂或金魚杵爛﹐或豬屎水和﹐絞汁灌之﹐吐出卽愈﹔甘艸煎濃汁﹐俟涼﹐頻灌﹔生南瓜搗絞汁頻灌﹔靑蔗漿恣飲。

凡吸煙而死﹐𨿽身冷气絕﹐若體未僵硬﹐宜安放陰處泥地。一經日照﹐卽不可救。撬開牙關﹐以竹箸橫其口中﹐頻頻灌以金汁﹑南瓜汁﹑甘艸膏之類﹐再以冷水在胸前摩擦﹐仍將頭髮解散﹐浸

在冷水盆內﹐或可漸活。

谷食類

秈米甘平。宜煮飯食。補中﹐養气﹐益血﹐生津﹐塡髓﹐充饑﹐生人至寶。量腹節受﹐過飽傷人。凡患病不饑﹐婦人初產﹐感證新愈﹐並勿食之。磨粉蒸糕﹐松而不韌﹐病人弱體﹐可作點心。飯露生津﹐補虛療膈。

秈種甚多﹐有早﹑中﹑晚三收﹐赤﹑白二色﹐以晚收色白者良。凡不種粳之處﹐皆呼秈爲粳。湖州蒸谷﹐或炒谷而藏之﹐作飯甚香。早收者性溫﹐不耐久藏。汪謝城曰﹕凡八谷﹐一類之中﹐必皆有大小早晚黏不黏各種。如稻爲一谷﹐其黏者爲糯﹐不黏者爲粳﹐而粳又糯之別種。呼秈爲粳﹐猶呼􍜸爲大麥﹐未爲大誤。吾鄕蒸谷﹑炒穀米﹐用米少而得飯多﹐不但取其香也。鄭元慶湖錄論之甚詳。

􍜼米亦作粳甘平。宜煮粥食﹐功與秈同。秈亦可粥﹐而􏜵較稠﹔粳亦可飯﹐而秈耐饑。粥飯爲世間第一補人之物﹐彊食亦能致病戕生。《易》云﹕節飲食。《論語》云﹕食無求飽。尊生者﹐能繹其義﹐不必別求他法也。惟患停飲者﹐不宜啜粥﹔痧脹霍亂﹐𨿽米湯不可入口﹐以其性補﹐能閉塞絡隧也。故貧人患虛證﹐以濃米飲代參湯﹐每收奇績。若人眾之家﹐大鍋煮粥時﹐俟粥鍋滚起沫團﹐糚滑如膏者﹐名曰米油﹐亦曰粥油﹐撇取淡服﹐

或加煉過食鹽少許服亦可﹐大能補液塡精﹐有裨羸老。至病人﹑產婦﹐粥養最宜﹐以其較秈爲柔﹐而較糯不黏也。亦可磨粉作糕。而嘉興人不善藏谷﹐收米入囤﹐蒸罨變紅﹐名曰冬舂米﹐精華盡去﹐糟粕徒存﹐暴殄天物﹐莫此爲甚。炒米𨿽香﹐性燥助火﹐非中寒便瀉者忌之。又有一種香􏜵米﹐自然有香﹐亦名香珠米。煮粥時﹐稍加入之﹐香美異常﹐尢能醒胃。凡煮粥宜用井泉水﹐則味更佳也。

糯米一名元米﹐亦名占米甘溫。補肺气﹐充胃津﹐助痘漿﹐暖水髒。釀酒熬餳﹐造作餅餌。若煮粥飯﹐不可頻餐﹐以性太黏滯﹐難化也。小兒﹑病人尢當忌之。

凍米冬月所制。性不黏滯﹐止瀉補脾。

炒米香燥助火﹐多食傷津。脾虛泄瀉﹐糯米炒黃磨粉﹐加白砂糖調服。虛寒多溺﹐糯米飯杵爲輒。臥時煮熟﹐細嚼食之。

諸米泔第二次者﹐淸而可用。淸熱止煩渴。諸禾桿﹐甘溫。煎汁飲﹐治寒濕髮黃﹐停食腹脹﹐消牛肉積。作薦禦寒﹐暖於棉絮。按穰籍絝絞﹐暖足去濕。燒灰淋汁﹐冷服解砒毒。

飴稀者爲飴﹐幹者爲餳﹐諸米皆可熬﹐以糯米熬者爲勝。甘溫。補中﹐益气﹐養血﹐能助濕熱﹐動火生痰。凡中滿﹑吐逆﹑疸﹑瘧﹑膨﹑便閉﹑牙痛﹑水腫﹑目赤等證﹐皆忌之。飴箋﹐音移﹐糖類。

魚臍疔﹑瘭疽﹑錿瘡﹐並用飴糖塗。稻芒﹑魚骨鯁喉﹐及誤吞竹﹑木﹑錢﹑釵﹐中天雄﹑附子﹑艸烏毒﹐並宜頻食飴糖。解銀黝毒﹐日用飴糖四兩﹐作小丸﹐不時以麻油吞下﹐須服過百日外﹐方無慮。火燒成瘡﹐餳糖燒灰敷。

粟米色有靑黃﹐粒有粗細﹐種類不同﹐亦名粱﹐俗呼小米。功用與秈﹑􏜵二米略同﹐而性較涼﹐病人食之爲宜。糯者亦名秫。汪謝城曰﹕粱之黏者﹐固可稱秫﹐而實非治不寐之秫。

黍米此人呼爲黃米﹐以其色黃也﹐然亦有赤者。功與秈似﹐厥性較溫。南方所無也。

稷米一名髙粱﹐俗呼蘆稷。甘涼。淸胃﹐補气﹐養脾。糯者名秫﹐治陽盛陰虛﹐夜不得寐﹐及食鵝鴨成癥。凡黍﹑稷﹑粟之糯者﹐皆可釀酒造餳。而南方稷米﹐但有不黏者耳。汪謝城曰﹕前人本艸﹐分別多誤﹐惟程

氏《九谷考》所辯爲是。《本艸綱目》以黏不黏分黍稷﹐是分一谷爲二谷也。

小麥麵甘溫。補虛乏﹐實皮膚﹐厚腸胃﹐彊筋力。北產重羅者良。造爲掛面﹐可以致遠﹐病人食之甚宜。南方地卑﹐麥性黏滯﹐能助濕熱。時感及瘧﹑痢﹑疳﹑疸﹑腫脹﹑腳气﹑痞滿﹑痧脹﹑肝胃痛諸病﹐並忌之。新麥尢甚。惟單酵水造爲蒸餅﹐較不助病﹐且可化藥。

跌打挫緾﹐白面同梔子搗勻﹐水調塗。遠行腳研成皰﹐白面水調塗。大衄血出﹐飛羅面入鹽少許﹐冷水調服三錢。大便久瀉﹐飛羅面炒熟﹐每晨加白砂糖﹐或炒鹽調服。

麩麥皮也凡患身體疼痛及瘡瘍潰爛沾漬﹐或小兒暑月出痘﹐潰爛不能著席者﹐並用夾褥裝麩藉臥﹐性涼而軟﹐洵妙法也。

麵筋麩入水中﹐洗揉而成。性涼解熱﹐止渴消煩﹐勞熱人宜煮食之。但不易化﹐須細嚼之。誤吞錢者﹐以麵筋放瓦上炙存性﹐研末﹐開水調服。在喉者﹐卽吐出﹔入腹者﹐從大便下。

麥粉麩洗麵筋﹐澄出之漿﹐濾幹成粉﹐俗呼小粉。

甘涼。可爲粢餌﹑素食﹑漿衣之用。陳久者炒焦﹐以醋熬成膏﹐治一切癰瘍湯火傷。

大麥一名麥籥﹐一名􍜸麥種類不一﹐方土不同﹐今人罕食。藥肆以造麥芽﹐金華人以之飼豬﹐故其肉最佳﹐而造爲蘭薰﹐甲於天下也。汪謝城曰﹕麥爲小麥﹐牟爲大麥﹐􍜸麥一名稷麥﹐則大麥之別種。南方無牟﹐卽呼􍜸爲大麥﹐實則同類而異種也。大麥須有消腫脹之功。􍜸麥須亦可用。

砇麥卽蕎麥﹐俗名爲烏麥。甘溫。羅面煮食﹐開胃寬腸﹐益气力﹐禦風寒﹐煉滓穢﹐磨積滯。與蘆菔同食良﹐以性有微毒﹐而發痼疾﹐蘆菔能制之也。而易長易收﹐尢爲救荒極品﹐各處皆宜廣種爲是。另一種味苦者﹐𨿽不堪食﹐亦可濟荒。

小兒丹毒﹑熱瘡﹐罺麥麵醋調塗。白濁﹐白帶﹐脾積久瀉﹐休息痢﹐並宜食此面。痢疾﹐炒熟罺麥二錢﹐砂糖湯調下。絞腸痧痛﹐蕎麥炒焦﹐開水調服。湯火傷﹐罺麥炒黃﹐水和敷。

玉蜀黍一名玉髙粱﹐俗名苞蘆﹐又名紆粟﹐又名六谷。嫩時采得﹐去苞須煮食﹐味甚甜美。老則粒堅如石﹐舂磨爲糧﹐亦爲救荒要物。但粗糲性燥﹐食宜半飽﹐庶易消化。至東􎌨﹐􍜳子﹐各種雜糧﹐及黃精﹑玉竹之類﹐並可充饑作食﹐造酒濟荒﹐玆不備載。

苡米甘平。健脾﹐益胃﹐補肺﹐緩肝﹐淸熱﹐息風﹐殺虫﹐勝濕。故治筋急拘攣﹐風濕痿痺﹐水腫﹐消渴﹐肺痿吐膿﹐咳嗽血溢﹐肺﹑胃﹑腸癰﹐疝气﹐五淋﹐幹濕腳气﹐便瀉﹐霍亂﹐黃疸﹐蛔虫諸病。並煮湯飲﹐亦可蒸食﹐煮粥煮飯﹐無不宜之。脾約便堅﹐不宜多食。性專達下﹐孕婦忌之。

黑大豆甘平。補脾胃﹐行水﹐調營﹐祛風邪﹐善解諸毒。性滯壅气﹐小兒不宜多食。服厚朴者忌之﹐服蓖麻子者﹐犯之必死。小者名􏫊豆﹐品較下﹐僅堪餵馬﹐故名馬料豆。俗謂功勝黑大豆﹐殊失考也。

辟穀救荒﹐黑豆淘淨﹐蒸極透﹐曬漧﹐如是三次﹑九次更妙。磨細末﹐柿餅煮爛去蒂﹑核。與豆末等分﹐搗丸﹐雞子大﹐每細嚼一丸﹐津液咽下﹐勿用湯水﹐可終日不饑。遠行攜帶甚便﹐且可任喫諸物﹐略無所忌。又能滋補脾腎﹐而治噎食﹑便瀉等病。辟疫稀痘﹐解諸藥毒﹐黑大豆二合﹐甘艸一錢煎汁頻飲。黑大豆皮﹐入藥止盜汗。大豆黃卷卽黑大豆爲􏤿也。治濕痺筋攣膝痛﹐消水病脹滿﹐非表散藥也。

黃大豆甘平。補中解毒﹐宜煮食﹐炒食則壅气。浸罨發芽﹐摘根爲蔬﹐味最鮮美。肺癰痧气﹐生嚼不腥﹐疑似之間﹐試之甚驗。痘後癰毒﹐嚼生黃豆塗之﹐卽潰。浸胖﹐搗塗諸癰瘡亦妙。

靑大豆甘平。補肝養胃。嫩時剝而爲肴﹐味極鮮美。鹽水煮而烘之﹐可以久藏致遠。諸豆有早﹑中﹑晚三收﹐以晚收粒大者良。並可作腐﹑造醬﹑搾油。惟靑豆性較軟﹐更爲食品所宜﹐莢闊粒扁者尢佳。

兵荒救饑﹐豆靑黃隨用﹐七斗芝麻黑白不拘﹐三斗

並淘淨卽蒸﹐蒸過卽曬﹐曬漧去殼﹐再蒸再曬﹐凡三次﹐搗極爛﹐丸胡桃大﹐每細嚼一丸﹐津液咽下﹐可三日不饑。諸無所忌。所費不多﹐一料可濟萬人。

白豆豆具五色﹐功用略同。惟白者夏熟早收﹐故粒小而性溫﹐能發病也。

赤豆甘平。補心脾﹐行水消腫﹐化毒排膿。多食耗液﹐蛇咬者百日內忌之。以緊小而赤黯色者入藥﹐其稍大而鮮紅淡紅色者﹐止爲食用﹐故本艸以赤小豆名之。後人以廣產木本﹐半紅半黑之相思子﹐亦有紅豆之名﹐遂致誤用。亦猶黑大豆﹐有緊小爲雄一言﹐而昧者訛爲馬粒豆也。

水腫腳气﹐赤小豆一斗﹐煮極爛﹐取汁五升﹐溫漬足膝。兼食小豆﹐勿雜食。水鼓腹大﹐動搖有聲﹐皮膚黑者﹐赤小豆三升﹐白茅根一握﹐水煮食豆﹐以消爲度。乳汁不通﹐赤小豆煮汁飲﹐或煮粥食。諸般癰毒﹐赤小豆生研﹐入薴麻根杵勻﹐雞子淸調敷。丹毒如火﹐赤小豆末﹐雞子淸稀調塗之。

綠豆甘涼。煮食淸膽養胃﹐解暑止渴﹐潤皮膚﹐消浮腫﹐利小便﹐已瀉痢﹐析酲弭疫。浸罨發芽﹐摘根爲蔬﹐味極淸美。生研絞汁服﹐解一切艸木金石諸藥﹑牛馬肉毒。或急火煎淸湯﹐冷飲卽可。

綠豆皮入藥﹐淸風熱﹐去目翳﹐化斑疹﹐消腫脹。

綠豆粉﹐宜作糕餌素饌﹐食之淸積熱﹐解酒食諸毒。新汲水調服﹐治霍亂轉筋﹐解砒石﹑野菌﹑燒酒及諸藥毒。暑月痱瘡﹐綠豆粉﹑滑石和勻撲。打撲損傷﹐綠豆粉炒紫色﹐新汲水調敷﹐以杉木皮縛定。杖瘡疼痛﹐綠豆粉炒研﹐雞子淸和塗。一切癰腫初起﹐綠豆粉炒黃黑色﹐牙皂一兩同研﹐米醋調敷﹐皮破者油調之。外腎生瘡﹐綠豆粉﹑蚓糞等分研塗之。

蠶豆以其熟於蠶時﹐故名蠶豆﹐一名佛豆甘平。嫩時剝爲蔬饌﹐味極鮮美。老則煮食﹐可以代糧﹐炒食可以爲肴。性主健脾快胃。浸以發芽﹐更不壅滯﹐亦可煮仁作糕餌。肆中磨細﹐攙入小粉﹐亦可燙皮搓索﹐以混綠豆粉。

豌豆粒圓如珠﹐《爾雅》名戎菽﹐管子作荏菽﹐《本艸》名胡豆﹐《唐史》作畢豆﹐《遼志》作回回豆﹐俗呼淮豆﹐亦曰寒豆。甘平。煮食和中﹐生津止渴﹐下气﹐通乳消脹。研末塗癰腫﹐擦面去莗莙。亦可作醬用。

豇豆甘平。嫩時采莢爲蔬﹐可葷可素。老則收子充食﹐宜餡宜糕。頗似腎形﹐或有微補。

扁豆甘平。嫩莢亦可爲蔬﹐子以白者爲勝。去皮煮食﹐補肺開胃﹐下气止嘔﹐淸暑生津﹐安胎去濕。治帶濁時痢﹐解魚酒藥毒。炒熟則溫﹐健脾止瀉。患瘧者忌之。

赤白帶下﹐白扁豆爲末﹐米飲下﹐每服二錢。毒藥傷胎﹐腹痛﹐口噤﹐手彊﹐頭低﹐自汗﹐似乎中風﹐九死一生﹐人多不識﹐若作風治﹐必死無疑。生白扁豆末﹐米飲服方寸匕﹐或濃煎汁亦可。亦解輕粉毒﹐宜冷飲。霍亂轉筋﹐生白扁豆末﹐冷水和少入醋服﹐或以藤葉搗汁服。砒石﹑諸鳥獸肉毒﹐生白扁豆末﹐冷水和服。扁豆花﹐治痢疾﹑崩帶﹐解諸藥毒。

刀豆嫩莢可醬以爲蔬﹐蜜以爲果。子老入藥﹐甘平下气﹐溫中止噦。

薯蕷一名山藥甘平。煎食補脾腎﹐調二便﹐彊筋骨﹐丰肌體﹐辟霧露﹐淸虛熱。旣可充糧﹐亦堪入饌。不勞灌漑﹐廣種爲宜。子名零餘子﹐功用相同。腫脹﹑气滯諸病均忌。噤口痢﹐山藥半生半炒﹐研末﹐米飲下二錢。諸腫毒﹐山藥搗爛塗﹐卽散。

甘薯一名番薯﹐一名地瓜﹐亦名山薯甘溫。煎食補脾胃﹐益气力﹐禦風寒﹐益顏色。種類不一﹐以皮赤﹑無筋﹑味純甘者良。亦可生啖。凡渡海注船者﹐不論生熟﹐食少許卽安。磽瘠之地﹐種亦蕃滋﹐不勞培埴﹐大可救饑。切而蒸曬﹐久藏不壞。切碎同米煮粥食﹐味美益人。惟性大補﹐凡時疫﹑瘧﹑痢﹑腫脹﹑便祕等證﹐皆忌之。

調和類

胡麻一名脂麻﹐俗名油麻甘平。補五內﹐塡髓腦﹐長肌肉﹐充胃津﹐明目﹐息風﹐催生﹐化毒。大便滑瀉者勿食。有黑﹑白二種﹐白者多脂。相傳謂漢時自大宛來﹐故名胡麻。生熟皆可食﹐爲肴爲餌﹐搾油並良﹐而不堪作飯。《本艸》列爲八谷之麻﹐誤矣。古人救饑用火麻﹐卽《本經》之大麻﹐殆卽八谷之麻也。

小兒初生﹐嚼生脂麻﹐綿包與咂﹐最下胎毒﹐頻咂可稀痘。婦人乳少﹐脂麻炒研﹐入鹽少許食之。此方可作小菜﹐杭人呼爲脂麻鹽﹐余最喜之。且可治口臭﹐孕婦乳母﹐尢宜常食﹐甚益小兒也。腰腳疼痛﹐新脂麻炒香杵末﹐日服合許﹐溫酒蜜湯任下﹐以愈爲度。溺血﹐脂麻杵末﹐東流水浸一宿﹐平旦絞汁﹐煎沸服。頭面諸瘡﹐婦人乳瘡﹑陰瘡﹐生脂麻嚼爛敷。谷賊﹐稻芒阻喉也。脂麻炒研﹐白湯下。湯火傷﹐諸虫咬傷﹐脂麻生研塗。

麻醬脂麻炒如法﹐磨爲稀糊﹐入鹽少許﹐以冷淸茶攪之﹐則漸稠﹐名對茶麻醬。香能醒胃﹐潤可澤枯。羸老﹑孕婦﹑乳媼﹑嬰兒﹑髒燥﹑瘡家及茹素者﹐藉以滋濡化毒﹐不僅爲肴中美味也。

脂麻油甘涼。潤燥﹐補液﹐息風﹐解毒殺虫﹐消諸瘡腫。烹調肴饌﹐葷素咸宜。諸油惟此可以生食﹐故爲日用所珍﹐且與諸病無忌﹐惟大便滑瀉者禁之。凡方書所載香油﹐卽麻油也。久藏泄气﹐則香味全失﹐故須隨制隨用。渣亦香甘﹐可爲食料。筍得之﹐則味美質軟﹐故麻渣不可以壅竹。

漏胎﹑難產﹐因血液漧澀也。麻油﹑白蜜各一兩﹐同煎數十沸溫服。小兒丹毒﹑湯火灼傷﹐生麻油塗浸﹐並飲之。小兒發熱﹐不拘風寒﹑飲食﹐時行痘疹﹐並宜用之。以蔥涎入麻油內﹐手指蘸油﹐摩擦小兒五心﹑頭面﹑項背諸處﹐輒愈。蠱毒及砒石﹑河豚毒﹐多飲生麻油卽吐出。腫毒初起﹐麻油煎蔥黑色﹐趁熱通手旋塗﹐自消。𨿽大毒初起﹐若內服一二斤﹐毒气自不內攻也。􏪤犬﹑毒蛇咬者﹐亦宜先飲生麻油一二盞良。打撲傷腫﹐麻油

熬熟﹐和醇酒服。以火燒地令熱。俾臥之﹐立愈無痕。

茶油甘涼。潤燥﹐淸熱﹐息風﹐解毒殺虫﹐上利頭目。烹調肴饌﹐日用所宜。蒸熟用之﹐澤發生光。諸油惟此最爲輕淸﹐故諸病不忌。燃燈最亮﹐而不損目。澤發不誯﹐其渣浣衣去垢﹐豈他油之濁膩可匹哉﹗

豆油甘辛溫。潤燥﹐解毒﹐殺虫。熬熟可入烹炮﹐𨿽谷食之精華﹐而肥膩已甚。盛京來者﹐淸徹獨優。燃燈甚亮。

菜油甘辛溫。潤燥﹐殺虫﹐散火丹﹐消腫毒。熬熟可入烹炮。凡時感﹑痧脹﹑目疾﹑喉證﹑咳血﹑瘡瘍﹑痧痘﹑瘧疾﹑產後﹐並忌之﹐以有微毒﹐而能發風動疾也。世俗以其气香而尙之﹐罔知其獘﹐以致疾病纏綿而不察。惟外用塗湯火傷﹐刮痧﹐調瘡藥﹐皆妙。肆中或以花生﹑蘇子等油羼之。

鹽鹹涼。補腎﹐引火下行﹐潤燥祛風﹐淸熱滲濕﹐明目﹐殺虫﹐專治腳气。和羹腌物﹐民食所需。宿久鹵盡色白﹐而味帶甘者良。

擦牙固齒﹐洗目去翳﹐點蒂鐘墜﹐敷蛇虫螫﹐吐幹霍亂﹐熨諸脹痛。

霍亂轉筋﹐鹽鹵摩拓患處﹐或以裹足布浸鹵束之。並治諸般腳气。無鹵用極咸鹽湯亦可。凡無病人濯足湯中常加鹽鹵﹐永無腳疾。

豉俗呼豆豉咸平。和胃﹐解魚鮏毒。不僅爲素肴佳味也﹐金華造者勝。淡豉入藥﹐和中﹐治濕熱諸病。

醬純以白面造者﹐鹹甘而平﹐調饌最勝。豆醬以金華蘭溪造者佳﹐咸平。􍤣油則豆醬爲宜﹐日曬三伏﹐晴則夜露。深秋第一􍤣者勝﹐名秋油﹐卽母油。調和食味﹐葷素皆宜。痘痂新脫時食之﹐則瘢黑。嘉興造者鹹寒﹐以少日曬之功也﹐油亦質薄味淡﹐不耐久藏。

􏪤犬咬及湯火傷﹐未成瘡者﹐以醬塗之。中砒毒﹐豆醬調水服。胎气上衝﹐及虛逆嘔吐﹐好醬開水調服﹐亦解鴉片毒。

醋酸溫。開胃﹐養肝﹐彊筋﹐暖骨﹐醒酒﹐消食﹐下气﹐辟邪﹐解魚蟹鱗介諸毒。陳久而味厚气香者良。性主收斂﹐風寒咳嗽﹐外感瘧﹑痢﹐初病皆忌。《續文獻》曰﹕獅子日食醋﹑酪各一瓶﹐故俗謂獅吼爲「喫醋」云。產後血運﹐熱病神昏﹐驚恐魂飛﹐客忤中惡﹐並用鐵器燒紅﹐更疊淬醋中﹐就病人之鼻以燻之。湯火傷﹐醋淋洗。諸腫毒﹐醋調大黃末塗。

糟甘辛溫。醒脾消食﹐調臟腑﹐除冷气﹐殺魚鮏毒。以杭紹白糯米所造﹐不搾酒而極香者勝。拌鹽糟藏諸食物﹐味皆美嫩。惟發風動疾﹑痧痘﹑產後﹑咽喉﹑目疾﹑血證﹑瘡﹑瘧﹐均忌之。以糟入油料﹐制爲糟油﹐調饌香美﹐然﹐亦發疾﹐非病人所宜。撲損打傷及蛇虫蜂螯﹐酒糟罨。

蜜蜜者﹐密也。味甘質潤﹐而性主固密﹐護內﹐故能補中益气﹐養液﹐安神﹐潤肺﹐和營﹐殺虫解毒。生者涼﹐熟者平。以色白起沙﹐而作梨花香者爲勝。煉法以器盛置重湯中煮一日﹐候滴水不散爲熟蜜。或以蜜一斤﹐入水四兩﹐放沙石器內﹐桑柴火慢熬﹐掠去浮沫﹐至滴水成珠亦可。但經火煉﹐其性溫也。若果餌肴饌﹐漬制得宜﹐味皆甘美﹐洵神品哉﹗忌同蔥食﹔痰濕內盛﹑脹滿嘔吐者亦忌。以之丸藥﹐須察其宜﹐顢頇濫用﹐焉能濟事哉﹖

湯火﹑熱油傷﹐蜜塗。產後口渴﹐煉蜜調白湯服。

川椒一名蜀椒﹐一名巴椒﹐一名漢椒辛熱。溫中下气﹐暖腎祛寒﹐開胃﹐殺虫﹐除濕止瀉﹐滌穢舒郁﹐消食﹐辟邪。制魚鮏﹑陰冷諸物毒﹐辟蠅﹑蚋﹑蜈蚣﹑蚊﹑蟻等虫。多食動火墮胎﹐陰虛內熱者忌之。閉口者殺人﹐中其毒者﹐冷水解之。漆瘡作癢﹐川椒煎湯洗。凡入漆所﹐嚼川椒塗鼻中﹐不患漆瘡﹐並辟疫穢邪气。婦人禿鬢﹐川椒四兩酒浸﹐密室內日日塗之。

花椒本名秦椒﹐一名穃辛溫。調中下气﹐除濕殺虫﹐止痛行瘀﹐解魚鮏毒。

胡椒辛溫。溫中除濕﹐化冷積﹐止冷痛﹐祛寒痰﹐已寒瀉﹐殺一切魚肉﹑鱉﹑蕈﹑陰冷食毒。色白者勝。多食動火爍液﹐耗气傷陰﹐破血墮胎﹐發瘡損目﹐故孕婦及陰虛內熱﹑血證﹑痔患﹐或有咽喉﹑口齒﹑目疾者﹐皆忌之。綠豆能制其毒。

發散寒邪﹐胡椒﹑丁香各七粒﹐碾碎﹐以蔥白杵膏﹐和塗兩手心﹐合掌握定﹐夾於大腿內側﹐溫被取汗。蜈蚣咬﹐嚼胡椒封。

辣茄一名穄﹐亦名越椒﹐俗名辣子﹐亦曰辣椒﹑辣虎﹑辣枚子。各處土名不一﹐其實卽古人重九所佩之食茱萸也。辛苦熱。溫中燥濕﹐禦風寒﹐殺腥消食﹐開血閉﹐快大腸。種類不一﹐先靑後赤。人多嗜之﹐往往致疾。陰虛內熱﹐尢宜禁食。

丁香辛溫。暖胃﹐祛濕﹐散寒﹐辟惡﹐殺虫﹐消痞﹐解穢﹐止冷痢﹐播疾病。定冷痛﹐療虛噦﹐補虛陽﹐制酒肉﹑魚蟹﹑瓜果諸毒。古人噙之奏事﹐治口臭也。陰虛內熱人忌之。

辟穢﹐丁香一兩爲末﹐川椒六十粒﹐和之﹐絹囊盛佩。過食蟹﹑蚌﹑瓜果致病﹐丁香末五分﹐姜湯下。乳頭裂破﹐丁香末敷。並治癰疽惡肉﹐外以膏藥護之。陰冷﹐母丁香爲末﹐紗裹如指大納入。反胃﹐母丁香一兩爲末﹐鹽梅肉搗丸芡子大﹐每噙一丸。胃寒吐瀉﹐母丁香﹑橘紅等分研﹐蜜丸豆大﹐米湯下一丸。

桂皮辛溫。暖胃﹐下气﹐和營﹐燥濕﹐祛風﹐殺虫﹐止痛﹐制鳥獸﹑鱗介﹑瓜果諸毒。血虛內熱﹑溫暑時邪諸病均忌。

桂花辛溫。辟臭﹐醒胃﹐化痰。蒸露﹑浸酒﹑鹽漬﹑糖收﹑造點﹑作餡﹐味皆香美悅口。亦可蒸茶油澤發。

松花花上黃粉﹐及時拂取﹐和白砂糖作糕餌﹐食之甚美。亦可釀酒。主養血息風。多食亦能助熱。單服治瀉痢﹐隨證以湯調。

椿芽香椿嫩葉也。甘辛溫。祛風﹐解毒。入饌甚香﹐亦可瀹熱腌焙爲脯﹐耐久藏。多食壅气動風﹐有宿疾者勿食。

玫瑰花甘辛溫。調中﹐活血﹐舒鬱結﹐辟穢﹐和肝。蒸露燻茶﹐糖收作餡﹐浸油澤發﹐鐵粉悅顏﹐釀酒亦佳。可消乳癖。

茉莉花辛甘溫。和中下气﹐辟穢濁﹐治下痢腹痛。燻茶﹑蒸露﹑入藥皆宜。珍珠蘭更勝。

甜菊花甘涼。淸利頭目﹐養血息風﹐消疔腫。點茶﹑蒸露﹑釀酒皆佳。苦者勿用。餘如野薔薇﹑金銀花﹐功用略同﹐可類推也。久患頭風﹐或目疾時作﹐甘菊花去蒂裝枕用。疔腫垂死﹐甘菊花一握﹐搗汁飲﹐冬月取根用。女人陰腫﹐甘菊花杵爛煎湯﹐先燻後洗。

薄荷葉辛甘苦溫。散風熱﹐淸利頭目﹑咽喉﹑口齒諸病﹐和中下气﹐消食化痰﹐開音聲﹐舒郁懣﹐辟穢惡邪气﹐療霍亂癧瘡。釀酒﹑蒸糕﹑熬糖﹑造露均妙。惟虛弱多汗者忌之。鼻衄﹐薄荷葉塞。血痢﹐薄荷葉煎服。蛇﹑蜂﹑貓傷﹐薄荷葉絞汁塗。

汪謝城曰﹕薄荷多服﹐耗散眞气﹐致生百病。余嘗親受其累﹐不可不知﹗如浸火酒﹐拌水煙﹐人多嗜之﹐實陰受其害而不覺耳﹗

紫蘇葉

辛甘溫。下气﹐安胎﹐活血定痛﹐和中開胃﹐止嗽消痰﹐化食﹐散風寒。治霍亂腳气﹐制一切魚﹑肉﹑蝦﹑蟹毒。气弱多汗﹐脾虛易瀉者忌食。

幹霍亂﹐紫蘇煎服﹐並治蛇咬及中蟹毒。乳癰腫痛﹐紫蘇湯頻飲﹐渣滓封患處。金瘡﹑跌打出血﹐紫蘇杵爛敷﹐並治􏪤犬咬。

茴香辛甘溫。調中開胃﹐止痛散寒。治霍亂﹐蛇傷﹐􏪥疝﹐腳气。殺虫﹐辟穢。肴饌所宜﹐制魚肉腥燥﹑冷滯諸毒。小便頻數﹐而色淸不渴者﹐茴香淘淨﹐鹽炒研末﹐炙糯米糕蘸食。

蒔蘿一名小茴辛甘溫。開胃健脾﹑散寒止痛﹐殺虫﹐消食﹐調气止嘔。定腰﹑齒之疼﹐解魚﹑肉之毒。

蔬食類

蔥辛甘平。利肺通陽﹐散癰腫﹐祛風達表﹐安胎止痛﹐通乳和營。主霍亂轉筋﹐奔豚腳气。調二便﹐殺諸虫﹐理跌撲金瘡﹐制魚肉諸毒。四季不凋﹐味辛帶甘而不臭者良。气虛易汗者不可單食﹐又忌同蜜食。

胎動下血﹐蔥白煎濃汁飲﹐未死卽安﹐已死卽下﹐未效再飲。中惡卒死﹐急取蔥心黃﹐刺入鼻中﹐男左女右﹐入七八寸﹐血出卽愈。並以蔥刺入耳中五寸﹐亦治自縊垂死。小兒無故卒死﹐以蔥白納入下部及兩鼻孔內﹐气通或嚏卽生。小兒盤腸內釣腹痛﹐以蔥湯洗兒腹﹐仍搗蔥貼臍上﹐良久溺出痛止。小便閉脹﹐蔥白三斤﹐銼炒﹐帕包二个﹐更互熨小腹。陰囊腫痛﹐煨蔥入鹽杵爛塗。赤白痢﹐蔥白一握﹐細切﹐和米煮粥﹐日日食之。一切腫毒﹐蔥白杵爛﹐和蜜塗。並治跌打損傷﹐金瘡挫緾﹐流注走痛﹐筋骨痺疼﹐腦破血流﹐癰毒初起﹐均宜厚敷﹐可

取立效。乳癰初起﹐蔥白煎汁飲﹐並解金銀毒。

韭辛甘溫。暖胃補腎﹐下气調營。主胸腹腰膝諸疼﹐治噎膈﹑經﹑產諸證﹐理打撲傷損﹐療蛇狗虫傷。秋初韭花﹐亦堪供饌。韭以肥嫩爲勝﹐春初早韭尢佳。多食昏神。目證﹑瘧疾﹑瘡家﹑痧痘後均忌。產後血運﹐切韭安瓶中﹐沃以熱醋﹐令气入臭中。產後怒哭傷肝﹐嘔靑綠水﹐韭汁入薑汁少許和服。卒然中惡﹐韭汁置

鼻中。漏脯﹑郁肉﹑諸食物毒﹐韭汁灌之。

薤辛溫。散結定痛﹐寬胸止帶﹐安胎活血﹐治痢。多食發熱。忌與韭同食。

奔豚气痛﹐搗薤汁服。赤白痢﹑產後痢﹑小兒疳痢﹐薤白和米煮粥食。湯火傷﹐薤白和蜜杵塗。

蒜今名小蒜﹐俗曰夏蒜﹐相傳此爲中國之蒜。辛溫。下气﹐止痛﹐殺虫。發風損目﹐病後忌之。

葫今名大蒜﹐漢時自西域來。生辛熱﹐熟甘溫。除寒濕﹐辟陰邪﹐下气暖中﹐消穀化肉﹐破惡血﹐攻冷積。治暴瀉腹痛﹐通關格便祕。辟穢解毒﹐消痞殺虫。外灸癰疽﹐行水止衄﹐制腥臊鱗介諸毒。

入藥以獨子者良。昏目損神﹐不宜多食。陰虛內熱﹑胎產﹑痧痘﹑時病﹑瘡瘧﹑血證﹑目疾﹐口﹑齒﹑喉﹑舌諸患﹐咸忌之。

子﹑苗皆可鹽藏﹐葉亦可茹﹐性味相似。

幹﹑濕霍亂轉筋﹐噤口痢﹐鼻淵﹐鼻衄不止﹐並搗蒜貼湧泉穴。水腫﹑溺閉﹐大蒜﹑田螺﹑車前子等分﹐杵擁臍中。喉痺腫痛﹑諸物鯁喉﹐並以大蒜塞鼻中。陰疽陰毒﹐以蒜片安瘡頂﹐艾炷灸之。蛇﹑蠍﹑蜈蚣咬﹐杵蒜封之。心腹冷痛﹑虛寒瀉痢﹐陳年老醋浸大蒜﹐食數顆。

蕓薹辛滑甘溫。烹食可口。散血消腫﹐破結通腸。子可搾油﹐故一名油菜。形似菘而本削﹐莖狹葉銳﹐俗呼靑菜﹐以色較深也。發風動气﹐凡患腰腳口齒諸病﹐及產後﹑痧痘﹑瘡家﹑錮疾﹑目證﹑時感﹐皆忌之。

遊風丹毒﹐婦人乳吹﹐並以油菜搗敷。兼可煎洗諸瘡。

芫荽本名胡荽辛溫。散寒﹐辟邪解穢﹐殺虫止痛﹐下气通腸﹐殺魚鮏﹐發痘疹。多食損目﹐凡病忌之。

子性味略同。

上七品﹐二氏以爲葷菜﹐謂其損性靈也。痘疹不達﹐胡荽二兩切碎﹐以酒二大盞﹐煎沸沃之。蓋定﹐勿令泄气﹐候冷去滓﹐微微含噴﹐從項背至足令徧﹐勿豿頭面。按《直指方》云﹕痘疹不快﹐用此噴之﹐以辟惡气。牀帳上下左右﹐皆宜掛之﹐以禦天癸淫佚﹑寒濕諸气﹐一應穢惡所不可無。然惟兒體虛寒﹐天時陰冷﹐噴之故妙。若兒壯實﹐及春夏晴暖﹐陽气發越之時﹐用之助虐﹐以火益火﹐胃中熱熾﹐毒血聚蓄﹐則必變黑陷也。不可不愼﹗今人治痘疹﹐不辧証之寒熱﹐時之冷暖﹐輒用芫荽子入藥者﹐誤人多矣。

芥辛甘而溫。禦風濕﹐根味尢美﹔補元陽﹐利肺豁痰﹐和中通竅﹐腌食更勝。開胃﹐性平﹐以冬收細葉無毛﹐靑翠而嫩者良。

一名雪裏蕻。晴日刈之﹐晾至漧癟﹐洗淨﹐每百斤以燥鹽五斤﹐壓實腌之。數日後﹐松缸一伏時﹐俾鹵得浸漬﹔如鹵少﹐泡鹽湯候冷加入﹐仍壓實。一月後開缸﹐分裝壇甕﹐逐壇均以鹵灌滿浸爲法﹐設鹵不敷﹐仍以冷鹽湯加之﹐緊封壇口﹐久藏不壞﹐生熟皆宜﹐可爲常饌。若將腌透之菜﹐於晴燥時﹐一日曬極幹﹐密裝幹潔壇內﹐陳久愈佳﹐香能開胃﹐最益病人。用時切食﹐葷素皆宜。以之燒肉﹐𨿽盛暑不壞。或切碎腌裝小壇﹐毋庸鹵浸﹐但須築實密封﹐尢堪藏久。

腌芥鹵煮食物﹐味甚鮮美。若壇盛埋土中﹐久則淸澈如水﹐爲肺癰﹑喉證神藥。春芥發風動气﹐亦可腌食﹐病人忌之。白芥子研末﹐水調如糊﹐以紙密封半時﹐可作食料。辛熱爽胃﹐殺魚鮏﹑生冷之毒。多食動火﹐內熱者忌之。入藥治痰在脇下及皮裏膜外者。

菘一名白菜﹐以其莖色白也﹐亦有帶靑色者﹐然本丰莖闊﹐迥非油菜。甘平。養胃﹐解渴生津。葷素皆宜﹐蔬中美品。種類不一﹐冬味最佳。腌食曬漧﹐並如上法﹐諸病不忌。諭氏嘗曰﹕白飯靑蔬﹐養生妙法。肉食者鄙﹐何可與言﹖鮮者滑腸﹐不可冷食。

黃矮菜一名黃芽菜甘平。養胃。葷素皆宜﹐雪後更佳﹐但宜鮮食。北產更美﹐味勝珍饈﹐亦可爲菹﹐諸病不忌。

蕪菁卽蔓菁﹐一名九英菘﹐一名諸葛菜。一種根如蘆菔者﹐名大頭菜﹐向產北地﹐今嘉興亦種之。腌食鹹甘﹐下气開胃。析酲消食﹐葷素皆宜﹐肥嫩者勝﹐諸病不忌。其子入藥﹐明目養肝。

蘆菔俗名蘿卜生者辛甘涼﹐有去皮卽不辛者﹐有皮味亦不辛﹐生啖勝於梨者特少耳。潤肺化痰﹐祛風滌熱。治肺痿吐衄﹑咳嗽失音﹐塗打撲﹑湯火傷﹐救煙燻欲死﹑噤口毒痢﹑二便不通﹑痰中類風﹑咽喉諸病。解酒毒﹑煤毒﹑並搗汁飲。面毒﹑一名來服﹐言來籥之所服也﹐俗名萊菔。茄子毒。消豆腐積﹐殺魚鮏气。熟者甘溫﹐下气和中﹐補脾運食﹐生津液﹐禦風寒﹐肥健人﹐已帶濁﹐澤胎養血﹐百病皆宜。四季有之﹐可充糧食。故膳夫經云﹕貧窶之家﹐與鹽飯偕行﹐號爲三白﹐不僅爲蔬中聖品也。種類甚多﹐以堅實無筋﹐皮光肉肥者勝。葷肴素饌﹐無不宜之。亦可腌曬作脯。

守山糧﹕用堅實蘆菔﹐不拘白赤。洗淨蒸熟﹐俟半幹搗爛﹐再以糯米舂白﹐浸透蒸飯﹐搗如糊﹐二物等分合杵勻﹐泥竹壁上﹐待其自幹﹐愈久愈堅﹐不蛀不爛。如遇兵荒﹐鑿下掌大一塊﹐可煮成稀粥一大鍋﹐食之耐饑。或做成土坯式磚墻亦可。有心有力者﹐不可不知之。

反胃噎食﹑沙石諸淋﹑噤口痢疾﹑腸風下血﹐蜜炙蘆菔﹐細嚼﹐任意食之。肺痿咳血﹐蘆菔和羊肉或鯽魚﹐頻煮食。消渴﹐蘆菔煮豬肉頻食﹐或搗汁和米煮粥食亦可。渾身浮腫﹐及濕熱腹脹﹐出了子蘆菔﹐名地骷髏。煎濃飲。

葉辛苦。瀹過﹐可鮮茹﹐可腌食﹐可曬漧久藏。或生菜掛幹﹐俟蘆菔罷時洗淨﹐浸去苦味﹐切碎﹐和米煮飯﹐儉鄕𨿽有年亦爾﹐不僅爲救荒之食也。若於立冬日﹐采而露之﹐任其雨淋日曬﹐雪壓風吹﹐至立春前一日﹐入甕封藏。如未燥透﹐收懸屋內﹐俟極幹入甕。凡一切喉證﹑時行瘟疫﹑斑疹﹑瘧﹑痢﹑水土不服﹑飲食停滯﹑痞滿﹑疳﹑疸﹑脹瀉﹑腳气﹑痧毒諸病﹐洗淨濃煎﹐服之並效。

子入藥﹐治痰嗽﹑鞬喘﹑气鼓﹑頭風﹑溺閉﹐及誤服補劑。

胡蘆菔皮肉皆紅﹐亦名紅蘆菔﹐然有皮肉皆黃者。辛甘溫。下气寬腸。气微燥。𨿽可充食﹐別無功用。

羊角菜苦辛甘溫。下气。病人忌食﹐能動風也。煎湯可洗痔瘡﹐搗罨風濕痺痛。

菠縅亦名菠菜甘辛溫。開胸膈﹐通腸胃﹐潤燥活血。大便澀滯及患痔人﹐宜食之。根味尢美﹐秋種者良。驚蟄後不宜食﹐病人忌之。

硓菜亦名甜菜甘苦涼。淸火﹐祛風﹐殺虫﹐解毒﹐滌垢濁﹐稀痘瘡﹐止帶﹐調經﹐通淋﹐治痢。婦人﹑小兒尢宜食之。老者良。先用淸水﹐煎去苦味﹐其湯浣衣﹐最去油垢。然後再煮食之。或云﹕卽古之葵菜也。

莧甘涼。補气淸熱﹐明目滑胎﹐利大小腸。種類不一﹐以肥而柔嫩者良。痧脹﹑滑瀉者忌之﹐尢忌與鱉同食。蛇﹑蜂﹑蜈蚣螫﹐搗莧汁服﹐渣敷患處。

徐靈胎云﹕嘗見一人頭風痛甚﹐兩目皆盲﹐徧求良醫不效﹐有鄕人教用十字路口及人家屋腳邊野莧菜煎湯﹐注壺內塞住壺嘴﹐以雙目就壺燻之﹐日漸見光﹐竟得復明。愚按《本艸》莧通九竅﹐其實主淸盲明目。而莧字從見﹐益嘆古聖取義之精。

同蒿一名蓬蒿﹐亦呼蒿菜。甘辛涼。淸心養胃﹐利腑化痰。葷素咸宜。大葉者勝。

芹甘涼。淸胃﹑滌熱﹑祛風﹐利口齒﹑咽喉﹑頭目﹐治崩帶﹑淋濁﹑諸黃。白嫩者良。煮勿太熟。旱芹味遜﹐性味略同。

薺甘平。明目﹐養胃﹐和肝。治痢﹐辟虫。病人可食。

姜辛熱。散風寒﹐溫中﹐去痰濕﹐止嘔﹐定痛﹐消脹﹐殺虫。治陰冷諸屙﹐殺鳥獸﹑鱗介﹑穢惡之毒。可醬漬﹐可糖腌。

多食﹑久食﹐耗液傷營。病非風寒外感﹑寒濕內蓄﹐而內熱陰虛﹑目疾﹑喉患﹑血證﹑瘡瘍﹐嘔瀉有火﹐暑熱時瘧﹐熱哮火喘﹐胎產﹑痧脹﹐及時病後﹑痧痘後﹐均忌之。

閃拗手足﹑跌打損傷﹐生薑﹑蔥白杵爛﹐和面炒熱罨。初伏日﹐以生薑穿綫﹐令女子貼身佩之﹐年久愈佳﹐治虛陽欲脫之證甚妙﹐名女佩姜。

萵苣微辛微苦﹐微寒微毒。通經脈﹐利二便﹐析酲﹐消食﹐殺虫﹑蛇毒。可腌爲脯﹐病人忌之。

莖葉性同﹐薑汁能制其毒。

苦菜本名荼﹐一名苦苣﹐亦名苦縆﹐北人甚珍之。苦寒。淸熱﹐明目﹐補心﹐涼血﹐除黃﹐殺虫﹐解暑﹐療淋痔﹐愈疔癰。入饌先瀹去苦味﹐盛暑以之煨肉猶凝﹐故脾胃虛寒者忌之。不可共蜜食。或云﹕蠶婦亦不宜食。

血淋﹑溺血﹐苦縆一把﹐酒水各半煎服。諸疔搗苦縆汁塗﹐能拔根。或預采靑苗陰漧﹐研末﹐水調敷亦妙。

蒲公英一名黃花地丁甘平。淸肺﹐利膈化痰﹐散結消癰﹐養陰﹐涼血﹐舒筋﹐固齒﹐通乳﹐益精。嫩可爲蔬﹐老則入藥﹐洵爲上品。今人但以治乳患﹐抑何陋耶﹖

別有紫花地丁﹐一名如意艸。甘涼。淸熱﹐補虛﹐消癰﹐涼血﹐耐饑﹐益气﹐爲救荒仙艸。以生嚼無艸气﹐故可同諸艸木葉咀食充饑也。

萱萼幹而爲菹﹐名黃花菜﹐一名金鍼菜。甘平。利膈﹐淸熱﹐養心﹐解憂釋忿﹐醒酒﹐除黃。葷素宜

之﹐與病無忌。

馬蘭甘辛涼。淸血熱﹐析酲解毒﹐療痔殺虫。嫩者可茹﹑可菹﹑可餡﹐蔬中佳品﹐諸病可餐。

蒲縇卽香蒲根﹐詩云﹕其蔌維何﹐維筍及蒲是矣甘涼。淸熱﹐養血﹐消癰﹐明目﹐利咽喉﹐堅牙﹐通二便。其花中蕊屑﹐名蒲黃﹐細若金粉。當欲開時﹐便取之﹐可密收作果食。入藥涼血消瘀﹐炒黑又專止血﹐爲喉舌諸血證妙品。按艸木嫩時可茹者﹐在在有之。惟各處好尙不同﹐名謂不一。因限於篇幅﹐繁不勝搜。姑譜一二如上﹐以例其餘。

縈亦作蒓甘涼柔滑。吳越名蔬。下气止嘔﹐逐水治疸。柔嫩者勝。時病忌之。

一切癰疽﹐蒓菜搗敷﹐未成卽消﹐已成卽毒卽散。

海帶鹹甘涼。軟堅散結﹐行水化濕。故內而痰飲﹑帶濁﹑疳脹﹑疝瘕﹑水腫﹑奔豚﹑黃疸﹑腳气﹐外而癭癅﹑瘰癧﹑癰腫﹑瘻瘡﹐並能治之。解煤火毒﹐析酲消食。葷素咸宜。短細者良。海藻﹑昆布﹐粗不中食﹐入藥功同。

紫菜甘涼。和血養心﹐淸煩滌熱。治不寐﹐利咽喉﹐除腳气﹑癭癅﹐主時行瀉痢﹐析酲開胃。淡幹者良。

石華甘鹹寒滑。專淸上焦客熱﹐久食愈痔﹐而能發下部虛寒。盛夏煎之﹐化成膠凍。

寒凝已甚﹐中虛無火者忌食。粗者名麒麟菜﹐性味略同。

海粉甘涼。淸膽熱﹐去濕﹐化頑痰﹐消癭癅﹐愈瘰癧。

發菜本名龍須菜與海粉相同﹐而功遜之。

苔菜咸涼。淸膽熱﹐消瘰癧﹑癭癅﹐泄脹﹐化痰﹐治水土不服。

木耳甘平。補气﹐耐饑﹐活血。治跌撲傷﹐凡崩淋﹑血痢﹑痔患﹑腸風﹐常食可療。色白者勝。煮宜極爛﹐葷素皆佳。

香蕈甘平。開胃﹐治溲濁不禁。包邊圓嫩者佳。俗名香菇。痧痘後﹑產後﹑病後忌之﹐性能動風故也。

蘑菇甘涼。味極鮮美﹐葷素皆宜。開胃﹐化痰。嫩而無砂者勝。多食發風﹑動气﹐諸病人皆忌之。

鮮蕈甘寒。開胃﹐蔬中異味。以寒露時﹐松花落地所生者﹐無毒﹐最佳。葷素皆宜。病人均忌。或洗淨瀝漧﹐以麻油或茶油沸過﹐入秋油浸收﹐久藏不壞。設莫辧良毒﹐切勿輕嘗。中其毒者﹐以地漿﹑金汁解之。

茭白一名菇筍﹐一名茭筍甘寒。淸濕熱﹐利二便﹐解酒毒﹐已癩瘍﹐止煩渴﹑熱淋﹐除鼻齇﹑目黃。以杭州田種肥大純白者良。精滑﹑便瀉者勿食。

茄一名落蘇甘涼。活血﹐止痛﹐消癰﹐殺虫﹐已瘧﹐故一名艸鱉甲。消腫﹐寬腸。治傳屍勞﹑瘕疝諸病。便滑者忌之。種類不一﹐以細長深紫﹐嫩而子少者勝。葷素皆宜﹐亦可腌曬爲脯。秋後者微毒﹐病人勿食。

婦人血黃﹐老茄竹刀切片﹐陰榦爲末﹐溫酒下二錢。腸風下血﹐經霜茄子連蒂燒存性﹐研﹐每日空心酒服二錢匕。潰疝﹑胎疝﹐雙蒂茄﹐懸房門上﹐出入視之。茄蔫所患亦蔫﹐茄幹亦幹矣。又法﹐雙茄懸門上﹐每日抱兒視之﹐二三次釘鍼於上﹐十餘日消矣。磕傷靑腫﹐老黃茄極大者﹐切如指厚﹐新瓦焙研﹐溫酒服二錢七﹐臥一寢﹐了無痕迹。熱毒瘡腫﹐生茄一枚﹐割去二分﹐去瓤二分﹐似罐子形﹐合患處﹐卽消。如已出膿﹐再用取。喉痺﹐糟茄或醬茄﹐細嚼咽汁。乳裂﹐老茄裂開者陰漧﹐燒存性﹐研﹐水調塗。

瓠譹亦作壺盧﹐俗作葫蘆﹐一名瓠瓜﹐俗呼蒲蘆甘涼。淸熱﹐行水﹐通腸。治五淋﹐消腫脹。其嫩葉亦可

茹。故詩云﹕幡幡瓠葉﹐采之烹之也。種類不一﹐味甘者嫩時皆可食。苦者名匏瓜﹐入藥用。老則皆可爲器。

冬瓜一名白瓜甘平。淸熱﹐養胃﹐生津﹐滌穢﹐除煩﹐消癰﹐行水。治脹滿﹑瀉痢﹑霍亂﹐解魚﹑酒等毒。諸病不忌。葷素咸宜。惟冷食則滑腸耳﹗以搭棚所種﹐瓜不著地﹐皮色純靑﹐多毛﹐味純甘而不酸者良。

諸般渴﹑痢﹐煮冬瓜食之﹐並飲其汁。亦治水腫﹐消暑濕。若孕婦常食﹐澤胎化毒﹐令兒無病。與蘆菔同功。發背﹐冬瓜截去頭﹐合瘡上﹐瓜爛﹐截去再合﹐以愈爲度。已潰者合之﹐亦能漸斂。

練瓜瓤也。甘平。絞汁服﹐止消渴﹐治淋﹐解熱毒。洗面澡身去莗莙﹐令人白皙。

子古方所用瓜子﹐皆冬瓜子也。甘平。潤肺﹐化痰濁﹐治腸癰。

皮甘平。祛風熱﹐治皮膚浮腫﹑跌撲損傷。

葉淸暑﹐治瘧﹑痢﹑泄瀉﹐止渴﹐療蜂螫﹑惡瘡。

藤秋後齊根截斷﹐插瓶中﹐取汁服。治肺熱痰火﹑內癰諸證良。

絲瓜一名天羅甘涼。淸熱解毒﹐安胎﹐行乳﹐調營﹐補陽﹐通絡﹐殺虫﹐理疝﹐消腫﹐化痰。嫩者爲肴﹐宜葷宜素。老者入藥﹐能補能通。化濕除黃﹐息風止血。

痘瘡不快﹐初出或未出﹐多者令少﹐少者令稀。老絲瓜近蒂三寸﹐連皮燒存性﹐研﹐砂糖湯調下。喉痺﹐絲瓜搗汁灌之。癰疽不斂﹐絲瓜搗汁頻抹。酒痢﹐或便血腹痛﹐或肛門患痔﹐幹絲瓜煆存性﹐研﹐酒服二錢。兼治乳汁不通﹑經阻气痛﹑腰痛﹑疝痛﹑酒積﹑黃疸等病。化痰止嗽﹐絲瓜煆存性﹐研末﹐棗肉丸彈子大﹐每一丸酒下。風熱牙痛﹐絲瓜一條﹐以鹽擦過﹐煆存性﹐研﹐頻擦﹐兼治腮腫﹐水調敷。小兒浮腫﹐絲瓜﹑燈芯﹑蔥白

等分﹐煎濃汁服﹐並洗。

葉﹐嫩時可茹。絞汁服﹐治痧穢腹痛。性能消暑解毒﹐􋼭貼疔腫甚妙。虫癬﹐淸晨采帶露絲瓜葉七片﹐逐片擦七下﹐忌雞魚發物。睪丸偏墜﹐絲瓜葉煆存性三錢﹐雞子殼燒灰二錢﹐同研﹐溫酒下。湯火傷﹐搗絲瓜葉敷。

苦瓜一名錦荔枝靑則苦寒。滌熱﹐明目﹐淸心。可醬可腌﹐鮮時燒肉﹐先瀹去苦味﹐𨿽盛夏而肉汁能凝﹐中寒者勿食。熟則色赤﹐味甘性平﹐養血滋肝﹐潤脾補腎。

菜瓜一名越瓜﹐一名梢瓜生食甘寒。醒酒滌熱。糖腌充果﹐醯醬爲菹﹐皆可久藏。病目者忌。

黃瓜一名胡瓜﹐《隨園食單》誤作王瓜生食甘寒。淸熱利水。可菹可饌﹐兼􍜳蔬之用。而發風動熱﹐天行病後﹑疳﹑瘧﹑瀉痢﹑腳气﹑瘡疥﹑產後﹑痧痘皆忌之。

喉腫﹑眼痛﹐老黃瓜一條﹐上開一小孔去瓤﹐入芒硝令滿﹐懸陰處﹐待硝透出﹐刮下吹點。杖瘡﹑湯火傷﹐五月五日﹐掐黃瓜入瓶內﹐封﹐掛檐下﹐取水掃之。

南瓜早收者嫩﹐可充饌﹐甘溫﹐耐饑。同羊肉食﹐則壅气。晚收者甘涼﹐補中益气。蒸食味同番薯﹐旣可代糧救荒﹐亦可和粉作餅餌。蜜漬充果食。凡時病﹑疳﹑瘧﹑疸﹑痢﹑脹滿﹑腳气﹑痞悶﹑產後﹑痧痘皆忌之。

解鴉片毒﹐生南瓜搗汁頻灌。戒鴉片癮﹐宜用南瓜蒸熟多食﹐永無後患。火藥傷人﹐生南瓜搗敷﹐並治湯火傷。槍子入肉﹐南瓜瓤敷之卽出。晚收南瓜﹐浸鹽鹵中備用﹐亦良。胎气不固﹐南瓜蒂煆存性﹐研﹐糯米湯下。虛勞內熱﹐秋後將南瓜藤齊根剪斷﹐插瓶內取汁服。

芋煮熟甘滑利胎﹐補虛滌垢﹐可葷可素﹐亦可充糧。消渴宜餐﹐脹滿勿食。生嚼治絞腸痧﹐搗塗癰瘍初起。丸服散瘰癧﹐並奏奇功。煮汁洗膩衣﹐色白如玉。搗葉罨毒箭﹐及蛇﹑虫傷。

筍竹萌也甘涼。舒郁﹐降濁升淸﹐開膈消痰。味冠素食。種類不一﹐以深泥未出土而肉厚色白﹐味重軟糯﹐純甘者良。

可入葷肴﹐亦可鹽煮﹐烘漧爲臘﹐久藏致遠。出處甚繁﹐以天目早園爲勝。小兒勿食﹐恐其咀嚼不細﹐最難克化也。毛竹筍﹐味尢重﹐必現掘而肥大極嫩﹐墮地卽碎者佳。葷素皆宜﹐但能發病﹐諸病後﹑產後均忌之。閩人造爲漉筍﹐以貨遠方﹐極嫩者勝。煎去劣味﹐始可入饌。產處州者較優﹐惟山中盛夏之鞭筍﹐嚴寒之冬筍﹐味𨿽鮮美﹐與病無妨。

豆腐一名菽乳甘涼。淸熱﹐潤燥生津﹐解毒﹐補中﹐寬腸﹐降濁。處處能造﹐貧富倏宜﹐洵素食中廣大教主也。亦可入葷饌。冬月凍透者味尢美。以靑黃大豆﹐淸泉細磨﹐生搾取漿﹐入鍋﹐點成後﹐嫩而活者勝。其漿煮熟﹐未點者爲腐漿。淸肺補胃﹐潤燥化痰。漿面凝結之衣﹐揭起晾漧爲腐皮﹐充饑入饌﹐最宜老人。點成不壓則尢嫩﹐爲腐花﹐亦曰腐腦。搾漧所造者﹐有千層﹐亦名百葉。有腐幹﹐皆爲常肴﹐可葷可素。而腐幹堅者﹐甚難消化﹐小兒及老弱﹑病後﹐皆不宜食。蘆菔能消其積。由腐幹而再造爲腐乳﹐陳久愈佳﹐最宜病人。其用皂礬者﹐名靑腐乳﹐亦曰臭腐乳。疳﹑膨﹑黃病﹑便瀉者宜之。生搾腐渣﹐炒食﹐名雪花菜。熟搾者﹐僅堪飼豬。

豆腐泔水﹐浣衣去垢。一味熬成膏﹐治臁瘡甚效。休息久痢﹐醋煎豆腐食。杖後靑腫﹐切豆腐片貼之﹐頻易﹐或以燒酒煮貼﹐色紅卽易﹐不紅乃已。解鹽鹵毒﹐熟豆腐漿灌之。

果食類

梅酸溫。生時宜蘸鹽食﹐溫膽生津﹐孕婦多嗜之。以小滿前肥脆而不帶苦者佳。食梅齒􌜣﹐嚼胡桃肉解之。多食損齒﹐生痰助熱﹐凡痰嗽﹑疳膨﹑痞積﹑脹滿﹑外感未淸﹑女子天癸未行﹐及婦女汛期前後﹑痧痘後﹐並忌之。靑者鹽腌﹐曝漧爲白梅﹐亦可蜜漬糖收法制﹐以充方物。半黃者煙燻爲烏梅﹐入藥及染色用之。極熟者搾汁﹐曬收爲梅醬﹐古人用以調饌。故書曰﹕若作和羹﹐爾惟鹽梅也。

喉痺乳蛾靑梅二十枚鹽十二兩腌五日﹐取梅汁﹐入明礬三兩桔梗白芷防風各三兩牙皂三十條﹐俱研細末拌汁﹐和梅入瓶收之﹐每用一枚噙咽。凡中風痰厥﹐牙關不開﹐以此擦之﹐亦妙。梅核膈气﹐半黃梅子﹐每个用鹽一兩﹐腌一日夜﹐曬漧。又浸又曬﹐至水盡乃止。用靑錢三个﹐夾二梅﹐麻綫縛定﹐通裝瓷罐內﹐封埋土中﹐百日取出。每用一枚﹐含之咽汁﹐入喉立愈。刺在肉中﹐白梅肉嚼敷﹐亦治刀箭傷出血。乳癰腫毒﹐白梅煆存性﹐研﹐入輕粉少許﹐麻油和圍﹐初起﹑已潰皆可用。諸瘡胬肉﹐烏梅肉燒存性﹐研敷。久崩﹑久痢﹑便血日久﹐烏梅燒存性﹐研﹐米飲下二錢。蛔虫上行﹐蛔結腹痛﹐烏梅煎湯飲。指頭痛腫﹐烏梅肉和魚鮮搗封。

梅花半開時收藏﹐或蜜漬﹐或點茶﹐或蒸露﹐或熬粥﹐均妙。以綠萼﹑白梅爲佳。入藥舒肝解郁﹐淸火稀痘。

梅葉解水毒﹐洗葛衣﹐則去黴點而不脆

杏甘酸溫。須俟熟透食之﹐潤肺生津。以大而甜者勝。多食生痰熱﹑動宿疾。產婦﹑小兒﹑病人尢忌之。亦可糖腌蜜漬﹐收藏致遠﹐以充方物。其核中仁﹐味苦入藥﹐不堪食。

陰瘡爛痛﹐杏仁燒黑﹐研膏敷。陰戶虫癢﹐杏仁燒存性﹐研爛﹐綿裹納入。肛舿癢痛﹐杏仁杵膏頻敷。小兒臍爛成風﹐杏仁去皮研敷。箭鏑在咽﹐或刀刃在咽膈諸隱處﹐杵杏仁敷。

杏葉煎湯﹐洗眼癬良。

叭噠杏甘涼。潤肺﹐補液濡枯。仁味甘平﹐補肺潤燥﹐止嗽下气﹐養胃化痰。闊扁尖彎如鸚哥嘴者良。去衣﹐或生或炒﹐亦可作酥酪。

雙仁者有毒﹐勿用。寒濕痰飲﹑脾虛腸滑者忌食。

桃甘酸溫。熟透啖之﹐補心活血﹐解渴充饑。以晚熟大而甘鮮者勝。多食生熱﹐發癰瘡﹑瘧﹑痢﹑虫﹑疳諸患。可作脯﹐制醬造醋。凡食桃不消﹐卽以桃梟燒灰﹐白湯下二錢﹐吐出卽愈。

別有一種水蜜桃﹐熟時吸食﹐味如甘露﹐生津滌熱﹐洵是仙桃。北產者良﹐深州最勝﹔太倉﹑上海亦產﹐較遜。

桃梟桃實在樹﹐經冬不落﹐正月采收﹐中實者佳。煎湯服﹐止盜汗﹐已繲瘧。

桃仁治產後陰腫﹐炒﹐研敷。婦人陰瘡。杵爛﹐綿裹塞。

李一名嘉慶子甘酸涼。熟透食之﹐淸肝滌熱﹐活血生津。惟􏧡李爲勝﹐而不能多得。不論何種﹐以甘鮮無酸苦之味者佳。多食生痰助濕﹐發瘧﹑痢﹐脾弱者尢忌之。亦可鹽曝﹑糖收﹑蜜漬爲脯。

柰南產﹐實小﹐名林檎﹐一名來禽﹐一名花紅。其靑時體松不澀者﹐一名鵐果。甘酸溫。下气生津﹐和中止瀉。瀹湯代茗﹐味極淸芬﹐均以大者勝。多食澀脈滯气﹐發熱生痰。

北產﹐實大﹐名頻婆﹐俗呼蘋果。甘涼輕軟﹐別有色香﹐潤肺悅心﹐生津開胃﹐耐饑醒酒﹐辟穀救荒﹐洵果中仙品也。

栗甘平。補腎﹐益气﹐厚腸﹐止瀉﹐耐饑﹐最利腰腳﹐解羊肉毒。辟穀濟荒﹐生熟皆佳﹐點肴並用。嫩時嚼之﹐作桂花香。老者風漧﹐則甜而嫩。同橄欖食﹐風味尢美。以錢塘產者良。凡食均須細嚼﹐連液吞咽﹐則有益。若頓食至飽﹐反壅气傷脾。其外感未去﹑痞滿﹑疳積﹑瘧﹑痢﹑瘰癧﹑產後﹑小兒﹑病人﹑不饑﹑便祕者﹐並忌之。以生極難化﹐熟最滯气也。

棗鮮者甘涼。利腸胃﹐助濕熱﹐多食患脹瀉﹑熱渴﹐最不益人﹐小兒尢忌。

幹者甘溫。補脾養胃﹐滋營充液﹐潤肺安神。食之耐饑﹐亦可浸酒。取瓤作餡﹐葷素皆宜。殺烏頭﹑附子﹑天雄﹑川椒毒。臥時口含一枚﹐可解悶香。

以北產大而堅實肉厚者﹐補力最勝﹐名膠棗﹐亦曰黑大棗。色赤者名紅棗﹐气香味較淸醇﹐開胃養心﹐醒脾補血﹐亦以大而堅實者勝。可取瓤和粉﹐作糕餌。焚之辟邪穢。歉歲均可充糧。義烏所產南棗﹐功力遠遜﹐僅供食品。徽人所制蜜棗﹐尢爲膩滯。

多食皆能生虫﹑助熱﹑損齒﹑生痰。凡小兒﹑產後﹐及溫熱﹑暑濕諸病前後﹑黃疸﹑腫脹﹑疳積﹑痰滯﹐並忌之。

梨甘涼。潤肺﹐淸胃﹐涼心﹐滌熱息風﹐化痰已嗽﹐養陰濡燥﹐散結通腸﹐消癰疽﹐止煩渴﹐解丹石﹑煙煤﹑炙銩﹑髙梁﹑曲􏤿諸毒。治中風不語﹑痰熱﹑驚狂﹑溫暑等屙。並絞汁服﹐名天生甘露飲。以皮薄心小﹐肉細無渣﹐略無酸味者良﹐北產尢佳。切開貼湯火傷﹐止痛不爛。中虛寒瀉﹑乳婦﹑金瘡忌之。新產及病後﹐須蒸熟食之。與蘆菔相間收藏﹐則不爛。可搗汁熬膏﹐亦可醬食。

木瓜酸平。調气﹐和胃﹐養肝﹐消脹﹐舒筋﹐息風﹐祛濕。蜜漬﹐酒浸。多食患淋﹐以酸澀太過也。專治轉筋﹐能健腰腳﹐故老人宜佩也。

腳气筋攣﹐以木瓜切片囊盛﹐日踐踏之。霍亂轉筋﹐木瓜一兩煎服﹐仍煎湯浸靑布﹐裹其足。辟臭虫﹐木瓜片鋪席下。反花痔﹐木瓜末﹐鮮魚身上涎﹐調塗。黴瘡結毒﹐木瓜一味研末﹐水法丸﹐日以土茯苓湯下三錢。

柿鮮柿甘寒。養肺胃之陰﹐宜於火燥津枯之體。以大而無核﹐熟透不澀者良。或采靑柿﹐以石灰水浸過﹐則澀味盡去﹐削皮啖之﹐甘脆如梨﹐名曰綠柿。凡中气虛寒﹐痰濕內盛﹐外感風寒﹐胸腹痞悶﹐產後﹐病後﹐瀉痢﹐瘧﹐疝﹐痧﹑痘後皆忌之。不可與蟹同食。

幹柿甘平。健脾補胃﹐潤肺澀腸﹐止血﹐充饑﹐殺疳﹐療痔﹐治反胃﹐已腸風。老稚咸宜﹐果中聖品。以北產無核者勝。惟太柔腴﹐不堪藏久。柿餅﹑柿花功用相似﹐體堅耐久﹐並可充糧。

反胃﹑便瀉﹐並以柿餅飯上蒸熟﹐日日同飯嚼食﹐能不飲水更妙。凡小兒初食飯時﹐亦如此嚼餵甚良。產後嗽逆﹑气亂心煩﹐柿餅碎切煮汁飲。痰嗽帶血﹐大柿餅飯上蒸熟﹐每用一枚﹐批開﹐摻眞靑黛一錢﹐臥時食之﹐薄荷湯下。痘瘡入目﹐柿餅日日食之。解桐油﹑銀黝毒﹐多食柿餅。熱痢﹑血淋﹐柿餅細切﹐同粳米煮粥食。

柿霜乃柿之精液﹐甘涼淸肺。治吐血﹐咯血﹐勞嗽﹐上消﹐咽喉﹑口舌諸病甚良。

柿蒂下气﹐治咳逆﹑噎噦﹑气沖﹑不納之證。

柿漆另有一種小柿﹐𨿽熟而色不赤﹐名曰蓈柿﹐亦曰漆柿。須於小暑前﹐柿未生核時﹐采而搗爛﹐其汁如漆﹐可以染罾﹑造扇﹐蓋性能卻水也。亦可生啖﹐性尢冷利。

石橊甘酸溫澀。解渴﹐析酲。多食損肺傷齒﹐助火生痰﹐最不益人。但供觀美而已。皮可染皂。

中虫毒﹐石橊皮煎濃飲。腿肚生瘡﹐初起如栗﹐搔之漸開﹐黃水浸淫﹐癢痛潰爛﹐遂致繞脛而成錮疾。酸橊皮煎濃汁﹐冷定頻掃。

花治吐血。研末吹鼻﹐止衄血﹐亦敷金瘡出血。以千葉火紅者良。

按﹕諸花忌澆熱水﹐惟此花可以烈日中灌漑﹐並宜以葷濁熱湯澆之則益茂﹐但勿著鹹味耳﹗正月二十日分枝﹐則當年卽花。物性之難測如此。余幼時見業師王鐶中先生﹐善養此花﹐而人罕知其法﹐故附識﹐以傳於世。

橘甘平。潤肺﹐析酲﹐解渴。閩產者名福橘﹐黃巖所產﹐皮薄色黃者﹐名蜜橘。俱無酸味而少核﹐皆爲佳品。然多食生痰聚飲﹐風寒咳嗽及有痰飲者﹐勿食。味酸者﹐戀膈滯肺﹐尢不益人。並可糖腌作脯﹐名曰橘餅。以其連皮造成﹐故甘辛而溫﹐和中開膈﹐溫肺散寒﹐治嗽化痰﹐醒酒消食。

橘皮解魚蟹毒﹐化痰下气。治咳逆﹑嘔噦﹑噫噎﹑脹悶﹑霍亂﹑疳﹑瘧﹑瀉痢﹑便祕﹑腳气諸病﹐皆效。去白者名橘紅﹐陳久愈良。福橘皮爲勝﹐或瀹茗時入一片﹐亦妙。惟化州無橘﹐俗尙化州橘紅﹐其色不紅﹐皆柚皮也。

產後溺閉不通﹐橘紅二錢爲末﹐空心溫酒下。乳吹﹐橘皮一兩﹐甘艸一錢﹐水煎服。魚骨鯁﹐橘皮常含咽汁。嵌甲痛不能行﹐橘皮煎濃湯﹐浸良久﹐甲肉自離﹐輕手剪去﹐以虎骨末敷之。

橘核治疝气﹑乳癰。

橘葉消癰腫﹐治乳癖。

金橘《廣州誌》名夏橘。《上林賦》曰盧橘。甘溫。醒脾﹐下气﹐辟穢﹐化痰﹐止渴﹐消食解酲。其美在皮﹐以黃巖所產﹐形大而圓﹐皮肉皆甘﹐而少核者勝。一名金蛋。亦可糖腌壓餅。

橙皮甘辛。利膈﹐辟惡﹐化痰﹐消食﹐析酲﹐止嘔醒胃﹐殺魚蟹毒。可以爲菹﹐可以伴齏﹐可以爲醬﹐糖制宜餡﹐蜜制成膏。嗅之則香﹐咀之則美﹐洵佳果也。肉不堪食﹐惟廣東產者﹐可與福橘爭勝。

香橙餅

橙皮二斤切片白砂糖四兩烏梅肉二兩

同研爛﹐入甘艸末一兩﹐檀香末五錢﹐搗成小餅﹐收﹐幹藏之。每噙口中。生津﹐舒郁﹐辟臭﹐解酲﹐化濁痰﹐禦嵐瘴﹐調和肝胃﹐定痛止嘔。湯瀹代茶﹐亦可供客。

柑甘寒。淸熱﹐止渴﹐析酲。以永嘉所產者﹐名甌柑﹐核少無滓﹐最勝﹐京師呼爲春橘。多食滑腸﹐停飲﹐傷肺﹐寒中。凡气虛脾弱﹐風寒爲病﹐產婦﹑小兒及諸病後忌之。種類甚多﹐大小不一。海紅柑﹐樹小而結實甚大﹐皮厚肉紅﹐可久藏﹐俗呼文旦。生枝柑﹐形不圓﹐色靑膚粗﹐味微酸﹐畱之枝間﹐大可耐久﹐俟味變甘﹐乃帶葉折﹐故俗名呼蜜羅。

柑皮辛甘涼。下气﹐調中﹐解酒﹐殺魚鮏气。可以入茗﹐或去白焙﹐研末﹐點湯入鹽飲。亦有用湯瀹過﹐以之煨肉者。

柚一名朱欒﹐一名香欒。俗作香櫞者非。酸寒。辟臭﹐消食﹐解酲。多食之獘﹐更甚於柑。種類甚繁﹐大小不一﹐俗呼大者爲香脬﹐小者爲香圓。

柚皮辛苦而甘。消食﹐化痰﹐散憤懣之气﹐陳久者良。

佛手柑《圖經》名枸櫞﹐亦名香櫞。今人誤以柚之小者爲香櫞﹐蓋失考也。

辛溫。下气﹐醒胃﹐豁痰﹐辟惡﹐解酲﹐消食﹐止痛。多食耗气﹐虛人忌之。金華產者勝﹐味不可口﹐而淸香襲人。置之案頭﹐可供玩賞。置芋片於蒂﹐而以濕紙圍護﹐終久不癟。搗蒜罨其蒂﹐則香更充溢。浸汁浣葛鬕最妙。亦可蜜漬收藏。入藥以陳久者良﹐蒸露尢妙。其花功用略同。

枇杷甘平。潤肺﹐滌熱生津。以大而純甘﹑獨核者良。多食助濕生痰﹐脾虛滑瀉者忌之。蜜餞﹑糟收﹐可以藏久。

葉毛多質韌﹐味苦气平﹐隆冬不凋﹐盛夏不萎﹐稟激濁﹑揚淸之性﹐抱忘炎﹑耐冷之姿﹐靜而能宣。

凡風溫﹑溫熱﹑暑燥諸邪在肺者﹐皆可藉以保柔金而肅治節﹐香而不燥。凡濕溫﹑疫癘﹑穢毒之邪在胃者﹐皆可用以澄濁气而廓中州。《本艸》但言其下气止渴﹐專治嘔﹑嗽﹑噦﹑噫﹐何其疏耶﹖宜以夏前采葉﹐刷毛洗淨﹑切碎﹐淨鍋炒燥﹐入瓶密收﹐用以代茶常飲﹐可免時气沾染﹐眞妙法也。亦可蒸露。

山楂亦作查﹐一名山裏果。北產者大﹐亦名棠球﹐俗名紅果酸甘溫。醒脾气﹐消肉食﹐破瘀血﹐散結﹐消脹﹐解酒﹐化痰﹐除疳積﹐已瀉痢。大者去皮核﹐和糖蜜搗爲糕﹐名楂糕﹐色味鮮美﹐可充方物。入藥以義烏產者勝。多食耗气﹑損齒﹑易饑﹐空腹及羸弱人﹐或虛病後﹐忌之。

痘疹乾黑危困﹐山楂爲末﹐紫艸煎﹐酒調服一錢﹐輕者白湯下﹐卽時紅活。食肉不消﹐山楂四兩﹐水煮食﹐並飲其汁。腸風下血﹐山楂爲末﹐艾湯調服。惡露不行﹑腹痛﹐山楂煎湯﹐調砂糖服。

楊梅甘酸溫。宜蘸鹽少許食﹐析酲﹐止渴﹐活血﹐消痰﹐滌腸胃﹐除煩懣惡气。鹽藏﹑蜜漬﹑酒浸﹑糖收﹐爲脯爲幹﹐消食止痢。大而純甜者勝。多食動血。酸者尢甚﹐諸病挾熱者忌之。

樹皮煎湯洗惡瘡疥癬﹐漱牙痛。澄冷服﹐解砒毒。研末燒酒調敷﹐治遠近攣縮。燒灰油調﹐敷湯火傷。

櫻桃甘熱。溫中。不宜多食﹐諸病皆忌﹐小兒遠之﹐酸者尢甚。靑蔗漿能解其熱。

銀杏一名白果生﹐苦平澀。消毒﹐殺虫﹐滌垢﹐化痰。擦面去􏫖皰﹑莗莙﹑皴皺﹐及疥癬﹑疳舿﹑陰虱。熟﹐甘苦溫。暖肺益气﹐定喘嗽﹐止帶濁﹐縮小便。多食壅气動風﹐小兒發驚動疳。中其毒者﹐昏暈如醉﹐白果殼或白鯗頭﹐煎湯解之。食或太多﹐甚至不救﹐愼生者不可不知也﹗

小便頻數﹑腸風下血﹑赤白帶下﹐並以白果煨熟﹐去火气﹐細嚼﹐米飲下。手足皴裂﹑下疳陰虱﹑頭面癬瘡﹐並用生白果杵爛﹐塗擦。鍼刺入肉﹑瓷鋒嵌腳﹑水疔暗疔﹐並將白果肉浸菜油中﹐年久愈佳﹐搗敷患處。

胡桃一名核桃甘溫。潤肺﹐益腎﹐利腸﹐化虛痰﹐止虛痛﹐健腰腳﹐散風寒﹐助痘漿﹐已勞喘﹐通血脈﹐補產虛﹐澤肌膚﹐暖水髒﹐制銅毒﹐療諸癰﹐殺羊膻﹐解齒􌜣。以殼薄﹑肉厚﹑味甜者良。宜餡宜肴﹐果中能品。惟助火生痰﹐非虛寒者﹐勿多食也。

風寒感冒﹐頭痛﹑身熱﹐胡桃肉﹑蔥白﹑細茶﹑生薑共杵爛﹐水煎熱服﹐汗出而痊。內熱者去姜﹐加白砂糖。小便頻數﹐胡桃肉﹐臥時嚼之﹐溫酒下。

石淋痛楚﹐胡桃肉一斤﹐同細米煮漿粥﹐日日食之。小腸气痛﹑便毒初起﹐並以胡桃肉煆研﹐溫酒下。

背癰﹑附骨疽﹐未成膿者﹐胡桃十个﹐煨熟去殼﹐槐花一兩同研﹐熱酒調下。疔瘡﹑惡瘡﹐胡桃破開﹐取肉嚼爛﹐仍安殼內﹐合瘡上﹐頻換。壓撲損傷﹐胡桃肉杵爛﹐溫酒頓服。

榛甘平。補气﹐開胃﹐耐饑﹐長力﹐厚腸﹐虛人宜食。仁粗大而不油者佳。亦可磨點成腐﹐與杏仁腐﹐皆爲素饌所珍。

梧桐子甘平。潤肺﹐淸熱﹐治疝﹐諸病無忌。鮮更淸香。

桑椹甘平。滋肝腎﹐充血液﹐止消渴﹐利關節﹐解酒毒﹐祛風濕﹐聰耳明目﹐安魂鎭魄。可生啖宜微鹽拌食﹐可飲汁﹐或熬以成膏﹐或爆榦爲末。設逢歉歲﹐可充糧食。久久服之﹐須髮不白。以小滿前熟透﹑色黑而味純甘者良。

熟桑椹﹐以布濾取汁﹐瓷器熬成膏收之﹐每日白湯或醇酒調服一匙。老年服之﹐長精神﹐健步履﹐息虛風﹐靖虛火﹐兼治水腫脹滿﹑瘰癧結核。

櫧子有甜﹑苦二種。苦者煮炒令熟﹐味亦帶甘。並可食﹐亦可磨粉充糧﹐耐饑止瀉。气實腸燥者勿食。患酒膈者﹐苦櫧煮熟﹐細嚼頻食﹐自愈。

橡實櫟樹子也。其殼可染皂﹐故一名皂斗。苦溫。須浸透﹐去其澀味﹐蒸煮極熟食之。補脾胃﹐益气力﹐止瀉耐饑。性似栗櫧﹐可禦凶年。杜工部客秦州﹐嘗采以自給﹐其嫩葉亦可煎飲代茶。癰堅如石﹐不作膿﹐橡斗子用醋於靑石上磨汁塗﹐幹則易﹐自平。

荔枝甘溫而香。通神益智﹐塡精充液﹐辟臭止痛﹐滋心營﹐養肝血。果中美品﹐鮮者尢佳﹐以核小肉厚而純甜者勝。多食發熱﹑動血﹑損齒﹐凡上焦有火者忌之。食之而醉者﹐卽以其殼煎湯﹐或蜜湯解之。痘瘡不發﹐荔枝肉浸酒飲﹐並食之﹐忌生冷。諸疔﹐荔枝肉﹑白梅肉各三个﹐搗餅貼之﹐根卽出。

龍眼一名桂圓﹐俗呼圓眼甘溫。補心气﹐安志定神﹔益脾陰﹐滋營充液。果中聖品﹐老弱宜之。以核小﹑肉厚﹑味純甘者良。然不易化﹐宜煎汁飲。外感未淸﹑內有郁火﹑飲停气滯﹑脹滿不饑諸候均忌。

玉靈膏一名代參膏

自剝好龍眼﹐盛竹筒式瓷碗內﹐每肉一兩﹐入白洋糖一錢﹐素體多火者﹐再入西洋參片﹐如糖之數。碗口冪以絲綿一層﹐日日於飯鍋上蒸之﹐蒸到百次。凡衰羸﹑老弱﹐別無痰火﹐便滑之病者﹐每以開水瀹服一匙﹐大補气血﹐力勝參芪。產婦臨盆服之﹐尢妙。

核研末﹐名驪珠散﹐敷刀刃﹑跌打諸傷﹐立能止血定痛﹐愈後無瘢。

殼研細﹐治湯火傷﹐焚之辟蛇。

橄欖一名靑果酸甘平。開胃生津﹐化痰滌濁﹐除煩止渴﹐涼膽息驚﹐淸利咽喉﹐解魚﹑酒﹑野蕈毒。鹽藏藥制﹐功用良多。點茶亦佳。以香骮多汁者勝。

河豚﹑魚鱉諸毒﹐諸魚骨鯁﹐橄欖搗汁﹐或煎濃湯飲。無橄欖﹐以核研末﹐或磨汁服。下疳﹐橄欖燒存性﹐研﹐油調敷﹐兼治耳足凍瘡。稀痘﹐橄欖核常磨濃如糊﹐頻與小兒服之。

欖仁甘平。潤肺﹐解毒﹐殺虫﹐稀痘﹐制魚鮏﹐塗唇吻燥痛。小兒及病後﹐宜以爲果餌。

榧甘溫。潤肺﹐止嗽化痰﹐開胃﹐殺虫﹐滑腸﹐消穀。可生啖﹐可入素羹。豬脂炒﹐皮自脫。以細而殼薄者佳。多食助火﹐熱嗽非宜。腸胃諸虫患﹐每晨食榧肉七枚﹐以愈爲度。

海松子甘平。潤燥﹐補气充饑﹐養液息風﹐耐饑溫胃﹐通腸辟濁﹐下气香身﹐最益老人。果中仙品﹐宜肴宜餡﹐服食所珍。

檳榔苦甘﹐溫澀。下气消痰﹐辟瘴殺虫﹐析酲化食。除脹泄滿﹐宣滯破堅﹐定痛和中﹐通腸逐水。制肥甘之毒﹐膏粱家宜之。尖長質較軟﹐色紫而香﹐俗呼棗兒檳榔者良。且能堅齒﹐解口气。惟虛弱人及澹泊家忌食。

枳稺一名雞距子甘平。潤燥﹐止渴﹐除煩﹐利大小腸﹐專解酒毒。多食發蛔虫。

無花果甘寒。淸熱﹐療痔﹐潤腸﹐上利咽喉。中寒忌食。

蒲桃甘平。補气﹐滋腎液﹐益肝陰﹐養胃耐饑﹐禦風寒﹐彊筋骨﹐通淋逐水﹐止渴安胎。種類甚多﹐北產大而多液﹐味純甜者良﹐無核者更勝。可幹可釀。枸杞同功。

胎上衝心﹐蒲桃煎湯飲﹐無則用藤葉亦可。嘔噦﹑霍亂﹑溺閉﹑小腸气痛﹐並以蒲桃藤葉煎濃汁飲﹐可淋洗腰腳腿痛。

附種蒲桃法﹕正月末﹐取蒲桃嫩枝﹐長四五尺者﹐捲爲小圈﹐令緊實。先治地土松而沃之﹐以肥種之﹐止畱二節在外。候春气透發﹐眾萌競吐﹐而土中之節﹐不能條達﹐則盡萃於出土之二節﹐不二年成大棚。其實如棗﹐且多液也。

落花生一名長生果煮食﹐甘平。潤肺﹐解毒﹐化痰。

炒食﹐甘溫。養胃調气﹐耐饑。

入饌頗佳﹐搾油甚劣。以肥白香甘者良。有火者但宜煮食。

西瓜甘寒。淸肺胃﹐解暑熱﹐除煩止渴﹐醒酒涼營﹐療喉痺﹑口瘡﹐治火毒﹑時證。𨿽霍亂﹑瀉痢﹐但因暑火爲病者﹐並可絞汁灌之。以極甜而作梨花香者勝。一名天生白虎湯。

多食積寒助濕﹐每患秋病。中寒多濕﹑大便滑泄﹑病後﹑產後均忌之。食瓜腹脹者﹐以冬腌漧菜瀹湯飲﹐卽消。

瓜瓤煨豬肉﹐味美﹐色佳而不膩。

瓜肉爆幹腌之﹐亦可醬漬﹐以作小菜﹐食之已目赤﹑口瘡。

肉外靑皮以瓷鋒刮下﹐名西瓜翠衣﹐入藥涼驚滌暑。

瓜子生食化痰滌垢﹐下气淸營。一味濃煎﹐治吐血﹑久嗽皆妙。制配橙酊﹐作餡甚美。帶殼炒香佐酒﹐爲雅俗共賞之。尢大者勝。

甜瓜甘寒。滌熱﹐利便﹐除煩﹐解渴﹐療饑﹐亦治暑痢。種類匪一﹐以淸香甘脆者勝。多食每患瘧﹑痢。凡虛寒多濕﹐便滑﹐腹脹﹐腳气﹐及產後﹑病後皆忌之。其子亦可食。

黃疸﹑鼻息﹑濕家頭痛﹐並用瓜蒂爲末﹐吹鼻內﹐口含冷水﹐俟鼻出黃水愈。

藕甘平。生食生津﹐行瘀﹐止渴除煩﹐開胃消食﹐析酲﹐治霍亂口漧﹐療產後悶亂。罨金瘡﹐止血定痛﹐殺射罔魚蟹諸毒。熟食補虛﹐養心生血﹐開胃舒郁﹐止瀉充饑﹐搗罨凍瘡﹐亦可入饌。果中蜜品﹐久食休糧。

以肥白純甘者良。生食宜鮮嫩﹐煮食宜壯老﹐用砂鍋桑柴緩火煨極爛﹐入煉白蜜﹐收幹食之﹐最補心脾。若陰虛肝旺﹐內熱血少﹐及諸失血證﹐但日熬濃藕湯飲之﹐久久自愈﹐不服他藥可也。老藕搗浸澄粉﹐爲產後﹑病後﹑衰老﹑虛勞妙品。但須自制﹐市物恐摻雜不眞也。市中熟藕﹐多雜穢物﹐故易糜爛﹐最不宜食﹐諸病皆忌。

藕節入藥﹐功專止血。

藕實卽蓮子鮮者甘平﹐淸心養胃。治噤口痢﹐生熟皆宜。幹者甘溫﹐可生可熟﹐安神補气﹐鎭逆止嘔﹐固下焦﹐已崩帶﹑遺精﹐厚腸。胃﹐愈二便不禁。可磨以和粉作糕﹐或同米煮爲粥飯﹐健脾益腎﹐頗著奇勛。以紅花所結﹐肉厚而嫩者良。但性澀滯气﹐生食須細嚼﹐熟食須開水泡﹐剝衣挑心煨極爛。凡外感前後﹑瘧﹑疸﹑疳﹑痔﹑气郁痞脹﹑溺赤便祕﹑食不遠化及新產後﹐皆忌之。汪謝城曰﹕陳蓮子𨿽久煮不糜﹐取蓮根新出嫩芽同煮﹐則爛矣。

薏蓮子心也。苦涼。斂液﹐止汗﹐淸熱﹐養神﹐止血﹐固精﹐所謂能靖君相火邪也。勞心吐血﹐蓮心七枚﹐糯米二十一粒爲末﹐酒下。心動精遺﹐蓮心一錢研末﹐入辰砂一分﹐淡鹽湯下。

蓮須苦澀。治遺精失血。

蓮花貼天皰瘡。以一瓣﹐書人字於上﹐吞之﹐可催生。研末酒服方寸匕﹐治跌打嘔血。白者蒸露﹐淸心﹑滌暑﹑涼營。千葉小瓣者﹐鮮服壯陽。

蓮房蓮蓬殼也。破血﹐亦能止血。酒煮服﹐治胎衣不下。水煎飲﹐解野蕈毒。

桿通气舒筋﹐升津止渴。霜後采者﹐淸熱止盜汗﹐行水愈崩淋。

葉功用與房略同。其色靑﹐其象震﹐故能升發膽中淸气﹐以達脾气。凡脾虛气陷﹐而爲便瀉不運者﹐可佐入培中之劑﹐如荷米煎之類是也。古方荷葉燒飯﹐卽是此義。蓋燒飯卽煮飯﹐後人拘泥字面﹐不解方言﹐入火燒焦﹐全失淸芳气味矣。凡上焦邪盛﹐治宜淸降者﹐切不可用。東垣淸震湯之謬﹐章杏云已力辧其非。試察其能治痘瘡倒陷﹐則章氏之言益信。《痘疹論》云﹕痘瘡倒陷﹐若由風寒外襲﹐竅閉血凝﹐漸變黑色﹐身痛肢厥者﹐溫肌散邪﹐則气行而痘自起也。用霜後荷葉﹐貼水紫背者﹐炙幹﹐白直僵蠶炒去絲﹐等分爲末﹐每服五分﹐溫酒或芫荽湯調下。蓋荷葉能升發陽气﹐散瘀血﹐畱好血﹐僵蠶能解結滯之气故也。此藥平和易得﹐而活人甚多﹐勝於人牙﹑龍腦多矣。名南金散。

陽水浮腫﹐敗荷葉燒存性﹐研﹐每二錢﹐米飲下﹐日三。諸般癰腫﹐荷葉蒂不拘多少﹐煎湯淋洗﹐拭漧﹐以飛過寒水石﹐同臘豬脂塗之﹐能拔毒止痛。

孕婦傷寒﹐大熱煩渴﹐恐傷胎气﹐嫩捲荷葉焙漧五錢﹐蚌粉減半﹐共研﹐每三錢﹐新汲水入蜜調服﹐並塗腹上。名罩胎散。

胎動已見黃水﹐幹荷蒂一枚﹐炙研﹐每軟米淘汁一鐘調下。

赤白痢﹐荷葉煆研﹐每二錢﹐糖湯下。

脫肛﹐貼水荷葉焙研﹐酒服三錢﹐並以荷葉盛末坐之。赤遊火丹﹐新生荷葉杵爛﹐入鹽塗。

陰腫痛癢﹐荷葉﹑浮萍﹑蛇牀﹐煎湯日洗。

漆瘡﹐榦荷葉煎湯洗。

刀斧傷﹐荷葉煆﹐研敷。

徧身風癘﹐荷葉三十張﹐石灰一斗﹐淋汁合煮漬之﹐半日乃出﹐數日一作。

芡實一名雞頭甘平。補气﹐益腎﹐固精﹐耐饑渴﹐治二便不禁﹐彊腰膝﹐止崩淋帶濁。必蒸煮極熟﹐枚齒細咀﹐使津液流通﹐始爲得法。鮮者鹽水帶殼煮﹐而剝食亦良。幹者可爲粉作糕﹐煮粥代糧﹐亦入藥劑﹐惟能滯气﹐多食難消。禁忌與蓮子同。其莖嫩時可茹﹐能淸虛熱。根可煮食﹐薐歲濟饑。葉一張須囫圇者煎湯服﹐治胞衣不下。

菱芰鮮者甘涼。析酲﹐淸熱。多食損陽助濕﹐胃寒脾弱人忌之。老者風漧﹐肉反轉嫩。熟者甘平﹐充饑代谷。亦可澄粉﹐補气厚腸。多食滯气﹐胸腹痞脹者忌之。芰花向日﹐菱花向月﹐故芰暖而菱寒。鏡號菱花﹐謂女人容貌如月也。

鳧茈卽荸臍﹐一名烏芋﹐一名地栗甘寒。淸熱﹐消食﹐析酲﹐療膈﹐殺疳﹐化銅﹐辟蠱﹐除黃﹐泄脹﹐治痢﹐調崩。以大而皮赤味甜﹑無渣者良﹐風漧更美。多食每患脹痛﹐中气虛寒者忌之。煮熟性平﹐可入肴饌﹐可禦凶年。澄粉點目﹐去翳如神﹔味亦甚佳﹐殊勝他粉。

辟蠱﹐荸臍曬榦爲末﹐每白湯下二錢。蠱家知有此物﹐卽不敢下。

血崩﹐荸臍一歲一枚﹐煆存性﹐研﹐酒調下。

便血﹐搗荸臍汁一鐘﹐好酒半鐘﹐空心溫服。

赤白痢﹐午日午時﹐取完好荸臍﹐洗淨拭漧﹐勿令損破﹐安瓶內﹐入好燒酒浸之﹐黃泥密封收藏。每用二枚細嚼﹐空心原酒下。

慈姑俗作茨菇﹐一名白地栗﹐一名河鳧茈甘苦寒。用灰湯煮熟去皮食﹐則不麻澀。入肴加生薑以制其寒。功專破血﹑通淋﹑滑胎﹑利竅。多食發瘡﹑動血﹑損齒﹑生風。凡孕婦及癱﹑瘓﹑腳气﹑失血諸病尢忌之。

百合甘平。潤肺﹐補胃﹐淸心﹐定魄﹐息驚﹐澤膚﹐通乳﹐祛風﹐滌熱﹐化濕﹐散癰。治急黃﹐止虛嗽﹐殺蠱毒﹐療悲哀﹐辟諸邪﹐利二便﹐下平腳气﹐上理咽喉。以肥大純白味甘﹐而作檀香气者良。

或蒸或煮﹐而淡食之﹐專治虛火勞嗽﹐亦可煮粥﹑煨肉。澄粉食﹐並補虛羸﹐不僅充饑也。入藥則以山中野生﹑彌小而味甘者勝。

風寒痰嗽﹑中寒便滑者勿食。

山丹俗呼紅花百合。種類不一﹐亦有黃花者。甘苦涼。淸營滌暑﹐潤燥通腸。剝去外一層﹐水浸去苦味﹐或蒸或煮﹐加白洋糖食之耐饑。亦可煮粥﹑澄粉﹐補力𨿽遜﹐似亦益人。忌同上。

按藕粉﹑百合粉之外﹐尙有嘉定澄造之天花粉﹐陰虛內熱及便燥者﹐服之甚宜。餘者只可充平人之食﹐不可調養病人。最不堪者﹐徽州之葛根粉﹐非風寒未解者﹐皆不可食。

甘蔗甘涼。淸熱和胃﹐潤腸﹐解酒﹐殺蛔﹐化痰﹐充液。治癉瘧﹑暑痢﹐止熱嗽﹑虛嘔﹐利咽喉﹐彊筋骨﹐息風﹐養血﹐大補脾陰。

搾漿名天生復脈湯。以皮靑﹑圍大﹑節稀﹑形如竹竿者勝。故一名竹蔗﹐亦作竿蔗。與榧仁同嚼﹐則渣軟。皮紫者性溫﹐功遜。

蔗飴蔗汁煎成如飴﹐色黑﹐今人呼曰砂糖甘溫。和中活血﹐止痛舒筋。越人產後輒服之。然多食助熱﹐生痰﹐傷營﹐滯胃。凡內熱或血不阻者忌之。

赤砂糖出處不一﹐品色甚多﹐有靑糖﹑紅糖﹑球糖﹑綿糖等名甘溫。暖胃緩肝﹐散寒活血﹐舒筋止痛。制鴉片煙。吳人產後﹐用以行瘀。多食損齒生虫﹐其獘如上。以上二種﹐味不帶酸苦者佳。

白砂糖卽白洋糖﹐亦曰白糖﹐古名石蜜﹐此乃竹蔗煎成。堅白如冰者爲冰糖﹐輕白如霜者爲糖霜。凡霜一瓷﹐其中品色亦自不同﹐故有冰花﹑上白﹑次白等名也。

甘平。潤肺﹐和中﹐緩肝﹐生液﹐化痰止嗽﹐解渴析酲﹐殺魚蟹腥﹐制豬肉毒﹐辟韭蒜臭﹐降濁怡神。辛苦潛移﹐酸寒頓攺﹐調元贊化﹐燮理功優。冰糖﹑糖霜﹐均以最白者爲良。多食久食﹐亦有損齒生虫之獘。痞滿嘔吐﹐濕熱不淸﹐諸糖並忌。解鹽鹵毒﹐糖霜多食。小兒未能谷食﹑久瘧不瘳﹐濃煎冰糖湯服。中虛脘痛﹑痘不落痂﹑食魚蟹而不舒﹑啖蒜韭而口臭﹐並以糖霜煎濃湯飲。噤口痢﹐冰糖五錢﹐烏梅一个﹐煎濃頻呷。汪謝城﹕諸糖﹐時邪﹑痧疹﹑霍亂皆大忌。余見誤服致危者﹐不一其人。卽夏月產後﹐用以行瘀﹐亦宜愼也。

吾叔苦志力學﹐自垂髫以來﹐憂勤惕厲﹐垂四十餘年。𨿽經世變﹐身超物外﹐得以隨外而息焉﹑遊焉。乃飲水思源﹐譜是書寓意﹐故以水始。次谷食﹐而以胡麻冠於調和﹐抑鹽於油後者﹐蓋土產百物﹐天之所以養人﹐不欲官於其事也。次蔬果﹐而以蔗糖殿者﹐將及肉食﹐豫伏制豬肉毒之糖霜於前也。伏讀至此﹐不但經論足以濟世﹐烈且以知叔之晚境如飴﹐更有甘蔗旁生之兆焉。宗侄承烈拜於滬寓。

毛羽類

紂豬肉去勢曰紂甘鹹平。補腎液﹐充胃汁﹐滋肝陰﹐潤肌膚﹐利二便﹐止消渴﹐起􏢡羸。以壯嫩花豬﹐軟而易熟﹐香而不腥臊者良。烹法甚多﹐惟整塊洗淨﹐略抹糖霜﹐幹蒸極爛者﹐味全力厚﹐最爲補益。古人所謂蒸豚也。吳俗尙蹄肘﹐乃古之豚肩遺意﹐但須緩火煨化。嘉蘇婦人﹐不事中饋﹐而尙市脯﹐劣廚欲速用硝﹐不但失飪﹐亦且暴殄。

多食助濕熱﹐釀痰飲﹐招外感﹐昏神智﹐令人鄙俗。故先王立政﹐但以爲養老之物。聖人云﹕勿使勝食气。而回回獨謂此肉爲葷也。末俗貪饕﹐不甘澹泊﹐厚味臘毒﹐漫不知省﹐蔑禮糜財﹐喪其廉儉。具不得已之苦心者﹐假神道以設教﹐創持齋之日期﹐𨿽屬不經﹐良有深意。若幼時勿縱其口腹﹐不但無病﹐且易成人。至一切外感及哮嗽﹑瘧﹑痢﹑痧﹑疸﹑霍亂﹑脹滿﹑腳气﹑時毒﹑喉痺﹑痞滿﹑疔癰諸病﹐切忌之。其頭肉尢忌。產後食肉﹐亦勿太早。痧﹑痘﹑時病後﹐須過彌月始可食也。新鮮之肉曰腥。《論語》君賜腥是也。方書所云﹕忌食新鮮之鮮﹐忌食魚鮏之腥﹐皆指此言也。醫家﹑病家﹐往往顢頇不省﹐故詳及之。其未經去勢之瞫豬肉﹑婁豬肉﹐皆不堪食。黃覲豬肉﹑瘟豬肉﹐並有毒﹐𨿽平人亦忌之。中其毒者﹐芭蕉根搗汁服。小兒火丹及打傷靑腫﹑破傷風﹐並用新宰豬肉﹐乘熱片貼﹐頻易。液幹難產﹐津枯血奪﹐火灼燥渴﹐幹嗽﹑便祕﹐並以豬肉煮湯﹐吹去油飲。

豬皮杭人以干肉皮煮熟﹐刮去油﹐刨爲薄片﹐暴燥﹐以充方物﹐名曰肉酢﹐久藏不壞。用時以涼開水浸軟﹐麻油鹽料拌食甚佳。按﹕皮卽膚也﹐豬膚甘涼﹐淸虛熱﹐治下利﹑心煩﹑咽痛﹐今醫罕用此藥矣。若無心煩﹑咽痛兼證者﹐是寒滑下利﹐不宜用此。凡堪病﹑擇藥﹐先須辧此﹐庶不貽誤。

千里脯冬令極冷之時﹐取錘淨好豬肋肉﹐每塊約二斤余﹐勿浸水气﹐晾漧後﹐去其裏面浮油及脊骨肚囊﹐用糖霜擦透其皮﹐並抹四圍肥處﹐若用鹽亦可﹐然藏久易酵也。懸風多無日之所。至夏煮食﹐或加鹽醬煨﹐味極香美﹐且無助濕髮風之獘﹐爲病後﹑產後﹑虛人食養之珍。

蘭燻一名火腿甘鹹溫。補脾開胃﹐滋腎生津﹐益气血﹐充精髓。治虛勞﹑怔忡﹐止虛痢﹑泄瀉﹐健腰腳﹐愈漏瘡。以金華之東陽﹐冬月造者爲勝﹔浦江﹑義烏稍遜﹔他邑不能及也。逾二年﹐卽爲陳腿﹐味甚香美﹐甲於珍饈﹐養老補虛﹐洵爲極品。取腳骨上第一刀﹐俗名腰封。刮垢洗淨﹐整塊置盤中﹐飯鍋上干蒸悶透﹐如是七次﹐極爛而味全力厚﹐切食最補。然必上上者﹐始堪如此蒸食﹐否則非咸則硬矣。或老年齒落﹐或病後脾虛少運﹐則熬湯﹐撇去油﹐但飲其汁可也。

外感未淸﹑濕熱內戀﹑積滯未淨﹑脹悶未消者均忌。時病愈後﹐食此太早﹐反不生力﹐或致浮腫者﹐皆余邪未淨故耳﹗

附腌腿法﹕十一月內﹐取壯嫩花豬後腿﹐花豬之蹄甲必白﹐捶淨取下﹐勿去蹄甲﹐勿灌气﹐勿浸水。用力自爪向上緊捋﹐有血一股向腿面流出﹐卽拭去。此血不擠出﹐則夏至必臭。晾一二日待幹﹐將腿面浮油細細剔淨﹐不可傷膜。若膜破﹐或去蹄甲﹐則气泄而不能香。每腿十斤﹐用燥鹽五兩﹐鹽不燥透﹐則鹵味入腿而帶苦。竭力擦透其皮﹐然後落缸﹐腳上懸牌﹐記明日月。缸半預做木板爲屜﹐屜鑿數孔﹐將擦透之腿﹐平放板屜之上﹐餘鹽均灑腿面﹐腿多則重重疊之﹐不妨。鹽烊爲鹵﹐則從屜孔流至缸底﹐腌腿以此爲要訣。蓋沾鹵則肉黴而必苦也。旣腌旬日﹐將腿翻起﹐再用鹽如初腌之數﹐逐腿灑勻﹐再旬日﹐再翻起﹐仍用鹽如初腌之數﹐逐腿灑勻﹐再旬日﹐至初腌至此匝一月也﹐將腿起缸﹐浸溪中半日﹐刷洗極淨﹐隨懸日中曬之﹐故起缸必須晴日﹐若雨雪不妨遲待。如水气曬漧之後﹐陰雨則懸當風處﹐晴霽再曬之﹐必須水气幹盡﹐皮色皆紅﹐可不曬矣。修圓腿面﹐入夏起花﹐以綠色爲上﹐白次之﹐黃黑爲下﹐並以菜油徧抹之。若生虫有蛀孔﹐以竹簽挑出﹐菜油灌之﹐入伏﹐裝入竹箱盛之。苟知此法﹐但得佳豬﹐處處可造。常州造腿未得此法。且後腿之外﹐余肉皆可按法腌藏﹐𨿽補力較遜﹐而味亦香美﹐以爲夏月及忌新鮮者之用。

噤口痢﹐腌肉脯煨爛食。中諸肉毒及諸食停滯﹐惡痢不瘳﹐並用陳火腿煆存性﹐研﹐開水下。按紀文達公云﹕油膩得灰卽解散。故油膩凝滯之病﹐卽以其物燒灰調服﹐自愈﹐猶之以灰浣垢耳﹗余謂尙未盡然﹐如過食白果﹑荔枝而醉者﹐卽以其殼煎湯飲之立解。吾杭市脯獨香黏味美者﹐其煮豬肉或羊肉鍋中之湯﹐永不輕棄﹐但日撇浮油﹐加鹽添水煮之﹐名曰老汁﹐故物易化也。卽純用秋油﹑醇酒﹐煨雞﹑鴨﹑鹿﹑豕等肉之鹵鍋﹐亦功在老汁﹐故味美易糜。觀此則食物不消﹐當以本物消之之義﹐別有至理存焉。

豬脂俗呼板油甘涼。潤肺﹐澤槁濡枯﹐滋液生津﹐息風﹐化毒﹐殺虫﹐淸熱消腫﹐散癰通腑﹐除黃﹐滑胎﹐長髮。以白厚而不腥臊者良。

臘月煉之﹐瓷器收藏﹐每油一斤﹐入糖霜一錢於內﹐經久不壞﹐暑月生豬脂﹐以糖霜腌之﹐亦可久藏﹐此物性之相制也。

外感諸病﹑大便滑瀉者均忌。

胞衣不下﹑小便不通﹐並以豬脂一兩﹐水一盞﹐煎數沸服。

小兒蛔病羸瘦﹐頻服豬油。

中諸肝毒﹐豬油一盞﹐頓服。

痘瘡﹐便祕四五日﹐肥豬脂一塊﹐水煮熟﹐切如豆大與食﹐自然臟腑滋潤﹐痂亦易落﹐無損於兒。

乳癰﹑發背諸腫毒﹐豬脂切片﹐冷水浸貼﹐熱卽易﹐以散盡爲度。

誤吞鐵釘﹐豬脂多食令飽﹐自然裹出。

豬腦性能柔物﹐可以熟皮。塗諸癰腫及手足皸裂﹐皆效。多食損人﹐患筋軟﹑陽痿。

豬􍰴俗作胰甘平。潤燥﹐滌垢﹐化痰﹐運食﹐淸胎﹐澤顏﹐止嗽。凡婦人子宮脂滿不受孕及交合不節﹐而子宮不淨者﹐皆宜蒸煮爲肴﹐久食﹐自可受孕。妊婦食之﹐蠲胎垢﹐其兒出痘必稀。小兒食之﹐消積滯﹐可免疳﹑黃諸病。且血肉之品﹐無克伐之慮﹐𨿽頻食亦無害也。所謂澤顏﹑止嗽者﹐非用以作面脂而治肺也﹐食此則痰垢潛消﹐無穢濁燻蒸之獘﹐容顏自澤﹐則咳嗽自平矣。

豬肺甘平。補肺﹐止虛嗽。治肺痿﹑咳血﹑上消諸證。用須灌洗極淨﹐煮熟﹐盡去筋膜﹐再煮糜化食﹐或和米煮粥﹐或同苡仁米爲羹﹐皆可。豬之臟腑﹐不過爲各病引經之用﹐平人不必食之。不但腸胃垢穢可憎﹐而肺多涎沫﹐心有死血﹐治淨匪易﹐烹煮亦難。君子不食豢腴。有以夫﹗

豬心甘鹹平。補心。治恍惚﹑驚悸﹑癲􎘼﹑憂恚諸證。皆取其引入心經﹐以形補形﹐而藥得祛病以外出也﹐煮極難熟。余病皆忌。

豬肝甘苦溫。補肝﹐明目。治諸血病﹐用爲向導。余病均忌﹐平人勿食。

打傷靑腫﹐炙豬肝貼之。一切癰疽初起﹐新宰牡豬肝﹐切如瘡大一塊﹐貼之﹐以布纏定﹐周時卽愈。肝色變黑﹐狗亦不食。陰癢﹐炙豬肝納入﹐當有虫出。

豬膽苦寒。補膽﹐淸熱。治熱痢﹐通熱淋﹐殺疳虫﹐去目翳﹐敷惡瘡﹐治厥﹑癲疾。浴嬰兒﹐沐髮生光。

小兒初生﹐豬膽汁入湯浴之﹐不生瘡疥。喉痺﹐臘月朔﹐取豬膽不拘大小﹐五六枚﹐用黃連﹑靑黛﹑薄荷﹑僵蠶﹑白礬﹑朴硝各五錢﹐裝入膽內﹐靑紙包了﹐掘一地窟﹐深方各一尺﹐以竹橫懸此膽於內﹐用板蓋定﹐候至立春日取出。待風吹去靑紙﹐膽皮研末密收﹐每吹少許。赤白痢﹐臘月豬膽百枚﹐俱盛黑豆入內﹐著麝香少許陰漧﹐每月五七粒爲末﹐生薑湯下。疔瘡惡毒﹐臘月豬膽風漧﹐和生蔥搗敷。湯火傷﹐豬膽汁﹐調黃柏末塗。

豬腰子豬內腎也甘鹹平。煮極難熟﹐俗尙嫩食﹐實生啖也。腰痛等證﹐用以引經﹐殊無補性。或煮三日﹐俾極熟如泥﹐以爲老人點食﹐頗可耐饑。諸病皆忌﹐小兒尢不可食。癰疽﹑發背初起﹐豬腰子一對﹐同飛面杵如泥敷。

豬石子外腎也甘鹹溫。通腎。治五癃﹑奔豚﹑莖痛﹑陰陽易﹑小腹急痛﹑癲􎘼﹑驚恐﹑鬼疰﹑蠱毒諸證。無是病者勿食。

豬脾一名聯蹺﹐俗名艸鞋底甘平。消痞﹐甚不益人。

豬胃俗呼豬肚甘溫。補胃﹐益气﹐充饑﹐退虛熱﹐殺勞虫﹐止帶濁﹑遺精﹐散􏣾瘕積聚。肉厚者良。須治潔煨糜﹐頗有補益。外感未淸﹑胸腹痞脹者﹐均忌。

胎气不足或屢患半產及娩後虛羸﹐豬肚煨糜﹐頻食﹐同火腿煨尢補。中虛久瀉﹐豬肚一枚﹐入蒜煮糜﹐杵爛丸梧桐子大﹐每米飲下三十丸。虛弱遺精﹐豬肚一枚﹐入帶心連衣紅蓮子﹐煮糜﹐杵丸桐子大﹐每淡鹽湯下三十丸。

豬腸甘寒。潤腸﹐止小便數﹐去下焦風熱﹐療痢﹑痔﹑便血﹑脫肛。治淨煨糜食。外感不淸﹑脾虛滑瀉者﹐均忌。腸風髒毒﹑血痢不已﹑脫肛出血﹐並以豬大腸入槐花末令滿﹑縛定﹐以醋煮爛﹐搗丸梧子大﹐每二十丸﹐米飲下。

豬脬甘鹹涼。炙食﹐治夢中遺溺。

豬骨髓甘平。補髓﹐養陰。治骨蒸勞熱﹑帶濁﹑遺精。宜爲衰老之饌。

豬血咸平。行血殺虫。余病皆忌。

豬蹄爪甘鹹平。塡腎精而健腰腳﹐滋胃液以滑皮膚。長肌肉﹐可愈漏瘍﹔助血脈﹐能充乳汁。較肉尢補﹐煮化易凝。宜忌與肉同。老母豬者勝。

婦人無乳及乳癰﹑發背初起﹐並以母豬蹄一雙﹐通艸同煮食﹐並飲其汁。硇砂損陰﹐豬蹄一隻﹐浮萍三兩﹐煮汁漬之﹐冷卽出﹐以粉敷之。

豬乳甘鹹涼。初生小兒飲之﹐無驚﹑􎘼﹑痘﹑疹之患。大人飲之﹐可斷酒。

狗肉廣南名地羊《本艸》云﹕味酸溫。中其毒者﹐杏仁解之。孕婦食之﹐令子無聲。時病後食之必死。道家謂之地厭。

羊肉甘溫。暖中﹐補气﹐滋營﹐禦風寒﹐生肌健力﹐利胎產﹐愈疝﹐止疼。肥大而嫩﹐易熟不膻者良﹐秋冬尢美。與海參﹑蘆菔﹑筍﹑栗同煨﹐皆益人。加胡桃煮則不膻。多食動气生熱。不可同南瓜食﹐令人壅气發病。

時感前後﹑瘧﹑痢﹑疳﹑疸﹑脹滿﹑癲狂﹑哮嗽﹑霍亂諸病﹐及痧﹑痘﹑瘡﹑疥初愈﹐均忌。新產後﹐僅宜飲汁﹐勿遽食肉。

產後虛羸﹐腹痛覺冷﹐自汗﹐帶下﹐或乳少﹐或惡露久不已﹐均用羊肉切治如常﹐煮糜食之。兼治虛冷勞傷﹑虛寒久瘧。

羊脂甘溫。潤燥。治勞痢﹐澤肌膚﹐補胃耐饑﹐禦風寒﹐療痿痺﹐殺虫治癬﹐利產﹐舒筋。多食滯濕釀痰。外感不淸﹑痰火內盛者﹐均忌。

婦人陰脫﹐赤丹如疥﹐並煎羊脂塗。發背初起﹐羊脂切片﹐冷水浸貼﹐熱卽易之。誤吞鍼鐵﹐多食羊脂則自下。

羊腦甘溫。治風寒入腦﹐頭疼久不愈者良。多食發風﹑生熱。余病皆忌。

羊骨髓甘溫。潤五臟﹐充液﹐補諸虛﹐調養營陰﹐滑利經脈﹐卻風﹐化毒﹐塡髓﹐耐饑。衰老相宜﹐外感咸忌。

羊血鹹平。生飲止諸血﹐解諸毒﹐治崩衄及死胎不下﹑產後血悶欲絕﹑胎衣不落﹐並誤吞一切金石﹑艸木﹑蜈蚣﹑水蛭者﹐均宜熱服﹐卽瘳。熟食但能止血﹐患腸風﹑痔血者宜之。

羊脊骨甘溫。補腎﹐利督﹐彊腰。脛骨磨銅﹐頭骨消鐵。羸老胃弱﹐羊脊骨一具捶碎﹐熬取濃汁﹐煮粥常食。腎虛腰痛﹐羊脊骨一具捶碎﹐熬取濃汁﹐和鹽料食。膏淋﹑虛濁﹑虛利﹐羊脊骨煆研末﹐米飲下二錢。誤吞金﹑銀﹑銅錢﹐羊脛骨煆研﹐三錢﹐米飲下。誤吞鐵物﹐羊頭骨煆研﹐調稀粥食。

羊肺甘平。補肺气﹐治肺痿﹐止咳嗽﹐行水通小便﹐亦治小便頻數。病後﹑產後﹑虛羸﹑老弱﹐皆可以羊之臟腑﹐煮爛食之。外感未淸者均忌。

羊心甘平。補心﹐舒鬱結﹐釋憂恚。治勞心膈痛如神。余先慈苦節撫孤﹐遂患此證﹐諸藥不應﹐食此卽愈。後屢發﹐用之輒效﹐久食竟痊。

羊肝甘涼。補肝明目﹐淸虛熱﹐息內風﹐殺虫﹐愈􎘼﹐消疳﹐蠲忿。諸般目疾﹐並可食之。

羊膽苦寒。淸膽熱﹐補膽汁。專療諸般目疾﹐兼治虫毒瘡瘍。目疾﹐羊膽汁點﹐或煮熟吞之。代指﹐以指刺熱湯中七度﹐刺冷水中三度﹐隨以羊膽汁塗之。

羊腰子羊內腎也甘平。補腰腎。治腎虛耳聾﹐療􏣾瘕﹐止遺溺﹐健腰膝﹐理勞傷。

羊石子羊外腎也甘溫。功同內腎而更優﹐治下部虛寒﹐遺精﹐淋﹐帶﹐􏣾瘕﹐疝气﹐房勞內傷﹐陽痿陰寒﹐諸般隱疾。並宜煨爛﹐或熬粥食﹐亦可入藥用﹐下部火盛者忌之。

羊脬甘溫。補脬損﹐攝下焦之气。凡虛人或產後患遺溺者宜之。

羊胃俗名羊肚甘溫。補胃﹐益气﹐生肌﹐解渴﹐耐饑﹐行水﹐止汗。

羊腸甘溫。補气﹐健步﹐固精﹐行水﹐厚腸﹐便溺有節。故董香光祕傳藥酒方﹐以之爲君也。捶熟爲綫﹐堅韌絕倫﹐補力之優﹐於此可見。

牛肉章杏云云﹕牛爲稼穡之資﹐天子無故不忍宰。祭祀非天神不敢歆﹐豈可妄殺乎﹖及觀莊子犧牛﹑耕牛之諭﹐知古人宰殺者惟犧牛﹐而耕牛必不殺也。袁存齋云﹕天生萬物﹐大槪以有用於人爲貴﹐律文宰牛﹑馬有禁﹐宰羊﹑豕無禁。所以然者﹐羊﹑豕無用於人﹐而牛﹑馬有用於人也。按此二說﹐皆通儒之論。余家世不食牛﹐奉祖訓而守禮法﹐非有惑於福利之說﹐故不譜其性味。中其毒者﹐杏仁﹑蘆根汁﹑稻桿煎濃汁﹐人乳並可解之。汪謝城曰﹕牛肉亦有可食者﹐其祭祀之胙乎﹐每見不食牛者﹐以此胙賜與礍﹐不免褻越。余有一法﹐以此牛供祭之後﹐用合霞天膠﹑黃明膠諸藥﹐不褻神余﹐又治民病﹐最爲兩得。

馬肉辛苦冷﹐有毒。食杏仁或飲蘆根汁解之。其肝﹐食之殺人。

驢肉酸平有毒﹐動風。反荊芥﹐犯之殺人。

騾肉辛苦溫﹐有毒。孕婦食之難產。

野豬肉甘平。補五臟﹐潤肌膚。治癲􎘼﹑腸風﹑痔血。禁忌與豬肉同。蹄爪補力更勝。一切癰疽不斂﹐多年漏瘡﹐煨食卽愈。其脂臘月煉過收藏﹐和酒服﹐令婦人多乳﹔服十日後﹐可給三四兒﹐素無乳者亦下。亦可塗腫毒﹑疥癬。

豪豬肉一名箭豬甘寒﹐有毒。多膏滑腸。能發風虛﹐不可多食。

虎肉酸鹹溫。作土气﹐味不佳﹐宜腌食。補脾胃﹐益气力﹐止多唾善嘔﹐辟精魅鬼瘧﹐入山則虎見畏之。其脂治反胃﹐塗白禿﹑凍瘡﹑痔瘡﹑狗咬瘡。

豹肉酸溫。安五臟﹐補絕傷﹐禦風寒﹐辟鬼魅﹐壯筋骨﹐彊健人。

熊肉甘溫。補虛損﹐殺勞虫。治風痺﹐筋骨不仁。有錮疾者﹐忌食。其蹯俗呼熊掌。益气力﹐禦風寒。極難罞﹐須用石灰沸湯剝淨﹐以酒﹑醋﹑水三件﹐同封固﹐微火煮一晝夜﹐大如皮球﹐白肉紅絲﹐色味艷美。

其背上脂惟冬月有之﹐名熊白。功與肉同﹐味更美。

其膽入藥﹐治疔疽﹐去翳﹐息驚﹐爲珍品。

象肉甘平。不益人﹐多食則體重。煮汁飲﹐通小便。煆灰服﹐治溺多。和油敷﹐愈禿瘡。

其皮生肌﹐爲瘡家收功藥。又治金瘡不合﹐塗下疳。並煆灰用。

其牙治風􎘼﹑驚悸﹑內熱骨蒸﹑諸物鯁喉。通小便﹐療諸瘡﹑久痔﹐辟一切邪魅精物﹐並以生屑調服﹐外敷鍼刺諸物入肉。

羚羊肉甘平。治筋骨急彊﹑中風﹐愈惡瘡﹐免蛇虫傷。

山羊肉野羊也甘熱。治冷勞﹑赤白帶下﹐利產婦﹐辟嵐瘴﹐理筋骨急彊。時病人忌之。其血破瘀生新﹐療跌打損傷﹑筋骨疼痛﹑吐衄﹑瘀停諸病。

鹿肉甘溫。補虛弱﹐益气力﹐彊筋骨﹐調血脈﹐治產後風虛﹐辟邪。麋肉同功﹐但宜冬月炙食。諸外感病忌之。

其茸﹑角﹑鞭﹑血皆主溫補下元﹐惟虛寒之體宜之。若陰虛火動者服之﹐貽誤非淺。全鹿丸尢不可信﹐葉天士嘗辟之﹐不可不知﹗

中風口眼􌈳邪﹐生鹿肉同生椒搗貼﹐正卽去之。

麂肉甘平。補气﹐暖胃﹐耐饑﹐化濕﹐祛風﹐能瘳五痔。痞滿气滯者勿食。

獐肉一名麇甘溫。祛風﹐補五臟﹐長力﹐悅容顏。按食療云﹕八月至十一月食之﹐味美勝羊﹔十二月至七月食之﹐動气。多食發錮疾﹐患消渴。

貍肉甘平。補中益气。治諸疰﹐去遊風﹐療溫鬼毒气﹐皮中如鍼刺﹐愈腸風下及血痔瘻如神。貍類甚多﹐惟南方有白面而尾似牛者﹐名牛尾貍﹐亦曰玉面貍。專上樹食百果﹐俗呼果子貍。冬月極肥美﹐亦可糟食。《內則》﹕食貍去正脊。若捕而畜之﹐鼠皆貼服不敢出。別種皆不堪食。

賢肉一名豬獾甘溫。補羸瘦﹐長肌﹐下气平咳逆。勞熱﹑水脹﹑久痢﹐煮食卽瘳。野獸中佳品也。

獾肉一名狗獾功與醥相似﹐兼能殺蛔虫。黃瘦﹑疳膨﹐食之自愈。

狼肉咸溫。補五臟﹐禦風寒﹐暖胃厚腸﹐壯陽塡髓﹐其脂潤燥﹐治諸惡瘡。《內則》﹕食狼去腸。腹有冷積者最宜﹐陰虛內熱人忌食。狼肥豺瘦﹐諺云﹕體瘦如豺。故豺肉不堪食也。《食療》云﹕食豺令人瘦。

兔肉甘冷。涼血﹐祛濕﹐療瘡﹐解熱毒﹐利大腸。多食損元陽﹐令人痿黃。冬至後至秋分﹐食之傷人神气。孕婦及陽虛者尢忌。兔死而眼合者﹐誤食傷人。

水獺肉甘鹹涼。淸血熱﹐理骨蒸﹐下水通經﹐祛毒風﹐利大小便。多食消男子陽气。其肝性熱﹐辟蠱殺虫﹐補產虛﹐已勞嗽。治傳屍鬼疰﹑魚骨鯁喉﹑瘧久不瘳﹑心腹積聚﹑腸痔下血﹐寒疝攻疼。其爪搔喉﹐亦治骨鯁。

蝟肉俗名刺鼠甘平。下气﹐殺虫。治反胃﹑痔漏。按食此必去骨淨盡﹐誤食令人瘦劣。

其皮煆研服﹐治遺精甚效。

雞甘溫。補虛﹐暖胃﹐彊筋骨﹐續絕傷﹐活血調經﹐拓癰疽﹐止崩帶﹐節小便頻數﹐主娩後虛羸。以騸過﹑細皮肥大而嫩者勝。肥大雌雞亦良﹐若老雌雞熬濃汁最佳。烏骨雞滋補功優。多食生熱﹑動風﹐凡時感前後﹑痘疹後﹑瘡瘍後﹑瘧﹑痢﹑疳﹑疸﹑肝气﹑目疾﹑喉證﹑腳气﹑諸風病﹐皆忌之。未騸者﹐愈老愈毒﹐諸病均不可食。惟辟邪宜用丹雄鷄也。

中惡昏憒﹐丹雄鷄一隻﹐安放病者心間﹐以雞頭向病人之面﹐雞伏而不動﹐待其飛下﹐病者亦蘇。

雞冠血老雄鷄者力勝。治無故卒死﹐或寢臥奄忽而絕﹐皆是中惡﹐刺取雞冠血塗面上﹐幹則再塗﹐並滴入口鼻中。卒縊垂死﹐心中猶溫者﹐勿斷繩﹐刺雞冠血滴口中。卒然杵死不能言﹐刺雞冠血和眞珠末﹐丸小豆大﹐納三丸入口中。小兒卒驚﹐似有痛處﹐不知疾狀﹐亦刺血滴口中。鬼擊卒死﹐刺雞冠血瀝口中﹐令咽﹐仍破此雞拓心下﹐冷乃棄之道旁。女人交接違禮﹐血出﹐刺雞冠血頻塗。對口﹑發背諸毒﹐刺雞冠血滴疽上﹐血盡再換﹐不過五六雞﹐痛止毒散。浸淫瘡﹐不早治殺人﹐宜刺雞冠血塗﹐日四五次。蜈蚣﹑蜘蛛咬﹐馬咬成瘡﹐燥癬作癢﹐並刺雞冠血塗。中蜈蚣毒﹐舌脹出口者是也﹐刺雞冠血浸舌﹐並咽之。諸虫入耳﹐雞冠血滴耳中。

雞蹻􍰱一名雞內金治喉痺﹐雞內金勿洗﹐陰榦煆末﹐竹管吹之。一切口瘡﹐雞內金煆灰敷。鵝口﹐白雞內金爲末﹐乳服五分。走馬牙疳﹐雞內金不落水者五枚﹐枯礬五錢﹐其研搽。小兒疣目﹐雞內金擦之﹐自落。小兒瘧疾﹐雞內金煆存性﹐乳服﹐男用雌﹐女用雄。噤口痢﹐雞內金焙研﹐乳汁服。反胃﹐雞內金一具﹐煆存性研﹐酒下﹐男用雌﹐女用雄。發背初起﹐雞內金不落水者陰漧﹐用時溫水潤開貼之﹐隨幹隨潤﹐以愈爲度。發背已潰﹐雞內金同棉絮焙末搽。瘡口不合﹐雞內金日貼之。陰頭疳蝕﹐雞內金不落水﹐拭淨﹐新瓦焙脆出火毒﹐研細﹐先以米泔洗淨搽之﹐亦治口疳。穀道生瘡﹐雞內金燒存性﹐研末敷。

雞腸治遺濁﹑淋帶﹑消渴﹑遺溺﹑小便不禁或頻數無火者﹐並可炙食。

雞卵一名雞子﹐亦曰雞蛋甘平。補血﹐安胎﹐鎭心﹐淸熱﹐開音﹐止渴﹐濡燥﹐除煩﹐解毒﹐息風﹐潤下﹐止逆。新下者良﹐並宜打散﹐以白湯﹐或米飲﹐或豆腐漿﹐攪熟服。若囫圇煮食﹐性極難熟﹐𨿽可果腹﹐甚不易消。惟帶殼略煮之後﹐將殼擊碎﹐再入瓷罐內﹐多加粗茶葉﹐同煨三日﹐茶汁旣入﹐蛋亦熟透﹐剝殼食之﹐色黑而味香美﹐不甚閉滯也。

多食動風﹑阻气﹐諸外感及瘧﹑疸﹑疳﹑痞﹑腫滿﹑肝郁﹑痰飲﹑腳气﹑痘疹﹐皆不可食。小兒﹑產婦﹑气壯者幸食無恙﹐弱者多因此生疾﹐不可不知﹗

解野葛毒﹐𨿽已死者﹐抉開口﹐灌生雞子三枚﹐須臾吐出。胎動下血﹐雞子二枚打散﹐粥湯攪熟服。

產後血暈﹐身痙直口﹐目向上不知人﹐雞子淸一枚﹐調荊芥末二錢灌之。

妊娠下血不止﹐血盡則子死﹐名曰胎漏﹐雞子黃十四枚﹐以好酒兩斤﹐煮如餳服﹐未止再服。

鳳凰胎﹐卽雞卵胞﹐已成雛而未出者﹐用爲傷科長骨之藥甚妙。其殼內膜名鳳凰衣﹐煆存性研服﹐治勞復及小便不通﹐曁飲停脘痛﹔外治痘瘡入耳﹑白禿﹑踄耳﹑下疳﹑囊癰﹐均爲妙品。

鵝甘溫。暖胃生津﹐性與葛根相似。能解鉛毒﹐故造銀粉者﹐月必一食也。鮮美﹐補虛益气﹐味較雞鶩爲濃。動風發瘡﹐凡有微恙者﹐其可嘗試乎﹖肥嫩者佳﹐烤食尢美。其肫﹑其掌﹐性較和平﹐煨食補虛﹐宜於病後。其卵補中﹐滯气更甚於雞。其血解一切金石毒﹐熱飲卽瘥。其毛於銅鍋內炒焦﹐研末﹐豆腐皮包﹐酒吞服三錢﹐能內消諸般腫毒。

鴨本名鶩﹐一名野鳧甘涼。滋五臟之陰﹐淸虛勞之熱﹐補血行水﹐養胃生津﹐止嗽息驚﹐消螺螄積。雄而肥大極老者良。同火腿﹑海參煨食﹐補力尢勝。多食滯气﹑滑腸﹐凡陽虛脾弱﹑外感未淸﹑痞脹﹑腳气﹑便瀉﹑腸風﹐皆忌之。

其血熱飲﹐救中惡﹑溺死﹐及服金銀﹑丹石﹑砒霜﹑野葛﹑鴉片﹑諸蠱毒﹐入咽卽活。並塗蚯蚓咬瘡。

其卵夜下﹐純陰性寒﹐難熟﹐滯气甚於雞子﹐諸病皆不可食。惟腌透者﹐煮食可口﹐且能愈瀉痢。更有造爲皮蛋﹑糟蛋者﹐味𨿽香美﹐皆非病人所宜。

雉一名野雞甘溫。補中益气﹐止泄痢﹐除蟻瘻。冬月無毒。多食損人﹑發痔﹐諸病人忌之。勿與蕎麥﹑胡桃﹑木耳﹑菌蕈同食。春﹑夏﹑秋皆毒﹐以其善食虫蟻﹐而與蛇交也。又諸鳥自死者﹐皆有毒﹐勿食。

鷓鴣甘溫。利五臟﹐開胃﹐益心神﹐解野葛﹑菌蕈﹑生金﹑蠱毒。南方之鳥也﹐飛必南翔﹐集必南首﹐故一名懷南。性屬火﹐多食發腦痛﹑喉癰。蓋天產作陽﹐本乎天者親上﹐飛禽之性無不升發﹐於鷓鴣何尢﹖

竹雞甘平。解野雞﹑山菌毒﹐殺腹內諸虫。

鶉甘平。和胃﹐消結熱﹐利水﹐化濕﹐止疳﹑痢﹐除膨脹﹐愈久瀉。

􍠵一作鴨甘平。淸熱﹐療陰舿﹑諸瘡。

鷸與翡翠同名異物甘溫。暖胃﹐補虛。

鴿甘平。淸熱﹐解毒﹐愈瘡﹐止渴﹐息風。孕婦忌食。卵能稀痘﹐食品珍之。

雀甘溫。壯陽﹐暖腰膝﹐縮小便﹐已崩帶。但宜冬月食之。陰虛內熱及孕婦忌食。

其卵利經脈﹐調衝任﹐治女子血枯﹑崩帶﹑疝瘕諸病。

燕窩甘平。養胃液﹐滋肺陰﹐潤燥澤枯﹐生津益血﹐止虛嗽﹑虛痢﹐理虛膈﹑虛痰。病後諸虛﹐尢爲妙品。力薄性緩﹐久任斯優。病邪方熾勿投。其根較能下達。

鷦鷯一名巧婦﹐俗呼黃蹽雀甘溫。暖胃。

斑鳩甘平。養老和中﹐令人不噎。

􍠡鳩卽布谷鳥甘溫。定志安神﹐令人少睡。

桑􍠷一名蠟嘴雀甘溫。補胃。

鶯《詩》云黃鳥﹐《左傳》曰靑鳥﹐《爾雅》名商庚﹐《說文》謂黃鸝﹐《月令》作倉庚。甘溫。舒郁和肝﹐令人不妒。

􍠸啄木鳥也甘平。開膈﹐利噎﹐平驚﹐追勞虫﹐已痔漏。牙疳﹑齒齲﹐煆末塞之。

鴇甘平。補虛﹐已風痺病。

鳧野鴨也甘涼。補脾腎﹐祛風濕﹐行水消腫﹐殺虫﹐淸熱﹐開胃運食。療諸瘡﹑􎘼。病後虛人﹐食之有益。肥而其喙如鴨者良﹐冬月爲勝。

􍠹􍠥一名刁鴨﹐一名油鴨甘平。補中開胃。

雁甘平。解毒祛風。多食動气。君子勿食﹐以其知陰陽之升降﹑少長之有序也。道家謂之天厭。

鵠一名天鵝甘平。腌炙食之﹐利臟腑。

鷺卽鷺鷥咸涼。炙熟食﹐解魚蝦毒。其卵似鴨卵﹐稍銳而色較靑﹐土人混入鴨卵中售之。气腥而冷﹐更不宜人。

􏫎亦作梟﹐俗呼貓頭鳥甘溫。補虛勞﹐殺虫﹐辟鬼魅﹐開胃消食﹐利噎﹐平驚。治繲瘧﹑癲􎘼﹐愈惡瘡﹑鼠瘻。炙食味美﹐古人所珍﹐莊子見彈而求􏫎炙是也。病後及衰弱﹑癆瘵人最宜﹐惟孕婦忌之。

鱗介類附蠶蛹﹑蜼螽

鯉魚甘溫。下气﹐功專行水﹐通乳﹐利小便﹐滌飲﹐止咳嗽。治妊娠子腫﹐敷癰腫﹑骨疽。可鮮﹑可脯。多食熱中﹐熱則生風﹐變生諸病。蓋諸魚在水﹐無一息之停﹐發風動疾﹐不獨鯉也。以鯉脊上有兩筋﹐故能神變﹐而飛越江湖﹐爲諸魚之長。品𨿽拔萃﹐性不益人。杭俗以其爲聖人之諱﹐相戒勿食﹐最通。其兩筋及黑血皆有毒。天行病後及有宿證者均忌﹐醉者尢甚。曩余遊婺﹐見烹此者﹐必先抽去其筋﹐而他處不知也﹐甚以醉鯉爲病人珍味﹐豈不誤人﹖

􍬩魚一名鰱魚甘溫。暖胃﹐補气﹐澤膚。其腹最腴﹐烹鮮極美﹐肥大者勝﹐腌食亦佳。多食熱中﹑動風﹑發疥。痘疹﹑瘧﹑痢﹑目疾﹑瘡家皆忌之。

鱅魚亦作溶魚﹐一名􍼴魚﹐俗呼包頭魚﹐以其頭大也甘溫。蓋魚之庸﹐常以供饈食者﹐故命名如此。其頭最美﹐以大而色較白者良。

鯇魚音混﹐俗作鱔﹐非甘溫。暖胃﹐和中。俗名艸魚﹐因其食艸也。婺州雲間﹐以其色靑也﹐誤以靑魚呼之。禾人名曰池魚﹐尢屬可笑。夫池中所蓄之魚﹐豈獨鯇而已哉﹗

【曩﹕以往﹐以前。】

靑魚甘平。補气﹐養胃﹐除煩滿﹐化濕﹐祛風﹐治腳气﹑腳弱。可膾﹑可脯﹑可醉。古人所謂五侯鯖卽此。其頭尾烹鮮極美﹐腸髒亦肥鮮可口。而松江人呼爲烏靑﹐金華人呼爲烏鯔﹐杭人以其善啖螺也﹐因呼爲螺螄靑。其膽臘月收取陰漧﹐治喉痺﹑目瘴﹑惡瘡﹑魚骨鯁﹐皆妙。

上五種﹐皆購秧而蓄之﹐故無子。惟鯉魚則溪河亦有﹐故間有有子者。

膾以諸魚之鮮活者﹐劊切而成。靑魚最勝﹐一名魚生。沃以麻油﹑椒料﹐味甚鮮美﹐開胃析酲。按《食治》云﹕凡殺物命﹐旣虧仁愛﹐且肉未停冷﹐動性猶存﹐烹飪不熟﹐食猶害人。況魚膾肉生﹐損人尢甚﹐爲􏣾瘕﹐爲錮疾﹐爲奇病﹐不可不知。昔有食魚生而成病者﹐用藥下出﹐已變魚形﹐􏮥縷尙存﹔有食鱉成積者﹐用藥下出﹐已成動物而能行﹕可不戒者﹗

酢以摻醞釀而成﹐俗所謂糟魚﹑醉鯗是也。惟靑魚爲最美﹐補胃﹐醒脾﹐溫營﹐化食。但旣經糟醉﹐皆能發疥﹑動風﹐諸病人均忌。

鱒魚一名赤眼魚甘溫。補胃﹐暖中。多食動風﹑生熱。

鯔魚甘平。補五臟﹐開胃﹐肥健人。與百藥無忌。湖池所產﹐無土气者良。腹中有肉結﹐俗呼算盤子﹐與腸髒皆肥美可口﹐子亦鮮嫩﹐異於他魚。江河產者遜之﹐但宜爲臘。

白魚一名􍼵魚甘溫。開胃下气﹐行水助脾﹐發痘排膿。可腌可酢。多食發疥﹐動气生痰。

趝魚卽鰥魚﹐一名黃頰魚甘溫。暖胃﹐與鱒略同。

石首魚一名黃魚﹐亦名江魚甘溫。開胃﹐補气﹐塡精。以大而色黃如金者佳。多食發瘡﹑助熱﹐病人忌之。腌而臘之爲白鯗﹐性卽和平﹐與病無忌。且能消瓜成水﹐愈腹脹﹑瀉痢。以之煨肉﹐味甚美。太平所產﹐中伏時一日曬成﹐尾彎色亮﹐味淡而香者最良﹐名松門臺鯗。密收﹐勿受風濕﹐可以久藏。煮食開胃﹐醒脾﹐補虛﹐活血﹐爲病人﹑產後食養之珍。

按﹕古人以干魚爲鮑魚﹐《禮記》謂之􎔩﹐諸魚皆可爲之。《內經》治血枯用之﹐後人聚訟紛紛﹐迄無定指。愚謂臺鯗﹐𨿽生嚼不醒﹐性兼通補﹐入藥宜用此﹐爲是。其鰾甚薄﹐不爲珍品﹐但可熬膠耳﹗

􏮪魚形似石首魚而肥大﹐其頭較銳﹐其鱗較細。鮮食味遜﹐但宜爲臘。《正字通》以爲卽石首魚者﹐誤也。􏮪﹐本音免﹐今人讀如米。其鰾較石首魚者大且厚﹐幹之以爲海錯﹐產南洋者佳。古人名爲􍼰􍬢﹐煨爛食之﹐補气塡精﹐止遺帶﹐大益虛損。外感未淸﹑痰飲內盛者勿食﹐以其膩滯也。又治諸血證﹐療破傷風如神。

勒魚甘平。開胃﹐暖髒﹐補虛。大而產南洋者良。鮮食宜雄﹐其白甚美﹔雌者宜鯗﹐隔歲尢佳。多食發風﹐醉

者更甚。

鯧魚一作􍼶甘平。補胃﹐益血﹐充精。骨軟肉腴﹐別饒風味。小而雄者勝。可脯可胙﹐多食發疥﹑動風。

鰣魚甘溫。開胃﹐潤髒﹐補虛。其美在鱗﹐臨食始去。厥味甚旨﹐可蒸可糟。諸病忌之﹐能發錮疾。鱗可爲鈿﹐亦可拔疔。

􍼲魚亦作鱭甘溫。補气。肥大者佳。味美而腴﹐亦可作􏮡。多食發瘡﹐助火。以溫州所產有子者佳﹐幹以爲臘﹐用充方物﹐味甚鮮美﹐古人所謂子魚是也。大者尢勝﹐食品之珍﹐與病無忌。

鱸魚甘溫﹐微毒。開胃﹐安胎﹐補腎﹐舒肝。可脯可􏮡。多食發瘡﹐患癬。其肝尢毒﹐剝人面皮。中其毒者﹐蘆根汁解之。

魚其美在脊也﹐俗作鯽﹐一名鮒魚甘平。開胃﹐調气﹐生津﹐運食﹐和營﹐息風﹐淸熱﹐殺虫解毒﹐散腫愈瘡﹐止痢﹐止疼﹐消疳﹐消痔。大而雄者勝﹐宜蒸煮食之。外感邪盛時勿食﹐嫌其補也。余無所忌﹐煎食則動火。

痔血﹐鯽魚常作羹食。酒積下血﹐酒者鯽魚常食。浸淫瘡﹐生鯽魚切片﹐鹽搗貼﹐頻易。

魴魚一名鯿魚甘平。補胃﹐養脾﹐祛風﹐運食。功用與鯽相似﹐產活水中﹐肥大者勝。

鱖魚一名􍬯魚甘平。益脾胃﹐養血﹐補虛勞﹐殺勞虫﹐消惡血﹐運飲食﹐肥健人。過大者能食蛇﹐故有毒而發病。

魚一名渡父魚﹐俗呼土鮒﹐亦曰菜花魚甘溫。暖胃﹐運食﹐補虛。春日甚肥。與病無忌。

鰷魚一名白條﹐小者名趎魚甘溫。暖胃。助火發瘡﹐諸病人勿食。

銀魚一名膾殘魚甘平。養胃陰﹐和經脈。小者勝﹐可作幹。

蠡魚一名黑鱧﹐亦名烏鱧﹐亦曰黑魚﹐卽七星魚甘寒。行水﹐化濕﹐祛風﹐稀痘﹐愈瘡﹐下大腹水腫﹑腳气﹐通腸﹐療痔﹐主妊娠有水膚浮。病後可食之。道家以爲水厭。

稀痘﹐除夕黃昏﹐用大黑魚一尾﹐煮湯浴小兒﹐七竅俱到﹐不可嫌腥﹐以淸水洗去也﹐甚驗。水气垂死﹐腸痔下血﹐黑魚一斤重者煮汁﹐和冬瓜﹑蔥白作羹食。偏正頭風﹐陳黑魚頭﹐煎湯燻數次﹐斷根。

鱘魚甘溫。補胃﹐活血﹐通淋。多食發疥﹑患􏣾。味佳而性偏劣﹐作胙亦無補益。鼻脯肥美療虛﹐子主殺虫﹐味亦肥美。

鰉魚亦作黃﹐本名􏮱﹐一名蠟魚﹐亦名玉版魚甘溫。補虛﹐令人肥健。多食難化﹐發疥﹐生痰。作胙極珍﹐亦勿多食。反荊芥。其肚及子﹐鹽藏頗佳。其脊骨﹑腮﹑鼻﹑唇﹑髻﹐皆脆軟﹐以充珍錯﹐其鰾最良﹐固精﹐止帶。

趈魚名􍼷回﹐一名白􍼸甘溫。行水﹐調中﹐多食能動痼疾。

鮫魚卽鯊魚甘平。補五臟﹐作胙甚益人。其皮亦良﹐解諸魚毒﹐殺虫辟蠱﹐愈傳屍勞。煨肉味佳﹐滋陰補血。鬣翅以淸補勝﹐煨糜甚利虛勞。

烏􏮦亦作烏賊﹐一名墨魚咸平。療口鹹﹐滋肝腎﹐補血脈﹐理奇經﹐愈崩淋﹐利胎產﹐調經帶﹐療疝瘕﹐最益婦人。可鮮可脯﹐南洋所產淡幹者佳。

骨名海螵蛸﹐入藥功相似。

卒然吐血﹐小兒痰鞬﹐並以海螵蛸末二錢﹐米飲下。

跌打出血﹐海螵蛸末敷。

比目魚本名鰈﹐一名箸魚甘平。補虛。多食動气。

鮎魚甘溫﹐微毒。利小便﹐療水腫﹑痔血﹑肛痛。不宜多食。余病悉忌。反荊芥。口眼􌈳斜者﹐活切其尾尖﹐朝吻貼之。

黃顙魚俗呼黃刺魚甘溫﹐微毒。行水﹐祛風﹐發痘瘡﹐反荊芥。

河豚魚一名西施乳甘溫。補虛﹐祛濕﹐療痔﹐殺虫。反荊芥﹑菊花﹑桔梗﹑甘艸﹑附子﹑烏頭。中其毒者﹐橄欖﹑靑蔗﹑蘆根﹑金汁﹐或槐花微炒﹐同幹胭脂等分﹐搗粉﹐水調灌之。其肝﹑子與血尢毒。或云去此三物﹐洗之極淨﹐食之無害。然衛生者﹐何必涉險以試耶﹗

帶魚甘溫。暖胃﹐補虛﹐澤膚。產南洋而肥大者良。發疥﹐動風﹐病人忌食。作鯗較勝﹐冬腌者佳。

鱝魚一名荷魚﹐俗呼鍋蓋魚甘鹹平﹐尾有毒。主玉莖澀痛﹑白濁﹑膏淋。性不益有﹐亦可作鯗。

海蛇一名樗蒲魚﹐卽水母也咸平。淸熱消痰﹐行瘀化積﹐殺虫止痛﹐開胃潤腸。治哮喘﹑疳黃﹑􏣾瘕﹑瀉痢﹑崩中﹑帶濁﹑丹毒﹑癲􎘼﹑痞脹﹑腳气等病。諸無所忌。陳久愈佳。

蝦甘溫﹐微毒。通督壯陽﹐吐風痰﹐下乳汁﹐補胃气﹐拓痘瘡﹐消鱉瘕﹐敷丹毒。多食發風動疾﹐生食尢甚。病人忌之。

海蝦性味相同﹐大小不一﹐產東洋者尢佳。鹽漬暴漧﹐乃不發病。名式甚多﹐厥味皆鮮。開胃化痰﹐病人可食。其子可腌﹑可暴﹐味亦鮮美。

海參鹹溫。滋腎﹐補血﹐健陽﹐潤燥﹐調經﹐養胎﹐利產。凡產虛﹑痢後﹑衰老﹑􏢡孱﹐宜同火腿或豬羊肉煨食之。種類頗多﹐以肥大肉厚而糯者﹐膏多力勝。脾弱不運﹑痰多﹑便滑﹑客邪未淨者﹐均不可食。

蟾蜍甘苦涼。淸熱﹐殺虫﹐消疳﹐化毒﹐平驚﹐散癖﹐行濕﹐除黃﹐止痢﹐療溫﹐愈諸惡瘡及􏪤犬咬。凡小兒瘡家﹑疫癘﹐並宜食之﹐其肝尢良。其眉間白汁有大毒﹐名蟾酥﹐爲外科要藥。

發背腫毒初起﹐取活蟾蜍一隻﹐系放瘡上半日﹐蟾必昏憒﹐置水中救其命。再易一隻如前法﹐蟾必踉蹌。再易一隻﹐必俟蟾如故﹐則毒散矣。

田雞一名水雞甘寒。淸熱﹐行水﹐殺虫﹐解毒﹐愈瘡﹐消疳﹐治痔。多食助濕﹐生熱。且肖人形﹐而殺之甚慘。孕婦最忌﹐其骨食之患淋。

鰻鱺甘溫。補虛損﹐殺勞虫﹐療癧瘍﹑瘻瘡﹐祛風濕。湖池產者勝﹐肥大爲佳。蒸食頗益人﹐亦可和面。

苗亦甚美﹐名曰鰻綫。然其形似蛇﹐故功用相近。多食助熱﹑發病。孕婦及時病忌之。且其性善鉆﹐能入死人﹑死畜腹中﹐唼其膏血。不但水行昂首﹐白點黑斑﹐四目無腮﹐尾扁過大者﹐始爲毒物也。尊生者愼之﹗

產海中者﹐形大性同﹐名狗頭鰻﹐多腌爲臘。瘡﹑痔家宜食之﹐余病並忌。

􍼳俗作鱔﹐亦呼鱔魚甘熱。補虛助力﹐善祛風寒濕痺﹐通血脈﹐利筋骨。治產後虛羸﹐愈臁瘡﹑痔瘻。肥大腹黃者勝。宜與豬脂同煨。多食動風﹑發疥﹐患霍亂損人。時病前後﹐瘧﹑疸﹑疸﹑脹滿諸病﹐均大忌。黑者有毒﹐更有蛇變者﹐項下有白點﹐夜以火照之﹐則通身浮水上﹐或過大者皆有毒﹐不可不愼也。

其血塗口眼􌈳斜﹑赤遊風﹐滴鼻止衄﹐滴目治疹後生翳。

鰍俗名泥鰍甘平。暖胃﹐壯陽﹐殺虫﹐收痔。耕牛羸瘦﹐以一條送入鼻中﹐立愈。

蚺蛇甘溫。治諸瘡癘﹐辟蠱﹐殺虫﹐化毒﹐祛風﹐除疳﹐禦瘴﹐療􏪤犬咬。味美勝雞。燒酒浸之﹐歷久不壞。膽爲傷科聖藥﹐腹內之油縮陽。雄蛇之如意鉤﹐又爲房中妙品。

白花蛇甘鹹溫。祛風濕﹐治半身不遂﹐口面􌈳斜﹐風癘﹐癧瘍﹐骨節疼痛﹐痘瘡倒陷﹐搐搦﹐驚􎘼﹐麻痺不仁﹐黴瘡﹐疥癬。頭尾甚毒﹐去盡用之。產蘄州者良﹐𨿽漧枯而目光不陷﹐故一名蘄蛇。凡飲蛇酒﹐切忌見風。

烏蛇甘平。治諸風頑痺﹐皮膚不仁﹐熱毒癩瘡﹐眉髭脫落。功並白蛇﹐性善無毒。

《朝野僉》載﹕商州有人患大風﹐家人惡之。爲起茅屋﹐有烏蛇墮酒缶﹐時病人不知﹐飲酒漸瘥﹐瓶底見有蛇骨﹐始知其由。

一法﹐以大烏蛇三條﹐蒸熟﹐取肉焙漧蒸餅﹐丸米粒大﹐以餵烏雞﹐待盡﹐殺雞烹熟﹐取肉焙研末﹐酒服一錢﹐或蒸餅丸服﹐不過三五雞愈。

一法﹐用大烏蛇一條﹐打死﹐盛之待爛﹐以水二碗﹐浸七日﹐去皮骨﹐入糙米一升﹐浸一日﹐曬漧﹐用白雞一隻﹐餓一日﹐以米飼之﹐待毛羽脫盡﹐殺而煮食﹐以酒下之﹐喫盡﹐用熱湯一盆﹐浸洗大半日卽愈。

或謂君以限於篇幅﹐𨿽谷肉果菜﹐未及徧搜。顧因鰻﹑鱔而類及於蛇﹐豈以其形相若耶﹖然毒物惡可以供饌也﹖余曰﹕子但知蛇之毒﹐不可以供食﹐而不知臘之以爲餌﹐可治大風﹑攣腕﹑瘻﹑癘﹐去死肌﹐殺三虫。更有烏蛇之性善無毒﹐誤飲其酒者﹐大風遂愈。此非常之士﹐能立非常之功也。彼鰻﹑鱔者﹐世以爲尋常食品﹐竟有食之而卽死者。此庸碌之人﹐往往僨事也。類而譜之﹐可爲任才者﹐循名不責實之鑑﹐豈徒爲飲食之人﹐費筆墨哉﹗

龜四靈之一﹐變化通神﹐本非食品﹐亦與蛇匹。有殺之而得禍者﹐有食之而卽死者﹐書家所載甚多﹐玆不具贅。不但爲孕婦所忌也。

其殼入藥﹐但可煎熬﹐末而服之﹐能還本質。

鱉一名團魚﹐亦名甲魚甘平。滋肝腎之陰﹐淸虛勞之熱。主脫肛﹐崩帶﹐瘰癧﹐􏣾瘕。以湖池所產﹐背黑而光澤﹐重約斤許者良。宜蒸煮食之﹐或但飲其汁則益人。多食滯脾﹐且鱉之陽﹐聚於甲上﹐久嗜令人患發背。孕婦與中虛﹑寒濕內盛﹑時邪未淨者﹐切忌之。又忌與莧同食。回回不食鱔﹑鱉﹐謂之無鱗魚。凡鱉之三足者﹐赤腹者﹐赤足者﹐獨目者﹐頭足不縮者﹐其目四陷者﹐腹下有王字﹑卜字者﹐過大者﹐在山上者﹐有蛇紋者﹐並有毒殺人。或云﹕薄荷煮鱉亦害人。

其殼入藥﹐亦不可作丸散服。人咬指爛久欲脫及陰頭生瘡﹐諸藥不愈者﹐鱉甲煆存性﹐研﹐雞子淸調敷。

黿甘平﹐有毒。難死通靈。異味損人﹐勿輕染指。

蟹甘鹹寒。補骨髓﹐利肢節﹐續絕傷﹐滋肝陰﹐充胃液﹐養筋活血。治疽﹐愈臟﹐療跌打骨折筋斷諸傷﹐解鱔魚﹑莨菪﹑漆毒。殼主辟邪﹑破血。爪可催產﹑墮胎。種類甚繁﹐名號不一﹐以烏江﹑烏程﹑秀水﹑嘉興﹑海昌等處河中所產﹐霜後大而脂滿者勝。和以姜﹑醋﹐風味絕倫。多食發風﹑積冷。孕婦及中气虛寒﹑時感未淸﹑痰嗽﹑便瀉者均忌。別種更寒﹐尢不益人。中其毒者﹐紫蘇﹑冬瓜﹑蘆根﹑蒜汁﹐皆可解之。反荊芥﹐又忌同柿食。誤犯則腹痛﹑吐利﹐急以丁香﹑木香解之。海產者黃堅滿而無膏﹐不鮮。並可鹽漬﹑酒浸﹑糟醬久藏。得皂莢則不沙。

鱟辛鹹平。殺虫﹐療痔。多食發嗽及癬瘡。腌以爲胙﹐俗呼鱟醬。

蠣黃甘平。補五臟﹐調中﹐解丹毒﹐析酲﹐止渴﹐活血﹐充肌。味極鮮腴﹐海錯珍品。周亮工比爲太眞乳。殼名牡蠣﹐入藥。

蚌甘鹹寒。淸熱﹐滋陰﹐養肝﹐涼血﹐息風﹐解酒﹐明目﹐定狂。崩﹑帶﹑痔瘡﹐並堪煨食。大者爲勝。多食寒中。外感未淸﹑脾虛便滑者﹐皆忌之。

蜆甘鹹寒。淸濕熱﹐治目黃﹑溺澀﹑腳气﹐洗疔毒﹑痘﹑癰諸瘡。殼黃而薄者佳。多食發嗽﹑積冷。

蛤蜊甘鹹寒。淸熱﹐解酒﹐止消渴﹐化癖除􏣾。多食助濕﹑生熱。

蟶甘平。淸胃﹐治痢﹐除煩﹐補產後虛﹐解丹石毒。可鮮可胙﹐時病忌之。

蚶甘溫。補血﹐潤髒﹐生津﹐健胃﹐暖腰﹐息風﹐解毒。治泄痢膿血﹑痿痺不仁。產奉化者佳。可炙可胙。多食壅气。濕熱盛者忌之。

殼名瓦楞子﹐入藥滌飲﹑消癖﹑破血﹑止疼。敷牙疳﹐皆有效。

鰒魚甘鹹溫。補肝腎﹐益精﹐明目﹐開胃﹐養營﹐已帶濁崩淋﹐愈骨蒸勞極。體堅難化﹐脾弱者飲汁爲宜。

殼入藥﹐名石決明﹐主鎭肝磨障。

淡菜甘溫。補腎﹐益血﹐塡精。治遺﹑帶﹑崩﹑淋﹑房勞﹑產怯﹑吐血﹑久痢﹑膝軟腰疼﹑痃癖﹑􏣾瘕﹑髒寒腹痛﹑陽萎陰冷﹑消渴﹑癭癅。幹卽可以咀食﹐味美不腥。產四明者﹐肉厚味重而鮮﹐大者彌勝。

江瑤柱甘溫。補腎﹐與淡菜同。鮮脆勝之﹐爲海味冠。幹者咀食﹐味美不腥﹐嬌嫩異常﹐味重易化。周櫟園比之梅妃骨。其殼色如淡菜﹐上銳下平﹐大者長尺許﹐肉白而韌﹐不中食﹐美惟在柱也。瀕湖以爲海月者﹐謬也。

禪禩甘平。開胃﹐滋液﹐補虛﹐化濁﹐升淸﹐聰耳﹐明目。按趜禩狀似珠蚌﹐殼靑黑色﹐長寸許﹐大者二三寸﹐生白沙中﹐不污泥淖﹐乃物之最潔者也。有兩肉柱﹐能長短。又有數白蟹子在腹中﹐狀如楡莢﹐合體共生﹐常從其口出﹐爲之取食﹐然趜禩淸潔不食﹐但寄其腹於蟹﹔蟹爲趜禩而食﹐食在蟹﹐而飽在趜禩﹐故一名共命螺﹐又名月蛄。每冬大雪﹐則肥瑩如玉﹐日映如雲母﹐爲海錯之至珍﹐至海鏡﹐卽海月也﹐一名石鏡﹐亦名蠣鏡﹐又呼膏藥盤﹐土人磨其殼以爲明瓦者﹐一殼相合甚圓﹐肉亦瑩潔。有紅蟹子居其腹爲取食﹐名曰蚌奴﹐與在趜禩腹者白蟹子﹐各不同也。

西施舌甘平。開胃﹐滋液﹐養心﹐淸熱﹐息風﹐涼肝﹐明目。海錯美品﹐得此佳名﹐實卽車蛤也。

海螺甘冷。明目﹐治心腹熱痛。靨名甲香﹐主管領諸香。

田螺甘寒。淸熱﹐通水﹐利腸。療目赤﹑黃疸﹑腳气﹑痔瘡。多食寒中﹐脾虛者忌。性能澄濁﹐宜蓄水缸。

小便不通﹐腹脹如鼓﹐大田螺﹐鹽半匕﹐生搗敷臍下一寸三分﹐亦治水气浮腫﹐同大蒜﹑車前搗貼。噤口痢﹐大田螺二枚杵爛﹐入麝香三分﹐作餅﹐烘熱﹐貼臍間半日﹐卽思食矣。腳气上衝﹐大田螺杵爛﹐敷兩腿上。疔毒﹑痔瘡﹐田螺入冰片﹐化水點之。

螺螄甘寒。淸熱﹐功遜田螺。過淸明不可食。

海螄咸涼。舒郁﹐散熱結﹐消瘰癧。

吐鐵鹹寒。補腎﹐明目﹐析酲。以大而肉嫩無泥﹐拖脂如凝膏﹐大如本身者佳﹐產南洋﹐腌者味勝﹐更以蔥酒醉食﹐味益佳。

蠶蛹甘溫。補气﹐止渴﹐殺虫。治疳積﹑童勞﹐助痘漿﹑乳汁。繅絲後濾幹﹐曬焙極燥﹐可以久藏。气香最引蜈蚣﹐故須密收。炙食味佳。患腳气者忌之。􏪤犬咬者﹐終身勿犯﹐誤食必難免也。

蜼螽蘔從阜﹐言其生息之繁﹔螽從冬﹐言其子能歷冬不死﹐必得大雪﹐則入土也。種類不一﹐形狀稍殊﹐《春秋》書之。以其害稼﹐實卽蝗之屬也。若旱年水涸﹐魚蝦諸子﹐悉化蘔螽之類而食禾﹐人始稱爲蝗矣。故平時之蘔螽﹐旱歲之蝗﹐北人皆炙而食之。辛甘溫。暖胃助陽﹐健脾運食。餵豬最易肥裌

按﹕捕蝗𨿽有法﹐必得大雨而始息者。蝗得水而復可爲魚蝦也。嗚呼﹗猶之民失教﹐以爲盜賊﹐誅之必不勝誅﹔得有善教者﹐何難復化爲民耶﹖譜飲食﹐以水始﹐以蝗終。讀是書者﹐毋使民之失教﹐如魚蝦之失水﹐則蝗飛何至蔽天﹖庶不徒爲飲食之人矣。

吾師嘗自書楹帖云﹕近人情之謂眞學問﹐知書味卽是活神仙。開第謂讀破萬卷者多﹐識此十六字者鮮﹔必識此十六字﹐方許讀是書。受業門人﹐同邑周開第嗣香拜識。

跋﹝一﹞

昔汪信民先生曰﹕人嘗咬得菜根﹐則百事可做。噫﹗豈爲咬菜根者言耶﹗

淸朝湯文正公撫吳時﹐日給惟薺韭。其公子偶市一雞﹐公知之﹐立召公子跪庭下﹐責之曰﹕惡有士不嚼菜根﹐而能作百事者哉﹖卽遣去。柰何世之肉食者流﹐竭人脂膏﹐供其口腹﹐豢其妻孥﹐以爲分所應爾。及當天下事﹐則碌碌無所措。暴殄天物﹐莫此爲甚。飲不思源﹐則爲忘本。此夢隱《飲食譜》之所由作也。夢隱名重三江﹐傳食諸候數十年。會世有亂徵﹐歸處窮鄕﹐布素自甘﹐粹然儒士。門以內﹐不裷佛﹐亦不殺生。蓋儉以養廉﹐澹以寡欲﹐安貧之道於是﹐欲疾之方於是。而其立身﹑養生之有素者﹐慨然欲與世共﹐而譜是書。書先水谷。水﹐食之精也﹔谷﹐食之本也﹔調和爲制宜之具也﹐蔬果亦日用之常也﹐故曰飲曰食﹐而考之實﹐辧之詳。毛羽鱗介不言食﹐以非人人可常食也。至谷食﹐以番儲終救荒之功也。至蔬食﹐以菽乳終薄海之常饌也。義例謹嚴﹐意寓懲戒﹐美不勝書。書所管見者﹐蘇文忠公云﹕屠殺牛羊﹐刳臠魚鱉﹐以爲膳羞﹐食者甚甘﹐死者甚苦。故無故不殺﹐聞聲不食。古聖賢於斯﹐三致意也。則是書之微意﹐實通古今﹐而酌其宜﹐豈若愚人裷佛﹐持戒殺之說﹐而終不可行者耶﹖且夢隱嘗處膏脂而潤﹐今食糠􍜾而充饑﹐蓋無入而不自得也。是編之纂﹐直胥天下後世﹐而飲食之﹑教悔之﹐顧可以養生﹑卻病﹐一端視之哉﹗余敢述其微﹐以告夫世之肉食者。

淸咸豐辛酉仲冬秀水董耀枯匏

跋﹝二﹞

春秋戰爭七十國﹐而顏淵﹑原憲之徒﹐以陋巷終者。其時﹐天下尙能容隱君子也。夫隱君子者﹐或髙尙其事而隱﹐或功成身退而隱﹐或時不可爲而隱﹐或不堪從政而隱﹐類皆有地以容其隱者也。否則﹐托迹於農﹑工﹑樵﹑賈﹑緇黃﹑末伎之流﹐以自食其力而隱。其途𨿽殊﹐其歸則同。更或力不能爲農﹑工﹑樵﹑賈﹑緇黃﹑末伎者﹐如畱候﹑鄴候之隱於白雲鄕﹐劉﹑阮﹑陶﹑李之隱於醉鄕﹐司馬長卿以溫柔鄕隱﹐希夷先生以睡鄕隱﹐尢爲隱中之尢著者也。吾友海昌王君﹐抱有用之才﹐無功名之志﹐操活人之術﹐而隱於布衣。此海丰張雨農司馬以爲奇人﹐而吾鄕莊芝階中翰稱曰隱君子也。余謂惟奇人斯能隱﹐王君身𨿽隱而名望日隆﹐遨遊公卿數十年﹐知劫運釀成﹐莫從挽救﹐飄然歸籍﹐貧無立錐﹐嘗著《歸硯錄》以見志。乃不數年﹐而徧地荊榛﹐硯田蕪穢﹐癡無所用﹐身亦難潛。君號半癡﹐而顏其室﹐曰潛齋。今挈眷來此﹐米珠薪桂﹐並日而食﹐因纂《飲食譜》以擄懷﹐易字曰夢隱。噫﹗顧仁術猶不能容於擾攘之世﹐而欲追步希夷﹐隱於睡鄕﹐以待承平之日哉﹗是譜以水始﹐以蝗終﹐寓意

深矣﹐夢隱身嘗世味﹐如辧淄澠﹐豈治亂之理﹐果可徵之人事歟﹗初﹐省垣以重兵自衛﹐糜餉年餘﹐秋杪被圍﹐至六十餘日﹐升米三千﹐斤蔬七百﹐艸根掘盡﹐餓斃者以數萬計﹔卒以兵潰城陷﹐死於鋒鏑及自殉者亦以萬許﹔而被擄與流傳而死者﹐又不可以數計。千古名城﹐遂無噍類﹐蝗飛蔽天之禍﹐竟至是耶﹗嗚呼﹐慘矣﹗韓子云﹕食焉而怠其事﹐必有天殃。殃之及也﹐生民塗炭﹐可不痛哉﹗是書言近而旨遠﹐吾願後之覽者﹐無負其苦心焉。爰抒聞見﹐跋諸捲尾。

咸豐辛酉嘉平秀水呂大綱愼

